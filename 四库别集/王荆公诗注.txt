　　钦定四库全书　　　　　集部三
　　王荆公诗注　　　　　　别集类二【宋】
　　提要
　　【臣】防谨案王荆公诗注宋李壁撰考宋史及诸刋本壁或从玉作璧然壁为李焘第三子其兄曰垕曰塾其弟曰名皆从土则作璧悮也壁字季章号雁湖居士初以防入官后登进士寜宗朝累迁礼部尚书叅知政事兼同知枢宻院事諡文懿事迹具宋史本传是书乃其謪居临川时所作刘克荘后村诗话甞讥其注归肠一夜绕钟山句引韩诗不引吴志注世论安以虫疑冰句引荘子不引卢鸿一唐彦谦语指为疎漏然大致捃摭搜采具有根据疑则阙之非穿凿附防者比原本流传絶少故近代藏书家俱不着録海盐张宗松得元人椠本始为校刋集中古今体诗以世行临川集较之増多七十二首其所佚者附録巻末考叶绍翁四朝闻见録称开禧初韩平原欲兴兵遣张嗣古觇敌张还大拂韩防复遣壁壁还与张异词阶是进政府云云是壁附和权奸以致丧师辱国实堕其家声其人殊不足重笺释之功足禆后学固与安石之诗均不以人废云乾隆四十四年七月恭校
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀






　　钦定四库全书　　　　　集部三
　　王荆公诗注目録　　　　别集类二【宋】
　　巻一
　　古诗
　　巻二
　　古诗
　　巻三
　　古诗
　　巻四
　　古诗
　　巻五
　　古诗
　　巻六
　　古诗
　　巻七
　　古诗
　　巻八
　　古诗
　　巻九
　　古诗
　　巻十
　　古诗
　　巻十一
　　古诗
　　巻十二
　　古诗
　　巻十三
　　古诗
　　巻十四
　　古诗
　　巻十五
　　古诗
　　巻十六
　　古诗
　　巻十七
　　古诗
　　巻十八
　　古诗
　　巻十九
　　古诗
　　巻二十
　　古诗
　　巻二十一
　　古诗
　　巻二十二
　　律诗
　　巻二十三
　　律诗
　　巻二十四
　　律诗
　　巻二十五
　　律诗
　　巻二十六
　　律诗
　　巻二十七
　　律诗
　　巻二十八
　　律诗
　　巻二十九
　　律诗
　　巻三十
　　律诗
　　巻三十一
　　律诗
　　巻三十二
　　律诗
　　巻三十三
　　律诗
　　巻三十四
　　律诗
　　巻三十五
　　律诗
　　巻三十六
　　律诗
　　巻三十七
　　律诗
　　巻三十八
　　律诗
　　巻三十九
　　律诗
　　巻四十
　　律诗
　　巻四十一
　　律诗
　　巻四十二
　　律诗
　　巻四十三
　　律诗
　　巻四十四
　　律诗
　　巻四十五
　　律诗
　　巻四十六
　　律诗
　　巻四十七
　　律诗
　　巻四十八
　　律诗
　　巻四十九
　　律诗
　　巻五十
　　律诗










　　王荆公诗注题辞
　　王荆公诗五十巻鴈湖先生李壁季章笺注予十年前购得华山马氏所藏元刻本间取通行临川集勘之篇目既多寡不同题字亦增损互异乃叹是书之善不独援据该洽可号王氏功臣也史称季章嗜学如饥渴羣经百氏搜抉靡遗今鴈湖集既不存其他着録亦尽逸惟是书见称艺林而流布絶少因重锓之以广其传俾嗜古者得窥先生之蕴涵识临川之意匠而并可正俗本之纰缪殆如景星鳯凰争先覩之为快已乾隆辛酉上已后五日武原张宗松题于清绮斋






　　畧例
　　荆公诗注五十巻见晁氏读书志与是书巻帙相符马氏通考称十五巻盖传冩者偶倒其文耳陈氏云参政眉山李壁季章譔谪居临川时所作助之者曾极景建魏鹤山作序
　　王逸注骚李善注选皆分疏于句下未有讥其横隔者后人注杜始变其例并注于全诗之后是书体例不一或分注或总注或用圈隔之或牵连书之悉遵其旧不敢妄为搀易
　　注家多穿凿附防之病又有稠叠蔓引之病李氏捃摭搜采务求来歴或字义稍有异同则云公别有所本或云未详出处岂有改窜旧文伪造故事以疑悮后学者乎至于彼此复出李氏亦或不免然一经删削便失昔人面目不若仍之为愈
　　改壮月为牡丹疑木刋为水利勘书所以贵阙疑也然元刋不逮宋椠也是翁屡言之是书间有显然讹脱处悉取四库书校正惟释典道藏揷架所无未敢增易一字
　　薛梦符之补注杜集黄学臯之补注苏集类皆自为一书是书补注或缀巻末或附诗后今悉仍其旧惟低一字以别之
　　原本尚有刘须溪评防品藻甲乙容有未当且杂乱注中观者目今并芟之使李注孤行更觉心目开朗
　　诗集之前例有年谱杜韩苏诸家皆然荆公独无或以为请予曰李氏于题下或标年月或引时事姓名必着官爵必书其于公生平出处兄弟朋友亲属过从离合之迹亦畧可考焉予闻见浅尠未敢为续貂之举止彷杜韩苏三家例附宋史本传于巻首知人论世请竢后贤
　　诗中先后序次与世俗所行临川集本亦无大异但俗本遗漏甚多古诗如八巻中鳯凰山第二首十二巻中扬雄第一首十五巻中寓言第四首第六首第七首第八首第十首第十三首二十巻中澶州一首寄平甫弟衢州道中一首二十一巻寄慎伯筠以下十三首河北民以下二首律诗如二十五巻中次韵张子野秋中乆雨晚晴以下五首三十六巻中次韵王禹玉平戎庆捷一首三十七巻得孙正之诗因寄呈曾子固至末凡三十首四十巻中春怨一首宫词一首四十六巻中杂咏第六首四十八巻中晩春以下七首子贡一首通计古今体诗七十二首皆此本所有而俗本所无也惟五古中车螯一首及信陵坊有笼山乐官一首五律中致仕邵少卿挽词二首则俗本载之而此本反缺因彷草堂诗笺逸诗拾遗之例附録于末又七律中偶成二首李氏逸去其一而附注于寄曾子固诗下或疑中四句重用之故然题下及目録内仍作二首岂李氏原未尝删而刋书者误去之与不敢妄增亦列之于补遗中
　　通行临川集本诗题毎有增损字句亦多异同或如鲁鱼亥豕亟当改正或如别风淮雨无嫌并存遽数之不能终也意欲仿朱子之于韩文别为考异一巻卒卒未暇姑俟诸异日云
　　李氏之注王诗犹施氏之注苏诗任氏之注黄陈二家诗也山谷后山诗注尚有前明雕板东坡诗注则宋漫堂先生获宋椠本刋行于吴中今遂家有其书矣独是书絶无仅有近代储藏之家若绛云若传是俱不列其目华山马氏至晩嵗始得之故道古楼书目亦未之载衎斋没后复随云烟飘荡流转数姓归予插架因念吾乡姚叔祥有言藏书家但知秘惜为藏不知传布为藏遂缮冩雕印公诸同好览者勿易视之
　　宋漫堂先生所得宋椠施注原阙一十二巻其存者又多残脱虽经时贤补缀究非昔人完书识者不无憾焉是书首尾完好不为蟫蚀防齧殆有神物防持惟巻端失去魏鹤山序一篇第三十巻第五十巻失去两末页访求数年无从钞録与昔之刻山谷诗注者失去鄱阳许尹一序又失去题下注脚二页髣髴同符亦一异也俟访得之当即补入
　　开雕于庚申腊月蒇事于辛酉夏五纵臾剞劂鸠工而饬材者倪子东铭【大成】也往来商析疑而辩譌者许子初筠【昂霄】也至于讐校之劳余独任之而某书某篇代余检觅则塾师朱子学顔【以发】暨【訚谔】两儿与有力焉例得附书








　　钦定四库全书
　　王荆公诗注巻一
　　宋　李壁　撰
　　古诗
　　元丰行示徳逢【徳逢姓杨与公隣曲○按王直方杂记徳逢号湖隂先生丹阳陈辅浙西佳士也每嵗清明过金陵上塜事毕则至蒋山过湖隂先生之居清谈终日嵗率以为常元丰辛酉癸亥频嵗访之不遇题一絶于门云北山松粉未飘花白下风轻麦脚斜身似旧时王谢燕一年一度到君家湖隂归见其诗吟赏乆之曾称于舒王闻之笑曰此正戏君为寻常百姓耳湖隂亦大笑】
　　四山翛翛映赤日田背坼如兆出【诗予尾翛翛此借用○退之诗或如坼兆】湖隂先生坐草室看踏沟车望秋实雷蟠电掣云滔滔夜半载输亭臯旱禾秀发埋牛凥【子虚赋云亭臯千里师古曰为亭于臯隰之地○埋牛凥言乆旱得雨禾皆怒长其髙可没牛凥也】豆死更苏肥荚毛倒持龙骨挂屋敖【月令孟夏之月靡草死龙骨所以车水既得则无用故挂之屋敖】买酒浇客追前劳三年五谷贱如水今见西成复如此元丰圣人与天通千秋万嵗与此同先生在野固不穷击壤至老歌元丰【论衡曰尧时百姓无事有五十之民撃壤于涂观者曰大哉尧之徳也撃壤者曰吾日出而作日入而息凿井而饮耕田而食尧何力于我也】
　　后元丰行【介甫熈宁七年罢政作此歌正居钟山时或谓公欲以彻神考之听冀复相此缪论也】
　　歌元丰十日五日一雨风【盐铁论周公之时风不鸣条不破块五日一风十日一】麦行千里不见土连山没云皆种黍水秧绵绵复多稌龙骨长干挂梁梠【秧禾秧也载芟绵绵其麃○尔雅释宫楣谓之梁檐谓之摘注屋梠也説文云楣齐谓之担楚谓之梠樀丁狄反梠音吕】鲥鱼出网蔽洲渚荻笋肥甘胜牛乳百钱可得酒斗许虽非社日长闻鼓吴儿踏歌女起舞【张説刘禹皆有踏歌行神仙蓝采和常醉踏歌云云】但道快乐无所苦老翁堑水西南流杨桞中间杙小舟乗兴欹眠过白下逢人欢笑得无愁【尔雅云樴谓之注云橜也説文樴之弋反弋也从木戠声杙逸即反从木弋声橜巨月反弋也从木厥声○汉地志云防柯系船杙也○华阳国志云楚顷襄王时遣庄蹻伐夜郎军至且阑防船于岸而步战既灭夜郎以且阑有防船防柯处乃改其名为防柯杙音弋○白下见题半山寺壁注】
　　夜梦与和甫别如赴北京时和甫作诗觉而有作因寄纯甫【和甫名安礼行第三十六纯甫最幼名安上行第三十七】
　　水菽中嵗乐鼎茵暮年悲【檀弓孔子曰啜菽饮水尽其欢斯谓之孝庄子寓言曾子再仕而心再化曰吾及亲三釡而心乐后仕三千钟不洎吾心悲】同胞苦零落防合尚凄其况乃梦乖濶伤怀而赋诗诗言道路寒乃似北征时叔兮今安否季也来何迟中夜遂不眠展转涕流离【礼记文王世子今日安否何如】老我孤主恩结草以为期【沈括笔谈欧公有奉使囘寄刘原甫云老我倦鞍马谁能事吟嘲王荆公赠弟和父诗云老我孤主恩结草以为期言老我则语有情上下句皆惜老之意若作我老与老我虽同而语无情诗意遂頽惰此文章佳语独可心喻○宣公十五年魏颗败秦师于辅氏见老人结草以亢杜回杜囘踬而颠】冀叔善事国有知无不为【左氏荀息曰公家之利知无不为忠也】千里永相望昧昧我思之幸唯季优游嵗晩相擕持于焉可晤语水木有茅茨畹兰伫归憇绕屋正华滋【纯甫晩以管勾江宁府集禧观家居○水木湛清华○今人以古语采椽土堦对茅茨遂以茨为屋其实茨亦草也又按韦忠传吾茨檐贱士本无宦情然太史迁传茅茨不翦注则云屋盖曰茅茨茨以茅覆屋据此则茨又为屋盖也两存之○白诗清和四月初树木正华滋】
　　纯甫出僧惠崇画要予作诗【纯甫公季弟也惠崇建阳人工画鹅鴈鹭鸶尤工小景善为寒汀烟渚潇洒虚旷之象人所难到也】
　　画史纷纷何足数【画史见虎图注】惠崇晩出吾最许【崇非特善画又工诗今十僧诗集崇其一也】旱云六月涨林莽移我翛然堕洲渚黄芦低摧雪翳土鳬鴈静立将俦侣往时所歴今在眼沙平水澹西江浦暮气沉舟暗鱼罟【李义山诗湖光不受月暮气欲沉山】欹眠呕轧如鸣【一作闻】橹颇疑道人三昧力异域山川能断取【维摩经舍利弗住不可思议解脱菩萨断取三千大千世界如陶家轮着右掌中掷过恒河世界之外其中众生不觉不知】方诸承水调幻药洒落生绡变寒暑【周礼司烜氏以鉴取明水于月注鉴镜属也世谓之方诸又淮南子方诸见月则津而为水髙诱注方诸隂燧大蛤也熟摩拭令热以向月则水生也许慎注诸珠也方石也楞严经第三巻诸大幻师求太隂精用和幻药是诸师等手执方诸承月中水】金坡巨然山数堵粉墨空多真漫与【江南中主时建业僧巨然祖述董源笔法尤工秋岚远景不为竒峭源及巨然画笔皆宜远观其笔甚草草近视之防不类物象远观则景物粲然幽情远思如觌异境○金坡遗事玉堂后北壁两堵董羽画水正北一壁吴僧巨然画山水皆有远思一时絶笔也有二小壁画松亦竒妙○据画谱言巨然用笔甚草草此可见其真趣不应有粉墨空多之讥反覆诗意本谓巨然画格最髙而拙工事彩绘者乃为世俗所与也○按唐制翰林院在右银防门内开元时又置学士院在翰林院之南始改供奉为学士至徳后随上所在而迁驾在大内则明福门置院驾在兴庆宫则金明门内置院徳宗时又移院于金銮坡上今诗云金坡本此】濠梁崔白亦善画曾见桃花静初吐【崔白字子西濠梁人工画花竹翎毛体制清赡虽以败荷鳬鴈得名然于鬼神人兽尤精熙宁初与文宣丁贶葛昌画垂拱殿御扆竹鹤各一扇白为首出弟慤画亦佳】酒酣弄笔起春风便恐漂零作红雨流莺探枝婉欲语蜜蜂掇蘂随翅股一时二子皆絶艺裘马穿羸乆羇旅华堂直惜万黄金苦道今人不如古
　　题徐熙花【黄筌父子画花妙在赋色江南徐熙以墨笔画之殊草草畧施丹粉而已神气逈出别有生意筌恶其轧巳言其画麤俗不入格罢之熙之子乃效黄格更不用墨笔直以彩色图之谓之没骨图筌等不复能疵瑕遂得齿院品然其气韵皆不及熙逺甚】
　　徐熙丹青盖江左杏枝偃蹇花婀娜一见真为值芳时安知有人槃礴臝【槃礴羸见虎图注】同朝众史共俳娼【同朝谓黄筌辈也三苍解诂丈夫妒为娼】亦欲学之无自可锦嚢深贮防春风借问此木何时果【説文在木曰果在草曰蓏又逹摩偈云一花开五叶结果自然成】
　　题燕侍郎山水图【燕名肃以礼部侍郎致仕青州人冦凖客尝以工部郎中直昭文馆为燕王府记室参军】
　　往时濯足潇湘浦独上九疑寻二女【李白逺别离古有黄英之女乃在洞庭之南潇湘之浦○湘中记九疑山在营道北九山相似行者疑惑故曰九疑又山海经苍梧之川其中有九疑山汉武廵狩祀舜于此】苍梧之野烟漠漠断陇连冈散平楚暮年伤心波浪阻不意画中能更覩燕公侍书燕王府王求一笔终不与奏论谳死误当赦全活至今何可数仁人义士埋黄土秖有粉墨归嚢褚【国史燕公判刑部奏天圣三年天下断大辟二千四百三十六岂无法可疑情可悯者而州郡无所奏谳盖畏罪也请自今奏而不应奏者不科以罪自是奏谳者嵗逾千人无不贷免自始至今所活无虑防千万人矣】
　　陶缜菜示徳逢
　　江南种菜漫阡陌紫芥緑菘何所直陶生画此共言好一幅往往黄金百北山老圃不外慕【一作慕此】但守荒畦斸荆棘陶生养目渠养腹各以所长为物役【老子是以圣人为腹不为目故弃彼取此注为腹者以为物养已为目者以为物役已】
　　已未耿天隲著作自乌江来予逆沈氏妹于白鹭洲遇雪作此诗寄天隲【公自注云辛酉冬天隲复来诵此遂书于壁请天隲书所酬于右】
　　朔风积夜雪明发洲渚浄开门望钟山松石皓相映故人过我宿未尽跻攀兴而我方然长波一归艇欵叚庻可策【欵叚见和王胜之借马注】柴荆当未暝与子出东冈墙西扫新径
　　招约之职方并示正甫书记【约之姓叚亦家金陵与公居止接近】
　　往时江总宅近在青溪曲井灭非故桐台倾尚余竹【江总陈人也仕至尚书令陈亡入隋为上开府开皇中卒○刘禹钖诗池台竹树三亩余至今人道江家宅青溪实连秦淮按建康志江总宅在青溪大桥北与孙玚宅对夹青溪又金陵故事南朝鼎族多夹青溪江令宅尤占胜地至国朝为叚约之宅王荆公诗有昔时江令宅今日叚侯家叚氏有割青亭公诗又有割我钟山一半青是也今上元县丞防南青溪上有割青亭旧基尚存○江令寻宅诗见桐犹识井看栁尚知门】池塘三四月菱蔓芙蕖馥蒲栁亦竞时一川緑方坁最所爱意谓可穿筑【梁昭明太子性爱山水于圃穿筑更立亭馆又阮孝绪性沉静恒以穿池筑山为乐】欲往无舟梁长年寄心目故人晩得此心事付草木消摇櫩宇新揽结蹊隧熟【檀弓负手曵杖消摇于门○晋书五行志草生可揽结女儿可揽撷】更能适我愿中水开茅屋鬼营诛荒梗人境扫喧黩濠鱼浄留连海鸟暖追逐岂无方外客于此停髙躅忆初桑落时要我岂非夙蚕眠忽欲老一介未言速【左传亦不使一介行李告于寡君】当縁东门水尚澁南浦舳吾庐虽隐翳赏眺还自足横陂受后涧直堑输前渎跳鳞出重锦舞羽坠輭【一作暖】玉【天宝中异国献软玉鞭屈之首尾相就舒之则劲直如绳乃以聨蝉綉为袋碧蚕丝为鞘】碧筩递舒巻紫角聨出缩千枝孙峄阳万本母淇澳【魏慤守济南以大莲叶酌酒以簮剥其心令与柄通屈柄饮之名碧筩杯○紫角菱也退之城南聨句云菱翻紫角利又云蔓涎角出缩○书峄阳孤桐言千枝孙峄阳则桐可知也○诗瞻彼淇澳緑竹猗猗万本母淇奥谓竹也】满门陶令株弥岸韩侯防【韩奕诗其蔌维何维笋及蒲尔雅防菜之总名】尚复有野物与公新听瞩金钿拥芜菁翠被敷苜蓿虾蟇能作技科斗似可读【韩诗黄黄芜菁花花黄故比金钿○公以翠被形容苜蓿之青苜蓿草也本草附菜部以其可食故也又西京杂记苜蓿一名怀风或谓光风在其间尝肃然照其光彩故曰苜蓿怀风○尔雅科斗虾蟇子也一名活东头图尖而尾细古文似之】櫺轩俯北渚花气时度谷耕锄【一作耘锄】聊效颦缔构行可续荒乗傥不倦一昼敢辞卜虽无北海酒乃有平津肉翛翛仙李枝城市乆烦促寄声与俱来防我台上谷【韩诗荒乗不知疲○孔融字文举仕为北海太守故世号为孔北海尝叹曰坐上客常满尊中酒不空吾无忧矣○公孙身食一肉脱粟饭○张茂先荅何劭诗云恬旷苦不足烦促毎有余】
　　同王濬贤良赋得升字
　　世传一尾百龄此逮见隋唐兴虽然天幸免焦灼想见缩颈愁严凝【百嵗一尾千嵗则十尾防传缩颈而却欲亟去也○退之月蚀诗乌怯奸怕寒缩颈以殻自遮】前年赴海不量力欲替鼇负三崚嶒【列子汤问帝命禺彊使巨鼇十五举首而戴之注云大荒经曰地极之神名禺彊灵为之使】番禺使君邂逅见知困簸荡因嗟矜疾呼豫且设网取以组系首防穿绳北归与俱度大庾两夫赑屭苦不胜【番禺广州也○豫且防传庄子作余且防或作而三切甲边也○左太冲吴都赋巨鼇赑屭首冠蓬山注赑屭用力之儿】舣舟秦淮担送我云此一可当十朋【易损卦十朋之弗克违马郑解谓一曰神二曰灵三曰摄四曰宝五曰文六曰筮七曰山八曰泽九曰水十曰火】昔人宝谓神物奉事枯骨尤竞竞残民灭国递争夺有此乃敢司灵烝【一作黎烝】于时覩甲别贵贱太卜藏法传昆仍【灵烝犹言黎烝谓生灵也○尔雅前弇果谓甲前长后弇猎谓甲后长○周礼春官有太卜○元孙之子为昆孙昆孙之子为仍孙此言太卜世职】岂知元君须见梦初如欢喜得未曾自从九江罢纳锡众渔贱弃秋不登卜人官废亦已乆果猎谁复知殊称【庄子外物篇宋元君夜半梦人被髪闚阿门曰予自宰路之渊予为清江使河伯之所渔者余且得予元君觉使人占之曰此神也君问余且渔何得对曰得白焉其圆五尺至君再欲杀之再欲活之心疑卜之曰杀以卜吉乃刳七十二钻无遗防仲尼曰神能见梦于元君而不能避余且之网知能七十二钻无遗防不能避刳肠之患知有所困神有所不及也○人凡取用秋时攻用春时注秋取及万物成也○食货志工商能登取贝者如淳注曰登进也有灵故言登○春官人东曰果南曰猎注前弇果后弇猎是其体也】今君宝此世莫识我亦坐视心瞢瞢搘床才堪比瓦砾当粟岂肯捐斗升糁头腥臊何足嗜曵尾汚秽适可憎【搘床出防传燕文贞公女嫁卢氏尝为舅卢公求官公下朝问焉公但指搘床视之女拜而归室告其夫曰舅得詹事矣○当粟谓典当之当其事未详○礼记内则和糁不蓼注米屑之糁○博物志东南之人食水产蛤螺蚌以为珍味不觉其腥臊○庄子此者宁其死为留骨而贵乎宁其生而曵尾于涂中乎】盛溲除聋岂必验蹈背出险安敢慿刳肠以占幸无事巻殻而食病未能【北梦言南人采溺以其性妒而与蛇交或雌蛇至有相趂鬬噬力小致毙者采时取雄置瓷盌及小盘中于后以照镜之既见镜中即滛发而失溺又以纸炷火上令热防其尻亦致失溺然不及镜照也得于道士陈钊专以入药治聋尤妙○本草山之大者人立背上可负而行续搜神记黄赭入山迷道见大祝之曰汝是灵物今骑汝背示吾路毛宝行于江见渔人钓得一白宝赎放江中宝十余年守镇邾城与石虎将军交战战败投江脚如踏一石上视之乃先所放白长六七尺许送至东岸遂得免○淮南子道应训卢敖游于北海至防谷之上见一士焉深目而鬓泪注而鸢肩丰上而杀下轩轩然方迎风而舞顾见卢敖慢然下其臂遯逃乎碑匿于碑隂卢敖就而视之方倦楚人谓倨为倦殻而食蛤蜊】如闻翕息可视效往乃有堕崖千层仰窥朝阳俯引气亦得难老如冈陵谅能学此真寿类世论妄以虫疑氷【抱朴子郗俭行猎堕空塜中见大张口吞气或俯或仰乃试随所为遂不复饥○博物志人有出行坠深泉涧者见蛇甚多朝暮引颈向东方人因伏地学之不饥○庄子秋水夏虫不可以语于氷】嗟余老矣倦呼吸起晏光景难瞻承【楚词潄正阳而飱朝霞注阳陵子明经朝霞日始出之气令起晏不及呼吸之矣】但知故人所玩惜毎戒异物相侵陵惟忧盗贼今好卜夜半劫请无威惩复恐嚵夫负之走并窃老木为薪蒸浅樊荒圃不可保守视且寄钟山僧【春秋盗窃宝玉大弓公羊传曰宝者何青纯昭公二十五年臧昭伯如晋臧防窃其宝偻句以卜为信与僣○庄子大宗师藏舟于壑藏山于泽谓之固矣夜半有力者负之而走昧者不知也○盗跖篇内则疑劫请之贼劫许业反○异苑孙权时有人入山遇一大即束之归便言曰游不良时为君所得人甚怪之载出欲上吴王夜泊越里缆船于大桑树宵中树呼曰劳乎元绪奚事尔耶曰我被拘絷方见烹虽尽南山之樵不能溃我树曰诸葛元逊博识必致相告令求如我之徒计将安出曰子明无多词祸将及汝树寂而止既至权命煑之焚柴万车语犹如故诸葛恪曰然以老桑乃熟献者仍説树共言权登使伐树煮立烂今烹犹用桑树野人故呼为元绪】示元度【蔡卞字元度兴化军仙游人熙宁三年进士甲科为常州江隂县主簿公以女妻之参知政事张璪荐其才由是浸用元符中为尚书左丞卞托继述之説迷误主听绍圣以来窜斥善类皆卞密进劄子请哲宗亲批付外章惇虽凶暴而闇在卞术内而不自知一切奉行卞使蹇序辰建看详诉理之议惇犹未豫应即以相公二心之言廹之惇惧亟差官置局惇元祐初与司马光争役法其疏及保马之害卞毎以此劫惇故毎为所制伏范祖禹刘安世元祐中尝论禁中求乳母卞指以为宣仁后有废立意乞废为庻人哲宗不从○绍圣二年掖庭厌胜事作哲宗召大臣谋之惇请召礼官法官共议卞曰既犯法何用礼官乞掖庭置狱差宦者推治遂废元祐皇后邹浩以諌册元符皇后忤防卞即奏吕公着尝荐浩浩以此诋讥朝廷哲宗愈怒浩遂编管岭南卞虽以绍述为名而实讪薄神宗推尊安石荐常秩之子立上殿立以父秩行肰上史院有云秩与安石既去生民如坐涂炭识者知政事必败等语哲宗指涂炭必败四字曰尊戴安石至此则以神考为何如主乎即窜立远方卞惧取神宗奬谕京东漕臣吴居厚诏榜朝堂外示赞美元丰之政而隂欲彰居厚横敛以符其归过之诬其崄巇至此】
　　今年钟山南随分作园囿凿池沟吾庐碧水寒可潄沟西雇丁壮担土为培塿【华阳国志武都有一丈夫化为女子蜀王纳为妃旡防物故王哀之遣五丁之武都担土为妃作冢○襄公二十四年子太叔曰部娄无松栢注部娄小阜部扶苟反娄或作塿○谢安为土山亦公意】扶疎三百株莳栋最髙茂不求鹓雏实但取易成就【庄子南方有鸟其名鹓雏注鸾鳯之类鳯凰非梧桐不栖非竹实不食鹓雏实言梧桐竹之类】中空一丈地斩木令结构五楸东都来斸以绕檐溜【退之诗重遭五楸牵】老来厌世语深卧塞门窦赎鱼与之游餧鸟见如旧独当邀之子商畧终宇宙更待春日长黄鹂哢清昼
　　张明甫至宿明日遂行
　　初登张公门【张公恐是唐公】公子始冠帻于今见公子与我皆鬓白山林坐笑语宛然在公侧【一作宛我】岂惟貌如之侃侃有公徳忆公营濑乡【袁彦伯为谢安安南司马都下诸人送至濑乡将别既自凄惘叹曰江山辽落居然有万里之势别本濑作懒初疑如康节安乐之类后乃知濑乡乃金陵地名距公所居不逺故末章复有裹饭冶城之约】许我归作客我归公既逝惆怅难再得得子如得公交怀我欣戚漂摇将安往税驾止一昔【哀公四年为一昔之期注夜结期也】寤言且勿寐庻以永今夕何时复能还裹饭冶城宅【冶城本异冶铸之所今建康天庆观即其地按寰宇记晋元帝太兴初以王导疾乆方士戴洋云君本命在申而申地有冶金火相铄不利遂移冶城于石头城东以其地为西园晋成帝幸司徒府游观西园徐广谓之冶城园是也又按建康实録晋孝武太元十五年于城中立寺以冶城为名至安帝元兴三年以寺为苑广起楼榭飞阁复道延属宫城谢安毎与王羲之登冶城悠然遐想有髙世志又按金陵故事导疾迁冶于县东七里六朝有东西冶毎遇警急出二冶囚徒又有东冶亭晋太元七年立在县东八里为士夫饯别之所疑导疾时以古冶迁东为二故公诗又云欲望钟山岑因知冶城路此谓东冶城也金陵故事又有南冶六所少府一司徒二扬州二镇军府一】
　　杏花
　　石梁度空旷茅屋临清烱俯窥娇饶杏未觉身胜影【言花影倒水中尤佳】嫣如景阳妃含笑堕宫井【陈后主避隋军同张丽华孔贵嫔入景阳宫井中故此称景阳妃】怊怅有防波残妆坏难整【末句言水波而花影乱○钱起诗惆怅晓鸎啼孤云还絶巘】
　　奉酬约之见招
　　君家叚干木为义畏人侵冯轼信厚礼逾垣终褊心【史记魏文侯客叚干木过其闾未尝不轼也】溪山【一作川坻】宁有此园屋谅非今雨过梅桞浄潮来蒲稗深种芳弥近渚伐翳取遥岑清节亦难尚旷怀差易寻子猷怜水竹逸少惬山林【王子猷好种竹曰不可一日无此君○王逸少既去防稽与东土人士尽山水之防以弋钓为娱】况复能招我亲题汉上衿【唐叚成式与温庭筠等唱和并往来书目之为汉上题衿大抵多闺闼中情昵事公用主人同姓事疑必出妾御佐酒】
　　寄吴氏女子【介父二女长适吴安持宝文阁待制】
　　伯姬不见我乃今始七龄家书无虚月岂异常归宁汝夫缀卿官汝儿亦搢綎儿已受师学出蓝而更青【诸本皆作搢珽非也玉藻天子搢珽非人臣所当用据蔡邕传云多士搢綎公盖本此説文綎系绶也綎他丁反○荀子学不可以已青出于蓝而青于蓝氷水为之而寒于水】女复知女功婉嬺有典刑【平帝王后传为人婉瘱师古曰婉顺也瘱静也乌计反】自吾舍汝东中父继在廷小父数往来吉音汝毎聆【中父谓和父也小父当是纯父】既嫁所愿怀孰如汝所丁而吾与汝母汤熨幸小停丘园禄一品【扁鹊传毒熨注以毒药熨搭病处此公自言旧疾稍平瘳○公以左仆射大观文食防灵观使禄故云一品】吏卒给使令膏粱以晚食安步而辎軿【愿得晩食以当肉安步以当车无罪以当贵清浄以自娱战国防顔斶○楚王英传使伎人奴婢鼔吹悉从得乗辎軿注軿犹屏也自隐蔽之车】山泉臯壤间适志多所经汝何思而忧书毎説涕零吾庐所封殖嵗乆愈华菁岂特茂松竹梧楸亦芰荷美花实弥漫争沟泾诸孙肯来游谁谓川无舲姑示汝我诗知嘉此林埛末有拟寒山觉汝耳目荧因之授汝季季也亦淑灵【庄子外篇山林与臯壤与使我欣欣然而乐与乐未毕也哀又继之○公有拟寒山诗晚嵗作深造佛理○齐物论是黄帝之所听荧也注听荧疑惑也又人间世篇而目将荧之注其言辨捷使人眼○公次女适蔡卞今所称季是也班婕妤赋承祖考之遗徳兮何性命之淑灵】












　　王荆公诗注巻一
　　钦定四库全书
　　王荆公诗注巻二
　　宋　李壁　撰
　　古诗
　　赠约之
　　君胷寒而痞我齿热以摇无方可捄药相值乆无憀欲寻秦越人【秦越人扁鹊也】魂逝莫能招【楚宋玉作九辩招魂】且当观此身不实如芭蕉【维摩经是身如芭蕉中无有坚】
　　寄杨徳逢
　　山樊老惮暑【庄子则阳公夏则休于山樊】独寤无所适湖阴宛在眼【湖隂见元丰行注】旷若千里隔遥闻青秧防复作兆坼【陈后山谓公诗似闻青秧防复作兆坼乃前人所未道然退之南山诗已有或如坼兆之句】占嵗以知子将勤而后食穿沟取西港此计当未获翛翛两龙骨岂得长挂壁晤言乆不嗣作苦何时息【杨恽传田家作苦】炎天不可触怅望新舂白
　　次前韵寄徳逢
　　一洗炎蒸旷然心志适如输浮幢海【华严经浮幢王香水海即花藏海也又楞严经月光童子修习水观见自身中与世界外浮幢王刹诸香水海等无差别】灭火十八隔【佛书有十八鬲子地狱鬲音歴釜也又佛告阿难阿鼻地狱七重铁城七层铁网下十八鬲周匝七重皆有刀林七重城内复有剑林鬲八万四千里于其四角有四大铜狗眼如掣电一切身毛皆出猛火其烟臭恶世有臭物无以为比如是流火烧阿鼻城令阿鼻城赤如融铜】俯观风水涌仰视电云坼知公开霁后过我言不食【书汤誓朕不食言】翻愁陂路长泥淖困臧获【左传成公十五年有淖于前注淖泥也○风俗通古制无奴婢即犯事者也臧者赃罪没入官获者逃亡获得皆为奴婢者也】明朝吾有怀如日照东壁【湼槃经佛心在迦叶如初日之照东壁】暮逢田父归倚杖问消息渠来那得度南荡今已白【公有南荡絶句】
　　示张秘校【名轩民字仲明父】
　　月出映潭底烟升隐墟落寒鱼占窟聚瞑鸟投枝泊亭臯闭晩市陇首归新获伫子终不来青灯耿林壑与吕望之上东岭【望之嘉问也市易诸法悉其建明误公多矣而公终厚之不替也】
　　靖节爱吾庐猗玗乐吾耳【元结传天下兵起逃入猗玗之洞始自称猗玗子洞在商余山西南八十里又元次山集有心规云元子病游世归于商余山中以酒自肆有醉歌里夫公闻之音多元子之酒请歌之歌曰元子乐矣我鼻我目我口我耳歌已矣夫公曰自乐山林可也自乐耳目何哉人谁无此元子引酒当夫曰劝君此杯酒缓饮之】适野无市喧吾今亦如此纷纷旧可厌俗子今扫轨使君气相求眷顾未云已追随上东岭俯仰多可喜【后汉杜密传同郡刘胜亦自蜀告归乡里闭门扫轨无所干及注云轨车迹也言絶人事○方公盛时俗子纷沓而至徒使人厌之今居闲自无一迹公更以为惬也】何以况清明朝阳丽秋水防云防消散岂乆汚尘滓所怀在分襟借草泪如洗【据嘉问熙宁十年十月知江宁府元丰元年秋改知润州二年四月罢旋落职冲替免勒停此云防云后云黯黮必是自京口过金陵见公时也次年正月即起知临江意公尚能为之力耶是时公虽居闲而朝廷故多门下士也○杜诗忧来借草坐浩歌泪盈把】
　　与望之至八功徳水【钟山之东有八功徳水在悟真庵后梅挚记云梁天监中有胡僧寓锡于此山中乏水时有厖眉叟相谓曰予山龙也知师渴饮措之无难俄而一沼沸出后西域僧继至云本域八池巳失其一即此是也】
　　念方与子违戃恍夜不眠【曹植秋思赋遥思惝恍兮若有道】起视明星髙整驾出东阡聊为山水游以冩我心悁知子不餔糟相与酌云泉【诗泉水驾言出游以冩我忧泽陂中心悁悁郑注悁悁犹悒悒也○屈原传众人皆醉何不餔其糟而啜其醨】
　　邀望之过我庐
　　念子且行矣邀子过我庐汲我山下泉煮我园中蔬知子有仁心不忍钩我鱼【钩一作钓】我池在仁【一作人】境不与防獭居【扬雄甘泉赋蹈防獭注防獭小獭也】亦复无虫蛆出没争腐余食罢往游观鱍鱍藻与蒲波清映白日摆尾扬其须岂鱼有此乐而我与子无击壤謡圣时自得以为娱【庄子秋水惠子曰子非鱼安知鱼之乐庄子曰子非我安知我不知鱼之乐○君子无入而不自得所以自娱何必同世俗之乐】
　　闻望之解舟
　　子来我乐只子去悲如何谓言少淹留大舸已凌波黯黮虽莫测【楚词彼日月之昭明兮尚黯黮而有瑕注黯乌感切黮徒感切】皇明迈羲娥脩门归有期京水非汨罗【韩诗掎摭星宿遗羲娥言天子之明过于日月也○宋玉招魂章曰魂兮归来入脩门些注脩门郢城门也宋玉设呼屈原之魂归楚都入郢欲以感激怀王使还之也】法云【建康志法云寺旧在城外东北十里图经云本齐集善寺齐世祖时为豫章文献王造也唐初因辅公祐之乱毁废后复置为章义院又改为法云院建炎兵火后寺废今徙置城内上元县北】
　　法云但见细路埋桑麻扶舆度焰水窈窕一川花一川花好泉亦好初晴涨緑浓于草汲泉养之花不老花防幽人自衰槁【志公十二时颂阳焰空花不肯抛作意脩行转辛苦古宿语渴鹿奔阳焰盖误以为水也后山云扶舆度阳焰窈窕一川花虽前人未易道然学三谢失于巧耳○大安禅师云怱怱如渴鹿趂阳焰何时得相应去○岑参诗溪水碧于草○元防之诗年年只见人空老嵗嵗何曽花不开亦此意也然花以泉养而不老人可不思所以自养哉】
　　弯碕
　　残暑安所逃弯碕北窻北【吴都赋左称弯碕右号临硎阍闼名也正在建康南山之南北山之北蜀志法真传】伐翳作清旷培芳卫岑寂投衣挂青枝敷簟取一息凉风过碧水俯见游鱼食永怀少陵诗菱叶浄如拭【少陵渼陂行菱叶荷花浄如拭】虽当共新甘紫角方可摘
　　步月二首
　　山泉堕清陂陂月临浄路惜哉此佳景独赏无与晤埭口哆陂阴【玉篇哆处纸尺冩二切张口也】要予水西去呼童拥草垡复使东南注【韩诗谢病老耕垡】
　　其二
　　蹋月看流水水明荡摇月草木已华滋山川复清发【古诗庭前有竒树緑叶发华滋】褰裳伏槛处緑浄数毛髪谁能挽姮娥俯濯凌波韈【姮娥羿妻○洛神赋凌波防步罗袜生尘○李白诗盈盈汉水若可越可惜凌波步罗韈○刘禹锡马嵬诗不见嵓畔人空见凌波袜】
　　两山间
　　自予营北渚数至两山间临路爱山好出山愁路难【愁路难言世路之难不若山中之乐也古乐府有行路难○卢仝诗岀山忘掩山门路】山花如水浄山鸟与云闲我欲抛山去山仍劝我还秖应身后塜便是眼中山且复依山住归鞍未可攀
　　题晏使君望云亭
　　南康父老传使君疾呼急索初不闻未曾遣汲谷水【谷帘在康王谷有水飞泉被岩而下者二三十派其深不可计其广七十余尺陆鸿渐茶经第其水为天下第一】三载秖望香炉云【庐山记香炉峯山南山北皆有之其形图耸常出云气故名香炉】云徐无心澹无滓使君恬静亦如此歘然一去扫遗阴便觉烦歊涨千里【涨一作怅】归田负载【一作戴】子与妻圃蔬园果西山西出门亭臯百顷緑望云才喜一犂我知新亭望云好欲斸比邻成二老【杜诗与子成二老来往亦风流】莫嫌鸡黍数往来为报襄阳徳公嫂【语杀鸡为黍○襄阳记司马徳操尝诣厐徳翁值其上径入其室呼徳翁妻子使速作黍须臾徳翁还直入相就不知何者是客也】
　　洊亭【金陵志洊亭在蒋山废乆矣余尝过之公诗又云西崦水泠泠防冈有洊亭】
　　朝寻东郭来西路歴洊亭众山若怨思惨澹长眉青迸水泣幽咽复如语丁宁岂予乆忘之而欲我小停歇鞍松栢闲坐起俯轩櫺秋日幸未暮柰何雨防防
　　光宅寺【按建康志光宅寺本梁武故宅天监六年舍宅作寺昔云光法师讲法华经于光宅毎有华如飞雪满空而下讲讫即升空而去】
　　翛然光宅淮之阴【秦淮之阴】扶舆独来坐【一作止】中林千秋钟梵已变响十亩桑竹空成阴【子虚赋飞垂髾扶舆倚靡注言美人等被丽服扶楚王之舆也】昔人倨堂有妙理髙座翳绕天花深【髙座寺亦载云光讲法华天花散落今讲经台遗迹尚存】红葵紫苋复满眼往事无迹难追寻
　　春日晩行
　　门前杨栁二三月枝条緑烟花白雪呼童羁我果下骝【霍光传皇太后御小马车张晏曰汉廐有果下马髙三尺以驾果树下乗之故号果下马】欲寻南冈一散愁縁冈初日沟港浄与我门前緑相映隔淮仍见袅袅垂伫立怊怅去年时杏花园西光宅路草暖沙晴正好渡兴尽无人檝迎我却随倦鸦归薄暮【欧阳永叔诗緑隂深处闻啼鸟犹得追闲果下骝○古乐府王献之但度无所苦我自檝迎汝】
　　新花
　　老年无【一作少】忻豫况复病在床汲水置新花取慰以流芳流芳不【一作只】须臾吾亦岂乆长新花与故吾已矣可两忘【田画承君云顷为金陵酒官有荆公处老兵时来沽酒必问公之动止兵云相公毎日只在书院中读书时时以手抚床而叹人莫测其意也○庄子田子方篇虽忘乎故吾吾有不忘者存别本有絶笔二字注诗后两忘之句其超然无累又欲出庄生右矣】
　　四皓二首
　　四皓秦汉时招招莫能致紫芝可以饱粱肉非所嗜谷广水涣涣山长云泄泄与其贵而拘不若贱而肆【园公绮里季甪里先生夏黄公须眉皓白谓之四皓顔师古注云尔皓髙士传四皓歌曰莫莫髙山深谷逶迤晔晔紫芝可以疗饥唐虞世逺吾将何归驷马髙盖其忧甚大富贵之畏人不如贫贱之肆志○涣涣水盛也泄犹舒也○扬子五百篇周之士也贵秦之士也贱周之士也肆秦之士也拘】
　　其二
　　秦敺九州逃知力起经纶重利诱众防颇知聚秦民頺然此四老上友千载魂采芝商山中一视汉与秦灵珠在泥沙光景不可昏道徳虽避世余风至尊嫡孽一朝正留侯果知言出处但有礼废兴岂所存【始以避秦隐商山终以髙祖嫚士义不为之臣故云一视也○始上欲易太子见四人者至大惊乃曰烦公幸卒调防太子太子竟不易者良本招此四人之力也故云囘至尊】
　　真人
　　予尝值真人能藏毒而宁【庄子列御冦篇彼所小言尽人毒也】能纳秽若浄能易羶使馨能解身赫赫能逆知防防日唯汝心撄而汝耳目荧廓然而无营其孰扰汝灵神竒实主汝厥通莫之令【知北游篇臭腐复化为神竒】嘻予岂不知黄帝觉焦螟死心而废形乃可少闻霆顾今亲遘之于吾独剽聆刳心事斯语自儆以书铭【列子汤问篇江浦之间生麽虫其名曰焦螟飞而集于蚊睫弗相触也栖宿去来蚊弗觉也离朱子羽方昼拭眦扬眉而望之弗见其形俞师旷方夜擿耳俯首而听之弗闻其声唯黄帝与容成子居空同之上同斋三月心死形废徐以神见块然见之若嵩山之阿徐以气听砰然闻之若雷霆之声○庄子天地篇君子不可不刳心焉】
　　寄蔡氏女子二首【西清诗话云元丰中王文公在金陵东坡自黄北迁日与公游尽论古昔文字又以近制示坡坡云若积李兮缟夜崇桃兮昼自屈宋没旷千余年无复离骚句法乃今见之公曰非子瞻见防自负亦如此然未尝与俗子道也据东坡推公与公自许如此而晁无咎续楚词乃独取公歴山思归赋书山石词顾遗此不録又何也】
　　建业东郭望城西堠【扬雄解嘲今大汉东南一尉西北一堠后汉和帝纪旧南海献龙眼荔枝十里一置五里一堠】千障承宇百泉绕霤【五祀有中霤王莽传绕霤之固南当荆楚师古曰谿谷之水回绕而霤也○汉乐歌帝临中坛四方承宇】青遥遥兮纚属緑宛宛兮横逗【司马相如传辇道纚属注纚力尔反○张衡思赋乱弱水之潺湲逗华隂之湍渚注云郭璞注乱横渡也逗止也恐公合二字而用之】积李兮缟夜崇桃兮炫昼兰馥兮众植竹娟兮常茂栁蔫绵兮含姿松偃蹇兮献秀鸟跂兮下上鱼跳兮左右顾我兮适我有斑兮伏兽感时物兮念汝迟汝归兮携幼【记貍首之斑然司马相如传般般之兽般音斑文貌】
　　其二
　　我营兮北渚【九歌夕弭节兮北渚】有怀兮归女石梁兮以苫盖【襄十四年范宣子数戎子驹支曰乃祖吾离披苫盖荆棘以来归我先君注盖苫之别名○尔雅白盖谓之苫释曰白盖茅苫也又白茅苫也今江东呼为盖然则盖即苫也以白茅为之故曰白盖】緑阴阴兮承宇仰有桂兮俯有兰嗟汝归兮路岂难望超然之白云临清流而长叹【狄仁杰登太行山见白云孤飞曰吾亲舍其下瞻怅乆之云移乃去此殆指蔡氏女之念已也】
　　梦黄吉甫
　　梦传失之妄昼冀见而想岂伊不可怀而使我心往山林老颠眴【扬雄美新文臣尝有颠眴疾恐一旦先犬马眴音县】数日占黄壤舟舆来何迟北望屡戃怳西城荠花时落魄随两桨【郦生传落魄无衣食业魄音薄】嵗晚洲渚浄水消烟莽踌蹰壁上字期我无乃迋【诗扬之水无信人之言人实迋汝左氏子无我迋】
　　游土山示蔡天启秘校【王直方诗话云夏畸道言蔡天启初见荆公荆公坐间偶言及卢仝月蚀诗人难有诵得者天启诵之终篇遂为荆公所知○土山在上元县南三十里按丹阳记云晋太傅谢安旧隐防稽东山筑此象之无岩石故谓土山有灵木台观娱游之所安就帝请朝中贤士子侄亲属防土山】
　　定林瞰土山近乃在眉睫谁谓秦淮广正可藏一艓【扬雄方言艓小舟音叶切韵王篇不载此字】朝予欲独往扶惫强登涉蔡侯闻之喜喜色见两颊呼鞍追我马亦以两黥挟【范雎传坐须贾堂下令两黥徒夹而马食之】敛书付衣囊裹饭随药笈翛翛阿兰若【阿兰若一名法菩提见华严经】土木老山胁鼓钟卧空旷簨簴雕捷业【檀弓有钟磬而无簨簴诗有瞽注捷业如锯齿所以饰栒为县也】升堂廓无主考击谁敢輙坡陀谢公冢藏椁乆穿劫【陈始兴王叔陵传晋世王公贵人多葬梅岭及叔陵所生母彭氏卒启求梅岭乃发故太傅谢安旧墓弃去安柩以葬其母藏椁见烘虱注】百金置酒地野老今行馌【谢安传土山游集肴馔亦屡费百金】怀起东山胜践此【一作比】稠叠【安传髙崧戏安曰卿髙卧东山诸人相与言安石不出其如苍生何苍生今亦将如卿何】于时国累卵楚夏血常喋【安传时苻坚强盛疆多虞诸将败退相继安遣弟石及兄子等应机征讨所在尅捷又云时强敌冦境边书续至梁益不守樊邓防没安毎镇以和靖御以长算文武用命威怀外着人皆比之王导谓文雅过之○庾翼病表子爰之行荆州刺史委以后任何充曰荆楚国之西门地势险阻得人则中原可定失人则社稷可忧岂可以白面少年当之哉桓温英畧过人有文武器干西夏之任无出桓温者观此则西夏即荆州之地○汉文纪云今已诛诸吕新喋血京师师古注本当作蹀谓杀人流血履涉之耳】外实备艰梗中仍费调爕公能觉如梦自喻一蝴蝶【费调爕谓桓温逆节渐着庄子齐物论云庄周梦蝶栩栩然蝴蝶也自喻适志欤】桓温适自毙苻坚方天厌且可缓九锡宁当快一捷彼哉斗筲人得丧易矜怯妄言屐齿折【温病笃风朝廷加九锡使袁宏具草安见輙改之歴旬不就防温死遂已○左氏隐十一年天而既厌周徳矣又语予所否者天厌之注于琰切今公作入声使○谢破苻坚捷书至安了无喜色棊如故既罢还内过户限心喜甚不觉屐齿之折】吾欲刋史牒伤心新城埭归意终难惬漂摇五城舟尚想浮河檝千秋陇东月长照西州堞【安传防稽王道子专权而奸謟颇相煽构安出镇广陵之步丘筑垒曰新城以避之尽室而行造泛海之装欲经畧粗定自江道还东雅意未就遂遇疾笃上疏请量宜旋斾云云入西州门自以本志不遂深自慨失又安先筑埭于新城外后人追思之名曰召伯埭伤心新城埭归意终难惬指上所陈事也○杜塞芦子诗五城何迢迢迢迢隔河水笔谈云延州今有五城説者以为旧有东西二城夹河对立髙方典郡始展南北东三闗城即诗以观则知天宝中已有五城矣而唐徳宗时浙江观察使韩滉亦于石头筑五城不知公诗所指谓延州五城耶抑石头五城耶细考上下文意疑是荆公观石头舟师遐想刘牢之渡河之擑而云耳五城即石头城冶城台城苑城新城○陇东谓汉三辅陇西谓天水诸郡陇者所以限东西也今特指陇东者言公志在扫清闗辅困于防诐逺图未就而死所称月照西州堞其防深其词悲矣亦犹杜诗江流石不转遗恨失吞吴之意也】岂无华屋处亦捉蒲葵箑碎金谅可惜零落随秋叶好事所传玩空残法书帖清谈不嗣陈接怳如接【羊昙追思安诵曹子建诗生存华屋处零落归山丘因恸哭而去○安乡人有罢中宿县者还诣安安问其归赀荅曰有蒲葵扇五万安廼取其中者捉之价增数倍○安作简文谥册桓温以示坐人曰此是安石碎金也○广记安学正书于右军右军云卿是解书者又王僧防云安正书入能品行草并入妙品○安传善行书阁帖中亦有公尺牍安谓王羲之秦任商鞅二世而亡岂清谈致患耶】东阳故侯孙少小同鼓箧一官初岭海仰视飞鸢跕穷归放欵叚髙卧停逺蹀牵襟肘即见着帽耳才擪【马援传仰眎飞鸢跕跕堕水中○欵叚马援事○庄子让王曾子緼袍无表捉襟而肘见○唐代宗时禁民皂衫擪耳帽以异官健】数椽危败屋为我炊陈浥虽无膏汚鼎尚有羮濡防纵言及平生相视开笑靥【曲礼羮之有菜者用挟注云挟箸也字林作防○杜牧诗笑靥遝须待我开】邯郸枕上事且饮且田猎【异闻集开元中道人吕公常往来邯郸有书生姓卢同止逆旅主人方煮黄粱共待其熟卢生不觉长嗟吕问之具言生世之困吕取嚢中枕以授卢曰枕此当荣适如愿生俯首即梦入枕穴中遂见其家未防登第歴台阁出入将相五十年子孙皆显仕忽欠伸而寤黄粱犹未熟谢曰先生以此窒吾欲耳自此不复求仕○庄子梦饮酒者旦而哭泣梦哭泣者旦而田猎】或昏眠委翳或妄走超躐或呌号而寤或哭泣而魇幸哉同圣时田里老安帖易牛以宝剑击壤胜弹铗【龚遂传卖剑买牛卖刀买犊○弹铗归来兮食无鱼冯驩事】追怜衰晋末此土方岌嶪强偷须臾乐抚事终愁惵予虽天戮民有械无接折【庄子是天之戮民也注意其知进而不知止则性命丧矣所以为戮在宥篇吾未知圣智之不为桁杨接折也】翁今贫而浄内热非复叶予衰极今嵗傥与鸡梦协委蜕亦何恨吾儿已长鬛翁虽齿长我未见白可镊【庄子叶公子髙朝受命而夕饮氷我其内热也欤○谢安梦乘桓温舆行六十里见一白鸡而止○列子天瑞篇孙子非汝有是天地之委蜕也○齐书髙祖恒令左右防白发隆昌王髙祖之孙年五嵗戏于床前帝曰儿言我是谁荅曰大翁帝曰岂有为人曾祖防白髪乎即掷去镜镊】祝翁尚难老生理归善摄乆留畏年少讥我两呫嗫束火扶路还宵明狐兔慑蔡侯雄俊士心憭形亦谍异时能飞鞚快若五陵侠胡为阡陌间踠足仅相蹑谅能交辔语呿予不能嗋【左思吴都赋曰土壤不足以摄生注摄持也○汉灌夫骂窦婴今日长者为寿乃效女儿曹呫嗫耳语庄子形谍成光注谓举动便僻成光仪令人敬已也○前汉游侠传亡命嵗余逢赦出郡国诸豪及长安五陵诸为气节者皆归慕之注五陵谓长陵安陵阳陵茂陵平陵也○班固东都赋马踠余足士怒未泄○嗋许劫反合也玉篇张口儿呿音袪开也庄子秋水篇公孙龙口呿而不合天运篇予口张而不能嗋】


　　王荆公诗注巻二
　　钦定四库全书
　　王荆公诗注巻三
　　宋　李壁　撰
　　古诗
　　再用前韵寄蔡天启
　　蔡侯东方来取友无所挟翛翛一囊衣偶以一书笈定林朝自炊有七或无防时时羮藜藿镬大苦难燮骄须遂敢侮有甚观骈胁【左传僖二十三年重耳及曹曹共公闻其骈胁欲观之】澹然山谷中变色未尝輙始见类欺魄【列子见南郭子果若欺魄焉而不可与接注欺魄土人也又欺魄神凝形防外物不能闚之】寒暄粗酬接从容与之语烂漫无不涉竒经可治疾秘呪可解魇【汉文帝除秘呪】巫医之所知瞽史之所业载车必百两独以方寸摄微言归易悟疾若髭赴镊天机信卓越学等何足躐纵谈及既徃每与唐许协【庄子列御冦三命而名诸父孰协唐许注协同也唐尧许由】扬雄尚汉儒韩愈真秦侠【李翶荅韩退之书还示云于贤者汲汲唯公与不材耳云云此秦汉间尚侠行义之一豪隽耳】好大人谓狂知微乃如谍惟初造文字人惑鬼愁慑【淮南子昔仓颉造书而天雨粟鬼夜哭髙诱曰自书契作诈伪萌生天知其将饿故为雨粟鬼恐为文所劾故哭也】秦愚初改臯新眊仍易叠【臯说文从辛从自辠人蹙鼻苦辛之状秦以辠似皇字改为罪○扬雄说以为古之理官决罪三日得其宜乃行之从晶从宜亡新以为叠字从三日大盛而改之为三田】六书遂失指草矜敏防【前汉艺文志六体者古文竒字篆书书缪篆虫书余见吴长文新得顔公碑注○晋卫常云汉兴而有草书不知作者姓名至章帝时盛】谁珍坛山刻共赏兰亭帖东京一祭酒收拾偶予惬【欧公集古録有周穆王刻石跋语云右周穆王刻石曰吉日癸巳在今赞皇坛山上穆王登赞皇以望临城置坛此山遂以为名○退之作石鼔时在东都歌云濯冠沐浴告祭酒如此至宝存岂多又曰继周八代战争罢无人收拾理则那】少尝妄思索老懒因退怯侯方习篆籀寸管静尝擪深原道徳意助我耕且猎【扬子耕道而得道猎徳而得徳又介甫字说序谓字声形皆有义又云教必自此始能知此者则于道徳之意巳十九矣天启尝助公检阅修字说者】昔功恐唐捐【福不唐捐普门品经唐捐虚设也】异味今得馌京师媚学子追师尝劫劫陆赢淮汴粮水僦湖海艓【庄子南荣趎赢粮○杜诗贫穷取给行艓子】逺求而近遗如目不见睫【史记越世家齐使者说越王曰吾不贵用智见毫毛而不见其睫也】伪凤易恱楚真龙反惊叶【尹文子楚人握山雉路人问何鸟欺之曰凤凰也路人曰我闻鳯凰今始见矣请买千金弗与请加倍乃与之方欲献之楚王经宿死路人不遑惜其千金惟恨不得献王闻之感其欲献已厚赐之○家语叶公好龙壁皆画龙形真龙为降叶公见而防魄】闻子再三叹往往心不厌或自逸而走或呿而不嗋或嗤元郎漫或訿白翁嗫【元结自称浪士及有官人呼为漫郎○李吉甫尝谓白乐天为嗫嚅翁】铄金徒欲销韫玉岂愁浥【邹阳传众口铄金积毁消骨○浥醭也乐天诗廪粟生醭浥】贤愚有定分咄汝无喋喋【张释之传岂效啬夫利口喋喋】跨鞍随我游曵屣聫我跕【庄子曵屣而歌商颂地理志赵地倡优女子弹跕躧注蹑跟为跕】照泉挹清泚跂石縁嵬嶪东陂数儵鱼西崦追蛱蝶翳林窥抟黍借草听批颊【尔雅注黄鸟亦名抟黍○唐人诗娵咨批颊鸟壁剥扣头虫】黄寻逺莲须红阅邻杏靥荏苒光景流杨园忽无叶扶疴归未久吾见喜寜帖褰裳告我去禄仕当随牒【随牒谓补选之常牒不被超擢也】萧晨秣欵叚归骑得追蹑谓言循东路复出西城堞行矣忍羇旅无鱼勿弹铗天闲久索骥骏足方腾蹀【周礼天子有十二闲】长驱忽骄矜小涴亦勿惵鹏飞九万里勿借风一箑溟波浩难穷勉自养鳞鬛爵禄实天械【天械出庄子】功名为接折寜能复与我摇漾秦淮檝附书勿辞频隔嵗期满箧
　　用前韵戏赠叶致逺直讲
　　叶侯越着姓胄出实楚叶【楚有叶公诸梁食采于叶僭称公】缙云虽云逺冠葢传累叶心大有所潜肩髙未尝胁飘飘凌云意强御莫能慑辟雍海环流用汝作舟檝开胷出妙义可发蒙起魇【汲黯传如发蒙振落耳】词如太阿锋谁敢触其铗【虑蔵用谓李邕如干将莫邪难与争锋】听之心凛然难者口因嗋抟飞欲峩峩铩堕今跕跕【选五君咏鸾翮有时铩】忘情塞上马【说苑塞上之人其马亡入胡中人吊之则曰此安知不为福居数月马归而人贺之曰此何知不为祸】适志梦中蹀若金静无求在冶惟所挟载醪但彼惑馈浆非我谍【陶诗时頼好事人载醪祛所惑○庄子吾食于十浆而五浆先馈】经纶安所施有寓聊自惬碁经看在手碁诀传满箧【博物志尧造围碁丹朱善之○邯郸淳撰碁经】坐看碁势打侧写碁圗贴擕持山林屐【谢灵运登山步屐】刺擿沟港艓一枰尝自副当热寜忘箑反嗤褦襶子但守一经笈【初学记载程晓伏日诗云今世褦襶子触热向人家言嗤彼触热向人者而但自守一经笈也】亡羊等残生【庄子臧与谷牧羊而俱亡其羊】朽防何足折欢然值手敌便与对匕防纵横子堕局腷防声出堞樵夫防逺担牧奴停晏馌旁观各技痒窃议儿女嗫所矜在得防闻此更心惵熟视笼两手徐思撚长鬛微吟静愔愔坚坐髙帖帖未快岩谷叟斧柯常烂浥【晋王质入山斫木见二童围棊坐观之及起斧柯已烂矣】趍边耻局缩穿腹愁岌嶪【棊经有边腹关眼】或撞关以攻或觑眼而擪或羸行伺击或猛出追蹑垂成忽破壊中断俄连接或外示闲暇伐事先和燮或冐突超越鼓行令震叠或粗见形势驱除令逺蹀或开拓疆境欲并包总摄或仅残尺寸如黒子着靥或横溃解散如尸僵血喋或慙如告亡或喜如献捷防敌未甘虏报仇方借侠讳输寜断头悔误乃批颊【遯斋闲覧荆公碁品殊下每与人对局未尝致思随手疾应觉其势将败便敛之曰本圗适性忘虑反苦思劳神不如且已与叶致逺敌手尝赠叶诗有垂成中断之句是知公碁不甚髙诗又云讳输悔误是又未能忘情于一时之得防也○贾谊传淮阳王之比大诸侯仅如黒子之着面○襄公十四年告亡而已无告无罪庄公三十一年齐侯来献戎捷○游侠传郭解以躯耤友报仇注耤谓借助也○蜀志严顔有断头将军无降将军○五代优人敬新磨戯批庄宗颊】终朝已罢精既夜未交睫翻然悟且叹此何宜劫劫孟轲恶妨行陶侃惩废业扬雄有前言韦曜存往牒【陶侃传诸参佐谈戏废事命取博具投之江○扬子焉事博乎○吴韦曜传时蔡颖亦在东宫性好博奕太子和以为旡益命曜论之】晋臣抑帝手捘侯何啻涉冶城子争道拒父乃如輙争也实逆徳岂如私鬬怯【杜预传晋武帝与中书令张华围棋间预表适至华推枰敛手曰陛下圣明神武国富兵强吴之荒滛骄虚宜亟讨之○定公八年晋侯盟于剸泽赵简子曰羣臣谁敢盟卫君者涉佗成何曰我能盟之卫人请执牛耳成何曰卫吾温原也焉得眎诸侯将揷涉佗捘卫侯之手及腕卫侯怒注云捘挤也血至腕捘子对反○王导常共子恱奕棋争道○卫出公輙拒其父庄公蒯聩事见哀公十五年○越语范蠡云勇者逆徳争者事之末也○商君传民怯于私鬬】艺成况穷苦此殆天所厌如今刘与李伦等安可躐试令取一毫亦乏寸金镊【比丘鼻毛被俗讥嫌白佛佛令蓄镊】以此待君子未与回参协操具投诸江道耕而徳猎
　　白鹤吟示觉海元公【余于临川得公此诗刻本有跋在后今附于此白鹤吟留钟山觉海之诗也先是讲僧行详与公交旧公延居山中详有经论每以善辩为名毁訾禅宗先师普觉奄化西庵而觉海孤立详益骄傲师弗之争屡求退庵席公固留不可寤详谲妄遂逐详而留师乃作是诗焉白鹤譬觉海也红鹤行详也长松普觉也覧是诗者即知公与二师方外之契不为不厚矣景齐久蔵其本今命工刻石兼书其所以云】
　　白鹤声可怜红鹤声可恶白鹤静无匹红鹤喧无数白鹤招不来红鹤挥不去长松受秽死乃以红鹤故北山道人曰美者自美吾何为而喜恶者自恶吾何为而怒去自去耳吾何阙而追来自来耳吾何妨而拒吾岂厌喧而求静吾岂好丹而非素汝谓松死吾无依邪吾方舍隂而坐露【江淹传好丹而非素论文章也】
　　示安大师
　　道人深北山为家宴坐白露眠苍霞手扶棁杖虽老矣【祢衡传手持三尺棁杖以杖棰地大骂曹操棁他活切】走险尚可追麏麚【楚词白鹿麏麚兮或腾或倚麕鹿属麚牡鹿】踞堂俯视何所有窈窕樛木垂榠楂【樛木诗注木下曲曰樛广志曰榠楂其子甚酢出西方内则云柤梨曰攒之榠楂一名蛮楂】深寻石路仍有栗持以馈我因烹茶
　　示宝觉
　　宿雨转歊烦朝云拥清逈萧萧碧栁輭脉脉红蕖靓黙卧如有懐荒乘岂无兴幽人适过我共取墙隂径
　　定林示道原
　　昨登定林山俯视东南陔但见一方白莫知所从来湿银注寒晶奁以青培堆迢迢晻霭中疑有白玉台是夕清风兴烦云豁然开嫦娥攀桂枝顾景久徘徊杖藜忽髙秋陈迹与子陪壮观非复昔平芜夜莓苔
　　我所思寄黄吉甫
　　我所思兮在彭蠡一奁寒晶径千里【一奁言镜奁也退之月蚀诗径圎千里纳汝腹此言湖之濶也】天低绀风静止月澹星渟尤可喜亦复可怜波浪起琉璃崩防涌巅絫万斛之舟簸一苇超邑越都如歴指岸沙雪积山云委云半飞泉挂龙尾跳空散作平地水牛乳芳甘那得比萝茑防防防演迤稍上寻源出竒诡像图释迦祠老子【释迦佛名浄政王太子入雪山修道证果老子即周柱史老聃也】台殿晻霭相重累石槽环除逗清泚松竹靓深无虎虺其徒翛然弃尘滓虽未应真终适巳【天台赋应真飞锡以蹑虚注谓得真道之人○荘周传其言汪洋自恣以适巳】黄侯可与谈妙理视弃荣官犹弊屣每采紫芝求石髓我欲从之勌游徙谷城公孙能若此【谷城公孙谓黄也】五老闻之当启齿寄声五老吾念尔相见无时老将死【郭璞防仙诗粲然启玉齿○庐山有五老峯】
　　寄朱昌叔【楚公有三女皆公女弟也次适朱明之仕至大理少卿昌叔其字也】
　　西安春风花几树花边饮酒今何处一杯塞上看黄云万里寄声无鴈去世事纷纷洗更新老来空得满衣尘青山欲买江南宅归去相招有此身【李白晚嵗至姑孰恱谢家青山有终焉之志又刘巩诗莫惊此度归来晚买得西山正值春言晚应欲相依也下又有寄昌叔七言诗云买宅相招亦本谋指此句也】
　　与僧道升二首
　　升也初见我肤腴仍洁白今何苦而老手脚皴以黒闻有道人者于今号禅伯嬲汝以一句西归瘦如腊【隋史志释迦之苦行也诸外道邪人并来嬲恼以乱其心而不能得嬲奴了切恼也】汝观青青枝嵗寒好顔色此松亦有心岂问庭前柏【庭前柏树子赵州和尚禅话】
　　其二
　　跋陁罗师能幻物【跋陁婆罗此云贤守守防贤徳复守防众生】幻秽为浄持幻佛佛幻诸天以戯之幢幡香果助设施茫然悔欲除所幻还为幻佛力所持佛天与汝本无间汝今何防昔何慢十方世界本来空受记岂非遭佛幻【佛幻维摩受记事又楞严经第五巻不取无非幻非幻尚不生幻法云何立是名妙莲华】
　　赠彭器资【器资名汝砺饶州鄱阳人治平二年进士第一公早所厚晚立朝风节弥邵无所左右赠诗时器资未入朝后以公荐而用】
　　鄱水滔天竟东注气泽所钟贤可慕文章浩足波澜行义迢迢有归处中江秋浸两崖间遡洄与我相往还我挹其清乆未竭复得纵观于波澜放言深入妙云海示我仙圣本所寰楞伽我亦见髣髴嵗晚所悲行路难【楞伽乃海上山下瞰大海佛说此经时指海为喻○佛书言难行能行难忍能忍】
　　赠王居士
　　武林王居士与子俱学佛以财供佛事不自费一物【经言布施汝者不名福田供养汝者堕三恶道意谓以财作佛事止为有漏之因耳又疑财本身外之物取其了此理而不吝】
　　赠李士云
　　李子山水人而常寓城郭毫端出窈窕心手初不着我闻大梵天擎跨鸡孔雀执铃扬赤幡浩刼浄无作佳哉子能圗可以慰寂寞相与验其真他年在寥廓【洪昉禅师传天中物皆自然化生若念食时七寳器盛食即至若念衣时宝衣亦至昉既覩竒异备言其所见乃画为屏风凡二十四扇观者惊骇】













　　王荆公诗注巻三
　　钦定四库全书
　　王荆公诗注巻四
　　宋　李壁　撰
　　古诗
　　题半山寺壁二首【半山报寜禅寺公故宅也由东门至蒋山此为半道故以半山为名其地亦名白塘旧以地卑积水为患公卜居乃凿渠决水以通城河元丰七年公以病闻神宗遣国医诊视既愈乃请以宅为寺因赐额为报寜禅寺寺西有培塿乃荆公决渠积土之地又按续建康志半山寺即公故宅也再罢政以使相判金陵到任即纳节固辞同平章事改左仆射未几又恳求宫观累表得防灵观使筑第于白下门外去城七里去蒋山亦七里平日乘一驴从数僮游诸寺欲入城则乘小舫泛湖沟以行盖未尝乘马与肩舆所居之地四无人家其宅仅蔽风雨又不设垣墙望之若逆旅之舎有劝筑垣輙不荅元丰之末公被疾奏舍此宅为寺有防赐名报寜既而疾愈税城中屋以居不复造宅父老曰今江寜县治后废惠民药局其地即公城中所税之宅也】
　　我行天即雨我止雨还住雨岂为我行邂逅与相遇
　　其二
　　寒时暖处坐热时凉处行众生不异佛佛即是众生【华严经心佛与众生是三无差别】
　　定林寺【按定林有上下二寺上定林寺旧基在蒋山应潮井后按建康实録上定林寺宋元嘉十六年禅师竺法秀造在下定林之后乾道间僧善鉴重建下定林寺在蒋山宝公塔西北按塔寺记宋元嘉元年又置下定林寺东去县一十五里南史何嗣入钟山定林寺阅内典齐东昏侯尝至定林寺有沙门老病不能去命左右射之百箭俱发二事但云定林寺不分上下】
　　众木凛交覆孤泉静横分楚老一枝笻于此傲人羣城市少美蔬想今困惔焚且凴东南风【南一作北】持寄岭头云【谈薮陶景隠居华阳髙祖问之曰山中何所有景赋诗荅之曰山中何所有岭上多白云但可自怡恱不堪持赠君】
　　题定林壁【定林又有庵公尝读书于此此诗必题庵壁也】
　　定林自有主我为林下客客主各有心还能共岑寂移桃花示俞秀老【潘子真诗话云俞紫芝字秀老喜作诗人未知之荆公爱焉手冩其一聫有时俗事不称意无限好山都上心于所持扇众始异焉弟清老亦脩洁可喜俱从山谷游】
　　舎南舎北皆种桃东风一吹数尺髙枝柯蔫绵花烂漫美锦千两敷亭臯【闵公二年重锦三十两注以二丈防行故曰两三十两三十匹也】晴沟涨春緑周遭俯视红影移渔舠山前邂逅武陵客水际髣髴秦人逃【渊明桃花源记武陵人捕鱼忽逢桃花林夹岸缤纷山有小口彷佛若有光便舍船从口入男女衣着悉如外人自云先世　避秦时乱来此遂与外人间隔问今是何世】攀条弄芳畏晼晚已见黍雪盘中毛【家语孔子侍宴于鲁哀公赐之桃与黍仲尼先饭黍而后噉桃哀公曰黍以雪桃也对曰丘知之矣夫黍五谷之长而桃为下君子以贱雪贵不闻以贵雪贱也】仙人爱杏令虎守百年终属樵苏手【洪神仙传董奉居庐山治人疾不取赀使愈者人植杏五株数年成林奉乃作仓宣言人买杏者不湏来报但一器杏偿一器稲人有欺者猛兽輙逐之所积稲复以施人余尝至杏林故地即今太一观是也○樵取木也苏取草也】我衰此果复易朽虫来食根那复久瑶池绀絶谁见有【瑶池谓蟠桃言其说荒唐也】更值花时且追酒君能酩酊相随否【古诗言服药求神仙多为药所误不如饮美酒被服纨与素亦此意也】
　　对棊与道源至草堂寺
　　北风吹人不可出清坐且可与君棊明朝投局日未晚从此亦复不吟诗
　　书八功德水庵【详见八功德水注】
　　幽独若可厌真实为可喜见山不碍目闻水不逆耳翛然无所为自得而巳矣【言见山闻水黙与意防岂复有碍哉】
　　放鱼
　　捉鱼浅水中投置最深处当暑脱煎熬翛然泳而去岂无良庖者可使供匕箸物我皆畏苦舍之寜啖茹【陆玑草木虫鱼疏辽东梁水鲂特肥美语曰居就粮梁水鲂鱮似鲂而头大鱼之不美者故里谚曰网鱼得鱮不如啖茹】
　　霾风
　　霾风摧万物暴雨膏九州卉花何其多天阙亦巳稠【天阙建康山名即牛首山】白日不照见乾坤莽悲愁时也独奈何我歌无有求
　　偶书
　　惠施说万物槃特忘一句寄语读书人呶呶非胜处【庄子惠施多方其书五车○楞严经周利槃特迦此云蛇奴善见律又翻为路傍生有长者女滛奔他国思唁父母中路生子因以为名或云过去世曽生蛇中其身隠然有文如蛇或云祷扵蛇神而生故云蛇奴曽为大法师有五百弟子秘吝佛法不肯教人得暗钝报以宿善故遇佛出家五百比丘同授一偈经九十日不记只字又说其兄盘伽先巳得度而槃特赋性愚钝为兄所逐出门涕泣如来知其根熟付与扫箒日使扫地教诵扫箒二字得前忘后得后忘前思惟日久因有发明曰扫除喻八正道尘粪喻三毒垢扫箒义者正谓是矣乃令住閴静处端坐正意调出入息由心散乱一句伽佗不能记忆且数鼻中出入息风入息为首曰入息一出息二从一至十周而复始先入后出顺生数先出后入顺死数一生一灭循环无端微细穷尽生灭无从息风亦空心亡分别豁然开悟见息实相本一妙明圎常之性乃成无学】
　　即事二首
　　云从钟山起却入钟山去借问山中人云今在何处
　　其二
　　云从无心来还向无心去无心无处寻莫觅无心处【禅歌莫道无心便为道无心犹隔一重闗又大智发于心心于何处寻】
　　拟寒山拾得二十首
　　牛若不穿鼻岂肯推人磨马若不络头随宜而起卧干地终不涴平地终不堕扰扰受轮回秪縁疑这个【荘子秋水北海若曰牛马四足是谓天络马首穿牛鼻是谓人干地平地说境不涴不堕说自心也又心经疏云本圆自住体同太虚垢本何依净从何立○寒山诗不省这个意】
　　其二
　　我曾为牛马见草豆欢喜又曾为女人欢喜见男子我若真是我秪合长如此若好恶不定应知为物使堂堂大丈夫莫认物为已【此言结习易染虽宿命所好今生犹恋着也○小人役于物为物使也故楞严云若能转物即同如来○圆觉经譬如有人认贼为子其家财宝终不成就】
　　其三
　　凡夫当梦时眼见种种色此非作故有亦非求故获不知今是梦道我能蓄积贪求复守护尝怕水火贼既觉方自悟本空无所得死生如觉梦此理甚明白【圆觉经善男子此无明者非实有体如梦中人梦时非无及至于醒了无所得○圆觉经生死湼槃犹如昨梦善男子如昨梦故当知生死及与湼槃无起无灭俗人梦觉始知其空而不知世间诸縁亦皆梦也】
　　其四
　　风吹瓦堕屋正打破我头瓦亦自破碎岂但我血流【庄子逹生篇复雠者不折镆干虽有忮心者不怨飘瓦注由瓦无情故】我终不嗔渠此瓦不自由众生造众恶亦有一机抽渠不知此机故自认愆尤此但可哀怜劝令真正脩岂可自迷闷与渠作寃雠【楞严经虽见诸根动要以一机抽○宝积经烦恼性是佛境界观烦恼性空是正修行○迷闷谓不识自心也○僧问庆诸禅师西来意师曰空中一片石防麽曰不防师曰赖汝不防防即打破你头】
　　其五
　　若言梦是空觉后应无记若言梦非空应有真实事燔烧阳自招沉溺隂自致念汝尝惊魇岂知安稳睡【列子阴气壮则梦涉大水而恐惧阳气壮则梦渉大火而燔焫又浮虚为疾者则梦扬沉实为疾者则梦溺然诗意非列子所指也遗教经云黒蛇藏汝室睡当以持戒之钩早并除之即可安眠】
　　其六
　　人人有这个这个没量大【马祖语亮坐主有曰从生从死只是这个南泉语黄蘖运曰长老身才没量大笠子大小生】坐也坐不定走也跳不过锯也觧不断锤也打不破作马便搭鞍作牛便推磨若问无眼人这个是什麽便遭伊纒绕鬼窟里忍饿【僧问南泉只如亡僧迁化向甚麽处去荅云东家作牛西家作马又问意防如何荅云遇骑即骑遇下即下】
　　其七
　　我读万巻书识尽天下理智者渠自知愚者谁信尔竒哉闲道人跳出三句里独悟自根本不从他处起【禅宗论云门有三种语其一为随波逐浪句谓随物应机不主故常其二为截断众流句谓超出言外非情识所到其三为函葢乾坤句谓泯然皆契无间可伺其深浅以是为序云】
　　其八
　　幸身无事时种种妄思量张三袴口窄李四防檐长失脚落地狱将身投镬汤谁知受热恼却不解思凉【言人不能破妄归真灭去众念死受诸苦皆由此也是犹执热而不以濯也】
　　其九
　　有一即有二有三即有四一二三四五有亦何妨事如火能烧手要须方便智若未解传薪何须学钻燧【白云端禅师云一二三四五剩得大多六七八九十却少些子作麽生向定盘星上秤得恰好去大众到头霜夜月任运落前溪○荘子指穷于为薪火传也不知其尽也】
　　其十
　　昨日见张三嫌他不守巳归来自悔责分别亦非理今日见张三分别心复起若除此恶习佛法无多子
　　其十一
　　傀儡秪一机种种没根防被我入棚中昨日亲看来方知棚外人扰扰一獃终日受伊谩更被索钱财【乐府杂録傀儡起汉平城之围○心役于五根亦犹傀儡为人牵掣僧问如何是第三句临济师曰看取棚头防傀儡抽牵全借里边人】
　　其十二
　　李生坦荡荡所见实竒哉问渠前世事荅我烧炭来炭成能然火火过却成灰灰成即是土随意立根栽【李生指士云也○圎觉经譬如钻火两木相因火出木尽灰飞烟灭以幻修幻亦复如是又偈云如木中生火木尽火还灭觉即无渐次方便亦如是】
　　其十三
　　众生若有我我何能度脱众生若无我巳死应不活众生不了此便聼佛与夺我无我不二四天王献鉢【维摩经加旃延问疾维摩云于我无我而不二是无我义注小乘以封我为累故尊于无我无我既尊则于我为二大乘是非齐防二者不殊为无我义也○四天王各献一鉢于佛佛以手叠鉢曰一即四四即一又诸经要集云佛将成道无食器四天王各献一鉢即石鉢佛总受之以表平等佛以四鉢按之为一四鉢仍现比丘不许用此恐与佛等石鉢帝青寳鉢也】
　　其十四
　　莫嫌张三恶莫爱李四好既徃念即晚未来思又早见之亦何有歘然如电扫恶既是磨灭好亦难长保若令好与恶可积如财宝自始而至今有几许烦恼
　　其十五
　　失志难作福得势易造罪苦即念快乐乐即生贪爱无苦亦无乐无明亦无昧不属三界中亦非三界外【佛书言世间凡富贵人及诸天龙鬼神具大威力者脩无上道难造种种业易所发菩提心旋发旋忘如饱满人厌弃饮食所作福业举意便成如一滴水流入世间即为江河是故佛说此等深可畏怖○志公歌任纵横没忌讳长在人间不居世运用不离声色中歴劫何曽暂抛弃】
　　其十六
　　打贼贼恐怖看客客喜欢亦有客是贼切莫受伊谩乐哉贫儿家无事役心肝既无贼可打岂有客须看【古宿语客来则接贼来则打○瑞岩常自呼主人翁惺惺着莫受人谩○贼不打贫儿家祗林和尚语】
　　其十七
　　有一种贫儿不能自营生若不作客走即须随贼行复有一种贫常时腹彭亨若有亦不畜若无亦不营【寒岩子诗世有一种人不恶又不善不识主人翁随客处处转因循过时光浑是痴肉脔虽有一灵台何殊客作汉○漳州罗汉和尚歌袒防当胷打一拳直至如今常快活只闻肚里饱彭亨更不东西去持鉢】
　　其十八
　　汝无名髙者以见利贪叨汝无行实者以取著名髙行实尚非实利名岂坚牢一朝投土窟魂魄散逃逃【汝见利贪叨故无名髙汝取著名髙故无行实】
　　其十九
　　勇有孟施舎能无惧而已若人学佛法勇亦当如此休来讲下坐莫入禅门里但能一切舍管取佛欢喜【圎觉经一切众生能舍诸欲及除憎爱永断轮廽勤求如来圎觉境界于清浄心便得开悟】
　　其二十
　　利瞠汝刀山浊爱汝灰河汝痴分别心即汝琰魔罗圎成但一性一切法依他徧了一切法不如且头陀【心不离痴即是魔境琰罗即阎罗之类也见地蔵十轮经○瞠譬则刀山也爱譬则灰河也○佛经三性圆成实性依他起性徧计性○选李善注头陀斗薮也言斗薮烦恼也】
　　自遣
　　闭户欲推愁愁终不肯去厎事春风来留愁愁不住【庾信集攻许愁城终不破荡许愁城终不开闭户欲推愁愁终不肯去深蔵欲避愁愁巳知人处】
　　自喻
　　岸凉竹娟娟水浄菱帖帖鰕摇浮游须鱼鼓嬉戏鬛释杖聊一愒褰裳如可涉自喻适志欤翻然梦中蝶
　　古意
　　采芝天门山寒露浄毛骨帝青九万里空洞无一物【华严经帝青珠帝释所宝玩此言天九万里尽为青帝色也○周顗传指腹谓王导曰此中空洞无物足容君軰数百人】倾河畧西南晶射河鼓没【晶精光也牵牛之北为河鼓】蓬莱眼中见人世叹超忽【麻姑云接待以来巳见东海三为桑田向到蓬莱水又浅于徃者】当时弃桃核闻巳撑月窟且当呼阿环乘兴防溟渤【王母传命侍女取桃以玉盘盛七枚四与武帝食母自食三帝欲收核种之母曰此桃三千嵗一实中土地薄种之不生○王母降汉宫遣侍女与上元夫人书云云客主对坐悒悒不乐夫人可暂来否若能屈驾当停相须一时顷侍女回上元荅云阿环再拜上问起居逺隔绛河扰以官事遂替顔色近五千年世多指阿环为王母今防此则上元夫人亦名阿环也】
　　吾心
　　吾心童稚时不见一物好意言有妙理独恨知不早初闻守善死颇复吝肝脑中稍歴艰危悟身非所保犹然谓俗学有指当穷讨晩知童稚心自足可忘老【诗意若悟万法本空形骸肝脑非所吝也○荘子宋荣子犹然笑之】
　　无营
　　无营固无尤多与亦多悔物随扰扰集道与翛然防墨翟真自苦庄周吾所爱万物莫足归此言犹有在
　　病起
　　稚金敷新凉老火灺残浊桃枝煗淟涊散髪晞晓捉烦疴脱然醒浄若遗身觉移榻欹独眠欣佳恐难数【淟涊秽浊也晞干也○孙休诏诸卿尚书可共咨度务取便佳公所用欣佳亦类此】
　　独归
　　钟山独归雨微防稻畦夹冈半黄青陂农心知水未足看云倚木车不停悲哉作劳亦巳乆暮歌如哭难为听而我官闲幸无事北窗枕簟风泠泠于时荷花拥翠葢细浪嬲雪千娉婷谁能欹眠共此乐秋港虽浅可扬舲【前人固以荷花比妇人矣但不若公语之清婉也】
　　独卧有懐
　　午鸠鸣春隂独卧林壑静微云过一雨淅沥生晩听红緑纷在眼流芳与时竞有懐无与言伫立钟山暝
　　无动
　　无动行善行无明流有流种种生住灭念念闻思修终不与法缚亦不着僧裘【华严经起信抄中善行非福行不动行无明流烦恼流欲有流又四相生住灭○首楞严经我于彼佛发菩提心彼佛教我从闻思修入三摩地圆觉经不与法防不求法脱】
　　梦
　　知世如梦无所求无所求心普空寂还似梦中随梦境成就河沙梦功徳
　　车载板二首【车不祥鸟也一名车载板】
　　荒哉我中园珍果所不产朝暮惟有鸟自呼车载板楚人闻此声莫不笑而莞而我更歌呼与之相往返视遇若搏黍好音而睍睆攘攘生死梦久知无可拣物弊则归土吾归其不晚归欤汝随我可相蒿里挽【法云秀公云平生生死梦三者无可拣然要推知先后○崔豹古今注薤露蒿里并防歌出田横门人横自杀门人伤之悲歌言人命如薤上之露易晞灭亦谓人死魂精归于蒿里薤露送王公贵人蒿里送士大夫庻人使挽柩者歌之】
　　其二
　　鸟有车载板朝暮尝一至世传鵩似鸮而此与鸮似唯能预人死以此有名字疑即贾长沙当时所遭值洛阳多少年扰扰经世意粗闻方外语便释形骸累吾衰久捐书放浪无复事尚自不见我安知汝为异怜汝好毛羽言音亦清丽胡为大多知不黙而见忌楚人既憎汝弹射将汝利且长随我游吾不汝羮胾【贾谊传有鵩飞入谊舎鵩似鸮不祥鸟也○荀子今夫猩猩亦二足而毛也然而君子啜其羮食其胾○捐书出庄子】
　　跋黄鲁直画
　　江南黄防飞满野徐熈画此何为者百年幅纸无所直公每玩之常在把【防鸟含切说文防鹑属也】
　　过杨德逢庄
　　擕僧出西路日宴昧所投循河望积谷一饱觉易谋稚子举桉出咄嗟见盘羞饭新秔有香煮菜防且柔【内则甘防柔】暮从秀岩归秣蹇得少留捧腹笑相语果然无所求【史记司马季主捧腹大笑○庄子腹犹果然注饱貌也果音颗】















　　王荆公诗注卷四
　　钦定四库全书
　　王荆公诗注巻五
　　宋　李壁　撰
　　古诗
　　秋热【余在临川得此诗石本一僧跋云元丰末公居金陵秦淮小宅甚热中折松枝架栏御暑因有此作按元丰末公以前宰相奉祠居处之陋乃至此今之崇饰第宅者视此得无愧乎】
　　火腾为虐不可摧屋窄无所逃吾骸织芦编竹继櫩宇架以松栎之条枚岂惟賔至得清坐因有余地苏陪台【左昭公七年若从有司是无所执逃臣也逃而舎之是无陪台也】愆阳陵秋更暴横焮我欲作昆明灰金流玉熠何足怪【月蚀诗金铄水银流玉熠丹砂焦】鸟焚鱼烂为可哀忆我少年亦值此翛然但以书自埋【张祐诗万巻书中死便埋】老衰奄奄气易夺抚巻岂复能低回西风忽送中夜湿六合一气窰新开帘窗幕户便防冷且恐霰雪相随来【卢仝诗忆昔尧为天十日烧九州六合烘为窰○焮注炙也】
　　秋早
　　暮寻蔡墩西【按建康志载境内有蔡伯喈读书台公所称蔡墩恐即是蔡读书台也】独觉秋尚早山路葩卉繁野田风日好禅林乌未泊经屋尘未扫蛮藤五花簟复足休吾老
　　同沈道原游八功徳水
　　寒云静如痴寒月惨如戚解鞍寒山中共坐寒水侧新甘出短绠一酌烦可涤仰攀青青枝木醴何所直【建康志陈后主时覆舟山蒋山松柏林冬月常出木醴后主以为甘露之瑞俗呼为雀饧今功德水亦在蒋山此言新甘可贵木醴不足道也】
　　望钟山
　　伫立望钟山阳春更萧瑟暮寻北郭归故绕东冈出
　　思北山【北山即钟山周颙隠处孔稚圭作北山移文】
　　日日思北山而今北山去寄语白莲庵迎我青松路【建康宋熙寺西百余步有白莲庵防禅师所居】
　　上南冈
　　暮坞屋荒凉寒陂水清浅捐书息微倦委辔随小蹇偶攀黄黄栁却望青青巘幽寻复有兴未觉西林缅
　　谢公墩【墩在公所舍宅报寜禅寺后余尝至其处特一土骨堆耳】
　　走马白下门投鞭谢公墩昔人不可见故物尚或存问樵樵不知问牧牧不言摩挲苍苔石防检屐齿痕想此絓长樯【左氏縿絓于木而止】想此倚短辕想此玩云月狼藉盘与樽井迳亦巳没漫然禾黍村摧藏羊昙骨【羊昙太山人知名士谢安甥也特为安所爱重】放浪李白魂亦巳同山丘缅懐莳兰荪小草戏陈迹甘棠咏遗恩【安至新城筑埭于城北后人追思之名为召伯埭】万事付鬼箓耻荣何足论天机自开阖人理孰畔援公色无喜惧傥知祸福根涕泪对桓伊暮年无乃昏【桓温陈兵新亭将移晋祚呼安及王坦之欲害之坦之甚惧安神色不变○帝尝召伊饮安侍坐帝命伊吹笛伊又抚筝歌怨诗曰忠信事不显乃有见疑患为安发也安泣下沾衿越席就之捋其须曰使君于此不凡帝有愧色诗言安不慑于元桓而垂涕于谗者似未能一视祸福也】
　　秋夜泛舟
　　池堑秋水浄扁舟遡凉飚的皪荷上珠俯映疎星摇深寻畏鱼淰中路且回桡防防菰蒲中乃复有惊跳【礼运龙以为畜故鱼鲔不淰注淰之言闪也鱼鲔从龙者龙既来为人之畜故其属见人不淰然惊走也○回桡不欲鱼之惊也乃自有跳于菰蒲者书一时之适】
　　和耿天隲同游定林寺
　　道人深闭门二客来不速摄衣负朝暄一笑皆捧腹逍遥烟中防放浪尘外躅晤言或世间谁谓非絶俗
　　次韵约之谢惠诗
　　鱼跳桑栁隂鸟落蒲苇侧已无谿姑祠何有江令宅【谿姑对江令公于古诗亦求工如此○按舆地志言青谿岸侧有神祠世谓青谿姑南朝时有灵异旧传隋平陈张丽华孔贵嫔死于此今祠像有三妇人葢谿姑与二妃也建康志遂指谿姑为丽华误矣○江令宅见招约之职方注】故人耽田里老脱尚方舄【王乔传自县诣台朝輙有双鳬从南飞来帝令举罗张之但得一双舄焉乃诏尚方识视则四年中所赐尚书官属履也】开亭捐百金于此扫尘迹地偏人罕至心逺境常寂【陶诗心逺地自偏公析而用之似为之疏解也】我行西州旋税驾顔色相随望南山水际因一息公时指岸木谓此可寻尺伐之营中沚持用自怡怿懽言俟其成邀我堂上食百忧每多违一诺还自惕春风櫩楹新坐久膝前席翛然忘故约北郭疑有适长謡舒永懐伫想对以臆摛辞甚有理窃比书石鹢【僖公十五年陨石于宋五六鹢退飞过宋都传曰陨石于宋五陨星也六鹢退飞过宋都风也】知公不我欺把玩果心恻嘉肴既夙设丽藻仍虚掷左车公自迎右券吾敢责【信陵君遗侯生不受乃置酒大防公子从车骑虚左迎侯生侯生坐于公子上不让欲以观公子公子执辔愈防○史记平原君传亊成操右劵以责】闻说芼羮臛【说文臛肉羮】芬香出邻壁妇休机杼事儿失刀椠职【师古曰削者以刀削简牍○扬子古之椠人也】何胶胶扰扰而纷纷籍籍擕持欲一往继此方如织元龙但髙卧司马勿亲涤【元龙卧见次韵郭子仪注○相如传与佣保杂作涤器于市中】防能孩童旧握手皆鬓白有兴即扳聨东阡与南陌【扳聫一作聨镳】
　　次韵舎弟江上
　　岸红归欲稠渚緑合犹晚晴沙上屐轻暖水随帆逺吹波戏鱼动掠叶飞禽返着意觅幽蹊桃花悮刘阮【搜神记刘晨阮肇入天台迷不得返经十三日饥甚遥望山上有桃熟遂跻险援葛至其下噉数枚饥止体充下山取水见一杯流下有胡麻焉乃相谓此近人矣遂度山见一大溪溪边有二女子色甚美见二人持杯便笑曰刘阮二郎投向杯来刘阮惊二女欣然曰来何晚耶因邀还家至十日求还苦留半年女遂相送指示还路乡邑零落已七世矣防事止是桃实非桃花】
　　酬王濬贤良松泉二诗【此即万宗泉也公尝作记云僧道光得泉之三年直嵗善端治屋龙井之西北发土得汍泉二万宗命沟井而合焉东为二池池各有沟注于南池而东南其余水以溉山麓之田既甃善端请名余为名其泉曰万宗云熙寜十年十二月十二日临川王某记时公以防灵观使家居】
　　世传寿可三松倒【下元夫人语封陟能使君寿倒三松见太平广记】此语难为常人道人能百嵗自古稀松得千年未为老我移两松苦不早岂望见渠身合抱但怜众木总漂揺顔色青青终自保丝伏苓防当有邂逅食之能寿考不知篝火定何人且看森垂覆荒草【史记龟防传伏苓者在丝之下状如飞鸟之形新雨已天清静无风以夜捎丝去之即以篝火烛此地火灭即记其处以新布四丈环置之明即掘取之入地四尺至七尺得矣】君诗爱我亦古意秀眉昔比南山栲复谓留侯不及我人或笑君无白皂求僊辟谷彼诚悮未见赤松饥已槁【张良传愿弃人间事欲从赤松子游耳乃学道欲轻举辟谷事见史记本传】岂如强饭适志游封植苍官防华皓赤松复自无特操【荘子何其无特操欤】上下随烟何慅慅【慅音草刘向列仙传赤松子尝止西王母石室中随风雨上下诗言烟必别有出处】苍官受命与舜同【樊宗师绛州园林记松名苍官】真可从之忘髪缟诗虽祝我以再黒积雪巳多安可扫试问苍官值嵗寒戴白孰与苍然好
　　其二
　　宋兴古刹今长干【宋兴寺名长干见次韵酹朱昌叔注】灵曜台殿荒檀栾【左思吴都赋檀栾嬗娟】二泉相望弃不渫西泉尚累三石槃其流散漫为沮洳稍集小砾生微澜东泉土梗久蔽塞穿治乃见甃甓完道人慈哀波汲逺沟荡取土合两山山前灌输各自足辘轳转罢井口闲取遥比甘觉近美与旧争冽知新寒爞爞夏秋百源干抱瓮复道愁蹒跚疾倾横逗势未足嗟此善利何时殚虑长易脆有大檀【大檀谓施者】伐坚匡庐窟孱顔金多匠手肯出巧风水千里焉知难没羽之虎行林间【韩诗外传楚熊渠子夜行见寝石以为伏虎弯弓而射之没金饮羽下眎知其石也因复射之矢摧无迹】箨龙失职因藏跧【箨龙意亦取竹杖投葛陂化龙事】循除静投悲瑟瑟映瓦微见清潺潺三年营之一日就有口共以成为懽论功信可侈后观何似当年万竹蟠【杜诗白帝城西万竹蟠接筒引水喉不干】
　　【补注沟荡周礼地官稻人以沟荡水】
　　荅俞秀老
　　诸偶縁安有实相非相偶虽神如季咸终亦失而走【庄子郑有神巫曰季咸知人之死生祸福期以嵗月旬日若神郑人见之皆弃而走】
　　清凉寺送王彦鲁
　　空懐谁与论梦境偶相值莫将漱流齿欲挂功名事【晋孙楚与同郡王济友善楚少时欲隠居谓济曰常欲枕石漱流误云潄石枕流济曰流非可枕石非可漱楚曰所以枕流欲洗其耳所以漱石欲厉其齿】
　　送惠思上人
　　黄鹤抚四海翩然落中州一听笙与镛低回如有求飞鸣阿阁上好与凤凰游顾怜鲁东门无事反悲愁【文公二年臧文仲祀爰居不智也注海鸟曰爰居集于鲁东门外文仲以为神命国人祀之】嵗晏忽惊矫问胡不少留因知网罗外犹有稲粱谋
　　老景
　　老景春可惜无花可留得绕屋禇先生萧萧何所直每嫌栁浑青追恨李太白多谢安石榴向人红蘂折【景春战国时人宗正刘徳汉人禇先生武帝时人萧何汉相栁浑唐人李白字太白唐人谢安字安石晋人刘向连前句榴字○石林诗话云荆公有老景春可惜诗以古人姓名蔵句中葢以文为戏或谓前无此体自公始见之余读权德舆集其一篇云藩宣秉戎寄衡石崇势位年纪信不留弛张良自愧樵苏则为惬瓜李斯可畏不顾荣宦尊每陈农亩利家林类岩巘浮郭躬敛积忌满宠生嫌养防恬胜利疎钟皓月晓晚景丹霞异涧谷永不变山梁兾无累论自王符肇学得展禽志从此直不疑支离疎世事则权徳舆巳尝为此体乃知古今文章之变殆无遗蕴徳舆在唐不以诗名然词亦雅畅此篇虽主意在别立体然不失为佳制也】
　　杂咏八首
　　万物余一体九州余一家秋豪不为小【庄子知北游篇秋豪为小待之成体】徼外不为遐【汉邓通传人有告通盗出徼外铸钱师古曰徼犹塞也东北谓之塞西南谓之徼张揖曰徼谓以木石水为界者】不识寿与夭不知贫与奢忘心乃得道道不去纷华近迹以观之尧舜亦泥沙庄周谓如此而世以为夸
　　其二
　　神龙豢可致【古有豢龙氏昭公七年】猛虎扰亦留【周礼服不氏掌猛兽而敎扰之注猛兽虎豹之属扰驯也】变生父子间上圣不能谋常情在欲得义养或成仇【变生父子如瞽叟欲得舜牛羊仓廪类○唐末五代诸将皆以异姓为养子号曰义儿】他人恩更轻患祸信难周
　　其三
　　古风知逊悌班白见尊优薄俗谬为防独在势权尤伏波迷俯仰爱礼坐成仇【马援传援有疾梁松来之独拜床下援不荅松去后诸子问曰梁伯孙帝壻贵重朝廷公卿巳下莫不惮之大人奈何独不为礼援曰我乃松父友也松由是恨之梁松父名统】龂龂洙泗间岂是老者羞【鲁道衰洙泗之间龂龂如也史记】
　　其四
　　羔豚窘虎豹鸠雀穷鹰鹯【战国防如虎豹之抟羔豚必无幸矣○左传文公十八年见无礼于其君者如鹰鹯之逐鸟雀也】巧者具机弋鸷猛还拘挛论功莫如神论大莫如天悲哉区区人乃欲逃其间【逃其间者谓不有神与天者也】
　　其五
　　黄雀死弹丸厥罪在啄粟【荘子谓楚王夫雀俯啄白粒仰栖茂树鼔翅奋翼自以为无患不知公子王孙左挟弹右挟丸以加其颈也】翠鹄不近人何为亦穷辱【范雎传且夫翠鹄犀象其处势非不逺死也而所以死者惑于饵也】材为世所利髙下同僵仆能逃天地间蠛蠓无不足
　　其六
　　闗雎后之淑棫朴王之明罝尚好徳况乃公与卿所以彼行苇敦然遂其生谁能且歌为我发古声
　　其七
　　召公方伯尊材亦圣人亚农时惮烦民听讼甘棠下嗟今千室长已耻问耕稼弹琴髙堂上欲以世为化【韩诗外传云宓子贱治单父弹鸣琴不下堂而单父治○公尝作抚州倅防见山阁记乃云此殆非召公之实事诗人之本防特墨子之余言赘行吝细褊迫者之所好则记又与诗意异矣】
　　其八
　　任公蹲海濵一钓饱千里用力已云多钩缗亦难理巨鱼暖更逃壮士饥欲死游儵不可数空满沧浪水【庄子外物篇任公子为大钩巨缁五十犗以为饵蹲乎防稽投竿东海旦旦而钓期年不得鱼巳而大鱼食之牵巨钩防没而下惊扬而奋鬐白波若山海水震荡声侔鬼神惮赫千里任公子得若鱼离而腊之自淛河以东苍梧以北莫不厌若鱼者已而后世辁才讽说之徒皆惊而相告也夫掲竿累趍灌渎守鲵鲋其于得大鱼难矣饰小说以干县令其于大逹亦逺矣是以未尝闻任氏之风俗其不可与经于世亦逺矣○东方朔传臣朔饥欲死庄子儵鱼出游】
　　张良
　　留侯美好如妇人【汉赞闻张良之智谋以为其貌魁梧竒伟反若妇人女子】五世相韩韩入秦【良大父开地相韩昭侯宣惠王襄哀王父平相厘王悼惠王从昭侯至悼惠王凡五君】倾家为主合壮士博浪沙中击秦帝脱身下邳世不知举世大索何能为【秦灭韩良年少未宦家僮三百人弟死不悉以家财求客刺秦王为韩报仇良尝东见沧海君得力士为铁锥重百二十斤秦皇帝东游至博浪沙中良与客狙击秦皇帝误中副车秦皇帝大怒大索天下求贼急甚良乃更名姓亡匿下邳】素书一巻天与之谷城黄石非吾师【良传圯上有一老父出一编书谓良曰读是则为王者师后十三年见我济北谷城山下黄石即我已遂去不见】固陵解鞍聊出口捕取项羽如婴儿【汉五年冬汉王追楚至阳夏南战不利壁固陵诸侯期不至良说汉王用其计诸侯皆至卒以灭羽秦誓不啻如自其口出】从来四皓招不得为我立弃商山芝【髙帝欲弃太子吕后使建成侯吕泽刼良为我画计良曰此难以口舌争也上有所不能致者四人四人年老矣皆以上嫚侮士故逃匿山中义不为汉臣然上髙此四人今公诚能无爱金玉璧帛令太子为书卑辞安车因使辩士固请为客从入朝令上见之则一助也四人果至客建成所】洛阳贾谊才能薄扰扰空令绛灌疑【贾谊传天子议以谊任公卿之位绛灌东阳侯冯敬之属尽害之乃毁谊于是天子亦疎之以谊为长沙王太傅】
　　司马迁
　　孔鸾负文章不忍留枳棘【司马相如子虚赋鹓雏孔鸾○后汉王涣谓仇覧曰枳棘非鸾凤所栖百里岂大贤之路耶】嗟子刀锯间悠然止而食【迁荅任安书夫中才之人事闗于宦竖莫不伤气况忼慨之士乎如今朝廷虽乏人奈何令刀锯之余荐天下贤俊哉诗言迁之髙才顾低回于中令尊宠任职也】成书与后世愤悱聊自释【太史公论六家之防要迁自序协六经异传齐百家杂语】领畧非一家髙辞殆天得虽微樊父明不失孟子直【樊父仲山父也既明且哲讥迁被刑昧于明哲之道也○孟子谓寺人孟子迁为官者令故亦以寺人比之冯参赞伯竒放流孟子宫刑○孟子不直则道不见或指此谓迁白李陵事也】彼欺以自私岂啻相十百【世人窃自污之迹以屈其身如马迁者亦有之而求其实如迁者葢鲜也】
　　诸葛武侯
　　汉日落西南中原一星黄【魏武帝纪桓帝时有黄星见于楚宋之分殷馗言后五十载当有真人起于梁沛之间其锋不可当至建安五年恰五十而曹公破绍天下无敌矣公用一星黄甚妙】羣盗伺昏黒聨翩各飞扬武侯当此时龙卧独摧藏邂逅得所从幅巾起南阳【本传亮躬耕陇亩好为梁父吟身长八尺每自比于管乐时人莫之许也魏畧曰亮在颍川石广元徐元直汝南孟公威等俱游学三人务于精熟而亮独观其大畧每晨夜从容尝抱膝长啸而谓三人曰卿三人仕进可至郡守刺史也三人问其所志亮但笑而不荅】﨑岖巴汉间屡以弱攻彊晖晖若长庚孤出照一方【长庚太白也夜将既其光始着以喻孔明之于汉云】势欲起六龙东回出扶桑惜哉沦中路怨者为悲伤【武侯卒年五十四怨者为李平廖立皆以罪为亮所废亮薨立泣曰吾终为左袵矣平亦发病死平尝冀亮当自补复防后人不能故以激愤也习凿齿言水镜之所以能穷物而无怨者以其至平无私也法行于不可不用刑加乎自犯之罪爵之而非私诛之而不怒天下有不服者乎诸葛亮可谓能用刑矣自秦汉以来未之有也】竖子祖余策犹能走强梁【死诸葛走生仲逹】








　　王荆公诗注巻五
　　钦定四库全书
　　王荆公诗注巻六
　　宋　李壁　撰
　　古诗
　　读墨【友人宜黄李郛尝云介父读墨诗终篇皆如散文但加押韵尔意以为诗益散古无此体然如韩公谢自然谁氏子诗巳如此】
　　谁为尧舜徒孔子而巳矣人皆是尧舜未必知孔子伯夷不辱身栁下援而止孔子尚有言我则异于是兼爱为无父排斥固其理孔墨必相用自古寜有此退之嘲鲁连固【一作顾】未知之耳【退之嘲鲁连子诗独称唐虞贤顾未知之耳】如何蔽于斯独有见于彼【如何蔽于斯言孔墨相用也独有见于彼谓嘲鲁连也】凡人工自私翟也信竒伟【汉志论诸子十家其可观者九家而已其言虽殊譬犹水火相灭亦相生也使其遭明王圣主得其所折中皆股肱之材墨翟之竒伟亦此类也】惜乎不见正遂与中庸诡【退之读荀子考其辞时有不醇粹要其归与孔子异者鲜矣抑其犹在轲雄之间乎孔子删诗书笔削春秋合于道者着之离于道者黜之故诗书春秋无疵又原道呜呼其亦不幸而不出于三代之前不见正于禹汤文武周公孔子也公诗意正类此儒者之道理一而分殊亲亲而仁民仁民而爱物老吾老以及人之老幼吾幼以及人之幼固自有等差之辨墨翟葢似是而非也】退之醇孟轲而駮荀扬氏至其趣舎间亦又蔽于已化而不自知此语孰云俚咏言以自警吾诗非好诋【退之言孟子醇乎醇者也荀与扬大醇而小疵○言韩虽駮荀扬而巳乃自言孔墨必相为用是韩亦未免蔽而不自知也贾生过秦论仲尼墨翟之贤盖巳对孔子言之矣○公诗诋墨葢本于孟子然孟子不云乎归斯受之又云今之与杨墨辨者如追放豚然既入其苙又从而招之此足见圣人忠厚之至于异端未尝终絶之也招如国武子好尽言以招人过之招言彼既归于儒不应追咎其既徃也】
　　读秦汉间事
　　秦徴天下材入作阿房宫宫成非一木山谷为穷空子羽一炬火骊山三月红能令扫地尽岂但焚人功【杜牧阿房赋楚人一炬可怜焦土烧秦宫室火三月不灭】
　　幽谷引
　　云翳翳兮谷之幽天将雨兮田者之稠有绳于防兮有畚于沟我公不出兮谁省吾忧日晖晖兮山之下嵗则熟兮收者舞吾收满车兮弃者满筥谁吾与乐兮我公燕语山有木兮谷有泉公与客兮醉其间芳可搴兮甘可漱无壮无稺兮环公以笑公醉而归兮人则喜公好我州兮殆其肯止公归不醉兮我之忧岂其不怿兮将舎吾州公一朝兮去我我嵗嵗兮来游完公亭兮使勿毁以慰吾民兮嵗嵗之愁
　　明妃曲二首
　　明妃初出汉宫时泪湿春风鬓脚垂低徊顾影无顔色尚得君王不自持【后汉南匈奴传呼韩临辞大防帝召五女以示之昭君丰容靓饰光明汉宫顾影徘徊竦动左右帝见大惊意使留之而难于失信】归来却怪丹青手入眼平生未曽有意态由来画不成当时枉杀毛延寿【南匈奴传王昭君南郡人元帝以良家子选入掖庭时呼韩邪来朝帝敕以宫女五人赐之昭君入宫数嵗不得见御积悲怨乃请掖庭令求行与匈奴生二子据此乃无毛延寿事古今词人相传如此必别有据也又西京杂记曰元帝后宫既多不得常见乃使画工图其形按状幸之诸宫人皆赂画工多者十万王嫱不肯遂不得见后匈奴求美女帝按圗以昭君行及召见貎为第一帝悔之而名籍巳去乃按其事画工弃市】一去心知更不归可怜着尽汉宫衣寄声欲问塞南事秖有年年鸿鴈飞家人万里传消息好在氊城莫相忆君不见咫尺长门闭阿娇人生失意无南北【阿娇武帝陈皇后也以骄妒失宠退居长门宫○山谷跋公此诗云荆公作此篇可与李翰林王右丞并驱争先矣往嵗道出颍隂得见王深父先生最承教爱因语及荆公此诗庭坚以为词意深尽无遗恨矣深父独曰不然孔子曰夷狄之有君不如诸夏之亡也人生失意无南北非是庭坚白先生发此徳言可谓极忠孝矣然孔子欲居九夷曰君子居之何陋之有恐王先生未为失也明日深父见舅氏李公择曰黄生宜择明师畏友与居年甚少而持论知古血脉未可量也】
　　其二
　　明妃初嫁与胡儿氊车百两皆胡姬含情欲语独无处传与琵琶心自知黄金捍拨春风手弹看飞鸿劝胡酒【叔夜送秀才入军中诗目送飞鸿手挥五弦劝胡酒而目属飞鸿言意不在胡也】汉宫侍女暗垂泪沙上行人却回首汉恩自浅胡自深人生乐在相知心可怜青冢巳芜没尚有哀留至今【昭君死单于之胡中地多白草而此塜独青○范冲对高宗尝云臣尝于言语文字之间得安石之心然不敢与人言且如诗人多作明妃曲以失身单于为无穷之恨读之者至于悲怆感伤安石为明妃曲则曰汉恩自浅胡自深人生乐在相知心然则刘豫不是罪过汉恩浅而虏恩深也今之背君父之恩投拜而为盗贼者皆合于安石之意此所谓壊天下人心术孟子曰无父无君是禽兽也以单于有恩而遂忘君父非禽兽而何公语意固非然诗人务一时为新竒求出前人所未道而不知其言之失也然范公傅致亦深矣】
　　桃源行【髙斋诗话云荆公桃源行指鹿为马乃二世事而长城之役乃始皇又指鹿事不在望夷宫中荆公诗追配古人惜乎用事失照管为可恨耳据公诗意槩言秦事实探祸乱之始末而互着之如诗话所言亦几狭矣】
　　望夷宫中鹿为马【二世梦白虎齧其左骖马杀之卜曰泾水为祟二世乃斋于望夷宫宫在长陵西北临泾水作之以望北夷始赵髙欲为乱恐羣臣弗听乃先设验持鹿献于二世曰马也二世笑曰丞相误耶谓鹿为马问左右左右或黙或言马以顺高言鹿者高因隂中以法方髙设此验时二世犹未至望夷宫也】秦人半死长城下避世不独商山翁亦有桃源种桃者此来种桃经几春采花食实枝为薪儿孙生长与世隔虽有父子无君臣【桃源记遂与外人间隔】渔郎舟迷逺近花间相见惊相问世上那知古有秦山中岂料今为晋【又问云今是何世乃不知有汉无论魏晋亦见陶记】闻道长安吹战尘春风回首一沾巾重华一去寜复得天下纷纷经几秦
　　食黍行
　　周公兄弟相杀戮李斯父子夷三族【书周公位冢宰正百工羣叔流言乃致辟管叔于商囚蔡叔于郭邻○史记李斯传二世二年具斯五刑论腰斩咸阳市与其中子俱执夷三族】富贵常多患祸婴贫贱亦复难为情身随衣食南与北至亲安能常在侧谓言黍熟同一炊歘见垅上黄离离游人中道忽不返从此食黍还心悲
　　叹息行
　　官驱羣囚入市门妻子恸哭白日昏市人相与说囚事破家劫钱何处村朝廷法令亦寛大汝罪当死谁云寃路傍年少叹息汝贞观元元之子孙【末聮伤民俗之异于昔皆系上之化其词微矣○杜诗不过行俭徳盗贼本王臣此意尤佳】
　　送春
　　武陵山下朝买船风吹宿雾山花鲜万家笑语横青天绮窗罗幕舞婵娟小鬟折花叩船舷玉琖写酒醻金钱朱甍飞动浮云巘天外筦箫来宛转断桥人行夕阳路楼观瑠琉影中见酡顔未分骅骝催烛入坐客犹徘徊岂知阊阖门边住春尽不见芳菲开日月纷纭车走坂少年意气何由挽洞庭浪与天地白尘昬万里东浮眼黒貂裘弊知几时相见緑树啼黄鹂荣华俯仰忧患随命驾吾与髙人期【词气疑非公诗又公未尝至武陵然亦诗人之作也】
　　兼并【苏文定公云能使富民安其富而不横贫民安其贫而不匮贫富相恃以为长乆而天下定矣王介甫小丈夫也不忍贫民而深疾富民以惠贫民不知其不可也方其未得志也为兼并之诗及其得志専以此为事设青苖法以夺富民之利民无贫富两税之外皆出重息公私皆病矣吕惠卿继之作手实之法私家一毫以上皆籍于官民知其有夺取之心至于卖田杀牛以避其祸朝廷觉其不可中止不行仅乃免于乱然其徒世守其学刻下媚上谓之飨上有一不飨上皆废不用至于今日民遂大病源其祸出于此诗盖昔之诗病未有若此酷者也】
　　三代子百姓公私无异财人主擅操柄如天持斗魁赋予皆自我兼并乃奸回奸回法有诛势亦无自来后世始倒持黔首遂难裁秦王不知此更筑懐清台【巴寡妇清其先得丹穴而擅其利数世清能守其业用财自卫人不敢犯始皇以为贞妇而客之筑女懐清台注以其行洁故号曰清】礼义日已偷圣经久堙埃法尚有存者欲言时所咍俗吏不知方掊克乃为材俗儒不知变兼并可无摧利孔至百出小人私阖开有司与之争民愈可怜哉【此公异日引国服为息之证以行青苖之张本也○货殖传善者因之其次利道之其次教诲之其次整齐之最下者与之争】
　　和吴御史汴渠诗【水经大禹塞荥阳泽开渠以通淮泗名莨菪渠即汴渠也汉平帝时河汴决壊后明帝遣使者修治汴渠至隋大业中更令开导名通济渠引河水入汴曰自大梁之东引入泗连于淮至江都宫入于海亦谓之御河河畔筑御道植栁炀帝巡幸乘龙舟而往江都自扬益湘南至交广闽中公私漕运商旅轴轳相接】
　　郑国欲秦渠成秦富强【韩闻秦之好兵事欲罢之毋令东伐乃使水工郑国间说秦令凿泾水自中山西抵瓠口为渠并北山东注洛三百余里欲以溉田中作而觉秦欲杀郑国郑国曰始臣为间为韩延数嵗之命然渠成亦秦之利也秦以为然卒使就渠于是闗中为沃野无凶年秦以富强卒并诸侯】本始意已陋末流功更长维汴亦如此浚源在滛荒归作万世利谁能弛其防夷门筑天都横带国之阳【史记大梁城有十二门东门曰夷门侯嬴所隠处】漕引天下半岂云独荆扬货入空外府租输陈太仓东南一百年寡老无残粻自宜富京师乃亦窘葢藏【月令命百官谨葢藏注谓府库囷仓所藏物此言虽竭东南之力京师亦不富也】征求过夙昔机巧到莛芒【说苑子路言孔子说七十君而无所通曰建天下之钟而撞之以挺岂能发其声乎哉东方朔客难以莛撞钟则朔乃以挺为莛也莛音庭茎也集韵又音艇○韩诗有如寸莛撞巨钟又班固叙传言律歴间不容翲忽翲字当作杪杪禾芒刺也】御史闵其然志欲穷舟航此言信有激此水存何伤救世讵无术信传自先王念非老经纶岂易识其方我懒不足数君材宜自强他日听施设无乃弃篇章
　　酬王詹叔奉使江东访茶法利害见寄【嘉祐三年九月初官既茶民私畜贩者皆有禁又茶屡变嵗课日削至和中嵗市茶淮南江南两浙荆南嵗售钱并本息计之才百六十七万三千余缗官茶所在陈积县官获利无几论者皆谓宜弛禁便景祐中叶清臣尝议弛禁至是著作郎何鬲三班奉职王嘉麟上书请罢给茶本钱纵园户贸易而官收税租钱与所在征筭归货务以偿边籴○嘉祐四年二月三司言茶课缗钱嵗当二百四十四万八千嘉祐二年才及二十八万又募人入钱皆有虚数实为八十六万而三十九万有竒是为本钱才得子钱四十六万九千而已其辇运縻费防失与官吏兵夫廪给杂费又不与焉至于园户输纳侵扰日甚小民趋利犯法刑辟益蕃获利至小为弊甚大宜约至和之后一嵗之数以所得息钱均赋茶户恣其买卖所在收筭请遣官询察利害以闻诏遣司封员外郎王靖等分行六路及还皆言如三司议便诏曰自唐建中始有茶禁民被诛求之困日惟咨嗟官受滥恶之入嵗以陈积歴嵗之一旦以除尚虑喜于立异之人縁而为奸之党妄陈奏议以惑官司必寘明刑无或有贷初以三司嵗课均赋茶户凡为缗钱六十八万有竒吏嵗输县官比输茶时其出几倍朝廷难之为损其半嵗输缗钱三十三万八千有竒谓之租钱与诸路本钱悉储以行边籴自是惟腊茶禁如旧余茶肆行天下矣此韩魏公相业君子谓此举为然其时富公亦为相】
　　余闻古之人措法贻厥后命官惟贤材职事又习狃止能权轻重王府则多有岂尝防其子而为民父母当时所经营今十已毁九【汉宣纪畜产大耗什八九师古曰言十损其八九也】其一虽幸在漂摇亦将朽公卿患难才州县固多苟诏令虽数下纷纷谁与守官居甚传舎位以声势受既不责施为安能辨贤不区区欲救弊万谤不容口天下大安危谁当执其咎劳心适有罪养誉终天丑【汉朱博传齐部舒缓养名○韩文送孟东野序将天丑其徳莫之顾耶何为乎不鸣其善鸣者也】岂惟祖子孙教戒及朋友贵者大其领诗人歌四牡【小雅节南山驾彼四牡四牡项领注项大也笺云四牡人君所乘驾今但养大其领不肯为用也】至尊空独忧不敢乐饮酒哿矣富阡陌哀哉此无糗乡闾人所懐今或弃而走岂无济时术使尔安畎亩故今二三公戮力思矫揉【时富韩并为相王尧臣曽公亮为参知政事嘉祐四年也非仁宗在上四公之贤同处庙堂岂能有此盛举乎】永惟东南害茶法葢其首私藏与窃贩犴狱常纷紏输将一不足【晁错传输将之费益寡如淳注云将送也或曰资也】往往死鞭杻败陈被杂恶强卖曾非诱巳云困关市且复搔林薮将更百年弊谓民知可否出节付羣材【元和圣徳诗出节少府】询谋欲经久朝廷每如此自可跻仁寿因知从今始渐欲人财阜吾宗恢竒士选使自朝右聪明谅多得为上归析剖王程虽薄遽【栁诗王程有余暇○严助传事薄遽师古曰薄迫也遽速也】邦法难卤莽【荘子则阳君为政勿卤莽】愿君博谘诹无择壮与耉【诗皇皇者华周爰谘诹谓老若少者皆宜询之】余知茶山民不必生皆厚独当征求任尚恐难措手孔称均无贫此语今可取譬如轻万钧当令众人负强言岂宜当聊用报琼玖【按公集有议茶法一篇与此诗意同】
　　酬王伯虎【按公集有荅王伯虎书论圣人君子之行即此人也】
　　吾闻人之初好恶尚无朕帝与凿耳目贤愚遂殊品【庄子帝王篇体尽无穷而游无朕注兆也○帝王篇人皆有七窍以视听食息此独无有尝试凿之日凿一窍七日而浑沌死】尔来百千年转化薄愈甚父翁相贩卖浮诈谁能审睢盱猴缨冠狼藉防穴寝沧海恐值到【恐是到植庄子草木之到植者过半注植又音值立也○贾谊赋圣贤逆曵兮方正到植亦音值】谁念鱼鼈淰鸮声虽云恶革去在食葚【鲁颂翩彼飞鸮集于泮林食我桑黮懐我好音注鸮恶声之鸟也谓食黮之故改其鸣就我以善音又张天锡谓晋公卿云桑葚甘甜鸱鸮革响乳酪养性人无妒心】嗟谁职教化独使此风稔恬观不知救坐费大官廪予生少而戆好古乃天禀念此俗衰壊何尝敢安枕有时不能平悲咤失食饮唯子同我病亦或涕沾衽谓予可告语密以诗来谂烂然辞满纸秋水濯新锦穷观何拳拳静念复贱贫欲救世无寜犹拾沈【哀公三年火富父槐至曰无备而官办者犹拾沈也注沈汁也】说穷且版筑尹屈唯烹饪逢时岂遽废避俗聊须噤徂年幸未暮此意可勤恁【恁思也】
　　荅虞醇翁
　　辍学以从仕仕非吾本谋欲归谅不能非敢忘林丘临餐耻苟得冀以尽心醻万事等画墁虽勤亦何收扬扬古之人彼职乃无忧感子抚我厚欲言秪慙羞
　　送潮州吕使君
　　韩君掲阳居戚嗟与死邻吕使掲阳去笑谈面生春当复进赵子诗书相讨论【退之别赵徳诗我迁于掲阳子先掲阳居○广州记云大庾始安临贺桂阳掲阳为五岭○韩至潮州谢表戚戚嗟嗟与死日迫○欧文忠坐责諌官贬夷陵令与尹师鲁书云每见前世有名人当论事时感激不避诛死真若知义者及到贬所则戚戚怨嗟有不堪之穷愁形于文字其心懽戚无异庸人虽韩文公不免此累○韩别赵德诗心平而行髙两通诗与书】不必移鳄鱼诡怪以疑民有若大颠者材髙能动人亦勿与为礼听之汩彛伦同朝叙朋友异姓接婚姻恩义乃独厚懐哉余所陈【韩与孟简书潮州时有一老僧号大颠颇聪明识道理逺地无可语者故自山召至州郭留十数日实能外形骸以理自胜不为事物所侵乱与之语虽不尽解要自胷中无滞碍】
　　寄曾子固二首【疑此诗公在馆中时作也严严中天阁为指秘阁而言】
　　严严中天阁霭霭层云树为子望江南蔽亏无行路【沈约诗蔽亏昆山树】平生湖海士心迹非无素老矣不自知低回如有慕伤懐西风起心与河汉注哀鸿相随飞去我终不顾
　　其二
　　崔嵬天门山江水绕其下寒渠巳胶舟欲往岂无马【九域志明州东门山汉地理志所谓天门山也】时恩缪拘缀私养难乞假【子固以元丰元年十二月差知明州未几改亳兼公时在钟山此诗必子固未第游学至明时】低回适为此含忧何时写吾能好谅直世或非诡诈安得有一防相随问耕者【言时以谅直为诡诈如指正论为沽名买直之类也○陆龟防诗奴顔婢膝直乞丐反以正直为狂痴】













　　王荆公诗注巻六
　　钦定四库全书
　　王荆公诗注巻七
　　宋　李壁　撰
　　古诗
　　虎图【或言公作此诗讥韩忠献恐无此】
　　壮哉非罴亦非防【尔雅罴如熊黄白文又曰似狸今虎大于虎豹文如狸】目光夹镜当坐隅【顔延年赭白马赋防瞳夹镜】横行妥尾不畏逐顾盼欲去仍踌躇卒然我见心为动熟视稍稍摩其须固知画者巧为此此物安肯来庭除想当槃礴欲画时睥睨众史如庸奴【庄子画史解衣槃礴羸】神闲意定始一扫功与造化论锱铢悲风飒飒吹黄芦上有寒雀惊相呼槎牙死树鸣老乌向之俛噣如哺雏山墙野壁黄昬后冯妇遥看亦下车【或言王介甫欧阳永叔梅圣俞与一时闻人坐上分题赋虎图介甫先成众服其敏妙永叔乃袖手或曰此体杜甫画鹘行耳大抵前軰多模取古人意以纾急解纷此其一也】
　　次韵欧阳永叔端溪石枕蕲竹簟
　　端溪琢枕緑玉色【端溪髙要县有溪人于此凿石为砚其色正紫而微青】蕲水织簟黄金纹翰林所宝此两物笑视金玉如浮云都城六月招客语地上赤日流黄尘烛龙中天进无力【古书烛龙昆山神也又山海经赤水之北有山其神人面蛇身其瞑乃晦其视乃明是谓烛龙】客主歊然各疲剧形骸直欲坐弃忘冠带安能强修饰恃公寛贷更不疑箕踞岂复论官职【曲礼坐无箕倨谓伸两足而坐其形如箕】笛材平莹家故藏砚璞防清此新得扫除堂屋就隂翳公不自眠分与客知公用意每如此真能与物同其适【公不自眠则客对主人眠不但箕倨而巳人言介甫嗜睡夏月常用方枕或问何意公云睡乆气蒸枕热则转一方冷处此真知睡者欧公端石枕其形制疑亦方者】岂比法曹空自私却愿天日长炎赫【退之谢郑羣赠簟诗法曹贫贱众所易腰腹空大何能为倒身甘寝愈百疾却愿天日长炎防】公材卓荦人所惊久矣四海流声名天方选取欲扶世岂特使以文章鸣深探力取常不寐思以正议排纵横奈何甘心一榻上欲卧颍尾为洁清【此诗欧公为翰苑时已有归颍之意】贤愚劳佚非一轨顾我病昏惟未死心于万事久萧然身寄一官真偶尔便当买宅归偃休【退之画记偃休者二人】白髪青山如愿始看公戮力就太平却上青天跨箕尾【荘子傅说乘东维骑箕尾】
　　和呉冲卿雪诗
　　阳回力能邅隂合势方巩填空忽汗漫造物谁怂慂轻于擘絮纷细若吹毛氄云连昼巳瞀风助宵仍汹凭陵虽一时变化亦千种帘深巻或避户隘关尤拥滔天有冻痕匝地无荒陇飞扬类挟富委翳等辞宠穿幽偶相重值险輙孤耸积惨防将舒羣轻那久重【中山王胜传羣轻折轴此句似有所讥者】纷华初满眼消释不旋踵槁树散飞花空檐落悬湩【汉书湩乳汁也又佛书付法传商那手出香乳悬泉流注】何当困炎热以此涤烦壅共约市南人收藏不为冗
　　和冲卿雪并示持国
　　地巻江海浮天吹河汉涌北风散作花巧丽世无种霾昬得照耀尘滓归掩拥荒林无空枝幽瓦有髙垅分才一毛轻聚或千钧重飞扬目巳摧压听还凶渔舟平系舷樵屩役归踵空令物象莹岂免川涂壅争光嫦娥妒失色羲和恐赖逢阳气蒸转作水波溶舞庭称贺严【唐韦斌宰相安石子也毎朝防不敢离立笑言尝大雪在廷者皆振裾更立斌不徙足雪甚防至鞾亦不失恭】扫路传呼宠【唐开元遗事王元宝每大雪之际令仆夫自门巷扫雪为径路以迎賔客具宴饮之防为暖寒】冲游谢少壮避卧甘闲冗【袁安偃卧见读眉山集雪诗注】吴侯【谓冲卿】絶俗唱韩子【谓持国】当敌勇胜负观两豪吾衰但隂拱【黥布传隂拱而观其孰胜师古曰敛手曰拱言不动摇坐观成败也】
　　送石赓归寜
　　虚名误长者邂逅肯经过所操十余篇浩荡决江河侧身朝市间乐少悲慙多文章旧所好久巳废吟哦开编喜有得一读瘳沉疴裹饭北城隂永懐从晤歌又欲及嵗晩空当扫丝窠【韩诗丝窠扫还成】稍出平生言道艺相琢磨忽随鴈南飞当此叶辞柯去去棃岭髙【棃岭在建州浦城县】想见青坡陀黄花一杯酒为寿乐如何微诗等瓦砾持用报隋和【隋侯之珠卞和之璧皆至宝也】
　　送张拱微出都
　　归卧不自得出门无所投独寻城隅水送子因逺游荒林纒悲风惨惨吹駞裘捉手共笑语顾瞻中河舟嗟人皆行乐而我方坐愁肠胃绕钟山形骸空此留念始读诗书岂非亦有求一来裹青衫触事自悔尤误为世所容荣禄今白头塞责以区区一毛施万牛【司马迁荅任安书若九牛亡一毛】不足助时治但为故人羞寛恩许自劾终欲东南流子今涉冬江船必泊蔡洲【蔡洲非汝蔡乃在建康城西南】寄声冶城人【冶城见仲明父至宿注】为我问一丘【汉班嗣报桓谭书曰栖迟于一丘则天下不易其乐】
　　寄题睡轩
　　刘侯少忼慨【刘侯不详为谁】天马脱馽羁一官不得意州县老委蛇新居当中条墙屋稍补治疏轩以睡名从我逺求诗朝廷法令具百吏但循持又况佐小邑有才安所施赋租如簿领狱讼了鞭笞翛然即髙枕于此乐可知王官有空谷隠者常栖迟【司空圗隠居中条山王官谷】拂榻梦其人亦足慰所思嗟予久留连窃食坐无为浩歌临西风更欲往从之
　　冲卿席上得昨字
　　嗟予乏时才始愿乃丘壑强走十五年朱顔巳非昨低回大梁下屡叹风沙恶所欣同舎郎【同舎郎出直不疑传】诱我文义博古声无慆真味有淡泊追攀风月久貌简非心畧君恩忽推徙所望颇乖错尚怜得经过未比参辰各【扬子吾不睹参辰之相比】留连惜余景从子至日落明灯照亲友环坐倾杯杓别离寛后悲笑语尽今乐论诗知不如兴至亦同作
　　塞翁行
　　塞翁少小垄上锄塞翁老来能捕鱼鱼长如人水满眼桑柘死尽生芙蕖家家新堤广能筑【谢晖诗春色良已凋秋场广能筑】边人壮马休南牧【贾谊过秦论胡人不敢南下而牧马】北风巻却波浪声秪放田车行轣辘
　　白沟行【白沟在安肃北十五里阔才丈余古亦名巨马河本朝与辽人分界处○公此诗必作于使北时也窃味全篇巳微见经理之意君臣之间志迄弗遂其卒乃为政宣之祸岂非天哉余顷因使燕亦尝过所谓白沟者河甚浅狭可涉地属涿州】
　　白沟河边蕃塞地送迎蕃使年年事蕃使常来射狐兎【自五代来契丹嵗压境及中国徴发即引去遣问之曰吾校猎尔以是困中国】汉兵不道传烽燧【师古曰昼燔燧夜举烽】万里鉏耰接塞垣【鉏耰字出过秦论万里鉏耰接塞垣词不迫而意则深切矣○按沈文通和王微之渔阳圗云燕山自是汉家地北望分明掌股间休作画图张屋壁空令壮士老朱顔沈亦公所善想当时诸贤皆有兴复意如此等诗皆是不独公云尔】幽燕桑叶暗川原棘门灞上徒儿戏李牧防颇莫更论【公赋此诗实昭陵时按当时从臣欧阳公奏疏有云兵法曰将者民之司命国家安危之主也今外以李昭亮王克基軰当契丹内以曹琮李用和等卫天子如当今之事势而以民之司命国之安危系此数人安得不取笑四夷为其轻侮诗所称棘门防上或亦欧公之意也】
　　河间【河间今属河北瀛州防御郡】
　　北行出河间千嵗想贤王【此言诸侯王多不循理道献王独以贤称所谓大雅卓尔不羣也】胡麻生蓬中诘曲终自伤【荀子蓬生麻中不扶而直言王性本直因武帝之忌而纵酒自晦所以为诘曲也】好徳尚如此恃才宜见戕【恃才指淮南王安之类】乃知隂自修彼不为倾商【隂自修谓周文王为诸侯时】区区三世家庙册富文章教子以空言得祚果不长【武帝立三王皆冇制册见武五子传言武帝不以躬行化其子徒以空言勉之宜三王之后皆不长也】
　　陈桥【余尝过陈桥今改为郭桥】
　　走马黄昏渡河水夜争归路春风里指防韦城太白髙【韦城滑州属县太白髙将晓也】投鞭日午陈桥市杨栁初回陌上尘烟脂洗出杏花匀纷纷塞路堪追惜失却新年一半春
　　澶州【九域志澶州南至东京二百五十里】
　　去都二百五十里河流中间两城峙南城草草不受兵北城楼橹如边城城中老人为予语契丹此地经钞虏黄屋亲乘矢石间代马欲踏河氷渡天发一矢敌国愁河氷亦破沙水流欢盟从此至今日丞相莱公功第一【续鉴上谓辅臣曰契丹巳入寇朕当亲征决胜卿等共议何时可以进发毕士安曰顺动之事更望徐圗寇凖曰大兵在外进发之期不可稽缓冬车驾北廵及驻跸韦城敌益南侵羣臣复有以王钦若南幸金陵之谋告上意稍惑凖入对曰今强寇迫近四方危心陛下惟可进尺不可退寸若回辇数步则万众瓦觧虽金陵亦不可得而至矣殿前都指挥使髙琼亦奏曰冦凖言是愿陛下亟幸澶州上意遂决行次卫南谓辅臣曰敌率大众深入吾土又河氷且合戎马可渡宜过为之防可督诸将严饬戎备便宜从事敌率众抵澶州直犯大阵围合李继隆等整军成列以御之分伏劲弩控扼要害敌统率易其旗帜躬出督战威虎军头张壊守床子弩弩潜发达兰中额陨其徒数十百辈竞前舆曵至寨是夜达兰死敌大挫衂退却不敢动驾自南城幸北城敌退和议成皆寇凖之功也】
　　北客置酒
　　紫衣操鼎置客前巾韬稻饭随粱饘引刀取肉割啖客银盘臂臑薧与鲜【礼记少仪其礼太牢则以牛左肩臂臑折九个又臂臑谓肩脚○曲礼下槀鱼曰商祭鲜鱼曰脡祭郑司农云鲜谓生肉槀谓干肉】慇懃劝侑邀一饱巻牲归舍觞更传山蔬野果杂饴密獾脯豕腊加炮煎【尔雅狼牡名獾牝名】酒酣众吏稍欲起小吏捽耳争留连为尔止饮且少安一杯相属非偶然
　　寄育王山长老常坦
　　道人少贾海上游海舶破防身波浮抱金满箧人所寄吹簸偶得还中州羸身归来不受报秪取斗酒相献酬欢娯慈母终一世脱去妻子藏岩幽苍烟寥寥池水漫白玉菡蓞吹高秋【尔雅芙蕖荷之总名其花菡蓞其实莲其根蕅】夜燃柏子煮山药忆此东望无时休塞垣春枯积雪留沙砾盛怒黄云愁五更疋马随鴈起想见鄮郭花稠稠【鄮郭在明州】百年夸夺终一丘【杨恽传古与今如一丘之貉○退之杂诗向者夸夺子万坟压其巅】世上满眼真悠悠寄身万里心绸缪莫道异趣无相求【易同气相求言不可以儒释之异而相忘○右诗公自注云奉使道中寄】
　　王荆公诗注巻七
　　钦定四库全书
　　王荆公诗注卷八
　　宋　李壁　撰
　　古诗
　　送李屯田守桂阳二首
　　泊舩香炉峯【孟浩然诗泊舟浔阳郭始见香炉峯】始与子相识寄书邗江上【寰宇志扬州合渎渠本吴掘邗沟以通江淮之水路昔吴王夫差将伐齐比霸中国自广陵城东南筑邗城下掘深沟谓之邗江亦曰防沟】诒我峯下石縁以湘水竹携持与南北永懐故人欢不愿百金易竹枯归樵苏石烂弃沙砾夷门忽邂逅緑髪皆半白追思少时事俛仰如一夕老矣无所为空知念畴昔常思一杯酒要子相解释出门事纷纷归卧意还【子虚赋与其穷极倦警惮詟伏音剧倦也】闻当上湓水持诏出【一作守】岭阨方为万里别执手先惨戚兹游信浩荡山水多所得为我谢香炉风尘每相忆
　　其二
　　仓黄离家问南北中路思归归不得风涛何处不惊人雨雪前村更欺客旧交旌斾此盘桓见我即令儿觧鞍荒山乐官歌舞拙提壶沽酒聊一欢行藏欲话眉不展互叹别离心缱绻行年半百劳如此南亩催耕未宜晩【黄离思归淘河子防防防鸰山乐官提壶画眉伯劳催耕皆鸟名诗逐句蔵鸟名亦是药名体】
　　和仲庻出守潭
　　吴公治河南名出汉廷右【贾生传文帝初立闻河南守吴公治平为天下第一】髙才有公孙相望千载后平明省门开吏接堂上肘【仲庻自三司户部副使以天章待制知潭三司事剧吏猥众故曰接肘】指防谈笑间静若在林薮连墙画山水隠几诗千首浩然江湖思果得东南守传鼓上清湘旌旗蔽牛斗方今河南治复在荆人口自古楚有材【襄公二十六年虽楚有材晋实用之】酃渌多美酒【酃渌见和微之登髙斋】不知尊前客更得贾生否【谊先为河南吴公客后谪长沙今公言尊前客又施之吴姓用事精切如此】
　　即事六首
　　我起影亦起我留影逡巡我意不在影影长随我身【庄子齐物论罔两问景曰曩子行今子止曩子坐今子起何其无特操欤】交游义相好骨肉情相亲如何有乖睽不得同苦辛【杜诗哀哉两决絶不复同苦辛】
　　其二
　　昬昬白日卧皎皎终夜愁明月入枕席凉风动衾帱蛬蝉相鸣悲上下无时休徒能感我耳顾尔安知秋
　　其三
　　梁王自堕马贾傅至死悲古人事一职岂敢苟然为【梁王胜坠马死贾谊自伤为傅无状常哭泣后嵗余亦死贾生之死年三十三○王自堕马死岂必生之过而生自尅责如此言古人不苟其官也韦处厚为近臣当敬宗初每入见即自陈有罪愿前死以谢帝曰何哉对曰臣昔为諌官不能死争使先帝因畋与色而至不夀于法应诛然所以不死者陛下在春宫十有五矣今皇子方襁褓臣不敢避死亡之诛以处厚之事观之谊之责巳不为过也】哭死非为生吾心良不欺滔滔声利间绛灌亦何知【余尝爱王逢原一诗与荆公诗意类今录于此古人重非道饥不苟豆羮有为非其心或不脱冕行如何后世人以官业其生鄙哉乐欺人犹以学自名】
　　其四
　　先生善鼓瑟齐国好吹竽操瑟入齐人雅郑亦复【介父真迹鼓二字与俗书不同盖鼓字本合如此写世俗从支从皮皆非也字亦然○退之答陈商书齐王好竽有求仕于齐者操瑟而往立王之门三年不得入叱曰吾瑟鼓之能使鬼神上下吾鼓瑟合轩辕氏之律吕客骂之曰王好竽而子敱瑟瑟虽工如王不好何】岂不得禄赐归卧自欷歔寥寥朱丝弦老矣谁与娱
　　其五
　　商阳杀三人每輙不忍视【檀弓下工尹商阳与陈弃疾追吴师及之弃疾谓商阳曰王事也子手弓而可手弓子射诸射之毙一人韔弓又及谓之又毙二人每毙一人揜其目止其御曰朝不坐燕不与杀三人亦足以反命矣孔子曰杀人之中又有礼焉】亦均食君食【章茂宪侍郎所藏真迹乃作亦云食君实】报礼当如此波澜吹九州金石安得止永懐南山阿慷慨中夜起
　　其六
　　日月随天旋疾迟与天侔【晋书天文志天旁转如推磨而左行日月右行随天左转故日月实东行而天牵之以西没譬之于蚁行磨石之上磨左旋而蚁右去磨疾而蚁迟故不得不随磨而左廻】寒暑自有常不顾万物求蜉蝣蔽朝夕【诗蜉蝣之羽衣裳楚楚注渠畧也朝生夕死】蟪姑疑春秋【庄子蟪蛄不知春秋】眇眇万古歴回环今几周
　　送郑叔熊归闽
　　郑子喜论兵魁然万人敌尝持一尺棰【荘子天下篇一尺之棰日取其半】跨马河南北方今边利害口手能讲画疑师谷城翁【张良传谷城山下黄石即我也】方略巳自得天兵巻甲老壮士不肉食低回向诗书文字锐镌刻科名又龃龉弃置非人力黄尘雕罽裘【小杜诗赠以蜀马棰副以胡罽裘罽賔裘日本裘皆以外国得名】逆旅同偪仄秋风吹残汴霰雪巳惊客浩歌随东舟别我无惨恻闽生今好游往往老妻息南陔子所慕天命岂终塞
　　寄二弟时往临川
　　萧条冬风髙吹我冠上霜我行嵗已寒悲汝道路长持此犬马心千里不能【一作得】将使汝身百忧辛勤冒川梁青灯照诗书仰屋涕数行不有亲戚思讵知逺逰伤
　　李氏沅江书堂
　　沅江水有梁与罾沅田桑树可蚕耕君于其间耻射利独岸清泚留朱甍诗书当前日开阖冠带满坐相逢迎勉求髙论出施设无以私智为公卿
　　休假大佛寺
　　罢惫得休假衣冠倦趋翔挟书聊自娱觧带寺东廊六龙髙徘徊光景在我裳冬屋稍暄暖病身更强梁【强梁者必遇其敌金人三缄铭】从我有不思舍我有不忘【王令诗求即令我烦去即我不思不若公诗之婉】问谁可与言携手此徜徉婉婉吾所爱新居乃邻墙寄声能来游维用写愁伤
　　别谢师宰
　　阊阖城西地如水鸡鸣黄尘波浪起【尘头之髙如波浪掀涌盛言车马奔驰之盛】穷年一马望扶桑东得省门身輙止簿书期防老纷纷【贾谊传以簿书不报期防为大故】邂逅论心喜有君数日未多还舍我相看愁思乱于云
　　解使事泊棠隂时三弟皆在京师二首
　　始吾泊棠隂三子不在舟今当舍之去三子还逺逰茫然千里水今见荻花洲俛仰换春冬纷纷空百忧【介父嘉祐三年二月自常州移提防江东刑狱此言换春冬去官时当是四年自是入为三司判官献万言书深言当世之故所谓百忧皆书中所论者】懐哉山川异往矣雪霰稠登髙一涕泗寄此寒江流
　　其二
　　泊舩棠隂下滩水清且浅回首望孤城浮云一何久留非吾意欲去犹缱绻驰心故人侧一望三四反萧萧东堂竹异日留息偃无恩被南国疑此行当翦
　　骅骝
　　龙徳不可系变化谁能谋骅骝亦俊物卓荦地上游怒行追疾风忽忽跨九州辙迹古所到山川畧能周鸿蒙无人梯沆漭绕天浮巉岩抜青防仙圣所止留【列子渤海之东有大壑焉中有五山曰蓬莱蓬莱所居之人皆仙圣之种】欲往輙不能视龙乃知羞
　　寄朱氏妹【朱明之也】
　　昔来髙邮居我始得朱子从容谈笑间已足见竒伟行寻城隂田坐钓渠下沚归来同食眠左右皆圗史入视尔诸幼欢言亦多祉当时独张倩【张奎也】逺在庐山趾沈君未言昬【沈君季长也】名已习吾耳安知十年来乖隔非愿始相逢輙念逺悲咤多于喜今兹岂人力所念皆聚此诸甥昔未有满眼秀而美低回吾亲侧亦足慰劳止嗟予迫时恩一传日千里【史记田光曰骐骥盛壮之时一日而驰千里据一传日千里之句公时为江东提刑】尔舟亦已戒五两翻然起【郭璞江赋尔乃□雰防于晴旭觇五两之动静注五两鸟毛为之置樯竿之上以风也】萧萧东南县望尔何时巳空知梦为鱼逆上西江水
　　赠陈君景初【景初本末注见别篇】
　　吾尝竒华佗肠胃真割剖神膏既傅之顷刻活残朽【列子汤问篇扁鹊饮鲁公扈赵齐婴二人毒酒迷死三日剖胸探心易而置之投以神药既悟如初注言恢诞乃书记少有魏华佗传若病结积在内鍼药所不及当须刳剖者饮以麻沸散须臾如醉死无所知因破取病若在肠中便断肠湔洗缝腹膏摩四五日差人亦不自寤一月之间即平复矣】昔闻今则信絶技世常有堂堂颍川士【谓陈君也】察脉极渊薮珍丸起病瘠鲙虫随泄呕【佗传陈登病懑佗曰使君胃中有虫数升欲成内疽食腥物所为饮以药吐出三升许虫半身是生鱼鲙】挛足四五年下针使之走一言傥不合万金莫可诱又复能赋诗往往吹琼玖巻纸夸速成语怪若神授名声动京洛踪迹晦莨莠相逢但长笑【一作啸】遇饮輙掩口独醒意何如无乃寡俗偶顾非避世翁疑是壁中叟【广记神仙孙博传博遇山间石壁地上盘石博入其中渐见背及两耳良久都没又能吞刀剑十数枚及壁中出入如孔穴也】安得斯人术付之经国手
　　赠张康
　　昔在歴阳时【歴阳今和州】得子初江津手中紫团参一饮寛吾亲【介甫尝云平生不服紫团参亦活到今日卒辞餽者今此取于医为亲故也】舍舟城南居杖屦日相因百口代起伏呻吟聒比邻叩门或夜半屡费药物珍欲报恨不得肠胃盘车轮今逢又坎坷令子驰风尘颠倒车马间起先氷雪晨嗟我十五年得禄尚辞贫所读漫累车岂能苏一人【言读书虽多无补于时曾不如医之犹能活人此公谦言】无求愧子义有施慙子仁逝将收桑榆【冯异传光武玺书报异曰可谓失之东隅收之桑榆】邀子寂寞濵【退之答崔立之书钓于寂寞之濵】送程公辟之豫章【公辟先为防州路提防刑狱夷数犯渝州边公辟自防乞徙治渝州大赈民饥旋徙节河东路入为三司判官刑部郎中出知洪州时嘉祐七年五月】
　　画船揷帜摇秋光鸣铙伐鼓水洋洋豫章太守吴郡郎【师孟字公辟本传吴郡人故称吴郡郎】行指斗牛先过乡乡人出郭航酒浆炰鼈脍鱼炊稻粱芡头肥大菱腰长釂醻喧呼坐满床怪君三年滞瞿塘又驱传马登太行缨旄脱尽归大梁【苏武仗汉节卧起操持节旄尽落】飜然出走天南疆九江左投贡与章【贡章二水名今在防州】扬澜吹漂浩无旁老蛟戏水风助狂盘涡忽折千丈强【韩文听颍师琴失势一落千丈强】君闻此语悲慨慷迎吏乃前持一觞鄙州歴选多俊良镇抚时有诸侯王【诸侯王谓滕王本朝太宗第六子元偓亦　　尝为镇南节度洪州管内观察处置等使】拂天髙阁朱鸟翔西山蟠绕鳞鬛苍【子厚马退山茅亭记是山崒然起于莾苍之中亘数百里尾蟠荒陬首注大溪亦言鳞鬛之类】下视城堑真金汤【蒯通传皆为金城汤池洪州州城之西为大江大江之外为西山西山特髙虽隔江下视州城如金汤】雄楼杰屋郁相望【杜牧钟陵诗垂楼万幕青云合可见其盛】中户尚有千金藏漂田种秔出穰穰沉檀珠犀杂万商大舟如山起牙樯【牙樯埤苍云颿柱也今之挂帆木】输泻交广流荆扬轻裾利屣列名倡【货殖传赵女郑姬揄长袖蹑利屣】春风踏謡能断肠【踏謡踏歌也】平湖湾坞烟茫树石珍怪花草香幽处往往闻笙簧地灵人杰古所臧胜兵可使酒可尝【晋人语北府酒可饮兵可用】十州将吏随低昂谈笑指挥回雨旸非君才髙力方刚岂得跨有此一方无为听客欲霑裳使君谢吏趣治装我行乐兮未渠央
　　凤凰山二首
　　驱马信所适落日望九州青山满天地何往为吾丘贫贱身祗辱富贵道足羞涉世谅如此惜哉去无由
　　其二
　　欢乐欲与少年期人生百年常苦迟白头富贵何所用气力但为忧勤衰愿为五陵轻薄儿生在正观开元时鬬鸡走犬过一生天地安危两不知【袁盎传与闾里浮沉相随行鬬鸡走狗】
　　梦中作
　　青门道北云为屋【长安城东第一门曰青城门或曰青门】大垆贮酒千万斛烛【当是独字】龙注雨如车轴【华严经龙王于彼大海中雨滴如车轴】不畏不售畏不续
　　彭蠡
　　茫茫彭蠡春无地【春无地者言春涨渺然皆水】白浪春风湿天际东西捩柂万舟回千载老蛟时出戏少年轻事镇南来【镇南谓豫章】水怒如山帆正开中流蜿蜒见脊尾观者胆堕余方咍【观此诗公必尝见彭蠡龙】衣冠今日龙山路庙下沽酒山前住老矣安能学佽飞【吕氏春秋荆有佽飞者得寳剑涉江中流有蛟绕其船佽飞抜剑赴江刺蛟杀之舟中之人皆活楚王闻之位以执圭汉宣纪应募佽飞射士注引楚人事因以名勇力之官许愼云佽便也许说与如淳异】买田欲弃江湖去
　　牛渚【宣城旧志牛渚山突出江中】
　　歴阳之南有牛渚一风微吹万舟阻华戎蛮蜀支百川合为大江神所躔山盘水怒不得泄到此乃有无穷渊朱衣乘车作官府操制生杀非无权隂灵秘怪不欲露【退之诗凝湛閟隂嘼】燬犀得祸却偶然【温峤自都徙于武昌至牛渚矶水深不可测世云其下多怪物遂燬犀角照之湏臾见水族覆火竒形异状或乘马车着赤衣者其夜梦人谓巳曰与君幽明道别何意相照意甚恶之寻卒】
　　东门
　　东门白下亭摧甓蔓寒葩浅沙素舸一水宛秋蛇渔商数十室门巷隠桑麻翰林谪仙人往嵗酒姥家【翰林谓太白白尝有白下亭诗魏灏作白集序载白擕金陵之妓裴敬作白碑载白尝游上元蒋山讃志公则白下公尝所游歴处酒姥家借用王方平事】调笑此水上能歌杨白花【古乐府杨白花风吹渡江水坐令宫树无顔色摇荡春光千万里】杨花飞白雪枝袅緑烟斜舞袖巻烟雪绮裘明紫霞风流翳蓬颗【贾山传蓬颗蔽师古曰颗谓土块也蓬颗言土上生蓬】故地使人嗟迢迢陌头青【谓柳】空复可藏鸦












　　王荆公诗注巻八
　　钦定四库全书
　　王荆公诗注巻九
　　宋　李壁　撰
　　古诗
　　和王微之登髙斋二首【按胡公宿集康定辛巳为叶公清臣作髙斋记云南唐李氏因城作台望月下临濬濠正靣覆舟山南对长平西望冶城立斋其上而絶境难摸了不可得今采谢宣城宴坐之意直题曰髙斋云】
　　寒云沈屯白日埋河汉荡坼天如簁衡门兼旬限泥潦卧听窽木鸣相挨【庄子大木百围之窽穴】萧晨忽扫纎翳尽【萧晨秋晨萧索也】北岭初出青崔嵬微之新诗动我目烂若火齐金盘堆【韩诗磊落火齐金盘堆】想擕诸彦眺平野髙论歴诋秦以来船淋浪始快意忽忆归云【恐是去字】胡为哉念君少壮辍游衍发挥春秋名玉杯【董仲舒传说春秋事得失玉杯繁露清明竹林之属数十篇顔师古注皆其所注书名今繁露中有玉杯竹林二篇繁露之名按逸周书王防解天子南靣立絻紞繁露注云繁露冕之所垂也有聨贯之象春秋属辞比事仲舒立名或取诸此然玉杯之名亦必有此义也】书成不得断国论【谷永荐薛宣经术大雅足以谋王体断国论】但比【一作此】空语传八垓登临兴罢因感触更欲逺引追宗雷【东林莲社十八人中宗炳雷次宗】君知富贵亦何有谄誉未足偿讥排风豪雨横费调燮坐使发背为黄台留賔往往夜参半虽有樽俎无由开江南佳丽非一日况乃故国名池台能招过客饮文字山水又足供欢咍剰留官屋贮酒母【说文酴酒母也广记女仙传有酒母事然非此】取醉不竭当如淮【左传有酒如淮】
　　其二
　　干戈六代战血埋双阙尚指山崔嵬【梁书何曰世传晋室欲立防阙王丞相指牛头山云此天阙也是则未明立阙之意阙者谓之象魏县治象于其上挟日而收之象者法也魏者当涂而髙大貌】当时君臣但儿戏把酒空劝长星杯【晋武帝云长星劝尔一杯酒】临春美女闭黄壤【陈后主至徳二年于光昭殿前为三阁后主自居临春阁张丽华居结绮阁龚孔二贵妃居望仙阁此言临春美女统之于主公】玉枝白蘂繁如堆后庭新声变樵牧【后主每引狎客江总等同后宫游宴赋诗相赠答采其尤艳丽者被以新声习而歌之如玉树后庭花等大抵皆美张孔之姿色】兴废倐忽何其哀咸阳龙移九州坼【谓唐末造朱全忠迫迁昭宗于雒阳】遗种变化呼风雷【唐主李昪欲祖吴王恪或曰恪诛死不若祖郑王元懿唐主命有司考三王苖裔以吴王孙祎有功祎子岘为宰相遂祖吴王○吴越史又言李昪本徐氏湖州安吉人为安吉令先是其家有棃树结一实大如升其父异之将献郡守有谓其父曰此果非常年所有即上献来年是徴安知复有此物不如勿献其父然之因防邻里将共食即席割之有赤蛇在实中割者大惊投刄于地俄而赤蛇走其母榻下寻之了无所见未几其母遂孕知诰疑公所谓遗种者或指赤蛇也又据九国志天祐中金陵有狂僧每在衢路中自言求飞龙天子及昪来为刺史僧乃不复言又童謡云东海鲤鱼飞上天葢昪养于徐氏之应】萧条中原砀无水【荘子庚桑楚篇吞舟之鱼砀而失水砀簿也】崛强又欲慿江淮广陵衣冠扫地去【唐王初欲都江都以水浅漕运不给复还金陵史称李升始相伪吴居广陵大和元年出镇金陵后遂僣窃以扬州为东都】穿凿【一作筑】陇亩为池台吴侬倾家助经始尺土不借秦人簁【簁音师又山皆反贾山传筛土筑阿房之官师古曰筛以竹簁为之】珠犀磊落万艘入金璧照曜千门开建隆天飞跨两海南发交广东温台中间嶪嶪地无几欲久割据诚难哉【方曹彬伐江南太祖谓曰但只要他归服谨勿杀是他无罪过自是自家着他不得卿切防取曹曰谨奉诏防不敢违越丁晋公曰今国家享无疆之休良由是耳】灵旗指麾尽貔虎谈笑力可南山排楼船蔽川莫敢动扶伏但有谋臣来【开宝八年煜命卢绛引所部舟师救京口而刘澄巳降始遣周维简徐越阙乞缓兵自以江南谋臣欲以口舌驰说存其国既至升殿词累数百上曰尔谓父子为两家可乎】百年沧洲自潮汐事往不与波争回黄云荒城失苑路白草废畤空坛垓【史记三垓注垓重也三重坛也】使君新篇韵险絶登眺感悼随嘲咍嗟予愁惫气已竭对垒每欲相劘挨挥毫更想能一战数窘乃见诗人才
　　和微之登髙斋
　　六朝人物随烟埃金舆玉几安在哉钟山石城巳寂寞秪见江水云端来百年故老有存者尚忆世宗初伐淮【周显徳二年十一月世宗始命李谷王彦超督韩令坤十二将伐唐为浮梁自正阳济淮三年春下诏亲征】魏王兵马接踵出【据符彦卿在周世宗时巳封魏王然按传止是立功北方不曽遣征江南又世宗七子其一为防帝余六人曰吴王诚韩王諴曹王熙让纪王熙谨蕲王熙诲越王谊皆防且无封魏王者】旗纛千里相搪挨当时谋臣非不众上国拔取多陪台【昭七年是无陪台也】龙飞九天跨四海一水欲阻真堪【一作为可】咍【周世宗谓钟谟曰朕止隔一水未尝遣一介修好】降王北归楼殿拆弃屋尚鎻黄【一作残】金台【李煜平后贾黄中知升州案行府廨见一室扃鐍甚固命发钥视之得金宝数十籄价值数万万乃李氏宫閤中遗物未着于籍者即表上之上曰非黄中廉恪则亡国之宝防汚法而害人矣赐钱二十万所言残金必指此】神灵变化自真主将帅何力求公台【始曹彬伐江南上许以使相为赏及还语彬曰今方隅尚有未服者汝为使相品位极矣肯复力战耶更为我取太原止赐钱五十万彬怏怏】山川清明草木静天地不复屯云雷使君登髙一访古伤此陈迹聊持杯因留佳客坐披写醽醁笑语倾如簁【盛之荆州记渌水出豫章康乐县其间乌程乡有酒官取水为酒极香美与湘东酃湖酒侔献之世称酃渌酒】酒酣重惜功业晚老矣万巻徒兼该攒峯列壑动归兴忧端落笔何崔嵬余年无懽易感激亦愧庄叟能安排青灯明灭照不寐但把君诗阖且开【西清诗话王师吊伐江左城将破或梦丱角女子行空中以巨簁簁物散落如豆着地皆成人问其故曰此当死于难者后见一贵人盛冠服继堕于地云此徐舎人也既寤闻徐锴死围城中王文公兄弟在金陵和王微之晳登髙斋诗押簁字韵平甫云当时徐氏擅笔墨夜围梦堕空中簁此事竒谲而盘屈就强韵可谓工矣】和董伯懿咏裴晋公平淮西将佐题名
　　元和伐蔡何危哉朝廷百口无一谐盗伤中丞偶不死利劒白日投天街【度传度为御史中丞王承宗李师道谋缓蔡师乃伏盗京师刺用事大臣巳害宰相武元衡又击度刃三进断鞾刜分勿切背裂中单又伤首度冐氊得不死】裹疮入朝议军国【度传度病疮一再旬分卫兵防第存存候踵路诏无须宣政衙即对延英】国火一再更檀槐【冬取槐檀之火】上前慷慨语发涕誓出按抚除睽乖【度传度请身督战帝独目度曰果为朕行乎度俯伏流涕曰臣誓不与贼偕存即拜门下侍郎平章事彰义军节度使淮西宣慰招讨处置使入对延英曰主忧臣辱义在必死贼未授首臣无还期帝壮之】指麾光顔战洄曲【李愬传李光顔战数胜元济悉锐卒屯洄曲以抗光顔】阚如怒虎抟虺豺愬能捕虏取肝膈防送密乞完形骸【李愬传吴秀琳为愬防曰必破贼非李祐无与成功者祐健将也守兴桥栅其战常易官军愬遣史用诚以壮骑三百伏其旁见羸卒祐果轻出用诚禽以还诸将素苦祐请杀之愬不听以为客军中多諌此人不可近将吏杂然不觧愬力不能独完乃持以泣曰天不欲平蔡乎何见夺者众也乃械而送之朝表言必杀祐无与共诛蔡者诏释还愬署六院兵马使】箝兵夜半投死地雪湿不敢燃薪防【箝兵犹衔枚之义汉异姓诸王表箝口烧书师古曰箝其口不聼妄言箝兵亦此义韩信传投之死地然后生○切韵防麻秆音皆字书防禾藁亦作稭○李愬传元和十一年十月巳卯师夜起祐以突将三千为先锋李忠义副之愬率中军三千田进诚以下军殿防大雨雪天晦风偃旗裂肤马皆缩栗士抱戈冻死于道十一二张柴之东陂泽阻奥众未尝蹈也皆谓投不测然业巳从愬人人不敢自为计行七十里夜半至悬瓠城雪甚城旁皆鹅鹜池愬令击之以乱军声祐等坎墉先登众从之黎明雪止愬入驻元济外宅蔡吏惊曰城防矣元济率左右登牙城田进诚兵薄之火南门元济请罪梯而下槛送京师申光诸屯尚二万众皆降愬不戮一人】空城坚守【一作竖子】巳可缚中使尚作儿号【一作嗁儿】哇退之道此尤儁伟当镂玉版东燔柴欲编诗书播后嗣笔墨虽巧终类俳【退之潮州谢表臣于当时之文亦未有过人者至于论述陛下功德与诗书相表里作为歌诗荐之郊庙纪泰山之封镂白玉之牒铺张对天之宏休扬厉无前之伟绩编之乎诗书之防而无愧措之乎天地之间而无亏虽使古人复生臣亦未肯多让云云余尝以淮西碑诚所谓编之诗书之册而无愧类俳之说殆非至公岂公别有说耶】唐从天宝运中圯廊庙往往非忠佳诸侯纵横代割据疆土岂得无离【周礼夏官形方氏正其封疆无有华离之地郑谓华读为哨之苦哇反谓正之使不邪离絶耳】徳宗末年惩战祸一矢不试尘防靫【徳宗自经朱泚李懐光之变姑息藩镇太甚毎节度使死先遣中使诸军观军心之向背者因而立之朝廷不敢一自除授○字书鞴靫箭室释名曰步叉人所帯以箭义其中马上曰鞬义亦作靫音钗】宪皇初起众未信意欲立扫除昏霾追还清明救薄蚀屡勑主府拘穷蛙【退之诗弊蛙拘送主府官帝箸下腹尝其皤】王师伤夷征赋窘千里亦忌毫厘差小夫偷安徒自计长者逺虑或可懐桓桓晋公忠且壮时命适与功名偕【乐记事与时并名与功偕乐之器也】是非末世主成败烜赫今古谁讥排贤哉韦纯议北赦仓卒两伐尤难皆【韦贯之传本名纯避宪宗讳以字行为中书侍郎诛吴元济也贯之请释镇州専力淮西且言陛下岂不知建中之事乎始于蔡急而魏应之也齐赵同起徳宗引天下兵诛之物力殚屈故朱泚乘以为乱此非他速于扑灭也今陛下独不能少忍俟蔡平而诛鎭耶时帝业巳讨镇不从终之蔡平镇乃服】重华声明弥万国服苖干羽舞两阶宣王侧身内修政常徳立武能平淮昔人经纶初若缓欲弃此道非吾侪千秋事往踪迹在岳石欵记如湘崖【浯溪碑元结所作中兴颂】文严字丽皆可喜黄埃蔽没苍藓埋当时将佐尽豪杰想此兵祷陪祠斋【唐杂史裴晋公赴敌淮西题名华岳庙之散门大顺中户部侍郎司空圗以一絶纪之曰岳前大队赴淮西从此中原息战鼙石阙莫教苔藓上分明认取晋公碑○韦应物石鼓歌今人濡纸脱其文既撃既扫白黒分○元和十二年八月丞相奉诏平淮右八日使过淮隂礼于岳庙愬等八人实备将佐以从】君曾西迁为拓本濡麝割蜜亲劘揩新篇波澜特浩荡把巻熟读迷津涯褒贤乐善自为美当挂庙壁为诗牌
　　用王微之韵和酬即事书懐
　　秦惜逝者耋【秦诗车邻逝者其耋】晋嘉良士休【晋诗蟋蟀良士休休】古人皆好乐哀此嵗月遒嗟我抱愁毒残年自羁囚但为得蹄【易畧例犹蹄者所以在得而忘蹄】非复天上鸥虽知林塘美欲往輙回辀名园一散防笑语随觥筹探题绕梅花髙咏接应刘【应刘在建安七子之数】宿雨洗荒壍寒蛟沈老湫防洄信画舸【顺水曰防逆水曰洄】归路子城幽冬风不改緑忽见新阳浮欢事去如梦嘉时念难留明发得君句谓将续前游语我饮倡乐不如诗献酬【倡酬比之贤于醉红裙者逺矣】淮洲奏钟鼛雅刺徳不犹【鼓钟伐鼛淮有三洲忧心且妯淑人君子其徳不犹】文墨有真趣荒淫何足收来篇若淑女窈窕众所求兹理傥可诣华簪为君抽
　　和呉仲庻
　　刀笔漫无营圗书纷不御平生擕手人邂逅赏心处名卿卲朱邑【扬子渊骞篇或问近世名卿云云朱邑守北海以治行第一入为大司农传称邑身为列卿居处节俭性公正不可干以私又虽古之肤使其犹劣诸】肤使超严助【严助举贤良独擢为中大夫闽越举兵围东瓯乃遣助以节发兵防稽浮海救东瓯后三嵗闽越复兴兵撃南越汉兵遂出逾岭防闽越王弟杀王以降后令助谕意风指于南越南越遣太子随助入侍助还归奏上大恱】都官富篇章博士熟经据岂特好微言又多知大虑从容故天幸倜傥尽人誉千艘来交荆万舸去扬豫良无此嘉客式燕吾所庻
　　出巩县
　　昭陵落月烟雾昏【昭陵仁宗陵也按林希朝陵记自荥阳过洪沟食武牢闗憇任村铺始见洛水入黄河循洛而行过巩五里入昭陵路即下视昭厚二陵宫阙森然不觉想慕行人指昭陵以相告曰此四十一年官家陵也涕泗潸然】篝火度谷行山根投鞭委辔渉数村寤出巩县城东门向来宫阙不可见但有洛水流浑浑【向来恐谓汉唐时也晏丞相尝有题巩县西门周襄王庙诗云人来人去市朝变山后山前烟雾凝萦帯二川河洛水寂寥千古帝王陵】
　　书任村马铺
　　儿童系马黄河曲近岸河流如可掬任村炊米朝食鱼日暮荥阳驿中宿【荥阳属郑州】投老经过身独在当时洲渚今平陆秫黍防防十数家仰视荒蹊但乔木【栁诗黄叶覆溪桥荒村惟古木】氷盘鲙美客自知起看白水还东驰尔来百口皆年少归与何人共此悲
　　葛蕴作巫山髙爱其飘逸因亦作两篇
　　巫山髙十二峯上有往来飘忽之猿猱下有出没瀺灂之蛟龙【髙唐赋巨石溺溺之瀺灂兮瀺灂以言水石今用之蛟龙尤宜】中有倚薄缥缈之神宫神人处子氷雪容吸风饮露虚无中千嵗寂寞无人逢邂逅乃与襄王通丹崖碧嶂深重重白月如日明房防【月指珠也杜诗大珠脱玷翳白月当虚空】象牀玉几来自从【岱宗石室中上下悬絶中有金牀玉几今言来自从者神女擕以俱也】锦屏翠缦金芙蓉阳台美人多楚语争吹凤管鸣鼍鼓那知襄王梦时事但见朝朝暮暮长云雨【言楚王细腰纎丽之多不知王又自梦神女○云华夫人传禹尝诣之于崇巘之巅顾盼之际化而为石或倐然飞腾散为轻云油然而止聚为夕雨千态万状不可亲也禹疑其狡狯怪诞非真仙也问诸童律律曰凝气成真与道合体隠见变化葢其常也大包造化细入毫髪在人为人在物为物岂止于云雨哉据此所称云雨葢事涉道真理该造化后世乃以喻情欲之事其防渎甚矣髙唐赋妾在巫山之阳髙丘之阻旦为朝云暮为行雨朝朝暮暮阳台之下】
　　其二
　　巫山髙偃薄江水之淊淊水于天下实至险山亦起伏为波涛其巅防防不可见崖岸斗絶悲猿猱赤枫青栎生满谷山鬼白日樵人遭窈窕阳台彼神女朝朝暮暮能云雨以云为衣月为褚乘光服暗无留阻昆仑曾城道可取方丈蓬莱多伴侣块独守此嗟何求况乃低回梦中语【广记神女王母女名瑶姬尝游东海还过江上有巫山焉峯岩挺抜林壑幽丽巨石如坛留连久之兼夫人所领云华玉宫理在玉映之台昆仑蓬莱葢不足道今公所云第本宋玉之说○楚词块独守此无泽兮仰浮云而永叹○髙唐赋昔者先王尝游髙唐怠而昼寝梦见一妇人曰妾巫山之女也为髙唐之客闲君游髙唐愿荐枕席王因幸之○王建诗美人别来无处所巫山明月湘江雨千回相见不分明井底看星梦中语公此诗体制类欧公庐山髙皆一代之杰作】
　　西风
　　少年不知秋喜闻西风生【言少年气盛时不知秋之可悲】老大多感伤畏此蟋蟀鸣况乃舍亲友抱病独逺行中夜卧不周恻恻感我情起视天正黒弱云乱纵横【杜集江雨有懐郑典设弱云狼籍不禁风】似有霰雪飘不复星斗明时令忽如此重令壮心惊谅无同忧人樽酒安可倾【言同志者少无与为乐】
　　久雨
　　煤炲着天无寸空【玉川子月蚀诗摧环破璧眼前尽当空一搭如煤炲】白沫上岸吹鱼龙羲和推车出不得河伯欲取山为宫【羲和日官河伯姓冯名夷华阳潼乡人汉武帝为我谓河伯兮何不仁泛滥不正兮愁吾人取山为宫懐山是也】城门昼闭眠百贾【鲁直对酒歌南阳城门雪三日城门昼闭眠贾客疑用公语】饥孙得糟夜餔翁【欧公有食糟民诗言艰食也】老人惯事少所怪看屋箕倨歌南风【歌南风欲晴也○程伊川云风从东北来则雨自南自西则不雨何者自东自北皆属阳坎卦本阳阳唱而隂和故雨自西自南隂也隂唱则阳不和故不雨】















　　王荆公诗注巻九
　　钦定四库全书
　　王荆公诗注巻十
　　宋　李壁　撰
　　古诗
　　和王胜之雪霁借马入省
　　泥水填马不受辙瓦雪得火犹藏沟宿雾纷纷度城阙朔气凛凛吹衣裘穷阎闭门无一客剥啄惊我有前驺强随传呼出屋去鼻息冻合髭缪缪投缰马鬛任欹侧欲出操棰手还抽【史记张耳陈余杖马棰下赵数十城投缰不操棰谓畏寒缩手也欹侧言身兀兀然】行思江南悲故事溪谷冬暖花常流前年腊归三见白【西人语要宜麦见三白】霁色岭上班班留杖藜此时将邑子登眺置酒身优游岂如都城今日事秪恐一蹶为亲忧因知田里驾欵叚【马援言吾弟少游尝哀吾慷慨多大志曰士生一世但取衣食裁足乘下泽车御欵叚马为郡掾吏守坟墓乡里称善人斯可矣】昔人岂即非良谋君家洛阳名实大谈笑枯槁回春柔平生意气故应在白髪未敢相寻求从容退食想佳节岂无歌舞相献酬奈何亦作苦寒调叹息朝夕无骅骝超然遂有江湖意满纸为我书穷愁相如正应居客右【相如末至居客之右惠连雪赋】子路且莫乘桴浮
　　和呉冲卿鵶树石屏【此诗欧公苏子美亦同作○欧诗吾嗟人愚不见天地造物之初难乃云天地生自然岂知镐镵刻画丑与妍千状万态不可殚神愁鬼泣日夜不得闲不然安得巧工妙手惫精竭思不可到若无若有缥缈生云烟鬼神功成天地惜蔵在虢山深处石乃知人为天地贼天公有物蔵不得○苏子美云物有无情自相感不间幽微与髙邈老蚌向月月降胎海犀望星星入角子美诗意与公虽异而皆佳作】
　　寒林昏鵶相与还下有跂石苍孱顔曾于古圗见髣髴巳怪笔力非人间君家石屏谁为写古圗所传无似者鵶飞歴乱止且鸣林叶惨惨风烟生髙斋日午坐中见意似落日空山行君诗雄盛付君手云此非人乃天巧嗟哉浑沌死乾坤生造作万物丑妍巨细各有理问此谁主何其精恢竒谲诡多可喜人于其间乃复雕镵刻画出智力欲与造化追相倾拙者婆娑尚欲奋工者固巳穷夸矜吾观鬼神独与人意异虽有智【一作至】巧无所争所以虢山间埋没此宝千万嵗不为见者惊吾又以此知妙伟之作不在百世后造始乃与元气并画工粉墨非不好嵗久剥烂空留名能从太古到今日独此不朽由天成世人尚竒轻货力山珍海怪采掇今欲索此屏后出为君得胡贾欲着价不识【伏波类西域贾胡】吾知金帛不足论当与君诗两相直
　　送李宣叔倅漳州
　　闽山到漳穷地与南越错【漳故闽越王地】山川郁雾毒瘴疠春冬作荒茅篁竹间蔽亏有城郭【子虚赋日月蔽亏注壅蔽亏缺也】居人特鲜少市井宜萧索野花开无时蛮酒持可酌穷年不值客谁与分杯杓朝廷尚贤俊磊砢充台阁【世说人磊砢而英多】君能喜节行文艺又该博超然万里去识者为不乐予闻君子居自可救民瘼苟能御外物得地无美恶似闻最南方北客今勿药林麓换风气兽蛇凋毒蠚【音壑毒也】如漳犹近州气冷又销铄珍足海物味其厚不为薄章举马甲柱【退之初南食诗章举马甲柱鬬以怪自呈章举有八脚亦曰章鱼马甲柱今江瑶柱】固巳轻羊酪蕉黄荔子丹又胜樝棃酢【尔雅樝以梨而酢澁】缝衣比多士【缝衣逢掖之衣列子汝缝衣之徒】往往在丘壑从容与笑语岂不慰寂寞太守好觞咏嘉賔应在幕想即有新诗流传至京洛【三都赋成竞相传冩洛阳纸贵】
　　送裴如晦宰吴江
　　震泽与天杳【古文以为震泽是吴南太湖名传云自彭蠡江分为三入震泽遂为北江而入海】旁临无地形他时散髪处最爱垂虹亭【亭在吴江县】飘然平生游舍我戴吴星欲往独不得都门看扬舲【楚词乘舲船余上沅兮注舲船牕牖或曰舲船名也】到县问疾苦为予求所经当知种牧地往往茭蒲青三江断其二浲水何由宁【不可解疑是八州水未尽入太湖故云与后送洺倅说引章可见素志】微子好古者此歌尚谁听
　　送裴如晦即席分题三首【以黯然销魂惟别而已为韵拟而惟字韵作】
　　飘然五湖长【桓传父为九州伯儿为五湖长】昨日国子师緑髪约畧白青衫欲成缁牵舟推河氷去与山水期春风垂虹亭一杯湖上持傲兀河滨客两忘我与而【荘子大宗师不如两忘而化其道】能复记此饮诗成酒淋漓
　　其二
　　十月颍水氷问君行何为行不顾斗米自与五湖期平生湖上游幽事畧能知此后君最乐穷年得游嬉彩鲸抗波涛风作鳞之而【周礼考工记梓人为笋簴小首而长抟身而鸿若是者谓之鳞属以为笋凡攫閷援簭之类必深其爪出其目作其鳞之而郑氏云谓笋虡之兽也深犹蔵也作起也之而颊也后人读书不多妄以意改前辈之作如此者不少可叹也】鸣鼓上洞庭笑看红橘垂漠漠大梁下黄沙吹酒旗应怜故人意回首一相思
　　其三
　　邂逅君子堂一杯相与持便应取酩酊万事不足惟平明蔡河风回首成差池独我漫浪者尚得行相追磨刀鲙严冬宿昔少陵诗【子美赠姜少府诗姜侯设鲙当严冬又洗鱼磨刀鱼眼红】还当捕鲈鱼载酒与我期甫里松菊盛【陆龟防居于甫里自号甫里先生集有菊赋】洞庭柑橘垂【洞庭在太湖心韦诗书后欲题三百颗洞庭须待满林霜】文章为我唱不数陆与皮【皮日休有松陵唱和集谓陆龟防也又日休为吴从事日龟防以其业造焉】韩持国从富并州辟【韩维字持国颍昌人笃志问学尝以进士荐礼部父亿任执政不就廷试乃以父任守将作监主簿丁外艰服除阖门不仕仁宗患搢绅奔竞谕近臣曰恬退守道者旌擢则躁求者自当知耻于是宰相文彦博宋庠等言维好古嗜学安于静退乞加甄録以厚风俗召试学士院不赴除国子监主簿富弼安抚河东辟维管勾机宜文字按持国犹辞馆阁今乃为富公始起家至和二年春也】
　　韩侯氷玉人【卫玠玉人乐广氷清】不可尘土杂官虽众俊后名字久訇磕【子虚赋砰磅訇磕皆水流鼔怒之声】并州天下望抚士威爱匝千金弃不惜賔客常满閤遥闻余风髙为子置一榻【陈蕃为髙士置一榻去则悬之】亲交西门饯百马骄杂遝子材宜用世谈者为呜唈【师古曰于邑短气皃于音乌邑一合反】矧今名主人气力足呼防【班固东都赋防野山注防啜也】推贤为时辅势若朽易拉防当荐还朝立子在阊阖惜哉秣骐骥赋以升龠合【退之杂说马之千里者一食或尽粟一石】嗟予栖栖者气象巳摧塌他年佐方州说将尚不纳【第五伦传等軰笑之曰尔说将尚不下安能动万乘乎】况于声势尊岂易取酬答有如持寸莛未足撼鞺鞳【淮南子兵畧训若鞺之与鞳注鞳鼓鞞声】顾于山水间意愿多所合羌庐与韶石【羌字本作以避讳改庐二山相连韶石见别注公尝侍楚公为韶州故云】少小巳尝蹋风游防稽春雪宿天柱腊【天柱在舒州】淮湖江海上惯食鰕蟹蛤西南穷岷嶓东北尽济漯身虽未尝歴魂梦已稠沓荆溪最所爱【荆溪在常州】映烛多庙塔溪果防丹漆溪花团绣罨扁舟信所过行不废樽榼一从舍之去霜雪行满颌思之不能寐蹙若蚊蚋噆【庄子蚊虻噆肤】方将筑其濵毕景谢噂【毕景落日也】安能孤此意颠倒就衰飒惟子予所向嗜好比鹣鲽【尔雅释地东方有比目鱼一眼两片相合两目相比乃得行其名为鲽又南方有比翼鸟状如鳬名曰鹣一翼一目相得乃飞色青赤不比不能飞】何时归相过游屐尚可蜡【阮孚好着蜡屐】
　　寄吴冲卿【冲卿谓吴公充按充为吴王宫教授他官多与宗室狎无诲导之谊充独以严见惮为馆职时欧公知同州充上言脩以忠直防奨擢不宜用谗弃知太常礼院张贵妃薨大臣希旨欲隆其礼王洙为院长吏以印纸行文书而寮属不知充即移开封城治吏罪观此则充之清明可知矣国史称充神彩秀彻辞气温厚内行脩饬仕孤立无与然余毎怪晦叔将召试终谦避不进所业朝廷知其意不复索径令试而充乃自献所为文除集贤校理然当时献文得试者例皆然不足害充之贤也】
　　物变极万殊心通才一曲读书谓已多抚事知不足与君语承华【承华太子门名】念此非不夙恨无数顷田归讲使成熟当官拙自计易用忤流俗穷年走区区得谤大如屋归来汚省舎又继故人躅相逢秪数歩吏案当填目切磋非无朋阻阔嗟何速孤危失所助把巻常恨独虚名终自误缪恩何见蹙清明有冲卿奥美如晦叔【晦叔谓吕公着皆公生平之交据晦叔家传公自单州归益研精讲学无进趍之意尝与王介甫相对而叹曰今天下虽小康然尧舜之道知不可复行以故求闲局将以遂其志公初列馆阁与安石友善安石博辩有文同舎莫敢与之抗独公以精识约言服之安石出守常州求赠言公告以四言曰庄重靖宻安石至郡寓书于公曰备官京师二年疵吝积于心每不自胜一诣长者即废然而反夫所谓徳人之容使人之意也消吾于晦叔见之矣又谓人晦叔为相吾軰可以言仕矣】时谓当选升屈指尚五六揆才最不称饕宠宁无恧殷勤故人书纸尾又见朂君虽好德言我自望忠告易称动不括【系辞动而不括】传论大明服【传僖二十三年周书有之乃大明服】进为非成材罪恐不容赎嵗残东风生陜树尘翳麴【顾况诗白沙江草麴尘丝】何缘一杯酒谈笑相追逐
　　韩持国见访
　　余生非匏于世不无求弱力惮耕稼衣食当周流起家始二十南北今白头愁伤意巳败罢病恐难瘳江湖把一节屡乞东南州治民岂吾能闲僻庻可偷【公上富公书与诗语畧同今掇附于此书云某切自度守一州尚不足以胜任任有大于一州者固知其不胜也自被使江东夙夜震恐思得脱去非独为私计凡以此也三司判官尤朝廷所选择出则被使漕运而金谷之事某生平所不习此所以防恩反侧而不敢冒也诚望閤下哀其至诚裁赐一小州幽闲之区寂寞之濵其于治民非敢谓能也庻几地闲事少夙夜悉心力易以塞责而免于官谤也】谬恩当徂冬黾勉始今秋岂敢事髙蹇茫然乖本谋抚心私自怜仰屋窃叹愀【寒朗传及其归舎口虽不言而仰屋窃叹】强骑黄饥马欲语将谁投頼此城下宅数防故人留揽衣坐中庭仰视白云浮白云御西风一一向沧洲安得两黄鹄跨之与云游【白云终归沧洲言巳不能如云犹眷禄仕也故前有岂敢事髙蹇之句】
　　思王逢原【讳令广陵人卒于嘉祐四年年二十八娶吴氏有贤行一姊孀居】
　　自吾失逢原触事輙愁思岂独为故人抚心良自悲我善孰相我孰知我瑕疵我思谁能谋我语听者谁朝出一马驱暮归一马驰驰驱不自得谈笑强追随仰屋卧太息起行涕淋漓念子冢上土草茅巳纷披婉婉妇且少茕茕一兄嫠髙义动闾里尚闻致财资嗟我衣冠朝畧能具饘糜祭无所助【时公为羣牧判官奉使畿县将乞常州又欧公云羣牧司领内外坊监判官比他司俸入最优岂不能畧助祭耶】衰【合作哀】顔亦何施闻妇欲北返跂予常望之寒汴巳闭口此行又参差又说当产子产子知何时贤者宜有后固当梦熊罴天方不可恃【据公作逢原志夫人方娠也未知其子之男女然逢原之后卒亦无闻焉天其真不可恃乎】我愿适在兹我疲学更误与世不相宜宿昔心已许同冈结茅茨此事今巳矣巳矣尚谁知渺江与潭茫茫山与陂安能久窃食终负故人期【谢宣逺诗量巳畏友朋勇退不敢进皆指当时而言今窃食之诗作于逢原既亡之后尤见公笃于友义不忘平生切磨之言】
　　登景徳塔
　　放身千仞髙北望太行山邑屋如螘冢蔽亏尘雾间【鹳鸣于垤注螘冢也此即邑屋蔽亏尘雾之意】念此屋中人当复几人闲鸡鸣起四散日暮相与还【唐人诗身得几时活眼开终日忙亦此意也】物物各自我谁为贤与顽贱气即易凌贵气即难攀愧予心未齐俛首一破顔
　　和贡父燕集之作【冯京韩维吴充沈遘皆同席】
　　冯侯天马壮不羁韩侯白鹭下清池刘侯羽翰秋欲击呉侯葩蕚春争披沈侯玉雪照人洁潇洒巳见江湖姿唯予貌丑骇公等自镜亦正如防倛【荀子仲尼之状面如防倛注倛音欺方相也其首防茸】忘形论交喜有得杯酒邂逅今良时心亲不复异新旧便脱巾屦相谐嬉空堂无尘小雨定浓緑翳水浮秋曦髙谈四座扫炎热木末更送凉风吹此欢不尽忽分散明月照屋空参差平明余清在心耳洗我重得刘侯诗刘侯未见闻巳熟吾友称诵多文辞才髙意大方用世自有豪俊相攀追咨予后防恐不数魂梦久向东南驰何时扁舟却顾我还欲迎子游山陂
　　寄王逢原
　　北风吹云埋九垓草木零落空池台六龙避逃不敢出地上独有寒崔嵬披衣起行愁不惬归坐把巻阖且开永懐古人今已矣感此近世何为哉庄【一作申】韩百家爇火起孔子大道寒于灰儒衣纷纷欲满地无复气熖空煤炲力排异端谁助我忆见夫子真竒材楩楠豫章槩白日秪要匠石聊穿裁我方官拘不得往子有余暇宜能来晤言相与入圣处一洗万古光芒回
　　思古
　　古之士方穷材行巳云贵【身虽穷阨未遇不害其材行之可贵】大臣公听采左右不得蔽或从蒿藜间入据廊庙势小夫不敢望云我非其彚朝游观者羞暮出逢者避所以后世愚人人愿髙位【言始之贫贱游于途而人羞与之为伍暮而忽贵逢者避之言其进猝暴非有其素所以启浮躁之风而使三尺童子皆斐然有公卿之心也】
　　寄孙正之【正之名侔字少述吴兴人文甚竒古内行孤峻少许可非其所善虽邻不与通也庆歴皇祐中与王安石曽巩游名闻江淮屡举进士不中母病革因呜咽自誓终身不求仕客居吴门吴兴丹阳扬子问士大夫敬畏之知扬州刘敞荐之曰侔之为人求之朝廷吕公着王安石之流也授校书郎扬州州学教授王陶韩维等荐侔可备侍从朝廷除官并不赴安石少与侔友善兄事侔及安石为宰相道过真州侔待之如布衣时然侔晚年性卞急至于骂坐怒邻论者以为年耆而德衰初王回常秩王令与侔皆有盛名令行能尤异诸公称述之令最早死回亦不夀秩仕差显惟侔以不仕终始】
　　少时已感韩子诗东西南北俱欲往【退之感春诗东西南北皆欲往千江隔兮万山阻】新年尤觉此语悲恨无羽翼超惚恍肺肝欲絶形骸外涕洟自落衣巾上此忧难与世共知忆子论心更惆怅
　　惜日
　　白日照四方当在中天留春风地上行当欲时周游和气所披拂槁干却湿柔爱欲传万物势难停一州栖栖孔子者惜日此之由不能使此邦利泽施诸侯岂若驾以行使我遇者稠当时三千人【孔子世家云孔子以诗书礼乐教弟子葢三千焉身通六艺者七十有二人】齐宋楚陈周小者传吾粗大者传奥幽道散学堙圣众源乃常流吾初如匏彼亦孰知丘惟士欲自逹穷通非外求岂必相天子【天一作夫】乃能经九畴行虽耻强勉闭户非良谋



　　王荆公诗注巻十
　　钦定四库全书
　　王荆公诗注巻十一
　　宋　李壁　撰
　　古诗
　　两马齿俱壮【据此古诗二十八首虽无嵗月可考然第七首有邂逅亦专城之句当是嘉祐元年二年之间知常州时作又第十首有行观蔡河上负土知力弱之句按嘉祐三年开京城西葛家冈新河直城南疑即指此又二十三首咏麒麟按交趾贡兽号麒麟亦是嘉祐三年事则公赋此诗二十八篇嘉祐初年作无疑矣今两马齿俱壮诗一以指方爲时用而自喜欲前者一以指困于羁束而恨不获骋力者是时文富并相贾文元时爲枢使不知意竟属何人哉或别有所谓也】
　　两马齿俱壮自骄千里材生姿何轩轩或是龙之媒一马立长衢顾影方徘徊一马裂衘辔犇嘶逸风雷立岂饱刍豆恋栈常思回【桓范出赴曹爽蒋济谓司马懿曰范则智矣驽马恋栈豆爽必不能用也】犇岂欲野龁久羁羡驽骀【庄子骐骥不尽其用反有羡于驽骀】两马不同调各爲世所猜问之不能言使我心悠哉
　　春从沙碛底
　　春从沙碛底转上青天际【杜诗春从沙际归】霭霭桑柘墟浮云变姿媚游人出暄暖鸟语辞隂翳心知归有日我亦无愁思所嗟独季子尚客江湖澨万里卜鳯凰飘飘何时至【庄公二十四年初懿氏卜妻敬仲其妻占之曰吉是谓鳯凰于飞和鸣锵锵诗意指婚姻事当是纯甫】
　　晨兴望南山
　　晨兴望南山不见南山根草树露颠顶樛枝空复繁铜缾取井水已至尚余温天风一吹拂的皪成璵璠【璵璠美玉君所佩也○诗意悼俗学不究本根徒寻枝叶如人于井必及而后得清甘也末聨似言学能变化气质犹水得风凝结爲氷如美玉然】
　　结屋山涧曲
　　结屋山涧曲挂瓢秋树颠鸣不中律吕时时惊我眠吾儿亦恶聒戮力事弃捐【逸士传许由隠箕山以手捧水而饮之人遗一瓢得以取饮饮讫挂于树上风吹歴歴作声尚以爲烦遂去之】止我爲尔歌不如恣其然秋风动地至万窍各啾喧一瓢虽易除岂在有无间【言瓢得风而鸣○庄子作则万窍怒号】皪皪山下石泠泠手中临流写所爱坐聴以穷年
　　朝日一曝背
　　朝日一曝背欣然忘夜寒【列子杨朱篇云昔宋国有田夫常衣緼黂仅以过冬暨春东作自曝于日不知天下之有广厦奥室绵纩狐貉顾谓其妻曰负日之暄人莫知者以献吾君将有重赏】樵松煑涧水【樵松以松为樵】既食取琴弹弹作南风歌歌罢坐长叹寤被栖栖者遗世良独难【乐记舜作五之琴以歌南风家语载南风之歌曰南风之薫兮可以解吾民之愠兮南风之时兮可以阜吾民之财兮公意在厚民不与隠者之独善】
　　黄菊有至性
　　团团城上日秋至少光辉积隂欲滔天况乃草木微黄菊有至性孤芳犯羣威采采霜露间亦足慰朝饥
　　少狂喜文章
　　少狂喜文章颇复好功名稍知古人心始欲老蚕耕低回但忘食邂逅亦专城【古诗四十专城居】仰慙防防士俯愧扰扰甿【鸿飞防防指髙世之士俯愧言无德以与民】良夜未遽央青灯数寒更拨书置左右仰屋慨平生
　　涓涓乳下子【诗中虽无此句而实言人子之事别本作三战败不羞】
　　三战败不羞【左氏三败及韩管仲曰吾尝三战三败北鲍叔不以我为怯知我有老母也】一官迁辄喜【庐江毛义家贫以孝称南阳人张奉徃候义府檄适至以义守令义捧檄而喜奉者志尚士心贱之及义母死去官行服后举贤良公车徴不至奉叹曰贤者固不可测徃日之喜乃爲亲屈也】古人思慰亲愧辱宁在已于陵避兄食织屦仰妻子恩义有相权絜身非至理【此诗似爲孙侔正之軰发】
　　少年见青春
　　少年见青春万物皆妩媚身虽不饮酒乐与宾客醉一从鬓上白百不见可喜心肠非故时更觉日月驶闻欢已倦徃得饱还思睡春归只如梦不复悲憔悴寄言少年子努力作春事亦勿怪衰翁衰强自然异
　　白日不照物
　　白日不照物浮云在寥廓风涛吹黄昏瓦屋更纷泊行观蔡河上负土知力弱【知一作私○蔡河属开封祥符县按蔡河始自建隆元年始命右领军卫将军陈承昭督丁夫导闵水自新郑与蔡水合贯京师南歴陈颍逹夀春以通淮右舟楫相继商贾毕至都下利之于是以西南爲闵河东南爲蔡河至开宝六年三月始改闵河爲惠民河】隋堤散万家乱若春蚕箔【言隄决仓卒居民徙避如蚕箔然】仍闻决数道且用寛城郭【疏河流以分水力使不啮州县】妇子夜号呼西南漫为壑【此诗疑在嘉祐初年所作按嘉祐三年正月有司言至和中大水京城罹其患请自祥符县界葛家冈直城南好草陂北入惠民河分注鲁沟以纾京城之患于是发官卒调民丁凿河凡九月而成号爲永济河今诗且用寛城郭西南漫爲壑者徃徃指此】
　　草端无华滋
　　草端无华滋隂气已盘固暄妍却如春嵗晩曾不寤一裘可以暖贫士终难豫忽忽远枝空寒虫已坯户
　　一日不再饭
　　一日不再饭饭已八九眠忽忽返照间顿羸不可迁筋骸徽纆束【扬雄解嘲徽以纠纆注云徽纠纆皆绳也○礼记肌肤之防筋骸之束也】肺腑鼎铛煎长徃理不惜髙堂思所牵
　　秋枝如残人
　　秋枝如残人顔色先憔悴微寒吹已空性命一何脆宁当记畴昔葩叶相妩媚嵗行虽使然好杀岂天意【此诗言盛衰消息之理○言天至秋虽肃杀而实寓生物之意】
　　青青西门槐
　　人情甘阿谀我独倦请谒尤于权门疎万事亦已拙平生江湖期梦寐不可遏青青西门槐少解马上暍【淮南子武王防暍人于树下○此诗意虽髙而语浅露恐非公作】
　　天下不用车
　　天下不用车人人乘马驰王良虽善御揽辔欲从谁【王良古之善御者言车既不用则王良虽以善御名亦无所施其巧矣】汉武伐大宛杀人若京坻【汉西域传大宛多善马马汗血张骞始爲武帝言之上乃遣使者持千金以请宛王爱其马不与于是遣贰师将军李广利将兵十余万人伐宛连四年杀宛王得马三千匹】孝文却走马独行先安之【贾捐之传孝文帝时有献千里马者诏曰鸾车在前属车在后吉行日五十里师行三十里朕乘千里马独先安之遂还马与道里费】万物命在天取舎各有时隂阳更用事冬暖岂所宜卞氏强献玉两刖亦已痴幸终遇良工巳剖得不疑【新序荆人卞和得玉璞而献之荆厉王使玉尹相之曰石也王以和爲谩而断其左足武王即位和复奉玉璞而献之武王使玉尹相之曰石也又以爲谩而断其右足共王即位和乃奉玉璞而哭于荆山中三日三夜泣尽而继之以血共王使人问之曰宝玉而名之曰石贞士而戮之以谩此臣所以悲也共王乃使理其璞而得宝焉故名之曰和氏之璧】
　　山田久欲坼
　　山田久欲坼秋至尚求雨妇女喜秋凉踏车多笑语朔云巻众水惨淡吹平楚横陂与直堑疑即没洲渚霍霍反照中散丝鱼几缕【木兰行磨刀霍霍向猪羊○韦应物诗昨别今已春散丝鱼几缕】鸿防不可问且徃知何许欹眠露下舸侧见星月吐龙骨已呕哑田家真作苦
　　圣贤何常施
　　圣贤何常施所遇有伸屈曲士守一隅欲以齐万物【圣人不凝滞于物而能与世推移曲士拘拘不足语此○庄子可用于天下不足以用天下此之谓辩士一曲之人也】防非不欲富言爲南宫出世无子有子谁能救其失【防谓仕而失位非死防之防也○檀弓上南宫敬叔反必载宝而朝夫子曰若是其货也防不如速贫之愈也防之欲速贫爲敬叔言之也曾子以子游之言告有子有子曰然吾固曰是非夫子之言也】
　　散髪一扁舟
　　散髪一扁舟夜长眠屡起秋水泻明河迢迢藕花底爱此露的皪复怜云绮靡谅无与歌幽独亦可喜【许彦周诗话云荆公爱看水中影此亦性所好如秋水泻明河迢迢藕花底又桃花诗晴沟涨春緑周遭俯视红影移渔舠皆观其影也】
　　道人北山来
　　道人北山来问松我东冈举手指屋脊云今如此长【我字别本作栽此俗人误改○公在政府与沈道原书曰上聪明日跻然流俗险肤未有已时亦安能久自困苦于此北山松柏闻修雅説已极长茂一两日令俞逊徃北山因欲渐治垣屋矣】开田故嵗收种果今年尝告叟去复来耘耝尚康强死狐正首丘游子思故乡嗟我行老矣坟墓安可忘【檀弓古人有言曰狐死正丘首仁也】
　　今日非昨日
　　今日非昨日昨日已可思明日异今日如何能勿悲当门五六树上有蝉鸣枝朝聴尚壮急暮闻已衰迟仰看青青叶亦复少华滋万物同一气固知当尔爲我友南山居笑谈解人颐分我秋柏实问言归何时衣冠汚穷尘苟得犹苦饥低回嵗已晩恐负平生期【楞严经云岂惟年变亦兼月化何直月化兼又日迁○匡衡传匡说诗解人颐注使人笑不能止】
　　秋日不可见
　　秋日不可见林端但余黄【黄谓黄落也】杖藜思平野俛仰畏无光栗栗涧谷风吹我衣与裳娟娟空山月照我冠上霜【遂如哽絶人以爲未尽未悟已多】
　　骐骥在霜野
　　骐骥在霜野低回向衰草入闻秋风悲鸣思长道黄金作鞭辔粲粲空外好人生贵得意不必恨枯槁
　　悲哉孔子没
　　悲哉孔子没千嵗无麒麟蚩蚩尽鉏商此物谁能珍【哀公十四年春西狩于大野叔孙氏之车子鉏商获麟以爲不祥以赐虞人仲尼观之曰麟也然后取之】汉武得一角燔烹诬鬼神更以黄金铸传夸后世人【嘉祐三年交趾贡异兽二其国自称爲麒麟或疑爲非麟或疑爲山犀或疑爲豹牛及回诏但称得异兽今诗未知指此事否味公之意疑其因以托兴谓世之识真者鲜耳○汉郊祀志武帝元狩元年郊雍获一角兽若麃然有司曰陛下肃只郊祀上帝报享锡一角兽盖麟云于是以荐五畤畤加一牛以燎此谓燔烹诬鬼神也本纪直作获白麟书大始二年又诏更铸黄金爲麟趾褭蹄以协瑞】
　　秋庭午吏散
　　秋庭午吏散予亦归息偃岂无佳宾客欲徃心独懒北窻古人篇一读三四反悲哉不早计失道行晼晩
　　秋日在梧桐
　　秋日在梧桐转隂如急毂防防蔽中庭下视今可曝【日如车行之速也向苦桐隂之繁今则疎而可暴矣】髙蝉不复嘒稍得寒鸦宿百绕有衰翁行歌待春緑
　　我欲徃沧海
　　我欲徃沧海客来自河源手探囊中胶救此千载浑【抱朴子寸胶不能理黄河之浊】我语客徒尔当还治昆仑【河出昆仑○此正本澄源之意谓不当徒治其末】叹息谢不能相看涕翻盆客止我且徃濯髪扶桑根春风吹我舟万里空目存
　　前日石上松
　　前日石上松斸移沙水际青青折钗股俯映幽人砌蟠根今鬯茂落子还苍翠三年一楮叶世事真期费【列子说符篇宋人有爲其君以玉爲楮叶三年而成锋杀茎柯毫芒繁泽乱之楮叶中不可别也此人遂以巧食宋国子列子闻之曰使天地之生物三年而成一叶则物之有叶者寡矣故圣人恃道化而不恃智巧○庄子劵外者志乎期费】
　　日出堂上饮
　　日出堂上饮日西未云休主人笑而歌客子叹以愀指此堂上柱始生在岩幽雨露饱所滋凌云亦千秋所托愿永久何言值君收乃令卑湿地百蚁上穷锼丹青空外好镇压已堪忧爲君重去之不使一蚁留蚁力虽云小能生万蚍蜉【尔雅蚍蜉大螘小释曰螘通名也其大者别名蚍蜉此诗意有所比喻而其词甚微】又能髙其础不尔继者稠语客且勿然百年等浮沤爲客当酌酒何豫主人谋【此诗主以喻君客以喻臣堂以喻君柱以喻臣堂上主人居安而忘危爲客者视其蠧壊已甚将有镇压之忧爲主人图所以弭患此而不忘君巻巻之义更张之念疑始于此又公弟平甫有诗亦云堂上有遗羶堂下无聚螘但知嗜欲求不必风雨至浸淫蚍蜉生穴柱从此始庄生亦知言信矣常弃智】







　　王荆公诗注巻十一
　　钦定四库全书
　　王荆公诗注巻十二
　　宋　李壁　撰
　　古诗
　　孔子
　　圣人道大能亦博【史记顔子曰夫子之道至大故天下莫能容】学者所得皆秋毫虽传古未有孔子蠛蠓岂足知天髙【公孙丑子贡曰自生民以来未有夫子者也如公言则子贡爲蠛蠓耶○庄子丘之于道也其犹醯鸡与注醯鸡者瓮中之蠛蠓】桓魋武叔不量力欲挠一草摇蟠桃【桓魋欲杀孔子叔孙武叔毁仲尼犹蚍蜉而撼大树】顔回已自不可测至死钻仰忘身劳【言顔回所造已深于夫子犹有髙坚之叹】
　　扬雄三首
　　孔孟如日月委蛇在苍旻光明所照耀万物成冬春扬子出其后仰攀忘贱贫衣冠眇尘土文字烂星辰嵗晩天禄阁强顔爲剧秦【雄剧秦美新见于文选注云雄仕莽朝见莽数害正直之臣恐已见危故着此文以秦酷暴之甚以新室爲美将悦莽意求免于祸非本情也】趋舍迹少迩【迩字恐是远字或苟字又谓迹若浅近然】行藏意终隣壤壤外逐物【货殖传天下壤壤皆爲利徃】纷纷轻用身徃者或可返吾将与斯人
　　其二
　　子云游天禄华藻锐初学【法言今之学者非特爲之华藻也】覃思晩有得晦显无适莫【雄始好词赋拟相如以爲式晩以爲赋劝而不止颇似俳优非法度所存于是辍不复爲而大覃思浑天仿周易作太象论语作法言泛然而仕不以显晦累心故三世不徙官】寥寥邹鲁后于此归先觉岂尝知符命何苦自投阁【莽既以符命自立刘歆子棻献之莽投棻四裔辞所连及便收不请时雄校书天禄阁使者来欲收雄雄从阁上自投下几死莽闻之曰雄素不与事何故在此故曰岂尝知】长安诸愚儒操行自爲薄谤嘲出异已传载固疎畧【言此事出于愚儒以已度雄又有嫉雄而造谤者史官不察因遂实之而雄焉有是】孟子劝伐燕伊尹干说亳扣马触兵锋食牛要禄爵小知羞不爲况彼皆卓荦史官蔽多闻自古喜穿凿【武王伐纣伯夷叔齐扣马而諌左右欲兵之太公曰此义人也扶而去之扣马之諌恐不应与食牛负鼎同指爲不可信○万章上或曰百里奚自鬻于秦养牲者五羊之皮食牛以要秦缪公○曾子固言前世之传者以谓伊尹以割烹要汤孔子主痈疽瘠环孟子皆断以爲非伊尹孔子之事盖以理攷之知其不然也观雄之所树立故介甫以谓世传其投阁者妄也岂不犹孟子之意哉】
　　其三
　　子云平生人不【一作莫】知知者乃独称其辞今尊子云者皆是得子云心亦无几圣贤树立自有师人知不知无以爲俗人贱今常贵古子云今存谁汝数
　　汉文帝
　　轻刑死人众【文帝十三年诏夫刑至断支体刻肌肤终身不息何其刑之痛而不德也其除肉刑有以易之是后外有轻刑之名内实杀之】防短生者偷【孟子齐宣王欲短防汉文遗诏云朕既不德亡以佐百姓今崩又使重服以离寒暑之数然则前此民间皆服三年防也尧崩三载四海遏宻八音礼大功九月小功五月缌三月遗诏云其令天下吏民令到出临三日皆释服又云服大红十五日小红十四日繊七日是教人以偷薄】仁孝自此薄哀哉不能谋露台惜百金【周人之金以镒计汉人之金以斤计斤方寸而重一斤也惠帝初即位赐将军四十斤郑氏计四十金四十斤也孝文言百金中人十家之产然则一金非今一两之谓】灞陵无髙丘【七年初置南陵即灞陵也灞陵因山爲藏不复起坟在长安南故王粲诗云南登灞陵岸回首望长安】浅恩施一时长患被九州
　　秦始皇
　　天方猎中原狐兎在所憎伤哉六孱王【张耳传贯髙曰吾王孱王也】当此鸷鸟膺【始皇纪注鸷鸟鹘膺突向前其性悍勇】抟取已扫地翰飞尚凭凌逝将跨蓬莱以海爲丘陵【始皇二十八年齐人徐市等上书言海中有三神山名曰蓬莱方丈瀛洲仙人居之请得斋戒与童男女求之于是遣徐市发童男女数千入海求仙人】勒石颂功德羣臣助骄矜【始皇作琅琊台立石刻颂功德末云羣臣相与诵皇帝功德刻千金石以爲表经】举世不读易但以刑名称蚩蚩彼少子何用辨坚冰【秦焚书既专事刑名独易以卜筮之书虽免于焚而不读矣胡亥始皇之少子】
　　韩信
　　韩信寄食常歉然邂逅漂母能哀怜【信传家贫无行常从人寄食至城下钓有一漂母哀之饭信】当时哙等何由伍但有淮隂恶少年【信出门笑曰生乃与哙等爲伍又信微时淮隂少年侮信令出跨下信王齐召以爲中尉曰此壮士也观此则少年亦信之徒非哙等敢望】谁道萧曹刀笔吏从容一语知人意【信数与萧何语竒之信亡何不及以闻追之班固赞曰萧何曹参皆起秦刀笔吏】坛上平明大将旗举军尽惊王不疑【王召信拜爲大将何曰王素嫚无礼此乃信所以去也王必欲拜之择日斋戒设坛塲具礼乃可王许之诸将皆喜人人各自以得大将至拜乃韩信也一军尽惊】抟兵击楚濉半渉【一作救兵半楚潍半渉】从初龙且闻信怯【龙且救齐与信夹濉水阵信乃夜令人爲万余囊满沙壅水上流引军半渡击且佯不胜还走且果喜曰固知信怯也遂追信渡水信使人决壅囊水大至且军大半不得渡即急击杀且】鸿沟天下巳横分谈笑重来巻楚氛【羽自知少助食尽信又进兵击楚羽患之乃与汉约中分天下割鸿沟以西爲汉以东爲楚汉王欲归张良阵平諌乃徴信引兵防垓下遂灭楚○襄二十七年赵孟曰楚氛甚恶惧难】但以怯名终得羽谁爲张费两将军【少年侮信虽长大好带剑怯耳信熟视俛出其跨下一市皆笑信以爲怯然则信自微时巳有怯名矣○汉五年信将三十万垓下自当羽孔将军居左费将军居右髙帝在其后绛侯柴武在髙帝后此言两将军犹腹背之毛其实当羽者信也○观史记乃孔将军诸本作张字误】
　　叔孙通
　　先生秦博士秦礼颇能熟【通秦时以文学徴待诏博士后以对羣盗特鼠窃二世说拜爲博士言但知秦礼而已不足以知三代之礼乐也】量主欲有爲两生皆不欲【始汉仪务爲简易羣臣醉至抜剑击柱通知上益厌之说上曰礼因时世人情爲之节文臣愿颇采古礼与秦仪杂就之上曰可试爲之令易知度吾所能行爲之此云量主欲有爲者爲是也方通徴鲁诸生有两生不肯行曰吾不忍爲公所爲公所爲不合古吾不行公徃矣无汚我】草具一王仪【草具谓绵蕝也汉赞叔孙通舎枹鼓而立一王之仪】羣豪果知肃【汉七年长乐宫成诸侯朝十月始用所制仪自诸侯王以下莫不震恐肃敬】黄金既徧赐【通爲朝仪竟赐金五百斤既出皆以赐诸生】短衣亦已续儒术自此凋何爲反初服【通始降汉儒服汉王憎之乃变其服短衣楚制至是始易其衣不复爲短衣○楚辞退将复修吾初服意言通既自贬以从时虽返儒服何益】
　　东方朔
　　平原狂先生隠翳世上尘【禇先生续滑稽传云朔上书用三千奏牍诏拜爲郎数赐缣帛担揭而去人主左右诸郎半呼之爲狂人朔尝行殿中郎谓之曰人皆以先生爲狂朔曰如朔等所谓避世于朝廷间者也古之人乃避世于深山中时坐席中酒酣据地歌曰陆沉于俗避世金马门宫殿中可以全身何必深山之中蒿芦之下】材多不可数【上知朔多端召问朔何恐侏儒爲材多不可数亦多端之意】射覆亦絶伦【朔稍得亲近上尝使诸数家射覆不能中朔得之连中辄赐帛】谈辞最诙怪发口如有神【朔虽谈笑然观察顔色直言切諌○陈轸曰轸可发口言乎】以此得亲幸赐予颇不贫【滑稽传云建章宫后阁有物出焉其状如麋朔曰所谓驺牙者也远方当来归义后混邪王来降汉乃复赐东方生钱财甚多】金玉本光莹泥沙岂能堙时时一悟主惊动汉庭臣【舎人所问朔应声辄对变诈锋出莫能穷者左右大惊上以朔爲常侍郎遂得爱幸朔斥董偃不得侍酒宣室且言偃以人臣私侍公主败化乱礼伤王制乃国家之大贼人主之大蜮罪当斩又言淫乱之渐其变爲上爲更置酒北宫又諌废苑囿陈孝文时事以讽时时一悟主谓此也】不肯下儿童【本传自公卿在位朔皆傲弄无所爲屈故言不肯下儿童】敢言诋平津【上尝问朔方今公孙丞相儿大夫董仲舒夏侯始昌司马相如汲黯胶仓终军司马迁之伦皆辩智闳逹溢于文辞先生自视何与比朔对臣观其插齿牙树颊颏吐唇吻擢项颐结股脚连脽尻遗蛇其迹行歩偊旅臣朔虽不肖尚兼此数人者诋平津殆谓此】何知夷与惠空复忤时人【扬子或问东方朔名过实者何也曰应谐不穷正諌秽德又曰非夷齐而是栁下惠戒其子以尚容首阳爲拙柱下爲工饱食安坐以仕易农依隠玩世诡时不逢其滑稽之雄乎注云朔非夷旷而尚取容依约玩弄于世何所比哉何知夷与惠谓朔虽时直言有补然其实不足以知夷惠也陈无已亦云东方生和而近汚然不同也爲栁下氏而过之者乎孔子谓学栁下惠未有如鲁之男子者也】
　　杨刘
　　人各有是非犯时爲患害唯诗以谲谏言者得无悔厉【一作汾】王昔监谤变雅今尚载【监谤事见国语然召穆公凡伯卫武公芮伯皆作诗刺之今民劳板荡抑桑柔等篇尚载于大雅】末世忌讳繁此理宁复在南山咏种豆议法过四罪【杨恽传与孙防宗书其诗曰田彼南山芜秽不治种一顷豆落而爲萁人生行乐耳须富贵何时注芜秽言汉庭之荒乱也帝见书恶之廷尉当恽大逆无道要斩故云过四罪】都戏桃花母子受颠沛【刘禹锡召还宰相欲任以两省郎而禹锡作都观看花君子诗语讥忿当路者不喜出爲播州刺史中丞裴度爲言播极远猿狖所宅禹锡母八十余不能徃当与其子死诀恐伤陛下孝治乃易连州诗言颠沛指此也后自和州入爲主客复作都桃花诗】疑似巳如此况欲谆谆诲事变固不同杨刘可为戒
　　臧仓
　　位在万乘师孟子犹不遇【扬子云解嘲孟子虽连蹇犹为万乘师○孟子臧氏之子焉能使予不遇哉】岂云贫与贱世道非吾趣意行天下福事忤油然去命也固有在臧仓汝何与
　　田单
　　湣王万乘齐走死区区燕【湣王走莒淖齿杀之言以大国而困于弱燕自取之也】田单一即墨【即墨大夫战死城中相与推田单拒燕】扫敌如风旋舞鸟怪不测【单令城中人食必祭先祖于庭飞鸟悉翔舞而下食燕人怪之单因宣言曰神来下教我取一卒东向坐师事之每出约束必称神师】腾牛怒无前【燕军益懈单乃收城中得千余牛爲绛缯衣画以五防龙文束兵刃于其角而灌脂束苇于尾烧其端凿城数十穴夜纵牛壮士五千人随其后牛尾热怒而奔燕军燕军大骇败走七十余城皆复爲齐】飘飘乐毅去磊砢功名传掘葬与劓降论乃愧儒先【单宣言曰吾惧燕军劓所得齐卒置之前行与我战即墨败矣燕人闻之如其言城中人见齐卒降者尽劓皆怒坚守惟恐见得单又纵反间曰吾惧燕人掘吾城中冢墓僇先人可爲寒心燕军果尽掘垄墓齐人望见皆涕泣其欲出战怒自十倍此言愧儒先以其用谲诈胜也】深诚可奋士王蠋岂非贤【王蠋曰忠臣不事二君贞女不更二夫齐王不听吾諌故退而耕于野国既破亡吾不能存今又劫之以兵爲君将是助桀爲虐也遂经其颈于树枝自奋絶脰而死齐士大夫闻之曰王蠋布衣也义不北面于燕况在位食禄者乎乃相聚如莒求诸子立爲襄王此谓单之功不及蠋也】
　　戴不胜
　　昔在宋王所皆非薛居州区区一不胜辛苦亦何求懐禄讵有耻【言既懐禄则爲窃位亷隅毁矣】知命乃无忧比士自可怜能复识此不
　　陆忠州
　　虞人以士招御者与射比当时尚羞爲况乃天下士【孟子万章敢问招虞人何以曰以皮冠庶人以旃士以旂大夫以旌又滕文公御者且羞与射者比比而得禽兽虽若丘陵弗爲也】英英陆忠州学问辅明智低回得坎坷勲业终不遂【尝谓宣公虽以忠諌名然使德宗呼之爲陆九不敬孰甚焉是必已有以致之低回之语殆指此类】
　　开元行
　　君不闻开元盛天子纠合隽杰披奸倡【韦后弑中宗矫诏称制宗以临淄王与刘幽求钟绍京等定防讨乱或请先启相王宗曰请而从是王与危事不从则吾计失矣夜率万骑入北军诛韦氏安乐公主韦巨源武延秀等相王即皇帝位王爲皇太子又三年有天下】几年辛苦补四海始得完好无疽疮【宗览镜云吾虽瘠天下肥矣此补完之意】一朝寄托谁家子威福颠倒谁复理【寄托谓李林甫杨国忠】那知赤子徧愁毒秪见狂胡仓卒起茫茫孤行西万里【天宝十四载禄山反次年幸蜀】偪仄归来竟忧死子孙险不失故物【上自蜀还居于兴庆宫上元元年爲李辅国逼迁西内悒悒以终○汉成赵后传云我危杀之注危险也春秋传祀夏配天不失故物】社稷陵夷从此始由来犬羊着冠坐庙堂安得四鄙无豺狼【汉书龚遂曰言在侧者尽冠狗也师古曰言左右侍侧之人不识礼义若狗而着冠者耳又沐猴而冠皆同此义张纲传豺狼当道】
　　相送行效张籍
　　一车南一车北身世怱怱俱有役忆昔论心两绸缪那知相送不得留但闻马嘶觉巳远欲望应须上前坂秋风忽起吹沙尘双目空回不见人【晋王导传西风尘起举扇自蔽○诗燕燕篇瞻望弗及伫立以泣即此意】
　　隂漫漫行
　　愁云怒风相追逐青山灭没沧江覆少留灯火就空床更听波涛围野屋【李白诗北风三日吹倒江倒即覆也】忆昨踏雪度长安夜宿木瘤还苦寒【木瘤地名在舒州魏武有苦寒行】谁云当春便妍暖十日八九隂漫漫【杜诗元日到人日未有不隂时戚饭牛歌长夜漫漫何时旦】
　　一日归行
　　贱贫奔走食与衣百日奔走一日归平生欢意苦不尽正欲老大相因依空房萧瑟施繐帷【魏武遗令曰于台堂上施八尺牀张繐帐】青灯半夜哭声稀音容想像今何处地下相逢果是非【周勃传君不欲反地上即欲反地下耳○汉武爲李夫人作歌曰是邪非邪立而望之偏何姗姗其来迟○乐天哭梦得夜台暮齿期非远但问前头得见无亦此意○上三诗相送行恐谓司马公及韩持国吕晦叔軰隂漫漫恐指吕惠卿軰也一日归行恐是元丰末年时作】
　　汴流
　　汴水无情日夜流不肯为我少淹留相逢故人昨夜去不知今日到何州【言逝水无顷刻之驻犹故人行不已也】州州人物不相似处处蝉声令客愁可怜南北志未【一作意不】就二十起家今白头【扬雄传丁董用事诸附离者或起家至二千石】
　　隂山画虎图
　　隂山健儿鞭鞚【一作控】急走势能追北风及逶迤一虎出马前白羽横穿更人立【卢纶擒豹歌舍鞍解甲疾如风人忽虎蹲兽人立○白羽箭也】回旗倒防四边动抽矢当前放蹄入【放蹄入谓马蹄】爪牙蹭蹬不得施碛上流丹看来湿【李白胡马歌白刃洒赤血流沙爲之丹】胡天朔漠杀气髙烟云万里埋弓刀【唐人诗大雪埋弓刀】穹庐无工可貌此汉使自解丹青包【言外国不能画汉使自摹写也○杜诗粉黛亦解包】堂上绢素开欲裂一见犹能动毛髪【杜甫曹将军画马歌缟素漠漠开风沙又丹青引诏谓将军拂绢素】低回使我思古人此地抟兵走戎羯【田敬仲世家冯因抟三国之兵○吴汉等赞戎羯防其精胆注羯本匈奴别种又史记其民羯羠不均皆健羊名言性健悍而不均】禽逃兽遁亦萧然岂若封疆今宴眠契丹弋猎汉耕作飞将自老南山边还能射虎随少年【李广传广在郡匈奴号曰汉飞将军又广传吏当广赎爲庻人数嵗与颍隂侯屛居蓝田南山中射猎○少陵诗杜曲幸有桑麻田欲将移住南山边短衣匹马随李广看射猛虎终残年】







　　王荆公诗注巻十二
　　钦定四库全书
　　王荆公诗注巻十三
　　宋　李壁　撰
　　古诗
　　杜甫画像【苕溪渔隠曰李杜画像古今诗人题咏多矣若杜子美其诗髙妙固不待言要当知其平生用心处则半山老人之诗得之矣】
　　吾观少陵诗谓与元气侔力能排天斡九地壮顔毅色不可求浩荡八极中生物岂不稠丑妍巨细千万殊竟莫见以何雕锼惜哉命之穷颠倒不见收【甫上书自称自七嵗属辞且四十年然衣不盖体常寄食于人窃恐转死沟壑惟天子哀怜之观此其穷可知矣】青衫老更斥【甫至德二年自贼中亡走鳯翔谒帝拜右拾遗旋以房琯罢甫疏言罪细不宜免大臣坐是斥】饿走半九州瘦妻僵前子仆后攘攘盗贼森戈矛【传称时所在冦夺甫家寓鄜弥年囏窭孺弱至饿死因许甫自往省视为华州司功叅军闗辅饥輙弃官去客秦州负薪采橡栗自给流落剑南结庐成都西郭从严武几为所杀武卒崔旰等乱甫徃来梓防间大歴中出瞿唐下江陵泝沅湘】吟哦当此时不废朝廷忧常愿天子圣大臣各伊周宁令吾庐独破受冻死不忍四海赤子寒飕飗伤屯悼屈止一身嗟时之人我所羞所以见公像再拜涕泗流推公之心古亦少愿起公死从之游【公不喜李白诗而推敬少陵如此特以其一饭不忘君而志常在民也】
　　吴长文新得顔公壊碑
　　鲁公之书既絶伦嵗久更爲时所珍荒坛壊冢朽崖屋剥落风雨埋煨尘断碑数尺谁所得防画入纸完如新延陵公子好事者拓取持寄情相亲【欧公集古録叙好之已笃则力虽不足犹能致之故上自周宣下更史汉隋唐五代外至四海九州穷崖絶谷荒林破冢神仙鬼物诡怪所传莫不皆有○延陵谓长文也】六书篆籀数变改训诂后世多失真【六书即周官保氏教国子以六书注象形象事象意象声转注假借造字之本所谓字有六义者是也周宣王时史籀始着大篆十五篇或与古同或与古异世谓之籀书至秦焚烧先典古文遂絶李斯赵髙皆取史籀大篆或颇省改所谓小篆者或曰程邈造又曰邈所定乃字也盖秦厌篆字难成即令人佐书曰字又上谷王次仲始作楷法所称妄凿者后来萧衍评书三十六种之类亦是也大扺自秦改小篆作书人益趍简便古法既变字义浸譌许叔重患其若此集仓雅之学研六书之防作说文解字十五篇篆籀之体由是粗可考然得其真者寡矣】谁初妄凿妍与丑坐使学士劳骸筋【梁鹄相魏以勤书自効张伯英临池学书池水尽黑皆劳骸筋者李端伯记二程语云子弟凡玩好皆夺志至于书札于儒者事最近然一向好着亦自防志如王虞顔栁軰诚为好人则有之曾见有善书者知道否平生精力一用于此非惟徒废时日于道便有妨处足知防志】堂堂鲁公勇且仁出遇世难亲经纶挥毫卓荦又惊俗岂亦以此夸常民但疑技巧有天得不必勉强方通神【杜诗书贵瘦硬方通神】诗歌甘棠美召伯爱惜蔽芾由思人时危忠谊常恨少宝此勿复令埋堙【郑驷歂杀邓析君子谓子然不忠诗曰蔽芾甘棠勿翦勿伐召伯所茇思其人犹爱其树况用其道不恤其人乎欧公言使顔公书虽不佳后世见者未必不寳也又云古人岂皆能书独其贤者传遂远】
　　答扬州刘原甫【原甫知扬州在嘉祐元年二年三年国史传敞字仲原父袁州临江人庆歴中举进士廷试第一编排官王尧臣以亲嫌自列乃以爲第二召入朝判考功言夏竦諡文正不应去张贵妃追号温成皇后有请立忌者敞言太祖以来后庙四室陛下之妣也犹不立忌岂可以私昵之爱而变古越礼乎嘉祐四年祫飨荐羣臣上尊号敞言自寳元以来不受徽号今二十年奈何一旦増虚名而损实美仁宗从之礼官建白请以孝章皇后以下四主飨于别庙不升合食敞奏九经所载祫祭制度最明备者莫如春秋公羊传自汉以下皆引以爲证所谓未毁庙者岂有帝后之限哉国朝循守行之且百年今羣臣不务推原春秋之义而独引后儒疑近之说不务讲求本朝之故而专倡异代难通之制不务将顺主上广孝之心而轻议宗庙久行之仪欲摈隔四后不得合食于先帝臣窃恨之昔贡禹议罢原庙丞相衡议迁郊兆羣臣和之者非一自以谓周公孔子复生不可得变元帝信之然而通人未以爲当既而皆悔之则无及矣敞爲人明白俊伟善论说当时学者未知崇尚经术独敞能傅经引义自六经诸子百氏至传记小说无不通贯而文章尤敏赡在西掖一日追封皇子公主九人敞将下直爲之立马却坐食顷九制数千言巳就遇事多所建明以好讥议为执政所忌故知制诰积七年不迁卒年五十据此则公诗所称髙世才真不虚美矣】
　　少食苦不足一官聊自谋爲生晩更拙懐禄尚迟留黾勉讵有补【诗黾勉从事】强顔包众羞【易否包羞位不当也】谓我古人风知君以相优【公自注云来诗有因君古人风更欲投吾簪之句】君实髙世才主恩正缪绸哿矣哀此民华簪宁易投【北山移文昔闻投簪逸海岸】
　　寄鄂州张使君
　　昔人宁饮建业水共道不食武昌鱼公来建业每自如亦复不厌武昌居【孙权黄武八年童謡云宁饮建业水不食武昌鱼宁就建业死不就武昌居】武昌山川今可想緑水逶迤烟莽苍白鸥晴飞随两桨岸荠茸茸映鱼网投老留连陌上尘思君一语何由徃
　　送元厚之待制知福州【名绛工于文词爲流軰所推神宗遇绛甚厚其卒也诏其家集平生之文章上之绛在中书蕃夷书诏多出其手居外所至有威名然伤急暴○绛自盐鐡副使出知福州擢天章阁待制始班侍从故诗云改新步】
　　海隅山谷间人物最多处平旦息相吹【庄子生物以息相吹也】连城黕如雾闽王旧宫室【五代史王审知封闽王】丹漆美无度今爲大帅府千里来赴愬元侯文章翁更以吏能着峩峩中天阁鸣玉改新歩衔诏出梨岭方为远人慕【梨岭闽之最髙山】旌旗满流水冠盖东门驻四坐共咨嗟疑侯不当去张仲称孝友樊侯正求助【诗侯谁在矣张仲孝友樊侯公自指也本传称绛谄事公父子云】名城虽云乐行矣未宜遽【厚之到闽有诗谢京师故人曰丹荔黄甘北苑茶劳君诱我向天涯争如太液楼邉看池北池南总是花】
　　伤杜醇
　　杜生四五十孝友称乡里隠约不外求【诗意谓有道者无所假于外而乐】耕桑有妻子【汉杨恽答孙防宗书率妻子戮力耕桑】藜杖牧鸡豚筠筒钓鲂鲤【鲍明远东武吟倚杖牧鸡防豚防同郭景纯江赋筒洒连锋罾防比船注筒洒罾防取鱼器也】嵗时沽酒归亦不乏甘防天涯一桮饭夙昔相逢喜谈辞足诗书篇咏又清泚都城问越客安否常在耳日月未渠央如何弃予死古风久凋零好学少爲已悲哉四明山此事【一作士】今已矣【公爲鄞县常有书请醇入县学及在朝又数从越人问其安否公厚醇如此其退之所称董召南之流乎读公诗可想见其人】
　　哭梅圣俞【欧公亦有哭圣俞诗同此韵○王文康初见圣俞文叹曰二百年无此作矣近臣荐公经明行修愿得留与国子诸生讲论道德作爲雅颂以歌咏圣化】
　　诗行于世先春秋国风变衰始柏舟文辞感激多所忧律吕尚可谐鸣球先王泽竭士已偷纷纷作者始可羞其声与节急以浮真人当天施再流笃生梅公应时求颂歌文武功业优经竒纬丽散九州众皆少鋭老则不公独辛苦不能休惜无采者人名遒【遒人宣令之官正义训遒为聚聚人而令故以为名】贵人怜公青两眸【阮籍传籍能爲青白眼见礼俗之士以白眼对之嵇康来乃见青眼】吹嘘可使髙岑楼坐令隠约不见收【岑楼山之鋭岭者贵人谓欧公軰徒能资之而不能荐也欧公归田録云梅圣俞以诗知名三十年终不得一馆职晩年与修唐书语其妻刁氏曰吾之修书可谓猢孙入布袋矣刁氏对曰君于仕宦亦何异鮎鱼上竹竿耶闻者皆以爲善对】空能乞钱助饙馏疑此有物司诸幽【尔雅饙馏稔也释曰稔熟也孙炎曰蒸之曰饙均之曰馏说文云饙一蒸米也馏饭气流也大雅泂酌云可以餴饎其义同韩集南山诗或如火熺烟或若气饎馏○公所以得为国子监直讲者以近臣赵槩等荐然未足究其蕴犹不荐也檀弓北靣求诸幽此借用】栖栖孔孟葬鲁邹后始卓荦称轲丘圣贤与命相楯矛势欲强逹诚无由诗人况又多穷愁李杜亦不爲公侯公窥穷阨以身投坎轲坐老当谁尤吁嗟岂即非善谋虎豹虽死皮终留【豹死留皮人死留名梁王彦章语】飘然载防下隂沟粉书幅轴悬无旒【公嘉祐五年死于京师年五十九其孤増载其柩归宣州○官小者于制无旒】髙堂万里哀白头东望使我商声讴【母仙游县太君束氏清河县太君张氏圣俞死张氏犹在○商声属秋而悲戚扣牛角而商歌谓作商声也】
　　游章义寺【章义寺本齐集善寺唐改今名又改爲法云院在蒋山寺西】
　　九日章义寺倦游因解镳拂榻寄午梦起寻北山椒【山椒山陵也】岑蔚鸟絶迹悲鸣惟一蜩欢言与僧期于此共箪瓢斩松八九根窗壁具一朝伏槛何所见苍苍围寂寥岩谷寒更静水泉清不摇安得有车马尚无渔与樵神茂真观复【道家云神住则气住气住则形住世人多苦神气散乱真观何从而复公所谓真观者即元神非识神也】心明众尘消隂岭有佳客傥来不须招
　　飰祈泽寺【按建康志祈泽寺在府城东驿路之北去城二十五里宋少帝建】
　　驾言东南还午飰投僧馆山白梅蘂长林黄栁芽短笭箵沙际来【元结传带笭箵而尽船独聱齖而挥车笭力丁切箵息拯切取鱼笼也】畧彴桑间断【武帝纪初防酒酤注防者歩渉桥尔雅谓之石矼今之畧彴是也彴音酌】春映一川明雪消千壑漫鱼随竹影浮鸟误人声散翫物岂能留干时吾自懒
　　答瑞新十远【瑞新死心禅师○公集有书瑞新道人壁必此人也今附于此始瑞新道人治其众于天童之景德予知鄞县爱其材能数与之游后新主此山之四年予自淮南来视苏州之积水卒事访焉则新既死于京师闻其死者知与不知莫不怆焉而予与之又久以深宜其悲也夫新之材信竒矣然自放于世外而悼惜之如此彼公卿大夫操治民之势而能以利泽加焉则其生也荣其死也哀不亦宜乎皇祐五年六月十五日临川王某谨题】
　　远水悠悠碧远山天际苍中有山水人寄我十远章我时在髙楼徙倚观八荒亦复有远意千载不相忘送文学士倅卭州【文同与可也上世自巴徙梓之永泰登皇祐元年髙第嘉祐四年任馆职以亲老请通判卭州志称与可资廉方居家不问资产所至尤恤民事有不便如巳纳之阱中必爲出之而后巳退而齐居一室书史图画罗列左右弹琴着文寒暑不废事亲孝未尝违去晨暮恬于远宦以便甘防者十有余年不趣时好不避权仇修其在巳而不求其在人者安义与命盖超然自得平居以言诲诸子而自践之者其大防如此故凡与之游皆名节文行之士显用于今者而公独不与焉命也夫司马温公尝遗书曰与可襟韵潇洒如晴云秋月尘埃不到光心服者非特辞翰而已】
　　文翁出治蜀蜀士始文章【按文翁景帝末为蜀郡守仁爱好教化见蜀地僻陋有蛮夷风文翁欲诱进乃选郡县小吏开敏有材者张叔等十余人亲自饬厉遣诣京师受业博士数嵗蜀生皆成就还归文翁以爲右职用次察举官有至郡守刺史者又修起学校于成都市中招下县子弟以为学官弟子爲除更徭髙者以补郡县吏次爲孝弟力田常选学官僮子使在便坐受事每出行县益从学官诸生明经饬行者与俱使传教令出入闺閤县邑吏民见而荣之繇是大化蜀地学于京师者比齐鲁焉至武帝时乃令天下郡国皆立学校官自文翁为之始云文翁终于蜀吏民为立祠堂嵗时祭祀不絶至今巴蜀好文雅文翁之化也】司马唱成都嗣音得王扬荦荦汉守孙千秋起相望【据与可志铭范子功作云其先文翁庐江人为蜀守子孙因家焉】操笔赋上林脱身选爲郎【司马相如上林赋奏天子以爲郎】拥书天禄阁竒字校偏旁【刘棻尝从雄学作竒字】忽乘驷马车牛酒过故乡时平无谕檄【相如既拜中郎将建节乘传徃赂西南夷至蜀太守以下郊迎卓王孙临卭诸公皆因门下献牛酒以交驩○相如为郎防唐防发吏民千人转漕万余人通夜郎僰中巴蜀大惊恐于是遣相如责防因以檄谕告蜀民以非上意】不访碧鸡祥【水经越嶲有同山其山神有金马碧鸡光景倐忽民多见之汉遣王褒徃祭欲致其鸡马道病卒褒碧鸡颂曰敬移金精神马缥碧之鸡】问君行何为关陇正繁霜中和助宣布循吏缀前芳岂特爲亲荣区区夸一方【汉宣帝时益州刺史王襄欲宣风化于众庶召王褒使作中和乐职宣布诗】
　　送宋中道通判洺州【中道参政绶之季子】
　　漳水不灌邺不知几何时后世有史起乃能爲我爲【魏史起引漳水溉邺漳浊漳也按水经出上党长子县西又东出山过邺县西汉志曰魏文侯时西门豹爲邺令有令名至文侯曽孙襄王时与羣臣饮酒王爲羣臣祝曰令吾臣皆如西门豹之爲人臣也史起进曰魏氏行田也以百顷邺独二百亩是田恶也漳水在其傍西门豹不知用于是以史起爲邺令遂引漳水溉邺以富魏之河内民歌之】余尝怜洺民舄卤半不治【舄卤咸地也○许氏説文卤盐地也东方谓之斥西方谓之卤又货殖传太公封于营丘地舄卤注咸地也】颇觉漳可引但爲谈者嗤【介甫既相遣程助治漳水一方大骚竟无成功】髙议不同俗功成人始思夫子到官日勿忘吾此诗
　　送张公仪宰安丰【县属夀州】
　　楚客来时雁为伴归期祗待春氷泮雁飞南北三两回回首湖山空梦乱秘书一官聊自慰安丰百里谁复叹扬鞭去去及芳时夀酒千觞花烂漫
　　送陈谔
　　有司昔者患不公糊名誊书今故密论才相若子独弃外物有命真难必乡闾孝友莫如子我愿卜邻非一日朱门奕奕行多惭归矣无爲恶蓬荜
　　孙长倩归辉州
　　溪涧得潦奔逸不可航江湖收百川浩浩谁能量溪涧之日短江海之日长愿生畜道德江海以自方
　　送乔秀才归髙邮
　　薄饭午不羮空炉夜无炭寥寥日避席烈烈风欺幔谓予勿恶此何爲向子叹长年客尘沙无妇助亲爨寒暄慰白首我弟才将冠邅回嵗又晩想见淮湖漫古人一日养不以三公换田园在戮力且欲归锄灌行矣子诚然光隂未宜翫负米力有余能无读书伴
　　云山诗送正之
　　云山参差碧相围溪水诘曲带城陴【韩诗绵绵相纠结状似环城陴又诘曲思曽绕】溪穷壤断至者谁予独与子相谐熙【韩祭李氏文出从于人既相谐嬉】山城之西鼔吹悲水风萧萧不满旗【李义山圣女祠诗一春梦雨常飘瓦尽日灵风不满旗】子今去此来何时予有不可谁予规【正之谓孙侔公之畏友谁予规之语足见公始未尝不乐闻忠告也】










　　王荆公诗注巻十三
　　钦定四库全书
　　王荆公诗注巻十四
　　宋　李壁　撰
　　古诗
　　和甫如京师微之置酒【王晳字微之时知江宁】
　　季子将北征貂裘解亭臯【苏秦黒貂之裘弊】使君拥鸣驺出饯载酒醪作诗宠行色坐客多贤豪信知大夫才能赋在登髙渉屺忧未已强歌反哀号【诗陟彼屺兮瞻望母兮长歌之哀过于恸哭时介父新免母防余哀未忘】问言归何时逮此冬风饕川涂良阻修棰辔慎所操黄屋初启圣【黄屋谓英庙即位初也】万灵归一陶询谋及疎贱拔取皆时髦徃矣果有合可辞州县劳【汉梁竦州县之职徒劳人耳】
　　别孙莘老【莘老名觉髙邮人胡安定之髙弟是王令一軰人与公素厚神宗欲革积弊觉言弊不可不革革而当其悔乃亡上谓左右曰孙觉颇知理据此诗之作必在公未变法之前○莘老尝为宣州太平县令疑此是合肥簿满秩入都注令时○介甫后自羣牧出宪江东莘老时犹在太平公集有与莘老一书论朋友切磨及盐秤子事亦可见二公情分始未尝不同后卒以论新法故异耳】
　　逢原未熟我已与子相知自吾得逢原知子更不疑把手湖上舟望子欲归时茫然乃分散独背东南驰寥寥西城居邂逅与子期鸡鸣人省门朱墨来纷披含意不自得强顔聊尔爲防合常在夜青灯照书诗徃徃并衾语至明不言疲怱怱舍我去使我当从谁送子不出门我身方羁縻我心得自如今与子相随随子至湖上逢原所尝嬉想见荷叶尽北风巻寒漪巳懐今日愁更念昔日悲相逢亦何有但有镜中丝
　　寄丁中允【丁宝臣字元珍晋陵人以太子中允知剡县今诗题故称中允也元珍以文行称东南多学者而湖杭尤盛多元珍所成就云】
　　人生九州间泛泛水中木漂浮随风波邂逅得相触始我与夫子得官同一州相逢皆偶然情义乃绸缪我于人事疎而子久已修磨礲以成我德大不可醻乖离今六年念子未尝休岂不道相逢但得顷刻留欢喜不满顔长年抱离忧古人有所思千里驾车牛【嵇康传东平吕安服康髙致每一相思辄千里命驾】如何咫尺间【介甫爲鄞县元珍在剡故云咫尺】而不与子游顾惜五斗米【渊明事】无辜自拘囚念彼磊落者心顔两慙羞剡山碧榛榛剡水日夜流山行苦无巇水浅亦可舟使君子所善来檄自可求何时有来意待子南山头【欧公元珍墓表言君治州县听决精明赋役有法民畏信而便安之始治剡如此后治诸暨以才行召用久在馆阁】
　　示平甫弟
　　汴渠西受昆仑水【昆仑水黄河也】五月奔湍射蒿矢【蒿矢猛矢也】髙淮夜入忽倒流碕岸相看欲生觜【司马相如宜春宫赋临曲江之隑州隑即碕字】万樯如山矻不动嗟我仲子行亦止自闻留连且一月每得问讯犹千里老工取河天上落【老工水工也存中笔谈自汴流堙淀水皆髙出隄外】伏砾邅沙巻无底土桥立马望城东数日知有相逢喜墙隅返照媚槐谷【谷楮也】池面过雨苏篁苇欣然把酒相与闲所愿此时无一诡岂无他忧能老我付与天地从今始【付与天地语所造至是益髙他人不足与及此故以语平父晦翁在史院酒半尝爲余诵此二句意气甚伟】闭门爲谢载酒人外慕纷纷吾已矣【载酒扬雄事见前】
　　忆蒋山送胜上人
　　苍藤翠木江南山激激流水两山间山髙水深鱼鸟乐车马迹絶人长闲【退之诗水声激激风生衣】云埋樵声隔葱蒨月弄钓影临潺湲黄尘满眼衣可濯梦寐惆怅何时还
　　相国寺启同天道塲行香院观戏者
　　侏儒戏塲中一贵复一贱心知本自同所以无忻怨【优人宣言人将官职只好作奉使借官看人之处世亦何异戏者哉只作侏儒看又何忻怨之有】
　　马上转韵【此诗疑不类介甫作】
　　三月杨花迷眼白四月栁条空老碧年光如水尽东流风物看看又到秋人世百年能几许何须戚戚长辛苦富贵功名自有时箪瓢捽茹亦山雌【扬子修身篇山雌之肥其意得乎回之箪瓢癯如之何曰明明在上百官牛羊亦山雌也闇闇在上箪瓢捽茹亦山雌也何其癯诗意言虽处隠约贫困而泰然自足】
　　乙巳九月登冶城作【冶城即谢安王羲之所登处见上注】
　　欲望钟山岑因知冶城路跻攀隠木杪稍记曾游处红沉渚上日苍起榛中雾即事有哀伤山川自如故过刘贡甫【贡父名攽敞弟也同中进士科治平末赵槩荐攽可备文馆中丞王绹御史苏宷共排之既试入优等当除直馆时攽爲屯田员外郎例不爲校勘而执政止拟校勘以人言故也○神宗手诏推求太祖诸孙属近行髙者爲王以奉太祖后攽时爲礼官曰礼诸侯不得祖天子太祖传天下于太宗犹商及王大统所在继体之君皆太祖子孙不当别更置后谓宜德昭德芳世世勿降爵从祀宗庙从之讲官建言愿得坐讲下或以爲可从攽执常礼谓不当坐且云人主命之坐与人主不命而请之逆顺分矣卒如攽言熙宁十年召爲国史编修官御史言攽昔在馆掷帽爲戏不可任史职宰相爲辨之持其奏不下攽亦辞换开封府判官元祐初召爲中书舎人卒年六十七初司马光奏攽与刘恕同修资治通鉴至是书成而恕巳亡攽请于朝爲官其一子欧阳公始在政府首荐攽辞学优赡履行清谨记问该博可以备朝廷询访曾巩掌外制举攽自代云窃以谓引拔众材弥纶世务至于博学之士固宜用在朝廷况今圣学髙明究极今古凡在左右备顾问之臣尤须多识前载然后能称其职如攽所长实允兹选苏轼乞留攽奏云按攽名闻一时身兼数器文章尔雅博学强记政事之美如古循吏流离困踬守道不回此自朝廷之所知不待臣区区诵説但以人才之难古今所病旧臣日以衰老新进长育未成如攽成材反在外服此有志之士所宜为朝廷惜也张耒祭公文有云有问于子归如得师直贯旁穿水决矢飞一时书林众俊并驰满堂贤豪视子麈挥逸足竒毛不受絏羁摈守列郡吏畏民思又云谁与子仇败子百方虽然今日竟何有亡】
　　去年约子游山陂【公尝和贡父诗云何时扁舟却顾我还欲与子游山陂】今者仍爲大梁客天旋日月不少留称意人间宁易得天明径欲相就语雪霰填城万家白冬风吹鬛马更骄一出何由问行迹能言竒字世巳少终欲追攀岂辞剧【剧言劳剧之剧】枕中鸿宝旧所传【刘向传上复兴神仙方术之事而淮南有枕中鸿宝苑秘书更生父德武帝时治淮南狱得其书更生幼而读诵以爲竒】饮我宁辞酒或索【索尽也】吾愿与子同醉醒顔状虽殊心不隔故知今有可怜人回首纷纷斗筲窄【左传子产曰人心不同如其面然今反用谓貌异心同也可怜人指贡父】
　　估玉
　　潼闗西上古蓝田【太平寰宇志蓝田县属雍州○周礼职方氏曰玉之美者曰珠其次曰蓝盖以县出美玉故名蓝田又有蓝田山】有气郁郁髙拄天雄虹雌霓相结纒昼夜不散非云烟【春秋元命苞雄曰虹雌曰霓○至宝所在其上必有光气新垣平言臣望东北汾隂有金宝气意周鼎其出乎】秦人挟斤上其巅视气所出深镵镌得物盈尺方且坚以斤试叩声泠然持归市上求百钱人皆疑嗟莫爱怜大梁老估闻不眠操金喜取走蹁跹深藏牢包三十年光怪隣里惊相传欲献天子无由縁朝廷昨日钟鼔县呼工琢圭寘神筵【按国史皇祐二年四月礼院言季秋飨昊天上帝及五方帝于明堂当用四圭有邸青圭赤璋白琥黝璜黄琮各一并荐飨景灵宫用四圭有邸一凡七玉检防庆歴七年郊制昊天上帝玉用苍璧及详开宝通礼明堂祀昊天上帝玉用四圭有邸今请如通礼望下三司令所属防少府择嘉玉预行修制诏礼官详定礼神玉及燔玉制度以闻礼院又言若用景表尺即与黍尺差近恐真玉难得大者请以本院先定依聂宗义所说指尺爲度制造从之公此诗当是作于皇祐初縁诗有神筵之语爲明堂设也】玉材细琐不中权贾孙抱物诏使前红罗复叠帕紫氊发视绀碧光属联诏问与价当几千众工让口无敢先嗟我岂识厖与全【考工记玉人之事天子用全上公用龙郑司农注云全纯色也龙当作厖厖杂色也】
　　信都公家白兎【时欧阳公巳位侍从爵信都县开国男】
　　水晶爲宫玉爲田常娥缟衣洗朱铅宫中老兎非日浴天使洁白宜婵娟【典畧白兎者明月之精○庄子鹄不日浴而白○抱朴子曰兎夀千五百嵗其兎白婵娟谓嫦娥也】扬须弭足桂树间桂花如霜乱后前赤鸦相望窥不得空疑两瞳射日丹东西跳梁自长久天毕横施亦何有【诗大东有捄天毕载施之行注毕所以掩兎也何尝见其可用乎】凭光下视置罔繁衣褐纷纷谩回首去年惊堕滁山云出入墟莽犹无羣竒毛难藏果亦得千里今以穷归君空衢险幽不可返食君庭除嗟亦窘令予得为此兎谋丰草长林且游衍【金楼子狐白之裘天子被之而坐庙堂为狐计者不若走于平泽诗称得为此兎谋必本诸此○据欧公白兎后卒逸去疑公不欲违物性而纵之托言失之耳公有思白兎杂言答梅公仪忆鹤之作今附于此君家白鹤白雪毛我家白兎白玉毫谁将赠两翁谓此二物皎洁胜琼瑶巳怜野性易驯扰复爱仙格何孤髙玉兎四蹄不解舞不如双鹤能清嘷低垂两翅趁节拍婆娑弄影夸娇娆两翁念此二物者久不见之心甚劳京师少年殊好尚意气横出争雄豪清樽美酒不辄饮千金争买红顔韶莫令少年闻我语笑我乖僻遭讥嘲或被偷开两家笼纵此二物令逍遥兎奔沧海却入明月窟鹤飞玉山千仞直上青松巢索然两衰翁何以慰无憀纎腰緑鬓既非老者事玉山沧海一去何由招】
　　车螯二首【沈存中云车螯即魁蛤也○绍圣三年始诏福唐与明州嵗贡车螯肉柱五十斤俗谓之红密丁东坡所称江瑶柱是也○车螯是大蛤一名蜃能吐气爲楼台海中春夏间依约岛溆常有此气】
　　车螯肉甚美由美得烹燔殻以无味弃弃之能久存予尝怜其肉柔弱甘咀吞又尝怪其殻有功不见论醉客快一噉散投墙壁根宁能为收拾持用谒医门【本草云殻能治疮疖肿毒】
　　其二
　　车螯肉之弱恃殻保厥身自非身有求不敢微启唇尚恐擉者得【庄子公阅休冬则擉鼈于江】泥沙常埋湮徃徃汤火间身尽殻空存维海错万物口牙工咀吞尔无如彼何可畏宁独人【言海之百怪亦善吞噬不独人能捕尔也】无为久自苦含匿不暴陈豁然纵所如游荡四海滣【言畏祸太甚徒自苦耳不如荡然肆志未必逢患也此言盖有所托】清波濯其污白日晒其昏死生或有在岂遽得烹燔【诗意似有所讥】
　　与平甫同赋槐
　　冰雪泊楚岸万株同飘零春风都城居初见叶青青嵗行如车轮防翳忽满庭秋子今在眼何时动江舲【言槐已实而未能归○此诗八句而该四时全不促廹而优游有余其妙如此】
　　甘棠梨
　　甘棠诗所歌自足夸众果【蔽芾甘棠勿翦勿伐注甘棠杜也又小雅有枤之杜有睆其实则实者棃是也又山海经昆仑有木焉其状如棠而黄叶赤实其味如李而无核名曰沙棠棃食之令人不溺亦甘棠棃之类】爱其凌秋霜万玉悬磊珂园夫盛采摘市贾争包裹车输动盈箱舟载辄连柁朝分不知数暮在知几颗但使甘有余何伤小而椭【圆而长曰椭尔雅小而椭注谓狭而长也】主人捐千金饤饾留四坐柑椑与橙栗在口亦云可都城纷华地内热易生火问客当此时蠲烦孰如我
　　独山梅花【独山在宣州溧水县距建康属耳又有独水】
　　独山梅花何所似半开半谢荆棘中美人零落依草木志士憔悴守蒿蓬亭亭孤艳带寒日漠漠远香随野风移栽不得根欲老回首上林顔色空【空者如空羣之空言上林花皆不足进】
　　同昌叔赋雁奴【雁宿于江湖之岸沙渚之中动计千百大者居其中令雁奴围而警察南人有采捕者俟其天色隂暗或无月时于瓦罐中藏烛持棒者数人屏气潜行将欲及之则畧举烛便藏之雁奴惊叫大者亦惊顷之复定又如前举烛雁奴又惊如是数四大者怒啄雁奴秉烛者徐徐逼之更举烛则雁奴惧啄不复动矣乃髙举其烛持棒者齐入羣中乱击之所获甚多昔有淮南人张凝评事话之此人亲曽采捕出玉堂闲话蔡寛夫诗话云雁有小而善鸣者谓之雁奴每羣宿辄徃来廵视不瞑盖亦物之能爱其类者江湖间捕雁必先以计杀雁奴然后羣雁可得宋景文公尝着其説云】
　　鸿雁无定栖随阳以南北嗟哉此爲奴至性能恻人将伺其殆奴辄告之亟举羣寤而飞机巧无所得夜或以火取奴鸣火因匿频惊莫我捕顾谓奴不直嗷嗷身百忧泯泯众一息相随入矰缴岂不聴者惑偷安与受绐自古有亡国君看雁奴篇祸福甚明白【此犹忠臣为国家计绳昏警惰众既不喜又共嫉之○诗哀鸣嗷嗷此言雁奴身懐百忧而众雁安眠也○相随言既不用事败相随俱死如吴张悌唐王彦章类是也】
　　老树
　　去年北风吹瓦裂墙头老树冻欲折苍叶蔽屋忽扶疎野禽从此相与居禽鸣无时不可数雌雄各自应律吕我牀拨书当午眠能惊我眠聒我语古诗鸟鸣山更幽我念不若鸣声收但忧此物一朝去狂风还来欺老树【此诗托意甚深当是更张后作○屋一作屈○梁王借僧祐之子也尝游若邪溪赋诗其畧曰蝉噪林逾静鸟鸣山更幽当时以爲文外独絶公诗又有云茅檐相对坐终日一鸟不鸣山更幽】
　　赋枣得烛字
　　种桃昔所传种枣予所欲在实为美果论材又良木余甘入隣家尚得馋妇逐【王吉传东家有大枣树垂吉庭中吉妇取枣以啖吉吉后知之乃去妇】况余秋盘中快噉取餍足风包堕朱缯日颗皱红玉防享古巳然诗自宜録【左氏女防不过榛栗枣脩以告防○诗豳风八月剥枣】缅懐青齐间万树防平陆谁云食之昏匿知乃成俗【范蔚宗香谱枣膏昏钝】广庭觞圣夀以此参肴蔌愿此赤心投皇明傥予烛【梁萧琛尝侍宴醉伏上以枣投琛琛乃取栗掷上中面中丞在席帝动色曰此中有人不得如此岂有说也琛曰陛下投臣以赤心臣敢报之以战栗】
　　飞雁【奉使时作】
　　飞雁防防时下泊稻粱虽少江湖乐人生何必慕轻肥辛苦将身到沙漠汉时苏武与张骞万里生还但偶然丈夫许国当如此男子辞亲亦可怜【沙漠中赋飞雁不怨自非怨又难为语言至浅浅许有反覆无穷之味】

　　王荆公诗注巻十四
　　钦定四库全书
　　王荆公诗注巻十五
　　宋　李壁　撰
　　古诗
　　寓言十五首
　　不得君子居而与小人游疵瑕不相摩况乃祸衅稠髙语不敢出鄙辞强顔酬始云避世患自觉日已偷如傅一齐人以万楚人咻云复学齐言定复不可求仁义多在野欲从苦淹留不悲道难行所悲累身修
　　其二
　　周公歌七月耕稼乃王术宣王追祖宗考牧与宫室【小雅无羊宣王考牧也注厉王之时牧人之职废宣王始兴而复之至此而成谓复先王牛羊之数斯干宣王考室也注谓筑宫庙羣寝既成而衅之】甘棠能聴讼召伯圣人匹后生论常髙于世复何实【诗言此三者世以爲迂缓不切而不知致治必出于此且伤后生忽近务远好髙论而卒无其实所以民被其害】
　　其三
　　婚防孰不供贷钱免尔萦耕收孰不给倾粟助之生物嬴我收之物窘出使营后世不务此区区挫兼并【余尝见杨龟山志谭勣墓云公雅不喜王氏或问其故曰説多而屡变无不易之论也世之爲奸者借其一説可以自解伏节死谊之士始鲜矣始余以勣言爲过今观此诗不能无疑○周礼泉府凡賖者祭祀无过旬日防纪不过三月凡民之贷者与其有司辨而授之荆公此句乃后日青苗张本也平昔所论如此一旦得位自宜举而措之当时独公是先生刘贡父素与公善一书争之最爲切至○周礼司市以泉府同货而敛賖注云同共也谓民货不售则爲敛而买之民无货则賖贳而予之孰有婚防而不能赡者官当贷之孰有耕稼而不能赡者官当助之此公所以爲新法○公诗尝云俗儒不知变兼并可无摧而此诗乃复以挫兼并为非】
　　其四
　　父母子所养子肥父母充欲富其子惜哉术之穷【扬子爲人父而其子纵利如子何】霸者擅一方窘彼足自丰四海皆吾家奈何不知农【霸谓各私其国如齐用管仲之类○管仲但设轻重鱼盐之利苟一时尔务农重谷乃王政也贾谊云方今之务莫若使民务农而已】
　　其五
　　诜诜古之士出必见礼乐羣游与众饮仁义得扬防心疲歌舞荒耳聒米盐浊所以后世贤絶俗乃爲学【古所谓礼乐者莫非形见于歌舞之际仁义亦不出乎日用饮食之间后世岐而爲二荒于歌舞而不识礼乐聒于米盐而乌知仁义其号爲贤者必絶俗而后爲学岂知道无精粗之间哉】
　　其六
　　小夫谨利害不讲义与仁读书疑夷齐古岂有此人其才一莛芒所欲势万钧求多卒自困余祸及生民【夷齐不食周粟谓其以臣而伐君此所谓求仁也俗薄乃妄意古无此事○莛芒公一再用之】
　　其七
　　瞢瞢俗所共察察与世违违世有百善一疵恶皆归就求无所得犹以好名讥彼哉负且乘能使正日微【违世特立之士爲俗所恶苟有一并百善而掩之矣○贤者无可指之过小人多以好名疵之】
　　其八
　　始就诗赋科雕镌久才成一朝复弃之刀笔事刑名中材蔽末学斯道苦难名忽贵不自期何施就升平【史记申子之学本于黄老而主刑名韩非者喜刑名法术之学○言士之学既陋一日爲公卿探其中无有也何术而能致升平哉以其本非在上之物故也忽贵不自期如唐郑五朱朴之类】
　　其九
　　贞观业万世经营岂非艰其子一揺之宗庙灵几殚开元始聪明一眚奔岷山功髙后毁易德薄人存难【髙宗不君武后专国后改唐爲周故言宗社之威灵几尽○明皇始励精致治晩荒惑播迁于蜀○如周家八百以德不以功以功则易隳上德薄则不能庇民易以致乱故云人存难】
　　其十
　　明者好自蔽况乃知我匹每行悔其然所见定万一不求攻尔短欲议世之失耘而舎其田辛苦亦何实【谓不自知而欲知它人】
　　其十一
　　言失于须臾百世不可除行失几席间恶名满八区百年养不足一日毁有余谅彼耻不仁戒哉惟厥初【刘璋传桓公一矜其功叛者九国曹操暂自骄伐天下三分皆勤之于数十年之内而弃之于俯仰之顷岂不惜乎此即诗百年一日之意也】
　　其十二
　　钟鼓非乐本本末犹相因仁声入人深孟子言之醇如何贞观君从古同隋陈风俗不粹美惜哉世无臣【阳货篇乐云乐云钟鼔云乎哉诗意言移风易俗之本犹托器以传○孟子仁声入人深也○礼乐志既欲从古又同隋陈言房魏之徒不足以兴礼乐】
　　其十三
　　好乐世所共欲禁安能舍孰能开其淫要在习以雅欧人必如巳墨子见何寡惜哉后世音至美不如野
　　其十四
　　游鲸厌海浊出戏清江湄风涛助飜腾网罟不敢窥失身洲渚间蝼蚁乘其机物大苦易穷一穷无所归【李白枯鱼过河泣诗作书报鲸鮡勿恃风涛势涛落归泥沙翻遭蝼蚁噬公诗意同此断章尤佳】
　　其十五
　　猛虎卧草间羣乌从噪之万物忌强梁宁独以其私虎终机械得乌亦弹丸随山鸡不忤物嘿与鳯凰期【物情共恶不必縁私憾而始然也○乌噪虎者恶其强梁也然乌犹有不平之心若山鸡之嘿则超然与物无忤矣】
　　舟中读书
　　冉冉木叶下萧萧山水秋浮云带田野落日抱汀洲归卧无与语出门何所求未能忘感慨聊以古人谋
　　读进士试巻
　　文章始隋唐进取归一律安知鸿都事竟用程人物【汉灵帝光和元年始置鸿都门学生注鸿都门名也于内置学其中诸生皆勑州郡三公举召能爲尺牍词赋及工书鸟篆者相课试至于千人焉言鸿都汉末之乱制始以词赋等取人而隋唐因之不革如进士书判等科是也】变今嗟未能于巳空自咄流波亦已漫髙论常见屈故今俶傥士徃徃弃堙郁臯陶叙九德固有知人术圣世欲尔爲徐观异人出【咄叹也诗意言既未能变俗自尔不免由科举而进】
　　自讼
　　孔子见南子子路爲不怡欲从公山氏勃郁见色辞道如天之苍万物不能缁弟子尚不信况余乏才资明知古人仁语黙各有时苟出不自慎果爲聴者疑白圭尚可磨驷马犹能追一言成不知虽悔欲何爲【子贡曰君子一言以爲知一言以爲不知言不可不慎也借此以明子路之不知圣人】
　　彼狂
　　上古杳黙无人声日月不忒山川平人与鸟兽相随行祖孙一死十百生万物不给乃相兵【言争起于生育渐众而不给】伏牺画法作后程渔虫猎兽寛羣争势不得已当经营非以示世爲聪明方分类别物有名夸贤尚功列耻荣蛊僞日巧雕元精至言一出众辄惊上智闭匿不敢成【夸贤三语似庄老然诗末又罪诸子之著书者所称至言何所指乎】因时就俗救刖黥惜哉彼狂以文鸣强取色乐要聋盲【诗意言不能反刓以朴刬伪以真惟随时救之而巳刖黥屡见别注○老子五色令人目盲五音令人耳聋】震荡沉浊终无清恢诡徒乱圣人氓岂若泯黙死蚕耕【恢诡谓异端皆有絶人之才能持其説以惑人心曾不若泯然与众出作入息而死于蚕耕之为愈也】
　　寄题郢州白雪楼
　　折杨黄华笑者多阳春白雪和者少知音四海无几人况乃区区郢中小【庄子闻折杨黄华则嗑然而笑之楚词黄作皇○宋玉对问曰客有歌于郢中者其始曰下里巴人国中属而和者数千人其为阳春白雪国中属而和者不过数十人是其曲弥髙而和弥寡也】千载相传始欲慕一时独唱谁能晓古心以此分防俚耳至今徒扰扰朱楼碧瓦何年有榱桷连空欲惊矫郢人烂漫醉浮云郢女参差蹑飞鸟丘墟余响难再得栏槛兹名复谁表我来欲歌声更吞石城寒江暮空绕【郢邉汉江上即石城也莫愁所生处】
　　圣俞为狄梁公孙作诗要予同作
　　虎豹不食子防枭不乘雄人恶甚鸟兽吾能与成功【传灯録云恶虎不食子○庄子天运篇虎狼仁也曰何谓也曰父子相亲何爲不仁上句指中宗下句指髙宗两句皆指武后言其杀子乘夫也】爱有以计留去有势不容【计留恐指相王去谓庐陵王】吾谋适合意几亦齿奸锋【梁公曾被来俊臣罗织下狱几死后置帛书于禇衣中传至其家其子光远上变则天召见得免死武承嗣霍献可皆请诛之后不从贬彭泽令又后尝欲以武三思爲太子仁杰曰姑侄与母子孰亲陛下立庐陵王则常飨宗庙三思立庙不祔姑后感悟即日迎中宗于房州】时恩沦九泉褒取异代忠堂堂社稷臣近世孰如公空使苖裔孙称扬得诗翁【谓圣俞】一读亦使我慨然想余风
　　蒙亭【取易防卦义】
　　隠者安所逢在物无不足山林与城市语道归一毂【安一作委○体道者喧静两遗何必偏于隠哉盖远迹林薮者恐见纷华而动耳孰知至人遗物耳目不能爲之累○老子三十幅共一毂】诗人论巨细此指尚局束颇知区区者自屏忍所欲孰识古之人超然遗耳目岂于喧与静趣舎有偏独命亭今何爲似乃畏惊俗至意不标揭阁名聊自属夏风檐楹寒冬雪窗户燠春樊乱梅栁【樊籓也】秋径深松菊壶觞日笑傲裙屐相追逐此乐已难言持琴作新曲【后魏邢峦谓梁萧深藻是裾屐少年】
　　和王乐道烘虱
　　秋暑汗流如炙輠【史记荀卿传炙毂过髠刘向别録云过字作輠輠者车之盛膏器也炙之虽尽犹有余流言淳于髠智不尽如炙輠也】敝衣湿蒸尘垢涴施施众虱当此时泽肉甘于虎狼饿咀啮侵肤未云巳爬搔次骨终无那【栁文每一爬搔尘垢满爪嵇叔夜与山巨源书性复多虱爬搔无巳○杜周传内深次骨李竒注曰其用法深刻至骨也】时时对客辄自扪【王猛扪虱而谈世事】十百所除才几个皮毛得气强复活爪甲流丹真暂破未能汤沐取一空【淮南子云汤沐具而虮虱相吊大厦成而燕雀相贺】且以火攻令少挫【虞翻爲蚤虱所咋悉以赴火周顗传曰阿奴火攻固出下策】踞炉炽炭巳不暇对灶张衣诚未过飘零乍若蛾赴灯惊扰端如蚁旋磨欲殴百恶死焦灼肯贷一凶生弃播巳观细黠无所容未放老奸终不堕然脐郿坞患溢世【董卓筑坞于郿号曰万嵗坞卓既诛乃尸卓于市天时始热卓素充肥脂流于地守尸然火置卓脐中光明逹曙如是积日】焚宝鹿台身易货【史记殷纪纣兵败纣走入鹿台衣其宝玉衣赴火而死】冡中燎入化秦尸【刘向封事秦始皇于骊山之阿下锢三泉上崇山坟其后牧儿亡羊羊入其凿牧者照火求羊遗火焚其藏椁】池上焮随迁莽坐【昭公十八年子产使司马司冦行火所焮注焮炙也○汉兵攻莽火及掖庭承明莽避火宣室前殿火辄随之天文郎按拭于前莽旋席随斗柄而坐又就车之渐台欲阻池水犹抱持符命威斗拭占时日之书】彼皆势极就烟埃况汝命轻侔涕唾逃藏败絮尚欲索【阮籍传独不见羣虱之处裈中乎逃乎深缝匿乎壊絮自以爲吉宅也】埋没死灰谁复课熏心得祸尔莫悔烂额收功吾可贺【烂额见澶州注】犹残众虮恨未除自计宁能乆安卧【抱朴子蚤虱羣攻卧不获安】
　　和农具诗十五首
　　田庐
　　田父结田庐聊容一身息呼儿取茅竹不借乡人力起行庐旁朝归卧庐下夕悠悠各有愿勿笑田庐窄【即今觑谷寮也仅可容身而宿转移无常所○小雅信南山中田有庐笺云中田田中也○梅宛陵集亦有农具诗十五首蚕具诗十五首题与公所赋同但韵不同耳梅云和孙端叟意必同时作】
　　飏扇
　　精良止如留疏恶去如摈如摈非尔憎如留岂吾吝无心以择物谁喜亦谁愠翁乎勤簸飏可使糠粃尽【此如朝廷之赏罚黜陟因其功罪贤否而施之初非出于好恶喜愠之私耳○孙绰尝与习凿齿同行绰在前凿齿曰簸之飏之糠粃在前】
　　楼种
　　富家种论石贫家种论斗富贫同一时倾泻应心手行看万垄空坐使千箱有利物博如此何慙在牛后
　　樵斧
　　百金聚一冶所赋以所遭此岂异镆鎁奈何独当樵朝出在人手暮归在人腰用舍各有时此心两无邀
　　耒耜
　　耒耜见于易圣人取风雷不有仁智兼利端谁与开神农后稷死般尔相寻来山林尽百巧揉斵无良材【诗意言农稷致天下之大利若般尔则异此矣几于导淫侈之原也○易系辞神农氏作斵木爲耜揉木爲耒耒耜之利以教天下盖取诸益象曰风雷益】
　　钱镈【钱子践切钱铫古田器也镈鎒耘田也】
　　于易见耒耜于诗闻钱镈百工圣人爲此最功不薄欲收禾黍善先去蒿莱恶愿因观器悟更使臣工作【考工记百工之事皆圣人之作也】
　　耰锄
　　鍜金以爲曲揉木以爲直直曲相后先心手始两得【庄子天道篇轮扁曰不徐不疾得之于手应之于心】秦人望屋食以此当金革君勿易耰鉏耰鉏胜锋镝【汉吾丘夀王传民以耰鉏棰梃相挞击犯法滋众○过秦论曰陈渉以戍卒不用弓防之兵鉏耰白梃望屋而食横行天下○鉏耰棘矜不敌于钩防长铩言陈胜起时但持此攻战○收天下之兵聚之咸阳销锋鍉注鍉与镝同即箭镞二注皆过秦论】
　　袯襫【蓑薜也】
　　采采霜露下披披烟雨中茅蒲以为友短褐相与同勿妬市门人绮纨被奴僮当慙边城戍擐甲徂春冬【齐语时雨既至挟枪刈耨镈以从事于田野脱衣就功首戴茅蒲身衣袯襫霑体涂足暴其髪肤尽其四支之敏以从事田野茅蒲簦笠也○史记刺綉纹不如倚市门○左传文公躬擐甲胄】
　　台笠
　　耕有春雨濡耘有秋阳暴二物应时须九州同我服孰爲生少慕得此自云足君思周伯阳所愿岂华毂【诗彼都人士台笠缁撮郑氏曰台夫须也以台皮爲笠陆玑草木疏云旧说夫须莎草也可以爲蓑笠孔氏曰笠可御雨因可以御暑○史记老子字伯阳本传云君子得其时则驾不得其时则蓬累而行又素隠谓蓬累笠也】
　　耕牛
　　朝耕草茫茫暮耕水潏潏朝耕及露下暮耕连月出身无一毛利主有千箱实皖彼天上星空名岂余匹【司马相如上林赋潏潏淈淈潏音决○诗小雅大东皖彼牵牛不以服箱】
　　水车
　　取车当要津膏润及远野与天常斡旋如雨自潨防置心亦何有在物偶相假此理乃可言安得圆机者【天文志天体左旋圆机谓车形圆也○汉隂老人抱瓮而灌子贡曰凿木爲机后重前轻挈水若抽其名桔橰老人曰闻有机事必有机心吾非不知羞不爲也公诗意取子贡而与老人异文中子曰安得圆机之士与之共论九流哉】
　　田漏【东坡远景楼记四月初吉谷稚而草壮耘者毕出立表下漏鸣鼓以致众择其徒为众所畏信者二人一人掌鼓一人掌漏进退作止惟二人之聴七月既望谷艾而草衰则仆鼓决漏买羊豕酒醴以祀田祖观此诗则田之有漏江西蜀中皆然】
　　占星昏晓中寒暑已不疑田家更置漏寸晷亦欲知【占星昏晓中事见月令】汗与水俱滴身随隂屡移谁当哀此劳徃徃夺其时【唐李绅诗芸禾日当午汗滴禾下土谁知盘中餐粒粒皆辛苦】
　　耘鼓
　　逢逢戏塲声壤壤战时伍日落未云休田家亦良苦问儿今陇上聴此何莽卤昨日应官繇州前看歌舞【庄子曰予昔为禾耕而卤莽之则实亦卤莽而报予○东坡诗嬴得儿童语音好一年强半在城中盖病新法之扰也今观公应官繇之语岂知后人乃亦以此讥公乎】
　　牧笛
　　緑草无端倪牛羊在平地【庄子不知端倪】芊绵杳霭间落日一横吹【横吹军中之乐此特指笛耳】超遥送逸响诞漫写真意岂比卖饧人吹箫贩童稚【诗箫管备举注箫编小竹管今卖饧者所吹】
　　牛衣
　　百兽冬自暖独牛非氄毛无衣与卒嵗坐恐得空牢主人覆防恩岂啻一绨袍问尔何以报离离满东臯【牛衣详见律舒王章注○庄子逹生篇祝宗人端以临牢防坐恐得空牢虑牛寒而仆也○范雎传雎微行弊衣以见须贾贾意哀之曰范叔一寒如此哉因取一绨袍以赐之】














　　王荆公诗注巻十五
　　钦定四库全书
　　王荆公诗注巻十六
　　宋　李壁　撰
　　古诗
　　次韵酬微之赠池纸并诗
　　微之出守秋浦时椎氷看万谷皮【晋书赞谓萧子云书穷万谷之皮】波工龟手咤今様【庄子不龟手之药】鱼网肯数荆州池【盛之荆州记曰枣阳县蔡伦宅其中其存傍有池名蔡子池伦汉顺帝时人始以鱼网造纸县人今犹多能作纸盖伦之遗业】霜纨夺色价不售虹玉防气山无辉方船穏载献天子【郦食其传方船而下师古曰方并也】善价徐取供吾私十年零落尚百一持以赠我随清诗君宁久寄金谷地方执赐笔磨坳螭【唐志天子御正殿二史分左右立有命则俯陛以聴退而书之若仗在内阁则分立第二螭首和墨濡笔皆即坳处】当留此物朝上国日侍帝侧书新仪不然名山副史本褒拔元凯诛穷竒【司马迁传藏之名山副在京师○左氏八元八凯穷竒梼杌】咨予文章非世用画镂空尔靡氷脂【杨次公盐鐡论内无其质而外学其文若镂氷画脂费日损功】挥毫才足记姓字【项羽传籍少时学书不成去梁怒之籍曰书足记姓名而巳不足学】窃学又耻从师宜【卫恒传上谷王次仲始作楷法至灵帝好书时多能者而师宜官爲最每书辄削而焚其柎遂以书名此言窃学谓鹄也又晋书右军赞师宜悬帐之竒罕有遗迹又按师宜官南阳人时天下工书者皆聚于鸿都门至数百人称宜官爲首大则一字径丈小则方寸千言今诗止称师宜去官字盖祖晋帖也】怱怱防污亦何忍嘉贶但觉难为辞篇终有意责赵璧穷国恐误连城归【秦以虚词欲取赵璧实无予城意故云恐误史记赵惠王得和氏璧秦昭王闻之使人遗赵王书愿以十五城易璧蔺相如奉璧奏秦秦王无意偿城相如乃使其从者衣褐懐璧从间道亡归璧于赵】倾囊倒箧聊一报安敢坐以秦爲雌【孟尝君传冯驩谓秦王曰天下之士入秦者莫不欲强秦而弱齐入齐者莫不欲强齐而弱秦此雌雄之国也势不两立秦王曰何以使秦无为雌而可】
　　酬冲卿月晦夜有感
　　夜云不见天况乃星与月萧萧暗尘定坎坎寒更发楼歌客尚饮酩酊不畏雪巷哭复有人【南州人闻羊祜防罢市哭声相接】隣风送幽咽纷然各所遇悲喜孰优劣君方感庄周浩荡摆羁絏归来亦置酒玉指调拨独我坐无为青灯对明灭【弦拨二物也鹍铁拨琵琶以鹍鸡筋为铁为拨】
　　送子思兄参惠州军
　　沄沄曲江水天借九秋色楼台飞半空秀色盘韶石【韶石见别注】载酒填里闾吹花换朝夕笙箫震河汉锦绣烂冠帻地灵瘴疠絶人物倾南极【马援铸铜柱以标南极之处】先朝有名臣【介甫父楚公尝爲韶州此言名臣谓楚公】卧理讼随息稍稍延诸生谈笑顾宾客子来适妙年谒入交履舄寂寥九龄后此独望一国【曲江公韶州人言子思可继之】虞翻礼丁览【虞翻传初山隂丁览太末徐陵或在县吏之中或众所未识翻一见之便与友善终成显名】韩愈俟赵德【韩赵见别注】孤岸镇頺波俗流未易识我方文葆中【赵世家小儿被曰文葆】旋逐旌旗迹去思今岂忘耳目熟遗迹吏含殷勤言俛仰问乖隔当时府中儿侵寻鬓邉白下帷虽著书不救寒饿廹【董仲舒下帷讲道】谓宜门防士官路久烜赫奈何犹差池更捧丞掾檄【捧檄见涓涓乳下子注】骥摧千里蹄鹏堕九霄翮人生无巧愚天运有通塞试观驰骋人意气宇宙窄荣华去路尘谤辱与山积优游禄仕间较计谁得失送君强成歌陟岵翻感激【韩诗欢华不满眼咎责塞两仪公诗类此】
　　送董伯懿归吉州
　　我来以防归君至以谪徙苍黄忧患中邂逅遇于此去年服初除聴赦相助喜看君数归月但屈两三指【嘉祐八年八月公丁母忧时爲知制诰观诗意董由迁谪来金陵尝从公游此诗送其归乡盖赦后一年乃得归】茫然冬更秋一笑非愿始篮舆杨栁下明月芙蕖水僮饥屡窥门客罢方隠几是非评众诗成败断前史时时对奕石漫浪争生死送迎皆幅巾设食但陈米亦曾戏篇章挥翰疾蒿矢【庄子在宥篇焉知桀跖之不爲嚆矢也注嚆矢之猛者崔本作蒿】君豪才有余我老惫先止东城景阳陌南望长干紫【景阳宫在台城内○长干是秣陵县东里巷名江东谓山陇之间曰干金陵五里有山冈其间平地民庶杂居有大长干小长干东长干并是地名】欲斸三亩蔬于焉寄残齿经过许后日唱和犹在耳新恩忽舍我欣怅生彼巳江湖北风防捩柂即千里相逢知何时莫惜缣与纸
　　八月十九日试院梦冲卿
　　空庭得秋长漫漫寒露入幕愁衣单喧喧人语已成市白日未到扶桑间【十洲记云扶桑地方万里多生林木其叶如桑长者数千丈两两同根偶生故名扶桑】永懐所好却成梦玉色髣髴开心顔逆知后应不复隔谈笑明月相与闲
　　平甫归饮【在馆中时作】
　　无田士相吊亦以废燕乐我官虽在朝得饮乃不数诗书向墙戸宾至无杯杓空取上古言醻之等糟粕有如扬子云嵗晩天禄阁但无载酒人识字真未博【公自言识字不多载醪而问者少此近于戏也然识字亦岂易哉汉之诸儒比肩立而扬子云独以识字称韩公以道德文学伏一世而自谓凡爲文辞宜畧识字推此可知其非易也介甫登科为淮扬签判时韩魏公作镇喜介甫文学不以吏事许之介甫每引古义争事公一裁以法律徃徃不从介甫官满既去有人献公书书中多用古字公不能识持示羣寮亦不识公曰王廷评在必能识此人多识难字介甫闻之怒以为轻巳疑此句有激而云也又景迂晩年尝语人云曰课识十五字景迂博学多识未见其比晩年衰病尚勤如此可以为法也】叔兮归自东一笑堂上酌绪余不及客儿女聊相酢髙谈非世欢自慰亦不恶寄言繁华子此趣由来各【郑谷诗一年流泪同万里相思各】
　　答陈正叔
　　天马志万里驾盐不如闲壮士困局束不如弃之完【前汉礼乐志渥洼马歌太乙况天马下志俶傥精权竒体容与廵万里又战国策夫骥服盐车上太行中坂迁延负辕不能上伯乐下车哭之者也○退之读皇甫湜公安园池诗观之乱我意不如不观完用之不尽不如不用】利行有阨辙势渉无恬澜明明千年羞促促一日欢【陆士衡豫章行促促薄暮景注促促短貌】孰肯避此世引身取平寛超然子有意爲我歌考槃予方慕孔氏委吏久盘桓得失未云殊聊各趋所安
　　过食新城藕
　　他年过食新城藕枕藉船中载亲友【刘伶酒德颂枕麴借糟】今年却到经行处独坐昏烟对舞栁甘酸向口无所适牢落盘飱与樽酒氷房玉节谩自好【穆天子传西王母献素莲一房】欲御还休涕垂手曽参宦学居常近【家语曽参齐尝聘欲与为卿而不就曰吾父母在食人之禄则忧人之事故吾不忍远亲而爲人役也】阳城离别初不久【阳城爲国子祭酒引诸生告之曰凡学者所以学爲忠与孝也诸生有久不省亲者乎明日谒城归养者二十軰不归者斥之公盖以此教人诗所引恐此事】人间此愿两未能西风落日空回首明州钱君倚众乐亭【君倚名公辅仁宗时自三司户部判官出知明州有善政自明召入爲修注公尝举以自代】
　　使君幕府开东部名髙海曲人知慕舣船谈笑政即成洗涤山川作佳趣平泉浩荡银河注想见明星弄机杼载沙筑成天上路【唐世拜相礼絶班行府县载沙填路自禁城至其第名沙隄】投虹爲桥取孤屿扫除荆棘水中央碧瓦朱甍随指顾春风满城金版舫来看置酒新亭上百女吹笙防鳯悲一夫伐鼓灵鼍壮安期羡门相与游方丈蓬莱不更求酒酣忽跨鲸鱼去陈迹空令此地留【列仙传安期生琅琊人卖药东海邉时人皆言千嵗汉郊祀志李少君言臣尝游海上见安期生食巨枣大如安期仙者通蓬莱中合则见不合则隠后栾大亦言臣常徃来海中见安期羡门之属顾以臣爲贱不信臣羡门碣石山上仙人名子髙也】
　　爱日【使北时作○扬子孝子爱日】
　　雁生隂沙春冬息阳海澨防防取南北岂以食爲累咨予愁病躯鄙朴人所戏无才治时难量力当自弃岂知塞上霜飘然亦何事髙堂已白髪爱日负明义怨风吹平原【怨风当作悲风】秣马聊一愒含懐孰与语仰屋思叹喟孟母知身从莱妻耻人制一肉傥易谋万钟非得计【孟母事见列女传莱妻事详见别注○顔曾之养何必万钟】
　　答裴煜道中见寄【煜庆歴六年省元系贾黯榜】
　　君游苦数归苦晩一驿险有千里远知君陟降旦暮间马力不劲厌长坂雨脚坠地花枝低风头入溪蒲叶偃此处登临不奈愁琼树森森遮叠巘
　　余寒
　　余寒驾春风入我征衣裳扪鬓秪得冻蔽靣尚疑创士耳恐犹堕马毛欲吹僵【汉书上闻韩王信降匈奴上将击之连城乘胜逐北至楼烦防大寒士卒堕指者十二三○傅诗严风截人耳素雪随地凝○西京杂记汉元封二年大雪深一丈野中鸟兽皆死牛马踡缩如猬】牢持有失箸疾饮无留汤【先主方食不觉失匕箸言方寒手冻至不能执捉】曈曈扶桑日出有万里光可怜当此时不湿地上霜【言日薄不能使霜消诗雨雪瀌瀌见晛曰消】防防鸿雁飞前望去成行谁言有百鸟此鸟知隂阳岂时有必至前识圣所臧【前识谓先见】把酒谢髙翰我知思故乡
　　忆鄞县东吴太白山水【亦名孤城】
　　孤城回首【一作望】讵几何忆得好处长经过最思东山春树霭更忆南湖秋水波三年飘忽【一作百年颠倒】如梦寐万事感激【一作乖隔】徒悲歌应须饮酒不复道今夜江头明月多【韩诗一年月明今宵多又有酒不饮争奈明何】
　　和微之药名劝酒【此凑药名爲诗陈亚尝有药名诗云风月前湖近轩窗半夏凉棊爲腊寒呵子下衣嫌春瘦缩纱裁世传以爲起于亚非也自梁以来如简文帝元帝皆有药名诗庾肩吾沈约亦各有一百首至唐张籍爲离合诗有云江臯嵗暮相逢地黄叶生前半下枝子夜吟诗问松桂心中万事喜君知以此观之则药名诗初不始于亚矣】
　　赤车使者锦帐郎从容珂马留闲坊【赤车使者从容见既别羊王二君注○珂大如鳆皮黄黒而骨白以爲马饰生南海】紫芝眉宇倾一坐笑语但闻鸡舌香【紫芝生髙夏山谷六芝皆无毒○鸡舌香按三省故事尚书郎口含鸡舌香以其奏事答对使气芬芳母丁香亦名鸡舌香】药名劝酒诗实好陟厘爲我书数行【陟厘乃水中苔今取以爲纸名苔纸见本草草部】真珠的皪鸣槽牀金甖琥珀正可尝【真珠出亷州邉海中有洲岛岛上有大池谓之珠池每嵗刺史亲徃监珠户入池采老蚌割取珠以充贡】史君子细看流光【史君子形如栀子棱瓣深而两头尖亦似诃棃初始因潘州郭使君疗小儿多是独用因号爲史君子】莫惜觅醉衣淋浪独醒至死诚可伤【独醒草名】欢华易尽悲酸早人间没药能医老寄言歌管众少年趂取乌头未白前【酸枣生河东川泽树犬如火枣实无常形味酸者是○没药生波斯国似安息香黒色○贯众生山山谷苖似狗脊状如雉尾○乌头叶厚茎方中空叶四四相当与蒿相似白前苖似细辛而大色白易折生洲渚沙碛之上○金樱子今之刺榆子○松脂千年为茯苓又千年为琥珀】
　　客至当饮酒二首
　　结屋在墙隂闭门读诗书懐我平生友山水异秦吴杖藜出柴荆岂无马与车穷通适异趣谈笑不相愉【愉悦也谓语不相投也】宁复求古人浩荡与之俱客至当饮酒日月无根株【张籍青天荡荡髙且虚上有白日无根株流光蹔出还入地使我少年不须臾】
　　其二
　　天提两轮光环我屋角走自从红顔时照我至白首【列子一儿曰日初出大如车轮及中才如盘盖此不为日初出去人近日中时去人逺乎○杜诗云日月双车毂】累累地上土徃徃平生友【累累谓冢】少年所种树磥砢行复朽古人有真意独在无好丑防防谁与论客至当饮酒【杨王孙传归者得至化者得变是物各反其真也反真防防亡形亡声诗意言人任运而生乘化而尽无独存之理】
　　乙未冬妇子病至春不已【乙未爲至和二年公时爲羣牧判官被使畿内后二年卒求常州以出】
　　天旋无穷走日月【尔雅二十八宿及诸星皆循天左行一日一夜一周天日月五星则右行日行一日一周天月行一月一周天】青髪能禁几回首儿呻妇叹冬复春强欲笑歌难发口黄巻幽寻非贵嗜藜牀穏卧虽贫有二物长乖亦可怜一生所得犹多苟【黄巻藜牀非谓无此二物也不能尽其乐耳○南史江斆让婚表至于夜歩月而弄琴昼拱袂而披巻一生之内与此长乖】
　　强起
　　寒堂耿不寐辘辘闻车声不知谁家儿先我霜上行叹息夜未央呼灯置前楹推枕欲强起问知星正明昧旦圣所勉齐诗有鸡鸣嗟予以窃食更觉负平生【诗女曰鸡鸣士曰昧旦子兴视夜明星有烂】
　　饮裴侯家【此必是裴煜作郡江淮时语意可知也】
　　裴侯饮我日向中四坐宾客顔皆红扫除髙馆邀我入自出粜麦怜民穷天邉眼力破万里桑麻防防山四起野心探寻殊未已更欲湔衣北城水忽见碧树樱桃悬下马恣食不论钱赤星磊落入我眼恐是半醉游青天裴侯方坐尘沙里役身救物当如此我曹偶脱簿领间同忍爱惜一日闲且归拂席饱眠睡明日更看滁南山送谢师宰赴任楚州二首【师宰阳夏公绛之子阳夏四子景初景温景平景回此景平也】
　　珠玉不自贵故爲人所怜贤愚亦如此好恶有自然闻子欲东南使我抱忧【一作幽】悁炎风沙土中甘与子留连大梁非无客跪起废食眠相看独不厌以此知子贤衰气已难强壮心方少年才髙岂易得朂子在雕镌
　　其二
　　昆仑一支流向东【谓汴水也流入淮故言东】七月八月船如风爱君少壮此行乐恨我留连成老翁【魏文帝与吴质书曰志意何时复类昔日已成老翁但未白头耳】神头两岸水无穷伏槛荷花满眼红【神头属楚州地名】当时不得君擕手今日山川在眼中
　　次韵游山门寺望文脊山【文脊山一名曷山在宁国县西三十里】
　　宣城百山间文脊尤竒峯拔出飞鸟上图画难为容闻昔有幽人扪萝追赤松【赤松古仙人也】遗形此古室孤坐鹿裘重人去邈不反洞壑空藏龙【按晋书隠逸传瞿硎先生者不得姓名亦不知何许人也太和末尝居宣城郡界文脊山中山有瞿硎因以名焉大司马桓温尝造之既至见先生被鹿裘坐于石室神无忤色温及僚佐数十人皆莫测之乃命伏滔爲之赞竟卒于山中】侧行苍崖烟俯仰求灵踪游者如可得甘弃万户封安能久尘土倾倒相迎逢
　　疥【昭公二十年齐侯疥遂痁梁元云疥音痎两日一发之疟杜预注云案传例因事曰遂若痎已是疟何爲复言遂痁乎○説文曰疥瘙也周礼天官疾医曰夏时有痒疥病礼记月令民多疥疠】
　　浮阳燥欲出隂湿与之战燥湿相留连虫生乃投间搔肤血至股解衣燎炉炭方其惬心时更自无可患呼医急治之莫惜千金散有乐即有苦惬心非所愿【庄子乐未毕也哀又继之】




　　王荆公诗注巻十六
　　钦定四库全书
　　王荆公诗注巻十七
　　宋　李壁　撰
　　古诗
　　和平甫舟中望九华山四十韵
　　楚越千万山雄竒此山兼盘根虽巨壮其末乃修纎去县尚百里侧身勇前瞻萧条烟岚上缥缈浮青尖【青尖峯也】徐行稍复逼所瞩亦巳添精神去亹亹气象来渐渐【诗渐渐之石注士衘反公必别有所据又楚词涕渐渐其若屑】卸席取近岸【卸席谓落帆也】移船傍苍蒹窥观坐穷晡未觉晷刻淹江空万物息四面波澜恬峩然九女鬟争出一镜奁卧送秋月没起看朝阳暹【暹日光升进也】游氛荡无余琐细得尽觇凌空翠纛舞照影寒铓铦【言山出在水中如剑铓之寒且铦利也】冢木立绀髪崖林张紫髯【山释名山顶爲冢非坟冢人冢○李羣玉诗绀髪初簪玉叶冠○孙权有紫髯将军之号】变态生倐忽虽神讵能占当留老吾身少驻谁云餍惜哉秦汉君黄屋上衡灊【始皇三十七年行至云梦望祀舜于九疑山纪不明言尝登衡山也汉武元封五年冬南廵至于盛唐望祀虞舜于九疑登灊天柱山应劭曰灊音潜同南岳霍山在灊灊县名属庐州】等之事嬉游舍此何其防我疑二后荒神物久已厌埋藏在云雾不欲登昏憸【秦之君臣上昏而下憸】又疑避褒封蔽匿以爲谦或是古史书脱落简与籖当时备廵游今不存缃缣终南秦之望太山鲁所詹天王与秩祭俎豆罗醯盐苟能泽下民维此远亦沾方今东南旱土脉燥不黏尚无肤寸功岂免窃食嫌神莽吾难知士病吾能砭文章巧傅防【汉袁盎赞盎虽不好学亦善傅防】智术工飞箝【鬼谷子有飞箝一篇飞箝谓纵横之学】荐宝互珪璧论材自楩柟苟以饰妇妾谬云活苍黔【苍生黔首合而言之】岂如幽人乐兹山谢闾阎穴石作户牖垂泉当门帘寻竒出后径览胜倚前檐超然徃不返举世徒呫呫【窦婴呫呫自喜耳】髙兴寄日月千秋伴乌蟾遐追商洛翁秦火不能炎近慕楚穆生竟脱楚人钳【楚王戊不设醴穆生云王之意怠不去楚人将钳我于市】吾意窃所尚人谋谅难佥
　　重和
　　谁谓九华远吾身未尝詹【九华山録云此山竒秀髙出云表峯峦异状厥数有九故号九子山李白因游江汉睹其秀异遂更号九华山】唱篇每起予予口安能箝忆在秋浦北空江上新蟾光洁泻一镜回环两隄奁【一镜奁曲堤万瓦跳猛雨杜牧秋浦诗即池州也】露坐引衣襋【衣襋衣领也】风行欹帽檐维舟当此时巨细得尽瞻试尝论大略次乃述微纎此山广以深包蓄万物兼嘘云吐雾雨生育靡不渐巍然如九皇德泽四海沾此山相后先各出羣峰尖毅然如九官罗立在堂亷挺身百辟上附丽无奸憸此山髙且寒五月不觉炎草树凄已緑氷霜尚涵淹頽然如九老白髪连苍髯【白乐天尝与胡杲狄兼谟等燕集皆髙年不仕者时人慕之绘爲九老图】此山当无云秀色郁以添姹然如九女靓饰出重【靓饰及九女并见上注○道书汞为姹女】佩环与巾裾绀玉青纨缣远之妍西施近或丑无盐【句践所献吴之美女为西施○无盐女齐之丑妇人也宣王召见拜为王后齐国大安】变态不可穷诗者徒呫呫我初勇一徃役世难安恬浪荒不走职民瘼当谁砭乖离今数旬梦想欲窥觇自期得所如何啻释囚钳念昔太白巅下视海日暹【公尝宰鄞县有太白岭】朅来天柱游屐齿尚苔黏犹之健饮食屡飨亦云餍胡为慕攀踏已惫且不嫌岂其仁智心山水固所潜男儿有所学进退不在占功名苟不谐廊庙等闾阎况乃抡椽杙其谁辨楩柟归欤岩崖居料理带与籖【诗谓所取皆朴小才又何楩柟之辨○籖带书饰也】得石坐兀兀逢泉饮厌厌取舎断在独岂必询谋佥子语实慰我宁殊邑中黔【左传邑中之黔实慰我心】玉枝将在山当倚以葭蒹【世说蒹葭倚玉树】诗力我巳屈锋铓子犹铦扶伤更一战语汝其无谦
　　次韵和中甫兄春日有感
　　雪释沙轻马蹄疾北城可游今暇日溅溅溪谷水乱流漠漠髙原草争出娇梅过吹烂漫幽鸟迎阳语啾唧分香欲满锦树园剪防休开宝刀室【隋炀帝大业元年筑西苑宫树秋冬凋落则剪防为叶缀于枝条色渝则易以新者常如阳春沼内亦剪防为荷芰芡菱乘舆游幸则去水而布之○刀室谓鞘也】胡为我軰坐自苦不念兹时去如失饱闻髙径动车轮甘卧空堂守经帙淮蝗蔽天农久饿越卒围城盗少逸至尊深拱罢箫韶元老相看进刀笔【贾谊传俗吏所务在于刀笔箱箧注刀所以削书札公讥柄国者亦甚矣】盲风生物尚有意【盲风疾风也盲风而言生物未详】壮士忧民岂无术不成欢醉但悲歌回首功名古难必
　　收盐
　　州家飞符来比栉【诗其比如栉如栉之相比廹也】海中收盐今复密穷囚破屋正嗟欷吏兵操舟去复出海中诸岛古不毛岛夷为生今独劳不煎海水饿死耳谁肯坐守无亡逃尔来盗贼徃徃有劫杀贾客沉其艘一民之生重天下君子忍与争秋毫【岛夷之民不煎海何从得食而官又禁之其为盗固宜○公尝语东坡人须是知行一不义杀一不辜而得天下弗为乃可】
　　省兵
　　有客语省兵兵省非所先方今将不择独以兵乘边前攻巳破散后距方完坚以众亢彼寡虽危犹幸全将既非其才议又不得専兵少败孰继【言将不足赖犹恃多兵可以御敌并兵省之两者皆无矣盖公意非谓兵多为足恃苟能择将则兵少亦何至遂败乎】敌骑饮秦川万一虽不尔省兵当何縁骄惰习已久去归岂能田不田亦不桑衣食犹兵然省兵岂无时施置有后前王功所由起古有七月篇百官勤俭慈劳者已息肩游民慕草野嵗熟不在天【言民力于农天不能使之饥】择将付以职省兵果有年【先儒尝言徐禧奴才也善兵者有二万人未必死彼虽十万人亦未必能胜二万人古者以少击众而取胜者多盖兵多亦不足恃昔者袁绍以十万阻官渡而曹操只以万卒而取之王莽百万之众而光武昆阳之众八万仍有在城者然则只是数千人取之苻坚下淮百万而谢才二万人一麾而乱以此观之兵众则易老适足以资敌一败不支则自相蹂践至如闻风声鹤唳皆以为晋军之至则自相残也譬之一人躯干极大一人轻防两人相当则拥肿者迟钝爲轻防者出入左右之则必困矣自古师旅胜败不能无之然今日邉事至号疎旷前古未之闻也其源在不任将帅将帅不谨任人阃外之事将军处之一一申覆皆受庙算上下相徇安得不败据此虽言兵以少胜而择将之说畧与公同】
　　发廪
　　先王有经制颁赉上所行【周礼廪人掌九谷之数以待国之匪颁赒赐稍食以嵗之上下数邦用令民就谷】后世不复古贫穷主兼并非民独如此爲国赖以成筑台尊寡妇入粟至公卿我尝不忍此愿见井地平【寡妇见兼并注○入粟公卿如卜式黄霸之徒○公意欲复井田使贫富均而无位以行也按井地之制张子曰程氏兄弟皆有意复古公后得志乃都不及此】大意苦未就小官苟营营三年佐荒州市有弃饿婴【公以皇祐三年倅舒州至和元年除馆阁】驾言发富藏云以救鳏惸﨑岖山谷间百室无一盈乡豪巳云然罢弱安可生兹地昔丰实土沃人良耕他州或呰窊【汉书地理志呰窳偷生而亡积聚如淳曰呰音紫窳音庾师古曰呰短也窳弱也】贫富不难评豳诗出周公根本讵宜轻愿书七月诗一寤上聪明
　　感事
　　贱子昔在野心哀此黔首丰年不饱食水旱尚何有虽无剽盗起万一且不久特愁吏之为十室灾八九原田败粟麦欲诉嗟无赇【一作○民诉旱必以钱言吏之无状也】间闗幸见省鞭笞随其后况是交冬春老弱就僵仆州家闭仓庾县吏鞭租负乡隣铢两徴坐逮空南畆取赀官一毫奸桀已云富【取赀言官所得至微而奸猾并縁自丰】彼昏方怡然自谓民父母朅来佐荒郡懔懔常惭疚昔之心所哀今也执其咎乘田圣所勉况乃余之陋内讼敢不勤同忧在僚友
　　美玉
　　美玉小瑕疵国工犹珍之大贤小玷缺良交岂其絶小缺可以补小瑕可以磨不补亦不磨人爲奈尔何寄曾子固【公集有同学一首别子固子固作懐友一篇遗公可见其相爱也至晩年乃方相违尔】
　　吾少莫与合爱我君为最君名髙山岳嵑蘖嵩与泰低心收憃友似不让尘又如沧江水不逆沟畎浍君身揭日月遇輙破氛霭我材特穷空无用补仓廥谓宜从君久垢汚得洮汰【李斯传太山不让土壤故能成其大河海不择细流故能就其深洮徒刀反洮颒也】人生不可必所愿每颠沛乖离五年余牢落千里外投身落俗穽薄宦自钳钛【杜牧诗热去解钳钛】平居每自守髙论从谁丐摇摇西南心梦想与君防思君挟竒璞愿售无良侩【侩古外切合市也】穷阎抱幽忧凶祸费禳禬州穷吉士少谁可壻诸妹【按子固择诸妹所归皆得良士】仍闻病连月医药谁可赖家贫奉飬狭谁与通货贝诗人刺曹公贤者荷戈祋奈何遭平时德泽盛汪濊鸾鳯鸣上下万羽来翽翽呦呦林间鹿争出噬苹藾方今髙世士动輙遭狼狈人事既难了天理尤茫昧圣贤多如此自古云无奈周人贵妇女扁鹊名医防【防字书下病也扁鹊传鹊名满天下旁游六国至邯郸闻赵贵女病即为带下医过洛阳闻周人爱老人即为耳目痹医入咸阳秦人爱小儿即为小儿医随俗改变无所滞碍贵妇人乃赵人非周人今称周或别有出处】嗟今无常势趋舎唯利害而君信斯道不问身穷泰弃捐人间乐濯耳受天籁谅知安肥甘未肯顾糠龙螭虽蟠屈不慕蛇蝉蜕令人重感奋意勇忘身蕞何由日亲炙病体同砭艾功名未云合嵗月尤须愒懐思切劘効中夜泪霶霈君尝许过我早晩治车轪【说文轪车辖也从车大声徒盖反】山蹊虽峻恶髙眺发蒙【目不明也汉淮南王传说丞相下之如发蒙耳】峯峦碧参差木树青晻蔼桐江路尤驶【桐江在舒公作此诗必在舒时也】飞桨下鸣濑鱼村指暮火酒舎瞻晨斾清醪足消忧玉鲫行即脍行行愿无留日夕伫倾盖防将见顔色不复谋蓍蔡延陵古君子议乐耻言郐【蔡大龟也○襄公二十九年季子观周乐自郐以下无讥焉】细事岂足论故欲论其大披披发鞬櫜懔懔见戈锐探深犯严壁破惑翻强旝【左氏桓公四年旝动而鼔杜注曰旝旃也通帛爲之盖今大将之麾执以爲号令】离行歩荃兰偶坐隂松桧宵牀连衾帱昼食共麄粝兹欢何时合清瘦见衣带【梁沈约传约与徐勉书曰百日数旬革带尝应移孔以手握臂率计月减半分】作诗寄微诚诚语无防绘
　　同杜史君饮城南
　　山公游何处【山简传山公徃何许徃至髙阳池】白马鸣翩翩檀栾十亩碧五月浮寒烟留客醉其间风吹江海县出罇不见日竹外空青天焚蜡助月出酒光发金船狂客惜不去醉翁舞回旋何必吹箫人【吹箫人弄玉秦王之女箫史教之吹箫乃作鳯台居之一夕吹箫鳯集乘之仙去见刘向列女传】玉枝自婵娟归路借红烛星低马前【左传星陨如雨此诗以烛喻星也】
　　有感
　　忆昨与胡子戏语西城幽放斥仆与马独身歩田畴牛防歌我旁聴之爲久留一接田父语叹之胜王侯追逐恨不恣暮归辄懐愁顾常轻千乘秪愿足一丘【前汉班嗣报桓谭书曰栖迟于一丘则天下不能易其乐】子时怪我少好此寂寞游笙簧不入耳又不甘醪羞那知抱孤伤罢顿不能遒世味已鲜久但余野心稠乖离今十年斑髪满我头昔兴亦畧尽【言既衰野兴亦尽况于世味】食眠尝百忧每逢佳山水欲徃辄复休方壮遂如此况乃髙春秋
　　送孙叔康赴御史府【梅宛陵送孙屯田召爲御史诗荐牍交车府恩书下建章又云祖酌方滋桂行威欲犯霜鳯毛仍袭庆鸡舌更含香即叔康也】
　　古人喜经纶万事慙强聒时来上青防俛仰但一节【古人虽志经纶是亦有义命如刘向軰上变论事乃几强聒知道者不然也故君子虽得时小不合辄去故云俛仰一节而下又云声利尽毫末也】危言回丘山声利尽毫末由来治乱体宿昔心已逹【庄子天运篇通昔不寐注昔夜也古乐府宿昔梦见之李善本宿一作夙】肯随俗好恶议论轻自决遗风何寥寥梦寐待豪杰天书下东南趣召赴严阙【严阙字未详后汉冦荣传有严朝字】长材晦朝伦【源乾曜诗鼓钟崇享礼鸳鹭集朝伦】髙行隠家闼新除醻闻望宿蕴行施设念非吾忘形此理未易説
　　别马秘丞
　　伯夷恶一世季也皆乡人吾尝论夫子有似季之伦人情路万殊近世颇荆榛唯君游其间坦坦得所循意君诚恺悌慕向从宿昔奈何初相欢鹢首巳云北莓莓郊原青漠漠风雨黒冠盖满津亭君今去何适【淮南子曰龙舟鹢首补注收盐公爲鄞县尝上运使孙司諌书云伏见阁下令吏民出钱购人捕盐切以爲过矣海旁之盐虽日杀人而禁之势不止也今重诱之使相捕告则县之狱必蕃而民之陷刑者将众无赖奸人将乘此势于海旁渔业之地搔动艚户使不得成其业艚户失业则必有合而爲盗贼杀以相仇者此不可不以爲虑也公诗当作于此时也】










　　王荆公诗注巻十七
　　钦定四库全书
　　王荆公诗注巻十八
　　宋　李壁　撰
　　古诗
　　到郡与同官饮
　　泻碧沄沄横带郭浮苍霭霭遥连阁【唐诗江声五千里泻碧急于○浮苍谓山色】草木犹疑夏郁葱风云巳见秋萧索荒歌野舞同醉醒水果山肴自酬酢自嫌多病少欢顔独负佳宾此时乐
　　自州追送朱氏女弟宿木瘤僧舎明日度长安岭至皖口
　　晨霜践河梁落日憇亭臯念彼千里行恻恻我心劳揽辔上层冈下临百仞濠寒流咽欲絶鱼鼈久巳逃暮行苦邅回细路隠蓬蒿惊麏出马前兽骇亡其曹【淮南王招隠词禽兽骇兮亡其曹】投僧避夜雨古檠昏无膏山木鸣四壁疑身在波涛【韩诗夜风一何喧杉桧屡磨飐犹疑在波涛怵惕梦成魇】平明长安岭飞雪忽满袍天低浮云深更觉所向髙
　　招同官游东园
　　青青石上柏霜至亦已凋【柏字误一作蘖】冉冉水中蒲尔生信无聊感此嵗云晩欲欢念谁邀嘉我二三子爲回东城镳幽菊尚可泛取鱼系榆条毋为百年忧一日以逍遥【石鼔文其鱼维何维鱮与鲤何以贯之维杨与栁公诗妙处在使事而不觉使事也】
　　九日随家人游东山
　　暑徃讵几时凉归亦云暂相随东山乐及此身无憾聊回清池柂更伏荒城槛采采黄金花持杯为君泛
　　秋懐
　　城南平野寒多露窗壁含风秋气度邻桑摵摵已欲空【诗桑之落矣○韩公荷池诗云未谙鸣摵摵】悲虫啾啾促机杼【悲虫络纬也络纬鸣懒妇惊】柴闗半掩扫鸟迹独抱残编与神遇韩公既去岂能追孟子有来还不拒【汉纪梦与神遇此借用○韩文籍湜虽屡指教乌保其不叛去然二子初未尝叛公又东都遇春诗既去焉能追有来犹莫聘】
　　既别羊王二君与同官防饮于城南因成一篇追寄
　　赤车使者白头翁当归入见天门东【赤车使者图经云根紫如蒨根生荆州襄州山谷白头翁叶似芍药而大每茎一花紫色似大堇】与山久别悲忩忩泽泻半天河汉空【本草葱有数种○半天河按药性论此竹篱头水及髙树穴中盛天雨能杀鬼精恍惚妄语勿令知之与饮差】羊王不留行薄晚酒肉从容追路远【王不留行生泰山山谷】临流黄昏席未巻玉壶倒尽黄金盏【黄金盏即忍冬草也】罗列当辞更缱绻预知子不空青眼严徐长卿误推挽老年挥翰天子苑【列当按图经生山南岩石上如藕根○徐长卿图经生泰山山谷及陇西三月生苖叶似小桑○子苑即紫苑】送车陆续随子返坐聴城鸡肠宛转【续随子图经生蜀郡今南中多有北土差少如大防○鸡肠草图经叶似荇菜而小夏秋间生小白黄花今南中多有之蘩蒌亦名鸡肠草○当归泽泻肉苁蓉硫黄预知子并药名】
　　试茗泉【得月字○此泉在抚州之金谿翠云院石本尚存诗序云治平丁未临川王公自江宁召还翰林金谿吴显道追送至抚州因语及金谿令君政事余暇多得山水之乐近以五题求诗于人乃定韵各赋一诗独王公爲二仍使其子同赋此泉诗与跃马泉诗是也雱所赋乃翠云院诗亦佳】
　　此泉地何偏陆羽曽未阅坻沙光散射窦乳甘潜泄【陆羽本传但言羽嗜茶着茶经三篇而巳然茶经所论水甚详以山水爲上江次之井为下山水乳泉石池漫流者爲上浮槎之水犹不録况此泉乎】灵山不可见嘉草何由啜但有梦中人相随掬明月【灵山嘉草句公未尝至泉傍故云尔】
　　跃马泉
　　古水缩蛟螭憎山欲隳突山只来伐之半岭跳齧膝【言蛟螭隳山广其穴山神禁之齧膝良马也】玉珂鸣寒空组练光照日【左襄公三年注组甲漆甲成组文被练练袍】崩腾赴不测一陷常万匹神战异人间千秋爲儵忽泉旁徃来客夜寄幽人室但聴鸣萧萧何由见神物
　　白纻山【在当涂县东桓温领妓游山奏乐好为白纻歌故名白纻山】
　　白纻众山顶江湖所萦带浮云巻晴明可见九州外肩舆上寒空置酒故人防峯峦张锦绣草木吹竽籁登临信地险俯仰知天大留欢薄日晚起视飞鸟背【栁子厚山水记穴临大野飞鸟皆视其背】残年苦局束徃事嗟摧壊歌舞不可求桓公井空在【宋武亦尝防羣臣此山歌白纻桓公所凿井在南城】
　　七星砚
　　余闻星堕地徃徃化爲石【左传陨石于宋五陨星也】石上有七星此理余莫测持来当白日光彩不为匿恍如超鸿防俛仰帝垣侧【鸿防自然元气也斗居帝垣之侧故云超鸿防】当由偶然似见取参笔墨豪心荡珍异乐以万金得南工始爲僞傅合巧无隙亦时疑世人故自有能识【砚有僞爲眼者】
　　九鼎【本朝先儒尝言左传载铸鼎事后之人得以借口者此尔然使如丘明之説不诬亦不过象物之形百物而爲之备使民知神奸而已后之人至用方士厌胜祈禳之法此何所据丘明云成王定鼎于郏鄏卜世卜年天所命也然而洛诰周公所作当时所爲无不载者若鼎之爲物乃社稷重器而莫之载者何也鼎铸于夏时夏之法制莫详于禹贡之书岂有九牧贡金成此重器欲以协上下承天休而禹贡曾无一语及之乎易六十四卦其在鼎也取象为备如丘明之説畧无毫发相类而况于后之纷纷者乎故凡事无徴者皆不可爲也】
　　禹行掘山走百谷蛟龙窜藏魑魅伏心志幽妖尚觊隙以金铸鼎空九牧【宣四年昔夏之方有德也贡金九牧铸鼎象物百物爲之备使民知神奸故民入川泽山林不逢不若魑魅罔两莫能逢之此言觊隙者恐其窥伺间隙复出爲恶也】冶云赤天涨爲黑鞴风余吹山防木【汉书朱旗绛天言冶所蒸气天尽赤又涨起而黒也鞴所鼓爲风余力可以拔木二句竒甚】鼎成聚观变怪索夜人行歌鬼昼哭功施元元后无极三姓卫守相传属弱周无人有宜出沉之九幽折地轴始皇区区求不得坐令神奸窥邑屋【自禹铸鼎传至商周爲三姓也○周末太丘社亡鼎没于泗水彭城下始皇二十八年过彭城斋戒祷祠欲出周鼎使千人没水求之不得】
　　九井【得盈字○九井在当涂殷仲文诗有桓公南州九井】
　　防崖渉涧三十里髙下荦确无人耕扪萝挽茑到岩趾仰见吹泻何峥嵘余声投林欲风雨末势卷土犹溪阬【吹泻诸本皆作征雁絶无义理○余声二句皆状山泉淙激奔怒之势】飞虫凌兢走兽骇霜雪夏落雷冬鸣【虫兢兽骇言瀑流荡潏其傍虫兽怖恐】野人徃徃见神物鳞甲漠漠云随行【崔炜游番禺堕枯井跨蛇而出去不由穴口但如于洞中行幽暗若漆蛇之鳞甲光烛两壁时见绘画】我来立久无所得空数石上菖蒲生中官系龙投玉册小吏磔狗浇银觥地形偶尔藏险怪天意未必司隂晴山川在理有崩竭丘壑自古相虚盈谁能保此千秋后天柱不折泉常倾【左氏山崩川竭庄子胠箧篇夫川竭而谷虚丘夷而渊实○言陵谷变迁不可知也○列子汤问篇共工氏与颛顼争为帝怒而触不周之山折天柱絶地维故天倾西北日月星辰就焉地不满东南故百川水潦归焉○章子厚尝谓客曰延安帅章质夫曰版筑发地得大竹根半已变石西边自昔无竹亦一异也客皆无语邵伯温云天地回南作北多矣公以今日之延安爲自天地以来西边乎子厚太息曰公观物之学也盖子厚亦尝学于康节云】
　　寄题众乐亭
　　陵阳游观吾所好恨不即过众乐亭尝闻髣髴入梦寐吟笔自欲图丹青千峯秀出百里外忽于其上峥檐楹朝云嘘岩日暖暖夜水落涧风泠泠春花窈窕鸟争舞夏木防郁猿哀鸣潦收叶落天地爽海月影到山川明篮舆晨出谁与适坐与万物观虚盈令思民事不忍后田间笑语催蚕耕吏休归舎狱讼少墟落饮酒欢秋成惟愁一日夺令去出郭老稚交逢迎彼安知此方禄仕徒喜使我寛逋征令知道义士林服遗爱岂用吾诗评
　　书防别亭
　　西城路居人送客西归处年年借问去何时今日扁舟从此去春风吹花落髙枝飞来飞去不自知路上行人亦如此应有重来此处时【刘希夷诗洛阳城东花飞来飞去落谁家○刘长卿诗新安路人来去一首此诗颇类之】
　　题舒州山谷寺石牛洞泉穴【一作留题三祖山谷寺石壁公自注云皇祐三年九月十六日自州之太湖过懐宁县山谷乾元寺宿与道人文鋭弟安国拥火游石牛洞见李翺习之书聴泉久之明日复游乃刻习之后】
　　水泠泠而北出山靡靡以旁围欲穷源而不得竟怅望以空归【据晁无咎以此篇入续楚词晁云盖公在江南时所书野壁辞凡二十四言世以谓具六艺羣书之遗味故与其经学典防之文俱传焉髙斋诗话荆公尝题诗云云后人凿山刋木寖失山水之胜非公题诗时比也鲁直效公题六言司命无心播物祖师有记传衣白云横而不度髙鸟倦而犹飞识者云语虽竒不及荆公自然○防稽土地志曰山靡靡迤而长】






　　王荆公诗注巻十八
　　钦定四库全书
　　王荆公诗注巻十九
　　宋　李壁　撰
　　古诗
　　泊舟姑苏
　　朝游盘门东暮出阊门西【姑苏城门有五曰盘门阊门葑门娄门齐门】四顾茫无人但见白日低荒林带昏烟上有归鸟啼物皆得所托而我无安栖【陶诗万族各有托孤云独无依】
　　昆山慧聚寺次孟郊韵【寺在苏州】
　　僧蹊蟠青苍莓苔上秋床露翰饥更清【露翰指鹤也】风蘤远亦香扫石出古色洗松纳空光久游不忍还廹迮冠盖
　　如归亭顺风
　　春江窈窈来无地飞帆浩浩穷天际【文选飞阁流丹下临无地然此语意乃谓江所从来远也○谢元晖诗天际识归舟】朝出吴川夕霅溪回首乔林吹岸荠【顔之推家训云罗浮山记云望平地树如荠故戴嵩诗云长安树如荠】篙师昼卧自啸歌戏彼挽舟行复止【言顺流适意笑泝者之劳也】人生万事反衍多道路后先能几何【庄子秋水篇北海若曰以道观之何贵何贱是谓反衍注贵贱之道反复相寻】
　　垂虹亭
　　三江五湖口地与天不隔【书疏三江谓震泽之三江周礼职方扬州薮曰具区浸曰五湖五湖即震泽也按三江者在苏州东南三十里名三江口一江西南上七十里至太湖名曰松江古笠泽江一江东南上七十里自蚬湖名曰上江亦曰东江一江东北下三百余里入海名曰下江亦曰娄江于其分处号曰三江口】日月所蔽亏东西然白【日月蔽亏见登景德防注】漫漫浸北斗浩浩浮南极谁投此虹蜺欲济两间阨【演孔图曰天子外苦兵威内夺臣无忠则天投蜺后汉五行志灵帝光和元年有黒气坠温明殿庭中身五色有头长十余丈似龙上问蔡邕对曰所谓天投蜺者也】中流杂蜃气栏楯相承翼【昭元年鱼盐蜃蛤弗加于海○汉天文志海旁蜃气象楼台】初疑神所爲灭没在顷刻【汉天马歌走灭没】晨兴坐其上傲兀至中昃犹怜变化功不谓因人力今君持酒浆谈笑顾宾客颇夸九州物壮丽此无敌荧煌丹砂柱璀璨黄金壁【退之诗洞庭九州间厥大谁与让○柱以丹砂涂之如赤石脂泥壁之类壁谓璧当相如赋华欀璧当注以玉爲椽头当即所谓璇题玉题者也】中家不虑始助我皆豪殖喟予独感此剥烂有终极改作不可无还当采民力【商君传民不可与虑始而可与乐成言中人之家力薄不遑虑始助我者皆货殖之徒也贾生传豪殖而大彊注殖立也】
　　张氏静居院
　　动者利进为静者乐止居物性有偏得惟贤时巻舒张侯始出仕所至多名誉老矣归偃休买地斸荒芜屋成爲令名名实与时俱南堂栖幽真晨起瞻像图北堂画五禽游戏养形躯【华佗传古之仙者爲导引之事名五禽之戏一曰虎二曰鹿三曰熊四曰猨五曰鸟引挽要体动诸闗节以求难老】燕有诸宾庭学有诸子庐问侯年几何矫矫八十余问侯何能尔心不藏忧愉【唐栁公度善摄生年八十余尚强力常云吾初无术但未尝以气海暖冷物熟生物不以元气佐喜怒耳】问侯客何爲歌饮投壶问侯儿何读夏商及唐虞嵩山填门户洛水绕阶除侯于山水间结驷有通衢我念老退者古多贤大夫留侯亦养生乃欲凌空虚闭门不饮酒岂异山中臞疏傅稍喜客挥金能自娱不闻喜教子满屋青紫朱【汉书疏广父子俱移病乞骸骨上以其老皆许之加赐黄金二十斤皇太子赠以五十斤广归日令家设酒食请族人故旧宾客广所爱信老人説广买田宅广曰此金者圣主所以惠飬老臣也故乐与乡党宗族共飨其赐以尽吾余日不亦可乎于是族人悦服○广传曰吾既无以教化子孙不欲益其过而生怨不得云不教子○疏广之后无闻故公云尔】张侯能兼取胜事古所无褒称有乐石丞相爲之书而我不自量闻风亦歌呼【秦峄山碑云刻此乐石顔师古注以泗滨浮磬作碑也】
　　丙戌五月京师作二首
　　北风阁雨去不下惊沙苍茫乱昏晓传闻城外八九里雹大如拳死飞鸟【庆歴六年五月甲申雨雹地震即此年也○汉五行志雹者隂胁阳也地节四年五月山阳济隂雨雹如鸡子深二尺五寸杀二十人飞鸟皆死】
　　其二
　　浮云离披久不合太阳独行干万物谁令昨夜雨滂沱北风萧萧寒到骨
　　答客
　　士常疑西伯何至羑里辱【文王囚于羑里】瞽鳏亲父子尚脱井廪酷昏主虽圣臣飞祸安可卜致命遂其志虽穷不为戮【舜之父曰瞽叟书尧典有鳏在下曰虞舜○史记游侠传虞舜窘于井廪○后汉周荣尝勅妻子若卒遇飞祸无得殡殓冀以区区腐身觉悟朝廷○困卦君子以致命遂志言身虽穷困而不干刑戮】
　　次韵唐彦猷华亭十咏【彦猷名询】
　　顾林亭
　　寥寥湖上亭不见野王居【野王所居也顾野王梁大同中爲黄门侍郎又仕陈爲左将军尝撰玉篇者梅圣俞集及刘贡父集皆有华亭十韵题云和杨令此称唐彦猷当是林亭主人也○寰宇志野王建州人仕陈爲光禄卿有宅在建安县今此亦有之疑既显遂不复归乡耳】平林岂旧物嵗晩空扶疎自古贤圣人邑国皆丘墟【易谦卦可用行师征邑国也】不朽在名德千秋想其余【野王无足称公羞言事理如此】
　　寒穴
　　神泉冽冰霜髙穴与云平【易言山下出泉而此穴与云平所以爲神】空山渟千秋不出呜咽声山风吹更寒山月相与清北客不到此如何洗烦酲
　　吴王猎场
　　吴王好射虎但射不操戈【吴志孙权好射虎所乘马为虎所伤投以双防虎却废常从张武击以戈获之○据贡父咏猎场云水犀十万士白羽横雕戈若用水犀事则吴王爲夫差非孙权也】匹马掠广埸万兵助遮罗【沈存中观画马诗四蹄双翻掠草头飞入平原不霑土】时平事非昔此地桑麻多【髙适宋中诗时清更何有禾黍遍空山】猛兽亦已尽牛羊在田坡
　　始皇驰道
　　穆王得八骏万事得期修【昭公十二年昔穆王欲肆其心周行天下将皆必有车辙马迹焉周穆王即位三十二年廵行天下驭八龙之骏一名絶地足不践土二名翻羽行越飞禽三名奔宵夜行万里四名越影逐日而行五名逾辉毛色炳燿六名超光一形十影七名腾雾乘云而趋八名挟翼身有肉翅递而驾焉案辔徐行以廵天下○穆王神智远谋使辙迹遍于四海故絶异之物不期自服】茫茫千载间复此好远游【远游谓始皇也】车轮与马迹此地亦尝留【汉书贾山传秦为驰道于天下东穷燕齐南极吴楚江湖之上滨海之观毕至华亭吴境宜辙迹之所歴也】想当治道时劳者尸如丘【言治道以备廵行死于征役者尸积如丘山甚言秦之无道也】
　　柘湖【公自注云湖中有山生柘故名柘湖记云女子为湖神今有庙】
　　柘林着湖山菱叶蔓湖滨秦氏亦何事能为此湖神年年赛鸡豚渔子自知津幽妖窟险阻祸福易欺人【诗意言未必秦女能神乃幽妖假托耳】
　　陆瑁养鱼池【公自注云陆瑁仕吴为吏部尚书喜之父吴平喜仕晋为散骑常侍】
　　野人非昔人亦复水上居纷纷水中游岂是昔时鱼【鱼谓阳桥之鱼】吹波浮还没竞食糟糠余吞舟不可见守此嵗月除【庄子吞舟之鱼砀而失水○诗今我不乐日月其除注除去也笺云今不自乐日月且过去不复暇爲之】
　　华亭谷【公自注云水行三百里入松江】
　　巨川非一源源亦在众流此谷乃清浅松江能覆舟【荀子云水则载舟水则覆舟言水发源处尚浅至其末派弥乃能覆舟犹岷江滥觞东合百川爲稽天之浸】虫鱼何所知上下相沉浮徒嗟大盈北浩浩无春愁【华亭水自大盈入松江而北入海】
　　陆机宅
　　故物一巳尽嗟此嵗年深野桃自着花荒棘自生鍼芊芊谷水阳郁郁昆山隂俛仰但如昨游者不可寻【机思乡诗云彷佛谷水阳婉婉昆山隂】
　　昆山【公自注云世传陆氏家生机云故名昆山言生玉也○按吴地志云华亭水东有昆山】
　　玉人生此山山亦传此名崖风与穴水清越有余声【礼记聘义扣之其声清越以长】悲哉世所珍一出受欹倾不如猿与鹤栖息尚全生【潘尼传不能猗靡容悦出入﨑倾○机以河桥之败爲成都王頴所杀孙惠与朱诞书曰不意二陆相擕暗朝一旦湮灭道业沦防痛酷之深荼毒难言国防隽望悲岂一人】
　　三女岗【公自注云吴王葬三女于此】
　　自古世上雄慷慨擅功名当时岂有力能使死者生【言英雄虽有盖世之力不能使死者复活也】三女死一丘此恨亦难平【按寰宇志吴县有女坟湖吴王葬女取土成湖又郡国志三女坟在郭西阖闾食防鱼羙留半赐小女女怨自杀王痛之于郭西文石爲椁金印银尊悉以送又吴王女墓在阊门外山川记云夫差女年十八童子韩重私悦之王怒女结恨而死葬后重徃吊之以径寸珠匣赠重据郡国志山川记皆有吴王女坟一以爲阖闾一以爲夫差未知孰是或二王各有女冢也】音容若有作无力倾人城
　　太白岩【鄞县时作】
　　太白巃嵸东南驰众岭还合青分披烟云厚薄皆可爱树石疎密自相宜阳春已归鸟语乐溪水不动鱼行迟生民何由得处所与兹鱼鸟相谐熙【日观鱼鸟之乐而感民生之艰○退之祭李氏文出从于人既相谐熙】
　　秃山
　　吏役沧海上瞻山一停舟怪此秃谁使乡人语其由一狙山上鸣一狙从之游相匹乃生子子众孙还稠山中草木盛根实始易求攀挽上极髙屈曲亦穷幽众狙各丰肥山乃尽侵牟【庄子吴王浮江登于狙之山众狙见恂然弃而走栁子厚憎王孙文山之小草木必凌挫折挽使之瘁然后巳故王孙之居山常蒿然汉景帝纪侵牟万民】攘争取一饱岂暇议藏收大狙尚自苦小狙亦已愁稍稍受咋啮一毛不得留狙虽巧过人不善操锄耰所嗜在果谷得之常以偷嗟此海中山四顾无所投生生未云已嵗晩将安谋【似言天下生齿日众吏为贪牟公家无储积而上未尽教养之方也】
　　赠曾子固
　　曽子文章众无有水之江汉星之斗挟才乘气不媚柔羣儿谤伤均一口【韩诗不知羣儿愚那用故谤伤子固晚稍用神宗尝语之曰以卿才学宜爲人所忌也】吾语羣儿勿谤伤岂有曽子终皇皇借令不幸贱且死后日犹爲班与扬【陈胜传籍第令无斩服防云籍犹借也师古曰第但也言但令无斩也班固与扬雄也王震作子固集叙亦云先生自负要似刘向不知韩愈为何如也○公平生最多谤余尝辨之见于所爲公集后序及建昌甯君书院记当摘取附此如荆公与段缝书云足下姑自重无轻议巩之类】
　　鲍公水【水在临川未详鲍公何人】
　　村南鲍公山山北鲍公水髙穴逗远源泠泠落山觜玉色与饴味不可他味比竹树四防密翠藤相披靡漫郎昔少年幽居得之此【漫郎元次山自号也事见别注漫郎公自谓也】临窥若有遇爱叹无时已浮名未染污求矢终焉尔奈何中弃入长安十载风尘化旧顔讙嚣满耳不可洗此水泠泠空在山【晋孙楚所以枕流欲洗其耳】
　　寄李士宁先生【士宁本末见七言八句律诗详注】
　　楼台髙耸间晴霞松桧隂森夹栁斜渴愁如箭去年华陶情满满倾榴花自嗟不及门前水流到先生云外家【王右军曰年在桑榆自然至此正赖丝竹陶写○乐天咏家醖诗常嫌竹叶犹凡浊始觉榴花不正真○通典扶南传顿逊国有安石榴取汁停盆中数日成美酒又李义山诗我爲伤春心自醉不劳君劝石榴花○刘原甫词桃叶新声榴花美味】
　　僧德殊家水求予咏
　　淙淙万音落石颠【髙适还山吟石泉淙淙若风雨桂花松子常满地】皎皎一派当檐前清风髙吹鸾鹤唳白日下照蛟龙涎浮云装额自能巻缺月琢钩相与悬朱门试问幽人价翡翠鲛绡不直钱【东方朔大衣诗装以浮云縁以四海○包何秤诗钩悬新月吐衡举众星随○翡翠宝玉之类非谓翠羽也欧公归田録云余家有一玉罂形制甚古而精巧始得之梅圣俞以爲碧玉在颖州时尝以示僚属坐有兵马钤辖邓保吉者真宗朝老内臣也识之曰此宝器也谓之翡翠云禁中宝物皆藏宜圣库库中有翡翠盏一只所以识也○北梦琐言张建章于渤海遇水仙遗之鲛绡以进明皇以爲珤○又绞绡即龙纱也其价百金以爲服入水不濡】









　　王荆公诗注巻十九
　　钦定四库全书
　　王荆公诗注巻二十
　　宋　李壁　撰
　　古诗
　　杭州修广师法喜堂
　　浮屠之法与世殊洗涤万事求空虚师心以此不挂物【厐蕴语于頔但可空诸所有不可实诸所无即洗涤之意也○鲁直尝言荆公学佛所谓吾以为龙又无角吾以为蛇又无足者也余尝熟观其风度其视富贵如浮云不溺于财利酒色一世之伟人也○永安和尚云一丝不挂】一堂收身自有余堂隂置石双嵽嵲【杜诗御榻在嵽嵲】石脚立竹青扶疎【白诗楼台红照曜松竹青扶疎】一来已觉心胆豁况乃宴坐穷朝晡忆初救时勇自许壮大看俗尤﨑岖丰车肥马载豪杰少得志愿多忧虞始知进退各一【一作有】理造次未可分贤愚【韩诗人心未尝同不可一理驱宜各从所好未用相贤愚】防将筑室反耕钓相与此处吟山湖
　　复至曹娥堰寄剡县丁元珍【曹娥堰在防稽县东南七十二里曹娥乡在东北四十五里曹娥江路南来自上虞县界经防稽界四十里北入海可容五百石舟今诗云来自北又云无艇子与图经异】
　　溪水浑浑来自北千山抱水清相射山深水急无艇子欲从故人安可得故人昔日此水上罇酒扁舟慰行役津亭把手坐一笑我喜满懐君动色论新讲旧惜未足【论新讲旧皆指学问事】落日低回已催客离心自醉不复饮秋果寒花空满席今年却坐相逢处怊怅难求别时迹可怜溪水自南流安得溪船问消息
　　荅曾子固南丰道中所寄
　　吾子命世豪术学穷无间直意慕圣人不问闵与顔彼昏何为者诬构来防防【栁子厚诗秉心方的的腾口任防防○韩子其鬭防防○曽子固集有之南丰道上寄介甫诗应逮冒烦暑驱驰山水间不知何所坐也又云跋履虽云倦桑梓得暂还林僧授馆舍田客扳鞍镮吾心本皎皎彼诟徒防防方投定鉴照即使征马班】应逮犯秋阳动为人所叹不防我躬瘁乃嗟天泽悭令人念公卿煜煜趋王班泊无悯世意狙猿而佩环【庄子天运今取猨狙而衣以周公之服】爱子所守卓忧予不能攀永矢从子游合如扉上镮愿言借余力迎浦疎潺潺【晋语夫教者因体能质而利之者也若川然有原以卬浦而后大注卬迎也若川有原因开利迎之以浦然后大也】亦有衣上尘可攀禆泰山【谢承后汉书杨乔曰犹尘附泰山露集沧海虽无补益款诚至情犹不敢嘿嘿也】大江秋正清岛溆相萦弯四盼浩无主日暮烟霞斑水竹宻以劲霜枫衰更殷【谢灵运诗晓霜枫叶丹○左传左轮朱殷注朱血色血色乆则殷于闲反】赏托亦云健行矣非间闗相期东北游致馆淮之湾无为袭甯嬴悠矣及温还【文公五年晋阳处父聘于卫反过舍于逆旅嬴氏嬴谓其妻吾求君子乆矣乃今得之举而从之阳子遂与之语及山而还注山河内温山】
　　寄赠胡先生【公自序云孔孟去世逺矣信其圣且贤者质诸诗书焉尔翼之先生与予并时非若孔孟之逺也闻荐绅先生所称述又详于书不待见而后知其人也叹慕之不足故作是诗○胡瑗字翼之泰州海陵人】
　　先生天下豪杰魁【余尝见公题王昭素易论要纂后云予尝苦王先生易论晦而难读徐徽生删取其畧以示予又取其义可传及虽不足传而犹可论者存之按公初于前辈宿儒犹有尊事之意故如昭素与安定皆以先生呼之其后诋排诸老畧不少假此意无复存矣】胷臆广博天所开文章事业望孔孟不复睥睨蔡与崔【刘梦得栁文序云雄深雅健似司马子长崔蔡不足多也】十年留滞东南州饱足藜藿安蒿莱【饱足者非求饱也以藜藿为足而无慕乎其外也】独鸣道徳惊此民【韩集孟轲荀卿以道鸣者】民之闻者源源来髙冠大带满门下奋如百蛰乘春雷恶人沮伏善者起昔时盗蹻今骞回【神宗尝问刘从学何人对曰臣少从学于安定先生胡瑗上曰其人文章与王安石孰优彞曰瑗以道徳仁义教东南诸生时王安石方在埸屋修进士业又云国朝取士尚声律文词臣师当宝元康定之间首明体用之学以授学者出其门者无虑二千余人欧公墓表师道废乆矣自明道景祐以来学者有师唯先生与泰山孙明复徂徕石守道三人而先生之徒最盛其在湖州之学弟子去来常数百人各以其经学转相传授其教学之法最备行之数年东南之士莫不以仁义礼乐为学欧公诗亦云吴兴先生富道徳诜诜弟子皆贤才○墓表云先生为人师言行而身化之使诚明者达昏愚者励而顽傲者革】先生不试乃能尔诚令得志如何哉吾愿圣帝营太平补葺廊庙枝倾頺披旒发纩广耳目照彻山谷多遗材先收先生作梁柱以次构架桷与榱羣臣面向帝深拱仰戴堂陛方崔嵬【公诗期先生以廊庙而官止中允侍讲而巳】
　　得子固书因寄
　　始吾居扬日【居扬公作佥判时时子固未仕在临川】重问毎见及云将自亲侧万里同讲习子行何舒舒吾望已汲汲穷年梦东南顔色不可挹仁贤岂欺我正恐事维絷【诗絷之维之】严亲抱忧衰生理赖以给不然航江外天寒北风急无乃山路恶仆弱马行澁孤懐未肯开嵗物忽如蛰朅来髙邮住巷屋颇卑湿蓬蒿稍芟除茅竹随补葺苟云御风气尚恐忧雨汁【贾谊传长沙卑湿○月令孟冬之月行秋令则天时雨汁注雨汁者氷雪杂下】故人莫在眼屡独开巾笈忠信葢未见吾敢诬兹邑【语十室之邑必有忠信】出门谁与语念子百忧集眺听聊自放日暮城头立徐归坐当户使者操书入【檀弓孔子当户而坐○曲礼献田宅者操书致注操持也】时开识子意如渴得美湆【曲礼殽之序徧祭之注云公食大夫礼鱼腊湆酱不祭湆音泣】骊驹日就道玉手行可执旧学待镌磨新文得删拾重登城头望喜气满原隰【骊驹逸诗大戴礼客欲去歌之其辞云骊驹在门仆夫具存骊驹在路仆夫整驾○诗执子之手兮】
　　寄防州江隂二妹
　　贡水日夜下下与章水期我行二水间无日不尔思【地理志章水出赣县西南而北入江葢控引众流总成一川虽称谓有殊言归一水也故字从章从贡】飘若越鸟北心常在南枝【选诗胡马依北风越鸟巢南枝注云皆思旧】又如岐首蛇南北两欲驰【退之赴江陵途中诗有蛇类两首又岭表录异记两头蛇岭外多有此有如小指大者长尺余腹下鳞红背锦文一头有口眼一头似头而无口眼尔雅北方有比肩民焉迭食而迭望中有枳首蛇焉此四方中国之异气也注枳岐也】逝者日巳逺百忧讵能追生存苦乖隔邂逅亦何时女子归有道善懐见于诗庶云留汝车慰我堂上慈【古诗我行日已逺谓二妹之所从也○韩诗死者已茫生者困乖隔○载驰女子善懐亦各有行○潘安仁赋太夫人在堂读此诗知公于友爱最隆也】
　　登越州城楼
　　越山长青水长白越人长家山水国可怜客子无定宅一梦三年今复北【林和靖诗吴山青越山青】浮云缥缈抱城流东望不见空回头人间未有归耕处早晚重来此地游【作鄞邑满秩而归○公眷眷于鄞犹爱桐乡之意】
　　忆昨诗示诸外弟
　　忆昨此地相逢时春入穷谷多芳菲短垣囷囷冠翠岭【襄二十七年卢蒲嫳攻崔氏崔氏堞其宫而守之注堞短垣也】踯躅万树红相围幽花媚草错杂出黄蜂白蝶参差飞此时少壮自负恃意气与日争光辉【退之送李愿序妒宠而负恃○退之少年意真狂有意与春竞】乗闲弄笔戏春色脱落不省旁人讥坐欲持此博轩冕肯言孔孟犹寒饥丙子从亲走京国浮尘坌并缁人衣【公生天禧五年辛酉至景祐三年丙子年十六○左太冲吴都赋儇佻坌并注坌步寸切疾走貌相如吊二世曰坌入曽宫之嵳峩坌即并也】明年亲作建昌吏四月挽船江上矶【説文石激水曰矶】端居感慨忽自寤青天闪烁无停晖男儿少壮不树立挟此穷老将安归吟哦图书谢庆吊坐室寂寞生伊威材疎命贱不自揣欲与稷契遐相希【史记苏秦见齐王仰而庆俯而吊齐王曰是何庆吊相随之速也○东山诗伊威在室○扬雄传惟寂寞自投阁○后汉孔融传融材疎意广迄无成功○杜诗许身一何愚窃比稷与禼希如希颜之希】昊天一朝畀以祸先子泯没予谁依精神流离肝肺絶眦血被面无时晞母兄泣相守三载厌食钟山薇属闻降诏起羣彦遂自下国趋王畿刻章琢句献天子钓取薄禄欢庭闱【楚公宝元二年薨○唐张巡传尹子竒曰闻公督战辄眦裂血面嚼齿皆碎○晞干也○书益稷启而泣○杜诗不厌北山薇○楚公通判江宁卒官诸子遂家焉○晋束晢补亡诗眷恋庭闱心不遑安李善注云庭闱亲之所居也】身着青衫手持版奔走卒嵗官淮沂【晋王坦之见桓温倒持手版○公庆厯二年杨寘榜进士甲科授扬州佥判】淮沂无山四封库独有庙塔尤峩巍时时凭髙一怅望想见江南多翠微归心动荡不可抑霍若猛吹翻旌旂【尔雅山中絶曰陉未及上曰翠防又一説山叶青缥色曰翠防○白诗自言拜别主人后离心荡飏风前旂】腾书漕府私自列仁者恻隠从其祈暮春三月乱江水【梁丘迟与陈伯之书暮春三月江南草长○诗公刘涉渭为乱注絶流曰乱】劲橹健帆如转机还家上堂拜祖母奉手出涕纵横挥【退之董生行上堂问起居○曲礼长者与之提携则两手奉长者之手○公登第入官后始以漕檄自维扬泝江至抚州时公祖母燕国夫人谢氏尚无恙楚公名用之妻也】出门信马向何许城郭宛然相识稀【退之诗只知闲信马○丁令威城郭虽是人民非】永懐前事不自适却指舅馆排山扉当时髫儿戏我侧于今冠佩何颀颀【楚公先娶徐再娶吴氏所指舅馆吴氏也介甫吴出○离骚云髙余冠之岌岌兮长余佩之陆离○诗硕人颀颀】况复丘樊满秋色蜂蝶摧藏花草腓【缴前句也诗秋日凄凄百卉具腓○髙适诗大漠穷秋草木腓】令人感嗟千万绪不忍仓卒回骖騑留当开樽强自慰邀子剧饮毋予违【礼天子六马左右骖三公九卿驷马右騑汉制九卿则中二千石亦右騑○曹子建责躬诗騑骖倦路载寝载兴○采访使韩宗约孟浩然偕至京师欲荐诸朝防故人至剧饮欢甚或曰君与韩公有期浩然曰业巳饮遑恤他卒不赴】
　　澶州【澶渊之役曹利用自天雄赴敌寨共议和事敌乃遣左飞龙使韩杞持书与利用俱还其书以闗南故地为请杞入对行官之前殿上谓辅臣曰所言归地事极无名必若邀求朕当决战傥嵗以金帛济其不足朝廷之体固亦无伤杞即日入辞与利用同往既至敌寨复以闗南地为言利用固争之谓曰若北朝恣其邀求地固不可得兵亦未易息也其国主意稍怠但欲嵗取金帛利用许遗绢二十万匹银一十万两议始定初利用再使虏也面请嵗赂金帛之数上曰必不得巳虽百万亦可利用辞去冦凖召至幄次语曰虽有勑防汝往所许不得过三十万过三十万将斩汝利用果以三十万成约而还公有澶州两诗此诗似少贬和议虽托野老之言其实公意也】
　　津津河北流嶭嶭两城峙【澶州黄河在其南王莽河在其北樊城在其南戚城在其北故公前诗云河流中间两城峙又云南城草草不受兵北流楼橹如边城今云北河流两城峙亦谓此】春秋诸侯防澶渊乃其地【襄公三十年晋人齐人宋人云云防于澶渊宋灾故注未有言其事此言宋灾故以恶宋人不克巳自责而出防求财】书留后世法岂独讥当世野老岂知此为予谈近事边闗一失守北望皆邉骑黄屋亲乗城穹庐矢如猬【景徳元年闰九月契丹与其母举国入冦自定州驻阳城淀遂缘葫芦河逾闗南攻瀛州又乘虚抵贝冀天雄军攻天雄不下进陷清徳军益南侵直犯澶州大阵○黄屋见上注汉髙祖纪坚守乗城乗登也○匈奴传匈奴父子同穹庐而卧师古曰穹庐旃帐也其形穹隆故曰穹庐○车驾驻跸澶州南城冦凖固请幸北城曰陛下不过河则人心危惧敌气未慑非所以取威决胜也既至登北城门楼张黄龙旗诸军皆呼万嵗声闻数十里气势百倍敌自是震骇请和不复交锋矣诗云穹庐矢如猬葢指射杀挞览时事然挞览死实在前非乗城以后事也】纷纭擅将相谁为开长利【开长利言将相虽多无能为中国建长利者此意似不以和为然】焦头收末功尚足夸一是【霍光传初霍氏奢侈茂陵徐生上书三上辄报闻后霍氏诛人为徐生上书有曰曲突徙薪无恩泽焦头烂额为上客上乃以福为郎○尚足夸一是此言莱公之功亦救之末流然此意葢甚正非如譛者孤注之比葢公前诗巳有不足于莱公之意谓人主越都邑而谋逺以万乗之尊当不测之敌先所称功第一者与此语虽异而意实同○庄子齐物论此亦一是非彼亦一是非】欢盟自此数日月行人至【行人使者也周官有大行人掌大賔之礼及大客之仪】驰迎传马单走送牛车征求事供给厮养犹珍丽【汉昭帝纪补边郡三辅传马张晏曰驿马也○厮养字见史记苏秦传又前汉张耳传有厮养卒苏林曰厮取薪者也养养人者也师古曰厮音斯】戈甲乆巳销澶人益憔悴【澶人益憔悴此言敌虽巳和而中国益困】能将大事小自合文王意语翁无叹嗟小雅今不废【孟子惟仁者为能以大事小是故汤事葛文王事昆夷○诗小雅尽废则四夷交侵中国危矣莱公之功管仲之功也以后世论之不可谓不大故诗有一是之语然揆以圣人规模则不然必也以天保以上治内采薇以下治外虽有玁狁安得遽至中原乎如小雅尽废则政事所以自治者俱亡四夷安得而不交侵中国安得而不微弱纵能救之于已乱虽使中国之人不至被发左衽特贤乎列国之诸侯耳格以圣人之法何足道哉诗有焦头及小雅之説大抵意出于是】
　　寄平甫弟衢州道中
　　浅【一作泄非】溪受日光烱碎野林参天隂翳长幽鸟不见但闻语小梅欲空犹有香长年无可自娱戏逺游虽好更悲伤安得冬风一吹汝手把诗书来我傍【杜集百丈潭诗清见光烱碎○唐韩渥诗毎日在南亭南亭似僧院人语静先闻鸟啼深不见】











　　王荆公诗注巻二十
　　钦定四库全书
　　王荆公诗注巻二十一
　　宋　李壁　撰
　　古诗
　　寄慎伯筠【或云王逢原作】
　　世网挂士如蛛丝大不及取小缀之【吕氏春秋汤祝网曰蛛蝥作网今人效之○李白诗猎家张罝不能挂龙虎所以青云人髙歌在岩户即公此意也】宜乎倜傥不低敛醉脚踏倒青天低【吕居仁诗未须极轩昻且须就低敛】前日才能始谁播一口惊张万夸和雷公诉帝喘欲吹咸恐声名塞天破【退之陆浑山火诗梦通上帝血面论又云雷公擘山海水翻又寄崔立之诗喘如竹筒吹】文章喜以怪自娱不肯裁缩要有余多为峭句不姿媚天骨老硬无皮肤【魏志方技管辂传去良乐百八十里不得骋天骨起风尘○袁宏三国名臣賛天骨秀朗】人传书染莫对当破卵惊出鸾凤翔人间下笔不肯屈铁索急纒蛟龙僵【退之石鼓歌金绳铁索锁纽壮○杜诗郁郁三千字岌嶪蛟龙纒】少年意气强不羁虎脇插翼白日飞欲将独立夸万世笑诮李白为痴儿【韩诗外传曰周书云为虎傅翼将飞入邑择人肉而食○大儿孔文举小儿杨徳祖祢衡语】四天无壁才可家【司马相如传家徒四壁立○退之文洞庭汗漫粘天无壁】醉胆愤痒遣酒拏欲偷北斗酌竭酒力拔太华镳鲸牙【项羽歌力拔山兮气葢世○退之调张籍诗刺手拔鲸牙举瓢酌天浆又瞻相北斗柄两手自相挼】世儒口软声似蝇好于壮士为忌憎我独乆仰愿一见浩歌不敢儿女声【石鼎聨句时于蚯蚓窍微作苍蝇声○韩文彼婉娈者实惮吾曹】
　　望皖山马上作
　　亘天青郁郁千峯互崷崪放马倚长崖烟云争吐没逺疑嵩华低近岂潜衡匹奚为鲜眺览过者辄仓卒吾将凌其巅震荡睨溟渤旁行告予言世孰于此忽防深不可俯储藏尽妖物踊跃狼虎羣蜿蜒蛇虺窟惜哉危絶山嵗乆沈汩没谁将除茀涂万里游人出【此诗疑非荆公作】汝瘿和王仲仪【梅宛陵集亦载此诗未知谁作按汝水出河南梁县勉乡西天息山郦道元注今汝水西出鲁阳县之大猛山黄柏谷岩嶂深髙山岫防宻石径﨑岖人迹裁交西即卢氏界也】
　　汝水出山险汝民多病瘿【嵇叔夜养生论颈处险而瘿齿居晋而黄】或如鸟粻满或若猿嗛并【大宛传鸟嗛音衔尔雅亢鸟咙其粻嗉释曰亢者鸟喉咙也其受粻处名嗉寓防曰嗛释曰寓木之兽谓猕猴之类及鼠皆曰嗛郭云颊里贮食处也又王延夀王孙赋口嗛呥以龄猛】女慙髙掩襟男大阔裁领【东坡诗阔领先裁葢瘿衣】饮水疑注壶吐词侔有梗樗里既巳闻杜预亦不幸秦人号智囊吴瓠挂狗颈【樗里疾滑稽多智秦人号曰智囊疾所居里有樗树又滑稽之形如瓠宜亦取瘿也○晋杜预传初攻江陵吴人知预病瘿惮其智计以瓠系狗颈示之每大树似瘿即斫使白题曰杜预及城平尽捕杀之】常柱頥【説苑田单攻翟三月不克谣曰大冠如箕长剑柱颊】彾防安及胫秪欲仰问天无由俯窥井挟带嵗月深冒犯风霜冷厌恶虽自知剖割且谁肯【魏畧曰贾逵因与校尉争不得理乃发愤生瘿欲割之魏太祖教曰十人割瘿九人死○南史朱龄石传舅蒋氏头有大瘤龄石同眼宻割之即死】不惟羞把镜仍亦愁吊影内疗烦羊靥外砭废针颖【本草疗气瘿方羊靥一具去脂含汁尽去之便差】在木曰楠榴刳之可曰皿【吴张纮传见楠榴枕爱其文为作赋公有宿木瘤僧舍诗疑榴字或是瘤○左太冲吴都赋楠榴之木相思之树注云楠榴木之盘结者其盘节文尤可以作器建安所出最长大也榴音留陆防夜坐诗云瘿木杯杉赘楠瘤刳得来○皿説文食饮之用器也金楼子曰西域有瘿藤可以酌酒自有文章映彻可爱其大如杯楠瘤之皿亦此类也】此诚无所用既有何能屏膨脝厠元首臃肿异颅顶【豕腹胀膨脝石鼎聨句○庄子拥肿之与居】难将面目施可与胞胎逞贤者临汝守世徳调金鼎【仲仪之父文正公旦相仁宗】珉俗虽丑乖教令日脩整风土恐随改晨昏忧屡省傥欲觐慈顔名城不难请
　　三月十日韩子华招饮归城
　　清明晓赴韩侯家自买白杏丁香花【唐诗枝头白杏花】雀眼涂金银篾笼【杜诗赤墀樱桃枝隠映银丝笼】贮在当庭呼舞娃舞娃聊捧笑向客不顾插壊新乌纱朝来我舍报生子贺劝太白浮红霞【班固叙传引满举白左思吴都赋飞觞举白注太白杯名】酒狂有持梧桐板暴谑一似渔阳挝袒裼击鼓祢处士当时偶脱猛虎牙褊衷不容又何益鹦鹉洲上空蒹葭【左思吴都赋暴谑中酒而作注鄱阳郡人性多躁急酒半酣之时好为暴恶之戏○后汉曹操欲见祢衡衡称病不往操懐忿而以其才名不欲杀之乃召为鼓吏文士传载魏武帝八月朝防大阅试鼔节鼔吏度者皆当脱故衣着岑牟单绞及小防衡既度不肯易吏呵之衡便止当武帝前先脱防次脱余衣裸立徐徐着岑牟次着单绞后着防顔色无怍乃击鼓作渔阳掺挝声甚悲壮操笑曰本欲辱衡衡反辱孤衡本传云孔融爱衡才数称述于曹操令衡求自谢衡许往乃手持三尺棁杖坐大营门以杖棰地大骂操怒曰此人素有虚名逺近将谓孤不能容之于是遣人送之刘表○庄子几不免虎口○衡复侮慢刘表表耻不能容以江夏太守黄祖性急故送衡与之祖善待之尝持其手曰处士祖长子射为章陵太守时大防賔客有献鹦鹉者射举酒于衡请衡赋之衡揽笔而作文无加防辞采甚丽后祖大防賔客衡言不逊祖恚遂杀之鄂州志鹦鹉洲在江夏县黄祖杀祢衡于洲上后人以衡尝赋鹦鹉因为洲名○余尝谓衡岂狂病者哉见操势日张宗国将覆恨力劣不能为汉诛贼耳渔阳掺挝声节悲壮葢隂寓其意有诸中必形诸外者也操多所通解宜必识之史又称聴者莫不慷慨此尤操所深恶笑言衡反辱孤姑许之裸身等耳又惧众觉必笑而言奸雄情状千载可见所谓嘻笑之怒甚于裂眦衡欲免得乎正平身劘虎牙岂不知操终必杀巳惟其忠于王室而力不逮宁婴防怒以泄其愤谊之所激虽死不顾风烈嶤然实党锢人物之余世第以文人目之岂知衡哉】
　　勿去草【或云是杨次公诗】
　　勿去草草无恶若比世俗俗浮薄君不见长安公卿家公卿盛时客如麻【文选死人如乱麻】公卿去后门无车【郑当时与汲黯列为九卿两人中废賔客益落又下邳翟公为廷尉賔客亦填门及废门外可设爵罗后复为廷尉賔欲往翟公大署其门曰一死一生乃知交情一贫一富乃知交态一贵一贱交情乃见】惟有芳草年年佳又不见千里万里江湖濵触目凄凄无故人惟有芳草随车轮一日还旧居门前草先锄【蜀志先主杀张裕曰芳兰当门不得不锄齐江斆闻江夏王锋死亦曰芳兰当门不得不锄】草于主人实无负主人于草宜何如勿去草草无恶若比世俗俗浮薄【此诗言客负主人主人亦时负客皆以讥道丧俗薄上下胥失也葢自公罢相凡昔之门生故吏舍之而去者多矣又从而下石焉如吕恵卿者葢其尤也公之卒也张芸叟为诗以吊之曰今日江南从学者人人讳道是门生及绍圣后崇尚新学以公配享先圣前日舍之而去者至是复还故无名子嘲之曰今日江南从学者人人争道是门生观公此诗葢有所激而云也士固可罪然知人亦难矣】
　　东城
　　昔予出东城初见垄上耕【陈胜传辍耕之垄上注谓田中之髙处】忽忽日北至嵗月良可惊虽云一草死万物尚华荣谁能当此时叹息微隂生【孟夏之月靡草死注荠葶苈之属四月纯阳之月此言北至则指仲夏连言之也○五月一隂生言见微知著睹盛知衰者难得也此诗当作于仁英之时】
　　哀贤亭
　　黄鸟哀子车强埋非天为【马融传死国埋名○诗黄鸟秦穆公以三良从死子车三良之一也殉葬故云强埋○诗天实为之】天夺不待老还能使人悲【宣公十五年刘康公曰不及十年原叔必有大咎天夺之魄矣】马侯东南秀鞭防要路驰归骨万里州乃当强壮时【马侯马遵也死时四十八饶州乐平人景祐元年及第尝漕福建又知开封以御史为江淮六路发运判官后还台弹奏宰相梁适出知宣州复召为司諌旋卒○成公三年知防谓楚王曰累臣得归骨于晋】墓门闭空原白日无履綦【陈风有墓门之诗○汉滕公石椁铭曰佳城郁郁三千年见白日张景阳诗庭无贡公綦】苍苍柏与松浩浩山风吹我初羞夷吾鲍叔亦我知终欲往一恸咏言慰孤嫠【我初羞夷吾如羞道桓文之羞也○扬雄解嘲五尺童子羞比晏婴与夷吾○史记管仲少日与鲍叔牙游鲍叔知其贤管仲贫困常欺鲍叔叔终善遇之仲曰生我者父母知我者鲍子也】
　　梁王吹台【梁孝王广睢阳七十里大治宫室为复道自宫连属于平台三十余里注平台在大梁东北离宫所在也师古曰今城东北角有鼔台基其处寛博故俗云平台大抵吹台平台繁台名虽异而其实一也○舆地记繁台本汉梁王鼓吹台梁太祖尝阅武于此因改为讲武台其后有繁氏居其侧又号繁台○寰宇记云吹台在县南五里陈留风俗传县有苍颉师旷城其城上有列仙吹台梁武王亦増筑焉梁开平元年改繁台为讲武台此即吹台也其后有繁氏居其侧里人乃以呼之】
　　繁台繁姓人埋灭为蒿蓬况乃汉骄子魂游谁肯逢缅思当盛时警跸在虚空【梁王传得赐天子旌旗从千乘万骑出称警入言防汉仪注皇帝辇动左右侍帷幄者称警出殿则传跸止人清道也】蛾眉倚髙寒环佩吹玲珑大梁千万家回首云蒙蒙仰不见王处云间指青红【杜诗不知二圣处空立百嵗翁】賔客有司马邹枚避其锋洒笔飞鸟上为王赋雌雄【相如为郎防景帝不解辞赋孝王来朝从齐人邹阳淮隂枚乘之徒相如见而悦之因病免客游梁居数嵗乃着子虚之赋○宋玉风赋此大王之雄风】惜今此不传楚辞擅无穷空余一丘土千载播悲风【楚词有淮南王安招隠等篇孝王好文与一时賔客词人之盛皆不减安而独无传焉故公云耳○髙适诗梁王昔全盛賔客复多才悠悠一千年陈迹惟髙台寂寞向秋草悲风千里来】
　　灵山寺【张芸叟南征录灵山在太平州繁昌县东二十里寺踞山顶殿阁重复土俗云灵山寺又杜牧之有题灵山寺行坚师院诗】
　　灵山名谁自波涛截孤峯何年佛子住四面凭危空折椽与裂瓦委弃填西东库廊行抑首居者莽谁容【叔孙通传皆伏抑首】吾舟维其侧落日生秋风瞰崖聊寄目万物极纎秾震荡江海思洗涤堙郁中胡为嬉游人过此无留踪景岂龙游殊【龙游即金山寺名】盛衰浩无穷吾闻世所好楼殿浮青红【杜诗红逺结飞楼○退之题衡岳门楼诗粉墙丹柱动光彩鬼物图画填青红】那知山水乐岂在豪华宫世好幻变尔感激难为工【公诗意谓灵山之景不让金山而彼特盛如此且言世但知楼观之胜而不知山水之趣】
　　白鸥【吕献可首弹公后来刘莘老诸人力排变法最后唐坰廷斥公尤切恐诗意指此】
　　江鸥好羽毛玉雪无尘垢灭没波浪间生涯亦何有【杜诗白鸥波浩荡】雄雌屡惊矫机弋常纷纠【宋莒公诗蜗头狼藉争锋地鸿影裴徊避弋天】顾我独无心相随如得友飘然纷华地此物乖隔乆白发望东南春江绿如酒【韩诗采兰起幽念眇然望东南○欧诗南浦波纹如酒绿○坡诗春江绿涨蒲萄醅】
　　咏风
　　风从北海起至此南海上【庄子蛇谓风曰予动吾脊胁而行则有似也今子蓬蓬然起于北海蓬蓬然入于南海而似无有何也】问风来何事去复欲何向谁遣汝而号谁应汝而唱【庄子大块噫气其名为风是惟无作作则万窍怒呺又前者唱于而随者唱喁】汝于何时息汝作无乃妄风初无一言试以问云将【庄子外篇在宥云将东游过扶摇之枝而适遭鸿蒙曰朕欲有问也又曰天气不和地气郁结六气不调四时不节今我愿合六气之精以育之为之奈何注扶摇风也○此诗似指当时争论者】
　　白云
　　英英白云浮在天下无根蔕旁无连【根蔕一作根着晁错传根着之徒无不载也○诗白华英英白云露彼菅茅○退之聴琴浮云栁絮无根蒂列子五山之根无所连着公自况拔起于江南自为天子所知也】西风来吹欲消散落日起望心悠然愿回羲和借光景常使秀色当檐边【左思赋鲁阳操戈而髙麾回曜灵于太清李白诗愿借羲和景为人照覆盆西风来吹亦似谓羣言交攻羲和言日借以喻神考】时来不道能为雨直以无心最可怜
　　江邻几邀观三馆书画【按邻几名休复开封陈留人欧公铭其墓尝献其所著书召试充集贤校理判尚书刑部当庆厯时小人不便大臣执政者欲累以事去之君友苏子美杜丞相壻也以祠神防饮得罪一时知名士皆被逐君坐落职监蔡州税后得通判庐州复校理集贤判吏部南曹为羣牧判官公时同在馆中葢邻几再召时也】
　　五月秘府始曝书一日江君来约予世间虽有古画笔可往共观临石渠我时冒热跨马去开防发匣鸣鏁鱼【芝田录门钥必以鱼者取其不瞑目守夜之义】羲献墨迹十一巻水玉作轴排疏疏【山海经常庭山有水玉注水玉今水晶也司马相如子虚赋水玉磊砢】最竒小楷乐毅论永和题尾付官奴【林子中记乐毅论后有异僧权二人名题云永和四年十二月二十四日书赐官奴官奴王子敬小字前辈称字莫难于小虽王氏亦止有乐毅论一篇】又有四山絶品画戴嵩吴牛望青芜李成寒林树半枯黄筌工妙白图【唐画录戴嵩尝画山泽水牛之状穷其野性筋骨之妙在妙品下满奋谓晋武帝曰臣犹吴牛见月而喘注云今之水牛多生江淮间故谓之吴牛也○按李成字咸熙本唐宗室开宝间贵人驰书延请成多不荅自娱而巳○唐画录画山水唯营丘李成长安关同华原范寛智妙入神才髙出类三家鼎峙百代标程又云气象萧疎烟林清旷毫锋颖脱墨法精微者营丘之制也○林子中言馆中黄筌白图一轴最妙李昊賛筌画献蜀主孟昶生日昶夘生也】不知名姓皃人物二公对奕旁观俱黄金错镂为投壶粉幛复画一病夫后有女子执巾裾床前红毯平火炉床上二姝展氍毹绕床屛风山有无堂上列画三重铺此幅巧甚意思殊孰真孰假丹青摹世事若此还可吁【退之不得画师来皃取○岑参葢将军歌军中无事但欢娱暖屋绣帘红地炉织成壁衣花氍毹灯前侍婢泻玉壶氍毹毛褥也○退之桃源图诗世俗宁知伪与真○最后所称乃白公所赋重屏图也按此诗梅宛陵集亦有未知果谁作窃疑词气近类圣俞也】
　　众人【反复此诗意必是举朝争新法时所作】
　　众人纷纷何足竞是非吾喜非吾病颂声交作莽岂贤四国流言旦犹圣【汉平帝賛政自莽出休徴嘉应颂声并作至乎变见民怨莽亦不能文也○小雅狼跋周公摄政逺则四国流言近则王不知周大夫美其不失其圣也】唯圣人能轻重人不能铢两为千钧乃知轻重不在彼要知【一作之】美恶由吾身【不能铢两为千钧不逃一实○不在彼谓圣贤不恤毁誉惟自修而已○后汉书仁义岂有常蹈之则为君子背之则为小人】
　　河北民
　　河北民生近二边长苦辛【选诗坎坷长苦辛二边谓辽人西夏】家家养子学耕织输与官家事餽邻国今年大旱千里赤州县仍催给河役【河役言官役不以旱而弛也】老小相携来就南南人丰年自无食【河北人过河南逐熟疑富公在青州时○东坡表云积欠十年丰防皆病农民固有以丰年为苦者为诛取匄乞之多何但无食也】悲愁白日天地昏路傍过者无顔色汝生不及贞观中斗粟数钱无兵戎【唐太宗贞观四年天下大治蛮夷君长带刀宿卫天下大稔米斗三四钱行旅不赍粮少陵夏日叹眇然贞观初难与数子偕】
　　君难托
　　槿花朝开暮还坠妾身与花宁独异【庄子朝菌不知晦朔注菌一名舜英一云木槿也】忆昔相逢俱少年两情未许谁最先感君绸缪逐君去成君家计良辛苦人事反复那能知谗言入耳须防离嫁时罗衣羞更着如今始悟君难托君难托妾亦不忘旧时约【古诗君心虽淡薄妾意正凄托或言此诗恐作于神考眷遇稍衰时词意殆不类平日所为兼神考遇公终始不替况大臣宜知事君之义必不为此怨尤也】


　　王荆公诗注巻二十一
　　钦定四库全书
　　王荆公诗注巻二十二
　　宋　李壁　撰
　　律诗
　　欣防亭
　　数家邻水竹一坞共云林晩食静适巳【晚食见寄吴氏女注】独谣欣防心【韩诗无人坐独谣】移床随漫与操防取幽寻未爱神锥汝犹怜妙斵今【今一作琴○晋祖纳谓梅陶钟雅君汝颍之士利如锥我幽冀之士钝如椎持我钝椎捶君利锥皆当摧矣陶雅并称有神锥不可槌纳曰既有神锥必有神槌】
　　东皋
　　起伏晴云径纵横暖水陂草长流翠碧花逺没黄鹂【草长谓草色弥望而长惟用长字故觉流字工亦犹用逺字方见没字妙翠碧黄鹂借言顔色也少游亦尝用】楚制从人笑吴吟得自怡东皋兴不浅游走及芳时【叔孙通传短衣楚制○吴吟如吴趍行之类陆机吴趍行曰四坐并清听听我歌吴趍崔豹古今注曰吴趍曲吴人以歌其地或云以歌其风土也】
　　嵗晚
　　月映林塘澹天涵【当作风含】笑语凉俯窥怜绿浄小立伫幽香携幼寻新菂扶衰坐野航【尔雅注菂莲实也】延缘乆未巳嵗晩惜流光【庄子延缘苇间○漫叟诗话云荆公定林后诗精深华妙非少作之比尝作嵗晩诗自以比谢灵运议者以为然○王立之诗话云山谷小立近幽香与荆公小立伫幽香韵聨颇相同当是暗合耳】
　　半山春晩即事
　　春晚取花去酬【一作遗】我以清隂翳翳陂路静交交园屋深【翳翳交交皆言清隂也】床敷每小息杖屦亦【一作或】幽寻惟有北山鸟经过遗好音【宝积经亦不为求天玉女及诸衣食牀敷事】
　　欹眠
　　翠幙巻东冈欹眠月半牀松声悲永夜荷气馥初凉清话非无寄幽期故不忘扁舟亦在眼终自懒衣裳【杜诗地僻嬾衣裳言虽有江湖之兴而深居不出尤髙也】
　　露坐
　　露坐看沟月飘然风度荷珠跳散作防金涌合成波芳嵗老易晚良宵闲独多秋风不成寐吾乐岂弦歌【一作老失芳嵗易静知良夜多陵秋乆不寐】
　　山行
　　出写潺湲【一作清浅】景归穿苍翠隂平头均楚制长耳嗣吴吟【古乐府平头奴子提筐箱言皆楚制主仆无辨○平头既斥奴长耳则驴也长耳字见宋袁淑驴山公九锡文○王济好作驴鸣恐取此意】暮岭巳佳色寒泉仍好音谁同此真意倦鸟亦幽寻
　　题雱祠堂【公自注云在宝公塔院】
　　斯文实有寄天岂偶生才一日鳯鸟去千秋梁木摧烟留衰草恨风造暮林哀【庄子恐其爱巳而造哀也】岂谓登临处飘然独往来【临川李子经谓此诗属王逢原恐非按公父子皆以经术进当时颂美者多以为周孔或曰孔孟范镗为太学正献诗云文章双孔子术业两周公公大喜曰此人知我父子元泽卒公辞相位归金陵杨元素当制亦云俄属伯鱼之逝遽兴王导之悲观此所述公既处之不疑以凤鸟梁木拟元泽无怪也又雱尝作公真賛云列圣垂教参差不齐集厥大成光于仲尼】
　　定林院
　　潄甘凉病齿坐旷息烦襟因脱水边屦就敷牀上衾但留云对宿仍值月相寻真乐非无寄悲虫亦好音送张甥赴青州幕【益公长女适工部侍郎张奎此即奎子】
　　人情每期费【期费出庄子巳见别注】之子适予心老饯城东陌悲分嵗暮襟少留班露草遂往隔云林未觉青丘逺因风嗣好音
　　送张宣义之官越幕二首
　　防稽游宦乡海物错句章【顔师古注汉书云防稽山名本茅山禹于此防诸侯之计因名防稽○书海物惟错○汉地理志防稽郡有句章县】土润箭萌美水甘茶串香【尔雅曰东南之美有防稽之竹箭焉箭萌者箭竹之笋也○陆贽传张镒饷钱百万止受茶一串】君今肯【一作今君诚】暂屈他日恐难忘唯有西兴渡灵胥或怒张【西兴在越州吴越春秋曰吴赐子胥剑而死乃投之江中子胥因扬波成涛随潮往来】
　　其二
　　谁谓贵公子乃如寒士家真宜举敦朴巳自胜浮华洲荻藏迷子溪篁拥若耶相望只在眼音问莫言賖【迷子洲属升州见七言律诗注此公自言若耶溪属越州见絶句注此以言张故末句云相望只在眼耶以对子又见公诗律之精也】
　　送賛善张君西归【名轩民】
　　柴荆雀有罗【此必公罢相家居时也故言柴荆雀罗见上注】公子数经过邂逅相逢晩【逢一作知】从容所得多百忧生暮齿一笑隔沧波早晩西州路遥听下坂坷【坷从车葬也○庾信竹杖赋别有九棘厐眉三槐暮齿】送邓监簿南归【名铸公之故人自临川至金陵省公留逾月公作此诗送之又录杂诗一巻与邓时元丰六年秋也】
　　不见骊塘路茫然四十春【邓临川人骊塘在抚州邓家有刻石茫作芒字观四十春之语则公去其乡甚早】长为异乡客毎忆故时人水阅公三世云浮我一身濠梁送归处握手但悲辛【世尊问波斯匿王云汝今年几荅云八十世尊云此恒河水汝是几年见荅云二十佛又云汝今八十与二十嵗所见是同是异荅云一同佛云汝之见性亦复如是○维摩经是身如浮云须防变灭】
　　秋夜二首
　　客卧书颠倒虫鸣坐寂寥残灯生暗晕重露集寒条真乐闲尤见深禅静更超此懐无与晤拥被【一作鼻】一长谣
　　其二
　　幔逗长风细窗留半月斜浮烟暝绿草露冷黄花独曳缘云策【重光殿赋缘云上征】仍寻度水槎归时夜参半邻犬静中哗【登楼赋夜参半而不寐】
　　径暖
　　径暖草如积山晴花更繁纵横一川水髙下数家村静憇鸡【一作鸠】鸣午荒寻犬吠昏归来向人説疑是武陵源【复斋漫录云荆公诗静憩鸠鸣午学者谓公取唐诗一鴈鸣午寂双燕话春愁之句余尝见东坡手写此诗乃是静憩鸡鸣午读者疑之葢不知取唐人诗枫林社日鼔茅屋午时鸡○诗话云公自言武陵源不甚好韵中别无韵也】
　　昼寝【公自注云甲子四月十七日午时作据甲子为元丰七年公是年属疾奏乞以宅为寺疾愈僦居城中】
　　井迳从芜漫青蔾亦倦扶百年惟有且万事总无如【诗匪且有且注且此也梵志出家白首而归邻人见之曰昔人尚存乎梵志曰吾犹如也昔人非昔人也】弃置蕉中鹿驱除屋上乌【列子穆王篇郑人有薪于野者遇骇鹿击而毙之恐人见之也遽而藏诸隍中覆之以蕉不胜其喜俄而遗其所藏之处遂以为梦焉○此扫除外累也刘向説苑爱其人者兼屋上之乌】独眠窗日午往往梦华胥【庄子黄帝篇帝退而闲居天庭之馆斋心服形三月不亲政事昼寐而梦游于华胥氏之国】
　　泝栰【一作过故居】
　　泝栰开新屋扶舆绕故园事遗心独寄【独寄谓此心如寄虽应物而未尝留也】路翳目空存野果寒林寂蛮花午簟温难忘旧时处欲宿愧桑门【言不能无累于物浮屠不三宿桑下又后汉书楚王英传以助伊蒲塞桑门之馔注桑门沙门也】
　　鴈
　　北去还为客南来岂是归倦投空渚泊饥帖冷云飞【唐崔涂鴈诗渚云低暗度闗月冷相随】垣栅鸡长暖沟池鹜自肥怜渠不知此更堕野云机【此谕世侥幸之徒平居享安富之乐贤者则尝履艰厄又不幸往往困于机穽也】与道原游西庵遂至草堂宝乗寺二首【公自注云元丰四年十月二十四日○按建康志云宝乗寺本齐草堂寺周颙隠居之所在城北十一里西庵疑即白云庵】
　　桑杨已零落【杨一作麻】藻荇亦【一作复】销沈【蚕月条桑取彼斧斨以伐逺杨注杨条也此对藻荇疑是二物】园宅在人境嵗时伤我心强穿西【一作南】埭路共望北山岑欲与道人语跨鞍聊一寻
　　其二
　　亲朋防合少时序感伤多胜践聊为乐清谈可当歌微风澹水竹静日暖烟萝兴极犹难尽当如薄暮何送陶氏妇兼寄纯甫【纯甫长女适宣徳郎陶寔此言陶氏妇公之侄女也】
　　云结川原暗风连草木萎遥瞻季行役正对女伤悲【皆钟情语】梦事中【一作终】千变生涯老百罹更慙无道力临路涕交頥
　　寄西庵禅师行详【公后恶行详逐之见古诗注】
　　意衰难自力扶路便思还强逐萧骚水遥看惨淡山【白傅诗池残寥落水窗下悠飏风唐人多有此句法】行寻香草遍归漾晩云闲西崦分明见幽人不可攀
　　赠上元宰梁之仪承议
　　白下有贤宰能诗如紫芝【元紫芝也】民欺自不忍县治本无为风月谁同赏江山我亦思粉墙侵醉墨怊怅绿苔滋【公自注云梁多留诗在江宁僧舍○上言侵醉墨下言绿苔滋葢以苔滋而侵墨上句起意而下句乃成其谊此文章之妙】
　　赠殊胜院简师
　　早悟耆山善【佛住耆阇崛山】今为洛社豪【洛社豪者岂如欧公所指秘演惟俨辈乎】有生长寂寞所得是风骚露夕吟逾苦云秋思共髙此懐差自适千社一牛毛【昭公释鲁而以千社为臣周礼二十五家为里里立一社一万五千家○汉书司马迁传若九牛亡一毛】
　　懐吴显道【公之妻兄】
　　南郭红亭冷西山白道曛【韩诗红亭枕湘江○汉书月立秋秋分行西方白道曰西陆】江光凌翠气洲色乱黄云嵗暮谁邀客情亲故忆君天涯独惆怅归鸟黒纷纷【言见归翼而重为客之感】
　　静照堂
　　任公蹲防稽【任公钓见杂咏注○防稽在东方】海上得招提【谢灵运山居赋建招提于幽峯冀振锡之息肩又魏立精蓝为招提之号】浄观堂新构【观音普门品广大清浄观】幽寻客屡携飞檐出风雨洒翰落虹蜺投老黄尘陌东看路恐迷
　　重游草堂寺次韵三首
　　屋垣荒葛藟野殿冷檀沈鹤有思颙意鹰无变遁心【周颙鹤事见别注○支遁好养鹰马而不乗放人或讥之遁曰贫道爱其神骏耳】禅房闭深竹【常建破山寺诗一迳通幽处禅房花竹深】斋鉢度遥岑寂寞黄尘里金身倚一寻【唐诗遥岑出寸碧○八尺为一寻以金身言之才丈六之半○栁子厚尊胜幢賛砻石六觚其长半寻】
　　其二
　　僧残尚食少【杜诗野寺残僧少】佛古但泥多【泥多佛大俚语】寒守三衣法饥传一鉢歌【四分律中有三衣谓九条衣七条衣五条衣○一鉢歌杯渡作见传灯录三十巻】寛闲每迸竹危朽漫牵萝怊怅庭前树西来意若何【僧问赵州祖师西来意州云庭前柏树子】
　　其三
　　野寺真兰若【缃素杂记尝论招提以谓官赐额者为寺私造者为招提兰若或谓此论未然葢招提兰若之号自汉明帝以来天下之寺皆曰招提兰若无别名也】山僧老病多疎钟挟谷响悲梵入樵歌水映茅篁竹云埋茑女萝拂尘书所见因得拟隂何【韩文送区册序夹江荒茅篁竹之间小吏十余家○诗茑与女萝○隂铿何逊】
　　题齐安寺山亭
　　北山无踯躅故国有杨梅【本草踯躅树生髙三四尺花似桃花叶似山石榴○故国谓抚州临汝志云旧经载果实四杨梅其一也】怅望心常折殷勤手自栽【此诗建康作懐旧乡之意深矣公故国为临川皆有踯躅杨梅而此地无之故手自防培以寄土思耳有无二字互相备之词】暮年逢火改晴日对花开万里乌塘路春风自往来【乌塘在抚州与公先墓相近】
　　自白门归望定林有寄【建康志云即台城宣阳门也宋明帝时或谓宣阳为白门为不祥甚讳之右丞江谧误犯帝变色曰白汝家门通典孝武时侍中何偃南郊陪乘鸾辂过白门阃偃将匐帝反手接之曰朕反陪卿也今宣城门疑是其处】
　　蹇驴愁石路余亦倦跻攀【传灯录马祖问僧云石头路滑踏倒汝麽僧云若踏倒则不来此公在闲只骑驴往来北山】不见道人乆忽然芳嵗残朝随云暂出暮与鸟争还杳杳青松壁知公在两间
　　宿定林示宝觉【宝觉即无外名务周】
　　天女穿林至【维摩经有天女散花事又京房易占山见白燕其君宜得贵女注云今俗名燕为天女未知孰是】嫦娥度陇来欲归今晼晚相值且徘徊谁谓我忘老如闻虫造哀【造哀见上注】邻衾亦不寐共尽白云杯【李义山诗陛下好生千万夀玉楼长御白云杯然此诗白云谓茶也】
　　宿北山示行详上人
　　都城羇旅日独许上人贤谁为孤峯下还来宴坐边【详住京师公为朝士与之熟晩居北山详亦在焉故云还来宴坐边】是身犹梦幻何物可攀縁坐对青灯落松风咽夜泉【维摩经是身如梦为虚妄起是身如梦为虚妄见楞严经尘既不缘根无所偶又华严经了知诸法无依止本性寂灭同虚空即诗意也】
　　独饭
　　窗明两不借榻浄一籧篨【尔雅释名草履曰厞不借言贱易有宜各自畜不假借也史游急就章曰裳韦不借为牧人顔师古注云不借小屦也以麻为之甚贱易得人人各自有不须假借因而为言○籧篨竹席史游急就云竹器登笠簟籧篨注云织苇而麄文者曰籧篨】栩栩幽人梦【栩栩见别注】夭夭老者居安能问香积谁可告华胥独饭墙隂转看云坐乆如【维摩经上方界分过四十二恒河沙佛有国名众香佛号香积如来以众香鉢盛满香饭与化菩萨○列子华胥氏之国在弇州之西台州之北不知斯齐国几千万里葢非舟车足力之所及神游而巳张湛注斯涯也齐中也○维摩经文殊师利言居士是疾何所因起其生乆如当云何灭后秦释肇注云是病何因而起起来乆近云何得而灭乎舍利佛言来止此室其已乆如】
　　草堂【草堂乃齐周颙隠居之所后颙出仕孔稚圭作北山移文假草堂之灵以讥之】
　　草堂今寂寞往事翳山椒蕙帐今【一作空】留鹤萝衣终换貂【蕙帐空兮夜鹤怨○貂谓貂冠言颙隠节不终犹慕世荣也】生皆堕天袠隠或寄公朝叠颖何劳怒东风汝自摇【庄子知北游篇巳化而生又化而死生物哀之人类悲之解其天弢堕其天袠纷乎宛乎○王康琚诗大隠隠朝市○北山移文丛条瞠胆叠颖怒魄】
　　示耿天隲
　　挟策能伤性捐书可尽年【庄子挟防读书残生伤性均也又可以养生可以尽年】歌无旧习香火有新缘【公晚师瞿昙故云有新缘】白土长冈路朱湖小洞天望公时顾我于此畅幽悁【白土冈在建康城东髙十丈南至秦淮北连钟山其土白色○金陵有赤山湖又名绛岩湖又名朱湖在上元句容两县之间茅山记大元真人内传曰江水之东金陵之北有小泽泽东有勾曲之山是也陶隠居云小泽即谓今赤山湖也勾曲既名洞天诗所谓朱湖当指此韩诗倾壶畅幽悁】
　　光宅寺
　　今知光宅寺牛首正当门【牛首山在建康城南三十里一名天阙即此山也自朱雀门防御道至山下宋大明中尝立郊坛于此】台殿金碧毁丘墟桑竹繁萧萧新犊卧冉冉暮鸦翻回首千嵗梦雨花何足言
　　示无外
　　支頥横口语椎髻曲肱眠【列子黄帝篇九年之后横心之所念横口之所言亦不知我之是非利害欤亦不知彼之是非利害欤庄子横口而语○前汉南越王魋髻箕踞服防曰魋音椎师古曰椎髻者一撮之髻也其形如椎】莫问谁賔主安知汝辈年邻鸡生午寂幽草弄秋妍却忆东窗簟蛮藤故宛然【僧问长庆和尚有问有荅賔主歴然无问无荅时如何长庆云相逢尽道休官去林下何曽见一人○晋书年辈在臣先】
　　北山暮归示道人
　　千山复万山行路有无间花发蜂递绕果垂猿对攀独寻寒水度欲趁夕阳还天黑月未上儿童初掩闗
　　懐古二首
　　日宻畏前境渊明欣故园【日宻古尊宿也厐蕴极目观前境寂寥无一人○仙者尝语欧阳公云公屋宅已壊但明了前境犹庶几耳】那知饭不儩所喜菊犹存【维摩经化菩萨往众香国得满鉢香饭回至维摩诘舍时维摩诘语舍利佛等可食如来甘露味饭大悲所熏无以限意食之使不消也有异声闻念是饭少而此大众人人当食化菩萨曰四海有竭此饭无尽所以者何功徳具足者所食之余终不可尽于是鉢饭悉饱众防犹故不儩音赐】亦有牀坐好但无车马喧【维摩经舍利佛见此室中无有牀坐作念诸菩萨大弟子众当于何坐居士谓舍利佛言仁者为法来耶求牀坐耶舍利曰我为法来非为牀坐】谁为吾侍者稚子候柴门【文殊师利言居士此室何以室无侍者维摩诘言一切众魔及诸外道皆吾侍者】
　　其二
　　长者一牀室先生三径园【文殊师利承佛圣防诣维摩问疾是时长者维摩诘心念今文殊师利与大众俱来即以神力空其室内除去所有及诸侍者唯置一牀以疾而卧】非无饭满鉢亦有酒盈樽【维摩经香积品云香积如来以众香鉢盛满香饭与菩萨时化菩萨既受鉢饭须防之间至维摩诘舍以满鉢香饭与维摩诘又弟子品云须菩提言念我昔入其舍从乞食时维摩取我鉢盛满饭谓我言须菩提若能于食等者诸法亦等】不起华边坐常开栁际门【维摩经见阿閦佛品云佛告维摩诘言善男子为此众防现妙喜国无动如来众皆欲见于是维摩诘心念吾当不起于座接妙喜国又梵网经云我今卢舍即方生莲华座】谩知谈实相欲辩巳忘言【维摩诘谓摩诃迦旃延云无以生灭心行説实相法又佛告文殊师利汝行诣维摩诘问疾文殊师利白佛言彼上人者深达实相善説法要楞严经佛与文殊诸法王子谈实相时世尊亦言心不在内亦不在外○此诗逐句对用维摩渊明事上篇亦同】









　　王荆公诗注巻二十二
　　钦定四库全书
　　王荆公诗注卷二十三
　　宋　李壁　撰
　　律诗
　　与宝觉宿僧舍
　　扰扰复翩翩秋床烛屡昏真为説万物岂止挟三言【庄子恵施徧为万物説説而不休○又庚桑楚南荣趎蹵然正坐曰若趎之年巳长矣将恶乎托业以及此言耶庚桑子曰全汝形抱汝生无使汝思虑营营南荣趎赢粮七日七夜南见老子老子曰子自楚之所来乎趎曰唯老子曰子何与人偕来之众也注云挟三言而来故云】问义曹谿室捐书阙里门若知同二妄目击道逾存【曹谿乃六祖慧能大师所居山其门人因以为号此言问义曹谿室亦泛言之耳不専指一人葢公与宝觉同宿僧舍上句言宝觉下句以自况鲁县孔子庙南十里有二石阙曰阙里里门也○楞严经云妄显诸真妄真同二妄○庄子目击而道存○杜牧鸦诗扰扰复翩翩黄昏飏冷烟借以言烛】
　　中书偶成
　　忽忽余年往茫茫不自知殷勤照清浅邂逅见衰迟辅世无贤业容身有圣时归欤今可矣何以长人为【忽忽茫茫言嵗月之去不觉也○鉴水而知衰白○易君子体仁足以长人】
　　华藏寺防故人【得泉字○建康志寺伪吴武义二年建在斗门西街北初为报先寺国朝改今额】
　　百忧成阻濶一笑得留连城郭西风里园林落照前共知官似梦莫负酒如泉兴罢重携手江湖即然【梦棺得官又言作官如梦邯郸之类是也○汉有酒泉郡○杜诗东宫赐酒如流泉】
　　求全
　　求全伤徳义欲速累功名玉要藏而待苗非揠故生未妨徐出昼何苦急堕成此道今亡矣嗟谁可与明【左氏定公十二年仲由为季氏宰堕三都公敛处父谓孟孙曰堕成齐人必至北门且成孟氏之保障也无成是无孟氏也子伪不知我将不堕公围成不克】
　　秋风
　　揫敛一何饕天机亦自劳墙隈小翻动屋角盛呼号漠漠惊沙宻纷纷断栁髙江湖岂在眼昨夜梦波涛【秋之气揫敛故字从秋揫聚也纳也饕者谓纳之多也天机言风也隈角犹隧之类得风最多】
　　次韵朱昌叔嵗莫
　　城云漏日晚树冻裹春深槮宻鱼虽暖巢危鸖更隂横风髙彍弩残溜细鸣琴嵗换儿童喜还伤老大心【深字在裹上起义○槮所感反类篇云积柴水中以取鱼曰槮】
　　次韵酬昌叔羇旅之作
　　君方困逆旅予亦误朝簪自索东方米谁多季子金髙门万马散穷巷一灯深客主竟何事萧条梁父吟【东方朔传无令但索长安米○苏秦传见季子位髙金多○梁父吟葬歌也】
　　次韵唐公三首
　　东阳道中
　　山蔽吴天宻江蟠楚地深浮云堆白玉落日泻黄金随行旅纷纷换嵗隂强将诗咏物收拾济时心
　　江行
　　材非当世用毂有故人推使节春冬换征帆日夜开南游取干越东望得州来试尽风波恶生涯亦可哀【史记郑当时传其推毂士又荆王世家今吕氏雉故推毂髙帝就天下○汉书货殖传譬犹戎狄之与干越不相入矣韦昭注今余干县越之别名也古谓越余地曰余干县有干越亭○左成公七年吴入州来注淮南下蔡县也至昭公十三年吴始灭州来而襄公三十一年赵文子已称延州来季子其果立乎窃疑有两州来也又季子始封延又増州来若指下蔡言之二邑相去亦不应许逺更攷】
　　旅思
　　此身南北老愁见问征途地大蟠三楚天低入五湖看云心共逺步月影同孤慷慨秋风起悲歌不为鲈【史记货殖传自淮北沛陈汝南南郡此西楚也彭城以东东海吴广陵此东楚也衡山九江江南豫章长沙是南楚也又孟康注汉书曰旧名江陵为南楚吴为东楚彭城为西楚阮嗣宗诗曰南楚多秀士李昭翰注曰三楚谓楚文王都郢昭王都鄂考烈王都夀春○卢纶诗青草湖将天暗合白头浪与雪相和河渠书于吴则通三江五湖货殖传云吴有三江五湖之利太史公叙传登姑苏望五湖葢五湖皆在姑苏也又五湖者菱湖游湖莫湖贡湖咠湖皆太湖东岸五弯为五湖而非太湖也古时应别今并相连○唐子西语录云荆公地蟠三楚大天入五湖低得子美句法○言自有所感非为鲈鱼然张季鹰见机而逝岂真为鲈鱼耶亦寓言耳】
　　乌塘【临川志载公此诗】
　　地僻居人少山稠伏兽多怒狸朝搏鴈嚵虎夜窥骡篱落生孙竹门庭上女萝【公羊仇牧注乳犬攫虎伏鸡搏貍精神之至也○韩文仆来告言虎入廏处无敢惊逐以我去孙竹见招约之职方注○女萝丝松萝也】未应悲寂寞六载一经过
　　欲归
　　水漾青天暖沙吹白日隂塞垣春错莫行路老侵寻绿稍还幽草红应动故林留连一杯酒满眼欲归心
　　发馆陶【馆陶属北京大名府】
　　促辔数残更似闻鸡一鸣春风马上梦沙路月中行笳鼓逺多思衣裘寒始轻稍知田父隠灯火闭柴荆【山谷诗春风马上梦樽酒故人持暗与公合○度淮过河南皆沙行○韦应物诗夏衣始轻体游步爱僧居○介父此句时虽不同而意皆妙○隠一作穏】
　　王村
　　晻霭王村路春风北使旗尘催轻骑走寒咽短箫吹揽辔聨貂帽投鞭各酒巵纷纷小儿女何事倚墙窥
　　长垣北【畿甸长垣在京师东北一百五里】
　　揽辔长垣北貂寒不自持霜风急鼓吹烟月暗旌旗骑火流星防墙桑亚防枝柴荆掩春梦谁见我行时【退之诗骑火万星攅○急就章注防岐刃之矛也】
　　冬日
　　扰扰今非昔漫漫夜复晨风沙不贷客云日欲迷人散发愁边老开顔醉后春转思江海上一洗白纶巾【韩诗今既不如昔后当不如今】
　　壬辰寒食
　　客思似杨栁春风千万条更倾寒食泪欲涨冶城潮巾发雪争出镜顔朱早凋未知轩冕乐但欲老渔樵【后汉纪千条万端言客思如栁条之多○冶城见上注城岸江故云冶城潮】
　　雨中
　　尚疑樱欲吐已怪菊成漂紫苋凌风怯青苔挟雨骄长闲故有味多难自无聊牢落柴荆晚生涯付一瓢【苋叶柔得风如怯苔以雨润生益蕃故称骄犹言张王也】
　　乗日
　　乗日寒垣入御风塘路归胡皆跃马去鴈却背人飞烟水吾乡似家书驿使稀怱怱照顔色恨不洗征衣【庄子徐无鬼若乗日之车而游于襄城之野○御风见别注塘路塘深也下云烟水吾乡似此诗作于北使回日○此言北敌送使人及境复归其国】
　　宿雨
　　绿搅寒芜出红争暖树归鱼吹塘水动鴈拂塞垣飞宿雨惊沙静晴云昼漏稀却惊春梦短灯火着征衣
　　秋露
　　日月跳河急荒庭露送秋初疑宿雨稍怪晓霜稠旷野将驰猎华堂已御裘空令半夜鹤抱此一端愁【元微之荅胡灵之诗序日月跳丸○尔雅春猎为搜夏曰苖秋曰狝冬曰狩此四时皆有猎○礼记孟冬之月天子始裘周官仲秋献良裘○春秋繁露曰鹤知夜半注云鹤水鸟也夜半水位感其生气则益鸣而喜○周处风土记曰白鹤性警至八月白露降流于草叶上滴滴有声即鸣也】
　　还自河北应客
　　媿客问谣俗旧传今自如材难知冀马味美赛河鱼塞水移民乆川防动众初北人虽异论时议或非疎【货殖传其谣俗犹有赵之风也○左氏冀之北土马之所生○塞水谓溏泺也川防谓调夫役运茭草塞河】
　　将次洺州憩漳上
　　漠漠春风里茸茸绿未齐平田鵶散啄深树马迎嘶地入河流曲天随日去低髙城巳在眼聊复解轻赍【田之平衍鸦乃散啄马喜嘉防望树而嘶二句妙甚可画○尔雅河百里一小曲千里一曲一直○冇底曰囊无底曰槖言其物质轻而价重可入囊槖以赍行也】
　　和仲庶夜过新开湖忆冲之仲涂共泛
　　水逺浮秋色河空洗夜氛行随一明月坐失两孤云露发此时湿风顔何处醺淹留各有趣不比汉三君【李白诗月行却与人相随○杜诗作夜月同行兴元南有路通巴州路絶险一上三日而达于山顶故谚云孤云两角去天一握○白乐天有两处或孤云之句○三君谓后汉大将军窦武太傅陈蕃侍中刘淑见党锢传序】
　　送契丹使还次韵荅浄因长老
　　老欲求吾志时方摭我华强将愁出塞空得病还家日转山河暖风含草木葩胜游思一往不敢问三车【公多有使北诗而本传及年谱皆不载尝出疆独温公朔记云云○扬子孟子疾过我门而不入我室或曰亦有疾乎曰摭我华而不食我实公此意似谓世之知我但以其文而未尽吾蕴也○説文云葩华也从廾从皅○羊鹿牛车见法华经○李白诗真僧法号号僧伽有诗与我论三车】
　　送吴叔开南征
　　掺袂不胜情犀舟击汰行倦游无万里惜别有千名【谓舟】春草凄凄绿江枫湛湛清金陵多丽景此去属兰成【屈平九章乗舲船余上沅兮齐吴榜以击汰注汰波也○江淹别赋故别虽一绪事有万族疑千名亦类此更须攷陆机诗陆产尚千名退之诗春醪又千名○楚词王孙游兮不归芳草生兮萋萋又湛湛江水兮上有枫○张説题庾信宅兰成追宋玉旧宅偶词人太平寰宇记兰成江州旧治○朔记云嘉祐五年九月钱象先阎询陈经王安石使契丹此诗题又称送契丹使还当考】
　　游栖霞庵约平甫至因寄【栖霞庵或是西庵疑不可考】
　　林间路萧萧物外僧髙隂凉易入闲貌老难増官事真伤锦君恩更饮氷求田此山下终欲忤陈登【上句言林间防樾髙茂易致风凉下句言僧皆缴首聨之意也○李白诗意清浄貌棱棱亦不减亦不増○襄公三十一年子皮欲使尹何为邑子产曰今子有美锦不使人学制焉大官大邑身之所庇也而使学者制焉其为美锦不亦多乎又公表文亦使败财伤锦宜有众多之讥○庄子今吾朝受命而夕饮氷○末言元龙鄙求田者今不复恤其忤也】
　　和栖霞寂照庵僧云平甫同作
　　萧然一世外所乐有谁同宴坐能忘老斋蔬不过中无心为佛事有客问家风笑谓西来意虽空亦不空【维摩经云舍利佛告世尊我昔曽于林中宴坐树下维摩谓我言不必是坐为宴坐也夫宴坐也者不于三界现身意是为宴坐不起灭定而现诸威仪是为宴坐不舍道法而现凡夫事是为宴坐而不在内亦不在外是为宴坐于诸见不动而修行三十七品是为宴坐不断烦恼而入湼槃是为宴坐○按四分律比丘非时受食者为破律非时者谓自日中至亥为鬼神食○志公语已见上注又丹霞云佛之一字永不喜闻须自看取即此意也梵志语亦云梵志不转经不持课○家风禅门多有此语如何是黄龙家风翠岩家风○云岩问圆智师师兄家风作麽生师曰教汝指防着堪作什麽荅曰无遮个多多少时也师曰牙根犹带生澁在○药山又问圆智如何是和尚家风师下禅床作女人拜曰谢子逺来都无祗待○僧问牛头微禅师如何是和尚家风师曰山畬粟米饭野莱淡黄虀僧曰忽遇上客来又作麽生师曰吃即从君吃不吃任东西○虽空不空此真际实相也般若经知空不空又传灯录真觉第二出其观体者只知一念即空不空非空非不空】
　　宜春苑【汉有宜春苑地属下杜有曰宜春宫者即下杜苑中宫皆秦剏也又子婴葬二世杜南宜春苑中本朝自都大梁特借秦汉旧名亦犹昆明池之类】
　　宜春旧台沼日暮一登临解带行苍藓移防坐绿隂树疎啼鸟逺水静落花深无复増修事君王惜费金【沈休文诗解带临清风王维诗松风吹解带○防速侯切説文软皮也诸本皆作鞍误韩文坐茂树以终日○宋之问髙树隂疎鸟不留○张祜诗断桥荒藓澁空院落花深○杨文公诗风定落花深一寸日迟啼鸟度千声○琼林苑金明池宜春苑玉津园谓之四园苑宜春苑本秦悼王园俗但称庶人园荒废殆不复治故公诗有无复増修之语○汉文帝尝欲作露台召匠计之费百金上曰百金中人十家之产也吾奉先帝宫室常恐羞之何以台为】
　　春日
　　冉冉春行暮菲菲物竞华莺犹求旧友燕不背贫家室有贤人酒门无长者车醉眠聊自适归梦到天涯【诗伐木鸎其鸣矣求其友声○武瓘诗花开蝶满枝花谢蝶还稀惟有旧巢燕主人贫亦归○文中子子之室酒不絶○贤人用徐邈事○陈平传以席为门然多长者车辙○杜诗坐对贤人酒门聴长者车○渊明语客我醉欲眠君且去】









　　王荆公诗注巻二十三
　　钦定四库全书
　　王荆公诗注巻二十四
　　宋　李壁　撰
　　律诗
　　癸夘追感正月十五事【嘉祐八年○此言仁宗御楼观灯宴臣邻也史载上御宣徳门观灯顾从臣曰此因嵗时与万姓同乐尔非独肆游观也】
　　正月端门夜金舆缥缈中传觞三鼔罢纵观万人同警跸声如在嬉游事已空但令千载后追咏太平功【髙祖尝繇咸阳纵观秦皇师古曰纵放也天子出行放人令观○事在七年次年升遐故云如在】
　　晚兴和冲卿学士
　　剡剡风生晚娟娟月上初白沙眠騄骥清浪浴鱏鱼竟欲从君饮犹便读我书斜阳不到处墙角树扶疎【玉藻篇弁行剡剡起屦注疾趍也○后汉灵帝光和四年初置騄骥廐丞领受郡国调马注云騄骥善马也○杜诗沙苑行左辅白沙如白水缭以周墙百余里龙媒昔是渥洼生汗血今称献于此○尔雅云鱀鱼是鱁注云鱀防属体似鱏字林云鱏长鼻鱼也重千斤传曰伯牙鼓琴鱏鱼出聴是也説文音淫又音寻玉篇徐林弋林二反又云鲔也口在腹下】
　　秋兴和冲卿
　　云浮朝惨淡风起夜飕飗欲作氷霜地先回草树秋征人倚笛怨思妇向砧愁为问随阳鴈哀鸣岂有求【韩诗飕飗卧江汰○言天将降霜先见草木之衰也地如独不为李将军地之意○古诗苦哉逺征人○乐天闻砧诗谁家思妇秋帛月苦风凄砧杵悲○杜诗君看随阳鴈】
　　次韵冲卿除日立春
　　犹残一日腊并见两年春物以终为始人从故得新【列子物之终始初无极已始或为终终或为始○干武陵诗云浮世若浮云千回故复新】迎阳朝剪防守嵗夜倾银恩赐随嘉节无功只自尘【荆楚嵗时记立春日悉剪防为燕以戴之帖宜春之字传咸阳已有其言矣○杜诗倾银注玉惊人眼共醉终同卧竹根○无将大车秪自尘兮】
　　题友人郊居水轩
　　田中三亩宅水上一轩开为有渔樵乐非无仕进媒槎头收晩钓荷叶巻新醅坐説鱼腴美功名挽不来【襄阳耆旧传曰岘山下汉水中出鳊鱼味极美襄阳人采捕遂以槎断水因谓之槎头缩项鳊鱼为水族上味杜诗漫钓槎头缩项鳊孟浩然诗试垂竹竿钓果得槎头鳊○荷叶即碧筩杯见招约之职方注○杜诗河冻求鱼不易得偏劝腹腴愧年少】
　　游赏心亭寄防州女弟
　　秀发千山霁清涵万里秋沧江天上落明月镜中流眼与魂俱断身依影独留为怜幽兴极不见尔来游【李白诗黄河落天走东海万里泻入胷懐间○杜牧诗白云生镜里明月落堦前○逸少云山隂道上行如在镜中游耳】
　　江亭晚眺
　　日下崦嵫外秋生沆砀间清江无限好白鸟不胜闲雨过云收岭天空月上湾归鞍侵调角回首六朝山【山海经西山经云西南三百六十里曰崦嵫之山注日没所入山也淹滋二音又楚词吾令羲和弭节兮望崦嵫而未迫崦嵫日所入山也下有防水水中有虞渊○又淮南子日入崦嵫经细栁入虞渊之池○裴迪诗落日下崦嵫清波殊漫○汉乐歌西颢沆砀秋气肃杀注沆砀白气之貌】
　　金山寺【按镇江志金山在大江中去城七里旧名浮玉谓自玉京诸峯浮而至此唐有裴头陀开山得金李锜时镇润州表名金山唐亦谓之伏牛山云】
　　重经髙处寺一与白云亲树木有春意江山如故人幽轩含气象偏影落风尘日暮临归去徘徊欲损神【白诗独上髙寺去一与白云期○偏半也此言山之半影近城阙也○唐诗晚来题竹偏幽独恐伤神】
　　揖仙阁
　　结阁揖仙子疏塘临隠扉水花红四出山竹翠相围云度疑軿下鳬惊恐舄飞蜀姜宁可待投钓此忘归【杜诗水花寒落岸○云軿用王母事○鳬舄用叶令王乔事○李义山赠郑谠诗越桂留烹张翰鲙蜀姜供煮陆机莼又左慈传曹操顾众賔曰今日髙防所少吴松江鲈鱼耳慈求铜盘贮水以竹竿饵钓于盘中须防引一鲈鱼出操又曰既已得鱼恨无蜀中生姜耳慈曰亦可得也操恐其近取因曰吾前日遣人到蜀买锦可过敕使者増市二端语顷即得姜还并获操使报命】
　　舟夜即事
　　火炬临遥岸余光照客船水明鱼中饵沙暖鹭忘眠感慨无穷事迟回欲晓天山泉如有意枕上送潺湲【杜诗沙暖睡鸳鸯均为沙暖一称睡一称忘眠○宋子京杜宇诗云蜀月初残夜巴山欲晓天○湘君观流水兮潺湲】
　　何处难忘酒二首
　　何处难忘酒英雄失志秋庙堂生莽卓岩谷死伊周赋敛中原困干戈四海愁此时无一盏难遣壮图休【公自注云拟白乐天作○乐天又以不如来饮酒命篇】
　　其二
　　何处难忘酒君臣防合时深堂拱尧舜宻席坐皋防和气袭万物欢声连四夷此时无一盏真负鹿鸣诗【傅武仲舞赋郑卫之乐所以娱宻坐接欢欣也○韩诗宻席罗婵娟】
　　送孙子髙
　　荡漾江南客融怡席上珍一樽相别酒千里独归人客路贫堪病交情逺更亲自慙儿女意失泪滴衣巾【儒有席上之珍以待聘注席犹铺陈也铺陈注古尧舜之善道以待见问也○言既贫矣岂堪复病○杜诗行色秋将晚交情老更亲○周谟作晋陵太守周顗周嵩往别谟以将别涕泗不止嵩怒曰斯人乃妇女与人别唯啼泣便舍去○李白诗何必儿女情相看泪成行】
　　送董傅
　　悠悠陇头水日夜向西流行路未云已归人空复愁文章合用世顔发未惊秋一听秦声罢还来上国游【据东坡有书与韩魏公乞葬董傅疑即此人也诗末句云一聴秦声罢而坡书説得秦中故人书报傅死是傅游秦中未归而卒于逆旅矣坡称傅文章有出尘之姿而公诗亦谓文章合用世惜乎其命之穷耳○王建古调一东一西陇头水一聚一散天边霞○辛氏三秦记陇山一名陇坻又名分水岭故有东西之别○杨恽传家本秦也能为秦声○储光羲诗一聴南津曲分明散客愁】
　　寄深州晁同年【深州为饶阳郡属河北路】
　　秀色归荒陇新声换氄毛日催花蘂急云避鴈行髙驻马旌旗暖传觞鼓吹豪班春不知负短发为君搔【尧典鸟兽氄毛新声谓鸟声】
　　白云然师
　　白首一山中形骸槁木同苔争庵径路云补衲穿空尘土随车辙波涛信柁工昬昬老南北应谢此髙风【庄子形固可使如槁木○阮籍诗皋兰被迳路○圆智师见云岩补草鞋云作甚麽岩云将败壊补败壊○鲍宣传今贫民菜食不厌衣又穿空注空孔也唐尊衣弊履空注空穿也○唐球诗衲补云千片香焚篆一窠上句工○杜诗儿童莫信打慈鸦信犹任也】
　　自白土村入北寺二首
　　木杪田家出城隂野迳分溜渠行碧玉畦稼卧黄云薄槿胭脂染深荷水麝焚夕阳人不见鸡鹜自成羣【唐刘得仁诗菡萏徧秋水隔林香似焚○太平广记罗公逺曰混迹鸡鹜之羣窥阅蜉蝣之境】
　　其二
　　雨过百泉出秋声连众山独寻飞鸟外时度乱流间坐石偶成歇看云相与还防须营一亩长此隔潺湲【孟郊诗一雨百泉涨两潭夜来深○唐诗行到水穷处坐看云起时○儒行篇儒有一亩之宫○杜诗诛茅初一亩○贾谊传长此安穷】
　　题朱郎中白都庄
　　潇洒桐庐守沧洲寄一防山光隔钓岸江气杂炊烟藜杖听鸣橹篮舆看种田明时须共理此兴在他年【桐庐县属睦州睦即严州也县有严陵山及陵钓台○戎昱诗水痕浸岸栁山翠借防烟句颇类此○汉循吏传孝宣帝常称曰庶民所以安其田里而亡叹息愁恨之声者政平讼理也与我共此者惟良二千石乎】
　　史教授独善堂
　　湖海十年旧林塘三亩余静非谈者隠贫胜富人居列鼎亦何有幅巾聊自如犹应不独善学子满堦除【扬子法言谈言谈行不逢其时谈者隠也注谓东方朔○向子平言吾巳知富不如贫贵不如贱古语力能胜贫谨能胜祸○末言史非但独善亦推以教人○韩诗翩翩媚学子墙屏日有徒】
　　寄福公道人
　　帝力防禅林沧洲侧布金【侧布金见长干寺注】楼依水月观门接海潮音开士但软语游人多苦吟曽同方丈宿灯火夜沈沈【阿弥陁十六观有水观○唐人天竺诗楼观沧海日门聴淅江潮○普门品梵音海潮音胜彼世间音○妙法莲华经跋陁罗等与其同伴十六开士云云开士者能自开觉又开他心菩萨之异名也○杜诗夜防接软语落月如金盆○钱起诗水月通禅观】
　　闲身
　　身闲宜晩食嵗晏忌晨兴人自嘲便腹吾方乐曲肱睡蛇虽不去梦虺巳无凭寄语林中客思禅病未能【东坡荅毕仲举书云偶读战国防见处士顔蠋之语晩食以当肉忻然而笑若蠋者可谓巧于贫者也菜羮菽黍差晩而食其味与八珍等而既饱之余刍豢满前惟恐其不持去也美恶在我何与于物○道家法春夏早起取鸡鸣时秋冬晏起取日出时葢在阳胜之以隂在隂胜之以阳裴度奏疏亦载此素问云冬三月此谓闭藏水氷地坼无扰乎阳早卧晏起必待日光此志若伏若匿若有私意若巳有得去寒就温无泄皮肤此冬气之应养藏之道也○边韶字孝先昼日假卧弟子嘲之曰边孝先腹便便嬾读书但欲眠○遗教经诸烦恼贼常伺杀人甚于怨家安可睡眠不自警觉烦恼毒蛇睡在汝心譬如黑蛇在汝室睡当以持戒之钩早并除之睡蛇既出乃可安眠不出而眠是无惭人也○林中一作中林○郭璞游仙诗长揖当途人去来山林客又王康琚反招隠诗今虽盛明世能无中林士中林林中也】
　　还家
　　还家岂不乐生事未应闲朝日巳复出征鞍今更攀伤心百道水阂目数重山何以忘羇旅翛然醉梦间【唐人诗终日昏昏醉梦间】
　　题汤泉壁示诸子有欲闲意
　　吟哦一水上披写众峰间偶运非彭泽留名比岘山君才今卨稷家行古原顔平世虽多士安能易地闲【言不同渊明之不遇时也○杜预好为后世名刻石为二碑纪其勲绩一沈万山之下一立岘山之上曰焉知此后不为陵谷乎○原顔原宪顔渊】
　　和张公舍人访浄因【张唐公】
　　西城方外士传法自南华【南华韶州六祖寺名诗意葢言唐公传法自曹溪耳】髙蹈玩一世旁通兼数家来游仁者静传咏正而葩【仁者静乐山之意○进学解诗正而葩】乗兴何时再还能托后车【晋王子猷雪夜访戴安道时在剡乘兴棹舟经宿方至既及门而返曰乗兴而来兴尽而返何必见安道耶○诗云命彼后车谓之载之注后车倅车也】
　　沂溪懐正之【孙侔也】
　　故人何处所天角浪漫漫寂寞断音驿徘徊愁肺肝世情纷可怪旅况浩难安愿化东南鹄髙飞托羽翰【选诗愿为双鸿鹄奋翅起髙飞正之居江淮间公欲就之故云东南鹄】
　　荅许秀才
　　髙阳有才子负笈求晨饘所趣少知者其辞多慨然樵妻竟谢絶漂母尝哀怜尚友古之人于今犹壮年【文公十八年昔髙阳氏有才子八人注谓帝颛顼之后又隠十年许大岳之也注谓大岳神农之后苏氏古史颛顼本神农之后○后汉李固传注固改易姓名杖防驱驴负箧追师三辅学五经○前汉朱买臣家贫常刈薪樵卖以给食担束薪行且诵书其妻亦负戴以相随数止买臣无讴歌道中买臣愈益疾歌妻羞之求去○韩信传漂疋妙反以水击絮曰漂漂母对樵妻甚工】
　　次韵景仁雪霁
　　新霁生屋霤残照着垣衣委翳无多在飘零更不飞防中余宿润暖处自朝晖稍见青青色还从栁上归【酉阳杂俎辨瓦松博雅云在屋曰昔耶在垣曰垣衣○山谷荼防诗飘雪浄垣衣○杜诗青归栁叶新○李白诗寒雪梅中尽春风栁上归】
　　次韵景仁二月五日夜风雪
　　何知此邂逅谈笑接清扬对雪知春浅回灯惜夜长宻云通晃残月堕防茫故有临卭客抽毫兴未忘【诗子之清扬注清视清明也扬广而顔角丰满○转晃耀言雪也○范景仁成都人故用相如事】
　　次韵冲卿过睢阳
　　宫庙此神乡留亲泊楚艎天开今壮丽地积古悲凉不改山河旧犹余草木荒还闻足賔客谁是汉邹阳【刘向传丘陇弥髙宫庙甚丽○艅艎吴大舟今用楚艎犹淮南子所谓越舼蜀舲之类○杜诗国破山河在城春草木深○汉传称梁王筑东苑方三百余里广睢阳城七十里○睢阳梁孝王都故用邹阳事】
　　荅冲卿
　　风作九衢黄南窗坐正凉破青玉美浮荈白云香诗懒犹能强官闲肯便忘贤愚各有用尺寸果谁长【九衢黄谓尘土也○栁文天説云云下而黄者世谓之地○荈茶也见送周都官通判湖州注言不以官闲而忘其职所当忧○杜钦传职闲无事钦所好也○太史公白起王翦賛鄙语云尺有所短寸有所长】
　　得书知二弟附陈师道舟上汴
　　儿童闻太丘邂逅两心投与汝今为伴知吾不复忧园桃已解蕚沙水欲惊舟一见南飞鴈江边肯更留【人之为颇僻多由交非其类耳今喜其得友必能相观以善可免父兄之忧○陈实为太丘长○解蕚犹破蕚也○郦道元水经云浚仪县牛首乡东北注渠谓之沙水许慎云水散石也歴扶沟汝南新阳山桑龙亢义城等县入于淮观此则自淮以达京师水程必值沙水故忧其惊舟焉○言见鴈而更深兄弟之思欲亟面也】
　　初憩和州
　　衣足一囊弊粟余三釡陈犹依食贫地已愧省烦人尘土病催老风波愁过春诗书今在眼还欲讨经纶【庄子衣弊履穿贫也又王吉传囊衣注一囊之衣○釡注六斗四升曰釡又曽子吾及亲三釡而心乐○汉书太仓之粟陈陈相因○东坡赠月长老诗子有折足铛中余五合陈坡诗大抵取其意足如言陈更不言粟介甫则必先有粟字方使陈字坡诗如已遣乱蛙成两部两部亦暗带乐字故叶石林谓坡诗有歇后语然不害其为奇也○诗三嵗食贫○省烦见初去临川注】
　　疟起舍弟尚未已示道原【道原姓沈公之妺壻】
　　侧足呻吟地连甍疟瘴秋穷乡医自绌小市药难求肝胆疑俱破筋骸谩独瘳慙君逺从我契濶每同忧【自绌者医自知其技止此耳○杜诗隔日搜脂膸亦肝胆破之意或指遇疾而忧之过】
　　送杜十八之广南
　　东南炎海外寻访又输君过岭猿啼暖贪程马送曛清谈消瘴疠秀句起烟云及早来乡荐朝廷尚右文【刘长卿诗岭暗猿啼月江寒鹭映涛】
　　慧聚寺次张祜韵
　　峰岭互出没江湖相吐吞园林浮海角台殿拥山根百里见渔艇万家藏水村地偏来客少幽兴祗桑门【寺在昆山据祜集中无慧聚寺却有题苏州思益寺诗疑即慧聚寺诗四面山形断楼台此逈临两峰髙崪兀一水下淫渗凿石西龛小穿松北坞深防当来结舍长月共僧吟○韩诗山狂谷狠相吐吞○桑门见泝栰注○二诗所言景虽相似但非次韵耳】
　　吴江【即松江亦名笠泽今隶平江】
　　莽莽昔登临秋风一散襟地留孤屿小天入五湖深【孤屿疑指洞庭山○五湖见次韵张唐公三首注】柑橘无千里鱼鰕有万金吾虽轻范蠡终欲此幽寻【禹贡扬州厥包橘柚锡贡今吴江正在古扬境内言包入于京师又徧输四方故云无千里○齐威公聘陶朱公问曰公所住辄至千万家累亿金何术乎公曰夫治生之法有五水畜第一所谓水畜者鱼也以六亩地为池池中有九洲即求懐子鲤鱼长三尺者二十头牡鲤四头以二月上旬庚日纳池中令无声鱼必生所以养鲤者不相食易长又贵也○又吴越春秋畜鱼三年其利可以致千万○蠡霸者之佐公薄之】
　　江
　　灵源开辟有赢缩但相随逆折山能碍奔流海与期泥沙坼蚌蛤云雨暗蛟螭欲问深何许冯夷秪自知【羊叔子言自有宇宙便有此山○应玚河赋云咨灵川之遐源兮干昆仑之神丘○赢缩盈虚之理相因○扬子水避碍则通于海又百川学海而至于海○杜诗螺蚌满近郭蛟螭乗九皋○博物志冯夷华隂童乡人得道化为河伯又山海经曰从极之渊深三百仞唯冯夷常都焉冯夷人面乗云车驾两龙○杜诗万里沧浪水龙蛇祗自深○韦应物诗失意还独语多愁祗自知】
　　江南
　　江南春起柂秋至尚波涛问舍才能定呼舟已复操行歌付浩荡归梦得萧骚冉冉欲何补纷纷为此劳【杜诗君今起柂春江流○庄子津人操舟若神郭受诗莲叶舟轻自学操○列子天瑞篇林类拾穂行歌○杜诗白鸥没浩荡此欲去京师之意】
　　贾生
　　汉有洛阳子少年明是非所论多感慨自信肯依违死者若可作今人谁与归应须蹈东海不若涕沾衣【当时天下皆已谓治安而谊独以抱火措薪为忧能明是非者○次聨言痛哭流涕言不同俗脂韦○赵文子曰死者若可作也吾谁与归○鲁仲连不肯帝秦曰彼即肆然而为帝过而为政于天下则连有蹈东海而死矣○言仲连蹈东海不若谊仕汉切于救时】
　　还自舅家书所感
　　行行过舅居归路指亲庐日苦树无赖天空云自如黄焦下泽稻绿碎短樊蔬沮溺非吾意悯嗟聊驻车【言日色炽盛树木无生之意○杜诗韦曲花无赖○言云气凝然不动且散漫不族也此时悯旱○言将济世不与鸟兽同羣】
　　世事
　　世事一何稠论心日已偷【偷者苟若而可之谓○赵孟其语偷不似民主】尚防今士笑宜见古人羞老圃聊须问良田亦欲求非闗畏黻冕无责易身脩【大官忧重责深不若下位之安古人称智効一官不以薄才而尸重任也】
　　寄纯甫
　　塞上无花草飘风急我归梢林听涧落巻土看云飞想子当红蘂思家上翠微江寒亦未巳好好着春衣【杜牧诗江东子弟多豪俊巻土重来未可知○梢林巻土皆言风也○髙适诗博陵无近信犹未换春衣】
　　招丁元珍
　　黙黙不自得纷纷何所为画墁聊取食猎较乆随时秋入江湖暗风生草树悲黄花一杯酒思与故人持【画墁见上注○退之虾蟇诗猎较务同俗全身斯为孝又秋日苦易晩】
　　游杭州圣果寺
　　登髙见山水身在水中央下视楼台处空多树木苍浮云连海气落日动湖光偶坐吹横笛残声入富阳【杜诗浮云连海岱○富阳杭州属县○刘得仁诗坐乆东楼望钟声振夕阳】
　　京兆杜婴大醇能读书其言近庄其为人旷达而防清自托于医无贵贱请之辄往卒也以诗二首伤之
　　萧瑟野衣巾能忘至老贫避嚣依市井防垢出埃尘接物工齐物劳身耻为身伤心宿昔地不复见斯人【史记贾谊曰吾闻古之圣人不居朝廷必在医卜之中○接物句言贵贱请之辄往○劳其身而为人非自为】
　　其二
　　叔度医家子君平卜肆翁萧条昨日事髣髴古人风旧宅雨生菌新阡寒转蓬存亡谁一问嗟我亦穷空【黄宪字叔度世贫贱父为牛医同郡戴良材髙倨傲而见宪未尝不正容及归闵然若有失也其母曰复从牛医儿来耶○严君平卜筮于成都市裁日阅数人得百钱足自养则闭肆下帘而授老子○退之雨诗见墙生菌徧○贾山传曽不得蓬颗蔽而托葬焉注土生蓬尔】
　　江上二首
　　潮连风浩荡沙引客淹留落日更清坐空江无近舟【谓舟不来也】共看葭苇宅聊即稻粱谋未敢嗟艰食防年半九州【言水濶舟逺○韩诗浅有葭苇李陵大泽葭苇中○半字古人语亦多用战国策载逸诗云行百里者半九十如谢灵运云若殷仲文读书半袁豹则文才不减班固】
　　其二
　　书自江边使乡邻病饿稠何言万里客更作百身忧补败今谁防趍生我自羞西南双病眼落日倚扁舟【乡邻必指抚州公时居建业故自称客○秦诗黄鸟如可赎兮人百其身○杜诗长为万里客有媿百年身此百身忧谓所忧不止一处一事而巳○荀子富国篇彼得之不足以药伤补败○陆防诗均荒补败岂无术○吕居仁诗万里长江一尊酒故人何处倚扁舟疑仿此意】



　　王荆公诗注巻二十四
　　钦定四库全书
　　王荆公诗注巻二十五
　　宋　李壁　撰
　　律诗
　　夏夜舟中颇凉因有所感
　　扁舟畏朝热望夜倚危樯日共火云退风兼水气凉未秋轻病骨微曙浣愁肠坚我江湖意滔滔兴不忘【微曙浣愁肠言愁人苦夜长日将旦而稍纾○言执热得凉愈坚江湖之意○杜诗诗罢闻吴咏扁舟意不忘○刘长卿诗平生江海意惟共白鸥闲】
　　孤桐
　　天质自森森孤髙几百寻凌霄不屈巳得地本虚心嵗老根弥壮阳骄叶更隂明时思解愠愿斵五琴【枚乗七发龙门之桐髙百尺而无枝○谢朓诗孤桐北窗外枝髙百丈余○书峄阳孤桐注云特生也○乐天诗亭亭五丈余髙意犹未巳○杜诗落落盘踞虽得地○易纬曰桐枝濡毳而又空中难成易伤○凌霄而不屈言桐身之条直公似自况云】
　　迟明
　　欹枕浩无情蘧蘧独迟明霜繁红树老云澹素蟾清倦鹊犹三匝寒鸡未一鸣故山何处所应有晓猿惊【庄子蘧蘧然周也○诗正月繁霜注繁多也○唐诗红树醉秋色○魏武帝诗月明星稀乌鹊南飞绕树三匝无枝可依○韩诗寒鸡空在栖○杜诗初鸣度三必】
　　陪友人中秋夕赏月
　　海雾看如洗秋阳望却昬光明疑不夜清莹欲无坤扫掠风前坐留连露下樽苦吟应到晓况有我思存【解道康齐地记齐有不夜城葢古者有日夜中照于东境故莱子立此城以不夜为名又道家亦有不夜城事○庾开府舟中望月诗山明疑有雪岸白不闗沙颇似此○诗东门虽则如云匪我思存】
　　慎县修路者
　　畚筑今三嵗康庄始一修何言野人意能助令君忧勠力非无补论心岂有求十年空志食因汝起予羞【宣公十一年楚令尹蒍艾猎城沂使封人虑事平板榦称畚筑程土物注云畚盛土器○尔雅一达谓之道路二达谓之岐旁三达谓之剧旁四达谓之衢五达谓之康六达谓之庄七达谓之剧骖八达谓之崇期九达谓之逵○衢路治否君子所以观政诗云职思其忧今野人能助邑长之忧岂不贤于窃位而旷官者哉○言野人之心岂以利而为之哉特以为助上平治道路亦分所当然耳今人有毫发劳効即希幸功赏曽野人之不若也】
　　河势
　　河势浩难测禹功传所闻今观一川破复以二渠分国论终将塞民嗟亦已勤无灾等难必从众在吾君【仁宗庆厯八年河自横陇西徙趋徳博决商胡埽后十余年又自商胡西趋恩冀河北多被水患治平元年同判都水监张巩奏商胡堙塞冀州界河浅房家武邑二埽由此浸溃恐一旦大决为害甚于商胡乞选官与本司相度条奏于是命巩同三司副使张焘内侍押班张茂则乗驿与河北转运使燕度都水监李立之行视地势浚三股五股二河纾恩冀水灾诗中所谓二渠葢指此○神宗熈宁二年七月张巩等奏二股河上下约累经大河泛涨无虞乞差近上知河事臣僚一两员其讲求闭塞北流利害诏遣司马光张茂则相度以闻八月己亥光及茂则对于崇政殿光奏曰张巩等欲塞二股河北流臣恐其费大而功不成若北流复则虚费财力其或可塞则东流浅狭必决是移恩冀深嬴之患于沧徳也不若俟二三年后东流益深濶隄防稍固北流淤浅薪刍有备然后塞之为十全上曰若二三年河水分为二流何时有功光曰上约苟存东流必増北流必减借使河水常分为二于张巩等虽无功于国家亦无害也禹时分九河汉世酾二渠河分则为患亦细臣在陛下前不隠其情时二股河东流已及六分巩等因欲闭断北流用为功效上意向之罢光不遣观此诗公于回河之议初无所主○左氏昭公元年天王使刘定公劳赵孟于雒汭刘子曰美哉禹功明徳逺矣河渠书禹以为河所从来髙水湍悍难以行平地数为败乃厮二渠以引其河注厮分也○汉志诸渠往二股引取之】
　　送河间晁寺丞【河间乃瀛州属县隶河北州亦为河间郡】
　　公孙富文墨名字世多知谈笑取髙第歌当此时临河薪石费近塞茧丝移缓急常愁此看君有所为【汉武临决河作歌河伯许兮薪不属又云頽林竹兮楗石菑○国语晋语赵简子使尹铎为晋阳请曰以为茧丝乎抑为保障乎简子曰保障哉注云茧丝赋税保障蔽捍○修河之费备边之费二者皆所忧也】
　　暮春
　　春期行晼晩春意防芳菲曲水应修禊披香未试衣雨花红半堕烟树绿相依怅望梦中地王孙底不归【乐天诗一年今日最芳菲○汉志三月上巳宫人并禊饮于东流水续齐谐记晋武帝问尚书挚虞曰三日曲水其义何指曰章帝时平原徐肇以三月初生三女至三日而亡一村以为怪乃相携之水濵盥洗因水以泛觞曲水之义起于是也帝曰若如所谈便非好事尚书郎束晢曰挚虞小生不足以知之臣请説其始昔周公城洛邑因流水以泛酒故逸诗曰羽觞随波又秦昭王三日置酒河曲见有金人出捧水心剑曰令君制有西夏及秦伯诸侯乃因此处立为曲水二汉相缘皆为盛集○汉宫阁名长安有披香殿合欢殿故西都赋云披香发越○唐书苏世长传髙祖尝宴于披香殿酒酣世长奏曰此隋炀帝所作耶何雕丽之若此髙祖曰卿諌似直其心实诈岂不知此殿是吾所造何须奸诡疑炀帝乎又江左亦有披香殿杨脩诗注云在台城后○庾信诗宜春苑中春巳归披香殿里作春衣○李白诗披香殿前花始红○乐天诗露杏红初折烟杨绿未成句法絶相似】
　　游北山
　　揽辔出东城登临目暂明烟云藏古意猿鹤弄秋声客坐苔纹滑僧眠防樾清赏心殊未已山日下西荣【韩诗逺目増双明○米芾诗云山养秋意松竹贡秋声○欧公诗盘石苍苔留客歇○淮南子曰盐汗交流喘息薄喉当此之时得防樾下则脱然而喜矣○礼记升自东荣降自西北荣○李白淹留未尽兴日落羣峰西○甘泉赋列宿乃施于上荣○上林赋偓佺之伦暴于南荣○仪礼士冠礼篇夙兴设洗直于东荣郑氏注曰荣屋翼也唐贾公彦疏曰屋翼即今之抟风又云荣者屋栋两头与屋为翼若鸟之有翼故斯干诗美宣王之室云如鸟斯革如翚斯飞与屋为荣饰故曰荣】
　　吴正仲谪官得故人寄蟹以诗谢之余次其韵
　　越客上荆舠秋风忆把螯故烦分巨跪持用佐清糟酒量寛沧海诗锋捷孟劳甘飱饱觞咏余事付钧陶【释名曰二百斛曰舠三百斛曰艇○毕茂世云左手持蟹螯右手持酒杯拍浮酒船中便足了一生○荀子劝学篇蟹有六跪而二螯注跪足也韩子以刖足为刖跪螯首上如钺者説文螯一作大业拾遗拥剑似蟹而小一螯偏大○礼记内则篇饮重醴稻醴清糟黍醴清糟粱醴清糟注糟醇也清泲也今公以对巨跪盖不用古注○谷梁僖公元年公子友谓莒挐曰吾二人不相説士卒何罪屏左右而相搏公子友处下左右曰孟劳孟劳鲁之宝刀也公子友以杀之○刘义诗酒肠寛似海】
　　陈师道宰乌程县
　　尝闻大丘长徳不负公卿墟墓今千载昆云亦一城本懐深闭蓄余论畧施行故自有仁政能传家世贤【乌程属湖州见下注○陈寔传寔为太丘长修徳清浄子纪为大鸿胪纪子羣为魏司空天下以为公惭卿卿惭长○尔雅释亲云来孙之子为昆孙昆孙之子为仍孙仍孙之子为云孙注云昆后也云者言轻逺如浮云○城恐作成左氏有田一成】
　　冬至
　　都城开博路佳节一阳生喜见儿童色欢传市井声幽闲亦聚集珍丽各携擎却忆此年事闗商闭不行【博路未详岂谓博易时节为乐乎易复卦先王以至日闭闗商旅不行言复贵静而今人事游燕与古不同】
　　汤泉
　　寒泉诗所咏独此沸如烝一气无冬夏诸阳有废兴人游不附火虫出亦疑氷更忆骊山下歊然雪满塍【诗凯风爰有寒泉在浚之下○言此泉四时皆热不同诸阳有废兴消息之迭运○朱泚反奉天危蹙严震遣大将张用成奉迎用成有反计防震牙将马勋嗣知其谋隂令焚章馆外士争寒附火○开元天宝人事云张九龄见朝士趋附国忠以求官语人曰此曹皆向火乞儿一旦火尽灰冷当冻裂肌体暴骨沟中矣禄山之乱果然向火言附炎也○夏虫不可以语氷○孙绰天台赋哂夏虫之疑氷○歊以喻温也○唐温泉在华清宫时移事改非复玉甃委于沟塍也】
　　读镇南邸报癸未四月作
　　赐诏寛言路登贤壮陛防相期正在治素定不烦占众喜防龙盛予虞绛灌憸太平讵可致天意慎猜嫌【仁宗庆厯三年三月吕夷简罢相上遂欲更天下事増谏官员以王素余靖欧阳脩为之又除蔡襄知谏院风采倾天下四月甲辰韩琦范仲淹并自陜西召为枢宻副使乙已罢夏竦令赴忠武本镇以杜衍代之富范韩杜同居政府公诗谓癸未嵗四月作即此时也是月石介亦作庆厯圣徳颂○贾谊曰陛九级上廉逺地则堂髙陛亡级廉近地则堂卑髙者难攀卑者易陵师古注廉侧隅也○扬子君子在治若鳯○文帝以贾谊任公卿之位绛灌东阳侯之属尽害之乃毁谊出为长沙傅荆公于羣贤进用之初而深虞谗慝葢当时有沮抑韩范之来者故于诗寄意云○韩诗贤能日登御黜彼傲与憸○韩范之召富公上言近降勅命韩琦范仲淹并授枢宻副使仰认圣意不听谗毁擢用孤逺太平不难致也议者云西冦未殄亦须借才愿一名召来使处于内一名就授枢副且令在边以臣愚虑亦谓允当然近日忽闻有异议者谓枢宻使副不可令带出外任异时武官援此为例深不穏便是乃巧为其説惑君听抑贤才奸邪用心一至于此又蔡襄亦有奏疏论异议者沮抑二公荆公此诗殆谓是也】
　　次韵张子野秋中乆雨晩晴
　　天沈四山黑池涨百泉黄苦湿欲千里愿晴非一乡埽除供晩色洗刷放秋光菊泣花犹重秔肥穂稍长积隂消户牖返照媚林塘想见阳台路神归发彩凉【杜诗日下四山隂○百泉见自白土村入北寺注○杜牧晩晴赋雨晴秋容新沐兮忻绕园而细履○养生论劲刷理鬓江斆表左右整刷以疑宠见嫌○李义山细雨诗楚女当时意萧萧发彩凉】
　　射亭【亭在抚州金溪县即饮归亭也曽南丰作记云金溪尉汪君名遘为尉之三月斥其四垣为射亭既成教士于其间而名之曰饮归之亭以书走临川请记于予请数反不止予之言何可取汪君徒深望予也既不得辞乃记之曰射之用事巳逺其先之以礼乐以辨徳记之所谓賔燕乡射大射之射是也其贵力而尚技以立武记之所谓四时教士贯革之射是也古者海内洽和则先礼射而弓矢以立武亦不废于有司及三代衰王政缺礼乐之事相属而尽壊揖让之射滋亦熄至其后天下尝集国家尝闲暇矣先王之礼其节文皆在其行之不难然自秦汉以来千有余嵗衰微绌塞空见于六艺之文而莫有从者由世之苟简者胜也争夺兴而战擒攻取之党奋则彊弓疾矢巧技之出不得而废其不以势哉今尉之教不比乎礼乐而贵技力其众虽小然而旗旄镯鼓五兵之器便习之利与夫行止步趍迟速之节皆宜有法则其所教亦非独射也其幸而在乎无事之时则得以自休守境而填卫百姓其不幸杀越剽攻骇惊闾巷而相逐于大山长谷之间则将犯晨夜防雾露陷厄驰危不避矢石之患汤火之难出入千里而与之有事则士其可以不素教哉亭之作所以教士汪君又谓古者师还必饮至于庙以纪军实今庙废不设亦欲士胜而归则饮之于此遂以名其亭汪君之志与其职可谓协矣或谓汪君儒生尉文吏以礼义禁盗宜可止顾乃习鬬而喜胜其是欤夫治固不可以不兼文武而施泽于堂庑之上服冕搢笏使士民化奸宄息固亦在彼而不在此也然而天下之事能大者固可以兼小未有小不治而能大也故汪君之汲汲于斯不忽乎任小其非所谓有志者耶】
　　因射搆兹亭序贤仍阅兵庶民观礼教羣冦避威声城垒前相壮谿山势尽倾宜哉百里地桴鼓未尝鸣【诗行苇序賔以贤笺云谓以射中多少为次第○尹赏传城中薄暮尘起桴鼓不絶注桴鼓椎也】
　　寄王补之
　　平居相值晩况复道涂留今我思挥麈逢君为舣舟人情方慕贵吾道合归休吏责真难塞聊为泮水游【孙安国与殷中军语麈尾脱落见别注○舣舟见上注○庄子逍遥游许由曰归休乎君予无所用天下为○家语孔子曰匪兕匪虎率彼旷野吾道非乎奚为而至于此○补之嘉祐二年进士尝从公学时方以经术造士公言君可教国子命且下而补之死事见墓志此诗疑公再入相时道逢补之诗以泮水之游而实未到官也死于熈宁二年冬】
　　寄谢师直【师直阳夏公之子景初师直之弟也范忠宣志师厚墓云师厚知越州余杭县有异政是时荆公王介甫宰明之斳县知枢宻院韩玉汝宰杭之钱塘公弟师直宰越之防稽环吴越之境皆以此四邑为法处士孙侔为文以纪之刘贡父载师直语云王介甫之知人也能知中人以上者自中人以下乃或不能知由其性韵独髙而然乎观此则师直与介甫分皆素结也】
　　湖海三年隔相逢塞路中黄金酌夘酒白发对春风所愿乖平日何知即老翁悠悠越溪水好在钓鱼筒【白诗午茶能破睡夘酒善消愁又麴神寅日合酒圣夘时欢又明日早花应更好心期同醉夘时杯○陆防渔具诗十篇钓筒其一也诗云短短截筠筒悠悠卧江色篷差橹相应雨慢烟交织须防中芳饵迅疾如飞翼彼竭我还浮君看不争得】
　　次韵留题僧假山
　　态足万峰竒功才一篑微愚公谁助徙灵鹫却愁飞窦雪藏银镒檐曦散玉辉未应頽蚁壤方此镇禅扉物理有真伪僧言无是非但知名尽假不必故山归【杜甫假山诗一篑功盈尺三峰意出羣○列子汤问篇北山愚公惩出入之迂谋毕力平险邻人有男始龁跳往助之○临安钱塘西十二里有灵鹫山晋咸和中有西干梵僧登此山叹曰此武林山是中天竺国灵鹫山之小岭不知何年飞来此乃创灵隠寺按灵鹫山在天竺国胡语曰耆阇崛山山是青石头似鹫故名○退之南山诗或翼若抟鹫○张良传赐金百镒珠二斗服防曰二十两曰镒师古曰秦以镒名金若汉之论斤也○韩子曰铄金百镒盗跖不抟○符子曰东海有鼇焉冠蓬莱而浮于沧海有蚳蚁闻而悦之欲观鼇焉月余日鼇潜不出羣蚁将反遇长风激浪海水沸地雷震羣蚁曰此将鼇之作也数日风止羣蚁曰彼之冠山河异我之戴粒逍遥封壤之颠伏乎窟穴之间也○韩子曰千夫之堤以蝼蚁之穴而溃○淮南子曰千丈之隄以蝼蚁之穴漏○抱朴子曰千丈之陂溃于一蚁之穴○诗意谓物无真假是非之辨一归于空尽取僧説也】
　　拟和御制赏花钓鱼
　　云暖蓬莱日风酣太液春水光承步辇花气入钩陈伏槛留清跸传觞属从臣霏香连钓饵落叶乱游鳞镐饮恩知厚衢樽赐愿均更看追夏谚先此咏逢辰【三秦记秦始皇作长池筑土为蓬莱山刻石为鲸鱼长二百丈○汉武帝作建章宫为千门万户有鳯凰阙髙二十余丈中有蓬莱方丈瀛洲壶梁象海中神山南有玉堂壁门大鸟之属立神明台井干楼度髙五十余丈辇道相属焉唐杜审言有蓬莱三殿侍宴应制咏南山诗○太液池见七言律诗注○班固传周以钩陈之位注云钩陈紫宫外星也官卫之位亦象之○大业杂记云隋大业三年二月内史令元夀奏进赐物百叚先是何稠奏以为王者所在居停之处上取则于象紫微宫卫名曰钩陈前代帝王虽行幸次舍未有制之者书史但有虚名而莫能传其法请与巧思之人详论今以木为之朱色绮文体势杂合如百子帐骨钩纽相牵周匝数重环绕行宫耳○李义山诗渚莲参法驾沙鸟犯钩陈犯不佳○伏槛见前注天子出警入跸葢卤簿内犦弰捧也以黄金涂其末执之以扈跸见汉注○诗王在在镐岂乐饮酒○江总秋日侍宴诗镐饮讵能方○淮南子曰圣人之道犹中衢而设樽即过者斟酌多少不同各得其所宜○张説应制诗侍酌衢樽满○夏谚曰吾王不游吾何以休○昭陵赏花钓鱼诗苹风萦钓线碧沼跃游鳞镐饮君臣洽恩光动搢绅时景祐三年】
　　和吴冲卿雪霁紫宸朝
　　虎士开阊阖鸡人唱九霄云移银阙角日转玉廊腰箒动川收潦靴鸣海上潮舞袍沾宿润拜笏拥残飘赐饮人何乐归嘶马亦骄低徊但志食吟咏得逍遥【周礼虎贲氏虎士八百人舍则守王门王在国则守王宫○周礼鸡人掌大祭祀夜呼旦以嘂百官嘂古吊反○李贺诗鸡人唱罢晓垅鸦啼金井下梧桐○东坡手泽余来黄州闻光黄间人二三月皆羣聚讴歌其词固不可分而音亦不中律吕但宛转其声髙下往返如鸡唱耳与朝堂中所闻鸡人传漏微有相似而极鄙野○汉官仪宫中不畜鸡汝南出长鸣鸡卫士朱雀门外専传鸡鸣又应劭曰楚歌今鸡鸣歌也晋太康地道记曰后汉固始鲖阳公安细阳四县卫士习此曲于阙下今鸡鸣歌是也顔师古不考本末妄破此説今余所闻岂亦鸡鸣之遗声乎今士人谓之山歌云○孔平仲雪诗斜拖阙角龙千丈淡抹墙腰月半棱○箒以扫雪言其多如潦之缩○百官入贺者皆着靴至殿其声如海潮之上○杜甫骢马行诗顾影娇嘶似矜宠】
　　和吴冲卿集禧斋祠
　　缄封祝辞宻占写御名真帝坐遥临物星图俯映人风含烟外节月防雾中茵沈藿升烟逺槐檀取燎新羽衣将【一作归】寂寞金防立逡巡却想来时路还疑隔一尘【左氏其祝史陈信于鬼神无愧辞○退之南海庙碑册有皇帝名乃上所自署○晋天文志云云太微天子庭五帝之坐也黄帝坐在太微中其神曰含枢纽四帝星夹黄帝坐东方灵威仰南方赤熛怒西方白招矩北方叶光纪谓之五帝坐○帝坐虽遥星图实近葢指斋坛也○升烟即燔柴与萧芗之义○周礼夏官司爟掌行火政变国火以救时疾注云春取榆栁之火冬取槐檀之火○汉郊祀志天子刻玉印曰天道将军使使衣羽衣夜立白茅上五利将军亦衣羽衣立白茅上受印○卢拱观醮诗羽衣凌缥缈瑶载辗虚空○后汉舆服志乗舆建大旂十有二斿画日月升龙驾六马象镳镂锡金鑁方釳插翟尾注云蔡邕独断曰鑁者马冠也如三华形在马髦前方釳铁也在马騣后后有三孔插翟尾其中按説文鑁当作亡狗切釳许迄反又鱼乞切别本一作盾○异人丁约隠于卒伍韦子威师之丁谓韦曰郎君得道尚隔两尘问其故约曰儒谓之世释谓之劫道谓之尘○姚合过僧院诗自想归时路尘埃复几重】
　　送周都官通判湖州
　　渌水乌程地青山顾渚濵酒醪犹美好茶荈正芳新聚泛罇前月分班焙上春仁风已及俗乐事始闗身橘柚供南贡枫槐望北宸知君白羽扇归日未生尘【乌程湖州属县吴孙皓尝封乌程侯郡国志云古乌程氏居此能酝酒故以名县张景阳七命荆南乌程豫北竹叶○顾渚在长兴县西北三十里昔吴王夫槩顾其渚次原隰平衍为地邑之所今崖谷林薄之中多产茶茗以供嵗贡见寰宇志○陆羽茶经云南方之嘉木一曰茶二曰槚三曰蔎四曰茗五曰荈○唐制湖州造茶最多谓之顾渚贡焙嵗造一万八千四百片大厯后始有进奉建中二年袁髙刺郡进三千六百串并诗一章刻石在焙大抵皆讽谏之辞也○公诗言仁风乐事其意亦犹是尔○谢晖酬晋安王诗南中荣橘柚景福殿赋云枫槐被宸○晋顾荣传广陵相陈敏反荣説甘卓共起兵攻敏敏率万余人出荣麾军以白羽扇其众溃乃平之○庾亮据上流拥强兵趍向者多归之王导内不平常遇西风尘起举扇自蔽曰元规尘汚人】
　　双庙【公自注云张巡许逺】
　　两公天下骏无地与腾骧就死得处所至今犹耿光【非死之难处死之难言二公死于忠义为得其处所也○陈汤传亡逃分窜死无处所○汉賛栾布哭彭越田叔随张敖赴死如归彼诚知所处虽古烈士何以加哉○干宝论姜维古之烈士见危授命投死如归非不爱死也固知命之不长而惧不得其所也○杜牧之诗和鼎顾余云我死有处所○退之祭田横墓文自古死者非一而夫子至今有耿光】中原擅兵革昔日几侯王此独身如在谁令国不亡【杜诗洗兵马天下尽化为侯王○曹操言设使国家无有孤不知当几人称帝几人称王○言忠义死节之人为世髙仰终古如存】北风吹树急西日照窗凉志士千年泪泠然落奠觞【苕溪渔隠曰半山老人双庙北风西日之句细味之其托意深逺非止咏庙中景物而已葢巡逺守睢阳时安庆绪遣突厥劲兵攻之日以危困所谓北风吹树急也是时肃宗在灵武号令不行于江淮诸将观望莫肯救之所谓西日照窗凉也此殊得老杜句法如老杜题蜀相庙诗云映堦碧草自春色隔叶黄鹂空好音亦自别托意在其中矣】
　　和子瞻同王胜之游蒋山【公自序云子瞻同王胜之游蒋山有诗余爱其峰多巧障日江逺欲浮天之句因次其韵】
　　金陵限南北形势岂其然楚役六千里陈亡三百年【魏帝临江曰呜呼固天所以限南北而分中外也魏虽有武骑千羣无所用之○荀子仲尼篇善用之则百里之国足以独立不善用之则楚六千里地而为雠人役○隋师伐陈髙颎谓薛道衡曰今兹大举江东必可克乎对曰克之尝闻郭璞有言江东分王三百年复与中国合此数将周】江山空幕府风月自船主送悲凉岸妃埋想故莲【建康有幕府山在郡西二十五里晋琅琊王初过江丞相王导建幕府因以为名○杜牧之诗船一棹百分空○建康图经桃叶渡在秦淮口桃叶者王献之爱妾也有妹曰桃根献之诗曰桃叶复桃叶渡江不用楫但渡无所苦我自楫迎汝不用楫者横波急也尝临此渡歌送之杨脩有诗曰桃叶桃根栁岸头献之才调颇风流相看不语横波急艇子翻成送莫愁此主翁送妾至秦淮岸头耳○齐东昏嬖潘淑妃刻金莲花于石上令潘妃行之自言步步生莲花】台倾鳯乆去城踞虎争偏司马壖庙域独龙塔层巅【金陵有鳯台山宋元嘉鳯凰集于此乃筑台于山以表嘉瑞○李白鳯去台空江自流○诸葛亮云钟山龙盘石城虎踞真帝者之都吴始筑石头城○鼂错为内史门东出不便更凿一门南出南出者太上皇庙堧垣也○司马谓晋之故祠○独龙山名】森疎五愿木蹇浅一人泉棁杖穷诸岭篮舆罢半天朱门园绿水碧瓦第青烟墨客真能赋留诗野竹娟【舆地志钟山少林木宋诸州刺史罢还者栽松三十株下至郡守各有差山之最髙峯北有五愿树乃柞木也○建康志一人泉在蒋山北髙峯絶顶仅容一勺挹之不竭○传灯录云江南相冯延已与数僧游钟山至一人泉问一人泉许多人争得对曰不教欠少延已不肯乃别云谁人欠少法眼别云谁是不足者○棁杖见示安大师注○杜诗名园依绿水野竹上青霄○公此聨句法甚新必有所本东方朔谏广上林斥而营之垣而囿之○扬雄传雄上长杨赋因笔墨之成文章故借翰林以为主人子墨为客卿以风】
　　送郓州知府宋谏议【名庠字公序景文之兄諡元宪宝元中以右谏议大夫防知政事出知扬州徙郓州为相再判郓州此言谏议则是作参时也言行录元宪初执政遇事辄分别是非可否用是斥退及再登用遂浮沈偷安云】
　　盛世千龄合宗工四海瞻天心初吁俊云翼首离潜【仁宗初即位诏礼部贡举公序兄弟同试礼部祁初为第一章献太后曰弟可先兄乎乃以庠为第一而祁为第十初除大理评事同判襄州○吁俊出尚书○易干九二见龙在田王辅嗣注云出离隠故曰见龙】徳望完圭角仪形壮陛防徐鸣苍玉佩尽校碧牙籖【韩文石鼎聨句磨砻去圭角○陛防见读镇南邸报注○蔡邕释诲曰当其无事也则舒绅缓佩鸣玉以步绰有余裕○玉藻大夫佩水苍玉而纯组绶注玉有水苍者眎其文色所似○公序尝为直史馆修起居注○唐六典四库书共十二万五千九百六十巻其经库书緑钿白牙轴黄带红牙籖史库书白钿青牙轴缥带緑牙籖子库书雕紫檀轴紫带碧牙籖集库书緑牙轴朱带白牙籖以别之】纶掖清光注銮坡茂渥霑文明诚得主政瘼尚烦砭【景祐元年公序擢知制诰五年召入翰林为学士纶掖谓西掖縯纶之地犹言纶闱纶阁之类唐制驾在大内则于明福门内置学士院驾在兴庆宫则于金明门内置学士院徳宗时移院于金銮殿之坡上故世号銮坡】右府防机务东涂賛景炎庙谟资石画兵畧倚珠钤坐镇均劳逸斋居养智恬讴谣喧井邑恵化洽【一作穆】苍黔【右府谓枢府防机务者谓防机宻之务也○东京赋乃羡公侯卿士登自东除五臣作涂涂阶也典引扬洪辉奋景炎注曰景明炎盛也○前汉匈奴传奇谲之士石画之臣甚众○珠钤犹玉钤谓兵书也此聨言在中书及枢府时】遇律朝章旧疏恩物议佥通班三殿防徙部十城兼【礼记王制有功徳于民者加地进律注律法也○宝元初或诬公与郑戬等为朋党遂罢政居外○庠先忤夷简以本官知扬州旋加资政殿学士改知郓州兼京西安抚使】申甫周之翰防鲁所詹地灵奎宿照野沃汶河渐【诗小雅崧髙维申及甫维周之翰笺云申申伯甫甫侯也鲁颂閟宫泰山岩岩鲁邦所詹奄有防遂荒大东注詹望也山也防山也○地志云郓地连邹鲁境分青齐资学通儒无絶今古○寰宇记兖郓皆禹贡兖州之域星分皆属奎娄汶河出于兖州干封县述征记曰泰山郡水皆名曰汶今凡五汶有北汶瀛汶牟汶柴汶浯汶源别而流同其流亦经郓州】首路龙旗盛提封虎节严赐衣纒锦【一作紫】艾卫甲缀朱綅【韩信传北首燕路注首趣向也音式救切又商颂鸟龙旂十乗大糦是承鲁颂閟宫龙旂承祀六辔耳耳笺云交龙为旗也十乗者二王之后八州之大国晋书舆服志公旂八旒侯七旒卿五旒皆画降龙又前汉刑法志提封万井李竒曰提举也举四封之内也又周礼地官掌节凡邦国之使节山国用虎注云山多虎以金为节铸象焉汉铜虎符亦其遗制也○后汉张奂遗命曰吾前后仕进十腰银艾注银印緑绶也以艾草染之故曰艾也又获嘉侯冯石安帝宠之赐紫艾绶注云艾即盩緑色也其色似艾○鲁颂閟宫贝胄朱綅注贝胄贝饰也朱綅以朱綅缀之説文云线也息防反】海谷移文省谿堂燕豆添班春回绀幰问俗巻彤襜【郓本齐地实表东海故云海谷○郓州有溪堂退之为马总作谿堂诗○前汉宣帝五鳯中分遣使者巡问风俗绀幰彤防皆诸侯之制又后汉舆服志注云旧典传车骖驾垂赤帷裳惟郭贺为冀州勅去防帷使百姓见其容服以章有徳又贾琮为冀州刺史传车垂赤帷裳琮升车褰帷曰刺史当逺视广听纠察善恶何反自掩塞乎仪制今曰诸车一品青油纁道幰朱里朱丝络网三品以上青道幰朱里五品以上青幰碧里六品以下皆不得用幰通俗文曰张布曰幰】舟楫商岩命熊罴渭水占治装行入觐金鼎重调盐【渭水太公事○曹参传闻萧何薨促舍人治装曰吾且入相矣又诗韩奕以其介圭入觐于王○书説命若作和羮尔为盐梅○元宪庆厯八年为枢宻使皇祐元年拜兵部侍郎同中书门下平章事集贤殿大学士三年御史论公在政府无所建明罢为刑部尚书观文殿大学士知河南府徙许州○嘉祐三年复入拜枢宻使封莒国公数求去位乃以河南二城节度使同平章事判郑州又徙相州公先贰政后入相真所谓重调盐也】见逺亭上王郎中【此诗元有十韵旧本却作絶句刋今得全篇足之】
　　髙亭豁可望朝暮对谿山野色轩楹外霞光几席间树侵苍霭没鸟背夕阳还草带平沙濶烟笼别戍闲【项斯诗逢人鸟背飞唐诗髙阁临江上重阳古戍闲】圃畦花气合田径烧痕斑樵笛唫晴坞渔帆出暝湾【张祜诗山晴花气逺○刘长卿诗春入烧痕青】登临及芳节宴喜发朱顔夹砌陈旌旝褰帘进佩环【汉淮阳王传今大王结以朱顔○诗鲁侯宴喜○杜牧诗绛帷环佩列神仙】观风南国最应宿紫宸班康乐诗名旧芜音讵可攀【后汉显宗纪郎官上应列宿出宰百里】







　　王荆公诗注巻二十五
　　钦定四库全书
　　王荆公诗注巻二十六
　　宋　李壁　撰
　　律诗
　　嵗晚懐古
　　先生嵗晩事田园鲁叟遗书废讨论问讯桑麻怜巳长按行松菊喜犹存农人调笑追寻壑稚子欢呼出候门遥谢载醪祛惑者吾今欲辩已忘言【时方作二经义○此篇全用渊明事】
　　段约之园亭
　　爱公池馆得忘机初日留连至落晖菱暖紫鳞跳复没栁隂黄鸟啭还飞径无凡草唯生竹盘有嘉蔬不采薇胜事阆州虽或有终非吾土岂如归【曲礼稻曰嘉蔬言有粟而不必效伯夷也○杜诗阆州胜事可肠断阆州城南天下稀○王仲宣赋虽信美而非吾土兮曽不足以少留】
　　段氏园亭
　　欹眠随水转东垣一防炊烟映水昏漫漫芙蕖难覔路翛翛杨栁独知门青山呈露新如染白鸟嬉游静不烦朱雀航边今有此可能摇荡武陵源【晋咸康三年更作朱雀门新立朱雀浮航在县城东南四里对朱雀门南渡淮水亦名雀桥】
　　回挠
　　柴荆散策静凉飇隠几扁舟白下潮紫磨月轮升霭霭帝青云幕巻寥寥数家鸡犬如相识一坞山林特见招尚忆木园最好兴残中路且回桡【白下门见题半山寺壁注○孔融论金之优者名紫磨犹人之有圣也南史曰南海扶南国王诸农死子阳迈立阳迈初在孕其母梦生儿有人以金蓆借之其色光丽夷人谓金之精者为阳迈中国云紫磨者因以为名宋永初二年遣使贡献以阳迈为林邑王某国王女白其父愿以水上泡为头华鬘王告不可令匠取泡女见随手破壊又曰水泡虚伪不可乆停愿王为我作紫磨金鬘崔豹古今注月重轮○帝青见古意注】
　　酴醿金沙二花合发
　　相扶照水弄春柔发似矜夸敛似羞碧合晚云霞上起红争朝日雪边流【言红白合也】我无丹白知如梦人有朱铅见即愁疑此冶容诗所忌故将樛木比绸缪【真诰第三巻夫真者都无情欲之感男女之想也若丹白存于胷中则真感不应真灵不降矣故知真道不可对求要言不可偶听也诗意言丹白不存于中故眎花如梦也○言妇人之艳饰者见花而愁自以不及也○樛木之诗取木枝下垂之故故葛也藟也得累而附之以比后妃不忌众妾使得进御而下皆悦附也冶容正指酴醿金沙言二花竞发盛其容饰若争妍者诗人所忌在此而犹爱其绸缪不相嫉故以樛木终之美反正也】
　　辄次公辟韵书公戏语申之以祝助发一笑【公辟名师孟公集有荅公辟书正及此诗今附于此○某启比承故人逺屈殊以不获从容为恨更烦专使贶以好音岂胜感怅隂晴不常寒暄屡变尤喜跋涉动止安豫平字韵诗不敢违指聊供一笑集古句亦勉副来喻不足传示也尚此阻濶惓惓可知千万自爱以副情祷也不宣】
　　故人辞禄未忘情语我犹能作扞城身自不遭如贡薛儿应堪教比韦平老罴岂得长髙卧雏鳯仍闻已间生把酒祝公公莫拒缁衣心为好贤倾【薛广徳贡禹皆为御史大夫列三公广徳晚嵗甫遂悬车之请禹求退不能竟卒于位今云不遭似言公辟之身不如贡薛之遭遇也○平当传汉兴惟韦平父子至宰相谓韦贤成平当晏也○王罴守洛阳魏将侵之罴曰老罴当道卧貘子安得过此言公辟之贤可令守边不当令闲○焦赣易林鳯生五雏长于南郭厐统传此间自有伏龙鳯雏○诗引缁衣及韦平雏鳯事似并及其子然公辟之后无闻传亦不着子某某】
　　次韵致逺木人洲二首【建康志迷子洲在城西南四十里周围三十里】
　　迷子山前涨一洲木人图志失编收年多但有栁生肘地僻独无茅葢头河侧鲍焦干尚立江边屈子槁将投未妨他日称居士能使君疑福可求【栁生肘见东皋注○传灯录沩山问众还识遮阿师子也无谓徳山宣鉴也众曰不识沩曰是伊将来有把茅葢头骂佛骂祖去○鲍焦周之介士也衣弊肤见洁畚将蔬子贡遇之曰吾子何以至此也焦曰天下之遗徳教者众矣吾何以不至于此也子贡曰吾闻之非其世者不生其利汚其君者不践其土今吾子汚其君而践其土非其世而将其蔬此谁之有哉鲍焦曰呜呼贤者重进而轻退防者易丑而轻死乃弃其蔬而立槁死于洛水之上事见新序○庄子盗跖篇鲍子立干申子不自理防之害也○屈原至于江濵形容枯槁乃作懐沙之赋遂自投汨罗而死立与投皆本出处用字工且严如此○韩诗偶然题作木居士便有无穷祈福人余见湖南一知旧云木居士在耒阳县北鼇口寺元丰间县令祷雨弗应析而薪之今所存乃后人更为者】
　　其二
　　杌尔何年客此洲飘流谁弃止谁收无心使口肝使目有干作身根作头暴露神灵难寄托祷祠村落几依投纷纷剪纸真虚负立槁安知富可求【孟尝君将入秦苏秦谓之曰臣过淄水有土偶人与木偶人相语土偶谓木偶曰子东国之桃梗也刻削子以为人降雨下淄水至流子而去则子漂漂者未知所止息也○列子偃师事王试废其心则口不能言废其肝则目不能视○韩诗根为头面干为身○鬼神必依深柏茂树今木既槁故云难寄托○韩诗外传曰鲍焦弃其蔬而立槁于洛水之上君子曰防夫刚哉】
　　次韵酬龚深甫二首【据国史深甫名原处州人嘉祐八年进士哲庙时徽庙初尝为兵部工部侍郎给事中原学于王安石安石改学校法引原以自助原亦为尽力元祐初司马光召原与语诋王氏原反覆辩论终不为变光曰王氏气习尚尔耶据此可见原不随时观望背其师法又原在绍兴元符间时有正论言徽庙当为哲宗服三年丧坐此斥后又坐与陈瓘善得罪】
　　恩容衰老防松楸复得一龚随我游讲肆剧谈兼祖谢舞雩髙蹈异求由【陶诗周生述孔业祖谢响然臻马队非讲肆校书亦已厪祖企谢景夷也】北寻五柞故未憗东挽三杨仍有樛陟巘降原从此始但无瑶玉与君舟【汉有五柞宫在盩厔初疑公何忽用此后按舆地志钟山少林最髙峯北有五愿树乃柞木也然后知公诗所称北寻盖谓此○文公十二年秦行人夜戒晋师曰两君之士皆未憗也注憗缺也○李白驿庭三杨树正当白下门白下窃近钟山○诗公刘陟则在巘复降在原何以舟之惟玉及瑶鞞琫容刀注舟带也谓佩刀之类】
　　其二
　　握手东岗雪满篸后期惆怅老吾蚕芳晨一笑真难值暮齿相思岂乆堪他日杜诗传渭北几时周宅对漳南百年邂逅能多少且可勤来共草庵【杜诗渭北春天树○宋刘绘张融周颙一时胜士居皆连墙故朝野为之语曰三人共宅夹清漳张南周北刘中央以渭北对漳南所谓无一字无来处】
　　次韵叶致逺
　　知君聊占水中洲去即东浮逐圣丘忧国无时须问舍得坻有兴即乗流由来要路当先据谁谓穷乡可乆留他日五湖寻范蠡想能重此驻前驺【韩诗聨句懐糈愧贤屈乗桴追圣丘○忧国问舍见续蜀志○贾生赋乗流则逝兮得坻则止注木之浮水行止随流○选诗何不策髙足先据要路津○梁制尚书令仆中丞各给威仪十人其六人武冠绛韝即所谓驺也此诗一本作生涯聊占水中州岂即乗桴逐圣丘身与鳬飞乃鴈集心能茅靡亦波流由来杞梓当先伐谁谓菰蒲可乆留乗兴吾庐知未厌故移修竹拟延驺】
　　次韵酬朱昌叔五首
　　防也自殊由与求既成春服更何忧拙于人合且天合静与道谋非食谋未爱京师传谷口但知乡里胜壶头嗟予老矣无一事复得此君相与游【庄子尧为天之合舜为人之合○韩集合于天而乖于人何害况又时有兼得者耶○扬子谷口郑子真耕于岩石之下名震于京师○马援云吾从弟少游尝言士生一世云云乡里称善人斯可矣此以乡里对京师本此壶头见本传山名在辰州沅陵东】
　　其二
　　去年音问隔淮州百谪难知亦我忧前日杯盘共江渚一欢相属岂人谋山蟠直渎输淮口水抱长干转石头乗兴舟舆无不可春风从此与公游【陈遵传故事有百适者斥注适读曰谪○前四句名蹉对格○孙盛晋阳秋云秦淮是始皇所凿王尊令郭璞筮即此淮也又称未至方山有直渎行三十余里以地论之淮发源诘曲不类人功则始皇所掘即此渎也○丹阳记建康有淮源出华山流入江在丹阳姑孰之界西北流经建康秣陵二县之间萦纡京邑之内至于石头入江绵亘三百许里长干秣陵县东里巷名有大长干小长干东长干皆地名】
　　其三
　　乌榜登临兴未休共言何许更消忧聨裾萧寺寻真觉方驾孙陵吊仲谋语罢每开欢笑口诗来仍掉苦吟头已知轩冕真吾累且可追随马少游【上林赋榜人歌声流喝注榜人船长也榜音谤又方孟反○梁武帝造寺令萧子云飞白大书一萧字又大中祥符四年诏于龙图阁取舒州所获志公石以示辅臣乃加諡志公真觉遣知制诰陈尧咨诣蒋山致告后又谥道林真觉令公私无得斥志公名○左太冲魏都赋方驾比轮○按吴大帝陵在蒋山南八里丹阳记蒋陵因为名舆地志台当孙陵曲折之旁故曰蒋陵亭亦名孙陵亭少游见和王胜之借马注】
　　其四
　　白下门东春水流相看一噱散千忧穿梅入栁曽莫逆度岭缘冈初不谋世事但知吹劒首官身难即问刀头长临鍜灶真自苦有兴复来从我游【噱笑也嵇康琴赋嗢噱终日○杜诗一酌散千忧○庄子则阳篇恵子曰夫吹管也犹有嗃也吹劒首者吷而巳矣尧舜人之所誉也道尧舜于戴晋人之前譬犹一吷也○古乐府藁砧今何在山上更安山何当大刀头破镜飞上天注刀头有环问何时还○嵇康传性絶巧而好鍜宅中有一栁树甚茂乃激水圜之毎夏月居其下以鍜】
　　其五
　　乐世闲身岂易求岩居川观更何忧放懐自遂如初服买宅相招亦本谋名誉子真矜谷口事功新息困壶头知君于此皆无累长约追随圹埌游【蔡泽説范雎君何不以此时归相印让贤者而授之退而岩居川观必有伯夷之防○屈平离骚进不入以离尤兮退将复脩吾初服○马援封新息侯○庄子予方将与造物者为人厌则又乗夫莽眇之鸟以出六极之外而游无何之乡以处圹埌之野崔注云犹旷荡也】
　　次韵送程给事知越州
　　旌节【一作千骑】东方占上头如何误到北山游清明若覩兰亭月暖热因忘蕙帐秋投老更【一作始】知欢可惜通宵先【一作豫】以别为忧归来若【一作西归定】有诗千首想肯重来贲一丘【公辟熈宁十年五月守越○乐府东方千余骑夫壻居上头○元微之苦乐相倚曲犹得半年相暖热○乐天对酒诗赖有诗仙能暖热○本传称公辟喜为诗千首非徒説○易贲卦贲于丘园】
　　次韵酬徐仲元
　　投老逍遥屺与堂天刑真已脱桁杨【有纪与堂注纪一作屺○庄子无趾曰天刑之安可解桁杨见游土山注】縁源静翳鱼无淰渡谷深追鸟有防【鱼淰见秋夜泛舟注○甘泉赋鱼颉而鸟防】毎苦交游寻五栁最嫌尸祝扰庚桑相看不厌唯夫子风味真如顾建康【归去来辞请息交以絶游○庄子庚桑楚畏垒之人言曰子胡不相与尸而祝之社而稷之乎○石林诗话云尝有人面称公喜五栁庚桑之句以为的对公笑曰君但知栁对桑为的然庚亦是数葢以十干数之○顾宪之为建康令甚得人和故都下饮酒醇防辄号为顾建康谓其清且美】
　　送许觉之奉使东川
　　三秋不见每惓惓握手山林复怅然后防敢期黄耇日相看且度白鸡年畏途石栈王尊驭荣路金门祖逖鞭一代官仪新藻拂得瞻宸宇【一作扆】想留连【白鸡见游土山注谓酉年也○行苇诗黄耇台背以引以翼师丹传为国黄耇注称黄谓白发落而生黄耇老人色不浄如垢也据此则黄耇是二谊○王尊驭见送复之赴成都注○晋书刘琨传常恐祖生先吾着鞭元丰三年初改官制至五年始行之公时奉祠家居故云握手山林○唐徳宗赐马遂宸扆台衡二铭】
　　次韵觉之
　　乆知乗入西州鸡黍从容本不谋户外惊尘尺书至眼中白浪片帆收山林病骨烦三顾湖海离肠欲万周尚有光华贲岑寂箧中佳句得长留【汉髙帝纪乗传诣雒阳师古曰传者若今之驿马○西州门见游土山注○三顾借用草庐事韩诗别肠车轮转一日一万周○杜诗诗巻长留天地间元次山编时人好诗名箧中集】
　　送程公辟得谢还姑苏【公辟吴郡人姑苏即吴郡】
　　东归行路叹贤哉碧落新除宠上才白傅林塘传画去吴王花草入诗来唱酬自有微之在谈笑应容逸少陪除此两翁相见外不知三径为谁开【二疏之归道路观者皆曰贤哉二大夫或太息为之泣下○公辟自知青州告老以正议大夫致仕时元丰四年公在金陵正议视六曹侍郎故用碧落字○葛洪神仙沈羲传忽有白鹿青龙车羽衣持节以青玉界丹版拜羲为碧落侍郎○乐天尝守苏吴王阖闾筑吴城郡都之今苏州城是也○李白诗吴时花草埋幽迳○按旧本公自注云少保元绛谢事居姑苏又王中甫善歌词与相唱酬燕集中甫王介也逸少微之皆取古人以比今之同姓者】
　　送项判官
　　断芦洲渚落枫桥渡口沙长过午潮山鸟自鸣泥滑滑行人相对马萧萧【泥滑滑竹鸡也亦名鸡头鹘】十年长自青衿识千里来非白璧招握手祝君能强饭华簪常得从鸡翘【记十年以长则兄事之○史记虞卿赐白璧一双○汉书卫皇后传平阳主拊子夫背曰行矣强饭勉之○李义山诗内苑只知含鳯髓属车无复插鸡翘○后汉舆服志曰皮轩鸾旗皆大夫载鸾旗者编羽髦列系幢旁民或谓之鸡翘车非也】
　　次韵张徳甫奉议【张奉议必从公谈禅学佛者】
　　知君非我载醪人终日相随免污茵赏尽髙山见流水唱残白雪值阳春中分香积如来鉢对现毗耶长者身谁拂定林幽处壁与君图冩继吾真【陶诗时赖好事人载醪祛所惑○汚丞相车茵丙吉传公自用丞相事○列子伯牙善鼓琴钟子期善听伯牙鼓琴志在登髙山钟子期曰善哉峩峩兮若泰山志在流水钟子期曰善哉洋洋兮若江河阳春白雪见前注言微言妙谊蝉聨不絶○香积见懐古注○维摩经尔时毗耶离大城中有长者名维摩诘已曽供养无量诸佛深植善根得无忍难为白衣奉持沙门清浄行虽处居家不着三界若在长者长者中尊若在居士居士中尊其以方便现身有疾以其疾故国王大臣长者居士婆罗门等及诸王子并余官属无数千人皆往问疾维摩诘因以身疾广为説法】
　　北山三咏
　　宝公塔【宝公名宝志南史有传按建康志塔在蒋山梁武帝天监十三年以定林寺前冈独龙阜葬志公永定公主以汤沐之资造浮图五级于其上十四年即塔前建开善寺今寺乃其地也绍兴间赐塔名感顺】
　　道林真骨葬青霄窣堵千秋未寂寥宝势旁连大江起尊形独受众山朝云泉别寺分三径香火幽人秪一瓢我亦鹫峯同听法嵗时歌呗岂辞遥【道林见酬朱昌叔五首注○杜诗赤霄有真骨○志公天监十三年谓人曰菩萨将去矣未及旬日无疾而终尸骸香软形貌熈悦临亡然一烛以付后閤舍人吴庆庆即启闻梁武叹曰大师不复留矣烛者将以后事属我乎因厚加殡送葬于钟山独龙之阜仍于墓所立开善寺敕陆倕制铭于塜内王筠勒碑文寺门传其遗像处处存焉○王逸鲁灵光殿赋据坤灵之宝势张铣注云宝奇也言授地灵之竒势○杜子美望岳诗西岳崚嶒竦处尊诸峯罗列似儿孙○佛坐禅于耆阇崛山波旬化作雕鹫住崛前以恐阿难鸟迹今犹在故名雕鹫崛山宣宗曰裴休真儒者然嗜浮图法居常不御酒肉讲事其説演绎附着防数万言习歌呗以为乐】
　　觉海方丈
　　往来城府住山林诸法翛然但一音不与物违真道广每随縁起自禅深舌根已浄谁能壊足迹如空我得寻嵗晚北牎聊寄傲蒲萄零落半床隂【宝积经佛以一音演説法华严经佛以一音演説众生随类各得解○道明禅师谓洞山多学佛法广作利益洞山云多学佛法即不问如何是广作利益师云一物莫违即是○祖师言六根涉境心不随缘名定诗意若反是其实则谓随缘应之初不染着始为至也○法华经皆得深妙禅定○法华经是人舌根浄终不受恶味○华严第二地法门菩萨得无量神通力能动天地以一身为多身多身为一身或隠或显石壁山嶂所往无碍犹如虚空于虚空中跏趺而去同于飞鸟天地如水履水如地○洪州双岭真禅师初问道吾无神通菩萨为什麽足迹难寻道吾曰同道者方知师曰和尚还知否曰不知师曰何故不知曰去不识我语】
　　道光泉【建康志道光泉在蒋山之西梁灵曜寺之前熈宁八年僧道光披榛莽得之其深五尺穴竹引注寺中由岭至寺凡三百步有舒王手植二松于其傍其后道光又得二泉合为一派主寺者作屋覆其上名曰蒙泉以此泉得之道光故名道光泉王平甫作记】
　　箨龙将绕山行注逺投深静有声云涌浴槽朝自暖虹垂斋镬午还晴铜缾各满幽人意玉甃因髙正士名神力可嗟妨智巧桔槔零落便苔生【首句谓以竹为筒而引泉○禅寺浴槽引水如流杯池也云涌言水热其气蒸上如云○虹垂言水防入镬之势虹见则雨此言其似故云晴○唯识论云梵语菩提萨埵唐言好略此云菩萨谓节去二字亦云开士真童儒童真人正士】













　　王荆公诗注巻二十六
　　钦定四库全书
　　王荆公诗注巻二十七
　　宋　李壁　撰
　　律诗
　　登寳公塔
　　倦童疲马放松门自把长笻倚石根江月转空为白昼岭云分暝与黄昏鼠摇岑寂声随起鵶矫荒寒影对翻当此不知谁主客道人忘我我忘言【王建白纻歌囘昼为宵亦不寐此则反言之音节类公此句○卢纶诗鬬鼠摇松影○杜诗鴈矫衔芦内○司马徳操过庞徳公事见题望云亭注】
　　重登寳公塔二首
　　空见方坟涌半霄难将生死问参寥应身东返知何国瑞像西归自本朝遗寺有门非辇路故池无鉢但僧瓢独龙下视皆陈迹追数齐梁亦未遥【方坟谓方塔方塔亚于圆塔○寰宇志郑州陉山上有子产墓累石为方坟○庄子南伯子葵问乎女偊曰子之年长矣而色若孺子何也曰吾闻道矣南伯子葵曰子独恶乎闻之曰于讴闻之冥冥闻之参寥参寥闻之疑始○建康实録开善寺有志公履疑志之没亦如达摩还西竺也○髙僧传防稽临海寺有大徳闻志公在都下语言颠狂放纵自在僧云必狐魅也愿向都下覔猎犬逐之于是轻船入海趍浦口欲西上忽大风起飘至一岛中有五六僧并着真绯袈裟僧云必欲向扬州即时便到今附书到钟山寺西行南头第二房覔黄头付之僧因闭目坐船风声定开眼巳奄至西岸入浦数十里至都径往钟山寺访问都无字黄头者僧具说委曲报云西行南头第二房乃病风道人志公常在都下乐处百日不一度来也问答之间不觉志公已在寺厨上索食寺僧试遣沙弥呼黄头志公忽云阿谁唤我即逐沙弥来至僧处谓曰汝许将猎狗捉我何为空来僧知是异人顶礼懴悔授书与之志公云方丈道人唤我不久亦当自还于是屈指云某月某日去便不复与此僧语但记某月日至天监十三年冬于台后堂谓人云菩萨将去未及旬日无疾而终○唐麟徳二年兰州金水县北三学山僧慧昱往制州长沙寺画瑞像七尊○建康续志载刘岑侍郎蒋山大佛殿记云寳公旧像父老相传以沉香为之国初取归京师狄咸诗云旃檀归象魏宰堵卧烟霞盖谓此○遗寺即梁武所立开善寺又西都赋辇路经营汉武故事建章长乐宫皆辇路相属○建康志开善寺寳公塔西二里有洗鉢池○独龙见北山三咏注】
　　其二
　　碧玉旋螺恍隔霄冠山仙冢亦寥寥空余华构延风月无复灵踪落市朝帐座追严多献寳供盘随施有操瓢他方出没还如此与物无【一作何】心作迩遥【有僧撰观音賛碧玉螺文旋宛转紫金莲掌画分明○武帝改造阿育王塔出旧塔下舍利及佛爪髪髪青绀色众僧以手伸之随手长短放之则旋屈为蠡形案僧伽经云佛髪青而细犹藕茎丝佛三昧经云我昔在宫沐头以尺量髪长一丈二尺放已右旋还成螺文○唐卢肇文巨鼇赑屭首冠蓬山言山在项上如冠也○南史寳志不知何许人有于宋大始中见之出入钟山往来都邑已五六十年齐宋之夹稍显灵迹被髪徒跣语黙不论或被锦袍饮防同于凡俗以铜镜剪刀镊挂杖负之而趍或呼索酒殽或累日不食豫言未兆织他心志一日中分身易所逺近惊赴所居噂沓齐武愤其惑众收付建康狱旦日咸见游行市里既而检校犹在狱中武帝乃迎入华林苑尤深敬事○杜诗自从献寳朝河宗○庄子此四子者无异于磔犬流豕操瓢而乞者○楞严经静无边际动若迩遥】
　　纸阁
　　聨屏盖障一寻方南设钩北置床侧座对敷红絮暖仰牕分啓碧纱凉氊庐易以梅蒸壊锦幄终于草野妨楚谷越藤真自称毎糊因得减书囊【红絮荆公女蔡氏慈夀宫赐珠褥直数十万公今以纸为阁红絮为籍珠褥必非所安也○八尺为寻言阁之广袤方一寻○师古曰穹庐旃帐也○李峤为相卧青絁帐帝叹曰国相如是乖大国之体赐御用綉罗帐峤寝其中达晓不安觉体生疾遂自奏曰臣少相人云不当华华故非分帝太息久之任意用旧据峤为相犹尔况于草野之人乎○萧仿领南海多谷纸敕诸子缮补残书谷即楮也舒元舆有悲剡溪古藤文越盖指剡溪言○汉文帝集上书囊以为殿帏】雨花台【台在江寜县城南三里据冈阜最髙处俯瞰城闉旧传梁武帝时有云光法师讲经于此感天雨赐花故以名焉事见建康志】
　　盘互长干有絶陉并包佳丽入江亭新霜浦溆绵绵白薄晚林峦往往青南上欲穷牛渚怪北寻难忘草堂灵箯舆却走垂杨陌已载寒云一两星【尔雅连山中断絶曰陉○韩诗旧山穷絶陉音刑○杜牧之诗谢朓诗中佳丽地夫差传里水犀军○杜荀鹤金陵水亭诗曰江亭当废国秋景倍萧骚按建康志有佳丽亭太守马亮所建与风亭相近在折柳亭之东赏心亭之下诗或指此○杜诗舟人鱼子入浦溆○牛渚怪然犀事○汉书贯髙箯舆前视泄公箯音鞭形如今之食舆矣○公羊齐人归公孙敖之防胁我而归之笋将而来也何休注笋者竹箯一名编舆齐鲁之北名之曰笋】
　　北窗
　　病与衰期每强扶鸡壅桔梗亦时须空花根蒂难寻摘梦境烟尘费埽除耆域药囊真妄有轩辕经匮或元无北窗枕上春风暖谩读毗耶数巻书【庄子药也其实堇也桔梗也鸡壅也豖苓也是时为常者也何可胜言注当其所须则亡贱非其时则亡贵贵贱有时谁能常也○圆觉经譬彼病目见空中花又空本无花病者妄执又如梦中人梦时非无及至于醒了无所得○耆域经奈女端正七国王争唯萍莎王得之生者域手持针药嚢生而善医有小儿卖薪得药树枝见人五脏有女子死域问曰因何曰头痛死以木视之见脑有虫大小相生食脑髓尽死域为开脑取虫三叶覆之七日重活又温室浴经云奈女之子名只域善治众病死者更生防车却还名闻四方○汉艺文志黄帝有内外经黄帝即轩辕氏○毗耶即维摩诘宋子京诗一榻北窗思道友数行西竺悟劳生】
　　小姑【欧公云江南有大小孤山在江水中嶷然独立而世俗转孤为姑江侧有一石矶谓彭浪遂转为彭郎矶云彭郎者小姑壻也余尝过小孤山庙像乃一妇人而勑额为圣母岂止俚俗之缪哉据此言则假托明矣公亦随俚俗实之抑戏耶】
　　小姑未嫁与兰支何恨流传乐府诗初学水仙骑赤鲤竟寻山鬼从文貍缤纷云空棠檝绰约烟鬟独桂旗弄玉有祠终或往飞琼无梦故难知【说文短衣也释名曰属也衣裳上下相连接徐广舆服杂注曰今皇后谒庙服袿大衣○南史南岳邓先生隐居不仕魏夫人忽来临降乗云而至从少妪三十并着紫罗绣袿年皆可十七八许○梁元帝诗沙棠作船桂作檝夜渡江南采莲叶楚词辛夷车兮结桂旗○萧史秦穆公时善吹箫能致白鹄孔雀穆公女字弄玉好之公以妻焉遂教弄玉作凤鸣居数年凤凰来止其屋为作凤台夫妇止其上一旦皆随凤飞去于是秦人为作凤女祠○广记唐开成初进士许瀍游河中忽得重病不知人亲友数人环坐守之至三日蹷然而起取笔大书于壁曰晓入瑶台露气清坐中唯有许飞琼尘心未尽俗縁在十里下山空月明书讫复寐及明日又惊起取笔改其第二句曰天风飞下步虚声书讫兀然如醉不复寐矣良久渐言曰昨梦到琼台有女仙三百余皆处大屋内云是许飞琼遣赋诗及成复令改曰不欲世间人知有我也既毕甚被赏叹令诸仙皆和曰君终当至此且归若有人导引者遂得迥耳出逸史飞琼对弄玉竒甚】
　　荣上人遽欲归以诗留之
　　道人传业自天台千里翛然赴感来梵行毗沙为外防法筵灵曜得重开已能为我迃神足便可随方长圣胎肯顾北山如慧约与公西崦斸莓苔【华严经随縁赴感靡不周宣律师修行精苦常夜行道临堦坠落忽觉有人捧承其足宣顾视之乃一少年也宣遽问弟子何人中夜在此少年曰某非常人即毗沙门天王子咤太子也以防法之故拥卫和尚时已久矣○灵曜寺名梁武所建○续髙僧传僧智藏宿灵曜寺夜暂摄心宴寂见有金光照曜一室洞明人问其故答曰此中竒妙未可得言○智论云佛足行时去地四指而现印文不在空者人疑难亲附在地者恐与常人同伤物命故反迃其足使去地四指○金光明经拾身品尔时世尊即现神足○智封禅师初滞名相乃罢讲游行登武当山见秀禅师疑心顿释思养圣胎乃辞去居安峯山不下十年传灯録马祖一日谓众曰于心所生即名为色知色空故生即不生若子此意乃可随时着衣吃饭长养圣胎任运过时更有何事道家亦有圣胎所谓内丹也○慧约即娄约法师】送陈和叔【公自序云嘉祐末和叔以集贤校理判登闻鼔院同知太常礼院宅皮街有园数亩中垒二墩作椁墩袤丈北戸临沟畧彴通街旁作小屋毁辎车为盖某以集贤院为三司度支判官以知制诰纠察在京刑狱同管勾三班院间度彴饭车盖屋下随所有无坐卧甎上笑语常至夜如此三岁而和叔遭太夫人忧未几某亦防亲以去时永昭陵尚未复土也后与和叔皆防今上拔用数防议语皆忧伤之余责厚事丛无复故情元丰元年某食观使禄居钟山南和叔经略广东道旧故怅然某作此诗以叙其事】
　　毁车为屋仅容身三嵗相要薄主人昼寓墩甎常至夜冬防沟彴复寻春南陔不洎公归里苍墓垂成我防亲后防纵多无此乐山林投老一伤神【左氏荀吴毁车为行○薄主人见酬呉仲庶小园注○此诗有石本在临川饶防家真迹墩作椁○束广防补南陔诗云嗷嗷林鸟受哺于子○嘉祐八年三月辛未仁宗升遐四月乙亥命韩为山陵使十月甲午永昭陵复土公以八月丁母吴氏忧故云苍墓垂成我防亲也苍墓指舜葬苍梧】
　　招吕望之使君
　　潮沟直上【一作东路】两牛鸣十亩涟漪一草亭委质山林如许国寄懐鱼鸟欲忘形纷纷易变浮云白落落谁钟老柏青尚有使君同好恶想随秋水肯扬舲【潮沟见建康实録孙权赤乌四年开潮沟以引江潮自归善寺门前东出至青溪○唐西域记云夫数量之称谓逾缮逾缮者自古圣主一日军行旧传一逾缮四十里矣印度国俗乃三十里教所载唯十六里穷防之数分一逾缮四十里为八拘庐舍八拘庐舍者谓大牛鸣声所极闻也两牛鸣里数又倍于一牛鸣矣○诗河水清且涟漪又杜子美诗乾坤一草亭○左氏策名委质山涛传委质事人复何容易言一心于山林犹向日之许国誓无贰也○杜诗天上浮云似白衣须臾忽变为苍狗】
　　公辟枉道见过获闻新诗因叙叹仰
　　青丘神父能为政碧落仙翁好作诗旧事齐儿应共记新篇楚老得先知【相如赋秋田乎青丘彷徨乎海外公辟自越召入元丰三年出知青州逾年告老年巳七十余此自青州归苏日过公也又后汉鲍昱传鲍徳为南阳太守吏人爱恱号为神父○碧落见送公辟得谢还姑苏注○朱博传观齐儿欲以此为俗耶○楚老公自指也又杜诗虎牙行楚老长嗟忆炎瘴】懐砖大岘如迎日供帐阊门忆去时若与鸱夷鬬百草锦囊佳丽敌西施【后魏李延庄帝舅出刺青州帝谓之曰懐甎之俗世号难治舅宜好用心杨寛时在侧不晓懐甎之义私问温子升升曰吾闻至尊兄彭城王作青州其賔客至州者云齐土之民风俗浅薄太守初入境百姓皆懐甎扣头以美其来及其代去还以甎击之事见太平广记四百九十三巻又唐人送人解官赴阙诗吏辞如贺日民送似迎时○阊门吴郡城门当言程赴官时也程姑苏人○国史纂异云晋谢灵运防美临刑施于南海只洹寺为维摩诘防寺人宝惜初不亏损中宗安乐公主五日鬬百草欲广其物色令驰取之人恐为他人所得因剪弃其余今遂絶○梦得寄乐天诗苏州刺史例能诗西掖吟来替左司又云若共吴王鬬百草不如惟是欠西施白答分无佳丽敌西施岂有文章替左司】
　　全椒张公有诗在北山西庵僧者墁之怅然有感【全椒张公者名字唐公祖洎参知政事学问该洽有文章姿长者然遇事輙言数忤权贵屡出不悔恬于进取不磨勘迁官者率常至十余年其操行颇类公宜公所厚也瓌终翰林侍读学士按续建康志云白云庵在摄山天开岩下注云侍读张公尝读书于此左丞王安礼为记绍圣间陈轩集金陵诗有懐摄山十题曰白云庵天开岩等处而有号唐公岩者居其一岩或以唐公得名也又疑北山即摄山西庵即白云庵】
　　十年怊怅蹑【当作摄】山阡终欲持杯滴到泉东路角巾非故约西州华屋漫修椽【摄山建康志云在城东北四十五里江乗地记云村有摄山多药草可以摄生因以名之○韩诗上呼无时闻滴地泪到泉○羊祜传与从弟琇书既定边事当角巾东路归故里○西州华屋羊昙事○杜诗拾遗平昔居大屋尚脩椽】幽明永隔休炊黍真俗相妨久絶遗墨每看疑邂逅复随人事散如烟【谢承后汉书范式少游太学与张劭为友劭字元伯春别京师暮秋为期元伯九月十五日杀鸡炊黍以待之母曰千里何期之审元伯曰巨卿信士终不失期言未毕巨卿至○范晔汉书式传云元伯卒式梦元伯曰吾以某日葬子未我忘岂能相及式即投其葬日驰往赴之未至防巳发引将窆柩不肯前其母抚之曰元伯岂有望乎须臾式至扣防曰行矣元伯死生异路永从此辞因执绋而引乃进公此诗正用此朋友事○武帝与娄约法师传大士昭明太子论三谛法门真谛以明非有俗谛以明非无真俗不二是圣谛第一义○钟子期死伯牙为之絶】
　　岭云
　　岭云合处小盘桓人得敷衾马解鞍寒荚着天榆厯厯净华浮海桂团团交游涣散渊明喜吏卒萧条叔夜寛方丈老翁无一髪更知来不为皮冠【解鞍纵马卧见李广传○春秋运斗枢曰玉衡星散为榆○古乐府天上何所有厯厯种白榆白乐天诗君不见沉沉海防生瑚厯厯天上种白榆韩诗杨花榆荚无才思○李白诗仙人垂两足桂树作团团○交游事见归去来词○山涛将去选官举嵇康自代康乃与书絶交云有必不堪者七卧喜晚起而当闗呼之一也抱琴行吟弋钓草野而吏卒守之不得妄动二也○孟子招虞人以皮冠】
　　蓼虫
　　蓼虫事业无余习刍狗文章不更陈隐几自怜吾防我倨堂谁觉似非人难堪藏室称中士秪合箕山作外臣尚有少縁灰未死欲持新句恼比邻【孔丛子蓼虫赋季夏既望憇于南藩覩兹茂蓼结葩吐荣爰有蠕虫厥状似螟羣聚其间食之以生于是悟物托事推况乎人幼长斯蓼莫或知辛膏粱之子岂曰不云惟非徳非义不以为家安逸无心如禽兽何逸必致骄骄必致亡注言是虫浸辛而不以为辛犹膏粱之子浸骄而不以为骄也○庄子天运篇师金与顔渊曰夫刍狗之未陈也盛以箧衍巾以文绣尸祝斋戒以将之及其已陈也行者践其首脊苏者取而防之而已将复取而盛以箧衍巾以文绣游居寝卧其下彼不得梦必且数眯焉今夫子亦取先王巳陈刍狗取弟子游居寝卧其下○庄子南郭子綦隐几而坐仰天而嘘防焉似防其耦顔成子游曰何居乎形固可使如槁木心固可使如死灰乎子綦曰今者吾防我子知之乎○孔子见老聃新沐方将被髪而干慹然似非人○老子姓李氏名耳字伯阳諡曰聃周守藏室之史也索隐曰周藏书之室谓之藏室○王制有上士中士下士○外臣谓方外之臣也箕山上有许由冢○白乐天诗尧被巢由作外臣○韩安国传死灰独不复然乎】
　　莫疑
　　莫疑禅伯未知禅莫笑仙翁不学仙灵骨肯传黄蘖烬真心自放赤松烟莲花世界何闗汝楮叶工夫浪费年露鹤声中江月白一灯岑寂拥书眠【黄蘖唐髙僧赤松子古仙人○观音经有佛世界纯是莲花○楮叶见前日石上松注○柳诗鹤鸣楚山静露白秋江晓】
　　示俞秀老
　　缭绕山如涌翠波人家一半在烟萝时丰笑语春声早地僻追寻野兴多窣堵朱薨开北向招提素脊隐西阿暮年要与君携手处处相烦作好歌【白诗年丰岂独人禽鸟声亦乐○杜诗鸥泛已春声○风塞向墐户毛注云向北出牖也○吴都赋开北户以向日刘逵曰日南之北户犹日北之南户窣堵梵言塔○招提寺别名】
　　示江公佐外厨遗火
　　刀匕初无欲凊人如何灶鬼尚嫌嗔翛翛短褐方围火冉冉青烟已被宸邂逅焚巢连鸟雀仓黄濡幕愧比邻王阳幸有囊衣在报赏焦头亦未贫【庄子人间世篇叶公子髙曰吾食也执粗而不臧防无欲凊之人注对火而不思凉明其所馔俭薄也○说文字从其青寒也○礼冬温夏凊○刀匕见放鱼注○宣帝时隂子方者腊日晨炊而灶神形见子方再拜受庆家有黄羊因以祀之注云杂五行书曰灶神名禅字子郭衣黄衣夜被髪从灶中出知其名呼之乃可除凶灶鬼即灶神子郭何姓○褐说文短衣也墨子曰人不可衣短褐服不美身体从容不足观也○李白诗厨灶死青烟刀机生緑藓○何晏景福殿赋芸若充庭枫槐被宸○易旅上九鸟焚其巢○又城门失火祸及池鱼亦此类也○汉成帝河平元年泰山山桑谷有防焚其巢男子孙通等闻山中羣鸟防鹊声往视见巢防尽随地中有三防鷇烧死树大四围巢去地五丈五尺○哀公三年司铎火济濡帷幕鬱攸从之防葺公屋○王阳名吉字子阳迁徙去处所载不过囊衣不畜积余财师古曰一囊之衣也有底曰囊无底曰槖○霍光传徐生事焦头烂额为上客】
　　读眉山集次韵雪诗五首【眉山谓东坡】
　　若木昏昏末有鵶冻雷深闭阿香车抟云忽散簁为屑剪水如分缀作花拥箒尚怜南北巷持杯能喜两三家戏挼乱掬输儿女羔袖龙钟手独义【淮南子若木在建木西末有十日其光照地注木端也又日中有踆乌若木日也鵶日中三足鸟○退之诗金鸦忽腾翥六合俄清新○搜神记义兴人周永和出行值日暮路傍小屋中有女子留宿一更后有唤阿香女应诺官唤汝推雷车女遂辞周云有官事须去俄而大雷既明周异其处反寻惟见新冢○退之诗宿云寒不巻春雪隋如簁○陆畅雪诗天人寜底巧剪水作花飞○王元寳迎賔事见和冲卿雪注○马援传岂有知其无成义手从族乎○琴操卞和歌曰空山欷歔涕龙钟○左氏余狐裘而羔袖】
　　其二
　　神女青腰寳髻鵶独藏云气委飞车夜光往往多聨璧小白纷纷每散花珠网纚连拘翼座瑶池淼漫阿环家银为宫阙寻常见岂即诸天守夜叉【淮南子至秋三月青女乃出降以霜雪青女天神青腰玉女也主霜雪○李斯传必秦所生然后可则夜光之璧不饰朝廷邹阳传明月之珠夜光之璧以暗投人○谢惠连雪赋云亦遇圆而成璧○华严经有小白花山○天女散花事见维摩经○凡夫或善或恶一念才起即五处遍现一帝释珠网中也详见藏经又据增益阿舍经第六巻利养品第十二尔时释提桓因白须菩提言云何善业所抱患苦有增损乎今此身痛为从何生身生邪意生乎尔时尊者须菩提语释提桓因言善哉拘翼法法自生法法自灭法法相动法法自息犹如拘翼有毒药复有害毒药天帝释此言如是法法相乱法法自息法能生法黒法用白法治白法用黒法治天帝释贪欲病者用不净治瞠恚病者用慈心治愚痴病者用智慧治如是释提桓因一切所有皆归于空无我无人无夀无命无士无夫无形无像无男无女犹如释提桓因风壊大树枝叶雕落雷雹壊苗华果初茂无水自萎天降时雨生苗得存如是天帝释法法相乱法法自定我本所患疼痛苦恼今日以除无复患苦据此则拘翼乃天帝释即提桓也○阿环上元夫人名见古意注然公诗所用阿环字皆以为西王母○李义山集有曼倩辞云十八年来堕世间瑶池归梦碧桃闲如何汉殿穿针夜又向窗中觑阿环此亦连用瑶池阿环事○汉郊祀志蓬莱方丈瀛洲此三神山者在渤海中其禽兽尽白而黄金银为宫阙未至望之如云及到三神山反居水下○卢仝诗夜叉守门昼不开○显宗论云药义夜叉梵语轻重不同此云暴恶或云勇健亦鬼神之类然福徳殊胜或防卫诸天又金顶轮王经云持经者得夜叉现谓曰我须得一神守门随意当用所求令我满足】
　　其三
　　惠施文字黒如鵶于此机缄漫五车皭若易缁终不染纷然能幻本非花观空白足寜知处疑有青腰岂作家慧可忍寒真觉晚为谁将手少林义【五车见偶书注卢仝诗忽来案上翻墨汁涂抹诗书如老鸦○世说司马大传问谢车骑惠子其书五车何以无一言入○屈原传皭然于尘垢之外○圆觉经譬如幻医妄见空华又犹如空华从空而有幻华虽灭空性不壊○韩诗外传凡草木花多五出雪花独六出雪花曰霙○僧昙始闗中人晋孝武太元未往辽东宣化后还闗中开导三辅足白于面虽涉泥水未尝沾湼咸称白足和尚○鸡跖集魏武帝时有一僧足白名思始甚有神异号白足禅师○传灯録僧神光闻逹摩住少林乃往师事师尝端坐面墙莫闻诲饬光坚立不动迟明积雪过膝师悯而问之曰汝久立雪中当求何事光悲涕云云师遂与易名慧可语以法要叉手谓慧雪中叉手而立】
　　其四
　　寄声三足阿环鵶问讯青腰小驻车一一照肌寜有种纷纷迷眼为谁花争妍恐落江妃手耐冷疑连月姊家长恨玉顔春不久书图时展为君义【相如赋低徊隂山翔以防曲兮吾乃今日睹西王母暠然白首戴胜而穴处兮亦幸有三足乌为之使注三足青乌也○李白诗白雪飞花乱人目○雪入水而消故言恐落江妃手○郭璞江赋江妃含嚬而眇○耐寒字见鼂错传○春秋感精符云人主兄日姊月○米芾雪诗月姊封银界龙君幻玉壶唐薛媛写真寄夫诗云恐君浑忘却时展画图看】
　　其五
　　戏珠防缟女鬟鵶试咀流酥已【字误】颊车厯乱稍埋冰揉粟消沉时防水圆花岂能舴艋真寻我且与蜗牛独卧家欲挑青腰还不敢直须诗胆付刘义【据南岳魏夫人传云夫人设王子乔琼苏緑酒○僖公五年谚所谓辅车相依唇亡齿寒者其虞虢之谓也注辅颊辅车牙车○退之诗飘飖还自弄厯乱竟谁催○九辩雪霰纷揉○书藻火粉米注粉若粟冰来若聚米孔颖达疏云粉之在粟其状如冰○杜诗水花笑白首○舴艋谓子猷访戴安道○唐人诗聴君总画麒麟阁还我安眠舴艋舟○焦先所居为蜗牛庐尝袒卧雪中不移人以为死就视如故○五诗四用青腰字刘义诗胆大于天○义游退之门作冰柱雪车二诗出卢仝孟郊右】
　　王荆公诗注巻二十七
　　钦定四库全书
　　王荆公诗注巻二十八
　　宋　李壁　撰
　　律诗
　　读眉山集爱其雪诗能用韵复次韵一首
　　靓妆严饰曜金鵶比兴难工漫百车水种所传清有骨天机能织皦非花婵娟一色明千里绰约无心熟万家长此赏懐甘独卧袁安交防岂须义【上林赋靓妆刻饰○退之诗金鸦忽腾翥六合俄清新谓白也○冯衍传词语百车○水种未详尔雅释名雪绥也水下遇寒而凝绥绥然下也观此则雪本水为之○织女天孙也诗大东虽则七襄不成报章注云织女有织名尔天机能织殆取此义○晋天文志南斗六星一曰天机○谢庄月赋美人迈兮音尘絶隔千里兮共明月又柔祗雪凝圆灵水镜即千里一色之意○庄子藐姑射之山有神人居焉肌肤若氷雪绰约若处子又云其神凝使物不疵疠而年谷熟注神人者即今圣人也○贾谊治安策长此安穷○汝南先贤传曰时大雪丈余洛阳令出按行见人家皆除雪出有乞食者至袁安门无行迹谓安巳死令人除雪入户见安僵卧问何以不出安曰大雪人皆饿不宜千人令以为贤举为孝亷后为司徒○世说曰旧制三公领兵入见皆交防义颈而前初曹公将讨张绣入觐天子时始复此制公自是不敢朝见】
　　八功徳水
　　雪山马口出琉璃闻说诸天与防持此水遥连八功徳供人真净四威仪当时迦叶无尘染何事阌乡有土思道力起縁非一路但知瓢饮是生疑【奬法师西国传云阿那婆荅多池在香山之南大雪山之北周八百里金银琉璃饰其岸焉大地菩萨以愿力故化为龙王于中潜宅出清泠水属赡部洲是以池东面银牛口流出殑伽河绕池一匝入东南海池南面金象口流出信度河绕池一匝入西南海池西面琉璃马口出缚篘河入西北海○阿弥陁经极乐国土有七寳池八功徳水充满其中○长阿含起世经云大海初广八万四千由旬有八功徳水○顺正理论注云一甘二冷三耎四轻五清净六不臭七饮时不损喉八饮巳不伤腹○又称讃净土经云水有八功徳一澄清二清冷三甘美四轻软五润泽六安和七饮时除饥渴八饮巳长养诸根四大増益种种胜喜多福有情常乐受用○楞严经第七巻十方如来随此呪心能于十方事善知识四威仪中供养如意恒沙如来防中推为大法王子○行住坐卧佛谓之四威仪○迦叶观于法尘念念生灭无实自性惟是空寂又云尽七染分人以观智一空尘法法尘既空妙法顿显○阌乡属河东安邑阌望云切○唐书曰僧万迥阌鄕人也诙谐如狂发言屡中其兄戍边五载母思之万迥年幼请诣兄所策竹马去经旬而返白母曰兄还矣请办饼更往迎之数日持襆至母发襆乃戍子衣也寻而子至母大惊○前汉西域传公主年老有土思○长安讲僧问五祖云真性縁起其义云何祖黙然挺禅师侍立次乃谓曰大徳正兴一念问时是真性中縁起僧言下大悟】
　　寄题程公辟物华楼
　　千里名城楚上游江山多在物华楼遥知玉节临樽俎独卧柴门隔献醻想有新诗传素壁怪无余墨到沧洲偶陪【一作湡涪】南望重重緑章水还能向此流【史记项羽曰古之帝者地方千里必居上游○知玉一作瞻旌○此公辟为江西转运时故有玉节之语物华楼在其台治○门隔一作荆阻章水即南江】
　　酬俞秀老
　　洒扫东庵置一牀于君独觉故情长有言未必输摩诘无法何曾泥饮光天壤此身知共弊江湖他日要相忘犹贪半偈归思索却恐提桓妄揣量【公集有答秀老书岁尽当营理报寜庵舍以伫游愒东庵即报寜○维摩经第八巻如是诸菩萨各各说已问文殊师利何等是菩萨入不二法门文殊曰如我意者于一切法无言无说无示无识无诸问答是为入不二法门于是文殊问维摩诘我等各自说已仁者当说何等是菩萨入不二法门时维摩诘黙然无言文殊叹曰善哉善哉乃至无有文字语言是真入不二法门诗意盖谓有言不必便输摩诘之一黙○按伽叶为第一祖尝于久逺刼中将金诣金师饰佛面后生中天摩竭陀国婆罗门家名曰伽叶波此云饮光胜尊盖以金色为号饮光付阿难偈云法法本来法无法无非法何于一法中有法有不法第二祖为阿难○鲁仲连传是业与三王争流而名与天壤相弊○庄子鱼相忘于江湖人相忘于道术○縁起经雪山童子为半偈而舍身偈云诸法从縁生縁离法即灭我师大沙门常作如是说○提桓即帝释也帝释与佛地位自逺】
　　次韵呉冲卿聴读诗义感事韵【公自注云冲卿诗云雪销鳷鹊御沟融燕见殊恩缀上公画日乍惊三接宠正风获聴二南终解颐共仰天顔喜墙面才容圣域通午漏渐长知禹惜侍臣何术补尧聪时修撰经义所初进二南有防资政殿进读】
　　周南麟趾圣人风未有驺虞系召公雅颂兼陈为四始笙歌合奏以三终讨论诏使成书上休澣恩容着籍通墙面岂能知奥义延陵聴赏自为聪【史记关雎为风始鹿鸣为小雅始文王为大雅始清庙为颂始○乡饮酒问歌三终合乐三终○仪礼燕礼篇升歌鹿鸣下管新宫笙入三成注新宫小雅逸篇管之入三成谓三终也○汉律五日一沐注汉律吏得五日一下言休息以洗沐着籍见送西京签判王著作注○延陵谓冲卿用季札观乐事】
　　张侍郎示东府新居诗因而和酬二首【熙寜中创建尚书省于内城之西特为宏壮合屋三千一百余间团练使宋用臣董役初议建省有司具图数不用神宗自为图授之既成临幸诏輙易一窗一户者坐违制之罪又建东西府以居宰执与右掖门相对毎府四位俗号八位初成术者言有天子气神宗驾幸以厌之王荆公谢入府第表亲纡衡盖周视庭除及此诗曾留上主经过迹是也】
　　得贤方慕北山莱赤白中天二府开功谢萧规慙汉第恩从隗始诧燕台曾留上主经过迹更费髙人赋咏才自古落成须善颂扫除东阁待公来【韩诗策马上桥朝日出楼阙赤白正崔嵬○诗南山有台北山有莱笺云山之有草木以自覆盖成其髙大喻人君有贤臣以自尊显○扬子渊骞篇或问萧曹曰萧也规曹也随又萧何传何买田地必居穷僻处为家不治垣屋曰令后世贤师吾俭不贤毋为势家所夺又吴曾漫録荆公用萧何事乃汉尝赐萧何等北阙大第今二府成乃切题若以萧何功第一则次第之第非第宅之第也或又牵强云借第以对台唐人有此格此盖不知汉尝赐第事故作此语耳所恨未知正出处○唐李郢奉陪裴相公重阳日游安乐池亭诗云绛霄轻霭翊三台嵇阮襟情管乐才莲沼昔为王俭府菊篱今作孟嘉台寜知北阙元勲在却引东山旧客来自笑吐茵还酩酊日斜空从绛衣回郢于第五句注云汉赐萧何等北阙大第以郢犹能知之孰谓荆公舍此而反举第一之事为对耶况荆公上曾鲁公诗云且开京洛萧何第未泛江湖范蠡船以此证之则非用第一之第明矣○郭隗谓燕昭曰帝者与师处王者与友处覇者与臣处亡国与役处王诚博选国中之贤而朝其门天下之士闻王朝其贤臣必趋于燕矣昭王曰将谁朝而可郭隗曰今王诚能致士先从隗始隗且见事况贤于隗者岂逺千里哉于是昭王为隗筑宫而师之乐毅自魏往邹衍自齐往剧辛自赵往○西清诗话云熙寜初张掞以二府初成作诗贺荆公公和之以示陆农师曰萧规曹随髙帝论功皆摭故寔而请从隗始初无恩字荆公笑曰子善问也韩退之辟鸡聨句感恩从隗始若无据岂当对功字也○复斋漫録云前辈以荆公诗燕台为失盖史记云为隗改筑宫而师事之然太白诗云何人为筑黄金台则承袭之误其来久矣○左昭七年楚子成章华之台愿与诸侯落之○檀弓下晋献文子成室晋大夫发焉张老曰美哉轮焉美哉奂焉云云君子谓之善颂善祷○公孙起徒步数年至宰相封侯于是起客馆开东阁以延贤人与参谋议师古曰阁者小门也东乡开之当庭门而引賔客以别于掾史官属也】
　　其二
　　荣观流传动草莱中官赐设上尊开鼔歌防篠聴疑梦肴果聨翩餽有台斧藻故应宜旧徳栋梁非复称凡材虚堂欲踵曹参事试问齐人或肯来【唐元稹有谢赐设状推食之赐用劝勲劳置醴之恩以待贤彦○礼记黄目鬱气之上尊也又汉平当传赐上尊酒如淳曰律稻米一防得酒一防为上尊稷米一防得酒一防为中尊粟米一防得酒一防为下尊师古曰酒自有浇醇之异为上中下耳○灵光赋洞房叫窱而幽防注叫窱逺也○孟子自是台无餽也○三公之服有斧藻黼若斧形藻草有文者○凡才公自喻言不称栋梁之用○曹参为齐相避正堂盖公舍盖公齐人虚犹言避也国朝未建东西府前执政皆僦宅以居有功并眷厚者皆赐官宅熙寜中因一日急速文字不时进入诘之乃以执政居第散处四隅转达稽留神宗始有意建东西府遣中官度阙前旧八作司地为之既成车驾因过周视命刻择官选时日宣执政迁入借官车辇仍赐御筵致仕张侍郎掞有贺两府入东西府诗曰五仙同日集蓬莱玉宇珠次第开乍向壶中窥日月犹疑海上见楼台光生金铉调元地荣极璿抠命世才共荷圣贤天地宠定知霖雨及时来掞亦公所厚故和其诗○东西府凡八位其制度髙下大小间架皆一其后所居或东或西先拜者先占不分官序也初入借官车般遂为定制下府司差自建二府终神庙朝执政无赐第者】
　　上元从驾至集禧观次冲卿韵【介甫仁宗时以工部郎中知制诰嘉祐七年也次年仁宗升遐作此诗已拜相冲卿时为枢宻使】
　　昭陵持槖从游人更见熙寜第四春寳构中开移玉座华灯错出映朱尘楼前时看新歌舞仗外还如旧徼巡投老逢时追往事却含愁思度天津【持槖见赵充国传○杜诗苔移玉座春○映朱尘一作映垂绅○招魂经堂入奥朱尘筵些注承尘也兰膏明烛华灯错些○汉百官表中尉秦官掌徼廵京师师古注徼绕也○赵王彭祖传常夜从走卒行徼谓廵察】
　　次韵陪驾观灯
　　绣筤含风下玉除宫商挟奏斐然殊福祥周室流为火恩泽尧樽散在衢伏枕但能知广乐挥毫何以报明珠愿留巾箧归田日追咏公欢每自娯【沈存中笔谈云正衙法座香木为之加金饰四足堕角其前小偃织藤冒之每车驾出幸则使老内臣马上抱之谓之驾头车后曲盖谓之筤两扇夹之通谓之扇筤皆遍绣亦有销金者即古之华盖○前礼乐志乐歌九歌毕奏斐然殊鸣琴竽瑟防轩宋○史记周纪武王渡河中流白鱼跃入王舟中武王俯取以祭既渡有火自上复于下至于王屋流为乌其色赤其声魄云○杜审言诗尧樽随步辇舜乐绕行麾○杜诗衢樽不重饮○淮南子道出一原通九门散六衢注布散于六合之衢也○钧天广乐用赵简子疾七日不知人事○杜诗云诗成珠玉在挥毫李令伯诗官无中人不如归田】
　　和蔡枢宻南都种山药法【公自注云蔡诗并序云防见索南都种山药法并以生头百十茎送上因成小诗青青正是中分天区种何妨试玉延即见引防縁夏木定知如蹠荐冬筵注俗传种时以足按之即如人足润还御水氷霜结防逅尧云雨露偏自裹自题还自愧揠苗应笑宋人然】
　　区种抛来六七年春风条蔓想宛延难追老圃莓苔径空对珍盘玳瑁筵嘉种忽传河右壤灵苗更长阙西偏故畦穿斸知何日南望钟山一慨然【后汉刘般传显宗时以郡国牛疫通使区种増耕注引泛胜之书曰上农区田法方深各六寸间去七寸一亩三千七百区丁男女种十亩至秋收区三升粟得百斛中农下农区田各有法又嵇叔夜养生论亦有区种字○本草云薯蓣处处有之春生苗蔓延离披秦楚谓之玉延○李白秋太原南栅饯别序幸叨玳瑁之筵敢竭麒麟之笔又元防之诗水精帘外教贵殡玳瑁筵心伴中要公此诗八句而六句懐故园所谓其于仕也有去志而无留心者耶○诗生民诞降嘉种维秬维秠○蔡挺尝为平凉此言河右必平凉种○隐十一年公孙获处许西偏】
　　和蔡副枢贺平戎庆防
　　城郭名王据两垂军前一日送降旗羌兵自此无传箭汉甲如今不解累幕府上功连旧伐朝廷称庆具新仪国家道防西戎喙还见诗人咏串夷【汉西域传有城郭诸国名王谓贵种也○杜钦传三垂蛮夷无逆理之节注三垂东南西也○五代霍彦威遣使献两箭唐明宗赐两箭以报之夷狄之法起兵令众以传箭为令○杜诗青海无传箭唐刘黒闼为突厥所窘自以大箭射却之突厥得箭传观以为神○齐国语诸侯甲不解累兵不解翳弢无弓服无矢隐武事行文道注累所以盛甲也○李广传禹从洛中以劒斫絶累○师古曰累索也○冯唐传魏尚上功幕府一言不相应文吏以法绳之○李广传莫府省文书○师古曰幕府者以军幕为义古字通单用耳军旅无常居止故以帐幕言之亷颇李牧军市租皆入幕府此则非因卫青始有其号○聨旧伐必指蔡在庆渭时事○庄公二十八年晋二五言于献公曰若使太子主曲沃重耳夷吾主蒲与屈则可以威民而惧戎且旌君伐杜注伐功也○绵诗昆夷駾矣维其喙矣駾突也喙困也○诗皇矣篇帝迁明徳串夷载路】
　　和蔡枢宻孟夏旦日西府书事
　　宫阙初晴气象饶寳车攅毂防东朝重轮庆自离明发内壤隂随解泽销赐篚外廷纷锦绣燕庖中禁续薪樵聨翩入贺知君意咫尺威顔不隔霄【蔡挺熙寜五年自滑州召拜枢宻副使熙寜六年有司言日食四月朔上为彻膳避殿一夕防雨明日不见日食百官入贺是日有皇子之庆蔡诗云昨夜薰风入舜韶君王未御正衙朝阳辉已得前星助隂沴潜随夜雨消荆公所和即此诗○退之城南聨句隐伏饶气象○杜牧诗晴日登攀好危楼物象饶○易离卦重明以丽乎正○汉明为太子乐工作歌四章曰日重光星重辉海重润月重轮○隐公二年日有食之谷梁曰吐者外壤食者内壤○易雷雨作解○续薪樵取继粟之意○僖公九年天威不违顔咫尺○顾况诗我欲升天天隔霄】
　　和呉相公东府偶成【呉时为枢宻使】
　　承华往岁幸踌躇风月清谈接绪余并辔趂朝今已老连墙得屋喜如初诛茅我梦江臯地浇薤公思洛水渠敛退故应容拙者先营环堵祭牢蔬【承华太子宫门名○徐勉为吏书与门人夜集虞暠求詹事五官勉正色曰今夕止可谈风月不可谈及公事○江臯谓江寜之居公方葺园屋于钟山下○于鹄题隣居浇薤忆同渠○沟洫志严熊言临晋民愿穿洛以溉重泉以东万余顷故恶地诚即得水可令亩十石于是为发卒万人穿渠自徴引洛水至商顔下师古曰临晋重泉皆冯翊之县洛即漆沮水徴亦在冯翊○冲卿建州人此称洛水未详然冲卿之兄育自闽徙新郑此或指入汴之洛也元丰二年夏命宋用臣导洛通汴以代河渠谓之清汴○儒行篇环堵之室○韩诗敛退就新懦趍荣悼前猛又四时登牢蔬】
　　次韵元厚之庆防
　　朝廷今日庆成功先以招懐后即戎北地马牛归陇厎汉人烟火起湟中投戈更讲诸儒艺免胄争趋上将风文武佐时惭吉甫宣王征伐自肤公【公自注云来诗有何人更得通天带谋合君心只晋公之语○书康诰天乃大命文王殪戎殷诞受厥命注天美文王乃大命之杀殷兵○左氏招携以礼懐逺以徳○汉匈奴传地居北边随水草畜牧而转移其畜之多则马牛羊○地理志陇西郡应劭曰陇坻在其西师古曰陇坻谓陇阪今之陇山坁音丁计又音厎○湟水名在鄯州叚颎击当煎羗于湟中大破之○大观上元御制午夜笙歌连海峤春风灯火过湟中可谓极盛矣未几而边陲变作○唐陈黯代河湟父老奏臣等故居河湟间世相为训到今尚传留汉之冠裳毎岁时祭飨则必服之示不忘汉仪亦犹越翼胡蹄有巢嘶之异又唐人河湟诗牧羊駈马虽戎服白髪丹心尽汉臣公所指汉人谓此也其后复鄯皆公之意此诗己先见之○汉光武賛投戈讲艺息马论道○成公十六年郤至三遇楚子之卒见楚子必下免胄而趋风注言疾如风今言趋上将风则不用注义○末聨归美神庙六月诗薄伐玁狁以奏肤公注奏为肤大公功也又文武吉甫万邦为宪】
　　谒曾鲁公【曾公亮嘉祐元年冬自翰苑拜参知政事乂更英宗神宗两朝为相故诗云翊戴三朝又熙寜三年加侍中故云冕有蝉曽既致仕上遣使存问无虚月每岁首执政就第置酒赋诗以为故事此诗云即席赋必就第置酒时也曾之子孝寛已为签枢故用韦贤事曾时年八十故云隣吕尚方公得政曾实隂为之助上以此益尊任公故公深徳曽特推尊之而沮抑韩公等】
　　翊戴三朝冕有蝉归荣今作地行仙且开京洛萧何第未泛江湖范蠡船老景已隣周吕尚庆门方似汉韦贤一觞岂足为公夀愿赋长鲸吸百川【楞严经仙人有八种一服饵坚固地行仙涂药飞行仙金石游行仙动止坚固通行仙咒禁道行仙思念照行仙交通行仙变化絶行仙此皆有神通○曾京师有赐第萧何第见前注○史记范蠡既雪防稽之耻乃乗扁舟浮于江湖变名适齐为鸱夷子皮之陶为朱公○吕尚周太公望○韦成贤之子父子仍世为宰相杜诗饮如长鲸吸百川】
　　驾自啓圣还内
　　衣冠原庙汉家仪羽卫亲来此一时天子当懐霜露感都人亦叹鼓箫悲纷纷瑞气随云汉漠漠荣光上日旗尘土未惊阊阖闭緑槐空覆影参差【叔孙通传愿陛下为原庙渭北衣冠月出游之益广宗庙大孝之本师古曰原重也先已有庙今更立之故曰重也○礼记祭义秋霜露既降君子履之必有凄怆之心非其寒之谓也春雨露既濡君子履之必有怵惕之心如将见之注谓凄怆及怵惕皆为感时念亲○鼔箫之声悲亦言其异于平日耳○王维诗箫鼓悲何己○江淹上建平王景素书曰方今圣厯钦明天下乐业青云浮洛荣光塞河李善注曰尚书中候曰成王观于洛河沉璧礼毕王退俟于日昧荣光并出幕河○杜审言诗荣光晴掩代佳气晚侵燕○周礼司常掌九旗之物名日月为常释名曰画日月于旗端天子所建○左传三辰旂旗注云日月星也穆天子传日月之旗七星之文○王维登楼歌俯十二兮通衢緑槐参差兮车马】
　　集禧观池上咏野鹅【野鹅疑雁类也】
　　池上野鹅无数好晴天镜里雪毰毸似怜暄暖鸣相逐疑恋寛闲去却囘京洛尘沙工防汚江湖矰弋饱惊猜羽毛的的人难近嗟此谋身或有才【张文昌诗曲沼春流满新蒲映野鹅○类篇云毰毸鸟羽张貎○韩文犹将耕于寛闲之野○陆士衡诗京洛多风尘○杜诗衔泥防汚琴书内○李白诗长逢矰缴惊相呼○小杜诗君意如鸿髙的的】
　　和东防韩子华侍郎斋居晚兴
　　斋禁虽严异太常萧然髙咏意何长烟含欲暝宫庭紫日映新秋省闼黄壮节易摧行踽踽华年相背去堂堂追攀坐叹风尘隔空聴钧天梦帝乡【后汉周泽传为太常清洁循行尽敬宗庙常卧斋宫其妻哀泽老病闚问所苦泽大怒以妻干犯斋禁遂收送诏狱请罪时人为之语曰生世不谐作太常妻一岁三百六十日三百五十九日斋一日不斋醉如泥○张平子西京赋正紫宫于未央○西京杂记成帝设云帐云幄云幕于甘泉紫殿○杜牧诗祥云辉映汉宫紫○王勃记烟光凝而暮山紫亦疑曛暮则宫殿之气仰看如紫○后汉舆服志曰黄闼天子门中官主之以黄涂门如青鎻之用青也○壮节易摧谓壮节消不免同乎流俗踽踽凉凉如乡原之类然公岂真尔哉○唐人诗青春背我堂堂去○李义山一一柱思华年○钧天事见次韵酬宋玘注】
　　酬和父祥源观醮罢见寄
　　窃禄祠官久见容毎持金石荐宸衷钧天忽忽清都梦方丈寥寥弱水风知结胜縁人意外想寻陈迹马蹄中新诗起我超然兴更感钟山蕙帐空【和甫集无此诗○列子穆王篇王以为清都紫防钧天广乐帝之所居○蓬莱隔弱水三万里非禹贡弱水也○十洲三岛记云方丈洲在东海中东西南北其岸止等方丈面濶五千里上专是羣龙所聚者金玉琉璃之宫三天司命所治之处羣仙不欲升天者往来此洲受太上天箓仙家数十万琼田芝草课计顷亩如种稻状亦有石泉上有九天原丈人宫主领天下水神及隂精水兽之軰○子曰起予者商也始可与言诗巳矣】
　　和御制赏花钓鱼诗二首【国史赐宴在嘉祐六年三月御制诗晴旭晖晖苑籞开氤氲花气好风来游丝罥絮萦行仗堕蘂飘香入酒杯鱼跃文波时拨刺鸎留深树久徘徊青春朝野方无事故许观游近侍陪按韩忠献公集有和御制诗序引云奉圣防次韵故介甫诗云恩许赓歌盖纪实也韩诗云花簇香亭万朶开雕舆髙自九闗来轻隂阁两留天仗寒色凝春送夀杯仙吹彻云终缥缈恩鱼逢饵几徘徊曽参二十年前防今备台司得再陪公既进诗或言于上曰韩讥切陛下上愕然问之对曰二十年而得一再侍宴正讥陛下饮宴无度也上大笑时郑澥诗亦佳辇路鲜云五色开一声清跸下天来水光翠绕九重殿花气醲熏万夀杯绣幕烟深红防合文竿风引緑彽徊蓬山絶景无人到诏许羣仙尽日陪】
　　防幄晴云拂晓开传呼仙仗九天来披香殿上留朱辇太液池边送玉杯宿蘂暖含风浩荡戏鳞清映日徘徊宸章独与春争丽恩许赓歌岂易陪【太经曰九天者一为中天二为羡天三为顺天四为更天五为晬天六为廓天七为咸天八为况天九为成天广雅及吕氏春秋各有九天与此不同○杜诗仙仗离丹极○披香见暮春注○汉志建章北有大池名太液昭帝纪黄鹄下建章太液池是也○西清诗话云仁庙嘉祐中开赏花钓鱼燕介甫以知制诰预末坐帝出诗羣臣次第属和传至介甫日将夕矣亟欲奏御得披香殿字未有对时郑毅夫獬接席顾介甫曰宜对太液池翌日都下盛传王舍人窃柳词太液波翻披香卷介甫颇衔之○复斋漫録云余读上官仪初春诗步辇出披香清歌临太液乃知荆公取仪诗岂谓柳词耶庾信春诗宜春苑中春己归披香殿里作春衣长安有宜春宫此又以宜春对披香矣○李白诗綉户香风暖○杜诗鱼跳白映山○苏魏公语録中云仁宗赏花钓鱼宴赐诗执政诸公洎禁从舘阁皆属和而徘徊二字无他义诸公进和篇皆押徘徊再坐教坊杂戏为数人寻访税第至一宅入观之至前堂之后问所以曰徘徊又至后堂东西序亦问之皆曰徘徊也一人笑曰可则可矣徘徊太多○赓歌见尚书】
　　其二
　　霭霭祥云辇路晴传呼万岁杂春声蔽亏玉仗宫花宻映烛金沟御水清珠蘂受风天下暖锦鳞吹浪日边明从容乐饮真荣遇愿赋嘉鱼颂太平【汉武纪元封元年诏曰朕亲登嵩髙御史乗属在庙傍吏卒咸闻呼万岁者三○王建宫词日髙殿里有香烟万岁声来动九天○温飞卿鸡鸣人草草香辇出宫花○后汉宦者传云盗取御水以作鱼钓注水入宫苑为御水王建宫词御波水色春来好处处分流白玉渠○杜牧之亦以宫抡对御水见下注○杜诗吹面受和风○易天下有山遯○杜诗鱼吹细浪摇歌扇○诗小雅南有嘉鱼乐与贤也太平之君子至诚乐与贤者共之也】









　　王荆公诗注巻二十八
　　钦定四库全书
　　王荆公诗注巻二十九
　　宋　李壁　撰
　　律诗
　　和杨乐道韵六首
　　后殿朝次偶题
　　百年文物士优游万物今方似缀旒发策东当招俊乂囘舆北苑罢倡优忽随诸彦登龙尾尚忆当年应鹄头独望清光无补报更慙虚食大官羞【嘉祐六年御试进士明经诸科举人王者通天地人赋天徳清明诗水几于道论时奏名试作乐荐上帝诗谨用五事以明天道论防检官孙洙王广渊初考经学官王惟熙祝谘夏漳覆考经学官王彭张兊朱从道详定官贾夀呉中复封弥官傅求王陶防检官孙坦郑穆进士初考官沈遘司马光裴煜陆经进士覆考官祖无择郑獬李綖王瓘详定杨畋何郯王安石对读胡稷臣傅尧俞苏衮宋廸张次立周孟阳编排赵抃贾黯范师道介甫以初覆考所定第一人皆未允当欲于行间别取一人为状首乐道守旧法以为不可或解之曰謡言王俊民作榜首久矣可无争也及拆号果然按赵阅道手记二月二十六日辛巳宣赴崇政殿后水阁充编排官二十七日御殿引试驾幸后苑往来迎驾二十八日三月一日驾两幸考校所二日至五日驾四幸覆考所六日七日驾两幸详定所八日驾幸编排所九日奏乞送焨字号巻重详定十日癸巳放进士一百八十三人诸科一百二人特奏名四十三人日赐酒食菓子惟二十六日三月六日两日无赐二十九日隂旬休月一日防寒风四日防雨春寒五日六日隂寒九日清明雨余日皆晴今公所次乐道韵六首皆纪当时事所谓焨字号巻即是所争状首也或云公花底裌衣朝宿卫诗亦此时所赋当考国朝御试因举人徐士亷诉知举李昉取舍不当开寳二年艺祖始亲覆试于殿庭时所御殿多在讲武雍二年始移御崇政考官幕次则分处殿之东西阁及后庑大中祥符元年史官书帝徧至幕次论李宗谔等各务精详勿遗贤俊四年又书帝徧至考官幕次天禧三年又书帝幸考校官幕次出七言诗赐晁迥等至于仁宗恪守孙谋观阅道所记则又加详焉祖宗留意科选徳意深矣信非前代所及也○诗中事畧见于赵记故附此○长发诗受小球大球为下国缀旒注结定其心如旌旗之旒縿着焉○晋郄诜试东堂得第自言犹桂林一枝晋之正殿也○丹阳记云东堂西堂亦魏制周之小寝也郄诜迁雍州刺史武帝于东堂防送可见东堂乃临幸延见臣下之处○杜集哀苏源明诗射君东堂策宗匠集精选又北部初髙选东堂早见招东方朔传云愿陛下从中掖庭囘舆枉路临幸山林○乐天诗螭头阶下立龙尾道前行又安禄山传禄山计天下可取逆谋日炽每过朝堂龙尾道南北睥睨久乃去又含元殿侧龙尾道自平阶至地凡诘曲七转由丹凤门北望宛如龙尾垂于地○幽明録曰王文度镇广陵忽见二驺持鹄头板来召之王大惊问驺我作何官云尊作平北将军徐兖二州刺史王曰我已作此官何故复召耶鬼云此人间耳今所作乃天上官也○桂阳先贤画賛曰胡滕部南阳从事遇大驾南廵求索总猥滕表曰天子无外乗舆所幸即为京师臣请荆州刺史北司棣臣北都官从事帝竒其才悉许之大将军西曹椽亡马召滕因作都官鹄头板召百官敬服○法书苑云鹤头蚊脚皆汉诏版所用各象形通典云陈依梁制凡补用以黄帋録名八座通署奏可乃出以付于典名典名书其名帖鹤头版送所授之家鹄与鹤同○鼂错传羣臣不足望陛下之清光○百官表大官属少府主膳食】
　　御沟
　　渺金河涨欲平数支分緑报清明常萦辇路漂花去更引流杯送酒行静见金舆穿树影清含玉漏过墙声衰顔一照自多感囘首江南春水生【九域志汴京祥符县有金水河○欧公诗沟上水声来不断花随水去不囘流○兰亭记引以为流觞曲水○李义山笻竹杖诗静怜穿树逺○唐人诗防毫应染炉烟细清佩仍含玉漏垂又王建诗宫中笑语隔墙闻○孙权遗曹操书曰春水方生公宜连去】
　　幕次忆汉上旧居
　　汉水泱泱绕凤林岘山南路白云深如何忧国忘家日尚有求田问舍心直以文章供润色未应风月负登临超然便欲遗荣去却恐元龙防见侵【按杨畋麟州新秦人后因仕东南必有居在汉上非公自忆也○诗小雅瞻彼洛矣维水泱泱注泱泱深广之貎襄州有望楚山宋孝武为刺史龙飞时改山名为凤岭疑即凤林○九域志襄阳有凤林镇○耆旧传樊泽于凤林山自撰文刻石封孟浩然墓○朱朴议迁都夫襄邓之西夷漫数百里其东汉舆凤林为之闗南菊潭环曲而流属于汉○柳诗直以疎慵招物议○宋玉九辩登山临水送将归○康乐诗彭薛裁知耻贡公未遗荣元龙陈登名终上句求田问舍之意】
　　后苑详定书懐
　　文墨由来妙禁中家传岂独赋河东平生聴想名声早数日追随笑语同御水新如鸭头緑宫花更有鹤翎红看花弄水聊为乐不晚朝廷相弱翁【杜诗扬雄更有河东赋唯待吹嘘送上天事见本传○御水见前注白诗鸭头新緑水鴈齿小红桥○杜牧之诗御水初消冻宫花尚怯寒○欧阳公牡丹记花名有鹤翎红○丙吉予魏相书曰朝廷已深知弱翁治行方且大用矣】
　　上已闻苑中乐声
　　苑中谁得从春游想见渐台瓦欲流御水曲随花影转宫云低绕乐声留年华未破清明节日暮初囘祓禊舟更觉至尊思虑逺不应全为拙倡优【史记渐台立于中央○汉王根作渐台未央宫有渐台文帝梦邓通即此处○郊祀志建章北有大池渐台髙二十丈名太液水经未央渐台在沧池中建章渐台在太液池中○李义山诗茂苑城如画阊门瓦欲流○杜诗宫云去殿低诗人多称歌遏行云此倒言之尤妙○韩诗晴云到晚留○秦昭王谓范雎夫劒利则士勇倡优拙则思虑逺夫以逺思虑而御勇士吾恐楚之图秦也○东坡诗君王恭俭倡优拙自是丰年有笑声】
　　用乐道舍人韵书十日事呈乐道舍人圣从待制【按何郯字圣从】
　　东门人物乱如麻想见新韀照路华午鼔巳传三刻漏从官初赐一杯茶匆匆殿下催分首扰扰宫中聴卖花归去莫言天上事但知呼客饮流霞【汉天文志死人乱如麻○韩诗殿前羣公赐食罢骅骝踏路骄且闲○徐骑省诗铜壶银箭漏初传○李义山诗侍臣最有相如渴不赐金茎露一杯○卖花襜上看桃李拍酒楼前聴管京师旧诗○不言温木之意○杜诗老翁须地坐细细酌流霞○李义山诗空记大罗天上事众仙同日咏霓裳元稹连昌宫词归来如梦复如痴何暇备言宫里事】
　　详定幕次呈圣从乐道
　　殿阁抡材覆等差从臣今日擅文华扬雄识字无人敌何逊能诗有世家旧徳醉心如美酒新篇清目胜真茶一觞一咏相从乐传说犹堪异日夸【再第其髙下故言覆谓详定也○皆用杨何二姓事○文中子心若醉六经目若营四海○呉志与周公瑾交如饮醇酎○杜诗跻险不自喧出郊已清目○髙适宿开善寺读书不读经饮酒胜饮茶】
　　崇政殿详定幕次偶题
　　娇云漠漠防层轩嫰水溅溅不见源禁柳万条金细撚宫花一段锦新翻身闲始更知春乐地广还同避世喧不恨玉盘冰未赐清谈终日自蠲烦【沈休文诗归海流漫漫出浦水溅溅○小杜诗娇云光占岫健水鸣分溪嫰水见至开元僧注○小杜诗曲渚飘成锦一张公诗又有复撚黄金作柳条实用香山语见雪干注○若汩汩尘俗者安知春之可乐○禁中名广内如东方生避世金马门之类王岐公诗禁幕天风日正亭侍臣初赐玉壶冰故事从臣伏日赐冰此乃春时岂亦有赐耶○唐杨绾清谈终日口不言荣利贺知章传陆象先尝曰季真清谈风流吾一日不见则鄙吝生矣】
　　详定试巻二首
　　垂咫尺断经过把巻空闻笑语多论众势难专可否法严人更谨谁何文章直使看无纇勲业安能保不磨疑有髙鸿在寥廓未应囘首顾张罗【李义山诗严城清夜断经过○即与乐道争议状首事○贾生过秦论陈利兵而谁何注师古曰问之为谁又云何人其义一也○刘孝标辨素论明月之珠不能无纇○韩集古今号文章为难足下知其所以难乎非谓钻砺之不工颇纇之不除也得之为难知之愈难耳○扬子问明篇鸿飞冥冥弋人何簒焉注簒取也○司马相如传犹焦朋己翔乎寥廓而罗者犹视乎薮泽○诗言竒杰之士不必尽由科举进宜广求才之路也○无纇犹言无病也】
　　其二
　　童子常夸作赋工暮年羞悔有扬雄当时赐帛倡优等今日论才将相中细甚客卿因笔墨卑于尔雅注鱼虫汉家故事真当改新咏知君胜弱翁【扬子吾子篇或问吾子少而好赋曰然童子雕虫篆刻俄而曰壮夫不为也○后此八年寜三年始试举人以策公素论也○相如扬雄传皆无赐帛事然王褒传上数从褒等放猎所幸宫馆辄为歌颂第其髙下以差赐帛议者多以淫靡不急上曰辞赋尚有仁义风谕鸟兽草木多闻之观贤于倡优博奕逺矣又东方朔传以射覆连中辄赐帛时有幸倡郭舍人滑稽不穷曰朔狂幸中尔愿令复射朔中之臣榜百不能中臣赐帛又枚臯不通经术谈笑类俳倡为赋颂好嫚戏以故得媟渎贵幸比东方朔郭舍人等而不得比严助等为尊官臯自言为赋不如相如又言为赋乃俳见眎如倡自悔类倡也○唐人谓进士为将相科○雄上长杨赋聊因笔墨之成文章故借翰林以为主人子墨为客卿以讽○韩诗尔雅虫鱼注定非磊落人○魏相传伏观先帝圣徳臣相不能悉陈昧死奏故事诏书二十三事公以诗赋取士为不然欲变科举法故不取魏相故事之奏及熙寜初专政遂建议试举人以策】
　　奉酬杨乐道
　　邂逅聨裾殿阁春却愁容易即离羣相知不必因相识所得如今过所闻近代声名出卢骆前朝笔墨数渊云与公家世由来事愧我初无百一分【离羣见檀弓音去声此作平声使言试事将毕不复同处○退之答杨子书故不待相见相信己熟既相见不要约已相亲又赠元十八诗吾友柳子厚其人艺且贤吾未识子时已览赠子篇寤寐想风采于今己三年○南部新书杨敬之赠项斯诗几度见诗诗总好及亲标格过于诗○世说许度送母始出都人问刘尹度定称所闻不刘曰才情过于所闻○杜诗王杨卢骆当时体轻薄为文哂未休尔曹身与名俱灭不废江河万古流○渊云谓王褒扬雄公与乐道自言家世由渊云○百一分犹言万分一也○白乐天浔阳行相逢何必曾相识】
　　奉酬圣从待制
　　班行想望岁空多知有龙门未敢过和近圣人师展季勇为君子盗荆轲三刀旧协庭闱梦五袴今传里巷歌复道谏书尝满箧不惟诗句似隂何【后汉李膺独持风裁以声名自髙士有被其容接者名为登龙门○柳下惠鲁公族大夫姓展名禽字季柳下是其号也孟子曰柳下惠圣之和者也子路问君子尚勇乎○扬子或问勇曰轲也曰何轲也曰轲也者谓孟轲也若荆轲君子盗诸○王濬夜梦悬三刀于其卧屋梁上须臾又益一刀意甚恶之主簿李毅贺曰三刀为州字又益一刀者明府其临益州乎及贼张杀益州刺史皇甫晏果迁濬为益州○亷范迁蜀郡太守百姓歌之曰亷叔度来何暮不禁火民安堵平生无襦今五袴○满箧字借用乐羊事○圣从为谏官击权近最力故此云不特诗好而己○杜诗李侯有佳句往往似隂铿何谓何逊也】
　　次韵呉仲庶省中画壁【仲庶中复也】
　　画史虽非顾虎头还能满壁写沧洲九衢京洛风沙地一片江湖草树秋行数鯈鱼賔共乐卧看鸥鸟吏方休知君定有扁舟意却为丹青肯少留【官制行内两省诸防照壁自仆射而下皆郭熙画树石外尚书诸防照壁自令仆而下皆待诏书周官○杜诗何年顾虎头满壁写沧洲○顾恺之传尤善丹青图写特妙谢安深重之以为自苍生以来未之有也世说顾恺之为虎头将军故号虎头○庄子鯈鱼出游从容是鱼乐也○史记范蠡雪会稽之耻乃叹曰计然之策七越用其五而得意既巳施于国吾将用之家乃乗扁舟浮于江湖○末聨言为爱壁间画而少缓求外迁之意】
　　夜读试巻呈君实待制景仁内翰
　　篝灯时见语惊人更觉挥毫防有神学问比来多可喜文章非特巧争新蕉中得鹿初疑梦牖下窥龙稍真邂逅两贤时所服坐令孤朽得相因【杜诗语不惊人死不休○介甫常嫉举人学术之陋屡见于文字今稍与之○杜诗下笔如有神○蕉鹿见列子○窥龙用叶公事具寄蔡天启注○末谓马范也頼二贤而防成】
　　答张奉议
　　五马渡江开国处一牛鸣地作庵人结蟠茅竹才方丈穿筑沟园未过旬我久欲忘言语道君今来见句文身思量何物堪酬对棒喝如今总不亲【晋元帝五马渡江一马化龙言金陵也一牛鸣地见招吕望之使君注○王维诗囘看双凤阙相去一牛鸣○佛书尼车河侧去人间五里一牛鸣地○退之罗池碑虵蛟结蟠○传灯録言语道断心行处灭又三祖信心铭言语道断非去来今○句文见防隐钞○有僧问洛普禅师云从上来一人行棒一人行喝阿那个亲对曰总不亲师曰亲处作麽生普便喝师乃打见传灯録乂徳山入门便棒临济入门便喝】
　　和仲庶池州齐山画图【公知制诰时作】
　　省中何忽有崔嵬六幅生绡坐上开指防便知岩穴处登临新作使君来雅懐重向丹青得胜势兼随翰墨囘更想杜郎诗在眼一江春雪下离堆【生绡见上注○诗巻耳陟彼崔嵬注崔嵬土山之戴石者○言身尝到故见图即知其处也仲庶为御史弹宰相梁适出通判防州未至改池州复还台职○杜牧池州贵池亭诗蜀江雪浪西江满强半春寒去却来许浑诗湘潭云尽暮山出巴蜀雪消春水来○杜诗江发蛮夷涨山添雨雪流○史记河渠书蜀守氷凿离堆除沫水之害】
　　和祖择之登紫防阁二首
　　漠漠秋隂防掖垣青云只在两楹间宫楼唱罢鸡人逺门阙朝归虎士闲华盖北瞻天帝座蓬莱东想道家山却慙久此随诸彦文采初无豹一斑【洛阳宫门铭曰洛阳宫有东掖门西掖门垣墙也应劭汉官仪曰左右曹受尚书事前世文人以中书在右因谓中书为右曹又称西掖刘桢赠徐干诗曰隔此西掖垣○檀弓梦坐奠于两楹之间说文云楹柱也从木盈声○杜诸天只在藤萝外○周礼鸡人掌大祭祀夜呼旦以嘂百官则所起亦逺矣○晋太康地记曰后汉固始鲖阳公安细阳四县卫士习曲于阙下歌之今鸡鸣歌是也○刘禹锡诗彩仗神旗猎晓风鸡人一唱鼔咚咚○李贺鸡人唱罢晓珑鸦啼金井下疎桐○周礼虎贲氏虎士八百人舍则掌王门王在国则守王宫○天官书云华盖所以蔽覆天帝之坐○后汉窦章学者称东观为老氏藏室道家蓬莱山○晋王献之传献之数岁观门生摴蒱曰南风不竞门生曰此郎亦管中窥豹时见一斑】
　　其二
　　掖门相对敞铜镮防防飞甍在两间润色平生知地禁登临此日愧身闲浮云倒影移牕隙落木囘飇动屋山忽忆初来秋尚早紫薇花防緑苔斑【汉书朱虚侯从太尉勃入未央宫掖门注非正门而在两旁若人之臂掖也凡宫省皆有之不独未央○温公诗宫门铜镮双兽面○魏都赋四门防防注髙也防语偃切○刘公干赠徐干诗曰均限清切禁注云史记曰景帝居禁中禁中者门户有禁非侍卫不得入○韩集职亲而地禁○江淹杂体诗稚子檐隙注隙门隙也○货殖传秦文孝缪居雍隙注隙间孔也○汉魏豹传如白驹过隙注隙壁际○退之诗每骑屋山下窥瞰○陶雍诗锦文苔防防钱様菊斑斑○唐宗纪开元元年改中书省为紫防省中书令曰紫防令○乐天诗坐到黄昏谁是伴紫薇花对紫薇郎】
　　送沈兴宗察院出湖南
　　谏书平日皁囊中朝路争看一马骢汉节饱曾冲海雾楚帆聊复借湖风皇华命使今为重直道酬君逺亦同投老承明无补助得为湘守即随公【皁囊见别注○后汉桓典为侍御史执正无所囘避常乗骢马京师畏惮为之语曰行行且止避骢马御史○杜诗使君五马一马骢○苏武仗汉节牧羊○李文饶诗愁冲毒雾逢蛇草畏落沙虫避燕泥○柳子厚诗海雾多蓊鬰○栾巴传庐山庙有神能令官亭湖中分风船行者举帆相迎言使指所寄不轻苟以直道报君初无逺近内外之间○沈传师诗承明年老辄自论乞得湘守东南奔】
　　春风
　　一马春风北首燕却疑身得旧山川阳浮树外沧江水尘涨原头野火烟日借嫰黄初着柳雨催新緑稍归田囘头不见辛夷树始觉看花是去年【韩信传北首燕路○经理燕山之意巳见于此句○退之诗霭霭野浮阳晖晖水披冻○野火字出晋书范晷传○退之石鼔歌雨淋日炙野火烧又夜次襄城诗尘涨雪犹干○李长吉诗上楼迎春新春归暗黄着柳宫漏迟○辛夷已见上注意北方无辛夷因忆去年之看花○韩诗元日新诗已去年】
　　永济道中寄诸弟
　　灯火怱怱出馆陶囘看永济日初髙似闻空舍乌鸢乐更觉荒陂人马劳客路光隂真弃置春风边塞秪萧骚辛夷树下乌塘尾把手何时得汝曹【馆陶永济皆魏郡属邑今大名府北京○左氏鸟乌之声齐师其遁○杜诗知子厯险人马劳○李白诗城濠失往路马首迷荒陂○魏文帝诗弃置勿复陈客子常畏人○乌塘在抚州】
　　道逢文通北使归【文通沈遘也】
　　朱顔使者锦貂裘笑语春风入贝州欲报京师近消息传声车马少淹留行人尽道还家乐骑士能吹出塞愁囘首此时空羡慕惊尘一段向南流【使燕时年甚少故云朱顔使者○贝州属河北○李白诗锦城虽云乐不如早还家○古有出塞入塞之曲○小杜诗月明更想桓伊在一笛闻吹出塞愁○向南流谓入京师沈和云风沙弊尽旧狐裘走马归来过冀州闻报故人当邂逅便临近馆为迟留不容倾盖论时事空寄新诗写客愁却志后车尘已合箫声清断去如流○故事使人相遇不许相见】
　　将次相州
　　青山如浪入漳州铜雀台西八九丘蝼蚁往还空垄亩骐驎埋没几春秋功名盖世知谁是气力回天到此休何必地中余故物魏公诸子分衣裘【杜诗青山意不尽○余使燕过相州道边髙冢累累云是曹操疑冢也操谓诸子汝等时时登铜雀台望吾西陵墓田○庄子列御冦庄子曰在上为乌鸢食在下为蝼蚁食夺彼与此何其偏也○杜诗道边卧骐驎○项羽歌力防山兮气盖世○陆士衡吊魏武文曰夫以回天倒日之力而不能振形骸之内济世夷难之智而受困魏阙之下又云智惠不能去其恶威力不能全其爱公诗畧取此意又曹公云吾余衣裘可别为一藏不能者兄弟可共分之既而竟分焉】次韵平甫喜唐公自契丹归【公自注云予辞北使而唐公代往】
　　留犁挠酒得戎心绣袷通欢岁月深奉使由来须陆贾离亲何必强曾参燕人候望空瓯脱塞马追随出蹛林万里春风归正好亦逢佳客想挥金【汉匈奴传汉使与单于刑白马单于以径路刀金留犁挠酒应劭曰径路匈奴宝刀也金契金也金留犁饭匕也挠和也契金着酒中挠搅饮之师古曰契刻也挠搅也○使者言单于甚苦军事服绣袷绮衣绣袷长锦袷袍各一遗单于注服天子所自服也袷者衣无絮也绣袷绮衣以绣为表以绮为里○陆贾楚人以客从髙祖定天下名有口辩居左右尝使诸侯孝文即位诏丞相平举可使越者平言贾先帝时使越上召贾为大中大夫往使尉陀去黄屋称制令比诸侯皆如意指○苏秦传孝如曾参义不离其亲一宿于外王乂安能使之少行千里事弱燕之危主哉○匈奴传东胡王愈骄西侵与匈奴中间有弃地莫居千里余各居其边为瓯脱服防曰瓯脱作土室以伺也师古曰境上望之处○匈奴歳正月诸长少会单于庭祠五月大防龙城祭其先天地鬼神秋马肥大防蹛林课校人畜计服防曰蹛音带匈奴秋社八月中皆防祭处师古曰蹛者绕林木而祭也鲜卑之俗自古相传秋天之祭无林木者尚立柳枝众骑驰绕三周乃止此其遗法○疏广父子既归乡里日令家设酒食请族人故旧賔客数问其家赐金余尚几斤趣卖以供具○张景阳咏史诗挥金乐当年岁暮不留储注云挥散也景阳诗正指二疏事】
　　尹村道中
　　满眼霜吹宿草根漫知新岁不逢春却疑青嶂非人世更觉黄云是塞尘万里张侯能奉使百年曾子肯辞亲自怜许国终无用何事纷纷客此身【杜诗霜雾在草根○坡诗碧波青嶂非人间○王涯诗云黄知塞近草白见边秋○张侯博望侯骞也○末谓虽以身许国而自谓才实无用惟当退处此公谦言也】
　　次韵王胜之咏雪
　　万户千门车马稀行人却返鸟休飞玲珑剪水空中堕的皪装春树上归素髪聨华惊老大玉顔争好羡轻肥朝来己贺丰年瑞更问田家果是非【汉孝武起建章宫为千门万户○柳诗千山鸟飞絶○唐顾况诗天人寜底巧煎水作花飞○僧无可诗片片下玲珑○许敬宗诗白雪装梅树○李白诗春风柳上归○潘安仁赋素髪飒以垂领○古诗燕赵多佳人美者顔如玉○李白诗春风玉顔畏销歇○乐天诗素壁聨题分韵句○谢惠连雪赋盈尺则呈瑞于丰年○韩雪诗平生未曾见何暇议是非或云丰年祥饱食可庻几】
　　次韵酬府推仲通学士雪中见寄
　　朝来看雪咏君诗想见朱衣在赤墀为问火城将策试何如云屋聴牕知曲墙稍觉吹来宻穷巷终怜扫去迟欲访故人非兴尽自縁无路得传巵【梅福传涉赤墀之涂应劭曰以丹淹泥涂殿上○火城见退朝注○退之诗喜深将策试惊宻仰檐窥又气严当酒暖洒急聴窗知○班媫妤传仰视兮云屋双涕兮横流注言其黮防状若云也○扫雪事见上注○灵运拟邺中诗终岁非一日传巵弄新声○王子猷雪夜因咏招隐诗忽忆戴安道时在剡乗兴棹舟经宿方至造门而返曰乗兴而来兴尽而返何必见安道】
　　次韵次道忆太平州宅早梅【次道宋敏求也参知政事绶之子尝为太平州欧公诸人皆有送行诗】
　　大梁春费寳刀催不似湖隂有早梅今日盘中看剪防当时花下就传杯纷纷自向江城落杳杳难随驿使来知忆旧游还想见西南枝上月徘徊【宋之问立春日侍宴赋剪防花诗今年春色早应为剪刀催○王敦举兵至湖隂晋明帝防行眎其营垒由是乐府有湖隂曲即今太平州是也○韩偓诗中宵忽见动葭灰料得南枝有早梅○梁简文梅诗定须还剪防学作两三枝○周宗懔诗剪防作新梅○杜诗传杯不放杯○曹子建诗明月照髙楼流光正徘徊○白诗西园飞盖处依旧月徘徊】次韵曾子翊赴舒州官见贻【子翊名宰予居抚州访遗文于其孙极止得其寄公诗云官居隐几望山不似茅檐旧日闲顾我尘沙添白髪怜君道路失朱顔江涵秋老鲈鱼美岸入春风荻笋斑此味纵佳吾不乐惟思一马返乡闗】
　　皖城终岁静如山官府应从到日闲一水碧罗裁缭绕万峯苍玉刻孱顔旧游笔墨苔今老浪走尘沙鬓已斑揽辔羡君桥北路春风枝上鸟闗闗【言官无事如山林之静元和郡国志舒州本春秋时皖国咎繇之后在汉时为皖县属庐江郡三国初属魏后孙权征皖克之获乔公二女即其地○韩诗江作青罗带山为碧玉簪公尝为舒倅旧题最多○李白诗緑字锦苔生○范滂登车揽辔慨然有澄清天下之志○诗闗闗雎鸠注闗闗和声】
　　送刘和甫奉使江南【和甫名敔庆厯二年及第原父之弟】
　　刘郎今日拥旌麾传到江南喜可知上冢还须击羊豕下车应不问狐狸无人敢劝公荣酒为我聊寻逸少池亦见岭头花烂漫更将春色寄相思【建武二年春诏冯异归家上冡使大中大夫赍牛酒令二百里内太守都尉以下及宗族防焉又宋彭南还津乡有诏过家上冡又鲍永为司行县西至扶风椎牛上苟谏冡谏盖永为功曹时所事太守○汉张纲奉使之部独埋其车轮于洛阳都亭云豺狼当道安问狐狸遂劾大将军梁冀等○刘公荣与人饮酒杂秽非类人或讥之答曰胜公荣者不可不与饮不如公荣者亦不可不与饮是公荣辈者又不可不与饮故终日共饮而醉此言刘君风采之俊人不敢防近○右军墨池在临川学宫公乡里故云为我】
　　次韵张子野竹林寺二首
　　涧水横斜石路深水源穷处有丛林青鸳几世开兰若黄鹤当年瑞卯金败壁数峯连粉墨凉烟一穗起檀沉十年亲友半零落囘首旧游成古今【水穷见王维诗○日蔵经青鸳兰若在须弥山下○青鸳或谓瓦也魏文帝问周宣吾梦殿壁两瓦隋地化为鸳鸯○寰宇志润州刘裕防时常游竹林寺每息于此山常有黄鹤飞舞后改为鹤林寺故云瑞卯金○传灯録祖摩挐罗至西印土焚香而月氐国王忽睹异香成穟字书檖亦作穗○杜诗素交尽零落】
　　其二
　　京岘城南隐映深两牛鸣地得禅林风泉隔屋撞哀玉竹月縁阶贴碎金藻井仰窥尘漠漠青灯对宿夜沉沉扁舟过客十年事一梦北山愁至今【一牛鸣见答张奉议注○杜诗大邑烧甆轻且坚扣如哀玉锦城传○晋书此是安石碎金○退之诗竹影金琐碎泉声玉琮琤○风俗通殿堂象东井形刻作荷菱水物所以厌水○石晋张允避郭威兵匿于佛殿藻井之上登者浸多板壊而坠】
　　送呉龙图知江寜【呉中复也】
　　才髙明主睠方深属郡闻风自革心闾里不须多按治山川从此数登临茆檐坐隔云千里柏垄初抽翠一寻东望然知有寄但疑公岂久分襟【魏相为扬州刺史按治郡国守相多所贬退丙吉与书朝廷深知弱翁愿少谨事自重蔵器于身不显其能也○荆公居第及先垅皆在江寜故云然知有寄末句又言其不久于外行召归也○刘禹锡赠陈长史一自分襟多岁月相逢满眼是凄凉○选诗分袂澄湖隂分襟犹分袂】










　　王荆公诗注巻二十九
　　钦定四库全书
　　王荆公诗注巻三十
　　宋　李壁　撰
　　律诗
　　送直讲呉殿丞宰巩县
　　青嵩碧洛曾游地墨绶铜章忽在身拥马尚多畿甸雪随衣无复禁城尘古来学问须行已此去风流定慰人更忆少陵诗上语知君不负巩梅春【巩县属西京郭縁生述征记云本周之巩伯邑左氏晋师克巩逐王子朝是也嵩山在县西南六十里桑钦水经洛水出京兆上洛县过散闗厯河南洛阳偃师至巩县东北入河谓之洛汭○刘长卿诗归路空囘首新章已在腰○汉制县令长皆铜印墨绶○退之诗雪拥蓝闗马不前吕让诗发改河阳鬓衣余京洛尘○杜诗秋风楚竹冷夜雪巩梅春】
　　送呉仲纯守仪真
　　江上斋船驻彩桡鸣笳应满緑杨桥久为汉吏知文法当使淮人服教条栱木延陵瞻故国丛祠步认前朝登临莫负山川好终欲东归聴楚謡【张汤传好兴事舞文法又龚遂为渤海太守奏曰治人犹治乱绳不可急愿勑丞相御史且无拘臣以文法○黄覇守颍川为条教务耕桑蓄养而巳又云归告二千石毋得擅为条教○陈胜传间令广之次所旁丛祠中夜篝火狐鸣师古曰丛谓草木岑蔚者祠神祠也○镇江有延陵县寜五年废为镇有季札墓夫子十字碑存焉○晋许迈传悬霤山近延陵茅山茅山今属江寜可见壤地相接○步有魏大武祠】
　　送质夫之陜府
　　平世求才谩至公悠悠羇旅士多穷十年见子尚短褐千里随人今北风户外屦贫虚自满樽中酒贱亦尝空共嫌此老无机械心事还能与我同【南史宋武帝常曰羊徽蔡廓可平世三公○言賔客虽众皆清修之士无富儿也○贡禹短褐不完○庄子伯昏瞀人曰善哉观乎汝处己人将保汝矣无几何而往则户外之屦满矣○孔融传坐上客常满樽中酒不空言酒虽贱无钱不能得机械子贡事】
　　题致政孙学士归来亭
　　彭泽陶潜归去来素风千载出尘埃明时隽老心无累故里髙门子有才更筑园林负城郭长留花月映池台却寻五柳先生传薪水区区但可哀【庄子达生篇有张毅者髙门县薄无不走也疏云髙门富贵之家也○渊明为彭泽送一力给其子曰汝旦夕之费自给为难今遣一力助汝薪水之劳比亦人子也可善遇之○李白诗防踀东篱下渊明不足羣亦此意】
　　次韵呉季野题岳上人澄心亭【梅圣俞亦有和韵】
　　空庭五月尚寒生囘首尘沙自鬰蒸砌水乱流穿石厎野云髙出蔽山层跻攀欲絶人间世缔构应从物外僧肠胃坐来清似洗神竒未怪佛图澄【杜诗炎天避鬰蒸○刘沧诗寒山半出白云层又韦处厚诗縁崖踏石层○佛图澄传腹傍有一孔常以絮塞之每夜读书则防絮孔中出光照一室又尝斋时平旦至流水侧腹傍孔中引出五臓六腑洗之还纳腹中】
　　送彦珍
　　挟策穷乡满鬓丝阪田荒尽岂常窥未应谷口终身隐正合菑川举国推握手百忧空往事还家一笑即芳时柘岗定有辛夷发亦见东风使我知【正月诗瞻彼阪田有菀其特注阪田﨑岖墝埆之处○谷口菑川二事并见别注○呉彦珍所居在拓冈属临川】
　　寄张先郎中【张子野也】
　　留连山水住多时年比冯唐未觉衰篝火尚能书细字邮筒还肯寄新诗胡床月下知谁对蛮榼花前想自随投老主恩聊欲报毎瞻髙躅恨归迟【陈胜传丛祠中夜篝火注篝者笼也篝音沟○韩诗夜书细字缀语言○风俗通曰灵帝好胡床董卓拥胡兵之应也○庾肩吾胡床诗曰传名乃外域入用信中京足欹形已正文邪体自平○魏略曰裴潜为兖州刺史尝作一胡床及去留以挂树○晋庾亮传亮在武昌佐史殷浩之徒乗秋夜往共登南楼俄而不觉亮至诸人皆起避之亮徐曰诸君少住老子于此兴复不浅便据胡床与浩等谈咏竟夕○说文曰榼酒器也○成公十五年晋栾鍼使行人执榼承饮造于子重○唐人诗云莫叹青山抛皓月且倾蛮榼尽浓醪○白诗蛮榼来方防防茶到始煎又小花蛮榼二三升○僧文兆诗别来锄久废身老恨归迟】
　　汜水寄和父
　　虎牢闗下水逶迤想汝飘然过此时洒血只添波浪起脱身难借羽翰追留连厚禄非朝隐乖隔残年更土思已卜冶城三亩地寄声知我有归期【郑州唐有汜水县本朝九域志无之○庄二十一年自虎牢以东杜注在河南成臯县○寰宇志郑地汉属河南宋武帝立司州理虎牢东魏分荥阳置成臯郡理今之泛水○杜诗洒血江汉身襄疾又脱身簿尉间始与捶楚辞又天涯春色催迟暮别泪遥添锦水波○扬子渊骞篇或问柳下惠非朝隐者欤○此言禄厚则责深不可言朝隐矣○土思乌孙公主事公尝有寄声冶城人为我问一丘之句○王维诗五湖三亩宅万里一归人唐人好使三亩地○退之荐士诗使以归期告】
　　寄吉甫
　　朱顔去似朔风惊白髪多于野草生挟策读书空有得求田问舍转无成解鞍乌石岗边路携手辛夷树下行今日追思真乐事黄尘深处走鸡鸣【李翺云人之受命长者不过七十八九十至百年者则稀矣虽飨百年若风之飘而还也○杜牧诗古人容易去白髪等闲生○白傅草诗野火烧不尽春风吹又生○挟策求田二事公屡使○解鞍携手皆言抚州旧游○鸡鸣即于黄尘深处走此言趂朝时】
　　次韵平甫村墅春日
　　昨日青青尚未齐忽看春色满髙低陂梅弄影争先舞叶鸟藏身自在啼樵蹻踏云归旧径渔蓑背雨向前溪似知我欲逃轩冕谈笑相过各有携【退之诗南阳郭门外桑下麦青青○少陵百舌诗花宻藏难见又鸟呼藏其身○王褒传离疏释蹻而享膏粱注蹻居略反以绳为之韩诗雪径低樵叟○韩渥诗须信闲人有忙事晓来冲雨覔渔师○庄子缮性古之所谓得志者非轩冕之谓也轩冕在身非性命也物之倘来寄也○杜诗手中各有携倾榼浊复清】
　　即席次韵防之泛舟
　　画舸幽寻北果园应将陈迹问桑门地随墙堑行多曲天着岗峦望易昏故国时平空有木荒城人少半为村悠悠兴废皆如此赖付干愁酒一樽【北果园近半山○杜诗果园坊里为求来○桑门见上注○选诗故林衰木平荒池秋草偏○白诗市井萧条半似村○韩诗干愁漫解坐自累与众异趣寜相亲宋范晔传有干愁字笑愁虽异干义则同】
　　示长安君【此诗恐是使北时作长安君公妹也】
　　少年离别意非轻老去相逢亦怆情草草杯盘供笑语昏昏灯火话平生自怜湖海三年隔又作尘沙万里行欲问后期何日是寄书应见鴈南征【退之送师服诗草草具盘馔不持酒劝酬○张耳传贯髙仰视泄公劳苦如平生欢○成都记诸葛亮送费祎使呉别于江上祎曰万里之行始于此矣○乐天诗云雨三年别风波万里行○刘长卿诗离乱要知君到处寄书须及鴈南飞】
　　和平甫招道光法师
　　链师投老演真乗像劫空王与肱于总持门通一路以光明藏续千灯从容发口酬摩诘邂逅持心契慧能新句得公还有赖古人诗字耻无僧【升经若有沙门来聴经当置上座道士链师自在其下○法华经唯有一佛乗余二即非真○神秀碑髙悟与真乗同彻○昙无罗防曰释迦佛正法住世五百年象法一千年末法一万年华严经第十四巻有空王佛○神秀碑有师而成即燃灯佛所无依而说是空王法门○华严经成就总持三昧门此真佛子之住处○楞严经颂十方薄伽梵一路湼槃门○圆觉经入于神通大光明藏维摩诘与二千魔女说法云诸姊有法门名无尽灯汝等当学无尽灯者譬如一灯然百千灯冥者皆明明终不尽李白尊胜憧颂传千灯于智种了万法于真空○维摩问三十二菩萨不二法门○韶州法海禅师初见六祖问曰即心即佛愿垂指喻祖曰前念不生即心后念不灭即佛成一切相即心离一切相即佛吾若具说穷劫不尽吾偈曰即心名慧即佛乃定定慧等待意中清净悟此法门由汝习性用本无生双修是正法海信受以偈賛曰即心元自佛不悟而自屈我知言慧因双修离诸物○诗字有僧如贾岛僧敲月下门之类郑谷云台集其诗用僧字凡三十五处故诗人云仲先笔苑多笼鹤郑谷诗坛爱惹僧盖谷诗好使僧字而魏野仲先诗好使鹤字二公以僧鹤格致清髙故句多及之】
　　和祖仁晚过集禧观
　　妍暖聊随马首东春衫犹未着方空烟霞送色归瑶水山木分香绕阆风壮髪巳输尘外緑衰顔漫到酒边红日斜归去人间世却记前游似梦中【栾黡曰余马首欲东○汉元纪罢齐三服官注春献冠帻縰为首服纨素为冬服轻绡为夏服凡三师古曰縰与纚同音山尔反即今之方目又后汉建初二年诏齐相省氷纨方空縠吹纶絮纨素也氷言色鲜洁如氷释名曰縠绶也方空者纱薄如空也或曰空孔也即今之方目纱也纶似絮而细吹者言吹嘘可成亦纱也○王元长曲水序穆王八骏如舞瑶水之隂○杜子美九成宫诗廵非瑶水逺○三岛记昆仑山有三角其一角正北千星辰之辉名曰阆风巅又十州记聚窟州在西海中北接昆仑二十六万里山上专多大树与枫木相类而林芳叶香闻数百里名曰反魂树○赵后传我男也额上有壮髪似孝元皇帝师古曰壮髪当额前侵下生今俗呼为圭头者是也言尘外人不与事接故髪常緑○潘安仁金谷诗醴染朱顔○东坡诗衰顔得酒尚能韶又儿童误喜朱顔在一笑那知是酒红】
　　送程公辟转运江西【公辟于嘉祐间尝为洪州主治平三年为江西路转运副使故公诗有不异重临最慰漳濵之句】
　　江西一节铸黄金最慰漳濵父老心直孺重来真强予次公今不异重临余风尚有欢謡在陈迹非无胜事寻豫想新诗能寄我十年华省故情深【周礼地官掌节凡邦国之使节山国用虎节土国用人节泽国用龙节皆金也以英荡辅之○汲黯字直孺拜淮阳太守伏谢不受印绶数强予然后奉诏○黄霸字次公为京兆尹坐乏军兴有诏归颍川太守官以八百石居治如其前柳柳州再授连州酬别刘梦得诗重临事异黄丞相三黜名慙柳士师】
　　次韵防之即席
　　酿成呉米野油囊却爱清谈气味长闲日有僧来北阜平时无盗出南塘风亭对竹酬孤峭雪径寻梅认暗香江上中泠应未变一杯终欲就君尝【仙人王方平传沽酒余杭姥得一油囊酒五防许○乐天谢刘梦得寄糯米李浙东舞衫诗金屑防浓呉米酿银泥衫稳越娃裁○僧谓寳公之流北阜指钟山○南塘秦淮南岸塘也祖逖传所从賔客义徒多为盗逖抚慰之曰比复南塘一出否盗为吏所绳逖輙拥防之又谢公时厮养逋亡多窜在南塘诸船中或欲一时搜索谢公不许曰不容置此軰何以为京师○公梅诗又有风亭把酒酬孤艳雪迳廻舆认暗香之句○张又新水録代宗时李季卿刺湖州至维扬遇陆鸿渐谓曰陆君善茶天下所闻扬子南泠水又殊絶今者二妙千载一遇何可轻失乃命军士信谨者挈瓶操舟深诣南泠陆洁器以俄水至陆以杓扬水曰江则江矣非南冷者似临岸者使称不敢绐既而倾诸盆至半遽止又以杓扬之曰此南泠者矣使蹶然骇服曰某自南泠斋至岸舟荡半惧其尠挹岸水以增之处士之鉴神鉴也李大惊陆又曰楚水第一晋水最下因命吏占而次第之○賛皇公李徳裕博达士居廊庙日有亲知奉使于京口李曰还日金山下扬子江中泠水与取一壶来其人举棹日醉而忘之泛舟止石城下方忆乃汲一缾于江中归京献之李公饮后叹讶非常曰江表水味有异于顷岁矣此水颇似建业石城下水其人谢过不隐○杜牧之诗商歌如不顾归棹越南泠自注某家在朱方扬子江界有南泠北泠据此则中泠之外又自有南泠北泠耶】
　　和王防之秋浦望齐山感李太白杜牧之
　　齐山置酒菊花开秋浦闻猿江上哀此地流传空笔墨昔人埋没已蒿莱平生志业无髙论末世篇章有逸才尚得使君驱五马与寻陈迹久裴囘【齐山在池州贵池县南五里王晳齐山记云山有十余峯其髙正等故曰齐山或谓齐刺史齐映有善政好此山因名焉按唐书载映为江西观察使不作池州郡牧题名却有齐照当是以此得名也○池阳记秋浦水源起石埭北带郡城南走驿道为舟楫之路李景业始筑大隄于南续长桥于北○杜牧之齐山诗人世难逢开口笑菊花须插满头归○太白秋浦诗秋浦猿夜愁黄山堪白头又君莫向秋浦猿声碎客心○张释之传卑之无甚髙论王褒传有逸才荆公平生以三代自诡下眎汉唐宜谓二公无髙论特以逸才许之耳】
　　次韵登防之髙斋有感
　　台殿荒墟辱井堙豪华不复见临春北山漠漠云垂地南埭悠悠水映人驰道蔽亏松半死射场埋没雉多驯登髙一曲悲亡国想绕红梁落暗尘【辱井即景阳宫井○建康志云井在台城内陈末后主与张丽华孔贵嫔投其中以避隋兵其井有石栏多题字旧传云栏有石胍以帛拭之作烟脂痕或云石胍色类烟脂故一名烟脂井○欧阳公集古録防尾云景阳楼下井记不着撰人名氏述隋灭陈叔寳与张丽华投井事其后有铭以为戒又有唐江寜县丞王震井记云井在兴严寺其石槛有序称余者晋王广也其文字磨灭仅可识其十一二今其文尚可读处有云前车已倾负乗将没也曾南丰集亦载井有篆文云辱井斯在可不戒乎并下文共十八字在井石槛上不知谁为之文临春见和防之登髙斋注左氏井堙木刋○子美赋云九天之云下垂北山即钟山○建康实録于方山南截淮立埭即南埭○贾山至言隐以金槌树以青松为驰道之丽至此使其后世曾不得邪径而托足焉○李太白金陵懐古诗緑水絶驰道青松摧古丘○齐武帝数幸琅琊城游钟山射雉至湖北埭鸡始鸣射场盖距埭不逺○谢晖诗舞馆识余基歌梁想遗啭注妙歌者发声声绕梁而尘起故见梁则想其遗声○博物志昔韩娥东之齐粮匮过雍门鬻歌假食既去而响绕梁三日不絶○隋薛道衡诗空梁落燕泥】
　　和防之重感南唐事
　　叔寳倾陈衍弊梁可嗟曾不见兴亡斋祠父子终身费酣咏君臣举国荒南狩皖山非故地北师淮水失名王天移四海归真主谁诱昏童肯用长【陈书后主讳叔寳祯明三年隋师贺若弼韩擒虎进攻宫城自南掖门入执后主与王公百官入于长安○梁书武帝讳衍太清三年侯景攻陷宫城纵兵大掠五月帝崩○梁武帝天监十八年于无碍殿受戒大通元年幸同泰舍身中大通元年九月幸同泰寺设无遮大防释御服披法衣行清净大舍十月又设无遮会二年四月幸寺设平等防三年幸寺说湼槃经十一月又幸寺说般若经五年三月幸寺设四部大防大同元年三月幸寺设无遮防四月幸寺铸十方银像设无碍防二年三月幸寺设平等防九月幸寺设四部无碍防三年五月幸寺铸十方金铜像设无碍法防八月幸阿育王寺设无碍法喜食十年于皇基寺设法防中大同元年幸同泰寺施身仍设法防皇太子以下奉赎太清元年三月幸寺设无遮大防行清净大舍又升光严殿讲经舍身御辇还宫幸太极殿如即位礼昭明太子传髙祖大佛教亲自讲说太子亦崇信三寳遍览众经乃于宫内制立慧义殿专为法集之所招引名僧谈论不絶太子自立三谛法身义并有新意普通元年甘露降于慧义殿咸以为至徳所感焉○南史江总传总既当权任宰不持政务但日与后主游宴后庭多为艳诗好事者相传讽翫于今不絶又与陈暄孔范王瑳等十余人当时谓之狎客由是国政日頽纪纲不立有言之者輙以罪斥之君臣昏乱以至于灭又建康志后主常使张贵妃孔贵人八人等夹坐江总孔范等十人预宴号曰狎客君臣酣饮从夕达旦以此为常又王毂诗君臣已在醉乡中一面已无陈日月○皖山属舒州○湘素杂记云江南伶人王感化口防急滑稽无穷中主徙豫章至浔阳遇大风中主不悦命酒独酌指北岸山间舟人云皖公山也愈不怿感化独前献诗曰龙舟万里驾长风汉武浔阳事正同珍重皖公山色好影斜不入夀杯中中主大悦○梁武帝普通六年五月壬子遣中防军夏侯亶督寿阳诸军侵魏六月庚辰豫章王综奔魏魏复据彭城○唐史穆宗等○穆敬昏童不君○邓艾报蜀后主书龙战虎争终归真主○杜牧之诗集金陵懐古如今四海归皇化两岸萧萧芦荻秋补注王逢原诗乾坤未发龙虎争日月须归仁义主江山本不为英雄英雄自负江山去○李泰伯诗江左君臣笔力雄一为宫体便移风始知姬旦无才思秖把豳诗咏女功】
　　寄李君晜弟访别长芦至淮隂追寄
　　怒水抟风雪垅髙乱流追我秪渔舠忽看淮月临寒食想映江春聴伯劳道义终期麟一角文章已秃兎千毫后生可畏吾知子南北何时见两髦【韩诗怒水忽中裂又说楚波堆垄海中作金鼔声土人谓之海怒当作风雨○李白诗涛白雪山来○豳诗七月鸣鵙注伯劳也又伯劳鸣将寒之此诗乃云江春或称伯劳为食母鸟非○草木疏麟麕身牛尾马足黄色圆蹄一角角端有肉音中钟吕行中规矩毛苌诗传云麟角所以表其徳也○北史学者如牛毛成者如麟角○王羲之传賛虽秃千兎之翰聚无一毫之筋○李白诗书秃千兎毫诗裁两牛腰诗柏舟髧彼两髦注髦者髪至眉】
　　贵州虞部使君访及道旧窃有感恻因成小诗
　　韶山秀防江清冩气象还能出缙绅当我垂髫初识字看君挥翰独惊人邮籖忽报旌麾入斋阁遥瞻组绶新握手更谁知徃事同时诸彦略成尘【郡国志韶州科斗劳水间有两石对峙相去一里大小略均有似双阙谓之韶石昔帝舜南游登此奏韶乐因以名之隋开皇九年取以名郡公诗所指韶山未知即此韶石乎或只泛言灵鹫山芙蓉冈之类也江即州之曲江旧有浈水○楚公尝守韶州公时尚幼○李昉文正赏花感事诗云当时同醉花前客今日半为泉下人】
　　冲卿席上
　　二年相值喜同声并辔尘沙眼亦明新诏各从天上得残樽同向月边倾已嗟后会欢难必更想前官责尚轻黾勉敢忘君所朂古人忧乐有违行【易同声相应○虽在尘沙中以得友故眼亦为之明○李白诗何如月下倾金垒○晋书载记石韬燕寮属于东明观酒酣长叹曰人居世无常别易防难各付一杯开意为吾饮令必醉知后防复何期而不饮乎○谢惠连雪赋伤后防之无因冲卿先得外故有后防之语○忧则违之不以退为髙乐则行之不以进为泰】
　　示董伯懿
　　穿桥度堑只闲行咏石嘲花亦漫成嚼蜡已能忘世味画脂那更惜时名长千里北寒山紫白下门西野水明此地一防须卜筑故人他日访柴荆【楞严经当横陈之时味如嚼蜡○元次公盐铁论曰无其质而外学其文若画脂镂氷费日损功○滕王阁记烟光凝而暮山紫○长干白下见上注○扬雄有田一防】
　　思王逢原三首
　　布衣阡陌动成羣卓荦髙才独见君梓豫章蟠絶壑骐驎騕褭跨浮云行藏已许终身共生死那知半道分便恐世间无妙质鼻端从此罢挥斤【庄子举鲁国而儒服然千转万变而不穷者独有一儒耳○荆公以令为古之天民○杜诗胡人髙鼻动成羣○豫章已见别注○应劭曰騕褭古之良马名赤喙身日行五千里又崔鸿十六国春秋吕光讨平西域上疏曰兹据三十六国之中入其国城天骥麟騕褭丹髦万计盈廐虽伯益更生卫赐复出不能辨也汉书天马歌籋浮云晻上驰○逢原死时年二十八岁○庄子送葬过惠子之墓顾谓从者曰郢人垩漫其鼻端若蝇翼使匠石斲之匠石运斤成风聴而斲之尽垩而鼻不伤郢人立不失容宋元君闻之召匠石曰尝试为寡人为之匠石曰臣则尝能斵之虽然臣之质死久矣自夫子之死也吾无以为质矣○扬雄传人亡则匠石辍斤而不敢妄斵注古之善涂塈者也施广领大袖以仰涂而袖不汚乃髙反又乃囘反】
　　其二
　　蓬蒿今日想纷披塜上秋风又一吹妙质不为平世得防言惟有故人知庐山南堕当书案湓水东来入酒巵陈迹可怜随手尽欲欢无复似当时【逢原嘉祐四年秋卒作此诗时死之明年○卫玠传尝恐防言将絶今乃复闻于君○陈师道懐鲁直诗妙质不为平世用髙懐犹有故人知○郡国志有人洗铜盆忽水中暴涨乃失盆遂投水求之即见一龙衔盆夺之而去故曰湓水又云源出青盆山因以为名○韩信传钟离昧曰吾今死君随手亡矣○楼防传爵禄赂遗所得亦縁手尽○兰亭记况脩短随化终期于尽○杜诗可惜欢娯地都非少壮时○退之祭张员外文中宵兴叹无复昔时】
　　其三
　　百年相望济时功岁路何知向此穷鹰隼奋飞凰羽短骐驎埋没马羣空中郎旧业无儿付康子髙才有妇同想见江南原上墓树枝零落纸钱风【公作逢原墓志云始余爱其文章而得其所以言云云于是慨然叹以为可任世之重而有功于天下者将在于此○岁路犹言年事也王褒书曰年事道尽容髪衰谢芸其黄矣零落无时陆士衡豫章行云前路既已多后涂随年侵吕延济注云前路谓日月李善曰前路后涂喻寿命也公代王鲁公乞致仕表亦云徒以岁路之向穷不胜人言之甚众亦是暗借阮籍涂穷字○薛令之开元中为东宫侍讲时官僚闲淡以诗自悼书于壁曰朝旭上团团照见先生盘盘中何所有苜蓿长阑干饭澁匙难绾羮稀箸易寛只可谋朝夕何由度岁寒上因幸东宫见焉索笔续之曰啄木觜距长凤凰毛羽短若嫌松桂冷任遂桑榆暖令之因此谢病东归肃宗即位诏徴之己卒出闽中名士传○埋没如无盐车之类又伯乐一过冀北之野而马羣遂空○韩诗中郎有女能传业谓蔡邕也○逢原妻呉氏有贤行皇甫谧髙士传黔娄先生卒曾西来吊见尸牖下覆以布被手足不尽覆头则足见覆足则头见西曰斜其被则敛矣妻曰斜之有余不若正之不足先生生而不斜死而斜之非先生意也西曰以何为諡妻曰先生以康为諡】
　　和呉御史临淮感事
　　栅鏁城扉晓一开柂牙车轴转成雷黄尘欲碍山出白浪空分汴水来澄观有材邀昧陋霁云无力报姧囘骚人此日追前事悲气随风动管灰








　　王荆公诗注巻三十
　　钦定四库全书
　　王荆公诗注巻三十一
　　宋　李壁　撰
　　律诗
　　和文淑湓浦见寄【文淑公女弟张劒州之妻亦能文】
　　多难漂零岁月賖空余文墨旧生涯相看楚越常千里不及朱陈似一家髪为感伤无翠葆眼从瞻望有花惟诗与我寛愁病报尔何妨赋棣华【孟浩然送从弟邕千里在俄倾三江坐超忽向来共欢娯日夕成楚越○徐州古丰县有村曰朱陈去县百余里一村唯朱陈两姓世为婚姻白乐天作朱陈村诗○子虚赋建翠乗之旗师古注云以翠羽为旗上葆也光武纪益州传送公孙述葆车舆辇注葆车谓上建羽葆也合聚五采羽名为葆又广陵王谋反上赐玺书云当此之时头如篷葆注头久不理如蓬茸羽葆○韩渥诗心为感恩长惨戚鬓縁多病早苍浪○韩愈诗花着两眼视物隔縰褵】
　　次韵呉季野再见寄
　　衣裘南北弊风尘志格卑汚已累亲流俗尚疑身察察交游方笑党频频逺同鱼乐思濠上老使鸥惊耻海濵邂逅得君还恨晚能明吾意久无人【苏秦家贫亲老触尘埃防霜露越漳河以见李兊抵掌而谈李兊遗以黒貂之裘黄金百镒秦乃西入于秦书十上而说不行黒貂之裘弊资用乏絶去秦而归羸縢履蹻负书担囊形容枯槁面目黧黒状有愧色至家妻不下袵嫂不为炊父母不与言秦叹曰云云皆秦之罪也屈平安能以身之察察受物之汶汶者乎○扬子频频之党甚于鸒斯○庄子与惠子游于濠梁之上庄子曰鯈鱼出游从容是鱼乐也惠子曰子非鱼安知鱼之乐庄子曰子非我安知我之不知鱼之乐列子海上之人有好沤鸟者每旦之海上从沤鸟游沤鸟之至者百住而不止注曰住当作数其父曰吾闻沤鸟皆从汝游汝取来吾玩之明日之海上沤鸟舞而不下】
　　次韵平甫赠三灵程惟象
　　家山松菊半荒芜杖策穷年信所如占见地灵非卜筮算知人贵自陶渔久谙郭璞言多验老比顔含意更疎秪欲勒成方士传借君名姓在新书【李羣玉诗旧馆苔藓合幽斋松菊荒司马迁书居则忽忽若有所忘出则不知所如往师古曰如亦往也○洛诰我又卜瀍水东亦惟洛食此以卜筮占见地灵也今言非卜筮其术犹髙矣○公孙丑称舜自耕稼陶渔以至为帝无非取于人者○此以惟象拟璞久谙云者谓熟闻其术之验按璞传庾翼幼时尝令璞筮公家及身卦成曰立始之末丘山倾长顺之初子凋零及康帝即位始改元为建元或谓庾氷曰忘郭生之言乎立始建元也丘山土名也此号不宜用氷抚心叹恨帝崩何充改元为永和庾翼叹曰天道精防乃当如此长顺者永和也吾庸得免乎璞之占验之占类撰前后筮验六十余事名曰洞林璞尝欲为顾含筮含曰年在天位在人修已而天不与者命也守道而人不知者性也自有性命无劳蓍龟○方士传史记谓之龟防日者续汉书谓之方术三国志谓之方伎晋及北史谓之艺术新旧唐书并谓之方伎皆医卜之流也嵇康传撰上古以来髙士为之传賛】
　　次韵和甫咏雪
　　奔走风云四面来坐看山陇玉崔嵬平治险秽非无徳润泽焦枯是有才势合便疑包地尽功成终欲放春回寒乡不念丰年瑞只忆青天万里开【退之咏雪松篁遭挫折粪壤获饶培○髙骈雪诗逡巡好上髙楼看盖尽人间恶路岐亦平治之意○韩诗隐匿疵瑕尽包罗委该又翕翕凌厚载○末言久雪愿晴】
　　次韵张氏女弟咏雪
　　天上空多地上稀初寒风力故应防那能镇压黄尘起强欲侵凌白日飞邑犬横来矜意气窟蟾偷出助光辉都城只有袁安惫我亦年年幸赐衣【唐人诗枝上空多地上稠○诗北风其凉雨雪其雱○退之咏雪助留风作党○晋童謡不见马上郎但见黄尘起又献裴尚书雪诗照曜凌初日又欺梅并压枝又咏雪赠张籍日轮埋欲侧坤轴压将頽○射训狐诗意欲唐突羲和鸟○楚词邑犬羣吠吠所怪也兼用柳子厚吠雪事○窟蟾谓月中蟇也○谢惠连雪赋月承幌而通辉○退之春雪诗莫愁隂景促夜色自相饶○公又有阊阖与风生意气姮娥教月借光辉之句】
　　次韵徐仲元咏梅二首
　　溪杏山桃欲占新亭梅放蘂尚娇春额黄映日明飞燕肌粉含风冷太真玉笛凄凉吹易彻氷纨生澁画难亲争妍喜有君诗在老我翛然敢效颦【江淹别赋罗与绮兮娇上春李义山咏蝶诗寿阳公主嫁时妆八字宫眉捧额黄又早梅诗何处拂胷资蝶粉几时涂额借蜂黄○虽言飞燕借用寿阳公主事○宋武帝女寿阳公主人日卧于含章檐下梅花落公主额上成五出之花拂之不去后留之自是有梅妆后人多效之○李白诗黄鹤楼中吹玉笛江城五月落梅花○曹松诗初开偏称雕梁画未落先愁玉笛吹○古乐府有落梅曲○江总落梅诗横笛短箫吹复咽谁知柏梁声不絶○汉书地理志齐俗织作氷纨绮绣纯丽之物师古曰纨素也氷谓布帛之细其色鲜防如氷○庄子天运篇西施病心而矉其里其里之丑人见而美之归亦捧心而矉其里其里之富人见之坚闭门而不出贫人见之挈妻子而去之走注通俗文蹙额曰矉】
　　其二
　　旧挽青条冉冉新花迟亦度柳前春肌氷绰约如姑射肤雪参差是太真摇落防应伤岁晚攀翻防欲寄情亲终无驿使传消息寂寞知谁笑与颦【选诗青条若葱蒨○姑射事公屡用○乐天长恨歌雪肤花貎参差是谓杨妃也○又诗霜降水反壑风落木归根苒苒岁将晏物皆复本原○谢灵运诗桂技徒攀翻注云桂树贞芳可以翫游今友人不还故徒为攀援谁与共之翻援也○孟浩然诗云茱萸正好佩折取寄情亲】
　　次韵酬陆彦囘【经之子也】
　　中郎笔墨妙他年晚与君游喜象贤欵欵故情初未愸飘飘新句总堪传英才但未遭文举明主寜当弃浩然投赠临分加组丽小诗能不强雕镌【江文通赋虽渊云之墨妙皆严乐之笔精又君房言语妙天下○经欧公朋友有文名○书防子之命惟稽古崇徳象贤○文公十二年两军之士皆未愸也注愸缺也○孔北海荐祢衡淑质贞亮英才卓跞○摭言载孟浩然入翰苑访王维适明皇驾至浩然苍黄伏匿维不敢隐而奏知明皇曰吾闻此人久矣召使进所业浩然诵不才明主弃多病故人疎明皇曰吾未尝弃卿何诬之甚也放归襄阳○扬子雾縠之组丽曰女工之蠧也】
　　留题曲亲盆山【公自注云和州曲叙】
　　巧与天成未觉殊国工施手岂须防根连沧海蓬莱阔势压黄河砥柱孤坐上烟岚生紫翠影中楼阁见青朱为山观水皆良喻谁向君家识所趍【巧谓假人为也考工记国工注国之名工○钟离权诗自言住处连沧海别是蓬莱第一峯○砥柱山名在虢城东北大阳城东郦道元水经注云昔禹治洪水山陵当水者凿之故破山以通河河水分流包山而过见水中若柱故曰砥柱三穿既决水流疎分指状表白亦谓之三门○杜堂上不合生枫树又假山诗幽处欲生云】
　　不到大初兄所居遂巳十年以诗攀寄
　　一水衣巾剪翠绡九峯环佩刻青瑶生才故有山川气卜筑兼无市井嚣三叶素风门阀在十年陈迹履綦销归荣早晚重携手莫负幽人久见招【杜诗安得并州快剪刀剪取呉松半江水○杜牧池州诗弄水亭前溪飐滟翠绡舞○韩诗字重青瑶镌○前汉书地理志云凡民函五常之性而其刚柔缓急音声不同系水土之风气又杨惮传西河魏土文侯所兴有叚干木田子方之遗风漂然皆有节防知去就之分安定山谷之间昆戎旧壤子弟贪鄙此皆谓人才系山川之风气○左氏晏子之宅近市湫隘嚣尘不可以居○思赋逮三叶而遘武○班媫妤词思君兮履綦○携手同归○陆士衡招隐诗踯躅欲安之幽人在浚谷】
　　偶成二首
　　懐抱难开醉易醒晓歌悲壮动秋城年光断送朱顔老世事栽培白髪生三亩未成幽处宅一身还逐众人行可怜蜗角能多少独与区区触事争【杜五更鼔角声悲壮○李白诗歌酣易水动又髙歌振林木○王康琚诗凝霜凋朱顔○李白诗昨来朱顔子今日白髪催○韩集九品之位其可望一亩之宅其可懐○王维诗五湖三亩宅万里独归人○杜诗愁窥髙鸟过老逐众人行○庄子则阳篇戴晋人曰有国于蜗之左角者曰触氏有国于蜗之右角者曰蛮氏时相与争地而战伏尸数万逐北旬有五日而后返又通逵之中有魏于魏中有梁于梁中有王王与蛮氏有辨乎○乐天相争两蜗角所得一牛毛又蜗牛角上争何事石火光中寄此身○皎然细言诗蚊眉自可托蜗角岂劳争欲効丝毫力谁知蝼蚁诚】
　　雨过偶书
　　霈然甘泽洗尘寰南亩东郊共慰顔地望岁功还物外天将生意与人间霁分星斗风雷静凉入轩窗枕簟闲谁似浮云知进退才成霖雨便归山【昭公三十二年闵闵焉如农夫之望岁○董仲舒策天使阳出布施于上而主岁功○周茂叔不去牕草要见造物生意○杜收诗牕虚枕箪凉寝倦忆潇湘○许浑诗前山雨过池塘满小院秋归枕簟闲○韩诗新凉入郊墟○易知进退存亡而不失其正者○曹子建诗朝云不归山霖雨成川泽○许浑诗尘意迷今古云情识巻舒亦知进退之意】
　　季春上旬苑中即事
　　辇路行看斗柄东垂殿阁转东风树林隐翳灯含雾河汉欹斜月坠空新蘂谩知红蔌蔌旧山常梦直丛丛赏心乐事须年少老去应无日再中【北斗七星在紫宫南其杓所建周于十二辰之舍以定十二月斟酌元气运乎四时○李白歌天之何为令北斗而知春兮回指于东方○虞羽客诗龙城舍晓雾瀚海隔遥天○唐人鬼诗河汉巳欹斜神魂欲超忽○元稹连昌宫词又有墙头千叶桃风动落花红蔌蔌○沈括诗不见连昌桃无言红蔌蔌○乐天诗水蓼冷花红蔌蔌江篱湿叶碧萋萋○姚鹄诗旧山尝梦到流水送愁余○退之诗楚山直丛丛淮之水舒舒○谢灵运云天下良辰美景赏心乐事四者难并○左太冲赋将转西日而再中齐既往之精神○白诗百川未有回流水一老终无却少人○谢惠连诗頽魄不再圆倾义无两旦向注云魄月义日也言月既缺一月之中无再复圆日既倾一日之中无更朝喻人老不可更少○唐人诗云事逐时偕往恩无日再中】
　　上西垣舍人
　　共说才髙世所珍诸贤谁敢望光尘讨论润色今为美学问文章老更醇赋拟相如真复似诗看子建的应亲仍闻悟主言多直许史家儿往往嗔【扬雄作赋拟相如为式后客有荐雄丈似相如者此言真复似盖取诸此○杜诗诗看子建亲○雄传有谈范蔡之说于金张许史之间则狂矣○班固称许史不敢纵恣是以能全然害萧大傅盖司皆许史也故公云许史家儿往往嗔此得之矣】
　　退朝
　　门外鸣驺送响频披衣强起赴鸡人火城夜闇云藏阙玉座朝寒雪被宸邂逅欲成双白鬓萧条难得两朱轮犹怜退食亲朋在相与吟哦未厌贫【鸡人见上注○每岁正旦晓漏以前宰相三司使大金吾皆以桦烛百炬拥马方布象城谓之火城仍杂以衣綉鸣珂焜耀街陌如逢宰相即诸司火城悉皆扑灭○唐皇甫冉诗云藏神女庙○李端诗囘合云藏日霏防雨帯风○被宸见上注○此诗作于嘉祐初时为羣牧判官提防府界诸县镇公事以贫屡乞郡而未得○诗退食自公】
　　与防之同赋梅花得香字三首
　　汉宫娇额半涂黄粉色凌寒透薄妆好借月魂来映烛恐随春梦去飞扬风亭把盏酬孤艳雪径囘舆认暗香不为调羮应结子直须留此占年芳【幽怪録云巴卭人霜后园中有两大橘如三斗盎剖开各有二叟相对象戏相与更决赌一叟曰君输我海龙王女髲发十两智琼额黄十二枚云云言讫不见○庾信武媚娘诗云眉心浓黛直防额角轻黄细安○李义山蝶诗寿阳公主嫁时妆八字宫眉捧额黄寿阳事见前注○山谦之丹阳记曰皇后正殿曰显阳东曰含章西曰徽音皆后汉洛阳宫旧名公虽用宋事而仍曰汉宫○月魂移言月魄○韩诗若不妬清妍却成相映烛○晏元献诗冷艳风中凝浓香雪后多○林逋诗暗香浮动月黄昏○李羣玉诗雪压溪梅狼籍香○调羮句亦兆公相业也○杜卑枝低结子○白公石楠诗见说上林无此树秪教桃李占年芳】
　　其二
　　结子非贪鼎鼐尝偶先红杏占年芳从教腊雪埋藏得却怕春风漏泄香不御铅华知国色秪裁云缕想仙装少陵为尔牵诗兴可是无心赋海棠【王建诗自是桃花贪结子○梅圣俞诗已先羣木得春色不与杏花为比红○黎錞希声诗雪径清寒蝶未知暗香谁遣好风吹野桥漏泄春光处正为横斜一两枝本公此意也○李义山柳诗为有桥边拂面香何曾自敢占年芳又巳遭江映柳更值雪蔵梅○洛神赋芳泽无加铅华不御○李正封牡丹诗国色朝含酒○杜诗自嫌脂粉汚顔色淡扫蛾眉朝至尊○太白宫词云想衣裳花想容○诗话云子美母名海棠故集中无海棠诗然晓看红湿处花重锦官城非海棠不能当也○子美诗东阁官梅动诗兴○郑谷诗云浣花溪上堪惆怅子美无情为发扬】
　　其三
　　浅池塘短短墙年年为尔惜流芳向人自有无言意
　　倾国天教抵死香防袅【一作撚】黄金危欲堕蔕团红蜡巧能装婵娟一种如氷雪依倚春风笑野棠【崔鲁梅诗含情含态一枝枝斜压渔家短短篱○韩诗凌晨拟作红妆面对客偏含不语情○若教解语应倾国任是无情也动人○李义山桃花诗脉脉无言度几春用息妫事○汉文诏此细民之无知抵死师古注曰抵触也亦至也○李夫人传一顾倾人城再顾倾人国○梅圣俞诗岂辞尽醉对顔色频嗅竞粘防蕊黄○魏野诗蘂讶粉绡裁太碎叶疑红蜡缀初干○白诗红蜡粘枝杏欲开○遯斋闲览云凡咏梅多咏白而荆公诗独云防撚黄金蔕团红蜡不惟造语巧丽可谓能道人不能到处】
　　和晚菊
　　不得黄花九日吹空看野叶翠葳防渊明酩酊知何处子美萧条向此时委翳似甘终草莽栽培空欲傍藩篱可怜蜂蝶飘零后始有闲人把一枝【庾肩吾玉醴吹花菊银床落井桐○张说诗菊花吹御酒兰叶捧天词○欧公言家菊性凉野菊性热家菊则甘菊是也此必指野菊故下有委翳草莽之句○杜牧诗直须酩酊酬佳节渊明不见酩酊事独李羣玉诗有借问陶渊明何物号忘忧无因一酩酊髙枕万情休○少陵诗九日萧条醉尽醒残花烂漫开何益○杜诗云来把菊花枝】
　　景福殿前柏【殿在禁中梅圣俞亦有景福殿后荼防花及景福殿水诗】
　　香叶由来耐岁寒几经真赏驻鸣銮根通御水龙应蛰枝触宫云鹤更盘怪石误防三品号老松先得大夫官知君劲节无荣慕宠辱纷纷一等看【子美老柏行香叶曾经宿鸾凤○韩渥柳诗涧松亦有凌云分争似盘根太液池○张祐诗夜半深廊人语定一枝松动鹤来声○杜诗宫云去殿低○余见三品石诗注○秦始皇封太山遇雨避于松下封松为五大夫○唐卢承庆典选校百官考有坐漕舟溺者承庆以失所载考中下以示其人无愠色复曰非力所及考中中亦不喜承庆嘉之曰宠辱不惊考中上○孙仅县种放诗处士星孤轻世俗大夫松好贱官班】
　　四月果
　　一春强半勒花风几日园林几树红汲汲追攀常恨晚纷纷吹洗忽成空行看果下苍苔色已作人间白发翁岂惜解鞍留夜饮此身醒醉与谁同【欧公诗余寒尚勒花○文选诗经始东山庐果下自成榛○唐张仲素阖怨闲花落徧苍苔地尽日无人谁得知○杜牧之诗云别后东篱数枝菊不知闲醉与谁同】
　　墙西树
　　墙西髙树结隂稠步屧穷年向此留白日屡移催我老清风一至使人愁纷纷瞑鸟惊还合渺凉蝉咽欲休囘首旧林归未得相看知复几春秋【杜诗尔曹催我老○小杜诗野竹疎还合岩泉咽复流○李颀诗空山百鸟散还合万里浮云咽复流】
　　度麾岭寄莘老
　　区区随传换冬春夜半悬崖托此身岂慕王尊能许国直縁毛义欲私亲施为已壊平生学梦想犹归寂寞濵风月一歌劳者事能明吾意可无人【随传即乗传也师古注汉书曰传若今之驿古者以车谓之传车其后又改置马谓之驿骑传张恋反○王尊叱驭见送复之赴成都注○庐江毛义捧府檄而喜张奉心贱之及母死徴辟一无所就奉叹曰贤者固不可测往日之喜乃为亲屈也诗言本非有意于用世为亲而仕耳○韩诗外传曰饥者歌其食劳者歌其事】
　　狄梁公陶渊明俱为彭泽令至今有庙在焉刁景纯作诗见示继以一篇【公自注云嘉祐中江东提刑时作】
　　梁公壮节就防魖陶令清身托酒徒政在房陵成底事年称甲子亦何须江山彭泽空遗像岁月柴桑失故区末俗此风犹不竞诗翁叹息未应无【防魖谓武氏也扬雄甘泉赋属堪舆以壁垒兮稍防魖而抶獝狂下注水石之怪曰防耗鬼曰魖音虚○髙阳酒徒见郦生传又魏典略曰时苗谒蒋济会其醉不能见苗恚恨刻木为人书曰酒徒蒋济旦夕射之○言虽复中宗而可正后亦昏乱也故言成厎事○宋初授命陶潜自以祖侃晋世宰辅耻复屈身异姓所著书自义熙以前题晋年号永初以后但称甲子而已○周景式庐山记柴桑彭泽人郊古三苗国旧属庐江地太平寰宇记云柴桑山在徳化县近栗里原在庐山南当涧有陶公醉石○则天长寿元年来俊臣诬狄仁杰反后召见亲问之卿承反何也对曰不承则死于考掠矣后曰何为作谢死表曰无之出表示之乃知其诈仁杰贬彭泽令】
　　寄沈鄱阳【公自注云时为江东提刑】
　　离家当日尚炎风叱驭归时九月穷朝渡藤溪霜落后夜过麾岭月明中山川道路良多阻风俗謡言苦未通惟有鄱君人共爱流传名誉满江东【信州弋阳县有葛溪按江东地志无藤溪岂误以葛为藤乎麾岭在徽州绩溪县西北十里图经麾作徽太平州寜国县亦有徽岭未知孰是○礼记王制篇广谷大川异制民生其间者异俗又云五方之民言语不通嗜欲不同○呉芮秦时为鄱阳令号鄱君】
　　席上赋得然字送裴如晦宰呉江【按如晦名煜与欧公圣俞原甫軰为交友尝与永叔书论集古録西汉字并欧公跋附于此观此可见其人与诸贤以文义相从游非一日又因以见其始末也煜顷尝谓周秦东汉往往有铭传于世间独西汉无有王原叔言华州片瓦有元光字急使人购得之乃好事者所为非汉字也侍坐语及公亦谓家集所阙西汉字耳煜守丹阳日苏氏者出古物有铜雁足镫制作精巧因辨其刻则黄龙元年所造其言荣宫二史间未始概见遂摹之欲寄左右以为集古録之一事防悲苦不果昨偶开箧见之谨以上献亦闻原甫于秦中得西汉数器不知文字与此类不煜再拜○治平元年十二月十四日后三年余出守亳社而裴如晦以疾卒于京师明年原甫卒于南都二人皆年壮气盛相次以殁而余岿然而存也】
　　青发朱顔各少年幅巾谈笑两欢然柴桑别后余三径天禄归来尽一防邂逅都门谁载酒萧条江县去鸣犹疑甫里英灵在到日凭君为舣船【古庶人服巾士则冠傅子曰汉末王公多委王服以幅巾为雅素则幅巾古贱者服也鲍永赵咨符融韦彪传俱载幅巾注谓以一幅巾为首饰不加冠冕灵帝时诏书就家拜韦着为东海相逼切不得已解巾之郡注巾幅巾也既服冠冕故解之○柴桑天禄谓渊明子云然子云未尝归也○鸣宓子贱事○陆防居于甫里自号甫里先生○乌江亭长舣船以待如淳注曰南方人谓整船向岸曰檥服防曰檥音蚁】
　　次韵乐道送花
　　沁水名园好物华露盘分送子云家新妆欲应何人面彩笔知书几叶花曾和郢中歌白雪亦陪天上饮流霞春风已得同心赏更拟诗载酒夸【李义甫诗平阳馆外有仙家沁水园中有物华○汉志沁水属河内郡千浸反汉窦宪传宪恃宫掖声势遂以贱直请夺沁水公主园田主逼畏不敢计后肃宗驾出过园隂喝不得对后发觉帝大怒切责宪今贵主尚见侵夺况小人哉使以田还主注沁水公主明帝女也○韩集惠康公主挽诗从今沁园草无复更芳菲○杜诗截成金露盘○汉郊祀志武帝作承露仙人掌注云仙人以手掌擎盘承露○退之牡丹诗凌晨并作新妆面○李白梦笔生花○唐制五花判事○韩湘曽为吏部染后堂之前白牡丹一丛斸其根下置药而后栽培之明年花开每一叶花中有楷书十四字曰云埋秦岭家何在雪拥蓝闗马不前出仙传拾遗○后山诗欲知谁称面偏插一枝看○抱朴子项曼都修道山中得游紫府上帝饮以流霞一杯○郢人歌己见上注】
　　筹思亭【公自注云在江东转运司南防】
　　昔人何计亦何思许国忧民适此时寓兴中原为逺趣托名华榜有新诗数株碧柳苍苔地一丈红蕖渌水池坐聴楚謡知岁美想衔杯酒问花期【杜牧之诗凿破苍苔地偷他一片天○曹子建洛神赋灼若芙蕖出渌波○南史庾杲之左丞王俭用为卫将军长史安陆侯萧缅书与俭曰盛府元僚寔难其选庾景行汛渌水依芙蓉何其丽也时人以入俭府为莲花池故缅书美之尔雅云荷芙蕖释曰芙蕖其总名也别名芙蓉今江东人呼荷华为芙蓉○一丈字见别注○唐诗江乡宜晚霁楚老话丰年】
　　愁台【未详何地恐是愁岗唐庄宗置酒处】
　　頽垣断壍有平沙老木荒榛八九家河势东南吹地坼天形西北倚城斜倾壶语罢还登眺岸帻诗成却叹嗟万事因循今白发一年容易即黄花【杜诗锦里烟尘外江村八九家○杜诗大声吹地转又呉楚东南坼○晋志天形如倚盖○列子天倾西北日月星辰就焉地缺东南百川水潦归焉○王建丛台诗零落故宫无入路东西涧水绕城斜杜牧之诗故人容易去白髪等闲生】
　　和正叔懐其兄草堂
　　茅堂竹树水之濵耕稼逍遥似子真小吏一身今倦宦先生三亩独安贫欲抛县印辞黄绶来伴山冠帯白纶秪恐明时收士急不容家有两闲人【谷口郑子真耕于岩石之下○司马相如传长卿故倦游○唐人诗五湖三亩宅万里一归人○陶诗安贫守贱者自古有黔娄○朱博传欲言县丞尉者刺史不察黄绶各自诣郡○谢万传简文帝作相召万为从事中郎万着白纶巾鹤氅裘履版而前与帝共谈移日○武攸暨传山陂葛巾○杜诗白帽仍兼似管寜又管寜纱帽净皆隐者之服古不以白为讳也○欧公诗清风明月两闲人】
　　郑子宪新起西斋
　　谩搆轩窗意亦深滔滔浮俗倦登临诗书千载经纶志松竹四时潇洒心晓枕不容春梦到夜灯惟许月华侵行看富贵酬勤苦车马重来拾翠隂【陆防诗溪山自是清凉国松竹合封潇洒侯○言用志之专性情治也春犹言纷华○杜诗富贵必从勤苦得】
　　寄题思轩【按临川志轩在抚州通判防至和元年通判林慥所立曽子固作诗序见本集诗所谓名郎指慥之祖水部也水部当太宗时尝通判此州下云良孙则指慥】
　　名郎此地昔徘徊天诱良孙接踵来万屋尚歌余泽在一轩还向旧堂开右军笔墨空残沼内史文章秪废台邑子从今夸胜事岂论王谢世称才【成公十三年天诱其衷○右军故宅有墨池在州学○康乐有翻经台在郡寳应寺宋书灵运为临川内史于此翻大湼槃经○邑子字见朱买臣传上聨用王谢事故以此终之】


　　王荆公诗注巻三十一
　　钦定四库全书
　　王荆公诗注巻三十二
　　宋　李壁　撰
　　律诗
　　陈君式大夫恭轩【大夫名轼字君式居于抚州黄土桥曾子固亦为赋诗东
　　坡名其园曰中隐堂曰老圃】
　　恭轩静对北堂深新斸檀栾一亩隂膝下徃来前日事眼前封殖去年心每懐罇斚沾余沥独喜歌有嗣音肯搆防须门阀大世资何用满籝金【枚乗赋修竹檀栾夹池水○去年真迹作长年○淳于髠传侍酒于前时赐余沥文选霑玉斚之余沥○公此诗抚州有石本陈之孙博古防云曾祖中散手植緑竹一丛于所居之侧四时防蒨秀色可佳捐馆之后祖朝奉大夫于竹之傍开一轩对之命曰恭盖取桑梓必恭之义舒王曾公兄弟来归里闬必游息赏玩而去云云作此诗时在相位诗石结衔平章事○弦歌疑是春诵夏之言有子能世其学○真迹阀字作更字汉于公髙大其门闾○扬雄解嘲邹衍以颉颃而取世资○韦贤传遗子黄金满籝不如敎子一经注籝笭也扬雄方言陈楚间谓筲为籝然则筐篚之属是也如淳注竹器受三四斗】
　　寄黄吉甫
　　学兼文武在吾曹别后应看虎豹韬欲问庙堂谁镇抚尚传边塞敢惊骚旌旗急引飞黄下烽火遥连太白髙闻说荆人亦憔悴家家还愿献春醪【汉书尹翁归文武兼备○太公六韬有虎韬豹韬○陈平传外镇抚四夷○退之诗訏谟者谁子无乃太失宜即欲问庙堂之意也○诗徐方绎骚震惊徐方○旧注时发骑士南征○汉礼乐志日出入歌曰訾黄其何不徕下注云訾叹辞也黄乗黄也飞黄马名○退之诗飞黄腾踏去○淮南子黄帝治天下于是飞黄服皁○汉天文志太白兵象也出而髙用兵深吉浅凶○唐鲍容诗西方太白髙壮士羞病死○韩退之诗春醪又千石】
　　髙魏留
　　魏留十七助防边埋没盐州十八年衣屦穷空委胡妇糗粮辛苦待山田闗河旧路频囘首腹背他时两受鞭邂逅得归爷战死母随人去亦萧然【盐州在五原原上头徳宗贞元中始诏○之虏逺避不敢犯塞○胡妇字出苏武传○此恐谓虚内事外两有害也或又谓乐天缚戎人诗凉原乡井不得见胡地妻儿虚弃捐没蕃被囚思汉土归汉被劫为蕃虏早知如此悔归来两地寜如一处苦疑此亦两受鞭之意也○史记呉起传其父战不旋踵亦死于敌】
　　丁年
　　丁年结客盛游从宛洛氊车处处逢吟尽物华愁笔老醉消春色受醅浓垆间寂寞相如病鍜处荒凉叔夜慵早晚青云须自致立谈平取彻侯封【文选李少卿答苏武书丁年奉使皓首而归注丁壮也○汉祭遵为部吏所侵结客杀之古乐府有结客少年场言少年时结任侠之客为交防之场终而无成故作此曲也○李白诗平明相驰逐结客洛门东○摭言崔沆为主罚録事卢彖府近开宴请假往洛及同年宴于曲江亭上彖以雕幰载妓防服亸鞚纵观为团司所发沆判曰深搀席帽宻快氊车紫陌寻春已隔同年之面青云得路可知异日之心○相如传相如与文君俱之临卭尽卖车骑买酒舍令文君当垆师古曰垆以居酒瓮四边隆起其一面髙形如鍜垆故名垆又相如常有消渴病称病闲居不慕官爵○嵇康鍜事屡使○髙帝纪上曰通侯诸将无敢隐朕皆言其情注通侯旧曰彻侯避武帝讳曰通侯通亦彻也言其功得通于王室也后改曰列侯列者序列也○扬雄解嘲曰或七十说而不遇或立谈间而封侯服防注曰薛公也】
　　送王詹叔利州路运判
　　王孙旧读五车书手把山阳太守符未驾朱轓辞辇毂却分金节佐均输人才自古常难得时论如君岂久孤去去便看归奏计莫嗟行路有﨑岖【此诗颇不类公作○山阳楚州○周礼地官掌节凡邦国之使节皆金也以英荡辅之○桑羊请置大农部丞十人分部主郡国各往往置均输盐銕官令逺方各以其物如异时商贾所输贩者为赋间相灌输据此盖尽笼天下之货与民争利此卜式所欲烹羊者也然使臣顾以均输同管氏之轻重李悝之平籴言之且谓古为之有数吏良而令行则均输亦何可废哉运判故言佐○归奏计一作归奏事○﨑岖言蜀道梯栈之险】
　　送周仲章使君
　　看君东下霅溪船囘首纷纷已五年簪笔少留吾所望剖符轻去此何縁髙麾行路穿秦树骏马归时着蜀鞭子墨文章应满箧承明宣室正详延【霅溪在湖州四水合为一溪○徐陵碑云清霅弥弥涂穷地根字书霅者四水激射之声也又有苕水以其两岸多生芦苇故曰苕溪○梅圣俞送周仲章湖倅诗溪水日霅霅弁峯日峩峩○赵充国传中郎将卬家将军以为张安世本持槖簪笔注从臣负槖簪笔从备顾问或有所纪汉髙祖纪剖符封功臣师古曰剖破也与其符合而分授之○谢灵运诗剖竹守沧海○杜诗两行秦树直○顾况有蜀马鞭歌谓章仇兼琼采以献上歌云亭亭笔直无皴节磨将形如一像铁滋润犹沾玉垒雪碧鲜似染苌血○杜牧送冀处士赠以蜀马棰副之胡罽裘蜀鞭疑本此○子墨事见详定试巻注○扬雄传召雄待诏承明金马著作之庭○贾谊传上方受厘宣室苏林曰宣室未央前正室○淮南子武王杀纣于宣室汉亦承用古名乎】
　　送王防州
　　请郡东南没【一作促】去程拍堤江水照红旌仁声已逐春风到使节犹占夜斗行箭落皁雕毚兎避句传炎海鳄鱼惊麒麟不是人间物汉诏先应召贾生【防州即苍梧郡之茘浦县属广西熙寜五年废○张萱送僧却泛沧波问去程○王褒颂恩从祥风翺徳与和气游○韩诗仁风挟惠气○韩诗夜渡洞庭看斗柄○国史斛律金人号落雕都督○杜牧之诗戈矛虓虎士弓箭落雕兵○杜诗皁雕寒始急○李广传上使中贵人从广匈奴射杀其骑且尽中贵人走广广曰是必匈奴射雕者师古曰雕大鸷鸟也名鹫黒色翮可以为箭羽○巧言诗跃跃毚兎遇犬获之雕已落兎犹避之指箭也○投文逐鳄鱼见送潮州吕使君注○徐陵数岁家人携见寳志志以手摩其顶曰此儿天上石麒麟也○南史顾欢传犹未识辰纬而意断南北然则古固以辰纬而占南北矣】
　　送厐参判
　　北都两去不辞勤仕路论才况出羣一相开藩尝负弩三年通籍更从军清谈犹得当时事遗爱应从此日闻我忆荆溪山最乐看君摩翮上青云【北都太原府唐为魏州周为天雄军庆厯二年升北京○司马相如至蜀县令负弩矢先驱○通籍见送复之赴成都注○韩诗从军古云乐○曹子建诗从军度函谷军字从勹故对弩也○荆溪在宜兴县山水絶佳张协七命酒则荆南乌程谓此荆溪之南也】
　　送潘景纯
　　东都曾以一当千场屋声名十五年晚赐緑衣随宦牒始操丹笔事戎旃明时正欲精搜选荣路何当力荐延頼有史君能好士方看一鹗在秋天【连昌宫词贺老琵琶定场屋埸屋字见唐摭言据元词则戏场亦谓屋场○杜诗才名三十年○武后时傅游艺一年内青緑绯紫皆遍时号为四时仕宦据唐制緑又在青上○丹笔见送张仲容赴杭州辟注○杜诗雕鹗在秋天言将为郡将所举】
　　送僧无惑归鄱阳
　　晚扶衰惫寄人间应接纷纷秪强顔挂席每谙东汇水采芝多梦旧游山故人独往今为乐何日相随我亦闲归见江东诸父老为言飞鸟防知还【孟郊诗挂席几千里○禹贡东汇泽为彭蠡彭蠡在鄱阳○李商隐寄崔待御诗若向南台见鸎友为言垂翅度春风】
　　送逊师归舒州
　　山川相对一悲翁往事纷纷梦寐中邂逅故人恩意在低囘今日笑言同看吹陌上杨花满忽忆岩前蕙帐空亦见桐乡诸父老为传衰飒病春风【公尝通判舒州故云○唐王昌龄诗云髪不能梳杨花更吹满○以朱邑事自比○刘沆诗若到乡闗人见问为言归思满秋风】
　　寄育王大觉禅师
　　单已安那示入禅草堂难望故依然山今歳暮终岑寂人更天寒最静便隐迹亦知甘自足凭心岂吝慰相怜所闻不到荆门耳人老禾新又一年【杜诗多病如淹泊长吟阻静便○刘长卿诗不解谢公意翻令静者便○离骚经依前哲以节中兮喟慿心而厯兹○尔雅年者取禾一熟也说文云秊秊谷熟也从禾千○春秋曰大有年则年者禾人之名每岁一熟故以为岁名】
　　寄无为军张居士
　　南阳居士月城翁曾习禅那问色空卓荦想超文字外低囘却寄语言中真心妙道终无二末学殊方自不同此理世间多未悟因君徃徃叹西风【圆觉经禅那寂观佛经有问色空二义○心经云色即是空○古灵禅师语灵光独耀脱根尘体露真常不拘文字心性无染本自圆成此故云卓荦超文字之外○维摩经有以声音语言文字而作佛事○黄蘖云但知学言语念向皮袋里安着到处称我防禅还替得生死麽禅宗以言语道断为极则此犹寄语言故云低囘柳诗寂灭本非断文字安可离圣黙寄言宣分别乃无知○不二门见维摩经】
　　次韵邓子仪二首
　　青溪相值各青春老去临流辄损神事事只随波浪去年年空得鬓毛新论心未忍遗横目干世还忧近逆鳞嘉句感君邀我厚自嗟才不异常人【韩诗浪波沄沄去松柏在山岗又云不离文字鬓毛新○庄子天地篇苑风语谆芒曰夫子无意乎横目之民乎愿闻圣治○韩非传龙之为虫可扰狎而骑也然而喉下有逆鳞径尺婴之必杀人人主亦有逆鳞说之者能无婴其逆鳞几矣】
　　其二
　　金陵邂逅府东偏手得新蒲每共编采石偶耕垂百日青溪并钓亦三年君才有用方求禄我志无成稍问田一笑欲论心迹【二字恐误】事白头相就且欹眠【东偏借用奉许叔以居许东偏○路温舒传父为里监门使温舒牧羊温舒取泽中蒲截以为牒编用写书师古注小简曰牒编聨次之○采石青溪皆地名亦暗对○魏志吕布传许汜与刘备并在刘表坐上汜曰昔过下邳见元龙元龙无客主之意久不相与语自上大床卧使客卧下床刘备谓许汜曰君求田问舍言无可采是元龙所讳也何縁当与君语如小人欲卧百尺楼上卧君于地何但上下床之间邪】
　　送李璋
　　湖海声名二十年尚随乡试【一作赋】已华颠却归甫里无三径拟傍胥山就一防朱毂风尘休怅望青鞋云水且留连故人亦见如相问为道方寻木鴈篇【元龙湖海之士甫里陆防所居胥山言防稽○扬雄解嘲子徒欲朱丹吾毂不知一跌将走吾之族○杜诗青鞋布袜从此始○庄子外篇山木庄子曰此木以不材得终其天年夫子出于山舍故人之家故人喜命坚子杀鴈而烹之弟子问于庄子曰昨日山中之木以不材得终其天年主人之鴈以不材而死先生将何处庄子笑曰吾将处夫材与不材之间○白诗寄皇甫郎之与君别有相知分同置身于木鴈间韩诗云我言庄周云木鴈各有喜】
　　送章宏
　　道合由来不易谋岂无和氏识荆璆一川浊水浮文鹢千里轻帆落武丘身退岂嫌吾道进学成方悟众人求西风乞得东南守杖策还能访我不【班孟坚賔戏賔又不闻和氏之璧韫于荆石随侯之珠蔵于蚌蛤乎○刘琨握中有璧本自荆山璆○文鹢见送江寜彭给事赴阙注○淮南子曰龙舟鹢首天子之乗然今舟无不称鹢○王濬传画鹢首怪兽于船首以惧江神○唐髙祖讳改虎丘作武丘○退之答侯继书冀足下知吾之退未始不为进而众人进未始不为退也下言学成行尊则不即人而人即之矣○西施古曲贵来方悟稀】
　　别葛使君
　　邑屋为儒知善政市门多粟见丰年追攀更觉相逢晚谈笑难忘欲别前客幙雅游皆置榻令堂清坐亦鸣轻舟后夜沧江北囘首春城空黯然【邑屋见登景徳塔注言俗皆兴于儒也市门见叹息行注○汉武卿等安在何相见之晚耶○韩诗书寄相思处杯衔欲别前○张耳传项羽立诸侯雅游多为人所称师古曰雅故也言其久故倦游结交英杰是以多为人称誉之○置榻用陈蕃事○杜诗尘满莱芜甑堂横子贱琴】
　　送王龙图
　　壮志髙才偃一藩更嗟贤路此时难长幡欲动何妨屈老骥能行岂易闲沙市放船寒月白渚宫留御古苔斑知公未厌还随诏归看功名重太山【谢灵运诗愉恱偃东扉○杜诗直辞寜戮辱贤路不﨑岖○坚车大艎必少却而后进犹此意也○王濬开门前路曰吾欲使客长防憣旗○韩诗风幡肆逶迤○王处仲传老骥伏枥志在千里○杜诗尺马老能行○杜诗鸿鴈影来连峡内鹡鸰飞急到沙头又落日放船好○李渉诗万里平沙连月白○文公楚子西防汉泝江将入郢王在渚宫下见之注小洲曰渚章吕反今荆南号渚宫元和郡国志渚宫楚之别宫梁元帝即位于楚宫盖取渚宫以名宫也髙从诲凿成西南隅为地建渚宫亭郑谷有渚宫乱后诗云白社已应无故老清江依旧绕空城○史记退而让颇名重太山】
　　次韵酬宋中散二首【中散乃莒公丞相之子一充国次均国据公集有上宋相公书云某愚戅浅薄动多触罪初叨一命则在幕府当此之时尤为无知自去吏属之籍以至今日虽尝获侍燕语然不能自同众人之数也閤下抚接顾待久而加亲及以罪逆扶防归葬閤下发使吊问特在诸公之先而所以顾恤之尤厚盖仁人君子乐于以礼长育成就人材哀念一日之雅而忘终身不肖之丑顾在私心宜何以报观此书则公于宋公受知非一日故下有旧恩思报之句与书意正同】
　　初见彤庭赐履双便参东閤寄南邦时闻正论除疑网每读髙辞折慢幢陈迹欲寻无复日旧恩思报有如江风流今见佳公子投老心旌一片降【西都赋金戺玉阶彤庭辉辉薛琮注曰彤赤也辉辉赤色貎赐履见次韵约之惠诗注充国尝为都官郎中○公孙开东閤以延贤人○诗崧髙王命申伯式是南邦○楞严经设令一切众生悉来问难犹以一言决其疑网○法达禅师七岁出家礼祖师头不至地祖呵曰汝心必有一物蕴习何事耶师曰念法华经已及三千部祖曰若至万部得其经意不以为胜汝负此事业都不知过聴吾偈曰礼本折慢幢头奚不至地有我罪即生忘功福无比○王羲之帖吾惟辨便去无复日也诸懐不可言○祖逖不能清中原而复济者有如大江○史记平原君翩翩浊世之佳公子也○刘梦得诗一片降幡出石头○据庠传初庠所在以谨靖为治晚爱信幼子幼子多与其属小人游不谨御史吕诲请勑庠二子不得随之亳州上不许曰庠老矣奈何不使其子随乎据史言则二子者不得为贤而公称之如此】
　　其二
　　超然京洛谅难双处在家庭誉在邦道义门中窥戸牖风骚坛上见麾幢素书欵欵谁怜杜彩笔遒遒独胜江信美贤才有公子笃诚真复类尨降【莒公开封雍丘人故言京洛○易系辞成性存存道义之门○杜牧诗今代风骚将谁登李杜坛○韩诗吾欲盈其气不令见麾幢○杜甫寄裴道州诗久客每枉友朋书素书一月凡一束○楚辞吾寜悃悃欵欵朴以忠乎○江淹尝梦一丈夫自称郭璞谓淹曰吾有笔在卿处多年可见还淹乃探懐中得五色笔一枝以授之尔后为诗絶无美句○昭公元年子晳信美矣抑子南夫也○贤公谓莒公○文公十八年髙阳氏有才子八人苍舒隤凯云云尨降庭坚云云明允笃诚天下之民谓之八恺】
　　和宋大博服除还朝简诸朋旧【据莒公子均国尝为国子博士景文子定国彦国靖国皆为博士不知此与谁莒公薨于治平三年四月五年外除是为熙寜元年公时为翰林学士又景文卒于嘉祐六年五月八年满防公时知制诰】
　　呼门初起外庭臣秀气棱棱动搢绅谈论坐来能慰我篇章传出亦惊人生刍一束他年阙伐木相求此地新便欲与君同乐处穷通余事不闗身【礼防者不呼其门今除防矣故云初起○郭林宗亲防防者甚多徐孺子不言姓名吊之置生刍一束于前公自言阙于致奠○小雅伐木诗取朋友相须之意○言穷通身之余事不足计当相从余事】
　　次韵酬宋玘六首【曾景建言宋玘是金谿人公少所厚后篇言故交重趼当是宋自抚来访公金陵】
　　洗雨吹风一月春山红漫漫緑纷纷褰裳逺野谁从我散策空陂忽见君青眼坐倾新岁酒白头追诵少年文因嗟涉世终无补久使髙材壅上闻【皇甫曾诗古路无行客寒林独见君○韦庄诗岂知新岁酒犹作异乡身○张俞诗手持新岁酒还绕落梅行○杜诗别来头并白相对眼终青○汉武元朔元年诏今或至阖郡而不荐一人是化不究而积行之君子雍于上闻也雍音壅○欧公赠王安国诗自惭知子不能荐白首胡为侍从官】
　　其二
　　东风渺客天涯病眼先春已见花逺欲报君羞强聒老知随俗厌雄夸穷通往事真如梦得失秋毫岂更嗟邂逅故人惟有酒醉中衣帻任欹斜【欧公峡州诗春风疑不到天涯二月山城未见花或谓眼昏花○强聒谓非无报君之心顾身逺不在其位不敢渎告○韩诗开端要惊人雄夸吾厌矣○东坡赋悟惊俗之来患○杜诗把酒从衣湿吟诗信杖扶任犹从也】
　　其三
　　城中灯火照青春逺引吾方避纠纷游衍水边追野马啸歌林下应山君愁寻径草无求仲喜对檐花有广文邂逅一樽聊酩酊声名身后岂须闻【贾谊吊屈原赋凤漂漂其髙逝兮固自引而逺去○司马迁书寜得自引深蔵于岩穴耶○孔文举论盛孝章向使郭隗倒悬而王不解临溺而王不拯则士亦将髙翔逺引莫有北首燕路者矣注引去也孙子解杂乱纷纠者不控卷○刘向传传授增加文书纷纠○杜诗万事纷纠犹絶粒一官覊绊实蔵身○庄子野马尘埃也○退之杂记谈生之为崔山君传称鹤言者岂不怪哉山君疑即鹤也如退之毛頴传之类但不传耳○韩偓诗牕里日光飞野马案头筠管长蒲卢不如介甫所对精切○崔备诗山君水上印天女月中书○蒋诩隐于杜陵开三迳惟故人求仲羊仲从之游○耿韩诗慙非蒋生迳不敢望求羊○子美醉时歌灯前细雨檐花落盖赠广文馆学士郑防也○张翰使我有身后名不如生前一杯酒】
　　其四
　　逺迹荒郊谢儁豪春风谁与驻干旄故交重趼恩何厚新句连篇韵更髙美似狂酲初噉蔗快如衰病得观涛久知坯冶成天巧岂与人间共一陶【汉賛逺迹羊豕之羣干旄大夫之旃注旄于干首此言闲居无有肯驻其车旄者亦谢朋游之意○重趼见送道光住灵岩注○隋李谔论时文体尚轻薄连篇累牍不出月露之形○前汉礼乐志景星歌泰尊柘浆析朝酲应劭注曰柘浆取甘柘汁以为饮酲酒病○晋顾恺之每食甘蔗恒自尾至本人怪之恺之曰渐入佳境○韩诗初味犹噉蔗遂通斯建瓴○枚乘七发楚太子有疾呉客往问之曰将以八月之望与诸侯逺方交游兄弟并往观涛乎广陵之曲江至则未见涛之形也徒观水力之所到则防然足骇矣○后汉崔骃达防曰一天下之众异齐品类之万殊参差同量坯冶一陶】
　　其五
　　无能私愿只求田财【一作时】物安能学计然凿井未成歌击壤射熊犹得梦钧天遥思故国归来日留滞新恩已去年携手与君游最乐春风波上水溅溅【史记越王困于会稽用范蠡计然计然曰知鬭则修备时用则知物二者形则万货之情可得而观已徐广曰计然者范蠡之师也名研崔骃曰计然者葵丘濮上人姓辛氏字文子其先晋国亡公子也尝南游于越范蠡师事之○公自言归志未就犹在朝耳○皇甫谧曰十七年与从姑子果柳等击壤于路○史记世家赵简子我之帝所乐与百神游于钧天广乐九奏万舞其声动人心有一熊欲来援我帝命我射之中熊熊死又有一罴来我又射之中罴罴死又当道者云帝令主君灭二卿夫熊与罴皆其祖也不知介甫用此事何意○刘梦得诗伊水溅溅相背流】
　　其六
　　山陂畴昔从吾亲诸父先生各佩纷零落长年谁语此迁囘故地却逢君衣冠偶坐论经术襁褓当时刺绣文更怪髙材终未遇有司何日选方闻【内则左佩纷帨刀砺注纷帨拭物之巾备尊者使令○杜诗客里何迁次江边政寂寥迁次犹迁囘○曲礼偶坐不辞注偶配也一曰副贰○货殖传刺绣文不如倚市门又襁褓小儿被言从少而壮日月易得○汉武纪故详延天下方闻之士咸荐诸朝注方道也闻博闻也言悉引有道博闻之士与进于朝】
　　寄呉正仲却防马行之都官梅圣俞大博和寄依韵酬之
　　山水晖去后空骚人还向此间穷小诗聊与论孤愤大句安能辱两雄秦甲久愁荆劒利赵兵今窘汉旗红背城不敢收余烬马首翩翩只欲东【齐书谢朓字晖仕为尚书吏部郎为江祏等搆下狱死○韩非说难孤愤○汉书南越传两雄不俱立两贤不并世○秦昭王言楚之鉄劒利而倡优拙○韩信破赵立汉赤帜红字必别有出处○成公二年賔媚人曰请收合余烬背城借一○襄公十四年余马首欲东乃归】
　　寄平父
　　少时为学岂身谋欲老低囘各自羞乗马从徒真扰扰求田问舍转悠悠歌旧国平生乐鞍马新年几日留坐想摇鞭杨柳路春风先我入皇州【韩愈进学解乗马从徒安坐而食○岑参诗摇鞭举袂忽不见千树万树空蝉鸣○张祜诗婵娟蹀躞春风里挥手摇鞭杨柳隄○谢晖诗宛洛佳遨游春色满皇州】
　　次韵舍弟常州官舍应客
　　霜雪纷纷上鬓毛忧时自悔目空蒿桑麻只欲求三亩势利谁能算一毫此地旧传公子札吾心真慕伯成髙飘然更有乗桴兴万里寒江正复艚【庄子骈拇篇今世之仁人蒿目而忧世之患○三亩字屡用○太平寰宇记云呉公子季札所居是为延陵之邑今常之晋陵即呉之延陵也公子札一作公子礼公子礼或谓公子春申君好礼士春申北地人○庄子伯成髙辞诸侯而耕则髙字乃名也○李固传上梁商书诚令道行忠立明公踵伯成之髙岂与外戚凡軰同哉此髙字又谓髙节○水衡记三月水名桃花水四月水名麦黄水五月水名蔓水十月水为复艚水言水落复故道】
　　舟还江南阻风有懐伯兄
　　几时重接汝南评两桨留连不计程白浪黏天无限断云垂野少晴明平臯望望欲何向薄宦嗟嗟空此行会有开樽相劝日脊令随处共飞鸣【后汉许劭与兄靖俱有髙名共覈论乡党人物每月更题品由是汝南俗有月旦评公寄兄诗故用兄弟事○杜诗功曹几月程○韩文洞庭汗漫黏天无壁○杜诗星垂平野阔○诗小宛题彼脊令载飞载鸣】
　　同陈伯通钱材翁游山二君有诗因依元韵
　　秋来闲兴每登临因叩精蓝望碧岑强策羸骖寻水石忽惊幽鸟下烟林经【一作同】时览物悲欢异自古忘名趣向深安得湖山归我手静看云意学无心【精蓝亦犹伽蓝精舍伽蓝皆梵语寺名○白诗散职无覊束羸骖夕送迎○庄子嗜欲深者天机浅既忘名则天机深矣○陶辞云无心而出岫○杜诗扁舟落吾手又云在意俱迟】
　　梦张劒州
　　万里怜君蜀道归相逢似喜语还悲江淮别业依前处日月新阡卜几时自说曲阿留未稳即寻湓水去犹疑茫然知【一作却】是陈桥梦昨日春风马上思【檀弓下公叔戍曰日月有时将葬矣○曲阿丹徒属吴郡太康地记曲阿本名云阳始皇以其地有王气凿地烟山以败其势截其直道使之阿曲故名曲阿○皮日休记张祜以曲阿地古朴有南朝遗风遂筑室种树而家焉诗前六句皆叙梦事第七句始言是梦第八句又言思盖因思而得之也其结体之精如此】






　　王荆公诗注巻三十二
　　钦定四库全书
　　王荆公诗注巻三十三
　　宋　李壁　撰
　　律诗
　　酬慕容员外【公自注云尝为王宫教授以武举入官被谪】
　　初驾王门学者师晚漂湖海众人悲吹毛未识腰间劒刺股犹藏袖里锥【杜诗锋先衣染血骑突劒吹毛○古有吹毛之劒○苏秦夜读书遇睡引锥刺股流血】卫霍功名还有命苏张才气岂无时【卫青霍去病苏秦张仪也张仪言苏君之时仪何敢言】江尤亦见应须饮莫放穷愁入两眉【王谟眉头未曾伸】
　　次韵张唐公马上
　　竭节初悲力不胜赐环终愧缪恩临病来气弱归宜早偷取官多责恐深【荀子大略篇聘人以珪问士以璧召人以瑗絶人以玦返人以环注云古者臣有罪待放于境君赐以环即返以玦即去皆所以见意○荀子冬为之饘粥夏与之麸以偷取少顷之誉焉非久长之道也】膏泽未施空谤怒疮痍犹在岂讴吟黄昏信马江城路欲访何人话此心【此诗恐是神庙初自知江寜召还时作谤怒必指为郡时事宜新法之纷纷也或是再入相时】
　　和王司封防同年
　　收科天陛顷同时白首相懽事亦稀追讲旧游犀麈脱交酬新唱彩牋飞【晋孙盛与殷浩谈论往返精苦客主无间左右进食冷而复暖者数四彼我奋掷麈尾悉脱落满餐饭中】直须倾倒樽中酒休惜淋浪座上衣日慕主翁留客辖防稽聊滞买臣归【韩诗淋浪身上衣颠倒笔下字○陈遵传遵嗜酒每大饮賔客满堂輙闗门取客车辖投井中虽有急终不得去尝有部刺史奏事过遵值其方饮刺史大穷遵霑醉突入见遵母叩头自白当对尚书有期防状母乃令从后阁出去】
　　次韵酬子玉同年【公自注云子玉诗云过尽金汤知帝策见求貂虎识军仪男儿本有四方志秪在蓬瀛恐不知】
　　盛徳无心漠北窥邉人亦恐势方羸【首句言天子盛徳无意于开边】塞垣髙垒深沟地幕府轻裘缓帯时【髙祖纪郎忠说汉王髙垒深沟勿战○轻裘见拟岘台注】赵将时皆思李牧楚音声自感钟仪【史记李牧赵之北边良将也匈奴以牧为怯赵王使它人代将数不利失亡多复请李牧牧杜门不出赵王乃复强起使将兵○成公九年晋侯观于军府见钟仪问之曰郑人所献楚囚也使与之琴操南音范文子曰乐操土风不忘旧也】慙君许我论边鏁俎豆平生却少知【丙吉传吉以驭吏言召东曹按边长吏琑科条其人注琑録也欲科条其人老少及所经厯知其本以文武进也】
　　和舍弟舟上示沈道源
　　还装欲尽喜舟轻更喜嘉賔伴此行野饮不忘鱼可钓旅羮何惜鴈能鸣【烹鴈见送李璋注】西山牡马先归牧南穴残枭欲就烹【汉郊祀志注五月五日作枭羮以赐百官以其恶鸟故食之】忧国自多廊庙宰与君诗酒尽交情
　　过山即事
　　却过兹山已九年江湖身世只飘然曲城丘墓心空折盐步庭闱眼欲穿【曲城在建康公松楸所寄○抚州盐步门即公所居余尝至其处今有祠堂】惨惨野云生陇底萧萧饥马立风前转多愁思摧华髪早晚轻舟上秀川【秀川恐谓秀水未详】
　　酬裴如晦【名煜】
　　二年覉旅越人吟乞得东南病更侵殇子未安庄氏义夀亲还慰鲁侯心【仲宣赋庄舄显而越吟○庄子齐物论莫夀乎殇子而彭祖为夭注殇子短命者也○诗閟宫鲁侯燕喜令妻寿母注燕饮也令善也僖公燕饮于内寝则善其妻寿其母谓之祝庆也】鲜鲜细菊霜前蘂漠漠疎桐日下隂浊酒一杯秋满眼可怜同意不同斟
　　酬郑闳中【郑穆也福州侯官人】
　　萧条行路欲华颠囘首山林尚然三釡只知为养急五浆非敢在人先【五浆屡见上注】文章满世吾谁慕行义如君众所传【穆本传纯厚好学动必由礼门人以千数】宜有至言来助我可能空寄好诗篇【汉贾山有至言】
　　寄余温卿
　　云散风流不自禁【王仲宣赠蔡子笃诗风流云散一别如雨】天涯无路盍朋簪空驰上国青泥信谁和南山白石音平日离愁寛帯眼讫春归思满琴心终思一命翩翩驾独过嵇山鍜树隂【按汉中书以武都紫泥为玺封加緑缇其上王子年拾遗记方丈山有池泥色金而味辛链可为金金色青照见鬼魅又一本云元封元年浮折国岁贡兰金之泥此泥出于渊池盛夏之时水常沸涌有若汤火飞鸟不能过国人行者常见水边有人治此金为器混混若泥如紫磨之色百铸其色变白变青常以此泥封诸函匣及诸宫门鬼魅不敢干当汉世上将出征及使絶国多以泥为印封卫青张骞苏武傅介子之使皆受金泥之玺封也帝上仙后乃絶又广异记则天时一西国献青泥珠一枚珠类拇指防青以施西明寺金刚额中后有夷人见珠目不暂舍以万贯买之内珠腿肉中欲还西国僧寻闻奏则天敇求此夷数日得之使者问珠所在夷云巳呑入腹使者欲刳其腹夷不得已于腿中取则天召问贵价市此焉用之夷云西国有青泥泊多诸珍寳但苦泥深不可得入若以此珠投泊中泥悉成水其寳可得又东观汉记曰邓训尝将黎阳营兵屯狐奴后迁防乌桓校尉黎阳故吏最贫羸者举国念训尝所服药比州少乏又知训好青泥封书从黎阳歩推鹿车于洛阳市药还过赵国易阳并载青泥一襆至上谷遗训其得人心如此见邓训传注○宋景文诗他日相思烦尺讯黎阳为办襆书泥○寗戚饭牛歌南山粲白石烂○帯眼见姑胥郭注○司马相如传卓王孙有女文君新寡好音故相如缪与令相重而以琴心挑之○鍜树事屡见上】
　　寄郎侍郎【公有上郎侍郎书公之先人为韶州郎为部使者与公世有恩分作诗寄焉】
　　两朝人物叹贤豪清风晚见褒【简临安人景徳二年及第真宗尝谓判铨吕夷简曰简厯官寡过无一人荐之是必恬于进者稍进其官仁宗时位益显晚自明州以工部贰卿致仕故云两朝】江汉但归沧海阔丘陵难学太山髙【扬子百川学海而至于海丘陵学山而不至于山是故恶夫画也】放懐诗酒机先息囘首功名世自劳久愿作公樽俎客恨无三亩斸蓬蒿【传载简性和易喜賔客即钱塘城北治园庐自号武林居士道引服饵晚岁顔如丹】
　　送道光法师住持灵岩
　　灵岩开辟自何年草木神竒鸟兽仙一路紫苔通防窱千崖青霭落潺湲山只啸聚荒禅室象众低摧想法筵【宋顔延年诗山只跸峤路张说注山只山神李善注管子曰登山之神有俞儿者长尺人物具焉霸王之兴登山之神见且走马前导也○湼槃经声闻縁觉及大菩萨同行佛所闻佛说一味之法然其所证各有浅深譬象马兎三兽渡河兎渡则浮马渡及半唯大香象彻防法筵龙象众当观第一义】雪足莫辞重趼往东人香火有因縁【庄子天道篇百舍重趼而不敢息趼古显反司马彪注云胝也音陟其反许慎云足指约中断为趼】
　　奉酬永叔见赠
　　欲传道义心虽壮强学文章力已穷他日若能窥孟子终身何敢望韩公【河东王俦尚友尝为予言观介甫何敢望韩公之语是犹不愿为退之且讥文忠之喜学韩也然荆公于退之之文歩趍俯仰盖升其堂入其室矣而其言若是岂好学者常慕其所未至而厌其所已得耶韩子苍言欧阳文忠公寄荆公诗云翰林风月三千首吏部文章二百年吏部盖为南史谢朓于宋明帝为尚书吏部郎长五言诗沈约尝云二百年来无此诗也文忠之意直使谢朓事而荆公答之曰他日若能窥孟子终身安敢望韩公则荆公之意竟指吏部为退之矣】抠衣最出诸生后倒屣常倾广坐中秖恐虚名因此得嘉篇为贶岂宜防【曲礼曰抠衣超隅必慎唯诺○蔡邕见王粲而竒之賔客盈座闻粲在门倒屣迎之粲年既幼一坐尽惊○欧公与公诗有后来谁与子争先许之至矣】
　　送陈舜俞制科东归【嘉祐四年八月上御崇政殿试制策举人以明州观察推官陈舜俞入等除著作佐郎签书夀州判官事此诗当送陈之夀州时也】
　　诸贤发策未央宫独得淄川一老翁曲学暮年终相汉髙谈平日漫周公君能【一作今】壮岁收科第我欲他时看事功闻说慨然真有意赠行聊以古人风【公孙菑川薛人年六十以贤良徴为博士使匈奴还不合意移病免归元光元年复徴贤良文学太常奏第居下天子擢为第一封平津侯○又辕固谓曰公孙子务正学以言无曲学以阿世○上疏言臣闻周公旦治天下期年而变三年而化五年而定天子以册书答曰闻称周公之治之才能自视孰与周公贤对曰愚臣浅薄安敢比才于周公虽然愚心晓然见治道之可以然也○舜俞初忤介甫晚乃翻悔青苗负此诗矣然介甫初以古人期舜俞洎舜俞极论新法乃亦不能容之】
　　送何正臣主簿
　　何郎冰雪照青春应敌皆言笔有神鲁国儒人何独少元君画史故应真【田子方篇以鲁国而儒者一人耳可谓多乎哀公云举鲁国而儒服何谓少乎○元君画史见虎图注】百年冠盖风云防万里山川日月新【陆士衡诗蔼蔼春风防佳人一何繁日月新必裕陵初】可但诸公能品藻防须天子擢平津【公孙见上注○按正臣临江人仕至侍从国史有传先以童子举对御讲书赐出身后再登第此诗必送其赴御试时也诗中称奬至矣公弟和甫乃诋以为奸邪小人不应酥酪问异论乃尔岂别一正臣耶然正臣治平四年登第此称日月新者当以神庙初即位也后此数年正臣以蔡确荐入台浸贵用时介甫已亡矣和甫诋之或如平甫之诋吕惠卿軰也】
　　华藏院此君亭
　　一迳森然四座凉残隂余韵兴何长人怜直节生来瘦
　　自许髙材老更刚曾与蒿藜同雨露终随松柏到氷霜烦君惜此根株在乞与伶伦学凤凰【汉律厯志黄帝使伶伦自大夏之西昆仑之隂取竹之解谷生其窍厚均者断两节间而吹之以为黄钟之宫制十二筩以聴凤之鸣其雄鸣为六雌鸣亦六比黄钟之宫而皆可以生之是为律本○柳诗秖应更使伶伦见冩尽防雄双凤鸣○华藏院按建康志在斗门桥西街北伪吴武义二年建初为报先寺南唐改为报恩禅院国朝改今额晋王子猷爱竹尝曰不可一日无此君意亦取此抚州崇仁县亦有华藏院今按髙斋诗话曰荆公题金陵此君亭诗云谁怜直节生来瘦自许髙材老更刚賔客每对公诵此句公輙颦蹙不乐晚年与平甫坐亭上视诗牌曰少时作此题榜一传不可追改大抵少年题诗可以为戒平甫曰此扬子云所以悔其少作也以此考之是金陵华藏】
　　上元戏呈刘贡父【刘攽字贡父】
　　车马纷纷白昼同万家灯火暖春风别开阊阖壶天外特起蓬莱陆海中【蓬莱在海中此言山棚抜起于阛阓故云陆海汉地理志秦地号称陆海师古注云言其地髙陆而饶物产如海之无所不出】尽取繁华供侠少秪分牢落与衰翁不知太一游何处定把青藜独照公【王子年拾遗记刘向于成帝之末校书天禄阁专精覃思衣有老人着黒衣植青藜杖扣阁而进见向阁中独坐诵书老人乃吹杖端赫然火出因以照向共说开辟以前事向因受五行洪范之文辞说繁广向乃裂裳及绅以记其言至晓而去请问姓名云我太一之精闻卯金之姓有博览者今我下而教焉于是出懐中竹牒以授向子歆复从向受此术】
　　次杨乐道述懐
　　素心非不慕前脩自怪因循欲白头猎较趣时终琐琐画墁营职信悠悠【万章下鲁人猎较孔子亦猎较注猎者田猎相较夺禽兽得之以祭时俗所尚以为吉祥孔子不违而从之所以小同于世○画墁见答虞醇翁注】濠梁最忆知鱼乐牢防飜慙为彘谋【濠鱼屡见上○庄子祝宗人临牢防说彘曰汝奚恶死吾将三月□汝十日戒三日斋借白茅加汝肩尻于雕俎之上则汝为之乎】尚有故人能慰我诗成珠玉每相投
　　和杨乐道见寄
　　宅帯园林五亩余萧条还似茂陵居【茂陵居见寄友注】杀青满架书新缮生白当窗室久虚【刘向战国策序曰皆定以杀青书画可缮冩○列子释文谓汗简刮去青皮也○应劭风俗通杀青作简书之新竹有汗后皆蠧故作简者于火上炙干之○庄子虚室生白吉祥攸止白诗空室闲生白髙情澹入不及公之对杀青也】孤学自难窥奥宻重言犹得慰空疎相思每欲投诗社秖待春蒲叶可书【蒲叶见前邓子仪注○又王育有暇即折蒲学书】
　　寄呉冲卿二首
　　平生心事略相同三岁连墙左廐中【退之诗赁屋住连墙充尝判太仆寺为羣牧判官与公同僚故有左廐之语】更得缪恩分省舍又将衰鬓作隣翁聨翩久傍宫槐緑契阔今看楚蓼红【此必吴为京西淮南漕时故有楚蓼之句】不欲与君为逺别沙台吹帽约秋风【退之荐士霜风破佳菊嘉节迫吹帽晋孟嘉为征西将军桓温参军九日温燕龙山寮佐毕集有风吹嘉帽堕落嘉不之觉○战国策顔率曰魏人欲得九鼎谋于浑台之下沙海之上其日久矣沙海属浚仪开封属邑疑沙台以沙海得名诗意祝其早还京也开封安肃门外旌孝乡有沙台】
　　其二【公自注云时兄晋州方得罪】
　　塞垣花气欲飞浮眼防纷纷緑渐抽悠逺山川嗟我老急难兄弟想君愁【诗脊令在原兄弟急难案冲卿育之弟又育二弟京方与育同时登科皆以文名此云兄晋州得罪不知指谁此诗与前首不相连必别为寄者】旧知白日诸曹满试问红灯几客留时节只应无意思亦如行路判春休【冯奉世传稍迁诸曹】
　　酬冲卿见别
　　同官同齿复同科朋友昏姻分最多两地尘沙今龃龉二年风月共婆娑【乐天寄梦得诗同年同病同心事除却苏州更是谁○陶侃传老子婆娑正坐诸君辈】朝伦孰与君材似使指将如我病何升黜会应从此异愿偷闲暇数经过
　　次御河寄城北会上诸友
　　客路花时秖搅心行逢御水半晴隂背城野色云边尽隔屋春声树外深香草已堪囘步履午风聊复散衣襟【韩集笋诗暂须囘步履要取助盘餐】忆君载酒相追处红蕚青跗定满林【沈约诗氛氲桃李花青跗含素蕚既为风所开复为风所落○诗常棣注承华者曰蕚不当作拊拊鄂足也不芳浮切拊亦作跗】
　　寄友人三首
　　万里书归说我愁知君不忘北城幽一篇封禅才难学三亩蓬蒿势易求【封泰山禅梁父自二字故对蓬蒿诗言不效司马之谀惟思退处才难学其词防矣窦牟诗悟主一言那可学司马相如既病免家居茂陵天子曰相如病甚可往从悉取其书若不然后失之矣所忠往而相如巳死问其妻对曰长卿未死时为一巻书曰吏来求书奏之其书札言封禅事】欲与山僧论地劵愿为邻舍事田畴应须急作南征计漠北风沙不可留【隋志记晋自过江凡买卖奴婢马牛田宅有文劵率钱万输估四百入官卖者三百买者一百释文曰劵契也别书之以刀刻其旁也故曰契也畴一井也○据漠北字又疑友人有使北方或仕边徼者】
　　其二
　　水边幽树忆同攀曾约移居向此间欲语林塘迷旧迳却随车马入他山飞花着地容难冶鸣鸟窥人意转闲【易冶容诲滛○唐诗檐前花覆地竹外鸟窥人】物色可歌春不返相思空复惨朱顔【杜诗天子初愁思都人惨别顔又丈夫贵壮健惨戚非朱顔此诗必公己卜宅江寜却懐临川旧钓游之地】
　　其三
　　一别三年各一方此身漂荡只殊鄕看沙更觉蓬莱浅数日空惊霹雳忙【蓬莱清浅麻姑事见古意注○杜牧之诗屈指百万世过如霹雳忙】水波低赤岸蒙蒙云气淡扶桑【杜诗巴陵洞庭日本东赤岸水与银河通中有云气随飞龙扶桑言日】登临旧兴无多在但有浮槎意未忘【张华博物志曰旧说天河与海通近世有人居海傍者年年八月有浮查来甚大往返不失期此人乃多赍粮乗查去忽忽不觉昼夜奄至一处有城邑居室望室中多见织妇有一丈夫牵牛渚次饮之惊问此人何由至此此人即问为何处答曰君可诣蜀问严君平此人还问君平君平曰某年某月有客星犯牛斗即此人到天河时也槎查通字书亦作楂】
　　寄张襄州【张瓌字唐公尝为襄州疑此即瓌也】
　　襄阳州望古来雄耆旧相传有素风四叶表闾唐尹氏一门逃世汉庞公【杜诗复忆襄阳孟浩然只今耆旧无新语素风犹言风素○襄阳耆旧传唐尹怦父嗣宗居防逾礼正观中特见旌辟子怦竭力南亩侍养弥笃父卒庐于墓所负土成坟蓬首单衣盐酪不进朝夕号恸墓产紫芝子防先孙仁恕皆有孝行俱被旌表于是一门四阙○后汉庞徳公携妻子登鹿门采药不返】故家遗俗应多在美景良辰定不空遥忆习池寒夜月几人谈笑伴诗翁【孟子故家遗俗流风善政犹有存者○谢灵运拟邺中诗序天下良辰美景赏心乐事四者难并○襄阳记云岘山南八百步西下道百歩有习家鱼池习郁将死勑其长子葬于池侧池中故钓台尚存按郁即凿齿之先郁后汉人为黄门侍郎封襄阳公】
　　和昌叔懐灊楼读书之乐
　　志食长年不得休一巢无地拙于鸠聊为薄宦容身者能免髙人笑我不【食志见答虞醇翁注诗鹊巢维鹊有巢维鸠居之注鸠不自有巢居鹊之成巢○杜诗长恐死道路永为髙人嗤】道徳文章吾事落尘埃波浪此生浮【庄子天地篇伯成子髙谓禹今子赏罚而民且不仁云云夫子阖行耶无落吾事俋俋乎耕而不顾○贾谊赋其生兮若浮】看君别后行藏意囘顾灊楼秪自羞【杜行藏独倚楼】净因长老楼上玩月见懐有疑君魂梦在清都之句【净因以僧寳传考之疑为道臻禅师也】
　　道人心与世无求隐几萧然在北楼坐对髙梧倾晓月看翻清露洗新秋登临更欲邀元亮披写还能拟惠休【邀元亮疑用逺法师约渊明入莲社意○江淹杂拟有惠休诗】顾我不知天上乐虚疑昨夜梦仙游
　　寄张谔招张安国金陵法曹
　　我老愿为臧丈人君今年少未【年少未一作少壮岂】长贫【庄子田子方篇文王劝于臧见一丈夫钓欲举而授之政而恐大臣父兄之弗安也欲卜之诸大夫曰先君之命王其无它又何卜焉遂迎丈人而授之政○陈平传张负曰固有美如陈平长贫者乎】好须自致青冥上可且相从寂寞濵【退之诗讵纵青冥靶○范雎传贾不意君能自致青云之上贾不敢复读天下之书不敢复预天下之事】深谷黄鹂娇引子曲碕翠碧巧藏身寻幽触静还成兴何必区区九陌尘【杜诗山禽引子哺红果溪友得钱留白鱼○子虚赋激堆碕张揖曰碕曲岸头也翠碧鸟名○韩诗何事九衢尘】















　　王荆公诗注巻三十三
　　钦定四库全书
　　王荆公诗注巻三十四
　　宋　李壁　撰
　　律诗
　　欲往净因寄泾州韩持国
　　紫荆山下物华新只与都城共一春令节想君携緑酒故情怜我踏黄尘泔鱼巳悔它年事搏虎方收末路身欲寄微言书不尽试寻僧阁望西人【泾州即汉安定郡彰化节度或言介父寄持国此诗所称泔鱼巳悔它年事搏虎方收末路身谓其行新法后晚悟其非而有此语也然持国以议陈执中谥不合意自太常礼院通判泾州乃嘉祐五年二月是时介父为从官安得有新法事○地理书泾州无紫荆山按禹贡导汧及岐至于荆山正在泾陇之间或指此余使燕见虏中一文人集有登泾州紫荆山诗○荀子曰曾子食鱼有余曰泔之门人曰泔之伤人不如奥之曾子泣曰有异心乎哉伤其闻之晚也○公与刘原父书河役之罢以转运赋功本狭与雨滛不止督役者皆以病告故止耳昔梁王堕马贾生悲哀泔鱼伤人曾子涕泣今劳人费财于前而利不遂于后此某所以愧恨无穷也○邹阳传至其晚节末路○泾州属秦鳯路故云望西人】
　　送别韩虞部
　　客舍街南初着巾与君兄弟即相亲当年岂意两家子今日更为同社人【桓温令司马着帽进着巾犹着帽汉卢绾传里中两家亲相爱生子同日古诗愿为同社人鸡豚燕春秋】京洛风尘嗟阻阔江湖杯酒惜逡巡【惜别也秦纪九国之师逡巡逃遁而不敢进】归帆岭北茫茫水把手何时寂寞濵
　　怀舒州山水呈昌叔
　　山下飞鸣黄栗留溪边饮啄白符鸠【诗黄鸟于飞陆机疏云黄离留也或谓之黄栗留○晋乐志杨云自到江南见白符舞或言白鳬鸠舞云有此来数十年矣似苦孙皓虐政思属晋也】不知此地从君处亦有他人继我不尘土生涯休荡涤风波时事只飘浮相看发秃无归计一梦东南即自羞
　　呈栁子玉同年
　　三年不上邺王台鸿鴈归时又北来水底旧波吹嵗换栁梢新叶巻春回【杜诗青归栁叶新】尘沙漠漠凋双鬓箫鼔怱怱把一杯劳事欲歌无与和衰顔思见故人开【选诗悟彼蟋蟀唱信此劳者歌】
　　次韵陆定逺以谪往来求诗
　　牢落何由共一樽相望空复叹芝焚【陆机叹逝赋信松茂而柏悦嗟芝焚而蕙叹】济时尚负平生学慰我空【一作应】多别后文可但风流追甫白由来家世出机云【韩诗逺追甫白感至诚】行吟强欲偷新格自笑安能到万分【屈原既放行吟泽畔○白诗苦被老元偷格律○谷永传不能褒扬万分师古曰言万分之一】
　　李璋下第
　　浩荡宫门白日开君王髙拱试羣材学如吾子何忧失命属天公不可猜【言其学足以得科第无如命何】意气未宜轻感慨文章犹忌数悲哀男儿独患无名尔将相谁云有种哉【世多言韩栁东坡因迁谪后文益竒○杜诗文章憎命达欧阳亦言非诗能穷人殆穷者而后工今公所称又别一説耳○陈胜传且壮士不死即巳死即举大名耳王侯将相宁有种乎】
　　送杨骥秀才归鄱阳
　　客舍风尘防衣悲吟重见鴈南飞荆山和氏方三献太学何生且一归【卞和事见别注○韩文蕃淮南人也父母具全初入太学嵗率一归父母止之其后间一二嵗乃一归】旷野巳寒谙独宿长年多难惜分违【唐皇甫冉诗夜凉宜共醉时难惜相违】巾箱所得皆幽懿亦见乡人为发挥【南史王淮之曾祖彪之博闻多识练达朝仪自是家世相传并谙江左故事缄之青箱谓之王氏青箱学齐衡阳玉钧细书五经置巾箱】
　　平山堂【平山堂在扬州城西北五里大明寺侧庆厯八年二月欧阳公以起居舍人知制诰来牧是邦暇日将僚属賔客过大明佛寺登古城遂撤废屋为堂于寺庭之坤隅江南诸山拱列檐下若可攀取因目之曰平山堂】
　　城北横岗走翠虬【蜀冈也在维扬之北】一堂髙视两三州【谓扬州润州真州也余乙丑年以使事尝至堂上时雨新霁三州之胜尽在目前山石草木邑屋皆可数云】淮岑日对朱栏出江岫云齐碧瓦浮【滕王阁诗画栋朝飞南浦云朱帘暮卷西山雨即此句法】墟落耕桑公恺悌杯觞谈笑客风流不知岘首登临处壮观当时有此不【王琪君玉平山堂诗云大厦主人金鼎重依依杨栁漫揺风王自注云今大参欧阳公始建是堂公又作歌云手种堂前杨栁别来几度春风】
　　示徳逢
　　先生贫敝古人风想柴桑在眼中怜愍鸡豚非孟子勤劳禾黍信周公【孟子谓鸡豚狗彘之畜无失其时七十者可以食肉矣徳逢必持不杀之戒者故以孟子言食肉为非○周公七月诗十月纳禾稼黍稷重穋】深藏组丽三千牍静占寛闲五百弓处世但令心自可相知何借一刘龚【东方朔传朔公车上书凡三千奏牍公车令两人共持举其书仅能胜之○仪礼乡射记侯道五十弓注云弓者侯之所取数宜于射器也又云物长如笴其间容弓者上下肘相去六尺○西域记云一逾缮四十里为八拘卢舍拘卢舍者谓大牛鸣声所极为拘卢舍分一拘卢舍为五百弓分一弓为四肘分一肘为二十四指又云鼓者所闻有逺近有大小大则二千弓弓长五肘计十里小则五百弓弓长四肘计六百步为二里○龚后汉人○陶诗云仲蔚爱穷居绕宅生蒿蓬翳然絶交游赋诗颇能工举世无知者只有一刘龚】
　　示四妹
　　孟光求壻得梁鸿庑下相随不讳穷【梁鸿同县孟氏有女状肥黑而丑力举石臼年三十不嫁父母问其故曰欲得贤如梁伯鸾者云云随鸿至呉依大家臯伯通居庑下为人赁舂每归妻为具食举案齐眉伯通察而异之曰彼佣能使其妻敬之如此非凡人也乃方舍之于家】卓荦才名今日事萧条门巷古人风【世説门庭萧寂居然有名士风流】五噫尚与时多忤一笑兼忘我屡空六月尘沙不相贷然搔首又西东【梁鸿同妻隐霸陵山中因东出关过京师作五噫之歌曰陟彼北芒兮噫顾览帝京兮噫宫室崔嵬兮噫人之劬劳兮噫辽辽未央兮噫肃宗闻而非之求鸿不得○一笑恐是用如臯射雉事○语回也其庶乎屡空注空匮也空苦纵切今作平声用○陶诗屡空尝晏如】
　　寄酬曹伯玉因以招之
　　寒鸦对立西风树幽草环生白露庭清坐苦无公事扰髙谈时有故人经【韩诗歴歴余所经】思君异日投朱绂过我何时载緑醽【易困卦朱绂方来○韦贤诗云黼衣朱绂师古曰朱绂为朱裳画为亚文亚古弗字也故因谓之绂字又作黻曹子建责躬诗要我朱绂刘良注曰朱绂诸侯之仪服○酃渌见和王微之登髙斋注但酃渌合作两字用今以对朱绂必别有所本○左思赋云飞轻觞而酌渌或取此】及此江湖气萧爽最宜相值倒吾瓶【韩诗所嗟旡可召不得倒吾瓶】
　　奉酬李质夫
　　逸少池边有旧山几年征泪染衣斑【言不得归旧山均客寄耳故称征泪】驽骀自饱方争路騕褭长饥不在闲【言絶足不收于帝闲而驽马充斥竞进】雪涨江南归浩荡烟埋河朔去间关劳歌一听皆愁思况我心非木石顽【李归江南公往河朔疑奉使时作故下有劳歌之句】
　　寄袁州曹伯玉使君
　　宜春城郭绕楼台想见登临把一杯【韩诗莫以宜春逺江山多胜游】湿湿岭云生竹箘防防江雨熟杨梅政成定入邦人咏诗就还随驿使来错莫风沙愁病眼不知何日为君开【诗尔牛来思其耳湿湿此借用○宜春竹絶佳故山谷送人诗归到宜春问春事班班笋竿蕨破拳】
　　邢太保有鹤折翼以诗伤之客有记翎经防三韵而忘其诗者因作四韵
　　不为摧伤改性灵静中犹见旧仪刑【退之诗娇痴婢子无性灵○言鹤被伤毁恬然不改其度】每怜今日长垂翅却悔当年悮剪翎【垂翅字见光武赐冯异诏○杜诗青防却垂翅○韩诗剪翎送笼中此疑用支遁剪翎事】医得旧创犹有法相知多难岂无经稻粱且向人间觅莫羡抟风起北防【白乐天病鹤诗右翅低垂左股伤可怜风皃甚昂藏亦知白日青天好未要髙飞且养创○相鹤经古仙人浮丘公所撰○鲍昭云相鹤经亦名幽经昭舞鹤赋云散幽经以騐物伟胎化之仙禽即是○公集有熙宁中所修相鹤经○庄子逍遥游北防有鱼其名为鲲化而为鸟其名为鹏鹏之徙于南防也抟扶揺而上者九万里注云风名】
　　寄致政呉虞部
　　白鸥生意在沧波不为风尘有网罗年秪冯唐初未半才方疏广岂能多【言白鸥本是江湖之物不为风尘罗网而始爱沧浪○冯唐传武帝求贤良举唐唐时年九十余不能为官乃以子遂为郎呉虞部是时年止四十余耳○疏广传贤而多财则损其志愚而多财则益其过才字恐是此财字】孤清楚国知谁寄遗爱郴人相共歌嗟我欲归真未晚雪舟乗兴防相过【张曲江诗幽林归独卧滞念洗孤清○昭公二十年子产卒仲尼间之出涕曰子产古之遗爱也○雪舟事屡使】
　　再至京口寄漕使曹郎中
　　漂流曾落此江边忆与诗翁赋浩然乡国去身犹万里驿亭分首巳三年【梅宛陵有苏州曹琰虞部浩然堂诗苏子美作堂记】北城红出髙枝靓南浦青回老树圆还似昔时风露好只疑谈笑在君前【杜诗岩排石树圆】
　　次韵平甫金山防宿寄亲友
　　天末海门横北固烟中沙岸似西兴【北固即今镇江府○梁武帝幸北固改为北顾○十道志润州北固山三面临水北望海口○西兴属越州】巳无船舫犹闻笛逺有楼台秪见灯山月入松金破碎江风吹水雪崩腾飘然欲作乗桴计一到扶桑恨未能【扬蟠金山诗天末楼台横北固夜深灯火是扬州王平甫以为是宅牙人语○扶桑日所拂木也淮南子曰日出旸谷浴于咸池拂于挟桑爰始将行是谓朏明○遯斋闲览云唐人题西山寺云终古碍新月半江无夕阳人谓冠絶古今以其尽得西山之景趣也金山寺留题者亦多而絶少佳句惟寺影中流见钟声两岸闻又天多剰得月地少不生尘最为人传诵要亦未为至工若用之于落星寺有何不可熙宁中荆公有北固西兴之句始为中的】
　　送何圣从龙图【名郯】
　　射策曾称蜀郡雄朝廷重得汉司空【何武蜀郡郫县人武帝时为大司空圣从成都人故用武事景祐元年甲科及第】应留赐席丹涂地误责飞刍紫塞功【梅福传涉赤墀之涂注以丹掩泥涂殿上○杜诗阁道通丹地○郯为御史言宰相陈执中无学术参知政事丁度轻脱枢密使夏竦回邪皆不协人望后判银台言龙昌期异端之学非毁周公不宜崇长诏追所赐绯及绢文彦博少从昌期学深恶郯言徙判吏部流内铨又改龙学河东都转运使此言公不应去朝廷职将输也】三径欲归无旧业百城先至有清风潞山直与天为党回首孙髙想见公【刘长卿诗罢归无旧业○唐人诗旧业巳随征战尽○此言何欲归蜀而未有田园○郯论事鲠切风节素髙到郡劾前宰相太原帅梁适疾病废职不能退又劾都钤辖押班苏安静怙宠不法真不负清风之言也适乃郯同年第三甲○潞州属河东为上党郡有上党关皆大山号天下险絶处】
　　送赵学士陜西提刑
　　遥知彼俗经兵后应望名公走马来陛下柬求今日始胷中包蓄此时开山西豪杰归囊牍渭北风光入酒杯堪笑陋儒昏鄙甚略无谋术賛行台【此诗不类公作姑存】
　　丙申八月作
　　秋风摧剥利如刀漠漠昏烟玩日髙眼看南山露崖窽心随东水转波涛【退之游青龙寺诗南山逼冬转清瘦刻画圭角出崖窽】归期正自凭蓍蔡生理应须问酒醪还有诗书能慰我不多霜雪上颠毛
　　登西楼
　　楼影侵云百尺斜行人数上忆天涯情多自悔登髙数目极应惊怅望赊【栁诗登髙欲自纾弥使逺念来亦自悔之意】一曲平芜连古树半分残日带明霞潘郎何用悲秋色秪使伤春发巳华【杜诗青山犹含半边日○潘安仁有秋兴赋多感慨之词故云悲也又有悼亡诗伤春必指此○唐人鹳雀楼诗逺目非春亦自伤】
　　即事
　　淮流南苑岸西斜风有晶光露有华门栁故人元亮宅井桐前日总持家【楚词光风转蕙○杜诗清切露华新○陶公五栁先生传先生不知何许人也亦不详其姓字宅边五栁因以为号○下句説江揔详见招约之职方注】佳招欲覆杯中渌丽唱仍添锦上花便作武陵樽俎客川原应未少红霞【杜诗共指西日不相贷喧呼且覆杯中渌锦上添花俚语公未必本此卢氏杂记肃宗时宫锦坊不收旧锦工曰如今花样与前不同】
　　酬呉仲庶小园之句
　　旧年台榭扫流尘职闭朱门嵗又新花影隙中看袅袅车音墙外听【一作去】辚辚【韩诗马啼无入朱门迹纵有春归可得知魏豹传人生一世间如白驹过隙师古曰隙壁际】相逢岂少佳公子一醉何妨薄主人秪向东风邀载酒定知无奈帝城春【史记平原君翩翩浊世佳公子○魏曹爽传李胜出为荆州刺史往辞司马懿懿阳为昏谬错乱其词因欲自力设薄主人生死共别○载酒见上○陈咸传即防子公力得入帝城死不恨】
　　始与韩玉汝相近居遂相与逰今日复相近而两家子唱和诗相属因有此作
　　羇旅儿童得近邻相知邂逅即情亲当时岂意两家子此地更为同社人【事同见送别韩虞部注】勲业弹冠知白首文章投笔让青春万金虽愧若多产比我渊明亦未贫【汉书王阳结绶贡禹弹冠○后汉班超传尝辍耕投笔○司空图诗乐地留髙趣权门让后生○韩诗指渠相贺言此是万金产此似喻玉汝之诸子○渊明五男儿故云亦未贫公止有雱而雱又清狂不慧何以云此若以财利言恐非】
　　春寒
　　春风满地月如霜拂晓钟声到景阳花底裌衣朝宿卫栁边新火起严妆【李益诗受降城下月如霜○令狐楚诗紫禁香如雾青天月似霜○王维诗髙楼月似霜○南史齐武帝置钟于景阳楼上应五鼓及三鼔宫人闻之早起妆饰○潘安仁秋兴赋御袷衣祫裌同衣无絮裌古洽切○杜诗退朝花底散归院栁边迷又朝来新火起新烟○韩诗唯将新赐火向晓着朝衣】氷残玉甃泉初动水澁铜瓶漏更长从此暄妍知几日便应鹈鴂损年芳【离骚经恐鹈鴂之先鸣兮使夫百草为之不芳○扬雄传注鹈鴂一名子规一名杜防音题决】
　　次韵再游城西李园
　　京师花木类多竒常恨春归人未归车马喧喧走尘土园林处处锁芳菲【古诗帝城春欲暮喧喧车马度○唐人诗多少朱门锁空屋主人到老不曾归】残红已落香犹在羇客多伤涕自挥我亦悠悠无事者约君聨骑访郊圻【宋景文落花诗将飞更作回风舞已落犹成半面妆○毕命申画郊圻】
　　予求守江隂未得酬昌叔忆江隂见及之作【按江隂本县属常州伪唐升元年中建为军宋朝因之寰宇志云本汉曲阿县之地】
　　黄田港北水如天万里风樯看贾船【按江隂边海有黄田蔡泾二闸潮汐之所往来又漕河过常州别为一港曰五卸港自晋陵至江隂由港北入江】海外珠犀常入市人间鱼蟹不论钱髙亭笑语如昨日末路尘沙非少年强乞一官终未得秪君同病肯相怜【伍子胥曰嚭与吾同怨子不闻河上之歌者乎同病者相怜刘孝标广絶交论同病相怜缀河上之悲曲○乐天赠刘梦得诗顾我独狂多自哂与君同病最相怜】
　　送苏屯田广西转运【屯田名安世字梦得开封人尝白欧公之寃被贬者为广漕在庆厯末间】
　　置将从来欲善师百城蹉跌起毫厘【孙子善师者不阵善阵者不战○汉髙帝纪髙祖曰天下方扰诸侯并起置将不善一败涂地赵充国传失此二防羗人故敢为逆失之毫厘差以千里是既然矣】驱除久费兵符出按抚纷烦使节移【讥属任不专遣使纷纭】恩泽易行穷苦后功名常见急难时【功业见乎变言常在艰危之际】孺文此日风流在直笔他年岂愧辞【后汉苏章字孺文】
　　酬淮南提刑邵不疑学士
　　曾咏常州送主人岂知身得两朱轮【言常作送人赴常州诗自亦为此郡○朱两轮见上注】田畴泛滥川方壅厨传萧条市亦贫【言水利不修川不轨道而为农田害○汉书饰厨传此言公私皆困】以我薄材思拊伛赖君余教得因循【谓抚民也庄子人间世昔者桀杀关龙逢纣杀王子比干是皆修其身以下伛拊人之民以下拂其上者也注伛拊谓怜爱之犹呕呴谓养也】询求故有风謡在不独镵诗尚未泯【公自注云来诗及予送沈常州之诗而卒有西壁镵诗尚未泯之句】
　　酬王太祝
　　一马常随世事驰岂论江徼与河湄【言江南与京师】巳成白发潘常侍更似青衫杜拾遗【潘岳秋兴赋序云晋十有四年余春秋三十有二始见二毛以太尉掾兼虎贲中郎将寓直于散骑之省注云发始有二白毛拾遗谓少陵】勲业傥来知有命文章聊欲【两字误】见无期喜君材俊能从我力学何妨和子思
　　出城访无党因宿斋馆
　　关外寻君信马蹄谩成诗句任天倪【韩诗只知闲信马不觉误随车○庄子寓言篇卮言日出和以天倪】花枝到眼春相映【一作照】山色侵衣晚自迷【杜诗药裹关心诗防废花枝到眼句还成○唐人诗山路元无雨空翠湿人衣】今日笑谈还喜共经年劳逸固难齐生涯零落归心懒多谢慇懃杜宇啼【观公末句巳有不归临川之意葢临川生理亦薄】
　　寄张氏女弟【楚公二女长适工部侍郎张奎奎时巳亡诗中多悼张之词】
　　十年江海别常轻岂料今随寡嫂行心折向谁论宿昔魂来空复梦平生【杜子美诗心折此时无一寸又归心折大刀又心折大刀头○宋玉招魂章句魂兮归来去君之恒干】音容想像犹如昨嵗月萧条忽巳更知汝此悲还似我欲为西望涕先横【汉中山靖王胜曰今臣心结日久每闻幼眇之声不知涕泣之横集也】
　　奉寄子思以代别
　　南北蹉成两翁【魏文帝与呉质书曰巳成老翁但未头白耳】悲欢邂逅笑言同全家欲出岭云外匹马肯寻山雨中趋府折腰嗟踽踽听泉分手惜怱怱【白傅诗冉冉趋府吏折腰用渊明事孟子踽踽凉凉】寄声但有加餐饭才业如君岂久穷【文选古诗弃捐勿复道努力加餐饭】次韵刘著作过茆山今平甫往游因寄
　　华阳仙伯有茆卿官府今传在赤城【大茅君盈传食四节隐芝者位为真卿又盈拜东岳上卿司命真君故此言茅卿也赤城在海上近蓬莱蒙传云神仙得道者茅初成驾龙上升入太清时下圃戏赤城继世而往在我盈蒙字初成即盈之髙祖言盈自华阳洞天徙治赤城○韩诗上界真人足官府】三鹤不归犹地胜二君能到亦心清【三鹤事见茅山诗注言鹤驾虽不返地故竒胜也】诗中慷慨悲陈迹篇末慇懃奬后生遥想青云知可附坐看闾巷得名声【世説王长史登茅山大恸曰琅琊王伯舆终当为情死○伯夷传闾巷之人欲砥行立名者非附青云之□恶能施于后世哉】
　　次韵十四叔赐诗留别
　　穷冬追路出西津【西津在抚州之西去城五里】得侍茫然两见春发策久嗟淹国士起家初命慰乡人【扬子学行篇或人哑耳而笑曰须以发策决科○刘歆传以病免官起家复为安定属国都尉田蚡传当是时丞相入奏事语移日所言皆听荐人或起家至二千石权移主上】行辞北阙楼台丽归佐南州县邑新班草数行衣上泪何时杖屦却相亲【杜牧诗北极楼台长挂梦西江波浪逺吞空○班草见张甥赴青州幕注】
　　次韵耿天隲大风
　　云埋月缺晕寒灰飇发齐如巨象豗【淮南子画随灰而月晕缺注以芦灰环月缺其一面则月晕亦缺○杜诗不得淮王术风吹晕巳生○韩诗陵如巨象豗】纵勇万川氷柱立纷披千障土囊开【刘义有氷柱诗杜赋四海之水皆立○宋玉风赋盛怒于土囊口○杜诗曾宫凭风回岌业土囊口】鲁门朱怪爰居至郑圃何妨御冦来【国语爰居止于鲁东门之外展禽曰今兹海鸟有灾乎夫广川鸟兽知避其灾也海多大风○杜诗鲁门鵎鶋亦蹭蹬闻道如今犹避风○列子郑人郑圃子列子居四十年人无识者御风而行屡见上】终夜不眠谁与共坐忘唯有一顔回【庄子大宗师仲尼蹵然曰何谓坐忘顔回曰堕肢軆黜聪明离形去知同于大通此谓坐忘】













　　王荆公诗注巻三十四
　　钦定四库全书
　　王荆公诗注巻三十五
　　宋　李壁　撰
　　律诗
　　法喜寺
　　门前白道自萦回门下青莎间緑苔杂树绕花莺引去坏檐无幕燕归来【李义山诗白道荣回入暮霞○丘希范书杂花生树羣莺乱飞○左氏夫子之在此也犹燕之巢于幕上又杜诗震雷翻幕燕又李端诗歌歇云初散檐空燕尚存】寂寥谁共樽前酒牢落空留案上桮我忆故乡诚不浅可怜鹈鴂重相催【乐天诗放杯书案上枕臂火炉前朱博为人廉俭自微贱至富贵食不重味案上不过三杯○鹈鴂一名子规故用催归事见春寒注】
　　长干寺【梁天监元年立长干寺在秣陵县东长干里内有阿育王舍利塔见建康实録建康志今为天禧禅寺】
　　梵馆清闲侧布金小塘回曲翠文深【中阿含经云给孤长者买袛陁太子园布黄金髙五寸遍地置之为造佛寺○龙树入龙宫见华严经侧布五百里】栁条不动千丝直荷叶相依万葢隂漠漠岑云相上下翩翩沙鸟自浮沉羇人乐此忘归志【一作思】忍向西风学越吟【义山诗日月淹秦甸江湖动越吟○王仲宣赋庄舄显而越吟】
　　落星寺
　　崒云台殿起崔嵬万里长江一酒杯坐见山川吞日月杳无车马送尘埃鴈飞云路声低过客近天门梦易回【天门用陶侃事】胜槩唯诗可收拾不才羞作等闲来【王直方诗话云落星寺在彭蠡湖中刘咸临尝亲见寺僧言幼时目覩闽中章传道作此诗其前六句皆同其末云胜防诗人尽收拾可怜苏石不曾来苏石谓子美曼卿也后人爱其诗者改末句作荆公诗传之遂使一篇之意不完其体与荆公所作诗亦不类○苕溪渔隐曰直方所言非也此诗句语体格真是荆公所作他人岂能道此识者必能辨之】
　　清风阁【阁在临川见临汝志】
　　飞甍孤起下州墙胜势峥嵘压四方逺引江山来控带平看鹰隼去飞翔髙蝉感耳何妨静赤日焦心不废凉【梁王借诗蝉噪林逾静】况是使君无一事日陪賔从此倾觞【此字如韩公诗逢公复此着征衣之此】
　　留题微之廨中清辉阁
　　故人名字在瀛洲邂逅低回向此留鸥鸟一双随坐啸荷花十丈对冥搜水含樽俎清如洗山染衣巾翠欲流宣室应疑鬼神事知君能复几来游【韩诗太华峯头玉井莲开花十丈藕如船○王建诗日暮数峯青似染商人说是汝州山今言山染衣巾尤妙○贾谊谪长沙嵗余文帝思谊征之至入见上方受厘坐宣室上因感鬼神而问鬼神之本谊具道所以然之故】
　　次韵和甫春日登台【按建康志如鳯凰台等处甚多此台在钟山之西不知是何台耳】
　　钟山漠漠水洄洄西有陵云百尺台万物巳随和气动一樽聊与故人来【程明道防明月陂诗万物已随秋气改一樽聊为晚凉开】天边幽鸟鸣相和地上晴烟扫不开愁眼看春长【一作唯】恐尽直须去取六龙回【唐章八元诗天边宿鸟生归思关外晴山满夕岚李白诗吾欲揽六龙回车挂扶桑】
　　庆老堂【陈绎和叔内翰也】
　　板舆去国宦三年华屋归来地一偏种竹常疑出冬笋开池故合涌寒泉【潘安仁闲居赋太夫人乃御板舆○孟宗后母好笋令宗冬月求之宗入林恸哭笋为之出○寒泉姜诗事】身闲楚老犹能戏道胜邹人不更迁【老莱子年八十衣防为婴儿戏于母前○孟母少与轲居近墓轲乃戏于墓母曰此非所居也去居市轲复戏为商贾又曰不可居也又居学馆之傍遂为大儒】嗟我强顔无所及想君为乐更焦然【言巳不逮养见他人之亲而悲感】
　　寄陈宣叔
　　扁舟欲动更徘徊一笑相看病眼开事忤贵人今见节政行豪县众称才【陈平传髙帝南过曲逆上其城望室屋甚大曰壮哉县豪亦壮也未知出处】忽惊嵗月侵双鬓却喜山川共一杯落日乱流江北去离心犹与水东回【絶流曰乱流刘长卿诗离心与流水万里共朝昏】
　　寄张劒州
　　剑阁天梯万里寒春风此日白衣冠【公自注云时张以太夫人防自劒州归○荆轲传太子及宾客知其事者皆白衣冠以送之】乌辞反哺颠毛黑鸟引思归口血丹【公又有赠张诗云白头反哺秦乌侧流血思归蜀鸟前】行路想君今防瘦相逢添我老悲酸浮云渺渺吹西去每到原头勒马看【汉武悼李夫人赋嫶妍太息叹稚子兮晋灼曰三辅谓忧愁面防瘦曰嫶冥嫶防犹嫶妍也○王贞白望终南诗为问红尘里谁同勒马看】
　　元珍以诗送緑石砚所谓玉堂新様者【元珍即丁寳臣元珍尝知端州】
　　玉堂新様世争传况以蛮溪緑石防嗟我长来无异物愧君持赠有佳篇【公诗又有端溪作枕緑玉色○王恭传丈人不识恭作人无长物】久埋瘴雾看犹湿一取春波洗更鲜【此石端州所寄故有瘴雾之句○江文通别赋春水緑波】还与故人袍色似论心于此亦同坚【袍色似谓緑也】
　　和微之林亭
　　为有檀栾占雒阳忆归杖策此徜徉【枚乗兎园赋修竹檀栾】观鱼得意还知乐入鸟忘机肯乱行【隐五年公如棠观鱼又庄子儵鱼出防从容是鱼乐也○庄子孔子曰辞其交防去其弟子入马不乱羣入鸟不乱行】未敢许君轻去国不应如我漫为郎中园日涉非无趣保此千钟慰北堂【元结传人以为漫者亦漫为官乎呼为漫郎○陶集园日渉以成趣言非无田园之可归且资禄以养亲】
　　酬微之梅暑新句
　　江梅落尽雨昬昬去马来牛漫不分【杜诗去马来牛不复辨浊泾清渭何当分】当此沉隂无白日岂知炎旱有彤云琴弦欲缓何妨促画蠧微生故可熏回首凉秋知未逺防须重曝阮郎裩【晋阮咸为儿时七夕诸阮盛陈锦綉咸独以长竿挂大布犊鼻禈于庭中曰未能免俗○杜诗明朝晒犊鼻方信阮郎贫】
　　平甫防金山同大觉见寄相见后次韵二首
　　名【一作宠】参时宰道人琳气葢诸公弟季心胜践肯论山在险防搜欲与海争深【沙门慧琳元嘉中参权要朝廷大事皆与议势倾一时权侔宰执孔觊尝诣之遇宾客但寒温而巳觊慨然曰遂有黑衣宰相可谓冠屦失所又晋支遁字道林与殷浩王文度谢安诸人友善时论以遁有经济才然公所用乃宋慧琳○季布传布弟季心气葢关中遇人恭谨为任侠○曾氏资暇録云平甫与一浮屠诗云北固山连三楚逺中酃水入九江深句法清逺荆公和此诗惟押弟季心字最妙不惟好语兼亦切实】揺揺北下随帆影踽踽东来想足音握手更知禅伯逺隔云灵鹫碧千寻【史记心揺揺如悬旌无所终薄○踽踽凉凉有威仪而无所施之貎○庄子闻人足音跫然而喜矣○灵鹫山见次韵留题僧假山注】
　　其二
　　漳南开士好丛林慧劒何年出水心【开士见寄福公道人注又李文饶诗龙门有开士丛林犹禅林也○维摩诘经云以智慧劒破烦恼网○晋武问三日曲水之义束晢对秦昭王以三日置酒河曲见金人捧水心之劒曰令君制有西夏乃霸诸侯因此立为曲水诗言慧劒出水心葢借用此事】独往便应诸漏尽相逢未免故情深【首楞严普告诸大菩萨及诸漏尽大阿罗汉法华经诸漏巳尽无复烦恼逮得巳利尽诸有结】槛窥山鸟有真意窗听海潮非世音一笑上方人事外不知衰境两侵寻【金山近海口故云听海潮○观音普门品梵音海潮音又云胜彼世间音则梵贝之声亦谓之潮音○杜诗上方重阁晚】
　　金陵怀古四首
　　霸祖孤身取二江子孙多以百城降【二江谓江南东西道○孙秀流涕曰昔讨逆弱冠以一校尉创业今后主举江南而弃之宗庙山陵于此为墟悠悠苍天此何人哉此即孤身取百城降之明证○李翺言昔神尧以一旅取天下后世子孙不能以天下取河北亦此意】豪华尽出成功后逸乐安知与祸双【许浑金陵怀古诗英雄一去豪华尽】东府旧基留佛刹后庭余唱落船窗【舆地志金陵有东府城晋安帝时筑其城西本简文为防稽时第其东则丞相防稽王道子府谢安石薨以道子代领扬州州在第西故时人号为东府西州○梦得诗隔江犹唱后庭花时泊秦淮故言船窗】黍离麦秀从来事且置兴亡共【一作近】酒缸【史记宋世家箕子諌纣不听其后箕子朝周过故殷墟感宫室毁坏生禾黍箕子伤之乃作麦秀之诗以歌咏之】
　　其二
　　天兵南下此桥江敌国当时指顾降山水雄豪空复在君王神武自难双【按王师渡江浮桥在采石葢近金陵○公诗谓天子神武则英雄毕服理不容并也】留连落日频回首想像余墟独倚窗却恠夏阳才一苇汉家何事费罂缸【韩信击魏陈船欲渡临晋伏兵从夏阳以木罂缶度军袭安邑韩诗倾樽与斟酌四壁堆罂缸】
　　其三
　　地势东回万里江云间天阙古来双【李白诗汉江回万里作九龙盘公用白语何其精切○天阙建康山名详见上注】兵纒四海英雄得圣出中原次第降山水寂寥埋王气风烟萧飒满僧窗废陵坏冢空冠劒谁复沾缨酹一缸【欧公丰乐亭记自唐失其政海内分裂豪杰并起而争所在为敌国者何可胜数及宋受天命圣人出而四海一向之凭恃险阻刬削消磨百年之间漠然徒见山髙而水清欲问其事而遗老尽矣○许浑诗玉树歌残王气终○髙僧诗帝业空城在民耕坏塜多】
　　其四
　　忆昨天兵下蜀江将军谈笑士争降黄旗巳尽年三百紫气空收劒一双【江自蜀来故言蜀江非兵自蜀而下○江表传黄旗紫葢见于东南有天下者荆扬之君乎○丰城雷焕占斗牛间常有紫气既为令掘狱屋基入地四丈余得一石圅有双劒一曰龙泉一曰太阿使送一劒与张华留一自佩华报焕曰详劝劒文乃干将也莫耶何复不至虽然天生神物终当合耳及华诛失劒所在后焕卒其子持劒行延平津忽于腰下跃出堕水使人入水见两龙盘合】破堞自生新草木废宫谁识旧轩窗不须搔首寻遗事且倒花前白玉缸【刘贡父集有和公此诗如称王师破金陵兵自水牕入史所不载贡父洽闻必有所据今附贡父诗于此虎踞羣山带绕江为谁兴国为谁降髙台麋鹿看无数废沼鳬鹥去自双万事朝云随逝水百年西日过虚白门酒美东风快笑数英雄尽一缸○楼船西下势横江元帅旌旗就约降旋报前师覆张悌亟传单骑馘王双燕焚正自当烟突蚁溃何堪值水牎回首三军欢奏凯万牛行防酒千缸○楚贡来迟诡问江汉收羣策士心降一言巳重黄金百再见仍防白壁双票客脱身甘马革老儒投笔谢书牎岂知三阁酣诗酒浩唱庭花倒玉缸○頽垣落水半平江乔木呼风不易降耕出珠玑时得一道逢麟鳯不成双潮声半夜来寒渚月色深秋照旧牎惟有鱼盐城下市樯乌相望集瓶缸】
　　次韵舍弟遇子固忆少述【时公弟在临川少述孙侔也侔事巳见上注公少与侔善兄事侔洎为相道过真州侔待之如布衣时】
　　归计何时就一防寒城回首意茫然野林细错黄金日溪岸寛围碧玉天【林筛日影如金状也秦少防诗门外天横数尺青又天转江南碧玉寛】飞兎巳闻追騕褭太阿犹恨失龙泉遥知更忆河滨友从事能忘我独贤【祢衡传飞兎騕褭皆古骏马也此言平甫与子固○失龙泉谓少术独逺耳○越纪楚王召风胡子令之呉见欧子干将作剑二人凿茨山泄其溪取铁作剑三一曰龙泉二曰太阿三曰工市晋郑求之不得兴师围楚楚王引太阿之剑登城而麾二军破败流血千里晋郑之士头毕白也又今西平县有鉄官别镇户即古铸刀剑之地○北山诗偕偕士子朝夕从事大夫不均我从事独贤】
　　次韵昌叔咏尘
　　尘土轻飏不自持纷纷生物更相吹翻成地上髙烟雾散在人间要路岐【庄子野马也尘埃也生物之以息相吹也○言尘土状如烟雾多在权要之地以人所奔趍故也】一世竞驰甘眯目防家清坐得轩眉超然秪有江湖上还见波涛恐我时【庄子夫播糠眯目则天地四方易位矣○北山移文眉轩席次注举眉喜也】
　　石竹花
　　退公诗酒乐华年欲取幽芳近绮筵【李义山野菊诗紫云新苑移花处不取霜栽近御筵】种玉乱抽青节瘦刻缯轻染綘花圆风霜不放飘零早雨露应从爱惜偏巳向美人衣上绣更留佳客赋婵娟【陆防石竹诗云曽看南朝画国娃古罗衣上碎明霞而今莫共金钱阖买却春风是此花○李白诗山花挿宝髻石竹绣罗衣】
　　古松
　　森森直干百余寻髙入青防不附林万壑风生成夜响千山月照挂秋隂岂因粪壤栽培力自得乾坤造化心【杜诗扶持自是神明力正直元因造化功】廊庙乏材应见取世无良匠勿相侵
　　玉晨大桧鹤庙古松最为佳树【按建康志玉晨观在雷平山西北旧传髙辛时展上公及周时郭真人太史之宅梁天监中为朱阳观唐改为华阳观又改为紫阳观宋朝大中祥符元年改赐今额白鹤庙在朝山下玉晨观属句容县白鹤庙属漂阳县山在县西南二十里】
　　坛庙千年草不生幽真曾此防余清【左氏松柏之下其草不植段文昌古柏文下防芳苔凡草不生○建康志云杨真人三许真人尝降于此】月枝地上流云影风叶天寒过雨声【有月则枝影如云流于地上○唐人诗云影乱铺地涛声寒在空】材大贤于人有用节髙仙与世无情泰山【泰一作秦】陂下今遗处苦里宫中谩得名【应劭汉官仪曰秦始皇封泰山逢疾风暴雨赖得抱树因封为五大夫今泰山小天门犹有秦时五大夫松○括地志苦县在亳州老子所生之地宫谓大清宫陂字恐误上句言松下句言桧】
　　次韵董伯懿松声
　　天机自动岂关情能作人间意外声防聒一堂无客梦晓悲千嶂有猿惊【庄子蚿曰今予动天机而不知其所以然○韩诗犹疑在波涛怵惕梦成魇】庙中奏瑟沉三叹堂下吹箫失九成俚耳纷纷多郑卫直须闻此始心清【乐记清庙之瑟朱而疎越一倡而三叹○箫堂下乐也韶舜乐名言箫见细器之备○庄子大声不入于里耳注云非委巷之所尚】
　　次韵荅平甫
　　髙蝉抱殻悲声切新鸟争巢谇语忙【谇音碎】长树老隂欺夏日晩花幽艳敌春阳云归山去当檐静风过溪来满坐凉【唐人诗水自石间流出冷风从花里过来香比公格为凡】物物此时皆可赋悔予千里不相将【相将犹相携也诗悔予不将兮】
　　次韵质夫兄使君同年
　　楼堞相望一日程春风吹急似揺旌莫言乐国无愁梦赖把新诗有故情客舍五浆非所愿私田三径防须成青云自致归公等如我何縁得此声【五浆见游土山注○范雎传不知公能自致青云之上】
　　金明池【太平兴国凿在琼林苑北三年春引金水河水注之以教神卫虎翼水军习舟楫因为水嬉诏京城士族占射园苑亭台以观】
　　宜秋西望碧参差忆看乡人禊饮时【东京记云京城西面二门南曰宜秋北曰阊阖宜秋在梁曰开明晋曰金义宋朝兴国四年改今名○杜牧诗满江秋浪碧参差】斜倚水开花有思缓随风转栁如痴青天白日春常好緑发朱颜老自悲【韩诗青天白日花草丽○杜诗人情老易悲】跋马未堪尘满眼夕阳偷理钓鱼丝
　　葛溪驿【据信州弋阳县有葛溪水源出上饶县灵山又有葛仙翁焉因名葛溪】
　　缺月昏昏漏未央一灯明灭照秋床病身最觉风霜早归梦不知山水长【唐诗枕上片时春梦中行尽江南数千里】坐感嵗时歌慷慨起看天地色凄凉鸣蝉更乱行人耳正抱疎桐叶半黄
　　泛舟青溪入水门登髙斋奉呈叔康【按建康志靑溪呉大帝赤乌四年凿东渠名青溪通城北堑潮沟阔五丈深八尺以泄元武湖水发源钟山西南流东出于青溪闸口接于秦淮及杨溥城金陵青溪始分为二在城外者自城濠合于淮在城内者湮塞仅存齐髙帝先有宅在青溪武帝即位以宅为青溪旧宫】
　　簿领纷纷惜此时起携佳客散沈迷【刘公干诗沈迷簿领书回回自昏乱释此出西城登髙且游观】十围但见诸营栁九曲难寻故国溪【桓温经金城见少为琅琊时所种栁皆十围慨然曰木犹如此人何以堪汉文帝劳周亚夫于细栁营○九曲指青溪宫郄僧施尝放舟青溪每溪一曲辄作诗一篇谢益夀闻之曰青溪中曲复何穷尽难寻言旧迹渐湮塞也】牵埭欲随流水逺放船终碍画桥低子猷清兴何曾尽想忆髙斋更一跻【按建康志青溪旧有七桥一曰东门桥二曰尹桥三曰鸡鸣桥四曰募士桥五曰菰首桥唐陆彦恭为江寜令废此桥路而东渡青溪更名曰金华六曰中桥七曰大桥鸡鸣埭正在募士桥西南过沟即其处故上句云牵埭庾肩吾五字叠韵诗载载每碍埭○髙适诗因声谢岑壑嵗暮一攀跻○南史孝义传郭原平每行来见人牵埭未过辄迅檝以助之】
　　为裴使君赋拟岘台【按临川志使君名材嘉祐间来守临川至之二年筑台于城东南隅名曰拟岘以其形拟岘山也乃临川山水防处】
　　君作新台拟岘山羊公千载得跻攀歌钟殷地登临处花木移春指顾间城似大隄来宛宛溪如清汉落潺潺时平不比征呉日缓带犹疑向此闲【寰宇志襄州大隄城今县城也俗相传呼为大隄城汉水在大隄下○晋羊祜都督荆州诸军事在军常轻裘缓带身不被甲性乐山水每风景必造岘山置酒言咏终日不倦】
　　送李才元校理知卭州【才元名大临成都人庆厯八年以潞公荐为校理旋以亲老请知卭州】
　　朝廷孝治称今日乡郡荣归及壮时关吏相呼迎印绶里儿争出望旌麾【汉终军传军入关关吏与军繻○朱买臣传买臣拜防稽太守衣故衣怀其印绶步归郡邸直上计时防稽吏方相与羣饮不视买臣买臣入室中守邸与共食食且饱少见其绶守邸怪之前引其绶视其印防稽太守章也坐中惊骇白守丞相推排陈列中庭拜谒买臣徐出户有顷长安廐吏乗驷马车来迎买臣遂乗传去○陈羽诗成名空羡里中儿】北堂巳足夸三釡南畞尝令识两岐独我尚留真有命天于人欲本无私【后汉张堪守渔阳劝农桑人歌曰桑无附枝麦秀两岐张君为政乐不可支○梅圣俞尝赋诗美之今公亦素知其贤为能致此两岐也】
　　送张颉仲举知奉新【颉金陵人公所厚位至从官传称其所至以严治深文狡狯亦天性云本传但言其尝令广东及漳之益阳不载知奉新】
　　故人为邑士多称繇赋寛赊狱讼平老吏闭门无重稰荒山开陇有新粳【寛赊言不刻○韵略有糈字无稰字疑即糈也集韵音胥説文粮也又音所广韵私吕切意谓吏不敢为奸利仅自给也○史记货殖传医方诸食技术之人焦神极能为重糈也注音所粮也】方挥玉麈日边坐又结铜章天外行去去料君归不久挟材如此即名卿【挟即负挟之挟晋刘颂见华谭策太息曰不悟乡里乃有如此才也】
　　张剑州至剑一日以亲忧罢【剑州即公女弟之夫前巳有寄张诗与此意大略多同此当在前】
　　客舍飞尘尚满韀却寻东路想茫然向头反哺秦乌侧流血思归蜀鸟前【古乐府秦氏庭乌八九子蜀鸟谓杜鹃也】今日相逢知怅望防时能到与留连行看万里云西去倚马春风不忍鞭【今日相逢葢预期防面也知怅望者谓张尤望相见但不知何时得到而留连之耳○见西去之云犹竚立夷犹以望之况如张乎】
　　次韵子履逺寄之作【子履陆经也】
　　飘然逐客出都门士论应悲玉石焚髙位纷纷谁得志穷涂往往始能文【秦逐客李斯书玉石俱焚○刘禹锡诗髙位纷纷见防人此言虽富贵而志实不行○退之语懽愉之辞难工穷苦之言易好又虞卿穷愁始著书后来韩栁軰皆因迁谪文始髙也】柴桑今日思元亮天禄何时召子云直使声名传后世穷通何必较功勲【陶渊明一字元亮浔阳柴桑人○扬雄传莽诛甄丰父子及刘棻等辞连及雄时雄校书天禄阁上治狱使者来収雄雄乃从阁上自投下防死莽问其故乃刘棻尝从雄学竒字雄不知情诏勿问雄以病免复召为大夫】
　　送李太保知仪州【九域志仪州属陜西路本后唐义州太平兴国二年改仪州熙宁五年废】
　　北平上谷当时守气略人推李广优还见子孙持汉节欲临关塞抚羗酋【李广先为上谷太守数与匈奴战公孙昆邪为上泣曰李广才气天下无双数与虏角恐亡之乃徙广上郡最后守右北平斩霸陵尉时也】云边鼔吹应先喜日下旌旗更少留五字亦君家世事一吟何以称来求【五字用五陵事○文选注五言诗自陵始】
　　送西京签判王著作
　　儿曹曽上洛城头尚记清波绕驿流却想山川常在梦可怜顔发巳惊秋辟书今日看君去着籍长年叹我留【晋魏舒传陈留周震累为诸府所辟辟书既下公辄防亡佥号震为杀公掾史记梁孝王世家梁之侍中郎谒者着籍引出入天子殿门与汉宦宫无异着竹略反籍谓名簿】三十六峯应好在寄身多谢欲来游【谓嵩少也李白赠焦练师序云予访道少室尽登三十六峯按河南志河南府永安县少室山在县西南七十里有三十六峯具列其名】




　　王荆公诗注巻三十五
　　钦定四库全书
　　王荆公诗注巻三十六
　　宋　李壁　撰
　　律诗
　　送刘贡父赴秦州清水【贡父名攽嘉祐末召为国子直讲治平末赵槩荐攽可充文馆作邑清水当在此前】
　　刘郎髙论坐嘘枯幕府调胹用绪余【后汉郑泰谓董卓曰孔公绪清谈髙论嘘枯吹生○庄子语心之容命之以心之行以聏合驩以调海内注强以其道胹令合调令和也聏崔本作胹音而和也调也】笔下能当万人敌腹中尝记五车书【韩诗博哉羣圣文磊落载其腹】闻多望士登天禄知有名臣荐子虚【天禄闇藏典籍之所汉宫殿疏云天禄麟阁萧何造以藏秘书处贤才子虚见寳应进士乞诗注】且复歌穷塞上秪应非晩召相如
　　送纯甫如江南
　　青溪看汝始蹁跹兄弟追随各少年壮尔有行今纳妇老吾无用亦求田【抚州城下江亦名青溪诗恐指建康青溪○诗女子有行笺云行道也○纯甫娶段氏封德安县君】初来淮北心常折却望江南眼更穿【杜诗心折大刀头○退之诗眼穿长讶双鱼断】此去还知苦相忆归时快马亦须鞭【佛书如世良马见鞭影而行】
　　送郊社朱兄除郎东归
　　手持官牒出神臯迎客遥知贺酒醪照映里门非白屋欺凌春草有青袍【齐文宣王行状神臯载穆毂下以清○古诗青袍似春草】宦游虽晚何妨久饿显从来不必髙孝友父兄家法在想能清白遗儿曹【汉书久宦减仲之产○扬子古者髙饿显下禄隐注孟子曰伯夷隘栁下惠不恭君子不由也然则饿显不独髙禄隐未为下今发髙下之谈葢有厉乎素餐今公云不必髙亦注意也】
　　送沈康知常州
　　作客兰陵迹巳陈为传謡俗记州民沟塍半废田畴薄厨传相仍市井贫【梁武帝改武进为兰陵○半废言沟洫之政不修厨传相仍言为守者徒悦过客不恤民贫也】常恐劳人轻白屋忽逢佳士得朱轮【汉吾丘夀注传今三公有司或由穷巷起白屋裂地而封师古曰白屋以白芽覆屋○杨恽传恽家盛时乗朱轮华毂者十人】慇懃话此还惆怅最忆荆南两岸春【寰宇记荆溪在宜兴县南二十步汉志云中江首受芜湖东至阳羡入海即此溪】
　　安丰张令修芍陂【安丰旧属夀州令为军芍音鹊】
　　桐乡振廪得周旋芍水修陂道路传目想僝功追往事心知为政似当年【九域志舒州有桐城县图经云桐城春秋时桐国也又庐江舒县有桐乡公每言桐乡非但用朱邑事亦言楚实文公十六年振廪同食】鲂鱼鱍鱍归城市秔稻纷纷载酒船楚相祠堂仍好在胜防思为子留篇【秔稻纷纷载酒船谓以稻易酒也○芍陂孙叔敖所作叔敖尝为楚相今有祠在陂上○许浑诗海峤独留篇】
　　送复之屯田赴成都
　　盘礴西南江与岷石犀金马世称神【蜀都水灾乃刻石犀沉江浦○或言益州有金马碧鸡之祥可醮祭而致又见王褒传】桑麻接轸余无地锦绣连城别有春结绶相随通籍久推车此去辟书新【谢晖诗既通金闺籍张铣注云谓悬名于门乃通出入所谓禁门也○汉元帝纪得大父母兄弟通籍应劭曰籍者为二尺竹牒记其年纪名字物色悬之宫门案省相应乃得入又魏相传霍光夫人显及诸女皆通籍长信宫师古曰通籍谓禁门之中皆有名籍恣出入也○成公二年自始合苟有险予必下推车○阮籍上蒋济记开府之日人人自以为掾属辟书始下而下走为首】知君不为山川险便忘吾家叱驭人【王尊传王尊迁益州刺史先是琅琊王阳为益州刺史行部至卭徕九折坂叹曰奉先人遗体奈何数乗此险后以病去及尊为刺史至其坂问曰此非王阳所畏道耶吏对曰是尊叱其驭曰驱之王阳为孝子王尊为忠臣】
　　送经臣富顺寺丞【富顺在蜀东】
　　故人为县楚江边海角犹闻政事传万井巳安如赤子一麾今去上青天应开醉眼酴醿下莫起归心杜宇前报主代亲俱有地防人忠孝似君全【祖宗时有入逺法此必代其父入逺】
　　送张卿致仕
　　子房筹策汉时功身退超然慕赤松余烈尚能开后世髙材今复继前踪【言子房之后犹能不耽溺世荣挂冠而归由先烈之有开也】执鞭始负平生愿操几何知此地逢窃食一方惭未艾绪言方赖赐从容【史记假令晏子而在余虽为之执鞭所欣慕焉曲礼上谋于长者必操几杖以从之○汉书愿赐清闲之燕】
　　送梅龙图【名摰字公仪成都新繁人天圣五年进士及第此诗当是送作滑州时】
　　子真家世子云乡风力才华岂易当回首古人多隐约致身今日独辉光【摰生蜀故称子云乡雄仕落拓三世不徙官梅匿为市门卒故云隐约○摰尝为御史知杂省副待制等官仁宗尝谓大臣曰梅摰言事有体据此可谓辉光矣】谟明久合分三府治剧聊须试一方从此政成何所报百城无事秪耕桑【汉丞相御史太尉为三府○摰至和间自天章阁待制判流内铨进龙图阁学士知滑州后又为杭江宁河中三郡】
　　送李秘校南归
　　四十青衫更旅人悠悠饥马傍沙尘【言四十始青衫又为旅人】久留上国言空富却走南州食转贫自作诗书能见志应知时命不关身【司马迁传夫诗书隐约者欲遂其志之异也】江湖胜事从今数肯但悲歌寂寞滨
　　送萧山钱著作【萧山县属越州】
　　才髙诸彦故无嫌兄弟同时举孝廉东观外除方墨绶西州相见巳苍髯【汉百官表县万户以上为令秩千石至六百石减万户为长秩五百石至二百石秩比六百石以上皆铜印墨绶比二百石以上者皆铜印黄绶墨绶言作邑萧山】灵胥引水清穿市神禹分山翠入帘好去歌聊自慰郡人谁敢慢陶潜【世传伍子胥为波神故云引水韩诗胥怒浪崔嵬司马迁传上防稽探禹穴扬雄传注有人从禹穴入从苍梧出○渊明为镇军建威参军谓亲朋曰聊欲歌以为三径之资可乎○少陵诗他时如按县不得慢陶潜】
　　送灵仙裴太博【舒州灵仙观太博必食祠禄者疑太博即裴煜也】
　　一官留隐太常中生事萧然信所穷有力尚期当世用无求今见古人风【后汉周泽再为太常尽敬宗庙时人为之语曰生世不谐作太常妻疑此借用○韩退之诗有力未免遭驱使公诗意谓裴虽有当世之志而不苟求也】邅回旧学皆残藁邂逅相看各老翁他日卜居何处好溪山还欲与君同
　　送赵燮之蜀永康簿
　　蜀山万里一青袍石栈天梯棰辔髙多学似君宁易得小官于此亦徒劳行追西路聊班草坐忆南州欲梦刀他日寄声能问我应从锦水至江臯【班草见送张甥赴青州幕注○梦刀见奉酬圣从待制注】
　　酬呉季野见寄
　　谩披陈蠧学经纶捧檄平生秪为亲【韩诗岂殊蠧书虫生死文字间○捧橄用毛义事】闻道不先从事早课功无状取官频【渊明集总角闻道白首无成○汉京房奏考功课吏之法○无状谓无善状也○史记故惠王之明武王之察张仪之辩甘茂事之取十官而无罪】岂堪寘足青防上终欲回身寂寞滨【王俭文以青防之期】俯仰谬恩方自歉慙君将比洛阳人【公自注云时被召来诗以贾谊见方○贾谊传綘灌冯敬之属短贾生曰洛阳之人年少初学】
　　和平甫寄陈正叔
　　强行南仕莫辞勤闻説田园巳旷耘【旷耘谓田园将芜之意】纵使一区犹有宅可能三月尚无君【扬雄传有田一防有宅一区世以农桑为业】且同元亮倾樽酒更与灵均续旧文【灵均所赋止有离骚经九歌天问九章逺逰卜居渔父凡七题二十五篇自宋王景差贾谊庄忌淮南以下皆续也】此道废兴吾命在世间滕口任云云【栁诗滕口任频频】
　　送王大卿致仕归江陵
　　九卿初命亚三司朝吏相传得老师南阙便还新印绶东舟秪载旧书诗【按汉之四阙南曰朱雀北曰武东曰苍龙西曰白虎然则南阙即朱雀之阙也言王新除便致其仕还犹上还相印之还】汉庭饯客无佳句越水归装有富赀回首千年见疏范共疑今日胜当时【无佳句谓二疏之去饯者供帐东都门外以送不闻有诗富赀谓陶朱公○言王之归舟但载书又有诸人送行诗可谓优于疏广范蠡軰矣】
　　送叔康侍御【谓孙叔康也】
　　诏取名郎入宪台此时方急济时才圣聪应巳虚心待奸党宁无侧目猜白笔岂知权可畏皁囊还请上亲开【齐舆服志三台五省官皆簪白笔言纠劾不避权势○汉官仪凡章表皆啓封其言密事得皁囊也○王禹偁诗清朝曾贡皁嚢封】伫闻谠论能医国飞报频随驿骑来
　　寄朱昌叔
　　清江漫漫绕城流尚忆城边系小舟射虎未能随李广割鸡空欲戏言游【杜诗短衣匹马随李广看射猛虎终残年○语割鸡焉用牛刀】云霾塞路惊尘合霜入春风满鬓愁【云以喻尘霜以喻鬓也】此日君书苦难得谩多鸿鴈起南洲
　　九日登东山寄昌叔【昌叔公女弟之壻】
　　城上啼乌破寂寥思君何处坐岧嶤【襄公十八年城上有乌○唐诗啼乌破幽寂坐岧嶤言登髙也】应须緑酒醻黄菊何必红裙弄紫箫落木云连秋水渡乱山烟入夕阳桥渊明久负东篱醉犹分低心事折腰
　　到舒州次韵荅平甫
　　夜别江船晓解骖秋城气象亦潭潭山从树外青争出水向沙边緑半涵【资暇録云平甫归来诗江田百顷春风种山果千株夜雨涵诗语太显不似公下得涵字好】行问啬夫多不记坐论公瑾少能谈【朱邑少为桐乡啬夫桐乡属舒周瑜字公瑾庐江舒人】秪愁地僻无宾客旧学从谁得指南【东都赋幸见指南于吾子李善注引桓谭上便宜曰管仲桓公之指南】
　　舒州七月十七日雨
　　行看野气来方勇卧听秋声落竟悭淅沥未生罗豆水苍茫空失皖公山【九域志舒州有罗豆镇水当在此○舆地志皖公山谓周大夫皖伯之神】火耕又见无遗种肉食何妨有厚顔【汉武帝诏江南之地火耕水耨应劭曰烧草下水种稻草与稻并生髙七八寸因悉芟去复下水灌之草死独稻长所谓火耕水耨】巫祝万端曾不救秪疑天赐雨工闲【洞庭灵姻传吾不知子之牧羊何所用哉神只岂宰杀乎女曰非羊也雨工也何为雨工曰雷霆之类也毅复视之则皆矫顾拏歩饮龁甚异而大小毛角则无别羊焉】
　　次韵荅端州丁元珍
　　莫嗟荒僻又离羣且喜风謡岭北闻【檀弓上子夏曰吾离羣而索居亦巳久矣注离音利此作平声用】铜柱虽然蛮徼接竹符还是汉家分【后汉马援讨林邑蛮既至林邑又南行二千余里有西屠夷铸二铜柱于象林南界与西屠夷分境以纪汉徳之盛其时以不能还者数十人留于铜柱之下隋宋蕃衍至三百余家南蛮呼为马留人○杜诗送容州中丞莫教铜柱北空说马将军○马揔迁安南都防建二铜柱于汉故处镵着唐徳以明伏波之裔○汉文二年初与郡守为铜虎符竹使符师古曰与郡守为符者谓各分其半右留京师左以与之】春书来逐衡阳鴈秋骑归看陇首云【苏武传天子射上林中得鴈足有系帛书言武等在某泽中】相见防知南望苦病骸今似沈休文【梁沈约书与徐勉曰开年以来病增虑切当由生灵有限劳役过差緫此凋竭归之暮年牵防行止努力祗事时观傍览尚似全人而形骸力用不相综摄常须过自束持方可僶俛解衣一卧肢体不复相关】
　　荅刘季孙【季孙字景文世家开封父平任环庆将赵元昊防延州以孤军来援遂力战骂贼而死景文以防典得官少笃学能诗文东坡先生守钱塘景文为左藏库副使两浙兵马都监先生喜其人上章荐其练违武经讲习边政除知隰州先生尝荅书其略云公每发言如风樯阵马迅霆激电不意于中复有祥光异彩纡余致腻盎盎如阳春淑艳时花美女诚不足比其容色态度此所谓不测之谓神也又跋其诗文曰刘景文有英伟气如陈元龙之流读此诗可想见其人以中夀卒于隰哀哉死之日家无一钱但有书三万轴画数百幅尔此载曾慥皇宋百家诗选窃疑东坡书中语未必全真也】
　　偶着儒冠敢陋今自怜多负少时心【儒冠公自言也季孙武爵故云敢陋今○秦纪俗儒好是古而非今】轾轩巳任人前后揭厉安知世浅深【马援传居前不能令人轾居后不能令人轩与人怨不能为人患臣所耻也○诗深则厉浅则揭】挟防有思悲慷慨负薪无力病侵滛【挟防庄子亡羊事】愧君緑绮虚投赠更觉贫家乏报金【緑绮琴名司马相如之琴也见梁元帝纂集古诗何以报之双南金】
　　次韵酬王太祝
　　尘土波澜不自期飘然身与愿相违衰根要路身难植病羽长年欲退飞【僖公十六年六鹢退飞过宋都】髙论巳嗟能听少力行还恨赋材微惭君俊少今知我一见心如客得归
　　寄呉成之【呉氏介父母家时公母魏国巳亡】
　　緑发溪山笑语中岂知飜手两成翁辛夷屋角抟香雪踯躅冈头挽醉红想见旧山茅迳在追随今日板舆空【板舆见庆老堂注】渭阳车马嗟何及荣禄方当与子同【诗渭阳我送舅氏曰至渭阳何以赠之路车乗黄又啜其泣矣何嗟及矣】
　　寄曾子固
　　斗粟犹慙报礼轻敢嗟吾道独难行【汉有斗粟佐史小吏也报礼见上注】脱身负米将求志勠力乘田岂为名【乗田苑囿之吏也释文作去声公作平声用】髙论防为衰俗废壮怀难值故人倾【游侠传久孤于世岂卑论侪俗】荒城回首山川隔更觉秋风白发生【前诗云渐老偏谙世上情巳知吾事独难行脱身负米将求志勠力乗田岂为名髙论颇随衰俗废壮怀难值故人倾相逢始欲寛愁病搔首还添白发生】
　　至开元僧舍上方次韵舍弟【一本作和平甫春日】
　　溪谷溅溅嫩水通野田髙下緑蒙茸和风满树笙簧杂霁雪兼山粉黛重【杜诗小水细通池○粉喻雪黛喻山故云兼雪霁山明始见青色故云重公诗无一字苟皆如此类】万里有家归尚隔一防无地去何从伤春政欲西南望回首荒城巳暮钟【一防一百畆也】
　　寄王回深甫【深甫福州侯官人中进士科为亳州卫真县主簿未一嵗弃去遂终身不复仕有文集二十巻曾南丰为之序云先王之迹息六艺残缺深甫奋然独起因先王之遗文以求其意岂非孟子所谓名世者欤】
　　少年倐忽不再得后日欢娯能防何顾我面顔衰更早怜君身世病还多窗间暗淡月含雾船底飘飖风送波一寸古心俱未试相思中夜起悲歌【杜诗可惜欢娯地都非少壮时○退之诗孟生江海士古貎又古心又荅孟郊古心虽自鞭世路终难抝】
　　次韵荅彦珍
　　手得封题手自开一篇美玉缀玫瑰【玫瑰石也又以为珠西京杂记武帝得天马以玫瑰石为鞍○南海俗云虵珠千枚不及一玫瑰言虵珠贱也玫瑰亦珠名】众知圆媚难论报自顾穷愁敢角才君卧南阳惟畎畞我行西路亦风埃【呉彦珍公舅家故诗中用羊昙事卧谓龙卧臣本布衣辍耕南阳○羊昙行西州路】相逢不必嗟劳事尚欲赓歌咏起哉【韩诗外传曰伐木废朋友之道缺矣劳者歌其事皆思友之诗○益稷元首起哉百工熙哉注赓歌载成也】
　　寄阙下诸父兄兼示平父兄弟
　　父兄为学众人知小弟文章亦自奇【纯父于兄弟最小不闻能文恐只指平甫】家世到今宜有后士才如此岂无时【曹志传言齐王攸安有如此之才如此之亲不得树本助化】久闻阳羡溪山好颇与渊明性分宜但愿一门皆贵仕时将车马过茆茨【韩诗臣有胆与气不忍死茅茨○观此公岂尝有卜居阳羡之意乎葢尝为其州】
　　次韵王禹玉平戎庆捷
　　熙河形势压西陲不觉连营列汉旗【韩信传信所出竒兵二千骑者赵空壁逐利即驰入赵壁皆抜赵旗帜立汉赤帜二千】天子坐筹星两两将军归佩印累累【汉髙帝纪运筹帏幄之中决胜千里之外吾不如子房○唐郑畋传还相天子坐筹帷幄终能复国○天官书斗魁下六星两两相比者名曰三能谓执政也此一句似合君臣而言之○石显传印何累累绶若若邪】称觞别殿传新曲衔璧名王按旧仪江汉一篇犹未美周宣方事伐淮夷【新曲言献捷燕贺奏新曲也○按旧仪受羗酋降也○僖六年许男面缚衔璧○潘岳闲居赋髦士投绂名王怀玺注言匈奴单于奉献来学○杜牧之诗吉甫裁诗歌盛业一篇江汉美宣王】













　　王荆公诗注巻三十六
　　钦定四库全书
　　王荆公诗注巻三十七
　　宋　李壁　撰
　　律诗
　　得孙正之诗因寄呈曽子固
　　一嵗巳阑人意倦出门风物更萧然水揺疎树荒城路日带浮云欲雪天【荒城对欲雪比平时诗似少工而意则甚精而如画也】未有诗书论进退谩期身世托林泉【公似言学未充而不轻于进故接以林泉之句】因思漠北离羣久此日穷居赖见贤
　　和金陵怀古
　　怀乡访古事悠悠独上江城满目秋一鸟带烟来别渚数帆和雨下归舟【刘长卿诗晚景千峯乱晴江一鸟迟】萧萧暮吹惊红叶惨惨寒云压旧楼故国凄凉谁与问人心无复更风流
　　豫章道中次韵荅曾子固
　　离别何言邂逅同今知相逐似云龙苍烟白雾千山合緑树青天一水容【韩诗吾身愿为云东野化为龙四方上下逐东野】巳谢道涂多自放将归田里更谁从【言不复事道路之役思自适也】厐公有意安巢穴肯问箪瓢与万钟【刘表就厐公谓曰夫保全一身孰若保全天下乎厐公笑曰鸿鹄巢于髙林之上暮而得所栖鼋鼍穴于深渊之下夕而得所宿夫趍舍行止亦人之巢穴也亦各得其栖宿而巳天下非所保也】
　　离北山寄平甫
　　日月沄沄与水争披襟照见发华惊少年忧患伤豪气老去经纶误半生休向朝廷论一鹗【一鹗公自谓也】只知田里守三荆清溪防曲春风好巳约归时载酒行【史记赵简子曰鸟累百不如一鹗孔北海荐祢衡表亦用此语诗意似勉平父不必急于进然平父后卒为诸公所荐赐进士及第得馆职公有表谢云如臣同产为世畸人少遭闵凶自奋寒苦虽强学力行粗有时名而寡偶少徒几絶荣望岂期圣听俯洎幽潜○陆士衡豫章行云三荆欢同株四鸟悲异林刘良注曰昔有田广田真田庆兄弟三人将欲分异庭有荆树经宿萎黄乃相谓曰荆树尚然况我兄弟乎遂不分荆复茂悦】
　　荅孙正之
　　无才处处是穷涂两地谁传万里书节物峥嵘催嵗暮溪山萧洒入吾庐【杜诗年年非故物处处是穷涂】南归犹喜寻同志北去还闻困索居【南归谓江南正之吴兴人多寓居吴门丹阳扬子仪真之间○子夏曰吾离羣而索居亦巳久矣】佳句不须论旧约相随阳羡有篮舆【阳羡常州】
　　寄程给事
　　忆昔都门手一携春禽初向苎罗啼梦回金殿风光别吟到银河月影低舞急锦腰迎十八【今曲六么有花十八】酒酣金盏照东西【东西酒器名也今犹有玉东西】何时得遂扁舟去邂逅从君访剡溪【此诗恐非公作○越中有苎罗山此但言时物耳】
　　寄胜之运使【胜之必是王益柔字胜之治平三年自浙漕徙京东及徙京西观湖山之句恐是浙漕时下有杭州呈胜之诗必浙漕无疑】
　　萧然生事委江臯壮志何尝似钓鼇【钓鼇见杂咏注贾山至言江臯湖频虽有恶种无不猥大注云臯水边淤地也】千里得书来见约一朝乗兴去忘劳巳将流景休【一作供】谈笑聊为知音破郁陶【鬰陶注忧思也】正是东风将欲发湖山春色助挥毫
　　寄国清处谦【续髙僧传智者弟子灌顶禅师晋王令扬州揔管王造其地昙光白道猷之故迹其寺丹青之饰乱若朝霞松竹之岭掩同被锦寔海西之壮观有十里之松迳】
　　三江风浪隔天台想见当时赋咏才近有髙僧飞锡去更无余事出山来【天台赋应真飞锡以蹑虚】猿猱歴歴窥香火日月纷纷付劫灰【曹毗志怪云昆明池极深悉是灰墨外国胡人曰此是劫灰也○经云天地大劫将尽则劫烧此劫烧之余】我欲相期谈实相东林何必谢刘雷【金刚经是实相即是非相是故如来説名实相○寳积云一之为妙在佛曰实相在道曰牡公尝云妙法莲华经説实相法然其所説亦行而巳○庐山记慧逺法师居东林寺于是絶尘之侣四方而至彭城刘遗民豫章雷次宗鴈门周续之南阳宗炳张野等百有二十二人与师同修净土之社乃令遗民着发愿文】
　　将至丹阳寄表民
　　晓马骎骎路阻脩春风漠漠上衣裘三年衔恤空余息一日忘形愿少留【小雅蓼萧出则衔恤笺云恤忧也】末路悲欢随俯仰此生身世信沉浮寄声徳操家人道炊黍吾今且暂休【司马徳操炊黍见题晏使君望云亭注据事则当言徳公家人此言徳操未详】
　　宿土坊驿寄孔世长
　　烧夜郊原百草荒弊裘朝去犯严霜残年意象偏多感回首风烟更异乡往返自非名利役辛勤应见友朋伤章江犹得同游处最爱梅花蘸水香【退之陆浑山火诗嶻然髙周烧四垣神焦鬼烂无逃门】
　　寄孙正之
　　南游忽忽与谁言共笑谋生识最昏万事百年能自信一箪五鼎不须论【主父偃生不五鼎食言旣自信之笃穷通非所问】友中惟子长招隐世上何人可【一作肯】避喧千里秋风相望处皖公溪上正开樽【左太冲作招隐诗谓爵服旡常玩好恶有屈伸结绶生纒牵弹冠去埃尘○王康琚作反招隐诗乃欲招隐者使之出观公与正之平日议论葢取太冲所作云○沈休文诗云从官非宦侣避世非避喧】
　　道中寄吉父
　　白雾青烟入马蹄朝寒瑟瑟树声悲平山断垅回环失鸣鸟游鱼上下随【杜诗角鹰歌昆仑虞泉入马啼○孟东野诗云回环失东西】庙筭未闻收策士瘴乡谁与择军麾【太史公曰甘罗年少然出一竒计声称后世虽非笃行之君子然非战国之策士也汉髙纪诸侯罢戏下各就国师古曰戏谓军之旌麾也汉书通以戏为麾】忧时自欲寻君语行路何妨更有诗
　　送孙立之赴广西
　　十年一别两相过前想悲欢慷慨歌穷去始知风俗薄静来犹厌事机多相期鼻目倾肝胆谁伴溪山避网罗万里辛勤君旧识重江应亦畏风波【犹言手足之捍头目势必相须杜牧之文君子犹鼻目并列○言虽逺矰缴之患而重江亦有风涛之恐】
　　送福建张比部
　　画船箫鼓出都时万里惊鸥去不追却望尘沙应驻节防逢山水即吟诗长鱼俎上通三印新茗斋中试一旗只恐逺方难久滞莫愁风物不相宜【王得臣少卿尘史闽中鲜食最珍者子鱼长七八寸阔三二寸剖之子满腹冬月正其佳时莆田迎仙镇乃其出处予按部过之驿左有祠谓之通应侯祠有水曰通应溪潮汐上下土人以咸淡水不相入处鱼最美俗乃误传通应为通印荆公博学多闻诗言三印岂自有所稽耶○唐人茶诗枪旗不染匈奴血留与人间战睡魔茶有一枪两旗之号茶芽初出为枪展则为旗】
　　送致政朱郎中东归
　　平生不省问田园白首忘怀道更尊巳上印书通北阙稍留冠葢饯东门【二疏传公卿大夫故人邑子设祖道供帐东都门外注长安东郭门外】冯唐老有为郎恋疏广终无任子恩今日荣归人所羡两儿腰绶拥髙轩【冯唐以孝着为郎中署长史事文帝辇过问唐曰父老何自为郎家安在师古曰言年巳老矣何自乃为郎也○广受乞骸上以笃老皆许之上加赐黄金二十斤太子赠以五十斤不闻任子若孙也○龚胜邴汉致仕诏书令上子若孙若同产子一人为郎二疏顾无此】
　　别雷国辅
　　侍郎忧国最贤劳【雷徳骧闰州人尝斥宰相赵普不法事得谪太宗时普再入相徳骧乞归田里以避仇怨上召见慰安之迁工部侍郎赐白金二千两终保全之诗称侍郎即此人也】太尉西州第一豪【雷有终徳骧子也父任为莱芜尉太宗闻其名召为大理丞累加工部侍郎王均乱除庐州观察使知益州贼平为保信军留后契丹入冦有终赴援威声甚振契丹修好命还屯所寻召拜宣徽北院检校太保景徳二年卒景祐二年赠侍中疑太尉字当为太保】家庙比来闻泽厚公孙今果见才髙【蔡邕见王粲惊曰此王公孙有异才吾不如也畅尝为司空】明时尚使龙蛇蛰壮志空虎豹韬【易龙蛇之蛰以存身也○六韬有虎韬豹韬皆篇名也】莫厌皖山穷絶处不妨云水助风骚【皖山即舒州皖公山】
　　垂虹亭【在呉江长桥之上】
　　坐觉尘襟一夕空人间似得羽翰通暮天窈窈山衔日爽气骎骎客御风【苏子美洞庭山水月禅院记平生病闷鬱塞至此嚗然破散无复余矣返复身世惘然莫知但如蜕解俗骨傅之羽翰飞出乎八荒之外吁其快哉○沈休文诗都令人径絶惟使云路通】草木韵沉髙下外星河影落有无中【万籁皆寂水天如一不复知髙下有无之辨也】飘然更待乗桴伴一到扶桑兴未穷
　　题正觉相上人箨龙轩【抚州有正觉寺在水东】
　　风玉萧萧数畞秋箨龙名为道人留【小杜诗风玉尚敲秋】不须乞米供髙士【韩公寄卢仝诗至今隣僧乞米送顔鲁公有乞米帖】但与开轩作胜游此地七贤谁笑傲何时六逸自赓酬【嵇康传所与神交者惟陈留阮籍河内山涛预其流者河内向秀沛国刘伶籍兄子咸琅琊王戎遂为竹林之游世所谓竹林七贤○李白与孔巢父韩凖裴政张叔明陶沔居徂徕山日沉饮号竹溪六逸】侵寻衰境心无着【公自注云上人请予命名不见主人即无着也】尚有家风似子猷【罗邺传篱外清隂接药栏晩风交戞碧琅玕子猷没后知音少粉节霜筠谩嵗寒】
　　题友人壁
　　茆檐前后欠松萝百里乗闲向此过涧水绕田山影转野林留日鸟声和【唐人诗山明鸟声乐日气生岩壑】萧条鸡犬逢人少想象乾坤发兴多世事不如闲静处知君出处意如何【韩诗商顔暮雪逢人少邓鄙春泥见驿赊○杜诗发兴自江天○邵尧夫先生年益老徳益邵玩心髙明观于天地之运化隂阳之消长以通乎万物之变此公诗意也】
　　清明辇下怀金陵
　　春隂天气草如烟时有飞花舞道边【唐薛宜僚诗阿母桃花方似锦王孙草色正如烟又杜牧诗暖云如粉草如茵】院落日长人寂寂池塘风慢鸟翩翩【杜诗小院回廊春寂寂○王维诗栁塘春水慢】故园回首三千里新火伤心六七年青葢皁衫无复禁可能乗兴酒家眠【书无逸或五六年或四三年因怀故园而伤新火不得展先墓也○子美饮中八仙歌长安市上酒家眠】
　　杭州呈胜之【公尝从王胜之招见上注】
　　游观须知此地佳纷纷人物敌京华林峦腊雪千家水城郭春风二月花彩舫笙箫吹落日画楼灯烛映残霞如君援笔宜摹冩寄与尘埃北客夸
　　闻和甫补池掾【和甫嘉祐六年登第为萃县簿魏国丧除调池州司户防军】
　　遭时何必问功名自古难将力命争万户侯多归世胄五车书独负家声【南史人仕宦非惟须才能亦还须命力命力字见列子○李广传惜广不逢时使当髙帝时万户侯岂足道哉○左太冲咏史诗世胄蹑髙位英俊沉下僚】才华汝尚为丞掾【马援传诸曹时白外事援辄曰此丞掾之任何足相烦】老懒吾今合钓耕外物悠悠无得丧春郊终日待相迎
　　寳应二三进士见送乞诗
　　少喜功名尽坦途那知干世最﨑岖草庐有客歌梁甫狗监无人荐子虚【司马相如传蜀人杨得意为狗监侍上上读子虚赋而美之曰朕独不得与此人同时哉得意曰臣邑人司马相如自言为此赋上惊乃召问相如相如对曰有是请为天子防猎之赋】解玩山川消积愤静忘嵗月赖羣书惭君枉葢如平昔不笑谋生万事疎【纪唐夫送温庭筠诗且饮醁消积愤莫辞黄绶拂行尘○江揔诗聊以著书情暂遣他乡日】
　　谢郏亶秘校见访于钟山之庐
　　误有声名只自慙烦君跋马过茅檐【跋马见金明池注】巳知原宪贫非病【张登诗道在贫非病时来丑亦妍】更许庄周知养恬【庄周缮性篇古之治道者以恬养知注恬静而后知不荡知不荡而性不失又生而无以知为也以知养恬知与恬交相养而和理出其性】世事何时逢坦荡人情随分值猜嫌谁能胷臆无尘滓使我相从久未厌【末句言俗人多城府不足近思得豁达之士与游也】
　　同长安君钟山望【长安君公之女弟也】
　　解装相值得留连一望江南万里天残雪离披山韫玉新阳杳霭草含烟【文赋云石韫玉以山辉水怀珠而川媚】余生不足偿多病乐事应须委少年【杜诗可惜欢娯地都非少壮时】惟有爱诗心未巳东归与续棣华篇【棠棣之华言兄弟也】
　　奉招吉甫
　　经纶无地委蓬蒿胷怀且自韬谁奋长谋平岭海犹将余力寄风骚【前有道中寄黄吉甫诗云庙筭未闻收策士此又云谁奋长谋平岭海当是广南侬冦作时所赋吉甫必知兵有筭略而未见用于时者】名慙随俗贫中役恨未收身物外髙永夜西堂霜月冷邀君相伴有松醪【老杜寄杜员外诗松醪酒熟傍看醉】
　　闲居遣兴
　　惨惨秋隂緑树昏荒城髙处闭柴门【此必未去临川时作公年尚少也公故居在一城之最髙处与余峩峯书堂相近】愁消日月忘身世静对溪山忆酒樽南去干戈何日解【抚当闽广冲时用师南方】东来驲骑此时奔谁将天下安危事一把诗书子细论【此足见公所存早便规模三代意非不美公尝为人作志铭谓蛮夷率服乃在于难壬人】
　　到家
　　五年羁旅倦风埃旧里依然似梦回猿鸟不须怀怅望溪山应亦笑归来身闲自觉贫无累命在谁论进有材【言道胜不以贫为累且言财之能为人累也○唐诗喟余独兴叹才命不同谋】秋晚吾庐更潇洒沙边烟树緑洄洄
　　西帅
　　吾君英睿超光武良将西征捍隗嚣【隗嚣事见本传】誓斩郅支聊出塞生禽颉利始归朝【陈汤斩郅支○唐太宗生擒颉利】一丸岂虑封圅谷千骑无由饮渭桥好立功名标竹素莫教空説霍嫖姚【息夫躬传如使狂夫嘄謼于东崖匈奴饮马于渭水○此诗恐谓王韶可见公意切于开边也岂虑者言帅之威畧必不使如王元之徒欲以一丸泥封圅谷关也○按北史韦孝寛賛东人怙恃其众将欲饮马清渭而新唐史突厥賛亦言虏薄渭桥骑防京师然一丸泥既是后汉书全文则亦疑千骑或别有出处公方以为对○秦汉唐架渭桥者凡三桥在咸阳西十里者名便桥武帝造在咸阳东二十里为中渭桥始皇造在万年东四十里为东渭桥不知始于何世唐书太宗出武门以万骑径诣渭水上隔水与颉利语时虏进至渭水便桥之北或云此是王元之诗○杜子美后出塞诗借问大将谁恐是霍嫖姚陪桓中丞观宴将士诗汉朝频选将应拜霍票姚按汉史霍去病再从大将军受诏予壮士为票姚校尉服防音飘揺师古曰票频妙反揺羊召反票姚劲疾之貎荀悦汉纪作票鹞字去病后为票骑将军尚取票姚之字耳子美以平声用葢从服防音公亦以平声用必承袭子美】
　　松江
　　宛宛虹霓堕半空银河直与此相通五更缥缈千山月万里凄凉一笛风【杜诗三年笛里关山月万国兵前草木风介父用此句法○欧公诗夜凉吹笛千山月又唐诗落日楼台一笛风】鸥鹭稍回青霭外汀洲时起緑芜中骚人自欲留佳句忽忆君诗思巳穷













　　王荆公诗注巻三十七
　　钦定四库全书
　　王荆公诗注卷三十八
　　宋　李壁　撰
　　律诗
　　钟山西庵白莲亭【白莲见上注亭今废】
　　山亭新破一方苔白帝留花满四隈野艳轻明非傅粉秋光清浅不凭杯【小杜诗凿破青苔地○郑壁白菊诗白艳轻明带露痕○傅粉何晏事○诸本杯作材全无义理退之诗曲江汀莹水平杯凭只是平字】乡穷自作幽人伴嵗晩谁为静女媒【诗静女其姝静真也】可笑逺公池上客却因松菊赋归来【逺公有白莲池客指陶公谓不应弃白莲而思松菊】
　　赠长宁僧首
　　秀骨厖眉倦往还自然清誉落人间闲中用意归诗笔静外安身比太山欲倩野云朝送客更邀江月夜临关【杜诗不夜月临关】嗟予踪迹飘尘土一对孤峯防厚顔
　　次韵舍弟赏心亭即事二首【建康志赏心亭在下水门之城上下临秦淮尽观览之胜丁晋公建尝以家藏周昉画卧雪图张于其屏后太守辄易去故王琪密学有昔人巳化辽天鹤旧画难存卧雪图之句】
　　槛折檐倾野水傍台城佳气巳消亡【佳气用舂陵事犹言王气陈后主言王气在此】难披榛莽寻千古独倚青防望八荒【白诗眇黙思千古苍茫想八区○杜诗倚剑望八荒】坐觉尘沙昏逺眼忽看风雨破骄阳扁舟此日东南兴欲尽江流万里长【太白诗请君试问东流水别意与之谁短长】
　　其二
　　霸气消磨不复存【杜诗霸气西南歇】旧朝台殿秪空村孤城倚薄青天近细雨侵凌白日昏稍觉野云乗晚霁却疑山月是朝暾此时江海无穷兴醒客忘言醉客喧【陶诗此中有真趣欲辩巳忘言】
　　次韵陈绎学士小园即事
　　墙屋虽无好鸟鸣池塘亦未有蛙声树含宿雨红初入草倚朝阳緑更生万物天机何得丧百年心事不将迎【庄子应帝王篇至人之用心若镜不将不迎应而不藏】与君杖策聊观化搔首东风眼尚明【绎时为金陵尝过公第又公同年故厚之也东坡西斋诗杖藜观物化亦以观我生】
　　寄友人
　　飘然羇旅尚无涯一望西南百叹嗟江拥涕洟流入海风吹魂梦去还家【元微之寄乐天相忆泪诗除非入海无由往纵使逢滩未便休】平生积惨应销骨今日殊乡又见花安得此身如草树根株相守尽年华【刘琨诗序排终身之积惨求数刻之蹔欢○中山靖王胜传众口铄金积毁销骨】登大茅山顶【建康志茅山初名勾曲山像其形也茅君得道更名茅山在县东南四十五里周回一百五十里三十六洞天第八曰金坛华阳之天即此山也山记云汉时有三茅君来居山上故因名大茅中茅小茅三峰旧记云在崇禧观北独髙处】
　　一峰髙出众山颠疑隔尘沙道里千【货殖传牛角蹄千僮手指千即此法】俯视云烟来不极仰攀萝茑去无前人间巳换嘉平帝地下谁通勾曲天陈迹是非今草莽纷纷流俗尚师仙【始皇二十七年自防稽还埋白璧此山又登勾曲山北垂叹曰巡狩之乐莫过于山海自今以往良为常也乃改勾容北垂为良常山三十一年十二月更名腊曰嘉平注云太原真人芽盈内纪曰始皇三十一年九月庚子盈曾祖父蒙乃于华山之中乘云驾龙白日升天先是其邑謡歌曰神仙得者茅初成驾龙上升入太清时下圃戏赤城继世而往在我盈帝若学之腊嘉平始皇闻謡歌而问其故父老具对此仙人之謡歌劝帝求长生之术于是始皇欣然而有寻仙之志因改腊曰嘉平风俗通云按礼传夏曰嘉平殷曰清祀周曰大蜡秦汉曰腊至始皇更名腊曰嘉平然则嘉平乃夏之旧非始于秦也○茅君内传勾曲秦时为华阳之天三茅君居之因以为名外有金坛山因坛为号周时名其源泽为勾曲之穴按山形曲折后人名焉真诰云金陵句容之勾曲为第八洞天又曰勾曲地肺土良水清谓之华阳洞天可以度世许迈别传曰金陵之茅山是洞庭西门潜通五岳陶先生记云东通王屋西逹峨眉南接罗浮北连岱泽内传既称源泽又为穴故诗亦云地下也○真诰大茅君盈南治勾曲之山又王母诸仙行诣天治霍山过勾曲之金坛宴大无真人茅叔申于华阳洞天茅君名盈二弟茅固茅衷真诰又称汉宣帝时得道○李白诗灵迹成蔓草徒悲千载魂○扬子圣人不师仙厥术异也】
　　登中茅山【建康志中茅山在积金山北其侧有泉赤而有味真诰云饮之延年山下之人尽皆眉夀而寡疾山下旧有石案石香炉存焉】
　　翛然杖屦出尘嚣鸡犬无声到泬寥欲见五芝茎叶老尚攀三鹤羽翰遥【宋玉泬寥兮天髙而气清○天台山赋五芝含笑而晨敷又茅君传金阙帝君遣使者赐盈以四节燕胎流明神芝且告盈曰食四节隐芝者位为真卿食金阙玉芝者位为司命食流明金英者位为司禄食长曜双飞者位为真伯食夜光洞革者总主左右御史之任今子尽食之矣○茅君内传茅盈留勾曲山告二弟曰吾去有局任不复得相往来父老歌曰茅山连金陵江湖据下流三神乗白鹤各在一山头佳雨灌旱稻使我无百忧白鹤翔金穴何时复来游又陶先生茅山记汉元帝时茅盈茅固茅衷并在此山得道三人尝乗白鹤各据一岭】容溪路转迷横彴仙几风来得堕樵兴罢日斜归亦懒更磨碑藓认前朝【九域志句容县有茅山容溪○建康志云仙几山在句容县东南四十里茅山之侧周回三里一百步髙八尺连仙姑山恐别一山非中峰之名又案志云上容溪水元出中茅过芦江桥经赤山湖入秦淮○卢仝诗松顚有樵堕石上无禾生○贾岛诗古木落薪干横彴即略彴今独木桥也杜牧诗自将磨藓认前朝】
　　登小茅峰【建康志小茅山在中茅山背新室地皇三年七月遣使者赍黄金百镒后汉光武建武七年三月遣使者赍黄金五十斤献于三君并埋在小茅山上独髙处】
　　扪萝路到半天穷下视淮洲杳霭中物外真防来几席人间荣愿付苓通【次聨言山髙去天近易与仙接也○马矢为通猪矢为苓本草有白马通狶苓即猪苓也○庄子豕槖药也司马彪注豕槖一名苓根似豕脂治渇又本草脂苓一名猳脂矢诗言既登絶境视世之浮荣如粪土也小説山谷云贾天锡宣事作香甚有贵气尝以见惠张仲谋以骐骥院马通薪二百见贶因以香二十饼荅之或曰公以诗易香而以香易此何耶公曰诗或能作祟不若此薪可与钤下为挟纩之温耳】白云生处龙池杳明月归时鹤驭空回首三君谁更似子房家世有髙风【建康志雷平山有玉晨观旧传髙辛时展上公及周时郭真人故宅观前有郭真人养龙池又杨真人三许真人尝降于此三君指三茅君也○子房汉张良也】
　　送张仲容赴杭州孙公辟【孙公孙沔也】
　　万屋相夸漆与丹笑歌长在绮纨间防船春戏坊边水画烛秋寻寺外山【笑歌言杭俗之侈○李白诗朝寻霞外寺暮宿池上岛】忆我屡随游客入喜君今赴辟书还遥知曼倩威行久赤笔应从到日闲【辟书见送西京签判王著作注○隽不疑为京兆尹吏民敬其威信每行县録囚徒还其母辄问不疑有所平反活防何人即不疑多有所平反母喜笑为之饮食言语异于他时或亡所出母怒为不食故不疑为吏严而不残○汉制尚书郎主作文书起草月赐赤管大笔一双又防稽典録盛吉为廷尉每冬月至断囚持丹笔垂泣则皆丹彤其管以别常用之笔○白诗勤操丹笔念黄沙莫使饥寒囚滞狱赤笔即丹笔言孙公威行民自无敢犯也】
　　赠李士宁道人【士宁蜀之蓬州人也】
　　季主逡巡居卜肆弥明邂逅作诗翁曾令宋贾叹车上更使刘侯惊坐中【史记日者传司马季主楚人也卜于长安东市禇先生曰季主者楚贤大夫也○轩辕弥明唐人衡山道士也见韩退之石鼎聨句序季主弥明皆以比士宁蓬山仙传称士宁目不知书善吟诗不学隂阳能推休咎○季主传宋忠贾谊同舆之市游于卜肆闻季主之辞忽然自失出市门仅能自上车居三日二人于殿门外相引屏语叹曰道髙益安势髙益危叹乃在殿门外亦可言车上○弥明石鼎聨句刘侯谓侯喜刘师服邂逅者谓喜视之若无人又不知其有文而语出辄竒二子始惭骇也韩序云二子惊骇若有失者】杳杳人传多异事防防谁识此髙风行歌过我非无谓惟恨贫家酒盏空【士宁先得涂氏所藏轩辕小镜洞见逺近蔡君谟学士以道自任闻先生之名望风恶之君谟一夕梦为虎所逼有一人救之虎既去与之坐曰公贵人也但头骨不正乃以手为按之曰头骨巳正矣梦觉头尚痛翌日先生谒君谟谓曰夜梦颇惊惶否君谟愕然视其状乃梦中逐虎正骨者遂异之后出守闽中先生经由竭君谟君谟因告先生久患目疾不愈昨夜梦龙树菩萨先生即于袖中出画本视之一如梦中所见先生于是瞠目视君谟须臾两目豁然明快防政张公方平两制时先生出入门下极相善时论以为公且大拜先生以诗别公其落句云异时复与公相见正是江南二月天其后久无爰立耗忽除知江宁先生自茅山来谒即仲春也○谁识此髙风言至人难识也欧阳文忠公尝有歌赠先生曰蜀狂士宁者不邪亦不正混世使人疑诡谲非一行平生不把笔对酒时歌咏初如不着意语出多竒劲倾财解人难去不道名姓金钱买酒醉髙楼明月满床犹不醒一身四海即为家独行万里聊乗兴既不采药买城市又不防石化黄金进不干公卿退不隐山林与之防者但爱其人而莫识其术安知其心吾闻有道之士逍遥太虚动与道俱故能入火不热入水不濡常闻其语而未见其人岂斯人之徒欤不然则言不纯师行不纯表滑稽傲世其东方朔之流乎】
　　次韵春日即事
　　人间尚有薄寒侵和气先薰草树心丹白自分齐破蕾青黄相向欲交隂【杜甫北征诗或红如丹砂或黒如防漆雨露之所濡甘苦齐结实】潺潺嫩水生幽谷漠漠轻烟动逺林病得一官随太守班春无助愧周任【后汉崔骃强起班春注郡国尝以春行县劝人农桑振救乏絶班布春令也○语季氏周任有言曰陈力就列不能者止马融注曰周任古之良史也任音壬】
　　次韵荅陈正叔二首
　　青衫憔悴北归来发有霜根面有埃羣吠我方惊猘子一鸣谁更识龙媒【霜根谓发白也○楚辞邑犬羣吠吠所怪也○魏志猘儿难与争锋韩集惟东有猘惟西有虺猘居例切狂犬也○龙媒马也】功名落落难求值日月沄沄去不回胜事与身何等近酒尊诗卷数须开【功名谓不可求而致也邂逅为之所谓功业见乎变】
　　其二
　　田宅荒凉去复来诗书顔发两尘埃忘机自许鸥相狎得祸谁期鹤见媒【列子海上之人每旦从沤鸟防详见别注唐殷敬顺释文曰沤音鸥水鸮也今江湖畔形色似白鸽而羣飞○陆防集有鹤媒歌○屈平离骚云吾令鸩为媒兮鸩告予以不好○栁子厚鹧鸪词徇媒得养不复虑机械潜起罹罝罦观此不独鹤有媒也】此道未行身有待古人不见首空回何当水石他年住更把韦编静处开【儒行篇爱其死以有待也养其身以有为也○南史张融常叹曰不恨我不见古人所恨古人不见我○孔子世家读易韦编三絶曰假我数年若是我于易则彬彬矣】
　　送崔左藏之广东
　　怪石巉巉上泬寥昔人于此奏箫韶【韶石见贵州使君访及道旧注】水清但见嘉鱼出风暖何曾毒草揺【何曾毒草揺言广东非旧日瘴疠之比】今日淹留君按节当时嬉戏我垂髫因寻旧政询遗老为作新诗变俚謡【子虚赋案节未舒师古曰言未尽意驱驰也公尝从楚公守韶州年尚幼故云垂髫○末句暗用刘禹锡事】
　　苦雨
　　灵场奔走尚无功去马来车道不通风助乱云隂更密水争髙岸气尤雄【祷晴无应扬子灵场之威其夜矣乎○水逢髙岸而激射状如争也】平时沟洫今多废下户京囷久巳空肉食自嗟何所报古人忧国愿年丰【观沟洫多废之句乃后来兴水利张本然公意亦岂不在民○诗甫田如京如坻○庄公十年肉食者鄙未能逺谋】
　　江上
　　村落家家有浊醪青旗招客解袛裯春风似补林塘破野水遥连草树髙【后汉羊续传其资藏惟有布衾敝祗裯麦数斛而巳注云説文曰祗裯短衣也广雅云即襜褕也祗丁奚反裯丁劳反三代世表旗亭市楼也立旗于此故以取名○宋之问诗林缺见嵩丘浮云补断山○杜诗闻道洪河坼遥连沧海髙】寄食舟车随处弊行歌天地此身劳迟回自负平生意岂是明时惜一毛【公意谓身自不能逺引以遂宿心非朝廷之有惜也一毛言九牛之一毛】
　　午枕【此诗必访一处吊古而有作题乃云午枕未详】
　　百年春梦去悠悠不复吹箫向此留野草自花还自落鸣鸠相乳亦相酬【公絶句又有野草自花还自落落时还有惜花人之句】旧蹊埋没开新径朱户欹斜见画楼欲把一杯无伴侣眼看兴废使人愁
　　寄石鼔陈伯庸【寰宇记明州郡国志云灵山有石鼓临涧若鸣则野雉翔抚州临川县亦有石鼓但四明却有天门山耳天门山在明州】
　　鲸海无风白日闲天门当面险难攀尘埃掉臂离长陌琴酒和云入旧山【黄庭经入山何难顾踌躇人间纷纷臭如帑】仁义未饶轩冕贵功名谁【一作莫】信鬼神悭郭东一防英雄气时伴君心夜斗间【孟子彼以其富我以吾仁彼以其爵我以吾义○扬雄言炎炎者灭隆隆者絶髙明之居鬼瞰其室○陈希夷语种放曰名者天地之美器造物之所深忌天地间无全名子名将起必有物败之即鬼神悭之意○张华要豫章人雷焕屛人夜观天文焕曰仆察之久矣惟牛斗之间颇有异华曰是何祥也焕曰雷剑之精上彻于天耳此言英雄气或是借用耳】
　　送熊伯通【伯通乃熊本也鄱阳人传称本有文词少为范公希文所知所至为吏不苟神宗时以边功擢侍从】
　　嵗暮欣逢葢共倾川涂南北岂忘情【孔子遇程子于涂倾葢而语】事经宦路心应折地入家山眼更明【据传本尝为池州建徳县池饶接壤故云地近家山此诗必送本知建徳葢英宗末年公未趍召时也韩诗知有归日眉方开】江上月华空自照梅边春信恰相迎【髙蟾诗明日霸陵新霁后马头烟树緑相迎】闗河不鎻真消息野客犹能听治声【卢仝诗闗门不鎻寒溪水一夜潺湲送客愁○前汉循吏传王成为胶东相治甚有声】
　　送王覃
　　分走人间十五年尘沙吹鬓各苍然山林渺渺长回首儿女纷纷忽满前【言身居俗而心未尝不在山林○谢师厚诗倒着衣裳迎户外尽呼儿女拜灯前】知子有才思奋发嗟予无地与回旋【前汉长沙王发传臣国小地狭不足回旋】相看一作秦呉别身世何时两息肩
　　送明州王大卿
　　大厯才臣有此州昆云今驾鹿轓游【谢承后汉书曰郑迁淮隂太守行春天旱随车致雨白鹿方道夹毂而行怪问主簿黄国曰鹿为吉为凶国拜贺曰闻三公车轓画作鹿明府必为宰相】从来所至邦人喜真复能分圣主忧千里封疆何足治一时名迹故应留属城旧吏须疲懒尚可挥毫敌李舟【九域志唐明州刺史王密徳政碑李舟文顔真卿书介父尝为鄞县故云属城旧吏】
　　姑胥郭
　　误褫云巾别故山抵呉由越两间关千家渔火秋风市一叶归舟暮雨湾【易终朝三褫之王肃注云解也北山移文解兰防尘缨○欧公诗西风酒旗市细雨菊花天】旅病愔愔如困酒乡愁脉脉似连环情知带眼从前缓更觉颠毛自此斑【石勒云大雅愔愔殊不类将家子○东坡诗下第味如中酒味○庄子载惠子之辨曰连环可解○选诗盈盈一水间脉脉不得语连环言不断也○梁沈约书曰百日数旬革带尝应移孔○古诗衣带日以缓】
　　严陵祠堂
　　汉庭来见一羊裘黙黙俄归旧钓舟迹似磻溪应有待世无西伯可能留【严光传披羊裘钓泽中○史记齐世家吕尚葢尝穷困年老矣以渔钓干周西伯西伯将出猎卜之曰所获非龙非骊非虎非罴所获霸王之辅于是西伯猎果遇太公于渭之阳与语大悦曰自吾先君太公曰当有圣人适周周以兴子真是耶吾太公望子久矣故号太公望载与俱归立以为师又吕氏春秋曰太公钓于慈泉遇文王○郦道元水经曰磻溪中有泉谓之慈泉积水成渊即太公钓处今谓凡谷有石壁深髙幽防人迹罕到东南隅有石室葢太公所居水次盘石钓处即太公垂钓之所其投竿跽饵两膝遗迹犹存是磻溪之称也】﨑岖冯衍才终废索寞桓谭道不谋勺水果非鳣鲔地放身沧海亦何求【冯衍尽节故朝忿田邑背约后审知更始巳没乃罢兵幅巾降于河内帝怨衍不时至黜不用后坐与隂就交得罪归故郡闭门自得不敢与亲故通显宗时卒○桓谭极言防之非经帝大怒曰谭非圣无法将下斩之叩头流血良久乃解出为六安郡丞忽忽不乐道病卒○贾谊赋彼寻常之沟渎兮岂容吞舟之鱼○中庸水一勺之多观此诗其不足于光武甚矣】藏春坞诗献刁十四丈学士【刁谓景纯名约丹徒人苏子美祠神防中客也天圣初始来京师应进士举与宋公欧阳永叔谢希深富彦国齐名践歴馆阁逾四十年宠利之际泊如也于荆公为前辈故公呼之以丈诗则言献时刁巳致仕矣故下云莱氏隐】
　　蒜山东渡得林丘邂逅篮舆亦少留【蒜山在润州丹徒县西三里山生泽蒜因以为名宋武帝尝大破孙恩于此】今日更知莱氏隐暮年长忆武陵防【老莱子耕于蒙山之阳楚王驾至其门曰守国之孤愿变先生老莱子云云灵运诗漆园有傲吏莱氏有逸妻】欲营垣屋随穿斸【萧何传为家不治垣屋○韩诗惟当待责免耕斸随沟塍】尚叹尘沙隔献酬遥约勾呉亭下路春风深驻五湖舟【史记呉世家太伯之奔荆蛮自号勾呉○小杜润州诗勾呉亭东千里秋放歌曾作昔年游则勾呉亭之名旧矣】
　　太湖恬亭
　　槛临溪上緑隂围溪岸髙低入翠微日落断桥人独立水涵幽树鸟相依清游始觉心无累静处谁知世有机更待夜深同徙倚秋风斜月钓舟归【言宅心事外与世相忘○杜牧之诗南去北来人自老夕阳长送钓舟归】











　　王荆公诗注巻三十八
　　钦定四库全书
　　王荆公诗注巻三十九
　　宋　李壁　撰
　　律诗
　　蒙城清燕堂【九域图志防城亳州在州南百六十里】
　　清燕新诗得自防行吟如到此堂中吏无田甲当时气民有庄周后世风【韩安国坐法抵罪蒙师古曰防梁国之县也狱吏田甲辱安国安国曰死灰独不复然乎曰然即溺之居无防汉使使者拜安国为梁内史起徒中二千石田甲亡安国曰甲不就国我灭而宗甲肉袒谢安国笑曰公等足与治乎○庄子防人名周周尝为防漆园吏与梁惠王齐宣王同时其言洸洋自恣以适巳】庭下早知闲木索坐间遥想御丝桐飘然一往何时得俛仰尘沙欲作翁【杜牧华清诗北扉闲木索南面富循良○吕氏春秋曰宓子贱治单父弹琴身不下堂而治驺忌曰若夫治国而弭人民又何用乎丝桐之间】
　　次韵呉彦珍见寄二首
　　君作新诗故起予一吟聊复报双鱼杖藜髙径谁来往散帙空堂自巻舒【古诗客从逺方来赠我双鲤鱼○杜诗相与成二老来往亦风流○谢灵运酬从弟诗散帙问所知○韩诗简编可巻舒】树外鸟啼催晚种花间人语趂朝墟春风处处堪携手何事临池苦学书【杜诗布谷处处催春种○栁诗緑荷包饭趂墟人○张芝临池学草书水尽黑○彦珍时为抚州教授学有右军墨池】
　　其二
　　篁竹荒茅五畞余生涯山蕨与泉鱼【荒茅篁竹见重游草堂次韵注○退之诗采蕨于山缗鱼于泉】家贫殖货羞端木乡里传书比仲舒【家贫或是家资不然则里字恐误先进篇赐不受命而货殖焉言不如安贫而乐道也○仲舒下帷讲诵弟子传以久次相授业传书或指此】白日忆君聊望逺青林嗟我似逃虚春风渺渺乌塘尾谩得东来一纸书【庄子逃虚空者闻足音而喜○李义山诗嵩云秦树久离居双鲤迢迢一纸书】
　　自金陵至丹阳道中有感
　　数百年来王气消难将往事问渔樵【温庭筠过呉景帝陵诗王气消来水淼茫】苑方秦地皆芜没山借扬州更寂寥荒埭暗鸡催月晓空埸老雉挟春骄豪华只有诸陵在往往黄金出市朝【李白诗苑方秦地少山比洛阳多○刘长卿诗金陵巳芜没○建康圗经鸡鸣埭在青溪西南潮沟上过沟有埭名鸡鸣齐武帝早游钟山射雉至此鸡始鸣○义山诗春场铺艾帐下马雉媒骄○禇炫从宋明帝射雉帝至日中无所得甚猜羞召问侍臣曰吾旦来如臯遂空行可笑坐者莫荅独曰今节虽适而云雾尚凝故斯翚之禽骄心未惊但得神驾犹豫羣情便可载懽帝意解乃于雉场置酒○艺苑雌黄云予与乡人翁行可同舟泝汴因谈及诗行可云介父善下字如空场老雉挟春骄下得挟字最好挟即孟子挟贵挟长之挟予谓介父又有紫苋凌风怯苍苔挟雨骄后山有寒气挟霜侵败絮賔鸿将子度微明其用挟字亦与前一聨同末聨言陵墓遭发金玉出于人间矣】
　　初去临川【一作马头西去百霑襟一望亲庭更苦心巳觉省烦非仲叔安能养志似曽参忧伤遇事纷纷出疾病乗虚亹亹侵手把诗篇卧空屋欲歌商颂不成音○抚州金峯有公题字云皇祐庚寅自临川如钱塘过宿此嘉祐戊辰自畨阳归临川再宿金峯诗云十年再宿金峯下身世飘然岂自知山谷有灵应笑我纷纷南北欲何为此诗非庚寅嵗作即戊辰年也集中无此诗】
　　东浮溪水渡长林上坂回头一拊心巳觉省烦非仲叔安能养志似曾参【后汉闵贡字仲叔太原人世称节士虽周党之洁清自以弗及也党见其食菽饮水遗以生蒜受而不食党与仲叔同郡亦贞士也见逸民传皇甫谧髙士传曰党见仲叔食无菜遗之生蒜仲叔曰我欲省烦耳今更作烦邪受而不食○孟子若曾子则可谓养志也事亲若曾子者可也○据此诗公母夫人尚留临川故有养志之句】忧伤遇事纷纷出疾病乗虚亹亹侵未有半分求自赎恐填沟壑更霑襟【谢安弱冠诣王蒙蒙子修曰向客何如大人蒙曰此客亹亹为来逼人○汲黯传臣自以填沟壑不复见陛下不意陛下复收之诗言未有以报君亲之恩恐先朝露而悲耳】
　　读史
　　自古功名亦苦辛行藏终欲付何人【功名虽出于邂逅然殚虑竭精而为之者多矣公自言欲效古之何人】当时黯黮犹承误末俗纷纭更乱真【韩集葢覆黯黮不以真情白露左右】糟粕所传非粹美丹青难写是精神区区岂尽髙贤意独守千秋纸上尘【庄子外篇十四轮扁告齐桓公古之人与其不可传者死矣然则君之所读者古之糟粕耳○顾凯之传每画人或数年不防目睛曰四体妍蚩本无关于妙处传神冩照正在阿堵中○刘歆责太常云犹欲得残守缺挟恐见破之私意而无从善服义之心○唐人诗向来竒特几张纸千古风流一窖尘】
　　读诏书
　　去秋东出汴河梁巳见中州旱势强日射地穿千里赤风吹沙度满城黄【庆厯七年八月钱彦逺奏前嵗地震雄霸沧登旁及荆湖幅员千里今复大旱人心嗷嗷此诗言去秋正彦逺辈论奏时可见旱势之盛○穿地者盛言日色之炽朝野佥载春甲子雨赤地千里○杜诗明朝在沃野苦见沙尘黄】近闻急诏收羣策颇説新年又亢阳贱术纵工难自献心忧天下独君王【庆厯七年三月诏曰自冬讫春旱暵未巳五种不入农失作业朕惟灾变之来应不虚发殆不敏不明以干上帝之怒咎自朕致民实何辜与其降疾于人不若移灾于朕自今中外臣僚其指当世切务实封条上上每命学士草诏未尝有所増损至是杨察当笔以为未尽罪已之意令更为此诏○据降诏在三月则此时当在春时作也故云新年又亢阳按国史言是时方闵雨贾昌朝引汉灾异策免三公故事上表乞罢与参政呉育皆去位宰臣陈执中等并降秩然仁宗圣徳旋祷太一宫雨即降正却葢不御时事也○公庆厯二年登第皇祐三年召试馆职固辞此诗犹在未作鄞县前○韩诗致君岂无术自献良独难○杜恕奏疏魏明乞与羣臣议论政事使人得自尽今每有军事诏书常曰谁忧此者耶吾当自忧耳】
　　每见王太丞邑事甚冗而剸剧之暇犹能过访山馆兼出佳篇为赠仰叹才力因成小诗
　　我看繁讼频搔首君富才明见亦常尚有闲襟寻水石更留佳句似池塘【池塘生春草谢灵运句】松苖地合分髙下鳬鹤天教有短长徐上青云犹未晚可无音问及沧浪【选诗鬱鬱涧底松离离山上苖○庄子骈拇篇鳬胫虽短续之则忧鹤胫虽长断之则悲故性长非所断性短非所续无所去忧也○渔父歌曰沧浪之水清兮可以濯我缨沧浪之水浊兮可以濯我足】
　　王浮梁太丞之听讼轩有水禽三巢于竹林之上恬而自得邑人作诗以美之因次元韵【九域志浮梁县属饶州】
　　水边舟动多惊散何事林间近絶疑【言水边为舟所惊至此近人而驯诗不言水禽直叙其事格致甚新】野意肯从贤令至旧巢犹有主人知【公自注云见王太丞诗东坡手记野老言鸟雀去人太逺则其子有蛇防狐狸鸱鸢之患人既不杀则自近人者欲以免此害也由此观之异时鸟雀巢不敢近人者以人为甚于蛇鼠之类也】不关饮啄春江暖自在飞鸣夏日迟览徳岂无丹穴鳯到时应让向南枝【庄子野雉五步一鸣十步一啄○贾谊传鳯凰翔于千仞兮览徳辉而下之山海经丹穴之山有鸟曰鳯】
　　寄虞氏兄弟
　　一身兼抱百忧虞忽忽如狂久废书畴昔心期俱丧勇此来腰疾更乗虚【智勇俱丧项羽咄嗟叱咤千人俱废】久闻阳羡安家好自度渊明与世疎亦有未归沟壑日防应相近置田庐【公诗又有久闻阳羡溪山好颇与渊明性分宜之句】
　　除夜寄舍弟
　　一樽聊有天涯忆百感翻然醉里眠酒醒灯前犹是客梦回江北巳经年佳时流落真堪惜【一作何得】胜事蹉跎只可怜惟有到家寒食在春风同泛滪溪船【方干诗红灯短烬方烧腊画角残声又报春明日便为经嵗客昨朝犹是少年人观公此作则觉干语为繁矣】
　　荅熊本推官金陵寄酒
　　郁金香是兰陵酒枉入诗人赋咏来【李白诗兰陵美酒郁金香玉椀盛来琥珀光】庭下北风吹急雪坐间南客送寒醅渊明未得归三径叔夜犹同把一杯吟罢想君醒醉处钟山相向白崔嵬【此诗必作扵在朝之日因得金陵酒而懐旧居】
　　和钱学士喜雪
　　手把诗翁忆雪诗坐愁穷海瘴烟霏【退之诗出入髙下穷烟霏】谁令天上苍茫合【苍茫谓云也】忽作【一作见】空中散漫飞阊阖与风生气势嫦娥交月借光辉【许慎説文阊阖天门也又春秋考异邮曰四十五日阊阖风至阊阖者咸收养也注秋分之也四十五日广莫风至广莫者精大满也注冬至之也】山鸦瑟缩相依立邑犬跳梁未肯归【韩诗喙雪寒鸦趂始飞瑟缩冻貌也○栁宗元荅韦中立书仆来南二年冬幸大雪数州之犬皆仓黄吠噬狂走者累日至无雪乃巳】防缀丘园荣树木埋藏沟堑乱封圻【毕命申画郊圻愼固封守】髙歌业巳传都市逸兴何当叩隐扉【髙歌借用阳春白雪歌及子猷访戴事见别注】颇欲携尊邀使骑防忘温席荐亲闱【唐王元寳扫雪迎賔为宴乐之防○晋西河人王延事亲色养夏则扇枕冬则以身温被】公今早晩班春去强劝涝田补嵗饥【据説文涝有平去两声又云水名出扶风鄠县北入渭今公所指必谓旱涝之涝魏志郑浑迁沛郡太守郡界下湿患水涝百姓饥乏浑兴陂堨开稻田人皆以为不便浑曰地势汚下宜灌溉终须为稻之利遂躬率吏民兴立比年大收民赖其利】
　　送江宁彭给事赴阙【彭思永自右谏议大夫知瀛州以病请便郡徙知江宁府召为御史中丞论斥濮议最力公时在江宁作此诗送之】
　　西江望士众长兼卓荦传家在一男【思永本京兆人其先徙庐陵故云西江望士】壮志异时开史牒妙龄终日对书龛桂堂发策收科选樱苑颁诗预宴酣【晋郄诜传武帝于东堂问诜云云犹桂林之一枝昆山之片玉○仁宗赐进士诗仙籍乍标昆玉贵宴杯犹及苑樱期○拾遗録汉明帝于月夜宴赐羣臣樱桃盛以赤瑛盘羣臣视之月下以为空盘又唐书文宗即位因内园进樱桃以奉三宫太后又景龙文馆记上与侍臣于树下摘樱桃恣其食末后大陈宴席奏宫乐至暝人赐朱樱两笼】大邑援琴聊试可小州怀绶果才堪【援琴宓子贱事○书试可乃巳○彭尝为南海分宁二邑又守潮州常州皆有政绩怀绶字借用朱买臣事】分台拜职荣先入抗疏辞恩耻横覃【思永自常州召入为侍御史皇祐中将祀明堂有传赦语百官皆迁官思永上疏力止滥恩故云】劲操比松寒不挠忠言如药苦非甘龙鳞直为当官触虎穴宁关射利探【张良传且忠言逆耳利于行毒药苦口利于病○龙鳞见次韵邓子仪注○呉吕防年十五六窃随姊夫邓当击贼当大惊呵叱不能止归告防母母欲罚之防曰贫贱那可居脱误有功富贵可致且不入虎穴安得虎子母哀而许之】朱毂兽头终协梦粉闱鸡舌更须含【扬雄解嘲子徒欲朱丹其毂○晋邓攸父殷为淮南太守梦行水边见一女子猛兽自其后断其鞶带囊占者以为水边有女汝字也断鞶带者新兽头代故兽头也不作汝隂当作汝南也果迁汝隂太守○通典尚书省中以胡粉图画古贤烈士○汉制尚书郎含鸡舌香奏事思永罢御史以司封外郎知宣州故有兽头鸡舌之句】均输北转荆门鹢劝课西临蜀市蚕【思永自宣擢湖北转运使故云荆门鹢思永任益州路转运使成都阙守领守事故云劝课西临蜀市蚕蜀之先有蚕丛市又髙辛时蜀有蚕女】期信有儿迎郭伋食贫无地乞羊昙【郭伋再为并州牧行部到西河美稷有儿童数百各骑竹马道左迎拜问伋何日当还伋令从事计日告之既还先期一日伋为违信于诸儿遂止于野亭须期乃入○谢安棊负以墅乞羊昙此言公清贫无地可乞人也乞当作气音气与人物也】槖垂铃栈驼鸣节拥棠郊虎视耽【退之征蜀聨句椎肥牛呼牟载实驼鸣音乙辖反广韵十五辖有字注骆驼鸣也○易颐卦虎视耽耽其欲逐逐注虎下视貌】归见广墀瞻斧藻对扬初服改朱蓝【文选江淹杂体诗序譬犹蓝朱成采错杂之变无穷斧藻谓天子之服东坡雪诗如夸剪刻工故上朱蓝袂】进班华省财方阜出按穷边虏稍戡帝命贾琮当冀北民歌姬奭次周南【自益州入为兵部郎中三司户部副使故云财方阜旋擢天章阁待制陜西都转运使故云按穷边○灵帝时诏书沙汰二千石更选清能吏乃以贾琮为冀州刺史命御者褰赤帷裳百城震悚公自陜起漕改知瀛州故云当冀北召公姬姓名奭周南诗什名次周南者指召南也】投壶飨客鱼无乙伐鼓搜兵马有驔【祭遵传遵为将军取士皆用儒术对酒设乐必雅歌投壶○礼记内则鱼去乙注乙鱼体中害人者名也东海鰫鱼有骨名乙在目傍状如篆乙食之鲠人不可出尔雅曰鱼枕谓之丁鱼肠谓之乙鱼尾谓之丙注云此皆似篆书字因以名焉韦庄岂虑其烹鱼去乙或致伤鳞传言公仕既显自奉不改其常○诗有骃有騢有驔有鱼】鳞鬛掀红旗杳杳虬髯咤黒纛鬖鬖【崔豹古今注曰鲸海鱼也大者长数千里小者数千尺鼓浪成雷濆沫成雨水族惊畏之皆逃匿莫敢当其雌曰鲵大者亦长千里眼睛为明月珠鬛鱼脊上鳍岭表録异曰海防鱼即海上最伟者也其小者亦千余尺每嵗广州常发船过南安贸易路经海心深阔处忽见十余山忽出忽没篙工曰非山岛海防鱼背也目闪鳍鬛若簸朱旗日中忽雨霡霂舟子曰此防鱼喷气水散于空风势吹来若雨耳渐近鱼即鼓船而噪倐尔而没金楼子曰鲸鲵一名海防穴居海底鲸入穴则水溢为潮鲸既出入有节故潮水有期○白诗枪森赤豹尾纛咤黒龙髥】威加诸部风霜肃惠浸连营雨露涵大斗时时能剧饮轻裘往往秪清谈干龙巳应天飞五晋马徐观昼接三道在君臣方自合徳侔卿长更谁慙【轻裘见赋拟岘台注○干龙谓英庙初御极也○晋康侯用锡马蕃庶昼日三接谓彭自江寜入觐○卿长陈寔事】便蕃肯较平生宠放旷惟知雅性妉委佩去辞廷殖殖扬舲来得府潭潭一尊客路从容尽千里人情委曲谙岂但搢绅称召杜故多扶杖祝彭聃【殖殖其廷殖殖言平正也○前汉召信臣迁南阳太守吏民亲爱号曰召父又后汉杜诗守南阳政治清平时人方于信臣故南阳为之语曰前有召父后有杜母○言思永所至有惠爱民比之召杜而祝其长年使如彭聃耳】幕中俊乂闲刀笔帐下骁雄冷劒镡楚地恠须留汲黯萧规疑欲付曹参【俊乂思永幕客也闲刀笔亦幕府省文书之义○帐下骁雄言部曲也三国将兵将军有帐下督○剑镡剑口也庄子説剑天子之剑以晋魏为脊周宋为镡注音淫又徒南反谓剑镡也○汲黯传防更立五铢钱民多盗铸钱者楚地尤甚上以淮阳楚地之郊召黯为淮阳太守○扬子云解嘲萧规曹随】从来贵势公何慕自是贤名上所贪未信逸身今以老且当忧国每如惔论心邂逅胶投漆搔首低回雪满篸【周武帝尝令杨素草诏下笔立成帝嘉之曰善自勉勿忧不富贵素应声曰但恐富贵来逼臣臣无心圗富贵公何慕政用此意○诗忧心如惔胶投漆以喻其固雪满篸言髪白如雪】镇抚未惊移嵗月追攀曾许赏烟岚余欢遽隔新亭饯宿惠难忘旧馆骖巻曲尚谁知散栎峥嵘空此咏枯楠【王导传有燕新亭事但改燕为饯为是送彭也○礼记孔子之卫遇旧馆人之丧入而哭之哀出使子贡説骖而赙之○樗散是不材之木也其大本拥肿而不中防墨其小枝巻曲而不中规矩无所可用○杜诗梗楠枯峥嵘乡党皆不记又云空余栋梁具无复霄汉志】















　　王荆公诗注巻三十九
　　钦定四库全书
　　王荆公诗注巻四十
　　宋　李壁　撰
　　律诗
　　聊行
　　聊行弄芳草独坐隐团蒲问客茅檐日君家有此无【列子杨朱篇宋国田夫东作曝日顾谓其妻曰负日之暄人莫知者以献吾君将有重赏○欧公文凉竹簟之暑风曝茅檐之暖日】
　　染云
　　染云为栁叶剪水作梨花不是春风巧何縁有嵗华【陆畅雪诗仙人宁底巧剪水作花飞】
　　沟港
　　沟港重重柳山坡处处梅小舆穿麦过狭径碍桑回【李白诗碧草巳满地与栁梅争春唐人多以梅栁对言公诗举此殆不止一聨也小舆狭迳曲尽农圃闲适之趣】
　　霹雳沟【建康志霹雳沟在城西五里】
　　霹雳沟西路柴荆四五家忆曾骑欵段随意入桃花【建康续志云蒋山寳公塔西北有宋兴寺基基之左有桃花坞花甚盛今不复存○杜诗随意数花须】
　　午睡
　　檐日隂隂转牀风细细吹翛然残午梦何许一黄鹂【苏子美诗树隂满地日卓午梦觉流莺时一声】
　　题齐安驿
　　日净山如染风暄草欲薫梅残数防雪麦涨一川云【杜诗暄风暖景明年日○许浑广中诗未腊梅先实终冬草自薰○别赋闺中风暖陌上草薰○曹松诗林残数枝月髪冷一梳风公句法类此】
　　昭文斋【公自注云米芾题余定林所居因作】
　　我自山中客何縁有此名当縁琴不鼔人见有亏成【蒋山有定林庵公尝读书于此米元章榜曰昭文斋李伯时画公真于壁杨次公为之賛○庄子齐物论有成与亏故昭氏之鼔琴也无成与亏故昭氏之不鼓琴也斋名亦取公尝为首相之意】
　　台上示呉愿
　　细书妨老读长簟惬昏眠取簟且一息抛书还少年【后汉循吏传细书成文○唐人诗大书文字隄防老之句○韩诗抵暮但昏眠】
　　示道原
　　久不在城市少留心怅然幽芳可揽结伫子饮云泉【揽结字见招约之职方注○唐人诗别有野麋人不识一生长饮白云泉】
　　传神自赞
　　此物非他物今吾即故吾今吾如可状此物若为摹【庄子田子方篇彼巳尽矣而汝求之以为有是求马于唐肆也吾服汝也甚忘汝服吾也亦甚忘虽然汝奚患焉虽忘乎故吾吾有不忘者存注不忘者存谓继之以日新也虽忘故吾而新吾巳至未始非吾吾何患焉故能离俗絶尘而与物无不冥也】
　　题何氏宅园亭
　　荷叶参差巻榴花次第开但令心有赏嵗月任渠催【杜牧诗旧事参差梦新程迤逦秋亦此句法】
　　草堂一山主
　　一公持一鉢想复度遥岑地瘦无黄独【一作犊】春来草更深【传灯録曾将一鉢度婆娑又僧那禅师唯一衣一鉢一坐一食奉头陀行○黄独黄精也○少陵诗黄独无苖山雪盛】
　　题黄司理园
　　为忆去年梅凌寒特地来闰前空腊尽浑未有花开【元微之诗马上同携今日杯湖边新折去年梅○杜诗梅蕊腊前破梅花年后多】
　　洊亭
　　西崦水泠泠防冈有洊亭自从春草长遥见秪青青【洊亭见古诗注○韩诗草色遥看近却无】
　　题永昭陵
　　神阙淡朝晖苍苍露未晞龙车不可望投老涕沾衣【公作永昭陵斋文云嵗隂逝矣陵阙超然○永昭陵即仁宗陵旦表有云想龙驾于空衢莫知所税瞻鸟耘于新垅但有至怀亦公作也】
　　咏谷
　　可怜台上谷转目巳隂繁不觧诗人意何为乐彼园【鹤鸣诗乐彼之园爰有树檀其下维谷注恶木也】
　　池上看金沙花数枝过酴醿架盛开
　　故作酴醿架金沙秪漫栽似矜顔色好飞度雪前开【髙斋诗话公荐进一二寒士位侍从初无意于大用公去位后遂参政柄因作此诗寄意○雪谓酴醿刘长卿诗自矜娇艳色不顾丹青人】
　　五栁
　　五栁柴桑宅三杨白下亭往来无一事长得见青青【五栁渊明事三杨见次韵酬龚深甫注○白傅诗遥忆青青江岸上不知攀折是何人青青谓栁杨公以龚宅比陶庐】
　　移松皆死
　　李白今何在桃红巳索然君看赤松子犹自不长年
　　山中
　　随月出山去寻云相伴归春晨花上露芳气着人衣【李白诗暮从碧山下山月随人归却顾所来径苍苍横翠微○王昌龄诗朝饮花上露夜卧松下风○王维诗涧芳袭人衣山月映石壁○谢灵运诗花上露犹炫离骚芳菲兮袭予】
　　送王补之行风忽作因题四句于舟中
　　淮口西风急君行定防时故应今夜月未便照相思【戴叔伦诗未可动归桡前程风浪急○李白诗呉洲如见月千里幸相思○杜牧之诗只应明月见千里两相思】
　　再题南涧楼
　　北山云漠漠南涧水悠悠去此非吾愿临分更上楼【建康志南涧楼在城南八里南史何求除永嘉守住南涧寺不肯诣台乞于野外拜受见许忽一夜乗小船逃归呉○令狐楚诗适楚岂吾愿思归秋向深○唐张乔诗一夜江潭风雨后九华晴望倚天秋重来此地知何日欲别殷勤更上楼】
　　被召作【一本作北山题】
　　荣禄嗟何及明恩愧未酬欲寻西掖路更上北山头【此诗意兼君亲言之○郑畋直禁苑诗蹔来西掖路还整上清槎】
　　南浦
　　南浦随花去回舟路巳迷暗香无觅处日落画桥西【杜诗桃花客若至定似昔人迷○韩诗欲知花岛处水上觅红云】
　　题定林壁怀李叔时
　　云与渊明出风随御冦还燎炉无伏火蕙帐冷空山【陶渊明归去来辞云无心而出岫○列子御风而行旬有五日而后反○秋兴赋燎薰炉兮炳明烛○江淹诗膏炉絶沈燎绮席生浮埃○北山移文蕙帐空兮夜鹤怨】
　　离蒋山
　　出谷频回首逢人更断肠桐乡岂爱我我自爱桐乡【白公别草堂诗身出草堂心不出又诗眉低出鹫岭脚重下蛇冈亦公此意○桐乡见上注】
　　江上
　　江水漾西风江花脱晩红离情被横笛吹过乱山东【谢希逸月赋洞庭始波木叶微脱】
　　春雨
　　苦雾藏春色愁霖病物华幽期无可奈强嚼一杯霞【鲍昭鹤赋严严苦雾皎皎悲泉○选诗有愁霖唱一杯霞言酒也酒有流霞九醖】
　　归燕
　　马上逢归燕知从何处来贪寻旧巢去不带锦书回【或云此乃郑毅夫所作○杜子美诗寄书不至鴈无情○文选江淹诗袖中有短诗愿寄双飞燕】
　　和惠思波上鸥
　　翩翩白鳬鸥泛泛水中游西来久不见梦想在沧洲【晋乐志拂舞歌有白鳬鸠舞疑诗鳬字误当作浮不然亦并二鸟也○杜诗相趂鳬鸥入蒋芽○屈原卜居章句将泛泛若水中之鳬兮与波上下】
　　秣陵道中口占二首
　　经世才难就田园路欲迷慇懃将白发下马照清溪【次句谓故庐在临川○杜牧诗弄溪终日到黄昏照数秋来白发根】
　　其二
　　嵗熟田家乐秋风客自悲茫茫曲城路归马日斜时【曲城在秣陵】
　　次青阳
　　十载九华边归期尚眇然秋风一乗传更觉负林泉【九华山在池州○归期谓归江西○汉书髙帝纪田横惧乗传诣洛阳如淳曰四马髙足为置传四马中足为驰传四马下足为乗传】
　　代陈景初【一作元】书于太一宫道院壁
　　官身有吏责触事遇嫌猜野性岂堪此庐山归去来【景初黄冠师也据无为子集云碧虚子陈景元泰初入道为右街録赐号真靖主中太一宫屡请归庐山朝廷不从大丞相舒公因真靖自言而题之云官身有吏责触事遇嫌猜野性难堪此庐山归去来无为子杨杰葢碧虚子之友也闻而叹曰昔靖节先生赋归去来以归庐山之阳且八百年矣其辞未忘罕有继其声者今大丞相因子之言而及之爱子之深也夫靖节逺害于汚俗真靖引分于治朝虽其去不同而所归则一乃追靖节遗韵而歌归去来以贻之】
　　山鸡
　　山鸡照渌水自爱一何愚文采为世用适足累形躯【李白诗秋浦锦駞鸟人间天上稀山鸡羞渌水不敢照毛衣○博物志山鸡有美毛自爱其色终日映水目则溺死信乎其愚也】
　　杂咏四首
　　故畦抛汝水新垄寄钟山为问扬州月何时照我还【列子天瑞篇拾遗穟于故畦○杜诗霜中登故畦○抚州城下临水汝水合流此公言去抚而居江寕也○楚公葬于江宁之牛首山今言扬州月则公意止在江寜不复回首故畦矣】
　　其二
　　巳作湖隂客如何更逺游漳江昨夜月送我到扬州【韦应物诗婵娟昨夜月还向波中见○杜诗昨夜月同行○湖隂在公金陵所居旁近】
　　其三
　　证圣南朝寺【证圣在今行宫北】三年到百回不知墙下路今日几花开【杜牧诗三年得归去知绕防千曰○许敬宗诗心逐南云逝形随北鴈来故乡篱下菊今日防花开】
　　其四
　　桃李白【一作石】城坞饷田三月时柴荆常自闭花发少人知【韩诗马蹄无入朱门迹纵有春归可得知】
　　卧闻
　　卧闻黄栗留起见白符鸠坐引鱼儿戏行将鹿女游【前两语并见怀舒州山水呈昌叔注○杜诗细雨鱼儿出唐诗有时随鹿上山行王维诗鳯王啣果献鹿女踏花行】
　　秋兴有感
　　宿雨清畿甸朝阳丽帝城丰年人乐业陇上踏歌声【杜诗朝日谢芳甸○踏歌见后元丰行注○刘禹锡竹枝词闻郎江上踏歌行】
　　题八功徳水
　　欲寻阿练若曵屐出东冈涧谷芳菲少春风着野桑【法华经第五巻假名阿练若好出我等过】
　　口占示禅师
　　去嵗别南岳前年返泐潭临机一句子今日遇同参【南岳属衡州泐潭洪州皆大禅林○传灯録僧问延昭如何是临机一句师曰因风吹火用力不多惠勤语今遵曰吾老倦于提诱汝可往谒翠微彼即吾同参也○药山上堂云我有一句子未曽説向人圆智师出云相随来也僧问药山一句子如何説药山曰非言説圆智师曰早言説了也又惟俨禅师亦有一句子公案又船子和尚尝谓同参道吾云云】
　　偶书【一作雄聃题】
　　雄也营身足耼兮误汝多捐书知圣巳絶学奈禽何【桓谭曰昔老耼着虚无之言两篇薄仁义非礼乐然后世好之者尚以为过于五经自汉文景之君及司马迁皆有是言今扬子之书文义至深而论不诡于圣人若使遭遇时君更阅贤知为所称善则必度越诸子矣据谭言如此则公有雄耼之目固宜○庄子山木篇翔徉而归絶学捐书扬子人而不学虽无忧如禽何捐书之弊至于可以无学故曰误汝也】
　　送陈景初
　　举族贫兼病烦君药石功长安何日到一一问归鸿【长安君也其女弟也○时公在金陵持母丧○包佶诗惟有贫兼病能令亲爱疎】
　　泊姚江
　　轧轧橹声急苍苍江日低吾行有定止潮汐自东西【李涉诗橹声轧轧揺不前看他撩乱张帆走○初学记潮汐有朝夕之期详见别注○张乔诗空门无去住行客自东西】
　　楼上
　　荡漾舟中客徘徊楼上人沧波浩无主两桨邈难亲【唐人诗乱山无主鹧鸪啼又无主杏花春自红○沧波着一浩字尤佳】
　　春晴
　　新春十日雨雨晴门始开静看苍苔纹莫上人衣来【常建诗药院滋苔緑○雍陶诗锦文苔防防】
　　净相寺【俗呼为后篱寺在江宁县西南六十里唐天祐十八年建国朝崇宁中改今额】
　　净相前朝寺荒凉二十秋曾遭减劫坏今遇胜縁修【钱起诗黄叶前朝寺无僧寒殿开○维摩经若一劫若减一劫而供养之○白乐天重修香山寺诗曽随减劫壊今遇胜縁修减音陷】
　　将母
　　将母防沟上留家白纻隂月明闻杜宇南北总关心【防沟在山阳县巳见上注○白纻山在太平州桓温领妓游山好为白纻歌故以名之○陆防诗一心如瑞麦惟作两岐分】
　　朱朝议移法云兰
　　幽兰有佳气千载閟山阿不出阿兰若岂遭乹闼婆【华严经阿兰若名菩提场今槩以名寺乹闼婆城名也当是移兰入城中故云】
　　晩归
　　岸迥重重栁川低渺渺河不愁南浦暗归伴有嫦娥【韩偓诗两两禽渺渺溪○唐诗归时不觉夜出浦月随人又不愁归路晚明月上前汀李白莫教明月去留着醉嫦娥】
　　题舫子
　　爱此江边好留连至日斜眠分黄犊草坐占白鸥沙【杜诗软沙欹坐稳冷石醉眠醒○严武懒眠沙草爱风湍○苕溪渔隐曰卢纶山中絶句云阳坡草软厚如纎因与鹿麛相伴眠介甫只用五字道尽此两句如云眠分黄犊草岂不简而妙乎】
　　惠崇画
　　断取沧洲趣移来六月天道人三昧力变化只和铅【断取见纯甫出惠崇画注○杜诗闻君扫却赤县图乗兴遣画沧洲趣○退之诗文工画妙各臻极异境彷佛移于斯】
　　蒲叶
　　蒲叶清浅水杏花和暖风地偏縁底緑人老为谁红【杜牧诗萝洞清浅水竹廊髙下风公格律仿此○季文饶咏兰荪诗叶抽清浅水○储光羲诗蒲叶日巳长杏花日巳滋老农要看此贵不违天时○韩致光诗桥下浅深水竹间红白花○隋薛道衡诗庭草无人随意緑○杜诗无人碧草芳○刘梦得诗今日花前饮甘心醉数杯但愁花有语不为老人开】
　　芳草
　　芳草知谁种縁阶巳数丛无心与时竞何苦緑怱怱【李白诗长短春草緑縁阶如有情又故交不过门秋草日上阶○张九龄与林甫海燕诗无心与物竸鹰隼莫相猜○鲁直诗黄鹂惟见緑怱怱】
　　与徐仲元自读书台上过定林【按建康志境内读书台凡四处郭文举书台在冶城梁昭明书台在蒋山定林寺后北髙峰上董永读书台在溧水县西四十里蔡伯喈读书台亦在溧水县太虚观东北以此观之则公所游者必是昭明书台葢去定林不逺耳】
　　横絶潺湲度深寻荦确行百年同逆旅一壑我平生【河渠书河荡荡兮激潺湲○退之诗山石荦确行径微又搜寻得深行又炎潮度氛氲热石行荦埆○庄子世人直为物逆旅耳○陶诗家如逆旅舍我如当去客○晋明问谢鲲论者以君方庾亮自谓何如荅曰端委庙堂使百僚凖则臣不如亮一丘一壑自谓过之】
　　病中睡起折杏花数枝二首
　　独卧南窗榻翛然五六旬巳闻邻杏好故挽一枝春【陆凯诗聊赠一枝春○韩诗西邻北郭古寺空杏花两株能白红亦此意也】
　　其二
　　独卧无心处【一作起】春风闭寂寥鸟声谁唤汝屋角故相撩【退之诗无心思岭北猿鸟莫相撩山谷诗佳眠未知晓屋角闻晴哢】
　　送望之赴临江
　　黄雀有头颅长行万里余想因君出守暂得免包苴【袁尚传君头颅方行万里鲁直亦云头颅虽复行万里犹和傅説盐梅羮两公咏黄雀皆使袁尚事○成汤六事包苴行欤】
　　送丁廓秀才归汝阳
　　风駃栁条干駞裘未胜寒殷勤陌上日为客暖征鞍【皎然诗春风潮水漫正月栁条寒○欧公诗春寒漠漠侵駞褐长卿诗独怜南浦月今夕送归鞍】
　　送王彦鲁
　　北客怜同姓南流感似人相分岂相忘临路更情亲【庄子徐无鬼篇子不闻夫越之流人乎去国数日见其所知而喜去国旬月见所尝见于国中者而喜及期年也见似人而喜矣不亦去人滋久而思人滋深乎】
　　送吕望之
　　池散田田碧台敷灼灼红年华岂有尽心赏亦无穷【古诗虽无田田叶及尔泛涟涟○沈约诗山中咸可悦赏逐四时移○欧公云四时之景不同而乐亦无穷○东坡诗以彼无尽景寓我有限年】
　　别方邵秘校
　　迢迢建业水中有武昌鱼别后应相忆能忘数寄书【言鱼可寄书也○古乐府呼儿烹鱼中有素书○武昌鱼见呉志】
　　梅花
　　墙角数枝梅凌寒独自开遥知不是雪为有暗香来【戎昱梅花诗应縁近水花先发疑是经春雪未消○古乐府庭前一树梅寒多未觉开秪言花似雪不悟有香来○荆公畧转换耳或偶同也】
　　红梅
　　春半花才发多应不奈寒北人初未识浑作杏花看【梅宛陵诗驿使前时走马回北人初识越人梅○西清诗话云红梅清艳两絶昔独盛于姑苏晏元献始移植西冈第中特珍赏之一日贵防赂园吏得一枝分接由是都下有二本公尝与客饮花下赋诗曰若更迟开三二月北人应作杏花看客曰公诗固佳待北俗何浅也公笑曰顾伧父安得不然一坐絶倒王君玉闻盗花事以诗遗公云馆娃宫北旧精神粉瘦琼寒露蕊新园吏无端偷折去鳯城从此有双身自尔名园争培接遍都城矣○苕溪渔隐曰介甫红梅诗与元献诗暗合然介甫句意视元献为工】
　　病起过寳觉
　　执手乍欣怅霜毛应更新依然旧童子却想梦前身【善财童子入毗卢楼阁见诸境界种种装严不可思议弥勒告言如上所见从何处来善财曰从诸佛智惠中来依诸佛智惠而住无有去处亦无住处如梦如幻不可思议尔时善财闻弹指声从三昧起葢善财末后证入法身见前来参访五十二人知识皆是梦境以执手二字观之知为善财不疑善财初参徳云比丘徳云执善财手云云○杨巨源与刘评事过故证上人院诗阶雪凌春积钟烟向夕深依然旧童子相送出花隂○戎昱春日游僧院诗依然旧童子相送出花林】
　　书定林院窗
　　道人今辍讲巻裓寄松萝梦説波罗蜜当如习气何【公自注云问逺大师师云夜来梦与説十波罗蜜○净土经各以衣裓盛众妙花供养他方千亿佛舍利佛问须菩提梦中説六波罗蜜与觉时是同是别须菩提云此义幽深吾不能説汝往问弥勒】
　　题徐浩书法华经
　　一切法无差水牛生象牙莫将无量义欲觅妙莲华【华严经第二十是以□法入一切法以一切法入一法而不壊其相者之所住处○法华经云佛説大乗经名无量义教菩萨法佛所防念説是经巳即于大众中结跏趺坐入于无量义处三昧】
　　春怨
　　扫地待花落惜花轻着尘游人少春恋踏去却寻春【张籍诗不教人扫石恐损落来花】
　　离升州作
　　相看不忍发防澹暮潮平语罢更携手月明洲渚生【建康旧名升州○李白送殷溆诗相看不忍别更进手中杯】
　　回文四首
　　碧芜平野旷黄菊晚村深客倦留甘饮身闲累苦吟【回文未审起于何时皮日休推体诗序晋温峤始有回文诗】
　　其二
　　梦长随永漏吟苦杂疎钟动葢荷风劲沾裳菊露浓
　　其三
　　迸月川鱼跃开云岭鸟翻径斜荒草恶台废冶花繁
　　其四
　　泊鴈鸣深渚收霞落晚川柝随风敛阵楼映月低漠漠汀帆转幽幽岸火然壑危通细路沟曲绕平田
　　题西太一宫壁二首
　　栁叶鸣蜩緑暗荷花落日红酣三十六陂春水白头想见江南【一作草色连云漠漠树隂落日潭潭者非此篇欧苏有和韵当据为正○春水一作烟水神宗元丰二年导洛通汴引古索河为源注房家黄家孟王陂及三十六陂髙仰处潴水为塘以备水不足则决以入河据此则京师亦有三十六陂未知公所指在何处○诗疏曰鸣蜩蝉也又三十六陂在扬州天长县故云想见江南蒋之竒传可考】
　　其二
　　三十年前此地【一作路】父兄持我东西今日重来白首欲寻陈迹都迷【王播诗三十年前此院游持我当作将我前汉纪欲将我安之乎】
　　西太一宫楼
　　草际芙蕖零落水边杨栁欹斜日暮炊烟孤起不知鱼网谁家【白乐天诗夏口烟孤起湘川雨半晴○杜牧之诗角声孤起夕阳楼】
　　宫词
　　六宅新妆促锦三宫巧仗丛花一片黄云起处内人遥认官家【此王建宫词初非公作】






　　王荆公诗注巻四十
　　钦定四库全书
　　王荆公诗注巻四十一
　　宋　李壁　撰
　　律诗
　　歌元丰五首
　　水满陂塘谷满篝漫移蔬果亦多收神林处处传箫鼓共赛元丰第一秋【梦得诗枫林社日鼔茅屋午时鸡○淳于髠传瓯窭满篝注篝笼也】
　　其二
　　露积山禾【一作成山】百种收渔梁亦自富鰕防无羊説梦非真事岂见元丰第二秋【楚茨我庾维亿毛氏曰露积曰庾语云野有庾积又退之韩许公神道碑公私充塞至于露积不垣又齐民要术百种非上声○诗维鹈在梁即鱼梁也○无羊之诗曰牧人乃梦众维鱼矣旐维旟矣大人占之众维鱼矣实维丰年旐维旟矣室家臻臻注众鱼则为丰年应旐旟则为盛多之象】
　　其三
　　湖海元丰嵗又登旅生犹足暗沟塍家家露积如山垅黄发咨嗟见未曽【光武纪建武二年野蚕成茧野谷旅生注云不因播种而生故曰旅一作稆古字通用又东坡云地久不生谷气无所耗蕴畜自发而为野蚕旅谷也吾以是知五谷耗地气为甚】
　　其四
　　放歌扶杖出前林遥和丰年击壤音曽侍玉堦知帝力曲中时有誉尧心【栁诗出门呼所亲扶杖登西林髙歌足自快商颂有遗音○赵后传砌皆铜沓冒黄金白玉阶○庄子与其誉尧而非桀不若两忘而化其道一本作土堦韩非子土堦三尺谓尧也】
　　其五
　　豚栅鸡埘晻霭间暮林揺落献南山丰年处处人家好随意飘然得徃还【庄子达生篇为彘谋曰不如食以糟糠而错之牢防之中注防木栏也○诗君子于役鸡栖于埘日之夕矣○吴融诗鹅湖山下稻粱肥防穽鸡栖对掩扉】
　　棊
　　莫将戏事扰真情且可随缘道我嬴战罢两奁收黒白一枰何处有亏成【舒王在钟山与道士棊道士曰彼亦不敢先此亦不敢先惟其不敢先是以无所争故能入于不死不生公笑曰此特棊谜也○荘子齐物篇有成与亏故昭氏之鼓琴也○韦耀博奕论然其所志不出一枰之上吴志】
　　题扇
　　玉斧修成寳月团月边仍有女乗鸾青冥风露非人世鬓乱钗横特地寒【酉阳杂俎郑仁本与其中表游山迷路见一人枕山襆物而坐因问之云君知月七寳合成乎常有八万二千户修之我其一也因开襆示之有斤斧数事玉屑饭两裹分遗郑曰食此可无疾○刘梦得诗云衢不要吹箫伴只拟乗鸾独自飞○江淹杂拟纨扇如团月出自机中素画作秦王女乘鸾向烟雾○韩诗春半邉城特地寒】
　　梦
　　黄粮欲熟且留连漫道春归莫怅然胡蝶岂能知梦事蘧蘧飞堕晚花前【虽言春去而无恋缪之意均知为梦耳○赵昌言极有才思尝下第作诗落句云唯有夜来胡蝶梦翩翩飞入刺桐天】
　　清明
　　东城酒散夕阳迟南陌秋千寂寞垂人与长瓶卧芳草风将急管度青陂【古今艺术曰秋千北方戎戏以习轻趫者○观迟字乃见晚唐诗夕阳无限好只是近黄昏太迫促也○欧公词緑杨隄外出秋千○张文昌诗诗成添旧巻酒尽卧空瓶】
　　东冈
　　东冈嵗晚一登临共望长河映逺林万窍怒号风防我千波竞踊水无心【荘子齐物论是惟不作作则万窍怒号○又今者吾防我】
　　春郊
　　青秧漫漫出初齐鸡犬遥闻路却迷但见山花流出水那知不是武陵溪【秧穉谷苗也杜诗六月青稻多千畦碧泉乱挿秧适云巳引溜加灌溉○韩致光诗山头水从云外落水面花自山中来杜牧诗此花不逐溪流出晋客无因入洞来】
　　元日
　　爆竹声中一嵗除春风送暖入屠苏千门万户曈曈日总把新桃换旧符【爆竹嵗旦爆竹于庭世传庭燎之礼非也神异记云西方山中有人长丈余人见之即病寒热名曰山臊以火着竹中熚烞有声则惊遁逺去熚音毕烞音朴○四时纂要屠苏孙思邈所居庵名一云以其能辟魅故云屠割也苏腐也今医方集众药为之除夕以浸酒悬于井中元日取之自少至长东面而饮取其滓以绛嚢盛挂于门桁之上主辟瘟疫○陈陶朝元引云万宇灵祥拥帝居东华元老荐屠苏○汉礼仪志门户代以所尚周人木徳以桃为更言气相更也以桃符板为新桃旧桃葢北方语】
　　九日
　　九日无欢可得追飘然随意厯山陂蒋陵西曲风烟澹也有黄花一两枝【张濵诗白首成何事无欢可替悲○长孙铸落日去关外悠悠隔山陂○建康有九日防齐武帝时立商飇馆于孙陵冈世呼为九日防又十道志云武帝九日燕羣臣孙陵冈即吴大帝蒋陵今在城西南俗呼为招陵冈去城十五里】
　　初晴
　　幅巾慵整露苍华度陇深寻一径斜小雨初晴好天气晚花残照野人家【黄庭经至道章发神苍华字太注白与黒谓之苍○太白诗新雪满前山初晴好天气○罗虬诗宿雨初晴春日长入帘花气静难忘】
　　南荡
　　南荡东陂水渐多陌头车马断经过钟山未放朝云散奈尔黄梅细雨何【戴叔伦诗陌头车马共营营○杜诗四月熟黄梅冥冥细雨来】
　　芙蕖
　　芙蕖耐夏复宜秋一种今年巳满沟南荡东陂无此物但随深浅见游鯈
　　沟西
　　沟西直下防芙蕖叶底三三两两鱼若比濠梁应更乐近人浑不畏舂鉏【此言鱼乐近人而忘其所可畏其意深矣○新序虎豹厌闲而近人故得鱼鼈厌深而之浅故得○尔雅鹭舂鉏○皮日休诗数防舂鉏烟雨微】
　　东臯
　　东臯揽结知新嵗西崦攀翻忆去年肘上栁生浑不管眼前花发即欣然【揽结见别注谢灵运诗洞庭空波澜桂枝徒攀翻○荘子至乐篇支离叔与滑介叔观于冥伯之丘昆仑之区黄帝之所休俄而栁生其左肘支离叔曰子恶之乎滑介叔曰生者假借也假之而生生者尘垢也死生为昼夜且吾与子观化而化及我又何恶焉○眼前花出四十二章经结尾一段○乐天诗花发眼中犹足怪栁生肘上亦须休】
　　一陂
　　一陂焰水蒋陵西含风却转与城齐周遭碧铜磨作港逼塞緑锦剪成畦【蒋陵即孙仲谋葬处后聨即退之青罗碧玉之体】
　　园蔬
　　园蔬小摘嫩还抽畦稻新舂滑欲流枕簟不移随处有饱餐甘寝更无求【陶诗摘我园中蔬○杜诗自锄稀菜甲小摘为情亲○退之聨句野蔬拾新柔○贾山传离宫三百钟鼓帷帐不移而具】
　　萧然
　　萧萧三月闭柴荆緑叶隂隂忽满城自是老来游兴少春风何处不堪行【宗楚客诗今朝上林树无处不堪攀○唐人诗春来何处不堪行○白诗惟有闲行犹得在心情未到不如人与公意虽异而皆佳】
　　杖藜
　　杖藜随水转东冈兴罢还来赴一牀尧桀是非犹【一作昨】入梦因知余习未全忘【萧望之传尧桀之分在于义利而巳○蔡寛夫诗话云荆公居钟山一日昼寝梦有古衣冠相过者貌伟甚曰我桀也与公论治道反覆百余语不相下公既觉犹汗流被体因笑语客曰吾习气尚若是乎乃作小诗识之即此诗也】
　　圗书
　　圗书老矣尚纷披神劓天黥以有知茅竹结蟠聊一愒却寻三界外愚痴【荘子大宗师篇许由谓意而子曰夫尧既巳黥汝以仁义而劓汝以是非矣汝将何以游夫遥荡恣睢转徙之涂乎意而子曰虽然吾愿游于其藩许由曰不然夫盲者无以与乎眉目顔色之好瞽者无以与乎青黄黼黻之观意而子曰夫无荘之失其美据梁之失其力黄帝之亡其智皆在罏锤之间耳庸讵知夫造物者之不息我黥而补我劓使我乘成以随先生耶○诗意言欲补其黥劓而返之初也】
　　老嫌
　　老嫌智巧累形躯欲就田翁学破除百嵗用痴能几许救吾黥劓可无余【薛能赠老僧诗曰观师莫羡人间有幸自元无免破除】
　　移栁
　　移栁当门何啻五穿松作径适成三临流遇兴还能赋自比渊明或未慙
　　谁将
　　谁将石黛染春潮复撚黄金作栁条西崦东沟从此好笋舆追我莫辞遥【黄金栁条见下篇○文公十五年公羊注笋者竹箯一名编舆】
　　雪干
　　雪干云净见遥岑南陌芳菲复可寻换得千颦为一笑春风吹栁万黄金【颦言眉谓栁梅方舒易颦而为笑○乐天一树春风千万枝嫩如金色软于丝】
　　南浦
　　南浦东冈二月时物华撩我有新诗含风鸭緑粼粼起弄日鹅黄袅袅垂【公每自哦鸭緑鹅黄之句云此几凌轹春物○冷斋夜话云用事琢句妙在言其用而不言其名此法惟荆公东坡山谷三老知之荆公鸭緑鹅黄之句此本言水栁之名】
　　竹里
　　竹里编茅倚石门【一作石根】竹茎踈处见前村闲眠尽日无人到自有春风为扫门【苏仙公传先生省母处有桂竹二枝无风自扫其地恒净○公词云茅屋数间窗窈窕尘不到时时自有春风扫○贺方回尝作一絶题于定林寺云破氷泉脉潄篱根壊衲犹疑挂树猿蜡屐旧痕寻不见东风先为我开门公见之大相称赏縁此知名此诗颇亦似之】
　　随意
　　随意柴荆手自开沿岗度堑复登防小桥风露扁舟月迷鸟羇雌竞徃来【竞真本作觉字○枚叔七发朝则鹂黄鳱鴡鸣焉暮则羇雌迷鸟宿焉○欧阳公梅词可惜溪桥月明风细长是在人归后余尝哦之以为佳今味公语浩然月露中惟宿鸟独觉其来去耳○杜诗无人觉来徃疎懒意何长俗本改作竞字便无意思】
　　秋云
　　秋云放雨静山林万壑崩湍共一音欲记荒寒无善画頼传悲壮有能琴【张正甫僧碑防一音吹万有黄诗贝宫荒寒弄明月】
　　春风
　　春风过栁緑如缲晴日烝红出小桃池暖水香鱼出处一环清浪涌亭臯【韩桃源图川原逺近烝红霞王建诗青帝少女染桃花露妆初出红犹湿○乐天开元东池诗池水暖温暾水清波潋滟○杜玉莲开蕊暖泉香周穆王时西戎献玉杯光照一室置杯中庭明日水满杯香而甘美出十洲记】
　　陂麦
　　陂麦连云惨淡黄緑隂门巷不多凉更无一片桃花在借问春归有厎忙
　　木末
　　木末北山烟冉冉草根南涧水泠泠缲成白雪桑重緑割尽黄云稻正青【木末犹木之颠也杜诗我仆犹木末】
　　进字説
　　正名百物自轩辕野老何知强讨论但可与人漫醤瓿岂能令鬼哭黄昏【礼记祭法黄帝正名百物○公有进字説表○扬雄传刘歆谓太吾恐后人用覆醤瓿也○淮南子昔仓颉作书而天雨粟鬼夜哭注鬼或作兎兎恐取其毫制笔言及之故哭】
　　成字説后
　　鼎湖龙去字书存开辟神机有圣孙湖海老臣无四目漫将糟粕汚修门【谓黄帝鼎成乗龙仙去所作书契与字之六谊故存仓颉四目与沮诵皆黄帝之史睹鸟迹遂制字公自言不敢望仓颉止得古人之糟粕也○圣孙言神考公意谓本朝黄帝之后耳然赵氏实祖颛帝而颛帝不出于黄帝更当考○楚词招魂曰魂兮归来入修门王逸注郢城门也○栁子厚诗重入修门自有期后人皆以京师门为修门矣】
　　窥园
　　杖防窥园日数巡攀花弄草兴常新董生只被公羊惑肯信捐书一语真【仲舒少治春秋三年不窥园其精如此本传槩言治春秋儒林胡母生传始言与仲舒同业公羊○唐刘史彤放萤怨且逍遥还酩酊仲舒漫不窥园井○蔡寛夫诗话云荆公尝言诗家病使事太多葢皆取其与题合者类之如此乃是编事虽工何益若能自出巳意借事以相发明变态错出则用事虽多亦何所妨故公诗如董生只被公羊惑肯信捐书一语真桔橰俯仰何妨事抱瓮区区老此身之类皆意与本处不类此真所谓使事也】
　　嘲白发
　　久应飘转作蓬飞眷惜冠巾未忍违种种春风吹不长星星明月照还稀【左思白发赋昔临玉顔今从飞蓬发肤至昵尚不克终○左昭公三年余发种种如此余奚能为○髙蟾诗人生莫遣头如雪虽得春风亦不消○南史陆展青青不解久星星行复出】
　　代白发荅
　　从衰得白自天机未怪长青与愿违防取春条随日长防须秋叶向人稀【飬生论从衰得白从白得老白傅诗嵗课年功头发知从霜成雪君防取】
　　外厨遗火二絶
　　灶鬼何为便赫然似嫌刀机苦无羶圗书得免同煨烬却赖厨人凊不眠【李白诗厨灶无青烟刀机生緑藓○庄子上无欲凊之人○战国防张仪引厨人○刘桢赋厨人进】
　　其二
　　青烟散入夜云流赤焰侵寻上瓦沟门巷便疑能炙手比隣何苦却焦头【唐崔传郑杨段薛炙手可热○焦头事见上注】
　　初夏即事
　　石梁茅屋有弯碕流水溅溅度两陂晴日暖风生麦气緑隂幽草胜花时【韩诗暖风抽宿麦清雨巻归旗○唐人诗散尽平生眼中客暖风晴日闭门居○赵师民诗麦天晨气润槐夏午隂清】
　　千蹊
　　千蹊百隧散林丘圗画风烟一色秋但有兴来随处好杨朱何苦涕横流【淮南子杨朱见岐路而哭之谓其可以南可以北伤其本同而末异也】
　　和陈辅秀才金陵即事
　　南郭先生比鷾鸸年年过我未愆期休论王谢当时事大抵乌衣祗旧时【庄子山木篇鸟莫知于鷾鸸目之所不宜处不给视虽落其实弃之而走注避祸速也○晋南渡王谢诸名族居秦淮之南乌衣巷王僧防拜中丞曰此自乌衣诸郎坐处我亦试为之今建康城南长干寺有小巷曰乌衣去朱雀桥不逺○刘禹锡诗朱雀桥边野草花乌衣巷口夕阳斜旧时王谢堂前燕飞入寻常百姓家而诗话多言王谢至乌衣国妄也】
　　和耿天骘以竹冠见赠四首
　　竹根殊胜竹皮冠欲着先须短发干要使山林人共见不持方帽御风寒【汉髙祖为亭长以竹皮为冠应劭注以竹始生皮作冠今鹊尾冠也○礼记玉藻发晞用象栉注晞干也○方帽今之暖帽】
　　其二
　　无物堪持比此冠竹皮柔脆谷皮干故人恋恋绨袍意岂为哀怜范叔寒【谷皮禇木皮也今人取以为冠上有斑防可爱○范雎传须贾曰今叔何事雎曰臣为人庸赁须贾意哀之留与坐饮食曰范叔一寒如此哉乃取其一绨袍以赐之又曰公之所以得无死者以绨袍恋恋有故人意故释公】
　　其三
　　玉润金明信好冠错刀剜出藓纹干不忘君惠常加首要使欢盟未可寒【张衡四愁诗云美人赠我金错刀注古者诸王佩刀以金错镂其环又王莽造错刀以金错其文○谢承后汉书云诏赐应奉金错把刀○项斯谢山友赠藓花冠诗尘污出山髪慙君青藓冠○王绩诗一间松叶屋数片藓花冠○石鼎聨句外苞干藓纹中有暗浪惊谷梁传弁冠虽敝必加于首】
　　其四
　　冠工新意斲檀栾雾巻云蒸色未干遗我山林真自称何须貂暖配金寒【应劭汉官仪曰侍中金蝉左貂金取刚百链不耗蝉髙居饮洁目在腋下貂内劲而外温○左闵公一年金寒玦离此言貂暖金寒亦大工矣○檀栾竹也】
　　和郭功甫
　　且欲相邀卧防山扁舟自可送君还留连城郭今如此知复何时伴我闲【梅宛陵以功甫为李白后身尝有采石月诗赠功甫云采石月下闻谪仙夜披锦袍坐钓船云云在昔熟识汾阳王纳官贳死义难忘今观郭裔奇俊郎眉目真似攻文章死生徃复犹康荘树穴探环知姓羊○此讥功甫久留城市不从防山之约且言苟能过我岂不办一舟送君归乎】
　　次韵叶致逺置洲田以诗言志四首
　　吟叹君诗久掉头知君兴不负沧洲土山欲为羊昙赌且可专心学奕秋【谢安传秦师次淮淝遂命驾出山墅亲朋毕集方与围棊赌别墅安常棋劣于是日惧便为敌手而又不胜安遂顾谓其甥羊昙曰以墅乞汝○土山见游土山示蔡天啓注】
　　其二
　　若将有限计无涯自困真同算海沙随顺世縁聊戏剧莫言河渚是吾家【传灯録鉴宗语洪諲佛祖正法直截亡诠汝算海沙于理何益○传灯録唐张拙秀才悟道颂光明寂照偏河沙凡圣含灵共一家一念不生全体现六根才动被云遮破除烦恼重増妄趣向真如反是邪随顺世縁无挂碍湼槃生死等空花】
　　其三
　　庵成有兴亦寻春风暖荒莱步始匀若遇好花须一笑岂妨迦叶杜多身【头陀行有十二件头陀亦名杜多皆梵语也华云抖擞○世尊举花迦叶微笑谓眼花今云好花亦借用耳】
　　其四
　　明时君尚富春秋岂比衰翁逺自投智略未应施畎亩上前他日望吾丘【髙五王传皇帝春秋富师古曰言年幼也比之于财方未匮竭故谓之富又曹参传悼惠王富于春秋后汉乐恢传陛下富于春秋注春秋谓年也言年少春秋尚多故称富○吾丘寿王传子在上前之时智略辐奏注言其无方而至若车轮之归于毂】
　　次韵朱昌叔
　　寄公无国寄钟山垣屋青松晻霭间长以声音为佛事野风萧飒水潺湲【本朝郡国之封止为名耳未尝实君其土也公在钟山故云寄○礼记郊特牲诸侯不臣寓公注寄公也又防大记君之防未小敛为寄公国宾出○文中子关朗篇垣屋什物必坚朴曰无苟费也○维摩经有以声音为佛事】
　　次张唐公韵【公与唐公在仁宗时皆知制诰】
　　忆昨同追八马蹄约公投老此山栖公乗白凤今何处我适新年值白鸡【王子年拾遗记曰周穆王即位巡行天下御八龙之骏名曰絶地翻羽犇霄越影逾辉超光腾雾挟翼○李义山九成宫诗风逐周王八马蹄又穆王庙诗八马空追落日行○后汉崔骃达防云或盥耳而山栖又唐王绩传夫凤不憎山栖龙不羞泥蟠君子不苟洁以罹患不避秽而飬精也○唐诗不知今夜游何处从者皆骑白凤凰此谓从仁宗也】
　　次俞秀老韵
　　解我葱珩脱孟劳暮年甘与子同袍新诗比旧増奇峭若许追攀莫太髙【青玉为葱谷梁传曰孟劳鲁之寳刀】
　　酬宋廷评请序经解
　　未曽相识每相怜香火灵山或【一作亦】有缘训释虽工君尚少不应急务世人传【廷评名保国即莒公之侄景文公之第十一子公集有荅宋保国书书中论经解疑即廷评也今録于此某啓使人三至示以经解副之佳句勤勤如此岂敢卤莽以虚来防所示极好尚有少疑相营从者久淹于符离兾异时肯顾我可尽所懐未尔为时自爱不宣○每一作巳急一作忽○北史陆法和曰但从空王佛所与主上有香火因縁○自注陆法和云与梁元帝于空王寺佛前有香火因縁下聨言著书当务精研以求进益未宜轻出所谓传不习乎者急于传也】
　　送耿天隲至渡口
　　雪云江上语依依不比寻常恨有违四十余年心莫逆故人如我与君稀【荘子相视而笑莫逆于心○东坡词算诗人相得如我与君稀】
　　送道原还仪真作诗要之【沈季长也】
　　嵗暮青条巳见梅余花次第想争开淮南无此山林胜作意春风更一来
　　送方劭秘校
　　南浦柔条拂面垂攀翻聊寄我西悲武昌官柳年年好他日春风忆此时【攀翻见东臯注○陶侃传都尉夏施盗官柳植之于巳门侃后见问之曰此武昌西门前官柳何因盗来此种施惶怖谢罪】
　　荅韩持国芙蓉堂二首【按建康志在旧府治今行宫犹有旧基】
　　投老归来一幅巾尚私荣禄【一作君恩犹许】备藩臣芙蓉堂下疏秋水且与鱼作主人【赵王彭祖传中山王不佐天子抚循百姓何以称为藩臣】
　　其二
　　乞得胶胶扰扰身五湖烟水替风尘祗将鳬鴈同为侣不与鱼作主人【古诗月没敎星替○白诗岂有文章替左司○李羣玉诗云十年侣鱼鼈垂头在沅湘】
　　长干释普济坐化【一本作哭慈照大师】
　　投老唯公最故人相寻长恨隔城闉百年俯仰随薪尽画手空传净戒身【公时巳僦宅城中居】













　　王荆公诗注巻四十一
　　钦定四库全书
　　王荆公诗注卷四十二
　　宋　李壁　撰
　　律诗
　　送黄吉父入京题清凉寺壁
　　薫风洲渚荠花繁防上征鞍立寺门投老难堪与公别倚岗【一作江】从此望回【一作还】辕【李白诗东风春草緑江上候归轩】
　　送和父至龙安微雨因寄吴氏女子
　　荒烟凉雨助人悲泪染衣襟不自知除却东风沙际緑一如防汝过江时【刘孝标书然不知涕之无从也○杜诗春从沙际归】
　　与道原步至景徳寺
　　前时偶见花如梦红紫纷披竞浅深今日重来如梦觉静无余馥可追寻【公自注云元丰七年三月十九日○传灯録陆亘大夫见南泉南泉云老僧见一株花如梦相似陆当下有省】
　　过法云寺【按建康志寺在城外东北十里本齐集善寺齐世祖为豫章文献王造也】
　　路过潮沟八九盘【按建康实録潮沟吴大帝所开以引江潮其旧迹在天寳寺后】招提雪脊隠云端金钿一一花总老翠被重重山更寒【髙齐筑三防少帝登脊疾走殊无畏怖○招提雪脊谓寺之屋棱也必加垩故云雪脊公又有招提素脊隠西阿句○乐天诗亭脊大髙君莫坼东家留取当西山○金钿翠被见招约之职方注】
　　光宅寺【光宅寺梁武帝宅也其北齐安寺隔淮齐武帝宅也宋兴又在其北齐安今为妙静寺在城东门外前临官路后徙置髙垅面秦淮南唐升元中建】
　　齐安孤起宋兴前光宅相仍一水边【选诗何惭宿昔意猜恨坐相仍】蜂分蚁争今不见故窠遗垤尚依然【抱朴子云蚁有兼弱之智蜂有攻寡之讣又五行记云后魏显宗时兖州有黒蚁与赤蚁交鬬长六十步广四寸赤蚁断头而死东魏孝静时邺下有黄蚁与黒蚁鬬○白傅诗蜂窠与蚁蛭随分有君臣】
　　题勇老退居院【公自注今铁索按建康志铁索寺名今名瑞相在城南门外本晋时尼寺至宋建业十一年有尼铁索罗等三人至因以为号及宋朝开寳中有僧重兴瑞相禅师塔又改今额】
　　道人投老寄山林偶坐翛然洗我心梦境此身能且在明年寒食更相寻【易圣人以此洗心○卢携诗老夫如且在不用叹屯奇○白乐天诗好去今年江上春明年未死还相见】
　　与寳觉宿龙华院三絶
　　老于尘迹倦追攀但见幽人数徃还忆我小诗成怅望金山祗隔数重山【公自注云某旧有诗京口州一水间钟山只隔数重山春风自緑江南岸明月何曽照我还○按建康志溧阳县南五十里亦有金山不知诗指此山或浮玉之金山也然后两篇又言京口只是浮玉之金山】
　　其二
　　世间投老断攀縁忽忆东游巳十年但有当时京口月与公随我故依然【维摩经云何断攀縁以无所得若无所得即无攀縁○按镇江志孙权自吴徙丹徒谓之京城亦曰京口晋桓温以京口兵劲不欲郗愔居北府故有京口酒可饮兵可用之言即指此也今尚有京口镇去城最近与洲相对土人但呼为江口镇云○刘梦得诗淮水东边旧时月夜深还过女墙来又李白诗月行长与人相随】
　　其三
　　与公京口水云间问月何时照我还邂逅我还还问月何时照我宿金山
　　清凉寺白云庵
　　庵云作顶峭无邻水月为衿静称身木落岗峦因自献水归洲渚得横陈【杜月峡瞿塘云作顶○杜牧诗水如环佩月如襟○自献见尚书○周礼掌客注有横陈字又骚词横自陈兮君之前今人但取首楞严经于横陈时味如嚼蜡非也】
　　自定林过西庵
　　午鸡声不到禅林栢子烟中静拥衾忽忆西岩道人语杖藜乗兴得幽寻
　　归庵
　　稻畦藏水緑秧齐松鬛初干尚有泥纵蹇寻冈归独卧东庵残梦午时鸡【酉阳杂俎松言五粒者粒当言鬛自有一种名鬛皮无鳞甲而结实多】
　　雪中游北山呈广州使君和叔同年
　　南枝嵗晚亦花开有底堪随驿使来防取钟山如许雪何须持寄岭头梅【和叔时赴广帅用岭头事尤切】
　　谢公墩二首【建寜志墩在半山报寜寺之后基尚存】
　　我名公字偶相同我屋公墩在眼中公去我来墩属我不应墩姓尚随公【诗话曰或云荆公性好与人争在庙堂则与诸公争新法归山林则与谢公争墩此亦善谑也】
　　其二
　　谢公陈迹自难追山月淮云祗徃时一去可怜终不返暮年垂泪对桓伊【事见桓伊传巳见古诗谢公墩注○一去不返似言出镇新城以避道子继遂卒也】
　　东陂二首
　　东陂风雨卧黄云防水翻沟隔垅分舂玉取新知不晚腰鎌今日巳纷纷【言水多泄之入他垅也○舂谓捣剥去秕糠言将炊新米也】
　　其二
　　荷叶初开笋渐抽东陂南荡正堪游无端陇上翛翛麦横起寒风占作秋【礼记孟夏麦秋至又见蔡邕月令章句云百谷各以其初生为春熟为秋故麦以孟夏为秋○宋景文诗情知邉地霜风恶不肯将花剰占秋】
　　山陂
　　山陂院落今挼种城郭楼防巳放灯白发逢春惟有睡睡间啼鸟亦生憎【刘晏传时大兵之后京师斗米千钱禁膳不兼味甸农挼种以输○江西方言挼种谓以足挼之又云凡打禾取谷以两木相穿击之至取谷为种则不然以足挼之至今谓之挼种以两木击之则谷多绽破种不生也○此诗似谓居闲时不免世俗之嫌嫉】
　　欲往钟山以雨止
　　北山朝气澹髙秋欲徃愁霖独少留散防縁岗初见日兴随云尽复中休【诗意言欲徃北山值雨作中止但诗巳及散策縁冈又云初见日当是行及半途而复返耳】
　　耿天隲惠梨次韵奉酬三首
　　故人家果独难忘秋实初成便得尝直使紫花形味胜岂能终日望咸阳【孔融谓杨脩杨梅此是君家果家果岂谓耿棃耶○蜀都赋紫梨津润唐人李遵进梨表紫花开处擅美春林緑蔕悬时回光秋浦○本草紫花梨疗心热唐武帝有此疾百医不效青城山邢道人以此梨绞汁而进帝疾遂愈后复求之苦无此种○西京杂记曰上林有紫梨芳梨青梨大谷金柯缥蒂紫条榦海青玉等梨】
　　其二
　　淮圃新隂百亩凉分甘每得助秋尝张公大谷虽云美谁肯苞苴出晋阳【郊特牲春褅秋尝○潘岳闲居赋张公大谷之梨注洛阳有张公居大谷有夏梨海内惟此一树据寰宇志并州旧为晋阳有大谷县故公诗引晋阳选注乃谓在洛阳误矣】
　　其三
　　甘滋南北共传夸栽接还知老圃家谁谓交梨非外奨因君浇灌巳萌芽【陈了翁有接花诗色红可使紫叶单可使重用智固巧矣天时可易欤我欲春采兰我欲冬赏桃汝不能栽接汝巧亦徒劳○五代时有内园栽接使故老云李卫公有平泉花木记百余种尔今洛阳良工巧匠批红判白接以他木与造化争妙故嵗嵗益奇且广桃李梅杏莲菊各数千种牡丹芍药至数百种而又逺方异卉如紫兰茉莉琼花山茶之俦号为难植独植之洛阳辄与其土产无异故洛园圃花木有至千种者○谢灵运拟邺中集诗沮漳自可美客心非外奨李善注曰奨劝也李周翰曰言中心思归非外所能留○王平甫诗乗闲眄物情自得忘外奨○真诰第一巻王夫人语许长史玉醴金浆交梨火枣此则腾飞之药不比于金丹也仁侯体未真正秽念盈懐恐此物辈不肯来也苟真诚未一道亦无私也又言火枣交梨之树巳生君心但心中独有荆棘相杂是以二树不见不审可剪荆棘出此树单生其实几好也又云玉醴金浆交生神梨方丈火枣光灵芝我当与山中许道士不以与人间许长史也】
　　北山有懐
　　香火因縁寄北山主恩投老更人间伤心踯躅冈头路明日春风自徃还【香火谓领真祠○此诗必有谓莫知当时事或賔客去叹独游之落寞也不然则踯躅岗指临川葢上云寄北山晚念松楸缺于省扫独有春风自来去耳】
　　定林院
　　穷谷经春不识花新松老柏自欹斜慇懃更上山头望白下城中有几家【苏峻我寜山头望廷尉】
　　封舒国公三絶
　　陈迹难寻天柱源疏封投老误明恩国人欲识公归处杨柳萧萧白下门【杨山説王介甫先封舒后封荆诗云戎狄是膺荆舒是惩识者谓宰相不学之过○汉武纪登灊天柱山灊县名属庐江即今舒州也○介甫尝通判舒州故云陈迹舒州懐寜县西北二十里潜山其山有三峯一天柱山一潜山一皖山○公熙寜十年以南郊恩封舒国公集有谢表云唯兹邦土之名乃昔宦游之壤久陶圣化非复鲁僖之所惩积习仁风乃尝朱邑之见爱元丰三年九月又自舒改荆】
　　其二
　　桐乡山逺复川长紫翠连城碧满隍今日桐乡谁爱我当时我自爱桐乡【桐乡属桐城县○公又自有二十字此只添今日当时四字言吾无徳与桐乡之人人岂知爱我我自爱之耳何其蔼然君子之言也○选诗潘安仁诗云齐都无遗声桐乡有余謡】
　　其三
　　开国桐乡巳白头国人谁复记前游故情但有吴塘水转入东江向我流【寰宇志舒州有吴塘陂在县西二十里皖水所注曹公遣朱光守庐江屯皖大开农田吕防曰皖地肥美若一收熟彼众必増如是数嵗操态见矣冝早除之于是权亲征皖破之此吴塘即朱光所开也】
　　北陂杏花
　　一陂春水绕花身身影妖娆各占春纵被春风吹作雪絶胜南陌碾成尘【古诗悲妾似花身○韩渥诗岸上花根总倒垂水中花影几千枝千枝一影寒山里野水野花清露时】
　　五更
　　青灯隔幔映悠悠小雨含烟凝不流祗聴蛩声巳无梦五更桐叶强知秋【雨为烟阁故不流此言细雨耳○唐人诗窗中海月早知秋○又南史髙那肱汉儿无事强知星宿】
　　与薛肇明奕棊赌梅诗输一首【肇明薛昻也杭州人没于绍兴四年臣僚尝言其以腐儒之学党附蔡京致位近弼当政和宣和间朝廷大事一无建明专务謟谀同恶相济观此诗则昻早从荆公后为京所引有自来矣】
　　华发寻春喜见梅一株临路雪培堆凤城南陌他年忆杳杳难随驿使来【杜诗复愁不满凤凰城欧公诗凤城緑树知多少○吴曽漫録荆公在钟山下棋时薛门下与焉赌梅花诗一首薛败而不善诗荆公为代作今集中所谓薛秀才者是也薛既宦达出知金陵或者嘲以诗曰好笑当年薛乞儿荆公坐上赌梅诗而今又向江东去奉劝先生莫下棋薛书名似丐字故人有乞儿之论向来多谓此诗韩子苍作非也○昻赋蔡京君臣庆防诗逢时可谓真千载拜赐应须更万回时谓之薛万回据此则昻不能诗可知矣荆公代作梅诗亦所以诲之也】
　　又代薛秀才一首
　　野水荒山寂寞滨攀条弄色最关春故将明艳凌霜雪未怕青腰玉女嗔【司马相如传排阊阖而入帝宫兮载玉女而与之归注玉女青腰乗弋等也○章子厚嘉祐中令商洛日赋梅诗极佳因附此诗云纺车山下雪成堆黄涧溪邉始见梅山吏不知春色早却言花是去年开】
　　沟上梅花
　　亭防背暖临沟处脉脉含芳映雪时莫恨夜来无伴侣月明还见影参差【背当作偝夏侯婴传汉王急马罢虏在后常蹳两儿弃之婴常取载行面雍树驰师古注云面偝也此言梅临水则稍侧向与暖相背项王传马童面之注面背也○言影为伴也○韩诗我来无伴侣把酒对南山】
　　红梅
　　江南嵗尽多风雪也有红梅漏泄春顔色凌寒终惨淡不应揺落始愁人【杜诗漏泄春光有栁条○言方冬凝凛红梅虽挟春意终觉惨淡不必时当揺落而后愁】
　　耿天隲许浪山千叶梅见寄
　　闻有名花即漫栽慇懃准拟故人来故人嵗嵗相逢晚知复同防几度开【白诗准拟人防似旧时】
　　与天隲宿清凉寺
　　故人不惜马虺隤许我年年一度来野馆萧条无准拟与君对植浪山梅【对一作封○按建康志寺在石头城去城一里伪吴顺义中建号兴教寺南唐升元初改为石城清凉寺至宋朝太平兴国五年改今额○巻耳陟彼崔嵬我马虺隤注病也○浪山梅见公他诗序浪山地名也出梅花】
　　池上防金沙花数枝过酴醿架盛开二首
　　午隂寛占一方苔映水前年坐防栽红蘂似嫌尘染污青条飞上别枝开【刘禹锡诗一方明月可中庭○赵安民诗槐夏午隂清○李义山诗莫许韩凭为蛱蝶等闲飞上别枝花】
　　其二
　　酴醿一架最先来夹水金沙次第栽浓緑扶疎云对起醉红撩乱雪争开【红亦可言雪谓花可以比雪之轻盈非专指其色也道家亦有绛雪○韩退之城南聨句诗醉结红满杏○柳诗欹红醉浓露】
　　北山
　　北山输緑涨横陂直堑回塘滟滟时细数落花因坐久缓寻芳草得归迟【乐府昆仑子坐久落花多○离骚经惜吾不及古人兮吾谁与玩此芳草○古诗为惜緑罗裙步步怜芳草○三山老人语録云欧公静爱竹时来野寺独寻春偶过溪桥与荆公细数落花诗聨皆状闲适而王为工○尧夫诗因随芳草行来逺为爱清波归去迟】
　　咏菊二絶
　　补落迦山传得种阎浮檀水染成花光明一室真金色复似毗耶长者家【补陁落迦山观音化现处释迦氏谱云阎浮树也有二説或云此州南邉有又云无热池邉此云上胜縁树沂水水下有金因为名提檀此云州也亦因树为名或因果立称金中上也○华严经譬如日出于阎浮提光照一切须弥山然后普照一切大地○毗耶长者维摩诘也○湼槃经云譬如日出阎浮提光明破暗悉无余】
　　其二
　　院落秋深菊数丛緑花错莫两三蜂蜜房嵗晚能多少酒盏重阳自不供【唐诗余花留暮蝶幽草恋残阳亦公意也○蜀都赋蜜房郁毓被其阜】
　　杨栁
　　杨栁杏花何处好石梁茅屋雨初干緑垂静路要深驻红冩清陂得细防【李义山栁下暗记诗更将黄映白拟作杏花媒亦谓杨栁杏花尔又杜牧诗深感杏花相映红○郑谷诗杏花杨栁年年好不忍回防旧冩真緑垂説栁红冩説杏】
　　北山道人栽松
　　阳坡风暖雪初融绕谷遥防积翠重磊砢拂天吾所爱他生来此聴楼钟【杜诗阳坡可种○磊砢见送李宣叔倅漳州注○李义山诗若信贝多真实语三生同聴一声钟此诗题僧壁】
　　山樱
　　山樱抱石映松枝比并余花发最迟頼有春风嫌寂寞吹香渡水报人知【张乔诗松寒防井枝○沈休文诗野棠开未落山樱发欲然】
　　偿薛肇明秀才桤木
　　濯锦江邉木有桤小园封植喜华滋地偏或免桓魋伐嵗晚聊同庾信移【杜诗饱闻桤木三年大与致溪南十亩隂○荘子山木篇吾再逐于鲁削迹于卫伐树于宋○史记孔子去曹过宋与弟子习礼大树下宋司马桓魋欲杀孔子拔其树孔子去○交广人物志云苏颋年五嵗裴谈过其父试诵庾信枯树赋颋避谈字易其韵曰昔年移栁依依汉隂今防揺落凄惨江浔树犹如此人何以任本文云昔年种栁依依汉南今防揺落凄惨江潭树犹如此人何以堪疑庾信移用此事庾信移或指信自江南过北方也○唐诗伤心庾开府老作北朝臣】
　　马死
　　恩寛一老寄松筠晏卧东窗度几春天廏赐驹龙化去谩容小蹇载闲身【公熙寜七年六月罢相知江寜时五十六嵗至六十五嵗犹食观使禄居钟山六十六嵗始薨则闲居之日几十年○公尝有谢鞍马表云引内廏之名驹传之错防此言向所赐巳亡矣○栁集明皇得灵昌部异马居帝闲几二十年帝西幸马至咸阳西入渭水化为龙泳去不知所终○小蹇驴也○冷斋夜话云公食宫使居蒋山时时徃来白下门西庵小堂法云止以一黥挟蹇驴门人乗间讽笋舆宜老者公曰古之王公至不道未尝以人代畜又张浮休南迁録癸丑徃蒋山王荆公食罢约同上蒋山坚欲居后即鞭马先之可里余回见荆公跨蹇驴不施繖扇行赤日中遂策马疾驰趣寺荆公后别而之他至暮竟不至不知所之又东坡和诗有骑驴渺渺入荒陂但见先生未病时之句而建康续志亦云公晚年定字説出入百家语髙而意深尝自谓平生精力尽于此书好事者从之请问口讲手画终席几至千余字金华俞紫琳清老尝冠秃巾扫塔服抱字説逐公之驴徃来法云定林过八功徳水逍遥洊亭之上龙眠李伯时曰此胜事不可以无传也遂画以为圗观此则小蹇载闲身殆非空言矣】
　　出郊
　　川原一片緑交加深树冥冥不见花风日有情无处着初回光景到桑麻【杜诗种竹交加翠】
　　懐府园
　　槐隂过雨尽新秋盆厎防云映水流忽忆小金山下路緑苹稀处防游鯈【言云影行于水中可玩○秋兴赋玩游鯈之淑淑○小金山在江寜之府园苏魏公颂有金陵府舍重建金山亭诗见本集中】
　　江寜夹口二首
　　钟山咫尺被云埋何况南楼与北斋昨夜月明江上梦逆随潮水到秦淮【南楼北斋未详何在北斋岂即髙斋乎○秦淮附城与江通故言逆随潮水】
　　其二
　　日西江口落征帆却望城楼泪满衫从此梦归无别路破头山北北山南【传灯録道信大师姓司马氏世居河内后徙于蕲州之广济县隋大业十三年领徒众抵吉州唐武徳甲申返蕲春住破头山学侣云集一日告众曰吾武徳中游庐山登絶顶望破头山见紫云如葢下有白气横分六道地理书不载蕲春有破头山以此知遗落者多矣】
　　蒋山手种松
　　青青石上嵗寒枝一寸岩前手自移闻道近来髙数尺此身蒲栁故应衰【乐天小松未盈尺心爱手自移○杜诗欲存老葢千年意为觅云根数寸栽○晋书顾悦之蒲栁之姿望秋先零】
　　中年
　　中年许国邯郸梦晚嵗还家圹埌游南望青山知不逺五湖春草入扁舟【邯郸梦见游土山及示寳觉注○圹埌见次韵朱昌叔注○杜诗不意青草湖扁舟入吾手入一作落】
　　寄四侄旊二首
　　数篇持徃助欢咍想见封题手自开春草巳生无好句阿连空复梦中来【旊平父子行第四东坡哭平父诗有云气吞余子无全目诗到诸郎尚絶伦旊早能文故公念之如此○宋书谢灵运尝在永嘉西堂思诗竟日不就忽梦见惠连即得池塘生春草常曰此语有神助非吾语也阿连即惠连灵运族弟】
　　其二
　　一日东岗望百回【一作上几回】迢迢云水隔苏防遥知别后多新句黄犬归时总寄来【多新句一作诗无数○白诗泪眼凌寒冻不流每经髙处即回头遥知别后西楼上应凭栏干独自愁○述异记陆机少好猎在吴豪客献快犬名曰黄耳能解人语机羁旅京师尝作家书盛以竹筒系之犬颈犬出驿路走向吴仍取回书驰还计人行程五旬犬徃还才半月】
　　寄吴氏女子【吴充子安持之妻】
　　梦想平生在一丘暮年方得此优游江湖相望真鱼乐怪汝长謡特地愁【荘子鱼相忘于江湖】
　　寄蔡天啓
　　杖藜縁堑复穿桥谁与髙秋共寂寥伫立东岗一搔首冷云衰草暮迢迢【刘宾客诗人道逢秋转寂寥我言秋日胜春朝晴空一鹗排云上便引诗情到碧霄两诗相似亦相角也余友杨方子直尝哦公此诗以为奇】
　　絶句呈陈和叔二首【陈绎也时为江寜守】
　　数椽牢落长莓苔一径墙隂斸雪开王吉囊衣新徙舍杖藜从此为公【一作君】来【牢落长一作生草覆○王吉好车马衣服其自奉极鲜明而亡金银锦绣之物及迁徙去处所载不过囊衣不畜余财】
　　其二
　　数椽庳屋生茨草三亩荒园种晚蔬永日终无一樽酒【樽一作杯】可能留得故人车【公时巳为宰相其清约如此○诗墙有茨注茨蒺藜也】
　　招叶致逺
　　白下长干一水间竹云新笋巳斑斑明朝若有扁舟兴日落潮生尚可还【建康实録云江东谓两山之间曰干州南五里有山冈其间民庻杂居有大长干小长干○皇甫冉落日临川问音信寒潮惟带夕阳还】
　　招杨徳逢
　　山林投老倦纷纷独卧防云却忆君云尚无心能出岫不应君更懒于云【云无心而出岫畧増换陶渊明语尤佳】
　　和叔招不徃【按荆公旧宅在今报寜寺前临沟港故有门前秋水之句】
　　门前秋水可扬舲有意西寻白下亭只欲徃来相邂逅却嫌招唤苦丁寜【诗邂逅相遇○公意欲省烦耳足见其清旷】
　　和叔雪中见遇
　　捐书去寄老山林无复追縁徃事心忽值故人乗雪兴玉堂前话得重寻【真迹与南枝嵗晚亦花开同一处赠和叔当合于此○欧公语追思玉堂如在天上○唐诗各当恩寄重去寄者去所寄之官○和叔亦尝同在翰苑】
　　陈俞二君忽然不见
　　忽去飘然游冶盘共疑枝策在梁【一作云】端禅心暂起何妨寂道骨虽清不畏寒【冶盘犹狭邪之类太白诗君马黄我马白马色虽不同人心本无隔共作游冶盘双行洛阳陌○枝策见上注○暂起必谓冶盘也】
　　与耿天隲防话
　　邯郸四十余年梦相对黄粱欲熟时万事尽如空鸟迹怪君强记尚能追【华严十地法门如来大仙道微妙难可知如空中鸟迹难説难可示如是十地义心意不能了○乐天观幻诗更无寻觅处鸟迹印空中○栁诗心境本同如鸟飞无遗迹】王荆公诗注卷四十二
　　钦定四库全书
　　王荆公诗注巻四十三
　　宋　李壁　撰
　　律诗
　　与道原游西庄过寳乗
　　周颙宅作阿兰若【阿兰若佛书或作阿练若释云寂静无事之处兰若字乐天诗作尔者切押按上官仪酬薛舍人万年宫晚景寓直懐友诗中四句云东望安仁省西连子云阁长啸求烟霞髙步寻兰若此又作日灼切押】娄约身归堵波【梵语堵波此云灵庙○髙僧传慧约姓娄二十达妙理周颙素所钦服乃于钟山旧馆造草堂寺以居之今寺左乃娄约置防讲经之地后即颙旧居也唐防昌中寺废至宋朝复治平改赐寳乗额○按梁武尝与傅大士娄约法师昭明太子等论三谛法门真谛以明非有俗谛以明非无圣谛则真俗不二矣据此娄约犹及武帝时】蕙帐铜瓶皆梦事【蕙帐谓颙铜瓶指约○楞严经却来观世间犹如梦中事】翛然陈迹翳松萝【一作今日隠侯孙亦老偶寻陈迹到烟萝】
　　庚申游齐安院
　　水南水北重重柳山后山前处处梅未即此身随物化【荘子此之谓物化】年年长趂此时来
　　庚申正月游齐安院有诗云水南水北重重栁壬戌正月再游【按建康志净妙寺即齐安寺在城东门外前临官路今徙置髙陇面秦淮南唐升元中建政和中改今额】
　　招提诗壁漫黄埃【经音义云西方云招提梵云招鬬提奢此云四方即四方僧居止处】忽忽笼纱雨过梅【周处风土记夏至前雨名黄梅雨霑衣服皆败埤雅云今江湘二浙四五月间梅欲黄落则水润土溽柱础皆汚蒸鬰成雨其霏如雾谓之梅雨自江以南三月雨谓之迎梅五月雨谓之送梅○乐天故衫诗残色过梅防向尽○坡诗三三巳过黄梅雨○王播诗三十年来尘扑面如今始得碧纱笼】老值白鸡能不死复随春色破寒来【白鸡用谢安石事李文饶懐嵩记洎太和巳丑复接旧老同升台阶或才叹止舆巳叶白鸡之梦或未闻税驾遽有黄犬之悲向之荣华可以凄怆李白诗白鸡梦后五百嵗洒酒浇君同所懽】
　　壬戌正月晦与仲元自淮上复至齐安
　　风暖柴荆处处开雪干沙净水洄洄意行却得前年路防尽梅花防竹来【唐李羣玉诗緑隂十里滩声里闲即王家防竹来】
　　同陈和叔游齐安院【壬戌五月○和叔裕陵时再入翰林为学士时守江寜当元丰五年六年七年也】
　　缫成白雪桑重緑割尽黄云稻正青他日玉堂挥翰手芳时同此赋林坰
　　成字説后与曲江谭掞丹阳蔡肇同游齐安院
　　据梧枝策事如毛【庄子齐物篇昭文之鼓琴也师旷之枝策也惠子之据梧也三子之知几乎注三子知尽虑穷形劳神倦○世説范荣期见郤超俗情不淡戏之曰夷齐巢许一诣垂名必劳神苦形枝策据梧耶○刘义诗日出扶桑一丈髙人间万事细如毛】久苦诸君共此劳【唐李密兵败谓王伯当曰兵败矣久苦诸君我今自刎以谢众】遥望南山堪散释故寻西路一登髙【刘公干诗沈迷簿领书回回自昏乱释此出西城登髙且游观○又李白诗送将三五少年辈登髙送逺形神开】
　　元丰二年僧修定林路成【一作政公改路】
　　独龙新路得平冈始免游人屐齿妨【言道路平治不妨屐齿也】更有主林身半见与公随转作隂凉【金光明经第四巻流水长者子见枯池鱼生天悲心时有树神示现半身作如是言此鱼可愍汝可与水长者索水不可得顾见大树寻取枝叶还到池上与作隂凉主林神按华严经妙严品复有不可思议数主林神所谓布叶如云主林神擢干舒光主林神生牙曜主林神吉祥净叶主林神垂布焰藏主林神清净光明主林神可意雷音主林神光音普遍主林神妙光迥曜主林神华果光味主林神如是等而为上首不思议数皆有无量可爱光明】
　　书定林院窗
　　竹鸡呼我出华胥起灭篝灯拥撩炉试问道人何所梦但言浑忘不言无【公自注云与安大师同宿既晓问昨夜有何梦师云有数梦皆忘记○言梦觉也列子黄帝梦游华胥之国○有近臣问本净此身何从而来百年之后复归何处师云如人梦时从何而来梦觉时从何而去曰梦时不可言无既觉不可言有虽有有无来徃无所师曰贫道此道亦如其梦又有偈曰视生如在梦梦里实是闲忽觉万事休还同睡时悟智者防悟梦迷人信梦閙防梦如两般一悟无别悟富贵与贫贱更亦无别路】
　　同熊伯通自定林过悟真二首【建康续志云悟真庵在蒋山八功徳水之南有梅摰悟真院记】
　　与客东来欲试茶倦投松石坐欹斜【南史萧思话传相赏有松石间意】暗香一阵连风起知有蔷薇涧底花【白诗知有涧底花贳得村中酒】
　　其二
　　城郭纷纷老倦寻幅巾来寄北山岑长遭客子留连我未快穿云涉水心【穰侯语谒卿得无与客子俱来乎魏文诗客子常畏人】
　　悟真院【续建康志云洪觉范有诗云水边脩竹才堪数林外苍崖巳半頽】
　　野水纵横潄屋除午窗残梦鸟相呼【白诗山歌猿独叫野哭鸟相呼杜诗水宿鸟相呼】春风日日吹香草山北山南路欲无【王维诗不向春山去日令春草深○孟郊诗春风朝夕起吹緑日日深○唐薛存诚诗积草渐无迳残花犹洒衣】
　　真赞
　　我与丹青两幻身世间流转防成尘但知此物非他物莫问今人犹昔人【圎觉经幻身灭故幻心亦灭○维摩经是身无作风力所转○传灯録此物非他物○梵志出家白首而归隣人见之惊曰昔人尚存耶志曰吾犹昔人非昔人也隣人皆愕然○荘子吾犹昔人非昔人○栁子厚诗坐来念念非昔人万遍莲花为谁用○筠州洞山良价禅师问云岩和尚百年后忽有人问还邈得师真如何抵对云岩曰但向伊道即遮个是师良久云岩曰承当遮个事大须审细师犹涉疑后因过水覩影大悟前防因有一偈曰切忌从他觅迢迢与我疎我今独自徃处处得逢渠渠今正是我我今不是渠应须恁麽防方得契如如他日因供飬云岩真有僧问曰先师道只遮是莫便是否师曰是僧曰意防如何师曰当时几错防先师语曰未审先师还知有也无师曰若不知有争解恁麽道若知有争肯恁麽道此即我与丹青两幻身之意】
　　定林院昭文斋
　　定林斋后鸣禽散只有提壶绕屋檐苦劝道人沽美酒不应无意引陶潜【用逺公沽酒与渊明事○储光羲诗防笼荆棘一鸟飞屡唱提壶沽酒吃古人不逢酒不足遗恨精灵传此曲○欧公诗独有花上提壶芦劝我沽酒花前倾】
　　经局感言
　　自古能全巳不才【不才之木终其天年妙处在巳字】岂论骐骥与驽骀放归就食情虽适络首犹存亦可哀【刘原甫撰六经小传谓毛诗尚书公羊周礼仪礼礼记论语也元祐史官谓庆厯前学者尚文词多守章句注疏之学至敞始异诸儒之説后王安石修经义葢本仿敞如伊尹相汤伐桀升自陑之説之类经义多勦取之史官之言良不诬也此据杨时山説今附此○熙寜七年四月公罢相知江寜依旧提举修撰经义明年再相经义成拜左仆射九年十月以与吕惠卿交恶力乞罢政判江寜又力辞请宫观乃以使相领集禧此诗言放归自食葢宫观时作也时尚带经局故云络首犹存○庄子络马首】
　　钟山晚步
　　小雨轻风落楝花【东臯杂録云江南自初春至初夏有二十四畨风信梅花风最先楝花风最后○唐诗云楝花开后风光老梅子黄时雨意浓○晏元献诗二十四畨花信风是也】细红如雪防平沙槿篱竹屋江村路【沈休文诗槿篱疎复密荆扉新且故】时见宜城卖酒家【襄州宜城县出美酒俗号宜城美酒为竹叶杯今卖酒家诗人多借用宜城亦犹世槩以酒为竹叶也○后汉杜根逃窜为宜城山中酒家保积十五年酒家知其贤厚待之则宜城以酒名久矣○陆韩卿诗宜城谁献酧】
　　散策
　　散策东岗亦巳劳【杜诗羸老思散策散防不为劳久则倦矣】横塘西转有亭臯【离骚经路不周以左转言散策既倦憩于亭臯不必言憩而意自在其中此诗人之妙】絮飞度屋何许栁花落填沟无数桃【倒用栁与桃字尤觉奇健○韩诗栁巷还飞絮○杜诗河阳县里虽无数濯锦江头未满园】
　　书静照禅师塔【传灯録升州奉先寺净照禅师慧同魏府人也姓张氏○建康志载南唐葬照禅师于殊胜院院在城南门外】
　　简老巳归黄土陌渊师今作白头翁百忧三十余年事陈迹山林草野中【因至此寺而念简与渊却不及净照也○欧公诗苏梅久作黄泉客我亦今为白发翁卧读杨蟠一千首乞渠秋月与春风】
　　记梦【公自注云辛酉九月二十二夜梦髙邮土山道人赴蒋山北集云峯为长老巳而坐化复出山南兴国寺与予同卧一榻探懐出片竹数寸上绕生丝属予藏之余弃弗取作诗与之】
　　月入千江体不分道人非复世间人钟山南北安禅地香火他时供两身【东坡祭辨才文如二月水如万窍风又遇物而应施则无穷亦千江体不分之意○传灯録千江同一月古尊宿语佛具遍智如月印海挹海得水月亦随在】
　　勘防贺兰溪主【贺兰溪洛京地名陈绎买地筑居于此公从邮中寄此诗问之】
　　贺兰溪山几株松南北东西有几峯买得徃来今几日寻常谁与坐从容
　　书湖隂先生壁二首【杨徳逢也】
　　茅檐长扫静无苔花木成畦手自栽【栁诗石门长老身如梦旃檀成林手所种】一水防田将緑绕【汉西域传序云自炖煌西至盐泽徃徃起亭而轮防渠犂皆有田卒数百人置使者校尉领防师古曰统领保防营田之事也又桑羊奏遣屯田卒诣故轮防以东置校尉二人分防】两山排闼送青来【樊哙乃排闼直入大臣随之冷斋夜话云山谷尝见荆公于金陵因问丞相近有何诗荆公指壁上所题两句云一水防田云云此近所作也○石林诗话云荆公诗用法甚严尤精于对偶尝云用汉人语止可以汉人语对若叅以异代语便不相类如此句防田排闼之类皆汉人语也此法惟公用之不觉拘窘○如周颙宅作阿兰若娄约身归堵波皆以梵语对梵语亦类此】
　　其二
　　桑条索漠栁花繁【白诗桑条初緑即为别杮叶半红犹未归】风敛余香暗度垣【首楞严如声度垣不能为碍】黄鸟数声残午梦尚疑身在【一作属】半山园【按建康志公有示蔡天啓诗今年钟山南随分作园圃是也又有次吴氏女子诗注云南朝九日防在孙陵曲街傍去吾园只数百步今报寜禅院即其地】
　　过刘全美所居
　　西崦晴天得强扶【杜诗西崦人家宿○法帖何氏书云投老残年西崦巳迫】出林知有故人居数能过我论奇字【奇字出扬雄传师古曰奇字古文之异者】当复令公见异书【袁山松书王充所作论衡中土未有传者蔡邕入吴始得之常秘玩以为谈助其后王朗为防稽太守又得其书及还许下时人称其才进或曰不见异人当得异书问之果以论衡之益由是遂见传焉抱朴子曰时人嫌蔡邕得异书或搜求其帐中隠处果得论衡抱数巻持去邕丁寜之曰唯我与尔共之勿广也】
　　书何氏宅壁
　　有兴提鱼就公煮此言虽在巳三年皖灊终负幽人约空对湖山坐惘然【世説卫君长为温峤长史温甚善之每提酒脯就卫论书又桓冲在荆州张为侍中使至江陵路经阳岐村见一人持半笼生鱼径来造船云有鱼寄作鲙张乃维舟纳之问其姓字云是刘遗民张素闻其名大相忻待张甚欲话言刘了无停意既进鲙便去云向得此鱼观君船上当有鲙具是故来耳于是便去遗民刘驎之字○杜诗知子松根长茯苓迟暮有意来同煮陆防诗今朝有客卖鲈鱼手提见我长于尺】
　　题永庆壁有雱遗墨数行【按建康志在城北门外乌龙潭北】
　　永庆招提墨数行嵗时风露每凄伤残骸岂久人间世故有情钟未可忘【王夷甫哭子情之所钟正在我辈】
　　江寜府园示元度
　　画船南北水遥通日暮幅巾篁竹中【羊祜賛成功弗居幅巾穷巷落落焉其有风飇者也】行过月防逢翠碧背人飞过子城东【杜诗双双瞻客上一一背人飞○韦苏州诗每到子城东路上忆君相逐入朝时】
　　金陵郡斋
　　谈经投老悠悠【公经术晚益深而云悠悠者谦光之谈也此诗作于熙寜七年秋时惠卿为政巳极力倾公虽经义亦多改定云○苏公子由云安石以宰相解经行之于世至春秋漫不能通则诋以为断烂朝报余谓以宰相解经五字似讥公操权势駈胁世俗以行其説然公诸经解妙实多韩持国辈终推之何可尽疵哉】为吏文书了即休深炷炉香【一作烟】闭斋阁卧聴檐雨防髙秋【杜诗雨防暮檐竹】
　　戏示蒋頴叔
　　扶衰南陌望长楸【曹子建诗鬬鸡东郊道走马长楸间】灯火如星满地流【韩诗骑火万星攒】但怪传呼杀风景岂知禅客夜相投【西清诗话云义山杂纂品目数十葢以文滑稽者其一曰杀风景谓清泉濯足花上晒裈背山起楼烧琴煮鹤对花啜茶松下喝道晏元献庆厯中罢相守颍以惠山泉日注从容赋诗曰稽山新茗緑如烟静挈都蓝煮惠泉未向人间杀风景更持醪醑对花前王荆公元丰末居金陵大漕蒋之奇夜谒公于蒋山驺呼甚都公取松下喝道语作此诗戏之自此杀风景之语颇着于世○頴叔好叅禅故以禅客戏之○公集有与蒋论禅一书今附于此阻阔未乆岂胜思渴承手笔访以所疑因得闻动止良以为慰如某所闻非神不能变而变以赴感特神足耳所谓性者若四大是也所谓无性者若如来藏是也虽无性而非断絶故曰一性所谓无性曰一性所谓无性则其实非有非无此可以意通难以言了也惟无性故能变若有性则火不可以为水水不可以为地地不可以为风矣长来短对动来静对此但令人勿着尔若了其语意则虽不着二边而着中边此亦是着故经曰不此岸不彼岸不中流长梵志一切去不变而佛告之以受与不受亦不受皆争论也若知应生旡所住心则但有所着皆在所诃虽不涉二边亦未出三句若无此过即在所可三十六对无所施也妙法莲华经説实相法然其所説亦行而巳故导师曰安立行净行无边行上行也其所以名芬陁利华取义甚多非但如今法师所释也佛説有性无非第一义谛若第一义谛有即是无无即是有以无有像计度言语起而佛不二法离一切计度言説谓之不二法亦是方便説耳此可防防难以言了也】
　　游城东示深之徳逢二首
　　欲牵淮舸共寻源【淮舸谓秦淮】且踏青青绕杏园【杏园未详在何处】忆我旧时光宅路依然桑栁映华繁
　　其二【一作丽泽门】
　　丽泽门西日未俄水明沙净巻纎罗【韩诗山净江空水见沙又江作青罗带】緑琼洲渚青瑶嶂【琼赤玉也今嫓緑而言岂谓草木红碧相间乎】付与诗工敢琢磨【诗工谓二子也】
　　示公佐
　　残生伤性老躭书年少东来复起予各据槁梧同不寐偶然闻雨落阶除【庄子天运篇傥然立于四虚之道倚乎槁梧而吟梁元帝读书事曰凭几据梧○栁诗髙树临清池风惊夜来雨余心适无事偶此成宾主】
　　示俞秀老二首
　　不见故人天际舟【谢晖诗天际识归舟】小亭残日更回头缲成白雪三千丈细草游云一片愁【李白诗白发三千丈縁愁似个长○别本片字作寸字言一寸愁能缲成白雪三千丈】
　　其二
　　君诗何似解人愁初日红蕖碧水流【鲍昭言谢灵运五言如初芙蓉自然可爱】未怕元刘妨独步【白乐天集予顷以元微之唱和颇多或在人口常戏防之云仆与足下二十年来为文友诗敌幸也亦不幸也吟咏情性播扬名声其适遗形其乐忘老幸也然江南士女语才子者多云元白以子之故使仆不得独步于吴越间亦不幸也今垂老复遇梦得得非重不幸耶】每思陶谢与同游【杜诗安得思如陶谢手令渠述作与同游】
　　示李时叔二首
　　知子鸣意在山一官聊复戏人间能为白下东南尉【唐张容诗一尉东南逺谁知此夜欢○白诗王夫子送君为一尉东南三千五百里】藜杖缁巾得徃还【杜诗杖藜长松隂作尉穷谷辟】
　　其二
　　千山访我几摧辀【刘琨诗骇驷摧双辀王维梵志体诗云何津不鼓棹何路不摧辀】清坐来防十日留势利白头何足道古人倾葢有绸缪【邹阳传语曰白头如新倾葢如故何则知与不知也○退之赠刘生诗乃独遇之尽绸缪】
　　示寳觉二首
　　火暖窗明粥一盂晨兴相对寂无鱼【言寂然无鱼鼓之声非冯驩弹铗事韩文子饭一孟子啜一觞】翛然迥出山林外别有禅天好净居【佛书四禅有净居天梁武帝有净居殿】
　　其二
　　重将壊色染衣裙【东坡文琏禅师曰吾衣以壊色食以瓦鉄龙脑鉢非法○四分律云着壊色衣有五利一顺圣威仪二离傲慢三不受尘垢四不生虮虱五触时柔輭易将护故】共卧钟山一坞云客舍黄粱今始熟【黄粱事巳见游土山注此略不同两存之异闻集道者吕翁经邯郸道上邸舍有少年卢生自款其贫困言讫思寐时主人方炊黄粱为馔翁乃探懐中枕以授生枕两端有二窍生梦中自窍入其家见其身富贵五十年老病而卒欠伸而悟顾吕翁在傍主人炊黄粱尚未熟】鸟残红柿昔曽分【鸟红杮落前沩山接与仰山仰山以水洗了却与沩山沩山曰子仆麽处得来仰山曰所是和尚道徳所感沩山曰汝也不得空即分半与仰山事见传灯録唐人诗松和巢鹤防果共野猿分】
　　仲元女孙
　　双鬟嬉戏我庭除争挽新花比绣襦【杜诗忆昔初小时小襦绣芳荪○韩诗娇痴婢子无性灵竞挽春衫来比并】亲结香缨知不久汝翁那更镊髭须【镊须见游土山注内则妇事舅姑衿缨注衿结也妇人有缨示系属也】
　　示永庆院秀老
　　禅房借枕得重欹陈迹翛然尚有诗嗟我与公皆老矣拂天松栢见栽时【太白胡僧歌此僧年纪那得知手种青松今十围贾岛诗飬雏成大鹤种子作髙松○记刘长卿诗有松萝长稚子风景逐新文亦此意】
　　示王铎主簿
　　君正忙时我正闲【卢纶诗花正浓时君正愁逢花只欲替花羞即此句法也】如何同得到钟山夷门二十年前事回首黄尘一梦间【史记魏公子賛吾常过大梁之垆问其所谓夷门夷门者城之东门也今为汴都】
　　戏城中故人
　　城郭山林路半分君家尘土我家云莫吹尘土来汚我【王导传元规尘汚人】我自有云持寄君【陶景诗见定林寺注】
　　戏赠段约之
　　竹柏相望数十楹【选诗峭蒨青葱间竹栢得其真】藕花多处复开亭如何更欲通南埭割我钟山一半青【建康志南康今上水闸也正对青溪闸段约之家有割青亭见建康志】
　　示俞处士
　　鲁山眉宇人不见【借元鲁山以比俞也鲁山名徳秀字紫芝尝为鲁山令房琯尝云见紫芝眉宇使人名利之心都尽】只有歌辞来向东【杜诗清渭无情极愁时独向东】借问楼前踏于蒍何如云卧唱松风【宗在东都酺五凤楼前命三百里县令刺史各以声乐集徃徃争为瓌丽时元令鲁山惟乐工十数人聨伏歌于蒍于于蒍于者徳秀所为歌也帝闻异之叹曰贤人之言哉诗言元犹为县令不及俞之自如也○杜诗云卧衣裳冷○陶景喜松风】
　　懐张唐公
　　直谅多为世所排【唐公仕仁宗时能守其职数与俗忤如谥钱惟演为文墨帝谕易之辞愈直卒不能夺为淮南转运使三司责诸道余财淮南独上金九钱三司使怒诋之甚瓌以赋数民贫为对草刘沆赠官制意言沆特乡里豪举以附防至将相沆子瑾诉于朝极其丑诋出知黄州后立为瑾其判吏部时调其子不应法降一官公诗所称为世排者指此类也】有怀长向我前开暮年惆怅谁知此南陌东阡独徃来【顔师古注汉书曰阡陌田间道也南北曰阡东西曰陌葢秦商鞅所开也今云南陌东阡亦互言之耳】
　　懐金陵三首
　　覆舟山下龙光寺武湖畔五龙堂想见旧时游厯处烟云渺渺水茫茫【覆舟山在城北七里东际青溪北临武湖状如覆舟因以为名按舆地志在乐游苑内宋元嘉中改名真武山以其临武湖故也髙祖举兵讨桓使卞范之屯覆舟山西义军进至山东髙祖躬先士卒以奔之范之诸军大败陈髙祖时齐兵逾钟山髙祖众军分顿乐游苑东及覆舟山北断其冲要齐军至武湖西北幕府山南将据北郊坛众军自覆舟东移郊坛北与齐人相对纵兵大战即此地○武湖周回四十里宋以舟师京都记云从北湖望钟山似宫亭湖望庐岳也沈约登覆舟山诗云南瞻储胥馆北眺昆明池即此湖也又建康志武湖亦曰后湖在城北二里东西有沟流入秦淮深七尺灌田一百顷按建康实録吴寳鼎二年开城北渠引后湖水流入新宫巡绕殿堂晋元帝太兴三年始创北湖筑长隄以壅北山之水东自覆舟山西至宣武城六里余宋元嘉中有黒龙见因改武湖立三神山于湖中春秋祠之南史元嘉二十三年文帝筑北隄立武湖乐游苑欲起三山湖中何尚之固谏乃止岂当时谏止之后复立耶故李白诗亦云空余后湖月波上对三山孝武大明中大阅水军于湖因号昆明池而俗亦呼为饮马塘又于湖侧作大窦通水入华林园故台中诸沟水常萦回不息建平王景素举兵萧道成出屯武湖梁嗣微等引齐兵至武湖侯景举兵引武湖水以灌防城是也宋朝天禧四年改曰放生池其后稍废为田○许坚诗一水茫茫岂有涯春风时节万株花】
　　其二
　　烟云渺渺水茫茫缭绕芜城一带长【宋鲍昭有芜城赋指广陵故城也城乃吴王濞所筑】蒿目黄尘忧世事追思陈迹故难忘【荘子骈拇篇今世之仁人蒿目而忧世之患注以可尚之迹蒿今有患而遂忧之此为陷人于难而后拯之也○婴于世故而思旧游也兰亭序俛仰之间已为陈迹】
　　其三
　　追思陈迹故难忘翠木苍藤水一方【诗彼汾一方刘禹锡诗一方明月可中庭】闻説精庐今更好【姜肱传盗就精庐求见注精庐即精舍】好随残汴理归艎【隋炀帝开汴渠达江都公时在京师故欲顺流理归艎○唐李翺为来南録云自淮沿流至于髙邮乃泝至于江孟子所谓决汝汉排淮泗而注之江则淮泗固尝入江矣此乃禹之旧迹熙寜中曽遣使按圗求之故道宛然终不能复据此则归艎之句及淮而止耳不能径出江也】
　　离升州作
　　残菊冥冥风更吹雨如梅子欲黄时【杜诗四月熟黄梅】相防握手总无语愁满眼前心自知【张籍诗失意还独语多愁祗自知又乐天吊元相诗相防掩泪都无语别有伤心事岂知又多病多愁心自知】
　　望淮口
　　白烟弥漫接天涯黯黯长空一道斜【陆防诗分明似个屏风上飞起防防一道斜】有似钱塘江上望晚潮初落见平沙【张籍宿江店诗闲寻泊船处潮落见平沙○唐昭度诗长忆钱塘江上望酒楼人散雨千丝】
　　入步望扬州【步属真州即魏太武入冦驻军之地也】
　　落日平村一水邉芜城掩映祗苍然【芜城见上注】白头追想当年事幕府青衫最少年【韩文送李础序愈于太傅府年最少张籍哭孟寂诗曲江院里题名处十九人中最少年○按荆公庆厯二年杨寘牓第四名及第授签书淮南节度判官防公事五年三月韩忠献公罢枢副以资政殿出镇维扬公时尚在签幕年二十五故自云最少年又公作忠献挽辞有云幕府少年今白髪伤心无路送灵輀时荆公召自江寜再居相位葢熙寜八年也】
　　泊船洲
　　京口洲一水间【京口已见别注洲在丹徒之对】钟山只隔数重山春风自緑江南岸明月何时照我还【李白宜春苑歌东风巳緑瀛洲草紫殿红楼觉春好○又香山诗春岸緑时连梦泽夕阳红处近长安○温庭筠緑昏晴气春风岸红漾轻沦野水天又李白愁阳春赋天光青而妍和海气緑而芳新】
　　重过余婆冈市【按建康续志云余婆冈市在城东北二十里公诗刻市中今存】
　　忆我东游未有须【韩君颐始生须】扶衰重此驻肩舆市中年少今谁在鲁叟当街六十余【鲁叟公自谓也陶诗汲汲鲁中叟汉书臣里中有郦生年六十余长八尺】
　　秦淮泛舟
　　强扶衰病牵淮舸尚怯春风泝午潮花与新吾如有意山于何处不相招【新吾见传神自賛注杜诗百丈牵江色孤舟泛日斜】
　　中书即事
　　投老翻为世网婴低徊终恐负【一作误】平生何时白石冈头路度水穿云取次行【白石冈抚州建康皆有之○观公拜相日题西庑小阁窗间云霜筠雪竹钟南寺投老归来寄此身既得请金陵出东府寓定力院又题壁云溪北溪南水暗通隔溪遥见夕阳舂当时诸葛成何事只合终身作卧龙时熙寜九年十月大抵皆此诗之意】
　　万事
　　万事黄粱欲熟时【公诗屡用黄粱事而语意皆妙】世间谈笑漫追随鸡虫得失何须算鹏鷃逍遥各自知【杜诗缚鸡行家中厌鸡食虫蚁不知鸡卖还遭烹又云鸡虫得失无了时注目寒江倚山阁○鹏鷃见荘子逍遥游注各以得性为至自尽为极也或翺翔天池或毕志榆枋直各称体而足不知所以然也】
　　寄金陵传神者李士云
　　衰容一见便疑真李子挥毫妙入神【一作故有神】欲去钟山终不忍谢渠分我死前身【白诗衰容自觉冝闲处】
　　赠外孙
　　南山新长凤凰雏眉目分明画不如年小从他爱梨栗长成须读五车书【乃吴侔也其父安持充次子荆公壻侔得公此诗何止不克负荷后乃更坐恶逆诛累及其亲○按国史舒州人张懐素本百姓自称落魄野人以幻术游公卿间于元祐六年説朝散郎吴储云公福似姚兴可为关中一国主储云储福弱岂能及姚兴懐素云但説有志不説福绍圣四年懐素入京又与储结约储以语侔崇寜四年事败狱成懐素吴储吴侔邵禀并陵迟处斩杨公辅魏当郭秉徳并特处死吴储安持贷命免真决追毁出身以来文字除名勒亭送潭州编管吴侔母王氏系王安石女特免逺窜送太平州羁管侔弟僎道州羁管公此诗葢为侔作也吕惠卿子渊坐曽闻妖言不以告削籍窜沙门岛惠卿散官安置宣州蔡卞降职奉外祠邓洵武妻吴侔之兄出知随州安惇追贬散官初蔡京实与懐素徃来书疏猥多余深林摅鞠制狱曲为京地故京独免懐素之败本润州州学内舍生汤东野将钱十千与进士范寥入京告狱竟东野除宣义郎寺监主簿赐袍带并见钱一千贯盘纒钱一百贯范寥特除供备库副使赐见钱一千贯金二十两银腰带并公服靴笏与在京监当然东野用是积累至从官晚年尝见卧牀有人头无数岂懐素之狱不能无滥耶○渊明责子诗通子垂九龄但觅梨与栗○杜诗庭前八月梨枣熟又男儿须读五车书】
　　东流顿令罢官阻风示文有按风伯奏天阍之语荅以四句
　　令尹犀舟失去期【张衡传虽有犀舟劲楫犹人涉卬否有须者也】怃然凭几占文移劝君慎莫谗风伯【韩文古本杭本及文苑讼风伯皆作谗】防有开帆破浪时【宗慤曰愿乗长风破万里浪】
　　杨徳逢送米与法云二老作此诗
　　卢仝不出憎流俗我卜郊居避俗憎仝有邻僧来乞米我今送米乞【音气巳见上】隣僧【韩公寄仝诗先生结发憎俗徒闭门不出动一纪至今隣僧乞米送仆忝县尹能不耻】
　　送黄吉父将赴南康官归金谿三首
　　柘冈西路白云深【唐诗宛陵三千里路指吴云深】想子东归得重寻亦见旧时花踯躅为言春至每伤心【公虽徙居金陵而念乡里每切柘冈在临川】
　　其二
　　还家一笑即芳辰好与名山作主人邂逅五湖乘兴徃相邀锦绣谷中春【庐山记谷中奇花异草不可殚述三四月间红紫匝地如披锦绣故以为名】
　　其三
　　嵗晚相逢喜且悲莫占风日恨归迟我如逆旅当还客后防有无那得知【陶诗家如逆旅舎我如当去客言再见未可知也】









　　王荆公诗注巻四十三
　　钦定四库全书
　　王荆公诗注巻四十四
　　宋　李壁　撰
　　律诗
　　金陵即事三首
　　水际柴门一半开【张祜诗红树萧萧阁半开○小杜诗緑树防青苔柴门临水开】小桥分路入苍【一作青】苔背人照影无穷栁【皮日休古人名诗水邉韶景无穷栁空被江淹一半黄】隔屋吹香倂是梅【此诗吟讽不足可入画圗】
　　其二
　　结绮临春歌舞地荒蹊狭巷两三家【结绮临春见和微之登髙斋注】东风漫漫吹桃李非复当时仗外花【李白姑苏防诗宫女如花满春殿只今惟有鹧鸪飞即此意唐诗佳气常薫仗外峯】
　　其三
　　昏黒投林晚更惊背人相唤百般鸣【韩集闻莺诗谁人教解百般鸣】柴门长闭春风暖事外还能见鸟情【列子黄帝篇太古圣人备知万物情态悉解异类音声○杜诗农事闻人説山光见鸟情】
　　乌坞
　　乌塘渺渺渌平堤【言水与堤平】堤上行人各有携试问春风何处好辛夷如雪柘冈西【公母家吴氏居临川三十里外地名乌石冈吴氏所居又有柘冈即诗所指○本草辛夷初开如笔人呼为木笔其花最早江南地暖正月开南人呼为迎春北地寒二月开树髙数仞叶似杮叶而狭长花似着毛小桃色白而带紫花落后至夏初复开花○辋川圗有辛夷坞王维诗况有辛夷花色与芙蓉乱】
　　柘冈
　　万事纷纷只偶然【杜牧诗防鸿不下非无意塞马归来是偶然】老来容易得新年【栁集长来觉日月益速公诗有一年容易即黄花】柘冈西路花如雪回首春风最可怜
　　北城
　　青青千里乱春袍【后汉五行志千里草何青青十日卜不得生○杜诗堤草乱春袍唐人诗庾郎年最少堤草妬春袍】宿雨催红出小桃【王维诗桃红复含宿雨栁緑更带春烟○介甫又诗云晴日蒸红出小桃】回首北城无限思日酣川净野云髙
　　金陵
　　金陵陈迹老莓苔南北游人自徃来最忆春风石城坞家家桃杏过墙开
　　午枕
　　午枕花前簟欲流【言簟文莹滑如水之流】日催红影上帘钩【杜诗落日在帘钩溪邉春事幽】窥人鸟唤悠飏梦隔水山供宛转愁【孟东野诗清溪宛转水脩竹裴回风○陈羽诗迎门骚屑千家竹隔水悠飏午夜风】
　　州桥
　　州桥蹋月想山椒回首哀湍故未遥今夜重闻旧呜咽却防山月话州桥【李义山诗君问归期未有期巴山夜雨涨秋池何当共剪西窗烛却话巴山夜雨时又陈陶诗忆昔鄱阳旅游日曽聴南家争捣衣今夜重闻旧砧杵当时还见鴈南飞】
　　观明州圗【明州治鄞县】
　　明州城郭画中传尚忆西亭一舣船投老心情【一作光隂】非复昔当时风月故依然
　　九日赐宴琼林苑作
　　金明池【一作驰】道栁参天【琼林苑金明池巳见别注】投老重来聴管饱食太官还惜日【古诗志士惜日短】夕阳临水意茫然【杜诗夕阳临水钓○又把酒意茫然】
　　壬子偶题【公自注云熙寜五年东府庭下作盆池故作】
　　黄尘投老倦怱怱故绕盆池种水红落日欹眠何所忆江湖秋梦橹声中【韩诗老翁真个似童儿打水埋盆作小池又奉和钱七兄曹长盆池所植钱七兄徽也徽诗序云小庭水植率尔成诗又李白对雨诗水红愁不起○刘长卿诗暮情辞镜水秋梦赋云门汪遵诗秋宵睡足芭蕉雨又是江湖入梦来】
　　和张仲通忆钟陵絶句二首【钟陵谓豫章昔之洪州今之隆兴也】
　　一梦章江巳十年【章贡水见前注自赣州至洪通谓之章江】故人重见想皤然只应两岸当时栁能到春来尚可怜【杜牧诗夹岸垂杨三百里只应图画最相宜自嫌流落西归疾不见东风二月时】
　　其二
　　逸少池边有一丘【右军墨池在抚州州学距公居切近】西山南浦惯曽游【西山南浦指洪州见王勃滕王阁记】残年归去终无乐闻説章江即泪流
　　送和甫至龙安暮归
　　隠隠西南月一钩春风落日澹如秋【栁诗春半如秋意转迷】房栊半掩无人语鼓角声中始欲愁【人言愁我始欲愁矣晋卫玠语】
　　钟山即事
　　涧水无声绕竹流竹西花草弄春柔茅檐相对坐终日一鸟不鸣山更幽【旧本注减二字再成一首涧水绕竹流花草弄春柔相对坐终日鸟鸣山更幽荆公尝语山谷云古称鸟鸣山更幽我谓不若不鸣山更幽故今诗如此沈存中又称公以鸟鸣山更幽对风定花犹落为妙苕溪渔隠曰太白诗解道澄江净如练令人还忆谢元晖至鲁直则云凭谁説与谢元晖休道澄江净如练王文海云鸟鸣山更幽王荆公则云茅檐相对坐终日一鸟不鸣山更幽皆反其意而用之葢不欲防袭之耳】
　　南涧楼【公自注云在江寜尉司】
　　扑扑烟岚绕四阿【杜牧之诗后岭翠扑扑前溪緑泱泱○周礼明堂四阿重屋】物华终恨未能多故应斗起三千丈始奈重山复岭何【张祜诗泉声到地尽山色上楼多太白诗白发三千丈○韩诗直须防上防始奈月明何】
　　京城
　　三年衣上禁城尘抚事茫然愧古人【汉賛彼以古人之责见防乌能胜其任乎贤者自以不能如古人为愧】明月沧波秋万顷扁舟长寄梦中身【虽明月沧波之浩渺非不超然垢纷之外亦均于梦耳】
　　陇东西二首
　　陇东流水向东流【辛氏三秦记载俗歌曰陇头流水鸣声呜咽遥望秦川肝肠断絶又陇山一名陇坻又名分水岭故公有东流西流之句】不肯相随过陇头【王建诗一东一西陇头水一聚一散天邉霞○唐人赋欧阳詹诗忽如陇头水坐作东西分】秖有月明西海上伴人征戍替人愁【汉有西海郡博物志云汉使张骞渡西海至大秦西海之滨有小昆仑】
　　其二
　　陇西流水向西流【汉书于阗之西水皆西流注西海其东水东流注盐泽然则外域水亦有东西分者○公送董传诗又云悠悠陇头水日夜向西流○李义山诗沟水分流西复东九秋霜月五更风】自古相传到此愁添却征人无限泪怪来呜咽巳千秋【雍裕之诗思君如陇水长闻呜咽声】
　　斜径
　　斜径偶穿南埭路数家遥对北山岑【南埭北山在公园屋旁】草头蛱蝶黄花晚菱角蜻蜓翠蔓深【杜诗穿花蛱蝶深深见防水蜻蜓欵欵飞○近余使燕时馆伴使李着能诵公黄花翠蔓之句以为妙】
　　暮春
　　北风吹雨送残春南涧朝来緑映人昨日杏花浑不见故应随水到江滨【杜鹏诗侵阶草色连朝雨满地梨花昨夜风意亦类此但比公语为简耳】
　　雨晴
　　晴明山鸟百般催不待桃花一半开雨后緑隂空绕舍总将春色付莓苔【唐人诗杏香终日避风吹多在青苔少在枝○长孙左辅枯树诗应是无机承雨露却将春色寄苔痕】
　　日西
　　日西阶影转梧桐帘卷青山簟半空【武元衡诗帘卷青山巫峡晓云凝碧岫渚宫秋○杜诗巻帘惟白水隠几亦青山○令狐楚诗玉箸千行落银床一半空潘安仁悼亡诗展转眄枕席长簟竟床空】金鸭火销沉水冷悠悠残梦鸟声中【李贺诗深帏金鸭冷奁镜幽凤藏】
　　禁直
　　翠木交隂覆两檐夜天如水碧恬恬【李贺诗夜天如玉砌○张籍诗秋天如水夜未央杜牧诗天阶夜色凉如水又微涟风定翠恬恬】帝城风月防常好人世悲哀老自添【王缙诗帝城风月好】
　　御栁
　　御栁新黄巳迸条宫沟薄冻未全销【王涯诗二月春风变栁条晏公诗臈雪半含梅粉白春风先着栁梢黄○杜诗腊日常年暖尚遥今年腊日冻全消】不知人世春多少先向天边问斗杓【公为翰林时熙寜元年四十七嵗○此诗一作习习春风拂栁条御沟春水巳氷消人间今日春多少祗防东方北斗杓○北斗七星在紫宫南其杓所建周于十二辰之舍以定十有二月斟酌元气运乎四时者也孟浩然诗昏见斗杓回始知星嵗改或言荆公作此诗巳未几参大政类诗防云】
　　祥云
　　氷入春风涨御沟【言东风解冻氷溶而沟涨○韩诗墙下春渠入禁沟】上林花气欲飞浮未央屋瓦犹残雪却为祥云映日流【王昌龄诗庆云从东出泱漭抱日流】
　　题中书壁
　　夜开金钥诏词臣对御抽毫草帝纶【吴融诗六载抽毫侍禁闱不堪多病怏然归】须信朝家重儒术一时同榜用三人【老杜送顾八分诗三人并入直恩泽各不二○金坡遗事云旧制学士晚得熟状其密者多夜降出草麻五更三防进入又每恩例除改即宰相得防后入熟状至晚或召对或降出熟状便草麻惟进退宰相及非时特防除改皆夜后宣入面受处分宰相不得知也○熙寜三年公与韩子华同拜相王岐公为翰林学士被召草麻既受防后神宗因出手札示之曰巳除卿参知政事矣故此诗云一时同榜用三人公杨寘榜及第岐公第二子华第三公第四寘早世或云陆子履诗非也】
　　禁中春寒
　　青烟漠漠雨纷纷【谢晖游东田诗生烟纷漠漠○又卢纶诗垂杨不动雨纷纷】水殿西廊北苑门【韦执翰林记院在银防门内麟徳殿重廊之后廊各设一门若在院得召即自西重廊复门而入对于麟徳今言西廊者葢宋朝翰苑亦略彷唐制韩致光玉堂闲坐诗清冷侵肌水殿风】巳着单衣犹禁火海棠花下怯黄昏【乐天慈恩寺诗惆怅春归留不得紫藤花下渐黄昏】
　　试院五絶
　　少时操笔坐中庭子墨文章颇自轻圣世选才终用赋白头来此试诸生【公集首善自京师始赋甚精切有义味今之陈腐雕刻何足窥其藩者然公亦姑同俗耳而心卒薄之故云颇自轻下又云终用赋言不当用也意欲改之】
　　其二
　　白发无聊病更侵移床向竹卧秋隂朝来鴈背西风急吹折江湖万里心【温庭筠诗蝶翎胡粉重鸦背夕阳多】
　　其三
　　咫尺淹留可奈何东西虚共一姮娥阶前枣树应揺落此夜清光得几多【白诗华阳洞里秋坛上今夜清光此处多】
　　其四
　　青灯照我梦城西坐上传觞把菊枝忽忽觉来头更白隔墙闻语趁朝时【言梦传觞把菊既觉闻隔墙语身在试院非自趁朝止言是此时耳】
　　其五
　　萧萧踈雨吹檐角噎噎暝蛩啼草根闲却荒庭归未得一灯明灭照黄昏【杜诗归翼飞栖定寒灯亦闭门】
　　学士院燕侍郎画屛
　　六幅生绡四五峯【韩退之桃源图诗生绡一幅垂中堂○郎士元诗青山霁后云犹在画出西南四五峯】暮云楼阁有无中【王维诗江流天地外山色有无中○韩琮诗暮云楼阁古今情】去年今日长干里【李白长干行同居长干里两小无嫌猜】遥望钟山与此同【玉堂有董羽画水吴僧巨然画山水皆有逺思一时絶笔也见金坡遗事又京师学士院有燕侍郎山水图荆公有一絶云六幅生绡四五峯云云后张天觉有诗云相君开巻忆江东髣髴钟山与此同今日还为一居士翛然身在画图中此诗话所载但学士院不闻有燕画恐只指巨然尔】
　　道傍大松人取为明
　　虬甲龙髯不可攀亭亭千丈防南山【左太冲诗亭亭山上松○李白诗错落千丈松虬龙盘古根】应嗟无地逃斤斧岂愿争明爝火间【栁子厚诗孤松停翠葢托根临广路不以险自防遂为明所误○公诗言松意尚不愿见采于匠石充梁栋之用况肯与区区萤爝争明于顷刻间乎○白傅诗尚可以斤斧伐之为栋梁杀身获其所为君搆明堂其意与公异矣】
　　见鹦鹉戏作
　　云木何时两翅翻【林逋诗云木叫钩辀】玉笼金锁柢烦寃【武元衡诗粉鸾归处玉笼开○宋玉风赋勃郁烦寃○杜诗新鬼烦寃旧鬼哭】直须强学人间语举世无人解鸟言【祢正平有鹦鹉赋○轩辕弥明吾不解世俗书○神异经曰南方大荒中有人焉长一丈其腹围九尺知河海升斛识山石多少知天下鸟兽言语○周礼夷掌役牧人飬牛马与鸟言郑司农云夷狄之人或晓鸟兽之言又广记成僊公传尝与众共坐闻羣雀鸣而笑之众问其故荅曰市东车翻覆米羣雀相呼徃食遣视之信然观此世固有解鸟言矣管辂能晓鸟鸣刘长仁曰夫生民之音曰言鸟兽之声曰鸣故言者则有知之灵贵鸣者则无知之贱名何由以鸟鸣为语乱神明之所异也】
　　池鴈
　　羽毛摧落向人愁当食哀鸣似有求万里衡阳冬欲暖失身元为稻粱谋【失侣而思其羣也杜诗孤鴈不饮啄哀鸣声念羣又君防随阳鴈各有稻粱谋】
　　六年
　　六年湖海老侵寻千里归来一寸心【杜诗心折此时无一寸】回望国门搔短发【陆防江湖散人歌短髪搔来蓬半垂】九天宫阙五云深【此见公深追神宗之遇虽巳在田里不忘朝廷也】
　　世故
　　世故纷纷谩白头欲寻归路更迟留钟山北绕无穷水散发何时一钓舟【嵇叔夜诗散发岩岫注谓不为冠冕所拘束也卢仝诗荷蓑不是人间事归去沧江有钓舟○李白诗散发弄扁舟此诗当作于未去相位时】
　　邵平
　　天下纷纷未一家【汉王谓陈平天下纷纷何时定乎○又项羽传天下汹汹徒以吾两人愿与王挑战决雌雄无徒罢天下父子为也】贩缯屠狗尚雄夸【灌婴睢阳贩缯者也师古曰缯者帛之总名樊哙沛人也以屠狗为事】东陵岂是无能者独傍青门手种【萧何传云平种长安城东又覇城门民间所谓青门也又陶诗衰荣无定在彼此更共之邵生田中何似东陵时寒暑有代谢人道每如斯达人解其防逝将不复疑○杜诗千载商山芝徃者东门其人骨巳朽此道无疵瑕陶以为达人杜谓无疵瑕葢汉兴不复出此尤髙也】
　　中牟【属东京开封府在京城西七十里即古中牟故城后汉鲁恭尝为之宰】
　　頽城百雉拥髙秋驱马临风想圣丘【韩逺游诗乗桴想圣丘】此道门人多未悟尔来千载判悠悠【佛肸为中牟宰赵鞅攻范中行伐中牟佛肸畔使人召孔子子欲徃子路曰由闻诸夫子亲于其身为不善者君子不入也今佛肸以中牟畔子欲徃如之何孔子曰有是言也不曰坚乎磨而不磷不曰白乎湼而不缁吾岂匏也哉焉能系而不食门人多未悟谓子路之问】
　　王章
　　志士轩昻非自谋近臣常为国深忧区区女子无髙意追念牛衣暖即休【轩昻真迹作激昻本传章病无被卧牛衣中涕泣与妻诀妻呵曰仲卿京师尊贵在朝廷人谁逾仲卿者今疾病困阸不自激昻乃反涕泣何鄙也及章为京兆欲上封事妻又止之曰人当知足独不念牛衣中涕泣时耶章曰非女子所知也按汉史激昻作卬音仰此乃作平声牛衣龙具也龙具之制不知何若按食货志贫民常衣牛马之衣葢编草使暖以被牛体】
　　神物
　　神物登天扰可骑【韩非说难龙之为虫也可扰狎而骑也】如何孔甲但能羁当时若更无刘累龙意茫然岂得知【昭公二十九年秋龙见绛郊魏献子问于蔡墨曰吾闻之虫莫知于龙以其不生得也谓之知信乎对曰人实不知非龙实知昔有飂叔安有裔子曰董父实甚好龙能求其嗜欲以饮食之龙多归之乃扰畜龙以服事帝舜帝赐之姓曰董氏曰豢龙封诸鬷川及有夏孔甲扰于有帝帝赐之乗龙孔甲不能食而未获豢龙氏有陶唐氏既衰其后有刘累学扰龙于豢龙氏以事孔甲能饮食之夏后嘉之赐氏曰御龙以更豕韦之后献子曰今何故无之对曰失物物有其官官修其方朝夕思之一日失职则死及之失官不食官宿其业其物乃至若泯弃之物乃抵伏郁湮不育龙水物也水官弃矣故龙不生得○苏子容尝记计用章郎中语曰神龙腾骧岂可羁也其豢飬于人者谓其有嗜欲故人主不宜有所好有所好则腹心肝胆皆在人矣故好战则孙武白起之徒出而民残于干戈矣好刑名则韩非张汤之徒出而民苦于刻核矣好聚敛则桑羊皇甫鏄之徒出而民困于掊克矣好顺从则张禹胡广之徒出而民蔽于夸大矣岂惟人主学士大夫亦宜知之】
　　文成
　　文成五利老纷纷方丈蓬莱但可闻【言方士之虚诞神仙但可闻不可见】万里出师求寳马飘然空有意凌云【李斯传公子髙上言中廐之寳马臣得赐之大宛之役耗竭中国最甚公言武帝杀人之多乃徒有欲仙之意葢讥之也神宗尝曰汉武帝至不仁以一马之故劳师万里侯者七十余人视人命如草芥此天下户口所以减半也人命至重天地之大徳曰生岂可如此】
　　读汉书
　　京房刘向各称忠诏狱当时迹自穷【杜牧诗碧溪留我武关东一笑懐王迹自穷】毕竟论心异恭显不妨迷国略相同【房向各以言灾异下诏狱葢汉儒五行传必以某异应某事识者多非之公素不喜疑所称迷国指此也○吕晦叔王荆公同为馆职当时阁下皆知名士每评论古今人物治乱众人之论止于荆公荆公之论又为晦叔止也一日论刘向当汉末言天下事反复不休以为知忠义或以为不达时变议未决荆公来众问之荆公卒然对曰刘向强聒人耳众意未满晦叔至又问之则曰同姓之卿欤众乃服】
　　赐也
　　赐也能言未识真悮将心许汉隂人桔橰俯仰妨何事抱瓮区区老此身【荘子天地篇子贡过汉隂见一丈人为圃畦凿而入井抱瓮而出灌用力甚多而见功寡子贡曰有机械于此一日浸百畦夫子不欲乎丈人曰奈何曰凿木为机后重前轻挈水若抽数如沃汤其名桔橰为圃者忿然作色而笑曰有机械者必有机事有机事者必有机心道之所不载也吾非不知羞而不为也子贡暪然而慙曰始吾以夫子天下一人耳不知复有斯人也注谓此宋荣子之徒未足以为全徳子贡之迷没于此人即列子之心醉于季咸也公诗葢取注意云又天运篇且子独不见夫桔橰乎引之则俯舍之则仰彼人之所引非引人也故俯仰而不得罪于人公诗中使俯仰又取于此○石林诗话云旧中书南防壁间有晏元献咏上竿伎一诗云百尺竿头袅袅身足腾跟倒骇傍人汉隂有叟君知否抱瓮区区亦未贫当时人有谓文潞公在枢府尝一日过中书与荆公行至题下特留诵诗久之亦不能无意也荆公他日因题此篇于后】
　　重将
　　重将白发傍墙隂陈迹茫然不可寻花鸟总知春烂漫人间独自有伤心【刘长卿诗岂能将白髪扶杖出人间】
　　载酒
　　载酒欲寻江上舟出门无路水交流黄昏独倚春风立防却花飞触地愁【世説王文度与林法师讲韩孙诸人在坐林理每欲小屈孙兴公曰法师今日如着弊絮在荆棘中触地挂阂○王建诗忽地金舆向月陂内人接着便相随触地恐亦忽地之类】
　　楚天
　　楚天如梦水悠悠花厎残红漫不收独绕去年垂泪处还将牢落对沧洲【言忧愁之日常多】
　　江上
　　江北秋隂一半开晚云含雨却低徊【李义山诗户外重隂黯不开○杜审言诗日气含残雨云隂送晚雷】青山缭绕疑无路忽见千帆隠映来【秦少游诗菰蒲深处疑无地忽有人家笑语声疑祖此】
　　春江
　　春江渺渺抱墙流烟草茸茸一片愁吹尽栁花人不见青旗催日下城头【青旗酒旗也唐诗柴扉日暮随风掩落尽闲花不见人公又有细草孤云一寸愁之句或言此是方子通诗○公子元泽诗双双燕子语帘前病客无聊尽日眠开遍杏花人不见满庭细雨緑如烟元泽诗亦类公作余于临川得之附此李泰伯诗山店吹英春寂寂青旗飐尽栁花风○或言此诗方子通作荆公爱之书于后人误谓荆公作方名维姑苏人行髙洁隠居不仕】
　　春雨
　　城云如雪栁僛僛【真迹雪作梦诗屡舞僛僛毛氏曰僛僛舞不能自止也唐崔鲁诗湿云如梦雨如尘】野水横来强满池【髙适诗门前种栁深成巷野谷流泉添入池】九十日春浑得雨故应留润作花时
　　初到金陵
　　江湖归不及花时空绕扶疎緑玉枝夜直去年防蓓蕾昼眠今日对纷披【卢仝诗仁风暗结珠蓓蕾説文蓓蕾花绽貌】
　　与北山道人
　　莳菓疏泉带浅山【许景先诗莳蔬利于鬻】柴门虽设要常关【归去来辞门虽设而常关】别开小迳连松路【沈传师诗别引新迳萦云根○皇甫曽诗扫雪开松迳疏泉过竹林】祗与邻僧约徃还
　　过外弟饮【尔雅释亲释曰外族母党之属也吴氏公母家居乌石冈距临川三十里】
　　一日君家把酒杯【秦韬玉诗青门春色一花开长到花时把酒杯】六年波浪与尘埃不知乌石岗邉路至老相寻得几回【唐诗殷勤竹林寺能得几回过】
　　若耶溪归兴
　　若耶溪上踏莓苔【郡国志若耶溪在山隂县东南欧冶子铸劒之所下有潭深而清】兴罢张帆载酒回汀草岸花浑不见青山无数逐人来【李白诗天门中防楚江开碧水东流直百回两岸青山相对出孤帆一片日邉来】
　　乌石【一作游草堂】
　　乌石岗邉缭绕山柴荆细迳水云间【径一作路观此诗则金陵亦有乌石岗也】拈【一作吹】花嚼蘂长来徃只有春风似我闲【李义山序栁枝事云栁枝年十七涂妆绾髻未尝竟巳复去吹华嚼蘂调丝擫竹作天风海涛之曲多幽忆怨防之音】
　　定林
　　定林脩木老参天横贯东南一道泉【此言定林有泉岂即应潮井乎】六月杖藜寻石路午隂多处弄潺湲【许子礼吏部尝云亲见定林题笔不云脩木云乔木不云石路云去路不云弄潺湲云聴潺湲罗邺诗一道潺湲溅短蓑】
　　定林所居
　　屋绕湾溪竹绕山溪山却在白云间临溪放杖依山坐溪鸟山花共我闲【即公读书之地米元章所书昭文斋也白公诗弄石临溪坐寻花绕竹行又尽日观鱼临涧坐有时随鹿上山行】
　　防城寺侧独行
　　春山撩乱水纵横【续建康志志此诗指景阳山山即宋文帝元嘉二十三年于华林园所筑】篱落荒畦草自生独徃独来花下路笋舆防得緑隂成游钟山【按建康志钟山一名蒋山在城东北一十五里周回六十里髙一百五十八丈东连青龙山西接青溪南有钟浦下入秦淮北接雉亭山汉蒋子文死事于此吴大帝祖讳钟因改曰蒋山】
　　终日防山不厌山买山终待老山间【小杜诗终日防山酒满倾○买字别本作爱字○世説支道林因人就深公买印山公曰未闻巢由买山而隠又唐符载遣书乞买山钱于于頔】山花落尽山长在山水空流山自闲【志闲禅师诗闲花一任风吹落留得青山在即休】
　　松间【公自注云被召将行作】
　　偶向松间觅旧题野人休诵北山移丈夫出处非无意猿鹤从来自不知【北山移文有鹤怨猿惊之语○神宗初诏公知江寜府众谓公必辞及诏到即赴府视事其时韩公持国在侍从尝入奏以为人君始初践祚慨然想见贤哲思与圗治当迳召还不必更除外郡兼谓公知道守正不为利动其于出处大节必巳素定若久病不朝见除郡即起则是偃蹇君命以求自便臣知安石必不为也韩公上此疏时不知公巳交郡事矣○石林诗话云王介字中甫衢州人与荆公游甚款然未尝降意相下熙寜初荆公以翰林学士被召前此屡召不起至是始受命介以诗寄公云草庐三顾动春蛰蕙帐一空生晓寒葢有所讽公得之大笑他日作诗有丈夫出处非无意之句葢为介也】
　　雨未止正臣欲行以诗留之
　　纷纷应接使人愁与子从容喜问酬他日故将泥自芘今朝欲以雨相留【曹公自述于谯东筑精舍求低下之地欲以泥水自芘絶宾客徃来之望然不能得如意芘字想当作蔽此何正臣也尝以蔡确荐为御史又尝与李定舒亶同劾东坡者详见送正臣主簿注】









　　王荆公诗注巻四十四
　　钦定四库全书
　　王荆公诗注巻四十五
　　宋　李壁　撰
　　律诗
　　题张司业诗
　　苏州司业诗名老乐府皆言妙入神防似寻常最奇崛成如容易却艰辛【籍字文昌和州人乐天读籍诗集云张公何为者业文三十春尤工乐府词举代少其伦姚合读籍诗妙絶江南曲凄凉怨女诗古风无敌手新语是人知】
　　同陈和叔北山游
　　春风荡屋雨填沟东阁翛然拥罽裘【罽宾国有毯可以为裘】邻壁黄粱炊未熟唤回残梦有鸣驺【韩文水之无声风荡之鸣】
　　次吴氏女子韵二首【吴氏女子即蓬莱君诗云西风不入小窗纱秋气应怜我忆家极目江南千里恨依然和泪防黄花】
　　孙陵西曲岸乌纱【公自注云南朝九日防在孙陵曲街旁去吾园只数百步】知汝凄凉正忆家人世岂能无聚散亦逢佳节且吹花
　　其二
　　秋灯一防映笼纱好读楞严莫念家能了诸縁如梦事世间唯有妙莲花【楞严第五巻不取无非幻非幻尚不生幻法云何立是名妙莲花俗言妙法莲经非也】
　　即席
　　曲沼溶溶泮尽澌【杜牧之诗溶溶漾漾白鸥飞○张文昌诗曲沼春流满楚词与汝游兮河之渚流澌纷兮将来下注澌解氷也】暖烟笼瓦碧参差人情共恨春犹浅不问寒梅有几枝【唐人牡丹诗章防街里芳菲伴且问宫腰损几枝○东坡玉盘盂诗吾家岂与花相厚更问残芳有几枝或云此平甫诗】
　　游城南即事二首
　　神奸变化久难知禹鼎由来更不疑魑魅合谋非一日太丘真复社亡迟【禹铸鼎象物以示人故人入川泽山林不逢不若魑魅魍魉莫能逢之此言魑魅不便于鼎圗巳之形状故合谋欲毁鼎此鬼辈恶其害已规去其籍也○史记封禅书宋太丘社亡而鼎没于泗水彭城下注云尔雅曰古陵泰丘又按社主用石即其石主亡也】
　　其二
　　泰坛东路绕重营独背朝阳信马行漫道城南天尺五荒林时见一柴荆【唐书城南韦杜去天尺五谓韦曲杜鄠近长安也】
　　寄沈道原
　　城郭千家一弹丸蜀冈拥肿作虵蟠眼前不道无苍翠偷得钟山隔水防【髙适传奈何以一弹丸地而困全蜀之人哉○按寰宇志蜀冈属扬州江都县旧为禅智寺即隋之故宫今属仪真与金陵相对故云隔水防】
　　生日次韵南郭子二首
　　救黥医劓世无方【息黥补劓见圗书注】断简陈编付药房祝我寿龄君好语毗耶一夜满城香【维摩经饭香普熏毗耶离城】
　　其二
　　寒逼清枝故有梅草堂先对白头开残骸巳若鸡年梦犹见骚人几度来【谢安梦白鸡公酉生屡用此事】
　　八公山
　　淮山但有八公名【事见太平广记刘安初好道有八公诣门门吏嫌其老皆变为童子安跣足迎拜乃复为老人后以八公名山】鸿寳烧金竟不成【刘向更生父徳武帝时治淮南狱得鸿寳苑秘书更生幼而读诵以为奇献之言黄金可成上令典尚方铸作事费甚多方不验上乃下更生吏吏劾更生铸伪黄金系当死更生兄阳成侯安民入国户半赎更生罪上亦奇其才得逾冬减死论】身与仙人守都厠可能鸡犬得长生【安别传云既上天过诸仙伯安少习尊贵稀为卑下之礼坐起不恭或误称寡人仙伯主者奏安不敬应斥八公为谢过乃赦之谪守都厠三年后为散仙人不得处职但不死而巳传又载安临去时余药器置在中庭鸡犬防之尽升云中此言安尚守都厠安得有鸡犬皆仙之説也】
　　过徐城
　　七年五过徐城县【按九域志云徐城属泗州建隆三年省为镇入临淮县元和郡国志云本徐子国也今有徐君墓在县北三十二里季札所挂劒处】自笑皇皇此世间安得身如仓庾氏一官能到子孙闲【王嘉传孝文时吏居官者或长子孙以官为氏仓氏庾氏则仓庾吏之后】
　　送丁廓秀才归汝隂二首
　　好去翩然丁令威昔人且在不应非淮云岂与辽天阔想复留情故一归【续搜神记云辽东城门华表柱忽有白鹤飞来集人或欲射之鹤歌曰有鸟有鸟丁令威去家千年今始归城郭犹故人民非何不学仙冢累累】
　　其二
　　西州行路日萧条【西州路丹阳记云扬州廨乃王敦所创有东南西三门俗谓之西州又防稽王道子领扬州第在州东故时人号为东府而号府廨曰西州】执手伤懐不自聊游子故乡终念返岂能无意冶城潮【冶城见仲明甫至宿处】
　　和僧惠岑游醴泉观
　　邂逅相逢一日闲或縁香火住【一作共】灵山夕阳兴罢黄埃陌直似蓬莱堕世间【言一见亦必有宿縁○公诗又有特起蓬莱陆海中之句】
　　和惠思闻蝉【此必在京师作懐金陵也】
　　白下长干何可见风尘愁杀庾兰成【庾信在北方常思江南有哀江南赋兰成射防之年公以信自比】去年今日青松路忆似闻蝉第一声【忆似别本作一似又作亦自切意亦自为是○乐天诗微月初三夜新蝉第一声小杜诗槿堕初开艳蝉闻第一声】
　　送王介学士赴湖州【字中甫】
　　东吴太守美如何栁恽诗才未足多遥想郡人迎下担【寰宇志建业有迎担湖昔永嘉中帝迁衣冠过江客主相迎湖侧遂以迎担为名今此云迎下担者借用以説太守】白苹洲渚正沧波【白苹洲在霅溪之东南去州一里洲上有鲁公顔真卿芳亭内有梁太守栁恽诗曰汀洲采白苹日晚江南春因以名洲○东轩笔録王介性轻率语言无伦荆公作此诗送之其意以水值风即起波也介谕其意遂和十篇盛气而诵于荆公其一曰吴兴太守美如何太守从来恶祝鮀生若不为上柱国死时犹合代阎罗荆公笑曰阎罗见阙请即赴任】
　　懐钟山
　　投老归来供奉班尘埃无复见钟山何须更待黄粱熟始觉人间是梦间【韩诗莫忧世事兼身事须着人间比梦间此诗当是再召入为学士时】
　　江寜夹口三首
　　茅屋沧洲一酒旗午烟孤起隔林炊江清日暖芦花转恰似春风栁絮时【晋人以雪比栁絮介父以芦花比栁絮江清日暖尤其似者转字妙甚或误以转为白非○李白云杨花满江来疑是龙山雪○广记元载为相时正昼有书生诣焉既见拜语曰闻公髙义好士辄献诗一篇曰城南路长无宿处荻花纷纷如栁絮海燕啣泥欲作窠空屋无人却飞去载亦不晓其意既出门而没后嵗余载败据此诗则唐人亦尝以芦荻花比栁絮矣○诗话王介素与荆公不相能荆公题江寜道中驿舍一聨云茅屋沧洲一酒旗午烟孤起隔林炊介鄙之书其末曰金陵村里王夫子可是能吟富贵诗公见之亦不屑意乃续之云江清日暖芦花转恰似春风栁絮时窃疑诗话所载多妄説介虽褊衷何至操鄙语如此】
　　其二
　　月堕浮云水卷空沧洲夜泝五更风【李义山诗九秋霜月五更风】北山草木何由见梦尽青灯展转中【诗泽陂寤寐无为辗转伏枕注本又作展】
　　其三
　　落帆江口月黄昏小店无灯欲闭门【唐陈羽诗都门雨歇愁分处山店灯残梦到时】半出岸沙枫欲死系船犹有去年痕【真迹作侧出岸沙枫半死尤佳○李羣玉诗不如半死树犹吐一枝花】
　　寄碧岩道光法师
　　去马来车扰扰尘自难长寄水云身碧岩后主今为客何况开山説法人【言车马尘中非髙人所可久寓】
　　省中二首
　　万事悠悠心自知强顔于世转参差移床独向秋风里卧防蜘蛛结网丝【唐来鹄诗寂寞闲阶草乱生簟凉风动若为情不知独坐闲多少防得蜘蛛结网成○韩子苍诗移床独向西南角卧防琅珰动晚风】
　　其二
　　大梁春雪满城泥一马常瞻落日归身世自知还自笑悠悠三十九年非【公登第庆厯初皇祐试馆职嘉祐四年六月除直集贤院五年四月修注累辞六年知制诰三十九嵗为度支判官祠部贠外郎】
　　崇政殿后春晴即事
　　悠悠独梦水西轩【僧皎然诗相思路渺渺独梦水悠悠】百舌枝头语更繁山鸟不应知地禁亦逢春暖即啾喧【朝野佥载百舌春啭夏止唯食蚯蚓正月后冻开蚓出而来十月后蚓藏而徃葢物之相感也】
　　省中沈文通防事
　　竹上秋风吹网丝角门常闭吏人稀萧萧一榻巻书坐直到日斜骑马归【韩诗平明出门暮归舍酩酊上马知为谁】
　　吴任道説应举时事
　　县瓠城南陂水深【地志汝南郡谓之县瓠城水经曰汝水周城形如悬瓠故取名焉今诗言县瓠城不知是此否】春泥满眼路岖嵚独骑瘦马冲残雨前伴茫茫不可寻【赵嘏诗独自下楼骑瘦马揺鞭重入乱蝉声】
　　送河中通判朱郎中迎母东归【寿昌父巽守雍出其母刘氏嫁民间母子不相知者五十年熙寜初弃官入秦与家人诀誓不见母不复还行次同州得之刘氏时年七十余矣雍守钱明逸以事闻由是天下皆知其孝寿昌再为郡守至是以母故通判河东府迎其母同弟妹以归又一説载朱寿昌者少不知母所在弃官走天下求之刺血书佛经志甚苦熙寜初见于同州迎以归朝士多以诗美之苏内翰子瞻诗云感君离合我酸辛此事今无古或闻王荆公荐李定为防官定尝不持母服防谏给舍皆论其不孝不可用内翰因寿昌作诗贬定曰此事今无古或闻】
　　防衣东笑上归船莱氏欢娱在晚年嗟我白头生意尽防君今日更凄然【目见夀昌得母而自叹有弗洎之悲】
　　寄题脩广明碧轩【杭州明庆院】
　　明碧轩南竹数丛别来江外几秋风【别来江外或是舒州作】道人无复人间世嗟我今为白发翁【荘子人间世篇悼幽明之永隔也○坡诗故人巳为土衰鬓亦惊秋皆妙】
　　夜直
　　金炉香尽漏声残剪剪轻风阵阵寒春色恼人眠不得月移花影上防干【温庭筠诗风飏檀烟消篆印日移松影过禅床又唐姚合诗月移花影横幽砌风揭松声上半天○韩偓诗恻恻轻寒剪剪风杏花飞雪小桃红】
　　人间
　　人间投老事纷纷【唐人诗只言渐老应无事及至中年事转多】才薄何能强致君一马黄尘南陌路眼中惟见北山云【乐天诗一为趋走吏尘土不开顔辜负平生眼今朝始见山○皇甫冉诗归舟明日毗陵道回首姑苏是白云】
　　后殿牡丹未开
　　红襆未开知婉娩紫囊犹结想芳菲【乐天诗山榴花似结红巾容艳新妍占防春此诗则言牡丹犹包而未展也】此花似欲留人住山鸟无端劝我归【权徳舆诗昼漏沈沈倦琐闱西垣东观阅芳菲繁花满树似留客应为主人休浣归】
　　春日
　　柴门照水见青苔【言苔影见于水中】春绕花枝漫漫开路逺游人行不到日长啼鸟去还来【杜诗日长惟鸟雀又自去自来堂上燕】
　　寄韩持国
　　渌水环宫【一作渌绕宫城】漫漫流鹅黄小蝶弄春柔问知公子朝陵去归得花时却自愁【朝陵当是持国为礼官时汉制时节朝陵见后汉礼仪志】
　　荅韩持国
　　知公尚忆洛城中醉里穿花满袖风花亦有知还有恨今为红药主人翁【持国治平三年自司谏知制诰故用红药事赠诗必在此时○谢晖直中书省诗云红药当堦翻苍苔依砌上兹言翔凤池鸣佩多清响】
　　出城
　　惯作野人多野兴欲为时用少时材【欧公尝荐介甫徳行文学为众所推末又云安石久更吏事兼有时材疑此语非公所乐故于诗屡见此意】出城偶与沙尘背转觉溪山入眼来
　　涿州
　　涿州沙上望桑干【桑干县名属代郡北魏居之号为索干之都曹彰北征入涿郡界乗胜逐北至于桑干○贾岛诗客舍并州巳十霜归心日夜忆咸阳无端更渡桑干水却望并州是故郷】鞍马春风特地寒万里如今持汉节【汉苏武留匈奴中十九年卧起持汉节节旄尽落】却寻此路使呼韩【呼韩匃奴单于稽侯防之号也五单于分立宣帝当辅立呼韩邪为北单于】
　　出塞
　　涿州沙上饮盘桓防舞春风小契丹塞雨巧催燕泪落蒙蒙吹湿汉衣冠【古乐府有出塞入塞曲杜子美亦有前后出塞唐王昌龄诗云出塞入塞云处处黄芦草○杨巨源诗细雨蒙蒙湿芰荷○杜诗不愁巴蜀道吹湿汉旌旗】
　　入塞
　　荒云凉水悠悠鞍马东西鼓吹休尚有燕人数行泪回身却望塞南流【唐陈黯代河湟父老奏巳见前注燕人岂亦类此耶○诗言燕人思中国也○王昌龄诗云更遣黄头戍唯当哭塞云又云白花垣上望京师黄河水流无尽时穷秋旷野行人絶马首东来知是谁又雍陶诗大渡河邉蛮亦愁行人将渡尽回头此中遥寄思乡泪南去应无水北流】书汜水闗寺壁【汜水按汉书在成臯者音丸又音似即汜县之汜水也在济隂者敷劒反髙帝即位于汜水阳者是也髙祖四年汉数与楚挑战大司马咎渡兵汜水张晏注云在济隂界如淳又引左传曰鄙在郑地汜臣瓉云髙祖攻曹咎于成臯咎渡汜水而战今成臯城东汜水是也师古曰此水不在济隂瓉説得之括地志云汜水源出洛州汜水县东南三十三里方山山海经云浮戏之山汜水出焉】
　　汜水鸿沟楚汉间跳兵走马百重山【髙祖纪汉王跳注超过为跳】如何咫尺商于地便有园公绮季闲【秦使张仪説楚王献商于之地六百里四皓隠于商山在商州上洛县之南皇甫谧髙士传四皓皆河内轵人秦政方虐四士避世于商山以待天下定今墓存焉】
　　题北山隠居王闲叟壁
　　荒村日午未开门【邵康节诗尽日客不来至夜门犹闭】雨后余花满地存【唐人诗细雨湿衣防不见闲花满地落无声】举世但知旌隠节谁人知道是王孙【言贵胄而有隠节尤足髙也】
　　和惠思嵗二日二絶
　　懒读书来巳数年从人嘲我腹便便【便便见身闲注】为嫌归舍儿童聒故就僧房借榻眠
　　其二
　　沙砾藏春未放来荒庭终日守陈荄【文选懐旧赋陈荄被于堂除旧圃化而为薪○栁诗回风日夕至零落委陈荄】遥怜草色裙腰緑湖寺西南一径开【刘长卿春草诗犹带罗裙色青青向楚人】
　　赴召道中
　　海气冥冥涨楚氛汀洲回薄水横分【卢纶诗映竹水横分当山起鴈羣】青松十里钟山路祗隔西南一片云
　　江东召归【自江东提刑召入时嘉祐三年十月也】
　　昨日君恩误赐环归肠一夜绕钟山【韩集聨句肠胃绕万象精神驱五兵】虽然眷恋明时禄羞见琅琊有邴丹【琅琊有邴汉兄子曼容○儒林传施雠以田王孙易授琅琊鲁伯鲁伯授太山毛莫如少路琅琊邴丹曼容着清名莫如至常山守此其知名者也○杜牧诗九原可作吾谁与师友琅琊邴曼容公诗屡及之○苏魏公颂家训尝云汉邴曼容戒子孙仕不过六百石六百石郎官谒者不为显吾尚以为过汝等但能守家法传家学贫不免仕宦财循资格于吏部注拟差遣可也虽筦库亦可以无愧矣】
　　平甫如通州寄之
　　北山揺落水峥嵘想见扬帆出广陵【曹松诗汲水疑山动扬帆觉岸行王维诗扬帆截海行○水言峥嵘岂谓风鼔浪波汹涌如山乎】平世自无忧国士求田应不忤陈登【用刘徳本语】
　　寄显道
　　舟约刀头止嵗前【刀头见前注】故人专使手书传出门江上问消息极目寒沙空然
　　三品石【建康志防城千福院前丑石四各髙丈余云陈朝三品石政和中取归京师置于延福宫】
　　草没苔侵弃道周【唐人连昌宫词草没苔封叠翠斜坠红千叶拥残霞】误恩三品竟何酬国亡今日顽无耻似为当年不豫谋【牛奇章公太湖石诗嫓人当绮皓视秩即公卿自注云南朝有司空石葢以定石之品流司空疑即此或别一石也公诗意固佳陈克子髙亦有一篇其意与公相反皆佳作子髙诗云临春结绮今何在屹立巉巉终不改可怜江令负君恩白头仍作北朝臣子髙又云庚辰三月十日与关圣渊陈明信集太平寺明信诵介甫三品石句以为介甫善论古今国亡今日顽无耻似谓当年不预谋后之诗人不复措词矣圣渊云介甫但是融化石笋行旧诗且陈亡江总辈皆北面仇雠岂如此石之耐久邪圣渊及余诗以反介甫明信终守巳説争论纷然日暮罢去诗竟不就后十四年当癸巳寒食重寻昔游羣石巉然固在圣渊明信死巳久矣上注引牛诗司空石然司空不止三品更当考】
　　和崔公度家风琴八首
　　屋山终日信飘飘【屋山见上注信犹任也】似与幽人破寂寥为有机心须强聒直教悬解始声消【荘子大宗师篇得者时也失者顺也安时而处顺哀乐不能入也此古之所谓悬解也而不能自解者物有结之注悬解无所系也此言悬解者不假于声犹渊明无素琴之类是也又列子天瑞篇声之所声者闻矣而声声者未尝发○章八元诗万籁自生聴太虚常寂寥还从静中起却向静中消】
　　其二
　　帘幙无风起泬寥谁悲精铁任飘飘随商应角知无意不待歌成韵巳消【髙騈题风筝诗曰夜静声响碧空宫商信任徃来风依稀似曲才堪聴又被移将别调中○此诗近似骈作言别调中有意于宫商或不待曲终而止】
　　其三
　　万物能鸣为不平世间歌哭两营营君知此物心何欲自信天机自有声【退之送东野序大凡物不得其平则鸣云云人之于言亦然其歌也有思其哭也有懐诗意风琴无不平之心其鸣也天机自动耳○荘子秋水篇今予动吾天机而不知其所以然】
　　其四
　　风铁相敲固可惊朔兵行夜响行营【秋声赋其触于物也鏦鏦铮铮金铁皆鸣又如赴敌之兵衔枚疾走不闻号令但闻人马之行声】如何清世容髙卧翻作幽窗枕上声
　　其五
　　南风屋角响萧萧白日帘垂坐寂寥爱此宫商有真意与君倾耳尽今朝【东坡九成防铭云使耳闻天籁则凡有声有形者皆吾羽旄管磬匏又云非有度数而均节自成非韶之大全乎此即宫商有真意之义】
　　其六
　　风来风去岂尝要随分铿锵与寂寥不似人间古钟磬从来文饰到今朝【言风来则铿锵风去则寂寥初无心也又世之钟磬多以黄金及彩色涂泽不若此之自然】
　　其七
　　系身髙处本无心万窍鸣时有玉音欲作镆鎁为物使知君能笑不祥金【万窍鸣谓风作时则琴音如玉也琴亦铁为之故云笑镆鎁不祥金见前】
　　其八
　　疏铁檐间挂作琴清风才到遽成音伊人欲问无真意向道从来不博金【无真恐是无声琴谱有不博金不换玉二操○太宗酷爱其声韵优古以名颇俗改换金为楚泽涵秋博玉为塞门积雪】
　　送陈靖中舍归武陵
　　知君欲上武陵溪水自东流人自西到日桃花应巳谢想君应不为花迷【渊明桃源诗记云武陵人捕鱼为业縁溪行忘路之逺近忽逢桃花林夹岸缤纷太守即遣人随渔人徃寻向所志遂迷不复得路○王维诗闻説桃源好迷客不如髙卧盼庭柯】
　　北山
　　刳木为舟数丈余卧防风月映芙蕖清香一阵浑无暑时有惊桹跃出鱼【易系辞下刳木为舟○任涛诗露团沙鹤起人卧钓船流○东坡诗春江緑未波人卧船自流】
　　适意
　　一灯相伴十余年旧事陈言知几编到了不如无累后困来颠倒枕书眠【左氏至于烦乃舍也巳不但施于音乐读书亦然公此诗颇有捐书絶学之意○班固宾戏徒乐枕经籍书】
　　辱井【辱井详见次韵登微之髙斋注】
　　结绮临春草一丘尚残宫井戒千秋奢淫自是前王耻不到龙沈亦可羞【李白诗抚劒髙吟空咄嗟梁陈之国乱如麻天子龙沈景阳井谁歌玉树后庭花龙沈字实取此欧公集古録云炀帝躬自灭陈目见叔寳事又尝自铭以为戒如此及身为淫乱则又过之岂所谓下愚不移者哉】
　　题金沙【杜诗有径金沙软】
　　海棠开后数金沙髙架层层吐绛葩【韩诗直须添架引龙须】咫尺西城无力到不知谁赏魏家花【谓魏紫本出魏仁浦丞相家故得名】
　　夜闻流水
　　千丈崩犇落石碕秋声散入夜云悲州桥月下闻流水不忘钟山独宿时
　　咏月三首
　　寒光乍洗山川莹清影遥分草树纎万里更无云物动中天祗有兎随蟾【月赋柔只雪凝圎灵水镜○杜诗罔雨移深树言光所照彻细大不逃也○五经通议曰月中有兎与蟾蜍何月隂也蟾蜍阳也而与兎并明隂系于阳也○李贺诗老兎寒蟾泣秋色】
　　其二
　　江海清明上下兼碧天遥见一毫纎此时只欲浮云尽窟穴何妨有兎蟾【谢荘赋气霁地表云敛天末洞庭始波木叶微脱即上下兼也○杜诗上方重阁晚百里见秋毫○此见公包容小人之意不知卒为已害谓吕蔡之徒】
　　其三
　　一片清光万里兼几回圎极又纎纎君防出没非无意岂为辛勤飬玉蟾【韩诗楼头皎月不共宿其奈就缺行纎纎鲍明逺诗始出西南楼纎纎如玉钩未映东北墀娟娟似蛾眉三五二八时千里与君同注谓从防至明也公诗意乃言从明至微罗隠诗隂云薄暮上空虚此夕清光巳破除只恐异时开霁后玉轮依旧飬蟾蜍公末句与隠诗虽异而皆有深意】













　　王荆公诗注巻四十五
　　钦定四库全书
　　王荆公诗注卷四十六
　　宋　李壁　撰
　　律诗
　　次韵杏花三首
　　只愁风雨劫春回怕见枝头烂漫开【东坡梅诗君知早落坐先开忍着新诗句句催皆深致惜花之意】野鸟不知人意绪【杜诗野鸦无意绪】啄教零乱防苍苔
　　其二
　　心怜红蘂与移栽不惜年年粪壤培风雨无时谁防得欲教零乱强催开【末句意即前篇首句意○欧公词云东风本是开花信及至花时风更吹开吹谢苦怱怱春意到头无处问】
　　其三
　　看时髙艳先惊眼折处幽香易满懐野女强篸看亦丑少教憔悴逐荆钗【唐房千里文西子不花嫫姆锦縠是不能易其美恶言野女虽篸花不能掩其丑也○列女传梁鸿妻孟光荆钗布帬】
　　杏园即事
　　蟠桃移种杏园初红抺胭脂嫰脸苏闻道飘零落人世清香得似旧时无
　　宋城道中
　　都城花木久知春北路余寒尚中人【宋城属南京应天府此诗所指恐非此宋城也葢诗云都城花木次以北路余寒则是巳过汴京逾河而北矣○楚词薄寒中人言塞上寒苦得春晩也】宿草连云青未得东风无頼只惊尘【言春风不能青连云之草但惊尘耳○王维诗黄云断春色】
　　对客
　　窗壁风回午枕凉清谈相对一胡床心知帝力同天地能使人间白日长【此亦王符化国之日舒以长之意】
　　愍儒坑
　　智力区区不为身欲将何物助强秦只应埋没千秋后更足诗书发冢人【言诗书发冢亦无异坑儒○庄子外物篇儒以诗礼发冢○衞宏诏定古文官书序曰秦既焚书患苦天下不从所改更而诸生到者拜为郎前后七百人乃密令种于骊山阬谷中温处实诏博士说之人人不同乃令就视为伏机诸生贤儒皆至焉方相难不决因发机从上填之以土皆压之终乃无声今新丰县温汤处号愍儒乡汤西有马谷西岸有阬古老相传以为秦阬儒处】
　　遇雪
　　定知花发是归期不奈归心日日归风雪岂知行客恨向人更作落花飞【退之诗白雪却嫌春色晚故穿庭树作花飞】
　　懐旧
　　吹破春冰水放光山花涧草百般香身闲处处堪行乐何事低回两鬓霜【公又有春入一诗略同此】
　　访隐者
　　童子穿云晚未归谁收松下着残棋先生醉卧落花里春去人间总不知【郑毅夫集亦有此作未知果是谁作○刘言史诗采芝却到蓬莱上花里犹残碧玉钟○韦应物诗林下器未收何人适煮茗○牧之诗云谁家无事少年子满面落花犹醉眠】
　　海棠花
　　绿娇隐约眉轻扫红嫰妖娆脸薄妆巧笔写传功未尽清才吟咏兴何长【南部烟花记云殿脚女呉绛仙善画长蛾帝怜之由是争为长蛾司宫吏日供螺子黛五斤号蛾緑螺○杜诗红入桃花嫩○宋玉赋施朱则太赤】
　　证圣寺杏接梅花未开【建康志云寺在今行宫北即旧木平寺接花巳见四十二卷注】
　　红蘂曾游此地来青青今见数枝梅只应尚有娇春意不肯凌寒取次开【娇春见独卧注】
　　杂咏六首
　　勲业无成照水羞黄尘入眼见山愁【刘先主云日月若驰老将至矣而功业不建是以悲耳○又以世故尘土见山不得归而愁耳】烟中漠漠江南岸更与人家一少留【白诗日入意未尽将归复少留○唐马载诗坐看凉月上为子一淹留】
　　其二
　　白头重到太宁宫【大中祥符四年春诏以奉祗宫为太宁宫増葺殿室设后土圣母像据金坡遗事翰林每岁作望祭文宫在庆成军○令狐楚诗不厯晋祠三十年白头重到一凄然】玉佩琼琚在眼中【韩公祭栁子厚玉佩琼琚大放厥辞恐谓宫中碑记】歌舞可怜人暗换花开花落几春风【谓升歌舞缀祠祭所用非世间所谓歌舞也○少陵谒先主庙闾阎儿女换歌舞岁时新○李绅诗不如开落有春风○退之诗歌舞知谁在宾僚逐使非○欧公诗风日无情人暗换旧防如梦空肠断】
　　其三
　　朝阳映屋拥书眠梦想钟山一慨然投老安能长忍垢防当归此濯寒泉【庄子譲王篇汤问务光曰伊尹何如曰强力忍垢吾不知其他也○太史公叙传言范雎能忍訽于魏齐而信威于强秦訽音逅】
　　其四
　　乌石冈头踯躅红东江栁色涨春风【涨字屡见上注○坡诗亦云柔桑涨眼麦齐腰】物华人意曾相值永日留连草莽中【李郢鹅儿诗有时散乱随青草永日淹留在野田】
　　其五
　　小雨萧萧润水亭花风飐飐破浮萍【退之诗天阶小雨润如酥○又风约半池萍林处士诗浮萍破处见山影】看花听竹心无事风竹声中作醉醒
　　其六
　　百年礼乐逢休运【叔孙通传鲁两生曰礼乐所由起百年积徳而后可兴也】千里江山极胜逰那似鲍昭空写恨不为王粲祗消忧【鲍明逺有恨赋○王粲登楼赋聊暇日以消忧○公闲居诗大率类此怨怼讥刺者视之有愧矣】
　　书陈祈兄弟屋壁【按公皇祐二年自舒州通判将告归临川访乡人作此诗】
　　千里归来倦宦身欲寻田宅豫求隣能将孝友传家世乡邑如君更几人【予于抚州得此诗石本乃新授将仕郎守惠州河原县主簿陈祈立石】
　　郊行
　　柔桑采尽緑隂稀芦箔蚕成密蠒肥【太白诗荆湖麦熟蠒成蛾缲丝忆君头绪多○乐天诗由来蚕老后方是蠒成时】聊向村家问风俗如何勤苦尚防饥【唐明宗尝问冯道今岁虽豊百姓赡足否道曰农家岁凶则死于流殍岁豊则伤于谷贱丰凶皆病者惟农家为然臣记进士聂夷中诗云二月卖新丝五月粜新谷医得眼前疮剜却心头肉语虽鄙俚曲尽田家之情状农于四民之中最为勤苦人主不可不知也上恱乃命左右録其诗尝讽诵之】
　　破二首
　　埋没残碑草自春旋风时出地中尘【俗言旋风鬼所为也后汉王忳传主人云被随旋风与马俱亡卿何隂徳而致此二物忳自念有书生事因说之】墦间夜半分珠玉犹是当时乞祭人【分珠玉用发冢事详见骊山诗篇乞祭人见孟子】
　　其二
　　残椁穿来欲几春萧萧长草没麒麟【杜诗草邉高冢卧麒麟】墦间或有樵苏客未必他年醉饱人
　　题景德寺试院壁【公自注云至和三年八月十日】
　　屋东蔓巳扶疎小石蓝花破蕚初从此到寒能几日风沙还见一年除【小杜诗春丰年巳除其余强为有即此醉残花便同尝腊酒公诗略似此意○沈文通景徳寺考试院壁和介甫韵石蓝开尽红着地蔓半枯黄倒垂坐看一年芳意歇风霜即是早寒时萧后语太宗隋主淫侈每二除夜殿前诸院设火山数十尽沉香也注至及岁夜为二除见广记】
　　金陵报恩大师西堂方丈二首
　　檐花映日午风薫【杜诗灯前细雨檐花落】时有黄鹂隔竹闻香灺一炉春睡足上方车马正纷纷【说文灺烛烬也囚夜切○广记道术门烛灺更深疲于毫砚今以言香香亦有烬也】
　　其二
　　萧萧出屋千竿玉霭霭当窓一炷云【谓对竹烧香也】心力长年人事外种花移石尚殷勤【刘长卿僧院诗晨香永日在夜磬满山闻亦佳句】题正觉院箨龙轩二首【抚州有正觉寺在水东下又有律诗可考】
　　此轩名字经平子爱此吾能为赋诗【王澄传有经澄所题目者衍不复有言辄云巳经平子矣】山雨江风一披拂箨龙还自有吟时【杜诗风雨时时龙一吟此借用○庄子言风起北方一西一东孰居无事而披拂是】
　　其二
　　仙事茫茫不可知箨龙空此见孙枝【王元之笋诗昨夜春雷迸藓根乱披烟箨出柴门穉川龙过应回首认得青青防代孙○韩偓诗知余絶粒窥仙事许到名山看药炉○孙枝见乌塘诗注】壶中若有闲天地何苦归来问葛陂【李义山诗壷中若是有天地人向壷中伤别离○后汉费长房汝南人从壶公学道不成思家辞归壷公与一竹杖曰骑此任所之则至矣既至可以杖投葛陂中顾视之乃龙也今在蔡州】
　　相州古瓦砚
　　吹尽西陵歌舞尘当时屋瓦始称珍甄陶往往成今手尚托声名动世人【邺中故事铜雀台三台相去各六十步上以复道相通中央悬絶铸一大铜雀高一丈五尺置之楼顶台上又起楼五重去地三百七十七尺今里人因掘土往往得屋瓦多断折瓦色颇青其内平莹不类今瓦有布纹甚厚有及寸者多印工人姓名皆八分书也○刘商铜雀妓诗髙台无昼夜歌舞竟未足○西陵谓曹公处也曹云吾媫妤伎人皆着铜雀台月朔十五日辄向帐作伎此故云歌舞尘○瓦特以古贵砚谱乃居下言今人伪为托名古瓦以求售也如子厚鐡鑪步记之意】
　　望夫石
　　云鬟烟鬓与谁期一去天边更不归【武昌山北有望夫石云昔有妇人与夫从役逺赴国难妇携弱子饯送此山立望夫而死化为立石因名之○李白诗一上玉闗道天涯去不归又古诗少年莫逺行逺行多不归】还似九疑山上女千秋长望舜裳衣【九疑山在苍梧冯乗县其山九峯形势相似故曰九疑山父老相传舜尝登此山或云舜崩于此山下有舜祠○檀弓曰舜葬于苍梧之野葢二妃未之従也此言九疑山上女未详然秦博士对始皇云湘君者帝尧之二女舜妃者也又刘向列女传帝尧二女长曰娥皇次曰女英尧以妻舜舜为天子娥皇为后女英为妃舜死于苍梧二妃死于江湘之间俗谓之湘君据秦博士及刘向列女传则二妃乃为湘水之神及死于江湘间则公称九疑山女或以此葢湘距九疑不逺云舜垂衣裳而天下治余尝爱张文潜斑竹诗云重瞳陟方时二妃葢老人安肯泣路傍洒泪流丛筠意殊雅正今公赋望夫石诗而引舜妃其亦几于亵矣○余见燕侍郎山水圗注】
　　山前
　　山前溪水涨潺潺山后云埋不见山不趂雨来耕水际即穿云去卧山间【李羣玉诗頽云晦庐岳微鼔辨湓城○刘长卿诗夕阳临水钓春雨向田耕○许浑诗雨中耕白水云外劚青山】
　　江雨
　　冥冥江雨湿黄昏天入沧洲漫不分【杜诗冥冥江雨熟杨梅又去马来牛漫不分又李白诗彭蠡将天合】北涧欲通南涧水南山正绕北山云【乐天诗东涧水流西涧水南山云绕北山云】
　　独卧二首
　　谁有锄耰不自操可怜园地满蓬蒿【庄子将妄凿垣墙而殖蓬蒿也】欲寻春物无蹊径独卧南床白日高【呉融诗春物竞相妬杏花应最饶】
　　其二
　　茅檐午影转悠悠门闭青苔水乱流百啭黄鹂看不见海棠无数出墙头【张继诗竹色侵官道花枝出苑墙○贾至诗千条弱栁垂青百啭流莺绕建章○王梦周题故白岩禅师院花树不随人寂寞数枝犹自出墙头】
　　孟子
　　沉魄浮魂不可招遗编一读想风标何妨举世嫌迂濶故有斯人慰寂寥【李商隐祭令狐相公文圣有夫子亷有伯夷浮魂沉魄公其尚之○神宗尝谓吕晦叔曰司马光方直其如迂阔何吕曰孔子上圣子路犹谓之迂孟子大贤时人亦谓之迂况光岂免此名大扺虑事深逺则近于迂矣愿更察之】
　　商鞅
　　自古驱民在信诚一言为重百金轻【前汉得黄金百镒不如季布一诺】今人未可非商鞅商鞅能令政必行【商鞅传令既具未布恐民之不信巳乃立三丈之木于国都市南门募民有能徙置北门者予十金民怪之莫敢徙复曰能徙者予五十金有一人徙之辄予五十金以明不欺卒下令○范彛叟读此诗云古人政事本教化而躬率使人从之政事要必行岂是好事】
　　苏秦
　　已分将身死势权【韩诗已分将身着地飞○刘向传夫乘权借势之人子弟鳞集于朝羽翼隂附者众○贾谊鵩赋夸者死权】恶名磨灭几何年【桓温曰既不能流芳百世不足遗臭万年耶】想君魂魄千秋后却悔初无二顷田【秦为从约长并相六国过雒阳周王使人郊劳昆弟妻嫂侧目不敢仰视秦喟然叹曰此一人之身富贵则亲戚畏惧之贫贱则轻易之况众人乎且使我有雒阳负郭田二顷吾岂能佩六国相印乎方秦盛时巳悔不待千秋后也】
　　范雎
　　范雎相秦倾九州一言立断魏齐头世间祸福不可忽篑中死尸能报讐【范雎传守者乃请出弃篑中死人魏齐醉曰可矣余见别注○杜牧之诗秦因逐客令柄归丞相斯安知魏齐头见断篑中尸】
　　张良
　　汉业存亡俯仰中留侯于【一作当】此每从容固陵始议韩彭地复道方圗雍齿封【唐诗张良未遇韩信贫刘项存亡在两臣○张良本传五年冬汉王追楚至阳夏南战不利壁固陵诸侯不至良说汉王汉王用其计诸侯皆至固陵后改为固始属淮阳国本名寝丘楚时孙叔敖所封地又上已封大功臣二十余人其余日夜争功不决上居雒阳南宫从复道望见诸将数人偶语欲谋反良曰上平生所憎羣臣所共知谁为最甚者上曰雍齿与我有故怨数窘辱我我欲杀之为功多不忍良曰今急先封雍齿以示羣臣羣臣见齿先封则人人自坚矣】
　　曹参
　　束髪山河百战功白头富贵亦成空华堂不着新歌舞却要区区一老翁【李广传且臣结发而与匈奴战师古注曰言始胜冠即在战陈又司马迁传耕牧于河山之阳○老翁谓葢公本传参战鬬功最多又为齐相尽召长老诸先生问所以安集百姓而齐故诸儒以百数言人人殊参未知所定闻胶西有葢公善治黄老言使人厚币请之葢公为言治道贵清浄而民自定推此类具言之参于是避正堂舍葢公焉○杨公时中立言后世如曹参可谓能克巳者观参本武人攻坚陷阵是其所长至其治国为天下乃以清浄无为为事气质都变了】
　　韩信
　　贫贱侵凌富贵骄功名无复在刍荛将军北面师降虏此事人间久寂寥【韩信既斩成安君禽赵王歇乃令军中毋斩广武君有生得之防而至戏下者信解其缚东乡坐而西乡对而师事之广武君辞曰亡国之大夫不可以图存败军之将不可以语勇按周勃传勃不好文学每召诸生说士东乡坐责之趣为我语注勃自东向不以宾主之礼礼士也观此信贤于勃逺矣○史记魏世家子击问子方曰富贵者骄人乎贫贱者骄人乎子方曰亦贫贱者骄人耳诸侯骄人则失其国大夫骄人则失其家贫贱者行不合言不用则去之楚越若脱躧然奈何其同之哉○山谷诗功成千金募降虏东面置坐师广武虽云晚计大疎畧此事亦足垂千古语意大相类】
　　伯牙
　　千载朱无此悲欲弹孤絶鬼神疑故人舍我归黄壤流水髙山心自知【归一作闭○髙山流水见次韵张徳甫注】
　　范増二首
　　中原秦鹿待新覊力战纷纷此一时有道吊民天即助不知何用牧羊儿【牧羊儿谓义帝也陈王死鄛人范増年七十素居家好奇计往说项梁曰陈胜败固当夫秦灭六国楚最无罪自懐王入秦不反楚人怜之至今今君起江东楚蠭起之将皆争附君者以君世世楚将为能复立楚之后也于是项梁然其言乃求楚懐王孙心民间为人牧羊立以为楚懐王公诗意不与懐王之立也】
　　其二
　　鄛人七十谩多奇为汉敺民了不知谁合军中称亚父直湏推让外黄儿【离娄下为汤武敺民者桀与纣也○项羽传羽击陈留外黄不下数日降欲阬之外黄令舍人儿年十三往说羽羽然其言乃赦外黄当阬者而更至睢阳诸城闻之皆争下臣瓉云称儿者以其幼弱故系之父○周太祖幸河北至内黄顾李珽曰何谓内黄珽曰河南有外黄下黄故此名内黄太祖曰外黄下黄何在珽曰秦有外黄都尉在今雍丘下黄为北齐所废在今陈留太祖平生不爱儒者闻珽语大喜】
　　贾生
　　一时谋议畧施行谁道君王薄贾生爵位自高言尽废
　　古来何啻万公卿【本传賛谊之所陈略施行矣又曰谊亦天年早终虽不公卿未为不遇也自古爵位高而其言不见于用者岂直一贾生哉】
　　两生
　　两生才器亦超羣黑白何劳强自分好与骑奴同一处此时俱事卫将军【任安免三百石长为卫将军舍人与田仁防俱为舍人居门下同心相爱此二人贫无钱以事将军家监家监使飬恶囓马两人同牀卧仁窃言曰不知人哉家监也任安曰将军尚不知人何乃家监也卫将军从此两人过平阳主主家令两人与骑奴同席而食此二子防刀裂断席别坐主家皆怪而恶之莫敢呵其后有诏募择将军舍人以为郎防赵禹来过悉召舍人百余人以次问之得田仁任安曰独此两人可耳余无可用者据史记旡两生字特两人耳】
　　谢安
　　谢公才业自超羣误长清谈助世纷秦晋区区等亡国可能王衍胜商君【安尝与王羲之登冶城悠然遐想有髙世之志羲之谓安曰夏禹勤王手足胼胝文王旰食日不暇给今四郊多垒宜思自効而虚谈费务浮文妨要恐非当今所宜安曰秦任商鞅二世而亡岂清谈致患耶】
　　世上
　　范蠡五湖收逺迹管宁沧海寄余生可怜世上风波恶最有仁贤不敢行【史记货殖传范蠡既雪防稽之耻乃乘扁舟浮于江湖变名易姓适齐为防夷子皮之陶为朱公管幼安汉末大乱至辽东公孙度虚馆以待之寜既见度乃庐于山谷时避难者多居郡南而寜居北示不迁志中国少安客人皆还惟寜晏然若将终焉居辽东积三十有七年察渊将乱乃就徴时黄初四年也】
　　读后汉书
　　党锢纷纷果是非当时高士见精微可怜窦武陈蕃軰欲与天争汉鼎归【后汉申屠蟠传先是京师防士汝南范滂等非讦朝政自公卿以下皆折节下之太学生争慕其风以为文学将兴处士复用蟠独叹曰昔战国之世处士横议列国之王至为拥篲前驱卒有坑儒焚书之祸今之谓矣乃絶迹于梁砀之间居二年滂等果罹党锢或死或刑者数百人蟠确然免于疑论○太史公云天方令秦兼天下魏虽得阿衡之佐曷益乎亦此意○汉自桓灵以来阉人用事天下嫉之陈蕃与窦太后父窦武同心辅政蕃自以既从人望而有徳于太后必谓其志可伸乃露章乞诛中官太后不纳事泄曹节等矫诏诛蕃武等范晔谓其智不足而权有余功虽不就然其信义足以携持民心汉世乱而不亾百余年间数公之力也斯言信哉○杜牧之诗党锢岂能留汉鼎清谈空解识胡儿诗实采此意】
　　读蜀志
　　千载纷争共一毛可怜身世两徒劳无人语与刘徳问舍求田意最高【亦蛮触之义○魏志张邈传蜀主谓许汜曰今天下大乱望君忧国忘家有救世之意而君求田问舍言无可采公此诗于理似未安兴复之义天意人心之所同不可以纷争言也】
　　读唐书
　　志士无时亦少成中才随世就功名【晁错传故各当其世而立功徳焉○司马迁序传扶义俶傥不令已失时立功名于天下作七十列传】并汾诸子何为者坐与文皇立太平【诸子谓房魏辈皆王通门人通讲道扵河汾之上房魏尝北面后佐太宗定天下】
　　读开成事
　　奸防纷纷不为明有心天下共无成空令执笔螭头者日记君臣口舌争【言文宗优柔不断知奸而不能去知善而不能任虽有求治之意均于旡成而巳日记君臣口舌争者与郑覃陈夷行辈论说皆是○杜诗金炉香动螭头暗○唐百官志门下省起居郎二人从六品上掌录天子起居法度天子御正殿则郎居左舍人居右有命俯陛以听退而书之季终以授史官贞观初以给谏兼知起居注或知起居事毎仗下议事郎一人执笔记録于前史官随之其后复置舍人分侍左右秉笔随宰相入殿若仗在紫宸内阁则夹香案分立殿下直第二螭首和墨濡笔皆即防处时号螭头及许敬宗李义府为相奏请多畏人知命郎舍人对仗承防仗下与百官偕出开元初复诏修史官非供奉者皆随仗入位于郎舍人之次李林甫专权又废太和九年诏入阁日郎舍人具纸笔立螭头下复贞观故事太和文宗初元之号次年即改为开成云】
　　寄和甫【和甫调池掾未赴唐公介为并州辟为总管司管勾机宜文字诗言并州九月寒当是在幕府时】
　　水村悲喜坼书看【杜牧诗此信的应中路得乱山何处坼书看】闻道并州九月寒【韩偓诗戍旂青草接榆闗雨里并州四月寒】忆得此时花更好举家怜汝不同盘【王摩诘九日忆山东兄弟诗遥知兄弟登高处遍挿茱萸少一人公诗即此意】
　　别和父赴南徐
　　都城落日马萧萧雨压春风暗栁条【卢纶诗垂杨不动雨纷纷锦帐胡缾争送军垂杨不动即雨压春风之意】天际归艎那可望只将心寄海门潮【谢朓牋雅侍清江可望归艎于春渚】
　　寄茶与和甫【和甫绍圣二年以资殿自雍移并介父亡久矣此诗所寄亦其在幕府时】
　　防绛缝囊海上舟月团苍润紫烟浮【贡茶自闽来京师故云海上舟○欧公云景祐以后双井渐盛囊以红纱然不过一二两以常茶十数斤养之用避暑湿之气逺出日注上此言草茶非今赐茶也○卢仝茶歌手阅月团三百片坡诗独携天上小团月】集英殿里春风晚分到并门想麦秋【月令孟夏麦秋至】
　　寄茶与平父
　　碧月团团堕九天封题寄与洛中仙【碧或作壁义尤长○杨嗣复谢人寄新茶诗石上生芽二月中防山顾渚莫争雄封题寄与杨司马应为前衔是相公】石城试水宜频啜金谷看花莫漫煎【石城言石头城下水在建康事见上注对花啜茶见戏蒋頴叔注】
　　戏长安岭石
　　附巘凭崖岂易跻无心应合与云齐横身势欲填沧海肯为行人惜马蹄【隋人虞茂石诗徒然抱贞介填海意谁知○精卫以石填海言精诚之至○张谓诗共许寻鸡足谁能惜马蹄又杜诗平生为幽兴未惜马蹄遥】
　　代荅
　　破车伤马亦天成所托虽高岂自营四海不无容足地行人何事此中行【李白诗马足蹶侧石车轮摧高冈公诗旨亦如张忠定自賛则违众崖不利物云○此诗殆亦自况可见公之自与素高不防浮言之意】
　　促织
　　金屏翠幔与秋宜得此年年醉不知【韩诗云窗雾阁事恍惚重重翠幔深金屛○古诗长安醉眠客岂知秋鴈来即此意】秖向贫家促机杼防家能有一钩丝【唐张乔诗念尔无机自有情迎寒辛苦弄梭声椒房金屋何曽识偏向贫家壁下鸣○王建诗草虫促促机下啼两日催成一匹半】
　　腊享
　　明星惨澹月参差万窍含风各自悲【李义山诗芭蕉不展丁香结同向春风各自愁】人散庙门灯火尽却寻残梦独多时【曹松诗望山吟过日伴鹤立多时又崔橹诗向人如诉雨多时】










　　王荆公诗注卷四十六
　　钦定四库全书
　　王荆公诗注卷四十七
　　宋　李壁　撰
　　律诗
　　杏花
　　垂杨一迳紫苔封【唐任珪戏郡守诗入门堪笑复堪怜三径苔封一钓船○包结诗积雪封苔径多年亚石松】人语萧萧院落中独有杏花如唤客倚墙斜日数枝红【欧公词莺啼宴席似留人花出墙头如有意】
　　城东寺菊
　　黄花漠漠弄秋晖无数蜜蜂花上飞不忍独醒辜尔去慇懃为折一枝归【郑谷菊诗节去蜂愁蝶不知晓庭还绕折残枝唐人玉蕊花诗应共羣仙鬬百草独来偷折一枝归又薛能诗立马烦君折一枝】
　　拒霜花【即芙蓉】
　　落尽羣花独自芳红英浑欲拒严霜开元天子千秋节戚里人家缀露囊【宋景文诗繁霜不可拒谨勿爱虗名宋自注云俗名拒霜其实逢霜即悴矣○坡诗唤作拒霜浑未称细思却是最宜霜○唐以前帝王生日不置节名隋文六月十三日生诏天下为武文皇帝防屠宰至明皇始以八月五日诞辰为千秋节开燕上夀王家戚里贡献金镜士庶结承露丝囊等物相遗○小杜过勤政楼诗千秋佳节空名在承露丝囊世巳无】
　　燕
　　处处定知秋后别年年常【一作长】向社前逢行藏似【一作自】欲追时节岂是人间不见容【章孝标诗旧垒危巢泥巳落今年故向社前归少皥时鸟司分者也○传咸燕赋云随时宜以行蔵似君子之出处○韩诗双双归蛰燕则燕之归特蛰于土中耳沈存中论此最详】
　　吐绶鸡
　　樊笼寄食老低摧组丽深藏肯自媒天日清明聊一吐儿童初见互惊猜【韩信寄食漂母○欧公鹤诗樊笼毛羽日低摧○刘禹锡有吐绶鸟诗湖烟始开山日髙迎风吐绶盘花绦○栁子厚荅韦中立书仆往闻庸蜀之南少日日出则犬吠此诗意亦类栁疑公自况终以议变法者为非○崔豹古今注云吐绶鸟一名功曹○酉阳杂俎鱼复县南山有鸟大如鸲鹆羽色多黑杂以黄白头颊似雉有时吐物长数寸丹采彪炳形色类绶因名为吐绶鸟又食必蓄嗉臆前大如斗虑触其嗉行毎逺草木故一名避株鸟○倦防杂録云真珠鸡生防峡山中畜之甚驯其羽毛有白圎防故号真珠鸡又名吐绶鸡生而反哺亦名孝雉毎至春夏之交景气和暖颔下出绶帯至尺余红碧鲜然头有翠角双立良久悉敛于嗉下披其毛不复见或有死者割其头臆间亦无所覩○苕溪渔隐曰广右闽中亦有吐绶鸡余在一处见人家多飬之不独巴峡中有】
　　黄鹂
　　野花吐尽竹姢娟【杜甫竹诗雨洗姢姢浄又美花多映竹好鸟不归山】尚有黄鹂最可怜娅姹不知缘底事背人飞过北山前【说文曰离黄仓庚也鸣即蚕生诗义疏或谓之黄栗留齐人谓之搏黍闗西谓之黄鸟子美闻莺诗娅姹人家小女儿半啼半语隔花枝○杜甫鴈诗一一背人飞○又项斯诗动水花连影逢人鸟背飞】
　　蝶
　　翅轻于粉薄于缯长被花牵不自胜【张子野诗懒同胡蝶为春忙】若信庄周尚非我岂能投死为韩凭【荘周事巳见古诗○岭表録异云韩朋鸟者乃鳬鹥之类雌雄为双飞泛溪浦水禽中鸂鶒鸳鸯防防岭北皆有之唯韩朋鸟未之见也按干寳搜神记云大夫韩朋其妻美好康王夺之朋怨王囚之朋遂自杀妻乃隂腐其衣王与之登台自投台下左右捉衣衣不胜手遗书于帯曰愿以尸还韩氏而合葬王怒令埋之两相望经宿忽见有梓木生二冢之上根交于下枝连其上又有鸟如鸳鸯常栖其树朝暮悲鸣南人谓此禽即韩朋夫妇之精魄故以韩氏名之韩朋一云韩凭○李义山絶句青陵台畔日光斜万古真魂倚暮霞莫许韩朋为蛱蝶等闲飞上别枝花】
　　暮春
　　无限残红着地飞谿头烟树翠相围杨花独得东风意相逐晴空去不归【退之落花诗已分将身着地飞又杨栁诗摆撼春风祗欲飞温庭筠诗芍药蔷薇语早梅不知谁是艳阳才今朝领得东风意不复饶君雪里开隋炀帝侯夫人诗妆成多自恨梦好却成悲不及杨花意春来到处飞】
　　真州东园作【欧公尝为许元作记即此处】
　　十年厯遍人间事【张良传愿弃人间事】却绕新花认故丛【杜诗药残他日里花发去年丛】南北此身知几日山川长在泪痕中
　　过皖口【皖口在舒州】
　　皖城西去百重山陈迹今埋杳霭间【公尝倅舒州故言陈迹】白发行藏空自感春风江水照衰顔
　　发粟至石陂寺
　　蓦水穿山近更赊【唐李陟诗望水寻山二里余竹林斜到地仙居】三更燃火饭僧家乘田有秩难逃责从事虽勤敢叹嗟【孟子孔子尝为乘田矣介甫时为鄞县发粟救民故借用乗田事】
　　别皖口
　　浮烟漠漠细沙平飞雨溅溅嫩水生【嫰水见至开元僧舍注】异日不知来照影更添华髪几千茎【白诗重重照水看容发不见朱顔见白丝失却少年无覔处泥他湖水欲何为牧之诗弄溪终日到黄昏照数秋来白髪根】
　　别灊皖二山
　　乡垒新恩借旧朱欲辞灊皖更踌躇【二山在舒州灊山即天柱山皖山即皖公山】攅峯列岫争讥我饱食频【一作穷】年报礼虚【杜牧之诗喜抛新锦帐荣借旧朱衣○按公舒倅满即入馆后四年方为常州此云别灊皖当考北山移文列壑争讥攅峰竦诮○报礼字见别注】
　　舒州被召试不赴偶书
　　戴盆难与望天兼自笑虚名亦自嫌槁壤太牢俱有味可能蚯蚓独清亷【司马迁书戴盆何以望天○第五伦传明帝戒外戚苦身待士不如为国戴盆望天事不两施○小杜诗如今归不得自戴望天盆】
　　舟过长芦【长芦属仪真】
　　木落草揺洲渚昏泊船深闭雨中门【韦荘诗雨打梨花深闭门此谓船门】回灯秪欲寻归梦儿女纷纷强笑言【岑参诗孤灯燃客梦寒杵乡愁】
　　金山寺三首
　　北檝南樯泊四垂共怜金碧烂参差孤根万丈沧波底除却蛟龙世不知【东坡松诗根到九泉无曲处世间惟有蛰龙知余少年过山间一老僧为余言韩蕲王尝选军中善没者于三门下渊潭最深处遣入水视有何物没者骇叫腾出云有一大龙抱山足而戏】
　　其二
　　波澜荡沃乾坤大【少陵洞庭湖诗纳纳乾坤大】气象包藏水石闲秪有此中宜旷望谁令天作海门山【诗周颂天作高山注作生也○乐天诗况有虗白亭坐见海门山○李白诗刬却君山好平铺湘水流亦此意】
　　其三
　　天日苍茫海气深每来高处一登临丹楼碧阁皆时事只有江山古到今【言楼阁兴壊系于一时不同江山久存也】
　　泊姚江【寰宇志余姚江在县五十步濶四十丈入明州】
　　山如碧浪翻江去水似青天照眼明唤取仙人来住此莫教辛苦上层城【太白诗下视千万峰峰头如浪起○栁诗洞庭春去水如天杜诗春水船如天上坐○淮南子昆仑山上有层城高万一千里】
　　防钟山
　　两山松栎暗朱藤【云南记曰云南山出藤其色如朱小者以为马防大者以为拄杖恐所在山谷皆有不必出云南○白乐天有朱藤杖诗】一水中间胜武陵【言景过于武陵之桃源】午梵隔云知有寺夕阳归去不逢僧【古诗但闻烟外钟不见烟中寺又参寥子诗隔林彷佛闻机杼知有人家住翠微○崔峒诗客寻朝磬食僧背夕阳归○杜牧之老僧诗日暮千峰里不知何处归】
　　龙泉寺石井二首【建康志无龙泉寺而临汝志长安乡有龙泉院岂即此寺邪或在南康也○信州亦有龙泉院在玉山县】
　　山腰石有千年润海眼【一作石眼】泉无一日干天下苍生待霖雨不知龙向此中蟠【唐刘崇逺金华子云北海县因发五株钱取之不尽得一石记云此是海眼以钱镇之众惧遽掩之○杜诗古来相传是海眼○李白诗深沉百丈通海底那知不有蛟龙蟠○石林诗话云荆公少以意气自许故诗语惟其所向不复更为涵蓄如天下苍生待霖雨不知龙向此中蟠又浓緑万枝红一防动人春色不须多乂平治险秽非无力润泽焦枯是有才之类皆直道其胸中事后为羣牧判官从宋以道尽假唐人诗集博观而约取晩年始尽深婉不廹之趣乃知文字虽工拙有定限然必视其幼壮虽公方其未至亦不能力强而遽至也○呉曽漫录云张文潜有二石龟晁无咎名其大者为九江小者为千岁文潜因作九江千岁龟歌赠无咎云老龙洞庭怒荡覆尧九州谓半山老人也又云禹咄嗟水平流谓司马君实也不知曾何所据而云若果尔是公本以自命后人又以龙目之然则公所以为龙者亦异矣】
　　其二
　　人传此井未尝枯【左宣公十二年目于眢井而拯之眢枯也】满底苍苔乱发麤【杜牧之诗水梳苔发直】四海旱多霖雨少此中端有卧龙无【退之诗居然鳞介不能容石眼环环水一钟间说旱天求雨泽直疑科斗是蛟龙】
　　兴国楼上作
　　松篁不动翠相重【杜荀鹤诗日髙花影重】日射流尘四散红【公有句云日射地穿千里赤亦类此】地上行人愁暍死那知高处有清风【说文暍乙曷反着署热死也淮南子曰武王防暍人于栁下而天下懐抱朴子曰指氷室不能起暍子之热○汉武帝纪元封四年夏大旱民多暍死如淳曰暍音谒韩诗寒泉百尺空看影正是行人暍死时】
　　别灊阁
　　一溪清防百山重风物能留邴曼容【曼容事见江东召归注】后夜肯思幽兴极月明孤影伴寒松
　　杭州望湖楼回马上作呈玉汝乐道
　　水光山气碧浮浮落日将归又少留从此秪应长入梦梦中还与故人逰【孟郊诗月迥无隐物况复大江秋岘亭当此时故人不同游故人在长安亦可从梦求○鲁直诗松风梦与故人逰同驾飞鸿跨九州】
　　和景纯十四丈三絶
　　身先诸老斡枢机再见王门阖左扉但恨东归相值晩岂知临别更心违【景纯本末见藏春坞注○礼记玉藻闰月则阖门左扉立于其中谓再逢闰也】
　　其二
　　几年相约在林丘眼见京江更阻逰遗我珠玑何以报恨无瑶玉与公舟【诗笃公刘何以舟之惟玉及瑶注舟帯也瑶言有羙德公酬龚深甫诗用瑶玉事却通前后文使此言舟岂谓酒邪唐人有航船疑此借用或舟字正是报之以琼瑶之意】其三【景纯之孙庠尝云祖居藏春坞南岗陈秀心升之所居即此岗也】
　　藏春花木望中迷水复山长道阻跻【诗道阻且跻注跻升也】惆怅老来尘世累无因重到武陵溪【东坡亦有藏春诗云年抛造化甄陶外春入先生杖屦中】
　　临津
　　临津艶艳花千树夹径斜斜栁数行却忆金明池上路红裙争看緑衣郎【此平甫诗或误刋于公集】
　　汀沙
　　汀沙雪漫水溶溶睡鸭残芦掩霭中归去北人多忆此家家圗画有屏风【汉许后传设妾欲作某屛风张于某所曰故事无有○李白诗湖南七郡凡几家家家屏幛书题徧○王逢原山茶花诗江南池馆厌深红零落山烟山雨中却是北人偏爱惜数枝和雪上屏风】
　　西山
　　西山映水碧潭潭楚老长謡泪满衫【谢灵运庐陵王墓下诗延州叶心许楚老惜兰芳李善注云徐州先贤传曰楚老者彭城之隠人】但道使君留不得那知肯更忆江南【庾信既留长安虽位望通显尝有乡闗之思乃作哀江南赋以致其意】
　　和文淑【公自注云张氏女弟】
　　天梯云栈蜀山岑下视嘉陵水万寻我得一舟江上去恐君东望亦伤心【田叔传蜀口栈道近山○少陵过栈阁诗目陨杂花头风吹过雨百年不可料一坠那得取】
　　春入
　　春入园林百草香池塘氷散水生光身闲是处堪携手何事低回两鬓霜【卫诗迨氷未泮注氷未散正月中以前也此诗与懐旧后一聮全同而上二句比前作尤胜疑此是后来改本】
　　暮春
　　芙蕖的厯抽新叶【的厯谓荷叶初抽时】苜蓿防干放晚花【薛令之诗苜蓿长防干○于阗地温和有苜蓿】白下门东春巳老莫嗔杨栁可藏鸦【古乐府杨栁可藏鸦】
　　乌江亭【在和州】
　　百战疲劳壮士哀中原一败势难廻江东子弟今虽在肯为君王卷土来【项籍传羽遂引而东欲渡乌江乌江亭长谓羽曰江东虽小地方千里众数十万亦足王也愿大王急渡羽笑曰天乃亡我何渡为且籍与江东子弟八千人渡江而西今亡一人还纵江东父兄怜而王我我何面目见之哉公诗葢取籍意杜牧之诗乃谓胜败兵家不可期包羞忍耻是男儿江东子弟多才俊巻土重来未可知】
　　汉武
　　壮士悲歌出塞频中原萧瑟半无人君王不负长陵约直欲功成赏汉臣【长陵髙帝陵名汉誓曰非刘氏不王若有亡功非上所置而侯者天下共诛之武帝欲侯贰师以其亡功非髙帝之约乃令伐大宛斩其王封海西侯故班固云武兴胡越之伐将帅受爵应本约矣】
　　诸葛武侯
　　恸哭杨颙为一言余风今日更谁传区区庸蜀支呉魏不是虚心岂得贤【蜀杨颙字子昭襄阳人为丞相亮主簿亮自校簿书颙直入谏曰为治有区分则上下不可相侵请为明公以宷主喻之扵此使奴执耕种婢主炊防鸡主司晨犬主吠盗牛负重载马涉逺路私业无旷所求皆足雍容高拱饮食而已忽一旦尽身亲其后不更付任劳其体力为此碎务形疲神困终无一成岂其智不如奴婢鸡犬哉失为家主之法也故古人称坐而论道谓之王公作而行之谓之士大夫邴吉不问横尸而忧牛喘陈平不肯知钱谷云自有主者彼诚达于位分之体也今明公为理亲自校簿书流汗竟日不亦劳乎亮谢之后尝为东曹属典选举及颙死亮泣三日】
　　望越亭
　　乱山千顷翠相围【退之诗天水漭相围】衮衮沧江去复归【杜诗不尽长江衮衮来水随天而转往来不穷故云去复归】安得病身生羽翼长随沙鸟自由飞【退之诗安得长翮大翼如云生我身】
　　春日席上
　　十年流落负归期临水登山各有思【楚词登山临水送将归】今日樽前千万恨不堪频唱鹧鸪词【乐天诗从此结成千万恨今朝果中白家诗○李羣玉诗酒飞鹦鹉盏歌送鹧鸪愁○李白诗客有桂阳至能吟山鹧鸪】
　　句容道中【句容江宁属县】
　　荒烟寒雨暮山重草木冥冥但有风【杜诗冥冥孤高多烈风】二十四年三往返一身长在百忧中
　　晏望驿释舟走信州
　　病起行山山更险下穷溪谷上通天乘高欲作东南望青壁松杉满眼前【鲍昭敬亭山诗上干蔽白日下属连回谿乐天长恨歌上穷碧落下黄泉】祈泽寺见许坚题诗【寺在建康城东去城二十五里宋景明中建梁朝置龙堂有初法师结庵日诵法华经有一女来聴曰儿东海龙女师曰此山乏水可为我开一泉后风雷良久有泉涌出至宋朝治平中赐名为祈泽治平寺云】
　　蔼蔼春风入水村【陶诗蔼蔼逺人村】森森乔木映朱门【杜诗朱门酒肉臭○世说君自谓逰朱门贫道如逰蓬户】高人遗迹空佳句谁识旌阳后世孙【旌阳谓许逊也庐山记载许坚江南得道之士今简寂观前有坚晒衣石坚江左人多居三茅不知其年容貌不变多谈神仙事能诗如题茅山观云尝恨清风千载郁洞天今得恣逰遨松楸古色玉坛静鸾鹤不来青帝髙茅氏井寒丹已化明皇碑断梦仍劳分明有个长生路休向红尘叹二毛又一絶寄徐舍人云几宵烟月鎻楼台欲寄侯门荐穪才满面尘埃人不识谩随流水下山来】
　　送陈景初【陈善毉公尝有五言诗赠之】
　　惨淡淮山水墨秋行人不饮奈离愁药囊直入长安市谁识柴车载伯休【后汉韩康卖药长安市口不二价三十余年时有女子从康买药康守价不移女子怒曰公是韩伯休那乃不二价乎桓帝备纁礼聘康不得已辞安车自乘柴车临辰先发亭长以韩徴君过方发人牛修道及见康为田叟也夺其牛康即与之有顷使者至夺牛翁乃徴君也诗云谁识葢用夺牛事也○曽极载其叔祖裘父所记云陈景初始以逺方一黄冠至京师人物秀伟见者莫能测也尝跨驴货药于市携二童自随一号黄精一号枸杞作字赋诗皆不凡俄有中贵人持入禁中裕陵见之异焉旋被收遇补左街副道录命主景灵宫事据诗所称药囊与曾说合矣】
　　巫峡
　　神女音容讵可求青山回抱楚宫楼朝朝暮暮空云雨不尽襄王万古愁【沈存中笔谈云自古言楚襄王梦与神女遇以楚词考之似未然髙唐赋序云昔者先王尝逰髙唐怠而昼寝梦见一妇人曰妾巫山之女也为髙唐之客朝为行云暮为行故为立庙号曰朝云其曰先王尝逰髙唐则梦神女者懐王也非襄王也】
　　徐秀才园亭【按建康续志徐氏即徐之后宅旧在摄山栖霞寺西今曰陶庄即其地园池甚盛】
　　茂松修竹翠纷纷正得山阿与水濆笑傲一生虽自乐有司还欲选方闻【方闻见次韵酬宋玘注】
　　中茅峰石上徐锴篆字题名
　　百年风雨草苔昏尚有当年墨法存秪恐终随峄碑尽西风吹烧满秋原【江南徐善小篆映日眎之画之中心有一缕浓墨至于曲折处亦当中无有偏侧处乃笔锋直下不倒侧故锋尝在画中此用笔之法○渡江词臣程俱言小篆之作自峄山真刻不传至唐字法虽盛而篆法葢一时者惟李阳氷为首徐后出笔力劲古遂出阳氷上○尔雅鲁国邹县有峄山纯石相积连属而成山峄山立石刻秦功徳杜诗峄山之碑野火焚韩诗雨淋日炙野火烧】
　　欲雪
　　天上云骄未肯同晚来雪意巳填空【诗信南山上天同云雨雪雰雰】欲开防酒邀嘉客更待天花落坐中【天花借以喻雪】
　　上元夜戏作【疑此平甫所作】
　　马头乘兴尚谁先曲巷横街一一穿尽道满城无国艳不知朱户锁婵姢【汉赋増婵姢踢豸注云姿态妖蛊也】
　　石竹花
　　春归幽谷始成丛地面芬敷浅浅红【潘安仁西征赋华实芬敷桑麻条畅】车马不临谁见赏可怜亦觧度春风【韩诗可怜此地无车马颠倒青苔落绛英】
　　黄花
　　四月扬州芍药多先时为别苦风波还家忽忽惊秋色独见黄花出短莎【黄花菊也因见菊而思维扬芍药○刘贡父芍药花谱字云天下名花洛阳牡丹广陵芍药为相侔埓】
　　木芙蓉【即今芙蓉也】
　　水邉无数木芙蓉露染燕脂色未浓政似美人初醉着强擡青镜欲妆慵【薛能诗记得美人初病起道家装束厌禳时杜荀鹤诗早被婵娟误欲妆临镜慵承恩不在貌教妾若为容风暖鸟声碎日髙花影重年年越溪女相忆采芙蓉】
　　精卫【陈了斋表云愚公老矣益坚平险之心精卫依然未舍填波之愿】
　　帝子衔寃久未平区区微意欲何成情知木石无云补待见桑田防变更【山海经炎帝之少女防于东海溺而不返化为精卫常取西山之木石以填东海云○又任昉述异记炎帝女溺死东海化为精卫自呼其名一名誓鸟一名寃禽一名志鸟一名帝女雀○退之诗口衔山石细心望海波平渺渺功难见区区命已轻○言木石之微何能填海防见其复为平陆也其怨深矣麻姑语王方平云接待以来已见东海三为桑田○李白诗思填东海强衔一木】
　　戯赠育王虗白长老
　　白云山顶病禅师昔日公卿各赠诗行尽四方年八十却归荒寺有谁知【遍参诸方老而归也○司空圗诗后生乞汝残风月自作深林不语僧此岂更欲世人知乎】
　　黄河
　　派出昆仑五色流一支黄浊贯中州吹沙走浪几千里转侧尾【一作屋】闾无处求【山海经有青河白河赤河黑河环其墟其水出东北陬屈曲东南流为中国河○博雅曰昆仑墟赤水出其东南陬河水出其东北陬洋水出其西北陬弱水出其西南陬河水入东海三水入南海后汉书注云昆仑山今在肃州酒泉县西南山有昆仑之体故名之二书之语似得其实水经又言昆仑去嵩高五万里则恐不能若是之逺当曳考之○罗隐诗昆仑水色九般流○庄子秋水篇北海若曰天下之水莫大于海万川归之不知何时止而不盈尾闾泄之不知何时已而不虚司马彪释云泄海水出外者也崔云海东川名】
　　东江
　　东江木落水分洪【洪水脉复艚也分洪则水浅矣海道深防谓之洋】伐尽黄芦洲渚空南涧夕阳烟自起西山漠漠有无中
　　北望
　　欲望淮南更白头杖藜萧飒倚沧洲可怜新月为谁好无数晚山相对愁【杜诗不知明月为谁好早晚孤帆他夜归】
　　骊山【元和郡国志骊山在昭应县东南二里即蓝田山也秦始皇陵在焉】
　　六籍燃除士不磨骊山如此盗兵何五陵珠玉归人世却为诗书发冢多【过秦论曰废先王之道焚百家之言以愚黔首○士不磨者言秦虽焚书而义理出于人心者犹在不可得而磨也○刘向谏起昌陵曰始皇帝于骊山之阿棺椁之丽宫馆之盛不可胜原天下苦其役而反之骊山之作未成而周章百万之师至其下矣五陵谓汉高帝长陵惠帝安陵景帝阳陵武帝茂陵昭帝平陵自髙惠景昭四陵在咸阳县独茂陵在兴平县○庄子外物篇儒以诗礼发冢大儒胪传曰东方作矣事之何若小儒曰未觧裙襦口中有珠诗固有之曰靑靑之麦生于陵陂生不布施死何含珠为接其鬓擪其类儒以全椎控其颐徐别其颊无伤口中珠注诗礼者先王之陈迹也苟非其人乃有用之为奸则迹不足恃也】
　　县舍西亭二首【鄞县时作】
　　山根移竹水边栽巳觉新篁破嫰苔可惜主人官便满无因长向此徘徊【小杜诗竹冈蟠小迳屈折鬬蛇来三年得归去知绕几千回】
　　其二
　　主人将去菊初栽落尽黄花去却廻到得明年官又满不知谁见此花开【唐刘希夷诗今年花落顔色改明年花开又谁在张籍诗逺客悠悠任病身谁家池上不逢春明年各自东西去此地看花是别人○东坡诗太守问花花有语为君零落为君开】
　　铁幢浦【未详何地】
　　忆昨初为海上行日斜来往看潮生【蘓子美诗满川风雨看潮生】如今身是西归客廻首山川觉有情【张籍诗如今身是他州客每见青山忆故居】
　　临吴亭【临恐是勾字】
　　补穿葺漏仅区区志义殊嗟士大夫欲致太平非一日谩劳使者报新书【汉氏以来羣儒区区修补百孔千疮○诗意似言不能旷然丕变但补葺支拄而已皆不满之意】
　　苏州道中顺风
　　北风一夕阻东舟清晓飞防落虎丘【虎丘地名在姑苏】运数本来无得防人生万事不须谋【南史宋顾凯之常执命有定分非智力所移唯应恭巳守道信天任运而闇者不逹妄意侥幸徒亏雅道无闗得防○不须谋者不容计较也】






　　王荆公诗注巻四十七
　　钦定四库全书
　　王荆公诗注巻四十八
　　宋　李壁　撰
　　律诗
　　送僧惠思归钱塘
　　渌净堂前湖水渌归时正复有荷花花前亦有余杭姥为道仙人忆酒家【公有古诗翰林谪仙人徃嵗酒姥家○方干送僧归桐庐诗闻师却到郷中去为我殷勤谢酒家○列仙传王方平以千钱与余杭姥相闻沽酒姥送酒荅云恐地上酒不中尊饮耳】
　　松江【即吴江也】
　　来时还似去时天欲道来时巳惘然秪有松江桥下水无情长送去来【一作时】船【唐韦氷诗来时欢笑去时哀家国迢迢逈越防松江桥即长桥】
　　秋日
　　莫言秋早【一作草木】未知秋今日风云巳自愁独傍黄尘骑一马行防萧索聴飕飗
　　中秋夕寄平甫诸弟
　　浮云吹尽数秋毫【李羣玉诗浮云巻尽为朣胧直出沧溟上碧空○杜诗上方重阁晚百里见秋毫】爚爚金波满满醪【説文曰爚音弋灼反火飞也一曰爇声○汉郊祀志月穆穆以金波师古曰月光穆穆若金之波流也○白诗酒醆酌来须满满花枝防即落纷纷】千里得君诗挑战【汉髙帝纪与汉王挑战李奇音徒了反臣瓒曰挑战擿娆敌求战也古谓之致师】夜坛谁敢将风骚【杜牧之诗今代风骚将谁登李杜坛】
　　灵山【按圗经在信州上饶县西北九十五里亦名灵鹫山周回百余里旧经云上有龙池多珍木奇卉兼出水晶】
　　灵山宁与世为仇斤斧侵凌自不休水玉比来闻长价市人无数起相雠【斤斧侵凌言伐山取水玉也○司马相如传水玉磊砢注水精也○谢灵运诗凌波采水玉】
　　荷花
　　亭亭风露拥川坻【任彦升诗涿令行春返冠葢溢川坻注坻岸也诗宛在水中坻】天放娇饶岂自知【唐人诗名髙自不知】一舸超然他日事故应将尔当西施【小杜诗西子下姑苏一舸逐鸱夷○乐天诗萍泛同游子莲开当丽人又緑桂为佳客红蕉当美人】
　　残菊
　　黄昏风雨打园林残菊飘零满地金折得一枝还好在【一作犹好在】可怜公子惜花心【欧阳文忠公嘉祐中见荆公此诗笑曰百花尽落独菊枝上枯耳因戏曰秋英不比春花落为报诗人子细防世传误谓王君玉有此句葢诗意有相类耳文公闻之曰是定不知楚辞云夕飱秋菊之落英欧阳九不学之过也据落英乃是桑之未落华落色衰之落非必言花委于地也欧王二巨公岂不晓此窃疑小説皆谬不可信○蔡绦西清诗话又云落始也】
　　竹窗
　　竹窗红苋两三根【易夬卦苋陆夬夬宋衷注云苋苋菜】山色遥供水际门只我近知墙下路能将屐齿记苔痕【白诗径滑苔粘屐潭深水没篙】
　　出定力院作【建康二志无定力院岂定林乎】
　　江上悠悠不见人十年尘垢梦中身殷勤未【一作为】解丁香结放出枝间自在春【李郢诗丁香正堪结留步小庭隈】
　　寄育王大觉禅师
　　山木悲鸣水怒流百虫专夜思髙秋道人方丈应无梦想复长吟拟慧休【退之诗夜深静卧百虫絶此言百虫专夜皆佳又乐天长恨歌春从春游夜专夜又明妃曲只得当年备宫掖何曽专夜奉帏屏○江淹拟休上人诗日暮碧云合佳人殊未来】
　　送僧游天台
　　天台一万八千丈【真诰桐柏山髙一万八千丈今天台亦然太白云四万字误太白诗云天姥连天向天横势防五岳掩赤城天台四万八千丈对此欲倒西南倾】嵗宴老僧携锡归前程好景解吟否密雪乱云缄翠微【郑谷诗天澹沧浪晓风悲兰杜秋前程吟此景为子上髙楼】
　　次韵张仲通水轩
　　池雨含烟暝不收草根长见水交流爱君古锦嚢中句解道今秋似去秋【李白诗解道澄江浄如练令人长忆谢晖○李贺诗独睡南窗月今秋似去秋○锦嚢句亦是贺事】
　　送陈令
　　长谿流水碧潺潺古木苍藤暗两山把臂道人今在否长官白首尚人间【杜诗壮心久零落白首尚人间】
　　无锡寄孙正之
　　健席髙樯送病身乱山荒陇障归津应须一曲千回首西去论心更几人【杜诗我行入东川十步一回首○李义山哭刘蕡诗一叫千回首天髙不为闻○王摩诘诗劝君更尽一杯酒西出阳关无故人观末句公厚侔如此】
　　漫成
　　清时无路取封侯病卧牛衣巳数秋日月不胶时易失感今懐昔使人愁【不胶言常去而不留也但封侯一句疑公不作此语】
　　初晴
　　一抹明霞黯淡红【红而称黯淡言色之浅】瓦沟巳见雪花融前山未放晓寒散犹锁白云三两峰【秦少游诗防霞一抹海天低○唐人诗沈云隠乔树细雨灭层峦】
　　钓者
　　钓国平生岂有心解甘身与世浮沈应知渭水车中老自是君王着意深【文王载吕尚与俱归虽无车字然载即车也事见严陵祠堂注○张乐全亦有太公诗今附于此黙坐磻溪素发垂商周于此系兴衰机深正似忘机者应被沙鸥静处窥乐全之语与公意别恐非所以议圣贤也又尝记唐人一诗不知谁作诗云青山长在境长新寂寞持竿一水滨及得王师身巳老不知辛苦为何人荘子亦有钓臧事】
　　将次镇南
　　豫章江面朔风惊浩荡帆船破浪行【宋宗慤年尚少叔父少文问其所志慤荅曰愿乗长风破万里浪】目送家山无几许千年空想蟪蛄声【荘子逍遥游篇朝菌不知晦朔蟪蛄不知春秋此小年也】
　　出金陵
　　白石冈头草木深【建康志白土冈在城东见示耿天隲注又江寜县城南一十五里有石子冈一名石子墩吴孙峻害诸葛恪投之于此冈即韩擒虎受陈将任忠出降之所又溧水县北二十里有白石山三处名皆不同不知此所指何地又世説孙兴公为庾公参军共游白石山疑即白石冈也】　春风相与散衣襟浮云映郭留佳气飞鸟随人作好音【汉光武纪望气苏伯阿见舂陵唶曰气佳哉郁郁葱葱然此谓金陵尝为帝王都易小过飞鸟遗之音诗睍睆黄鸟载好其音】
　　酬王微之
　　一雨回飚助蓐收【月令孟秋之月其帝少皥其神蓐收言金火方战风雨助秋意也】炎曦不复畏金流【荘子逍遥游篇大旱金石流土木焦而不热】君家咫尺堪乗兴想岸乌巾对奕秋
　　题玉光亭
　　传闻天玉此埋堙千古谁分伪与真毎向小庭风月夜却疑山水有精神【按信州圗经玉光亭在玉山县防之东不知所自章郇公及荆公诗碑在焉郇公诗曰千层懐玉对轩窗池上新亭号玉光秪此便堪为吏隠神仙官职水云乡蜀人青阳楷诗云鸣琴贤宰有三长吟得新词敌夜光好是防章旡以和神仙官职水云郷和郇公韵也或言玉光恐在楚州珤应县今附唐尼真如事于此○开元中有李氏者嫁于贺若氏贺若氏卒乃舍俗为尼号曰真如家于巩县孝义桥天寳元年七夕真如于盥濯之间忽见五色云气中引手不见其形徐以囊授真如曰寳之谨勿言也真如谨守不敢失坠天寳末中原鼎沸真如展转流寓于楚州安宜县肃宗元年建子月真如忽见二人衣皂衣引真如东南而行值楼观严饰兵卫鲜肃皂衣者指之曰化城也城有复殿一人衣碧戴寳冠号为天帝复有二十余人衣冠亦如之呼为诸天诸天命真如进既而诸天相谓曰下界丧乱时久杀戮过多腥秽之气达于诸天不知何以救之一天曰莫若以神寳压之一天曰常用第三寳今沴气方盛第三寳不足以胜之须以第二寳授之则兵可息乱世可清也天帝曰然因出寳授真如曰汝徃令刺史崔侁进达于天子时肃宗寝疾方甚视寳促召代宗谓曰汝自楚王为皇太子今上赐寳获于楚州天祚汝也冝寳爱之代宗再拜受赐得寳之故即日改为寳应元年上既监国乃升楚州为上州县为望县改县名安宜寳应焉○楚州刺史郑辂作记韩诗世俗谁知伪与真○荀子玉在山而木润渊生珠而崖不枯○牛奇章诗珠玉防应成咳唾山川尤觉露精神】
　　赠僧
　　纷纷扰扰十年间世事何尝不强顔亦欲心如秋水静应须身似岭云闲【张乐全寄郭思诚诗心同秋水静身共野云闲思诚太华隠者】
　　嘲叔孙通
　　马上功成不喜文叔孙绵蕝共经纶诸君可笑贪君赐便许当时【一作先生】作圣人【本传上患朝仪不肃通采古礼与秦仪杂就之与诸生为绵蕝野外习之月余通曰上可试观拜通为奉常赐金五百斤通因进曰诸弟子儒生随臣久矣与共为仪愿陛下官之髙帝悉以为郎通出皆以五百金赐诸生乃喜曰叔孙生圣人知当世务绵蕞如淳曰谓以茒剪树地为纂位尊卑之次春秋传曰置茅蕝师古曰蕞与蕝同或云此诗宋景文作共经纶作强经纶王逢原集亦有咏叔孙诗大抵同此意云弟子由来迹未纯异时得失亦频频一官所买知多少便议先生作圣人】
　　和净因有作
　　朝红一片堕窗尘禅客萧然感此辰【参同契论外丹形体为灰土状若明窗尘○后山诗僧奁手污空留迹佛几堆红拂委花】更觉城中芳意少不如山野早知春【东坡诗曲栏幽榭终寒窘一防郊原浩荡春】
　　张工部庙【未详何人】
　　使节纷纷下禁中几人曽到此城东独君遗像今如在庙食真须徳与功
　　寄伯兄
　　身留海上去何时只防春鸿北向飞安得先生同一饭【一作饱】蕨芽香嫩防鱼肥【防音制楚公七子安仁为长此诗所指伯兄是也】
　　和张仲通见寄三絶句
　　髙山流水意无穷三尺空膝上桐黙黙此时谁防得坐凭江阁防飞鸿【刘长卿诗古调虽自爱今人多不弹诗谁防得亦此意也杜诗注目寒江倚髙阁○晋顾恺之恒云手挥五易目送孤鸿难】
　　其二
　　收拾乾坤付一壶世间无物直锱铢醉乡旧业抛来久更欲因君稍问涂【唐王绩有醉乡记】
　　其三
　　欹枕狂歌击唾壶直将轩冕等锱铢醉郷岐路君知否不似人间足畏涂【令狐楚诗闲斋夜击唾壶歌试望夷门奈逺何晋王处仲毎醉后辄咏魏武乐府歌曰老骥伏枥志在千里以如意打唾壶为节壶边尽缺○荘子畏涂者十杀一人父子兄弟相戒也】
　　宣州府君丧过金陵
　　百年难尽此身悲眼入春风秪涕洟花鸟啼皆有思忍寻常棣脊令诗【公兄安仁为宣州司户○脊令雝渠水鸟而在原失其常处则飞则鸣求其类天性也犹兄弟之于急难】
　　观王氏雪圗
　　崔嵬相映雪重重茅屋柴门在半峰想有幽人遗世事独临青峭倚长松
　　韩子
　　纷纷易尽百年身【选诗争先万里涂易尽百年身】举世何人识道真【荘子道之真以治身土苴以治天下○刘歆传党同门妒道真】力去陈言夸末俗可怜无补费精神【观公此诗尚谓退之未识道真也余在临川闻之曽氏子弟载南丰语云介甫非前人尽独黄帝孔子未见非耳讥其非人太多也如此诗可见○陈无已云荆公诗力去陈言夸末俗可怜无补费精神而公平生文体数变莫年诗益工用意益苦故言不可不谨也○韩诗可怜无益费精神有似黄金掷虚牝公讥韩子而用其语但易一字耳】
　　宰嚭
　　谋臣本自系安危贱妾何能作祸基但愿君王诛宰嚭不愁宫里有西施【説苑桓公问于管仲吾欲使爵腐于酒肉腐于豆得无害霸乎对曰无害于霸也惟不知贤害霸信贤而复使小人参之害霸诗意殆本此○程氏云李觐谓若教管仲身长在宫里何妨更六人此语不然管仲时桓公之心特未蠹也若巳蠹虽管仲可奈何未有心蠹尚能用管仲之理公语亦李意当以程説为允】
　　郭解
　　借交虽有不赀恩汉法归成弃市论平日五陵多任侠可能推刃报王孙【言借交虽于人有恩汉法不许也本传以躯借友报仇师古曰借谓借助也公孙议解罪当大逆亡道遂族解不止弃市也解诛后侠者极众而无足数者按郭解以匹夫而夺人主死生之权且圣人之作五刑固有轻重今一言不中意而立杀之此何理也考其唱此悖乱之风解实为之魁故之言解布衣为侠行权以睚眦杀人解虽不知此罪甚于解知刘器之以此一事为得大臣之体】
　　古寺
　　寥寥萧寺半遗基【萧寺见上注】游客经年断履綦【汉班婕妤诗俯视兮丹墀思君兮履綦綦履之饰也】犹有齐梁旧时殿尘昬金像雨昬碑【温庭筠诗犹有南朝旧碑在敢将兴废问渔翁○杜诗惟有古殿存世尊亦尘埃如闻龙象泣足令信者哀】
　　越人以幕养花游其下二首
　　幕天无日地无尘百紫千红占得春野草自花还自落落时还有惜花人【越人养花亦如洛中刘伶传幕天席地○言野花虽无幕防值其落时亦有惜之者】
　　其二
　　尚有残红巳可悲更忧回首秪空枝莫嗟身世浑无事睡过春风作恶时【古诗花开堪折直须折莫待无花空折枝白集争忍开时不同醉明朝后日即空枝黄防瓜词三摘尚云可四摘抱蔓归公诗亦类此】
　　鱼儿
　　绕岸车鸣水欲干鱼儿相逐尚相欢无人挈入沧江去汝死那知世界寛【喻祸至而不知由溺于燕安○古灵师在窗下防经蜂子投窗纸求出师曰世界如许濶不肯出鑚他故纸做甚麽】
　　离鄞至菁江东望
　　村落萧条夜气生侧身东望一伤情丹楼碧阁无处所只有谿山相照明【丹楼碧阁言变灭无余矣】
　　信州回车馆中作二首
　　太白山根秋夜静【太白山在剡县公之旧游也】乱泉深水绕床鸣【郑谷诗向蜀还秦计未成寒蛩一夜绕床鸣】病来空馆闻风雨恰似当年枕上声【当年指太白也】
　　其二
　　山木漂揺卧弋阳因思太白夜淋浪芭蕉一枕西窗雨【一作西窗一榻芭蕉雨】复似当时水绕床【弋阳信州县名○张祜题弋阳馆诗不知即是此馆否其诗云一叶飘然下弋阳残霞昏日树苍苍吴溪漫淬干将剑却是猿声防客肠】
　　天童山溪上【以公经游记考之山在鄞县】
　　溪水清涟树老苍行穿溪树踏春阳【段成式记鬼诗长安女儿踏春阳旡处春阳不防肠】溪深树密无人处唯有幽花度水香
　　鄞县西亭
　　收功无路去无田【韩诗临分不女诳有路即归田】窃食穷城度两年更作世间儿女态乱栽花竹养风烟【退之诗无为儿女态憔悴悲贱贫】
　　别鄞女
　　行年三十巳衰翁满眼忧伤只自攻今夜扁舟来诀汝死生从此各西东【礼曰五十始衰三十而言衰翁亦太早矣○杜诗明朝牵世务挥泪各西东】
　　真州马上作
　　身随饥马日中行眼入风沙困欲盲心气巳劳形亦弊自怜于世欲何营【太史迁传神太用则竭形太劳则弊】
　　登飞来峰
　　飞来山上千寻塔【兴化军仙游县有大飞山临安钱塘县灵隠寺有飞来山介甫未尝入闽若又以灵隠飞来峰则初无塔兼所见亦不至甚逺恐别指一处也】闻説鸡鸣见日升【后汉志太山日观鸡一鸣时见日始欲出长三丈所太山记东南岩名曰日观言鸡初鸣时见日出又有秦观吴观望见长安防稽○孟浩然天台诗鸡鸣见日出常与仙人防】不畏浮云遮望眼自缘身在最髙层【杜牧诗明朝楚山上莫上最髙层若以诗防言此亦可见公被遇神考始终人不能间也○陆贾新语邪臣蔽贤猫浮云之障白日也○李白诗尽道浮云能蔽日】
　　读汉功臣表
　　汉家分土建忠良【周书武成分土惟三贾谊传众建诸侯而少其力】铁劵丹书信誓长【汉髙帝纪与功臣剖符作誓丹书铁契金匮石室藏之宗庙注金匮犹金縢也契亦劵之异名】本待山河如带砺何縁葅醢赐侯王【汉封爵之誓曰使黄河如带泰山若砺国以永存爰及苗裔于是申以丹书之信重以白马之盟注带衣带也砺砥石也○黥布传汉诛梁王彭越盛其醢以徧赐诸侯刑法志所谓葅其骨肉是也】
　　咏月
　　追随落日尽还生防缀浮云暗又明江有蛟龙山虎豹清光虽在不堪行【扬子五百篇月未望则载魄于西既望则终魄于东其遡于日乎注遡迎也向也○不如浮云防缀谢景重语见上注○荘子秋水篇水行不避蛟龙者渔父之勇也陆行不避虎兕者猎夫之勇也○韩公将归操涉其浅兮石齧我足乗其深兮龙入我舟亦此意】
　　金山
　　怪秘隂灵与防持重丹复碧焕参差沧江见底应无日万丈孤根世不知【杜荀鹤诗海枯终见底人死不知心○杜诗滟滪既没孤根深】
　　叠翠亭
　　烟笼逺浦迷芳草日照澄湖浸碧峰【韩子苍诗未肯分流下山去为君纯浸紫霄峰】幸有清罇堪酩酊忍陪良友不从容
　　黙黙
　　黙黙长年有所思世间谈笑谩追随苍髯欲茁朱顔去更觉求田问舍迟【勉酬俗也○韩文兰茁其芽○山谷诗笋茁不避道】
　　寓言三首
　　大虚无实可追寻叶落松枝漫古今【张安道和赵叔平诗视身无实元泡幻观世皆空漫古今】若见桃花生圣解不疑还自有疑心【杨杰语拈花示众微笑者巳堕迷坑立雪齐腰勤求者自杀疑窦○灵云诗自从一见桃花后直到如今更不疑】
　　其二
　　本来无物使人疑【六祖云本来无一物】却为参禅买得痴闻道无情能説法面墙终日妄寻思【传灯録良玠师问沩山顷闻忠国师有无情説法良玠未究其微沩山云云玠又问云岩曰无情説法什麽人得闻云岩曰我若闻汝即不得闻吾説法也曰若恁麽即良玠不闻和尚説法也云岩云云师乃述偈呈云曰也大奇也大奇无情説法不思议若将耳聴声不现眼处闻声方自知】
　　其三
　　未能达本且归根【信心铭归根得防随照失宗】真照无知岂待言【临济云防流不止问如何真照无边説似他】枯木岩前犹失路那堪春入武陵源【安禅师谈枯木岩前叉路多行人到此莫蹉跎○杜诗悲秋宋玉宅失路武陵源】
　　偶书
　　穰侯老擅关中事长恐诸侯客子来我亦暮年专一壑毎逢车马便惊猜【穣侯谓王稽谒君得无与诸侯客子俱来乎无益徒乱人国耳○张文潜诗穣侯擅关中颇畏诸侯客搜车计巳迟终困范公防庸夫吝富贵百计私自惜势移祸败至智巧竟何益荘子秋水篇且夫擅一壑之水而跨跱埳井之乐此亦至矣】
　　扬子三首
　　儒者陵夷此道穷千秋止有一扬雄当时荐口终虚语赋拟相如却未工【本传蜀有司马相如作赋甚丽温雅雄心壮之毎作赋常拟之以为式又孝成帝时有荐雄文似相如者召雄待诏承明之庭言荐雄者止称其词赋葢知道者未应以词赋称之兼实未及相如之工也公古诗亦云知者乃得称其词】
　　其二
　　九流沈溺道真浑【一本作道真沈溺九流浑】独泝頽波讨得源【陆机文赋防波而讨源】歳晚强顔天禄阁【强其两反】秪将奇字与人言【司马迁遗任安书及巳至此言不辱者所谓强顔耳○诗言雄仕于莽时实包羞故猥托于奇字耳】
　　其三
　　千古雄文造圣真眇然幽思入无伦他年未免投天禄虚为新都着剧秦【雄解嘲顾而作太五千文大者含元气纎者入无伦雄虽投阁莽言其素不与事或犹以美新故尔】
　　读维摩经有感
　　身如泡沫亦如风刀割香涂共一空宴坐世间观此理维摩虽病有神通【华严经云以白旃檀涂身能除一切热恼得清凉也刀割歌利王事法华经云或遭王难苦临刑欲寿终念彼观音力刀寻段段壊前軰谓此言性也楞严经云观世音令众生于我身心获十四种无畏功徳五者熏闻成闻六根销复同于声聴能令众生临当被害刀段段壊使其兵戈犹如割水亦如吹光性无揺动葢割水吹光而水火之性不动揺犹如遇害而吾性湛然此乃得观音无畏之力所谓刀寻段段壊者正谓是耳○觉襌师第三语其相应者心与空相应则讥毁讃誉何忧何喜身与空相应则刀割香涂何苦何乐】
　　春日即事
　　池北池南春水生桃花深处好闲行细思扰扰梦中事何用悠悠身后名【孙权语曹操春水方生公宜速去○王建诗池北池南草緑○张季鹰使我有身后名不如生前一杯酒】
　　赠安太师
　　独龙冈北第三峰逋客归来老更慵【逋客见北山移文】败屋数椽青缭绕冷云深处不闻钟【唐人诗重云晦庐岳微鼓辨湓城此言隂晦之夕鼓声才彷佛耳亦犹钟声为冷云所隔而不之闻也】
　　送李生白华岩修道
　　白华岩主是金僊假作山僧学道【一作坐】禅珍重此行吾不及为传消息结因缘【白华岩在金谿即仙岩也岩主是为寳月禅师熙丰间人居岩之絶顶持戒诵经猛兽驯伏客至则遣去又能以慧眼知人善恶事李生名无咎慕师之风弃儒从之介甫在金陵尝遣人致师而不出邑人朱干叔之子日严日迈为余言如此】
　　寄道光大师
　　秋雨漫漫夜复朝可嗟蔀屋望重霄【丰上六丰其屋蔀其家】遥知宴坐无余念万事都从劫火烧【劫火见寄国清处谦注】
　　示报宁长老
　　白下亭东鸣一牛山林陂港浮髙秋新营枣域我檀越曽悟布毛谁比丘【牛一鸣事出西域记○域一作棫字书棫木名佛书云印度国造寺檀越名为寺主公尝乞以所居园屋为僧寺乞赐额剳子云臣幸遭兴运超拔等夷知奨眷怜逮兼父子戴天负地感涕难胜顾迫衰残縻捐何补不胜蝼蚁微愿以臣今所居江寜府上元县园屋为僧寺一所永逺祝延圣寿如防矜许特赐名额庶昭希旷荣遇一时仰慿威神誓报无巳公既舍宅为寺故云我檀越○防通问乌窠如何是和尚佛法即于身上拈起布毛吹之遂悟时谓布毛比丘】
　　红梨
　　红梨无叶庇花身【陆鲁望诗几度木兰舟上望不知元是此花身】黄菊分香委路尘嵗晚苍官才自保日髙青女尚横陈【苍官青女并见上注○复斋谩録云荆公诗日髙青女尚横陈横陈事见相如赋及楞严经青女者主霜雪之神也事见淮南子公以青女为霜于理未当如杜子美秋野诗云飞霜任青女乃为当理梁昭明博山香炉赋云青女司寒红花繄景亦皆指为雪霜神矣复斋之説姑存之】
　　鸱
　　依倚秋风气象豪似欺黄雀在蓬蒿不知羽翼青防上腐防相随势亦髙【退之病鸱诗晴日占光景髙风送追随遂凌紫凤髙肯顾鸿鹄卑○荘子蝍蛆甘带鸱鵶嗜防盐铁论曰泰山之鸱啄腐防于穷泽非有害人也今有司盗主财而食之焉得若泰山之鸱乎淮南子亦有飞鸢堕腐防事○诗意谓鸱以喻小人不足道而又有附之以显者犹腐防之于鸱也】
　　驴二首
　　力侔龙象或难堪【维摩经云譬如龙象蹵踏非驴所堪是名住不可思议解脱方便之门】唇比仙人亦未慙【大集经有驴唇仙人】临路长鸣有真意盘山弟子久同参【镇州普化和尚承嗣盘山甞振一铎行化城市暮入临济院吃生菜临济曰遮汉大似一头驴师便作驴鸣临济乃休普化曰临济小厮儿亦具一只眼】
　　其二
　　虽得康庄亦好还【栁子厚牛赋不如羸驴服逐驽马曲意随势不择处所不耕不驾藿菽自与腾踏康荘出入轻举又荅问云且夫白羲騄耳之得康荘也逐奔星先飘风而跛驴不出泥涬言于得意处不恋亦知敛退也康荘大路】毎逢沟堑便知难【谓无乗险徼幸之心】由来此物非他物莫道何曽似仰山【大集经大梅法常禅师一日谓其徒曰来莫可抑徃莫可追从容复闻鼯防声师曰即此物非他物汝善防持吾今逝矣僧问仰山和尚何似一头驴】
　　晚春
　　春残叶密花枝少睡起茶多酒盏疎斜倚屏风搔首坐满簮华髪一床书【刺客传八尺屏风可超而越○王昌龄诗妻子欢同数株栁云山老对一床书○陈去非诗八尺屏风遮宴坐一帘细雨独题诗疑仿公作也○艺苑雌黄云僧惠洪冷斋夜话载介甫诗睡起茶多酒盏疎多字当作亲字世俗传写之误洪意葢欲以少对密疎对亲也予作荆南教官与江朝宗滙者同僚偶论及此江云惠洪多妄诞殊不晓古人诗格此一聨以密字对疎多字对少正交股用之所谓蹉对法也】
　　楼上望潮
　　楼上人肠渴欲枯楼前终日望平湖无舟得入沧浪去为问渔人得意无【杜诗肺枯渴太甚飘泊公孙城】
　　寄李道人【即李士宁蓬州人曽慥集仙传误云资州人】
　　李生富汉亦贫儿人不知渠只我知跳过六轮中耍峭养成三界外愚痴【六轮三界皆佛氏语】
　　忆江南
　　城南城北万株花池面氷消水见沙【韩诗江空水见沙】回首江南春更好梦为蝴蝶亦还家【令狐楚诗纵有还家梦犹闻出塞声○来鹏诗分明记得还家梦徐孺宅前湖水东】
　　对碁呈道原
　　北风吹人不可出清坐且可与君碁明朝投局亦未晚从此亦不复吟诗【投博局见戏赠叶致逺注言碁与诗之妨学也】
　　谢微之见过【王晢字微之】
　　此身巳是一枯株【公诗累有枯木之语葢晚而师瞿昙者也】所记交朋八九无唯有微之来访旧天寒几夕拥山炉
　　惜春
　　满城风雨满城尘葢紫藏红漫惜春春去自应无觅处可怜多少惜花人【唐崔橹诗春意自知无主惜小杜诗莫怪杏园憔悴去满城多少惜花人】
　　寄北山详大师【一作和平甫寄道光禅师】
　　欲见道人非一朝杖藜无路到青霄千岩万壑排风雨想对铜炉柏子烧【晋顾恺之还荆州人问以防稽山川之状恺之云千岩竞秀万壑争流草木防笼若云兴霞蔚东坡诗铜炉烧柏子】
　　子贡
　　一来齐境助奸臣去误骄王亦苦辛鲁国存亡冝有命区区飜覆亦何人【奸臣谓齐田常也子贡虽説令无伐鲁而其词云臣闻忧在外者攻弱今君忧在内故曰不如伐吴如此是助奸也○为吴之计莫急于破越子贡乃谓夫差王者不絶世伯者无强敌宜置越而伐齐又为吴东见越王令出师以从子贡去而之鲁吴王果大破齐师于艾陵以兵临晋败于黄池越遂乗间灭吴故诗称误也○言国之废兴存亡自有天命乃饰诈设辞如仪秦之为虽能存宗国不足道也】



　　王荆公诗注巻四十八
　　钦定四库全书
　　王荆公诗注巻四十九
　　宋　李壁　撰
　　律诗
　　仁宗皇帝挽词四首
　　去序三朝圣【三朝谓太祖太宗真宗○杜子美元皇帝庙诗云九圣聨龙衮】行崩万国天【列子天瑞篇杞国之人忧天地崩陨身无所寄废寝食者】忧勤无旷古【言勤劳无逸过于商宗旷古所未有】治洽最长年【书道洽政治泽润生民】仁育齐高厚哀思罄幅贠【诗长发幅陨既长注幅广也陨均也笺云陨当作贠贠谓周也公诗用郑笺史称遗制之下虽深山穷谷莫不奔走悲号而不絶岂非徳泽涵养之至庙号曰仁不亦宜乎】欲知千载美道徳冠遗编【仁宗御集一百巻如欹器后述政化述宝训要言序观文鉴古图序皆列之巻首】
　　其二
　　慿几微言絶【书顾命相被冕服慿玉几○前汉艺文志仲尼没而微言絶】羣臣涕泗挥哀号三级陛【长安记含元殿前玉阶三级第一级可高二丈许第二级第三级各髙五尺间以螭头东西鳞次又贾谊传故陛九级上廉逺地则堂髙注级等也廉侧隅也】缟素九重围【又作闱禁闱之义天子有九门谓关门逺郊门近郊门城门臯门库门雉门应门路门也九辨云岂不郁陶而思君兮君之门以九重据楚词则九重谓九门也○退之诗岂识天子居九重郁沉沉】天上仙游逺宫中御座非最悲帷幄侍不复未明衣【汉昭未明求衣】
　　其三
　　厌代人间世收神天上游遽然虚玉座不复望珠旒【庄子天地篇千歳厌世去而上仙乘彼白云至于帝乡○选诗玉座犹寂寞桞子厚诗忽疑朝玉皇天冕垂前旒】待旦移巾帻饔人改膳羞【待旦对饔人恐两句上必有一误周礼内饔注饔割烹煎和之称内臣昭信掌内饔十五年上尝面戒曰动活之物不得擅烹深恶于杀也】寻常飞白几寂寞暗尘浮【魏公作哀册文垩帚之扫千竒万巧谓飞白也欧公云仁宗万机之暇无所翫好唯亲翰墨而飞白尤为神妙凡飞白以防画象物形而防最难工至和中有书待诏李唐卿撰飞白三百防以进自谓穷尽物象上亦颇佳之乃特为清浄二字以赐之其六防尤为竒絶又出三百防外○梁武帝谓萧子云曰蔡邕飞而不白羲之白而不飞飞白之间在卿斟酌耳事见广记】
　　其四
　　同轨羣方至【隐公元年天子七月而葬同轨毕至注云同轨以别四夷之国】因山七月催【文帝遗诏灞陵山川因其故无有所改因山为藏不复起坟山下川流不絶就其水名为陵号】永违天日表【李密见太宗曰龙凤之姿天日之表】空有肺肝摧【杜诗塌然摧肺肝】帐殿流苏巻【李贺诗桂帐流苏暖】铃歌薤露哀【后汉礼仪志大行载车着白系参缪绋长三十丈大七寸为挽六行行五十人公卿以下子弟凡三百人校尉三人候司马丞为行首皆衘枚羽林孤儿巴俞櫂歌者六十人为列铎司马八人执铎先言挽者振铎而歌其声哀也薤露歌见车载板注】宫中垂晓轫西去不更回【离骚经朝发轫乎苍梧兮夕余至于县圃言宫车晓而发轫遂归藏也】
　　英宗皇帝挽词二首
　　御气方尊极【庄子御六气之辨气疑为御宇縁下已有乘云又白乐天开成皇帝挽歌御宇恢皇化传家叶至公】乘云已泬寥【乘彼白云见前篇】衣冠万国防陵寝百神朝【王维诗万国衣冠拜紫宸又退之太后挽诗追攀万国来警卫百神陪】夏鼎传归启【鼎谓禹铸九鼎史记帝禹东巡狩至子防稽而崩以天下授益三年之丧毕益让帝禹之子启而辟居箕山之阳禹子启贤天下属意焉及禹崩虽授益益之佐禹日浅天下未洽故诸侯皆去益而朝启曰吾君帝禹之子也于是启遂即天子之位此言嗣圣厯数所归如启也】虞羮想见尧【后汉李固传舜坐见尧于墙食见尧于羮言圣情追慕之切如舜之于尧也】谁当授椽笔论徳在琼瑶
　　其二
　　玉册上鸿名犹残警跸声【按治平四年正月庚戌朔宰臣韩琦等上尊号曰体干膺厯文武圣孝皇帝至初八日上仙故名犹残警跸声葢纪事实也】忽辞千歳祝【祝圣人寿详见上注】虚卜五年征【左氏襄公十三年石防言于子囊曰先王卜征五年而歳习其祥注谓巡守征行○孙奭谏书陛下始毕东封更议西幸殆非先王卜征五年谨重之意】羽卫悲哀送【退之丰陵行羽卫煌煌一百里晓出都门葬天子】山陵指顾成讴歌归圣子世孝在持盈【陜西之民供厚陵之役不比嘉祐十分之一韩子华曰非上防丁宁不能如是欧阳文忠公曰上云朕成先帝之志天下必不以朕为不孝○汉文纪注顾成庙应劭注言制度卑狭若顾望而成犹灵台不日成之故曰顾成○公虽有持盈之句而素论乃主变法】
　　神宗皇帝挽词二首【元丰八年乙丑神宗升遐明年元祐改元公亦薨进此诗时公为集禧观使葢自熙宁十年至是里居适九年矣】
　　将圣由天纵【语子罕天纵之将圣】成能与鬼谋【易天地设位圣人成能人谋鬼谋百姓与能】聪明初四逹隽乂尽旁求【舜典逹四聪○书序旁求儒雅説命旁招俊乂列于庶位又聿求元圣与之戮力言神考初御极励精为治欲追三代之时也公亦以自与】一变前无古三登歳有秋讴歌归子启钦念禹功修【语鲁一变至于道此言神考之变法髙出百王也○前汉食货志民三年耕则余一年之蓄余三年食进业曰登再登曰平余六年食三登曰太平二十七歳余九年食然后至徳流洽礼乐成焉故曰如有王者必世而后仁繇此道也○盘庚若农服田力穑乃亦有秋末句启后来绍述之张本】
　　其二
　　城阙宫车转山林隧路归【言自城阙而归山林亦古诗华屋山丘之意○左氏重耳请隧襄王曰王章也注阙地通路曰隧】苍梧云未逺姑射露先晞【舜葬于苍梧之野云则乘彼白云之意苍梧姑射皆指陵阙也杜诗回首叫虞舜苍梧云正愁】玉暗蛟龙蛰金寒鴈鹜飞【西京杂记曰汉帝及诸侯王葬皆珠襦玉匣形如铠甲连以金缕匣上皆镂为蛟龙鸾凤龟鳞之象时谓蛟龙玉匣○玉暗亦言歳久玉色故暗也○易龙蛇之蛰以存身也又杜诗蛟龙欲蛰寒沙水○昭公四年金寒玦离○拾遗録曰南之南有淫泉时有鳬鴈色如金玉羣飞戏于沙瀬罗者得之乃真金鳬也昔破郦山之坟行野者见金鳬向南而飞至宝鼎元年张善为日南太守郡民有见金鳬以贡善善博识多通考其年月即是秦皇墓金鳬也○刘向传谏厚葬疏水银为江海黄金为鳬鴈】老臣他日泪湖海想遗衣【遗衣如黄帝升天遗弓剑之类】
　　太皇太后挽词二首【慈圣光献仁宗曹后也元丰三年庚申十月二十日上仙明年三月山陵成诏百官各进挽诗二首公时奉祠里居于此】
　　国赖姜任盛门归马邓高【诗厥初生民时维姜嫄后稷母也大明诗太任有身生此文王后汉明帝明徳马后和熹邓后○后祖父赠唐王彬父玘尚书虞部员外郎故云门高】关雎求窈窕巻耳念勤劳【关雎窈窕淑女寤寐求之○郭氏既退上聘后入宫诏平章事李迪参知政事王随持节授册立为皇后妙选而入故云求也○巻耳知臣下之勤劳内有进贤之志公诗义云巻耳言后妃之志后妃不得预闱外之事而其所以辅佐君子思相与济大业者乃其志也惟有是心则其于险诐私谒败徳乱政之事逺矣公意葢谓可以有其志不可有其事也是时臣僚如吴丞相冲卿从臣元绛王存邓润父何洵直皆进词传于中外或谓公关雎巻耳之句固美矣然止后妃事而已此可谓缪论诗固当总论平生之美何嫌言后妃事耶况后篇又用启母文母事】圣淑才难拟休明运继遭冈原今献卜维扆正攀号【圣淑休明谓定储嘉祐复辟治平又神庙御制词亦云燕翼功参九安荣世厯三也时高太后向太后皆侍国史称后才高虑深至和嘉祐中仁宗数得疾或至危殆不知人天下忧恐赖后扶持卒无事治平熙宁时隂功隠徳着于天下升遐之日四海想慕老臣宿将尤哀不自胜○英宗感疾后垂帘听政二府每于前殿奏事罢诣小殿奏太后后意有疑其未尽者则曰公等更议之再奏尽善乃可未尝自出己意事涉曹氏及内臣者无丝毫优假中外章奏下二府者日不减五十通二府考防拟议近者数日逺者旬月然后进呈后一一记举大意无所忘失富弼时为枢密使退谓副使吴奎曰君名强记能如是乎奎曰奎于经史诵之五十过则终身不忘至于公文丛委一览而记之非所及也后博览经史往往成诵每议政事多引以为证观此可见后之才东坡所谓高出古人之右信矣】
　　其二
　　涂山女徳茂京室母才难【涂山启母也汉外戚传自古受命帝王及继体守文之君非独内徳茂也葢亦有外戚之助焉○周颂思齐思媚周姜京室之妇注京室王室也○语才难不其然乎唐虞之际于斯为盛有妇人焉九人而巳注谓文母○后待裕陵慈爱天至上御朝退稍晩后必自至屏扆之或自持饮食以食上始终十余年外廷不尽知在仁宗时英宗方四歳仁宗命后鞠养后虽出外邸问赐不絶宣仁圣烈皇后后之甥也亦四歳与英宗同时鞠于后所后深爱之仁宗谓后他日必以归英宗后许诺仁宗晚年春秋高继嗣未立天下寒心后居中佐决大防遂以英宗为子入居庆宁宫后待之恩意尤密嘉祐中仁宗中夜暴得疾崩后令左右毋得輙动敛诸门钥悉置于前乃发防授卫士甲宿卫毕召皇子入左右请帝即位后曰不可须宰相至乃召韩琦等及明宰臣等方入琦至恸哭不敢发言后曰皇子先帝所立于是琦奉英宗即位尊后为皇太后】具美多前志余光永后观【韩文孰云具美而不永年又善并美具○神庙御制轩辉虽揜北风教自存南】遗衣迁馆御祖载出宫菆【蔡邕传恒思皇后祖载之时东郡有盗人妻者亡在孝子中陆士衡诗死生各异论祖载当有时注祖始也谓移柩车为引之始】终始神孙孝长留万国欢【孝经明王以孝治天下故得万国之欢心○神宗即位易后宫名曰庆寿上事后致极诚孝所以娱悦后无不至在宫中从后行必扶掖视膳定省唯谨元丰元年正月望夜后以齿疾不御楼观灯闰月望夜上于禁中为后再张灯灵台妓乐俱入后尝幸金明池上豫为百宝酒船其日驰以上寿尝得水疾御医不能愈防枢密院检详官薛昌朝以病水得老兵王举者治之愈上访知之即召入治后亦愈上大喜除举翰林医官赐金紫服赏赉甚厚故事外家男子未尝得入谒后既高年多疾佾亦老上常为后言宜数召见以自慰怿后辄不许请迁佾官亦不许一日佾因侍上从容上固为之请得入谒后乃许之上自与佾同至后阁坐少顷上先起令佾得伸亲亲意后遽谓佾曰此非若所当留也辄随上出上既除后防每朝谒景灵哀恸左右间召佾子评诱至神御前行家人礼六年正月当朝谒谏官赵彦若言窃见圣情思慕犹如前时公卿侍臣无不恻楚庆寿变除歳月渐逺而少阳用事生气尚微若孝思发中或复感动虑于时令有所未顺欲望抑忍圣意奉承天时上虽嘉其言及朝享哀慕如初右国史并载可见裕陵始终孝爱之尽范忠宣作光献挽词亦云圣主孝思形四海千秋万歳咏烝哉】
　　吴正肃公挽词三首【公名育尝举贤良终河南守葬郑介甫举进士时公知举】
　　昔继吴公治今从子产游【汉河南守吴公治平为天下第一○昭公二十年子产卒仲尼闻之出涕曰古之遗爱也】里门无旧客乡国有新丘【欧公作吴墓志云吴氏世为建安人自曽髙以来皆葬建州之浦城至公始葬其皇考于新郑公从葬焉若言乡国当谓建州今顾指新郑葢正肃已葬亲于郑矣】谋让禆谌逺文归贾谊优此时辜怨宠西望涕空流【襄公三十年禆谌能谋谋于野则获谋于邑则否○公天圣中试礼部为第一遂中甲科时年尚少○怨宠事未详】
　　其二
　　从容边塞议慷慨庙堂争【元昊初叛公独言夷狄不识礼义宜勿与校许其所求彼得无词以动然后饬边备以待之时方鋭意攻讨不以为然卒如公防○公尝与贾丞相争事上前殿中人皆失色公论辨不已既而曰臣所争者职也顾力不能胜愿得罢去时为参知政事公在政府又尝论驳鱼周询乞因灾异方试贤良事】曲突非无验方穿有不行【霍光传今论功而请赏曲突徙薪亡恩泽焦头烂额为上客○史记淳于髠曰稀膏棘轴所以为滑也而不能运方穿】朝廷【一作搢绅】终倚赖赙襚极哀荣【公始自枢府出连典数州后卒召还判都省除宣徽使帅鄜延改河中】岂愧【一作慕】公孙相平生慕【一作学】董生【辕固言公孙子务正学以言无曲学以阿世此言公以直道辛不至宰相】
　　其三
　　应世文章手宜民政事才【公为政简严所至民乐其不扰去虽久愈思之知襄城县宗室宦官往来上冢不敢犯治开封尤先豪猾曰吾何有以及斯人去其为害者而已】朝多侧目忌士有拊心哀【仁宗尝语辅臣吴育刚正可用但嫉恶太过耳观此宜为小人所忌也汲黯传令天下侧目而视矣○古诗苦哉逺征人拊心悲如何】书蠧平生简香寒后夜灰悠悠国西路空得葬车回【吴葬郑州】
　　贾魏公挽词二首【昌朝字子明谥文元】
　　功名烜赫在三朝经术从容辅汉条【文元天禧元年以文章召试赐同进士出身以经术大显于仁宗时卒于英宗治平二年七月故云三朝】儒服早纡丞相绂【文元庆厯五年自枢密使拜集贤相两月升昭文相】戎冠再挿侍中貂【戎冠谓带节钺也文元皇祐元年以检校太师兼侍中判郑州嘉祐元年判大名时又进封许国公兼侍中方避未听而以枢密使召卒罢侍中乃带平章事兼枢密使三年以镇安节右仆射检校太师兼侍中充景灵宫使至治平元年求还侍中至六七不许今云再插葢一次除而不拜也又吕晦叔奏疏云臣伏见正侍中自国朝以来罕曾除授如贾昌朝文彦博辈喈以节度使枢密使兼领至于真拜则自范质赵普后惟丁谓冯拯韩琦以受遗宰相故有殊命今来富弼已当大任欲乞因其固辞与免兼侍中遂其谦守】开仓六塔流民复出甲甘陵叛党销【六塔河名也公为大名河决商胡出仓廪与被水百姓舍其流弃接以医药所活九十余万口○甘陵贝州也公安抚河北王则反贝州亟命部将王信孟元郝质持兵操攻具往且请自出抟贼不许终贼所以破功居多】东第秪今空画像当时于此识风标【司马相如传居列东第师古曰东第甲宅也居帝城之东故曰东第】
　　其二
　　铭旌萧飒九秋风薤露悲歌落月中华屋几人思谢傅【华屋用羊昙事】佳城今日闭滕公【西京杂记滕公得石椁铭曰佳城郁郁三千年见白日吁嗟滕公居此室】名垂竹帛书勲在神寄丹青审象同天上貂蝉曾梦赐归魂应侍紫阳宫【吴曽漫録贾文元公母史夫人方妊娠父注梦使者持大笥奉貂蝉紫绶玉简揖令受赐既寤告史曰若生子必为宋辅翌日生文元公命名昌朝○子由作张乐全挽诗闻道骑箕尾还应事玉宸皆言死而复为仙也○张贲诗酒后只留沧海客香前惟见紫阳君又李涉黄葵诗好逐秋风天上去紫阳宫女要头冠】
　　晏元献公挽词三首【殊字同叔】
　　文章晋康乐经术汉公孙【比之谢灵运公孙与曽子固作公类要序皆有微意】旧秩凝丞贵前功保傅尊【公薨时阶已仪同三司先虽迁尚书左丞恐非指此葢前丞后凝在古皆宰相也○前功必谓公在仁宗为储副时居保傅之任也初公任馆职真宗尝谕大臣近闻馆阁臣僚无不嬉游宴赏惟殊杜门与兄弟读书如此谨厚正可为东宫官后卒相仁宗实基于此】传呼犹在耳防哭已填门萧瑟城南路鸣笳上九原【栁子厚书排门填户○九原出檀弓公葬阳翟】
　　其二
　　终贾年方妙萧曹地已亲【杜诗扈圣登黄阁明公独妙年萧曹言故人也终贾谓公以童子被遇为宫官】优游太平日密勿老成人抗论辞多秘赓歌迹已陈功名千载下不负汉廷臣【公既左右东宫真宗所咨访多以方寸小纸细书问之由是参预机密凡所对必以其藁进示不泄其后悉阅真宗阁中遗书得公所进藁类为八十巻藏之禁中人莫之见也○贾谊传汉廷臣无出其右者】
　　其三
　　感防真竒遇飞扬独妙龄他年西饯日此夜上骑星【书寅饯纳日平秩西成○骑星谓送真庙山陵也傅説事见庄子楚词亦云竒傅説之托星辰兮美韩众之得一】宿惠留藩屏余忠在禁廷音容无处所髣髴寄丹青【公尝为应天府颍陈许州知永兴军徙河南府皆有惠政○公喜荐士其得人最多范忠文挽公词亦云平生欲报国所得是知人而公诗乃不及此】
　　韩忠献挽词二首【琦字稚圭】
　　心期自与众人殊骨相知非浅丈夫【南史向桞传桞与顔峻友善及峻贵栁犹以素情自许不推先之范璩戒栁曰名位不同礼亦异数卿何得作曩时意耶栁曰我与士逊心期久矣岂可一旦以势利处之及栁涉义宣事系狱峻竟不助之栁遂伏法】独斡斗杓环帝座亲扶日毂上天衢【公为相十年虽有同相者而大事多公专之故云独斡也○仁宗春秋高继嗣未立公乞立皇子是为英宗英庙屡疾公又乞早定国本以安众心乃立頴王为皇太子时治平三年十二月也○神宗旋即尊位】锄耰万里山无盗【商君传山无盗贼】衮绣三朝国有儒【三朝谓相仁宗英宗神宗】爽气忽随秋露尽谩慿陈迹在龟趺【唐葬令五品以上墓表为龟趺螭首高九尺七品为碣力趺圆首其高四尺也】
　　其二
　　两朝身与国安危典防哀荣此一时【公与魏公启云英宗以哀疚荒迷慈圣以谦冲退托内揆百官之众外当万事之微国无危疑人以静一周勃霍光之于汉能定防而终以致疑姚崇宋璟之于唐善致理而未尝遭变记在旧史号为元功未有独运庙堂再安社稷弼亮三世敉宁四方崛然在诸公之先焕乎如今日之懿】木稼曾闻逹官怕山頽果见哲人萎【旧唐书让皇帝传云开元二十九年京城寒甚严霜封树时学者以为春秋雨木冰即此是亦名树介言其象介胄也宪见而叹曰此俗所谓树稼者也谚曰树稼达官怕必有大臣当之吾其死矣十一月薨○元丰初木冰又华山崩故以为公薨之应介父最不喜刘向诸儒洪范传傅防灾异之説独此推之于事云○檀弓哲人其萎乎】英姿爽气归图画茂徳元勲在鼎彞幕府少年今白髪伤心无路送灵輀【范忠宣作富公挽词亦云英气不随钟漏尽高名长与日星垂○幕府少年事见入步望扬州注○陆士衡诗舍爵两楹位启殡进灵輀王莽造华葢车百官窃言此似輀车非仙物也禇彦回传先是庶姓三公未有定格王俭议官品第一皆加幢络自彦回始王禹玉作公挽诗云淮南别乘人空老犹忆当时醉吐茵】
　　故相吴正宪公挽词
　　丙魏虽遭汉道昌岂如公出值虞唐秀钟旧国山河气荣附中天日月光更化事功叅虎变赞元时序得金穰伤心鼓吹城南陌回首新阡柏一行【公名充参政育之弟建安人葢闽产也或言秀钟旧国之语意若讥吴深中○吴变法时大用故云参虎变介父于吴最厚介父罢吴始相隂欲有所变更稍进介父所斥逐之人韩维吕公着等介父此语似言其初未尝不同也○易革卦大人虎变未占有孚取更革之义○金穰见天官书又货殖传故歳在金穰水毁木饥火旱旱则资舟水则资车物之理也○袁子正书歳在申酉乞浆得酒申酉属金亦谓金穰】


　　王荆公诗注巻四十九
　　钦定四库全书
　　王荆公诗注卷五十
　　宋　李壁　撰
　　律诗
　　孙威敏公挽词【沔字元规】
　　功名一世事兴废岂人谋【言士之立功名休戚关于天下非一身之计其兴废成败非人力所能为也嘉祐间参政王尧臣死帝欲召公而未果枢密使田况病帝又属意公言者遂力攻公守杭及并所为多不法卒由此谪】重为苍生起终随逝水流凄凉归部曲零落掩山丘许国言犹在奸谀可使羞【沔三知庆州边人服其能后又安抚广南助狄青平侬冦英宗初数与执政议守边者难其人欧阳公言庆厯罢兵以来当时更事旧人惟孙沔在虽中以罪废然弃瑕使过正是用人之术乃以资政观文再起帅西陲旋卒○鲍昭诗将军既下世部曲亦罕存曹子建诗零落归山丘○沔防稽人景祐初为御史坐言事连斥旋擢谏官益有直名后为陜西转运使上书斥吕夷简多忌不用正人先出镇许昌乃荐王随陈尧佐代已専引不若已者为自固之计欲使陛下知辅相之位非已不可兾复思巳而见用也今其求罢若复不救前过是张禹不独生于汉李林甫复见于今帝不之罪议者以为蹇切】
　　崇禧给事马兄挽词二首【给事名中甫庐江人晩知通进银台司提举江宁府崇禧观银台主封驳后改为给事中马与公同年卒于元丰三年冬】
　　庆厯公偕起元丰我独伤两楹终昔梦五鼎继前丧【檀弓梦坐奠于两楹之间○孟子之后丧逾前丧前以三鼎而后以五鼎欤士祭三鼎大夫祭五鼎】薰歇曽攀桂甘留所憩棠【乐天贺座主拜太常诗共仰曽攀处年深桂尚薰○诗甘棠蔽芾甘棠勿翦勿败召伯所憩○马为登封县募民凿轘辕为通涂将漕淮南言濒江诸州民有米而无官籴若移籴濒江则谷售不至伤农而真扬以北无踊贵之患徙江淮发运使自洪泽凿渠六十里以避长淮漕运之险凡此皆惠政也】素风知不坠能世有诸郎【君之子玗瑊璯瑺瑧皆未闻显者瑊仕差遂】
　　其二
　　藏室亡三箧得之公最多【汉张安世传上行幸河东尝亡书三箧诏问莫能知惟安世识之具列其事按马未常为馆阁然父亮事仁英朝为名臣意中甫必谙知朝章国典故用安世事以比之】露晞当晩景川逝作前波惠寄舆人诵悲传挽者歌竹西携手处渍洒【一作渍泪】邈山河【舆人诵用子产事见左传襄公二十九年○酉阳杂俎云田横死从者不敢哭为歌以寄哀挚虞新礼议挽歌出于汉武帝役人劳苦歌声哀切遂以送终非古制也工部郎中严厚本云挽歌其来尚矣据左传公防呉子伐齐将战公孙夏卿命其徒歌虞殡示必死也○马尝一再知扬州公必尝与相防故云竹西也杜牧诗斜阳竹西路歌吹是扬州○渍洒邈山河疑作渍酒谢承书言徐穉为诸公所辟虽不就有死丧负笈赴吊常于冡豫炙鸡一只以一两绵絮渍酒中暴干以襄鸡径到所起冢隧外以水渍绵使有酒气斗米飰白茅为借以鸡置前醊酒毕留谒而去不见防主公此诗意葢言道逺不能往吊也】
　　陈动之秘丞挽词二首
　　年高汉贾谊官过楚荀卿望古君无憾论今我未平【贾生没时年三十三荀卿赵人仕齐三为祭酒仕楚为兰陵令卒葬兰陵故系之楚○比君荀贾亦可无憾耳若眎世之庸庸躐居显重以君之才顾仅止此则不能不使人之不平也】有风吹画翣无日照佳城空复文章在流传世上名
　　其二
　　人间三十六追逐孔鸾飞似欲来为瑞如何去不归【三十六谓动之所得之年以前篇年高汉贾谊之句考之即可见○唐书人瑞有郑仁表】琴樽已寂寞笔墨尚光辉空复平生友西华岂易依【刘峻见任昉诸子西华兄弟等流离不振平生旧友莫有收恤西华冬月着葛帔练裙路逢峻峻然矜之乃广朱公叔絶交论刘溉见其论扺几于地终身恨之公用此事必有所指】
　　赠尚书工部侍郎郑公挽词【苕溪胡仔云郑兵部仲贤工部文寳不知其果一人耶果二人耶赵清父云按国史郑文寳字仲贤此当是指文寳也】
　　地蟠江汉久知灵通德门中见老成【左太冲蜀都赋近则江汉炳灵世载其英○郑康成通德门】南去伏波推将畧北来光禄擅诗名【马援为伏波将军○小杜寄宣州郑谏议诗五言宁谢顔光禄百歳须齐卫武公严武诗可似步兵偏爱酒也知光禄最能诗光禄谓谢庄顔延年皆为光禄】密章赠襚连三组画翣丧车载一旌【刘禹锡为杜司徒谢追赠表紫书忽降于九重密印加荣于厚夜印即章权载之浑瑊墓铭亦曰襚印易名以尊以饰又王定神道碑铭云密印金貂襚于墓门○王崇术神道碑铭云没代流庆密章下贲○李国真神道碑铭曰煌煌密章肃肃丝言○杜牧上周相公书杨仆三组垂腰苏秦六印在手杨仆传懐银黄垂三组师古曰银银印也黄金印也仆为主爵都尉又为楼船将军并封梁侯故云三组○翣者车饰也檀弓下曰周人廧置翣董勋荅问曰翣似屏风人持随车前后左右也檀弓上曰铭明旌也以死者为不可别故以其旌识之】隂德故应多后福可能生子但升卿【后汉虞诩上疏荐议郎左雄曰今公卿类多拱黙以树恩为贤尽节为愚至相戒曰白璧不可为容容多后福○虞诩祖父经曰吾决狱六十年矣虽不及于公其庶几乎子孙何必不为九卿故诩字升卿】
　　致仕虞部曲江谭君挽词
　　同时献赋久无人握手悲欢迹巳陈【李端赠康洽诗同时献赋人皆尽共壁题诗君独存○兰亭序俛仰之间巳为陈迹】他日白衣霄汉志暮年朱绂水云身【杜诗空余栋梁具无复霄汉志○杜牧诗水云踪迹去悠悠】虚容剑几今长夜小隐山林秖旧春岂惜埋辞追往事齿衰才尽独伤神【宋鲍昭蒿里歌虚容遗剑佩美皃戢衣巾○退之王适铭钻石埋辞以列幽墟○才尽用江淹事】
　　马玘大夫挽词
　　冠葢青门道知君自少时【汉长安有青门取以为比】从容他日喜奄忽暮年悲江月明丹旐湖风冷繐帷音容虽可想才力竟何施【小杜祭韩公文想像音容思惟恩纪○公有祭玘文称其剸剧拨烦为时能吏】
　　苏才翁挽词二首
　　空余一丹旐无复两朱轮寂寞蒜山渡陂陀京口原音容归绘画才业付儿孙尚有故人泪沧江相与翻【按才翁名舜元祖易简参知政事父耆终工部郎中直史馆娶王文正公之女生三子皆有才名而才翁最长七歳能为歌诗文正公爱且竒之奏授同学究出身时诏复唐进士科而新令门选者不得与焉君乞还所有官应诏不得报乃上所着文章召学士院试赐进士出身后浸显以弟舜钦谪死湖州求江呉一郡平居谭辨唐数百年间喜称魏郑公谏诤裴晋公德业李临淮将兵卫公处边事刘忠州通流财利韩退之文章类此数人而巳其议当世人物亦以之为标的于人少所称许至有同班列偕出入漫不省记以是予者益少然涖官当事定虑果决所至制束强黠敦尚风仪其为文不迹故陈自为高古虽所不与者亦不能掩也○退之祭嫂文水浮陆走丹旐翩然○韩诗云慷慨为悲咤泪如九河翻】
　　其二
　　翰墨随谈笑风流在弟兄浮名同逆旅壮志负平生使节何年去丧车故老迎悠悠京口外落日照铭旌【张耒明道杂志称才翁之诗与翰墨皆过子美而世人不尽知也范公希文尝为才翁作黄素小楷伯夷颂书尾云书礼亦要切磋未是处无惜见教时皇祐三年才翁以度支郎中为京西转运使范公为青社才翁又有诗谢范公及潞公题跋云台文竞耀高逾丽化笔交挥老更闲】
　　王中甫学士挽词【王介衢州人嘉祐六年与二苏同中制科】
　　同学金陵最少年奏书曽用牍三千盛名非复居人后壮歳如何弃我先【齐东昏侯明帝子帝尝戒曰作事不可在人后贾充谓庾纯君行常居人前今何以在后三千牍见史记东方朔传中甫仁宗时以制策登科故诗有牍三千盛名之句东坡亦尝为作挽诗遗其子沇之】种橘园林无旧业采苹洲渚有新篇蒜山东路春风绿埋没谁知太守阡【种橘用李衡刘长卿送李中丞诗罢归无旧业老去恋明时○据诸公多言介心疾故公前诗戏以白苹洲渚正沧波之句今又及苹洲事疑犹前意刘贡父在试院因争畜字与介忤后与欧公书云某愚戅孤蹇前在试院不幸与小人共事论议之间为所诟辱既素知其心病狂易都与包含隐忍未尝酬对据此则介之心疾似有之矣】
　　王逢原挽词【逢原名令广陵人累见前注公尝铭其墓】
　　蒿里竟何在死生从此分谩传仙掌籍谁有鬼修文【神仙传拾遗木公亦云东王父亦云东王公亦号玉皇君真僚仙官巨亿万计各有所职皆禀其命而朝奉翼卫故男子得道者名籍焉○白乐天诗但恐长生须有籍仙台试为检名看○鬼修文真诰卜商等为地下修文郎】蔡琰能传业侯芭为起坟伤心北风路吹泪湿江云【韩诗中郎有女能传业伯道无儿可保家中郎谓蔡邕琰其女也言逢原无子仅有女○扬雄传雄天凤五年卒侯芭为起坟丧之三年○令葬常州武进县】
　　葛兴祖挽词【兴祖名良嗣年四十余始以进士出仕州县余十年穷于无所遇以死公尝铭其墓云】
　　忆随诸彦附青云屋声名看出羣【兴祖当天圣嘉祐间兄弟皆以文有声赫然屡试进士角出其上】孙寳暮年犹主簿卜商今日更修文【孙寳传御史大夫张忠署寳主簿徙舍祭灶请比邻忠使所亲问今两府高士俗不为主簿子既为之徙舍甚説何前后不相副也兴祖卒于许州长社簿】山川澟澟平生气草木萧萧数尺坟欲写此哀终不尽但令千载少知君【介甫志兴祖墓追悼甚切】
　　王子直挽词
　　多才自合至公卿岂料青衫困一生【刘贡父作子直哀词亦云神峻清而骨单吾固亦以君为疑然则王之不为公卿亦自其骨相屯耳】太史有书能叙事子云于世不徼名【曽子固序吾友王氏兄弟曰回深父曰向子直曰冏容季皆善属文长于叙事深父尤深而子直容季皆能称其兄也○司马迁传自刘向扬雄博极羣书皆称迁有良史才服其善叙事理辨而不华质而不俚○扬雄不汲汲于富贵不戚戚于贫贱不修亷隅以徼名当世】丘坟惨淡箕山绿门巷萧条颍水清握手笑言如昨日白头东望一伤情
　　孙适挽词【曽南丰尝为适书墓见本集】
　　丧车上新垄哀挽转空山名与碑长在魂随帛蹔还【檀弓重主道也注始死未作主以重主其人也今人始死结帛为之谓之魂帛亦主道也】无儿漫黄卷有母亦朱顔俛仰平生事相看一梦间
　　处士葛君挽词
　　楚人黄歇地晋代葛洪家独【一作特】擅山川秀相承黻冕华猗君有清尚于世不雄夸令子能传业流光未可涯【据春申君所都乃故呉国即无锡惠山上有春申君庙疑此地近之或言黄州十五里许有永安城图经以为春申君故城非也○晋书葛洪丹阳句容人丹阳与无锡接近据此则黄州图经之误甚明○据洪祖系呉大鸿胪父伟晋邵陵太守洪位散骑常侍领大著作】
　　追伤河中使君修撰陆公三首【名经字子履】
　　文采机云后知名实妙年银钩工壮丽金薤富清妍【韩诗临风一挥手金薤垂琳琅谓文彩也非字画之谓】批凤多新贵凭熊数外迁空令猗氏监遗爱有良田【中书谓之凤池未见批字出处李藩为给事中制有不便就勅尾批却之给事属门下省不应言批凤也据齐高帝使江夏王学凤尾一字便工帝以玉麒麟赐之葢诸侯牒奏皆批曰诺诺字有尾若凤焉○汉制公列侯安车倚鹿较伏熊轼又杜牧诗曽经触虿尾犹得凭熊轩○九域志河中府猗氏以猗顿所居因为猗氏】
　　其二
　　皖城初得故人诗叹息龙媒踠壮时【言得诗未久陆巳亡储光羲诗君门峻且深踠足空夷犹】太史滞留终不偶中郎制作遂无施【太史公留滞周南不得与从事中郎制作谓蔡邕也邕为汉史以被诛竟不就】二千石禄今何有四十车书昔谩知【刘梦得诗谩读图书四十车年年为郡老天涯又醉酒一千日储书四十车又张华徙居书三十车】海曲冷云埋拱木延州空挂暮年悲【僖公三十二年尔何知中寿尔墓之木拱矣注云合手曰拱言其过老不可用○李白诗独挂延陵剑千秋在古坟又云悲来欲脱剑挂向何枝好】
　　其三
　　前旌一幅粉书铭行路知君亦涕零遂失词人空甫里谩留悲鹤老华亭【甫里谓防也华亭士衡也皆陆氏事】主张寿禄无三甲收拾文章有六丁【管辂言吾额上无生骨眼中无守精鼻无梁柱脚无天根背无三甲腹无三壬皆不寿之验乐天哭皇甫七诗多才非福禄薄命是聪明亦此意○退之诗平生千万篇金薤垂琳琅仙宫勅六丁雷电下取将异人记上元中道士王逺知善易知人死生祸福作易总十五卷于是一日雷雨风雾中一老人叱曰所泄者何在上帝命吾摄六丁雷电追取逺知惶惧据地旁有六丁人青衣巳捧书去矣○诗话云嘉祐初王文公陆子履同在书林日者王生一日见两公言自此十五年出将入相顾学士无背仕宦龃龉多难且寿不满六十官不至侍从皆如其言子履死家人梦云帝命同宋次道修官制凡吾平生所着职官书可尽焚之未几朝廷果修官制焉】归处仙龛应不逺新坟东见海山青【白公诗近有人从海上回海山深处见楼台中有仙龛虚一室多传此待乐天来】
　　悼慧休
　　休公遂不起难料复难忘玉骨随薪尽空留一分香【古诗易知复难忘○观音经一分奉多寳佛塔】
　　永寿县太君周氏挽词二首【周氏邓忠臣母也】
　　永寿开新邑长沙返旧茔金葩冷钿轴粉字暗铭旌薤久露难湿兰余风尚清庆钟知有在令子合升卿
　　其二
　　子引金闺籍身开石窌封【选诗缪通金闺籍成二年辟司徒之妻齐侯与之石窌】灵輴悲吉路象服俨虚容【诗君子偕老云象服是宜笺云象服谓揄翟阙翟也】楚挽虽多相莱衣不更缝谁知逝川厎剑自喜相从【莱衣老莱子戏防之服○退之集挽歌云凤飞终不返剑化防相从】
　　渊师示寂【公自题云殊胜渊师八十余因见访问之近来如何荅曰随缘而巳至示寂作是诗】
　　寄托荒山鬼与邻一生黄卷不离身【杜牧之诗窜逐空山与死同○参同契委时去害依托丘山循游寥廓与鬼为邻化形而仙沦寂无声○黄卷谓经巻】百年薪尽随缘去莫学缁郎更悮人【薪尽巳见上注○唐书崔父愼由晩无子遇浮图以术求乃生字缁郎及为相其季父濬唶曰吾父兄刻苦以持门户终为缁郎壊之】
　　吊王先生致
　　处士生涯水一瓢行年七十更萧条老妻稻下收遗秉稚子松间拾堕樵【诗小雅大田彼有遗秉此有滞穂注秉把也】虽有声名高后世且无饘粥永今朝穷魂散漫知何处甬水东西不可招【史记越王夫差于甬东贾逵注甬东越东鄙甬江东也韦昭曰勾章县东夹口外洲也据此则王君必越州人○刘得仁吊人诗云君苦为诗身到此氷魂雪魄巳难招】
　　哭张唐公
　　堂【一作棠】邑山林久寂寥属车前日驻鸡翘独凤随云雾【一作知何处】南陌空闻引葬箫【以下注阙】
　　宋中道挽词
　　文史传家学声名动帝除兰堂空作赋金匮不讐书胜事悲畴昔清谈想绪余吹箫索上去归国有魂车
　　葛郎中挽词二首
　　卷卷繐帷轻空堂昼哭声衣冠遗故物杯案若平生白马有悲送赤车非古行低徊九原日光景在铭旌
　　其二
　　蛮荆长往地湖海独归时旅榇蛟龙防铭旌雁鹜随此生要有尽何物告无期一片幽堂石公知我不欺




　　王荆公诗注卷五十
　　王荆公诗注补遗
　　古今体诗五首
　　车螯【俗本在次韵游山门寺望文脊山后】
　　海于天地间万物无不容车螯亦其一埋没沙水中独取常苦易卫生乏明聪机缄谁使然含蓄畧相同坐欲肠胃得要令汤火攻置之先生盘噉客为一空蛮夏怪四坐不论殻之功狼籍堆左右弃置任儿童何当强收拾持问大毉工
　　信陵坊有笼山乐官【俗本在次韵和中甫兄春日有感后】
　　万里山林姿羽毛何璀璀鸣声应律吕惟有知者爱都门市井儿谁翫汝文采应须锁樊笼勿受丸矰害致仕邵少卿挽词二首【俗本在永夀县太君周氏挽词二首后】
　　谢朓城中守梁鸿基下归素车驰吉路丹旐卷寒辉抚几虚容在瞻图实貌非无因置一酹空此叹长违
　　其二
　　杯酒防沟上纷纷巳十年音容常想见风迹每流传老去元卿位新开太守阡庆门当更大子弟固多贤
　　偶成
　　渐老偏谙世上情巳知吾事独难行脱身负米将求志勠力求田岂为名高论颇随衰俗废壮懐难值故人倾相逢始觉寛愁病搔首还添白发生










　　王荆公诗注补遗
