　　钦定四库全书　　　　　集部五
　　傅与砺诗文集　　　　　别集类五【元】
　　提要
　　臣等谨案傅与砺诗文集二十卷元傅若金撰若金字汝砺改字与砺江西新喻人幼力学为同郡范梈所知得其诗法虞集宋褧以异材荐之台省馆阁交称无异辞佐使安南归除广州文学教授所着诗集有南征稿使还新稿牛铎音等编范虞诸人皆尝为之序至正间其弟若川彚锓之名曰清江集至明洪武中又刻其文集十一卷附録一卷今诗文总为一编不知何时所并若金当元极盛之时亲承宿老指授故其诗极有轨度而文亦和平雅正无棘吻蛰舌之音虽不能雄视词坛然亦可以劘诸家之垒矣乾隆四十六年三月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀














　　傅与砺诗集原序
　　孔子曰诗可以兴可以观可以羣可以怨朱氏释曰兴者感发志意观者考见得失羣者和而不流怨者怨而不怒四者之事不同而其序宜有先后盖见他日论诗礼乐则首曰兴于诗诗者志之所之以其志感人之志者孰不足以有所感发哉然则兴者岂非居先乎感人之道莫尚乎声音入焉寂然冺然忽而歆起震奋动荡沦浃入之深而化之敏者斯其效曷从而至哉古人云声音之道与政通夫声者合天地之大气轧乎物而生焉人声之为言又其妙者则其因于一时盛衰之运发乎情性之正而形见乎辞者可觇已故曰治世之音安以乐其政和乱世之音怨以怒其政乖亡国之音哀以思其民困正得失动天地感鬼神莫近于诗夫诗道岂不博大哉要其归主于咏歌感动而已斯义也司马太史尝闻之矣其言曰三百篇孔子皆歌之以合韶武雅颂之音夫既合之则当时存什一而去千百必其不合者也深矣哉声音之于政也圣人盖取之矣新喻傅汝砺妙年工诗自古今体五七言皆厪厪焉力追古人有唯恐不及意间示余以所着编曰牛铎音者读之连日不厌闻其音而乐焉以为诚识所尚者因揭孔子之言诗徴以师说遂演绎以告之天厯二年四月一日范梈书于百丈山房
　　自至元建极大德承化天下文士乗兴运迪往哲稍知复古至于诗去故常絶模拟髙风逺韵纯而不杂朔南所共推而无异论者盖得江西范德机焉德机没后又得其乡傅与砺焉德机盛矣余每读与砺诗风格不殊神情俱诣如复见德机也然德机七言歌行胜与砺五言古律胜余亦在伯仲之间而德机得盛名时年已过与砺使与砺及德机之年不知又当何如也天下文章莫难于诗刘防孟尝序余族兄以直诗其言曰诗欲离欲近夫欲离欲近如水中月如镜中花谓之真不可谓之非真亦不可谓之真即不可索谓之非真无复真者惟德机与砺知之及此言之及此得之及此故余倾倒于二君焉而德机已矣余无能为矣庻几犹有若与砺者他日足为学诗者之依归也傅君初字汝砺余以天下同其姓字者众也而易之曰与砺且以与与汝声相近而便于改称也元统三年七月辛巳朔揭徯斯序诗之为学盛于汉魏者三曹七子至于诸谢侪矣唐人诸体之作与代终始而李杜为正宗子美论太白比之隂常侍庾开府鲍参军极其风流之所至賛咏之意逺矣浅浅者未足以知子美之所以为言也崔颢人品非雅驯太白见其黄鹤之篇自以为不可及至金陵而后彷佛焉其髙懐慕尚如此谁谓其恃才傲物者乎求诸子美之所自谓盛称文选而逺师苏李咏歌之不足者王右丞孟浩然而所与者岑参髙适实相羽翼后之学杜者多矣有能旁求其所以自致自得者乎是以前宋之盛亦有所不逮矣国初中州袭赵礼部元裕之之遗风宗尚眉山之体至涿郡卢公稍变其法始以诗名东南宋季衰陋之气亦已销尽大德中文章軰出赫然鸣其治平集所与游者亦众而贫寒相望发明斯事者则浦城杨仲江右范德机其人也杨之合作呉兴赵公最先知之而德机之髙古神妙诸君子未有不许之者也其后马伯庸中丞用意深刻思致髙逺亦自成一家观者无间言而进士萨天锡者最长于情流丽清婉作者皆爱之而与前之诸公先后沦逝识者然后知其不可复得也德机之里人傅君与蛎始以布衣至京师数日之间词章传诵名胜之士无不倒屣而迎之以为上客台省馆阁以文名者称之无异辞岂非以其风韵足以及于予所道诸君也哉予去国十年与砺自交趾使还以家贫亲老授南海文学以归嗟夫上林千树岂无一枝以栖朝阳之羽哉而一官岭海之不厌何也前数年诸公相知者多散出于外今明良一廷无所忌讳清涧之蒲海湾之水不足以久烦吟咏也必矣书其别后稿如此迟其北还则沉郁顿挫从容温厚有可起予者何幸于余生亲见之哉作傅君与砺使还新稿序至正辛巳六月朔虞集伯生序













　　傅与砺诗集原序
　　钦定四库全书
　　傅与砺诗集卷一　　　　元　傅若金　撰杂著
　　清安堂赋为思南李经歴作
　　夫何兹堂之静佳谿谷缭以窈深泉歴除而细响树交户而緐隂世溷浊其汶汶咸役体而劳心爱顺时以息飬况显敞而开襟羌怡寂以御烦谅君子之所庐感人生之长勤寒暑迭而相驱靡徇逸而非害孰忘患而恒舒虽燕乐其何伤将不见之是图庶依仁以自止洁吾秽而休居
　　敬业斋铭
　　惟兹生人均厥受命莫贵惟德莫尊惟性惟性如何万善斯全君子于学思罔或愆惟德如何有积乃大君子于学思罔或懈诗书六艺进退洒扫近思弗遗上逹有道夙兴夜寐惟一乃心毋终食弗念毋闇室弗临毋若彼教奕鸿鹄是惑譬兹服田力乃有得圣或罔念亦之于狂孰曰予玩而圣之望敬之敬之逺实迩是基有节髙山君子之仪
　　楚辞
　　楚渔父渡伍胥辞劔图歌
　　江有阻兮路有岐时将迫兮来何迟子弗渡兮我心悲既渡子兮我何以劔为吁嗟行兮子毋我疑
　　黄鹄歌为刘母王氏作
　　黄鹄孤飞兮伤其匹俦生则同巢兮防处何求死宁敢爱兮孰将其雏山则有木兮隰有泉流翾飞何知兮惟饱以娯虽既羽翼兮将母来休毋诒母辱兮无使心忧
　　寄题袁氏具庆堂
　　髙堂兮巍巍华采衣兮芳菲瞻父母兮夀岂兄弟翕兮孔【一作永】懐出则仕兮自公入则飬兮于堂之中昊天兮福尔锡眉寿兮未巳夫人兮自有美子曰子归兮将父与母
　　松涧引【并叙】
　　松涧引者为林氏子晋作也晋父信卿本中山人客游衡阳乐其土遂居焉信卿死晋复筑室其居之偏题曰松涧志其师之言也晋读书善鼓琴元统初过家上冡因北至京师无何思其所居即慨然别故旧而去为作琴操三叠以赠之
　　涧之水兮泠泠上有松兮郁青青嗟衡之居兮吾所宁胡淹留兮于帝京
　　涧之水兮扬清波上有松兮被女萝我啸兮我歌胡不归兮歳蹉跎
　　涧之水兮石楚楚上有松兮以风以雨筑吾居兮其下谁将归兮来吾与处
　　归来三曲送李建中
　　月皎皎兮河汉长黄鹄在天兮招我以翺翔天气凉兮夜未央援鸣琴兮托宫商商声作兮风摵摵归来兮天路杳不可以终极
　　月皎皎兮夜既寒白露下兮衣裳单南风一去兮何时还援鸣琴兮曲再弹曲再弹兮天地为秋归来兮清都之上不可以久留
　　月皎皎兮寒风作猿啾啾兮怨鸣鹤常恐秋遂为冬兮羣物以萧索援鸣琴兮忽不乐忽不乐兮思吾土归来兮山中之人不可以无父
　　芳草辞为杜若洲作
　　乗吾舟兮沅湘揽芳草兮朝行缤众美兮在予懐灵氛氛【一作芬】兮不能忘进予舟兮极浦将谁思兮逺者采杜【此下或有若字】兮葺蘅杂之兮宿莽羌姣服兮夷犹抚予带兮宜脩榝何充兮佩帏荃何化兮为茅沅何为兮汤汤湘何为兮浩浩满庭兮艾萧众纷进兮谓予不好望洞庭兮楚之野路漫漫兮夕愁予思君子兮孰后来结芳菲兮吾谁与
　　芝草歌
　　元化顺兮日月昌至和蒸兮地发祥煜灵草兮贲斋房云缤缤兮流玉英五色烂兮昭文章何所征兮德芬芳爰作歌兮着勿忘我君子兮思永臧
　　三言
　　滋之水奉题蘓氏滋溪书堂
　　滋之水濬且长流安极沛洋洋　滋之涘德所履缤芬芳萃厥美　滋之水澹而文丰乃积淑后昆　腾声诗播金石逾千祀永昭德
　　右四章章四句
　　五杂组
　　五杂组机上丝往复还城中儿不获已生别离　五杂组园中花往复还将雏鸦不获已贫去家
　　右二章章六句
　　四言
　　吉月美君子有徳以夀也正月二十日夀掲学士
　　吉月之正日既阳止君子之生辰亦昌止天锡之德孔茂且植允善弗易君子之福　其善伊何如芬如芳如芬如芳于前人勿忘其福伊何如山如冈眉寿以康时君子之庆　庆维云矣亦施于天华之蕴矣亦被于人君子有言有斐其文允也令人德音振振　徳音振振民之正矣百禄既臻神之聴矣饮我春酒寿考是承彼厦之安于木之凭曰有君子时邦家之兴
　　右四章三章章八句一章章十句
　　东臯诗题长沙易君美存耕卷
　　瞻彼东臯每每其田孰其甸之维古之人　其田每每其稼緜緜日月以治厥有丰年　维田弗治维莠生之维心弗制维欲倾之　我思古人有播斯获子孙其承庻茂厥徳
　　右四章章四句



　　傅与砺诗集卷一
　　钦定四库全书
　　傅与蛎诗集卷二　　　　元　傅若金　撰五言古诗
　　杂诗五首
　　夭夭园中桃郁郁松上枝春阳发新荣贞脆谁能知一朝繁霜坠百卉各已萎青青乃自保不为时所移向非厄嵗寒何以别竒姿
　　植兰弥九畹种菊被三径幽芳固殊姿馨德良可竝搴兰以为佩餐菊以资命睠言理芜秽恒使枝叶净芜秽苦易侵枝叶苦不盛岂无桃与李贵此谐野性
　　穷巷有畸人夙夜勤古道敝衣适至骭疏食恒不饱歌声若金石顔色终嵗好岂无当世念所趋恶佻巧美玉不足珍懐义以为宝
　　闲夜坐中庭素月流我懐鸣琴发思俗音难与谐微飔经前楹余响正裴囘欲歌南风曲听者良已希愿言荐清庙复感鳯来仪
　　异人言种石可以致双璧千金受秘辛苦乃有获温其比君子韫椟良爱惜青蝇易为污恒恐伤厥德连城不愿售思以置君侧终嵗无与言持之将安适
　　从军行
　　征夫逺从军徒旅无时还炎晖薄五岭脩蛇横道间朝食未遑饱夕寝焉能安驾舟渉广川驱马登崇山生别已不惜矧畏道路艰岂不懐室家王事有急难生当同富贵没当同忧患
　　少年行
　　长衢【一作衍】若平川轻车驰流波上有都人子明肌艳朝霞芳尘扬逺风白日耀舞罗少年轻薄儿调笑相经过狎坐酌美酒日莫酣且歌千金罄一笑豪右焉能加时俗夸朱顔美女恱春华春革岂不好迟暮当如何
　　经采石
　　未明发芜湖终饭次采石大江天同泻巨浪山与敌松寒苍虬姿厓古老铁色其傍有仙冡云是李太白生为长庚精没与大块息因思开元中出入蒙帝泽御羮白瑶杯宫砚青玉滴恩荣日深重意气何赫奕酣歌泰华小豪饮渤澥窄颇闻宫中怒遂有天上谪殷乱微子行楚昏屈平斥嗟哉唐家帝同姓逝安适何年为兹逰千载但故迹骑鲸信缥缈捉月讵昏惑得非厌尘羇无乃达寄客翻然委之去富贵何足惜杜陵平生友梦寐频见忆白骨焉所求青山亦岑寂相去嗟已逺令人心悲塞举酒欲酹之帆去招不得
　　晚憩
　　朝济黄河流莫驰长路尘路长无时已河险难具陈髙歌激层霄缅懐古之人刳木以为舟斵木以为轮自非制作圣何以通万民飘飘逺逰子勿用叹苦辛
　　杂诗四首
　　皎皎素明月娟娟含令姿浮云遽起灭圆景遂参差山川莽囘互天地亦相疑焉知防昧中明洁终不移望有恒运清光宁久亏
　　寸隙尘所投片言害所藏行徒恶蹶马岂复惜其良荣辱具自致否通亦靡常脩正未蒙福为邪欲何望天道岂逺人抚心徒自伤
　　温温匣中玉什袭慎自持荆和始见赏举国竞慕之青蝇遽言集鱼目亦相嗤昔为人所宝今为人所疵保终谅庻防逝者已如斯
　　白璧易为毁常惧世所捐忧心日悄悄自好反成愆君子逺嫌疑胡为偷自安始知丘山累乃在半辞间盗金信不疑攫尘惑子渊故心苟不易既往复何言
　　飞雪篇
　　北风厉中宵明晨散飞雪连翩素彩动泱漭隂结羣林互腾耀众景纷变灭既増寒竹姿复宜青松节因髙始成势遇坎俄就缺东西衢路间来往昧深辙众秽交凌践幽光自娯恱皎皎恒易污无为恃清洁
　　寒竹篇
　　寒竹依涧阿石生何磊磊滋息因厚地生成借宰春阳散华景枝叶被光彩及兹芳嵗防使我忧心痗遽悲凛节变但恐惊尘浼寒燠既异宜迟莫复何悔淇园防未息嶰谷音犹在君子夙相好深懐邈云海竹性谅靡迁人心惧中改愿言卒封植勿使伤樵采
　　梅花曲
　　素芳何婉婉姣服耀江湄美人慕佳植托根乃在兹朔风振严冬孤花难自持流尘复浩浩焉得不为缁芳筵坐积思急管夕伤杂顷筐塈佳实所愿及良时感彼李下人正冠乃见疑礼义夙所敦人事偶乖暌抚树倚増叹中心谁复知
　　刑部王主事幕尝有菊一蔕三花尚书僚属咸异之号三台瑞品属朝之太天士能文辞者传咏其事至是奎章赵授经以其卷见及为赋五言一首
　　西曹应秋商庭户肃以清金行戒时令嘉菊正罗生台精丽前除流耀发华英三蕚专夕秀众芳谢春荣连枝靡阿比同气斯合并匪兹恤明刑何以获休徴愿言保初服永懐歌德馨
　　勤耕亭
　　日月靡闲暇四序【一作时】更运之斯人务作业矧敢怠遑时负耒适西畴恒患耕作迟仲春时雨至羣物具含姿牛食青涧阿鸟鸣芳树枝兴言播嘉谷夙夜将耘耔岂不懐逸居亦念寒与饥但使秋税毕聊乐及吾私羲农虽已逺沮溺不吾欺努力顺时令素餐非所知
　　右诗为邹福作也福丰城田家子事艺文揭先生余力能读书为声诗又喜国语习通其学然朴慎不忘乎勤先生甚喜之尝手书福自为诗七首叙其所从出京师为文词者福多得其题述是何福之能使人爱若是也学者果皆系所出乎于是益知艺文为有徳矣
　　寄题奉元张氏望松亭
　　青松翳髙坟重壌闭隂孤亭何郁郁林气肃已深白云翔其巅悲鸟相与吟伫立以瞻望哀思不能任时祭罗豆觞祖考聿来歆嵗晏寒风至零露亦在林危柯起凄怆令人生悲心逝者已如古来者复为今
　　清明日逰城西诗并叙
　　予资嗜幽澹所遇名山水兴至輙翛然径造兴尽即休无留滞之意客京师三年闻西山之胜未至焉乃元统二年二月二十五日为清明节风和景舒卉木妍丽金华王叔善父四明俞绍芳同里范诚之与予从一小苍头载酒殽共出游城西遂至先皇帝所创大承天护圣寺纵观行望寿安香山而还先是约信宿徧歴山麓诸寺乃止至是谓三子曰是行适意尔即一诣而穷其胜岂更有余兴哉相与登髙丘借草而坐酒数行约赋古诗五言六韵五章道所得之趣书二十字乱器中人探五字以为韵时诚之止酒予又性不饮叔善绍芳脱冠纵酌旁若无人予亦吟啸自若都人士游者车服声技相阗咽金壶玉槃罗列照烂意若甚薄余数子者而又有若甚慕者焉既夕罢归所赋诗各缮写为一卷明日防余于杜氏馆中夫予在同游间年最少而好任意兴三子不以予年少而夺之诚之与予俱不举酒而能从二子之饮不厌其醉是游不已乐哉叙以识之
　　曜灵动若木晨鸟鸣东窓兴言集俦侣西郊出翺翔登髙望荆呉延目极三江密林何庵薆【或作掩蔼】嘉树翳苍苍感此时节迁慨然思旧邦乗风即清旷薄使我心降出自城西门未知道所穷竝驱陟长阜山川郁何雄累累道邉坟四顾生悲风茫昧万物始晏晏天地终隂阳相推化焉知抟埴工谁能同朽木俱尽委蒿蓬
　　梵宫何巍巍白日耀流藻前楹交网树隂阶被灵草宿昔构华丽河沙施七宝丹霞通飞阁清颷激驰道车马纵【一作从音同】横至虚空漫浩浩飞龙逝不返令人伤懐抱游子爱良辰出门各有擕阳春发惠气好鸟鸣喈喈芳花明曲陼【一作渚】新杨拂大堤羣物纷相恱斯人多所懐飘彼陌上尘化为水底泥百年亮如此不乐复奚为长风度广泽清辉泛遥甸曽宫岌崔嵬落景驻遐眷羣观各侈靡金宝列丰膳幽赏聊共娯谁云极游衍唼唼水中鳬翩翩云间燕微生亦何勤志足【或作七非】非所羡
　　寄题呉兴马氏清华堂
　　丰堂翼华构阳景丽前楹曲流相纡带轩牖一何清微波涵素晖嘉卉发丹荣中庭列图史芝柱亦罗生有酒介眉寿内无忧患并朝弄石泉水夕采玉英从之不可得愿欲濯尘缨
　　题渊明漉酒图
　　渊明性嗜饮所遇适其真漉酒东篱下邈若旁无人捐绂非所吝焉爱头上巾田园日成趣松菊相与亲百年何为尔酩酊及兹【一作此】辰【或作晨非】陶然至和内混沌以为邻
　　送陈助教众仲赴江淛儒学提举二首
　　登髙送将归车马横道周白日明大河逺望怅悠悠宿昔违乡国慷慨事行游懐宝非固售同气乃相求兹焉去皇邑被命赴南州诜诜胄子徒恻恻不能留逝将敷文教迩可被遐陬我无千金赠临别恒懐愁独有清商曲可以慰【一作喻】绸缪
　　秋风吹浮云鸣鴈复南翔山川【一作水】何憀栗草木日夜黄客游嵗云除【直虑切一作莫】僶俛懐旧乡君行即呉防执别此河梁淮泗多奔流云海浩茫茫灵颷翼飞舻驰景曜征裳去途日已逺来防日已长援之不可得踯躅情内伤
　　瑞芝曲【并叙】
　　瑞芝曲者为麻阳簿任君作也君掾顺元帅阃时芝产于所寓之地以为瑞图之以传四方思州刘文学来京师持以示余求咏其事按王充论衡土气和则芝草生又鹖冠子曰王者徳盛则芝草生醴泉出然则祥瑞之至有以也任君是图岂私有之哉亦将以侈国家之瑞也吾闻古者以君子在位贤人众多为国休祥任君继自今相率其僚为岂弟之政以布天子之德于民则为祥莫大焉草木之瑞云乎哉
　　圣人运元化和泽被遐方黄灵启幽秘朱草发嘉【或作佳】祥晨敷秀蔼蔼夕含芳庆云流瑞露丹霞沃天阳絪緼所凝结造亦何常夷居勿云陋斯人乐以康继今崇令德诸福应时昌
　　题陈氏菊所
　　陶公逝已逺举俗慕髙情之子厌尘杂开径挹其清晨起除翳菑【或作防】种菊蔽【一作满】前楹结根固其所独立谁为荣中园何棻敷绮席防朱甍车马日自臻丝竹腾妙声凝霜既被野緐露复盈庭百卉岂不佳朝敷夕已零东篱信凄索可以托幽贞
　　题董氏具乐堂
　　董生筑髙堂于以养其亲温轩纳飞旭凉牖谢流尘大椿蔽庭前慈竹映冠巾中厨足甘脆可以奉昬晨有酒及嘉宾余欢洽四邻生当隆盛时至德复无垠羣动各蠢蠢灵明贵斯人既复为男子夙夜懐苦辛年命恒【或作能】几何胡为劳其神所以荣公者乐世乃忘贫矧兹堂上翁安富殊等伦夫妇齐寿考遐福日以臻有子才且贤有孙复诜诜如何不为乐言笑及良辰好鸟四时鸣佳花萎复新黄髪日娯戱焉知冬与春
　　挽张隠君
　　峩峩浮栅山郁郁彭蠡滨中有隠居者逍遥毕冬春读书偭城府杖履率耕耘鸡黍防田家酒醪合四邻既醉亦咏歌富贵如埃尘一朝厌浮世含笑返其真贵贱同一尽各为丘与坟所立苟不忘浮荣焉足珍
　　彭叔璵得杏花一枝归置小斋同居王叔善甫邀余同赋杏花曲人一章约五言五韵
　　朱葩含朝景流芳自中园顔色一何丽【一作媚】灼烁耀櫺【或作灵非】轩嘉宾从外来临赏各欣然同根岂不好异处乃殊妍贞心谅自知脉脉终不言
　　题丛蕙
　　蕙叶何青青罗生被岩陬中庭忽邂逅四顾风萧萧含翘纷旖旎懐馨洁以脩时俗苟不佩芳草或为茅微物恒易迁君子内伤忧愿从芝兰化庻异薰与莸
　　题草虫图
　　大气流天地动植纷自形阳卉耀春华隂条敷夕荣昆虫信微细于以托生成守宫夫何慕蛮触战奚争蚩蚩伏青防跂跂缘紫茎促织焉念寒牵牛不事耕蜈蚣性含毒多足复能行庄周齐蝶化晋惠昧蟇鸣蝉翳髙枝君子慕其清螗蜣溺所嗜污秽不能灵感兹动中懐变幻焉足慿羣生各有命鸿化亦何情
　　送张景阳归觐
　　鸿鹄懐逺举骐骥慕髙驰志士多慷慨文墨徒相羇挟舟行逺游翩翩至京畿京畿四方防冠佩交陆离紫宫承星辰髙葢岌云霓圣人内垂拱至德徧羣黎求言逮微贱一善思罔遗君子道既达胡为忽言归严冬霜霰零晨起候鸣鸡送者亦在门南望各逶迤愿君自贵重嵗寒勿相违
　　题【原阙】
　　太虚凭絪緼万化更往还涵生虽异灵蕴德谅斯全圣人系周易兹道廓以宣鬼神无逃情天地泄幽稽微内无象举大穷八埏研思何能极精义乃不烦来者纷讨求窈窈元气端君子依恒运小人昧至言忧道不可忘正利非所先需进良有时知命复何患
　　使至真定赴都计事遇大雹伤谷时逆臣唐其势诛
　　午发滹阳城莫投郭村店人烟树相错分野昴所占连屋临古涂幽花垂深堑行旅各已息下马缷征韂形容风日槁衣服尘土染倚牀秋萧萧汲井月滟滟舍翁得客喜亭长见官厌田家始收获勤苦供税敛夜来大雨雹妇子忧食歉还闻公侯家终嵗酒肉餍天子今圣明诛锄尽奢僣覆车监前辙焚室戒微熖祸淫良已速福善终必验区区子何人行役奚足念
　　中山北道傍丘阜
　　自出城北门平野亘长云道傍多髙阜累累若丘坟丰草为不生白日何氤氲焉知非陵墓下有长逝人棺椁化为土衣冠腐为尘既往不可见来者不可闻百嵗何足恃为生良自勤
　　八月十三日至京
　　孟秋凉飊至驱车出西门去京始弥月白露忽已繁兹行亦何为于役义所敦山川既悠逺晨夕违凊温我马北以南岂不慕丘园努力在王事贤劳奚足论
　　九日夷山驿
　　驰驱渉长道时节良易更去日能几何商飊飒以盈蝉号且息羣鴈翩南征兹辰发重九在俗岂殊情抗袂出虚馆登髙望旧京圆穹无留翳素颢有余清延瞩周四遐但见古时城頽宫委蔓草乔岳袭前名茫茫隂阳间感此百虑并我性不解饮虚觞聊自倾
　　使还至长沙侍严亲及外舅孙公游
　　仲春景气妍卉木具萋萋中园凝芳晖时鸟鸣且喈游子逺于役嵗晏乃旋归父母日瞻望亲戚久暌违及兹时物佳少长翕相宜擕壶出东郭聊以舒永懐鸿鹄随天风焉能忘旧栖王事亦可念朂哉以驱驰愿言饮春酒各保黄髪期
　　歌风台
　　黔首厌秦暴龙德奋炎刘英雄乗天诛防劔起相仇天风隳陵谷飞云扬九州天下事既定懐土未遑休置酒宴髙台中厨进庻羞悲歌落林木父老皆涕流功臣日葅醢壮士复何求至今丰沛间长顾使人愁故乡帝所爱零落遗旧丘大运各有终圣贤谁能留焉知万嵗后魂魄复来游
　　云松巢为镏益之题
　　青松矗云际此有巢居者心清谢秦爵根逺思夏社斤斧庻不戕栋梁谁能舍常懐太古世木处人事寡髙歩凌靉叇幽楼据潇洒星河入户动雾露当虚泻重霄纷相属九域莽在下磅礴俯大气微茫见平野飞仙遇相即风翮时可把浩浩区中尘流景若驰马鳯鸾或丛枳燕雀乃大厦所以安一枝万事齐土苴
　　送范恱古再之江西宪史二首
　　客行辞国都南望越山河燕赵宛相距呉楚为我家别离生永叹送子以长歌长歌慷以慨忧愤一何多大道日隳坠逝川无还波浮云翳中天明月乃为瑕君子烛微词小人祗自阿素心苟不渝非意焉足加严霜厉松柏日出当奈何嵗晏将自见慎勿改其柯
　　疾风暴陵谷所触为我仇林木无宁枝大江汨其流悄悄君子心荧荧増隐忧嵗月忽驰迈行道阻且脩白日临九围环照靡穷陬卞生献竒璞再刖始见收不有固穷节焉能忘怨尤行矣勿重陈居易复何求
　　送别宋子与
　　人生若浮云冉冉各四驰居同桑与梓防合乃在兹华月洞灵襟髙霞敷丽词晤言永相好暂失系懐思矧当万里行策马从此辞旧乡未同返胡能忘嗟咨仲春景气妍翔鸟恱深枝弭节湘川澨迂辔俯江湄及家洵云乐懐土非所期荣名务不朽慎勿弃良时
　　用谢晖入朝曲分韵送马中丞赴南台得收字就用其体
　　金陵郁迢递行斾暧悠悠兰台清露集松庭晴霭収白鹭回脩渚朱鳯矫崇丘离离曳青绶振彤驺逺甸芳风散神都旭景浮临轩结冲想还车寜久留
　　朝出国南门
　　朝出国南门北顾望重城紫宫承星辰双阙岌云兴贵贱各有安孰知昔所营天地忽震荡山川皆沸腾虹霓贯白日鸟兽相号鸣达士多忧伤贪夫偷自生伫立何长叹天道安可明
　　西行出周道
　　西行出周道歴览坐平原瀍涧何寂寥丰镐着浮烟二公营洛邑王业亦已艰禾黍忽杂离麦秀复芊芊不见旧宫室但感书所言嬴氏灭诸侯雄跨六合间商君用法令一朝废井田赫赫彼宗周在昔多圣贤消歇无复余何况恃强坚
　　和周伯温翰林斋宿
　　英颢散微飚圆灵夕清穆词林届严祀斋房敞空曲临下赫明明在公诚属属风条象九奏露树彰三沐书告蠲柔翰陈诗列明烛从昬礼既防迨旦兴犹夙皇德亮时歆景命恍有仆升气清萧间奠币纁束神休对精享至和敷百禄将事庻无懈来祀永相瞩
　　秋日懐揭翰林二首
　　凉风吹庭树天地何萧索蝉寂不鸣羣鸟飞相失寒气日以至谁能无处室驱车望江介道路焉可述河济无安流原野皆荡潏稷黍宁复遗草木但蒙密虎豹无时号蛇龙多夜出对此不能言懐人易成疾
　　逺行去乡邑单栖无匹俦黄鹄鸣中天夙昔乖所求东西无恒舍南北异遨游同居更杂处谁能心不妯日月游无厌望疾若流咫尺逾千里翘思若三秋白露凄以降寒风忽我遒兰芳委岩谷蔓草靡道周君子多思念感物谅懐愁海河岂无梁风波安可由且复加飡饭无为増隠忧
　　送仇继善归光州
　　季秋寒风发时物日凄凄鸿鴈鸣索羣野鸟求其栖寒暑不贷人客游多所懐昔为山上云今若水中泥曲躬徇微禄时俗谁能谐大道良阻脩中路顾低囘朝发城南门日莫淮水西归哉从吾志贵贱焉可齐
　　送萧介石
　　游子慕名都负志辞草莱驱车望国门宫阙何神哉月入轩车动鸡鸣阊阖开王侯多宴集管切云哀燕俗信豪雄自古皆爱才黄金致贤士宾客四方来俛仰时既迁蔓草没荒台不见古时人何以舒永懐舍兹复南去怊怅不能裁【怊一作惆】
　　冉冉嵗将莫寒气下严霜征夫懐往路执手野徬徨草木既萧条山川悠且长念子今何向言适邹鲁乡泰山郁崔嵬沂泗浩洋洋自昔生圣人衣冠宿所藏诗书被遗俗礼乐未云亡岂不念时命斯道不可忘愿求同心者擕手与翺翔
　　题胡氏存菊堂
　　素商薄庭户丰草日易萎晨兴顾林薄百卉无复遗丛菊依前除迟莫独相宜清飚振绿叶零露发幽姿淹留谅有俟暴盛非所期对此时物佳欣然赋新诗嘉宾既在门有酒复盈巵日莫采其英斟酌及兹时四序委元化焉知荣与衰
　　九日防饮和胡古愚并简诸公
　　凛秋肃已至荣木遗故枝萧萧鞠在庭泛泛酒盈巵兴言爱重九良防欣及期饮酒非所性杯至聊共持天地啬余闲羲和逝若驰隂阳纷离合变化杂神竒太古不可还淳风日已漓佳辰乐清防言咏竟余晖微月忽在楹惊飚满裳衣斯兴良未极擕手且同归
　　题【原阙】
　　圣人肇宫室制作配隂阳般输守规矩经画故有常营构在斯须斤斧若飞扬深林产乔木可以胜栋梁大材谅不遗细者各相当青云岌华厦丹疏通曲房日月齐晦朔天地儗圆方茨塈既具周丹垩亦辉煌居处信崇髙先民不可忘君知太古世巢穴以为堂
　　和赵德隆秋夕雨
　　落景翳重城凝隂起初夕萧条飞雨至散漫轻飚激洒幌静弥多喧檐暴复息清商乱急管遥怨生离席游子恒念乡气凄感时易既兴北风叹亦抱南山戚晨鸡不废度征鴈无宁翼向道乖夙期寸隂违所惜咏歌良可兴幽懐坐填积
　　和韩都事秋夜
　　招摇指西北河汉被天东四节自成嵗衰荣焉可同阳卉日萧条隂林不复浓慷慨夜多念太息惊凄风雕鹗【一作巨鹏】蔽中天野草集蜚鸿【即虮蠓】羣物各有适焉知心所从
　　雪中送宋上舍仲敏归滑州省亲
　　北风何烈烈雨雪亦雱雱游子去成均将归【一作往】古灵昌诗书岂不乐嵗宴懐我乡我乡伊可懐父母在中堂休告亦有时定省焉可忘浮云逾大伾白日照宣防子行日已至送者各尽觞当歌念逺游令我愧中肠
　　寄题番易刘氏静观斋
　　万化纷往还隂阳相终始人生齐性命谁能独离此寂寂山中士防防防其防大穷六合外细摄秋毫里因兹达变化何甞惑生死林春野花发庭雨流云起对坐终日间悠然阅图史
　　菊坡为白公严赋
　　嘉菊生林下含英覆坡陁离离帯长坂苒苒间层阿灵飚度鲜蕊浓露濯寒柯静者爱幽姿对之行且歌朝作常不忘夕息以婆娑凛秋薄原野百卉忽已过伟兹霜中秀独立谅殊科始志苟无违芳菲岂在多
　　四月十四日发京
　　六龙西北驰羣鸟东南翔感我客游士心神随飞扬迢迢逾大河怳怳越崇冈已惊时序易复念道路长驱车出东门浩歌慨以慷燕蓟岂不乐呉楚为我乡父母久违侍兄弟不在旁当兹遂归志聊可慰中肠
　　劔门图
　　险门天下险亦复天下壮峥嵘扼西南气欲轧万象石壁摩往来风湍束奔放深蟠虚无底峭出日月上二仪含﨑万古设眺望一夫或当关强敌不敢傍胡为昔人国恃此亦倾防圣朝今无外皇化极浩荡势狭秦汉争治同唐虞譲乃知不在险六合德可王前年南中行其地少平旷悬车度重隘束马下叠嶂翻疑蜀道坦劔阁固殊状及此观画图间关愁西向浮云从中来日莫一惆怅
　　城西墓田【题下或有和罗若川韵】
　　世传神仙寿举俗争慕之不见松与乔髙坟但累累松柏防路衢行者惨逶迟遥遥千载心只为后世悲春秋更代谢万化谅如兹自古皆有尽令名百世遗生时不努力死后竟何为
　　送何志友抱琴逺游
　　客从东南来辞我将逺征九州何辽邈道路纵复横商飚振长林露气凄以清感此嵗月变念子将何行闻有太古琴鼓之南风生一奏天地和再奏万物成知音亦已寡持此感人情愿言【或作由】荐宗庙可以备咸英
　　题胡质夫更好山亭
　　盘盘青山阿苒苒嘉树林中园谁所治亭榭蔼沉沉贞松防竒石脩竹乱珍禽朝雨濯丹葩春阳敷绿隂游观日成趣岩谷有清音他山岂不好谁能同幽襟矧兹蓄灵秀芳气蔚以深油云始肤寸可以致甘霖沛然泽羣物乃复返髙岑始知兹山静仁者谐夙心即此得逍遥浮名何足钦
　　题胡信夫一川风月亭
　　斜川多佳山流水防中园华亭郁深秀卉木茂且蕃明月贲林幽清风行树间流彩散复定微云中往还幽人坐平石日夕观其澜素晖回衣巾爽气在櫺轩防心时自知意得复何言
　　赠揲蓍萧达则
　　太极函二仪万象昔未形隂阳倐变化竒耦互相乗羣生六合中动作何营营吉凶纷自致忧吝焉所徴天道良已微人事岂无恒圣神发蓍防揲扐见其情大易摅秘至言不可更俗流师异端恠妄昧前经达生乃借古兹义日脩明愿言善其用庻以道自成
　　挽刘卿
　　达人慕髙隠乃在北山陲感昔生离乱弱龄已自持在世何所营课子以书诗秋桂擢丹葩春兰敷紫防既寿亦且康浮名何足羁一朝乗化尽溘然与世辞天地亦有终圣贤各如兹生存苟无憾委顺复奚疑
　　玉芝曲为邓或之作
　　圣人履昌运至德配方员郁郁休气翔粲粲灵草鲜英云被素趾甘露洒华颠上有飞鳯凰下有涌醴泉铜池讵方秀瑶圃谅齐妍闻昔松与乔采之以得仙愿因献天子服食致长年【汉宣帝时金芝九茎产于函德殿铜池中芝色如金铜池承霤也】
　　题顔友立耕乐堂
　　深居谢轮鞅毕力事田园生世食其勤谁能同久安晨兴负耒出日夕乃来还时雨集丘隅灵禽鸣树间桑麻蔚【一作郁】北牖稼穑蔼南阡邻曲多往来斗酒数为欢诵书不求解契道乃忘言在昔讥素餐畎亩多圣贤箪食苟无忧作劳非所叹
　　琵琶怨
　　美人挥哀上客叹蛾眉急响多悲思孰知心所之感者奉绸缪不言生别杂誓将桃李顔结君长相思如何双栖翼中路忽乖暌不怨欢防难但恐恩爱亏含情冀同顾中曲多苦辞君子苟不听贱妾欲奚为
　　团扇辞
　　团扇昔在时素手不相离凉温得君意动息亦有仪炎暑良未徂恩爱讵中衰何言遽相失一旦弃如遗旧物谅非贵故心不可移愿因新人得持以置君懐
　　题过氏适安堂
　　营营俗间务莽莽城中尘疑冰悲夏虫恶影笑涂人逺者悟兹言思还乐我真生世嗟物役谁能劳其神过足谅非慕为欢聊及辰深居无尘杂丰屋丽且新庭柯集翔鸟池藻散游鳞观化获自然戚戚非所遵庻将依仁宅处乐以终身
　　题苏氏耕乐堂
　　少年思薄宦既老思田里耦耕非吾事素食良所耻时雨行东臯平畴被流水兴言命童稚东作从兹始饭牛苎隂秉耒郊原里旧麦既青青新苖复靡靡升堂举杯酌闲暇阅经史有秋庻可待敦本聊自喜古人不复存斯士亦云已食力吾所安夜行贵知止
　　题王元载御史为潘彦宾作幽人瞻绿图
　　曳杖縁芳沚引睇渉前林脩篁郁葱蒨亭构沉沉零露发春姿流云滋夏隂苍辉度行袂碧影赴横琴美色非所贵髙节良可钦嵗月自流迈霜霰日交侵青青乃不渝瑟瑟有余音比物思卫风瞻望意何深爰求诗人体实获君子心永言托嘉喻聊用写幽襟
　　徐氏生意亭
　　芳春防阳景佳气蔚前楹春泽亦已和时物日滋荣茫茫大钧轴圠坱四时成孰知万象先甲者悉未萌隂阳无停化元气以流行观兹悟生理人道亦有恒百谷播始获【一作获】太仓积乃盈愿言树丰德奕世永其生
　　题【原阙】
　　圣人御天下九五应乾元神物何矫矫精气久乃全屈信隂阳际出入有无间风云一时合雷雨相后先下顾周八方上行穷青天流泽无愆候原野以丰年功成不自居寂然归九渊
　　观外偈为天宁讲主慈公赋
　　团团虚白室了了圆通士心观乃非目性定犹止水羣动纷自形诸縁逓相倚譬如中堂上坐见前林里空方无定在内外非可拟凡此分别见皆缘识根起微尘含空畍象标月指应现本无方恒不离所止世人执邪见外骛何时已应当离诸相悟从此始
　　题宜春钟清卿清露轩【清卿能琴】
　　秋气集太虚夕光溥髙树时闻隂液坠暗识商飚度旎旎星动林英英月霏雾凉扃息尘想幽琴寄悟寂歴松上声逍遥丘中趣钧天澹斜景银河暧微素古调今所稀太音谁能喻仙人饮沆瀣寿命金石固千嵗不可期空歌徒延慕
　　挽谈孝子采【采字文卿清江人侍父尹零陵父病吁天乞以已年益父寿已而采卒而父安葬茂材乡常山】
　　白璧伤易毁幽兰悼先顇隂阳孰吹嘘脩短从所制伊人邦之秀少小拔其萃孝友积和顺辞华着光丽青春何忽忽韶景云逝爱亲希长年保已非素志至今常山下行客挥涕泪芳风吹谖草英云被丛桂去者日以长来者日以继立世务不朽生死徒歔欷顔殇易为感跖寿何足贵
　　挽廖节妇【孝子妻】
　　关雎有恒匹别鹄不更双婉婉令母仪煌煌君子堂事夫死同穴谁能易其常臯兰殒夕露庭菊厉朝霜芳龄誓靡适暮齿终弗忘懿德耀髙闾清风弥大邦哀荣一朝异缟素发道傍虚窓委断织重壌煜幽釭髙山上峩峩流水下汤汤瞻言歌卫风三叹我心降
　　题柏友亭二首
　　交道日沦防结恩不结诚朝为春华发夕已秋叶零薄俗伤易迁使我慕清贞深居谢朋游嘉树旅前庭影直静相偶心通潜有聆霜霰依时至雨露互滋荣下根附旁薄上枝拂防兴言着歌咏伐木感嘤鸣德义古所敦切琢庻相成友已苟无益不如草木生
　　种木必种坚取友必取端泛友无完节常木有凋残彬彬魏亭士古柏意所欢封植嗣前规斧斤违世患众芳或摇落脩榦郁桓桓旧本亦已固新枝日复蕃夏防交座隅秋影溢檐间薰濡致馨德采服资妙顔不有后凋操谁兹同嵗寒
　　题登瀛洲图
　　龙姿御昌厯词馆萃羣贤对问日优暇更畨时后先退集乐余闲谁能徒食眠游艺亦云末寓情谅匪专十洲不可求瀛海以言传遂令是中士望者称若仙丹青孰是非翰墨互腾宣才难古所叹后者或求全
　　和虞公同李伯宗赋昱公四珠精舍
　　泠泠清涧流磊磊碧山岑岩栖遗纷竞禅憩恱幽深雨过虚室寒宝气发前林明月交珠柱微风来乐音圆明摄诸境空观明宿【一作夙】心嗟兹逺行客怅望结冲襟
　　渊明图
　　渊明髙世姿禀性良寡谐出仕谅云偶忽去亦奚疑人生驱衣食微禄恒累之枉已既非志在俗固多违万钟不足顾五斗奚以为卓兹千载中作者与为期
　　题麋架阁所藏故人新竹图
　　叅差防竒石磥砢连孤树初箨既从风新枝复承露瞻兹时物化感彼芳辰度故人思久要夙昔乖良晤山阮讵非伦求羊谅同趣虚心愿自比从今至迟莫
　　九鹭图
　　鲜鲜白鹭羽振振清江澨露草寒已衰风芦近相蔽飞鸣各自适离居亦有次虽惬江海情终懐云霄志君子思有则画者工取譬仪羽庻可希脩洁诚所贵
　　羣鴈图
　　微茫洞庭野隠约潇湘岸鸿鴈将栖息飞鸣求其伴先集良未安后至凄欲断使我懐弟兄因之中肠乱留连江海逺惨淡秋晖晏常恐随天风髙飞入云汉
　　题袁宏泊渚图
　　秋气集空渚月彩泛微波夕坐起遥思中流闻咏歌移舟近相即酌酒望银河髙懐世稀偶良防岂更多未知百嵗下视此复如何
　　题袁安卧雪图
　　积雪既填户冲风或入衣空庐独僵卧岂不念寒饥薄俗何足干固穷良自为自非洛令贤谁能顾荆扉兹事已云徃髙风今絶稀
　　刈兰棘图【为了上人题】
　　树兰勿近棘剪棘或伤兰恶木翦复生芳草树不蕃空门一诸幻君子殊众观薰莸戒同器玉石忌俱燔不见致刍人懐馨増永叹
　　题张仲衍书屋图
　　茅屋闭柴荆度桥闻读书风含万谷动云集两座虚松叶走山犬花源通夜渔世俗自多违林泉非见踈他时或相忆来就北山居
　　题云崖图
　　髙崖含青空云气所出入絪緼日千态崭絶恒特立雨合龙挂低风回鸟飞急寄言为山者进篑庻可及
　　题张伯龙书屋图
　　清江带茅宇絶壁连松寺溪响渔未归桥声客应至数鸦林外落一犬庭隂睡终日对羣书焉知俗间事
　　题墨竹
　　吾闻昆仑竹可截黄钟管千尺云外姿数寸烟中断时人拘两目所见何自短抚巻方寂寥清风坐来满
　　题石榴画
　　汉使致石榴千秋见嘉实浆寒玛瑙破枝重珊瑚屈忆昔闻大宛疑将薄西日丹青有微喻意岂贵逺物
　　题山水小景杂画九首
　　晴烟翳髙树野水连幽草浑疑辋川业复似斜川岛鹭下白波闲莺啼绿隂好安得买田庐相从是中老空村断行迹深雪连昏暮惨淡既平冈坡陀复盈路时闻一树折犹见羣鸟去中有映书人柴扉对何处江白云稍归山青树如沐轻舟渔石渚独骑经林麓野气昏已明众声断犹续坐忆泛湘时村西见茅屋云烟状幽絶丘壑懐栖遯新雨松树凉轻飚竹林晚闭门堆乱石曳杖行脩坂寂寞垂钓翁扁舟去人逺云归山欲暝月出泉相映石影生夜寒松声起僧定遥疑露下立或发风中咏幽境何閴寥长廊罢钟磬平湖写山影逺屿来花气鱼鸟终日闲琴书有时至风樯出仿佛云水生迢逓对此独逍遥谁能识幽意云山不可极野水多相似古木生夏凉幽篁起秋思渔舟石下出归骑山隂至中有隠君庐苍茫何处是盘盘苍山根泉出如素练含风静复响触石惊相溅竹回秋气来松凉夏隂转山翁阅妙理独立无人见野树防轻舟晴波照层巘平桥昔未断孤客来何晚坐使春思多应懐暮山逺
　　题墨梅
　　老树亚晴空踈花带寒野风流不自惜澹泊从人写嵗晏孰相娯空山少来者
　　孤花何婉娩玉立含幽素短短时出桥疎疎或临路坐疑檐下月半照墙西树














　　傅与砺诗集巻二
　　钦定四库全书
　　傅与砺诗集巻三　　　　元　传若金　撰七言长短句古诗
　　奉题仇工部壁间古松图歌
　　苍松在山自竒古沟水翳之人不惊忽然图向堂上壁满坐叹息长风生交柯盘郁森昼晦其下将疑鬼神防雾雨寒霏虎豹毛雷霆怒坼蛟鼍背乃知巨笔老且神力斡造化雄千钧皇天不天栋梁具后土潜回霜雪春尔松已为人爱惜见尔为尔生顔色山中岂无材木倚絶壁未逢匠石嗟何益【虞公见之题云絶妙絶妙吾人新来第一手由是名动京师】
　　题卫知事广衍仓西轩墨竹歌
　　吾闻渭川竹如箦太仓欲致那可得开眼晴烟落户牖透裳冰雪生胸臆爱之借问作者谁毋乃与竹同标格自是君懐足清致故须好事留真迹隂森雨气发中林飒爽秋声起前席防坡直具百畆意老干真凭万钧力豹犹含隐雾章苍龙已奋干霄翼火云六月思逺避安得坐我林间石待实谁怜彩凤饥钓鼇未试长竿直为君歌罢乆叹息羣玉萧萧动髙壁【百一作千】
　　猛虎行
　　长林瑟瑟多悲风猛兽引子戯林中白昼横行动山谷周遭十里无麋鹿路暗樵夫畏独归行人愁向山家宿近山日日取牛羊更囓居民横路傍民要耕田给仓庾官家得知射杀汝
　　寄题岳阳萧氏四亭
　　舎南舎北佳山水虚檐黛緑【一作翠黛】浮空起明月秋生坐榻前白云暮落屏风里防茫逺色带晴湖造物径营趣独殊世上徒传摩诘画胸中谁得辋川图
　　右天开图画
　　山人住山尘鞅断草色防见流年换叶落长林鹰过清花开杂树莺啼乱秋去春来醉复醒常时鹤下青冥岳阳道士应相过千歳松根煮茯苓【防一作屡鹰一作防】
　　右山间四时
　　流泉防防出地底稍切行云翻日光环山已歴千峰窈到海宁辞百折长波涛日夜相摧激户牖凭髙兴何极风雨冥冥声合时蛟龙变化那得知
　　右百川伟观
　　长松当檐拥髙盖翠色浮光照庭内天矫声从霄汉回苍茫气与风云防柴扉昼寂思共倚藜杖秋闲知独对辛苦移根待雪霜江头种栁三年大
　　右倚云独秀
　　墨蒲桃歌为俞绍芳题【绍芳名述祖四明鄞县人】
　　大宛蒲桃连万区贝丘蒲桃员十大宿昔仍闻植汉苑见之坐右神森爽露余大实垂堪烟际危藤引初上度海疑从博望槎入林恐【一作似】倚昙霄杖流沙飘飖岂易致【一作到】别馆芜废今谁赏萧萧素壁走龙须风雨蜿蜓日应长忆作挥毫云正愁炎天忽若对清秋珠满把君能得緑酒千钟【一作樽】不用求古来豪富夸蓄积肯贵翰墨相传留君不见扶风孟氏子笑谈一斛买凉州【后汉扶风孟佗以蒲桃酒一斗遗张纕拜凉州刺史】
　　赋得秋夜长送方叔髙
　　秋夜长长如歳长如歳尚可夜凉薄人不能寐羣鴈各南翔一鳬尚北飞团团素明月流光照我衣当歌正激烈慷慨送将归丈夫成名防亦足焉能终夜悲刾促秋月皎皎夜何长念君客游思故乡当垆美人惜年芳遥【一作长】夜起舞歌清商歌清商送急管为君酌美酒请君勿辞满夜长迢迢漏未终离思比之何时断离思长夜犹短
　　浑沌石行【九江方叔髙得武侯鱼复八阵碛中小石于其处白质而黄章状若鸡子字曰小浑沌掲艺文为作浑沌公传云】
　　浑沌以来不可数万八千嵗生盘古絪緼乃在卷石间光恠潜通落星渚来从鱼复人尽讶坐念武侯心独苦八阵图成泣鬼神三江石转凋寒暑苍波喷清圆且坚鸡子结成生理全乆当化鸟非为恠大未成羊亦可仙元气犹涵太素前英雄事徃唯存石天衡【一作冲】地轴今谁识虹上当疑雾雨寒坐中歘恐风雷黒摩挲直如见溟涬位置岂同沙砾长路相将拂劒随天隂勿使精灵得
　　奉题逹兼善御史壁间刘伯希所画古木图
　　逺树含幽姿近树亦古【一作老】色水傍常【一作长】见画不得乃在君家【一有中堂字】之素壁青林寂寞行人窈白涧防茫断烟隔入门萧萧云气生落日便恐归禽争耳后飒爽行【一作发】风声知君夜眠愁雨黒留客昼坐宜秋清刘侯学李侯画手称独歩【一云画者刘伯希近此称絶艺】时见作古松盘屈百怪聚【一作竒形势】中林一株直且良安得刘侯冩其趣【一作安得挥毫纵竒气】
　　慈乌謡仿乌生子为刘氏子作晋宁刘氏母王蚤寡育其子成人仕为艺文监筦库吏得禄以养其亲士大夫皆歌咏之
　　慈乌慈乌阿母养汝时乃在刘氏庭树间唶尔乌子尚乳时安知阿母宛颈独宿日夜畏汝生忧患唶尔乌母自劳苦令汝逸虽有风雨巢坏阿母身蔽覆不使乌子寒唶尔乌子身已大髙飞入上林苑使阿母端坐身反哺者我天子至仁罗网不令及尔身尔一身更得食太仓粟阿母与尔朝食粟夕止舎唶彼乌生子何必八九雏阿母长饥不知彼乌子处唶尔慈乌尔母子慈且孝愿尔生子如尔孝尔身何须复忧其后凡今之人各各有父母
　　送邓朝阳归赴分宁州杉市巡检
　　男儿生当游八区焉能郁郁守座隅徃昔滞留湘中日我兄翺翔天子都先皇崇文坐垂拱平明西阁千官拥琼岛称觞日月闲玉阶奏赋星辰动后来执笔随天官纂述大典垂不刋书成入对紫防曙宴罢归辞青寒兄今得官二釜足惜乗逻骑【一作腰弓骑马】南山麓我有家书欲寄将柴门回映清江曲
　　朝阳余同里天厯初至京师尝因天夀节献万嵗山赋后以能书助脩大典当得内郡校官借江西司警之职近家故也南山在宁州境脩水之上杉市宁属故及之
　　送危尊师奉香还龙虎山
　　蓬莱使人朝帝阙驭风上下何超忽青节春辞雾阁还紫箫夜送天香发山上蟠桃应着花五云何处是仙家【一作太清家】但祈下界多年谷长共羣仙饭熟麻
　　白纻词
　　白苎白白如霜美人玉手亲自浣制作春衣宜短长春衣成有时逺行归无期愿君着衣重爱惜风尘变白能为黒
　　题太白玩月图
　　明月出髙树上悬青天中下有万顷之澄江扬波泛彩清若空江风吹人色凄凛此时对月谁能寝十千斗酒何足论举杯直就花前饮花前饮酒无与俦酒酣意气轻王侯仰招行云不可得但见月与河汉俱西流仙人伐桂树玉女倚琼楼顾盼蹔相悦弃去终莫留昨日已浩浩来日复悠悠人生如飞光及时不饮空白头君不见月中玉兎捣灵药不能医此万古之闲愁何如尽醉江石上【一作醉卧长不醒】天地与我同虚舟长啸【一作兼兼】六合间浩然何所求
　　黄鹄山人歌
　　黄鹄之山仙者所游上有万里之云气下有千古之江流日月徃来扬光于絶顶崔嵬崒嵂横髙秋山人隐其下竒气与等侔时逢王子乔白日相邀留口授长生诀吹笙缑岭头玉京羣仙朝帝所合沓风云防龙虎中有一人王子徒上帝命之司紫府长跪谢山【一作仙】人引之凌九霞左攀琪树枝右接蟠桃花逍遥佩明月出入太清家有时乗獬豸下界触羣邪帝令司民命祸福无舛差坐调隂阳运帝车文昌六星示光华光华防防照地维凤凰麒麟班陆离仙人飘翩翠霓旗手把云裾宴瑶池宴瑶池饮緑酒玉童东来献长夀下顾黄鹄山苍苍年命与之同永乆
　　送奎章阁广成局副杨元成奉防之徽州染纸因道便过家钱塘二首
　　新安江水清见底水边作纸明于水兎旧霜残晓【一作夜】月空【一作夜月隐】鲛宫练出秋风起五云髙阁染宸章最忆吴牋照墨光明朝驿使江南去诏许千畨贡玉堂
　　緑槐五月髙云冷行人辞阙瞻乡井奎璧秋廻帝座深斗牛夜隔天河永君今【一作今君】衔命出江闗却到徽州防日还天上应须朝绛节湖边何得爱青山
　　忆昔行送雅勒呼正卿【初名雅古登天厯第御笔改雅勒呼】防书南归防书闲居京师行中书调广西选以为静江同知比上其名中书正奏授髙邮时广西防盗而防书母老即移家归武昌待次遂作此奉送兼问讯江汉故人
　　忆昔文皇御天厯知君已是青防客寳气经年动斗牛璇光彻夜通奎璧比来蹇剥人所叹况复贫病家多厄【一作当路宣昭气斯直】忽闻除书双及门老亲白发生顔色秦邮近水足秔稲桂林只今多盗贼待次且食武昌鱼携家不过湘南驿王祥旧来驱别乗贾谊未乆遭前席此时父老怨来迟他日攀辕防霑臆骐骥那愁九州大凤凰蚤恨三山隔秋浮江汉云木清夜过淮河月波白新诗屡成知自诵逺道即见何由得黄鹤楼南【一作前】遇故人因君为致长相忆
　　立春日对雪【乙亥】
　　帝城东风作春雪千花堕地吹还灭云气防分五凤楼日华稍动苍龙阙天涯对节每思亲况复愁中数见春坐忆【一作】髙堂献生菜朝来説着逺行人
　　古杉行题陈兵曹所藏李遵道画灵隠道中二杉【题下一有图字】
　　灵隠道中古杉树上与云雾相胶葛【一作轇轕】李侯一见为写真霜雪萧萧起毫末此杉苍茫防百年鬼物扶持人所怜贞心岂容蝼蚁蚀老榦或有蛟龙纒山林万里那得致见者皆惊栋梁器暗壁寻常度雨声晴窓彷佛生秋气【一作晴轩恍惚来秋气】吾闻大厦众力持此杉谁能乆弃之君不见道边不材木拥肿百围安所施
　　陇西节妇歌为阎母田氏作【夫汝明客死剑南子为帅府经歴】
　　陇西节妇生何苦二十夫亡子方乳琴底愁闻黄鹄音镜中畏见青鸾舞自从十八嫁良人年年【一作三年】离索怨征尘叶落啼看陇西月花开【一作飞】坐忆劒南春劒南忽报消息至生死那知蚤相弃寒日秋明化石心悲风夜落崩城泪誓将埋玉归同穴终拟遗珠照来世谖草萋萋种北堂柏舟临东逝于今门户有光辉八十红顔世所稀郎君佐府纡朱绂年老辞官着防衣当时哀苦痛欲絶晚节尊荣忍能【一作更堪】説寒织犹残断后机香巾未解来时结人间万事可胜悲肠断江波日夜驰君不见防稽愚妇轻贫贱不待白头生别离
　　奉题陈防议溪山四雅图
　　陈公退食一事无开阁【一作閤】示我溪山图晴林当昼发烟雾顷刻松隂生坐隅恍闻鸣琴动踈【一作脩】竹一亭宛在清溪曲树下风声出舸舡石间水影摇棋局隔溪髙空郁森爽丈人避世嗟长徃嗜书无论终日读爱画时更临风赏可怜九老幽致同欲徃从之不可通我贫何时见此屋怅望林壑生清风【一作谿谷来清风】
　　题顺元帅府都事杨君昭雪巻后
　　至大间夷防野鹊刘弄兵鬼方肆杀为民害至白昼入城登元帅庭大呼狎视镇兵若无人者时杨君为幕白府僚发卒捕之获其渠魁七人贼众溃走南边以宁事闻防执政有衔元帅者以专制论罪凡在府者坐之后八年朝廷亦知其枉命在坐咸复予旧官属闗陕之变杨君适居蜀不得通今年始来京师因靖州刘从事持其邦人士所送赠文若诗为言状及其为人才能遂共感激作忆昔行一首以赠之
　　忆昔南夷瞰罗鬼魑魅魍魉何为尔夺马朝驱大市中椎牛夜啸长林里公然入城欺守帅况论过邑残居里府僚防谋饬将卒杀捕渠魁众皆靡事闻执政议专制忍使羣盗轻过鄙明罚终能逹帝聪复官更遣司军纪幕中杨君西蜀彦宿者同患今须起感时每欲泪霑膺论事犹闻血生齿防盗【一作贼】风烟互骚屑朝廷爵禄思任使至尊日夜忧四方安得边臣尽谋士
　　用王著作【字骨之】见寄韵奉题其所寓听竹轩
　　王家好种青琅玕四壁秋声生夏寒朝回每独风前立客至时同烟际防北牕数竿最幽胜满耳萧萧客【成作世非】尘净截管休将学鳯鸣【学一作作】世间古曲无人听
　　邯郸行
　　邯郸城头下白日邯郸市上风萧瑟故垒空余鸟雀悲荒垣只见狐狸出何王坟墓对山阿尚忆诸侯争战多赵客归来重毛遂秦军老去畏亷颇黄尘白草宫前道鬼火如灯夜相照公子秋来不见歌【一作过】美人月下那闻笑当时冠盖激浮云挝钟考鼓宴青春只今惟有邮亭树还送年年行路人
　　伤哉行
　　伤哉何伤哉出门闻天语掩袂不敢哀道傍行者但踯躅使我寸肠为之摧呜呼上天生下民下民何多灾玉龙驾若木奄忽复西廻吾闻女娲断鼇立四极胡不使之万古不动长崔嵬天髙苍苍不可及下民号之空仰泣
　　广西謡
　　广西謡一何悲水泠泠山凄凄宁逄猺贼过莫逄官军来猺贼尚可死官军掠我妻与子
　　八十里山行
　　桂林之区猺贼杂处南有八十里之髙山絶天绵延开险阻贼人倚之【一作山】作巢砦刼掠经年势还大官军収【一作征】捕费供给主将逡巡竟【一作意】何待居民近山昼夜愁山下行人皆白头况闻良家半为贼官府贪横仍诛求安得大聚边头兵甲铸田噐尽锄髙山作平地髙山平猺贼毙
　　南屯老翁行
　　南屯老翁年七十官府征徭困供给大男送粮赴军前次男守寨不得眠盗贼时时刼生口东隣西舎日夜走今朝喜见朝廷使持酒含凄説前事筋力虽防不敢休辛勤更备官军至教儿应役莫逃亡祝男成长身日强但愿明年尽杀贼耕种官田得児力
　　泰宇篇
　　元气浑沦物之先至道周流充大圆洪覆六合完以坚旷刼不壊体自全真人乗清驭紫烟坐摄羣动观化迁手持玉芝授至言恬澹无为逰泰园太虚之室洞绛衣神君宅中间开阖两扉日月旋列星离离耀櫺轩玉枢金籥固灵闗物物不干妙自然崇台中峙朝列仙内景含照洞无边以虚为牖静为垣子能居之神永安
　　云庄行为将作院使约约正徳赋
　　房山山川蓄清美防错田庐间流水中有万顷之白云划然变化开竒伟纷纶北贯居庸合缥缈西连太行起映日初縁赤县来乗风忽被青防里云庄主人起庄中亦如云气随天风从龙已取应时运作雨犹【一作尤】资成岁功一朝进退卓然异众人浮沉那得同乃知其善发天性况复所由承世忠身居富贵心何有马上防云数回首别墅思临谢傅棋故园忆对陶公酒朝有旧臣人所贤即今未得辞归田颇闻醉后王摩诘乗兴时能画辋川
　　东溪行为滁州万户杨俊卿作
　　东溪主者杨将军少年领兵多树勲心将富贵同流水身以承平住白云闻道云深是溪处扶桑直对门前路青山左抱日光廻寒瀑西连雨声注将军临溪乐诗酒沙鸥水鹤相亲乆蜾蠃经年缀鼓鼙蟏蛸尽日蒙刁斗白团羽扇小纶巾闲携棋局过比隣舟中有客时寻戴花底逢人非避秦人间何所无丘壑车马憧憧走城郭红叶空藏秋渚断緑萝自傍春岩落近者征南兵未休荒村穷谷多罹忧愿移部曲隳残防却向溪边娱碧流
　　送袁庆逺赴潮州经歴【庆逺淦西人号景山】
　　结庐清江山与隣帝里留连冬复春南陌花开临别酒东城栁发送行人行人直望潮阳馆水驿过家风日暖天入沧溟袅防长路经庾岭题诗满桑浦人家炊晚烟昌黎祠庙草芊芊候吏立当榕树底烝徒列及荔枝前府中文牍纷相积官长权迎幕賔客母秋还岛雾清鳄鱼夜徙溪云黒游子天涯兴转孤明朝相忆定何如上林无日无来雁防有邹人寄帛书
　　栾城节妇词
　　栾城妇郭氏子一生生长闺门底少年嫁夫夫早死牀头明镜不复治落花深院鸟声悲昔时山前哭夫处辛苦携持姑去一身未亡儿女小儿今长大身益老大行行舟河水枯妾心皎皎终不渝县官旌门人见好死生离别那可道
　　秋夜曲
　　草木摇落鴈南飞文牕皎防承月辉凄风入房露沾扉红顔含彩垂佩袆簮金鸣玉扬舞衣兰釭射耀照君帏逺行胡为未言归
　　七星砚子歌
　　吾闻飞星堕地时匿彩含光或为石坯凝适与精气防采斵犹疑鬼神惜君家文房七星砚坐令识者嗟难得天上还愁失白榆匣中歘见开璧寻常传观润生手造次何忍污以墨孤月秋悬列宿稀五云夜堕三台拆新晴试茟当广庭顷刻烟雾生青防忽忆前年渡河汉奉使不识天文经归来空有支机石长使人间知客星
　　送笃敬夫御史之南台
　　布衣忧国人共嗤有时沉思坐终日不愁贤才进用尽但恐吾道经纶屈忽闻故人拜御史走读除书百忧失文气寒依北极回徳星夜径中天出故人昔在天厯嵗忆送君行把君袂潇湘洞庭霜始清蓬莱弱水风能至董生对策遭英主韦相明经起髙第丹阁终防集凤凰青云早见驱骐骥一生忠义心所留身至霜防仍黒头感君气槩重交分令我懐抱开羇愁绣衣南下动江海寳剑东行次斗牛吾闻獬豸憎魑魅肯使鸱鸮为防雠
　　天师张大祈雪歌
　　至元二年冬不雪天子夙夜忧黎民宫庭择日诏方士台观通天求百神留侯之孙住龙虎世领祠官列圭组鳬雁经时诣紫防鳯章半夜飞武皇天爱民祈可必腊雪依防应三日望拜还闻在竹宫受厘忽报临宣室天地杳黙韬功赐予纷纭恩赐【一作数】隆请和六气辅元化常使九州歌嵗丰
　　铜爵砚歌
　　邺中文砖天下竒流传为砚亦堪悲月砌寒倾古台莫雨犁耕出断时荒凉火烧狐兎窟金棺别奸雄骨石麟暗刻魏春秋铜爵空题汉年月可怜此砚依浮世曽见髙筵美人醉行迹犹霑旧韈尘啼痕已灭新妆泪向来登践日纷纷即防磨洗见竒文题诗为吊西陵树地下曹瞒那得闻
　　禾簇簇题邹福所藏勤耕图
　　未簇簇禾簇簇去年缺雨今年足人家耕种少得闲一春强半田中宿塘上水生禾欲齐春禽爱近落花啼出入无人防门户野庭一任人来去有时耕罢亦长吟归来不记入村深书编从挂牛角上诗巻闲留桑树隂田家小心畏法令常愿秋租得余剰隣翁昨日到城还闻説官家有新政民间禁马不禁牛有牛耕田君莫愁喜有后题罗天则鹊见尾图云得子防也
　　喜有后喜有后酌君酒为君夀丹青百年知为谁今人不及古人手是谁幻此灵鹊解人意坐令见者嗟神异鹊兮鹊兮尔何慧既不学海上精卫禽衔石填海恨海深又不学蜀中子规鸟空山夜啼愁逹晓黎花乱开春日晴喳喳来踏树枝鸣风里花开时见尾烟中树合但闻声深闺少妇听倍喜却忆春来郎逺行郎逺行儿在腹郎归来儿在目想君得画归有期正是闺中闻鹊时
　　题萨天锡嵗寒图
　　松树青冥气千丈野梅幽竹连萧爽月下防风缟袂开尘前大雨苍鳞长防君墉壁有此竒君更与此同霜姿乍闻清瀬防悬石忽若流云生石陂
　　乌全子为晁安儿作后母害之刘长道者生之
　　乌施施尾褷褷生时作巢养子雄乐雌一雌死一雌来三雏待母食一雏长独饥彼母胡不仁子不雠母将奈何雏在树母啄逐雏去树百鸟利雏常恐身毙巢亦颠母虽爱二雏巢壊宁独安忽有黄鹄从东来挟雏置树间含哺以食教以言今日羽翼成黄鹄不言恩
　　武氏节孝篇武用妻苏氏子名徳政
　　孰不有妇武氏有妇贞且慈夫疾自刲股夫亡守空帷志不可夺义不可亏命子有遣言千载为母仪孰不有子苏氏有子孝以顺生时养母不违母母没长思奉遗训负土为坟广茔域东西筑台髙百尺二泉出地蛇所导神物防防寸心格泉废尚可发土夷尚可増吁嗟苏氏子同传身死有名人鲜能
　　逺将归
　　逺将归恨归晚通州河头有韶雇行人将归不言逺人家生子少离乡一生长在父母傍自怜出入无年月北走京师南走越他人富贵轻贫贱一日金多弃乡县小官禄薄何足为得及父母康强时説着还家客心喜此身虽贫亦不耻
　　覆舟叹
　　吴中富儿扬州客一生射利多金【一作钱】帛去年贩茶湓江东今年载术黄河北逺行香火倚神明从来风水少遭惊近日舡行御河里顺流日日南风喜笑人上水风打头岂拟自家船入水前船各自向前行后者还来逢哭【或作笑】声妻子家中未知死同侣将书报乡里道傍叹者独何为昨日宁闻今日悲岂不见他平地上风波顷刻少人知
　　书阳罗堡
　　防雨萧萧湿行李马头即见长江水烟浦明侵白鸟边风帆乱入青天里故人南北乆离居况复经年无素书明日重吟汉阳树何须不食武昌鱼
　　双剑图歌
　　莫邪干将古神劒得水化作双龙翔斗间寳气入江灭波里金鳞翻日光道人笔锋如剑利亦能化龙致神异黑风屭屭涛欲立白日隂隂雨将至忽然逢之不敢窥爪甲云气常淋漓便愁中夜雷霆怒两龙乗云尽飞去
　　金人击鞠图
　　古来北方善骑射材力徃徃矜豪雄吾观金人击鞠图意气已欲横土中黄旗雕羽措天黑绣柱龙鳞掀日红鸣鞭纵辔防一发左廽右折如旋风流星逆乱拂衣里飞电翕忽生马鬃极知此艺较轻矫驰骋亦似观成功后来唇齿不自惜纵习武勇终亡国当时得失争一丸百嵗安危复何益
　　题笃御史海鹘图
　　空庭海鹘谁所状海气初髙鹘神王云脚西腾弱水涯湖头东出飞霞上此时扶桑色始分下视百鸷空其羣日中金鸟侧相避篱下凡禽何足论
　　醉仙图
　　吾闻真人絶嗜欲酒有何好仙好之八人坐饮崖树下沉醉千日无醒时梦中冥冥浩刼始世人不知其所以苍梧洞庭孤月生阆风圃羣飚起猿啼鹤翥无聊頼颠倒烟霞在冠屦壶中尽是长生日物外无非共防处醒时所执醉若遗万事纷纭何足恃呜呼仙道或在酒于我不饮生何有
　　武夷山雨图懐杜征君
　　武夷山中春浩浩疾风满地翻瑶草云来九曲川欲平雨发千峰树如扫谷口车轮不能辨水边茆屋终相保可怜卿相多黒头空谷斯人著书老
　　孙伯大山居图
　　洞庭之区水所潴波涛四时舂太虚故人卜筑乃厌此因遣好事图山居昨日开图见山色坐中烟云生顷刻峭石雄争华岳青飞湍怒截天河白衡门鸡犬仙源里野径山桥宛相似扫花可以坐白云采药谁能记流水知君爱山不在山画者所见非人间竹隂对客自吟啸松下闻泉时徃还我生食贫若奔走石田茅屋今安有招隐空懐小山桂读书未种先生栁防君此志真絶尘只今功名始发身防须买田増筑室迟莫有意来相亲
　　伯大山水图
　　斋居胡为见云壑白日虚岚满秋幌何水深蟠地底回层崖险歴空中上苍茫不知开辟始咫尺须论数千丈林端逺岫防有无岩畔精蓝欝萧爽杂树悬罗拂轻黛寒松覆谷含清响仙源或在人间世洞口孤舟欲长往嗟我生平最漂泊中年万事何鞅掌忆昨征行多所径至今絶境懐幽想雷霆半夜山忽至风雨三春石应长对坐聊歌隠士芝无因一试仙人杖
　　方少府云山图
　　岳阳方君嗜山水妙墨千金不论价好事林生偶相得乗兴能为米家画云壑幽森愁翠虚风林飒爽宜朱夏石桥对面寒泉落茅屋无人午烟罢知君家居洞庭左亦有别筑东山下乡者入侍白鹤宫终日奔随六龙驾谷中白云昼自满石上青松嵗当化为怜东驾事趋谒常拟还山事【一作治】耕稼我亦平生贪胜境谁其未老身闲暇就君买山安得钱愿乞长缣扫嵩华
　　送蒙古学正杨茂先归
　　古来篆籀乆不作圣代同文变新学近者秦书废旧传诸生汉诂求先觉岳阳官舎冷于秋防禄淹人嵗月流已闻给告还乡县明日风帆失郡楼
　　题宋道震皇都春色图
　　客居栖霞山自号栖霞子平生好诗仍好画诗兴苍茫画图里昨日山中开酒壸酒酣听我説皇都坐闻皇都好春色引至东家观古图东家古图长一匹数字犹题马麟笔上有宋皇飞白之草书舞鳯回鸾弄【一作耀】云日此巻临摹用心苦犹恨生绡不如古歘从坐上见平芜便恐征衫湿防雨雨中如闻人语声彷佛谓是长安城水波已暖浴归雁宫栁初长啼早莺阊阖霏防五云起楼台隐约千花底是中冠盖多贵人想见行车若流水岂无礼乐成教化亦有文章待闲暇山人胡为独长往或问长安指图画君不见古来出处称逹生山林朝市各有名百年适意无不乐聊醉春风歌太平
　　题章存诚十二马图
　　韩干画马天下闻笔力逺到曹将军忽从座右见神骏落日萧萧愁暮云雄姿利气闲且逸雾鬛风鬃十二匹神龙变化未可知天驷光芒有时失去年刷马喧都鄙纷纷杀马输马耳骐骥遥依沙漠寒驽骀尽向江南死江南近来一匹无君家乃得存此图便当持献穆天子上下八骏同驰驱【江南死一作风尘死】
　　题刘焕宗明皇四骏图
　　明皇昔时爱名马天廐所育皆神龙今君画图有四匹无乃神骏来九重圉人控御愁阊阖千里长安草萧飒沙苑昼疑云雾昏渥洼夜恐风雷合因思蜀栈銮舆苦那见唐宫教坊舞老骥飘摇弃长道美人寂寞归黄土开元旧事谁复陈独使此马传其真今人观画心所忽古者千金市骏骨
　　梧皋行为淦张防庆赋
　　玉山桐林君故乡闻有梧树防天长髙枝苍茫防风雨老榦偃蹇殊隂阳江皋颢气接翠飞屋下春泉流细香敬侯种木晚为用少陵移居恒不忘只今城中池水侧还植遗根志先徳鸾凤楼枝渐长翎蛟龙伏窽终生翼飞英拂砚春常满落叶当庭晚逾积避暑时开背日牕听风或坐临流石兰台御史圃僊髙风劲节时所贤直将文章着始末坐使泉石生光妍昨者寻君坐梧下为君诵诗神然他时清庙制琴瑟君有长材宁弃捐
　　刘宗海山水歌
　　吾郡山水邑材艺皆絶伦昔时稚川善游戱妙墨往往追前人后之作者非一士刘生妙年下笔新意营惨淡窃元气功接虚无通鬼神一生精勤嗜竒古十年不见今楚楚忽然遗我四老图白日云烟起牕户头上松花坐处落手中芝草饥时咀此翁眉骨非世人踪迹何因到城府谁依涧石开茅屋亦遣踈花映修竹樵斧时冲白鹿归渔舟独系青枫宿嗟余奔走贪长道见画幽人愧尘俗近时诏下征隠沦兹士胡为置空谷
　　牧牛去题袁庆逺经歴所藏画
　　牧牛去千山复万山上山日出愁起晚下山日入苦行难手中鸲鹆牛伴侣养来多日能人语纵牛不牵绳自垂听他行食母苦之欲归尚忧牛不饱更近前溪多水草但愿年年牛尽肥主翁足食身足衣农家养牛国所頼恶少城中杀牛卖
　　赠相士潘碧山
　　安城碧山子所居以色自取夫何如眼同秋水照絶壁心与浮云行翠虚古来善相称许负子有藏书服膺久直言徃徃惊四坐乃使世人畏其口呜呼万物同一气妍丑于人岂天意蜂目谁知不可亲虎头自信终能贵近者遇子岳阳城知我贫薄谓我清顔回屡空吾岂敢猗顿多赀非所荣潘生潘生子非佞我生久已安防命君不见松栢空自材嵗晏萧萧雪霜盛
　　赠医士谢茂徳
　　淦江逺近皆名山仙翁羽客多徃还玉田辉辉生寳气丹灶徃徃留人间谢君逢之得其道家积羣书日探讨上池饮水能知物东海得方还却老早时玉桂照庭阶世俗纷华志寡谐防回酒到能倾座何处诗成不放懐古来医术资造化内足防君貌闲暇市上悬壶岂近名城中得药应同价种来林杏日青青猛虎环行众不惊岂无诏使求景亦有词人传宋清近者江城喜邂逅人生那得长相就丹砂见説可轻身迟子南行觅勾漏
　　题胡志同所藏牧牛图【志同名泰豫章人善书】
　　逹官肥马饱欲死农家畜牛恒苦饥春田百畆用牛力出入饲之须以时平林苍苍雨如雾散牧前坡自知路今年作苦牛勿辞去嵗凶荒阙王赋
　　题香室僧所藏简天碧松桧图
　　孤松直立苔满身皮骨老作苍龙鳞墨池得水怒穿壁屋上垂髯寒近人傍有防桧左纹皴短蛟下蹲不敢伸神灵变化或有日雷电时时撼香室
　　牧牛图歌【并叙】
　　牧牛图者袁氏之族送其经歴君赴潮阳而作也图有竹木水草其间一牛食且饱由由然弛其绳以憇牧者弄禽于其侧而各自得焉盖民之就牧者有类是牛善养之而不害焉则可终嵗食其力矣经歴君既去潮而归余始获观图于其第且闻潮民多徳君者图果有补于是行哉请作歌以题其后后至元四年十月某再拜
　　我生田间食牛力牛为民命古所惜汉相行逢躬自问齐王坐见心先慼看君此图谁所画牛傍牧者何闲暇哺禽独坐芳草中归遥应过竹林下牛饥或【一作自】食饱或眠养之勿害天者全服箱可以致逺道力穑由来知有年吾问长民如此牧养民得肥国当足君不见去年东海头家家卖刀买黄犊












　　傅与砺诗集巻三
　　钦定四库全书
　　傅与砺诗集卷四　　　　元　傅若金　撰五言律诗
　　发武昌留别诸友
　　客子南来久京华北望遥交游惊逺别文物庆清朝江汉春先动幽燕雪渐消芳年各努力流嵗不相饶
　　江州社日阻风
　　社日长为客行人总念羣湓江春过雨庐阜晚生云渌酒治聋饮清送别闻风樯未得动坚坐且论文
　　大雾过安庆
　　水郭浮鲛室云帆度客星江空连海白山逺入淮青访古聊须到乗流未可停遥疑天柱晓风雾飒精灵
　　吕梁洪
　　巨石中流伏盘涡尽日旋善游因土俗近住有人烟险或过三峡深疑及九渊轻舟脱鱼腹锦防得徐牵
　　下邳懐留侯
　　豪杰闗休运乾坤属逺猷自须成汉业岂独报韩仇黄石嗟长徃青山感昔游同时多草莽事定覔王侯
　　对雨
　　到京余二月听雨独今朝暝压髙城暗凉通积水遥犹宜深润泽已足净尘嚣万里甘为客讴歌乐圣朝
　　七夕
　　耿耿玉京夜迢迢银汉流影斜乌鹊树光隠凤凰楼云锦虚张月星房冷闭秋遥怜天帝子辛苦为牵牛
　　八月十四夜闻雷
　　京华万里客已念久离羣月幸中秋见雷惊静夜闻奔腾廽朔野黯淡带南云百感西风里星河子细分
　　中秋有感
　　万里中秋月孤斋病客心庭闱兼喜惧书问隔浮沉地出西江永天旋北极深苍茫家国意搔首独长吟今夜霓裳曲宫中遂不闻乾坤划惨淡河汉错缤纷鸾背霏寒雾龙髯湿断云巡游多近侍宗社倚元勲日夜瞻銮驾生灵系圣躬都门一骑至血泪万行红桂月虚秋殿梧云冷暮宫孤臣重北望掩袖立西风翠华游幸地怅望感清尘洒竹啼宫女持弓泣野臣金盘残月露玉座倚星辰独有龙鸾气长令草木春
　　海子上
　　独步金河上遥看碧海隅桥疑通月窟船或到方壶鲛室寒投杼龙宫夜出珠浮槎八月晚应念客星孤
　　即事
　　目断虞渊日心伤魏阙秋霍光元在汉周勃固安刘庙社多佳气公卿足逺猷辰居终不改覊旅莫深忧未有龙庭使犹严虎卫兵云山秋色逺星月夜楼明逆旅多防盗迁居竞入城窃闻定神噐且可慰羣情闻有西宫使还从北极来日浮三岛动天抱五陵回羣志安中土繁星总上台深知社稷计须仗栋梁材
　　客舎
　　清商忽已动大暑欲全苏竹响秋声合松凉雨气俱蝉依木静苍隼入云孤画扇宁忘汝只伤节候殊
　　诘陈宗道酒不至淹髙刘诸公坐
　　酒许今晨至灯从昨夜花遣人听击马留客过栖鸦髙适邀同坐刘伶兴转賖不成投辖饮怅望隔风沙
　　赋得天际舟送兵部张孟功治河
　　日下行人发春晨去鹢催防侵斜月解帆向断云开度鸟窥诗巻垂红映酒杯寻源不可尽奉使防时回
　　幽居即事
　　夏木隂森合晴牕隠映开青禽翻露起紫鸽上云回酒自隣人送书因过客裁非闗傲朝士真畏犯炎埃地僻连髙树庭虚集晚烟鸟衔朱果落虫曳碧丝悬扣户鸣空盎开渠得古钱深惭穷巷客时枉故人牋
　　咏大树答靳御史
　　大树髙风集惊潮四面【一作静夜】来轮囷蟠厚地萧瑟撼平台雨暗蛟龙出天清鹳鹤回明堂须重负嵗晚见竒材造化涵滋息神灵防渺茫色分羣木秀隂覆数家凉白昼鸣风雨冬度雪霜因知免樵采故解拂云长
　　送别汪仲罕赴处州丽水簿
　　栝苍晴树里逺色正氛【一作氤】氲江白连苍海山青入缙云俱传习主簿兼似鲍防军县路多行客看诗定覔君
　　夜宿掲监丞斋馆
　　旅舎尘都满斋居意自幽花时晴独徃树底暮相留诗许家僮学书从坐客求何因谢拘东来徃屋东头山东王佥事君实数因书问讯以诗代答三首
　　都门相送别千里只驰情寄鴈经时到乗累月行春浮海岱阔风入泗沂清遥忆题诗防花开乱晓莺闻道轺车出观风处处临汶流春雨净梁甫夕烟沉书到能相问诗成想独吟京华万里客牢落损乡心君家琼树好斋馆旧相辉客至看皆惜春来见亦稀迟迟数字徃悄悄寸心违无限临风意何能把绣衣
　　送金华王琴士还山
　　年少京华客【一作士】囊琴暂出山忽闻春水满径逐暮云还三洞飘鹤双溪下白鹇应寻牧羊子时过緑萝闗
　　寒江独钓图
　　嵗暮渔竿客天寒向水云孤舟清泛泛双鬂白纷纷雪树防茫见风篁缥缈闻王车如出猎何处定逢君
　　次孙伯刚鹤雏诗韵二首
　　弱羽为人养卑栖每自归歩苔依坐石窥竹映开扉絶岛秋云回空庭夕露防纷纷野田雀终日稲梁肥青田伏始出华屋到如归水立风行沼庭凄月入扉已含仙气足犹混羽虫防寥廓终髙去轩墀岂自肥
　　题画扇
　　絶境羣峰合深居积水蟠俗人来已少山客见犹难朱阁凭风回青林蓄雨寒此中宜野服何事欲朝冠
　　挽苏郎中
　　蚤嵗攻铅椠长材异斗筲如何违画省即复返青郊朝士伤任隗乡人慕薛包新城风树晚行客泪痕交时世事多违乾坤露易晞斯人嗟已逺令子足相辉白日明珠树青云起绣衣能令墓前石终古照山扉
　　得舎弟书有喜
　　忽有乡闗客能传舎弟书披衣喜不定倒屣问何如竹巷新容马花溪夜得鱼吾亲足自慰邻舎总安居
　　和雨中桃
　　烂漫多临水霏防乱塞蹊燕轻沾叶喜莺满坐枝低歌袖归时湿行舟望处送夜闻春涨发因忆武陵溪
　　中秋分题赋广寒殿
　　月殿悬银榜云阶倚玉梯泬寥天上出回合雾中迷御气通黄道仙音合白霓行人不敢近桂树长皆齐
　　奉和掲监丞立春病中之作
　　京华频立春年老更迎新汗竹从官事储防养病身乾坤万化出日月四时均小阁长吟里清诗独过人相思梅蘂春复见栁条新霜雪频过眼云霄各置身感时怀子美违俗忆灵均肺病今何似朝来未见人
　　近日
　　近日人皆弃方春客未还忆寻云外路吟看雨余山庭草通行屐檐花对掩闗萧然坐离索此物慰覊顔独客书空坐惊尘过眼飞亦知穷巷窈能使故人稀雪树晴犹湿春苗暖渐肥风光歴庭户多谢不相违
　　掲监丞枉和仍韵奉谢
　　花树莺初乱江城鴈欲还春愁兼独坐暮色更千山风雨蛟龙宅星辰虎豹闗年华将世故不用损朱顔城阙春风起楼台雾雨飞杂花移欲遍幽树种仍稀水鸟时时狎林乌个个肥独怜生事拙常与世情违
　　寄题余泰昌隠居
　　闻説幽栖处遥连郁水天径开移竹地渠饮灌花泉坐客留倾酿隣人访草京华逺游子那得共盘旋
　　挽徐希韩【浦城人性好竹号筠山】
　　少日遭离乱经年葺丧亡吟诗自可老好竹未能忘学舎余春雨封丘对夕阳传经仍不冺遗泽故应长
　　挽徐春山【浦城人岩岭】
　　道路干戈后田园积累余族赒年歉粟儿课夜分书岩树成新冢山花落故居欲从髙士传潜徳在乡闾
　　和王著作晓起偶成
　　宿雨过前林防风泛客襟螘沾槐下屐蛛挂竹间琴同巷常疑逺过门转觉深知君挥玉麈挥罢更长吟
　　卢沟桥
　　古道旷秋色平桥卧夕阳水声西下急山气北来长数骑凌空阔孤烟入渺茫人传耕种地宿昔战争场
　　拒马河
　　落日苍茫里秋风慷慨多燕云余古色易水尚寒波岸絶舡通马沙交路入河行人悲旧事含愤説荆轲
　　萨天锡画屏
　　入坐闻流水开屏见逺山路通烟树窈门对野桥闲拄杖晴俱出渔舟暝独还祗慙万里客尘土污朱顔姢姢幽竹好个个倚天长白日含烟雨清秋动雪霜浑疑过云梦犹忆对潇湘何日开三径吹笙引凤凰
　　延津渡河
　　驿路南征逺河津晓渡危风霆划荡云日互防差鸣橹中流急悬帆出洑迟交州却回日应及水清时
　　金竹道中书题驿壁
　　征南万里使行道畏蹉跎平壤逾淮少青山入楚多田依深谷转路廹断厓过后夜南楼月覊离奈尔何
　　对雨
　　飞雨飘飖至庭树发余荣随云纵渡阁从风杂入楹依防方露密羃歴配丝轻繁思良难理虚襟坐复清
　　道傍松
　　欝欝羣松里萧萧数骑行色愁侵防碧寒畏入衣清逺雾看时合防风听处生栋梁须汝在来徃莫相轻
　　石塘驿
　　道路清秋莫林峦白昼昏入松云气满傍竹雨声繁信马知前驿闻鸡识近村偶然逢水石真使慕田园
　　蒲圻道
　　萧瑟行松竹蜿蜒出薜萝地临江北重水近岳阳多赤壁残云去青山宿雨过登髙望不极懐古意如何
　　港口晓行
　　早起星犹在前行路稍分人家隔树见山鸟过桥闻涧响多于雨林昏半是云晓逢力田者愧尔一生勤
　　临湘
　　宿雨愁泥滑长途畏日斜黄归断径犊青聚古祠鸦野屋时依竹山园各种茶巴陵防渐近遥识故人家
　　平江道中
　　洞庭南去路幕阜翠崚嶒走马千峯过哦诗万谷譍竹深围乱棘松老落寒藤明日长沙道梅花发未曽
　　熊罴岭
　　百折疲登顿羣峯互接聮风烟含古木云日射寒泉路出飞猱上江流去鸟前据鞍临絶顶注目尽遥天
　　栁先生祠
　　江抱零陵郡山藏钴鉧潭古人如水去祠树与天防述作笼诸子风骚过二南后来窃时誉吾辈得无惭才大常为累居深允自安虫蛇霑翰墨鱼鸟识衣冠息壤风烟古愚溪月露寒经过懐故迹系马重盘桓
　　桂林
　　桂林南望逺山路与云连浅水清涵石攅峯乱刺天干戈仍嵗月瘴疠接风烟蛮防何能定边氓亦可怜
　　賔州
　　过岭冬犹热縁山夜未宁树残兵后赭草发烧余青西防迷仙雾南人恨使星民居日稀少唯见短长亭
　　仙奕山
　　絶壁青天里危亭緑树中云封丹灶冷日照石平空五岭尘犹暗三山路岂通黎民忧盗贼何处覔仙翁
　　大小石垒
　　崭絶山如削﨑岖路欲荒竹繁兼雾暗藤落与风长鸣鸟时相近垂猿巧自藏只疑人事隔随处药苗香
　　腊日入安南
　　冬入安南国云迎使者轺郡闻秦日置柱想汉时标江路篁犹箨山田稲始苗皇恩涵逺迩行役不辞遥
　　慿髙
　　世祖初开业安南早贡琛国蟠蜗角小地接犬牙深使节犹频入蛮兵莫见侵数州须拯恤万感寄登临
　　佗覧驿
　　日月低铜柱云霄下玺书山通汉使道田统马人居文字雕题后衣裳断发余槟榔杂鸡黍相迓满郊墟
　　将归
　　道路南驰逺山河北望深班超晚投笔杨震夜辞金事徃徒劳问诗成只自吟昔人闲倚柱谁谢此时心
　　答别龙州萧从事韶
　　北极丝纶下南陲政化通灵槎浮度斗瘴草偃随风殊俗难为别清谈喜屡同驰驱不可住心切大明宫使节明金虎腰弓偃画蛇蛮夷趋号令原隰见光华边树犹含緑江梅各放花忆君依幕府何日定还家
　　还闻栁州破道阻将泝江
　　交趾方通使賔州忽被围还闻山路塞径就水程归上府空金椀前军老铁衣谁能平政化不事总戎机
　　梧州嘉鱼亭
　　舟楫囬沙驿旌旗驻郡亭江通五筦白天落九疑青此日瞻云气谁家见客星军须昼夜急防盗【一作掠】防时宁
　　崇仁峡元日思亲
　　野宿逢新嵗乡书隔故园树间深倚棹沙际逈开樽水影摇江獭岩声应峡猿髙堂鹤发在万里忆儿孙
　　别静江文学诸公
　　乍见先愁去将行未忍分字期归后寄歌畏别时闻驿树通春雨江船隔夜云驱驰念吾弟羽翼待诸君
　　和智礼部早发兴安
　　早发兴安道人瞻奉使槎雨来鸣近树云去落谁家觧防眠防竹哦诗独煮茶归程足幽意莫向市朝夸
　　浯溪
　　舣棹依江岸寻桥过寺门竹深题字满苔古刻文昏石色兼云冷溪声杂雨喧浯亭正何处为覔漫郎孙
　　石镜
　　方石开鍳寒辉截古铜映天浑欲回含物坐疑空云影无时度江光尽日通徃来多自照妍丑莫相防
　　衡湘驿
　　烽火连诸郡旌旗转百蛮野莺先客至江鴈及春还吴楚青天回潇湘白日闲登临慰懐抱况复近乡闗
　　长沙见严亲
　　游子方春至严亲尽日怜别来忧道路喜定问山川百粤元过岭三湘总入天归朝诚努力江上莫留连
　　金陵晚睡
　　金陵古形胜晚望思迢遥白日余孤塔青山见六朝燕迷花底巷鸦散栁隂桥城下秦淮水年年自落潮
　　沛县
　　县路迷青草行人防緑杨时逢沛父老能説汉君王芒砀来秋气彭城送夕阳凭髙发慷慨逺色正苍苍
　　六月二十八日至京
　　使节违双阙天书下百蛮雨蒸归日路云合去时山岭表兵犹动滦阳驾未还安边数防在不得犯龙顔
　　中秋同王叔善诸公分韵得中书字
　　皓月开良夜清□洗大空气浮银阙动光与玉壶通雾露分毫末河山得镜中寂寥今夕防欢喜故人同城阙临秋逈庭轩抱月虚桂枝凉可把桐叶净堪书防合惊时序飘零忆里闾壶觞聨共引文字足相于
　　题陈大禧山水
　　古木风烟底遥山雾露余野船依渡小村舎隔林虚路暗疑闻犬江清或见鱼行人向何处应就白云居
　　赋赠秋海楼埏
　　长天尽碧海逺色赴髙楼日涌层波夜风回絶岛秋钩帘逢鹤度倚柱见龙游何日临空濶从君望十洲
　　胡廷英箕山别业
　　髙年余菊水别筑在箕山野鹤行相逐溪云出自还树隂迎客健花下引孙闲游子京尘底闻风欲汗顔
　　酬黎别驾
　　逺道勤相忆明时愧不才偶乗天藻出亲到越裳来离别留诗巻登临罢酒杯尺书非敢爱南鴈或迟回
　　酬景徳载
　　迂濶长忧世覊离乆任天春归万里别腊尽一书传江汉讴歌底潇湘盗贼前相思未即见真愧徳公贤
　　和王申伯寄子伯昌叔善
　　闻有闽中使遥怜阙下寒客袍装恐薄賔馆住宜安天廐千金足霜空万里翰丁宁重逺业留简后来观尺素题封逺骊珠满把寒长吟中夜起清梦防时安霜雪惊华发风尘惜彩翰王家子弟好吾辈得相观骨拘逰宦田园隔旧乡竹闻删后美松见种来苍著述工何用驱驰苦偹尝承家不可坠季子防相望一老淹闽海三年忆帝乡珠非照乗赤璧是礼天苍文物归朝觐声诗托禘尝周南不必恨有子慰深望
　　挽栝苍姚君卫
　　南宋倾危日东园隐逸年芝云瀑泉外松月烂柯前自决生营人疑坐得仙犹闻化去日能写示儿篇处士樵歌逺空山宰木寒田生晚传易陶令早辞官白日开琪树青天下玉棺防君真不死文采映芝兰
　　挽李森髙夫妇
　　厚徳乡评在髙情世事违孟光能共隠萧史不同归夜雨悲悬榻秋风忆断机承家足文采同穴有光辉
　　挽刘侍御
　　台省思耆旧朝廷失老成遂悲刘寔死犹拟谢安荣星落长沙白霜留建业清湘山夜来月还照泪纵横
　　京师守嵗
　　日月催时序乾坤隔晦明残年万里梦今夕防人情乆客烦朋友双亲倚弟兄深惭须薄禄不得谢浮名
　　次黄次举韵
　　寻君已出俗乆立向空庭把袂惊相得开樽愧独醒雪余梁树白山忆故园青未有同归日哦诗且共听蚤嵗违乡里终年恋阙庭乆同今日俗敢谓古人醒奉使心常赤逢人眼倍青纪行多近事愁思不堪听
　　送罗宪使
　　双阙除书下三山綉使来荔枝迎马拆茉莉近人开轻箑行时把单衣上日裁不须愁湿热氷雪满乌台使节安邦郡轺车出帝京星连百粤动风过七闽清贡赋东南入疮痍日夜生到官频访问常使慰羣情
　　发通州
　　燕骑经旬发吴船此日行树知风起色帆识雨来声骤转长林暗斜分絶塞明河流今夜满无复滞归程野树龙葱合官桥屈曲通入天迷逺近防日得西东酒斾青摇水渔罾白映空时还问村落何必似城中
　　河西务
　　驿路通畿甸敖仓俯漕河骑瞻南日去帆听北风过燕蓟舟车防江淮贡赋多近闻愁米价素食定如何
　　直沽口
　　逺漕通诸岛深流防两河鸟依沙树小鱼傍海潮多转粟昏秋入行舟日夜过兵民杂居乆一半解吴歌海戍沙为堡人家苇织使催通漕米兵捕入京盐蟹忆霜时贱蚊愁夏夜添归人倚船坐闲爱草纎纎
　　五月二日青州
　　舟行旦复莫愁坐惜离羣斜日防帆影防风爱水纹乡心増节物渐纷纷何处榴花色如今似舞裙
　　长芦
　　水国常含卤沙场业煮盐转输分使出征榷置官监桥壊仍通市船来总落帆依依道傍栁无赖拂征衫
　　秦邮
　　缥缈平湖白防茫逺树青田分髙下水道俯短长亭鹅鸭烟中乱鱼虾雨里腥秦邮防渐近城郭记曽经
　　湖中方洲即景
　　野屋垂杨里方洲积水回船通菰叶过门对藕花开岂是嫌城府真疑断徃来居人惜未学诗句不能裁
　　安庆
　　驿路通淮甸归人及皖城山围天柱起江赴海门倾孤塔凌风廻危楼近水明舟中频怅望犹忆去时程
　　初归
　　逺道起乡国中宵梦弟兄松篁数里见桑柘十年成慈母惊相问隣儿笑共迎无钱未是恨骨慰离情
　　送罗克一为李太守之金陵市书
　　泮水诸侯学名山太史书万籖悬日乱层阁伫云虚发帑増収蓄升堂备卷舒知君逺行役不敢独懐居银汉通秋使金陵入晓行人称蜀太守士得鲁诸生画舫归时重青编到日成惟应问俗者因尔得风声
　　灿明叟修崇庆寺
　　壊刹连嚣市新功啓施财斧斤云外集楼殿日中开绀树明珠网青莲映寳台极知龙象法终倚栋梁材银汉兴危构金轮转大车像严香是国僧至饭如家半岭晨飞锡诸天昼雨花林泉浑欲改城市忽疑賖
　　西隠庵
　　大隠还依市空林旧结庐犹闻防宅去谁见入壶居阖树围僧衲山花落梵书幽人数来徃髙兴定何如
　　送巩志道桂宪使
　　宪使才名旧南还嵗月迟湘中独发夜岭外早行时暑雨过榕树凉风起桂枝殊方慎寝食莫遣发成丝相见嗟已晚相知情独真一生多好直终嵗少言贫岂是经防禄祗应念老亲送君徒怅望心迹不堪陈五岭连乌府羣贤列綉衣闭门文史足巡郡简书稀日月明丹徼风雪满翠防时劳念踈逺吾道亦光辉
　　卧病
　　风雨长沙郡泥涂陋巷居病嗟眠食少贫觉徃还踈杨栁低牕湿莓苔映座虚淹留未足恨昆弟乆无书
　　志道雨中留饭
　　急雨侵危坐长衢滞独行乾坤一气塞沟壑众流生巢鸟忧漂户江鸥喜结盟主人因饭客对此未忘情箕毕星多好江湖水乱行暑兼云气湿秋共客愁生东海犹闻变南夷数背盟相逢得相慰世故莫闗情
　　张振卿见访和韵
　　漂泊怜生事经过念索居紫苔归鹤晚青竹照萤踈避俗门多掩期人席乆虚题诗拟相属桐叶正堪书近闻长者辙能到故人居青眼非闗傲苍头或见踈孤城秋水回髙树夕阳虚想见池亭里归来试草书
　　挽黄君政
　　弃吏初安业遗荣乐莫年药同康伯价书异石公传庭月余秋树湖云隔夜泉岳阳耆旧在挥泪鄂山前
　　竹树图
　　匠石求林尽伶伦制律余画图开莽苍牕户起萧踈江汉秋云逈潇湘夜月虚故山泉石在种植意如何
　　挽朱斗南
　　乡里生离乱丘园老治平读书长嗜义推食岂求名南斗龙光在西冈马鬛成儿孙哭遗业寒日黯铭旌
　　常宁刘百户园林
　　胜地通虚馆遥天出乱峯市声临水絶云影到池逢溪篠摇飞鳯庭柯走蜕龙田庐应可老尊爼日相从颇爱将军第幽同处士园石浮春雨翠溪抱夕阳喧虎韔空悬壁熊居数过门遥疑花树底鸡犬近仙源少壮从戎事归休遂野情鹖冠时自着龙剑夜犹鸣竹下思羊仲前感邵平知君纵幽赏心已薄浮名春日名园好常时俗客稀树间斜引径花外别开屝沙鸟随行热池鱼上钓肥徃来祗适兴出处已忘机小隠依侯甸芳筵照客星傍梅杯泻白当竹座含青山气分南岳江光赴北亭暂防聨自记重到忆曽经
　　善原道弟原性处问舎弟信
　　令弟来衡岳何时出桂林干戈百粤外舟楫五湖深惜别长回首言归总慰心岭南子季在书问岂浮沉
　　送巴陵谕张复心
　　化俗须文物成功録嵗年禄防那避事官冷亦称贤爼豆诸生在弦歌一邑传洞庭临别日总有送行篇
　　挽杨都曹
　　都县师秦吏江湖屈楚材上官劳荐引中路坐迂回賔幙秋莲废仙源夕树开佳儿旧相好闻问不胜哀
　　美齐东王师献
　　圣代昭耆徳王家重伯兄性疑元亮简心见伯夷清海岱成髙隠江淮罢逺行潜夫堪著论处士岂虚名太史书遗逸今时见古人曽参无更娶原宪有长贫粮絶宁终饿庐焚竟自陈髙情嗟已矣薄俗愧真淳
　　乂上人求母沔阳
　　开士辞家早慈亲割爱深倚门思一见飞锡誓相寻鴈度云移寺乌啼月照林此时忧白发长路政闗心受法从西竺懐恩限北堂书来一洒泪经罢九回肠汉沔连春水江湖散夕阳袈裟柁楼底逺色正苍苍
　　答杨闻礼
　　家学存先业囊书受异人江湖行欲徧山水宿相亲黄壤罗翁仲青云满缙绅百年多宅兆融结任鸿钧城市逢君地庭轩为客开花隂通杖屦木末见楼台对雨传飞觯防云抚画罍淹留未觉乆犹恐过黄梅
　　和赠陈与之
　　午日清江道南风满緑苹暮年为客健长路对人贫忆弟余防鬓还家称一身有孙堪慰眼莫厌把杯频
　　桃源图
　　闻説避秦地花间忘嵗年偶逢渔父问长使世人传丘壑浑疑幻林庐或近仙至今图画里惆怅武陵船
　　送云间师游淛
　　杖锡违萧水风帆向武林海红秋树逺江黒暮钟深云起通香气潮来合梵音亦知无住着随处得安心吴越青山乱隋唐古寺多雨中持钵去松下棹船过业净唯诗在心空奈法何故山明月夜犹恐忆烟萝















　　傅与砺诗集巻四
　　钦定四库全书
　　传与砺诗集卷五　　　　元　傅若金　撰七言律诗
　　道士矶阻风过吕相墓
　　危樯风急晚相依闲谒荒坟吊落晖白酒暂谋同辈饮青山因感昔人非荆襄万里空残堞呉楚千防掠断矶今古髙门总丘墓英雄何用苦霑衣
　　韩淮隂庙
　　淮隂万古英雄恨楚树荒荒夕照残水夹废城春草合云昏遗庙野花寒封齐安用真王印兴汉空余大将坛髙帝旌旗俱寂寞断碑零落后人防
　　桃源道中
　　忆曾亲到武陵回忽遇桃源偶自猜岂有水通仙洞去只疑花映县门开日明画防官船上风猎黄旗御膳来想得故园寒食节共言逰子近燕防
　　宿迁舟行
　　天涯风物最闗情毎问舟人计驿程防处新随晏食谁家艳杏照春晴水通淮海波涛壮地入青徐土壤平正忆袚除逢上已可惭寥落过清明
　　黄河
　　黄河万古来天上白日千雷鬬地中浮水巨鼋时出曝傍巢灵鹊自知风神珠化浊何由得仙木寻源或可通闻道千年圣人出此生何幸见时丰
　　徐州
　　断山数里见浮图水树防茫映日踈舟楫尽经危石过人烟稍近白云居朱陈村逺思遗俗楚汉台荒想故墟万古风防自来往新诗吟罢独踌躇
　　沛公亭
　　遥山寂寂对危亭壊础欹沙桞自青四海乆非刘社禝千秋犹有汉精灵丰西水散烟沉浦砀北云迷雨入庭坐想酒酣思猛士歌风台下晚防防
　　济州遇大风
　　黒风扬海舟欲翻黄尘蔽天白日昏牵江百丈有寒色转野孤蓬无定根少年涉歴深世故长路艰难销客魂坐笑杞人真不慧浮生乆已信乾坤
　　防通河伯祠晚眺
　　水神祠下晚维舟闲倚穹碑诵逺逰西日射云明兽几北风吹土集貂裘漳川近绕幽燕出汶水分兼济漯流过客岂知防凿苦当时荷锸防人愁
　　至京
　　京国古为形胜地野人今识帝王居无时云气浮金阙尽夜奎文映玉除岂复常何须论事蚤闻司马已成书防中独有长杨赋欲向何门曳客裾
　　咏懐
　　一春风浪淹行客六月尘埃满上京邻馆朝烟同杵臼故园暮雨隔柴荆西州近日犹防冦南诏经年乆用兵独夜起瞻龙虎气五云终绕鳯凰城
　　驾发
　　天门晓启黄金鏁路马遥翻碧玉蹄银烛荧荧花外出翠蕤冉冉桞邉迷千官劔佩屯云合五卫旌旗拥日齐后夜龙沙驻清跸侍臣不寝听鸣鸡
　　呈王继学大参特领江东宪二首
　　丈人文律擅风骚往昔朝中属望劳宣室近闻徴贾傅汉廷重见遣王褒苍松雪后森森直玉树风前凛凛髙防处疮痍待苏息遥瞻使节下江臯
　　蚤年弄笔向山阿行径春深长薜萝逸驾未能攀屈宋苦心虚拟过隂何南逰泽国黄尘满北望都门紫气多最説蓬莱旧仙侣妙音时复奏云和
　　登楼
　　楼上秋风吹画屏楼前秋思满都亭金河水去涓涓碧琼岛云来冉冉青近见萧何成第宅旧闻汲黯在朝廷明时进用多英杰迂腐深惭守一经
　　秋兴五首
　　天上旌旗卷莫寒人间鼓角送悲酸瑶池日落回青鸟月殿浮云掩素鸾杨柳渐稀秋瑟瑟芙蓉已老露漙漙砧声苦近南隣客寥落羁懐强自寛
　　落木萧萧满帝畿候虫飞处趣寒机客星入斗秋深见神女行云日晏归复喜诸公扶社禝祗怜弱弟奉庭闱短章讽罢频回首目送江南鸿鴈飞
　　梧桐树晚细含烟阊阖门深总映天龙去鼎湖云漠漠鹤吟华表月涓涓东都日望金舆发南徼犹惊羽檄传只在忠良勤夙夜五陵佳气故依然
　　白日遥防锦绣悬重重楼阁隠青烟化城或在诸天外方丈长疑积水连毎説神僧飞杖锡更闻童女上楼舡西风日暮何萧瑟一度凭高一惘然
　　敝裘已畏早寒侵嵗月祗惊乆客心莫倚长卿能作赋始知季子故多金天门守虎星辰冷云气从龙雾雨深直北闗山时极目背人聊复短长吟
　　题张齐公祠
　　将军结髪事先朝百战山河血未消总説霁云能慷慨兼闻去病最嫖姚烟尘剑防迷秋峒风雨旌旗落暮潮自古英雄须庙食精灵何待楚辞招
　　送湘中李从事赴郴幕
　　长沙上游山水窟郴阳自古説名邦天围翠岳连三楚地合清湘赴九江归去收书经石室坐来拄版对寒西风惨淡都门别莫爱青楼倒玉缸
　　和宋子与病中
　　知君憔悴对医师总为庭闱接梦思去国休题王粲赋忧时苦爱杜陵诗闗河落日传飞箭城阙高秋绕画旗自有羣公勤辅翊不妨羁旅暂栖迟
　　寄汉阳黎暹州
　　郎官湖头秋月辉大别山下莫烟防隣家竹好题诗到别墅花浓放棹归稚子摊书黄叶下野人送酒白鱼肥惟应对客多清兴觧念征尘染素衣
　　寄冯架阁
　　风沙独走燕台路秋思长悬楚观云直北槖驼终日见向南鸿鴈几回闻过门每忆逢春雨迂辔能应坐夕曛数就行人问消息知名总説汉冯君
　　崇天门朝贺
　　辇路尘清列羽林侍臣鹄立肃森森风含鳯吹青防阔日射龙旗紫极深两庑佩趋临水玉九门诏出映泥金从来汤武须传业更在伊周老尽心
　　雪中次元茂才
　　北阙今晨雪满墀腐儒忧国畏人知月寒弱水迷三岛云暗苍梧失九疑瑞木细飘天上叶梅花潜发岭南枝山隂那得乗佳兴起绕前轩自咏诗
　　客馆对雪
　　主人并马清晨出独客挥毫白昼吟空院雪花时近眼故园梅蕋总闗心天迷汉节南征逺目冷燕台北望深但使年丰成国用敢论逰子少黄金
　　元日
　　漂零京国逢元日俯仰乾坤任四时天上椒花虚作颂江南梅蕋废题诗三山日动苍龙阙六管云回翠鳯旗元老议成周典礼小儒思见汉官仪
　　正月十七日丽正门观迎接口号
　　南徼旌旗万里廻中天城阙九重开龙门仗簇青云起鹤禁香通紫气来父老多流去日泪公卿不乏济时材已闻奉玺归金室早听趋朝进玉杯
　　和宋架阁病后出逰
　　近説能诗宋之问还同多病汉相如出门跨马惊春晚临水闻莺似梦余柳邉苑路通飞观花底宫泉溜决渠毎歴鳯城多杂兴须君把笔更来书
　　送贺尚书致仕后赴召上都
　　使者徴行立晓风宰臣传诏守离宫闗中旧忆留萧相江左俱防赴谢公路经琴峡秋声满天绕滦河御气通闻説至尊劳睿想莫令行色后賔鸿
　　送唐子华赴嘉兴照磨【子华名棣吴兴人善画】
　　闻君秋思满南湖行李今晨发帝都幙府初乗从事马江城还忆歩兵鲈树浮白日山侵越潮蹴青天海入吴闲暇凴高动诗兴须成一醉扫新圗
　　和孙太常元日
　　日射天门海雾晴云飘仙路岛风轻柳邉仗出开旂影花底朝回散佩声为客频占新嵗事思亲复起故乡情不论万里羁离苦惟愿朝中政化平
　　澧阳桥
　　谢家作桥涔水上行客题诗江雾中天接五溪南去永地连三楚北来通青龙莫见云汀湿乌鹊秋闲月渚空闻说道傍多骏马何人环佩立西风
　　春雪次韵
　　才见天花散碧寥即防庭树失青条侵香静向金虬拂舞轻兼防燕飘只怪春丛俱烂漫可知年谷最丰饶蹇驴莫出多诗思却恐傍人拟防桥
　　出郭
　　晴光缥缈泛青春逺色氤氲动紫尘出郭自因芳意早寻幽兼得野情新花邉古寺翔金爵树底高坟卧石麟却倚层丘望城阙上方云气绕龙鳞
　　送防稽方泳道之松阳令
　　松阳令尹之官去三月都门柳拂衣作郡旧闻成式在去乡今见买臣归春光绕县居人满秋柿连村过卒稀从此管弦遍闾里防君鳬舄近云飞
　　寄河间赵运使
　　雪尽官河春水生移家还出鳯凰城竹间退食占灵鹊花外题诗听早莺盐井青烟晨缥缈漕沟素月夜分明京华乆客遥相忆欲托音书不称情
　　送临川僧明极
　　天寜堂中云所居生公聚石意何如山前振锡应逢鹤池上开函或召鱼有时风树鸣珠网当昼天花坠寳书岂忆今晨送师处蓟门南望説乡闾
　　送马伯成书大典恩授学官待次归
　　蚤闻献赋拟扬雄晚説传经出马融载笔旧登天禄阁将书能到大明宫苑花送酒归时发江树迎舡去处通防待诗书化干橹青灯重约故人同
　　送杜徳常御史赴西台二首
　　御史才华旧省郎翩翩云路起鹓行天回紫阁明奎壁地切乌台动雪霜分陕定存周礼乐过秦犹有汉文章欲因巡郡还搜访别酒临风意独长
　　绣衣此别定如何骢马西行处处过驿树苍茫连防浐江花浩荡过岷峨三秦乆诉诛求尽六诏仍闻警急多早听封章切肝胆为怜编户困兵戈
　　忆到京华未相识将诗往往向人传只慙燕石登重柜岂有骊珠出九渊青云满路逢倾盖白日临岐送着鞭好去南城访遗谱杜陵自古盛才贤
　　送方从事赴潮州二首
　　阙下风流秘省郎移官万里向潮阳树边海气浮天阔云底泷流出地长见客惟应辞薏苡思亲定复忆桄榔诸公佐郡多能事日对韩山送酒觞
　　都门十月把征衣肠断千峯木叶飞江上也知鲈鲙美岭南还恐鴈书稀梅花月落晨趋府榕树云生昼掩扉幕下故人如问讯帝乡为客未能归
　　寄潮州袁经歴
　　去嵗京华叹别离千回坐想到州时潮人载酒昌黎宅海客移船广利祠南去只慿相忆字北来频问近题诗岭梅处处开应好何得春前送一枝
　　送蒙古潘学正
　　奎宿凝华协帝符龟圗呈画照坤舆衣冠治定通重译竹帛文同变六书分教已从官独冷致身寜论术犹踈明朝鼓棹潇湘去处处秋秔荐白鱼
　　次韵元日朝贺
　　宫漏催朝烛影斜千官鸣玉动晨鸦交龙拥日明丹扆飞鳯随云绕画车宴罢戴花经苑路诗成传草到山家小儒未得随冠冕遥听钧天隔防霞
　　对雨懐掲监丞病起
　　防雨霏空坐转添把书终日对防纎雾交忽复深连海风引时能近拂树底征鞍愁易湿花边坐席喜相霑孰知病起多幽思行乐时时过画檐
　　答张自观自江右赠诗至燕
　　十年江国苦淹留万里京华恣逺逰坐客浪传鹦鹉赋市人争指骕骦裘乆疑傅説骑箕尾空使张华望斗牛此日朝廷盛文物春来相望莫深愁
　　和掲监丞闻王少监宅二月梅花盛开
　　南州腊近梅偏盛北地寒多暖始繁总为萧疎含冷色独判迟暮答春恩谁家爱树开幽径此日逢花忆故园何逊能诗意无限莫将愁思绕孤根
　　送周士稚归旴江二首
　　华子冈头春色幽麻姑洞口好山稠天晴暗草生归思日暮浓花唤别愁岐路不堪长送客故乡那得便同舟知君文力驱江海岂学苏秦着弊裘
　　为客京华嵗易迁看君防倦独幡然更同夜语何由得不漫春还也自贤作赋未成前殿奏论经犹拟后生传仲舒况有贤良防汉主经营最盛年
　　和孔学文从奏延春阁
　　宫漏沉沉晓仗移衮衣当殿聴朝时风含鸡舌飘青琐日射龙鳞动赤墀奏对御筵多宻近退趋春院总委蛇喜闻近日稀防幸阁下儒臣出毎迟
　　题王晋之崆峒山房
　　君家堂上小崆峒开凿犹疑见禹功青润毎愁灵雨至白虚常喜细泉通缑山逺色来琴底艮岳余姿落座中欲侍轩辕亲问道广成何许倚秋风【小空同石名】
　　秋日巡山和王君实四首
　　大驾常年幸旧都守臣廵徼礼如初西山云气来仙岛北极天文绕帝居龙去欲腾秋水剑鴈囘疑得上林书山河满目今全盛戢武才多国未虚
　　九重城阙拟清都万井闾阎倍国初但见貔貅无急警始知鸡犬亦安居钩陈月转秋移仗太一天低夜降书圣主肃兴思辅治由来廊庙不宜虚
　　廵山千骑接神都谷满秋田露下初烽火不闻乗夜警人烟多见入云居百年礼乐成周典万古山河列汉书喜有新诗继风雅诸公才气总凌虚
　　衣冠如雨耀神都郊甸新凉拂马初日月近临黄阁贵风云遥限紫宸居少陵谩拟陈三赋司马先能着八书想见九闗严守虎玉堂金殿最清虚
　　七月十一日赴安南
　　燕城秋早五云开路入南交防月回奉使始从天上出行人争防日边来班超万里终投笔郭隗千金更筑台圣主恩深极炎海伏波铜柱任苍苔
　　马上
　　四牡光华照早秋路人传防使交州青云北起飞龙阙白日西明洗马沟山上浮圗兵后石道邉斤堠古时丘据鞍欲访前朝业沙草防茫水自流
　　涿州楼桑村先主庙二首
　　先主君臣并材杰天倾炎汉苦须扶曺瞒力尽才分国葛亮谋成竟托孤道路只今通陇蜀山河无复限荆吴行人为指楼桑庙肠断西风散白乌
　　孤村缥缈见灵祠废宅苍茫失故基蜀鬼夜还风满葢涿人朝祭雨霑旗玺文定复归寒水桑影犹疑覆短篱终古乡闾有遗恨衣冠空想汉威仪
　　登真定龙兴寺阁
　　网户层层映日开寳栏曲曲近云回水连钜鹿河流合山走封龙岳气来天乐有时飘下界佛香终日覆前台防躯新病宜髙爽倚柱长吟莫却廻
　　公事毕重发京师
　　故人送别古城头已去重来不敢留司马旧为持节使洪乔今作置书邮路蟠冀魏通江汉山尽荆吴入斗牛却到日南应万里早春还忆鳯凰楼
　　范阳
　　督亢陂前草没沙武安庙下客思家西风落日犹驱马北地秋隂亦见蛇不劳邹衍重吹律何得张骞独泛槎从此南征思何限象林铜柱更天涯
　　栾城驿
　　极目荒城断复连古人遗迹种为田陈余墓没秋云里栾武台荒夕照前岂有声名惊絶域惟将文字纪流年西风传舎尘萧瑟南北经行亦可怜
　　赵州石梁隋李春造上有张果老驴迹
　　赵州南梁石壮哉李春旧刻暗尘埃水流日月隋唐去山卷风烟冀魏开白驴谁见仙翁度马今迎使者来却恨秦人驾东海谩劳心力望蓬莱【梁作桥】
　　磁州
　　晓出邯郸露满空武安红树起西风鼓山路向云间落滏水船从地底通秋草尚疑曹氏塜野花无复赵王宫古来富贵皆黄土莫笑行人忆梦中
　　武城
　　武城村南十丈尘百回立马问行人古台壊雨埋铜爵髙冡移云卧石麟三分早恨英雄死九锡深悲命数频万古漳河自来往秋来临眺最伤神
　　淇州
　　汤隂县前秋气悲路人为说纣亾时比干死谏犹存墓西伯拘幽尚有祠草没废城牛牧逺树侵官道乌飞迟西风落叶成多感行过朝歌却赋诗
　　汴梁
　　汴上荒城绕故宫山头危石堕秋风夷门市起闻嘶马梁苑樵归见断鸿鬬草尚余残后碧进花无复盛时红欲登髙处肠先断满目闲愁赋未工
　　上蔡
　　上蔡城头黄叶多闻鸡防剑起长歌徒怜丞相东门犬犹忆将军半夜鹅树底衣裳沾雾雨马前灯火动星河凉风满路吹行铎那似金门听玉珂
　　汝南
　　驿骑如云逺自天眼中陈蔡郁相连高尘映日飞黄雾乱木含风舞翠烟汝水近通城北路礶山遥帯郡西田经过莫怪频囬首无限秋懐揽辔前
　　武昌
　　武昌城中山气凉欲行还住意何长荆衡树暗来狄雨江汉栖髙下夕阳祢衡作赋愁鹦鹉李白题诗忆鳯凰此去朝廷今未逺南征烟火日相望
　　登南岳二首
　　衡阳烟树翠重重知有僊居近古松采药犹嫌山鬼识诵经不使世人逢日光冷射朱陵洞云气晴熏紫葢峰惟恨南征逼霜雪未能相逐徧携笻
　　万壑千峰次第开祝融最上气崔嵬九江水尽荆扬去百粤山连翼轸来入树恐侵帝宅牵萝思上赤灵台明年更拟寻春兴应及潇湘鴈北回
　　兴安县
　　乱峰如剑不知名篁竹萧萧送驿程转粟未休离水役负戈犹发夜郎兵百蛮日落朱旗暗九岭风来画角清空使腐儒多感慨西南羣盗防时平
　　谒罗池庙
　　柳州刺史爱罗池庙食千秋傍水涯隔坐桄榔风瑟瑟近檐橄防露垂垂唐碑载事班前史楚曲迎神叶古词欲借题籖卜行役祗慙无礼强知诗
　　书南寜驿
　　嵗晚驰驱忆帝京北风回首重闗情中天日月廻金阙南极星辰绕玉衡父老尚烦司马檄蛮夷须用伏波兵也知文徳能柔逺传道新恩欲罢征
　　次韵智礼部赠黄忠州
　　旧临边镇早从戎新遣诸郎亦有功留在豹韬知合变佩来龙剑识英防西山防月烽烟定南土当年贡赋通防见文翁化成俗不劳壮士挽强弓
　　书如月江桥市驿
　　迢迢旌节指天隅歴歴山川载地圗市发朝霞晴卷布江生明月【珠名】夜还珠礼从陆贾来时定俗自任延去后殊亲见蛮邦慕冠冕只今圣徳似唐虞
　　泸江
　　泸江之水发南诏龙编古城居下流冯夷伐鼓迎汉节泉客弄珠随越舟鲸海遥连白日动鼇山近戴青天浮层波莫据鼋鼍险日夜东归未敢休
　　题天使馆
　　元统三年颁正朔诏书还到极南开使旌入馆青云动仙葢临江白日廻谕蜀岂劳司马檄朝周终见越裳来还家耆旧应相问文化如今遍九垓
　　却侍姫【连夕防遣侍姫皆即辞却我辈非陶谷辈人不宜以此见】
　　夜宿安南天使馆主人供帐烂相辉寳香【一作熏】烬起风过席银烛花偏月照帏王母谩劳青鸟至文箫先放防鸾归书生自是心如铁莫遣行云乱湿夜
　　落梅
　　梅蕋纷纷落小池粉墙犹防折残枝临风见影时堪惜歩月闻香毎自疑万防扑檐飘乍急数囘沾帽拂还迟北来羌管多愁思好谢行人且莫吹
　　华林村
　　华林歩头江径迂晴烟渺渺见村墟水边茒屋围青竹树底柴扉掩緑国老把杯齐送别馆人操纸解求书归程正遇寒花发满处清香逐使车
　　崇仁峡
　　扁舟夜宿鱼龙窟久客长懐虎豹闗嵗暮思家成白发天涯持酒得青山张骞浪喜蒲萄入马援终嫌薏苡还天子只今劳遣使将军何日遂平蛮
　　赠黄天瑞【临江人善奕棋当路喜之遂得巡徼之职】
　　岭外相逢春正寒知君能奕动衣冠风落子花摇席夜烛收枰月转阑松下或寻仙客对竹间应任野樵防由来此道通兵法即遣筹边也未难
　　寄雅正卿
　　送别都门秋叶飞临岐犹记把征衣峤南嵗月莺啼早江北风沙鴈过稀张骞奉使经年至马援平戎防日归却望旌麾倍惆怅往来人事苦相违
　　桂林喜吕仲实佥宪至
　　正月交州奉使归忽闻鞍马发王畿岭南障雨开铜柱江上春云逐绣衣草热虫蛇常并出树深豺虎近皆肥明朝按节劳谘访边郡于今未解围
　　寄湖广佥宪姚子徴
　　忆君骢马赴金陵送别题诗乆未能秋后也知鹰自击春来惟恨鴈无凭洞庭地坼连青草林邑天廻帯白藤南北驰驱只相望飞霜何防濯炎蒸
　　过故妻墓
　　湘皋烟草緑纷纷洒泪东风忆细君毎恨姮娥工入月虚疑神女解为云花隂午坐闲金剪竹里春愁冷翠裙留得旧时残绣在伤心不忍读廻文
　　洞庭连天楼
　　崔嵬古庙压危沙缥缈飞楼入断霞南极千峯迷楚越西江众水混渝巴鲛人夜出风低草龙女春还雨湿花北倚阑干望京国故人何处认星槎
　　和黎别驾飘然楼
　　老子楼居颇近僊楼东常系泛湖船衣冠已任隣人识文字兼从过客传桂夕把杯还问月花时吹管欲乗烟登临莫苦懐乡国著述犹堪托莫年
　　送罗用賔靖州教官兼简诸从事
　　柳色新袍照洞庭西南防夜候文星水浮七泽通黔白山拥三苖过峡青铜鼓不劳归铸马绛帷还见坐横经府中从事君知巳应共哦诗使六丁
　　龙翔寺
　　梵王宫殿倚青冥先帝旌幢拥百灵寳网自鸣空里乐琅函时出赐来经近山鳯去花仍碧遥海龙归树独青玉辇宸逰竟寥廓行人挥泪读新铭
　　鳯凰台
　　太白题诗鳯逰处古防萧索换流年风流偶出齐梁后文藻犹含晋宋前淮水夜明沧海月石城春暗秣陵烟古来宫殿俱无迹风雨凭髙独黯然
　　候友人不至戏作
　　仪真城下菖蒲节晴日江头锦绣文旗影送船侵树过笛声催鼓隔花闻双龙镜化闲风雨五马歌沉暗水云日莫故人期未至谁家防舞石榴裙
　　送奎章典书王可賔归陈
　　儒臣侍讲黄金殿阁吏依光白玉除亲在未沾三釜禄使囘先寄数行书丛台日莫啼乌鸟蔡水霜清见鲤鱼归到髙堂説文治五云遥指帝王都
　　送张良佐归乡
　　知君京国乆飘零旧隠南宫树色青平子莫年能作赋志和初嵗已明经石田毎恐荒秋雨银汉虚劳问客星闻道乡心与诗思夜随寒月绕柴扄
　　挽刘汉璋
　　旧逰京国梦林泉老就扬州筑墓田海上遂疑徐市去济南谁得伏生传药栏寂寂临春水松馆萧萧对莫烟身后愧君名或泯故人哀思倍凄然
　　送笃御史之南台二首
　　旅馆天寒尽日空绣衣临访走儿童已闻俗客惊题鳯更讶隣人失避骢短铗实愁归后见清樽虚拟别时同明朝振筞秦淮道惆怅燕云隔断虹
　　金陵台畔栢森森马首飞霜已满林定有文章兼论建岂无风采属登临东隅地限诸夷逺南服天围五岭深吴楚诛求极困敝干戈饥馑转闗心
　　送赵仲礼御史兼呈王侍御五首
　　文章御史久为郎南赴金陵道路长百粤云山连楚大六朝烟树入隋荒清秋按郡行骢马落日登台咏鳯凰新喜诸公振风采早闻当道去豺狼
　　都门相送意踌蹰别路秋生白羽车霜雪总防雕去疾风烟那问燕来踈岭南斥堠愁烽燧江左诛求畏简书白面少年空觧事绣衣行县定何如
　　建业城头乌乱啼知君感古夜闻鸡荆杨贡赋元趋鲁晋宋文章渐入齐草防或依松影坐哦诗应就竹隂题书来宜忆京华客日日长衢听马嘶
　　衮衮晴云塞要津终闻圣主用儒臣蜀都文物来西汉奎阁圗书近北辰此日赐官簮獬廌暮年留像画麒麟极知风俗须扬激肯使贤才但隐沦
　　赐车南粤初归日驻楫秦淮欲莫天啸咏偶经梁旧寺登临犹忆晋诸贤谢安别墅虫鸣里王导新台鸟去前多谢府中贤侍御别时能作送行篇
　　和马中丞送丑子元按部湖广
　　法星夜入斗南天人候乗骢动隔年岭外转输疲郡邑海隅征戍废田园马援定地思标柱蘓武归朝恨齧氊想见巡行得风俗尚论信赏劝才贤
　　题奥屯主簿藏其叔沧江公翰墨
　　从父旧为湖北使老年亦就汉阳居晴登大别题黄鹤暖立沧江翫白鱼杜佐未忘工部学庾郎休慕右军书只今耆旧凋零尽抚养伤懐涙满裾
　　次韵曾士敏寄其子经筵典书元杰二首
　　南丰老人鹤髪稀遥怜令子客邦畿步随玉佩趋延阁书发金绳对衮衣休怪赤駵终日去也知苍隼得秋飞江边吟罢无人见拄杖时能陟翠防
　　天涯防子日思归行李何时发帝畿司马未论金换赋买臣终欲锦为衣紫駞车动秋尘合黄犬书回莫雪飞我亦乡心满江浦千山烟树正霏防
　　宋氏西亭
　　宋家亭子渭城西賔主幽寻毎杖藜把酒柱间桑树逺披衣墙下麦苖齐雷霆暝闭龙门石烟雾晴生瓠子堤何日相从览竒胜新诗还对野人题
　　重午寓掲公馆
　　翰林宅中值重午节物惊人心欲摧汨罗万古烟波去幽蓟今朝风雨来山中菖蒲已可服庭下石榴犹未开主人总有故园意与客慰藉共倾杯
　　送熊天瑞南归
　　豫章先生筋力优既老携书能逺逰风烟迤逦燕蓟晚日月蹉跎梁宋秋青灯独夜有归梦白髪终年无客愁京国今晨却南去将诗万卷更何求
　　送林彦广祠南北镇
　　中使传香下玉墀儒臣代祀出金闺旛幢北起开恒岳舟楫东廻入防稽望海也知晨驻马渡江休信夜然犀名山见説多仙气应得从容散杖藜
　　咏林广文种竹
　　髙斋丛竹珍如玉手种堦前看发生故土已兼云带至新稍都谢雨催成坐中曙接淇园緑檐下秋含嶰谷声见説主人多野趣客来从看不通名
　　旧叶萧萧槁复青新丛细细斩还生斸当醉日愁仍损浇过炎天讶忽成步月独归贪翫影临风闲坐喜闻声相过况是无尘俗青简留题最盛名
　　寄王君实二首
　　北望衣冠忆省郎逺随车驾幸滦阳苑中苜蓿空骐骥池上梧桐起鳯凰中使有时传赐酒近臣何处避含香上林此日无来鴈吟罢题书欲断肠
　　逰子江南生事防五年京国梦柴扉弹冠总为王阳在垂櫜虚随陆贾归藜藿已秋仍寄食芰荷当暑未成衣诸公也念求升斗日夜髙堂白髪稀
　　送王思文上舍
　　京华日夜忆庭闱路接南天思欲飞衡岳数峰开缥缈洞庭千树入霏防馆中共惜何蕃去江上应逢宋玉归来嵗花开拟相覔预愁烟雨湿春衣
　　题陈从古寿藏可居亭二首
　　浮世百年那得知丘原同尽不须悲云间防宅星河冷海上求仙日月迟盖棺只合生前定荷锸徒劳醉后随絶爱可居亭下客青山相好即相期
　　山中筑室真堪老身后知归即是仙预断竹根开秘壤亲栽松树绕空阡一生慷慨飞鸢外千嵗风流化鹤前想见登临増旷逹酒壶棋局任流年
　　送孙伯起掾岭北二首
　　乆为掾吏趋公府忽去亲朋赴朔城黒水旧闻龙北起青天惟见鴈南征苍茫部落连诸邸迤逦山河接两京王室由来重藩屏省郎切莫负才名
　　北去频闻霜雪多驿程犹是过滦河悲风絶幕廻苍隼落日穹庐卧紫駞行色且谋寒夜饮别懐休忆醉时都门已隔千行柳况复乡山老薜萝
　　题纪静卿竹围
　　闻君种竹今成围绕舍青青手自治花坞犯根休听斸韭畦妨笋更教移即通好客深开径稍断行人逺挿篱因忆故园荒欲尽为君怅望一题诗
　　寄鄂季弟幼霖并寄仲弟次舟二首
　　弟兄终嵗长羇旅南北何时却定居春至数瞻衡岳鴈秋来犹食武昌鱼毎愁年长须经事即恐家贫废读书仲氏应门独辛苦平安消息近何如
　　吾亲霜髩日纷纷为客艰难不使闻养老只须常善饭生儿何必总能文书同洛下思黄耳心似河阳见白云季弟还家报兄好归期犹恐过春分
　　闻张吏部督海运归咏懐奉简二首
　　日边双节下沧溟云际千艘赴驿亭直为邦畿须转粟也因江海念流萍玉京永夜瞻卿月银汉清秋识使星待尽西风始相见客愁如酒一时醒
　　絶域归来嵗月过应怜辛苦涉风波楚人不得轻毛遂汉使因能屈赵佗自古诸溪连盗贼祗今五岭徧干戈防官乞就江南地直念庭闱白髪多
　　别山北宪掾傅子通二首
　　边城置驿往来通宪府临藩政化同三语忽传収荐鹗一经犹得佐乗骢辽东地尽菟阔漠北天寒白霫空此去行秋勿容易吾先台阁旧生风
　　北望车尘损客顔涂阳万水复千山乾坤嵗莫多离别道路天青忽往还海鹤朝吟风满斾冥鸿夜度月临闗此时马上应相忆却羡寒云尽日闲
　　九日同陈道之携酒过揭公
　　毎嵗登髙喜重九今秋天地独堪惊青山即恐西风满白日长愁北极倾【时地动】故人对酒思陶令今上求言忆贾生忽见新诗使肠断看云对菊泪纵横
　　安南使馈香因分送京下诸公
　　南粤名香屑异材逺人持赠比琼瑰采经铜柱秋云湿熏对珠崖夕雨开入朝喜见朱鸢定充贡还随白雉来乆忆诸公拟分送却愁薏苡误相猜
　　送著书曹裕之赴铨
　　京国风尘共起居朝廷文物用吹嘘不縁张斐能推律谁识虞卿觧著书江路月明梅渐发蓟门霜落栁全疎防君被檄南州去即见青云动里闾
　　酬黎别驾
　　天涯为别动经年空有音书托鴈传时见逺人来阙下不忘孤客去江边青山访竹云生褐埜寺寻僧雪拥氊想得郎官湖上月清辉长共此心悬
　　送东宫説书周仁袁归里
　　知子京华厌久居慈闱多病忆江鱼云深鹤禁辞通借月暗螺江梦倚闾别骑冷随沙树逺归舟晴照埜梅踈独惭嵗莫仍羇旅肠断千峰隔敝庐











　　傅与砺诗集卷五
　　钦定四库全书
　　傅与砺诗集卷六　　　　元　傅若金　撰七言律诗
　　元日朝贺后闻赦
　　紫殿风云防搢绅荣光又逐嵗华新近时铁马清南海昨夜金鸡动北辰法令已行秦郡县礼仪仍见汉君臣独劳圣主哀黔首还以殊恩服逺人
　　春搜和贺伯更
　　竹殿千旗拂紫宫臂鹰年少喜遭逢子云赋好谁能荐司马才髙不得从天外帛书无过鴈苑边云气尽成龙金舆早晚还双阙玉体寻常镇九重
　　鹰隼晨飞马正骄驾鹅春过雪初消鸣鞘防应金鞲脱荐鼎肥胜玉筯挑朱袖拂云归苑近翠华吹雨度山遥即今谁入熊罴兆空使愁心似栁条
　　送临川黄次举南岳巡检
　　客逰帝城今防春忽闻归思满江濵谁怜日月淹文举自爱云山入徼巡潇湘树合瞻南岳临汝花开忆北人若过长沙访耆旧更因囘鴈寄书频
　　送赵宗御史兼寄笃敬夫
　　只今台阁用文儒防处疮痍待扫除念我北逰同社燕看君南去食鲥鱼云霄旧载郎官笔江海新乗御史车若值故人慿寄语金陵诗思近何如
　　和危山臞寄弟四首
　　天子开朝防治安近臣毎入漏初残香飘紫殿回金爵仗下彤庭度玉鸾御苑纵田春正乐边城吹角夜犹酸腐儒未省经邦计直道休歌行路难
　　画防连云甲第髙内官如雨送春醪贡金半铸分封印赐锦多裁侍宴袍自古圣明非独治至今材武系相遭文章且共安防命廊庙由今録旧劳
　　故园兄弟总相思乆客懐归屡失期司马却惭题柱早东方翻恨上书迟都门树暗愁中见乡国花繁别后知昨日南桥访春水望云回首独多时
　　天涯骨肉乆离居京国风尘鬓欲踈娱日强倾开嵗酒忆家频防隔年书路通一水花开里门掩千峰木秀初便拟邀君此时发归舟同食楚江鱼
　　送梁实翁免催铁归乡
　　防年催铁困吾州乡井供输日夜愁废冶月明谁鼓铸空村民散更诛求岂闻兔肾成干莫虚拟龙光在斗牛此日罢征君倍喜楚江春色满归舟
　　夀王左丞
　　南极诸星映赤霄东风二月满青条焚香鳯阁春开宴鸣玉龙墀午散朝但使经纶齐稷契不劳服食慕松乔日长自度升平曲闻听云间合九韶
　　野航亭
　　孤亭闻道小如舟来客闲能学棹讴常疑竹里通归桨只拟花间弄钓钩月明入剡寕论夜风起思呉不待秋城市谁知有江海烟波祗在屋东头
　　送卢茂实之广东宪幙二首
　　僊城近接众山廻宪府遥临百粤开海上喜通持节使幙中兼得济时材鲛宫织罢鱼龙出蜑户珠还蚌蛤来预想到官多暇日清诗题徧岭头梅
　　京国相逢念客逰防官初试岭南州越裳白雉亲曽识勾漏丹砂岂愿求荒径乆违元亮宅故山犹隔仲宣楼期况在经年后未得相从狎海鸥
　　城东遇雨
　　四月銮舆出鳯城此时防子动归程蓬莱一水通云气阊阖千门度雨声书卷喜从船尾载酒杯愁就马头倾长年三老欢相语沙际河流一夜生
　　送张尚德改除雩都苹头巡检
　　儒官乗障气飘飘章贡南边路不遥纵使人烟连百粤也胜风俗混三苖春行近市杯随手夜逻前山箭在腰直以诗书化彊御不劳铜柱入云标
　　寄王君实张孟功赵子期三首【子期名期至顺进士篆书冠世】
　　左司衡鉴冠时流忆昨相逢早见收介子初还汉使节鄂君又泛越人舟诗因海燕犹须寄书换池鵞或可求不有文章夸异俗天涯何以慰羇愁
　　吏部先为画省郎独怜驱马向殊方越裳万里来中国楚客三年忆故乡度岭敢辞南海热溯江终忆北风长清诗诵罢频回首愁絶都门栁万行
　　兵部风标映海霞只今人物数才华六书尽学周王鼓重译亲通汉使槎毎喜名公能荐士最怜逰子独思家诗成定覔何人寄日日江头访鴈沙
　　寄李仲伦孙伯刚兼呈张吏部
　　防官万里向南溟却望京华树色青最忆故人能作赋只怜多士废明经孙阳遂使知名马李白虚传是列星东道喜逢贤吏部岂无余力致青冥
　　寄王叔善兼呈子山内相二首
　　为客长歌行路难得君真使旅愁寛也知文气来西汉敢以诗名敌建安秋榻毎当明月下春山闲就乱云看只今清兴谁能共縦有朱弦不肯弹
　　学士髙操今罕俦主人与客俱风流花连紫阁天文动树隔青宫月影稠长杨献赋仍须荐曲几行书不待求楚客南归苦相忆系船时复忆江楼
　　寄陈维祯兼呈掲公公许为故妻作传二首
　　官树青青隔帝阍维舟北望毎消魂风来独使占云气雨罢频劳测水痕下榻往时同假馆吟诗清夜忆过门君家太史今司马著述时应教外孙
　　太史临文笔最精一闻往事独伤情毎怜对镜窥鸾舞犹怪吹箫逐鳯鸣列女未终刘向传故妻虚瘗桞州铭书成定寄湘江浦预拟招魂学楚声
　　漷州示同舟
　　来时岐路满沙边囬首何堪问嵗年槎上独乗犹是客坐中同载或疑仙风鸥乱起还依草雨燕卑飞却避船旧见垂杨已如此往来能使防人怜
　　眉山圗
　　眉山自古闻天下此日逢君出画圗空翠忽浮云气合江流还浸月轮孤独疑参井通秦塞始信岷峨限蜀都见説直西多鸟道懒从开国问鱼凫
　　送王检校止善二首【前海道经歴】
　　海上三年幕府开日边万里荐书来却承雨露归南省还接星辰绕上台负弩应怜县令至懐章莫使郡人猜京华昨日同时发惭愧扁舟独后廻
　　江左名藩天下雄吴中贡赋与闽通转输旧倚萧丞相检校新烦魏侍中画省芙蓉深映雨碧湖杨桞近含风于今幕府多名胜闲暇登临定得同
　　赠黄仕任地理
　　蚤嵗为儒颇恨踈中年防艺独何如谢公自制登山屐郭氏亲留相地书丹壑夜营仙客苑青溪晨访野人居他时期子千峯下为云林更结庐
　　题阮谦仲客子光隂集逰呉小稿后二首
　　江上经年别故林天涯何物写乡心长亭莽苍含朝莫岐路峥嵘对古今行世共怜车辙满忧时恒恐鬓毛侵嗣宗文采诸孙在亦有幽懐托苦吟
　　江左传君处处过六朝文物近如何齐梁祖述风流尽吴越登临感慨多雨暗海门秋对酒天晴江浦夜闻歌此行賸喜添诗兴莫向流年叹逝波
　　题山谷萧峡诗后【为阮谦仲所得】
　　太史遗风不可寻祗饶遗墨重千金云烟惨淡连萧峡风雨苍茫入阮林持翫毎淹孤客坐买藏终见两贤心向来豪夺今何在抚卷长歌百感深
　　题罗士哲画送张仲简谒虞杜二先生
　　满幅晴烟写别离行人江浦放歌时树深一水通临汝花发千峰到武夷问字只携门外酒寻仙岂防洞中碁扁舟却出名山路应得藏书慰所思
　　方壶
　　蓬莱员峤对嵯峨知有羣仙日日过琪树晓通云气近羽轮秋防月明多秦人采药空依海汉使乗槎但入河谁识髙斋有仙岛不劳万里涉风波
　　围春亭
　　暖风迟日布云林中有华亭结构深户毎兼山翠合衣巾无复市尘侵居人隔坞求花气逰客巡墙得树隂始信桃园浑不逺欲从渔父一相寻
　　送胡一清北逰
　　早闻闭户读春秋近説辞家赋逺逰懐玉空迷父母国贡金终入帝王州中天城阙连阊阖东壁圗书近冕旒自是圣明思至理可无俊彦应旁求
　　清意斋为一清题
　　髙斋闻道无尘俗好客惟应数往来幽共白云秋缥缈逈同鹤夜裵徊水邉坐石时依竹雪后寻溪独见梅况有文章毎相发也知韦柳最多才
　　答何好礼
　　鳯凰城中花若烟客逰多是感流年春生江汉思南国雪尽幽并见北边逺使岂贪归有槖防官仍苦坐无氊相逢未恨今晨别满把骊珠慰目前
　　赠相地姚立雪
　　闻君早得青嚢秘藜杖登临日防峯花防或寻仙洞出树间时与异人逢只疑东海闻归鹤莫怪南阳有卧龙吾郡古称山水国白云常伴往来踪
　　送何时春北上
　　何郎早赋逺逰篇忼慷题诗向别筵自古衣冠多爱士只今台阁况求贤秦吴道路元通楚赵魏人才总入燕好向眀时致勲业莫将风雨负华年
　　送何时学逰湖南北
　　涔阳极浦逺防多忆昨狂逰是处过今日送君如梦寐少年为客莫蹉跎沅湘日落明秋叶江汉风廻乱夕波若过楚累慿借问沙头芳草近如何
　　送朱道夫浔州伏化巡检三首
　　郁林文学负才华刀笔三年滞海涯乗障复趋丹徼逺问途应傍碧虚斜山中绿酒开浮螘石上雕弓照画蛇南望桂枝相忆苦使来先许寄长沙
　　伏化官居倚竹棚此邦幽絶少炎蒸洞穿白石通勾漏江泛清浔转猛陵挥翰有时风在竹罢琴中夜月侵藤遥知盗贼今全息独使才情得见称
　　去年京国欲离羣前日潇湘喜见君边吏只今多用武世儒何事独能文湘南作客迷春草岭表思亲隔莫云莫怪书生佩弓矢起家犹忆汉将军
　　西江石梁二首
　　西江断桥不可渡好事架石横清泠遂疑云海通三岛无复天河限两星夜涉不愁风满瀬晓行还爱月浮汀遥知溪客多幽兴炎夏频来倚画亭
　　西江波浪日沄沄驱石成桥事出羣常怜乌鹊空依月只怪蛟龙未得云中流屋影晴先见别浦滩声夜转闻知有驷车当过此蜀中司马最能文
　　送蒙税使【江东人为新淦务使】
　　闻君监税独多年行旅皆称使者贤江岭近通南海货市门深聚北风船金陵晓雨归帆外玉笥晴云祖帐前若到京华论国计莫令官府重缗钱
　　刘汉中张天彛邀饮
　　二子才情自不羣座中賔客总能文酒壶烂漫倾春露歌扇留连驻暮云湘树别时春冉冉江蓠归处緑纷纷闲门此日偏相忆风雨萧条不共闻
　　同孔学敏逰仙逰观二首
　　鳯音亭下草如熏谁见仙姝倚翠裙环佩忽疑游处得笙箫犹想去时闻湘江竹暗连春雨衡岳花开隔莫云千古逰人自来往登髙回首思纷纷
　　恒仙宅前江水盈鳯凰山下野禽鸣犹闻采药辞空谷无复焚香礼上清云里并逰金节冷月中同载羽轮轻登临尽日多惆怅欲倚鸾箫和楚声
　　题裴思敬别业
　　宦逰江国乆为家况有田园楚水涯直为思亲劳梦寐不堪行役向风沙故池引径元依竹春院开门总映花尽道此中多野趣肯因防禄负年华
　　送严允恭北上
　　严氏风流着汗青防君年少复明经上书自拟干天子垂钓谁能问客星燕蓟北回天漠漠潇湘南下雨冥冥逺逰直为明时出自古贤良重汉廷
　　送薛仲方归涿省墓
　　淮海飘零忆范阳南来踪迹转苍茫幽燕日落悲长道江汉春深梦故乡家在惟供一洒泪书来祗使百囘肠明年何处求先塜北望松楸满路傍
　　汉江衔山圗
　　西来一水浮襄汉上有羣峯截杳冥层构回临沙渚白乱帆斜防石林青地雄缥缈连嶓冡天险防茫帯洞庭咫尺风烟应万里无因一上岘山亭
　　寄许参政
　　相第巍巍画省东布衣时许往来通忽闻冠盖辞三殿犹有文章在两宫故园抚树思陶令别墅看花忆谢公楚客南逰最相忆扁舟前月到湘中
　　题夀寜观
　　夀寜林壑抱清虚上有羣仙旧隠居花里昼愁云失洞竹根晴爱水鸣渠山人自着茅君传弟子亲持柱史书逰客暂来还径去未能真与世情疏
　　题画船入蜀圗送黄尚质赴防州古教授
　　楚客之官泛蜀船画圗盈尺见山川九江树色潇湘外三峡猿声滟滪前方译渐通巴俗语国书新纪汉人传岂无好事能携酒问字时时集讲筵
　　送平乐尹宋彦礼
　　湖南大府収羣彦岭表名区得令才边吏赋田疲战伐古人为邑慎懐徕昭潭树傍鸣禽合仙岭花临倚棹开此去风烟隔湘浦知君时忆楚王台
　　送蒋廷良归省因简袁潮阳
　　送客湘江见白苹登髙懐逺况思亲斗牛紫气临三楚吴越青山到七闽南下恰逢香稲熟东逰仍忆荔枝新扁舟定过袁宏渚烦寄殷勤问故人
　　送赵璋甫
　　名家之驹不易得昔人传业子如何花飞南岳客逰远水落西江乡思多太息长怜汉傅筞独醒谁和楚累歌归舟岂爱鲈鱼美应恐秋山损薜萝
　　寄卢经歴
　　去年阙下遇君时御栁千条拂马垂楚客南来空有赋汉臣北望毎能诗月生庾岭思梅树霜薄交州见荔枝溟海迢迢苦相忆培风犹倚故人知
　　送姚子微二首
　　双阙除书下玉阶三湘回棹拂珠厓天垂铜柱南低海地入金陵北近淮江国鴈来秋肃肃驿楼鸡动晓喈喈大家定有东征赋鲑菜随船慰老懐
　　野人忆别寸心倾台宪频闻被宠荣湖外树围乌府立岭头花夹绣衣行平原未得収毛遂北海亲劳荐祢衡惭愧驽骀后骐骥西风回首独长鸣
　　宜江嵗晏柬余太守樊别驾
　　梁楚烟尘日未寜故园迢逓感流萍北风嵗暮闻乌鹊南浦天寒见鹡鸰防子未归心转切故人相爱眼终青羇栖自喜依仙馆不爲笼鹅写道经
　　宜江元旦
　　北望天门拜冕旒宜江晴色满云浮故人作郡分铜虎新嵗行春见土牛花外乐催银瓮出宴余香逐防旗収喜闻近日平诸防坐使今晨散百忧
　　和余太守对雪见懐二首
　　江雪寒连驿树遥鹤裘清坐听萧萧中天月避光芒合南国云含瘴疠消因忆玉田春种石乍疑银汉夕通桥使君辛苦迎骢马也念幽居寄閴寥
　　闻道停车傍水宫登髙懐逺赋能工野寒鹰隼回西日沙晚鳬鹥聚北风留客毎劳分禄米忆家时拟问归篷阳春欲和休论寡且共长歌答嵗丰
　　送元景説赴茶陵学正二首
　　一官分教古云阳十月携家过武昌枫下系舟晴望岳竹间闻瑟暝浮湘炎灵日落思前帝汉庙风悲感故王见説此州多士族防君琼树映琳琅
　　忆在京华跨蹇驴毎怜穷巷致囘车嗣宗旷达元耽酒曼倩诙谐早上书万里尽瞻黄鹄举三年空忆卧龙居今晨振铎仍南去预拟归来防石渠
　　题李子亿梅屋
　　闻君绕屋梅花好絶似孤山处士居雪里夜疑香隔坞月中晴爱影当书洛阳富贵伤华阀江国风流忆故庐昨日宜溪芳树底相逢春思独何如
　　送邓仁康赴龙泉延庆巡检二首
　　一官万里思求盗南浦扁舟日夜东嵗莫荆扬江尽落时平瓯越路全通龙文逺弃泉中剑蛇影髙悬壁上弓但使一乡称善俗断无豪客啸秋风
　　武功频起汉将军儒术徒淹郑广文也为奉亲需薄禄便堪乗障累防勲同舟夜梦巴陵月行李秋瞻鴈荡云来嵗岭南逢驿使松舟消息许相闻
　　别孔学礼
　　感君相爱复相亲岂有文章解过人书法未通吴郡草诗名虚拟杜陵贫晴逰别谷留兼日夜宿幽斋语达晨别后湘江见回鴈帛书无惜寄衣频
　　送刘子谦赴广西帅幕
　　湖南相倚最相知惆怅征防欲去时感事毎持清论在怜才犹与故人期边城南过低榕叶幕府春来长桂枝舍弟南逰借披拂书回应得慰离思
　　刘焕章山居圗
　　司空山前处士居白云千顷映田庐桃花近隔秦人洞松树深回汉使车涧底録觞浮出酒牀头青简着残书画圗昨日防茅草因忆春畦乆未鉏
　　别刘焕宗
　　长沙城中夏木清长沙城外楚江明归人尽日思临水过客常时问入京空有使查通外国毎无賔爼置前荣相逢又作长途别多谢西山主送迎
　　答刘云章
　　忆昨浮槎傍海回只今幽馆向江开马卿去蜀夸题柱郭隗居燕媿筑台将诗岂敢逢人诵载酒空劳共客来况复扁舟雨中别为君临发重徘徊
　　巫峡圗
　　十二峰前江水东上疑三蜀路相通青天鸟影连巴峡落日猿声近楚宫毎有客舟来系树岂无仙袂去乗风古来竒絶空传尽今日何人赋最工
　　覔白鸡
　　君家白鸡异凡种变化恐是西方精食寻丹臼过云影栖近书乱月明山鸡映水徒相疾野鹤同林总不惊许寄双双趂画舫竹棚先称雪毛轻
　　寄方君恕
　　闻君卧疾近如何闭户时应赋短歌安石或能携妓出子猷常拟棹船过防风倚槛宜修竹落日临池爱緑荷也念湖边未归客秋山回首白云多
　　送张秀才北上时将赴海南
　　身逐征帆赴海涯道逢行李问京华涓人解致燕王马史工占蜀客槎冠葢早朝星在树管弦春宴月当花盛时繁丽应如昨把酒闻莺肯忆家
　　夏仁仲兰坡精舍
　　君家别筑兰坡上好事能来共读书九畹入云秋色逈八牕通月夜光虚唯须杀竹传科斗不待收芸辟蠧鱼闻説四方来已众买材更拟广楼居
　　岳阳中秋值安南贡使因懐旧逰
　　洞庭秋气满龙堆为客偏惊节序催铁笛乍闻云外过琼楼应傍月中开越裳重译三年至溟海浮槎八月来忽忆旧游今万里天涯长见鴈飞囘
　　送叶天惠
　　岳阳学舍古城隂嵗晏怜君赋子衿传业岂忧名未立爱亲恒畏老相侵天门挂月乌啼冷梦泽连云鴈去深忆我旧游如昨日逢人离别损乡心
　　归舟阻风
　　洞庭十日风势号沙头客舟如系匏沅湘九道白波立衡霍千峯雾交神龙欲蛰无定窟黄鹄将归愁故巢咫尺城楼不得上何因一望楚江郊
　　潘彦賔双剑图
　　延平津头两神物自是丰城金铁精一朝变化风雷合八极轰腾烟雾生黒蟠海气通无底白射虹光簸大明岩穴谁能识霖雨形求先已慰羣情
　　余嘉賔伴送南使因过家岳阳有诗寄牋和答
　　越裳贡使出皇州送节南来满路秋乗传过家须倍喜拥旄归国莫深愁南宫雨露通仙馆东壁星辰接御楼也念故人炎海去都门何日却相求
　　王氏相师山庄三首
　　相师之山云窈防千崖万壑倚空青上方雷雨藏天井南极风烟落洞庭溪客去迷花蔼蔼野人居爱竹泠泠何时遂买登山屐乗兴还来叩石扃
　　王子髙标玉树秋是中泉石称风流胜同辋口居摩诘清似山隂过子猷一壑风烟临载酒百年才思接登楼田园日涉今成趣还忆前人感钓逰
　　茒堂闻在断崖居耕凿真疑与世踈黄石洞依秋树冷子房祠映古苔虚山人自述潜夫论部使空求处士书见説田间多野兴毎惭为客负犁鉏
　　雪中舟过武昌寄黎别驾二首
　　日南老子擅文章自昔来朝住汉阳二顷赐田家仅给百年归国路偏长藏书毎欲存科斗吹管犹能学鳯凰近日还闻厌城市题诗多在水西庄
　　八十之翁恒苦吟一懐故国一伤心千兵入越年犹少九译朝周嵗已深汗竹功成青史后结茅兴聚白云隂江头归客劳相忆雪夜扁舟何处寻
　　答何大成
　　别来短发不胜搔千里还家一緼袍开径自惊春竹冷过门犹记古松髙云中得鴈通书防雨里笼鹅致酒醪寂寞腐儒村舍晚烦君文字数相褒
　　送月明徳经歴赴工部主事三首
　　清江地狭仍凋上府文繁费剚裁忽报郎官天上召遂烦使者日边来考工夙已明周礼利用犹宜致楚材忽有去思情万叠数占云气望蓬莱
　　明公为政已多闻乆客还家喜识君始信明珠能破浊也知良骥蚤空羣分明汉防存经术零落秦书见籀文此去扁舟各南北天涯相忆万重云
　　俭府才华夺上宾各官僚属近清尘月寒乌鹊愁依树日落狐狸喜瞰人乡校乆歌公在泮兴梁今见客知津独令文字存遗爱此日谁能借冦恂
　　赠陈与之
　　处士穷居已白头春来思泛五湖舟不逢太守知徐孺空使时人惜邓攸一代衣冠余老大百年文物见风流承家独恃诸孙好奉杖相逢慰客愁
　　赠夀上人之五台约归同虞学士逰匡庐
　　飞锡初闻度岭头防山复作五台逰天花杂还来狮座海树防茫蜃楼即可是中依上首更于何处覔同流颇闻李白匡庐下迟子归来共泛舟
　　赠黄仲宣
　　君家城南当市喧昔者读书恒闭门三年作吏淹下邑一日辞亲逺故园尘里骊驹乆困辱云间黄鹄即飞翻业成愿子勿留滞堂上春来思树萱
　　送孔伯吾拜祖林
　　三孔风流谱牒存祖林迢逓隔中原家全科斗经秦世路逐爰居过鲁门阙里苍苍云树合閟宫寂寂雨烟昏始知圣徳同天地长使恩波及子孙
　　和杨支直度岭韵
　　使君三月岭南还五马翩翩晓度闗郡邑去思多下泪道途安穏一开顔粤音劝酒通殊俗汉题诗徧近山圣主求贤念耆旧丘园那得便投闲
　　髙明楼
　　江上孤城映水回市中层构出尘开衡庐树入青天尽章贡波翻白日来毎曰陈登门有客最传王粲赋多才阑千百尺应能借乗兴谁同月下杯
　　赠刘天予
　　毎闻章贡多竒术不独杨曽得异书龙忆塟时天子至鹤疑仙后世人踈防家华屋成髙冢千载青山照倚闾此日因君聊借问刘郎荷揷意何如
　　送纯徳中
　　翩翩杖锡响空飞五月松风满翠防禅悟已将诗共入道孤元与俗相违匡庐迤逦盘秋雾禹穴苍茫散夕晖此外名山何日徧优昙花发及时归
　　题胡伯有官溪山阁
　　湖上羣山浮翠隂山阿髙阁涌清浔天虚彭蠡风帆尽地下钟陵雾雨深文字数从名士得壶觞频约故人临却怜城府无仙分咫尺溪源不可寻
　　赠侯务本
　　异人墨诀世稀闻病起论方喜见君即贡尚方知不媿偶来萧寺许同分匵开豹春含雾图戏骊龙昼起云从此临池增笔势书成祗恐费鵞羣
　　洪都再赠
　　忆昨相过惬素闻钟陵五月更逢君题诗岂敢传千里学字空能爱八分树里叩门衣带雨竹间试墨砚生云送行忽起青防思黄鹄髙飞自不羣
　　送杨仲刚之藤州学正
　　苍梧之南多树林石州黉舍郁萧森紫藤影落书帷静青桂香依礼殿深殊俗干戈恒满眼古人庠序最闗心亲逢舎弟烦相语日望乡书扺万金
　　题陈可立所藏邵庵书画后
　　丹青不见王中允歌赋长懐杜拾遗一代风流传妙墨百年胜迹寄清词骊珠出海人能得白璧连城世鲜知从此华峰多寳气斗南中夜起相思
　　美陈兰寳州判新修髙风书院
　　圣贤祠宇髙峰下风雨漂摇感慨多兴学遂烦新柱石来防不使废歌旗临碧水晴云动碑映苍山夕照过遗爱百年何所系诸生朝夕诵菁莪
　　罗济川百鴈圗
　　天南鸿鴈百为羣泽国防茫岛屿分飞逐稻粱时共集宿惊蒲苇近相闻潇湘夜渡霜浮月渤澥春还水映云坐数脩程感行客挥目送总纷纷
　　答张徳晖
　　昔年为客上燕台身负虚名媿不才处士有星今始识故人如雨日同来应怜薄宦趋南海岂有雄文动上台欲答新吟正惆怅渇心先近岭头梅
　　送普上人逰浙柬柯学士
　　寒山寺前江气深呉王池苑正萧森枫根系艇秋重到竹里悬灯夜独吟禅客徃还无定迹古人兴废不闗心将诗为访柯供奉想见挥毫风满林
　　答张仲韩
　　君家华鄂映堦除红颊修髯画不如树下酒香留客醉竹间诗就遣儿书髙飞毎喜瞻黄鹄逺别亲劳赋白驹海上他年却归日维舟还覔故人居
　　送释道原逰方
　　九江东去尽沧溟无数云山拥地灵金屐春逰云满路木林夜渡月浮灯有时鹤下愁冲锡何防龙来喜听经踏遍诸方应得道故乡烟树正青青
　　周尚志同归寓所适寺门已闭防宿张伯龙宅
　　清秋为客依僧寺落日逢君过客窗并座总防人似玉临觞反畏酒如江曲终别院归银烛钟罢廻郎闭石幢已去却还仍不恶论诗未觉寸心防
　　和韵送虎恕斋侍父防香玉笥
　　萧水东南翠作堆洞天飞路蹑崔嵬晴林守虎花含雾【或作舞非】隂壑行龙树起雷使者旌幢天上至仙人环佩月中廻随车况有双珠在【一作树】灵雨霏霏濯暮埃
　　王顔复丹墨
　　妙墨早传乌玉玦洪炉更伏紫金丹研磨尽日资文字服食何时致羽翰云中鸡犬飞皆去灯下虫鱼注未干此诀定从方士得异书寜遣俗人防
　　题渝南黄敬道耕馌所
　　州桥南畔足田庐应避嚣尘逺卜居傍舍水泉通釡锜隔林烟火映犁锄行人午值田中饭过使春停树下车见説全家咸隠服【或作趣】白头賔敬晚如初
　　赠陈乗溟【善相地理星命】
　　闻子竒胸贮海涛逢人氷鉴察秋毫浮槎夜歴飞星近扶木朝廻出日高预知仙冢来孤鹤亲见神山戴六鼇河伯尚来空自负拟垂鹏翼共逰遨
　　送胡汉杰北上
　　我昔尚幼君壮年下笔防君词涌泉离羣毎独吟招隠懐旧何因访草长卿志大新还蜀乐毅才多晚入燕此遇贵防如见问烦君为出赠行篇
　　寄别林允恭兼简其子钟英
　　为客常年去里闾归来踪迹到城疎期人毎恨违鸡黍忆弟频劳致鴈书逐禄今晨濒海去卜隣何日对门居知君膝下斑衣好防竹焚香意自如
　　赴广经九牛驿次文居安韵
　　自怜薄宦尚南逰共载人疑李郭舟传舍风烟停驿马使槎河汉犯牵牛雨篷对语恒连夜霜角同聴况值秋海上到时应嵗莫知心独倚慰离愁
　　奉陈怡庵宪使二首
　　故家持宪起儒流逺道观风控上防采择旧縁明主识操存须与古人侔西江紫气收龙剑南海清霜薄蜃楼从此殊方无反侧坐令重译颂咨诹
　　奉使南行载玺书小儒从役谩﨑岖解不顾千金槖题柱祗惭驷马车此日防官犹蹭蹬蚤年独学况萧疎目今泮水亲时雨防激长江起涸鱼
　　次韵刘侍中春懐
　　天涯懐抱非春事海上晴光忽暖风万里厌随防宦逺一樽喜得故人同树隂展席闲挥麈松外停车逺避骢想得故园寒食近榆烟花雾近蒙蒙
　　武昌送友入蜀访故
　　黄鹤楼南水接天送君西溯锦江船风高马阁苍霞乱日澹龙门白雨悬慷慨欲题司马柱辛勤应预子云故人置榻遥相迟明夜春山隔杜鹃
　　题栖碧山为淦龚舜咨赋
　　掲文安公云予欲赋栖碧久矣兴无由起一日临江傅与砺来开卷同赋之余诗未成与砺已就非不可更作念无可以过与砺也遂易结语而已
　　山人爱山如李白幽栖还在碧云深松杉绕屋清宵响雷雨悬崖白昼隂石上每同仙客坐花间犹恐世人寻京华日日多尘土终拟投簪话夙心


　　傅与砺诗集卷六
　　钦定四库全书
　　傅与砺诗集卷七　　　　元　傅若金　撰五言长律
　　夀陈景让都事四十韵【四月十八日】
　　种德由来逺流芳信有苗名门多令器夫子最髙标地逈瞻崧岳天清见斗杓声名从结髪问学自垂髫江汉栖迟久林亭兴致饶紫兰敷【一作依】月露苍竹倚风飇画艇移书放秋灯把剑挑微名寜屑屑髙志独嚣嚣五气乗昌运羣英集圣朝武功収赫怒文治付宣昭厯数初歌禹聪明已賛尧求贤当晏食梦帝起中宵石室仍髙隐金台歘见招赐书悬日月乗传出云霄议论纡三顾荣光【或作名非】动百僚入宫催防玺趋府听鸣镳郊社陈周礼神人协舜韶出关春衣绣分陜夜乗轺獬觞心弥壮豺吞胆共销封章犹恳切归思遽飘飖衮职江湖隔锋车道路遥凝旒思穆穆行李发萧萧典祀尊原庙承厘洽大寥步依文石进香近黼裳飘白日明骢马清霜急皁雕帝裾遮道引谏草避人烧佐省持三尺绳民究八条兵曹多暇豫郎位益崇超所向才华冠何曽意气骄台评推妙画士望慰深翘引拔【一作进】连茅茹芬芳杂桂椒银章看且佩金鼎竟须调小草方惭出浮萍久恨漂文章殊豹隐篆刻近虫雕徐稺矜悬榻苏秦惜敝貂敢期充砥砺犹幸致刍荛黄鹄追髙举青松托后凋火行占孟月星聚识生朝夀酒开云液仙音出凤箫祗应成逺业未可慕松乔【多一作置】
　　送孔惟中再谒祖林
　　吾郡称文物君家续圣贤尼山悬日月野树隔云烟追逺逢昭代逰方及盛年北通三仲谱南下九江船雁起垂纶外鸥飞解缆前水凉闻雨坐沙暝望星眠岱岳遥临海河流逺自天路询洙泗境人指郓讙田日观朝辉接风雩暮色连閟宫偏寂寂阙里独绵绵翠合知林墓翚飞识庙堧趋庭槐气润拜下柏隂圆蝌蚪残书帙旋虫壊乐县图稽始祖出世别小宗传逺近论昭穆尊卑齿后先杖裁楷木净冠截桧皮坚旧俗闻诗礼遗仪见豆笾玊倾当别酒珠冩赠行篇古道嗟环辙长途劝着鞭京师同逆旅瀛海限飞仙赋或君王问贫应故旧怜苦唫氷合砚危坐雪侵毡鱼目从人贵蛾眉祗自妍犹懐薛氏剑未絶伯牙弦卒业思归鲁离羣遽发燕霜蹄终奋迅风翼蹔廻旋文忆来时把诗要去日联绿芜羇思满青栁别愁牵为客慙乌鸟因君感杜鹘兖城多驿使频寄彩云笺
　　送彭叔屿归临川却之尼山山长
　　毓圣由天纵钟祥絶地灵文开周宇宙神照鲁郊坰泗水烟中白尼山日下青古祠留草创遗躅接音形绵蕞来诸子膋萧享二丁祭田侵后废植木乱中零嗣续仍诗礼衣冠足典型麒麟思系绂蝌蚪慨遗经建学谋官守推贤慎委令百年兴旷典一语动明廷有客真英选多才更妙龄每看明匣剑羞对读书萤北极慿【一作凭】元气中台防徳星骏収燕市马甘荐楚江萍紫电纒防鬛清霜整鹤翎久疑沦浩荡忽作附青冥被檄趋鄹邑从人访孔庭髙堂须觐省归路正伶俜里父窥萝迳家人闭竹扄壶觞春滟滟憕火曙荧荧还舎虽云乐之官不可停云髙瞻泰岳雪尽见沧溟骥服长驱阪牛刀始发硎宫墙上日建诵坐时听嵗月登仓庾春秋其鼎铏市通槐下道坛筑杏隂亭银汉侵题榜丹霄映勒铭育材须杞梓医国备参苓木铎流声教粢盛着徳馨乾坤吾道在常使万邦宁
　　寄题番昜周子震金漳山居
　　大气生磅礴元功接杳冥江开呉楚白山矗斗牛青玊牒呈天秘金潭泄地灵百盘工取势千叠互殊形石吐髙低笋峰罗大小屏忽如森队仗复似倚娉婷六六移诸洞三三映列星静宜营道室幽或下仙軿客有依文物儿皆尚典型卜藏思买宅佩训谨趋庭娯老心能逺登髙步每停艰难成宿志窀穸慰千龄雨潦供漂木神祗助荐牲史留徐稺传碑勒蔡邕铭碧水通银汉苍霞防石扄暝迷中谷路晴见隔溪亭凤穴含飞旭龙湫蓄震霆倚庐浮晻霭行径俯清泠鸾鹤轩羣岫蛇泛逺汀隂阳相抱负存没总安宁种竹期成实栽松拟伏苓久居隣吠息清诵野猿听夜烛吹藜杖朝饔啜土铏马卿能作赋韦氏旧传经伯仲翔雕鹗东西念鹡鸰辟雍初识面京国共漂萍磊落珠藏椟光芒刃发硎即看培逺业谁得限脩翎何日过彭蠡从君载醁醽遂求灵运屐一徃眺林坰
　　送孔学文之湘乡州判
　　郡邑频骚动朝廷失抚绥君繇先圣出政学古人为北极回旋里东门祖饯时家从天上挈官自日邉移雪树违燕市风帆掠楚祠大江开浩荡灵岳见参差候吏迎皆喜州人到恐迟苔虚蒋琬宅竹浄褚公池闲暇应携酒登临得赋诗此邦称富庶今代益蕃滋地气湘潭防天文翼轸垂山川曽屡涉风土向来知秔稻金纒穗松杉翠压枝鱼肥春雨窟牛满夕阳陂禹贡连三澨虞廵接九疑至仁终逺被淳俗未全漓豹隐多文彩鸿飞足羽仪五兵闲警逻千耦乐耘耔听讼宁求异观风政在兹治成听举最万里慰懐思
　　送陈道之献书南归
　　天子尊图史朝臣念布韦著书心力苦为客鬓毛稀雷雨羣龙防云霄一鹗飞文风吾郡最经术古文微夫子辞家塾前年入帝畿尘埃白羽扇灯火绛纱帏训传多修补文章并发挥扬雄终得荐刘表暂相依嵗月初何晚乾坤事每违买臣今日贵伯玉几年非画省俄传檄青山遂拂衣嗟予同邑里奉使隔庭闱路出将军柱河经织女机艰难成国典安穏恃皇威燕蓟繁霜雪衡庐老蕨薇那知万里道能及一时归南海连春雾西江绕夕晖他时两相忆何处采芳菲
　　送幻上人还髙丽
　　梵宇通辽海僧居属弁韩鼇依三藏立龙近众香蟠异域今为一游方故不难绣幢来日下金刹满云端世主多尊佛沙门总授官衣传中土徧锡挂上方寒网树珠垂络香林寳刻栏况兹穷壮丽知尔久盘桓故国春频至长途雪又残风沙归寺逺嵗月作程寛日落经华表天穷得翠峦木杯过渡穏莲座出波干暮雨鸣斋鼓春风倚钓竿诵经泉客听传鉢海神看行住都如幻虚空未足抟路应归后忆云向坐时观紫极迷天乐青霄隔露盘如逢国王问为【一作还】说圣人安
　　送蘓伯脩侍郎分部扈跸
　　扈圣千官出分曹六职俱侍郎精古学议礼应时须车盖连诸郡衣冠接两都勾陈严内拱屏翳肃前驱滦水开宫殿龙门起画图仗依云气肃人望日华趋马酒来官道驼羮出御厨露疑金作掌氷想玊为壶地絶分寒燠天清习晓晡防朝常咫尺奏对只须臾旧俗懐周雅今贤诵禹谟爱君期得道忧国况为儒久客嗟牢落诸公念朴愚路经南粤险心戴北辰孤汲引劳脩绠吹嘘倚大炉临风思何限相送独勤劬【议礼一作仪礼】
　　送胡继叟赴道州知事
　　天子绥荒服郎官映列星铨曹严遴选幙府待仪刑迢逓苍梧郡微茫有庳亭玊京秋始动金掌露先零去路縁湘竹归船傍楚萍道询虞舜治江吊屈原醒丹极元非逺苍生久未宁忌投伤器鼠思去食心螟五岭当羣盗千山震百灵日光兵后白云气瘴余青忆昨过洺水寻君隔洞庭北来还邂逅南望正竛竮网罟今逾宻干戈嵗未停浩歌懐古昔逺别恋朝廷久客縁三釡时人笑一经看君万里翮从此薄青冥
　　送张尚徳之铜山巡检【尚徳名仁伟渝人庚申郷贡】
　　紫气开霜匣青云倚玊梯才名淹下第文学借卑栖度岭初还北浮湘更向西直求乘小障不作叹朝虀地险连三峡天回带五溪夜郎花外隔盘瓠竹间迷独木刳船小荒茅覆屋低自从归舞羽应总事耕犂秋嶂沉烽燧春亭静鼓鞞弓刀闲暂阅翰墨醉多题豹终辞雾苍虬岂恋泥去乡殊出处行道各扳跻离别肠堪断留连手重携上林频候雁中夜共闻鸡归路何由并生涯苦未齐千峯独南去心折鹧鸪啼
　　登南岳次黄次举韵
　　楚望尊衡岳虞巡比岱宗朝廷隆正祀神物閟幽踪宫殿回朱鸟幡幢下赤龙玊书何代册金奏古时钟雷雨中天近烟云尽日重嵗穰资长养时治徯登封行役心能逺幽寻兴颇浓岩栖多映竹仙径稍侵松地轴通三岛天梯挂五峯危藤猿共栗县瀑鴈相冲羽客嗟长往飇车不可从自疑流水隔那与故人逢江汉低鸿鹄乾坤乱蚁蜂飘零真寄世萧索乆成冬山戍喧寒柝邉城起夕烽抚时多感慨临眺敢从容
　　送尉彦诚归长沙却之道州经歴兼呈外舅孙公
　　归客长沙道之官有庳城府公资幕画朝士采诗评一郡优为理千山逺作程去瞻南岳雁行背上林莺野店逢花发江帆及水生过齐乡吏识入楚路人迎问字从儿好收书任仆争渌醽春酌暖瑶瑟夜闻清禹凿遗天险虞巡畀月明感时双鬓改懐古寸心惊盗贼连饥馑科徭半甲兵实怜民未息深倚政能平儒术宁迂阔人材自老成湘东见吾舅遗世独何情【诗一作时】
　　送杨翼之还清江
　　同郡晚相得还家君独先艰难万感集离别众愁牵盗贼防荒后干戈饷餽前故园思缩地行路叹登天郡国方收马江湖总税船遂嫌居郁郁竟作去翩翩芝岭宁忘世桃源似欲仙防鲲轻万里归鹤异千年已谢蘓秦印无论祖逖鞭道瞻匡阜雨山背蓟门烟逺色芙蓉浦浓香防防田藏书犹有壁坐客岂无毡我亦懐三釡谁能乞一钱将诗不敢寄多是防肠篇【牵一作连竟一作径】
　　奉送达兼善御史赴河南宪佥十二韵
　　圣治尊儒术贤才翼帝躬立朝防触豸行路避乗骢复道河南去先愁冀北空激扬元自任出处岂谋同地絶看持节天长惜转蓬绣衣今日把尺素几时通别酒花开里征帆木落中蓟门悬夜月梁苑度秋风古县藤萝碧霜林果蓏【一作实】红咨询行每徧闲暇赋能工白日明髙岳黄河绕故宫登临兴何限题寄北飞鸿
　　和镏子简国学氷
　　凌室晨披雾雝宫夏荐氷水晶持欲滴玉气望如蒸积自羣隂渐坚非一夕凝碧涵天左转红射日东升贮盌寒疑漏侵衣薄未胜战休牀下蚁飞失坐中蝇病肺清堪涤饥肠冷易乗诗因词客诵书忆史官称滹水嗟王霸隂山惜李陵时平销甲马嵗足赋金缯二气须调燮诸公正业兢寄言老成子四序莫相陵【列子老成子学幻于尹文能翻校四时夏造冰】
　　登岳阳楼
　　驰传自青天慿髙忆徃年阑干映水迥埤堄与云连水防沅湘大山侵楚蜀偏蜋郎通别井龙女宅重渊日月鸿蒙里风沙浩荡前骊珠秋后冷犀火夜深然张乐犹疑奏乗槎欲并仙登临停去骑宠饯惜离筵地气南交接天文北极悬赋慙王粲作诗拟杜陵传衡阳鴈迢迢浪泊鸢早春回汉节应得泛湖船【泊一作拍】
　　归自安南赠中书掾凌仲明
　　皇帝初登极殊方总入朝忽逢歌遣使因得佐乗轺白日临丹徼清秋满赤霄三湘縁沮洳五岭度嶕峣旗对风烟动衣垂瘴雾飘解裘轻陆贾投笔愧班超赏典仍叨忝文风正寂寥玊衡慿气运金鼎待人调掾省遭时彦怜才似久要共成毛义喜竟免介推烧山雨知豹天风仰皂雕逢人冩懐抱聊复寄歌谣
　　题方叔髙木斋
　　种树千章合开轩四面临径微通窈窕檐逈起萧森风雨行春气云霄落午隂碧从脩竹间青任古苔侵养鹤幽时下垂猿宻处吟都因结构好逾觉徃来深花发明开卷藤悬拂挂琴闭门唯净石倚杖即深林寥阔天涯梦逍遥嵗暮心归舟过彭蠡思尔定相寻
　　奉和蘓授经八月二十九日明仁殿进讲敇赐酒馔许乗舟泛太液池趋西苑之作二首
　　东壁图书出西周礼乐修燕闲催进牍清切近垂旒圣学天俱运恩波海共流万几思至理三叹赏嘉猷紫气当筵驻青云满殿浮贤应通隐滞佞岂进俳优虎观风移仗龙池雨送舟词章唐后【或作后非】耻训诂汉儒羞明主虚能受诸公问即酬六经悬日月何止鉴千秋
　　圣明思善述耆旧倚交修虎豹开阊阖山龙照冕旒日临丹扆动云拂翠华流献纳稽前古都俞协大猷几筵花气合图史竹光浮当宁经纶逺尊贤礼数优内厨深出馔西苑近回舟禁脔由来贵溪毛庶可羞遥勤三顾问各奉万年酬牢落南州客相望奈九秋
　　送余观嘉賔及第归岳阳却赴常寜州判
　　主上徴多士郎君最少年丝纶三殿出名姓九賔传月桂浮丹籍宫槐拂防筵炉烟【一作香】携去重袍色赐来鲜鴈塔青云绕龙门紫雾纒圣谟恭已治文德待人宣日月南垂楚山河北凑燕洞庭飞鸟外衡岳乱帆前禄喜娱亲足官听举最迁京华未归客临别意茫然
　　送无外式上人还髙丽
　　万国山河混三韩道路通都因圣徳逺兼使佛书同持钵游天上乗杯自海中烟沈孤屿白日涌大波红入夜唯瞻斗经时只信风本从箕子国来覔梵王宫到日过春草归程及早鸿将诗犹恨少问法久知空鸭緑遥连北鸡林更在东他年许询辈何处访支公
　　九月六日寿许中书
　　宇宙生良弼朝廷得钜儒九秋频落帽三日记悬弧露气流金掌天文绕玊枢人皆瞻稷契世拟见唐虞日月悬双阙风云防两都治分黄阁坐朝向紫宸趋夙昔闻周礼从容进禹谟神仙何用学廊庙竟须扶瑞世知龙马传家见凤雏今辰对佳菊烂醉把茱萸
　　内丘县舎
　　嵗月催行役尘埃废苦吟懐山丛桂逺入县古槐隂道倚相如节堂虚子贱琴厨人输传食稚子解悬衾风露占秋早星河识夜深履声嘶秣马烛影动栖禽暗漏时时鼓寒衣处处砧海邦图上见江国梦中寻翌日过洺水何时到象林北来常早起王事最关心
　　送程伯臯还新安
　　南宋衣冠尽东吴阀阅存风流成异代文雅见诸孙近日来京国因秋忆故园知交无复在羇旅更堪论旧隠藏山色清江落水痕出愁枫树老归爱菊花繁庾信余幽赏陶潜避俗喧风晨下鹤磵月暝啼猿竹净临书卷松髙防酒樽云林真可乐轩冕未为尊
　　送庐陵范防宗入京省兄朝宗
　　大范留京国斋居接栋梁端门通籍晚望苑曳裾长逺客逢难弟诸公比季方题诗晴望岳载酒夜浮湘万里懐燕市三年厌楚乡旅防成独往兄在慰相望马酒宜风土狐裘耐雪霜况闻周选举不废汉贤良紫电依龙种青霄属雁行故人多在北应念独南翔【北一作此】
　　送安伯寜知沔阳府
　　久説二车贤新闻领郡専被书辞北极建节指南天水国春为市沙村夜种田鸡栖桑雨外鱼网荻风前山献荆人璞江通郢客船使轓当竹过賔斚隔花传讼狱平如水闾阎望若仙政成听举最勲业进貂蝉
　　过小孤山
　　怪石成孤岛长江防乱淙人愁造化迹神閟往来踪落势悬千仞盘根下九重浪侵縁岸钓风应隔林舂陟险寻幽洞慿髙对别峯船依铁柱过庙受圣书封厓絶才通鸟潭寒欲起龙经过毛髪竖不敢久从容
　　题米仁昭别驾所藏幽篁古木
　　黄落催寒色丹青着苦心幽篁依磊砢乔木映萧森鸾凤青霄逈蛟龙白昼隂静疑风动壁清畏雪沾襟落日愁空谷寒天忆故林风烟三迳晚霜露百年深汗简谁能任浮槎不易寻他时爱清节对此脱朝簪
　　咏常宁新钟柬余太守樊别驾
　　牧守新民听钧陶协化功采山羣力防趋冶百心同紫气干南斗隂散北风警时成器大传世勒辞工逺响号神兽竒文绕怪虫主司严旦夜撞击破昏聋氷雪悬天半雷霆隠地中自今闻政最歌颂总无穷
　　题禅居山云堂
　　丈室蟠青嶂千峰起白云楼台数步隔钟梵半空闻衣润寒偏觉人来近始分树隂当黮防谿影度絪緼地迥藏灵气天清防俗氛寸心无着物五色自成文细雨传春诵微风坐夕曛是中支许辈吟啸日为羣
　　太学上丁
　　秩秩严明祀煌煌辟孔祠桥门多士集斋庑庶官随礼乐循周典衣冠杂汉仪进牲云覆俎扬燎月当墀道并乾坤大文从世代宜恭惟歌圣徳咏叹不知疲
　　竹深亭
　　华栋依林下幽篁接磵阿夏隂当座满秋气近檐多修洁同氷玊萧条带薜萝映书光可把侵袂翠相和山阮时俱集求羊日共过知君少尘事岁晚得婆娑
　　七言长律
　　奉和宋翰林显夫御沟诗韵
　　宛宛长波切太虚霏霏晴雾湿髙居云涵度影翻燕日映圆纹散白鱼遥转石隂通树细稍侵花底出宫徐桥邉市起春鸣毂阁里朝回晚曳裾天子数临窥碧藻词臣时勅赋金蕖龙池浩荡恩波接草木无情亦胜予送鞠希仁友仁及第归岳阳却赴邵阳县丞兼寄杨秀才裕
　　巴陵一别鴈来频京国相逢燕贺新桂殿日浮金榜曙杏园云散玊壶春董生对策真能事辕固谈诗耻后尘悄悄闻鸡持别袂萧萧防马送征轮荆衡地辟通南极幽蓟天回倚北辰湖草欲青应进舫县花初白肯懐人长卿实畏贫归蜀季子徒闻早入秦为报扬雄休识字少年直恐鬓成银
　　登石鼓山
　　归途访古驻征鞍悬栈通幽绕曲阑故老尚传唐栋宇诸生犹识鲁衣冠弓封后洞苍灵湿树防西溪白日寒诸葛祠前沙浩浩昌黎碑下石团团山浮岣嵝晴时出江合潇湘地底蟠也拟题岩记行迹诗成只畏万人看
　　寄题吴野夫竹松斋
　　苍松修竹绕茒庐中有幽人事隠居琥珀入云闲后斸琅玕经雨静来书镜湖冷逼秋声早禹穴晴通晓色虚野客每能携酒至隣人时共带经锄更培老树看巢鹤休损长竿学钓鱼霜雪欲开千畆外栋梁动计百年余子猷兴致从人怪元亮生涯本自疎南望风烟限林壑京门久客正踟蹰
　　送观至能赴广西宪司经歴
　　蓟门官栁徧鸣禽马上离人酒强斟久以才名称阙下忽持风裁【一作采】照江浔三湘晓雨开衡岳百越春云接桂林何逊到官劳赋咏谢安携客喜登临吏人静住山城僻部使闲过幕府深溪里药苗寒自緑道傍榕树昼多隂蛮夷比岁频骚动岩壑何人更讨寻明日孤帆逐君发长沙南望最伤心【画一作暑】
　　送杨好问裕北上
　　京国衣冠集胜流昔年恨子不同游防龙礼乐开经济班马文章寄纂脩此日送君须决去诸公荐士足深谋金门夜奏三千牍玊座春瞻十二旒无复风尘淹白日也知云汉倚清秋明年海上还相念应有书来慰别愁









　　傅与砺诗集卷七
　　钦定四库全书
　　傅与砺诗集卷八　　　　元　傅若金　撰五言絶句
　　古意二首
　　人言道路逺直傍天涯去头上忽见天近于江南路牵牛一永隔织女经年防咫尺阙相闻何况千山外雪中访友人值出饮未归戏题二小诗
　　空斋掩深雪知向谁家宴径造不逢人残书诵皆遍期君久不至深坐雪霑扉临当日暮去终同兴尽归
　　戏效子夜歌体六首【与逹兼善御史同赋】
　　种荷深水中日夜期成藕莲子逐浮萍风波漂【一作飘】荡久
　　织锦望成疋终朝不满【一作盈】尺谁知方寸间千丝万丝积
　　侬是弓上虽絶犹当续欢如上矢一往遂不复思将侬别涙溢作长江水处处逢欢船任欢行千里郎心愿成镜照妾生光彩铸铁作同心千年亦不解欢乗紫骝马侬作碧蚕丝系在白玊鞭千里得相随
　　古杨花怨
　　杨花白如雪无事学髙飞莫作浮萍草漂零不肯归
　　即事
　　官家禁弓箭不得行人把犹闻马上冦杀人青山下
　　金竹道中书所见二首
　　日上清雾开山虚翠烟集纷纷羣木中时见孤松立巨木为人伐细木森自蔽作书谕松柏材大何足贵
　　陵州
　　逺道千峰隔长河万折流风帆不可住今夕过陵州
　　庆都道中小憩
　　暑路冝官栁风亭厌旅尘伶俜七尺影偏与太阳亲
　　至栾城使者亡其弓戏题
　　兵革三邉静蛮夷九译通犹持汉使节莫问楚人弓
　　卫州值雨
　　大泽泥淖多今朝复秋雨不畏道路长惟伤马行苦
　　题衡阳驿
　　南来山不尽北望意何如恨杀衡阳鴈来时不带书
　　题杂画八首
　　虚舟不得渡立马垂杨侧但见从桥安寕知济川力山翁捐世虑避暑长松里絶壁无来人诸峯隔流水桥危独骑小江阔羣鸥乱乔木过风帆遥山灭云汉松杉白日冷楼阁青烟暝渔钓倚孤舟风波夜来定青山宜野服白髪明溪水入暮幽思多微风树声起空江白鹭起逺树苍烟合日落泛舟时长天见孤塔烟寺微茫里渔舟浩荡前松声薄暮起寒气近江天岸隂却夏暑水影涵云树日暮诗已成长吟不归去
　　题墨梅六首
　　弱水不可舟飚车谁能御羣仙六铢服飞度空中去【风】漠漠烟外姿娟娟坐中见分明银屏影不隔宫妆面【烟】积雪春不坏踈花冷逾馥心鄙汉阿娇贮之黄金屋【雪】月下逢素娥清辉寒相照应懐不死药玊色长如少月横枝交屈铁疎蕊列羣玊同气复同心相亲不相凟孤花临极浦子夜宜清景寂寂林下风娟娟月中影
　　题图二首
　　思子成消渇逢人説苦吟最怜贫病里常有邵平心西风吹落蔓白露成秋实对此忆甘寒令人失心疾
　　题粹中琅上人所藏墨兰石四首
　　雨过兰发馨枯襌定中起空林闻叱石一夜愁山鬼三湘连防岸九畹余幽境【一作景】坠露不闻声落星空有影
　　幽兰不为佩白石不受砻寂寂髙堂暮萧萧来逺风泗滨足竒石澧浦多香草荆棘何足除芳坚幸相保
　　题墨蒲桃二首
　　小架青烟暝空林白露秋谁家一斛酒遂得守凉州上苑根株少流沙道路长也知随汉节终得荐君王
　　题墨竹石
　　雨箨化【一作扶】龙梢风枝咽凤匏惟应林下石独称嵗寒交
　　墨石枯木
　　人传月中树恐是山河影片石补天余参差碧云冷
　　墨龙
　　素壁吹大波髙堂见神物野人不敢近雷电生翕忽
　　题水仙
　　月下湘水寒风回汉臯夕明珠不可赠捐佩空相忆
　　六言
　　荆门牐中三首
　　春光渐浓烧野晚色遥映炊烟茅店行人唤酒石桥流水通船
　　桑枝蔼蔼春暗桃树霏霏昼晴古径时逢妇汲闲门不防人行
　　江畔纎纎细麦树头冉冉晴晖败垣鸡犬相逐古道牛羊自归
　　七言絶句
　　清河口书所见二首
　　浊浪生愁愁不禁坐见碧水醒人心无数飞花当棹落几家弱桞映门深
　　水市春深云木稠吟行偶爱寺门幽老僧石上因留客稚子沙中学打毬
　　溜沟舟中
　　人家时见小檐低水驿遥疑曲径迷墙里桃花多映户舎前桑树总分畦
　　杂兴四首
　　风吹木叶洒秋清忆在湖南江水行野色髙迷衡岳逈湘波寒切寿沙明
　　秋兴亭虚吞逺天郎官湖碧照寒烟记得徃时黎别驾坐吹箫管共回船
　　洄东之东巴丘髙在昔登临诗兴豪闻笛每吟清夜月倚楼长对晚秋涛
　　老亲坐堂白髪生诸弟治家幽意成引径或通梅下过疏泉多傍竹根行
　　夜坐
　　微月照人不可寐静夜起坐向前除花邉犬吠时时近竹里流萤个个疎
　　忽忆
　　暮雪纷纷舞势回忽忆故园花乱开江上已应千树遍眼中得一枝来
　　寄黎别驾二首
　　正月已过二月新羇客愁生不知春近檐细草青尚短隔屋小桃红欲匀
　　临水层轩相次开炎天幽梦拟频来长江漠漠青天去髙鸟冥冥白日回
　　访友不值
　　故人已出闭幽室使我独到去仍回夕阳树里犹疑见残雪街【一作阶】中更拟来
　　奉和存初院使二絶句
　　上林嘉木防连墙冉冉游丝转日光忽忆江南好晴景碧溪春水照鸳鸯
　　御沟东畔粉为墙云气时时泛水光花带朱桥通防蝀栁齐碧瓦映鸳鸯
　　题贡有源壁间墨竹一枝
　　一别湘江烟雾深眼中见汝醒愁心长疑碧水犹涵影只恨清风未满林
　　题方叔髙归嬴集后二首【时叔髙将归九江】
　　凤凰城中【一作鳯城城中】木落时空斋独夜把君诗最怜庾信肠堪防常恐隂铿鬓蚤衰
　　归客长途不可迟千回欲发更题诗佳人苦爱倾城笑明月休生按劔疑
　　寄题进士宋翔仲梦鼎书室四首
　　淳安县东乡蔗源有金紫峯其支阜曰蔗山山北石室宋齐丘读书处翔仲家山南堂以蔗南书室扁焉
　　淳安县东金紫峯宋公旧隠隔云松山人采蔗应常到溪客寻花或未逢
　　闻道蔗南修竹里小堂清诵夜常勤烟中谷响遥相答月下泉流【一作声】静始闻
　　宋家鸡解人语谈论【一作笑谈】往往能通秖【一作只】应风雨长司旦安用云霄并得仙
　　石室南邉风满林读书之处乱云深颇闻折桂来天上犹忆扪萝俯涧隂
　　题寒梅冻雀图
　　寒雀双栖碧玊条竹间疎蕊暮萧萧几回忆得江南路雪树参差暗野桥
　　和陈宗道元夕懐江南絶句二首
　　月下金渠照夜晴云间玊管散春声防鸾何处无消息闲忆梅花坐到明
　　万家行乐爱春晴花底遥闻度曲声唯有客嫌月色照人离恨大分明
　　骆驼图
　　紫駞磥磈动秋云白草微茫卧夕曛中土向来惟见画都门今日动成羣
　　次韵王继志任大瞻访卧病道者二首
　　防戯人间只寓形空山瑶草为谁青归来市上忘仙药卧向壶中悟道经
　　门前苍桧古龙形一径通幽接帝青羽客醉归因示病牀头颠倒换鵞经
　　彰义门栁
　　送客都门见栁行几回扳折防愁肠如今自向城西别无那柔条拂马长
　　逢进包茅使
　　天子明禋盛礼仪楚邦供贡不曽迟令人却恨夷吾死不见包茅自入时
　　过真定尉佗先冢
　　殊方久识汉廷尊异代能忘圣主恩南粤若逢人借问尉佗先冢至今存
　　平安驿
　　孤灯夜宿平安驿欲寄音书无使将南鴈数声秋雨里却先行客过潇湘
　　野田
　　野田风露浥清秋扶耒归来百不忧稚子未知耕作苦阿翁懐里学骑牛
　　咸寜县
　　咸寜县南山色青丁师桥畔水泠泠道邉松树疑千嵗便拟寻仙煮茯苓
　　广西即事二首
　　南镇干戈日夜陈西山冦盗出犹频荒村百里无烟火闻道官军更杀人
　　比嵗供输不自聊只今氛祲未全消阵前将士须殊死莫倚功多气转骄
　　安南人以纸立马求赋梅华
　　江驿梅花晴照人暗香冉冉拂衣巾可怜结子依【或作生非】南土未得移根近北辰
　　回鴈峯
　　江上青峯宿雨开江头归使日南来登髙欲访平安字二月衡阳鴈已回
　　武昌春日
　　鹦鹉洲前芳草新黄鹤楼下绿波春隔花防女烟中语不解明珠赠逺人
　　与黎别驾二首
　　夜闻车骑亦已到门外雨急故难来明朝狂走须相覔终日论文未可回
　　十分白日净可悦无数幽花寒自妍眼中此物差慰意何时得置小堂前
　　黄冈晓发四首
　　黄冈县西路多石一夜风雨畏行难鸡鸣山月浄于洗龙过溪云湿未干
　　石磴﨑岖出万山平冈稍复慰愁顔树邉茅屋时时见竹里柴扉徃往关
　　道傍拒霜
　　驿路迢遥入万松人家时见木芙蓉不堪翠盖烟中冷却恨红妆露下浓
　　小孤山二首
　　船渡江天暮色青平江峯影动寒星海风忽起珠树山月遥生緑玊屏
　　海上夜失蓬莱山九江飞翠落云间仙人暮暮来絶顶径踏星辰朝九关
　　偶成
　　去年诏书禁乗马今年诏下禁持弓犹闻白昼多豪客骑马射人官道中
　　金人击鞠图
　　骏马如云击鞠驰衣冠彷佛正隆时向来北地夸豪俊不省中原厌乱离
　　古松图四首
　　一寸霜根嵗月深养成千丈气森森画师不欲开全树来客徒能得古心
　　千嵗虬枝截古苔余姿犹自太山来即今梁栋俱为用何得山林有弃材
　　偃蹇巴陵老树枝黄昏风雨使人疑神仙夜过还相识城市朝来独未知
　　种树常愁岁月迟老根千嵗与仙期惟应华表归来鹤曽见仙翁手植时
　　秋潭
　　百尺寒渊防碧峯树根渔艇少人逢凉风忽起吹征鴈明月还来照卧龙
　　粟鼠图
　　力尽秋原粟始黄画图逢尔独心伤也知丰嵗多遗穟不比穷年耗太仓
　　和陈道之送子归乡并寄诸兄四首
　　弟兄不见长相忆况复别离成老翁忽梦谢池春草合不知姜被几时同
　　古屋秋风吹网丝难兄诵得寄来诗悬知薄暮思家处正是清江过鴈时
　　夜语灯前坐达明归舟还送阿戎行微官渐得文章力逺道能忘骨月情
　　思君尽日令人渇忽见新诗手自书况有郎君如玊树鬬将花艳比红渠
　　即事
　　五月銮舆北狩时行人辛苦鬓成丝蹇驴日日愁风雨官马如云不得骑
　　墨竹
　　嶰谷千年倚月明秋来风露最凄清自从截作轩辕律别有新梢学凤鸣
　　过长芦追悼故运使赵希顔
　　此地经过忆徃年沙头树色翠含烟故人何处今埋玊归客还来独系船
　　忆昔过君来见君重来何忍复相闻不成桂剑寻秋树空复题诗泣暮云
　　舟行二首
　　倚江云树杂生苔风雨萧萧中夜来常时行过人不识直干已具栋梁材
　　渔家日落乱收罾欲及前舟苦未能行尽绿杨三十里隔河遥见驿亭灯
　　无题四首
　　天台灵草满溪香缥缈鸾笙隔洞房谁见桃源花【一作芳】树里春来日日待刘郎
　　江头芳树碧重重中有危楼对楚峯尽日娉婷绮下看花不使外人逢
　　楼上仙衣卷薄罗楼前春暖杏花多凤箫最好吹明月惟有萧郎自教他
　　江草离离江水流玊人何处卷帘钩垂杨学尽春来瘦不省人间有别愁
　　潞县舟中寄京师杨上舎诸公六首
　　买得吴船系栁根潞河新雨过黄昏都门只隔烟中树一夜寻君苦梦魂
　　故人万里俱为客十度春愁九别离京国向来犹未觉天涯明日倍相思
　　午门烟水浴轻鳬曽共花间问酒罏杨栁青青旧时路别来还解忆人无
　　二月和风满上林忆君时复走相寻夜来见月堪肠防城锁千门碧树隂
　　生来不识酒中味忆昨故人常见招不是多情能度曲樽前恨杀董娇娆
　　春风亭馆看花时自变新声教栁枝只恨秀娘空第一不曽歌得防肠词
　　戏简张伯贞三首
　　第二桥东杨栁新舞腰争学楚宫春可怜张绪才情少孤负长条不赠人
　　张生肆意轻流俗一室萧然独啸歌几度见人狂欲死醒时常少醉时多
　　日暮醺醺出酒家更过邻肆唤琵琶玊奴已伴他人宿独自归来卧落花
　　墨梅
　　天涯不见遥相忆外重逢乍欲迷彷佛空山明月夜一枝初出古墙西
　　寄王敏文四首【时将娶】
　　怜君卧病更伤离语尽灯前把臂时恨杀城南醉张纪送行不寄一篇诗
　　月馆花开厌独居故人别后意何如衡阳直过潇湘去南鴈时来好寄书
　　青楼只在石桥东几度闻君醉落红近日绿隂浓似雨门前别系玊花骢
　　碧云冉冉泛清觞明月娟娟照曲房想尔此时逢谢女爱渠中夜唤王郎
　　杨村
　　杨村岸头驿使回直沽洋里海船来军夫伐鼓欺行旅百里维舟不敢开
　　临清
　　五月河桥系客舟旧来河水至今流落花冉冉无消息垂栁深深尽别愁
　　马都水墓
　　旧凿河流绕墓长亲【一作新】栽堤树与祠荒行舟借问频回首过客传闻总防肠
　　孟阳津
　　孟阳津头烟栁多鸡鸣台下客帆过谁家学舞翻红防尽日含嚬惜翠蛾
　　擢歌八首
　　河中日日水悠悠谁道人心似水流河水湾回有时直人心屈曲几时休
　　朝朝风雨送船行白日无晴夜有晴东岸爇灯西岸见中间犹自不分明
　　河上风吹杨栁枝河邉日落闭门时前船好待后船至南人莫被北人欺
　　行船日日恨船迟船头水声无防时昨夜天晴好新月谁家学得画蛾眉
　　攀柳莫攀当路栁系船须系上风船当路人行无好树上风浪小得安眠
　　去年船里逢端午今年船里又端阳九节菖蒲本仙药如何曲曲似愁肠
　　生儿寜作渔家子生女莫嫁征夫儿征夫年年好逺别渔家朝暮不相离
　　寜向泥中弃莲子莫向水上种桃花莲子出泥终见藕桃花随水不还家
　　寄李尚賔三首
　　久别思君欲白头书来真足慰离愁衡阳五月无回鴈江上常时独倚楼
　　闻道斋居尽日幽可怜文采独风流只应湖上求如愿何用人间问莫愁
　　隐隐青山湖水头登山临水惜同逰舟中只拟从元礼月下空令忆子猷
　　和黎别驾四首
　　汉阳城东湖水碧大别山上髙云凉犹苦登临近官舎更将鸡犬入山荘
　　山中野屋连修竹门外溪流半落花偶入青峯得樵径去寻白鹿到仙家
　　手种松株逾十寻家藏书卷值千金溪云己任行时满山雪兼从坐处深
　　凉风满地吹香稻明月当庭照短篱一夜空阶闻落叶平明和露取题诗
　　魏元君坛戏和陈彦髙三首
　　池上仙房閟古台世人传是链丹来自从云盖空中灭徒见风帘月下开
　　衡岳仙成只可闻南昌何处覔夫君隣儿狡似东方朔偷得金桃不见分
　　道士焚香礼紫虚故人题字满斋居可怜宋玊工词赋不及文箫有韵书
　　赤壁图
　　忆过临皋访大蘓古祠寥落水禽呼如何月夜黄州梦却在西风赤壁图
　　过丰城二首
　　石泉滟滟照晴晖山崦茸茸带夕霏忆得往时松下路儿童相逐采樵归
　　隔溪篁竹似吾庐竹里人家夜读书一去故园如昨日春来频梦带经锄
　　题宋道震栖霞山四景四首
　　谷口林庐映水涯树隂鳬鴈【一作鸭】近人家春风恰似河阳县开遍山中处处花
　　水槛涵虚直翠微风林当昼却炎晖青青石上长松树独称山人白氅衣
　　木落江南鴈过时独行幽思少【一作野】人知多情宋玊风流在马上犹能寄楚词
　　雪里无人共酒杯行吟处处只逢梅月明自向前溪问恐有扁舟到却回
　　题墨蒲桃六首
　　汉使归朝嵗月深离宫别馆翠隂隂不因宛马来中国那得龙须徧上林
　　西域蒲桃满玊壶贡时常续紫駞酥向来天上沾余沥今日湖南看画图
　　夜静山庭映叶虚秋来风架落藤疎月明满地无人到时有幽人学草书
　　暑雨过庭龙怪生南风吹架绿隂清如今零落成秋实犹作萧疎弄月明
　　闻昔降龙过五湖时因持钵见龙须近来窓下抛藤杖忽悟衣中得寳珠【为僧题松庵画】
　　架上龙须十丈隂异方风土种来深犹怜汉使通西域未遣宛王见上林
　　蔡氏隐居
　　仙隠深深闻逺鸡青山别在郡城西亦知好竹能开径只拟寻花共入溪
　　题画
　　迢逓云山隔逺溪微茫烟水带长堤秋来木叶多摇落日暮寒鸦不肯栖
　　逰园和吴光辅
　　雪外髙亭倚竹根石门幽径蹑苔痕重来花发应千树只恐渔舟失洞门
　　送桃与孔学在李尚文
　　千嵗仙桃不可期摘来翻恨寄君迟武陵太守如相问莫道秦人始种时
　　题张天彛山水卷
　　江上晴云起乱山行人长慕钓舟闲双鸿更背湘潭去南尽衡阳几日还
　　送杨彦才归南阳
　　南北云山万里余洞庭秋思近何如故园独傍隆中去落木萧萧见草庐
　　双燕图赠王惟中
　　鸟飞时绿树春湖南烟际徃来频明年社日君何处逢着新巢忆故人
　　送姚景翔归武陵
　　沙上清尊照舞裙暂时相值即相分明年花发秦人洞遇着渔舟定问君
　　方少府席上四首
　　故人之居湖水傍别有幽墅炎天凉听诗自喜当明月把酒先尽夕阳
　　有酒其如醒者何题诗予愧古人多已辞醉后能骑马敢比书成欲换鵞
　　翠防临觞拂素筵一嚬一笑使人怜多情竹影留归骑何处菱歌起别船
　　归舟欲行且复住故人有客解相存也知为米求彭泽不是携家隠鹿门
　　别刘焕宗
　　潇湘江上旧逢君无数青峰映白云明日扁舟却相别洞庭烟树緑纷纷
　　题饮马图
　　一斛寒泉照紫骝萧萧骏尾动髙秋夜来枥上西风满忆傍寒云饮陇头
　　题兰亭图
　　胜日山隂共赋诗风流犹想醉书时如今池上无余墨长使人间学断碑
　　题辋川图
　　摩诘归来爱辋川清辞妙墨使人传江山故业浑千变文物余风见百年
　　简孔伯明知事
　　昔别长沙失送君岳阳音问日相闻幙中尺牍应稀少时出藏书校古文
　　捕鱼图
　　落木萧条沙渚空截江渔网暮含风天寒紫蟹应无数便拟持螯坐短篷
　　题潘文学扇
　　闻説幽亭近水开微风时自竹间来惟应为客通三径尽日清谈不遣回
　　简邓仁康
　　洞庭之南地卑暑况复长夏少相亲归舟夜发青枫底忽到巴陵逢故人
　　简善道原
　　湖南五月洞庭秋杨栁深深系客舟遥忆郡斋无一事题诗频到岳阳楼
　　简杨好问
　　湖亭初得寄来诗几度长吟恨别离近日扁舟洞庭野雨中多是忆君时
　　题画松四首
　　石角槎牙折断崖雨声萧飒动髙斋忽疑落日翻林影半树参差照水涯
　　石上枯株老伏苓尚余孤干倚青冥若为借向天河里夜夜浮槎载客星
　　太山祠下古时松雷雨苍茫已化龙忽向人间见竒画老枝犹恐袭秦封
　　遥忆商顔松色青女萝枝上醉眠醒自从四皓安刘后嵗暮何人采茯苓
　　题松庵上人墨葡萄七首
　　磊磊珠得露垂蜿蜿翠蔓与风宜向西万本无人见时有山僧学一枝
　　奉使初从塞外过车前烟蔓翠婆娑江南妙墨今无数未及张骞见得多
　　初月生林白露垂近檐秋色正离离西风一夜明珠满却是骊龙睡着时
　　汉苑寻常露下时月明髙架影参差上林近日无来使肠断江南见一枝
　　露颗含香近客衣蜜蜂蝴蝶绕藤飞夜来应值骊龙睡探得明珠月下归
　　葡萄十丈翠蜿蜒叶底骊珠万个悬昨日大风翻架倒一枝吹堕衲僧前【为僧题】
　　南岳山僧工学幻空庭长爱翠婆娑若教亲见苑西种醉墨淋漓意更多
　　和宓子与送圭峯僧二首
　　飞锡翩翩去玊京也知富贵视来轻清江树底天寜寺讲罢长廊看月生
　　官道垂杨接帝京飞花浑傍驿帆轻扬州南去春多雨一夜船头报水生
　　题山家小景八首
　　万壑苍苍云气昏石泉斜落古松根前林欲暝僧归晚应听钟声到寺门
　　浴鳬飞鹭聚寒塘落鴈归鸦映夕阳忽忆湖南烟树里倚阑秋思正茫茫
　　松下孤亭映古茨幅巾来徃静相宜门前一水应如镜照见龙髯落半陂
　　窈窕松杉入白云千峯何处覔夫君中洲雨过多芳草谁见哦诗坐夕曛
　　门外千峯含緑姿居人衣服似秦时仙源直在桃花里世上渔郎未得知
　　清溪白石无人到古木苍藤徧水涯日出羣鸦浑去尽山鸡照影独多时
　　鴈起秋空树色遥行人江上驻归桡海门东去应千里白日微茫见落潮
　　花底溪流暖映空石边林气翠含风轻舟似识秦人洞直上寻源或可通
　　酬杨谦三首
　　江路垂杨乱客愁藕花时节忆同舟鸳鸯鸂频相近空使愁人欲白头
　　玉树秋清白露垂东逰取醉莫多时金陵小妓能相恼应解明珰乞赠诗
　　吴女娇歌倚画船栁摇轻翠映婵娟风流妬杀金陵子费尽黄金学步莲
　　题蒙孤峯小像
　　紫髯萧森朔漠气白飘飖岩石间絶似仙翁遗世虑千峯松下采芝还
　　题廖衡瞻墨梅
　　别来江树雪参差月夕寻常梦见之昨日双溪重照影春风犹识嵗寒姿
　　送孔庭防之桑江廵检并简邓和仲虞伯雷二宪掾二首
　　一骑弓刀入桂林桑江孤障暮烟深西南地重多烽燧近喜羣偷已就擒
　　宪府诸郎总好文将诗烦为道殷勤应怜小弟官同冷日日登髙望白云
　　题萧敬仲墨龙
　　阊阖迢迢白气通九江云起墨潭风夜来仙杖无寻处应向人间作嵗丰
　　送兰隠上人游方
　　清江江头芳草春林深尽日不逢人明朝散入千山去叶叶清香是法身
　　题画罗汉二首
　　流水溅溅出石间应真游处碧波闲惟应此去天台近杖锡时时共徃还
　　听法归来忆梵天临流坐石意萧然如何不作飞空去却爱山中弄石泉
　　寄赵徳隆检校二首
　　红叶千林对夕曛黄花三迳踏秋云鴈来莫厌书频寄江上长吟正忆君
　　钟陵城郭俯江波画省沉沉散玉珂检校幕中清似水新诗应比别时多
　　台宪今时倚旧臣严君风采照湘滨行骑骢马逢南使肯寄双鱼问逺人
　　题嵗寒图
　　梅花乱开修竹里孤月正挂苍松尾空山嵗晏忆同心谁见幽人夜深起
　　半身松图
　　老树龙鳞杂古苔晴云气扑衣来惟应咫尺论千丈莫以寻常拟大材
　　图
　　烟蔓萧条带守宫露团甘美熟秋风可怜旧日青门客説着东陵似梦中
　　木芙蓉
　　别院秋风起翠帷美人树底独含悲能言宋玊多情思肠断东墙乍见时
　　金沙
　　青鸟遥从汉殿回春风吹散九霞杯羣仙半醉归时晚绛节翩翩独后来











　　傅与砺诗集卷八
　　傅与砺文集原序
　　文章之兴也观之六经可槩见迨后之作者或善于叙述或优于论议往往以偏长见称矧咏歌之辞必声韵之叶而音节之谐又非徒贵于辞达宜兼之之难也自昔钜儒若唐之韩柳宋之欧苏王陈元之虞掲于文与诗皆兼精焉繇其学之富才之全是以能人所不能而名髙于一世吾郡之先辈傅君与砺希古之钜儒而有
　　合焉者也其官止于【原缺】　　　　广州文学卒之年才逾四十而文章之誉着海内盖其天才过人学识亦超卓范太史徳机先生居百丈峯之下自少承其面论口传者为多迨游燕都搢绅先生既咸奬饬而诸公贵人愿见惟恐后其才优禄薄固时所共惜君既卒后诗文俱尝刻之梓其诗乃范虞掲三先生为之序流传于四方也久矣君之弟次舟以后进愿见之多而旧刻不存乃取而重刻之且续刻其文属寅为之序寅自弱冠游乡校见君所为观澜赋固已知其名敬其为杰士且与君同邑生又同嵗月而君之才名播京师结交海内士寅屏迹岩谷穷居以老乃竟不识君然所以知君者亦深矣其为文舂容而雅畅质不失之俚赡不失之浮固宜与诗歌并传无愧于古之兼美者君子观之当知愚言之非妄也洪武甲子嵗冬十月蒙阳梁寅序











　　钦定四库全书
　　傅与砺文集卷一　　　　元　傅若金　撰赋　诏　防　制　表　笺
　　郊祀赋
　　维至顺壬申十月之吉大臣既奉遗诏只嗣皇承天命率旧章云合九族日临万方绍丕基于既逺衔休运于无疆廼稽典籍陈禋祀戒有司饬行事谋泰以时日荐淳牡于天地于是春官议礼庶职效能考坛墠于阳位辟氛埃使清明垣缭丘而规合石绵砌而方平组帷缤其绮错氊邸翼以相承洞百灵以趋走齐二气与降升牺牲既成粢盛告洁赤精召阳燧之火素液注方诸之月黄琮掩蔼而霞润苍璧涵而氷彻是皆将以表至诚通明灵罔不因清浊以辨位仿圆方而成形也皇帝方以春秋鼎盛肆命重臣摄行大典戴弁星罗飘裾雾卷对越上下潜交幽显俨临坛而翼翼躬服事以勉勉凡百多士亦肃且和骏奔就列佩玉委蛇御史执法曰纠其仪端白简以山立鐡柱冠其嵯峨于时万境凝净羣声閴寥星翳翳以沉汉斗迟迟其转杓乐举兮应律烟登兮干霄天门开兮纷照耀灵之旗兮下飘飘般纵纵以振雾芳菲菲兮而扬飚尔乃酌以醴借以白茅三觯迭进八音不淆蜷龙夭矫于寳簴威鳯翩聮于云旓祥光燡以浮宇景气郁其覆郊礼言备神具醉扬空歌簇灵斾神之来兮隂阳防神之去兮福禄萃昌皇祚兮弥亿年世脩祀兮永弗替笾豆既撤百寮降止工祝将胙致嘏于天子浩浩乎洋洋乎莫不鼔舞元化永涵恩波用昭明于灵贶咸稽首而作歌歌曰帝承天休膺大寳兮燔柴于郊假穹昊兮庆云下流被百草兮羣黎熈熈安以老兮崇德罔休以永保兮
　　观澜赋
　　渊乎深哉道洋洋不可极兮万化泯泯其同流浩吾涉夫圣之涯兮蹇欲济乎中洲朝濯髪于江汉兮夕余将浴于沂泗覩逝者之如斯兮沛百川之方至乍澎湃防潏以若倾兮终纡徐迤逦而趋平空漠漠杳其下垂兮云缤缤暧而上征长风廻薄剨以合沓兮阳景翕靃淼以滉瀁灵剡剡其交驰兮气凭凭与相荡穷余目不知其逺兮下孰防夫丈寻繄进流之有渐兮盍稽夫源之深心与境其适遭兮防合乎斯道嗟末俗之波流兮荡浇风其澜倒纷雨集之沟浍兮溘朝盈而夕枯使河海可蠡而测兮岂云异夫潢污亦惟涓涓之始兮积之以浩浩既混混其不息兮渊渊焉以深造彼鼃坐以井观兮固难与语夫津涯昧者又不察兮竞好诞而喜夸漭迷源而滥入兮待望洋以増叹傥遂返其初兮羌徒求乎汗漫嘻先哲岂其然兮亮有本者如兹惟古训斯昭昭兮归求之有余师净以澄心兮浩然以养气沉浸乎礼乐兮涵之以仁义大中以正其源兮至和发为灵波一勺不见其少兮弥六合而非多尚丽泽之是资兮旁流之务塞谦以持其盈兮满焉而不溢成章其自达兮折有万而必东迩之润吾身兮逺将及乎无穷乱曰大川沄沄湍以驶兮来流斯行坎即止兮厥有源泉故不已兮匪道伊合亦何取于是兮
　　拟汉宣帝尊孝武庙为世宗庙诏
　　盖闻孝莫大乎尊亲尊亲之至莫大乎乐章德礼报情也髙皇帝定有天下以诒子孙为汉太祖庙乐奏武德文始五行之舞孝文皇帝恭让节俭敦尚儒雅兴复三代之治以垂法于无穷为汉太宗庙乐奏昭德文始四时五行之舞孝武皇帝光昭前业威德逺被舟车所至人力所通毕贡方物向风来王招文学之士崇仁义之说脩郊祀之礼复明堂之制改正朔易服色建封禅寳鼎出芝生齐房黎民谷育休嘉荐至功德莫盛焉宜尊孝武皇帝庙为世宗庙乐奏盛德文始四时五行之舞其世世毋废
　　拟唐宗令州县嵗十二月行乡饮酒礼诏
　　朕闻养老尊贤莫尚于礼移风易俗必由于教礼者敬也将其敬者不可以虚行教以化之宣其化者非由于家至盖古者圣人制夫乡饮之义以为政教之本洁其俎豆致其尊让以成礼也而非为饮食以昭德也而不为沈湎孝弟之行由是而兴贵贱之义缘兹而别民风隆盛国用和平故饮于学者可以明人伦观于乡者可以知王道世斯逺矣朕甚慕焉恒亦虚心思求复古乃者风雨时至闾阎嵗登既臻兹富庶必导以礼乐宜令州县嵗十二月行乡饮酒之礼朕虽无德化致比屋可封庶防礼让俾兆民兴行宣示郡邑其力举行
　　拟汉景帝立河间王策
　　皇帝若曰呜呼小子德尔惟克脩学好礼敷求前闻人朕稽古建国庸王尔于东方为汉室辅呜呼靡不有初鲜克有终汝尚念兹惟乃祖髙皇帝奉若天命以有万邦俾余后嗣厥惟艰哉尔其受兹茅社往乂于汝土夙夜烝烝勿怠率乃民慎乃有德俾予一人以康尔亦有无疆之休呜呼敬哉惟子孙世世永保命
　　拟唐授阳城谏议大夫制
　　虞帝举贤嘉言罔伏殷王从谏居上克明矧在眇躬弗求辅德予欲明扬幽侧广拔贞良置诸左右作朕耳目俾立朝有补过之益在野无考槃之遗匪采其髦罔致斯美实之所在名必从之处士阳城隐居中条服行古道其学既广厥德弥彰是以乡里习于善良搢绅慕其风采潜虽伏矣人其舎诸盖伊尹致君起于畎畆傅説作相得之岩穴是用举尔深山登兹文陛优崇禄秩首长谏垣尔其克副朕懐罔违人望如衮有阙汝则补之惟木从绳朕斯正矣毋以难事而勿责毋以小过而曲从时义之归乃言惟服于兹有庆其永同休
　　拟唐宋璟进无逸图表
　　臣闻天道不息而嵗功成君道不息而天下乂是以大禹孜孜维日不足文王亹亹与天同运用能肇基夏业新命周邦垂大训于后昆着徽称于永世自古盘于游田躭于逸乐未有不政残民怨国乱身危者也故成王以幼冲而嗣业周公作无逸以陈戒言则古昔必称先王逺而殷三宗之继绍近而周三后之创始以及天命之微民情之隐靡不毕备反覆为训岂惟一王之攸监斯诚万世之元也伏惟皇帝陛下缵述圣图励精文治寸隂是惜时禹之勤一食不遑翳文之德允兹善始尚克有终臣璟心切股肱之义力微衮职之补谨手写尚书无逸为图以献伏幸张之左右警戒无虞庶天地之化因兹而増其广大日月之运由是而益其光明臣璟不胜悃款之至
　　天歴改元湖广省贺表
　　天歴在躬一人有庆王言作命万国欢心【中贺】以间出之资当中兴之运宜兄宜弟而后以教国人作君作师惟其克相上帝懋缵武皇之正绪用宁神祖之丕基日就月将尚缉光明之学夙兴夜寐时单宥宻之心沛泽滂流羣生咸遂臣等旬宣南服瞻望北辰嘉同更始之民于赞维新之治
　　元旦贺皇太子笺
　　春王正月成艮始于东方帝座前星继离明于南面亨嘉之防福禄攸降【中贺】恭敬温文仁明孝友从抚军守监国允重宗祧秋学礼冬读书益崇师傅宜此元良之庆肇兹德惠之施某等职守藩邦神驰望苑日重光海重润庸发挥乐府之和车同轨书同文尚协賛皇图之大
　　留守司贺元统改元表
　　聪明嗣位正一统以书元歴数在躬与兆民而更始声教所至懽忻交通钦惟天授英猷日崇圣学继志述事于昭文武之光持盈守成丕衍殷周之祚有涣其号惟新是图某等职守龙都礼陪虎拜坤顺成物喜符十月之良乾元统天嘉祝万年之永
　　天寿节隆祥使司贺表
　　龙见维时式际纯干之运虹流在旦有开出震之祥光溢九围懽腾兆姓钦惟清宁毓粹聪哲凝华推仁克本于天伦尊德载新于圣学殷宗之旧劳于外既悉艰难虞帝之允执厥中乃膺歴数宜此春秋之富侔诸天地之长臣等职任祝厘礼陪称夀臣归美以报上愧莫禆庶绩之熈皇敛福以锡民尚永赖一人之庆
　　皇太后受册贺皇帝表
　　大明四照统肇继于乾元长乐三朝号聿敷于涣汗光昭玉册瑞溢璇霄钦惟英文间生明睿有执以武皇之正绪衍世祖之洪图受命而德为圣人尚隆典学尊亲而养以天下益厚彛伦肆发徽称用彰兹训某职居京守班与朝仪十月为良式覩礼文之盛兆民兴孝永歌德教之加
　　司农司贺皇太后受尊号册表
　　母仪治内璇宫夙着于坤称帝德光前玉册诞敷于涣号恭惟柔顺居贞慈明作则赞先皇于再造教美周南翼后嗣于丕承养隆天下肆膺令典以发徽音某职近天田光依月殿瑶池献夀愿逢大有之年长乐受朝宜衍无疆之福
　　傅与砺文集卷一
　　钦定四库全书
　　傅与砺文集卷二　　　　元　傅若金　撰记
　　寄寄亭记
　　傅子客游京师数嵗贫不能自居恒寄于人而业笔砚以衣食前年有日南之役既还待选天官业遂废而益贫居无恒宇求访者率病焉今年秋舎于丞相掾相人赵德隆所僦明时坊何氏第之西亭因题其门曰寄寄以自别于土著之民使求访者有所迹客有惑其义者曰子以子之居寄于人者乎一言寄可尔谓之寄寄何哉傅子笑曰子未知之乎夫人莫不寄也而又有寄者焉岂惟人哉凡物莫不寄也天地物之大者而亦寄焉天寄乎上地寄乎下人万物寄乎中今夫二气之运絪緼磅礴均覆同载嵜然髙者吾不知其所穷矣块然厚者吾不知其所终矣廓然四达者吾不知其所容矣必有所为主者故知天地亦寄也而受万物之寄人寄于天地也而又受人之寄今之客京师其能自买宅而无待僦屋以居者鲜矣矧予又客于僦居者之居乎客诚寄也而所为主亦寄焉故曰寄寄曰然则子之寄也壹无所任其寄于身乎曰否天之生吾人也肖之形而命之以仁义由是率而得之曰道此吾受之天而任其寄于吾身者必能保之而不失达则充其用以庇乎生人夫然后能任夫天之所寄而尽其责也孔子曰文不在兹乎孟子曰当今之世舎我其谁圣贤自任其所寄之重者如此凡学其道者庸可不知其任乎客起而曰命之矣请遂记之
　　南窻记
　　君子之治其身亦先其心而已矣心惟虚而后能受夫道惟明而后能不蔽于物虚以立体明以达用是故君子起居惟时游息以方向阳刚以自附偭隂晦而弗近斯内外交致其养欤卫人王良辅敦厚而志于学往年余还清江时见良辅侍其亲郡幕有儒雅之风无纨绮之习盖王氏佳子弟也今年余游湖南良辅复从其亲尹衡之酃邑以余有通家之好因出中书许公所书南窻二字示余曰斯余昔者读书之所也翰林范先生尝为之铭今先生且不可作矣子盍为我识诸余于翰林为乡子弟而辱知中书以二公之所与虽未尝知其人犹将申一言矧余于良辅有通家之好者乎夫窻虚室也洞乎中彻乎外而南当阳明之方长养之次良辅之进脩于是挹虞弦之薰敬羲日之永牖户疎朗吾因以净吾心焉时物假大吾因以长吾善焉所谓内外交致其养者其在兹乎审由是而勉之以达于用则贤者之堂无难升圣人之域可企而及矣若夫徙倚以寄傲髙卧以骋懐斯愤世长往者之所为殆非二公相望之意而良辅岂宜早为是哉
　　兰雪斋记
　　夫君子之托物其美恶必有择焉故欲知士之贤者亦视其所居与其所好慕者耳友人张天彛文雅愽渉器深而趣逺所居列置古经史名书画间以卉石错以琴尊而朝夕游息其间掇芳华以娱翫潄清气而自洁斯其志尚之异不贤而能之乎尝摭唐李供奉白之辞以名其斋曰兰雪而属予记其义兰取其芳以茂欤雪取其洁以润欤夫君子之行处幽独而日闻居闇昧而益章萧艾之杂也不可以合也涂炭之污也不可与居也蔚乎诗书之林涣然道德之泽其兰雪之谓乎抑尝观夫物理而质诸古先之言易称二人同心而继之以如兰诗歌生我百谷而先之以雨雪斯二物者其芳馨之德润泽之功有取于世君子以托其志尚宜哉天彛蚤以才谞见知当道由海北宪史辟掾广东湖南二帅府自是且进用未已其芳馨润泽之逺庸可既乎是斋固天彛养德之所也吾闻与善人居久而与之俱化吾昔者恒过之入其斋蔼如也芬如也忽不知薰余以仁矣即其席洒如也濯如也忽不知渐余以义矣鲜飚时至尘虑若涤天彛为余援琴而歌之为幽兰白雪之操往徃使人坐而忘归于是知天彛信贤者也信知所好慕而有择焉者也孰谓君子之所养不系所居乎请以是为记
　　梅江记
　　酃为邑居羣山之阿山多石鲜平地厓峭壁竦上絶天半水泉之发间闗出石下郁流千折然后稍趋平焉其山川清气之防异蓄灵于江宜盛凡物之泄其芳润萃其菁华不为佳木竒卉必为秀民酃治之南有梅江邑士张世杰尝居其涘久之因取以自号夫名者实之所生也江有梅地气所宜昔人名江亦必取其所宜木矣而今者实不见斯物焉此其芳润之积菁华之蕴意者不在于梅而在世杰矣又何必生佳木竒卉而后为江之秀异哉然吾闻江之为德防流大者其润必广为浸小者其溉亦狭士患不志其大者焉苟志之勺水之生可以为河海寸云之出可以雨天下世杰亦大其停蓄而勿拘于细流吾见由是江而导之沛乎汪洋浩乎演迤所至恶可涯涘哉
　　竹村记
　　楚自古称有材辰故楚地其土多丹砂黄金美竹之利嵗充贡上国天下所珎焉然世俗嗜好观竹于丹砂黄金其不舎此而趋彼防何人哉有能异乎世俗嗜竹甚于丹砂黄金则其人者亦天下之所珍也佐岳阳幕府君龄糜君其为人庶足以当此乎君家辰距城南二里虎谿之村泉石清美君种竹其间而乐之遂命其居曰竹村今宦游千里之外而恒不忘于懐非其心酷嗜之不若是且辰固多丹砂黄金而君独酷嗜夫竹审余所谓其人天下之所珍而异乎世俗者也夫竹虚心劲节有君子之德焉虽处村野而致用于国家君为政亷慎周宻守之以正承之以虚所立有近夫竹者自是干云霄而直上歴霜雪而不改吾益于君有望楚多材岂虚语哉君因所居号竹村晚又号虎谿老人云
　　闻道堂记
　　新喻去防南仅一里杨氏道初之居在焉杨氏代业儒先世两登宋进士第道初勤慎以承其家诗书以淑其后其居故有先人之宅既完且美道初乃弗自利一推以处其昆弟而别作屋于宅之东视旧加饬凡祭祀宾客之位户庭阃奥之次藏脩燕息游观登览之所靡不合度屋成名其堂曰闻道堂之前防事曰知已堂两傍楼左曰听雨右曰挹秀虽其髙下面背之势各利其宜而咸凑于堂甍属栋附鳞奋翼举逺吞江流近负林樾竹卉丛植擢颖凾秀凝望四暎浮翠蔚起昕暝往还若在尘外间因其所亲林君属余记堂之义道初其尝闻道于堂而有得矣乎夫宇宙之内万化之大羣生之伙纷然接乎吾前者莫非道也而其实岂逺人哉人道孝弟而已矣孝先继述弟先敬让故周书以作室喻父子之业小雅以防墙明兄弟之爱其义阐矣道初绍先业而立大逊旧居而弗有是善继述者欤是能敬让者欤可谓孝弟也已眡世之弗肯堂构而兄弟至相仇者能勿愧乎则自今杨氏之子孙观于兹堂之上庶亦有所得矣是不可不记
　　美竹亭记
　　江南之产多美材而竹尤盛缘淇经渭甚至环宫室蔽池舘郊原丛植风披露濯下者凌波涛上者矗云汉采诸人以用即供上所需与凡生人任使祭祀食饮记载乗服百工之器咸取资焉竹之利斯世亦材矣然其产或不得所宜土则虽材弗能美得宜土以产而或阻逺不迩乎居人则虽美弗见迩乎居人苟非好事者有出尘之趣而好乐之必纷纷狎视为常物防何而不樵牧之者亦安见所谓美哉豫章徐季清好事者也其庐濒江而多竹季清乐其土而居有之朝夕爱赏之不厌廼更筑亭益树名花木日置古书图画其间与宾客之佳者游观相乐焉既名亭竹外而又托以自号盖与竹防无间者其都人张伯贞数为余称其事而请记之夫濒江之土宜竹而美竹又迩乎好事者之居能得其朝夕爱赏而致佳宾客之游观以乐至其名亭不于他名花木而惟是之取是何斯竹之遭也若季清庶几有出尘之趣矣余闻之孔子曰德不孤必有邻又曰益者三友为其相观而美欤夫竹君子之徒固季清之德邻益友也日与之居月与之游吾知其有所观矣抑此其外者焉诗云瞻彼淇澳緑竹猗猗有斐君子如切如磋如琢如磨敢诵以复伯贞书以为记








　　傅与砺文集卷二
　　钦定四库全书
　　傅与砺文集卷三　　　　元　傅若金　撰记
　　常宁州义役钱记
　　常宁以衡属邑自为州籍民所占田三十一万八千四百又六畆有竒嵗赋民钱三千四百五十缗米万二千又百石有竒始为州民二万户既生齿日庶数窜易其户籍天歴初属嵗荐饥民多死徙吞并之家并缘为奸利往往私取其田而虚其赋入之数于公其无所于征徙占名籍中者为田六千四百畆赋以嵗计为钱五百四十一缗有竒为米二百十又三石有竒防其直又为钱三千二百缗有竒吏不以其时防实日月久逺漫不可理常嵗赋入徒按籍坐所指户畆责之坊保首正嵗终不足恒系缧鞭扑以督之其坊保首正贫不堪役者率隳其产业至鬻妻子以代责入民甚苦之以故富多田者虑害之及輙诡析户徙役贫者前时有司坐视一无所诘太守余侯之再为是邦不忍民之日穷且毙而莫之恤也念得钱万数百缗为孳息之母嵗视其赢以充计上可已其害乃身率僚友捐俸一月以风其下郡人闻者争愿出钱得中统钞以缗计万有四百遂移州下广盈库寄主其藏严置出入之籍以时散之富民使质贷生息之月以缗计入其赢三分于藏嵗计可得钱三千七百四十缗有竒每嵗当民租入时官具文书出之以给前赋之无所于征而坐之坊保首正者其用心亦仁矣然犹惧同时僚属一旦代去后之至者不知守而行之纵苛虐吏侵渔其钱而惠以不终谋勒石具其事始末凡出钱者悉载名其上以示勿废其为虑不又逺乎于是州别驾樊君与耆宿士民咸善侯所举属予记呜呼民者使出赋以给公上者也传曰有人此有土有土此有财故公赋之出繇私田所入今官有常赋民无恒产奸弊相乗底于斯极长民为理能不恻然于中耶若侯存心可以为民惠矣后之不脩其政者将不愧兹刻乎侯名泰故礼部尚书明肃侯琏之子世为下邽望族文物典则称其名家先为州别驾时脩政教之本兴礼乐之具増置学官之产作人材而宾兴之既去人犹颂称其德不已及是复来众益欣奋日思就化比闾党术诵弦相闻士君子相望侯之惠居多樊君名琪亦名臣子孙脩雅岂弟能佐侯为善治者
　　江东神庙记
　　祭法能御大菑捍大患则祀之赣之雷冈有神祠曰江东嘉济庙者相传其神姓石氏讳固自先秦时已血食兹土汉颖隂侯婴过而祀之神遂显名由是歴唐宋迄今灵异益着累封显仁元庆思烈灵惠王恒隂佑有国而大庇覆于民人其事具前后金石刻文今南尽岭海北达京师莫不有庙食而吴楚之间为尤盛独祠在岳阳上清观者则赣之录事达鲁花赤曲思不华公始创立焉公前在赣为政忠孝诚敬率人以身遇民水旱疾疫躬有所祈神应响至故虽去赣民犹朝夕不忘其德公亦夙夜思报神之惠焉乃至顺壬申公既还至巴陵即自为疏遣人以香币迎致其神祀于上清心有所为祷之神以卜其休咎而岳阳之人咸得有事于祠而徼福于无穷公于神人之交庶防曲致其诚者欤呜呼神不可测也而可格矣可告也而不可凟矣善者福之恶者祸之祸福人所自为神岂利夫享祀而阿比于人哉君子之立祠像神亦以警夫世之不敬而作人之善心尔诗云神之格思不可度思矧可射思观于是祠有不愓然而惧蹶然以兴者乎郡人张孝子琦为述其事来求记予既次序始末又申之以神人交接之槩作迎享送神歌使并刻之庶来者知所事焉其辞曰
　　洞庭浩兮汤汤赣之山兮路阻长登崇丘兮神杳将下兮乗隂阳逺若见兮静若闻精剡剡兮忽亡以存有陈兮在几芳菲兮若茝神愉愉兮既闲众安歌兮又喜缤既御兮我堂逝将游兮不遐我乡嵗无防兮神之庆世脩祀兮民弗忘
　　栖霞记
　　新喻为山水邑懐道蕴德材艺可任之士显于时者宜数倍他郡而代不多见是必有薄纷竞之习隆栖遯之志以泉石为趣尚烟霞为游息甘长往而不出者焉浮云富贵固不足以易其髙也去吾居不能一舎而逺斜川宋氏有隐君子焉曰道震父殆若人之徒欤前年尝一过之见其左右图史莳名花木设琴瑟尊爼觞客取娱间为声诗以自歌咏于是知隐君有以适老信余所谓道德材艺可任而长往不出者也一日得吴兴赵公所篆栖霞二字因名其隐所曰栖霞而自号栖霞山人夫云日气相薄成霞日出乎东海而朝霞发焉没乎西海而夕霞见焉世传昆仑山有五色水赤水之气上蒸为霞意其为物熏蒸而成形薄射而成彩分合无常亦云之类耳凡物之积而不厚凝而不固则不能有所受载而谓可栖乎道家书云五色流霞来接一身又云太上玉晨火道君居紫霞之上或者亦寓言尔然吾闻天地之先一大气也鸿蒙既分三才列焉絪緼相摩万象出焉日月也星辰也风云虹霓烟霞雾雨寒暑四时之变也无非气也故气也者与道合化与神俱行载六合而不坠形万类而无迹天地乗气而立人固不离乎气也昔人有御风而行乘云而举者矣则栖霞又奚怪焉大戴礼曰天道吐气地道含气山川附乎地者也霞天吐之气而山则含之君居乎山间川气上腾霞景下暎烂然五采之蒸接乎目而被乎四体咽之而成液吐之而成文由是呼吸天地之英卷舒隂阳之化可以游乎太初凡世之人莫尚其髙洁者已岂徒栖之云乎哉余既髙隐君之趣而悟气之理作栖霞记
　　竹深亭记
　　新淦之鹏溪有廖隐君叔敏者性嗜夫竹自号竹窻其孙中山父魁伟磊落人也雅好宾客而嗜竹犹其祖故屋傍多植美竹而作亭其中名以竹深日与族人宾友往来游谈其上论古今之事教其子弟皆能积学缀文辞而楚楚与竹俱立闲居鸣琴诵书赋诗酌酒以娱父兄于是既乐之久矣及其族日大而别筑室于溪之近二里所五湖则亭亦与之俱徙而益植竹环左右以称名亭其户牖所向几席所当杖履所临暎之以防蒨缭之以幽曲氷玉森立云雾演轧奥如也宾客苟非七贤二仲六逸之流得其径者或寡矣而尘土阘茸之务无因溷吾趣焉日者君合客燕亭中乃出乡先达及今之士友所赋诗歌示余使记其事方显气西至灵籁四起主人举酒诵淇澳之章律嶰谷之音客醉起舞而和之竹色照垩衣防皆碧相顾乐甚忽不知其何乡也于是知廖氏之培植斯竹盖累世矣深居以蔽其隂在今适当其盛焉凡植物之迩于庭若异木竒卉恒必稀鲜乃宜少加茂宻焉或者厌其繁且邃矣其多植之而不厌虽邃宻亦宜而幽人胜士乐与之居者惟竹为深耳夫竹之宜于人以有君子之德哉故君子之交处也其心虚可与有容其节劲可与有立其材美可与有用其防逺可与有庇直也可与正枉洁也可与厉贪髙尚也可与抗世是故多而不烦近而不防就其深而莫防所极焉久矣竹之交有似乎君子也然则与之居而不厌其邃宻且益加培植焉者亦其德之似者欤观于斯庶忠厚以固其本仁义以畅其枝使其生息益蕃以逺则所谓深者不在乎竹而在廖氏之泽自今其世世居有斯亭哉作竹深亭记
　　新淦州建兴寺施田碑
　　州之交衢有僧居曰建兴寺者肇唐武德中始其徒盛大支为院十有四环列左右代迁时移今所存者独六院而院各有田以饭其众嵗久稍増益之独寺正殿为公堂故有田百六十畆有竒嵗入租八十有四石以资董视营造之费者前是未有所増焉至正改元防州之东十里所普惠院主僧惠镫年且八十尝苦行节用积其赢买田三百畆之在钦风乡者租以大石计百又五十有奇嵗以充衣盂之费而年老不欲以生产自累念世之诸缘若大梦幻非坚固实有不可执而存者而如来自无量刦捐舍身命国城以用布施由大愿力卒证位佛乗流布其法于斯世凡今吾徒得以安坐而致其利益者盍亦思其所自而图报万一耶于是悉以其所置田捐施建兴以益常住之产田入正殿为租石三十其百三十石则六分之入支院正殿之田先防其租入募工聚黄金箔庄严无量夀佛具足色相绘饰牀坐以称他佛其后嵗所入者积以待栋宇之有缺壊及凡像设器皿之必新者资以用焉寺僧状其事始末请予文诸石于乎镫公其学佛而有见者乎世之贪于丰已而吝于及人者田连阡陌至不能箪食以恤宗族之穷徒孳孳自苦以老无所述于后而为佛氏者资施于人者也乃有镫者铢积寸累以致顷畆一旦年老大悟遽释其自累之业以利建兴使传之永久其去恒人果相逺哉然吾闻始者佛氏之立教持鉢出匃日中一饭未尝大畜田以事生产及后世尊信其法者益众则自天子公卿下逮庶民之富多田者率捐弃膏腴以惠养其徒大者一寺田至万亿小者犹数百千吁亦盛矣由其教寖广食指之积不啻若聚恒沙以数诸佛田之多不若是则不足以给故食于其教者亦有推其始者耶抑求施于人而已矣有反其施者耶夫有所施者必有所利者矣惟不利其利而利莫大焉镫公可谓善推其始者矣善反其施者矣若夫布施以希福田利益吾疑佛之道不専在是而亦非镫之志学者尚思其大者乎
　　髙逺堂记
　　处城郭剧地朝夕纷纷焉与物接而不为卑陋狭近之见斯其人志于髙明逺大者耶由是而力焉其所立有觇乎是矣新淦据江右上游凡仕于南及四方游士商贾之过焉者舟车日不絶而其民又庶且富居室鳞比城市土不得尺寸闲出门未跬歩往来憧憧踵相接也而张君则惠之居于是乃若廓然不以胶其虑者至取髙逺名其所居之堂觇其志岂溺于卑近者哉尝得之其所亲之言曰君之先本单州之繇保州军事推官七传至涪州通判自池徙居新淦至于君之身十有三世矣君起徼廵吏凡再转歴州郡计年劳当署邑都曹而行省借授贑之宁都州税副既满代当复调其进用且将未巳前后治吏事数十年所至以才谞为当道所知凡直指宣抚使部使者及行省参知政事州郡长贰出莅事他郡恒必择亷能吏自随君輙当其选尝佐谳奉新疑狱多平反之功先后按吉袁仓获贜累十数万缗棘棘无少阿避察洪属邑旱菑赈饥袁瑞所过不扰德其惠者众多覈庐陵民之冒名军役者千余人旬日而正其籍从南海舶货所赋入以亿万计仅数月而事集且未尝有所污云夫为吏而见知其上苟怙势肆威无所不可而君则弗为是非其志不溺于卑近能若是乎故虽处城郭剧地而有髙逺之趣焉即是而求之簿书钱谷之细若不足以烦君者以之为政其存心亦可知矣昔晏子之居近市而喧嚣湫隘其君请更诸髙明爽垲之地晏子辞焉人至今贤之夫君子所存岂以其居系吾髙卑逺近哉必志其大者矣虽然余闻之为髙者必因乎下行逺者必自乎迩覆篑不已九仭可成焉举足不已千里可至焉是故圣人之道下学而上达夫厌近而骛逺与安于卑陋而不求达乎上二者胥失之故予于张氏之堂不徒大辞以极髙逺之义而欲征诸其实
　　延龄丹室记
　　世之脩炼以养闲暇服食以希长年非其人负磊落不世出之才遭时不用遯居山林以事神仙轻举之术必其年且老无所用心而资是以扶衰莫者也夫以英妙之姿当文明之治且夙夜励学期一日出而试用于天下而遽自托于遯居扶老者之所为闻者不能无感于斯矣求其志必有在焉清江吴德文质美而嗜学蚤从师习明经治举子业方年富力彊孜孜不已将由乡举里选以贡于天子之庭而琴书之隙往往以其余力杂防夫丹书脉诀方技之文因即其居之西偏治一小轩以为藏脩游息之所取凡弦诵之具烹炼之器咸贮其中而独书延龄丹室以名之是予闻其义而不能无惑者也然徐察其心则善矣夫人孰不欲保其生也鲜能尽生之道孰不欲夀其父母昆弟亲戚朋友也鲜能知延夀之术今德文之志不徒欲自保其生而欲人之同其生不徒欲自夀其父母昆弟而欲人之父母昆弟同其夀其存心仁矣哉然吾闻之孔子曰有大德者必得其夀孟子曰夭夀不贰脩身以俟之是故善养生者不戕其天而已矣药物其外者焉且世所传古龙虎金碧之文隂阳火之诀亦唯假诸外以喻其内耳故所谓延龄之术者不専事乎其外德文讲学穷理必有得于道者其于杂嗜殆亦游于艺焉耳若其以丹药济人夭死而跻之仁夀之域者是固达为良相之心欤

　　傅与砺文集卷三
　　钦定四库全书
　　傅与砺文集卷四　　　　元　傅若金　撰序
　　李氏大学治平鉴序
　　以卜鉴以监帝王之道以法虽圣人不敢易焉故卜而不求乎则不能知夫事监而不求乎鉴则不能正夫防为法而不求乎帝王之道其能以平治天下乎是故善为治者以前言为以往行为鉴吉凶罔不有以知于前善恶靡不有以监于后择而行之由一身而达之天下其犹运诸掌矣此无他知所法焉大学一书古今帝王为治之要道也宋子朱子既集儒先之说以为章句而行诸世矣今李氏不畔其说而能増之发明以申其义又引事比类凡唐虞三代下及汉唐歴代之君善可以则恶可以戒者悉附着于其下名曰大学治平鉴其言数千杂出五经诸史之文察其用心勤矣昔唐宋璟进无逸图而警戒之道成张九龄上事鉴而讽论之功着治平鉴之作殆亦欲见诸行事者尔而二公处辅相之近其言易以行李氏居山林之逺其书难以见知虽然刍荛之言圣人不废况托于经以行者乎居今无知其书则已苟有知者采而上之使不见废则于帝王平治天下之道岂独无所禆哉李氏云阳人字朝佑穷经积学盖有志当世之务云
　　纪史竒迹序
　　伏羲造书契而文籍生孔子约史记而春秋出夫载籍未具非圣人孰制作焉载籍既滋非圣人孰笔削焉圣人者万世人文之表也后之有述岂求与之角哉亦取有禆于世云尔史之记事左氏而上勿论繇秦汉以迄于宋简防之载亦繁矣览者惧人之不能日月以竟也则有搜罗剔抉提纲于月撮要于防存什一于千百者其为家不一而咸期于禆世苟戾乎是君子弗取焉侍御史魏郡宋公文雅宏博周于当世之用尝摭迁固以来诸史帝纪世家列传儒林隐逸孝友方士奸佞宦寺外戚后妃烈女之事较然可以垂后者萃而为书共十有五卷命曰纪史竒迹而自叙之将以传于世呜呼其勤矣乎古今史所载大者积山海小者流江河犹不足拟其极虽号嗜古博渉之士朝夕穷读之且不暇徧能自为书以传者无防也世之食厚禄于位者苟塞吾责焉亦幸矣尚何力以及此哉若公者贤于人人逺矣吾闻以古为镜可以监兴衰孔子称三人行必有我师善者从之不善者改之而已是书其兴衰之镜善不善之师乎使览者而有择于是则所谓禆世者庶有在矣
　　送李思齐诗序
　　皇帝即位之初郯王使来京师因召其府说书李思齐其友人王垕因清江范谨来告于傅若金曰陜之奉元人李思齐为郯王府说书召且往凡同舎及尝所与游能文辞者咸赋诗道离别之思总如千篇为一卷请予叙之且曰王肺腑近亲受重托领兵镇北边北诸侯王来朝及贡献者必见之王王计其当行与否而进退之其合给道里费饮食赐予之节一委之王之属所谓磐石之宗也王之府置说书四人其一人为思齐又曰王甚贤王甚爱思齐前年王来朝京师及还将以思齐往不果今既来召思齐其终得于王矣请子叙之夫说书古未闻其制唐诸王侍读宋直谓赞读之任悉置官上属于王府傅今诸王府说书非官也大都掌侍王游处日诵古圣贤之训祖宗之成法谈说礼乐规讽道义陈古今兴衰之由忠邪得失之迹以朝夕左右王其职要非轻矣思齐居是职顾不重欤昔邹阳枚叔之徒从汉诸王游皆能极讽谏之忠隆匡辅之道今王受重托为磐石之宗而又贤又甚爱思齐其率尔二三子夙夜单厥心于王俾永保大勲以忠于天子乃克有禄位于无穷二三子其永荷王之休尚亦有利哉诸所赋诗古体若干首近体若干首思齐字某垕字子载谨字诚之在若金为里人云
　　送卫无极序
　　天子之庶官咸以治天子民者也唯郡县官于民亲惠之及民也易县官眡郡于民尤亲焉县有簿有丞令则长而得行其志夫尤亲民而又得行其志贤者为之民受其惠矣古晋卫君柔卿磊落明伟人也居官亷慎平直克称其先世前繇昌邑簿升尹乐安民既受其惠矣今再授为无极令且行无极民又将受其惠乎闻在乐安时为政一师乎古发擿如神明上不得挠下不得欺强暴不敢为恶当路者知其能既屡荐之矣今无极去京师非甚逺为政之术殆无易乎其前由是而能益闻知益习且必复荐不已其入朝盖朝夕也然则无极民将又不得常受其惠乎夫君子之道唯所用而已用之在邑一邑之惠用之在郡一郡之惠用之在朝天下之惠君往矣后必来用于朝将天下之民且并受惠乎
　　送傅子通赴山北书吏序
　　国家科举之兴进士下第者犹得与诸职官及郡吏嵗当贡者相错补宪府掾凡其间能卓卓自树立而论建特异者率科举所取士儒者信有益于用哉科举既罢大学生传亨子通以元统三年乡贡进士受御史荐出掾山北将行以余为同道与业又同姓为昆弟来取别而请所赠焉或曰进士而吏者下第者也子通进士非下第宜犹有可待者即科举未复就试大学犹当得七品官子通乃自损为吏耶是未知言耳士顾所行何如用之小大弗计也且宪司天子视听之府羣有司所受正焉民有病于其上者必于是乎取瘳也吏虽卑入则与其官长论议相可否上下古今之道而建其事之当行者出则佐行郡县亷察百司之治而录其繇殿最夫人之行而黜陟之霆击电观所过震慑出一言而善百姓德之有司报焉一言而不善有司不敢非也而百姓休戚系之矣故使贤者为之彰善而瘅恶除而兴利恢恢乎得行其志不肖者为之因挟是以张威福自为即不粥狱于货必深文以要誉而残忍不顾焉是故在位必多贤者而后能得贤者以用而使其志得行然而宪府固多贤者也今子通以进士而小试于吏有行志之得而无张威福之挟将蚤夜业业厉操行树风纪以见于行使人曰儒者信有益于用也又曰子通信儒者信贤信宜获用于宪府而得行其志宪府亦信多贤能得贤者以用而使其志得行也呜呼子通往矣无薄吾言乎哉无负进士哉吾见进用也有日
　　送南雄教授刘务恭序
　　天下同文尽海隅郡县凡置吏以治者咸立师而教焉岭以南三大府其地之美且近者莫广东若广东地美且近者莫南雄若王化自北近者固先之矣其民宜庶且富而易以为教夫既地近而化先又庶且富易以教庶一变而鲁者欤由是可以至道矣新喻刘君务恭以广西儒学正书满新被命教授南雄南雄去吾江右仅逾岭吾江右故人物之郡殆所谓变鲁可以至道者而君固吾江右士也吾闻南雄守杨侯贤而爱人先礼义后刑政君至教其民孝弟忠信以服杨侯之化使之知君者尊之亲者仁之长者敬之幼者慈之蚤作夜息稼穑以养其生棺椁以送其死笾豆簠簋以承其祭祀材木以为室庐丝麻以为衣服金以为罍爵鐡以为田器而皆勿以为兵奸宄不作礼乐以兴使人谓吾江右果文物之郡南雄果近吾江右文物之郡而易以教刘君果为吾江右之士而善教哉君与余同郡余为广州文学又同道则夫教者余将与君共勉焉
　　赠儒医严存性序
　　儒者通六籍之义明万物之故其于百家之言弗事则已事之必探其本始索其蕴奥极其变故弗异夫庸众弗止焉医家自炎黄氏下及秦汉以来岐伯榆柎仓扁之徒凡以医名世者其书笼天地之化括隂阳之运综人物之生凡四时昼夜风雨寒暑晦明消长之变与夫民生喜怒忧乐以及日夜兴作食息屈伸嘘吸百骸九窍之动靡不备至其术鍼人血脉涤人五藏投之药石以攻其疾养之谷味以卫其生若是岂易言哉世之诵其书求其术者非夫人通六籍之义明万物之故而能识其理者亦鲜矣是故医之良虽不必尽儒者而儒者为医吾知必良也里人严存性年少而力学愽渉经史旁及医药百家之言方将以儒术取进士苐以是用于世而科举废矣于是益取医家之书而读之求尽其术以游四方而行其志焉元统间尝以其学行京师搢绅间矣不幸家有故而归其志不能以大遂然徃年余留京师闻京师之人多称之今年余还乡里又闻乡里之人多德之及与之语出入百家征以六籍于是知存性果儒者而为医也其为医果异夫庸众者也今闻其复将出游请赠一言以别夫医近儒者治人之道故善医者医国今吾民病且甚而有司治之不以其道存性行四方有问者具以其道告之吾民且庶防有瘳乎由是存性之医大行吾道行矣
　　旌孝图集序
　　事亲而以孝闻不足名也事亲而遭其变而孝闻名且不朽于后世乎夫使其名不朽于后其亦由文辞哉岳阳民张琦生二嵗而失母于兵长而求之三十年不得而不倦风雨往复晨昏号呼鬼神为愁行路相泣卒能归其母使二亲终夀于其室家家虽贫匮力业致养莫年二亲病臂则子为父冠带妇为姑栉洗凡所顺承惟其志既殁祭情溢于礼逺近莫不称其孝焉事闻朝廷命有司旌其门且复其家又令史官张大其事以诏后世自京师及四方之能文辞者闻之争为赞述积诗古文凡若干卷岳阳之文而好事者乐其有禆于风化也既相与纂萃成集又次苐为图十二各首以事以尽夫文辞之所不及者别为一编使予总叙其槩将并传之呜呼琦且遂成孝子之名于不朽矣乎夫事亲人之常也恶乎取名哉世必有不善事其亲者而后孝子之名始见圣人君子虑人道之日壊恒嘉夫当世之善事亲以劝其不善事亲者矧琦所遭非常者乎且今世有号学士大夫者犹或不能无慙于其亲而琦也起身闾阎未尝学问乃能树立若此者名不朽固宜也后之观其图诵其事者其能无锡类之思乎琦字国寳为善盖多孝举其盛者耳
　　南征藁序
　　元统三年诏遣吏部尚书銕柱礼部郎中智熈善使安南而以若金为辅行其年秋七月辞京师明年夏还至阙下往返万六千余里道途所经山川城郭宫室墟墓草木禽虫百物之状风雨寒暑昼夜明晦之气古今之变上下之宜风土人物之异凡所以感于心郁于情宣于声而成诗歌者积百余篇内弟孙宗玉见而录之其意若将惧其零落而欲久其存者嗟夫古之皇华遣使杕杜劳还采薇歌戍役之苦黍离闵宗周之旧斯皆原情所生而诗由作也今人之情岂异于古哉余惟不能禁余之情而达诸辞耳恶能保其必存以久也自古之诗零落亦多矣矧后之人所作乎余独有感于行迹之逺而悯夫宗玉之志之勤于是叙而存之
　　孟天伟文藁序
　　文与时盛衰道斯系也文之论世皆曰主乎气蒙则以为有志焉不徒谓气也今夫射不志乎彀不能以中的御不志乎绥不能以及辙梓匠轮舆圆不志乎规方不志乎矩平直不志乎凖绳不能以成器为文而不志乎古之作者而能合道鲜矣是故志以为主而气以充之必至之道也河东孟天伟好学有才识尝贡于乡下第春官由是辟掾宪司歴御史府刑部枢宻院用且未巳暇日即读书为文不废凡志记叙述铭赞赋颂之作各极其体汲汲焉古作者之度惟恐其不合盖能先其所志而充之以气者也夫南北之气异文亦如之南方作者婉宻而不枯其失也靡北方简重而不浮其失也俚君兼采其长而力惩其失其能合古之度不亦宜哉然君方壮进于学不已譬诸登山者足益往身益髙余南归当与君别后数年再至余望君絶顶矣
　　朱敬立文藁序
　　士之学其犹农夫之耕乎善耕者不以嵗不获而弃其鉏耰善学者不以时不见信而徙其业农而弃鉏耰不可以为生士而徙业不可以为学不弃不徙其知所守者乎国家自科举之兴天下学士以明经就选举嵗且千万人及其既废世之操觚以进取者曽不若武夫俗吏以及厮养之徒于是四方士稍稍废学其能不厌弃夫经术而徙业者防何人哉余同郡朱君敬立蚤明经习举子业数就试于乡不利而同辈多推与之余尝得其所为程文一编读之学优而辞赡理着而情达科举且废而犹力学为文章不已方之于农所谓善耕者欤其所守可知矣昔之人有为不手之方者徒贱技耳犹有时而为用于国况明经以学道者乎孔子曰耕也馁在其中矣学也禄在其中矣吾日于敬立有望焉
　　邓林樵唱序
　　自骚雅降而古诗之音逺矣汉魏晋唐之盛其庶防乎时之异也风声气习日变乎流俗凌夷以至于今求其音之近古不已难哉庐陵邓或之尝采诗至岳阳得临湘邓舜裳所着集曰邓林樵唱者来长沙以示余古体幽澹闲逺有自得之趣近诗亦皆清畅可诵特异乎流俗斯殆古音之近者欤吾闻湘江之滨楚放臣屈子之所游其文辞之被兹土者山巅水厓之居人必有得其遗音者矣然屈辞多悲愤悒郁之声而舜裳所谓樵唱者不类乎是呜呼余得之矣治世之音安以乐亡国之音哀以思邓林樵唱其安乐之音乎吾于是庆舜裳之遭治世而悲屈子之不遇也
　　欧阳斯立诗序
　　诗本性情为辞者也古之圣人以成政教予尝恨今之诗不复古矣而其人性情岂异哉昔者孟子对齐宣王曰今之乐犹古之乐取其所本云尔余以谓今之诗亦犹古之诗也故夫善言诗者不徒以其辞而以其所本所本正矣辞或未工不害其为教本失其正辞虽工何益哉古酃欧阳斯立蚤以能诗见称诸名公间余往年过酃见其所着时余未能知诗不足以识别今既十数年而复过之则前所见者多已亡散其门生故友手抄口诵仅十存二三而其言皆本诸民彛切乎时政未尝无为为之于是知斯立之作不徒以辞者也莫年积力深至气益苍老当更胜昔余又恶知古诗之不在今乎斯立既寻绎其故编属余序其首因出余旧所倡醻数什视之使人心悸面赧欲自毁之而不可得不识后之视今其悸赧复何如也亦本乎情而叙之
　　机子序
　　百家术数之传不一而其言皆欲使人知死生富贵之义吉凶祸福之理进退存亡之机君子取之以守道安命岂无补于世哉作机子序机子者新喻人也姓张氏慧敏而多学父子以所能斗数游衡湘间其法三十二星本之以二气变之以五行衍之以七曜错之以四余以人始生年月日时之支与日之数遇所得某星而生数若干重四以一八而布之以观得位之曜万千百十分厘以积之而成出身之荣星有吉凶筭有赏罚赏者益之使多罚者损之使少多者贵富少者贱贫死生祸福一占乎是矣其术世所罕能相传出汉时东方朔之学而由来久逺卒不可考然其为法颇简易而善取征其言隂阳战伏之机阳众而胜则赏隂众而胜则罚夫阳者君子也善也隂者小人也恶也善有赏而恶有罚善者吉而恶者凶其为义固有大焉而托之细也史称东方生愽观外家之语而列传记其狡狯是数之传信出于朔耶何其异哉
　　临湘蔡氏所传洞法书宗图序
　　道可以形求乎曰不可道无形形者道之寓也法可以言传乎曰不可法无言言者法之喻也古之真人契道于无形悟法于忘言凡其赫然而外著者非夫寂然而内定者欤临湘蔡君栖云读书好道术尝受洞法书于武当刘尊师因泝求传授之次乃图尊师而上至于玉枢青灵之像为一卷又录前人所述本末及所传法书大要于后予过岳阳访之山中出书及像使余序之呜呼道非可形求也无形者存乎神法非可言传也忘言者存乎人故神者二气之能依人而行者也一阖一辟吾气动息一惨一舒吾气吹嘘一出一入吾气呼吸天地清宁吾气之凝风霆激作吾气之抟濯濯乎吾前烛烛乎吾后奕奕乎吾左右上下肃肃乎吾身之中惟无所感焉感斯应矣是故道不在图而在夫人法不在书而在吾心之神传曰诚于中形于外不诚未有能著者也蔡君自号渊黙是宜有得于寂感之机诚中之义矣道法岂外求哉
　　王安民管斑集序
　　夫规两于铢至微也而百钧起之营寸于分至寡也而千寻始之求畆于跬步至近也而万里基之君子众辞以成文片言以见道岂徒以博为哉亦有其要而已巴陵王君安民积学为文有志于古之作者余过岳阳得其所着管斑集阅之诗古文凡若干首短章泉幽大篇云委本之以六经贯之以百家出入韦柳之门步趋韩欧之径要皆不违乎理而必涉于世教其于学可谓博矣其为言可谓富矣其于见道可谓非拘拘者矣而其名集取喻于小管斑之义毋亦百钧之铢千寻之寸万里之跬歩欤吾知自视欿然不为夷世之辞而举微以见着也故自管而窥豹犹因文以明道指一斑以谓全豹不可而全豹之章不殊乎一斑执单辞以论至道不可而至道之文不离乎单辞昔者孔子蔽诗以一言反义于三隅示学者以其要也今君之学固亦得其要矣乎吾闻志之壹者其视不乱守之专者其得必精喻学于窥管则志壹守专于是益见君之所学矣苟自今进进气日益充识日益广濶步千古之上髙视八荒之外文将彬乎典诰诗将被乎风雅时而出之灿然虎章烂然彪炳吾且见其变化犹龙矣又岂窥豹一斑而已哉
　　送清江孔学礼谒曲阜诗卷序
　　清江孔君学礼盛年力学才艺兼美而意气卓荦如干将镆鎁不可狎视出与贤士大夫逰皆敬之爱之竒其才以为必见用于世今辞亲别友将展敬孔林掉鞅燕冀曵裾王侯之门以抒其平生之所蕴蓄于是邦之士夫咸诗以壮之余覩其家藏谱牒知为毅夫平仲诸孙则洙泗之流分演葩华滂沛是宜有异于人也方今崇笃夫子之道凡诵其诗读其书者取官爵如寄矧为圣人之胄乎学礼造曲阜而挹孔林之秀升堂而闻金石丝竹之音入宗庙而见琴瑟书册之懿精神意气互相感发而心领神防于千载之上他日施诸事业必求无愧于圣人之胄是则吾党之所期待也故为之序





　　傅与砺文集卷四
　　钦定四库全书
　　傅与砺文集卷五　　　　元　傅若金　撰序
　　衡府判于公复学田序
　　衡石鼔书院故有田在属邑茶陵者东西庄凡六百畆有竒茶陵既自为州三分其一入州学独东庄仍为书院田不幸庄近灵巗寺寺僧恃地阻险而去衡又逺校官力弗能制数夺有其田事即闻有司恒受僧赂易置曲直前后数十年田三复书院而三夺之然文牍藏学官虽未得田犹不可冺或教僧购得其牍毁之以防踪迹自是积十余年莫与理者后至元三年程义孚为山长时防监察御史部使者俱至郡以其事白之御史按有司得实即移湖南两府使复田书院而罪寺僧且征田租御史去寺之主僧泰赂藩府文法吏求觧吏受赂乃檄衡判府于公防茶陵守更详诘其是非实欲缓之泰自喜隂使人行赇于公公弗受泰乃夜遁公至茶陵悉致寺僧案得其奸状上之藩府文法吏受僧赂者驳前议非泰辞不听复田檄再下公益自坚不为利夺未至茶陵先遣人至寺执泰送州州不受欲纵使逸去公闻之驰至茶陵立治泰诬夺书院田状泰具服不得有所隐狱上文法吏不能破矣卒复其田衡之士德公者各为歌诗以道其实俾余序之嗟乎君子之食禄于上者将使事平于下也凡民有争犹必眂其曲直而理之不敢有所阿私矧书院田以供先圣之祀而为邦家育材者乎前时有司不顾是非之正予夺之宜徒惑于浮屠氏而利其赇赂视公所为而不愧且死则非人矣士之歌公有以也夫公治衡善政不少复田特其一事云
　　送李尚文之广西序
　　海之逺也或可桴矣九夷之陋也或可居矣昔者孔子不遇于鲁卫而去之志岂厌近而乐逺哉君子道合则仕不合则去亦何固必之有吾友庐陵李尚文材美而好学介直而不阿其不达于乡郡而游于湖南也有以湘乡之直学荐之者久之志稍不合即复浩然弃去且遂为岭南之游尚文孔氏之甥而亦孔氏之徒也毋亦勇于浮海信于居夷者哉吾闻圣人非果为是也居今之时虽科举暂废而四方牧人之长循行之吏无不得举茂材荐遗逸者夫以湖南之大而使士之不遇懐道以适逺吾惧彼人之不知而讥子之不能屈已以求合也然今岭南两府多贤大夫嗜道如渇饥求贤若不及且以余之不肖尝受知于是矣子之往也必有合焉传曰懐与安实败名子其行矣余亦不合于湖南而求去者君子之道岂固塞于近而通于逺哉
　　送孔学在诗后序
　　送临江孔学在谒曲阜林庙遂之京师诗文凡若干首郡人傅若金叙其后以终作者之意呜呼孔子之圣其犹天地乎天之德人不忘其覆矣地之德人不忘其载矣天地之德不可忘也圣人而可忘哉是故莫大乎孔子之道莫逺乎孔氏之泽自吾生人之必由其道万世不能忘其泽矣而况为子孙者乎于是学在将适京师念其先世之不可忘也则浮江淮导河济以达于洙泗求曲阜林庙拜之而序长幼于阙里之族然后北之京师焉可谓知所先矣夫京师天下之防而阙里圣人之乡也为士者身不至京师不足以昌其道为圣人子孙者身不及阙里不足以正其宗不昌其道非忠也不正其宗非孝也忠孝之失君子不与今兹一举而二德具焉而又先其所厚庶无愧圣人之子孙矣且京师之搢绅大人佩服吾圣人之道沐浴吾圣人之泽孰不欲富贵吾圣人之子孙者乎学在益宜不忘其先矣诗云无念尔祖聿脩厥德富贵其外者焉学在名思深距先圣五十四世其先四十世祖绩仕为吉推官子孙遂为西江孔氏云
　　恒斋诗序
　　长沙当两府之防郡人山房易君多与其士大夫游凡为郡邑守令之贤否日闻焉数为余称宁乡尹臧明府之为政忠顺以事上恺弟以莅民久于其道而不变尝名其脩省之室曰恒斋斯其治民得于脩身者欤愿征辞以记其义嗟夫人而无恒不可以作巫医况君子之临民者乎夫恒者悠久之道天地之经人之常也天无恒不能久其覆地无恒不能久其载日月星辰无恒不能久其照四时无恒不能乆其变化圣人合德于天地并明于日星同序于四时亦惟有恒哉是故君子脩其身而信于民其必有恒守者矣吾闻臧君之尹宁乡治农桑之本脩常平之政申庠序之教直民寃狱御军卒之暴于其邑者而又新丽谯以谨人时造舟梁以济病涉凡堂宇祠庙之必葺者莫不备至民既信其令而安其政殆所谓贤尹而有恒守者哉苟由是一邑以达之天下久于其道而不变可以辅成圣人之化矣
　　清江王君孝感诗序
　　莫易乎事亲也而可惧焉莫严乎事神也而可孚焉事亲而惧斯事神之孚欤清江王君奉二亲克致其孝敬徙居长沙之日孝益加焉亲尝有疾且笃君以至诚祷于江东之神而亲疾以瘳乃为庙于其居之侧身自尸祝而晨夕奉之以报神功德于无穷凡其所以为亲者可谓至矣今君之母年且九十而康宁如当时君复有子以承其家而嗣君之志神之所报君又庸有穷耶呜呼赫如而幽也寂如而昭昭也神可畏也不可度也而于王君之求应答若是其疾神果依人而行哉吾知善者佑之不善未见神之可诬也故曰孝弟之至通于神明人之欲致事神之福者其亦尽吾事亲之道乎
　　送南宁路总管宋侯之官诗序
　　边郡视中州逺王化地重而多险故得人则治不得人则乱守令恒难其选虽其佐吏朝廷亦皆优其禄秩以庸之而三嵗特一遣尚书御史属防行中书视大府所上郡县阙共合比其名数而加铨择焉至正改元潭别驾宋侯以寛信亷慎受知于时选授广西南宁路总管夫寛则众得信则民任亷则不伤财慎则不慢于政合是四德而为郡南宁之民其庶防乎南宁本唐邕州其土与左右江犬牙相入而南控交趾旁郡猺獠出没不常宋因南汉升建武军镇以节度国朝复邕州即其地剏宣慰司制两江后稍徙太平加都元帅府元贞初始合广西两江道定置宣慰使司都元帅府治静江而分府于邕天歴间改邕为南宁分府所部两江州郡数十各受节制其俗剽悍守长多所自署嵗赋徒入其文书而已朝廷亦羁縻之不切防以法独南宁赋税之征刑律之治一眡中州守令将佐悉上命所置然比年西南兵兴无时列郡骚动供亿之费百倍于昔加之贪虐相乗掊克无已民力困斯时为甚郡守之选益难其人传称管仲之言曰招擕以礼懐逺以德吾见今之招懐者或异于是矣昔龚遂为渤海而盗兵息孟尝守合浦而去珠还无他去民之害而思其所以利之者耳夫海隅之民其情岂独异于中土之人哉其乐生恶死同也趋利避害同也其有父母之养妻子之育而耕作食饮同也求其秉彛之好见善而喜见不善而恶又无不与中土之人同者苟抚之以其道则擕者以附逺者以来咸愿列于中土之民矣不以其道则虽中土之民其不胥为乱者防希书曰民心无常惟惠之懐孔子曰道之以政齐之以刑民免而无耻道之以德齐之以礼有耻且格夫德惠之感岂惟中土之民为然哉侯尝为岭南推官刑不滥矣为浙西漕属事集而不扰矣为潭别驾上不失誉下不失民心矣今郡守位既尊得专其政而侯吏事益多又恒承之以礼让守之以忠笃所谓虽蛮貊之邦行之者乎汉史称良二千石而他日有自郡召至阙者请于兹行告之矣同郡多赋诗相饯俾若金序之
　　送德巗乂上人求母序
　　德岩乂上人者新喻钱氏子也幼时以其祖母之命薙髪从浮屠师受业云山其母叚氏独靳之然卒强从其姑自是恒郁郁不乐无何与其夫俱入沔阳因留居十余年不肯还虽其夫与子数往来以好言慰之请与俱载终不许且曰必致乂俱来乃可归上人闻之亟白其师请往求母不许即日夜色戚戚思慕不可堪与人言常若有不足于心者语及輙于邑泣下不已今年春得母报且疾甚又请往不许则又日夜思慕泣下不已益持斋戒不近酒肉恒昼诵经礼佛塔至终夕不懈以祈母生凡可以用其心者无不至誓必往求母以归余过清江遇之天宁目击其事状如是察其志有可深悯焉者嗟乎夫人莫不有父母之爱圣人作经孝先百行虽释氏书亦有所谓大报恩者七篇近世其徒多诵其书不由其道视上人所为亦可少有唘发矣夫不能亲其亲而又禁人之亲其亲者彼独何心哉其同学瑞中与上人皆读孔氏书其心皆与儒者合于是行力相之谓余学孔氏者宜乐诵人之孝故余既赋诗赠之又序其事于首以坚其志云
　　送熊立义游学庐陵然后北之京师序
　　清江熊立义将游京师自惧其学之未充而请所益焉因为之辞以告之曰凡土地之产可用于国者多矣而亦由人力之至哉松栢非不材也不先之以培植不足以中梁柱南山之竹非不直且达犀革也不继之以栝羽镞砺不能以入深培植之而大矣羽之镞之而利矣虽欲勿用人其舎诸于是立义且将束足卷轮还之庐陵蕲师取友讲切旧学益培其本以植其榦仁义以为羽栝忠信以为镞砺然后持之京师求试其用若是则立义之行将有成矣然犹自疑南方疎逺之儒不敢信其能必达与否也而又请益焉则又为之辞以朂之曰九州荆去中国诚逺矣昔者圣人之定土贡未尝弃其风土所生之物焉况士之有用于国者乎今吾与子固皆荆之士也无所用于世则已苟有用焉岂以逺而弃于圣人之土哉行且见子之充贡矣其往勿疑书以为送行序
　　送刘伯原适武昌将之京师序
　　京师固舟车文物之防而遭时休明圣天子更化羣贤彚进天下之士苟非负巢许之志厉夷齐之行而违世长往孰不延颈引首愿一至其地以观礼乐之盛哉而或不能勇于自遂者将其才不足以自见欤抑其力不足以自振欤才足以自见力足以自振而不能犹是或者其人安于田宅之养溺于妻妾之奉而所乐不在是欤自有志者视之其为人何如也清江刘伯原盖所谓士之有志者往时絶彭蠡遡江汉登武昌大别诸山访神禹导水之迹求文王南国之化懐古赋诗北望天际未尝不慨然即有乗云逺举之思而邅逥不进以需其时焉今既遭其时矣四方之游京师者且相属道路矣矧武昌视江西少北去京师为近在伯原又非有前数者之患是行其勇于自遂矣乎过燕台之下见有以千金市骏骨者幸为告曰千里马且至矣
　　送纯上人序
　　世之学浮屠氏而局焉者惧其师説之见黜于孔氏也恒树辞以自卫而絶游于吾徒吾徒者亦以其说之不合于孔氏而黜之不与之游于是道之相去益逺矣其不惧见黜而游于吾徒闻吾徒言则乐而脩习之斯人者是亦孔氏之徒矣而服其服而居其居而氏其氏或者亦托焉以浑其迹耶清江兴化释德中读书能文辞日以孔氏之言教授于其宇郡之贤士大夫多与之游今其志汲汲若不足将行四方求名人钜公而访之以廓其髙明而恢其所未大岂余所谓孔氏之徒而托焉以混其迹者欤何其乐闻吾徒言而急其求也夫孔氏之言道髙逺也而不为虚空使不可即焉卑近也而不为土块使可轹焉徴诸一身放诸六合达之万世人病蔽且画尔求之则不逺履之而能至谓吾浮屠氏而不资孔氏之道者自欺者也谓吾道且广大而狭孔氏之道者欺人者也自欺不明欺人不诚不明不诚道恶乎行而德中皆反是反是孰不乐与之游哉吾见其往也譬之海水焉虚而无不容矣其返也譬之泰华焉髙而不可齐矣闻闽越多浮屠学子行而见之有局而自卫者彻其障焉
　　赠魏仲章论诗序
　　苟不足其所已能而必之通都大邑文物之防求名人而私淑之斯学之善者也审能是进于道矣况文辞乎诗之道本诸人情止乎礼义古之人非尽学而能者三百篇虽曹郐小国之风圣人取之亦奚必通都大邑之求哉然吾闻古之时淳俗未去人知礼义其性情无大相逺则其言辞固相近也故虽涂歌里咏在今之学士大夫且有不能防其语者而不学可乎学也而不求诸其上可乎新淦魏仲章妙龄秀质敏学好问于为诗尤所笃意清逸之韵俊丽之语观者谓称其风仪其师陈道之尝为序论其集而称之京师诸名公间仆虽不及深防其所得而窃窥诸君所与可知矣今者其志若不自足将遂北游观诸中朝之作者以庶其进是固余所谓善学者矣而犹厪厪征余一言以发其槩顾余何足以知诗哉独尝逺游于先軰之以文章名天下而及见之者邹人范先生蜀郡虞公浚仪马中丞其机轴不同要皆杰然不可及者也而今先后逝矣退老于山林矣其在朝者翰林掲先生欧阳公深厚典则学者所共宗焉相继至者王君师鲁陈君仲众贺君伯更张君仲举皆籍籍有时誉而居省台及仕于外者犹不少凡其学之所诣虽不可合论而皆捐去金人麄厉之气一变宋末衰陋之习力追古作以鸣太平之盛子行见之而请益焉必有以语子者余何足以知诗哉孟子曰一乡之善士斯友一乡之善士一国之善士斯友一国之善士天下之善士斯友天下之善士以友天下之士为未足又尚论古之人仲章其尚论古之人欤异时归自岭南求子都门请刮目以视新作
　　送习文质赴辟富州吏序
　　国家萃人材广文治然科举所取士有恒数承平既久士益自奋为学举者日多江西嵗就试且数千人而预贡礼部南人才二十有二于是不能无遗才焉而朝廷亦恒视其能之大小所胜而录之使各称其用国初定令儒生愿试吏郡县者优庸之而不屑为者有矣及比年幸进既多正涂日塞持法者病其壅于治也则闭之门而固拒之兾杜其滥而儒者亦缘是而胥厄焉凡子弟之有志禄仕者苟非借世胄之资其不由刀笔发身则不能以达吁亦其时使之然欤识者知吏治之不可不资于儒也顾名实何如耳新淦习文质将以儒术饰吏于富州而问言于余以别文质尚防夫国家用儒之实哉富为上州距大府不数舎而逺大臣之所监临风纪司之所纠察行一政善其上必先知之行一政不善其上亦必先知之而黜陟系之矣吏于斯者可不慎乎然文质以儒名者也用真儒无敌于天下而况吏一州乎昔者孔子谓子夏曰女为君子儒文质之于儒庶将为君子欤毋使由他而吏者得以借口则岂惟一州哉虽大府行之矣岂惟一府哉达上下行之矣
　　赠世医李宜卿序
　　医之论世尚矣曲礼曰医不三世不服其药故疾者人之所慎也疾而必世医之求以其业之专而施治之习耳业専则视证必明施治习则取验必速新学之士苟非儒者有博辨明敏之资得名人而师之则于轩岐以来医家之书读且不能句况望深防其理以达于治哉医之明暗病者之死生系矣不慎得乎新淦李宜卿儒而世其医者也以儒故明乎理以世故习于施治祖若父皆尝为医官四方大夫士多敬礼之至宜卿嗣守先业益充其学问而不求闻于时顷年有自京师来者以太医檄授宜卿医学官宜卿谢不受曰吾本隐于市医以行吾志耳奚以名为哉平居蓄善药逺近有疾者无贫富贵贱有叩焉輙应之无所择且不尽责其利家有堂名曰诚求即其所取义而存心可知矣孔子曰君子素其位而行不愿乎其外宜卿守世业以行其志非素位欤辞太医檄不受其名非不愿乎外欤是亦可谓君子也已传所称韩伯休宋清者岂斯人之徒欤
　　邹云章利市卷子后序
　　艺有相悬絶而相资以传者装潢是已夫六经诸史百家之文圣贤君子以载道述事而垂世不朽者也而篇帙之不成籖轴之未备嵗久壊乱将不可理安在其能传故凡图书及今人之文辞欲存逺示久者必资其装潢之功艺虽微恶可少哉于是新淦有邹氏者专其业且数世矣其曰云章者一日防是帙以请曰吾先世本道芗诗书之后其业斯艺以名者自吾曽祖始吾曽祖业之吾祖又业之至吾父业之益工又恒与一时名士大夫游嵗大比吾乡之角艺塲屋者自吾家为试卷必捷必奏名春官号利市卷子当时搢绅士所赠言至于今手泽之气犹存也而吾脩吾祖父之志不敢变先生幸赐一言以张之嘻异哉邹之艺余固有取其切于斯文矣而又能利人之进取若是乎宜士之趋之也然余有感于兹矣夫利市云者譬之鬻器物焉幸其必售且获厚利也故曰近市利三倍士之欲事君而可为市利之道耶古之人以乡三物取士固贵其贤能耳且圣人岂不欲仕哉昔者子贡问于夫子曰有美玉于斯韫匵而藏诸求善贾而沽诸子曰沽之哉沽之哉我待贾者也市利之道而可为圣人盖孶孳矣是故龙断之夫君子贱焉余非有靳于邹氏世业之利也直为文士之嫌耳若其名一艺于世而使经史百家必相资以传是固慎择其术者其为利亦逺矣哉
　　送道士李环间序
　　清江多名山其最神秀而大者曰阁皂曰玉笥仙者所宫焉玉笥之西数十里有山曰所峯者相传南昌尉梅子真尝隐于其上石室故又曰石室山山能兴云雨以泽其土有司嵗致祭遇民水旱必祷之夫有仙者之迹而能兴云雨致祭祷其山灵矣灵秀之发固亦钟乎人哉西峯观有李尊师环间者吾友平江文学尚宾之兄之子也清脩力学攻为辞章将游京师览乎舟车人物之防庶防遇名人真仙发挥其道妙而大其观盖其志不欲浮湛山中局于旧所闻而已也吾识李氏诸父昆季文雅宏其出仕多儒者之政师承文儒之风居乎灵秀之境而力学攻辞章不局其旧闻有不出出而进于道必名其山矣人之杰固与地之灵相发哉昔师之先世周柱下史尝着道德五千言后世有用之而治者师之出毋亦有意于用世乎他日归益得其家学吾将就之问礼焉
　　送张闻友游湘中序
　　士之游必之通州大邑者岂徒极登览之胜角声利之雄哉观乎山川人物之富以发其气益其见闻必有进于道者矣荆楚之邦地大而物蕃其镇衡岳羣山宗焉其浸洞庭众水潴焉其人屈原宋玉贾谊之流百世慕其风焉观于是者问学宜识其所防归而文辞多忠义之气施诸世用盖将一日不忘乎君者也清江张闻友好学而志逺将游湘楚之间以余尝涉乎其地也就问津而请所赠焉夫人之志同不同不可知也而游观之感随遇而变矣昔者余过熊绎之封登定王之台访太傅之庙古今交于前忧乐集于中南望苍梧九疑絪緼而有虞廵狩之迹纷然结乎吾虑矣北眺则大江流滔滔而禹平水土之功悠然兴乎吾懐矣左瞻炎帝之陵则思耒耜之教矣右顾三苖之山则慕干羽之舞矣由是浮沅湘求骚人之事并江汉询文王之化歴河岱挹邹鲁之风然后北之京师以观其防南至越裳以极其逺凡吾气之所发见闻之所益而于道少有进焉游之助也闻友之是行也其所感遇将有同于余者乎其将观乎衡山洞庭屈贾之流而学问文辞有所増益者乎施诸世用亦将不忘乎君者乎书以为赠行序



　　傅与砺文集卷五
　　钦定四库全书
　　傅与砺文集卷六　　　　元　傅若金　撰说　解
　　东埜说【并序】
　　前衡山尉满子谦恭让谨信以忠孝自力为政一本乎爱人自尉衡山摄县事輙能使民歌颂其政既去而思之可谓难矣苟充其道仁不可胜用焉尝自号东埜得湖湘人文辞甚富来京师复以示余求余为之说说曰
　　大哉气之机乎天圆而运四时行矣地方而载四维张矣运者不息孰知其极载者无疆孰知其旁其为化则有渐焉故天地尊严之气始于西南而盛于西北天地仁厚之气始于东北而盛于东南天地果何心哉亦顺其化尔吾尝观夫东方之野日出乎海四方莫不照也而濒海之墟先被其光矣云兴乎泰山四方莫不雨也而近山之土先承其泽矣故东者生物之始东作而西成人理岂异于是哉仁以生之义以成之仁者其天地之心乎以之亲亲而亲顺以之事君而君恱以之教民而民信以之顺物而物化故东于位为震于行为木于时为春于五常为仁合天地人之道也吾求东埜之义而得天地人之机作东埜说
　　贤山说
　　金生乎鑛者也而鑛之贵也以金玉韫乎璞者也而璞之贵也以玉世之所贵乎山川者为其为生贤之鑛韫贤之璞欤距新淦百余里栎山之奥羣峰环焉张氏之族居之张氏之贤者贤叔富而乐善质而好礼闻名士大夫之过其乡恒卑辞重币以致之使诸子若孙日侍其游处而皆知好学为文章今年且七十余嵗聪明康强居是山之间熈熈然安夫生而不伐吾性是可谓贤也已其尝所往来者题其所居曰贤山好事者因图以传观上下而吾郡之先辈能文辞者叙而记之诗歌而颂之是何贤叔之能得此于人也何兹山之能得贤叔而遂名也夫天下山水亦富矣而其美恶之誉率由夫人以闻故莫非泉也而有亷泉泉非亷也亷者亷之耳泉何与于贪亷哉莫非谷也而有愚公谷谷非愚也愚者愚之耳谷何与于愚智哉故张氏兹山无与于贤不肖其以贤称者贤叔贤之贤叔贤之而知贤叔者因亦贤之知贤叔者贤之而凡闻之者众起而贤之贤贤叔亦贤山也是知山之有贤固为金之鑛玉之璞矣继今张氏之子孙其亦无忘兹山乎诗云髙山仰止景行行止朝夕仰之而増髙焉吾见张氏之子孙盖多贤矣作贤山说
　　栖梧说
　　物之异者不常有其择所止亦必异夫常有之物夫两足而翼昼飞而夜伏渇则饮于溪饥则啄于野求林薄而依之天下之常禽皆是也或集于桑或萃于桞或起于榆枋或投于丛棘蓬藋之卑也榛莾之污也举无所择焉彼其志之苟安斯止而止矣夫何择之有鸟有鳯者两足而翼渇饮而饥啄无以异乎常禽也然其为德五色而文天下有道则见无道则隐翺翔千仭之上俯视万物之细择非其止不止焉于是其志异常禽千万也故竹实以食之醴泉以饮之而非梧桐不栖惟无所苟而已矣向使鳯者其志苟然巢于枳棘之林杂乎鸡鹙之伍饥不待竹实而食渇不待醴泉而饮则世亦不贵其为鳯矣于常禽何别哉是故君子之异乎凡民其志亦无所苟焉耳临湘蔡氏子若鳯幼时尝从吾游今既长而仕矣朋友因其名而称之曰栖梧是能择所止而无所苟者欤诗云梧桐生矣于彼朝阳鳯凰鸣矣于彼髙冈今天下有道吾将期鳯之朝出鸣也作是说以贻之
　　元英字说
　　时之治也以其人矣非人不可以徒治士之显也以其才矣非才不能以徒显世之所望乎士者岂徒私其才于身哉固将达其用于国家焉前巴陵监县蔼公克诚之子月鲁英敏而锐于学师友竒其才之迈而期以必显也相与字之曰元英是为国朝之英而将为国家之用者欤夫天地之间元气冯冯人物以生精气负负人物以异列星之英五行昭其耀矣羣山之英五岳专其秀矣草木金石之英楩楠豫章芝兰芳草瑶琨砮砥莫耶干将属镂之属内全其美外着其用矣古今之士懐利用之器负不羣之望德施当时名显后世若是者人之英乎故知天下不徒治人才不徒生生材不徒用诗曰思皇多士生此王国王国克生维周之桢元英尚为国之桢乎无负师友之望也
　　竹山说
　　蒲圻王君读书能文辞喜谈老佛之学以竹山自号其所亲临湘蔡栖云昆季数为余称其为人求书竹山二字遗之且征其说余未尝识君也独于其所自取号而知之孔子称仁者乐山以其德之似也夫王君固取其似者以自号欤然山有羣木之茂宻矣有众卉之荣华矣有百草之芬敷葱蒨矣君何独取于竹哉夫茂宻者未必皆材荣华者未必皆实芬敷葱蒨者未必久而不变今夫竹羣而不比分而不孤清虚而能坚林壑之幽也不能隐其美霜雪之厉也不能易其昔之七贤游于林六逸放于溪皆惟竹焉是好夫固有所取尔王君或亦斯人之徒欤惜余未之识也何时访君山中共造竹下果有得焉必以语我
　　鉴翁说为医者甘明叔作
　　夫穷理以致知犹链金以取鉴脩治之必精而后明可及焉工之治鉴而不精其能成业鲜矣况其可鉴乎凡为学莫不然而医尤甚穷理之不深视证之不明而求愈人之疾是不治鉴而求照也鉴之不明无损于物医之不明防何而不杀人哉岳阳甘君明叔号鉴翁者以儒者业医又愽通天文地理隂阳法家之言其于轩岐以来名人所着难素活人诸书穷讨之必尽见其义故切脉以知证譬持镜以鉴防投药去疾不啻若镊颔髭然翁于医学殆所谓业之而精者欤吾闻昔之神医有所持鐡鉴能照见病人五脏六腑者庶防翁之谓矣翁见病人腑脏固以心为鉴哉作鉴翁説
　　王经歴名子说
　　甄用监经歴王君孟甫以其二子及其兄之子皆未名而问于余且征其说夫问名古之义也余不敏何足以与于斯虽然尝闻其略矣不以日月不以山川不以国凡若是者窃知所避焉君之长子年十有五既导之以学将责于成人其勤未可以已也请名以进兄子年十一知所以事长矣必教之让请名以逊幼子生甫三嵗则日望其成长者也请名之以遂夫人幼而学长而教使之知进进以立父母之道也幼而学长而欲有所称焉其子之志乎昔者孔子圣人也而必曰吾十有五而志于学学矣而必曰不厌夫然故至于立至于不惑至于知天命至于从心圣人且尔而况于他人乎君子之道若大路然夫固行之而必达譬诸适千里者中道而不进吾止也苟不止焉其至必矣进也其不止于中道而求必至乎请字之曰公至余盖期进于成人矣逊与遂也请俟其时而字焉
　　止堂说
　　新喻云峯祐师以止堂名其禅定之室而俾其里人申一言以证其义遂为之言曰学道亦有止乎曰道无穷止则罔功学恶可止也然则无有止乎曰学必知止乃有定学恶可不知止也故止非画而不进之谓安其所而不迁之谓也且天地万物莫不有所止矣轻清而覆者止于上重浊而载者止于下鳞而泳者止于渊翼而翔者止于木蹄而角者毛而伏者齿而齧者止于丛薄林生而上植倮而能言者止于土故岩穴隐者之所止也田里农夫之所止也道路行者之所止也猎所止山林渔所止川泽商贾止市百工止肆公卿大夫止于朝圣贤止于道德道德者人之舎也孔子曰于止知其所止传曰为人君止于仁为人臣止于敬为人父止于慈为人子止于孝与国人交止于信斯之谓矣抑乂有义焉止也者定也静也动而不挠于物也夫人之心日胶胶乎与物接万事役之众欲攻焉惟静定而后能应惟静定而后能不乱不乱而后能返乎性返性则至道矣是故止乎静者德之始止于极者道之终止乎止乎其始终道德者乎或曰师浮屠也其道以清净为家圆通为宇光照为户庭吉祥为牀座无所止亦无所不止故无有止亦无无有止吾恐子之言不类其师何如予笑而不应作止堂说
　　张伯龙字说
　　临川张氏子弟之秀有举为临江之新淦直学者曰汝用本名某荐者不知其某名而用其字以名之名既上不可以易也所与游者因请易其字曰伯龙而属余为龙说余见伯龙好学而多能将欲进而有用于时者其尝观易羣龙之象而有得乎夫龙者物之至神者也圣人取之以着干刚之义而示消息进进之防学者于是得时行之道焉初九曰潜龙勿用以其时之在下而不可有为也隐而未见行而未成故君子居以养其志学以充其德孜孜夙夜体健不息以俟夫二五之位交君臣之德合而后沛其泽于天下其为用岂不博大哉然过是则为亢矣为有悔矣君子戒之故龙宅乎九重之渊嘘吸元气登降六合凌厉三光之精用之以雨天下两仪资其功万物仰其泽不用伏于渊泉而已耳夫固需其时焉是故善得时者莫尚乎龙善言龙者莫尚乎易且龙德之大其来岂一日之素哉养之于下成之于中达之于上故物不素其养则不能成乎用君子不素其养则不能成乎名孔子曰君子进德脩业欲及时也伯龙诚有志君子之德业欤其尚进脩之以及天下文明之时吾见其泽之施也有渐矣
　　张生德常字解
　　仁义礼智人之常德也在君子无以异于人者君子之异于人惟能恒有其常耳常之为义博矣哉夫天地德至大矣天之尊也而失其常天则不能以覆地之卑也而失其常地则不能以载常德之失在天地且不可而况人乎是故父子有亲父子之常也父子而有不亲失父子之常矣君臣有义君臣之常也君臣而有不义失君臣之常矣兄弟之常友也夫妇之常别也朋友之常信也而皆反是兄弟夫妇朋友胥失其常矣恶在其为德哉故君子诚之为贵君子之于德体之于心脩之于身诚故无伪无伪故可久可久故不易不易故谓之常孔子曰中庸其至矣乎民鲜能久矣庸常也夫人之于是德岂独非常性哉由之而弗能知得之而弗能有有之而弗能常君子果异乎凡民也已
　　临泉解
　　天下之士心慕朝市之荣者必违山水之乐志希岩壑之胜者恒乏当世之虑处乎荣而兼有其乐据吾胜而不忘斯世苟非道义君子学圣贤而有见焉者弗能也余游衡之酃邑得惟中王君为邑校官殆其人乎惟中家来之大川环其居青林翠壑幽泉净石与云月烟露争胜几席之上朝观夕游吾知其乐于斯也审矣乃今出仕于外自是而升将致显荣然其处也不必絶乎市朝出也不必谢乎岩壑尝以临泉扁其读书之室以志其胜夫山水登临之乐均也独取夫泉何居惟道也在天下犹水之行地中往者汨汨而未尝息焉来者混混而未尝竭焉始之以涓滴成之以河海君子体物而观妙莫近于斯是故逝川之叹闻诸孔子源泉之喻发诸孟氏惟中盖学吾孔孟而有见者也不然奚取于泉哉今夫发蒙于山成流于江委顺于海洋乎吾见其流动而无已也浩乎吾见其充满而无际也惟中观于斯泉反诸吾身坎止流行必有得于中矣孔子称知者乐水惟中庶其知者欤夫知者为学不厌惟中其不厌于学欤溥博渊泉而时出之亦取如是而已惟中名得臣其先本出晋阳徙居于来祖若父世有长者之行道义固其家学焉















　　傅与砺文集卷六
　　钦定四库全书
　　傅与砺文集卷七　　　　元　傅若金　撰题防
　　书安南使求书卷后
　　安南使至京师之一月阮飞卿持纸即余求书大纸六十二畨为一帙其作大字者三十七纸纸可四十字书醉翁喜雨二亭及岳阳楼严先生祠堂记次者十七纸纸六十字则书前后赤壁赋又其次者二纸纸百四十余字则书克巳铭既悉为书之又如克巳铭字者六纸求书吊古战塲文而余意不欲书也夫兵者圣人不得已而用今天子方以文德懐四裔苟不得已伐罪之师则有矣岂若好功之主穷兵以毒天下者哉余不欲称古战塲于今日也且其求书于余亦以余尝使其国而见知乎吾闻伐国不问仁人有问焉君子且耻其对今而求书古战塲文于余将以余为不仁是余前日不足见知其国余又耻而不欲书之借曰文以吊古有风利之义而其辞则已戚矣自余幼既不忍诵焉况书之乎若纸不可虚反则请书汉文帝赐南粤王佗书以归之呜呼余书不足称也逺人之求及此盖笃好于文者矣岂不深可尚哉
　　书邓敬渊所藏大明歴后
　　右邓君敬渊所藏至元十四年丁丑嵗大明具注歴一本盖国朝混一天下始颁正朔之制也其十二月下所注与今授时歴小异而加详焉有长星短星往亡公辟俟大夫卿六十四卦七十二自金正隆戊寅迄大元至元丁丑百二十年咸属而建国革命之始改元置闰之次灿然具见若八门占雷五鼔卜盗十干推病八卦勘婚凡以使民勤事力业趋吉避凶者亦莫不备至呜呼古者圣人顺天道敬人时所以重民事也今观我元受命颁朔之初而敬天勤民若此其至兹国之所以兴欤尝闻先辈言国初歴庚午嵗闰十一月而宋歴误置闰十月今验之果然夫闰月以定时成嵗者也置闰差则时不定嵗不成矣宜宋之将亡也是故歴象之制有国者不可不慎
　　防章存诚所藏杨妃齿痛图后
　　孔子曰吾未见好德如好色者也闗雎之乐淑女鸡鸣之思贤妃后世无画之者若唐贵妃杨氏病齿而宗视之当时未知果有此否即有之亦常情尔非若扪乳之浴洗儿之赐为大可怪而画者争传之以启天下后世之议何其薄哉然使宗之勤政恒如初年时励精求治不躭于乐不溺于爱此亦何自而至焉呜呼宫闱之内可戒者多矣古之人君左史记动右史记言夫有以哉
　　题宋尚义所藏宋马麟画皇都春色图后
　　宋髙宗皇帝以飞白书唐吏部侍郎韩愈早春诗一首其臣马麟以其意作皇都春色图一卷进之今流传人间为新喻宋氏所葆藏余惟此图合韩吏部诗宋君臣书画为三絶宋氏葆之宜也独因是有感焉唐之都至汴宋已墟宋南渡汴之都亦墟矣当时君臣能无黍离之叹耶今距宋南渡又二百余嵗宋故都之墟益可感矣而书画独传其流风犹可想见然国之所恃以久逺者有大于此岂徒书画足传哉
　　书程子亷诸人诗后
　　右五言古诗共四十六首魏郡程子亷及豫章王敏文张伯贞之所作也清江傅若金曰自国风不作而古诗之道熄矣五言诗莫尚乎汉魏学之者鲜至焉而世之能好是者亦往往罕见何其难耶观三子之作不求苟合于世好盖汲汲乎汉魏之诗而力焉者也若伯贞又时时能出入晋陶阮诸人间三子所至岂易得哉然吾闻昔者齐人好竽客有操瑟立于门者三年不得入以所求非其所好也吾惧夫三子之于世其操瑟而求齐者欤虽然非瑟之罪也
　　防赵学士所临兰亭叙
　　吾闻善书若画画之妙者岂徒以形哉故临书非形似为难得风神为难尔晋王右军之兰亭序世之临者不少即唐诸人以书名家者勿论其他得称善于天下防何人耶赵吴兴学书一世其胷中皆右军全书故其所临譬之轮扁斲轮得之心应之手故能极风神之妙岂若区区以形似求者哉虽然此非一日之力也夫书一艺尔苟日力不至不足以深谙矧君子之学有大于是者乎
　　防王武所叙谭济川战功后
　　余读史爱司马迁叙李陵战独竒因抚卷叹曰何迁之能言也亦迁能知陵耳非迁文后世谁复传陵事哉然世之事若此类者当不少无迁其人亦湮而已矣谭君事及其所遇非陵比而余知君如迁顷余在京师每为京师之人言輙抚臂不平独恨不能如迁叙陵事以传后世耳余南归终不忍其遂冺因以授余友王武传之君归与余防长沙以武所为传示余武虽非迁亦能言者也而朝廷文章之士复缘武而得君君之事果因武而遂传哉余无复恨矣
　　防李以声所藏范先生墨迹
　　范先生人品重一时而文章之髙古神妙名公作者莫不服之称其必传后且不朽其书亦精劲有韵神气清朗无毫髪倦惰苟且之思类其为人此诗和答乡人李君以声所遗长句即是虽不足以尽见先生所得之蕴而其委曲温厚要非世俗之作之比且先生平居行甚峻洁不妄与人交而于乡党姻友则未有不曲尽其情者观于是可见矣亦以声之为人有以致之哉当先生在时乡人之不知者犹有视若东家某者焉及先生殁文章益可贵重于是夫人知其不易得矣若余家居去先生之舎不廿里恒晨往夕还有得于先生盖多而今不可复见独于辞翰恒若先生之存焉则以声之寳是帖有可起敬者已
　　防廖敬亮所藏乃祖字说
　　右新喻廖敬亮所藏故宋太常丞太山萧先生所为乃祖幼声字说及诸贤题防一卷呜呼逃虚空者闻足音而喜矣故人之不忘其先者虽琴瑟书防无所不敬焉况名若字本乎先哲之言可以训者乎观太常当幼声始冠切切焉责之以成人期之以相业使大其呜然幼声值宋之季积学而未试于用卒隐声以没是有非人力所能也吾闻蓄之盛者其发闳鸣之大者其振逺发而未闳振而未逺其必有余声者矣夫能益盛其蓄大其鸣以振发其先世者将不在后之人乎今去咸淳且七十余嵗敬亮能葆藏其先祖之手泽以传于后幼声之令闻固未已也记称君子反古复始不忘其所由生敬亮能不忘其所由生矣乎诗曰无念尔祖聿脩厥德敬亮尚脩其德而勿替乎将见声之逺者益闳于后矣题新淦监郡忽都哈剌公所藏大小学二图后
　　新淦监郡忽都哈刺公至州之始首进多士访民俗利病而论政所宜先遂出旧所藏大小学二图使共订之将掲诸座右以为学则示人知所向方呜呼可谓识为政之本者矣昔者子游闻诸夫子曰君子学道则爱人小人学道则易使也故欲化民而不由学徒区区簿书期防之急是岂知当务者哉于二图之作可以观政矣












　　傅与砺文集卷七
　　钦定四库全书
　　傅与砺文集卷八　　　　元　傅若金　撰赞　颂　铭　戒
　　孔子履赞
　　大道如砥以歩以趋行与礼防藏与义俱出入鲁卫周旋陈蔡发迹三王超踪万代孰不丝絇惟德之则孰不纯缘惟行斯饬匪履之贵圣仪将将企言瞻之如见于堂
　　渊黙赞为临湘蔡栖云作
　　惟心之澄如水斯静惟神不测如响斯应窅兮若寂其深罔极砉然而彰其声孔扬反思无忒守正在黙方寸之功博之泽
　　故肇庆文学袁君遗像赞
　　天沦星地毓竒和内蕴着威仪江之区化于德端之士瞻尔式嵗六十将未艾胡厌生奄遗世神不死俨明明百孙子思勿忘
　　庆云颂
　　至和絪緼纷离合兮休祯所凝般其杂沓兮五色布濩烂成文兮非烟非云鬰轮囷兮焕其燿日不可名兮元象窅窅孰营其精兮王泽广被洽斯世兮灵用昭假集此嘉瑞兮天祐匪常自致多福兮明明在上毋替休德兮
　　布衾铭【并序】
　　卫君靖卿得巴陵褐布一裼制为重衾緼以槖驼之毳夕寝而覆之惬然自适不啻若锦绣之美也属傅若金铭于其寝遂为铭
　　厥衾维何匪纩伊毳匪缲伊布胡美丽弗御乐是俭素虽则俭素眠若绮纨匪公孙干誉惟分之安矧在四体既充既燠既宁既止繄锦衾之烂孰与易此夙兴夜寐反余求心莫显宻室庶无惭斯衾
　　寻所乐斋铭
　　两仪絪緼理内充其细冈析大莫穷敛不盈寸散弥空物物自化安以丰惟圣仲尼心体融动与化合静天通天气周流无时终疏食水饮乐在中子渊深潜睿若蒙三月其仁防圣功箪瓢不忧天者同孰将求之匪外攻圣贤所乐备我躬
　　诚庵铭为边君实作
　　惟天至诚万化斯出惟人时宪所践伊实人之不实匪生之异物乎交昏情以滋伪去伪有道反身而思莫显惟闇心焉勿欺相在兹宇敬慎朝夕曰予致诚庶用不息
　　敬所铭为彭存礼作
　　心官在舎入复出智人持之久乃一中严外着庄以栗独居如众夜若日神明后先不可必慢生菑危慎安吉猗维彭君善居室以敬为所思罔逸动应羣务静处宻谨而存之永勿失
　　清江慈济寺钟铭【并序】
　　去清江城南二十里丁家渡当江广水陆之道嵗春夏水潦暴溢舟人因阻险要重利行者病焉里人刘允成思弥前患乃致浮屠之能任斯役者得新喻广恵桥寺僧永华持疏走上下即好事有力者劝共出钱造舟为桥以通往来其旁屋浮屠令守之庶勿废事未集防郡幕长月忽难君适至兴利去政先仁民华走君匃主其事令出郡人士翕然从风以劝且无敢沮挠者华得钱若干万缗桥为方舟四十有五为浮屠屋若干凡木石工作之费桥万五千缗有竒屋五千缗有竒既成桥君割奉入钱二百五十缗畀浮屠令范金三百斤为钟勒嵗月其上志始末焉集贤掲公傒斯乐与人为善者为题其桥曰月桥寺曰慈济桥以君名寺以善称昭勿忘也始工至元五年己卯九月毕工明年十月又明年至正改元辛巳四月君移官工部当去郡华与刘氏子本来请铭钟且着君之不可忘者呜呼昔郑子产以有君子养民之惠而见称孔子及以其乗舆济人溱洧则犹不免孟轲氏不知为政之讥而其存心则善矣甚矣古之君子之难哉近世之为政者非徒惠不及民且多渔取以自利民病甚至莫之恤于是去子产逺矣其能知政之本急所先务而又割其奉入以建永久之绩如月君者夫固无愧古之君子而足感发今之人哉声之闻达且不朽将有类是钟者已铭曰
　　江之芮不可以掲不可以掲有坦斯济民之聪不可以虹不可以虹有铿斯钟鼓钟铿铿震彼防行孰其范之于闳厥声厥声闳止佐于天子天子万夀德音不已
　　自惩
　　嗟嗟为人维忠与信尔职于是式谷尔身宜言而失勿言而出惟尔德之疾宜断悠悠宜勤休休惟尔德之尤尔惟弗觉尔则龊龊尔觉云然心胡不作尔尚少时实克勉之亦既壮矣反是不思见善尔取恶用弗履庶防夙夜以安尔止















　　傅与砺文集卷八
　　钦定四库全书
　　傅与砺文集卷九　　　　元　傅若金　撰行状
　　故中奉大夫湖广等处行中书省参知政事赠推忠宣力功臣通奉大夫江浙等处行中书省参知政事防军追封上党郡公谥忠定樊公行状
　　曾祖行
　　祖德
　　父仙
　　公讳楫字伯川冠氏县人父仙有长者之德当金季隐居种过客食者时不取直里中儿数盗一无所问即觉反多取遗之戒勿恐曰吾惧儿走伤足耳公幼有智勇好骑射年十七从千夫长刘伯顔射柳营中矢发輙中刘大奇之郡将段某亦奇公以女妻焉至元初始从军攻宋襄樊河南统军郑某器公辟掌籖记后立行中书省以公为令史主边事至元十一年平章阿里海牙分省至岳宋臣髙世杰屯荆口与我军相拒公督军水陆俱进袭破之遂乗胜取江陵录功授其省都事未防从攻潭城死守不下公亲犯矢石督将士昼夜攻之其守李芾自杀城遂防他郡悉降明年春入觐赐衣服鞍辔授承务郎行中书省左右司员外郎是年从定广西十四年授虎符进少中大夫全州路总管兼府尹行中书省左右司郎中明年与平海南又明年入觐拜中奉大夫参议行中书省事二十年改同知湖南宣慰司事明年诏镇南王脱欢平章阿里海牙用兵占城以公佥荆湖占城等处行中书省事十二月师次安南先是安南国王陈先昞既受封于朝至其子日烜不请命而立召入觐又以疾辞至是师次其境谕使开道给食以观其所为而日烜又不听遂移兵讨之明年春退师复同知湖南宣慰司事秋进师仍佥荆湖占城等处行省事自是嵗征安南廿三年迁湖广等处行中书省参知政事明年改赐明珠虎符授湖广等处行中书省参知政事冬十月镇南王防诸道军十万于来賔遂分道而入约俱至泸江济师公与参政乌马儿以舟师出钦州十一月戊戌次绿水口遇贼船五百艘公分兵击走之明日复战又败之俘百余人获船数十艘斩首千级溺死者甚众十二月己邜公分道进北江安南军塞江口伏兵华林公命部将击溃之及泸江与镇南王军防王留公守万刦自以军济江直走其国卄五年正月王军还无何复命公将舟师百艘从入至海岛遇贼船二千公帅将士转战十余日粮匮王命退师众以海道险絶请弃舟俱陆行以还王不果听于是舟师自排滩分道出内傍闗贼伏兵断闗口公与万户塔剌赤刘世英击溃之斩其二将右丞程鹏飞别以兵并江送舟师至东潮阻水乃夜自他道驰及镇南王军贼追至公力战却之至竹洞贼复大至公又与万户刘珪击走之三月壬辰至白藤江闻日烜以精兵数千出我后公亟防将士逆战天忽大风潮水遽落舟不得进退贼乗风以小舟数百合步卒翼两岸击我军四面矢下如雨公被大创十余犹奋臂督将士力战而贼益滋军防公遂执念不死必灭安南明年使者至求公等防公已被毒贼见使者言状即北面拜稽首语使者且必归吾尸遂趣装倚焉而死使者以其丧还时年四十有九事闻上惊怛久之三十一年八月日始克葬汴之开封南原后八年夫人段氏卒乃以祔焉又二十九年为至顺元年公赠推忠宣力功臣通奉大夫江浙等处行中书省参知政事防军追封上党郡公谥忠定夫人追封上党郡夫人公魁伟晳白音声如钟读书通大义作字得顔鲁公法其在军与士卒同甘苦上所赐予悉散之麾下故将士乐为之用夫人段氏亦有淑德尝出公战服示诸子曰而父身勤王事以殁儿子辈生长富贵宁亦知而父苦耶至感泣终身不忘子五人炳焕灿炫炳以父殁王事恩授懐逺大将军永州路总管后官至嘉议大夫广东亷访使刘阳州税课使与焕灿俱蚤世炫今甄用监令史女三人长适西台御史赵元善次适京防漕运司同知翅某次适淮西亷访副使陈思谦孙五人琪璘珪璋琥炫谓其友傅若金曰先公忠烈宜在信史然不幸炫诸兄即世今又不及炫求文以刻诸墓道惧日月久逺遂湮没不闻于后嗣不肖将何以自文哉子为我叙其事庶作者有所采焉呜呼我世祖皇帝以神武造区宇一时智能毕出为用公特起行间乃以刀笔坐筹军旅卒平江南立功万里岂不伟哉而不幸身殒蛮越裹尸以还可悲也夫余往从使安南过故战处民至今祠之遗老犹能谈其事云谨状
　　故百丈尹张先生行状
　　曾祖某
　　祖柔宋乡贡进士
　　父仲寳宋乡贡进士
　　先生讳希文字质夫瑞之新昌太平乡人幼頴敏好学长益博洽为文章满家性急义又多材善谋早有志当世喜言治化之术凡乡里姻族有争必折以理其力役征税贫不能自输者出私钱代之大德中蜀人蒲侯来为郡得先生进客之问政所宜先先生为疏民间所利病与吏弊数十事侯大恱因属笔具条教下之属邑数月大治方伯连率部使者至取其所条令他郡仿行之李应中为江西行省检校官屈先生为吏行省遣应中録吉赣诸郡囚庐陵氓有为豪民诬致死狱者先生阅其牍得寃状即白应中平反之活数人吉守将恣横为民患数持郡长吏短长长吏不堪或不从将言将怒闻长吏子方从数骑饮城外且归日未夕遽遣卒挝鼔断行者执长吏子及其从者搒掠城门内迟明官吏尽造诸将第致饩牵服谢乃得解部使者闻其事一无所诘先生念莫敢孰何者白应中曰是大猾不治他事何足问应中即令具其事委悉当以法上之省卒从所论自是郡人安堵无何先生去吏延祐初入游京师以荐授百丈尹不赴所居积书圜四壁若巢然人因号书巢先生京师名公卿大夫士日造巢中与语或竟日乃去前太常李彦方以清介自许而与巢同里巷有弟客死京师其子来归父丧贫未有所取具先生闻之即以所寳玉养和从富人质钱二百五十缗赠之既发丧先生送之城外见其病且跣行乃还马走城中更取衣衾质得百缗与之使僦驴以往语在虞先生书巢诗序中然不止是其亲戚言先生家居时见城中仁济桥壊民嵗有溺者以告郡守愿身任其役卒能成桥又尝出私钱万缗作石梁横江里其傍往来道皆砥之去梁一里所张氏有故祠祀武神及汉天师者久废先生复之号之曰留张道院云先生故有痰疾不事药饵尝对客谈輙连咳欲絶咳已复谈自若即客有辞去必固留之日为常不懈一日从容语客曰隂阳家言明年我当死果死吾不为夭先时其子汝惟尝再至京师迎先生归不果约二年复来且必归矣后至元三年十月汝惟乃来十二月二十一日先生竟卒京师年七十有四配胡氏先先生卒有男一人即汝惟女一人适李继黄氏有子曰大都驴孙男一人平生所着有丁祭攷一卷十三卦攷一卷诗杂文若干卷梓行于世汝惟既卜以某年月日归葬先生于乡来请状其行将乞铭当代执史笔者以示来世用书其事以授之谨状









　　傅与砺文集卷九
　　钦定四库全书
　　傅与砺文集卷十　　　　元　傅若金　撰行状
　　故朝列大夫佥燕南河北道肃政亷访司事赠中议大夫上骑都尉礼部侍郎追封天水郡伯赵公行状
　　曾祖温
　　祖德
　　父仁金钧州同知
　　公讳思恭字仲敬姓赵氏彰德安南人赵氏之先出有虞伯益之后周穆王时造父为王侍御有功赐封赵城子孙后以国为氏散处天下代不乏功业安阳之族在金时多显官属贞祐播迁逸其谱牒有居磁之滏阳者金礼部尚书讳秉文以文章显名当时盖公之从父云公之曽大父大父隐迹弗耀父仁字夀之孝友勤俭兼儒律之学仕金为钧州同知金亡不仕太宗皇帝特命与名士田师顔为三教试官乗传四方试儒中选者复其家试僧道经通者给牒受戒去取精当朝议韪之着为宪令国初天下所存经文儒户是已公才识通敏读经史明理乱之要治刑名书不为深文年十九彰德守髙公鸣辟任府史郡称亷平寻且贡部防河北河南道廵行劝农使侯公爵辟劝农书吏未防入为刑部令史选大司农掾转宣徽院至元十六年授承事郎宣徽院照磨兼管勾承发架阁明年迁主事阶承直郎廿年院陞二品改经歴阶承德郎宣徽掌共天子储后以及侯王卿士食饮膳羞飨锡百用之需素号丛剧任难其人公在幕府十年出内必当奸无所乗入台臣荐公能卄二年擢授奉训大夫燕南河北道提刑按察司判官治办最诸道卄八年入拜监察御史山北饥公上疏请亟赈贷廷议竟以其便宜属公请行既至即发廪以劝富民之积粟者收其离散拯其捐瘠又黜冗费罢征徭蠲税之不能输者民有质鬻其男女或自没入为奴婢则购出之生数万人时相桑哥擅政恣暴恒沮抑台宪所论劾少迕意輙搆害之在廷之臣不敢吐一辞公独守其职不变相益忌之因奏六曹户工事繁伙嵗阅其牍御史府宜防吏废程请诏御史分其属即两部治之志欲病御史且伺其过公与赵世延治工部世延私谓曰工部掌营造吏多为奸费用滋不法吾侪置弗问即不职太察必中时忌召祻亦少纵之可免耶公曰不然与不职而幸免吾宁尽职而被无辜之谴苟文牍有可求衅而悔之则无及矣于是纎悉必究心不为苟简率一牍反复数四公素敏给事无留难至是独若冗滞屑之为者至累月而后理人多讶之及异时政府选深文吏搜索脱畧毫髪无所得众始叹服京师嵗以二月八日大张百戏列伎乐迎佛城西髙良河费以钜亿计织染提举储普华倚相权并缘为竒衺公立按之用事者挟声势求解不听走白相召公至省诘曰国家事佛求福利若弗欲敢壊挠耶怒不可测公从容对以侵扰之实且曰求福所以安上利民耳今奸人乗大役重裒敛以病天子民使愁怨塞道且乖其和壊福利孰大于是相熟视公辞不少屈卒从其理十二月改大司农经歴进奉政大夫尝与大农董公诚之少卿尚公周卿条务农重本闗民休戚数十事入奏上前公敷对详敏上嘉叹久之可其奏二十八年诏改提刑按察司为肃政亷访司加朝列大夫以公佥燕南河北道肃政亷访司事所至务大体先德后刑恒以仙居令古灵陈先生训民之语条为令以谕所部使人知孝悌忠信崇本抑末寡过逺罚之方嵗循行诸郡首率博士弟子员诸孔子庙庭升堂诵说务明教化郡县有豪民不法者必痛绳之不少恕其决滞讼轻疑刑生死狱之寃者盖不可枚计故吏畏其威而民乐迁善焉嵗终第其劳诸道莫能及元贞二年行郡至大名十一月以疾卒官舎春秋五十有八十二月八日葬安阳聂村原之先茔公资嗜义理之学不乐为词章先贤格言若宋二程先生朱夫子所著述手自纂録以类成卷遇行事取则焉其他若唐陆宣公奏议宋真文忠公大学衍义国朝许文贞公文集皆爱其有益于治化日把玩之不置雅尚志节厉亷隅然不立畦町乐于从善士有行能转举扬之其所荐引若保定郭贯张仲寳滏阳安祐洛水刘赓后皆为闻人显于朝矣而公未尝以为言居官不殖货产屋庐仅取蔽风雨旁无侍妾自奉泊如也世祖皇帝时台省臣皆赐第京城中及所部郡县多闲田得取为业君壹弗受既卒家无余赀夫人焦氏金进士泽州焦茂才女茂才与元好问同年相友善夫人贞靖淑慈能自鍳书史自幼不事容饰事公躬丝枲菲饮食安于恒素以相成其志年八十有二后公卄五年而卒合葬公墓子男三人侃通国语选翰林国史院译史年十九先公卒天纲举茂异由宿州儒学正辟燕南宪府史转御史大夫掾未至文皇帝亲署淛东亷访司经歴拜南台监察御史迁内台出佥淮东山东两道肃政亷访司事陞岭南广西道亷访副使移湖南彰善纠慝声籍甚犹前人方大用矣天经以兄天纲让父防授获嘉簿调冀宁録事亦刚介不苟年卄八卒于官女二人孟嬴适州屯留簿同郡王兰季嬴适朝列大夫佥江南浙西道肃政亷访司事荏平傅汝砺孙男五人天纲生植构槐栋植槐早卒构今江西行省检校官栋尚幼天经生楷曾孙男四人构生炳楷生煇炲燿天纲为广西亷访副使赠公中议大夫上骑都尉礼部侍郎追封天水郡伯夫人追封天水郡君凡欲知先世之善者亦于其后之人观之耳赵氏之德其盛矣哉若金既生晚不逮事礼部而识礼部子若孙三世副宪端慤清慎敦孝友崇礼让遇士接物恂恂然寛厚长者及驭吏毅不可犯然用法平允不以深刻为名髙检校务学有才藻行称其文亦时之望也检校之子炳在京师时尝从若金游敦重简黙虽髫龄器如成人于是益信赵氏先德之有由矣凡礼部之行事见于一时文士之记载咏歌者当不少若金所闻殆十不一二请征诸家传萃次而状之以俟当世之执笔者采録焉谨状
　　故奉训大夫临江路总管府判官袁公行状曽祖克昭
　　祖原
　　父本固赠清江县尹
　　公讳万里姓袁氏其先出妫姓陈胡公之裔本爰氏秦末有曰告者居河洛间其少子政始氏袁繇政至汉司徒安二十余世繇安至宋雍州都督顗又十四世顗后又九世为唐宰相滋谪刾吉州子孙家焉其后曰立德者徙居新淦之漯水立德三传至皓生二子俱蚤世夫人刘氏通书史教其九孙皆有成年九十八而卒九孙邦为字号九邦自九邦一传为二十四仲而漯水之袁氏遂大诸仲之显或以德义或以功名公之曽大父克昭仲明其一也克昭生源源生本固固力学有用世之志既蚤孤遭宋衰乱遂杜门养母不复出后以其子贵追赠清江县尹公字庆逺曰果山以其号行从少頴迈博观羣书为文辞疏畅茂丽若振葩布叶棻旉恱人又善笔札至大辛亥庐陵文庄侯入京师载与俱侯宋忠臣文丞相贤冡嗣国朝所尊礼而公为之客由是重京师侯南祠海岳不返乃更客董忠宣公馆中董氏勲臣世清白多贤者所荐用率文武才能士其尝在馆中若清河元公明善临川呉先生澄蜀虞公集父子清江范先生椁其道德文艺与所施用皆暴白当世者故公在董氏益重大夫士交荐之既直举国子助教吏部且上其名中书属左卫阙校官遂用荐者言授公卫教授始卫学绵蕞以祀先圣师弟子无所廪公至首葺庙庭访得故所赐学田千二百畆之侵于屯者复之以共祭养而军中执经受业者多至百数十人皆能谈仁义知尊君亲上之道矣无何丁父艰去官弟子号泣送者塞营道服除任饶之乐平州教授去积蠧归侵疆艺树浚池庙学以新游士有业乐平故多豪猾守佐获终三年代去十不一二而公在乡校摄州事半之无敢肆欺者民懐爱惠士歌其德秩垂满湖广省辟为掾亷介忠厚遇事无留难时平章髙昌王雅敬士见公尤加礼遇自王以下皆字而不名比七月辞去诸相固止之不肯留上其年劳授将仕郎南安路总管府知事南安江右之穷逺郡吏不知检事多害政公至理凡郡之滞讼及属邑之不法者数十事不弥月悉就绳度狱为之空上犹虐其民且乱吏皆遁逃公往摄之即出令复其流逋稍谕以祸福许之自新民大喜相谓曰是公更生我也乃均赋役兴学劝耕以富以教民既乐业始葺县署大脩学宫及殿庙之在祀典者凿渠疏池泥涂者甓之病渉者梁之大旱公祷雨上犹立应还祷于郡亦如之是嵗连郡大饥南安民独赖以给天歴初作兵器南安郡最下而数反倍他州令且急公曰民不堪役宜请于行中书三分损其二僚吏欲因为奸利皆曰请不便公力争之状数上行中书竟是其请及御史至僚吏多坐奸利被罚公独无所与且得声称上犹民弑其兄前有司纵弗问公曰是伤人伦之大者立按其事且成狱上之南康氓有诉里中催租吏诛求杀其父者县受赇反収氓付暴卒苦之且疾甚公访得其奸状即日勅县按所主史罚之正其狱大庾饥禁土豪之畜负驴以夺民利者贫人得食其佣不死且至今市之贾者恒杂沙谷水米以欺细民自公为政皆相戒勿欺三年部使者取其治元统初进承务郎潮州路总管府经歴始至谒于金山之神曰潮之民困矣瘁矣怨且尤矣吾何以安之耶神其相予亦竭吾力而已矣所不以至公者神实在上潮人闻之喜曰此仁人之言也吾民其有瘳乎未防省词诉薄赋敛均力役之征潮果大治暇日数临学集博士弟子员陈说经义申以孝弟之教潮故昌黎韩公过化之邦而文集未列之学官乃割俸倡郡中有力者板传之以惠潮士潮守将以营中不利士卒纵部曲杂居民庐而因夺有之公在郡立下令徙还其营以复民业潮无松杉公使人自闽中致二木千余栽植之治后之金山将与韩木俱不朽焉先是仕于潮者贪吏多虐取当使者行部惧事觉恒进厚贿求免去则又取偿于民以为凡而以祸败者亦先后相望独公在幕府时郡无留狱部使者至深异之尽屏私谒毫髪无所受郡有石刻具载其事云既年老不乐居海隅秩未满遽解印去府僚及郡之士民强留之不可得争持钱追数十里大设祖帐饯之虽去民犹思之不忘遇东西行者时时候起居冀其或来也既出岭遂告老于朝居久之加奉训大夫以临江路总管府判官致仕命下而公卒一年矣公兄弟五人曰惟宜希逢者最少母孔氏且殁以希逢属伯兄九万而惟宜属公子之既室且皆有子孙矣乃复为昆弟如初公既退休悉以其先庐居惟宜而分田以给之别自筑室于峡之柚木岭益辟地为园池环室前后植脩竹嘉树艺花卉果蓏麻蔬日课童仆治生产宾客往还时相与赋诗酌酒极笑谈登临之乐坐则引其孙授以诗书卒时年六十有九后至元己卯十一月卄六日也夫人孔氏生子惟德雅善干蛊有所植立不废其家学女适胡适宋孙男二鐡头麟儿女二将以至正改元辛已九月十有一日乙酉葬里之都督岭枫林之原距峡七里许呜呼公始以一布衣士趋京师取知卿相身致显荣以及其亲用虽末大而所至能脩其政使豪猾不得肆而善良者感化既去人犹歌颂其德是可有称于后世者已若金与公同郡在京师既辱与游处家居时又亟相见故尝得其行事列叙始末如右庶执笔纪述者有取于斯焉谨状





　　傅与砺文集卷十
　　钦定四库全书
　　傅与砺文集卷十一　　　元　傅若金　撰志　传　文
　　龚隐君墓志铭
　　清江龚隐君卒之明年将以某月日葬郡西萧洲桥之原其子益哭以请曰古之葬必有铭今益昆弟不幸遭先君之防葬既得月日矣而不得铭先君之德其可遂泯乎子郡人且善益其哀益昆弟而不使先君之德之遂泯必赐之铭既再辞不获请则取君友人徐必芳所为状而叙之君讳茂宗字国英其先汴人九世祖大从宋髙宗南渡占籍清江歴五世生某府参军文聪文聪生琳琳生荣祖荣祖生君君生而岐嶷长而好学性谨直和厚然甚介与人居毅若不可狎人莫涯涘平居孝友睦姻勤俭率下朋友之交不以后先盛衰损益其敬亲戚族人昏葬之不给与不能自养者随力资之君大父新喻县都曹父临江镇税务副使皆务积德始君幼时琳抚其顶曰吾贫遗子孙者独恃吾方寸耳吾平生恒教人以善吾先世及吾身未尝为不善继其善以大者其在若乎君能有知即笃意书律用世之学欲自振奋为功名显亲及父殁母张氏不乐君出繇是不仕养之终身凡衣服食饮有所施与一听母所命母殁治葬祭毕出古礼斥俗中巫祝事不得杂闻者嘉焉既去防犹时时哀慕其亲不置嵗遇始生日子若孙进酒肴前为夀君戚曰是非吾亲劬劳之日耶遽辍飱涕于邑不已晚治一室集古图书列花石左右坐客其中焚香煮茗谈终日间具酒视所有丰约不为勉强然极欢客因号君真率翁君喜亦自号真率好读史观古今事成败其书恒不释手生前至元庚辰四月四日乙亥卒后至元庚辰五月十有一日癸亥卒时男女侍左右请所言君曰死矣予何言又问不应娶同邑黄氏蚤卒再娶周氏有淑德子男四人谦复益泰女四人秀真壻王珪祐真壻周邠淑贞壻熊鑫惠贞壻朱倜孙男六顺元德元庆元祐元一元鼎元呜呼君承先世之善其才非不足以致显于世而卒奉母教终养不出生既能使其亲无违于心殁又能使其子弗忘其志是固可铭也已辞曰隂德之报施固有久近哉昔人决狱二十年而大其门以待子孙之兴其责报何其近耶吾观龚氏自参军而下虽代不乏禄仕而未甚显其世德之积至隐君之身又不食其报以卒天之所以兴其后者亦将久其泽欤
　　廖母萧夫人墓志铭
　　夫人姓萧氏新淦玉峡人先世自子云隠居郁木洞子孙散处山下近地其在峡者至宋益蕃盛遂姓其地为萧家峡云曽大父懋德宋进士仕至衡州守有文名大父某父某遭宋季衰乱不仕夫人性贞静寡言不事华餙年十七适里中廖隐君师奭勤俭柔惠顺事其尊以相于夫子凡理财用共丝枲麻絺治食饮虽寒暑靡懈而家益富饶宗祀弗违族姻以和隐君得专力外事闲暇輙从贤士賔客咏歌酌酒放懐山水间无内顾之忧延祐六年隐君卒而隐君之母犹在夫人敬养之如隐君存时且日夜诲饬诸子就学使勿坠先业又十五年而夫人亦卒子男四人云龙虎圣云读书孝友蚤有所树立自其父殁云独以冡嗣抚长其弟妹至于有室家不使忧其母龙后其从父某蚤世女三人适陈继志梁有胡珣皆同郡士族孙男四鼎善力学尊贤取友将有闻于时泰心奴槐尚幼孙女五曽孙男二将以年月日葬崇信里寳堆之原从予游者鼎述其父命请铭夫人之墓状称夫人卒时自云而下衰麻以哭者防数百指呜呼盛矣哉非夫人之贤其哀荣有若是耶铭曰维妇德弗爽维母教弗忘于后之人有庆
　　艾母张氏墓志铭
　　张氏世为新淦人桂琦俱隐德弗耀琦女婉懿贞淑嫁为同里艾氏之介妇其在父母所善事其亲友爱于兄弟来归夫家恊于姑嫜冝厥娣姒中外肃睦人无间言者夫祐谦抑重厚处乡党有礼遇宾客友朋虽卒遽中不失其敬尤善治生然深嗜浮屠言乐施与夫人克合其志州之建兴寺有支院曰普贤者其栋宇壊不支祐夫妇輙捐赀撤而新焉又割膏腴田若干畆以施之凡州闾之有急者视力之所及周之无所吝自相其夫积累起家数十年财用益饶旧庐之在州北者厌其湫隘则既改筑东巷以居而子孙日蕃盛夫已殁又益辟地増筑二室分授诸子赀产使自主之而身受其养日教以忠信孝友令毋忘俭勤每向夕必有酒馔子若孙诸妇咸列侍其前无敢少逾礼者闻者称其家法云生宋咸淳戊辰十月六日卒时后至元庚辰九月十日也距其夫殁二十有三年四子志竒志中志清志静敦厚慤愿皆能有以自立光于前人静年十九未娶而卒三女适同郡张观张俊杰傅麟皆蚤世孙男十克恭克诚以茂克明以时寳泰显和定皆英敏知向学葬有日竒昆弟因其客袁某以状请铭稽诸所闻既信而又察其子孙之盛且贤若是是其尤可征者呜呼非积德之报耶铭曰
　　福必有征兮善必有兴兮丘麓之凝兮伊贞魄所宁兮后嗣其绳绳兮
　　金咢传
　　金咢者大冶人也其先少昊金天氏之后已姓少昊以金德王天下色尚白生有功德于民既死其神为西方帝主肃杀子孙因先世有金德之瑞遂姓金氏周之时有曰阙者从太公佐武王伐纣有天下显其名穆王时有自西国来朝者号昆吾氏世称昆吾氏夏之时尝为侯伯汤防之其后世或犹冒昆吾氏云或曰非也西国昆吾氏金姓汤所防者已姓之国盖已与金本同出然不可考矣咢之祖曰锻始自昆吾氏自三代讫战国暨秦其族日蕃盛世多闻者咢之祖锻自昆吾徙居大冶大冶之人与之俱化锻后生从革从革生伯铦父是为咢咢生时望气者见西南有白光如虹曰此非金星之精耶夫金义气得之者昌失之者亡然必以类合其当卯金刀之世乎咢生而刚决不凡然少锐好持短入长之术遇与鬭者輙伤莫之敢婴里中有越人石生者见而器焉数相就摩厉之咢谓石生益友不可失也遂相与为刎颈交前时天下战争金氏之族若干将莫邪辟闾者用于呉豪曹湛卢用于越湛卢者负奇气折冲伐敌当时无能过者越王后以进于吴遇公子光弑吴王僚湛卢乃去之楚楚泰阿亦金氏之族与湛卢齐名晋郑闻而求之不得兴师围楚三年不解王引泰阿登城而麾之士卒迷惑流血千里咢私念先世多杀越人不祥即深藏于家非其人不为所用汉髙祖起丰素闻咢生时望气者所云心窃喜自负意兴刘氏必咢也购求之千金初项羽亦求之既而鄙曰此一人敌耳咢知髙祖有异且器使人善取其长遂归之夜偕行径丰西泽中遇白帝子化异物当道行者惧不敢进咢直前斩之由是益见爱重未尝去左右髙祖之见项羽鸿门咢从在军中赖卒脱其难从还覇上髙祖抚其背谓曰微公吾防不免寻拜为防军中尉常以三尺法自持军中望见胆栗无敢懐异心者有反覆不用令髙祖命立诛之天下已平论羣臣有功当封者第之诸将至日夜争功不法咢独不言出入卫上益谨自萧相国何张留侯良齐王信樊哙陈平诸在军中莫不服之者大臣既多受封上即诏曰王者功定而行赏有劳者爵之防军中尉咢自吾起沛丰以至有天下出入兵革诛平暴乱多其功力今四方休兵朕与功臣剖符受封愿世世共安利之其封咢为昆吾侯咢顿首谢曰臣顽钝不能脩先世之业陛下幸防臣左右令得从陛下诛无道秦臣之望过矣今更封臣列侯非德之宜臣所善越人石生重厚长者隐居山中砥世磨钝自臣有尺寸之用多石生之力陛下不弃臣愿进石生而封之幸卒使厉臣顽钝非臣独蒙其利陛下万世□石之安也上善其意遣使以安车召石生至即封为越乡侯未防韩王信赵利陈豨彭越之徒反咢常以防军中尉从上击之居无何慕黄帝飞仙之术遂愿弃人间事学导引轻身他日谓石生曰吾与生当暂别去愿生自爱后五百年其求我豫章丰城石室中是夕风雨晦冥见一龙奋空而去且失咢所之太史公曰金氏之先相传出帝少昊神明之后昆吾侯信其苖裔耶何其异哉髙祖以布衣取天下多昆吾侯之功然当其受封退让如不自胜必推引所善可谓不背本矣世常言金石交有以也夫
　　湖南郡学造大成殿上梁文
　　集大成而为圣人经纶不朽作前殿以居王者构架维新屹上栋下宇之规仿左墄右平之制潇湘改色洙泗増波恭惟大成至圣文宣王道继三王教垂万世我闻在昔修诗书礼乐之文民到于今识父子君臣之懿惟其不见而章不动而变是以所过者化所存者神与天地以同流沛江河其谁御道之行道之废如用我其为东周圣之清圣之和自生民未有夫子在当时固隆于观感迨后世益致其尊崇矧庠序学校之兴及闾巷宫都之广维王国克生多士允赖神休故天子以至庶人咸亲祀事睠此邦当鹑尾之次原其先始熊绎之封自北而南化者有如于时雨瞻前忽后皜乎莫尚于秋阳因庙藏衣冠琴书升堂闻金石丝竹周邦虽旧鲁殿独存顿栋挠于震凌寻土焦于煨烬爰究爰度宜新改作之图来游来歌毕相经营之力故能百工具作庶绩用成阖户谓坤辟户谓干取则合变通之妙大木为杗细木为桷抡材适位置之宜于以称日星山龙藻火黼黻之文于以容钟鼓管磬簠簋豆笾之器墙髙数仭焕乎鸟革以翚飞律正五音展也金声而玉振爰效閟宫之颂用歌泮水之章
　　梁之东湘水攸同如道斯行其流靡穷
　　梁之南维岳岩岩下民仰止髙明是监
　　梁之西有者奎为天之章式旋于题
　　梁之北星环于极如彼众人懐于有德
　　梁之上惟天荡荡惟圣伊合孰知其两
　　梁之下有彛有斝笾豆孔脩陈常时夏
　　伏愿上梁之后风雨攸除神人以和奕奕圣门有百官之富宗庙之美洋洋吾道如四时之行日月之明文教永昭彛伦益厚










　　傅与砺文集卷十一
　　钦定四库全书
　　傅与砺文集附録
　　欧阳文公送之广州儒学序
　　古之使宾有介主有摈介之数有九有七有五有三摈之名有上有承有绍人之多所以偹仪文慎辞命也然诸侯聘问之道宜若是也我国家奄有六合率土悉臣新天子即阼则一遣使颁正朔于南交驰一传可也以尚书一人行以郎中一人副又听其以文学之士从焉虽柔逺之事亦重矣岂非斟酌古人摈介之设欤元统改元之使事清江傅君与砺实相其行闻其辞命之际傅君之助尤多次年南交来朝贡其人往往称傅君之能于是庙堂特以粤郡文学旌之向傅君在京师好学能文章尤长于诗缙绅间每诵其佳句语曰诵诗三百授之以政不达使于四方不能专对虽多亦奚以为诗本人情通物理其言温厚和平长于风谕故能诗者必达于政而善于言其或不能则口耳于诗者也今傅君以能诗名中国以能使名逺夷不亦宜乎记又载夫子之言入其国其教可知也其为人温柔敦厚诗教也粤为郡极东南之濒意其东南温厚之气磅礴欝积于斯故其民庶而富而教兴焉矧以能诗之士教其人乎异时观风之使采诗之官至于南粤将【一作归】以惇厚之俗和平之声陈于中朝缙绅之士其翕然曰是吾傅君之为教乎其行也叙其事以为之兆云至元戊寅四月初吉翰林侍讲学士中奉大夫知制诰同脩国史兼国子祭酒冀郡欧阳序
　　掲文安公送行序
　　元统三年秋七月诏假羣玉内司丞鐡柱吏部尚书丞相掾智熈善礼部郎中使安南以临江傅若金为辅行若金字与砺为学有本末为文章有规矩至于歌诗盖无入而不自得焉其髙出魏晋下犹不失于唐又能知为国体要自秦汉而下逮于我朝凡使安南贤否姓名若出使嵗月皆歴数不遗故凡使事悉以谘之动静相维举措必戒先事而虑物至而应举小包大万变不穷国中赂遗毫髪无所取而皆本之至诚得尊中域抚四夷之道虽傔从趋走皆畏惮过于使往返万数千里所至大府交荐其贤及安南入贡使及国门首问傅先生安在初安南数侵占城占城遣使入告是行也有别防切责安南而所降制书上有安南王字行至真定黙省曰安南自陈日烜絶王封朝廷有诏安南上表皆止称世子今制书有安南王字是无故自王之也安南遂自称王奈何请二使还白朝廷二使议未决廼自请行即赁马驰至都堂都堂大喜立収还制书且以得傅君辅使事为甚幸而君命以不辱及使还首循旧制授以广州儒学教授呜呼向非朝廷知人不能使傅君非傅君之学不足以称朝廷任使使朝廷皆若用傅君安有败事哉然傅君之名由是而立傅君之荣由是而基他日任朝廷之事必有大于此者又当何如也故余于送傅君之行不及广州之说而本于使事云至元四年嵗戊寅四月十有一日掲傒斯序
　　范德机诗序
　　范先生者临江之新喻人也少家贫力学善文章工诗尤好为歌行年三十余辞家北游卖卜燕市见者皆惊异之相语曰此非卖卜人也已而为董中丞所知召至馆下命诸子弟皆受学焉于是名动京师遂荐为左卫教授迁翰林国史院编脩官与浦城杨载仲蜀郡虞集伯生齐名而予亦与之游焉伯生尝评之曰杨仲诗如百战健儿范德机诗如唐临晋帖以予为三日新妇而自比汉庭老吏也予独为范德机诗海内无双若比唐临晋帖殆未逼真故改评曰范德机诗如秋空行云晴雷卷雨纵横变化出入无朕又如空山道者辟谷学仙瘦骨崚嶒神气自若人如豪鹰掠野独鹤呌群四顾无人一碧万里差可彷佛尔晚尤工汉吴兴赵文敏公曰范德机汉我固当让之若其楷法人亦罕及其居官亷直门不受私谒歴佐海北江西闽海三宪府三弃官养母天下称之尝一拜翰林应奉文字不果行而有闽海之命至顺元年某月卒于家其诗道之传庐陵杨中得其骨同郡傅若金得其神今皆有盛名其平生交友之若终始不变者同郡熊辀也杨中将刻其诗道其子继文求序为书其本末如此呜呼若德机者可谓千载士矣杨中字伯允若金字与砺熊辀字敬舆凡诗若干卷后至元六年正月五日集贤直学士朝列大夫掲傒斯序
　　范德机与虞伯生书
　　山居乏江海之使无由上记即日伏想神相台候起居万福某株守碌碌耳近来武昌与乡友傅汝砺防其人妙年力学所为诗赋警抜可爱其为人静慎又可尚论将北行介之以见无他出门而瞻望泰山黄河以洗穷乡之卑陋此其志也与语当知仆之非妄末由参侍更冀以斯文自爱不宣
　　题范德机书
　　范先生与集同嵗生又同在故平章董忠宣公馆中于今不复见矣与砺擕此书至先生已宿草在墓矣懐想畴昔可胜凄断与砺文采动人以为方至之彦莫汝砺若也余方犯严荐之防以病告去国不获如志然汝砺之才奚必有待于不肖也哉汝砺欲仍藏先生书题此而归之虞集拜手于城东岱祠西舎虞集书
　　又附诸名公送与砺诗
　　十年身不到瀛洲江上逢君又素秋行李祗今何处在看花须及俊年游沧波逺去浮三岛白日髙悬照九州大旱若将敷说命贤良记取旧箕裘　右范德机氷玉空青不易求兰苕翡翠擅清秋才情岂是人间少不到巫山梦未休
　　宫树朝霞起宿鸦人人解赋上林花如何西溆还东岛
　　天上清秋有到槎　　　　　　　　右虞伯生二首自古诗人天所放海堧乡土旧来谙使星曽照雕题外教雨还沾越峤南土风槟榔是良药世味橄榄留余甘先生三鳣还小剧仙人五羊应共骖越王台逺见明月大庾岭髙多夕岚朝路怜才留未得銮城载笔祗多惭
　　右谢端敬德
　　耻学山人赴辟书勇随使者驾轺车横经久合居髙座上冡先须过旧庐黑夜文星南斗外青冥鹏路北风初来期莫落梅花后待诏先生席正虚
　　右金华黄溍
　　早年文采动公卿此日承恩出鳯城万里舟行休惮逺故乡亲老得归荣路经梅岭香云湿潮落珠崖瘴海清纶阁日长思校理暂将余力训诸生　右张孟功轺车已出瘴云深还抱除书向海浔官有广文堂下马装无使者槖中金千年国史书竒节万里蛮荒入壮吟今日东归人共羡斑衣如绣照家林
　　右张翥仲举
　　贡玉堂中客梅花岭外游儒衣轻结束祖席且淹留古昔文为理诗书自一流明珠堪结佩白璧可聨钩飞动摧雷电防茫犯斗牛王杨端有体沈谢本相侔前辈嗟零落风骚道阻脩千人一入少十度九言休之子年方盛诗名孰与俦芳华红锦段尘土黑貂裘狗监无人荐鸡林有价酬张骞回汉节王粲在荆州鳯诏论功早皋比属望优番禺秦郡县泮水鲁公侯象迹烟中堞鲸波雨外舟蕉花迷越徼柳色记卢沟诸老皆青眼横经尚黑头相思应有寄清絶变蛮讴　　右王沂师鲁京国今多士君诗独有名才能诸老荐辞命逺人惊陆贾惭分槖终军谢请缨一官何足凂三命亦堪荣防阁専相待山川暂逺行且令南海上文物变风声
　　右太原王守诚
　　君不见丹穴产鳯雏五色不是凡禽状广文年少薄游吴一旦诗名动天上前年开诏赴交州今年载书东海头仙人骑至渺何许归梦先落江南州树枝当窻灵鹊喜防服趋拜庭闱里别有佳期隔片云洞房月照潇湘水君歌有所思我歌逺别离落花飞絮春去尽杯酒相送都门时一官今热何足取文章自可名不朽沧波早掣钓鳌竿莫遣玉堂人待久　　右安城刘闻霆西江年少饶才俊跌荡京城名益振已知骐骥隘九州更看鸾鳯起千仭行囊萧索无金璧防里携将五色笔锦心绣腑自成文只借笔头轻冩出吾闻缙绅传一首脍炙千人万人口铿鍧韵发韶濩中浑噩义宗南雅后人人只解爱君诗我独多君智畧竒一朝去作安南使慷慨万里宣皇威看君専对真不辱朝廷益尊逺人服陆贾掉舌能成功马援穷兵翻取讟十年白屋坐飘零有志从知事竟成青氊坐上旧无物黄纸书中新有名春来夜雨江湖梦桃浪扁舟归兴动蓟门垂柳柔堪折潞水飞花逺相送蹇予京国尚蹉跎东南持宪故人多诸君爱士精衡鉴去去知君入礼罗　　右赵亭买得吴船便欲东更骑羸马别诸公文宗久许江西盛诗律非因海外工人羡义阳封介子客从泰畤荐杨雄五羊城下南风起茉莉花开荔子红　右贡师泰上国邦初造南交乱用餤包茅留不贡大钺往当戡自尔忠仍孝其民乐且湛皇风髙邈邈紫海静渰渰癸酉年初改朝廷议所堪众星皆拱北二使遽行南寳歴天文簇丹书鳯喙含年千时遇一下五上登三因极儒林索将同虎穴探惟才非久次其举不常参玉鴈湘灵瑟龙驹伯乐骖天香仙桂蝎氷缕野桑蚕有士方穷讨多艰盖屡谙吴钩俄有赠楚笠旧曽担暂食如枣还持数寸柑往来非屑屑气宇正潭潭艺圃趋耘急文塲角战酣眼空窓外雪心入笥中蟫周礼方闻鲁王官已问郯髙才传狗监竒字识龙龛文选精犹熟羲爻玩实耽草书怜竹滑火厌鱼□慷慨诗千首风流玉一簪干将无不合橄榄有余甘沃若轺车变坚乎衡木防马鸣风荐爽佩结蕙生馣节弭雕题楚文招秃鬓儋徘徊行石砦咨访过松庵砺齿囊中石清心海渚防英雄髙自置勋业古犹贪兽闼扬眉入蛟宫抵掌谈酒行夷乐舞章就侍臣耽共识中原士争扳贵介驔陆装挥不顾亷水饮何惭毛遂盟终长常何赏合覃出门天正白渡海日初防雕矢摧犹羽鱼鞍败复鐕龙蛇三伏气烟雨九真岚缨垢江初濯衣轻火自燂已多行土轹何有颔珠挦入见臣容蹵来前圣语谭使人皆赐紫竒士但衣蓝南海今遐逺黎民本戅憨在庭方有望用子畏如惔谕蜀相如渇传经柱史三鳣堂上集一丈席间函朝饮椰成盌秋吟荔满篮世方怜□褭人岂弃楩楠此别诗尤老何时酒正酖公卿多荐宠况有雪髭鬖
　　右贺方伯更
　　忆昔始相见兹晨忽为别闗河信郁纡归意不可辍屡有思亲念岂为捧檄恱京华春序逾髙树森成列引领□犹深长歌浩难阕况之百越地礼义须贤哲追琢无竒工文采自昭晰伟哉三献姿美璞期终洁
　　朝饯京都门逺望东南州南州本故乡道路长悠悠清飚振纎叶白日溢林丘念我意中人心迹咸光休充容郁深萃秉心慕前脩恭承廊庙咨领教赴遐陬一维道理丧再拯风俗媮夙将周孔情岂效时所谋但期德日广别离焉足忧　　　右相人赵构德隆二首
　　春风本无方塲圃日已塞欲令桃李花根株何处植一朝仙期至去作海上客海上有菖蒲青节何歴歴食之满千日肌肤生五色烟霞忽然起变化成羽翼可以髙飞翔风雨亦不隔云间众仙人飘飘逺相揖
　　右季序仲伦
　　扁舟乗兴欲还家分教宁辞瘴海涯未必杜陵成汨没由来贾谊擅才华红蕉绕屋含秋雾丹荔垂炫晓霞万里何堪慰离思好凭江驿寄梅花　右鄞俞述祖广州教授安南使只爱斑衣捧檄荣今日朝廷优爵赏当时才学动公卿题诗絶徼银杯入敷教炎荒木铎鸣漫笑归舟乖夙约都门折柳送君行　　右危起与予俱客燕相逢闾里间意气即相许然诺在一言南金非所重燕姬非所叹古称慷慨士捐躯赴人患自谓金石交从今至嵗寒子忽逺行役喟然伤肺肝
　　执手出都门长揖从此辞游子归逺方壮士亦苦懐邓林非无木木恶不可栖冀北非无马马驽不可驰髙天上无极浮云将何依日月苟不终重来以为期
　　右王武二首
　　贫贱苦离别君行在良辰去去何能留徘徊出城闉浮云蔽中野回风动飞尘俛仰重回顾执手含酸辛夙言逺结交绸缪日相亲君今万里去欲去良无因
　　燕马纷北驰越鸟翩南翔良友不可别嘉防焉可常一日为九秋三嵗悠且长相顾从此别对酒不能觞念子难久留愁思结中肠安得千里足相与俱腾骧
　　征车出都门良友独何之傍徨不能别擕手欲同归临河解两袂相顾各有期芳时不努力嵗月日夜驰君亮懐至寳我独何能为　　　右丰城陈克生三首早并诸贤进大廷亲传天语下南溟龙符夜剖宫臣节驿骑秋囬使者星尚念殊方无善俗聊从博士训遗经崖山四顾三千里共看儒衣听说铃
　　秋尽黄茅瘴雾収计程若合到交州天垂北极星文现地尽南图海气浮灵药谩从方士采明珠岂效贾人求临岐不作经年别有约看花上苑游
　　右藁城倪道原二首
　　十年文采动公卿京国蜚英里闬荣已向平原为上客更防湖学得先生芳茅压地蛇涎毒碧海潮天蜃气惊为想此身金玉重两司清誉雪霜明
　　右袁万里庆逺
　　广州儒学东南冠才子文章天下传岂但门生如荐豆定知岛户尽输田山头麋鹿过堂下海上鳯凰鸣日边对此题诗应百首蚤从梅驿寄长笺
　　右襄城杨士伯谦



　　傅与砺文集附録
