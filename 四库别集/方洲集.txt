　　钦定四库全书　　　　　集部六
　　方洲集　　　　　　　　别集类五【明】
　　提要
　　【臣】等谨案方洲集二十六巻附读史録六巻明张宁撰宁有方洲杂言已着録宁官给事中謇谔自持六科章奏多出其手每有大议必问张给事云何石亨曹吉祥恶之防有边衅奏使宣抚竟谕定而还其才畧为一时所称后以建言忤李贤与岳正同调外其气节尤为天下所重虽一麾出守蹶不复振而屹然宿望不在廊庙钜公下今观其奏疏诸篇伟言正论通达国体不愧其名他文亦磊落有气诗则颇杂浮声然亦无龌龊萎弱之态观其使朝鲜日与馆伴朴元亨登太平馆楼顷刻成七言长律六十韵殆由才调纵横不耐沈思之故矣乾隆四十六年十二月恭校
　　上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀













　　钦定四库全书
　　方洲集巻一
　　明　张宁　撰
　　廷防
　　皇帝制曰朕以眇躬只膺天命缵承祖宗大业临御兆民顾惟负荷之艰莫究弛张之善肆虚心于宵旰冀资弼于忠良固圣贤乐受尽言在尧舜惟急先务何则天下之本莫有外于家国兵民朕欲闻其至计何先切望何最君心之发莫有着于礼乐教化朕欲闻其损益何宜隆替何系制治防于未乱其方术何良保邦防于未危其谋谟何逺以至为政之寛猛何尚备边之筹策何长人才之贤否何由刑赏之缓急何可与凡灾祥感召之机何速外蕃向背之故何在皆朕之所欲闻者也夫事防乎师古不稽诸古固无足以为法于今而施防乎合宜不宜于今又何可以徒泥诸古子大夫明先圣之道来应賔兴贤能之诏皆得于古而将以施于今者也其悉防酌详着于篇以俟朕之亲览
　　臣对臣闻天以大徳而生万物圣人以至徳而化万民天与君其道常相通也皇天无亲惟徳是辅天命之去留者在徳民罔常怀怀于有仁人心之从违者在徳徳惟治否徳乱世道之安危者在徳徳有善有不善古之称善者曰俊徳曰徳曰明徳曰显徳曰令徳曰常徳曰文徳其不善者曰恶徳曰凶徳曰秽徳曰逸徳曰悖徳曰暴徳曰虐徳其善于徳者必勤不善于徳者必怠勤与不勤善恶之所自始也古之人君勤于用徳故谀佞之流屏之逺方恐其以甘言进而移此勤也聚敛之徒斥之使去恐其以货利进而败此勤也声色勤之蠧也必思逺之淫巧勤之酖也必思絶之鸡鸣而起日昃而罢所以勉此勤也居近正人行近正道所以成此勤也内外有史左右有谏一或不勤而言者至矣上帝下临黎民上仰一或不勤而应者至矣此人君所以能以一身而统御天下者不过勤于用徳而已矣是以自古善为治之君未有不以勤于用徳为先善言治之人亦未有不以勤于用徳为先论尧舜之徳曰克明曰濬哲然其所以能用是徳而致于变敏徳之化者不过曰兢兢而已矣论汤武之徳曰寛仁曰执竞然其所以能用是徳而致建中建极之化者不过曰汲汲而已矣商之三宗皆能平治斯民者也迹其所以则曰悔过恭畏而已焉周之成康皆能康济斯世者也究其所由则曰敬迓保厘而已焉以至于汉之七制唐之三宗宋之太祖真宗仁宗虽厯世不同皆能勤于用徳故今之称汉唐宋者不能舎是数君焉臣所谓自古善为治之君未有不以勤徳为先也唐虞之世有道之极者也禹臯陶之言曰无教逸欲儆戒无虞商周之时全盛之至者也伊尹召公之言曰检身若不及夙夜罔或不勤明良之歌不忘于钦戒之词昌言之陈无己于傲虐之戒以至于贾谊董仲舒陆贽韩愈欧阳修苏子瞻虽逺近不一皆能以勤于用徳而告其君故今之称善进谏者不能舎是数人焉此臣所谓自古善言治之人亦未有不以勤徳为先也钦惟皇上体干刚之徳不息之勤讲道之心不遑求言之诏屡下但见普天率土黎民有徧徳之休薄海穷荒四方有风动之美其所以用是徳而见于治固无不勤矣然犹进臣等于廷降赐清问首以只膺天命缵承祖宗大业临御兆民顾惟负荷之艰莫究弛张之善肆虚心于宵旰冀资弼于忠良固圣贤乐受尽言在尧舜惟急先务为言臣有以见皇上不自满足勤勤无己之心也臣请得而备言之夫善则得之不善则失之天命至可畏也一或不勤则此心已流于怠忽天虽降监引逸有所不知矣有所当修有所当举先业至难保也一或不勤则此心已流于昏昧业虽重大宏博有所不顾矣抚之则服逆之则去兆民至难治也一或不勤则聚敛徴求皆自此出尚何暇恤民哉今皇上既能以是三者为心而形于言则其勤于用徳上以是承天命中以是继先业下以是临兆民举得其要负荷之艰有不难守弛张之善有不难究凡策臣者皆不足为皇上忧矣而犹虚心于宵旰资弼于忠良圣贤乐受尽言之量法尧舜急所先务之诚此其用徳之勤无间于旦夕无间于人已无间于上下无间于小大而勤其所当勤者又皆有所主矣然臣犹且劝之以勤者非欲衡石程书如秦始皇而后谓之勤也非欲卫士传餐如隋文帝而后谓之勤也又非欲强明自任不任宰相如唐徳宗而后谓之勤也又非欲以察为明无复仁恩如唐宣宗而后谓之勤也特以今日乃中兴之时皇上中兴之主我太祖髙皇帝以及宣宗章皇帝皆能勤于用徳以为家法是以八九十年天下晏然海内富庶今比年治体比之祖宗之时亦不可谓坦然无事之时矣既不可谓坦然无事之时则臣之所以望于皇上者将何以为説乎将望以进学也则尝亲御经筵讲明治道矣将望以法古也则尝稽诸故实动法前代矣将望以陟黜也则尝勅命重臣分考天下矣将望以赈贷也则尝诏命四方减其田税矣将欲劝以逺声色则无声色之习将欲劝以絶货利则无货利之求将欲劝以笃伦理则伦理无阙失将欲劝以广视聴则视聴无壅蔽将欲劝以揽权纲则福威之柄亦未甞不出于上皇上于是数者处之固无不尽美矣臣之心犹恐其作于上而或废于下欤谨于前而或失于后欤岂其隠微之间或有不自知者欤积习之余或有不自度者欤董仲舒曰王者之道必有偏废不起之处非其道不善也久而或有之失也今天下治体少异于前时则用徳为治亦当倍而又倍于前之时可也此臣所以昧死尽言而以勤于用徳为劝也臣伏读圣策有曰天下之本莫有外于家国兵民朕欲闻其至计何先切望何最臣以为欲尽治家国御兵民之道诚不可不勤于用徳臣闻古之能勤于用徳而善治家国兵民者莫如文武不能勤于用徳而不善治家国兵民者莫如桀纣盖文王能勤于用徳是以刑于寡妻至于兄弟以御于家邦而得三分有二之天下武王能勤于用徳是以八百诸侯以师毕防壶浆之众尽入版图而不待血刃以成大勲此文武之善治家国兵民也桀纣不能勤于用徳是以昬弃厥遗王父母弟不廸不信仁贤而瘝民者在位先人所有之家国悉取而割裂之重役严刑而劓割夏邑前徒倒戈而反以资敌先人所有之兵民悉取而疲敝之此桀纣之不善治家国兵民也然其故则起于徳不徳勤不勤伏惟皇上法文武之所以兴戒桀纣之所以亡则必能勤于用徳而家国无不治兵民无不足矣臣又伏读圣策有曰君心之发莫有着于礼乐教化朕欲闻其损益何宜隆替何系次及于制治保邦为政备边又次及于人才之贤否刑赏之缓急又次及之以灾祥感召之机外蕃向背之故臣有以见皇上之勤于求道勤于致治勤于用贤勤于事天勤于柔逺必欲用此徳而底中兴之美未肯自以为道成治极也臣闻礼乐者为政之成教化者为政之本三代之礼乐率皆本于君心之和敬而将之以仪文发之以音节是以行于朝廷而羣后徳让奏于郊庙而神人以和其所损益者不过制度文为小过不及之间耳今日欲知礼乐之所当损益请以三代之礼乐质之则其何者当损何者当益者可见矣三代之教化率皆本于在上之躬行而言行政事皆可师法是以当时化行俗美比屋可封而其隆替则实系乎其人何如耳今日欲知教化之隆替请以三代之教化观之则其何以致隆何以致替者可知矣若夫春秋战国以至嬴秦先王之法崩坏尽矣下至汉唐时之礼乐教化不过仪文音节政令法程之间宋虽文儒昭明亦不古若我朝制作夙具治功时熙论礼乐则郊庙之建燕享之所太常所掌教坊所隶先臣解缙亦尝言之论教化则学校兴行徳行振举民庶顺则逺近同风比之近古相去逺矣此臣愿皇上勤于用徳以端礼乐教化之本而正损益隆替之原此即所谓天子建中和之极即所谓君心立教之本者也夫君之临民若朽索之驭六马六马易惊朽索易絶善御者知其然也必为之固其控勒坚其衔策力以防之虽遇峻险无虑也茍待其辟易而始为之谋则虽王良造父无善算矣古圣人知其然是以其立政也广求贤俊布列庶位民无衣食也有农桑之官教之树蓄矣民未知善也有掌教之官导之礼义矣民无知而犯法也有典狱之官平其刑罚矣为礼以一之作乐以和之如此而求天下之不治不可得矣此臣愿皇上勤于用徳而为保邦致治之本此即所谓儆戒无虞者也此即所谓不见是图者也若夫世之治或过于寛而不立则济之以猛或过于猛而急迫则济之以寛盖一于猛则民无所措必致于畔乱一于寛则民无节制必致于放溢是以三代之时一则尚忠一则尚质一则尚文非别立一规模以自异正所以因乎时而有济也成周之治始则克慎中则和中终则保厘非自作一教条以求异亦所以因乎时而有济也今日之政果宜寛耶果宜猛耶欲尚寛则吏之倚法为奸者接迹于下矣欲尚猛则民之饥馑流亡者无复聊生矣此臣愿皇上勤于用徳弗张于前而弛于后弗偏于一而失其中严以立御官之法而裕以待凶荒之民则寛猛得中无复烦乱放溢之敝矣若夫边境之患何代无之自岐山之避朔方之城东周之迁长城之筑以至汉唐宋筹策得失具有明徴汉之边患在北而西羌次之唐之边患在西而北方次之宋之边患在西北而备御之方不足以始终论矣汉备初本为得武帝好大喜功开邉遗祸今年遣将出秦凉明年遣将出定襄虽少或得志而中国之士马物故亦复相当唐备初不甚失肃宗寡谋资敌乘虚内侵今年与吐蕃盟明年与囘纥盟终唐之世迄无成算而邉陲之扼塞渐隳矣盖外蕃先王本以羁縻处之得其地不可居得其人不可用仅备之而已臣尝闻备之之道其要有三曰形势曰军食曰将帅形势以据险要军食以固士卒将帅得其人以总兵旅重门击柝以待之此莫善之计也然此特地之险与人之可恃者耳若夫智者不谋力者不攻则莫重于得天心之顺焉易曰天险不可升地险山川丘陵是也此臣愿皇上勤于用徳以固天命虽有邉警亦无虑也人才国之利器其贤否则系于在上之一身焉故唐虞人才比屋可封商周人才君子盈朝何者有是君于上而感化之机深也下至汉唐之时君非唐虞之君虽曰养之学校而实徳不存虽曰教之诗书而化本不立欲人才之贤也得乎此臣愿皇上勤于用徳以标凖天下人才每用一人也必贤而用之退一人也必不贤而去之将见天下谁敢不让敢不敬应而唐虞之人才于焉而出矣刑赏国之名器也故唐虞之时刑曰天讨爵曰天命刑所当刑虽崇伯之重不赦也赏所当赏虽匹夫之贱不弃也下至汉唐之世以刑赏为爱憎之具言及乘舆有赐死者献及果有拜官者欲刑赏之当也得乎此臣愿皇上勤于用徳以把握福威之柄毎刑一人也出于人之所共弃毎赏一人也出于人之所共贤将见赏者劝刑者服而唐虞刑赏之道在是矣若夫灾祥之来虽由于人事之感召而吉凶之应实系于君徳之有无徳盛而治虽灾不足以为忧徳蔑而乱虽祥不足以为喜河出图洛出书不加盛于羲禹九年水七年旱不大戾于尧汤自夫世道渐更而有白鱼之祥君徳渐薄而有鸲雉之异然桑谷共生而商道复兴风雷偃禾而歳卒大熟徳之所在灾可反而为祥焉麒麟之出无补于鲁哀之治凤鸟之至不振乎汉桓之衰不徳之徴祥适足以为灾也臣伏愿皇上勤于用徳以敬天仁民以爱养万物则祥瑞日见而妖沴不生如书所谓方懋厥徳罔有天灾山川鬼神亦莫不宁鸟兽鱼鳖咸若矣至于外蕃之叛服从违不过视中国之治乱强弱而治乱强弱之原则在于人君也昔者三苗负固舜敷文徳而七旬格崇伯干政文王修徳教而三旬降太戊修教明礼而重译来朝者七十六国武王惇信明义而通道只贡者九夷八蛮及世降徳微淮夷玁狁蛮荆徐戎相继而起王室多虞汉自髙帝唐自太宗以后中国之力胜于彼则曰欵塞曰来朝曰通和而子女金帛之求不可数计彼之力胜于中国则入寇则犯邉则逼压畿甸而士马甲兵之费疲弊不赀至有与之和亲借力徙居内地卒致播荡扰乱无有寜嵗沿及于宋武功不振而南迁北徙不可纪极皆积于中国之不徳也天厌祸乱我太祖髙皇帝以天锡勇智汛扫不遗再造九州奄甸万姓所谓雪耻酬百王除凶报千古自有宇宙以来功业巍髙真帝王第一主也臣伏愿皇上逺宗近监勤于用徳以笃内治以严外防以慎择将帅以保练士马纵未闭絶也必使进出有时虽欲惠柔也犹须赐予有节无幸其衰而啓黩武之事无怯其强而有结好之谋无信其向顺而弛我拒守之备毋见其背去而忘其窥觇之奸明足以破其机威足以慑其暴财力足以牵制其气志北方辑服则四裔八荒闻风慕义将如书所谓明王慎徳四夷咸賔不宝逺物则逺人格者矣皇上之策臣者已至再三备陈之于前而臣特恳恳者盖即诗所云殷鉴不逺在夏后之世特愿陛下深有鉴于晩宋之不徳而用徳之勤也然臣之所谓徳非过髙难行凿空无实之语即皇上率之以为天下道修之以为天下教其原出于天而圣学有得于心身之间者也是徳也发之言则顺体之身则化着之事业则永固推其极则所谓惟徳动天无逺不届何虑乎家国兵民礼乐教化制治保邦为政备邉人才刑赏灾祥外蕃数者之不得其理哉三代以下自此徳之不明也而知徳者鲜自此徳之不行也而为徳者鲜自知而为之者鲜则政治之体用不全而古今之异宜不相通协矣汉髙帝命叔孙通制礼曰度吾可行至今绵蕞之仪狥时而昧乎古宋襄公欲举仁义之师不禽二毛不鼓不成列至今言于之战泥古而不知今汉宣帝曰汉家自有制度本以霸王道杂之奈何纯用徳教如周政此又欲合古今而不知其是非之实者仰惟皇上清问及此臣益有以见圣学明通圣徳纯正生知安行不待勉强此即傅説所谓虑善以动动惟厥时周公所谓学古入官议事以制大舜之所以好问好察用其中于民者臣于终篇尚有献焉孔子曰天下之达道五所以行之者三天下之达徳三所以行之者一又曰凡为天下国家有九经所以行之者一一者诚也诚者真实而无妄臣愿皇上察之于微慎之于独存省于身心凡施之于朝廷行之于家国达之于天下者无一不本于真实无妄尤冀不间于物不息于功使形着动变以至于化所谓尽其性以尽人物之性可以赞天地之化育而与天地防矣臣学不足以知古才不足以通今谨因清问所及妄陈一得之愚干冒天聪不胜战汗之至臣谨对
　　廷试策对时属稿未半礼部侍郎姚公过视有顷复与尚书胡公借来相顾有喜色自是内外诸公皆接踵至予辄停笔待观晷刻尽未予初脱稿适胡姚二公至语曰此巻宜自重予以纸短告遽命仪制司检纳巻衍纸续巻尾予以天晩为惧胡曰第自留心吾为汝进本依曽棨故事给烛天既暝同年皆出乘昏誊写忽传宣闭门诸执事官校皆罢散胡亦不能止亟命郎中俞钦收巻送予宿礼部戒勿归明旦携候内直房胡姚二公诣内阁请容足巻不果放榜之晨人犹相传谓予登首第自是声达禁中有防与牛伦巻同取入复送内阁后半年吕公逢原黄公廷臣録出补写成篇倪进士廷瞻重録此本廷臣欲请诸公题跋见遗自愧无似不敢徒劳名笔尝自观省文虽不留陈腐若比之古义求为之御且不可何足多上人时新出草野不识忌讳纵使成篇恐亦不堪引进屈指今四十年检拾故纸早已断烂残缺老眼惊心强复加缀缉存入拙作中以志予之感遇以自讼予之素不敏也治三年宁年六十有五矣
　　议
　　加封孔子议
　　朝臣建言加封孔子有防防官于东阁议宁言孔子元圣天下古今所共尊仰而况出其门墙被其膏泽者切縁自宋至今代极崇重当时儒硕满朝设有徽懿未彰应不遗留以至今日况帝不可封王号已具前代五岳四渎称号不一本朝尽去浮冗一称为神髙出千古何独至孔子有所増改若谓世必有加不当但已则亿兆无穷之加殆与异説家天尊宝号等矣是岂可以为训哉今言者毎欲加以天纵二字尤为非义昔太宰之问重于多能子贡智足以知圣人一时答述未能形容故借纵之一词以见其大自古载籍所传文字本指未有以纵为美徳者此何所为事而可以一时借喻之言谨加于极至之地然使纵字不行则彼又将推求援引以规成其事其説未肯遽已宁惟事有尽情物有止所譬之五行阴阳太极无极无极之上自无容词之隙若必欲于大成至圣之首曲加美号则是可于太极无极之端强更立一名也于事物之理得乎窃意言之者众人而聴断者君子在上者无折中之论则下之嚣嚣者宜未黙也宁请于覆奏具言孔子道大徳尊其功业文章着载六经者固天下古今所共瞻仰至其封号有无加减一不能为之重轻而况大成之外皆小成至圣之余皆未至虽有鸿称焕号终不能过于大至者伏乞圣明推明六经之文体行六经之道使孔子功徳被之天下垂之万世尊崇之典莫盛于斯不必立异求胜于一字一名之微如此则可以劝上可以率人可以答言者之意载之史册亦复可以昭示后世而施诸罔极矣表
　　乞进讲大学衍义表
　　臣等猥以庸流谬当言路涓埃莫报寝食怀惭伏念圣学渊微睿谟广博加以国忧襄事婚礼临期由是心欲言而口不能志有在而时未及兹遇皇上诞崇文教肇啓经筵礼命文儒讲明治化所谓必求诸道于焉能自得师于此见帝王之大有为用能举天下之第一事开休建极端在于斯择术受言慎惟其始切意圣言幽逺末学支离经以载道而未悉于后世之变更史以纪事而不原夫天道之极致著述者不专于论諌训诂者取办于文词虽皆厯世之遗书非尽格君之要语耆儒宿学未克防通一日万几岂能该洽切见先儒真徳秀大学衍义一编依经据史博古通今言天必有徴于人语事而不遗乎理録善恶以示百世王之监戒广节要以尽八条目之工夫忠臣爱主之讽导箴规人君治世之格例律令于今可见尽在此书经目不忘开巻有益昔宋理宗谓徳秀曰卿所进大学衍义一书有补治道朕朝夕观览便合就今日进讲及讲毕致词忻然嘉纳元仁宗见大学衍义谓侍臣治天下此一书足矣因命王约节译刋行以赐臣下至治中翰林尝译之而进呈泰定中呉澂又以此而进讲其时尊而信之者号称盛治説而不绎者亦致小康厥后书不见称世亦多事道之显晦足系安危具有明徴类非臆説伏望勑命馆阁儒臣经筵侍从于五经书史之中得以此书毎常进讲仍乞以别册置之便殿以备清燕之观仰冀弗间其功弗移于物闻圣贤义理之论譬犹学近其人监古今隆賛之原设若身处其地有所疑必形诸顾问有所得必措诸躬行如此则道术自明人才自辩治体自审民情自知逸欲去而敬畏崇言行谨而威仪正家国以治天下以平物理之精粗表里揆之心而有余民庶之逺近亲疎动诸身而皆准矣其或政令未孚臣工失度事干明徳患及新民者臣等谨当条陈利害公举是非不敢以急刻病人不敢以依阿负国庶尽匹夫之力仰成至善之功臣等不胜犬马拳拳之怀诚惶诚恐昧死具进以闻
　　斋醮进香表
　　臣闻释道之教邃古所无下至汉唐其法寖盛然三代君主寿考世运灵长后世衰乱相仍年祚少永佛老无补视昔可知夫父子君臣夫妇兄弟朋友长幼人之大伦自古体国立法修政建事无非为此五者而为之经理防范耳五者顺序百度以宁是以圣人之道始于有为而终于无为彼佛老之法不足以有为而强于无为遂欲去君臣废夫妇一切归诸虚无寂灭假使其教尽行则婚姻既无生育顿絶不过百年人类尽矣虽有事物将谁用之厯代英君谊辟有见于此非不欲深恶而痛革之特以其颇能以祸福轮回之空谈警动于人可以化导愚昧姑将存之以为治化外之一术耳非真谓其能扶世立教延永国步而为之崇奉也恭惟皇上曩在青宫继登大宝夙精儒学日御经筵于凡治乱之由正邪之辩洞明深识允蹈躬行当即位之初诏天下寺观不许藏匿无度牒僧道等项寻承睿防不许増修寺观乞请额名上书言事者又每以滥度呌化不便为词多被奬纳传之将来固当永逺无矣迩者恭遇皇太后诞日令僧道建设斋醮此见皇上将欲表扬孝道慰悦圣慈无所不用其极之心也诸大臣及百职事但当和衷助徳仰赞至情上绥懿祉则心诚道得允合旧章而礼部尚书姚夔等乃于各衙门敛防财物收办炷香约以至期赴坛行礼为儒者自失其守业彼者乌知其非臣虽至愚为此深惜切惟人臣之于君愿其福也则当劝以修徳善愿其寿也则当劝以去逸欲愿夭心之向顺也则当相之以和保小民康济四海故曰求福不囘夭寿平格又曰欲王以小民受天永命未闻有以祷祠得福丹药致寿假符瑞以永天命者今乃不能尽所当为徒以瓣香尺楮列名其上宣扬于佛老之神相率而拜曰为朝廷祈福祝寿天地鬼神山川河岳昭布森列可厚诬如是哉昔孔子之于异端孟子之于杨墨韩愈欧阳修诸儒之于佛老为其惑世诬民充塞仁义故词而辟之论而排之今若此其流不止于惑与诬矣通朝之人靡然相从仁义不止于充塞矣学圣贤之学者既不能辟而排之又不能以正自处天下后世谓之何哉伏惟英宗睿皇帝当复位之初国事多虞属有足疾其时一二大臣所见不逺不察古人行祷之意故尝举行此事盖一时臣子迫切至情事不得已然非祖宗之旧典先帝之本心也因循至今实意不存尚沿故习夫臣之于君犹子之于父一指一发皆其长养一饮一食皆其赐予若能以斋醮助国虽杀身亦所不辞岂敢自以儒者门户为此倔强与彼相较量哉但以无益事情徒伤大体其于经筵圣学不无略有所妨其于进讲儒臣亦恐难以身劝伏望皇上法古昔圣贤正常道之心监大学衍义明道术之语乞勑礼部及文武衙门今后凡遇庆贺日期等项不许仍前擅备炷香于寺观行礼庶可以扶名教振士风全一代之治体而与三代之时竝隆矣臣等待罪言官不敢缄黙诚惶诚恐谨具题以闻
　　奏劾
　　礼部搀越行人司差遣
　　近该行人司司正李寛题为申明职掌事查得洪武二十七年五月二十三日礼部议得合差行人事件凡开读诏赦谕劳军务赏赐祭祀赈济徴聘贤才整防大军出使四方俱合差遣除奉特防差遣不拘此例各官于奉天门奏奉太祖髙皇帝圣防是整防驿传决罚有司审决重囚不许差钦此钦遵近于正统八年因本部擅差进士伴送哈宻使臣该本司行人刘澣奏防都察院差御史曹泰查看得伴送使臣终系奉使四方之事今郎中叶臻不差行人却差进士事属有违具题奉太上皇帝圣防都饶他这遭钦此续于正统十四年又该御史杨刚题称行人职掌奉使今后开读诏赦必先差行人行人不敷方差进士进士不敷然后差本衙门官员具题奉钦准外奈何近年以来奔竞之徒肆无忌惮恃势要求越职差遣乞查勘洪武年间并御史曹泰杨刚奏定事例永为遵守等因具题奉圣防着该衙门查洪武永乐年间例来説钦此本年二月十七日本部已经通行覆奏奉圣防今后只照洪武永乐年间事例再来打搅不饶钦此钦遵臣切惟太祖髙皇帝设官定职各有攸司其在京各衙门郎中主事等官俱有官守不宜一时旷废所以特设是官以通使命往来自洪武二十七年以前止以承差任使后欲其通达国体不辱君命始专以进士除授任用之意盖亦重矣爰自定制以来一应合差事件俱属行人间有别项官员无非一时特防或因行人不敷故也岂期因袭既久遂以为常今各衙门官员一切指此要求请托苞苴公行有因亲旧在任而假途营求者有因离家日久而枉道囘还者有因懒于坐理而托此游逸者有因有所规避而假此疏释者求之者不已主之者不辞易于取觅者皆归之请嘱难于办给者必委之行人致使为是官者羣坐无为一筹莫展及至奏请申明定夺礼部又行强立词説或言其沿途搔扰不便或言其止是争要差使夫扰民之罪犯者当之岂可预为之疑而夺其所掌差使乃行人分所当为之事岂可反谓之争要哉且如李寛所奏洪武二十七年事例即是太祖髙皇帝旧制今祠祭司郎中萧聪员外八通主事周骙等要得支吾不即据此为证况洪武年间差遣条例见在本科与本部后项查出永乐十一年以后差人欵目无异却言文巻俱在南京别无查考其御史杨刚奏准事例与李寛所奏正系奉查实迹本司因见原奉钦准内有行人不敷方许差进士等项事例却乃隠而不举行人杨显加与李寛所奏词情本无关涉本司因见原奉圣防有再来打搅不饶事理却乃故行援引意在希防自永乐十一年至今其间朝廷事务非止一端所差行人盖亦多矣本司设心防蔽要见多差别项官员是以止开到禁茶伴送塟祭三件又不明开比时有无奉防别差及行人不敷縁由亦不知本部是否因袭前失止是朦胧开坐却言别无定夺此其巧于欺罔昭然可知臣防照萧聪等奏对不诚奸慝斯渐下侵庶职上罔于君原其今日创谋之由实为他日自谋之地乞挐送法司究问以彰变法之罪再照本部尚书胡濙侍郎萨琦姚防不行用心查考却乃依凭萧聪等开奏草稿即与具题亦合究治仍乞收囘原防再行查考旧制及近今事例遇有事务先尽行人方许差遣别项官员其奉特防者仍前不拘此例如有请托等项事发一体治罪庶使祖制不违而职有定守官难作而人不茍求矣縁聪等系堂上并在京官员未敢擅便谨题请防
　　乡试时劾奏少保户部尚书大学士陈循少保吏部尚书大学士王文
　　切照大学士陈循王文职居辅弼任重经纶所当正己正人为上为下而乃以子之故纷章叠奏烦渎聪明秖为私谋不恤国体大臣之道果安在乎臣等闻宋范质为相从子杲求迁秩质作诗戒之曰尔曹当闵我勿使増罪累比之陈循贤否何如也韩亿为相其子维举进士不就廷试盖以父任执政为避比之王文髙下何如也沈文通登进士第一冯京第二时以贵胄不可先寒畯乃进京而退文通比今文巻已落而求与中巻比对者得失何如也世之庸人愚妇亦知不谈子徳有所失则归过而反责之岂有身为大臣元宰公为其子暴才称屈于朝廷之上哉即使才而屈犹不可也况无实之争何以服天下且今歳顺天府就试者一千八百余名而中试者仅一百三十五名刘俨等借使考试未精则其间遗漏者亦未止王伦陈瑛设若一槩援例求进拒之则情偏从之则起是陈循等一举而坏科目之制矣仰惟陛下优礼大臣准令防试恩已极矣而循等乃欲将刘俨等问罪以文其奸臣等闻树徳务滋除恶务本用法不可以太寛太寛则犯之者可幸免而不知惧施恩不可以过当过当则得之者以为易而不知感循等假公济私要君脇下其所存施非止一日今情状自败罪犯已彰大小人心莫不共怒但畏其势而不敢言耳陛下若又待之以寛施之以恩而不絶其根柢则循等愈无忌惮乞将循等执送法司明正其罪罢田里别选文学公正之臣以居内阁用昭辅平明之治其王伦陈瑛仍照不中生员事例一体发囘原籍读书下科各就本处应试则科目有定制逺近无异法人不茍求而真材斯出矣縁循等系大臣未敢擅便谨题请防











　　方洲集巻一
　　钦定四库全书
　　方洲集巻二
　　明　张宁　撰
　　奏疏
　　乞省买办
　　近因买办烦重该顺天府宛平县奏称大兴县地方广阔铺面数多本县地方稀少铺户消乏乞踏看多寡均平买办奉防着户部整理钦此臣闻此令一下物议喧腾谓将减宛平之常科加大兴之新额以近事言之似为可用而节财裕用之本则未尽焉切照连歳四方多故水旱相仍粮道方艰仓储未实而京师物价不甚踊贵京民未甚窘迫者政以买卖交通商贾四集有无得以相通匮乏得以相济也若准所奏差官踏看则必搜求攀指彼此互持切恐货易之家咸怀疑惧徴发日甚息本不充居者闭门行者散去懋迁之源不行物产之来渐少官司又复防按常额一体催科物价之踊贵可期京民之窘迫可待况今歳秋收四方未卜加以畿甸根本设或多虞甚非所以宅中御外之势也且今日宛平告乏既归之大兴傥他日大兴告乏归之何地是犹割股充饥腹不饱而股就废矣臣闻古之域民或廛而不征或法而不廛市宅货易本非为官而设昔曹参入相属齐后相无搅狱市其后卒成清净之治伏望轸念民艰思近图逺省用裕民凡朝廷祭祀宴享赏赉兵戎军国重务遇有缺乏量给官钱均平买办其余斋醮赐予营造服御不急之务得已之征无名之费悉宜停罢以苏民困不必差官踏看谨具题请防
　　各处乡试乞增取举人
　　查得景泰元年诏书内一欵科举一依永乐年间例行不许更改此皇上中兴初政所以广致人才茂图治理之盛心是以庚午癸酉各处开科取士俱各钦遵施行不拘额数续因给事中徐廷章等建言欲依宣徳正统年间仍定解额该礼部通行议拟得若依宣徳取人不无太狭合照正统额例数外果有堪中文字量加名数亦不得多过二十名已经奏准行属但其所增二十名不复各照地方定拟犹为未当臣等请以一二处论之宣徳中应天府额取举人八十名云南布政司额取举人二十名定额之初未始无多寡之分也正统中应天府増取二十名云南増取五名増额之数亦未尝无多寡之分也今应天等处学校不减于先而云南等处士子不加于昔若不论其地方不量其士习一槩俱増二十名则应天所増名数比旧仅过一分云南所増名数比旧将及一倍矣在彼者何其甚寛在此者何其太狭举此一二余地可知且礼部见今行移既有不得过二十名之语则少者必欲取盈多者不敢逾额进退不均枉滥斯甚况今开科在迩乞勅礼部申照旧例其先奉増添二十名除云南不动外其余南北直各布政司多寡未均者各依正统年间増额等第照例挨数加添庶为便益縁系比依宣徳年间定额及正统年间増额事例今将拟添名数开题请防
　　云南布政司【正统间増五名今依礼部奏添不得过二十名】
　　广东四川陜西山西广西【正统间各増十名今比云南合多五名通増二十五名】
　　浙江福建江西河南湖广山东【正统间各増十五名今比广东等处合多五名通増三十名】
　　南北直【正统间各増二十名今比浙江等处合多五名通増三十五名】
　　代孔克煦乞免本族田租奏
　　臣克煦切照洪武永乐年间臣之一族为户不满数十成丁不过百躯及今承平日久生齿日繁一户或分为四五户者有之一家或分为十数家者有之思得各户原有地亩税粮秋夏总不及五百石子孙男女不下三千口俱沗系圣门素习儒业既不能为工商以从事于他道又不能逐技术以糊口于四方不过恪守耕凿以为事育耳又值连年荒歉输纳有程养赡不敷温饱无托臣切惟饥寒切身虽父母不能制其子衣食不足虽巢由不能固其节设或乖违礼义贻辱祖宗未免有负累朝优待之恩也谨按唐干封元年亲祀孔庙子孙竝免赋税宋太平兴国三年命孔宜袭封文宣公竝免其租赋又访得己故尚书胡濙先朝时亦防优给田土除免税粮臣等懐望有年自揣疏逺侧微不敢举援陈请今者叨逢盛事感防休期伏惟皇上矜怜将本族税粮乞与蠲免以为圣朝一代之彞典以为万世崇儒重道无穷之视效也臣谨具奏
　　举王竑李秉奏
　　切惟方今根本重地临据幽燕邉塞诸军交切禁旅比之前古都邑不同迩来邉报相仍秋防及事外蕃连结种落伺隙乘机比之曩者情状不同仰惟圣明御极不足为虞设若征讨有加师行粮食庙堂授攻守之略司农揆转饷之资典守缺人咎患非细以此言之方今事宜部院皆贵得贤户兵尤为急务不可不为之先备也照得户兵二部及都察院久缺尚书等官虽有马昻杨鼎李賔等在任縁须正佐相资庶得事务周正若不量才度徳滥授非人或旷月逾时因循不举有无两病废置都乖旧制时宜均为不便切见总督漕运左副都御史王竑巡抚宣府右副都御史李秉俱各才堪致逺心切济时向因共推其贤以此累陞前职其有无徳政非臣等所敢言但其夙着勤劳多厯年所委以重任必有可观縁今所掌止是各处一方各理一事此则求人而不得彼则小用而有余恐非所以居重驭轻之道也如防乞勑内阁吏部防官计议将王竑李秉取留在京随宜补任别选公正亷干官员代其所掌如此则缓急可济内外得人既不失更化之宜又可示劝功之法人存政举何虑其余昔汲黯在朝而淮南寝谋子仪将兵而吐蕃遁去司马光拜相而辽人戒毋生事王旦入相而元昊谓中国有人此岂在兵刃既接政令相及之余哉良田举用得人风声威望足以耸动其观聴而震慑其心神也近者抚宁伯朱永奏举镇守甘肃定襄伯郭登荷防允许命官代还大小臣工下及卒伍莫不感戴欢欣望风作气悦近者可以来逺先机者足以屈人边地闻声当亦知惧臣等惟文武竝用则致理定乱之具全将相皆贤则治内攘外之功恊今总兵者既承简任而率属者尚尔缺员贤才满朝岂无一人可以荐扬拔擢如郭登屈己让贤如朱永者葢必知难其人故有所待也昔唐陆贽自以居近侍而不能荐贤为耻臣等忝居近侍实切惭惶是以俯竭愚衷上千宸听谨题请旨
　　乞除调带俸军职
　　查得在京各卫武职官员带俸等项数多有一卫二千余名者有一卫千五百余名者通计不下三万余员每歳共支食米三十六万余石折俸银四十八万八千余两若并胡椒苏木折钞总计动经百万之数靡耗钱粮莫此为甚臣闻战备攻守士卒当前但使主将得人不必多官纷扰况其间多有老病怯弱骑射生疎之人既无差调又无掌管徒建虚名以支实俸积歳弥年何日为了见今府库告乏四方饥馑相仍平时钱粮仰给去处多因停免节财慎用正在此时今乃以有限之资而供无穷之费设若少有缓急财赋不继京师百万军储计将安出臣访得天下都司卫所官员多有事故及在前至今员缺不行申补亦有曾经申奏未防调拨者以此千百户所印信多令总旗人等防掌行使以致奸弊百端军无纪律如防乞勅兵部计议照查各处员缺将前项带俸官员内除应合存留备御者不动外其余相应除任者照缺量行调补各处都司卫所管事如此则在外无旷官之在内省冗食之忧事体人情两得其便若能减去一分则京师有一分之积矣臣谨具奏
　　灾异乞修省疏
　　迩者天心仁爱国家薄示灾异皇上克谨天戒日御斋宫恭黙思道以消弭之顷于五月十日特降勅谕布告羣臣使各改过自新共图修省臣等钦服圣训夙夜震惊爰自奉勅以来上下具严徴应未集切惟上天之道深诚广大可以专求不可以泛应可以心感不可以迹孚可以久逺观不可以浅近测故凡灾异之来意者必有所自而非一日之故得其所自则变灾为祥不得其所自则灾异迭见矣况乎京师六部等衙门政治所出一号一令动于四方法久则渝人习则玩致灾召变岂无一二可以指陈所自者但百工众职各有攸司若令他人言之未必尽知首尾如防乞令在京各衙门堂上并部属等官各将本衙门事有未宜政有未妥或利所当兴而未举害所当去而未除或系见行而可以暂止或系已往而可以改图凡百积习致而有戾于立法之初者许令寻源据实逐一具奏举行有不尽不实者许言官劾奏皇上尤宜专虑澄心严恭寅畏静存动察于昭昭之际潜孚黙祷于防防之中凡可以当天心之仁爱者无不顺而从之必能切中事情有所补益昔成汤引咎未已而六年之亢旱即苏成王悔悟方萌而一时之风雷随息此所谓求之以专感之以心故能致徴应于顷刻也隐微防漠一念转移惟皇上留意臣谨昧死具题
　　乞复王徽等官职题本
　　天顺八年九月十七日该通政司具进南京刑科等科给事中王徽等所言事件节该奉圣旨这厮每不知情实却妄言要誉希求陞用便都调出边方去钦此钦遵臣等切惟纯臣之进言于君必先顾其体要察其机宜以恳切诚慎之心而将之以和婉讽导之语故下易达而上乐闻虽以臣等至愚不识忌讳每论一人言一事必其允闗大义动合众情然后夕虑朝思形诸奏疏未尝敢以率易为之王徽等志大而略于事务髙而浅于识彼见诏书许以直言无隠诸上书者又多被奬纳自以当言之官遇可言之日依乘感激图补无阶一旦骤见此事义形于色气发于声恃其狂愚不顾利害乃欲尽法于省刑罚之余更事于仍旧贯之后而不知多事之秋当且为朝廷保恤人才调剂事势也以是矫激过深引喻失当所谓匹夫之志野人之诚顾自以此为尽心而不知其言之伤于切直也皇上责其不知情实诚如圣谕但要誉求用实无此心今幸不即加诛赐以调遣此日月之明天地之量非臣等粉骨碎身所能上报但恐四逺之人亦复不知情实必谓彼近侍之臣以言为职犹且得罪况疎逖之人岂敢复有所言由是箝口括囊实惟其始幽情枉事壅于上闻非社稷之福也伏惟皇上以不世出之主当大有为之时从谏如流求言若渴政治以此而荐兴臣工以此而承德今行之未久遽使言路湮塞谏职流离骇听四方传疑万世有识者所共深惜昔汉朱云乞斩安昌矦张禹帝欲加以死罪云攀折殿槛左将军辛庆忌免冠叩头曰此臣素着狂直使其言是不可诛其言非固当容之上乃解唐皇甫德叅上言修洛阳宫事喻及宫闱太宗盛怒欲治以谤讪之罪魏徴切谏乃曰朕罪斯人谁敢复言因赐绢加职姜公辅表谏唐安公主厚塟德宗怒甚陆贽上疏以为公辅任居宰相遇事当论奏不宜罪之宪宗谓李绛曰谏官多谤讪朝政朕欲谪其尤者一二人以警其余对曰人主孜孜求言犹惧不至况罪之乎上善其言而止此四臣者所言假使未当今百世之下不复论其言之是非而惟美当时之能容直言及辛庆忌等能引君以当道也此汉唐往事得之于书而臣等所目见者天顺元年六月初六日吏部奉先帝圣旨各科给事中三十五歳以下及语言不正的都对品调出去钦此已经定拟调用间至初九日节该奉圣旨给事中御史是朝廷近侍耳目官如何妄劾人论法本难容但念他每职当言路还都着办事钦此钦遵此先帝于言路诸臣始则示之以罚终则收之以恩威福予夺操纵有伦比之汉唐尤为特异伏望皇上逺宗近守谨始慎终将王徽等薄示威严复还旧职既有以彰其失言之非又足以广夫进言之路臣等不胜受恩感激之至
　　弹章
　　见君而不知谨者斯为背礼知罪而不能惧者几于怙强背礼者败常怙强者无忌有犯于此难逭于刑切照定逺伯石彪本以疎庸夙承叙荫顷由微绩起至大官德感生成已过草茅之分恩深豢养当怀犬马之劳奈何无所用心遂致鲜克由礼迩因有疾皇上待极仁恩听行调理视同休戚不责朝参乃于天顺二年七月初六日病既痊而入觐当加敬而不忘及礼毕于外朝合侍班于中禁岂期本官处身不检致令幞头坠地已无加敬之诚及礼毕不入内班又失当朝之礼御史纠劾而不在皇上寛宥而不知先虽过误后实怙终臣等窃闻古之人臣见君君适路寝然后敢退岂有上方视朝而敢背礼自便者乎又闻诸侯朝王或肉袒告罪岂有明知所犯而敢怙强自纵者乎即事原情法当无赦惩一戒百理难曲全伏望皇上以法防恩以义制事将本官拿送法司明正其罪以昭国典縁系应议官员未敢擅便谨题请
　　礼可义起而常变之分殊法以时施而生杀之异故知礼者不失其宜善法者不违乎当礼法不谨刑宪难逃切照某等皆以庸流均叨盛选任参驳之官而反自放纵居禁密之地而率尔粗疎乃者天顺二年十一月初八日恭遇冬至令辰十一日又遇万夀圣节百服四方共赖一人之有庆羣工庶府咸祈万夀之无疆逺者如斯何况近侍某等昧乎大礼之宜泥乎常法之迹当初阳生复之而奏严刑既非所以顺时令当祈天永祚之时而详重宪又非所以格鸿休徒具耳目而闻见不明徒备形骸而变通不审蠢然草木之质信如聋瞽之人举动若斯忠爱何在乞将各官拏送法司明正其罪以警将来縁俱系京官未敢擅便谨具奏闻伏勅旨
　　事莫大于祭而助祭者必谨义莫先于君而事君者必勤礼或有愆刑兹无赦切照某等介胄庸夫斗筲小器素不闲于礼教曾何事于仪文安习故常养成怠惰乃者天顺三年正月初六日孟春时享太庙皇上亲御斋宫式严祀事臣下致斋公室相协宸衷庶诚敬之交孚致祖考之来格岂期本官乃于初四日夜饮宿于家故违礼制初五日因酒悮事不赴朝参麯蘖是耽罔顾三戒七斋之义妻孥既翕顿忘夙兴夜寐之勤何以事君岂能助祭臣等切惟耽酒者有罪而祭祀之日尤加失朝者有罚而纵酒故犯者尤重二罪俱发众恶皆归事既彰闻法难容恕乞将本官明正其罪以警将来縁系军职大臣未敢擅便谨具奏闻伏勅旨
　　国事莫大于郊而临祭者必敬君言莫重于誓而受命者必钦祭不敬则慢天命不钦则背上是可忍也孰能容之切照某徒籍先功素无他技力轻任重齿少官髙既叨爵邑之封亦有神人之责勤劳尽瘁亦是当为沐浴斋居甚非难事奈何燕安气胜怠惰情滋乃者天顺三年正月十二日大祀天地皇上既恭黙以端临事之诚复誓戒以严示下之命百官众职罔不防恭祝史工胥亦知戒谨岂期本官于初九日夜正当斋宿之期不忘家室之念黙斋初罢辄便回还暗去明来以郊祀为常事面从心异以誓戒为虚文谲诈机深防渎事审虽昊天广大不加怒于匹夫而王法均平必先行于贵近乞将本官拏送法司明正其罪以为大臣欺慢之戒縁系应议官员未敢擅便谨具奏闻伏勅旨
　　礼与食有轻重而因食悖礼者谓之贱士义与利有公私而见利忘义者谓之小人切照某等全生介胄滥迹章缝一则黩于货财非勇不顾家之将一则志于富贵岂材堪致逺之儒此其所见者既卑是以临事也必败曩者皇上命某等持节前往楚府行礼卤簿临朝举盛礼而封藩国大胪传制行古义以遣廷臣事既尊严理宜敬慎岂期罔胥告诲互相比周承大礼而反为餔餟之行服大义而取为苞苴之事岂不重干国礼深玷士风伏望俯察羣言上昭独断将某等明正其罪以为不循礼义者之戒縁系应议并在京官员未敢擅便谨具题请旨
　　郊所以事天动息皆可畏之地斋所以致祭始终咸当敬之时礼或有愆刑兹无赦切照某等或以文儒而起居禁密或由工艺而滥致显融为卿属者或矜以自髙任戎事者多肆而无忌迩者天顺四年正月初九日大祀天地初八日法驾临郊百职肃雍周道无啓行之扰四门清穆明堂辑至止之仪天意监观人心瞻仰岂期各官忘其戒谨安于故常驰骑直前至天门而不下肩舆迳造临神道而弗趋罔思圣明之具临不顾神灵之如在放纵者固其所也谨厚者亦复为之是岂不知鲁大夫循墙而走之恭乃独不推蘧伯玉至阙而止之义怠心既胜敬意何存罪已昭彰法难容恕伏望皇上涣颁宸断奋发天威将各官拏送法司明正其罪以为祭祀不敬之戒縁俱系京官并军职未敢擅便谨具题请旨
　　身以礼为守而礼之当谨者不可违臣以君为心而君之所敬者不敢慢故纵败礼者有罪怠胜敬者灭身条教具存情法难置切照某等材非屈乘技止黔驴官赏倍常荐致显融之位职业易称尚虚补报之劳奈何无所用心遂致鲜克由礼乃者天顺四年四月二十二日蚤于会同馆前适襄王以入朝而回寓府某等因退食以还私家既不避道而徐行又不下马而交过防顽罔觉放肆无严事系重干理当穷治臣等切见襄王之在藩也皇上念叔父之亲眷怀特至今襄王之来觐也皇上笃展亲之意接见无时送往迎来极旷古所无之典予车分寳悉内供凡有之资恩礼优加锡赉稠叠藩国尽君臣之分朝廷厚亲爱之诚宗庙之神灵降监用禧海宇之臣工仪刑承德而某等何人乃敢昏迷自恣侮慢弗恭皇上廓天地之恩奈某等负丘山之罪罔之生也庸何惜哉伏望皇上奋昭干断涣发宸刚将各官拏送法司明正其罪以为人臣纵情失礼之戒縁系军职大臣未敢擅便谨具奏闻伏勅旨
　　过也皆见更也皆仰是为日月之蚀先时者杀后时者杀或干政典之诛事已昭明法当推问切照钦天监掌监事侍郎某等本以庸凡叨居台监因依故迹曾何钦若之勤揣摩旧闻靡有推测之智乃天顺四年闰十一月十五日夜十六日蚤月蚀百工众职惊惶不安啬夫庶人奔走无措某等昏迷自恣扰忽不恭既不能先事以闻又不能临事而觉起复方位一无所知时刻日期茫然未达居其位而不为其事有其官而不得其人救防之礼不行厯象之司何用且薄蚀为变象之重日月为列曜之宗显者忽慢若斯微者差谬可见何以均齐七政何以标准四方是以古有无赦之章今有失占之律天人所在休咎攸闗不可不慎也今某等已防圣断付之刑官固足以上答天心下彰国体矣但某等情犯至深瘝旷特甚伏乞重加其罪以警将来谨具题请旨恩不可慢慢则致罪礼不可违违则入刑故感恩思报者必能尽臣下之礼守礼不易者廼能全君上之恩事或有愆法当无恕切照公矦驸马伯二十八员俱籍勲阶叨膺武备承袭者或居安平日曾无待用之思操歴者或循守常防未解临机之法皇上文能兼武安不忘危乃者天顺四年十月二十二日亲御内府海子西教场命某等列射且勅吏部尚书王翺等五员往共观之将以简阅技材开导兵事使某等知所法也臣等侧闻各官弓马熟闲者固多骑射生疎者不少或矢枉弓弱而发不至侯或弓劲力微而引不盈彀或规模偃仰而不知内正外直之仪或引注低昻而不知左拒右附之法舍矢者众以千百中的者十无二三皇上包容过厚诱掖惟深既收黜罚之威复溥恩私之典重赏宝钞薄示劝惩为各官者自合铭心刻骨永怀感愧之诚夜寐夙兴恪致谢酬之礼可也却乃处之如固有受之若当然及王翺等谢恩已毕各官情知怠惰事出因依至次日方行报谢遮掩前非受赏则越在羣先谢恩则缓居人后守礼之诚既失思报之心必无皇上施恩上之恩某等犯罪中之罪谓事微而不戒则彼众以何惩合将各官究治不敬之罪以为将来之戒縁俱系应议及军职大臣未敢擅便谨题请旨
　　尝谓与陪祀事有其诚则有其神渎慢山陵是可忍孰不可忍作孽由已垂鉴自天切照某等猥以佣材末技叨承竝蓄俱收位列中军者素乏智谋之美任居卿佐者少闻经济之资副郎署者不过随行逐队之人任卫所者何异坠凳执鞭之卒此其材器既无可取而其谨厚又不足观乃者天顺三年十一月十九日冬至节各官躬承陛旨陪祭山陵所当夙夜惟寅恪尽具严之敬始终如在式存至止之诚岂期各官性本疎庸素无检束各于长陵近地随即骑马而前或过景陵神路而径行或至景陵台基而下马或濳坐便地礼毕方出或唱饮斋所至晓不醒防渎有加猖狂莫甚臣等切惟人臣见马犹且式车岂敢悖慢于山陵之地古人行者且不唾井岂敢汚秽于祭祀之区似此渎祀背礼之非足为文事武备之玷宪章具在刑罚宜加伏望将各官拏送法司问罪以警将来縁俱系大臣军职谨题请旨榜
　　汀洲府行六县榜
　　一各里甲并见在官公使人等除均徭军需公务外不许仍于所管衙门办送到卯拜见供给当日当月等项财物其乡郭里长不许仍令甲首供备饮食物件如有故送受者通行追坐入官
　　一每年除修仓局造解京等项物料外其除歳报诸色文册厯日纸张庆丰库钞等项公务止到府交领者各于相应里甲内轮差不许仍于小户内科贴路费银两送府其成化二年仓用斗斛本府自行造钉烙号完具至期照差闗领逐日调厫更拨用收直待破损不堪方许预申再给不堪者仍缴府以凭勘验不必每歳于各县造送劳扰人难
　　一每歳坐府仓及存留各县粮米听令人户自行赴纳每二石出顾脚折二钱二分每三石出厫防席一条不及二石者俱免其余别无使用若有揷和着水及年终不完者依律治罪间有路逺之人畸令小户自愿附纳者听从民便仍仰各里长承纳不许官豪及在官之人计嘱包揽或有通同结搆仍旧科算小户财物赂送监守之人及多除脚米一升一合生事作弊者事发一体治罪收纳之际许本户亲自行槩其斗给人等各照年分收支不许仍立牌子斛手脚牌名色一槩搀杂刁磴留难致令小户困屈其厫防席多余及放支毕日照数存收备用
　　一各仓收支止许应纳应闗者在内若无故擅入及不将原降斛斗调厫更用许拏获告举其大户并承纳里长粮米进仓先于门上报数讫批串后听本仓官吏照串数验堆约量是实方许起斛厫门进出脚担分路各行红黑二筹须相离窎逺抛掷互换天色将晚即便闭仓不许乘昏扺暮收放致生奸盗
　　一府属多有容令惯猾之人在衙出入引勾事情吏典多有留匿结揽写发者在房主集朋合为非其老人多有额外滥充革役未退并罢闲官吏人等在县把持公事排陷官长蠧害下民者除已问发及缉知外原系前事未经晓谕难遽穷究自今各宜洗心改过保全身家毋得再入公门重存形迹若冥顽不改各属官及被害者通前指实申告以凭处治
　　一文庙各坛应祀神只祭品务须如法措办丰洁毋得听揽搪塞欺罔神明其乡饮迎春科贡等项事不可已者亦须丰俭得宜毋令小民费扰外有子牛春戏桃符门神元宵灯等项无益于事者悉皆停罢
　　一访得宁化等儒学生员多有蔑弃经书违越礼教习为游惰积渐成风深为未便仰各提调官以礼省谕其父兄用心戒勉资给务使有成如仍不改罚及其家其中委有学行可嘉及游惰不悛者各学教官开具勤怠贤否实迹同季考过文巻优劣等第申府以凭赏罚各学庙像祭器公廨损坏即便措置修理额设斋膳门库等项人役及时勾发毋致空缺其社学师生亦宜时加顾眄感发人心
　　一本府惟长汀县里老呈举民人刘万钟八世同居除已勘报是实另行外其余五县寂然无闻盖因此等之家或系贫素惟恐用度艰难甘自泯没合仰各属里老备询乡都里社无分大小贫富委有孝子顺孙义夫节妇事行真实例该旌表者即便举呈本职即与一力主成不令本家动扰毫忽其民家孤老无倚者尤须照例存养优恤具申回报毋得视为泛常虚应故事
　　一今后词讼牵告良家妇女无分人户大小若非事情真实紧闗干对者毋得辄行拘留到官有伤廉耻其见监囚犯轻重自有公法毋得纵令吏禁非时捶楚拷掠逼要灯油烧纸等项财物刻减衣粮容隠外人出入透漏问结该纳纸张各照官数收纳不许多批另折通同铺行明交暗取及将俸钞出外挟势低价和买肥已损人其监房门牕墙壁损坏上漏下湿蛇防秽汚俱要时加修整祛除毋致误伤枉死
　　一访得各属人民近年有为官府贪求豪强逼胁大则逃躱山泽久旷粮差小因词讼牵连拘提未到只今已防恩宥各宜安生乐业改恶从善应有合办粮差该结词讼不许仍前缺误今后凡有事干本府者仰照新置信牌期限赴职即与量情发落决不淹禁酷刑及受财听嘱失信于尔众民若有故肆违延及当该官吏不遵牌限完解者定行究治不恕
　　一婚丧礼有定制贵乎称家有无访得本府所属习尚奢靡费用无度多有因婚嫁而典卖田地因丧塟而拖欠钱债者互相仿効坐致艰难今后嫁婚者行礼会亲各照门第贫富止可从宜减省不许仍旧需索财礼备办过分筵席丧塟者亲隣人等除香烛吊问外或柴或米或钱或布任其所有各随情意厚薄互相资助不必买送虚花盘合无益于人及塟之日俱各自行穿素到门送殡不许动扰丧家送斋分孝愈加忧困其迎神祭祀土俗所因者贵乎诚意交孚不许广张金银宝玩珠翠等项互相夸耀诲盗长奸敢有故违者并及亲隣一体惩罚
　　一访得府属人家多有年少子弟游手好闲不务生业专一结交无赖之徒号为十弟兄名色日逐轮办饮食在于街坊恣肆沈酣至夜不散因为奸淫赌博哄骗钱财衷恶怀奸不可胜道以致妻孥失所家业凋零皆由此出除革前及另行缉拏外敢有不改前非者许亲隣举首若隠瞒故纵事发一体治罪
　　一本府六房吏典贪诈者不无淳实者亦有从本职到任以来各知戒谨一应钱粮刑名等项公务文移俱系本职躬亲理断虽有贪诈无由用情今后凡有因事到府人员毋得枉被诈欺虚费财物事或发露得罪非轻
　　一今后官客经过除轿夫照旧外余用人力止于运夫及接递夫内照原定名数约量均拨各从本管衙门附簿挨次轮流不许多余占放其夫头人等敢有奸猾推捱通同作者一体治罪若遇紧急不敷方许于见在官里甲及火夫内借用亦要记数挨轮不许仍于坊甲内科贴钱钞如驿铺原无运接夫者仍旧施行其驿递等项夫役如果在乡窎逺有妨农业者许从宜顾替两得其便
　　一馆驿支应物件各置簿标写遇有使客往来方许作数不许逐日预办支销虚轮实费在官马驴首人等每歳该用钱物除约量另行外敢有仍旧于各户多科者追陪坐罪
　　一本府编发公用通知簿仰各县自到日为始按季每月将日逐收过里甲钱物无分多少要见买办何物因何公用众同于何处供应交纳令该吏眼同逐一附写上簿就令本里甲书名画字付首领官收发若有多科许小户赴县告查相证若里长通同上下増减脱落及赴告不聴理者许赴府陈告其文簿仍仰按季缴报以凭查照施行
　　一今后词状除革前及不干己事外止许举告一事从实开具实情及知见正佐对册年歳老疾者有无儿男方与准理若系革前及非已牵告五人以上及不识字而不写代书人田塘出卖过册年久者俱不理受
　　一各老人凡有剖断词讼俱要申呈定夺不许私擅受嘱径自归结放免其里长并火甲人等竝不许辄受民词生事扰人违者必罪
　　一本职止有弟张寛见在国子监读书原无别居以次弟侄亲房之人傥或诈冒本家或称亲友在于各属求托骗者许举执到官以凭惩治若有乘机就错因而假此动扰于人者必罪不恕其各学教官虽有一二乡里皆正大之士相见以礼言不及私竝无请嘱聴从事意各宜知悉
　　一本职到任未久卧病逾旬于兄民情土俗大小事务所未深省姑以一二先行条示余有见闻又当随时禁遵傥其间意见有偏言论过当可暂而不可常知近而不知逺宜于此而不宜于彼所赖郡中老成耆旧合属贤士大夫幸悉所知明以见教但可以妥事安民从公利众者本职敬当聴受遵行不敢自是而拒人也







　　方洲集巻二
　　钦定四库全书
　　方洲集巻三
　　明　张宁　撰
　　赋
　　王道君子赋【用经李使君以南山道人所画过化存神图索题余意神化之理殆不可以形状求亦非区区言语所能者然用经余同年固命不能辞勉为赋之】
　　粤有君子是为大人首出庶物卓冠羣伦廼握干符乃阐坤珍中天下立为四海君建纲陈纪作乐制礼思永图逺布法立体罗贤网徳列官分职以相天工以凝人绩大必周于枢机小必严于品式类皆其制作之防通未足以语夫参赞之至极也至若温恭濬哲端穆渊微诚能动物知克先几徳盛而兆民化笃恭而天下归言行所达政教所被耳目容貌之所接风声气习之所至凡所经厯尘垢者洁驳杂者纯枉曲者正昏昧者明孱弱者立劳趋者宁或近或逺将见将闻莫不放收离合寐觉酗醒所谓不动而变无为而成既不假乎积久亦无事乎威刑尔乃清明在躬内蕴精妙思虑志念之所专一精神心术之所孚召凡所存主巧不能工谋不能料力不能运辨不能道蓍不暇占不及兆若风若雷如恍如惚声出响随形至影集所谓不言而信不疾而速似有出于神灵将不由乎人力盍观夫耕厯山而田者让畔陶河滨而器不苦窳賔四门而穆穆纳百揆而时叙此非虞舜过化之事乎立之斯立道之斯行绥之斯来动之斯和此非仲尼存神之事乎斯二者体用同原显微一致非有缓急之可分彼此之容议奈何数有变常世有隆替徳升闻者固宜达之域中有徳无位者竟徒托之言外方其过之即化虽化者莫知其所从化存之即神虽存者不自知其所以神过由存始化以神能王道之大于斯而成但见九法叙三纲平六府修百度兴万姓奄甸四国来庭无美可颂无瑞可徴杀之而不怨利之而不庸康衢发泰和之言击壤啓自然之声噩噩乎其无迹浑浑乎其无形熙熙乎其自足皥皥乎其难名既不知而不识复何爱而何憎神乎化乎巍乎焕乎天其同髙地其同静日月同其明睿星辰同其辉炳雨露霜雪同其生肃风雷电雹同其号令六气顺四序行家齐国治而天下平也羣动若百物生老安少怀而朋友信也闇黯汚浊归于清明江海其容纳也震撼击撞底于宁一山岳其镇定也举一世而甄陶之乘六龙以凝命也恊四极而尊亲之同两间之广运也斯则君子简易之极功而圣人叅赞之能事毕矣彼霸者尚力首威要名聚势以服从为功以开拓为利计功也而假之以明道谋利也而先之以正义小得而大遗迹同而心异使之踊跃跳舞马牛其民人驩呼突走卒役其一世功烈如彼其卑汝何曾比于是殆犹举皇荂瓦缶于黄钟清庙之侧彼里耳嗑然之声歌岂足以比格神人和上下之音律也呜呼三王步五霸趋秦汉既蹶仆者接迹百代而下王遵霸黜天地同流请观今日
　　怀秀溪赋【为同年刘佥宪赋】
　　引领庐山缅怀秀溪仰遗业之具在企前修之难跻粤维祖考既窒而通弃故即新恵迪避凶乘生气之止聚究地理之终穷二水蓄秀三山藏风阴阳抱负筮恊从尔其经营相度鸠工搆作髙深卑下咸有准酌岩谷涧坞田池园圃瓯窭污耶各有定所堂室廉庑防湢牖户枨臬防棁亦有品庶其将启久逺于昌明示子孙之朴素也至若春风扇和时雨初霁泉聒聒而鸣除草茸茸以交砌携芳尊以出游掇幽兰而为佩善羣物之向荣乐吾生之良遂南薰时来逺林薄暑荷香送风松荫藏雨倚前荣而寄傲对青山而独语抗髙志于羲皇笑炎凉之缕缕凉飚入座落叶盈庭收芋栗于髙园喜禾黍之西成菭蘠有韡蟋蟀时鸣采芙蓉于芳渚怀逺人之孤征居幽道逺歳晏山深梅蓓蕾以将放雪缤纷其载零招野鹤于巉岩放孤舟于沈防防时序之既往欣妇子之具宁羌此乐之如故悲离合之无凭尔乃遡江淮极燕蓟吊子长访郭隗泛萍梗于洪蒙飘蜉蝣于天地陈礼乐之三千排阊阖之十二锡殊宴于琼林悬佳名于象魏驰泥金于旧乡纡银章于法侍载秣吾马载膏吾车飞霜浙水瞻云故居繄家山之杳每却望以嗟吁吁嗟乎白昼眠云兮清宵立月空堦滴雨兮纱牕洒雪形趦趄以将去兮梦迟回而不絶饮西湖之清冽兮想楚江之澄澈览呉山之崒嵂兮思庐峰之嶻嶪被豸绣之煌炜兮怅莱防之疎歇居栢台之森卫兮感椿庭之凄切味鲜腴之列陈兮悲甘旨之或缺惟君亲之不可以或后兮而忠孝之不可以或遗将仕者之不可以长往兮又惧夫士者之怀居彼诚谓夫国尔而忘其家兮吾又耻夫去则无所于归虽今日之未可以遽止兮吾有待夫来者之可追聊托迹于丹青兮爰以寄吾之遐思
　　愁阴赋
　　闭塞歳徂和畅时至庶物迎熙万象开霁进阳退阴向明背晦晖晖乎其来冉冉乎其继郁郁乎其华灿灿乎其丽胡为哉滃郁云蒸杳冥雾漫缥漠烟霏仌结氛乱鸿蒙如未分清浊如未判日月如未旋寒燠如未变黎黄如昼之将夕昧爽若夜之始旦无乃元英返斾震御停车屏翳敛施飞廉倦趋丰隆布令阿香轰驱将然否也是耶非欤尔其峯峦晻霭陂涧昏沈楼寂閴林木萧森山兠散麓湖舫维浔余春惜赋人日追吟企浴沂之遐轨羡脩褉之芳音怅良辰之易迈悟宿约之难任时则林泉逸侣诗酒幽寻嗟今吊古莫不有郁郁无聊之心花萎柳瘠燕懒莺骄翠敛润掩宝篆寒销青灯短焰素帐垂绡苹縁滨而堪采桃须晴而未天望将归而益久阻吉好而增遥伤白日之无光悲青春之寥寥时则空闺淑配邃閤娇娆居幽闵节莫不有依依触景之忧乃若孤舟江海匹马闗山留时倚棹待旭逑骖白云迷望红日违瞻仰帝阍于蓟北眄亲舍于江南目懵懵而不见涕澘澘而垂沾口忘言而心悟魂欲逝而形淹亦有灾祥切已调燮切兼农功既及国用方严冷不宜秧湿不便蚕念西郊之不雨悯东海之无盐省蒙昧之所自徴休咎之攸占此则孤臣出子卿士师尹之忠爱非可比登临燕私之游耽也老病衰迟歳序遄疾壤缶声謌千金一日慨人已之同情怀小大之欣戚蹇予心之靡他羌近逺而如一永惟海宇之清宁聊以毕志于山泽
　　颂
　　南山有椿颂夀胡廷慎父母
　　南山有椿其本秩秩有美哲人徳音借借南山有椿其叶穰穰有美哲人其福洋洋哲人之配如兄弟矣天监定尔俾偕老矣哲人之彻克世徳兮帝督不忘胥将赉兮百禄是集万夀是锡如冈如陵永保皇极
　　北堂有萱净闿斯植乐只君子柔贞惟一北堂有萱雨露其滋乐只君子夀考维祺凤之鸣矣凰式和止既安且宁家室固止子之生也母式教之如圭如璋显克肖之百禄是迓万夀是介如冈如陵夫子是载
　　鸣鹿颂【君子德艺有成以宾兴有行故颂之】
　　鹿鸣呦呦于山之幽载背载呼言善其俦维体泽泽维角戢戢匪外之防维内之则相彼麟凰寔郊寔薮释是町疃乐此灵囿以礼为罗以爵为縻匪罗匪縻周行之归展也佳宾胡不云来式燕以遨乐只有仪文王不已惠然来思
　　重建温国文正公祠堂颂【堂宇翼翼颂君子也君子能勤事以复先公祠祀故颂其美而传之】
　　堂宇翼翼子孙之式于昭穆清先祖孔怿既合既具笾豆有奕维垣维屏陟降有秩不庶以靡先□之则绵绵夏邑逷逷温国勿替嗣之永世无斁
　　六礼有将式克语之三加有辞式克御之死丧之威翕共与之饮食言笑肃慎只之增增来仍式谷以之毋俾此邦不竞谓之
　　伊厥肇基实既于强不腆后人孰搆孰堂骏美弗传忧心京京载服于田载艺于桑亦有良朋于槖于囊硕果不食先业用光
　　何晦于夕何着于昕举或坠之事必式因毋安于易毋恤于囏念敬尔守祀事孔陈先公有言予岂不闻防防积徳在我后人
　　古乐府
　　履霜操
　　天降繁霜兮隆冬嗟不隩处兮行逢饥寒迫切兮心冲冲仰长号兮望穹窿儿命当终兮天鉴儿衷
　　上之回
　　上之回雍甘泉风云翕从寒暑推迁驰北戎驱南蛮率东瓯走西滇周徳四海安八埏歳来巡行千万年
　　战城南
　　战城南死城北为子死父臣死国朱轮不疾驰铁骑不徐行宁为结缨死不学投戈生辱身降俘委骨泥沙他人不论级自己不遗名嗟哉新安与长平
　　将进酒
　　将进酒思未央俎豆具宾客臧秬鬯实中尊醴齐汲行觞百拜不及醉酬酢徳以将欢乐难具陈言好不能忘夏歌述明训周书有遗防持此为君夀千春永无荒将将进酒思未央
　　有所思
　　有所思江之浔云汉寂寥閴山岭郁嵚岑手持连城玉袖置双南金见止未卒献繁声变清琴咫尺万里逺一往难重寻有所思思何深
　　临髙台
　　临髙台天中央白玉作柱黄金为梁台端有嘉宾台下启周行周行四达佳宾相望投弓惜鹄鸣鳯来翔
　　艾如张
　　艾而张罗搜以狩宁干戈安不忘危厉不伤和三面尽解如雀何
　　君马黄
　　君马黄臣马君马来自宛臣马始离燕君马骋六飞臣马厄孤骞六飞遥遥行上天孤骞拘絷无由前安能日随御矩步相周旋
　　春江花月夜
　　春水緑堪染春花红欲然月华金涣漾夜气玉暄妍交绕回文锦联笼飞步仙赏心逢美景欢娯正妙年
　　江陵女
　　白苎裁娘衫茜练作娘裙情随呉江水梦阻越山云
　　乌栖曲
　　乌桕树上夜乌栖黄茆舍里晓鸡啼鸡啼未了乌飞去锦帐佳人不知曙
　　襄阳乐
　　襄阳女儿夜行游牵衣把袂大堤头歌声未歇笑声起唱处无情闻处愁珠珰玉佩摇春緑北渚南湖相间属至今荆楚宦游人犹唱襄阳大堤曲
　　采桑渡
　　采桑渡头采桑女渡近黄河滞行旅女逢行客怀故欢客逢桑女思家园家园桑叶共谁采应念三江行路难
　　杨叛儿
　　依依白门栁袅袅柔条芳藏乌犹未稳便解绾愁肠侬有博山炉欢为沈水香灰冷气长馥绣帐七宝牀新亭别离客江宁故旧乡愿随枯杨老莫作飘花狂
　　拔蒲
　　拔蒲水中央未拔郎已别深拔断蒲根浅拔断蒲叶叶断犹可将根断心永絶
　　西乌夜飞
　　月明夜永乌西飞瀼瀼白露沾乌衣无树可匝将畴依东有挟弹乌安归
　　常林欢
　　桃林花落胭脂香宣城酒熟珍珠光岘山汉水时来往欢意不及常林长晨鸡唱歇啼莺晓锦荐牙牀春睡好天寒日暮未还家梦中犹怯荆蛮道
　　江南弄
　　采莲采菱双棹行游女绰约朝云轻阳春和寡吹凤笙奏龙笛按秦筝鼔赵瑟
　　张静娘采莲曲
　　兰桡桂桨横江浦玉露金波花正吐莲步初从掌上移栁腰新罢盘中舞腰纎步窄不胜衣雾縠烟绡飏欲飞雨歇朝云降巫女月明秋水现湘妃莲房已实莲茎短幽思伤心悄停腕弱腹羞看翠葆圆柔肠暗逐氷丝断眼前歌舞易淹留只恐风光不到头翠袖香销红艳冷无人重上采莲舟
　　玉树后庭花
　　雅鬓含黛軃蛾眉凝翠糚羞花娇笑语赛玉软温香逢春惜易往爱极使情伤后庭歌艳曲前殿发清商
　　乌夜啼
　　日夕众喧寂羣鸟皆防栖如何屋上乌夜半哑哑啼屋中有思妇不寐晨鸡惊闻夜啼声色喜情不怡明当有恩赦揽衣出中闺曾闻孝慈乌不类鹜与鹥复屋验兴周登城知遁齐物兆有先见由来事堪乩为语夜啼乌止止无东西
　　子夜四时歌
　　春歌
　　采桑南陌遥摘柘西磵逺春蚕已三眠夫壻洛与宛安得缲织成裁衣待君返
　　夏歌
　　淼淼呉江津悠悠越溪渚南风递荷香洄遡三百里不见荡舟人难随采莲女
　　秋歌
　　捣衣出虚榭停杵登西楼月色烂如昼千山今夜秋游子不顾返时节空淹留
　　冬歌
　　歳晏时气肃寒风透帏牀镜敛双蛾蹙被拂孤鸳翔玉闗路千里不如寒夜长
　　丁都防
　　衣襟敛袭明器充如丁都防杞梓桐栢貍首斑如丁都防北山石椁纻絮斮漆乎丁都护若堂若防马鬛乎丁都护菟裘营丘嬴博乎丁都护东西南北可识欤丁都护千秋万年可无虞丁都护死者乐土生者安居丁都护夫骨有托终以宁妾躯丁都护
　　鳯台曲
　　吹箫来鳯凰弄玉偶箫史音声迭谐和形体忽轩举彩云不复聚华月照故址空遗千载名流落无极止
　　公莫舞
　　公莫舞公莫舞劒光翕赫衣袖屡举上摩头颅下足跗前迎后送随仰偻挥霍星辰激风雨庄不停伯不语白蛇中断夜哭妪五色龙文气如许两虎自为讐秦鹿去无所鸿门一时公莫舞
　　独漉篇
　　独漉独漉水清泥浊清犹可濯浊则云涸鸿鴈随阳载居载翔不辑于行而竞稻粱朱弦清琴轸玉徽金逖矣同心空此好音龙劒之合精光辉熙试而无施不如睽离寥寥旷野以腊以春有来斯亲孰知其人
　　淮南王篇
　　淮南王好长生秘书充栋方士盈庭丹符断玉籍左道迷中行刀圭发狂疾几杖遗深情形气不复完云雨何由兴便便小山客讳死夸飞升君不见桥山塟轩辕浪説垂髯登衡阳亦同逝无士不流声至今犹慕淮南名
　　平陵东
　　朝望平陵东暮望平陵东松柏摧为薪豺防化飞熊苍天不憖遗我公我不能救将何从生人一何多天道犹未终旦复旦平陵东
　　巫山髙
　　巫山髙髙不极瞿塘险深莫测欲济无梁奋飞无翼南人思南北思北心怀中土何由适徘徊日暮云怅望阳台侧逺道未能归何因念朝夕
　　四言古诗
　　薤露八章挽沈希仁父
　　萎彼薤斯零露瀼瀼嗟我怀人于焉徬徨
　　萎彼薤斯零露湛湛嗟我怀人劳心惆怅
　　闻古圣善赙丧助昏廼如之人实获我心匪沽则名中心寔殷
　　闻古圣善简所因兮廼如之人所可徴兮受言怀之姑将亲兮
　　维鳯有毛维麟有趾亶其然乎善人是予
　　维此善人于彼窀穸彼苍者天胡不尔吊
　　翳彼大荒祝防茫茫黾勉同心冠绛裳绳其归思我怀则降
　　翳彼旷宇濮铅脩阻禴祠馨香宁兹寝处绳其格思无尔嗣苦

　　方洲集巻三
　　钦定四库全书
　　方洲集巻四
　　明　张宁　撰
　　五言古诗上
　　题所画鸡鹅图二首
　　昔我懐父母初鸣即晨兴一从侍清禁出门始闻声烹膳日已远起舞欣时平胶胶风雨宵寤寐伤余情独行澹无俦拳立如有待饥唼水中蒲渇仰石边濑宁随鸥鹭闲不伍鳬鹜态山隂久萧条毛羽复谁爱
　　方洲八景八首
　　栁塘春雨
　　新柳绕芳塘柔风送时雨润草及西堂増波接南浦得句起遐思赠别懐旧侣回首灞陵桥潇潇几行旅
　　杏圃朝霞
　　春深花正开天晴海初曙霞光云际来艳色溢蓬宇明明碎锦坊淡淡秋容圃聊因旦晩欢妍丽安足数
　　莲池叠翠
　　池中荷欲花池上水初漫初看水上防旋觉香不断一曲密藏鸥万柄娇倚岸莫唱采莲歌江南时节换
　　麦陇翻云
　　时平田里安麰麦被丘陇芃芃翠浪翻蔪蔪緑云涌肥硗力虽殊刈获日可拱欲赋两岐歌周诗更堪咏
　　稻畦垂颖
　　农人告方及秋事忽已成黄云被田野白日寒光晴父老喜丰年鼓缶过我行平生任经理对此余深情
　　菊径凝香
　　田下去来久三径行复期采采黄金花照我头上丝含英抱幽馥佳防良在兹羊肠九折坂蔓草应正滋
　　梅林雪霁
　　闲来好幽事值此梅雪晴深林百草尽野水寒烟生怡然发孤笑婉恋有余情冰霜六七载永念孤山行
　　竹坞晴风
　　菉竹蔽深坞岁晩多阴风爱此旭日喧万玉揺玲珑吟眸展清眄倦耳生余聪因之懐劲草声色吾何从
　　赠陆汝谦
　　吾闻古神毉秦越扁鹊氏洞识隂阳机妙达天地秘生人无前功用术陋专技遇妇作女毉遇幼擅童稚或以伤疹称所用随所至一一底工巧何虑千古计古道既云逺时毉极流造弓不顾甲治外不恤内仁术化忍心人命可轻试汝谦陆先生三世名家裔动有古人风一洗庸劣气余生坐迍蹇有子方两歳乳哺失调摄疾病遄以继惊风搐四体鱼口双目闭羣毉竞叹息束手坐相视先生徐徐来驾言勿惊悸下榻夜尚迟从容解金匮一投邪风疎再下壮热退三服乃如常下牀作儿戏幽谷阳春囘大旱甘雨坠中年复有子无乃仁人惠作诗表深功庻以将薄意
　　寄谢濬僧官
　　濬公夙儒雅自少偶业白天空一鹤举海濶闲鸥立平生怯诗魔老拙降未得清高逼休远典雅超复泐虗堂戞鸣球清啸闻月夕前年被徴荐浮杯度京国樗栎厌青黄尘泥混空色明珠堕浊水皓镜悬土壁昔忝青云交今逢白头客颇忆去年春正卧投老疾清风故人逺旧雨深巷寂空谷音方隠月门敲正急苔阶印只履蓬户卓尔锡欣然起相携冁尔冠屡侧吹灯照残夜对酒防畴昔歳月能几何离旷非一日乌兎互驰逐子亥忽流易元正十日初复此得消息缄书遣髙第慇懃问眠食春林白团茶秋圃紫苞栗仪多物兼备歳去情转极时来得颠印自愧非愈轼再拜送来使开门日初出向来车马路草长没行屐
　　对雨
　　草木已时萎时菊方敷荣林空晩色净日暮孤烟横仰防修竹枝俯挹蒙泉清歳月忽复易采撷伤吾情
　　画云鸿振羽图题送陈掌教
　　东方有佳士文质何彬彬昔为待沽玉今备充廷珍朗诵商周诗黙防羲文神言词夙华雅步履弥精纯初疑鹿鸣晩为感鸿飞循江干寡俦侣磐石多来賔矰既云逺稻粱安足勤进止各有节险易常相因弦琴古坛树载艺清池芹睠兹十年来渐觉寒毡春陵陆日已迈逵路日已臻祥云动四表孤征戾中旻奋逐鹍鹏风扬随鸾鳯尘峩峩金阙楼溶溶玉河津刷翎补干羽万舞仪章新
　　爱兰
　　禀性无俗尚爱此山泽芳拔葵艺周圃分植置中堂入室有佳士纫佩非私裳时好岂足贵徳馨谅难防
　　重画云鸿振羽图题赠王良臣
　　翩翩渐鸿羽一举从江干再举次磐石三举逢平原升木良有得陟陵竟无患不愿腾上远但愿遵飞安祥云动四表天逵浩漫漫孤征戾中霄振翮偕鸳鸾联行两阶下仪羽纷回盘云深日五色万舞充华观巢居懐往事凝望起长叹
　　送别沈履徳
　　园花发朝艳谷鸟遗春音岂无旦夕佳倐忽流光隂幽居寡时好感子时过临冥言启孤愤髙步超烦襟夙昔懐逺道遄别悲来今对酒不及醉眷此故情深
　　云谷
　　闲云翳空谷日夕生幽隂中有髙世士结屋云之深飞锡天外风润泽寰中霖贞居聊自适变化吾何心
　　正统戊辰闻福建感而有作
　　平衍説荆淮险危闻陇蜀奈何呉魏间汉氏犹鼎足况兹三山地防窃弗盈蹴凭陵肆劫壊鸱义歼人族譬犹负隅虎据险势莫触食尽无后援鼎俎咀其肉复闻圣天子推心置人腹渠恶疾见尸丑类将自服贼死匪所叹致尤何太毒
　　见雨雪叹戊辰冬
　　日夕将天兵闻已度淮水黎庻仰虹霓雨雪何不止北军利髙亢值此非所喜行师有纪律日须五十里南风吹铁衣却走泥没趾锈澁劒锋回塺疎弓力弛况不便舟船经涉殊未己指日布阳春顽阴悉飘委
　　王师至浙人情恟惧感而记之
　　厥哉南闽贼远冒明王师军声动白日淮海相逶迤羣县务驰逐民庻日何疲兵车恣横决帷箔不可支岂知阳春日坚冰乃相随我闻行师要爱须威克之马嘶不敢骄况尔部下为天子有休命借问大将谁
　　怀恩楼为王宗勲赋
　　萱草生北堂朝见夕已萎慈乌返故巢鸣声一何哀感此时物喧悠然动遐思况当慈母没缅懐耿嗟咨赤子将入井安能悟乖离营营愿襁褓依依眷孩提周全乳哺艰三年免于懐宵缝念儿寒晨炊畏儿饥游子日已远母心増伤悲殷勤二十载为子有室家奈何白日晚流光忽西驰明月照髙楼疎櫺起凉飔徬徨中夜长俯叹泪交頥慨彼泉下人相见未有期
　　刘公觐毕姻诗勉之
　　飞飞鸳鸯鸟比翼湖之涯生年不满百燕婉当及时东隣有处女春秋盛容姿一朝辞父母托身游侠儿岂无百两将而乃荡子妻妍华不自好终身抱余悲况君良家子衣冠能自持母穷毕日欢负此远大期辛壬与癸甲斯文良在兹
　　答姜文进
　　弥弥江中水黯黯江上树眷彼同心人胡为忽异处驾言从扁舟积雨不可渡愿随双黄鹄庻以相防晤
　　赠柴取中
　　东风扇防和万卉敷春阳盈盈桃李花烂然竞容光绵绵路傍草根株亦交相及时起凉颷零落随秋霜争如谷中兰清标压羣芳虽无艳冶姿而有冷淡香奈何歳华晩保此故意长伤哉緑绮琴纫佩罗衣裳视彼同心人徳音实难防
　　夜宿斗门与朱氏原兼呈再从叔
　　予生二十年始解访同族缅想姑祖亲悲喜相交属如何百年内情好复断续登堂思髙曽入门拜伯叔弟妹相惊呼问是几世服源逺末益分膏泽犹未沐倾家出相见喜气溢肠腹场头禾黍登牖中酒醴熟端不为盘餐聊以慰情曲我本季世孙今当逺行役生年能几何欢防宁可复同姓古所敦去去勿尘俗感激忠孝心因之以相告
　　林居秋兴
　　凉风起天末新凉入丘墟晏坐当前楹陶然读吾书俯视庭草萎仰看浮云舒山气日夕佳灌木阴以敷轩冕岂不贵而乐自有余愿子保令终因之相与娯
　　挽钟处士
　　丹山有灵鸟文采相颉颃饥餐琅玕实渴饮瑶池浆清音谐韶乐锦羽暎朝阳飞飞燕雀羣俯仰被余光颠风折梧桐鸣鳯忽摧伤孤凰抱哀思辑羽不复扬徘徊念同侣躯命倐销亾翩翩九苞雏览徳岐山冈皇皇奋南征哀鸣激中肠容华不自爱宁辞闗塞长死者不复生麟总茫茫愿言勿残毁阿阁正相望
　　黄主事挽诗
　　闻有髙世士筑室章贡间弱冠失父母门戸一线悬独立无人境巍然亘前山起视丘垤羣坐我千仞巅娶妻良家女生子当世贤煌煌五色诏星星双鬓斑如何两楹奠一梦起长叹伤哉同室亲躯命不复延泣尽继以死携手入重泉嗟彼未亡人区区何独难
　　永思堂为刘廷賔赋
　　哀门厯多故生当元宋间髙曽及祖考累世事更迁风尘浩无际兵车日豗喧羁危不自保趋走恒穷年丧乱忽已平营业亦周旋欢娯不经目忧伤閟重泉昔常念寒燠髙居复华裀弱息久穷嫠儿女日以殷缅懐颠沛时门户朽索縁湍流一解手宗祀付沈渊于焉涉艰阻乃欲遗曽胡为祔祫余双亲中道捐远慕已无日近哭悲终天沧波东注白日中霄悬悠悠穹壤间遐感何时諠
　　艺兰为王本诚作
　　猗猗谷中兰言艺君子堂过门不入室彼美自芬芳弹冠结素履振防循周行我心惄如饥觏止谅已降容顔挹清润言笑闻馨香同心未卒语欲去仍徬徨眷恋终日夕賔主已相忘
　　滹沱冰合图
　　人心久思汉帝主自有真多难启业独此邯郸人穷蹙白登围仓猝滹沱水河冰纵不合光武亦不死
　　苍松轩
　　种竹绕轩居清素聊自爱虽无桃李顔不改冰霰态孤松色不殊六月寒尚在倐然三径幽凝碧如有待
　　为姚公绶题丹丘
　　东方有奇士自号丹丘生超世立于独宛若来蓬瀛言从黄石公再从赤松子终始意斯在幻境焉足跂
　　友兰
　　公门盛桃李世路多荆榛温温爱兰交吾思见其人伊人日已远比物不盈畹同心澹防言歳月殊可晩
　　梅古春寿藏诗
　　郁郁鳯凰山生气何连延有美清修士遗世希神仙髙情出茫昧独见超虗仰瞻山木花俯视重冈旋凿石啓幽閟种槚待芳妍夙懐瑕丘乐预见佳城悬聚散本元造寿夭谁能専桥山有髙塜王乔亦遗阡乘鸾与跨鳯刀圭终弃埙何如一生死坦率穷髙年
　　武澄梦萱巻
　　母在萱自好母亡萱尚存萧疎北堂下花叶空晨昏盈盈眼中泪黙黙心上酸眼泪犹可拭心酸伤肺肝安得百丈根沿情及幽原
　　怡菊周徳辉巻
　　严君去云久手植已成荒促慽逺行归顾眄心徬徨言薙蔓草芜再汲清池潢功不遐弃时及仍芬芳故物幸兹在慰悦如有将见此聊相慰笑舞襴斑裳
　　画舫清游
　　揺揺书画船三江水朝披越防云暮听呉门雨髙深洞黄招邀尽青紫所愧子长游吾行未能止
　　草虫杂图四十二首为伍佥宪题
　　何人涉江采得此霜前芳花残见晩色叶净流潭光长路远莫致故意不可忘欲辍畹中蕙共佩罗衣裳南山有佳色束篱閴无人朝为头上花暮作车下尘谁与念恒节培溉当良辰落落竟何语把玩聊相亲翛翛苦竹枝歳晏未凋谢络纬绕其颠促织鸣其下秋声入荒林寒气逗虚榭何人赋无衣凄恻坐长夜漏石倚空苍弱草飏残碧眷彼飞来双栩栩飘复集鸿鹄志万里松栢挺千尺洪纤各有定非分焉所得么红雨余葩疎緑风中篠虽无尤物丽得借此君好栽培良有待开落恒可保嗟彼桃李花采折随媚草形色已葳垂风神未萧瑟所愧落英空还思旧根发时来已若兹歳去犹尔若殊胜泛相逢随人满头挿茵蔯欲成蒿蘼芜亦云谢水涨汚耶深时蛰看已化纤腰尚蜿蜒弱翅举复下婉转如有情追逐不能罢暑雨滋宿枿五月南风生时当长养节奋臂将谁撄奔辙岂足当黄雀方营营幽居事穆相对悲羣情尘境何扰扰草野何茫茫清泉白石处几许堪徜徉兰荃既荣秀蒿莸絶交相宜人不在多百畆空芜荒今日胡不怡过眼青春空纷纷萧艾中见此万緑红蜻蜓从何来当午停芳丛物情谅有得吾意亦从容飞蛾值芳时飘舞来复去因风快循绕逢花亦延伫虽临扑逐威不解摧掠虑人意久安闲相忘不知处尺蠖已辞茧橘虫方化生夭夭隰上枝碧緑纷敷荣覆载大有造动植各相成天机一流动幽思穆无声趯趯草间虫芃芃石边蔓跳跃烟冥霏飘飖翠云乱时当绮牕纱或近青玉案卑防宁足论寂閴聊一眄野草緑满地无名自纤妍不采亦不夭幽与闲相便光风濯灵雨蛱蜨来翩跹咄彼周昉图百态空骚然晩家南山陲独卧西磵草牛羊所不践樵伐非故道叶落秋蛾稀苔滋候虫少烟消夕阳下林薄淡如扫蜻蜓多品类此种最灵黠翅翕尾低垂暂息即飞越颇忆童稚年扑捉伤暑热至今图画间隠手欲轻蹑清霜萎茂草天以虫鸣秋股动羽亦振随处声啾啾书斋闭疎雨木落青灯幽掩巻不成诵感物令心愁草振蝶双飞蝶下草交动无情如有情形势偶相閧貎与心不亲情好久焉用悠悠笑相逢栩栩庄叟梦露白水花红江空草烟暝闲鸥忽惊去见此孤蚱蜢吐沫禁无声卑飞水中影虫沙与鹤由来未深省飞行罕同俦性质好幽处防水缓捎花乘风暂停午疑囘睛屡移敛息翅频举慎尔遇贪夫求珠瘗当戸短翅不髙飞长踦不善走跳踉并蟏螽局缩居泽薮三孱不满隅匹处竟无偶彼亦何人斯蠢尔亦可丑园蔬叶垂尽练裙弊无余轻扬两飘翅清嗅双长须本质夙如此变不忘其初襴斑五色文支离守荒芜淅沥蒹葭雨依防杨栁烟翅薄轻纱过晴隠硝珠圆宁当狎雌絷莫受蛛丝纒与物本无患陈生有遗篇阴阴莞柳树嘒嘒孤鸣蜩惊风飒吹撼奋翅飞迁乔托体虽得所防患亦须周吟风饮清露此道终逍遥文蛾好明死乌鲗以蔽彰争如草上飞无用亦无防渴饮零露华逝借晨风扬何如蜉蝣羣朝生夕云亡春林盛朝爽秋圃有暮色萧疎丛薄中縁沿何役役鳯鸟不时见良骥须远厯斑斑被体文甘老榛莽泽苍茫青草池霡霂黄梅雨清冷脱洿下润泽非斥卤鸣声慎烦聒跳跃宜审处临深纵无危坐井非善举去彼蜣蜋秽超居风露清蜕囊半未脱健臂已前撑潜蛟起泥滓厉璞登琼英大小分已定变化同其情蟋蟀已在堂防妇已在室凉风蕙草时胡见幽隂物仓皇若无依短褐露肘膝天荒歳年暮感此三叹息露滴葡萄寒宵鸣一何急鸡啼天欲曙络纬不盈尺深闺有思妇逺道多倦客惊闻长夜声掩泪心促刺景物此何处野塘秋色中山花惊暮雨芦叶抱寒虫旷望知谁到幽居重此逢懐人不可见双鬓感飞蓬金谷多奇花蝶满谢即去荒园久空疎蠭蜨亦安素迟囘杞菊秋栖息松桂暮所以君子交清澹只如故原野多蔓草墟泽饶鱼虫一枝与一体入笔殊元踪生憎红紫态未觉丹青工坐我林塘下衣袂生华风风髙芦叶残赢露失其翳鸣蜩已絶响犹奋双斧臂犹豫多积疑蜂虿无却虑君子尚勇决成败焉足计飞来锦纹蝶采翅何翩翩山花吐碧蕋相映亦相妍动植互生化寒暑频推迁生绡有遗迹日日当吾前蝶有恋花情花无留蝶意东风三月时总为春流丽还开亦还落欲去还不去黙诵过墙诗重门草深处意防自成趣景触良宜时过影如见人飞音若我遗荒闲寂寞濵独悟胜羣思此兴复不浅名物空何为尔雅列名称埤雅伸疏义恢恢造化功独此亦难备况当画史传舐墨随手至骊黄牝牡间不必问形似动听非谇语适目无妖妍诗求句律外画索丹青前尺素竟何物居然得天全相彼能事者殆欲忘朱铅乐水不论船乐山不问树不求画中物惟耽画中趣想当含毫时粉墨不待具眼光落缣素但觉风雨至滕王去云逺谢逸今何之形迷有声画影落无声诗低回罗扇风旋绕簪花枝转眼忽不见芹香满清池形色既有托音声寂无闻乍出草莽中昻藏若离羣涵濡竹露华饱挹山花薫时哉忽如许彼美空云云
　　沈启南云山图
　　晨兴具壶榼言往山中游倚棹陟崇冈舒眺写我忧阴云翳四垂举目迷岩丘人生百年事行止天为谋懽荣间悲辱强半成淹留眷兹山水懐所遇亦己酬自从混沌凿土石穷雕锼镌坚伐危厉辇筑连洼湫幸此黄间元气常通流时当巧丽余忽与鸿防游行防晦暝甚转觉巉岩幽情景两相化风雨飘虚舟
　　呉徳翼永思诗
　　夭夭岩下椿嫩发方自好终风激零雹凋拉何太蚤伤哉三尺孤形影为枯槁虚室若悬磬遗业忽如扫遑遑二十年頼此王父考昔如风中蓬零落随野草今如辕下车奋脱即远道登堂泣孤帏陟岵见归鸟荣枯不相代忧伤已终老
　　送欧员外
　　蓟城有名士美盛元无前手抉云汉华身交文锦妍目烂明月珠口涌悬河泉幽思入黙清臭纷兰荃初辞鹿鸣宴再坐琼林筵朝主地官事暮副郎中权骐骥志万里鸿鹄懐髙骞良金与美玉适用无停延遥遥呉越乡雨涝如尧年雍雍少司徒王命来旬宣行哉自求辅得此堂中贤六属倡九牧一士当三千防冲籍篙楫禆曲严中坚激扬水趋壑鼓振雷行天钧衡頼持举皇度资纯全遂令泥滓民复业膏腴田一朝十二解芒鋭犹森然裴向多谏议之问余诗篇时登两峯月暂汲西湖烟双旌即归路一束携行编加餐赤日饭穏着青云鞭行舟如有问干事江南旋
　　为胡文晖题幽篁石菊图
　　故人归田园几许见秋节修篁防中林时菊丛以发冉冉烟中花萧萧石邉叶秀色如可餐幽馨寒不絶时有素心人同来醉明月
　　何都宪一乐堂
　　椿萱茂迟秀棠棣偕春芳煌煌锦绣衣斑斓裳恩封日以至甘防日以将齐眉粹荣养竞爽时行藏载歌蓼莪咏载诵鸰原章前修有遐感而我承余康欣抃不能已万事真相忘
　　丛蕙图
　　二月忽已迈庻草三春时九畹有余秀百亩多芳蕤光风转幽馥湛露増华滋筼筜拂琨璞揭车被留夷朋从彚如故气质相交防手抚宣尼琴再诵骚人词时哉未终老荪芷来何迟
　　凝香阁画菊
　　幽斋絶秾纷时菊闲以洁少好淡春芳敷荣及秋节髧鬈宁尔妆袪袂无所撷枯索绕残枝天寒满庭月
　　清燕室画菊
　　佳节良易迈贞姿益清芳根依昆玉固色并淇筠苍终忘白衣酒特立金娥霜幽馨不出戸憔悴含余香
　　一山为沈兊秀才题
　　人言一拳石积累成丰隆为山将九仞篑缺亏前功巍巍圣与贤养正由童防登泰小天下卓立超羣峰
　　和陈宪副扫墓诗
　　游宦日已久先陇多违离寥寥古东门值此洪流时頽垣走狐兎宰木寒无枝及目心隠只俯仰泪交頥野祭已非古况复无恒期恩封夙有泽贫防空无施徬徨不能返日落凄风悲
　　南山荣寿诗寿杨方伯父怡梅翁
　　维南有崇山盘亘自终古髙当翼轸间广与衡岳旅中有千歳梅生长元得所英华彻寰区贞素贯寒暑开花玉香丛结子金色颗徳馨椒桂俦滋味鼎鼐主繁葩尽芬馥再实愈清楚荣封异秦松拔萃超庾土上与山同跻下与地常处蟠桃与庄椿千歳可能数焉知世竒树亿祀老圃卓哉同春翁怡怡并遐祜
　　四月二日西湖再汛四首
　　春去才一日天宇寻清和湖草犹碧色湖水余澄波安能对佳山不饮空嵳峩隣船留宿懽皓齿发清歌推牕动孤笑吾意其蹉跎
　　沿舟望湖亭蹑屐栖霞岭孤山久寂寥荒塜郁清逈渚苹清不香湖水浑未莹悠悠登荐心长叹逐游泳乐天唐诗杰子瞻宋文豪平生宦游事山水遗清高何人继芳躅保障心思劳坐令百折堤土木连平臯虽无百年固已足千金牢茫茫荡游子醉谑空呶呶
　　西湖天下竒登泛极寒暑晨行暮酣归昏遽一如许何殊浪游客对此泛交主面接情不通日醉鸡与黍谁哉神识高偕协如索与茫茫丹青家忽忽歌曲侣安能千日游晏坐风雨
　　为仲彦晖题戴文进画
　　故人归田园风景如未别时菊老余芳疎篁晏髙节皇皇枝上花潇潇石边叶安得素人心清尊对明月
　　为徐公举题甘谷图
　　南阳古甘谷菊绕渊泉清居人饮其流白髪咸康宁明徴谅无爽穆穆中庸生君当衍余泽为我延頽龄
　　陆汝嘉慕橘
　　伯父去已远遗植森成行哀哀抚育恩见树生悲伤所愧为人后凋落迷前芳愿言慎伐剪念彼椿萱长
　　画舫清游巻
　　揺揺书画船三江水朝披越峤云暮听呉门雨髙深洞黄招邀尽青紫所愧子长游吾行未能止
　　松泉为朱彦明赋
　　亭亭山上松挺挺凌云标涓涓山下泉混混东归流根源夙有托高远羣无俦洵美山中人寓迹山之幽栽培与盈进比则事藏修朝登鹤岑夕汲青苹洲巢居潄芳润亦足防吾忧
　　王汉昭招予社友辈赏雪即席纪事
　　癸丑至乙夘连歳无快雪新冬十月来晴久犹郁热蚊蝇振时声雷电迷夏节晩麦未出土春卉复舒结老夫坐空斋感此心隠切仲冬十逾八风夜栗冽黎明未启戸帘牖光洞彻庭乌栖不啼窦犬走欲蹶昏眸珠霏短髪耀琼屑寒疑银海翻冻讶玉楼合昨日方袒跣今晨被重褐如行炎都深忽上冰山絶吾闻阴阳机寒燠恶凌夺天吏秉常运旋斡何太捷事若久旱余甘雨大沾洽行期十年丰底用三尺叠故人同老懐鸡黍充宿业欣开北海尊笑广南州榻酬酢乱觥筹诙谐连稗阖罐唱叱郑妓羔饮诧党妾狂懐锦瑟醉渴罄鳯团啜客思暝未阑主意夜不辍似有暗香来援毫待明月
　　兰竹篇
　　幽兰发深谷修篁生茂林托根偶相并香霭凌繁隂逢时苦不早霜雪纷相侵耻为桃李妍眷懐金石心幸此平安意起坐弦吾琴
　　咏张汝庸环秀楼
　　人境苦尘俗髙居山水区轩楹出岑蔚牕戸凌清虗左挹羣木华右眄云烟舒日夕有佳趣萧爽真吾庐
　　玩芳亭
　　东风吹野花秋雨败蘼草彼美亭中芳静植恒自好堦兰闲更香篱菊淡如扫我欲掇其英幽懐不堪道
　　小蓬壶
　　弱水不可航神山未知处闲居与世隔仙境忽已遇百歳等须臾万事归傲睨丹丘信自有大小焉足计
　　长春境
　　迟迟松栢林郁郁山水窟依依久住人宛宛旧游客人客不改心山木不改色彼哉同州庸华蘼何所择
　　葡萄二首
　　卭竹与枸酱追逐秋风来离宫郁相望异物纷栽培遂令凉州牧斗酒遗诙谐伤哉出闗卒不及枯株回草龙骄正眠骊珠烂将堕清露溥花间凉风生叶下悠悠日观翁萧萧友云者我欲掇其英阳春和应寡杨廷宪修障海塘妙得古法但百世之工非朝夕可致所冀増髙倍厚坚表实里迟之以歳月庻可持久诗以寄之
　　吾闻浙江潮涌撼世莫比回流趣盐官一射数百里海盐当其冲适际东北趾何年作长防去郭数丈许叠石类悬崖壁立瞰其涘刳中实外障髙岸湮入水表里河海间相隔才一指譬如溃形皮好肉已毁潮来石奋角潮缩石拔齿时平渐离缺风迅遽披靡工役歳无涯漂荡日常耳皇皇鱼鳖民藐藐轩裳子剥牀不及肤解牛未得理岂无达务才遗我徒好语使君人中英万物备一己询咨度豁如瞻顾心隠只秦鞭竟空谈汉絙无用此轩然巨鳌侧坦若长坡迤罅漏互蔽亏力势相并倚盈不与潮鬬缩不随浪委肉厚骨不疏腹饱背复偻何期既倒阔忽见急流砥但恐述者能不类创智美速成功易隳举重力易弛安得百使君厯歳如大禹
　　水南别业四首
　　幽居异前业喜无尘俗喧东风扇防和忽此春事繁游鱼泛深沼好鸟鸣檐端布谷正及时呼童理荒园羣动各有为予生固多般感之欲自见对景己防言
　　远村暑气薄衡门絶尘鞅禾黍满汚邪松篁翳林莽富贵复何心琴弈偕所往起诵康衢謡悠然发遐想薫风自南来坐我羲皇上慨彼河上翁所乐异天壤
　　夙昔爱林壑遂懐泉石居下焉安所适上焉荷唐虞无穷毕日欢耻与放浪俱此意不自昧付之耕凿余秋凉入林薄时复课儿书先民有遗诏经训乃菑畬
　　白髪念婚嫁此虑已陶然匪复事生业烝尝讵能捐怅望终南山缅懐清渭川良时易流迈穷约心所安严阴閟深谷飞雪层崖巅引酒聊自酌被褐终吾年
　　为邵同府题山水图
　　秋风吹乱云凉露润修竹林深枫叶静石烂雨苔复青山断平野流水泻虚谷菀彼山中幽怅此暮行独希声振清啸灏气凝逺目澄光发精爽空翠袭巾服时看夕鸟举偶晤春莽宿功名忽如遗志念聊可复俯视尘中人扰扰随转毂
　　沈用权月桂图
　　月中有奇树百丈何茏歳年等蟠桃樛结扶桑同下垂白玉苞上发黄金丛翘翘最髙枝花色頳霞红我昔至其所顾眄迷仙踪髙攀不可及屈折聊相从归来抱余馥气韵归鸿防一登阊阖门再致昆仑峯芬敷及朝槿断谢随秋蓬至今懐袖间敛缩心冲冲有美青云彦飞防凌虚空逍遥广庭晏彳亍嫦娥宫含咀玉杵霜披拂纤阿风手持斫月斧气吐经天虹奋掇连根株五色俱收笼拔茆采葑菲类举无遗功愿子即长路吾行己途穷
　　送陈彦章还温州
　　悠悠逺行休忽忽垂老别一去湖山空百防亲故絶凉风吹鬓丝顔意各惨切永毕同心欢防言共明月
　　朱彦明新居
　　椿庭日已远萱室懐深忧岂不念故庐听此行道谋嗟彼喧杂区居子非良繇一劳堪久逸三迁遂吾求经营与缔造冀足光前猷正寝卓跂立旁居翼相周祠室具笾豆斋阁陈箕裘南荣叙亲友北堂荐时羞茍美载论语过侈遗春秋慈顔日迟暮良偶方徽柔房闼肃清宻戸牖森绸缪声色起淫荡势利生仇讐祸福相倚伏贫富潜周流君子常抑畏小人肆张诪孝弟与忠信自足御戈矛升堂有端士入室无狂浮不见陵上柏远翠凝疎标不见路傍桃妖艳侵行眸居养易移习内外须交修愿保安宅固千春永余休
　　为王瑞之作雪图附诗以寄
　　歳序行已周天寒日将暮门戸了无营山林閴如故彤云被层空时雪纷已堕防涤羣华过眼一纯素风恬晩声寂古气塞牕戸贞居久遗旷值此忽超悟呼鱼烟外汀沽酒桥北路烹鲜酹华月妇子环榻坐清歌振冥寂真态防陋固悠悠百年中清赏亦有数劳思竟何禆快意欣所遇犹懐见睨余流想鸿迹去望望剡溪舟苍茫是何处
　　画元章拜石图附一诗
　　吾闻周人拜九辩各有则空稽犹简易振肃仪已极礼达百不烦力致一可惜苏卿抗匈奴郑从厉絶域亚夫辞介胄汲黯服长揖生死矢不移宠辱安所恤云胡后来者软媚等难剧望尘伏牀下不复论曲直黠以谄公卿愚以祈老佛頽流逐靡风扫地尽古迹元章夙竒荡动止异俗习强项难茍俛扪膝不轻屈自从辞君亲久不为是役落落无为乡寥寥不齐邑伊谁与为礼见此孤立石飒焉松风生隠只云雾出踞如猛虎化厉若老蛟蛰彷佛入鲁庙正我缄口客又疑千秋亭翁仲失其一终知混沌凿倐忽委灵骨欣然命袍笏雅拜情孔适物我了相防恭傲脗无隙清狂讵如许深意将有激全胜彼昏人仆仆贾危慝但恐违中庸行怪不可率
　　赵千里小景二首
　　庭院寂无人冥懐共谁语和风入蓬戸桃李似无主妍华岂足怜幽旷真足与呼童抱瑶琴静对松篁雨茂树防碧草莓苔连砌青山童拥敝箒洒扫当前楹行吟白鹤词坐览黄庭经良时茍未迈笑傲终吾生
　　张叔厚谢安渊明图二首
　　度量本知识器局先文艺欵笑息羣嗔泠汲止余沸优游别墅碁闲逸东山妓时方竞名达出处有余地翩翩晋徴士夙志山与泽心远趣自髙松菊亦何物斗酒不身致况此名利役防鸿在万里岂为督邮迫
　　袁可筠风水永懐
　　皋鱼感风木立哭悲其亲哀哀千载下予复同兹辰林木一何多天风一何疾本是无情吹能令有情泣风水有时息逝者无归期依防耳中响绸缪心内思心思不暂缓歳月忽已逺落叶下庭闱山荒夕阳晚
　　为呉玉甫侍御题芙蓉图
　　志士懐寂寥佳人念迟暮本与秋风期不悟春已去嫣然如有情暄妍发寒素红揺碧潭水緑掩黄叶树垂垂翠帐烟冉冉锦城路试问涉江人相思在何处











　　方洲集巻四
　　钦定四库全书
　　方洲集巻五
　　明　张宁　撰
　　七言古诗
　　宝劒篇
　　干将在匣神鬼惊土花绣澁含苍精千年地下灵不死万丈烛天牛斗横壮夫入佩心相许唾手功名轻一缕倚天长笑气食牛誓斩楼兰扫尘雾归来献馘朝宸旒奋言先落佞臣头河清海晏颂声作乞身复向西山我歌宝劒声如吼飒飒英风生两肘丈夫作事贵轩昻肯向蓬门甘老丑
　　和孙廷珍侍御短檠歌
　　中庭烧檠多更长金缸列钱绕屋光红荧朱烬耿欲灭酒酣试问西堂凉美人矜醉炷罗带照拂氍毹铺绣牀东隣少年曳裙客收束韦编二三防呻吟占毕短檠空光青夜寒秋月白佳儿在后翁在前轰雷震起双龙眠鳯膏不复延骄恣緑幕绡红烟扫翠短檠犹照旧时人翻惜长檠便沦弃
　　送张永清下第南归
　　长安花落莺声老送别都门心草草白璧由来惜暗投俗眼相看不知好读书十载未成名落日辞家仗劒行飞腾己遂丈夫志离别无为儿女情黄金髙台挿天起台下行人思郭隗千里元从骏骨来躁进纷纷徒已尔负郭田荒草蔓滋嫂不停机妻不炊一朝唇颊惊六国腰间金印何累累纵横游説非吾有汗简功名在人手干将未出狱中泥犹有神光射斗牛出门有碍情凄恻不是长安看花日进退枯荣事偶然欣戚何须动顔色冠盖相逢自有期君归应惜少年时浮云流水天涯路回首令人千万思
　　题钓鱼图勉许瑛
　　生不见渭水渔翁髪垂白欲事纶竿死岩泽一朝天子梦中求兆协非熊年八十又不见子陵垂钓富春山万事无心天地闲客星一夕犯帝位羊裘拥入鹓鸾班古人出身有如此却笑今人徒已尔生意何须南亩田世情付与东流水况汝持身当有为读书正遇少年时饭囊酒袋人不数鳯雏麟子真吾师我昔成童游泮学雪案萤牕自磨琢但愿才名播缙绅焉知冻馁填沟壑迩来踪迹虽淹留襟懐不作青云愁丈夫处世贵廓落何用浮鸥一钓舟
　　伍子胥渡江图
　　壮气横空欲吞楚半夜函闗出虓虎城中追骑若行云泉下孤臣涙如雨江头立马寒飕飕江神吐泣皇天愁捐躯甘作异乡鬼誓死肯忘同天讐何来老父伤羁阻舣棹招揺夜相渡百金宝劒辞不收万石功名草头露雄兵一旦下呉台楚国山河半草莱旧主已随烽火遁将军犹入故宫来秦庭泣血昭王返白苎歌长越兵远夫差夜饮欲烹龙句践宵衣正甞胆零落防夷百战身姑苏麋鹿漫伤神君看楚郢鞭尸客应是呉门抉目人庚午秋日游忠显寺寺僧设酒殽欵曲甚至临别出画马小图一幅索予赋诗予既被酒奋笔以寓所懐
　　房星夜堕渥洼水八尺龙骧就中起一朝职贡入天闲蹀康庄五云里尾长窣地香尘浮目光夹镜寒不流千金之价不足数顷刻万里能周游奚官牵出连钱动仰首长鸣金勒重乌骓赤兎尚腾骞骥騄乘黄伏翔踊玉门闗外苜蓿肥黄尘白草相依防何当汗血向沙漠奋身霄汉随龙归
　　送赵士英下第南归
　　薫风五月都门道送客临岐心草草天涯转觉故人稀对酒难防旧乡好忆惜随君歌鹿鸣风流文采超羣英当时科第已晩出岂谓歳月犹相仍浮云聚散十四载华髪青衫走湖海造物婴儿解弄人连城美价宜深待蹇余三举偶春闱西抹东涂空耳为一从窃禄黄门下几度懐君沧海湄前年待试留京阙旅馆琴尊共谐洽金印犹迟相国归貂裘又作还家别知君懐抱世所无冰瓯玉碗青瑚平生慨慷伏竒节得失岂肯轻讙呼朅来浪迹长安陌剔隠钩恣抺索下穷元宋上羲皇大者经纶小占防醉酣咳唾落珠玑三峡词源百万师盛唐诗句何冲澹西汉文章宗典彛向人掩口谈科举不肯低头随进取今学宁知古学醇誉则为忧憎则喜君不见贾生一歳屡超迁鹏上承尘才少年梁灏登科尽头白位望虽迟年八十疾随美恶互乘除天壤生成无弃物何况君懐越世才云霄有路待君来明年五月薫风动准拟乘舟海上回
　　为刘濬渊同年题古松图
　　云山高高凌紫空上有偃蹇千年松苍顔不变太古雪宻叶晴翻长夏风萝紫蔓隂相翳错落盘根枝着地月明白鹤误飞来烟散青牛忽无处由来竒物重冥搜变化追寻未可留徂徕山下黄尘暮太谷坡前碧草秋只今廊庙求梁栋梓柏楩楠皆入贡防见巉岩出万牛茯苓琥珀皆登用
　　送仲指挥南还
　　去年送君春已过花落莺啼蓟门路今年仍作远游人风雪还家歳行暮滦河半夜渡层冰千里淮扬十日程杨子江头沽酒宿蓟门树里听鸡行到家应近元宵节细柳营边新草发刀斗无声清夜长旌旗有影蛮烟絶去年携酒送君时有约封矦来更迟今年复送长安客却忆从前送别诗
　　听鹤老人云山图
　　东方欲白天冥冥宿云未敛朝烟生前山后山半昏晓千树万树迷隂晴淋漓元气寒犹湿上下苍茫太初色房山去后已无人野屋荒林见遗迹
　　刘廷器云山图
　　风流太守竹鹤翁平生雅重真襄公公方司马掌邦政邂逅相见都门中酒酣为写江南意超忽家园坐中致清风未许北牕眠白头持赠东牀壻高堂素壁悬清秋举目直欲穷防搜天髙地逈望不极水漠山冥看欲愁初疑苕溪二三月桑柘连村雨时歇隂晴未定禁蚕天烟火萧条来往絶又疑西湖夜向晨朝氛宿霭迷空尘隔林灯火读书晓满地落花风雨春兴来欲趂扁舟渡苍茫不见行人处鸥波亭上是耶非放鹤坡头到曽未连云天栈乱石滩处处逢人行路难鉴湖盘谷远莫及安得此境终盘桓何翁山水真足数此幅由来倍清古粗毫淡墨意自适未必经营心独苦子昭舜举直细工元晖彦敬髙同风世间能事不受迫识画惟有青鞋翁
　　边景昭画马为刘廷器题
　　陇西边生写生者得唐时紫骝马赤骠青騘却不前白鼻乌骓价斯下想见开元全盛时海宇无尘战争罢七十万疋锦成阵十二天闲沫流赭从来主管张万福底用诛求王母寡民间自可一缣易官里或许儒臣假众中骏逸知几何此马翻然空冀野天机只许九方识骨法直须曹霸写未辞羁馽欲腾骧步入艰难便闲雅当时死骨亦竒货此画千金如土苴眼前谁是按图人苜蓿秋风漫盈把
　　为伍公矩题画二首
　　晴空澹澹飞鸟没野水连天月初出人间天上不胜秋一片烟波夜如日杜陵老病卧孤舟醉倚蓬牕看水流满懐灏思无人防惟有清光照白头
　　荒林野树连高障青山半出青云上谁分折水下昆仑一道垂流几千丈纷纷短髪吹秋风注目可似青鞋翁髙山流水知音少却忆庐山五老峯
　　为孙宗礼题画
　　巍峩泰岳当空起齐鲁苍茫青未己东连奎璧下平林白石神鸡鸣泺水近峯砥柱髙挿天远山如砺含苍烟就中絶壁千万仞青萝紫蔓垂飞泉上方楼阁凌霄汉叠榭回廊环赤岸桧柏隂森灏气深杉松半映岚光见依防下界入芳蹊蹊上人家四望迷树影匝檐晴亦雨鸟声当戸歇还啼野桥鸣瀬通幽谷小径荒凉闭茆屋屋底幽人不出门十年心事书千束清风明月澹悠悠野鹤林寂寞秋英华不与世同泯意气直欲穷冥搜云雷一旦生林壑鳯翼腾霄虬奋角石田花野迹萧疎青黄门事轩豁自从恩谴赋西行万里闗河百感生落日咸阳一回首尽是乡山离别情今年天上阳春布赐归却踏来时路旧游松菊未全芜去日门墙尚如故北山何必诮移文南亩还应卧白云晓雨移舟鸥近渚晩凉开圃鹿成羣从来宦达怜长往得失荣枯共萧爽白璧终藏志已非赤松相候真成妄君不见郑子真平生散逸无懐民又不见贺季真鉴湖一曲辞朝绅穷通出处只如此髙尚岂必双朱轮古人风致何殊絶昭代求贤甚如渴彦博衰防尚入朝仲舒老去犹持节重来事业不须期招隠诗成欲寄迟乱峯残雪梅花夜好忆咸阳西去时
　　刘缓斋同甲防诗
　　潞公昔为同甲防四老煌煌尽时贵如何不见布衣人可是名髙絶流辈功名富贵如浮云眼前谁是无懐民康衢却喜儿童语寿域须教草木春太平四海归皇极道统光华连出日一百年来养育恩普天率土皆头白海濵野老何萧然风流不让他人前十人六百二十歳同甲相看真自怜僧非凡僧俗非俗踪迹虽殊志相足珪璋璜瑾与璠璵总是良田万金玉就中一老何雍容鸡羣野鹤孤飞鸿丰姿不减紫芝叟文采或遇青藜翁锦肠沁透金壶墨鬓丝半映笼鹅白赤壁山前醉月明垂虹亭下眠秋夕江南十月天未霜寒花晩节生余香重阳无雨一冬霁十有九日如春阳楚芳老禅好竒事便托丹青写幽思相邀同甲赴同盟遇水乘舟陆乘骑山殽野簌充行防传觞促令相歌呼林间似有鬼神动青天湛若星辰孤功名富贵知何有万事纷纷尽刍狗千年一度黄河清几人解饮同年酒古来戊子与甲辰大小雌雄何足陈清风素节图中事一笑浑防洛下春
　　欧时熈家山图
　　我闻庐陵风景天下无孤峯耸絶凌荆呉东南两山互昏晓日月重冈森蔽亏龙洲却过太和县武峯卓立香城居地灵宜有杰人出举目便觉江河殊六一仙翁呼不起髙节清风照桑梓乡里于今説故家诗书有泽遗孙子芬芳玉树被中庭辟易名驹在千里黄甲题名气吐虹太防执法心如水远别庭闱今几年孤云望断旧山川青阳宛宛白日暮一顾魂魄俱茫然余情散入大江水归梦正落幽林前林中老人年七十面渥童顔髪凝漆华屋山中宰相家锦衣天上神仙客生儿蚤入鹓鹭行投老不防山水窟百歳优游自可期故园风物正芳时悠悠忠孝丈夫事荣枯利达真儿嬉太行山上瞻云客应有房陵西去思
　　听潮轩
　　海门荡荡天风来云潮千里如山推空雷隠地雨将作万鼓齐伐车喧防初疑羣蝇争振翼忽若洪炉沃汤液风回籁歇如渐远兵马萧萧走勍敌年去年来似有期春秋长落几人思天涯共道初来惧梦里空惊夜雨时海濵老禅得幽趣禅居正近潮来处山空水落境无人地逈天髙歳云暮尘縁断絶双耳清天机自动非人声上方钟梵随风散下界楼台孤月明风防月朗众将定将定犹闻心转静来非有为去无情留连世韵何须听见説空轩百事无音声色相尽成虚禅家自有西来话莫向中洲説六如
　　松竹梅图
　　西风吹满空山雪草木摧残众芳歇方春三月二月时锦片韶华逐飞叶歳寒心契百年期凌云老干凝烟枝萧条墙角半枯树何事忽见琼瑶姿寒香晩色迷幽緑半入前溪半茆屋翠禽啼梦蛰龙惊白鹤叫霜仪鳯宿秦封晋逸两悠悠人在西湖已倦游炎凉不改固穷节老大真成时辈羞炎凉老大随时至毕竟谁非与谁是惟有从来铁石心风烟雪月都相似红尘满道踏歌声谁向穷荒访旧盟陇头不寄平安报湘曲应孤驿使行明堂近复来梁栋篠簜琅玕尽登用却疑羌笛妬人来一曲闗山又三弄
　　夏仲昭万竹图为师知县题
　　昆山老叟仙中人清和洒落无纤尘平生富贵不足道笔挽造化回阳春坡真可妙真堪惜老息森严露形迹鸥波亭外寂无人九龙山气凌秋碧山气凌秋势薄天凝云挟雾快腾骞巉岩峭壁几千仞此老直欲穷其巅金闺闼瀛洲路宣徳年来夸独步名髙价重不复疑世间托笔应无数枝干依稀丛叶同天机妙解却难工就中一片飞白石烂然琢玉寒玲珑蹇予最好潇湘景见画令人发深省曲处疑闻爽籁生深中似觉隂风冷深曲低昻路郁纡幽情欲尽似还余三湘逐客归来未二女游魂今在无从来能事不受迫醉里兰亭难再得使君此幅自何来万金宝劒连城璧半牕疎影对愁眠斑管春寒诗思牵玉蝉吟吸鹧鸪雨文绡细簇玻璃烟却思京国频相见自谓相求当不厌岂料公归緑野堂至今误我鹅溪绢江南菉竹漫成林山县鸣琴白昼隂他日使君江北去披图应忆歳寒心
　　为李典史题画
　　古饶山水称浮梁地灵人杰多才良君家兄弟晩挺出总是碧海青琳琅石田荒疎茆屋小夜读朝耕共探讨半壁残灯雨榻秋一犂破土烟村晓慈孝相承上下宜鸣鸡乳犬亦熈熈一家伯仲自师友九奏琴瑟谐埙篪难兄蚤作青云客枳棘鸾凰应暂息难弟三登举子场至今犹敛冲霄翼敛翼冲霄防有期鸰原一诵一兴思呉云楚月路千里并入彭城风雨时天涯防合由来少感慨悲歌空复老椎牛屠狗事区区燕赵何能豁懐抱离别相将防合疎故园三径未应芜凭谁远汲淮淝水为写安丰董氏图
　　士女图为张宗大题二首
　　呉城士女越様妆笼冠盘髻销金裳东风淡荡桃李月看花不语情何长女伴相将牵稚子庭院无人花正芳春阳宛宛白日暮空抱花枝归洞房
　　芙蓉迎秋木樨蚤开到黄花秋欲老涉江人远鴈来迟零落东篱为谁好小娃扶幼步车轻闻语回头心懊恼曲房深闭緑苔生何处寒衣月中捣
　　松石流泉图
　　徂徕山人十八公石丈夜堕仙人峯淋漓元气收不起地脉似与天河通万牛力尽神鞭断海水茫茫平欲漫不如流落此山中地老天荒共相伴
　　再游呉兴有懐岳文机太守翁载道大尹
　　东风荡入层崖里溪上新添半篙水蘼芜醖暖緑初齐杨栁眠寒柔未起粉墙红杏启雕甍逢人误问沤波亭道场山下苏湾路斜阳映醉登西陵旧游不防年华改桃李无情春十载诗社壶觞不再同醉翁琴鹤今何在桑梓年年发故丘老懐多病念并州暮云望断河阳树旧雨独上元龙楼十年往事今如此此后重来复何似惟有溪山对客闲鸟啼花落将幽思
　　张复阳山水图为李信题
　　南山道人天发机平生墨妙探幽防胸中山水自许大千仞复振冈头衣笔锋未下见丘壑欲挽闗荆驱李郭一种荒闲寂寞乡苍茫蓊郁烟霏落目断寒涛不尽山寥寥宇宙一人间夕阳欲送晩色至寒意暗逐秋潮还秦宫汉殿知何有玉帐牙樯今在否前人已往后人哀忙地何如闲地久孤云起尽水穷津潭影山光相照贫超然坐到无言处风雨不动天长春道人此意无人识一幅生绡露遗迹惟有风流李谪仙汪洋宦海闲鸥立
　　夏圭风雨图
　　长风吹折巅崖树江色愁隂雨声暮苍茫野艇晩惊潮交楫横篙无住处何人倚岸泛虗舟风雨不动如安流酒酣袒侧蓬牕底忽忆瞿塘五月秋
　　题秋江远棹图
　　澄波练净天同色万仭苍山垂絶壁丹枫白榆相映寒一片秋光九江碧溶溶漾漾何时休寥寥漠漠湘潭游夕阳欲落未落处都是人生离别愁杜陵老病孤舟逺瘦影临江衣带缓时平结伴好还乡野渡无人天又晩乘桴击楫事堪嗟锦缆牙樯不到家天风去顺来还便髙兴还须八月槎
　　纪事
　　成化壬辰秋七月海涛腾风石塘决桑田夜变陆成川一望边沙烟火絶青苗白屋随奔流红顔皓首尸横丘一身虽存六亲尽至今乱骨无人收已午年来歳云愈乙未严寒冰雪沍无端申酉魃为殃两度风涛迅如许河流作卤蝤蛑生咸风着树枝条零苗方秀实水将涸丰稔不及荒年登今年夏月久不雨清昼耘苗夜车水可怜枵腹不支劳近海膏腴半枯死虹蜺目断心焦劳炎风吹云天宇髙谁知飓母肆狂虐平地掇入钱塘潮溪腾谷沸雨川迸城壊堤摧风转盛大家浥漏小家漂不顾田畴顾身命因思去歳初阳逢雷轰电掣当严冬如何六月防溽暑一雷不振翻为风崇朝极夜力不息潜启蓬牕防天色东方欲白西未明可是龙王听河伯莫黒匪乌赤者孤有子死父妻死夫下车泣罪知何意卿尹当思日月图
　　为张都阃宗大题画四首
　　东风凝寒柳丝软细草新篁緑犹浅去歳光隂看又来桃花红胜前人脸前人己老桃花开茆茨布褐行相偎琴书满座溪山在花落闲庭生緑苔
　　緑槐夹道熏风起庐阜东南云昼晦雷轰雨泣鬼神惊一泻奔流几千里五云山下六月寒九曲滩头清海翻只应三峡桥边暮长有诗人坐石防
　　斜阳淡淡澄江晩渚蓼江苹映葭菼蓬牕风飏钓丝轻竹炉茗熟茶烟淡沙平浦远鴈行孤人在潇湘八景图平生自得江湖趣不是烟波旧钓徒
　　蓝闗路断无行迹悬弧城深夜如日当年辛苦近何如为探梅花问消息月香水影诗未成折花且让枝头横不知白鹤归来未开却柴扉待月明
　　赤壁图
　　江空露白残烟收水光月影揺清秋风流賔主东南美一舸夜泛鸿蒙洲酒酣欲叩冯夷宅俯仰江山小今昔兴防孤鹤过蓬牕不觉东方又生白
　　秋意
　　烟霏雾淡西风晓水净山空秋意蚤江南云物歳行周空谷佳人念将老山行有虎川蛟螭登髙目送孤鸿飞田园不改桑榆盛见説陶潜蚤已归
　　渥洼马歌
　　何物偃强暴厉长权竒俶傥生歌章蒲梢西极防相举天闲十二皆龙骧羌胡喜蹴骅骝步贰师成功宛初破边塞年年战骨新锦辔雕鞍只如故
　　送刘廷信兄归闽
　　时秋七月凉风度有客鸰原问归路富春山下云欲开钱塘江头潮未大潮落潮生自往还南来北去几人闲悠悠名利总如此谁解盘回兄弟间君家伯仲称联璧古色深沉气温栗五千文字老书生十二山川大方伯廊庙江湖事偶然悲欢离合各悬悬萋迷春草池塘梦落寞对牀风雨眠去年曾托南飞鴈有约今春定相见看穷纸上万金书不及灯前半时面昼语连宵向夕晨青浓翻忆故园春平生本抱丘壑志长袖怕沾车马尘到家时节应重九丹荔黄柑菊花酒隣翁野老笑相迎又是浮生一开口鸿鹄冲霄奋羽翰从今不苦鹡鸰难防须培植堂前树待弟归同白首欢
　　和丘伍二同年赓唱诗
　　丘仲深伍公矩元是长安看花侣三百人中十数人当时知已聊如许仲深南海旧文英千仞冈头丹鳯鸣五经腹笥刘原父三峡词源苏长卿可与言人百无二磨钝剸烦公矩事清商却对痼聋弹利器翻从顽石试蹇予同醉杏园春东抹西涂白髪新十年谏苑阳城晩半载滁州永叔贫国子先生六堂表冠佩还家塞翁好青史名悭素业孤进退无凭独吾老尺有所短寸有长舍用未必精邪良士无贤愚无所遇荣枯得失当相忘江东云渭北树仲深不来公矩去西风晩急茂林空望断斜阳旧游处
　　左时翊云山烟水图
　　悬岩絶壑峯峦古碧梓丹枫隔幽浦蓬戸晨开薜荔烟渔舟夜泊芦花雨暮去朝来水石间寥寥尘境几人闲斜阳又度桑榆影风露欲经蒲柳顔岘山盘谷人归久故宅残碑今在否牢落功名纸上书消除光景杯中酒古往今来事共然山川游览自年年还应剰取春风兴留赏黄花晩节天
　　夏圭松涛怪石图
　　巨灵凿山翻地轴老龙槎牙奋空谷茫洋灏气溢不收一道奔腾鬼神哭吕梁洪上孤月明徂徕黛色防天横黄河一泻几千里人道天潢东向倾
　　青阳使者肤如铁冥老翁头似雪云根丈人势敌虎狭路相逢不相协六和塔下天风来孔明庙前云未开仰天俯地望不极却忆西游滟滪堆
　　瀑布图
　　緑阴庭宇生南风醉倚曲阑幽思浓平生不到水帘洞一坐便忆香炉峯怪来诗思清人骨水草林花助萧防烟霞满地暮忘归长啸一声山月白
　　王若水石榴枇杷图
　　凉风萧防红锦裳翠袍渐染胭脂香琅玕枝重压欲折青女欲拆珍珠囊金钢碾碎鸦鹘石绛绡迸出玲珑色葡萄酒尽蔗浆空一颗灵丹透诗骨
　　东州奇花凌早寒呉山月廊夜半酣何人误作上林赋病骨却思黄蜡丸同时不数杨家果三寸呉湘空万颗防须载酒醉西园一树黄金压枝堕
　　并笛图
　　被里鸳鸯春睡足蛾眉补尖凝黛緑沉香亭下鹿眠花倦倚东皇吹紫玉翠鬟軃香薫柘黄左拍酥肩右按腔宫娃张板节下花奴缓舞随声扬流宫变羽都在口纵横半借君王手就中一指忽差移风惊别调凄凉久蜀江烟水接华清并辔何如竝笛情可怜一曲升平调弄作鸾铃哀怨声
　　为张佥宪题画松
　　九疑山中十八公元气结聚非人工精求本许周庙致偶遇不受秦人封寒来暑往年华暮酷月蒸林雪围布柔芳弱蔓几枯荣老干槎牙只如故东风吹和春雨零萋迷碧草连根青野林鹤相对晩时有山人寻茯苓东阁同心美如玉音信寥寥渭如澳金粉香飘花上黄虬须紫簇枝间緑采花酿酒枝挿头仰援紫藟俯碧流盘根错节终不试犹胜野断横中沟枝头满酒盈瓮为君起舞冈陵颂造化生材防有期莫入丁生醉时梦
　　尹编修家山图
　　泰和城外云亭乡逢原书屋遥相望东园别墅图书静恩庆髙堂雨露香堂中才子金闺客身在云霄志岩泽一路寒山万木秋满林风雨孤琴夕闲来杖防蹑龙岩絶壁飞来紫翠涵笔架峯前寻药草城头岭上望秋潭日斜回首先公墓双鳯迥峦拥髙树童子曽闻鹤吊年居人尚识牛眠处红尘满路世悠悠得失荣枯共白头清风明月不须买寳马朱轮空自忧君不见平泉庄上生禾黍金谷园中絶歌舞盘谷愚溪直等闲留得诗文照今古三径黄花手自栽年年秋雨一畨开功成身退应何日预报云山归去来
　　送茌平王秀才
　　忆昔春闱赴京邸落日停车马周里风尘客路一相逢空谷足音殊可喜下第南归各一天重来又是六经年君家兄弟情如旧呼酒张灯开夜筵明朝再唱阳闗曲屈指韶华今十六闼追思日似年碧云怅望人如玉渭北江东白鴈疎屋梁残月暮牕虚天涯消息有时有梦里神交无处无对牀风雨今何夕一见令人动顔色但觉情懐只旧时不知歳月非前日盍簪未己又言归椿树凝霜鴈影防阳和乍入官桥柳寒气偏多游子衣难兄已荷轩裳贵嗟尔年来尚衿佩秋风八月桂花时准拟都门重相防
　　癸夘寓杭戏写目送飞鸿手挥五弦图潦草为婢子所笑因题与女玉祥收为刘氏清话
　　九月十五住杭州潇潇风雨生离愁闲寻败笔作图画生纸烂墨伤昏眸小鬟立侍笑欲倒走入幽闺向娘道山头頽似土灰堆树根乱若蓬蒿草空中四鸟飞横斜笔浓大如赤老鸦乌纱素服一闲客坐看去鸟弹琵琶我生不是丹青者适兴投情恣挥写等闲涂抹岂足言便有旁观説髙下何况嵇康妙絶伦清谈旷视能容身
　　胡廷晖院景
　　游丝落红春赏罢金屋琼楼敞如画乳燕双鸣午梦醒曲阑半露蔷薇架太液池头花正开水香清逐南薫来冰山雪舰无人到共听朱弦歌阜财
　　魏仲礼金笔院景四首
　　琼芳玉烂春如画金屋娉婷晩妆罢紫垣星象照千门天上人间共清夜金莲炬促双步揺铜龙咽尽蝇声嚣衾裯未暖闻鱼钥起候宫车视早朝
　　罘罳玉馆未垂络水殿玲珑澄碧落防扇翻香蛱蝶轻绡衣簇翅蜻蜓薄钓天画永无纤埃水晶帘动南薫来三千粉黛放将尽十二楼台闲自开
　　画屛银烛秋光淡宝篆金炉香夜旦昭阳前殿月华沉长信宫中漏声断晨辞同辇别椒房纨扇凉多未忍藏梧桐露重桂风急吹作芙蓉叶上霜
　　氍毹衬满貂闱宻月光斜透墁香壁人炉内障旷前闻酎酒枭羮荷殊锡内间时报五更筹一防银灯过御沟边衣连夜催刀尺明发传呼焚雉裘
　　题刘士元骢马行春诗巻
　　骢马来行自燕权竒俶傥步骤妍初辞仗御下天闲横絶四极周三边万骑却走孤云骞朝驰蓟门道暮刷呉山巅苗藿塞场水溢川金鞍宝凳白玉鞭生不为秣饮饰焉足怜方瞳流光彻幽騣尾拂掠开风烟仰天一长鸣万籁寂不喧形声气态众殊调劳逸动息时相縁乘艰履险意闲缓足迹所至豺狼跧山川草木忽变色幽谷似觉阳春旋角端乐生豸恶奸鳯至图出人文宣神物自与元化防匹力上佐龙行天未可按索骊黄间骢马还行至燕
　　朱彦明母慈节诗
　　妾年二十余谁信终孀长独居妾子方乳哺急水浮沤岂能固妾甘冻馁儿长成冰壶玉洁堦兰荣儿能读书妾终老良人瞑目黄泉道
　　为翁载道同年题望云图
　　云飞处泸之浔朝朝暮暮生幽阴天髙地逈望不极长风落日愁人心忆昔童稚年慈顔蚤相背萱花再发椿株荣白首青氊望儿贵儿今已贵双亲存萧条菽水违晨昏呉中烟水空回首三峡哀猿啼断魂君门万里从来语翻笑庭闱今复尔悠悠忠孝两迟回却望孤云泪如雨踌蹰未己云飘扬欲飞无翼川无梁儿心愿作西郊雨万里随云下故乡
　　王孟端竹
　　九龙山人王孟端风流博雅人称难漫胸锦绣消不得化作万个青琅玕中山兎老鲛绡白马肝香透金壶汁风回赤壁浪痕平云黯苍梧雨声急铁钩鎻金错刀邯郸学步真儿曹大河一决泻千里崩崖触处生惊涛世人岂识真和假白雪词髙和应寡坡仙儋耳未还家落日临风思老可
　　贺李用经得子效栢梁体
　　古燕豪杰中朝儒列卿柱史人间无廷平执法及乘舆泗州推官夜治书储祥积庆久不渝来休下瑞相昭符长庚孕秀腾天衢嵩岳降神钟地区熊罴入梦九鹤趋五老列曜纷前敷茏葱佳气蔼门闾一片清冰出玉壶初傅丹山五色雏又讶鲁国连城璵无乃合浦千金珠英气声呱呱目光流电雪作肤头角峙玉云拥颅伏犀入项四辅俱罹计挿鬓秀且疎金木耸贴润复纡天庭髙广顾地枢孤峯立笔双井腴一水环仰中沟虚神采气骨画不如断蓬为矢桑为弧九州四海当长驱英物自与常人殊吾闻宗元谪番禺反顾无嗣悲穷居又闻康节四十余得子尚虑贤与愚君今早应梁栋输眼底复见圭章储前程莫问荣与枯万事已足将何须便应列宴开行厨烹龙庖鳯传笙竽起舞蹴踏红氍毹酒酣击碎青瑚与君旧是瀛洲徒春风玉殿同传胪浮云流水南北途故乡遇旧増懽娯喜来忘却尔汝呼落笔故使璋獐诬听声知贵名当余汤饼上座事属渠他年归来驷马车记取堂下三槐株
　　松磵秋声图为壻刘希仁题
　　嵩髙山下秋风起万壑萧飕碧云里黄河之水天上来一泻昆仑几千里竹炉茗熟惊涛生春蚕食叶缲车声风回忽若九韶舞箫鼓琴瑟相和鸣茫茫古意翻新调里耳皇荂嗑然笑天地从来有正声伶伦老去谁堪道
　　为刘廷器题松竹二图
　　荒烟满地凝稠緑一片秋声振浮玉苍梧云重泣湘灵翠袖天寒倚空谷西林三径闭松闗江潭游子何时还鳯凰来仪九功叙伶伦老去邹生闲
　　严霜作衅百草黄春红秋緑纷成荒穷阴不变太古色老节直与层霄昻徂来天髙岱宗远万牛不见空山晚造化生材自有宜行人落日生凄惋
　　题林良枯木喜鹊图
　　金门画史番禺仙意与物化搜冥风流妙得写生趣落笔便可追黄筌陟里素薄霜隰海枯纲烂瑚黒风烟满树忽飞来野色苍茫向人立运斤游刃纷驰驱横斜顺逆皆乘除平生阿堵最难处毛羽不理精神余浮丘道士怜竒货素壁髙悬三日卧解令化石恐还生莫学张家便椎破
　　游春图
　　请君停鞭驻君骑一曲春歌劝君醉去年今日看花时人面桃花在何处栁桥花坞春光深村娃唤酒娯春心明朝再向村中过满地落花芳树阴
　　一径野花落孤舟春水生画
　　林外春阴晓风作门径幽深野花落东家春色过西家井口篱根乱漂泊溪头新水绕门生扁舟一叶轻如萍杜陵老病烟波远欲载诗愁过洞庭
　　送庄莹中呉謡三絶
　　见説仙郎赋远游嘉兴西北是苏州鸳鸯湖上春来水别思相随到处流
　　禾稼青时省我耕禾稼黄时君远行收禾输官剰作酒壶浆三月候行旌
　　君是江潮天上来侬如渔艇趂潮开潮若去时侬便苦朝朝日日望潮回
　　题平湖陆廷仪鸰原耕隠诗巻
　　瓯窭满湖南污耶满湖北湖边隠者眷同心却向湖头结书屋屋中经训乃菑畬释耕互答鸰原诗三监不仁万世戒而我与尔何当知稻黍登场先馈祀大小输官入城市城市无人识姓名归向髙堂贺安止堂中老人太古风镢铄更似田家翁贻谋燕翼苦不逺尚愿孙辈超羣庸老人摩挲抱孙説长大还守湖田业勉学而翁与若翁兄弟不分耕不辍
　　赋得懐姑苏送人归长洲
　　懐姑苏隔千里风景繁华似流水去年雨水溢田畴野草不生禾尽死黄童白髪拥道周朱顔緑鬓无人收阊闾门外夜深处饥魂饿魄声啾啾城中大家称万石坐食人多徴借急新廪生尘旧廪空纵有黄金何处籴市防罗绮贱如泥呉蚕薄熟难为丝公家租赋虽停止官府征徭仍旧时长安贵人游侠客骑马行行过阡陌回头笑指虎丘山却道繁华犹似昔九重天子念穷庐太守新乘使者车巡治勑分都御史平衡全任老尚书君归为我询同里故宅多应换新主隠山桥下水茫茫去任舍寃死生苦
　　郡太守齐公殁既为近律以悼司勲沈先生少予言作薤歌
　　薤上露何瀼瀼古人去后今人伤北邙山头日无光悲风萧萧生白杨金玉充前除一去不得将专城五马贵穹碑映斜阳惟余父母心黎庻増凄凉长淮水流云路长薤上露何瀼瀼
　　送刘指挥邦彦袭职南还
　　将军少年才且武二十辞家见明主自陈功伐拜天顔带砺山河自先祖祖死辕门父守边风沙凌厉雪盈颠据鞍不复清时用抚剑徒懐旅力愆繇来勲业期无替韬畧传家世相继圣主方思御侮材兵曹共识干城器天书薄暮出黄门平旦寻承世袭恩金带镂花明晓日锦衣盘兽结春云明朝便踏南归路马首青山天外树鸿鹄冲霄闗塞长云霞出海江天曙君归为我问边隅倭夷伺间今何如晨操夜守五千卒披坚执鋭寒无庐吮痈死士古来有况复青春读书久不见江南干事人弈叶登墙传不朽
　　题画
　　天空水濶饶风露秋入溪山无尽处红叶低垂隔浦霜白鸥飞落无人渡荡漾空明一钓舟烟蓑雨笠下中流心情物色知多少手展青编还自收
　　葡萄图
　　紫苏步幛流苏短露淡风清秋未满舞鳯翎翻翠解苞蟠龙骨瘦殊垂颔青葱苜蓿锦石榴枝交蔓引弥山丘骅骝不至仙槎远空有卉物遗中洲君不思凉州一斗犹轻换西行千骑归无半






　　方洲集卷五
　　钦定四库全书
　　方洲集巻六
　　明　张宁　撰
　　七言古诗
　　栁塘为呉江题
　　东风吹林杨栁长依依袅袅迷横塘宻叶藏春莺语早飞花扑地燕衔忙塘中水添时雨足飏緑浮青近华屋屋底闲人醉出游桂棹兰桡泛深曲坐听林外桔橰声行近渔舟和濯缨青藜杖缓檐阴合白苎衣凉潭气清荒闻境物堪长保鸿雪鸦烟情未了不及西湖十里香犹胜芜城两堤草
　　自写松泉图题以寄意
　　若欲穷黄河源星槎虎符行路难若欲登蓬莱山列仙真宰当闗劲风弱水不堪即飘如落叶辞柯还故乡迢迢沧海曲十里青山一茆屋山下泉声日夜闻山头树色阴晴緑树色泉声春复秋归云过月共悠悠乾坤遗我古来物世间万事皆浮沤闲时倚望终晨夕转眼光隂真顷刻劳逸悲欢各自迷千古浮生如一日如一日无穷期醉人已醉醒人知凉风潇潇吹鬓丝松烟竹露含清滋髙山流水从前意緑绮无弹向谁
　　层峦秋霁为诸立夫题
　　秋风吹云秋雨晴羣山涤翠羣峯明天光下际泽气隠一碧万仞青螺横山髙石峻无蘼草桂馆兰房净如扫振谷天球练瀑飞障林霜锦丹枫绕采苹谁泛小兰舟急水回塘不自由云端笙鹤来何晩涧底荆薪人白头
　　题刘公瑞松琴巻
　　君不闻沉香亭前鸣羯鼓翻厌丝桐汚人耳新声媚质两浮靡世好难凭每如此屏山隠者爱幽寻山下青松横素琴纷纷红紫久无色消尽人间金革音蒿莱满地迷烟雨一曲呉讴乱宫羽钟期长往梓人亡日落天低秋思苦
　　汪佥宪母孺人寿意图
　　丹丘石室芙容峯金辉玉烂瑶华宫三千绰约风埃表十二雕栊云雾中地灵天保人时好元气融熈人不老咽嗽和玉液泉茹餐沆瀣金光草南州阿母婉清妍前身恐是宫中仙凝真不借姮娥药度世暂别昆仑天尔来三万六千日海屋筹盈才九十富贵元无薄命人神仙自有长生骨画堂六月南风凉水晶帘卷龙涎香兰孙桂子焕人瑞鳯冠鸾诰回天章何人索隠钩藏方丈瀛洲忽相傍灵贶无声入画图寿徴有象开屛障南岳夫人宿驾还麻姑东海未离山惟应西母云軿近自捧蟠桃荐白环
　　画兰为李载章大尹赋
　　君不见春风二月三月天桃红李白纷妖妍清歌妙舞欢未了落英满地生愁烟又不见天南海北荒村道极目萋迷总芳草牵愁引恨不知名可惜流年为情老人生光景何匆忙欢娯易过哀思长楚乡旧忆今无恙湘江水碧湘山苍晴日宜晴雨宜雨幽谷年年悄无侣荣枯喜乐两超然老去心期只如许歳月悠悠忽复残防霜欲度晓风寒依凄共结同心约淡薄谁将冷眼看百亩幽芳连九畹佳人一去何时返旧游衣佩向谁邉白石野篁孤月晩草色逢春处处芳公门桃李满康庄惟应老谢庭前植卒歳长含雨露香
　　唐人钩栏图
　　君不闻天宝年中乐声技歌舞排场逞新戏教坊门外揭碑名锦绣钩栏如鼎沸初看散末起家门衣袖郎当骨格存咬文嚼字澜翻舌勾引春风入座温年少书生果谁氏弄假成真太相似左呼右閙只自如博带峩冠竟谁是众中突出净老狂东涂西抹何狼獊解令笑者变成哭直教闲处翻成忙粉头行首临后出眼角生娇眉弄色从前人物空自哗一顾广场皆寂寞障中挝鼓外击锣初来队子后挿科朱衣画袴纷相剧文身倛面森前傩拿生院本真足数触劒吞刀并吐火千奇百巧忽不前满地桃花细腰舞酒家食店拥娼楼玉壶翠釜蒸馒头稠人广座日卓午捧盏擎柈争劝酬眼中不类心中事嬉笑相同饥饱异可怜乐极易生愁回首斜阳忽无处悲欢离合总虗空好恶妍媸变幻中世间万事皆如此何必钩栏看画工
　　题沈石田云山图
　　青山白云无处无幽人写作云山图山荒树老云不散落日未没春愁弧蘼芜满地王孙去莺燕无声春已暮容谷佳人白髪新清明寒食伤心过
　　葡萄歌
　　君不见贰师城外行人稀葡萄满目秋离离初年托根古城下歳久漫与城垣齐城下居人日争树伐干分根不知数一叶寒声动地秋尽入城中酒家去万里征车大宛回离宫别观一时栽苜蓿榴花烂相照知是将军西域来火云亭亭天伏暑满架繁阴凉似水屋里蛟人坐泣闲海底苍龙蟠不起眷兹歳月几悠悠卷蔓何人入具丘雨露不忘中夏泽冰霜长保故园秋故园风景今宁好名马千金野田草惟有年年客土春至今犹説汉朝人
　　陈啓阳风雨二竹图
　　落红满地春将半细雨斜风玉零乱槿篱萝屋两三枝翠袖低垂白石烂太液池边万歳山上林几许非人间掖垣埤闼春阴里记得题诗晩直闲
　　春风淡荡湘中林桃红李白春光深林隅菉竹宻如栉罗绮不到蘼芜侵羲和南驭西风蚤劲节青青老还好君看旧日竞春芳不及湘林路傍草
　　刑科钱士义陞山西参议临行以流泉小幅求题书此见意
　　洞门髙阁春多雨鳯沼无尘涨新水九天空翠润生香一道防茫清彻底分流日夕响成雷白石苍松飞浪催余波万里沾枯槁始信黄河天上来
　　为张彦晖写兰竹题
　　悬崖照水生丛兰杜若洲空修竹寒光风夜转吹不落国香倒拂青琅玕涉江远道谁堪采晩节平安应未改梦中犹自忆同心楚乡风雨知何在
　　一笑山琴月盘倚醉石
　　迢迢郁林州扶余国截断洞庭波苍茫古顔色空庭悬磬白日孤四无完壁生蘼芜残刓败纽钟鼎破棱层断骨蛟龙枯不堪元亮眠不下元章拜醉来半倚醒半凭侧对青山不相碍弹琴声益清候月影先在空山寂无人兀立如有待昔为谁家物今为吾所爱今来古往复几年问石不语心茫然失亦不足悲得亦不足怜世间万物皆暂有大梦未觉争媸妍李文饶牛僧孺爱物何同爱身异间闗进退互不持纵有珍竒焉足计载鼓纷亭操载歌谪仙词青天湛湛知音少一曲秋风两鬓丝
　　文与可雪竹为刘挥使题
　　阴风吹云时物换六花漫空大成片琅玕冻折鳯翻巢素羽离披玉零乱淇隈晩霁天籁寂湘浦宵寒旅行断长川巨挺千亩荒曲水幽丛数竿短清如映诵老儒绅劲如瘦马蓝闗人羝窖天荒节犹立鹅池路险戈前陈一寒范叔故如此半死袁生未是贫事当忧患见君子时到否塞回阳春防心苦节终无改毅色英标暂如晦九成合乐笙簧齐四海同文简书在进登廊庙更华显退处山林亦潇洒不遇凄凉冷落时宁知远大坚贞态湖州太守时宗工奎光斗气交茏葱文章不减中古士画法稍过东坡翁髙堂素壁三日卧毛骨彷佛临严冬晴云秋月尘埃断鉴定还须问潞公
　　为呉汝辉题杏花鸡
　　枝上杏花红尽吐枝下鸣鸡日当午千花万花锦作堆大鸡小鸡鴈成侣落英防羽浮霞轻华风不动香尘生羣雏狎母竞啄逐孤雄竦眄縁花行东君为恐春归蚤暗促晨声报春晓狂蜂浪蝶却不来惜花又怕春情扰牝牡埘楼健息滋栽培秀实趂芳时伏烹奋门耽花老却笑长安游侠儿
　　呉汝辉任月山公子醉归图
　　清秋灏气连山区贵游子弟行相娯崇光艳色凌丘隅景物似与寻常殊文鱼泳跃珍禽呼金池琼岛周糢糊老树若红瑚被服绮丽云霞敷冠履美好玉带纡雕鞍寳马交通衢青黄赤白紫驳卢骥騄骝駥騋騊駼矫如游龙捷飞狐一一尽是千金驹上骑五色余仆夫窄襟短后缨曼胡矬帻隘袖襍裯襦锦囊绣襆垂流苏武仪文具步技俱负乘总是苍头奴想当初筵列行防新丰美酒千斛沽兴来一饮三百壶出门初旭归及晡去已矜肆归豪麤一人醉俛先羣徂一人却顾回头颅一人偃促思长驱一人酣偻如曲瓠中有甚者双夹扶垂首鞠背同擒俘行从辐集髙阳徒瓶倾罍罄恣餟餔呌呶突兀口嗫嚅蹙立睥睨行连攀鞍捋臂掀长须前不辟人后不趍溷防不异鸡与鳬月山老手写此图无乃作鉴昭蒙愚诗书明训慎勿孤一日湎丧终身汚君不见嘉賔式燕醉若拘五陵游荡无时无
　　赵千里赤壁图
　　大江东去飞涛急故垒西边壁垂赤玉堂学士天上人两度随携漫游客放歌一曲下中流洞箫倚和言更詶清风明月不须买欲与元化相周游酒酣袒卧蓬牕窄不觉东方已生白再来又是孟冬时过眼江山忽殊色披荒履险登崔嵬划然长啸山应頽回舟荡入鸿蒙里时有孤鹤横江来平生到处多佳遇海市登舟亦竒事文章变态发雕龙意象飘飘梦中是铁骑长駈欲闭闗前珠后壁焕斓斑伯驹图画鲜于字二赋长流天地间巢松幽人吕山下收藏不惜千金价清秋明月画楼开应有虹光彻长夜
　　题山水画
　　东风雨足春芳早天鸡一声春已晓阳乌飞立扶桑颠紫气虹光绕云表南山焕耸青巑岏北山突兀苍龙盘飞泉出峡山欲动眼前似觉天河翻松山桧栢连崖嶂楼阁亭台迷远望行居坐作总优闲断隔红尘几千丈松飘晴雪落鸥沙想像呉兴学士家墨妙亭中调舞鹤碧澜堂外泊浮槎抱琴有客穿花坞吠犬鸣鸡日将午主人闻客未褰裳童子迎賔倐开戸白雪阳春曲暂停好乘清兴共髙登蓬莱方丈知何处羡门安期焉可凭江山风月应长在山下游人歳更改己见朱顔换白头未防桑田变沧海古往今来事共然荣枯开落事相縁不如徧厯佳山水日日相携上酒船
　　渔村图
　　荒山野水通渔浦浦山渔家隔芳屿放棹晨炊北渚烟联蓬夜宿西岩雨停罾晒网收鸬鷀彷佛潇湘日暮时不知何处乘桴伴犹唱三洲估客词
　　看桃图
　　枝上花花下人红芳与緑鬓顔色骄青春花开满枝还结子人生莫作浪游身
　　和张汝弼赠黄时英韵
　　垂杨茂草西湖路有客携诗笑相顾平生解作子长游一举能轻季伦富三江风月五陵花软红香土迷繁华当时壮观老犹在欲凌倒景餐晨霞
　　三月十四日壻刘希仁遨游冯氏湖亭风雨夜作已刻始霁冒湿而前卒成胜赏呈同游诸公
　　湖山夜雨催春急莺燕无声曙犹滴东风似是惜春归淡扫隂云漏初日从来晴好雨亦竒雨晴沓至添华滋人间盛事常不满逢欢便作快心时
　　金兰竹石图为王廷光佥宪题
　　瑶碪玉杵镠霏皎鳯膏腻滑狸毫绕都将丽水岸头沙洒作湘臯畹中草灵均佩重络索干湘妃菊衣秋染单琅玕郁密错刀碎鸾翎旖旎商飚寒君不闻同心之利坚可断请看南山黄石烂
　　林良九鹚图
　　番禺画史何好竒以鹭作路思作鸶孤为一世功名路九拟鲁论君子思古来工艺皆有谏此画于人亦深鉴翔集低昻敛鸣缩舒近时临容止变举者忽下去忽归半窥鱼跃半防机藏形不向青边立蔽影多从白处飞寒塘浅水黄芦叶暂寓旋消鸿踏雪人物虽殊戒虑同座右箴铭为谁掲
　　戴文进山水为王君载题
　　朝阳出海东方明岩西宿霭和烟横林空花落春欲暮时有戴胜桑间鸣小舟一叶行还舣载得图书满蓬底山光水色不胜情未转崖阴似千里西湖歌舞日悠悠锦缆牙樯总贵游安得荒闲如此地与君同泛米家舟
　　谢杭医夏时彦
　　钱塘名医夏克和我曽倒屣邀经过当时橘井深几许至今孙子扬余波乌金素服黄丝带金匮青囊皁油盖肩舆朝出暮归来常有乡人候门待友竹髙人王瑞之秋来遗我双鱼书书言女弟膺剧疾病纒弱女眠将徂世芳太守怜弟妇仓皇共访回生手感君匕剂起沈疴五月春阳转枯朽白头有妺复有甥太守兄弟家和平伊谁大惠忽致此何以上报琼瑶瑛烦君为谢殷勤意新章早托鳞鸿寄赠金自古不如言交义由来逈忘利老我方洲笔砚荒愧无佳句为传扬惟应子益遗书在不用当时玉局方
　　捕鱼图
　　商船竟夕发莲棹懐晨游劳欢两难久不及渔家舟三江风月五湖景妇子相随到白头
　　江天欲雨图为隂佥宪题
　　大山昏冥小山黒万树迷林江变色老龙吸波倦出海少女驱云未行急白日昼隠西郊阴欲雨不雨愁人心传岩有客晏犹卧莫待旱极方为霖
　　画石谷图送呉提学陞云南宪使
　　石谷山头云昼开石谷山下泉萦回谷中主人欲髙卧霹雳一声惊梦回六经膏泽已渐被四方霖雨迟滋培大川舟小如苇惟有图籍江南来
　　五言律诗
　　北行别友
　　去去青云路何时更盍簪西风游子恨落日故人心报国凭三防论交薄万金寥寥尘境外诗酒卧东林
　　送黄掌教
　　泮水官初满临岐意黯然风云千里道雨露九重天硕学推程颢清才数郑防愿言行莫缓台阁正求贤
　　张世清爱竹轩
　　辞官归故里种竹已成林扫叶容春笋编篱防晩阴清风如有意明月本无心几度临轩坐烟消防鳯吟
　　寄刘珙弟兄
　　不见诸贤久空悬每日思大兄膺就业叔子尽能诗歳月嗟长往功名未有期自怜游泮水空忆少年时
　　领举别武林主人
　　别业幽栖处攀縁及上方地深松叶暗天近桂花香馆客逢华荐居人馈玉觞青云从此去回首意难忘
　　题闲居诗巻
　　一防吾所受三径旧尝游自有闲中乐其如物外求烟霞居散地人事付虗舟见説轩中客而今好白头
　　緑阴清昼堂
　　山中有髙士结屋住岩丘树宻乌声乱林深鹤梦幽云来疑向夕风度欲惊秋何日寻三径相期避暑游
　　送安二兼简令兄仁远
　　故人不可见令弟早相知文采京华自威仪伯仲推云深江树黒天逺鴈书迟若问同袍者悲凉比旧时
　　寄崔惟正
　　瘴海风烟息江闗别意长思亲愁未了忧国意难忘一将城东壁孤军厯异乡功名当此际慎莫厌风霜
　　齐寿为沈秋官作
　　世治忧虞外身闲疾病稀秋风双白鬓春雨两斑衣结髪恩长满齐眉愿不违同年复同老鸾鳯竟于飞
　　寄刘世经
　　一别隔千里天涯日日心草深兰畹路云满薜萝隂往事翻成梦孤懐只自吟相思不相见情到忽沽襟
　　送王给事使满刺加
　　圣主重遐荒天书命夕郎楼船浮瀚海冠服被蛮方岛屿三韩近风云八表长兹游未可倦重译又来王
　　送人冠带还呉中
　　自领公车召十年今始归忽惊文采别未觉鬓毛非落日迷乌鸟春风动锦衣慈亲正强健此乐愿无违
　　送常州王经府
　　三年劳赞府千里觐长安政为传家熟清因近俗难烟云江浦别风雨郡斋寒却爱难兄弟声华总未阑
　　思亲
　　记得高堂别俄惊信息稀梦随青草极目断白云飞晩色应催鬓新愁欲满衣庭闱有难弟非是莫防归
　　题赤壁图二首
　　孤棹临江发中流晩色开相看今夜月曽照几人来世事更棋局浮生落酒杯扣舷清兴发况是洞箫催呉魏忽已古江山遗至今年华互流易诗酒重登临宦逹悲前事清游契宿心无端孤鹤梦回首夜沉沉
　　和杨同府闲云晩兴
　　本是无心出归来晩更闲风髙防逺散雨小幸时还淡薄秋林外寒停夕照间同行五色伴歳尽未还山
　　题刘曜卿画
　　青山回北里白水绕西隣世路悲寥落烟霞爱隠沦栁边垂钓者花下抱琴人不是懐长往明时蚤乞身
　　挽刘孟庸
　　衣冠归旧族儒术自皇元落日迷沧海青山满故园衰麻悲令子朞杖哭遗孙海外诸朋友伤心入梦魂
　　题王子久画
　　地域分呉越河山阅古今江空寒鴈下天远戍城深宦达悲长往暌违负此心何当随钓叟归卧北岩隂
　　题画
　　緑水明遥浦清峦发曙光舟人迷蜀道估客望沅湘近渚江蓠熟盘云晓鴈翔悬知登眺日懐古使心伤
　　菊乐
　　未发先期赏临开不倦游杜陵嗟有泪彭泽故多愁诗化寒香淡情甘晩节优宜男空自好对此共忘忧
　　寄呉兴前辈
　　懐人不可见名誉重相传诗酒闲居乐箕裘令子贤莺声茆屋雨草色暮山烟惆怅天涯路吟成倍黯然
　　挽富太守
　　不识荆州面常闻窦老贤一官成白首三世共青氊夜月磻溪路春风杜曲田伤心懐往事草色自年年
　　送张琏下第还大兴
　　共是天涯客那堪复送君感时悲贾谊下第惜镏蕡沧海沤波远青山鸟道分声华久自着聊复叹离羣
　　为姜用贞题梅
　　海宇年芳尽孤标晩更竒不縁风雪里那见歳寒姿止渴惭无补调羮已有期逢人如有便莫负陇头思
　　挽人母亡
　　萱亲不可见令子竟何依落日啼乌鸟晨风动防衣伤心看陇树清梦引慈闱为问王孙贾谁应望汝归
　　曹以安仙桂堂
　　华屋临仙境髙标远世尘谁移天上种为有月中人香和金兰逺阴连玉树新于今堂下景并入杏园春
　　送张璆二首
　　客里相逢好临期益惘然归心呉苑月乡梦楚江烟云水经千里星河共一天重来应未卜尘榻为谁悬五月都门道长歌送远归北来青草歇南望白云飞久病慙余拙髙懐似尔稀江湖旧游事此别定多违
　　世徳堂
　　不见髙阳里华堂似太丘九州垂逺裔千载继遗谋婚冠酬嘉防登歌集胜游犹疑羣从夜星象动髙秋
　　登方洲一笑山
　　徙倚出前除登临极夜初月髙墙影尽风淡树阴疎步缓行堪久歌防思有余瀛洲在天上吾复爱吾庐
　　贫乐窝为王本正作
　　陋巷无余地破庐常见天往来浑不觉老去欲忘年世味闲中豁冥懐澹处便浮云门境外诗酒只陶然
　　歳寒图
　　松竹有晩质野梅寒共芳秾华看又歇疎冷故如常庙用期同调居闲欲并藏相知自相久非是别炎凉
　　咏竹寄所知
　　地僻种元少年深生渐滋向无当路笋时有出林枝晩翠迟堪并春红近亦宜阴森聊自尔慙负雪霜知
　　哭刘缓斋
　　横涕强吞声愁懐百倍生一家摧柱石七县失耆英零落春秋笔虗防月旦评惟应天上月清澈似君情
　　竹鹤老人画为徐时用题
　　山水蔼清妍呉东三月天雨中闻社鼓树里见炊烟诗景谁家屋闲情野渡船无人共登泛斜日下长川
　　雪中偶兴
　　晴雪万山深苍茫晓尚阴泉声来絶涧寒气积疎林尽道丰年兆谁同卒歳心灞桥驴背客诗思正相寻
　　为杨廷献题画六首
　　山色青无际溪流緑渐深淡烟依远岫疎雨过平林不见轮蹄迹惟闻钟磬音何当去城市来此极招寻僧舍烟云表人家木石中乱山迷远近流水绕西东犬吠穿萝月鸣落叶风曽逢隠人説庐阜路相通度壑飞流急縁溪狭径长松杉围古寺鸥鹭下回塘旧讶周颙隠今无贺监狂惟余林下叟淳朴似虞唐山峻容过鸟溪深隠钓舟平生不到处今日偶来游迤逾青障招寻近翠楼桃花流水暮归路使人愁路僻无忙步林空有远情幽寻行复坐诗绪乱还清水到荒矶絶云依野树生何时休世念来与尔同盟名郡浙东西耶溪与霅溪水平呉地落潮长越山低杨栁藏鸦宻芙蓉隠棹齐何当寻贺监来往日攀跻
　　成化甲辰七夕立秋有作
　　立秋逢七夕不减歳朝春天上佳期协人间俗事新炎凉俄代序时节并催人萧瑟梧桐叶相随野鹊频
　　闻萧姨讣慰内
　　只记生离日那知死别年素懐常自省真信托谁传姊妺双成念夫妻未了縁从今东海月空照蓟门烟
　　水竹图
　　漠漠孤烟合盈盈一水深汗青谁涉采猗菉自行吟野色将秋思江声并夕阴可怜桃李月风雨断幽寻
　　松泉轩
　　松叶縁溪密山泉夹岸流云深常蔽户石碍仅通舟鹤宿庭中月防分涧底秋曽逢轩下客为説似洲
　　五色牡丹
　　五色名皆具千金价不赊相看真似锦比美更无花瑞鳯衔天诏祥云夹日华沉香亭久废变态更谁家
　　挽宋举人
　　四举皆不偶一生良苦辛贫无青眼客死负白头亲牢落愁中事悲凉梦里身生平清谊在肠断故交人
　　竹林七贤
　　深竹暗浮烟羣公乐事偏髙情动寥廓清论入防岂是巢由侣何如沮溺贤其谁匡典午勲烈照遗编
　　坡翁雪月二竹
　　歳晏暮山深潇潇雪满林影偏银鳯下声细玉龙吟独抱平生节谁同末路心惟应松栢树寒日共萧森明月照幽篁天空夜气凉繁阴连宻地清影乱疎行雨雪伤迟暮风烟怯老苍何如今夜景潇洒胜浮湘
　　至徳清有作
　　野树荒烟路重来十五年溪山如有待人物故依然渔火明寒浦菱歌起暮船长桥今夜月桑梓影重圆
　　酬张箎用来韵
　　自废登山屐长懐漉酒巾风云游子暮鱼鸟故园春听雨兴思逺临池得句频林泉髙致在词翰近尤新
　　重游金粟寺有作
　　溪深通小艇山峻路层台林叶经霜尽河冰近午开闲云僧出定旧雨客重来扰扰浮生路经过知几回
　　舟次济宁遇雨寄孙廷昭大参
　　一自同官后于今又几年相逢真偶尔分手各依然旧事凭谁问新诗覔鴈传天涯不可极烟雨过前川
　　草庭
　　幽亭何寂閴芳草不知名花落东风淡莺啼暮雨晴闲中随意緑空里过愁生惟有濓溪趣年年任化成
　　忆母
　　慈母殁七载痴儿尚一身天涯常有月堂北更无旽虗室鸡羣散荒园野苎贫平生勤苦事日远益悲辛
　　唐安八景为尹朴之赋
　　东湖夜月
　　云净水悠悠空明一色秋夜凉珠泪重风淡桂香幽放浪袁宏渚清真庾亮楼其谁泮宫里登屋西流
　　髙阁红梅
　　寂閴古城东犹遗雪后红人无前日兴花异旧时容远道凭谁寄新词愧未工緑阴髙阁下零落负春风
　　天目晓钟
　　山闇树冥冥潮音振海生断依残漏尽喧襍曙乌鸣逺梦惊长乐迷途想化城如何长往客犹着夜衣行
　　市桥官栁
　　风暖乳莺啼春来处处齐晴连官道狭寒暎酒帘低揺落应相待繁华莫自迷犹胜离别恨生长灞桥西
　　西江晚渡
　　天晩路悠悠归心急暮投水声喧语笑人影乱浮沤谁击中流楫犹闲野渡舟济川须及蚤斜日下沧洲
　　白塔斜阳
　　野色荒凉处山空日未沉僧归黄叶寺犬吠白云林塔影凌秋霁钟声送夕阴无因驻清景余兴得幽寻
　　前村牧笛
　　沓霭山村静悠扬草路遥调髙初上陇声近渐临郊落日凝寒岫悲风动栁条太平民事好日日换新
　　岷山晴雪
　　古澹色常在苍茫势欲崩阴风吹不尽寒日照还凝夏迹懐神禹唐章重少陵丰年欣有象佳兴防堪乘
　　龙江八景为康佥宪题
　　南亩农耕
　　沃土饶生意芳村托比隣西城初卒歳东作又乘春食力真吾事全生仰至仁此乡深化育应有带经人
　　北山儒隠
　　盛世多才逸山居近市喧不矜髙士节聊托野人羣弦诵消寒暑柴桑见子孙如何冥寂士薄暮起移文
　　石桥秋月
　　白石卧沧波冰轮度玉河地髙秋影重天近夜凉多清赏谁将共幽懐奈尔何防逢题柱客同和谪仙歌
　　龙穴晓云
　　神物何年化行云日霭然灵氛迷石洞翔影落沉渊岂是无心出何因有梦传田家镇相望霖雨自年年
　　尖峰樵唱
　　云重碧山深行歌度远林回风传逸响空谷振流音劳苦还相和招呼拟共寻闻歌尽回首谁防买臣心
　　横浦渔舟
　　踈栁系扁舟年年水上头雨晴人共发风急夜相留酒伴多同醉船居未解愁此生聊复尔何用着羊裘
　　山寺晴岚
　　缥缈带春霏山深野寺防淡随香霭散浓暎雨花飞困鹤惊茶灶闲僧闭竹扉明朝去游览拟着薜萝衣
　　独冈晩照
　　孤絶羣山外斜阳落未沈余光迷鸟阵流彩入枫林旷望愁将夕昏黄思不禁桑榆景犹好谁肯惜分阴
　　题姚公绶山水小幅
　　幽意写不尽万山深更深白云无出处緑树漫成林啼鸟醒人梦流泉净客心何当随钓艇看弈草堂阴
　　梦刘公瑞
　　形影久云絶连宵频梦君布衣仍潦倒病髪乱缤纷似别惊相见将言悄不闻平生最深契梦断一销魂
　　送陈知县
　　共说难兄弟才华信合并龙光双劒白鹤梦一氊青擅学诸王字能通大戴经鸣琴花县日春满卓公庭
　　旧朝靴
　　记得初成日先朝禁直臣动移当辇毂步履上星辰待漏清霜满乘春玉镫新旧缝时绽裂犹有玉堦尘
　　戊辰中秋日得舍弟归信已至江口
　　宦迹茫无际归期定已闻素懐同月满积思共秋分汉傅功名异眉翁骨肉存白头俱永感临见却销魂
　　吴孟章自乐山八景
　　野仙居
　　自有丹丘地疑逢蕚緑华绕门多槲叶临水尽桃花不类人间世真成方外家平生出尘想蓬褐更清嘉
　　老农窝
　　莘野无余业成都有薄田茅檐容犬宿草具近牛眠炊借隣家灶烹分土窟泉西成与东作歳歳此盘旋
　　留云亭
　　山近气常聚林深风漫吹非因朝作梦因为雨催诗牕幔垂还入炉薫散不移从龙今出岫舒巻共相宜
　　得月涧
　　一碧净无尘清秋月满轮天空光乱水风荡影移人举酒邀何及登楼赏厌频婵娟长在目幽絶异通津
　　引泉渠
　　疏凿近山陂开云导玉脂岸回斜沁圃石矗细通池溪雨涨来急野花流到迟因之想清渭欲访郑当时
　　青华洞
　　地远芳林匝岩开侧径纡云扉风钥静罗幔月灯孤偶此寻丘壑凭谁入画图曾逢异人说深处似蓬壶
　　紫烟台
　　突兀承苍汉空防生紫烟登临飞鸟上望到夕阳邉气接云林洞光涵月涧泉香炉峯下景同此类超然
　　蠧鱼轩
　　墨气浓侵辨虫痕细绕边自因当膝破无复可人悬竹污消遗简芸香落断编茶捜并日晒莫笑腹便便
　　云峯东麓【题林侍御墓一首】
　　生孩寻失父成塟荷尧夫天启三公地人嗟五父衢西原乔梓合北陇鳯鸾孤想见焚黄日还应哭幼雏
　　山溪晩兴
　　树色逢秋淡山光薄暮佳吟看风堕叶坐觉水生花野景周遭在幽情一倍加日斜人不见惟有过林鸦
　　翠岩
　　松栢连崖岫轩牕匝薜萝门临苍玉案人在緑云窝路入三茅洞行经七叶坡日斜天宇净空碧罩青螺
　　半闲
　　动里心常静忙中乐自由租庸长预了子姓早分忧事办多临弈耕余便出游何如贾秋壑名地总虗浮
　　送侯方伯赴河南
　　圣主念生民雄藩列重臣金章辞玉阙宝马曳朱轮南粤仁恩在中区事业新防看嵩岳里幽谷发阳春











　　方洲集巻六
　　钦定四库全书
　　方洲集巻七
　　明　张宁　撰
　　五言律诗
　　赴汀
　　频年湖海上妻子倦相随道在贫非病才疏远更宜依违眞自耻得丧任时为独有严亲在临行泪雨滋
　　舟过富阳
　　离家才十日乡思渐多违江近村居少山髙石路危野人惊客至水鸟傍船飞何处桐庐县苍茫对夕晖
　　登龙防翠光岩
　　孤棹寒汀无人独自登积苔迷鸟篆斜日照鱼罾湍急声如振崖髙势欲崩客游那可驻云重树
　　严州道中
　　云路縁江转舟行夕照中水清深见石山近欲挨蓬意与寒林澹情随野望通闲呼小儿女到处一从容
　　云谷草堂
　　闲云深谷里寂寂隐茆庐昼榻疑朝暝晴檐似雨余有溪通野艇无路入安车山犬俄然吠人来问起居
　　宋宗鲁七咏
　　河渠春涨
　　积雨夜初歇河渠向晓深岸平芳草没风漾白鸥沈浩荡懐殊泽澄清共此心龙门知逺近临眺一长吟
　　禾黍秋风
　　秋风村巷起禾黍逺依微古道无人过晴空有鴈飞已堪酬嵗事应欲问寒衣但得丰年乐莼鲈慢忆归
　　栁岸晴烟
　　杨栁緑成蹊笼烟水面齐啼莺深不见骢马只闻嘶初日光犹暝回风影渐低吟行易成趣归路未应迷
　　槐庭清昼
　　宻树防虗堂髙林昼日长疎花闲自落幽梦觉还忘宦逹懐先志栖迟惜众芳栽培各有待非是学三王
　　蔬园剪雨
　　春山逢夜雨剪韭入荒园緑润茨菰饭寒生苜蓿盘时穷聊自给身在任加餐肉食知谁补虀盐重尔存
　　蓬户书声
　　幽人读书处茆屋住林坡灯影留残月书声隐薜萝风尘谈铗语烟雨饭牛歌今日青云路飞腾事若何
　　兰山雪色
　　穷隂连朔漠积雪满山城不辨峯峦气空闻磵壑声净涵书幌白寒觉布衣轻怅望平林外苍茫烟雾横
　　三鹭图
　　老树寒塘里孤栖境最宜双行良有待独立已多时跂足身将下翘翎眼正窥画图深意别托物重兴思
　　冷斋为僧作
　　寂境世縁絶虗堂人迹稀厨空常遇食嵗尽或留衣牕月澹如水薜萝防入扉炎凉自有分不是学寒防
　　登伍公庙东轩小酌
　　地逈防居逺天空眼界明雨来江变色风急树添声渺渺懐贤思依依恋旧情酒阑人尽去犹自立檐楹
　　醉渔
　　一棹清江曲人称是醉渔酣余逃物色醒独感糟餔适意聊凭酒生涯不为鱼陶然云水窟髙枕即吾庐
　　湖山烟雨图
　　曾见隐人説湖山雨亦竒常因防荡冗独觉静闲宜惨淡晖画苍茫子美诗欲穷幽爽趣坐待晩晴时
　　闰九月张用文宅赏菊
　　红芳骄白髪素质笑青娥晚色浓还淡秋香寒更多赏心能防许衰节欲如何安得常逢闰年年两度过
　　为王瑞之题梨花图
　　西阁睡初觉东君信已通莺声闭门雨人影隔帘风病休娇不语诗愁闲更浓无端肠欲断云破月朦胧
　　竹泉
　　緑竹防方洲泉深竹更幽平安应永茂沈静自长流秀并孤山晚清分合涧秋凉风与华月涵映共优游
　　阎文振马嵬八景【録三首】
　　杨妃荒冢
　　幸极多生变恩深不到家寜归掖庭狱得祸后宫斜鬼火消寒雨魂香散落花犹胜莫臯妇青塜乱胡沙
　　金城古寺
　　主家门第尽僧寺树林荒色相眞成幻豪华未可常法轮回现灭劫火变炎凉却笑浮生众犹因佛老忙
　　北原春意
　　东风吹野草春意忽依依烧迹緑初满樵痕青尚防雨肥惊发遍霜重较添稀为尔增惆怅飞香欲上衣
　　为沈履徳题水仙
　　夜玉笼金淡春罗撷带柔湘臯留佩别洛浦弄珠游地美姿容净林孤气韵优无因坐芳艳聊尔伴吾幽
　　寄陈彦章
　　一从分别后梦想镇悠悠路逺知难见书来看转愁归舟烟月冷故宅菊花秋物色将离思年年江水流
　　雪泉
　　积素晚逾白飞流寒更清阳和通地泽云液晃空明不断平林色遥闻落涧声最堪清夜永吟待月华生
　　詹贰教望云思亲巻
　　闽海云飞处严慈隔九泉天涯孤影在客里寸心悬泪逐回风落魂随去鸟旋防官是何物常自别遗阡
　　荆妇堕齿有感
　　视舌知柔在论心觉汝良动揺勤吐哺疏豁厌糟糠未老何嗟及无儿重此伤平生恩义在诸妾共沾裳
　　为严仁远题兰
　　共説江臯种元来是国香援琴人在鲁糿佩客迷湘古调终难继髙懐不可忘谢庭春事好三世见流芳
　　卧云
　　闻有西方士幽居在白云日髙窓漏曙风静榻余薫寝息收龙雨栖伴鹤羣悠然半间屋无地着尘氛
　　竹庄
　　西村耕隐处菉竹似云屯九曲不知径千竿方到门幽期分少室美盛亚淇园为问平安信传芳见子孙
　　雪江为僧文秀题
　　澄静秋来水苍茫腊后天空花迷浦树远色见林烟冻絶横流潦寒无泛浪船夜深清不寐月到寺门前
　　瀛洲为锡山杨秀才作
　　曾到瀛洲路清孤絶防埃浪香鱼易化月爽桂长开壮志英雄步文馆阁才升腾各有地何必扣蓬莱
　　爱水
　　有美渊源士名溶字净夫平生慕清润重尔乐涵濡放浪怜三峡深沉快五湖由来称知者情好一尘无
　　送吴览用之还休宁
　　尊酒分携后星霜七载间壮怜吾白首少觉尔苍顔杜曲花时醉山隂雪夜还来疎归转急情绪各相闗
　　梅野
　　东阁寻诗远西湖载酒频惟应闲旷处得老嵗寒身地广冰霜伴天空水月隣不须携杖探满眼是阳春
　　为髙宪副题画二首
　　草尽白石露林幽苍藓生不移君子节如有故人情明月照秋影凉风吹夜声凤川千畆废顿觉数竿清树色逢秋淡山光薄暮佳吟看风堕叶坐觉水生花野景周遭在幽情一倍加懐人不可见惟有暮归鸦
　　夏大卿西湖六防巻后
　　歩屧苏堤净寻瑞石遥蓬山小无暑岩月满随潮寳石登天近瀛梅雪消太平游览徧歌咏记清朝
　　雪屏
　　辟凿工旧彰施素质齐天寒云母淡风静玉花低银烛秋光尽金闺雀影迷筠牀吟对晚欲与鹤同栖
　　芝田为嘉禾医士谈景阳题
　　曾到悬壶处琼芝徧玉田居安灵气聚济博夀徴全培借松苓土滋分石乳泉不耕尝自足医道本通仙
　　桂岩
　　峻絶春芳少髙寒晚植荣人如月中下地胜却林清书榻飘香落琴坛倒影横岩头有云路留待看花行
　　知休堂
　　世路终无尽浮生总未然蚤停登峻马急系下滩船富贵闲方了功名退始全中山千日酒不及醒时眠
　　重过月塘留题
　　幽居隣古寺清兴每堪乗卧榻闻经梵书窓映佛灯地偏稀有客门静似无僧十载重相过空縁却未凭
　　乌程贰教李春夫四首
　　桥门奉侍
　　禄养知何日依亲未可期聊凭菽水奉得便寝兴时风木丘吾感公庖考叔遗三年不归者此意竟何思
　　泮宫迎养
　　木铎晨初举亲舆暮已过禄嗟升斗薄养比鼎裀多化雨连桥梓文风振蓼莪不须经史训身教易渐摩
　　西江考艺
　　奎璧腾辉蚤钧衡入聘新由来斵轮手解识运斤人剖璞求良玉扬澜起伏鳞至今天上榜多是鹿鸣賔
　　竭力荣亲
　　艺圃春芳盛研田秋穑成都将一官俸并作二亲荣带缓乌纱称袍寛防绣明推封事难必随力报深情
　　为张士明题沈石田画
　　故人何处所诗画转风流一鴈斜阳晚孤篷野水秋偶随云共往时与月同留此外应无累年髙未白头
　　南谷僧真率处
　　荒径草生满空堂夜不闗焚香修林里絓衲野藤间淡朴堪离俗疎慵始称闲客来无所事瀹茗对前山
　　送余大尹
　　山郭惠风和湖田好雨过鸣琴初住响行斾又闻歌赴阙心应重懐民梦亦多旌褒垂已及天诏有余波
　　黄山盛节妇挽诗
　　旌显非初望归全是宿心痛怜双孺在笑入九原深剑及延平化珠还合浦沈生荣死更好乡国有徽音
　　雪渔
　　放浪原无定苍茫任所之一蓑堪入画独钓雅宜诗清絶将谁偶幽竒只自怡也知鱼不食趣在水寒时
　　题陈白沙赠僧古渊诗后
　　西墅开余景东山异物华桓荣方在国韩愈已辞家吟刻云扉竹闲烹石鼎茶防形忽相遇不用具袈裟
　　南谷
　　渭水来何处相传此谷中清深原地美流洽出泉蒙自与沟渠异何因鸟防同怜君重名义知本意无穷
　　松月轩
　　丹房无所有松月净林坡寒径春芳动晴窓夜色多删繁容桂影倚曲看金波共是无情物虚意若何
　　南溪小隐
　　小隐南溪上悠然世虑忘西来山气爽东去水流长午日停诗舰薰风满钓航北窓时一卧人物似羲皇
　　送邢把总
　　世胄才相继边荒借远过秋清闲虎旅海晏息鲸波按辔消吟兴投壶听雅歌太平功业早胜算欲如何
　　萝薜山房
　　絶壑垂萝处闲居称野心瑞烟凝古色华月烛浮隂最爱琴书净何烦花木深依栖聊自得清淡胜东林
　　题晓岑巻
　　山居髙寂景最爱乍明天西岭月犹在东林人尚眠晨光佳胜夕朝气爽通日午红尘动清华不似前
　　梅林小隐
　　老树荒林下闲居意若何西湖防物色东阁废吟哦径有幽人探门无驿使过时时风雪里携鹤歩寒坡
　　宿真与故人叙旧
　　旷望三秋别浮游百感身可怜前度客不见旧时人老病催年尽荣华过眼新直须同畅饮一醉尚青春
　　槐庭
　　共説幽庭里槐隂蔼緑云郄林通桂影谢砌逗兰芬驷马髙门啓三公旧业闻堂中无所见犹记老坡文
　　乐生堂为张汝声题
　　传得全婴术提携日满门滋调同乳哺和育似春温药施君臣剂功深父母恩好移堂下杏栽植近东垣
　　怀山堂诗赠医士
　　自是賔贤偶由来治理宜都将良相业敛作上工医内鉴悬金匮心田产玉芝静山门下客十病九怀思
　　病中述懐
　　偪仄幽栖处衰迟鹤瘦翁伏经嗟有授莱防念何穷松映远林月竹揺清昼风惟应旧山景长与老怀同
　　挽乐义王公夫妇二首
　　海邑夸名族清时乐永年壶觞元亮宅书画米家船门第多【阙】梦儿孙总象贤一从鸾鹤化相忆每凄然萱亲不可见令子竟何依落日啼乌鸟晨风动防衣伤心看陇树清梦引慈闱试问王孙贾谁应望汝归五言排律
　　陈世用给事母挽诗二十韵
　　秦晋懽盟早熊吉梦全最深姑舅爱兼为族人怜鸾凤威仪重苹蘩礼数专清真生合浦温莹照蓝田中馈烹调惯通宵补缀便曾陪伯鸾语识得孟光贤不愧闗睢什犹疑葛藟篇文孙初及第令子夙超迁夜雨惊炊臼悲风入断弦可怜黄屋诰不到白头年医扁今为土巫咸已上天膏肓不可问脩短竟难宣迤瑶池燕招揺玉洞仙麻姑留宿驾王母授真诠恩念俱牢落尘縁总弃捐深情空戚戚清泪转涓涓薄奠余三鼎荣光贲九泉已酬尊养愿其奈别离牵魂梦应何在音容益黯然云迷淮海月霜冷越江烟懿行新成传贞铭已就镌孤坟在何许千里卜牛眠
　　韩方伯母挽诗
　　世泽传邹国休声啓相门三迁遗教在诸族母仪尊婉娩胡然在柔嘉重尔存良人留粉署令子起青云明镜秋光冷慈帏夜色昏可怜春草念不返夜台魂
　　哭内十二韵时年十七
　　笄总承归聘青春媾愍凶褰帷惊落雁属纩怨乘龙夙抱衾裯苦未遑组织工弦琴悲窈窕中馈失仪容垂絶啼沾臆临危噎抚躬平生怀冀缺今日愧梁鸿弟妹江闗外姑嫜疾疫中宗姻稀袒免余服杀朞功陇庙余班祔箕裘冢命空永怀愁不寐长恸意无穷草緑闲门雨花明后苑风年年桃李树凄絶旧行踪
　　刘公秉望云思亲六韵
　　极目云飞处伤心汉水阳氤氲迷陇树杳霭防祠堂渐逐悲风起低随落日黄梦魂怀屺岵涕涙满羮墙寥落经秦岭凄凉忆太行家山死别处不及在他乡
　　郜文晖杏雨轩八韵
　　最爱知时雨幽居杏子林徧滋枯瘁质濳布发生心一郡怀芳润千家沐浸霪药阑春正好橘井晩来深化泽应同溥斜风莫乱侵种花人冒湿问酒客迷隂国手怜非相时名愧作霖愿驱収谷虎蓑笠此投簪
　　送陈理之袭职还温州二十韵
　　督府元勲在名藩阃制崇祖孙俱挺萃父子尽登庸台阁丹青古河山带砺同兼资文武畧翊赞圣神功信是箕裘美生当化运隆自天承宠命随地答宸衷驰志燕山北还家浙水东建牙归旧镇抗节赞元戎气压干城器机深国士风暂辞莱子服重挽楚人弓鹰隼飞扬外熊罴指顾中安危都注意战守欲全工坐觉烟尘净行防瘴海空此期知不沗良防惜难逢宧况清秋月离怀远塞鸿婵娟共千里聚散等孤篷酒尽情难尽诗穷兴未穷悠悠忠孝愿到处与君从
　　作古木图题寄刘廷信都宪十韵
　　郁郁中山木生来夐絶伦栽培元得地挺防易逢春秀美藏中盛英华发外新苦心终自保直节待时伸独立冰霜后清当雨露辰乔然超桧柏俯若庇荆榛荐庙升华栋为舟絶要津用因材大晚事类梦求亲霁月岩廊表春潮野渡濵甘棠不重见凄断旧游人
　　梦萱八韵
　　萱亲不可作魂梦每相随寂寞知何自苍茫忽见之虗中闻叹语空里见容仪多在倚门处或逢携幼时都忘形隔絶犹学旧娇痴委曲生前话凄凉觉后悲留连长及旦定省已无期莫説防忧事年来鬓已丝
　　送张佥之广东八韵
　　侍御才堪重名藩借远行功髙柱下史官次省中评不懈澄清望尢深讯鞠情羁怀连百粤王事促修程问俗逢蛮堡观风驻海城黄风深蔽马白水净揺旌驿馔盘游饭人输谷董羮豺狼易相辟还欲访柴荆
　　李侯潮月图十韵
　　金水相生风烟既肃天夜分方盛大秋半正清圆鳌背冰轮涌蛟宫玉鉴悬星槎通桂殿兎窟动龙泉势合隂精满光揺气母旋大观同俯仰佳景洞黄想见升沉际囬思合辟年诗工形不尽画好思难传紫塞机堪速丹心苦益坚因之崇显泽文武继才贤
　　送僧归族十二韵
　　早渉真如境旋闻博大风自从心有主顿悟道非空典则羲农祖诗书孔孟宗无为先有作去惰始来功夷夏终天异君亲亘古同是谁循错悮随处被牢笼欲破胶纒固须凭识见崇力能排闼走事胜倒戈攻近似兼人勇相将盖世雄星流还拱北澜倒竟回东复志三纲里全身四业中能言距杨墨于尔亦何庸
　　菜庵八韵
　　闲居无异卉蔬植绕柴荆稼圃眞吾事虀盐借尔营春烟芸麦秀夜雨剪松明色莹青藜饭香兼玉糁羮馑思挑野俭贫念采薇清淡薄堪长往肥甘负逺名可应存晩节聊复任平生见説庵中客年来百事成
　　卄六日复陪诸公游灵隐寺留题祥上人所十二韵
　　峻拔天垂秀盘回地拱灵神峯腾北道法界控南屏龙雨周三笠鹏风合四溟楼台出霄汉钟鼓隐雷霆呪食猿窥洞闻经鹤避汀迷途登觉路佳客借闲庭风帽秋曽落云车晚再停黑头全变白红树防还青踪迹迷鸿雪光隂换鸟星谁知陶令醉縂是屈原醒旧事惊还问新词厌复听凭吹剑头吷题向冷泉亭
　　题淇澳晚节诗册夀王瑞之十二韵
　　星纪初周嵗风烟欲暮秋乾坤元并育人物故同流汗简功仍在纶竿志未投诗堪通比兴居可事藏修不断平安报终无代谢忧自招三径友独迈七贤游樗栎材非偶冈陵夀可侔椿隂交嶰谷桂馥逗湘洲凤实金花结龙孙锦箨抽园红低托防涧翠郁添稠老节俄生肘清标直到头凭诗吴下颂笺入衞风収
　　为王廷彦咏菊
　　细栁春营远名花别墅幽生无桃李态性本蕙兰俦干直偏宜挺香清不厌浮根孤宁近石叶老不随流冷节依然在年芳重尔留荣兼汉公夀饥慰楚臣忧苦竹映寒色斜阳生暮愁偶为三径别空负一年游彭泽真成晚龙山别是秋所嗟生地逈情防两悠悠
　　溪隐巻为秀水陈嘉言题
　　茆屋寄沧洲溪深事事幽门无题凤客岸有钓鱼舟放浪非狂士浮沉混俗流犹疑人物色不复被羊裘
　　休宁吴氏保训楼
　　奕奕千金训峩峩百尺楼祖宗存世泽嗣续頼贻谋尊阁图书并収藏拱璧侔髙登今有自俯坠可无忧不敢希天禄还应过邺侯是谁居末裔为我踵前修无恤心常切成业未优也须怀卜筑岂独守箕裘孔壁遗经在韩文败箧留一椽当重惜只字莫轻投覆载真成耻尘埋亦自羞好知垂后意继述亘千秋
　　牕友张彦晖老未有字甚非古义予惟善不可以老辞过不可以老遂因字以士明为诗以寓箴儆
　　白髪见重孙名称尚未分是谁司冠礼率尔缺仪文父命元当重賔言已莫闻直须存古道慎勿蔽时氛远迈工商业髙攀睿哲羣因之坚晩节风采抗浮云
　　周徳辉景禇亭
　　已读昭忠録重登景禇亭案头存史传座右着心铭仰渇西江水瞻尊北斗星守官思对御还笏想惊廷余力师文翰髙风企典刑居常形梦寐动若接灵英斋宿严禋祀炉燔播徳馨封章意斯在肯搆及千龄
　　姑苏呉氏佳城八景
　　窈窕双亲墓风光尽可伤秋霜行浒墅春雨泊横塘桥月影沉梦寺钟声断肠狮山迷望翠虎阜映愁苍岩照情随夕湖波泪共长直须从塟日心景两相忘
　　七言排律
　　酬牛廷理八韵
　　文韬武畧擅时英亲奉除书下玉京黄阁才华新黼黻锦衣人物旧簪缨登坛虎衞承恩蚤射策龙门锡命荣两浙风尘行处息九重日月望中明雄驱欲问云中骑保障偏临海上城横槊吟成朝戏马运筹竒出夜谈兵回天空有潼闗梦报主无由朔漠行欲问辕门歌吉甫愿陈威徳济苍生
　　夀刘叔温父八韵
　　东风吹暖到溪山昨夜青牛已度闗天上功名轻脱屣壶中甲子类循环新春年谱须重纪旧日诗笺手自删三世箕裘诸子贵百年诗酒一人闲时开露积留人饭自署遗经覔主还雨露有恩垂凤勅林泉无梦入鹓班广文道出羲皇上髙士名存伯仲间好记遐龄千万载岱宗髙亘水潺湲
　　忆园梅十四韵
　　一从丘壑旷经廵清赏依依感慨频竹杖芒鞋孤旧约石田茅屋误芳隣怀邂逅琴樽远浪説调羮鼎鼐亲喜有心期谐冷淡耻因滋味较酸辛时逢杜老愁兼絶诗许林逋句独新东阁凭阑空有赋西湖放鹤更何人影迷白玉堂边月香尽罗浮岭外春魂断素娥精欲落梦回青鸟思无因繁华到处人长满路径无媒草共湮清白欲随天地老孤髙甘守雪霜贫牕前夜到疑珠箔墙角风多怅玉尘自是穷檐堪索笑不胜羌笛解伤神家怜吴镇庵居好画觉元章翰墨真老我归来清赏在乱山寒秀对闲身
　　题画八韵
　　霄汉谁能问布衣招寻偶复此相依溪山待老嗟行迈名禄闗心悟昨非树密林猿当径下春闲江鸟向人飞舟经浩荡行将没家入苍茫晚未归满地荒烟迷蔓岭乱峯寒日照柴扉望穷尽处情兼远坐到忘言思转微幽事独怜西涧草清狂不种北山薇只应李愿归盘谷人物于今一笑稀
　　为陈彦章题夏圭山水图五十韵
　　睡起虗牕拂素缣是谁幽思发红纎毫端老健超能品胷次清淳似古亷荆浩源流归险劲范寛家法转精严韶光荡漾晴堪挹元气淋漓润欲霑浓醖松薫滋玉兎淡和花滴贮铜蟾山连巴蜀星霄近水接荆吴分野兼缩地只疑传费诀剪江应复用并防左萦右绕全归海东接西盘远际崦百浦一潮同槖籥重冈千仞鎻钩钤孤烟障岭浮将散断石边崖侧渐阽岚霭半笼深嶂曲黛痕斜抹远峯尖空潭潦尽清涵练大麓泥深赤露磏鸣瀬合流疑滑滑乳鸦交翼想鹣鹣巢歌松鹤惊蓬宂露蒿狐覆黍粘村犬有声穿碧篠渚鸥和影落苍兼菰蒲防密鱼依笋榛莽丛深雉狎岩居近回塘驯野鸭池通活水纵游鳒腴田报社禾初稼髙陇闻歌麦又蔪何处桑榆迟夕照谁家门戸得朝暹滩舂尽日鸣残碓茆屋经冬脱故苫诸葛庙前千尺柏杜陵堂外百年柟青揺败牖萝悬壁緑遍闲庭竹蔽檐隂径莓苔荒宿荠废园芜草没幽蔹岩坳扫砌云随箒谷口停车树碍襜兰艇归迟争荡桨荷亭坐乆起掀髯汀州晚色催渔网篱落秋香上酒帘桥板压波溪雨涨船篷逼岸浪风添画中对景身如即物外逢人梦亦忺小蹇凌兢思孟老素琴潇洒类陶濳行怜红叶吟迂辔瘦怯黄花醉下帘胜境可耕还可钓茂林宜冷更宜炎贫嗟孺子长忧食困惜坡翁不奈痁繁弱就弓防彀干将沉匣剑蔵铦心期落魄谁将许态度疎狂众所嫌防检壮游悲往迹摩挲老目寄遐瞻寻僧古寺已逢贾卜宅名区已扣詹短策扶携灵运屐残编零落邺侯籖絶交书在从头冩招隐诗成信口占防有余篇充酱瓿都无佳句付泥锨情怀去住栖芦鴈仕路艰难上竹鮎樗栎分甘侪草木莼藜望不到梅盐病躯早解今非昔世味重教苦作甜献纳非材羞押阖太平多士笑飞钳山河带砺功难并泉石膏肓兴未厌万事兴亡棋换局一生明暗镜随奁行藏偶与时相际荣辱分从手自拈日月飞腾双驿骑乾坤俯仰一闾阎红尘劳役闲方了白髪光隂懒更恬势到急流宜有勇机当退歩复何谦惟余后乐先忧念抚巻令人愧仲淹
　　送孙先生归沐阳八韵
　　一从立雪过严冬海北天南意万重鲁国书生多未化闗西夫子更难逢是谁惭负昌黎教无地开陈安定功自古浮云能蔽日于今死草又生风乡山归去防鸿远身世闲来野鹤同収拾青氊付儿子提携緑酒醉隣翁名全更觉斯文重道在何妨旧业穷惟有当时恩义在天涯此别叹西东
　　刘廷信母遗徳诗十六韵
　　生传徽懿死传芳一节端居四十霜细读铭文知往事漫凭哀些发潜光柔嘉不愧千金子窈窕真堪百两将侍膳北堂尊爼具采芳南涧藻苹香声和琴瑟辉聨玉梦协熊罴喜弄璋自古物情妨两大从来女事惜偏长惊看明月台前镜破作龙泉匣底钢漏促鸡鸣连夜杼灯移儿影上空牀到门惟有遗金妇感旧时来乳哺娘教养渐収贫古业婚丧已尽嫁时装居幽眇若微尘寄值乱防如断梗亡沟壑心期慙未了铅华颊舌笑空狂荆钗短髪何年白宿草孤坟卒嵗黄本为良人存世祀不劳明府乞恩章忧伤太早生多病冻饿全经死亦常千古东屏山下路烟云星斗共苍茫
　　为干景瞻题唐髙骈山亭夏日诗画十韵
　　碧山亭馆抱回塘门巷隂隂夏日长新竹过林梢碍栁野藤纒树叶迷霜炉香细引蔷薇架庭草隂连薜荔墙画栋云闲天伏暑疎帘风急雨生凉碁声落枕醒幽梦楼影沉波近夕阳临水独垂盘谷钓采莲新办越溪航何人隔竹敲茶臼有客携琴问草堂望远欲穷千里目吟余空费九回肠功名自许今犹未寒暑催人老又将防整旧书归旧隐故园松菊晚苍苍
　　题石菖蒲六韵
　　一室萧然景最清小池丛石细蒲生日长自觉闲情好书罢还宜倦眼明行见有花昭上瑞不须多节表虗声频呼稚子添新汲静据胡牀看晩晴楚畹幽期空自许谢庭佳致蚤同盟凭君莫话崇髙事已伴琅玕进玉京
　　送陈太常致政十韵
　　都门饯别马騑騑家在千山去路微一代衣冠嗟独往两京词赋见应稀秋风送客浮云尽江水迎人野鸟飞共説太丘闲更好却嫌彭泽晚才归已将素学酬明主犹有丹衷念闱尘梦觉来惊复定物情闲后是成非门无吏敲残漏夜有隣翁欵竹扉身世忽从何处落功名始觉此心违林间倚杖看桑梓雨外行歌种蕨薇莫为容台惜遗老汾阳子壻尽朱衣
　　为王用诚题画十二韵
　　千里云峦际碧天千村景色晓茫然上方楼观山间寺远墅桑麻谷口田危石断桥人迹少隂崖飞瀑水声连寒凝晻霭风光淡暖入蘼芜草色妍门巷未经车马到林泉宜有画图传隆中旧事遗梁甫松下清斋学网川愧我已非盘谷侣凭谁重和草堂篇机深转觉身多伴心远从知地自偏无数尘縁消物外几多佳趣到闲边垂竿薄暮临池坐待月清秋傍石眠布袜青鞋从此始草衣木食永相便何当共约归休日縻禄犹须二十年
　　荣夀堂八韵为吴瑜壁都宪赋
　　九重封勅下明光夀域阳和满画堂椿树润分萱砌緑桂枝髙倚栢台黄诗书已遂菑畬念灯火全抛绩纺忙老去丰荣浑自得年来行坐觉如常鱼轩豸服身同贵鹤算龟龄日共长裀鼎防人能侍养冈陵终古愿无疆百年伉俪云端凤一世心期镜里霜为想堂前拜嘉庆紫泥香透防衣裳
　　哭刘公秉八韵
　　与君兄弟最多情谁道中年两变更闻病只疑吟太苦讣传浑似梦频惊心灰冷对寒灯烬泪血濳随夜雨声人远北山孤鸐侣天荒东海哭鸥盟青衫老我疎良防白首怜君误此生望断夕阳云影散魂迷池草月华明苍天竟负仁人夀白石空题处士名吊罢灵帏见孤子不胜清怨重沾膺
　　送杨太守六韵
　　闗西清白旧相传政事文章继两全仕路风尘将白首客怀冰蘖尚青氊气凌华岳羣峯下志薄秦闗百战前秋水月明霜满地春风冻解日行天谁家陇畆无桑谷到处民居有诵弦老我病归思借防重来未卜意萧然
　　挽王侍郎封公二十韵
　　蒿里歌残薤露终百年遗响托悲风桥门倡义英声在粉署谈兵旧迹空八座知名深赞画四方多故见才雄中朝政事推司马南国旬宣属召公幽谷阳春回棨防名区民庶仰藩墉官僚尽服澄清治宼贼全消保障功江汉思归逢断梗文园多病叹飞蓬已将素节酬明主欲向青山学老农茆屋石田归有日玉堦金阙防无从少陵老去诗名重张旭生来草翰工静检羲文图太极闲挥麈尾看参同箕裘更喜儿孙长门祚何慙旧业穷芳桂色含椿树緑古槐隂傍草堂浓禹钧自信多贤子王旦人夸似乃翁为羡名驹空冀北忽惊哀鹤返辽东盖棺自制尧夫赞去国谁传洓水容风雨闗河天万里烟云山壑夜千峯凄凉景物孤愁絶生死音尘百感通陇上夕阳迷客土湖南春草梦归篷望穷秋影黄昏鴈泣尽寒声紫禁钟应有碑文题故友能无纪传载文中不须听此频惆怅赠典龙章出九重
　　画登髙望远图送郑世昌赴广州提举八韵
　　少长同游事业俱中年去住忽殊途白云门下春风歇赤壁江头夜月孤早拟骅骝空冀北晚惊鸑鷟振东湖连城已剖辉山玉按剑犹疑照乘珠廊庙地髙行易远田园嵗尽去应芜病怜送客思留客闲觉今吾是故吾海市风波无旧侣江村烟雨有莼鲈欲知别后怀君意尽在登髙望逺图
　　夀诗
　　五十七嵗未衰节三百六旬初度辰半世平安逢盛旦一年佳丽属芳春旧游曾作青山主此防应多白社賔鸿鴈有声羣序近芝兰无恙物华新图书满屋辉前业里巷逢人总后尘惊看南天犹现极喜闻东老未为贫是谁为作冈陵颂爱尔长于翰墨亲满眼和风一樽酒对君疑是葛天民
　　贺沈维仁纳粟冠带
　　日月余光照海城翩然林壑见蜚英厐公素有遗安业孺子初无近禄情共许良心超族党旋闻髙谊动公卿承家自少能知节居富于今善处盈金散不移东老志官闲何负北山盟也知豺獭怀酬报为竭涓埃答治平宅里旌添华屋润冠裳荣耀素袍明千仓万镒空如许赢得人称长者名
　　题李白观瀑图
　　两臂束蹙肩双攒仰首挺立如禁寒平生斗酒百篇兴似为庐瀑唫盘桓江东无人酒船返黄鹤放归南道远絶倡从来和者稀紫烟落日香炉晚


　　方洲集巻七
　　钦定四库全书
　　方洲集巻八
　　明　张寜　撰
　　七言律诗
　　秋日漫兴四首
　　云物萧条拂曙开故园东望转堪哀孤城海气连云合万树秋声动地来麟阁功臣多际防凤台词客惯趋陪蒿莱今日惊尘起欲赋惭非宋玉才
　　吴门北上是长安万里关河客路难原野草荒狐兎尽江潭风起水云寒无舆漫击冯瓘铗当道谁弹贡禹冠总为黄花能待腊年年长向雨中看
　　书劒蹉跎雨未成登临无限故园情黄金台逈秋天逺白玉楼空夜月明篱菊不禁清露重征衣偏觉暮寒生山空木落无多日海宇春风嵗又更
　　风雨周行蜀道难每回回首益长叹黄金易尽秋云薄华发无情晓镜寒塞鴈北来天漠漠夕阳西下水漫漫巫山万里知何处可待襄王梦里看
　　送王廷显调官入闽
　　迢迢旌斾度辽阳疋马南行去路长龙劒乍提三尺鋭蛇弓新挽百钧强严霜欲度防榔熟瘴雨初晴荔子香见説皇仁同覆载少年随处答恩光
　　七夕有懐刘世亨
　　海城吴叶堕新秋露坐中庭夜色幽微月遥随银汉转清樽不共故人游曾闻玉殿传灯火更想瑶台望斗牛千里相思应未寝故园南望益离忧
　　贺刘世经新娶
　　洞房花烛照新妆此夕相逢乐未央鸣鴈有声冰始泮牝鸡无语夜偏长采苹拂曙游南涧奉帚平明觐北堂官事不违中馈好故人从此念糟糠
　　赴京辞亲
　　几年衰薄望成名暂得微名又逺行夜雨萱花偏有感西风椿树正含情黄金秖为书收尽白发惟因教子生安得登科亲未老防衣光照锦衣荣
　　别弟
　　堂上双亲鬓已华莫因年少误生涯弟兄鸣世懐苏氏羣从能诗忆谢家天阙云依丹桂子故园春满紫荆花孤舟明日沧江夕愁见征鸿落渚沙
　　别篱应瑞
　　逺擕书劒上京畿身在青云去路微千里关河成逺别十年诗酒叹多违梦回野渚生春草愁入寒云见夕晖何似同登龙虎榜长安车马共轻肥
　　别陈敬佐
　　竝驾青云旧有期着鞭今为祖生迟秋风旅馆思悬榻夜雨书牕忆下帷世道正当全盛日功名况是少年时沧洲明月孤吟处回首令人感别离
　　酬陈彦章见寄
　　几年瘴海息波涛棨防重临不惮劳塞上风云严虎卫营中新月照龙韬一身许国丹心在百世传家素业髙见説于今戎务少秖应词赋日挥毫
　　松石轩
　　苍松白石护关福地清高不可攀万壑天风吟倚处一林明月醉眠间蓝田玉长云根出王母书回梦鹤闲为问长生如可学愿从服饵驻童顔
　　济寜道中
　　宦情离思共依依极目关河四顾微千里风云随去马五更霜露满征衣山连齐鲁居人少地接淮扬故旧稀自愧才华非董贾春风何日觐彤闱
　　追挽刘世亨父
　　白头无事出田园清议犹能动至尊乡里衣冠推世德海濵营卫仰余恩鹤归华表仙人化树满荒山古木存往事不须频太息传家今已见曾孙
　　寄刘世亨兼简诸故旧
　　别后逢人毎寄声自怜多病托羣英经纶有策怀先逹科第无才愧后生淡月疎钟京阙梦白鸥烟水故园情雍容礼乐三千辈日近清光仰太平
　　感事二首
　　羽书昨夜报居庸百万雄师下九重天子垂衣临大漠羣臣端笏扈元戎禁中已乏回天谏阃外谁成辟地功千古澶渊扶日毂令人长忆防莱公
　　寳马朱轮接上游时危谁解奉天忧鼎湖龙去英雄尽劒阁云深日月愁玉辇已随边地草青山依旧汉宫秋元勳野死潼关破误国何人更首丘
　　山行
　　溪山景物曙苍苍溪上行人路茫极浦人家依岛屿上方楼阁蔽岩墙鸟边云影孤峯小山外泉声万壑长安得闲身随钓艇时时来扣逺公房
　　耕乐为吴江士人作
　　宦游京国乆蹉跎老去躬耕奈乐何田畯有懐时见农人无事日相过汚邪水满菰蒲长高陇春深菜麦多几度报田归去晚醉中犹唱饭牛歌
　　植兰堂为仇克明
　　林下深期日共忘年来移植近中堂清霜入佩幽懐逺落日援琴古意长剰有高风存九畹更无余物示诸郎太平时节人文好非是闲居览众芳
　　挽顾士行
　　东吴回首每伤神千里关河百战身旧业已随烽火尽白头无复故乡春百年谱系雕虫细半世功名马鬛新闻道辽东多野塟死生高谊更何人
　　刘公瑞闲居六咏
　　春陇耕云
　　漠漠阴云满太空自驱黄犊事春农疎狂更喜儿童长衰薄应须畎亩功水色微茫春雨后歌声迢逓夕阳中麻衣短褐浑相似举世无人识卧龙
　　寒潭钓雪
　　西风吹雪满秦川寒拥丝纶上钓船怅望平林飞鸟外诗懐多在白鸥边羊裘高节眞成癖鹤氅清风欲山仙最爱晚来堪入畵一蓑披向酒家眠
　　西轩聴雨
　　芳草池塘夜已分一灯疎雨转纷纷分明瞿峡愁中聼彷佛巴山梦里闻海外故人嗟乆别天涯游子忆同羣兰缸欲尽青氊冷落叶萧萧自掩门
　　菊圃秋香
　　郊原秋日景凄其三径黄风晚更滋为惜子瞻淹宦乆故应元亮去官迟东篱晚节兴懐感南国佳人入梦思晓露晨霜易衰歇嵗寒心事更谁知
　　琴室松风
　　朱弦疏越纸牕明时有松风绕戸生林谷萧条孤月满海天空濶片云轻心闲自悟无弦趣坐乆疑闻太古声几度夜深诗梦醒猿啼鹤唳共凄清
　　书牕梅月
　　东阁梅开绕畵阑娟娟霜月下诗坛山河有影冰轮满风露无声玉树寒歌罢霓裳人不见梦回首鸟思无端却怜此夕孤牕月纸帐香消独自看
　　送应司训入广
　　一官初得觐宸旒又上湖南万里舟碧树青山妃子庙夕阳芳草仲宣楼竚闻江汉归周化莫为沅湘吊逺游泮水传经如有暇好题尺牍慰穷愁
　　送王司训赴临江
　　一鹗横飞碧汉间逺持木铎下朝班清江小艇鸥边渡玉笥孤峯鸟外山叶落疎林云谷静草深茆屋墨庄闲相逢尽是抠衣者不用昌黎老抗顔
　　寄妻弟王寛秀才兼刘公贽
　　记得年来下第时春风偶复遇佳期十年灯火黄虀饭千里风云白玉墀滥进已为同軰笑成名喜慰老亲思金台回首频惆怅积雨新秋好下帷
　　送金都运
　　读罢离謌怅夕晖不胜遥念忽依依同时谏诤几人在当路交游强半稀云满冀城双阙逈雪晴淮水片防归前修未逺徽音歇羞逐清班侍紫闱
　　送赵尚敏
　　同游京国未能还况尔离羣怆客顔白首心期何日尽青云踪迹几人闲一官逺寄湖湘外疋马遥驰岭海间东道已无相识问愁来莫上九疑山
　　过梅庄懐旧
　　野梅茆屋石阑干白首空山几度看纸帐梨云春梦冷断桥残雪暮牕寒风光不减当年好诗酒犹懐晚嵗欢郤忆种花人不见陇头无信月漫漫
　　题孙廷兰郎中畵四首
　　江南三月风光好淑景分明出世间春水河梁天上渡夕阳楼阁畵中山人来茆屋鸡声午花落疎篱草色闲何日追寻休沐地云萝絶壁漫跻攀
　　薰风杨柳緑成蹊村巷无人鸟乱啼水漫西畴春事歇草深南浦夕阳低经旬卧起门常掩三径荒芜路欲迷丘壑经旬时渐少高居应有醉中题
　　云物凄凉接晚晴西风岩谷暮寒生山回古寺闻猿断落叶疎林见客行斜日淡依孤岫没野鸥闲傍钓船横南游记得湖亭路白石沧波万里情
　　岩谷萧条草树平万山深雪一人行望穷寥廓不知夜独立苍茫无限情几处乡关游子梦半林灯火读书声琼瑶满地天如海欲驾灵飚访太清
　　方节妇兵科给事中辅之母
　　沧波东去断魂归镜里孤鸾静不飞宗祀有灵遗腹在闺门多难一身微已甘白骨埋青野肯许缁尘上素衣岂料旌封能待老此生辛苦幸无违
　　送黄五禧还丰城
　　一别东呉又十年相逢京国共依然浮世世事不长好明月心期只自圆归梦欲迷南去路乡书多问北来船窦家兄弟俱长健事业应须各勉旃
　　送董廷瑞赴南台
　　圣主忧民重宪臣绣衣持斧出枫宸范滂乆负澄清望赵抃生懐献纳勤肯使豺狼当毂道坐令枯槁发阳春清霜烈日江淮路莫谓相逢有故人
　　送王廷器妻弟南还
　　共说门阑气象新客邉相见亦情亲说车又是临岐日咏雪应懐远送人北固楼台江树晚西湖花桞故园春停鸾止鹄须高振莫谓韶华误此身
　　挽张布政
　　万里云霄早致身清时人物旧儒绅四朝宠遇推良弼一代勳名属老臣青才高天上诏紫薇花落梦中春经纶未尽英雄死海水东流夜月新
　　游金粟寺寄湛璇二方外
　　金粟名山碧海邉上方楼阁近诸天人推转藏闻清梵自洗残碑认往年南度龙章千古在西来象法一灯悬登临不见懐人处回首孤云思惘然
　　寄张公裕学正
　　一别云霄两载过广文诗酒近如何客邉醉眼青犹在镜里流年白漫多雅度莫逢湘水吊高才谁和郢人歌秋来几度懐风采凉月辉辉满薜萝
　　送孔彦旭还阙里
　　莱衣千里上京师文采雍容玉树枝对客共称佳子弟过庭如见旧威仪重辟落月人归早野渡清霜马去迟四海门墙千古意因君日日起遐思
　　耕隐堂
　　石田茆屋住山深老去惟余物外心疎雨緑苖春满地乱蝉高柳水平林将芜郤笑濳身晚用晦何烦抱膝吟独喜故家遗业在年年诗酒契幽寻
　　寄寿李郎中外父
　　湖山佳致百年身一半相忘醉里春华诞每逢南极老清风自拟北牎人镜中白发秋容澹蓠下黄花晚节新有客朝回望乡拜太山高絶近星辰
　　送徐尚寳致仕
　　緑野堂前旧雨飞黄金台下一人归当时门戸依然在世路风波忽已违清梦尚懐西掖树闲情多钟北山薇汾阳子壻俱荣盛五十悬车世所稀
　　林季聪父母挽诗
　　一经科第着材英五转儒官羡老成身在世间如大梦人从死后见平生功名荏苒随年尽心事凄凉共月明辽鹤何须作人语五云中有凤雏鸣
　　霄汉频随凤侣飞年来犹自密缝衣青灯夜雨人何在白发秋风子未归魏阙恩荣鸾诰在浔阳消息鲊书稀惟余一片陇冈石千古清光照夕辉
　　竹雪斋
　　小斋丛竹雪深时景物年年似有期赋就梁园人卧晚寒凝嶰谷凤鸣迟风敲碎玉晴还好月转冰帘夜更宜安得闲身无一事芒鞋相访共题诗
　　送许道中致仕
　　千里山川入旧游风尘满地草堂幽西周事业归黄阁东鲁衣冠见白头鸥外渔歌孤棹雨鸟边诗思乱峯秋悬知此别成长往谁道功名不自由
　　陈缉熈先垄六咏
　　吴山朝旭
　　曙日初逢宿雾开馆娃宫外冢累累鸣鸾不见孤鸾下晞露疑闻化鹤回隐映祥光辉草木茏葱佳气满楼台一从埋玉高冈上几度凌晨祭扫来
　　震泽秋蝉
　　乱峯如抱水萦回明月当空絶点埃明月不随流水去秋风无复旧人来思家贾客应同感信宿渔歌莫浪催长夜寂寥魂已断天光云影为谁开
　　光福烟光
　　华表西林晻霭中霏霏拂拂梵王宫寒凝海日晴还暝横入松梢远更浓暮景苍茫冲断鴈客愁漠度疎钟无端忽被风吹防怅絶天涯望眼空
　　海云茶屏
　　小院名花自防秊先公曾此访通禅秖应独立凉风后得伴长斋绣佛前残雪压枝云母重暝烟浮叶凤帷鲜也应见物懐亲爱时折幽芳供几筵
　　寄心修竹
　　云林幽絶绕琅玕地接荒坟几歳寒宿草残碑深不见清风明月静相干隆冬有笋嗟何及古冢赓诗迹未刋僧化旃檀佳客去可能日月报平安
　　古庙乔松
　　败屋长松碧藓滋野人相见说当时摩挲尚记儿童戏盘屈惟应鬼物知长恐风雷腾老榦每因赛社斫新枝近来时有辽东鹤飞下寒梢欲语迟
　　送徐编修弟还吴
　　金兰玉树每相聨聚散无慿共一天芳草池塘催别梦夜牕风雨惜芳年北堂燕防黄昏话东阁看云白昼眠两地应须各努力天涯此去只潸然
　　为徐时用题谢廷循畵
　　湖上春光接贵游湖阴山水独宜秋林泉老我双蓬鬓风雨还家一钓丹望逺时登黄叶寺采芳多竚白苹洲相看独有南州士高卧孤山百尺楼
　　己丑除夜
　　四十分符刺一州四年归病卧沧洲慙随世俗论青眼自叹功名负黑头身事淡如幽磵草心情闲似曲江鸥炎凉冷暖年年在毎到今宵一醉休
　　庚寅除夕
　　六六光阴又九年细将新事较从前风云语歩都成错冰雪心期益自坚隔院笙歌闻别调满庭灯火散浮烟诗成畱待明朝冩闲伴春风上锦笺
　　赵驿丞湖曲草堂
　　十里湖山一草堂年来嵗月坐相忘林间野鹤闲随杖槛外沙鸥欲近牀风云夜迷和靖宅烟花春满杜陵荘如何忽作青云别三径萧条归梦长
　　耕学为刘侍御赋
　　挿架诗书负郭田此生清意满林泉一犁时雨春方竹尽夜寒灯晓未眠访隐何人经白屋传家有子付青氊年年报社人都醉独自关门草太
　　寿靖逺伯
　　行专鈇钺坐蕃宣生际承平八十年日下五云光甲第梦中八翼上钧天清时文物龟麟出白首勳名将相全不用相寻赤松去九重深念老臣贤
　　汀州哭崔惟正
　　别来三月叹蹉跎落日惊看逝水波清泪欲干还自落羁愁未遣又添多英雄有死嗟谁在欢防无期奈老何十五年前旧游事不胜哀戚动隣歌
　　送周民表进士养病南还
　　走马看花未尽情白云官舍坐澄清愁多顿觉归心急吟苦谁怜渇病生高阁晴云舟凤逺畵船秋水白鸥轻不须防唱阳关去千里家山衣锦行
　　送薛九公子
　　矦家孙子擅风流长向江湖作胜游一饮賸鸜鹆舞百金曾买鹔鹴裘柔风杨柳春当座弱水芙蓉夜满舟犹有故家遗烈在时时含笑看吴钩
　　挽陈南海
　　海色苍凉宰树阴百年人物此消沉杏花春雨匡庐逺茆屋秋风杜曲深白首一官终旧隐清樽孤鹤费长吟相看惟有燕山桂恩泽于今满故林
　　松崖为许处士杰
　　满地松阴石径斜萧疎横似野人家牎涵水气秋偏蚤座有书声地转佳凉逗晚风清鹤梦冷和残雪映梅花嵗寒节操应相待不是闲居爱物华
　　李载章独鲤图
　　桃花春水漫滔滔一跃龙门万丈高十载江湖淹物色九天雷雨奋雄豪谁人见辙能怜鲋何处垂纶欲钓鳌自古成材须泽世为霖有待作波涛

　　方洲集巻八
　　钦定四库全书
　　方洲集巻九
　　明　张宁　撰
　　七言律诗下
　　归良辅六十寿诗
　　曈昽初日照林扉静露心香祝太微半世清风将白首一阳生气到斑衣物情自昔明消长身世从今觉是非江使已通灵贶集寿星中朗鹤南飞
　　东坡雪竹
　　风卷残云暮雪晴天空野树水烟横凄迷望断平安信衰薄如逢太瘦生月冷冰梢清入骨霜交疎影澹无情嵗寒物色多相似到此方知晩节成
　　老君像
　　太史传疑迹未磨犹龙人物更谁过流沙西去青牛逺函谷东来紫气多文字五千流絶简虚无八九借余波元台下孤松老节错根盘奈尔何
　　为许明夫题金碧山水图二首
　　珠林琼岛锦江滨桃李东风满眼春金碧楼台何处尽丹青图画几回新中山古道多行径北海寒波隔要津白发题诗思何限少陵已是倦游人
　　佳气茏葱映海霞乱山环翠水生华笙歌不空渔樵地岩谷偏多佛老家金屋藏春帘结绮锦軿迎旭扇笼纱太平人物欢游盛回首芳春日易斜
　　送薛公子
　　娇歌急管送春辉春色薰人上锦衣花压玉山人尽醉云随金勒马如飞鲈鱼江上诗情逺燕子楼中客梦微此去不须成怅望桑弧蓬矢愿无违
　　寿曹绣衣廷章父
　　海屋添筹豸拥冠夀星光映紫防寒早来同甲谁相似老去承恩古亦难春向百花庄上满人从五老画中看列卿御史中书宅莫道非熊梦已阑
　　迎碧堂
　　茆屋临深面面开虚明无处着尘埃苍茫晩色烟中起晃漾晴光雨后来静緑侵衣人傍槛空青入座水生苔诗成却爱沿流咏苹蓼香中有钓台
　　寿刘侍御母八十
　　朝廷有道家无事八十年来见太平婚嫁及时诸子在闺门如水一身清龙章到日心应满鹤发逢秋眼倍明如记北堂萱草畔年年此日庆长生
　　相文吉裕陵进香还任
　　千里遥持一瓣香钧天无路觐先皇翠华想像宸仪逺玉几弥留末命扬终古山川归永宅九霄日月丽重光东风不尽昭陵泪回首空江烟水长
　　贺崔千户中试
　　广场初日照戈矛一骑红尘忽过沟弓影横开孤月满劒光飞决白云浮勳名不废先公业谈笑能分主将忧好趁少年能事日玉闗千里觅封侯
　　严侍御提学南直隶赋得骢马行春巻送之
　　使君骢马出康庄千里江淮淑气长南国尽兴周礼乐西京不改汉文章衣冠总被阳春泽草木犹沾化雨香不独澄清眼前事百年桃李在门墙
　　送夏大尹复任江西
　　昔年曾共杏园游物惊新野水流霄汉六年长在客云山千里又逢秋微霜夜度吴门树疎雨凉生楚客舟作邑如君应有待不须樽酒慰离愁
　　题菊隣巻
　　风露萧条一草堂四隣惟有菊花黄清连魏圃秋容澹疎映陶篱旧宅荒穿径杳无鹅鸭恼过墙犹讶蝶蜂忙只应晩节长亲并不减当时碎锦坊
　　寄吴东升
　　辕门歌管振芳辰翰墨穷工世絶伦铗气犹寒弹后月笔花空晩梦中春盛时郎将乌纱旧幕府儒賔白发新二十知名今共老相逢不是薄游人
　　辰州髙指挥竹轩
　　百战功垂万户侯緑云髙隠草堂幽平安不是青门日萧瑟犹惊紫塞秋一枕寒声疎雨歇满庭凉影夕阳收门墙逺带湘江意何日相寻乐醉游
　　游朱协律山房
　　欲寻勾漏问丹砂因过都羽士家壶里有天迟日月洞中无路入烟霞书余别院闻清磬坐久空林见落花安得闻身如野鹤共临秋水诵南华
　　再游朱氏山房用前韵
　　九转新成玉鼎砂洞门深锁是谁家鹤书一寄连沧海凤管双吹隔紫霞旧雨重来前度客东风又发去年花何当了却平生事余向山间老嵗华
　　题菊坡秋芳图
　　嵗序年芳似水流栖迟风景老丹丘斜阳疎影和人瘦夕露寒香伴鹤愁开口笑逢今日醉满头狂忆少年游柴桑旧隠知谁在烂漫残花独自秋
　　湖山归隠诗为周佑推官作
　　东湖山水绕柴桑旧隠归来业未荒兰泽秋风羣鴈下草堂春雨百花香林泉久屈周颙节诗酒今同贺监狂人事已周身事遂白头清世趣何长
　　寿阳武侯祖母鄞国夫人
　　白发朱顔迈八旬五朝门第太夫人侯封庆衍曾孙蚤伯爵人夸宅相真鄞国仪章金作凤主家供具玉为麟洞门潭府梅花月千古同含不老春
　　张侍御汾溪六景
　　汾溪雨霁
　　东风吹雨过山溪霁景无穷入品题花落平林春水漫草深髙岸夕阳低天光荡漾羣鸥下云影苍茫野棹迷几度临流坐忘返夜深随月转荒谿
　　马步夕阳
　　路转荒村隔断湾古桥斜日映青山苍茫影里长虹卧欵段声中驷马还枯木残鸦行客尽野烟寒水钓舟闲济川功业知相待莫道侵寻暮景间
　　鳯山秋晚
　　凤山十里鬰崔嵬曙色初升霁色开万壑晴云连碧落满林凉露湿苍苔霏微灏气催寒蚤晻霭晨光入户来几度东篱闲眺久悠然相对菊花杯
　　松磵鹤鸣
　　千尺乔松古磵隈緑隂满地鹤飞来清音雅合琴中调传信应从海上回孤馆昼眠诗梦醒九臯人静客懐开劝君莫作辽东语好叶韶钧入凤台
　　南馆书声
　　溪南书馆隔幽林灯火通宵嵗月深断续晓随鸡唱歇咿唔寒共漏声沈饭牛辞古懐髙节弹铗歌长见苦心今日青云轩冕贵还应不负买书金
　　东江渔火
　　落日渔舟趁晩潮夜深渔火乱相交江空野水和烟汲月黑黄芦带雨烧风急栁梢光欲灭浪平沙际影还揺惟应南馆书牕下夜夜青灯伴寂寥
　　顾文之进士养病还姑苏
　　飘飘词气欲凌霄翠竹苍梧玉树标酒病渐疎潘岳鬓诗懐新减沈郎腰杏花春雨江南梦淡月疎星蓟北朝身在故乡心恋阙未应踪迹混渔樵
　　寄范处恒
　　苍茫无路入林扄草色缘阶竹绕庭满地烟霞朝采药一天星斗夜吹笙兴来自拟骑鲸客醉后多临相鹤经何事白云闲出岫逺携官绶下明庭
　　舟中与徐文海叙旧追赋旧事三首词虽婉媚意实经常总不能效丽则之言然亦非香奁体也
　　龙髻盘云翠作翘绣鞋尖小束轻绡鳞鸿附托芳心许弟妹传呼小字娇彩凤竟分萧史伴黄花瘦减易安腰无端却忆朱帘下手劈云香待月烧
　　曾将玉杵捣霜红叶无情逝水长明镜已孤鸾凤影罗衣空染蕙兰香东风梦觉空凝涕秋月诗成欲断肠唯有谢家兄弟在时时相见一凄凉
　　能书能赋复能棋学得功成欲向谁阿大中郎真有意叅军新妇竟难为莫思旧事成新事相见闲时即闷时闻道赤绳先系足可能重和白茅诗
　　追挽郑良载
　　君门蚤乞此身还白首心期石壁山喜有文章归大雅恨无金紫列青班行云逝水应何在尘世浮生总是闲却爱谢庭兰玉茂依然清誉满人间
　　江山胜览为维扬张明之题
　　万里江山接故乡十年诗酒任疎狂黄河西去龙门逺清渭东来劒阁长一骑寒云登五岭孤舟明月度三湘何当收拾天涯兴归卧维扬旧草堂
　　八月十九日与张良甫宿彭城风雨有作
　　夕阳初挽上洪舟邂逅彭城此夕秋世事闗心多感慨故人相见易淹留对牀风雨疑前梦举目江河念昔游幽话更长秋夜短不禁钟鼔起谯楼
　　张道士雪崖
　　冬来积雪满尘崖清赏都归物外家絶磴髙寒春尚早古坛虚白夜无哗望中乍失青城路深处应开玉树花留得嵗寒终古意年年幽寂卧烟霞
　　登子陵祠
　　南游重上富春山髙节清风竟莫攀苗裔尚存寒士业松堂长伴客星闲千山秀落双崖里一水名髙四海间日暮长歌山下去隔江犹有钓船还
　　夜行舟中闻笛
　　白露青枫夜色寒何人吹笛向江干风回浦溆滩声合月落闗山客梦残金殿几时闻旧吹画楼何处倚危栏天涯早已难为聴况复懐人泪不干
　　除夕风雨卧病郡斋
　　萧萧风雨到闲庭愁病相兼酒易醒身外功名何潦倒眼前儿女尚伶仃清霜客鬓随年白芳草云山入梦青底事夜深眠不得自烧银烛看医经
　　过皇恐滩
　　曾于信史见遗名今日畨从此路行极目烟霞迷石浪满船风雨起滩声分明瞿峡西游处彷佛梁山北去程独有孤臣懐国意东流不尽故时情
　　寿沈廷贵母夫人张氏
　　封章频沐圣恩覃眼底年华七十三八座功名劳主馈九重侍从见宜男花迎淑气春方好蔗近秋风晩正甘想到髙堂称庆日锦衣华发共清酣
　　送王元昭赴中都
　　淮西留守去何之千里春江草緑时圣主有懐汤沐地官曹不忘大风词投壶别野清游惯运甓空斋独卧迟君是玉门班定逺可能髙枕废驱驰
　　送薛九南游
　　旧家公子擅风流十载江湖赋逺游一饮不辞鸲鹆舞千金新买鹔鹴裘神游湘水云生浦梦觉阊门月满楼犹有故家遗烈在几回含笑看吴钩
　　过伍公矩宅
　　湖头秋水映楼台湖上荷花几度开西塞风烟游子返北山鹤故人来闲谈旧事心先醉坐惜流光晩又催清兴满懐消未得欲呼渔父共余杯
　　病还部议未许将北行
　　双鬓苍浪野兴生静依疎柳聴秋声一身未老心先老万事无成病早成门巷萧条归似客江湖飘泊住还惊如何嵗晚青山下犹有天涯未了情
　　咏草为刘公觐
　　几度隂隂几度晴年华不改旧林坰风霜满野根都白天地无心叶又青浓伴客愁迷逺道澹随诗思到闲亭蘼芜万里湖南路一片萧疎绕洞庭
　　班婕好团扇图
　　宠辱由来事不常佳期未必永相忘君恩偶为炎凉换妾意终当箧笥藏粉黛香消金屋妬熊罴梦反玉簪祥旧懐寥落新愁并长信宫前草又黄
　　月波亭
　　明月流光水上头凭栏对月思悠悠江湖万里何人共天地百年今夜秋桂子香生翻兔药芦花影动泊渔舟此情欲借清商发抱得瑶琴不自由
　　丙戌除夕舟次富阳
　　三百九旬今夜尽四十二年明日来功名荏苒老将至红尘汨没朱顔催庭帏咫尺如万里飞梦复绕黄金台明年今夜知何处卧聴寒潮心转哀
　　和陈彦章见寄用钱学士原韵二首
　　蚤期功业誓河山未到封侯惜暂闲飞将霸陵逢醉尉孟尝函谷滞晨闗和烟芳草凝愁发带雨寒潮载梦还身在江湖心魏阙几回寒暑念民艰
　　草堂尊酒对南山身外功名似梦闲老我病辞青琐闼看人生出玉门闗垂杨野渡虚舟泊古木荒林倦鸟还离合悲欢总回首可应头白尚多艰
　　戊子除夕
　　前年此夕泊钱塘去嵗寒灯卧草堂客路风霜闲亦扰故乡诗酒病还狂送穷漫学车船戏逐疫新翻傀儡装最喜家门尽强健防衣称庆醉椒觞
　　雪中偶书
　　江南三白兆丰年最好湖山晩霁天沽酒欲迷归市路捕鱼还见出浜船云连野色和烟暝人共梅花待月圆不是梁园词赋日也随清景一陶然
　　许廷冕留咏亭
　　曲水流觞事不迷山亭浑似浣花溪情闲野渡舟横晩思入空梁燕落泥谁向松间寻旧作自从竹下刻新题山灵不管诗人倦草緑烟明鸟乱啼
　　采芳艇
　　十里湖山一叶舟年芳荏苒水东流闻歌白苎聊相和欲采青苹不自由杜若洲空逢断荇菰蒲渚浅趁轻鸥涉江风雨芙蓉老逺道深秋已倦游
　　再游寳所
　　负郭岩扉敞石坛上方门径绕层峦楼观海日夜先曙竹引湖风夏亦寒林外歌声泉出谷水中人影钓扬竿何当雪月烟花来共山僧信宿看
　　范德章金台对雨诗巻
　　南北追携共一身对牀风雨夜纷纷醉疑瞿峡愁中卧寒忆巴山梦里闻白发孤灯人望逺緑波芳草鴈离羣何年得似彭城防剪烛论诗坐夜分
　　雪村书舍
　　积雪空林晩乍晴小牕孤榻罢韩檠光揺竹简芸牕净寒入梅花纸帐清坐久却疑更漏断夜深兼借月华明洛阳旧隠如相问为报袁安素业成
　　送刘绣衣兄还江西
　　黄金台下驻春晖千里江山疋马归淮浦东风芳杜合楚江烟雨鹡鸰飞重来会见声华着此去无令信息稀独有恵连伤逺别天涯回首各沾衣
　　为丰叅议题栁岸春风
　　林塘三月栁依依揺飏东风近竹扉旋逐歌声飘舞席淡随春气入罗衣落花满路啼莺歇芳草凝寒燕子飞自是平泉行乐处风光不与赏心违
　　送徐用济太守还金谿
　　飞盖云随画舫还不须童穉柴闗南州旧隠文章显中世髙风富贵闲松竹未交秋节后桑榆犹在午隂间年芳正好故人去一曲清湖绕碧山
　　和王瑞之旅懐见寄
　　万巻图书一苇航不因流落滞遐方行迟秖为山留坐闲絶惟应酒送忙旅馆风烟多胜日故园桑梓未斜阳秋来亦有归飞燕王谢堂髙是异乡
　　山水图
　　水车声急緑阴肥水漫鱼罾白鸟飞斜白照林停晩牧新蒲近渚映春衣采莲歌唱时将及竞渡风光事已非望断五湖舟去逺月明应有市船归
　　为吴方伯冩海天秋望图
　　老树荒山海上头碧天沈水不胜秋乾坤定位东南缺江汉朝宗日夜流人世劳生真渺粟仙家何处是浮丘凌虚不见扬尘处风送云涛起蜃楼
　　画秦山书屋图
　　茆屋幽深草树中早来心迹暮还同锥毛有鐡词峯隠灯壁无隣眼照空桂殿秋香天外月龙门春涨海邉风惟应诗画消长日慙负赓歌作绘功
　　云山访隠图
　　独向青城访隠君岩扉深杳路氤氲山翁采药不知处童子迎人犹闭门斜照入林松影乱回风出涧水声分晚来再问经行地指点春峯顶上云
　　雪牕夜读图为沃饶文裕
　　万树隂沈雪乍晴两峯寒寂涧流声玉京有路春何处银海无波几变更明月到牕松火尽斜风穿榻苎帏轻残编未了清无寐不为梁园赋不成
　　送于宪使致仕
　　乱山孤骑大江船跋涉艰危二十年一代凤麟天下士四方霖雨梦中贤黄金台古安车逺緑野堂空昼锦旋留得清忠表台諌娟娟秋月照霜天
　　竹溪书屋
　　竹林书舍语溪头万玉丛深一水流凉气入帘湘帙润緑阴当户石牀幽偶乘淇澳诗人兴又起沅湘旅夜愁雅颂不忘清节在春风行见凤来游
　　墨梅
　　淡烟寒水野桥边风景依依似腊前逺道荒凉迟驿使空山揺落见流年凭阑东阁春当座载酒西湖月满船羌笛何须怨三弄青青如豆更堪怜
　　为牛文振题墨梅飞白竹二首
　　林谷无媒草蔓纒嵗寒心事只依然长因逺道逢人寄忆得空山独夜眠随处月明容野梦几分春色上吟肩别来风雨频揺落犹自幽闲是往年
　　风度长疑带雪看凭谁留兴入轻纨素鸾有影当牕见清籁无声特地寒霜落渭川秋惨淡月明湘水夜迷漫平生雅操今犹在顔色萧疎节未残
　　席间答景瞻景章诸同游
　　二十五老不常好三百六旬如掷梭镜中白发已如此湖上青山将奈何清会有诗兼有酒佳人能舞复能歌从来得丧都如梦何必惊夸春梦婆
　　题乾坤一草亭
　　杜陵野老身如寄家住千山独掩扉万事浮沈遗搆在百年离合旧邻非乱山风雨催吟尽永夜星河照影微不独南阳卧龙事子云词赋未应稀
　　题魏尚书和周彦充诗
　　客牕孤榻坐新凉展巻超然古意长韩魏从来重师鲁苏公早已识元章百年人物归吴越千古文章迈汉唐见説东园老无恙西风寒并菊花香
　　乙卯三月再游胜果寺书事
　　清霜落叶寺门前十载重来问老禅胜事几回芳草歇旧游无复盛时全江分吴越横通海山近蓬莱直上□便欲移尊穷絶顶不堪风雨惜残年
　　李汉祥退闲诗
　　男婚女嫁已阑断送浮生作大闲不是逢僧聊半日直须投老入孤山潮平野渡虚舟泊日昃寒林倦鸟还车马自喧心自逸满庭芳草荜门闗
　　沈士容母夀诗
　　南山髙拱北堂幽五色衣裳映白头勿药病消元有喜如冈夀永合忘忧蟠桃秀结三千嵗樛木阴深八十秋满目曾太平世百年家庆荷余休
　　黎沧洲邀饮灵隠小酌永福僧舍
　　灵鹫山髙石窦空冷泉亭外树茏葱人行絶磵春无雨花落深林夜有风山水増妍词客在衣冠寻乐故人同舞雩沂水歌游歇尽説兰亭翰墨工
　　三月晦日游龙井
　　倦扶残醉过湖堤物催新客思迷桑柘林疎蚕事促菰蒲水浅鹭行低泉声落涧龙渊近山势凌空鸟道齐苦欲相留留不得晚风斜日杜鹃啼
　　送温州挥使陈汝玉朴庵之孙
　　四世簪缨见祖孙六朝鈇钺卫将军清英不忝千金子雅厚元从万石君劒蓄灵光彻牛斗兵凝朝气待风云送君不尽懐人恨目断江东旧鴈羣
　　再游灵隠寺
　　三月春深日日晴桃花未落栁阴清素罗衣薄松风淡斑竹兜轻石路平盛世多才惭独往客游无处冩闲情倦来更欲缘溪步为借寒流一濯缨
　　四月九日隂佥宪邀游西湖
　　海道行春兴未孤南风迎节下西湖天分瀛屿三山地人在潇湘八景图巢阁诗翁今在否龙门游客到曾无相逢已尽登临乐酒罄芳樽莫再沾
　　醉中用前韵寄所知
　　漫道西园旅况孤一春光景四游湖笑辞粉緑陪歌管戏索丹青冩画图纵笔题诗千首易倒囊酬客半钱无白头取醉应非昔不用隣船借宿酤
　　为隂佥宪题画
　　千古江山旧物华可人风景自清佳浮尘不到渔樵地胜境元无佛老家石径逢秋多杞菊水亭留客盛茶晚来风急鸥羣散一片澄波映落霞
　　松鹤图
　　松老巢空日半矄碧山髙絶鹤成羣三分浮雪凝珠树一片飞琼隔彩云隂磵长鸣双子和晴臯孤唳九天闻平生毛羽皆清白不带蓬栖野雉纹
　　春意图为隠佥宪题
　　钧阳几日动灰葭转眼韶光徧海涯发育共怜春有脚残伤谁谓防无牙兰篁地近森将老杞橘林隂宿未华一种东风生意别月光应照不毛家
　　沧洲清趣巻
　　竹篱茅屋住沧洲风景宜人嵗序幽水漫鱼梁穿笱下雨漂鳬藻近牕流歌声夜落秦淮月诗景凉通楚泽秋清浊浮沈总如许晚将心事托虚舟
　　听雨为朱元素题
　　残灯照影倚踌躇潇飒声中泪点俱衾枕夜寒身独在池塘春草梦全无风凄败叶悲荆瘁水涨平沙怯鴈孤忽忆彭城对牀事不胜清苦一长吁
　　姑苏伊佥宪父夀诗
　　元朝元夕喜相催吴水吴山淑气回人遇良时跻耄耋境当佳处拟蓬莱五湖鸥鹭恩波濶一代衣冠夀域开最好儿孙忠孝在弃官终养蚤归来
　　稼轩
　　富贵功名淡欲忌幽居无恙乐时康豳风世逺茅绹在莘野人非畎畞长白鸟近畦苗合秀黄云映户稻生香不知桃李园中景何似柴桑旧草堂
　　送伍举人舜广
　　颙颙文采下蟾宫步歴青云路几重秋草香闻周野鹿春雷声促禹门龙连城白璧新辞璞百链黄金正在镕此去蓬山知不逺看花应上最髙峯
　　和于景瞻王瑞之嵗暮述懐兼咏梅竹二作因以见彼此之情
　　天时人事渐阑残蓬户萧疎海邑寒世路亡羊先自息清琴别鹤更谁弹青山有地堪投老白发无人可遣安嵗晚西湖歌舞歇暂应容把钓鱼竿
　　莫看南枝与北枝每因词赋见心期为怜宋老风云气不减逋翁水月姿已发荣华随处赏未开情思几人知一帘淡月清宵永谁似牕前忽到时
　　题徐元玉莲塘胜赏词后
　　十里红芳载酒行兴来谁复顾隂晴无端此会聊相偶有约重来恐未成击楫声孤人语歇济川名重客舟轻风光想像湖湘路欲借遗文吊贾生
　　赠张相士
　　阅遍寰区二百州江湖无处不追留疑从单父城边见曾逐麻衣道士游黄发年中知老大白衣丛里识公侯相逢为问来秋事笑指青云一防头
　　张佥宪湖山行乐图
　　江湖情思庙堂身行尽吴山两度春范老不先天下乐苏公岂是宦游人菊松有待归应晩琴鹤相忘贵亦贫他日悬车定何处午桥庄上杏花新
　　挽孙孟璵医士
　　生刍束玉见无因宿草荒烟怅望频转眼忽惊千古别到头谁是百年人海边明月伤心夜湖上青山揜泪春惟有匡庐杏花树东风依旧嵗华新
　　吴汝秀求先人诗集序有作
　　湖桥春水泊轻舠冒雨相过重尔劳喜见伯温编击壤惭非元晦叙离骚絷驹此夕闲空谷鸣鹤何时彻九臯芳草王孙又归去客边聊为一挥毫
　　再送欧员外
　　越水吴山近寂寥秋来到处动歌謡司徒乡土簪缨表科甲文章锦绣标千里星霜劳使节九重雨露下宸霄元功自有圭锡好副民风十二条
　　陈大尹秦淮书屋
　　短墙幽径草纎纤流水浮光四绕檐藜杖近分天禄火芸编新絓邺侯签鱼龙变化书连屋奎璧森罗月满帘一束囊携人去后旧帏穿榻闭清严
　　闻郑子髙参政讣
　　一自同舟下第归重联书劒上春闱青云得路故人散白首还家往事非漫有束刍懐逺道空惊宿草闭扉伤心不似当年别目极南天泪满衣
　　甲寅二月晦日雨霁会饮朱彦明庄上
　　林梢曙色映朝霞沙净春堤步落花负郭有田清世业髙居无事野人家檐空剩挿清明栁山近先烹谷雨茶不是青春壮游处暂随歌舞乐年华
　　竹鹤轩为马浩澜题
　　琅玕娟净羽衣鲜彷佛湘君驾月旋见实何年随凤下报安常日有书传烟梢滴露秋先警雨篠惊风夜不眠桃李无情莺燕别凭留声节上芸编
　　松石行窝
　　静老山林故有期行轩移凿是何时隂连絶壁云孤峭枝压浮峯雨半欹十载风霜寒士节万间梁础大方姿陶濳已去元章逺嵗晏斋空只自怡
　　吴栖云挽诗
　　人去沧洲嵗几何青山芳冢郁松萝生荣未尽安车召死别犹惊鼓缶歌东道髙懐宾客在南州旧族子孙多云栖不逐秋风散闲待辽阳化鹤过
　　送吴汝贵谪官入闽
　　旧家人物盛时贤粉署知名又十年六月鹏程应一息千金龙劒暂孤悬江城歇马春将尽山馆闻鸡夜不眠倐忽相逢便相别宦情乡思各依然
　　兰谷
　　石屋幽深小径斜繁芳删尽地清华坛荒尚谱宣尼操畹废犹存屈子家霜净独余凋后叶泉香时泛落来花南州髙士元萧散入室无人亦自嘉
　　题古画
　　山净浮云水净烟清宁风景是何年沿村古道无戎马近渚幽亭有钓船惨淡画图人已逺凄凉题咏世犹传小牕风雨无人夜彷佛清到耳边
　　于景瞻宅赏牡丹花时已过感而有作呈诸公属和
　　惜花无奈看花迟孤负春风第一枝急景最怜将落芳心还忆未开时赏因多病难胜酒吟到无题别是诗分付东君好培防与花先定隔年期
　　何处相携宴牡丹年年三月在长安也知白首聨诗坐不似青春把酒看罗幛无风香气暖金盘有露玉容寒故情不逐韶华改徧倚斜阳十二阑
　　钱舜举云山秋景图
　　百里溪山一色秋岭云汀树共悠悠何人欲着闲居赋有客将归逺道游林外渔樵黄叶渡水中亭馆白苹洲风光满目知何处不是吴州是越州
　　甲寅三月登吴山怅然有作
　　游适时频趣转浓少年吟眺已成翁从教白发三千丈不尽青山百二重海接江湖通郭水市连丘壑碍楼峯登能作赋人谁是俯送浮云散碧空
　　为隂佥宪题马湖府土官知府安鳌族谱
　　瓞绵绵世泽饶逺从西汉到天朝山湖带砺藩垣久江汉朝宗海岳遥华胄直须家谱悉累功还见史书标于今四表重光被九族都应仰圣尧
　　毛处士八十夀诗
　　夀星光彩烛南天白发逢春八十年世际七朝人物泰家传四世子孙贤西湖杖屦开行馆北海尊罍列庆筵记取十年须一会还应两度醉花前
　　赤壁图为严仁逺挥使题
　　新秋时节又新冬两度登临谪宦中歌歇洞箫清对客梦回孤鹤醉推篷百年诗赋遗文在三国江山旧业空聚散升沈一樽酒尽随残雪踏飞鸿
　　画秋山图有题
　　荒烟野树满重丘人在青山最上头直北闗河燕月暮向南鸿鴈楚云秋闲登古寺寻僧话独立危岩看水流莼菜时香鲈正美西风不见季鹰舟
　　黎今俊沧洲巻
　　悠悠书劎易蹉跎一卧沧洲嵗月多断巻秋风回驷马小亭春水浴羣鵞醉醒无复江潭问清浊何劳孺子歌见说云溪有图画故人诗酒意如何
　　追挽何都宪祖考妣
　　一生丹穴一岐阳瑞凤祥凰两颉颃嶰谷何年谐律吕髙冈初日焕文章天留落羽羣雏出人説来仪百鸟翔不是辽东华表鹤双归应复五云乡
　　何都宪望泮楼
　　重庆堂西百尺楼登临如在泮宫游一方礼乐观瞻便数仭门墙眺览周文庙地髙通月殿泮池水满入瀛洲青衿故是君家物日日凭栏望未休
　　何都宪重庆堂
　　阶下芝兰满屋香庭前桥梓再重行徽名早着登科録盛事宜标世宅堂诰定联云锦轴儿孙齐着防衣裳只应万石君家似世徳相传福履长
　　阙里孔逺文占籍杭州年七十以夏大理贺诗求和为赋一律
　　落落犹存尔雅风年髙七十未成翁家传东鲁衣冠后人在西湖水月中玉立清秋千嵗鹤云停霁晩两髙峯不知海屋筹添未昨夜安期有信通
　　四月十三日游灵隠二首
　　清和时节最宜人忘却东风已过春犹有落花随水尽渐看幽竹出墙新十年壶榼嗟为客五畞园居待卜隣游赏事同情趣别前湖歌舞正通津
　　灵鹫峯边合磵东风光不与昔游同春蚕作茧柔桑尽社燕移巢旧巷空风荡泉声犹振激雨隂山色久溟蒙结茆便欲岩栖老时物惊心归兴浓
　　武克显博古堂诗
　　净几明牕翰墨香故家文物满芸房画图不混古今笔简册常分品第装老我每因清事到为谁重整法书忙从来鉴赏非时好絶胜王家宝绘堂
　　江村一曲
　　一曲清江碧四围江村日日净涵辉烟深栁色迷花坞风急苹香满竹扉巢燕飞闲应识主汀鸥眠熟惯忘机不知杜甫题诗处景物于今似此非
　　沈元节父母挽诗
　　旧凋伤不忍闻愁将薤露作招魂百年故物青氊在半世推恩紫诰存髙冢松梧秋冷淡旧堂花竹月黄昏欲知死后生前事满眼芝兰盛子孙
　　金蔵玉蕴美相宜景及桃夭是盛时箕帚分甘姑舅喜闺门庆协圣明知重闱日永春何丽樛木阴深晚更滋今日北堂寒雨夜有人长恸蓼莪诗
　　甲寅中秋防饮张用文宅待月
　　何处衔杯看月圆两峯庭院石阑边山河倒影冰轮满星斗藏辉玉烛悬白发丹心秋几度篮桥青琐夜何年醉来索共嫦娥语谁似风流李谪仙
　　画雪松送栁太守北上
　　景物凄迷野色荒空山嵗晩见孤芳凌髙气劲缘萝断覆下隂深弱篠长根到幽枝亦古心含和煦叶都香严寒歴尽阳春布天为王家老栋梁
　　送汝举人赴礼闱二首
　　圣主重华世泰和四门清辟啓贤科云垂龙虎开天榜风动麟凰廓礼罗小雅笙歌周宴古大方文字汉京多吴江自与天池接快见鲲腾际海波
　　賔鸿时渐鹿和鸣天路无尘野有萍运启六飞升帝极文同五纬聚奎星雕弓中鹄犹弯矢寳劒抟犀乍发硎见説禹门春未化年来三月少惊霆
　　题俞章懐椿巻
　　肠断髙林泪迸泉萧萧风叶夕阳天春秋望絶八千嵗日夕愁过百万年有约松筠空自好无情桥梓为谁妍燕山路杳人何在丹桂寒香益惘然
　　白都阃携牲酒相访夜酌有作
　　小山斜日晩生阴红烛青尊坐夜深制阃多才超武举匡时有防起儒林明良自感非常遇老病空谈未迈心不是春宵花月宴也应一刻直千金
　　平湖吴伯谐大尹见过别后有寄
　　驻马琼林醉绮筵手分霖雨下南天轩墀虎卫仍相待枳棘鸾栖只暂迁自昔兵民同化美于今文武见才全欲知茂宰清平治胥吏无能嵗有年
　　贺人纳粟冠带
　　自献籝金报治平不因干禄为时名邑分十室有忠信义出千人是俊英宅里旌添华屋润冠裳荣称素衣清东南多少轻肥者满执牙筹过一生
　　正月十三日雪
　　腾六回车路未遥又随青女元宵未应栁絮因风起剰见葭灰过律飘阴壑冰澌鸿迹去阳坡草茁烧痕消兴来便欲行吟出十二街中徧寂寥
　　题画
　　晴山隔岸绕江流沈緑浮青浸未收谷口烟萝黄鸟树水中莎草白鸥洲林空宜有幽居客川广堪容待渡舟南去北来人扰扰不知何处可攀游
　　题秦溪八景诗册有懐朱文海
　　渔牧耕樵绕磵阿四时风景逐时多唱闲晩犊歌停调云破春犁雪满柯日落桐林海月上岚收石屋晩钟和秦溪旧境年年似物在人非奈尔何
　　王汉昭招饮步总管庙留题僧舍
　　不用湖山事逺游海城东畔小瀛洲谁言閙市无闲地自觉浮生是荡舟梁燕嵗归僧渐老庭花时发水还流一觞一咏青春暮烂醉何妨下榻留
　　丙辰二月雪庵上人邀饮小楼见杏花有作
　　何处招寻泛羽觞髙楼花近净年芳荒村暮雨曾沽酒梵境春风不出墙老我重思曲江院是谁今卧午桥庄相逢尽是凭阑者莫道偷闲过竹房
　　送平湖吴伯谐大尹入觐
　　河阳桃李颂清宁又唱离歌饯北行红日九重京阙梦白云千里故乡情天顔有喜亲顔近文选成功武选荣忠孝两全名位盛壮游真不负平生
　　正月二日朱孟瑜宅赏灯是日有雪
　　爆竹烘炉炭未灰朝元才罢赏心催鳌峯瑞应三呼起火树花兼六出开老去喜逢春宴蚤晦余先借月明来临安旧事依然在更待官灯上戏台
　　秋暮有懐杨熙春
　　问程知是到长沙音信寥寥只自嗟孤枕客边应有梦一身愁里似无家经秋古树留残照临水荒城见暮鸦几度夜深寒不寐潇潇风雨上牕纱
　　西林
　　瀼西佳致杜陵庄曲径通幽入草堂日映松臯穿户淡水流花坞过桥香条桑剪雨春蚕罢败莠漂风晩稻长胜事不穷清赏足直须诗画为传芳
　　题碧泉巻
　　僊家池馆絶嚣埃一碧流泉近户来为爱秋清净如练却嫌春蔓緑于苔迷津黑水应难濯入海黄河去不回何似苍明长在目天光云影镜中开
　　和徐学士琼送危昌言诗大朴之孙也
　　自是丹山五色雏至今文采与羣殊江湖浪迹惟琴剑丘壑闲情有画图吴苑清霜枫叶落楚乡寒月鴈行孤相逢却忆先公事惆怅才名老宦途
　　画云海图送于文逺还新安文逺时与景瞻京兆通谱以子恕奉祠而归
　　百年文武自髙门散合无凭世系存徽国衣冠遗旧范吴山祠墓见云孙星辰拱极元同象江汉朝宗防有源咫尺蓬莱人未见髙丘逺海漫劳魂
　　游春图
　　栁陌桃溪处处和兴阑归晩夜如何壶觞已罄厌厌饮骑从行催踏踏歌满路风声啼鸟歇隔墙花影月明多朱门未扣人先应一点银灯出绮罗
　　张士明西郊野趣
　　数椽茅屋住西郊野趣真成俗虑消临水偶垂无饵钓登山时遇带书樵半村禾黍连深巷五里轮蹄隔断桥闻道春城游赏歇夕阳林下独逍遥
　　送蹇通判赴京
　　黄甲登名绣作衣宦家中世似君稀提刑大振行台宪佐郡全收侍殿威六月抟鹏聊一息三年停凤又髙飞悬知郭隗台前路骏复天闲定不归
　　送王主事伯举抽分还部
　　数巻图书上驿船飘飘文采似登仙司徒自古须经国进士从来最得贤越北闗津无滞贾吴东山水有新篇悬知献纳丹墀里五色云中一凤旋
　　题伍公矩桂林别意册后
　　五岭行云七泽风东将入海泛鸿蒙生还却笑征南老往事空惊塞上翁万里归心孤碛鴈廿年春梦五更钟曲江院里看花伴物色于今尽不同
　　送王文昭秀才还慈谿
　　风雅文章世宦名西游未久复东行广场有藿驹难絷清野无蒿鹿未鸣灯下雨声宾馆梦江南晩色故园情温柔旧学如君少落日临期老眼明
　　松轩为无锡杨璠题
　　落日长松野蔓滋小门幽径曲通篱影横虚榻月当牖风度清琴声满帷冰雪嵗寒人共古栋梁材大事何迟分明记得歌游处白发青林有梦思
　　乡先达王公宗宪居官盛有时誉司铨衡者方欲倚重任而公乞归甚力人益髙之噫有果不易及也予不能畅其官美之名故连诗而为送之
　　东将入海喜乘风回首红尘杳霭中浮世劳生何日尽急流勇退几人同杏花春雨江南路白发青山洛下翁此别因君重兴感不胜归思附冥鸿
　　曾持使节过南徐监郡能声众所知推毂屡膺当道荐投簪竟为引年辞五湖烟水归时乐千里棠隂去后思愧我素餐今白发不堪碌碌尚驱驰










　　方洲集巻九
　　钦定四库全书
　　方洲集巻十
　　明　张宁　撰
　　五言絶句
　　出郊
　　路僻轮蹄少溪深草树齐春风不解意花落乳呜啼
　　闲居即事
　　云净山光澹烟消树影空草闲坐久落日见归鸿
　　咏马
　　大宛归来后天闲意气雄太平多贡锡不数贰师功
　　杂兴二首
　　池馆临丘壑泉声落座隅林间逢隠者端坐説唐虞云暝千峯暮林幽万木寒故情殊未已谁肯念袁安
　　南浦停云
　　不见同心人相思渺云树记得别离时却在云飞处
　　月牕诗兴
　　凉影度牕纱枕簟凉如水独坐发孤吟懐人几千里
　　雨屋书声
　　兀坐读遗经青灯照寒雨风送隔墙声并入芭蕉里
　　独意
　　天逺青山小林幽碧树深清风与明月相对即知音
　　斑鸠百舌二鸟
　　晩蚕初出火大麦小登场何事林中鸟钩辀唤雨忙花重树冥冥鸣春不避莺如今成老大忘却旧时声
　　鹰
　　自是飞飏器宁论击搏功秋风起双翮谁是渭川翁
　　红梅
　　似杏色尚浅比桃香自浓能存旧时节莫问旧时容
　　白头鸟
　　本是青春鸟生来便唤翁几多头白者懐抱尚童蒙
　　画梧石题寄王君载
　　萧萧萝薜风淅淅梧桐雨应有背岩人推篷坐无语
　　芙蓉
　　萋迷碧沚烟浅薄青苹雨何事渉江人褰衣悄然去
　　晩歩
　　江山如有家风月似无主缓步立斜阳微言共心语
　　题许明夫扇
　　流水石边出逺山云外青秋风落叶晩人在翠筠亭
　　杂咏十三首
　　行云归故山芳草蔽幽壑林下有闲人林花自开落碧树含秋色飞泉急晩声不知谁领得惟有野人情萧萧芦荻风淡淡江天月吟倚木兰桡孤篷不堪发穷隂閟岩谷积雪满山川只有江梅树相看似去年斜日照江亭风髙水满汀潮来鱼正上谁肯解渔罾杨栁緑堪染芙蓉红欲然冥懐与谁契俯仰共熈然秋水际平芜人家隔江浦何事晩归来扁舟载烟雨地静偏宜晚舟轻不怕潮身心两无事随处足逍遥风尘双短鬓天地一孤舟老病三湘道谁怜杜甫秋材大难为用心髙不易招穷通各有为岂独防稽樵雪满人难出天寒酒不賖寒郊与瘦岛今日在谁家夜气散清空扶桑曙日红普天皆仰照鸣凤在梧桐夜静水空清冷轮彻底明谁知潮长落长伴月虚盈
　　南川八景
　　春意入东畴田家农事蚤不聴饭牛歌谁知卧龙老积雪满溪山朱门昼深闭一棹晩冲寒萧然直钩意草木忽妍丽爱此春日光缓防入前村振衣一徜徉萧萧短棹风泛入空明里诗思满江潭懐人忽千里赤壁已无人扬州在何处闲唱紫芝歌步入松隂去幽兰发深谷采采不盈把援琴聊自娱何用知音者春到孤山未因梅见物情南枝与北榦各自有枯荣去此障烟枝养此凌云节白昼引清风良宵逗华月
　　余清杂兴八首
　　夜冷衡阳月秋髙震泽风相呼复相唤飞落荻芦中逺树烟中出孤峯鸟外青日斜山路迥人在最髙亭良夜永如年山亭坐超忽清风度脩篁虚室自生白明月印长溪凉风送虚榭孤榻冷如冰懐人坐长夜逺树烟光夕柴门草色春山居无所见时有独行人白鹭下寒塘随风忽飞起惆望极青霄联班隔千里大麦已登场梅天风雨后饱饭出柴桑披蓑种黄豆山逺惜担重日斜愁路遥太平甘食力不是防稽樵
　　弃瓢图
　　逊位峻相絶弃飘焉足云独怜尧舜日危行已如君
　　杂题六首
　　幽芳寄悬崖秋蒲出寒水相对不胜情萧萧半江雨泠泠渭曲风漠漠湘臯雨春雷昨夜鸣龙孙忽昂起风雨湿蓑衣求鱼晩不归此心先有待何必説忘机流水赴长壑山深莫穷源因之起遐想相对忽忘言树宻秋容淡江深暮景闲日斜人不见惟有钓舟还茂树防虚牕晴烟蔽深壑林下独经行藤花忽飘落
　　鹌鹑一首
　　秋黍白唐肥卑栖不解飞凉风吹短翼浑似卜商衣
　　林擒
　　红润过南橘香甘胜北梨晴牕见图画重和宋人诗
　　梅花鸟
　　娇小青衣使茏葱蜡瓣花依然香韵在清赏属谁家
　　枯株鹡鸰
　　冻雪满林梢孤飞不敢髙虽无俦侣顾还自惜翎毛
　　葡萄
　　嵗晏虬枝满春归蚓蔓伸行蔵与时契不独味宜人
　　晩坐有懐
　　白鹤暮归来瑶琴未成曲梅花闲自开佳人在空谷
　　扁舟撒网图
　　网小须频撒舟轻宜慢揺水深行近岸鱼上晩乘潮
　　题灵隠小画二首
　　流水防危桥清风洒虚阁山下有行人山花对人落茅屋闭春芜兰舟泛烟草不是灞陵桥疑逢杜陵老
　　花鸟小画
　　葳垂枝上花宛恋枝头鸟花与鸟无情鸟自怜花好
　　西湖十咏为李载章题
　　苏堤春晓
　　杨栁满长堤花明路不迷画船人未起侧枕聴莺啼
　　平湖秋月
　　风静片云消寒波浸凉月疑有夜吟人推篷落枫叶
　　花港观鱼
　　圉圉复洋洋茭青露藻香前湖张水戏谁解步濠梁
　　柳浪闻莺
　　藜杖憇苏湾风温翠涨闲惊闻双语鸟如在画船间
　　三潭印月
　　片月生沧海三潭处处明夜船歌舞处人在镜中行
　　南屏晓钟
　　幽梦忽惊觉严城方向晨看花春起早已有晓妆人
　　两峯出云
　　南峯云乍晴北峯云欲雨中有化霖人髙眠两峯里
　　雷峯夕照
　　爽朗忽苍茫山髙易夕阳百年歌舞地消得几昏黄
　　曲院荷风
　　凉气度芳洲香来水正流时闻采莲曲不见采莲舟
　　孤山梅雪
　　春意逼溪桥寒香闭蓬户山人不出门驿使在途旅
　　为姚公绶题飞白竹
　　不是乘春緑终无变节黄惟应清白操嵗晩映冰霜
　　张南山二景
　　冥冥天际风歴歴江心树隔浦望渔村人家水中住不见旧朱陈山居长子孙时平春事蚤随处好耕耘
　　沈啓南墨菊木兰二首
　　粉素和铅久松薰沁露浓幽香浑不改黙傲秋风近水宛芬芳临风淡容与不见采芳舟疑逢戍边女
　　题许明夫扇
　　江山如有家风月似无主一醉淡忘归梦落潇湘渚
　　一笑山小飞来峯杂咏
　　宿雨岩
　　峩峩苍玉峯寂寂归云洞暮雨宿空岩萧斋伴幽梦
　　寻松桥
　　懒看都桃停攀广寒桂时过五云桥寻松看诗句
　　丹丘
　　尘境有丹丘心闲地自幽世间黄白士莫向此中游
　　沈履徳瓶中海棠
　　彭老有许恨杜陵无句诗如何春后赏却是折来枝
　　题梅为僧秋江
　　空林初月斜虚阁寒未曙相逢如有情含笑无一语
　　题画
　　日落山水暮江空鱼鸟闲停桡欲何待空载月明还
　　戴文进西湖景二首
　　宿雨住还滴朝云烂不收隂晴犹未穏人在断桥头春水鸭头緑晓山螺髻青王孙旧游处云重树冥冥
　　倪克威夀萱图
　　蔼蔼北堂花原是宜男草眷此白头人忘忧不知老
　　傅希兑翎毛四首
　　鸬鷀
　　习水巢登木繁胎子吐生似非凡鸟类可惜捕鱼名
　　孔雀
　　惜尾矜还顾恋羣娇不飞从来美好处须戒隠蔵机
　　鴈
　　地险飞偏急江空落渐低如何云汉羽却傍芰荷栖
　　鹖
　　赞列词人笔名闻壮士冠全才不全貌莫作野鸡看
　　风雨墨竹二首为崔廷佩题
　　萧萧檐外声拂拂牕上影美人期不来叶落瑶堦冷吴歌寂无闻楚舞娇不举林空白石晩一片潇湘雨
　　渔樵图
　　风静烟涛息云深石径长江山一日话城市几回忙
　　为叶希荣题竹
　　芳春初茁土首夏渐成隂不待冰霜后清风已满林
　　三笑图
　　意趣已相合行居何足言当时聊一笑今古作清论
　　春草四首
　　脉脉清明雨萋萋社日烟王孙归不到目断楚江边要路峻还少闲门贫更多东君本无意点检欲如何生意忽满地东风吹渐青隔江人不见烟重雨冥冥诗思淡未就客愁浓欲迷王孙旧游路无处不萋萋
　　四鸟图
　　野草寒堂里双栖雉子斑芙蓉间幽竹相映晩秋闲雪霁金头莹花明锦羽斑雕笼锁鹦鹉不及傍雌闲叶茂花凝碧筠齐箨解斑不矜文采别桃竹共闲闲练尾飘纤素霜衣絶防斑风薰花不到一片白云闲
　　沈石田折枝石榴
　　玉露漙珠篑金风折锦函盐梅久已忘白首任清甘
　　题画
　　琴弈皆成趣兴居共乐闲地灵人老逸彷佛是香山
　　双鴈
　　天逺秋无际江空夜不惊双飞复双宿风雨莫孤征
　　墨竹
　　萧萧落日风淅淅清秋雨满目嵗寒情相看不能语
　　黄紫菊花图
　　春色多红紫秋香尚白黄良工亦何意随手作低昂
　　真寂八景
　　西丘庵
　　松柏绕蓬堵烟云净草庐何由脱尘鞅借榻读吾书
　　北磵祠
　　古人已长往今人懐未忘悠悠祠屋里不断旧炉香
　　划竹轩
　　蔬食良自适肥甘岂足任惟应轩外月照见故交心
　　覆船山
　　不是虚舟覆犹疑夜壑翻天工垂永戒平地有波澜
　　心逺楼
　　尘境已如许山林应更幽此情何处见天外一层楼
　　松隠堂
　　地僻秋常蚤牕明月已髙无人访幽寂惟有鹤来巢
　　曲磵桥
　　水曲防塘转桥危借石支杖藜扶晩过忽忆袚除时
　　半池月
　　清明如判璧回抱似弓不是僧房近歌游即泮宫
　　白头公手巻为沈材美题
　　堂上白头亲花间白头鸟故色故人情双成与春老
　　兰竹图为朱武题
　　悠悠王者香猗猗君子节上下嵗寒期清湘映明月表表青琅玕倒蘸悬崖水彷佛凤鸣阳灵风吹欲起
　　期张天常不至
　　嵗尽东风转衡门日晏开不知因底事不见故人来
　　雪牕兰为雪江题
　　清琴久无声芳佩邈已解疎影落斜阳萧萧复谁采
　　沈啓南萱草
　　楚楚清芬老别来犹尔芳不须多种植对此已忧忘
　　梅花为湛秋江题
　　山静夜如年牕虚独未眠一枝斜更好月到曲防边
　　留犊图
　　人道时苗事懐廉不近情犹胜尸素去行李属归程
　　葡萄
　　闻道乘槎客相携到汉庭何缘尝草日先自入医经
　　小景
　　风漾钓丝轻兰舟不碍行一声长笛晚江静月孤明
　　沈石田山水为于景瞻题
　　溪山閴无人凝泊如有待满眼古清秋舟轻不堪载
　　向汝隆画鸡冠花扇图
　　十年归旧隠不聴蚤朝啼却向蓬蒿里昂藏对竹栖
　　林良花鸟二首
　　竹树晩凄凄天寒相傍栖春风疎雨歇飞上画楼啼宿食共相投枯荷野渚秋平生急难意何用急时求
　　向汝隆云山图
　　烟树双溪晓云霞万壑春不知林径里谁是草人
　　题竹石图送宣天然
　　白石一拳小脩篁数叶多万山冰雪里试看此如何
　　题幽鸟
　　上苑花如锦雕笼翡翠新脩篁隣野树啼鸟一般春七言絶句
　　宋太子墨竹二絶
　　御墨龙香出内庭几枝疎影拂前星当时粉绘多零落惟有寒梢似旧青
　　想见青宫拂素丝清风雅操玉参差一般翰墨归人世还有章懐太子诗
　　寄故知二首
　　潮落平沙小棹移雨晴烟栁逺含滋非熊好梦知何日回首沧洲动逺思
　　秦溪山色绕林扉积雨初晴野树微故旧相逢元有约海鸥何事复惊飞
　　九日寄刘世亨侍御
　　去年重九共追游今日西风两地秋遥想登髙南望逺茱萸满眼不胜愁
　　咏梅二首寄沈孟渊
　　断肠诗思满江南别后姿容总一般料得林逋惯相惜肯教寂寞过春寒
　　孤根春暖雪初消香满西湖第六桥最是懐人牕下意怕看明月上寒梢
　　和魏侍御雨中见寄五首
　　秋来日日望天晴晓雨初收晩又隂乡思较来千倍苦满庭衰草虫吟
　　客懐牢落向秋深诗酒浑无往日心何处寒砧且停手近来情绪已难禁
　　云开乍觉雨声干落日登临望眼寛白发双亲应念我悔将书剑入长安
　　落落惟应鲍叔知逢时仍抱失时悲长杨宫殿新成赋欲献犹疑是古词
　　双鬓逢秋病转多野田风雨欲成河鹊巢不是当年好天上佳期近若何
　　彦敬山水
　　万壑千峯一道通震雷声里掣飞龙诗人莫赋三千丈五老峯髙未易穷
　　飞鸣宿食四鴈
　　孤云寒影共悠扬塞北江南万里长最是日斜疎雨歇半拖秋色到衡阳
　　白羽横空落未休一声风露九江秋不知谁是愁中客梦断天涯十二楼
　　旅食天涯不计年离离禾黍满秋田江湖野味多如许露饮风餐只自便
　　黄芦苦竹晩萋萋风静寒塘自在栖边塞有书归未得夜深无梦到辽西
　　题画四首
　　朔风吹雪满天涯景物依依逼嵗华见説孤山春意蚤欲将清兴赋梅花
　　沙碛春深苜宿肥锦鞍新卸逺行归胡儿不敢窥边郡手挽弓梢看鴈飞
　　不用青衣马上扶苍松白石即吾庐太平时节家家醉不是髙阳旧酒徒
　　小队喧呼禁路声百花随马玉山横醉中尚忆青楼约分付前叮缓防行
　　园梅盛开二首
　　暖透孤根雪乍消冰花万防缀寒条寻幽欲寄山中客忘却西湖有断桥
　　记得罗浮入梦时遗芳不减旧丰姿今朝童子推牕看报道西风雪满枝
　　王修撰雊鹆图
　　不用髙飞逐走蓬鸣鸠乳燕自相从日斜庭院春声歇一树樱桃细雨中
　　题余不春社诗二首
　　五风十雨荷皇天桑满墙隂稻满田记取年年寒食节大家先办赛神钱
　　白叟黄童半醉醒酒阑连袂踏歌行百年盛事先珍重为冩新诗托姓名
　　画犬
　　金铃不动夜沈沈足下生牦氄亦深庭院风闲帘帨静戏随蝴蝶吠花隂
　　林溪六景
　　东林夜月
　　风静猿啼月满山东林夜色共人门柴门正与清光对分付山童且莫闗
　　前村牧笛
　　草緑平原春雨歇花残曲径夕阳明朝来暮去年年似吹散荣华是此声
　　后浦渔歌
　　欵乃新声度逺汀烟消日出树冥冥年来悟得沧浪意长近西堂竹下聴
　　蓉溪秋水
　　溪头寒水没沧洲溪上芙蓉一色秋逺道西风人不见采芳空倚木兰舟
　　花村酒斾
　　寥寥一犬吠柴扉花飏东风淡落晖行客不须重借问寻春时有醉人归
　　溪桥残雪
　　日暖风寒野色昏危梁半露水添痕行吟索共梅花语春在寒梢剰几分
　　仙女图二首
　　碧空云净石坛清自啓琅函拜月明一道灵风王母降山童莫认许飞琼
　　蘂珠经罢玉香消白鹤来时树影揺环佩一声人不见满天风露月中霄
　　罗浮梦
　　月落参横夜五更荒园睡觉不胜情铅华满世皆春梦赢得罗浮野梦清
　　仙女图
　　谢却红尘学道妆黄庭一巻日初长小真未解清虚意时折闲花供石牀
　　题画三首
　　瀑布穿云出磵碨行人指防似天台琼楼玉宇迷前路惟有桃花逐水来
　　松桧隂沈积雨余凉飚荐爽入郊墟小牕孤榻青灯夜疑是昌黎训阿符
　　杳霭昏黄夜泊船鹧鸪声里雨如烟秋风不见平安信梦断湘江又十年
　　赠沈希贵老友
　　孤舟烟月老寒江满眼瓶罂见玉缸同上歌楼不同醉共谁调笑卧蓬牕
　　竹鹤老人画
　　水烟山霭树冥冥船在丹青画里行如是苕溪二三月南边雨落北边晴
　　寄郑提举世昌
　　少小交欢已白头十年心事变新愁粤王台下春光满人在沧江独倚楼
　　方洲即事二首
　　一畨风雨过方洲淡緑新篁渐入秋歌尽竹枝人不解隔江谁唱越溪讴
　　闲来徐步方洲上但觉诗懐处处生竹影不随流水去夕阳斜照树梢明
　　问月图
　　小山孤坐月来时举酒长歌问月诗采石江头自圆缺更无一语应前词
　　秋声图
　　灯孤月冷草堂深萧飒声中叶乱吟一自欧阳赋成后楚天风露尽闗心
　　飞泉出壑图
　　一从神斧辟龙门万里翻澜日夜奔浪説黄河自天上不知何处是真源
　　秋石
　　鸡犬无声夜有光金波亭沸玉脂香丹溪自有轮回説不是龙君海上方
　　题沈定庵梦梅吟诗巻
　　手把花枝入睡乡满城桃李夜茫茫香消墨淡人如玉好梦相传字几行
　　画梧竹寄谈大章
　　磷磷白石照沧洲玉瘦金寒碧水流记得鸳鸯湖上景对君疑是旧时秋
　　画小景题寄郭孟涓
　　树头风急澹烟晖石竹萧萧涧草稀清赏不来时又晩满林黄叶趁鸦飞
　　画景寄胡景容
　　独树边崖叶尽枯萝烟竹露共萧疎杜陵老病扁舟去一夜月明湘水孤
　　题画
　　赤壁矶头暮景开寒潮落尽石崔嵬秋风八月形如象错认瞿塘滟滪堆
　　杂诗二首
　　漠漠江天淡淡秋一声长笑下中流青苹风急丝纶晚人在芦花缺岸头
　　緑栁含薰白苎凉画船风细藕花香间来一枕游仙梦睡起蓬牕又夕阳
　　夏仲昭竹
　　冥冥烟雨日沈西水漫湘臯路欲迷罗袖茜裙人不见黄陵庙里鹧鸪啼
　　为盛用章郎中题红梅墨竹
　　罗浮山下野桥边冰雪姿容异往年醉后不须银烛照暗香疎影故依然
　　玉箫声断防云移翠翟飘风欲下迟记得掖垣东畔立碧梧红日看来仪
　　林良花鸟二首
　　香风披拂羽毛新老翠妍红早晩春影入纱防描不就一声娇语动闺人
　　一度东风一度归朱门多在昔人非旧巢零落春泥湿衔傍緑杨低处飞
　　山行访隠即事
　　山深树宻门常闭野客敲门山犬吠童子窥人隔短墙庭花飞出墙头树
　　画图送韩成章还扬州
　　出岫无心未倦还春来云鸟共人闲满懐幽意谁堪语背立东风看故山
　　寄张天所
　　杜陵庄南云气昏尚胥桥北水连村春来日日多风雨一棹浮香直到门
　　溪山夜泊一首
　　风静江波月净烟不禁清淡夜如年无人为説清秋意疑有隔溪渔未眠
　　郊行感兴
　　驿骑飞行野棹迟忙闲应与事相宜平生此意中藏久劳逸无凭只自思
　　蜡觜
　　山鸟元因口得名柔调未及画眉声寒梅苦竹荒林下却此笼中语更清
　　鴈
　　水碧沙明夜不惊黄芦风急苦寒生中郎书札今安在仰首青霄唤侣鸣
　　鹤
　　一自传书海上归洞天清冷不胜衣近来已少葫芦血莫载纒腰俗士飞
　　题方同知马图
　　日移仙仗出蓬莱锦障初收玉辔回众里忽惊双辟易一声毬杖自天来
　　玉河水浅没霜蹄可是长杨射猎归一种天闲刍牧共为谁清瘦为谁肥
　　雪垂风蹙浪腾空沙衬连钱八字红势欲仰天云不下一畨干雾滚犹龙
　　杨栁风髙隔树嘶满身流赭解鞍迟如何斗水能消渴不及长城饮窟时
　　题野栀山牡丹二絶
　　水边林下见幽芳碧草萋萋映浅妆二十四畨风信里一般清苦为春忙
　　绣帏金障渺天涯小苑东风半着花十载旧游人不见也随春意报年华
　　防事前一木屏墁圬洁白可爱因作松石图戏为絶句
　　云根露节映山青十载春风紫禁庭却笑嵗寒心事在又随诗笔落临汀
　　白头公
　　生来便唤白头公名物相依偶此同满地东风自春色非闗临老入花丛
　　蜡觜
　　花栁东风淑气新巧音流丽弄芳春禽中蜡觜犹堪聴世上应多蜜口人
　　倦绣图为伍司训
　　描得孤鸳绣未成玉纤扶颊睡魔生秋波半敛还惊觉怪底风敲画轴声
　　画秋意送崔挥使
　　水涌云峯碧四围天连江色鴈初飞秋风不见汾河棹人在霜林倚夕晖
　　村居
　　暖风吹緑山前草膏雨染红溪上花满地芳菲春正好古林幽屋是谁家
　　题画
　　金玉湖光锦绣纹草香风暖鹿成羣洞门深去知何处聴得鸾笙入防云
　　山游偶兴二絶
　　桃花小雨柳条风山近髙楼窄径通一局残棋日当午更催童子取焦桐
　　轻烟缥缈雨霏霏芳草连崖入翠微黄鹤不来松自老野藤花下鹁鸪飞
　　戴文进芭蕉士女
　　灵壁峯边未着霜轻分蕉緑试龙香不知寂寞幽阑思冩到闗雎第几章
　　赐来纨扇过秋闲闲摘芭蕉唤小鬟拈笔欲题心尚懒怕随流水落人间
　　离披残绿不堪题题就还防侍女疑满地落红无一字怪他秋后学春姿
　　蕉花新吐绛苞香却与宜男隔画墙摘叶题诗记时月看渠何日献蕉黄
　　秋江烟艇
　　山水风烟共一舟清嬴诗病不禁秋残阳欲尽寒潮落欲采江蓠寄逺游
　　为于景瞻画髙山流水图
　　山悬星汉水回澜林谷无人碧树寒千古知音共相许当时声调若为弹
　　钟巨川赴任为题看月图
　　小山孤月净流辉石磴髙寒酒力微清赏正浓赋未穏夜深松露湿秋衣
　　杂咏
　　老木槎牙浅淡春隂苔满地净浮尘东花吹断烟花梦笑傲山林有几人
　　蕉扇停挥白苎凉揺琴未鼔竟先忘緑杨风静山如画人在清都白玉堂
　　美人图
　　银烛荧荧夜五更蔷薇露重小寒生玉纤未度冰弦断斜抱箜篌坐到明
　　十二阑干曲曲行一般调笑各含情不知今夜楼头月却傍谁家分外明
　　题画鹰为张佥宪
　　万里烟霄振羽仪下来芳树立多时秋深狐兔无行迹侧目崖隂有所思
　　天汉清明草泽荒半将轩举半濳藏麟凰亦是飞行物莫见翎毛槩击扬
　　和韩成章懐归四首
　　庭前甘菊正芬芳晩色催人上鬓黄莫怪寻常开口笑清安不似浣花妆
　　云深茅屋几层闗露篠烟芜水石间看惯游鱼浑不避忘机逺过白鸥闲
　　竹边流水日潺湲竹外闲云伴鹤还白鹤自飞云自散夕阳人在水声间
　　漠漠晴川淡淡风松舟桂楫路相通莲歌未断渔歌起妆防风光似越中
　　闲居漫兴二首
　　瀼西茆屋曲江滨几度东风乱后春黄四娘家楼上景故应花恼白头人
　　此中深意许谁知三径秋香正满篱总是白衣无酒至忘言长似醉来时


　　方洲集巻十
　　钦定四库全书
　　方洲集巻十一
　　明　张宁　撰
　　七言絶句
　　题画二首
　　云满孤山雨满楼青春花鸟澹相留年芳似旧故人少黙倚阑干悔昔游
　　雨晴芳渚野鳬飞杨柳条长荇叶齐闲展篷牕看溪水春痕渐上钓鱼矶
　　碧葵
　　芭蕉分绿蕙分香不及春红一半妆任是榴花妬顔色平生心事只倾阳
　　题戴静庵画三首
　　金鳌玉龙蟠作堆老树屈铁泉鸣雷舟轻水急云荡漾彷佛使槎天上来
　　萧萧葭菼着霜稀秋水连天有鴈飞怅望溪山旧人去一船斜日映愁归
　　泛泛轻舟泊钓矶芦花吹雪梦将飞莫敎一枕黄昏雨直待邯郸觉后归
　　秋江八景
　　芦苇亭
　　飘摇蓬搆拙于鸠露叶霜花四壁秋满榻寒声江影动却疑身地是虗舟
　　苹花馆
　　宿水停烟绿近墙绕门葭菼共苍苍寒香欲荐无人采月落空庭夜有霜
　　眠鸥渚
　　风定莎晴寂不惊水云流影日斜明防机正爱幽栖熟莫放渔舟近岸行
　　落鴈汀
　　云衢千里路漫漫水碧沙明夜满滩何事黄昏尚凝睇伴人孤影隔江寒
　　红叶寺
　　澄江练净晃岩扉霜树萧疎野鸽飞满地飘风人迹少夕阳门掩一僧归
　　白云乡
　　浦溆苍茫水不流回风断处见兰舟壮怀岑寂哀情动忽忆汾河九月秋
　　芙蓉湾
　　曲水回塘不碍舟渉江无便寄清秋故园桃李今摇落欲驻寒芳待远游
　　菱叶荡
　　疎疎弱荇引春波簇露牵风日渐多消尽缘云秋水濶夜船犹唱采菱歌
　　寄友
　　白石沧波路渺漫潇潇风露晩生寒双峯旧隠知无恙一纸平安欲寄难
　　真院题画二首
　　金阙琼楼虎豹闗蓬莱方丈五云间登髙一望秋无际徐福楼船几日还
　　都桃树是谁裁借问春花几度开青鸟有声书欲到不知王母可重来
　　清溪梅月为潘道士题
　　一溪流水漾寒沙万树和风护玉花白鹤近牕人未寝夜深随月诵南华
　　题画
　　缓棹轻舟入芰荷若耶风淡水如罗江南旧事休重省落日犹闻子夜歌
　　题张仲敷所藏古画册一首
　　临池日日写兰亭歩月吟诗酒未醒老去为嫌文字扰却寻闲处看黄庭
　　满篷落叶树头风一鴈髙飞海色空水净莼香鲈正美故应张翰忆江东
　　夷齐图
　　弟兄相逊入蛮荆啮雪茹芝不为名薇叶日蕃山日在几人曾上首阳行
　　列子陈图南二图
　　列子御风风御列庄周为蝶蝶为周丹青未识荒唐论貌作凭虗汗漫游
　　云台观下树离离一枕清眠梦觉时却笑世间疲卧客劳昏常自比希夷
　　寄余驿丞
　　南薰亭馆晩相延屈指星霜又十年不是重来浑防却黄昏舟过驿门前
　　芙蓉二絶
　　谁从花里见双双一片芳心晩未降隔浦相逢如欲语不禁风雨满秋江
　　水绕回塘晩色荒褰衣人在水中央相思道逺空零落斜倚蒹葭一夜霜
　　画景
　　清明雨歇草萋萋桑叶初团柳未齐山客过桥门未啓隔墙花落杜防啼
　　玛瑙寺枯木竹石
　　石蹙脩篁碧篠残风摇落木紫藤干乱山春尽醉游散一夜月明僧舍寒
　　宋徽宗御制瑞鹤赓和诗
　　虎啸龙吟发至和鳯仪鹤舞事如何奎章彷佛赓歌意只比当时美颂多
　　杂花卉图
　　寒葩冷蕋索精神一夜东风淑气匀惆怅灵均幽谷伴相随蕃卉竞先春
　　和隂佥宪宗孟桃源梦诗四首
　　梦看桃源画里春忽惊身是画中人丹春幻象神仙远自是清竒梦亦神
　　傅岩曾托画图传八翼分明梦上天变化升腾先有兆从来官第号登仙
　　上界羣仙下土司颠崖辛苦合通知如今两浙人清逸不负桃源入梦时
　　百折回流九鎻山桃源应只是人间仙家早有迷津术何事敎人错往还
　　雎鸠图
　　净处偕行宻处藏河洲风寂水生香幽闲意态知何似记得周南第一章
　　客丝鸲鹆
　　逐絮穿花巧弄声海棠枝嫩蜜蠭轻随风却被游丝绕飞落春机静不鸣
　　九鸶图
　　九鸶不与九思同托物相防画史功风雪满溪寒素在也应穷处见从容
　　鳯仙图
　　华月中天一鳯过五铢衣薄夜凉多彩云未断箫声远回首秦台路几何
　　拜石图
　　鸾鹤风仪锦绣肠眼空尘海欲飞扬如何已在观瞻地犹作山林旧楚狂
　　雪溪泛舟图
　　拂踏冰花上野航水光沉黑树苍黄平生盛有清寒兴不是山隂访旧忙
　　仲昭竹为湛公题
　　萧飒秋声满渭川深沉诗思入湘渊遥知一径通幽日曾共山僧听雨眠
　　无锡杨叔屿夀藏八景
　　永安堂
　　马革功名瘴海秋防夷身世水东流千年一枕华胥梦预买青山办乐丘
　　委和堂
　　浪説前身与后身百年天地暂因亲相逢尽是浮生客莫道堂中是主人
　　观物斋
　　夕阳西下月东升叶落空斋草又生寒暑自更人自老牛山何必动深情
　　知息所
　　鸟因飞倦始知还云本无心也出山何似蚤归常不出洞深巢隠共闲闲
　　晚翠窝
　　幽栖松竹晩隂森过尽红芳与绿隂彷佛邵家安乐地白头无恙岁寒心
　　白石庵
　　南山斮絮已消磨涧底荆薪奈尔何却爱四围俱白石玉香深处保天和
　　一沤亭
　　秋水亭空晩况微云随片影落晴晖乾坤逆旅生如寄怪防防机不复飞
　　双桂轩
　　小山双桂接堂梧槚秋风共老苍他日燕山访遗植有人连袂折天香
　　东坡图
　　玉帯金章未足竒葛巾野服是何时平生懐抱空千古一笑逢人处处宜
　　武克显赠别巻二首
　　十载言归人不见独将书画上长安此情直与江流远莫说如今行路难
　　冠盖临岐费苦吟太平人物盛时音至今翰墨犹赓和不尽当时赠别心
　　吴东升生八十有三以江湖访隠巻索题为书四絶
　　年髙八十又三旬犹自乘舟访隠伦只恐太平无事久江南岩宂少闲人
　　琴劒图书一叶舟平生梦想子长游严陵祠宇林逋宅碧水青山一様秋
　　老健聪明似壮年逢人都说地行仙隂晴冷暖还须省莫泛山隂雪夜船
　　弓马停行翰墨香早来文武盛钱唐会应收拾江湖趣归卧吴山旧草堂
　　题刘武夜雨读书图
　　空斋叶落雨灯孤除郤残经百事无夜半睡魔消不得起盛檐溜浸菖蒲
　　卽景
　　山下东风小雨催断桥流水路盘回柳隂拂地春衣湿人自涌金门外来
　　游猎图二首
　　金弹横捎玉勒飞乘闲日日放鹰归将军总爱非时猎原野如今雉兎稀
　　骏马盘回未着鞭东门黄犬不须牵贵游子弟春游蚤不似岐阳大猎年
　　雪蕉亭
　　寒压亭蕉叶半枯离披残绿伴愁孤凭谁唤起王摩诘并作袁安卧雪图
　　烟萝山馆
　　花霭松薰逗午烟轻风不散碧萝悬一声归鹤重门静人在蓬壶小洞天
　　孤竹
　　牕清晓云鬟重今谷芳年翠袖垂记得月明湘水上倚篷无语立多时
　　杂题七首
　　高山流水古音微弹者无人听亦稀纵是相逢只如许夕阳空抱锦囊归
　　秋水苍茫画鹢轻横篙不动橹无声济川功大须回首莫趂长风尽力行
　　路入青云梦在山身忙应不碍心闲宦途自有幽栖处何必林泉好解顔
　　绿波芳草雨初晴十里风光一棹轻就使真从天上坐也应不似画中清
　　雨余石径净无尘幽事相寻野兴新世态如碁数更变何曾重过烂柯人
　　北风吹雪满山隈踏徧溪桥不见开水月黄昏香影寂不知何处折归来
　　银海流光濯缟衣九霄风劲快高飞生来便是神仙侣浪説千年化令威
　　徐志远四景画
　　坐令春水独徘徊不见红尘拂面来游客自归花自落何须惆怅问谁栽
　　绿隂亭馆晩凉多红藕花香水不波不是红南漫游客隔溪犹唱采莲歌
　　东篱昨夜有微霜白酒浮香菊又黄老去闲情镇相待满头何必遇重阳
　　月光昏淡水痕微香影如前旧植稀可是孤山雪初霁有人吟坐拥深衣
　　戴文进捕鱼图为刘邦彦题
　　深水浮篙浅碍舟满江风雨不知休如今尽结横流网有闲鱼上直钩
　　斜风宻雨绿蓑衣水急船横网伴稀总是得鱼归不得不如风雨未来归
　　题沈履徳集古梅花百咏
　　折选囊珠聚夜光开分璞玉取琳琅都将几夜金茎露链作孤山百和香
　　湖山访隂巻二絶
　　大隠居城小隠山山城未见一人闲不如还访林逋宅坐待梅开野鹤还
　　劳劳僧舍满湖山葛岭无人托半闲世路相逢只如许夕阳长见酒船还
　　题张光弼陈东之花大经状元友社遗音巻
　　楚云吴雨越江津飘泊西湖十载春谁説林逋巢阁外梅花落尽更无人
　　宋徽宗墨竹为夏宪夫题
　　龙香御气满琅玕犹似金壶汁未干一片卿云天万里无人为报日平安
　　写芭蕉题赠张仲敷
　　翩翩风影度牕纱曾记相逢蕚绿华展尽翠笺无一字太湖石畔有开花
　　为诸中夫题芭蕉图
　　翠袖双掀石影孤绿珠将坠惠风扶东君莫为春花恼留作袁安卧雪图
　　为朱彦明题画
　　不是都种树人武陵溪上已迷津少年时节须回首花落莺啼又暮春
　　题沈明徳画蕉
　　雨山先生懒折腰清如立石瘦如蕉兴来写尽金壶汁应是春醪宿未消
　　桃源图
　　流水桃花万壑春迷途偶遇避秦人一宵风雨林峦变惆怅无人再问津
　　墨竹图
　　娟娟丛绿绕流泉万玉低迷日暮天回首川南望川北鹧鸪声乱雨如烟
　　罢钓图
　　月落西岩露气清纶竿斜拂叶舟轻夜深一枕芦花雪飘尽江风梦不惊
　　杂画三首
　　万壑寒隂霁雪天灞桥驴瘦暂停鞭琼楼玉观望不极诗在暮樵归路边
　　新水桃花涨满池大鱼吹浪小鱼随丹青尽写濠梁景不到源泉未起时
　　秋入溪山草半黄白云红叶共苍苍清商一曲无人听独歩荒林看夕阳
　　四景画为朱天锡题
　　柳坞桃蹊路欲迷故山春草自萋萋隔江茆屋无人扣门掩落花莺乱啼
　　山防亭馆野仙居南面风来暑气无汲取寒泉入清潄日长闲讲汉西都
　　信宿渔舟晩未归水光山色到秋微板桥人影斜阳里落叶无声有鴈飞
　　雪压危桥骑不前万山寒寂树沉烟逶迤曲磴松闗静应有闲人对鹤眠
　　画秋林独歩图为崔廷佩题
　　山共人闲水共清满林松籁助吟声十年中外红尘骑何似斜阳防杖行
　　画雪景二首
　　一斗寒酤数尾鲜只应多费草书钱羊羔饮唱真成俗却笑袁安忍饿眠
　　隔桥沽酒傍船鱼风味寒酸趣有余醉后和衣不成寐半牀微月照残书
　　画菜
　　平生肉食慙无补见画令人一怅然祝鲠无人供膳缺老怀偏与此相便
　　莲叶舟
　　莲落红衣玉露秋萧萧鹤发映中流若非太华峯头种得乘风穏似舟
　　鸲鹆
　　微微初日转花梢流丽声随雨露髙见说羣飞不逾济鲁经何事纪来巢
　　和沈石田写生牡丹诗意
　　画堂红酒滞清懽折得余芳兴已阑老去不堪春似梦笑图倾国贮吟坛
　　题画四首
　　龙虎风云际盛时明良何事抗相辞无端尽学巢由去千古纲常欲付谁
　　天潢障缺落浮沤混作人间万水秋一自南华声漱起至今汗漫未回流
　　羣后从容揖逊同鳏夫一举已征庸当时谟典应难考直欲西寻太史公
　　内史功名振士林东封车驾从登临如何早拙催科政不防艰难畎畞心
　　杂画四首
　　春山无伴偶相迎清话投机晩未行却笑防稽谈富贵不知愚妇已防情
　　独树溪边石藓斑碧山猿鸟共秋闲怪来翘首斜阳外情绕湘云渭树间
　　闲看图画想离骚香草萎垂半野蒿何事春风太相误却教荆棘出林髙
　　云深无处认岩扉童子闲行鹤未归独歩空林望斜日满身松露湿秋衣
　　芭蕉美人
　　一防蕉红若展丹东风先自暗凋残满怀都是伤春思防笔无题绿叶干
　　吕纪白鹭图
　　万里江湖钓弋稀懒随鸥鸟候防机还应静避风涛恶共立苍茫暮不飞
　　张复阳画
　　山凝岚气树凝烟宿雨才收社后天山下人家夜留客开门花落满篱边
　　四松巻
　　手植苍松今几时空亭面面绿隂滋半临山谷半溪水雪月风烟各自宜
　　瀹雪诗
　　总是金山与惠山源流无不歴尘寰从来天一清凝味只在陶生茗瀹间
　　王舜耕画为雪江题
　　春愁满眼殢昏昏不是行人亦断魂彷佛幽居风雨旦梨花落尽未开门
　　刘松年山水二幅
　　红树青山满眼秋江南江北路悠悠一行归鴈无书信倚尽斜阳不下楼
　　春色催人不耐闲危桥曲磵远跻攀却嫌昨夜东风雨漂得桃花满钓湾
　　美人图二絶
　　少女风微栢子香夜深吹透紫霓裳山月落春回首应悔吹箫引鳯凰
　　月明如水溢秋波手撚花枝夜思多玉魄冰魂无着处欲随青鸟扣嫦娥
　　雪松
　　蓝闗疋马瘦停鞍羝窟天荒汉节残一纸家书人不到开封犹帯旧衣寒
　　为月塘上人题赵松雪兰杭人有卖兰为业
　　楚畹萋萋草共生吴城日日卖花声离骚读尽无人问闲倚萧斋看落英
　　画竹树图送谭大尹
　　古楠幽竹海山秋一片离怀共水流纵尔抡材入廊庙也应不防九年游
　　题菊二首
　　清劲姿标浅淡黄幽篁古石共冰霜生来不是春园物老向枯枝死亦香
　　白石尘消苦竹生一枝秋色淡无情幽居莫作芳菲看晚露寒霜老更清
　　画景
　　千山晴翠湿春云万树凝风昼不分欲趂山童入深处落花填径鹿成羣
　　画登髙望远图
　　独上危崖望大荒老怀应不为重阳白云红日频回首萧飒西风两鬓霜
　　题便面山水
　　斜阳晚色满沧洲红叶飞随水乱流惆怅隔江人不见西风谁泛木兰舟
　　雪景为沃文裕题
　　玉山银海夜如年寂寞山隂访戴船老病不禁溪上冷放容牕月伴吟眠
　　画匡庐春雨图题赠医士
　　宻树丛篁满石田匡庐春雨杏花天不知茆屋无人处看到灵枢第几篇
　　送庄汝恭
　　海郭西风野色昏飘飘鸣鴈欲辞羣满林都是秋来树留得春松折赠君
　　画雪蕉
　　风送飞琼拂地垂映牕烟绿半离披清贫不共繁华改犹记袁安冻饿时
　　董源画
　　金鳌玉龙蟠作堆老树屈铁泉鸣雷舟轻水急云荡漾彷佛使槎天上来
　　戴文进小景二絶
　　萧萧葭菼着霜稀秋水连天有鴈飞怅望溪山旧人去一船斜日映愁归
　　忙处人多静处稀芦花风急梦将飞莫教一枕黄昏雨直待邯郸觉后归
　　为秋江题姚公绶竹
　　本是飞仙号懒仙研池日日起风烟何人为惜清秋景留伴山房看雨眠
　　题蒋文藻画为丁文礼
　　荒山亭馆客游稀瀑布无声野鸟飞愁絶梅花庵外路年来风景似邪非
　　松鹤图
　　风送天声月影寒玉箫吹裂缟衣翻巢居苦爱云松伴自抱孤琴对画弹
　　题画二首
　　雨晴芳渚野鳬飞杨柳条长荇叶肥闲展蓬牕看溪水春痕渐上钓鱼矶
　　雪满孤山雨满楼青春花鸟淡相留年芳似旧故人少黙倚阑干悔昔游
　　古宫妆待月图
　　坐倚危栏一倍思月光初上桂花枝可怜歌舞千门夜不信无情黙对时
　　题节庵梅
　　冷风吹雪下层霄积满西湖第六桥野鹤未归人独坐不胜清恨许谁招
　　题月林清影图
　　澹澹苍烟破玉蟾隔林清影落疎檐从今留作黄昏伴分付山童莫下帘
　　题画
　　十年京国念山林一夜趋朝一夜心今日还家逢老病画中风物尽知音
　　题张南山画
　　胸中丘壑自分明草笔临池一肆情不是丹青旧家法古来能事贵天成
　　题画
　　下极黄泉上碧空鸟飞不到碍云峯桃花流水知何处野鹿闻笙出洞中
　　一笑山小飞来峯
　　飞来峰在西湖上何事飞来尺地间只恐飞来又飞去小门风雨夜先闗
　　便面为沃文裕题
　　买断青山无别主结庐惟许自幽栖门前花落呼童扫始信春残鸟不啼
　　古辞
　　一笑山辞
　　邈舒啸兮山间宛游息兮幽闲齐绮褐兮无斁防藿肉兮加餐滴花露兮月午宿暮雨兮空岩画烹茶兮烟远夕往颊兮云还濯莲池以舒思兮歩兰坡以怡顔卓笔盘陀洗研清涟挹苍玉之佳爽兮眄芙蓉之巑岏怅昔游之旣远兮念长别而怀惭晤无由而忽至兮安毕景于防言
　　佩兰辞
　　夫何胜地兮独当此茂辰百卉竞发兮羣动趋新积李缟夜兮崇桃炫晨纷色臭之投时兮又蹊径之同人蹇予行之无从兮切独怀夫幽真弹吾冠以陟冈兮振吾衣以扬尘拾遗芳于宿莽兮仍故素于荒濵缉华英以为佩兮袭余香以垂绅亦而葳蕤兮旣绸缪而因循谅易词之不可以忞忞传兮服楚言而恂恂弦清琴以和鸣兮邃虗室以求伦挹信美之自中兮庶音好之弗湮
　　题莘叔耕山水图
　　山出云兮周垣水洄风兮双弹树交维兮帐羃猿鹤语兮歌繁漱清蒙兮酎饮撷芳实兮珍餐缉青蒲兮盛服枕白石兮重裀纷彼美兮难即易予素兮聊安怀良朋兮不至胡一来兮遄还念蓬累兮终陋感匏系兮长叹谅余衷之耿耿兮终吾遇而盘桓
　　五噫薤露歌
　　薤上露何易晞人生脩短何由期噫黄金如山不如泥噫长夜漫漫路逶迤噫北邙山头草离离噫古人去兮今人悲噫薤上露何易晞
　　牧牛词
　　桑树隂隂啼布谷野草青青隔湖绿驱牛渡水湖南牧中流水深莫放犊蒲草繮防槿树鞭横骑牛背穏如船但令草长牛常饱不怕公私田不了
　　叶太守丛竹图
　　斐君子兮湘川冠绿玉兮乘云軿俨若来兮旣遇忽轩举兮蹁跹风萧萧兮雨歇月皎皎兮山间怅幽贞兮不见渺音节兮云天
　　王孟端烟雨竹石正綂十四年为许竹牕题
　　西风萧飕白石寒鼪鼯昼啼榆叶残沅湘归客望江干九疑云路何漫漫
　　美人远我天一方何以遗之双琳琅黄云蔽天日无光纷纷雨雪濡衣裳
　　种茄词为刘侍郎作
　　去年种茄时雨水伤茄枝今年卜蛙声茄菜又不宜城中薪米贵如玉官府虽轻私债促但愿田神作主张累累满圃皆成熟岂不见东家富贵厌炮烙醉来仍索园中藿
　　廷器亲家索画梧竹图成系之以词
　　髙居寂閴兮地逈春深时物竞发兮草蔓交侵兰葳垂而不见兮鞠迟暮而湮沉松偃蹇而蔽壑兮梅槎牙而当岑陟髙冈以纾眺兮越陂陀而幽寻将息迹以灭影兮胡跫然乎空谷之音忽流眄夫碧梧之茏葱兮翳翠竹之萧森笋落箨以成竿兮条挺秀而増隂搴羣芳而独伍兮蠲众迹而孤吟招清风于予袖兮邀明月于余襟执髙致以自适兮谅卒岁而同心嗟庶植之殊情兮纷纤丽而妖淫或先时而忽往兮或后时而乖于今芳华与土壤而同归兮硕大又匠石之难禁羌是物之具美兮永盘衍乎丰林若夫通方贡兮侪南金荐郊庙兮偶球琳列匏管兮为瑟琴是固造物者之定分乌足以状是物之登临也
　　赠文林翰林编修陈公哀辞缉熙之父
　　余尝息御于苏台兮寻弭节于辽阳征遗铭于幽竁兮访故事于遐荒闻先生之少孤兮形影相吊而无亲攀千仭而独上兮如一发之引千钧亦旣识夫康庄兮坦顺适乎前路握瑶瑜以自好兮力衔防而疾歩世方以其事为事兮夫何独先生之好修彼将絷鳯凰以司晨兮扰骐麐以曵辀夫旣知其不可兮姑将反是以求道何枘凿之终不可以相入兮又竿瑟之异好返兰舟于漭漾兮回素辔于寥廓茍初心之未渝兮虽隠约其奚怍盖智者不訾予以迷邦兮而枉者将罪予以怀璧嗟厉阶其孰基兮而祸本其谁植女入室而见妬兮不嫁何尤士入朝而见嫉兮不仕何忧岂刚者恒足以致缺兮而美者必于致毁璞玉之必于见剖兮而渊珠之必于见取胡为乎煽烈火于余烬兮加矰于伤羽彼苍苍者其广大兮而防防之谓何匪予行之当是兮谅矢心而靡他行遥遥其日远兮心耿耿而伤悲羌去故而即新兮念长往而不来旦引领于国门兮夕凝睇于桑梓登髙丘而望远兮或居闲而独语曾岁月之几何兮倐少壮之代谢憯辽鹤之夙吊兮惊楚鵩之集舍魂杳杳以无归兮魄沉溟而防故渺尘海之不可以极兮又云闗之不可以经度风凄凄其昼吟兮雪缤纷其夜零日卓午而不明兮草逢春而不青忽天宇之开霁兮仰恩光之下泽慨仁者之有后兮叹生死而肉骨驾灵舆于万里兮复此故丘贲徽名于九原兮荣溢东州方其阽身就死而无所恤兮又孰念夫孤嫠兴坠继废而人所不亿兮天实为之
　　新词
　　满庭芳【送欧掌教】
　　红杏花深青芹香泛古坛幽泮生风纵横礼乐人在舞雩中窈窕门墙数仞相逢处衿佩匆匆因何事琴停瑟间嘉会又成空　叹离怀宦况天涯海角渭北江东且重斟别酒慢挂征篷今夜扁舟泊处斜阳外数防归鸿黄昏后半醒半醉清梦两相通
　　玉烛新【送周大尹】
　　萧萧风雨歇陡暑老凉肥半清时节画船摇飏江风澹草青苹黄叶仙郎去也怅花县清琴间絶凝望处万里烟霄人在九重天阙　南云北斗双鳬隔白叟黄童望归心切功名激烈漫懊恼枳棘鸾凰栖屑东风漏泄看紫诰文衣旌别壶浆候春水帆归明年三月
　　苏武幔【金兰】
　　丽水真精南州髙品流落楚皐湘岸翠帐销残帯鱼粉碎写不尽灵均怨莺羽潇潇菜花掩映黄瘦过初相见记当时传报泥缄早已遂同心愿　似谁将三径寒芳满林枯叶把九畹风光换从今契合世路交情一笔都勾断操变西音佩纫中色郁鬯酒堪同荐尽教人东抺西涂都不改旧时疎淡
　　苏武幔【送李载章归分宜】
　　桂殿秋香杏园春色不负洛阳才子通籍金闺联班粉署日近紫闱丹扆走马长安鸣珂故国游遍楚山吴水恨不见耸壑昻霄逢人处曾相许　天借与东海双鳬南州一骑桃李河阳百里抚字心勤催科政拙算今古人能几好事多磨彩云易散花发又遭风雨是谁人又唱铙歌惊枳棘鸾凰起
　　满江红【题碧梧翠竹送李阳春】
　　一曲清商人别后故园几度想翠竹碧梧风采旧游何处三径西风秋共老满庭疎雨春都过看苍苔白石易黄昏愁无数　峄山阳淇水路误佳期空跌蹉叹舞鸾鸣鳯归来迟莫冷淡过如西磵草凄迷畨作江东树且留取素管候冰丝重相和
　　念奴娇【三月二十四日孙景章于景瞻邵叔章王瑞之钱文杰邀饮冯彦恭湖亭其地有林泉之胜醉中即景制念奴娇词发诸公一笑】
　　暮春天气叹春色三分二分僝骤蝶体莺情留恋处偏在余花剰柳风雨相催隂晴未定不管人憔瘦淡妆浓抹这精神还在否　是谁将两山佳丽重湖深秀收归庭牖前辈文章近来吟咏算谁家曾有长笑临轩喜人生又是一番开口浮云春梦此情都付杯酒
　　鳯来朝【送李载章】
　　桃李河阳路叹玉人去时秋暮记惠风华月春深处最苦是离亭雨　闻道玉京朱戸扫公车半留台座待向谁告诉暂借作海隅主
　　玉烛新【送宗礼大尹】
　　溪山疎雨后正稻熟苹香晩秋时候怅人在画船天上百里清风双袖孤琴独劒算去日来时依旧门静悄桃李河阳春来几番消瘦封书寄向天涯问素月澄波有人知不深耕易耨喜六职相宣四民齐厚郎官列宿笑枳棘鸾凰僝僽看此去紫绶金章从新拜受
　　庆春宫【送佟太守北行述赠行十题入事】
　　得路青云丹墀独对醉归春满琼林花县天曹黄堂五马清政化到如今鸳湖此别意应与湖水同深行瞻鳯阙立待金门宫漏沉沉　龙楼瑞旭才临瑶堦奏绩荣振朝簪犹记当时御炉香里曾听胪唱纶音九重云表重瞻恋顷刻千金三呼华祝咫尺天顔一片丹心
　　贺圣朝【送谭大尹】
　　清歌美酒殷勤劝莫匆匆分散九年光景八年已过一年将半　来来往往河阳桃李春风开遍只愁他此去升腾速凄凉花县
　　好事近【前题】
　　荳熟蚤秔香菱老芋肥莲实原野桑麻相暎总阳春余泽　休言政拙与心劳赋足民安逸欲问使君心事听儿童歌拍
　　谒金门【送郭判簿赴京】
　　清秋节疎雨凉风梧叶千里冥鸿催晓发怅江云海月回首琴堂疏越人在金门玉阙记取归期何日接叶梅
　　花似雪












　　方洲集巻十一
　　钦定四库全书
　　方洲集巻十二
　　明　张宁　撰
　　奉使录上
　　乞定名次题本
　　礼科掌科事给事中臣张宁谨题为公务事臣蒙钦差与同锦衣卫带俸都指挥武忠前往朝鲜国公干所据辞朝领勑及到彼序坐回日覆奏题本佥名称臣等项臣欲遵奉原降勑防序列在前缘武忠系武职三品臣系文职七品于心未安伏乞圣裁奉圣防朝鲜国习尚文物张宁正使武忠副使钦此右题本天顺四年二月进奏后三日早朝罢驾幸文华殿太监牛玉传宣给事中张寜引至内门上方下辇立殿陛寜趋入叩首俯跪有防令近前者再问所进本事意寜叩首读奏词一过上曰汝近侍官岂论品级闻李瑈读书或有典故问答非武忠所能汝坐次在上寜复叩首仰见天顔恱霁因敢奏请所往事宜皆优赐裁决奨谕再三顾近侍中贵人有勅谕朝鲜国王须得如此人去之语寜复顿首谢防赐酒饭于春坊明日降防继有金织袭衣之赐
　　辽东复奏题本
　　钦差正副使礼科等衙门给事中等官臣张宁等谨题为公务事臣等先奉勑防往朝鲜国公干天顺四年二月十一日行至辽东都司钦奉勑今得辽东镇守等官奏报毛怜卫都指挥尚董加等防合人马往朝鲜国报讐朕意小国相残或有此举恐道路不便未可前去勑至尔即防同镇守等官差人远探消息以为进止若有此事尔且于辽东暂住待宁静无事然后起行钦此钦遵臣等仍还广宁于髙平驿防同钦差镇守辽东左少监覃玑总兵官海宁伯董兴巡抚左副都御史胡本惠计议得尚董加人马往朝鲜国报讐原系传报事情未委虗的欲便使人前去缘出境地无人烟无从听探若至彼国地方询问恐亦未得真情徒劳往复除拨精鋭马队官军二千员名委都指挥李端管领于本月十八日起程仍逐程于内差人前探护送相机行事到彼交界无事官军即便回还外具本差舎人李雄亲赍谨具题知
　　朝鲜义州遣还护送官兵榜
　　钦差正副使礼科等衙门掌科事给事中等官张宁等为约谕事钦承帝命有事于朝鲜国照得本国素承礼敎世辑藩垣朝廷奄有万方于兹特加抚恤待以不疑顾以使行道逺多遣兵马导送至境耳缘某奉勑不敢稽行合于本境留示随从官军人等所据该支粮草悉听管领都指挥李端每队摘拨的当人员随便支送不许多人过界纷扰有违朝廷抚待至意敢有不遵约束私相取与因而延滞日时不即回还者悉行闻奏各宜戒慎母或有愆故示
　　朝鲜国回还复命题本
　　钦差礼科等衙门给事中等官臣张宁等臣等先蒙差往朝鲜国勑谕国王李瑈责问诱杀毛怜卫都督佥事郎卜儿哈等十六人缘由李瑈迎接礼仪一尽藩国之体开读之际跪伏战兢具言卜儿哈世居彼国防宁地面无异编氓自父庄宪王时来住都城娶妻从仕今父子通谋作乱罪不容已至今其子阿比车逃亾舍怨扰境杀掳臣以此但知遵法处治本国耗乱之人实不知曾受朝廷官职况普天之下莫非王土率土之濵莫非王臣本国所有土地人民皆为朝廷看守岂敢过分干犯臣等诚恐带去通事序班语言讹舛当取纸笔与李瑈作字问答先后相同的是实情无所矫饰臣等毕事回还李瑈已差陪臣戸曹叅判金淳庆昌府尹梁诚之于三月初十日赴京谢恩谨具题知
　　晩发丰润
　　萧萧车马度重冈回首都城意渺茫斜日下时人望逺孤云飞处客思乡黄茅矮屋山居小白草浮尘石路长星月满天行未歇俯鞍还复候行装
　　次永平发抚宁
　　萦回石磴缓经行海气山光欲满城驻息暂怜官舎近依随聊慰馆人迎北来郡郭推名胜东去闗门总治平却算归期春正好也应无地不深耕
　　蓟州
　　烟光迷远岫曙色上征衣郡邑行将近山村望转微岂应辞苦节何暇惜多违所愧经巡处劳人説是非滦何有张果老喂驴石榆闗有张果老铺不知何由得名二首
　　巉岩白石藓防滋斧凿何缘偶见施声迹由来俱是幻不须回首重兴思
　　木栅标题迹已陈短墙衰柳未胜春停鞭欲问当年事翘首斜阳不见人
　　宿芦峯驿
　　亭馆髙虗草木残碧峯烟露晩增寒隣翁社老纷成巷野饭山殽进满盘千里驱驰怀国事一宵清宴有余欢明朝拟上辽阳道数问征夫夜未阑
　　至山海关二首
　　尘路临闗断云山际海多驱车登峻坂饮马下长河跋涉真吾事咨询奈尔何旋归知不逺随处记经过望望逾髙岭遥遥知几程野人清驿道疲马歴空城茅舍山炊熟松牕土炕平依栖聊复尔按辔又东行
　　宿山海驿留别张用晖主事
　　别来清梦每相寻客里逢君坐夜深千里乡闗孤鴈影十年樽酒故人心边城寒气春犹重海国潮声夜欲沈明日轺车何处是辽阳东去马骎骎
　　过山海闗
　　百二山河拥帝京铁闗金鎻接长城辽阳千里无烽火蓟北诸屯有重兵鼓角遥迎持节使闗门应讶弃繻生壮游未尽登临兴一骑云飞海浪横
　　连遇大风宿前屯卫次日早趋沙河驿望宁逺途中苦寒
　　鸡鸣戍鼓起城楼碧海风髙马上愁天地无心怜逺客关山何处是营州壮怀慷慨看长铗倦体支离惜敝裘却忆边军寒正苦春阳几日到遐陬
　　宁远道中晩行
　　行行周道接山谿城堡连延斥候齐野烧过林枯草尽暝烟生树远村迷人行落日多思睡马渡春冰半没蹄翻忆故园行乐伴百花深处听莺啼
　　宁远东南有山居海中去岸二十里名觉华岛中有大龙宫千佛院皆金人所建土僧数十人自相耕凿若与世隔者毎嵗海冰可通车徒时则一城薪炭皆仰给于此闻其中甚幽絶可爱亦边乡一胜地惜行役匆匆不能一到
　　古刹寥寥海岛边行人指防説当年山门未乞新开额常住犹耕旧施田寒日毎输城邑炭渔舟时送佛灯钱官程咫尺空经过怅望烟波思渺然
　　宿松山所遇孟玉千戸老而能言谈开国以来边事歴歴可聴次日早趋凌河驿道中述其语为四絶
　　七岁为官今七十直从洪武到新年同时将士皆稀少赢得儿孙满眼前
　　牢落关山百战中此生无罪亦无功于今边境安如堵共説君王似太宗
　　当时倭冦入辽阳曾逐偏禆夜伏藏百舸成灰诸贼尽伤心和泪説刘刚
　　双鬓苍苍膂力微已敎儿子代戎衣此身虽老犹能射闲上雕弓去打围
　　途中怀杨叔瓛主事
　　春初为别后春尽尚殊方明月心期在浮云梦寐长看花怀共赏折柳惜分芳想见同年者聨珂集鹭行广宁诸屯卫骑士皆以猎犬自随所至有获戏作畜犬词
　　舂米莫弃糠澚釜莫弃浆饲喂须敎饱驱逐毋令伤营中畜犬胜畜羊晨将犬出暮烹獐边城无盗不须吠明日烧荒出城去
　　桃源图为辽东李都阃端题
　　落花流水春将暮武陵渔郎迷旧路山扄涧鎻气籥闲误入桃源最深处里巷惊闻外客名倾家出见动欢声不知岁月今何日却问阿房成未成语毕相邀扣蓬堵瓦缶甆瓯间賔主儿童将茗妇将醪礼数空疎意清古坐中重述始来时黔首惊闻族李斯强者弄兵弱者死惟我数家犹孑遗老幼携持转沟壑兎伏乌投枯叶落披荆破楚履巉岩絶境天荒隔寥廓堙山塞岫种桃花谷变陵迁几岁华前人老死后人壮来日无多今百家今年大水添溪涨舟轻直渡桃花嶂佳期难再事难凭不説人间説天上到处穷荒草满蹊武陵深窈易相迷何须更问神仙事险逺由来是五溪
　　为辽东都司断事陈公佐题画并墨竹四首
　　西风吹云江树白黄叶寒潮弄秋色斜阳欲落鴈来时露芷江蓠共萧飒浩歌一曲下中流欲采芙蓉不自由清风明月若长在沙鹤野猿相对愁南游忽忆湖湘道千里心期梦中老岳阳楼上望君山一防青螺隔云小彭蠡风髙浪接天行人欲渡已茫然非熊事业来何晩回首空江生暮烟
　　树杪青山嵌湖曲古墙隂处莓苔绿野梅零落菜花开柴门半掩黄茅屋空林昼永寂无声村坞寥寥一犬鸣年华欲尽众芳歇宛宛白日伤人情巉岩峻坂连平越瘦蹇凌竞度还蹶人影东来知是谁小桥流水黄昏月武陵年少日驰驱寳马朱轮横路衢扬雄闭门头雪白却笑年年空著书
　　墨竹二首
　　流云满空江月黑天漏无声泻虗碧梧桐露白鳯毛垂湘妃劒佩鲛绡湿短篷余烬照残更千里江潭幽梦生隔江谁唱鹧鸪曲忽忆君山双笛声
　　蓐收鼓气天行金红尘委翳苍烟沈濳蛟倒海鳯翻穴十二琼楼环佩音南州髙士风流歇空谷佳人苦离别凭谁截作紫鸾笙同上瑶台弄明月
　　为辽东巡按陆侍御平题画四首
　　萧萧落木翳林埛野色催寒帯晩晴满地秋风吹雨过乱山斜日照人行草荒别墅鸥盟逺云护空坛鹤梦清彷佛江南旧游处小桥西舍读书声
　　榕叶成隂长绿苔薰风池馆芰荷开鸟边山色云中出戸外泉声树杪来一路莺啼僧舍近隔溪人语钓船回若耶溪水山隂路何日扁舟重尔陪
　　岩壑萧条雪满庭冻云连地晩冥冥春随灞上骑驴客人在孤山放鹤亭琼岛风霜千树白蓬牕灯火一氊青不知何处笙歌夜金帐羊羔酒未醒
　　云山东去野桥西茅屋隂隂桞树齐疎雨落花村犬吠澹烟芳草水禽啼林泉杖履时相遇溪上壶觞毎自携何日闲寻休沐地葛巾野服共幽栖
　　游鳯凰山记
　　自辽城东行三日出连山隘又一日至鳯凰山去朝鲜境尚百有余里土人称为开州其地苍莽无人之场山势周环连亘不絶惟南面少缺如人臂合抱而掌未及接者首尾低昻大麓偃伏左右若两翅东西相望宛如一大山不知其中能寛闲空隙也予初以使事未遑登览春三月二十有二日还过其地辽东都司李君本正以千五百骑行迓适日暮按营于此因与副使锦衣卫武士英三人连辔鼓吹而前皆叠石为城随山障塞巉岩崩毁过半其缺处为门石臬铁枢沙土中犹隠约可见门外稍东西向有水关架石作梁水声幽幽然出丛薄间若诉语者入门左折而西髙崖絶巘上有土台隆隆意当时了远处也右折而东尽谿谷涯际有舍一楹覆地为椽上无片瓦惟朽余壁立不知何人所常依息疑野人射猎时信宿草具也自兹北行皆平旷几二里许石级頽残瓦砾零落若官府废治又二里许正北山坳处适与所入门相对皆灰隔重石为关两旁积石方尺者千余若将下坠却敌者极北南立四顾平帖藏风蓄气真天造地设俨然千家城郭四隅松栢弥山荆棘被道豺狼虎豹麋鹿狐兎之迹交罗其间不可复进徒拥立流望惆怅兴思而已或者以为始全燕时郡邑又以为故髙丽时城堡又相传唐太宗征东下其地尝顿兵于此是皆不必尽然而亦未必不尽然但其东北与女直海西之境相接而此山正当其冲故当时立城置守以控扳之经营缔造可谓得矣又孰知今日凄凉荒落而为过客之悲也嗟夫禹贡职方所载区域变迁更置不知其几何而始致今日之全盛合一遗踪故迹无处无之得失兴亾各由其道是皆不足吊者而暇为异域悲哉相与一笑还营书此为记


　　方洲集巻十二
　　钦定四库全书
　　方洲集巻十三
　　明　张寜　撰
　　奉使録下【朝鲜刻本】
　　皇华集
　　士生天地间徳业固大矣文章特余事耳然自古论世道升降者未甞不以文章盛衰卜之是何也盖文者言之成章而徳业之华也故和顺之积而英华之发弸中彪外自不可掩也而人才之兴则实闗乎气化夫岂偶然哉天顺四年春礼科给事中张公奉使而来咨询之暇遇景触事辄形赋咏骊珠灿烂溢于锦囊几成巻矣竣事乃旋我殿下嘉公文雅命词臣编其所着诗文俾永厥传实所以钦帝命也遂命臣叙之臣窃惟文运随世运消长而以文鸣世者代各有人自汉魏而下可数也然其文章虽足可观而或不为世用虽遇于世而文章又不足发之每患两全之难也钦惟皇明御极大化流淳蔚啓文运光岳完车书混登贤崇良布列朝着士之抱道徳负材艺者莫不依乘感防翘英骋隽奋励揄扬以黼黻文明之盛惟公材学之赡器度之豪蚤捷科第蜚英燀赫遂荷知遇给事左右以佐圣天子议礼制度之政乃今逺衔使命惠来于我我国虽僻在海表然秉礼惟旧世蒙眷待每颁明诏必择朝中之贤且才者遣之儒雅之士前后相望今公之来也尤信其特膺帝简只奉睿猷使星离霄析木腾辉播纶音于万里达舆情乎九重上下交孚逺迩夹和海隅出日永世安澜益沐我皇明沛濊之鸿恩于无疆也茍非以英杰之才膺际遇之隆出入将相奔走贤劳廸一人事四方若卜筮是孚者畴克尔邪公之至是邦也念王事有程毎怀靡及然犹重道统而访箕子崇化源而谒宣尼率礼罔諐式示周行东人之接见者仰若山斗非但慕雅致清介而已徳业之懿因此可知独其文章可尚乎哉观其为文遇兴掫摛如昆玉狼藉取之左右见鹊亦扺信乎其鸣世也岂非所谓关气化而生遇于世而发之者乎他日卜我朝世道之升降者未必不自公而得之则今兹珠唾之落海东者亦不可怢焉泯其传也而我殿下翼翼畏天之衷惓惓好善之诚钦帝眷遂重其使重使华遂及其文之盛意因亦可见矣吁岂非韪与是年夏四月下澣正宪大夫知中枢院事艺文馆大提学知春秋馆事世子左賔客兼成均大司成臣崔恒谨叙
　　渡大同江
　　平壤孤城发晓装画船箫鼓丽春阳鸟边云尽青山出渡口潮通碧海长共喜皇仁同大地不知身世是他乡清樽痛饮频相劝四牡东风路渺茫
　　登黄州广逺楼
　　层楼髙出翠微间景物迢遥慰客顔芳草夕阳天外路乱峯残雪海中山烟凝野色村居小风送边声猎骑还却忆帝乡春似海蓬莱宫阙五云闲
　　登鳯山楼留题
　　鳯山楼馆郁岹峣千里经行汉使轺人语殊方应渐解诗怀多病欲全消望穷晓影云连鴈听断寒声海落潮不用咨询重吊古四隣无事息征徭
　　二十八日午发劒水道中望龙泉
　　层峦髙处露亭台骑从如云暮景催绕径藤萝芳树合满山荆棘野花开林间春色莺啼尽天际晴光鸟带回何事碧霄凝望乆长安不见独徘徊
　　登金郊驿楼
　　摇摇旌斾逺跻攀坐算游程两月间芳草无情随处绿好山如画对人闲一年风物春将老千里星槎客未还昨夜分明梦归国依然清禁立鹓班
　　渡临津
　　三月韶华景最新棹歌声里渡临津雪消野渚多青草雨过芳洲长绿苹画舫清游天上客碧云疎影水中人桃花浪暖鱼龙起杨柳风和鸟雀频归思欲迷南浦树江流不到故园春九重霄汉双飞羽千里星河一纵鳞莫笑沿流同泛滥也应随处漫咨询兹行总为宣恩命非是乘槎汉使臣
　　三月三日寓太平馆
　　曲水流觞尽醉归风光虽是故乡非桃花小雨迷行馆细草春香上客衣谁卷疎帘望新月自吹长笛倚斜晖此情不为伤离别王事驱驰惜重违
　　登太平馆楼六十韵
　　飞楼缥缈入苍穹西望长安意已通天地有恩同覆载华夷无处不朝宗辽阳东下三千里华岳西连百二重金阙玉关严虎豹白旄黄钺定罴熊漠南逺道烽烟絶蓟北诸屯保障雄寰宇总膺周典则舆图尽属汉提封九成韶乐仪羣鳯五色祥云驾六龙上苑韶华寛似海贵游罗绮烂如虹编摩自古元无地继立生民未有功万国梯航驰玉帛千家门第动謌钟化行九服垣墉外人在三王礼乐中亿载不移髙帝业两京齐出至神工荒言却笑庄蒙叟欲赋应须左太冲身使殊方思莫及心悬天府睇难穷由来东土文风好自昔中朝锡予隆藩屏皇家崇节度仪形圣范恤疲癃内承畿甸民嘉靖外控边荒地激冲八道分符循俗美重门击柝僃时凶路穷水陆乡音别春满乾坤景色同鸡犬人家延四野烟霞山郭亘千峯流年又逐阳和换防物均为造化容原隰条桑初展绿池亭佳杏已迎红空林土润人参长逺岛沙平竹蛤丰芳草欲迷归客思苍苔不鎻旧游踪溪流残白春前雪柳折新黄夜半风竹外凉隂晴琐碎梅边香霭晓防胧园明桃李蜂蒸蜜野旷苹蒿鹿养茸花落花开如剪绮人来人去类飞篷兴来倚槛吹长笛坐久巡檐防短笻髙絶欲窥徐市国清虗浑憩武夷宫扶桑析木疑相近方丈瀛洲信易从拟跨龙骧超汗漫还期鹤算等崆峒围香帘幙流苏绕环翠阑干锦縠丛入座有情看燕舞过牕无语讶莺慵光生殿阁留宸翰喜溢街衢结防绒何处村田闻社鼓几家庭院啓雕栊清泉门巷幽居雅白石岩扉古刹崇似有忽无岚气入轻寒乍暖日华融层冰絶壑长宜夏髙岭孤松久耐冬游猎只应多雉兎樵苏元不禁儿童川原缭绕遐堪瞩人物竒饶秀所钟革履长衫供役妇卉衣陡笠没官佣府中戍鼓趋羣吏苑外鸣笳练小戎乡媪入城输土布地炉烧火铸山铜越裳重译闗津便鲁国多贤士类充天际楼船来海贾雨余阡陌劝耕农海门潮落腾天马沙碛尘清见断鸿马邑冈陵知逺近鳯山榛莽共溟蒙临屯旧接真番界平壤遥连灞水东箕子荒祠碑崒嵂髙丽残戍石巃嵸古今不尽登临恨形胜都归磊块胸问俗欲寻吴季子不才深愧宰周公卯金纵阅登天禄伯玉藏书满射洪论事自慙杨子吃通时翻慕仲车聋沈沦每笑沟中木宣畅谁弹防下桐胜览直须探蕴结髙攀未许叩穹窿境当妙处巧相防情到尽时偏是浓凉露写诗银管湿夕阳催酒玉瓶空吟成转觉孤怀爽醉后仍嫌两鬓松莫怪凭轩重眺逺喜因风物荷时雍天顺四年春余奉上命使朝鲜登髙望逺之际缅懐帝都流覧王国天时人事景物山川幽显虽殊心目俱至其间留连悲啸之情盖有出于吊古询风之外者虽余亦既知之然兴发成章政自不能不尔也弃华用实文献之地宜有同余心者焉姑书之以记嵗月云耳
　　登汉江楼十首
　　东国有髙楼楼前汉水流光摇青雀舫影落白鸥洲望逺天疑尽凌虗地欲浮八牕风日好下榻重淹留春水鸭头绿晓山螺髻青断云依逺岫孤鴈没长汀异域伤靡盬明时笑独醒何因忽来此诗思入苍冥路逺轮蹄少春深景物多烟开山似画风淡水如罗乐事酬佳节清樽发浩歌由来文物地随处好经过杳渺飞流急迢遥石磴平山禽啼更歇江浦暗还晴兴与云俱往情随草共生双亲未能见聊复念神京胜览浑相似佳期不用招行疑乡邑近坐觉客怀消谷鸟声交应溪花影逓摇春风如有意吹送木兰桡洲渚望不尽峯峦知几层病思金匮药渴饮玉壶冰瑶海航堪渡丹丘羽未成倚兰凝睇乆乡思忽无凭亦有白云起只无黄鹤来地深同阆苑境胜忆蓬莱趣比元龙逸诗慙太白才共金谷罚莫惜玉山頽时序有代谢江山无古今衣冠几游览诗酒复登临对酒怀遗事观风惬素心太平声教逺随处有知音四牡息騑騑超然坐翠微酒香渰舞袂春气入罗衣石径松花老疎帘燕子飞坐中皆胜集向夕未言归徙倚穷佳致盘桓极胜游贤王好賔客诸相总风流已醉仍须饮将还更欲留明朝太平馆回首更悠悠天顺四年春三月五日登汉江楼时申权二议政金朴二判书李府判尹李二承旨在座皆朝鲜名士也酒酣落笔偶成十章草率鄙俚无足怪者共发一笑不妨以覆醤瓿云又成一首
　　春日登髙霁景开汉江春水碧于苔烟云万里鸥波濶花柳千峰鸟道回天上星槎何处达城中冠盖几人来客边剩有题诗兴不用萧萧暮雨催
　　题韩判书狎鸥亭诗巻
　　水云深处草亭幽有客防机对白鸥自许功名同散逸莫将心事学沈浮纶巾羽扇闲堪语细雨斜风晚更留好是曲江栖隠地相亲相近几回秋
　　御制诗并应制诗共一帙前辈题赞详矣夫复何言况奎章宸翰照暎古今轇輵宇宙近之辞语亦婉顺得体读之可喜宜为国之所什袭也然洪武至今世次已久不知朝鲜之诗果能皆如近否三百篇而下诗莫盛于唐杨伯谦所述分为三始音犹丰腴盛唐则沈着而晚唐遗响则渐流丽矣此非尽出于时治之所感召郡国乡里之好尚差殊遂失初意者不能无耳故虽周盛之后郑卫之音未能终变吴楚之诗删述无及今天子以圣继圣朝鲜之使职贡相望耳濡目染与初意不惟不渝世久道成疑必有益之者矣声音之道与政通非小损益也尊其始而美其终抑惟侯度有光焉载拜荘诵复系以诗
　　云汉垂日星煌煌丽穹昊河图与洛书千载承至道斥斥东国臣心声契敷诏什袭矢弗谖邦土永为好歴年亦已久风雅日臻妙焉知地尚殊初意弗微眇古则贵防柔中更多呌噪岂惟词语间政治实枢要我行日逾迈观风知蕴奥忠贞世称笃文献须继绍归当告天子陈诗补声敎充然如有得稽首三舞蹈
　　余初至朝鲜国王遣李府君陪从于太平馆礼意甚勤及余行之五日复遣趋黄州逺饯酒半持是巻索诗词意良笃即席书一律以复之
　　潇洒幽亭景趣长百年乔木俨成行一帘疎雨琴书润满座清风枕簟凉门戸有光怀种徳儿孙无恙见流芳东坡旧记休重考蚤已抡材入栋梁
　　李观察以樗轩手轴求余诗灯下书此以复诚达意而已耳
　　多君国之彦匪为山泽心迹胡自异髙轩乃名樗此木夙拥肿置身惟栎俱弗为青黄用弗为梁栋输眷滋沟壑志婆然无世虞伊人虽显融所志良足誉成功慎自保宠利难乆居富贵众所忌名节须不渝谦者终受益啬始末乃余莫谓此寓言可以循圣谟
　　三月十五日使还平壤观察使曹君求赋松轩诗书此以复
　　髙轩潇洒傍岩丘松树隂隂翠欲浮老去难同樗栎朽时来已属栋梁求半牕残雪三冬夜一枕清风六月秋不是闲居好竒胜太平王相雅风流
　　三月十五日使还平壤燕浮碧楼因即命名之意效温李体为短词一章以纪兴云耳
　　洪流绿净春无底地核茏葱嵌春水轮菌蜃气凝不散十二雕栊晃如洗空明倒浸蔚蓝天暖香半落蘼芜渚绿云浅澹翠烟沈人在瑠璃镜光里青城仙客还从东袖携紫玉登苍虹左招浮丘右关尹酒酣击鼓冯夷宫冯夷醉卧呼弗醒满屋蛟珠靛衣冷明朝回望旧游人一片江声梦中景
　　和陈先生登万景楼二首
　　押韵为和非古也自明良赓歌以及唐人皆无此制所和者倡成作者之意耳宋至苏黄诸公始广是法后世多步武之余平生最懒于此盖不能如前人之巧妙故也兹登万景楼见内翰陈先生之作因步其声韵为二律所谓未能免俗聊复尔耳观者将恵我一笑也
　　江上危楼离俗氛春初经过未相闻风云丘壑髙低见草树人家逺近分午灶茶烟苍冉冉芳塘桃涨绿沄沄咨询已遍归期促一倚雕阑日又曛
　　九霄西去是皇畿万景楼中暂解衣天远江流何处尽春初诗兴近来微歌声隔浦眠鸥起松影迎风舞鹤归时物未阑清赏倦不禁回首白云飞
　　朴判书为成川都护府使辛孝思求谨斋诗余以浮丽之词不宜施于学者用功之地作铭贻之
　　行必有常言必无伪动静不防隠显一致始自几微爰及品类曰敬曰诚充之则是
　　孙寿山司译院判事也陪从日久临别乞诗书以与之
　　从来久客惜人情况尔追随本志诚鸭绿江头分别后只应舍泪入山城
　　朴枝司译院判事也陪从日乆临别乞诗书此以见意
　　千里相随一月情别时深见此心诚只今重译来王日屈指行看入帝城
　　医官郑次良再拜乞诗临别书与
　　东来无处问岐黄共説君家肘后方明日别怀何最是杏林春雨橘泉香
　　画竹与知印黄致和
　　春雨一两叶东风三四枝冰霜旧相守不写竹枝词
　　画兰竹与察访李扶
　　新竹初解箨幽兰未着花风光虽浅薄生意亦无涯余来朝鲜国之诸臣无日不交相候问皆雅有礼度其间迎送陪从所与朝夕共处者惟刑曹判书朴君一人最久判书老成文雅中敏外严加以谦密不矫得藩佐体读书能文章善辞令有古列国大夫之风自义州往复防一月虽劳顿不息始终未甞有惰容非恒不振者能之乎余初至判书遣二子安命安性谒拜馆下进退肃雍不敢当交接礼家教之隆因大可见是皆人所难而判书具有之风尘空谷中跫然之喜何可多得也兹将违逺彼此之情不能不相为动色因成近体一章既以叙区区之懐且以塞判书之请斯文古意是又不能以名义相律也不识见者以余言为何如
　　朝鲜贤臣朴判书老成文物非凡儒缑山玉笙鳯凰侣弱流铁网瑚株鸭绿江头一相见雅度清谈便依恋曲池春水晓同吟驿路东风夜供燕太平孤馆汉江楼行处追随坐处留怡然似我故乡地恍若与子平生游雍雍二子何潇洒深夜灯前共趋迓诗礼真堪伯仲间衣冠肯托幪帡下尔来怀抱暂相防又复陪携速去装新情不减旧情好归日翻嫌来日忙碧波芳草临津渡劒水龙泉鳯山暮黄州楼上望西京总是浮生别离路别离路促忆相逢西去还应几日同平田远树只长在流水行云无定踪无定踪渺何际蓬矢桑弧九州地海北天南风雨时也应共有相思意君不闻郑大夫田庐章服人歌呼又不闻吴季子遗徳名言传国史当时豪黠几何人蜗角蝇头徒已耳君家父子皆名流康庄良骥洪河舟尊皇赞国在千里莫为临岐生别愁
　　天顺四年春予以使事至朝鲜道经平壤谒箕子庙瞻拜仰止退书所见于大同馆
　　唐柳宗元以正蒙难法授圣化及民三者叙箕子庙碑大人之能事毕矣独其所谓纣恶未稔而自毙武庚念乱以图存国无其人谁与兴理之论窃不自揆未能无疑夫比干未死天下犹商先生以王室父师乃不肯正救于未然而欲侥幸于不测斯亦难言也借使果有是心卒之乱亾相袭机事无成此尤中智所不为而谓大贤君子为之乎矧三仁告语之际肠心腹皎然相敷而先生之几微曾不少见于此是其佯狂不諌之心固已审有定见矣及周之兴武王访之而即言封之而亦就故都之民不防殷武庚之心欲继绪而亦未尝一致意于其间惟条法教民聿兴礼让裕焉处此东土若固有之者且其初封之时朝鲜始克通道及成王之世传称西践东服廼至东鲁圣人亦有君子何陋之语茍非先生安土导民之力其化遽能如是哉即其终之事可以知其始之心矣然则先生岂将果于防殷而乐于从周耶是不然商之亡天也周之兴天也洪范之道几絶而复传几塞而复通亦天也知其在天而且晦身以自辱不为周臣者斯亦天也盖天者理而已圣贤之言语动静皆所不违况其大者乎全尽此理而处之必当用之无私施之即凖此圣人所谓仁也虽然顽民反侧武庚之监不逺况乎材足以济事徳足以动人道足以立世如先生不惟不致意于其间而且终始遂其不臣之志敛大惠施于一方传之万世彞伦礼乐之泽至于今不衰世受封锡享国长乆而先生亦永有享祀者皆中国周之赐也于虖周亦仁矣哉
　　名说
　　义州州判郑六乙有子甫八岁頴悟善应对过于常儿真韩文公所谓可念者也余与副使武公客边一见皆倾喜之抚弄殊不忍舍旦日其父为之再拜求名且曰此子尚有弟一人今六朞矣如见念幸并赐之因感其言之勤也命长曰汝昌命次曰汝裕将期其能昌郑氏之门而克裕其后也然人能贵名名不能贵人为父者须加敎诲之而昌裕他日知好学之益其以吾言而顾名思义哉毋弃毋忽
　　正月二十二日至通州驿防故人伍公矩出听雪轩诗巻求余题词因识数语如左
　　太极无声形而后始有声也故隂阳开阖而天地之声出呼吸运动而人之声出圣人通天地和民物而乐之声出然则乐也者声之至也是以律吕定而天下无余声古人谓大声不入于里耳言君子能听之也声教既弛末乐繁兴出于圣人者既不得闻而出于人者又不足闻礼乐之世欲矫世而归诸古因假听于天地之声而适其真焉此公矩听雪之深意也嗟乎当元之时颛防之世既逺岂惟淫声之足以害正哉目变于红紫而天下之色亡口变于醇腴而天下之味亡心变于利禄而天下之性亡世之变曷其有极而声奚足哉君子曰声之人人也深耳之触物也易无意而遭者惟耳有焉故君子尤谨之也虽然声成于两物之相遇也故阴阳击而为雷霆无击则无声也事物感而为言语不感则无声也然则声者形气之余耳虽天地之声亦不能无变也彼以飘萧扑簌为可恒也哉必相与听于无声而后已
　　二十二日早遇上清道士杨胜暹以山水小幅求诗胜暹余旧交前岁使江西甞欲一造其地因盛暑而止至今怏怏兹相见途中为之暂止情见于言
　　小山庚横大山起延荡云霄千万里大江东下势中分衡岳南来青未已嵯峩一道髙薄天龙蟠虎踞千千年芙蓉城西白日莫三十六峯生紫烟岩囘径转开幽閴露彩霞光照隈壁满地桃花太古春一片烟波五湖白竹窻幽户佳期早门掩双鳬天欲晓渔舟荡入武陵溪行人忘却天台道去岁南游过上清颷车拟访安期生风尘迷梦忽无处囘首乱山孤月明
　　二十八日至山海关与夏官主事章用晖叙旧因谈及豫让事所见异同不一明日宿寜逺作豫让论
　　尝读史至豫让报仇事而叹曰惜哉让所以为智伯者似矣所以自为者则未也夫所贵于君子者以其挥之不去招之不来人不得而易也若恩则德怨则讐此庸人孺子之辈岂大丈夫哉范中行之于让其恩礼厚薄固不足论然尝叨滥其职矣吐哺其粟矣称臣于堦下矣使有甚不合何不早去一旦事势倾危乃曰以众人待我我以众人报之嗟乎若使为人臣者皆怀此心皆籍此口君父之难谁将赴之耶虽然豫之衷不难识也志于道德者功名不足以累其心志于功名者富贵不足以累其心若孔子不较季孟之待孟子不留万钟之馈此其心宜何如也彼让不过志于富贵者耳譬诸箪食豆羮得之则生不得则死执此以扣人之门户其有与之者则感悦歆羡有不但已其不与之者则怨疾忿恨苦不见其亡败也智伯适逢其饥而与之者中行氏不知其饥而弗与者也感悦疾忿之不同岂非让之处心乎曰让之于中行氏固未也其报智伯何莫而非义乎曰夫义者自羞恶之心而充之也让于讐不恶亡怨不忘岂有无羞恶之人而可以为义乎且其自言曰吾欲愧天下后世人臣之懐二心者然则在智伯尝为人臣而在中行氏非人臣乎在智伯不可怀二心而中行氏独可怀二心乎臣之于君犹妇之于夫妇亡其夫再醮于他人之门后虽有节不得为贞妇臣亡其君而再仕为他人之臣后虽尽死其得为义士哉昔人以让之死为无所为而为其事则然矣而心则非也其先也为其待我其后也为欲悬名古作史者槩让于刺客之流不可为无所见故曰所以为智伯者则似矣而自为者则未也虽然齐桓晋文假行仁义犹能尊周室于扰攘之日况让之一死慷慨激烈非充义至类之尽则其所为亦足以表率臣子后世有厯事五朝不失三公之位若冯道者闻让之风宜亦少有愧哉
　　方洲集巻十三
　　钦定四库全书
　　方洲集巻十四
　　明　张宁　撰
　　序
　　林节妇无价珍诗巻序
　　无价珍美节妇也节妇为呉兴王景贤之女年十九适里人林英方九日而林竟以事死于官节妇誓不再从未几其娣亦以孀居愿守家法迄今三十余年所志无愧其亦希世之君子乎里之人多咏歌之久而成巻吾师云壑先生题其首曰无价珍友人徐文裕以舅氏之故请言申其义予惟天下之物可寳者众明月之珠夜光之璧人皆得而有焉独忠臣孝子义夫节妇虽什伯千万舍曰欲之而不可得今富家翁好事泥车瓦狗无籍百千以贮玩乐然闺门失礼往往弗贷岂爱名节不如爱物耶虽罄所有不可得也夫以富家欲罄所有而不可得则中下之家所以得此者岂十百千万之致耶盖非不可得其身不可得其心耳彼珠翠可以悦吾目文锦可以华吾躬子女可以养吾生婢侍可以足吾用不此之取而乃甘于饿死沟壑者何也不动心也惟其不可动是以不可得昔豫让为臣智伯死无后吞炭漆身伏桥涂厠必欲报讐而后已斯时也使襄子购以千金之价果可易其心耶噫智伯无后则豫让之忠无望于智伯矣林氏无子则节妇之心亦无望于林氏矣以无望于人之心而视珠翠文锦子女婢侍吾见其虽多弗为矣呜呼节妇一女子而能守正不亏化及宗室使人拟之于无价彼汉之扬雄晋之冯道唐之王魏宋之范质之类徒以席珍待价出事其君一旦变面易辞略无愧怍曾一妇人之不如尚何足直耶忠臣孝子义夫节妇之难愈可见矣无价之珍岂过称哉虽然妇人以身事人与之同生而同死故夫死称为未亡人必至于亡斯可矣文裕其勉之他日必有为立传者
　　荆树春芳诗序
　　同邑刘公韫将出壻于外兄公瑞虑其壮有室且逺于父母兄弟置一巻题为荆树春芳率羣从言诗以规助之征文重其义予惟亲亲之心人所固有孩提之童知爱其亲及长知敬其兄纯一无伪之本心也自夫情好相更欲饮食欲衣服欲富贵心虽杂焉尚思与兄弟俱何也欲出于已也及乎少艾之欲一萌斯时也虽有饮食衣服富贵兄弟茍无故必思与妻子俱何也昔之欲吾所自欲今之欲又生于欲欲交欲则亦引之而已矣欲或不遂然后分门割户思济其欲甚至处兄弟与涂人等亲亲之恩荡然无复存者此无他治家无法而私欲之情胜也今公韫家教有方累世同爨为海盐望族莸茆榛莽断不生于谢氏庭下今而后欲将炽矣尚思古人无欲之道未能无也则思寡之寡而犹未能也宁欲所自欲而勿使欲又生欲庻几亲亲之恩不昧而荆树之诗可用之乡人矣虽然田氏之荆欲分而不果茍有欲分之心已不能善其始不果亦幸焉耳君子为道岂可幸存乎哉谨始善终斯可矣公韫其戒之
　　送臧把总指挥序
　　懐逺将军臧君以朝命提总浙东海道及期将代还海宁卫昭勇将军王君缙以同事之久逺致书于予征文以赠之且曰君临政不苛刻不纵弛上之人既以才任用矣下之怀其徳者亦弥甚焉然则君其善于用武者乎人之谈武事者率曰兵以威克非严猛无济繇是诸道兵未迫于外而劳于内者众矣不知彼倭之种落僦居野岛不达中国事宜不受酋长约束既无南下牧马之师又不敢有西向长驱之心不得已而乘间掠民货财以苏残喘耳譬犹狗防为盗虽甚猾黠不过袭人不意善兵者惟设险谨守之而已守之过于严非守也帐下无怨士则内固守之过于寛非守也将士无惰容则外惧内固外惧而犹重门击柝以待之虽对垒相望保无咎也况彼固欲乘间者乎今将军既不苛刻又不纵弛善备倭者莫此若也其内必固其外必惧所谓未迫于外而劳于内者必无矣虽然持令执信所以守常设变致权所以解结兵家运用之妙固不可以小胜败为将略之全尚当立定厥功以成其大者则将军之名不特见称于浙东也予未识君不能尽悉其美谨以是复吾王君云
　　送怡上人序
　　自佛法入中国歴汉唐宋元及我皇明上下千余年根株既深枝蔓益衍排之者虽屡而归之者愈众造之者甚鲜而求之者愈力其为教高固难能也如此彼归而求之者固宜与之盘旋其不归而求者乃亦与之游不舍则释氏接于人者必有可爱将不以其道而得之其所居清雅可憇也其言语和悦可听也其行止愿慤可近也其往来无子男婢御若礼之有内外其交际无矛盾劒佩若小人之以势利是可爱者也是不归而求者之所以与游也邑有大刹曰天宁古称多闻僧有号印庵者始继其旧而增修之寺益崇显今年冬所司以其徒怡庵主之所与游者征文以贺予尝读韩子之送文畅者矣又尝读栁子之送文畅者矣韩子告之以道也栁子赠之以文也文固道之显也若栁子则不归不求而与之游者也怡庵当入座之暇徐取二儒书观之则知诸君所与游之意而吾所以赠子者亦在是矣若夫秘宻圆通有可以警觉冥途者自有不立文字者知之吾固弗能道也
　　物外心诗文巻序
　　存乎天地之间者皆物也圣人以身为万物之则故凡高下大小幽遐显隠必本于吾心虚灵知觉之运行然后举得其平孟子曰万物皆备于我者也自夫世变民漓圣人之道不行君子任于物故劳而不息小人役于物故溺而不返劳者而溺者败尚其事者始有物外之思焉其心曰今夫水止之则清泛之则浊泛不止则泄久则竭清其本而泛之浊者物使之也其于人也亦然内摇其精外劳其形而明神耗焉疾病生焉且人之为人也食其食者死其事身先人者忧亦先于人上焉者圣贤是也吾如彼乎哉下焉者则役于物矣彼如我乎哉富贵若大梦功名撚指间吾何以此而挠吾心哉恒当遨游于湖山风月托兴于书画文字寄迹于斯而不泥于斯人知之嚣嚣人不知亦嚣嚣世上事与我了不相渉物外期可久也云尔而已上清有羽士杨姓而号熙春者年青而行恪貌恭而气完善画水墨山水壬戌中来游吾乡与父党刘仲通善既而别去者几十年岁已巳复觅旧游相见欢如平生仲通喜其真能外形骸脱羁束如其言遂制图成巻署首为物外心歌五七言诗以赠之谓予尝相知退使为之序
　　晚香亭诗序
　　治蘠瞿麦之外今菊谱所载至七十余种顷见呉门老圃言华有数变者岂时好之异而风土亦移欤吾友王君宗勲读书识理道善吟咏常树菊别圃中积岁有圃之半好事者题其居为晚香亭当夫众芳摇落原野萧条高过寻丈大若围拱者俱谢消歇此华独能以如许之资傲睨岁寒延伫风景不为晨霜晓露改柯易节山林丘壑养才励节者何限其临清风对落日不知兴几千百思食其味思有用于时玩其华思有贲于身诵屈原之骚则思忠贞读东坡之赋则思困佚其穷也思益坚其老也思益壮凡所以郁于心而起于思者岂止伤迟莫惊物而已哉此君子所以善观物也虽然养才励节吾所当为必托物而自见者盖将有所因也盖才未养节未励而徒曰菊哉菊哉何取于菊也昔韩魏公九日与僚佐燕北门有诗曰不羞老圃秋容淡更看寒花晚节香识者知公莫年之高然不知其何学何事始能为此言也赋晚香之诗愿举此为宗勲勉余何益于朋友哉
　　梅溪书屋序
　　书所以载道也其至者有六经四书之文其言皆妙而渊懿周密而精纯浑浑焉噩噩焉而相为备具未始致意于文字也后世不深于其道而务学为其文且求与竝传也爰始立异为高祛陈为新称矛盾执枘凿于门户之外者日且数人非不知是之难能也其心以为不若是则无以成一家言而寘喙于作者之列是以尚虚无者其说诞言功利者其说竞名道术者其说僣专艺文者其说浮务记诵者其说冗其有不违于道者非六经之羽翼则四书之藩篱也嗟夫非适道者其能不惑于多岐也难矣故后世之知道者亦鲜矣余姚有卢生者读书好古着为文词自少其所学将求便地以事藏修所居梅溪之上清流茂树延伫森列平生所得六经百氏之书悉贮其中可谓有志于学者矣予方昧于所从不知生之所务进者其于前所云何如也或者则曰不能无所不读未有能为大儒者予以为于无所不读之中而知其有所不当读斯可谓善读书者也矧此尤为通儒硕士之所宜言非始学之的而何以为生之劝哉生归取六经四书读而明之徐考百氏之所着当知予言之不诬而君之所成亦不止于文字间矣因书为书屋序
　　昭忠録序
　　杭儒周璟彦充既奏举禇公遂良祠祀人皆乐其成而歌颂之璟因録奏疏史传遗文及古今著作为一巻题曰昭忠所以志恩典也録成以首序见属按公自起居郎至尚书右仆射直道犯顔尽忠无隠其言谏之见于载籍凡数十事惟雉集一对指陈故实余皆抗直恺切洞触机讳今读其词虽隔世犹使人心悸目动惟太宗乐受其言用康大业此贞观之所以治也及受顾命立高宗与长孙无忌同心辅治庶几前烈不幸遭武氏之变竟以力諌去位永徽之业遂衰然则公进退用舍实与国运相隆替非一人事也方其召问时公当次对顾乃却止无忌李勣毅然独任所难原其正意诚不欲致上有杀勳戚之名而其几微所在亦岂尝推见至隠审觉二氏为利权所脇不果终事欤此所以执节不囘义形词色而置死生祸福于度外也当是时借使高宗优纳其言从而不改公亦必不茍荣其禄括囊待毙况欲使之从之哉公去未旋踵其间立废黜陟朝章国典皆若为武氏驱除布设天下之势骎及坚冰而唐之纲维亦凛如朽御公垂老投荒忧伤危虑若此宜其不久而下世也平生忘身狥主至死不变之心至是而后尽矣传曰忠也者中也一其心之谓也此殆与韩瑗称公一徳无二之语互应公之忠岂直感激赴难之士哉瑗传载公死后中外以言为讳者余二十年天下盖未尝一日忘公则亦未尝一日忘易后之事而实未尝一日忘唐不但讳言而遽已也唐之再造实其所繇故易后之谏复辟之图时虽不同事亦相须耳公之功当不在狄仁杰之下君子不可以成败论也今去公九百余年故迹遗闻世已不复经念至于表章秩祀之请犹独出于乡人士大夫于父母之邦信不可不厚其所遗也公善遗矣微彦充则其名节不彰人将混视为呉越间淫祀无文之鬼士之自失于乡先生者不已甚乎予未达彦充即倾盖可期宁也愿为之御
　　翠筠轩序
　　翠筠轩海宁卫昭勇将军刘邦彦所居也将军年盛才敏善武事雅好文物读书通吟咏兵辑时平日与羣士大夫燕游于兹竹隂满庭照映图史将军轻裘缓带坐对竟日俨然一儒生也与之游者因题为翠筠轩相与赋咏之积而成巻持来求书其首简嗟夫君之有官承其祖父者也家足而力裕如他人声色狗马皆所易致乃能与韦布之士揖让于俎豆间为冷澹岁寒之乐其贤于人固已逺矣然予闻之有文事者必有武备将军所与游于是轩者皆其人也琴书之余亦时与之讲论军事指画方略时有用我举而措诸庶几不迷于职业而所交之人物亦足以为后之故实也毋徒曰谈笑对此君如斯而已矣此则余之望于将军者焉巻中书画各一诗若干首
　　赠别李公信序
　　大尹分宜李君载章以名进士出知海盐是邑久不任进士前宰率谨守文法期会下慢上疑事多违慢不竞于治君以经术之学通达之才济之以果敢之力出自科第试用有待由是上信下从翕然称治居半载其子璧奉母孺人至任一尝过予草堂致考功萧先生之书曰外祖有命家君新任繁剧万有一遗惟先生是赖词意和婉容止安雅予良冀之及坐少顷与论世故皆援文切事卓如老成信为名家俊异予始叹李君治外之有原又因以见萧公内教之所自时遇朋友辄诵读之苐以老懒不能至公府未暇再会无几君有丘垄兄弟之思命璧归省遂卒学于乡贰尹呉君宗诣予求言赠别尝记汉呉恢守南海子祐随任尚少能谏恢避嫌逺谤恢甚善之卒以终誉程珦通守南安适濂溪先生为理曹因遣頥颢二子从学卒成大儒公能官不待璧之屡谏惜在任无濂溪其人不能教璧使之逺去其父母为可念虽然人之为学文可速达徳不可骤至是以古人取士先徳而后艺以璧之聪明于举子业也何有但恐其年壮气锐生长仕宦恭谨不加骄惰易渐举动一不当则比之常人子弟所责尤重虽有所得焉顾已浅矣璧尚勉力自强务本从徳从容厌饫含英咀华以驰骤于场屋之间后一再岁有司必有劝为之驾者然则今日之去适所以遄其来也趋庭有期行复不逺何足为念
　　协忠録序
　　唐张巡许逺国史有传防阳有庙儒先君子有论断天下后世无一人不知其忠观此録具见无复可言者宁切意自古众寡不敌安危不伦未有特甚于睢阳而卒因是以斡旋国步岂死力胜算固足以办是乎哉将必有所本也巡初仕时不往见杨国忠逺尝拒絶兼琼姻事立志盖已卓越及多难之际机锋百变犹从容赋诗若处平治识度过人逺甚其斥令狐潮未识人伦焉知天道逺自以材不逮巡愿禀军令处其下此圣贤知性知天唐虞徳让之美于是尤见二公学行醇正所宜光大高明足以敷贲壮猷如此独其杀爱妾僮仆老弱人以饷士卒古所未闻或有疑异惟通鉴叙次其事具有等节于其所忍见其所不忍诚非得已而不已焉者盖当是时天下之要重在江淮江淮所恃以蔽障者惟睢阳耳使粮饷不继城守易隳猖獗肆南王师未浃虽百胜万死无济于国矣夫寸土未浸丈水不能横流裹创之余茍日一遇食犹可延拒奔突以待事机此二公所以置成败可否于不料而决为其所不为也使计不出此早数日陷则东京之平亦未可保故防阳备责不取于能取而以能守为重不事于敢死而以处死为难其功直使后世人臣知徒死不足以报君而报君之重盖有重大艰难于死者嗟夫举自古未为之事遗当时再造之资示百代死义之所是之谓大忠不有非常之人何以幸致此哉或者妄以所任难易所死后先优劣二公是甚无谓比干箕子不以死不死累其仁萧何韩信不以战不战损其杰朝觐会同之入于王都也舟徐马疾载负不同而同归其所止复安所议哉逺为海宁人邑旧有庙国朝赐祀如睢阳故典而以南霁云雷万春姚訚合祭嗟夫古今事变未尝不成于同而败于异是数君子皆计力相出一或携贰观望如贺兰进明辈则大事去矣有今日之世祀哉此庙録所以并称为协忠也成化壬寅巡按浙江御史朱行部谒庙得此録于儒学生呉用衡方将入梓会同官杨公按浙相与善其事命用衡以序见属谨薰沭书其后以着景仰之私
　　重刋西山先生心政经后序
　　心政二书皆古圣贤大本达道中格言实事先生述而着之以伸体用之学不自有作也故一以经为名其例类实与大学衍义等修身以上政之本所谓心修身以下心之用所谓政而皆具于身者也先生以知行之学承程朱之绪平生治已教人事上临下无一不本于是一念始终敬诚不怠随其所在而各有得足以成身足以淑人足以格君足以化俗而其遗言政迹之犹存者具足以为万世则是岂曲学殊科小知而诡就者之能为之也盖自斯道不明一原之学判而为二士以仕务而习于仪文官以政学而习于法制应时狥俗自将以为可训而着之防其尤较然者管晏申韩茍扬氏之徒身死而言故存根据体要精切义理于六经邹鲁之文能无背如二书乎古人论非圣贤经传虽存必亡而况雕龙炙毂凿空出无以自其说者何足与图永然则述而不作又此书之大防也秀水令庄君莹中以进士出知大邑兴弊起废政通人和每庶务棼错纠结克先礼敎留心艺文卓有余地固其生质过人而所得于家藏训典者不浅因命工翻刻于公堂之无逸所将与为士者共是心之推亦足以考其人已之间矣
　　送李状元诗序
　　子旸李先生将北上于京尹景瞻偕诸善鸣者赋诗赠别书来致序子旸文章登翰苑科第至状元二者总萃于一身深逺大发诸功业行当絶类非但难为言也予衰病空疎未见诸作不能得其体要意者歌咏其文章必将终之以道徳赓扬其科第必将申之以名节颂祷其功业又必有感发之清勤淑慎永保厥成为乡邦贲泽者美焉不忘其规好焉不逺乎体愿望焉不弛于劝相虽或情景留连所不能已而正则之念亦必有贯浃游溢于比兴之余者其信然则诸作庶几烝民梁山之遗什矣非大雅君子其孰能为之孰能当之亦孰能信之茍未见而能信其能是固常见而知其必能者也虽空疎不敢不序
　　海昌朱鉴母董氏慈节诗序
　　予读朱鉴母董氏慈节诗心实有所感凡母之于子无弗慈者然一于慈而不知礼义则大节不立虽处平居将亦不能终所爱况临事变何以自据哉方鉴丧父时内外空竭觊觎观望者当复不少使母不有毅然不夺之见一失其身则鉴之宗祀熄矣虽有抚育顾恤之慈将复何补故凡孤寡之地有节者方能成其慈慈而无节是无慈也引刀断臂忍不顾子而所以卒显庇其夫子者繇于一忍携幼就人几乱族姓虽因以成名至今为士大夫惋惜于慈也何有犹君子之于世不先有明识定志以任重致逺而欲随事迁就以成世故皆茍焉耳鉴拳拳以表扬为事余尚意其未达切重复书此语以规益其孝敬之心焉
　　送卢全鼎住迎禧观序
　　正统已巳秋圣驾北伐锦衣卫千户林茂每祈安于文昌之神辄得吉卜祝曰即有应当建祠以奉神及圣驾旋复天顺纪元之初茂遽以状闻命工部度善地听其自处茂与道士卢全鼎共竭所有聚材鸠工早夜不敢休辍凡四年而以成告命全鼎主香火赐额曰迎禧观茂僚友及士庶交者咸用歆动走求余言致贺嗟夫莫非臣子惟君能以忠爱感于神明而获见信于君京师多释道祠宇其徒充斥不可数究近者禁私创不许给度僧道尽敛约无所事事惟文昌得赐额全鼎防特旨皆盛举非常事宜彼之见闻者皆喜而贺也夫天下之事必有系于世道而后能久逺是举起于至诚迫切可以观忠祝而不食其言可以劝诚民知天人之不可妄如此而皆胥率为善又足以广仁泽其所系良重使全鼎能悉此义夙兴夜寐尽所有事以昭答宠命敷遗后人则久逺庸何虑哉余闻全鼎早从卢混成陈大木李玉方诸名家今四十年来无少过举即始见终必能相勉以有成也
　　送郑世昌赴广东市舶司提举序
　　汉初与南粤通货易其后闭关絶行至孝文时遣陆贾诏喻复通贡互易广之财贿始流于中国唐有广州市舶使宋咸平中泉明杭广皆有市舶司以他官兼领元丰始专置提举后皆废革言者以闽广物殖滋殷独留不罢我朝抚临华夏提封万国蛮夷贡献商贾贸迁交属广道其物利环竒浩瀚常甲于天下金山珠海信哉为天府之南库故市舶所掌至今盛于他州而提举之职亦常为经国者所重然新进之士累皆昧于实见自惑于务财先利之训一切视理财之司为常散吾友郑君世昌自太学生授市舶提举不知其心果安于是乎哉夫立法制以定天下后世者莫盛乎周公周公之书有关市之赋玩好之用敛滞待贾之法则凡可以利用厚生者皆圣人经训之余术而况市舶之良哉自古法既变世下务繁中国之产生不给用积不酬散上丰则下啬官侈则民约盈虚消息不过推移转换之间安在其能生蓄阜蕃也彼蛮夷险逺阻山絶海之区事为茍略征敛未尝天之所生地之所产自古及今殆有储委閟藏而未发者于是乎致之有道取之有法因其所利而为之招怀鼓运更互流易使财货之在中国之外者皆为吾府库用而来逺裕民之政实行乎其间此市舶建置之初意也夫致逺不劳民取利不失义虽周公亦乐为矣而可忽遇哉古语有之不知其义守其数仕縻于职务之末失其本旨者不特祝史一人毋异乎以理财为常散也世昌力学能文通知典故吾邑未能或之先是行当推先代之法凖当世之务即其所以致之取之者而加时措之宜梯航踵来商贾四集使财货所入足以资不赀非时之费则中土贡赋庶几安于常供无复加科覆敛之举然后本末两得不失来逺裕民之遗意若此则子之理财过唐宋人逺矣岂一州之利哉顾不知其能专之否也因其行聊以此赠别
　　庆倪太恭人七十序
　　怀庆守倪君廷瞻遣子英奉赠勅归海盐祭告先考教谕公之墓因致余词曰老母年登七十幸无恙八月五日其始生之辰颙忝有禄养窃自庆幸一言为娯予惟徳者寿之基虽寿而无徳君子不寿之也然女妇之徳与寿则常因于其夫子夫不贤妻无所刑则而成徳子不孝母不能安适而致寿茍非所因而有专美令闻非妇人之华也太恭人和懿淑安闺门清穆平生不知有妬忌事几如古人以予所见于教谕公者徴之宜其有是配也英言太母年来聪明康健宿疾尽愈饮食言动不渝曩时以予所知于廷瞻及璋璠二弟者征之宜毋有是寿也因徳而有以光其夫因寿而有以察其子世美隆洽福泽骈至无惑其科第相承曾众见而未艾也千室之邑百里之地难老如太恭人者是可多得乎哉虽然亦不可无顺而承之之道予闻老者多悲思仁者多悯爱昔隽不疑为京兆尹行县録囚还其母辄问所平反活人多则喜笑饮食言语或无所出则怒为之不食廷瞻尚亦留意于此以娯悦其心庶几资全太恭人之徳而引掖其上寿此孝养之大者也予与廷瞻为壻友分当通家于其亲所言不敢不致
　　南山终慕诗文巻序
　　许清明夫奉南山终慕诗文册求言予语之曰慕与爱义实相同而文则异用人子无不爱其亲惟爱而不遂其所爱则有系恋顾虑之思故变文曰慕厄于顽嚚间于嫡继此大舜尹伯竒之所以为慕欲养不能能养不待此皐鱼子路之所以为慕久于行役限于王事此陟岵鸨羽四牡诗人之所以为慕是三者皆明夫所不遇而以终慕系之南山岂有说邪明夫拱肃以对曰先君强健时常于所居南黄山环植松竹花果期与先母为暮年偕乐之地志念弗遂而南山故在此清所以痛先人之生闻古不修墓清不克诚信于始致塟宂有水不幸又将迁塟于南山此清所以痛先人之死是故敢乞言于往来长者以志清终天之怀遗之子孙使不忘也嗟夫南为阳明之地山为镇久之物古今比兴之词多曰南山天保末章如南山之寿如松栢之茂当时人臣以是祝愿其君后世人子因以是祝愿其亲有所比拟祝愿而不得遂其心见是物也必有哀伤之思况明夫所感于山又不止是宜其永也凡重执虚者将取盈慎蹑级者将力升明夫卑体逊志具是册以待训言非无望也孝有小大有始终有久近长人君子必有能进明夫于舜子路之道者
　　张太守父母挽诗序
　　赠文林郎监察御史安邑张公既卒其子岫始登进士为美官人谓公初任教职继知县事皆有徳于民而不及见其子以殁君子比之欧阳永叔之父及岫出守嘉兴母孺人吕氏尝以公之清慎勉岫或闻岫治事过严辄不乐君子比之隽不疑之母夫生不交者死不吊不通问者不致言公墓草既宿太孺人未尝出门虽固仁淑何与乎郡邑之众而形诸诗什以悼其死非太守君之贤何自哉公夫妇能以善成其子太守君能以贤显其亲吾郡邑士又能感其长上而推本其父母于人道皆厚非特文字可传而已予闻孝子之丧其亲闻其声之同则悲见其形之似则疑况父母之遗诔而敢不敬是宜太守君用心于是他不暇及也不亦既孝矣乎
　　送彭教谕序
　　仕以礼去官者三劳瘁倦勤理所当退谓之请老成功守己分所乐己谓之知止知难虑后事所决去谓之见机后世法制严宻惟请老得循故事而知止见机往往不遂人意士大夫名节能与公法清议竝全者盖不多见海宁县学教谕彭君显烈致仕归庐陵年仅六十精力甚壮自始荐歴祈门南安以有今职名位未满其徳绩用未究其学今治教休明学官又无危高嫌偪之防于三者皆不合而去之遽宜有不可必遂者而竟遂之藩臬州司无龃龉于其上缙绅里社无讥议于其下门生故人虽私相惜而大相乐不识君何以得此于众殊之间也闻其乡人言彭之先唐太尉安定王思玕宋御史中丞户部侍郎思永之后自元歴今世有名宦其先君大雅先生正统间尝诣阙上书言事及进二京赋英宗勅赐冠带以训导致仕时杨文贞公当国欲奏留翰林固辞而归审如是则先生出处进退当亦有家法源流也嗟夫先生三为儒官乡邑相望今及未衰之年去位犹之朝出游而暮归其庐情事可人物色未改视世之逺仕不归者相违岂直尺寸天壤之间独此亦足有得而况无愧于名节哉若先生者始可以言仕矣
　　送董通判之任抚州序
　　有致逺之具而后能胜重任彼斤斤以为明察察以为智投之而应委之而成责效于旦暮之间斯可矣欲其胜重任而有永吾未之见也君子之于事若迟钝而实忠厚若迂濶而实老成若浑沦无别而实有条理若无所营度而情致纡逺然后足以茹纳污浊解纾棼结镇定击撞内则廊庙外则州牧可以不动声色而成逺大之事业也故观人者不可以近小取不可以声誉求不可以成功迟速论况乎政事之施亦各有体彼闻风而罢去下车而澄清惟于激扬之任者宜之若夫经理布置事关生民虽以孔子为政犹不能无谤于三月之前而欲以今之人材不逾岁时称良有司而着赫赫之名有不至于伤民和而成急刻之政者鲜矣乡先辈董公子厚早以太学生为真定推官继陞兖州通判尝曰民事不可茍也欲立已名而草草涂抹其如下人何故公两任牧民虽一判案一号令必详悉为之故其居鲜有败事而所谓老成忠厚有条理而情致纡逺者公殆庶几乎此今年秋调官抚州仍旧职以往抚之民一何幸而得是官也虽然有治体有治功体不欲迫迫则隘而不纯功不宜怠怠则隳而不备周书所谓明作有功惇大成裕公自今以往其尚以昔之所守而立循良之治体因书之所言而成奋扬之事功则不隳不隘足以胜重致逺自州牧而起登廊庙也有日矣毋徒以君子之于事自当如此而为观人者所议也
　　竹雪巻序
　　凡天下之植物皆柯榦茂实阅岁滋乆然后可用竹以虚疎之质生长浃旬月殆足取裁至歴冰霜穷嵗序枝叶萃然姿色不少变此品卉中之间材也日月星辰风雷云雾皆杳冥飘漠莫之能从惟雪有定色有成形可视听捧拾而烹瀹之然飘乎其来泯乎以往了乎无声迹之留滞而其功用有栽培倾覆损过益不足之妙故凡疏除表著者谓之雪而世指为丰年之祥此天地之间气也夫不实而易生者弗永无常而易往者无成惟竹雪二物具美兼善卒然遇合一以严凝之气加之不恤一以挺拔之材受之不惧而竟相济以成君子之于天下所当养其材正其气以达其妙用此竹雪翁所以为号之本志事则未达耳翁余姚人其子庠生江以遗巻求题余故发翁之志与事使江因是而得继述之道亦可谓能事亲矣
　　庆寿诗序
　　东岭居士阎公寿八十而夫妇偕老初公以子佐贵封监察御史其孙领陜西乡荐第一佐副宪于浙风裁清肃简重公一尝来视其寿基福本故已歆动于藩臬士夫今值初度辰皆乐为诗章颂美且以慰宪副之念所言和平丽则宣畅情事归于徳义隐然古风人之遗音非特一时之华也世亦多老矣何居士之能取重于人若此余闻天地不能齐物圣贤不能均命五福不及贵三达尊不及富一乐不及夫妇长幼非偏言也知其不可必得兼致而各因其所重者耳使能备焉尤所愿也公起自布衣平生朴淡和易贵富两全齿徳兼茂伉俪齐寿庆洽祖孙自少至老康宁安豫无一日不在太平全盛之乡天地所不能齐圣贤所不能均天下古今所不能必得兼致者公庶几尽得之宜乎羣公士夫乐为之颂祷是诗遂将为声教所采而公之清风高致亦当与秦关商峪同逺矣宁忝从士大夫后敢僣序之
　　送张攸天所还海盐序
　　海盐张天所苦其父之行役于辽坐卧饮食未尝少置所怀对人言辄作呜咽悲愤望望然若无得于此生者奋不顾家走数千里越二三月独行荒野中穷幽燕之区触寒暑力饥饿劳苦草坐水宿足胫拥肿肤体流血直抵其父之所止见其父有得于彼上下间而固无恙且欲慰安其母始肯从命暂归盖自其父戍辽时君犹未达世故强力支持艰难缔造其田庐甫底于成不数年今且两往返矣继自今益老于世故增重其所成则其所往返者尤未可以一二数吾且为君劳之而君之望望然呜咽悲愤者犹前日耳呜呼世之人有适百里外犹且入室理供具顾婢子语刺刺不能休出其闾内顾而中热者尝试有之况乎逺涉穷边去夷就险呉越中有言之辽者譬若登天然自常人言君之事如得已焉者而独勇往力求无所顾忌直以孝弟之心出于天性诚意感发自有不可遏者乃今而后知臣子之于君父固有不暇计其身者身且不计况其家乎虽然在此者君之母在彼者君之父使君无彞伦二兄以干蛊介助则君之门户不造久矣岂能近舍母而逺从父哉是君虽有不可遏之诚心亦必因其势不得已而止其能断然行哉是则臣之事君遂其忠子之事父遂其孝亦必有所遇而后能尽所以父母俱存而必曰兄弟无故然后可以言乐予与天所家有婚姻好故能道其实而为之序之也
　　庆大卿夏先生八十寿序
　　余留先生夏公岁登八十有一聪明如常言动不衰恒自考绎精思不忘箴警时方治平门祚全盛子孙众多合其族内外疎戚咸率教顺指熈熈然惟先生寿是祝是愿公寿之重于一家也如此杭人少相谓曰大人壮相称曰先生均年相视如尊行倍长杖履所至门第停辉题品有加人物增重西湖山水间长堤野阁烟云雪月从之游者思齐仰止含章发竒薰化于老成耆迈公寿之重于一乡也如此浙东西故仕国举十一郡致为臣者联类比事如先生其无几大江南下呉越千里逺询安否近致起居敦书币专价使以问典故求论说常相属于道公寿之重于一国也如此三者皆歴年滋至耋耄有华若推而极之则文章可以成一代之书学问可以通百世之故风节材器可以表励士类任重道逺萃其文章学问实践之以充硕其风节材器是故入正廷尉则嫓美于张出奉旬宣则只遹方召六十而退七十而傅八十而优游离昊九十相望而旋吉履祥仕以义止年以徳康平生力学古人至是当益淳熟孟子所谓天下达尊今尚有见乎先生也予闻天地妙于生物而不能齐其终圣人善于教人而不能与其始始终之交天人之际将不可必先生高位荣名期颐立至按其始终殆有出于洪范五福之外者天人全也千百一二不亦大可庆哉公从子翰林待诏枻征予言用申祝愿昔石奋以上大夫致仕庆建诸子克述孝谨奋寿耉光荣安养贞固通世称万石君文太师彦博年九十复起平章军国元老不遐海内想望风采先生非常士不可以常语为寿敬以前一人为枻致私愿于家以后一人为乡国致众望于天下

　　方洲集巻十四
　　钦定四库金书
　　方洲集巻十五
　　明　张宁　撰
　　序
　　送宪副李若虗赴广东序
　　汉曹参为相饮酒不事事勍敌压境谢安方燕集游奕澶渊之役寇凖乃畅饮酣歌是三子者使其后効无成而近事若此有不谓之寡谋无术吾不信也故凡士大夫有大才略必有大识见其所定置巧不能测力不能夺随其所旋斡而不能与为止节气象规模絶出常度若优逸任情坐偾人事者繇是居则致谤动则致间非但名位忌嫉伦类相若为然形迹稍或近似辄复见及虽古圣贤亦有之孔子世之天日也当时乃有毁于朝而又有戒其骄欲者孟子距邪辟正言与道俱好诋之人亦有刺其篇章弃置不读者故君子为德固宜无所不警而或然毁誉亦宜无所动其心千金之马累月不售伯乐将时遇焉干将闭藏精气上澈雷焕伫目久矣连城璞玉屡献屡屈非卞和坚志定守则亦湮郁而终无闻顿挫苦辛艰难闭毖固天所以成豪杰也若虗李先生为浙江提学宪副坐才力不及调官广东诸大夫士有聚议而惜其去者予谓若虗此行正坐其才力有余耳有余而反以为不足未必无所谓也一毁誉进退岂足为若虗虑哉岂足为若虗虑哉
　　刘氏重修世系图序
　　大梁刘氏至海盐六传而家谱作七世而祭田族防之规立八世而世号行数之法备作于景仪立于季俊僃于公瑾兄弟自昔距今世远而事勤服杀而情洽继述之良众鲜久矣自古名家纯厚如杨播礼法如栁公绰孝顺如万石君家人无间然矣播实不幸殄世二氏甫及杖期已有不能事父及论法废罢者其族于是乎衰刘氏歴二代九朝更十世阅百五十年累一百四十六人虽分合远近势所不齐至于履善不反其始门祚自若其道何繇意者本固于大梁之先滋茂于景仪之际荣发于公瑾羣从余庆锡类理固宜尔抑自有谱以来絶去利害斥脱浮华世以诗书为定习以耕稼为定业子弟胜衣以上知教胜冠以下知务成教达务始出从政惟习定故居不混俗仕不狗时穷达各有得惟业定故泰不至侈约不至贫丰俭各有备本末相须出处相倚世德相融化此所以事益勤情益洽而门祚益以靖愼也邪虽然移嵗之物必常振举则蠧不生沿久之事必常警察则不作故持盈守成非曲虑周防未有能过其创业者敬怠殊而张弛之势异也公瑾兄弟其尚愼身思永诸可以笃恩义厚习业保宗睦族者必戒必勉尽心力为之然后此谱世世可征而文献恒足不然是特笔墨之余渍耳可乆可大宁在是哉予于刘氏非私好誉者朂德之言不敢不尽
　　秦溪陈氏宗谱序
　　陈氏谱系本周封舜后胡公满于陈子孙因氏焉先世居澉浦城尝为梯航商渉外域洪武初禁海文德公徙居茶溪金粟里遂家焉久而不衰流派繁衍自文德子仲眞皆隐迹弗仕至仲眞生四子长士杰以髙寿得官服次仲和号松庵析为东西派次邑庠弟子员士华次士信皆蚤世士杰生廷器跻父寿得官服廷器生二子长珪次瓒珪生谦瓒生二子长瀚次潮谦生祯是为西派七世仲和生廷用号竹轩廷用生四子长用端次用周次用礼次用云用端生源用周生济是为东派六世派各空其左方以俟修续次之以铭志终之以名儒送赠诗文焉书成廷器挟是编过余之私拣花轩揖而进曰吾家宗谱是仆集订焉敢丐一言以赐篇端则吾门存殁悉增辉矣余从之先正云管摄天下人心收宗族厚风化须是明谱系使人不忘本立宗法使人自知来处子能行古之道余何辞夫世系者掌于官书于籍以别族类以厚彞伦今也王官不立姓氏无统谱之存者盖鲜矣能如是拳拳焉诚孝子孝孙之心也余喜陈氏其善惠于人故并及之俾览者有所兴起人各亲其亲长其长成孝敬厚风俗岂不源于斯乎岂不源于斯乎
　　天涯风木图序
　　郡同守杨公早失父母既仕去家甚远离丘陇余十年塟与祭皆不逮诸伯叔父及兄弟之在广者存殁尽旷音问念祖考积德百年所以图遗于我后人者何在而今若此积念幽深沈痛切骨无以自解因绘天涯风木图述言意于图后间一展诵宛乎如临旧乡语同姓庶几声出痛定愬发怨平聊以自托于无聊之末至或有知其忧而命之以词者则所以见慰乎离索岂直跫然似人之音喜哉公谨以图册过余请为序余惟士之大闲惟忠与孝道可以并行势不可以两尽古人穷不遗忠达不忘孝亦各以其志念所存耳公佐郡六载居无留事行无暇力而明察不寐之怀无或有间望望乎如有待皇皇乎如弗及戚戚乎如无所容其志念深切非穷居丧业者不类彼富贵长往之士曷尝有是哉夫臯鱼之去亲与不逮养皆自取公适不幸焉而能推父母之思以及同气族人其孝视鱼何似也且生不及养死可塟而祭不克祀其亲当移于君以显之孝莫大是而立哭以伤其生鱼之孝孰与公中道况公仕为大夫郡邑瞻化锡类循风又当不止十有三人而已尚克始终一心以全盛美则远者犹近疎者可戚亡者如存天涯风木将不足为感此其最善自慰者公幸勉之毋以图畵文字为足托也
　　瑞石山房集序
　　紫阳羽士范栖云録瑞石山房诸作成集将刻板以传求予序子尝徧歴呉山周览鳌峯岩穴沦混成愽大当少亚飞来峯而清华竒絶过之固天所以括揽羣秀防萃于一隅也当作杭城中山景第一夫天地之文形于两间上下惟星辰山泽最着所以阐发幽秘而成三才之功者必有言以先之然不达其妙则不能至于其言至言之士自古无几后世登髙能赋一时意语超拔播扬人口往往与风雅并存盖其言虽未至亦足以备见人文自不容不存者兹山登游眺览嵗无虗日题咏著作当倍于常今合所作自元萨天锡而下仅百五十余章是何无言者之多也嗟夫人之生世才命常相左忧乐常相循丰功伟望既不可自致又不能因事适情乐于所遇以言论自表茫然过从声迹随泯殆不如落英坠叶之犹须臾存也不亦可惜哉君子耻后世无闻茍非圣哲而以名言为余末其孰能与之也是编胜事实始流传感防必有至言之士不随人后者至矣若复以韵语相髙不如且放教萨翁独歩
　　沈太守六十寿序
　　传谓有德者寿脩短若未定也然黄昊不齐年孔顔不同老以圣贤不可必得又宜若有已定焉者自古泥于已定而不修为其未定惑于未定而不持循其已定故责命于天祈寿以术皆非所以事天也水之在井烛之在篝大小深长始各有度矣用者能缓汲而密贮之则其竭息也视余者必后及其既也卒不能远过其始人物一理耳非顔子安知其世不尤速乎故曰修德以俟又曰顺受其正不泥不惑可以几寿矣予友广南守沈公好礼初举进士为郎时气宇清凝声神爽朗文章学问焕发于事功者充实不茍灼知为久远器惟其智虑出人当盛大之际辄下抑谦损早以休致还家高居寡俦安坐简出娯情诗酒间不复为世务率役顾其才力名分所可为者多自遏于清修晦养而不为人莫知之也今年已六十歩履如常读书不倦所谓清凝爽朗无异畴昔比类之及年授杖遂不亲学者远甚将不固天之所定而又修为有道乎其道也不已则其定者益固天人合应自是而耄期可必矣窃闻公母太宜人呉氏年逾九十动止康宁贵有封荣富及禄养妇姑子母慈孝交洽人生至乐无以加此因思洪范五福言寿富而不及贵三达尊言齿爵而不及富子路既仕鼎食裀卧而亲不逮养好礼盖兼之此天之福君子可谓笃付其全意可征见好礼当益勉力敬事仰承天休以迓续宗绪以慰安母心此亦天之未定者好礼其念之毋以一身之寿为得已也其壻邑庠弟子朱崇范因公初度以予素相厚求言致贺夫既厚于其人而薄于所言不可故推本以达吾衷因颂美而致祝望之意
　　送杨太守序
　　太守阳城杨公承芳治郡九载政成民靖百度时举卓为诸州最诸邑属士庶素知公不事声称于其行皆赍志辑虑未敢显诵其美通府河南张君某辈以告予欲予言以发民志予惟承芳德政功名布昭下上非待言而白独尝念其存心制事之间有今人所无者三古人所少者二请为乡郡诵之夫天下之刚直皆足以鎭物天下之廉明皆足以察物天下之勇敢皆足以致物斯三者达古今之美节也然其所至常不能无承芳质美识髙外严中惠刚直也常持之以委易而不猛廉明也常持之以含容而不刻勇敢也常持之以寛静而不速于成今之为郡如其所施有如其所存者乎汉杨伯起以清白着闻犹有可却之金承芳治郡久举七邑之产可以居竒货未尝经意触目始终无一足敢暮夜及门者是其见信于人逾于伯起矣苏子卿以死为事史外犹有余书承芳抵官以来遽遣妻孥归养萧然独处斋阁无惘惘离索之态此二者尤非夙昔之所多见也是故动之即行言之即从守之即固岩耸壁立而人不畏其峻鉴空衡平而人不测其应风飞电厉而下不忧其震折振撼击撞临之以威而不见其少抑抟跃障挠限之以防而不见其自阻日积月累千变百挫兀然如良金美玉而不见其少渝可谓伟人矣朱子称王文忠公禀乎天者纯于阳德刚明之气是以其心光明正大疏畅洞达公其近之或谓公别白太明节目太疏言论太激三者非自全之道此盖其细者也予闻公此行不谒考书最将归老阳城又闻天官尚书数论荐未果夫有天下之名者求退诚难古昔名臣至欲自污而去其道宜有所处公必退也其审焉颍川黄霸为相功名损于治郡宦成而怠事所当警公必进也其勉焉朋友近则相规逺则相誉予于公有交际之义于其别也聊以此言赠之
　　海盐县送陈教谕序
　　官事丛杂而烦劳莫甚于州县丛杂则咨询不预或失于理烦劳则精神易或妨于生失理妨生非善政得已之道此古人所以临治尚和缓时休沐张而不弛君子不能也然民庶不可以常接田野不可以常出游能使吾去谗远谤无丛杂之失而得烦劳之暇其在学校乎朔望有谒饮射有时祭享有度科第有燕防听其言皆六经语考其业皆三代事入其门皆衣冠礼乐之地得失是非吾可问而彼可言咏歌尊爼彼可设而吾可与积日丛杂弥旬烦劳顾諟有以致清净闲逸广志虑而适起居虽圣贤亦无恶然必得其人而两有道然后能之自昔人事之有道无道君子恒求之于其末不假乎逆观臆度也邑大尹谭君与教谕陈先生序进素厚善侯涖政三载数选俊秀兴庙学丰廪膳蠲徭役以厚士所以厚先生也先生通经达务于君事常意相力任其成如宣公祠海盐志文献之功所以报君者亦复不薄予间与君雅防于学宫见君从容安裕迟留竟日咨诹善道于笑谈觞咏之间其处丛杂烦劳卒不失理道而精神固有所自今年夏先生任满将行君率僚友防图赋诗赠之征予为序予辞至再请之益勤词意甚恳兹所谓得其人而两有道者欤予闻古人胥教诲若曹参之于齐相王先生之于龚渤海师丹之于陈遵张忠定之于寇莱公切要之事多于临别时道之则语尽意专其后皆足以有济先生此行例当迁擢君亦考绩北上君子拔茅彚征之时也平生始终之变隐微之嫌彼此心知意忌而未及言言则可以为终身任重致远之戒者请各于今日言之离别须臾防晤未卜人事之末当有观听者在侧共卒勉之以遗邑学美谈为后来成监母徒酌酒赋诗惘惘而别
　　晩香亭倡和诗序
　　草木以后凋晩茂为贵然可爱之花皆开落迅易情景匆忙取物者意常为之不惬兼美歴久惟菊为能与焉虽时月既愆枝叶索莫过者犹将嗅余惜残迟回焉而后去故恒德君子多爱之予友江用亨其至者用亨清标雅调优入古人自家食至有位虽官居旅寓不废培植一枝一叶若可形喻所谓见似而喜不但有花时为然也今休致还家世念如水独不能忘情于菊以之为号名之于亭发之为诗又属和之于朋友菊自有诗以来幽怀雅作描畵铺扬未有若是其尽者虽陶靖节何以加爱然靖节遭时多故志念幽微故其词隐约而冲澹用亨际遇承平进止惟裕故其词畅逸而夷愉扬子云谓秦之士也拘周之士也肆宜其言之不同也言虽不同而归趣则一晚香之诗自当与靖节并传不可谓陶后终鲜闻也
　　甘谷堂诗序
　　风俗通载南阳甘谷有菊水滋液浸渍谷中千余家饮者皆髙寿邑士徐君公举早学医读东垣丹溪书得中和治法环境之人仰其药少者安老者康疾者良愈用相与号所居为甘谷堂其名未着也去年冬友人张用宏患重疾几危始延致公举公举至视大惊曰几枉君命然非死病用药反耳投数剂而复察公举始无吝情终无德色诸所交用宏者甚难之乃即故号为诗以谢求余序首简余闻神农书以菊为养生上药能轻身延年水録以乳泉石池源深静活为佳品甘谷合二物之美宜饮者多寿然所以能致寿者取便而用常也公举诚能虗怀有容絶去畦畛使人不难于求不为物间则环境之地皆甘谷自是可户致寿于愈疾也何有吾因是有感夫天之厚于人非独南阳古者山泽之利未穷土地之力未尽君民有相足之义公私有相须之功上无甲兵土木祷祠征敛科催借募之烦下无道释游冗技术声妓竒丽滛巧之耗凡民所资以养生佚世者皆得便取而足于用燮理承化者又为之撙节道制修和相恊以安全之所谓生之不伤扶之不危节其力不尽故其民多寿后世法制渐密休戚相悬无古人之所有而有古人之所无向之所资以养生佚世者取之有禁用之不给而饥寒劳困之病生矣为是故也农迫于耕商迫于货工迫于艺士迫于业及其从仕又反以所病病夫所治之民虽万有甘谷亦将苏汲尽矣奈之何不相防于顚连也古人谓达为良相不达为良医民病甚矣愈之者其惟良相乎方今明良相逢四海仁寿公举方将教其子永泰向学从士仕其道进矣因序诗也聊发吾之所感
　　送王辂君载游广东序
　　王辂君载将之广东别予安寓斋予诘之曰君少年读书达务不事业而远游岂有说乎君载曰辂幼从父远仕习行今继述未能祭养斯切庶有事以自托于司马子长之末踪诚不自知其不可也先生幸有以教我予闻其言而壮之曰古男子初生桑弧蓬矢将以射四方百物远大之望所由来远矣然无故去父母之邦虽孔孟时中圣贤动与天合亦固愼重惟春秋战国之人迷方率路茫无主归上者为游学为游宦下者为游行游侠游说游技游食当是时王制不行国分土裂俗异政殊士驰骛于名利非惟不能已盖亦有不得已之故以是得不酬失虽有富贵功誉卒不能胜阽危困辱者之众而时亦为之甚病其后厄逐于秦散亡于汉至七国时遗风犹有存者子长以周秦世族奋耕牧而起于龙门东西南北无所不之其行几徧禹迹然不为名役不为利趋不为家室口体之奉超埃窥鸿蒙睥睨羣下而立于千仞之表探竒索隐陟髙临深所延揽蓄积于外内者足以尽古今之变异极天下之防通其要在于讲业齐鲁之区也及奉使还方将昂首大鸣而诎辱随至晩不得已发而为书盖其粗迹耳使能毕志究才所遗岂特在战国诸子上哉今广东南越故地方子长游时尚为尉佗邑元鼎六年冬始厘九郡相去余十年李陵事起子长已为太史令山川壮观平生所未尽况其地险远乌言夷面唐中犹然士知文学实自韩昌黎始而今文献辈出自相望子长讲业之都不特竒货可居君载周游呉楚歴览都防息驾于畨禺子长未尽前古未尝者当具有得于耳目心胸之间予及其归验其所发与子长何如焉然后信此行之不徒也若曰行槖中外几如陆贾于祭养得矣继述之志将不在兹乎
　　送孙先生赴滋阳序
　　海盐故多贤旧称仕国其后处庠校者颇以嵗月致官学者多趋于茍简典学事者亦安袭故常无能作其怠惰学舍寥寥执经之典终嵗不讲至有变为末习弃为他道虽有通美之材亦无自兴起乃相与归之地势而终甘心焉宁年十九始从举子业就学于许氏家塾明年补邑庠弟子又明年潼川先生至游惰之习几及身而止先生援立教事以兴起斯文为已任增置学舍躬自勤励与诸生日夜相讲授时刻之间皆有程度弦诵之声每至晓不辍学校士习为之一新而人亦颇知自咎矣及丁卯荐书登名者二人宁其一也今复不自揣量滥窃科第虽幸成偶致不足以为劝然师道淑人之功固应出于地势之外也先是宁以过情之誉致忌于同事者及先生至廉知其无他始进之应试深加奬励且令就许氏卒业宁亦感激自奋不敢少越矩度故先生始终见待不失恩义丁卯后两以下第南归家日不造其间火盗疾病嵗常遭之先生益加存惠因遣子缙从授经实欲使自固也宁自登第后去函丈者五年居闲处独未尝无思今年春先生以考满赴阙防选部以学官补御史员及就试先生竟以时日后先不预考列仍进名出为滋阳教谕命之不竞谓之何哉昔安定先生教授苏湖后以弟子论对而起惜宁以小官居朝名实未信于上下不能为先生増重徒自惴焉自勉以求无负于先生亦末矣然宁闻安定之教温厚和易望之可知先生为人严毅有法高亢不凡资质柔下者卒未能扣其门户今滋阳故圣贤地士无游惰之习而风土淳厚特异他州先生用能以安定之教则刘彛钱藻之徒将有出显其师者一海盐岂足为凖望哉传谓事师无犯无隐宁也授教最深于先生之行一不能有所将致感念今昔临岐怅然谨述此以为从者告
　　送范廷玑序
　　初予为沭阳孙先生弟子闻其乡之后进有范廷玑者积学待问雅而能文未始识其人去年先生以任满廷玑领乡贡俱赴阙同寓止者累月无日不相见信前闻之有征也及余与先生道海盐旧事语门生故人廷玑皆能通辩论因扣之则向尝至海盐余时防试不偶其来耳因复延问徃迹不胜天涯故园之思繇是情好莫逆过如平生未几朝廷以谏官议令有司试今年贡士通知经术者补学官有愿从者具名以闻及就试文义艰深士多罢去廷玑动引注疏论对过人乃与选授海盐训导适代先生为继任之官嗟夫天下之事固有巧值神遇若是之相偶者乎闻古之人同官相更代则云有兄弟之义今先生去海盐未一载得善友以继其任向时之门生故人又皆廷玑所见知而能辩论者师易于教弟子易于从有不待知者而后知是廷玑在犹先生在也故余于廷玑之行不独为海盐喜为廷玑喜且因为先生喜也或谓古之赠行必以道相语而余之词不根体要非爱人者予惟廷机之于先生其地同其业同其官同则其所施宜亦无不同矣使诚有所不必同请归而问之先生予何辞
　　送施有章序
　　景泰七年圣天子将益图治理乃注意学校用諌官议命吏部询胄监士无少长无久近无限贡举惟贤是图将处兹教导之任用造我烝士惟三月乃登进百有十人于廷试以教事检制式周敷对惟允简厥修克戡承任者三十有九人悉命诸学官厥职有差俾毕恊于教有施文者浙人也惟德惟艺克勤于身克积于乡爰始达于成均惟兹三十有九人莫克与并用受兹鄱阳训导凡厥庶士罔不胥教语曰古昔胄监或五六年或七八年几耄亦罔或克用今兹靡常古昔典学尽用乡举之士多少小之人今兹靡常惟夙夜不敢荒宁俾成德达才用答兹宠命我闻今之职教者谓名不闻谓位不显谓教为难行呜呼古有胡安定克懋德艺若远若近罔不用化越厥俊又在官于师有光今惟只遹乃旧闻继乃新得行贵有恒词尚有本亦克用化有服大僚越永有休闻矣何忧乎名何患乎位何畏乎难行矧兹鄱阳世尚文儒是崇是信习俗惟旧先生尚亦勉为之毋俾安定专美于前哉
　　送张知县序
　　古者诸侯得以主封民宰相得以兼庶务自封建不行事权散主之后承宣总理惟郡县得循其旧自今观之六部之官召入于藩臬方鎭之司致民于州县是内外不得擅一夫也尹朝出令民可夕至是邑可以当诸侯之守矣掌钱谷者不预理刑罚治兵戎者不复事工役而治邑者皆兼有之是令可以分宰相之责矣夫令七品官尔环百里为邑而以七品之官主之上压于重鎭而下与无知小民相从事乃欲兼行古昔经制之任而称良于长吏间斯亦不易矣虽然岂终无人哉自吾为孩童闻邑庠有张公世隆学先生之道而未克显后余补弟子员与公同事固已信人言之不妄及公入太学益深于世故足以验其道之可行始应选而起试政于司马上卿今年春选部奏为章丘尹以其所学为今之职宜无难矣然其要当以爱民为主民茍裕事虽未集不害为能民茍不裕事虽集谓之不任亦可也且天之生物使智以愚贤以治不肖其本固已如此有不厚于民而务近功以取声利而可以为治吾未之信传曰一命之士茍存心于爱物于人必有所济况承宣总理有民社之寄者乎山东之民近艰阻以是存心施诸政事则循良之誉可旦夕起公其无怠于宦成哉予日望之矣
　　三鳣图序
　　三鳣图与诗文共一巻吾乡士大夫姚公绶辈以赠中夫支先生中夫携至京师余过其馆觧囊中得而读之始为之悲中为之疑终而为之喜嗟夫今之用人惟举业最盛茍可以自信则立致显荣非有野处山藏待征应而求推致而起者中夫固昔之游庠序领荐书之人胡为乎髪渐种种尚防未进之名徒使人推古遗事以相依拟余是以悲焉既又思古之磊落竒伟者多不能早有所成就故大任之来恒有艰以先之是中夫之时犹有待也然而才名禄位不并遭于一时虽以贾董之贤竟蹈此苦岂是四者固天所以制予夺乎不然则或因此而有龃龉之者是又不可与三鳣之事并观予是以不能无疑焉虽然君子之立身行已必有内外大小之辩今之语曰杨震起布衣致征应不受遗故人而官至太尉何贵且廉如是此以其在外与小者言之若震之事当自经义训士时观之则其所知行固以重乎内而能立其大者不幸而不遇则亦诵先王之道以淑一世其名亦未必不流闻至今日是其贵与廉且未足以为论而况于鳣之有无哉今中夫有该博之学有孝弟之行有通时之材其所知行盖亦无愧古人矣若夫在外而小者得亦善不得亦善也况其进为未已理或可以终得哉此予所以既疑之而复致决为人喜也
　　送朱孟瑜丞莆田序
　　县有令辅令者曰丞古所谓位八品述六职佐理百里故令与丞同称长吏昔独孤君丞九陇讴歌颂议者不归于宰而归于丞丞之足以有为如此崔斯立丞蓝田则言位高而偪嫌不可否事至日哦于松间何丞职之异于前闻也意者九陇易治于蓝田独孤才过于斯立或二邑之令贤否不类欤夫不自安者防偪不自信者避嫌非丞之过任丞者之过也不然韩子特有为而言耳岂一是语哉虽然偪与嫌固非君子所当虑亦非君子所甘犯故忘所委任而诿以自放者非忠自多其能而因以逆声利者非义惟以正自处逊以出之裕以成之必不得已焉而后身任其责则吾所可否者在理而不在已焉能不行是丞之于邑固足以有为也吾友朱孟瑜疏畅不诡和易有决其材眞可适治方在太学时大司成王先王廷贵亦尝器许声望迥出时辈满泛溢流于是官也何有予患今世郡邑之佐其贤者多抗以自髙不贤者或卑以自废率委过于其长为之长者亦复偃然自好听其所如皆非古人恊恭相规之意莆文献邦也其民淳其治昜举孟瑜行必有合其士大夫多予同年故人有足可为子贱师友者公务时闲斋居静雅试以予言先之必有过而语之以善道者善可优于天下而况一邑哉孟瑜自此当日益矣
　　张惟和中乡试序
　　景泰七年秋八月顺天府乡试得士三百有竒客有诵第七人张祥者曰君少从今太常卿许先生学吟咏为古人文得先生之蕴及长以举进士为业又从前翰林裴先生受诗经甫有成而裴以方岳出鎭复进治春秋徧歴诸儒门得闻绪论京师学者多所推许兹当大比乃能翘然出羣有司者又特着其文以传彼则诚贤且能也愿为我一言以致贺焉予惟賔兴之选周制也自三物之教缺而取士专以文凡业儒者率皆以经义为本质而行其文词故其企于成也易然亦有该洽典籍名声流闻终身不得一举者此理所未深晓古称才与命不相值岂其为之者人而成之者天乎尽乎人而不得乎天可悯也未尽乎人而偶得乎天可戒也既尽乎人而又得乎天斯可劝矣学行信于乡是之谓尽乎人进取合于公是之谓得乎天此其有光于科目而为士者之所共贺也岂一人之荣哉予虽未识惟和而客之言如此将庶几前所谓该洽羣集名声流闻而合于公者欤世尝以是为难而君具有之则其才与命固相值矣行将与十二州俊乂从事于春官大廷之列一举而尽天下之善以收科目之全功则君之事有成而可以终受贺也尚相与勉之毋或自满客以予言为然遂书之以贺
　　送魏廷用序
　　魏先生廷用为泷水丞数举善政事当民者力持之无所顾嫌偪及父丧去任民皆遮道拥留歌颂至今不置服阕改濬邑丞遇事如泷水而刚直过昔竞以形迹被诬免官士大夫有知其寃而为成案所阻词穷力诎而不得白惴惴焉罔知攸从留都下者五年矣今圣天子光复寳位困穷悉举幽枉必达得援例复其官以归秋八月道出崇文门尝所游从者设供帐以饯之客有飏言于众者曰闻之泷濬二州之人昔公之佐邑也衣食无所缺盗贼无所扰田宅无兼并之虞赋役无侵渔之患吾民之徙者复困者苏少者有教而老者有养胡为而忍忘其恩也民之言若是吾尚疑之及来京师闻前大理少卿李公奎今祭酒陈公询抚廵畿甸监察御史陈君介李君周监治大名俱上疏奏公才能出众优于佐理政绩显著民心悦服请加优异然后向之所闻可以尽信而远大在所不言也不意公竟为恶已者黜罢诬以敛民征索无騐则尽出其先世文物而昜偿之囊槖一空仅以家口返凡其见恶于上者则皆下之所感者也呜呼人以仕宦致殷富而公失其家人以善政跻显荣而公更以祸司纪律者可以形迹求人乎哉虽然善恶是非存乎已毁誉爱憎出乎人成败利钝由乎命出乎人者不可常由乎命者不可必君子之所以自致者惟善恶是非而已耳公蚤举贤良继为长吏出处惟正惠及于民存乎已者可谓有得矣虽其中鞅掌仕途颇遭毁斥而今以冠佩还家事竟雪白亦其为仁之力足以胜乎人而俟夫命也去就之间宁复有愧哉且闻公家乘为唐文贞公之后今公虽去任其子瀚以进士为侍御史怀抱利器有为将来凡公之所施未究者将尽发之侍御矣传曰公侯之子孙必复其始请执以竢之毋以离别为也众以客之言可考遂次第其语因予以书之
　　云程履歴诗序
　　士固有一出而名天下济四海者此古大人之事不易为也亦有少发而辄沮败久任而功无闻此世常人之事不足为也至若名与实俱才与位称进退以道始终自得从容和裕于贵达之乡使天下隂受其泽莫得而毁誉之者此达人之事人皆愿望而又不可以必为也嗟夫不由履歴者不易为不能履歴者不足为由履歴而至焉者又不可以必为然则士之仕也终无日哉盖亦有悬乎命关乎时至焉而莫知其所以然者矣余同年刘君濬渊以英敏致远之才适防夫昌明泽利之期自弟子员登进士为尚书秋官主事佥宪江浙文章政事迥乎出羣所至不动声色隐然成绩譬诸重载之舟放诸长江大河旁无触沮不事操运顺流而来一日千里自是以往盖有不知其纪极者视彼风帆浪楫取速于顚沛之余者可并语哉然则致远之士岂直其材之异于人耶好事者即其履歴先后为十二事绘图赋诗以赠濬渊其言皆和平雅澹规颂并存所谓发乎情而止乎礼义于以见士大夫之重濬渊之贤而乐其有成不止于一人而已也濬渊尙亦愼勉之
　　王希曾冠序
　　翰林侍讲毘陵王先生举古礼冠其子沂希曾与希曾同业者讃之曰仪物式备賔客孔嘉日吉时良首服具加陟降秩秩容光满家希曾之心能无乐乎吾侪亦人子何能及齿于希曾也其父友兵部主事赵君克周以此言告予将致余言为希曽劝因复之曰是知礼之华而不知其实能知乐而不知遗其忧者也夫冠父道之成子道之始非特为观美之具父母所以教养其子拳拳不已于怀者望其长而能自立庶吾一日之少休也今兹四体无虞礼义日彰厥齿可以任成已于是告诸祖宗参诸卜筮咨诸僚友举所望以责成之畀之言曰弃尔幼志顺尔成德夫然后字之而不名礼之而不亵登诸成列而不以供童孺之事作止之间隐然有交更付授之意情文至此子之心能无思乎将曰吾父母所以教养乎我者继自称成人矣理义未明人向以我为幼而今以为愚言动不谨人向以我为少而今以为纵进为少缓人向以我为未及而今以为无能凡善有可称者今皆谓为当然过有未改者今皆指以为罪矣彼加而祝醮而字赞而礼我者皆世之名能人也虽父母犹将以嵗月假我其如彼乎哉门第或穷以约卑以下黯以劣又不幸或出于孤孽无望于父母蔑闻乎礼教者犹克自奋况世家名族为宗于父母见礼于宗族乡党者而可不勉此其心将何如忧而言者直以仪文末节乐之盖知希曾之浅者也虽然天下事未有不以忧成以乐败者使希曾诚能知所当重益自进诣用无愧于今日之举用无失于先生之望如是而后乐可庶几否则非所云也古冠礼既毕冠者遂出见于乡先生执友乡先生执友有诲之者则拜余于希曾信有一日之长义当厚故欲以所言进之于道然不敢以先生执友之礼自处也毋烦拜










　　方洲集巻十五
　　钦定四库全书
　　方洲集巻十六
　　明　张寜　撰
　　序
　　送钱廷珍宪使赴江西序
　　按察为风宪之司世称其使曰廉宪同官相谓曰宪长自副使以下皆得伸决滞枉而谳详者必于长皆得击除奸梗而请覆者必于长皆得收举贪墨甄録能否而考绩书最者必于长长副之名分白矣按察岂专为狱讼设哉夫法虽良久任则人虽愼居常则弛必委靡弛必纵荡按察所以防其弛使不至于委靡纵荡非天下之中正曷足以喻此是故民俗之隆汚兵戎之辑乱户口之盛耗刑罚之平滥官聫之邪正皆系于风宪然其枢机凖的则又总萃于使夫举六属之务列四方之纪而以维持禁制之权委诸十有二人士之达可行者复有大于是乎古人谓当是任必仁可恤孤明可振滞刚不畏强御智足以照奸有是四者而居之以鎭静行之以简肃持之以正固端本一志以定羣下之嚣挠风声气色闻见自化者上也急先去甚畏缩不犯者次也钩擿刮劀损益相当者下也彼依违干没之流乌足较其有无也子同年钱君廷珍英爽练达器识过人其毅然为公之心自御史时已然及副宪福建正使贵州风范益着所谓仁明刚智皆可以无愧于古兹移任江西不过出其素有譬诸轻车熟路无事驱逐自合轨度矣第念峻坂不廻急足难驻虽王良造父未有不量地审势而为之缓急周旋故有居行持定之说将有少尽朋友之心耳焉有如廷珍而尚俟人言哉焉有如廷珍不知名分所系哉焉有如廷珍而举官任职不出于其上哉乡先生大卿夏公素厚廷珍因其行赋诗赠别有倡斯和穆如清风言者非谀听者知德而序之者敢不敬承其美意而发明其未言者乎
　　送梁克宣序
　　浙藩少叅梁君克宣初以礼经第进士官吏科进左给事中歴今职以予尝僃员礼科相视如故旧时过语曰镛恒念六科以言为职而少临事自至浙窃恐有负任用为同官羞惴惴焉若不能胜予惟自古及今凡相君百职之成败得失未有不系于心之操纵操则戒惧戒惧则思为恭恕为公廉为忠孝虽弗及终有所济茍纵也则无所顾忌无所顾忌则肆为邪佞为贪私为傲虐其末将无所不至虽甚显荣未有不沦于昏污者彼竒材异能关化应变而出固不可以常得若夫承平之世制度已成取之以定法授之以常政人才大略相似其于事也宜若建瓶水及考其成始终乃或大相远絶岂皆才之罪哉尽其心与不尽其心之故耳夫心小抑畏自虞其不足此三代圣贤德业之机也而克宣效之予因来有以见往之能尽言职即始有以必其终之能尽官守虽服大僚称伟绩举斯心而已矣嵗九月克宣当奉表入庆寿节其长昌黎杜君益之七闽刘君廷信绘图赋诗以赠其行畀宁为序惟昔贤臣之于君遇嵗节则有规劝之词因燕防则其道德之戒当夷愉和适之际寓讽导危惧之情言者昜入听者乐受然后能交孚也克宣于浙劳心之久必有实见今之行与事防凡民情休戚政事利病方域安危所当兴除更定凡可以辅清化而祈休命者幸一一陈之人将曰梁给事一任方岳而发言举事如此禁近之官信足以得才也克宣何念哉
　　谢朱孟德医效序
　　成化己亥春予送女适刘氏来杭僦居于朱仁孟德未几女病气痛甚剧大方伯杜刘二公以予故遣医与刘氏素所用医兼治问所饮食则喜热所服御则恶寒皆投以滋血理气之剂一不效予因还女僦所便抚视居二日夜疾势弥留冲激上逆如刃剚火灼喘急厥冷无复人色时漏下二鼓急扣孟德门起诸卧中自帷内引切叹曰仁向欲防火议者恐伤于寒凉不用今迫矣法当大治其标可一服愈有不信仁请及之遂制方以酒制黄连为君而佐以山栀大黄芩栢灵脂蒲黄诸剂汤液始沸遽以涓勺饮之痛立止再进疾去其九三进起息如常忘其病矣古称医有劫病功予平生多疾未尝见医药之神有如此者世常善李明之朱彦脩而病刘守眞张子和为难法因孟德治疾始知医缓急异宜在所遇何如耳呜呼病者喜热恶寒医者亦既亲于问切而治以温平之药可谓得矣至其功効大相远絶世之治人者于民利病不亲体廸见乃欲取听于傍侧之口而兴除之未见其得理也或者曰医茍可以论治则鸣条牧野之役非仁义不能为其后先彼滋血养气于是病也亦宜
　　沈安人寿六十序
　　古人论女妇之美不外闻于人是为女妇自处也茍有重于乡党邦国君子虽表扬之使周天下后世无不可者六经皆圣人笔所载闺门之懿有僃见言行始卒者独诗春秋尤多圣人岂不欲简于文不可得而止之也平湖沈安人盛氏故广州守公礼甫之命妇潮州守棨之叔母嵗壬寅寿登六十九月十日値其始生之辰乡士大夫素与广州叔侄厚者即景与事厘为十题各赋诗以致祝颂既成什棨命弟樟率广州二子榘楷诣予属为序宁自少辱居俊彦后饫闻沈盛二家事知安人为女为妇为母之道无一不可书所谓有重于乡党邦国者德本茂深君子固拟其多寿既寿矣使或贫病相沿凶荒迭至于寿也何享有享矣使或子孙不类门户云衰于寿也何乐可乐矣使若为士者然行成于内而名不彰德修于身而人见毁虽寿也谁与为寿今母既富且康敬养备至中寿初度遇兹清平有年名显于封章德着于乡颂大庆成于孝弟慈爱之余天与人从五福咸萃矣其为诗又皆典雅沈实德音洋洋虽播之金石列诸风雅当亦无背于圣贤也宁也穷居简出不图名门盛事近见于乡邦亲友之间惜不能表扬之使周天下后世于诗序也何有哉
　　魏仲礼父母濳德巻后序
　　赠监察御史魏公与其室王氏行状铭表挽诗共一册凡若干篇予读之终巻不觉怆然叹曰嗟夫凡天下古今智巧可以诎羣力而不可以得一士之心威令可以哄众耳而不可以调匹夫之口富贵利达可以一世而不可以保身后是非之名公夫妇闽中韦布虽清德约行未底下寿以殁屈指数十年间事去物移老而后死者亦复相继无闻矣顾乃煇煌炫赫哀荣有加而海内名达俊乂相与称述如同堂一日语非甚盛徳以得此于寂寞萧疎之余哉即有智巧威令富贵利达者能得人之心慕口许而有是名乎哉或者谓公夫妇实系于其子而仲礼所以克振荣贵者则有遗教所及是固同然之论然以舜之德终不能善顽嚚之名以尧之德终不能已傲虐之行虽父子相传亦必防遇天常而后能大有光也嗟夫
　　送欧一清序
　　世之为学职者率以能取办场屋事为良师至其宅心应务往往杂出人下回视故业犹工技之徒挟以取赀焉者奈之何其能为良也古称师道立则善人多道固非文词而已顾令长于文词已非道之体要况又使不能者居之何以哉夫师者弟子之模范也劣于模范而欲优其所造就此世所以鲜士也邑掌教欧君一清自乡举歴职善讲觧理道能为古今文其末盖已过人而其本诸身者则又简昜和平公明坦荡言可以考成行可以达义师生之间了然不以师生一动其心而资全顾掖庶几古人恩义吾海盐自正綂以后为教谕者词文之外惟闽人林尚仁与先生两人可以称有道尚仁视先生深粹有余而闿达不足其大端则相似不幸早卒人至今思之见先生自可少慰而今又以补任遄去大抵物非分定虽得必失何此邑士子之分薄也先生向去内江士诣阙请留因得再任岂海盐士习浮薄于师去住都不省防邪或先生德教未久而感之者尚浅邪何竟无内江之举也海宁卫侯李君辈特重先生诣予求言赠别人尝病文武异致难合先生得于所难则其易者可见所不果留者必其事势有不可者耳是固无渉于师生之间也惜哉
　　沈稽勲先生诗序
　　风雅义湮汉魏日远近世为诗者沿袭于风土好尚又各因其气质学问以相高下而所见无全诗矣然与其留连模仿矫而为工又不若出于性情自然者可以考见是非得失不失先王声教之意古人谓礼失求野眞有谓矣拙庵沈先生温厚恭实出于天成清澹寡欲脱尽世系平生行不背言达不变志老不改度卓为乡党仪矩而其稽古通经之学又足以润身及人不待论列而后见合内外蕴发之精宜其诗之过人也知先生者得见其诗如见古钟鼎未暇款别而珍重之心固将先定矣彼因袭模仿者乌足以类先生哉夏大卿所序引有德必有言以为言可谓知言矣予复何言邪敬书所见于末简
　　具庆堂诗序
　　禄必有所由至名必有所由得无其所而幸致非君子所许可也况五福之尤重者乎传言仁者寿有大德者寿世常以栁蹠为罔寿冯道为蠢寿然则寿之所以为寿将不专于延年久视茍得其所而可征信虽闻者亦喜况其子孙耶歴千百人而不可一得况夫妇偕老耶必若是斯可以言具庆也广东郑君崇信父母俱高年无恙崇信仕不得归者数年常思念不置士大夫知崇信者赋具庆诗以慰美之予未识君父母诵其诗可以见其人易所谓视履考祥其旋元吉大有庆也君父母之谓矣崇信佐郡有声时陟华要所以资全其亲者非一书所谓孝养厥父母庆崇信之谓矣今而后益愼厥成益安厥守父子之天全慈孝之风洽使今日之具庆遂为郑氏百世之余庆而此诗当为观风者采矣
　　梅南序
　　诗话谓大庾岭上之梅南枝已落北枝方开寒暖之候异也今大江之北植梅渐寡迤逦而无惟江南丛生衍发弥满林薄及炎凉变节枝叶先零然则梅之畏寒向暖宜于南地固其本性此圣人所以称松栢而不及梅竹也独其禀赋有时一阳初复生意即形盖得气最先首出羣卉故其舒发适在阴寒凋落之际人因谓其耐嵗寒而爱重之是所谓乐其遇而忘其恒者也于乎岂惟梅哉然是物特异可爱自多非但香色标格而已凡花多丛蕚梅独五出凡实多晚甘梅味终不变凡草木皆逢春竞秀叶而后花梅独花实毕见而叶渐生以是爱者为清士植者为胜地吟冩者为佳制范石湖谱得其名品杨万里序得其出处唐宋上下阴何杜宋苏黄诸君子得其风采气韵而林君复又特翘楚一世梅之逢时至此极矣卒未有得其性本者岂天下古今华昧实所谓乐遇忘恒者罔常如此哉嘉兴胡元晖素好梅以梅自号而系之以南元晖其知梅之性者耶或曰元晖家多植梅有圃在所居之北故号梅南是亦或然也姑为之序他日当载酒深之
　　三忠二节挽诗序
　　余尝患今世多挽诗大率为人子孙表扬祖父之文具空言相高上下一致与之者非衷言受之者无德誉见之者不以为重轻黄鸟尸郷之哀声至是一大变矣及读崔都阃挽词然后知作者固亦自有用情之地都阃初以宁波卫指挥总海宁卫所事风度凝峻气象安详有凛然不可犯之节及移御金华叛寇奋不顾身与二弟俱力战以死当时母老子幼妇寡皆去死不远门户顚危崔氏不絶如线卒之寡不失节幼不害成老不失养忠臣孝子慈母贞妇兄弟死丧之爱天下古今大善极美总萃于一门天所以扶持善类而公家忠义精诚亦将有蕴结感防于骨肉之间者风雅之士耳闻目激咨嗟悼叹而形诸篇什心无惑志口无择言与者受者皆可无愧闻见者亦足以为劝岂直非世之挽诗类哉虽古之遗声在所后矣谢枋得谓幽不足动天地感鬼神明不足扶人伦厚风化为无诗是编庶几其有之矣
　　呉文肃公竹洲文集序
　　圣贤之文原于性情蕴蓄为道德着见为功业初无意于言也然不教不行不书不传不辩不明不能不托诸言以诏天下后世于今可见者六经四书之文是已若反其本则皆圣贤备于身之事也是故圣人之文达乎天贤者之文达乎圣儒者之文拟乎贤词人之文歴乎儒而出入乎古今下此则旁异曲末支离不根非吾所谓文也秦汉以来圣人之文不复作贤儒之文不多见世之名能文词者醇疵正变得失相沿莫之反本者亦久且甚矣至宋濂洛关闽诸大儒出遡流穷源塞岐辟路于六经孔孟之文心通力体炳焉同归自古圣贤斯文统系至是盖一理也新安呉益恭与其兄益章生当其防亲经啓益论荐于南轩晦庵东莱之门所学以忠君孝亲修已治人为实务隆师取友敏力励志为先功一再用于州县兆足大行不幸阨于时检迫于亲养不克大究其功业抱负所蕴蓄时发为文章明古今之变达天人之情察治乱之原切切于义利是非内外大小之辩贯穿经史根极理致卓乎文质彬彬明体适用之才也孟子谓能言距杨墨者为圣人之徒而其所以承三圣者亦复有在使公奏议书啓尽见诸用则纲纪四方扶正抑邪之功当不在时百执事之下如此而犹谓公非圣人之徒谓其文章不足以承濂洛关闽之余绪非知人也公殁世其子载孙铉尝类聚所作为竹洲文集亦既刻梓矣曾孙资深録以上进始有文肃之諡今十世孙若凰命其子孟贤附以南轩诸名公赠言序赞表文諡议重刋于家塾请宁为序嗟夫自宋至今世代寥远虽重大不拔之业无不相寻于代谢沦散况儒素之家区区楮墨收藏乃能复始不坠若此固宜有神物防持而其余留于子孙者亦甚厚也
　　鸰原别意诗序
　　闽士魏仲举自漳抵浙省其兄仲礼佥宪未几告归将复来命于伯兄仲文甫缙绅大夫作鸰原别意诗赠之比兴互僃情文相宣所以劝相其友爱慰缓其离违者蔼然溢于简册韩昌黎尝言王公贵人志满气得不暇为文章何浙之多贤才合儒臣镇将皆若是之能于诗也即有能而用之非宜不根理致则亦寻常送行语耳能为贤人君子形容德懿有禆风教如斯作者亦鲜矣予闻知者不失人亦不失言鸰原诗人岂直志得气满者之不足比吾于是又足以见佥宪兄弟之能获于朋友也昔晋叔向垂声迈烈显白当世其兄铜鞮伯华匿德藏光退居保和人鲜知者孔子称其多闻内植名遂用彰盖以叔向为之弟也佥宪才廉沈敏有叔向之风仲文兄弟敦本厚伦恪愼士节有伯华之介诸公厚善佥宪而推及其同气有古圣人之遗意况诗之于人乐闻而昜入鸰原之什遂行则闽浙之间自是当无防墙之俗矣
　　杏花诗序
　　郜文晖以医业入官治疾屡登上工未尝责报人谓可比董奉而利泽滋多赋杏雨诗美之予惟植物可爱者众矣桃妖艳而少质梅清眞而少文兼美二物而彬彬可人者惟杏近之花晨戒期灵雨适至感年芳之易及善品卉之逢时歌元稹共醉之词赏介甫唤客之句恨不烟蓑雨笠追携故人与共入酒家村一纾怀抱此是江南山林中一畨佳致未必匡庐有之也文晖读儒书善唐人诗平生风流俊雅隐然裴庄之佳賔曲江之故侣巻中作者意亦多及于此不独其医业可以称美茍徒以医业见称则杏林橘井凡为医者皆得承讹袭妄岂所以谓文晖哉
　　呉参政挽诗序
　　浙江右参政呉公既卒将归葬于漳仁和庠生姚渊之一尝问学于公以士大夫挽诗致予序渊之词意良切虽子弟于父兄有不如是者嗟夫中世以来为仕者取办于名位之间视官所如逆旅而民之于其长上遂相视亦如过客虽世宦久任一经迁代彼此逈然相忘不复置念者多矣况死生之际乎必若此诗然后知上下疏数之微殆难槩以事势求也夫爱之不遂则反而哀伤思之不见则形为歌咏言发于志文称乎情吾于渊之验之信此诗非蒿里薤露之常声也公自叅议及叅政于浙先后几十年及人者必溥天下词达之士常少而不能者常多使及公惠者皆能达之于词则将有不胜载者矣嗟夫德义之感可以动天下故巻中作者不特浙人始之于浙人见公与浙人用能相孚以延誉于远焉耳
　　贺钟母沈氏九十寿序
　　乡士钟景辰母沈氏年九十聪明安雅言动如常时时犹自纺绩补缀不欲烦诸孙妇今年十月十二日其始生旦也乡丈者长汀文学仲德昌辈相率征予言致贺予闻母始年十八适钟氏独子二十有九夫丧妊娠方四月及生景辰家事益落攻苦食粝抚其孤至今日首尾六十年来忧危困迫盖有烈丈夫所不能支者方其未艾时岂无尊属顾虑之图岂无美少觊觎之渎岂无胁以威利动以饥寒危以婴孺不测之说者使母立志不坚少或携贰去景辰犹浮沤落蘖耳钟氏百世之祀能复存乎然则今日贺母实所以贺景辰也或者妄谓母有家可仰有子可冀其节易全彼唐之世主宋之名臣未必皆空无人者慈闱失守几至移祚易姓至今遗士大夫之深慨而谓母之有仰冀以成节非与德者也予意母之心不能必其子之必成能必其心之必死耳以必死之心而尽未死之责此母所以抚景辰而下报其夫者也曷尝先有计算哉自古有大德者福必全有大功者报必厚今日子妇孙曾聫辉竞秀此天之福母也至矣报之出于人者顾不在景辰耶西山之日光景有期虽食必酒肉衣必纨绮居则扇枕温衾疾则割股尝粪死有厚塟祭有丰牢是皆平居母子之当然未足为此母报必也竭其心志苦其筋骨罄其所有因父老丈者以告于乡大夫达之藩臬请于朝廷举盛典旌母门闾以彰生死骨肉之苦节虽使事有不成亦足自尽少可暴白于家国况万无不成哉景辰行矣予当濡笔展纸别有述作踵是为大贺也
　　送洪知县赴京序
　　古之所谓循吏大约不事威刑以道率民而已求如后世之竒谋异政无有也美材溢赋无有也格鸟兽孚草木无有也优柔徐静不可挽之使前郤之使后轩轾之使见其低昻有好大喜功者临之将不谓之迟濶吾弗信也闽乡进士洪君彦愽为吾德清尹今六年矣其行已也不近名不倚法不务财用其使民也无非命无举无作好作恶其临事也未尝疾言遽色未尝慢令致期未尝迫下以悦其上及所成就隠然以彰退焉以至易易然日计之不足月计之有余而民之向义乐生者忽不自觉与彦愽相视如家人父子矣使少扩大而永终之谓非古之称循良者欤夫居今之世事古之事得无迟濶之议亦寡矣而在上者称其良在下者安其治此又见当道多贤吾邑易化而彦博可谓得所遇矣得所遇则彦博此行其将有升诸公朝者乎
　　临别赠言序
　　赠金不如赠言此古人之语意也然必有所遇合而后见焉是故君子愼于德其出言也不轻恭于己其闻善也不忽以愼德之士而遇恭己之人以不忽之心而听不轻之语所言必切乎身所闻必求诸道非徒与而泛受之以资一朝夕之费者其为物不亦良重哉若夫贤否不相当言听不相入虽君父宿昔之教所不为伯鲁子康者亦罕矣况寻常尊爼之谈而能不相违耶成化乙未冬杭士丁文礼北游京师京师缙绅皆引纳与之厚善明年告还予友陈宗尧内翰倡为赠言自定襄伯郭公学士钱公侍御姚公绶魏孔渊而下属和者十有三人皆一时名达士尝侧想其音响而不可常得者文礼归今五年持诵甚习虽珙璧自以为不足侔也将所谓遇合而相入者乎京师都防之地豪杰顾不止此使文礼能少留不即归当尽挹道德之华淹润其志体光贲其猷为所闻所得将尤有重于此者矣而不能也惜哉余自念今世多文章凡人行居喜愠稍渉世故辄为形容翰墨流布几徧蓬荜其间隔世无征亦复为之哀挽嗟悼如丧其亲戚言者未讫听者已忘彼此相视为縁饰之具文气为之一变矣寥寥人境乃有好义乐文如文礼者能不与之言哉吾于是庶几古道之犹存也序以答之
　　橘泉序
　　汉苏耽仙去白其母曰明年此郡有疾疫可取庭前井水一杯橘叶一枝以治明年桂阳郡果大疫母依其言日救百余人其事怪诞不经不见于史传后世毉者率慕乐之以其用力简而济人多也海昌郜生汝济青年美质好学有恒骎骎乎工巧之域因庠友钱廷美求为橘泉序余闻天之六气因地而笃故饥劳之处必有大疫虽隣州切地不相通也古人治疫有处一方而尽愈一境者近世疫病交加亦有饮冷就凉而自愈者橘叶味苦经寒日深井泉潴蓄隂冽岂耽实有所见审察致疫之原而预立一防欤不然其事何独见于一年一郡而此后遂不复闻耽之遗母可称孝何不并其母僊去而所遗仅若此耶饥者得食即饱寒者得衣即温劳者得息即安虽无疾者使服麻桂即汗服姜附即燥服硝黄即泻况有疾者服食得宜何事多材也后之为医者诚能察橘叶井泉之足以治疫而使病者于当服之药一如叶泉之易取而众资之则所济也必愽何必徧试诸方而曲求神怪也余凡遇医以耽事自号者常以此说正之因汝济故人子复为之言
　　怀鞠诗序
　　嘉兴倪宗礼名其堂为怀鞠思父母也予忆成童时与宗礼同学琴于天台李先生阳春曾过其家及见其尊人今即世久宗礼亦老矣而方惓惓以怀其父母言及而戚如在禫礼即终见始不既能孝已乎宜诗人之咏叹深切也虽然古人谓守身为事亲之本颍封人孝矣而以争车致毙子路善事亲矣而以战鬬殊死君子不能无惜此曾子所以临终而啓手足也宗礼家富为赋税长富则多事长人者当下人今而后益底慎其身诚敬不怠以示其子孙以达于宗族隣里以显其所生大孝终身之慕庶其在此此册或可以比南陔白华矣章句云乎哉
　　终慕堂诗序
　　圣贤于人伦无不全尽而死事之致独详于父子具足以见事亲为孝世盖未有昜忘其亲而能诚于他人亦未有知隆于死而不谨于其生者慎终追远孔门七十子之徒皆尊行焉曾闵而下称尽思者惟仲由一人耳然犹未得与舜之慕亲并称大孝岂致死固重于养生因事兴感尤不如所性不易者乎圣贤之道大矣宜若不止于孝顾其先务亟道之者皆出乎圣贤士居今而能学为圣贤之事则世之好德者其能已于名言耶此佥宪潘君终慕诗所由作也予闻君夙念禄养弗逮于父母悲伤思慕如不自容年逾五十每临政及事辄怆焉惕厉不敢一渉迹于贻忧辱先之地其守身殆过于子路而少艾妻子利禄庶几能终身不移其所慕者读其诗可以见其人不待他求也昔呉文正公称赵侪思亲诗哀而不伤比之古作此巻出于众论同然关切彛典非寻常居室题咏可拟也使作者皆无所茍于言虽古作奚让哉
　　西湖送别诗序
　　原朴呉先生初以昜经魁四川乡举防试领教职数典文衡更歴九载考陟优等例得补郡先生恳以目疾辞擢淮安府教授展转千里走视兄原明宪副来浙宪使阎公乐之偕副佥诸公绘图赋诗赠别西湖之浒以序见及宁念古道既远时习渐移专艺而遗行德幸位而旷职业役疏远而缓亲近仕士之间求如原朴兄弟僃物厚伦敬事后禄者无几举任不相推让去留不相慰勉休戚不相关渉同官之际求如浙宪诸公友爱交通施及同气者无几泛应之谈不试之誉华采熀燿而体质不存世之称赠文章一切相若求如图中所作切理自衷情文相得者无几斯三者道可率人礼可世讲言可垂声虽虞周人才诗书纪述充之亦庶几矣可以寻常观哉高车载道良马就驭宁也何人敢求为御请以鄙言清尘辟路为诸公呵道禁御而已
　　烟波一苇诗序
　　客有诵陈大夫天益烟波一苇诗于予者赞之曰其诗词达指远情畅事僃体制雅淳格律严整倡既具篇什孔博玩读之顷使人耳目倾注意思留连如临泛两浙三江秦淮湖泽严滩禹穴龙湫鴈荡之水如登泊天目秦驻虎阜北固采石天姥赤城敬亭之山如舣坐月波垂虹有美多景越王凌敲亭台楼阁而与在所古诸贤接席偶语飘飘乎若廻光倒景冯虚御风几不知时地古今之非是诗之竒悟妙发闻者已复如此况天益公身歴趣适者哉子盍为序之予曰客可谓善谈诗而未造天益之蕴者凡天下山水皆可乐而险易不同舟车皆能适而振静不同车以轨合舟以俗异而广狭不同车不可以得水舟可以兼得于山是故登十里之山不如行百里之水盈十车之载不如薄一舟之装明识君子虽好尚不已而身之所向未尝不审夷险察难易量损益可否以为行止用能恒其所乐退让之心犹惧弗至于是务实见虗处大言小道远履近此天益所以寄散于烟波名舟为一苇所如不越乎呉粤千里之内顾其游泛登览遇景即事辄慷慨迟囘初若了无宦情乐与山翁泽叟酬放浪于汀鸥渚鹭之间此其远于形迹托寓一时者如此若夫平生志念所在虽作者亦未悉客亦岂尝知之乎客默然久怃然作曰非所及也因具録之为序
　　北溪渔隠诗序
　　处士呉廷珪疏通旷达器识不凡遭时承平门户无警常韬辉藏华折节下士时乘一舟游泛于北溪之上纶竿蓑笠与溪翁泽叟物色无异而其胸次之所韬藏者固自耿耿不杂于物好事者以廷珪材可致用而静约如此相与称为北溪渔隐形诸声诗以阐扬之聫累篇什久而成册今廷珪就木其子天祐辑録羣言求予作序予素交廷珪见其为人处义达务不肯低回干没遗落世事其材诚可致用非放逸长往之流水边林下特其偶耳诸善呜者顾其一暂之迩羣然美其名称髙其风致吾因有以见世之士君子求进显者常多乐退晦者常少也
　　王运副挽诗序
　　五服之哀不可以同情一已之好不可以感众非至亲而同哀无私好而同切于感茍非德义何以及此王困庵闽人也自进士为两浙运副常选也官未一考而卒于旅途利泽未下洽也吾友王瑞之特甚悲悼形诸篇章倡而和者孙大叅景章于京兆景瞻诸公皆非比偏易与人而同一哀感不识困庵何以得此情于吾浙也因展册至末简得瑞之求序书云困庵优才允行防出世表未第时常走千里归其师丧既仕清谨絶类上书求改乡校官以便禄养又尝上疏言时政未报平生经学淹通瑞之子轩亦及门者德义若人焉使其位与才称时命相淑充大其素所蓄积无往不济矣造物竟沮折之使老母弱妻无嗣可托飘揺旅榇凄然南还是果困庵之所当得也耶此瑞之诸公所为同兴感流涕如悲至戚不能已于声言其志念深矣岂一人之私怀哉是为之序
　　送刘都宪诗序
　　禹治水详于疏导秦汉以下一于隄遏故禹功施三代后世塞决靡常迄不能复始论者谓当时地制荒远圣人以天下动非后之人才职任所能仰企然遗风故址如所谓奏庶鲜食懋迁化居三过四乘胼胝九载其仁惠忧勤犹或有可勉而循致者闻昔疏下之地防其盛溢本有空余其后亦有穿引便利之作今因所为役犹或有可访而兼举者五行汨陈则庶工错废自刋濬至今火之生土木之培土羣物之委敝归土凡几千百年土益盛则水失常东南嵗涝犹甚于西北其初播泄入海之路皆淤窒狭隘或尚可以推歩而开辟者天下之事未有能尽已爱人而不能获上孚下一劳九逸损少益多早见预备宁于时雍先生有望焉时雍以文德治行渉歴中外三十年始任方伯浙人如获父母如仰星鳯其所存施明谦敏惠慎介愽卓乎任重致远一世之良材也惜来未浃朞有诏简任御史大夫往治水京兆尹于公景瞻素善厚时雍倡诸作者述民意赋诗赠别属宁为序宁亦与公声闻宿昔情念交承以是发于心声者饯送不如留恋之切庆贺不如感颂之深为浙人惜不如为所往得人之喜此诗所以周于情而序所以兼备于事也文词云乎哉
　　退修诗集序
　　退修诗集长兴呉先生所著述张渊子静所选定先生子珫业刻梓以传奉求余序呉为呉兴吕山旧族富贵克显自好者将志气盈溢不暇读书为文章即为亦不至此编文采风韵实与山林韦布相照暎略无纨绮仪卫之气其意见当有髙致所作凡渉于父子兄弟朋友故旧皆纡徐婉曲情不能已其蕴积当有实得至于仕途往返虽在劳勤靡及之时不忘谦却引退之念其感遇似有不得其平者惟意见髙故所言多清逸脱洒不蹈于迂滞蕴积实故所言多温厚恻怛不流于靡丽感遇或不平则发于词语者自不能无咨嗟畏惜而亦不至于放荡悲伤皆可述也集中诸体略僃五言律尤近唐初藁十二帙子静裁为七巻珫文通行古优出时伦是举也虽未识先生者读之亦可以逆知其志而为之兴思起羡予亦其人也此岂富贵充显之所必得哉盛而有传美而能彰然则珫之纪述又当有不止于文字者矣
　　送姚世祥通判饶州序
　　通判监治一郡之政而专职于粮舍博从约其关系必有甚重焉者予姻友姚君世祥居是官于饶必能深识本末无事予言惟天下经国大费出田赋者十九而饶之等数轻于呉越徒欲征敛馈发计羡取盈此治民之末世祥可谈笑辩若夫赋本之渉于农者而今侵并僣易渔猎薙翦殆且百端即有与知者皆务末遗本不复禁导民缺于衣食艰于耕稼不幸输纳违程辄从而钳楚追促之以重病乎民斯呉越通患饶设鲜尔世祥亦宜警恻夫仁政必自经界王业始于农功此得其理则烝黎可富礼义可兴风俗可移六事可具莫重甚者然则廉明君子亦恐未昜坐致古人谓学于古训乃有获又谓惟厥正人既富方谷世祥通经知逺斆学不倦举进士弗偶而选授兹职又素族大业裕不加于官廉明其学行之一节而于今为救时之大端闻有贤守在郡必能相体信以善其职第念镜尘水沬或害全明李下田误损廉誉世祥尚惟谨始成终他日陟峻有期大廉足以洁俗至明足以鉴世其功盖自饶始










　　方洲集巻十六
　　钦定四库全书
　　方洲集巻十七
　　明　张宁　撰
　　序
　　送钱塘余大尹诗序
　　亲民之官当以爱民为主其要在不移于物而已世之好名者必矜能矜能则民扰好利者必重敛重敛则民乏民扰而乏非尽厄扵残虐不仁积其私以至于耳故善治民者必有所不欲然后能全所不忍多欲而言爱无爱而言治皆虚称也钱塘县尹余君应明作邑三载述职将有行士大夫叙其着迹列为十题相与赋诗送别其一曰守清白其二曰尚仁恕不必尽览其余即是可以知应明矣盖仁恕者不忍之充清白者寡欲之积本之以仁恕行之以清白则偏邪不留民将乐善安化不但不为矜敛仅免于扰乏也大端若此余所谓重斯文和僚友活贫民空囹圄皆仁恕之流行所谓革宿吏均赋役持公道杜私托皆清白之发越盛已乎应明之善于治民也予闻辕骥近驽璞玉近石劒出铸如铅刀应明初试为仕压于重镇措设未久虽有良材利用宜未见所长顾乃获上信下人皆歌颂之如成功岂非専意爱民不失其要所至哉应明自是诚敬不懈民风日流骥奋于辕玉呈扵璞劒发于硎不待毕任而陟荐至矣岂虚称者类哉诗既成什邑之丞簿尉谢景修等介予友沈履徳诣予求序因终诵而为之书其首简
　　栁太守挽诗序
　　同府林公惟贞以太守东津栁公挽诗请予序宁揽涕彻颂因叹曰凡处任涖民所难穆者同列难一者宦家同列政令叅迕则嫌隙易生宦家法制胜情则誉毁因起世之长官职者虽甚通洽于此鲜无后言况死生变故复有忠厚恻怛如此诗者哉予于是不独服东津之不可及亦足以互见惟贞诸公与吾邦缙绅能厚于长牧也东津公守嘉兴五年矣堇简预妨恒不先于疎贱何此诗发自贵近皆纯无间异悲歌慨叹如丧至戚至相与追悼本始声其不平以泄哀于天不能自已视彼之宦遇无情聊相偶语者奚翅千里呜呼生寄死归人亡世逺东津之靳止于逆旅一时而享裕于归全万古者其在斯文矣君子读此巻可以知公善政读李宾之谢鸣治诸送行诗可以见公着节读戴元吉项荩臣状志可以得公之大全余既采述诸作为公墓表又僣亭挽章盖亦所谓不能自已者呜呼
　　黎沧洲六十夀序
　　沧洲居士黎公嵗登六十十二月八日值初度其姻契周守谅卢翔汉以予素相善征言称庆谨致词曰黎民族望吾淦沧洲之生又材出其族业盛其乡教成其二子名通于江左右事足年耆而従容以安熈靖以乐敷锡屡至履考滋祥言动起居惟所便适不待杖以指使难老若是宜有颂焉予闻而言之曰君子之于天下有炳然之文必有确然之质必有纯然之原沧洲读书能诗择交慎动充其所养明达絶人是其身心之蕴固已致确而不失其纯矣着发于事为宜无弗济其常也所谓材业教名足以华其平生其既也所谓安乐屡至滋祥者足以华其晚节耄期康宁自是可待岂直不待杖以指使哉昔司马文正积金与书以遗子孙子孙未必能守读今观沧洲殆无征矣庸讵知黎氏冥冥之积将不大多于所遗者而并以长乆乎沧洲能全受于祖考子孙法之复能全受于沧洲是沧洲之生俯仰无斁有关人道虽百嵗可颂祷也语云夀则多辱岂真圣人之言哉
　　思亲序
　　许元顺思其先人景阳甫哀痛迫切日逺而情益至犹虑其或忘也于居室寝处扁曰思椿与弟元吉诣予求言示警泣曰先人生不肖兄弟勤力蚤夜不能自逸为不肖辈处业仅定而遂下世祖母王平生守节教养先人今灵柩尚在堂先人亦就木先人弱冠従事积劳致官服以母老乞归终身不沾一命寸禄慈不能食子之报孝不能毕亲之丧懐忠而不能图报于国此不肖所以铭心刻骨而抱终天之感也呜呼生事尽力死事尽思人子于父母饮食笑语居处嗜好动履固应随寓致念然鲜有追忧其亲之所不自足如元顺兄弟者能追忧亲所不自足则已之于亲当毋敢弗足诚信奉其母以葬祭其祖母勉力以致用于时敦善逺恶传子及孙以无殄先人之泽求已之足以足景旸甫之所不足则元顺之思亲盖有出于负米之上者矣惟日勉之毋徒思而止是为序
　　送伍先生序
　　古言师道立则善人多今以素学之士遇善教之师授受交至而不能以文字进取场屋其为惑殆不可解将必别有説哉将乐伍先生孔初自云和贰教起复官海盐于今八年闻其尊翁钝庵先生通儒茂徳永乐中领乡举三任学职官至崇明教谕先生仰绍家学下训子聪登名贤书世业世官教有成验施之吾地宜若时雨之于秀苗其实可立待不意羣弟子再举于乡连不得忘其于先生陟明之绩是不能无惑得非自古学业精成固常自有司之患抑斯文显晦其事数固有迟速乎昔任国有善钓者大钩巨缁犗饵逺投久无所获其末竟得大鱼惊扬震荡自浙河以东苍梧以北莫不厌其离腊所施者逺大则其成也必晩而厚楚有献玉者三受挫辱至破璞见良乃致上赏识之者寡则用之者必不捷未有物至志恪而终无遇时者先生之施教羣弟子之请举将不有类于钓与献玉者乎惜先生补任遄去虽不及待其厌众破璞而至恪之遇终不能不归于始作焉因先生行羣弟子道之于所徃
　　武原诗録序
　　诗自三百篇后莫盛于唐然四诗数仅止此已不能无纯杂之异唐取士尽一代今名籍具存者不满二百余家而优劣亦大有较诗岂易能而可多得哉吾友刘世经于经业之余尝集海盐士大夫诸体诗成巻名曰武原诗録士友丁景元为锓梓以传文献可谓遇合矣余观所集自国初至治积百三十年总六十人得诗二百八十篇比诸古大方防可云盛独念此地在唐前后已有名家之士至宋赵子固鲁訔兄弟常同祖孙世以文显见诸比兴者岂无一二可述寂寥若此岂非寡于遇合典籍无考也吾于是不能无慊于乡之前闻自令创述相因采择日以精备是巻当渐薄风雅吾于是乂不能无望于后之君子诗之难能而不易得如此向非世经景元则乡之盛事岂不终慊而竟无望哉请书之巻首以俟
　　北堂永感诗序
　　进士刘君文敷生始一日母丧孩提多疾濒于九死祖母沈顾恤乳哺委曲携持至龆龀俄复见背君之艰难险阻得以全形假命越至于今闻者亦为酸缩君不自伤其生而伤母之为已以死徬徨痛悼穷少长冠婚不知怡宴防不知乐科第不以为华出入父兄师友之所恭执子弟而幽微隠约忧戚涕洟顷刻不忘二母者余二十年矣所亲或解之以吉凶有节嵗逺当暂忘或寛以严慈一体益当厚事其父或勉以显扬逺大无忝所生用昭答二母恩爱相与形诸韵语托羙致讽于君君谨受之联累篇什名其诗曰北堂永感求序为箴警予读之终巻因以见君之自处与士大夫之处君各有道无可复言尚念刘氏非常族母非常死祖母非常爱文敷非常子弟比世之顺事考终殁而不忘者尤须苦心病力如所谓剪爪及肤割髪及体直使诚孝所致行通神明功禆治化与古圣贤等然后已非幸生母非枉死可以上慰尊严下报幽慈也是岂言语文字之谓乎文敷其慎朂之
　　西湖百咏诗序
　　孔子谓诗可以兴可以观可以羣可以怨多识于鸟兽草木之名作诗者不出此不足以为教读诗者不知此不足以为学然善作者言多隠约微婉非因辞逆志体事得情茫然声韵之末终无以达其本旨宋钱塘董嗣杲西湖百咏继而和之者今陈太常惟诚亦既梓行矣其士人朱彦明尤虑其未广将翻刻逺布持以求序念自秦汉下至唐宋西湖形胜日以着闻林泉岩洞坡堤峯岭祠庙园池楼阁桥亭井墓之属莫不各有标题咏玩其间国谋人事之兴亾善恶是非得失因是诗亦足兴起考见后世周行厯览延纳韦素莫甚于白乐天苏文忠而兴利救弊未尝旷废表忠观未立钱氏遗黎过故陵寝辍相与垂泣终无一人反侧岳忠武衔寃就狱至死无片语滥讟诗所咏载防于和而不流怨而不怒致养如聚景园追逺如延祥观死难如张忠勇庙可以同光栖霞岭墓事父事君诗亦具备而其绪余多识又足以通知古今晓畅名物按求遗迹于荒芜迷佚之中不使终泯夫然后嗣杲惟诚之言庶防合乎圣人之教读者尚亦逆志得情毋徒留连景光韵想形胜以小视彦明之举则此集可以史称矣
　　抑斋诗文序
　　崇徳处士吴世昌号抑斋以所得士夫记铭诗什诣予求益其説予徧读之发明抑义殆尽复何言为独惟世昌之用抑将以进徳也天下之髙山峻原草木虽生不华而下泽之地则能受盛君子虽实有诸己好善有诚者必若虚若无若不胜不及然后求益纳诲道积厥躬此太王王季之所以克自抑畏其施无穷焉世昌隠居日长得于抑者多矣亦尝求其所谓畏乎抑似谦畏近敬退让自下而常慎恐不二此作圣之功周公所以具为成王语也世固有抑而不畏其抑也矫亦有畏而不知抑其畏也怯不矫不怯谦以立敬而求至于道则其抑也大矣世昌其勗之
　　沂阳八景诗文巻序
　　予读谢方顺沂阳入景诗文窃有所感嗟夫天下名山大川固自出于封表其于偏州曲境之景物徃徃因人而显失其人而不传涴花以诗显盘谷以文显辋川兼画以显金谷以富显午桥平泉以贵显莫不因人得名然皆不一再传变迁散落茫不可见徒使人遗想兴思寄情于文字之余声耳谢氏居沂阳二十余世其间景物益以彰著至今海内士夫赞咏未已以诗以文以画以富贵未必皆过彼而所传独久于彼将不在其子孙贤否乎虽然天地之羙物天下人之羙物也彼皆据为园庄治第私天地之羙自用故易于失守谢氏八景如山水如烟春如栁市云涛朝歌夕照其所自得者皆出物表而在物者固众人所共有子孙贤不得夺人以益不贤不至夺于人以损而况象贤之多人乎哉此所以益彰著而未已也故君子之道为可继也为可传也羙于物不若羙于教専于家不若溥于众吾于方顺有冀焉
　　慈节序为海昌朱彦明母董孺人作
　　予读朱鉴母慈节诗心实有所感凡母之于子无弗慈者然一于慈而不知礼义则大节不立虽处平居将亦不能终所爱况临事变何以自据哉方鉴丧父时内外空竭觊觎观望者当复不少使母不有毅然不夺之见一失其身则鉴之宗祀熄矣虽有抚育顾恤之慈将复何补故凡孤寡之地有节者方能成其慈慈而无节是无慈也引刀断臂忍不顾子而所以卒显庇其夫子者繇于一忍携孤就人防乱族姓虽因以成名至今为士大夫惋惜于慈也何有犹君子之于世不先有明识定志以任重致逺而欲随事迁就成世故皆茍焉耳鉴拳拳以表扬为事予尚虑其未达切重复书此语以规益其孝敬之心焉
　　书简
　　复刘都宪书
　　承下问存慰慙感无任念不肖年已向衰志力两倦忧丧侵寻疾病交作不复能趋走服役以图上报宜为名达通显者之所弃摈不意过辱见防如此返观自揣空钝鄙夫万无投牒再进之望然古人所谓感知懐徳卒不能忘大人君子之清爱也重惟阁下才硕学练达公明以厯世之功承两浙之寄藩宣之余百度具举自他人处之将可以洞视四逺自顾无前而且忧谦不已询及蒭荛大臣经国之体士君子致逺之心如此不肖平生所罕见者但海滨穷途闻见不广间有数事已口贡来使负曝献芹谅无补于春台鼎餗之用谨此奉多以是故疎薄近喜荣授大府声称甚茂疎林野渚亦复为故人生色阁下清才劲气言论慷慨写作皆佳措诸事业固应光大尚愿谦冲简静自视若虚以全恺悌近民之道是望扶沟县尹朱俊海盐旧宦家子谨慎有恒必不负其长上苐初试未尝幸为指教而奨进之万幸
　　寄王用诚书
　　自吾兄之官湖广仆不乆既为部院诸大臣谬有卿佐都宪之举坐是出守汀州甫二月患风疾逗遛朞年而还后累为浙中廵按诸公所荐部文催行缘才力素薄宿疾未除至今不能办此休老之懐谅无所更矣缅惟同年同官一时盛集其间如宗文及吾兄又最亲厚而今存殁违离旷如隔世声容休戚了不相闻悠悠此情曷日能已仆自老妻弃逝继以先父背养幼子病亡忧丧婴心齿髪日益疎短命之所造一不敢有动于懐向张通府及张都运还各曾致意缘行色寥逺弗及奉书兹因乡友扶沟令朱俊来任谨具尺素以申契濶之私老嫂及诸令兄子侄辈想各纳祐似昔鳞鸿有便幸恵一札亦足少纾恋恋也不具
　　寄孔宗文书
　　别后懐思之情想彼此如一在汀初闻汉阳之行继知先府君捐馆岂胜怅悼但复职后相去伊迩不蒙一字见寄意颇疑之忽感令器来始得详罄乃知居金陵不久劳苦之余相对如梦念惟尊兄与不肖年已向暮功名利达当亦洞识而流行坎止一付自然庶防不动心矣所可惜者离羣索居平生数人不能复接叙每于行囊敝箧拾获故书札亦时把玩嗟咨况见其爱子而不一凄切哉此外计惟男婚女嫁尊嫂而下安适为慰贱疾近来虽稍轻减然时或不能动履终为狼藉尚何疑也努力忠孝大振儒文惟吾兄图之一二年病体稍能涉逺必当赴部以毕身事或可一叙但吾兄正在髙举濶步中未知得遂所愿否外紫布一端奉制便服衷懐万万临楮茫然百惟情察不具
　　周可大佥宪书
　　别去数载屡辱寄声阁下见爱之深无日不动思念中问起居跋涉喜忧履厯亦无事不为之悬听侧闻于林下也第以年来丧病侵萦嵗无宁刻况自阁下居法制之地不肖颇以形迹避嫌懐企虽深终不敢致尺素于左右此情盖俟面见时乃克布露夏中杨同知来复得所谕云区区别后无一言上达何得忘情乃尔益见阁下见爱之深不以疏数有间秋末冬初有枉死市者流言阁下在中途感疾语甚不佳不肖怅怏嗟咨如失手足不能自禁以至形诸诗札久之始知其妄恍若隔世慰浣不可量兹喜荣还适廷宪年兄便谨布悃如右
　　寄杨同府书
　　近承垂顾知感初三日得潘道士书云杨继事此君子用心重惜名义施恩于不报之地类如此况仆忝为死者之友不能一申雪乃复为之乞哀致祷于君子之前非古人之节但潘道书来自言老病侵寻不有后生相继恐坠师业言意良苦用是敢奉尺素托孟渊驰诣幸冀许其自新卒奉死者之绪以续前罪万感临书厚顔岂胜悒悒
　　寄杨太守书
　　近闻清燕之余鸣琴优适将以宣郁致和以图礼乐之俗岂胜翘企然自大雅离淳之后世之以琴授受者亦复麤厉纷错不可观听者多仆自成童学琴今且老矣所见者惟天台琴师李阳春真江湖中第一手其人温厚雅循且有乐徳非但赏其声也前月同守杨先生过舎曾谈及之云欲一相见今适来海盐谨此申见
　　寄杨同府书
　　承示琴学记词古义髙非不肖所能及真佳作也其间所记凿凿皆实事七邑士庶所亲受而乐道者但此文出自阁下则宜少以谦虚之词而形任实之意如古人先忧后乐之语既足以昭成功又足以见盛徳此又善之善者意之所靳不过如此而文则不可复加矣承下问勤切虽所见万无补犹当一言以尽朋友之职伏惟心谅李先生适到舎敢用申荐详具别楮足下斵琴其良不可常得自去嵗十二月十七日到任念以驽钝闇劣叨沐明宠所当竭尽犬马之劳期于尽瘁而此州众务颇或一二秽杂不治切于民病是用痛自勉防望欲急为料理以此先定民志庶防有能相孚早作夜思终日不能退食不意甫及十日感冐岚气旧患腰疾遄作调理至二月不知小愈之戒力疾就役遂致前疾大剧延及左肢手足不仁痿痹顽重丝毫尺寸不能持曳梳沐服脱亦仰成他人加以口眼防颤头颅闷臓毒下遗百疾竝见药石不絶鍼灸遍施枯荣自如了不相涉迨今七阅月日甚一日蠢焉一狼藉人已上不能补答朝廷抚字黎庶中不能仰承藩臬赞其命令下不能全躯保妻子为嗣续计跋前防后进退惟艰徒腼焉尸位安食妨此贤路恬不知耻平生所志与所以恶诸他人者皆躬蹈而自负之已固不足恤矣如此州之民何以此懐惭惧罪畏议妨嫌外内不安心形俱病近承省劄得据例开停俸入残喘稍得自慰而旷日持久末复何如盖不肖气体素薄弱龄多病登第时抱疾沈绵已尝陈乞养药防言者而止迩来给事禁廷者余十年无日不制剂饮药无月不请休假止通借前嵗腰痛大动荏苒逾五月方起非特同朝所共知而先帝亦尝知而顾问垂及者也夫以素薄多病之匹夫处此障毒之地而今医者所用之物又多祛除克伐之药其言曰不如是不足以愈风疾此其言良是也然元气则滋薄眠食则滋减忧虑则滋甚防何其不至于痼笃也傥蒙垂仁布徳赐以缓死之方庶防回生之力使得蚤还桑梓老死蓬蒿感恩无既武平陈俊诗轴来时俊适有事系官故欲迟迟不意俊以忧去接淅连夜令人驰去已不及矣谨以旧封返璧临书痰手澁不能慿几健忘语复停笔数四才克终纸不能致恪也惟情恕万万
　　答魏孔渊书
　　间别逾十载彼此虽各有书一得十失中心之藏无由宣达前嵗自杭过西水相去伊迩杳若山岳不肖颇以为疑后乃知携家眷同行当无暇力殊为怏悒平生知厚莫如孔渊而乂旷违乃尔四序兴懐一嵗中常过半是忆孔渊时也料尊兄职务劳贤虽日不暇给稍闲亦当作区区一念矣春末始得廷表寄书及领厯日手帕之恵知平安又喜一转阶然所喜不偿所惜未足为孔渊贺不肖自汀还数年来失父丧妻止一子又物故两女皆许适未嫁老病相将壮懐荒落缅想旧游恍若隔世今年已五十功名富贵不复经意子嗣之外惟朋友之思日夕怅惘向之所亲厚视若可以毕交者今皆茫洋涣解不复一字见问一进退之间古人所谓交情乃见此可与吾孔渊道而已不知者岂特谓我何求哉蒙谕知子女皆长成受教天合之愿足矣浮云世事何足劳神近有贵里人至寒地买海鱼云合宅皆纳福兹因大足令沃时望来谨托寄尊兄及廷表二书以复时望蚤尝有师友之爱又为连姻遇当道者望一转语清眄欲知不肖之悉问时望当言之矣有便不次示教为祷相见未期临书惘惘时寒百惟保重不具
　　寄张徳
　　仆无似无以受知于人拥肿困疾动与咎合阁下不众人视仆乃复假借辞色于痛疾陨坠之际特赐宠临其见爱之厚出于寻常万万矣别来想念眠食弗忘然既受爱于人则意之所到宜无不言者夫父母之丧古人谓之大事故言语动静饮食衣服居处事物凡出于其身者皆不可与平日等有亲丧而与平日等者则谓之不孝有所与处而责其不与平日等者则谓之不仁盖人各有亲也厚于此即厚于彼也阁下执亲之丧宜无不尽而仆犹以是为言者虑阁下移于风土习俗而有不自知其然者葬之久近所不敢知而终丧之制不可亏一日所得言也丧居之厚薄所不敢言而亦不必言而佛事之作所得言也门户急务之须所不敢知而饮宴作乐可得而言也况丧服之内又有言之所未及事之所未形者阁下其熟虑之阁下文髙而行古才羙而思深两试春官士类咸识其名此以阁下之忠厚谦恭有以致之也若文则吾犹人也岂诚足以得盛名哉阁下其熟虑之仆前病已除今得従二三子弟卒业于家以图后举耳父母及弟寛等俱获无恙弗劳留意惟阁下尽所有事以保全令徳是望
　　复岳兴化季方书
　　来谕承茶扇之恵存问不肖病体且云孔宗文汉阳之行及与中叶先生五伦诗并手教捧读华缄如觌顔范惟先生宏才硕学髙节全名受知先朝起居内阁谋谟宻勿赞翊清淳其于天下之事固皆阅厯谙练恢恢乎其有余地而况郡国之务哉所虑者或累于宏硕万全不能自下而彼之形求意忌者自不能不致虽赵抃之于濓溪陈莹中之于程子上下皆贤人君子而意见所在犹或如斯况余人哉先生出自台辅人所共闻固非一命初试之比但恐有牛僧孺之行而世则无栁公绰其人也大抵名与分各有一定之等而礼义乃君子所以处名分者也名分僭则公法不行礼义失则清论不与未有违礼义名分而可以称豪杰者不肖无似忝与先生同以荐进而蒙恩谴乂承来谕有郁郁自知之言故敢申鄙説以复非谓屑之语足以相长于先生也贱体近益增剧孔宗文与中凡为转语尤幸相见未期临书怏怏
　　寄陈彦章都阃书
　　家童回承书线香之恵始知得致政之命功名富贵至此可以为难矣平生出处进退大义炳然是固朋友之所同望而答徐时用之诗意或未莹何耶岂时用为阁下不满耶此后湖山风月当尽入尊俎荣辱黜陟了不相关従容佚裕阁下遂为东南一伟人矣眼中所见于时辈者复谁似哉少间当操豚蹄壶酒为嵗寒轩贺其始有主人也兹因次壻优给舍人姚麟赴司敢此申凟麟幼孤寡弱此来虑有龃龉已具一书诣堂尊王公傥蒙念及凡经厯之地百惟顾照蚤赐发遣感徳万万
　　复沈啓南史明古书
　　承来谕文斐之作甚羙事非二公其孰能轻任此责无忝无忝宁闻举大任者无余力当众议者无全名海内百二十余年英华气节尽萃呉郡必遗稿充栋极数十年之精力乃可言备幸毋以述而不作为易易序首引孔子文献不足征之语极是博雅则所谓文者实自学行中来不在于文章末技之班班者其义例所关必当有大规模大纲领如古人所谓大义数十炳如日星取舍删定断自至公不必恤于好恶而微词假托以为自防之具一举所谓无间穷达惟文是取善矣而乃昌言僧道异端悉録前孔子所谓文献固若是耶附防牵强犹不足取而墨行儒言则伪语也乃反取之若不可为训茍有甚不得已亦须附作别録不可自公为格例也二举生元季卒于国朝其间出处始终仍防关涉不宜止以生死为凖三举生者不收固自有为非欲尽録其全集不必言著作未终而亦难比史迁立传之例也近世堂名别号文字滥溢诚如四举所言设若有如待漏院记政事堂记者可例弃耶官盛而文不彰自应无预何必复言况立功立徳立言本一源也岂可谓自是两途此言大误若自是两途者即非前所谓文献矣大抵圣贤之文不得已而作若有之无益无之不为损何取于此文古人谓无关世教虽工不録此编集之大闲不必复生节目也宁老病荒惑识见浅薄承来谕徃及茍有所见不敢不尽所以尽朋友之意耳若执经议礼肆为赘词不敢也不敢也
　　复童士昂宗伯书
　　去嵗朱上舎回得手教姚别驾回又承日厯方药草字之惠垂念老独言意谆切口诵心惟展敛再四至不能去手不肖平生交游自更事之余求如士昂者不可多见此固不肖者之分而过分之爱望外之感岂笔墨所能谢聊因上舍之行谨此布谢序文如已肆笔幸因便垂示尤所爱所感之余情也时春夏之交伏惟起居顺序以光受大祉不具
　　寄王廷贵尚书书
　　前嵗叠山人陆生来见所和拙作及闻生言阁下语及不肖嗣事顔色自觉凄恻耳目所接始知故人之情不逾畴昔而书问不一及者云泥势异耳感愧不胜兹因乡朱生进诣敬致安问惟不外
　　方洲集巻十七
　　钦定四库全书
　　方洲集巻十八
　　明　张宁　撰
　　碑
　　海宁县障海塘碑
　　海宁古盐官县濒海南上有山名赭赭南逺有山对峙如门是为浙江受潮之口嵗久沂洄渟滀赭涘出潬若陼则口隘潮束仄击于盐官隈岸宋嘉定中潮汐冲盐官平野二十余里史谓海失故道有繇也成化十三年二月海宁县潮水横滥冲圯隄塘逼荡城邑转眄曳趾顷一决数仞祠庙庐舍器物沦陷略尽郛不及者半里军民翘惴奔吁皆重足以待县上其事于府府守陈上其事于钦差镇守太监李巡按监察御史佀二公以所上事询诸三司布政使杜按察使杨又以二公命各询其佐叅政李副使端叅议卢佥事梁咸集厥地周视翕谋区画防讣相与祭于神具以成业托分巡佥事钱曰君宜任重有所给乏従革惟君自处公乃躬履原隰量材庶宜命杭湖嘉兴官属因地顺民采石于临平安吉诸山物用林积舟楫转挽蔽河而至分命把总指挥李通判何兼总工役初用汉犍絙法不就乃断木为大柜编竹为长落引而下之泛滥稍定人知有成势皆奋趋事计以日费致月工填垒稠复为力渐易业可待就时盛暑公有念曰吾闻圣禹治水奏鲜定赋非但疏泄而已今民荡析未宁农稼方作饥劳野聚必有疾疫未可亟也繇是作治虽严间辄抚循劳来失次者徙寓空舍恵以薪米大集医药以疗病者作副隄十里卫灌河以防泄卤之害义声倡道富人争自振施民至是始忘死徙之念嵗八月塘成适沙涂壅障其外公因增髙倍厚覆实虚使腹抗背负屹成巨防而海复故道矣是冬举羡余之财修葺文庙增广学地重建按察分司致祭告成公乃复邑父老过相语曰昔元延祐海患财力大艰时官寡谋诬以异术今之深沙铁神遗迹近在吾少嵗犹见大父行于悒流涕而道其苦辛者皇朝永乐九年海决有司不时治民流移者六千七百余户沦田一千九百余顷事闻遣保定侯孟英等力役苏湖九郡赀累钜万积十有三载其患始息此吾辈耳目所及者今钱公以一骑行邑敛不及民劳不縻众徒以三府万二千人仅七越月而绩用聿成患大费省力少効速较之前事孰与此贤方首事之际振撼仓惶若遇勍敌虽有优才絶力当亦不暇旁顾公能发心蕴竭性能纾徐委曲以庇食我以调剂我以成我稼穑以宁我妇子凡吾辈今日得以复安此土者皆公赐也奈之何泯没其徳遂相率叩县令孙纲教谕彭永烈介予友医官郜暹庠生凌云翔徐寛具书币走征予文刻石予念风涛涨溢凡际海之区无不间遇至于衡决激射惟浙江地势为常自延祐及今才百五十年海已三变虽曰气数消长未尝不以人力定胜但恐物非天成终当复故使赭山之潬复出沙涂之壅再去后之继任非人文献无考则父老前日之忧将或在其子孙也文章非纪实不足以传信请详述本末凡有事者皆刻之碑阴一以示今日之功一以示后世之法
　　重修嘉兴府学碑
　　嘉兴府学自真定黄公懋修建凡九易守厯二十七寒暑土木之工完壊相半成化十八年金谿徐公霖适知府事重建圣庙东西庑二十二楹绘饰诸贤旧像仍文昌祠三楹于明伦堂东后创乡贤祠三楹于西后增广学舍五十六楹牲庖有室馔食有所经始于是嵗三月落成于二十年九月是举也公固仕学优通僚佐皆徳艺相值故其成也速而可乆羙而不靡训导李敏赵葳率生徒汤濬王永芳诣予以大司马项公荩臣同知施公汉章书记刻石以彰久逺余既卒记其事而公之本意不可不白夫学者将学为圣贤也圣贤之道无他行其所当然以尽乎其本然者耳圣贤不能使其身常存其教常不息不得已而托之言学者不能亲受教于圣贤领防其面命不得已而求之于其言后世作人者不能使人皆圣贤无所差昧于是乎设为学校科目不得已而论选其所习于圣贤之言非务其言将因言以考其能践夫所谓当然本然者耳能明其言以淑其行以达诸用上也明其言不以淑其行而无所用下也罔于言而或有得于名位之间皆茍异焉非圣贤事也是故明言为格物致知之事淑行本诚意正心修身之事达用兼齐家治国平天下之事圣贤所以教学者所以学后世所以法乎唐虞三代者皆不出乎此宁愿诸君子勉为其上戒为其下强力従正以表着其茍异焉者然后可以称贤弟子为乡先达为时名臣生也可以賔老于明伦之堂没也可以俎豆于乡贤之祠庶防道徳功业不负公为朝廷兴学之本意不特务其末而已其或枉于进取溺于利禄自失其身而始卒不类是又茍异者之弗如何足为学校齿论若夫非其所致而得失成败无愧于天者此则君子之不幸也何罪哉
　　郁秀道观重建殿宇碑
　　郁秀观宋咸淳三年道士刘一清乐洞云以居宅改创于由拳里元至正二十六年燬于兵火地址没入民业漫不可复国朝洪熈初高士沈野云弟子顾真常仍旧额徙建于白苎里去一清百三十年而继絶之人始出野云遭遇仁庙尝被召宠赉赐诰命图书观因益显著殿像皆名匠所造工制絶伦第以逼际市水隘陋蒸湿嵗久为白蚁所侵蚀梁栋不支日就崩圮成化三年真常弟子王应奎徒孙刘惟贞尽撤朽余易以竪木石柱崇深宏敞视昔不侔又辟东西芜地周以翼室表里明爽真可以称方外自野云至此又四十五年而举废之人始出前后通百八十年此观已三变孰谓虚之学当一守静黙而可以终无为也予自成童读书观中真常尚在应奎方少壮当时已复役虑于此今应奎年逾八十惟贞亦将老始克就绪顾其积累之勤比野云俟时而动者不类可谓苦切矣因为记其事实刻石殿傍俾后之人知有所务他不与知也
　　句容县五显灵官庙碑
　　五显之始纪传不闻姓氏无所于考宋大观中始赐庙额曰灵顺宣和间封矦淳熈中加封公理宗朝改封八字王号有降诰勅御书等事载国史实録院编校官胡升所撰星源志自是以后祠庙寖广香火之盛防与道释神等虽偏州曲县皆知其名号必其生有能为民作福而死可祭于大烝者后世既失其真而遂以疑传耶若其感之或通质之或验则亦其平日之精明不挠所谓使人斋明盛服以承祭祀犹有浩然独存者欤况盈天地间莫非此理故神之灵不特有庙之地皆可祷也句容旧有神祠于县治东淳祐中以卑隘不安于神共迁于髙爽民水旱疾疫必相与祷之其感质尊祀者若子孙之仰祖祢焉元季燬于兵燹故址没入民居宣徳甲寅邑士朱以文等六十四人谋举废典召故守庙者考实旧制以令于乡人朞月尽复所侵地募民得钱数万缗乃立垣墙置门屏作灵防殿肖神像而中处之辅以华光灵应楼阁前后左右一望周洽宏丽壮伟视昔数倍而民益向信之矣此其萃诚敬致感孚盖有出于威灵气焰之外者夫岂待动之以祸福而后能哉或者乃谓甲寅之嵗神降于民家言人祸福民用大惧庙始复故夫鬼神以默为徳有啸于梁而触于躬殆春秋所谓用物精多则魂魄强者矣岂神之谓乎不然则城域之异气慿于人而假之言否则传之者妄也
　　秀水县公廨碑
　　古者农隙役民嵗三日而家一人然周召营洛乃用庶殷于春月周礼匠人建国有创置之等而无修述之法月令孟秋命有司修宫室坯垣墉此足以见古昔盛时经权适宜人法竝任而无偏废不起之弊后世严于经法而人亦无能特任鲜足以便宜者公堂府廨虽有小损懦者拘于法贪者以媒敛恬介者乐因循振扬者好敏急拘法则已不敢媒敛则上不従敏急则民劳因循则度废繇是有司之居如客视邸而坐待其大壊况能补所缺略而以增置为哉噫是可以推见夫世道之大者矣秀水令庄君莹中由进士出领邑事邑自宣徳初析嘉兴为县土木多草创工久亦隳圯莹中治任之余周览境宇慨然兴懐曰民社之具予敢不力自是经营规度外措内思节用以致财养民以致力为之以渐以致劳于今八年县治学舍坛墠仓库亭院驿置凡有事神人者一皆修建完久非复曩时之率略矣盖重修者百二十二间增建三百十一间别其地名合五十余所而皆成于一令已无可惴上不见疑未必皆农隙也而不妨于民未尝待请报也而无僣于法若莹中者其亦不难能已乎莹中行且满考同官者谋以修建事实刻石而表诸神庙之侧具书専介请记于余余闻君子之为事其致必逺是举也可以乐成可以图逺可以示法一举而三善备焉孰知其不可者因为之记
　　严氏先生诰命碑
　　成化七年八月二十八日进封宣威将军海宁衞致仕指挥佥事臣严端年八十卒明年三月二十五日葬海盐县开济乡祖茔之西子明威将军袭海宁衞指挥佥事臣龄言念先世积勤累劳出万死一生之功际遇圣明以有禄位惟祖惟父克济世羙滋承天休不敢期于骄侈式克至于今不孝龄生逢盛旦无以奋忠而严父见背孝复违缺存殁之感其道何由乃拜手稽首奉其诰章刻石墓道南上承以跗冒以龙额覆以绘宇崇以石门用昭慕于罔极臣惟君臣之际上以不忘为事而下以不负为心非有贞固之托不足以垂示久逺是以古者君誓功于臣臣服命于君皆有词文刻诸金石又惟纯臣不敢慢君之恵物孝子不忍舍亲之泽器物器且尔而况其服命哉宜龄之于此口诵心惟图存思永而不能自已请着其实于碑以率夫继世之为臣子者
　　徳清县重修玉皇殿碑
　　徳清县治西南有玉皇殿宋淳祐间邑民倪福所建众因袭为祈报之所水旱疾疫谨致祷焉国朝洪武中一尝修复嵗久弗时治土木倾毁民颇自惑相与赴愬于邑邑令师公宾曰是民志也且知乡宜因以定之遂礼其耆达者谈思忠等七人为倡导业修建逺近毕协智者効谋能者授任富者输财工者售艺而庸众者服劳役自成化戊子己丑不二载吿成殿宇门庑视昔加盛仍命元峰观道士沈志安主香火是嵗适有年民自以得慿庇大相安洽父老念予为乡人走求记嵗月永昭于后仰惟皇天上帝以无上之尊主宰下土父母万物言上下则有分故郊类非通祀示尊也言父母则有体故凡本之者皆可自达示亲也故曰虽有恶人斋戒沐浴则可以祀上帝豺獭之报风火之升非上令而下求本于自然也自然之化非天人之际其孰能为之古圣人在位既以天自谓亦以天谓民诏谕之言政事之则开导禁制动必称天以相警动所以因其然而一之使常相属切易化也或者以感召之事特以为文而民神之殆奇论非圣人意也吴兴六县皆雅俗而徳清尤淳谨民多务本尚质严于鬼神困相呼盟相质祸福相悔保晨起暮息手举而齿叩者皆苍苍者是赖所谓有孚如临不敢一肆其志于暗昧盖千百年之故俗如此夫畏可以教敬而致于诚公能因民之善而导之宜其易化也
　　重修海盐县儒学碑
　　海盐县自宋建学至国朝凡十一迁修嵗月滋久典守靡常残毁倾摧防不可依息者非一日矣成化庚寅郡大夫方欲修举防监察御史刘珂叅政甯良佥事周正方行部视学顾瞻不遑询简通判郑升委以创述之事郑素廉济承命惟谨尽撤弊余易以栢木中立明伦堂南徙中门北徙后堂东建复礼斋西建由义斋西北隅为馔堂东北隅廪庾肄舍在西际南上廨宇在东际北上复宣公祠于庙东仍文昌祠于庙西重门翼庑垣屏周肃左殿右堂庙学均称自经始至告成仅八越月而吾邑之士遂复有所归矣嗟夫学校者士之家也人而无家则无所于归其适也将惟遇而止抚世者知其然必先为之地陶以礼乐期以科目待以禄位使有定诣所以收天下之材而一其归也当周盛时乡国有学賔选以时徳行道艺天下皆若人焉及其衰微以至战国王政不行庠序废熄士始变故求通放为游説骛为战争流为异端聚为食客波流风靡智藏耄逊而莫之振皆由乎士之无归也泛滥浮荡及乎嬴秦厌苦縦横之术一切焚书坑儒専尚法令士之所用益无向用絶于授受或就耰锄或附刀笔或迫为卒伍或困为屠庸茍避时禁不复审义一旦倡谋起事由其智力相竝动足致人大约皆出乎无归之士使其初不务除絶而务反古以居之则跋扈逾闲者固皆曩时之賔兴贤能也何至乎空国而速亡哉汉唐以下学校仅举科目多岐士之功业与时相平因循迁合沿及五季儒者之门户荡然矣天啓人文诞敷宋治三百年来未尝一日亾养士之地其后国步虽艰学治不废官曹或紊士论常存建炎徳祐之际天运改属人心不移虽有外图卒无内叛扶持迓续百有余年而伏节死义与国终始者率多学校之士盖由其养用兼隆安危相倚士至是则又以国为家以死为归不特不他适而已也嗟夫秦宋之国势强弱不伦而其废兴失得之故乃尔士果可使之久无所归也哉洪惟圣明继周迈宋学校遍于海内所以陶养期待乎士者举天下而一之无所不用其极海盐虽地薄民聚居无厚资然比之畴昔人皆安土乐文俗尚明达风化日臻而不可动以非义者学与士之效也诸君子以士入官仰体圣意用能举弊起废使吾党大康其家而终为吉士之归是岂独一州之羙虽达诸天下可以善政称矣宁故弟子员也旧家有光深复自庆因纪叙其事而刻诸石凡我同志盍归乎来
　　崇徳县学重建明伦堂碑
　　治民必先于养士士得所养而三代之民纯士非所养而汉唐之民杂士失其养而嬴秦五代之民蔑如也得失纯杂何者不由于学校之兴废哉圣朝法古为治建中立极以端教本学校遍于海内士得其养而民之归纯也久矣崇徳为嘉兴上邑其俗多秀民羙士自宋至今科第相望正统中邑令焦寛重建明伦堂于学之故址嵗久复时葺日就倾圮大尹南巢王君以乡进士出宰是邑始下车时修谒顾瞻已有成虑民未可以遽劳也乃早夜绩画聚材鸠工为备防十之八九而民尚未知成化庚寅三月卜日经始言诸师生择弟子之能者杨明费敏使为倡率邑中闻义而起富者以资贫者効力是秋八月具以告成俯仰周接轮奂一新自昔更始举役未有敏赡和洽不以令民而民乐従如此是可以见养士之足以劝人矣嗟夫天下无一非圣人之道民皆由其事而不知士能明其理而不倍无士则民日昧而佚其所従事故士之所在其民必良无士之地其国必殆一得一失古有明征无兴学养士之功而欲善化于天下虽絶力优智皆茍焉耳学师生感君之恵求予纪述以彰久逺因着其所系之大而刻诸石
　　海宁县学乡举题名碑
　　周制卿大夫三嵗大比而賔兴贤能是时党庠术序备尝教简论视始也闾胥族师党正皆得嵗书其徳行道艺至其成也乡老大夫又帅羣吏同献贤能之书于王王拜受之登诸天府士之造就皆根于乡虽或异时名分寥逺然而遗文可征乡论如素隋唐而下始専以科目取士乡举变为官试贤书流为公牒献受诿诸曹司士于乡党若不相涉非有通显虽先后辈亦或不知其学行人品之详而遂以忽防者于表率之道岂不重可惜哉我朝旧制每进士登科命工部于国子监立石题名待士之典蔑以加矣宁幸遭际恒念礼可以义起利或得専行思欲于府县学行乡举题名庶防广上恩而追古意及承乏汀州遄以病免方切自歉防海宁县尹李芳训导戴琰达颖适有是举相与具书记诣予请记其事因乐为之语曰凡士之务于科目其致有三曰文曰名曰位然皆造端于乡举是盖君子进身之资而非进其身者也朝廷用士之具而非用于士者也夫文者徳之华名者才之表徳与才周之所谓贤能而合备于人谓之有道道非位不行君子恒因其自然着见者以应上之求将致位而行吾道焉才徳藏诸身司士者所未知亦恒因其自然着见者以察下之能命之位而用其道焉故在下成进身之业在上获用士之效非但取资具而遗事实也茍无其本而徒以文自饰以名自以位自矜进则病民退则失已悻然由之而无所顾恤其负学校而羞科目也甚矣犹诡诸其乡曰吾昔之賔兴贤能人也岂不厚颜哉夫言无体要者不传事无关系者不永昔司马文正公作誎院题名记欲列忠诈之目使人知所避就此所题名皆一乡之士出自学官弟子切于见闻贤否正邪犹之论其家人呼名立辩不待目列而后知况刻之于石千载不朽非若向之可遂忽忘矣宁也隣邑后进惜无可传之言以记有永之事愿与诸论秀而继当升者誓戒勉之用毋忘贤儒师表率之意
　　尚胥庙复修碑
　　古守臣镇将太有功徳于民死而不能忘也则相与立庙以祀非若今丘墟丛薄间累然土木渎乱无文者之比若大夫伍公子胥以正谏被谗死非其命史称吴人怜之为立祠江上命曰胥山海盐开济乡去胥山三百里开济乡故有尚胥桥循桥而北有尚胥庙石刻载封号庙祀里社修改皆宋元时事其剏始漫不可考不知何自有庙于此岂公将兵时伐楚破越尝经行其间而有按兵息民之泽或言谏素着民闻梓里抉目之语因得为备而不犯越人入呉之锋哉昔防稽吴山丹徒大江钱塘浙江咸有公庙将所谓怜而祠之者不独胥山而开济之庙亦其类耶公兄尚实死于楚今桥庙之名及尚又岂以奔呉之谋实尚成之而懐徳推本耶夫名久者其行必硕报重者其施必深民之久于思公盖必有所繇矣况乎水旱灾祥祷之辄应公正气在天地间四方上下宜有浩然常存者积诚致感复何疑哉此庙祀所以愈久而益不忘也彼有薄公入郢事为已甚又诬公蓄怒为涛以厉吴土司马王充之论固定矣独惜公平生被讥遭谗死犹未已如此况其身在而能免哉庙故有田若干畆皆乡人捐已业以奉嵗祀者继作不恒侵鬻殆尽祀事既缺祠宇日隳正统中邑处士张防一常修复而典守非人寻蹈故辙其子太学生彝嘅念存殁励已率人积十有余年而庙貎田祀始复旧观可以诚孝称已其事之始末详具碑隂予特为之着其大略
　　真道院建复旌烈庙碑
　　真道院在嘉兴府秀水县南隅韮溪界旌烈坊旧属嘉兴县后分属秀水县郡志载嘉兴县西北五十步有旌烈杨将军庙梁干化中剙置计其地适尽道院东际而巷名旌烈者正直其取入路将军为守将城陷不屈赴井死于此今地故有井嵗水旱汲不竭必其生有捍御功于民又能死事故立庙以祀遗迹具存无可疑者惜其名字不传沿革无考元延祐中道士范素庵懐心庵姚纯庵始创道院得地仅二畆西南距官道东北肘腋之地皆割没为民舍隘陋逼促神之遗像漫列于庑下与部従等及圣朝洪武以来承平休息民居益蕃城市间尺寸不肯轻售况寥濶之举谁复为之主赞由是彼此两忘愈无可复之望宣徳庚戌今上清学讲师竹牕卜源静领檄住持院事师读书有材干大为当道所重正统戊午始广地若干景泰丙戌复庙址之半成化己丑尽复故侵地崇以洁缭以周垣作堂三楹迁神像而中处之前门后阁回廊翼室厨湢库藏器物以次具给至是始为一成可与方外竝称矣然土木费烦而售地者又数致讼求增直赖秀水令庄澈千户崔恒力为主持卒以康济士之成功立名固必有所因也余年十五六读书真与师及弟子潘本澄处当时防制皆所目激今三十年来紊者以理缺者以完废者以起侵者以复而师之囊槖遂空髯髪尽白顾其苦心剧力岂果为其家室子孙直尽心于所事而已士大夫能不为其身而为所事尽心如此何适不济况庙之举尤为近正君子不能不与之也郡同守东广杨君冠好古乐义将刻石传久请宁为记遂述其大略以复若夫地址资费嵗月先后施与之氏名则志诸碑阴铭曰旌烈庙毁真聿兴废兴之际侵割乃生庙址日湮院宇偏裂首尾不伦胸揕肘掣溷扰参错汚杂嚣喧士亦劳止神何以安勤勤竹牕补弊振坠匪日匪月丝积粒聚不震不慑徐取而归言念君子左挈右提岂曰予得匪彼斯失天道好懐复此旧物庙貎于赫堂宇肃雍载其清净以永功功不可隳物难久假我作刻词允告来者
　　记
　　琴妙亭记
　　天台李先生阳春世善琴自其父琴趣翁作亭于所居环清堂之右其地有山溪石泉东距逺海四周皆防胜于亭鱼鸟亲人林木呈秀烟云雪月风雨晴晦皆与亭宜每鼔琴其中心逺思闲天机流动调弄竟日乐而忘疲因题为琴妙亭是后以琴行四方江浙之间遂称独步而亭之名亦随以显盖其学尽得徐刘二家之长而兼总之故能清而古博而精和而不杂缓而不防密而不迫混混洋洋而不失秾纤轻重之节听声如偶语寄指若露意续微音于既间驻余思于将阑此又其最善者顾其轮厯擘摘与众不殊而按抑引蹵之工遏如行云静如流水心手同归实所难及至其改弦易调奇蕴迭出羣弟子縦观狎问先生亦不能自言其然稠人广座一倡三叹忧者以怿郁者以舒放肆者就举止粗鄙者设礼容陶其和而従之游者踵相接于户其为人温厚开坦不滞于物蚤尝问学不昧于道乐出于虚而成于文无怪其能底于妙也予年十三四家君命学琴于先生徃来于家今三十寒暑矣叨第后厯官中外逺涉华夷阅琴甚多未见有能与之抗手者嗟夫声音之道与政通感天地动鬼神和民庶格鸟兽此正琴之妙用惜不能引致于阜民典乐之地以赞翊清化徒使其临风对月寄心妙于幽林空谷之间也然山水之趣河汾之操荒闲寂寞中人尚有知其音而属和之者视彼独行无徒絶弦入海者犹胜斯亭之名自当与髙逸之风竝久也一世之士何足与论先生哉海宁衞抚军张公廷鸾素善先生遣武毅二子侍傅二十五曲因请予作琴妙亭记以赠夫学至无功而后谓之妙妙虽先生亦莫知为之矣况可以文字传耶敢复之曰不能记也是为记
　　怡松记
　　呉门有隠君子张姓而字廷肃者博雅好义志尚不羣尝植松于所居隙地爱防甚谨嵗久滋长燕居无事每相对坐忘意若与松防者因自号曰怡松客有过之者曰子之怡松良是风拂之其声可听雨润之其色可观花有臭子有味枝可采榦可材嵗晏不惊冬盛夏不知暑静抚醉哦不舍其故松之可喜者博矣奈之何不为松怡哉廷肃冁然曰客之言将怡其利耶凡天下之物足以怡人者皆足以戚人而声色财势其甚者吾方戒世之所怡而用其所不怡者以自怡客将谓松能以物怡我耶吾见世之悦柔屈也松劲直吾怡之吾见世之悦秾艳也松凝澹吾怡之吾见世之悦鋭发也松晚茂吾怡之吾见世之悦多变也松持久吾怡之庭立切切不挠不阿吾于是得处人之道根本茂固枝叶敷荣吾于是得保家之道氷雪岩泽气质愈奇吾于是得处身之道若此者吾率用之以自怡而松不吾意也诚若客言则将以利之将以利之则客之言未可以止也客谓风拂之声雨浥之色何不使我听歌而观舞客谓花有臭而子有味何不使我薰香而饫肥客谓枝可采榦可材何不使我以蜡代薪沉檀为屋茍无所于见不此之取而徒事于寒暑游逸之微弃人之所取取人之所弃吾岂若是之聋瞽而好恶与人大相逺者哉吾诚惧夫声色材势之将以戚人而柔屈秾艳鋭发多变之不可以乆也故寜取其所遗者以自怡客何诮吾之深耶客曰子之言髙古而近情可则也请笔之为记
　　松泉琴室记
　　松泉主人世善琴筑室于丰山松泉之间外门不饰内具甚修每鼓琴其中以自娱若与世隔人鲜识其蕴客有过之者主人欣然命琴弹关雎之风而更以鹿鸣之雅作止雍容情文周密若将有所待者客甚善其音而疑其迹问之曰吾闻乐本于人情而章于声故闻其声足以知徳听其言足以考行子去而堂奥忘而利势弃众人之所好尚而独居乎野树寒流之区髙介不羣希声太古吾固疑子为成连之亚伯牙之俦也何其见诸音节者犹复与与依依不忘于君臣夫妇之常吾诚非知音者子亦乌能与志山水者同归哉主人笑而不答呼其三子出侍谨谢曰客幸少休仆愿假晷刻入问老父当即至三子皆儒衣冠云自学宫还进退肃慎不敢与客当礼客乃俛而思仰而视爽然大悟曰先王之为乐所以正徳羙成以和翼治化不但声容而已主人其将兴诗立礼而庶防成乐者哉视彼絶人遗世能矜奇于弦调搂抺之间者真辟人也吾可以是致疑哉因亦不告而退归记其事于草堂主人姓顾字暲客乃方洲病叟张宁也
　　忠节堂记
　　浙江都阃崔公名其所居之堂为忠节请余作记曰昔在正统间闽浙盗起先公都阃以英才重寄移御金华与二弟澄清同日力战以死时母夫人李叔母郭贾年尚少郭既蚤亾二母痛姑老子防苦心事育三十余年皆相守以死兄弟死于忠娣姒死于节足以扶纲常振风化此堂之基址柱石也朝廷有祭赉表锡郡县有纪述颂羙足以光史册被弦歌正气鸿名流布下上焕焉与浙东西山水发祥增秀此堂之藻棁丹雘也居其室者男正度于外女谨节于内约而处者安素不滥达而仕者富贵不渝传子及孙百世不敢有忝其始此堂之阃阈整宻足以居正也过其门者非正人不入非良朋不坐虽有衷邪隠佞仰而视俯而思语而及之有弗动容愧志厌然自夺者寡矣此堂之阶戺明峻足以立防也嗟夫生死安危事势相去逺矣崔氏兄弟夫妇直使身涂草野命隣沟壑而后能成忠着节回视其舍生就死去安従危之际荼毒艰难盖有不可胜言者此所以旷世阅人通天下古今常不多见也顾其常不多见而萃见于一门在人则人胜在家则家胜在一国则一国胜随其名迹所至无弗称胜者也昔商容闾武王犹式焉崔氏之堂宜其为两浙士大夫敬所也是为记
　　李伯时画记
　　姻家张公子宗大以龙眠居士列画陶渊明图征予题识按巻中通十四图皆白描笔精微妙絶圆熟精密细巧而劲平引而长不傅染而顔采发越笔意俱到形神两全繇始及终行坐动静醉醒语默平疾壮老骨格不殊形气迭异所谓以镫取景各相乘除其间防睛落照精爽炯然俯仰顾瞻相对欲语断非世工笔墨所造疑有秘授也画史谓公麟兼善顾陆吴张之妙信矣但柴桑五栁浔阳三隠清风北牕可传之事犹多惜无全笔其第一图平生诗酒自适事非有履厯先后当次漉酒素琴之前不当引首蓝舆当在王接见之际留钱当在延之饮酌之余此皆旧藏脱误然亦无大关涉也嗟夫图画之原尚矣天地之奥鬼神之情人物之故非文字无以明其义非绘图无以着其像不可以则民于是乎山龙华虫之作必继之以出纳五言之命焉古者引裾鎻腰折槛江潭箕山诸画皆依文字而立足以表忠着节靖节蚤以亲老家贫一再为仕自刘氏録尚书后世事渐不可人意乃托寓去官屡召不起放情诗酒以清介自废外若遗落而其中则卓有定见虽老病瘠馁犹却拒时餽此其心果何如者史不原其心而直以隠逸名之是文字之传殆不如此图之详实也宗大妙絶鉴赏于是巻特甚珍重非有真识者不能昔杨少尹致仕归昌黎先生恐史氏不传又惜时无工画者为图靖节至末宋而卒志念防不白矣百世而下国史有传儒者有图诗文有刻古今髙其风致不已人患无可传者耳何患不传哉
　　画牛记
　　湖隄春牧图如汉英所制今为宗大公子家物图中牛二种共十有八牧竖十人皆出异无一事相类二防各引小犊肉骨疏缓得孳牝态一牯有雀上领肤间其行踯躅苦伤轭苦啄状一偃角者举蹄却顾势将下隄余六牛皆渡水浅者昂深者防抵陆者协登途者奋而进及坦者俛首受乘二犌厉角匿尾以鬬筋力尽见毛革皆起最逺四牛驳者者黄者犛者卧立升降逺近大小各极其妙二竖裸抟旁两人赴救隔水二人见鬬欹立牛背错愕指顾一人持角蹑牛首而上势甚仓猝若将前望鬬而后避抵焉者后二人各奋挺击犌距踊超蹶若与牛敌惟一竖防贯横笛调弄自如虽用笔粗简而静躁劳逸之状咄咄逼真其间岸栁汀芜水陆平逺殊有芳春意象不特画牛而已大抵写生状物与山水画不同山水物理幽微非精深未易识至如花木禽兽妍媸立见昔戴嵩与弟峯名擅画牛及作鬬牛图犹不能免扬尾之失况下此者乎此图布置经营情状兼至无一笔世工气习可嘉也宗大真知画哉
　　思补堂记
　　臣子之道一而君父之分殊故忠孝安全虽圣人不易得也古圣人自下位者舜禹汤文武周公孔子是已其于君臣父子一得一失或变或常非徳之不类事之不类也徳顺事逆而圣人之心必有不自安者于是乎有防防斋栗之敬伤父盖愆之勤来世口实之慙羑里之献牧野之陈避位东征之劳宋齐鲁卫之老于行然则所遇不齐虽圣人亦尝慎为其所未及况余人哉学圣人之学而识其大者吾于毕舜修见焉舜修之言曰吾始由进士知曲阳事以父老归养此玉时将効忠而为孝所迫甫及三载罹此大故寻以病免此玉未克全孝而忠复违心进退惟艰少壮不待兀然处兹覆载之间曷尝跬步忘吾君亲哉所念用舍不殊死生异时竭力致身末由也矣惟夙兴夜寐不忘所事以自讼于臣子之末故名所居为思补客有难之者曰思逺不益行志大不果成情达而事不従未见其能补也舜修悚然起谢曰凡天下之事既遂何思非缺何补玉诚未遂而多缺也蒙冒不韪妄意世之有家者皆赖于君人之有身者皆本于亲吾当齐吾家不敢违于君之法守吾身不敢背于亲之教植吾身家致劝于族属乡党使各保其家各守其身各无违于君亲日相趋于仁厚玉所谓豺獭之报乌鸟之情虽无匡弼显扬之伟烈庶防少自効于天地君亲之所不知以毕吾志念而已苐愧闵人不足而能推已以补之则易病已不足而欲资人以自补则难此玉所以自言竭力致身之末由将自讼于臣子之末耳岂暇计其能补与否而后为之也琴师李阳春来自淮致舜修书求为记且述其言如此此岂小丈夫之所能哉予故详记始末而首之以圣人之事







　　方洲集巻十八
　　钦定四库全书
　　方洲集巻十九
　　明　张宁　撰
　　记
　　环秀楼记
　　南昌舒氏为靖安之望其文章科第仕宦备见于草庐呉文正公墓表自双峯先生至嘉兴守谦益府君十世皆同业谦益仲子良玉在太学时即所居西偏创楼十余楹不改前度不侈后观不蓄竒玩藏双峰文藁及遗书数千帙而已楼前凿池结茆屋号渔乐亭客有至者或先息迹亭中而后登楼卑髙小大亦所以示升行之序北有长溪经舟楫三面皆山草木茂滋庐舍聨比平居顾瞻及目而止山水之竒未可以坐得至层楼特起牕几洞明驾空慿虚陵陟倒景俯仰四睇髙者逺者突者洼者隠伏蔽翳滙遡沿洄蒙泉奥区无所不见山如引帷水如萦带气驰翕而势防拔韩子所谓天作地藏遗乎其人者尽在几席之上若夫朝夕晦明温凉暑寒景与时防事与人宜又楼之余美也落成日适郡同知徐君至值雨信宿顾而乐之因题为环秀嗟夫舒氏之居自宋至今更歴已久至于山水竒观必待楼而尽繇所处髙明也君子置身之地其可一暂茍安使闻见日下不广逺哉良玉丞海宁致仕过访具道其故实因记之为舒氏子孙告
　　梅雪记
　　余友王均宗勳于所居之西偏搆小斋四周皆古梅树杂以丛薄其地既僻閴所陈设皆寒澹清净之具虽家人亦罕至用是斋益幽雅而竒秀晚出隆冬时梅始作花快雪纷至宗勲坐对竟日盖其心必有所自得而非众人之所共知者君出自右族遭时承平耳之所闻目之所见足以娯志意而恣佚游者未尝一日无也然秾艳柔脆朝见夕渝而感慨厌倦亦多矣及夫嵗晏林空百卉消歇犹之险阻艰难小丈夫委靡垫没时也何物偃蹇乃能凌厉嵗寒挺特不变其隠约穷年而生意自裕况乎门墙洒然上下一白而纯素可爱无复向之所闻见者风尘瞆中胡为乎形色于吾前者忽如此斯时也则必有去华就实弃垢归纯之心有坚白以终其身庶几无愧于物也此其人岂世俗之士哉又岂留连光景取快情事而无益于道者哉余与宗勲友善相知深因书其实为梅雪斋记他日归游斋中又当重为讲説也
　　梦草记
　　梦草刘公秉用故事寓懐兄弟之名也初公秉之父孟颙与伍宗序友善宗序无子指其女谓刘曰敢以后事累君刘解其意许以公秉往壻之曰吾不忍故人之穷也及成礼之日公秉行且泣持其兄公瑞曰父命有严手足伊阻天伦之乐可旦夕继乎公瑞慰而遣之自是而违羣别聚者余十年故思兄弟之恩则欲归归则恐伤于义念舅甥之义则欲止止则恐疎乎亲二者交于中而无以处之故思则必归归则必返返而后则思益至思益至则咨嗟咏叹不能自已则必形诸梦而有见也其去留之念往返之懐郁纡纠结而循环于中虽旬月必有防而无日不思也其处心积虑不亦可悲也夫虽然义之所在恩有时而夺公秉之事君子固有以处之也然而兄弟之爱古人所谓天合终不能因事而间故托梦草以自伤之鸣呼刘氏子弟自公瑞而下娶而有子者八冠而未娶者六未冠而成童者四盖十有八人焉率皆敦行孝弟继为文儒岂蒙以养正之功固本于父兄乎不然何其小大之相若也予托交于刘知之为深故能记其实赋梦草之诗者慎勿以池塘得句为事
　　衍庆堂记
　　台有彦士卢公泰者其先滑州人家乗为唐宰相懐慎之裔郑防守台时来访防经属县天台见山川壤土之美民风地利可以居子孙遂卜筑山口留不返事终老焉自是与滑人始不通问孑然以居澹然以适卢之族若不竞矣无何奂奕二子皆以经术致显官能修懐慎之业以延厥后乐善行义代不乏称而科第阀阅之隆亦既望于台矣盖自唐至今凡二十五传而至公泰清白相仍不少休坠是岂无説哉惜乎山口之居被灾略尽公泰复作堂故址之上名曰衍庆因僚友鲁君崇志求予记以勗之予尝惜古今名卿大夫方其势位峥嵘廪蓄无厌非不欲藩屏子孙衣食百世而一再传后荡然皆空今其所存十无一二何者徳薄而位浮也懐慎之相唐清慎俭约虽飞蝗害稼犹不忍扑杀之其仁爱所形果何如也而欲其不复理固有是哉吾知懐慎之享其徳者不于其身而于其子孙矣或者乃欲以斯须之膏泽而贯浃后人不应则委敝于天是诬之也其可乎因书为衍庆堂记
　　南庄野趣记
　　姑苏朱明仲甫常营别业于阊门之外题为南庄野趣其友呉兴张宁过而问曰夫荒落幽僻其地谓之野朴陋无文其人谓之野故贤俊在野则时忧野人未化则治病叟苏之望族闻人其末将大何乐乎野而自以为趣哉叟茫若不闻藐若无接莞而笑顷而言曰吾闻天地之道一而已矣圣人因地域民始有朝野之别因人立政始有君子野人之名固不以美恶分也故君子在朝则朝在野则野其道不相背其志不相夺伊尹传説吕望是三人者既出则商周之衡相尚父不出则野之耕筑钓夫耳曷甞留心于出处而自以朝野为穷达哉若巢父许由则固于野故其迹过髙而无实百里奚甯戚则急于朝故其事甚猥而可薄二者皆非中正之道吾闻神圣难继孤孽难全巢由当盛世焉知不自度其难继而反以为髙奚戚当乱世焉知不自度其难全而反以为通今圣明御极世防平康在朝者皆安于衡相在野者皆安于耕筑所谓过髙可薄者不闻而异时物色追求变名易姓之事销息吾闲居田野优防和平自少以老所以自得而无忧者皆朝之赐也吾岂有所能而敢自异哉古人有言无事此闲坐一日如两日若活七十年便是百四十吾诚以此为趣而耕凿养生盖其小者耳子未逹吾趣顾以荒落朴陋见鄙则今日之不在野者固皆文质彬彬者欤何子之犹似吾野也宁退而叹曰叟之为人惟无系于物故无累于心惟无慕于人故无悔于己言古行髙而不见其迹志洁见逺而不测其蕴将所谓有道君子宁忝与为友而犹不知则古今山林泽薮之下岂无可以大用而终无闻者哉彼三骋梦卜之事固非常举也
　　闲居画记
　　画事非士大夫所急而亦士大夫之佳致苐不可泥于形似与専艺者竞工曲耳予少常留情兹事薄宦后余二十年不复经手时见名笔亦徒想像经营黙识其位置歆艳其气韵于方寸间而已病卧丘壑今又十载年已半百乙未四月三日闲居无事昼永人间宿醒旋消午睡初足因登一笑山涉秀野园循清桧轩至雪夜归舟从容缓步自见山居入憇于清燕室中晷刻尚在未遂命山荆知文翰者出图籍一观披阅前辈所画不觉清兴顿发因呼小侍具四物于牡丹亭商确诗意援笔挥写至翌日图成通纸数幅为一巻虽意趣自如风致平逺所愧荒落之余笔不逮识目不副手又生纸常笔防缀不工动成渍沁皴汕枯澁圭角横生是犹靖节之素琴昌黎之画记舍其形声而求自适云耳
　　姜承祖孝思记
　　吾先师雪溪苏先生为姜承祖作思亲堂记词义简实得人子不死其亲之意承祖乞子言以广其意曰先父惟尊长相知深不肖亦惟尊长见爱愿作敎戒俾不防先父之所遗幸甚呜呼宁自束髪与承祖先府君文进家承祖生五月姆抱见诸堂中文进抱至予懐曰吾祖及考累世惟一子若世类相同则是儿终鲜兄弟幸其长能少知理道不坠门户提携之托敢以属吾靖之时承祖大父松庵翁殁未逾嵗文进每揽涕曰吾父奄弃痛极终身妻与子吾无切虑但母老于堂姊老于室异时傥不能尽报耳靖之何以敎我此吾所闻于文进而承祖失父时尚幼或未知之也顾其平生勤心苦力出一言作一事常如不及惟恐辱其先以为后人之累自承家以来盖末尝一日能自逸也其所谓知理道不坠门户承祖曾无思之乎太母老且死姑母尚存所谓未能尽报者承祖曾无思之乎思其父将以强为善以光大其门户可也思其父幸其尚存以庇荫其身而恣其逸乐不可也今余又将北上与文进墓庐违逺所自愧者不能朝夕训诲引翼扶持以偿故人提携之托曷胜顔厚继是以往庶几平生恩爱得以勉其思底于善地或可以补予之过也承祖其识之
　　涵碧亭记
　　侍御陈君文用由南台按浙访予方洲草堂授简曰烓世家闽之大义乡此地有文笔峯石鼔岩大义溪其间松径荷堂鱼鸟上下回环挹接真得山水之胜予家世不出乡不变士业疑亦有相协之故先君抑斋以侍讲宪副二伯父皆从仕大父年髙因不复事进取念无以娯乐大父凿一池屋后以资游适亟欲经营燕处未果而卒鄙懐常惕恻也成化丁未始命弟燫作屋三楹于池上名涵碧亭所以本先君凿池之意也亭为先君作则先君平生耳目意向所以游息于此亭者前后左右皆是忍弃置使不彰哉是用命题为文峰贡翠石鼓浮岚潮阁晨钟草溪夜笛松径秋声荷池晓色夕照鸢飞晚晴鱼跃凡八景将求善鸣者托之声诗以永先君之业予兄弟出则持诵斯文以系吾思归则休老此亭以毕吾事此余所以为是役也幸有以记之夫天下之事固有羣视而独见羣聴而独闻与众由之而独有所得者八景之在闽乡其声气色象于人非朝夕一再见者而独陈氏命之为景发之为诗聚之为孝思之所君子所居众人固不知也因述其言为记
　　一笑山雪夜归舟记
　　方洲草堂叠石为山山之上有苍玉峰东垣拄颊峯宿雨岩滴露岩归云洞兰雪坡茶烟岫咏月峤卓笔礐洗砚泉映山池皆镵石刻字周植小桧梅竹杂卉髙旷未满寻丈而欲拟诸大山可发一笑彼山之大者非己所有亦非草堂所能贮此山可贮而有以其能小也山虽小而气象景色生意毕具庶几一拳广大之意则亦自有可喜而笑者在名之曰一笑山其北有舍南向深仅及寻而横广以倍其上环竹为覆篷仰饰粉素牖户内外皆墁垩一色通明虚白恍若一舟寄泊于湖山风雪间自念平生薄游江海超然顺适者几二十年早以衰病还家休卧蓬室譬诸剡溪夜泛茍未及门而遽回则归兴当复不减名之曰雪夜归舟总七字而揭诸檐楣所以志余之自得也
　　寳善堂记
　　寳善堂吕山呉氏所居也呉系出梁驸马都尉僧永始居于竹坡堂作于栖云祖祢曾世善相寳皆能循守性本庆原服膺勿失犹虑其或忽也言防白圭之玷行慎执玉之坠不敢有违于忠信笃敬所学以席珍自待所养以韫璞自居不敢有忝于儒行游艺贵良贵如桓衮尊天爵如公卿甘道腴徳旨如鼎羞瓒酌安仁宅礼门如琼室珠户不敢芥愿乎外而玩易所固有乃若其情即使刀球琬琰陈于堂意亦无比善重者故其训辞谓徳惟主善善惟协一一之谓何无杂无息旅獒之训授受交戒所寳惟一周以永成白珩之对词正意伪所寳蔑如楚业斯匮是则是戒文不在兹敬永尔寳毋贰思继自今处斯堂者长幼同心出处同节疎戚同序敏拙同业登斯堂者言必取义利交必择庸矫毋纳异端毋比诡道以挠善成而混汨所寳谓予不信吕山为表夫善取诸身也易而人常寡于好寳致于物也难而人常力于得以难致力得之功守易取寡好之善而训迪精明何患不至哉予闻至善之着无往不达顺则于君君则锡之福全衷于天天则降之祥此呉氏子孙于是乎代受显禄而门户日昌也彼贵货贱徳之家虽有籝金椟玉富斯可矣天人之际曾是以为寳乎栖云嗣子汝晖甫故实请作记记犹志也不可以泛论因谨述之
　　旌功祠碑记
　　皇上纪元治之初仰体先朝徳意俯从致仕应天府尹于冕所请赠故少保兼兵部尚书于谦特进光禄大夫柱国太傅赐諡肃愍表祠曰旌功命有司春秋致祭时镇守藩臬郡县官属皆钦承不懈祠祀毕举冕瞻拜涕泗思报无日谨当刻石志感以宁素辱太傅知誉又尝承乏礼科宜书所见式昭久逺越惟自昔人臣才髙任重功大寃极劳生于艰危罔死于平治肃愍公百世一人重华协徳反正除邪彰不赏之功辩切肤之譛我圣朝千古一时也事之始末详实有谕祭文国史传旌功録天下士大夫吊慰之作亦既显赫流传无烦衍述矣窃念公平生忧勤中外遗致身家己巳之变誓死殉国守经行权无施弗济揆其要切莫重于掖留监国斥沮南迁烧散刍粮闭闗出敌坚絶和议决迓回銮计徙寓敌不撼虚报八者皆当时枢机闗键一得失则废兴所系少迟速则安危相倚惟公材器絶伦识度超越隠然以大司马兼统五卿之务动无牵制处断如流用是坐却强敌尊安社稷及边警解严六职仍旧更张建定各有専属而所司类以佥谋遂事托公镇重不知者固宜责备于公公亦未尝自辩顾以久总兵柄监往虞来过于严峻一时贪功习矫如石亨徐珵辈置不能行禁不得肆恣睢积怨伺甘心于公者殆非一人公亦未尝自恤夫责不辩则疑谤易乘怨不恤则祸难阴蓄卒致彼投变于安动险于顺媒孽附防诬云欲立外藩搆陷殊死事及公犹动止安详略无余言申解盖自任患以来常奉悬宋丞相文山画像于卧所其志念明逺操履坚定虽万不幸当亦无所移夺矣未几亨辈胁权肆奸窜殛相踵天道好还刑赏类应而公之忠枉夙荷知怜者今皆显被褒恤一命而复官再命而锡祀三命而有赠秩易名建祠専祀之典意肇于英皇事举于宪圣恩广于皇上于崇徳报功之间见继志述事之大非特一家之庆幸也昔周公避位居东蒙譛入楚虽君臣贤圣亦未能无无妄之祸及其末也亦惟因事显白而成王终无良悟之心禇遂良岳飞皆以忠死今皆秩祀于杭其始逺者百五十年近者六七十年更歴数朝依违忌沮渐加追重求如今日之离明干防速自宸衷而恩泽世洽者古无前闻宁故曰千古一时百世一人宜府尹君服膺兢惕汲汲图永以俟首丘于祠墓之傍可谓忠孝无忝矣于乎至哉
　　西塍小隠记
　　古杭有东西马塍地故多畎亩因畦埒得名居民至今犹巧于栽植境界河而中分东西西塍尤为静胜路隘曲度略彴不可以联骑竝趋从容缓散行蒙翳丛薄之中而回环以入始有佳处朱君彦明所居在焉初涉蹊径循垣篱望见其舍宇虽萧爽殊前行尚与村落无大迥异入门而流憇幽葩茂卉古梅竒石法书名画交罗于慈节堂梦椿室耕读轩把翠亭左右前后暑凉燠寒皆得所便时态良适出入纵观彻其区四顾秀逺通流旁达田有秔稻池有鱼鼈场圃有桃李桑竹橘杏桂茗樱桃杨梅石榴枇杷可以供祭养賔客之务举趾可以及湖山而游泛之客不至尽日可以再往返城市而阛阓之声不闻清谈雅集座常不虚而狭邪俗陋之人无留迹于阶庭者君子以其地互邑野事均显晦人兼质文彦明又方在求志达道之交不可谓之隠亦不可谓之非隠故名之曰西塍小隠予因为之作记
　　双穂场水浰碑记
　　瑞安县北四十五里有双穂场西达海安逺抵永嘉其地外海内河盐出于海田资于河咸淡异用表里不可以相通嵗五六月俗号梅天霖雨浸淫河海俱溢内外夹冲塘壕摧圯则海入于河耕植几废六七月雨不时降河水立涸则货殖絶行苖亦随槁河海之表里病民盖已久矣治五年春巡海宪副文公行部至邑农商相率以告公毅然为之措置规画具以成算授把总指挥陈道推官周珙督筑障塘使坚厚亘固以防潮汐内入之害开建陡门设闸啓闭潴泄内水以备灌溉之用内外不相混滥旱涝皆有所济田谷嵗熟商贾交通无复昔畴常患矣是举也役不縻众费不敛民从容语顾一转掌而兴除数百年之利害公之材力可因一知百矣昔苏子瞻论修钱塘西湖推其利济先于农功而及于课税公于瑞安盖两得而尤切宻者使后今继守得人则有备无患可永世存也招士处宜因众心感悦走求予文刻石近以表公之徳逺以示法于永久因乐记之
　　横谿别墅记
　　孙公頴自太学归求记横谿别墅其言曰杭去城四十里有独山山下有横谿谿两涯多田亩外家王公执中世居其间公死弟文中公以兄子妻鲁念鲁方俭晦以一夫之田从嫁于今二十年鲁頼以成业因搆为别墅幸为叙记其事夫君子之为学固自本于父兄师友敎养资成未必皆借乎外顾以推类之爱未遇之施于公頴出处实有所济古之仕不家于官然亦有为贫而仕者家于官则黩滥不饰贫而仕则卑薄取容未有始进之不淑而能淑其终退者由是患失縻禄保位不以贪斥必以耄放甚则无所于归而穷饿以尽多起于恒产不立艰难素尝有所顾虑不能自遂也昔先儒名卿于施敎任官常兼取于能治事有生业者其道良是公頴方在韦布已能自裕他日及仕而行成功而止居亷位显进退合时其心休休盖自壮有室时已然不俟及而后定矣事有疎而戚近而久小而大由其所系者重也横谿之恵公頴宜亦无防
　　説
　　善闲説
　　闲有数义为安为暇为散冗为空弃既治之谓安力余之谓暇可有可无之谓散冗无用无营之谓空弃空弃犹身之赘疣虽嫉之而不可以卒去散冗犹居之栏楯仅一取具而终无庸事有类乎是世将以妨正见废以伪饰见疎见废而疎焉往而不投闲也以是而得闲有志者非所愿矣是故君子之于天下必劳而后逸尧在位七十载既老而巽位舜在位二十有八载耄期倦勤而命禹总师复辟宅洛周公始有明农归老之告此圣贤所以合进退之宜顺壮老之节收其余力保其成功休休自适而澹乎其无为是谓之安暇其为闲也斯善三代而下有可以庶几焉者仅一二见而已嘉兴天宁有西源僧自号善闲即其所志宜无闲于空无寂灭矣乃不自是而歴求儒文盖必有独见出类之材者予故绎其文义列而为説使自择处焉
　　友兰説
　　金川佳士杨君体秀自号友兰其説曰吾少好交游然无所称借以取益于人闲居寡俦时行山谷间遇兰辄徘徊容与感眄咨息为之发蒙丛出芳洁欣然相忘凡古人所以有取于是者吾尝因之自况谨省厉焉惜吾力虚薄无九畹百亩以蕃其生时假笔研图冩形似彷佛楚人之遗迹独不意士大夫见而许可相与过顾衡茅吾以是得亲贤达饫闻同心之言而入善人之室皆是物之资益也故命之为友有反之者曰彼兰与子非偶未尝通言语达情事何知何闻而友之甚无谓也君难曰吾闻忠者不计施而报义者不放利而行尽其忠而已天地鬼神之于人茫漠若不相识而敬事之如父母者举万世本始之理存也言语情事之谓何古者执事有谏诗比兴有物工作草木之微皆足以取则资徳君子所不弃吾既有徳于兰从士大夫后报之无从也故声称之亦以尽吾衷而不防吾事之所自始虽事旷前闻意或近厚子以我为无谓视彼陶情取适呼橘为奴拜石为丈蓄琴为客邀明月为主賔招清风为故人者岂不尤相违哉嗟夫世之为朋友者方其事势隆洽有所依植感激契合相视如左右手及世路少更轩然背驰不复通问至诿人曰彼素无预我事姑与之聊相处耳噫亦独何心哉使推是心于君臣上下之间当无一可者余闻杨君之言心有所感也为着其説
　　恒斋説
　　恒以常久为义见于説闻着于易卦备见于经训其于事也彻上下大小当无所不用圣人甚言无恒之不可而下及于巫医则其上可见然医之于恒所以至其道非谓医道之本末在恒恒而不得其道虽常久无益神农皇帝岐伯俞跗以来名医甚众经方难诀疾病起瘉汤药鍼灼宜无所不精到説者犹谓素问出乎后世依托刺法亾佚伤寒论不及内伤小儿南北方不可通用脉诀卼臲鄙浅本草得失不一难经演甚失大义千金方独不知伤寒之数至谓子午经为赝作鍼能杀生不能救死取灸而不取鍼自古智创能述犹复不伦若此读其书者不可不深考其源流是非也暑类寒痿类瘵至虚有盛候太满有赢状生于柔弱而感疾于刚劲之乡禀于胚胎而发病于壮长之日或徴梦被祟如扁鹊语湔肠割肤如华陀事竒变不常如夏子益书形证不相得始末不通知医者之临病不可不力探其标本盈虚也易曰勿药有喜记曰有疾饮药盖古有不药之疾今则常有服药于未病之先者书曰若药不暝厥疾不瘳论语曰未达不敢尝古之药不过用以通滞却邪今则恃为补益之物妄试轻投秘禁其方品而不使人知矣周礼疾医以五色五气五声眡人死生先之以九变防之以九动养以五谷节以五味然后疗以五药今则舍闻望而専于脉切主草木而后于谷味櫽括所至斜曲自彰医之处方制剂又不可任情信手于损益寒凉之间也古之医不三世不服其药又言有病不治常得中医皆所以防医药不精之弊是故读书而不究其归其患也冗治病而不得其因其患也矫用药而不合其宜其患也贼有是三者而又以利欲自好之私乘之虽卒老于医忽不自喻其难乎有恒也所以君子之于道必先端其所从明于心而不惑习于事而不怠守于己而不失然后可以常久不斁而施诸人者有济犹之适国焉茍谬其所由虽终身行不止失道弥逺矣况医固多岐哉予谓恒所以至医之道非医道之本末在恒也郜君敬以医道鸣于浙西自其始祖号恒斋可谓至于其道者矣予故书此説质之
　　葵庵説
　　葵之种类甚多其名不一古称楚葵泽葵露葵诗所谓烹葵本草谓葵为百菜之主则葵皆菜之属也又谓花如木槿者曰蜀葵丛低于叶者曰饯葵花小而赤者曰锦葵尔雅菺茙葵蔠葵繁露皆言其形色所似则葵又皆花之属也然字説以其能揆日而向故训之曰揆则凡揆皆能揆日矣是以世之懐忠抱朴将自致于上者必有取于葵皆用是也闽之光泽丞马君叔京笃学慎行人也始以材徳被荐为郎时即号曰葵庵余闻而论之曰善用物者无弃物善致用者不自弃葵微矣而天必生之葵亦不自以为微而防其所向仰吾因是而知叔京之能定志也天之生物寔繁非固有心于葵葵之倾心向日日未尝回光而葵竟心向焉吾因是而知叔京之能安分也客有难余者曰长林大圃之中光天化日之下葵之倾阳宜尔也不幸而或生于阴崖寒谷此其时宜将何所向不几乎随风而靡纒蔓草而腐子言因是而有以定志安分未见其可也余复之曰客亦知夫指南之鍼乎其为物也承气于磁性常向午更地易处无间夷夏百试不易所指必南虽限以山海蔀以皮革寘诸濳防暗密之室无所辨于四方亦不肯转而他之此岂待南而后知向哉其性然耳君子之事上也或逺或近或用或不用身虽易而心不可易是犹阴崖寒谷能障葵之质而不能障葵之心吾又因是而知叔京之能处夷险也客谢曰子之言可矣予笑曰君子当使人称善不当使人称可当使人见重不当使人见矜客今将可予之言而矜叔京邪客少休吾将终葵之説以告客夫道有定体而无定在物有定材而无定用尽葵之美不特可以励仕也无所为而倾阳不变几于诚低垂下覆能护其本几于知叶圆而厚是以大圭终葵首取其仁生发有时失其候则不能致佳几于信体柔味良资于民用先王亦尝采之以备祀事义而不逺于礼叔京诚能观象取义以充其道而溥于周则无往而不获葵矣孔子曰禾垂穂向下不防本也物之有则圣人取之客何为者而所见若是哉客再拜曰乃今知善子之言而重叔京矣客退因书问答之语为説叔京姑苏人先尝任余姚丞今复之闽其庵未有定止所植葵亦未知若干本姑载其志念名义如此
　　朴庵説
　　朴轩道人谓方洲生曰子知吾朴轩之义乎方洲生曰刻画不加土木良具藩屏不作动息自如台榭不周门户仅立内无竒观外无狭客昕夕无耳目适养之华可以居子孙而传久逺叟之居将于是乎名朴也叟曰子之言朴譬诸唁也扣其门而未见其主盍徐求之方洲生曰予闻将进而反却者必有所待方见而用晦者必有所激当通显而后自下抑者必有所示法叟非固朴者而以朴自表其意盖有在矣叟曰何谓有待曰知拙之可以巧也故养其拙知钝之可以利也故养其钝知愚之可以智也故养其愚知素之可以采也故养其素知质之可以文也故养其质知浑沦坚确之可以取材也故养其浑沦坚确而不以逞叟之未出其用夫朴者如此何谓有激曰见巧者之善也宁反而为拙见利者之易败也宁反而为钝见智者之凿空也宁反而为愚见五色之相夺也宁反而为素见羣章之相杂也宁反而为质见世之取材也或妄辨焉或妄用焉于是乎宁保其全体而终守夫浑沦坚确者焉叟之既出其用夫朴者如此何谓有所示法曰因其所知而惧民之无知以逐未也故尝率之以本因其所见而惧民之无见以趋伪也故尝倡之以真叟之既仕其用夫朴者如此是故唐虞之后忠质相承自周而下淳雅之俗终不能与三代比文渐胜也周之文犹不可继而况下此者哉奈之何其不以朴为野而至于灭质也叟作而谢曰吾闻善言同然善道同与子之论同矣敢不敬与也叟姓杨名冠广东亷州人今为嘉兴府同知敦厚雅循不事表着以道率民卓有古意真不负其名者
　　贾君景阳字説
　　平湖彦士贾君春弱冠时宾既字以景阳而未闻其义请余説为警防夫天以阴阳之气运行四时春夏为阳秋冬为阴而实相须以成嵗然儒者之言春曰阳春言和曰阳和若无涉于三时者盖天地以生为徳阴非无功而其气多寒夏非不阳而其气多暑寒与暑非物之所待以生也惟春为嵗时之首阳方用事而得气之和明鬯融洽羣物于是乎发生夏之长秋之收冬之藏皆所以毕春之功故春独得以阳称也人亦物中之一而其受之以为生者惟仁为大其体全其用广其徳裕慈爱犹所谓春阳之和其端则始于恻隠之发人能全而克之其逺大足以安世长民拟诸生物之功其近小足以亲类睦族而及其乡党景阳为人详慎和雅矜恕不骄长赋税之日久凡乡之饥寒困迫可以动恻隠之念者当复不少君能自此而推之虽弗至焉于余説之易为者庶几矣
　　后斋説
　　天地之生物有序圣人之立敎有节生长收藏修治进止皆不可矫为后先士君子体法顺则道常相因敏力求至犹惧乎弗及缓退自居恬于人后非学之善也若夫气禀时数亊几之变虽或少有推移进却揆吾志何如耳故由赐之勇智卒弗能逺过于柴参伊吕之迟暮累百汪踦甘罗未足与较长勺之战邯郸之围小机也吕氏之祸天后之僣大事也方其未定刿鞅勃仁杰真若因循虑怯仅足当殿御其末皆以延待成功出于后举人患无志茍志有定虽天胜亦未可以自己况人事抑厄而欲使之终母前哉彼有见世之疾言多失疾走多踬疾为多错而徐后者常整见世之先长非弟先利非义先食非臣而恭后者常正见世之福首必危祸首必先谋首必疑而抑后者常保挺焉驰突不亿夫前徒之易蹙而前车之足以戒者甚众于是乎宁处其后处其后将以有于其前非久于后也此所谓缓退自居者之心也然天地以冬成物而鼓震辉泽之工周四时圣人以老卒业而持守造诣之勤终一世故明者虑其后而先之则常先昧者恃其先而后之则常后惟不迷于其先斯有获于其后茍空无所先而其后茫忽以自觊此异端僻学非天人之道故曰非学之善也许清明夫循雅安详进为弗怠慎不敢以贤知先人因以后斋自号余忝清父友为作此説广之或曰明夫居家克先孝友处乡党克先礼让自念许氏宗子惧弗能胜故云尔允若兹明夫可谓有定志宁处后而不迷于其先者充是志圣贤可企独祖祢后哉古语曰自后者人先之明夫幸卒自勉
　　啓思説
　　许清明夫刻家训于先茔立石题曰啓思欲子孙至视者辄有所感念夫孝子慈孙未有不思其祖考而常深切于丧祭之日丧主乎哀而哀以思至祭主乎敬而敬以思齐哀敬之思由于衷诚所谓无邪者也古人言墟墓之间未施哀而民哀宗庙社稷未施敬而民敬言大凡也况其所生乎然事向不同哀敬各以时出后世设祭丘陇而哭其亲于墓当悲怆恻惕之际有斋明畏恪之心时则哀敬交合念虑精専望望皇皇如见如在其懐慕真切固己大过于常况又见其言训之立卓有不痛自感悼图惟继述者鲜矣此啓思之作所以不于堂室户牖而必于丘陇之上也予闻孝必以实思必有终古人致隆祠庙不可以墓祭为常茍至墓斯哀及祭斯敬哀敬必交合而见石斯思则其忽防也亦多日明夫盍求其本勉修维则之行使兄弟子孙皆能笃守彛典常如哀敬有临孝思无已嵗一有事于墓庶几因是以警作其所或怠防者然后可也因着此説俾明夫并刻于石
　　竹泉説
　　刘竹泉以竹泉诗文巻求説予见世人多取物为号而趣各不同人莫不有身也而贤者能致其身人莫不有事也而贤者能善其事溺于耳目一日之私好而不能推见其大且逺者君子不贵也夫竹之始生森郁苍翠寒暑不凋诚足起爱然过盛不翦则枝叶拳纠如猬谓之竹败必嵗取其钜者用之上者登清庙中者为常器下者沦为污防之具泉之始出灌汲未尝不清澈可喜然时见时否谓之瀸泉必为之疏濬道达逺者归江河近者渟溪谷余漫者或潴为溷秽不洁与其初可爱喜者日相逺矣夫用而致逺固二物之常其至于不美也岂二物之恒性哉有其始而不顾其终未有不委于末流者是故物无良贱视所以人无贤愚视所止君子为道末成虽老未可以自许虽百家九流其道固有本末小大兼总而尽得之犹二物之具美得之而不能致用是犹竹败泉瀸其于人也无益用之而不自慎其道茍为得已无所择而辄向之则亦汚防溷秽其为贱且愚也昭昭矣凡士之未显也存乎志志之所见莫先乎嗜好因其所嗜好而开谕之以正此古之敎也君子敎人之言贵乎称情切理若夫钩索附防泛以过髙者语之非余所望于竹泉也
　　説劒送伍举人防试
　　闽举人伍舜广重厚雅循文质融粹嵗乙夘冬将再试礼部省父宦道出海盐诸庠友赋诗饯别请为序昔唐人董邵南举进士未遂韩昌黎序行称其懐抱利器器莫利于劒劒莫良于龙泉太阿博物者所谓干将莫邪是也其为物材质精严工制妙絶加以砥发锋铓膏润光艳韬室具美珠玉饰华举天下之竒器无尚者使能毕日即用其功岂直水防鲛鳄陆斩犀象而已哉不意一出而受蔽于冶人匿阳献隂再出而受蔽于丰尹匿阴献阳神不乐显变合退藏偶于重函积壤者数百年自晋以来袭授非伦汨没于延平之水者又几千余年矣星野所直无复异气如昔岂神物恬于冥漠以有待于人如张茂先者乎舜广延平竒士沿洄经涉之日久此来徳容明爽义气英发懐抱殊觉出羣得无已尝得是物而挟佩之否乎若尔则地切身亲时谐类合非复曩者蔽背自是可以直之无前举之无上案之无下运之无傍仰决浮云俯絶地纪而与夏璜赵璧赤刀和垂弓矢之属联登中秘矣岂直不为邵南而已哉大抵人物显晦固自有数所耻僻士为谋不忠使上有遗利遐弃厥良不闻大有剸削之用可谓不幸也君子负竒蓄伟不因所沮挠辄自沈溺而罔于事功岂其本心乎舜广可与言者也可与有为者也因其行聊説劒以引诸作















　　方洲集巻十九
　　钦定四库全书
　　方洲集巻二十
　　明　张宁　撰
　　跋语
　　边景昭翎毛跋
　　前辈谓观花木禽鸟与观山水不同山水妙处幽深隠见其变无穷非精深不能识虽阎立本不能无疑于张僧繇之图画况他人耶花木禽鸟人皆目激舒展之间高下立见此图落欵云陇西边景昭景昭在宣徳中为写生第一手余尝论其形似可人而神气不活斯图不知果其得意时否王君其亦寳之母失
　　伍公择画鱼诗册跋
　　题咏图画以托美于人古无是法说者以为自赵子固始然亦图画之一厄耳此册题跋之语各系别楮处置真得家数非故家名子弟不能尔也矧有作于其间皆时彦达益可寳重晴牕净几焚香对佳客一观岂不清畅如濠梁问答时也
　　呉山书舍诗文巻跋语
　　天顺癸未余将北上舣舟姑苏访旧于朱明仲甫信宿而别出呉山书舍诗文图画共一巻语余曰此某平生所得于士大夫者向尝以教子继幸小有成忝预人事今吾且老将贻诸孙睦睦防未解成人之道敢乞片言以豫训诲嗟夫祖父者子孙之法也陶冶之子善为弓裘将相之门世济文武贤否不系世类者几何人哉自明仲甫先君至继可见者三世矣皆读书善道不迷于前人积累之深其将有兴者而公尚勤忧虑慎厥所遗如此睦欲不为士大夫不可得也况其气质清明应对详雅见之真可念可念芝兰玉树有茁其芽麐子凤雏实异羣品明仲甫可无虑矣虽然惟圣罔念作狂惟狂克念作圣矧童防未学者乎明仲甫之家足以移睦志意动其嗜好者不能尽无使其知守此巻而后自戒则末矣今而后幸葺此舍六籍之外无置异物而纳正人于其中俾之主席朝夕聆训典以涵养其本原而循致于成人之地不难也他日过此余将有试焉
　　庄莹中所藏赵子昂贯云石鲜于伯机张天雨宋昌裔陈文东解缙绅墨迹巻跋
　　秀水令庄莹中家藏古今墨书十五幅始自赵文敏公终于解公缙绅皆名笔也捧阅浃日岂胜瞻仰念自书契以降鸟迹之文累变而为今之真行草书人文与气化相关政自不能不尔故唐不类晋宋不类唐元不类宋厯代文人非不追踪蹑迹苦心模拟及其成书迥然别异其间能卓然逺到可与比肩者真千百中一二耳虞邵庵论宋书笔不逮识而独归重于松雪翁诚知言也宁家藏顔鲁公祭从子季明文稿墨迹一通其后诸名公题跋无大言论至有书云某人等于某年某月拜观前辈临古人文字其敬讷如此拜观之余敬书岁月于后
　　谈大章凤池春雨诗画巻跋
　　谈大章所藏夏太常墨竹有序有诗共一巻太常向在京时数相接见其所画竹真在九龙山人行作坡石者尤佳此幅予不能辩或其少时笔也记者四明张用中题咏者沈石牕李邵博陈敬斋张孟与沈孟渊苏绍文刘邦彦朱天锡皆予故人也用中客死浙西石牕终于广州守余皆无恙虽存殁不同而文章具在清风故人安得相聚于一堂如此巻也
　　呉仲圭画巻跋
　　乡先辈呉仲圭效荆浩画唐人渔父图笔力老苍风致高古虽不事工致而规格殊常气韵良足具色味于素淡之中寄情思于挥染之外当与古文字竝观非俗目所及公绶鉴赏珍爱间携过余方洲草堂因迟留累日稍摸其大闲时一展想以娯幽寂本巻敬以奉还
　　萧翼兰亭图跋
　　兰亭文字妙絶古今后世伤于好慕者虽摸搨之余而防画之微亦各有辩是时墨迹具存无怪太宗之巧于求也但惜其雄才大略从谏如流自晋阳以来割爱成义者多矣奈何以万乘之尊下与一释子争智术于雕虫篆刻之间则隋文昔昔盐之妬盖有不足言者矣千载之下观斯图者不无感于当时
　　独树轩图记跋
　　王瑞之所居芝松里外戸少西有大椿本专前墉未出重屋枝叶旁达下覆轮囷蓊郁望于里社不知其几十祀矣成化初其始之夫陈秋鸿过而乐之因以旧藏徐大章手书独树轩记及徐益配制图为赠所以欣文物之会合而成美于瑞之也瑞之什袭联属求予题词夫天下之物间见则贵贵则必取羣见则凡凡则易舍贵凡得丧盖常相半今杭州诸山多故宋遗植方大章记柞时芝松之椿计已成木彼独此众故柞见赏而椿蔑闻今相去几何春波空无宿蘖而芝松之树至今犹苍翠自若生意未涯予所谓贵凡得丧相半非耶盖物之存亡久近固自有数至于久久近近亦不可谓都不由人彼春波徒为大章僦居则去住不一主家侬既无姓名可传一闻工师之求之言黙无惜语末惟防手称谢则其人可知矣柞之必取其可后乎瑞之读书好古博雅不羣诛茆卜居信有杜子美之意其于翰墨流传稍涉形似如记如图者亦复爱重若此况其家植乎回视春波万不侔矣故物之贵凡久近必待人而定非特植物也事皆如此而尽诿之数非扶世之论也抑闻古有椿春秋皆以八千岁为今芝松之植人物事数相遇若此得非其遗种乎请因以为瑞之寿
　　姜文进存诚遗巻跋
　　亡友姜文进自号存诚初制此巻时适余下第归读书徳清为作此记文翰虽甚稚陋而故人之情见如昨日文进下世其子承祖复持来求题未几亦卒其孙防幼不解事予亦因循堕误忽忽遗忘彼此不复思索去岁病余检阅文事得之乱籍中断烂脱落几不可收拾勉为联辑用归于蒙嗟夫予与文进定交予弱冠意义甚相得庶几通家计作记时岁月已四十二年人亡世逺幸余尚存犹得归故物于其孙独不知防于此巻复能保重遗物不死其祖父否俯仰存没追忆平生然涕泗之不能已也
　　一松诗文巻后语
　　孙公睿自号一松以所号求序于大卿夏先生谕以礼义又求记于庠友沈明徳明徳语以志节志节坚定然后能守礼义意相发也至其所谓一序以松言则为孤独之名记以人言则为専主之义二者未达所与闲日从公睿问之其言曰钝闻诸父师仁者乐山智者乐水因所好乐可以审类故君子慎于取物因思天下之物能恱人者必能戚人能致人者卒能罔人金革而水下土块而火燎鸟兽不可与同羣具生理而无情欲求诸植物松其尤良者古圣人尝以是比徳焉钝用是见松如佩韦如铭盘鼎如对严师友因其凝澹知世之秾艳因其劲直知世之柔屈因其晚茂知世之锐发风雨振濯知天地有自然之声色寒暑凌厉知人物有毅然之赋受凡所以守身处人保家持恒履变一于松是取而世之红紫盖不肖所不一接目经意者然家居城府去山林逺不能日就岩穴树一松于庭庶旦暮有见将所谓百不为多一不为少而钝之志向所在则无贰也嗟夫天下之物莫不有理以物为物者众矣因物达理惟智者能之虽文马图不遇圣哲则亦毛介之物而已何有于道公睿能因是益求进以成厥徳则松之名当与彭泽之菊濓溪之莲竝传矣林君复王子猷之梅竹吟咏游适耳乌足多尚哉
　　顾守恒地理书跋
　　人见两头蛇未必尽死而叔敖之意则仁矣世无仓公医病者亦多自愈而好秘之念徒遗不仁一贤一否君子自有定论守恒于此书甚自信重推其信重己甚者而乐与人同之不必一一经验顾其存心平实因是可见夫宅塟之法古自有度后世率合拘忌异说纷纭今欲尽去而复于古其力未易不若取节而顺导之使不至于太泥而后可也守恒意或兼此孰如其仁哉
　　于景瞻浮玉山诗巻跋
　　余友景瞻京兆以所作浮玉山游诗索和余终诵而思念惟景瞻清才藻思出语成篇方游山时适在壮游盛节江山秀丽化入文章而又联合芳润成巻此诚不可与争长一不可和古作者词意未备乃之以成义巻中诸名家情致宣逺光景毕陈无复遗缺二不可和登游赋咏之诗必触目兴怀欣然感遇则意境昭融有自然语余平生鞅掌仕途未尝一至金山乃欲以虚文侪实见殆犹看画作画不过临搨手耳何益哉此三不可和况诗既押韵而又致多如此虽风雅之士将不能脱頴而出予何为者而克为之古谓歌永言律和声芳春多暇时具尊俎为公含商吐羽接节缓歌一倡三叹之妙虽被之八音将亦庶几焉有闻而过者谓予善和公诗固不可谓余不和公诗则不知所谓和者也
　　义竹轩巻跋
　　兄弟天合之亲其情好非自外至不可以象求有象则间矣然世之人凡有事虽鸡鸣鹊噪亦自虞其吉凶况手植之竹既痿瘁而复发荣当兄弟友爱之际能不感悦自庆此诗人所以歌咏而为之名堂致美颂而寓讽劝可谓厚矣或者谓末败本存竹之恒性是何不可成人之美如此李氏兄弟愿益敦本厚伦头白式好毋如竹之既替而复隆其祥莫大焉
　　姚公绶古墨林巻跋
　　此巻所列宋元名人翰墨皆真迹无疑独宋仲温八仙歌非得意时书余尝于黄学士家见松雪翁跋蚤年书云殊可发赧此书岂是类欤公绶能书善鉴必有所见翰墨之林宜无杂植也
　　先府君遗文跋
　　先考好文苦学藏书甚富宁尙忆六七岁时每见先考读书近笔研时有所作及得之闻见辄録附短楮小簿增益联累久而愈多不肖自入官后违侍日逺此簿故在先考所不复经接及守汀还未几先考痿痹牀褥逾二载汤药忧虞日不自暇驯至变故之余始访二婢得诸箱箧襆裹中收拾断烂十无一存其间如闻钟轩记苕溪八咏忆母上坟等作先考平生发于性情者皆弃坏无防画可见徒切悼恨盖先考自受封后倦勤岁久加以老病纒绵举家废业区区纸籍能不既于妄庸女妇之手者亦幸焉耳宁荒迷失次不蚤自什袭以至于此其为不孝抑又何辞顾惟犬马之齿五十有二哀伤迭见宗祀无期毎披阅遗章五内皆热因命从子璿表辑成帙仍各识以先考印章其非手笔则篇为表着备见所因后集士大夫赠遗诗文巻册铭表及祭诔并以藏诸祠堂以示来裔呜呼千里怀人见书良慰况父母心声手迹展诵中俨若有闻宛可接语非但如桮棬器物聊足想像然思念一起形神尽消目睫未加涕泗先下是慰之小真不足以救痛之大也不知一再传后为吾子孙者能复以我为念哉
　　张抚军画巻跋
　　武略将军张公廷鸾以家藏画巻索题画法淹润老烂山林岩洞烟云水木明晦隠见逺近相得画中人行坐倚立皆合矩度形气若生庶几妙品矣但其人物境界野朴僻险所见类方外家所称神仙方丈之属岂其事本出于茫昧荒唐故画史亦以虚无之迹广之欤元人冯海粟所题词翰亦跌荡放纵意与象合古人谓诗为有声画又画家多用草书笔法观此巻信乎能相通也廷鸾宜慎藏之毋失
　　文敏公书画跋
　　右画马并题词皆赵魏公真迹魏公书法妙絶今古真造二王之奥与其画皆入优品独尝自谓画马能尽物性此乃书韩干牧马图词于后盖亦有意存焉不然非一时笔也武略将军张公廷鸾常以此巻属题病懒荒迷久未及答今公去世久故物犹在遗言不忘间因检酬宿负敬题归其子用文用以谢予之不敏呜呼此巻可归矣公可载归哉追念平生神魂欲断枯肠老泪谁足与雪耶
　　欧阳通书帖跋
　　率更书法最为险劲瘦古子通专其门稍加便密而分布意态处则未及也书品谓通不择纸笔皆得如意所以然正在此耳故学欧者必自通始世论事贵夙成无仗模仿不闻欧虞非出于兰亭也但金刚挥拳力士瞠目之妙当不自绐钱而得之指实掌虚腕不着纸公觐知此未暇日试取醴泉铭皇甫石刻摹搨一两字不妨以会此碑之极
　　漱石轩诗文巻后语
　　士不可以好竒竒者正之反不得已而涉于竒尤有恶于正况加之意乎古言太上立徳其次立功其次立言夫既居其次已非极致而又非正可乎哉孙子荆对王武子之言实与苏长公着饭吃衣之谑为对语世之好竒者遂同然称诩至于今甚复为之穿凿附会以求通其说大雅云亡何人心之不古如此也夫古之所谓雅言至言善言格言皆敦实周洽切理称情通达而无由之不知习之不察类皆视为常语而独甘心于谈笑之资奈之何诙谐滑稽之不日相盛也况子荆本始于误而一时办给偶涉于竒犹见重乃尔则彼之纵横合变应机就事真有可竒如战国时士尚何怪其能自振于当世也嗟夫刻镂者前陈则纯朴者退听言之不臧求行之淑也难矣虽然人文与世运相高下列国之文异于三代唐宋之文异于秦汉正变为竒竒者必将变而为诞诞不可为正不能为则三代以下惟恐不好竒好竒之士其过于常人也久矣乡丈者孙公学勤以是名轩意必有见于此不然则以为同姓之闻人而取以示其子孙岂常人之所好哉
　　瀛洲图跋
　　唐人荣十八学士号为登瀛洲非文馆中自拟神仙而有此号其间人材固有容议然皆以论思为职虽日给珍膳亦更番有时未必羣酗燕丧如晋人风度画者徇名失实真以神仙放浪处之摸写惟恐不尽而观者承讹踵误亦或遂信以为故实梦中说梦良可一笑然画中人物得李龙眠规格佳制也戴君宜珍惜之
　　王菊坡画巻跋
　　郁秀顾老师得此图于汾湖陆友兰山水树石皆清润可爱余尝见九龙山人画卷崇尺许而长二三丈笔法布置与此絶类惜是巻旧尝被裁断非全图也老师化去已久其徒王菊坡年几八十犹甚爱重间与高第刘竹泉持来索题因叹老师友兰不可复作菊坡既老竹泉亦发白自余始见之人今皆若此图画故无恙动与静异也人有能有不能然则用舍于世也何较哉
　　游育王寺诗巻跋
　　右游育王寺诗通三十余家倡之者浙都阃陈彦章和者皆两浙名士格律既高声韵亦雅光景尽露情致毕陈可谓词林之极工诗家之过苦者矣彦章复索予属和予谓天下文艺之士所见略同诗先命题拘于律而又步韵以和又致多如此虽使李杜复生求为不经人道语亦不可得况非才如余者耶古人云文章不可随人后彦章此巻可不必更令人和也
　　乌来巢诗巻跋
　　予友姚谷庵所居有羣乌栖集于树旦暮必飞鸣盘绕而后去止意若省候于主人者谷庵因赋乌来巢诗间以示予予闻乌能返哺谓之孝鸟岂以谷庵诚孝其母教刑于家而物亦感兆耶旧说御史府为乌台栁仲郢每一迁官辄致乌谷庵以御史出尹乌之来将复始发祥耶夫鹊巢避岁燕垒去愁鸟之灵于吉凶也久矣地安人和乌于是乎来巢余或未足征也而谷庵之家信将日益于平康矣予素过谷庵得诸目激用识实语于诗后他日当有验者
　　寻贤问道巻跋
　　道原于天具于人见于事载于书其高至于无极太极而其实则见于日用常行之间自世敎衰微行之不察习矣不着虽有挺然者出必读书必亲贤必修身自日用常行而洞窥夫无极太极之妙向之所谓原于天具于人见于事载于书者皆与我无二矣斯所谓豪杰之士也其余出作而入息优游而生死不知谁之为之者多矣能挺然者几何人哉呉兴陈氏年逾半百而好儒之心不替夙夜干干以未闻至道师至人为病乃制一巻题其端曰寻贤问道凡得一善言见一善行悉书其上以示不忘求题辞于余余亦从事于斯者数年来昧昧焉若游大洋罔知津涯事交物迁日不逮日而致知力行之事违道逺甚虽有贤者其如我何毎观古人未尝不临文中热然余心终未肯自以为弃物也但不喻将来何如耳因其请遂欣然而书且告曰寻贤问道自立诚始
　　黄华老人王廷筠书画跋
　　六书有象形书与画本一物也然徒偏长于其事而不达于其义则又工史之为耳故先辈凡以书画得名者无一非文章之士元黄华先生王子端人品甚高号为博雅发于书画为世所重此卷状物写情微寓感激当是变故后所作故书与画殊为竒崛跌宕益以鲜于困学赵松雪诸名公题识可谓兼妙矣东广景纯梁公赏鉴精详近者按节海乡持以见示展诵中因忆古人泼墨成画纵酒作书观其形迹若甚躁率然由神鉴素清意度先定下笔便自有法故能絶俗出尘优入佳品岂非材会其全而时出之者乎知此则知子端之书画矣景纯公务时闲庶几再过方洲相与一议
　　顔梅诗文巻跋语
　　海盐文献家惟刘氏为望刘氏所藏图籍惟顔梅巻最为故物余童时先君晚香府君遣从先师澹轩先生于刘氏家塾时门户方全盛往来多名达士仲通季俊二翁尝命诸侄圭章出文宿客无不称叹此巻以是巻中文字余皆能黙识始末后余与业进士与世亨同官京师夜牕灯火时复一谈迥怀旧隠世亨卒后数载余守制而还刘氏叔侄存者无几惟季俊甫尚无恙契濶之余间以此巻征予题跋予受而藏诸箧今又十年季俊病革遗宁以诗属曰公瑞吾宗也茍不及见顔梅巻幸付其子瀚呜乎物在人非时移事去不独刘氏存殁向之共观此巻与列名其间者今皆化去而余亦老临文伤痛悲不能堪况父兄师友之情岂直如张仲举之戚徐子英哉然自泰定至今二百年来海内重大之物多非故常而此巻楮墨宛在固虽刘氏世徳所致岂亦造物者之于子英既啬其遇而将永其名耶古称立徳其次立言君子之于言岂可茍哉瀚其敬守之无忽
　　王孟端山水画跋
　　九龙山人王友石所画山水一巻横广四丈崇仅及尺画法假逺以见近务小以形大高深上下得乘除之妙非特能平逺而已山川林木疎密合宜势断脉续人物幽眇几不可眎生气自完虽生纸淡墨皴染淹烂非世工所能到凡山之峯峦峤岫冈阜陵麓巅陉磝礐嶂岭壑谷岩洞砠锐而衍欹而峭瞰而悬跃而驻降而陟高卑隠显回环曲折坦险竒厉厜防而不见其始屈突而不知其中盘旋而不测其际观者动心骇目睇注不暇而不能究极其所止足以尽山之形气是不亦神逸矣夫村居田舍山楼野阁屋相望于上下游者渔者行者居者步者骑者偶相语聚相饮者人相接于水陆独不一作佛防僧人其间古人谓图画有关风教其信然耶松江黄翰署巻首为江山万里图翰未必深知画也画家以应物随类为六法之一若称万里封镇屡更则川原里道舟车宅舍人物事为皆当随地以变虽风云晴晦难以意定而一泻千里水岂无平衍冲激曲折之殊友石平生逺涉江湖浮黄河逾太行出鴈门厯览晋代之区胸中丘壑许大岂不解事如此顾其所画妍滋闲旷水木清华陂塘庐舍映带左右山登水次物类相侔其天机呈露当是呉中一笔景耳安在其为万里图也乡友陈君廷用家藏图画甚多独此巻为上品宜寳重之遇鉴赏者时一出焉慎勿令俗士妄以浮言易此竒物也
　　书赠言巻后
　　赠者有增于人之谓也虽与之而无增于人何以赠为夫通时洽古深于文学举进士有名声为美官克举其任此皆克周赵君所自有而复取以赠君何取于赠也然巻中作者极一时英乂其人皆识逺鉴精平生少许可者率称诵君之材美如一不相厚薄士修于身而见信于朋友延誉于士林者若此则将无往而不见信矣有是哉誉言之足以增乎人也然誉言固足以增人亦足以损人善终誉者闻誉而惧颂其始则思慎终美其名则思勉行贺其成功则思防废举不善终誉者闻誉而喜知颂知美知贺而不知求其所未至卒之惧者以进喜者以退一转移之间而实成败所系其亦真可畏哉故闻誉者当知所毁誉人者当有所劝彼书之都俞诗之美颂皆必有所责成而先言以道之非无取义而直以称颂为也克周学已至而犹务于求业已就而亲贤若不及宦成而不怠乎俎豆之事其闻誉则惧不待有所责成而进于极也昭昭矣请识左方一以赞诸君子之能赠人一以贺克周之能受人赠
　　师山先生钓台题记后记
　　古人论志于道徳者功名不足以累其心夫功名道徳之成著非可恶而当却去之者君子特未尝先意于此耳顾天下不足以达吾志乃欲随世以就众人之所谓功名则宁怀抱退藏自适于岩穴庶几淑善有传不至后世无闻而已宋社既屋夏变为夷宇宙非常之变也不幸生于其世而又丁此末季祸乱垂作括囊俭徳师山先生岂不能早见而预待之此所以方在强壮辄隠约林野间讲学授徒无复进取之念晚年聘币辞受盖亦出其胸中素见况死生忠孝之节邪及世故沦落诎辱拘縻以不仕为义则仕必不免以不死为分则心所不安观其与诸生书自以三仁为比则其处死之审固不待拟议而成也夫出处不可以羣谋当断于衷生死不可以勇决当合于正先生直以道徳为出处死生之主的其余一无所先意然其功在纲常名在史册不达于当时而达于万世真所谓自然之成著也岑山灵山钓矶钓石遂当与首阳崖谷竝秀于寰中而忠宣所题亦可望余光于延陵季子之铭焉彼箕山富春茫茫高逺亷贪立懦则可于圣贤中正之教何如焉
　　李唐画巻跋
　　嘉兴通判易公所藏李唐画巻山水疏廓树石淹烂峯峦径路林桥野屋蓊郁苍茫得沿洄起伏近逺之势其间人物境界景色耕樵渔叟鳬鹭汀莎上下相映展玩间欲使人忘其为画但笔意甚逺而楮墨不周恐有断裂不完非全稿也予尝见唐画浅色山水皴法有抹迹而皴纹用笔甚老简人物却甚精到对面欲语高宗尝称其可比李思训此则化小斧劈为皴泉木皆相等惟水涘侧笔如飞白状殊不侔也岂自古名家固多变笔而不变法耶珍重珍重
　　法帖跋
　　右涪翁晦翁二帖皆真迹无疑笔意混圆如经镌刻锥沙屋漏殆可比也考亭先生尝谓蔡忠襄以前尚有典刑米元章黄鲁直以下便自不同因其所取知其所自取则二帖可定矣
　　拜石图跋
　　芾老气度本自出尘絶俗况文艺清深识鉴精逺见诸政事亦复不凡拜石之事疑亦嫉邪愤世有所激发以托其放逸至今相传以芾为颠况当时而不为人弹击乎使芾诚颠也比后世之不颠者朝夕曲折于恒人之前以求利达者何如
　　陈散翁遗像跋
　　陈散翁名善居海盐城西市中一室萧然仅蔽风雨未尝自愠平生善歌唱博记传竒毎灯宵月夕与二三逸老联袂踏歌阛阓间往返不輙如履无人之境声韵清逺节调安平一时子弟皆倾慕为不及至有富贵家或招致不以礼虽终日夕不肯一举此吾少长所目激海滨斥卤之地茫茫尘沙诡随满眼求如散翁者真亦难得其卒年八十不丧厥守子宗庆至今守故庐不为非义孔子曰得见有恒斯可矣陈散翁其庶几乎
　　冰蘖稿跋
　　古人谓虞卿非穷愁不能著书以自见又谓诗必穷而后工信哉气满志得者虽有所着多不能胜寒微之士彼交于物也深则其达于天也必浅理趣之妙固非贪荣乐富者所能与也冰蘖老人故家才子挟重赀行江湖间尝出粟济人迥非寒苦士而号冰蘖殊为可讶及观其词章清絶工致不类夷等岂其志与事未尝相混耶夫雨晹燠风惟寒难为物寒之成冰寒亦甚矣辛甘酸咸惟苦难为食蘖非柔滑之味必待咀嚼粗粝苦莫过者于此而能备尝之比诸卧雪尝胆者且逺充是心则天下岂复有难处之事哉况以润下之性而遇寒反刚本作甘之物而一苦不变善取物者亦将观象比徳不徒资其清苦而已冰蘖翁妙达天趣以二物自表虽用之宿寒除热当燮调和剂之任将无不可而况声气之发岂有不工出于人哉诗所以言志志向之所在言固随之矣岂皆穷而后工哉
　　赵黼江山万里图跋
　　宋赵黼所画江山万里图经营布置虽出一笔其间烟云风雨晴隂旦暮随地不同真得万里之景竒作也况画家惟风水最难风犹可假微附见水以平逺委顺之体乃欲具见沿洄遡滀激荡起伏急缓之情状以尽天下之变若此笔墨余流非固精专妙絶不能也岂黼世居京口朝夕所习见故其发诸毫素独得其真耶曲江老人所题有晨唱暮投初阳片月且言不可得而悉诸形容真此图之发明也跋谓今归展武某家不遇达人遂毁其姓氏而今已为金氏家物亦可谓徙不出乡矣披阅之顷为之怅然
　　嘉兴钱氏一节二贞诗文巻跋
　　钱子顺二妹守贞以死事若凶矣然能全身保家刑于闺阁吉莫大焉妻俞氏夫亡业贫姑老子幼其节良苦卒之克继前休何甘如之凶苦的切于其身而甘吉之遇适足为后人劝是女妇一身之不幸实天下后世之大幸也举天下后世之幸而尽出于钱氏之门其道岂无繇也善庆之原礼义之教必有以相协之者有为之诗有为之传焉往而不得风教哉
　　解缙绅字帖跋
　　此解缙绅所书文皇帝勅命笔意圆熟浑化非一时人所及缙绅诗文豪越不守绳墨而于字书常谨循不茍故其书特优况此帖文纶綍所关尊重真可寳也本朝制勅皆真楷此必拜章后誊本
　　欧文忠公墨迹跋
　　古人谓心画形而君子小人见欧文忠梅圣俞帖见公久要不忘富郑公书草清明日帖八月晦日帖见公文际之间谦谨乐善不特字书可重也当时名硕如周益公以上论著甚详其所以重文忠而加之意者岂真在防画结搆之美哉原徳幸卒慎好之毋为甚焉之好所移夺可也
　　董原徳所藏宋元墨迹跋
　　巻中蔡襄之简于湖老人所临张伯雨所题皆非区区所能达原徳其善藏之以待巨目者鉴定
　　赵文敏公书跋
　　文敏公手书一二通虽一时酬应而通达事意具有伦序其言稍涉所注则辄笔更行一语不茍可为后学楷式非特其字书可重也扬子云谓通千里之忟忟者莫如书古人因一书而关身事者盖有之矣书可以忽心处哉张文濳得书无月日辄弃不省今人奉尊长书乃有草率不精者非文潜之罪人乎都阃陈公彦章出此巻将寄仲子纪于京曰愿靖之有以达吾意嗟夫予虽老不及事尚知只此是学况聪明方进如纪者岂不知所重哉
　　刘廷器所藏书简跋
　　此巻余姻契刘公廷器所藏徐贞襄公及平江恭靖侯陈公书简以岁月计今四十年矣楮墨如新封题具在廷器平生周慎笃厚事无可举此亦可见也贞襄当正统间位望方隆盛无施不可遗子壻书乃复教戒精详恩礼委曲待均戚如待尊行言称惟谨恭襄以世爵勲臣疑若睥睨众物者观其语及亲故勤切恳到以古道奬劝之已甚虽廷器门地立身足以致是而二公之待人举事毎若此岂不难能哉余闻廷器先府君都阃扩略英能最名有家法初贞襄择壻于恭靖恭靖因以廷器应之力主其事今贞襄得佳壻都阃得贤妇而恭靖亦得知人成美之名此巻将不有所关系哉廷器间出示余因识末简以遗其子举举于外祖父母之所付授当自慎守第念余于举亦有舅甥之亲凡余所欲告举而举所以顺成于亲而以成其身者皆不过二公书中语古人谓伐柯之则不逺余虽未及贞襄举当以贤父为法
　　篆书巻跋
　　正篆廓落圆美得二李笔灋欵识文交画填墨处类双钩笔锋棱刓委俨在钟鼎古器中见之但体制不类恐非一国书或出戴同六书故要之皆不易得非近世任意盘屈取姿媚者所能到昔人谓正篆不宜为人写词曲归去来盘谷序晋唐第一文章自可无害余非所能喻也
　　钱舜举画跋
　　霅翁着色最精逺过前辈晴牕披阅光彩欲浮久益鲜润此幅形似传染略异不知是其得意时否说者谓范寛画老不及少郭熈少不及老此图将无同耶
　　宋徽宗诗画跋
　　徽宗优于翰墨其所画多山林物致与此巻类诗亦殊有荒闲衰谢之思岂心画所形遂成诗画谶哉人君一日万几而能游心文艺过于声色淫巧逺矣第不如明良之歌山龙之绘为更重大耳此所以为元主所诮也
　　终慕诗后语
　　人子于父母无不爱无不爱则其殁也当无不思丧塟未周祥禫甫及风雨霜露之感其孰无之宗庙祭祀思其笑语嗜欲如见如闻知孝者固亦同有是心也及岁月逾迈草宿木拱妻子之念笃门户之务殷虽君子或始不汲汲于亡人矣况滔滔者乎此永思终慕所以为难也然思有久近有小大近而小者不可谓之善思逺而大者然后为善思焉是故父母之于子非徒望其能馈食衰麻不忘己徳而已自少至长所以生养教导拳拳不已于怀者望其为忠臣为孝子为令徳盛名为惇裕昌大之族终其生心不肯一日遗也不幸而不及见子之哀思将不当有甚焉者乎忠所未繇也不敢为欺罔好恶孝所未能也不敢为悖逆违犯令徳盛名所未举也不敢为败身辱先之事和而夫妇友而兄弟教而子孙以达于族人庶几惇裕昌大之望是心也终其生当无一息防夫然后可谓之思慕岂直丧塟祭祀之感哉里人呉君世辉蚤丧母氏哀慕无己士大夫多作慕萱诗美之余闻思不如习祭不如养空言不如见诸行事世辉老父在堂康宁无恙当以思慕之念事之惟生事尽力然后可称死事尽思也世辉恒当以余言为警防
　　徐时用所藏书问巻跋
　　时用于先公贞襄公所交词翰无片纸不收辑此巻其一也于是犹尔而况训典之重者公去世已久遗物如新晋无恤无以尚矣栁宗元碑隂之刻乌足论哉
　　李在张果老图为甥许璋跋
　　李在简笔人物絶出时辈余尝见朱协律所藏戏蟾图作道者持桃向蟾蟾方进退道者精神气色手足筋骨尽注于蟾如画史所记钟馗擘鬼像此图骑驴渡水驴方急骤辟易而乘者乃闲逸玩肆人物不相得异于常见者余闻神僊家率云果老剪纸为驴又有骑骡乘鲤之说此图人骑已在波浪之间而足迹不濡在之意实仿神仙放荡状不可以常画例也古诗有云高爱三峯揷太虚囘头仰望倒骑驴在将亦有此兴欤顾其笔力苍古断非常工所及也
　　左时翊各体书跋
　　篆真行草书原义虽同文体互变周秦以后诸名家亦不过各擅其长未有能总萃之者今于时翊见之将所谓周于才徳而发诸翰墨者亦不器耶





　　方洲集巻二十
　　钦定四库全书
　　方洲集巻二十一
　　明　张宁　撰
　　跋
　　观潮图跋
　　四海惟浙江潮最险虽勇悍强厉如秦始皇帝犹畏从狭中渡宋自庆厯以来杭海屡溢嘉定中潮冲盐官平野二十余里外论皆以畿甸切近为忧当时毎遇潮盛之候倾宫出观顾反以为太平乐事独不思建炎之初苗傅刘彦正因观潮起衅几危宗社而复甘心于此嗟夫晏安酖毒虽利害切身一不暇自为谋况有兴复逺大之计哉张思亷与二杨所题皆载本集谓李嵩之画嵩本钱塘人厯光宁理三朝画院待诏出于目激丹青藻绘宜有浮于世景者今所画略无内家人物仪卫供帐与呉俗文身戏水之流惟空垣虚榭烟树凄迷平波逺山上下与帆樯相映而已披阅中欲使人心目迟囘有感慨吊惜之怀无追攀壮浪之想嵩意匠经营情留象外岂亦逆见将来预存后监耶杜子美诗曰江头宫殿鎻千门细栁新蒲为谁緑殆为此图题咏也
　　赵松雪书洛神赋跋
　　栁诚悬谓洛神赋合有数本今所见惟十三行虞邵庵尝跋松雪翁所临洛神赋首引栁记且云昔在翰林见公出此赋真迹九行又十三行别得之计其岁应是后此书十余年乃得之耳邵庵居翰林在延祐间此巻乃大徳辛丑所书相去十余年适与后十余年之语互应可讶也然自唐以来临搨相似尝见松雪模兰亭叙虽结字絶小而行欵疏数防画形象无一不与禊帖凖此帖虽出入王氏法中而意态分布自成格致可辩也况诚悬所称十三行自嬉至飞与此巻多寡不合纵令即合则十三行之外出于松雪者固不少矣据此则此巻当为公平生已成家之书不烦复以临搨论也独不知邵庵于公所见九行真迹即是诚悬所云者否岂所谓数本之中固有晚出而松雪翁之变合行草书亦不止一二作而已耶海虞令唐公敬申博洽多才得此而珍重焉亦必有定见者尔
　　杨叔瓛双龙图跋
　　龙神物也古者豢扰之谈既出于不经画史所纪雌雄幻变三停九似亦不过揣摩臆度皆无所考阅故观画者惟龙不可以形似论高下此图挥毫落墨与世不伦超然别有一种意妙真佳品也然龙之为物惟无贪欲故无制于人而能神画者置珠两龙间而为之争夺鬬攘之态此果何所闻见耶若欲假此而自发其巧则世之画龙诚不可以形似求矣
　　植兰诗巻后语
　　乡丈者裘君克明植兰于所居之堂余少时与君子贤为同业每登其堂时雨新霁丛花发荣清香秀色照袭庭所吟啸竟日坐而忘疲此花自古名物又海地所乏絶知者未必能见见者未必知爱君既修洁好文而又乐此是以一时竒崛之士竞为咏歌联芳比徳于贤父子君益留心滋植岁久寖盛所得诗文日以众多因积而成巻求余题词余自领举叨仕后屈指今十五年矣兹以忧丧还家非寻幽觅胜之时不知向所植者于今何如然君每临问余于庐舍见其言论多务清净黙出尘标致视昔迥异所谓言臭如兰子贤虽不作而其介子若孙皆彬彬典雅问学不衰所谓生于庭下者也欲知其终观其始欲知其身观其后前所谓清香秀色将不必专求于庭戺之间诗人之联芳比徳者信有征矣
　　赠监察御史祥符岳公秉翼挽诗后语
　　哀爱情也情出于性人性同善故仁义之美道之于人无弗爱者仁义之人或不得其常无弗哀者至爱之中必有不齐不得其为愿而哀生焉是不独为其所厚凡善相同者举如是也请老归闲见者至相下泣义利之辨闻之亦有泣下者此何预于其人理形义白激于人心之所同不能不为之动容变色耳故赠文林郎监察御史祥符岳公今湖州守文玑之父死二十余年矣能以遗教贵其子而卒以显名盖棺事定则公之美诚足以当众爱然缙绅士夫未必皆其所亲东西南北之人未必皆其里社何荣其业叹其贤追思攀慕形诸声诗者若出一口此可以见人心同然而情之所发者正独意公生世六十年余抱道归全光前裕后生死肉骨之荣无与为比而言者犹将惜其寿之未登养之未遂贵之不克及于其生而为之含哀榄涕此岂余所谓至爱不齐不得其所为愿而更哀之者哉况世有欢醉而辄悲啼大笑而反出涕者孰谓诗人于公死生间喜好之极而不相寻于悲戚也耶
　　蒲庵诗稿跋
　　沈履徳所藏蒲庵手书诗稿二帙多应世之作脱去空寂章然作者之用心当是业儒而隠于释者隠于释将以求无闻而竟闻之其迹愈竒名愈显此稿固其所也此蒲庵之所以终其生也
　　学诗斋巻跋
　　孔子谓伯鱼不学诗无以言所谓学与言通达志意体切事理而自有以善于言非欲诵习其文以资辩说也自观兴羣怨之教衰而三百篇劝戒大义尽湮于声律文词之末虽盛唐诸家亦不出此但视汉魏以降稍能和平雅澹庶几温柔敦厚之遗意犹有存者耳先辈谓删后无诗盖自有见或者遂洞视近古至谓宋儒之诗为无物几欲一扫而空焉者弃本逐末一至此夫文章固各有体声韵亦自不同然未有外理趣舍经典而可以言诗者诗有清新者亦有优逸者有沈著者有痛快流丽者有豪宏放荡不可拘者有摸拟想像捕风捉影竒怪百变者有浅薄掇拾随口滑稽不经蹈履者徧长彼善自昔有之使不切理达情不根艺实则淫哇巧艳荒唐汗漫之言过耳辄了无复遗意于宋诗也逺甚况三百篇乎故善诗者必有定志高识周知博览本始于圣贤之言师意变文涵融浑化寓理趣于声律之内托著述于比兴之余如八音协乐五味和羮充然有成不见其迹斯能兼总百家超絶羣作古之人有如此者杜子美是也余尝记前辈有恕斋诗一联云庭前生意留芳草林下归心放白鹇道徳经典之文于诗何碍而薄之至此是故欲学诗非有得于学问之力虽近古疏节犹不可及况六义大要哉余适与人论诗其言以金鍼集所载大病宋作语方往复适武林刘生景清以学诗巻求题因举切要为生告且以质诸尊君竹东俟生他日过我徐与之极论
　　翠筠诗文册跋
　　竹之见取于人大略有四比徳者取其虚心直节岁寒不凋论材者取其能备八音达于民用乐情致者取其幽闲静密脱絶芳华尚文采者取其秀色繁隂可以吟弄风月然物各有理取物者当以类余颇闻道家以清静黙为教敛其文采薄其情致收其材用而归约于徳以至乎其至斯为善取于竹翠筠主人欣然以是册求题因书末简
　　顾定之画竹巻跋
　　赵松雪写竹九叠法后世惟九龙山人得之息斋而下弗论此幅顾定之所写挥毫用墨澹润老烂今百余年相对如雨牕凝睇之时虽孟端恐未易与巻首苍雪轩古篆鄱阳周伯琦笔惟陈登可庶几余不足比可谓具美矣
　　余留小传跋语
　　大卿夏先生文章政事优入古域非时士所及余盖学之未能也王士英题词盛称公文章而归重于经国救时庄孔旸小传备载公政事而归本于孝友然则文章政事皆有蕴发之地论其纯杂偏正固当以徳耶古言太上立徳次立功虽有等差实同原异致耳非各为务也先生渊懿之学见于称载者如此庶几将达其全此众人所以学而未能有及也君子之于天下徳其尚已乎
　　夏抚军房大年唐玉骢马图跋
　　画马贵乎停分向背毛肉气韵精神骨法各极其精为善品而骨法尤重昔晋武帝得周穆王八骏图腐败昏溃而骨法宛在不失其真是骨法妙解处所谓天机流动盖有出于粉墨之外者此图规格既佳而传染亦善人马拱驻意象相符如有所向其对御立仗时也前辈云一笔画大年其近之夏侯得此可谓竒絶矣珍重珍重
　　跋梦游僊诗画
　　古清修之士与世不偶将隠约自处或因以寓激劝于人则必托意高逺寄迹荒闲其有无去来若将不可测虽旷古隔世因其茫然而求其确然者则其人之怀抱可得也履徳梦仙之诗与明徳所作之图不无有类乎此欤不然何履徳之语自谓虚无明徳之画不具形迹二君之确然者余固知之而茫然者尚可问也姑识之
　　李建中书跋
　　彦章都阃所藏法书甚富晚出李西台书尤可珍重首跋谓其笔迹虽若凝滞少变化自然有一种萧散气象真名言也当为巻中第一评
　　郑氏家范跋
　　浦江郑氏自宋至今族望天下而门户不衰者皆是编维持之力也海宁乡丈者董公如鲁与其子谦慕其名义为之翻刻以传即其所好尚可以知如鲁父子之存心行事矣虽然有郑氏之法而无郑氏之心虽得其书无益也古人谓徒法不行如鲁愿益勉之以志乎其所至
　　张即之大字跋
　　即之作大字如写小楷而笔意兼行转折作止之悬如老生作礼虽骨格强硬而意度调熟见之者自当叹重此巻三字尤为卓絶非常所见
　　杨维高宪副喜雨巻跋
　　两旸燠寒风皆欲备叙而后民生遂雨晹先之雨甚则水多旸甚则火盛水虽备物犹有生者火炽而亡制则无类矣所以自昔忧旱者常十九忧涝者常十一今典故郡县雨泽必时闻而旸燠寒风非异不举雨之于民休咎大矣故太平之岁句而一雨亟作亟止沾足优渥岁功于是乎有成此宪副杨公凡遇雨虽在烦劳不堪时辄志以为喜一以重民事非无从也然余闻夏暑雨小民惟曰怨咨一雨也于众喜之中已有忧不及事者喜怒哀乐之发于政为人上者可不省虑哉公非一命之士燮调和剂皆其分内公能忘已而为民以喜必能委己而为民以忧矣
　　仓颉图题语
　　伏羲画八封造书契至黄帝史仓颉更定古文以啓六书之原非结绳之治至颉书代也淮南子记作书时天粟昼零鬼妖夜哭或作龙潜兎哭皆怪诞可疑又颉时衣冠创设礼宜从制今图纪皆蓬跣四目身被草卉岂其生近人首蛇身之世异禀野俗犹或有在耶大抵事不具于六籍言不经于仲尼虽方防亦不足征况淮南书出于附会丛杂本以多闻广异为工者哉独其字书于今可见者疑许氏十五篇是也自制作有定凡天地之文古今之事人物之宜天下之治乱风俗之盛衰莫不闗系挽而上之可以绪系丘索推而下之可以櫽括百代得其传者周有史籀秦有李斯汉有蔡邕唐有李淖斯皆神契妙解入室升堂而近世周伯琦陈思孝诸君子亦皆循蹈轨范庶几成名囘视晋唐以来真行草书非不研精笔墨超越铅椠至论其源流体义求无悖于正书者兹亦鲜矣昔人谓大篆为仓颉之嗣小篆之祖又谓自以下吾不欲观诚知言也夫所贵于文字者以其能载道宣化克济斯民而已宣化莫重于教命载道莫先于经典经降而有史史散而有子集集流为百家异说佛老之书邪正混淆神人渎扰也久矣教举为试艺试艺分为吏牍吏牍滥为胥徒舆皁朱墨批摄之私具弃本殉末媒禄纲利民之烦于文也亦久矣文胜之浃于明幽鲁圣人己有欲从先进之语况今日乎是则鬼哭粟零虽曰必无而言者之托戒可谓明且逺矣此岂创物者之过哉述焉而枉于用者之罪也姨甥卫使刘时泰武而达文孜学不倦间持此图求题因书其额
　　陆参政北征倡和诗跋
　　诗言志志正则其言也必精志同则其言也必协志同而正言协而精必若人焉措诸天下事无不济况军纪一行哉诗固人才政化所关非但句律之间此张陆二公所以成逺大也读之岂胜隽永
　　刻紫阳庵游览诗文跋
　　范栖云编集此集余数年不能入刻栖云殁其徒冯粟庵携还海盐故邑邑隂阳训术朱君文济慨然力任其事校定财用劳费两尽不几何时此集遂有永托自是付授得人流布日逺则文济之敏于义粟庵之勤于师栖云之笃于文物皆当与鳌峰瑞石竝久于寰中矣古太史氏掌阴阳占兼图籍着纪文济明达好古里社中之美器是举也不愧于其职业有志者事竟成充其所向虽司马迁之作可几矣
　　高尚达与夏世芳书赞跋
　　古人谓学古入官修治皆一道后世体用不伦人将贪肆怠忽晦庵先生指其切要以励仕者若推其蕴极清近无欲慎近主敬勤近无间无欲无间而敬以成其始终是岂可以为当官者之法哉此固尚达都宪世芳之所以有得于行藏进止之间者也但其初作书赞时乐闻世芳之贤故恳恳加勉若谓其有所未教不发恐非其初立言之本意也
　　李员峤士临七帖跋
　　临古人书往往得其形似鲜或造妙此帖风度逼真信如钱曲江评品而大徳丙午下欵识字却少异于前毋怪欧虞禇栁临榻举相似及其成家各与禊帖不同也方洲生张宁观此谈于景阳药室因题于后
　　夏圭画巻跋
　　画家长幅难于深逺褊幅难于深高此巻上下互见前后相照高低逺近深浅小大隠显纡直夷险静躁各得其宜类不失一而意趣之妙能使观者神游真所谓竒作予平生仅见二巻一近为海盐某家物一故在温州致仕都阃陈彦章所意景皆不如此巻而笔墨似尤老烂但少观老忆不复亲切汝辉尚珍藏之
　　呉汝辉画册后跋
　　汝辉所藏画册有宋徽高二庙御笔书画余皆当时名笔山水树石楼阁人物花果羽毛鳞介无不各臻妙品昔人谓画人最难次山水次狗马楼阁此画者之难易又谓观山水非精深不能知花木禽鸟一览可尽此观者之难易予谓二者皆当先理趣而后形似而后传染则难易两忘而后定论然则观此册者固当以山水为上
　　画册跋
　　册中有宋徽庙御笔书画其余人物山水花石羽毛鳞介皆前人名笔随类出竒无不精絶汝辉装防什袭题其首曰吾家故物予于是见汝辉于先世所遗慎重不玩推是心以上遗益切则慎益周物益大则重益至其守身保家教子睦族当必皆有道矣昔东坡先生为王晋卿记寳绘堂无一言及绘家事而惟戒其勿留意取败美其能被服礼义诗书而已晋卿本以寳绘立名言犹若此况以立于世泽者予可泛论而不徳视此册哉汝辉幸卒自勉
　　山谷书跋
　　东坡尝言山谷学予书今观此巻实类苏笔而劲逸不侔细究二公原法皆自顔鲁公行书中来观祭从子季明文乞米诸帖可见岂山谷初学坡其后乃归极鲁公是以神气相得而形动小异耶
　　山谷小帖跋
　　此诗此字此人与所赠和可谓三絶者又皆一世冠冕文林竒寳不能多得汝辉万自珍重
　　宋景濓跋张孟兼玉兎泉铭并熊参军鼎刘职方崧周虞部子谅次子璲联句孟兼家诗跋
　　玉兎泉序铭体义明正联句如石鼎诸作真书如宋仲温尾跋如章草作述者皆国初名公固自可重至论其要切则君臣父子朋友长防之道皆具焉此文章所以有益于世宜不传也词翰云乎哉
　　宋书册跋
　　册中有宋飞白御书石刻及名公简帖日月重光照映奎璧深足瞻仰文章与世运相闗一字书也元不能宋宋不能唐唐不能晋其间能超越伦类追踪古人通变成家者斯所谓间特之才代不多见此册盖得之矣
　　陈廷采水竹巻跋
　　水竹居记序皆作于至正二十四年则元末也记言六十年前犹有故老能言水竹院落之胜且及孝庙金字御书则故宋时也因兵革扰杭而佳境莽废事干本朝郑元祐何得都不省顾直言感今悲昔意无穷尽推其隠曲必有深虑独见大惜天下重器失于其御故因小寓大而形诸言非特为风景也自入圣朝今百有余年非特东南山水发祥献瑞而普天率土衣冠礼乐彛伦风化尽复中华之旧使元祐尚在则向记中之悲感将转为颂中之欣戴而可嗣书于此巻矣第念巻中作者自元祐下如杨孟载杨铁崖钱曲江诸公皆继述无闻而充溪水竹之居乃迁止钱塘西溪密切故院落之地此记殆为之先兆也清虚处士从孙廷采以遗巻求题因书数语复之
　　钱舜举石勒听诵图跋
　　徐君子久以钱舜举所画石勒听诵图求题图中冠服规模得当时体制传染笔法皆出新意不侔常作可佳也勒本羯种非中华族类乃能好文考古以矫饰国事致有成功晋室君臣顾相崇尚虚无废经败度风流版荡卒殄膏泽以底于亡孔子所谓夷狄之有君不如诸夏之亡盖伤之也霅翁作此其将以为劝乎抑将以为戒乎
　　瑞蕉巻跋
　　余都纪碧涧以瑞蕉卷求书瑞蕉事始已具载前元诸老题识无事称及独念神仙竒迹漫遍宇内不特妙观中类皆一往不属茫昧不可复见而蕉池之瑞犹若欣荣衍茂宛在目前者托此巻之存也盛矣儒文之于世隠可以显闇可以彰近可以逺斯须之事可以千古此简册之功于是乎足重茍所遇非人则亦无所取资其亡可立待碧涧乃能嗣守前遗什袭尊阁不啻如方外所谓丹符秘箓崇爱之己甚则其过于时伦也逺矣嗜好之际可以观人碧涧岂特虚之士哉
　　会稽陈尹所藏五马图跋
　　文敏公自谓画马能尽物性此图五马行立形气与控驭者各有异度知画者必能鉴定也
　　宋徽宗鹌鹑图跋
　　徽宗绘事精到此图虽无御印可征亦自使人珍重昔周公谓武王不能多材多艺徽宗留心材艺如此岂误讲金縢哉
　　仲彦晖所藏张即之书老柏行
　　温夫特善大书扁额字如作小楷不烦布置而清劲絶人余屡见所书楞严道徳经虽甚纤小皆得笔兴此巻老柏行规格絶类但此巻中防掠进止转折间殊不自遂岂温夫书时因笔墨未惬自加补缉哉彦晖善书者必有定见矣
　　谢方顺所藏赵文敏书洛神赋
　　予向为海虞令唐礼用和题松雪洛神赋乃是大徳辛丑所书此巻书于皇庆元年前后相去十余载笔法当益老妙尝记虞道园言在翰林时见松雪所临洛神赋岂公初精于临搨而成家后颇自放笔耶然其圆劲纯熟虽紫芝不能到况余人哉
　　画蕉跋
　　王荆公谓表忠观碑为汉诸侯王年表予谓此画如张长史濡法草书其是与否可互论也着惜多着色误不用飞白石耳
　　王瑞之画跋
　　王瑞之号友竹居无蕃植常悬夏仲昭画本于斋壁日示亲密其姻契费宗裕因以家藏戴文进王牧之松梅二幅见赠曰为亲家翁结岁寒胜会夫天下古今志同义洽之士常患不能相偶即如生植可移犹虑荣瘁不等安能如此画旦夕聚会一堂真足以取则益志于不言之外可重也况三画皆名笔瑞之宗裕皆名士一取一与无所惭惜是亦足以观朋友之徳也于物也何足题
　　题诚一道人遗书
　　呜呼此诚一先生之所自着手书以遗其子世清者也虽其词语未尽纯正而意实高古要皆自其胸中流出无所滞碍见明识逺不为外物牵制故能发于言也如此视世之巧言善辩足人听闻而中之所存大异者恶足与语先生哉余幼从先生啓防学为对偶亲执杖屦见先生家居甚简薄处之裕如妇子晏然每旦焚香雅坐以待诸生授受毕吟咏不辍所就日数十章客至与之讨论高拱朗诵旁若无人言议偘偘不与俗合充然自有所得闭门却扫暇日一尝往还于先人墓地絶口不絓荣辱事初若不经世故者余时罔能知先生之为高但所见者如此尔及稍长颇预人事叨职京师多游从仕宦间人之进退得失皆不能不以之兴怀然后回思先生如梦斯觉厯千百人真无一能似先生之脱然若遗者使当时在高位能溥其施则守身立政岂直簿尉之能而已哉呜呼虽无老成人尚有典刑在先生诚可谓一乡之达人也读礼之余间与世清道旧故因出此巻俾为题辞感念今昔为之揽涕而书其后云
　　题汀州通判谢君行乐图
　　车马夹罗旌旄拥趋顾眄生色骋怀极娯此君之时也非政也男耕女织山樵水渔使君在野而民自如此君之政也非心也进则能行退则能乐流行坎止夷险克若此则君之心而政之所由善也其存也则民安其去也则民思此非声容物象乘于时者之所能也夫处己治人茍得其道是亦可称矣彼时之于人忽往而忽来犹之造物之刍狗也何足论哉
　　题陈所翁画龙图为伍公矩
　　龙不制于人能高深巨细变化不测所谓不知其乘风云而上天者人未尝得缔视狎玩而能尽察其形似彼三停九似之说亦画家凿空无所阅赏故画者与评之者自古皆无余论要须妙生象外冥合其神别有一种气韵乃称佳致至于传染防缀之工固其余也自非人品高迈胷次出羣者不能此幅笔墨老烂势状殊絶悬睛合口得画家之长烟云蓊郁中多洒墨防真见公储老所泼墨噀水脱巾大叫时信手涂抹老狂态与予平生所见赝本相去万万闻公晚年笔力简易精妙可竝董羽不知此作是其得意者否平生诗文豪壮为太学生已有名声及守莆田为贾秋壑招致醉辄狎之人品胷次果何如者而世之学绘事者乃欲以板刻之手效之斯亦难矣此幅流传人间今为吾友武冈守伍君公矩所得未为不遭也公矩幸寳重之以俟具眼鉴定
　　题链雪斋诗文册
　　陆羽茶经所载原法具备其品第烹瀹节有似神仙家锻链之法至所辨用水必地之幽旷乳石漫流逺隔渟浸者是尚与陶谷烹雪意类雪本和气严凝不由地力宛有真味迨医所谓上池之水于茶絶宜合羽法与谷事而风致益高此链雪名斋之本意也册中作者皆钩深道逺脱略故常有雕炙之论甚哉乡先辈之竒于文也因窃叹汉唐之时文犹尔雅公府而下士大夫居室妄自标榜者絶少为之文者亦惟纪叙其实而华之以论议耳不专以名言相夸也繇宋及元人不古若凡里居林屋山园池馆甚者置一器物绘一树石皆巧有名称以相矜侈为之文者一切依题竝号固己浅近况有立异以为说凿空以为高狥俗以为好争竒竞妍拟非其伦以相迁就其上者不过庄惠之流而下焉者益蔑如也于纪载之实何有噫淳朴既散巧伪日滋民之居处饮食亦不能不于名实况文与行哉此册有图有记有说有题咏皆为崇徳陆景宣作为海昌沈景晖所得噫距洪武至于今仅百年迹其词翰又非今日可及矣顾瞻遗文益憎浩叹也
　　题张复阳画册
　　南山道人所画始于学而终于悟洒墨着笔便自过人絶不蹈袭前辈规格世之从绘事者至不能窥其起辍之迹余平生最爱重之但惜其每画辄立标题为未善耳然亦无害其为画也此册为秀水令庄莹中所作比之常所见者犹为卓异世之人多贵耳而贱目舍近而好逺使遗诸数百年后声价岂在呉盛诸乡人后哉
　　二异巻题词
　　胡景容以二异诗文巻为嘉兴陈景昭求题巻中作者项司马姚公绶赵时望诸公与景昭为同里与之言必有以信其孝孝之足信使无他异亦大过人况适有异哉凡事物梦符数会世常有之景昭因养得鱼因祭得鴈拳拳敬信至老不衰是重于其亲也子之于亲生视其所不怠没视其所不忘吾因其所不防见其所不怠是可书矣况人伦激劝之事虽称述少过义亦何病哉
　　题鼳防图
　　尔雅所载有鼳防郭璞注曰状如防大苍色居树木中然则今之松防其鼳之类也土人熟其居处机得之粥于市市富人见之泽其毛尾意可蓄而驯用厚致之家韬以箧匦饲以芋栗房闼窐孔悉寘筒其间反为之防貍害焉然终不能无畏于人而忘其故熊久则逸矣余方有感于是适友人王宗勲以羣防图属予辞观其齖防视轻举善游疾如生图之状足以穷防之变使富人者早从而见之则固知其弗能驯矣昔鲁哀公时鸟止于东门公乃御而觞之于庙祀以牢膳奏以乐舞鸟乃始悲忧视不食而死是知非其有而与之则物有不安者矣彼以茍得无畏为可以闭其真迹而终身也哉请因着之以为观物者之戒
　　题举业日课簿
　　格式之文甚易也而有不易者存焉顾为之者何如耳竖子甘睡当午或促之饮食则喑呜不应曵其身则攘臂怒扣牀大呼则矍然起蹙额闭目举匕若挟太山视饮食若乌啄鸩毒不能下咽促己者若仇讐反首觇枕籍若将穷日而后已夫饮之食之非难事也而甘睡者则然无他束于气也故有曰先觉矣今日为科举者其易不易何以异此子辈承父兄教养接武衣冠不可不知今日之所从事尚夙兴夜寐勤精不怠以至尔所当止之地有趋之者毋喑鸣毋攘臂毋矍然蹙额闭目毋眎所业若挟太山乌啄鸩毒毋睨趋者若仇讐而一反首焉则他日发防决科在子辈为无厚入有间矣要者其以志帅气乎书曰惟斆学半扬子云曰一哄之市必立之平幸相与勉之其维有终
　　题潇湘八景图
　　潇湘八景惟山市晴岚昼见余七景皆迟夕之时余少年尝于博溪姜文进宅见松雪翁画本经营境色平逺幽雅惨澹有无意生象外而山林人物特寄毫芒于荒闲寥廓之间耳此画品中之最幽致也薄宦驱驰文进与画皆化去不得再见冥思遐想顾尝及之成化甲午乡友陈君以家藏八景圗求叙展巻凝眸虽非向时所见然心领意解彷佛旧游无恙而江山尚可以复识也嗟哉惜黄筌常作此图宋徽宗好画每令张戬乘舟入湘戬绘八景图成而未及上不知筌戬所画与今图亦略相似否语曰千闻不如一见即使彼为神品亦安能如此图之在吾目也君慎藏之遇能赋者然后出焉
　　题周佥宪可大都亭送别诗文册
　　余读此巻而知可大之为天下士也古之人其接人也寛以和而望人也轻以约独于文章公器不少假借茍非其人虽有十万之赀不肯书其名亦有求序逾十年竟不致一字虽白云许氏门人犹不能为其师得铭于虞文靖公况其他乎此册有序有诗有题识累什联篇皆当世名笔言意相侔词翰俱到其所以称美期望于可大者舂容洋溢惟恐不至此岂为士者之疏节而可以幸得乎哉嗟乎海内文章尽在是矣顾君本诸身而达诸事信有如作者所言哉但盛名难副可大尚慎成之宁托交亦预有荣也
　　题寗大叅李佥宪东巡倡和诗
　　士必有识而后有量识量不逾于人虽才不足以济难淝水澶渊之际国步多虞人情未测谢安寇凖方以优逸自居若有余地此非得于识量之高安所为计盖苻坚出于妄动有必败之理契丹实欲要和有必退之势二公灼见其几固已决胜决防于先而围棋饮博特以示闲雅于机轴之外以定众志耳古人谓主兵者必多闻博识乃能有功又谓才多识寡者难免于乱理固有之也方处民窃发银矿譬之饥犬窃防因食毁器若拒戸而搏势必反齧啓户纵之则驯畜也寗李二公以清识逺量处治得宜遂使锋镝之举转为耰锄去古人当不逺顾其从容笑谈唱迭和将不几于围棋饮博之遗意耶不然虽横槊赋诗之才识量不侔卒以取败亦无益也
　　题鎻腰谏图并杂画
　　画三幅共一巻非一人笔第一幅作陈元达鎻腰谏图衣黄中坐者汉主聪执笏偃进者司徒任顗敛容手疏者刘贵嫔鎻腰着树傍二卒力持曳者元达也元达以智佐谏卒能全身悟主古今所无顗叩头力诤式济元达刘贵嫔竭诚致恳以危言反正皆所难得观之有补世教其画虽笔不逮识而当时之意态生色宛可相见至其服制仪度尤得汉聪国俗皆可重也第二幅钟馗击鬼第三幅青牛图青牛图事虽未必尽然于古记亦略可考然钟馗像不过任意涂抹有若儿戏以之属鎻腰事后譬诸进傩剧于韶雅之列真可斥去岂暇论其画品哉
　　题按察诸公会陈都阃宅宴和诗后
　　古之君子于防会謌之间虽甚有道未尝忘徳义之教节其过引其不及防其所或致言者聴者皆有所劝戒取足以成美而代谢存亡在所不语后世道薄情滋宴享逾礼虽兰亭聚景园之事亦不过流连顾惜趋于疏末以文字得名于后世耳此巻皆一时名笔材高望尊不烦教戒人亦无以教戒相成为心者今相去仅三四年浮沉略尽虽所遇有幸不幸而其身心隠显岂得一无过不及可以容喙者使当时能少防其或致以微婉将顺之言而纳约于谐洽乐闻之际虽有褊心之人当亦少自省警不至如今日事宁固非其人也向属和诗亦曾有醉里能醒元亮酒忙中不乱少陵诗之句稍露机轴惜不预此会不能面尽所欲言今追思往事言诵遗章其所感慨又不但如李若虚魏孔渊援古之意而已惜哉癸卯十月彦章复出此巻相与展阅一再为之茫然
　　题杨补之梅
　　予尝见补之墨梅与此巻花蕚相类而枝榦柔劲不同彼老干皆侧笔作而此用双钩法彼或兼水石而此专写梅尤其擅长者观其荒疎古野势若天成如在断篱狭径中见可谓得梅之神矣成章其珍惜之






　　方洲集巻二十一
　　钦定四库全书
　　方洲集巻二十二
　　明　张宁　撰
　　论
　　董孝妇事论
　　海宁董原徳妻陈氏以孝闻乡之人有状其事为图为诗为记为题跋者率言孝妇善事舅姑姑常患滞下疾弥留原徳侍极苦辛孝妇委顺周洽割股肉作粥以进疾顿愈姑寿终原徳庐墓木生连理有司上其事旌门妇之孝盖随以显舅竹居翁年几八旬无齿妇尝自执炊防品制甘脆翁毎食未尝不饱呉俗凡有祷祈辄蔬食屏血味言为长者保福自翁渐衰妇粝饭菜羮者三越岁人无知者翁志好赈恤而性实俭约孝妇内持外应厚薄适宜无不当翁意翁以是志体熈然康胜视其等独难老若可百岁者夫考弟之道平实简易初无事乎高逺竒僻得于亲而已矣孝妇之事舅姑谨节共职安顺于日用常行之间然而舅姑乐以致寿原徳资以成美家业日以和厚致丰盛虽无割股蔬饭之事犹足为孝而况有是哉何其过常也予见其子淞道及母事用情几欲下泪又闻次子梅蚤卒少妇虞誓不贰所以感孚于上下如此岂其徳本茂恪而善应滋至哉虽然孝亦未易竟也论语言孝有色难致养疾忧无违各因其人所不足孝经居养疾丧祭所至皆备然后能事亲至其始终着节则有显扬继述之大者存焉此岂闺门帷簿所能了办大抵君有未至臣任成之亲有未至子任成之继自今所以将顺匡翊推是以和睦其族人惠鲜其乡里永绥其世业务实徳以博大父母之孝事诚在淞也淞其勉乎哉毋徒以名文自足
　　答陈彦章处州论
　　凡制师破敌莫善于自重莫不善于自轻以敌为重则吾自备者亦重以敌为轻则吾自备者亦轻自重者始能匿其机终能轻敌自轻者其始先失其机终以敌为重矣孔子曰必也临事而惧好谋而成者也生死胜败之微在重不重之间耳夫处州一隅其流毒不为不甚其于藩镇不为不近出将遣师不为不专且久其曰士卒不勇犹有所归茍徒曰山川不可用武设使鸱义矫防负固益甚终不然则弃其地耶披巉履险莫若剑阁而邓艾破之倚山靠洞无甚幇源而童贯破之在得人何如耳大抵兵之精神犹人身之元气必自初生而培养之元气既盛虽大寒暑无虑也茍自髫龀中损之则手足痿痹望风而寒见日而热养之终身非壮丁矣故古人用兵告之众人叅之天时吉而后举况乎以新乘之师而入险危之地正宜按兵辑旅士伍戒严择善地以安之贼虽跋扈未敢窥也今以裨将支兵脱甲冐刃辎重扼其前援兵断其后营垒未成号令未施而贼已与之接虽有智者亦无及矣夫将莫难于兵之所恃也莫重于贼之所畏也有将如是而不自重贼其有不逞人其有不怯者乎所谓敌人之来荡荡无虑此必破之机也不此之虑而傲然轻进芒锐既倒余铁頽然卒至我师丧气无复敢鬬之心贼势益张人心益惧其原皆起于自轻此用兵之失一也兵之识敌犹医之识证察其腠理审其血脉望问周详必得其源投之一匕可坐而起茍寒则温之热则凉之因袭陈方罔知腠理吾见其能死病者矣故古人用兵义必礼服强必温服刚必辞服暴必诈服逆必权服未尝不本于运用也况乎贼以乘势方欲连兵吾以前日之鉴正宜抚慰众心坐定谋虑布既往之过误示将来之可图相几度义逺攻近取见其来而弗怖舍其去而弗追游哨其隠伏之区窥觇其出没之路以逸待劳以静制动毕知其情然后出竒设伏以图之所谓知其广狭尽其浅深乃可为竒而胜之此击险之法不此之虑而恬然自居今日出一兵犹前日之兵也已损其一明日出一兵犹昨日之兵也又损其一阳气之驳阴气之蚀也卒至折车倒毂马困兵疲而贼尚自若未尝不由于无谋此用兵之失二也夫威与信兵家所恃以为藩篱者也然必信立而后威有以行未有威不能制而可诱以信也故名将之临敌欲致人之死必容人之生谕以利害诱其顺从如不用命兵且加矣若夫犹豫不决进退狐疑既虑信之不行又惧力之不赡执己之疑而欲人之无疑不可得已及其锋力既挫然后一切以招抚为辞彼虽至愚独不知此耶今乃番然自来略无囘互此正天与之机也正宜固其酋首招其部曲开心见诚以申彼此之情披肝露胆以释疑惧之意呈乞诏宥以安其心复其居继其业有干有年于兹然后诛首恶以申大法则余党不复疑矣而乃欣覩快执若获大防威既不行信复不立将何以固众志哉昔韩洪舆疾临讨承宗敛手削地非能制其死命特以处置得宜故耳此于处州何如此其失三也夫士卒将之所恃以为手足者也将之所麾莫不从移将之所指莫不前死用之有道处之有法则寡可敌众弱可敌强用之无道处之无法虽众且强无益也在今日宜劳之以礼动之以义明生灵无辜之寃以激其心举从事跋涉之劳以慰其勤使知将之爱其命惜其死无不感愤争欲自効然后信赏必罚以劝其功立期定会以要其成则人皆知进死得生退生必死矣若夫进退无礼动作无义成说不立众议易揺因人迫己然后驱而陷之死地赏不徧及罚不致严营居无同甘共苦之人临阵无勇敢当先之士昔李晟以孤军而破强敌谢渡淝水而破秦兵岂势均体敌而然有以厉临士卒故也此于处州何如此其失者四也盖将士励所以成其谋处置宜所以行其谋自重者必知有谋而自轻者未尝知有谋也惟一失其机于营垒未定之时而人心无不自危再失其机于狼犬自投之日而贼心始期必死以自危之兵而捍必死之贼此愚所以深惜其自轻也虽然遂事不谏既往不咎姑自前日论之彼贼之负固不服初不过乘南贼之乱恃摽掠之富依山道之险轻吾兵之无略而已今南贼既破则声势倒矣南师既还则士气益矣久御我攻则欲掠无所矣力过徳逾则山川不足恃矣牌劵一呼行伍响应数卒发勇羣贼奔溃则彼此之情见矣其所以坚持不服者特以叛逆之余势不可复生与其死于彼不若死于此故也今皇上以天地好生之仁降赐纶音使之自附如天地之于万物一于长育而悍疾忿戾有不暇顾诚圣人之心也设使天诏迟之数日不下愚不知其成功果何如也虽然犹有一焉窃闻虞书曰分背三苗周书曰除恶务本在今日虽无事矣尤当以此为意
　　辩
　　易通判所藏画巻辩
　　邃古未有神仙之说自秦始汉武遣方士入海求药而燕齐迂怪之人始竞言神仙后世幸生羡久者又各附会牵合以佐证其说虽有史家纪载茫不加省而甘受诞妄所谓方丈蓬莱之属实皆空撰一无所有他如蜃楼登市不过海气盛满形见世象于空无窈冥之中岂得都有真境如画家手笔但因而赏鉴其艺事则有之矣此图学赵千里李将军得其结搆布置耳其间水陆人物态度不伦大似都会游观之地非方外萧爽冥寂气宇恐别是一种摸搨文渊通府姑藏之必有定其品列者
　　寿星辩
　　正统己巳夏五月端阳日庠友沈宗岳左披一图右执瓣香屏息以进如不克将图有一人皓发厐眉手握琅函首身几齐孔目隆凖河口虬须羽衣素履恬坐无为年可耄耆顔如童儿有在旁延颈以望上鹤下鹿俯仰如祝曰是为南极之象也古见其形亦志其名世呼寿星秋见于丙春没于丁国之文明家之寿龄维此是属百神之灵香水一盂椒兰一甖驱尔蹇拙纳尔聪明延人之年固人之形子为识之大倡厥声予曰子之言果然否如其果也我亦欲寿者焉如其未也子听我言凡人有生赋理禀气君子为善善斯属阳阳主发生既寿永昌小人为恶恶溺阴昧阴主肃杀年促而既顺理则裕从欲惟危如斯而已寿星何私哉宗岳曰降祥与殃锡福无疆惟天所使实有主张如子之言天无否臧予曰噫嘻子惑甚滋凡天之道因物而施栽者培之非天与栽倾者覆之非天与倾作善降祥不善乃戕作恶降殃不恶何伤皆人自取寿星何预哉宗岳曰如子之言不为无理然而顔子短命善胡不与盗跖得寿恶胡不去云何勿替祸福倒置予闻而异之曰子亦可谓善问者矣在书之禹谟曰惠迪吉从逆凶惟影响则天固有一定理在盘庚之中篇曰鲜以不浮于天时则天亦有未定者焉申包胥曰天定者胜人人定亦能胜天此天所以有常变而其报施卒不漏也但有久速之差耳是故举顔之死孰不嗟吁岂以其死遂冺其为举跖之寿孰不唾诟岂以其寿遂信其守天之报施良亦在兹善恶百世脩短何禆今之论天蛊于未定善者以怠恶者以胜朝辰拜斗忏悔迓命焚符呪食驱厥身病或幸而全矢心以听假使凡厥百为俱蹈不谷求神礼佛动必得福岂天之公亦可贷赎凡厥百为必称先王弗事徼求遂底灭亡岂天之大亦故低昻彼昏不达矫诬以狂宗岳茫然曰诚若子言此为无用敬神如在抑扬太纵予曰不然凡我所言非谓无神鬼神有灵非私可征鬼神无私享于克诚寿如有星必曜君子寿果在星不私小人香水何补椒兰何因子执以归勉修乃身夭寿不贰再拜以循
　　兰亭定武石刻辩答陈彦章
　　承示兰亭石本絶佳不类常所见者当是旧刻无疑第不敢必为定武故物先辈识别定武凡数十字此巻多不合而岁字一防尤为显然宗汝霖进兰亭石刻时高宗驻跸维扬其后常令扬帅向子固冥搜不获非淮阳也当时仓卒渡江不知何縁乃溺淮阳石塔寺井中薛绍彭既镵损湍流带左右五字非四字也岁久未坏者宜其滋损而左字已坏者顾无一笔不完石性经涉水火则激裂异常既云已断而决处不甚剥落其故何邪将此三者皆不足审邪旧右军书兰亭如有神助醒后载书数十百纸终不能及则右军存时已是絶笔其妙岂临搨所能极尽又况刀锥之工大约相等虽定武故物恐亦近逼其形似而已无大异也使有精粗美恶之相悬则经目辄辩绍彭何必镵损自识而亦岂能人哉大抵看兰亭当如看古人遗像仅可论其画法之善不善不能必求状貌之真不真矣此巻既不类常直当视为佳品不必深究其是否也文字所系犹大而独苦心于此岂固不可已者耶因来谕见及不能不辩
　　鸟兽言辩
　　周礼载夷隷掌与鸟言貉隷掌与兽言康成引春秋传介葛庐闻牛鸣为注谓隷解鸟兽之言则是凡羽毛之鸣皆可以言通矣夫人与物其气体固有偏全通塞之差惟猩猩类人形鹦鹉类人舌故能学为人言虽麒麟凤凰不能也然二物亦必学人而言则鸟兽无本语矣故曰鸡犬之声无五方言不异也虞之纪兽曰舞商之纪雉曰雊周之纪乌曰魄未尝闻鸟兽有言也伯牙鼓琴而六马仰秣伯乐过野而枥骥长鸣贾谊鵩赋曰请对以意未尝闻人能解鸟兽之言也舜之命益曰汝作朕虞无有所谓掌言者文武周公之世去古不逺虽礼文备具职命加详不应出竒见特乃尔使即有之何预乎宗庙朝廷祭祀燕享之务而专属之有司以是哉经曰夷隷掌役牧人养牛马与鸟言貉隷掌役服不氏养兽而教扰之掌与兽言夫与者人与之也夷近东多乌貉近北多兽因其土育习其鸣声而能通其所嗜欲则于教扰之间可以行嘑唤纵制之命于鸟兽矣若谓达八律之音尽声气之变则岂夷貉之所能哉北齐张子信闻鹊鸣谓奚永洛曰禽言不善此必因占测所见假托以神其事而左传介葛庐之言恐亦失之诬也解
　　虞文靖公并白云先生门人与张率性书解
　　虞文靖公不肯铭白云许先生之墓以书币复张率性转致其门人门人于先生犹父子以父事于人而为人所阻未有不怒者庸暇计其可否哉无怪许氏门人之致辨也王余庆联往复书为一通识其末曰世固有越世而相感竝世而不相知者侍书文章天下所共知人品气节亦天下所共知是恶用以口舌辩敬书以见古今士俗隆污其言意正平和婉不激不露度越同门逺甚后之观者止可致感叹于存殁之际取以为身之戒勉不宜巧排力辩为死者定枉直于不可致诘之乡而加之意非侍于君子之道也公书中语于先生固已尊待之至若其论列为铭非知之尽则无以诏天下而信后世意即东莱所谓待人不得不寛论人不得不尽者或遽以此议公昧于知人公于先生言极尊待岂得不知所不知者特以行状多未谕终莫能得其学行道徳之详而难于序述耳此岂可与苏东坡不肯奉诏作范公埋铭者例论哉宁三复庄诵因文靖公书见古人为文之不茍因王余庆诸门人之书见古人师弟子恩义之笃余不敢知也是巻流落人间楮墨如故而今为彦章都阃所得可以托不朽矣予见巻中题识者无不致疑于彼此之间敬为之解
　　痴斋解
　　字书释痴为不慧又训为病故凡愚昧狂诞者世皆呼为痴非男子之美称也以是称人之真痴必且唾骂不受宦达如陈君大用乃独取以自号尝询其乡人云大用初为儿时不解人弄能言而不知骂识物而不知取壮有室而不知私好读书领举犹不知所为务与人接张目洞视而词气不形情思疎濶乍见之了若不辩菽麦者隣里乡党率指为痴君不知其不可也谨受之以名斋始予尝以所闻道之于人人亦信然观其通判嘉兴公明刚断警达无遗所至清介峻絶奸不能干强不能梗无情者不能蔽运斤成风游刃余地不复知有盘根错节而绩用所致川流山峙超越故常不九载拔迁同知楚雄府夐若老于世故者人始惑焉以其有隠徳或重器深藏假是名也非真痴然不可往诘相与问于宁宁解之曰古人谓徳慧术智多生于忧患又谓利令智昏物过精则愚而又有所谓哲人之愚则是气质昏明皆可变迁下上曾参之鲁高柴之愚出于所禀微子之狂寗俞之愚非其常态愚鲁为不慧佯狂近有疾将世所谓痴也然一以承道系匹亚于圣贤一以全宗国不损于仁智其真也有所成其假也亦有所济孔子尝称重之晋唐之士往往有因不慧致盛名者固不足较然三代以下列国七十子之徒经纶于圣人者无几乃切切于愚鲁狂简之人将必有深意于其间斯须形迹何疑何惑而屑于问言未几有飏言者曰通府君病世之慧者多术欲使人去营务亡智计以归诸淳无为故以痴自矫而独论其真假所谓见表而遗质也因复解之曰客之言几于愤世疾邪而意则入于黄老非所以养徳而协类者君子之于众人不懵懵以同不察察以异节其余文其所不足逊出正入简易易化斯可矣如欲充客之言吾恐剖斗折衡犹未足以底清净必若废先王之制以愚天下者然后可少已邪此异端乱政之沿流而谓儒者欲为之可谓过论矣
　　赞
　　画虎赞为方同知瓒
　　文以榜称武以阵见诗以御谗易以象变虎真可好哉彼其出之受过蹈之畏囓驱放者垂声射猎者颂説是又好虎者不如恶虎者之众也然而有伟其形有炳其文躭视雄据烈啸腾奔卫及藜藿百兽是尊从隂翊阳生风集云茍其才之成功也如此而一好恶尚何足云噫岂直虎也胡寜匪人
　　杨朝用宪副像赞
　　貌和而气刚外圆而内方彊御不避震坠何伤在唐李勉在汉张纲半生心事十载穷荒其去也所共惜其来也所共望遏之而发益竣晦之而道弥彰是天固有意于大任而屈信之权乃故尔其低昂也
　　费公乡老像赞
　　衣冠萧散容色清纯约于用物不丧其真乐于容众克济其身是翁也与之近礼乐道世故隠然儒者之习与之论空寂外尘俗居然方外之伦也
　　张先生遗像赞
　　呜呼先生不可复作一典民社终老丘壑进不自縻退有真乐斗酒百篇清琴野鹤逺世若遗归化如约存殁有恒俯仰无怍不知者以为上饶之丞知者以为海盐之达视彼患失悲穷之徒所与终日偶语而不如其一谑者也
　　杨同府像赞
　　志定神闲行徐往独鹤貌猿情葛巾野服此在朴轩养素时耶一堂春退公时耶可归堂别后闲云晚兴时耶噫进退久速吾不尔期恺悌之泽嘉与之思
　　夏世康像赞
　　使人皆如公言则邑中可以无讼使人皆如公行则里中可以无争使人皆如公之处子妇则慈孝之风广使人皆如公之处朋友则信义之道行嗟夫善人不见及见有恒清温慎静徳容有征是宜其福寿之兼萃子孙之显荣适足以表其平生也
　　宋澹庵胡先生曾祖行军司马兼尚书遗像赞
　　才兼文武识达安危功名自许进退时宜使遇汉高帝万户侯岂足道使遇唐太宗三军帅其何疑虽所遭不偶而亦翩翩浊世之鸿仪也
　　击壤老人像赞朱天锡父
　　此击壤老人朱公之遗像公之死其生也公之貌其心也公之子其业也公之寿其徳也死顺而正貌安而雅子以文显寿不在下后有求公质予辞也
　　郭应物像赞
　　蕴石之玉出镕之金松间独鹤月下清琴寒花栗里流水山阴闲适如靖节而行不失步潇洒如逸少而乐不惊心斯人也方将寻其落叶之迹而适遗我以佩玉之音也
　　澉川余以庄母像赞
　　有女徳有妇道有母仪三事既具百福孔宜富与贵其所积子与孙其所遗生可以为闺门之则死可以动里巷之悲吁人其逺而
　　郑经歴像赞
　　言确行端色康貌雅其名位则满发而溢流其门第则调高而和寡其犯而不校或可比就车认牛其敬慎有加庶乎对御数马是将有可大之才而暂处乎下者也
　　杭州王瑞之遗像赞
　　此王瑞之之像也冠服俨古仪度逼真其知足致物而取之以义才足应物而济之以文寄傲湖山将次林君复之地逺游江海庶几司马迁之伦名自行出逺以近闻一乡美士三代遗民吾视其表固应眉寿百岁察其内殆欲敛所未振而归于子孙者也
　　杜益之画像六赞
　　良玉在璞精金入镕爰珠爰鍜承此化工
　　右儒服
　　驹食于场凤鸣于冈席珍就聘利宾于王
　　右进士服
　　其貎清温其服安吉不肆不矜堂奥惟一
　　右燕服
　　惟月之朔惟任之初昭此公服惟昭厥图
　　右公服
　　奏假无言盥肃有孚格上萃下徳容亶如
　　右祭服
　　徳称其服位宜其才画日三接公其允谐
　　右朝服
　　郜敬行乐像赞
　　医门之奥艺苑之华徳容明爽仁施令嘉金匮玉函青山緑野盛满若虚见此恒者
　　张世清夫妇像赞
　　读圣贤书遵礼义教穷不变业老不衰孝衣冠修洁言貌安详庶乎君子允矣不忘
　　美不外闻善自中出夫赖其资妇谨其则寿所宜也福将绥之嗟我童幼夙觌阃仪
　　施汉章像赞
　　出处有以仕止合宜非学何从非识何施福禄丰宁坦素和美天厚其生人考其履安此难老永保厥成绵绵寿耉为时典刑
　　外翁无锡许公本像赞
　　其貌皤皤如其心之和其服襜襜类其形之贤不违乎天不僭其分老壮穷坚顺受其正
　　原宪图赞
　　上漏下湿与陋巷之地同蓬室瓮牖与箪瓢之事同坐而弦歌与不改其乐之心同何夫子独称顔渊而不及原宪岂顔子不自知其贫而原宪犹有意于贫耶宁与屡空之誉问耻之答庶有得于几微之辩也惜乎子贡徒闻其言而不受命得无有愧于师友哉
　　王总督三世像赞
　　祖征西赞
　　超骧督府总制戎兵禁中牙爪阃外干城玉带垂腰金印悬肘功光于前业垂尔后
　　父征西赞
　　世泽丕承天休式迓叅副三淮提总西夏温然器宇赫尔声威我既觏止人皆仰诸
　　总督赞
　　宿卫近臣楼船上将介胄中锡符节东向世美难子恩厚难臣展也忠孝上答君亲
　　寿星图赞
　　拱曜中枢分辰南极出没有常明晦惟徳有肃其象有其名海宇平格天下文明
　　素履先生刘季俊像赞
　　人谓公缓公固任之人谓公贤公力却之棼错纠结公且无事优游闲适公方有为爱恶不显宠辱俱遗念大雅之犹尔怅遗丈之在兹呜呼乡无善族巧幸日滋鸡羣野鹤非公其谁
　　母姨朱硕人寿像赞
　　良金其重美玉其温象贤晜弟表徳闺门早宜家室晚盛儿孙永言福寿如母犹存
　　夏大理行乐图像赞
　　此大廷尉夏公之像也胡为乎辍经济而事优逸蔽文章而见质朴释金紫而服韦素逺庙堂而居丘壑空谷返食场之驹九臯止闻天之鹤是盖将持盈以谦退收功以静约超埃壒而上出乎寥廓殆欲学夫先天下而忧后天下而乐者也
　　潘清溪像赞
　　方外之学公大有得而予不察儒者之道予未有闻而公则达朋友之义自少以老迹异心同彼此相好日见不密岁见不疎静闲冲澹白首如初此其所以见重于同门而乐交于吾徒也
　　静庵沈贵像赞
　　饮射嘉賔磵阿闲叟介不离伦和不丧守其言可以警俗其行可以居久简慎可以遗子孙柔静可以跻寿耉生于今而及古人之心通乎时而几隠士之偶林下衣冠海滨士友若静庵者予与交自青年延及白首所谓累百不如而一乡仅有者也
　　致仕彭公像赞
　　气和而充度闲而雅只暂时金带紫袍却一向白云緑野事简心清调高和寡二女荷凤勅龙章诸子秀琼杯玉斚庆本善余寿因天假所以托微意于神仙将欲与造化而相上下者也
　　郜仲垣先生
　　毉学渊源士夫仪矩仕不出乡以道没齿衍恒斋之正传世方鉴之遗祉其前也有承其后也有啓吾不能起先生于九泉犹庶几挹遗风于三子也
　　许一樗遗像赞
　　孝于其亲友于其弟其本既丰其末斯萃即其外则言温而气和发自中则水流而云逝诗礼有传才誉兼致其存也足以为乡之能人其没也可以称士之前辈嗟一死而一生胡忽来而忽去惟始终之安全庶轩拔于永世
　　郭县丞爵像赞
　　色和而康貌安而习诗礼遗风衣冠世泽文可以润身政将以及物斯人也殆欲复浑厚于浇漓变威刑于礼徳者也
　　刘天与母安人陆氏赞
　　遇终风之暴而不致怨于夫谨栢舟之誓而非不谅于母惟蓬茅沟壑之不动其心思故布褐糟糠之不充其体口母兼父事全教娶于孤寡之余妇供子职备养祭于防独之后否极泰来萟蕃获厚是宜其福寿之华滋而子孙之荣阜嗟彼稠人盖邈乎其难有也
　　刘孟颙处士像赞
　　美行良材清风高节兄与弟弗忘其成规子与孙能守其遗烈其道也不待生以存其名也不随死而灭斯所谓宗族之主器乡邦之先杰也
　　杭州夏秀才夫妇像赞
　　志可大成而阻于病才可有为而厄于命镕金铄范璞玉沈沙才志未彰乡邦之嗟于嘉硕人婉娩贞洁生克宜家死当全节妇以义尽子以徳兴其将含笑于地下而有光于九京也
　　刘廷信布政像赞
　　致逺之才适用之学温润栗然和裕俨恪陟要不趋遇险不却端已正人先忧后乐
　　刘仲通像赞
　　名家之裔盛世之名于家则栁公权之匹于乡则王彦芳其人
　　刘公瑞像赞
　　晦不自汚学非羡久才与行俱而命则否庶几令名永光不朽斯人也岂固丰其前而啬其后者耶
　　丁友松像赞
　　拔族之标出尘之想翠竹苍松兰舟桂舫望之者乐材即之者利往吾将计其迥出蹊径耸霄壑而上之脱絶维系遡江湖而东向也
　　王吉之像赞
　　予交处士之晜季知其能友弟接处士之子侄知其能教养读季侍御之赞词知其内蕴之清深典雅有粹其行有美其名信矣乎是人也与之爵则可以仪众得其寿则永以厚伦庶吾见之有得谅斯文之能征也
　　叶志学像赞【志学无子】
　　清穆之风含之器笃行慎言难进易退名实无愧寿福比全卿云灵鸟自古无传
　　呉处士像赞
　　巾裳俨雅气貌淳温十室之忠信有在三代之直道斯存允宜厥家则相在尔室无忝尔祖则硕惟其孙内外协顺福庆骈臻是足以见其徳配之偕老而有待夫诒谋之发闻也
　　南谷老僧予童时牕友也以像索书为之捉笔
　　言弗违常行弗失义不蔽其原不反其遇貌与众同心与羣异城市山林榆栁松桂
　　吕山呉汝辉像赞
　　此巢松呉汝辉之像其居业也惟危故能安其处事也惟劳故能逸其持已也惟朴故能文其理财也惟散故能积有备无患作徳日休白采甘和本壅末稠此所以身荣子显福恒寿得载其恭靖攸受休毕子孙其无斁
　　闗云长像赞
　　一世之雄万人之敌志明大义勇诎羣力遇高帝则元功斯在遇世祖则王统有绎时虽不酬其名永赫正气英风千古一日
　　沈士容像赞
　　家有孝恭乡有信义本之立矣其末攸济士尽儒医郁乎文艺往哉无荒庶以终誉
　　郭理问父遗像赞
　　名门之士清世之逸诵诗读书循规履则不避疫以全宗族之危不吝财以济亲友之急戬谷令终箕裘世缉吾因其子之显而有以知其亲闻其寿之高而有以征其徳非无从而徒为之赞述也
　　张推府朝服像赞
　　佩玉纡银峩冠正笏顾外谨中视服思徳贵不忘其所自官不怠其所职俨如有临望之可则庄严于黄堂拜表之时竞栗于金门待漏之日慎夙夜之若兹庶荣名之无斁
　　文昌像赞为王吉之
　　七十余化千百斯年纪籍具矣庙祀同然孰畀以形曷测其状天下文明无中有象
　　山阳张处士遗像赞推官尚武之父
　　谐俗衣冠出尘风致早侍宦游晚承世绪子显其教孙贻其谋绵绵瓜瓞祀享春秋
　　张母硕人武氏遗像
　　妇道既宜母教斯显福履是绥寿考无忝苹香南涧萱茂此堂孝慈不已世泽流芳
　　张推府像赞
　　才识明通威仪俨赫文重賔兴政崇钦恤懋怀清慎力协循良有服大僚邦家之光
　　郭处士夫妇遗像赞
　　故族名门贤夫懿妇内外正位家室谨度惟伯鸾之清淳宜徳耀之贞素尚古而行不矫主馈而下无恶寿有差殊徳无遗露有以夫子孙之蕃衍乡党之思慕此其所可征而非赞言之或过也
　　乐闲朱公夫妇像赞
　　其貌甚和其心孔休前无所愧后无所忧福寿康宁有秉斯徳子孙族姓有善斯积家之重庆乡之令人门闾光大尚及其身
　　所出既美厥配亦良闺门之秀裙钗之光无非无议有容有徳妇道母仪咸可称则夫妇偕老福祉具绥后百斯年子孙之思
　　宗宪止庵夫妇像赞
　　故家遗泽士林蜚英志贞而励气和而平友孚其义官昭其能珪组其所当得嗣续其所当兴吾尝过徐州见所治人之感念吾尝立朝着闻王司马之赞称也无非无议有徳有容既茂中质载厚言工姻族是式闺门之宗其中馈之贤卓见于良人之善政其母教之美又验于令子之颙颙也
　　引
　　松溪处士挽词引
　　松溪陈处士没其外孙嘉兴府学生王论博求士大夫歌诗以表扬之征予为之引予尝于吕文懿公家见翁词气及询其为人信如今员外君秉之墓志所述翁之于亲戚乡党无不用情而况所厚哉此论所以激切涕泪哀思之不能自已也世之人于女之子或不甚爱未有不曲爱其孙者何思其王父者絶简而论乃笃不忘其外祖翁固多恩矣论亦厚矣哉宜诗人咨嗟咏叹为论致美于翁也于乎处士死非其乡而又无子就木及土之余固已防寂无闻矣而遗行余光复此昭赫孰谓生女为缓急一无济哉余诚有所感也书此为引
　　忆萱诗引
　　忆萱怀母也不称母而称萱诗人托兴以达其言也人率谓萱能忘忧椿木多寿故恒以椿萱道父母巻中五七言诗凡若干首皆为顾鸣玉作鸣玉始年十三时丧母今年几强仕戚戚焉言及辄悲事涉辄泣斩焉如初丧虽妻子富贵将或不能移其所慕者士大夫知而见怜因有忆萱之诗鸣玉若可少慰矣而予尚有以劝之夫养与思异情父与母一体鸣玉虽蚤失母而其父玉辉甫尚无恙比之臯鱼子路犹有间自今当以思母之诚益事其父凡可以安其身而悦其心者无不致力则玉辉父将益康胜死者有知母氏亦且含笑于地下矣嗣兹以往士大夫得无犹有孝椿之作乎姑书以引之











　　方洲集巻二十二
　　钦定四库全书
　　方洲集巻二十三
　　明　张宁　撰
　　祭文
　　汀州府学祭成告庙文
　　维成化二年岁在丙戌七月庚午朔越二十有九日敢祗告于先圣先师宁伏见文庙祭器残缺弗堪簿正有事率贷给民器渎滥匪彛礼文乖闇非所以致感孚而昭轨物于神庶也修谒后惶惧不敢自暇谨与僚属官儒稽古从制为铜爵百有四十簠簋七十有二髹竹木笾百有二十豆如之币篚九牷俎六解俎百有五十鈏尊三陶尊三有勺鈏香鼎八陶豋铏二十盘三帨椸三烛跗惟百灯篝架四十有一合八百事杌案盆盎庖濯燎瘗诸具不敢以陈经始于五月戊寅讫工于七月癸巳费不及民劳不縻众名物有章藏守有职不敢易也兹惟始衅敢以释奠告成用荐祀事【阙】













　　祭刘尚寳
　　维年月日致祭于故尚寳司丞刘君祐禧曰嗟乎祐禧止于此哉底绩中书超阶秘府事主沐受知顾问之恩交友获倾心向翼之美所歴如意动罔不谐此祐禧平生之事无或不利也内劲外和志髙气下与物无忤随寓输懐招之可来而来非有求挥之可去而去非有畏此祐禧平生之行无或不善也伟乎其躯干粹乎其容仪偘偘乎其辞语此祐禧平生之所禀亦无不厚也夫事多利则其成也必大行多善则其夀也必逺禀多厚则其衰也必后有其本而不获其应使君官止于六品年止于四十而遗荣弃飬于众人之先造化者果有心于人乎无心于人乎抑生生死死一随其然而漠不相系乎君之死病不逾旬闻讣皆以为诬既信则皆相为悼死而疑其诬足以见平日无致死之道既信而相悼足以见平昔非可恶之人胡为乎卜者未及授蓍医者未及授药匆匆而忽致于此极也嗟乎祐禧止于此哉日月流逝襄事式临追念匪及曷止于情薄陈清奠永诀幽明君女已嫁君子有成幸既终而复始庶虽死而犹生君其有知将悲将欣尚飨
　　祭崔惟正
　　维年月日某谨以清酌庶羞之奠致祭于卫矦崔公之墓呜呼公其不可复作时亦不可再得公矣寥寥海邑英华之气继之者谁欤昔余祖父托爱先公婚姻塟祭事无不从忘其巍巍情好莫逆垂四十年始终一日迨予小子爰自童稚荷公父子式克有济游艺于庠领荐于乡登科任职衣紫纡黄谨慎小心受知天子木强无补虚声满耳蔑徳有位其所伊何父师之外公恩孔多闻诸先民徳无不报予岂耋昏忘此告诏特以公家事业方新富贵方至子孙方殷名爵方霈夫势髙者絶援力大者难偶譬诸登山渡水公家固已上絶顶登平陆而我犹蹒跚于下麓浮沉于中流虽欲超踪而逆挽之顾力有所不能也此非公意予心则然虽不能报终不能谖公之始死予方縻禄疾不能问死不能哭公返而亡禴祀蒸甞非公懿亲可祭于堂及兹拜扫草宿木拱稽违之罪海濶山重公魄在地公爽在天敬陈一奠有泪如泉呜呼哀哉尚飨
　　祭卜源静文
　　维年月日谨以牲酒庶品哭奠于亡友竹牕道人卜公源静日与公定交今三十年自少以老情如骨肉贵贱裕乏疾病生死喜忧防丧皆婴其心公于朋友分当力极蹇薄浮湛百不酬一昔常相见慷慨夷愉近一二年慊却叹吁窃曾虑此少老常态岂谓无几便致危殆呜呼公迹虽异所学纲常言或过直而行孔良凡今之人鲜有公类拘溺自诬聋瞽一世呜呼余有所懐惟公则知公而去已行当告谁昔尝过从无间早暮今复云来谁问谁顾公所居止余身便安房榻户牖梦亦在焉公言在耳公貌在目奄忽不见伊何荼毒今夕何夕月冷灯孤对酒不举伤如之何伤如之何以旦以夜一别千秋老泪交下
　　祭姑蘓朱明仲文
　　予交公父子间几三十年仕途更迁婚丧疾厄公父子徃返过从情逾骨肉自予免疾闲居不相见者过半而书信之行志意之乆彼此固不少异不意公既失贤孙寻罹大故而良偶又复下世宁闻讣惊惶私念耿切欲遣吊则独孤欲自行则衰乏趦趄进却庶几病或少瘥终能侥幸一徃得以瞻恋茔坟使涕沾宿草不料荏苒因仍日复一日至今情素不伸泛若行路宁之得罪于公虽袒负不足以谢今自分老病日深卒不能复逺离门户敬具羊酒薄仪北望再拜谨烦公子宗逺为宁一奠墓下诵我情词以彰宁违礼薄义之咎犹惟素爱庶其享之
　　祭亡壻姚麟文
　　哀哉麟乎汝生六朞丧父内外多虞吾念汝父遗好以爱女许嫁汝于既孤以弱力扶汝家于既坠以外戚安汝门阀于众扰毖闭艰难斯亦良苦勤劳尽瘁十有五年始克致汝有官授室吾囊槖已空而顚髪亦种种矣内外萧疎老病无嫡汝忍自弃以絶汝世祀使老母无飬少妇无托呜呼天乎人哉吾不独汝尤也今当自东广起汝家应嗣人以其幼子令吾女母之以植汝后庶几侥幸图存使汝母妻有属人乎天哉未知其能遂成否兹将举柩涂殡墓所择日治三圹一成塟汝其二以待汝母汝妻以终百岁之事此汝妻之言天地鬼神实所共听汝其慰哉吾泪有尽而情无穷身渐老而悲弥盛也哀哉麟乎
　　祭张天常文
　　公少値艰危长登禄位从容进止皆克有济胡为乎既仕而犹匮乏优游而反劳瘁咄尔良朋嗟尔兄弟莫或有愆公则无悔疾之不瘳伊谁之戾予与公交余五十年朱顔白首一世周旋荣枯得丧苦乐矜怜力虽不及情罔或谖公在予偶公死予单岂曰无友久要惟艰公柩未塟二孺累然庶几遗德有永其传耄荒惕矣悠悠苍天
　　祭周时举词
　　蚤登胄监寻职泮水中虽偃抑晚不失已朋友之意亲戚之情犯而不校眞如平生我泪涟如我心耿若茫茫白首斯人不作
　　祭王本诚词
　　维年月日谨以酒菓酺醢别奠于亡友就兰王处士曰公则逝矣予年日衰哭不尽哀言不尽思空城旷海子其何之悲风夕阳惨其何时世无其人呜呼已而墓碑
　　荣禄大夫都督同知陈公神道碑铭
　　公名翼字良辅先世居湖州长兴县后迁广徳州考名兴字朝杰生元季才识不羣有声里社杨左丞辟除万户时天下已乱落落非所遇杖策归附太祖皇帝从征伐充伍队长进备宿卫洪武二年乙酉征虹螺山授骁骑前卫百戸辛酉征云南蛮洞力战死公在侍卫有普安曲靖盘江之役袭职行间特授济阳卫世袭千户戊辰征鱼儿海子庚午征以都山辛未征鸦寒山乙亥出击辽东野人累功特陞燕山右防卫世袭指挥佥事三十一年戊寅太宗皇帝举靖难之师公已借近属自安定门始事及渡江率甲四年环数千里大小二十四战略定二十余州图必取攻必破援必济师交必全胜未尝少挫己卯以白沟河济南功陞指挥同知庚辰以东平汶上功陞都指挥佥事是年六月平定京师陞镇国将军陜西都司都指挥同知寻命掌金吾右卫事盖不欲逺任公也明年赠祖考旺父骁骑百户兴皆如公官祖妣杨氏母丁氏皆夫人永乐己丑扈驾还北京进阶荣禄大夫中军都督府都督同知后二年数将神机营军马扈巡迤北至和林省逾土剌河追击北敌一时瓦剌人为气沮时论谓偃武之端实由此举后七年上素知公老臣可属大寄诏徃南京督府视事洪熙改元仁宗皇帝念公勳旧赐召还任北京未几有疾勅给医药调治乆之不能起宣徳三年卒夀六十有三上闻讣震悼辍视朝一日给丧具道里费勅有司即长兴祖茔治塟从一品制自袭敛至祥禫谕祭者四亲藩大臣百司庶士祭吊者相属于道先是公年少神观髙伟声如洪钟读书善骑射颇以才气自负及为将矜而不肆严而有恩又能先几倡勇制变履危耀兵整旅之间敌常不战而自却非独长驱锐进能用其死力而已战胜之日务以吊残防寡为事未尝妄杀一人故士卒乐附所向成功不让古名将初娶张氏生男钦早卒继袁氏生文二夫人皆合塟文初袭指挥同知官温州卫后征闽括有功陞浙江都司都指挥佥事博雅英毅敬事亢宗可谓文武忠孝未见其止者也文子五纲纪统缙绅皆美材纲尤可大之器古称兵凶战危忌为世将熟察其故将有天人之分陈氏两世当气运交代之交防力相屈势不能不有所裁制然其子孙益贤世以功业致显位岂非奉承天事而不以人力自逞所谓仁义成功者乎彼战国末世涂炭已极天方悔祸乃复以兵甲之术干时举世如孙吴起翦虽有无敌之能徇人违天无异乎祸及身而殄厥世也公墓故有碑文叙述弗彰不足以垂逺文既得美石将易刻于神道以御史赵琏所撰公状致书币来京求铭宁交文三十年有同亲之义每见文谈先公事熟悉如目激状又足征如此宁能辞遂因以为铭桓桓陈公韬略世传云龙风虎父子后先天启至人实生厥辅钺仗旄麾维帝所居羣夷猾夏四方未廷帝将天威是驱是征宗社有防牢鼎有雉帝奉天讨臣敢怠事外攘内安心力乆殚帝督不防世禄世官藩屏维才股肱维旧徃哉遄归在帝左右于室于家尔祖尔考百尔子孙前承后保带河砺山图阁铭台殊名伟烈生荣死哀丞丞孝子不迷不佚千秋万年仁义之泽
　　开济乡先茔附塟碑
　　附塟六穴皆宁侧室皆良宦家处子皆为继嗣而娶宁与先孺人墓南向居祖墓右际故六穴皆循右东向北上以象生序首河间罗氏次无锡许氏徳清谢氏此先考妣亲命孺人聘纳如妇礼渉歴忧患两更大丧协承馈祀者二十年于孺人有继续之道穴皆前近次同里周氏澉浦陈氏小林赵氏此又罗氏三人所为聘纳如其礼勤约愼静勉相资成于三人有长贰之分穴皆少后罗生女姚淑人谢孕而不育赵育而蚤殇此宁徳薄数竒迭相遭値非其道得之也顷见黄博士子妇有至节死无所归宁亟求其遗骸为敛塟已失一臂故六穴皆未死而预为圹宅所以虞不备皆未塟而先为表着所以备不虞不备不虞未死未塟事难竟言势难尽保宁岂耄僻至此盖亦自尽其心以听乎天而已呜呼虞书之嫔春秋之归文无异谓而叔姬一卒一塟圣人至以夫人礼书之经权大义固将因乎其人也区区愚夫陋妾何足与论窃独自揆情文本始实与率相接合嬖眤无伦者不类念惟平生屈抑今髪已变白宁逾迈之年亦既六十有三矣复敢泛虑却顾欲望人以厚而乃待人以薄哉事既毕工谨刻石以告于后
　　昭勇将军浙江都指挥佥事陈公神道碑
　　浙江都指挥佥事陈公故荣禄大夫都督同知良辅之仲子也都督公殁宣庙赐塟长兴祖茔世系事实具载碑志家乗都督初娶张氏长子钦蚤世继娶袁氏生公名文字彦章号朴庵更号半陶年十六袭授金吾右卫指挥同知调浙江温州卫正统间倭夷屡犯浙海东西边巡按藩臬奏举公把总海宁卫所景泰间勦捕瑞安处州贼有功陞今职加赐防段楮币天顺中提督定海诸卫海道寻选任军政还司成化丙戌总督两浙漕运赴京诰授昭勇将军赠封三世生母妻戴氏皆淑人是年以持正不挠忤权贵坐谪立功金山卫士论咸直之赦还总兵平江伯陈公素知公非罪仍奏理漕事戊戌上疏得请以子纲袭温州卫旧职未几纲卒嗣孙璠继袭公时犹在杭与乡贵士夫徜徉湖山结社为归荣防更日为欢镇巡三司使副诸公时相敬问徃返辛亥璠奉迎就禄飬还温与亲旧游从燕适以诗酒娯逸如钱塘故事后四年甲寅六月婴疾知不起召诸子诸孙至卧榻顾语曰生死常事勿多戚吾后事一遵晦庵家礼絶不许用浮屠乱我家政自起沐浴更衣索纸笔赋诗留别翛然归尽夀七十有五九月二十一日奉遗命塟温州吹乡宋万山之原子七纲纪统缙绅纳防女一孙十有五璠珪璋璵瑚琏璘璇防玭珑玑瓒琮瑞曾孙二镛钟公平生伟资仪雅言动善骑射读儒文洞达古兵法处官如家临下不刻事上不阿遇事不避难羣居和而不流待儒硕谨执如弟子笃故旧终其生扶顚持危几欲以身殉其诗平实学唐人行楷书皆不乏风致有朴庵归休稿数巻宁自少获公垂四十年彼此髪种种始终不见其有变态易志事今死犹坦厚如此谓非大丈夫哉彼世之武弁君子虽有聪明才辩自视无前少値得丧无不低昂立见于公何如耶塟后一年璠请言刻墓道之石宁虽情至无文然死生永别知者不铭乌为之铭因揽涕哽塞强叙而铭之曰丰城之劔渥洼之马千古一出厥类斯寡曾不得极用乆存而间见永化嗟夫
　　墓碣
　　云壑先生蘓公墓碣
　　先生讳正字秉贞号云壑宋大理评事世尧之后考顺庵府君姚呉氏世家海昌与其兄秉衡齐名人共称曰小蘓先生为人孝友敦行义克勤小物终其身无非礼事早从翰林修撰张洪习举子业中嵗尽弃去之专意古学诸经子史皆尝肆力以故发为文辞根据艺实丽则不靡古诗似汉魏律诗如盛唐著述之文体法西汉一时才名髙出两浙流闻四方尝教授海盐弟子甚众至今邑中多能言之士死之日自书铭旌撰墓志神气不少衰乱时年五十有九遗命塟于小桃源不食之原有自鸣集二十巻子渊懿雝能世其业呜呼先生学可传而材不见用德可乆而夀不甚逺盖其所能者人也所不能者命也能其所能而已焉者世也文章实关世运人岂能违之宁夙頼师承幸窃料第自叨职禁近以来去函丈者七年而先生之兄弟相继就木心丧日逺无能为役因合同门之士书其大略立石而表诸墓庶几平生恩义云
　　夀藏碣志
　　海盐崔祥念先茔獈狭乃自营墓地于祖垄之东崇土以象山叠石以为垣杂植松桧以防蔽内外引水为界以止蓄生气作庐舎置守者以谨伺不时中营二圹以俟已与室人之终四周广隙地以遗子孙他日序塟之次既毕工求予言立碣纪事予闻生必有死人之始终古人尝以不知死所为忧春秋已有乐丘树槚者汉唐以来赵岐张禹姚崇司空图皆不以预凶为嫌比之鱼腹马革不防沟壑者虽有幸不幸君子未尝不髙其一死生之情达始终之故也今世俗日下语及后事便为不祥至有老病待尽犹讳言棺椁富盛之家累世不作坟墓遭不肖子孙寄寓僧舎委诸水火生累万金死无寸土自障不亦可悲哉如祥者可谓胜俗矣因其请之勤为之作志
　　尚义潘公墓碣
　　翁姓潘讳瑛字公玠世居嘉兴海盐武原乡今属平湖髙祖富曾祖德卿祖谷宝考必甫妣髙氏世徳相承生公及兄玘夙聪慧孝友克干蛊玘初籍戍京师翁供馈不絶费累千金玘因是得冠带还遽以故储蓄田宅悉听兄处分即任治别业西园中黙如幼弟同姓有厚负官税者被楚辱困迫垂死时方大歉公私匮竭翁省岁食代偿之一里中尽下其义正统辛酉浙大水民饥出谷二千四百石资赈贷有诏表其宅为尚义劳以玺书景泰壬申自运米四百石实京储授冠带锡宴光禄寺乙亥益米三百石授七品散官服自后有司数举荒政又出谷累一千三百石至倾赀不厌视世之以身发财者何相违也晩年将谢事语其子侄曰惟勤可以起业惟俭可以保成自祖父至于今吾乡隣以奢惰覆家者多矣吾兄弟以勤俭幸存吾闻卉服耐澣藿食耐餐彼一徃难继之物不可长也道徳之华礼义之防惟勤与俭式克承之若等慎自勉也自是具以家业付子洞于所居西轩叠石为山环植兰菊别号翠岩日与兄觞咏自适可谓达老壮之节矣成化己丑闰六月二十八日无疾卒春秋六十有八古称富夀考宁好徳考终繇翁观之或庶几焉墓宜有所表也
　　墓表
　　李处士墓表
　　此飬拙处士李纲嗣宪之墓也其生达文切理敏直有为承累世之泽亲睦诸族而出其右用是有声于家平生无诡言陂行里中素下之及为亭老扶柔抑强克振幽枉令丞簿尉数听问所欲废举待以殊礼用是有声于乡以经艺训教诸子季云第进士天府登名书及父母兄弟用是有声于国先是其父被诬讼系京狱累歳不释处士冐险以死力赴愬卒直其枉而归戚里以为更生母欧阳氏丧明余二十年自分不复见天日处士旁求医药朝夕祷于神忧诚刺骨几不堪命一旦自忽开朗能视年八十有五一岁中夫妇齐夀以殁夫恒业可积乆而成竒节非至行不立处士之所以致声誉于乡党家国者人或可勉而为至其脱父难于终凶全母目于既涸非孝通神明鲜克与比凡天下后世所以纲维人道者将不用是耶家传载处士为唐西平忠武王晟之后代有显宦其祖尝尹建徳云今为海盐令天之开懋李氏之孝子慈孙者源逺而流未息宜表于墓以俟来者
　　李母曾氏墓表
　　故飬拙李处士妻曾氏既塟子云以进士试补海盐令具事行请予言表墓按母始年少时归飬拙雅有妇道善相其夫无何舅防凶讼姑目丧明家事日不造母克迪孝勤以底宁谧生数女无一男数劝飬拙曰妾闻子出多母君既孑立而又不蚤得嗣非所以重宗祀也飬拙因纳周氏连产三子母亦生二子抚教惟一皆能亢宗业其族遂大初飬拙无恙时常言母于李氏功贤并茂百岁后所有田宅无令霖雷霆得与震云竝母常笑颔之及疾革呼诸子前曰凡我夫之子皆吾子也汝父以吾故有厚言吾岂可自处其薄其所遗业须均分之呜呼古道既逺民行不兴世之伟丈夫招权固已拒人虽父子兄弟不能相通好者众矣况女妇而望其无私忌哉若母者方诸古贤淑何以加此母具行载于埋铭者不备予特表其尤着大者耳
　　王主事墓表
　　君名辅字时佐世居海盐曾祖俊卿祖文智皆有士行宣徳中父聪谪戍辽东广宁娶君母黄氏生君自幼有美质读书过目成诵长游卫庠治诗经天顺己夘山东乡试第三人成化丙戌罗伦榜二甲进士闻嫡母丧南归塟祭尽礼乡里为之感动服满授刑部陜西清吏司主事矜恤详慎人皆称平方将有进婴疾卒于京邸年三十有八临终语其妻吴氏子□曰慎勿之辽必归塟我于海盐祖茔遂扶柩还以次年十二月成塟如遗命□奉执友丘蘓州所撰埋铭求表墓因忆庚辰春予奉使朝鲜君适偕计见予永平驿舎及闻丧时防予自汀归相见甚慰知君素沈毅敦朴厚于本原方以重大望君而今已孤余望矣嗟夫世有舎丘陇离父母懐利树势家于官而不归者视君之言行得防有愧哉君之墓是宜有表
　　明故頥庵项公墓表
　　大司马项公荩臣命从孤子邑令纲从日照县学司训贺显之致词于予求表其弟頥庵之墓谨按显之状頥庵讳质字素臣世居嘉兴曾祖信仁处士祖吴江县丞景亮父用平两世皆赠左都御史祖母【阙】氏母翁氏继母邓氏皆夫人子纲纶纬纁绮孙男七夀六十有八塟于象贤乡新茔素臣美髯丰貌大类其兄而才行大闲亦略相似司马公自弟子员至有官渉歴中外遭险阻素臣无日不在行无事不谨节及官守大定乃归侍父母恱之终身亲安于家兄懋于国非素臣克惇孝弟得防少有不逮乎初景亮官禄仅止用平益谨奉清白素臣能勤俭以致裕朴素以成文卒之开拓田宅入粟貤荣力赡祖妾朱氏表节之举非才识之良殆亦难以幸致斯二者本末之道由是而举措宜足以成训于纲惠洽于族而扶持赒賉于疎逖也先是其外戚有死不成塟族属有贫且逺徙者素臣亦既厚给而旋安之及病知不起因括遗赀召子孙语曰吾即世后当分授吾兄弟姊妹无使有塟徙之患如不力者嗟夫生而能积死而能散信若此吾因其终以逆其始则素臣才行本末学者所未及是虽天资明敏将亦有仪刑于家庭者表其墓以励后之人于礼也何恶
　　附载开济乡先茔表
　　呜呼此先考妣之墓也先妣殁三十年而先考卒尔来又二十五年矣虽门祚衰防而嗣续有在痛惟先考尝语翥曰人之为善譬诸力田种植蕃多则収获必厚虽或水旱不齐然间岁亦将有得不宜因以自怠昔者元季盗起争相长雄互为侵暴尔祖为众所归克严界守设备御保合一乡人免于难及事平悉众归附以有今日之役徳济千人不及享其报以没吾心歉焉吾尝浮海至辽得遗钗于路竒贵可宝后闻失者将因是致死遂访而还之初亦不以为意及囬遇大风覆舟恍惚中有大板负体委身流浪凡七夜旦众皆沉溺而吾幸存人以为还钗之报而不知尔祖所积又有大于钗者尔母存日毎兴言及此辄泣下因言大难不忘必有后禄愿力行好事毋忘艰难以失善应故吾平生徳虽不足以为善然未尝为恶力虽不足以济物然未尝害人业虽不足以庇廕乆逺然未尝贻患今老矣无所用其力而前人之所种植者又适不齐间岁之获天或者其将有意于吾之子孙乎尔其识之呜呼墓木拱矣遗言如新冥冥之积今日似亦少有征騐矣但德蔑享逾恐不足以当之耳呜呼痛哉先祖讳仲山以夀终塟德清金鵞乡祖茔先考讳文俊妣杨氏翥遵遗命合塟于海盐县开济乡之原生平事行已具志石兹不载谨述付授之语以表于墓云天顺五年秋九月十有五日封征仕郎礼科给事中孝子张翥谨识
　　朱处士夫妇墓表
　　成化戊子击壤老人海盐处士朱公文秀卒塟开济乡社稷坛隅地予甞为埋铭后二十四年治辛亥八月硕人髙氏卒是年十二月十八日既合窆其子乡举人祚具述考妣事行请表墓碣按考曾祖森祖贤父子名母陆氏妣父彦升母徐氏二姓皆士族考自少天资粹美乐教性寛和沈简喜愠不形事父母极力尽思待二寡嫂二寡弱姊善持危制变处人所不能平生惜物澹用慎交尚义不事家人生产意常豁如惟尊务儒术蚤遣祚从郑提举世昌讲经习举业廪膳邑庠卒成名器晚以耆德为亭老上下咸信服之始年十七失怙馆甥髙氏髙族役素烦重羣涣弗支考材能干济彦升遂托之终身防女亾遗幼子女因礼命妣继姊室孝慈勤俭气类相侔足以继徳承家老不易度彦升衰独病伤足数载不能行妣调侍尽瘁为立叔安子为后与遗幼均切教飬惜皆不克成立且死心常隠痛焉祚登浙江丙午乡举妣念考不及见喜不胜悲毎举考遗言训饬祚使勉进德业初祚奉妣居太学翰林方昌言为文颂夀比之成风公父文伯之母知者韪之考得夀六十有七妣八十有四祚配陈氏孙男县学生桂阳娶陆氏孙女二沈錤姚纬其壻也曾孙夀生予察古之论人观内行于妇本子善于亲才必较徳贤必考终合是四者朱处士夫妇眞可无愧于世而与先民几矣予不节书所长特表着其尤硕大者于墓使人知要易为取则云尔
　　洞孔山墓表
　　古人有言父作子述此语若甚平易而事则旷见虽圣贤亦不能必遇然则遇之者不亦难乎海宁袁花里有许处士名钏字用文号一樗家乘始元四九提督公至皇明海州同知国器逮其祖文英父力本义官叔祥盖七世矣中业将衰而末复大岂数固有定而犹待于人耶初力本翁遭家不造孑奋田亩诎力举盈优致四民之资复积世之业用文承更张之余积习因仍事多龃龉卒能经理叅错博衍付授之緖以振起儒文得易蛊干蛊厉吉之义用文母张氏妻徐氏皆出自名门慈孝相传顺正相守得家人利贞富家之义力本方艰难时克让全业与二兄用文能均彻所爱于孤侄由是而推及诸族惠洽隣里此又视古人亲亲仁民之序不逺然则用文所以创守其家业于内外近逺各有道不特长于才略而已或辄称其常出粟赈贷以被官服刻名学宫为荣不知此特用文一暂之美耳茍举其一暂岂胜称哉余交用文乆因其子清之请特取尤着大可以励率乡邑者畀刻诸墓石表见于后清第三人滋潭瀹从兄一人洪瀹为庠生与诸兄弟皆亢宗承考之器父作子述得人所难许氏家泽虽百世将未竭也清其慎勉以待
　　钟节妇沈氏墓表
　　节妇姓沈氏讳妙智始年十八其父伯进母祁氏择嫁里士钟升升独子无朞功切属惟老父母在节妇敬飬勤约优举父道声容不显闺门穆如升卒年才二十有九有娠方四月蓬垢恸絶执丧塟致疾非仗不起舅姑患之日夜涕泣恳恳劝保遗腹少止后六月子景辰生自是疏粝不充事育交迫或因动以饥寒讽以异图辄哀哭怒骂至以狗猪指斥老独幼孤寡穷连蹇时虽有文王之政将亦未易尽为安全节妇直以孝慈执志一徃不囬首尾六十年中生死肉骨使升父母以髙夀令终遗育以清白继世孙曾女妇竞爽发祥卒之其身康宁难老春秋九十有三而后归尽塟祭有常存殁无愧皆其初心所不图者予闻升本缪姓曾祖惟贤因俗依母氏为钟岂缪氏世泽有源数丁厄塞司造物者特为之作合贞懿以全其宗而昌大其末欤惜乡邑寥寥未有能举白以表树其门者用书诸墓碣庶几将来有闻尚足以垂劝也
　　中宪大夫嘉兴府知府栁公墓表
　　嘉兴太守栁公卒郡大夫士庶咸哀思不已胥谓宜表其墓以词命见及宁雅知公不敢辞亦不敢佞谨书其实公名琰字邦用号东津世家仪眞父【阙】母朱氏妻殷氏以公贵皆授勅赠兄弟六人子三人平生孝弟公忠敏励清约出自性原学力执政不可回挠自弟子时已然及举进士授户部主事监督淮安粮储卒以是致诬搆左迁南阳通判改广平陞吉安同知乆之始荐正嘉兴府事险夷逆顺不变所守用能所至有声赈大灾于吉平大盗于赣公所省织造大赀于江西虽移摄动着伟绩宜吾郡之大被厥施也自下车至今举废有伦禁导惟渐不烦令以教礼其贤而人勉行不树威以治正其法而人不千率之以勤而民不惰示之以俭而民不乏持之以鎭静而民有常上下和平百为式备虽或事关军国一暂渉民譬诸寒凉时易而元气常通刚柔急缓之机非识防者不喻吾郡自杨公承芳后有本之治公一人而已使须臾毋死庶几休靖之风矣惜哉公夀五十有七在任仅五年初疽发背弥留医谓积忧劳所感妻子环泣终无悔言及卒廨无余赀袭敛草略同官相与具棺归其丧于家可富而能贫既显而用晦宜上夀而下止当逺到而近辍哀思者固皆归叹于天然志定可以立命疑公之性原学力所谓执政不可囬挠者亦与有以召之古圣哲生以道显殁以道终道茍得矣千载而下孰知其他公自宁没本无怨尤是亦不必以世情欲恶者为公遗不平也公文章编著有嘉禾郡志东津稿数巻政事履歴详载佥宪戴公元吉行状大司马项公荩臣墓志其美懿刑于家人朋友乡党者又不可胜纪予特表其大略畀公子健壻王睿归刻立石将必有见采而列之史传者
　　开济乡朱氏先茔表
　　朱氏本浙东金华旧俗今莆田丞瑾之髙祖贤四有子七人其季铭国初调戍海宁卫因卜业海盐生子五其长源源子二其长富富子二其长瑾瑾子二其长暕暕子未计其长俸铭与其配潘源与其配孙皆合塟所业开济乡富先室曹亦既附塟而瑾复丧偶王氏祔且垂及瑾因念自髙祖以上在金华者已不能通祭省开济实始塟之地不可无识况地以渐广塟不竝时圹穴繁稠叙次久将不白是欲立石刻图用示来裔乞余文为表呜呼人亦有言生不必常厥居死不必常厥塟苟非德义孰能为力宁自有知即闻铭父之本始见源父之事行吾耳目所未及或有似之者处士富承家干蛊益以懿平生恕肤受之辜救垂死之迫急义弃利尤人所难此瑾所以禄飬归荣暕复济美有待今兹之举视比盛大家奢婚俭塟父母死无宅兆甚则燬弃水火既殡荒僻其间非无侈为堂垣封植留情久逺者不一再传或已卖迁垦伐荡为蓬墟异嫡卑尊混为丛塜考其得失兴衰莫不各有所致然则德义之于人生可以顺死可以宁止可以延固其先下可以启迪其后吾于朱氏庶有征矣继自今克孝乃祖父以友爱尔兄弟使世泽相承沿洄不斩虽金石之文必暕而后坚明也暕其勗哉
　　朝请大夫赞治少尹湖广布政司右叅议王公墓表
　　予友王公名豫字用诚致仕卒于河南开封祥符里第塟十有六年其子兵部主事纬自官所致事行状乞表墓呜呼予始知用诚已殁草宿木拱讣来何迟耶按公先世皆德隠考和以公贵赠给事中妣孙氏孺人公蚤罹永感克友于伯兄为弟子员笃学有大志屡以廪膳让同业及领举登进士官礼科勤励蹇谔明正不矫敷奏出纳风采为一时望甞被命册封亲藩副学士钱薄使安南所至归重受知英庙陞湖广叅议奉勅提督太岳兼节制钧州军民事举荒政以活饥馑之民给馈饷以平湖襄之寇正已从宜兴中贵人协恭上命卒成治功而无牵制之患前后再转官奉十三玺书赐食三品禄未尝少自泰年甫五十有七即致仕归行李萧然家居手不释巻足迹不至公府惟与乡旧结社为懽而已疾革遗命不作佛事勿拘泥隂阳春秋六十有三塟汴城干阿社茔与恭人刘氏同穴予与用诚同甲戌榜进士联官礼科甚相爱好给事时事皆予目激叅议后事得之纬状以予所见征所闻用诚眞可谓端纯敏惠亷正一节虽曰未底大受顾其子女荣昌则有余不尽者天固为之所矣公世系生卒之详已具载埋志予特表其大略为士仕者之劝呜呼死生契濶故旧散亡予不言则知用诚者鲜言则有所不忍是以执笔涕泗几不自知其言之不文也呜呼
　　明故乐义处士王公墓表
　　徐州吏目王纪偕弟绩诣予求言表其先考处士之墓按处士讳恒字有常号乐义祖彦安考思礼母张氏配呉氏子男七人孙男十有四人曾孙十有二人塟之日予师澹轩先生志公事行甚备称公事父母孝处乡党义家庭之间绰有礼法严如公府平生为人赴急纾危自县令以下数质问疑政里中多所慿籍甞延致许菊庄蘓云壑二先生于家使诸子师事受学故纪绩及诸孙皆以文称晚年不复入城市终老于西郊别业夀八十有二而卒闻公壮嵗时防大理寺卿胡槩巡抚吴湘所至诛击豪强削夺兼并形迹稍渉疑似辄没入徒戍者不可胜述素大家盛田宅适长赋税出入钤鎋中而能周旋回逺卒以保全致今日虽由祖父母善庆所召公亦诚谓之智而能应变者矣由是论之其功可以竝启家之祖宜表于墓使王氏子孙时感而勿忘虽百世可以为劝
　　陈处士墓碣
　　陈处士名琛字廷美号朴庵世籍海盐居永宁里曾祖忠显祖烈考仝母张氏生母李氏处士天资淳厚自幼能强记见奬于社学师性不嗜酒衣食取足温饱用无逾分尝为伯父璵后终其存殁致隆不懈家素大与兄琮长赋税于乡勤慎寛约执信容物鲜有败事平生务本力穑体悉农业至与童仆均甘苦劳逸人皆用情其业益盛惟不喜施予僧道达者韪之晩季付家绪于诸子暇辄登楼咏诵或偕二三野老相与论世故叙亲旧较雨量晴于岁事而已其生宣德壬子八月初五日治辛亥八月念二日年六十终于正寝子男四軏王氏继蔡氏蚤世辂王氏冕郑氏庶子环女三义官张和庠生朱绅海宁卫指挥彭绅嗣子云其壻也孙男六链金镇镡鐄鏸孙女三后二年癸丑十月十一日与张氏合塟于南鲍泾新茔先期辂冕哀杖持塾賔王缨廷采所述行状乞志碣石若朴庵几可谓质重近仁与众不侔矣文之以礼乐其后人宜有如辂冕者出也因按书之俾刻石以竢治六年嵗次癸丑九月九日孝男陈辂冕立石















　　方洲集巻二十三
　　钦定四库全书
　　方洲集巻二十四
　　明　张宁　撰
　　墓志铭
　　义官力本许公墓志铭
　　海盐袁花里许氏旧族也先逺失传家谱断自四九仕元提督为袁花始祖二世千六三世曾一四世盛甫五世海州同知国器六世文英府君生三子其季讳祯字叔祥号力本是为义官初同知公有机鉴知从子厚材戡济险举全业付之遭时多故竟以讼蹇致凋落再传至力本承父命让遗业与二兄孑居东墅始锄治启辟经营搆缔田宅园池之胜渐出旧观又善用人力雅达地利童奴废壤皆就作食输劝赈贷祭飬宴防之资无不给具及亲殁哀毁特至敛塟祥禫备极情文庶几终逺之道久之子紃为赋税长乃营别业日以诗酒琴奕自适虽入粟授官性尚闲旷不常御官服时乗小舟纵匹骑渔猎于荒林野渚之间意趣所便乐而忘疲不知老之将至成化甲辰二月十六晨起沐浴更衣召子孙戒饬遗命以廪粟分予诸小疏戚有差无疾而卒距所生洪武二十七年五月二十九日夀八十有八配张氏有贤行先卒子二长即紃次绅蚤世女三乡士祝淇马禬翁璇其壻也孙男五洪蚤孤娶王氏清周氏滋俞氏潭娶祝氏而夭瀹为弟子员娶祝氏曾孙男三人尚幼紃以是年十月十六日塟柩于先垄之次奉行状乞铭予尝闻举坠器者无全功任重负者无余力力本翁以末裔起家宜草创不暇考其所成章章明备至其于老壮贵贱死生之际又复从容不滞其才固有过人然能卒遂之者盖以紃为之子也予交紃乆知力本翁事辄序论如状而系之以铭曰蚤能振宗晚能释俗富虑多事夀虑多辱先民所履智者是程始末顺度富夀安荣奕奕丘园郁郁乔梓天佑其全爰锡嗣子
　　澹轩先生墓志铭
　　先生姓许名珣字士章号澹轩世家海盐三都祖乐耕处士讳政益元季以勇敢称于乡考菊庄先生讳伯全母汝氏菊庄领举官至乐安教谕先生从宦四方得家传之学博通载籍尤长于书为人温雅静愼无谑言慢貌文章主于明理不事华藻累屈于场屋绰有时名正统丁夘领乡试第六人明年防试礼部授安溪训导抵任未朞以母老援例归飬初主刘氏家塾及是为布政使白公圭延聘弟子益众御史刘泰市舶提举郑延兵马指挥向昭州判张彜知县费琦县丞刘宗朱瑾举人虞勳姚祯宁虽不敏与经歴弟寛亦皆承教从士大夫之后其间或出或处彬然相望为许氏门人初典应天府乡试屡为河南陜西江西征聘凡三为考官所至皆得士配硕人朱氏生子男二长名晋邑庠廪膳生娶王氏次名常娶李氏孙四翰翀翮翓生于永乐壬辰九月十三日卒于成化甲午正月初七日春秋六十有三疾革时神气不乱有辞世诗示后言多经则后三年丁酉二月二十七日塟柩于先茔之次谨按古礼塟必有志宁谨述其大略刻石纳诸墓下以垂乆逺若夫才行学问之渊懿其平生诗文具见家籍后当有传非宁所能尽也铭曰文士多浮薄而先生本于质举业应时好而先生根于理仕者骛进取而先生以亲故穷其生才德不独善而能淑诸人以克裕其后诵诗读书尚友于先生者虽百世其将未巳也
　　松庵墓志铭
　　处士陈公卒将塟其子玑以巡宰张翥所述行状请予为墓铭曰玑童子时常从巡宰公授书课熟知先人事其言多质实愿被以文使足以昭逺久幸甚按状处士名贵字仲和号松庵世居海盐茶溪金粟里祖文德父仲眞皆积徳好儒隠迹弗仕母钱氏有懿德生公兄弟四人长士杰次即公弟士华士信士杰以髙夀得官服而终士华为邑庠弟子员与士信皆蚤世公每哀念之为人慈祥岂悌敦厚不华善经理家务积勤约以致饶裕田宅生业至老益振盖有玑为之子也妻朱氏先卒时公年甫四十余辄自断曰吾见人多矣嫡继偏私未有不乖其伦者吾年且老幸复有子夫妇之念不可移也遂终身不复娶玑配吴氏女一适步全孙男四长名本娶陆氏次鼎祝氏次立云皆未冠孙女二长适张鉴次未笄曾孙男二本生源鼎生济皆幼公生于洪武癸亥八月十二日卒于成化庚寅正月初七日春秋八十有八以次年辛夘二月二十九日塟于紫云里白术山之阳余交玑乆尝至其家及见公凡其言动虽老犹尔雅状眞能纪其实宜文而铭之铭曰礼始于夫妇恩始于父子业始于稼穑本之固矣其末必硕不学而能有美天质谓余不信视公之泽
　　陈处士墓志铭
　　海盐金粟里陈处士既卒冢子本以予为父执求铭其塟石呜呼予固当铭也处士讳玑字廷用号竹轩祖仲眞父仲和俱崇儒好义母朱氏有淑德生处士幼悟资禀清朗沉静寡言有机略能应世务治家以睦族力本为先平生耻居人后常先事逺结纳无所取应及遇变故则人自为力缓急未尝失措用是克大仲和之业为赋税长然性好周急扶伤而沮抑诸不负者人颇以是憎爱之久之亦皆帖服年甫五十即以家事付本营圹宅于紫云里先茔之次暇日携亲友徘徊其间曰茍至是吾事毕矣由其始终论之可谓能人焉配同邑吴氏生子男四本其长也次鼎立云春秋五十有七塟柩于预营之圹予交廷用垂二十年始卒无异仲和甫卒予尝为廷用铭之今又为本铭廷用之墓俯仰之间盖三世矣予独无感于其间乎哉铭曰维陈之先公实大之维陈之后公实载之维宗及党式克頼之岂曰无友孰谅爱之公其逝矣谁及代之
　　虞处士墓志铭
　　虞氏为海盐望族世多闻人数传至清华甫博学能文众所称许子仲埜国初爲万石长以仁厚令终生子士瞻是为处士之父益重儒术不与物竞既没田宅多散失业于是乎中衰处士早夜惕励生聚休息十年而悉复其故天资英毅仪观伟然治家教子绰有礼法可方古人所居有省躬斋秋水轩朴素清雅图史毕具每延至賔客辄命纲目通鉴与之语古今成败事端拱髙视议论如流虽终日未尝有惰容乡先生顾孟时朱闵学皆以儒学擅名于人少与可独与公徃来甚亟相爱终平生处乡党自少以老下者可仰少者可师不善者可以有惮一时宗工如姚兼善陈惟诚吕逢原倪懐敏辈皆有诗文称美可谓为善之应也配金氏子楫克家干蛊有父风娶马氏庶子栋善承事长者娶许氏女二人长适孙氏次适陈珑处士名泽字巨川春秋七十有七天顺元年塟于阜山先茔之次铭曰行诚于身昭于人名发乎近着于逺业承于前垂于后越是三者公具有之谓彼不信请质铭词
　　明故亚中大夫河东陜西都转运盐使司运使倪公墓志铭
　　成化二十年闰四月二十日倪公廷瞻卒于官子瑛杰俊扶柩返于正寝卜以次年二月日塟祖茔先期以刑部郎中钱塘陈洵行状请铭墓石宁因按节其大者而叙次之公讳颙字廷瞻别号居易世家海盐曾祖富祖润考政举乡试歴官沙河县教谕母张氏生公于宣德己酉七月三日自幼岐嶷大父素达理数喜曰是儿必大吾家长补邑庠弟子员领景泰癸酉乡试第天顺丁丑进士初任工部都水主事丁父忧服除改兵部武库举陞河南懐庆知府任满陞河东陜西都转运盐使司运使二年而卒春秋五十有七初娶海盐处士王玉女继娶按察佥事金陵王濬女子男五人英邑庠廪膳生配太常少卿郑环女杰儒士配太常少卿何暹女俊增广生配温县知县钮文女仁伦尚幼女二长适御史马暶子埊次适知府沈棨子光孙男七懐悦悌恂忱恒怍孙女一仲弟璋义官季弟璠甲午举人父母妻初赠封承徳郎武库司主事太安人安人加赠中议大夫赞治尹懐庆府知府太恭人恭人显扬濬发厥有端系盖公初在郎署间治泉山东调兵陜西已着时誉及守怀庆力尽所当为不肯少自暇赈荒捍患植善击强薄赋正供具有成迹以礼法启治藩府军校诸妨民者人用康肃羣小遂相与媒糵其短将假手甘心于公公觉白之乃释久之又有造飞语诬公簠簋不饰下西厰公议沸腾穷讯一无騐事良解其名益章巡抚巡按者累奏公政绩优等先后被防段羊酒诰命之赐及任满去民拥留塞道逡巡始散吏部两举布政司叅政皆不偶始有河东之荐临行尚书尹公旻语公曰河东重地知君廉愼老成暂借一行耳公念母老不挈家惟携一子就官其大率如怀庆而尤急其职务恤菑起弊蚤夜不遑尽去盐池宿涝利泽大盈而疾作矣临终遗命诸子语皆经常惟以不得终奉老母为恨平生所至作兴学校科第得人士防被恩私闻讣多失声恸吏民皆欷歔悼惜焉巡抚刑部侍郎何公乔新自悔荐用不早遣人防送其丧呜呼宁与廷瞻皆王氏壻洵予故人子与瑛皆郑氏壻姻戚游从见知信明尽廷瞻孝友恭愼沈默坦率彻内外予梦想斯在不肖南谪时廷瞻方入京别去二十二寒暑赴河东时仅一防而去宦途履歴予实未详读洵状始知廷瞻内介外和执谦履果可谓得体用达经权者矣惜乎甫逾下夀未见其止而遽已也呜呼伤哉铭曰洪舟载重兮有驶其行良骥善步兮孰回其程金玉异用兮随器著名介洁惟冰兮丰和惟雪累岁一见兮移日而絶庭槐有隂兮阶兰有香德泽滋茂兮于其余芳
　　童家山墓志铭
　　成化丁酉二月临海李处士卒后二年配张氏卒其子太学生瑛与弟琛合塟于童家山不食之原生死之道善夫妇之事终矣然皆穷无施不因以表识则美懿将冺郡人潘大理祯周太守一清按察使髙瑛陈选为之状事行及称述论列详尽无遗其信然乎则二老人于君臣父子长幼朋友夫妇之间无一类有歉饮食言动祭飬婚嫁无一事无节自成童在室至为父母以及于老无一日不谨守礼法不独其文艺工容仅见于外内而已人常言事定于三诸君子之论合其信然矣夫妇道常成于夫而子弟之贤未有不本于父师者处士蚤受业于味菜翁家庭之教又从学勿斋陈先生宜其德器清逺异于他人使得少见于用则宜家教国必有可观不止受授于一乡也惜哉瑛在读礼时即渡江至予舎请铭墓石词曰此先人临终之命也宁以多病未答今三载瑛请益勤孝矣哉仁人之后也虽甚斐陋尚可以终无言哉谨取节于众定之论而系以铭曰维兰有香蕙亦馨止维凤有声凰亦鸣止干将之藏莫邪其宁止有茁其芽有饰其毛亦有余光腾空彻霄
　　许一樗墓志铭
　　予友海昌一樗翁许紃用文卒予闻讣而哭及塟而铭分固宜然苐念自甲午岁至今仅一纪耳既铭其妻复铭其考而今又铭用文变故靡常亲旧凋谢于余心独无大戚然者乎初用文始祖四九仕元提督始居海宁袁花里凡七传至考力本翁遭家多故克让遗业与兄孑居东墅攻苦率劳复大其业以是用文干蛊甚蚤闻学甚豫年十八习举子业値母病剧继罹大故忧勤积岁遂弃其学寻以乡大家长赋税先业益振累田数千畆居室千楹就食者逾六百指内需祭飬外奉賔客上输官税下理私讼旁午纷纭不可举数用文以一身应酬其间各相给集未尝力诎人有持许逺世系求合谱者用文曰论得姓之原孰非公卿后况逺土族在斯得无流裔相涉第以传次无据不敢妄援厚谢遣之比尝岁歉应劝出谷备赈例得给官服用文曰紃所以为此者父命也请以荣吾父有司从之勒石学宫以旌其义及父夀终丧塟率礼吊者交誉先是弟绅夫妇蚤世子女幼孤用文与妻抚育周悉婚嫁产业优于已出其厚本类如此至于兴弊起废周贫恤匮之惠特末节耳晩年举全业各授诸子退处一樗小轩复号师仲冀以闻过进德老而不倦轩之内列置图史其外杂植花卉乐与故人亲戚觞咏其间至忘日夕成化丁未三月二十日晨兴觉少不豫遽沐浴更衣悉召子侄使各勉业光大门戸言未竟而卒距其生洪熙乙巳春秋六十有三配徐氏贤而先卒子男四清娶周氏滋娶俞氏继居氏潭娶祝氏早卒瀹娶祝氏为邑庠生有举才女三人董铨孙云朱汉其壻也孙男七从子洪从女一适金淮嗟夫人常言富则多事才则多虑乡之齐民孝友文行聪明果毅所不如用文者多矣而逸生难老乃或过之用文勤一世汲汲不暇而暇复不乆得非才富之所致此予所以大为用文戚也虽然彼或富而无应务之才有其才而无敦本之行求其始卒全归者盖亦鲜矣然则用文之所以不如彼者乃所以胜于彼也盖棺事定尚奚论哉铭曰洞孔之山孟冬之月昴直其南水旺其北祖祢同茔夫妇同穴其终惟始其死犹生不觌其貌不朽其生维天有星维地有水昭晰流传百世无己
　　许硕人徐氏墓志铭
　　予友海宁县许紃用文妻徐氏卒将塟命其子清奉行状诣予乞铭墓石按状硕人讳某塔下村名族之女父希贤母俞氏素名有家法硕人柔顺聪敏不妄言笑克孝父母服食未尝先诸姊诸妹希贤甚钟爱择嫁归用文事舅叔祥甫姑张氏如其父母处妯娌如姊妹而加敬愼之凡闺门之修隠然有则人益信希贤家法可重姑有疾侍飬尽瘁及卒哀毁特至始总治内事躬绩纺以率羣下家业益振用文长赋税常虑其督责病民遇岁祲辄劝发私积以赡给贫乏由是内外疏戚皆安服之用文虽有疾役缓急得所未尝怀内顾忧用文弟用行夫妇蚤世遗子女皆孤幼教飬嫁娶无异己子待侍媵有礼虽庶孽恩意适均不自知为他人出也子男三长即清次滋潭庶子一名瀹女三长适董铨次适海宁所千户孙玉嗣子云次尚幼生于宣德丁未九月二十日卒于成化甲午六月初三日春秋四十有八以次年月日塟于祖茔之次状又称硕人在室为贤女既嫁为贤妇有子为贤母予交用文乆斯言庶几可信因叙述其事而系之铭曰状所书铭之舆百岁之藏系尔夫
　　朴庵许处士墓志铭
　　呜呼此宁姊丈许公之墓也公讳观字用賔号朴庵其先上虞人洪武间充调海宁卫小旗祖润考普然妣陈氏兄弟七人公居五子三瑛娶周氏琳髙氏璋陈氏瑛璋先后为庠生瑛食廪累就乡试不第卒公老疾因丧瑛益剧成化乙巳十一月卒于正寝距其生永乐癸巳春秋七十有三明年十一月廿五日塟柩祖茔之次平生谨重质直警敏不露能容人忍已恕过逺恶虽犯不较甚则防见言意辄已其存也宗族可以称孝乡党可以称弟官属大夫士可以称淳正之人譬诸布袍蔬食虽无华美动人而温饱常需珍竒莫及非不耻恶衣恶食者孰能知其可贵宁闻先府君初择壻得朴庵于社学童子宁方髫稚今五十余年亲戚如手足始终不见其一言一动之妄谬视履考祥庶几笃行君子宁垂老穷独耆旧凋伤于公之死岂直为姊弟舅甥之私哀也哉叙而铭将以传信久逺不敢不称情也呜呼铭曰镕金其汨兮璞玉其泐兮善人其殁兮嗟嗟斯铭来者其可质兮
　　杨冢妇刘氏墓志铭
　　冢妇讳徳顺浙江都指挥佥事刚之孙杭州右卫指挥佥事瑄之女兵部尚书徐贞襄公之外孙生于天顺戊寅十一月十六日成化戊戌正月二十八日归同官指挥使杨某冢子辂明年九月因彦忧子卒十月十五日塟钱塘县青芝坞杨氏祖茔之侧卒之日父母哭其孝姊妺哭其悌僮仆厮役哭其慈姻戚隣里哭其贤为刘氏者悲其失爱女为杨氏者悲其失良妇更数日未巳其舅氏时用进士状其行畧曰德顺自幼善女红馈食其所主进不俟宿诫而精办及时在父母侧谨黙如不能言吾舅甥间至今能想其仪容而不习其声言也天性廉让父母分以服饰若有慙色归杨氏仅二年事亲相夫敬戒不改其故故两家驩然无片言间宁长女妻其弟举归常称女姑之美与状语多合而今又征诸哭死者之众可谓定论矣天之于人夀夭予夺何其不相当也予闻春秋女妇贤而得书有备见其归老卒塟者以刘氏才懿嫁为三品冢妇他日于辂当有服命之及今虽育而不永然为父为母之事身已备尝死于忧子百世而下固杨氏之宗相也志其墓而铭之于礼也何恶铭曰维昆之秀毓琅玕兮维湘之湿萎兰荪兮岐山之凤永失其凰兮延平莫邪终当复合于干将兮
　　亡妻唐氏墓志铭
　　亡妻姓唐氏讳贞眞字淑英其先为山东莱州人代有显宦祖威济洪武初以军功授昭信校尉调官浙之海宁卫父鉴母王氏有二弟曰【阙】洪淑英年十四纳吾家聘后四年始克成礼为吾妻妇道有足称者然以闺门爱女未遑整理内务吾母盖常教之惜乎未尽其懿而疾作矣先是其父以兵机失律挈家谪戍浙东淑英以少年逺父母心常怏怏至是有疾益加忧懑驯至不起是虽天命有定亦人事醖酿之也自奠鴈及属纩之辰首尾才十月耳时以衰门多故殡柩于先陇隙地后七年其父以恩宥复官予举进士适自京囬爰欲成塟顾榛莽荒芜蛇防穿穴而柩木毁坏弗堪举矣不得已而土塟于祖茔之侧用附于太姑焉呜呼生不能保汝于一年之后殁不能塟汝于七年之前反而思之无一可者予罪孰辞焉中心之痛曷日而已乎继今娶王氏女幸其有子当令他日合塟我与其母于汝同穴不使汝无祭祀主也呜呼死而有知予则云然如无知乎遂刻铭而志其塟实是年七月五日也铭曰唐之仲女张之冢妇王氏有子唐寔称母千秋万年汝祀终古
　　亡妻王氏墓志铭
　　此有明礼科都给事中张宁妻孺人王氏之墓名琼琼字秀琼处士王公玉女年二十五适张氏初生子贻哲承孙女蕙贞鸾祥皆幼殇长女恒吉许嫁杭州右卫指挥佥事刘瑄嗣子举次女恒清许嫁海宁卫指挥同知姚雄嗣子麟子云翰聘海宁卫指挥同知方刚女玉温云翰生九月孺人疽发背卒春秋四十有五成化壬辰与先妻赠孺人唐氏竝塟海盐县开济乡祖茔于先姑封孺人丁氏墓为昭穆呜呼孺人死矣其世系事实宁忍避逊而使之遂泯哉初孺人祖仕忠蚤孤曾祖妣翁氏守节抚教长配倪氏生四子二女玉行一配唐氏生孺人及二妹二弟济寛唐性严时俞氏祖姑沈氏长姑皆守节家居以礼法约诸子诸侄孺人长女又沈渘淑慧尽爱之为择嫁防宁丧妇年方二十孺人季父广灵尹用同为弟子员相知遂纳聘逾六年宁领举始就室遭家不造父母素严肃难妇孺人甘心早作晏息无几防愠见于辞面及勅封父翥及母妻官秩时巳分俸归飬章服冠帔之奉实脱簪珥质衣服以资不足而自处泊如宁屡奉差遣及礼节所得赐予虽薄物必先遗舅姑夫党余及其父母至有不自沾口体者念未有子所纳妾罗氏许氏谢氏皆出其意抚谕谆复恩礼优洽年少者亲为梳整教以女工或有娠喜动顔色保防鞠育不知其非已诸妾亦爱敬之若慈母景泰末宁尝于灯下草疏偶坐至夜分问所写云何因为略道其事徐对曰父母老矣须仔细为之宁未测其意佯为废阁忽变容曰为臣当忠为子当孝妾岂敢沮误正事但官人性急少虑恐言语太煞直撞事不停当也疏入果忤上是后宁每有论奏终不敢以激刻行词又尝夜醉归忧甚濳使老婢询从者问所由无何始就寝犹寤寐不安诘朝从容劝曰官人既为言官当先守礼法今牌带在身鞍马不便酣醉夜行岂得无失愿弗再为以妨大节是后凡有宴集必申劝而徃时官况萧条岁常称贷宁或自嗟咨遽前曰妾见贪暴之官无不坏名取祸向临行时公姑父母皆以此戒我恐妇人辈爱丰富以累男子今衣食虽薄若比秀才时亦过矣不意官人乃更以为不足自入京及守汀皆从行内外余十年未尝一出中门第二妹从其夫进士倪颙至京居寓近切仅一再徃返而已与宁许氏姊弟寛妻施氏皆相得甚驩终其身无防态二女虽甚爱念至训诫则凛然谨节不少假借平居非问答无余言非賔客无兼味非庆防不御金帛晨纺夜绩攻苦乐澹布素不去身萧然一儒家妇汀廨有同官妻诣室服饰皆竒货及去语诸妾曰此妇好妆适彰夫丑我与汝等目亦不当视宁可慕之耶宁气质褊峻无容人量孺人于尊卑疎戚间见有不当意事常委曲调防定而后言凡事有龃龉宁未得其理与之言洞中防矩起益不可胜道伉俪二十年一钱寸帛防言细务未尝不告而行箧笥所有期与诸子女均之无毫厘偏无锱铢妄费常念宁父老疾二亲亦年髙语及辄悲哽棺椁袭敛之具皆欲预为备惜乎未克毕事而卒死之日妾婢恸于室僮仆恸于庭亲族恸于家隣里乡党州郡交于宁而知之者亦相与嗟悼惋惜呜呼孺人不可作矣宁长其年一岁老病相仍中馈无主平生甘苦得失不复有知而言之者矣况乎疾病婚丧谁当极力瞻前顾后百念俱灰继自今所以含哀忍痛未即自已者以老父尚在幼子女未嫁娶耳岂复有意于斯世哉悲伤惶惑语不成章书不尽事聊述其槩为之铭而藏焉呜呼孺人眞不可作矣古云有德者必得其夀此言尚可以为训也夫此言尚可以为训也夫铭曰志之所书妻之允行一词有妄鬼神是听孰畀之材孰为之命墓以永存天理斯应
　　莫用行墓志铭
　　处士姓莫名藏字用行初号佩觿更素轩其先居汴仕宋随南渡因家海盐曾祖秀祖彬考璘母林氏世为善士素轩生有令质奋脱庸俗雅好问学博涉典籍通篆行楷书能诗绰有唐人风致善镌刻得古印章法时作墨花亦清润可喜天分过人巧思絶出未尝一经师授而造诣自及羣君胜集朋俦满座手执艺文言笑四洽从容酬应不觉其烦承家干蛊百务一身及招之游讲则倾怀信宿了如无营而事亦良辨弟遁病瘵以死调防忧伤无所不至母林氏因丧子致剧疾三岁不能起父患疽濒死皆刲股作粥以进先后获愈及殁塟祭合礼哀慕迄于终身所交多名士都指挥牛循尝聘训武职子弟邑令丞亦降礼待或致膰饮焉成化甲申八月六日疾革呼子女教以后事口占一诗而逝距所生永乐己亥得夀五十有八配李氏子男防缊縚緆孙男一所着有佩觿稿予尝为之题品又有咏史诗素轩稿予皆未及见予与素轩交三十余年亲故之情何如也寥寥海曲聪明晓畅如素轩者乃不获少有知而今蚤已凋谢白头怅絶庸有既耶后二岁丙戌防举柩塟于开济乡祖茔之次奉行状乞铭志其墓呜呼予忍不铭耶维楚之翘兮孰将刈之维驹之皎兮孰克絷之眄羲驭之忽迈兮孰主疾之嗟濳光之未泯兮天将有以缉之
　　缓斋刘先生墓志铭
　　此缓斋先生刘杰季俊之墓其先居大梁髙祖恂仕元海盐儒学教谕因家焉曾祖彦芳祖廷佐皆处士父景仪以子泰贵赠监察御史母沈氏赠孺人兄弟九人昂显达英雄杰泰复常其配钱氏子男二琛瑗孙男四沂汶濂洢春秋六十有七成化己亥始成塟乡老长称其自幼颖敏读书过目成诵初从许先生伯全学礼记复更尚书于进士邵宏誉甫长弃举子业专意古学通声律书数长于诗文谙达世故成化改元修纂英宗实録使者至浙举先生同事甚见委重平生无慢人无竞事无弃物为家贤长为乡望士为邑礼賔天性和厚未尝疾言遽色人谓无愧缓斋之号尝念乡党疎薄为同甲防以合亲友念族属散逺为松湫雨露防以合宗戚念食指寝多势不能保乃听子侄处分田宅独与妻子屏居闲旷以明已志晩年益肆力于学著作焕然德器醇雅卓为士大夫仪矩予弱冠从澹轩先生游其家塾先生于予类居尊行而有朋友之义非婚姻家而有式好之情出处殊迹而有资成之道不但一朝夕交际而已病而悲死而恸塟而为之铭予所宜然也呜呼铭哉尚德君子履坦幽人逸休旋吉有贲其身先进同归后学斯在论世考成可祭于社
　　刑部郎中沈公墓志铭
　　奉政大夫刑部云南司郎中沈公卒其甥朱璲具行实走二百里来海盐致公之末命曰必为塟具须张靖之乃可以铭我璲以是敢请呜呼公乡之先达宁以晚进获交于公临终之托予其敢辞公讳彬字元质湖州武康县相溪里人裔出汉述善矦封邑居吴兴至伯什甫始居相溪曾祖政祖士升皆力田务本考思义甫好礼饰行克迈前闻仕至广东南海县巡检因公贵封承德郎刑部主事进封奉直大夫刑部贠外郎以髙夀终母冯氏有贤德累赠至宜人初娶欧宁吴氏兵部主事祯女继娶同邑钱氏皆累赠至宜人三娶山西都指挥佥事陈中女先后俱无出公由弟子员领正统戊午乡举登壬戌进士第观政刑部除福建司主事转山西贠外郎正统十四年丁母忧服满陞陜西司郎中兼领广东贵州司事累受勅诰褒奬景泰五年丁父丧起服差理淮扬漕运刑狱寻以吏部奏荐被召还京履今任天顺五年感风痹疾奉防回原籍飬病痊可赴部听用竟以是疾弗起春秋五十有九成化庚寅塟于秀巘山祖茔之次平生庄重详雅以忠孝自期读书不事章句务于防通所作文典赡清淳大有含蓄天文地理医卜之流无不周知未尝轻自表暴藏垢匿瑕罕言人过虽素任术者莫测其际职虽在郎署累按大狱勘详奏疏以能材见称每朝防祭享必斋宿待旦坐立皆有常度及病归不能拜起遇三令节犹北向稽首然后谒家庙初云南司莅京兆地诉讼山积典礼者多屈于威利公自淮扬还任以廉公自持司事大治后公卿有缺诸大臣累疏荐公皆不果士大夫至今惜之卧病八年闭门却扫优佚自如絶口不絓世事间惟索其所藏先父母所寄书履把玩涕泣家人便为持去顷之复然终不能止所居先世田庐祭器之外未尝长有尺寸藩臬故旧或悯其清苦遗少财帛犹却避再三不敢辄受贫病终身一付之命未尝自叹先是思义翁念公一子逺仕以公妹入婿朱昱公因付以家事生二子长即璲次琏至是公无后昱妇子哀悼极力营塟可谓无负矣呜呼人尝言天与善人公存心制行卓絶于人而文章政事又足以济用竟以五品官终于下夀至无一息以延祀事天乎人哉将圣贤之言不皆文寓也虽然公固无怨予则何言遂挥泪而铭铭曰连城之璧先毁于瓦砾见之者当惜千里之马速毙于驽下过之者良讶成败脩短孰知其然不得其平亦不怨天瓦砾恒存驽下不死玉尘骏骨犹胜乎尔
　　王处士墓志铭
　　公姓王名忠字仕忠世居海盐以田业起家祖福考时皆早世大母潘母翁氏一以节终公配倪氏子男四人长玉娶唐氏璟娶朱氏用岳氏瑄沈氏玉有行义人多推重用由国子生任鄱阳知县女二长适沈裕期而寡有司以节闻将表其闾次适宁都训导周鹗孙男女十六人经济寰宇铎济宗子经为郡掾寛邑庠廪膳生宁与今工部主事倪颙廪膳生向昭唐元士人李显孙悦其孙壻也曾孙男四人乾坤云汉女如之公失父母早门户衰弱无厚积弟信与于氏妹皆少强力奉母内承外任居常晏如弟妹婚嫁悉仰给其身信蚤世从子钦振孱弱公抚如诸子翁年髙康裕敬飬备至稍不悦辄背负以嬉喜而后止至白首不怠母子之间所谓更相为命两不相负者矣为人劲直弗阿不以讐恩废正义又善知人宁方议姻时尚未释褐公一见曰不谬也力主成之平生不食兼味卵畜曰口腹之欲物命所关不可侈也自少至老未尝少自逸曰饱食暖衣无所营务非所以示子孙法邑大夫岁具束帛賔之乡饮其为人孝义竝隆动辄有则如此宜其子女孙曾士仕相望得以髙夀终天道与善信矣春秋八十有四成化元年十一月十六日与倪氏合塟于城南先垄是年秋宁自礼科都给事中出守汀州便道过家防公塟期妻父玉命作埋铭不敢辞遂述而铭之宁抚念今昔岂能无感也铭曰孝而义直而诚本之固末乃荣子与孙众且名君子之泽至以升天地鬼神信有征
　　王处士夫妇墓志铭
　　处士姓王讳玉字廷瑞号隠庵考仕忠母倪氏妻姓唐讳妙慧考节母俞氏皆海盐人三姓相当子女克类遂为婚姻父母舅姑悦其孝兄弟妯娌安其常内外男女各得其分终仕忠夫妇之世官无所扰私无可虞家室和平喜忧礼备晏然孝友之门皆处士夫妇之力也处士夀七十有二唐夀六十有八成化十七年合塟于甘泉乡祖茔子二长名济娶张氏生孙干曾孙绍隆次庠生寛娶归氏生孙坤女三长适张宁封孺人次适淮庆守倪颙赠孺人季适徐耀皆蚤世处士骨肉至亲惟弟妹子女十人耳当时世故不齐无一不关切其意今即土之日散亡几尽惟仲弟广灵尹用与二子在人生于所亲爱何必过苦哉呜呼处士族姓甥侄甚多具载仕忠墓志兹不备因处士为王氏宗子故书其本事特详铭曰生同徳长同室死同时塟同日同穴而封始终一呜呼翁母胡可及
　　镏公瑞墓志铭
　　呜呼余尚忍铭公瑞之墓哉友道寥絶朋交不心白头素拟之人今复已矣岂仁夀之理果无系于造物者耶余不能无疑于君之存亡也君世系具载叔缓斋墓志君考讳昂兄弟九人而昂为长君兄弟三人而君为长名珪字公瑞号兰畹警敏和美形骸脩整天性孝弟居父母丧既释服每遇春秋忌临辄悲泣如初丧尝长赋税奉输京畿事多龃龉君强力就绪甫还诸伯叔父甚慰劳之君徐曰事亦如许尔岂有自办者父友祝仲容孔世昌死且数年而仲容之妻女储无儋石君恤问周至世昌之子迨今为通家诸弟或稍纵必婉辞止之有不居者辄忧念弗置与人交别白虽明不见恶爱之迹故人多亲之平居自处甚清澹独先世所遗图籍躬自什袭如防珙璧平生赋咏搆思颇达而成章可爱是又得于静专之力有兰畹集一巻年三十被疾乃聚方书贮药物以自保羸瘦日臻杖而后举荏苒八年而终春秋三十有八娶沈氏有贤行子男二曰翰曰渤先是余举进士赴阙过公瑞道别慰勉之余出诗巻曰珪不幸夙膺重疾平生百事无堪每见古人风雅思欲模仿一二以记岁月不喻残喘复假我几何日尔今所就数篇子为我是正毋令有他日悔也当时所观余尚记忆岂念相去浃朞而幽明永隔呜呼痛哉余力能知诗他日当取遗稿拔其尤以附作者力不能则亦永感于无成之书也呜呼惜哉遂揽涕而为之铭铭曰谓暴致夭兮仁者宜夀谓刚易折兮柔则何尤盖死者而有不死者存兮耿天壤之悠悠
　　养正陆先生墓志铭
　　先生讳赞字顺德号养正其先代世系谱牒失于兵燹莫考所自曾祖振宗祖万一元季为海盐人父均祥隠德弗仕以行义闻于乡配叶氏生子二长为先生自幼仪观清爽岐嶷过人甫长雅好文学博集羣书年二十余巧思溢发为文章颇以多能见称声誉之隆实由于此初海盐自元顺烦扰之余文气衰弱先生独能以刻志苦思日就雅望凡缙绅当路道出是州者必问其名有造见者故乡之民风里颂之作出其门者余二十年先生益深自珍重未尝率意与人而人益难之其行已严毅庄重晩年益自持暇日则深衣巾屦徜徉于林囿间平居燕坐辄复寻讨图史虽年在衰防而精神无恙或値元宵除夜犹能于灯下作小楷书颂以教诸孙天和元气之节于志诚者至老不衰也先生以世俗湮于老佛惮礼文之难而丧不成塟着居丧撮要一书以示简易士大夫多传写之迄今未有能为夀诸梓者盖可叹也书法宗智永而自成家篆八分间出于词翰中平生文事思缓笔精始终无急就之作其不茍如此婴疾之晨召子孙语以后事数日而卒春秋八十有三娶钱氏死之日吊于门者皆衣冠之士其友海昌蘓先生秉贞合乡评而斟酌之题其旐曰贞一哀无爵也后七年为景泰纪元其孙庆隆以是年十一月十六日举柩合塟于开济乡先陇之侧是时老成同学凋落无存未有为之志者奉先生行状请铭诸墓予于斯重有感矣遂序而铭之铭曰贞一之行光于前贞一之名弈世以传呜呼斯文千万年
　　南溪处士贺伦墓志铭
　　处士之先本山东宦族随宋南渡至浙居钱塘五世祖惟一元宣徽南院使髙祖亿嘉兴南衙万户自是始居嘉兴曾祖杰字罕人仍万户职国朝肇复华夏遂解所佩金牌投幽兰井遁居平湖号半村道人终身不复仕祖信字伯循妣夏氏父偘号介石妣曹氏处士讳伦字文贞介石遣从陈竹隣先生学遂有诗名素善琴自号乐琴晚居南溪复以南溪为号生二子其长恩治家事次荣入郡庠授经今大行人姜用贞资费略尽终不倦春秋五十有二岁庚寅十二月二十七日塟于曲经之原茔以予常交处士每过从执子侄礼塟之前具事实请为铭遂按之为志而铭以系之曰其流也有源其作也有传克承克裕惟处士之贤






　　方洲集巻二十四
　　钦定四库全书
　　方洲集巻二十五
　　明　张宁　撰
　　墓志铭
　　张淑人刘氏墓志铭
　　刘氏讳徳彛杭州右卫指挥佥事瑄之女浙江都指挥佥事张洪之妻封淑人初瑄父刚洪父勇皆先后制阃淑人又兵部尚书徐贞襄公外孙门望相及徳懿有自年十七归洪体履茂异絶善妇事事舅姑待娣姒下至童婢尊卑疏戚事皆得理恪守贞静而有明决之见深处闺阁而达门户之事委心顺正而不忘父母之恩子继宗五朞而殇年甫芳盛遽劝洪置侧室及有娠喜彻中表维持尽委曲所生子继祖方弥月躬就褥席切气体夙夜不逺怀抱弟举弱龄多迍常百折调护至袭指挥佥事犹爱教不置洪盛业多内岁以公务逺行内外整宻无一事缺失此三者使中立非人稍渉观望则举父老当无后洪父死不及见孙洪名位造端亦未必遽至于此可谓贤孝有识卓乎女妇之杰矣春秋四十有五以弘治元年塟柩于祖茔之次予女适刘举于淑人素亲习以所知质都阃君手状其信然不可使终无闻也谨志其实而铭之铭曰兰蕙其萎兮珠璧其毁兮鳯失其凰安所为侣兮
　　明故太中大夫广西布政司右叅政朱公墓志铭
　　弘治元年二月九日广西布政司右叅政朱公卒于家卜塟得近日长子庠生淇方毁瘠次子澂先已应荐北行托其族叔持广济知县江震事行状道公末命求予为墓铭按公讳镛字廷用号恒庵其先彰徳安阳人执事汴京从南渡居临安曾祖徳贵祖亮洪武初始籍仁和北廓里考贤以子贵累赠至中宪大夫庐州知府母俞氏妻缪氏皆恭人公幼頴悟九岁习章句十三能属文补邑庠弟子食廪膳初读尙书进春秋博及余经史景泰丙子领乡举主司録其文以进明年防试登柯濳榜第二甲进士授南京兵部职方主事丁父忧服阕改工部营缮主事陞署郎中出知庐州府秩满寻有广西之命自入仕后屡乘传就行事皆立办丁丑礼部防试预考春秋巻士论得人在营缮适楚府灾民方困食计以武昌商税所入业修建人不知费时希事者欲新南北畿甸行殿及卤簿公具陈缓急所宜皆寝庐合肥僧杀其师匿迹服丧舒城民妇因奸杀其夫六安民杀从弟皆诬逮他人具狱上谳公阅成案防得实尽平反之无不心服御史刘君忠魏君秉廵按治地举奏旌异因给诰进阶有加赠之典都御史张公鹏考覈郡县复劳公以羊酒文绮甫至广西遄以军务行边纪功苍梧督平郁林贼还师桂林有疾遂得请致仕归仁和深居简出脱却世故日以黄老方药之书自娱与致仕大理卿夏公季爵宪副张公鸣玉都阃陈公彦章数人觞咏迭防于西湖山水之间号归荣雅防平生崖立负气愼许可落落若难合而情致幽深文词丰蔚意见所至詶应不穷状记公少时尝刲股肉愈大父危疾及母产难复为之下咽而卒哀痛过瘁信则公之为人大本素立加以学问之功宜其守足裕已施足泽人发为文章扩为事业溢为余艺皆粲然有见而于进退老壮之节尤无愧于古人也公二子三女孙男三孙女五以其卒日距生年寿六十有七以是年葬于大慈山之阳铭曰镠金瑜玉天下之美产也冠服弓劎珪璧瓒璋为饰为用无或不良然家不比存世不常得造物秘余终归山泽后之人将惜其所往而不知其所不往者犹郁乎英华之可即也于乎盛哉
　　翰林院孔目支中夫墓志铭
　　呜呼中夫其就斯墓矣述其行以铭非予而谁中夫讳立初字可与后更中夫号蘧庵世居嘉兴曽祖庆业儒为乡校师祖子杰能诗善书考茂字宗衍山东青州府乐安县丞妣张氏唐氏中夫生十年宗衍以公事殁广西庆逺道中二母守节教养资给极苦辛学始成业正统癸亥郡守黄公懋选补府学增广生明年乡试春秋第一景泰辛未防试授池州府学训导丁张氏忧服满改常州府学弟子多造就预考顺天府及江西乡试时称得士其学务体认造诣甚深于书无所不读旁通毉卜有及人恵然更事乆应接颇事迁就及为孔目入翰林与罗状元大经友善相切磨始敦本质以为已为功至是盖一变矣其所著作诗过盛元名家古文能脱去场屋气袭有广志稿文瀛轩集间载慈帏十咏方牀酒壶十处士传皆关渉世故诵其言观其行虽隔世亦可以得其为人予少与中夫交今老矣每见中夫言及父丧不归辄哽塞于邑涕泗交下移日不能自止闻人行自广常恳乞访求其念根心刺骨至死将不瞑目平生遭家不造克谨小物不肯毫髪轻费惟笃孝一母无少不至唐尝失金钗寻觅无所得中夫自外归遽易钗以进劝生母弗介意以伤母怀二母相为感泣孔子谓生事尽日死事尽思如中夫者其庶几矣寿七十有二配潘氏侧室陆氏李氏子男七女四孙男五曽孙一治己酉九月塟于嘉兴奉贤乡先茔呜呼中夫信就斯墓矣老失知已伤如之何哀哉铭曰孔子之门为徳务要虽游夏之文不先于曾闵之孝有斐君子洵美不虚希之则是圣乆之徒嗟嗟乎中夫
　　乡举人虞勳墓志铭
　　嗟夫勳未可死胡为乎而遽死也勳字舜臣年方三十有三未底下寿勲父讳楫字彦舟老未及养母冯氏死未及塟子鲁直大者六岁小者阅朞未及教女英娥重未及嫁妻王氏未能相偕以老弟烈未能相爱以终门户盛大前往而后未属学业勤瘁厚蓄而未克施舜臣未可死也胡为乎而至此耶始余与舜臣从云壑苏先生学诗文继从尙志许先生学举业天资絶出頴敏不羣所作文如开武库而戈防森然如阅卤簿而队仗严整如决江湖而东注之瞬息千里不可一暂止予心畏之其后一尝问业于今学士吕公逢原卒学于今学正曹君以安所造益深遂补弟子员邑庠寻以诗经领浙江天顺己卯乡荐会试礼部中副榜辞不就入太学以例还读书于父母之所苦心刻行至忘寝食因以致疾防母丧哀戚过度气体虚羸脾胃败泄驯至不起其履歴固予所熟悉也其祖讳泽字巨川平生乐善好义洞视一世乡之老成后进无不延誉而仰则之其死也予尝铭诸墓至彦舟克迈前训一成而无所改作其世系又予所熟悉也夫世有不善身有不善死之可也处有损于乡显有损于国死之可也盗虚名而实行缺乆幸位而事多愆死之可也舜臣有一于是哉胡为乎而遽使之死也舜臣所居徳正乡去予舍几四十里死之前一日予往问疾则有付托之言后一日予往哭之则见其所遗诸诗其辞父曰蚤期禄养与恩封谁料中年运未通辞弟曰棠棣花前日已逋鹡鸰原上正相呼别妻曰平生相负休相怨誓死应烦学古人示子曰耕学他年能勉一严君双目闭重泉他作尙多不及尽载呜呼临危之际言不及乱非常士所可及天能少缓其死所成岂在人后哉此余所以惋惜而悼伤之也是年冬弟烈奉彦舟命率鲁直二子举柩塟于夹阜山之阳以铭文见属噫余意也因揽涕序而铭之铭曰善恶是非存乎已好恶用舍出乎人寿夭成败悬乎命君强力为善而成其是人皆乐好而望用之廼不克大显其材以死其命也夫不然天或将敛其施而归诸鲁乎归诸直乎
　　刘公秉墓志铭
　　予友刘君殁之三月将营塟事第六叔季俊甫率其幼孤以埋铭见属曰亡侄惟靖之能相知敢以二孺子托不朽之图于下执事按君考讳昻字孟颙配孙氏生子三君行二兄珪字公瑞弟珙字公现君名璋字公秉幼从外祖宗道先生读书不甚頴达年十四五顿开悟能诗善文授尙书经传于士章许先生习举子业既成以父遗命出壻于嘉禾新坊伍宗序业遂止善经理生蓄谙达世故动合典则乡人翕然称宗序得佳壻乆之兄公端卒君哀痛殊絶所遗诸子女嫁娶事一皆君所处分咸当礼蚤失父母长复旷离兄弟因名其所居堂曰望云室曰梦草各有诗文一巻以冩情事尝念早勤问学长不成名思欲逺游通都大府博观要防以发舒其抱负防第七叔泰以进士选庶吉士君因侍季母至京数月而返状元柯孟时见君深相器重因同榜二十八人在翰林者赋诗饯送颂美相同此亦可以见公秉之大略矣天顺六年夏自宗序所得腹胀疾弥留归与弟珙择静室避喧食淡以居逾月疾益急适其妻来君抚二子曰长使就学成人语毕而逝春秋四十有三子男二相宗相贤是年冬十二月葬于新坊汉溪呜呼予自童稚即往来君家游君叔侄间当时门户全盛少长无虞一门诗礼盎然相望及予从仕十五年间君叔之死者四兄弟之死者三向尝哭公瑞于京师而铭其墓犹幸同气之尙存足以叙旧故延情好于将来也不意忧丧之年复见公秉下世哀戚相寻岁月如梦铭文之作非予其谁哉铭曰裔出大梁族望海盐出壻汉溪死遂塟焉文脩行洁为世所传生有二子相宗相贤怀逺将军海宁衞指挥同知崔公墓志铭
　　成化乙酉十一月十一日海宁衞指挥同知崔公卒于家讣至汀余哭诸病中又明年丁亥余谢病还淑人李氏卜葬公海盐县十四都丰山祖茔之次弟章来致词属为墓铭呜呼余敢以病辞哉按公先世鳯阳县广徳乡人曽祖福仕元为官卒将归太祖皇帝从征有功授金华衞副千户祖英累战功陞指挥佥事调海宁衞考忠字宗孝世其职配恭人刘氏生公名端字惟正少有大志伟躯干多膂力骑射精防器识不羣宗孝府君素善文事所交皆知名遣公从秉贞苏先生游周旋俎豆间多所闻见故能词翰达事体凡所施设蔚焉可观代职时府君年逾六十慕黄老术轻施予賔客益盛小不称辄不怿公方廉薄委曲承顺惟意所向及殁塟祭无违礼平居无狗马之玩暇则观古图书接贤士大夫觞咏盘桓雍雍而已及临下应事言论英发无顾忌闻者夺气即其归内寛外严士亦以此附之景泰间倭夷入贡还所过求索至攘敓手刃人经浙藩臬檄公防护公耀兵戢旅临之以威重倭酋帖伏识者谓声能动逺海盐自此或可以少警正统中有盗仓库者事干军民逮系甚众有司素与盗恶传致其情将因苛小案诛之时尙书孙原贞廵抚浙知公亟命讯覆及伸理详允竟以盗坐主首者余尽释大狱斯解其后处婺山民相扇弗靖诏遣都督徐恭总内外兵数千往勦捕尝致公帐下数率劲兵捣其巢穴生擒贼首陶得礼上功幕府给金牌事平赐金绮楮币进今秩先是倭夷数寇浙东西边其地险逺总督廵治者歳仅一至人习僃弛廼廉察诸道指挥谋略果勇可以固城守者分总要害惟正其一也防荐疏以闻下大司马集议以为良便署其名为把总指挥岁更守所分地嗟夫浙东西衞所十有六壤土千里列衔摄职者千余员得材仅若此岂可谓非伟人哉然公亦因是为感激自许竭精神思虑水陆之行无一日休用能备举废坠致士马精强而劳顿困惫疾病系之矣又以无子故过服补剂积热疽发背遄至不起呜呼惜哉公同母弟二长即章娶沈氏次甫先卒异母弟一曰绶娶朱氏淑人千户亨女无子侧室朱氏生子云仅六月而公就木春秋四十有三死之日士无亲疎人无少长无不惊悼间有垂泣者呜呼自予祖予父交公父子间逾三世矣所以感而思公者固非一日之好也况道逺人亡时之贵贱死生轻重低昻锱铢辄见者皆是虽欲不思公固能之耶公世仁厚未尝絶物子云必能复始成立之年余庶几病老尙存举世徳以教之况铭文之属予忍辞哉铭曰嘉木合抱柱明堂耶灵草苾芬荐灌瓒耶登降未具胡然已耶岂美好不足以为祥而声闻廼造物所忌耶或其已定者不可移未定者将在其后耶呜呼公其死矣天耶人耶身耶子耶
　　邑庠廪膳生许瑛墓志铭
　　许生瑛字廷瑞吾姊子也姊适许处士观生三子瑛其长志行脩洁质性温实不事游戏从澹轩许先生学举子业读书穷昼夜补邑庠弟子员给廪膳近十年累举不第忧禄弗逮养念虑蓄积驯致羸弱父尝隆冬患疽毉戒勿近火瑛辄解衣温被席母性严毎委曲顺事处兄弟朋友各尽其道虽隣里童仆皆乐其和娶周氏生男不育惟二女皆幼成化乙巳五月卒年三十有七论其平生庶几有子所谓为人孝弟孟子所谓善信人使得少延而克大焉将必有可称述而止于是呜呼吾穷独无托于甥亦少有冀况其父母皆老病所遇若此何以为情二弟琳璋择以七月十三日塟柩于祖茔之次吾已处分与瑛妻预营一圹与其穴同封以俟徐择名家子以配二孤女其妻深自感刻死而有知瑛尙可无大戚也因揽涕为之铭曰父母之望兄弟之怀秀而不实天乎人哉
　　朱处士夫妇墓志铭
　　朱处士讳亮字徳辉与其室硕人钟氏平生以勤俭起家积累致殷富婚嫁及时子孙蕃衍二老人年髙无恙相敬不衰成化辛丑硕人年七十有八以疾卒处士尙强健无异平日癸卯冬得滞下疾知不起悉财产召福祐鉴三子分收不遗锱铢处后事了无缺悮十月初三日卒于正寝后硕人仅二载其寿同纪是岁合塟于开济乡之原乡之人莫不叹羡公夫妇福寿死葬无不相偶是固出于先定宜亦有所承致予闻处士少壮时好博少得丧辄自止善推移合散与俗相轩轾家业用是日广人不见其烦劳晚年亦闲适祈寒暑雨无日不出游郊市随其所遇虽村歌野戏亦聴玩竟日未尝固滞作老人态人益亲之同时辈行皆所不及又尝自言硕人内行修僃克综理家务某实赖之得一日息其夫妇相成始终信非偶然者其先为慈谿人父敬妣张氏始从戍海盐其三子福娶王氏祐王氏鉴杜氏孙男九人曽孙六人塟之前福率二弟诣予乞墓铭予交公久不独如乡人之叹羡而己铭何能辞铭曰伉俪之良家室斯光齐福齐寿同穴而藏子子孙孙永世无疆
　　太学生张公墓志铭
　　公讳鉴字克明世为海盐族自幼以俊秀选补邑庠弟子员治礼记善书数沉重有谋能简别物理容止可度言论不凡大为士大夫所推重蚤丧父彦升甫独任祖宗一甫之业门户之事实惟公干蛊故虽刻意经籍继登场屋志竟弗遂正统丙寅以学行老成升国子生余十年歴事南北御史台以勤慎称乙亥赴尙书选部属疾卧旅舍荏苒逾时医药罔効驯致不起属纩前数日余与刘侍御世亨叩公卧所问所欲言公呜咽作声曰后事非一不能尽言但母陆氏年髙深恩未报负误良多闻吾儿箕将来幸见之当令竭力代养即有不幸公等苐语之死且瞑目也及箕至公敛棺已弥月乃集舟车为水陆之僃奉柩归葬于先垅配刘氏有贤行箕将行泣拜请铭诸墓地是固朋友之道也况公之为人守而未达犹有可传者乌能不铭遂序次其实而词以系之曰繄此善人维士之秀才与命违行不值寿储休委祉庸锡尔后
　　姜处士墓志铭
　　予友姜君用贞丧其父之三月致书京师以铭文见属曰孤获叅盟契于兹十年先君之行惟子是知其不朽亦惟子是图敢求状达乃按状为之志公名迪字元吉曽祖武祖明之父景文世居嘉兴生公甫十岁而祖父皆丧时兄达客逺弟进尙幼家业中衰公虽在童孺安祥恭谨克举废坠事母氏甚得子道母素爱幼子公悉让旧田宅与之自以勤苦立门户而友爱弗替族属虽甚疎逺皆处之有恩与人交一以诚信相与未尝视贫富为俯仰宣徳间被诬系狱将罹重宪时连坐者颇众公毅然独任其弊余得释后竟获免正统己未隣火燬公屋舍略尽守臣将问罪所由公极力为之辩解乡党服其雅量季子谅即用贞也少明敏公遣补邑庠弟子员从章景常习举子业夜归必自课其勤惰毎读史至古人忠节事必呼与语有不善则曰若所当戒也及谅领乡荐赴礼部两以副榜辞归公训诲一如平日其略曰汝荷朝廷作养至此吾非欲汝速富贵以养父母愿他日有官当以清慎举职使人曰姜氏有子吾虽贫犹享汝三牲之养也其立心制行类如此公春秋六十配宋氏有贤行子男三人孙男二塟柩于祖茔之次铭曰少而闻义长而不渝修其在已而天则迂岂造物之无征亦冥乎有需球琳琅玕出自几席尙有荣光昭赫濳默
　　吴处士墓志铭
　　北溪吴处士卜以治二年十一月葬其硕人朱氏先期二十日处士以寒疾卒于正寝古者士逾月而塟所以待未僃今硕人柩将发引事已夙具而公就木夫妇始终若有天定者同日成塟于礼为宜按乡举人朱天钖行状处士讳廷圭世为海盐永宁乡人四世祖公绶建炎时仕至监司曾祖廷珍祖用和考保和皆弗仕保和甫有材干能随世和俗以立基业生丈夫子四处士行三早克干蛊父与母陈氏常举之以励族人曰此儿必振吾家及长又得贤内助益勤耕织治生事家业日裕兄弟友爱甚未尝去左右遇贤士大夫知名者倾身结纳惟恐弗逮和厚之风可挹惟遇不平事则毅然奋发虽渉险冐禁不直不止常积书延师以家事委祥瑞二子命季子祐与弟禧率诸孙务学今相继补弟子员登太学晚年自号北溪渔隠方将优游自适以乐余年不意寻至不起春秋六十有六其子孙嫁娶名氏圹地先已详志硕人墓石此特叙述处士世系事行为铭而同瘗之铭曰识能达务才可有为信义是持刚毅时施此处士所以有孚于内外而不为势力之所移也噫
　　方洲新茔碑隂志
　　塟者藏也死者归藏于土终随化尽为之衣衾棺椁以敛固之此生者之心死者固无与也犹欲厚葬纳生器置用物于幽冥之地岂知孝者哉宁家素贫薄夙承先训毎塟惟谨具衣衾棺椁男束木带女戴漆冠约发削黄杨木为簪丧仪用纸明器用木金银珠玉一毫不附于体玩器妆奁一物不入于圹虽文杀殷周而质循虞夏盖亦有所本也近避水患迁塟先孺人自顾年制及时因并作寿藏及附塟六宂男女敛塟之具素仍前防置僃已定为我后者临事乆逺各无所增改庶几前人称家之意但念宁系出吴兴身在老独不可以不识海盐潮汐浸淫土薄地湿不可以为坎为是表之以碑柱封之以壤树此乃遵时制而从土宜不敢不力也墓铭
　　郑东谷提举父信庵处士墓铭
　　于赫处士惟行之淑胡厚其材胡啬其福天监孔昭而应不速信美信庵在此东谷
　　孙恭人方氏墓铭
　　孰委精英毓琅玕乎而孰布严凝瘁兰荪乎而孰讹虫蝇惊鳯鸾乎而孰司钧衡表闺门乎而
　　义官钱继宗宗逺墓铭
　　润其居或以资于时自其身延以及后人既固且宁爰以铭其茔
　　徐淑人谢氏墓铭
　　维蔓之丰兮兰蕙易瘁维霾积隂兮卿云疾逝彼何人斯兮嗟此早世
　　丁处士墓铭
　　生不茍全死不速朽遗行在人纪述有后
　　崔淑人李氏墓铭
　　冰霜寒肃类非长物者至于僃暑之用成岁之功非是不可其寒斯冰其肃斯霜于嗟淑人惟室惟堂孤寡之济一徳用光
　　柳庄刘处士夫妇墓铭
　　有是夫宜有是妇有是亲当有是子贤节相辉慈孝具美后白斯年式克敬止
　　东川军民府通判沈征母陈氏墓铭
　　夫之益友子之严师慈言懿行逺格思亶其然乎状有词百尔箕帚一或兹
　　温州衞指挥同知陈纲墓铭
　　龙媒骥驹千里之足也既调既闲亦既就御朝发夕瘏曽不逺至非徳力之繇然实气数之遭际于乎千金之骨百世之名视彼下乘其相去岂直死生也哉
　　吕山吴珫汝秀妻赵氏墓铭
　　夫妇之道隂阳协同动者毕见静若无庸无遂无仪圣经垂戒书卒书塟鲁史攸载美不自表善不絶闻静以动显于嗟硕人
　　沈节妇王氏墓石铭
　　沈裕之妻王忠之女二十而寡七十而死生不再天死无祭主烈日严霜冰清玉美奏告已行旌封未举沈氏无归附塟考妣呜呼嗟哉女中君子
　　廉州府学教授黄楚璋先生墓铭
　　呜呼先生通显之志未就而闲散是居乃能素位自安推力以及其余晚以亲故全归宦途古之所谓令终者欤
　　处士镏仲通妻郑氏墓铭
　　世徳钟祥庆源钖懿克显厥宗克成厥配显宗维何克敬克戒成配维何克孝克恵玉蕴山辉珠藏泽媚百度用歴世无替淑女之逑庶几无愧
　　诸立夫母皇甫氏墓铭
　　章于闇然充于欿然谦顺而栗然其先也以承其后也以传庶几乎纪叔姫之贤而享其全
　　鲁庵朱处士墓铭
　　维朱之先来自婺源肇业从仕繇宋及元显祖之泽渐于鲁庵继祢之宗维汉斯存本支不替有昭斯文
　　义官何公墓铭
　　輗軏惟车袭此坦途艛艣惟舟去彼湍流致速靡及视履靡忒既悬既维周道是卒
　　叶通判墓铭
　　枞梓合抱深根茂枝弗栋弗梁而以棁榱遇用惟时进止惟节枯杨云秭絶此甹蘖孰尸其事孰隐于心尙有芳誉延休士林
　　怀逺将军杭州右衞指挥翟公墓铭
　　翟氏三世皆以武功歴迁显秩桓桓怀逺克壮前猷超登大职爰总偏师允异侪匹原其为人典重平实是以杀或利生戡或辅徳此所以寿考令终而子孙无斁也
　　介庵吴公墓铭
　　九仭之山积壤而起必有所因其末弗圯千顷之波聚流而深不有旁施其将浸淫高不乘危盈不专滀允如之人亶其能淑以遗尔子孙之福
　　周硕人墓铭
　　女之婉静或过于柔妇之顺事或慊于礼母道慈笃则弛于教内政寛尙则妨于礼温温硕人所向具宜咸正罔缺闺门之仪岂惟性能君子是资谓此不信请征状词
　　中牟教谕陈公夫妇墓铭
　　家室安协子妇仪刑偕荣合竁存顺殁宁于嗟乎先生
　　义官沈公夫妇墓铭
　　维徳之令维位之正维家之顺维睦无竞于是乎余子孙之庆
　　寿官祖公夫妇墓铭
　　有积于家内外惟庆有陨自天荣寿惟令尔子尔孙及尔曾昭嗣祖业其永无愆
　　朱硕人曹氏墓铭
　　克敬克戒不妬不专闺门之则妇母之贤
　　怡老处士朱公墓铭
　　于惟处士有善无恶居常处难所向克若子全于官孙显于学寿考康宁门户清约有以夫处士之所以终其怡乐也
　　遗安处士陈公夫妇墓铭
　　夫义妇聴生顺死安千秋万古有墓于原
　　坦庵处士向公夫妇墓铭
　　合流之水其下必深连理之木其末必茂向处士夫妇内外相济以成厥家宜其迈徳于前而克裕其后者逺也
　　行状
　　求吕文懿公撰先母丁氏墓志铭事行状
　　丁之先世居浙东外祖允中处士始迁海盐生四子女母行一二舅曰镛曰镐皆先卒今惟母姨一人尚存先母生于洪武乙亥十月二十八日丑时殁于天顺庚辰十一月二十一日酉时受勅封孺人甫及三载春秋六十有六将以年月日塟柩于开济乡祖茔之侧家君尝言先母性至孝在室善事外祖考妣既适善事先祖考妣各尽道不肖尝记先祖有疾家君与母盛暑不脱冠服日夕侍侧及殁哀彻四隣因致疾骨立几危临葬霖雨不止母焚香吁天大恸达旦倐霁塟毕后雨岁祭享哀敬不渝时外祖妣尙存母尝延至于家左右顺志色养无违先母生子女三人不肖有姊适士人许观弟寛为邑庠生娶施氏不肖娶唐氏赠孺人继王氏封孺人孙男女四人甥三人皆幼先母于子女虽甚爱念然教养极严不肖兄弟始终不敢于先母侧轻一言笑不肖少尝惰于问学家君立杖之母辄惊问家君具言状母未尝劝止且或助之见所为有过犯则终日不言知而改乃已故不肖兄弟粗知记诵姊于女事之外亦颇解文理为夫家所重家君读书好义性寛平坦率有大略不屑细务母综理慎到自闺门及田亩经界耕获之事皆所留心各有条理家无弃人人无废业生蓄有方小物必惜用是寒家累遭凶荒不罹大艰先母终身不信用巫觋不布施僧尼女冠曰此辈入人家便坏生理然矜贫恤老之心恒存也先母聪慧善断能知人使人于百里外如面见虽顽奴悍婢无不怀服不肖尙忆少时有盗夜宂墙窃器物者既觉而去毋以踪迹计之曰是必某人也初本北来而今南往其志将以灭迹然负重行不能逺当间道返矣使人急要其路果然又尝有童奴息羣鹅于野失寝而亡其半畏将遁走毋使人觇所方向谓之曰汝以鹅与人而反欲遁耶鹅今在某家善取以归不汝罪也奴不服母曰缓则尽杀之矣急索之宜可得人皆疑不敢近奴因突入其家果得鹅于室中如所失数母性勤俭修洁尝服布素岁惟一澣濯祭祀賔客之外食无兼味纺绩织絍夜分始寐至老不疲因以是致疾驯致不起不肖自领乡举时家君及先母即以货贿事为戒及有官又书贫乏不能存此是好消息十字遗寄不肖天顺改元夏不肖以公干道过家临行母出白金数星曰途中必思所欲饮食者以此为费毋妄取一毫以成不美兹当终絶时亦必有遗训惜不肖未能知也先母治家能积少而成多弃小而图大转敝而为新割爱而成义故先祖考称先母有丈夫志尝举之以励族人之不立者然事无巨细未尝专主必白之家君计同而后行也先祖讳文俊祖妣杨氏家君名翥母讳妙圆右各条皆先母平生事实非敢擅增益文饰以扬显为事但殒絶惊惶中思索未尽词语不精条列迷于后先纪载痛于去取幸大人先生俯赐矜怜曲加采拾惠以铭志永贲幽明不肖怀徳蒙休何可胜既也临书悲咽不知所云
　　董竹居行状
　　竹居处士姓董名慧字如鲁号竹居其先广川人也后世仕宋居汴故南渡时有为武功大夫者扈跸迁杭因赐居焉武功次子讳信仕至文林郎临安府司法徙海盐澉川歴四世是为竹居之髙祖讳镇字仲贞者通经儁伟慨然思用世值元乱遂隐处海宁泉山志以是称儒者曾祖思廉祖彦和考坦庵皆克举世徳文行师模所以濬发于子孙者良逺故竹居自幼至长孝弟刚介得于涵养持循务质去华不事章句内外子弟有失道者诱掖训诲教以事亲敬长之节善者有頼不善者有警所居自终慕堂独留意于祠堂器制精备凡事事非斋戒不入朝夕省谒终其身不间置义田二百亩以赡三族劝节田六十亩以给族人之孤寡周急田三百五十亩以备里社之凶荒月望给贫病者人米一斗死者与之棺无所归者塟之义塜又建桥以利渉凿井以济行路修葺文庙翼室景泰后数出谷赈饥至五千石屡授冠带皆辞后有司谓不可重违始受之寻返初服一再冠服而已县令孙刚累请预乡饮疏公父子事行以闻旌其门为孝义尝南至浦江义门郑氏得其家范文公礼翻刻于家北至姑苏造范文正公家庙得其遗文以归业欲趋阙里徽国瞻挹遗风老不果行居常念念配徐氏有内行嫡子谦娶陈氏庶子让娶吴氏女二祝沧周辇其壻孙男三松梅栢曽孙一寿七十有九塟于南山之阳临终语谦曰吾强力为善礼下贤士大夫勤一世不敢少自肆者盖欲保家族以成汝兄弟也家范数十条遗书千巻劝节周急田数百亩吾志与事尽在于此吾死后汝宜展亲益惠加于故常母徒过庸不笃以辱亡人吾目瞑矣谦受命遽散米三百石周亲近以表事始呜呼世常以心迹观人符其显宻以为定论如处士者名实已显于人古所谓达人长者将或是欤塟之前谦奉世系事实求为行状谨按序而归之其称处士者所以原公本心欲见其平生大致也
　　刘世亨行状
　　君姓刘名泰字世亨年三十有八生于永乐壬寅八月十五日卒于天顺己卯七月二十三日配宋氏封孺人贤而无子二女沈礼俞恩其二壻也君领浙江甲子乡举登景泰辛未进士第由翰林庶吉士授文林郎河南道监察御史其先大梁人五世祖恂元海盐教谕因家于官髙祖鞠所曾祖彦方祖廷佐皆积善行义为乡党推重父鳯克继前志尝长赋税母沈氏生母【阙】氏以君贵皆赠封兄弟九人昻显达英杰俊泰复常皆聪明文雅友爱甚至君年十八补邑庠弟子从士章许先生授尙书经传少嗜酒季兄达常微言之即禁不复饮读书穷昼夜每悬发自警领举时年二十有一乙丑戊辰两试礼部率不偶卒业成均大有所得及登第入翰林师事学士吕公所就益逺平生好古博雅能诗善文工行草书犹精于法律为御史几两考尝奉勅按治辽东直风裁茂着景泰间内阁尙书江渊遗不法于淮君驰奏劾之卒移其任天顺戊寅徽州民暴横乡里致讼当流郡县素恶其人论以殊死乆不白君卒平反之太平民有相共杀犬赛神者奸吏袭得犬首诣府告魇呪守守怒发人大捕讹言相传民一日死者数人急将尽没入大江守悔不能禁君适至即械项告吏使人号于通衢民始定所至吏服民安邪慝不敢肆天性寛平不立崔岸至礼法所在则缜宻无遗疾作时行部至广徳盛暑躬行山溪间躯干充肥湿热相薄而不得息疾遂成疸荏苒至京逾六月疸发背卒先是君度不起以后事语侄珙令归告诸兄弟凡棺椁袭敛皆自为具临终强自起梳沐索纸笔书一诗其中有清白肯为儿女计疎狂曾为国家忧之句书毕呼珙曰为我请张靖之来宁入门大言曰靖之我今日得易箦矣平生心事足下所知忠君孝亲早图继嗣幸及时为之词少梗复作气曰尙有所托古者墓必有表葬者有铭死者有传乡先生吕公吾师柯孟时王廷贵皆同年相知深其文必有传行实惟靖之留念不朽之托固所愿也万古之别在须臾矣词气慷慨不异平时语毕呼珙曰棺木了未瞑目而尽珙以是年扶柩归塟海盐祖茔之次
　　求稽勳沈先撰先考墓志铭事行状
　　先曾祖讳贵字仲山世居湖州府徳清县金鹅乡界牌里元季为张士诚万户长时盗贼蠭起各相长雄互为吞暴于是退而纠合乡社设备预严界守人免于难及事平悉众归附圣朝调戍海宁衞祖栢庵处士讳文俊实代父行役生先考讳翥字九臯号闻钟子更号晚香叟洪武丙子六月初六日亥时生成化壬辰七月十五日卯时卒是年九月初四日丁酉塟于海盐县开济乡祖茔与先母孺人丁氏同圹先考年二十四丧母杨氏四十丧父六十封征仕郎礼科给事中六十五丧先母冠带凡十七年感风痹疾卒于正寝寿七十有七生女一适里士许观子二宁由进士入官娶唐氏继王氏俱封孺人因无子侧室罗氏许氏谢氏寛由监生聴选吏部娶施氏璿娶百户陶洪女云翰聘海宁衞指挥方刚女孙女二恒吉许嫁杭州衞指挥刘瑄嗣子举恒清许嫁海宁衞指挥姚雄嗣子麟甥男三许瑛邑庠生娶周氏琳聘高氏余皆幼未嫁娶先考性至孝善事先祖考妣初祖妣殁昼夜号泣水浆不入口者累日时方暑未敛至以舌餂唇目间出液感疾几死祖考病旦夕不去侧割股进粥居丧尽礼塟祭竭力举无遗度先考夙聪慧能诗文隂阳毉卜声律之事皆尝究心平生不事家人生产惟藏图书数千巻尝以多财益过为戒所居田宅自祭养外不肯长益尺寸先考严于教子自不孝兄弟有知即不令伍闾巷童稚游戏稍长遣从云壑苏先生学古文既长遣从澹轩许先生授经业进士亲为程课每至夜分始入黎明便秉烛出促起读书凡琴奕书画事皆聴不孝兄弟就学曰此亦文艺中物所谓为之犹贤乎已余事辄戒责不聴宁入仕屡书贫乏不能存此是好消息十字为警先考性质实好义自不孝兄弟将入仕悉取前人逋财劵书焚之然常以俭约为家范取予之间外若介宻而内实寛平意到即已不令人知晚年施棺砌路排难解纷人多感其恵独不近佛老事先考作事皆有法正统戊辰隣火及舍举家惊惶先考犹从容命不孝辈先收神主次及图书泽器然后掇舍余赀而烈焰逼人不能毕事遂使温饱之业一空饘粥不能继赖先妣勤俭委曲之力虽悬磬匮囊未尝乞怜告贷以至今日尝曰贫乏有时若便作窘负事顿丧儿子辈气节委靡自此始矣先考与人甚和易而大节不逾闲郡邑大夫尝礼为乡饮大賔正容谨节凛然难近及退而家居虽五尺之童亦亲狎不忤尝效故事与乡老数人结社更日宴乐方春令节篮舆畵舫酒樽食具携妓女歌儿相与出游郊渚间借草乘隂留连畅饮亲操弦管度曲传腔调弄竟日乐而忘疲晚归憇醉翁牀上辄命铁笛而吹或呼侍儿铺牌博奕兴极乃已遇除夕元宵则列宴张灯召故旧相与乘夜踏歌从以鼓乐灯月之下望之如神仙如是者余十年不辍先考自畅饮中感疾半身不遂荏苒牀褥越十八月屡更医卜百折不效虽甚苦辛神气益壮始终无念老悲穷之态独宁妻死为之涕泣失声曰天何不以我代之失吾贤妇弟寛方谒选未回留念不已及归以手扪其面曰汝兄弟俱在吾死无遗憾也病革问后事具未侍者答以既具乃举手祝天曰万幸吾事从此毕矣言不及私惟遗命蚤塟及遣嫁二婢子

　　方洲集巻二十五
　　钦定四库全书
　　方洲集巻二十六
　　明　张宁　撰
　　杂著　【传　箴　铭文　杂言】
　　姚节妇传
　　节妇名福莲海盐十三都文溪坞民周孟经之女年二十一嫁澉浦姚本农业以耕稼养生妇顺事无所自遂甫八月有疾死生女名孝孝妇絶爱育之常抱负不去体家甚贫数值荒歉阻饥孟经因促归与继母诸嫂处念姑老行时检箧中故衣物悉遗妹意甚依恋尝为嫂饲鹅得数卵寄澉生畜给工食以塟夫骨事未果而澉之富人有求为妇者孟经既许之难为言妇亦微觉皆未白一日方聚食孝女适啼謼颠仆妇遽前抱抚惜之已甚终不止孟经愠曰何物孽种不乆当送还汝家妇始凄然动色退谓嫂曰顷见父言事决矣然我命已如此此足肯再踏他人门限遂抱女不复置涕泗交頥若痛楚不自胜者众见其孀居常尔不加省异是夜更余母顾卧内灯乆不灭呼令就寝不应起扪其榻无有举家惊求忽童奴曰薄暮田作归见小娘抱女倚外户而泣独不敢问故因烛水涘见遗履亟求水中得其尸与女同溺死翌日具棺敛将焚其姑匍匐至自澉凭棺号恸絶而复苏哭曰儿初丧吾子时已有诀语岂料亲家翁不谅其心老身又贫不自存致儿子母非命孝妇已死吾复何生木既燬有蝶从烟焰中出文采烂然向祖墓飞去隣里道路见者无不惊异流涕孟经拾遗骨与同塟姚氏先茔时年二十有七治元年二月九日也方洲归叟张宁论曰自古忠节蒙难男子虽身受挫辱顾其心无愧可也女子以身为重寸肤及耻心事俱隳故危迫之际忠臣或可以不死为心节妇要当以必死为事姚福莲家破人亡去就险阻非不预见徒以姑老女幼庶几幸存卒全志节不图祸速昊天机形弱息瞻前虑后已死不足惜他日女之变故将有甚于已之失节者乃不俟终日奋然与女偕溺隂阳刚柔浑合为徳凛乎女妇中之烈丈夫也视谭节妇何愧焉血渍入砖精化为蝶皆不可谓无是理也宁故谨述之为司民风者告
　　传李景瓒事
　　予初不喜人谈相命自谓祸福利钝本无先形倚伏之机固亦在我耳何以术为余之有是言闻者亦相舍去而相命之士无留迹于余庭者正统丁卯随计北上行江湖中闻李君景瓒善子平术言人祸福利钝皆可阅实心惑焉未暇求也及甲戌登第榜中人皆盛称其能竞相延谢始因今侍御魏孔渊访景瓒于太常官署索余二人始生岁月歴手指作楚声顾余曰子当入黄门司礼魏其绣衣乎未几果验余始心喜之知世之固有是术也相与传致其事于江君元勳勳时方观政大理将待补左右寺缺员叩景瓒请所许与应声曰五日内当衣绣矣他无庸也江以选格不及笑其妄后四日以变例受监察御史丙子冬刑部郎中欧时熈邀余饮景瓒酒酣以女妇一人生辰谓之率然语曰此妇生当从贵然今以血疾死已时熈抚掌大笑诘之则其故妻因产而没数年矣戊寅中秋元勲孔渊过舍防景瓒自山东来举酒相属欢如平生慰劳之余试以四人同生时月小异者难之四人者沈侍御公贵项宪副荩臣莆田尹李宗浩郡学生某也景瓒熟视良乆曰皆贵人一死一司宪一登科补外一请举未成下三人皆竒中独公贵以丧服居庐未有他故疑其词气太过后一月得南中报书云公贵以是月就木益神其术初刑部尚书陆公为方伯学士吕公为通政叅议礼部侍郎李公为学士时景瓒皆以今所居期许无一爽者其识鉴精切大率类此为人疏豁善吟咏闲居服大布衣着方巾作西江书生态真若无所取材至于酒酣兴发虽问答累数十人言论如流初若不经意绪而条理毕具百折不穷要其所发未必尽合子平之书而旁驾曲出动极理致莫知其所自来岂其人天分高絶本以经术推演之妙而假是以立名于人乎哉闻其初以诗经应举复以贤良方正应荐一皆失之斯其所谓命矣而复皇皇焉不肯自已务将有得而后去岂其明于人而不明于己哉夫既知老而有得则少之时不必求也而尝求之知命者固如是乎哉是不然天之于物有定者焉有未定者焉理与数未始相违也毎观景瓒论人虽有一二弗验则曰是亦命尔未尝实其説以求通于其人繇其所自处观其所处人则景瓒之学岂不真知祸福利钝之原者子平之书焉足以求景瓒哉是其言虽多不騐犹足考也况重有騐耶宜士大夫之喜景瓒者不独余一人而止
　　刘处士传
　　处士姓刘名达字仲通号竹坡其先汴人五世祖官卒塟海盐子孙因不返父景仪母沈氏生丈夫子九人处士行三资禀朗异性行介特父母悦其孝兄弟协其度乡长老信其为人后生小子则其仪范莫之敢凟里居俗处者薰其徳义争相让善读书渉经史非大故巻不去手不妄言笑无茍作与之共为义力能当则沛然若决水就下弟泰自为弟子员登甲科拜御史无一日不致敎戒诸侄孤有疾未婚嫁者无一人不致爱养门户中外事无一物不经意绪思虑所及辄顺适无忤败遇人贤者一见辄委心无少长异不贤者与之语终日往返尽一世不能通志而达事正统间工部尙书周公忱廵抚吴浙知其贤礼重之时方急盐课公强委任之一岁中宿逋大盈有羡人不为病其隠徳所着亦略可见天顺己卯元日入城遍诣故旧自是逍遥容与不预家事几一旬以疾卒春秋五十有八塟于城北先陇子瓒能肖处士可以昭晣世绪论曰古称笃论又称笃行君子是二者盖难具如刘处士其庶几乎虽其才不大展未底上寿以殁而言行所见卓冠一乡可以不泯天道人事其亦足征矣夫
　　李妇传
　　李妇者海宁衞戍卒李政之妻名三女始年十六适政性敏慧有姿色简言谨履所居在营伍人罕接其声容舅蚤殁姑再嫁惟勤约事政政亦切爱重之生一子名云伉俪二十年未尝一相迕治乙卯四月政贸易病疫自外归逾日与语曰我时疾必纒染尔宜避退毋近我妇遽应曰夫妇身命相连夫死我决不独生自是奉汤药昼夜益不离左右及政卒妇已六日不寝食强起殓殡送至郭门外羸败已甚政妹适叶氏者欲寛其哀指丁男谓妇曰嫂无忧我当令此甥夙夜侍嫂矣妇哂曰寡妇犹可倚甥为伴耶因籍箱箧遗物以云托政妹曰我即死幸顾念此儿胜生受恩徳众意其染疫作矫言不为备且散去妹独后妇绐曰我饥甚姑家有粥宜可急得妹遄徃取粥比返妇已闭门缢絶矣隣里惊赴聚哭逺近闻而吊泣者累日未巳众相与计所遗具棺殓余尙未匮年才三十有六实是月二十一也宁谨为作传以告诸乡邦庶有为之表励者论曰古人谓从容就死烈士所难李氏生长戎行蔑闻义训而死夫之志出自天成事贱不嫌值疫不避礼却妹言备托夫后无非正此岂慷慨伤勇者哉顾其身家犹足有待可以未死而竟死之盖有所鉴防于姑是以见逺预制一念不贰虽古烈士未易与也世之臣子及于危亡犹内顾依违诿将有待卒失其身如仲陵辈者曾一戍妇之不如也悲夫
　　存心堂箴
　　耳目何从言动何则天君定位百体咸辑有入于室或出于门鉴往防来逸马放豚何莫非仁何莫非义居之能恒始克有济
　　省贪箴【有序】
　　刘氏所藏省贪图乃吴兴霅翁手畵防齧笋之状甚为佳品予虑其事之不止于防又虑防之害不但如笋因箴以省夫贪
　　防乎防乎若无得于天地之仁也耶与齿去角傅翼两足强不抑弱智不罔拙有生俱生败物非物云何不臧方长乃折乌乎防乎毋肆尔牙毋掉尔舌毋穷尔贪毋逞尔黠獒善抟以属人蝉未捕而亡雀防乎防乎吾惧尔之殆乎君子所恶而小人之似乎
　　宁庵箴
　　寡欲端虑以宁尔之心使义理日明履坦廸吉以宁尔之身使孝友克诚以穆尔妻孥以遗尔孙曾耄矣不怠以无忝其所生
　　守拙箴
　　拙非至道故圣世不彰非中徳故圣人不与然守而充之可以近道入徳非巧黠之所及污尊抔饮礼所始蒉桴土鼔乐所出学竟于愚鲁文继于忠质有是夫古之为拙也维今之所谓拙气禀差异性习伦清者愿实浊者冥昏诚者安常伪者矫托同行异趣爰有厚薄闵予不慧夙奉先觉斥伪循诚怀清奋浊资之以学文陶之以礼乐通可化淳塞惟处约庶几求道于古防希徳于太朴所以世守其拙而不敢雕凿也
　　潘佥宪冷窝铭
　　孑彼冷窝与世寥邈清絶荒间幽虗澹泊在易居否在时为冬萟圃芜翳贤士困穷冬尽回春否极交泰翳圃将活寒士可大若夫祈寒图易霜降休工雨雪赈恤因致民功其或独冷无施一寒如此杜门息游被褐没齿彼有冷眼睨正冷语发机颜貌冰释情思烟霏又有拨焰自焚拊火灼手履霜不戒坚氷失守凡此数者具铭斯窝居易顺命矢心不它
　　慥轩铭【临川邓生灏以慥名轩求言为警防作铭以遗之】
　　笃实者勤虚伪者怠笃实者成虚伪者败勤而成余敢不恒怠而败余敢弗戒惟言行之相符斯圣功之有在
　　缓斋铭
　　居上以寛缓或近之为学有序缓克由之和柔合义我斯勉力弛慢害成爰此戒惕嗟乎哉事烦道逺百务交切急将不理速则未达敢防歩而徐行庶有补于吾拙
　　陈文用侍御义庵铭
　　大义之族古灵之傅越维祖考世徳象贤嗟我童防孰贻哲命于昭父师养之以正黾勉不怠无敢骄矜予斯未信荐致位名事物胶牵内鉴蒙昧巧伪竝进乆益防蔽惟已之昧来此蔽人养正之教日废日湮先民有言不失赤子敢戒羣防复我蒙始
　　庵铭
　　惟天降衷智愚惟均为贤为圣孰舍其原由困而学由强而利庶几中庸可以驯至其知其行其务惟何复此原降不损不加尧舜之道孝弟而己克念克慎万善兹始
　　方竹杖铭
　　吾不能杖尔于公则杖于乡也必乆不倚尔以蹈危而资以就安也何有然恃以为力不若视以为则舍彼圆曲持我方直猗猗有斐耄不敢忘君子之徳
　　容斋铭为沈士容
　　洪纤高下参错散殊覆载混涵不见其有余不足此天地之能容也故道大而万物生智愚强弱好恶趋舍兼善一视不使其太过不及此圣贤之能容也故徳盛而万民化士受形于天地承教于圣贤敢以浅狭自小甘心愧怍仰惟前言往行懿范嘉模经制曲度无敢不储文字五千兵甲十万退然中藏无敢自见贫贱祸患苦志烦形不得其平予亦不鸣横逆屡加顽嚚致枉自反而缩予亦不往缓散似是泮涣实非一朝之忿终事用违遂傲全光纳直疏黯诬牛从顺伏胯矫勉诚伪有间安强不同当法当戒敢不率中古人云必有忍其乃有济有容徳乃大又云有若无实若虚犯而不校敢铭吾斋以恢君子之道
　　无逸斋铭
　　禹勤汤敬克由以圣桀罔纣狂天禄乃亡维周先王克自抑畏旦陈训典式克以世安处惟君服劳惟臣君敬作所臣敢怠身四十强仕七十引年勤逸有节敢违于天位不期骄禄不期侈夜寝夙兴慎终如始
　　澹庵铭为夏太守世芳着
　　繁声艳色秾臭厚味世所同好也然难得而易败土鼓素币柴燔酒世所不好也而圣神有用焉是故戒于视聴慎于嗜嗅静虗尔心简泊尔守内外惟均动息不疚怀清抱朴可以廉贪而实华去势逺利可以安常而裕乆其达也富贵不淫其穷也贫贱不茍茅茨土堦菲食恶服尧禹不自知其崇高箪食瓢饮蓬室瓮牖渊宪不自知其窭陋此君子之所以不厌而世俗之所以鲜有者也
　　鲲鱼文送阙秀才还豫章
　　阙君冠隆从其父官海盐岁癸酉防賔兴之期将归应有司试太原王廷举出祖于海濵清河张宁进曰昔司马子长以才气自负周游歴览足迹一日不肯休登龙门探禹穴浮衡湘逾淮汉过大梁吊楚汉之战塲游巴蜀登劒阁之鸟道观夫子遗风于齐鲁之邦山川壮望化入文章故其成足以雄视千古今子之抱负不可谓不自重也观于海者难为水其来于兹登高望逺已非一日惊澜怒涛倾倒天地飞流漫波吞吐日月天吴海若蝄象马衔鲸鲵之类相与轩豁衍于倮人墨齿之渊薮诞怪百出足以尽天下之变其接乎目而经乎心者有助于子之抱负乎吾闻海中有鱼其名为鲲鲲之大不知其几千里非赋形尔也积乆然耳见则天地晦冥入则宇宙廓清拨剌则羣山震撼喣沬则百川涨溢然是鱼也未尝轻为辟易故特居于北溟非力不足也须其时而出耳使其积之未乆而时弗遭则必濳乎渊深漭养之地游于归虚析木之津必不至如吞舟荡水而为蝼蚁所困也必不至如触桥蓄怒而为乌鸢磔腹也必不至于贪钩饵而投任子之钓也必不至于膏鼎餗而染子公之指也必不至于逆流而上而为魦鰋所食也必不至于仰首长鸣而求他人转之清波也必不至如鲋辙求活而乞命于斗升之水也一旦挟风云奋雷雨鬛翼鳞羽化为大鹏则将海运而徙于天池抟扶揺而上者九万里其身半宇宙其运侔造化其积之乆故其化也大其出之时故其运也神是物也一志于齐谐再传于庄周三见于李白之赋自唐至今越世既逺烟云波浪一何其寥寞也岂博洽之士如庄李者鲜而遂泯其事乎岂神物生育不常而不拘于江海乎岂当时所称特以自广而假托其名乎噫是不可知也今者闻清江之滙汝水之渊有异物出没于其中意者鲲之复生于此也子归道出其地为我持是説投诸蜿蜒积乆之窟而促起之仍语之曰大江北上有龙门焉过此且遇希有之鸟可与抟扶揺而徙天池矣母烦复至于海而为斥鷃所笑也
　　招寓客文
　　道不同不相为谋此善恶邪正之辩也非以其迹言也拘其迹不原其心而因谓之不同则非矣非圣人意也然则何以谓之道乎道犹路也适之而已矣韩子谓之虚位也视其迹则是原其心则非是吾所不与谋也视其迹则非原其心则是是吾所与谋也故心者道之所由行迹者时之所因寓以其心不拘其迹而同不同见矣故圣人之言善恶邪正之辩实非所谓迹也若以其迹则舜为陶冶挚为农夫望为钓叟武丁为民人傅説为筑胶鬲为市贾其不同若此宜其前之无以诏于后后之无以续于前今乃诏而续之是岂以其迹为哉诚使数圣贤出于一时则将操什器负所业同游以须其道之大行其不至于背驰也昭昭矣然则因是而可以终身乎哉曰江汉之水出于山谿势必经于洿淖之间此吾所谓迹也非与其终于此而已也客有旅寓于市者读书孝义自异其业以予为难近作文以招之
　　杂言
　　景泰中一日晨出暮归抵家天色尽暝入室更衣遂解下裳暗中有火星星自裙带中出转折至椸上晶荧流落凡三四见荆妇相顾失色不敢言时方严告宻户科孙珉逺戍边地余自意平生不家于官何适逢此异兆反覆研省忽忆张茂先积油致火之説而余所为裳乃吴绫俗所谓油段子工家又多以脂发光润况余被酒体气蒸郁或因以致火亟呼婢令于椸后力持曳裳余以手磨拭无算及手热几不可忍而火星应手至明日入朝见兵科王汝霖道此事汝霖曰先君为工部侍郎时尝暮归见此然惟绫裙中有之以此知事物异常者必有所自不可遽为惊骇传惑下人也
　　予妾罗氏河间人衣冠胄也至其父门祚少衰以鱼盐为业尝蚤至长芦行海濵有虎当道仓皇中复有一虎絶其后自分必死向之左右拜稽颡哀恳乆之虎相继跃入芦荻中因匍匐伏行至田舍田舍人见其不能语知其惊虎也以汤灌之稍蘓报其家扶舁以归病三月乃己酉阳杂爼竖子看鬬东坡沙上抵首之説信有之或言猫得防弗能遽死唬吓作声俟其革骨脱惫方能食人之形神不先脱丧虎虽猛终不抟啮之彼有寘虎圏而卒无害理固可论哉
　　先朝西域贡马高九尺余颈与身等昻举若鳯今京师人家多存畵本景泰末西域进白马高如之颈亦类焉后足胫节间有二距毛中隠若鳞甲段九成所记松雪翁所图六蹄盖此类也天顺中予复见之御马监坊沙道上但不受羁馽不知其行日几何也造物竒偏固有常异是又不可与栁宗元疑八骏图龙鳯麒麐螳螂为妄者竝论
　　袁尙宝忠彻世善相人人有以相干之则叱骂甚有与之往还终其身不得其言相者士大夫至其家为之留连饮酌乆之俟其喜而自言十中八九人谓其高贵不肯轻用其术余谓此正其所以专乎术者也凡人之贵贱寿夭祸福根于心而动乎体固有隐而难见者必从容玩狎得其真而后言否则宁不言也使不善自固其术易干而好谈一日所接岂止数十内鉴不精目力随乱与世之凡士何相逺哉唐举许负而下载诸方册者皆其验者不验而弗传者尤多也忠彻非能尽相人能用其相人之术者耳
　　汤勣公让信国公族孙也博记而言诞天顺七年冬坐不法除官编籍常州遣发之日诸故旧皆出饯勣谓所亲陈嘉猷魏瀚曰劳负亲友然非久别眀年正月十七日后便当相见也公等幸识之及次年适符其语彻果以赦还考其学术未必精凿如此岂常遇异人耶余出京后勣镇西陲逐虏殁竟不得诘实前语云世之竒花异卉莫贵于牡丹得之者爱护培养无所不至然十植一存酷难生发五谷莫贵于稻然着土辄生得水便长耘耨之际用功甚粗而秀实甚倍他物此见天之生物固常厚于养人也
　　草木中耐寒者极多素馨车前鳯尾治蘠薜荔石菖阳冬青木犀山栀黄杨石楠山茶不可胜纪然惟松栢梅竹独擅晚节之名岂以其材能适用不专取其耐寒耶人有偏长之徳而无所取材亦不足称矣但梅竹自大江以北渐寡而无则亦未为耐寒上品是犹所谓一国之善士焉孔子曰岁寒然后知松栢之后凋岂齐鲁之间不见梅竹耶抑别有意耶
　　正统丁夘予年二十二初赴乡举中塲之日老父于中庭得桂一枝葩叶新茂不知所从来因寘瓶沃以水祝曰傥吾子获荐花其发荣淹宿盛开香气满室是年八月二十四日揭晓先一夕先母孺人梦一老叟自外入中庭持笔如掾蘸毫沃水缸书孙字于挹清楼外粉墙字崇广专堵母自捧泥依字画墁圬之翌日报书至后学士吕逢原尝作瑞应记自是两试春官皆下第辛未二月入场之夕沐浴焚香再拜祷于都城隍之神曰宁亲老家贫千里弃养以求尺寸之进今两举矣如功名可期神赐显梦如命分浅薄神幸昭示宁当领教一方不复有意于进士矣祷毕局促就寝夜半梦登海盐县障海石塘前亘大山一老叟指谓余曰此昆仑山也凡三指三语方欲诘问忽惊悟遽起呼家童索烛取禹贡织皮昆仑研省防绎因不复寐亟趋试院与支中夫遇于道共相劳苦叹进取未遂余曰中夫今日看书经题若有昆仑字是余佳也中夫固问所以遂以梦语之中夫笑曰人尝言痴人信梦靖之良是焉及得题果织皮昆仑是年书经举人多为所窘桐乡杨给事青席舍相近走予所疾言曰六题皆得防惟禹贡一题不能通洽因为开陈意义详述注疏是年青登第名在第七录其文一篇余竟下第甲戌二月初三日予方抵京匆促侨寓不暇检阅旧业自分此行又成畵饼初五日夜梦前状元柯孟时过舍以梅花见遗方受花柯曰足下今年状元耶予方谦让问答间忽雷电交作予素畏雷正惊怖顷有霹雳声击同座一人仆遂寤是年予幸登榜名亦在第七録文一篇闻主司阅巻时黄学士谏欲以余为第一与钱学士溥张郎中穆互持髙下取决于主考学士商公辂公以予策论颇优而经书义不及彼巻遂以彭华为首尹直为经魁黄素负气因与二公有隙奋笔批予巻有大廷之对必出人头地之语开院后具以此言诸人次日以红绒织毯一端见惠曰唱名之后当以是为朝服努力向上幸母相忘也及廷试之日属藁未半礼部侍郎姚公过予所熟视墨草曰汝即张宁耶笔力甚髙所欠实语盖予方以勤劝上为中兴之务因姚语遂以勤徳为体要有顷姚与尙书胡公濙偕来相顾有喜色自是内外执事诸公皆接踵继至无少间观者咸属目期待晷刻尽未予初脱藁适胡姚二公至胡附耳曰此巻应当读善自珍重予以纸短告遽命仪制司检纳巻得李曰良衍纸续楮尾予以天晚为惧胡曰苐自留心吾为汝进本依曾棨故事给烛亲为添砚水命监试官研墨以助天且暝同年皆出尙未毕乘昏潦草不复计端楷忽传宣闭门语执事官校皆散出胡亦不能独止亟命仪部郎中俞钦收巻送予宿礼部戒勿遽归明旦携余入朝直房下胡姚二公诣内阁请容足巻者三大学士王公文飏言曰张宁南方人耶若今日誊巻如谓临轩何胡遂不复言馆阁台省因共相惜命巻传阅少保于公谦谓如天马行空胡公谓某沗知贡举乆矣乃误此一人奈何大学士陈公循因众论未平取巻视之曰此厚皮馒头也众知事不济乃隂寘巻于循所阅巻中得预第二甲胡姚之力居多放榜之晨中外士不知者犹相传谓予为第一及唱名乃孙贤也自是喧传累月声入禁中寻有防取进士张宁写不了巻及牛伦试防御览毕复送内阁收贮闻喜宴罢吏部尙书王公翺户部侍郎李公贤皆从容见问慰藉再三延誉甚至是年礼部奏选庶吉士入翰林首及余名自念亲老冀沾一命之封若俟储养事必后期具以情恳辞胡曰吾阅士多矣以足下之材入翰林十年必获进用姚曰足下若不做吉士急于仕进天下皆薄汝遂引诣内阁呼选既及因对曰宁质鲁年长鞭防不前不愿留也时陈王二公因对防事乃聴出对防之暮仓皇出禁中忘持赐防后得之于周公修撰洪谟而所对文字了无遗稿后一年吕公逢原黄公廷臣自内阁録出欲令装一巻诸公咸为跋识其详予辞之乃不果尝自观省文虽不留陈腐若比之古义求为之御且不可何足为天下先时新出草野不识忌讳纵使成篇亦不堪上凟况先母梦兆于七年之前已有孙字之应予为孙贤榜下士盖数定也又遗梅雷震之事先后同符不足多讶但厚负主司及诸先达汲引之盛心为可愧耳其间捧泥墁字至今未白惟织皮之梦既验而虚若为青设者及余中防试名第事实一与青同造物之于人岂固有巧哉科目止于发身无足为意老病还家偶忆旧事用记其始末以见予之感遇云
　　王汝霖民望聪厚清重文行皆佳人以其阀阅子弟多槩视之不知其为良器也然好作吴语以资笑谈一日与兵科刘昭刑科陈嘉猷遇民望谓刘曰西门豹将何之陈应曰东门欲何往盖俗呼陜人为豹子蘓州人为冬陈实为刘复酬也民望正色曰不必邪谈吾适在科中看汉书考异欲与二公论之文帝初亲借田时借牛于田家既终亩二耕叟互错认牛喧閧不已帝召问之曰父老何自错牛物色奈何一叟前曰此小而驯者某之牛彼大而劣者臣家牛也始皆倾聴以为正论及落语莫不絶倒可谓不为虐矣
　　予使朝鲜抵辽出连山隘口二日按营荒野官校指言比山中有居人数家一老者自宣徳末见时已年八十余今犹强健因与副使武士英单骑徐行约里许抵委径寥絶处所居累墼架梁覆以树皮男女皆髽髻草服老者见客不省异问其年几何曰不知问其曾至辽城否曰昨日曾去殆若不解人事者盖自来生长草野世无服役不过垦植收敛或实松榛实蔬参菊苖饮泉水自相喣沬不知有营度忧虑事平生不经尝五味丰腴之物清淡安全所以致寿汉胡广传载穰县菊水其地饮之者上寿百二十岁七八十者犹以为夭观此老人信有之也人能不以外物劳心而又淡薄于世味乆而不渝自足致寿彼偃仰呼吸以求链形服气者适徒自苦耳
　　魏人伐蜀戒严费祎方与来敏对碁意无厌倦却与谢安之事相类然安遂破敌祎竟为郭循所害大率祎性寛简过度安外寛内宻观安告王坦之之言曰独不能为性命忍须臾耶此便可见故二子之成败亦异圣贤知人之明与爱人之仁互相发尧之于鲧既知其不可犹望其能治水而已诸葛孔明之于马谡先主尝言其不可大用亮虽知之犹冀其能受吾之节制可以致其功其后皆败绩故圣贤宁伤其明不忍咈乎仁后世若裴行俭之徒乃欲以一见之间鉴别不遗此必有曲巧也不然史过言耳
　　韩魏公盗入斋寝事人皆羡公有量予谓当先称其有识也量虽大使盗不拾而杀之已则已矣如国何此殆与春秋战国之士等耳于量也何益盖公明识之深灼见盗者之必不加刃于公故使之既寤而相与言因而示之以闲雅定静也故世之有量者无不自识中来此格致之功所以先于诚正也
　　尝言昌黎先生三上宰相书及自荐诸书事颇伤于难进然观其论用世屡以孔墨同语宜乎以博爱为仁也则岂以上贤兼爱为急务哉
　　人才之生如货物之产用而求焉则聚而见不用不求则散而藏其贱且轻者遇贪贾犹可以屈取其贵且重者茍不得善价廉贾宁没身不售甘遗资美于后世焉不反其故而谓天下无才是犹谓天下絶货物也岳州巴陵易公名海初仕为浔州通判到任时知府常州李宗羡已死一月敛于公廨公视篆间闻其妾病甚所随惟一仆常使询视遗以药饵薪米之资乆之妾病少差泣告所使询视者曰妾非李素娶因此地云多瘴毒其妻子仆从皆不行就道时始纳我及佣此汉与偕来不意李即死佣见妾病意将不良通府公节有所遗佣皆擅絶为已有妾无纤悉沾惠幸为我达公全妾薄命公闻之惊恻不已戒使勿言具告镇守叅将马义择行伍中谨厚老妇往侍日夕不许暂离询视益切至妾病良愈公絶不与见为之经营买舟归其丧收簿其俸给及赙赠得白金三百两使一吏护丧责付其家先为移文至常郡防入其数仍遣老婢守侍李妾抵其室戒吏与妇必得李家书及公文乃返其所以周级老妇家饬约吏人者无不僃尽佣竟不得一肆其志而李之棺椁得入于土妾亦无几微少损时成化十二年也予尝闻其事于江湖士大夫中及公移任嘉兴素相过从乃得备询其实如此嗟哉易公厚矣若宗羡之处事君子可以为鉴
　　隣有患盗者尝固守其前门而不虞其后户盗觇其不虞也常入自后户而诡迹于前门以售疑于主人其后守之益固而盗益数或告之故于是重闗累杙加之扄鎻而时其啓闭盗亦时其慎懈也而月犹一至焉主人不胜其劳也遂塞户涂壁絶其所由而犹侦伺惟谨盗乃絶君子曰天之生人凡耳目口鼻诸有窍者毕前而一不背系岂严宻之则固当在后耶予谓斯役未足为居室之恒法然于防盗也为可一用焉内肃宪副因公务至海盐分司旬日以书见问答之云云
　　火浣布予初于苏州张廷义家及仁和县纯一僧院见者皆大如折二钱近于朱孟瑜县丞家见者狭长如衣带渍油则可代烛覆火则可爇香油尽火熄则完全如故梁冀帨巾魏武时所贡元别怯赤山石绒所织信皆不妄因记向在京时尝于指挥胡豅寓所见其父宗伯公所得宣庙赐物如钱大者二其形色絶似云母石类世之硝子而质甚薄以金相轮廓而衍之为柄纽制其末合则为一岐则为二如市肆中等子匣老人目昬不辩细字张此物于双目字明大加倍近者又于孙景章叅政所再见一具试之复然景章云以良马易得于西域贾胡满剌似闻其名为僾逮二物皆世所罕见若论利用于人则火浣虽全疋亦当退处于僾逮也
　　余见某公矦家传美石一方中有一人绯袍玉带端拱而坐又见观音寺衙同寺僧所收谢廷循一石方广三四寸中劈为二内函鱼骨一具首尾皆全余先考塟祖考时啓祖妣殡合瘗发砌石一紫色者剖为二片其中树石茂宻一人冠带立树下若凝眸逺望了如笔墨描画先考谨藏欲解为畵屏后因被灾而燬又家藏石蟹一枚具体如生以水磨之腥气如蟹病目者稍涂两眦颇能定痛大气流行融结变化真有不可强论者
　　王瑞之义事
　　予友王瑞之清慎通硕读书能诗杭士之萃出者尝与里契家翁以文挟赀游江湖间登览之余能权物通利以致丰裕如是者二十年以文感时疫暴卒其子宗礼尙幼瑞之簿什其遗财子本作盟词烧以文灵几下再拜曰向与公同事之物今尽付而子矣锱铢不爽鬼神鉴之复呼宗礼诲之曰善自持守以养而母勿妄费以沗尔亡人即有缓急尙以告我呜呼近世以士夫名者与人交平居杯酌谈笑真若乆要不忘少有荣枯低昻立见而况临财之际百无一完者瑞之之事不负故人可谓信全人孤寡几于仁存亡一致不私有人所不知之物可以称义是虽瑞之徳器之良亦有学问之功也以文之姻家包文美屡以其事告人人又屡以其事告予予素善瑞之能厚其兄弟宗族而不知推致于人如此因録其事归其子载用懋世徳








　　方洲集巻二十六
　　钦定四库全书
　　方洲集巻二十七
　　明　张宁　撰
　　读史録
　　周
　　威烈王
　　二十三年
　　初命晋大夫魏斯赵籍韩防为诸侯
　　开羣奸夺国之路啓诸侯亡周之心
　　赵简子使尹铎为晋阳曰保障哉智伯率韩魏之甲以攻赵曰吾乃今而后知水可以亡人国
　　简子一言以永其业智伯一言以灭其宗惟口出好兴戎信矣
　　豫让欲为智伯报仇其友曰以子之才臣事襄子为所欲为顾不易邪让曰既委质为臣而求杀之是二心也及襄子数其不为范中行报仇而为智伯让曰中行以众人待我故众人报之智伯以国士待我故国士报之审如此言是二心矣何言行先后之相违也是以史记列传于刺客纲目取其事迹而舍其疵言故不备载亦成美之意也
　　魏吴起奔楚楚以为相
　　起母死不奔丧杀妻以求将无人伦矣岂有无人伦之人而能尽忠于君以爱其下者乎彼问劳吮疽皆诡术也卒之自鲁奔魏自魏奔楚而见杀宜哉大抵悖义就时之人虽有所成终难倚重由其所厚者薄也
　　安王
　　十三年
　　齐田和防魏侯楚人卫人于浊泽求为诸侯
　　前书和迁其君于海上食一城见其敢于必为也此书王许之见其取所必予也后书齐侯贷卒无子田氏遂并齐着其事所必至也所谓不夺不厌皆踵三晋之迹焉未防三晋共废其君俱夷为家人而分其地是又反蹈田和之履矣
　　烈王
　　六年
　　齐侯来朝
　　时诸侯莫朝而齐独朝天下以此贤齐窃恐其国将大有所假也显王二十六年秦使公子少官帅师防诸侯来朝此盖因王致霸将有所挟也是故齐不继至秦无前书
　　齐侯封即墨大夫
　　自古人君见欺于左右狎近之毁誉失赏罚之公昧贤否之实以致蒙蔽日深循致乱亡者多矣齐侯此举虽出于伺察而无忱恂预辨之明然异于余君逺矣宜其彊也
　　显王
　　八年
　　卫公孙鞅入秦初鞅事魏相公叔痤座言之魏惠王曰痤之中庶子卫鞅其年虽少奇才也愿举国听之王嘿然又曰君即不听用必杀之无令出境王出乃召鞅谢曰吾先君后臣故先为君谋后告子子必速行
　　夫痤之于君鞅若诚知其不可用不当荐之于君知其可用不当劝之为杀今既称其可用因一嘿而遂自转啄无怪惠王之不果用亦不果杀卒之入秦变更法制残削诸侯而魏先受其祸秦之强遂不可复制以底于亡皆起于痤谋之不臧也且痤既以告王寻复语鞅此何处义真反侧倾危之士哉
　　十八年
　　韩昭侯有弊袴命藏之曰吾闻明主爱一嚬一笑今袴岂特嚬笑哉吾必待有功者
　　按五年秦败三晋斩首六万赐以黼黻之服夫弊袴服之微者韩昭不以予无功之臣黼黻服之重者周天子以之赐有罪之国诸侯安得不肆王室安得不弱哉此礼乐征伐之出所以日紊也
　　十九年
　　秦徙都咸阳废井田
　　此并六国之萌也并诸小乡为一县此去封建之始也
　　卫贬号曰侯服属三晋
　　卫有子思不能听用其言而以徳义自强顾乃以势力自诎所谓不信仁贤则国空虚宜其益削也三十二年
　　韩申不害卒
　　呉起卫鞅申不害皆一时同流之士及其末路顿异于前大抵起虽残忍好功然尚谈徳义犹知顾惜畏罪辄奔闻谮即走其事止于一国足以亡其躯而已鞅则强愎首利不恤众论动以刑杀制人观其闻公叔痤之言而敢自保魏王之不见杀又自言曰茍可以利国者不法其故则其桀骜狼戾酷烈之祸遍于六国至于灭族宜也若不害相韩虽欲仕一从兄犹且不敢自遂大致不过曰国治兵强而已其死于正命抑又何疑朱子一书杀一书诛一书卒其所从来有繇矣
　　孟轲至魏
　　时魏南辱楚东败齐西丧地于秦卑礼厚币盖将招吴起商鞅之徒以富国强兵复仇报怨耳孟子乃以仁义为言安得不以为迂濶而不能用自其去魏适齐不一遇吾以六国之士显然以仁义之道为不足为靡然相从于功利纵横之习所以终战国至汉唐世无真儒圣学不传而天下不能纯治者其端皆决于此孰谓圣贤出处无闗于世运哉
　　三十六年
　　燕赵韩魏齐楚合从以摈秦以苏秦为从约长并相六国
　　夫秦本以苟得为计而六国亦以茍便为心逢迎迁就以事一时而不知失天下之正名忘天下之大义莫甚于此举当是时周虽衰微显王固在其名则天下之主诸侯虽强茍能尊周其义则天下之归彼田和贼君盗国之人秦惠尚功首虏之国然皆尝朝周列国前此亦尝防于京师岂皆本心哉顾名思义不如此不足以令人也使秦能以此说六国皆奉周以拒秦则标凖既端依归自正六国固无不从秦亦自当折气虽成败未可知而曲直则分矣惟其失正名而忘大义标凖不的顾瞻生疑遂使秦人得以欺齐魏之师伐赵而从约皆解由是衡人进谋反侧不安而秦日益横不复以周为事是后列国效尤称王终世更无一国复朝于周者皆秦之罪也呜呼合从之失且如此彼连衡之仪何足与议哉
　　三十七年
　　秦以齐魏之师伐赵赵让苏秦秦恐请使燕报齐乃去而从约皆解及四十五年秦自燕诈奔齐齐复以为卿四十一年张仪为秦伐魏取蒲阳四十五年伐魏取陜及明年免相至魏而魏遽以为相
　　夫仪秦之于齐魏显以诈变诪张之术调弄戏侮如小儿岂捭阖之能尽以得此亦二国之愚有以致之也有君如此虽平世所难免况虎狼之秦哉
　　四十八年
　　齐号薛公田文为孟尝君文招致游士及有罪亡人食客尝数千人名重天下
　　夫士者天下之公器士之去就用舍而天下之安危兴废系焉方周盛时士尝在朝廷及其衰也散在六国在朝廷则天下大治在六国则王室空虚而国犹得以自固自田文以招致为名世将无士而六国之鸡鸣狗盗狂悖诈谖覆邦倾国皆袭名于士而归之私门继以春申信陵平原四公子接迹相尚党植益广诸侯防无可为谋者矣当是时以强秦爵赏为罗四公子以服食为饵天下游士之流力达者归彼力诎者归此六国虽欲不亡得乎然向无四公子则游士皆入秦而六国之亡也尤速
　　慎靓王
　　五年
　　燕君哙以国让其相子之
　　子之与苏秦弟代昏代说哙而有此举按燕始用秦而闺门失守继用代而家国以危谗人交乱不可不慎其初也
　　赧王
　　二年
　　楚屈匄伐秦初秦欲伐齐患其与楚从亲乃使张仪说楚絶齐请献商于之地六百里楚悦而许之
　　轸虽尝谏楚然不能明其设谋之本徒以得失为言而不以情伪为辨乃欲阴合阳絶使人随仪为观望之计可谓言失机要其智不足称此楚所以不听其言而卒至纳侮贾祸也
　　三年
　　燕人立太子平为君
　　昭王即位于破燕之后卑身厚币以招贤者略与梁惠王同其意皆欲雪耻报怨而招贤本固浅矣及孟子至梁而不能用乐毅至燕而卒用之战争之日起儒道之不行岂必至于并呑坑焚之日而后见哉十六年
　　秦以齐田文为丞相
　　秦以虎狼之威而行吞搏之横既诱执魏将复诱执楚君非人所宜近者孟尝君乃一言赴召又为之相门下多士未尝闻一人谏止之者不为其易而乃甘心于鸡鸣狗盗为亡命之俘主客之才识皆可见矣异时之奔亡屡见中立无归身死嗣絶泽不浃世使诚得士岂致是哉秦自孝公以来禁网宻切关制峻刻然齐太子以杀人亡赵主父以诈使入田文以计术脱其后皆致秦祸徳政不修而法制是尚岂能久而无哉
　　十七年
　　齐韩魏伐秦败其军于函谷关渭河絶一日秦割河东三城以和三国乃退
　　是时秦诱执楚怀又取楚十六城使田文能仗义执言以救楚为事则秦理屈气挫其危可立致虑不及此见小忘大使二百余年之盛举不过为文报怨雪耻之疏节原文初心本不为楚若其为楚则始也必将防楚其末也必将定约秦岂肯贪虚质丧实地而不归怀王哉惟其志不在是以秦昭所论楼缓所讲皆不及楚及苏代言之而姑从其计公子池一出遽解兵以归其不为楚而伐秦明矣虽然三国固不必论彼楚横之君臣既不能奋勇复讐又不能因人以成事楚之不竞于此举决焉
　　赵君封弟胜为平原君后三年赵故太子章作乱公子成李兊诛之遂弑主父于沙丘
　　夫事莫大于君父义莫亲于家国国乱君囚至于三月而死胜寂若不闻竟无所举安在其为翩翩浊世之佳公子也赵武灵王好武而不知义因报怨而变胡服因溺爱而废嫡长因畏秦而不纳楚怀王卒致其死国无二主既立其子为君而复自号主父预政余十二年而不知退方欲分赵王其废子于代防何不起衅生隙而卒殒其身也惟知义者则免矣二十七年
　　秦君称西帝遣使立齐君为东帝已而皆去之
　　秦以虎狼之威百无所忌畏然齐不受号而遂不敢自帝使六国皆以礼义自强同尊王室周不亡秦终不敢自帝而六国亦存矣顾不能尔奈何然是举秦实骄齐为破国走君之始
　　二十九年
　　齐灭宋三十年齐杀谏臣狐咺陈举欲并二周为天子三十一年燕上将军乐毅伐齐齐君地出走毅下齐七十余城
　　王不能不王霸不能不霸无可致之道而欲强致之鲜不偾矣宋小国耳因灭国取地遂欲为霸齐本霸业因破燕灭宋遂欲为王志满气盈与乱同事皆致亡国燕昭痛自警刻养民致贤卒灭齐报怨以有其地兴亡不共道纵慎不同効其始甚微而其末甚大也
　　三十四年
　　楚谋入寇
　　贤者常留意于所当为而无意于所不当为卒以有为不贤者常匿意于所不当为而无意于所当为故终无为楚忘其父讐而为秦役乃欲谋周甚哉其惷悖也
　　三十六年
　　秦赵会于渑池及罢酒秦终不敢有加于赵相如之功也
　　尝论完璧击缶之事其于国体虽微而于事机则大其于自处甚危而于处秦甚当古今国家固多以一人而系安危因一事而为重轻者秦自三十年防楚防赵防韩魏史不絶书无事而数防其志有所阚伺而将甘心于诸国相如以智佐勇奋不顾身秦猝焉遇之不暇为计固足以破其素蓄之机挫其方鋭之气不敢以天下为无人而轻视诸国矣其事岂止于一赵之璧与缶哉自是以后秦不复防诸侯趦趄数年然后有事于赵皆相如此举之力也
　　初赵君行时防颇送至境与王诀曰过三十日不还请立太子以絶秦望
　　臣子之于君父死生以之必不得已而后有社稷为重之意渑池之防所不当行也则宜极谏而止所当行也则宜守国以俟焉有预度其不归而先期置后者是以利害为心而不顾可否他日谗间易入卒至奔亡固有所自也
　　燕君平卒乐毅奔赵齐田单袭破燕军尽复齐地单毅燕齐名将也迹其成功考其行事毅正而单谲毅虽因谗奔赵出于不幸然其所以为旧君之义甚矣当时自赵田文以下皆不能及
　　四十三年
　　楚太子完质于秦时秦将伐楚楚春申君黄歇适使齐国上书说解歇因侍太子为质于秦
　　秦楚之怨非特一朝夕之故自商于见欺以来虏将取城杀父劫子残其人民侵其土地破徙其都邑焚毁其墓陵秦之肆恶于楚固天下所共怒者也楚之君臣父子所宜休养积聚富国强兵奋卧薪尝胆之心为刷耻复讐之举顾乃委靡不振怠缓无成通好既絶而志屈于迎妇韩齐共事而计辍于图周至是楚盖已忘于秦秦实未释于楚人穷见拙乃复以太子为质抱薪救火扬波止沸果足以塞秦之所欲哉当时春申君黄歇与孟尝君田文信陵君魏无忌平原君赵胜皆雄冠六国名震四方田文尝借楚为名而割秦之三城无忌赵胜能树威捍国而质秦之二子歇不能割秦而屡为秦所割不能致秦质而反质于秦虽有进完之功不足以掩进娠之罪由四人论之信陵君最上平原孟尝次之春申君其最下者也他日纳州于秦宜其书于相歇之后与
　　五十九年
　　秦伐韩赵王命诸侯讨之秦遂入寇王入秦尽献其地归而卒
　　史记是时有东西周君秦伐韩赵王恐倍秦与诸侯约从伐秦秦攻西周【云　云】纲目书王命诸侯讨之犹春秋天王狩河阳同意讳之也然独书卒而不书崩意盖有在夫天子之所以能主宰天下者不过权与分而已惟权故能定分惟分故能行权权而非分则僭分而无权则虚何谓权威福予夺是也何谓分君臣尊卑是也权与分并得则治偏废则乱兼失则亡方周盛时礼乐征伐纪纲法度一出于上天子公卿九服羣辟各守其常此文武成康之所以极治也昭穆而下贤否不类虽或失于持循间生乖戾然典章具在修复用光权与分固未尝亡也东迁之后王室衰微列国寖大下陵上替积渐因仍周之威令不能行于天下诸侯専征伐大夫擅君命陪臣执国政兵不能加于簒弑之臣刑不能施于乱贼之子所谓御世之权尽为臣下所僭而天子之所守者惟无用之虚分而已何怪乎天下之不治也然犹致胙则拜告急则赴防盟则推尊四海犹以为向望而不敢背却者徒以分之所在故也威烈以降延及孝公废井田变王制陵夷荡殄不可复遏大夫僭为侯侯僭为王王僭称帝合从者以拒秦为事连衡者以事秦为名并呑之势已成而天下不复知有周向者所守之虚分至是而并失之矣其亡也岂不立致哉然其名号尚存物色未改秦方急于六国而未暇取六国方迫于秦而不敢图是以迟留数载缓及于兹斯时也使赧王内无二君之防错外不与诸侯为约从谨守社稷以制时变则其亡岂在六国之前顾乃自离堂陛逺絶藩维既无休否之才又不知屯膏之戒而欲骤为侥幸之举以速其亡所谓名号物色至是絶矣此纲目所以书卒而不书崩也虽然以禹之徳而桀死于放以汤之徳而纣死于兵周自始至终歴三十七王传八百六十七年稽之初卜皆过其歴及赧王之时天命已去而犹绵连不絶发难入秦归死故国此古今兴废之常事也岂赧王有桀纣之恶而秦昭襄有汤武之徳哉
　　赵孝成王
　　二十一年
　　廉颇奔魏
　　廉颇李牧皆赵之桢干将也各以谗疑致奔杀而以赵括顔聚代之夫赵本强国也一转移之间遂有坑卒灭国之祸古人云安危在出令存亡在所任信然秦始皇
　　十年
　　秦相国吕不韦以罪免出就国秦大索逐客客卿李斯因上书召复故官遂除其令
　　秦之遭祸于客屡矣始用卫鞅而先王之法制大壊中用张仪而秦国之谗佞以生后用一范睢而秦之母子骨肉皆不能保此犹未也至于不韦入秦则孝文庄襄皆不保其终闺门朝廷举不得其正秦之宗社遂移为他姓而先亡于六国客之祸秦至此极矣其宗室大臣议欲逐客实有所繇李斯竟以客卿上书谏止是岂忠于为秦哉顾乃自为之地也斯既召复又恐人蹑后而胜已于是一举而谮杀韩非再举而焚书坑儒三举而矫诏以杀太子则其酷烈不仁甚于逐客奚止倍万此秦之所以穷极暴虐二世而亡者又皆客斯之祸也秦之始终皆为客败是固天道使然而异术曲学之不可以开国承家也亦明矣纲目以逐客继书于不韦去国之下微哉
　　三十四年
　　烧诗书百家语三十五年坑诸生四百六十余人秦之积暴委厉至始皇而极然其初心尚知惧祸犹能聴谏虽盛怒按劒茅焦终以不死自李斯以三代不足法儒生不足用举天下经典而灰弃之始皇遂肆然以秦法为尽美李斯为忠谋无复忌惮恣所欲为而坑诸生至四百六十余人虽子扶苏之谏不复聴矣嗟夫斯其始也欲自存则以逐客为非其末也欲自固则恐去客不尽观其所言迹其行事则焚坑之祸皆因是心而发也然斯之倾危变乱固战国之余习而始皇之甘受其罔卒至灭亡古所谓太精则愚秦政有焉自焚书以来典籍不全经制无考后世于是乎有穿凿附防之説自坑儒以后士皆趋于法令讳言儒文后世于是乎有党锢伪学之禁斯之贻祸岂直败秦而已哉
　　秦二世
　　二年
　　腰斩李斯夷三族
　　李斯为万世罪人不但败秦虽腰斩犹不足以谢惜其出于赵髙之诬人或寃之予谓斯之死不在于规谏之时而在于矫立之际初髙之矫诏既与胡亥定论曰不与丞相谋恐亊不成语意已不能无疑于斯及与斯言乃曰此非人臣所当议虽不得已而末从之髙岂不转致其词于二世哉是帝与高虽欲纵乐擅权固尝忌斯异已而有说斯乃不悟堕其术中而聴为之谏及二世怒髙果以沙丘之事为言二世其有不信乎夫以积疑蓄怒之君而信巧谗曲谤之语生死决矣始复上言髙罪噬脐之悔不亦晚乎故二世曰朕非属髙君当谁任哉是言也二世无斯之心审已久矣斯虽欲效吕不韦公子将闾之死且不可得方与冯去疾等进谏自负其功能偃蹇待命实所以相成高之阴谋而速赤族之诛也后世人臣有不能审时度义一其心徳始以邪合而欲假正以终自处者薄而欲望人以厚斯可以为监矣











　　方洲集巻二十七
　　钦定四库全书
　　方洲集巻二十八
　　明　张宁　撰
　　读史録
　　汉
　　汉王
　　元年
　　沛公入咸阳还军霸上除秦苛法项籍诈阮秦降卒二十万
　　初沛公不忍送徒解纵欲与俱逝及沛令闭城不过为陈利害而已项羽始事遽杀其守殷通所过残灭无类何其心之仁暴不同也沛公入咸阳无复私虑辄留宫不去项羽西入关疑秦卒为变因诈坑之何其量之大小不同也自古寛猛异功疑信异効刘项成败之端亦可见矣
　　沛公遣兵守函谷关项籍攻破之范增说籍急击沛公勿失
　　范增不知项羽之不足以一天下军行之间恣其暴虐不闻一言规正切切然徒以杀沛公为事此犹故秦六国之士各私其主而无公天下之识岂王者之佐哉视张良远矣然鸿门之机既阻于项伯及高俎之事又止于伯言使羽移聴伯之心以聴增汉亦殆矣论者以羽为妇人之仁匹夫之勇虽得张良恐未必能用之也
　　二年
　　汉王率五诸侯兵伐楚入彭城项籍还破汉军
　　初汉之破秦入咸阳见其妇女宝货欲留居之樊哙张良极谏而止卒以成功至是乃收楚货宝美人日置酒高防肆意逸乐规谏不闻五国之兵得微有解体者遂以致败古云不徳罔大岂良平诸公果不在行与
　　四年
　　楚与汉约中分天下解而东归张良陈平劝汉王击之先儒谓张良亦以此説汉不义甚矣余谓良之此举所以报韩成之讐也其始终为韩之心至是且益白初秦之灭韩与良无预良以世臣之故犹必报之及羽之杀成实因良也因良而杀则良之讐羽而欲报者当有甚急于心者此垓下之战博浪之谋君子不能无议然臣子于君父之讐固有不暇计其可否者矣
　　汉太祖高皇帝
　　五年
　　张良谢病辟谷
　　二世时张良说项梁立韩公子成为王其后汉王欲复立六国后良不可而止盖良之初心本为韩出及其危谋不成然后宛转规就虽知项氏不足以终事犹姑劝之立成庶防有所资籍而展其报讐复国之诚耳方其道遇沛公自谓天授固已知髙帝为真主矣然韩氏幸存义当无外是以归韩之际无复余语劝汉特发备盗示羽之机以待天意之自定及羽杀成象贤无继审韩祚之不可复存由是舍小图大毅然因天命人心所在以辅成天下之共主此所以不欲复立六国而资项益敌也及秦项既灭已志竟申顾天下已定君臣之际良已早见其机若俛首就封则其心事防不自白茍偃蹇去位则又无以絶髙帝之疑于是乎谢病杜门逊词下气而以知足之言自托于方外其生平去就进退和裕从容履险保成绰有余地非人所能测识一时同事何得其能信得其勇平得其计陵勃之徒各得其一偏皆不能出其范围之外虽高帝知人善任亦能得其筹策之用而已先儒谓非高祖能用子房子房能用髙祖有以哉六年
　　封雍齿为什邡侯
　　髙帝封雍齿斩丁公赦季布匿侯公各因其甚而显者以励天下其余恩怨之报用舍之间亦未能皆如此类
　　尊太公为太上皇
　　髙祖即位即更后为皇后子为皇太子追尊先媪曰昭灵夫人太公犹仍旧号至是始因拥帚却行之事而始尊之岂自古无此制而不之省邪抑缓急失序而不以为意邪纲目书此于萧何入朝不趋之后将无有意于其间也
　　令博士叔孙通起朝仪
　　三代典礼至秦悖乱已甚髙帝伐暴反正一切所宜复古至于礼乐大端乃曰度吾可行叔孙通又自以颇采古礼与秦仪杂就之曰颇曰杂曰可行君臣之心皆以苟简草率为务遂使先王典礼沦没至今不可复振信哉积徳百年而后可以兴礼乐毋怪乎鲁两生之不行也
　　七年
　　帝至长安始定徙都萧何治未央宫上见其壮丽甚怒曰天下汹汹数嵗成败未可知【云云】
　　初髙祖之汉何尝劝以养民致贤何其知本也今乃欲乘急侈土木之功欲以重威示后何其不知务也夫开国承家尝以节俭自持犹或流于荡侈尝以根本自固犹或积致陵夷岂有宫室壮丽而可以重威示后殆失之口给矣然当是时强敌尽除天下已定而帝犹以成败为虑推是心也使得伊傅之臣将顺辅翼则帝之创业垂统当不止于汉而已也
　　八年
　　赵王敖废赵相贯髙初因髙祖嫚骂赵王欲杀之王戒髙不聴髙乃自为计壁人于柏人厠中髙祖心动而去后髙怨家上变告髙至死白王不知状废王为宣平侯上贤髙欲赦之
　　按髙帝巧于取项羽而拙于制韩信急于丧义帝而缓于求太公直于斩丁公而曲于赦贯髙盖其心之所操者少异则发乎情见乎事者自不能无得失之差也
　　十年
　　上犹欲易太子吕后使建成侯强邀张良画计
　　观强之词则良于封留后宜其无事可见
　　十一年
　　后杀淮阴侯韩信夷三族
　　此吕氏擅政之端也
　　诏郡国求遗贤【云　云】年老癃病勿遣
　　初帝之王汉萧何尝敎以致贤至是又下诏求贤然不闻有名世特出之士就驾者岂战国歴秦沮丧殆尽而人才未出乎抑帝嫚骂溺冠之事素闻而于致求之实有未至乎夫贤者道之所在也而曰年老勿遣向非留侯之计则四皓胡为乎来哉然观其所由来则知四皓特秦时介洁好礼之逸民耳亦未必为有道之贤也
　　十二年
　　过鲁以太牢祀孔子
　　自焚书坑儒之后天下兵争诡道日起无一人能以孔子之道为髙帝言者及项羽既灭楚地悉定而鲁独守礼不下汉业已成绵蕞多士而鲁两生独不肯行则帝之知尊孔子固有繇矣史称髙帝初不修文学而性明达信然是举也不独崇两汉之基实啓万世帝王隆儒之本
　　下相国何廷尉狱数日赦出之何为民请上林空地帝怒其请苑以自媚于民故击治之及闻王卫尉之言始赦出何徒跣入谢帝【云　云】曰吾系相国欲令百姓闻吾过也
　　论者谓汉治杂霸予因小逆大始信其然夫王与霸其事多同而心则异诚与伪之分耳自三老董公劝帝以义帝为名而灭项羽固已啓其用伪之基本及良平诸臣又复以战国之余习佐之以军旅之诡计帝既用之成功不自省悟乃欲一切施之于君臣父子之间如伪游易储之类是也然心虽不懿事有致然及相国之事则显以谲诈之词自文其过是真不足以令人矣岂帝之末年志意将衰而声气之发不觉至此耶是后文帝之退季布武帝之出汲黯其言亦略相似此汉之所以杂霸也
　　惠帝
　　元年
　　太后杀赵王如意初髙帝切念赵王为置贵强相以周昌任之至是太后杀王昌时亦赴召
　　贯髙髙帝之所怒其罪当死周昌吕后之所徳罪不至死然髙乃能全敖于髙帝而昌不能全如意于吕后昌可谓负髙帝矣为昌处者力能则谏力不能则死庶防可也
　　二年
　　以曹防为相国参为相举事无所变更一遵何约束日夜饮醇酒府中无事宾客欲有言辄饮以酒莫得闻説帝让参参曰髙帝与萧何定天下法令既明陛下垂拱参等守职遵而勿失不亦可乎
　　自曹参以此言对上人遂信以为治尚清净传为美谈是所谓见影而忘其形者也方参入相之时夷狄未附都邑未城宜阳雨血桃李冬华原庙失制列侯皆未就国无一非宰相所当调济者岂可视为全盛専尚清净而强欲无事哉昔周公以圣人而相至治犹吐哺握髪以来天下之善焉有醉言者以酒使之不得发语君相有过果何自而得闻乎且法令者为治之末徳敎者为治之本専其末此秦之所以亡先其本此三代之所以治当时经典未出学校未兴治体未具所当汲汲焉者参乃谓法令既明而欲垂拱守职则秦之为政可以跻无为乎曾谓治天下之道固不必法三代乎何参见之不远也如此予意是时髙帝既崩吕后干政平勃陵哙参错尚存而自知其才之不如萧何又知惠帝之不能复制吕氏使其所施尽当则平哙之徒或将因动而各售其能何可复禁使其所施未当则彼皆深识熟虑之人岂得任其指挥都不省异不若优游镇静谨守常法饮醇求醉以待天下之自定得则成名失亦无祸此参之平生心术得于无扰狱市之言自诡而偶合焉使天少假其年则太后临朝诸吕擅政危疑扰乱纷错纠结不可胜治参犹得乐酒不事而以清净自解乎然则参之所以不及于弊者皆遇焉耳君子其可以成败许人而不察其是非之实哉
　　四年
　　原庙帝以朝长乐宫数跸烦民乃筑复道叔孙通以为行髙帝衣冠月出游之【云云】
　　夫为之宗庙所以安祖宗之神设其裳衣所以致如在之敬汉衣冠月出游髙庙固已防凟非礼叔孙通因复道遂言人主无过举乃劝作原庙益广月游以文之书曰毋耻过作非又曰典祀毋丰于昵通可谓兼失之矣然则绵蕞之礼岂能尽合于中正哉此鲁生之所以讥其面谀也
　　七年
　　太后临朝称制
　　髙帝先防见远妙达事变非人所能测识观其语戚夫人不曰太子真乃主而曰吕氏真乃主又为赵王置贵强相以辅之则其知吕后之必将専制不待诏斩樊哙而后决然既知之卒不乗未发治絶者盖以后无絶理事或未然也故疾革时语后曰安刘者必勃此后非乃所知是又灼知吕氏之变终不至于失天下也故惟茂建支系廷植列侯以制其变而安之帝之虑后何其明且远如此抑考史记吴王濞受封帝谓之曰汝有反相汉五十年后东南有乱岂汝耶然同姓一家慎不可反夫既知有乱而又以有反相者王之且复付之言论之末不甚经意及其应也卒以无事非固天授神啓洞达幽明之秘者其能尔耶后世知帝之封濞则知帝之所以处吕后矣然后非濞比此帝所以虽知而终不显言也
　　髙皇后
　　二年
　　太后封齐王弟章为朱虚侯令入宿卫
　　髙帝明于虑后而不知削产禄吕后巧于植党而不能去刘章人之知识固有偏驳然气数之来亦恐非智力所能办也
　　八年
　　诸大臣迎立代王恒后九月至即位诛吕氏所名孝惠子等
　　按惠帝崩时年二十有三因人彘事日纵淫乐非不能近妇人者史记云宣平侯女为孝惠皇后时无子徉为有身取美人子名之杀其母立所名子为太子孝惠崩太子立既壮闻其母死非真皇后子乃出言后安能杀吾母我壮即为变然则少帝实为孝惠所御美人之子无疑张后特不当杀其所生母而诈为已所出其事盖后世所常有决非他人子也若取他人子入宫何以称为美人少帝既解事又安敢昌言以讐后其后太后欲王诸吕先立孝惠后宫子某为某王亦言后宫未尝言取异姓也及少帝幽废又云五月丙辰立常山王义为帝更名亦未尝言立所名他人子也太后崩后齐王发兵诛诸吕遗诸侯书曰诸吕擅废帝更立又比杀三赵王今髙后崩而帝春秋富未能治天下寡人率兵入诛不当为王者盖指吕台等耳亦未尝正言帝非刘姓不当主天下也及平诸吕罢兵乃书诸大臣相与隂谋曰少帝及诸王皆非真孝惠子吕后以计诈名他人子今已灭诸吕而置所立即长用事吾属无类不如视诸王最贤者立之及考西汉书亦云大臣相与隂谋以为少帝及三弟皆非孝惠子复共诛之而五行传遂附防为吕氏子且高后欲王诸吕不过违髙帝之约王陵樊哙犹力争以为不可诸将相戚属皆有后言史不絶书若立他姓是无宗社矣况后废置时固尝有诏诸大臣顾反无一言以争又无私议少见于史至于齐王举兵西向直指京师盖已无所顾忌正当首揭此举昭告神人与天下共正大义曾无一语及之何也使诸大臣初知而不敢言则后崩兵起之时可得言矣使其不知则今日之谋曷从而得之耶自是承讹袭舛而燕王旦亦借此说以拟孝昭使其事遂成则真伪亦无辩矣观迁固之书所谓相与隂谋所谓即长用事吾属无类所谓不如所谓复共微词奥意若将不能已而尚可已焉者不过各为身计而已迁固为本朝人臣礼宜讳而不显后世论史者因见纲目书他人子与太子即位之下又书少帝及诸王皆非真子于诛吕后所名孝惠子之下遂并废帝俱斥为异姓是盖于他人二字而不详考美人之故混于非真之谋而不歴究后宫之繇一于分注备事之文而不原夫提纲显微之要防愚以其事变甚大窃独有感姑考论之
　　文帝
　　元年
　　立窦氏为皇后后弟广国与兄长君厚赐田宅家于长安灌婴周勃于是乃选士之有节行者与居两人由此为退让君子不敢以尊贵骄人
　　周勃等为窦广徳兄弟置贤宾傅而化为退让君子文帝不为淮南王置贤傅相而终于凶逆罪人语曰爱之能勿劳乎忠焉能勿诲乎此郑庄之所以失叔段也然事虽同而心则殊矣
　　诏定赈穷养老之令
　　秦至楚汉之初人皆奔走力夺迫于时为絶无义举惟髙祖诏求选贤与此诏始有太平气象自是以后可法者多矣
　　南粤王佗称臣奉贡
　　为家易至于失义为国易至于少恩是以古者施恩必先乎疏远行罚必先自贵近所以防其偏而反之也文帝能以恭逊之言化南粤不能以友爱之意化淮南岂非一于寛仁而无节制之道是以疏远者感而亲近者益狎也欤
　　二年
　　赐天下今年田租之半
　　贾谊尝劝帝务农积粟帝乃赐民田租之半百姓足君孰与不足帝得此意矣
　　三年
　　丞相绛侯勃免就国诏曰前遣列侯之国或辞未行丞相朕之所重其为朕率列侯之国
　　汉髙虽剖符分封然皆留之京师者防天下有变也文帝诏遣列侯之国又诏周勃为率者监代邸之事也
　　四年
　　召河东守季布至罢归郡以贾谊为长沙王太傅文帝召用季布将用贾谊而皆沮于人言比高帝之用陈平不同虽曰致功守业时异事殊大率亦由髙祖刚明故聴言而果于防文帝仁柔故聴言而缓于防
　　下绛侯周勃廷尉狱
　　自战国至秦士皆驰鹜于功利以得为能以失为患至汉犹存故韩信屡夺而不能自全萧何下狱而不知自退周勃屡免屡任被诏督责而不就国以至于斯防耻道丧学校未兴之故也窃尝论髙祖之于功臣其初凡以防力诎致者多异于始意义感防者多保其终虽曰韩彭布绾之流诛夷无类其实亦皆有致罪之迹至今犹以为寡恩薄徳其后孝文乃以疑毁狱周勃非太后提絮发言勃必不免孝景七国之变周亚夫实居元功竟以私忌致杀二公皆先朝遗命功臣犹且如此况其下者乎宜博陵侯之所以絶祀于孝宣也由是论之则孝文之于功臣不如髙帝而景帝又不如文帝作法于凉其弊犹贪创业垂统之君诚不可不慎也
　　三年
　　以张释之为廷尉初释之为谒者言事上曰【云云】髙帝令叔孙通曰度吾可行通遂杂就秦礼文帝谓张释之曰卑之令今可行释之遂举秦汉得失上以是求下以是应比之拜昌言之君臣不侔矣汉治能复大进哉
　　六年
　　淮南王长谋反废徙蜀道死上逮考诸县传送不发封餽侍者皆弃市
　　夫谋反无君人皆得而诛之此春秋之法也淮南反罪已具其行时帝未尝有制令诸县发封餽侍即使有之而长愤恚不就食亦末如之何也及其既死帝欲泄哀掩过聴袁盎之言论诸县弃市是乱法者得怜而守者得杀孰谓汉文之世而有此失哉是时张释之方为廷尉初因犯跸事告帝曰方是时帝使使杀之则已释之固已失言是举也岂帝因其救急之词而遂信为自用之法故不下廷尉乎不下廷尉而失其平与下廷尉而不为之平皆无用乎廷尉矣安得谓天下无寃民耶
　　十二年
　　诏民入粟边得拜爵免罪因晁错之言也
　　帝自即位以来躬节俭省刑罚却贡献除闗传亲耕籍田赐民半租又与匈奴和亲以绥和兆庶务本重农是亦足以致殷富矣错于此时不能劝帝兴礼乐之化以补所未及而徒切切于事为之末至欲袭秦衰弊政以赏罚为丰财之术夫爵所以命有徳刑所以罚有罪二者天所以付人君驭世之大柄也操失其平犹且不可况以私意用之于非道哉且错之为是説盖恶商贾之趋末富者之兼并而惜众人之流亡也若使有粟者辄得拜爵免罪则富者有赏而无罚贫者有罚而无赏利归于官弊积于民趋末兼并者愈厉而一耕十食者益困果能使彼皆操田器而此皆有积粟哉自错説一行于文帝之世后世效尤借迹卖官鬻爵天之威福予夺为时君私己之资而民之栉风沐雨者终不能被其泽皆起于枉死市晁错之言也
　　十三年
　　除秘呪十四年增诸祀坛场珪弊诏曰祸自怨起福由徳兴又曰先王远施不求其报望祀不祈其福其令祠官致敬无有所祈
　　观二诏之言可谓敬鬼神而远之粹然一出于正及郊雍之后惑于新垣平遂有祷祀之作盖帝天资虽美素无学问之功是以不能精一而守其常徳也后三年
　　以申屠嘉为丞相是时太中大夫邓通方受幸嘉常入朝通居上旁怠慢嘉出召责通欲斩之上使使持节召通谢丞相此吾弄臣君释之
　　人君左右近习之人朝夕与处气体易移尤所当择是以周穆王命伯冏为太仆丁宁告饬而以便辟侧媚为戒汉文帝恭仁之主也太中太夫名显之官也以恭仁之主而以名显之官加之櫂船之小吏又如其家游戏以防天子之威赐令得自鼓铸以乱天下之制至于朝廷之上亦复纵其怠慢无礼以干政典之诛反为之辱使建节曲贷其罪而以弄臣自视古云官不及私昵惟其能爵罔及恶徳惟其贤又曰玩人丧徳玩物丧志焉有以官爵与非其人而又玩弄狎侮之此后世中主所不为而谓盛徳者为之耶自是以后孝武则有韩嫣孝成则有张放淳于长孝哀则有董贤皆佞幸贵宠渎乱王制无复顾惮其原皆自通始
　　六年
　　匈奴寇上郡云中诏将军周亚夫等屯兵以备之周亚夫屯细栁文帝至不能入韩信为将髙帝两驰夺其军疏宻不同而成功无异要之亚夫为有制此李广程不识成败所由分也
　　景帝
　　二年
　　丞相嘉卒
　　申屠嘉始欲斩邓通而诎于孝文终欲诛晁错而纵于孝景由其黯于先知缓于制变以致奸佞得以深结于君而宛转脱罪也使文景因嘉之言而彰示疎斥通错惩嘉之责而慎于幸用则君有从正之美相有不阿之功而通错他日亦无杀身之祸矣顾不能也奈何然嘉志虽不伸犹不失为刚毅守节死无可贬后之为卿相大臣不能为嘉所为反有因邪佞以进相与引荐交誉为固宠保位之谋者斯又申屠嘉之奴也
　　三年
　　吴王濞胶西王卭胶东王雄渠菑川王贤济南王辟光楚王戊赵王遂反
　　七国之乱其兆本在孝文之世而事则成于孝景之朝考之当时天道示警灾异甚多吴王不朝反迹已具特以文帝寛仁克谨天戒恩礼优洽无衅可乘是以衷恶隠匿蓄至于景帝迫胁于晁错之谋而后发故曰惟徳动天又曰人定亦能胜天文帝之谓也自昔奸臣贼子非固有无亦惟上之所以制驭者得其道与否耳
　　杀御史大夫晁错错数劝帝削吴上令列侯公卿宗室杂议
　　晁错削吴之论忠谋也惜其进谋无虑昌言之于朝景帝聴谋无防杂议之于众遂使叛濞先防首事汉防不保而错亦死于无辜古云君不宻则失臣臣不宻则失身机事不宻则害成信矣论史者谓错谋失在不以渐惟宻然后能用夫渐也
　　七年
　　立夫人王氏为皇后
　　夫妇人伦之始况君后所闗岂特一夫妇而已景帝始以金氏妇为夫人遂使薄后栗姬太子皆无故废死不逾年立为皇后自古所无其流至于武帝之世闺门上下多逾礼制矣
　　中二年
　　梁王武使人杀袁盎时太后忧梁事不食日夜泣不止帝亦患之遂纳田叔之谏使谒太后曰梁王无恙太后立起餐气平复
　　孝文之于淮南孝景之于梁王均为兄弟之亲然长以法死武以恩全其所以慰安母后之心非细也孝景即位以来惟此事最善
　　四年
　　复置关用传出入
　　此变文帝之法以七国反备非常也自是以后法制渐严非寛仁之日矣
　　后二年
　　春正月地一日三动秋大旱三年冬十月日月皆赤十二月雷日如紫五星逆行守太微月贯天廷中
　　按孝景自七国平后无嵗不书变异然未有如此二年之甚者论者谓帝无甚失徳特以忌刻少恩故尔予意人君之失莫大于刑赏不中景帝自即位以来王夫人以夺妇为后而正后以无宠坐废梁王武以贼杀曲全而太子荣以无罪致死晁错以忠谋市斩而袁盎以谗嫉显荣郅都寗成以残酷召用而窦婴申屠以正议疏诎王信降虏以私叛封侯而丞相亚夫以守正狱死天下犯法者皆得从减笞之惠而天子之至亲骨肉乃不能终命于恩泽之余刑赏失中莫此为甚此天所以大动威以彰之不独因其心事一二之微而遂出灾异焉此所以不逾年而有大故也













　　方洲集巻二十八
　　钦定四库全书
　　方洲集巻二十九
　　明　张宁　撰
　　读史録
　　武帝
　　元年
　　举贤良方正直言极谏之士以董仲舒为江都相治申韩苏张之言者皆罢之
　　异端邪説自战国至秦日新月盛卒以乱世髙祖初取天下急于用谋不暇自择其徒多寓术于军旅文帝清净儒道未其徒多托迹于论谏如郦生侯公袁盎晁错之流其源固未甚远至是始发于董仲舒成于卫绾一切罢去邪正判然可谓盛大之举惜乎得一醇儒不能使其人置诸左右朝夕纳诲而出之于外则帝之好儒有名无实卒致一暴十寒而黄老神仙土木甲兵之事迭起迹其所得不足以补其所失正学终以湮塞可胜悼哉
　　董仲舒两事骄王皆正身率下所居而治
　　武帝抑黜百家表章六经建立学校举用贤良大率皆仲舒推明正学之力及其两事骄王皆能以礼义匡正无所陵荡可谓真儒矣使其处之切要因武帝聪明特达之资当嗜好方开之日纳约自牖而启沃之以善无少间防则其格君之功岂止如江都胶西而已哉自昔时君世主尝患外重内轻本小末大而于土地储积兵民无不凖酌约量得算乃举至于得一贤士则或畏其尊严忌其匡正往往出之于外漫不省虑不复以古人廸简为事可谓失轻重本末之等矣岂特仲舒贾谊可叹耶
　　迎申公为太中大夫对曰为政不在多言顾力行何如耳
　　申公力行之言深得体要然迹其所履胥靡于楚戊而复赴召不合于孝戊而复就职竟以罢归先儒谓不及穆生远甚岂其学本于诗是以温柔敦厚而失之愚耶
　　三年
　　闽越击东瓯遣使发兵救之遂徙其众于江淮间武帝好大急功之君然初政清明嗜好未杂自东瓯告急田蚡以为不烦往救庄助乃以口给御人劝帝发兵及举国内附骚动江淮逢恶开端不可复遏驯致穷兵黩武疲弊海内是后凡有所为辄令文士与大臣相绌难以言制事不复虑善终帝之世轻举妄动防乱天下虽帝之资性不醇其实庄助迎合首事之罪也
　　上招选天下文学材智之士简拔俊异者宠用之观武帝所用文学材智不过词赋论説能酬应发难而已至于董仲舒乃告之以天人之蕴道徳之源此魏侯防所以逺孟子而卒相张仪也
　　元光二年
　　始亲祠灶遣方士求神仙
　　此巫蛊之所由起也
　　遣间诱匈奴单于入塞将军王恢等伏兵邀击之孝文时匈奴入寇遣兵却击出塞而还其后又遣周亚夫屯兵备之月余而罢故当时海宇晏然民物殷富武帝元光本无外侮轻信王恢诱致匈奴弃信违义事出无名祸结兵连天下骚动古云有备无患文帝以之又云好战必危武帝以之
　　四年
　　杀魏其侯窦婴
　　自景帝迫于七国杀晁错至孝武即位以来未尝轻戮大臣况窦婴以贤戚属有功封侯为相即有实罪亦所当议者今以力救灌夫忤田蚡遂传致其死帝由此果于用法而大臣书杀者相望于史矣且蚡于王太后异父弟也一廷议辄怒不食独不思窦太后没未五年而婴遽以不辜就戮可谓不善推类矣使蚡须臾毋死则淮南事闻其能免乎
　　五年
　　河间王徳来朝王修学好古实事求是
　　天下之事是非二者而已世之为非者固不足论其间为是而实非是乃自以为是而不求者多矣观求是一语此三代圣贤之学也岂直秦汉间无人及此哉班固称河间献王卓尔不羣信矣
　　诏大中大夫张汤中大夫赵禹定律令
　　自汉髙祖除秦苛政约法三章孝惠时萧何作律九章文帝除肉刑景帝减笞令皆欲寛刑缓罚约民于中至武帝始命汤禹共定律令作见知故纵监临部主之法急纵出缓深故律令烦酷文书委积而民无所措手足当是时也法制既峻征敛方兴向非文景生养蓄积之久足以承其烦重则去秦无尺寸矣元朔二年
　　赐淮南王几杖毋朝
　　按文帝时吴王濞称病不朝赐之几杖所以释其罪使之自媿非固尊显之也淮南王安始蓄过望之心继以彗出之变觊觎结纳已非一日一旦无故遽有是赐必且以濞为监曰得微帝侧有发吾将者乎不然何以有濞赐也由是惶惑猖狂始谋为反具以至于败书曰惟衣裳在笥惟干戈省厥躬赏不当功亦且速变况刑不当罪其能无忒哉然均一几杖濞以是缓事安以是速为岂非文帝仁柔可信武帝刚鋭难测哉
　　诏诸侯王得分国邑封子弟为列侯因主父偃之言也是举也可谓宻而能渐过晁错逺矣未防淮南王孙建以父不害不得分封而上变告所谓不削自弱之机岂待裂地而后见哉然正义损矣
　　徙郡国豪杰于茂陵
　　夫地分九野民殊五方君国子民所以相协奠定使之各安其生各适其性非有大故不敢动民殷周迁徙不常其事动以天下非为一家之私故易以迁国为益事春秋之世凡书迁则闵之也自秦始皇徙天下豪杰十二万户于咸阳汉祖徙齐楚大族豪杰十二万户于关中虽以便利之心乘之亦因天下初定民未宁居顺其可为之势以为一劳久逸之资耳自文景至于武帝四方无虞民安田里乃以意外之虑用主父偃之谋轻徙郡国豪杰于茂陵遂使郭解关白于天子伍被借谋于淮南异时义纵王仲舒之流皆比附偃意所至以诛兼并销奸猾为事稍或相涉辄禽猕草薙虎噬鹰击惟恐不尽一日报杀四百人流血余数十里郡中至一月无声帝畧不加问而反以为能意固有在其后迁徙之令再行于元狩之际三行于太始之初积嵗连年结意不解原其所以良由激切于郭解之流而益信夫主父偃之谋也独不知节民以礼和民以乐欲革兼并奸猾之俗岂诛徙之外更无余法乎
　　三年
　　以张汤为廷尉
　　前既命汤定律令此复命之司律令宜其严峻急刻牢不可解是犹令矢人当射非贯革洞侯其力未肯自弛
　　四年
　　以公孙为丞相封平津侯
　　自古人君之于臣下虽甚明哲鲜有不乐和婉而厌刚直亲谦慎而疎强毅者周书曰尔有嘉谋嘉猷则入告尔后于内尔乃顺之于外曰斯谋斯猷惟我后之徳成王周之贤君其望于臣下者已如此况后世乎孔子曰邦有道危言危行邦无道危行言逊苟所遇不同虽居谏争之官触忌讳之事犹当寓刚直于和缓之中托强毅于谦慎之表求尽已职无败君事不失正道而已况他官乎汉武帝诛锄巨室族杀大臣当时鲜克自保惟卫青以和柔霍去病以不泄致亲贵霍光以谨重金日防以恭慎受遗托之四人者虽非古贤臣然济时之功亦足比数顾其所以能保其功名始终不失君臣之义者由其得所处耳彼岂皆素奸佞媚世以要禄固宠为务者哉公孙始以使对不合免归既蹶而起年已六十自为博士明习事机洞察时变故其居官任职不为抗言髙论力较是非惟上意向所在而将顺之汲黯斥其多诈不忠则自以为中病朱买臣难以朔方十防则自以为不能吾丘寿王非挟弓矢之禁则诎服而不敢复辩朝防议论常随人后开陈其端以待上之自择至其族郭解斥卜式诛主父偃毁罢西南夷谏筑朔方郡则又确其不防非特一于依违取容而已由是帝乐其为人所言多见聴用及老有疾犹赐告予牛酒勉以医药卒全侯相荣禄令终可谓大幸矣其后为相者惟石庆醇谨过而材不及虽权归别任而亦克终相位其余皆死于法无复比后之人臣材徳不类言行相违忽和婉为柔佞诟谦慎为委靡小有所得不量浅深无所顾忌而辄以刚直强毅乗之以致速祸偾事又自以为直道不容而不悔焉者是又公孙之下客耳然齐人多诈之故态素行尤君子之所耻言予特着其可道者以取节焉耳元狩元年
　　遣博陵侯张骞使西域骞还自月氐言于阗之西则水皆西流注西海其东水东流注盐泽泽潜行地下其南则河源出焉
　　按史记云河有两源一出葱岭一出于阗合流东注蒲昌海伏流地中南出积石其山多玉石武帝因按古图书名河所出山曰昆仑班固以骞为未尝见昆仑唐薛元鼎使吐蕃自陇西成纪出塞二千里得河源于闷磨黎山中髙四下所谓昆仑水东北流与积石河相连河源澄莹冬春可涉下稍合流色赤益逺他水并注遂浊吐蕃亦自言昆仑在其西南故蔡氏尚书禹贡传兼取二説而归是于薛然皆非耳目闻见之实论元至元十七年命都实佩金虎符往求河源自河州四阅月始抵其处学士潘昻霄述其所见为志谓河源出吐蕃朶甘思西鄙有泉百余沮洳涣散方可七八十里自上瞰之如列星羣流奔辏五七里滙二巨泽自西而东径歴可半月合赤宾河其流浸大始名黄河然水犹清又一二日岐为八九股行可二十日至朶甘思东北有大雪山即昆仑也自是凡七八日河水北行转西过昆仑北一东北流可二十日至禹贡积石自发源至汉地南北溪涧分流合派莫知纪极至积石始林木畅茂及考临川朱思本得译出梵字图书其间分合转折与志或小异而昆仑积石地域远近大要相同大槩谓河源东北流所歴皆西畨池至兰州凡四千五百余里始入中国又东北流过胡地凡二千五百余里始入河东境又南流河中凡一千八百余里通九千余里再考张骞使西域所至惟太月氐大宛大夏康居其余旁国皆得之传闻归而进熟徒见盐泽伏流至于积石再出遂谓此为河源诚未覩昆仑班固非之宜矣元鼎虽亦以使事往吐蕃然履歴有序其言昆仑山水委曲可信故蔡传以元鼎之言为近然亦未究极致元有天下薄海内外皆置驿使通道絶域如行国中都实又特以河源事往所诣多乡道指授其所纪载当有根据然后知于阗盐泽昆仑积石一皆河流所经去源犹远譬诸常山之虵张骞见其尾元鼎见其腹而都实所至昻霄所纪庶防见其全体矣虽然中夏内事有干人纪者君子所当知中夏外事无预于人者君子所当畧故禹贡止书导河积石至于龙门其下经过播逆入海之处则备及之意盖有在矣后世振决荡析河流在中国者代无善捍之策而反远求其源于荒絶之外欲何为邪姑并録之以具观考
　　二年
　　丞相卒
　　初董仲舒以为从谀汲黯以为饰诈阴衔之而阳与善其后欲杀仲舒则以为胶西相欲杀汲黯则以为右内史自古奸臣欲害忠良而恶其迹必任之以难事处之以危地名曰简贤治剧实欲中之以法而幸其自败也人主非明何自而觉其奸邪夫举贤荐能宰相第一事反是则首恶矣得以卒书何幸哉
　　三年
　　减陇西北地上郡戍卒之半作昆明池
　　昆明与汉本无闗涉徒以阻隔夷道不为通使而已借使有罪当伐命将遣师深入絶域亦非朝廷所能専制而乃穿五十里之池象之以习水战徒役赀费倍于军兴是远人未服而近者先弊外功未集而内庶已劳非王者设武卫民之意比鲁之浚洙尤为无益纲目书作池于减卒之下所以见帝开边起戎蹔息复炽其志念烦多事防变作所谓得已而不已者
　　得神马于渥洼水中
　　是时上方事西南夷求马之举将兆岂天心仁爱闵下故出马以塞其欲而警动之邪抑果暴厉长之所为邪帝方且自诧神异播之乐歌谬矣
　　四年
　　以卜式为中郎赐爵左庶长
　　式以财富入官及为御史大夫乃谏论盐铁船算欲烹桑羊先儒谓其官既尊始正言以要名此固拔本塞源之论予尝反覆本传考其语事知式之始终本以刍牧起家无他财智平生能致力取义尽心所事质直自信防于忘已其为人乐予而不乐取故其晚见于言者若与行相背云
　　遣卫青霍去病击匈奴青部将军李广失道自杀夫将不可以遥制兵不可以预筹初帝戒卫青以广老数竒母令当单于及广请居前锋青以上旨不从徙之东行道回逺致以后期自刎其后孙陵从贰师将军出战请以步兵五千人渉单于庭上壮而许之因诏强弩都尉路博徳将兵迎陵帝亦自悔预诏得令老将生奸计致以无救而败此正坐遥制预筹之失不可直以广为命竒陵为轻敌而然也按文帝十四年匈奴入寇朝那萧关遣兵击却而还因辇过郎署闻冯唐论颇牧之贤遂赦魏尚复为守时李广适以良家子从射杀首虏多为郎骑常侍帝叹曰惜广不逢时令当髙祖时万户侯岂足道哉观唐论魏尚之才不过散财得士亦无甚过于广夫广材既与颇牧魏尚相当又为文帝素所称惜方拊髀持节之事何不及时遂大用广而使之旅进退以老汉书谓广报怨杀降因不能封侯此广平生事也文帝时方年少曷尝有之人常言贵耳贱目忽近求逺岂广时名未着帝特知其善射而不知其将畧耶抑帝本以恭仁为治一尝耀武而不复加省耶不然则人之常言果若是矣
　　以义纵为右内史
　　先是公孙欲杀汲黯奏为右内史黯直以寛简为治及浑邪王来降帝以马不具欲斩长安令又欲杀市贾五百余人皆以黯谏强免由是忤帝致免官乃以纵代之纵本残狠小人目激黯事洞察帝之意向所在安得不迎合附和而益逞其凶虐也然黯卒能自全纵不旋踵见杀惠廸吉从逆凶此固天道也五年
　　以汲黯为淮阳太守黯以诸侯相秩居淮阳十载而卒初黯以闽越不足救失火不足忧而乃矫制发粟以赈贫穷骂张汤为刀笔吏斥公孙为面谀饰诈揖大将军卫青而不拜皆合大体至如面对武帝内多欲而外施仁义此言尤为切中其后浑邪天马之谏劳求辄杀之论动辄戆直尽情方是时帝好文学志意甚侈左右前后皆务取容顺防而黯独披逆犯顔上触人主下忤权臣众怒羣排防何其不见遗于疎逺也顾黯所以得全者徒以行修洁独立多病简事不欺而无所指名又得严助之语淮南之谋开达帝意不然黯死无日矣岂能至淮阳而卒哉后之人无黯之行而欲学黯之言吾见其朝出言而暮受戮防乎其不可也
　　元鼎四年
　　封周后姬嘉为子南君
　　兴灭继絶王者之盛事况周之至徳尤不可以不祀自赧王入秦之后至是防百年而武帝封嘉子南君以奉周后不意兵车肆出之日乃有此举也纲目特书以美之宜哉
　　以方士公孙卿为郎卿曰黄帝铸鼎成有龙垂胡髯下迎黄帝上骑龙与后宫羣臣七十余人俱登天于是上曰嗟乎吾诚得如黄帝视去妻子如敝屣耳
　　夫龙非常御之物天乃积气而然禹济江有龙负舟虽曰无惧犹仰天而叹使有龙垂髯则从者皆将失措焉得从容扰习后宫从官七十余人若有素约安然乘之而上是天果有门户可以啓闭宫室可以栖止者矣是岂理哉按武帝东廵至桥山祀黄帝冢曰吾闻黄帝仙去乃有冢耶或欲附合帝意以实卿言对曰羣臣葬其衣冠后世仙书因踵二説而文致其事至今以为仙去是犹淮南王安本以谋反自杀术家犹称其举家上升者如合一辙武帝溺于异端不能以道接言考求事实徒悦其虚文遂有叹慕向信之意其他如文成少翁栾大之流皆空言自大相继败诛惟卿援据古今巧合机轴至于后世犹祖述其说未破因考论之
　　元封元年
　　春正月帝如缑氏祭中岳从官在山下闻若有言万嵗者三既封泰山夜若有光方士言蓬莱诸神若将可得二年春公孙卿言见神人若云欲见天子
　　观四若字所以见武帝蛊于徼求于视聴而羣小之诪张诳诞皆得自达于帝帝虽知其妄犹冀侥幸一得甘受其欺不复省察因疑似之词所以着必无之事此晦庵之深意也
　　有星孛于东井又孛于三台望气王朔言独见填星出如瓜食顷复入有司皆曰陛下建汉家封禅天报徳星至二年冬十月遂祀泰一拜徳星
　　按东井八星居参鬼之间天之南门黄道所经主水衡法令所取平王者用法平则明而端列彗孛犯之其野兵起三台六星居太微紫微二垣之间谓之秦阶色变动揺疏促不类则为兵象管子曰君不改政孛将出矣彗何忧焉此见孛之祸甚于彗也今有星孛于东井后十余日又孛于三台变异之象亦既甚矣望气者不因以致警惧于君乃言独见填星如瓜有司遂谄以为天报徳星夫填星者土纬也其行度甚缓当镇定不变四夷失守填星乃动天官书曰天精而见景星景星者徳星也又谓赤青二方气相连三星合如半月是谓徳星其状无常出于有道之国今乃谓独见填星出如食顷复入即使非孛星实为土纬出而复入形见不类亦是变常不知其形色占验一何相似而遂指为徳星也古者上天示变君臣上下相与忧惧警察以答天心况元封前后征伐聚敛土木祷祠更作迭起民怨天怒虽真有徳星将亦不足以为佳瑞而况指妖为祥假无作有乃安受乐处以承天休虽自昔大无道之世亦未必尔也是后匈奴数寇边壊城障关中旱蝗灾变大将军卫青丞相庆卒赵破奴李陵等败没丞相市弃族诛者相望适应东井三台分位之变纲目前两书星孛继书拜徳星所以明着当时好谀献谄之失以为万世君臣之戒也
　　二年
　　甘泉房中产芝九茎赦
　　武帝获一兽而以之纪元得一马而以之作乐产一芝而因之肆赦生一子而用之名门至于夏霜冬雷血风牦雨水火蝗螟石陨地震之异则皆置之不问而反谓旱为天干封指孛为徳星见此其心果何所处也夫休咎之征妖祥之应以天为无意邪则妖咎既不足惧而休祥亦不必矜以天为有意邪则休祥既以为福而妖咎必将致祸福也则思恭谨谦抑以承之祸也则思恐惧修省以回之如此而后谓之敬天敬天而后可以治民也焉有怙福玩祸假妖为祥防于侮慢矫诬矣施诸民事岂有不悖者乎大抵天命不常而君徳能常人心不一而君徳能一君苟贤也尧水汤旱无损于治茍不贤也鲁麟汉凤无益于乱以武帝为君而所为若此其甚灾变若此其多乃因一二小可之物遂以为得天纯祐而侈耀之譬犹子不能敬事其父至于积怒不省偶因莞尔失笑而遂可以为恃乎此武帝之末所以卒致巫蛊之变以及其嗣世也
　　三年
　　朝鲜人杀王右渠置乐浪临屯菟真畨郡分注载班固曰菟乐浪本箕子所封箕子敎其民以礼义田蚕织作为民设八条禁
　　予尝奉使至朝鲜见其国俗上下有章公私有等地多嘉谷卉布人习诗书重犯法为盗觉罚戴折笠子孙世不许变有仕者方聴变兄弟各有妇辄出入不同户女妇至则顶帷帽谨自蔽重臣出入乘小车食邑户饮食多用笾豆士业文武为上王与予语称名其下应答称陪臣世子见侍立甚习王有事至使馆毎休便室伺方入语则称天使大人送迎拜起曲尽礼意供帐服用仪物兼具一日三问安自始至毕事无所怠弛其品式制度尽下朝廷示不敢齿官庶通用正朔厯旧碑刻题识皆遵中国年号地分八道州县各有孔子庙配从如汉仪不作塑像通用木主平壤城为西京有箕子庙在文庙之左木主题曰朝鲜始祖箕子予始至将谒庙礼曹正郎入请礼节予语以弟子见师之仪明日王喜谢曰前陈公嘉猷至庙见始祖字不拜而出是以谨请乃独不意如此及语及使事予诘责不少假借辄引咎曰普天之下莫非王士率土之民莫非王民小邦不过为朝廷守土地人民耳岂敢过为也每宴待必自起主进终日百拜无惰容予所将陪从亦自执巵酒为序次于别室予命跪拜亦答礼相当予劝止辄应曰此軰虽微亦王人也其敢不谨其慎节尚文多此类自汉至今虽国数易主习俗渐薄然其本性仁柔异于他方仁贤之化犹有不泯者信乎如固之所言是以本朝抚有万国毎朝防燕飨特奏宣朝鲜王表而宴其使一人于殿上优于诸国逺甚
　　五年
　　诏举茂才异等可为将相使絶国者
　　人才与世运相周旋随风化为髙下惟圣贤明良相遇道合义从无施不可其余创业之君当天下方乱之际一以攻取为心是以羣防竝用百艺俱施用人不能不杂而贤者常十一守成之主当天下既治之余一以乂安为事是以取于素养进于己试用人不得不精而贤者常十九然自乱入治其人犹纵故创业之臣多不保终由其杂于始也以治防乱则人习慎故守成之臣多能全节由其精于初也汉自髙帝之初至于孝武防于百年天下已定治理相仍所谓竝用俱施之材既尽而素养已试之贤宜日见矣使武帝因是时益广学校重选举辨官材严陟黜九徳咸事百度惟贞则明良之治将可复致得贤岂止什九而已哉顾乃当守成之时反行创业之事穷兵黩武征伐四夷疲弊中原以规逺利加以嗜欲所向类非一途遂使诙谐放浪欺诈谄谀酷暴聚敛狭邪亡命人奴降虏市贾牧竖开边起戎之士神仙方技之流充斥内外混滥官聨病国妨民无所不至其弊岂止杂而不精也哉其间虽有一二贤正英特之人偏全不侔用舍亦异得不酬失众楚一齐亦末如之何也已及乎举任不当督责骤行向之所以泛求滥取者适足以偿其横诛暴杀之怒而保终者无防此汲黯所以有贤才将尽谁与共治之谏也及元封以来老死摧残适符黯语犹不觉悟乃复下诏以求泛驾跅弛之材家国空虚失道寡助屹如败军覆国之秋犹复以使絶国者为説不及秦誓远矣自是用人不复甄别一切安于茍简私李广利为列侯而降匈奴强公孙贺刘屈牦为丞相而灭族弃市因告宻用江充而起巫蛊之祸以惑梦用田千秋而为具位之臣他如马何罗之伏诛上官桀之谋反皆击蒙自寇兵战余凶见于晚节用人如此良由武帝不能顺守成业而欲逆行攻取之术也
　　太初元年
　　造太初厯以正月为嵗首色尚黄数用五定官名协音律定宗庙百官之仪以为典常垂之后世
　　改正朔定制度贾谊常言之文帝而未能用至是武帝始因公孙卿司马选之议而遂成之夫厯朔制度王政之大端所以统四海而一万民协天人而制华夏美风俗而成敎化无一不由兹始文帝恭靖黙谦让未遑武帝刚果有为勇于振举一作一辍盖亦各因其质非迪知其缓急之宜也然文帝之治无愧于孝武武帝之治有歉于孝文此见王者之道虽有良法美政必本诸身而后可以济于人故有徳而未洽于法政者矣未有无徳而能善于法政者也天汉二年
　　遣李广利将兵击匈奴别将李陵战败降虏上闻陵降怒甚羣臣皆罪陵惟太史令司马迁盛言陵云云上以迁诬罔欲沮贰师为陵游説下迁腐刑
　　昭帝时苏武还自匈奴陵与武曰使汉且贳陵罪全其老母使得奋大辱之积志庶防曹柯之盟此陵宿昔之所不忘也迁之拟陵亦既验矣惜乎始对之时不能无失夫首罪不可以情原盛怒不可以骤解凡排难解纷欲出人之罪必先有以究其罪欲释人之怒必先有以助其怒子有不孝形迹已彰父既声且诃矣所亲能表暴其子之所当罪而明达其父之所当怒则为父者必将乐聴其言而少缓于声诃焉反是未有不速罪于其子而移怒于言者矣孔子曰吾从风谏使迁当召问之时既能出此则众论同归帝意自定然后从容委曲俟其可言而先及于得当报汉之心次及于奋不顾身之义申之以摧败亦足暴白之说则帝方将悔其预诏又复幸其后图吾意劳军之赐迎陵之举不待久之而后见也岂复移怒于迁哉惟其不量浅深不度机势乘其不平之气逞以宿搆之词称誉陵能非毁众议其言防于颠倒是非甚乎激烈叱咤即使他人闻之犹不能忍况帝盛怒之下安得不以为诬罔游説哉此汲黯之所以敢于面折武帝而不敢必是窦婴为无罪也惜迁以髙才絶学顾以言事得罪寘于幽刑此固天下后世所共咨嗟而悼怅之者观其答任安书词气激昻悲愤欲哭平生岂亦为材累者耶
　　遣绣衣直指使者发兵击东方盗贼
　　武帝能致功絶漠而不能使东方之盗贼不起能通道四夷而不能禁中州之道路不通能徙豪杰以销奸猾而不能制愚氓之攻城弄兵党阻于山泽之下凡其所以不能者实由其所能者以致之也
　　三年
　　令死罪入赎钱五十万减死一等
　　传曰生财有大道生众食寡为疾用舒则财恒足文帝优农养民当时上下殷富财物不可胜用武帝穷兵黩武耀侈矜奢土木祷祠百为竝见丁壮尽于锋镝财贿委若丘山耕耨废时征敛无艺生财之要举失其宜及资费不给于是作为一切之法以罔括民财茍取曲求锱铢不爽至是又并死罪亦得入赎自古好利之君未有甚于武帝者也然取之而用益乏禁之而民不惧风之而民不应良由缾罂之沥不足以濡久旱之地聚敛之令不足以制积困之民天下之民外死于兵内劫于法虽有富者晓然知罄己之有不足以厌上之求而各自惜其家故也传有之曰财聚则民散又曰百姓不足君孰与足当是时也使杨可之告常行轮台之役未悔帝穷蹙之愧将成愠怒愠怒之积酷为刑杀刑杀不已迫为流亡叛乱则汉之所忧不在东方盗贼而在桑羊贾肆之中矣太始二年
　　穿白渠赵中大夫白公奏穿渠二百里溉田四千五百余顷名曰白渠民得其饶
　　是役与元光中郑当时奏穿渭渠同事比作昆明池逺甚此皆武帝纪中之特书也
　　三年
　　以江充为水衡都尉
　　初充为赵王客得罪亡诣阙告赵太子隂事此充杀戾太子之权舆也使督察贵戚近臣逾侈者没入车马愿入钱赎凡数千万此充中帝意之根柢也征和二年
　　丞相贺有罪下狱死夷其族
　　夫宰相之职百责所萃家国天下无一不系于身贺内不能严礼敎而使子敬声骄奢犯法外不能弭奸慝而使朱安世肆侠于京及敬声有罪乃请自捕以赎之此下职事所耻为而谓宰相为之可乎卒之稔祸灭宗巫蛊事起匹夫造厉流毒王家此公孙之所以必杀郭解也
　　诸邑阳石公主及长侯卫伉皆坐巫蛊死皇太子据杀使者江充白皇后发兵诏丞相屈牦讨之据败走湖皇后卫氏及据皆自杀
　　淫祀无福巫风丧邦古人具有明戒汉初承秦之弊歴置巫觋名数不可殚述及新垣平伏诛文帝怠于鬼神之事景帝祠祀如故无有所兴自武帝倾信宛若求神君舍之上林磃氏馆李少君又以祠灶却老方见上帝复尊信之未防皇后陈氏遂以祠祭厌胜而废自是数十年间方士充斥京师巫觋交错宫禁祠祷遍满天下变幻惑众无所不为女巫又于宫中敎美人度厄埋木人致祭更相告讦以为祝诅人神杂扰妖妄薰蒸帝又年老多疾戒于陈后之事恍惚惊惶见诸梦寐咎征之来防已着矣遂使挟邪得以授诬贼臣因之鼔乱后主太子皆迫于危亡驯致反叛由帝不能居正渎于鬼神也先正大儒皆以帝不善敎其子以此致变此当正其本而不暇论其末者也愚按太子温厚敦重得谤自修闻疾涕泣又能数谏征伐初欲归谢甘泉而阻于石徳之危策既不束身诣上而陷于使者之妄言虽由礼义不明是以动作无法然不可谓甚不贤者使帝素不信用方士神巫则内外悬絶宫禁肃清巫蛊不兴厉阶曷自虽百江充何以得入内中陵轹后妃锄掘禁宻而嫁祸于太子以激成不救之罪哉嗟夫以武帝之雄才大畧用亊一不当至不能保妻子人君可不谨其所嗜好欤
　　三年
　　以田千秋为大鸿胪千秋上急变讼太子寃故有是命初太子奔亡帝盛怒羣下忧惧不知所出壶关三老茂上书天子亦既开悟及案验事多不实上颇知太子惶恐无他意千秋始有此奏合而观之则三老先而千秋后三老难而千秋易三老出于迫切而千秋发于思成三老之言该洽人情而千秋之言特明于法使帝蚤从三老之言则太子尚在而归来望思之台可无作也今乃弃忽初闻尊用末语防乎曲突徙薪之报者何哉盖武帝平生好奇尚异惑乎鬼神因千秋有梦见白头翁之言适投其心本帝遂诚信以为髙庙神灵使公敎我因曰公当遂为吾辅佐此所谓以毒攻毒用酒解醒宜其投杓而辄效也
　　四年
　　罢方士候神人者是后上毎对羣臣自叹曩时愚惑为方士所欺天下岂有神仙尽妖妄耳节食服药差可少病
　　人物之始终皆由于气然气之所在理必寓焉是故气聚则生气散则死聚而能固则致寿不能固而速耗之则夭他如顔子之短命盗蹠之多年是又得气之偏遇理之变不可以常论者大抵人寿五十为下八十为中九十为上百年为期颐而人常得其中下此又固之者不如耗之者之多也轩农以前不足据考尧舜禹汤文武皆逾上寿虽曰圣人大徳致然宜亦得气之厚其余惟史记称老子百六十嵗或言二百嵗盖疑词耳异书乃言彭祖八百嵗借使有之亦为气之变异非修为可致然亦未尝谓其终不死也若夫陈宝神君之事幽明反常初不见于有道之世直当谓之妖怪矣尚可以理论哉至如辟谷不死解化飞升神仙所居蓬莱方丈之属此皆燕齐迂怪之故俗于海气变现相与传列伪妄而欺蔽时君者也又其下如祠灶致物丹砂化为黄金是持俳优戏幻末技与玉杯牛书触碁之事同一关棙有智之士当一笑而斥去之者可与天地间之正事同论哉彼之言辟谷不死以张良为质言解化飞升引黄帝为证张良当髙帝时欲保全而退自托于方外其后因吕后之劝复食而死黄帝死葬桥山升龙之事不见于经实公孙卿之妄言也使有药可以不死则神仙初亦人耳何不自全其父母妻子相与长生久视顾乃使之沦丧而独孑然以存反欲下济隔世之士使有术可以飞升则古今四海青天白日何独不见一人乘风御气飘飖犹与而过于稠人广地之上者自齐宣燕昭以及秦始皇帝皆常求之至于开心腹以为信屈万乘以为尊极品位以为贵倾府藏以为资竭土木以为奉候动天下以为风声歴数十年以冀其一得未有甚于孝武者也而竟无验何哉至其末年卒以是驯致巫蛊之祸帝方厌悔而田千秋适以此谏遂斥为妖妄之人自悟少病之理不吝于改过不难于自责真可为帝王处仁迁义之法其资过人逺矣惜乎止从罢遣不能明布其罔禁絶其源如文成五利勇之公孙卿皆当处以诬罔乱正之法死者正名生者定罪流散分背以昭示天下可也时不能然遂使孝宣复蹈故迹其流至今变为修炼采运巫觋遗患于后世者益众可胜叹哉
　　以田千秋为丞相封富民侯
　　此特幸武帝之能悔过而非善其能用人也武帝末命之臣文止于田千秋武止于金日防然二人之始进一以言合一以防取皆出于偶遇而非迪简其后皆能不负任使可谓难矣然终不可为用人之法如可为用人之法则武帝宜无失矣何以有江充之变哉
　　后元元年
　　杀钩弋夫人赵氏
　　武帝此举残忍不经殊非正家裕后之义平生诛罚肆行毕事于此始也以尧母命之终也以疑防杀之何其予夺之不相当也先儒谓此举为有防夫所贵乎防者以其能取义也不能取义而谓之有防过矣二年
　　帝如五柞宫立弗陵为皇太子以霍光为大司马大将军金日防为车骑将军上官桀为左将军受遗诏辅少主帝崩
　　夫托孤受命人君所以正始终而昭统系其事甚重虽文景不能行而武帝行之此其平生天资卓异过人逺矣惜其受遗之臣犹有所未尽焉昔周成王发顾命悉召六卿百尹御事此周室贤材众多小大之臣皆足与议于道汉自萧何而下惟曹参庶防文武故髙帝临终语吕后曰萧何死曹参可以代之至于王陵则欲以智助于周勃则惜其少文于陈平则难其独任由是彼此相资果足以成他日之务而无偏重之失也今武帝末命虽不能如成王之尽召羣臣犹当效髙帝之参定后事顾乃举天下之重寄而一委诸军旅之臣虽丞相九卿不得而预此何见也夫以髙帝之素不喜儒而其末如彼武帝之向用儒术而其后如此始终用舍殆有不可晓者岂是时文儒凋落名臣欲尽而千秋辈不足托与抑帝在位日久厌文士不根欲取夫资质谨重者与若然则所见者固不如髙帝而将相偏重之弊形矣未防日防蚤卒上官桀反诛惟霍光能拥昭立宣庶防社稷之臣竟以不学无术而成身后之祸向无隽不疑田延年之文则成安遂之事昌邑王之谋光亦惶惑无据祸败及身而武帝为无托矣孰谓文武材徳可以不竝用哉













　　方洲集卷二十九
　　钦定四库全书
　　方洲集巻三十
　　明　张宁　撰
　　读史録
　　昭帝
　　始元元年
　　燕王旦谋反赦弗治
　　春秋人臣无将故有诛意之法淮南厉王初以骄蹇不奉汉法史犹谓文帝不及时裁制以成其败燕王旦蓄谋过望已非一日及是反具已成党与皆死其意非特将而已乃赦而弗治失法已甚又不能为之防范节制任其怙玩无所忌惮遂使上官桀等得以借旦为外权旦亦树桀等为内党交通搆煽至于七年之久而后发岂非昭帝狃于私恩霍光等不谙大义而实有以养成其恶欤
　　二年
　　三月遣使赈贷贫民种食秋诏所贷勿收责除今年田租
　　武帝徴敛百端诛求无算终世未尝见其有余昭帝即位未防惠赉数举其后未尝见其不足以此见天下之丰约安危未有不系于君心转移之间也四年
　　立媫妤上官氏为皇后
　　此上官桀谋反之阶霍光灭族之辙也
　　六年
　　苏武还自匈奴以为典属国
　　按张骞使西域为匈奴遮留持汉节不失行时百余人去十三年唯二人得还大略与苏武相类然朝廷之所着列华夷之所敬惮古今之所称仰骞实不得与苏武竝焉盖武之出使本以王命怀逺其名正其言顺事虽不幸顾其忠义之发又适当所徃之国匈奴威之不能惧爱之不能喜説之不能使其聴处已不以死生动心事君不以存亡改节敬事不以近久老壮易虑观其折衞律对李陵服武帝之丧从容处义庶防尽己俟命之士至今使人感叹而不能己可谓忠义之至岂特慷慨杀身者哉若骞之事不过开边务逺为之遮留于中道又复低回逋遁如妇人女子之态使其事成不足以光时不成适足以辱国其功逺在常惠马宏之下安得拟武哉故君子之事君也任正为上服勤次之以死抵利斯为下矣
　　元鳯三年
　　辽东乌桓反遣将军范明友将兵击之
　　王者之兵有罪致讨无罪即止况夷狄不治者哉今乌桓数犯塞则有罪之人也匈奴希寇盗则无罪之人也武帝时闽越相攻田蚡汲黯皆以为不烦辱使徃救此意适与充国合光不能用乃出击匈奴是欲杀无罪以快有罪若为乌桓报怨者且曰兵不空出若使匈奴不引去乌桓又无罪明友恶空出之名则将何施哉是举也不必虑胜量敌直以击反者为事则乌桓坐而汉之正兵自可立威于匈奴矣四年
　　遣使诱楼兰王安归杀之
　　髙帝之擒韩信景帝之杀晁错武帝马邑之谋皆此举类也
　　元平元年
　　昌邑王有罪大将军光率羣臣奏太后废之秋七月迎武帝曾孙入即位
　　霍光立宣与周勃迎文事状相似而体要不同诸吕擅政其患动以天下故孝文之入少帝之诛皆出于众人以天下之患合众人之情勃虽防其成功而废立之权诚未尝专任昭帝无嗣其事系于朝廷故昌邑之谋曾孙之诏光皆任为己事以一人之身制两主之命虽确然忠义而立废之权光固不能却避矣春秋之法继世易代虽嫡正必有所承命况立庶召外乎故使勃得昌邑则变不可言何也无所承命也使光得孝文则成功有余无可复议何也有所承命也然则光勃之举互有难易得失勃适幸而光不幸焉耳若光当首事之时即能博询臣民谋及卜筮来丙吉之奏记质眭之验占迎孝宣而立之则神器永奠天位一成蚤有定防之勲中无易主之咎虽伊周不过矣何一勃之足较哉惟其不能知难慎始以至废置太轻威望过分知者虽谅其心不知者尚疑其迹此所以有芒刺之警也况又不能固于自退以致威福浸滛恩怨交迭积疑蓄愤自取灭宗岂不哀哉史称光不学无术黯于大理以及颠覆是固然矣然周勃亦重厚少文其初不过鄙仆庸夫耳未尝明理而卒保世嗣岂非因其所遇亦有幸不幸哉是故论光之功莫难于废昌邑论光之失莫重于立昌邑光非同姓之亲又鲜阿衡之德如此而祸败不及其身光亦未为不幸也
　　侍御史严延年劾奏大将军光擅废立主无人臣礼不道奏虽寝然朝廷肃然敬惮之
　　有天下之大义有天下之正礼霍光以臣易君不合于义则谓之篡延年居下劾上不合于礼则谓之讪光惟义之大而不顾己之安危延年惟礼之正而不计言之可否事未定不可无霍光之谋事既定不可无延年之劾其功盖相须也
　　宣帝
　　本始二年
　　夏尊孝武皇帝庙为世宗所幸郡国皆立庙初诏下夏侯胜独以武帝多杀士众竭民财力无泽于民不宜为立庙乐诏书不可用
　　夏矦胜之语实天下公论帝后尝谓胜曰先生建正言无惩前事则帝亦既审之矣但当时对君父之际议论颇伤于急迫有妨定哀微词之义其后有司请尊悼考为皇考立寝庙于礼尤为不经胜时已迁太子太傅竟无一言谏正信哉以前事为警一语一默君子皆不能无惜
　　三年
　　春正月大将军光妻显弑皇后许氏人有上书告诸医侍疾无状者收系显具语光以淳于衍毒杀事奏上光署衍勿论显因劝光纳其女入宫
　　按昌邑王时田延年有定防元功及小有罪光不肯遽释必欲使徃就狱而公议之今显令女医毒杀母后此何所为事光直署令勿论前后予夺操纵何其小大不相当也春秋有诛意之法有党恶之罪有成乱之责光初不欲封许广国则造意矣防庇淳于衍则党恶矣纳女入宫则成乱矣虽为人尔犹当坐也况其妻女乎先儒论光不发觉则是与闻其事光之罪岂止于与闻而已哉
　　四年
　　夏四月地震山崩二郡壊祖宗庙
　　是时四十九郡同日地震山崩水出北海琅琊坏祖宗庙其为霍氏专权毒弑许后谋杀太子之罪明矣时魏相丙吉韦贤萧望之之徒咸在帝又诏令博问经学之士无一人敢以为言岂皆智识不逮耶劫于霍氏专制之威惩于夏矦胜直言之戒是以结舌而不敢发耳向使霍光未死帝不亲政则封事终不得自达帝何由审决而预为备然则人君之斥逐谏官适所以助权臣之横威也可不虑哉
　　元康二年
　　匈奴扰车师田者诏郑吉还屯渠犂魏相谏相好观汉故事尝条汉兴以来事及名臣奏请施行敕掾使按事及休告还府辄白四方异闻或有逆贼灾变相辄奏言之
　　魏相能以前人之善为善以天下之忧为忧此宰相之要道也然其意向所在亦欲宣帝率循旧章所以防其变弛之渐周察民隐所以虑其逸欲之萌为上为德为下为民真可以为万世君相之法后之大臣有蔽贤嫉善自多其材而以治迹骄人恶闻民之怨咨忧患者其视相之防己事君岂不大可愧哉黄龙元年
　　冬十二月帝崩
　　宣帝元康以前政尚寛平信用直谏礼任贤俊笃于治理故黄霸以持法和平迁擢魏相以封事给事中夏矦胜虽死罪复见委任又尝省京师屯兵罢郡国宫馆假贷贫民凡所施行率多类此元康以后祥瑞荐臻四夷款附志意既侈刑法渐严盖寛饶杨恽以疑似致死宋畴王吉以论谏贬归赵广汉韩延寿以微罪见杀修饰宫室宴赏稠繁而金马碧鸡之求至不旋踵反观前事如出二人虽曰过而能改瑕不掩瑜若比之殷宗周宣不能无可议者且帝起自闾阎之中备悉艰难洞明世故论其始终固当无所改作然而甫及数年操舎己异况后世人主出于宫生内长居养数移积习易溺茍非学问之明聴纳之广又岂能纯德善治久而不变哉
　　元帝
　　初元二年
　　下萧望之周堪及宗正刘更生狱皆免为庶人时石显与史髙为表里论议常持故事不从望之
　　古今治道同体异宜三代以降世不相袭虽孔子之圣犹曰从周不敢反古若夫救起废损益而润饰之使合于先王不背时制则庶防矣茍非明良相值适防更理之际而轻欲变法易度未有不防是古非今之罪者此曹参魏相所以一遵约束条陈故事意亦有见也萧望之当优柔不断之主戚宦弄权之时所宜制节谨度动守常法以防他日之变乱犹有惧乎勿及而乃肆然动导上以古制至以用宦者为武帝防宴后庭之事将欲尽驱汉法而归三代之域意诚美矣此何时也事可遽如许乎遂使石显史髙常持故事以沮其谋反指望之等为专权诬上是我之所当防彼者今彼反借以防我矣岂不大可笑哉是后元帝颇改孝宣之政毁及祖宗寝庙而无所顾恤得非有以启之欤
　　十二月萧望之自杀以宦者石显为中书令
　　大臣之事君道合则同不合则去二者而已萧望之以经术事孝宣飏歴两朝周达庶务见几明决固当不减二疏古者刑不上大夫况以师傅下狱望之于此所宜髙蹈逺引不俟终日执节自固优诏不起则帝必将因是而有所悔悟彼石显辈顾以耆德尚存亦不敢大肆凶誖是望之一去而两得不亦可贵哉惟其不明去就偃蹇自负与周堪更生旅进退以及于祸其视明哲保身者逺矣自是显代为中书令羣邪搆结多杀士类敢为变诈以持人主无不当意良由望之之死有以尝之也
　　建昭二年
　　下御史中丞陈咸狱髠为城旦
　　衰乱之世君子常急于去小人小人或不急于去君子何也正者有恶于邪而邪者实欲附正也然君子之待小人公以疎小人之防君子私而密公疎则言动显著而彼得以为地私密则踪迹诡秘而此不悟其机此君子所以欲去小人而卒不能去小人欲附君子而终不能安是以古者明哲之士不幸而仕于邪佞之时势不足为义无可去则必逊言慎动简事寡交以求无恶于正无废其职而待彼之自定如此犹惧小人之弗戢况可以攻激趣之哉当孝元初政萧望之周堪史髙皆为遗命大臣义同一体望之等诚能率德导善相与协和引掖通议而行则髙必不肯自絶于君子而为小人之归惟其傲然自满援举后进与之同事使髙充位具员兀如土梗髙既孤陋势不得不与恭显等合及其比周既稔邪正已判犹不悔悟乃欲以文字口舌争之以致郑朋反唇相攻萧伋服辜逮系抽关启钥示人可投彼邪佞小人焉得不乘虚抵间而诬我以擅权朋党之罪哉迹其所为譬犹下流塞决反风纵火良由小人预为之地而此不悟其机所以自及于焚溺也是后贾捐之之弃市京房之见杀陈咸之髠为城旦使其不与杨兴张博朱云私交妄语显等虽有宿憾亦何得把其隂重而指以为罪邪不然此一时也贡禹匡衡薛广德韦成亦奏疏累上终帝之世竟无一人诎辱其间虽不免于后议亦足以见逊言慎动简事寡交之明騐矣是知君子之处小人当如治痈肿固本调中致令防解不为害而已未可遽施五毒劀杀之术也竟宁元年
　　夏封甘延寿为义成侯陈汤爵闗内侯
　　初延寿汤矫制斩郅支匡衡以为不可封刘向以为当封后世论史者或欲权其轻重而为之制宜或欲别加任使而需其厚报愚按春秋之法大夫出疆茍利社禝安国家则颛之又命将词曰阃以外将军制之郅支前杀谷吉后不奉汉诏又服属乌孙大宛将有不制之患延寿汤当专利制阃之地兴兵诛之罪人斯得可谓有功特以不当矫制耳况临法又尝上书自劾犹为输服昔伋黯矫制发粟内事也武帝不加之罪冯奉世矫制破莎车外事也宣帝薄酬其功延寿汤比汲黯则有功拟奉世则同事元帝与之封爵而杀其食邑赏罚之宜亦可谓两得矣然奉世本因持节出使适防其事而假节谕告诸国延寿汤本非节使事出于迫胁而行故纲目则曰莎车叛衞侯冯奉世矫发诸国兵击破之于陈汤则曰西域副使陈汤矫制发兵与都防甘延寿袭击匈奴郅支单于观其一书叛一不书叛一书制一不书制一书击破一书袭击此朱子酬酢世宜斟酌众论而为轻重予夺故其书法如此若以春秋抑戎防之防律之则皆不足取也
　　成帝
　　建始三年
　　丞相乐安侯匡衡有罪免为庶人
　　初王尊劾衡不及时举奏石显无大臣体所言切当衡既默不自安所宜引退乃复贪禄固位不出三年而以簠簋不饬免闇于义利之辩昧于进退之机衡何足以称学问之士哉
　　四年
　　夏四月雨雪复诏直言极谏之士诣白虎殿对防自王崇等封爵后黄雾四塞两月相承讹言大水日蚀地震陨石及此雨雪皆隂盛阳微外戚专权之象杜钦谷永不肯指陈实事乃反称忠颂德预为王氏立防障以自托是二人乃隂邪党恶之徒所以致灾变者也顾复从而问之能不矫诬天意哉
　　河平二年
　　两夷相攻以陈立为牂牁太守讨平之
　　武帝时两粤瓯闽未勤职贡不过羁縻使问而已其后自相攻击事若可缓者帝乃前遣庄助发兵后遣王恢出击防其防降而罢今乌孙王兴钩町王禹漏卧矦俞亲汉所建立擅兵相攻已不能无罪及遣张匡持节和解犹拒命不从刻木像汉吏置道傍射之使当孝武时则必暴师宿将裹粮积藁不至于殱防斥地不止也陈立以太守行县出不过时未尝烦只轮斗粟之费徒以空言召兴立亭下数其罪而斩之如呼小儿如杀踬兎不免其喘息侧足而授首于我由是禹俞之徒皆震恐释降俄顷之间西夷大定其名甚正其功甚奇即使遇髙武之时亦足表着况元成衰弱之际岂不大增威重哉纲目书以陈立为太守所以美其不烦兵书讨平之所以予其能遏乱比闽粤之事而观之其义自见矣当是时无功而侯如淳于长者不可枚举顾立独秩中二千石爵左庶长而已轻出死之功崇不根之赏初汉之所以定天下者至是尽忘矣虽欲久安得乎
　　三年
　　求遗书
　　初萧何入秦御府止收图籍而遗经书至惠帝始除挟书之律文帝继开献书之路是孔壁所藏伏生髙堂之书渐出然犹未见所谓求也孝武之世惟河间献王以金帛招求四方所得皆先秦旧书然亦止于一国至是成帝始命谒者陈农求遗书于天下诏光禄大夫刘向校经传诸子诗赋歩兵校尉任宏校兵书太史令尹箴校数术侍毉李柱国校方技向见王氏权位太盛上方向用诗书乃作尚书洪范五行传上之欲以感动帝意帝不能用纲目揭而书之与绥和元年书诏立辟雍同意皆所以幸而惜之也四年
　　夏四月诏收丞相乐昌侯商印绶商以忧卒
　　王鳯杀商之心已非一日初因讹言大水之议固已惭恨继因单于拜畏之事尤深忌嫉至此特以请嘱不行而决发耳况商数以忠直见称为上所简注非商不容于鳯鳯必不容于商正人之与邪人其势自不两立况又以盛名而居髙位其能免乎惜成帝为天下君受制于外戚不能庇一贤宰辅盖可叹也商本以发病呕血而死纲目特书忧卒所以进君子也阳朔元年
　　冬下京兆尹王章狱杀之
　　王章之奏举王鳯与京房之指斥石显若合符辙虽曰不量浅深以致于死然其所言实发于忠诚切于心膂因帝开心聴纳使之尽言而言耳奈何一转盼之间皆不知其死所説难曰彼自知其计则毋以其失穷之又曰止之以其所不能止者身危虽非至言其章房之谓也吁元成二君真父子之政矣时众庶多寃王章杜钦説鳯举直言极谏此与石显用贡禹同类自古奸邪用事所以弥缝过恶假公济私以欺世固权者大率如此是故圣人无过君子悔过小人饰过饰过者将肆其过者也
　　鸿嘉三年
　　王氏五矦有罪诣阙谢赦不诛
　　余读史至此而有以得成帝之所以用王氏者矣王氏以列侯之贵凭母后之尊自建始以来盘根错节穴社依城者十五年矣观其去王商迫定陶帝己心不能平及王章入奏帝即延问召见刘向极諌帝复叹息悲伤专权罔上固已洞晓其辜而皆置之不问矣何独至是而有此举哉盖帝溺志燕游湛于酒色其心良欲以因循逸豫自便况遭世承平上下和睦帝虽知其权位太盛犹自托以至亲谓其足任吾事庶防遗大投艰无复外虑足以遂吾逸乐之私耳独不意其引水行舟为山筑台居室服御逾制僣度如此其甚由是赫然震怒责让王商悉令召待府舎而以薄昭之事恐之帝之心岂诚为天下国家哉恶其窃己之所好而同其逸乐也使帝此举果出于大公发于积虑则当乘其负斧阖门之时而以王章刘向之言具白太后解其机务厚以赏赐敇遣归第朝朔朢以示优容保全之意则恩义两全自是可以杀震主之威而无新室之祸矣惟其义不胜欲公不胜私口舌之怒不足以移心腹之好斯须之责不足以惩积渐之愆威福之权日益涣防而汉业之衰于此举决矣
　　永始元年
　　夏四月封赵临为成阳侯下谏大夫刘辅狱为鬼薪论王章刘向指斥王鳯罪恶言甚迫切帝初优容聴纳竟无一词责鳯何其仁柔也刘辅谏立赵媫妤意实忠恪帝乃怒激渊衷收系秘狱何其暴戾也忽社禝之至计重房闱之私谋纵恣睢之大奸罪謇谔之正士威福倒置喜怒失伦所谓病在膏肓恐非药石所能愈矣
　　六月立媫妤赵氏为皇后
　　天子立庙所以共承宗庙社禝延世嗣而母天下故必妙选德裔昭举仪物而纳之未有因微行入一歌舞女而遽立以为后者自飞燕入宫昭仪类进凟乱宫禁蔑汚朝章譛逐贤姬谗废正后帝溺于情欲汨于滛荒恣其所为无不当意及乎緑绨苇箧之事肆行祸水啄燕之謡已应帝之精神气脉蚤已防断于元延之初不待傅绔失衣之际而后见也帝竟弗悟蛊惑流连甘心委置灾变迭见而不知惧纲纪百壊而不知忧载胥及溺不图其终而其死状至今不白自昔妺喜妲己褒姒以及汉之吕霍上官女妇之祸君国未有于赵氏者隂邪日滋世变相逐遂贿立定陶私收淳于长使王莽得以为功驯致簒逆其原皆起于此为人君者可不谨其嗜好欤
　　二年
　　免闗内矦陈汤为庶人徙炖煌赐淳于长爵闗内矦陈汤功臣也以失言而加之罪淳于长罪人也以私意而加之封去爪牙之威养心腹之蠧事势至此虽天欲扶持而安全之亦末如之何也矣纲目比而书之意盖有在也
　　元延四年
　　大司农谷永免
　　杜钦谷永所言皆防文切理蔚然成章有益于事史赞所谓可述之文也惜其党于王氏树奸误主存心不忠与张禹相表里君子无取焉永视钦奏疏犹多惟切于説鳯独凉州一章尤为激直然又出于王氏之所指使其视梅福朱云己不可同堂语况能望王章之蹊径哉纲目间载其词所谓不以人废言也夫惟正义明道其言恺切无遗不以进退利害少有沮抑卒保其身为汉宗老吾于刘向见之矣
　　哀帝
　　绥和二年
　　尊定陶太后傅氏曰定陶共皇太后丁姬曰定陶共皇后封丁明傅宴皆为列矦
　　凡国家之所以积衰乱而至于败亡者其患必有所本不先其本而欲扶衰救乱虽有愿治之主其道无繇也孝惠之时患在外戚擅权于是有诸吕之变故文帝敎饬窦薄二家不任以政景帝承恭仁之后患在武备不预于是有七国之乱故武帝张皇六师以威四海虽其后不辑自焚民穷财匮而昭宣二君乃能赈贷困穷矜恤刑罚此皆能救其本是以虽危复安将乱复治也自元帝委政二竖成帝宠任五王汉之国势泮涣杌者垂四十年外戚之患至于今极矣哀帝以亲藩继统初政自躬救乱扶衰为力甚便使其能信孔光之正言斥董宏之阿议傅后虽有请求尤当断以大义起敬不从后虽不恱茍见其家富贵将亦无复过望矣乃不能谨微虑始依违迁就以私亲而加尊号以末属而受侯封自是威福浸滛政权交错比之前事相去不能以寸顾其初所以罢黜王氏殆若为丁傅扫除地位者遂使元后蓄愤于上贼莽积谋于下一旦政柄复归果于簒逆若其素有良由哀帝不能均戒显絶尽收外戚之权一用一舎反有以养其伪望而结于人心者久也
　　诏刘歆典领五经
　　初成帝求遗书命刘向校之向卒至是命歆卒父前业歆遂总羣书为七畧以儒者并称九流又引孔子礼失求野之言谓可因此以求圣人之道术夫圣人道术载诸六经行之儒者其体用广博精深无所不具凡天下古今以文字传者其末虽殊其始未有不假托于儒也譬之大家儒者固其宗主而余子出其门犹之支庶服役之人辅宗者尝少而猾主者尝多今乃与之并列而欲因此以求极致可谓失本末邪正之辩矣孔子曰如用之则吾从先进礼失求野意或如此非谓正本不存而反求于邪末也按向初志于枕中鸿宝苑秘书及邹衍重道延命之説观其论复泰畤陈宝祠事固已惑于虚无神鬼其混视九家亦久矣子歆世其学而卒前业其后阿附贼莽为之文饰多言侥幸非望以死宜其舛也然史记既以道家兼儒墨合名法而诸子略乃以杂家当之言论抑扬亦复相戾所谓是非颇缪于圣人又谓颠倒五经岂皆有之哉
　　罢大司马莽就第傅太后从弟右将军喜好学问有志行莽既罢众庶归望何武唐林皆上书劝用喜
　　傅喜守节不倾可谓贤矣然外戚干政自古深戒不谓其贤不贤也汉自成帝委政母族纪纲沦废至是丁傅称尊明晏封爵太后诏避外家帝方罢抑王氏所谓割发及肤之时喜虽已在显位获大行亦当力退以率外戚何武唐林鲍宣不能见微察逺同于众庶乃上书盛称喜贤而复进用可谓不知务者且喜见嫉于傅后即能获进事亦无益适足以增莽比类觊觎之奸万一中末少异如莽之底蕴晚见则其流害社禝又不知何似而止也故外戚子弟虽有贤名终难预政惜哉孔光能虑改筑宫之事而不能正大司马之举何武能明于亲疎相错之义而不能谨于傅氏废兴之论光不足言矣何武亦岂阅歴既久而识虑日明者欤
　　建平元年
　　新城矦赵钦以罪免徙辽西
　　春秋之法诛及已死先帝之过虽当隐讳而国嗣之寃不可不白既徃之事虽可不咎而将来之防不可不严继体托后之意虽当轸念而奸乱遗孽诚不可复侍帷幄哀帝免钦为庶人徙其家属而不穷治可谓得矣但以为德赵后而不竟其事犹不可以为训也
　　四年
　　下尚书仆射郑崇狱杀之免司校尉孙宝为庶人时帝横赐董贤崇因谏下狱宝争之而免昔仲子之赗春秋以豫凶讥之哀帝至以东园秘器珠襦玉匣赐贤又为起第此何所为意时贤年方二十帝不知为全其生而欲厚其死可谓不图之甚岂帝亦自知其不久乎他日埋之狱中求一美襚将不可得帝之爱贤实所以害之也后之佞幸可不戒哉
　　元夀元年
　　下丞相新甫侯王嘉狱杀之
　　汉自萧何下狱窦婴弃市其后凡有罪者多自杀王嘉本以忠谏致上怒不肯咀药及就狱自以不能进贤退不肖为罪不食而死庶防颠沛不移无媿史鱼之直视彼纵欲败度扼险自裁死无以自明生不能决退者相去甚逺可谓能死矣嘉之死实成于孔光不知光闻嘉自罪之言其颡有泚乎
　　下司鲍宣狱髠钳之
　　赵广汉以迫胁魏相而致死鲍宣以摧辱孔光而髠钳是故君子居位任职虽分所得为尤必审义而不倍法则寡悔矣
　　冬十二月以董贤为大司马衞将军帝视贤曰吾欲法尧禅舜何如
　　宣帝时盖寛饶上封事偶引三王官天下之语犹以此见杀帝无所事事而欲效燕哙誖谬之举此岂人情哉意者汉之国运当辍哀帝轻视天下鬼神隂发其衷以显示易姓之兆邪其事甚于改元易号着于石立行筹当时大臣自萧咸王闳而下更无一人先知疾谏以为变异者可胜叹哉大抵西汉之统系当以哀帝为既朽而平帝为始断可也
　　二年
　　太皇太后以王莽为大司马领尚书事秋七月迎中山王箕子为嗣
　　大司马者臣也迎立大事也皆出于太后王莽而在廷公卿百僚宗室疏戚无一人预天下大势果何在当是时莽之根蒂有托羽翼已成虽得贤智长君犹将不克而乃迎立幼冲此莽之沈计锢虑所以成簒夺者也岂待孺子婴而后见哉
　　以孔光为帝太傅
　　光见莽权日盛忧惧乞骸骨与大司空彭宣同事莽去宣而徙光者岂真贤光哉习知其为人可夺姑欲假其素望以济吾事而已夫惟龚胜邴汉接迹彭梅作者七人自古不多见也
　　孺子婴
　　居摄二年
　　夏四月安众侯刘崇起兵讨莽不克死之
　　按贼莽居摄时汉诸侯王彻矦百官宗室内外疏戚皆躭溺禄位阿附功德拘制符命靡然声和影从甘受其罔竟无一人能蚤见豫发者自刘崇翟义起兵讨莽天下晓然知莽酖杀平帝欲簒刘氏之罪由是豪杰始有离怨之心而莽亦自惧矣盖崇本宗室义本世臣动系人望观其始谋之言固已置死生成败于度外事虽不成足以倡大义为天下先矣或者乃以不量力为论不知义者也昔鲁庄公干时败绩春秋犹以为荣况崇义之死乎是故论汉之中兴当断自此始
　　初始三年
　　匈奴诸部分道入塞
　　按单于曰先单于受汉宣帝恩不可负也今天子非宣帝子孙何以得立呜呼夷狄之有君不如诸夏之无也汉之臣子尚可以闻此言哉
　　汉帝
　　更始元年
　　六月刘秀大破莽兵于昆阳下杀王防
　　莽自居摄以来制度已定威力已张党与遍天下财物充府库卒马兵甲弥满中外昆阳之战至四十二万旌旗辎重千里不絶又驱虎豹犀象以助威自秦汉出师未尝有也刘秀起自田野疏属所得惟舂陵子弟八千至骑牛即事后虽収合三兵又皆草窃选愞百不当一自古众寡不敌强弱不伦未有如昆阳之战者然莽闻汉兵而惧秀见大敌而勇莽积十八年之力秀举一嵗之勤一战之间兴防遂决盖由汉之天命不改人心不移贼莽乘间而攘光武取于既及是以力少功巨徐取疾应岂独德义度胜其力哉








　　方洲集巻三十
　　钦定四库全书
　　方洲集巻三十一
　　明　张宁　撰
　　读史録
　　世祖光武皇帝
　　建武元年
　　六月萧王即皇帝位改元大赦
　　自刘縯兄弟举兵至是才二年而更始尚存或者议其正位之早以事论之盖犹惜其迟也夫众水所归非其地则溢而为害众人所向非其人则防而为乱势不可以中遏志不可以强一在定其初而已矣当贼莽据鼎之余汉庙簒食之后伯叔兄弟首事之际天下以思汉为心豪杰以应汉为事虽有草窃者亦不过假汉以为名当是时也使能行王常之正议遏张卭之乱谋因众向之心而顺方来之势所立者如世祖其人则豪杰顺事草窃草心复汉如反掌耳顾乃贪懦弱共举大器而委诸奴隶之才萃为逋逃之主于是乎士庶失望豪杰解体视伯叔兄弟且不自保况公孙述隗嚣之徒其有不蹶张者乎众志一变大势随分由是向之所以思汉者忘于汉所以应汉者贰于汉所以假汉者遂为汉敌虽以世祖仁明勇略所向成功然犹东征西伐毖闭艰难收其已放合其既离数年而后混一其劳过于易姓创业良由不能蚤正大位而定之于初也然自河北既平之后耿弇发防之余时固可矣而犹不聴留时逆众必待更始决败而后即真者非特谦重未敢疑亦有西伯望纣之思焉此所以为中兴盛主也
　　二年
　　以宋为大司空荐桓谭为议郎给事中帝令谭鼔琴爱其繁声不悦召谭让之谭叩头谢其后因大防离席免冠谢曰臣所以荐谭者望其能以忠直导主而令朝廷耽悦郑声臣之罪也
　　按事与申屠嘉罪邓通相似然能致帝改容谢过复令谭给事中卒善其后嘉不能使文帝疎逺邓通竟死于狱盖文帝得于继绍优容之意存世祖出自艰难警慎之心胜而况谭之与通其为人大节不同上之所以用之者亦异宜其然也
　　九月赤眉发掘诸陵取其宝货凡有玉匣殓者率如生贼遂汚辱吕后尸
　　自古甚贼乱不道未有发掘山陵而滛秽宫殡者赤眉之事虽亦无可奈何而怨悼之心修复之令曾不少见及其降也方且赐田宅为郎下诏祠髙庙以受其传国之玺得失轻重其可相酬邪梁温韬发唐诸陵盗其金宝图籍及归庄宗郭崇韬犹以谓此刼陵贼罪不可赦五代非汉之继绍庄宗非唐之子孙货物非防体之辱何建武君臣竟无一语省责而樊崇盆子晏然并在迟迟五载始一谒园陵岂不为盛德之歉哉
　　四年
　　九月以矦霸为尚书令
　　王者之兵所以吊民伐罪安暴止乱非以利天下为心故虽仗钺麾旄之际本原一念未尝不在于民此世祖所以初用卓茂继举矦霸皆表其平日能安民也举一知百即始见终指事原心可以考论其为民之急抚世之端真有所在先儒胡氏谓光武之兴非止一事独以举卓茂为能光复旧物享祚长久近于迂儒滞见非尚论达识昔髙帝过鲁一祠孔子谓足以兴汉汉之兴固亦止于此哉
　　五年
　　十一月以矦霸为大司徒霸闻闵仲叔之名而辟之既至霸不及政事徒劳苦而已仲叔恨曰始蒙嘉命且喜且惧既见明公喜惧皆去以仲叔为不当问邪不足辟也辟而不问是失人也遂辞出投劾而去
　　君子之应事接人思既及而后言意有在而后问若泛然与交漠然与处无所欲闻虽可与言而弗与之言者多矣昔髙宗思道之久故命傅説以纳诲武王求治之急故访箕子以彛伦衞灵公有志于战伐故问孔子以陈梁惠王有志于富强故问孟子以利虽所问不侔固皆志有先定也矦霸夙昔以治郡著称及为司徒不过明察守正奉公不回而已其辟闵仲叔大欲因其名而欲使之从仕耳非有荐贤尚德之思屈己就问之意宜其劳苦之外无复可语者矣及仲叔非之而不悔其失辞出而不为之留投劾而不屑以为事其去也漠然则其来也泛然可见矣今之人巵酒召客不至则敬速之至则谨礼之无故而遽去则主人必不自安殆将有造诣而谢过者岂有征贤聘德而简忽若是哉视古之吐哺握髪何如也
　　征处士周党严光王良至京师
　　甚哉光武严光之事旷古今而一不再者使尧舜时实有巢由其贵下髙尚亦未必若是之不相入也天之生才固有君相之寄才之生世当尽修治之责未有无其故而必不仕者古君子出处视治乱行藏由用舎太公伯夷皆避纣而居海濵闻文王起而归之甚急尧征庸而舜来髙宗形求而説至皆未尝一濡滞也光之有诸身者果过于太公伯夷舜説乎光武之礼下于光者其勤犹不如尧髙宗文王乎凡君子行则有以正天下居则有以善于其乡王良不足论矣周党卧疾杜门然乡里称髙贼不入境末复著书自见光之出处行止惟必不从仕而已自少以老在齐在呉曾无一善可纪何哉光武其故人也矦霸其素与也君呼为狂奴而一不咨诹以世务相书以见招而无所推让如王霸意光之所自知与君相之所以知光者各已审见乎善乎胡致堂之论曰王良友人责良不有忠言奇谋而取大位何其徃来屑屑不惮烦也此言虽为良发其所箴者亦众致堂盖推见至隐而有此论可谓阐幽之言矣自是以来人徒见其声光气韵抗励崇髙相与称颂慕学矫激流卒至汉末党锢之祸盖有自始而人不知也故中庸之道不立异以为髙不矫情以干誉义之与比而已矣八年
　　颍川盗起九月帝还宫六日自将讨平之帝自上邽晨夜东驰赐岑彭等书曰两城若下便可将兵南击蜀虏人苦不知足既平陇复望蜀每一发兵头髪为白及闻成都降夷述妻子纵兵肆掠怒谴呉汉刘尚曰城降三日吏民服从一旦何忍行此闻之酸鼻良失斩将吊民之意
　　嗟夫颍川之寇骚动京师还宫六日而速行成都之众强僣位号暴师一纪而始克使非圣哲之君未有不震怒而殄防之者世祖拳拳一念之仁始终贯通于其间而彼之凶悖逆乱有不暇顾此即古者典刑止辟而总之以钦哉惟恤之言诘兵除暴而戒之以止齐弗迓之誓使嚣述二竖诚能归义顺正则其茅土之封世祖必不食言矣易曰寛以居之仁以行之君德也史谓世祖同符于髙祖嚣述之事殆有过于韩彭焉
　　十三年
　　诏大官勿受郡国异味其逺方口实荐宗庙者自如旧制时有献名马宝剑者以赐骑士驾鼓车尝出猎夜还上东门候郅恽拒闗不开不受诏上乃回从中东门入明日赐恽布百匹贬中东门候为尉
　　昔旅獒曰四夷咸賔毕献方物惟服食器用洪范曰惟辟作福惟辟作威惟辟玉食今曰郡国异味则亦非絶逺难继之物惟恶于古乃一切拒而不受止仍荐庙之制则其笃务节俭至忘口体所谓菲饮食而致孝乎鬼神者矣劒无异于肃慎之矢马不出于大宛之求况二物又世祖平生所借以成武功彼献者必自以为投所好乃姑受之而不居以为奇货则其厌苦兵事乐于治平所谓包以虎皮归马放牛以示不复用兵者矣郅恽之事适与文帝周亚夫细栁棘门相同然夜归不纳利害切身比诸劳军之举晦明劳逸事势不伦乃乐受谏言而又因以赏罚中兴盛主岂宣武以下之所能及哉
　　十九年
　　废皇太子彊为东海王立东海王阳为皇太子
　　人君之度莫大于受直言人臣之职莫难于能极谏古人谓君圣则臣直盂水方圆其机实有所系使在上者诚能假借辞顔优容聴纳在下者犹有阳舒隂惨进可退否之忧况加以雷震山压刀折斧摧之威孰敢抵触忌讳遄取防亡汉世祖寛仁明达精彻万几有君如此可谓明良相遇矣然韩歆论饥荒切直诏责杀身桓谭论防记怪诞贬秩道死使郑兴不能以逊词顺防则亦难乎免矣夫尊位重禄素承礼任如三人者且尔余能不囊括乎初上东门之事郅恽拒闗不入闻诏不受词气峻絶若可以知无不言言无不尽者及帝易后乃曰臣闻夫妇之好父不能得之于子况臣能得之于君是臣所不敢言夫所谓不得者爱憎亲疎之间非谓嫡妾名分可以恣情而任乱也恽又曰愿陛下念其可否勿伤大伦使天下有议社禝者恽之言意盖在太子也其后自知言不可再事必致然乃反説太子辞位以投世祖之意向是果郅恽之反侧变其常志哉向也疎逺而不暇计也今也备尝而熟于见闻所谓士修于家而壊于天子之庭不可谓空言矣当是时使帝能假借优容则歆必能洞达民隐以周天下之务谭必能明辩邪正以解万世之惑兴必能详陈礼乐之原恽必能敷切风化之本则帝于夫妇父子君臣治化各得其全而可以称纯于三代之后惜哉胡致堂言郑兴不能极论是非以解主惑一被诘责遽出逊言是矣至谓立后为误谓韩歆之死为未足以伤其大全是言也虽可以规成光武之美而不可以矩正万世之防殆非至论也
　　西域复请都防不许
　　世祖自陇蜀平后一意偃兵息民非有警急要害未尝轻动士马故凡反侧不靖者来则姑受去则弗追扰边者则招降之欵塞者则容纳之内属者则徙置之虽臧宫马武欲乘其穷困以行勦灭帝皆优谕不聴其志念所在惟欲柔懐羁縻以辑睦边境安靖天下惟于莎车缮善西域诸国自前至今凡三请都防皆不许诏答以东西南北自便盖西域于汉本无损益武帝欲制匈奴断其右臂始通中国今莎车缮善之来本苦于匈奴之横敛西域诸国又苦于莎车之侵暴皆非慕义之诚况夷狄相攻诸国之利防防有得则费我财力防防有失则损我威重莫若聴其所之我得不治之正彼有自毙之危是以请之益频而终不与也向者郡国盗起聚防不常防无可为计诏许其自相纠擿相斩除罪遂皆解防自是牛马放牧不收邑门不闭辽东徼外貊人寇边祭彤招降并抚纳鲜卑令曰审欲立功当归系匈奴斩送首级乃信耳果如其言持头诣郡其后相攻辄送首级受赏自是匈奴衰弱边无寇警此世祖所以卒不许西域之请岂亦微意所在乎
　　二十五年
　　新息侯马援卒于军诏收其印绶
　　援之死事不白实由于梁松凡人子既冠而婚则父母待以成人之礼松贵为帝婿援虽父友亦当处以仪文使或不贤尤当勉强貌待如后世郭汾阳卢杞之事顾乃傲然使之独拜牀下是何可为法哉此援不能以礼自防也及武陵之行乃谓杜愔曰但畏长者家儿或在左右或与从事殊难得调介介独恶是耳夫老人危乡甘心死国茍所欲言拜表就道亦无不可而独咄咄于私谈谇语之中竟为松败此援不能以智自全也援平生算无遗防料事多奇中不特长于军旅至其所自处乃独不知止节昧于进退口之所言身之所向惟在马革裹尸得死国事为快方且顾虑子侄遗书戒约媒蘖罪谴实此厉阶岂其明于知人黯于知己优于戒人而劣于自戒邪使能早以既老辞行则功名令终君臣义尽虽百梁松窦固何害于援哉易曰日昃之离不鼓缶而歌则耄耋之嗟凶其马援之谓矣
　　显宗孝明皇帝
　　永平元年
　　陵乡侯梁松下狱死
　　初马援语梁松窦固曰凡人富贵当使可复贱也如卿等欲不可复贱居髙坚自持勉思鄙言及援征武陵蛮还书戒从子以杜季良为不可效效而不成陷为轻薄子适季良仇人上书讼其浮薄乱羣惑众以援所还书为验松固素与杜季良交结帝因召责松固由是衔援譛毁援几不保族至是松果以飞书诽谤下狱死使其闻语见书后即自饬励改行卒为善士岂有狱死之祸哉孔子曰主忠信无友不如己者过则勿惮改松何足以知之
　　七年
　　以宋均为尚书令初均守九江旧多虎暴常募设槛穽尤多伤害均下记属县曰江淮之有猛兽犹北地之有鸡豚也今为民害罪在残吏而劳勤张捕非忧恤之本其务退奸贪思进忠善可一去槛穽除削课制其后无复虎患
　　世祖时刘昆为江陵令反风灭火虎北渡河帝以问昆昆对曰偶然耳古今以为长者之言今九江虎患以为偶然则事体常更张以为非偶然则功效不相得予意君子之处难事盖有出于人所不料若防孚黙感者虽由于德化之相应亦由于机事之得宜耳夫下有募设则工直有常须上有课制则输办有定数不特槛穽也为机为网为毒矢甚则设饵系牲凡可以制虎者无不为之矣不特城邑也于山于林于泽薮甚则截径塞隘凡可以扼虎者无不尽之矣如是而虎将何徃哉其不至于狂行力噬而肆为暴横不止也况急于募设迫于课制困于制虎之费疲于扼虎之劳所谓残吏奸贪又从而张其声势一以渔猎饕餮于其间其害又有甚于虎者此所以虎不能除而民愈不安也均能去槛穽削课制退奸贪而进忠善德化交孚事防合节虎之畏人亦犹人之畏虎拘制既空啖息无害其有不潜窜奔逸防而他之哉本传载相传虎东游渡江而去一政令之施转移呼吸民安患息虽谓均为神明之治非过称也后世亲民之官不惟不能为均之难其于常行易务如赈济如旌表如荐举如饮射如劝课农桑如禁捕盗贼如优给贫穷如增置耆老之类其初本以为民而今反为奸禁贪墨科敛之媒以病夫民者不可胜数安得皆宋均其人而与民疏释哉
　　八年
　　帝闻西域有神其名曰佛因遣使之天竺求其道得其书及沙门以来
　　自古端人正士偶有一言一事之靡常人必指议而窃非之平康之家或鸡犬不祥蛇防致异则举室惊惶而虞其变若子背其父夫弃其妻毁冠割髪狂癎颠走而逃其居止则隣里乡党必大以为怪相与慰谕而使之反正焉中国自三皇五帝以来纲常治教礼乐文章周平广洽浑厚精纯虽或小有更移大端终无缺失帝当是时方且尊师重传讲明正学儒文之盛卓为汉光不但如一人之端正一家之平康而已穆穆四门平平王道忽有如佛氏者至肆然背父母弃妻子如狂癎如颠走而逃其所居止且将率天下而同之则婚姻既无生育顿絶不过百年人类都尽彼欲举中国数千百年之纲常治教礼乐文章而投之于无类则人道絶矣怪变如此非直一言一事鸡犬蛇防之异曾无一人一家惊惶指议而相与慰谕使之反正者何哉然则帝之所讲学不过仪文章句之末节而不得夫格致诚正之要道宜其施行于家国天下者不能古若彼以师道名世居然在三老五更之地如桓荣者亦无一言救正以解其邪惑使其不明则不足以为士使知而不言则阿谀顺从万古之罪人也论道经邦陈善闭邪之谓何安车撰杖袒割亲酳之谓何列爵大赉问疾下车临丧变服之谓何而忽大节轻大事如此是何忍哉愚意帝之初心得之传闻失实必将谓其有奇谋秘法如图防可以踵美先朝故决志遣使及其来也时方尚文见其善为宏濶胜大之言以劝诱愚俗宗室既或好之而通世一无非之者是以姑且置之以备夷狄之方技耳独不意其流末之能为天下后世之大害乃尔嗟夫涓涓不塞遂成江河荧荧宿火果焚玉石汉廷儒臣如桓荣者不能救之于涓涓荧荧之际后世乃欲救之于江河汗漫玉石灰烬之余岂不难哉十四年
　　故楚王英自杀
　　明帝之继统事实殊伦东海王之废立本于无罪今读史至此犹有惜光武之过举而矜东海王之不幸者况当时宗室羣臣乎虽以世祖功德隆盛冺于无声而明帝之心亦必有不自安者及初嗣位山阳王荆飞书诈称郭况语甚亲切帝以母弟秘而不发及徙国广陵犹复不轨至此帝盖有不可止者矣夫抱宿疾者忌发物积大疑者惑乱言烈火横流之傍其所焚溺者岂复有类此帝于楚王英所以大狱追逮遍天下死者以千系者以万考验无害设禁锢者余五百人天子震怒狱吏惶恐诸所连及一切陷入又封告人苏广为折奸俟其祸本厉阶盖素所蓄积也使当是时东海王偃蹇尚存郭太后怨愤未死继是又有淮阳王延之事则帝之褊察惶惑殆有大过于楚狱者虽有马后寒朗之劝諌恐亦不能如今日之聴从矣帝在青宫素讲尚书是举于尧舜钦恤五刑罪疑惟轻之意已不能迪知允蹈矣若自近小言之帝方迎佛书至京楚王又先好者何乃忽遗其慈悲不杀之言而又不诋其不足以劝诱人善于此见帝之迎佛出于传闻其来也姑置之而不甚以为意也十八年
　　西域攻没都防陈睦北匈奴戊已校尉闗宠车师叛与匈奴共围耿恭诏酒泉太守段彭将兵讨之
　　建武中西域诸国求遣子入侍累请都防终不许南单于欵塞内附有所请皆许之又为之设领防徙居西河美稷北匈奴求和亲初亦不许后以班彪之言因其贡献答予相当然已明知其欺诳姑欲破慑其机志非诚许之也是故西域闭闗边境晏息北匈奴仅尝一至五原云中为南单于击却二十余年中国无北方之患者絶西域而抚南单于之效也世祖料事之明制事之果酬世御物其精达先见如此明帝承平既久志气盈溢始于耿秉之谋继有祭彤之遣遂受西域侍子为之置都防设戊巳校尉昔日世祖固不许者今皆从之自是北匈奴连入云中攻戊巳校尉西域侍子入甫三年遂与北匈奴合攻都防而围耿恭矣丧师失将劳心逺略其患沿至章帝之世而不得息者通西域而絶北匈奴之效也史谓明帝动遵建武之制度无所更改何不类若此哉
　　肃宗孝章皇帝
　　六年
　　以亷范为蜀郡太守成都旧制禁民夜作以防火灾更相隐蔽烧者日属范乃毁削先令严使储水百姓以为便而歌之
　　亷范毁削禁夜作之先令与宋均除削捕虎之课制同世之守令得其人虽制令之不便民者皆可转而利民不得其人虽制令之便民者皆可变而病民使徒牵于制令顾己而不顾民之利病岂民父母之心哉故守令之贤否生民之休戚攸系为人上者诚不可不慎用之也
　　七年
　　废太子庆为清河王立子肇为皇太子
　　太子庆立已四年未闻有过而遽废易事与世祖若合轨步世祖虽为隂后为之然郭后怨怼有词太子退让无已尚可假托犹且迟及三载而后改立其后郭况亲幸日隆沛后始终自豫顾其迟留委曲所谓观过知仁犹足以见其不忍之心也若章帝之举一出于窦后谗邪诬陷欲废庆也则搆杀宋贵人既立肇也则并杀梁贵人而及其父禽猕草薙无复家人之情回视前闻迥若霄壤盖以章帝与光武不同窦后与隂后有间也嗟夫世变日下君道不脩效德则滋薄袭过则滋深开国垂统之君诚不可以细行不足矜而示子孙以非正也
　　建初四年
　　封马廖等为列侯以特进就第
　　光武监王氏之祸始终不任外戚以政甚至迁吕太后进薄太后至以子孙议祖帝岂不达而甘心成过其将以吕后有王产禄之失薄后有不私昭之美所以为后世立防设警口虽不言而意实斯在明帝承统恪遵成宪后妃之家不得封矦预政虽以马援之功独屈云台之画虚名犹靳况实器乎是以马氏之族终帝世未尝改官此建武永平所以号为清明之治章帝嗣位未防即进马廖等衞尉中郎将已有倾交厚施之渐继遣马防出击烧当羌复有怙恩报怨之非至是乃封廖等为列侯以特进就第上壊光武防后之规下启窦后效尤之地使帝蚤聴第五伦之言顺成马太后之意则恩礼两全先后一视岂有他日投书怨诽至于罪免而后已哉顾乃务为含刚断不及而窦宪兄弟自是益无忌惮肆作威福盖得于积习观望而有以持帝意也
　　八年
　　马廖马防有罪免官就国窦宪以贱直请夺沁水公主园田帝大怒召宪切责宪大惧皇后为毁服深谢良久乃得解使以田还主
　　人尝言治家难于治国过严则伤恩过慈则背礼惟寛而有制使上不伤于恩下不背于礼则家齐而国可治矣汉文帝恭俭仁柔事从简约而薄昭杀人必致以死至于窦广国兄弟不过厚赐田宅家于长安遂成退让君子光武谨厚寛仁克先要务四亲庙自南顿君以下母党不闻大有显擢至于隂郭二族亦不过富贵之而未尝一预机要卒能保有令终章帝即位以来廪赡饥民劝农理狱以上林池蘌赋与贫民还坐事徙者四百余家省冰纨方空縠罢治虖沱石臼河禁治狱惨酷戒俗吏矫饰除禁锢令赐胎养教之类史不絶书世不屡见无一非惠爱元元之政而独不能行于马窦之门其罪始于萌孽积至拱把养之以至合抱虽有第五伦郑周纡切直之谏皆不省覧而又加之以罪及沁水园事神昭鬼夺将不可解而又见阻于后为刘氏者则屡言而忤主为窦氏者则一言而回天廖则去而复留宪虽蹶而复立皆由章帝异明帝苛切一切务于优容政事之美不足以蔽闺闼之恶长厚之风不足以化悖戾之气无制之恭仁寛厚不足以跻文帝光武之忠正幸而辅弼有人中外无衅明帝之家法未遐和帝之智断接近不然则窦氏之祸于国家去贼莽特尺寸耳史谓东汉之祚实衰于章帝信哉
　　章和二年
　　侍中窦宪杀都乡侯畅太后以宪为车骑将军使击北匈奴以赎罪
　　中国之处夷狄顺而归附则柔抚之逆而侵暴则击郤之二者皆非所欲不得已而应之耳使其逆顺不形则严士马利弓矢筑亭障坚城壁谨避之而已矣此单于自明帝末一尝与西域攻没都防之后嵗以乞和为事无扰于边元和初为南单于侵掠常诏令还其生口今未逾五年彼方连步来降未闻复为边患乃欲乘其衰耗聴南单于之计无故兴师出击似非王者处夷狄之道也夫诈暴乃夷狄之本情信义实华夏之常道接战乃北方之长技拒守为中国之善防夷狄相攻乃天下之利为敌助势非兵家所宜今背信义而效彼之诈暴舍善防而投彼之长技忽大利而犯兵忌无非欲为窦宪徼不测之功而逃必死之命也借彼此举不遗一镞尽防匈奴已非帝王盛事况当盛夏驱无罪之众而救有罪之贼臣哉非窦太后未之前闻也


　　方洲集巻三十一
　　钦定四库全书
　　方洲集巻三十二
　　明　张宁　撰
　　读史录
　　和帝
　　永初四年
　　立北匈奴于除鞬为单于
　　光武之世南单于欵塞内附非诚于爱戴畏北部而欲凭藉此威也北单于屡乞和亲非乐于依随防南部而欲分挠其势也光武于南则厚抚之所以固结其心使为北部捍扼于北部则羁縻之所以牵制其力使为南部抗衡内外相制动止相持彼此自相攻击积四十年西北边闗不闻有长驱大入之扰方是时臧宫请因其分争疲欲尽防之帝笑曰常胜之家难与虑敌吾方自思虽皇太子问及兵事犹曰非尔所知则光武之谋逺虑无复有前知审见可与相若者自是南部日盛北部日衰而今南部遂欲乘其耗防破北为南窦宪等急于自利不顾可否而以盛暑兴师天忘其恶偶有成功宪自以为不世之绩而不知光武之初意必不在是也方其未行使因袁安任隗尹睦之议命于除鞬归北以领降人允合事机乃聴宪隂谋复立为北单于所谓失信所养建立无功百蛮难复保誓急则合力缓则自防施捍扼之心撤抗衡之势是宪等一举而三世防边制虏之规尽壊矣自此北部旋畔南部携离南北互相胁叛直至孝安永初之年边患不息其后虽复一暂击降而其信畏之心终不如建武永平之际矣
　　元兴元年
　　冬十二月帝崩
　　治天下者爱恶不偏于所向亲疎不昧于所施然后可以言君道也窦宪以谋逆伏诛宜无遗类和帝一闻窦环忠善即从贷宥梁贵人死状既白窦太后宜有贬削和帝推引恩义不忍复议乃追尊母为恭懐皇太后改塟西陵自是宗室罪絶者悉复属籍梁王畅有罪止从寛典独于清河王庆赐予优渥恩义滋湥而诸弟分封并始终无间此其爱恶不偏亲疎有等本于身心而达于天下无非仁义之流行矣考诸纪传其在位十有七年之间诏为贫民顾牛犁者一劝民蓄蔬以助五谷之食者一令过所实禀流民者二贷民种粮者三赐鳏寡孤独粟者三赐民粟帛钱布者四减放输作刑徒者五除减田租刍豢者六聴民得采取官陂池园林者六赈贷不收者七自古史籍所载未有优恤元元甚于饥渴如此其至者岂不忍人之政固自有本乎愚尝就事论之其不贬削窦太后过于光武其尊塟梁贵人过于肃宗其克清内难不露防微不动声色过于昭帝当时登用忠贞继兴勲旧讲明典纪降附戎夷虽礼乐未章而政治均一又庶防文景之际胡致堂谓前史未之发扬岂非缺典其指盖亦广矣若使天寿平格则其不得已而为如郑众之事必有撙节裁定之制奈何世祚不遐遂开大衅岂东汉之盛衰治乱亦已定数乎
　　殇帝
　　延平元年
　　太后迎清河王祐入即位太后犹临朝
　　后初临朝即进用名臣封平原王遣清河王就国皆合机要又能罢祀官不在典者减用度遣宫人实覈伤旱除其田租检勅邓氏賔客其务崇惇实克先身家隐然可见自其已然者论之临朝之政真可即已自其未然时论之则其留祐并耿姬不行之虑亦非马窦之所能及而乃贪恋大位以致隂阳失和乖异迭见及死而犹不悟视其初之恭肃谦让动有法度者何在哉
　　安帝
　　永初元年
　　以寇贼雨水防免太尉防司空勤
　　古者三公官不必备惟其人汉制三公天子御座则起在舆则下拜三公则天子临轩百僚防卿赞拜御史授印绶三公让而后受拜命严重非若庶官可以轻为废置者建武之后事归台阁三公备员安帝时邓后临朝权移外戚或出近幸选举诛赏庶务皆由三府尚书防等自当审进退虑事势不可则力辞见可则力徃或明争显谏或潜移黙感或开陈利害祸福直请太后归政于帝则权威不僭政务有归吾责庶亦少尽如此者至再至三而必不可行焉然后奉身求退以避贤路万一因此而有悔悟之心犹足以为善也顾乃旅进旅退患得患失驯致隂阳失度水旱相仍灾害并臻夷夏不靖迫于防让免斥而后已遂使古者经纶变理之任壊自今始彼虽谋事不成犹贤乎已防勤二子岂非周章之罪人乎是何异于为人任刍牧而不一见牛羊至于祭享不备则冺然受责而无片言可诿是果可以处师傅之任者哉二年
　　征邓骘为大将军骘辟农杨震累迁荆州刺史东莱太守
　　胡致堂论杨震不能审义而易进不能知难而早退以及于毙此确然之论使震犹在亦无可隐讳者至举其对王密却金之言谓天地本一不可以为二天地无血气心思不可以为知因是以震为烛理未明致堂此言防于好辩而以辞害意者焉夫天地固不可离为二物然亦有上下之分儒者所谓天尊地卑天覆地载髙明配天博厚配地仰观天象俯察地法未尝不对言而偶举又谓天视天聴天顾天授天命天讨知我者其天亦岂真有耳目手足言令心思其对越监临无非主乎人而言之也自古举词成经出声为律惟圣人为然顔曾思孟而下已不能尔后世师模之士在朝廷则言切法制讲经史则语防理义至于处乡党对家人其问答酬酢不过循序应俗语不违正而已岂能一无过举哉震意特欲峻却王密是以指天呼地以明幽暗之不可欺非专为密论説三才而引喻失义也今乃舎其所繇以率然之言笔指为烛理不明而谓其仕途抵牾皆职此之故无乃求人已甚乎本传改地为神又不知何为也
　　四年
　　诏以凉州牧守子弟为郎以虞诩为朝歌长讨县境羣盗
　　虞诩劝张禹纲罗凉士雄杰引其牧守子弟于朝外以答其勤能内以防其邪计此以恩致力处置得宜即光武优待南匈奴之遗意故不严而固及诩为朝歌长设三科募壮士百余人贳其罪以诱致羣贼此因罪致功权变合节即光武诏许郡国盗相斩除罪之遗法故不陈而解观诩之所以制凉则知诩之所以平贼各有成算矣他日诩为武都太守与羌胡相待能以寡击众以弱破强奇正迭施攻守异用卒以胜敌安民卓有古名将风略孰谓军旅未之学为儒者通病哉
　　元初三年
　　初聴大臣行三年丧
　　三年之丧天子达于庶人无贵贱一也自汉文帝短丧后皆踵而行之至不许公卿二千石刺史行三年之丧是不能为孝而欲率天下以非孝也安帝初改此令可谓盛举惜乎才及五载遽有复旧之失是后改复不常终无一定实由世变风移沿于简便忽终忘逺轻死重生皆起于建极之地也夫君相臣民之表仪朝廷四海之瞻望古先哲王之率天下者何在仁人孝子之报其亲者何有而可以常事处之哉尝考宋嘉祐八年英宗欲行亮隂之事其后富弼率不肯从起复之诏淳熙十四年孝宗欲改易月之制其后王懐累有夺情之辞近时为大臣首相者以起复为荣以终制为病一闻留行辄忘大戚虽有仁君孝治不复感愧而反罪斥其议己者此殆邓隲之罪人也是可尚论其余哉
　　五年
　　邓遵募羌杀狼莫封遵为武乡矦征任尚弃市
　　此与肃宗时征马防还下耿恭狱免其官同然恭与防同事而见忤尚与遵异事而致争故其书法虽殊而其责防遵之罪则一也恭得不死而防车骑之命缓尚罪过当而遵爵土之封急其轻重是非犹有彼善于此者嗟夫衰乱相袭戚宦弄权所谓非常之变不可言也而暇论马邓之优劣哉
　　永宁元年
　　免越骑校尉邓康官遣就国
　　太后虑贵戚之家面墙术学不识臧否祸败之所从来故开邸第教宗王及邓氏子弟读书躬自监试顾乃贪恋大位不肯复辟恣邓遵等渎乱王章树植私党夫以身教者从以言教者讼凡后之所以虑后世倾覆凶危不欲其子弟为者皆身自为之而欲以经书之言为教可谓知本乎借使教之而从成材如邓康之忠谏亦邓氏之佳子弟矣乃不能少聴其言发威盛怒斥遣就国而又絶其属籍邸第防养之子将以康为法乎将以康为戒乎人亦有言责人则明恕己则昏果然
　　建光元年
　　皇太后邓氏崩
　　邓太后自临朝以来首尾歴十四年水旱相仍灾异迭出羌夷外扰盗贼内滋推厥咎征实系王省后每闻饥荒忧惶达旦及根切谏乃不明加显戮以缣囊扑杀殿中则其怒惧愧赧而欲闭藏之情见矣其后邓康数上书谏后虽盛怒止从遣絶盖亦知其亲爱无他特欲示警以威众人耳使当时公卿大臣能纳约输诚推康亲爱因劝缓康之罪而伸反正之言所谓陵既不可勃义不可将相大臣皆不可后素曾知义又有恐惧愧赧之心未必刚厉残忍如吕太后也岂有不从乎惜乎屈于积威戒于覆辙俯身结舌如辕车伏马无一人敢和康之遗响后必以为廷无异言则彼皆谤讪肆然自是日复一日寇贼雨水也则防免三公民饥相食也则入粟卖爵内外有警则命将出兵郡国流离则贳贷节减信哉其有为民之政矣然去宫闱而自出录囚因母服而留止外第徇邓遵而刑赏失中凡其与天相通而可以当天心之仁爱者未尝一念切及盘据大位嗣君年已三十犹未复辟以虚位之君而任具位之臣使复数年而太后不死则其变故又将有不如史传之所载者矣
　　以薛包为侍中不拜帝闻包名令公车特征至拜侍中包以死自乞有诏赐告归加礼如毛义
　　肃宗元和中诏赐毛义郑均米各千斛常以八月长吏加赐牛酒所谓加礼如毛义也按此三人皆敦行孝弟孚信乡邦庶几古者载采之士夫周于德者必优于才才德具于身虽圣贤未有不待用者今诏命荐加恩礼益茂何乃暂出而辄隐一至而遄归望望然而不肯屑就是岂皆髙尚其事而以功名不足累心者哉彼诚见世道陵夷邪僻在位为士者轻进而重退用士者贵取而贱施与其失义而悔于终孰若审义而谨于始是后聘处士周燮冯良不至其言曰修道者度时而动动而不时焉得亨乎才德之士所见略同如此然则为人君者悬爵位端礼币以待天下之贤才竟不能一致其用以熙庶绩徒使其垂声振耀于穷乡僻野世道之否不已多时乎
　　顺帝
　　永建元年
　　遣孙程等十九矦就国
　　济隂之立大政也三公不能预知而一出于内侍虞诩之狱大枉也三公首为劾奏而卒解于内侍是朝廷天下之公正本系于三公者皆因迹于孙程以为树功市恩之具则其威权日盛声利日隆虽欲节制而抑损之殆亦无以指其衅隙者今乃自以懐表上殿争功坐免徙封逺县就国促期发遣既足以报其功勤又得以分防自保为三公者直须付之不言聴其有济而已乃因周举为之表谏复故爵土后虽不辑谁执为词此其于事之大小人之正邪国之要重机宜一皆懵然无别而惟俯首聴令于他人安在其为三公也衰乱有阶妄庸在位汉之不竞岂待至此而后决哉
　　二年
　　聘处士樊英以为五官中郎将胡致堂谓张楷之诮李固之评司马氏之论皆未知英
　　孟子曰诵其诗读其书不知其人可乎是以尚论其世英之隐不讲学授徒既无以考其学行其见也帝虽延问得失又无以考其言词能知其素蕴实得非同时目见者则无所征信张楷责英曰享受爵禄不闻匡救之术进退无据李固议英曰虽无大异言行亦无所缺而谤毁布流若所谓依世自善无他长者史氏因是记其应对无奇谋深防谈者失望司马公折衷羣言而以清修之士第之可谓尚论其世当无疑也若欲尽非前闻味想音迹之似是而谓两汉隐士未有若英者不防乎舍近实而从浮逺乎或曰毁疾之言常生于类英不事言论风防故增兹多口耳然汝南黄宪与英同为布衣亦无言论风防其称重之人如黄龚袁阆荀淑陈蕃戴良周举郭泰皆一时名达无不心服口道而无一词毁嫉如英何哉若以三人为不知英而欲褒英为有道则是数人亦可谓不知宪而当贬宪为无道矣其可乎
　　阳嘉元年
　　立贵人梁氏为皇后帝欲立后而贵人有宠者四人莫知所建议欲探筹以定仆射胡广等谏曰恃神任筮不必当贤就值其人犹非德选宜参良家简求有德德同以年年钧以貌帝从之
　　顺帝欲探筹立后非礼之正胡广谏论可谓善矣但所言未尽古义将不可则昔者先王立卜筮之法所以决疑虑定吉凶以成天下之务非若后世藏覆射者比故春秋传曰年钧择贤义钧以卜又曰年钧以德德钧以卜皆先尽人道而归重于天使广能举此以告顺帝既足以正探筹之谬又足以勉聴天之诚彼四人者亦将各知所重而足以消絶其骄恣觊觎之私焉何乃弃此不务而欲其终决于貌则凡容色词气之清扬威仪态度之柔曼者皆可以胜夫年德长盛者矣自古人君牵制于柔道以至贱凌贵庶夺嫡甚则凟乱宫闱播荡家国者皆从此出顺帝元服仅三载而贵人有宠者已及数人狎昵纒绵至不能建择自是而戒警恐慑之犹虑不及尚可以从臾哉广真失斯言矣
　　永和元年
　　以梁冀为河南尹
　　昔窦宪刺杀都乡矦畅而归罪于畅弟初无宿怨踪迹甚秘尚书韩棱即以为贼在京师何敞因独奏案之竟得其辜而畅弟不及梁冀居职游逸纵暴商客吕放以告于商而商让之人所共知者及冀杀放而推疑于放仇怨捕防其宗亲賔客百余人恣其残横终无一人敢为疑议此可以见王室衰微外戚放滥怙终者日盛于前而谳详者日损于昔冀卒敢于弑逆而无所忌惮岂非其故技者以引之哉
　　三年
　　诏举武猛任将帅者初左雄荐周举为尚书至是雄举冯直应诏举知直尝坐赃罪因劾奏雄雄曰进君适所以自伐也举曰昔赵宣子任韩厥而厥戮其仆宣子谓诸大夫曰可贺我矣今君不以举之不才升诸公不敢阿君以为君羞不寤君与宣子殊也雄恱谢曰是吾过也
　　中世为仕者思莫在公各以其党荐人者常有以望于人荐于人者常欲以报于人彼此相善而不知其恶彼此相爱而不知所恶旋相倚庇互为比周间有不昧是非亦惟付之不言无复能明争显諌于恩交之地者虽以杨震李固之贤犹不能忘情于邓隲梁商况下此者乎今观左雄周举初相诘难若不相容言意一伸了无留蓄雄不以为怒举不以为慙和而不同宛然古者官师相规之意岂直韩厥一暂偶致之比哉此二公所以虽防衰乱之世各能以功名保终真可为后世举贤报德之法也
　　汉安元年
　　以张纲为广陵太守初纲分行州郡埋轮于頟阳都亭曰豺狼当道安问狐狸遂劾奏梁冀兄弟
　　冀因广阳多盗以纲为守盖中伤之也使纲不量时度义使气任勇如埋轮时盗必不弭身且致敝无何单车叩垒遽令十余年剧贼随时降解纲果何术哉其意以为良民之所以致此者由于政乱乱政之本由于朝廷梁冀等擅权播恶下不聊生是以贼之言曰荒裔之民不堪侵枉相聚偷生耳纲以预知其然所以从容闲雅罢遣吏兵分防部回为之区画引掖如拯溺救焚此即不问狐狸之本意也盗岂不懐服者哉后世任官者稍闻民之弗辑不能原情反已辄相与穷追掩捕而复自以为功其视纲之既死而所化之贼犹为之制服成坟者盍亦自省焉
　　二年
　　増孝亷为四科
　　汉初所谓孝亷自是两事后乃合为一科士必有实行着于乡党而后得举故郡计二十万口才及一人其务本覈材犹有周人賔贤之意阳嘉中因左雄之言始限年察举诸生试家法文史课笺奏已非设科之本制故张衡有曰自初举孝亷迄今二百嵗皆先孝行行有余力则以学文今以能章句奏案为限虽有至孝犹不应科此弃本逐末其言良是也至是黄琼奏增孝悌及能从政通为四科犹为舛驳夫既名为孝亷其目又有孝悌则始所谓孝亷者既无取用而余三科皆不得为孝亷矣前所云家法笺奏皆将取以从政而今又别立从政之目则彼皆若无所施矣然则汉之孝亷由二而合为一自一而分为二自二而分为四始以行义而更为艺术始惟举任而流于防试所谓孝亷之科不过悬空名而无实事矣然犹幸其初建置之重中间举黜之严故其得人之盛终有过于贤良文学也
　　建康元年
　　帝崩太子炳即位
　　顺帝出自险阻返正大位十八年间虽无奋功励世之材亦无絶天遏众之恶观其初复朝太后尊任许敬登庸俊乂征聘贤良聴纳直言兴起太学开科定试减膳还珠未尝因暴怒而轻杀一人未尝事游逸而忽废庶政衰乱时君亦可谓难能者矣所可太息者初因肇迹而封内侍继以同事而封宋娥终以椒房之亲而牵制于梁商之父子良由其含容有余刚断不足以燮友之柔而施于强梗之世之所致也使帝当孙程等免遣梁商还封阿母归舍诸常侍叩头谢罪之际奋然分背放逐无所回互则天变时消民生日靖帝之为帝将无愧于章和之间矣惟其敬不胜怠爱不克威优逸因循之私不足以制奸凶悖厉之渐末年命令政治之主名虽出于中朝而诛赏废置之实柄皆移于梁冀以至国统多虞废立由已两汉之治因不可复振史论谓顺朝效僻之多盖亦推本于安帝也
　　冲帝
　　永嘉元年
　　历阳盗华孟称帝滕抚进击张婴及孟皆破斩之东南悉平抚性方直不交权势为宦官所恶论功当封太尉胡广承防奏黜之遂卒于家
　　安帝时虞诩初以朝歌长平县境羣盗继以武都守击破羌夷然性刚正屡以正义直道得罪戚宦其事适与滕抚类然诩九见谴考三遭刑罚终获救免其后功在朝廷者甚众抚方及向用将戮力王家一为权宦所恶辄摈弃不复老死草野是谁之过哉夫乱莫大于僣命功莫重于定乱才莫难于方直华马二贼皆称帝叛逆抚以九江一都尉不及朞而尽平之视诩盖有过之使能久于任用则其所成诩将不得专美者胡广乃以权宦之故忘其功不报弃其才不惜罔然承防奏黜而卒于家广虽名为三公殆一孙程之不如也蠡吾矦之事况望其能与李固同心而不慑惮于梁冀哉史论其庸庸饰恭据正或挠信夫桓帝
　　建和元年
　　下李固杜乔狱杀之
　　李固杜乔可谓忠矣独惜其去就生死之际犹失于明当耳夫大臣之于君道合则留不合则去其防所谓不俟终日者也是故言必从谏必纳上有济艰难之托下有同力夹辅之人国虽危亡义不可去二公自安汉以后朝政日紊世事多虞内迫于太后贼冀之横肆外败于胡广赵戒之柔佞号令不出于君诛赏不由于法废置大事不可得而与谋弑逆大故不可得而必讨二公仅以名位自居不过具数备官直可以有无者特未行于迫逐耳顾犹不去以至于罔极防覆絶其宗岂非见事不明而失去就之宜乎使此死能用于孝质被弑之日因帝食饼之言发冀欲吐之语叩请太后纠率百僚檄告天下推举尚食常侍之人决于必得罪人以尽春秋讨贼之义事虽无成不幸而死犹足以暴白于天下后世顾惟伏尸号哭泯焉无为冀因是空视稔恶益敢为甚焉之事二公不死于君不死于国不死于讨贼定防之事而枉死于贼臣梁冀之手临危不悟尚欲以口舌争又自狱中遗书以责广戒岂非其处死不当乎若论为人刚方正直至死不变其忠至矣先儒因固责樊英故语乃谓英未有所失而固亦何所得盖防于成败论人也
　　元嘉元年
　　尚书张陵劾大将军冀罪诏以俸赎羣臣朝贺冀带剑入省陵叱出敕羽林虎贲夺劔冀跪谢即劾奏请廷尉论罪诏以一嵗俸赎百僚肃然
　　自冀擅权弑逆威行中外公卿列侯中二千石司□百职无一人敢公劾显讼其过恶张陵叱夺其劔致冀跪谢亦可谓鳯鸣朝阳者矣使当时之臣皆蚤能辩此则冀亦将折慑而不敢大肆悖乱若是况元防之日彼以弑逆凶邪带劔入省其情盖亦叵测不可谓为毫芒小罪而不加察是时冀弟不疑以举主让陵陵因正对事与周举答左雄略相似然雄闻举言即恱谢已过不疑惟有愧色盖举陵同类而雄不疑异情也
　　诏加大将军冀殊礼増封四县赐以甲第
　　梁冀之恶贯盈滔滥凡其功之大皆其罪之深者也况弑逆一事人得而诛今不收没其田里反增封四县不汚潴其宫宅反赐以甲第不孥戮其妻子寘以大憝重辟乃反待以殊礼功罪不明赏罚倒置皆由冀之凶威虐焰薫炙不惟能钳制人口舌瞽聋人耳目日销月铄则将并人之礼义亷耻移夺泮涣而积以成矣是以称其勳德比周公不得已而下比于萧何邓禹霍光是欲援狗彘而侪诸驺骥何其非类之甚三公尚耳况其下者乎犹幸太后已死冀族日纵又有李膺陈蕃张陵诸君子参错在位足以销阻其奸不然使冀少有邪慧之才匿情招誉而又卵翼之以胡广韩縯等之谀随则哀平之事将复生于其时矣岂止跋扈而已哉














　　方洲集巻三十二
