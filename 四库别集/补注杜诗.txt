　　钦定四库全书　　　　　集部二
　　补注杜诗　　　　　　　别集类一【唐】
　　提要
　　【臣】等谨案补注杜诗三十六巻宋黄希原本而其子鹤续成之者也希字梦得宜黄人登进士第官至永新令尝作春风堂于县治杨万里为作记今载诚斋集中鹤字叔似着有北寓言集今已久佚希以杜诗旧注每多遗舛尝为随文补缉未竟而殁鹤因取椠本集注即遗藁为之正定又益以所见积三十余年之力至嘉定丙子始克成编书首原题补千家集注杜工部诗史所列注家姓氏实止一百五十一人注中征引则王洙赵次公师尹鲍彪杜修可鲁訔诸家之説为多其他亦寥寥罕见而当时所称为苏注者乃并见采缀盖坊行原有千家注本鹤特因而广之故以补注为名其郭知达九家注蔡梦弼草堂诗笺视鹤本成书稍前【案知逹本成于淳熙辛丑在鹤本前三十余年梦弼成于嘉泰甲子在鹤本前十有二年】而注内无一字引及殆流传未广偶未之见也书中凡原注各称某曰其补注则称希曰鹤曰以别之大防在于按年编诗故冠以年谱辨疑用为纲领而诗中各以所作歳月注于逐篇之下使读者得考见其先后出处之大致其例盖始于黄伯思后鲁訔等踵加考订至鹤父子而益推明之钩稽辨证亦颇具苦心其间抵牾不合者如赠李白一首鹤以为开元二十四年游齐赵时作不知甫与白初未相见至天宝三四载白自供奉被放后始相遇于东都观甫寄白二十韵诗所云乞归优诏许遇我宿心亲者是其确证鹤説殊误又郑驸马宅宴洞中一首鹤谓与重题郑氏东亭诗皆在河南新安县作不知长安志有莲花洞在神禾原郑驸马之居即诗所云洞中并不在新安不可与东亭混而为一又髙都防骢马行鹤以为天宝七载作考髙仙芝平小勃律后以天宝八载方入朝诗中有飘飘逺自流沙至语则当在八载而非七载又遣兴诗赫赫萧京兆句鹤以京兆为萧至忠不知至忠未尝官京兆尹诗中所指当是萧炅又喜雨一首鹤谓永泰元年所作考诗末甫自注浙右多盗贼语正指宝应元年袁晁之乱诗当作于是年时甫方在梓阆间故有巴人之句鹤説非是似此者尚数十条皆为踈于考核又题与诗皆无明文不可考其年月者亦牵合其一字一句强为编排殊伤穿凿然其考据精核者后来注杜诸家亦往往援以为证故无不攻驳其书而终不能废弃其书焉乾隆四十六年五月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀













　　补注杜诗原序
　　居谊儿时闻先君乐道永新大夫黄公之贤至则令出拜且曰此乡先生可师法者也居谊虽不敏心窃识之及壮读公之文知其博览羣书于经史子集章句训诂靡不通究于是有感先君所以幸教小子之意欲就正焉而公则仙去矣晚嵗杜门公之子鹤过而道旧出其纪年补注诗史一编蹙然请曰鹤先人生平嗜此恨旧注舛疎补订未竟赍志以殁不肖勉卒先业余三十年所谓千四百篇者不敢谓尽知工部意庶几十七八矣盍为我序之退披其编诗以年次意随篇释冠以谱辨视旧加详至谓耒阳廼瘗宗文髙都护之非适吕太一之非官又皆意逆而得之徃徃前辈或未及不但成先志而已昔杜预注春秋左传世以预为丘明忠臣黄氏父子用功此诗谓非忠于工部不可然春秋系年日书甲子预以厯法推攷有未合则归之史误工部虽号诗史凡所纪述非必如春秋书法之宻后数百年而生必欲一一推见当时嵗月先后亦难矣矧诗自风雅而下惟工部为宗其渊深浩博后人莫窥涯涘有谓工部胷中凡几国子监又谓不行一万里不读万巻书不可以观杜诗近世锓板注以集名者毋虑二百家固宜钩析证辨无复余蕴而补遗订谬方来未已信知工部之诗可观不可尽然吾于是编又得以窥黄氏家学之懿慰满夙心云寳庆二年三月清明日郡人董居谊仁甫序









　　补注杜诗防
　　山谷尝谓老杜作诗无一字无来处第恨后人读书少不足以知之今生乎数百载之后欲探古人之心于数百载之前凡诸家笺注之所未通者皆断以已见自非胷中有万巻书其敢任此责耶黄氏之于此诗盖如班马父子之作史凡两世用工矣积两世之学以研精覃思是宜援据淹该非诸家之所敢望也博洽君子以诸家旧注与此合而观之则是非得失当有能辨之者寳庆丙戍仲夏富沙吴文跋







　　钦定四库全书
　　补注杜诗　　　　　　　　宋　黄希　原本
　　黄鹤　补注
　　传序碑铭
　　唐新书杜工部传　　　　　　　宋　祁
　　甫字子美少贫不自振客吴楚齐赵间李邕竒其材先往见之举进士不中第困长安【宗开元二十五年甫预京兆荐贡而考功下之】天寳十三载宗朝献太清宫飨庙及郊甫奏赋三篇帝奇之使待制集贤院命宰相试文章擢河西尉不拜改右卫率府胄曹防军数上赋颂【数色角切频也】因髙自称道且言先臣恕预以来承儒守官十一世迨审言以文章显中宗时臣赖绪业自七岁属辞且四十年然衣不葢体常寄食于人窃恐转死沟壑伏惟天子哀怜之若令执先臣故事防泥涂之乆辱则臣之述作虽不足鼓吹六经先鸣诸子至沉郁顿挫随时敏给扬雄枚臯可企及也有臣如此陛下其忍弃之防禄山乱天子入蜀【天宝十四载安禄山反于范阳明年改元至徳六月禄山犯长安车驾幸剑外七月即位灵武】甫避走三川【三川县属鄜州】肃宗立自鄜州羸服欲奔行在为贼所得至徳二载亡走凤翔上谒拜左拾遗与房琯为布衣交琯时败陈涛斜又以客董廷兰罢宰相甫上疏言罪细不宜免大臣帝怒诏三司推问宰相张镐曰甫若抵罪絶言者路帝解甫谢且称琯宰相子少自树立为醇儒有大臣体时论许琯才堪公辅陛下果委而相之观其深念主忧义形于色然性失于闲酷嗜鼔琴廷兰托琯门下贫疾昏老依倚为非琯爱惜人情一至玷污臣叹其功名未就志气挫衂【衂尼六切】观陛下弃细録大所以冒死称述渉近讦激违忤圣心陛下赦臣百死再赐骸骨天下之幸非臣独防然帝自是不甚省録时所在防夺甫家寓鄜弥年艰窭孺弱至饿死因许甫自徃省视从还京师出为华州司功防军【乾元元年甫自左拾遗移华州】闗辅饥辄弃官去客秦州负薪采橡栗自给流落剑南【乾元二年夏甫弃官去华之秦十月发秦州十二月离同谷至剑南】结庐成都西郭【上元元年成都尹裴冕为甫卜筑草堂于浣花溪以居】召补京兆功曹叅军不至防严武节度剑南东西川徃依焉【广徳元年甫补京兆功曹不赴明年郑国公严武复出节度剑南东西两川】武再帅剑南表为叅谋检校工部员外郎武以世旧待甫甚善亲诣其家甫见之或时不巾而性褊躁傲诞尝登武牀瞪视曰严挺之乃有此儿武亦暴猛外若不为忤中衔之一日欲杀甫及梓州刺史章彛集吏于门武将出冠钩于帘三左右白其母奔救得止独杀彛【鲁訔曰以甫诗考之严武来镇蜀章彛已交印入觐史当失之】武卒崔盰等乱甫徃来梓防间大厯中出瞿塘下江陵泝沅湘以登衡山因客耒阳【耒阳县在衡州之东南】游岳祠大水遽至渉旬不得食县令具舟迎之乃得还令尝馈牛炙白酒大醉一夕卒年五十九【夕或作昔元尝攷之于诗子美以大厯五年夏四月湖南兵马使臧玠杀其团练使崔灌乃避地入衡州至耒阳逰岳祠以大水涉旬不得食耒阳县令聂侯具舟迎之水涨遂泊方田驿子美以诗谢之继而防湘流将适汉阳暮秋归秦有诗留别湖南幕府亲友则秋已还潭暮秋北首岂以是夏而溺死耒阳乃复有此作耶葢子美之卒当在衡湘之间秋冬之际元氏墓志畧见本末唐史氏惑于刘斧摭遗小说之言曰子美由蜀徃耒阳以诗酒自适一日过江上洲中饮醉不能复归宿酒家是夕江水暴涨子美为惊湍漂泛其尸不知落于何处宗还南内思子美诏求之聂令乃积空土于江上曰子美为白酒牛炙胀饫而死于此矣以此闻宗故唐史氏因有牛炙白酒大醉一夕卒之语信哉史氏之讹明矣】甫放旷不自检好论天下大事髙而不切少与李白齐名时号李杜尝从白及髙适过汴州酒酣登吹台【吹赤伪切今东京城东南隅繁台是也】慷慨懐古人莫测也数尝宼乱挺节无所污为歌诗伤时桡弱情不忘君人怜其忠云
　　赞曰唐兴诗人承陈隋风流浮靡相矜至宋之问沈佺期等研揣声音浮切不差而号律诗竞相防袭逮开元间稍裁以雅正然恃华者质反好丽者壮违人得一槩皆自名所长至甫浑涵汪茫千彚万状兼古今而有之他人不足甫乃厌余残膏防馥沾丐后人多矣故元稹谓诗人以来未有如子美者甫又善陈时事律切精深至千言不少衰世号诗史昌黎韩愈于文章慎许可至歌诗独推曰李杜文章在光焰万丈长诚可信云
　　唐杜工部墓志铭　　　　　　元稹撰
　　叙曰余读诗至杜子美而知古人之才有所緫萃焉始尧舜之君臣以赓歌相和是后诗人继作歴夏殷周千余年仲尼缉拾选练取其干预教化之尤者三百篇其余无闻焉骚人作而怨愤之态繁然犹去风雅日近尚相比拟秦汉已还采诗之官既废天下俗謡民讴歌颂讽赋曲度嬉戯之词亦随时间作至汉武赋栢梁诗而七言之体兴苏子卿李少卿之徒尤工为五言虽句读文律各异雅郑之音亦杂而词意阔逺指事言情自非有为而为【为上于伪切下如字】则文不妄作建安之后【建安乃汉献帝年号】天下文士遭罹兵战曹氏父子【曹操曹丕】鞍马间为文徃徃横槊赋诗【槊音朔矛属也】故其遒文壮节抑扬怨哀悲离之作【怨一作寃】尤极于古晋世风槩稍存齐宋之间教失根本士子以简慢矫饰舒徐相尚文章以风容色泽放旷精清为髙葢吟冩性灵流连光景之文也意义格力固无取焉陵迟至于梁陈滛艶刻饰佻巧小碎之词剧【佻敕聊切偷也一无剧字】又宋齐之所不取也唐兴学官大振歴世之文能者互出而又沈宋之流【沈佺期宋之问】研练精切稳顺声势谓之为律诗由是而后文变之体极焉然而好古者遗近务华者去实效齐梁则不逮于魏晋工乐府则力屈于五言律切则骨格不存闲暇则纎秾莫备至于子美葢所谓上薄风雅下该沈宋言夺苏李【苏武李陵】气吞曹刘【吞一作奋曹植刘桢】掩顔谢之孤髙【顔延年谢灵运】杂徐庾之流丽【徐陵庾信】尽得古人之体势而兼昔人之所独专矣如使仲尼考锻其防要尚不知圗其多乎哉【圗一作贵】茍以为能所不能无可无不可则诗人已来未有如子美者是时山东人李白亦以竒文取称时人谓之李杜余观其壮浪纵恣摆去拘束摹冩物象及乐府歌诗诚亦差肩于子美矣至若铺陈终始排比声韵大或千言次犹数百词气奋迈而风调清深【奋一作豪】属对律切而脱弃凡近则李尚不能歴其藩翰况壸奥乎【壸一作堂】予尝欲条析其文体别相附与来者为之凖特病嬾未就尔适遇子美之孙嗣业启子美柩之襄祔事于偃师【偃师县属今河南府】途次于荆楚【荆州江陵府也】雅知余爱言其大父之为文拜余为志辞不能絶余因系其官阀而铭其卒云
　　系曰晋当阳成侯姓杜氏下十世而生依艺令于巩【巩县属河南府】依艺生审言审言善诗官至膳部员外郎审言生闲闲生甫闲为奉天令甫字子美天寳中献三大礼赋明皇竒之命宰相试文文善授右卫率府胄曹属京师乱【宗天宝十四载安禄山反于范阳】歩谒行在拜左拾遗嵗余以直言失官出为华州司功【肃宗至徳二年甫走鳯翔上谒肃宗授左拾遗乾元元年因言房琯不宜罢相遂自拾遗出掾华州】寻迁京兆功曹【代宗广徳元年甫补京兆功曹不赴】剑南节度使严武【广徳二年严武以黄门侍郎再出镇剑南东西两川】状为工部员外郎防谋军事旋又弃去扁舟下荆楚间竟以寓卒旅殡岳阳【大厯五年夏甫避臧玠之乱入衡州防湘流将适汉阳暮秋将归秦是嵗秋冬之交卒于衡岳之间藳耒阳至元和中其孙始归于河南巩县元微之为志今耒阳有甫墓是岂微之但为志而不克迁或已迁而故冡尚存耶】享年五十有九夫人农杨氏女父曰司农少卿怡四十九年而终嗣子曰宗武病不克殁命其子嗣业嗣业以家贫无以给丧收什乞匄焦劳昼夜去子美殁后余四十年然后卒先人之志亦足为难矣铭曰维元和之癸已粤某月某日之佳辰合窆我杜子美于首阳之山前【按后汉书荣传首阳山在今偃师县之西北】呜呼千嵗而下曰此文先生之古坟
　　题杜子美坟　　　　　　　　韩　愈
　　何人凿开混沌殻二气由来有清浊孕其清者为圣贤钟其浊者成愚朴英豪虽没名犹嘉不肖虚死如蓬麻荣华一旦世俗眼忠孝万古贤人芽有唐文物盛复全名书史册俱才贤中间诗笔谁清新屈指都无四五人独有工部称全美当日诗人无拟伦笔追清风洗俗耳心夺造化回阳春天光晴射洞庭秋寒玉万顷清光流我常爱慕如饥渴不见其面生闲愁今春偶客耒阳路凄惨去寻江上墓召朋特地踏烟芜路入溪村数百步招手借问骑牛儿牧儿指我祠堂路入门古屋三四间草茅縁砌生无数寒竹珊摇晚风野蔓层层纒庭户升堂再拜心恻然心欲防启不成语一堆空土烟芜里虚使诗人叹悲起怨声千古寄西风寒骨一夜沉秋水当时处处多白酒牛肉如今家家有饮酒食肉今如此何故常人无饱死子美当日称才贤聂侯见待诚非喜洎乎圣意再捜求奸臣以此欺天子捉月走入千丈波【李白入水捉月】忠諌便沉汨罗底【屈原沉湘】固知天意有所存三贤所归同一水过客留诗千百人佳词绣句虚相美坟空饫死已传闻千古丑声竟谁洗明时好古疾恶人应以我意知终始
　　遗补杜子美传　　　　　　　李　观
　　唐杜甫子美诗有全才当时一人而已洎失意蓬走天下由蜀徃耒阳依聂侯不以礼遇之子美忽忽不怡多逰市邑村落间以诗酒自适一日过江上洲中饮既醉不能复归宿酒家是夕江水暴涨子美为惊湍漂泛其尸不知落于何处洎宗还南内思子美诏天下求之聂侯乃积空土于江上曰子美为白酒牛炙胀饫而死于此矣以此事闻宗吁聂侯当以实对天子也既空为之坟又丑以酒炙胀饫之事子美有清才者也岂不知饮食多寡之分哉诗人皆憾之题子美之词皆有感叹之意知非酒炙而死也髙颙宰耒阳有诗曰诗名天寳大骨耒阳空虽有感终不灼然唐贤诗曰一夜耒江雨百年工部坟独韩文公诗事全而明白知子美之坟空土也又非因酒炙而死耳
　　杜工部诗史旧集序　　　　　王　洙
　　叙曰杜甫字子美襄阳人徙河南巩县曽祖依艺巩令祖审言膳部贠外郎父闲奉天令甫少不羁天寳中献三赋召试文章授河西尉辞不行改右卫率府胄曹天寳末以家避乱鄜独转防贼中至徳二载窜归凤翔谒肃宗授左拾遗诏许至鄜迎家明年收京扈从还长安房琯罢相甫上疏言琯有才不宜废免肃宗怒贬琯邠州刺史出甫为华州司功属关辅饥乱弃官之秦州又居成州同谷自负薪采梠餔糒不给遂入蜀卜居成都浣花里复适东川久之召补京兆府功曹以道阻不赴欲如荆楚上元二年闻严武镇成都自阆挈家徃焉武归朝廷甫浮游左蜀诸郡徃来非一武再镇两川奏为节度叅谋检校工部员外郎赐绯永泰元年夏武卒郭英乂代武崔旰杀英乂杨子琳栢正节戈兵攻旰蜀大乱甫逃至梓州乱定归成都无所依乃泛江游嘉戎次云安移夔州大歴三年春下峡至荆南又次公安入湖南泝防湘流游衡山寓居耒阳尝至岳庙阻暴水旬日不得食耒阳聂令知之自具舟迎还五年夏一夕醉饱卒年五十九观甫诗与唐实録犹槩见事迹比新书列传彼为踳驳【传云召试京兆兵曹而集有官定后戯赠诗注云初授河西尉辞改右卫率府胄曹传云遁赴河西谒肃宗于彭原而集有喜逹行在诗注云自京窜至鳯翔传云严武卒乃逰东蜀依髙适既至而适卒按适自东川入朝拜右散骑常侍乃卒又集有忠州闻髙常侍亡诗传云扁舟下峡未维舟而江陵乱乃逰防衡而集有居江陵及公安诗至多传云甫永秦二年卒而集有大厯五年正月追酬髙蜀州诗及别题大厯年者数篇】甫集初六十巻今秘府旧蔵通人家所有称大小集者皆亾逸之余人自编摭非当时第叙矣搜裒中外书凡九十九巻【古本二巻蜀本二十巻集畧十五巻樊晃序小集六巻孙光宪序二十巻郑文宝序少陵集二十巻别题小集二巻孙仅一巻杂编三巻】除其重复定取千四百有五篇凡古诗三百九十有九近体千有六起太平时终湖南所作视居行之次若嵗时为先后分十八巻又别録赋笔杂著二十九篇为二巻合二十巻意兹未可谓尽它日有得尚副益诸寳元二年十月翰林学士兵部郎中知制诰史馆修撰王洙原叔记
　　读杜工部诗集序　　　　　　孙　仅
　　叙曰五常之精万象之灵不能自文必委其精萃其灵于伟杰之人以涣发焉故文者天地真粹之气也所以君五常母万象也纵出横飞疑无涯隅表干里坤深入隠奥非夫腹五灵精心万象灵神合冥防则未始得之矣夫文各一而所以用之三谋勇正之谓也谋以始意勇以作气正以全道茍意乱思率则谋沮矣气萎体瘵则勇丧矣言蒭辞芜则正塞矣是三者迭相羽翼以济乎用也备则气淳而长剥则气散而涸中古而下文道繁富风若周骚若楚文若西汉咸角然天出万世之衡轴也后之学者瞽实聋正不守其根而好其枝叶由是日诞月艳荡而莫返曹刘应杨之徒唱之【曹植刘桢应璩杨脩】沈谢徐庾之徒和之【沈休文谢灵运徐陵庾信】争柔鬬葩聨组擅绣万钧之重烁为锱铢真粹之气殆将灭矣洎夫子之为也剔陈梁乱齐宋抉晋魏潴其淫波遏其烦声与周楚西汉相凖的其夐邈髙耸则若凿太虚而嗷万籁其驰骤恠骇则若仗天防而骑箕尾其首截峻整则若俨钩陈而界云汉枢机日月开阖雷电昂昂然神其谋挺其勇握其正以髙视天壌趋入作者之域所谓真粹气中人也公之诗支而为六家孟郊得其气焰张籍得其简丽姚合得其清雅贾岛得其竒僻杜牧薛能得其豪健陆防得其赡博皆出公之竒偏尔尚轩轩然自号一家爀世烜俗后人师拟不暇矧合之乎风骚而下唐而上一人而已是知唐之言诗公之余波及尔于戯以公之才宜器大任而颠宼虏汩没蛮夷者屯于时耶戾于命耶将天嗜厌代未使斯文大振耶惟道振当世而泽化后人斯不朽矣因览公集辄泄其愤以书之
　　杜工部诗后集序　　　　　　王安石
　　序曰予考古之诗尤爱杜甫氏作者其辞所从出一莫知穷极而病未能学也世所传已多计尚有遗落思得其完而观之毎一篇出自然人知非人之所能为而为之者惟其甫也辄能辨予之令鄞【县名属明州】客有授予古之诗世所不传者二百余篇观之予知非人之所能为而为之实甫者其文与意之着也然甫之诗其完见于今者自予得之世之学者至乎甫而后为诗不能至要之不知诗焉尔呜呼诗其难惟有甫哉自洗兵马下序而次之以示知甫者且用自发焉皇祐壬辰五月日临川王安石序
　　成都草堂诗碑序　　　　　　胡宗愈
　　序曰草堂先生谓子美也草堂子美之故居因其所居而号之曰草堂先生先生自同谷入蜀遂卜成都浣花江上万里桥之西为草堂以居焉唐之史记前后抵牾先生至成都之年月不可考其后先生寄题草堂云经营上元始断手寳应年然则先生之来成都殆上元之初乎严武入朝先生送武至巴西遂如梓州蜀乱乃之阆州将逰荆楚防武再镇两川先生乃自阆州挈妻子归草堂武辟先生为叅谋武卒蜀又乱先生去之东川移居防州遂下荆渚泝沅湘上衡山卒于耒阳先生以诗鸣于唐凡出处去就动息劳佚悲懽忧乐忠愤感激好贤恶恶一见于诗读之可以知其世学士大夫谓之诗史其所逰歴好事者随处刻其诗于石及至成都则阙然先生之故居松竹荒凉略不可记今丞相吕公镇成都复作草堂于先生之旧址绘先生之像于其上宗愈假符于此乃録先生之诗刻石置于草堂之壁间先生虽去此而其诗之意有在于是者亦附其后庶几好事者于以考先生去来之迹云元祐庚午资政殿学士中大夫知成都军府事胡宗愈序
　　编次杜工部诗序　　　　　　鲁　訔
　　骚人雅士同知祖尚少陵同欲模楷声韵同苦其意律深严难读也余谓少陵老人初不事艰涩左隠以病人其平易处有贱夫老妇所可道者至其深纯宏妙千古不可追迹则序事穏实立意浑大遇物冩难状之景纾情出不说之意借古的确感时深逺若江海浩溔【溔以沼切大水貌】风云荡汩蛟龙鼋鼍出没其间而变化莫测风澄云霁象纬回薄错峙伟丽细大无不可观离而序之次其先后时危平俗媺恶山川夷险风物明晦公之所寓舒局皆可槩见如陪公杖屦而逰四方数百年间犹对面语何患于难读耶名公巨儒谱叙注释是不一家用意率过异説如猬余因旧集略加编次古诗近体一其先后摘诸家之善有考于当时事实及地里嵗月与古语之的然者聊注其下若其意律乃诗之六经神防意得随人所到不敢易而言之叙次既伦读之者如亲罹艰棘虎狼之惨为可惊愕目见当时甿庻被削刻转涂炭为可悯因感公之流徙始而适中而瘁卒至为少年辈侮忽以讫死为可伤也绍兴癸酉五月晦日丹丘冷斋鲁訔序
　　増修王原叔编次杜诗后记　　王　琪
　　近世学者争言杜诗爱之深者至剽掠句语迨所用险字而模画之沛然自以絶洪流而穷深源矣又人人购其亡逸多或百余篇少或数十句藏弆矜大复自以为有得翰林王君原叔尤嗜其诗家素蓄先唐旧集及采秘府名公之室天下士人所有得者悉编次之事具于记于是杜诗无遗矣子美博闻稽古其用事非老儒博士罕知其自出然讹缺久矣后人妄改而补之者众莫之遏也非原叔多得其真为害大矣子美之诗词有近质者【如麻鞋见天子垢腻脚不韈之句】所谓转石于千仞之山势也学者尤效之而过甚岂逺大者难窥乎然夫子之删诗也至于桧曹小国寺人女子之诗茍中法度或取而歌善言诗者岂拘于人哉原叔虽自编次余病其巻帙之多而未甚布暇日与苏州进士何君瑑丁君脩得原叔家藏及今古诸集聚于郡斋而叅考之三月而后已义有兼通者亦存而不敢削阅之者固有浅深也而又吴江邑宰河东裴君煜取以覆视乃益精宻遂镂于板庶广其传或俾余序于篇者曰如原叔之能文称于世止作记于后余窃慕之且余安知子美哉但本末不可阙书故槩举以附于巻终原叔之文今迁于巻首云嘉祐四年四月望日姑苏郡守太原王琪后记
　　増注杜工部诗序　　　　　　王彦辅
　　唐兴承陈隋之遗风浮靡相矜莫崇理致开元之间去雕篆黜浮华稍裁以雅正虽絺句绘章人得一槩各争所长如大元酒者则薄滋味如孤峯絶岸者则骇廊庙秾华可爱者乏风骨烂然可珍者多玷缺逮至子美之诗周情孔思千彚万状茹古涵今无有端涯森严昭焕若在武库见戈防布列荡人耳目非特意语天出尤工于用字故卓然为一代冠而厯世千百脍炙人口予毎读其文窃苦其难晓如义鹘行巨颡折老拳之句刘梦得初亦疑之后览石勒传方知其所自出葢其引物连类掎摭前事徃徃而是韩退之谓光焰万丈长而世号为诗史信哉予时渔猎书部尝妄注缉且十得五六宦游南北因循中辍投老挂冠杜门家居日以无事行乐之暇不度芜浅既次其韵因阅旧注惜不忍去捜考所知再加笺释然予不幸病目无与乎简牍之观遂命子澂洎孙端仁防夫讨绎俾之编缀用偿夙志尚愧孤陋未臻详尽在昔圣人犹曰有所不知丘葢阙如顾惟闻见之寡兹所不免但藏箧中以贻来裔非敢示诸博古之君子按郑文寳少陵集张逸为之序又有蜀本十巻自王原叔内相再编定杜集二十巻后姑苏守王君玉得原叔家藏于苏州进士何瑑丁脩处及今古诸集相与防考乃曰义有兼通者亦存而不敢削故予之所注以苏本为正云时洪宋八叶明天子之在御政和纪元之三禩下元日序
　　杜少陵诗音义序　　　　　　郑　卬
　　读少陵诗如驰骛晋楚之郊以言其髙则邓林千岩楩楠杞梓扶疎摩云以言其深则溟波万顷蛟龙鼋鼍徜徉排空拭眦极目方且心骇神悸莫知所以若其甄别名状实难为功韩退之推其光熖万丈长殆谓是矣国家追复祖宗成宪学者以声律相饬少陵矩范尤为时尚于其淹贯羣书比类赋象浑涵天成竒文险句厌人目力读者未始不以捜寻训切为病卬近因与二三友质问爰就隠奥处着为音义至夫人物地理古今传志咸极讨论施之新学不亦可乎时绍兴改元嵗次辛亥长至后五日长乐郑卭序
　　跋杜子美诗【并序】　　　　　　郑　卬
　　余读李元賔补遗传及韩退之题杜工部坟诗皆自摭遗所载疑非二公所作然大厯元和时之相去犹未为逺不当与本集抵牾若是大抵后之好事者托而质之也尝攷子美以大厯五年四月臧玠杀崔瓘由是避地入衡州至耒阳游岳祠以大水渉旬不得食耒阳聂令具舟迎之水涨遂泊方田驿子美诗以谢之继而防湘流将适汉阳暮秋归秦有诗别湖南幕府亲友岂以夏而溺死耒阳复有此作葢其卒在潭岳间秋冬之际元微之志铭亦略见本末作史者惑于摭遗之説遂有牛炙白酒一宿卒之语信史之误余不可以不辨长乐郑卬谨跋
　　杜子美之于诗实集众家之长适当其时而已昔苏武李陵之诗长于髙妙曹植刘公干之诗长于豪逸陶潜阮籍之诗长于冲澹谢灵运鲍昭之诗长于峻洁徐陵庾信之诗长于藻丽于是子美穷髙妙之格极豪逸之气包冲澹之趣兼峻洁之姿备藻丽之态而诸家之作所不及焉然不集诸子之长子美亦不能独至于斯也岂非适当其时故耶孟子曰伯夷圣之清者也伊尹圣之任者也柳下惠圣之和者也孔子圣之时者也孔子之谓集大成呜呼子美亦集诗之大成者欤
　　读子美诗　　　　　　　　　孙　何
　　世系留唐中丘封寄耒山髙名落身后遗集出人间逸气应天与淳风自我还锋铓堪定覇徽墨可绳奸进退军三令廻旋马六闲楚词休独步周雅合重删李白从先逹王维亦厚顔庖刀尽余刃羿彀肯虚弯圣域分中土天枢夺要闗逍遥登禁闼偃蹇下尘寰丽思苏幽蛰神功凿险艰语成新体句才折好官班谁氏传轩冕何人得佩环朱本疏越黄鸟浪緜蛮元白词华窄钱郎景象悭蜀峰愁杳杳湘水浪潺潺子欲探骊颔吾思撷虎斑毛锥应颖脱燕石竟疎顽已袭兰兼菊无嫌蒯与菅二南如有得髙躅愿追攀
　　子美画像　　　　　　　　欧阳脩
　　风雅久寂寞吾思见其人杜君诗之豪来者孰比伦生焉一身穷死也万世言茍可垂后士无羞贱贫
　　子美画像　　　　　　　　王安石
　　吾观少陵诗谓与元气侔力能排天斡九地壮顔毅色不可求浩荡八极中生物岂不稠丑妍巨细千万殊竟莫见以何雕锼惜哉命之穷颠倒不见收青衫老更斥饿走半九州瘦妻僵前子仆后攘攘盗贼森戈矛吟哦当此时不废朝廷忧尝愿天子圣大臣各伊周寜令吾庐独破受冻死不忍四海赤子寒飕飕伤屯悼屈止一身嗟时之人我所羞所以见公画再拜涕泗流推公之心古亦少愿起公死从之游
　　读子美集　　　　　　　　　张伯玉
　　寂寞风骚主先生第一材诗魂躔斗壁笔力撼蓬莱运动天枢朽奔腾地轴摧万蛟盘险句千马夹雄才势走岷峨尽辞含混沌来剖山无鹊石倾廐尽龙媒荐擢夸三赋飘零放一杯艰难行蜀道感激上燕台日月兵前没江湖里开独吟千载后肝胆洗尘埃
　　观子美画像　　　　　　　　杨　蟠
　　文光万丈照词林独步才难一代钦尘土未论今日貌篇章空忆旧时心寂寥冠剑无由作零落丹青岂复吟师法望公千载后仰风三叹感知音


　　钦定四库全书
　　补注杜诗　　　　　　　宋　黄希　原本
　　黄鹤　补注
　　年谱辨疑
　　先生姓杜氏名甫字子美本襄阳人后徙河南巩县按唐宰相世系表襄阳杜氏出自晋当阳侯预少子尹字世甫晋农太守二子綝弼綝字固奉朝请生袭袭生标标生冲冲生洪泰二子祖颙颙生景仲而先生作万年县君京兆杜氏墓志云曽祖某隋河内郡司功叅军获嘉县令王父依艺皇监察御史洛阳巩县令考审言修文馆学士尚书膳部员外郎旧史杜易简传云易简襄阳人周硖州刺史叔毗曽孙从祖弟审言次子闲闲生甫又杜甫传云曽祖依艺终巩令祖审言终膳部员外郎父闲终奉天令元微之志云晋当阳侯下十世而生依艺然则自杜尹至先生为十三世故先生酹逺祖晋镇南将军文云十三叶孙又先生有示从孙济寄从孙崇简示侄佐因示从弟行军司马位诗而济崇简佐位皆出景仲下意叔毗与景仲为兄弟易简审言出叔毗下获嘉即叔毗之子是为先生髙祖
　　睿宗先天元年壬子
　　先生生于是年蔡兴宗引元微之墓志王原叔集记鲁訔引唐书列传皆云先生年五十九嵗卒于大厯五年则当生于是年鲁又引公上大礼赋表云臣生陛下淳朴之俗行四十载矣天寳十载奏赋年三十九逆数公今年生吕汲公云公生先天元年癸丑天寳十三载奏赋若果十三载奏赋则先生四十三嵗矣梁经祖集谱亦云十三载奏赋今考通鉴唐宰相表及酹逺祖文以开元二十九年为辛已祭房公文以广徳元年为癸卯则先天元年为壬子无疑如鲁谓十载奏赋则是年辛卯恰四十嵗不可谓之年三十九何以表谓之行四十载案朝献太清宫赋首云冬十一月天子纳处士之议又云明年孟陬将摅大礼则是九载庚寅预献赋故年三十九表宜云行四十载又按旧史天寳十载云是秋霖雨积旬墙屋多壊西京尤甚公作秋述云秋杜子卧病长安旅次多雨生鱼青苔及榻又云我弃物也四十无位则是十载年四十其生于是年又无疑
　　先天二年癸丑改开元元年
　　是年八月明皇即位改元开元扬经祖集谱云先天元年壬子八月宗即位非
　　开元二年甲寅
　　开元三年乙卯
　　先生在郾城观公孙弟子舞剑行序云开元三年余尚童稚记于郾城观公孙氏舞剑器吕谱云是年才四嵗年必有误案先生壮游诗云七龄思即壮开口咏凤皇以七嵗能诗则四嵗而记事非不能矣鲁谱引进雕赋表中语为证亦是
　　开元四年丙辰　　开元五年丁已
　　开元六年戊午
　　是年先生七嵗壮游诗云七龄思即壮开口咏凤皇则自是年能诗矣故进雕赋表云臣素赖先人绪业自七嵗所缀诗笔向四十载矣约千有余篇今所存才十一王原叔集记云千四百有五篇者多是后来所作
　　开元七年已未
　　开元八年庚申
　　是年先生九嵗壮游诗云九龄书大字有作成一囊
　　开元九年辛酉　　开元十年壬戌
　　开元十一年癸亥　开元十二年甲子
　　开元十三年乙丑
　　是年先生十四歳壮游诗云徃昔十四五出游翰墨场
　　开元十四年丙寅
　　是年先生十五嵗出游选场崔郑州尚魏豫州启心称之故壮游诗云斯文崔魏徒以我似班扬
　　开元十五年丁卯　开元十六年戊辰
　　开元十七年已已
　　先生乾元元年戊戌有因许八寄江寜旻上人诗云不见旻公三十年旻江寜僧也逆数其年则游旻越至江寜当在是年然上大礼赋表云浪迹于陛下丰草长林实自弱冠之年则十九年辛未公方二十嵗当以表为是诗特举成数而言耳
　　开元十八年庚午
　　开元十九年辛未
　　是年先生二十嵗以进大礼赋表所云则游吴越当起于今自是下姑苏渡防稽数年方归
　　开元二十年壬申　开元二十一年癸酉
　　开元二十二年甲戌
　　是年先生自越归赴乡举故云归防拂天姥中歳贡旧乡上韦左丞诗云甫昔少年日早充观国賔是年方二十三歳宜谓少年矣
　　开元二十三年乙亥
　　是年先生下第明年春以礼部侍郎掌贡举则谓之忤下考功第当在今年葢唐制年年贡士也案选举志毎嵗仲冬州县馆监举其成者送之尚书省旧史云天寳初应进士不第非
　　开元二十四年丙子
　　案旧史是年三月乙未始移考功贡举遣礼部侍郎掌之新史选举志云二十四年考功员外郎李昂为举人诋诃帝以员外郎望轻遂移贡举于礼部以侍郎主之礼部选士自此始鲁谱谓开元二十六年戊寅春徙礼部以春官侍郎主之不知何据而云壮游诗云忤下考功第拜辞京尹堂放荡齐赵间裘马颇清狂则下第必在是年之前游齐赵必在是年之后诗又云快意八九载西归到咸阳而先生天寳五载归京师应诏故逰齐赵当在今年后又大厯五年酬寇十侍御云徃别郇瑕地于今四十年自今年至大厯五年虽方三十五年亦举成数而言也
　　开元二十五年丁丑
　　先生逰齐赵案新史尝从李白及髙适过汴州酒酣登吹台慷慨懐古葢白家于任城适以家贫客梁宋以求丐取给故先生与之定交遣懐诗所谓忆与髙李辈论交入酒垆两公壮藻思得我色敷腴是也其登吹台虽未定何年然必在是年后又云先帝正好武寰海未雕枯猛将收西域长防破林胡则先生登吹台时明皇正有事于西戎考通鉴开元二十五年崔希逸自凉州南入吐蕃境二千余里至青海西大破之二十六年春杜希望攻吐蕃新城防之以其地为威戎军葢其时也
　　开元二十六年戊寅　　开元二十七年已卯
　　开元二十八年庚辰
　　开元二十九年辛已
　　是年先生在河南有祭逺祖晋镇南将军于洛之首阳又有冬日懐李白诗案李白传云白天寳初客游防稽则与先生别当在今年故诗有未因乗兴去之句
　　天寳元年壬午
　　是年先生在河南为万年县君京兆杜氏作志万年先生之姑也即范阳太君志所谓适裴荣期者案志云天寳元年六月二十九日迁殡于河南县平乐乡有兄子甫纪徳于斯刻石于斯又有诗题云天寳初南曹小司防于我太夫人堂下垒土为山而诗云惟南将献夀其曰太夫人者岂非先生指祖母范阳太君卢氏而言若以为先生之母则此后不闻先生有栾棘之忧或谓先生之母微故志史不言介妇有崔氏然先生何为有与诸舅诗又皆秀而仕者京兆志又云甫昔卧病于我诸姑姑之子久病女巫至曰处楹之东南隅吉姑遂易子之地以安我我是用存而铭之为义姑葢先生之母早亡乃育于姑而至于有成也
　　天寳二年癸未
　　是年先生在河南
　　天寳三载是年正月甲申改年为载
　　是年五月五日先生祖母范阳太君卢氏卒于陈留之私第【审言前娶薛再卢氏也】八月旬有六日于河南之郾师先生作志云某等遭内艰云云当是代叔父作而志又云薛氏所生子适曰某故朝议大夫次曰并幼卒报复父讐国史有传次曰专歴开约尉先是不禄而不及先生之父闲为奉天令何也若以为是时闲犹无恙志代其作此后又不闻先生居父丧且并年十三嵗死宜无妇而志冡妇卢氏介妇郑氏魏氏王氏则是四妇而所载子何为与并止四人则云某等遭闵凶又似指父名而言而郑氏即先生之正母更俟博考陈子昂祭审言文在景隆二年则审言卒后四年先生始生三十七年卢氏始卒第未详闲以何年卒也
　　天寳四载乙酉
　　是年夏先生在齐州有陪李北海宴歴下亭诗为开元皇帝皇甫淑妃作墓碑云公主戚然谓左右曰自我之西嵗阳载纪云云于是下教有司爰度碑版案尔雅自甲至癸为嵗之阳妃以开元二十三年乙亥十月癸未朔薨其月二十七日葬于河南县龙门之西北原故至今年乙酉为嵗阳载纪矣公主即临晋公主下嫁荥阳郑潜曜郑有园亭在河南新安县先生尝逰之故碑云忝郑庄之賔客游窦主之园林又有郑驸马宅宴洞中诗重题郑氏东亭诗诗当作于天寳二三年间
　　天寳五载丙戌
　　是年先生以天子诏天下有一艺诣毂下遂西归应诏有行次昭陵诗云幽人拜鼎湖有今夕行云咸阳客舍无一事乃西归时诗蔡谱云是年有饮中八仙歌徒以李适之四月罢政及先生西归而云案史李白尝侍帝醉使髙力士脱鞾力士素贵耻之摘其诗以激杨贵妃帝欲官白妃辄沮止白自知不为亲近所容益骜放不自脩与贺知章李适之汝阳王璡崔宗之苏进张旭焦遂为酒八仙人而贺知章以天寳三载去国白亦还山凡歌所言皆天寳二三年事意是天寳六七载从汝阳王游时为王作也壮游诗云赏游实贤王葢在西归咸阳之后
　　天寳六载丁亥
　　是年先生应诏退下作天狗赋序云天寳中上冬幸华清宫甫因至兽坊怪天狗院列在诸兽院又云尚恨其与凡兽近赋云吾君傥意耳尖之有长毛兮寜久被斯人终日驯狎已葢喻已也案旧史天寳六载冬十月幸温泉改为华清宫明年冬公又至东都故知赋在今年作十一载上鲜于京兆诗云且随诸彦集方觊薄材伸破胆伤前政隂谋独秉钧微生霑忌刻万事益酸辛正谓是年应诏李林甫忌人斥已建言草茅徒以狂言乱圣听请付尚书试问无一中者故云鲁谱谓上韦左丞诗在是年不考是年济未拜左丞
　　天寳七载戊子
　　是年先生在长安有寄河南韦尹诗案旧史天寳七载韦济为河南尹迁左丞诗云江湖漂裋褐霜雪满飞蓬牢落乾坤大周流道术空葢谓逰吴越齐赵多年而无所成非旅寓而寄之也及韦迁左丞则有上韦左丞二诗此在长安亲上之故曰上诗云今欲东入海即将西去秦葢应诏下复有意于逺游明年果在东都又有髙都防騘马行
　　天寳八载已丑
　　先生在河南有冬日洛城谒元皇帝庙诗诗云五圣聨龙衮葢是年闰六月加諡髙祖及四宗大圣字故云
　　天寳九载庚寅
　　先生是年进三大礼赋又尝进雕赋案进雕赋表云自七嵗所缀诗笔向四十载矣与进三赋表云行四十载矣语意相同故知进雕赋在是年进三赋之先若以为在后必如进封西岳赋表云奏赋待制于集贤委学官试文章矣鲁谱云是年十一月封华岳殊不知虽许封岳而是年庙灾及旱遂诏停封先生十三载方进封西岳赋而请封也又有兵车行
　　天寳十载辛夘
　　先生在京师以奏赋明皇竒之命待制集贤院召试文章有秋述有杜位宅守嵗诗秋述云我四十也杜位守嵗云四十明朝过
　　天寳十一载壬辰
　　先生在京师十一月杨国忠拜相鲜于仲通除京兆尹先生有上鲜于京兆诗又有太常张卿诗鲜于诗云交合丹青地恩倾雨露辰有儒愁饿死早晚报平津张诗云吹嘘人所羡腾跃事仍暌当是其年召试文章止送有司叅列选序故云吕谱上韦左相诗云凤厯轩辕纪龙飞四十春以宗即位至是为四十年故知在今年作按史天寳十五载七月明皇幸蜀以韦见素为左相今不应先云左相又案宰相表天寳十三载甲午韦见素为武部尚书同中书门下平章事知门下省事当是其时投之故诗云韦贤初相汉蔡谱谓是嵗苦雨潦阅六旬上谓宰相非其人罢陈希烈拜韦见素时明皇在位四十三年葢诗仅略举成数非若进赋之可据此说是吕谱又以丽人行入今年谓丞相者为杨国忠而不知国忠今年十一月方为右相当是十三载蔡谱谓次嵗以后诗为是
　　天寳十二载癸已
　　先生在京师有上哥舒翰诗云几年春草歇今日暮途穷有留赠集贤院崔于二学士诗云天老书题目春官验讨论倚风遗鶂路随水到龙门竟与蛟螭杂寜无燕雀喧又云儒术诚难起家声庶已存故家多药物胜槩忆桃源欲整还乡斾长懐禁掖垣谬称三赋在难述二公恩崔于二学士当是试文之人试后止降恩泽送有司叅列选序故起故山之兴
　　天寳十三载甲午
　　按旧史是年二月戊寅右相兼文部尚书杨国忠守司空余如故甲申司空杨国忠受册而先生进封西岳赋表云维岳授陛下元弼克生司空又云顷嵗有事于郊庙幸得奏赋待制于集贤委学官试文章再降恩泽乃猥以臣名实相副送有司叅列选序则进封西岳赋当在是年葢未授河西尉也鲁谱云此赋当在未封西岳前而纪封华岳在九载又当考也鲁葢不考九载庙灾及旱诏停封故先生进赋在今年有秋雨叹有上韦左相等诗
　　天寳十四载乙未
　　是年先生授河西尉不乐改授率府胄曹故官定戯赠曰不作河西尉凄凉为折腰老夫怕奔走率府且逍遥而夔府书懐云昔罢河西尉初兴蓟北师则改授率府胄曹当在是年之冬葢是年十一月禄山反也诗史云蓟北反书未闻已逸身畿甸为非若先已窜逸则改授无容在初兴师之时矣吕与蔡谱俱云十一月初赴奉先故有赴奉先咏懐诗然诗不言禄山反状但言欢娱聚敛以致乱又诗云岂知秋未登贫窭有仓卒当是上年秋雨艰食时作非避乱时诗甚明
　　天寳十五载丙申
　　是年七月明皇幸蜀七月甲子肃宗即位于灵武先生五月自奉先徃白水依舅氏崔十九翁有髙斋诗三十韵六月又自白水徃鄜州有三川观水涨诗按本传云闻肃宗立自鄜羸服奔行在为贼所得则在是年八月故有月夜九日蓝田崔氏庄哀王孙悲陈陶悲青坂对雪等诗
　　至徳二年丁酉
　　是年春先生在贼中有元日寄韦氏妹诗云不见朝正使啼痕满面垂又有春望忆幼子一百五夜对月大云寺賛公房等诗亦尝至东都岂非为贼送与囚者为列故有郑驸马池台喜遇郑广文同饮诗云燃脐郿坞败指禄山死也又驸马池台在河南新安县夏得脱贼中故述怀诗云今夏草木长脱身得西走谒肃宗于凤翔有喜逹行在所诗六月一日有奉谢口敕放三司推问状时结衘云宣义郎行左拾遗则拜拾遗必在五月按史帝纪宰相表是年五月丁巳房琯罢相先生上疏捄琯肃宗怒诏三司推问中书侍郎同平章事张镐捄之就令镐宣口敕宜放推问故有谢状镐拜同平章在琯罢之前四日也六月十二日又有同遗补荐岑参谏官状八月放还鄜州省妻子北征诗云皇帝二载秋闰八月初吉杜子将北征苍茫问家室又有徒歩归行当是八月得墨勅闰月初一日方行九月复京师十月丁卯肃宗至自灵武先生亦还京师有腊日及送郑防贬台州等诗
　　乾元元年戊戌
　　是年春先生在谏省有春宿左省曲江对酒答岑补阙送贾阁老出汝州等诗夏有端午日赐衣诗六月出为华州司功有酬孟云卿诗云明朝牵世务挥泪各西东又有出金光门与亲故别望岳等诗七月有为华州郭使君进灭残防形势圗状有策进士文元微之志云左拾遗嵗余以直言出华州司户葢至徳二载五月为拾遗至今六月为嵗余第不知以言何事而出有悲徃事诗云移官岂至尊当是左右有不乐者是时苖晋卿为侍郎王屿同平章而李麟崔圎张镐皆先一月罢也冬尚留华有至日遣兴寄北省旧阁老两院故人诗云孤城此日堪肠断是也鲁与蔡谱谓弃官至东都有阌乡姜七少府设鲙及湖城遇孟云卿刘颢宅饮宿等诗当是冬晩至东都
　　乾元二年已亥
　　是春先生自东都回华州按史三月丁亥以旱降死罪流以下四月壬寅诏减常膳服御旧史亦云四月癸亥以久旱徙市雩祭祈雨先生赋夏日叹故有万民尚流冗举目唯蒿莱之句本传闗辅饥弃官去客秦州当在其年七月末葢华下苦热诗云七月六日苦炎蒸则是月初尚在华又秦州杂诗二十首多言秋时景物去秦州赴同谷县有发秦州诗云汉源十月交天气如秋凉指同谷十月如此则去秦亦必在十月故至寒破峡有诗云况当仲冬交泝防増波澜考秦至成之界垂二百里又七十里至成今寒峡尚为秦地而已交十一月则先生去秦又可知在十月之末至同谷不及月遂入蜀有发同谷县诗云贤有不黔突圣有不暖席赵注云公尝自注此诗云乾元二年十二月一日自陇右赴剑南今书虽无此注而木皮岭诗云季冬携童稚辛苦赴蜀门水防渡诗云微月没已久可知为十二月初也至成都不出此月故诗云季冬树木苍是时裴冀公冕牧蜀
　　乾元三年庚子改上元元年
　　是年先生在成都裴公为卜成都西郭浣花寺居髙适诗云闻道招提客是也二月裴归朝以京兆尹李若幽【后赐名国桢】为成都尹旧史李国桢传云为京兆尹上元初改成都尹兼御史大夫充剑南节度使而先生未尝与之交故诗文无一语及之是年先生营草堂诗所谓经营上元初是也堂成诗云縁江路熟俯青郊又云飞来语燕定新巢则三月堂已成自是居草堂间尝至外邑有赋青城县出成都寄陶王二少尹
　　上元二年辛丑
　　是年二月李若幽入为殿中丞癸亥以崔光逺为成都尹剑南节度使四月剑南东川节度兵马使段子璋反陷绵州髙适同崔光逺讨子璋伏诛先生有赠花卿云子璋髑髅血糢糊手提掷还崔大夫是也按旧史光逺收段子璋以将士肆剽劫光逺不能禁肃宗遣监军中使按其罪光逺忧恚成疾上元二年十月卒而纪云建子月卒旧史髙适传又云天子怒光逺不能戢军乃罢之以适代光逺为成都尹而纪云建丑月以严武为成都尹则适未尝代光逺意光逺罢后适摄成都故先生无诗称其为尹也若适果代光逺为尹先生近在草堂不应诗文中无一字及之是时适为蜀州刺史史谓适由太子賔客出为蜀州刺史迁彭州然先生有李司马桥东承髙使君自成都回诗云已传童子骑青竹总拟桥东迓使君按九域志成都在蜀州之东彭州之南以此知适为蜀州甚明自元年至今年成都更李若幽崔光逺髙适然后严武至而诸谱皆不载若李与崔宜与先生弗合宜无可攷百忧集行云即今倐忽已五十强将笑语供主人当是为崔李而云或谓指髙适严武然适武俱有旧适又摄尹不久未必是指二人秋作唐兴县客馆记记云中兴之四年又云辛已秋分大余二小余二千一百八十八杜氏之老记
　　寳应元年壬寅
　　是年四月代宗即位先生在成都上严武説旱葢建卯月也七月武归朝公送武至绵州有送严侍郎到绵州同登楼及奉济驿重送严公诗是时严武未拜黄门侍郎其曰送严侍郎者后来所题也先生送武去成都旋有徐知道之乱因入梓州徐知道反虽史不书平乱之人然武入朝后不闻别除成都尹按旧史髙适传云代宗即位吐蕃防陇右渐逼京畿适练兵于蜀临吐蕃南境以牵制之师出无功而松维等州陷代宗以黄门侍郎严武代还当是崔光逺不能戢兵罢成都时适止摄节度事而武乃正除故武受命距光逺卒时才一月意今年七月武召还后适方正除西川节度故广徳元年练兵临吐蕃南境然先生与适素厚何以送武至绵遂入梓复归成都迎家徃梓阆及严武再镇成都乃始归草堂岂非中间与适颇暌旧好故尔不然何无一诗及之又何挈家优游东川师古谓贫交行为严武作今疑为适作也
　　广徳元年癸夘
　　是年三月辛酉葬宗庚午肃宗严武为山陵桥道使先生在梓州补京兆府功曹不赴有春日登梓州城楼陪李使君泛江又陪李使君登惠义寺等诗又尝送辛贠外暂至绵州诗云直到绵州始分首又云残花怅望近人开当是三月秋八月与汉中王瑀同防于章梓州水亭葢梓州刺史春夏是李秋冬是章彛九月壬戌是为二十三日在阆州祭房琯有警急诗鲁谱云系云时髙公适领西川节度而诗注则云赵曰又非先生所系也诗云才名旧楚将谓适为杨州都督而云若果为适作亦叹其师出无功耳冬十月吐蕃陷京师十二月吐蕃陷松维州先生时在阆州故巴山诗云巴山遇中使云自陜城来盗贼还奔窜乗舆恐未回又有收京西山王命征夫等诗吕谱谓是年严武再镇西川奏甫节度防谋检校工部员外郎葢不考武入蜀与奏防谋皆在二年是年冬晚又略至梓所以发阆州诗有别家三月一得书之句
　　广徳二年甲辰
　　是春先生复自梓徃阆州严武再镇蜀复自阆归草堂依武与王十四侍御云犹得见残春则归成都在春晚严武奏为节度叅谋检校工部贠外郎赐绯鱼袋有扬旗诗系云二年夏六月成都尹郑公置酒观骑士新旗帜有立秋日雨院中有作诗则入幕必在是年六月史云梓州刺史章彛旧亦武判官以微事忤武召赴行在杀之而先生有诗寄章十侍御乃云河内犹宜借防恂又云朝觐从容问幽反勿云江汉有垂纶何也鲁蔡谱云武来领蜀彛已交印史当失之然彛方是广徳元年夏至梓未应得代其曰朝觐者必是章入奏故云自是彛不见有别除而先生亦无诗及之似果为武所杀秋有和严公军城早秋院中晚晴懐西郭茅舍到村宿府遣闷陪郑公秋晚北池临眺等诗冬有初冬诗云垂老戎衣窄葢以是年十月严武攻吐蕃盐川城故着戎衣也又有至后诗
　　永泰元年乙已
　　是年正月三日先生自成都院中归溪上有诗旧史代宗纪永泰元年四月庚寅成都尹严武薨五月癸丑以郭英乂为成都尹先生与英乂有旧有奉送郭中丞赴陇右节度使诗葢与英乂也然志不相合遂去草堂下忠渝有去蜀诗云五载客蜀郡宴戎州扬使君东楼诗云轻红擘荔枝又有渝州侯严六侍御不到先下峡晏忠州使君宅题忠州龙兴寺所居院壁等诗葢先生以是年六月至忠州故有是作其至云安亦是时自秋徂冬俱在云安十二月一日三首其一云云安县前江可怜葢可知也吕谱云严武平蜀乱甫游东川除京兆功曹不赴不考是年四月武已死又未尝平蜀乱其除京兆功曹亦在广徳二年也
　　永泰二年丙午改大厯元年
　　是年春先生在云安故客堂诗云石暄蕨芽紫渚秀芦笋緑移居夔州郭诗云春知催栁别则移居在春晚也有为夔州栢都督谢上表课伐木诗云城中贤府主园人送诗云相公镇夔国园官送菜诗云常荷地主恩皆指栢而云栢当是贞节也终嵗居夔州
　　大厯二年丁未
　　是年春先生居赤甲按诗云卜居赤甲迁居新两见巫山楚水春则是今年春方迁赤甲暮春又迁居瀼西有题瀼西草屋诗云久嗟三峡客再与暮春期秋又移居东屯秋晚复自东屯归瀼西各有诗
　　大厯三年戊申
　　是年春先生出峡案赠南卿兄瀼西果园四十畆云正月喧鸎未兹辰放鹢初当是正月去夔三月至江陵有呈江陵幕府诸公诗云白屋开花里孤城秀麦边又有暮春江陵赴马大卿诗秋晩迁公安县有移居公安县卫大郎诗云水烟通径草秋露接园葵又有公安送韦二少府公安懐古等诗憇此县数月嵗暮去之岳州有泊岳阳城下登岳阳楼等诗
　　大厯四年已酉
　　是年正月先生自岳阳之潭有宿青草湖湘夫人祠入乔口等诗至潭未几入衡有发潭州诗至衡畏热复回潭有回棹诗登舟将适汉阳诗又有风疾舟中伏枕书懐呈湖南亲友诗云故国悲寒望羣云惨嵗隂郁郁冬炎瘴蒙蒙雨滞淫又云春草封归恨桃花费独寻又云瘗夭追潘岳持危覔邓林当在是年冬晚作不然即次年春作是年先生必有哭子之戚故用瘗夭事按先生在夔时宗文宗武俱无恙而元微之志止云嗣子宗武病不克则宗文为早世意所谓瘗夭即宗文也耒阳县北之坟岂非瘗宗文者后世不考遂因牛酒之语从而附防以为先生于此也
　　大厯五年庚戌
　　是年春先生在潭州率舟居四月臧玠杀崔瓘先生避乱至衡山有题衡山县文宣王庙新学堂呈陆宰诗入衡将如郴州依舅氏故入衡州诗云诸舅剖符近鲁谱谓诸舅为崔伟前有送二十三舅録事摄郴州诗或是先生如郴因至耒阳访聂令经方田驿阻水旬余聂致酒肉而史云令尝馈牛肉白酒大醉一夕卒尝考先生谢摄令诗有云礼过宰肥羊愁当置清醥其诗至云兴尽本韵又且宿留驿近山亭若果以饫死岂复更能为是长篇又复游憇山亭以诗证之其诬自可不攻况元微之志与旧史初无此説摭遗谓宗还南内思子美诏天下求之聂侯乃积空土于江上曰死于此矣然宗至自成都时先生在諌省及升遐时先生又在成都寳应元年宗升遐距大厯五年先生之死又已十嵗其敢欺世如此韩昌黎诗力辨其非郑卬李观从而正之所恨不曽引诗为据秋下洞庭故有暮秋将归秦奉留别亲友诗又有洞庭湖诗云破浪南风正回竿畏日斜言南风畏日又云回竿则非四年所作甚明当是是年自衡州归襄阳经洞庭诗也元微之志云扁舟下荆楚竟以寓卒旅殡岳阳其后嗣业启柩襄袝事于偃师途次于荆拜余为志辞不能絶吕汲公亦云夏还防汉卒于岳阳鲁谱云其卒当在衡岳之间秋冬之交衡在潭之上流与岳不相邻舟行必经潭然后至岳当云在潭岳之间蔡谱以史为是以吕为非葢未之考耳
　　鹤先君未第时酷嗜杜诗颇恨旧注多遗舛尝补缉未竟而逝又欲考所作嵗月于逐篇下终不果运力未必不赍恨泉下也鹤不肖常恐无以酬先志乃取椠本集注以遗藁为之正定凡经据引者不复重出又辄益以所闻于是稍盈巻帙毎诗再加考订或因人以核其时或搜地以校其迹或摘句以辨其事或即物以求其意所谓千四百余篇者虽不敢谓尽知其详亦庶几十得七八矣吕汲公年谱既失之畧而蔡鲁二谱亦多疎卤遂更为一谱以继于后先生积着诚多而不幸不偶此不足论独尝谓至成都未几裴冀公还朝继帅者李国桢崔光逺郭英乂自宜与之弗合顾与髙适定交最早相知最深其为西川节度先生何以翻然舍之而东曽不如依严武之为宻且久蜀人师氏以贫交行为武作今疑为适而作也以此知先生赋性特刚少不如意则不能曲徇茍合故不为当时所容身后又复丑以牛酒之事曽不知果以饫溺尚能为令赋诗且事游憇乎耒阳之坟岂非宗文早世先生所谓瘗夭者而后世附防滋为人惑因书于首以俟博识嘉定丙子三月望日临川黄鹤书











　　集注杜诗姓氏
　　唐昌黎先生韩氏【名愈字退之有诗题子美坟】
　　唐元氏【名桢】
　　太原王氏【名洙字原叔翰林学士兵部郎中知制诰史馆脩撰注子美集先古诗后近体计三
　　十六巻】
　　建安王氏【名昱字公旦建阳人度支员外郎秘阁校理】
　　临川王氏【名安石字介甫抚州临川人拜左仆射諡文公】
　　凤台王氏【彦辅和注子美诗四十九巻自号凤台子】
　　王氏【名澂鳯台子之子】
　　王氏【名端仁鳯台子之孙】
　　钜野王氏【名禹偁字元之济州钜野人翰林学士知审官院兼通进银台封驳司】建安王氏【名楷】
　　王氏【名杞】
　　王氏【名琪字君玉】
　　王氏【逢原】
　　王氏【深父】
　　王氏【立之直方】
　　王氏【性之】
　　永嘉王氏【名十朋字龄集注编年诗史三十二巻】
　　建安王氏【名纡】
　　眉山苏氏【名轼字子瞻眉州眉山人諡太师文忠公着释事】
　　苏氏【养直】
　　西蜀赵氏【次公字彦材着正误】
　　西蜀赵氏【夔字尧卿】
　　赵氏【彦材】
　　赵氏【元序】
　　西蜀师氏【名古着详说二十八巻】
　　师氏【尹民瞻】
　　嘉兴鲁氏【訔编注子美诗一十八巻】
　　庐陵欧阳氏【名脩字永叔吉州永丰人諡文忠公】
　　豫章黄氏【庭坚鲁直】
　　黄氏【少度】
　　谢氏【迈幼槃】
　　淮海秦氏【观少游】
　　秦氏【少仪】
　　宛丘张氏【耒文潜】
　　永嘉张氏【器先】
　　鄄城张氏【名咏字复之濮州鄄城人諡忠定公】
　　张氏【天觉】
　　张氏【名逸序蜀本子美诗一十巻】
　　歴阳张氏【孝祥安国】
　　张氏【伯玉读子美集有诗】
　　河东薛氏【苍舒续注子美诗】
　　薛氏【梦符广注子美诗】
　　薛氏【综】
　　薛氏【士昭】
　　薛氏【元肃】
　　城南杜氏【修可续注子美诗】
　　杜氏【名田字时可着补遗】
　　杜氏【定功】
　　河南尹氏【名洙字师鲁起居舍人直龙圗阁】
　　临川晏氏【名殊字同叔諡元献公】
　　临川刘氏【名敞】
　　东莱徐氏【字居仁编次门类诗】
　　徐氏【俯师川】
　　徐氏【君平】
　　徐氏【持晦】
　　吕氏【大防撰年谱】
　　东莱蔡氏【伯世撰年谱】
　　蔡氏【天启】
　　蔡氏【绦】
　　西蜀孙氏【倬瞻民】
　　孙氏【彦忠】
　　西蜀程氏【演季良】
　　程氏【天祐】
　　宋氏【名祁撰唐书子美传】
　　西蜀宋氏【援正辅】
　　宋氏【彦材】
　　遯斋陈氏【正敏】
　　后山陈氏【名师道字无已一字履常号彭城居士】
　　陈氏【希仲】
　　陈氏【元龙】
　　陈氏【体仁】
　　陈氏【徳溥】
　　南丰曽氏【名巩字子固建昌南丰人擢试中书舍人】
　　曽氏【公衮】
　　盱江李氏【觏防伯】
　　李氏【彭啇老】
　　李氏【希声】
　　李氏【名观补遗子美传】
　　临安李氏【尧祖唐卿】
　　李氏【厚徳载】
　　沈氏【括存中】
　　胡氏【撰子美草堂序】
　　苕溪胡氏【仔】
　　胡氏【铨邦衡】
　　唐氏【庚子西】
　　梅氏【圣俞】
　　韩氏【驹子苍】
　　马氏【存子才】
　　潘氏【大临邠老】
　　潘氏【大观仲逹】
　　孙氏【名仅撰子美诗序】
　　孙氏【子尚】
　　孙氏【何】
　　洪氏【刍驹父】
　　洪氏【琰玉父】
　　洪氏【朋父】
　　洪惠【僧觉范】
　　河南邵氏【博伯温】
　　橘林石氏【敏若】
　　九江夏氏【名竦字子乔江州人枢宻使封英国公】
　　夏氏【倪均父】
　　何氏【觊人表】
　　苏州何氏【】
　　髙氏【荷子勉】
　　饶氏【节徳操】
　　晁氏【冲之叔用】
　　晁氏【补之】
　　姑苏丁氏【脩】
　　永嘉丁氏【镇叔】
　　丁氏【惠安】
　　缙云鲍氏【文虎着谱论】
　　蕲阳林氏【敏功字子仁蕲州人赠髙隠处士】
　　林氏【敏脩子敬】
　　林氏【子来】
　　林氏【明仲】
　　林氏【致明】
　　长乐郑氏【卬着释文】
　　杨氏【符信祖】
　　汪氏【革信民】
　　汪氏【藻彦章】
　　汪氏【端本子之】
　　汪氏【洋养源】
　　建安余氏【葵】
　　东汉诗僧【祖可正平】
　　李氏【錞希声】
　　真隐诗僧【善权巽中】
　　元氏【不伐】
　　曹氏【梦良】
　　傅氏【藻荐可】
　　鹿氏【伯可】
　　任氏【居实文孺】
　　吴氏【宪】
　　吴氏【季南】
　　吴氏【明可】
　　吴氏【少云】
　　贾氏【岩老】
　　崔氏【肃之】
　　万氏【先之】
　　万氏【申之】
　　万氏【大年】
　　永嘉甄氏【云卿】
　　龚氏【实之】
　　芮氏【国器】
　　冯氏【方圎仲】
　　喻氏【叔竒】
　　毛氏【叔度】
　　朱氏【邦翰】
　　永嘉项氏【用中】
　　周氏【成祖】
　　上蔡谢氏【良佐显道】
　　谢氏【逸无逸】







　　钦定四库全书
　　补注杜诗巻一　　　　　宋　黄希　原本
　　黄鹤　补注
　　奉赠韦左丞丈卄二韵【天宝七载作】
　　【鲍曰韦济韦嗣立天宝中授尚书左丞史有传附嗣立后师云甫为华州司功作此诗辞韦左丞】补注【鹤曰前汉百官志成帝建始四年初置尚书员五人有四丞后汉志左右丞各一人师云是贬华州司功后作则当在乾元元年而梁权道编在天宝十一载师注为非若在乾元元年不应诗中无一语及禄山之乱与夫为拾遗贬司功之意鲁訔年谱谓此诗在天宝六载而不知是年济未拜左丞按旧史天宝七载济为河南尹迁尚书左丞公以天宝六载诏天下有一艺者赴毂下遂自河南归应诏而林甫忌人斥已建言乞先下尚书省问遂无一中者公由是退下故诗云主上顷见征青防却垂翅当是七载作此诗只陈情当在赠韦左丞丈诗之后】
　　纨袴不饿死【洙曰前汉班氏叙传曰王凤荐班伯宜劝学召见宴昵殿上方乡学郑宽中张禹朝夕入説尚书论语于金华殿中诏伯受焉数年金华之业絶出与王许子弟为羣在于绮襦纨袴之间非其好也晋灼曰白绮之襦氷纨之袴也师古曰纨素也绮今之细绫也赵曰丹墀步纨袴之童】儒冠多误身【洙曰庄子曰儒者冠圜冠者知天时儒行曰冠章甫之冠前汉郦食其传沛公不喜儒诸客冠儒冠来者沛公輙解其冠溺其中师曰杜甫生于睿宗先天元年死于代宗大厯五年年五十有九歴睿宗宗肃宗代宗凡四朝也天宝十　年献三赋宗命宰相试以文章授河西尉不行天宝十四年安禄山乱甫挈家避乱鄜州陷贼中肃宗至德二载脱身归凤翔府上谒肃宗肃宗授以左拾遗当是时房琯以宰相总兵与贼战琯儒者用春秋车战之法为贼所败由是得罪甫上疏论琯不宜废肃宗怒贬甫为华州司功甫既不得志闻李白在山东将为山东之游遂作此诗辞韦左丞明已无罪而去观甫尝有忆李白诗之句何时一樽酒重与细论文葢谓此行为寻李白故也纨袴贵游子弟之服饿之义有二絶粒曰饿不食禄亦曰饿若伯夷叔齐饿于首阳采薇而食不食周禄正此饿也当禄山之乱武夫悍卒皆以军功取封侯其子弟自襁褓至于老死谁有不食禄者独文儒之士不能擐甲出战皆寂寥不见用以此误身者多矣葢叹武夫得志伤吾道之不用也】丈人试静听贱子请具陈【洙曰易师贞丈人吉注丈人严庄之称也应璩百一诗避席跪自陈贱子实空虚鲍照东武吟主人且勿喧贱子歌一言赵曰伍子胥谓渔父曰性命属天今属丈人师曰丈人指韦左丞又贱子甫自谓也】补注【希曰风俗通曰易师贞丈人非徒取尊老亦须徳行先人也又疏广传宜从丈人所劝説君师古曰文人严庄之称故亲而老者皆称焉南史谢灵运谓孟顗曰丈人生天当在灵运后成佛当在灵运前】甫昔少年日早充观国宾【洙曰少一作妙贾谊洛阳年少定功曰沈休文别范安成云平生少年日赵曰易观国之光利用宾于王彦辅曰杜尝防名荐书也师曰天宝十三载甫献三赋召试文章故云】补注【鹤曰按公本传尝举进士不第故壮游诗云中岁贡旧乡忤下考功第殆是公尝预京兆贡举故云唐初考功员外郎试进士志云开元二十四年以考功郎李昴为举人诋诃帝以员外郎望轻徙礼部以侍郎主之则公预举在二十四年之前时方二十余岁宜自谓少年也师云献三赋召试则非后言主上顷见征亦不是言献赋乃天宝六载诏天下有一艺者赴毂下】读书破万巻下笔如有神【洙曰魏文帝典论云傅武仲下笔不能自休孔文举表性与道合思若有神苏轼曰仲舒荅防下笔疑有神助赵曰梁孝元帝之败焚图书十四万巻曰读书万巻犹有今日故焚之中着一破字则字着力而新奇矣】补注【希曰北史崔瞻传不读五千巻无入此室今谓破万巻而下笔有神正用此意】赋料扬雄敌诗看子建亲【苏曰扬子云曰长卿之赋不似从人间来其神化所至即子云学长卿为赋故雅推服赵曰雄传尝好辞赋每拟相如故公于赋则言敌扬雄黄曰曹植字子建善属文着责躬公防等诗后人谓天下才共一石子建独得八斗钟嵘品子建诗云原出国风卓尔不羣故公于诗言亲子建亲之者言与之近也彦辅曰杜于诗赋葢以二人为凖】补注【鹤曰考公进雕赋表云自七岁所缀诗笔向十四载矣千有余篇云云臣之述作虽不足以鼔吹六经先鸣诸子至于沉郁顿挫随时敏捷而扬雄枚臯之流庶可跂及故此诗亦云赋敌扬雄诗亲子建然今所传诗多是天宝末年乱离之后所作前所谓千有余篇者今已不可尽见惜哉】李邕求识面【洙曰李邕见文苑传广陵江都人父善尝注文选邕少知名长安李峤等荐邕词髙行直堪为諌官由是召拜左拾遗宗东封献赋称旨尤长碑颂中朝衣冠多持金帛往求其文修可曰北齐神武自太原来朝见宋游道曰常闻其名今日始识其面】王翰愿卜隣【洙曰卜一作为唐文苑传王翰并州晋阳人少豪荡不羇发言立意自比侯王日聚英豪从禽击鼔恣为欢赏文士祖咏杜华尝在座彦辅曰左传曰惟隣是卜师曰破万巻谓识破其理如中庸曰君子之道语大天下莫能载语小天下莫能破大抵人谁不读书识破其理者寡矣故孔子曰黙而识之甫既识破万巻之理纵横妙用无施不可故下笔之际如有神异汉扬雄尝作甘泉等赋魏曹子建其兄常欲杀之子建七步成诗甫以扬雄之赋与已相敌体以子建之诗但亲近于已是甫以诗才自负谓子建所不若也唐李邕有才名后进想慕求识其面以至道涂聚观传其眉目有异唐王翰文士也杜华尝与游从华母崔氏云吾闻孟母三徙吾今欲卜居使汝与王翰为隣葢爱其才故也甫以文章知名当世士大夫皆想慕之故以李邕王翰自比】自谓颇挺出【洙曰一作生彦辅曰一作特】立登要路津【洙曰古诗何不防髙足先据要路津】致君尧舜上再使风俗淳【洙曰伊尹致君尧舜又魏杜恕举明主于唐虞之上】此意竟萧条行謌非隠沦【洙曰前汉朱买臣家贫好读书艾薪樵卖以给食担束薪行且诵书其妻亦负戴相随数止买臣毋歌讴道中买臣益疾歌妻羞之求去其后买臣独行歌道中负薪墓间宋顔延年咏嵇中散诗曰立俗迕流议寻山结隠沦谢眺敬亭诗隠沦既已托鲍昭诗孤贱长隠沦赵曰列子载林类年且百岁拾穗行歌张湛注云古之隠者也师曰挺者特也路与津者冲要之所乃人物辐凑之地以譬显逹也官有清有要清而不要则无权要而不清则拘于俗既清且要乃为美官甫方召试文章以清要自期必谓特出登于要路津岂期授以河西尉故此意寥寂不获致君与泽民也隠沦者隠逸之士也甫既不见大用辞河西尉又不能隠居林下其贫贱如朱买臣负薪行歌于路必为隠沦之徒所非议矣】骑驴三十载【洙曰任昉诗结欢三十载生死一交情陶潜闲居三十载彦辅曰后汉独行传向相或骑驴入市乞丐于人】旅食京华春【定功曰魏文帝与呉质书旅食南馆耳郭璞诗曰京华豪侠春】朝扣富儿门【郑曰朝陟遥切早也扣去茍切击也又苦候切义同】暮随肥马尘残杯与冷炙【洙曰顔氏家训云唯不可令有称誉见役勲贵处之下座以取残杯冷炙之辱戴安道犹遭之况尔曹乎苏曰呉起尝叹曰丈夫儿事未济甘晦休山林焉能逐浮薄子茍冷炙残杯焉】到处潜悲辛【修可曰鲍照野鹤赋对钟鼔之悲卒师曰驴贱者所乗也得志则乗髙车大马贫贱则跨驴而已昔李白以文章待诏翰林后放逸不检遂流落不用尝为华阴令所辱令致对云曽遇龙巾拭吐御手调羮天子殿前尚与吾走马华阴县里不与我骑驴初贵故走马后贫贱故出骑驴甫既辞河西尉贫在京师自未献赋之前迨今凡三十年矣献赋时年四十三京华者言京师乃繁华之地当春月贵游相追逐繁弦脆管无处不有甫独旅食于此其寂寞可知故朝扣富儿门投刺求见暮则随其后尘为当朝士大夫所薄如此残杯谓瓮之余者香已埋歇柔肉曰炙冷炙谓宿炙也甫既贫贱糊口京师贵游薄之惟待我以残杯与冷炙深使人暗地抱辛酸也】主上顷见征【彦辅曰汉杂事宣帝时蒋蒲与子方召见征】歘然欲求伸【洙曰易曰尺蠖之屈以求伸也】青防却垂翅【苏曰李斯曰丈夫儿提笔鼔吻取富贵易君举杯何青冥之翮与鷃共垂翅乎修可曰屈原悲回风云据青冥而摅虹注青冥云也洙曰后汉冯异传始虽垂翅回谿终能奋翼渑池】蹭蹬无纵鳞【洙曰王褒圣主得贤臣颂曰沛乎若巨鱼纵大壑海赋蹭蹬穷波失势貌】甚媿丈人厚甚知丈人真【赵曰厚言其相待之厚如后汉云所以慰藉之甚厚真言其怀抱之真如庄子云其为人也真】每于百寮上【尹曰史相国位诸侯王百寮之上】猥诵佳句新【洙曰杜诗云为人性癖耽佳句语不惊人死不休】窃效贡公喜【洙曰贡公贡禹也前汉王吉传吉字子阳与贡禹为友世称王阳在位贡公弹冠言其取舍同也修可曰刘孝标广絶交论曰王阳登而贡公喜】难甘原宪贫【洙曰仲尼弟子传原宪在草泽中子贡相卫而结驷连骑排藜藿入穷阎过谢原宪宪摄敝衣冠见子贡子贡耻之曰夫子岂病乎宪曰吾闻之无财者谓之贫学道而不能行谓之病若宪贫也非病也子贡慙而去】焉能心怏怏【洙曰韩信传信知汉王畏恶其能称疾不朝由此怨望居常怏怏羞与綘灌等伍周亚夫传此怏怏非少主臣也赵曰呉越春秋呉王僚之母谓王曰公子光心气怏怏常有愧恨之色】秪是走踆踆【郑曰踆七伦反洙曰踆踆行走貌张平子西京赋大雀踆踆】今欲东入海【洙曰语曰乗桴浮于海又曰少师阳击磬襄入于海赵曰此诗人欲去之意造语如此非真有东海之役也】即将西去秦【洙曰李斯上秦始皇书今乃却宾客以弃诸侯使天下之士退而不敢西向裹足不入秦此所谓借冦兵而赍盗粮】尚怜终南山【洙曰周庾信有驾幸终南山诗地理志称扶风武功县东有大山古文以为终南左传昭四年曰荆山终南九州之险是周地之名山郑曰福地记云其山东接骊山太华西连太白陇山北去长安八十里南入楚塞连蜀东西数百里亦曰中南】回首清渭滨【洙曰吕望垂钓于渭水得玉璜遂为帝师修可曰潘安仁西征赋言长安之境曰南有防素浐北有清渭浊泾】常拟报一饭【洙曰史记范睢传睢为将军散家财物尽以报所尝困戹者一饭之恩必偿睚眦之怨必报李固传切感古人一饭之报注谓灵輙也孔融一饭之惠必报】况怀辞大臣【赵曰以一饭之恩常欲如灵輙之报宣子况大臣相知不独一饭耳其去之怀为何如】白鸥波【洙曰一作没】浩荡【苏曰波乃没字也古诗云没白鸥之浩荡若作波字乃上下句不相符信没字耳宋敏求云鸥不善没改作波殊不知鸥之灭没于烟波间最为自然善旧本作没禽经云鳬善浮鸥善没当以没字为是洙曰谢眺诗浩荡别亲知潘岳河阳诗洪流何浩荡赵曰或取流放之貌离骚云怨灵脩之浩荡或取旷逺之貌如楚辞曰志浩荡而伤怀】补注【希曰离骚注云浩犹浩浩荡犹荡荡无思虑也以此二字形容鸥之出没波间而我之无所系着自见矣】万里谁能驯【洙曰顔延年咏嵇中散诗曰鸾翮有时铩龙性谁能驯师曰主上谓肃宗也至德二载肃宗见征征召也召授左拾遗歘即倐忽歘然如屈蠖久蛰志欲求伸甫当此时将谓得所施为遂上疏论房琯事不期贬华州司功故云青冥却垂翅蹭蹬无纵鳞青冥天也蹭蹬失势之貌青天可以飞腾今反垂翅巨鱼可以纵壑今反蹭蹬葢伤其得罪也唯韦丈与甫相厚善而知甫为人真率故及于此韦丈爱甫葢重其诗才每于百寮之上谓于宰相前常称诵其佳句故有拾遗之擢当此时喜得韦丈推引故效贡公喜得王阳在位也今乃复见贬黜贫贱又如原宪诚使人所难甘矣虽然如是亦安能怏怏于朝廷秪是不免奔走托食于他乡也踆踆奔走之状山东濒海之郡唐都长安长安即秦地甫欲适山东故云东入海秦地在西甫既适东必离去于西秦故云西去秦终南山与渭水皆秦地山水甫将东入海尚眷眷于终南清渭者不忍弃君而去也自古忠臣身在畎畆心不忘君一饭之恩犹拟报之矧尝食人之禄其忍遽忘乎君诗家独推重杜甫葢取其不忘君之意也大臣谓左丞也左丞与甫厚善其判别之情得无怀思乎虽然如是甫之无官守言责其进退绰绰然有余裕真若鸥在浩荡之波去来自得谁能驯狎哉王荆公常以波字为没字其谬甚也鸥善浮没何必独言没耶如前辈诸公因举杜诗身轻一鸟过之句坐间皆忘过字因共补之或言下或言疾竟不似过字之为浑成也则知没浩荡亦不如波浩荡之自然】
　　送髙三十五书记【天宝十二载作】
　　【传曰适年过五十始留意诗什为哥舒翰府掌书记从翰入朝盛称之于上前拜拾遗鲍曰髙书记适也字达夫渤海人宋州刺史张九臯竒之举有道调封丘尉不得志去客河西河西节度使哥舒翰表为左骁衞兵曹参军掌书记师曰适为武威郡镇帅哥舒翰府掌书记故甫送以此诗】补注【鹤曰按史天宝十二载杨国忠奏以哥舒翰兼河西节度使十三载五月奏前封丘尉髙适为掌书记故送以此诗十四载十二月翰守潼闗降安禄山然通鉴乃谓八载上命陇西节度哥舒翰帅陇右河西等处以兵攻石堡城意十二载作此诗详见寄适诗下】
　　崆峒小麦熟且愿休王师【夏竦曰肃州昔月支之地汉武时为武威酒泉郡崆峒在郡东洙曰尔雅四极北载斗极为崆峒之山苏曰武帝欲讨西戎耿逊谏曰今崆峒小麦方熟陛下宜休王师帝从修可曰按史记黄帝西至于崆峒韦昭注曰在陇右九域图志云岷州和政郡有崆峒山】补注【希曰按寰宇记禹迹之内山名崆峒者三一在临洮一在安定一在汝州黄帝问道之所专指汝州此当是指临洮而言葢河西节度治梁州而洮凉在唐并陇右鹤曰唐志崆峒山虽在岷州和政郡溢乐县而州乃义宁二年析临洮和政置其实临洮郡也按通鉴天宝六载王忠嗣使哥舒翰击吐蕃累功至陇右节度副使每岁积石军麦熟吐蕃輙来获之无能御者边人谓之吐蕃麦庄翰先伏兵于其侧虏至防其后夹击之无一得反自是不敢复来积石军在廓州达化县廓去岷不逺】请公问主将焉用穷荒为【彦辅曰穷荒谓穷兵武贪土地也师曰西北地寒时晩小麦熟是五月之时谷麦者民之司命今麦正熟愿休兵使边民得获麦请适问翰何用穷荒之地俾民不得获麦夷狄之地乃穷荒所在譬如石田不可以耕】补注【希曰汉文纪四荒之外师古注曰戎狄荒服故曰四荒言其荒忽去来无常也唐置河西节度使本以防隔羌胡而哥舒翰贪功生事攻吐蕃石堡丧士卒数万又遣兵开屯田于赤岭戍兵为吐蕃所没此葢不知穷荒之无用也】饥鹰未饱肉侧翅随人飞【洙曰魏志吕布因陈登求徐州牧不得布怒登喻之曰登见曹公言待将军譬如养虎当饱其肉不则噬人公曰不如卿言譬如养鹰饥则为用饱则扬去布乃解载记慕容垂犹鹰也饥则附人饱则髙飞】髙生跨鞍马【彦辅曰古诗云鞍马光照地】有似幽并皃【洙曰曹子建白马篇白马饰金羁连翩西北驰借问谁家子幽并游侠儿山简云举鞭问葛彊何如并州儿郑曰舜分冀州为幽州并州二州多游侠之士师曰鹰之为用可饥不可饱饱则飞去饥而后可用也譬如髙适豪杰之士其肯为哥舒翰用是故卑微其官使之发激立功鹰不饥不肯侧翅以随人髙适官不薄亦不肯随翰往武威此必然之理也幽并二州逼近羌戎其俗皆习鞍马驰射髙适本儒生今能跨马有似幽并之儿以其文武兼资故也】脱身簿尉中【鲍曰适以封丘尉不得志去故云】始与捶楚辞【洙曰捶主蘂切韩愈云判司卑官不堪説未免捶楚尘埃间鲍曰谓唐时参军簿尉受杖非也今详杜所言捶有罪者也退之江陵途中云栖栖法曹掾何处事卑陬何况亲犴狱敲榜发奸偷此岂身受杖如汉诸署郎耶余曰邵氏闻见录云杜牧之寄侄阿宜诗云一语不中治鞭捶身满疮葢唐参军簿尉有罪加挞罚如今之胥吏也髙子勉见山谷云尔予初疑其不然因读唐史代宗命刘晏考所部官善恶刺史有罪者五品以上劾治六品以上杖讫奏参军簿尉不足道也】借问今何官触热向武威【洙曰前汉武威郡故匈奴休屠王地武帝太初四年开隋志旧置凉州后周置緫管府大业初府废李泰伯曰程晓诗触热到人家】荅云【洙曰一作言】一书记所媿国士知【洙曰陈琳袁本初书记之士又阮瑀管书记之任豫让曰中行以众人畜我我故众人事之智伯以国士遇我我故国士报之】人实不易知更须慎其仪【洙曰更一作尤仪一作宜范睢传侯嬴谓信陵君曰人固未易知知人亦未易昱曰抑诗敬慎威仪】十年出幕府自可持旌麾【洙曰麾一作旗李广传幕府省文书晋灼曰将军职在征行无常处所在为治故言幕府幕大也或曰卫青征匈奴絶大漠大克获帝就拜大将军于幕中府故曰幕府师古曰二説皆非也幕府者以军幕为义古字通用军旅无常居止故以帐幕言之亷颇李牧市租皆入幕府此则非因卫青始有其号又幕大之义乖彦辅曰旌谓旌旗麾葢将兵者所建世説曰掘尾葢】此行既特达足以慰所思【洙曰一云亦足慰逺思】男儿功名遂亦在老大时【师曰今髙适脱身于簿尉中已免捶楚之忧矣武威即凉州触热谓小麦熟正当五月之时书记掌撰兵符军檄露布之类甫问髙适今已辞捶楚而为何官葢适之行期触冒暑热向武威郡为掌书记而已然媿荷哥舒翰以国士礼与之结知甫因戒之曰人相结知不为易得当小心谨慎其仪无恃才髙骄傲于主将则为失已失人也大将行兵无宫室可居惟以青油幕为府以避风雨故云幕府唐制从军岁久者始得大郡髙适今在幕府为书记十年间出须得大郡故云自可持旌麾析羽为旌所持以指麾也故曰旌麾适之此行已辞捶楚他日立功复持旌麾岂非特达乎足以慰甫懐思之情而无所恨也自古大丈夫功名成遂亦在晚年不必皆少达也文选云嘉谷不早熟大器当晚成甫既勉以十年出幕府恐嫌于迟暮故有下句尔】常恨结驩浅【李希声曰左传云愿结驩于二三君】各在天一涯【洙曰古诗相去万余里各在天一涯】又如参与商中肠安不悲【洙曰苏武诗昔为鸳与鸯今为参与辰王正长杂诗云王事离我老殊隔过参商左传昭元年子产曰昔髙辛氏有二子伯曰阏伯季曰实沈居于旷林不相能也日寻干戈以相征讨后帝不臧迁阏伯于商丘主辰商人是因故辰为商星迁实沈于大夏主参唐人是因以服事夏商故参为晋星】惊风吹【洙曰一作飘】鸿鹄不得相追随【余曰张良传鸿鹄髙飞一举千里】黄尘翳沙漠【潘大观曰曹植赋扬黄尘之冥冥】念子何当归【洙曰前汉匈奴传隔以山谷壅以沙漠卢谌赠崔温诗北眺沙漠垂曹子建乐府少小去乡邑扬声沙漠垂苏武诗欲展清商曲念子不能归】补注【希曰汉武帝纪衞青将军絶幕应劭曰幕沙漠也匈奴南界臣瓉曰沙土曰漠】边城有余力早寄从军诗【洙曰王仲宣云从军征遐路训彼东南夷陆士衡乐府诗有从军行苦哉逺征人北戍长城阿师曰古云歌驩希遇愁别多逢葢人生天地间尔东我西是以结驩浅故云各在天一涯辰参二星不相得各居一方人之离别不获防聚者似之甫生平既与适少相驩防今又执别如参与商中膓安得不悲惨也惊风者回飚也鸿鹄一举千里汉书陈胜云燕雀安知鸿鹄之志然鸿鹄得疾风吹嘘其势髙举逺引彼燕雀之徒岂得相追随也鸿鹄喻适甫以燕雀自譬恨不得追随于适而去也沙碛曰漠武威乃边郡与沙漠相连风扬黄尘障翳人目岂宜久居不知归期当在何日或边城无冦绰有余暇早寄诗什庶知适之安否昔王粲有从军诗适本文墨之士不以军事废掷篇章甫之所嘱者以此】
　　赠李白【开元二十四年作】
　　补注【鹤曰诗云李侯金闺彦亦有梁宋游当是开元二十四年下考功第后游齐赵时作按公壮游诗云放荡齐赵间裘马颇清狂快意八九载西归到咸阳则归京师在天宝四五载而李白传云天宝初已隠剡中则此诗当在于开元二十四五载作葢公诗云二年客东都又云亦有梁宋游殆是初游齐赵时梁权道编在十二载非】
　　二年客东都所歴厌机巧【彦辅曰东都洛阳也前汉地理志周人之失巧伪趋利余曰葛屦诗其民机巧趋利】野人对羶腥【彦辅曰潘岳秋兴赋序仆野人也杜亦自谓为郊野人耳周礼注犬腥羊羶】蔬食常不饱【赵曰此意似虽目见羶腥之物而其食犹未厌乎藜藿所以对之而増媿则甫之贫困无资可见矣】补注【希曰论语云蔬食菜羮魏毛玠布衣蔬食】岂无青精饭使我顔色好【杜田曰陶隠居登真隠诀载太极真人青精干石防饭注云以南烛草木煑汁渍米为之彭祖云大宛有青精光生清灵真人真诰云霍山有道士邓伯元者受青精石饭之法】补注【希曰道藏清灵真人王君传载太极真人青精干石防饭上仙灵方云服之使人顔童聦明延年无疾防音信又音峻而本草图经南烛条下亦言之详鹤曰神仙传邓伯元王甫俱在霍山服青精饭又唐宗幸嵩山至逍遥谷见室中大瓠问潘师正荅曰中有青防昔西域王若以南烛草为之服食得道上乃命道士叶法善往江东造青防饭】苦乏大药资【修可曰丹书抱丹山人大药证云夫大药者须链沙中汞能取鈆里金黄芽为根蔕水火链功深】山林迹如扫【赵曰四句通义离为两端则语意不相接葢诗人不以文害辞以青精饭可谓之大药矣真诰云霍山有道者邓伯元受青精石饭之法内见五藏色如婴孺岂不谓之大药乎而青精饭法其所用之物如以南烛草木叶渍青稻米炊之张君房云青稻米如豫章西山青米呉越青龙稻草是也此亦费寻讨不以谓之大药资乎彦辅曰北山移文曰乍低枝而扫迹师曰李白将为梁宋之游甫作此诗赠之东都洛阳也唐初都长安后都洛东都自安史再陷之后民物贫窘故机巧趋利风俗浮薄甫二年客居于此覩兹机巧之俗甚厌恶之伤昔日之不然也羶腥谓兵后东都居民肝脑涂地风扬羶腥之气野人甫自称也蔬食不饱谓物踊贵青精神仙之所服食有黄精有青精色黄者为黄精色青者为青精亦若天黄地黄人黄也本是一种根浮于上者为天黄沉于下者为地黄生于中者为人黄青精食之既久能益人顔色长年却老药有大有小仙亦有小大也有天仙有地仙药有丹砂黄金为药之上者故云大药甫既客居东都无大药之资将隠于山林求青精食之亦可以驻顔色奈何山林人迹如扫谓兵火之后絶无人烟故也葢叹东都之不可居】李侯金闺彦【鲍文虎曰白尝供奉翰林故云洙曰江文通别赋金闺之诸彦注金闺金马门也谢晖出尚书省诗既通金闺籍彦辅曰按李阳氷作白集序云天子赐金闺】脱身事幽讨【鲍曰本传白自知不为亲近所容求还山帝赐金带放还赵曰李白宜通籍金闺以不得志遂浮游四方此为事幽讨也】亦有梁宋游【洙曰顔延年北使洛涂出梁宋郊鲍曰白时得还与公同在洛将适梁宋也后在梁亦与公同游故遣怀诗云昔我游关中得梁孝王都忆与髙李辈论交入酒垆赵曰梁谓汴州今之东京宋谓宋州今之南京也】方期拾瑶草【苏曰东方朔与友人书曰不可使尘网名缰拘鎻怡然长啸脱去十洲三岛相期拾瑶草吞日月光华共轻举尔赵曰瑶草事虽出于山海经姑瑶之山帝女死焉化为瑶草服之者媚于人而瑶草字江淹登庐山诗瑶草正翕赩别赋云惜瑶草之徒芳葢以仙境之物美言之耳今子美正承江淹而用之也师曰汉时凡待诏者必于金马门美生曰彦李白尝待诏翰林故云金闺彦幽讨谓穷讨幽趣梁宋即今之东京开封府是也本魏地号曰大梁其地有香炉峯神仙所居之迹瑶草乃瑚树之类仙家用以合丹药服饵时李白摆脱翰林之职将以穷讨幽趣故为梁宋之游拾瑶草以服食葢白之为人放旷不乐仕宦有意于神仙后以入水捉月或者以为尸解】
　　游龙门奉先寺【开元二十四年作】
　　【鲁訔曰龙门在西京河南县地志曰阙塞山一名伊阙而俗名龙门】补注【鹤白唐志河南自龙门山东抵天津有伊水然后汉志唐志俱云冯翊有龙门山按冯翊与河中府为邻而河中有龙门县又有龙门山志云即导河至龙门之地土记云梁山北有龙门并在河中之境故河中有龙门闗龙门仓九域志云河南县有龙门镇又有阙塞山云即龙门薛仁贵传云綘州龙门人则綘州亦有龙门公自秦赴同谷道经龙门镇则秦成间又有龙门尝考綘至河中不满三百里冯翊至河中不满百里两地相接又地理志河南即春秋时属魏地后魏兼置雍州乃属秦州宜此山之跨数郡是诗乃公开元二十四年后游东都时作】
　　已从招提游更宿招提境【洙曰僧史后魏始光元年创立伽蓝为招提之境隋大业中改寺为道场唐复为寺师曰释氏书招提菩萨皆古佛号故寺谓之招提或名伽蓝或名道场其实一也田曰僧辉记云招提者梵言拓鬬提奢唐言四万僧物后人传写之误以拓为招又省去鬬奢二字止称招提】补注【鹤曰唐史武宗毁寺四千六百招提兰若四万葢在唐招提次于寺之名也又梁防稽沙门惠皎撰髙僧传云汉始有沙门其精舍在雒阳西雍白马寺是也相传云外国国王毁诸寺唯招提寺未及毁夜有白马绕塔悲鸣因改招提以为白马寺】阴壑生灵籁【昱曰庄子齐物篇汝闻人籁而未闻地籁汝闻地籁而未闻天籁注箫也音赖彦辅曰沈佺期西岳诗阴壑以永闭师曰山南曰阳山北曰阴以其背阳故为重阴沍寒之地风声为天籁水声为地籁笙竽为人籁灵籁即风也灵者善也如雨曰灵雨】月林散清影【洙曰梁昭明太子钟山解讲暾出岩隠光月落林余影师曰万物之影无如月影最清谓之金波葢取其清也古云人间何处无风月才到僧房分外清葢言奉先寺风声月影皆佳致也】天阙【洙曰一作阅】象纬逼【苏轼曰阅字当作阙或作阔蔡天啓云古本作闚史以管窥天王介甫云当作天阅对云卧为清切蔡绦云韦述东都记龙门号防阙以与天内峙若天阙焉此游龙门寺诗用阙字又何疑十朋曰王直方诗话亦云梦符曰按山谦之丹阳记王茂南望牛头山两峯曰天阙也彦辅曰庾肩吾经禹庙诗侵云似天阙】补注【希曰广记凡舆地有石者皆以门名之故彭州有天彭山两山相对其形如门谓之天彭门亦曰天彭阙按龙门本阙塞山又名伊阙山则以龙门为天阙无疑矣】云卧衣裳冷【赵次公曰鲍昭升天行有云卧恣行天孟浩然有云卧昼不起也】欲觉闻晨钟【郑曰觉居妙切寤也】令人发深省【苏曰陶渊明闻逺公议论谓人曰令人颇发深省彦辅曰庾信诗山寺响晨钟杜言人境俱静则发越尘虑无不省觉师曰天阙者龙门也按地理志今河南郡春秋时地属魏后魏兼置雍州及属秦州今龙门县在府东一百八十里古耿国有龙山即禹所凿三秦记云鱼鼈上之即为龙否则防额而还两山对峙如门然故曰龙门龙门乃天之阙门也王介甫以天阙不可对云卧改为天阅阅视也视天上象纬逼近殊不知此诗乃咏龙门有取于阙其理必然二十八宿为经五星为纬象纬逼言龙门山之髙也山髙则多云雾夜宿此寺如卧云中衣裳皆冷润释氏有声闻縁觉耳有所闻而悟未若心解之为上也其悟道则一如香岩和尚一日扫庵瓦砾击竹作声忽然大悟又如道吾闻巫吹角瞥地大省此得乎声闻而有所觉者也甫言睡觉忽闻晨钟令人深有省悟其亦香岩道吾之俦得于声闻缘觉者耶】
　　望岳【开元二十四年】
　　补注【鹤曰按公诗云忤下考功第放荡齐赵间乃在开元二十四年后又公有游梁登单父台山脚寺诗皆至兖时先后作也大厯五年公酬冦十侍御诗往别郇瑕地于今四十年则至兖乃开元二十三四年间虽至大厯五年方三十六年举成数而言耳当是其时作】
　　岱宗夫如何齐鲁青未了【洙曰书岱宗泰山为四岳所宗风俗通云泰山山之尊者一曰岱宗岱始也宗长也郑曰升中告代于此是山为五岳之长故曰岱宗师曰岱宗天犹云楚天之类徐曰按王原叔吕居仁王彦辅鲁訔并作夫独师本作天字説师曰泰山跨齐鲁二国之境眺望其山之青已穷齐鲁而其山之青未穷故曰青未了也】补注【希曰尔雅中有岱岳释曰岱岳泰山也此言中国也泰山东近海禹贡海岱惟青州然则齐鲁青殆是指三州言岱岳跨三州之境而青未了也】造化钟神秀【洙曰晋孙兴公游天台赋序天台者葢山岳之神秀也陈书虎丘山者吴之神秀师曰钟聚也诗云崧髙维岳维岳降神凡名山大川皆有神异天地造化钟聚神秀之气于此】阴阳割昏晓【赵曰言其山之长大如史记言昆仑日月所相避隠为光明也割字如大制不割之割割者分也师曰割者分也阴阳日月也此山既髙日月迭昏晓也】荡胷生曽云【郑曰荡他浪切曽昨陵切经也经过之云洙曰公羊曰触石而出肤寸而合不崇朝而徧天下者泰山之云也张衡南都赋涓水荡其胷赵曰荡涤也旧注引南都赋涓水荡其胷本言水流如荡涤地之胷今言荡胷生曽云则借言云之润气荡涤人胷也陆禨文赋有曽云之峻注曽积也彦辅曰庾肩吾山诗曽云霾峻岭师曰曽云杜诗通作层即云势重叠而起泰山出云须防遍太虚而为雨以其有功于民故祀之云生于山人登山故云荡其胷】决眦入归鸟【梦符曰右按子虚赋称射艺之妙所中者必决裂其目眦也杜子美望岳以言观览之逺摅决其目力入飞鸟之羣与射了无相干明矣赵曰眦目睫也音墙细切按子虚赋本言射而决裂兽之眦诗人取好事稳则借用之葢决眦入归鸟则人目眦决裂入鸟之归处言所望之逺也】防当凌絶顶一览众山小【师曰登临山之絶顶俯视众山其培塿欤众山知尊乎大岳众流知宗乎沧海当安史之乱僣称尊号天子防尘其朝宗之义为如何甫望岳之作末章云一览众山小固知安史之徒乃培塿之细者又何足以上抗岩岩之大也哉】补注【希曰公为此诗时安史未乱师注未是】
　　陪李北海宴歴下亭【天宝四载作】
　　【洙曰平邑人时邑人寋处士等在坐北海汉平夀县也后汉北海国在北齐置北海唐属青州郑曰亭李之芳所作歴下春秋战国时并属齐秦属齐郡汉韩信伐齐至歴下乃此地汉文帝分置济南景帝改为济南郡唐复为齐州】补注【鹤曰歴下在齐州以有歴山故得名歴山即舜耕之山也李北海即李邕按新旧史邕广陵人开元二十三年为括州刺史后歴淄滑二州刺史天宝初为汲郡北海二太守五载奸赃事发又尝与柳勣马勣下狱吉温吏引邕李林甫素忌邕因傅以罪诏祁顺之罗希奭就郡杖杀之乃六载正月辛巳此诗当作于天宝四载梁权道编在天宝十一载者非葢是年邕死已六年又尝见唐朝请郎行淮阴县令清河张松质有谢娑罗树书石刻书与海州李使君首云开元十一年五月五日李使君若谓是邕不应与史所言天宝初为太守者相距二十年又公是年方十二歳】
　　东藩驻皂盖【洙曰后汉志中二千石皆皂葢赵曰邕为青州太守京师为东故称东藩则上林赋齐列为东藩也】北渚凌清河【洙曰一作青荷陆士衡诗永叹遵北渚赵曰屈原湘夫人云帝子降兮北渚清河则指言济河济河谓之清济故也】海右【洙曰一作内】此亭古【谢逸曰此亭乃李之芳所创居海之右此亭作之久矣故云古】济南名士多【苏曰吴帝济南英豪屈宅多出名士赵曰海在东而州在西则谓之海右宜矣济南则指齐州名士则题注所谓邑人寋处士等也】云山已发兴【师曰选诗青云却炎晖云山发兴谓喜得炎晖之却也】玉佩仍当歌【尹曰后汉左雄上言云九卿位亚三事班在大臣行有佩玉之节动有庠序之宜魏武帝短歌行对酒当歌赵曰言既有云山之清兴又有玉佩之人歌以侑饮取诗琼琚玉佩者也薛引左传佩玉蘂以为证乃是佩玉非玉佩也】脩竹不受暑交流空涌波【师曰傍有脩竹清阴森爽了无暑气虽曲水流觞竟不如此故云云】补注【希曰济河与鹊湖互见所以谓之交流亦前句北渚凌清河之意】蕴真惬所遇落日将如何【洙曰谢灵运诗表灵物莫赏蕴真谁为传江淹诗悠悠蕴真趣师曰蕴真者谓此亭韬藏真趣俗士莫知惟贤者遇此非常欣惬奈何兴未阑而日已西頽故叹云云】贵贱俱物役从公难重过【赵曰文选有牵以物役此非特言邕当之官而各别又见公之不趍贵以为夸矣彼贱丈夫者冀宵烛之末光分玉斚之余沥而不知耻与公有间矣师曰贵指言李北海贱甫自谓也贵贱虽殊其为事物所役则一人生天地间劳形体疲精神欢防时少怨别时多恐此一防罢难与公再获过此甫所怅惜也】登歴下古城员外新亭【天宝四载北海太守李邕作】
　　【洙曰本传云李邕天宝初为汲郡北海二太守时李之芳自尚书郎出齐州司马作此亭歴下齐州春秋战国正属齐秦属齐郡汉韩信伐齐至歴下即其地文帝分置济南景帝改为济南郡宋后周同隋初郡废炀帝初置齐州唐复为齐州或为淄郡复为济南郡】补注【鹤曰按新旧史之芳未尝为齐州司马开元末为驾部员外郎天宝十三载禄山奏为范阳司马及禄山起逆自拔归西京今题云员外新亭亦初不指其为司马以宴歴下亭考之当是天宝四载作此诗】
　　吾宗固神秀【洙曰谢宣逺荅灵运诗华宗诞吾秀之子绍前公有谱系自言李杜同出故言吾宗也梦符曰右按此亭乃李之芳所构诗乃北海太守李邕为之芳作也注言李杜同出其误甚矣赵曰题下公自注云李之芳出齐州司马制此亭今邕言吾宗葢指李之芳耳此意甚易晓】体物写谋长【洙曰陆士衡文赋体物而浏亮潘岳西征赋摹写旧丰制造新邑】形制开古迹【赵曰旧有此亭而之芳新之杜公前篇所谓海右此亭古也师曰人禀神秀之气能体物景写其谋谟创造此亭颇有长人之智然即其古城而开敞之故云形制开古迹】曾氷延乐方【郑曰曽昨棱切重也赵曰谢灵运诗峩峩曽氷食师曰曽氷者诸家多不晓其义殊不知重阴沍寒之气排烦暑爽情思可以延引欢笑此其术也方乃术也】太山雄地理巨壑眇云庄【洙曰陈江总钟铭舟移巨壑】髙兴泊烦促【洙曰张茂先荅何卲诗烦促每有余】永怀清典常【洙曰诗维以不永怀易既有典常】含知四大【洙曰易含光大品物咸亨老子域中有四大天大地大道大王亦大】出入见三光【洙曰日月星为三光亦谓之三辰又前汉郊祀志三光天文也】负郭喜粳稻【洙曰左太冲咏史诗陈平无产业归来翳负郭蜀都赋粳稻漠漠谢灵运防吟行滮池溉粳稻赵曰苏秦曰使我有洛阳负郭田二顷安能佩六国相印乎】安时歌吉祥【洙曰庄子人间世篇吉祥止止赵曰庄子安时处顺邕诗多有出处然公集中录邕首唱之诗于此岂取其同法门耶师曰地理志此古城枕太山之麓极为雄壮又襟带济水巨壑即溪壑之接济水者是也水气在天为云云庄即云气也聚如庄然庄者藏聚之义眇言襟带之逺也上句有曽氷故下言髙兴泊烦促谓阴凉之气爽人故也典常言李之芳以常道化民风俗肃清人怀其惠永永不忘含者谓古城广逺无所不包足见其有四大之制太山髙大日月星辰迭为隠见一出一入皆凭髙可以望而见之负郭者倚郭也黍粘曰稻谷者民之司命太守者民之师帅太守登临所以观民风岂徒从事于游览而已哉今覩负郭粳稻之稔足知为康乐之时吉祥兆于此故从而歌之也】
　　亭对鹊湖【天宝四载和李北海登歴下新亭作】
　　【洙曰公自注亭对鹊湖赵曰李北海唱之于前而公和之于后】补注【鹤曰亭对鹊湖四字乃是公和李邕诗而自注云尔初非以为题合题曰和李邕登歴下新亭以前篇当是天宝四载作】
　　新亭结构罢【洙曰左太冲招隠诗岩穴无结构何平叔景福殿赋结构则脩梁彩制谢晖郡内髙斋诗结构何迢递】隠见清湖阴【洙曰谢惠连西陵遇风诗分袂澄湖阴注水南曰阴赵曰亭对鹊湖故云或隠或见于清湖之隂者言昏明异候也句如谢惠连行云星隠见是也】迹籍台观旧【郑曰观古玩切释名观于台上观望也赵曰此亭乃图籍所载旧有台观之迹】气溟海岳深【赵曰言东海太山之气相与防接也彦辅曰隋江揔盌赋副君海停岳峙】圆荷想自昔遗堞感至今【彦辅曰陈祖孙登咏荷诗圆荷承日晖洙曰遗堞城堞也赵曰指物感慨葢诗人之兴郑曰堞城上垣也】补注【鹤曰圆荷以言湖中所植者亭在古城故曰遗堞前诗云海右此亭古李云形制开古迹是也齐有古祝阿城乃春秋诸侯同盟于此城者亦有晏婴城】芳宴此时具【彦辅曰谢眺赋曲水宴诗嘉乐具矣芳宴在斯】哀丝【洙曰一作弦】千古心【苏曰何敬祖听阴子坚弹琴古人不见哀丝上写出千古之意心】主称夀尊客【洙曰曹子建乐府主称千金寿宾奉万年酬】筵秩宴北【洙曰一作密】林【洙曰诗宾之初筵左右秩秩赵曰诗鬰彼北林因所宴宾在北林故借用之诗】不阻蓬荜兴【洙曰傅长虞赠何劭归身蓬荜庐荜荆织门也礼荜门圭窦赵曰荜音毕官韵注云藩落也谓亭处幽逺故有蓬荜之兴】得兼【洙曰一作兼得】梁甫吟【洙曰陆士衡诗齐僮梁甫吟诸葛亮躬耕陇畆好为梁甫吟赵曰诸葛亮登山作梁甫吟葢在野之一歌也其诗曰步出齐城门遥望荡阴里里中有三坟累累正相似问是谁家冢田强古冶子力能排南山文能絶地理一朝被谗言二桃杀三士谁能为此谋相国齐晏子观此则见公之深意矣师曰此诗乃甫和李北海之诗然李公之诗何以得集于杜诗之内葢谓李公唱之甫和之遂见其本末之由故先编李公诗而以甫诗继于后也新亭乃李之芳所创者水南曰阳水北曰阴清湖乃鹊湖也按地理志歴下亭居鹊湖之北故云隠见清湖阴台观旧谓后齐筑作台观犹存之芳特因其旧迹敞以新亭气溟海岳深谓此城凭太岳襟带沧海海岳之气溟蒙然而深防矣李之芳疏鹊湖种圆荷修饰雉堞至今人感思之如召公听讼甘棠下后人思之而不忘以为勿剪勿伐遗堞者城上矮墙也哀丝乃琴瑟之声哀怨此时俱谓诸宾客毕集于此千古心谓歴下之城废兴非一代覩今感昔哀乐之情一写之琴瑟而已主称夀者称举也言主人重客故举觞为夀北林谓此亭居鹊湖之北林木森爽筵设于此尊卑之位秩秩然有次序蓬防荜户甫自言贫贱之居诸葛亮常作梁甫吟梁甫吟者山东之音也凡人思乡各为本土之音杜甫西人也今客山东宁无思乡之情然对酒当歌必有所感伤故云不阻蓬荜兴得兼梁甫吟意谓家不阻限东西其兴为如之何犹得兼为梁甫之吟不亦善乎】
　　都坛歌寄元逸人【天寳十一载作】
　　【师曰元逸人隠道士也有神仙术甫作诗寄赠之】补注【鹤曰道书有都所谓禹封五符秘以金英之函捡以都之印是也坛在子午谷中诗作于天宝十一载】
　　故人昔隐东防峯已佩含景苍精龙【洙曰论语夫颛臾昔者先王以为东防主以防山在东故曰东防地理志泰山防阴县禹贡徐州防羽其艺故云防地也苏曰壶翁云吾当佩含景驾苍精逍遥于绛阙赤城含景日月之精华苍精东方之苍龙也佩服也赵曰苍精龙剑也蔡曰春秋繁露曰剑佩于左苍龙之象咏曰后汉公孙端剑铭有云从革庚辛含景吐商】故人今居子午谷独在阴崖结茅屋【洙曰王莽传莽以皇后有子孙瑞通子午道从社陵直絶南山径汉中师古曰今京城直南山有谷通梁汉道名子午谷】屋前太古都坛青石漠漠常风寒子规夜啼山竹裂【苏曰窦谊居蜀之津源放浪不羁月夜子规啼庭竹谊曰当山竹裂吾可归峩峯是夕竹裂黎明命驾遁于峩峯武帝三征不起刘曰前辈诗云子规枝上月三更常以夜啼山中嫌其夜啼声哀怨故烧竹爆裂以惊飞也】王母昼下云旗飜【一作蟠洙曰离骚载云旗之逶迤九歌乗回风兮载云旗修可曰王母鸟名故子美以对子规酉阳杂爼云齐郡函山有鸟足青觜赤黄素翼绛颡名王母使者又王椿龄云其尾五色长二三尺许飞则翩飜正如旗状刘曰周穆王与王母防于瑶池云旗霓裳拥簇自天而下诗言此葢取其与神仙往来之意】补注【希曰公诗屡用王母字大防指王母而言必以人对或以地对如小儿函闗等是也今以对子规则修可之説是葢子规夜啼而山竹为之裂王母昼下而如云旗之翻粲然可观耳】知君此计诚长往芝草琅玕日应长【洙曰后汉逸民传长往之轨未殊十洲记钟山在北海之子地仙家数十万耕田种芝草课计顷畆本草青琅玕生蜀郡平泽苏业注云琅玕有数种是琉璃之类火齐宝也琅玕五色具以青者入药为胜出嶲州以西乌白蛮中及于阗国灵异兼图载琅玕青色生海中云海底以网挂得之初出水红色久而青黒枝柯似瑚而上有孔窍如虫蛀击之有金石之声乃与瑚相类禹贡雍州厥贡球琳琅玕尔雅云西北之美者有昆仑墟之璆琳琅玕孔安国郭璞皆以为石之似珠者而山海经云昆仑山有琅玕是石之美者明莹若珠之色而其状森植耳】铁鏁髙垂不可攀致身福地何萧爽【洙曰三秦记云终南太一山左右三十里内名福地西有石室灵芝赵曰诗人逆料其如此如干州金精山女仙张丽英升仙之地有铁鎻下垂然则诗人逆料元逸人之长往亦复然乎师曰按神仙诀录有天仙地仙三十六洞天八十一福地由地仙积累功行遂超升天仙今逸人致身福地已为地仙之流何其潇洒清爽神气不凡故也】
　　今夕行【天宝五载作】
　　补注【鹤曰以咸阳客舍一事无当是天宝五载自齐赵西归至咸阳时作】
　　今夕何夕歳云徂【洙曰唐诗绸缪云今夕何夕见此良人韦孟讽谏诗歳月其徂年其逮耉鲍曰谓除夕也若曰歳月其徂同一冬可耳指今夕为歳徂其除夕明矣】更长烛明不可孤【洙曰宋玉招魂娯酒不废沉日夜些兰膏明烛华灯错些赵曰孤负之孤李陵书陵虽孤恩汉亦负徳是也师曰今世误多用辜字殊不知辜乃辜罪之辜而非孤负之孤】咸阳客舎一事无相与博塞【洙曰一云赌博】为欢娱【洙曰説文曰博局戏六着十二棊古者乌曹作博尹文子曰博尽闗塞之宜得周通之路説苑曰塞行棋相塞谓之塞也管子曰秋行五政一曰秋禁博塞也庄子问谷奚事博塞以游塞先代反师曰汉书注云行棊也行棊子以相塞即今世取棊也】冯陵大呌呼五白【师曰五白即今之骰子李白诗有连呼五白行六博葢古人用六只骰今人亦然】袒跣不肯成枭卢【洙曰一作牟招魂曰箟象棊有六簙分曹并进遒相迫成枭而牟呼五白晋制犀比费白日宋刘毅字希乐于东府聚樗蒲大掷一判应至数百万余人并黒犊以还唯刘裕及毅在后毅次掷得雉大喜褰衣绕床呌谓同坐曰非不能卢不事此耳裕恶之因援五木久之曰老兄试为卿荅既而四子俱黒其一子转跃未定裕厉声喝之即成卢毅意殊不快也枭胜也借胜为牟五白博齿也赵曰楚辞招魂有成枭而牟呼五白注五白五木也枭胜也卢胜之名也韩非子载匡倩对齐宣王之语曰博者贵枭又慕容宝与黄李根等樗蒲宝危坐誓之曰世言樗蒲有神若富贵可期频得三卢于是三掷尽卢袒跣大呌也】补注【鹤曰赵注乃引宋玉招魂其注倍胜为牟枭当成牟又呼五白以助投也五白博齿也初不云是五木】英雄有时亦如此邂逅岂即非良图【赵曰如刘裕刘毅慕容等皆一世英雄犹如此蒲博则今夕邂逅相遇未必非良图所谓良图则毅裕以卜成事宝以卜富贵也】君莫笑刘毅从来布衣愿家无儋石输百万【洙曰南史桓闻刘毅起兵曰毅家无儋石之储樗蒲一掷百万共举大事何谓无成前汉蒯通传守儋石之储者阙卿相之位应劭曰齐人名小瓮为儋石受二斛晋灼曰石斗石也师古曰儋者一人所负儋也师曰诗言及此葢以博奕者世之所贱以为不美之事甫以客舎懽笑无害于理孰谓非良图乎儋石言一儋石储无儋石家至贫也刘毅家无儋石一掷百万其志巳见于布衣穷时及后举大事无不如志由此推之人之志量其可已耶甫贫贱中虽有大志奈何时命不利此所以有喻乎袒跣不肯成枭卢也】
　　贫交行【天宝十一载作】
　　补注【鹤曰师云公作此诗为严武者非意是公献赋后寓京华故人莫有念之者故有此作所以梁权道从旧次编在天宝十一载为是又疑为髙适作】
　　翻手作云覆手雨纷纷轻薄何须数【苏曰陈暄曰徐庾辈数轻薄儿时势作威福何必数耶师曰甫之作此为严武而作也甫与严武素相厚善及武镇西川甫往依之尝醉登其床曰严挺之乃有是儿武仗剑欲杀之母救止夫武始待甫甚厚今以小嫌欲杀之其轻薄如此何足数乎】补注【鹤曰广徳二年武再镇蜀公又依之虽新史有登床瞪视之语而旧史独无新史止据范摅云溪友议而云观公八哀诗其为武而作者称述既至而哭其归榇者又有遗后见君情之句使公果有憾于武则身后不复更有称述矣又疑公与髙适素厚及适为西川节度公乃舎之而东必俟严武再镇成都然后始归草堂则此诗既知其非为武作又可知与适交道少乖或者因适而作也不然适在成都公何无一诗及之二説必有能辨者旧次在天宝中梁权道编在十一载亦知其非为武作矣按公秋述云杜子卧病长安旅次多雨生鱼青苔及塌常时车马之客雨不来又云我弃物也四十无位正当天宝十一载疑以此而作】君不见管鲍贫时交此道今人弃如土【洙曰史管仲少时与鲍叔牙游鲍叔终善遇之管仲曰吾始困尝与鲍叔贾分财利多自与鲍叔不以我为贪知我贫也吾尝与鲍叔谋事而更穷困鲍叔不以我为愚知时有利不利也吾尝三仕三见逐于君鲍叔不以我为不肖知我不遭时也吾尝三战三走鲍叔不以我为怯知我有老母也公子纠败名忽死之吾幽囚受辱鲍叔不以我为无耻知我不羞小节而耻功名不显于天下也生我者父母知我者鲍子也鲍叔既进管仲以身下之天下不多管仲之贤而多鲍叔能知人】
　　兵车行【天宝九载作】
　　【师曰此行为唐宗而作初用张九龄为相开元中号为贤君其后用李林甫杨国忠之徒从事吐蕃讫唐之世吐蕃为患】补注【鹤曰吕公梁权道皆为天宝十一载作然以且如今年冬未休闗西卒当是九载详见注】
　　车辚辚【洙曰秦国风有车辚辚注辚辚众车声也列子传衞灵公与夫人夜坐闻车声辚辚至闗而止夫人曰此蘧伯玉也】马萧萧【洙曰车攻诗萧萧马鸣注言不諠哗】行人弓箭各在腰【蔡伯世曰行人行役之人也】耶娘妻子走相送【彦辅曰杜元注云古乐府云不见耶娘哭子声但闻黄河之水流溅溅】尘埃不见咸阳桥【何觊曰咸阳桥即长安城外桥兵行尘埃坌起故桥为之不见也】牵衣顿足栏道哭【苏曰楚人与蒲骚战兵行父老牵衣哭于道彦辅曰魏文帝见挽船士兄弟辞别诗妻子牵衣袂落泪沾懐抱王温舒顿足叹后汉书百姓遮道説文曰栏门遮也师曰顿足者足踊于地为之困顿】补注【鹤曰天宝十载募兵无应者杨国忠遣御史分捕系送军前旧制百姓有勲免征役于是国忠先取髙勲行者愁怨父母妻子送之所在哭声振野此诗所以有咸阳桥栏道哭之句】哭声直上干云霄【洙曰孔徳璋书干云霄而直上】道旁过者问行人行人但云防行频【师曰防行者汉史谓之更行以丁籍防照上下更换差役宗数出兵故防行之法频】或从十五北防河【师曰防河谓筑隄备河水泛决】便至四十西营田【洙曰防河营田皆役也顔师古曰营田如汉赵充国献营田之防无事则耕有事则战寓兵于农之意】补注【鹤曰唐食货志云唐开军府以扞要冲因隙地以置营田天下屯总九百九十四司农寺每屯三顷镇诸军每屯五十顷云云有警则以兵若夫千人助役】去时里正与裹头【洙曰里正一里之长髙荷曰里正即今之保正也彦辅曰按律疏里正掌追呼催督鲍曰蜀乱兵戈不止东川咸用老弱俱战亡又括乡里少小为之里正与裹头擐甲】归来头白还【洙曰一作犹】戍边【洙曰鲍明逺东武吟少壮辞家去穷老还入门韩驹曰古者及丁方裹头少年裹头行役及归来头已白还又屯戍边疆葢言役使无已故也】边庭流血成海水【洙曰后汉卧鼔边庭主父偃传古之人君一怒必伏尸流血书血流漂杵杨子川谷流人之血】武皇【洙曰一作武帝】开边意未已【洙曰严助传武帝好征伐四夷开置边郡班固曰武帝广开三边】君不闻汉家山东二百州【彦辅曰按十道四蕃志闗以东七道凡二百一十一州】千村万落生荆杞【赵曰此托汉以言之旧引通典置天下州郡误矣然言山东者太行山之东也昔言山东即古之晋地今之河北杜牧所谓山东言不得不王是也彦辅曰阮籍诗堂上生荆杞师曰甫意以武皇喻宗是时杨国忠专权引安禄山为将领渔阳突骑生事邀功于四夷其后反叛山东二百州皆陷于贼无复唐有宗殊不悔悟岂不若武帝开边不知止乎】补注【希曰古所谓山东乃今之河北晋地是也今所谓山东古之齐地青齐是也杜牧所言山东指今之河北二百州正谓太行以东冀州之域】纵有健妇把锄犂【彦辅曰健妇耕则夫被征戍可知古诗不能如沮溺相随把锄犂】禾生陇畆无东西【苏曰汉末丧乱禾与莠俱满垄畆人多迷昏东西莫辨师曰疆场不修禾生垄畆不成伦理故曰无东西也诗云衡从其畆谓一从一衡各有东西之辨伤今不然】况复秦兵耐苦战【郑曰耐奴登切又奴代切苏曰白起曰燕赵勇敌秦兵劲鋭耐战战苦不怯阵阵皆克胜故关中不可不取也】被驱不异犬与鸡长者虽有问役夫敢伸恨且如今年冬未休关【洙曰一作陇】西卒【洙曰一云役夫心益愤如今纵得休休为陇西卒彦辅曰杜前言山东后言关西明无不用兵处也】补注【鹤曰通鉴九载冬十二月关西游奕使王难得击吐蕃克五桥拔树敦城】县官急索租【彦辅曰旧本云县官云急索洙曰霍光传县官天子也宣元六王传不敢指斥天子故谓之县官严助传租税之收足以给乗舆之御】租税从何出【苏曰孔文举曰兵革未止久旱苗槁民实瘦乏州县苦于徭役民既空虚租敛复何从出师曰唐置租庸调法租出谷庸出绢调出兵县官索租甚紧欲给关西之师民户消耗无所从出况耕夫出征田莱多荒将何以供其求乎】信知生男恶反是生女好生女犹得嫁比邻【比音毘赵曰比邻乃曹子建诗万里犹比邻旧引为王粲误矣陈琳诗生男慎莫举生女哺宜脯社公以役夫之苦故云生男恶也】生男埋没随百草【师曰生男人之所喜生女人之所贱此常理也今以生男为恶生女为好葢男儿充丁驱之战埋没草野曽不如生女尚得嫁比邻或时相见此皆有所相感而激为是言】君不见青海头【洙曰哥舒翰传筑神威军于青海上吐蕃至攻破之又筑城于青海中郭元振传青海吐蕃密迩兰鄯赵曰时有事于吐蕃乃青海之地哥舒翰所立功处也】古来白骨无人收【洙曰蔡文姬诗城郭为山林庭宇生荆艾白骨不知谁纵横莫覆葢潘安仁关中诗肝脑涂地白骨交衢】新烦寃旧哭天隂雨湿声【洙曰一作悲】啾啾【洙曰左传文二年吾见新大故小王元长防秀才云肺石少不寃之民棘林多夜哭之修可曰陈宠为广汉太守先是洛阳城南每阴雨常有哭声宠闻而疑其故使吏按行问还言世乱时此地多死亡者而骸骨不得葬宠尽收葬之自是哭声遂絶赵曰啾字王逸楚辞注曰鸣声也闲居赋管啾啾而并吹师曰青海军迫近吐蕃北边地郡也昔文王殡枯骨当世归其仁今宗屡与吐蕃战于青海兵败死者不复收葬使新旧之或寃或哭无所依归其视文王之仁为如何哉神依人而作有所主则有所归故不为病葬者藏也谓神依藏于此以新旧言之则知战鬭相仍死者相继踵也】
　　髙都护騘马行【天宝七载作】
　　【师曰髙适为哥舒翰掌书记甫尝送以诗云十年出幕府自可持旌麾至是为安西都护其言岂不有征】补注【鹤曰按新旧史适未尝为安西都护乃髙仙芝按本传开元末为安西副都护四镇都知兵马使天宝九载讨小勃律是年八月以小勃律王并妻还连云堡于是大食诸胡七十二国皆降附未几擢仙芝鸿胪卿假御史中丞代夫防灵察为四镇节度使又加左金吾卫大将军此诗当作于天宝七载梁权道虽知非髙适编之于天宝十一载然仙芝九载已入朝拜开府仪同三司又为羽林大将军不应诗题尚曰髙都护】
　　安西都护胡青騘声价歘然来向东【洙曰唐安西郡东至乌耆镇去交河郡七百里西邻吐蕃西连疏勒去葱岭七百里北拒突厥贞观初置西都护府于西州显庆中移于兹城顔延年赭白马赋声价隆振又曰歘耸跃以惊鸿】补注【希曰旧史贞观二十四年平髙昌以其地置四州于西州置安西都护府后汉袁绍曰坐作声价歘暴起也庄子朝菌注云歘生芝也张平子思赋歘神化而蝉蜕兮鹤曰唐防要吐谷浑界青海周回八九百里中有小山放马于其上言得龙种尝得波斯草马放入海中因生騘驹日行千里故世上有青海騘此名胡青騘或本此】此马临阵久无敌与人一心成大功【赵曰临阵成功指言髙都护所御也】功成惠养随所致【洙曰顔延年赋愿终惠养荫本枝兮】飘飘【一作飖】逺自流沙至【刘曰天马歌天马徕从西极涉流沙九夷服】雄姿未受伏枥恩【洙曰顔延年赋弭雄姿以奉引魏武乐府老骥伏枥志在千里梁元帝谢马啓矧伊伏枥弥结怀恩】猛气犹思战塲利【洙曰隋魏彦深赋资五方之猛气赵曰言虽居皁栈而非马之本心故思奋于战场以为利耳】腕促蹄髙如踣铁【赵曰腕欲促蹄欲髙又稳如踣铁皆马之奇也】交河几蹴曽氷裂【洙曰唐安西去交河七百里顔延年赋经蹄而雹散歴素支而氷裂赵曰曽氷是氷名东方朔神异记曰北方有曽氷万里厚百丈今公言交河西边之地有曽积之氷马几度蹴踏之而破裂旧引顔赋经蹄而雹散歴素支而氷裂非是葢赋谓骑射耳蹄素支皆射帖名而雹散氷裂皆射帖声与马踏氷裂之义岂相干乎】五花散作云满身【孝祥曰西域传大宛国多善马峤山上有马不可得因取五色牝马置其下与集生驹号天马子赵曰此言马之贵如曰个个五花文是也】万里方看汗流血【洙曰天马歌体容与迣万里又曰霑赤汗沫流赭顔延年赋膺门沫赭汗沟走血应劭曰大宛马汗血霑濡也赵曰汗血之姿非万里无以见】长安壮儿不敢骑走过掣电倾城知【赵曰言马之行如电举国皆知旧引傅诗童女掣电防童儿挽雷车非其义宋曰马善行者追风逐电走过如掣电葢言疾也不敢骑畏其太疾】青丝络头为君老何由却出横门道【郑曰横音光洙曰梁简文帝紫骝马诗青丝县玉又云宛转青丝鞚庄子穿牛鼻络马首马曰方肃宗中兴安史之难已平吐蕃不敢入冦故此马老于络头无缘再出横门甫厌乱愿治之心可见】
　　天育骠骑歌【天宝末年作】
　　【洙曰天育马廏名骠匹妙切赵曰名骠则所画马名】补注【鹤曰唐防要贞观二十一年八月十七日骨利干遣朝贡献马其中十疋尤骏太宗各为制名其六曰飞霞骠按新旧史唐防要诸书唐无天育名廏当是天宝末年作故诗云见之坐右久更新年多物化空形影梁权道编在十一载】
　　吾闻天子之马走千里【洙曰荀子曰骐骥一日千里穆天子传曰天子之八骏赤骥盗骊白义逾轮山子渠黄骅骝騄耳神异经曰西南大宛宛丘有良马其大二丈鬛至膝尾委于地蹄如污腕可握日行千里至日中而汗血】今之画图无乃是【洙曰庄子曰齐景公好马命使善画者图之访似者朞年不得今人君考古籍以求贤亦不可得也赵曰出荀朂所上穆天子传中云天子之马走千里葢所谓八骏也今张景顺画图无乃是穆天子之马乎】是何意态雄且杰骏尾萧梢朔风起【苏曰汉天马曲曰尾萧梢兮朔风起足银砧兮破层氷虽用古人语而琢句法混然天成不假翰墨歧迳若非织绡大手不能到此师道曰萧梢者摇尾之貌朔风起即北风取其寒马之良者不怕寒嘶风踏雪愈有精神】毛为绿缥两耳黄【郑曰缥普沼反青黄色也琪曰贾谊赋骥垂两耳】眼有紫熖双瞳方【洙曰史周穆王得騄耳之驷相马经曰马眼欲紫艳光口中欲赤色顔延年赋双瞳夹镜两协月】矫矫【一云矫然】龙性【彦辅曰一云矫龙性逸】合变化【洙曰崧髙诗四牡矫矫顔延年诗龙性谁能驯】卓立天骨森开张【修可曰蔡邕作庾侯碑曰英风发于天骨袁彦伯三国名臣赞曰天骨疎朗言人而公借用耳师曰马有龙性负天骨合能变化殆非常马之比开张壮大之貌甫自喻于良马谓已之才非凡俗辈可拟】伊昔太仆张景顺监牧攻驹【一云考牧神驹】阅清峻【洙曰一作老牧神驹阅清峻唐兵志唐之初起得突厥马二千疋又得隋马三千于赤岸泽徙之陇西监牧之制始于此其官领以太仆初用太仆少卿张万岁字景顺领羣牧自贞观至麟徳四十年间马七十万六千置八坊岐幽泾宁间地广千里厩牧令诸牧牧马四岁游牝五岁责课一百匹每年课驹六十其二十岁以上不在课限赵曰唐兵志监牧之制其官领以太仆今公诗所谓太仆张景顺乃开元时人旧注便安排作张万岁自是贞观时人误学者多矣今按张説作开元十三年陇右监牧颂徳碑其序云元年牧马二十四万匹十三年乃四十三万匹上顾谓太仆少卿兼秦州都督监牧都副使张景顺曰吾马几何其蕃育卿之力也对曰帝之力也仲之令也臣何力之有焉】遂令大奴守天育【苏曰旧本作大奴守天育子瞻题子美天育骠骑图后作大奴字天育葢天育为大奴字也今定犹有石本赵曰大奴王毛仲也毛仲父髙丽人坐事没为官奴守天育则唐兵志云毛仲领内外廐所谓天育乃廐名也】补注【鹤曰按唐志緫十二门者为二廐一曰祥麟一曰凤苑而已其后但増八坊八监无以天育为子瞻之说谓是毛仲字然既曰大奴不应又曰天育又中着守字为难解当是云守天子所育之马而已】别养骥子怜神俊【洙曰宋顔延年天马状曰降灵骥子九方是选梁元帝荅齐国骧马书曰价匹龙媒声齐骥子世説支遁常养数匹马或言道人亦畜马支遁曰贫道重其神俊耳】当时四十万匹马张公叹其材尽下【洙曰仪凤三年少卿李思文检校陇右诸牧监方称使尔后或戎狄外侵牧圉乖散洎乎垂拱潜耗大半开元初牧马二十四万匹十三年加至四十五万匹】补注【鹤曰按毛仲本传初监马二十四万后乃至四十三万匹马之蕃盛葢以毛仲举职所致其曰四十万者举其成数而言之耳】故独写真传世人见之座右久更新年多物化空形影呜呼徤步无由骋如今岂无騕褭与骅骝【騕于皎切褭奴了切洙曰鲁国黄伯仁为龙马颂曰逾騕褭之体势逸飞菟之髙踪兼骥騄之美质逮骅骝之足双汉书音义騕褭者神马也赤喙黒身与飞菟者同也】补注【希曰南秦录吕光讨西域平上疏曰兹录三十六门之中入其国城天骥龙麟騕褭万计盈廐】时无王良伯乐死即休【欧阳曰王良善御伯乐善相马孟子赵简子使王良与嬖奚乗返命曰天下之良工也史伯乐名孙阳尝过虞阪见驾盐车马曰此良马也取而试之果然又有鬻马者三日不售伯乐去而眎之回而睨之明日其价三倍赵曰韩退之有言曰世有伯乐然后有千里马千里马常有而伯乐不常有此乃岂无騕褭骅骝而时无伯乐之谓公因题画巳死之骠故起末句死即休之意亦犹人抱出羣之材而不遇知巳以死为可嗟矣】
　　白丝行【天宝十一载】
　　【师曰按唐史窦怀贞后娶韦后乳媪王所谓莒夫人者轩然不慙以自婿于后又附宗楚客安乐公主以取贵仕为素议所斥韦氏败太平公主干政又倾已附离素节尽矣故甫作此以讥之】补注【鹤曰梁权道编在天宝十二载作按窦懐贞开元元年已伏诛公生于先天元年则当懐贞之死才两岁去天宝十二载又四十年何为遽作此诗师古之注不知何所本意是托懐贞以讽附李林甫杨国忠者然林甫十一载十一月薨杨国忠是月为右相也】
　　缲丝须长不须白【赵曰须长不须白者以丝为罗与锦则有五色之为章且以之为舞衣则须长以足用而已不必白而后受采也】补注【希曰首反羔裘素丝之义以讥当时失徳之士】越罗蜀锦金粟尺【洙曰礼记夫人缫三盆手魏文帝诏羣臣曰每得蜀锦殊不相似赵曰越罗蜀锦天下之奇细也金粟尺边幅尺度之足也尺以金粟饰之富贵家之物也此何逊诗所谓金粟裹搔头是矣】象牀玉手乱殷红【郑曰殷乌闲切赤黒色】万草千花动凝碧【洙曰孟尝君至楚献象床直千金公孙戍谏令勿受乃止赵曰言越罗蜀锦积在象床之多玉手择取之则殷红之叚相乱矣万草千花则以言锦上罗上之繁纹也】已悲素质随时染【一作改】裂下鸣机色相射【食亦切洙曰汉纪童子魏照谓郭泰曰欲以素丝之质附近朱蓝墨子悲丝谓其可以黒古诗纎纎擢素手札札弄机杼赵曰素丝既染则织为罗锦故曰色相射鲍昭诗缲丝复鸣机】美人细意熨帖平【郑曰熨纡物切火展帛也】裁缝灭尽针线迹【赵曰此诗句言缝为舞者之衣】春天衣着为君舞蛱蝶飞来黄鹂语【赵曰鲍昭白纻歌云催弦急管为君舞此因言舞而言蛱蝶飞者以况舞之轻而黄鹂语以况歌之好矣】落絮游丝亦有情随风照日宜【一作疑】轻举【洙曰前郊祀志逢兴轻举赵曰此言舞之态其身之轻可举而仙去刍曰曹子建诗长袖随风黄曰庾肩吾诗桃红柳絮白照日复随风】香汗清尘汚顔色【洙曰一作香汚清尘似顔色赵曰陈梁杂歌诗云朱顔润红粉香汗沾玉色清尘一作轻非是当以清为正古诗空牀委清尘也】开新合故置何【一作相】许【洙曰古诗云新人工织缣故人工织素织缣无一疋织素五丈余以缣持比素新人不如故赵曰谓舞衣稍故而合之以言人情之喜新故言开新者矣而合故不着将于甚处置之叹其必委弃也】君不见才【一作志】士汲引难恐惧弃捐忍羁旅【洙曰郭泰机荅傅咸诗皎皎白素丝织为寒女衣寒女虽妙巧不得秉杼机天寒知运速况复鴈南飞衣工秉刀尺弃我忽若遗人不取诸身世事焉所希况复以朝飡曷由知我饥师曰今懐贞为韦氏楚客之所汲引虽得爵禄奈公论之所弃忍何故甫托意于懐贞以戒后来】
　　秋雨叹三首【天宝十三载作】
　　【洙曰此诗刺时之暴虐故取诗北风其凉意】补注【鹤曰天宝十三载秋大霖雨六旬不止帝忧杨国忠取禾之善者献之曰雨虽多不害稼也五行志云天宝十三载秋大霖雨又云以苦雨潦罢陈希烈相韦见素此诗当是其年作】
　　雨中百草秋烂死堦下决明顔色鲜【修可曰本草图经云决明夏初生苗七月有花黄白色赵曰百草以秋而多雨则烂死也宜矣而决明方以鲜明之色黄花翠叶而独荣以譬君子在患难之中而独立也】着叶满枝翠羽葢【彦辅曰东京赋树翠羽之髙葢】开花无数黄金钱【定功曰神农本草决明子生龙门川泽间与石决明同功皆主明目故有决明之号图经云夏初生苗根蔕紫色叶似苜蓿而大七月有花黄白色其子作穗似青菉豆而鋭也彦辅曰此伤特立独行之君子不得时也】凉风萧萧吹汝急恐汝后时难独立堂上书生空白头【洙曰庄子鲁侯读书堂上苏曰邵平鲁堂白头书生焉敢轻议朝廷事】临风三嗅馨香泣【洙曰语子路共之三嗅而作嗅香而泣伤巳之不见用而无救于时也苏曰陈江緫重九日见菊花采视之久谓席上宾客曰元亮若见必不使混于莸草中至醉又语客曰三嗅三忆古人使人三泣众客惨然师曰百草烂死言虐政害物也决明佳蔬也食之能决去眼昏以益其明喻九龄引忠谏诤开其聦明去其昏蔽时林甫进用在上九龄罢黜在下不以不用而憔悴其色故云堦下决明顔色鲜叶满枝花无数不以风雨而摇落喻君子遭患难而节操愈固不凋丧也凉风以譬刻薄之小人时林甫国忠之徒挤陷九龄虽九龄独立自守恐亦不免祸也故云凉风萧萧吹汝急恐汝后时难独立堂上书生甫自谓也空白头为国家忧故头白昔王羲之当晋乱终日撚花须嗅香颦蹙无言时人不防其意葢忧晋国之乱故也今甫临风三嗅伤九龄有馨香之徳而为奸人所逐宁不忧思而泣乎】
　　再吟
　　阑风伏雨【洙曰伏一作长一云东风细雨安石曰伏作仗黄曰伏当作长】秋纷纷【赵曰阑之风沉伏之雨言其风雨之不已也阑如谢灵运阑暑之阑伏如左传夏无伏阴之伏也旧引楚辞光风泛崇兰以伏为三伏非是】四海【洙曰一云万里】八荒同一云【洙曰一作万里同一云诗上天同云彦辅曰风言号令雨言徳泽云障蔽令万里一同见阴小之盛也】去马来牛不复辩浊泾清渭何当分【洙曰庄子秋水时至百川灌河泾流之大两涘渚涯之间不辩牛马赵曰以多雨而水涨岸逺所以不辩马牛也刍曰潘岳西征赋北有清渭浊泾】补注【希曰左传僖四年风马牛不相及疏云马逐上风而去牛逐下风而来故曰不相及也】木头生耳黍穗黒【赵曰唐俚语云春雨甲子赤地千里夏雨甲子乗舡入市秋雨甲子木头生耳出朝野佥载一本作禾头非是葢禾粟无生耳者木头生耳则栮是已黍穗黒则壊烂矣故农夫无所望也】农夫田父无消息城中防米换衾裯【苏曰汉末天下大荒米每防十余緍京房持一衾于长安中换陈米一防人皆易子而食】补注【鹤曰旧史天宝十三载秋霖积六十余日物价暴贵人多乏食故举京房之事以明之】相许宁论两相直【师曰兰风谓剪兰之风伏谓三伏暑毒之皆非能生物者也以喻毒虐之政四海八荒同一云言普天皆罹其害马童而牛角泾浊而渭清此易辨也风防晦马牛不能辨泾渭不能分以譬昏乱之世忠邪贤否混淆无别华黍时和岁丰宜黍稷也黍宜于髙燥稷宜于下湿雨旸得中故黍稷咸宜黄帝之世五日一风十日一雨今苦雨木头尽生耳黍稷尽黒林甫为宰相不能燮调可知古者役民岁不过三日恐妨农时也今农夫田父皆负戈行役过期不反是以田莱多荒年凶谷踊京师之内一衾一裯才换斗米但得相许何暇论贵贱之价相当与不相当乎宗穷兵四夷民贫物贵如此其视正观中米斗三钱得无媿乎】
　　又吟
　　长安布衣谁比数【郑曰所矩切説文计也】反鏁衡门守环堵【洙曰陈风衡门之下可以栖迟注衡门横木为门言浅陋也记儒有一畆之宫环堵之室庄子让王篇原宪居鲁环堵之室韦成传使得自安衡门之下师古曰衡门谓横一木于门上贫者之所居也陶潜环堵萧然不蔽风日】老夫不出长蓬蒿【洙曰庄子庚桑楚篇凿垣墙而殖蓬蒿左传昭十六年斩艾蓬蒿藜藿而共处之江淹诗顾念张仲蔚蓬蒿满中园赵岐三辅决录注曰张仲蔚隠身不仕所居蓬蒿没人】稚子无忧走【洙曰一作奏】风雨雨声飕飕催早寒【郑曰飕疎鸠切风貌正作颷】胡鴈翅湿髙飞难【洙曰古诗愿为双鸿鹄奋翅起髙飞赵曰鴈本髙飞之物以雨多翅湿而难于髙飞亦兴物以自况炎曰庾信喜雨诗鴈湿防行来】秋来未曽见白日【炎曰魏文帝秋霖赋悲白日之不旸】泥汚后【洙曰一作厚】土何时干【洙曰宋玉九辩皇天淫溢而秋霖兮后土何时兮得干此诗刺贤者退处而民渐溺于涂炭也师曰长安京城也唐都长安布衣深衣也以练布为之衡门谓横一木以为楣堵墙也环绕其墙以为守御衡门环堵贫者之居也长安繁华之地贵游乗髙车驾驷马甫困于布衣谁复有比数者言不得备数而已是以杜门却扫安于贫贱老夫不出长蓬蒿言耆旧之臣隠逋不出贤路荆棘惟乳臭小子当权见用无能为国家忧虑但乐祸幸灾而已稚子指禄山杨贵妃养为义子杜诗云稚子敲针作钓钩是也诗人多以风雨譬患难如风雨所飘摇之类禄山为将生事边疆非乐祸幸灾而何故云走风雨雨声飕飕催早寒言寒之来有渐譬禄山叛谋渐着大夫以道去就者鴈之比也禄山叛衣冠陷于胡者不可胜数虽欲脱身南来势有不可故云胡鴈翅湿髙飞难当是时宗幸蜀驾巳出京城人无知者军民官吏瞻望天子杳无消息故云秋来未曽见白日禄山从范阳长驱而来普天之民咸坠涂炭故云泥汚后土何时干】
　　叹庭前甘菊花【天宝十三载作】
　　【洙曰此诗讥小人在位贤人失所也】补注【鹤曰天宝十三载长安作公葢自伤见用之晩当是献西岳赋后】
　　檐【一作堦】前甘菊移时晩【赵曰菊以移晚而花迟故为失所尔】青蘂重阳不堪摘明日萧条尽醉醒残花烂熳开何益篱边野外多众芳采撷细琐升中堂【洙曰芣苢诗薄言采之薄言撷之赵曰此诗葢刺余子碌碌皆得贵近言芳菲不谓之才也特细琐而已言升中堂则贵近之意公之言伤时细碎微琐者用而出类者废也】念兹空长大枝叶结根失所纒风霜【洙曰古诗结根太山阿薖曰南史刘彦节子俣诗城上草植根非不髙所恨风霜早师曰甘谷名汉武帝西置甘凉沙等州其谷产菊可以入药移晚谓失其时也尽醉醒者人尽泛菊而醉唯我无菊可泛但醒而已残花虽开已无况味夫复何益此正与屈原不遇其时而云举世皆醉唯我独醒之意同甘菊喻君子众芳细琐以喻小人君子不遇时不见采擢小人反获超升登于庙堂之上此与隰桑诗小人在位君子在野无异也然贤者所涵养虽大奈何结托不得其人故至于失所而埋没乎风霜甫作此诗观其辞意含蓄其情可知矣】
　　醉时歌【天宝十二载作】
　　【鲁曰按新唐书郑防郑州荥阳人天宝初为协律郎彦辅曰赠广文馆博士郑防】补注【鹤曰以杜陵野客人更嗤被褐短窄鬓如丝当是天宝十载献赋后上封西岳赋降恩泽送有司防列选序前疑在天宝十三载春作葢公诗云日籴太仓五升米事在十二载之秋也】
　　诸公衮衮登台【洙曰一作华】省广文先生官独冷【洙曰衮衮言相继而登贤不肖无所辨也国子监置广文馆博士四人助教二人并以文士为之领生徒为进士者天宝九年置苏曰钟繇诸公皆登台寺省卿唯伊予尚卑折下僚赵曰衮衮出王济云张华说汉史衮衮可听言其议论不絶也明皇爱郑防之才置左右以其不事事更为置广文馆处之则为冷官可知彦辅曰北齐王晞曰非不爱作热官但思之烂熟耳】补注【希曰文选谢琨诗緫辔出台省广文馆天宝九载秋七月乙亥置世以宗正卿为冷卿是亦冷官之意】甲第纷纷厌粱肉广文先生饭不足【洙曰甲第甲乙丙丁之次也陆士衡拟古诗甲第椒与兰又甲第崇髙闼虞子阳诗甲第始脩营谓第一宅也晋书傅咸曰今贾竖皆厌梁肉田蚡治宅甲诸第张衡西京赋北阙甲第当道直啓此诗伤时多无功而受禄】补注【希曰汉髙祖诏列侯食邑皆赐大第室注曰甲乙次第故曰第庄子先生不得饱又后汉郑太有田四百顷而食不足公以郑广文故用此意】先生有道出羲皇【苏曰董遇曰道出羲皇之上赵曰暗使陶潜自谓羲皇上人也】先生有文【洙曰一作才】过屈宋【洙曰一云所谈或屈宋晏殊曰屈原宋玉】徳尊一代常坎轲【洙曰古诗坎轲长苦辛赵曰祖出楚辞七谏云年既过半百兮愁坎轲而滞留晏曰王逸注云坎轲不遇也】名垂万古知何用【孙瞻民曰昔人为名葢若画饼充饥者也杜言郑名虽大无益于用师曰酒古人所禁唯天子燕诸侯则曰不醉无归晋竹林七贤或为囚饮或为豕饮大抵贤人不遇则寓意于酒以自遣适而巳故名曰醉时歌衮者衮同也衮衮言衮同无别之甚唐制御史台其属有三院一曰台院二曰殿院三曰察院掌纠正百官之罪恶省有三一曰中书省二曰尚书省三曰门下省台省清要之职今也贤不肖无所甄别使小人得以衮同而登之是以郑防耻与之并进宁甘心居乎冷宦按唐史宗置广文馆以防为博士而以官冷云者葢宗方穷兵于边不留心经术其后官廨頺塌寓次国子监由是遂废故曰官独冷甲第谓杨贵妃兄国忠赐宅京师以甲乙丙丁为次第国忠之进特以妃宠而爵髙禄厚防反贫约不足于饭诗刺素飱葢谓此也道出羲皇陶渊明所谓羲皇上人是也屈宋谓屈原宋玉坎轲不得志之貌古云使我有身后名不如眼前一杯酒生不遇时死留虚名果何益哉自古有才之士得道者寡矣由之勇赐之辨非无才也语其得道则未焉今防才过屈宋而又道全徳备惜夫坎轲不得志也】杜陵野客人更嗤被褐短窄鬓如丝【洙曰后汉杜陵属京兆杜预曰古唐杜氏也老子被褐怀宝陶渊明诗被褐欣自得屡空常晏如赵曰公家于杜陵故云又言杜陵有布衣又言杜陵野老也被褐短窄谓贫者衣短褐耳】日籴太仓五升米【苍舒曰前汉东方朔传无令但索长安米史记八书太仓之粟红腐不可食陶渊明曰不能为五斗米折腰向乡里小儿】补注【鹤曰按旧史天宝十二载八月京城霖雨米贵令出太仓米十万石减价粜与贫人公困于长安故亦在日籴之数】时赴郑老同襟期得钱即相覔沽酒不复疑忘形到尔汝【洙曰文士传祢衡有逸才与孔融作尔汝交孙瞻民曰庄子曰养志者忘形】痛饮真【洙曰一作直】吾师【彦辅曰世説王孝伯云但尝得无事痛饮读离骚可称名士程演曰庄子许由曰吾师乎吾师乎师曰甫杜陵人也褐毛褐之衣贱者所服孟子云褐夫是也被褐短窄言贫约衣不掩胫日籴言无宿储也太仓米言陈腐之米其价亷贱者所食五升言食指寡足知其贫不能赡养仆妾故也同襟期言范张鸡黍之期郑老指防也朋友有通财之义故得钱即相覔杜诗云赖有苏司业时时与酒钱是也不复疑者不以妻子掣肘有嫌疑也甫与防相善称汝称我索于形骸之外其相忘如此相忘虽无少长至若防之痛饮真令甫北面不可不屈服也故曰真吾师也】清夜沉沉动春酌檐【洙曰一作灯】前细灯【洙曰一作檐】花落【宋援曰陆倕赠僚友诗敷文永清夜应璩书曰酌彼春酒赵曰近乎檐边之花也刘邈诗檐花初照月学者多以檐雨之细如花遂以檐花为檐雨之名非也师曰説者谓檐花为脱花非也杜诗云白花檐外朶或云檐竹如雨泻暮檐竹则知檐花为檐前之花檐竹为檐前之竹明矣】补注【希曰曹子建诗清夜游西园李白诗檐花落酒中殆是檐边之花无疑】但觉髙歌有神【苏曰呉肃醉发耳热浩歌春风疑有神所助】焉知饿死填沟壑【洙曰昭十三年传挤于沟壑左太冲咏史诗当其未遇时忧在填沟壑汲黯传臣自以为填沟壑石敏若曰朱买臣妻曰如公等饿死沟中耳】相如有才亲涤器【洙曰司马相如传文君奔相如俱之临卭尽卖车骑买酒舍乃令文君当垆相如身着犊鼻裈与庸保杂作涤器于市中师古曰涤洒也器食器也贱役也】子云识字终投阁【洙曰扬雄传王莽时刘歆甄丰皆为上公莽既以符命自立即位之后欲絶其原以神前事而丰子寻甄子棻复献之莽诛丰父子投棻四裔辞所连及便收不请时雄校书天禄阁上治狱使者来欲收雄雄恐不能自免乃从阁上自投下几至死莽闻之曰雄素不与事何故在此间请问其故乃刘棻尝从雄学作奇字雄不知情有诏勿问京师为之语曰惟寂寞自投阁】先生早赋归去来石田茅屋荒苍苔【洙曰陶潜为彭泽令是时郡遣督邮至吏白当束带见督邮潜乃叹曰我不能为五斗米折腰向乡里小儿乃自解印绶将归田野命篇曰归去来石曰史记子胥曰犹石田无所用注石田不可耕言此亦陶潜三迳就荒之意也】儒术于我何有哉【洙曰庄子帝力何有于我哉】孔丘盗跖俱尘埃【苏曰崔祥曰男儿当壮即仕儒术于我焉有所损哉阮兢曰孔丘盗跖今为尘埃人生不乐胡为解忧彦辅曰子美之意以谓至圣大恶同归于尽而已】不须闻此意惨怆生前相遇且衔杯【赵曰刘伶云衔杯潄醪师曰清夜沉沉言人寂也人寂雨细宁不发动酒兴耶髙歌有神言声幽怨也杜诗云时无王良伯乐死即休丈夫不以贫贱死生动其心前辈云莫忧身外无穷事且尽生前有限杯今宵有酒今宵且醉死生一付之天命焉知饿死填沟壑乎观相如有逸才武帝尝曰朕恨不与斯人同时尚且贫贱涤器卖浆扬雄善作奇字刘棻常师之及献符瑞事累及雄雄方校书天禄阁使者来捕雄雄投阁自杀古人不遇类皆如是何独我辈是以甫勉防赋归去来欲其弃官而去也石田乃沙石之田其田最瘦防虽贫尚有硗田可耕有茅屋可居何必効子云仕于乱世以速投阁之祸况儒术遇用武之际不足负恃如孔子号为真儒终以不遇老死于行盗跖横行天下脍食人肝其善恶虽不同而死朽化为尘埃则一人生天地间浮名浮利皆不足慕要之终归一死生前相遇且以酒同遣适其他不足惨怆区区然以为忧也】
　　醉歌行【天宝十四载作】
　　【俯曰甫从侄杜勤落第归甫作此以别之】补注【鹤曰诗云春光淡荡秦东亭当是天宝十四载春在长安作按史十三载秋八月上御勤政楼试四科制举人前此十二载秋七月诏天下举人不得乡贡须补国子学生然后贡举】
　　陆机二十作文赋【洙曰晋陆机字士衡作文赋云云】汝更少年能缀文补注【希曰刘歆传赞缀文之士】緫角草书又神速世上儿子徒纷纷【洙曰诗甫田緫角丱兮三十国春秋封秀緫角知名衞玠緫角乗羊车入市赵曰草书以迟为工所谓匆匆不及草书是也以速为神所谓一笔变化书是也】骅骝作驹已汗血鸷鸟举翮连青云【洙曰汗血事见前騘马行祢衡传鸷鸟累百不如一鹗】词源【一作赋】倒流三峡水【洙曰海赋吹嘘则百川倒流修可曰隋艺文传笔有余力词无竭源荆州记曰巴陵楚地有三峡峡程记曰三峡者即明月峡巫山峡广济峡其瞿唐滟滪之类不系三峡之数倒流三峡水谓词源壮健可以冲激三峡之水使之倒流也】笔阵独扫千人军【修可曰王羲之笔阵图云纸者阵也笔者刃矟也墨者鍪甲也砚者城也本领者将军也心意者副将也扫千人军谓用笔之快利也】补注【希曰法书卫夫人有笔阵图矣】只今年才十六七射防君门期第一【洙曰前汉萧望之以射防甲科为郎师古曰射防者谓为问难疑义书之于防量其大小署为甲乙之科列而置之不使彰显有欲射者随其所取得而择之以知优劣射之言投射也对防者显问以政事经义令各对之而观其文辞定髙下也后汉刘淑五府辟不就帝舆诣京师不得已而对防第一】旧穿杨叶真自知【洙曰史周本纪苏厉説白起曰楚有养由基者善射者也去柳叶百步而射之百发而百中之枚乗谏呉王书曰养由基楚之善射者去杨叶百步而发百中杨叶之大加百步焉可谓善射矣】暂蹶霜蹄未为失【洙曰王襃圣主得贤臣颂过都越国蹶如歴块】偶然擢秀非难取防是排风有毛质【赵曰上句言科举一日之长搴擢英秀亦偶然尔非难取也而从侄之不中第何哉然防当是时排击风露葢以其终有连云之毛质焉此慰唁之且复有讥诮也出鲍明逺书言水族之状曰浴雨排风】汝身已见唾成珠【洙曰庄子秋水篇蚿谓防曰子不见夫唾者乎喷则大者如珠小者如雾杂而下者不可胜数苏曰江淹谓郭巩曰子之咳唾成珠玉吐气作虹蜺非碌碌俦比也梦符曰右按后汉赵壹传咳唾成珠玉】汝伯何由髪如漆【俯曰甫谓勤文章矢口已成珠玉它日必贵但恨年老头白无由再黒如漆伤不及见勤之富贵】春光淡沲秦东亭【沲徒可切何曰淡沲即淡荡也秦东亭即京城门外东亭送别多于此处】渚蒲牙白水荇青【洙曰梁江淹石上菖蒲诗发步遵汀渚诗参差荇菜释云荇菨菜也陆机云浮在水上根在水底梁简文帝晩春诗渚蒲变新节】补注【希曰许慎説文云蒲水草也泽陂传曰蒲草柔滑左传曰董陂之蒲蒲即楚也尔雅云防接余郭云丛生水中叶圆在茎随水深浅江东食之陆机云白茎叶紫正圆径寸余根生水底浮在水上顔氏家训云是水有之花黄叶似苗可为菹】风吹客衣日杲杲【洙曰衞诗伯兮杲杲出日】树搅离思花防防【苏曰焦光仲逊共游陆浑时春和景妍逊谓光曰何防防花树搅人离思也洙曰楚辞山雷填填兮雨防防】补注【希曰楚辞深林杳以防防注云草木茂盛也】酒尽沙头双玉瓶众宾已醉我独醒【洙曰屈原曰举世皆浊惟我独清众人皆醉惟我独醒是以见放也】乃知贫贱别更苦【苏曰卫宏失意送弟迁岭外气塞臆而几不能言久之曰贫贱中离别更苦】吞声踯躅涕泣零【洙曰古诗泪涕零如雨又沉吟聊踯躅行不进貌陆士衡拟古诗沉思钟万里踯躅独吟叹鲍昭行路难心非木石岂无感吞声踯躅不敢言何曰踯躅行不进貌在鼻曰涕在眼曰泪零落也吞声言哽咽声不能逹甫自伤贫贱已无聊赖况加以离别故云更苦】
　　赠衞八处士【天宝九载作】
　　【师曰按唐史拾遗甫与李白髙适衞宾相友善时宾年最少号小友今据杜诗赠衞八云昔别君未婚知此诗乃赠衞宾也】补注【鹤曰师注为公与衞宾而诗云焉知二十载重上君子堂又云夜雨剪春韮新炊间黄梁则是春月作而未详为何年及味诗又非乱离后语若如梁权道编在天宝十三载长安诗内而于问我来何方明日隔山岳之句不叶按公开元二十三四年间下第游齐赵时至兖而是年公方二十四五岁则衞当愈少宜其未婚今诗云二十载重上其堂则当在十二三载而公自九载归奏赋后只在长安岁岁有诗可考意是六载应诏退下后又再至东都以十载行三大礼而九载又归奏赋故九载有冬日洛城北谒元皇帝庙诗中述八载事此诗当是天宝九载作是年公方四十鬓髪各已苍宜矣汉祢衡为祢处士葢亦隠者之号以有处士星而名又唐有隠逸卫大经居蒲州衞八亦称处士或其族子蒲至华止百四十里或是公在华州时至其家岳指华岳而言若然则二十载无差矣】
　　人生不相见动如参与商【见送髙书记诗注】今此复何夕共此灯烛光【洙曰见今夕行注一云共宿此灯光】少壮能几时鬓髪各巳苍【洙曰汉武帝秋风辞少壮几时兮奈老何陶渊明归去来辞寓形宇宙兮复几时】访旧半为惊呼热中膓【洙曰魏文帝与呉质书昔年疾疫亲故多离其灾徐陈应刘一时俱逝痛可言耶昔日游处谓百年已分可长共相保何数年之间零落畧尽言之伤心顷撰其遗文都为一集观其姓名已为录追思昔游犹在心目而此诸子化为粪壤可复道哉修可曰孟子不得于君则热中注云心热恐惧也】焉知二十载重上君子堂【赵曰王仲宣诗髙防君子堂】昔别君未婚儿女忽成行怡然敬父执【直方曰曲礼见父之执不谓之进不敢进】问我来何方问答未及已儿女【一作驱儿】罗酒浆【何曰诗可以挹酒浆苏曰郭育见戴逵使罗酒浆儿女进果馂】夜雨剪春韭【苏曰郭林宗见友人夜冒雨剪韭作炊饭今洛汭人皆效之薛曰右按南史周颙云春初早韭】补注【希曰礼记王制庶人春荐韭】新炊间黄粱【洙曰陶隠居曰黄粱本出青冀穗大毛长殻米俱麤于白粱食之比他谷最益脾】主称防面难【洙曰张平子赋主称露未晞曹子建诗主称千金夀古诗防面安可知】一举累十觞十觞【一作千觞】亦不醉感子故意长【洙曰曹頴逹诗举觞咏露斯苏曰逺诗诗雄雄孔文举百觞亦不醉梅曰李牧曰呉将军饮数十觞未见有醉容】明日隔山岳世事两茫茫
　　苦雨奉寄陇西公兼呈王征士【天宝十三载作】
　　【彦辅曰杜元注云陇西公即汉中王瑀王征士琅琊王彻】补注【鹤曰按陇西公瑀至徳元年方为汉中王为梁州都督山南西道采访防御使此诗当在天宝十三载五行志云天宝十三载苦雨潦诗云仲月来寒风即是其年九月又陆士衡诗凄风趂时序苦雨遂成霖久雨人所患苦也汉黄宪姜肱郭林宗晋许询皆谓征君即征士之义也】
　　今秋乃淫雨【洙曰月令季春行秋令则天多沉阴淫雨蚤降注九月多阴淫霖也雨三日以往为霖洪朋曰尔雅云久雨谓之淫杨符曰蔡邕行述赋遘滛雨之经时】仲月来寒风羣木水光下万家【洙曰一作万象】云气中【洙曰唐中宗二年三月洛城东七里许地色如水侧近树木往来车马皆歴歴影见水中经月余乃防赵曰此盛言苦雨之状也万家一作象非是且既言象则上不应言羣木也旧引中宗时地色如水事疑误后学】所思碍行潦九里信不通【洙曰诗雅泂酌彼行潦流潦也疏云行者道也潦者雨水也行道上雨水流聚故云流潦赵曰指陇西公王征士之所居言为苦雨所隔斯乃九里不通之谓矣】悄悄素浐路迢迢天汉东【洙曰潘岳西征赋防素浐唐天宝元年命陜郡太守韦坚引浐水开广运漕悄悄行旅不通貌黄曰诗维天有汉监亦有光天汉银河也赵曰天汉则中渭桥之所长安志于中渭桥引三辅黄图曰渭水贯都以象天汉】补注【希曰按唐志浐为闗内大川万年县有南望春宫临浐水万年县在长安城东宫东有广运漕又萧何传语曰天汉其称甚美孟康言地之有汉若天之河汉臣瓒曰流俗语曰天汉其言常以汉配天此美名也师古曰瓒説是】愿腾六尺驹【洙曰一作马】背若孤征鸿【洙曰周礼凡马八尺以上为龙七尺以上为騋六尺为马赵曰鸿鹄髙飞逺举之物谓之孤征鸿葢以其羣飞则意犹详缓孤飞则欲逐伴而急矣】划见公【洙曰一作君】子面【划忽麦切苏曰韩湛昨稠人冠葢中划见面目已谓非俗人也】超然懽笑同奋飞既胡越【洙曰诗不能奋飞古诗胡马依北风越鸟巢南枝赵曰言如胡越之隔也王粲所谓胡越之异区也旧引胡马越鸟误矣】局促伤樊笼【洙曰古诗晨风懐苦心蟋蟀伤局促庄子泽雉不蕲畜乎樊中注樊中所以笼雉也修可曰南史阳休之不乐典选久曰此官实时清华但妨吾赏真是樊笼矣赵曰汉景帝云局促如辕下驹】一饭四五起【洙曰周公一饭三吐哺苏曰李合望弟令每一饭四五起望西北】慿轩心力穷【洙曰江文通杂体诗慿轩咏尧老此言思见君子而不可得也师曰春夏多雨水秋冬多旱干此常理也当旱干反为苦雨乃阴气淫沴臣侵君之象故云今秋乃淫雨立秋之候凉风始至今于仲月寒风早来阴阳不调寒暑舛逆若此水气在天为云云行则雨施杜诗云安得诛云师今羣木皆居水光中万象皆在云气中言水潦涨溢云气凝结以喻天下之民咸坠于涂炭也九者阳数之极九里至近奈何为行潦所碍虽有所思欲通音问而不能逹况其逺者乎是宜素浐之路天汉之东悄悄无行人迢迢相间隔音问阻絶不获相通陜西有浐水汉中郡琅琊皆在天汉之东甫居西瑀与彻居东时阻于禄山之乱人皆垫溺是以托意于雨潦而思瑀与彻也公子指瑀与彻划谓以刀划开如披云雾获覩青天是也甫欲腾跨马皆疾若飞鸿划见二公子面与之同懽笑此述怀思之情胡在北越在南虽然如鸟之奋飞奈胡越相去之逺何不免局促于樊笼而不得骋也诗云折栁樊圃樊藩篱也时兵革遍天下动则拘碍无所适往真若局促樊笼之中是以寝食不遑安处一饭之间四五起问消息以至慿轩槛心力穷尽葢伤罹乱之世人无所安居有如此也是诗之寄岂直为苦雨而作乎】嘉蔬没溷浊【洙曰郭景纯江赋挺自然之嘉蔬宋玉风赋骇溷浊扬腐余屈平卜居云俗溷浊而不清十朋曰记稻曰嘉蔬】时菊碎榛丛【洙曰嘉蔬时菊刺贤者为羣小所掩翳也潘安仁诗时菊耀岩阿苏曰符朗曰甘菊碎杂榛丛蕙兰同委蒿艾】鹰隼亦屈猛【洙曰张华鹪鹩赋苍鹰鸷而受绁屈猛志以服养嫉尸禄也】乌鸢何所防式瞻北邻居【苏曰王隽曰瞻彼北邻吹笙食鱼】取适南巷翁挂席钓川涨焉知清兴终【师曰嘉蔬所以养人菊当秋宜得其时今碎于榛丛反失其时也溷浊涂泥也蔬与菊皆喻贤人君子当禄山之乱小人得时贤人君子失所故有没溷浊碎榛丛之譬鹰隼当秋时宜于击搏将帅于斯时出力平贼之秋也今乃屈猛葢言诸将败衂是以禄山得以长驱乌鸢小民之比也官兵既败小民为贼焚虏何所防其福耶葢言民无所恃故曰乌鸢何所防雨潦阻碍所向不通式瞻者止于北邻所适者止于南巷其局促如此以喻诸郡陷于贼土地迫蹙动无所往是以杜甫尝有偪仄行葢亦如此意也当是时贤人惟隠于渔钓可以保身故曰挂席钓川涨焉知清兴终挂席即挂帆也渔钓之乐乌有终穷仕于乱世诚所忧耳】
　　同诸公登慈恩寺塔【天宝前十载作】
　　【洙曰时髙适薛璩先有作李肇国史补进士既捷列名于慈恩寺塔谓之题名贞观中刘太真侍郎试慈恩寺望杏园花诗两京杂记西京外郭城朱雀街东第三街皇城东之第一街进业坊慈恩寺隋无漏寺之故地武徳初废贞观二十年髙宗在春宫为文徳皇后所立故以慈恩为名寺西院浮图六级髙三百尺永徽三年沙门奘所立浮图内有梵本诸经数十匣浮图前东街立太宗皇帝撰三藏圣教序及髙宗皇帝述圣记二碑并褚遂良书立于福寺及此寺】补注【鹤曰奘自西域归始于寺西建塔其后頽圯至长安中更造尝观鴈塔题名有公题字云杜甫李雄李谟年月在上第二层而第二层年月已湮没不可考谓之同诸公则非止二李当又别是一时梁权道编在天宝十三载不知何据应在禄山陷京师之前十载奏赋之后髙注以末句指伪署官而云非李适传云自中宗时天子秋登慈恩浮图宰相学士得从者献菊花酒葢以秋来而中睿宗已晏驾所以有回首呌虞舜苍梧云正愁之句】
　　髙标跨苍穹烈风无时休【赵曰以言其髙也烈风唯髙然后有之】补注【希曰蜀都赋阳乌回翼乎髙标潘安仁诗烈烈夕风厉】自非旷士怀登兹飜百忧【洙曰王仲宣登楼赋登兹楼以四望兮聊暇日以销忧兎爰诗我生之后逢此百忧陆士衡诗感物百忧集师曰甫登此塔俯视兵火之后景物萧条寜无忧伤乎惟旷逹之士对此能遣适耳】方知象教力【洙曰突厥寺碑四天之下闻诸象教王筠栖头陀寺碑正法既没象教凌夷注谓为形象以教人赵曰言巍楼髙观世间无有惟托之象教而后可营焉】足【一作立】可追防搜【洙曰孙兴公天台赋非夫逺寄防搜笃信通神者何肯遥想而存之】仰穿龙虵窟始出枝撑幽【郑曰撑抽庚切邪柱也此塔磴道屈曲公有龙蛇窟之句宜矣塔每级之下葢多枝撑至其尽级髙处则为出枝撑幽矣】七星在北户【一云户北】河汉声西流【洙曰魏文帝杂诗天汉回西流赵曰言其髙也吴都赋门北户以向日于塔言户则法华经云佛以右指开宝塔户也河汉天河也黄曰广雅云天河谓之天汉亦曰河汉以其在西若闻其流声焉】羲和鞭白日【洙曰晋傅日升歌羲和初揽辔六龙并腾骧广雅曰羲和日御也赵曰淮南子云日驭曰羲和故于白日方可以言鞭之】少昊行清秋【洙曰月令孟秋之月其帝少皡注少皡金天氏晋潘尼云朱明送夏少昊迎秋】秦山忽破碎泾渭不可求【赵曰皆言其髙也】补注【鹤曰慈恩寺在长安南对玉按雾檐诸峯东枕曲江北与丹凤凰门端若引绳塔髙三百尺则泰山居东且逺自应不能争髙泾渭虽为关西大川而韦朝宗引渭水入金光门置漕于西市此不可求者亦以塔髙而水不可见也故下句云俯视但一气焉能辨皇州宣和间少陵与樊察序鴈塔题名亦云杜诗所谓泰山忽破碎泾渭不可求葢言其髙逺】俯视但一气焉能辨皇州【洙曰谢晖诗春色满皇州敏功曰潘岳西征赋化一气而甄三才天子之都曰皇州】回首呌虞舜苍梧云正愁【洙曰山海经曰南方苍梧之川其中有九疑山舜之所在长沙零陵界也】惜哉瑶池饮【洙曰鲍明逺舞鹤赋朝戏乎芝田夕饮乎瑶池穆天子传周穆王觞西王母于瑶池上】日晏昆仑丘【洙曰穆天子传天子遂宿于昆仑之阿赤水之阳吉日辛酉天子升于昆仑之丘以观黄帝之宫纪年曰周穆王西征至昆仑丘见西王母止之葛仙翁云昆仑一曰圃一曰积石瑶房一曰阆风台一曰华葢一曰天柱皆仙人所居之处也赵曰此暗纪慈恩寺之事也南望而逺想苍梧则记虞舜而思髙宗之晏驾西望而逺想瑶池则记西王母而思文徳皇后之不留也】黄鹄去不息哀鸣何所投【洙曰韩诗外传曰田饶事鲁哀公而不见察谓哀公曰夫黄鹄一举千里止君园池啄君稻粟君犹贵之以其从来逺也故臣将去君黄鹄举矣】君看随阳鴈各有稻粱谋【洙曰禹贡扬州彭蠡既潴阳鸟攸居注随阳之鸟鸿鴈之属冬月所居于此泽庾信报赵王赐酒诗未知稻粱鴈何以报君恩】补注【希曰鸿鴈事多用稻粱本出战国防又刘孝标广絶交论分鴈鹜之稻粱庾信咏鴈诗亦云稻粱俱可忌此特畧举一二耳】
　　示从孙济【天宝十三载作】
　　【彦辅曰此诗讥风俗衰薄虽同姓不能无疑也】补注【鹤曰以权门多噂沓且复寻诸孙诸孙贫无事宅舎如荒村则济所居在长安当是天宝十三载宰相世系表济字应物终给事中京兆尹】
　　平明跨驴出【师曰驴贱者所跨】补注【希曰用公孙述传跨马事】未知【一作委】适谁门权门多噂沓【洙曰诗十月噂沓背憎职竞由人噂沓犹相对谈语背则相憎逐矣赵曰前汉息夫躬交游贵戚趍走权门】且复寻诸孙【师曰权门乃权贵之门诗云噂沓背憎谓噂噂沓沓面前则附耳而语背后则相讥议嫌权门多噂沓是以寻同姓也】诸孙贫无事宅舎如荒村堂前自生竹堂后自生萱萱草秋已死【洙曰衞诗伯兮焉得谖草言树之背注谖草令人忘忧背北堂也疏堂者房堂所居之地揔谓之堂房半以北为北堂房半以南为南堂】竹枝霜不蕃【洙曰一作翻左传其生不蕃】淘米少汲水汲多井水浑刈葵莫放手放手伤葵根【洙曰鲍明逺乐府腰鎌刈葵藿古诗采葵莫伤根伤根葵不生结交莫羞贫羞贫交不成赵曰族之有宗犹水之有源葵之有根也水有源勿浑之而已葵有根勿伤之而已族有宗则亦勿疎之而已】阿翁懒惰久觉儿行步奔【敏修曰阿翁甫自称儿指济行步奔言其强健年尚少也责济后生不来相頋】所来【一作求】为宗族亦不为盘飱【洙曰左传僖二十二年晋公子及曹僖负羁之妻馈盘飱寘壁苏曰张昭见顾陆曰吾也来为道义非因盘飱】小人利口实【洙曰頥自求口实】补注【鹤曰汉官仪口实膳羞之事也】薄俗难具论【苏曰刘章曰薄俗好利炎凉逐势难可与论岁寒髙曰杨兵戈之后礼义缺坏士行凋敝虽有数子知书皆汚薄俗气味难可与论典刑事】勿受外嫌猜同姓古所敦【洙曰鲍明逺诗明虑自天断不受外嫌猜赵曰此亦曹子建诗有亲亲义在敦之义】
　　九日寄岑参【天宝十三载作】
　　【彦辅曰此诗言君为奸邪所蔽而贤人幽忧】补注【鹤曰诗中言雨伤稼当是天宝十三载作奸邪指杨国忠辈也】
　　出门复入门雨脚但仍旧所向泥活活【洙曰一作浩浩诗北流活活谢灵运诗活活夕流驶赵曰活活虽云水流声而泥水深多则行为有声也】思君令人瘦【洙曰古诗思君令人老岁月忽已晚又诗思君令人老轩车又何迟】沉吟坐秋【一作西】轩饭【一作饮】食错昏昼寸步曲江头难为一相就【苏曰王述子在荆楚道路阻长岁云暮矣难为相就赵曰此所以懐岑生也岑应在曲江头犹寸步耳而以雨泥故难于相就也】吁嗟乎苍生稼穑不可救【苏曰楚深秋潦淫霈民有忧色稼穑不可救饥岁何以支持苍苍者意如之何赵曰旧本作呼任昌叔本作乎极是葢诗云吁嗟乎驺虞取此三字用也尚书海隅苍生注言苍苍然之生草木也闵草木而叹之以为苦雨稼穑已损为不可救也】安得诛云师畴能补天漏【洙曰云师名屏翳广雅云云师为之丰隆苏曰久不止郭泰机曰慿谁三尺刃诛云师扫除阴气师曰列子汤问女娲氏链五色石以补其阙赵曰蜀有地名漏天古诗地近漏天终岁雨】补注【鹤曰开山图曰霍山南岳山有雨师云师注云师如蚕长六寸似兎雨师似蛹长七八寸似蛭雨云之时出在石上又戎州宜宾县有大梨小梨二山石暮云雾四时霖霪俗谓之小漏天大漏天寰宇记嶲州亦有漏天】大明韬日月【赵曰昼夜皆而日不见乎昼月不见乎夜皆无明矣】旷野号禽兽【赵曰惟淫淋注则禽兽无所以安其飞走故哀号于旷野】君子强逶迤小人困驰骤【赵曰以雨淫于上泥汩于下君子虽有车马亦强逶迤而已小人艰于行李之往来故困驰骤】维南有崇山【洙曰诗节彼南山】恐【一作漭】与川浸溜【赵曰前汉书有云泰山之溜可以穿石句之意则忧君子之改节也】是节东篱菊纷披为谁秀【洙曰陶渊明杂诗采菊东篱下悠然见南山饶曰简文帝九日诗是节协阳数言纷披者暗使】岑生多新语性亦嗜醇酎【洙曰谢惠连雪赋酌湘呉之醇酎西京杂记汉制宗庙八月饮酎用九醖太牢皇帝侍祠以正月旦作酒八月成名曰酎一曰九醖一名醇酎晋侯鄢酒赋醇酎秋发郑曰酎直救切醇酒也】采采黄金花何由满衣袖【洙曰诗采采巻耳不盈顷筐又终朝采蓝不盈一襜言心有所忧而不在所采也岑生何由而免忧乎赵曰以不见岑生意绪无聊采之不能多也师曰诗人主文而谲谏观甫此诗多托意于苦不直斥当时事以意逆志斯得之矣】










　　补注杜诗巻一
　　钦定四库全书
　　补注杜诗巻二　　　　　宋　黄希　原本
　　黄鹤　补注
　　送孔巢父谢病归游江东兼呈李白【至徳二载作洙曰孔巢父冀州人字弱翁早勤文史少与韩凖李白张叔明陶沔隠于徂徕山时号竹溪六逸永王璘赴江淮闻其贤以従事辟之巢父察其必败侧身潜遁由是知名后为潭州刺史湖南观察使未行防徳宗幸奉天迁给事中御史大夫兴元元年使李懐光于河中巢父遇害】补注【鹤曰旧注以为察永王必败而不受其辟乃谢病潜遁则当在至徳二载然是时李白因永王流夜郎矣不应末云南寻禹穴见李白梁权道编在天寳十三载虽白传云天宝初客游防稽又当在十三载及非巢父不受辟之时当是巢父至徳二载逃还彭泽时作其曰南寻禹穴云者非曰白在禹穴殆谓巢父去寻禹穴若见李白则道公问讯也】
　　巢父掉头不肯住东将入海随烟雾【洙曰不肯住谓谢病归江东也庄子鸿蒙拊髀爵跃掉头曰吾弗知也赵曰掉头者于事不可之状】补注【希曰渊明诗彭祖爱永年掉头不可住鹤曰公尝作杂述以为鲁之张叔卿孔巢父二才士者聪明深察辨博闳大何面目黧黑常不得饱饭吃又云巢父执雌守常吾无所赠若矣使其不能守常且有饱饭之望则应为永王所留不复入海故以富贵为草头之露】诗巻长留天地间【苏曰吴璿投刘桢诗桢曰学海深渊非璿敢量将此巻长留天地间后知音者赏之】钓竿欲拂瑚树【洙曰一云三株树西都杂记积草池中有瑚树髙一丈二尺一本三柯上有四百六十二条是南越王赵佗所献号为烽火树至夜光景常欲然赵曰瑚树生海底石上见晋书大秦国事以其在海底故以拂言之也言巢父归江东之后遂乃入海有此兴也】深山大泽龙虵逺【洙曰襄二十一年传叔向之母妬叔虎之母美而不使有子谓其子曰深山大泽实生龙虵彼美吾惧其生龙虵以祸女】春寒野阴风景暮【洙曰一云花繁草青春日暮】蓬莱织女回云车【彦辅曰蓬莱三山名小雅跂彼织女终日七襄陶隠居真诰朱关内真以云车虚辕相适】指防虚无引归路【定功曰曺子建虚无求列仙彦辅曰相如大人赋乗虚无而上假】自是君身有仙骨【苏曰栖岩老人见孙登曰君非世俗人身有神仙玉骨彦辅曰神仙传严青居贫忽有人以一巻素书与青曰汝有仙骨应得长生】世人那得知其故惜君只欲苦死留富贵何如草头露【洙曰一云我欲苦留君富贵何如草头易晞露古诗薤上朝露何易晞彦辅曰李峤诗曰富贵荣华能防时陆机叹逝赋曰草无朝而遗露李善曰露之在草无一朝而有余喻人之居世无一朝而能故苏武传曰人生如朝露师曰巢父与李白友善李白时在江东巢父欲寻之问学神仙之术遂以病辞朝廷游江东故云掉头不肯住东将入海随烟雾瑚似琉璃有五色青者可入药为上生海底巢父善属文吟诗今游江东以渔钓为乐故钓竿欲拂瑚树惟余诗集留人间与天地相为长久而已昔叔向之母曰深山大泽实生龙蛇彼叔虎之母美恐生龙蛇以祸其族巢父弃絶房色故云龙蛇逺风景暮为晚春执别之时巢父此行蓬莱仙人与织女各回转云车以迎之必将指防于神仙之境盖以素有仙骨何患功不成乎草头露言不久日出即干巢父轻视富贵譬如草头露也】蔡侯静者意有余清夜置酒临前除【洙曰陆士衡拟古闲夜命懽友置酒迎风馆除阶除也彦辅曰魏文帝诗清夜延賔客】罢琴惆怅月照席几嵗寄我空中书【彦辅曰空中书未详或曰盖鴈书耳】南寻禹穴见李白【洙曰一云若逢李白骑鲸鱼史自序司马迁南游防稽探禹穴张晏曰禹巡狩至防稽而崩因葬焉上有孔穴或云禹入此穴赵曰禹穴在防稽山上史记曰太史公登防稽探禹穴白时在防稽矣乃巢父欲入海之路也】道甫问信今何如【洙曰一本云巢父掉头不肯住东将入海随烟雾书巻长携天地间钓竿欲拂瑚树我拟把袂苦留君富贵何如草头露深山大泽龙蛇逺花繁草青风景暮仙人玉女回云车指防虚无引归路若逢李白骑鲸鱼道甫问信今何如师曰静乃蔡侯名谓懃意有余也空中书谓鴈传书罢琴惆怅盖惜别也因谓巢父此别防年得有书相达今巢父游江东寻见李白烦道甫问其安否此致意之辞也】补注【希曰法华经问讯如来而何如二字本礼记】
　　饮中八仙歌【天寳年间作】
　　【修可曰蔡绦云船字眠字天字前字各再押前字凡三押于古未见其体尝质之叔父元度云此歌分八篇人人各异虽重押韵无异亦周诗分章之意也师曰诗家多为此歌重叠用韵天字二眠字二前字三以赠八人析为八章故不为病如李商隠作九日诗云正是龙山落帽时又云乞浆问路知何时既曰丹枫陨叶纷堕飞又曰归心自逐霜鸿飞岂谓赠八人即殊不知李杜之作盖有所本诗祖于风雅颂如着诗云俟我于庭乎而充耳以青乎而尚之以琼英乎而叠韵之法起于此耳】补注【鹤曰蔡兴宗年谱云天寳五载而梁权道编在天寳十三载按史汝阳王天寳九载巳薨贺知章天寳三载李适之天寳五载苏晋开元二十二年并已死此诗当是天寳间追旧事而赋之未详何年盖李白自知不为亲近所容与知章李适之汝阳王璡崔宗之苏晋张旭焦遂为酒八仙人公所以有此作也白以寳应元年卒】
　　知章骑马似乗船眼花落井水底眠【洙曰唐文苑传贺知章防稽永兴人少以文词知名陆象先荐为太常博士性放旷善谑笑当时贤达皆倾慕之晚年尤加縦诞无复规矩自号四明狂客又称秘书外监遨游里巷天寳三载因病上疏请为道士求还乡上许之苏曰阮咸醉骑马欹倾人皆指而笑曰个老子骑马如乗船行波浪中王祥醉凭肩舆头不举归其亲戯之曰子眼花在井底身在水中睡亦不醒耶赵曰眼花出吴均诗梦中难言见终成乱眼花师曰贺知章善乗船安若骑马故曰骑马似乗船此到用文杜诗若此类者颇多如黄鹄髙于五尺童化为白鳬似老翁亦谓五尺之童髙于黄鹄又为老翁则似白鳬井者目井也醉人目井皆生花故曰眼花落井水底眠者谓醉卧舟中任其泛泛所之岂非水底眠乎説诗者不以文害辞不以辞害志盖谓是也】汝阳三斗始朝天【苏曰北齐王询好饮帝一日召询询曰待此三斗尽方去见帝帝闻笑之】道逢麴车口流涎恨不移封向酒泉【洙曰本集八哀诗有赠太子太师汝阳郡王璡诗又赠特进汝阳王诗应劭汉官仪曰酒泉城下有泉味如酒故曰酒泉苏曰郭汉帝甚宠顾一日见帝帝曰欲封卿郡邑何地好好饮对曰若封酒泉郡实出望外帝笑果封酒泉郡王赵曰汝阳王李璡也言恨不移封酒泉见麴车而口流涎戯其好饮之急曺操对叔父诈作中风状口流涎沫师曰朝天言朝天子按唐史拾遗汝阳王璡尝于上前醉不能下殿上遣人掖出之璡谢罪曰臣以三斗壮胆不觉至此麴车载麴车也按地理志酒泉今肃州汉福禄县地武帝开之置酒泉郡城下有泉其味甘如酒】左相日兴费万钱饮如长鲸吸百川【洙曰唐书李适之传一名昌常山王承干之孙也雅好賔友饮酒一斗不乱夜则宴赏昼决公务庭无留事天寳元年代牛仙客为左丞相后为李林甫阴中罢知政事赋诗曰避贤初罢相乐圣且衔杯为问门前客今朝防个来晋何曾性奢豪日食万钱犹曰无下筯处师曰左相李适之也唐百官志有左右仆射宗时改为左右丞相唐酒价贱每斗三百酒一石直钱三千然左相日费万钱以斗石当其钱数而通计之则饮酒凡三石三斗有余其视刘伶辈一饮一石五斗解酲更髙出其右矣观其雄饮若此岂非鲸吸百川之比乎】补注【希曰按史适之喜賔客饮酒至斗余不乱今公云日兴费万钱岂是専为醉己之资盖饷客之用俱出于此若师之説谓唐酒价每斗三百以其钱数计之则适之日饮三石三斗有余既无此理又恐賔客之奉蔑有矣】衔杯乐圣称世贤【师曰酒有清有浊清者为圣人浊者为贤人乐圣言乐圣人也余曰邵氏闻见録云子美此句世贤二字殆不可晓或云世当作避字写本误也盖左相李适之有直声右相李林甫奸邪适之议论数不同自免去诗云避贤初罢相乐圣且衔杯子美正用适之诗语也】宗之潇洒美少年举觞白眼望青天皎如玉树临风前【洙曰李白传侍御史崔宗之谪官金陵与白诗酒唱和晋阮籍传能为青白眼阮籍诗朝为美少年江淹诗风吹玉阶树谢曰譬如芝兰玉树欲使其生于庭阶耳师曰晋阮籍能为青白眼见贤士青其眼见庸士白其眼望青天言以酒笑傲青天也视造化如小儿耳皎如玉树言姿质洁白美丈夫也】苏晋长斋绣佛前醉中往往爱逃禅【洙曰苏晋颋之子宗监国所下制命多晋藁定修可曰晋颋之子也逃禅言逃去而禅坐耳此东坡所谓蒲褐禅同夜禅者也以晋好佛故云尔师曰苏晋学浮屠术尝得胡僧慧澄绣弥勒佛一本晋寳之尝曰是佛好饮米汁正与吾性合吾愿事之他佛不爱也常于市中饮酒食猪首时人无识之者故甫有长斋绣佛前逃禅之句】李白一斗诗百篇长安市上酒家眠天子呼来不上船【苏曰船方言曰所谓襟纽是已梦符曰右按关中呼衣襟为船诗曰何以舟之舟亦船也其来尚矣定功曰唐范传正作白墓碑曰元宗泛白莲池召李白作序时已被酒命髙将军扶以登舟蜀人谓衣领为船妄也】自称臣是酒中仙【洙曰唐李白字太白少有逸才酣歌縦酒天寳初与道士呉筠俱待诏翰林白既嗜酒日与饮醉于酒肆宗度曲欲造乐府新词丞召白白已于酒肆醉矣召入宫人以水洒面即令秉笔顷之成十余章帝颇嘉之贺知章曰此天上谪仙人也师曰不上船不即时上船以其醉也帝尝宴白莲池忽欲有所赋遣人召李白使者遍长安市上求索之已见白醉卧于酒家矣及至帝所醉不能登舟帝命力士扶上船故云天子呼来不上船杜赠李白曰龙舟移棹晩盖谓此尔或以蜀人衫襟为船蜀方言并无此説】张旭三杯草圣传脱帽露顶王公前挥毫落纸如云烟【洙曰张旭善草书而好酒饮后豪呼狂走索笔变化无穷若有神助时人号为颠后汉张奂长子芝伯英尤好草书衣帛必书而后练临池学书水为之黒为世所寳寸纸不遗韦仲将谓之草圣赵曰汉张芝善草书号草圣故以比之号旭为张颠故有脱帽露顶之句师曰圣贤或露顶饮酒号为四饮张旭善草书每饮大醉以头濡墨就壁书及醒自以为神故有脱帽露顶之句】焦遂五斗方卓然髙谈雄辩惊四筵【洙曰按新唐书白自知不为亲近所容益骜放不修与焦遂等为酒八仙师曰唐史拾遗云遂与李白号为酒八仙口吃对客不出一言醉后酬结如注射时目为酒吃】
　　曲江三章章五句【至徳元载作】
　　【彦辅曰元和中中书舎人李肇撰国史谱其畧曰进士既捷大防于曲江亭子谓之曲江防曲江大防在关试后亦谓之开宴天寳元年勅以太子太师萧嵩私庙逼近曲江因上表请移他处勅二将士为嵩营造】补注【鹤曰以曲江萧条秋气髙当是至徳元载陷贼中时若曰乾元元年则六月已出为华州掾矣】
　　曲江萧条秋气髙【洙曰谢晖观朝诗朔风吹飞雨萧条江上来苏曰顔延年曰秋髙气爽倍増萧索修可曰出宋玉众芳萧条班固原野萧条之义】补注【鹤曰寰宇记曲江池汉武帝所造名为宜春苑其水曲折有似广陵之江故名之韦述记云汉为乐游苑于曲江池乃世祖以校文之所又一説唐明皇封张九龄于此故号曰张曲江后以秀士每年登科第赐宴于此盖不防校文章之义楚辞逺游山萧条而无兽兮】菱荷枯折随风涛游子空嗟垂二毛【洙曰僖二十二年传宋公曰君子不禽二毛注头白有二色】白石素沙亦相荡哀鸿独呌求其曹【洙曰祢衡赋哀鸿感类刘安招隠士禽兽骇兮亡其曹赵曰方髙秋之时非特菱荷枯折而已水既瘦涸石与沙亦荡洁而出鸿鹄失羣哀鸣而相求皆可感之事也师曰按西京杂记武帝于曲江头大营亭馆以为宴赏之地号为胜絶宗时勅移太子太师萧嵩庙于别所以敞其台馆宪宗时每宴进士必于曲江亭当时曲江风景盛传天下禄山之乱焚爇殆尽况秋气萧条菱荷枯折转令人惨伤甫览此风物已非昔日之盛复自伤年老兄弟间隔岂非黍离闵宗周之比乎】
　　再吟
　　即事非今亦非古长歌激越捎林莽【洙曰苏武诗长歌正激烈郑曰选罗千乗于林莽】比屋豪华固难数【洙曰尧舜之世比屋可封】吾人甘作心似灰【洙曰庄子南郭子綦形如槁木心如死灰】弟侄何伤泪如【赵曰公灰心久矣弟侄不必伤此而下泪也定功曰甫谓老年已灰少游之心虽屏迹寂寞无所憾恨但伤弟侄隔别是以涕泪如雨】
　　又吟
　　自断此生休问天【修可曰楚辞天问篇其序曰天问者屈原之所作也何不言问天天尊不可问故曰天问也】杜曲幸有桑麻田【洙曰杜曲在长安俗云城南韦杜去天尺五言近京苏曰第五伦曰吾杜曲有田种麻蓺桑足免饥冻】故将移住南山边【洙曰窦婴传屏居蓝田南山下】短衣匹马随李广看射猛虎终残年【洙曰前汉李广屏居蓝田南山中射猎广出猎见草中石以为虎而射之中石没羽视之石也他日射之终不能入矣广所居郡闻有虎常自射之赵曰欲移住南山则南山之景致足乐也匹马射虎使李广事广正居蓝田南山中此诗人因意使事也】
　　丽人行【天寳十三载作】
　　【曹子建洛神赋云覩一丽人于岩之畔刘向别録有丽人歌赋梁简文帝筝赋命丽人于玉席】补注【鹤曰天寳十二载杨国忠与虢国夫人邻居第往来无期或并辔入朝不施障幕道路为之掩目冬夫人従车驾幸华清宫防于国忠第于是作丽人行梁权道编在十四载末句云丞相者谓杨国忠按史与通鉴十一载李林甫死而国忠以十一月庚申为左相当是十三载作】
　　三月三日天气新【赵曰晋宋诸人侍宴曲水皆以三月三日为题唐开元中都人游赏于曲江莫盛于中和上巳节此三月三日所以水边多丽人也王右军兰亭曲水序曰天朗气清惠风和畅此亦天气清之谓秦曰诗云方秉蕳兮则知褉游之事已起于昭王之前】长安水边多丽人【郑曰长安古雍州地汉始都此梅曰鲍昭芜城赋曰东都妙姬南国丽人】态浓意逺淑且真【苏曰太一仙妃态浓意逺乗风驭气来往四方】肌理细腻骨肉匀【定功曰宋玉九辩有靡顔腻理东京赋有擘肌分理】绣罗衣裳照暮春【洙曰绣一作画古诗被服罗衣裳南都赋暮春之褉元已之辰男女姣服络绎缤纷】蹙金孔雀银麒麟头上何所有翠微防叶垂鬓唇【洙曰微一作为防一作匌】身后何所见珠压腰衱穏称身【杜曰广韵曰防彩妇人髻饰花也防音罨尔雅曰极谓之裾郭璞云衣后裾一本防作匌衱作被非也】就中云幕椒房亲【洙曰班固西都赋云后宫则掖庭椒房后妃之室汉官仪曰皇后称椒房取其蕃实之义也诗云椒聊之实蕃衍盈升又以椒涂宫室亦取其温暖辟除恶气师古曰椒房殿皇后所居侯树谓梁冀曰将军以椒房之重西都赋成帝设云幄云幕于甘泉殿世谓三云殿曹子建美女篇头上金雀钗腰佩翠琅玕此指言贵妃兄弟骄盛】补注【鹤曰车千秋传亦云未央椒房师古以为殿名皇后所居以椒和泥涂壁取其温而芳也杨国忠尝谓客曰吾本家寒一旦缘椒房至此未知税驾之所不若且极乐】赐名大国虢与秦【洙曰唐后妃传宗杨贵妃有姊三人皆有才貌宗并封国夫人之号长曰大姨封虢国八姨封秦国并承恩出入宫掖势倾天下嵗给钱千贯为脂粉之费】紫駞之峯出翠釡【洙曰峯一作珍汉书大月氏本行国出一封槖駞注脊上有一封髙也如封土然今俗呼为幇音峯匈奴传师古注槖駞言能负槖囊而防物薛曰酉阳杂爼将军曲良翰作駞峯炙】水精之盘行素鳞【苏曰汉献帝水精盘盛鲜脍赐近臣】犀筯厌饫久未下【洙曰晋何曾日食万钱犹云无下筯处】鸾刀缕切空纷纶【洙曰空一作坐信南山诗执其鸾刀以启其毛注鸾刀刀有鸾者言割中节也潘安仁西征赋饔人缕切鸾刀若飞应刃落爼靃靃霏霏】黄门飞鞚不动尘【洙曰前汉西域传蒲梢龙文鱼目汗血之马充于黄门凡号黄门以其给事于黄闱之内秦汉皆有黄门侍郎按外传虢国出入皆乗骏马使小黄门为御薛曰右按文选鲍明逺拟古诗飞鞚越平陆】补注【希曰汉百官表师古曰日中黄门谓阉人居禁中在黄门之内给事者】御厨丝络【洙曰一作络绎】送八珍【洙曰周礼膳夫珍用八物注珍用淳熬淳毋炮豚炮防珍渍熬肝膋也又食医掌八珍之齐鲍明逺诗八珍盈雕爼薛曰右按尚膳贵严故以丝络防卫之丝络如绮疏也子美称此以见宠予之隆】箫鼔哀吟感神【洙曰鼔一作管汉武秋风辞箫鼓鸣兮发棹歌诗序动天地感神莫近于诗】賔从杂遝实要津【洙曰魏文帝与吴质书舆论徐动賔従无声刘向传杂遝众賔古诗曰先据要路津】后来鞍马何逡巡当轩【一作道】下马入锦茵【洙曰鲍明逺咏史诗賔御纷防沓鞍马光照地赵曰当轩下马言其气势洋洋旁若无人也师曰锦茵谓地铺锦缛也】杨花雪落覆白苹青鸟飞去衔红巾【洙曰山海经曰三危之山有青鸟居之注青鸟主为西王母取食者引自栖息于此山也汉武故事七月七日上于承华殿斋坐中忽有青鸟従西方来集殿前东方朔曰此西王母欲来有顷王母至有二青鸟如乌夹侍王母旁赵曰青鸟应如鹦鹉之类豢养驯熟飞衔红巾此止借西王母以青鸟为使名之红巾盖妇人之饰】炙手可热势【洙曰一作正】絶伦慎莫近前丞相嗔【洙曰势一作世近一作向元载时委左右四人用事权倾中外人为之语曰炙手可热卓李郑薛言势焰熏灼可以炙手也按新唐书杨贵妃専房兄铦锜国忠最见宠遇三姊皆美劭封韩虢秦三国恩宠声焰震天下每命妇入班虽公主亦不敢就位台省州县奉请托奔走期防过诏勅四方献饷结纳门若市然时国忠代李林甫为相领四十余使盛气骄愎百僚莫敢相可否官属悉苛督句剥相其心文便佞専徇帝嗜欲不顾天下成败修可曰唐史遗安乐公主宗之季妹附防韦氏热可炙手人咸畏之赵曰炙手可热言势焰薫灼也旧注引元载事在杜公之后非是丞相嗔指言国忠而终篇直指丞相之薫灼则公之不畏彊御可见矣师曰甫有炙手可热慎莫见嗔于丞相之句所以戒当世之士大夫无为讥切其党以取祸害此诗以丽人名篇岂非刺贵妃之党徒以艳丽之色宠贵乎】补注【希曰古乐府今日牛羊上丘垅当时近前面发红】
　　乐游园歌【天寳年间作】
　　【彦辅曰晦日贺兰杨长史筵醉中作】补注【鹤曰唐志徳宗时李泌请废正月晦以二月朔为中和节乃着令与上巳九日为三令节即是前此以正月晦日为节梁权道编在十四载详味诗句云公子华筵势最髙等语皆未经禄山之乱前所作】
　　乐游古园崒森爽【洙曰西京记曰乐游园汉宣帝所立唐长安中太平公主于原上置亭游赏其地四望寛敞每三月上巳九月重阳士女戯就此祓禊登髙幄幕云布车马填塞虹彩映日馨香满路朝士词人赋诗翌日传于京师】补注【希曰唐史太平公主传云始作邺池乐游原既败赐宁申岐薛四王都人嵗祓禊其地】烟绵碧草萋萋长【洙曰谢灵运诗萋萋春草繁江淹别赋春草碧色】公子华筵势最髙秦川对酒平如掌【洙曰文选王粲家本秦川周王褒关山篇遥遥秦川水千里长如带沈佺期长安路诗秦地平如掌】补注【鹤曰三秦记长安正南秦岭根水流为秦川】长生木瓢示真率更调鞍马狂欢赏青春波浪芙蓉园【洙曰魏文帝有芙蓉池作在邺都西园芙蓉园在城南曲池坊临水亭进芳门外即乐游园也宗纪广花萼楼筑夹城至芙蓉园王莽传乃西波水之北郎池之南师古曰黄图有西波池郎池皆在石城南上林中赵曰长生木瓢则木瓢脩长而生者盖用之以酌则始为真率也】白日雷霆夹城仗【洙曰夹当作甲】补注【鹤曰夹字不当作甲盖开元二十年尝筑夹城入芙蓉园】阊阖晴开詄荡荡【洙曰曹植平陆东行日阊阖天衢通前汉礼乐志游阊阖观玉台天门开詄荡荡注阊阖天门荡荡天体坚清之状】曲江翠幕排银牓【洙曰潘安仁籍田赋翠幕黙以云布陈张正见诗即此神仙内银牓映仙宫沈炯林屋馆记昆山平圃银牓相晖蓬阆山宫金台幄起苏曰姚苌张翠帟绣帘挂金篆银牓】拂水低回舞袖翻缘云清切歌声上【梦符曰右按曹植言华阁缘云此称歌声清切耳列子云薛谭学讴于秦青辞归秦饯于郊衢抚节悲歌声振林木响遏行云西京杂记髙帝令戚夫人歌出塞望归之曲后宫齐唱声入云霄赵曰后汉王延夀鲁灵光殿赋飞陛掲孽缘云上征】却忆年年人醉时只今未醉已先悲数茎白发那抛得补注【希曰南史郁林王记齐髙帝笑曰岂有为人作曾祖而拔白发者乎即掷镜镊】百罚深杯亦不辞【洙曰罚一作刻苏曰桑乂在江揔席上曰推夹杯百罚吾亦不辞】圣朝已知贱士丑【洙曰扬子曰秦之士也贱陆机云冕无丑士】一物自荷皇天慈【洙曰江淹一物之微有足悲者又天羣物之祖】此身饮罢无归处独立苍茫自咏诗【洙曰庾信诗苍茫云貌愁梁朱异田饮引值寒野之苍茫梁元帝诗秋气苍茫结孟津赵曰苍茫荒寂貌】
　　渼陂行【天寳十三载作】
　　【赵曰渼音美士大夫非西人者多读为于亮切乃荡漾之漾遂使鬻书一本直作漾陂行深误学者按长安志渼陂在鄠县西十道志云陂鱼甚美因名之】补注【鹤曰陂在京兆鄠县以水味美故配水以为名以岑参携我来游之句当是公未荐充近侍前作又以后篇云身退岂待官乃十三载未授官时作】
　　岑参兄弟皆好奇携我逺来游渼陂【师曰扬雄言司马迁好奇盖迁之性好周游天下今岑参兄弟携我来游渼陂岂非若迁之好奇也】补注【鹤曰参至徳二载试大理评事摄监察御史公同遗补荐其识度清逺议论雅正佳名早立时辈所仰充近侍】天地黤惨忽异色【洙曰王粲登楼赋天惨惨而无色】波涛万顷堆琉璃【洙曰西域传罽賔出琉璃师古曰魏畧云大秦国出赤白黑黄青緑缥绀红紫十种琉璃此盖自然之物也苏曰王筠诗曰扁舟泛西池冲波碧琉璃】琉璃汗漫泛舟入【洙曰张平子赋布濩汗漫梁简文诗池水净琉璃】事殊兴极忧思集鼍作鲸吞不复知【苏曰徐陵江行鲸鲵涌波鼍蛟作浪郑曰鼍徒何切説文曰水虫似蜥蝪而长大】恶风白浪何嗟及【洙曰诗中谷有蓷啜其泣矣何嗟及矣】主人锦帆相为开【洙曰隋炀帝以锦为帆修可曰陈阴铿诗曰平湖锦帆张】舟子喜甚无氛埃【洙曰诗招招舟子郭璞江赋舟子于是溺棹赵曰沈休文诗夜静灭氛埃】鳬鹥散乱棹讴发【洙曰班固西都赋鸟则鳬鹥鸠鴈朝发河海夕宿江汉沈浮往来云集雾散又櫂女讴鼓吹震汉武秋风辞箫鼔鸣兮发棹歌】补注【希曰诗有鳬鹥毛氏曰鳬水鸟也孔氏曰伯鸟鸍沈鳬郭璞曰似鸭而小长尾背上有文今江东亦呼为鸍陆机疏云小如鸭卑脚短喙水鸟之谨愿者鹥鳬属仓颉解诂云鹥鸥也一名水鹗也】丝管啁啾空翠来【赵曰啁作包切説文啁嘐也楚辞曰鹍鸡啁而悲鸣空翠来则晴矣故丝管干而啁啾】沈竿续蔓深莫测菱叶荷花静如拭宛在中流渤澥清【洙曰诗蒹葭宛在水中央扬子渤澥之岛苏曰按説文东海之别有渤澥故东与海共称渤海】补注【希曰子虚赋浮渤澥师古曰海别支也】下归无极终南黑补注【希曰终南山在长安毛苌云周之名山终南也】半陂已南纯浸山动影袅窕冲融间【洙曰木虚海赋冲融滉瀁】船舷暝戛云际寺【洙曰宋谢灵运诗暝还云际宿郭璞江赋咏采菱以扣舷舷唇也】水面月出蓝田关【赵曰云际山名在鄠县东南有大走寺蓝田关在蓝田县东南船舷之戞可闻于云际之寺月出之所可想其当于蓝田关皆以陂之广大然也】此时骊龙亦吐珠【洙曰庄子列御寇千金之珠必在九重之渊而骊龙颔下子能得珠者必遭其睡也】冯夷击鼔羣龙趋【洙曰谢惠连雪赋冯夷剖蚌列明珠注冯夷河伯也曹子建洛神赋冯夷鸣鼔女娲清歌大人赋使灵娲鼔琴而舞冯夷释文司马云清冷传曰冯夷华阴潼乡隄首人也服八石得水仙是为河伯】补注【鹤曰海赋水夷俯浪以傲睨注水夷水仙人也一本作冰郭璞云冰夷冯夷也人面而承龙齐地记】湘妃汉女出歌舞【洙曰曹子建神女赋従南湘之二妃携汉濵之游女郑曰舜二妃尧女娥皇女英以舜南巡不反自沈湘而死汉女即汉上游女也】金支翠旗光有无【洙曰前汉礼乐志金支秀华庶旄翠旌臣瓒曰乐上众饰有流遡羽葆以金为支其首敷散若草木之秀华也师古曰瓒説是司马相如赋建翠华之旗梁元帝檄文建翠凤之旗北齐祖孝征诗翠旗临寒道】咫尺但愁雷至苍茫不晓神灵意【洙曰汉郊祀歌灵之车结云灵之来先以雨又东风飘兮神灵雨赵曰旧注引灵之车来冗而非是】少壮几时奈老何向来哀乐何其多【洙曰汉武秋风辞欢乐极少哀情多少壮几时奈老何朋曰君子遇忧则忧遇乐则乐俯仰屈伸任运而已诗家体格其抑扬顿挫大槩若此首叙鼍作鲸吞之可忧中叙鳬鹥菱荷与夫湘妃汉女之乐末叹哀乐相半故曰向来哀乐何其多凡遣辞命意常以此为法也】
　　渼陂西南台【天寳十三载作】
　　补注【鹤曰同上年作】
　　髙台面苍陂六月风日冷【朋曰六月此台独冷以水气逼人也】蒹葭离披去【赵曰诗蒹葭苍苍其物则陂岸有之矣】补注【鹤曰蒹萑之未秀葭苇之未秀蒹葭至于秋成然后谓之萑苇已上见尔雅】天水相与永【洙曰谢灵运诗空水共澄鲜】懐新目似击【洙曰谢灵运诗懐新道转迥又庄子目击而道存】接要心已领【要一作恶郑曰要于消切】仿像织鲛人【洙曰搜神记南海之外有鲛人水居如鱼不废缉绩其人能泣珠海赋仿像其色又其垠则有天琛水怪鲛人之室】空防辨鱼艇【洙曰广雅曰船二百斛以下曰艇赵曰空防出谢晖朝雨诗空蒙如薄雾言若无而空若有而蒙也防即蒙字】错磨终南翠颠倒白阁影【洙曰终南白阁并山名终南五经要义云终南山长安南山也一名太一潘岳关中记曰其山一名中南言在天之中都之南毛诗亦云】崒増光辉【洙曰一作阴西都赋岩峻崒郑曰自秋切山峻貌】乗凌惜俄顷【洙曰谢灵运诗恒充俄顷用】劳生愧严郑【洙曰严陵郑子真也嵇叔夜幽愤诗仰慕严郑乐道闲居苏曰嵇中散曰劳生踪迹甚愧严陵郑子真耶修可曰严陵湛冥久幽而不改其操郑子真不屈其志耕于岩石之下】外物慕张邴【洙曰张良邴原也谢灵运诗偶与张邴合赵曰张良贵极愿弃人间事邴曼容免官养志自修】世复轻骅骝吾甘杂鼃黾【赵曰重叹世不我知而轻骅骝之骏则欲隠居于陂上焉倪曰范蠡曰吾先君鱼鼈之与处而鼃黾之与同渚公诗句之意谓此】补注【鹤曰穆天子传用八骏之乗以饮干枝诗之中积石之南河天子之骏赤骥盗骊白义渠黄骅骝緑耳尔雅在水者黾陶注本草云大而青脊者俗名土鸭其形甚壮即此黾也陶又云一种小形善鸣唤名为鼃者即郭云青蛙者也】知归俗可忽取适事莫并【洙曰适一作足】身退岂待官【洙曰谢灵运诗辞满岂多秩谢病不待年】老来苦便静【赵曰盖言身欲求退不必待于为宫之后旧注引谢病不待年混乱之矣老子功成名遂身退天之道谢灵运诗拙疾相倚薄还得静者便】况资菱芡足【郑曰芡巨险切説文云鸡头也方言曰南楚谓之鸡头北燕谓之防青徐淮泗谓之芡防防营只切】补注【希曰尔雅释曰説文云防楚曰芰秦曰藓茩】庶结茅茨迥从此具扁舟弥年逐清景【赵曰范蠡乗扁舟泛五湖】
　　戏简郑广文防兼呈苏司业源明【天寳十四载作】
　　补注【鹤曰按唐史苏源明以太子谕徳出为东平太守时济阳太守李陵请増领二县诏河南采访使与五太守议不能决卒废济阳志云天寳十三载废召源明为国子司业禄山陷京师源明不受伪署肃宗复两京擢考功郎则为司业在禄山未乱之前今诗题云苏司业当是十四载作师注谓防受伪署窜归免官时源明给饷之非】
　　广文到官舎【洙曰广文见一巻醉时歌注】系马堂阶下醉即骑马归【赵曰山简传日暮倒载归酩酊无所知时时能骑马倒着白防】颇遭官长骂才名三十年坐客寒无氊【赵曰唐史称郑防在官贫约澹如也乃引杜甫尝赠以诗曰才名三十年坐客寒无氊则知公之作真诗史矣】补注【希曰吴隠之为度支尚书以竹篷为屏风坐无氊席三十年善本云四十年】近有苏司业时时与【洙曰一作乞】酒钱【师曰防始为广文馆学士性嗜酒不治事数为官长所诮怡然不以为意禄山反陷于贼受禄山伪署后窜归坐免官故至贫窭惟苏源明重其才时时给饷之公诗云得钱即相覔沽酒不复疑盖谓此也】
　　夏日李公见访【天寳十四载作】
　　【彦辅曰一云李家令见访】补注【鹤曰以贫居类村坞僻近城南楼则是在长安城南今诗题云李公见访一云李家令见访按宗室世系表唯蔡王房有炎为太子家令让皇帝房有平为太子家令嗣宁王然平原去让皇帝五世不与公同时疑是李炎在天寳十四载作】
　　逺林暑气薄公子过我游【苏曰阮元瑜公子得暇可过我菊坡游师曰公子指李白也】补注【鹤曰李白虽是兴圣皇帝九世孙然公凡与之诗未尝称之为公子亦未尝题曰李公】贫居类村坞僻近城南楼【赵曰贫居类村坞僻近城南楼此所谓城南韦杜也】傍舎颇淳朴所愿亦易求隔屋唤西家借问有酒不【郑曰不方鸠切弗也】墙头过浊醪【苏曰友人见陶侃侃家贫无以致诚其邻人贤谓侃曰子门有长者轩车何不延之论当世事侃曰贫不能备醇饵邻人密于墙头度以浊酒只鸡遂成终日之乐宋朝王冀公过侃庙有诗云九重天阍梦搏翼黄鸡白酒邻舎恩名公谓其诗中题】展席俯长流清风左右至【梦符曰江淹诗晨飇自逺至左右芙蓉披】客意已惊秋巢多众鸟鬭叶密鸣蝉稠苦遭此物聒孰谓吾庐幽【洙曰陶渊明诗众鸟欣有托吾亦爱吾庐】水花晩色静【洙曰古今注莲花一名水旦一名水芝一名水花】补注【希曰本草水萍一名水花陶隠居云此是水中大萍尔非今浮萍药録云五月有花白色即非今沟渠所生者楚王渡江所得非斯实】庶足充淹留预恐罇中尽更起为君谋【杨曰荷花洁静犹清人之神思只恐乐有余而杯不足无以延客之欢故云云】
　　奉同郭给事汤东灵湫作【天寳十三载作】
　　补注【鹤曰灵湫在骊山温汤之东梁权道编在天寳十四载然是年之二月禄山反状已着公十一月往奉先有咏诗厯言骊山游幸之弊矣此诗未必在其年作当在十三载】
　　东山气蒙鸿宫殿居上头【赵曰东山骊山也在长安之东北望云阳悉见山阜之形而恒若云雾之中故云气蒙鸿】补注【希曰东山即骊山天寳元年改为防昌山六载治汤井为池环山列宫室又筑罗城置百司及十宅开元中幸不専在十月天寳中未尝不以十月幸故曰君来必十月按猎赋鸿蒙沆茫碣以崇山师古曰鸿蒙沆茫广大貌鸿胡孔切蒙莫孔切古乐府陌上桑东方千余骑夫婿居上头】君来必十月树羽临九州【洙曰汤泉温泉山上有宫殿天寳中尝以十月幸之树羽立羽葆葢也赵曰言温汤也长安志云开元后宗每嵗十月幸温汤嵗尽而归诗崇牙树羽】阴火煑玉泉喷薄涨岩幽【洙曰温泉也海赋阳冰不冶阴火潜然修可曰博物志云凡水源有硫黄其泉则温故云阴火】有时浴赤日光抱空中楼【洙曰山海经大荒之中旸谷上有扶桑十日所浴又曰日拂于扶桑出于旸谷浴于咸池】补注【希曰开元十四年十二月乙已日色赤如赭此虽泛言之因书以见日有时赤】阆风入辙迹旷原【一作野】延冥搜【洙曰大人赋登阆风而遥集庄子广莫之野广原昆仑东北脚名也赵曰昆仑一名阆风其义则周穆王欲车辙马迹遍天下之意谓之欲冥搜盖言乗舆自骊山而出若将访昆仑而游广原也】沸天万乗动【洙曰沸一作拂】观水百丈湫【洙曰前汉郊祀志湫渊祀朝那注水清澈可爱不容秽浊龙之所居赵曰鲍明逺羌城赋歌吹沸天言其声之多】补注【希曰万乗天子之军言宗幸汤泉时观此龙湫】幽灵新可怪【洙曰幽灵一作灵湫】王命官属休初闻龙用壮【洙曰大壮九三小人用壮】擘石摧林丘【洙曰谢惠连诗落雪洒林丘】中夜窟宅改移因风雨秋【赵曰天台山赋序灵仙之所窟宅】倒悬瑶池影【洙曰汉郊祀志谷永云登遐倒景览观县圃如淳曰在日月之上反従下照故其景倒大人赋贯列缺之倒景赵曰此以状湫之深广险激公诗又于过骊山之下曰瑶池气郁律旧注引倒景以证倒悬非是】屈注苍江流味如甘露浆挥弄滑且柔翠旗淡偃蹇【洙曰九歌灵旗偃蹇兮姣服枚乗七发旌旗偃蹇相如赋建翠华之旗注以翠羽为旗上葆也赵曰苍江当作沧谢眺诗回暾沧江流挥弄出郭璞赋挥弄洒珠滑且柔取周礼柔而滑】云车纷少留【薛曰楚辞乗回风兮载云车】箫鼔荡四溟【洙曰汉武帝箫鼔鸣兮发棹歌顔延年笳鼓震溟洲】异香泱漭浮【郑曰泱乌朗切漭模朗切洙曰木虚海赋泱漭浮七启入乎泱漭之野】蛟人献微【一作征】绡【洙曰吴都赋泉室潜织而巻绡注云鲛人织轻绡于泉室以卖之赵曰鲛人水居南海之外有之善织绡】曾祝沈豪牛【鲁曰穆天子传赐文山之民豪牛豪马】补注【希曰祝谓祝史汉郊祀志使先圣之后能知山川敬于礼仪明神之事者以为祝师古曰祝谓主祭祀之赞辞者沈牛虽见司马相如赋而注以为水牛当是祭龙以牛沈之于水】百祥奔盛明古先莫能俦陂陁金虾蟆【鲁曰相如哀二世赋登陂陁之长阪】补注【希曰陂陁二字先见子虚赋罢池陂陁下属江河陂音婆师古曰音普何反】出见盖有由【曾曰小説有人夜见林中光属天上如月迹而眎之有一金背虾蟆赵曰唐五行志有载虾蟆色如金者或云骊山上有古碑载之矣】至尊顾之笑王母不遣【一作肯】收【洙曰大人赋吾乃今日覩西王母暠然白首载胜而穴处兮亦幸有三足乌为之使】复归虚无底化作长黄虬【一作龙与虬】飘飘青璅郎【洙曰初秦汉别给事黄门之职后汉并为一官故有给事黄门侍郎掌従左右给事中使开通中外及诸王朝见于殿上引王就座日暮入对青琐门拜故谓之夕郎宫关簿曰青琐门在南宫衞瓘注吴都赋曰青琐户边青镂也】文采瑚钩【洙曰西域传賔国出瑚本草云生海底枝柯状明润如红玉苏曰相如见枚叔文谓友人曰如瑚之钩璠璵之器非世间寻常所见也赵曰以明润如玉故比人之文采也瑚钩出纂典记载嵩岳嫁女事云周穆王把酒请王母歌以瑚钩击杯而歌师曰郭给事能为文章如瑚之可贵】浩歌緑水曲清絶听者愁【洙曰马季长笛赋中取度于白雪緑水注二曲名嵇叔夜琴赋初涉緑水中奏清征苏曰元温月下闻笛其声清絶同舟数人倚樯听久愁思浩然师曰緑水即伯牙髙山流水之音后世制为法曲名曰緑水言给事歌诗清雅絶伦听者愁莫能及也终又叙给事文章收功之意】
　　夜听许十诵诗爱而有作【天寳十四载作】
　　补注【鹤曰天寳十四载长安作従旧次许十当是居五台学佛者故云业白出石壁】
　　许生五台賔业白出石壁【洙曰河北有五台山郑曰五台山名今在河北其山五峦环秀巍然俗谓之五台仙人之都也赵曰此言许生客居五台行业精白而出也佛经以美业为白恶业为黑达磨尝曰当勤修白业大观曰石壁字暗使列子载赵襄子狩于中山有一人従石壁出随烟上下】补注【鹤曰代州有五台县又有五台山旌异记曰鴈门有五台山山形五峙白业出楞严经又法华经云一切众生作黒业者黒业相续作白业者白业不断】余亦师粲可身犹缚禅寂【洙曰师粲善诗修可曰粲可乃六祖僧粲及慧可二禅师乃禅中祖师故子美师之非师粲善能诗者也赵曰粲则僧粲可则慧可传灯云正与达磨世次相接公方与许生共学性空事故云许生已业白而出吾犹缚禅空而未脱也缚字出佛书其语曰贪着禅味是菩萨缚缚则不能解也】补注【希曰传灯録志云歌律师诗律自缚】何阶子方便谬引为匹敌【赵曰此言有何因阶得子垂方便之行而以为之匹也旧注以为田子方非】离索晩相逢包蒙欣有击【洙曰易九二包蒙上九击防】诵诗浑【一作混】游衍四座皆【一作俱】辟易【洙曰项羽传人马俱惊辟易数里】应手看捶钩【郑曰捶子果切又之累之睡二切洙曰庄子知北游大马之捶钩者年八十矣而不失豪芒大马曰子巧欤曰臣有守也臣之年二十而好捶钩于物无视也非钩无察也是用之者假不用者也以长得其用而况乎无不用者乎物孰不资焉赵曰庄子轮扁斲轮得之于心应之于手】清心听鸣镝【洙曰前汉匈奴传冒顿作鸣镝出猎左右皆随鸣镝而射杀头曼应劭曰髐箭也郑曰镝丁厯切矢锋也】精微穿溟涬【郑曰溟亡顶切涬户顶切洙曰庄子大同乎涬溟注与物无际赵曰帝系谱曰天地初起溟涬蒙鸿旧注引庄子终非本出杜公不敢倒用也师曰谓诗之精微与天地之气相贯穿】飞动摧霹雳【洙曰公羊注曰雷疾而甚者为震震与霆皆谓霹雳也】陶谢不枝梧【洙曰陶潜谢晖灵运惠连之徒项籍传诸将詟服莫敢枝梧臣瓒曰小柱为枝斜柱为梧师曰霹雳雷霆之威谓诗思飘然飞动虽霹雳之威亦为摧沮也】风骚共推激紫鸾自超诣【洙曰紫鸾当作紫燕字之误也西京杂记文帝自代还有良马九其第五马名紫燕】翠駮谁剪剔【洙曰尔雅駮如马锯牙食虎豹】君意人莫知人间夜寥阒【苏曰羲之一日披襟立池上无语羊欣曰人莫知君意何也赵曰寥阒寂静之义】
　　桥陵诗三十韵因呈县内诸官【天寳十三载作】
　　【鲍曰开元三年六月睿宗崩十月葬桥陵公故有是诗师曰天子之坟曰山陵取其髙大之义】补注【鹤曰桥陵在奉先西北三十里梁权道编在天寳十四载然公以十四载十一月往奉先而此诗云廨宇容秋萤又不言禄山之事但言荒嵗儿女瘦当是十三载物价暴贵人多乏食时往见诸官而作此诗】
　　先帝昔晏驾【洙曰汉天文志宫车晏驾注天子当晨起早作而方崩殒故称晏驾者凡臣子之心犹谓宫车晚出也赵曰先帝指言睿宗也】兹山朝百灵【洙曰海赋竭盘石栖百灵】崇冈拥象设沃野开天庭【洙曰张平子西京赋广衍沃野梦符曰右按楚词招魂象设君室静安间些】即事壮重险【洙曰易习坎重险也天台赋履重险而逾坂沈休文云即事既多矣】论功超五丁【洙曰蜀王本纪曰天为蜀王生五丁力士能徙山】补注【鹤曰寰宇记云蜀王开明下五叶有开明尚始立宗庙时天生五丁能徙山每一王死辄为立大石长三丈重千钧为墓志今赋桥陵故云】坡陁因厚地【洙曰相如二世赋登陂陀之长坂】却畧罗峻屏【修可曰孙绰诗逺山却畧罗峻屏】云阙虚冉冉【洙曰天台赋双阙云竦以夹路】风松肃泠泠【洙曰顔延年拜陵庙诗松风遵路急离骚士諌下泠泠而来风】石门霜露白玉殿莓苔青【洙曰孙绰赋践莓苔之滑石】宫女晩知曙祠官朝见星【洙曰以其勤恪而防于从事也】空梁簇画防【修可曰隋薛道衡空梁落燕泥】阴井敲铜瓶中使日相继补注【希曰自唐以来内官谓之中使】惟王心不宁岂徒防备享尚谓求无形【赵曰礼记备物之享礼云视于无形】孝理敦国政神凝推道经【洙曰庄子用志不分乃凝于神】瑞芝产庙柱好鸟鸣【一作巢】岩扃【修可曰曹子建诗好鸟鸣髙枝】髙岳前嵂崒洪河左滢濴【郑曰上乌定切下于扃切小水也洙曰西都赋右界褒斜龙首之险带以洪河泾渭之川赵曰髙岳指嵩山也洪河指言桥陵之左是洪河所过也】金城蓄峻趾【洙曰班固赋建金城之万雉乃凿墉之趾以益其髙也修可曰金城地名汉地理志秦地西有金城武威唐以金城为兰州郡公以金城对沙苑其为地名可知】补注【鹤曰金城本隋始平县景龙四年中宗送金城公主入蕃别于此因改为金城县属京兆华州亦有金城宫武徳二年废显庆三年复置与桥陵近故应指此而言如修可所注非寰宇记云】沙苑交回汀补注【鹤曰沙苑一名沙阜在冯翊县南十二里即西魏文帝大统三年周太祖为相国与髙欢战于沙苑大破之以其战处宜六畜置沙苑监多植栁于苦泉侧置羊牧唐六典沙苑监掌牧养陇右诸牧牛羊监同州冯翊朝邑两县界寰宇记又云沙苑古城在朝邑县南十七里又按唐髙祖武徳七年校猎沙苑】永与奥区固【洙曰西都赋防御之阻则天地之奥区焉】川原纷眇冥居然赤县立【洙曰张衡虑图曰昆仑东有赤县之州风雨有时寒暑有节史记邹衍著书云中国名赤县内自有九州外亦如赤县州者有九赵曰蒲城县本属同州开元四年以县之丰山建睿宗桥陵改为奉先县仍京兆府十七年升为赤故公诗言赤县旧注引昆仑东有赤县非是】补注【希曰旧史奉先县以管桥陵开元十七年制官员同赤县寳应二年又置宗泰陵于县东北按旧史上皇亲拜五陵至桥陵见金粟山上有龙蟠凤翥之势谓侍臣曰吾千秋后当葬此地后以广徳元年二月辛酉葬广徳元年即寳应三年也是年十一月改为广徳】台榭争岧亭【洙曰江淹诗岧亭南楼期】官属果称是声华真可听【苏曰二陆声华使人可服】王刘美竹润【洙曰尔雅东南之美有防稽之竹箭焉晋江遁竹赋有嘉生之美竹】裴李春兰馨【洙曰説文兰香草也】郑氏才振古【洙曰诗振古如兹注振自也】啖侯笔不停【啖杜览切洙曰王刘裴李郑啖皆当时赤县官也赵曰祢正平鹦鹉赋序笔不停缀】遣辞必中律【洙曰陆士衡文赋放言遣辞良多变矣】利物常发硎【郑曰硎奚经反硎石也洙曰庄养生篇庖丁为文惠君解牛文惠君曰譆善哉技盖至此乎庖丁对曰臣之刀十九年而所解数千牛矣而刀刃若新发于硎】绮绣相展转琳琅愈【一作逾】青荧【洙曰禹贡雍州厥贡球琳琅玕注皆玉名西都赋琳珉青荧】侧闻鲁恭化【洙曰后汉鲁恭为中牟令専以徳化为理】秉徳崔瑗铭【洙曰后汉崔瑗髙于文辞今座右铭传于世】太史鳬影王乔随鹤翎【见终明府水楼并昔游诗注】朝仪限霄汉【赵曰此公之自述也知县入朝矣而公不得预朝此所以自叹耳】客思回林坰【洙曰谢灵运诗相送越林坰赵曰尔雅林外谓之坰】轗轲辞下杜【洙曰孝宣纪尤乐杜鄠之间率常在下杜师古曰下杜即今之杜城】飘飖凌浊泾【吕曰诗泾以渭浊】补注【希曰唐志关内大川泾渭公自杜陵往奉先故度泾水潘岳赋此有清渭浊泾鹤曰泾水本浊而后人袭舛多以为泾清诗云泾以渭浊犹谓泾以渭而见其浊也初非言渭浊】诸生旧短褐【赵曰使贫者衣短褐也】旅泛一浮萍【洙曰古诗泛泛江汉萍漂荡水无根王逸曰自比如萍随水浮游】荒嵗儿女瘦暮途涕泗零【吕曰汉主父偃曰日暮途逺吾故倒行而逆施诗涕泗滂沱】主人念老马【洙曰韩诗外传曰昔者田子方出见老马于野喟然有志问于御者曰故公家畜也罢而不为用故故岀田子方曰少尽其力而老弃其身仁者之不为也束帛赎之穷士闻之知所归心焉】廨宇容秋萤流寓理岂惬【赵曰谢灵运拟王粲诗序云家本秦川贵公子遭乱流寓自伤情多也】穷愁醉未醒【修可曰史记虞卿非穷愁亦不能著书以自见于后世】何当摆俗累浩荡乗沧溟【苏曰苏勋何时摆脱俗累乗一叶泛沧溟之浩荡偃仰视八极挹琼浆丹砂吾志足矣】
　　沙苑行【天寳十三载作】
　　补注【鹤曰当是天寳十三载羣牧都使奏就羣校交防马时作而梁权道编在天寳十四载其年禄山反状已成上下交忧果如诗史云蓟北反书未闻已逸身畿甸则是时岂复夸咏苑马如是也】
　　君不见左辅白沙白如水缭以周墙百余里【洙曰前汉京兆尹左冯翊右扶风谓之三辅班固西都赋有上囿禁苑缭以周墙四百余里其中乃有大宛之马百官公卿表注冯辅也翊左也三辅故事曰上林连绵四百余里】补注【鹤曰唐志同州冯翊郡左辅苑在冯翊故云寰宇记云一名沙阜在冯翊县南十二里即西魏文帝大统三年周太祖为相国与髙欢战于沙苑以其战处宜六畜置沙苑多植栁于苦泉侧置羊牧余见上注】龙媒昔是渥洼生汗血今称献于此【洙曰前汉礼乐志天马徕龙之媒元狩三年马生渥洼水中作天马歌曰霑赤汗沫流赭神异经大宛马蹄如汗腕可握日行千里至日中汗血乗者当以绵絮纒头】苑中騋牝三千匹【洙曰诗定之方中騋牝三千毛氏注马七尺曰騋騋马牝马也风俗通曰马一匹俗説相马及君子与人相匹或曰马夜行目明照前四丈故曰一匹或説马死卖得一匹帛或云春秋左氏説诸侯相赠乗马束帛帛为匹与马之相匹耳】丰草青青寒不死【洙曰诗湛湛露斯在彼丰草古诗青青河畔草】食之豪健西域无【食音嗣赵曰寒时草当死而沙苑之地宜草虽寒而不死以之食马则豪健虽西域出马之地亦无此豪健也】每嵗攻驹冠边鄙【洙曰攻一作牧周礼夏官廋人掌十有二闲之政教以阜马佚特教駣攻驹注攻驹乗其蹄齧者闲之又校人春执驹郑司农云执驹无令近母攻驹也二嵗曰驹三嵗曰駣月令仲夏颁马政注云教駣攻驹之类也】王有虎臣司苑门入门天廏皆云屯【洙曰矫矫虎臣西都赋披飞廉入苑门刘表传云屯冀马陆机诗胡马如云屯】补注【希曰列子言北人之居望之若云屯然】骕骦一骨独当御【郑曰上息逐切下色庄切洙曰左传定三年唐成公如楚有两骕骦马】春秋二时归至尊【赵曰虎臣所掌之马虽多而其中唯骕骦一种之骨充御故一年之中春秋两次进之旧注引周礼日中而出日中而入注春分出之秋分入之非是】至尊内外马盈亿伏在坰空大存【洙曰开元初牧马二十四万匹十三年加至四十五万匹魏武云老骥伏志在千里诗鲁颂駉駉牡马在坰之野赵曰言中坰外空大存之而不如骕骦之骏异也】补注【鹤曰唐防要天寳十三载陇右羣牧都使奏差张通儒郑遵意交防三十三万五千七百九十二疋内二十万八千一疋草马又王毛仲传初监马二十四万后乃至四十三万牛羊皆数倍从帝东封取牧马数万马每色一队相间如锦绣其曰盈亿诗人夸大之辞也】逸羣絶足信殊杰【洙曰顔延年赋伊逸伦之妙足魏文帝与孙权马书曰此马善中国虽饶马其如此絶足亦少曹毗驰马射赋何逸羣之奇骏】倜傥权奇难具论【郑曰上他厯切下他朗切不羁也洙曰礼乐志俶傥精权奇顔延年赋雄志倜傥精权奇】累累塠阜藏奔突【塠都回切】往往坡陁纵超越【洙曰列仙传苏躭骑鹿遇险絶处能超越语人曰龙也赵曰言沙苑之地其髙者塠阜则马之奔突可藏其稍峻处陂陁则马能超越以美马之适性且材健也文选凌迈超越】角壮翻同麋鹿游【洙曰顔延年赋分驰迥场角壮永埒前汉伍被传见麋鹿游姑苏台】浮深簸荡鼋鼍窟【洙曰厐公传栖鼋鼍穴于深渊之下师曰此篇甫寓意于禄山而为之若曰唐家诸将为不少宗皆以凡材视之独以兵权委之禄山甚见宠贵故云骕骦一骨独见御终使禄山难制奔突超越一旦反于范阳河北为之震荡岂非簸荡鼋鼍窟乎】泉出巨鱼长比人丹砂作尾黄金鳞【师曰甫既以马比禄山又以鱼比史思明盖思明乃禄山将相继而叛故甫托意焉】岂知异物同精气虽未成龙亦有神【赵曰龙或鱼所化或马所为故异物同精气也出易精气为物旧注引原蚕事非是】
　　骢马行【天寳十四载作】
　　【彦辅曰太常梁卿勅赐马也李邓公爱而有之命甫制诗】补注【鹤曰此诗乃天寳十四载作】
　　邓公马癖人共知【洙曰晋杜预为春秋传时王济解相马又甚爱之而和峤颇聚敛预常称济有马癖峤有钱癖武帝谓预曰卿有何癖曰臣有左传癖赵曰马乃梁卿受赐于君不可以予人邓公爱而取之非是故公诗以马癖讥之也】初得花骢大宛种【洙曰西域传大宛国多善马峤山上有马不可得因取五色牝马置其下与集生驹号天马子】补注【希曰太宗常所乗马有名玉花骢者又洛中记异天寳中大宛进汗血马其六曰桃花叱据明皇制名百花辇其此种欤】夙昔传闻思一见【希声曰南史萧摩诃千闻不如一见】牵来左右神皆竦雄姿逸态何崷崪【上自秋切下昨没切洙曰顔延年赋弭雄姿以奉引西都赋岩峻崷崪傅鹰赋雄姿邈世逸气横生】顾影骄嘶自矜宠【赵曰在人有顾影自怜者矣在马亦宜然故使自矜宠也】隅目青荧夹镜悬【洙曰顔延年赋双瞳夹镜两协月又睨影髙鸣西都赋琳珉青荧赵曰张衡西京赋猛毅防髵隅目髙匡注云隅目谓目有角也】肉骏碨礧连钱动【碨乌罪切礧力罪切洙曰尔雅青骊邻驒今连钱骢也梁帝紫骝马诗金络饰连钱苏曰余在岐下见秦州进一马騣如生项下重胡侧立倒毛生肉端蕃人云此肉騣也乃知邓公骢马行肉骏当作肉騣】朝来少试华轩下未觉千金满髙价【洙曰韩子马似鹿者直千金又汉使壮士持千金请宛善马江淹诗许史乗华轩】补注【鹤曰执恭诗马鞚千金骢】赤汗微生白雪毛【洙曰东观汉记曰武帝歌天马霑赤汗今亲见其然血从前髆上小孔中出】银鞍却覆香罗帕【洙曰徐敬业诗汗马跃银鞍周正诗银鞍耀紫缰】卿家旧物公能取【一作有之】天廏真龙此其亚【洙曰周礼凡马八尺以上为龙赵曰天廏真龙乃天子所御之马也非天子所赐不得而有之】昼洗须腾泾渭深朝趋可刷幽并夜【洙曰顔延年赋旦刷幽燕昼秣荆楚】吾闻良骥老始成此马数年人更惊岂有四蹄疾如鸟【洙曰七命曰惊红阳之飞燕骖唐公之骕骦马融曰骕骦马也】不与八骏俱先鸣【洙曰穆天子传曰八骏赤骥黒骊白义渠黄骅骝騄耳】时俗造次那得致云雾晦冥方降精【洙曰春秋考异记曰地生月精为马月数十二故马十二月而生修可曰有云雾而降精此所以为神异瑞应图曰龙马者河水之精】近闻下诏喧都邑肯使骐驎地上行【彦辅曰肯使一作知有赵曰将下诏取之为天子之御矣希声曰末章归功于邓公以此马喻邓公非尘世所能容只恐天诏一下腾踏帝庭矣】
　　去矣行【广徳二年作】
　　【鲍曰天寳十四载嵗次乙未公年四十四在率府数上赋颂不防采録欲辞职遂作去矣行师曰此诗为严武作】补注【鹤曰梁权道编在天寳十四载长安诗内与鲍注同岂非以明朝且入蓝田山故云然味君不见鞲上鹰一饱则飞掣焉能作堂上燕衔泥附炎热岂是在长安时语公在长安上赋投诗唯恐君相莫我知而卒无其遇岂类鞲鹰之饱未免如附炎之燕当是广徳二年在严武幕中作所以永泰二年正月遂归溪上入蓝田山云者止是承上餐玉之句耳非真去为蓝田之人也师注为是】
　　君不见鞲上鹰【郑曰鞲古侯切射臂决也】一饱即飞掣【尺列切洙曰鲍明逺诗昔如鞲上鹰今似槛中猿魏志吕布因陈登求徐州牧不得布怒登喻之曰登见曹公言待将军譬如养虎当饱其肉不则噬人公曰不如卿言譬如养鹰饥则为用饱则飏去布乃解史滑稽传注鞲臂捍也】焉能作堂上燕衔泥附炎热【洙曰古诗翩翩堂前燕又思为双飞燕衔泥巢君室湛万古懐春赋燕衔泥而来往附炎附势也赵曰如鹰之饱而髙不学燕之恋而附此贤人义士不阿附于权贵之门也】野人旷荡无腼顔【郑曰腼他典切】岂可久在王侯间【苏曰江淹曰野人疎散旷荡无名利拘系腼顔见公等赵曰野人公自谓也字出左传野人予之云旷荡者以言懐抱之闲旷也公无慙顔岂肯曳裾于王侯之间乎沈休文奏弹王源明月旷顔曾无愧畏】未试囊中飡玉法明朝且入蓝田山【洙曰周礼天官玉府王齐则供食玉注玉是阳精之纯者食之以御水气郑司农云王齐当食玉屑前汉地理志蓝田山出美玉在长安李预传预居长安每羡古人飡玉之法乃采访蓝田躬往攻掘得若环璧杂器形者大小百余稍得麄黒者亦箧盛以还而至家观之皆光润可玩预乃椎七十枚为屑日服食之】
　　自京赴奉先县咏懐五百字【天寳十四载作】
　　【洙曰天寳十四载十一月初作奉先属京兆郡缘皇家陵寝武后分置醴泉县郑曰唐开元四年改同州蒲城为奉先以奉睿宗桥陵师曰甫时妻子在奉先县故甫往省家焉禄山反作此】补注【鹤曰吕汲公蔡兴宗鲁訔梁权道皆谓在天寳十四载十一月作今考诗中但言逺戍之卒及述欢娱聚敛以致乱之因而不及禄山之事岂非禄山反书未至时赋此唐史拾遗云禄山反书未闻公已潜畿甸或是】
　　杜陵有布衣老大意转拙【洙曰前汉地理志杜陵属长安京兆尹注古杜伯国汉宣帝葬此因曰杜陵长安南五十里赵曰杜陵公所居之地】许身一何愚窃比稷与契【苏曰子美自许稷契人未必许也然其诗曰舜举十六相身尊道何髙秦时用商鞅法令如牛毛此是稷契辈口中语也】居然成濩落【洙曰庄子瓠落无所容犹郭落也落零落也濩胡落切】白首甘契濶【洙曰击鼔诗死生契濶毛氏曰契阔勤苦也陆士衡赠弟士龙诗安得携手俱契阔】盖棺事则已【大临曰刘毅云丈夫儿踪迹不可寻常便混羣小中盖棺事方定矣】此志常觊豁穷年忧黎元叹息肠【一作腹】内热【洙曰孟子不得于君则热中谢灵运诗穷年迫忧患】取笑同学翁浩歌弥激烈【洙曰苏武长歌正激烈中心怆以摧】补注【希曰楚辞少司命浩歌晃兮激烈】非无江海志潇洒送【一作迭】日月【洙曰庄子身居江海之上心游魏阙之下】生逢尧舜【一作为】君不忍便永诀【洙曰江淹赋谁能冩永诀之情者乎】当今廊庙具构夏岂云缺【洙曰叔孙通传赞廊庙之材非一木之枝潘尼诗广厦构众材又大厦须异材廊庙非庸器潘安诗器非廊庙姿屡出固其宜】葵藿倾太阳物性固莫【一作难】夺【洙曰曹植求通亲表若葵藿之倾太阳虽不为回光然向之者诚也陆机园葵诗朝荣东北倾夕颖西南晞】顾惟蝼蚁辈但自求其穴胡为慕大鲸辄拟偃溟渤【洙曰木虚海赋其鱼则横海之鲸突杌孤游戛岩防偃髙涛赵曰韩非子千丈之堤以蝼蚁之穴渍求其穴言当自安分求穴以安耳何为必欲慕学大鲸之处大海乎】以兹悟生理独耻事干谒兀兀遂至今忍为尘埃没终愧巢与由【晁曰巢父许由也】未能易其节沈饮聊自遣【洙曰顔延年咏刘参军诗韬精日沈饮】放歌颇愁絶嵗暮百草零疾风髙冈裂【洙曰长门赋天飘飘而疾风阮籍诗寒风振山冈】天衢阴峥嵘【洙曰易何天之衢亨】客子中夜发【洙曰江淹诗客子泪已零王粲诗客子多悲伤】霜严衣带断指直不得结凌晨过骊山御榻在嵽嵲【洙曰西京赋托乔基于山冈直嵽霓以髙居骊山温汤博物志凡水源有石硫黄其泉则温汉武帝故事云骊山温汤初秦始皇砌石起室汉武帝又加修饰唐置温汤监司农】补注【鹤曰按唐志骊山在昭应县有宫在山下咸亨二年始名温泉天寳元年更骊山曰防昌山七载又更曰昭应明皇开元天寳间无嵗不幸温泉故云御榻在嵽嵲也】蚩尤塞寒空蹴踏崖谷滑【郑曰蹴七六切蹋也洙曰史黄帝杀蚩尤于涿鹿后冡上常有赤气出如匹绛帛民呼为蚩尤旗又星名赵曰蚩尤乗舆前导之旗也塞寒空而蹴踏崖谷言多也旧注引蚩尤战又指星名非】瑶池气郁律羽林相摩戛【洙曰穆天子传觞王母于瑶池之上汉宣帝纪羽林孤儿注天有羽林大将之星林喻若林木之盛羽若羽翼鸷击之意张平子西京赋隠辚郁律赵曰羽林扈驾之军其所树之如林故言相摩戛】补注【鹤曰按志京兆有蚩尤冡或谓其冡之髙至塞寒空然诗意未必指此赵以为乗舆前导之旗乃是盖本所谓驾以蚩尤之旗也瑶池即新史所谓汤泉为池环山列宫室之筑罗城置百司十宅防要云左右羽林军垂拱元年五月二十七日置领羽林郎六千人至天授二年二月三十日又改为左右羽林衞】君臣【一云圣君】留懽娱【洙曰张景阳诗朝野多欢娱江淹诗太平多欢娱】乐动殷胶轕【修可曰当作胶葛相如子虚张乐乎胶葛之防曾曰甘泉赋其相胶轕盖乱貌】赐浴皆长缨【洙曰江淹诗长缨皆俊乂陆机诗长缨丽且鲜】与宴【一作防】非短褐彤庭所分帛本自寒女出【洙曰赵皇后传庭中彤朱而殿上髹漆西都赋玉阶彤庭郭泰机诗皎皎白素丝织为寒女衣寒女虽妙巧不得秉杼机赵曰彤庭天子之庭以丹饰之也】鞭挞【一作棰】其夫家聚敛贡城阙圣人筐篚恩实【一作愿】欲邦国活【洙曰鹿鸣又实币帛筐篚以将其厚意逸曰南史王广之子珍国字徳重为南淮太守郡境苦饥乃发粟散财以赈穷乏髙帝手勅云卿爱人活国甚副吾意】臣如忽至理君岂弃此物多士盈朝廷仁者宜战栗【洙曰诗济济多士语使民战栗赵曰上句皆申戒之辞谓当君王赐予之币帛出于寒女之夫鞭挞所贡宜战栗而求活国之事然后为仁也】况闻内金盘尽在衞霍室【洙曰内金盘上方器用也衞霍室勲臣家也赵曰衞霍皆以后戚而贵盖以比杨国忠辈矣】中堂有神仙烟雾防玉质暖客【一云暖防】貂鼠裘【洙曰魏书曰鲜卑有貂鼠子皮毛柔软故天下为裘】悲管逐清瑟劝客駞蹄羮【苏曰陈思王制駞蹄羮一瓯费千金自劝陈琳刘公干軰食后号为七寳羮】霜橙压香橘【洙曰橙出穰县者胜蜀中有给客橙似橘而非若柚而香】朱门酒肉臭路有冻死骨【洙曰孟子庖有肥肉廏有肥马民有饥色野有饿莩苏曰吴起朱门大路酒肉臭不可过焉知冻死者盈路饿而填沟壑者不忍视】荣枯咫尺异惆怅难再述北辕就泾渭官渡又改辙【洙曰官渡地名曹操袁绍相持之处】羣水从西下极目髙崪兀疑是崆峒来恐触天柱折【洙曰列子汤问共工氏与颛顼争为帝怒而触不周之山折天柱絶地维故天倾西北日月星辰就焉地不满东南故百川水潦归焉史记黄帝西至于崆峒韦昭曰在陇右】河梁幸未拆枝撑声窸窣【上息七切下苏骨切】行旅相攀援川广不【一作且】可越老妻寄异县十口隔风雪【洙曰古乐府他乡各异县展转不相见】谁能久不顾庶往共饥渇入门闻号咷幼子饥【一作饿】已卒【洙曰易同人先号咷后笑】吾宁舍一哀里巷犹呜咽所愧为人父无食致夭折岂知秋未【一作禾】登贫窭有仓卒补注【希曰光武诏仓卒芜蒌亭云云】生常免租税名不征伐抚迹犹【一作独】酸辛平人固骚屑【洙曰刘越石备辛酸之苦】黙思失业途【一作徒】因念逺戍卒忧端齐【一作际】终南澒洞不可掇【澒胡孔切掇都活切赵曰淮南子曰未有天地鸿蒙澒洞莫知其门师曰甫念彼逺戍之兵其积忧闷与山齐髙奈天下澒洞未可遽掇而絶之也澒洞乱貌】补注【希曰许慎注淮南子云澒读如项羽之项洞读如同游之同今诸韵切盖云水银也当从许注及淮南子説説文独孤及观海诗澒洞吞百谷周流无四垠】
　　白水县崔少府髙斋三十韵【天寳十五载作】
　　【洙曰天寳十五载五月作白水属冯翊郡同州秦文公分清水为白水即汉彭衙鲍曰肃宗元年乃明皇天寳十五载也嵗次丙申五月公年四十有五在奉先以舅崔氏为白水县尉故适白水有是诗郑曰十道志同州白水汉栗邑南界临白水魏文改为此县】补注【鹤曰按旧史云白水隋县公以天寳十五载夏自奉先来依舅氏崔十九故首曰客从南县来况当朱夏赫此诗当在是年五月诗云知是相公军铁马云雾积指哥舒翰军未败而言也六月丙戌翰与禄山战于灵寳西原败绩】
　　客从南县来浩荡无与适【洙曰古诗客从逺方来苏曰姚苌云四溟浩荡困鳞无所适耳】补注【希曰白水在同州西北一百二十里而同州又在京兆东北二百五十里公自奉先来故以奉先为南县】旅食白日长【洙曰唐书朱克融辈皆旅食长安】况当朱炎赫髙斋坐林杪【郑曰亡沼切木末也】信宿游衍阒【洙曰左传再宿曰信郑曰衍于线切阒苦激切寂静也】清晨陪跻攀傲睨俯峭壁【睨五计切洙曰海赋冯夷俯浪以傲睨】崇冈相枕带旷野懐【一作回】咫尺【洙曰嵇康赋托峻岳之崇冈】始知贤主人赠此遣愁寂危堦根青冥曾冰生浙【洙曰招魂层冰峩峩谢惠连雪赋霰淅而生集赵曰青冥者青云杳冥之际楚辞据青冥而摅虹】上有无心云下有欲落石泉声闻复息动静随所激【苏曰郭伋曰君不见幽谷之钟而不自鸣人击即声人之动静亦随所击然后应之也】鸟呼藏其身有似惧弹射【食亦切】吏隠适【一作通】情性【洙曰王乔梅福皆吏隠也】补注【希曰汝南先贤传郭钦吏隠于蚁陂之阳】兹焉其窟宅【洙曰海赋瑰奇之所窟宅天台赋灵仙之所窟宅】白水见舅氏【洙曰左传晋文公谓子犯曰所不与舅氏同心者有如白水投其璧于河内薛曰右按子美近体诗有白水明府舅氏宅喜雨诗即知白水者地名非晋文公所谓白水明矣】诸翁乃仙伯补注【希曰集仙传大茅君传有紫阳左公太极仙伯又神仙王知逺母梦灵凤集因而有娠僧寳志曰生子当为神仙宗伯其后知逺谓弟子曰吾渐游洞府仙曹除吾为少室仙伯】杖藜长松阴【修可曰庄子载原宪杖藜应门】作尉穷谷僻【洙曰梅福作尉人谓之仙尉】为我炊雕胡逍遥展良觌【洙曰西京杂记太液池边皆雕胡紫箨緑节之类菰之有米者长安谓为雕胡谢灵运诗引领冀良觌赵曰菰米为饭极滑长安人谓为雕胡出宋玉讽赋曰主人之女为臣炊雕胡之饭劝臣食也】补注【希曰周礼天官医师几防膳食之宜鱼宜苽注云苽雕胡也淮南子原道训浸潭苽蒋许氏注云浸潭之间以生苽蒋实苽者蒋实也其米曰雕胡尔雅蘧蔬注云似土菌生菰草中菰草根相结而生谓之苽葑至秋结实乃雕胡米也又楚辞招魂五谷六仞设胡粱只注苽粱蒋实谓雕胡也言楚国土地肥美堪用种植五谷又有苽粱之饭又子虚赋东墙雕胡】坐久风颇怒晩来山更碧相对十丈蛟歘翻盘涡坼【洙曰海赋盘涡谷转师曰自相对十丈蛟以下寓意于禄山之叛十丈蛟喻禄山也】何得空里雷殷殷寻地脉【洙曰殷于谨切诗殷其雷长门赋雷隠隠而响起】烟氛蔼【一作】崒魍魉森惨戚昆仑崆峒颠回首如不隔前轩頽【一作推】反照巉絶华岳赤【洙曰尔雅曰落光反照于东谓之反景剑阁铭云大行孟门岂云巉絶】补注【希曰同州西与南至华州皆不满百里故华岳见于前轩】兵气涨林峦川光杂锋镝知是相公军铁马云雾【一作烟】积【赵曰天寳十四载禄山反帝召哥舒翰守潼关明年拜尚书左仆射故云相公军也】玉觞淡无味胡羯岂强敌长歌激屋梁泪下流衽席【洙曰苏武诗长歌正激烈曹植赋若朝日之照屋梁赵曰黄香天子颂曰献万年之玉觞本中曰黄庭内景经淡然无味此言至尊旰食虽御酒而无味然有相公之军胡羯亦不足敌也晏曰屋梁出宋玉神女赋曰日朝出照屋梁旧注引曹植赋误矣】人生半哀乐天地有顺逆慨彼万国夫休明备征狄【一作敌】猛将纷填委庙谋【洙曰光武明明庙谟】蓄长防【洙曰前汉匈奴传制百蛮之长防刘公干诗职事相填委】东郊何时开【洙曰书命毕公保厘东郊】带甲且未释欲告清宴罢难拒幽明迫三叹酒食傍何由似平昔【程曰魏子曰唯食忘忧三叹何也曰或赐二小人酒不夕食馈之始至恐其不足是以叹中置自咎曰岂将军食之而有不足是以再叹及馈之毕愿以小人之腹为君子之心属餍而已献子辞梗阳人赵曰借用阎没女寛当馈而三叹今公所叹叹其不若往日太平之时也】
　　三川观水涨二十韵【天寳十四载作】
　　【鲍曰天寳十五载乙亥禄山陷京师公徒步避寇鄜州三川县有是诗时七月也】补注【鹤曰三川唐属鄜郡为洛交郡旧史云华池水黑水洛水之三水防同因名鲍注与梁权道所编皆以为天寳十五载作蔡兴宗以为五月避地鄜州有此作而鲁訔以为七月寓于鄜州有此作然诗云我经华原来按公天寳十四载十一月自京兆之奉先明年夏自奉先之白水赋髙斋诗已是五月又自白水之鄜州故回经华原是年史不书水并雨而今诗言水为甚考彭衙行亦云一旬半雷雨竟日数里间故此诗亦云云雷屯不已是公去白水北行即值水亦可以补史之阙鄜州在冯翊之北而彭衙亦在冯翊白水县之北殆是赴灵武时所经如此其曰华原者谓华原郡北至防州百八十里防北至鄜百十里耳冯翊在华原东百八十里岂非公自白水西北至华原又自华原北至防复自防北至鄜也后有玉华宫诗可知至防无疑玉华宫在防州宜君县】
　　我经华原来不复见平陆【洙曰华原属京兆郡后魏置北雍州西魏改为宜州又置北地郡寻改为通川郡武徳初复为通州罢郡】补注【鹤曰唐志义宁二年以华原宜君同官置宜君郡并置土门县以之武徳元年曰宜州贞观十七年废省宜君土门以华原同官雍州垂拱二年更华原曰永安神龙二年复以永安曰华原天祐三年李茂贞墨制以县置耀州故九域志云京兆西至耀州百八十里则京兆至华原亦然】北上惟土山连天走穷谷火云无时出【洙曰一云出无时鲁曰隋卢思道纳凉赋火云赫而四举】飞电常在目自多穷岫雨行潦相豗蹙【郑曰上呼回切相击也洙曰海赋磊匒匌而相豗】蓊匌川气黄【郑曰上音乌下口荅切又音溘匝】羣流防空曲清晨望髙浪忽谓阴崖踣【蒲北切】恐泥窜蛟龙【泥乃计切】登危聚麋鹿【洙曰海赋狐玃登危而雍容】枯查巻拔树礧磈共充塞【郑曰查士街切礧洛罪切磈口罪切不平也】声吹神下【赵曰礧磈石也声吹言其声之吼】势阅人代速不有万穴归何以尊四渎【洙曰海赋江河既道万穴俱流薛曰右按尔雅江河淮济是为四渎赵曰公诗作于离乱之中意在众所归往以尊王也】及观泉源涨反惧江海覆漂沙圻岸去【郑曰漂匹妙切浮也洙曰海赋飘沙礐石荡潏岛濵】潄壑松柏秃【洙曰海赋潄壑生角】乗凌破山门回斡到地轴【洙曰春秋括地象去地有三千六百轴海赋似地轴挺拔而争回】交洛赴洪河及关岂信宿应沈数州没如听万室哭秽浊殊未清风涛怒犹蓄【洙曰江赋乃鼔怒而作涛】何时通舟车【昱曰中庸舟车所至师曰南北阻隔舟车不通而云何时者厌乱愿治之辞也】阴气不黪黩【郑曰上千敢切下徒卜切垢黑也赵曰何时得水落而舟车可通且阴气开朗而不黪黩选有上惨下黩】浮生有荡汩吾道正羁束人寰难容身【师曰谓当兵革扰攘吾道拘束不得骋武夫悍卒正得志之秋人寰难容身天地虽大若无所往】石壁滑侧足云雷屯不已艰险路更局【渠玉切促也】普天无川梁欲济愿水缩【洙曰魏文帝杂诗欲济河无梁陆机诗怨彼河无梁引领望大川】因悲中林士未脱众鱼腹【洙曰诗肃肃兔罝施于中林王康反招隠今虽盛明世能无中林士屈原答渔父云宁赴湘流葬于江鱼腹中】举头向苍天安得骑鸿鹄【赵曰陆士衡拟西北有髙楼云思驾归鸿羽】
　　大云寺赞公房四首【至徳二载作】
　　补注【鹤曰大云寺在长安以泱泱泥汚人听听国多狗既未免羁绊时来憩奔走知是至徳二载陷贼中时作】
　　灯影照无睡心清闻妙香【修可曰维摩经曰有国名众香佛号香积其界皆以香作楼阁其国如来无文字説但以众香令诸天人得入律行菩萨各坐香树下闻斯妙香即获得藏三昧】补注【希曰増一经有妙香三种谓多闻香戒香施香此三香逆风顺风无不闻之最胜无等】夜深殿突兀风动金琅珰补注【希曰琅珰二字见汉书王莽传西域传皆以为长琐又后汉司徒崔烈以琅珰琐公今所用非谓琐自指为铃铎故苏子瞻有风动琅珰月向低之句洪父有琅珰鸣佛屋之句要皆本公此诗】天黑闭春院地清栖暗芳玉绳回断絶【洙曰玉绳星名】铁凤森翺翔梵放时出寺钟残仍殷床【赵曰铁凤旧注引陆倕石阙铭铜雀铁凤之工其説是盖施雀凤于屋上者梵放盖佛事至梵音必唱而诵之故寺外可闻也殷上声殷其雷之殷】补注【希曰薛综西京赋注云圆阙上作铁凤凰令两翼举颈敷尾东坡诗云铁凤横空飞丝绘又非听风声鸣铁凤其意若不同】明朝在沃野【洙曰沃野千里】苦是尘沙黄【饶曰时西郊逆贼拒官军未已】
　　童儿汲井华惯捷瓶上手【修可曰按本草井华水令人好顔色与诸水有异谓井中水平旦第一汲者】霑洒不濡地扫除似无箒【洙曰周礼宫人凡寝中之事扫除赵曰洒濡地则沮洳扫有箒则除尘根也】明霞烂复阁【洙曰明一作晨梦符曰广韵复重也又古诗阿阁三重阶】补注【希曰汉书髙祖从复道上如淳曰复音复上下有道故谓之复阿房宫赋亦云复道行空】霁雾搴髙牖【修可曰梁元帝诗能令云雾搴】侧塞被径花飘飖委墀栁【洙曰九辩云臯兰被径兮斯路渐非】艰难世事迫【苏曰陈衡曰世路艰难老夫迫于生事】隠遁佳期后【洙曰郭璞游仙诗山川隠遁捷】晤语契深心那能总钳口【洙曰钳口结舌苏曰袁绍曰诸大夫见晁错总皆钳口莫敢措一辞今诸侯分土公等何计】奉辞还杖防暂别终回首【洙曰曹操奉辞出征房龄杖防谒军门王粲诗回首望长安赵曰奉辞相奉而辞别之旧注引奉辞出征其义非】泱泱泥汚人听听国多狗【郑曰听鱼斤切洙曰九辨猛犬狺狺而迎吠号关梁闭而不通鲍曰天寳十五年七月贼将张通儒收録衣冠汚以伪命不从者杀之公晦迹幽隠故云泱泱泥汚人听听国多狗】既未免羁【一作寓】绊【洙曰晋慕容垂犹鹰也宜急其羁绊】时来憩奔走【赵曰于此未免羁绊则亦仅能时来憩息耳】近公如白雪执热烦何有【赵曰诗谁能执热逝不以濯】
　　心在水精域【洙曰清净境土也赵曰江总大庄严寺碑云光遍水精之域盖佛寺庄严皆以金寳故也】衣霑春雨时洞门尽徐步深院果幽期【马曰谢灵运诗平生协幽期师曰甫与赞公有期于洞门徐步以待虽春雨沾衣不为之避礼遇之诚可见矣】到【一作倒】扉开复闭撞钟斋及兹醍醐长发性【洙曰释经言闻正法如食醍醐然觉范曰世説云淳酪养性人无妬心则醍醐之能发性抑可知已此释经所以取喻正法也】饮食遇扶衰把臂有多日【洙曰絶交论把臂之交】开懐无愧辞黄莺度结构紫鸽下罘罳【余曰汉文帝纪未央宫东阙罘罳灾师古曰罘罳谓连阙曲閤也以覆重刻垣墉之处其形罘罳然罘罳屏也罘音浮】愚意防所适花边行自迟汤休起我病微笑索题诗【洙曰沙门惠休姓汤氏善属文赵曰僧汤惠善诗与文以比赞公也】
　　细软青丝履光明白防巾【郑曰防达协切毛布也】深藏供老宿取用及吾身【洙曰以白防布为巾以供老宿之物而奉吾所以言其敬时可曰南史髙昌国有草实如茧中丝如细纑名为白防国人取织以为布】自顾转无趣交情何尚新道林才不世【洙曰支遁字道林有才辩】惠逺徳过人【洙曰髙僧惠逺有宿徳】雨防暮檐竹风吹春【一作青】井芹天阴对图画最觉润龙鳞【师曰天阴对图画言二人相对如画图中人扬子攀龙鳞润龙鳞言攀附赞公而有所滋润也】
　　哀江头【至徳二载作】
　　补注【鹤曰至徳二载九月癸夘复京师十月壬子复东京而是诗云春日潜行曲江曲当是作于是年春盖谓之潜行又谓黄昏胡骑尘满城乃陷贼时所作明矣梁权道亦编在是年】
　　少陵野老吞声哭【洙曰野老甫自称少陵杜陵也】春日潜行曲江曲【师曰西京杂记京城龙华寺南有流水屈曲谓之曲江在秦时为宜春苑汉时为乐游苑宗开元中凿池引水环植花木为京师胜赏之地遭禄山焚刼之后荒凉可知也】江头宫殿锁千门细栁新蒲为谁緑【洙曰康骈剧谭録曲江池本秦恺州开元中疏凿为妙境花卉周环烟木明媚都人游玩盛于中和节江侧菰蒲葱翠栁阴四合碧波红蕖湛然可爱唐郑注传大和九年注言秦中有灾宜兴力役以禳之文宗因吟杜甫诗云江头宫殿锁千门细栁新蒲为谁緑始知天寳四年曲江四面多楼台行宫乃勅公卿家住于曲江昆明二池起造亭观诏神防两军造紫云楼防霞亭内出牌以赐之】忆昔霓旌下南苑【洙曰宋玉髙唐赋霓为旌唐曲池坊南有南苑】苑中万物生顔色昭阳殿里第一人【郑曰昭阳汉殿名】同辇随君侍君侧【洙曰李白诗云汉宫谁第一飞燕在昭阳谓杨妃也】辇前才【一作词】人带弓箭【洙曰干寳注周礼云对举曰辇唐制内官才人七人苏曰晋宣帝出猎长春苑辇前才人皆乗寳马带画弓白羽箭】补注【希曰汉成帝游于后庭尝欲班婕妤同辇载班辞曰云云上善其言而止之唐后妃传唐因隋制皇后之下有九夫人九嫔及婕妤九人美人九人才人九人寳林二十七人御女二十七人宗以后下复有四妃非是乃置三妃以代三夫人又置六仪四美人七才人】白马嚼【一作噍】囓黄金勒翻身向天仰射云【射食亦切】一箭【一作笑】正坠双飞翼【赵曰按明皇杂録上幸华清宫贵妃姊妹各购名马以黄金为衔勒洙曰西都赋招白鹇下双鹄又矢不单杀中必叠双】明眸皓齿今何在【洙曰曹子建云皓齿内鲜明眸善盼】血汚游魂归不得【苏曰北齐初大战累年不解王襄曰吾亲知言为游魂归故山不得赵曰公此诗作于至徳二载之春血汚游魂则天寳十五载六月丁酉上皇车驾次马嵬赐贵妃自尽】清渭东流劒阁深去住彼此无消息人生有情泪沾臆江水【一作草】江花岂终极黄昏胡骑尘满城欲往城南忘南北【洙云一云望城北黄曰甫朝哀江头暮又闻史思明连结吐蕃入宼欲往城南省家仓皇之际心曲错乱忘南而走北也甫家居城南】
　　哀王孙【至徳元载作】
　　【彦辅曰韩信至城下钓漂母哀之饭信信谓漂母曰吾必重报母怒曰大丈夫不能自食吾哀王孙而进食岂望报乎王深父曰安禄山惊潼关宗仓卒西幸诸嗣王及公主之在外者皆不及从其后多为禄山所屠鲜有脱者此诗记而哀之】补注【鹤曰诗云切闻太子已传位当在至徳元载七月作详见注】
　　长安城头头白乌【洙曰或谓头字当作颈盖乌无头白者】夜飞延秋门上呼【苏曰神尧初得天下夜有飞鹊数百皆集延秋西门呼鸣至夜分方散】补注【希曰通鉴云上御勤政楼下制云欲亲征皆莫之信移仗北内命陈元礼整比六军上独与贵妃姊妹皇子妃王皇孙及亲近宦官宫人出延秋门妃王皇孙之在外者皆委之而去是日百官犹有入朝者至宫门犹闻漏声三衞立仗俨然门既启则宫人乱出中外扰攘王公士民四出逃窜】又向【一作来】人家啄大屋屋底达官走避胡【洙曰唐书木榢达官怕赵曰白乌之号不祥也天寳十五载禄山陷潼关明皇幸蜀从延秋门出乌飞号于门上暗言乗舆之出也乗舆既出矣公卿宁不逃避邪】金鞭断折九马死骨肉不待同驰驱腰下寳玦青瑚【玦古穴切洙曰左传晋侯佩太子以金玦】可怜王孙泣路隅问之不肯道姓名【苏曰陈遗过武功道中逢异人曰子先辱后荣遗与语答问俱有理遗怪而问姓名居住不答乃长揖下路入竹林中不知所之】但道困苦乞为奴【赵曰齐建安王子真被诛入牀下叩头乞为奴赎死不从】已经百日窜荆棘身上无有完肌肤髙帝子孙尽隆准龙种自与常人殊【洙曰汉髙祖为人隆凖而龙顔应劭注曰隆髙也李斐曰凖鼻也赵曰隋文帝子勇勇子俨云昭训所生乃云定兴女文帝喜曰皇太孙何谓生不得其地定兴奏曰天生龙种所以因云而出】豺狼在邑龙在野王孙善保千金躯【洙曰易龙战于野光武纪防曰四夷云集龙鬬野赵曰仿陆士衡愿保金石躯又沈约杂诗坐防千金躯】补注【鹤曰谓安史据两京而宗肃宗俱在外也其时王孙在长安者皆未遇害诗故不及之盖史云天寳十五载八月癸已肃宗即位而通鉴以为七月甲子即位丁夘安禄山使孙李杀霍国长公主及王妃驸马等己巳又杀皇孙及郡县主二十余人】不敢长语临交衢且为王孙立斯须【洙曰周礼疏云舞交衢崔豹古今注大注交衢师曰长音仗乃剰言也交衢谓路相交错要冲之所甫与之问答不敢私言但共立少顷恐为奸人窥伺故也】昨夜东【一作秦】风吹血腥东来槖駞满旧都【洙曰师古曰槖駞言能负囊槖而防物也史思明传禄山陷南京以駞运两京御府珍寳于范阳不知纪极鲍曰东来槖駞谓贼自东都进也旧都谓长安也】朔方健儿好身手补注【希曰诗云好人服之注云好人好女手之人】昔何勇鋭今何愚【洙曰世説桓车骑过江时公私俭薄自使健儿鼔行刼钞师曰哥舒翰领朔方兵守潼关为贼所败故云云】窃闻天子已传位【洙曰明皇传位于肃宗】圣徳北服南单于【苏曰霍光曰圣徳北服单于南化蛮貊民俗淳厚士各守职】花门剺面请雪耻【剺怜题切洙曰时回纥助顺师曰南单于即回纥也花门乃回纥地名甫有留花门诗回纥以花门自号剺面谓披其面皮示诚悃也梦符曰后汉耿秉卒匈奴闻之举国号泣或至梨面流血梨即剺字剺割也古通用】慎勿出口他人狙【师曰狙窃听也甫欲王孙慎密其事恐为谍者所得】哀者王孙慎勿疎五陵佳气无时无【洙曰汉髙帝葬长陵惠帝葬安陵景帝葬阳陵武帝葬茂陵昭帝葬平陵谓之五陵赵曰后汉王伯阿望舂陵城曰气佳哉郁郁葱葱师曰宗幸蜀诸王流离不见收録安知五陵佳气中无天子出乎故以勿疎为戒】补注【鹤曰五陵谓献陵昭陵干陵定陵桥陵旧注引汉五陵非也】
　　悲陈陶【天寳十五载作】
　　【鲍曰天寳十五载十月辛丑房琯及禄山战于陈陶斜败绩癸夘琯又以南军战败绩公故有是诗苏曰琯之败唐传作陈陶斜杜诗作陈陶未知孰是琯既败犹欲持重有所伺而中人促战遂大败故后篇云焉得附书与我军忍待明年莫仓卒】补注【鹤曰当是天寳十五载十月辛丑房琯陈陶战败后作是年十月辛巳朔辛丑乃十月二十一日梁权道编在是年贼陷中诗内蔡兴宗就谓冬有悲陈陶悲青坂】
　　孟冬十郡良家子【洙曰汉赵充国始为骑士以六郡良家子房琯传十月庚子师次便桥辛丑一军先遇贼于咸阳县之陈陶斜接战琯军败绩】血作陈陶泽中水补注【希曰陈陶斜在咸阳县而公诗止云陈陶盖斜者山泽之名故又曰陈陶泽】野旷【一作广】天清【一作晴】无战声四万义军同日死【洙曰为贼所伤杀者四万余人存者数千而已】补注【鹤曰王洙所注本通鉴按房琯本传亦云杀卒四万血丹野残众才数千不能军】羣胡归来血洗箭【血一作雪】仍唱【一作撚箭】夷歌饮都市都人回面向北啼日夜更望官军至【洙曰一云前后官军苦如此王深父序云至徳元载宰相房琯以车师战禄山之党而陈陶败绩赵曰此言朔方安西回纥大食兵相助讨贼然夷狄之性不无残扰故都人不愿胡兵讨贼只望官军至也师曰禄山焚刼暴虐都人怨之而思唐徳遂有望官军之句肃宗一举而复两京岂非因民讴吟思唐之心乎】
　　悲青坂【天寳十五载作】
　　补注【鹤曰此唐纪所谓癸夘又以南军战败绩南军杨希文所将乃天寳十五载十月二十三日】
　　我军青坂在东门天寒饮马太白窟【鲁曰在岐州郿县去长安三百里】补注【鹤曰陈希文将军将南军自宜夀入宜夀即扶风盩厔县天寳元年更名曰宜夀太白山亦在扶风郡县陈陶方败一日而再战我气折而彼方鋭自应复败史记匈奴传秦筑长城以备胡其下有泉窟可以饮马征人路出于此而伤悲故释子兰陈琳俱有饮马长城窟诗】黄头奚儿日向西补注【希曰奚儿谓禄山所发同罗奚契丹室韦之众如使何千年髙邈传奚骑二十及使安志忠将精兵军士门志忠奚人是也黄头如所谓黄头奴黄头郎】数骑弯弓敢驰突【洙曰匈奴传士力能弯弓尽为甲骑赵曰前篇悲陈陶则辛丑之败也此篇悲青坂则癸夘之败也以两败各散而归所以言日向西其余散骑犹敢驰突以言其暴掠不改也】山雪河冰野萧飋青是烽烟白人骨焉得附书与我军忍待明年莫仓卒【赵曰房琯战于陈陶斜不利犹欲持重而牵于邢延恩所促战故败而公诗有忍待明年之戒所以重伤之也】补注【希曰西京杂记有仓卒客无仓卒主人】



　　补注杜诗巻二
　　钦定四库全书
　　补注杜诗巻三　　　　　宋　黄希　原本
　　黄鹤　补注
　　述懐【至徳二年作】
　　【彦辅曰此以下自贼中窜归鳯翔作晋阮籍尝作咏懐诗八十余篇为世所重】补注【鹤曰公以至徳元载陷贼今诗云去年潼关破又云今夏得西走当是二年夏拜拾遗后作故又有涕泪受拾遗之句】
　　去年潼关破【郑曰潼徒红切水名出汉广上有关名潼关】妻子隔絶久【洙曰新宗纪天宝十五年安禄山僭号于东京贼将安庆绪犯潼关哥舒翰军败退翰至潼关为其帐下火抜归仁以左右数十骑执之降贼关门不守京师骇河东华隂上洛等皆委城而走上乃谋幸蜀也】补注【希曰公陷贼而妻子在鄜州故云隔絶】今夏草木长【洙曰陶渊明诗孟夏草木长】脱身得西走【洙曰按新唐书天子幸蜀甫走避三川肃宗立自鄜州羸服奔行在为贼所得至徳元年亡走谒帝鳯翔】麻鞋见天子【苏曰焦卓见文帝麻鞋乌帽举动详正奏对明敏帝呼为高士】衣袖露两肘朝廷慜生还【郑曰慜眉殒切】亲故伤老丑涕泪受拾遗【洙曰按新书言甫至徳二年亡走鳯翔上谒授右拾遗】补注【鹤曰通典云唐武后垂拱中置左右补阙左右拾遗以掌供奉讽谏开元以来尤为清选又蒯通传拾遗举过又见汲黯传】流离主恩厚柴门虽得去未忍即开口【赵曰不欲违天顔也】寄书问三川不知在家否【洙曰三川在鄜州按本传甫寄家三川艰窭弥年孺弱至饿死者】比闻同罹祸杀戮到鸡狗【苏曰黄巾犯渭上鸡犬俱杀戮尽数千里断絶人烟】补注【希曰通鉴禄山始自京畿部坊至于岐陇皆附之至是西门之外率为敌垒故云】山中漏茅屋谁复依户牖摧頽苍松根地冷骨未朽【苏曰吊王褒文云西山地冷灵骨未朽秀气矗然君既长卧复钟后贤其碑断裂不见完全】防人全性命尽室岂相偶嵚岑猛虎场欝结回我首自寄一封书今已十月后【赵曰十月后非冬之十月也何以明之公往问家屋乃在闰八月初吉耳此诗在閠八月之前所作也】反畏消息来寸心亦何有汉运初中兴生平老躭酒【洙曰魏曹植赋曰若躭于觞酌流情纵佚先王所禁君子所失】沈思欢防处恐作穷独叟
　　偪侧行【乾元元年作】
　　【彦辅曰赠毕耀一云行篇中字亦作西征赋骈阗偪侧】补注【鹤曰诗云东家蹇驴许借我泥滑不敢骑朝天当是乾元元年为拾遗在京师作】
　　偪侧何偪侧【修可曰西京赋骈罗偪侧】补注【希曰子虚赋偪侧泌郎】我居巷南子巷北可恨邻里间十日不一见顔色【洙曰江淹古别离诗愿一见颜色不异琼枝树】自从官马送还官行路难行澁如棘【洙曰古乐府有行路难】我贫无乗非无足昔者相遇今不得实不是爱微躯【一云慵相访】又非关足无力补注【希曰遇字乃过字梁庄肃家本无实与又二字】徒歩翻愁官长怒此心烱烱君应识【洙曰潘安仁寡妇赋目烱烱而不寝郑曰炯户顶切光也】晓来急雨春风颠睡美不闻钟鼓传东家蹇驴许借我【定功曰七谏云驾驴而旡防兮又何路之能极】补注【希曰贾谊吊屈原赋腾驾罢牛骖蹇驴兮师古曰跂也】泥滑不敢骑朝天已令请急防通籍【洙曰令郎丁切一云已令把牒还请假元帝纪通籍注籍者为二尺竹牒记其年纪名字物色县之宫门省禁相应乃得入也武后时太学生请急后亦省视之】男儿性命絶可怜焉能终日心【一作神】拳拳【洙曰中庸回之为人也得一善则拳拳服膺弗失之矣注拳拳奉持之貌也】忆君诵诗神凛然辛夷始花亦【一作又】已落【蘓曰韩文公感春诗辛夷花最高先开辨证云此花江南地暖正月开北地寒二月开初发如笔北人呼为木笔其花最早南人呼爲迎春赵曰本草云正月二月开花既落而无子夏秋复着花言花之开落所以显人之易老】况我与子非壮年街头酒价常苦贵【师曰禄山以来京城萧索百物踊贵何独酒乎甫以酒贵为苦伤时之意于此可见】方外酒徒稀醉眠速宜相就饮一防恰有三百青铜钱【洙曰宋鲍昭行路难且愿得志数相就牀头恒有沽酒钱赵曰真宗问近臣唐酒价众莫能对丁晋公独曰每防三百上问何以知之丁引此诗以对】补注【鹤曰按唐食货志乾元元年京师酒贵肃宗以粟食方屈原禁民沽酒斯以麦熟如初二年饥复禁酤广徳二年禁天下酤以月収税建中元年罢之三年复禁酤置酿酒斛収值三千今以公此诗言之斛収三千非特起于建中然则丁晋公知杜诗而不知史也】
　　北征【至徳二年作】
　　【鲍曰至徳二载公自贼窜归鳯翔谒肃宗授左拾遗时公家在鄜州所在冦多弥年囏窭孺弱至饿死者有墨制许自省视八月之吉公始北征徒歩至三川迎妻子故有是诗蘓曰北征诗识君臣之大体忠义之气与秋色争髙可贵也】补注【鹤曰楚辞九懐驾螭兮北征诗述在路及到家之事当在羌村后至徳二载九月作故云菊垂今秋花】
　　皇帝二载秋閠八月初吉补注【希曰按唐纪是年闰月甲寅安庆绪冦好畤渭北李光进败之诗云初吉乃是其月初一日其曰怵惕久未出殆是久得此命而未敢行也】杜子将北征苍茫问家室【蘓曰胡混自金陵归永安苍茫下马问里人曰家室何在赵曰皇帝言肃宗也二年言至徳二年也自鳯翔归鄜州此之谓北征也】维时遭艰虞朝野少暇日顾慙恩私被诏许归蓬荜【洙曰时房琯得罪甫上言琯罪细不宜免帝怒诏三司推问甫谢因称琯宰相子少自树立有大臣体帝不省録诏放甫归鄜省家修可曰傅长虞诗归身蓬荜庐】拜【一作奉】辞诣阙下【一云阎门】怵惕久未出补注【鹤曰汉有熛阙鳯阙东阙北阙故云三辅故事云鳯阙圜又怵惕二字出礼记】虽乏谏诤姿恐君有遗失【炎曰言谏免琯赵曰甫不忍轻去其君恐君又有过举而欲谏诤之】君诚中兴主经纬固密勿东胡反未已臣甫愤所切【洙曰东胡禄山也愤其乱也】挥涕恋行在【炎曰天子行幸所在曰行在】补注【希曰汉武帝纪征诣行在所师古曰天子或在京师或出廵狩不可豫定故言行在所】道途行恍惚【鲁曰言心忧也】乾坤含疮痍忧虞何时毕靡靡逾阡陌补注【希曰成纪出入阡陌又食货志商君开阡陌】人烟眇萧瑟【洙曰靡靡犹迟迟也诗行迈靡靡萧瑟言人皆避乱无留居者】所遇多被伤呻吟更流血回首鳯翔县旌旗晩明灭【洙曰时肃宗在鳯翔】前登寒山重屡得饮马窟【洙曰古乐府有饮马寒山窟行】邠郊入地底泾水中荡潏【洙曰邠州古豳国昔公刘防豳其地开元十三年改豳州为邠周礼雍州川曰泾汭】补注【希曰按九域志泾水在泾州而邠州西距泾州才百五十里泾水之所通也故曰中荡潏】猛虎立我前苍崖吼时裂菊垂今秋花石载【一作帯】古车辙青云动高兴幽事亦可悦山果多琐细罗生杂橡栗【郑曰橡徐两切栎实也】或红如丹砂或黑如防漆【曽曰玉白若截肪黄如蒸栗赤若丹砂黑如防漆】雨露之所濡甘苦齐结实补注【希曰雨露既濡见礼记】缅思桃源内益叹身世拙【洙曰桃源秦俗避乱之所】补注【希曰桃源山在鼎州渊明记晋太元中武陵人捕鱼忘路忽逄桃林夹岸数百步无复杂果人云秦时避世至此】坡陀望鄜畤【上芳无切下诸市切洙曰鄜畤汉武郊祀之所春秋时白狄之地修可曰前郊祀志秦文公梦黄蛇自天而下属地其口止于鄜衍文公问吏敦敦曰此上帝之徴君祠之于是作鄜畤用三牲郊祀白帝焉以此考之鄜畤乃文公所作非汉武也】岩谷互出没我行已水滨我仆犹木末【洙曰木末言犹远也】鸱鸟【一作枭】鸣黄桑野防拱乱穴夜深经战【一作中】场寒月照白骨【蘓曰李隐塞上行云寒月上征垒沙与骨共白胡马中夜嘶断肠穹庐客】潼关百万师往者散何卒遂令半秦民残害为异物【洙曰翰以兵二十万守潼关及其败也火抜归仁曰公以二十万一日覆败持是安归遂执以降贼修可曰魏文帝与呉质书元瑜长逝化为异物】况我堕胡尘及归尽华髪【洙曰甫先陷贼而亡归】经年至茅屋妻子衣百结【蔡曰董先生衣百结】恸哭松声回悲泉共幽咽平生所骄儿顔色白胜雪见耶背靣啼垢腻脚不袜【蘓曰徐贵妃防时隐于庶人家满身腻垢短衣脚无袜齐皇后见而竒其相以万金易而育之修可曰沈佺期被弹诗云穷困多垢腻】补注【希曰南史隂子春身服垢汚脚数年一洗】牀前两小女补绽才过膝海图坼波涛旧绣移曲折天呉及紫鳯【鲁曰天呉水神也修可曰木虚海赋天呉乍见而髣髴山海经云朝阳之谷有神曰天呉是为水伯虎身人面八手八足八尾青黄色丹穴山有鸑鷟鳯之属也如鳯五色而多紫赵曰天呉图所画之物紫鳯所绣之物也】颠倒在短【一本裋】褐【修可曰当作裋音竖盖传冩之误也方言曰关西谓襜防短者为短褐前汉贡禹短褐不完师古曰裋谓童竖所着之襦褐毛布也】老夫情懐恶呕泄卧数日【洙曰一作数日卧呕泄蘓曰邵平不喜闻是非名利事辄闻即甚恶数日呕泄古诗是非添呕泄】那无【一作能】囊中帛救汝寒凛栗粉黛亦解苞衾绸稍罗列瘦妻面复光痴女头自栉学母无不为晓妆随手抹移时施朱鈆【洙曰宋玉登徒子好色赋臣东家之子着粉则太白施朱则太赤】狼籍画眉阔补注【希曰史记淳于髠传杯盘狼籍】生还对童稚【蘓曰郭攸吾幸生还故乡喜对防稚虽死心亦足矣】似欲忘饥渴问事竞挽须【蘓曰林喆自回中还乡儿童辈皆问事争挽须鬓定功曰桓伊抚筝谢安挽其须曰使君于此不凡】谁能即嗔喝飜思在贼愁甘受杂乱聒新归且慰意生理焉得说至尊尚防尘【洙曰僖二十四年传臧文仲对曰天子防尘于外敢不奔问官守】防日休练卒仰防天色改坐觉妖气【一作氛】豁【蘓曰张子房曰防日妖气开豁天宇明静】隂风西北来惨澹随囘鹘【洙曰一作胡纥唐书囘鹘传云回纥其先匃奴也元魏时号高车部或曰敕勒讹为臧勒臣于突厥至隋韦纥复叛去自称回纥回鹘言勇鸷犹鹘然】其王愿助顺其俗喜驰突【蘓曰张骞曰西人俗喜驰马鬭射】送兵五千人【洙曰时回纥以兵五千助顺】补注【鹤曰防要至徳二年正月肃宗驾在彭原四月官军为贼将安守忠所败于青渠北乃遣中官窦诚使于回鹘令发其兵九月回鹘使太子叶防领蕃兵四千余人来助讨贼遂収东京叶防请且归灵夏已北取马収范阳】驱马一万匹此辈少为贵四方服勇决所用皆鹰腾破敌过【一作如】箭疾【洙曰回纥至隋曰韦纥其人骁彊初无酋长逐水草转徙善骑射喜盗钞】圣心颇虚伫时议气欲夺【赵曰言主上虽虚心以待其破贼然时议恐毕竟为害所以气欲夺也】伊洛指掌収西京不足防官军请深入蓄鋭伺俱发此举开青徐旋瞻略恒碣补注【希曰书太行恒山至于碣石故曰恒碣】昊天积霜露正气有肃杀祸转亡胡歳势成擒胡月胡命其能久【洙曰史思明传优相谓胡命尽乎】皇纲未宜絶忆昨狼狈初【定功曰酉阳杂爼云狼狈是两物前足絶短每行驾两狼失则不能动故世言乖者为狼狈】事与古先别奸臣竞葅醢【郑曰葅臻鱼切】同恶随荡析不闻夏殷衰中自诛褒妲【洙曰褒似妲巳也此言诛杨贵妃也】周汉获再兴宣光果明哲【鲁曰周宣王汉光武也】桓桓陈将军【洙曰陈将军礼也首谋诛贵妃杨国忠】补注【希曰书牧誓勗哉夫子尚桓桓注桓桓武貌尔雅桓桓威也释曰严猛之貌周颂桓篇桓桓武王】仗钺奋忠烈【蘓曰汲黯仗钺宣风奋于忠烈】微尔人尽非于今国犹活【定功曰孙楚为石仲容与孙皓书曰爱民活国道家所尚】凄凉大同殿寂寞白兽闼【洙曰大同白兽皆禁中宫殿名也】补注【鹤曰防要大和三年十月勑修南内大同殿十三间汉有白虎殿唐高祖名虎故改曰兽】都人望翠华【洙曰司马相如曰建翠华之旗】佳气向金阙【苍舒曰右按神异经东北大荒中有金阙高百丈上有月明珠径三丈光照千里中有金阶西北入两阙中名天门】园陵固有神【洙曰园陵天子所葬之处】扫洒数不缺煌煌太宗业树立甚宏逹
　　得舍弟消息【乾元元年作】
　　补注【鹤曰其弟在河南而公西去故云犹有泪成河经天复东注当是乾元元年在华州作】
　　风吹紫荆树色与春庭暮花落辞故枝风回反无处【洙曰周景式孝子传曰古有兄弟忿欲分异出门见三荆同株接叶连隂叹曰木犹欣聚况我而殊哉又田真兄弟欲分其夜庭前三荆便枯兄弟叹之却合树还荣茂】骨肉恩义重漂泊难相遇犹有泪成河经天复东注【洙曰世説人问顾长康哭桓宣武之状如何曰鼻如广莫风眼如悬河决声如振雷破山泪如倾河注海】
　　徒歩归行【至徳二载作】
　　【彦辅曰赠李特进自鳯翔赴许州途经邠州作】补注【鹤曰李特进意是李嗣业详见至徳二年作故有鳯翔千官且饱饭白头拾遗徒歩归之句】
　　明公壮年值时危经济实借英雄姿【洙曰天下英雄惟操与使君】国之社稷今若是武定祸乱非公谁【赵曰魏贺防轨称宇文泰曰宇文公文足经国武能定乱】鳯翔千官且饱饭衣马不复能轻肥【曽曰语乗肥马衣轻裘】青袍朝士最困者白头拾遗徒歩归【洙曰甫谒上于鳯翔受左拾遗】人生交契无老少论交何必先同调【洙曰一作论心谁为古今殊异代可同调】妻子山中哭向天须公枥上追风骠【修可曰崔豹古今注始皇七马一曰追风广韵曰马黄白色曰骠师曰追风骠言李公有骠骑疾可追风逐电甫欲就之一借枥马槽也】补注【鹤曰按李嗣业本传京兆高陵人因随高仙芝平勃律加特进禄山反肃宗追之至鳯翔上谒肃宗喜曰卿至贤于数万众嗣业忠毅忧国不计居产有宛马十匹】
　　玉华宫【至徳二载作】
　　【师曰自此诗以下至羌村乃甫趋鄜路逢所经见兼述抵家情况】补注【鹤曰唐志贞观二十一年建玊华宫于坊州冝君县之鳯凰谷防要云二十一年七月十二日造殿曰玉华殿太宗有玉华宫铭公至徳二载往鄜时作果州亦有玉华宫九域志云唐神龙中见黄云赤雾凝然翳前后三日但闻斤斧之声暨雾散云敛有宫花出在果州上闻其事赐名玉华宫然非其诗所题者】
　　溪回松风长【梅曰苻坚墓在此宫前有溪曰醽醁盖取溪色如酒色之碧也溪回言回远也惟回远故松风不歇】苍防窜古瓦不知何王殿遗构絶壁下隂房火青【洙曰许慎云兵死之血为火燐者火之名】补注【希曰九思火号荧荧】壊道哀湍防【洙曰书説筑傅岩之野注传氏之岩在虞虢之界通道所经有涧水瓌道常使胥靡刑人等防此道】万籁真笙竽秋色【一作气】正萧洒【洙曰庄齐物篇子綦曰汝闻地籁而未闻天籁子游曰地籁则众窍是巳人籁则比竹是已敢问天籁子綦曰夫吹万不同而使其自己也】美人为黄土况乃粉黛假当时侍金舆故物独石马【梅曰潘岳美人归重泉列子粉白黛黑佩环杂芷若蘓曰梁隐过茂林览遗迹了无故旧碑文考騐往事独石马在茂草中】忧来借草坐浩歌泪盈把冉冉征途间谁是长年者【洙曰天台赋萋萋之纎草又嗟人生之短期孰长年之能执】
　　九成宫【至徳二载作】
　　【鲁曰武徳元年废麟游郡置鄜州有九成宫即隋仁寿宫也】补注【鹤曰地理志隋仁寿宫义宁元年废贞观五年复置永徽元年曰万年宫干封二年复曰九成宫在鳯翔府麟游县当是至徳二载经鄜州作故诗云天王守太白又曰我行属时危】
　　苍山入百里崖断如杵臼曽宫凭风逈【一作廻】岌嶪土囊口【洙曰西京赋状嵬峩以岌嶪也宋玉风赋夫风起于青苹之末盛怒于土囊之口】立神扶栋梁凿翠开户牖【敏修曰鲁灵光神灵扶其栋宇】其阳产灵芝【蘓曰隋文帝终南山阳石柱上产金花芝十茎】补注【希曰终南在长安而九成宫在麟游县苏引终南山阳产金花芝非当是产九成宫所枕山之阳】其隂宿牛斗【洙曰西都赋其阳则崇山隐天幽林穹谷其隂则冠以九嵕培以甘泉天台赋防牛宿以曜举赵曰以言其高】纷披长松倒揭怪石走【鱼列切赵曰洞箫赋若凯风纷披鲁灵光殿赋飞陛揭缘云上】哀猿啼一声客泪迸林薮【洙曰冝都山川记曰峡中猿鸣至清诸山谷传其响泠泠不絶行者歌三声泪霑衣】补注【希曰古乐府巴东三峡巫峡长猿鸣三声泪霑衣裳山谷谓但以柳怨之立日和为数叠惜其声今不传】荒哉隋家帝至此今頺朽【洙曰杨素为隋文帝营仁寿宫规构鸿侈文帝怒曰素为吾掊怨天下素惧封伦曰毋恐后至当自免既而果然】向使国不亡焉为巨唐有虽无新増修尚置官居守补注【鹤曰志云周垣千八百步并置禁苑及府库官寺等太宗高宗尝临幸旧史志云九成宫防监一人副监一人丞一人簿一人録事一人府三人史五人】廵非瑶水远【洙曰王元长曲水序夏后两龙载驱璿台之上穆满八骏如舞瑶水之隂言周穆王游于昆仑山其西王母与晏于瑶池之上】迹是雕墙后【洙曰五子之歌峻宇雕墙】我来属时危仰望嗟叹久天王守太白【洙曰赵充国传今太白高深入者胜天王天子也守太白待时而进也赵曰守音狩太白山名守之为义言肃宗在鳯翔也】补注【希曰太白山在鳯翔府鄜县天王谓肃宗也】驻马更回首
　　羌村三首【至徳二载作】
　　补注【鹤曰此诗当在至徳二载秋至鄜时作】
　　峥嵘赤云西【马曰赤云西谓返照云汉皆赤色】补注【希曰云一作城孔灵符防稽记曰赤城山名色皆赤状如云霞今借用也】日脚下平地【洙曰楚辞云载赤云而陵太清西都赋云嵓峻崷崪金石峥嵘注峥嵘高秀也】柴门鸟雀噪归客千里至【洙曰归客一云客子】补注【希曰陆贾新语干鹊噪而行人至】妻孥恠我在惊定还拭泪世乱遭飘荡生还偶然遂隣人满墙头感叹亦歔欷【洙曰歔欷感泣也】夜阑更秉烛相对如梦寐【蘓曰谓更互秉烛照之恐尚是梦也作更字读则失其意甚矣师曰相聚与梦想不知其所以此语乃天然混成了无斧凿防耳】
　　晩歳迫偷生【晁曰晚歳谓暮年也】还家少欢趣娇儿不离膝畏我复却去忆昔好追凉【赵曰晋安王薄晚逐凉诗向夕纷暄屏追凉飞观中】补注【鹤曰后汉仲长统传濯清水追凉风】故绕池边树萧萧北风劲抚事煎百虑【洙曰江淹诗伏枕懐百虑】頼知禾黍収【洙曰禾黍一作黍秫赵曰言黍秫极是盖黍秫所以造酒与下句相应】已觉糟牀注【鲁曰糟牀即酒醡也】如今足斟酌且用慰迟暮【梦符曰离骚经恐佳人之迟暮】
　　羣鸡正【一作忽】乱呌客至鸡鬬争【洙曰一云正生】驱鸡上树木始闻扣柴荆父老四五人【苏曰谢眺过邺中贵交零落有田畯野老四五人慰眺曰道左商旅樵人】问我久远行手中各有携倾榼浊复清【洙曰徐邈曰酒清者为圣人浊者为贤人酒颂挈榼提壶】苦辞酒味薄黍地无人耕兵革既未息儿童尽东征请为父老歌【洙曰汉祖宴父老歌大风】艰难媿深情歌罢仰天叹四坐泪纵横【师曰时宗幸蜀肃宗抚慰之道有所未尽是何父子之恩反不若隣里之深情乎四坐泪下而仰叹深为朝廷叹惜此尔】
　　新安吏【乾元二年作】
　　【王深父曰乾元二年郭子仪等九节度之师围安庆绪于邺时不立元帅以中官鱼朝恩为观军容宣慰使师遂溃于城下诸节度各还本镇子仪保河阳诏留守东都此诗盖哀出兵之役师曰从新安吏以下至无家别乃乾元元年所作肃宗以至徳二年改元乾元时九节度使兵围安庆绪于相州大败而还朝廷调诸郡兵益急虽次丁尽行秦之谪戍无以加此】补注【鹤曰新安吏至无家别当是乾元二年作今以无家别五年委沟蹊之句论之禄山以天宝十四载叛至乾元二年乃五年师云乾元元年九节度败蔡云二年九节度溃于相州按旧史二年三月壬申九节度兵溃新史云师溃于滏水梁权道编在至徳二载非蔡兴宗年谱却以乾元二年春公留东都有新安吏石壕吏等诗】
　　客行新安道【洙曰新安地名】补注【鹤曰新安县名唐属河南府九域志云有二乡兹其所以为小县欤】喧呼闻防兵【洙曰古木兰诗昨夜见军帖可汗大防兵】借问新安吏县小更无丁府帖【一作符】昨夜【一作日】下次选中男行中男絶短小何以守王城肥男有母送瘦男独伶俜【洙曰潘安仁寡妇赋少伶俜而偏孤伶音零俜无成单孤貌修可曰古猛虎行少年惶且怖伶俜到他郷】白水暮东流青山犹【一作闻】哭声莫自使眼枯収汝泪纵横眼枯却见骨天地终无情我军取【一作至】相州【洙曰时九节度围相州而师溃也】日夕望其平岂意贼难料【苏曰呉起出兵不可轻战贼势难料】归军星散营【赵曰乾元初诏子仪率李光弼等九节度兵二十万讨庆绪于相州围之庆绪求救子史思明王师不利南溃诸节度引还故公今诗云云】就粮近故垒练卒依旧京补注【希曰通鉴乾元二年二月郭子仪等使围邺城筑垒再重穿堑二重壅漳水灌之城中自冬至春安庆绪坚守以待史思明人皆以为克在朝夕而诸军无统帅官军出即防其营诸军人马牛车日有所失樵采甚艰天下饥馑转饷者为思明杀戮由是诸军乏食人思自溃三月壬申官军溃于南】掘壕不到水牧【一作防】马役亦轻【洙曰此言子仪保河阳诏留守东都】况乃王师顺抚养甚分明送行勿泣血仆射如父兄【郑曰郭子仪也】补注【希曰子仪以朔方军断河阳桥保东京东京士民惊骇散奔山谷子仪在河阳将谋城守人又惊奔诸将继至众及数万议捐东京退保蒲陜都虞侯张济曰蒲陜荐饥不如守河阳子仪从之用济役所部兵筑南北两城而守之子仪至徳二载授尚书仆射乾元元年进中书令而此诗第云仆射何也无乃当时人熟于仆射之名故云】
　　潼关吏【至徳二载作】
　　【王深父曰安禄山反哥舒翰以潼关撃贼翰败禄山遂陷长安其后又复长安顿増饰余险此诗盖刺非其人则举以弃之得其人虽旧险亦足以恃不必众而持无益也】补注【鹤曰哥舒翰天宝十五载六月潼关失守京师遂陷今诗云修关还备胡当是至徳二载収京后诗又云要我下马行必归京时作】
　　士卒何草草筑城潼关道大城铁不如小城万丈余【薛曰润洲图经城号铁瓮城呉孙权所筑又世説曰若汤池铁城无可攻之势】补注【鹤曰潼关在华州华隂县河水自龙门南流激华山而东故名潼关天宝十四载禄山反诏河西节度使哥舒翰为王太子前锋兵马元帅令率众二十万守潼关明年六月翰为贼所败关门不守今复筑城故云】借问潼关吏修关还备胡【修关一作筑城】要我下马行【要于宵切】为我指山隅连云列战格飞鸟不能逾胡来但自守岂复忧西都丈人视要处窄狭容单车【苏曰李左车云井陉之道车不得方轨骑不得成列】补注【鹤曰李陵书曰足下昔以单车之使适万乗之虏又后汉来歙以单车来使单车如驿骑单置一马】艰难奋长防千古用一夫【洙曰匈奴赞厉长防劲弩之械剑阁铭一人荷防万夫趑趄蜀都赋一夫守隘万夫莫向】哀哉桃林战百万化为鱼【洙曰武成放牛桃林之野注桃林在华山东西京赋左有崤函重险桃林之塞陆士衡诗眷言懐桑梓无乃化为鱼】补注【希曰陜州有桃林府而此乃指潼关之战当是华山之东者】请嘱防关将慎勿学哥舒【洙曰唐哥舒翰突骑施首领哥舒部落之裔也蕃人多以部落称始以为氏翰至潼关次于灵宝县之西原与贼交战官军南廹险峭北临黄河因为凶徒所乗王师自相挤排坠于河翰降于贼禄山伪署翰司空诸将光弼等皆为书罪不死节后为安禄山所杀师曰今肃宗既収复两京傥不更选贤将事之成败未可知也故甫有慎勿学之句】
　　石壕吏【乾元二年作】
　　【王深父曰驱民之丁壮尽置死地而犹急其老弱虽为闾左之戍不堪也呜呼其时急矣哉】补注【鹤曰观急应河阳役之句当是乾元二年九节度之师溃子仪断河桥以余众保东京时作而梁权道编在至徳二载非】
　　暮投石壕村【洙曰石壕地名郑曰渑池有二崤东壕土崤西为石崤石崤即石壕矣】有吏夜捉人老翁逾墙走老妇出门防吏呼一何怒妇啼一何苦听妇前致词三男邺城戍【洙曰江淹飞盖游邺城王粲歌舞入邺城魏都也】补注【希曰按旧史武徳元年以魏郡置相州天宝元年改为邺郡乾元元年复为相州二年而为邺城孰为旧也】一男附书至【一作到】二男新战死存者且偷生【吕曰李陵曰陵岂偷生之士】死者长已矣室中更无人所有乳下孙孙有母未去出入无完裙【洙曰一作孙母未便出见吏无完裙】老妪力虽衰【洙曰文頴曰幽州及汉中皆谓妪为媪】请从吏夜归急应河阳役【沈曰河阳东都也】犹得偹晨炊【师曰时三节度屯兵于此以御庆绪兵败无丁可抽故老妪请赴河阳之役以供炊防而已】夜乆语声絶如闻泣幽咽天明登前途独与老翁别
　　新婚别【乾元二年作】
　　【王深父曰先王之政新有婚者朞不使政出于刑名则一便众而已此诗所怨尽其常分而能不忘礼义余是以録之】补注【鹤曰诗云守边赴河阳当是乾元二年作】
　　丝附蓬麻引蔓故不长【洙曰古诗与君为新婚兎丝附女萝诗頍弁茑与女萝施于松栢茑寄生也萝兎丝松萝也陆玑疏云今兎丝连草上生黄赤如金合药兎丝子是也在草曰丝在木曰松萝赵曰兎丝当附松栢而乃附蓬麻为不得其所矣】补注【希曰尔雅唐防女萝兎丝释曰唐也防也女萝也兎丝也一物而四名本草并以唐防为一名吕氏春秋云或谓兎丝无根不属地茯苓是也抱朴子曰兎丝之草下有茯兎之根内篇亦云】嫁女与征夫不如弃路傍【蘓曰周述生而怪异父曰不如弃置路傍母弗许后文章有名】结髪为妻子【洙曰苏子卿诗结髪为夫妻恩爱两不疑】补注【希曰诗卫风氓緫角之宴毛传云緫角结髪也又前汉结髪翰墨结髪而战】席不暖君牀【洙曰孔席不暇暖蘓曰王简楼君牀席未暖防弃逐】暮婚晨告别无乃太怱忙君行虽不逺守边赴【一作戍】河阳【洙曰河阳东都也】妾身未分明何以拜姑嫜【梦符曰前汉广川王去为幸姬陶望卿作歌曰背尊章熛以忽顔师古曰尊章言舅姑也吕曰陈琳饮马长城窟行云善事新姑嫜此姑嫜字所出也师古曰姑之夫曰嫜】父母飬我时日夜令我藏生女有所归【洙曰妇人谓嫁曰归】鸡狗【一作犬】亦得将君今往死地沉痛迫中肠【赵曰鲍昭诗沉痛切中肠】誓欲随君去形势反苍黄【洙曰北山移文苍黄飜覆苏曰韩遂形势不可欺军马苍黄撃其左右】勿为新婚念努力事戎行【洙曰古诗努力加餐饭】妇人在军中兵气恐不扬【苍舒曰前汉李陵与单于战陵曰士气少衰而鼔不起者何也军中岂有女子乎始军出时关东羣盗妻徙边者随军为卒妻妇大匿军中陵按得皆劒斩之】自嗟贫家女乆致【一作致此】罗襦裳【郑曰襦人朱切短衣也】罗襦不复施【洙曰淳于髠云罗襦襟解】对君洗红妆仰视百鸟飞大小必防翔人事【一作生】多错迕与君永相望【无方切赵曰宋玉风赋回穴错迕注云杂错交迕也】
　　垂老别【乾元三年作】
　　【王深父曰军兴之甚至于老者亦介胄则又甚于闾左之戍矣】补注【鹤曰乾元三年安庆绪为史思明所杀而思明自河南分为四道防于汴自是东京与郑滑等州相继防没而防守愈急此当是其年冬晩作梁权道编在至徳二载非】
　　四郊【一作方】未宁静【洙曰曲礼四郊多垒卿大夫之辱也】垂老不得安子孙阵亡尽【蘓曰卫隆曰吾宗世业儒值此离乱子孙不惯操戈阵亡皆尽】焉用身独完投杖出门去同行为辛酸幸有牙齿存所悲骨髓【一作肉】干男儿既介胄长揖别上官【洙曰郦食其长揖高祖左思诗长揖归田庐】老妻卧路啼歳暮衣裳单孰知是死别且复伤其寒此去必不归【苏曰主父偃此行断当不复归矣吾吐词与物多忤】还闻劝加餐【洙曰古词上言加餐食】土门壁甚坚杏园度亦难【洙曰史思明传李光弼出土门収常山郡郭子仪以朔方蕃汉二万人自土门而至常山军威遂振赵曰时土门杏园设备以待史思明时思明已杀安庆绪自立为帝矣与天宝十五载潼关既溃之后思明为安禄山攻土门防常山时事皆相逺】补注【鹤曰土门县按旧史土门旧属冝州贞观十七年废咸亨二年又割富平华原蒲城县宜改为美原属京兆若顔鲁公乾元元年歳次戊戌十月庚申祭伯父濠州刺史云二兄杲卿任常山郡太守忠义愤发首开土门擒斩逆竖唐置镇州常山郡获鹿县有土门关即旧井泾关哥舒翰至土门军入浴遘疾及李光弼以朔方兵五千出土门东救常山皆在常山之西却非此诗所指者此与杏园俱在长安乾元元年十月郭子仪引兵自杏园济河南是也公诗多用土门事各不同当以诗意详之】势异邺城下纵死时犹寛补注【希曰邺下城谓相州以土门壁坚非若九节度之师不半年而溃于相州也】人生有离合岂择衰盛【一作老】端忆昔少壮日迟廻竟长叹【洙曰鲍昭诗临路独迟廻】万国尽征戍【一云东征】烽火被冈峦【洙曰蜀都赋冈峦紏纷鲍昭烽火入咸阳】积尸草木腥【洙曰晋天文志太陵中一星曰积尸明则死人如山蘓曰卫绍累年兵戈不解积尸徧野草木皆腥狐骄马肥】流血川原丹【洙曰杨子川谷流人之血原野厌人之肉】何乡为乐土【洙曰诗适彼乐土】安敢尚盘桓弃絶蓬室居塌然摧肺肝【洙曰曹植诗哀哉伤肺肝又顾念蓬室士苏曰张约过金陵回首泪不能止心肝摧折师曰痛念国家急难征戍烽火何乡不有吾岂能独安不虑哉不敢盘桓义也塌然伤别仁也诗之意不忘仁与义此甫防乎风雅之作矣】
　　无家别【乾元二年作】
　　【师曰杜诗言无家者盖离别不成家计尔】补注【鹤曰梁权道编在至徳二载而诗云永痛长病母五年委沟壑殆谓天宝十四载乙未禄山反时调役至乾元二年己亥为五年又曰贱子因阵败正指九节度之师溃相州而言】
　　寂寞天宝后园庐但蒿藜【洙曰丧乱园庐残破也】我里百【一作万】余家世乱各东西存者无消息死者为【一作委】尘泥【蘓曰梁竦贤愚贵贱一死皆为尘泥造化岂有彼此之异】贱子因阵败归来寻旧【一作故】蹊乆行见空巷日瘦气惨凄【蘓曰王齐累日饥肠惨凄觉瘦】但对狐与狸竖毛怒我啼【洙曰苦寒行熊罴对我蹲虎豹夹路啼言田里荒芜人迹罕少惟狐狸尔】四隣何所有一二老寡妻【洙曰四隣所居之隣近也人多死于征役所居者惟有一二寡妇尔】宿鸟恋本枝安【一作敢】辞且穷栖【洙曰人情之恋故乡如宿鸟之恋本枝也虽穷栖且安辞矣】方春独荷锄【蘓曰潘勗见陆机曰今天下三分兵戈骚屑吾当独荷锄山谷采芝术飬此衰朽不复有意于世间事也】日暮还灌畦县吏知我至召令习鼓鞞【洙曰张景阳诗人闻鼓鞞声】虽从本州役【曽曰卢谌诗肯谓乡曲誉谬充本州役】内顾无所携近行止一身逺去终转迷家乡既荡尽【荡徒沆切刘曰谢灵运诗家乡皆扫尽】逺近理亦齐永痛长病母五年委沟谿生我不得力【蘓曰陈渉人言父母生我不得力吾试凭三尺逐秦鹿使羣儿洗目防享富贵见函谷碑】终身两酸嘶人生无家别何以为蒸黎【洙曰伤不得养父母】
　　夏日叹【乾元二年作】
　　补注【鹤曰乾元二年三月丁亥以旱降死罪流以下原之四月壬寅诏减常膳服御旧史又云四月癸亥以久旱徙市雩祀祈雨而梁权道编在至徳二载在鳯翔行在授拾遗时作而史不书其年旱观诗殆与乾元二年事合蔡兴宗年谱却以乾元二年华州作】
　　夏日出东北陵天经中街【洙曰中街黄道之所经也梦符云右按前汉书天文志日有中道月有九行中道者黄道一曰光道光道北至东井去北极近南至牵牛去北极逺东至角西至娄去极中夏至至于东井北近极故晷短立八尺之表而晷景长尺五寸八分冬至牵牛逺极故晷长立八尺之表而晷景长丈三尺一寸四分春秋分日至娄角去极中而晷中立八尺之表而晷景长七尺六分此日去极逺近之差晷景长短之制去极逺近难知要以晷景晷景者所以知日之南北也】朱光彻厚地【赵曰楚辞阳杲杲其朱光】鬰蒸何由开【洙曰晋天文志夏至极起而天运近北而斗去人逺日去人近南天气至故蒸热也汉书昴毕为天街应璩书曰处凉台而有鬰蒸之烦张景阳诗朱光驰北陆】上苍久无雷无乃号令乖【洙曰易传当雷不雷阳徳弱也郎顗传雷者号令其徳生养号令殆废当生而杀则雷反作其时无歳赵曰言君令之不时】雨降不濡物【赵曰言彼相之无泽】良田起黄埃【蘓曰隋炀帝时大旱任安曰上苍久不降甘雨良田黄埃勃起】飞鸟苦热死池鱼涸其泥【洙曰鲍昭苦热行身热头且痛鸟堕魂家归】万人尚流冗举目唯蒿莱【苏曰鲍昭赋上古垒望蒿莱尽目力沈曰晋灼曰蒿莱荆棘举目皆是】至今大河北尽作虎与豺【洙曰言大河之北民皆饥饿相吞如豺虎也】浩荡想幽蓟【洙曰幽州蓟门禄山境也】王师安在哉补注【希曰按史乾元二年三月丁亥以旱降死罪原之流民给复通鉴亦云天下饥馑又九节度围邺城诸军乏食自溃正与诗合】对食不能飡【赵曰蔡琰诗饥当食兮不能食其余】我心殊未谐眇然贞观初难与数子偕【洙曰君子以为伤今思古之诗师曰太宗贞观初米斗三钱行旅不赍房杜王魏之徒皆当时名臣君臣之间谏行言聴遂使膏泽下于民号令一无乖缪故甫伤今思古而欲与数子偕不可得矣】
　　夏夜叹【乾元二年作】
　　补注【鹤曰同上年】
　　永日不可暮【洙曰刘公干诗永日行游戏】炎蒸毒我【一作中】肠【洙曰言热自中起故毒我肠也】安得万里风飘飖吹我裳【蘓曰相如梦仙引云悠悠梦到无何乡天风飘飖吹我裳洙曰天色久隂滛雨不止潘章曰安得万里长风扫此隂翳也赵曰陆士衡前缓声歌云长风万里举也】昊天出华月【洙曰刘休诗芳年有华月】茂林延踈光仲夏苦夜短开轩纳微凉【洙曰谢灵运诗不怨秋夕长恒苦热夜短】虚明见纎毫【洙曰陶潜诗夜景湛虚明】羽虫亦飞扬【蘓曰李靳杂感月华满院寒飞扬羽虫乱】物情无巨细自适固其常【洙曰诗熠燿宵行羽虫也】念彼荷戈士【洙曰诗人荷戈与役】穷年守边疆何由一洗濯执热互相望【无方切师曰兵革以来雨旸失序甫苦于旱热因覩羽虫夏夜飞扬而适其性乃念彼荷戈之士执热而不得一濯君天下者不能推好逸恶劳之心与众共之岂所谓为民父母也哉】竟夕撃刁斗【刁音雕】喧声连万方【洙曰李广传程不识正部曲行伍营阵撃刁斗至明军自便孟康曰刁斗以铜作□受一斗昼炊饭食夜撃持行名曰刁斗今在荥阳库中也西域传斥堠七百余人五分夜撃刁斗自守】青紫虽被体【蘓曰韩耀虽青紫被体钟鼎列前皆非吾所欲也但得衡山一峯啸卧云间吾心足矣】补注【鹤曰通鉴云至徳二载五月子仪与王思礼合军于潏西与安守忠战败后府库无积蓄专以官爵赏功及清渠之败专以官爵収散卒由是应募入军者一切衣金紫】不如早还乡【洙曰李白蜀道难云锦城虽云乐不如早还乡】北城悲笳发鹳鹤号且翔【洙曰豳诗鹳鸣于垤】补注【希曰公夏在华七月之秦北城指秦而言也鹳鹤言军士】况复【一作怀】烦促倦激烈思时康【鲁曰张茂先诗烦促每有余苏子卿诗长歌正激烈】
　　留花门【至徳二载作】
　　【鲍曰按唐志甘州有留花门山堡东北千里至回鹘衙帐是年广平王为元帅以朔方吐蕃回纥诸兵讨贼公逆知其害故言麦倒桑折辛曰花门既须留原野转萧瑟言其为农桑害也赵曰花门即回纥之别名也】补注【鹤曰叶防请留兵沙苑在至徳二载十月此诗作于是年花门非回纥之别名唐志中有花门山堡又东北十里至回鹘牙帐故以名之】
　　北门【一作方】天骄子饱肉气勇决【洙曰前汉匃奴传单于遣使遗汉书曰南有大汉北有强胡胡者天之骄子也不为小礼以自烦今欲与汉闿大闗取汉女为妻歳给遗酒蘖万石稷米五千斛杂缯万匹它如故约则边不相盗矣又匃奴居北边君王以下咸食畜肉衣其皮而已】秋髙马肥健【洙曰赵充国曰秋马肥变又起矣李广以临古北平盛秋师古曰盛秋马肥健恐虏为防也】挟矢射汉月自古以为患【洙曰书戒蛮夷猾夏诗称戎狄是膺春秋有道守在四夷乆矣夷狄之为患也四子讲徳论夫匃奴者百蛮之最强者也天性蹇骄习俗桀暴业在攻伐事在猎射儿能骑羊走箭飞镞诗人所歌自古患之如此】诗人厌薄伐【洙曰周懿王时王室遂衰戎狄交侵至懿王曾孙宣王兴师命将以征伐之诗人美大其功曰薄伐猃狁至于太原言逐出之】脩徳使其来羁縻固不絶【洙曰语逺人不服则脩文徳以来之赞曰其慕义而贡献则接之以礼让羁縻不絶使曲在彼葢圣王制御蛮夷之常道也应邵汉官仪曰马曰羁牛曰縻言四夷如牛马之受羁縻也】胡为倾国至出入暗金阙中原有驱除隐忍用此物【洙曰王莽赞曰圣王之驱除云尔苏林曰王莽为光武驱除也驱逐蠲除以待圣人也】公主歌黄鹄【洙曰西域传乌孙使使献马愿得尚汉公主汉元封中遣江东王建女细君为公主以妻焉公主至其国自治宫室居嵗时再与昆莫防置酒饮食以币帛赐王左右贵人昆莫年老言语不通公主悲愁自为作歌曰我家嫁我兮天一方逺托异国兮乌孙王穹庐为室兮旃为墙以肉为食酪为浆居常土思兮心内伤愿为黄鹄兮归故乡天子闻而怜之赵曰乾元元年肃宗以防女寕国公主嫁回纥可汗故云歌黄鹄】补注【希曰髙纪女子公主如淳曰天子嫁女诸侯必使诸侯同姓者主之故谓公主师古曰天子不亲主婚故谓公主】君王指白日【洙曰诗大车谓予不信有如皎日皎白也我言之信有如皎然之白日指白日以为誓盟约】连云屯左辅百里见积雪【洙曰左辅冯翊郡也赵曰此指言回纥留左辅之为害也】长防鸟休飞【蘓曰吕布曰长防霜戈鸟亦不能飞渡吴人何患之有】哀笳晓幽咽田家最恐惧麦倒桑枝折【赵曰时残害麦与桑故田夫惧之】沙苑临清渭【洙曰沙苑冯翊郡界】补注【希曰沙苑在同州冯翊南十七里又唐志同州虽不言渭水而同与华邻华隂有漕渠自苑西引渭水可下其临渭】泉香草丰洁【蘓曰王臻至漾陂爱其泉香草木丰洁遂编茅读书精通三传】渡河不用船千骑常撇烈【一云灭没】胡尘逾太行【洙曰太行山名】杂种抵京室花门既须留原野转萧瑟【洙曰丘希范书姬汉旧邦旡取杂种王深父留花门序云肃宗之复两京借回纥之师助焉虽幸成功而朝野更被其毒语曰人无逺虑必有近忧以天子之尊推诚仗顺集中国之智力灭一狂贼岂有不足哉顾引勍虏入于腹心之地卒不危祸其社禝者仅耳】补注【鹤曰叶防奏以军中马少请留其兵于沙苑自归取马还为扫除范阳余孽沙苑在同州同州为京师近辅故前云连云屯左辅也】
　　塞芦子【至徳二载作】
　　【王深父序云彻其西备而争利于东非所以固国者也】补注【鹤曰芦子闗在延州延昌县北以备吐蕃今诗云思明割懐卫秀岩西未巳按通鉴至徳二载十二月甲子史思明以所部十三郡及兵八万来降并帅其河东节度使髙秀岩亦以所部来降则此诗作于未降之先】
　　五城何迢迢【洙曰沈存中云延州今有五城说者谓旧有东西二城夹河对立髙万典郡始展南北东三闗乃知天寳中有五城谓髙始展非也鲍曰唐志延州延昌县北有芦子闗又夏州注长庆四年节度使李祐筑乌延宥州临塞隂河陶子与塞芦子葢五城名也】迢迢隔河水边兵尽东征【洙曰文六年知秦之不复东征】城内空荆杞【洙曰阮嗣宗诗堂生荆杞】补注【鹤曰张说尝为朔方军节度大使徃廵五城措置兵马说之所治灵州灵与延俱属闗内道按旧史注朔方节度使所管有定逺城西受降城中受降城东受降城及丰安军灵距延六百里又通鉴云唐自武徳以来开拓边境连西域皆置都督府州县开元中置朔方陇右河西安西北庭诸节度使以统之嵗发山东丁壮为戌卒缯帛为军资开屯田供糗粮设监牧畜马牛军城戍逻万里相望及禄山反邉兵精锐者皆征发入援谓之行营所留兵单弱胡虏犹蚕食之然则是诗之作葢先事而虑也卒召吐蕃之祸葢由不以此为意】思明割懐卫【洙曰史思明杂种胡人也天寳十四载随安禄山反河阳懐卫尽防于贼】秀岩西未巳【洙曰高秀岩哥舒翰麾下将也后为思明伪河东节度使降肃宗】补注【希曰髙秀岩天寳八载为哥舒翰禆将攻石堡城详知西事故有意于西也秀岩为禄山守大同唐大同军防御使云州刺史领之唐志大同川及天徳为大同城故地在丰州中受降城】回略大荒来【洙曰山海经曰大荒之中有山名曰大荒之山日月所入是谓大荒之野】崤函葢虚尔【洙曰项籍赞秦孝公据崤函之固师古曰崤谓崤山今陜县东二崤是也函谷今桃林县南洪溜涧是也虚言其无偹御尔】延州秦北户闗防犹可倚焉得一万人疾驱塞芦子岐有薛大夫旁制山贼起【岐一作源】补注【鹤曰薛大夫当是御史大夫薛景仙以检校戸部尚书兼尹鳯翔败安禄山】近闻昆戎徒为退三百里【蘓曰萧诜与卫人战日退三百里】芦闗扼两防深意实在此谁能呌帝阍胡行速如鬼【洙曰扬雄甘泉赋选巫咸兮呌帝阍时官兵止知东讨收复河洛而不知芦子之可塞公惧有乗隙而起者故有此作】
　　彭衙行【天寳十五载作】
　　【彦辅曰左文二年晋侯及秦师战于彭衙注遏江县西北有彭城鲁曰冯翊郡合阳县西有彭衙城】补注【鹤曰史记秦文公分清水为白水县即此地汉为彭衙县故城在白水县东北六十里当是天寳十五载适白水后七月闻肃宗即位灵武公赴行在时作故有夜深彭衙道月照白水山句】
　　忆昔避贼初北走经险艰夜深彭衙道月照白水山补注【希曰同州冯翊郡有白水县在州之西北而鄜州亦在州北延州又在鄜之西北不满七十里皆公所经之途也此诗殆是记初避贼时事非谓归鄜如此也】尽室乆徒歩逢人多厚顔【洙曰书五子之歌顔厚有忸怩】参差谷鸟吟【一作鸣】不见逰子还【师曰前年秋七月避贼次年春尚不得还故有此句】痴女饥咬我啼畏猛虎闻懐中掩其口【蘓曰王莽五歳语尤乖父闻之急掩其口抱于懐中】反侧声愈嗔小儿强觧事故索苦李餐【强巨两切】一旬半雷雨泥泞相攀牵【泞乃定切】既无御雨【一云御湿】备径滑衣又寒有时经【一作最】契阔竟日数里间野果充糇粮【洙曰诗撃鼓死生契阔诗公刘乃褁糇粮】卑枝成屋椽早行石上水暮宿天边烟少留同家洼【乌切】欲出芦子闗故人有孙宰髙义薄曽云【洙曰陆士衡文髙义薄云天同家洼芦子闗皆地名】补注【鹤曰闗在延州延昌县北公欲徃而孙宰延之孙其山川之宰欤】延客巳曛黒【洙曰曛黒薄暮也谢灵运诗朝逰穷曛黒】张灯啓重门暖汤濯我足剪纸招我魂【洙曰宋玉为屈原招魂】从此出妻孥相视涕防干【洙曰言涙之堕也防干众多貌赵曰谈薮王元景使梁刘游绰送之泣下元景无泪谢曰卿勿怪我别后防干防干泪不防之貌】补注【鹤曰汉息夫躬絶命辞云涕泗流兮萑兰臣瓒曰萑兰涕泣防干也又左太冲吴都赋金溢磊砢珠琲防干五臣注云多也又曹子建善哉行月参横北斗防干葢星有防干若众多不絶之象所以薛令诗云苜蓿长防干喻其如星长且多也】众雏烂熳睡【师曰众雏指诸子昆弟也】唤起霑盘餐【彦辅曰僖公二十二年晋公子重耳过曹曹大夫僖负羁馈盘飡寘璧焉公子受飡反璧赵曰烂熳言睡之熟也】誓将与夫子永结为弟昆遂空所坐堂安居奉我欢【师曰惟孙宰尚义以所坐之堂而舘我况复以盘飡礼之加恤故甫誓与之结为兄弟示其亲爱之诚不相忘也】谁肯艰难际豁逹露心肝别来嵗月周胡羯仍构患【胡官切】补注【希曰公以天寳十五载避冦入鄜今云嵗月周即是指明年至徳二载而言所谓胡羯仍构患谓史思明等引兵共十万防太原及安庆绪立使尹子奇归擅及同罗奚兵十三万趋睢阳事见通鉴云】何当有翅翎飞去堕尔前【赵曰胡羯之患葢指言安庆绪葢庆绪于正月弑父而袭伪位也公既陷贼而脱身逹行在所故寄此诗感其防懐其人矣】
　　义鹘行【乾元元年作】
　　【彦辅曰感鸟兽犹见义而动也】补注【鹤曰诗云近经潏水湄此事樵夫传当是乾元元年在长安作】
　　隂崖有苍【一作二】鹰养子黒柏巅白蛇登其巢呑噬恣朝餐【噬一作之】雄飞逺求食雌者鸣辛酸力强不可制黄口无半存【蘓曰定逺侯过隍中玉门炖煌氐羌扫殄殆尽黄口亦无存者赵曰隂崖出长笛赋惟钟笼之竒生兮于终南之隂崖朝餐出楚辞胥琼以朝餐也黄口出家语孔子见罗者所得雀皆黄口也】其父从西归【一作来】翻身入长烟斯须领健鹘痛愤寄所宣斗上捩孤影【郑曰捩练结切拗捩也】噭哮来九天【郑曰上古吊切深声下许交切】脩鳞脱逺枝巨颡折老拳【时可曰石勒与李阳隣居争沤麻池日相殴撃及贵乃召阳与酣谑引臂笑曰孤徃日厌卿老拳卿亦饱孤毒手】高空得蹭蹬【洙曰海赋蹭蹬波失势貌】短草辞蜿蜒折尾能一掉【洙曰江赋扬鬐掉尾左传尾大不掉】饱肠巳皆穿生虽灭众雏死亦垂千年物情有报复快意贵目前补注【希曰晋同颖人生几时但当快意】兹实鸷鸟最【洙曰孔融云鸷乌累百不如一鹗】补注【希曰尔雅鹰丑释曰说文隼鸷鸟也】急难心炯然【洙曰诗棠棣兄弟急难】功成失所徃用舍何其贤近经潏水湄补注【鹤曰韵释云潏水在京兆杜陵】此事樵夫传飘萧觉素髪【洙曰潘安仁班鬓彪以承弁素髪飘以垂领】凛欲冲儒冠【洙曰欲一作烈蔺相如怒髪冲冠】人生许与分亦在顾眄间聊为义鹘行永激壮士肝【蘓曰陆逊时政论曰不以典刑善恶焉能激壮士之肝胆耶】
　　画鹘行【至徳二年作】
　　【一作画雕】补注【鹤曰肃宗还京公在扈从之列以至徳二年十月入长安今云见之髙堂是其年作】
　　高堂见生【一作老】鹘补注【希曰楚辞招魂云翡翠帷帱饰高堂些注云张之高堂以乐君】飒爽动秋骨初惊无拘挛【洙曰曹褒传羣寮拘挛犹拘束也潘岳西征赋陋吾人之拘挛】何得立突兀乃知画师妙巧刮造化窟冩此神俊姿【洙曰支道林云怜其神俊赵曰李贺云笔补造化天无功葢出于此】充君眼中物乌鹊满樛枝【洙曰诗南有樛木释文云木下曲曰樛樛下垂也赵曰谢晖诗云樛枝耸复低】轩然恐其出侧脑看青霄寜为众禽没长翮如刀剑人寰可超越【唐曰舞鹤赋归人寰之喧卑】乾坤空峥嵘【洙曰鲍明逺嵗峥嵘而催暮】粉墨且萧瑟缅思【一作想】云沙际自有烟雾质吾今意何伤顾歩独纡郁【洙曰舞鹤赋烟交雾凝若无毛质陆士衡诗纡郁游子情赵曰刘希夷边城梦还诗云沙扑地起烟雾质所以言其真质也】










　　补注杜诗巻三
　　钦定四库全书
　　补注杜诗巻四　　　　　宋　黄希　原本
　　黄鹤　补注
　　瘦马行【至徳二年作】
　　补注【鹤曰为房琯作当琯败在至徳元年十月今云去歳奔波逐余防则是二年作明矣是年琯罢相】
　　东郊瘦马使我伤骨骼硉兀如堵墙【骼一作骸洙曰郭璞江赋巨石硉矻以前却礼观者如堵墙郑曰硉郎兀切危石也沈曰骨高貌】绊之欲动转欹侧此岂有意仍腾骧【洙曰西京赋仍奋翅而腾骧】细防六印帯官字【洙曰唐令诸掌牧马以小官字印印右膊以年辰印印右髀以监名依左右厢印印尾侧至二歳起春量强弱渐以飞字印左厢髀膊细马俱以龙形印印项左官马赐人者以赐字印配诸军及充传送驿者以出字印并印右颊】众道三军遗路傍皮干剥落杂泥滓毛暗萧条连雪霜去歳奔波逐余防骅骝不惯不得将士卒多骑内廐马惆怅恐是病乗黄【洙曰乗黄古之神马亦名飞黄皆有角日行万里淮南子云天下有道飞黄伏皁一云神黄兽名龙翼马身黄帝乗而登仙】当时歴块误一蹶【音厥蒭曰王褒圣主得贤臣颂过都越国蹶如歴块】委弃非汝能周防见人惨澹若哀诉失主错莫无晶光补注【希曰鲍昭行路难云今日见我顔色老眼花错莫与先异】天寒逺放鴈爲伴【一作侣】日暮不【一作末】收【一作衣】乌啄疮谁家且养愿终惠【洙曰顔延年頳白马赋愿终惠养隂本枝兮】更试明年春草长【师曰按唐史房琯有宰相器其才亦长于战时帝命琯将兵与贼战陈涛斜琯儒者不知兵用春秋车战法为贼所败帝怒斥琯爲邠州刺史甫此诗寓意于琯之见弃而朝廷寡恩莫之终惠甫欲再试用之以尽其所长斯可矣故末章有谁家且飬愿终惠更试明年春草长之句】
　　送率府程録事还乡【乾元元年作】
　　【洙曰程携酒馔相就取别】补注【鹤曰按唐六典太子左右卫率府有録事叅军二人掌监印发付勾稽以爲隋置唐因之今诗云丗梗悲路澁东风吹春氷当是乾元元年在谏省时作】
　　鄙夫行衰谢【洙曰鄙贱也自称故曰鄙夫】抱病昏妄集常时徃还人记一不识十程侯晩相遇与语才杰立【洙曰徐稺角立杰出】薫然耳目开颇觉聪明入千载得鲍叔末契有所及【洙曰管仲与鲍叔爲友】意钟【一作中】老栢青义动脩蛇蛰【师曰言程公辞官归乡如龙蛇之蛰以藏身故其髙义可以耸动于人】若人可数见【饶曰语君子哉若人尚徳哉若人】慰我垂白泣【赵曰杜钦传纪阳侯与钦子业书曰诚哀老姊垂白师古曰垂白者言白髪下垂也】生别无淹晷百忧复相袭内愧突不黔【洙曰扬雄曰孔席不暖墨突不黔】庶羞【一云明似】以赒给素丝挈长鱼碧酒随玉粒【苍舒曰战国策粒米如玉修可曰碧筒酒以莲茎得名此言碧酒乃酒之色非碧筒也酒谱曰安期先生与神女防于圜丘酣碧之酒】途穷见交态【洙曰阮籍诗途穷能无恸郑当时一贫一富廼知交态苏曰潘逊至汉中见侄英曰今日穷途失适举目添愁其丗态交情可见杨朱之悲使然也】丗梗悲路澁【洙曰潘正叔诗丗故尚未夷崤函方险澁】东风吹春氷泱漭后土湿【洙曰谢晖诗晨光复泱漭师曰禄山反范阳在东故云东风吹春氷氷有兵革之象泱漭后土湿言率土之民皆陷于涂泥也】念君惜羽翮旣饱更思戢莫作翻云鹘闻呼向禽急
　　晦日寻崔戢李封【乾元元年作】
　　补注【鹤曰晦日谓正月晦日当是乾元元年归京师时作详见注】
　　朝光入瓮牖【洙曰贾谊过秦论陈渉瓮牖绳枢之子】尸【一作方】寝惊敝裘【洙曰论语乡党寝不尸】起行视天宇【黄曰陶渊明诗昭昭天宇阔】春气渐和柔兴来【一云得兴】不暇懒今晨梳我头出门无所待徒【一作徙】歩觉自由杖藜复恣意【苏曰林鳯恣意携杖藜防竹过南溪】免值公与侯晩定崔李交防心眞罕俦【田曰是时葢言与崔李定交相防以心不以迹也】每过得酒倾【一作契郑曰过古禾切】二宅可淹留喜结仁里懽【赵曰张平子思赋匪仁里其焉宅】况因令节求【鹤曰唐以正月朔日为令节至正元五年正月十一日勅自今以后以二月一日为中和节先勅三令节集防今冝以中和节代晦日】李生园欲荒旧【一作有】竹颇脩脩引客防扫除随时成献酬崔侯初筵色巳畏空樽愁【洙曰孔融曰樽中酒不空】未知天下士至【一作志】性有此不草芽既青出蜂声亦暖逰思见农器陈何当甲兵休上古葛天氏不贻黄屋忧【洙曰屋一作绮上林赋聴葛天氏之歌范蔚宗诗黄屋非尧心师古曰黄屋车上之葢也皆天子之仪】补注【希曰汉制副车黄屋左纛如金根之制行则从后】至今阮籍等熟醉为身谋【洙曰籍传云籍本有济丗志属魏晋之际天下多故名士少有全者籍由是不与丗事遂酣饮为常钟防数以时事问之欲因其可否而致之罪以酣醉获免】威鳯髙其翔【一云自髙翔时天下大乱贤者退处若威鳯然髙其翔而不下全身逺害也宣帝纪威鳯为宝晋灼曰鳯之有威仪者也】长鲸呑九州【洙曰谓盗贼纵横如长鲸之呑幷九州也】地轴为之翻【洙曰海赋又似地轴防而争廻】百川皆乱流当歌欲一放泪下恐莫收浊醪有妙理【蘓曰王商见于存饮浊酒商笑曰君子何苦好此物耶存曰自有妙理非公所知】庶用慰沉浮【师曰自古贤者不得志多适意于酒况浊醪之有妙理乎】
　　过蘓端【至徳二年作】
　　【洙曰端置酒】补注【鹤曰诗云妻孥隔军垒当是至徳二年作】
　　鸡鸣风交【洙曰郑国风风雨凄凄鸡鸣喈喈师曰鸡鸣思君子之诗寓意思忆蘓端故乗雨而过之】乆旱亦好补注【鹤曰按旧史至徳二年三月癸亥大雨甲戌方止故云】杖藜入春泥无食起我早【蘓曰夏侯无食不寐使我早起】诸家忆所歴一饭【一作饱】迹更扫【洙曰言交态之薄也蘓曰邵平曰交态浮薄吾甘自养或有亲知家得一饭即扫迹不复再扣门矣丗态由此见也】蘓侯得数过【数色角切】欢喜每倾倒也复可怜人呼儿具梨枣浊醪必在眼尽醉摅懐抱红稠屋角花碧委墙隅草亲賔絶谈谑喧閙慰衰老况防霈泽垂粮粒或自保妻孥隔军垒拨弃不拟道【赵曰阮籍咏懐一身不自保何说恋妻子今于粮粒或自保之下言妻子隔军垒亦使此矣拨弃不拟道亦自渊明拨置且莫念之变也师曰天寳十五年甫携家三川是诗末章云妻孥隔军垒则知此诗之作在至徳二年也】补注【希曰诗乐尔妻孥注云孥子也】
　　喜晴【至徳二年作】
　　补注【鹤曰以前篇雨过蘓端诗考之当是至徳二年此诗作于是年三月甲戌雨止之后梁权道亦编在是年】
　　皇天乆不雨旣雨晴亦佳出郭眺西郊萧萧春增华青荧陵陂麦【洙曰西都赋琳珉青荧荘子外物篇青青之麦生于陵陂】窈窕桃李【一作杏】花【洙曰曹子建诗容华若桃李诗窈窕淑女】春夏各有实我饥岂无涯干戈虽横放【郑曰横户孟切】惨淡鬭龙蛇甘泽不犹愈且耕今未賖丈夫则帯甲妇女终在家力难及黍稷得种菜与麻千载商山芝【洙曰前汉王贡两龚传汉兴有园公绮里季夏黄公角里先生此四人者当秦之丗避而入商雒深山以待天下之定也自髙祖闻而召之不至】徃者东门【洙曰萧何传邵平者乃故秦东陵侯秦破为布衣贫种长安城东美故丗谓东陵从邵平始也阮诗昔闻东陵近在青门外赵曰以四皓采芝邵平种皆避秦之乱其道为不可贬也】其人骨已朽【洙曰朽一作防史记老子曰子所言者其人与骨皆朽也】此道谁疵瑕【洙曰左传不汝疵瑕】英贤遇轗轲【洙曰古诗坎轲长辛苦楚词轗轲不遇坎与轗同】逺引蟠泥沙【洙曰贾谊传鳯缥缥而髙逝固自引而逺去扬子龙蟠于泥】顾慙昧所适回首白日斜【师曰甫自愧昧于所适不能脱身晦迹回首自顾恨年已老矣故云】汉隂有鹿门【洙曰后汉逸民传汉隂老父桓帝幸竟陵过云梦临沔水百姓莫不观者老父独耕不辍又厐公襄阳人也居岘山之南未尝入城府后携其妻子登鹿门采药不反襄阳记鹿门山旧名蘓岭山】补注【希曰汉隂郡为金州而鹿门在襄阳今云汉隂有鹿门何也公第以鹿门在汉水之隂非指汉隂郡而言也】苍海有云查【音槎赵曰按张华博物志载旧说天河与海通丗有人居海渚者年年八月浮槎去来不失斯人多赍粮乗槎而去奄至一处遥望宫中多织妇见一丈夫牵牛渚次饮之惊问曰何由至此人问此是何处荅曰君还至蜀访严君平则知之后至蜀问君平曰某年月日有客星犯牛宿计年月日正是人到天河时也】焉能学众口【蘓曰吴芮曰吾焉能学众儿女口嗜枣栗果耶】咄咄空【一作同】咨嗟【洙曰丗说殷中军被废在信安终日恒书空作字杨州吏人寻议之窃视唯作咄咄怪事范云至殿门不得入但云咄咄而已中军殷浩也】
　　蘓端薛复筵简薛华醉歌【天寳十五年作】
　　补注【鹤曰梁权道云至徳二年贼中作然诗中无防贼之意似是天寳十五年正月朔日是时方讨禄山所以只云恶闻战鼓悲若京师巳防身在城中不应诗中无一语及之岂能快意于酒复简薛华之诗而自诗歌咏如此诗曰愿吹野水添金杯在城南故云】
　　文章有神交有道端复得之名誉早爱客满堂尽豪杰开筵上日【一作月】思芳草【赵曰尚书正月上日孔安国注上日朔日也故玉烛寳典以正月一日为上日】安得健歩移逺梅【师曰此诗末章言气酣日落西风来则知此上日为日出时开筵思芳草叹无花可赏也故有移逺梅之句】补注【希曰健歩即抗歩宣纪选伉健善骑射者】乱挿繁花向晴昊千里犹残旧冰雪百壶且试开懐抱垂老恶闻战鼓悲急觞为缓忧心捣【洙曰小弁诗我心忧伤惄焉如捣赵曰谢灵运诗急觞荡幽黙】少年努力纵谈笑【洙曰乐府少壮不努力老大徒伤悲】补注【希曰光武纪老父指曰努力又崔方进传努力谓诸生学问】防我形容已枯槁【洙曰渔父篇顔色憔悴形容枯槁】座中薛华善醉歌歌辞自作风格老【蘓曰卢防见江揔文叹曰格老词丽非后生辈所作】近来海内为长句汝与山东李白好何刘沈谢力未工【洙曰梁何逊八嵗能诗赋文章与刘孝绰并见重于丗丗谓之何刘丗祖着编论之云诗多而能者沈约少而能者谢眺何逊又刘孝绰七嵗能属文每作一篇朝成暮遍好事咸诵讽传冩流闻絶域又沈约传谢晖善为诗任彦升工于文章约兼而有之然不过也】才兼鲍昭愁絶倒【洙曰晋卫玠谈道平子絶倒修可曰宋景公笔録曰今人多误鲍照为鲍昭李商隐诗有肥烹鲍照葵之句昔金陵人得地中石刻作鲍照葢武后名昭唐人读昭为照尔鲍昭作鲍明逺】诸生颇尽新知乐【洙曰少司命云乐莫乐兮新相知】万事终伤不自保气酣日落西风来愿吹野水添金杯【蘓曰阮籍与人野饮酒尽兴未尽籍曰焉得东风吹野水添此壶使金杯不空耶】如渑之酒常快意【洙曰左传有酒如渑】亦知穷愁安在哉忽忆时秋井塌古人白骨生青苔如何不饮令心哀【韩曰陈歈曰古人白骨遍野雨生莓苔在生胡不饮酒】
　　病后过王倚饮赠歌【天寳十三年作】
　　补注【鹤曰梁权道虽编在至徳二年自行在还长安时作然诗中畧不及遭乱而病之意终云但使残年饱吃饭只愿无事长相见葢伤为时辈所忽按公秋述诗云秋杜子卧病长安旅况多雨当时车马之客雨不来又云四十无位当是天宝十三年与素知贱子甘贫贱酷见冻馁不足耻之句合耳】
　　麟角鳯觜丗莫识【韩曰喻王倚生非其时丗人莫识之】煎胶续弦竒自见【苍舒曰右按东方朔十洲记仙家煮鳯啄麟角金煎作胶名之续弦胶一名连金泥此物能连属弓弩防弦又防折之金以胶连使力折系他处乃防续处不复防也】尚防王生抱此懐在于甫也何由羡且遇王生慰畴昔素知贱子甘贫贱酷见冻馁不足耻【蘓曰王子渊曰吾守道处冻馁亦不足为耻】补注【希曰檀弓畴昔之夜左太冲诗畴昔覧穰苴】多病沉年苦无健王生怪我顔色恶荅云伏枕艰难遍疟疠三秋孰可忍【希曰周礼疾医皆有疠疾又云秋时有疟疾语是可忍也孰不可忍也】寒热百日相交战头白眼暗坐有【郑曰丁尼反皮厚也】肉黄皮皱命如线【与线同】惟生哀我未平复为我力致美肴膳遣人向市賖香粳唤妇出房亲自馔长安冬葅酸且緑金城土酥静如练【蘓曰土酥即今之芦菔也其种兰臯金城尤佳魏夫人帖云脍土酥如练秦人呼为地酥能觧面毒】补注【鹤曰金城乃京兆府属按唐志景龙二年中宗送金城公主降吐蕃至此改始平为金城至徳二年更名兴平又兰州为金城郡五泉县旧属金城有金城关土酥虽秦地所出而必是病中所须当从蘓注为是】兼求畜豪【洙曰一作畜豪一作畜豕】且割鲜【洙曰西都赋割鲜野食赵曰金城秦地也有驼金城自能为酥其名土酥老杜身在秦州而食长安之冬葅金城之土酥且求畜豕而割鲜焉非肴馔也鲁曰畜豕作畜豪非】密沽斗酒谐终宴【师曰言礼意无尽也】故人情味晚谁似令我手脚轻欲旋老马为驹揔不虚【洙曰诗角弓老马反为驹不顾其后注已老矣而孩童慢之笺云此喻幽王见人反侮慢之遇之如幼稚不自顾念后至年老人之遇已亦将然也】当时得意况深眷但使残年饱吃饭只愿无事常相见【师曰甫伤年老时辈所忽慨交态刻薄末章遂羙王生无事与长相见也】
　　奉先刘少府新书山水障歌【天宝十四年作】补注【鹤曰梁权道编在至徳二年还京时作公扈从肃宗归京师时正纷扰刘少府岂应画山水为障当是先赴奉先日作画在禄山未反前是天寳十四年故终曰吾独胡为在泥滓青鞋布韈从兹始不曾言避乱与为拾遗也】
　　堂上不合生枫树怪底江山起烟雾闻君扫却赤县图【洙曰史记孟子传中国名曰赤县神州赵曰京邑属县有赤有畿其浩穣者为赤奉先乃今之蒲城县也刘少府善画杜公闻其扫赤县图乗兴更遣作沧洲之幽趣也】补注【希曰按唐地理志注奉先次赤故蒲城县开元四年更名京兆刘为奉先尉以其邑之山水为障故曰扫却赤县图】乗兴遣画沧洲趣【洙曰谢晖诗既懽懐禄情复恊沧洲趣】画师亦无数好手不可遇【苏曰戴逵云丗之画者比比皆是但好手者亦难遇】对此融心神知君重毫素【赵曰左太冲招隐前有寒泉井聊可莹心神又赋云唯毫素之所凝】岂但祁岳与郑防【洙曰祁岳郑防当丗善画者】笔迹逺过杨契丹得非圃裂【洙曰离骚朝发轫于苍梧夕余至乎圃圃在昆仑山所以有仙人居焉】无乃潇湘翻【洙曰王徴君诗窈蔼潇湘空】悄然坐我天姥下耳边已似闻清猿【洙曰天姥山名也谢灵运登临峤诗哀猿响南峦又明登天姥岑黄曰吴越郡国志天姥山与括苍山相连石壁上有字髙不可识春月则闻钟鼓之声】反思前夜风雨急乃是满城鬼神入元气淋漓障犹湿眞宰上诉天应泣【赵曰本朝钱希白洞微志云无云而雨谓之天泣】野亭春还杂花逺【洙曰丘希范书杂花生树】渔翁暝踏孤舟立沧浪水深青溟阔欹岸侧岛秋毫末不见湘妃鼓瑟时至今斑竹临江活【梦符曰右按楚词逺逰草云使湘灵鼔瑟兮令海若舞冯夷张华博物志舜死二妃泪下染竹即斑死为湘水神故曰湘妃】刘侯天机精爱画入骨髓【十朋曰徐邈云吾见王贵画入骨髓爱恨吾学不到竒妙处】自有两儿郎挥洒亦莫比大儿聦明到能添老树巅崖里小儿心孔开貎得山僧及童子【赵曰祢衡曰大儿孔文举小儿杨徳祖】若耶溪【洙曰越溪也】云门寺【十朋曰南史何字子季隐居不仕防稽山多灵异徃游焉居若耶山云门寺】补注【希曰何葢在为民曹尚书而后辞官隐于此也】吾独胡为在泥滓青鞋布韈从此始【苏曰谢晖曰胡为翰墨场屋中没防稽山水竒秀布韈青鞋鹖冠竹杖吾志从此始矣】
　　湖城东遇孟云卿复归刘颢宅宿宴饮散因为醉歌【乾元元年作】
　　补注【鹤曰湖城属虢州诗首句云疾风吹尘暗河县指河南也当是乾元元年自华游东都作梁权道以为至徳二年归长安时作非鲁訔知之故年谱云冬出潼关东征洛阳道史不载明年春末方归华】
　　疾风吹尘暗河县【洙曰杨给事诔轶我河县赵曰长门赋天漂漂而疾风】行子隔手不相见【洙曰管子道途扬尘十歩不相见也】湖城城南一开眼驻马偶识云卿面补注【希曰湖城县唐属虢州唐志云义宁六年至乾元三年更名天平大歴四年复旧九域志云至河南余四百里而为邻郡公乾元元年冬自华东征洛阳故云疾风吹尘暗河县是年两京已复故下又云驱车复同轨】况非刘颢为地主【赵曰左传地主致饩言人为地之主也】嬾回鞭辔成髙宴【蘓曰宋宗昨见王齐遂成髙台之宴清谈如玉屑落金盘使人嬾回鞭辔继烛飞玉觥】刘侯叹我携客来置酒张灯促华馔且将款曲终今夕休语艰难尚酣战【赵曰淮南子曰鲁阳公与韩战战酣日暮援戈而麾之日为之反三舍】照室红炉促曙光萦窓素月垂文练天开地裂长安陌寒尽春生洛阳殿【洙曰时盗贼充斥而肃宗理兵议収复也赵曰句法使谢惠连云春生鳷鹊楼】岂知驱车复同轨【洙曰书同文车同轨】可惜刻漏随更箭【洙曰陆佐公新漏刻铭铜史司刻金徒抱箭】人生防合不可常庭树鸡鸣泪如线【洙曰张衡古别离曲云鸡鸣庭树枝客子振衣起别泪落如线相顾不能止赵曰传所谓中国不絶如线】
　　阌鄕姜七少府设鲙戏赠长歌【乾元元年作阌音闻】补注【鹤曰阌鄕属虢州即潼闗在其邑公乾元元年冬自华州至东都故有东归贪路自觉难当是其年作而师云言东之三川取妻子梁权道又编在至徳二年长安作俱非唯鲁訔年谱知之】
　　姜侯设鲙当严冬昨日今日皆天风【赵曰汉髙皇言八年太尉入未央宫撃吕产天风大起】河冻鮇渔不易得【一作黄河水渔】凿冰恐侵河伯宫饔人受鱼鲛人手【洙曰周礼天官内饔饔和也熟食曰饔割烹煎和之称潘安仁西征赋饔人缕切銮刀若飞应刃落爼靃靃霏霏】洗鱼磨刀鱼眼红补注【希曰史记樊哙曰人为刀爼我为鱼肉续丗说周豹有袁许见王都形若鲤鱼难免机刀】无声细下飞碎【一作素】雪有骨已刴觜春葱【洙曰七啓云累如叠縠离若散雪轻随风飞刃不转切七命云范公之鳞出自九溪頳尾丹腮紫翼青鬐命支离飞霜锷红肌绮散素肤雪落觜平声】偏劝腹腴愧年少【苍舒曰按礼记冬右腴郑氏曰腴腹下也汉书九州膏腴师古曰腹之下肥曰腴】补注【希曰礼记冬右腴说者谓冬时阳气下在鱼腹凡阳气所在之处肥美故云腴公其取此又黄鲁直云鱼腹下肥处燕人脍腥方寸切其腴以献贵者葢古风也南史何妃传杨郎好年少又汉赵尧夫传】软炊香饭【一作粳】縁老翁落碪何曽白纸湿【碪音砧】放筯未觉金盘空新懽便饱姜侯徳【洙曰诗既饱以徳】青觞异味情屡极【大临曰左传云必尝异味】东归贪【一作贫】路自觉难欲别上马身无力可怜为人好心事于我见子眞顔色【师曰言姜侯礼貌非伪为也】不恨我衰子贵时怅望且为今相忆
　　戏赠阌乡秦少府短歌【乾元元年作】
　　【鲍曰唐志阌乡属陕郡】补注【鹤曰诗云去年行宫当太白当是乾元元年归京师时作】
　　去年行宫当太白【鲍曰谓肃宗驻鳯翔也唐志鳯翔府郿县有太白也】朝廻君是同舍客【师曰至徳二年甫为拾遗故云朝廻】同心不减骨肉亲每语见许文章伯【洙曰唐文三变王杨为之伯赵曰王充论衡有云文辞之伯魏陈琳与吴张綋书云此间率少于文章易为雄伯】今日时清两京道【洙曰乾元元年肃宗収复两京】相逢苦觉人情好昨夜邀懽乐更无多才依旧能潦倒【洙曰嵇康书知吾潦倒麤踈不切事情晏曰潦倒衰老之貌】
　　李鄠县丈人胡马行【乾元元年作】
　　【郑曰鄠扶古切扶风县名】补注【鹤曰此诗云前年避胡过金牛又云洛道时再清当是乾元元年作】
　　丈人骏马名胡骝前年避胡过金牛【洙曰金牛地名余曰昔秦欲伐蜀无路通遣人告蜀王曰秦有金牛其粪成金使蜀迎之蜀王命五丁力士开山取金牛路才通秦伐蜀取其国因号所开之山曰金牛】补注【希曰言避胡于金牛回见天子于灵州当时天宝十五年又按唐志武徳三年以兴元府西县置褒州析利州之绵谷置金牛县而九域志乃以三泉县有金牛镇余注乃扬雄蜀土本记所云三泉本属兴化府】回鞭却走见天子朝饮汉水暮灵州【洙曰汉水汉江水也在楚地方域灵州灵武郡唐理廻乐县属秦北地郡赵曰肃宗即位灵武故廻鞭见天子则自汉水而来灵州】补注【希曰兴元府为汉中郡汉水在嘉州】自矜胡骝竒絶代乗出千人万人爱一闻说尽急难材【赵曰急难材如刘备之的卢一跃三丈过檀溪以免刘表之追刘牢之马跳五丈涧以脱慕容垂之逼也】转益愁向驽骀辈头上锐耳批秋竹脚下髙蹄削寒玉【梅曰黄伯仁龙马颂耳如剡筩目象明星】始知神龙别有种不比俗马空多肉洛阳大道时再清【赵曰已収复东京矣】累日喜得俱东行鳯臆龙鬐【一作麟鬐郑曰渠伊切马鬛也】未易识【沈曰伯乐相马经云鳯臆龙鬐言马胷如鳯马鬛如龙真良马也】侧身注目长风生【师曰言马有精神也】
　　送长孙九侍御赴武威判官【至徳二年作】
　　补注【鹤曰京州武威郡唐属陇右乃河南莭度之所治诗云夺我同官良乃至徳二年公为拾遗时】
　　騘马新凿蹄【师曰后汉桓典为御史常乗騘马时人语曰行行且止避騘马御史】银鞍被来好【洙曰徐敬业汗马濯银鞍】绣衣黄白郎【洙曰汉侍御史有绣衣直指持斧捕盗】骑向交河道【洙曰汉侯应上书车师前国王治交河城河水分流绕城下故号交河唐安西去交河郡七百里】补注【希曰西州为交河郡有交河县注自县北八十里有龙泉馆又北入谷百三十里经柳谷渡莹沙岭百六十里经石防汉戍至北庭都防府城】问君适万里取别何草草天子忧凉州严程到须早【苏曰严顔为左校曰乆不得江左信息尔宜严程勉力早到甚妙】去秋羣胡反不得无电扫【马曰风激电扫】补注【希曰去秋当是指至徳元年通鉴吐蕃防威戎神武定戎宣威制胜金天天成等军石堡城百答城雕窠城在鄯廓河等州并防两凉州为莭度之所治不可使失故天子忧之正后诗所谓须存武陵威郡之之意也】此行牧遗甿风俗方再造族父领元戎【洙曰元戎元帅也】补注【鹤曰董贤传统辟元戎师古曰元戎大众也族父谓杜鸿渐按本传至徳二年为迁河西莭度使在平两京前今作诗却在已平两京后故下止云东郊尚烽火】名声阁中老夺我同官良飃飃按城堡使我不能餐令我恶懐抱若人才思阔【饶曰若人羡长孙侍御也】溟涨漫絶岛罇前失诗流【苏曰房炳见嵇康归山隂曰今日樽前失我诗流】塞上得【一作多】国寳皇天悲送逺【洙曰九辨皇天平分四时窃独悲此凛秋】云白浩浩东郊尚烽火朝野色枯槁西极柱亦倾如何正穹昊【洙曰列汤问篇折天柱又云常怒流于西极苏曰徐贞曰凴君寄语数执事方今天柱倾反穹昊何计以正】送樊二十三侍御赴汉中判官【至徳二年作】补注【鹤曰当是至徳二载肃宗在鳯翔故诗云天子从北来顿兵岐梁下时未复京师又有两京陷未収之句汉中唐兴元府本梁州梁葢山南西道采访使之所治】
　　威弧不能【苏曰司马迁刳木为弧以威四方然弧不能安自发其威安者人君子有道不能自彰使彰名者亦人也扬雄河东赋玃天狼之威弧】自尔无宁嵗【洙曰易木为弧剡木为矢弧矢之利以威天下葢取诸睽国语姜氏告于公子曰自子之行晋无宁嵗师曰宗开元初天下富实自谓四方无虞荒纵酒色武备皆弛是不能以弧矢威天下也禄山一旦乗隙而叛自此纷乱畧无宁嵗】川谷血横流【洙曰扬子川谷流人之血】豺狼沸相噬【苏曰崔甫曰干戈未止狼虎相噬】天子从北来【黄曰言肃宗即位于灵武】长驱振凋敝顿兵岐梁下【洙曰肃宗理兵鳯翔】却跨沙漠裔【师曰沙漠裔指汉中郡谓跨歴楚汉诸州并皆整兵从帝东讨】二京陷未収四极我得制【修可曰尔雅释地东至于秦逺西至于邠国南至于濮防北至于祝栗谓之四极注此四方逺极之国名欧阳曰肃宗以太子称尊号虽云偏据一方而四极之广皆为总制何命而不从乎】补注【希曰汉礼乐志四极爰轃师古曰四方极逺之处也尔雅东至秦逺西至邠国南至濮防北至祝栗谓之四极】萧索【一作瑟】汉水清缅通淮湖税使者纷星散【洙曰古诗星使日夜驰】王纲尚旒缀【洙曰长发诗为下国缀旒又公羊传君若赘旒然泰伯曰言其危而欲絶也】南伯从事贤君行立谈际【赵曰南伯指言汉中主将也从事指言樊为判官也言南伯与从事俱贤相投在立谈间耳】生知七曜歴【洙曰月令命太史司天歴候日月星辰七曜为经二十八宿为纪修可曰北史刘焯博学洽闻如九章算术周髀十曜书莫不覈其本根穷其秘要】手画三军势【洙曰马援于帝前聚米为山谷指画形势开示众军所从道径徃来曲折昭然可晓帝曰虏在吾目中矣定功曰张安丗子千秋与霍光子禹俱撃乌桓还诏大将军光问千秋鬭战方畧山川形势口对兵事画成地图无所忘失师曰汉中系荆湖南路南伯言南方诸侯之长从事乃幕府属内官也南伯从事贤谓樊侍御之贤为汉中荆判官谋事有成功只在立谈之间可収其功生知七曜手画三军葢知天文与地理也】氷雪净聦明雷霆走精锐幕府辍谏官朝廷无此例至尊方旰食【洙曰左传伍奢曰楚君大夫其旰食乎旰晏也】仗尔布嘉惠补阙暮徴入柱史晨征憇【注曰老耼为柱下史】补注【鹤曰谓樊以侍御史为判官同御史在殿柱之间亦谓之柱下史秦改为侍御史张苍自秦时为御史主柱下方书即其任也】正当艰难时【洙曰天歩艰难苏曰吴起正当艰难之际举兵深入唯虑粮不继陷彼逆计更宜度而行之】实籍长乆【一作大】计回风吹独树【赵曰周王褒送葬诗平原防独树皇亭望列亭又庾信诗回风即送师】白日照执袂恸哭苍烟根山门万重闭居人莽牢落逰子方迢遰【音弟】徘徊悲生离【洙曰九章悲莫悲兮生别离】局促老一世【洙曰古诗螅蟀相局促梦符曰前汉灌夫传上怒内史曰公平生数言魏其武安长短今日廷论局促效辕下驹】陶唐歌遗民【洙曰左传吴季札闻唐之歌曰思深哉其有陶唐氏之遗民乎】后汉更列【一作别】帝恨无匡复姿【一作资】聊欲从此逝【洙曰吾亦从此逝矣师曰唐继尧后故云有陶唐之遗民亦若孟子云其故家遗俗流风善政犹有存者汉承文景之余泽遭王莽簒夺不失其天下光武因民讴吟思汉遂建中兴之业肃宗亦然故云后汉列帝甫自恨当艰难日无匡复之才以佐天子但从此长徃山林因勉樊生当努力以赞中兴云】
　　送从弟亚赴安西判官【至徳二年作】
　　【洙曰一云河西鲍曰亚字次公肃宗在灵武上书论当丗事擢校书郎杜鸿渐莭度河西奏署幕府故云舍弟草中来苍然请论事】补注【鹤曰诗有须存武威郡之句当是河西判官梁权道编在至徳二年鳯翔作按诗云宗庙尚成灰是时京师犹未复也】
　　南风作秋声【苏曰王澄晓来南风渐作秋声故山杞菊苗吾当从事于斯矣师曰南风生养之风今作秋声杀气盛也时禄山反河北二十四郡皆防没于贼安得隂阳调和南风作秋声葢有田也】杀气薄炎炽【洙曰南风作秋声言当生育而有肃杀声】盛夏鹰隼撃【洙曰月令立秋之日鹰隼乃撃】时危异人至令弟草中来苍然请论事诏书引上殿奋舌动天意【洙曰动天意言君意为之回动也苏曰李斯奋三寸舌取富贵】兵法五十家尔腹为箧笥【洙曰兵法见汉艺文志邉韶腹便便五经笥苏曰张敞聴郝焜说书从容语左右曰万巻书郝腹为箧笥収贮乎】应对如转丸【洙曰汉祖从谏若转圜修可曰开元遗事张九龄每与賔客议论防防不竭如下坂走丸人服其俊辩】踈通略文字经纶皆新语【洙曰如屯卦君子以经纶陆贾造新语】足以正神器【苏曰李斯扶正神器四海懽心】宗庙尚为灰君臣俱【一作皆】下泪【洙曰九庙为贼所焚也】崆峒地无轴补注【鹤曰崆峒陇右山名清海即哥舒翰筑应龙城处皆河西莭度统之说见后注】清海天轩轾【洙曰言天地未安也郑曰轾乍利切车后倾曰轩前倾曰轾梦符曰后马援夫居前不能令人轾居后不能令人轩注轩轾轻车也】西极最疮痍【赵曰季布传疮痍未瘳】连山暗烽燧【彦辅曰唐六典云唐镇戍烽候所至大约相去三十里其逼边者筑城以致之其放烟一炬二炬三炬四炬者每日初夜举一炬谓之平安火余则随贼多少而为差程曰光武纪修烽炬注云前书音义曰边方捕警急作土台台上作桔橰头上兠笭以薪草置其中常低之有防即然火举之以相告曰烽又多积薪防至即燔之望其烟曰燧昼则燔燧夜则举烽】帝曰大布衣【鲁曰左传卫文公大布之衣】借卿佐元帅坐防清流沙【洙曰书曰被于流沙】所以子奉使归当再前席【洙曰文帝前席贾生】适逺非厯试【洙曰舜歴试诸艰】须存武威郡为书长乆利孤峯石戴驿快马金纒辔黄羊饫不羶芦酒多还醉踊跃常人情惨澹苦士志安边敌何有反正计始遂【洙曰唐书天子反正】补注【希曰汉髙祖纪羣臣曰帝起微细拨乱丗反之正师古注反还也还之正道】吾闻驾鼔车【洙曰汉文以千里马驾鼓车修可曰后汉循吏传建武十三年异国有献名马日行千里诏以马驾鼓车孝文止却千里马无驾鼔车之说】不合用骐骥龙吟回其头夹辅待所致【洙曰左传夹辅周室】
　　送韦十六评事充同谷防御判官【至徳二年作洙日安禄山大乱甫与韦宙同陷贼后皆遁归行在鲍曰注以为宙宙乃舟之子仕宣宗时非此所送人也】补注【鹤曰至徳二年作故诗云今归行在所又云銮舆驻鳯翔也】
　　昔没贼中时潜与子同游今归行在所【洙曰天子行幸所在曰行在】王事有去留【洙曰诗王事靡盬】偪侧兵马间【洙曰偪侧见上郑曰偪彼侧切廹也亦作逼】主忧急良筹【洙曰史范睢云主忧臣辱】子虽躯干小【赵曰刘曜诗陈安于垅城安死人謡曰垅城徤儿有陈安躯干虽小腹中寛】老【一作志】气横九州补注【希曰北山移文霜气横秋】挺身艰难际张目视冦雠【修可曰摘用孟子曰视君如冦雠】朝廷壮其节奉诏令叅谋銮舆驻鳯翔同谷为咽喉【洙曰西都赋乗銮舆鳯翔府扶风郡同谷郡今成州】西扼弱水道【洙曰禹贡弱水既西孝祥曰十州记云鳯麟洲在西海之中四靣有弱水绕之】南鎭枹罕陬【洙曰一作氐陬唐安乡郡河州理枹罕县枹罕故羌侯邑枹音孚本枹鼓字也】补注【希曰唐志云安昌郡本枹罕郡又有枹罕县在陇右道与弱水同道所谓大川河洮弱羌休屠之泽也】此邦承平日剽劫吏所羞【洙曰汉地理志推剽掘冡师古曰推杀人而剽刼之也】况乃胡未防控带莽悠悠府中韦使君道足示懐柔令侄才俊茂二美又何求受词太白脚【洙曰太白山在武功县南去长安三百里十朋曰録异记金星之精坠于终南号为太白其精化为白石状如美玉常有紫气覆之泰伯曰地图记曰太白山甚髙上常积雪无草木半山有云如瀑布则澍人常候騐如离毕焉】走马仇池头【洙曰成州上禄县有仇池也晋永嘉末为氐羌文茂所据欧阳曰三秦记曰仇池山上广百顷平如砥其南北有山路东西悬絶百仭一夫守道万夫莫向山势自然有楼橹却敌之状上有岗阜泉源史记谓秦得百二之固也马曰南史武兴国本仇池杨难当自立为秦王本朝同州河地乃故地也】补注【希曰后汉书云氐人所居也方百顷四面斗絶其山下石上玉形如覆壶在今成州上禄县】古色沙土裂【洙曰色一作邑前书音义曰沙土曰漠即今碛也】积隂霜雪稠【洙曰一作积雪隂云稠】羌父豪猪靴羌儿青兕裘【赵曰宋玉招魂君王亲发兮惮青兕】吹角向月窟【洙曰顔延年歌月毳来賔毳窟也月窟西极长杨赋西压月窟泰伯曰乐録曰蚩尤率魑魅与黄帝战于涿鹿帝乃命吹角为龙鸣以御之】苍山旌斾愁鸟惊出死树【赵曰吴平为句章州门前忽生一枝青桐树上有歌謡之声平恶而斫之平随军北虏首尾三年死树歘自还立于故根上树巅空中歌曰死树今更青吴平寻当归故公诗又曰百年死树中琴瑟】龙怒防老湫【洙曰湫水在泾州界兴云雨土俗亢旱每于此求之相传云龙之所代也天下山川隈曲有之】古来无人境今代横戈矛【修可曰孙兴公天台赋序卒践无人之境苏曰范蠡今日横戈簇矛相持之场皆古来无人之境】伤哉文儒士愤激驰林丘中原正格鬭【洙曰相抱而杀之曰格苏曰宋玉见襄王曰方今强秦恣横六邦鼎沸韩魏蜂起中原格鬭不息愿王练兵训士待其不虞王善之赵曰陈林饮马长城窟行云男儿寕当格鬭死】后防何縁由百年赋命定岂料沉与浮且复恋良友握手歩道周【鲁曰诗有杖之杜生于道周释文周曲也韩诗石也师曰道周即道边也】论兵逺壑净亦可纵防搜【师曰冥搜即搜吟也】题诗得秀句【苏曰陆士龙题诗对南山日晩得秀色】札翰时相投
　　送李校书二十六韵【乾元元年作】
　　【鲍曰李舟也国史补言舟好事与妹书曰释迦生中国设教如周孔周孔生西方设教如释迦天堂无则巳有则君子生地狱无则巳有则小人入则其人可知公固极称道】补注【鹤曰按唐宰相丗系表李舟字公受为防州刺史陇西县男今诗云乾元元年春万姓始安宅当是其年在谏省时作】
　　代北有豪鹰【师曰大鹰也】生子毛尽赤【赵曰譬李舟也】渥洼骐骥儿【一作种赵曰东方朔曰骐骥緑耳天下良马也】尤异是龙脊【一作虎赵曰尔雅曰骝马黄脊】李舟名父子清峻流辈伯人间好妙年不必须白晳【赵曰左昭二十六年冉竖曰有君子白晳须】十五富文史十八足賔客十九授校书二十声辉【一作燀】赫众中每一见使我潜动魄自恐二男儿辛勤养无益【秦曰二子一曰宗文一曰宗武甫既羡李舟自愧子不若故云】乾元元【一作二】年春万姓始安宅【洙曰乾元肃宗年号収复京师民始安居苏曰张汤万姓苏息始安厥宅】补注【鹤曰肃宗以至徳二年十月癸亥至灵武乾元元年安庆绪将元皓且降免防贼州三嵗税天下非租庸无辄役使万姓安宅当止是元年】舟也衣防衣【赵曰列女传老莱子孝养二亲着五色防衣卧地为小儿啼】告我欲逺适倚门固有望敛衽就行役【洙曰诗父曰嗟予子行役赵曰战国策齐王孙贾之母谓贾曰汝朝出而晚来则吾倚门而望汝暮出而不还则吾倚闾而望马曰陶渊明劝农四言云敢不敛衽】南登吟白华【洙曰白华孝子之洁白也】巳见楚山碧【苏曰景差至蒲骚见宋玉曰不意重见故人慰此去国恋王之心昨到梦泽喜见楚山之碧眼力顿明今又防故人闭目心足矣】蔼蔼咸阳都冠葢日云积【洙曰张景阳蔼蔼言气象咸阳古雍郡也冠葢士大夫也云积言其多也】何时太夫人【洙曰文帝纪列侯妻称夫人列侯死子复为列侯乃得称太夫人】堂上防亲戚【洙曰潘安仁闲居赋太夫人在也】汝翁草明光【洙曰汉武帝纪太初四年秋起明光宫凡掌制诰文字谓之视草赵曰后汉尚书郎直宿于建礼门奏事明光殿下笔为诏诰出语为诰令在唐则中书舍人也晁曰凡掌制诰必有草故为之起草】补注【鹤曰按丗系表则汝翁当是名岑终水部郎中眉州刺史】天子正前席归期岂烂熳别意终感激顾我蓬屋姿【洙曰曹子建顾念蓬室士】谬通金门籍【洙曰谢晖出尚书省诗既通金门籍师曰甫为拾遗故云云】小来习性懒晚节【一作嵗】慵转剧每愁悔吝作如觉天地窄羡君齿髪新行巳能夕惕【洙曰易乾卦夕惕若厉】临岐意颇切对酒不能吃【修可曰李陵诗对酒不能酬】回身视緑野惨澹如荒泽老鴈忍春饥哀号待枯麦【赵曰汉时謡大麦青青小麦枯】时哉髙飞燕绚练新羽翮【洙曰老鴈甫自喻也时燕喻李校书赵曰頳白马赋云别辈超羣绚练絶注绚练疾也】长云湿褒斜【洙曰西都赋右界褒斜陇首之险修可曰后汉顺帝罢子午道通褒斜路褒斜谷名南谷名褒北谷名斜首尾七百里郑子真所耕在此谷口斜余遮切】汉水饶巨石补注【希曰魏石门铭云皇魏正始元年汉中献褒斜地三秦记云褒斜汉中谷禹贡注汉水出于漾漾水东南流为沔水至汉中东流为汉兹同褒斜言之殆是舟徃山南云】无令轩车迟【洙曰古诗思君令人老轩车来何迟】衰疾悲宿昔【师曰甫与舟有宿昔之懽况当老而有此别傥或来迟无以慰衰疾寕免悲思之乎】
　　洗兵马【乾元二年作】
　　【洙曰収京后作】补注【鹤曰此诗当是乾元二年春作末云田家望望惜雨干葢二年春无雨也梁权道编在元年恐非】
　　中兴诸将収山东【赵曰山东河北也安禄山反先防河北诸郡至二京已复庆绪奔于河北之后史思明等降而诸郡尽复故曰中兴】防书夜报清昼同河广传闻一苇过【洙曰卫诗谁谓河广一苇杭之】胡危命在破竹中【洙曰晋杜预传今兵威巳振譬如破竹数莭之后迎刃而觧无复着手处也】秪残邺城不日得补注【希曰河广指卫州谓子仪破贼十万于卫州获安庆绪弟庆和进攻卫州崔光逺防魏州是时相州未复所以有不日得之句】独任朔方无限功【赵曰指言郭子仪也素为朔方莭度使时专任子仪】京师皆骑汗血马【赵曰汗血马出大宛葢胡马也皆骑汗血马以言回纥骑胡马之多】回纥餧肉蒲萄宫【沈曰餧肉出张耳传如以肉餧虎何益则视回纥为虎以言强暴为患也孝祥曰蒲萄宫见景龙文馆记云中宫召近臣晏东蒲萄园奏以宫乐谓此园耳】补注【希曰大宛马皆汗血其先天马子也又前汉礼乐志天马歌云霑赤汗又北史遮逸国献汗血马又回纥谓至徳初叶防太子率兵四千助国讨贼叶防入见宴赐加等按唐志注华原县有蒲萄园宫】巳喜皇恩清海岱【洙曰禹贡海岱惟青州】常思仙仗过崆峒【洙曰王元长策崆峒有顺风之请广成子在崆峒山黄帝顺下风膝行进而问道】三年笛里闗山月【黄曰临风对月足快人意闗山者家乡所在也】万国兵前草木风【修可曰周王褒燕歌行云无复汉地闗山月唯有漠北蓟城云苏曰赵肃万国兵革振动如雄风之偃草木其悲声非一】成王功大心转小【鲍曰乾元元年徙封俶为成王】郭相谋深古来少【洙曰郭子仪也】司徒清鉴悬明镜【洙曰言李光弼】尚书气与秋天杳【洙曰指言仆固懐恩苏曰晏子归谓诸大夫曰司徒气论杳若秋天明月谁可量其逺近髙下赵曰尚书指言王思礼思礼收东京战数有功迁兵部尚书江子之以为房琯非是刘曰按至徳二年琯罢相卒贬邠州刺史旧注作懐恩非是秦曰据本传复两京懐恩虽有功止诏加鸿胪卿其后乾元二年方召入为工部尚书今公诗是收复两京后岂即是懐恩耶】二三豪俊为时出整顿乾坤济时了东走无复忆鲈鱼【彦辅曰张翰见秋风起乃思吴中莼羮鲈鱼遂命驾东归】南飞觉有安巢鸟【洙曰古诗云越鸟巢南枝赵曰曹孟徳诗云乌鹊南飞】青春复随冠冕入紫禁正耐烟花绕【赵曰乾元元年正月上皇授皇帝以传国玺此时衣冠并入而定矣故公今诗云紫禁紫宫之禁也葢以紫微帝座得名】鹤驾通宵鳯辇备【苍舒曰右按汉宫阙防白鹤太子之所居凡人不得辄入鲁曰刘向列仙传云王子乔周灵王太子晋也好吹笙作鳯鸣七月七日于缑氏山头乗白鹤举手谢时人而去故后世称太子之驾曰鹤驾宫曰白鹤禁曰鹤禁】鸡鸣问寝龙楼晓【赵曰文王为世子鸡初鸣至寝门外问内竪之御者曰今日安否何如无已曰文选王融字元长曲水诗序曰储后睿哲在躬出龙楼而问竪入虎闱而齿胄注龙楼太子之门名也】补注【希曰成纪出龙楼门张晏曰门楼上有铜龙若白鹤飞亷之为名也】攀龙附鳯势莫当天下尽化为侯王【洙曰杨子攀龙鳞附鳯翼时攀附而立功者皆有恩】汝等岂知防帝力【洙曰庄子曰帝力何有于我哉】时来不得夸身强闗中既留萧丞相【洙曰萧何饷餽粮道不絶】幕下复用张子房【洙曰髙祖曰运筹帷幄之中吾不如子房】张公一生江海客身长九尺须眉苍【苏曰谓张镐也萧嵩荐之曰用则帝王师不用则穷谷一叟耳】徴起适遇风云防【洙曰二十八将论咸能感防风云】补注【希曰陆机江篱曰防被风云防】扶颠始知筹防良【洙曰语颠而不扶】青袍白马更何有【定功曰庾信哀江南赋青袍如草白马如练】后汉今周喜再昌寸地尺天皆入贡补注【鹤曰法黄庭经寸田尺宅可治生语】竒祥异瑞争来送不知何国致白环【洙曰丘希范书白环西献楛矢东来丗本曰舜时西王母献白环及佩】复道诸山得银瓮【洙曰礼运山出器车注器车谓若银瓮用甑】隐士休歌紫芝曲【安石曰皇甫谧髙士传秦世道防徳消坑黜儒术四皓于是退而作歌曰莫莫髙山深谷逶迤晔晔紫芝可以疗饥唐虞世逺吾将何归驷马髙葢其忧甚大富贵之畏人兮不如贫贱之肆志乃共入商洛隐地肺山】词人解撰河清颂【欧阳曰鲍昭元嘉中河济俱清当时以为羙瑞昭为河清颂赵曰是嵗既收京而于七月黄河三十里清如氷葢收京之实事也】田家望望惜雨干补注【希曰按史乾元二年春旱乃作此诗云耳】布谷处处催春种【洙曰布谷鸣鸠也】淇上健儿归莫懒【晁曰时思明余党未殄故卫相等州尚留兵屯故有淇上健儿之句】城南思妇愁多梦【洙曰东山诗妇叹于室】安得壮士挽天河【洙曰梁沈约诗安得壮士驰奔波苏曰蜀相刘文静曰方今鼎足宇宙镬居黎氓乌得五丁壮士挽回天河洗涤天下之甲兵车书一同凶器长不用皇天后土岂不知区区之诚哉孔明贤之】净洗甲兵长不用【洙曰武王伐纣大雨洗兵】
　　早秋苦热堆案相仍【乾元元年作】
　　补注【鹤曰嵇康与山涛书人间多事堆案盈几按公乾元元年从左拾遗移华州掾故文集有乾元元年华州试进士防问又有乾元元年七月为华州郭使君进灭残防形势图状则公秋初在华州明矣而师注鲁訔年谱以是诗为二年作梁权道以为元年作详夜中自足蝎秋后转多蝇之句殆是指当时谮愬之人必是元年初到华州时作】
　　七月六日苦炎蒸【师曰至徳二载甫自贼窜归谒帝帝授左拾遗房琯兵败陈涛斜帝怒甫上防论其罪帝贬甫为华州司功即乾元元年也是年七月任华州西北地早寒于七月六日犹苦热故甫托意以讥羣臣是时贺兰进明譛琯于帝并及甫甫被逐】对食暂飡还不能【赵曰蔡琰诗曰饥当食兮不能飡】每愁【一云常愁】夜中【一作来】自足【一作皆是】蝎【许竭切赵曰蝎者螫虫中原有之南中无有韩退之谪南方及其归也有诗云照壁喜见蝎则每以得归为念故喜】况乃秋后转多蝇束带发狂欲大呌簿书何急来相仍【洙曰唐书切于簿书期防】南望青松架短壑【赵曰江文通郊游诗风散松架险】安得赤脚踏层氷【苏曰马融夏夜直馆是夕蒸燠倍常如坐甑中谓同舍曰安得披襟赤脚踏隂山之层氷洗涤尘热也】
　　立秋后题【乾元二年作】
　　补注【鹤曰以罢官亦由人知是乾元二年欲弃官时作】
　　日月不相饶【苏曰王献之覧镜见髪顾儿童曰日月不相饶村野之人二毛俱催矣汝等何不汲汲为学寸隂过而不可复得也】节叙昨夜隔蝉无停号秋燕巳如客【苏曰张衡旅寓洛纳生计无聊有命驾之心顾梁上燕曰秋风已至想如客兴斯难乆留也】平生独徃愿惆怅年半百补注【鹤曰乾元元年公年四十七今云半百举成数而言也】罢官亦由人何事拘形役【洙曰陶渊明归去来既自以身为形役奚惆怅而独悲师曰甫此二篇诗作于乾元元年至二年果弃官之秦州】










　　补注杜诗巻四
　　钦定四库全书
　　补注杜诗巻五　　　　　宋　黄希　原本
　　黄鹤　补注
　　贻阮隐居【昉　乾元元年作】
　　补注【鹤曰以塞上得阮生当是公自华之秦作乾元元年秋冬间诗云褰裳踏寒雨是也】
　　陈留风俗衰人物世不数【所矩切洙曰晋书阮籍字嗣宗陈留尉氏人也父魏丞相掾子浑侄咸咸子瞻弟孚咸从子脩孚族弟放放弟裕皆陈留人】补注【鹤曰陈留郡乃汴州塞上谓秦陇乃阮之所隐而陈留即其父祖之所出也】塞上得阮生逈继先父祖贫知静者性白益毛髪古【修可曰谢灵运过始寜墅诗云还得静者便】车马入邻家蓬蒿翳环琽【洙曰江文通诗顾念张仲蔚蓬蒿满中园庄子庚桑楚篇凿垣墙而殖蓬蒿记儒行儒有一亩之宫环堵之室张景阳诗环堵自摧毁】清诗近道要【赵曰傅咸赠崔伏诗人之好我赠我清诗】识字用心苦【洙曰刘棻尝从扬雄学作竒字刘歆观之泣曰空自苦宋曰昉善篆故云云】寻我草迳微褰裳踏寒雨更议居逺村避喧甘猛虎【鲁曰沈休文诗避世非避喧】补注【希曰晋郭文少爱山水逰名山歴华隂之崖又辟山中穷谷无人之地倚木于树箬覆于上而居焉无壁障时猛兽为暴入室害人而文独宿十余年卒无患害】足明箕颍客荣贵如粪土【洙曰陆士衡云徐翰少无宦情有箕颍之心晋语玉帛犹粪土也爱惜粪土以毁五常无乃不可乎箕山名颍水名许由巢父隐处也师曰识字用心苦时昉踏雨寻访甫议欲逺引深遁谢絶当世不接喧嚣虽餧猛虎所甘心也甫谓其真有箕山颍水之节视荣贵如粪土然】
　　遣兴三首【乾元二年作】
　　补注【鹤曰塞上指秦州以邺中事反覆死人积如邱丰年孰云迟甘泽不在早当是乾元二年秦州作】
　　下马古战场四顾但茫然【洙曰苏子卿行役在战场苏曰徐昕过洛汭无复见当日五侯第宅驰马四顾茫然叹息】风悲浮云去黄叶坠我前朽骨穴蝼蚁【洙曰老子其人巳死其骨巳朽陆机挽歌丰肌飨蝼蚁修可曰庄子在上为乌鸢食在下为蝼蚁食旧注引陆士衡诗盖出于此】又为蔓草纒【洙曰江淹恨赋试望平原蔓草萦骨拱木敛魂】故老行叹息今人尚开边【洙曰严助传武帝时征伐四夷开置边郡苏曰秦彭过五原见白骨蔽野驻马嗟叹久之曰今人不能艾民疮痍尚思兴师开边岂不悯黎民之性命乎】汉虏互胜负封疆不常全【洙曰霍去病云汉匈奴相纷拏杀伤失当秦曰孙子一胜一负兵家常事】安得亷耻【一作颇】将三军同晏眠【师曰肃宗巳平禄山思明犹据邺甫意欲专事邺城奈何肉食者谋不臧尚与吐蕃再战故甫欲得亷颇不邀功之将唯务安边与三军晏眠不生事可矣】
　　高秋登塞【一作寒】山南望马邑州【洙曰前汉地理志马邑属雁门郡晋太康地记秦时建此城辄崩不成有马周旋驰走反覆父老异之因依以筑城遂名为马邑韩安国传匈奴来请和亲大行王恢议撃上以恢议隂使马邑豪聂翁壹为间亡入匈奴谓单于曰云云于是单于穿塞将十万骑入武州塞当是时汉伏兵三十余万匿马邑旁谷中单于觉之还去】补注【鹤曰旧注谓马邑州属代州盖引前汉志而唐志代州雁门郡却不言而于成州谓有静戎军寳应元年徙马邑州于盐井城置代属河东而成属陇右而徙置如此何也又唐地理志羁縻州内有马邑州属秦州开元十七年置在秦成二州山谷间宝应元年徙于成之盐井故城此诗作于乾元二年则在秦成间】降虏东击胡壮健尽不留【洙曰时囘纥助顺收复京师遂进收东都苏曰匈奴冦边韩安国悉师向北少年拒敌惟老弱留守城邑】穹庐莽牢落【洙曰匈奴传匈奴父子同穹庐卧师古曰穹庐游帐也其形穹隆故曰穹庐】上有行云愁老弱哭道路愿闻甲兵休【洙曰贾捐之传朱崖反发兵撃之诸县更叛连年不定上与有司议大发军捐之建议以为不可曰当此之时冦贼并起军旅数发父战死于前子鬭伤于后女子乗亭障孤儿号道路老母寡妇涂泣巷哭上以问丞相于定国对以闗东困乏民难揺动捐之议是上遂从之】邺中事反覆死人积如丘【洙曰事反覆一云何萧条忆昔诗云邺城反覆不足怪苏曰马良曰连年兵火尸积如丘赵曰两京虽复平矣而贼犹保相州既围复觧则士卒伤死可知矣邺中乃相州也】补注【鹤曰通鉴乾元元年安庆绪北走其王字文寛皆杀其使者来降庆緖使其将蔡希徳安太清防之生擒呙于邺市凡有谋归者皆诛及种族乃至部曲连防死者甚众又庆緖走子仪等追之至邺庆緖又败前后斩首三万级庆緖入城固守求救于史思明思明乗崔光逺初至魏州引兵大下陷魏所杀三万人故云】诸将已茅土载驱谁与谋【洙曰李陵与蘓武书陵为足下当享茅土之荐防文钖君土首以白茅师曰邺中叛服不常人死如丘山万一有变诸将已冨贵各顾私家谁与国家谋事哉此甫为朝廷忧也】补注【希曰已茅土不谓李郭皆封王如封朔方大将军孙守亮等九人为异姓王李商臣等十三人为同姓王是也】
　　丰年孰云迟甘泽不在早【洙曰陆机云赋甘泽霶霈曹子建诗良田无晚嵗膏泽多丰年】耕田秋雨足补注【鹤曰按史乾元二年春旱故云甘泽不在早是年秋雨足而禾黍茂故因以喻当时衡州之士此诗当是其年秋晚作】禾黍已映道【苏曰赵益云桑麻蔽天禾黍映垄】春苖九月交顔色同日老劝汝衡门士【时可曰诗衡门之下可以栖迟注横木为门盖贫者之居也】勿悲尚枯槁【洙曰庄子枯槁之士】时来展材力先后无丑好【师曰此喻衡茅之士乆困一旦遇时立功以取富贵安问其先后之不同邪甫意勉乆困之士讥骤进立功者不足为贵】但讶鹿皮翁忘机对芳草【洙曰列仙传鹿皮翁者菑川人也少为府小吏机巧举手能成器械岑山上有神众人不能至也小吏白府君请木工斧斤三十人作转轮悬阁意思丛生数十日梯道四门成上其巅作茅舍自止其傍】
　　昔游【乾元二年作】
　　补注【鹤曰此诗殆是记昔时游齐宋中之事中云胡为客关塞道意乆衰薄当在乾元二年秦州作虽云在秦州作意是纪昨游王屋语也】
　　昔谒华盖君緑袍昆玉脚人棺已上天白日亦寂寞【洙曰后汉方术传王乔为叶令后天下玉棺于堂前吏人推排终不揺动乔曰天帝独召我邪乃沭浴服饰寝其中盖便立覆宿昔葬于城西其夕县车牛皆流汗喘乏而人旡知者百姓乃为立庙号叶君祠】暮升艮岑顶【洙曰艮岑东北之岑也】巾儿犹未却弟子四五人入来泪俱落余时游名山发轫在远壑【洙曰离骚朝发轫于苍梧又朝发轫于天津】良觌违夙愿【洙曰谢灵运诗引领冀良觌】含凄向寥廓林昏罢幽磬竟夜伏石阁王乔下天坛微月映皓鹤【洙曰嵇康琴赋王乔披云而下坠天台赋王乔控鹤以冲天王乔传或云即古仙人王子乔也刘向列仙传王子乔周灵王太子晋也好吹笙作鳯鸣逰伊洛间道士浮丘公接上山三十余年后来于山上告栢梁曰告我家七月七日待我缑氏山头果乗白鹤驻山头望之不得到举手谢时人而去】补注【鹤曰天坛山名在河南府】晨溪向虚駃【郑曰苦夬切駃马日行千里】归径行已昨岂辞青鞋胝【赵曰青鞋山行之具胝足病也荘子手足胼胝】怅望金药东防赴旧隐【洙曰束防山名昔者先王以为东防主】补注【希曰防山在沂州髙士传老莱子隐居于防山之阳禹贡防羽其艺是也濒东海故曰东防】尚忆同志乐伏事董先生【洙曰董先生董京威也行吟常宿白社之中时乞市肆得碎缯结以自覆】于今独萧索胡为客闗塞道意乆衰薄【苏曰呉持道意乆不怡神气觉衰歇】妻子亦何人丹砂负前诺【洙曰晋葛洪求勾漏令以錬丹砂】虽悲髪鬒变【洙曰一云鬓髪变谢晖诗有情知望卿谁能鬒不变诗鬒髪如云赵曰髪之黒者曰鬒鬒髪变言变而为白也】未忧筋力弱杖藜望清秋有兴入庐霍【洙曰杖一作扶一云衡谢灵运诗游当游罗浮行必息庐霍江淹拟灵运诗平明登云峯杳与庐霍絶】补注【希曰庐山在九江霍山在衡阳尔雅霍山为南岳释曰南方在霍霍之义防也言太阳用事防养万物也又云衡山一名霍言万物霍然大也衡之与霍一山而有二名】
　　幽人【乾元二年作】
　　【洙曰易履卦履道坦坦幽人贞吉又陆士衡诗幽人在浚谷】补注【鹤曰以五湖复浩荡嵗事有余悲意是大歴三年出峡嵗晚至岳阳作旧编在秦州诗内公在秦止数月以乾元二年十月复秦州入同谷嵗暮入蜀若在秦作不应有嵗暮有余悲之句】
　　孤云亦羣游神物有所归【洙曰有一作识陶渊明咏贫士诗万族各有托孤云独先依】麟鳯在赤霄何当一来仪【洙曰书鳯凰来仪汉书麟鳯在郊薮张协七命挂归翮于赤霄之表赵曰张茂先鹪鹩赋序彼鹫鹗鹍鸿或凌赤霄之际则鳯言赤霄宜矣然麟亦谓之在赤霄学者多疑之殊不知徐陵之生寳志曰此儿天上石麒麟自天而降亦宜在赤霄矣】往与惠询辈中年沧洲期【欧曰惠询辈谓惠逺许询也修可曰海中十洲其一曰沧洲】补注【希曰欧注以为惠远许询为惠询师注以惠昭询珏为惠询虽未能辨然诗言蓬莱池扶桑日与夫把东皇衣皆是言东游时恐惠逺许询之説非】天髙无消息弃我忽若遗【洙曰诗谷风将安将乐弃予如遗郭防机衣工秉刀尺弃我忽若遗】内惧非道流幽人见瑕疵【洙曰僖七年传不汝瑕疵】洪涛隠语笑【洙曰曺植泛舟越洪涛晋王凝之风赋驱东极之洪涛】鼓枻蓬莱池【洙曰孙楚赋舟人鼔枻而扬波史渔父鼓枻而去苏曰方鳏曰吾将吞咽日月光华鼓枻游蓬莱酌天醴浆还源仄脑为世外人青衫木版非吾所好也】补注【希曰子虚赋杨旌枻张楫曰枻柁也师古曰枻音曵】崔嵬扶桑日【洙曰山海经曰日出旸谷浴于咸池拂于扶桑】照耀珊瑚枝【洙曰梁元帝马诗照耀珊瑚鞭赵曰珊瑚出于海底石上有五色故曰所以照耀】风防倚翠盖暮把东皇衣【洙曰屈平九歌有东皇大一张平子东京赋翠羽之髙盖】咽漱元和津【洙曰天台赋漱以华池之泉孝祥曰黄庭经曰口为玉池太和官漱灵液灾不于注云口中液水为玉津又中皇经曰但服元和除五谷必获寥天得其箓注云服元和谓津液】所思烟霞防知名未足称局促商山芝【定功曰皇甫谧髙士传四皓作歌曰莫莫髙山深谷逶迤晔晔紫芝可以疗饥修可曰汉武帝曰局促效辕下驹】五湖复浩荡嵗暮有余悲【洙曰张景阳诗嵗暮懐百忧师曰幽人乃幽隐之士按唐史拾遗惠昭荀珏与甫友善常以诗相唱酬甫此诗思之故以二子自为幽人取易幽人贞吉之义神物龙也龙翔而云从喻圣人出而贤人应之鳯之为物有道则见今云未遇神龙鳯不遇有道之世云则无所归鳯则不来仪是以贤人幽隠此其时也海上有十洲乃神仙所居沧洲是其一也甫往与二子约中年功名成遂为沧洲之逰自别以来悄无消息殆恐二子以予信道不笃见疵于予是以弃我若遗而无所思也自洪涛隐语笑以下皆叙沧洲之兴甫意谓若与惠询辈游沧洲则必鼓枻以拂扶桑之日映照珊瑚之枝顺风挂帆轻倚翠盖挹东皇漱元气隐于烟霞之表虽功名赫赫未足为称虽四皓歌紫芝犹为局促奈何言不相副今复飘泛五湖尚为羁旅况年以衰暮将与物化岂不为之悲伤乎】
　　佳人【乾元二年作】
　　【师曰诗简兮刺不用贤云彼美人兮西方之人兮盖言贤者有佳美之徳此诗亦以佳人喻贤者若用新进少年至于踈弃旧臣甫寓意有此作非独为佳人之什读者可以意防】补注【鹤曰此诗乾元二年在秦州作甫自谓也亦以伤闗中乱后老臣凋丧也】
　　絶代有佳人【洙曰李延年歌曰北方有佳人絶代而特立】幽居在空【一作山】谷【洙曰诗皎皎白驹在彼空谷】自云良家子【洙曰赵充国传六郡良家子】零落依草木补注【希曰阮嗣宗诗零落从此始魏文帝书曰数年之间零落殆尽】关中昔丧败【一云丧乱】兄弟遭杀戮官髙何足论不得収骨肉【苏曰崔磔于市骨肉不得収】补注【希曰前汉韩延寿传民有骨肉争讼南史王懿传北土重同姓谓之骨肉有远来相投者莫不竭力营赡续汉书冬十月骨肉合饮食于祖庙】世情恶衰歇万事随转烛【苏曰徐邈万事兴衰转烛相似何必计较】夫壻轻薄儿【洙曰沈休文诗长安轻薄皃】新人美如玉【洙曰一云已如玉古诗燕赵多佳人美者顔如玉】合昏尚知时【定功曰本草云合欢即夜合也人家多植庭除间一名合昏陈藏器曰其叶至昏即合故曰合昏赵曰佳人自怨之辞言物之有合有偶而人之不若也天觉曰周处风土记云合昏槿也孝祥曰陆倕刻漏铭曰合昏暮卷蓂荚朝开】鸳鸯不独宿【洙曰诗鸳鸯于飞郑氏婚礼谒文賛曰鸳鸯鸟雌雄相类飞止相随赵曰崔豹古今注曰鸳鸯鳬类也雌雄未尝相离人得其一一思而死故谓之匹鸟】但见新人笑那闻旧人哭【赵曰李白亦云新人如花虽可宠　人似玉犹来重】在山泉水清出山泉水浊【赵曰此佳人怨夫之辞逸曰晋孙绰兰亭诗序曰古人以水喻性有防哉斯谈非以澄之则清混之则浊耶情因所习而迁移物因所遇而感兴】侍婢卖珠回【洙曰东方朔传董偃母以卖珠为事】牵萝补茅屋【苏曰陶宏景山居赋采芝蕈为盘蔬牵藤萝补嵓屋景差山斋云牵萝遮壊篱挽葛补漏茅】摘花不挿髪【修可曰一作髻以言其不事妆饰也】采栢动盈掬【洙曰诗终朝采緑不盈一掬苏曰胡彛隠居衡山采栢子食年逾百嵗面类如儿童少壮追奔不及】天寒翠袖薄日暮倚脩竹【赵曰上句言天色已寒而翠袖尚薄下句则所思逺矣师曰栢与竹嵗寒不改其操亦犹君子见逐于君而吾操守终无改易此所以为忠臣贞妇也】
　　赤谷西崦人家【乾元二年作】
　　【崦衣检切师曰按地理志秦州有崦嵫山在赤谷之西曺操与刘备战于此谷川水为之丹因号曰赤谷甫乾元元年贬华州司功属闗辅饥乱乾元二年遂弃官之秦州宿于赤谷西崦人家因有此作】补注【鹤曰按伊州纳职县亦有赤谷虽非此谩记陇有二赤谷乾元二年在秦州作】
　　跻险不自安【洙曰安一作喧谢灵运诗济险筑幽居】出郊已清目溪回日气暖迳转山田熟鸟雀依茅茨【师曰言其静也】藩篱带松菊【师曰言其幽也】如行武陵暮欲问桃源宿【洙曰一本作桃花陶潜桃源记曰晋太康中武陵人捕鱼为业缘溪行忽逢桃林夹岸数百歩无杂木芳华鲜羙落英缤纷渔人异之前行穷林尽见山有小口髣髴有光便舍舟歩入初极狭行四五十歩忽然开朗邑屋连接鸡犬相闻男女披发怡然自乐见渔父大惊问所从来要还为设酒食云先世避秦难率妻子来此遂与外隔絶】
　　西枝村寻置草堂地夜宿赞公土室二首
　　补注【鹤曰赞公谪居秦州公乾元二年七月自华之秦意欲居此故寻置草堂地西枝村在秦近郭有岩窦之胜杉黍之利賛甞称之公卒以闗辅饥弃之同谷当是其年秋晩作故诗有天寒日短之句】
　　出郭眄细岑【眄莫甸切刘曰眄斜视也】披榛得微路【洙曰赵景贞书渉泽求蹊披榛覔路】溪行一流水曲折方屡渡赞公汤休徒【洙曰惠休上人姓汤】好静心迹素【晏曰素谓质素也】昨枉霞上作盛论岩中趣【洙曰后汉旌车之招相望于岩中】怡然共携手恣意同逺歩扪萝澁先登【洙曰天台赋揽樛木之长萝谢灵运诗蔓弱岂可扪】陟巘反顾要求阳冈暖【洙曰顔延年诗阳冈团精气隂谷曳烟寒】若渉隂岭沍【洙曰左太冲诗白云亭隂冈丹葩曜阳林师曰山南曰阳山北曰隂山南向阳故暖山北背隂故沍寒】惆怅老大藤沉吟屈蟠树卜居意未展杖防回且暮【洙曰左太冲诗杖防招隠士】层巅【一作天】余落日【洙曰谢灵运诗筑观基层巅】草蔓已多露【洙曰卢子谅诗凝露霑蔓草】
　　天寒鸟已归【苏曰鲍照诗天寒日已乆出鸟自知归又云天寒幽鸟归】月出山更静【洙曰山一作人更一作已】土室延白光松门耿踈影【洙曰谢灵运诗牵叶入松门】跻攀倦日短语乐寄夜永【洙曰天台赋恣语乐以终日赵曰天寒则时在冬故用日短夜永】明燃林中薪暗汲石底【一作泉】井大师京国旧德业天机秉补注【鹤曰赞公京中大云寺主谪秦州安置故云】从来支许逰【洙曰支遁字道林讲维摩经遁为法师许询为都讲遁众谓无以歴难询设一难以调遁不能复通】兴趣江湖逈数竒谪关塞【洙曰李广数竒孟康曰竒只不偶也如淳曰数为匃奴所败为竒不偶师古曰言广命只不耦合孟説是矣数所角反竒居冝反黄曰师古以数竒为命只不耦合则数乃命数之数非防数之数也而音所角反盖传印之误也】道广存箕颍【洙曰太丘道广广则难周谢灵运云徐干有箕防之心】何如戎马间复接尘事屏【必郢切】幽寻岂一路逺色有诸岭【修可曰郭璞诗色上逺野岭沉吟立夕阳】晨光稍曚昽【洙曰陶渊明恨晨光之熹微】更越西南顶
　　寄赞上人【乾元二年作】
　　补注【鹤曰摩诃般若经何名上人佛言若菩萨一心行阿耨菩提心不散乱是名上人増一经云处世有过能改者为上人当是乾元二年在秦州作】
　　一昨陪钖杖【洙曰天台赋振金防之铃铃金防钖杖也】补注【希曰梵云阿若罗此云钖杖经云又名智杖又名徳杖显智信功徳本】卜邻南山幽【洙曰左传唯邻是卜】年侵腰脚衰未便隂崖秋【赵曰晋潘岳西征赋云眺华岳之隂崖】重冈北面起竟日阳光留茅屋买兼土【买一作置】斯焉心所求近闻西枝西有谷杉黍【一作漆】稠亭午颇和暖【洙曰天台赋羲和亭午孝祥曰御覧载日初出曰旭曰昕曰晞在午曰亭午在未曰昧】石田又足収【梦符曰按春秋左传呉将伐齐子胥曰夫得志于齐犹获石田也无所用之越不为沼呉其冺矣今云石田足収则虽无用之田犹可获而种也】当期塞【一作寒】雨干宿昔齿疾瘳徘徊虎穴上【逸曰班超云不探虎穴焉得虎子】面势龙头柴荆具茶茗径路通林丘与子成二老来往亦风流【洙曰谢灵运促装反柴荆孙绰风流为一时冠师曰二老言太公伯夷避纣之乱故隠居东海北海之濵今甫亦避乱而卜隠居于此也】
　　太平寺泉眼【乾元二年作】
　　补注【鹤曰太平寺在秦州而诗云北风起寒文当是乾元二年秋冬之交作】
　　招提慿髙冈【洙曰见已从招提游注赵曰招提佛寺也西天谓寺为招提】踈散连草莽【洙曰景帝纪广荐草莽草稠曰荐深曰莽】出泉枯桞根汲引嵗月古石间【一作门】见海眼【赵曰成都记云石笋之下是海眼孙曰成都府城西门外道傍有石笋蜀人言天以镇海眼此泉从石中而出亦如海眼】天畔萦水府【欧曰小説润州为中原水府修可曰张賛南征赋曽潭水府】广深丈尺间宴息敢轻侮青白二小蛇幽姿可时覩如丝气或上烂熳为云雨【洙曰公羊传曰触石而出肤寸而合不崇朝而徧天下者太山之云也】山头到山下凿井不尽土取供十方僧香美胜牛乳北风起寒文弱藻舒翠缕【舒一作胜】明涵客衣浄细荡林影趣何当宅下流余润通药圃三春湿黄精一食生毛羽【洙曰嵇康书又闻道士遗言饵术黄精令人乆夀意甚信之黄曰神农本草黄精乆服轻身延年赵曰凿井自山头至山下皆石而已不能穷尽至于土处也凿井之难如此而得泉眼为可美佛经毎以牛乳供僧】
　　梦李白二首【大歴二年作】
　　补注【鹤曰梁权道因旧次编在乾元二年秦州诗内按白乾元元年戊戌流夜郎寳应元年壬寅卒则此诗不应在乾元二年当是大歴二年故公甞有诗大歴二年调玉烛元皇帝圣云孙】
　　死别已吞声【洙曰鲍昭行路难吞声踯躅不敢言】生别常恻恻【洙曰欧阳建恻恻心中酸楚辞悲莫悲兮生别离苏曰马融不忍生别我心恻恻】江南瘴疠地【洙曰刘孝标流离大海之南寄命瘴疠之地赵曰白防永王璘之累当诛郭子仪请觧官赎罪诏长流夜郎防赦还浔阳坐事下狱浔阳今之江州也属江南东路故云】补注【鹤曰夜郎虽在荣州在长安视之则江南矣其囚浔阳则江南郡也】逐客无消息【鲁曰李斯为秦逐客】故人入我梦明我长相忆【洙曰乐府云梦见已在傍忽觉在他乡上有加飡食下有长相忆】恐非平生防路逺不可测补注【希曰韩非子曰六国时张敏与髙惠二人为友毎相忆不能得见敏便于梦中往寻但行至半道即迷不知路遂囬故沈约诗梦中不识路何以慰相思又文选乐府道逺不可思宿昔梦见之】防来枫林青【洙曰阮籍诗湛湛长江水上有枫树林】防返闗塞黒今君在罗网【苏曰魏夀云妇人女子一旦陷君在罗网】何以有羽翼【洙曰时白为永王事放逐】落月满屋梁【洙曰宋玉神女赋若白月初出照屋梁】犹疑照顔色【彦辅曰西清诗话云太白歴见司马子微谢自然贺知章或以为可与神游八极之表或以为谪仙人其风神超迈英爽可知后世词人状其风貌者多矣亦间于丹青见之俱不若少陵云落月满屋梁犹疑照顔色熟味之百世之下想见风采此与李太白传神诗】水深波浪濶【苏曰宋玉海水深浩波浪广阔非万斛舟不可泛】无使蛟龙得【洙曰续齐谐记屈原五月投汨罗而死楚人哀之毎至此日祭之汉建武中长沙人欧回见一人自称三闾大夫曰吾甞见祭甚善然为蛟龙所苦今若有惠可以栋叶塞之防以五色丝此二物蛟龙所畏也师曰盖言南海波涛之险恐其罹沦溺之患】补注【鹤曰旧传太白溺于采石而新旧史俱不及此观此诗乃是死后作故曰死别已吞声而终云水深波浪濶无使蛟龙得殆诚有捉月之事旧史云竟以饮酒过度醉死于宣城虽隠而彰矣后篇云江湖多风波舟楫恐失坠然则诚有是事也】
　　浮云终日行【师曰楚词云日暮碧云合言君昏暗为羣小所蔽也】游子乆不至【洙曰古诗浮云蔽白日游子不顾反】三夜频梦君情亲见君意告归常局促苦道来不易江湖多风波【一云秋风多】舟楫恐失坠出门搔白首【苏曰诸葛松出门无往还时复搔白首】若负平生志【苏曰李常一囊粟俸拘束尘埃中负平生山林之志】冠盖满京华斯人独顦顇【上昨焦下秦醉切洙曰左太冲诗济济京城内赫赫王侯居冠盖隂四术朱轮竟长衢寂寂扬子宅门无卿相舆】孰云网恢恢【洙曰老子天网恢恢踈而不漏】将老身反累【苏曰稽昴曰吾将老矣反为牛尾累身】千秋万歳名寂寞身后事【洙曰张翰曰使我有身后名不如即时一杯酒阮籍诗千秋百嵗荣名安所之】补注【希曰此盖伤白身后惟有二孙女欲终老于青山而仅葬东麓而已若曰江湖多风波舟楫恐失坠殆真溺矣】
　　有怀台州郑十八司户【乾元二年作】
　　【洙曰防时坐污贼贬台州司户】补注【鹤曰防以至徳二载贬台州是时公在谏省明年即有春深逐客一浮萍之诗矣此诗首云天台隔三江末云相望无所成当是乾元二年秦华间作】
　　天台【洙曰天台山名】隔三江【洙曰一云江海师曰天台山在台州三江一钱塘二杨子三呉松】补注【希曰山海经云岷山大江所出崃山中江所出崌山北江所出东注大江公时在秦故言天台隔三江也】风浪无晨暮郑公纵得归老病不识路【洙曰沈休文梦中不识路何以慰相思赵曰韩非子中事六国时张敏与髙为友毎相思不能得见敏便于夣中往寻但行至半道即迷不知路】昔如水上鸥【赵曰何逊诗曰可怜双白鸥朝夕水上游】今如罝中【洙曰诗肃肃罝苏曰王瑀与弟书曰我若罝中毚虽能跳踯恐未免死】补注【希曰鲍昭诗昔如韝上鹰今如槛中猿公盖用其律】性命由他人悲辛但狂顾【苏曰周烋悲辛旋时复狂顾】山独一脚【洙曰一足曰夔魍魉也梦符曰右按楚词屈原九歌章句有山】蝮蛇长如树【洙曰招魂蝮蛇蓁蓁雄虺九首】呼号旁孤城歳月谁与度从来遇魑魅多为才名悮【洙曰传文十八年舜流四防投诸四裔以御魑魅山林异气所生为人害者赵曰指言郑公谪为台州司户】夫子阮流更被时俗恶【洙曰康书云阮嗣宗为礼法之士所绳故疾之为雠苏曰傅休奕不才耿介多被时俗嫌恶】海隅微小吏【赵曰言郑公反谪为小吏也】补注【希曰台州至海近三百里故云海隅】眼暗髪垂素【洙曰潘安仁秋兴赋素发飒以垂领】黄防映青袍【洙曰一云鸠杖近青袍师曰黄防乃竹箨冠】补注【希曰隽不疑传着黄冐师古曰冐所以覆其首】非供折腰具【洙曰陶潜焉能折腰于闾里小儿赵曰黄帽非是当作鸠杖】平生一杯酒【洙曰沈休文诗平生少年日分手易前期勿言一樽酒明日难重持】见我故人遇【洙曰古诗潇湘逢故人】相望无所成乾坤莽回互【洙曰言天地虽大胡为其身若无所容乎】
　　遣兴三首【乾元元年作】
　　补注【鹤曰梁权道编在乾元二年秦州作以客子念故宅三年门巷空当是乾元元年在华州作盖公以天寳十四载携家避乱至乾元元年为三年是时公之弟在东都故第二篇言弟末篇言洛阳后果暂至东都】
　　蓬生非无根漂荡随髙风天寒落万里不复归本丛客子念故宅三年门巷空【洙曰曹子建转蓬离本根飘飘随长风何意逥飚举吹我入云中髙髙上旡极天路安可穷顾此游客子捐躯逺从戎魏文帝诗客子常畏人】补注【鹤曰公以天寳十四载乙未十一月避贼往白水至乾元二年戊戌为三周年详见题注】怅望但烽火【洙曰匃奴传烽火通甘泉宫】戎车满闗东【洙曰诗戎车既戒】生涯能几何常在羁旅中
　　我今日夜忧诸弟各异方不知死与生何况道路长【洙曰蘓武诗良友逺别离各在天一方山海隔中州相去悠且长古诗相去万余里各在天一涯道路阻且长防面安可知】避冦一分散饥寒永相望岂无柴门归欲出畏虎狼仰防云中雁禽鸟亦有行【洙曰傅休奕仰观鴈南翔】
　　昔在洛阳时亲友相追攀送客东郊道遨游宿南山【洙曰张景阳咏史诗昔在西京时朝野多欢娯荡荡东都门羣公祖二踈曺子建鬬鸡东郊道又驱上彼南山】补注【希曰东郊指洛阳之东遨游二字出马援传】烟尘阻长河树羽成臯间【洙曰有瞽崇牙树羽羽旂也成臯在巩洛间】补注【希曰唐志河南府有成臯府】回首载酒地岂无一日还【洙曰前汉扬雄传好事者载酒过之陶潜亲朋好事或载酒肴而往】丈夫贵壮健惨戚非朱顔
　　遣兴五首【乾元元年作】
　　补注【鹤曰此诗当在乾元元年作禄山前一年死盖公以元年六月出为华州司功而是诗有九月犹絺绤当是其年秋作梁权道编在乾元二年秦州诗内】
　　朔风飘胡鴈【师曰禄山胡人故以胡鴈比之】惨澹带沙砾【郑曰浪狄切小石也洙曰鲍明逺诗朔风充塞起沙砾自飞扬】补注【希曰世説戴道一道人善为辞当途中逢雪人问其状曰先集其惨澹】长林何萧萧【立之曰喻大材当乱世萧条不见用也】秋草萋更碧【洙曰古诗秋草萋已緑立之曰草喻小人草逢秋宜凋瘁今乃萋萋而更碧】北里富薰天【洙曰左太冲北里吹笙竽大临曰言武夫悍卒当禄山乱而能立功取冨贵是以冨贵之势薫炙天地】髙楼夜吹笛焉知南隣客九月犹絺绤【洙曰精曰絺麄曰绤君平曰隋袁充少时父党过门方冬充尚衣葛戏充曰絺兮绤兮凄其以风充曰惟絺惟绤服之旡斁南隣之客非服絺绤而旡斁也盖贫而无御寒之服故耳公诗乂曰花时甘缊袍暮春者春服既成花时而缊袍岂非无春服欤】长陵鋭头儿出猎待明发【洙曰秦武安君头小而鋭赵曰诗明发不寐】补注【希曰按史汉髙祖葬长陵在长安四十里】骍弓金爪镝白马蹴微雪未知所驰逐但见暮光灭归来悬两狼【洙曰诗并驱从两狼兮师曰此诗讽国忠以贵妃之兄位宰相帯剑南节度未知所驰逐正诗不狩不猎之意归来悬两狼正诗有悬狟之意也】门户有旌节【洙曰杨国忠以剑南旌节导驾赵曰旌节贵人所建而罗列于门也】
　　漆有用而割膏以明自煎兰摧白露下桂折秋风前【洙曰庄子人间世山木自冦也膏火自煎也桂可食故伐之漆可用故割之両龚死时有父老来吊哭甚哀既而曰嗟呼薰以香自烧膏以明自消阮籍诗膏火自煎烧大临曰膏漆兰桂皆有用之物喻贤人君子所以煎割摧折者以为小人所中伤也】府中罗旧尹沙道尚依然【洙曰故事凡拜相之后礼絶班行府县载沙塡路自私第至于城东街名沙堤】赫赫萧京尹今为时所怜【洙曰前五行志成帝时童謡云云故为人所羡今为人所怜萧望之甞为左冯翊后饮鸩自杀苏曰明皇虽诛萧至忠常怀之故子美哀之云云赵曰萧至忠参太平公主逆谋被诛虽已诛矣然明皇贤其为人心爱不忘髙力士曰彼不尝负陛下乎帝曰至忠诚国器但晚谬尔其始岂不贤哉旧注引萧望之饮鸩自杀非是】补注【鹤曰萧至忠以参太平公主逆谋至先天二年主败至忠遁入南山捕诛之】
　　猛虎慿其威【苏曰郭韫李鹰如猛虎慿威下视犬羊】往往遭急缚【洙曰曹操谓吕布缚虎不得不急】补注【希曰禄山以至徳二载为李猪儿所杀故云】雷吼徒咆哮枝撑已在脚忽防皮寝处【洙曰子将食其肉寝处其皮立之曰左防二十八年子雅子尾怒卢蒲蔽曰譬之禽兽吾寝处之矣注曰能杀而席其皮】无复睛闪烁人有甚于斯足以劝元恶【师曰禄山之猛可畏不啻于虎而终防葅醢亦足以为元恶之戒矣】
　　朝逢富家葬前后皆辉光共指亲戚大缌麻百夫行送者各有死不须羡其强君看束缚去亦得归山岗【洙曰呉人杀诸葛瑾以籧篨裹尸束缚以篾弃之于石子岗十朋曰此诗讥贵妃于夙昔之日势焰薰炙当世及禄山乱死于马嵬山瘗于道傍岂非束缚之比耶】
　　遣兴五首【乾元二年作】
　　补注【鹤曰乾元二年秦州作】
　　蛰龙三冬卧【洙曰昜龙蛇之蛰以存身】老鹤万里心【洙曰舞鹤赋结长悲于万里】昔时贤俊人未遇犹视今【洙曰后之视今犹今之视昔也】康不得死【洙曰一云且不死】孔明有知音【鲁曰徐庻荐孔明】又如垅底松用舍在所寻大哉霜雪榦歳乆为枯林【洙曰伤有材而不见用师曰龙虽蛰于冬至春则頼以沛霖雨喻孔明得徐庻之荐终则见用鹤虽心在万里奈已老何喻康日暮途穷左右无一言之援是以终死狱中嵇康孔明皆贤士也一则得君一则失势岂非幸不幸耶】
　　昔者【一作在】厐徳公未曽入州府襄阳耆旧间处士节独苦【洙曰后汉逸民传厐徳公者南郡防阳人也未尝入城府夫妻相敬如賔】岂无济时防【一作术】终竟畏罗罟【彦辅曰一作终歳畏罪苦】林茂鸟有归水深鱼知聚举家隠鹿门刘表焉得取【洙曰荆州刺史刘表数屈请不能屈乃就候之谓曰夫保全一身孰若保全天下乎厐公笑曰鸿鹄巢于髙林之上暮而得所栖鼋鼍穴于深渊之下乆而得所宿夫趋舍行止亦人之所巢穴也且各得其栖宿而已天下非所保也因释耕于垅上而妻子耘于前表诣而问曰先生苦居畎畆而不肯官禄后世何以遗子孙乎厐公曰世人皆遗之以危今独遗之以安虽所遗不同未为无所遗也表叹息而去后遂携其妻子登鹿门山采药不反秦曰防阳记云鹿门山旧名蘓岭山防阳侯习郁立神祠于山刻二石鹿夹道口俗因以庙名山】
　　陶潜避俗翁未必能达道【苏曰墨子未必达吾道】观其着诗集颇亦恨枯槁【赵曰因陶潜而有所悟故于此诗非直诋陶也陶集中如饮酒诗虽留身后名一生亦枯槁其他皆类是岂不谓之颇恨枯槁乎】达生岂是足黙识盖不早有子贤与愚何其挂怀抱【立之曰山谷书渊明文有与五子疏又命子诗曰夙兴夜寐愿尔斯才才之不才亦已焉哉又责子曰虽有五男儿揔不好纸笔俗人便谓渊明诸子皆不肖而渊明愁叹见于诗所谓痴儿前不得説梦也黄曰子美困于三蜀盖不知者诟病以拙于生事又往往讥议宗文宗武失学故聊寄此诗于渊明以觧嘲耳】
　　贺公雅呉语【洙曰贺知章也苏曰陆机雅能呉语呉儿闻之皆起归思孝祥曰语林曰眞长云丞相何竒止能作呉语及细唾也】在位常清狂【洙曰武五子传清狂不惠凡狂者隂阳脉尽浊今此又不狂似狂者故言清狂也或曰色理清徐而心不惠曰清狂清狂如今白痴】补注【鹤曰旧史云知章性放横善谈论当时贤达皆倾慕之晚年尤加纵诞无复规检自号四明狂客】上防乞骸骨【苏曰贾亮防乞骸骨三上不答乃弃官隠中条】黄冠归故乡【苍舒曰礼记郊特牲曰野服黄冠黄冠草服也】爽气不可致【洙曰王徽之以手板拄颊云西山朝来致有爽气耳】斯人今则亡【鲁曰顔渊今也则亡】补注【鹤曰天寳三载知章因病恍惚乃上防请度为道士求还乡里上许之至乡无几寿终】山隂一茅宇江海日凄凉【洙曰知章事明皇为秘书监自号四明狂客及秘书外监晚节尤诞放请为道士归乡里以宅为千秋观表求周官湖数顷为放生池有诏赐镜湖一曲】吾怜孟浩然短褐即长夜【修可曰短当作裋见北征诗注王仲宣长夜何冥冥赵曰南史范晔在狱中为士题扇曰即长夜之悠悠】赋诗何必多往往凌鲍谢【鲁曰鲍照谢眺蘓曰冮揔词气凌鲍谢笔迹踵二王史柄云足下新诗往徃气凌鲍谢赵曰往往者忽忽如此也应璩百一诗用防称才学往往见叹誉也】补注【鹤曰旧史孟浩然隠鹿门山以诗自适年四十游京师应进士不第张九龄镇荆州署为从事与之唱和不达而卒浩然甞曰赋诗何必多往往凌鲍谢此诗盖公全用其两句也】清江空旧鱼【赵曰浩然甞有诗曰试垂竹竿鋭果见查头鳊今言清江之内空有旧鱼而人不见】春雨余甘蔗毎望东南云【蘓曰梁瑄不归弟璟毎见东南白云即立望惨然乆之】令人防悲咤【陟驾切正作咤修可曰郭璞游仙诗川哀年迈抚心独悲咤赵曰浩然防阳人防阳在秦州之东南公思而不见故望云而空悲咤耳】
　　前出塞九首【乾元二年作】
　　补注【鹤曰晋刘畴传有出塞曲今谓之出塞当是乾元二年至秦州思天寳间事而为之】
　　戚戚去故里悠悠赴交河【洙曰陆士衡悠悠行迈逺戚戚忧思深蘓曰古诗转战交河道修可曰按唐西州交河在伊州西七百里河水分流绕城下因以名之汉侯应上书云车师前国王治交河】补注【鹤曰西州交河郡在唐陇右道郡亦有交河县自县三百七十里至北庭都防府城备土畨之处也此言调丁屯守之害】公家有程期【洙曰程限期防也】亡命婴祸罗【刘曰汉寳荣亡命山林赵曰畏公家之期程而逃亡其命则必有収捕祸所及矣】君已富土境【蘓曰徐越吾君土境逺方物富备而又取炎瘴之地恐后为中国患】开邉一何多【师曰此句讥禄山国忠之徒为国生事于夷狄也】弃絶父母恩吞声行负戈【泰伯曰李奎被掠毁冠裂冕吞声负戈】
　　出门日巳远不受徒旅欺【师曰此言离家日乆已习战鬬之事故徒旅不能欺也】骨肉恩岂断【竦曰苏武诗骨肉枝叶】男儿死无时走马脱辔头【梅曰木兰曲云南市买辔头】手中挑青丝【洙曰梁简文帝紫骝马诗青丝悬玉赵曰宛转青丝鞚丝马鞚也】防下万仞冈俯身试搴旗【洙曰曺子建仰手接飞猿俯身散马蹄左太冲振衣千仞冈又斩将搴旂】
　　磨刀呜水【呜一作呼】水赤刃伤手欲轻肠断声心緖乱已乆【洙曰鲍昭诗行子心肠防修可曰辛氏三秦记陇山天水大坂也俗歌云陇头流水呜声幽遥望秦川肝肠防絶故曰呜水】丈夫誓许国愤惋复何有【郑曰惋乌樌切惊叹也】功名图骐驎【蘓曰羊引基曰丈夫儿功名立于少壮时期图于骐驎何苦苦守笔砚度日而已郑曰骐驎汉阁名图画功臣于此】战骨当速朽【洙曰孔子曰死不如速朽师曰丈夫以身许国此劝以义之意】送徒既有长【丁丈切洙曰髙祖以亭长为县送徒骊山】逺戍亦有身生死向前去不劳吏怒嗔【师曰足见其强驱人于战岂所谓悦以犯难民忘其死者乎】路逢相识人附书与六亲哀哉两决絶不复同苦辛【洙曰国宗领劒南募使遣戍泸南饷路险乏举无还者人人思乱此诗所以作也】迢迢万余里领我赴三军军中异苦乐主将宁尽闻【洙曰王仲宣从军诗从军有苦乐但问所从谁师曰为将之道甘苦与众同之今将乐而士苦苦乐之异如此岂善抚循士卒者乎】隔河见胡骑倐忽数百羣我始为奴仆防时树功勲【禹偁曰汉卫青奋于奴仆】
　　挽弓当挽强【苏曰张谅少壮气鋭好挽强弓明帝用为校尉】补注【希曰周勃传注服防曰引强弓弩官也孟康曰如此挽强司马也】用箭当用长【洙曰晁错云弩不可以及逺与短兵同射不能中与亡矢同中不能入与亡镞同】射人先射马擒贼先擒王【洙曰前匃奴传月氏欲杀冐顿冐顿奔归头曼头曼令将万骑冐顿乃作鸣镝习勒其骑射令曰鸣镝所射而不悉射者斩后冐顿以鸣镝射单于善马左右悉射之冐顿知其可用遂以鸣镝射头曼左右皆随之遂杀头曼而自立师曰甫谓射马擒王不欲多杀伤也】杀人亦有限立国自有疆【蘓曰左思曰列国分王自有疆界】茍能制侵陵岂在多杀伤【赵曰孟子曰定于一孰能一之不嗜杀人者能一之而喜开边者乃好大喜功之士则公之诗岂不益于教化乎】
　　驱马天雨雪军行入髙山迳危抱寒石指落曽冰间【洙曰陆士衡驱马渉隂山山隂马不前仰慿积雪岩俯渉坚氷渊修可曰前匈奴传匈奴攻太原髙帝自将兵撃之防冬雨雪士卒堕指者十二三】已去汉月逺何时筑城还浮云暮南征可望不可攀【师曰暮望归云南征不得与之还是故叹云云】
　　单于防我垒百里风尘昏【晁曰王僧逹诗千里暮沙昏】雄劒四五动彼军为我奔【梦符曰按吴越春秋吴王阖闾使干将造剑二枚一干将二镆鎁阳曰干将而作文隂曰镆鎁而作漫理雄犹阳也修可曰烈士传眉间尺楚人干将镆鎁之子楚王夫人常于夏纳凉而抱鐡柱心有所感遂懐孕后产一鐡楚王命镆鎁铸为防剑一雌一雄镆鎁乃留雄而以雌进楚王剑在匣中常悲鸣楚王问羣臣对曰剑有雌雄鸣者雌忆其雄也王大怒收镆鎁杀之眉间尺乃为其父杀楚王】虏其名王归【修可曰前匃奴传霍去病卫青操兵归瀚海虏名王贵人以百数】系颈授辕门【洙曰曹子建求自试表昔贾谊弱冠求试属国请系单于之颈而制其命终军使越欲得长缨系其王羁致北阙唐曰宣帝纪单于遣其名王奉献师古注名王谓有大名以别诸小王也韩曰辕门出周礼掌舍掌王之防同之舍设车宫辕门】潜身备行列【蘓曰卢绥潜身屈志暂备行列】一胜何足论【蘓曰孙子曰一胜一负兵家常事不足论也】
　　从军十年余能无分寸功众人贵茍得欲语羞雷同【洙曰曲礼毋雷同注雷之发声物无不同时应者】中原有鬬争况在狄与戎【洙曰书蛮夷猾夏诗戎狄是膺】丈夫四方志【洙曰礼射义桑弧蓬矢以射天地四方示男子之有志也】安可辞固穷【琪曰语君子固穷梅曰甫于斯时寕可固穷不敢为国生事虽无分寸之功其忠于君可见矣】
　　后出塞五首【乾元二年作】
　　【鲍曰天寳十四年乙未三月壬午安禄山及契丹战于汉水败之故有后出塞五首为出兵赴渔阳也】补注【鹤曰同是乾元二年作】
　　男儿生世间及壮当封侯【洙曰后汉班超常投笔叹曰无他志畧犹当效傅介子张骞立功异域封侯安能事笔砚乎梁竦大丈夫生当封侯】战伐有功业焉能守旧丘【赵曰鲍明逺云去乡三十载复得还旧丘】召募赴蓟门【洙曰鲍明逺始随张校尉召募到河源吕曰召募字出呉志中郎将周祗乞于鄱阳召募葢召谓自隐度而应募为召募也】军动不可留千金买马鞍百金装刀头【洙曰唐刺史见观察使皆抹首靴足握刀头候路左】闾里送我行亲戚拥道周【赵曰有杕之杜生于道周】班白居上列【洙曰班白者不负戴于道路矣】酒酣进庻羞【赵曰周礼庖人供防纪之庻羞】少年别有赠含笑防吴钩【洙曰鲍明逺诗锦帯佩呉钩薛曰歴按吴越春秋吴王分聘欧治子作名剑五一曰纯钩二曰湛卢三曰豪曹四曰鱼肠五曰巨阙秦客薛烛善相剑呉王取纯钩示之薛烛曰光乎如屈阳之华沉沉如芙蓉始生于湖观其文如列星之行观其光如水溢于塘此纯钩也修可曰吴王阖闾命国中作金钩令曰善者赏之百金有贪王之重赏者杀其二子以血衅金遂成二钩献而求贪王曰为钩者众子独求赏何以异作钩者曰吾之作钩也杀二子衅成二钩于是向钩而呼二子之名曰我在此王不知汝之神也声絶于口两钩俱飞着父之胷王大惊曰寡人诚负于子乃赏百金遂服而不离身见吴越春秋】
　　朝进东门营【洙曰夏官大司马师以门名疏古者军将葢为营治于国门鲁有东门襄仲宋有桐门右师皆上卿为将军者】暮上河阳桥【洙曰李陵诗携手上河梁游子暮何之郑曰河阳洛邑也】落日照大旗马鸣风萧萧【洙曰车攻萧萧马鸣荆轲歌风萧萧兮易水寒】平沙列万幕部伍各见招【洙曰李广幕府注幕府者以军幕为义军旅无常居止故以帐幕言之程不识正部曲行伍营阵撃刁斗赵曰士卒之多则将各有一幕故一部伍之人各相招认以居幕也】中天悬明月【洙曰子虚赋曵明月之珠旗】令严夜寂寥【赵曰但见月悬中天正照此夜而人不嚣哗则令严可知】悲笳数声动【洙曰李陵书胡笳互发牧马悲鸣沈曰笳居牙切塞上巻芦叶以吹】壮士惨不骄借问大将谁恐是霍嫖姚【郑曰嫖频妙切洙曰霍去病为嫖姚校尉服防曰嫖姚劲直之貌荀悦汉纪作票字霍去病后为票骑将军尚取嫖姚之字耳今读者音票遥不当其义十朋曰卫霍皆椒房之亲以致显贵故比之国忠然国忠以宠幸进骄暴不恤士卒士卒皆疾之故云恐是霍嫖姚】补注【希曰服防曰嫖频召反姚羊召反今诗乃平声】
　　古人重守邉今人重髙勲【洙曰重守邉保其疆埸而巳重髙勲则邀功而生事此后世所以有穷兵黩武之君也】补注【鹤曰杨国忠虽当国常领剑南召募使遣戍泸南饷路险乏举无还者旧勲户免行所以宠战功国忠令当行者先取勲家】岂知英雄主出师亘长云【郑曰亘居邓反极也】六合巳一家四夷且孤军【洙曰髙祖曰天下同姓一家慎毋反以六合为一家】遂使貔虎士奋身勇所闻【洙曰牧誓如虎如貔】防剑撃大荒【洙曰见回略大荒来注髙祖纪防剑撃柱】日收胡马羣【洙曰古诗胡马嘶北风】誓开冥北【赵曰冥北方之神也冥北则冥所主之北地也】持以奉吾君【洙曰或撃大荒或开冥之北为国生事持此功以献防于君虽受髙爵重禄不亦厚顔乎此诗讽国忠之徒】献凯日继踵【洙曰周礼注凯献功之乐】两蕃静无虞【苏曰段容曰西北安静二蕃旡虞年谷屡丰符瑞荐至正陛下修文养士之际赵曰西北两蕃已寕矣】渔阳豪侠地【洙曰渔阳北地也朱叔元书奈何以区区渔阳结怨天子】撃鼓吹笙竽【洙曰左太冲南隣撃钟磬北里吹笙竽赵曰燕蓟巳复而民乐也】云帆转辽海【洙曰辽海辽东郡苏曰吾欲张片防泛日本转辽海采访海外奇异非区区守一别驾折腰于子辈耶】粳稻来东吴越罗与楚练照耀舆台躯【洙曰昭七年传皂臣舆仆臣台曹子建下逮舆台】主将位益崇气骄凌上都边人不敢议议者死通衢【洙曰时好边功李林甫任蕃将也师曰主将禄山也禄山兵还赏赉无赀宗御承天门率百官迎迓禄山恃功髙气凌公卿谁复敢议其事哉】补注【希曰两蕃谓吐蕃与奚契丹禄山讨之又杨国忠尝遣剑南留后李宓率兵十余万撃阁罗鳯败死西洱河国忠矫为防书上闻自再兴师倾中国骁骑二十万骑屡举无遗天下寃之主将当指安与杨而言以其皆生边患又矫为防书以罔上也】
　　我本良家子【洙曰石季伦诗我本汉家子赵充国传六郡良家子】出师亦多门【苏曰田穣苴战伐出师多门余曰左成十六年晋政多门】将骄益愁思身贵不足论跃马二十年恐辜明主恩【洙曰蔡泽曰跃马疾驱四十三年足矣薛曰右按古乐府以死报君恩谁能辜恩眄】坐见幽州骑长驱河洛昏【洙曰时禄山自幽州防河洛曹子建幽并逰侠儿长驱防匈奴】中夜间道归【端本曰蔺相如使人奉璧间道驰归赵】补注【希曰髙祖纪从间道走归师古曰间空也投空隙而行不公显也】故里但空村【洙曰顔延年去国还故里幽门蔚蓬藜师曰言国忠闻禄山有变已防两都遂脱身自防路归恐为奸盗所获故里但空村言居民尽避胡也】恶名幸脱免【苏曰岑永幸脱此恶名当洗耳浣心老采笋蕨】穷老无儿孙【蘓曰详味此诗葢禄山反时其将有脱身归国而禄山尽杀其妻子者不出姓名亦可恨也】

　　补注杜诗巻五
　　钦定四库全书
　　补注杜诗巻六　　　　　宋　黄希　原本
　　黄鹤　补注
　　别赞上人【乾元二年作】
　　补注【鹤曰公以闗辅饥乃赴成州遂以乾元二年十月去秦州此诗云嵗暮饥馁迫野风吹征衣当是其时作】
　　百川日东流客去亦不息【洙曰谢晖诗大江流日夜客心悲未央】我生苦漂荡何时有终极【修可曰曹子建诗相思旡终极】赞公释门老放逐来上国【师曰赞公与房琯逰从琯既待罪赞公亦被谪上国京师也】还为世尘婴【洙曰陆士衡牵世婴时网又世网婴我身师曰赞公本脱俗人今反为世尘所累婴累也】颇带憔悴色杨枝晨在手【定功曰佛经云手把青杨枝徧洒甘露之水】豆子两巳熟【苏曰崔见习凿齿曰豆子熟矣张亘曰豆子眼中黒精也言无邪视也赵曰今取杨枝字以见赞当春方为寺主来秦州而巳见豆子熟之际矣】补注【希曰梵纲经若佛子常应二时头陀冬夏坐禅结夏安居常用杨枝而菩萨行头陀时及逰方时行百里千里此常随其身任渊云诗言赞公道力深妙杨枝挥洒便能致雨以熟豆田或然】是身如浮云【君平曰维摩经是身如响属诸因缘是身如浮云须臾变灭是身如电念念不在】安可限南北【竦曰蔡谟初渡江曰此天所以限南北也】异县逢旧友初欣写胷臆天长闗塞寒嵗暮饥冻逼【洙曰一云长天闗塞逺嵗暮饥寒迫赵曰当作饥寒字别刘诗在十月而此云嵗暮者以见将为嵗暮之计以救饥寒也】野风吹征衣欲别向曛黑【洙曰鲍明逺诗野风吹秋木谢灵运诗朝逰穷曛黒】马嘶思故枥【洙曰嘶一作鸣】归鸟尽敛翼【洙曰陶潜诗归鸟趍林鸣】古来聚散地【苏曰长安乃古今聚散荣辱之地崇山逺水惟与骚客作愁具】宿昔长荆棘【洙曰姑苏台诗荆棘霜露沾人衣】相看俱衰年出处各努力【苏曰王导别阮彦曰宜努力为主古诗云明时各努力师曰此葢叹两都之地昔与赞公或聚或散扵此今经禄山之乱尽长荆棘况二人俱当衰年出处之迹可不勉乎】
　　万丈潭【乾元二年夏作】
　　【洙曰同谷县作】补注【鹤曰梁权道以为乾元二年自秦之同谷作然公以二年十月之同谷而此诗乃云何事炎天遇快意风雨会其年夏在秦按公有寄赞上人诗云徘徊虎穴上面势龙头兹乃云龙依积水蟠窟压万丈内殆是在秦州作又尝以此诗参西枝村寻草堂地诗大概相类】
　　青溪合寞神物有显晦龙依积水蟠窟压【洙曰一作厌】万丈内【洙曰天台赋临万丈之絶】局步凌垠堮【洙曰西京赋灵囿之中前后元有垠堮局渠六切堮逆各切】侧身下烟霭前临洪涛寛却立苍石大山危一径尽岸絶两壁对削成根虚无【洙曰顔延年诗践华因削成】倒影垂澹瀩【洙曰一作赖天台赋序或倒影扵重溟郑曰瀩徒对切犹澹沲也水带沙往来貌如淳曰在日月之上反从下照故其影倒】黑知【一作又如】湾澴底清见光炯碎孤云倒来深飞鸟不在外髙萝成帷【洙曰一作帐】幄寒木曡旌斾【修可曰康协终南行枫丹杉碧叠旌立斾】逺川曲通流嵌窦潜泄濑造幽无人境【洙曰天台赋卒践无人之境】发兴自我辈告归遗恨多将老斯逰最闭蔵脩鳞蛰出入巨石碍何当炎天过快意风雨会【洙曰雨一作云】
　　两当县呉十侍御江上宅【乾元二年十月作】
　　【俯曰按地理志鳯州两当县州西八十五里汉故道县后魏置两当以大散闗与嘉陵地势险隘相当故云两当】补注【鹤曰江即嘉陵江乾元二年秦州作九域志秦州西南至成州二百六十里两当县在鳯州城西鳯州亦西至成州二百七十里殆是公自秦西至同谷时道经两当故作此诗乾元二年十月也图经云古者相传嘉陵江与朱沮水相防于县界故云两当又云东京西蜀至此三十程故名两当本朝赵抃自成都被召还朝宿广乡驿有诗云被召趍都景物疏两当中夜宿中途注云图经云东京西蜀至此道里均焉驿在县中】
　　寒城朝烟淡【洙曰谢晖诗寒城一凝眺平楚正苍然】山谷落叶赤补注【鹤曰鳯州有嘉谷即嘉陵江所出】隂风千里来吹汝江上宅【赵曰详味诗意呉侍御迁谪之因为辨论良民不是奸细以此忤权贵而得罪耳首四句以秦地之时景物言其宅在两当县之江上所以为之感激也两当枕嘉陵江上】鹍鸡号枉渚【洙曰王徽之诗窈霭潇湘空歘吸鹍鸡悲谢灵运诗弭楫薄枉渚楚辞朝发枉渚夕宿辰阳沈曰相如上林赋云蔺鹤乱鹍鸡张楫曰鹍鸡似鸖黄白色张无尽武陵图经纠缪云武陵之东口二山一曰枉山吴均宋地居注云宋元嘉七年五月大水武陵枉山陷为枉渚大平御览载湘州记云枉山在郡东十七里有枉焉山西溪口有小湾谓之枉渚革曰谨按两当县鳯州乃古雍州之地子美是诗云枉渚乃渚之斜曲而不直者非武陵湘潭之枉渚也敏功曰陆云答张士然诗曰通波激枉渚注云枉渚曲渚也亦以斜曲为义田曰鹍鸡楚地有之楚辞曰鹍鸡啁唽】日色傍阡陌补注【希曰汉成帝纪出入阡陌师古曰秦时商鞅所开也】借问持斧翁防年长沙客【洙曰武帝末暴胜之为直指使者衣绣衣持斧逐盗长沙长沙湖广地名赵曰持斧御史事指言呉侍御也长沙即潭州贾谊所谪之地】哀哀失木狖【洙曰西都赋猿狖失木淮南子猿狖颠坠而失木】矫矫避弓翮【赵曰淮南子雁衘芦而翔以避弋缴以比呉之失所也】亦知故乡乐未敢思宿昔昔在鳯翔都共通金闺籍【洙曰谢晖诗既通金闺籍赵曰金闺金马门也共通者公为左拾遗与呉共通籍也】补注【希曰寳应元年建夘月复以鳯翔为西都】天子犹防尘【洙曰僖二十四年传臧文仲曰天子防尘于外敢不奔问官守】东郊暗长防【洙曰书秦誓东郊不开晁错曰劲弩长防射疏及逺】兵家忌间谍【洙曰李牧为雁门谨烽火多为间谍】此辈常接迹台中领举劾【端本曰举善劾有罪御史职也】补注【希曰按百官志治书侍御史掌举劾百寮又后汉百官志侍御史十五人注掌察举非法受公卿郡吏奏事有违失举劾之呉既振职而忤宰相意是明年宰相裴冕苗晋卿张镐未知忤谁】君必慎剖析不忍杀无辜【洙曰书与其杀不辜宁失不经】所以分黑白上官权许与失意见迁斥【洙曰谢灵运诗遭物悼迁斥师曰肃宗时禄山未平贼遣谋者行反间之言以中伤朝臣呉侍御作台官正领举劾之职毎得罪者必为之分剖曲直是非之理不忍滥杀无罪由是失宰相意遂见斥逐于两当上官宰相也呉侍御虽有所辨明宰相虽权时从之必竟不悦以此故黜之】仲尼甘旅人【洙曰王弼仲尼旅人则国可知矣】向子识损益【修可曰后汉向长字子平潜隠于家读易至损益卦喟然叹曰吾知富不如贫贵不如贱未知死何如生耳】朝廷非不知闭口休叹息【洙曰张厚曰此事巳知闭口何劳叹息】余时忝诤臣【赵曰时为拾遗也】丹陛实咫尺【洙曰僖九年传天威不违顔咫尺】相看受狼狈至死难塞责【苏曰吕产罪虽至死亦难塞责】补注【鹤曰肃宗即位次彭原诏御史论事勿先曰大夫宰相似有意于聴言矣而呉侍御以论良民不是奸细忤权臣而见斥杜公亦以论房琯而见疎今观相看受狼狈之句可以觇其求言之非诚也】行迈心多违【洙曰诗行迈靡靡沈休文诗江海事多违】出门无与适于公负明义惆怅头更白【赵曰落句见公之恨深矣师曰甫时为拾遗其去天子不逺可以谏矣坐看呉公之狼狈虽死不足责呉公之责盖甫自知扵呉公有负是以惆怅自刻责其非义也故云于公负明义惆怅头更白】补注【鹤曰呉公以谏而黜杜公同在言路不能辨其屈徒作诗以自责异乎范文正公以谠直去国而余襄公上疏论救亦贬尹师鲁欧阳公相继论説又皆贬降扵此亦见本朝养成士气可使沈黙偷安者为之愧死也】
　　发秦州【乾元二年作】
　　【洙曰乾元二年自秦州赴同谷县纪行十二首】补注【鹤曰按九域志秦州西南至成州二百六十五里同谷乃附邑当是乾元二年赴同谷时旧注是矣】
　　我衰更懒拙生事不自谋无食问乐土【洙曰诗适彼乐土师曰同谷在京之南不经残破故云乐土】无衣思南州【彦辅曰楚辞嘉南州之炎徳南州气暖故思南州】汉源十月交【鲍曰唐志汉源属同谷郡大槩美同谷风土多暄利于贫士非九月十月之交去秦也】补注【希曰汉源同谷郡之中下县近蜀故多暖】天气凉如秋草木未黄落【苏曰贾谊长沙十月草木尚未黄落加之蒸湿此人甚不宜风土】况闻山水幽【洙曰水一作东】栗亭名更佳【郑曰今成州栗亭县】补注【希曰九域志栗亭在成州东五十里亦县名而唐志不言】下有良田畴充肠多薯蓣【洙曰永和初有采药于衡山者道迷粮尽过息嵓下见一老公告之以饥与之食物如薯蓣后不复饥田曰陶隠居云薯蓣处处有之掘取食之以充粮图经云胡闽中出一种根如芋而皮紫色煎煑食之俱美彼土人呼曰藷音殊山海经云景山北望沙泽多藷藇言与薯蓣同】崖蜜亦易求【苏曰崖蜜乃樱桃也陆机诗崖蜜珠蒲蓝王子敬帖云山隂崖蜜珠甘嘉得多尤妙本草戴石蜜陶隠居云即崖蜜也髙山嵓石间作之色青赤味小噞食之心烦其蜂黒色似防刘禹锡云崖蜜则是一蜂如陶所説出南方嵓岭间生悬崖上蜂大如防房着崖窟以长竿刺令蜜出承取之多至三四石入药用胜于凡蜜谷子曰百花醴蜜也崖蜜樱桃也以子美此诗观之十月间恐无樱桃则崖蜜更无异议也】补注【希曰崖蜜则蜂扵崖石上所作之蜜成州多产此故贡以蜡烛李义山蜂诗云红壁寂寥崖蜜尽碧帘迢逓雾巢空唐人大抵称蜜为崖蜜也】密竹复冬笋清池可方舟【赵曰谢灵运登石门最髙顶诗宻竹使径迷方舟并两舩】虽伤旅寓逺庶遂平生逰【伤一作云】此邦俯要冲实恐人事稠补注【希曰此邦指秦州而言也】应接非本性【苏曰阮嗣宗颇倦人事应接进退非吾本性赵曰王子敬过越州见潭壑澄澈清流泻注云山川之美使人应接不暇】登临未销忧【洙曰王仲宣登楼赋登兹楼以四望聊暇日以销忧】谿谷无异石塞田始微收岂复慰老夫惘然难久留日色隠孤戍【洙曰惘一作焹谢玄晖诗曰隠涧疑空】乌啼满城头【赵曰何逊诗团团日隠州乌啼满城头】中宵驱车去饮马寒塘流【洙曰古诗饮马长城窟】磊落星月髙【赵曰古诗两头纎纎新月生磊磊落落向曙星】苍茫云雾浮【修可曰庾信诗苍茫云貌同】大哉乾坤内吾道长悠悠【师曰言天地虽寛而吾道凋丧若无所容亦终于此而巳矣故曰吾道长悠悠】
　　赤谷【乾元二年作】
　　补注【鹤曰以晨发赤谷亭又前有赤谷西崦则此亭在秦州近境乾元二年作】
　　天寒霜雪繁【洙曰诗正月繁霜赵曰孔子曰天寒既至霜雪既降】逰子有所之【洙曰李陵诗逰子暮何之】岂但嵗月暮【洙曰古诗凄凉嵗云暮又嵗月忽巳晩】重来未有期【洙曰苏武诗相见未有期】晨发赤谷亭险艰方自兹【洙曰任彦升诗晨发富春渚又云艰险方自知】乱石无改辙【洙曰曹子建诗中涂絶无轨改辙登髙冈】我车巳载脂【洙曰泉水诗载脂载辖还车言迈】山深苦多风【洙曰魏文帝苦战行谿谷多风霜雪沾衣】落日童稚饥【洙曰苦寒行行行日巳逺人马同时饥】悄然村墟逈烟火何由追【赵曰四望无烟火公诗言童稚苦饥而村墟尚逺烟火无所追求以造饭也师曰按地理志秦州陇城县有大陇山亦曰陇首山三秦记云其坂九回上者七日乃越上有清水四注下俗歌曰陇头流水鸣声幽咽遥见秦川肝肠断絶甫盖上大陇山故云云谓其坂九囘故也】补注【鹤曰按新旧史地理志陇城县下不言有大陇师所注其殆本九域志而言与】贫病转零落【洙曰一云飘零曹子建零落归山谢灵运诗万事俱零落】故乡不可思【洙曰郁郁多愁思绵绵思故乡魏文帝苦哉行还望故乡郁何垒垒】常恐死道路【洙曰论语寜死扵道路乎】永为髙人嗤【洙曰古诗但为后世嗤】
　　鐡堂峡【乾元二年作】
　　补注【鹤曰乾元二年三峡当是尚属秦境详见注】
　　山风吹逰子缥缈乗险絶【逢元曰缥缈衣裳飞扬貌】峡形藏堂隍【立之曰山台如堂隍峡蔵扵两山之间】补注【鹤曰九域志秦州西北有上峡下峡峡口壁其此峡之分与又唐志成纪有铁峡】壁色立积铁径摩穹苍蟠【洙曰魏文帝修条摩苍天常道立深谷下无底髙岩暨穹苍赵曰径之屈蟠而摩天以言髙也】石与厚地裂脩纎无垠竹嵌空太始雪【限一作垠空一作孔】威迟哀壑底【洙曰殷仲文诗哀壑叩虚无】徒旅惨不悦【洙曰谢灵运诗徒旅苦奔峭顔延年诗改服饰徒旅又闵徒御悲威迟良马烦】水寒长氷横【鲁曰谢灵运诗石横水分流】我马骨正折【防热切洙曰诗我马瘏矣荀子折筋絶骨】生涯抵弧矢盗贼殊未灭飘蓬逾三年【赵曰飘蓬出商君书曰夫飞蓬遇飘风而行千里乘风之势也古诗云转蓬离本根飘飘畏长风】回首肝肠热【师曰弧矢言盗贼兴也自盗贼窃发以来生涯抵弃不成家计抵弃也肝肠热言忧则内热也】
　　盐井【乾元二年作】
　　【彦辅曰蜀都赋家有盐泉之井】补注【鹤曰唐食货志云唐有盐井六百四十而黔州有井四十一成州巂州井各一果阆开通井百二十三功眉嘉州井十三梓遂绵合昌渝泸资荣陵简井四百六十以井指成州之井而言也虽地理志言秦州长道县有盐而食货志所载盐井则无故以为是成州之井且长道本成州又唐地理志成州有静戎军寳应元年徙马邑州于盐井城置】
　　卤中草木白【洙曰地舄卤者生盐修可曰许慎説文曰卤盐池也东方谓之斥西方谓之卤又汉宣帝常困扵莲勺卤中注莲勺县有盐池广十余里其乡人名卤中师古曰今在栎阳县】青者官盐烟【苏曰郭思瑶溪诗话作直者青盐烟】官作既有程【洙曰程限也赵曰陈琳诗官作自有程】煑盐烟在川【洙曰前汉呉王东煑海为盐】汲井嵗搰搰【郑曰古忽切木名洙曰荘子天地篇子贡见汉隂丈人方将为圃畦凿隧而入井抱瓮而出灌搰搰然用力甚多而见功寡】出车日连连【洙曰庄骈拇篇又奚连连如胶漆纒紏连结也天启曰连连言运载不辍也】自公斗三百转致斛六千【洙曰转致言贸易也斗三百斛六千言其利相倍什】补注【希曰唐志云天寳至徳间盐每斗十钱乾元元年第五琦为诸州权盐铁使尽摧天下盐斗加时价百钱而出之为钱二百一十此诗作扵乾元二年何以乃云斗三百当是天下艰危因民所急而税之刘晏之防行而愈昂矣】君子慎止足【修可曰张景阳咏史诗达人知止足】小人苦喧阗我何良叹嗟物理固自然【洙曰一云亦固然鲁曰物有利则人争取之此理之自然何可叹嗟乎】
　　寒峡【乾元二年作】
　　【鲁曰寒峡云门皆秦地名】补注【鹤曰乾元二年作秦成大抵多峡然秦至成之界垂二百里又七十里至成今公自十月去秦而至至此巳仲冬之交则此峡当在秦州之境】
　　行迈日悄悄【洙曰诗行迈靡靡又忧心悄悄黄曰逺行曰迈】山谷势多端云门转絶岸积阻霾天寒【洙曰尔雅释天风而雨土为霾】寒峡不可度我实【一作贫】衣裳单况当仲冬交【师曰甫自秦至此巳十一月故云仲冬交甫于诗皆以年月纪欲后世有所考其行止也不然何以谓之诗史乎】泝防増波澜野人寻烟语行子旁水餐此生免荷殳【郑曰荷何佐切负也洙曰人诗荷戈与殳苏曰刘肃退居嵩岭恬然自乐谓儿侄曰尔辈当勉力井春此生何望青云致身傥免荷戈执殳其幸亦非细】未敢辞路难
　　法镜寺【乾元二年作】
　　补注【鹤曰同上是乾元二年作诗云愁破崖寺古意尚在秦州也】
　　身危适他州【黄曰身危谓避闗辅之饥也】勉强终劳苦【苏曰陶侃勉强仕宦终亦劳心苦力但归老田园养此疲薾可矣】神伤山行深【秦曰山行深谓经九曲坂颇令人伤神】补注【希曰荀粲妻亡不哭而神伤】愁破崖寺古婵娟碧鲜净【洙曰呉都赋檀栾婵娟玉润碧鲜谓竹赵曰碧鲜言竹也竹谓之婵娟唐孟郊有三婵娟诗曰竹婵娟月婵娟人婵娟也】补注【希曰竹谓之婵娟盖起扵楚辞初放云便娟之脩竹兮寄生扵江潭注便娟好貌】萧摵寒箨聚【郑曰摵子六切又所隔切洙曰谢灵运诗初篁苞绿箨卢子谅诗摵摵芳叶零】回回山根水【洙曰山一作石刘公榦诗回回自昏乱】冉冉松上泄云防清晨【洙曰魏都赋穷岫泄云日月恒翳顔延年诗泄云巳漫漫多雨亦凄凄田曰泄与泄同泄犹出也】初日翳复吐【洙曰曹子建诗微隂翳阳景】朱甍半光炯【郑曰甍谟耕切炯古迥切光也】户牖粲可数【色主切】拄策忘前期出【一作髙】萝巳亭午【洙曰天台赋羲和亭午定功日广雅日在午】子规呌【洙曰子规一名杜宇蜀人以为望帝魂赵曰谷説云望帝化为子规】补注【希曰子规春鸟也春深乃呜今仲冬之交而其声已闻地气之暖使然也公去秦以赴南州之暖可见矣】微径不复取【师曰甫欲少憩此寺奈闻子规声起人思乡况径陌微窄难以取就一逰扵是前迈故云云】
　　青阳峡【乾元二年作】
　　补注【鹤曰诗谓之塞外又谓东笑莲花卑则非秦地矣又云作忆逾陇阪当是乾元二年作】
　　塞外苦厌山南行道弥恶【师曰天下山惟南最多甫自秦适同谷是自北之南也】冈峦相经亘【洙曰卢子谅诗冈峦挺茂树】云水气参错【洙曰谢灵运诗遡流触惊急临坼阻参错】林迥峡角来天窄【一作穿】壁面削磎西五里石【郑曰磎苦奚反今作溪】奋怒向我落仰看日车侧【洙曰后汉李九曲歌安得力士翻日车】俯恐坤轴弱【苏曰张化曰日车转侧羲和无功赵曰淮南子注曰乗车驾以六龙坤轴即地轴也此言落石之声势以其声震天而日车为之侧其势可以压地而坤轴为之弱也】魑魅啸有风【魑丑知切魅明袐切洙曰天台赋始经魑魅之涂鲍明逺芜城赋水魅山野防城狐风嘷雨啸昏见晨趋苏曰何逊诗林间夕风生隔水魑魅啸工部言乱世无正人使魑魅向风而啸】霜霰浩漠漠昨忆逾龙坂【洙曰四愁诗欲往促之龙坂长赵曰汉书天水郡注有大坂名曰龙坂偶曰秦州记曰陇坂九曲不知髙防里】髙秋视呉岳【泰伯曰周礼雍州其镇曰岳山注云呉岳也汉志呉山在汧县西彭曰国语谓之西呉秦都咸阳以为西岳】东笑莲花卑【见莲峰望忽开注】北知崆峒薄【见聊欲倚崆峒注】补注【希曰呉岳在陇州广雅曰岳谓呉岳也顶五峯周礼职方氏雍州山曰岳汉书地理志呉岳在汧县西古文谓之州秦都咸阳以为西岳此公自华之秦时所见也呉岳之髙东卑莲峰北薄崆峒今之青阳峡犹见其突兀趂人也莲峯在泰山崆峒在岷州】超然侔壮观【古乱切洙曰景福殿虽咸池之壮观夫何足以比雠赵曰言青阳峡山超峙而起可侔呉岳之壮观】已谓殷寥廓【殷音隠洙曰天台赋太虚寥廓而无阂】突兀犹趂人及兹叹寞【叹一作欲赵曰谓至其趂人之际叹神造之寞而不可测也】
　　龙门镇【乾元二年作】
　　补注【鹤曰龙门镇在河南县然非秦州往成州之路诗又云沮洳栈道湿殆是成州亦有镇与之同名又诗云防虞此何及严砺元和中嘉陵江二百里通漕以馈成州戍兵其在此与】
　　细泉兼轻氷沮洳栈道湿【洙曰魏汾沮洳润湿之处故为沮洳汉髙纪烧絶栈道师古曰栈即阁也今谓之阁道】不辞辛苦行迫此短景急【洙曰舞鹤赋急景凋年欧曰短景急言日短急扵奔程也】石门云雷【一云雪云】隘【一作溢】古镇峯峦集旌竿暮惨澹风水白刃澁胡马屯成皋【赵曰成皋巩落之地意言安史之兵耳旧以囘纥非也是时乾元二年之冬回纥未反不可妄引也】补注【鹤曰胡马指史思明按史乾元二年九月庚寅思明陷东京及齐汝郑滑四州】防虞此何及【洙曰言已后时矣】嗟尔逺戍人山寒夜中泣【洙曰陆士衡诗苦哉逺征人拊心悲何如】
　　石龛【乾元二年作】
　　补注【鹤曰石龛在成州近境同是乾元二年作】
　　熊罴咆我东【咆蒲交切】虎豹号我西【洙曰魏武帝苦寒行熊罴对我蹲虎豹夹路啼号胡刀切】补注【希曰楚辞招隠士虎豹鬭兮熊罴咆又九思将升兮髙山上有兮猿防将入兮深谷下有兮虺蛇左见兮鸣鵙右覩兮呼枭尔雅曰熊罴丑又罴如熊黄白文】我后长啸我前狨又啼【郑曰狨而中切兽也山雨啸见前苏曰杨大年云狨之形似防而大尾长作金色生川峡深山中人以药矢射杀之取其尾为卧褥鞍被坐氊之用狨甚爱惜其尾既中毒即囓断其尾以掷之恶其为身害也盖轻防善缘木猿之类赵曰四我乃公之新格刘琨扶风歌止曰鹿逰我前猿戏我侧两句而已】天寒昏无日山逺道路迷【苏曰梁谔入黔中山逺林茂鸟道欹危烟雾暗咫尺路迷】驱车石龛下仲冬见虹霓【苏曰惠帝时仲冬虹霓昼见三日国政頽圮节令不时诸侯防权师曰虹隂气也孟冬三月虹不见今见扵仲冬谓隂胜扵阳有臣侵君之象】伐竹者谁子【竹一作木】补注【鹤曰黄庭经问谁家子在我身】悲謌上【一作抱】云梯【赵曰云梯字起扵墨子曰公输班为云梯】为官采美箭五嵗供梁齐【赵曰尔雅东南之美者有防稽之竹箭也梁谓汴州齐谓今之山东皆安史之兵所在也故采箭以供官用矣】补注【希曰本禹贡注箘簵美竹云可以为箭自天寳十四载至今乾元二年为五年】苦云直簳尽【郑曰簳口旱切亦作笴】无【一作应】以充提携【洙曰仲冬之月日短至则言伐木取竹箭坚成极时苏曰郭璞秋日携杞菊亲与大鲍曰贫者无以献聊不空手充提携故也】奈何渔阳骑飒飒惊蒸黎【赵曰渔阳骑指言安庆绪之兵也禄山反长驱陷两京天下震骇故云飒飒如风之疾也】
　　积草岭【乾元二年作】
　　补注【鹤曰诗云卜居尚百里休驾投诸彦邑有佳主人情如已防面则积草岭在同谷县边境公将到县得县令书故云】
　　连峯积长隂【咏曰谓草木隂翳也】白日递隐见【郑曰递待礼切更也见形甸切咏曰言日光映射一有一无也】飕飕林响交惨惨石状变山分积草岭路异明水县【苏曰刘安微时为明水县吏】旅泊吾道穷【希声曰仲尼曰吾道穷矣王弼曰仲尼旅人】衰年嵗时倦卜居尚百里休驾投诸彦【洙曰江淹云金闺诸彦苏曰季尤休驾沐浴投诸英彦赵曰屈原有卜居篇诸彦出谢灵运拟邺中诗序有云二三诸彦旧注所引在后矣】邑有佳主人情如巳防面【赵曰古诗古称防面难】来书语絶妙【苏曰沈约得来书词语絶妙笔墨遒劲无一糁尘俗气味可爱】逺客惊深眷食蕨不愿余茅茨眼中见【洙曰陆士衡诗彷佛眼中人赵曰左太冲咏史诗饮河期满腹贵足不愿余】补注【希曰南史王彧字景文袁粲见之称其风流或云景文比谢叔原犹为野父粲惆怅良久曰但眼中不见此人】
　　泥功山【乾元二年作】
　　补注【鹤曰唐去云成州寳应元年设吐蕃贞元五年于同谷县之西境泥功山置行州自秦至成不满三百里涉两月乃至为诗十有二备言辛苦饥寒之状观其诗想其时为长太息也】
　　朝行青泥上暮在青泥中泥泞非一时【泞乃定切】版筑劳人功不畏道路【一作途】逺反将【一云乃将一云及此】汩没同【赵曰公言反同版筑之人同汩没于泥中也】白马为铁骊【洙曰马青色曰骊】小儿成老翁哀猿【一作猱】透却坠死鹿力所穷【赵曰诗野有死鹿故用之鹿之所以死以力穷扵泥中走困也】寄语北来人后来莫怱怱
　　鳯凰台【乾元二年作】
　　【鲁曰此诗思见太平之君子也郑曰郦道元水经注水南迳槃头郡东而南合鳯溪水水上乗蜀水扵广业郡南泾鳯溪中有二石双髙其形若阙汉时有鳯凰止其上故谓之鳯凰台北去郡三里】补注【鹤曰乾元二年赴同谷时作】
　　亭亭鳯凰台【洙曰谢恵连诗亭亭映江月西京赋干云雾以上达状亭亭以迢迢师曰乃秦弄玉与萧史吹箫扵此所谓鳯凰台上忆吹箫是也端木曰亭亭髙貌】北对西康州【郑曰地理志河北郡后周改曰鳯州领同谷旧曰白石置广业郡西魏改曰同谷后周置康州大业初废唐地理成州同谷郡武徳元年以同谷置西康州贞观元年州废西魏槃头郡亦唐兴州之长举县也】西伯今寂寞鳯声亦悠悠【洙曰西伯文王也西伯时鳯鸣扵岐阳师曰文王七年受天命鳯鸣于岐岳而兴王道自文王既没鳯声亦息而不闻是诗寓意伤当世贤者不进盖鳯之为物有道则见无道则隠喻贤者出处之道】山峻路絶踪石林气髙浮安得万丈梯为君上上头恐有无母鶵饥寒日啾啾我能剖心出饮啄慰孤愁心以当竹实炯然忘外求血以当醴泉岂徒比清流所重王者瑞敢辞微命休【梦符曰春秋元命苞周成王时大治鳯凰来舞扵庭成王乃援琴而歌鳯凰翔兮于紫庭余何徳兮以感灵又瑞应图曰鳯王者之嘉瑞】补注【希曰尔雅释鳯郭云瑞应鸟鸡头蛇颈燕颔龟背鱼尾五彩色天老曰出扵东方君子之国翺翔四海之外见则天下大安宁】坐看防翮长举意八极周自天衔瑞图【一云图防】飞下十二楼【洙曰十洲记曰昆仑山有十二玉楼】图以奉【一作献】至尊【修可曰春秋元命苞黄帝逰元扈洛水之上注元扈石室也与大司马容光等临观鳯衔图置帝前帝拜受图】鳯以垂鸿猷【薖曰鸿猷大道也鳯乗鸿猷所以表大道】再光中兴业一洗苍生忧深衷正为此羣盗何淹留【师曰此甫所以感鳯而思见贤人以致治平之效也】
　　乾元中寓居同谷县作七首【乾元二年作】
　　【鲁曰同州县名】补注【鹤曰公乾元二年十二月至同谷以十二月入蜀寓居同谷才一月耳】
　　有客有客字子美【洙曰以其寓居故自称有客子美甫字也】白头乱发【一云短发】垂过耳嵗拾橡栗随狙公【洙曰按新史言甫居同谷县拾梠以自给皃女有至饿殍者梦符曰右按列子宋有狙公爱狙而养之先诳之曰与若芧朝三而暮四足乎众狙皆起而怒俄而曰与若芧朝四而暮三足乎众狙皆伏而喜注芧栗也】补注【鹤曰庄子狙公赋芧曰朝三暮四众狙皆怒疏曰芧橡子也似栗而小史谓云客秦州负薪采橡栗自给岂独在秦然也今殆至成亦然】天寒日暮山谷里中原无书归不得手脚冻皴皮肉死【郑曰皴七伦切皮细起也师曰甫自伤饥寒不得归乡悲风为生天为之与动况人乎】呜呼一歌兮歌巳哀悲风为我从天【一作东】来
　　其二
　　长镵长镵白木柄【郑曰镵锄衔切呉人云犁鐡説文鋭也】我生托子以为命黄精【一作黄独】无苗山雪盛【苏曰木栩贫居嘉阳常负镵采黄独一日雪盛不获黄精当作黄独往时儒者不解黄独改作黄精鲁直云以予攷之黄独是也本草赭魁注肉白皮黄也汉人蒸食之山东人呼为土芋江西人呼为土邜蒸食之类芋魁】补注【希曰诸本皆作黄精一本作黄独王内翰故云一作黄独本草芋条下云芋魁一名黄独山雪一本作山日芋得日防则其苗损而下实故公云无苗山日盛鹤曰本草云黄精久食轻身延年故河南嵗贡今公寓同谷巳是仲冬则山日无应云盛芋又巳收意只是采黄精亦犹拾橡栗也黄精是时无苗又值山雪之盛所以有子空归来之句若芋则种有定所不劳负镵入山矣】短衣数挽不掩胫【郑曰胡定切脚胫也洙曰戚叩角歌曰短布单衣不及其肘】此时与子空【一作同】归来男呻女吟四壁静【洙曰相如家居徒四壁立】呜呼二歌兮歌始放闾【一作邻】里为我色惆怅【洙曰首章天哀其穷次章人亦哀其穷矣师曰闾里尚为之惆怅况亲戚旧故乎】
　　其三
　　有弟有弟在逺方【一作各一方】三人各瘦何人强【洙曰后汉赵孝弟礼为贼所得将食之孝自缚请贼曰礼瘦不如孝肥贼感其意俱舍之】生别展转不相见【洙曰乐府他乡各异县展转不相见】胡尘暗天道路长【洙曰诗阻且长】道东飞驾鹅后鸧【郑曰驾古牙切鸟名七由切鸧七刚切洙曰扬雄传岂驾鹅之能捷鸧恶禽也鸧九头诗有在梁】补注【鹤曰楚辞谬谏畜鳬驾鹅鸡鹜满堂坛兮注畜养鹅鹜亲近小人满扵堂坛又大招鹍鸿羣晨杂鸧今公云喻史思明防东都也】安得送我置汝傍呜呼三歌兮歌三发汝归何处收兄骨【洙曰收一作取僖三十二年殽有二陵必死是间余收尔骨非时巳穷而巳而兄弟之亲亦莫知其存云】
　　其四
　　有妹有妹在钟离【鲁曰地理志濠州钟离郡】良人早殁诸孤痴长淮浪髙蛟龙怒十年不见来何时【一作迟】扁舟欲往箭满眼杳杳南国多旌旗呜呼四歌兮歌四奏林猿【一作竹林】为我啼清昼【洙曰猿非有情者而亦为之啼则穷可知矣苏曰旧作竹林后人改为林猿今本皆因之蔡绦云崇宁间有贡士同州来笼一禽大如雀色正青善鸣问其名此竹林鸟也少陵扵诗必纪其处以明风俗方物诏扵后人岂易改也师曰猿乃无知之物今为我啼盖哀伤之至也】
　　其五
　　四山多风溪水急寒雨飒飒枯树湿【一云树枝湿】黄蒿古城云不开白狐【一云狐】跳梁黄狐立【郑曰跳徒聊切跃也】我生胡为在穷谷中夜起坐万感集【洙曰谢灵运诗千念集日夜万感盈朝昏王康琚诗哀风中夜起】补注【希曰书中夜以兴陆士衡中夜叹息】呜呼五歌兮歌正长魂招不来归故乡【洙曰招魂曰魂兮归来师曰甫身虽寓同谷而魂梦未尝忘故乡可谓思乡之甚也】
　　其六
　　【苏曰六謌一篇为明皇作也明皇以至徳二年至自蜀居兴庆宫谓之南内明年改元乾元时持盈公主往来宫中李辅国常隂其隙间之故上元二年常迁西内】
　　南有龙兮在山湫【逸曰湫龙潭也】古木巃嵸枝相樛【郑曰巃卢红切嵸子红切洙曰刘安招隠士桂树生丛兮山之幽偃蹇连巻兮枝相樛山气巃嵸兮石嵳峩敏功曰樛乃枝曲下垂貌】木叶黄落龙正蛰【洙曰秋风辞草木黄落鴈南飞】蝮蛇东来水上逰【蝮芳福切洙曰招魂曰蝮蛇蓁蓁敏修曰龙蛰喻天子失势蝮蛇东来喻禄山従山东来】补注【希曰南有龙喻宗在南内木叶黄落龙正蛰喻宗防尘蝮蛇东来谓史思明陷魏州非喻禄山従山东来是时禄山死久矣】我行怪此安敢出拔剑欲斩且复休呜呼六歌兮歌思迟【思相吏切洙曰一作怨迟】溪壑为我回春姿【洙曰邹衍被防仰天而泣五月为之降霜则士之怨愤足以感通扵造物而然矣】
　　其七
　　男儿生不成名身已老三【一作十】年饥走荒山道补注【希曰三年饥走谓自天寳十五载避乱至今也】长安卿相多少年富贵应须致身早【师曰肃宗中兴所用皆后生晩进元勲旧徳如郭子仪尚见龃龉它可知也故云云】山中儒生旧相识但话防昔伤懐抱呜呼七歌兮悄终曲仰视皇天白日速【洙曰江文通诗青春速天机素秋驰白日伤时不我留也师曰云白日速盖伤日月逝矣嵗不我与所谓富贵不来年少去是也】
　　发同谷县【乾元二年作】
　　【郑曰同州县名师曰乾元二年甫寓同谷属同谷饥歉又自同谷入蜀此诗以下皆防道纪行】补注【鹤曰为同谷郡治同谷公以乾元二年十一月至不盈月遂行赵许成都府诗云公尝自注此诗云乾元二年十二月一日自陇右赴劒南不知据何本而云然水防渡诗云微月已没久则发扵一日或是】
　　贤有不黔突圣有不暖席【洙曰文子曰墨子无黔突孔子无暖席】补注【希曰淮南子务脩训曰孔子无黔席班固答宾戯曰孔席不暖墨突不黔二书虽异文而意皆圣贤之不安逸也】况我饥愚人焉能尚安宅【洙曰圣贤尚不免此吾岂能安宅乎】始来兹山中休驾喜【一作嘉】地僻奈何迫物累一嵗四行役【大临曰诗父曰嗟于季行役师曰一嵗之中凡四行役夏发华州十一月离秦州故诗云汉源十月交十一月至成州故云仲冬见虹霓十二月发同谷故云云】忡忡去絶境杳杳更逺适停惨【一作骖】龙潭云回首白崖石【一作虎崖】临岐别数子握手泪再滴【洙曰江淹诗罇酒送征人握手泪如霰】虽旧情深知【洙曰一云交情无旧深赵曰公扵同谷寓居未久葢多新交而惜别之情则如故旧之深逺】穷老多惨戚平生懒拙意偶值栖遁迹【洙曰郭景纯诗京华防侠客山林隠遁栖】去住与愿违【赵曰嵇康云事与愿违】却慙林间翮【洙曰陶潜迟迟出林翮苏曰裴咛法注不能如愿四海干戈未息出门无食仰见飞鸟顾子曰吾弗如此物羽翮饮栖出入自得长叹久之孝祥曰林间鸟尚得林憩而甫奔走无定居反有媿扵林间之翮乎】
　　木皮岭【乾元二年作】
　　补注【鹤曰岭在成州之西境入蜀忙道经此诗云季冬携童稚辛苦赴蜀门当是乾元二年十二月作】
　　首路栗亭西【洙曰首音狩谓命车向西行也】尚想鳯皇村【马曰依悒不忍去之意】补注【鹤曰栗亭鳯皇村皆在成州公尝赋鳯皇台诗云亭亭鳯皇台北对西康州地理志云同谷县置西康州则台与村在成州之北而栗亭在州东也】季冬携童【一作幼】稚辛苦赴蜀门【鲁曰即剑门也】南登木皮岭艰险不易论补注【鹤曰蜀在成州之南故曰南登】汗流被我体【洙曰喻蜀檄流汗相属大观曰汉史汗流洽背】祁寒为之暄【洙曰书冬祁寒】逺岫争辅佐千岩自崩奔【洙曰雪赋瞻山则千岩俱白谢灵运诗坼岸屡崩奔】始知五岳外别有【一作见】他山尊【赵曰张昶华山碑云山莫尊扵岳】仰干【一作看】塞大明俯入裂厚坤【师曰自逺岫争辅佐以下托意讥禄山不知君臣之义岫尚左右辅佐此山之尊千嵓为之崩奔如千官奔走以趋王事者也别有他山尊喻禄山僭称帝号大明君道也仰干塞大明言禄山自髙大干犯国纪而掩蔽扵君俯入裂厚坤言郡县之地为禄山所割据也】再闻虎豹鬬【洙曰刘安招隠士虎豹鬬兮熊罴咆苏曰徐庶见孔明曰虎豹再鬭必有一伤先生何法以格之孔明曰使三分即无鬭矣】屡局风水昏髙有废阁道【洙曰栈道也】摧折如短辕【短　云断】下有冬青林【洙曰今之梗柟也鲍曰木名经冬不凋今所在多有之】石上走长根西崖特秀发焕若灵芝繁润聚金碧气【洙曰蜀都赋金马驰光而絶影碧鸡倐忽而曜仪连珠金碧之嵓必辱鳯舞之使】清无沙土痕忆观昆仑图【一作墟】目击圃存【洙曰圃凉风在昆仑中见淮南子炎曰庄子目击而道存南史梁简文自扵圃讲老庄】补注【希曰昆仑第二级名曰圃周穆王驾八骏之乗升昆仑之宾扵西王母觞扵瑶池之上又神仙传曰昆仑一名圃一名积石瑶房一曰阆风室一曰华盖一曰天柱又楚辞天问昆仑县圃其尻安在注昆仑山名在西北元气所出其巅曰县圃县圃乃上通于天也】对此欲何适黙伤垂老魂
　　白沙渡【乾元二年作】
　　补注【鹤曰渡之水迳槃头郡东南合凤溪水水上乗蜀水扵广业郡者也又唐志云元和中节度使严砺自兴州长举县西流嘉陵江二百里通曹以馈成州戍兵诗作扵乾元二年十二月】
　　畏途随长江【洙曰庄子畏途者十杀一人则父子兄弟相戒蒭曰释文云险阻道可畏惧者也】渡口下絶岸【赵曰海赋絶岸千丈】差池上舟楫【差初加切】杳窕入云汉天寒荒野外日暮中流半我马向北嘶【洙曰古诗胡马嘶北风】山猿饮相唤水清石礧礧【鲁水切】沙白滩漫漫【洙曰沈休文归海水漫漫】迥【一作倐】然洗愁辛【苏曰王夷甫得书洗我愁辛】多病一疏散【苏曰严助逰陆浑山叹曰多病无聊来此疏散以释沈郁之兴】髙壁抵嵚崟【洙曰一作岑嵚去金切崟锄针切】洪涛越凌乱【洙曰曹植泛舟越洪涛恵连清波时凌乱】临风独囘首【苏曰王筠临风长想英猷时复回首东望】揽辔复三叹【朋曰范滂揽辔慨然有澄清天下之志赵曰左传置食三叹礼记一唱三叹师曰甫遭乱离故防于奔走羇旅是以有范滂澄清之志奈何时不见用亦止扵再三咨嗟伤不得其志也】
　　水会渡【乾元二年作】
　　【鲁曰一云水回渡】补注【鹤曰渡名水防即前所谓合鳯溪也诗云微月没巳久当是乾元二年十二月初至此】
　　山行有常程中夜尚未安【苏曰冦恂中夜悲愁不得安寝】微月没巳久崖倾路何难【洙曰谢灵运诗崖倾光难留苏曰程煜倾崖防路人马不通如逢泥木去住多难赵曰丘希范云崖倾屿难傍】大江动我前【洙曰谢晖诗大江流日夜】汹若溟渤寛【洙曰鲍明逺诗穿池类溟渤】篙师暗理楫【洙曰谢灵运诗理棹遄还期梦符曰右按左太冲呉都赋篙工檝师选自闽禺习御长风狎玩灵胥责千里于寸隂聊先期而须臾】謌笑轻波澜【苏曰谢眺新城路上诗呉儿未习水謌笑欺波澜】霜浓木石滑风急【一作烈】手足寒入舟巳千忧【洙曰谢灵运诗入舟阳巳微】陟巘仍万盘【洙曰诗陟则在巘赵曰仿陆士衡诗仰陟髙山盘】回眺【一作出】积水【一作石】外补注【鹤曰常是作积石葢积石山在河州而成与岷河鳯三州不逺河州又有鳯林县疑是鳯溪鳯州鳯皇村同得名】始知众星干逺逰令人瘦衰疾慙加餐【洙曰古诗思君令人老又努力加餐饭谢灵运衰疾当在斯扬曰曹子建沈忧令人老又吾得行逺逰逺逰欲何之】
　　飞仙阁【乾元二年作】
　　补注【鹤曰自此上栈道矣飞仙以言其髙乾元二年作】
　　土门山行窄【土一作出】微径缘秋毫【洙曰一云径微上秋毫苏曰张仪过太行曰微迳穿云仰视縁云若秋毫蟠折】栈云阑干峻梯石结构牢【洙曰见新亭结构罢注】万壑欹疏林【一作竹赵曰顾恺之万壑争流】积隂带奔涛寒日外淡泊长风中怒号【洙曰庄子风作则万窍怒号】歇鞍在地底始觉所厯髙往来杂坐卧人马同疲劳【苏曰李陵人疲马劳一日三战】浮生有定分饥饱岂可逃【苏曰呉律饥饱荣瘁人之定分非所茍欲可得也】叹息谓妻子我何随汝曹【洙曰马援传吾欲使汝曹闻人过失如闻父母之名】
　　五盘【乾元二年作】
　　【鲁曰谓栈道盘曲有五重】补注【鹤曰在汉中郡之境乾元二年作】
　　五盘虽云险山色佳有余【洙曰陶潜诗山气日夕佳】仰凌栈道细【洙曰道一作阁汉祖入汉中烧絶栈道】俯映江木疏地僻无网罟【苏曰宋玉出逰见山鸟自得玉叹曰此中林幽地僻无网罟弹射宐尔尽其天年也】水清反多鱼【赵曰杨雄云水至清则无鱼公据所见而反用之也】好鸟不妄飞【师曰渊明云鸟倦飞而知还甫自伤奔走曽好鸟之不若也】野人半巢居【洙曰礼运冬居槽巢王康琚皆在太平时亦有巢居子选巢居知天寒】喜见淳朴俗【天啓曰庄子浇淳散朴】坦然心神舒东郊尚格鬬【苏曰范曾东郊金革不息尚思格鬬战垒满目政散民流田畆芜没寜不心痛】巨猾何时除【洙曰东京赋巨猾间亹】故乡有弟妹流落随丘墟【洙曰曹子建诗零落随丘山】成都万事好岂若归吾庐【洙曰古诗行客虽云乐不如早旋归李白诗锦城虽云乐不如早还家】
　　龙门阁【乾元二年作】
　　补注【洙曰前诗云髙有废阁道道即栈也或云栈或云阁非楼阁也乾元二年作】
　　清江下龙门【鲁曰按地理志施州青江郡】补注【鹤曰水经云水色清照十丈故名龙门即龙门镇所谓沮洳栈道湿兹云阁者在山巅彼所谓沮洳港水之下流葢龙门之山盘纡连亘为广所以名列数郡】絶壁无尺土【赵曰谢灵运云晨策寻絶壁】长风驾髙【一作白】浪【洙曰郭景纯诗吞舟浮海底髙浪驾蓬莱】浩浩自太古【洙曰古诗浩浩阴阳移】危途中萦盘【洙曰一云萦盘道】仰望垂线缕滑石欹谁凿浮梁袅相柱【洙曰西京赋峙逰极于浮柱赵曰滑石自是石之滑浮梁自是梁之浮旧注所引虽傍见而其义非也】目陨杂花头风吹过【洙曰一云过飞雨赵曰滑石之欹浮梁之袅皆难行之地故目生头生风矣目出史心乱目目昏如见杂花之陨落头风出魏太祖读陈琳檄草头风自愈头或生风如过雨之吹皆言其地险絶而然也】百年不敢料【洙曰潘安仁诗人生天地间百年孰能要】补注【希曰诸葛亮死军中人为之语死诸葛亮走生仲逹宣王曰吾便料生不料死也】一队【洙曰队与坠同】乃得取饱闻【一作知】经瞿塘【洙曰瞿塘峡名】足见渡大庾【洙曰大庾岭名赵曰以龙门阁之险峻推言而比之也瞿塘峡在巫山之下大庾岭在防州之前】终身歴艰险恐惧从此数【师曰瞿塘大庾不若此阁道为险之至甫至此恐惧若屈指数险阻之处当从此为始也】
　　石柜阁【乾元二年作】
　　补注【鹤曰诗云季冬日巳长当是乾元二年十二月初澣之后也自此方入蜀故曰蜀道多草花】
　　季冬日巳长【唐曰日自至节后旋长宫中以红线量日影长至日添一线】山晩半天赤【何曰谓反照也】蜀道多草花江间饶奇石【洙曰江淹诗崦山多灵草海滨饶奇石】石柜曾波上临虚荡髙壁【梦符曰郭璞江赋迅虽临虚以骋巧孤玃登危而雍容】清晖回羣鸥【洙曰谢灵运诗山水含清晖】暝色带逺客【洙曰谢灵运林壑敛暝色】羇栖负幽意感叹向絶迹信甘孱懦婴【郑曰孱锄山切懦奴卧切弱也】不独冻馁迫优游谢康乐【洙曰晋谢晖也修可曰谢晖封康乐公孙灵运袭其封与何长瑜等以文章赏会共为山泽之逰诗家称康乐乃灵运非晖也以南史考之谢宻传云谢浑为韵语奬劝灵运等曰康乐诞通度实有名家韵因是诗注以康乐为谢晖故详辨之云】放浪陶彭泽【洙曰陶潜为彭泽令】吾衰未自由谢尔性有适【洙曰有一作所师曰谢陶辈优游放浪无所系滞令甫未能自由于二子适性之乐颇有感焉】
　　桔柏渡【乾元二年作】
　　【郑曰桔居屑切】补注【鹤曰当是蜀之众水于此防而下荆南故诗云东逝不可要高通荆门路阔防沧海潮又峡程记云泸合遂蜀四州皆峡之郡自峦江桔柏池导等渡至此二百八十江防于峡前云云则桔柏乃江之名】
　　青冥寒江渡【赵曰楚辞据青溟而摅虹青青冥冥高逺之貌】驾竹为长桥竿湿烟漠漠【洙曰一云竹竿湿漠漠谢灵运诗生烟纷漠漠】江水风萧萧【洙曰水一作永荆轲饯易水风萧萧兮易水寒】连笮动嫋娜【郑曰笮侧柏切嫋乃了切娜奴可切洙曰连竹索而为梁谓之笮前汉卭笮之君】补注【鹤曰成都之窄桥即此类也】征衣飒飘飖急流鸨鹢散【鸨博好切鹢五歴切洙曰西都苍鸹鹢鶂赵曰郭璞上林赋注曰似鴈旡后趾也】絶岸鼋鼍骄【鲁曰鸨鹢喻舟船也鼋鼍喻桥梁也骄壮也】西辕自兹异东逝不可要高通荆门路阔防沧海潮孤光隠顾眄逰子怅寂寥无以洗心胷前登但山椒【洙曰桔柏乃文州嘉陵二江合流处也东下入渝合通荆门矣苍舒曰右按广韵椒山顶文选税銮登山椒十朋曰谢惠连诗悲猿响山椒汉武帝李夫人赋释马山椒广雅曰土高四堕曰山椒谢庄月赋菊散芳于山椒】
　　劒门【乾元二年作】
　　【鲁曰自蜀出汉中皆自是故以门名背有阁道在梓潼郡东北蜀之险防】补注【鹤曰按唐志劒门县在劒州乾元二年作文选张孟阳劒阁铭惟蜀之门作固作镇是曰劒阁壁立万仞】
　　惟天有设险【洙曰北有劒门天设之险苏曰许防闗河阻絶乃天设险以全其封疆孝祥曰易天险不可升地险山川丘陵王公设险以守其国】劒阁【一作门】天下壮【苏曰严助至蜀见劒门闗乃叹曰天下壮险扼隘喉衿莫过此闗也】连山抱西南石角皆北向【洙曰劒山土石皆北向如拜伏状赵曰此言盖谓地形势虽险而趋中原自然之势观劒门山虽抱西南而石角北向则有面内之义】两崖崇墉倚【赵曰诗其崇如墉张协武馆赋云崇墉四匝】刻画城郭状【洙曰蜀都赋金城石郭兼匝中区既丽且崇实号成都】一夫怒临闗【一作门】百万未可傍【洙曰蜀都赋一人守隘万夫莫向张孟阳劒阁铭一人荷防万夫趑趄傍一作仰】珠玉走中原【苏曰陈陟珠玉无胫遍走中原何也】岷峨气凄怆【洙曰岷青城山峨峨眉山也赵曰珠玉之于中原必着走字者或曰古之言珠玉曰无翼而飞无胫而行非谓人之所携持若飞走也岷山在成都之西青城山是也峩山在成都之西南峩眉山是也逺人困于诛求而凄怆之气见于岷峨以二山无情之物犹且凄怆则有情之民可知矣】三皇五帝前【苏曰王子渊三皇五帝前事臣不可知盖无书可考也】鸡犬各相放【洙曰相一云自蜀至秦方与中国通】后王尚柔远【洙曰书柔远能迩】职贡道已丧【田曰朱云诸侯分权擅据割地土不复有职贡之道】至今英雄人【苏曰章邯遂使英雄之辈逓相睚眦】高视见霸王【于况切】并吞与割据【洙曰李特送流人至劒门箕踞四顾太息曰刘禅有此形势而东手于人乎遂潜谋割据】极力不相譲吾将罪真宰【赵曰庄子若有真宰存焉而不得其朕】意欲铲叠嶂【铲楚产切苏曰袁盎曰诸公欲铲连叠嶂而造物复如何】恐此复偶然临风黙惆怅【赵曰末四句则公忠愤之辞矣师曰恐当肃宗中原未平之日偶复有为割据之祸者是以临风惆怅而为国家黙为之虑也】
　　鹿头山【乾元二年作】
　　【彦辅曰按地理志汉州徳阳县有鹿头山】补注【鹤曰唐志徳阳县有鹿头闗必以山而得名乾元二年作】
　　鹿头何亭亭补注【鹤曰九域志鹿头闗唐高崇文陷刘辟于此寰宇记曰自绵州罗江县界迤入汉州徳阳县界古老云昔有张鹿头于此造因以为名】是日慰饥渴【赵曰西都赋之言宫室曰状迢迢以亭亭陆士衡诗愿保金石躯慰妾常饥渴】连山西南断俯见千里豁【洙曰自秦入蜀川岭重复极为险阻及下鹿头闗东望成都沃野千里葱郁之气乃若烟霞霭然】游子出京华劒门不可越【洙曰京华一云咸京苍舒曰张孟阳劒阁铭曰惟蜀之门作固作镇是曰劒阁壁立万仞郦道元水经注曰劒戍北去大劒三十里连山絶险飞阁相连故谓之劒阁田曰钟防平蜀至绵谷语左校曰山川悬逺巳尽咫尺劒门不可开越何计入蜀公可筹度】及兹阻险尽始喜原野阔殊方昔三分霸气曾间发【间居苋切师曰昔魏吴蜀三分天下刘备据此一方以建霸王之业】天下今一家【韩曰今肃宗中兴天下已一家矣】云端失双阙【梦符曰古乐府仙人篇阊阖正嵯峨双阙万丈余又天台赋双阙云竦以夹路赵曰云端祖出枚乗乐府曰美人在云端天路隔无期双阙祖于元圣本纪曰许申欲观帝意曰帝坐华堂靣双阙君之荣愿得矣公诗言失双阙者以天下既一家皆为臣属故所僣拟天子之阙不复见矣】悠然想杨马继起名硉兀【郑曰硉兀危石也洙曰左太冲蜀都赋江汉炳灵世载其英郁若相如灂若君平王褒晖暐而秀发扬雄含章而挺生】有文【一作才】令人伤【师曰扬马二子皆蜀人有文章皆不显用于汉甫至此追思二子亦若已之不遭其时也】何处埋尔骨纡余脂膏地【髙曰纡余广远貌脂膏地言其肥沃也】惨澹豪侠窟【洙曰蜀都赋外负铜梁于岩渠内函要害以膏腴赵曰成都富饶之地故公指为脂膏也豪侠窟见郭璞云京华游侠窟公变其字尔】杖钺非老臣宣风岂専逹冀公柱石姿论道邦国活斯人亦何幸公镇逾歳月【赵曰公谓仆射裴冀公冕也言裴公为尹尚有歳月之期此斯人之所以幸也此句可以见杜公初来成都非为严武而来也】补注【希曰按旧史裴日冕传肃宗移幸鳯翔罢冕知政事迁右仆射两京平以功封冀国公寻加御史大夫充劒南西川节度使又入为右仆射】
　　成都府【乾元二年作】
　　【修可曰是诗子美寓意深矣淮南子曰西垂景在树端谓之桑榆也説曰桑榆之景理无远照今也日薄桑榆而其光翳翳止足照我衣裳则不能远照矣以喻明皇以太上皇居西内也初月不高出众星尚争光而喻肃宗即位未久而史思明之徒尚在也盖肃宗立于天寳之丁酉而子美乾元庚子至成都以其时考之故知其寓意如此也郑曰劒南西路蜀州也】补注【鹤曰公以乾元二年十二月至成都而宗以上元元年七月迁于西内今诗云季冬树木苍则是初到成都时作先明皇迁西内半年修可谓托意明皇迁西内肃宗即位未久而安史之徒尚在恐未必然】
　　翳翳桑榆日【洙曰归去来景翳翳以将入东观记収之桑榆江淹曽是迫桑榆歳暮从所东赵曰桑榆晩日也】照我征衣裳【苏曰团团江上月照我征衣裳赵曰阮嗣宗咏怀诗曰灼灼西隤日余光照我衣】我行山川异忽在天一方【苏曰曹植与陈琳疏曰昔与子西园聨镳游泳语笑向今忽暌别在天一方后防邈然莫可得也古诗各在天一方刘云成都偏在西故云天一方】但逄新人民【洙曰曹子建不见旧耆老但覩新少年山川阻逺别后防日月长】未卜见故乡大江东流去【洙曰谢晖大江流日夜】游子去日长【洙曰短歌行去日苦多】曽城填华屋【郑曰填陟刃切定也赵曰曽城层起之城淮南子云昆仑山上有曽城九重华屋】季冬树木苍【洙曰西都赋灵草冬荣赵曰前于发同谷县题下公自注云乾元二年十二月一日自陇右赴劒南纪行而今诗云季冬树木苍则至成都乃是月也】喧然名都防吹箫间笙簧【洙曰曹子建名都多妖女京洛出少年诗吹笙鼓簧】信美无与适【洙曰王仲宣登楼赋虽信美而非吾土兮曽何足以少留】侧身望川梁【洙曰四愁诗侧身西望涕沾裳魏文帝诗欲济河无梁】鸟雀夜各归中原杳茫茫【赵曰观众鸟识巢而夜归乃思其中原故乡之地而不得返】初月出不高众星尚争光【师曰初月喻肃宗初即位众星喻安史之徒与天子抗衡】自古有羇旅我何苦哀伤【师曰此乃甫自穷之辞】









　　补注杜诗巻六
　　钦定四库全书
　　补注杜诗巻七　　　　　宋　黄希　原本
　　黄鹤　补注
　　石笋行【上元元年作】
　　【彦辅曰成都记石笋及林亭池石之地雨过必有小珠或青黄如粟者亦有细孔可以贯丝田曰杜光庭石笋记云成都子城西曰兴义门金容坊有通衢防百五十步有石二株挺然耸峭髙丈余围八九尺耆旧传云其名有六曰石笋曰蜀妃阙曰沈犀石曰鱼鳬仙坛曰西海之眼曰五丁石门皆非也图经云石笋街乃秦寺之遗址殿宇楼台咸以金寳饰之为一代之胜概又云蜀之城垒方隅不正以景测之石笋扵南北为定无所偏邪今按石笋在衙西门外仅百五十步二株双蹲一南一北北笋长一丈六尺围极扵九尺五寸南笋长一丈三尺围极扵一丈二尺南笋葢公孙述时折故长不逮北笋赵曰此篇作扵上元元年是时李国辅日离间二宫擅权之迹甚彰故因赋石笋而指讥李辅国也师曰甫意谓此石必是古者卿相墓前表识后世妄加縁饰谓为海眼以防蔽愚俗葢讥禄山国忠以微贱小臣防蔽宗致天寳末年之祸然诬辞谬语君子当致察】补注【鹤曰此诗赵注以为作扵上元元年为李辅国离间二宫而作按通鉴上元元年七月辅国矫称上语迎上皇逰西内此诗云防蔽媚悦其事隠而彰终云安得壮士掷天外使人不疑见本根盖恨去辅国辈之不速卒为盗杀犹不顕诛之可惜】
　　君不见益州城西门陌上石笋双髙蹲【徂尊切洙曰成都记石笋城西门百余步亦呼为石笋隅落相隅西南数步不对各折为五六段相续以立人云五丁担亦曰蜀王妃墓表益州城郭皆不直此盖正东西也陌一作街】古来【一云老】相传是海眼苔藓食尽波涛痕【田曰成都记距石笋二三尺每夏月大雨往往陷作土穴水湛然以竹测之深不可及以绳系石而投其下愈投而愈无穷凡三五日忽然不见嘉祐春牛车碾地忽陷亦测而不能达父老甚异故有海眼之説赵曰华阳风俗记蜀人曰我州之西有石笋焉天地植之以镇海眼动则洪涛大滥】多往往得瑟瑟【洙曰每雨过人多得瑟瑟苍舒曰按博雅瑟瑟碧珠也杜阳杂编有瑟瑟幕其色经明灵薄无与为比】此事恍惚难明论恐是昔时卿相墓立石为表今仍存【洙曰扬雄蜀王本纪云武都丈夫化为女子蜀王纳以为妃无防物故乃葬扵成都郭中以石作镜一栀表其墓华阳国志曰王哀念之遣五丁之武都担土为妃作冢立石今俗名为石笋】补注【希曰寰宇记望帝禅位扵鳖令号开明下五华有开明尚始立宗庙时天生五丁力士能徙山蜀王负力不为战备每一王死辄为立大石长三丈重万钧以为墓识今石笋是也晏曰笋里】惜哉俗态好防蔽亦如小臣媚至尊政化错迕失大体【苏曰赵充国近见大臣全失燮理政化错迕隂阳不时多失大体】坐看倾危受厚恩【洙曰时林甫国忠倾覆王室】嗟尔石笋擅虚名后生未识犹骏奔【洙曰诗骏奔走在庙】安得壮士掷天外【洙曰梁沈约诗安得壮士驻奔羲】使人不疑见本根【洙曰华阳风俗录云蜀人曰我川之西有石笋焉天植之以镇海眼动则江涛大滥四方之人有来观者则奇而怪之赞皇公曰夫笋之为状也亭亭揭峭髙然若削圭芒天成神矣今小大相因叠至八九节东以铁鼓出扵人力又何神乎遂命抽去铁鼓寂然而神怪不作赵曰此八句正以专指李辅国坐看倾危受厚恩言辅国之宠幸也旧注却云是时林甫国忠用事而公讥之大非是】
　　石犀行【上元二年秋作】
　　【鲁曰成都记石犀在李太白庙内】补注【鹤曰李氷作石犀以厌水灾而上元二年秋八月灌口捐户口故作是诗然意亦有所寓也】
　　君不见秦时蜀太守刻石立作三犀牛【洙曰华阳国志秦孝文王以李氷为蜀守氷作石犀五头以厌水精穿石犀于江南命曰犀牛里后转为耕牛二头一在府市桥门今所谓石牛门一在渊中又自前堰上分穿羊摩江灌口西扵玉女房下自涉邮作三石人立水中与江神要水竭不至足盛不没肩成都记亦云石犀五今云三犀牛未详】自古虽有厌胜法【洙曰匈奴传上以太嵗厌胜所在师古注汉髙纪云萧何初立未央宫以厌胜之术】天生江水向【一云须】东流【洙曰莫愁歌河中之水向东流】蜀人矜夸一千载泛溢不近张仪楼【洙曰按图经秦张仪筑少城在大城西又周地图云张仪筑城楼坏不能立忽有一龟周旋巫依龟行巡筑遂得立今有龟化桥成都记云张仪楼在子城南髙一百尺初筑此城虽曰附盖以顺江山之势正即为畊矣乃作此楼而定南北焉】今年灌口损户口此事或恐为神羞【洙曰武成以济兆民无作神羞左防十八年茍捷有功无作神羞】补注【鹤曰寰宇记云灌口山在西岭有天彭阙尺云灌口镇在彭州九陇县镇城西有玉女神祠祠之西有蜀守李冰祠今年水损户口所以为李冰之羞按旧史帝纪上元二年七月霖雨至八月方止墙宇多壊漉鱼道中今年乃是上元二年秋故下云终借隄防出众力高拥木石当清秋】终借隄防出众力高拥木石当清秋先王作法皆正道诡怪何得参人谋【赵曰厌胜者诡怪之事为不足凭故水终有时而为害隄防者正道故终借人力以为隄防也】嗟尔三犀不经济缺讹只与长川逝【赵曰此公之寓意于三犀指庙堂无经济之人乾元二年乃吕諲李现李揆第五琦同平章事未几以罪去】但见元气常调和自免洪涛恣凋瘵【洙曰曹子建诗泛舟越洪涛赵曰谓元气之调特在乎得人盖宰相以燮理隂阳为事也】安得壮士提天纲再平水土犀奔茫【洙曰陈蕃传志清天纲舜典咨禹汝平水土定功曰沈约云安得壮士驻奔羲师曰宗时用李林甫杨国忠为政致有滔天之祸其亦实犀之擅虚名者乎甫托意黜之】
　　杜鹃行【上元元年作】
　　补注【鹤曰观其诗意乃感明皇失位而作当是上元元年迁西内后太平寰宇记言望帝以徳不如鳖令因禅位于鳖令号开明遂自亡去化为杜鹃鸟故蜀人闻杜鹃鸣曰是我望帝也】
　　君不见昔日蜀天子化为杜鹃似老乌【赵曰按蜀记昔有姓杜名宇号望帝宇死俗传化为子规鸟一名鹃蜀人闻子规鸟皆曰望帝遂于鹃字加杜姓谓之杜鹃又直谓之杜宇】寄巢生子不自啄羣鸟至今为哺雏虽同君臣有旧礼骨肉满眼身羇孤业工窜伏深树里四月五月偏号呼补注【鹤曰通鉴上元元年七月丁未李辅国矫称上语迎上皇游西内至睿武门辅国将期射生五百骑露刃遮道曰皇帝以兴庆宫湫隘迎上皇迁居大内上皇惊几坠力士曰李辅国何得无礼叱下马云云陈礼高力士及旧宫人皆不得留左右丙辰高力士流巫州王承恩流旛州魏悦流溱州陈礼勒致仕置如仙媛于归州玉真宫主出居玉真观上皇以不怿因不茹荤辟谷浸以成疾诗云虽同君臣有旧礼骨肉满眼身羁孤又云业工窜伏深树里盖谓此也】其声哀痛口流血所诉何事常区区尔岂摧残始发愤羞带羽翮伤形愚苍天变化谁料得万事反覆何所无岂忆当殿羣臣趋【赵曰鲍昭行路难云中有一鸟名杜鹃言是古者蜀帝魂声音哀苦鸣不息云云岂忆往日天子尊今公所谓哀痛口流血及末句忆羣臣趋盖出于此也师曰时禄山反陷两京明皇西走幸蜀既失帝位奈何又弃骨肉而孤寓他邦云云肃宗即位灵武不能即遣迎还明皇而使之羇孤在蜀明皇由是悒怏不得意至于化去其亦不免于怨伤乎甫之言颇有深意】补注【希曰师注谓明皇幸蜀失位肃宗即位灵武不能迎还使之羇孤悒怏化去则非盖此诗専讥肃宗为李辅国所间故曰万事反覆何所无岂忆当殿羣臣趋】
　　戱作花卿歌【上元二年作】
　　【彦辅曰高适传梓州副使叚子璋反以兵攻东川节度李奂适率州兵与西川节度使崔光逺攻子璋斩之西川牙将花敬定者恃勇既诛子璋大掠东蜀天子怒之师曰甫为花卿痛惜之】补注【鹤曰按史上元二年四月壬午叚子璋反此诗当是其年成都作旧史俱作花惊定】
　　成都猛将有花卿【鲁曰花卿家在丹棱东馆镇至今血食其乡本朝封为忠应公】学语小儿知姓名用如快鹘风火生【苍舒曰南史曹景宗谓所亲曰我昔在乡里骑快马如龙觉耳后生风鼻尖出火此乐使人忘死不知老之将至余曰易家人卦巽上离下为风自火出风生扵火自内而出也象曰风自火出家人】见贼唯多身始轻【洙曰汉光武见大敌则勇】绵州副使着柘黄【洙曰绵州副使段子璋也着柘黄僭乗舆服色赵曰公诗云绵州则梓州字误传为绵州乎柘黄天子之服也】补注【鹤曰史云剑南东川节度兵马使段子璋反陷绵州遂州按旧史东川节度治梓州管梓州绵剑普陵荣遂合渝泸等则不当云绵州副使然是时治绵州赵未之考也】我卿扫除即日平子璋髑髅血糢糊手提掷还崔大夫【洙曰子璋即段子璋也崔大夫崔光逺也】李侯重有此节度【洙曰李侯东川节度使李奂也赵曰段子璋既攻东川则李奂必失节度矣以花卿斩之则李侯复保有节度焉】人道我卿絶世【一作代】无既称絶世无天子何不唤取守京都【洙曰讥其掠夺也黄曰子美作花卿歌雄壮激昂读之想见其人也】补注【希曰旧史崔光逺传上元二年兼成都尹充劒南节度营田观察处置使仍兼御史大夫及段子璋反东川节度使李奂败走投光逺卒将花惊定讨平之将士肆其剽取妇女有金银钏兵士皆断腕以取之数千人光逺不能禁肃宗遣监军中使按其罪光逺忧恚疾卒然则花卿岂容独免乎天子何不唤取守京都之句虽讥之亦伤之也】
　　赠蜀僧闾丘师兄【上元元年作】
　　【彦辅曰太常博士均之孙】补注【鹤曰诗云我住锦官城当是上元元年秋冬作故诗云粳稻卧不翻】
　　大师铜梁秀【洙曰左思蜀都赋于东则左绵巴中百濮所充外负铜梁于严渠田曰太平御覧载张孟蜀都赋注云铜梁山名也按其山有桃枝竹东而连亘三十余里山履之上平整逺望诸山此独秀也山在合州界铜梁县】浦注【鹤曰按唐志山南道古荆梁二州之域其名山嶓冢熊耳铜梁巫荆岘十道志云铜梁山在涪江之南七里然梓州合州俱有之益部旧传云昔楚防灭巴子封庶子扵汉江之南号铜梁侯髙僧传晋惠亮大师小师】籍籍名家孙【安石曰籍籍名声之盛也】呜呼先博士炳灵精气奔【洙曰蜀都赋近则江汉炳灵世再其英郁若相如爝若君平王褒暐晔而秀发扬子含章而挺生师曰炳灵言英灵显赫也】惟昔武皇后临轩御乾坤多士尽儒冠墨客蔼云屯【洙曰扬子云上长杨赋故籍翰林以为主人子墨为客卿以讽】当时上紫殿不独卿相尊【洙曰谢晖值中书省紫殿肃隂隂】补注【希曰成纪行幸甘泉郊太畤神光降及紫殿】世传闾邱笔【师曰闾文笔号为大手】峻极逾昆仑【洙曰禹本纪昆仑髙三千五百里日月所相避隠为光明也】鳯藏丹霄暮【一作穴】龙去白水浑【洙曰东京赋世祖龙飞白水】青荧雪岭东【洙曰西都赋琳珉青荧沈曰雪岭在蜀一名太白山】补注【希曰雪岭在维州之南二百六十里】碑碣旧制存【田曰东蜀牛头山下有闾均撰瑞垩寺磨崖碑严政书寺今改为天宁罗汉禅院】斯文散都邑髙价越璵璠【洙曰均以文名当时四方碑碣多出其手】晩看作者意【赵曰郄生见王导诗叹曰晩见作者妙意梅曰作者指均也】妙絶与谁论【洙曰陆韩卿赋歌能妙絶】吾祖诗冠古同年防主恩补注【鹤曰吾祖谓杜审言按本传武后召审言将用之问卿欢喜否审言蹈舞谢后令赋欢喜诗叹重其文授著作郎迁膳部员外郎时与均同朝神龙初坐交适张易之流峯州入为国子监主簿修文馆直学士卒其卒在景龙二年宋之问有祭文云云】豫章夹日月嵗久空深根【洙曰见豫章深出地注】小子思疏阔岂能达词门【苏曰宗戬读渊明诗抚巻叹曰小子疏畧焉能逹文词之门阃使人有愧赧之心信乎一世之真儒】穷愁一挥泪【洙曰愁一作秋陆士衡诗挥泪叹流离】相遇即诸昆我住锦官城【洙曰成都记锦城以江山明丽错杂如锦】兄居祗树园【郑曰祗翘移切洙曰金刚经佛在舍卫国祗树给孤独国田曰楞严经云只洹精舍注云祗洹林树名咀云祗陁洹或云逝多此云战胜即太子名林王是彼故云胜林精舍】地近慰旅愁往来当樊天涯歌滞粳卧不翻漂然薄逰倦始与道旅敦【旅一作侣】景晏步脩廊而无车马喧【洙曰陶渊明结庐在人境而无车马喧】夜阑接软语落月如金盆【洙曰法华经又以软语一云言词柔软】补注【希曰维摩经云大富梵行所言诚谛当以软语】漠漠世界黒【一作空】驱驱争夺繁唯有摩尼珠可照浊水源【洙曰言性照圆明如摩尼珠然虽识浊水而不为汚浊所累也田曰圆觉经譬如清净摩尼寳珠映扵五色随方各现宣室志云冯翊严生家汉南岘山得一珠如弹丸色胡人曰此西国清水珠也若至浊水冷然洞澈矣以三十万易之而去师曰摩尼珠以喻法性圆明清净不染尘垢甫奔走盗贼间健羡闾不为汚浊所累故云云】
　　泛溪【上元元年作】
　　补注【鹤曰溪谓浣花溪也当是上元元年秋晩作是时公巳居溪上】
　　落景下髙堂进舟泛回溪【洙曰谢灵运对岭临回溪】谁谓筑居小【洙曰谢灵运蹑险筑幽居】未尽乔木西逺郊信荒僻秋色有余凄练练峯上雪【马曰练练白貌】纎纎云表霓童戏左右岸【洙曰岸一云峯一云儿童戏左右赵曰江淹丽色赋色练练而欲夺吴筠诗练练波中月皆取白之义师曰童戱甫之子宗文宗武也】罟弋毕提携翻倒荷芰乱指挥迳路迷【赵曰庄子曰毕弋多鸟乱扵上网罟多鱼乱扵下网罟以取鱼毕弋以取鸟今谓毕提防者乃是毕尽之毕言儿戱至尽携网罟毕弋以取鱼鸟师曰恐小儿之迷道故指挥之】得鱼巳割鳞采藕不洗泥人情逐鲜美物贱事巳【一作迹】睽【赵曰公因目前实事起意以虽小儿犹知好新而厌故也师曰开元中物贱今兵火以来百物踊贵与向者巳睽异矣】吾村霭瞑姿【程曰言日已黒矣】异舍鸡亦栖萧条欲何适【洙曰沈文休萧条何所欲】出处庶可齐衣上见新月霜中登故畦浊醪自初熟东城多鼓鼙【苏曰应璩过温泉见孟嘉问曰何适嘉曰欲归东城浊酒狂歌度此疲耳璩曰今虎狼满野鼓鼙声多我辈无措手足矣古诗云暮出城东路鼓鼙愁杀人师曰东城多鼔鼙言禄山乱范阳也】补注【希曰东城谓史思明上元元年入东京通鉴云六月田神功破史思明之兵于郑州又史思明遣其将田承嗣王同芝敬江薛鄂徇淮西陈许兖郓曹州是也】
　　题壁上韦偃画马歌【上元元年作】
　　【鲍曰朱景画断韦偃伯父工龙马父銮工山水松石偃又工仙僧老松异石人知其善画马不知松石更工】补注【鹤曰以后韦偃为双松图歌考之偃时在成都此当是上元元年成都作】
　　韦侯别我有所适【郑曰韦侯韦偃也】知我怜君【一作渠】画无敌戏拈【彦辅曰一云试拈】秃笔扫骅骝歘见骐驎出东壁【洙曰顔延年白马赋歘声跃以鸿惊骅骝良马也骐驎瑞兽也】一匹龁草一匹嘶【龁下没切】坐看千里当霜蹄【当丁浪切】时危安得真致此与人同生亦同死【洙曰庄子马蹄可以践霜雪龁草饮水赵曰末章寓意遭时艰危安得此真马以济患艰免使甫困踬道路故云与人同生亦同死】
　　戏题王宰画山水图歌【上元元年作】
　　【彦辅曰王宰画笔丹青絶伦】补注【鹤曰画断王宰画山水树木出扵象外梁权道谓上元元年成都作若如泰伯之説云公托意言永王璘反呉松江为之阻絶时李光弼在并州欲得李来平之至徳二年与旧次不同按史上元元年刘展反陷润州升州苏州乃呉松江或者公托意以此】
　　十日画一水五日画一石能事不受相促迫王宰始肯留真迹壮哉昆仑方壶【一作丈】图【洙曰列汤问渤海之东注世传大海与天海通其中有五山一曰岱屿二曰圆峤三曰方壶四曰瀛洲五曰蓬莱又周穆王宿于昆仑之阿云云】挂君髙堂之素壁巴陵洞庭日本东【洙曰巴陵岳阳也洞庭在其左海东有日本国】赤岸水与银河通【本中曰南兖州记曰步山东五里江有赤岸山南临江中郭景纯江赋鼓洪涛于赤岸赵曰巴陵郡岳州也洞庭在焉赤岸在真州】中有云气随飞龙【洙曰庄子姑射山有神人乗云气御飞龙而逰乎四海之外】舟人渔子入浦溆山水尽亚【一作带】洪涛风【洙曰江赋舟子涉人又芦人渔子海赋舟人渔子徂南极东】尤工逺势古莫比咫尺应须论【一作千】万里【梦符曰南史竟陵王子良传贲宇文焕能书善画扵扇上图山水咫尺之内便同万里为遥矜慎不传自娯而巳】补注【希曰世説袁彦伯为谢安司马诸人送濑卿叹曰江山寥落居然有万里之势又湘东王萧泽读画品萧育常画扇上为山咫尺之内而为万里之遥】焉得并州快剪刀【苏曰索靖见顾恺之画欣然曰恨不带并州快剪刀来欲剪松江半幅纹练归去古诗曰借君快剪刀轻绡剪波去】剪取呉松半江水【赵曰呉松言呉地之松江也泰伯曰甫托意言永王璘反汉中呉松江为之阻絶不通时李光弼守并州所攻必下喻以快剪刀言其防也意欲得光弼之将平汉中以通呉松故云云】
　　题李尊师松树障子歌【乾元元年作】
　　补注【鹤曰梁权道从旧编谓上元元年成都作然都坛在长安今云时危惨澹来悲风当在乾元元年諌省作】
　　老夫清晨梳白头都道士来相访补注【鹤曰按公玄都坛歌云故人今居子午谷独在隂崖结茒屋前太古都坛则都坛在长安又防要云长安京城朱雀街有都观隋开皇二年移置之】握髪呼儿延入戸【彦辅曰周公一沐三握髪】手提新画青松障障子松林静杳慿轩忽若无丹青隂崖却承霜雪【一作露】榦【洙曰马季长长笛赋生于终南之隂崖】偃葢反走虬龙形老夫平生好奇古对此兴与精灵聚已知仙客意相亲更觉良工心独苦【迈曰韩宏曰良工用心何苦刻如斯】松下丈人巾屦同偶坐似【一作自】是商山翁【洙曰商一云南四皓隠于商山避秦氏之乱】补注【鹤曰晋王羲之传似是马曹】怅望【一云惆怅】聊歌紫芝曲【洙曰四皓歌曰晔晔紫芝可以疗饥】时危惨淡来悲风【师曰都坛名道士受箓皆扵此坛障子松林静杳言画松无声也巳知仙客意相亲言有嵗寒之操也昔四皓遭秦乱隠扵商山歌紫芝甫伤时盗贼扰攘怅望四皓而想其髙躅故云时危惨淡来悲风】
　　古栢行【大厯元年作】
　　【洙曰伤其有才而不得用也】补注【鹤曰此诗虽指成都孔明庙而言而诗云忆昨路绕锦亭东则不在成都作岂非大厯元年至夔见先主武侯庙遂追忆锦亭所见而成旧编并梁权道俱以为上元元年殆未详诗中语也惟赵注云此乃追言成都先主庙之栢盖公近自离成都而来夔故止可言忆昨】
　　孔明庙前有老柏【彦辅曰成都记云诸葛公庙在先主庙故宅城西复立素像先主庙西院即武侯庙前有双大柏古峭可爱】补注【希曰成都记先主庙在府南八里惠陵东七十步又云诸葛公庙在先主庙故宅城西内有相国段公古柏文故此诗云忆昨路绕锦亭东先主武侯同閟宫】柯如青铜根如石霜皮溜四十围黛色参天二千尺【赵曰孔明为蜀相成都则先主庙而武侯祠堂附焉夔州则先主庙武侯庙各别今咏柏专是孔明庙而已岂非夔州栢乎公诗集中其在夔也屡有孔明庙诗于夔州十絶云武侯祠堂不可忘中有松柏参天长以絶句证之则此乃夔州之诗明矣正敏曰沈内翰讥子美此句以谓四十围配二千尺为太细长不知子美之意但言其色而已犹言其翠色苍然仰视髙逺有至扵二千尺而防扵参天也若如此求其疵则二千尺固未足以参天而诗谓峻极扵天者更为妄语善论诗者正不应尔】君臣巳与时际会树木犹为人爱惜【洙曰宣九年思其人犹爱其树况用其道而不惜其人乎刘歆曰思其人犹爱其树况宗其道而燬其庙乎】云来气接巫峡长【洙曰宜都山川记曰巴东三峡巫峡长】月出寒通雪山白【赵曰巫峡在夔之下巫峡之云来而柏之气与接雪山在夔之西雪山之月出而柏之寒与通皆言其髙大者也】忆昨路绕锦亭东先主武侯同閟宫【洙曰诗閟宫有侐赵曰此乃追言成都先主庙之柏盖杜公近方离成都而来夔故言忆昨也】崔嵬枝榦郊原古窈窕丹青户牖空落落盘踞虽得地孤髙多烈风【赵曰杜笃首阳山赋曰长松落落沈约髙松赋曰郁彼髙松栖根得地】扶持自是神明力【梦符曰右按孙兴公天台赋嗟台岳之所异挺实神明之所扶持苏曰刘禅自是神明扶持非人力能致】正直元因造化工大厦如倾要梁栋【尹曰耿恭谓岑彭曰方今汉基頽圮英雄寒饥如大厦倾求天下之义士要为梁栋子何如此饥寒不乗时取万户侯复俟何时耶】补注【希曰合注以和峤千丈松事】万牛回首丘山重【去声】不露文章世巳惊未辞翦伐谁能送【洙曰甘棠勿翦勿伐】苦心岂免容蝼蚁香叶终经宿鸾鳯【赵曰谢灵运后汉书方储遭母忧种松柏鸾栖其上】志士幽人莫怨嗟古来材大难为用【洙曰庄子吾有大树人谓之樗其大本臃肿而不中绳墨立之涂匠者不顾今子之言大而无用众所同去苏曰张华志士蓄怨幽人含嗟朝廷虽下哀诏谁肯出松萝嵓穴】
　　戏韦偃为双松图歌【上元元年作】
　　补注【鹤曰诗云我有一疋好东绢指东川梓州鵞溪绢而言则此诗作扵成都从旧次在上元元年】
　　天下防人画古松【一作树】毕宏已老韦偃少【洙曰毕宏亦画工也郑曰宏大厯二年为给事中】絶笔长风起纎末【洙曰长笛赋其应清风也纎末奋防】满堂动色嗟神妙【苏曰萧绋春晏时金瓯七发七中满堂宾客动容嗟服神妙】两株惨裂苔藓皮屈铁交错回髙枝白摧朽骨龙虎死黒入太隂雷垂松根胡僧憩寂寞厐睂皓首无住着偏袒右肩露双脚【洙曰金刚经偏袒右肩右膝着地修可曰楞严经云名无住行名无着行公取而合用之也】叶里松子僧前落韦侯韦侯数相见我有一匹好东【一作素】绢重之不减锦绣段【洙曰四愁诗美人赠我锦绣段】补注【希曰我有出毛诗三国志李衡州里有千树木奴不责汝衣食嵗止一疋绢亦可用矣又鵞溪地名在梓州盐亭县出绢甚良时人谓之鵞溪绢即东绢也】巳令拂拭光凌乱【洙曰谢惠连清波时凌乱】请公放笔为直榦【师曰毕宏韦偃皆唐之善画者也白摧朽骨龙虎死谓松枝也黒入太隂雷雨垂谓暗碧之色也偏袒右肩露双脚言胡僧之状也东绢谓山东大练也】
　　喜雨【永泰元年作】
　　补注【鹤曰按史永泰元年四月巳已自春不雨至是而雨当是永泰元年而梁权道编在上元二年而史不言是年有旱兼沧江是指夔州云安】
　　春旱天地昏日色赤如血【赵曰公极言旱日之可畏旧注引前汉河平元年日色赤如血按成帝本纪及天文志皆无之乃晋光熙元年五月壬辰癸巳日光四散赤如血流照地皆赤甲午又如之旧注妄引有误后学】农事都巳休兵戈况骚屑巴人困军须恸哭厚土热【希曰唐为巴东郡夔州本信州巴东郡武徳二年更名又有巴州及壁州亦有巴东县巴人当是三巴之人其困军须者谓严武虽隔年败吐蕃于当狗城又克吐蕃盐川城而未撤其备也】沧江夜来真宰罪一雪补注【希曰沧江指夔州云安而言按公有雷诗云巫峡中宵动沧江十月雷又云霹雳楚王台扵以知沧江之为夔州云安即夔之境】谷根小苏息沴气终不灭何由见宁嵗【洙曰国语自子之行晋无寜嵗赵曰沴气隂阳错谬之气也沴音戾庄子曰阴阳之气有沴】解我忧思结峥嵘羣山云交会未断絶【修可曰周礼隂阳之所交风雨之所会】安得鞭雷公滂沱洗呉越【苏曰阮立曰吴楚久旱尘氛翳日昨夜一雨滂沱洗涤俱尽苗稼稍觉苏息师曰天地昏言烟尘四起骚屑不安貌时永王璘反汉中呉越之间盗贼乗之而起巴峡间困于丑挽怨气上感农月为之大旱故甫意欲鞭雷公滂沱下雨一洗呉越之乱呉越平则人获安居天时自得何忧旱干哉】补注【鹤曰旧注以呉越为永王璘之乱按史永王璘至徳元年冬反而公是时在贼营不应及巴人当是永泰元年作此史云四月巳已有春不雨至是而雨故诗云春旱及七月又以久旱遣近臣録囚则是年自春至秋多旱洗吴越者谓表黾自台州反陷信明等州方伏诛而歙州人又杀其刺史是年春公在严武幕中秋寓夔州云安县】
　　太子张舍人遗织成缛段【广徳二年作】
　　补注【鹤曰梁权道编在上元二年成都作然诗有云来瑱赐自尽而瑱伏诛在广徳元年正月当是广徳二年在成都作公自谓田舍翁则再归草堂时也】
　　客从西北来遗我翠织成【洙曰古诗客从逺方来遗我一端绮】开缄风涛涌【苏曰呉翰开缄词采璀璨笔势若风动涛涌】中有掉尾鲸【洙曰江赋扬鬐掉尾又介鲸乗涛以出入】逶迤罗水族细不足名【师曰自开缄风涛涌至此句皆叙织段之纹】客云充君褥承君终晏荣【修可曰曹植诗终晏不知疲安石曰晏荣乃安荣也】空堂魑魅走【师曰言堂上无所有神惊骇此物也】髙枕形神清【梅曰谓爽人神思也】领客珍重意顾我非公卿留之惧不祥施之湿柴荆服饰定尊卑大哉万古程【洙曰左传服之不衷身之灾苏曰王剪留之惧不祥生其间去之可也韩曰程谓法度】补注【希曰古者服用各有程式故经制定则卑不敢逾尊此公所以不留鲸锦也旧注引车服以庸非】今我一贱老短褐更无营【赵曰短褐者葢短窄之褐也】煌煌珠宫物寝处祸所婴【苏曰段植有送九华战袍甗玉腰带植曰珠宫贵物非武人所服之章赵曰珠宫指言龙宫也楚辞云员阙号珠宫】叹息当路子干戈尚纵横掌握有权柄衣马自肥轻【洙曰语乗肥马衣轻裘】李鼎死岐阳实以骄贵盈来瑱赐自尽【郑曰瑱陟刃切防州节度使】气豪直阻兵【洙曰上元三年肃宗追瑱入京裴茂称瑱屈强难制宜早除之代宗潜令裴茂图之瑱擒茂妻子于江汉瑱入朝谢罪肃宗含怒寳应二年贬瑱播州县尉翌日赐死于鄠县借没其家】补注【希曰按旧史李鼎上元元年尝代崔光逺为鳯翔尹充本府及秦陇观察使新史广徳元年正月壬寅来瑱削在身官爵长流播州寻赐死于路】昔闻黄金多【洙曰苏季子位髙多金】坐见悔吝生奈何田舍翁【洙曰汉祖起田舍翁】受此厚贶情锦鲸巻还客始觉心和平振我麤席尘【苏曰胡谊家贫读书不惮寒暑所卧牀上唯麤席布衾木枕而巳】媿客茹藜羮【洙曰王子渊颂羮藜含糗者不足论太牢之滋味赵曰庄子藜羹不糁旧注所引字倒矣师曰甫伤兵革之际生民有不得其食不得其居处者我何忍独安扵此又自巻以还客始觉心和平足知甫之所养扵中者宏深虽伯夷何以加此】
　　丈人山【上元元年作】
　　【洙曰青城山记云此山为五岳之长故名丈人山有丈人观】补注【鹤曰考公有赴新城县暂如新津诗当是上元元年而梁权道编在二年成都又青城山记昔甯封先生栖扵此岩之上黄帝筑坛拜为五岳丈人晋代置观】
　　自为青城客【沈曰中记蜀郡青城山有洞穴为三道西北通昆仑茅居传青城十洞天之一也】补注【希曰青城山在汉中郡有斗开山经云斗山五穴通昆仑唐志蜀州有青城县县有青城山蜀州本析益州置公至成都故曰青城客】不唾青城地【赵曰唾地者有所恶而唾也不唾其地所以敬之也】为爱丈人山丹梯近幽意【洙曰谢晖敬亭山诗要欲返奇趣即此陵丹梯】丈人祠西佳气浓【洙曰陶濳山气日夕佳后汉郁郁葱葱气佳哉】缘云拟住最髙峯【洙曰灵光殿赋飞陞掲孽缘云上征】扫除白髪黄精在【洙曰世説黄精久服反老为少】君看他时氷雪容【洙曰姑射神人防肤若氷雪】
　　百忧集行【上元二年作】
　　补注【鹤曰诗云即今倐忽巳五十当是上元二年辛丑作公生扵壬子至是年恰五十按公以乾元二年十二月至成都是时裴冀公为尹上元元年三月以京兆尹李若幽尹成都若幽后赐名国祯二年三月以崔光逺尹成都与髙适共讨段子璋史云花惊定既诛子璋大掠东蜀天子怒以髙适代光逺然光逺是年建子月卒而建丑月又除严武尹成都则适代光逺在成都才一二月尔意正是摄尹也公至成都两年间更四尹髙适与公为旧友然为尹时公独无诗与之何也集中所与诗止是守彭蜀时与入为常侍时与之颇疑在成都合盖寳应六年严武归朝后适为尹时公全在东川及武再领成都方归也】
　　忆年十五心尚孩【洙曰鲁昭公十九年犹有童心赵曰孩者可提之童也十五乃至学之时心未免扵孩故云尚孩】健如黄犊走复来庭前八月梨枣熟一日上树能千回即今倐忽已五十【苏曰旧本作即今年才五六十鲁直云此语似方六七十如五六十师曰此诗作扵上元元年辛丑是年在蜀年四十九嵗诗云已五十举大数然】坐卧只多少行立强将笑语供主人【师曰主人指郭英乂英乂镇成都甫客从之】悲见生涯百忧集补注【鹤曰公生扵壬子上元二年辛丑恰五十嵗然是年英乂未镇成都是年李若幽崔光逺与指回髙适为西川节度时公素与适善岂强供笑语观史云若幽后赐名国祯为政急性躁辨光逺无学任气宜与公不合然国祯二月已去成都光逺十一月卒当是为光逺作王筠行路难云百忧俱集防人肠】入门依旧四壁空【洙曰相如家居徒四壁立】老妻覩我顔色同痴儿未知父子礼呌怒索饭啼门东【苏曰班超幼年每索饭稍迟即呌怒父曰此子异日当为万户侯后果然】
　　投简成华两县诸子【天寳十年作】
　　补注【鹤曰梁权道编在上元二年成都作是以成华为成都华阳两县此二县唐志故云次赤然诗云长安苦寒谁独愁又言南山之豆东门之皆长安京兆事当是天寳间在长安作今以乡里儿童项领成朝廷故旧礼数絶自然弃掷与时异之句意是十年召试后送有司参选时作拟是与咸阳华源二县咸误作成也】
　　赤县官曹拥材杰【洙曰十洲记神州赤县】软裘快马当氷雪长安苦寒谁独悲杜陵野老骨欲折【洙曰杜陵属京兆】南山豆苗早荒秽【洙曰杨恽传诗曰田彼南山荒秽不治种一顷豆落而为萁人生行乐耳须富贵何时】青门地新冻裂【洙曰见往者东门注】补注【鹤曰南山青门俱在县境内南山即志所谓引南山水入京城又谓尹黎榦自南山开漕渠抵景风延喜门入苑以漕炭薪青门即城东门三辅黄图曰长安城东第一门曰青门或曰霸城门】乡里儿童项领成【洙曰节南山诗四牡项领】朝廷故旧礼数絶自然弃掷与时异况乃疏顽临事拙饥卧动即向一旬【洙曰刘公榦诗弥广十余旬】弊裘何啻聨百结【洙曰见女子衣百结注】君不见空墙日色晩此老无声泪垂血
　　徐卿二子歌【上元二年作】
　　补注【鹤曰公至成都时徐知道为西川兵马使上元二年七月反徐卿或者为知道如荆南兵马使太常赵卿是也从旧以为上元二年作】
　　君不见徐卿二子生絶奇感应吉梦相追随【洙曰诗吉梦维何维熊维罴】孔子释氏亲抱送并是天上骐驎儿【洙曰徐陵年数嵗家人携见寳志上人志以手摩顶曰天上石麒麟也】大儿九龄色清澈【洙曰扬子吾家之童乌九龄而与我文赵曰祢衡有云大儿孔文举小儿杨徳祖故公屡用也】秋水为神玉为骨【苏曰司马太子见王岳谓客曰此儿神如秋水而清澈骨如皓玉之美秀】小儿五嵗气食牛【洙曰尸子虎豹之驹虽未成人已有食牛之气】满堂宾客皆回头【洙曰谢希逸月赋满堂宾客囘皇如失】吾知徐公百不忧积善衮衮生公侯【洙曰易积善之家赵曰言其生不絶也衮衮乃不絶之义】丈夫生儿有如此二雏者名位岂肯卑微休【赵曰王充论衡位虽卑微行茍离俗必与之友】补注【希曰风俗通礼云十尺为丈成人长也里语八尺男子夫者肤也言其知能肤敏毅也】
　　病柏【大厯元年作】
　　补注【鹤曰此诗以郭英乂为崔旰所杀而作按史咏防元年闰月辛亥崔旰反冦成都郭英乂奔灵池韩池杀之当是大厯元年作梁权道编在上元二年成都诗内】
　　有柏生崇冈【洙曰琴赋惟倚吾之所生兮托峻岳之崇冈】童童状车葢【洙曰车一云青十朋曰蜀志先主舍东南角篱上有桑树髙丈余遥望童童如车盖往来者皆怪此树非凡谓当出贵人先主与诸儿于树下戏言吾当乗此羽葆车盖又齐书太祖宅南有桑树状如车盖上从兄敬宗谓曰此树为汝生也】偃蹇龙虎姿主当风云会【洙曰乗风云之会】神明依正直故老多再拜【苏曰王褒归蜀过寳稽父老遮路再拜饷以糊浆】岂知千年根中路顔色坏出非不得地蟠据亦髙大嵗寒忽无慿【洙曰嵗寒然后知松柏之后凋】日夜柯叶改【洙曰礼器如松柏之有心贯四时不改柯易叶赵曰本有嵗寒之姿今柏病之故云日夜顔色改也】丹鳯领九雏哀鸣翔其外【洙曰建康实录鳯将九雏再见于丰城众鸟从之苏曰东海何承天除著作年巳迈诸佐郎并年少荀伯呼为嬭母承天云卿当言鳯凰将九子嬭母何言耶】防鸮志意满养子穿穴内客从何乡来【赵曰仿古诗客从何方来】竚立久吁怪静求元精理浩荡难倚赖【洙曰穿一作窟元精一作无根赵曰字出后汉元精所生王佐之臣师曰此诗寓意伤郭英乂也英乂镇成都为人端直蜀人重之不幸为崔旰所杀其诸孤哀泣若无所诉故有哀鸣翔其外之句防鸮恶鸟喻崔旰崔旰既害英乂窃据成都故有养子穿穴内之句】









　　补注杜诗巻七
　　钦定四库全书
　　补注杜诗巻八　　　　　宋　黄希　原本
　　黄鹤　补注
　　病橘【上元二年作】
　　【洙曰此诗伤物失所而至于困悴也】补注【鹤曰十道志言蜀云家冇盐泉之井有橘神之园在成都因病橘而思物之失所故作在上元二年】
　　羣橘少生意【洙曰羣一作伊】补注【希曰晋书殷仲文传顾大司马府中老槐叹曰此树婆娑无复生意】虽多亦奚为惜哉结实小【洙曰一作少】酸澁如棠梨补注【鹤曰尔雅释棠曰陆机疏云赤与白棠同但子有赤白美恶白色为白棠少酸滑美赤棠子澁而酸无味俗语云澁如杜是也】剖【洙曰一作割】之尽蠧虫采掇爽其宜【洙曰其一作所诗芣苢薄言采之薄言掇之】纷然不适口【洙曰庄子柤梨橘柚皆可于口】岂止存其皮萧萧半死叶【洙曰七发其根半生半死】未忍别故枝冬霜雪积【苏曰刘公干诗自夏涉冬】况乃回风吹尝闻蓬莱殿【苏曰唐太宗蓬莱殿九月九日宴羣臣酒行遍赐湖南新橘宰相以下皆有诗谢】罗列潇湘姿【洙曰潇湘有橘田橘州】此物嵗不稔玉食失光辉【洙曰失一作少天子玉食周礼共食玉谓入贡王府也】补注【希曰古诗云此物何须用尚书云惟辟玉食张晏注汉书云玉食珍食也韦昭云诸侯备珍异之食汉陈咸传泰侈玉食师古云玉食美食如玉也】寇盗尚凭陵当君减膳时【洙曰天子彻乐减膳】汝病是天意【师曰甫谓史思明未平天子尝胆每遇凶年祸乱则必减食彻乐示自刻责今橘病不贡无乃天意使吾君减彻乎】吾谂罪有司【洙曰谂一云愁】忆昔南海使奔腾献荔枝百马死山谷到今耆旧悲【洙曰唐书杨贵妃嗜荔枝必欲生致之乃置骑传送走数千里其味未变已至于京师也田曰汉和帝纪旧南海献龙眼荔枝十里一置五里一堠奔腾险阻死者继路修可曰公借其事以讥杨妃旧注引唐书其説非唐所贡乃涪州荔枝由子午道而往非南海也】补注【希曰南海献荔枝事见东观汉纪蜀赋云旁挺龙目侧生荔枝荔枝之品闽中第一蜀川次之岭南为下】
　　枯防【上元二年作】
　　【洙曰此诗伤民困于重敛也】补注【鹤曰诗云伤时苦军乏当是上元二年时蜀有段子璋之变】
　　蜀门多防榈【洙曰防一作栟南都赋其木则栟榈结根竦本垂条婵媛郑曰榈力居切栟榈木名有叶无枝】高者十八九其皮割剥甚虽众亦易朽徒布如云叶青青嵗寒后交横集斧斤凋丧先蒲栁【洙曰布一作有説文云杨栁即蒲也梦符曰北史韦世康与子弟书曰耄虽未及壮年已谢霜早楸梧风先蒲栁又顾悦之髪早白帝问其故对曰松柏之枝经霜犹茂蒲栁之质望秋先零】补注【希曰尔雅杨栁蒲释曰杨一名蒲栁生泽中可为箭笴夫防榈竦本囷敷叶嵗寒不凋而今乃先蒲栁易零之物而丧则其他赋敛可知矣】伤时苦军乏一物官尽取【郑曰此茍切】嗟尔江汉人生成复何有有同枯防木使我沉叹久死者即已休生者何【洙曰一作能】自守【赵曰犹防之未剥者终复遭剥也】啾啾黄雀啅【郑曰竹角切又作啄】侧见寒蓬走念尔形影干摧残没藜莠【洙曰蜀人取防皮以充用惟军兴诛求尤急师曰蒲栁之为物望秋先零防其皮可用军兴之际割剥殆尽譬若江汉之民困于重敛然掊刻之吏刮削苦毒何异斧斤交集而民不得保其生耶黄雀啅盖伤其无所托也蓬逐风飞喻甫为客飘荡甫既痛嗟割剥之虐复自悼飘荡如飞蓬恐亦埋没随藜莠而已】
　　枯柟【上元二年作】
　　【洙曰此诗伤抱材者老死丘壑而不材者见用也郑曰柟那含切叶似桑子似杏而酸俗作楠】补注【鹤曰此诗托柟以伤大材不用故诗云犹含栋梁具无复霄汉志良工古昔少识者出涕泪当是为房琯作琯乾元间贬邠州刺史上元元年迁汉州刺史是时公在成都此诗二年作】
　　楩柟枯峥嵘【洙曰蜀都赋楩柟幽蔼于谷底刘曰峥嵘高貌】乡党皆莫记不知几百嵗惨惨无生意上枝摩皇天【洙曰魏文帝诗脩榦摩苍天】下根蟠厚地【洙曰易坤厚载物】巨围雷霆折万孔虫蚁萃冻雨落流胶冲风夺佳气【赵曰郭璞曰今江东夏分暴雨呼为冻雨引楚辞使冻雨兮洒尘冲风隧风也楚辞大司命曰冲风至兮水扬波】白鹄遂不来天鸡为愁思【洙曰谢灵运天鸡弄和风七发独鹄晨号乎其上唐书天鸡雉也】补注【鹤曰尔雅曰鶾一名天鸡赤羽之鸟也注逸周书曰文鶾若彩鸡成王时蜀人献之释云按汲冢周书王防篇云蜀人以文鶾文鶾者若翚雉孔晁注云鸟入文彩若是也】犹含栋梁具无复霄汉志良工古昔少识者出涕泪种榆水中央补注【希曰尔雅榆白枌释曰榆之皮色白者名枌郭云枌榆先生叶却着荚皮色白诗陈风东门之枌毛氏注枌白榆也】成长何容易截承金露盘袅袅不自畏【洙曰西都赋抗仙掌以承露擢双立之金茎师曰喻君子负大材不遭明圣之君而至于困顿失所小人以柔脆猥琐之姿反俾之居庙堂以承重任其不倾危不可得矣昔汉武帝为金人承露植以脩茎喻柔脆之木贱而易长今用以承露盘袅袅而危可不寒心乎】
　　忆昔二首【广徳二年作】
　　补注【鹤曰诗云犬戎直来坐御床百官跣足随天王谓广徳二年吐蕃陷京师代宗幸陜当是作于广徳二年故有愿见北地傅介子之句而梁权道编在宝应元年梓州作恐非】
　　忆昔先皇巡朔方千乘万骑入咸阳【洙曰后汉灵帝末京都童謡曰侯非侯王非王千乘万骑上北邙赵曰先皇言肃宗也肃宗即位灵武而朔方在灵州之隣则车驾所巡矣】隂山骄子汗血马【洙曰史胡者天之骄子大宛有汗血马隂山在辽东外西千余里赵曰骄子指言回纥也至徳二载广平王俶为兵马元帅郭子仪副之以朔方安西回纥南蛮大食兵讨安庆绪时回纥兵最有功也】长驱东胡胡走藏【赵曰东胡指安庆绪时广平王之兵战于溰水而庆绪败走】邺城反覆不足怪【赵曰庆绪奔河北明年蔡希徳等复会庆绪贼复振以相州为成安府邺城即相州也】闗中小儿壊纪纲张后不乐上为忙【苏曰梁到曰壊刘氏纪纲者数小儿也今用权势者乃匹夫耳赵曰东坡先生诗话有曰闗中小儿乱纪纲谓李辅国也张后不乐上为忙谓肃宗张皇后也按张后能牢笼干预政事后与李辅国谋徙上皇又屡欲危太子皆张后之恶也】至令今上犹拨乱劳心焦思补四方【洙曰今上代宗也自为太子授天下兵马元帅及即位内平张后越王之难外经营河朔】我昔近侍叨奉引【洙曰往在诗云我昔忝近侍时代宗享郊庙也此诗亦言代宗时事然二史皆不载故不知所任官也赵曰奉引供奉之事也田曰引唐六典补阙拾遗武后置二人以掌供奉讽諌】补注【鹤曰垂拱二年二月二十九日置左右拾遗二人従八品上掌供奉讽諌故大和三年左拾遗舒元褒等奏右补阙李虞与御史中丞温造街中相逢造怒虞不回避事云按国朝故事供奉官行除宗相无回避又云拾遗补阙官秩虽卑乃陛下侍臣也】出兵【洙曰一云兵出】整肃不可当为留猛士守未央【苏曰谓郭子仪夺兵权入宿卫也】致使岐雍防西羌补注【希曰禄山之乱尽发邉兵入讨贼所以吐蕃乗虚而来岐雍当西蜀河北之地】犬戎直来坐御牀百官跣足随天王【洙曰吐蕃陷长安天子奔陜赵曰守未央东坡以为郭子仪按史程元振以子仪有天下功丑为诋譛肃宗不纳其语然犹留守京师明年吐蕃入冦陷长安】愿见北地傅介子【洙曰傅介子北地人也持节使诛斩栖兰王安归悬首之北阙封介子为义阳侯】老儒不用尚书郎【洙曰木兰行云欲与木兰赏不用尚书郎师曰甫尝为工部尚书郎中犬戎之难甫欲得将如傅介子以讨平之也】
　　忆昔开元全盛日【修可曰鲍明逺芜城赋曰当昔全盛之时】小邑犹藏万家室稻米流脂粟米白公私仓廪俱丰实【洙曰开元间承平日久四郊无虞居人满野桑麻如织鸡犬之音相闻苏曰段希曰仓廪丰盈民亦富畜公私通客宜举大事】九州道路无豺虎【洙曰时开逺门外西行亘地万里余路不拾遗行者不囊粮丁壮之人不识兵器苏曰王融诗澄清九州牧道路无豺虎】逺行不劳吉日出【洙曰言道路无阻隔所至皆通逹不必择日而后出也】齐纨鲁缟车班班【洙曰齐纨鲁缟世称竒伟强弩之末不能穿鲁缟桓帝初京师童謡曰车班班入河间言上将崩乘舆班班入河间迎灵帝梦符曰前汉志齐织作冰纨绮绣纯丽之物师古曰纨素也饶曰山东出厚缯商贩不絶也】男耕女桑不相失【梅曰言民不失其业也】宫中圣人奏云门【洙曰礼大司乐歌大吕舞云门以祀天神】天下朋友皆胶漆【洙曰后汉陈重雷义为友语曰胶漆自谓坚不如雷与陈欧曰以信义相交接也】百余年间未灾变叔孙礼乐萧何律【师曰百余年间未灾变谓禄山未反叔孙通为高祖制礼萧何定律令当是时礼乐律令修明开元之治几于三代】岂闻一绢直万钱【苏曰河平元年绢每端直八千至开元子美言万钱其凶荒不言可知】补注【希曰绢直万钱非指开元而言也盖自天寳以来物价暴贵公所以伤不如开元之盛也】有田种谷今流血洛阳宫殿烧焚尽【洙曰安史之乱民困于役不得耕桑长安宫殿九庙焚烧畧尽】宗庙新除狐兔穴【洙曰张孟阳七哀诗园寝化为墟周墉无遗堵狐兔窟其中芜秽不复扫苏曰郭佐近除宫苑荆棘狐狸窟穴尚未得平】伤心不忍问耆旧【苏曰刘几重过故之井邑迁移田园荒废驻马伤心之久不复更问耆旧】复恐初従乱离説小臣鲁钝无所能【洙曰刘公干诗小臣信顽鲁僶俛安能返】朝廷记识防禄秩周宣中兴望我皇洒血江汉长衰疾【洙曰长一作身宣王承厉王之乱复修文武之业周道复兴师曰宗承富贵之余业物价极贱兵兴以来一绢直万钱前日种谷之地今鞠而为战场东都宫殿尽为煨烬宗庙失守狐兔成羣令人伤心痛首不忍道及乱离时事甫自顾鲁钝无能叨防工部禄秩足认朝廷不即弃捐唯以周宣中兴之功仰望其君洒泪江汉之上惓惓朝廷无复一预朝防但衰疾日长老死而后已】
　　冬狩行【广徳元年作】
　　【鲁曰时梓州刺史章彝兼侍御史留后东川】补注【鹤曰诗云天子不在咸阳宫盖指代宗幸陜当是广徳元年作按公是年九月至阆州祭房相国冬回梓州有此及别章使君栁字韵诸诗梁权道编在寳应元年非】
　　君不见东川节度兵马雄补注【鹤曰旧史地里志剑南东川节度使治梓州管梓绵普陵乐遂合泸渝等州严武传云上皇诏以剑南两川合为一道严武成都尹兼御史大夫则此诗作于广徳元年不应更云东川节度按防要云上元二年二月分为两川广徳二年正月八日复合为一道则广徳元年冬宜有东川节度也】校猎亦似观成功【修可曰上林赋天子校猎李竒注云以五校兵出猎】夜发猛士三千人清晨合围步骤同【洙曰礼天子不合围】禽兽巳毙十七八【洙曰西京赋僵禽毙兽烂若碛砾白石未及移晷巳狝其十七八】杀声落日回苍穹幕前生致九青兕【沈曰尔雅曰似牛郭璞曰角青色重千斤】馲驼峞垂熊【郑曰馲驼有肉鞍行百里负千斤而知水行落猥切峞五毁切高貌】东西南北百里间髣髴蹴踏寒山空【洙曰羽猎赋羡漫泮散萧条千里之外东西南北骋嗜奔欲拖苍豨跋犀防蹶浮麋斮巨狿抟猿南都赋排揵陷扃蹴踏咸阳】有鸟名鸜鹆力不能高飞逐走蓬肉味不足登鼎爼【洙曰鹦鹉赋亦何劳于鼎俎鹪鹩赋毛弗施于噐用肉不登于鼎俎言非荐羞之物也刘曰左传有鸜鹆来巢童謡曰鸜鹆鸜鹆往歌来哭】胡为见羇虞罗中【防曰陈子昻诗岂不在遐逺虞罗忽见寻】春搜冬狩侯得同【赵曰周礼春搜夏苗秋狝冬狩本天子之事也而诸侯同之故公诗曰侯得同】使君五马一马骢【洙曰章彞兼侍御史故云一马騘】况今摄行大将权号令颇有前贤风【苏曰孙防昨见耿将军行师号令严明颇有前贤威风】飘然时危一老翁十年厌见旌旗红【苏曰甪里先生语薪者曰子十年厌见干戈旌旗只非今日耶】喜君士卒甚整肃为我回辔擒西戎草中狐兔尽何益【苏曰韩擒虎出猎门人谏曰将军驱旌斾猎原野逐兽驰跃以为乐虽尽得章棘窟穴狐兔不复有益于君子宜扫奠尘坌勒功彞鼎非细事韩大喜】天子不在咸阳宫【洙曰时天子避狄赵曰此篇盖广徳二年十月已后作也八月吐蕃入寇十月陷邠州及奉天车驾幸陜故云不在咸阳宫也】补注【鹤曰老翁公自谓也西戎指吐蕃按史广徳元年吐蕃陷陇右诸州又陷邠州十月丙子如陜此诗当作于是年十一月赵注为是且是年嵗次癸夘遡至天寳十四载乙未巳九年故云十年厌见旌旗红天寳九载五月诸卫与诸节度所用绯色旗旛并改为赤所以诸将诗亦云曾闪朱旗北斗阑也】朝廷虽无幽王祸【洙曰史申侯与西夷犬戎攻幽王于骊山】得不哀痛尘再防【赵曰明皇以禄山之祸防尘于蜀矣今天子又以吐蕃之故防尘于外】呜呼得不哀痛尘再防【洙曰时代宗在陜诏徴天下兵而程元振用事媒孽大臣皆疑忌不进天下无一人应召者故此诗末章大有感激也】
　　韦讽录事宅观曹将军画马圗引【广徳二年作】
　　补注【鹤曰诗云君不见金粟堆前松柏里龙媒去尽鸟呼风当是葬明皇后作梁权道编在寳应元年梓州诗内恐非当在广徳二年公再到成都时作韦讽为阆州录事讽之居在成都详见后篇注】
　　国初巳来画鞍马神妙独数江都王【郑曰名画记江都王绪霍王元轨之子】补注【鹤曰按史绪为江都王有名誉为金州刺史不言其能画旧史却云绪最有才艺上元中封王谓有才艺则画在其间矣】将军得名三十载人间又见真乘黄【黄曰诗曰叔于田乘乘黄赵曰江都王宗室也将军即曹将军霸也明皇杂录云陈义曹霸等善绘画时称神妙乗黄神马也】曾貎先帝照夜白【郑曰貎莫角切下屡貎同洙曰明皇马名别传云上乗照夜白】龙池十日飞霹雳【苍舒曰右按唐防要明皇在藩邸宅居兴庆里宅有龙池涌出日以浸广至开元中为兴庆宫赵曰以勑所画神妙而照夜者乃真龙耳盖真龙在图感动龙池中龙如此】内府殷红马脑盘【郑曰殷鸟闲切】婕妤传诏才人索【洙曰唐制以婕妤才人代世妇郑曰妇官也】补注【希曰裴行俭平都支遮匍获码碯盘广二尺文采粲然外戚传武帝制婕妤娙娥傛华充依各有爵位师古曰婕言接幸于上妤美称也婕音接妤音予字或作倢伃然则婕妤非唐制始有此名唐制婕妤九人美人九人才人九人寳林二十七人御女二十七人】盌赐将军拜舞归【郑曰盌乌管切或作椀】轻纨细绮相追飞【赵曰盌别本作盘盖专赐玛瑙盘故拜舞归其従者轻纨细绮也】贵戚权门得笔迹始觉屏障生光辉昔日太宗拳毛騧【郑曰古华切太宗所乗骏名拳毛騧乃平刘闼时所乗】近时郭家师子花【洙曰郭子仪收复京师代宗以花虬赐之一名师子聮】今之新圗有二马【洙曰新一作画】复令识者乆叹嗟此皆骑战一敌万缟素漠漠开风沙【师曰虽画缟素之上而有开拓沙迹之态】其余七匹亦殊絶迥若寒空动烟雪霜蹄蹴踏长楸间【洙曰曹子建名都篇走马长楸间定功曰庄子马蹄可以践霜雪维摩经龙象蹴踏非驴所堪】马官厮养森成列可怜九马争神骏【洙曰汉武帝有九逸支遁曰怜其神骏耳】顾视清高气深穏借问苦心爱者谁【郑曰借资昔切】后有韦讽前支遁【洙曰支遁字道林】忆昔巡幸新丰宫【洙曰新丰宫骊山也】补注【希曰文纪上幸甘泉如淳曰蔡邕云天子车驾所至臣民以为侥幸故曰幸巡者本书巡守时巡地里志新丰秦曰骊邑应邵曰太上思东归于是高祖改筑城寺街里以象丰故曰新丰今云忆昔巡幸新丰宫盖骊山有温泉宫后改曰华清宫在新丰县后改为昭应县】翠华拂天来向东【洙曰南都赋望翠华之葳防东都赋旌旗拂天】腾骧磊落三万匹皆与此圗筋骨同【洙曰明皇幸骊山王毛仲以廏马数万従每色为一队相间若锦绣】自従献宝朝河宗【赵曰穆天子传天子西征至阳纡之山河北无夷都是为河宗观春山之寳所谓朝河宗者河宗朝而献宝也】无复射蛟江水中【洙曰元封五年汉武帝自浔阳浮江亲射蛟江中获之】君不见金粟堆前松柏里龙媒去尽鸟呼风【洙曰汉武歌曰天马騋龙之媒金粟堆在宗泰陵南赵曰唐旧史云宗至睿宗桥陵见金粟冈有龙盘凤翥之势谓侍臣曰吾千秋万嵗后宜葬此暨升遐羣臣遵先旨葬焉师曰自禄山反马政荒废天子犹不偏车骑良马战没殆尽甫伤之故云】
　　送韦讽上阆州录事参军【广徳元年作】
　　补注【鹤曰诗云十载供军食当是广徳元年然是年春公在阆春晩自阆再归成都云诗当在成都作不应在阆更送讽上阆州录参也意讽居于成都故前篇云韦讽宅观曹将军画】
　　国歩犹艰难【洙曰诗天步艰难】兵革未衰息万方哀嗷嗷【修可曰鸿雁诗哀鸣嗷嗷哀一作尚】十载供军食【饶曰自天宝十四载至广徳间凡十载载一作年】庶官务割剥不暇忧反侧诛求何多门【晁曰谓敛取非一端也】贤者贵为徳【洙曰一云贤俊愧为力】韦生富春秋【洙曰高五王传皇帝春秋富师古曰言年防也比之于财方未匮竭故谓之富】洞彻有清识操持纪纲地喜见朱丝直【洙曰鲍照白头吟直如朱丝绳】补注【希曰汉韩信传曰公小人为徳不卒史记李斯传赵高説二世见陛下富春秋乔琳厯四州刺史尝谓録事参军任绍业曰子纲纪一郡能劾刺史乎故六帖亦谓之纲纪掾】当今豪夺吏【赵曰管子曰凡轻重散敛以时平准故大贾富家不得豪夺吾人也】自此无顔色必若救疮痍先应去蝥贼【洙曰诗去其螟螣及其蝥贼苏曰吴起曰善治田者先去蝥贼然后获实善治国者先屏奸佞然后进贤觉范曰尔雅释虫食心曰蝥何曰喻害民之吏】挥泪临大江高天意凄恻行行树佳政【马曰树立也】慰我深相忆【洙曰此诗欲韦抑暴敛也】
　　陪章留后惠义寺饯嘉州崔都督赴州【同上】补注【鹤曰按唐节度有留后长庆四年留后始改为知院官又唐志嘉州在唐为剑南中郡不与巂黎稚戎松列都督而九域志云嘉州唐中都督与此诗题合当是志误公宝应元年虽至梓州而在秋冬间此诗云永愿坐长夜毕景遗炎蒸当是广徳元年作盖公自宝应元年秋归成都迎家于梓至次年秋方往阆祭房相国鲁訔年谱亦以为在今年独梁权道编在宝应元年】
　　中军待上客【洙曰晋以郤谷将中军孔融谓李膺为登龙之上客赵曰中军指章留后上客指崔都督也】令肃事有恒前驱入宝地【洙曰县令负弩前驱】祖帐飘金绳【洙曰法华经国名离垢琉璃为地有八交道黄金为绳赵曰前汉疏广故人邑子为名祖道供帐盖摘用之耳言佛寺佛居以七宝为地】南陌【洙曰一云伯】既留欢补注【希曰食货志注师古曰阡陌田间之道南北曰阡东西曰陌陌音莫白反】兹山亦深登清闻树杪磬逺谒云端僧【洙曰鲍明逺云端楚山见】回策匪新岸所攀仍旧藤耳激洞门飚目存寒谷冰出尘閟轨躅毕景遗炎蒸【洙曰鲍明逺诗侵星赴早路毕景逐前俦】永愿坐长夏将衰栖大乘【洙曰法华经决定説大乗文佛自住大乘】羇旅伤宴防艰难懐友朋【苏曰曹修客南都见刘须曰艰难之际颇懐朋友何时相与抵掌一笑涤我尘冗】劳生共几何【苏曰魏武帝短歌行对酒当歌人生防何】离恨兼相仍【苏曰鲍照诗何慙宿昔意猜恨坐相仍师曰章彞权东川节度故云中军中军大将也上客指崔都督言章彞持军令严今待上客礼乐无所不用其周至宝地寺也祖饯也祖饯之地陈设帐幕故云祖帐兹山即寺也回策回鞭也新岸即新修路以备章使君车马也甫既送崔都督回复従旧路攀援藤萝盖乐山水之兴也居山间踪迹幽閟尽夏景欵留此寺遗却炎蒸之气故下文有永愿坐长夏之句释氏有大乘有小乘如来谓之大乘教罗汉果谓之小乘教甫以衰老之年欲栖心于大乘惜宴防谓惜别也】
　　阆州东楼筵奉送十一舅往青城县得昏字【广徳元年作】
　　补注【鹤曰青城县属蜀州青城山记云青城山有八大洞当是广徳元年初至阆时作故诗云是时秋冬交节往顔色昏蔡兴宗亦以为诗在此年作】
　　曾城有高楼制古丹艧存【洙曰梓材既勤朴断惟其涂丹艧注涂以漆丹以朱而后成赵曰淮南子昆仑之山有曾城九重】迢迢百余尺【洙曰西京赋状迢迢以亭亭古诗双阙百余尺】豁达开四门虽有【洙曰一作防】车马客而无人世喧【洙曰陶渊明结庐在人境而无车马喧】游目俯大江列筵慰别魂【洙曰谢灵运得以慰别魂】是时秋冬交节往顔色昏天寒鸟兽伏【洙曰登楼赋风萧瑟而并兴天惨惨而无色兽狂顾以求羣鸟相鸣而举翼】霜露在草根令我送舅氏【洙曰沈休文诗草根积霜露诗渭阳我送舅氏】万感集清罇【洙曰谢灵运诗万感盈朝昏】岂伊山川间回首盗贼繁高贤意不暇王命久崩奔【洙曰谢灵运诗折岸屡崩奔】临风欲恸哭【洙曰贾谊传】声出巳复呑【师曰此楼多是送客于此虽有车马往来而去尘市稍逺故云而无尘世喧顔色昏谓离别之际惨淡无顔色也天寒鸟兽休鸟兽尚得休息而人行役故伤之也霜露在草根此乃万物归根之时而舅氏未能室处尚往青城是以使我对酒不能无感懐也】
　　将适呉楚留别章使君留后兼幕府诸公得栁字韵【广徳元年作】
　　补注【鹤曰诗云重见衣冠走黄屋今安否当是广徳元年十一月代宗未还京时作梁权道编在宝应元年恐非】
　　我来入蜀门【洙曰我一作甫】嵗月亦已久【洙曰古诗嵗月忽巳晩】岂惟长儿童自觉成老丑【洙曰阮籍诗朝为美少年夕暮成老丑】常恐性坦率失身为杯酒【洙曰古诗失意杯酒间】近辞痛饮徒折节万夫【洙曰一作人】后【洙曰前汉郭解年长更折节为俭以徳报怨苏曰邢充胷襟恢廓岂折其高节挫其鋭志従万夫之后为参御之徒欤赵曰此言丧失其身特以爱酒而已旧注引失意非是】昔如縦壑鱼【洙曰王子渊颂如巨鱼之縦大壑】今如丧家狗【洙曰孔子累累然若丧家之狗】既无游方恋【赵曰礼记所游必有方言父母在不逺游公巳无父母故无此恋矣】行止复何有相逢半新故取别随薄厚不意青草湖【洙曰青草湖在湖南】扁舟落吾手【苏曰张翰曰不意吴江扁舟落吾手中】眷眷章梓州开筵俯高栁楼前出骑马帐下罗賔友健儿簸红旗此乐几【洙曰一作或】难朽日车隠昆仑【洙曰庄子徐无若乘日之车】鸟雀噪戸牖【苏曰徐骐养索旷荡居少室山鸟雀朝夕噪宿戸牖坐隅之间】波涛未足畏三峡徒雷吼【洙曰七发将以八月之望观涛乎武陵之曲江又云雷闻百里江水逆流海水上潮波涌而滀起混混庉庉声如雷吼】所忧盗贼多重见衣冠走中原消息防黄屋今安否【洙曰黄屋斥天子也赵曰吐蕃陷京师代宗出狩而地逺所未知也】终作适荆蛮【洙曰王仲宣七哀诗西京乱无象豺虎方遘患捐弃中国去逺身适荆蛮荆蛮非我乡何为久滞】安排用庄叟【洙曰谢灵运居常以待终处顺故安排】随云拜东皇挂席上南斗【洙曰灵运诗扬帆采石华挂席拾海月赵曰屈原九歌有东皇太一东皇所以言楚春秋説题云南斗吴地也东皇之庙随云而拜之南斗之地挂席而上之非适呉楚而然乎】有使即寄书无使长回首【苏曰韩斐送李定出上东门握斐手曰因风示信慰我跂仰定曰有使即寄书以通安好】
　　防拂子【广徳元年作】
　　补注【鹤曰梁权道编在宝应元年梓州诗内按公是年至梓巳是九月今诗云家贫卧炎蒸赖尔甘服膺虽曰因物以托意亦可以考其为夏作当是广徳元年夏末间作】
　　防拂且薄陋岂知身效能不堪代白羽【苏曰诸葛亮尝持白羽扇以指麾又顾荣伐陈敏以白羽扇麾之】有足除苍蝇【洙曰诗营营青蝇】补注【希曰比丘患草虫佛聴作拂子故诗亦云有足除苍蝇】荧荧金错刀【洙曰四愁诗美人赠我金错刀尹曰李善文选注金错刀云续汉书曰佩刀诸侯王黄金错环谢承注汉书曰诏赐应奉金错把刀前汉食货志曰钱新室更造契刀错刀契刀其环如大钱身形如刀长二寸文曰契刀刀直五百错刀以黄金错其文一刀直五千荧荧金错刀乃佩刀之属也如对雪诗云金错囊徒罄乃是钱刀而以金错之也虎牙行金错旌竿直盖以黄金而错缕旌竿也大抵古人之于器物以黄金错之皆谓之金错不可以名同不究其实焉】擢擢朱丝绳【洙曰鲍照诗直如朱丝绳】非独顔色好亦用顾盼称【赵曰金错朱绳二物者非特以其金朱之好顔色耳皆系乎人之顾盼也】吾老抱疾病家贫卧炎蒸咂肤倦扑灭【洙曰蝇蚋咂肤】赖尔甘服膺【洙曰顔子得一善则拳拳服膺】物微世竞弃义在谁肯徴三嵗清秋至未敢阙缄縢【师曰按唐史宗以李林甫代张九龄相九龄既不见用因作白羽扇赋以自见其志防拂其质薄虽不堪代白羽犹足以驱除苍蝇时林甫以琐陋之材而代九龄其材能全无用于朝廷曾防拂之不若也防拂为物虽微有理义在盖可用之除蝇奈何世人不肯征信其义而竞弃之甫伤清秋废置不用不敢怠于缄藏冀其他时之复用也】
　　丹青引【广徳二年作】
　　【鲁曰赠曹将军霸】补注【鹤曰丹青以言曹将军之能画也谢恵连诗丹青暂雕换李善注引张纲集曰图形丹青西汉丹青祈画何以过子卿此诗云漂泊干戈际当是霸遭内之乱而入蜀梁权道云宝应元年梓州作然公有韦讽宅观曹将军画马诗在广徳二年成都作若寳应元年先有此诗与霸则后诗必及之意其亦广徳二年作】
　　将军魏武之子孙【赵曰魏武曹公操也】于今为庶为清门【洙曰左昭三十二年三后之姓于今为庶主所知也】英雄割据虽已矣文彩风流今尚存【苏曰晋羊祐至蜀爱其山川风物明媚谓御骖者曰扬雄王褒君平相如虽去数百年览其遗迹想风流文彩宛然如在宜其典刑不泯范法犹存遂追赋四先生诗】学书初学卫夫人【洙曰晋李夫人名卫善书】但恨无过王右军【洙曰王羲之善书为古今之冠初羲之为老妪书纸扇谓曰但言是王右军书以求百钱】丹青不知老将至富贵于我如浮云【洙曰语不知老之将至又曰不义而富且贵于我如浮云】开元之中常引见承恩数上南薰殿【郑曰数色角切又如字】凌烟功臣少顔色【洙曰唐贞观中画李靖等二十四人于凌烟间】将军下笔开生面【赵曰凌烟画像顔色已暗而曹将军重为之画故云开生面用字盖因左氏传狄人归先轸之元而面如生也】良相头上进贤冠【洙曰后汉志进贤冠古缁布也文儒者之服也】猛将腰间大羽箭【洙曰太宗尝自制长弓大羽箭皆倍常制】褒公鄂公毛髪动【洙曰鄂公尉迟敬徳褒公段志】英姿飒爽来酣战【赵曰淮南子曰鲁阳公与韩战战酣日暮援戈而挥之】先帝天马玉花騘补注【鹤曰明皇别录上乘照夜白玉花騘】画公如山貎不同是日牵来丹墀下【洙曰刘孝标运命论时在赤墀之下】迥立阊阖生长风【赵曰天门也李善文选注有紫微宫门名曰阊阖言马之上而生风以其神骏】诏谓将军拂绢素意匠惨淡经营中补注【希曰古乐府不知理何事浅立经营中画品谓画有六法五曰经营置位】斯须九重真龙出一洗万古凡马空玉花却在御榻上【赵曰玉花先帝之马也画手精妙尽得其真】榻上庭前屹相向至尊含笑催赐金圉人太仆皆惆怅弟子韩干早入室【洙曰言得其真迹也故云入室】亦能画马穷殊相干惟画肉不画骨【苏曰韩干善画马大梁人右丞王维见其画遂推奬之官至太府寺丞尤工鞍马初师曹霸于后则独善子美子美徒以干画马肥大遂有画肉之诮】补注【希曰张彦逺画记亦云如此】忍使骅骝气凋丧将军画善盖有神必逢佳士亦写真【梦符曰顾恺之善丹青每画人成或数年不防目睛人问其故荅曰四体妍媸本无阙少于妙处传神写照正在阿堵中赵曰梁简文帝咏美人看画诗云可令俱是画谁能辨写真】即今漂泊干戈际屡貎寻常行路人途穷反遭俗眼白【洙曰言识者盖寡耳】世上未有如公贫但看古来盛名下【洙曰唐房琯赞曰盛名之下为难名矣】终日坎纒其身
　　桃竹杖引【广徳元年作】
　　【洙曰赠章留后苏曰栁子厚诗云盛时一失贵反贱桃笙葵扇安可常不知桃笙为何物偶阅方言簟宋魏之间谓笙方悟桃笙以桃竹为簟也梁简文湘南王献书云五离九折出桃枝之翠笋乃谓桃枝竹簟也桃竹出巴渝间】补注【鹤曰梁权道编在寳应元年梓州诗内今考诗云老夫复欲东南征又云灭迹于君山湖上之青峯则是其时欲下荆岳广徳元年公在梓州亦有诗云应须理舟楫长啸下荆门后虽不果然是年秋入阆州明年以严武再镇蜀复归成都此诗当在广徳元年作盖寳应元年处梓不满月虽归成都迎家再往梓又多在外邑诗又云忽去双杖吾将曷従盖喻严武章彝也是时武已召还而公又欲舍彝下东南故云失双杖若梁编在宝应元年则是年章彝未刺梓州】
　　江心蟠石生桃竹【赵曰尔雅谓桃皮山海经谓桃枝竹也】补注【鹤曰戴凯之竹谱桃枝堪为簟縻也竹记云桃枝竹皮滑可为蓆又云以四寸为节按南越志出海南县沿海而生掩映悬翠又云生蜀地其实如木甚坚唐志合州贡桃竹箸合与梓并属东川故宜梓橦使君以赠公按尔雅桃枝四寸有节注今桃枝节间相去多四寸尚书顾命敷重蔑席孔安国云篾桃枝竹周礼眷官司几筵云加次席黼纯注次席桃枝席有次列成文是也文选左太冲赋桃笙象簟李善引刘渊林注云桃笙桃枝簟也苏子瞻赠蒲涧长老诗已従子美得桃竹自注云此山有桃竹可作杖而士人不知予始录子美诗遗之蒲涧寺在广州殆不知渝合涧有此竹】苍波喷浸尺度足斩根削皮如紫玉江妃水仙惜不得【洙曰江赋冯夷倚浪以傲睨江妃含嚬而瞟眇注冯夷水仙也】梓潼使君开一束补注【鹤曰梓州为梓潼郡以东倚梓林西枕潼水故名时章彞为梓刺史故王内翰云此诗赠章留后】满堂賔客皆叹息怜我老病赠两茎出入爪甲铿有声老夫复欲东南征乘涛鼓枻【余制切洙曰一作棹】白帝城【洙曰白帝城在鱼腹有公孙述像也】路幽必为神夺杖【洙曰一作拔】剑或与蛟龙争重为告曰杖兮杖兮尔之生也甚正直慎勿见水踊跃学变化为龙【赵曰神仙传壶公遣费长房归以一竹杖与之骑长房骑杖忽然如眠便到家以竹杖投葛陂顾之乃青龙也石曰杖为物既禀正直之姿当以正直辅吾无为化龙而去】使我不得尔之扶持灭迹于君山湖上之青峯【洙曰君山在洞庭胡心也赵曰谢灵运灭迹入灵峯】噫风尘澒洞兮豺虎咬人【郑曰澒胡孔切咬古爻切洙曰时盗贼害人如豺虎】忽失双杖兮吾将曷従【师曰甫意若曰天下未平尚赖此杖扶持衰老流寓逺乡茍失双杖吾将曷従】
　　寄题江外草堂【广徳元年作】
　　【鲁曰梓州作寄成都故居泰伯曰甫従同谷入蜀卜居成都乱遂走梓州今作梓州懐思草堂遂作是诗寄题焉】补注【鹤曰宝应元年公避徐知道之乱至梓州今诗云顾惟鲁钝姿岂识悔吝先独携老妻去惨淡凌风烟盖谓不能前知徐知道之反也诗云经营上元始防手宝应年则此诗当是广徳元年】
　　我生性放诞【洙曰唐贺知章晚节尤诞放苏曰嵇肃生平放诞性僻泉石焉能王公大人门下心绪卑屈】雅欲逃自然【觉范曰自然道也释氏谓之逃禅儒者谓之逃自然】嗜酒爱风【洙曰一作脩】竹【苏曰呉谟嗜酒每醉爱观风竹怡然自乐人或曰陶景爱聴松风王子猷爱竹先生爱风竹其清气可相敌矣呉笑而不荅】卜居此【洙曰一作必】林泉遭乱到蜀江【俯曰遭乱谓禄山反】卧疴遣所便【赵曰谢灵运诗卧疴对空牀】诛茅初一畆【洙曰屈原卜居诛锄草茅以力耕儒行儒有一亩之宫】广地方连延经营上元始防手宝应年【赵曰公以乾元元年十二月未至成都明年即上元元年乃公建草堂之始又二年即宝应元年乃公成草堂之日也唐高祖勅云使至知堂已成不知诸作早晚得防手凡营造了当言防手者矣】敢谋土木丽【彭曰堂名以草者取其草创岂求土木之华丽乎】自觉面势坚【洙曰东京赋审曲面势】台亭随高下敞豁当清川惟有防心侣【苍舒曰古乐府短歌不羡一囊钱惟重心襟防】数能同钓船干戈未偃息安得酣歌眠蛟龙无定窟黄鹄摩苍天【洙曰魏文帝诗脩条摩苍天】古来贤达士【洙曰一云达士志】补注【希曰晋羊祐登岘山由来贤达胜士登此眺望】宁受外物牵顾惟鲁钝姿岂识悔吝先偶防老妻去惨澹陵风烟事迹无固必【洙曰语子絶四毋固毋必】幽贞愧双全尚念四小松【赵曰易幽人之贞吉】蔓草易拘缠霜骨不甚长永为隣里怜【师曰以四小松为念悯其有刚姿劲节而为蔓草所戕不获遂其生长之性故云云英乂见杀四子遇害甫托意伤之】
　　述古三首【宝应元年作】
　　【彦辅曰此诗伤贤者不得志也】补注【鹤曰诗云经纶中兴业何代无良才当是宝应元年代宗即位后作公时在梓州诗意主于任贤耳】
　　赤骥顿长缨【洙曰列子周穆王右骖赤骥左白药】非无万里姿【赵曰王褒圣主得贤颂周流八极万里一息】悲鸣泪至地为问驭者谁鳯凰従天来何意复高飞竹花不结实念子忍朝饥【洙曰刘公干诗鳯凰集南岳徘徊孤竹根于心不肯厌奋翅凌紫氛赵曰鹓雏非练实不食郭象注练实竹实也】古时君臣合可以物理推贤人识定分进退固其宜【洙曰大臣以道事君可则进否则奉身以退退一作用师曰昔良骥困于盐车遇伯乐悲鸣若有所诉鳯非竹实不食骥有万里之姿御非其人则必困顿于长缨鳯有应世之瑞竹花不实则必困于饥馁譬君子不逢贤圣之君不食其禄古来君臣遇合可以物理知之是以贤人进以礼退以义知分命之所在不茍于贪冐宠荣岂非骥鳯甘于困顿饥馁之比乎】市人日中集【洙曰易日中为市】于利竞锥刀【洙曰江文通云竞锥刀之利】置膏烈火上【苏曰左济如致脂膏于烈火之上转増焰炽今王防诸侯亦然赵曰市人之争利如膏火之自煎尔庄子曰膏以明自煎】哀哀自煎熬【洙曰膏火自煎】农人望嵗稔相率除蓬蒿【苏曰王陵母冢每春蕃蓬蒿生居人相率手除薙之】所务谷为本邪赢无乃劳【赵曰张衡西京赋云商贾禆贩何必昏于作劳邪赢优而足恃注邪伪也欺伪之事自余赢丰饶足恃也】舜举十六相身尊道何高【洙曰文十八年传昔高阳氏有才子八人天下之人谓之八恺高辛氏有才子八人天下之人谓之八元此十六族也尧不能举而舜举之天下如一同心戴舜以为天子以其举十六相故也】秦时任商鞍法令如牛毛【洙曰商君名鞅相秦十六年天资刻薄少恩变秦法令宗室贵戚多怨望者后灭商君之家也苏曰秦法如牛毛沛公尽革去师曰古者敦本而抑末市人竞锥刀之利如置膏火上自取煎熬宗之时利孔百出聚敛之臣削民膏血是知以利为政未有不为乱也禹稷躬稼而冇天下则务农重谷为国之本舜举十六相惟急亲贤贤人用则民安其业民安其业身尊而道高终享无为之治彼始皇任商鞅壊井田之制头防箕敛民不堪命虽法令之宻如牛毛然果安能禁人之不为乱乎甫意欲敦本轻徭薄赋此天下可得而治也】
　　汉光得天下祚永固有开【洙曰记有开必先】岂惟高祖圣功自萧曹来经纶中兴业何代无良才补注【希曰肃宗中兴以任李辅国而为其昏蔽故于父子之伦且有所亏则代宗之立正宜任贤相与经纶中兴之业所以举汉光武以为喻】吾慕冦邓勲济时信良哉耿贾亦宗臣羽翼共徘徊休运终四百【洙曰范蔚宗献帝賛曰终我四百永作虞賔】图画在云台【洙曰云台图功臣像苏曰崔融曰君不见耿贾辈扶颠起仆汉道中兴圗形云台照耀万世师曰肃宗中兴是亦光武之伦奈何诸将邀功养冦以自封其与冦邓耿贾辈逺矣甫意伤肃宗无驾御英豪之策而作是诗也】




　　补注杜诗巻八
　　钦定四库全书
　　补注杜诗巻九　　　　　宋　黄希　原本
　　黄鹤　补注
　　冬到金华山观因得故拾遗陈公学堂
　　【彦辅曰拾遗唐陈子昂也少读书于金华山程曰子昂梓州射洪在州东南六十里子昂未达时在金华读书有书堂存焉甫逰金华因得子昂书堂遂有此作】补注【鹤曰九域志州梓州有陈子昂墓宜其有书堂在金华诗题云冬到金华山盖公宝应元年秋自梓归成都迎家再至梓十一月往射洪乃是时作明年广徳元年虽亦居梓而冬巳在阆然则作于宝应元年无疑矣】
　　涪右众山内【郑曰涪扶鸠切水出徼外南入汉】补注【希曰水经云涪江水东南合射江故梓州云涪右又有涪城县】金华紫崔嵬【洙曰尔雅石戴士谓之崔嵬陆士衡西山何其峻层曲郁崔嵬】上有蔚蓝天【师曰金华神仙有三十六洞天八十一福地蔚蓝天乃洞天之名金华山有观故云云】垂光抱琼台【洙曰孙绰逰天台赋琼防中天而悬居赵曰蔚蓝则茂蔚之蓝今诗人言水曰挼蓝则天之青亦可言蔚蓝近世韩子苍出汴州即事诗云水色山光尽蔚蓝】系舟接絶壁杖策穷萦回【洙曰陆士衡杖防将逺寻赵曰谢灵运晨策寻絶壁】四顾俯层巅【修可曰谢灵运诗筑台基层巅】淡然川谷开雪岭日色死霜鸿有余哀焚香玉女跪雾里仙人来【洙曰曹植逺逰诗曰灵鼇戴万丈神岳俨嵯峨仙人翔其隅玉女戏其阿】陈公读书堂石柱仄青苔悲风为我起激烈伤雄材【洙曰古诗长歌正激烈唐书陈子昂梓州射鸿人苦节读书尤善属文后诣阙上书自称梓州射鸿县草莽愚臣则天召见竒其对拜麟防正字武后尝问调元气以何道而子昂劝后兴明堂太学而史臣讥其以王者之事勉女主故卒为讪侮而不用也师曰子昂遭时无明圣之君故其才不得展甫虽伤之亦自伤也】
　　陈拾遗故宅【宝应元年作上同】
　　补注【鹤曰故宅当于书堂不逺亦在山间故诗云悠扬荒山日惨淡故园烟同上年作拾遗尝有序送公之祖审言贬吉州司戸有云羣公爱祢衡之俊留在京师诗又云同游英俊人者亦寓意其祖在同游之列特不秉辅佐之权也】
　　拾遗平昔居大屋尚修椽【苏曰郄鉴曰修椽大屋贮青眉粉黛】悠扬荒山日惨澹故园烟位下曷足伤所贵者圣贤【洙曰按子昂劝后兴明堂太学及条上利便三事莫非圣贤之先务具载新书】有才继骚雅哲匠不比肩【赵曰子昂初为感遇诗三十首王适见而惊曰必为天下文宗故公此篇言江左之诗至子昂而初变盖本乎离骚二雅也殷仲文云哲匠感萧辰】公生扬马后名与日月悬【洙曰扬雄司马相如皆蜀人苏曰郭沔曰男儿焉久生一死足矣若辈不见晁错纯姓名于日月悬空谁可掩蔽吾要明身后名非茍富贵之徒也陈后主壮之师曰子昂生于扬雄司马相如之后时虽不同其名与日月争辉固不减于二子二子亦蜀人故甫言及之】同逰英俊人多秉辅佐权【洙曰子昂与陆余庆王无竞房融崔泰卢藏用赵元最厚善】彦昭超【洙曰一作赵】玉价【赵曰赵彦昭以权幸进然必有才智者故以超玉价言之】郭振起通泉【洙曰郭元振举进士授通泉尉后封代国公余见后郭代公故宅】到今素壁滑【洙曰湛方生曰素壁流光】洒翰银钩连【洙曰索靖书势曰婉若银钩飘若惊鸿】补注【鹤曰通泉县在梓州东南一百三十里元振作尉其邑而彦昭与元振尝同为太学生故宜同游壁有题字彦昭景龙中又与公之父审言同在修文舘韦读书法墨薮云防欲坚重如鐡钩欲活而有力如银】盛事防一时此堂岂千年终古立忠义感遇有遗编【洙曰传言子昂死有文集十巻卢藏用为之序盛行于代赵曰子昂有感遇诗等篇是也师曰时同逰之士多兼辅佐之权独子昂官不甚显至今素壁上尚有诸公墨迹存焉以此堂经久必壊不足以传后代然忠义之名不朽者惟感遇诗传于天下覧者足以观子昂之蕴矣】
　　谒文公上方【宝应元年作】
　　补注【鹤曰上居以言其居之可乐也佛书有上方世界翼奉传云上方之清乐也孟康曰上方谓北与东也阳气所萌生故为上是时当在梓州作文公未详何所人观诗可知其为闻士寳应元年】
　　野寺隠乔木山僧髙下居石门日色异绛气横扶疎【洙曰江文通绛气下萦薄注云绛气赤霞气也】窈窕入风磴【丁邓切过曰风磴风路也石梯曰磴】长萝纷巻舒庭前猛虎卧【洙曰髙僧传僧惠永感虎来驯】遂得文公庐俯视万家邑烟尘对阶除吾师雨花外【洙曰髙僧传有讲经而天雨花者】补注【鹤曰圆觉经云天风吹痿花更雨新好者】不下十年余长者自布金【洙曰给孤长者以黄金侧布于祗园地】禅龛只晏如大珠脱玷翳白月当空虚【洙曰大珠白月言其性之圆明也故佛书有摩尼珠及水月之説又曰望已前为白月望已后为黒月见佛书云】甫也南北人【洙曰檀弓曰今丘也乃东西南北之人革曰甫以漂荡无定居故云】芜漫少耘锄【师道曰谓性地荒而不修也】乆遭诗酒汚【师曰甫嗜酒好吟每多因诗酒忤权贵故云云】何事忝簮裾【端本曰簮裾士大夫之服】王侯与蝼蚁同尽随丘墟愿闻第一义回向心地初【洙曰第一义言其敎无上也佛书修行有十地以欢喜为初地】金箆刮眼膜【师曰凡看经明达性本譬如以金箆刮去眼膜所视豁然甫欲文公以无上敎开发甫性使悟无生法】补注【鹤曰梁武帝问达摩如何是圣谛第一义华严经有十回向东坡云此句感慨通达其于道必有得也庖丁以牛入轮扁以轮入子美盖以诗入也耶予家有石刻坡所书説此又湼槃经一目盲人为治目故造治良医其时良医即以金箆刮其眼目又见下治】价重百车渠【洙曰法华经或有行施金银珊瑚真珠摩尼砗磲玛瑙】无生有汲引兹理傥吹嘘
　　奉赠射洪李四丈【宝应元年作】
　　补注【鹤曰后魏置射洪县娄缕滩东六里有射江语讹为洪旧史县属梓州梁权道编在永泰元年逃乱至梓州作然诗云南京乱初定所向色枯槁逰子无根株茅斋付秋草茅斋指草堂当是宝应元年七月徐知道反公避之至梓州九月归成都迎家居梓州十一月尝往射洪有陈拾遗故宅等诗当是其时作】
　　丈人屋上乌人好乌亦好【洙曰诗云瞻乌爰止于谁之屋注富人之屋乌所集也修可曰尚书大传曰武王登夏防以殷民周公旦曰爱其人者爱其屋上乌】补注【希曰刘向説苑乃云太史谓武王曰爱其人兼屋上之乌憎其人者恶其储胥非周公之言】人生意气豁不在相逄早【赵曰北史李延夀叙传载阎信谓其祖李晓之言曰古人相知未必在早】南京乱初定所向色枯槁【赵曰南京成都府也肃宗至徳二年以蜀都为南京所谓乱初定指言前年辛丑之岁四月劒南东川节度使段子璋反五月崔光逺击斩之】游子无根株茅斋付秋草东征下月峡挂席穷海岛【洙曰谢灵运挂席拾海月又海赋维长绡挂长席】万里须十金【晁曰汉书百金中人十家之产师古注古者一两金直十千千金则知为百千】妻孥未相保苍茫风尘际蹭蹬骐驎老【洙曰蹭蹬马失势皃】志士懐感伤心胸巳倾倒
　　早发射洪县南途中作【宝应元年作】
　　补注【鹤曰射洪县在梓州东南六十里今题云早发县南当是宝应元年十一月南之通泉时作】
　　将老忧贫窭【鲁曰诗终窭且贫窭贱也】筋力岂能及征途乃【洙曰一作复】侵星【洙曰鲍明逺侵星赴早路】得使诸病入鄙人寡道气在困无独立俶装逐徒旅【鲁曰顔延年诗改服饬徒旅修可曰张平子思赋占既吉而无悔兮简元辰而俶装注俶始也】达曙陵险澁【洙曰潘正叔诗世故尚未夷崤函方险澁】寒日出雾迟清江转山急【唐曰江为山所激】补注【希曰唐志虽为清江郡而公于梓州屡云清江盖以射洪水而言如谓清江白日落欲尽之类是也】仆夫行不进驽马若维絷【陟立切赵曰诗絷之维之】汀洲稍踈散【何曰岸行坦夷也】风景开怏悒空慰所尚懐终非曩逰集衰顔偶一破胜事难屡挹茫然阮籍途更洒扬朱泣【洙曰阮籍常不由径路而行途穷且哭杨朱泣多岐师曰甫遭穷途至于东西南北了无定居安免杨朱之挥泪邪】
　　通泉驿南去通泉县十五里山水作【宝应元年鲁曰地理志通泉县在梓州东南百三十里去县十五里有佳山水谚号沈家坑甫至此覧眺爱其山水而有是作】补注【鹤曰旧史通泉汉广汉县地隋县也新史大厯二年属遂州此诗作于宝应元年十一月故诗云冬温蚊蚋集】
　　溪行衣自湿亭午气始散【洙曰天台赋羲和亭午逰气髙褰】冬温蚊蚋集人逺鳬鸭乱【髙曰行人少也】登顿生曾隂【洙曰江文通日落长沙渚曽隂万里生】欹倾出髙岸驿楼衰栁侧县郭轻烟畔一川何绮丽【洙曰刘公干诗绮丽不可忘鲁曰所谓沈家坑也】尽日穷壮观山色逺寂寞江光夕滋漫伤时愧孔父【修可曰孔子叹鳯泣麟皆伤时也】去国同王粲【洙曰王粲字仲宣山阳人避地荆州尝思归因登楼作赋赵曰王粲汉献帝西迁西京扰乱乃之荆州依刘表其七哀诗西京乱无家豺虎方遘患复弃中国去逺身适荆蛮师曰昔魏王粲去国来依刘表甫去杜鄠而逰蜀岂不同王粲之去国乎】我生苦飘零所厯有嗟叹
　　过郭代公故宅【宝应元年作】
　　【彦辅曰郭震字元振以字显封代国公】补注【鹤曰郭公魏州贵乡人也宅在宣阳里而未尝至魏当是指作尉通泉时所居而言宝应元年十一月自射洪之通泉时作故诗云我行得遗迹池馆皆疏凿】
　　豪隽初未遇其迹或脱略【洙曰江淹赋脱畧公卿跌宕文史师曰自昔豪俊之士多不拘小节故云云】代公尉通泉放意何自若【洙曰元振尉通泉尝盗铸及掠卖部口以饷遗賔客】及夫登衮冕直气森喷薄【洙曰灵运吴都赋喷薄沸腾赵曰先天二年郭元振以兵部尚书复同中书门下窦懐贞等附太平公主潜谋不顺宗发羽林兵睿宗闻变登承天门楼元振躬率兵侍卫奏上前奉诏诛懐贞等】磊落见异人岂伊常情度【洙曰新书武后与语竒之索文章上宝劒篇遂得擢用赵曰此专説讥太平公主事而旧注又杂之以武后召见竒之此岂登衮冕时耶】定策神龙后宫中翕清廓【洙曰按新书明皇之诛太平公主元振独领军扈从事定宿中书十四日以功封代国公赵曰神龙则中宗即位改元元年去先天二年凡八年而学者毎疑之尝论曰太平擅宠自中宗而末则祸胎在神龙而下也】俄顷辨尊亲指挥存頋托【赵曰太平公主既诛则君臣之间宗得尊位父子之间宗得亲俦所以感睿宗付托之意矣】羣公见慙色【赵曰宗之平乱也诸宰相皆走防外省独元振揔兵扈帝】王室无削弱逈出名臣上丹青照台阁【刘曰元振封代国公画像凌烟】我行得遗迹【洙曰一作址晏曰遗迹故宅也】池馆皆防凿壮公临事断顾步涕横落髙咏宝劒篇【定功曰元振宝劒歌云君不见昆吾鐡冶飞炎烟红光紫气俱赫然良工鍜链凡几年铸作宝劒名龙泉龙泉顔色如霜雪良工嗟咨叹竒絶璢璃玉匣吐莲花错镂金环生明月正逢天下无风尘幸得相逢君子身精光黯黯青蛇色文章片片緑鳞非直结交逰侠子亦曽亲近英防人何言中路遭弃捐零落飘沦古狱邉虽复埋沉无所用犹能夜夜气冲天】神交付冥漠【修可曰潘安仁作夏侯湛诔曰心照神交惟我与子南史刘訏字彦度阮孝绪隠居不交当世訏一造之即頋以神交】
　　观薛稷少保书画壁【宝应元年作】
　　补注【鹤曰诗云我行梓州东遗迹涪江邉又云不知百载俊谁复来通泉当是寳应元年在通泉作】
　　少保有古风得之陜郊篇【洙曰公诗曰驱车越陜郊北顾临大河师曰周公召公分陜而治稷尝为古风以美之】惜哉功名忤但见书画传【洙曰稷薛収之从子以词学知名博雅尤工书自贞观永防之际虞世南褚遂良时人宗其书迹自后罕能继者稷鋭精模仿笔态遒丽当时无及之者又善画博采古迹睿宗在藩留意于文学稷于是特见招引除太子少保】我逰梓州东遗迹涪江邉【郑曰涪扶鸠切水出徼外南入汉】补注【鹤曰寰宇记云涪江在梓州郪县西二百里梓州治郪县而诗云梓州涪江邉则寰宇记所云不合盖诗第以通泉在州东而言】画藏青莲界【洙曰青莲界佛寺也】书入金牓悬【洙曰事见天门日射黄金牓注】仰看垂露姿不崩亦不骞【洙曰汉曹喜工篆变悬针垂露之法诗天保不骞不崩骞亏也】郁郁三大字蛟龙岌相纒【赵曰稷所书慧普寺碑上三字字方径三尺许笔画防劲余甞到庆寺观之三字之傍有赑屭纒捧乃蛟龙岌相纒也】又挥西方变发地扶屋椽【赵曰其所画西方变相则亡矣】惨淡壁飞动到今色未填此行叠壮观【师曰甫获观其故宅与书画故云叠壮观】郭薛俱才贤不知千载后谁复来通泉【洙曰通泉前有郭代公后有薛少保故云郭薛】
　　通泉县署屋壁后薛少保画鹤【宝应元年作】
　　补注【鹤曰题云通泉县署当是宝应元年十一月自梓州之通泉时作】
　　薛公十一鹤皆写青田真【洙曰晋永嘉记青田有双鹤生子即便去孙曰地理志处州青田县在州东南一百五十里双鹤生子即便化去人以为异】补注【希曰张彦逺名画记薛稷字嗣道善花鸟人物杂画画鹤知名永嘉郡记沐溪野去青田九里中有双鹤年年生子长大便去只余父母一双精白可爱多云神仙所养】画色久欲尽苍然犹出尘【修可曰北史刘歊矫矫出尘如云中白鹤】低昂各有意【洙曰薛公画鹤如返啄疎翎戾天警露之类皆随而名之】磊落如长人【洙曰晋嵇绍在稠人中昂然若野鸟之在鸡羣】佳此志气逺岂惟粉墨新【师曰鹤磊落比之贤人无尘俗气象甫竒其有逺志岂特悦其粉墨之新丽哉】万里不以力羣游森防神威迟白鳯态【洙曰扬雄作甘泉赋梦吐白鳯秋胡诗行路正威迟】非是仓庚隣【洙曰诗七月有鸣仓庚】补注【鹤曰山海经曰丹穴之山有鸟焉其状如鹤五彩而文名曰鳯故云鳯态而加白字于其上以其如白鳯也尔雅仓庚黧黄也释曰即上黄鸟也释黄鸟云幽州人谓之黄莺一名仓庚一名商庚】高堂未倾覆幸得慰佳宾曝露墙壁外终嗟风雨频赤霄有真骨耻饮洿池津【师曰甫托意讥贤者羞食汚君之禄时不用贤之咎也】冥冥任所往脱畧谁能驯【洙曰有遗支遁鹤者遁曰尔冲天之物寜为耳目之玩遂放之任所往】
　　陪王侍御同登东山最高顶宴姚通泉晩携酒泛江【寳应元年作】
　　补注【鹤曰诗云三更风起寒浪涌又云无使霜露霑人衣当是寳应元年十一月公至通泉时作梁权道云广徳元年其年春初公时在梓而前所谓寒浪霜露不合又其春不曾至通泉】
　　姚公美政谁与俦不减昔时陈太丘【洙曰世説陈纪字元方年十一时袁绍袁公问曰卿家君在太丘逺近称之何所履行元方曰老父在太丘强者安之以徳弱者抚之以仁恣其所安久而益敬袁公曰孤往者甞为邺令正行此事不知卿家君父何师元方曰周公不师孔子孔子不师周公】邑中上客有柱史多暇日陪騘马游【洙曰老子为柱下史旧説騘马御史】补注【希曰騘马御史乃是后汉桓典为侍御史执正无所避常乗騘马京师畏之为之语曰行行且止避騘马御史】东山髙顶罗珍羞【洙曰晋谢安虽贵而东山之志不谢】下顾城郭销我忧【洙曰王粲登楼赋聊暇日以销忧】清江白日落欲尽复携美人登防舟笛声愤怒哀中流妙舞逶迤夜未休【洙曰汉武秋风辝擕佳人兮不能防横中流兮扬素波箫鼓鸣兮发棹歌欢乐极兮哀情多宋曰逶迤即　委蛇】灯前往往大鱼出听曲低昂如有求【洙曰荀子瓠巴鼓瑟游鱼出听师曰自此以上既陈宴乐之兴遂于末章有警戒之意自三更风起寒浪涌以下皆警戒之辝】三更风起寒浪涌取乐喧呼觉船重满空星河光破碎四座賔客色不动请公临深莫相违回船罢酒上马归人生欢防岂有极无使霜露霑人衣【洙曰此言乐极则悲来矣修可曰此仿谢希逸月赋月既没兮露欲晞嵗方晏兮无与归佳期可以还防霜霑人衣】
　　春日戏题恼郝使君兄【广德元年作】
　　补注【鹤曰广德元年春在梓州作梁权道编亦同公亦有春日梓州登楼诗郝使君当是居通泉公在梓州作此以戯之】
　　使君意气凌青霄【赵曰北山移文云干　青霄而直上】忆昨欢娱常见招细马时鸣金騕褭【上于皎切下于了切修可曰卢照隣诗汉家金騕褭】补注【希曰马谓之金騕褭盖因汉武帝铸金为麟趾褭蹄诗人遂　用之详见下注】佳人屡出董娇饶【洙曰娇娆名姫也宋子侯有董娇饶诗】东流江水西飞燕可惜春光不相见【赵曰此句以兴见招之后不复见其姫也故下句有愿携之请焉】愿携王赵两红顔【端本曰王赵亦通泉有色之妓】再骋肌肤如素练通泉百里近梓州请公一来开我愁【苏曰王戎与公破闷开愁】补注【鹤曰王赵非通泉之妓当是郝使君之姫妾宝应元年十一月公至通泉时郝招公饮出二姫以侑樽明年春公在梓州因作此诗以戯之九域志通泉在梓州东南百三十里兹云百里者举其成数而言耳】舞处重看花满面樽前还有锦纒头【洙曰唐王元宝富而无学识尝防宾客明日亲友谓之曰昨日必多佳论元宝曰但费锦纒头尔田曰唐明皇宴于清元小殿自打羯鼓曲终戯谓八姨曰乐借今日有幸约供养夫人请一纒头八姨曰岂有大唐天子阿　无钱用耶出三百万为　局耳】
　　天邉行【永泰元年作】
　　补注【鹤曰诗云十年骨肉无消息当是永泰元年在成都作是年五月公下忠渝此诗未下忠渝时所作诗又云洪涛滔天风防木永泰元年三月大风故耳】
　　天边老人归未得【苏曰陈秀漂泊西平秋月自叹鸿燕皆归天邉老人尚困逆旅凄怆】日暮东临大江哭陇右河源不种田胡骑羌兵入巴蜀【洙曰大厯中吐蕃三道入冦诫其众曰吾要蜀川为东府连蹈郡邑而士庶奔亡山谷赵曰广徳元年吐蕃陷陇右而河源不种矣十二月陷松维保三州则入巴蜀矣】补注【鹤曰按史至徳二年吐蕃侵取廓霸岷等州及河源莫门军宝应元年陷临洮取秦成渭等州广徳元年破西山合水城明年入大震関取兰河鄯洮等州于是陇右地尽亡而通鉴以为是广徳元年又云吐蕃陷松维保三州及云山新筑二城西川节度使髙适不能救于是劒南西山诸州亦入于吐蕃云故作此诗陇右巴蜀俱已为胡骑羌兵所有胡骑指吐蕃羗兵指党项羗浑奴刺之类】洪涛滔天风防木【洙曰洪涛滔天言民罹昏垫也项王围汉王大风拔木】前飞秃鹙后鸿鹄【赵曰鹙水鸟也师曰鹙鸧九头鸟】补注【鹤曰唐五行志永泰元年三月辛亥大风抜木赵以鹙为水鸟者亦以五行志云宝厯五年有秃鹙森飞集禁苑鹙水鸟也】九度附书向洛阳十年骨肉无消息【师曰甫客居天边遭兵马之乱归乡不得宁不悲伤时吐蕃分为三路入寇一自陇右一自河源一自巴蜀田畆废而不耕蜀中骚动故甫思欲附鹙鸧鸿鹄奋飞以归乡盖有所不得也】补注【鹤曰天宝十四年乙未避贼与骨肉相离至永泰元年乙未已恰十年其时公之弟在东都骨肉殆指弟而言】
　　大麦行【宝应元年作】
　　补注【鹤曰详考诗中之事当是宝应元年成都作梁权道编在广徳元年梓州诗内】
　　大麦干枯小麦黄妇女行泣夫走藏【洙曰见崆峒小麦熟注师曰古诗云小麦青青大麦枯谁当获者妇与姑】补注【希曰后汉五行志童謡云小麦青青大麦枯此用其语】东至集壁西梁洋问谁腰镰胡与羗【洙曰集壁梁洋皆蜀地州郡名赵曰此又言吐蕃与囘纥也鲍明逺东武吟腰镰刈葵藿师曰集壁梁洋四州名时吐蕃入冦四州之民皆奔窜山谷腰防获麦惟羗与胡而巳】补注【鹤曰集壁梁洋四州唐并属山南西道按新旧史通鉴宝应元年建夘月羗浑奴刺寇梁州建辰月奴刺冦洋州地理志成州以宝应元年没吐蕃成与前四州均为山南道此诗当是指其年吐蕃羗浑奴刺而言今云大麦干枯小麦黄正是夏初事自是年至大厯三年无岁无吐蕃党项羗浑奴刺之乱而俱不在春夏】岂无蜀兵三千人【洙曰一云千人去】部领辛苦江山长【师曰时杜鸿渐以蜀兵三千遏贼冲突江山蹇澁士卒至有介胄生防而不得休息故云部领辛苦江山长】安得如鸟有羽翅托身白云还故乡
　　苦战行【宝应元年作】
　　补注【鹤曰段子璋以上元二年又陷遂州绵州遂在涪江之南今诗云去年江南讨狂贼当是宝应元年作】
　　苦战身死马将军自云伏波之子孙干戈未定失壮士【苏曰牛绘战死张先叹曰天下未安兵戈尚尔遽失壮士赵曰伏波汉马援也吐蕃去冬陷松维保三州则干戈岂便息邪】补注【鹤曰按旧史马璘年五十六大厯十二年卒新史云十一年卒于军中则璘之死在公后六七年无容先有此诗且新旧史未尝至蜀平子璋乱疑是为马巴州故去嵗秋云遂州城外巴人稀公别马巴州亦尝云功业终归马伏波】使我叹恨伤精魂【苏曰山涛曰嵇中散就诛使我失精神叹愤而巳】去年江南讨狂贼临江把臂难再得别时孤云今不飞时独看云泪横臆【鲍曰谓段子璋战遂州时公与此事送别江上今其人已死矣故有感而作遂州在涪江少南故云江南师曰马援为伏波将军尝云大丈夫当死邉野以马革裹尸而归唐马璘读汉书至此叹曰使吾祖勲业坠地乎时马璘与吐蕃战没失国家壮士甫是以伤之去年江南讨狂贼谓于涪江之南讨段子璋之乱也时甫与马将军诀别把臂今伤其死甫怅望去年别处不见云飞故思其人而泪下横胸臆也】
　　去秋行【宝应元年作】
　　【鲁曰时段子璋反于东川也】补注【鹤曰诗云去秋涪州木落时又云部曲有去皆无归遂州城中汉节在遂州城外巴人稀当是宝应元年作】
　　去秋涪江木落时臂枪走马谁家儿【苏曰王宏见陆逊曰彼阵前臂枪走马往来返逐者谁家小儿得如此俊伟】到今不知白骨处部曲有去皆无归遂州城中汉节在遂州城外巴人稀【包曰上元三年四月劒南节度兵马使叚子璋反陷緜州遂州刺史嗣虢王巨死之节度李奂奔于成都故云汉节在】补注【鹤曰子璋防遂州意马巴州领兴防攻之为子璋所胜死于遂州故云汉节在又上句云部曲有去皆无归子璋以上元二年四月反五月伏诛而此诗云去秋涪江木落时恐误】战塲寃魂毎夜哭空令野营猛士悲【师曰部曲行伍部有曲昔苏武凡十九年防匈奴中常持汉节时马璘死于吐蕃持节而死巴人屯守遂州城外吐蕃兵攻遂州巴人死尽故云稀】
　　光禄坂行【宝应元年作】
　　补注【鹤曰崔宁传云宝应初蜀乱道路不通与此诗所言合当是宝应元年作公时在梓州】
　　山行落日下絶壁西望千山万山赤【洙曰山一作水谢灵运日落山照耀】树枝有鸟乱鸣【洙曰一作栖】时暝色无人独归客【洙曰谢灵运林壑敛暝色】马惊不忧深谷坠草动只怕长弓射【食亦切】安得更似开元中【洙曰一云年开元初上励精理道天下大治安西诸国悉平为郡县】道路即今多拥隔【鲍曰按崔宁传宝应初蜀乱山贼乗险道路不通与此诗合】
　　山寺【宝应元年作】
　　【洙曰章留后同游得开字】补注【鹤曰公在梓有陪章侍中晏南楼等诗又有别章留后诗章名彛此诗云岁宴风破肉当是宝应元年自通泉回作】
　　野寺根石壁诸龛遍崔嵬【龛若含切】前佛不复辨百身一莓苔【洙曰天台赋践莓苔之滑石】唯有古殿存世尊多尘埃补注【希曰诸经皆以佛为世尊故云髙僧传汉文帝夣金人空飞而至集羣臣以占傅毅奉答西域有神曰佛所夣必是乎唯一本作虽】如闻龙象泣足令信者哀【苍舒曰右按王筠栖头陀寺经曰有比丘名曰龙树龙象犹佛象也修可曰维摩经云菩萨势力譬如龙象又传灯录云龙象乃鳞毛类中最巨者犹麒麟之于走兽鳯凰之于飞鸟故经称僧之出类者曰龙象非佛像也】使君骑紫马【苏曰谢灵运出守永嘉人曰骑紫马者乃太守也永嘉今有紫马祠尚传乃播谢之徳也】捧拥从西来树羽静千里临江久徘徊山僧衣蓝缕告诉栋梁摧公为顾兵徒咄嗟檀施开【夣符曰佛书信施檀越又王简栖头陁寺碑曰行不舍之檀施诸羣有】吾知多罗树却倚莲花台诸天必懽喜物无嫌猜补注【希曰兵徒一本作賔徒一本作兵从佛书心中初求最后檀越以为斋主注焚语檀波罗蜜华言布施此殆合华梵之言而云檀又云诸天欢喜又云佛昔修治欢喜海】以兹抚士卒孰曰非周才穷子失净处髙人忧祸胎【洙曰福有基祸有胎赵曰汉武帝谓临贺王曰汝包藏祸胎也】嵗晏风破肉【苏曰苏章传邉地霜沙风破肉虽重裘氊帐寒色可畏】荒林寒可回思量入道苦自哂同婴孩
　　南池【广徳元年作】
　　补注【鹤曰公以广徳元年秋往阆冬囘梓明年春虽又自梓之阆今诗云粳稻共比屋又云高田失西成此物颇丰熟当是广徳元年秋在阆州作】
　　峥嵘巴阆间所向尽山谷【洙曰巴阆蜀中二州也山多险阻故云云】安知有苍池万顷浸坤轴【余曰张华博物志地下有四柱广十万里地有三千六百轴互相牵也】呀然阆城南【昱曰呀虚加切张口貌】枕【洙曰一作控】带巴江腹菱荷入异县粳稻共比屋【洙曰尧比屋可封】补注【鹤曰字林云秔稻不黏者本草以粳米稻米为二物説文沛国谓稻为糯粇稻属也】皇天不无意美利戒止足髙田失西成此物颇丰熟清源多众鱼逺岸富乔木【苏曰郭元泽近舎溪岸有磻石可坐卧兼乔木蔽日时曵履投竿不知尘事】独叹枫香林春时好顔色南有汉王祠终朝走巫祝歌舞散灵衣【洙曰潘安仁寡妇赋仰神宇之寥寥瞻灵衣之披披】荒哉旧风俗髙皇亦明王魂魄犹正直不应空陂上缥缈亲酒肉淫祀自古昔【苏曰左传非所祭而祭名曰滛祀】非唯一川渎干戈浩茫茫地僻伤极目【赵曰楚辞目极千里伤春心】平生江海兴遭乱身局促【洙曰汉景帝局促如辕下驹】驻马问渔舟踌躇慰羁束【苏曰邢亢驻马立江中借问渔舟客征战何时停我亦卜林宅师曰神非其族类不歆其祀自古淫祀媚神徼福者多矣岂特此一川渎而已哉有道之世神无所施其灵响甫伤世乱而祀典不举固有淫邪之祭则云干戈浩茫茫地僻伤极目局促不得骋之貎甫谓平生有五湖之兴今羁束乱世而不得骋是以驻马问渔舟而少有所慰者也】
　　发阆中【广徳元年作】
　　补注【鹤曰公广徳元年九月自梓入阆冬晩复归梓明年初春又至阆此诗云别家三月一得书当是元年冬晩归梓时作九域志云阆州西至梓州二百二百二十里三月之间一往反焉其愁苦可知】
　　前有毒蛇后猛虎溪行尽日无村坞【洙曰时盗贼纵横赋役烦重而民不安居也】江风萧萧云拂地山木惨惨天欲雨女病妻忧归意速秋花锦石谁复数【赵曰此言归梓州也秋花锦石可玩之物以归意速不复数之矣】别家三月一得书避地何时免愁苦【洙曰贤者避地赵曰公以九月自梓往阆至十二月而复归梓】
　　阆山歌【广徳二年作】
　　补注【鹤曰以后篇阆水歌云更复春从沙际归当与此诗同是广徳二年初春之时作】
　　阆州城东灵山【洙曰一作雪山】白阆州城北玉台碧【洙曰灵山玉台皆阆山景也】补注【希曰阆州阆中县有灵山虽寰宇记绵州巴西郡亦有之然此明曰在阆州城东玊台则九域志云故老相传唐史滕王尝于此逰憇】松浮欲尽不尽云江动将崩已【一作未】崩石那知根无神防已觉气与嵩华敌【赵曰此言灵山玉台也师曰五岳西日华山中日嵩山凢名山大川神之所扶持此山虽不与五岳之数安知神不防于是】中原格鬬且未归应结茅斋着青壁【洙曰两相敌曰格鬬】补注【鹤曰格闘谓吐蕃犯京师中原未宁故归意且止看青壁以阆山如壁之青也】
　　阆水歌【广徳二年作】
　　补注【鹤曰与阆山歌同广徳二年作】
　　嘉陵江色何所似【洙曰嘉源注源出防鬬而入于阆师曰地理志阆州阆中郡城临阆水却接连山冈】补注【洙曰嘉陵江止果州而阆与果为隣故云】石黛碧玊相因依正怜日破浪花出【赵曰阮籍寒鸟相因依日出正照水】更复春从沙际归【赵曰费昶杂词春随杨栁归】巴童荡桨欹侧过【赵曰古歌云艇子打两浆者扶两檝而来也】水鸡衘鱼来去飞【师曰盖言鱼多也】阆中胜事可肠断【苏曰刘表曰故乡胜事使人临风对月回肠欲断】阆州城南天下稀【师曰城南屏山错丽如锦屏号为天下第一故曰天下稀本朝前辈尝咏福唐诗云晓角吹残十二枝春风楼阁酒旗飞杜陵未识三山好却道阆城天下稀盖闽蜀同风故也】
　　三絶句【大厯三年作】
　　补注【鹤曰梁权道编在广徳二年自闽州赴成都时作徒感于旧次及鲍注以前年渝州杀刺史为叚子璋防绵遂今年开州杀刺史为徐知道反详考诗中事当是大厯三年作见注】
　　前年渝州杀刺史今年开州杀刺史【鲍曰崔宁传所书山贼也前年渝州杀刺史谓叚子璋防绵遂今年开州杀刺史谓徐知道之反有乗乱者开去成都逺不知其故史不书失之师曰步将吴璘杀渝州刺史刘卞以反杜鸿渐讨平之又部卒翟封杀开州刺史萧崇之以叛杨子琳讨平之】补注【鹤曰渝州唐属劒南开州唐属山南杜鸿渐平吴璘杨子琳平翟封在大厯元年与三年诗云今年开州杀刺史则是年作】羣盗相随剧虎狼【赵曰张孟阳云贼盗如豺虎师曰虎豺喻盗贼也剧甚也】食人更肯留妻子
　　二十一家同入蜀唯残一人出骆谷【苏曰十道志云骆谷道西南界入洋州路属盩厔赵曰魏志姜维出骆谷围长安即此谷道也】补注【希曰唐志鳯翔府盩厔县有骆谷関九域志亦言鳯翔有古骆谷道又唐志云洋州骆谷此当是言洋州者】自説二女齧臂时【洙曰世説赵飞燕姊弟少贫微及飞燕见召与女弟齧臂而别】回头却向秦云哭【师曰禄山乱百姓随宗入蜀凡二十一家后出骆谷但存一人饥困蜀乱勦尽甫闻其説自伤妻子皆幸免是以回头望蜀而哭痛斯民之不得其所也】
　　殿前兵马虽骁雄纵暴略与羌浑同【洙曰时神防军恣横】闻道杀人汉水上妇女多在官军中【师曰吐谷浑西羌之种也殿前兵马乃王师奉辞伐罪以吊其民秋亳无挠时天子命陆璀以三千神策军弹压蜀中之乱奈何神防军横恣虏掠妇女其残暴更甚于羌浑百姓怨之甫伤朝廷政治不明纵使殿前之兵搔动良民若此岂所谓王师吊民伐罪者乎】
　　莫相疑行【永泰元年作】
　　补注【鹤曰郭英乂帅蜀时年方三十余此诗意是为英乂作虽严武年少然于公未尝不相知岂有当靣输心背后之事八哀诗中严武诗可见公待武初终无间应无此作当是永泰元年与英乂不合去成都时作又观此诗弊庐遣兴诗寄武云还思长者辙恐避席为门若武于公果有如诗所云则去幕府之后不应诗语犹如此也】
　　男儿生无所成【赵曰李陵书男皃生无所成名】头皓白牙齿欲落真可惜忆献三赋蓬莱宫自怪一日声烜赫【洙曰天宝中明皇朝献太清宫飨庙及郊甫时献三大礼赋】集贤学士如堵观我落笔中书堂【洙曰新唐书甫献赋帝竒之使待制集贤院命宰相试文章按开元十三年改集仙殿为集贤殿丽正殿书院为集贤殿书院院内五品以上为学士六品以上为直学士礼孔子射于矍相之圃盖观者如堵】补注【希曰唐百官志开元十三年改丽正殿书院为集贤殿书院置集贤院侍讲学士侍读直学士又唐制宰相四人首相为太清宫使次三相皆席馆职如洪文馆大学士集贤殿大学士是也公以献赋命宰相试文章则集贤学士为宰相也】往时文彩动人主此日饥寒趋路傍【洙曰时擢甫为京兆兵曹防禄山乱后寓同谷采橡自给男女饿殍者数人赵曰至徳二载公授左拾遗及房琯罢相甫上疏论琯不冝废肃宗怒出甫为华州司功属关辅饥乱弃官寓同谷自负薪采梠餔糒不给遂卜居成都】晚将末契托年少【赵曰陆机叹逝赋托术契于后生】当面输心背面笑【洙曰时甫依严武几为武所杀】寄谢悠悠世上儿不争好恶莫相疑【师曰甫献三大礼赋天子命宰相试文章一日声驰乎天下如堵墙言列看之多也中书堂即宰相所坐之堂人主谓宗也年少指严武也甫与武父挺之素善武时尚少镇成都甫往依焉故云晩将末契托年少甫尝醉登武牀瞠目曰严挺之乃有是儿武憾其斥父名抜劒将杀之赖武母救止乃免武与甫由是有隙故甫讥其不以诚相待而有是作】补注【希曰古诗多谢悠悠子瞻天如戴盆】
　　遭田父泥饮美严中丞【宝应元年作】
　　【苏曰严武也甫与武世旧故入蜀作之新书言甫结庐成都浣花里与田畯野老相为狎荡】补注【鹤曰按旧史严武传既收长安以武为京兆少尹兼御史中丞以史思明阻兵不之官出为绵州刺史兼劒南东川节度使兼御史中丞东川节度治梓州上皇诏合两川为一道拜成都尹兼御史大夫今曰严中丞则是未为大夫时所作盖公有与严中丞严大夫严侍郎严郑公先后可辨也考公説早云今蜀自十月不雨抵建夘非雩之时则是説乃宝应元年二月上严公注云初中丞严公节制劒南此説中又云管内东西两川各遣一使则其时但是节制两川此诗当是宝应元年春社作所谓泥饮者非饮于泥淖之中乃其醉如泥耳不然或是上旱説后便雨梁权道编在广徳二年非况诗云拾遗能住否则是未为参谋时奏为参谋在二年冬春夏间也】
　　步屧随春风【屧先箧切禹偁日屧草屦也随春风谓放歩也】村村自花栁【苏曰鲍明逺行乐篇村村花栁好】田翁逼社日邀我尝春酒【赵曰宋书袁粲为丹阳尹尝步屧白杨郊野遇士大夫便呼与酣饮】酒酣夸新尹畜眼未见有回头指大男渠是弓弩手【洙曰籍丁为兵也】名在飞骑籍【洙曰飞骑军名赵曰效曹子建白马篇名编壮士籍】长畨嵗时久【洙曰长畨犹长在直也言无更代也】补注【希曰防要云贞观十二年十一月三日于武门置左右屯以诸卫将军领之其兵名曰飞骑天宝七载勑左右羽林军飞骑请凖后加数通旧一万五千为额六畨上下今日长畨则无上下也】前日放营农【洙曰放营农归耕也】辛苦救衰朽差科死则已【郑曰差楚皆切简也】誓不举家走今年大作社【洙曰社祭所以祈农事也赵曰左传郑子产大为社】拾遗能住否呌妇开大瓶盆中为吾取感此气扬扬须知风化首【洙曰郡守县令风化之首赵曰晏子传其御者意气扬扬】语多虽杂乱説尹终在口朝来偶然出自夘将及酉乆客惜人情如何拒邻叟髙声索果栗补注【希曰陶诗云但覔梨与栗】欲起时被肘【洙曰言屡为掣肘苏曰孔文举就里人饮夜深而归家人责其迟曰欲命驾数数被肘工部一世伟人造语深得要妙胸中无国子监者不可读其诗师曰足知甫久客与隣叟无一日不如此也】指挥过无礼未觉村野丑【洙曰举止无度不可责礼法也】月出遮我留仍嗔问升斗【苏曰何憙以春秋知名海内累诏不仕嗜酒毎饮不问升斗俱尽醉中犹长褒贬人皆钦服其量】补注【希曰晋陆纳谓桓温曰明公近云饮酒三升纳正可三升今有一斗以备柸酌余沥】














　　补注杜诗巻九
　　钦定四库全书
　　补注杜诗巻十　　　　　宋　黄希　原本
　　黄鹤　补注
　　别唐十五诫因寄礼部贾侍郎【广徳二年作】
　　【鲍曰贾至本传宝应初转礼部侍郎】补注【鹤曰按史广德二年转礼部侍郎永泰元年加集贤院待制当是广德二年作】
　　九载一相逢百年能几何【洙曰古诗百年能几何会少别离多苏曰隂隲百年相逢花朝月夕高歌酣饮流官南北能得几何】补注【鹤曰公以天宝十五载丙申避乱与唐相别至广德二年乙未虽阅十甲而实九年故云】子复为万里别送子山之阿白鹤久同林潜鱼本同河未知栖集期【苍舒曰右按文选谢灵运拟邺中诗末涂幸休明栖集建薄质苏曰刘据送萧欵曰与君衰老又作别未知后会栖集何地】衰老强高歌歌罢两凄恻【洙曰燕丹送荆轲入秦别于易水之上高渐离击筑轲歌髪上冲冠士皆泪埀】六龙忽蹉跎【洙曰羲和以六龙御日蹉跎言迟暮也师曰谓衰老也】相视髪皓白况难驻羲和【师曰谓日月逝矣嵗不我与】胡星坠燕地【燕胡前切师曰旄头星主胡云云谓禄山乱】汉将仍横戈【师曰汉将即唐将唐承汉因谓之汉犹今承唐亦谓之唐朝】补注【鹤曰胡星指史朝义广德元年已缢死李懐仙取其首至京师非为禄山与思明之死汉者谓中国如前诗云汉虏是也仍横戈者以吐蕃未息】萧条四海内人少豺虎多【赵曰胡星坠言今嵗上元元年史朝义杀其父思明也仍横戈言史朝义袭伪位复为乱战国防卫行人烛过免胄横戈而进】少人慎莫投多虎信所过饥有易子食【洙曰宋华元夜登子反牀而告病曰易子而食析骸而爨】兽犹畏虞罗【洙曰虞罗可避之物而兽曰畏之至于父子之亲而不能相保则可知矣】子负经济才【苏曰戴逵送王卞曰子负经济之才幸遇明时胡为把犂鉏老于岩谷乎】天门郁嵯峩【赵曰晋石苞传天门泰山之称记云太山盘道屈曲而上凡五十余盘经小天门大天门又汉官仪曰太山东上七十里至天门所以称嵯峩也】飘飖适东周【洙曰周平王东迁于洛故谓之东周】来往若崩波南宫吾故人【洙曰南宫礼部也定功曰按天官书南宫朱鸟权衡太微三光之庭藩臣将相执法郎位众星咸在汉建尚书百官府名曰南宫葢取象也葢南宫犹南省非止称礼部而已赵曰南宫葢指言贾侍郎也故此篇末云云旧注以南宫为礼部非也】补注【鹤曰唐职林云旧説礼部郎中掌省中文翰谓之南宫舎人然则定功谓南宫犹南省为是】白马金盘陀雄笔映千古【苏曰羲献笔画雄劲映絶千古非羊欣辈比也】见贤心靡他【洙曰诗之死矢靡他言见贤之心出于诚一也】念子善师事嵗寒守旧柯【洙曰嵗寒然后知松柏之后凋以其不易柯叶也苏曰班及嵗寒雪苦松柏不易旧柯虽艰险万端君子不易节行矣师曰欲唐公无变节于贾公】为吾谢贾公病肺卧江沲【师曰甫有肺疾不及与贾公会集徒缅想而已托唐生以谢罪】
　　柟木为风雨所拔叹【永泰元年五月作】
　　补注【鹤曰柟木在成都草堂之前而师以虎倒龙颠喻严武之死则是诗作于永泰元年五月葢武以其年四月死按史永泰元年三月大风拔木而此诗云五月髣髴闻寒蝉东南飘风动地至又非三月为风所拔师古之説或是梁权道编在广德二年若在其年则公方自阆州回成都再依严武不应诗语乃云尔】
　　倚江柟树草堂前故老【一云古老】相传二百年诛茅卜居总为此【赵曰屈原问渔父云诛锄草茅以力耕乎】五月髣髴闻寒蝉东南飘风动地至【洙曰老子曰飘风不终朝】江飜石走流云气【洙曰荘子云气不待族而雨苏曰汉四年大风起东南江浪飜吼沙惊石走林木多折】干排雷雨犹力争根断泉源岂天意沧波老树性所爱浦上童童一青葢【洙曰蜀先主舎东南有一木遥望之童童若车葢】野客频留惧雪霜行人不过听竽籁【洙曰庄子言地籁风作则万窍怒号前者唱于而随者唱喁泠风则小和飘则大和赵曰言其声之鼔动如之宋玉高唐赋云纎条悲鸣声似竽籁旧注止引庄子地籁似之而非矣】虎倒龙颠委榛棘泪痕血防埀胸臆【赵曰乃下和泪尽继之以血也】我有新诗何处吟草堂自此无顔色【师曰楩柟祀梓天下之良材柟树为风雨所拔喻严武死于蜀甫无所依故叹惜之上元二年严武镇成都甫自阆州挈家往依之武归朝廷甫浮游左蜀诸郡往来非一武再镇两川奏为节度参谋检校工部员外郎永泰元年夏武卒郭英乂代之甫失所依乃泛江移防州大厯三年春下峡至荆南详味此诗殆为严武而发叹焉甫筑草堂于成都浣花里甫为得此树以为游息覆庇其下犹赖武以庇焉今也如虎倒龙颠是使草堂之人而无所栖托故云草堂自此无顔色】
　　茅屋为秋风所破歌【永泰元年作】
　　【苏曰古之封诸侯分之以茅土所谓茅屋者制节之方州也风号令也所以鼓舞万民和四方之义也天宝十四载禄山起渔阳之师诡言奉诏诛杨国忠是谓义兵号令天下陷河北郡县是谓茅屋破也赵曰十二诗皆上元二年之作师曰甫以严武镇成都遂往依之不幸武死郭英乂代武为节度甫由是见知英乂托以为庇兼与杨子琳栢正节相约结崔旰杀英乂并攻杨子琳栢正节是巻三重茅之义也】补注【鹤曰唐自天宝之乱民不得其居处者甚多公因茅屋为秋风所破遂思广厦千万间之庇其为忧国忧民之念至矣师古谓此诗托以谕崔旰之乱要之自不必专指旰而作葢安史为祸于闗内山东河北者已为极盛吐蕃又复入寇于是陇蜀多为践扰广内且有太一之变江浙且有袁鼂之祸二川复有段子璋徐知道崔旰相继而反诗所谓牀牀屋漏无干处是也永泰元年夏公去成都下忠渝草堂已不得而居秋晚在云安县有云安九日诗则是年秋公已不在成都岂见茅屋为秋风所破其作此诗者以郭英乂好杀如秋风公在成都值严武之死欲再依英乂而英乂骄纵不可托故舎之而去所以托言茅屋为秋风所破葢深有所感伤也】
　　八月秋高风怒号【修可曰庄子大块噫气其名为风唯是无作作则万窍怒号也】巻我屋上三重茅【苏曰八月隂中也隂以肃杀为事秋高风怒号者秋于五性为义天宝十四载十一月九日范阳节度使安禄山率藩汉兵十余万自幽州南向指阙诡言起义以诛杨国忠为名其怒号之甚也巻我屋上三重茅者是时方陷三郡谓先杀太原尹杨光翽于博陵郡十二月六日陷陈留郡杀张介然九日陷荥阳郡杀太守崔无诐故云巻三重茅也】茅飞度江洒【一作满】江郊高者挂罥长林梢【郑曰罥古犬切】下者飘转沉塘防【苏曰分茅之臣悉皆奔逃滨于患难之侧而不顾者若范阳副使封常清三与战皆不胜西奔陜高仙芝镇陜弃城西保渭闗故曰洒江郊也高者以义为高也林君也肃宗即位灵武宗在蜀长林也高义之臣扈从左右如韦见素陈礼故曰挂罥长林稍也塘防泥涂也下者卑污丧节处于泥涂是时河北二十四郡俱为所陷如谯守阳万石令狐潮杨希文刘贵哲皆附贼其后潮亦説张廵曰盍相从以茍富贵可谓飘转而不能自守也】南村羣童欺我老无力忍能对面为盗贼公然抱茅入竹去唇焦口燥呼不得【苏曰南明也村鄙也童无知也明明鄙野无知之辈以我国家师老而莫能为之敌所以盗吾土疆贼吾善良故令狐潮説张廵曰本朝危蹙兵不能出闗天下事去矣岂非欺我老无力也平原太守顔真卿以食尽援絶弃郡渡河于是河北郡县尽陷贼岂非对靣为盗贼也竹制节也公然抱茅入竹者禄山反顔杲卿袁履谦绯袍令与假子守土门所谓抱茅制节者也杲卿谓禄山曰汝营州牧羊羯奴窃荷恩宠天子负汝何事而乃反乎禄山怒缚之节解而骂不絶贼钩断其舌杲卿含胡而絶不得者是张廵保睢阳使南霁云诣贺兰进明告急贺兰无意出援兵且张乐以大享霁云言城中食尽力屈贺兰不听遂截指示信竟不食而去岂非呼不得也赵曰韩诗外传曰干喉焦唇仰天而叹曹子建善哉行曰来日大难口燥唇干葢公参用之也】归来倚杖自叹息俄顷风定云墨色【苏曰甫尝与韦宙同陷贼遁归行在所此所以欷歔叹息也方是时张廵许逺其腹心而贼势遂衰四方掎角而禄山诡言之号令无所施犹风之定也云墨色者云喻礼乐法度墨色不明也天子蒙尘西幸忠臣继踵而陷贼礼乐法度无自而明】秋天漠漠向昏黑布衾多年冷似铁娇儿恶卧踏里裂【苏曰秋义也望天子以义理天下今也宦坚蔽其明女谒侈其心漠漠而无所察治向昏者埀老之晚年也黒不明也明皇晚年高力士导其欲太真妃迷其情岂非向昏而黑也布者女工之本俭之所尚也衾者所以衣被也以布为衾葢以防俭而衣被天下且置之而不用所以冷而似铁铁黑金也而以斩杀为事斩杀则少恩明皇末年非惟不知崇俭以衣被天下又且少恩以徇太真妃之欲也娇儿太真妃也卧安寝也太真妃揺其安谓尝以禄山为养子出入宫掖不禁秽丑稔闻而明皇不悟禄山出范阳与太真妃为内外援且令进竒禽异物以蛊帝心宰相太子多言其反太真妃力保之故帝不信及渔阳难作且约太真妃为之内应朝廷机谋禄山靡所不知岂非踏里裂也】牀牀屋漏无干处雨脚如麻未断絶【苏曰牀人所即以为安也牀牀四方之所安居者屋漏无干处者谓今皆陷于泥涂是时沧赵见拔博平陷虏潼闗失守南破宛洛张介然崔无诐死其城郭李憕卢奕蒋青死其官所谓如麻未断絶者葢天下浸淫于涂泥未有已也扬雄尝曰震风凌雨然后知厦屋之为帡幪故甫以雨脚未断言其乱之滋也】自经丧乱少睡眠长夜沾湿何由彻【苏曰禄山父子僭窃于三年之间四方骚然不遑安枕岂非少睡眠也蜀道尚艰难灵武未还内故谓之沾湿何由彻也】安得广厦千万间【赵曰白乐天诗我愿布裘千万丈与君同葢洛阳城然近乎戯语岂有万丈之裘乎若公言千万问之广厦二公之言自有深防】大庇天下寒士俱欢顔风雨不动安如山【苏曰乱而愿治忧而思乐忠臣义士之常心甫于是时官卑位下身亲罹之力无所施不免伤今思古而欲得庇覆天下之苍生谓其欢然懐归尚未忍弃去高祖太宗之遗烈故欲复安之使无震风凌雨之虞故曰不动安如山也】呜呼何时眼前突兀见此屋吾庐独破受冻死亦足【苏曰嗟叹之不足故永歌之甫遇乱而愿治其所以嗟叹永歌者葢写其忧愤之心兾欲有兴衰拨乱之主而康济王室以成巍巍突兀之功谓之何时者所望之诚至也吾庐独破受冻死亦足者禄山之乱天子入蜀甫走鳯翔谒肃宗授拾遗与房琯少为布衣交至德元年七月二十一日琯败于陈陶斜罢相甫上疏言琯罪细不宜免肃宗怒诏吏推问后意解出为华州司功曹然不甚省録时宼乱甫家鄜弥年孺弱至饿死继而弃官去客秦州负薪采橡栗自给故其断章所以言死亦足也左传楚申叔展问还无社曰有麦麴乎有山鞠防乎注二物可以御湿欲使无社逃泥水中时子美方为严武所不容诗之作其近于此乎赵曰按旧注引楚申叔展言为严武所不容然所引事迹与意大不相同十二诗皆上元元年之作严武镇蜀初则广德元年公在梓州再则广德二年公在幕中故定为上元元年之秋也假使旧注不引左氏又不误指严武直论诗意岂有府尹不相容者乎】
　　入奏行【宝应元年作】
　　【彦辅曰赠西山检察使窦侍御】补注【鹤曰考新旧史会要诸书无检察使唯有廵察观察按察之名而已然欧阳詹集乃有送韦检察诗又似史失书梁权道编在广德二年成都诗内诗云綉衣春当霄汉立若是二年春则在梓阆送其入奏却不在成都诗又云天子亦念西南隅则是西山诸州未没吐蕃前作故诗又云八州刺史思一战三城守边却可图此行入奏计未小宻奉圣旨恩宜殊详观诗语乃是宝应元年春在成都作葢广德元年二年春公俱不在成都今此诗末云江花未落还成都肯访浣花老翁无以为二年春在梓州阆州作是诗公知严武再镇成都期于必归浣花故有此语然八州又已没于吐蕃故定为宝应元年更俟博考】
　　窦侍御骥之子鳯之雏【修可曰桓谭新论曰善相马者曰薛公得马恶貌而正走其名骥子又易林曰鳯生五雏】补注【希曰梁元帝启云价疋龙媒声有骥子又厐统者德公之从子德公谓为鳯雏晋陆云幼时呉尚书闵鸿见而竒之曰此儿若非龙驹当是鳯雏北齐裴景鸾景鸿河东闻喜人并有逸才河东人呼景鸾为骥子】年未三十忠义俱骨鲠絶代无【洙曰唐李吉甫传君有骨鲠之忠臣赵曰骨鲠者刚正之谓如肉之有骨而鱼之有鲠】烱如一段清冰出万壑【郑曰烱户顶反光也】置在迎风寒露之玉壶【洙曰汉有迎风寒露之馆古诗莹若玉壶冰言清彻也】蔗浆归防金盌冻【洙曰晋张协蔗赋曰挫斯蔗以疗渴若渐醪而含蜜右按前汉书礼乐志秦尊拓浆取甘柘汁以为饮也蔗与柘同赵曰宋玉招魂云燸鼈炮羔有蔗浆定功曰前汉礼乐志景星歌秦尊拓浆析朝酲注取甘柘汁以为饮可解酲也柘音蔗旧注所引似之而非】洗涤烦热足以宁君躯政【一作整】用疎通合典则戚联豪贵躭文儒兵革未息人未苏天子亦念西南隅吐蕃慿陵气颇麤【洙曰时吐蕃欲取成都为东府】窦氏检察应时湏运粮防桥壮士喜【洙曰防桥以竹防为桥也】斩木火井穷猿呼【洙曰火井地名郑曰在蜀修可曰博物志曰临卭有火井纵广五尺深十余丈诸葛丞相往观后火井益盛以盆着井煮盐得熟】补注【鹤曰绳桥在成都即笮桥寰宇记云水涸时以火投井中即熖出移时方灭今在蓬州公即指蓬州火井而言】八州刺史思一战三城守边却可图【赵曰西山三城也】补注【鹤曰按唐志剑南节度使西抗吐蕃南抚蛮獠统团结营及松维蓬防雅黎姚悉等八州兵马三城当是青海三城】此行入奏计未小宻奉圣防恩宜殊绣衣春当霄汉立【汉绣衣御史】防服日向庭闱趋【洙曰老莱防服以娯亲修可曰束晢补亡诗眷恋庭闱】省郎京尹必俯拾【苏曰薛光戏友人曰古人云青紫可俯拾吾令尹亦可俯拾】江花未落还成都肯访浣花老翁无【洙曰一云公来肯访浣花老】为君酤酒满眼酤与奴白饭马青刍【洙曰又云携酒肯访浣花老为君着衫捋髭须师曰吐蕃分三道入宼欲取成都为东府窦氏以御史出检察诸州军储器械得以便宜入奏甫作是诗以赠之骥子鳯雏皆不凡也逆耳之言比之骨鲠汉武帝置迎风寒露之馆玉壶贮冰言其莹彻也蔗浆可以除烦天子方忧吐蕃不无内热今窦生入奏忠言上沃帝心如蔗浆然疎通其施为无所蔽也髙祖皇后窦氏侍御正其族也故云戚联豪贵虽云外戚尤好儒学西南隅谓蜀也湏乃军兴所湏也蜀人以竹索为桥谓之绳桥地理志卭州有火井县在州西六十二里斩木将以为栅猿依于木今既尽斩之则猿穷而失所是以号呼八州谓彭加黎简严陵雅卭三城谓姚维松皆当吐蕃之冲兵有攻有守八州可攻三城可守奏其事于朝廷以取天子之命甫谓必蒙殊恩省郎京尹如俯拾地芥行色当春秋间可还成都故云江花未落也汉暴胜之衣绣衣持斧出使故云绣衣春当霄汉立立谓立对于天陛甫筑草堂居成都浣花里自称浣花翁满眼酤谓满前士卒皆有劳也甫约窦归来不遗寒贱傥赐光访当酤酒宴集下至车从仆皆待以殊礼葢所以尊重于窦故也】
　　大雨【宝应元年作】
　　补注【鹤曰按公宝应元年建卯月成都春旱説云蜀自十月不雨抵建卯非雩之时奈久旱何意此诗是宝应元年在浣花作故诗云西蜀冬不雪春农尚嗷嗷上天回哀眷朱夏云郁陶乃夏方雨至而梁权道编在广德二年若在其年夏则公自阆州归在严公幕中岂有敢辞茅苇漏等句】
　　西蜀冬不雪春农尚嗷嗷【洙曰搜神记曰万物樵枯百姓嗷嗷言旱甚也蘓曰吕尚曰方今亢阳百卉俱槁东作不入民嗷嗷而怨嗟望修仁德厌此武王从之】上天回哀眷【蘓曰汉文帝上天昭明曲回哀眷悯此黎民】朱【一作清】夏云郁陶【洙曰谢灵运诗幽居犹郁陶孟子载象谓舜郁陶思君耳葢郁结于陶窑之义故可使于朱夏之云也】执热乃沸鼎纎絺成緼袍【洙曰诗谁能执热刘陶养鱼沸鼎秋兴赋释纎絺语有衣敝緼袍】风雷飒万里霈泽施蓬蒿敢辞茅苇漏已喜黍豆高三日无行人二【洙曰一作大】江声怒号【洙曰蜀都赋带二江之双流荘子万窍怒号禹偁曰二江涪江巴江也】补注【希曰寰宇记云秦李冰穿二江于成都城中皆可行舟今谓内江外江是也蜀都赋云带二江之双流故有双流县又按风俗通云秦昭王遣李冰为蜀太守开成都两江溉田万顷又唐志成都府有二江府】流恶邑里清矧兹逺江臯【赵曰左传有汾浍流其恶今言大雨所荡亦流出秽恶也】荒庭步鹳鹤【洙曰葢鹤鸣则雨应也】隐几望波涛沉疴聚药饵顿忘所进劳【赵曰言以沉疴之故而聚药饵今得大雨清凉于是顿防供进药饵之劳也】则知润物功可以贷不毛【洙曰诸葛亮传五月渡泸深入不毛言不生物也赵曰因雨之润虽不毛之地亦假贷而生】补注【鹤曰汉西南夷传不毛之地师古注不毛言草木不生也】隂色静垅亩劝耕自官曹四邻出耒耜何必吾家操【苏曰王褒喜见四邻耒耜之具】
　　扬旗【广德二年作】
　　【彦辅曰三年夏六月成都尹郑公置酒公堂观骑士试新旗帜俯曰代宗大厯三年甫离峡中之荆南夏六月郑公置酒公堂观骑士旗帜将平吐蕃之难而作此诗】补注【鹤曰诗云三州陷犬戎葢指广德元年十二月吐蕃陷松维保三州则诗作于广德二年诗又云江雨飒长夏府中有余清葢公是时在严武幕府故云】
　　江【洙曰一作风】雨飒长夏【石曰夏日长故云长夏飒动也】府中有余清【蘓曰张敞新秋雨过民亊简府中景物有余清】我公会宾客肃肃有异声【君平曰郑公持军严肃有殊异声名】初筵阅军装罗列照广庭庭空六【洙曰一作四】马入【蘓曰任安等六马骑直入安西都防府】駊騀扬旗旌【郑曰上布可切下五可切马揺头也洙曰甘泉赋崇邱陵之駊騀兮駊騀山阜之高貌也】廻廻偃飞葢【洙曰刘公干诗回回自昏乱曹子建诗飞葢相追随倪曰廻廻势回旋也】熠熠迸流星【洙曰河东赋掉奔星之流旌又校猎赋曳彗星之飞旗】来纒【洙曰一作冲】风飇急去擘山岳倾【彭曰言扬旗去来之状其疾速若此】材归俯身尽【洙曰鲍昭诗俯身散马蹄】妙取略地平虹蜺就掌握舒巻随人轻【洙曰高唐赋蜺为旌王沉赋曳招揺之修旗婉若虹之埀天选虹旗摄麾而就巻】三州陷犬戎【赵曰言去年十一月吐蕃陷松维保三州】但见西岭青公来练猛士欲夺天边城【苏曰班超谓将佐曰与君等仗天子之威灵氐羌夺天边之城断其左臂与月氐首亦不易也】补注【鹤曰按史广德元年十二月丙申吐蕃陷松维二州唐志松维保三州皆云广德元年没吐蕃通鉴云吐蕃陷松维保三州及云山松筑二城西川节度使高适不能救于是剑南山西诸州亦入于吐蕃今诗云三州陷犬戎但见西岭青正谓此如王彦辅徐俯之説皆非且严武以永泰元年四月卒安得更在大厯三年若以为在永泰元年武未卒之前作此诗中必言拔当狗城克盐川城何为却无一语及之今诗又云公来练猛士欲夺天边城谓欲攻吐蕃是年九月果败之】此堂不易升【洙曰言食人之禄当懐人之忧也苏曰王戎见陆达议论久之退回视达居堂曰吾终日不易升此堂】庸蜀日已宁吾徒且加餐休适蛮与荆【洙曰见近闻犬戎逺遁逃注书庸蜀微卢古诗上言加餐饭王仲宣七哀诗复弃中国去逺身适荆蛮赵曰相劝加餐饭而不必舍去以严公之故也师曰甫终去蜀之荆蛮且为是辞以美郑公云】
　　溪涨【宝应元年作】
　　补注【鹤曰以前篇大雨诗论之当是宝应二年夏作二江之声且至于怒号浣花岂容不泛溢梁权道编在广德二年恐非且旧次在戏赠友之前戏赠友云元年建已月则此作于宝应元年亦无疑如梁所编则是年秋客严公幕中不应诗却云当时浣花桥溪水才尺余秋夏忽泛溢岂惟入吾庐又可知是宝应元年在浣花作是年秋公送严公至县】
　　当时浣花桥溪水才尺余白石【一作月】明可把【洙曰艳歌行水清石自见赵曰水之清浅而石可见也诗白石凿凿】水中有行车【洙曰华阳风俗録浣花亭在州之西南当江流至清之所也其浅可涉故中有行车甫有宅在焉】秋夏忽泛溢岂惟入吾庐【洙曰荘子秋水时至百川灌河陶潜诗吾亦爱吾庐】蛟龙亦狼狈况是鼈与鱼【洙曰七发説涛云其旁作而奔起也六驾蛟龙附从太白又云横暴之极鱼鼈失势赵曰狼与狈本二兽各半其体相附而行茍失其一则无据矣故仓皇失据者谓之狼狈师曰蛟龙喻君子鱼鼈喻小人】兹晨已半落归路跬步踈马嘶未敢动【赵曰跬音邱弭切举一足也与蹞同荀子云不积跬步无以致千里逢原曰半步曰跬】前有深填淤【衣虚切田曰前汉沟洫志填淤反壤之害顔师古曰填淤谓壅泥也师曰君子遇险而止此处乱世之道也】补注【希曰沟洫志淤音于庶反而公作平声东坡亦云楚麦满河淤后山亦云乞我黄淤千里秋】青青屋东麻散乱牀上书【苏曰陈璋乱后归中条与兄琳书曰屋牖网蜘蛛几案防尘牀书散乱邻星零替悯然不聊生意】不意逺山雨夜来复何如我游都市间晩憇必村墟【赵曰言昼日游成都市晚必憇息于村墟村墟指言草堂也】乃知久行客终日思其居
　　戏赠二友【宝应年作】
　　补注【鹤曰诗云元年建已月其年公在成都是月宗升遐焦校书王司直当是居于成都公故与之友善诗作于其年】
　　元年建已月【洙曰肃宗去上元三年年号止称元年月以斗建辰为名也师曰肃宗止称元年复以月建之辰称月葢法上古之制也年号自汉武帝方有之甫特于此年以元年建已月为称记肃宗之立尚古制不然何以谓之诗史乎】郎有焦校书补注【鹤曰焦校书意在焦遂与李白号为酒八仙者唐史拾遗云遂口吃对客不出一言醉后酬答如注射今诗云自夸足膂力又云欲得东擒胡岂醉后语耶】自夸足膂力能骑生马驹一朝被马踏唇烈板齿无壮心不肯已欲得东擒胡【赵曰公使魏武帝乐府云老骥伏枥志在千里烈士暮年壮心不已师曰胷肠之间曰膂生马驹其马未调习者板大齿也仲尼尝讥子路暴虎冯河死而无悔为其好勇故也此诗虽云谐戏亦为好勇者之戒】
　　元年建已月官有王司直补注【鹤曰即公作短歌行见王郎司直者短歌行云青眼高歌望吾子则与之友厚有素王尝得西诸侯舟经锦水乃有此作与】马惊折左臂骨折靣如墨【洙曰国语望之如墨】驽骀漫染泥何不避雨色【师曰观此诗有何不避雨色之句葢为躁进者之戒云】劝君休叹恨未必不为福【洙曰此诗所讽近白居易新丰折臂翁赵曰淮南子云塞上翁马亡入胡人皆吊之曰何知非福居数月其马引胡骏马而归人皆贺之曰何知非祸及家富马良其子好骑堕而折体人又吊之曰何知非福居一年胡人大入丁壮战死者十九其子独以跛故父子得获相保旧注引居易折臂翁穿凿矣】
　　观打鱼歌【宝应元年作】
　　补注【鹤曰公以宝应元年秋送严武至緜州此诗乃其时作故诗云绵州江水之东津】
　　绵州江水之东津鲂鱼鱍鱍色胜银【洙曰诗鲂鱼赪尾鱍鱍跳跃貌修可曰尔雅曰鲂魾也今之鳊鱼是陆玑疏曰鲂鱼广而薄肥甜而少肉细鳞鱼之美者】补注【鹤曰唐子西将家逰治平院诗注葢老杜所谓东津者也诗正义云卫人埀一鲂之饵以钓鳏鳏过而不视则鲂为中鱼陆云伊洛济颍鲂鱼广而薄肥甜而少肉细鳞鱼之美者辽东梁水鲂特肥而厚尤美于中国】渔人漾舟沉大网截江一拥数百鳞众鱼常才尽却弃赤鲤腾出如有神【洙曰陶景本草曰鲤最为鱼中之主形可爱又能神变乃至飞越山湖所以琴高乘之也】潜龙无声老蛟怒廻风飒飒吹沙尘饔子左右挥霜刀鲙飞金盘白雪高【洙曰西征赋饔人缕切銮刀若飞应刃落俎靃靃霏霏】徐州秃尾不足忆汉隂槎头逺遁逃【洙曰秃尾查头皆鱼名】补注【希曰张景阳七命曰乃命支离飞双锷红肌绮散素肤雪落汉中鳊鱼肥美襄阳禁捕遂以槎断水因谓之槎头缩项鳊张敬儿为刺史齐高帝取此鱼敬儿作书进曰奉槎头缩项鳊一千八百头故岘潭云试埀竹竿钓果得槎头玉】鲂鱼肥美知第一既饱驩娯亦萧瑟【赵曰广州记曰鲂鱼广而肥甜鱼之美者也】君不见朝来割素鬐咫尺波涛永相失【师曰绵州属西川道鱼善变化乃龙之类老蛟怒恶伤其类也秃尾槎头缩项皆鱼之名既饱欢娯亦萧瑟谓乐极则哀继之春秋隐公矢鱼于棠圣笔书之以为讥甫此诗初叙得鱼之乐而未则有咫尺波涛永相失之句岂非得圣人危亡之戒耶】
　　又观打鱼【宝应元年作】
　　补注【鹤曰诗云东津观鱼已再来当是同上年作虽广德元年公再至绵乃春晚诗云干戈兵革鬪未止葢指吐蕃与史朝义之乱未息而言也】
　　苍江渔子清晨集设网提纲万【洙曰一作取】鱼急能者操舟疾若风撑突波涛挺义入【洙曰顔回济于触深之泉见操舟者若神西征赋徒观其鼓柂回轮洒钩投网埀饵出入挺义来往也定功曰荘子云津人之操舟若神潘安仁西征赋埀饵出入挺义来往】小鱼脱漏不可纪半死半生犹戢戢大鱼伤损皆埀头屈强泥沙有时立【郑曰屈强正作倔渠勿切梗戾也洙曰蜀志曰武阳小鱼大如针一斤千头蜀人以为醤七发云其根半死半生】东津观鱼已再来主人罢鲙还倾杯日暮蛟龙改窟穴【赵曰以言打鱼之故而惊动神物也】山根鳣鲔随云雷【修可曰郭璞注尔雅曰鳣大鱼似鱏而鼻短口在颔下体有斜行甲无鳞肉黄江东人呼为黄鱼】补注【鹤曰诗注云鳣大鲤鲔説文云鮥也诗正义云似鳣而青黒周礼人春献王鲔鲔春时始出故特献之】干戈兵革鬪未已【一云干戈革鬪尚未已】鳯凰麒麟安在哉吾徒胡为纵此乐暴殄天物圣所哀【洙曰春秋繁露曰恩及虫鱼则麒麟至孝经援神契曰德至鸟兽则鳯凰翔师曰自禄山之乱干戈日寻蛟龙改窟穴鳣鲔随云雷喻贤人君子遇乱而遁迹也圣人仁及草木昆虫今于战鬪之际复暴殄天物若此仁人君子忍为之乎】补注【希曰书武成云暴殄天物害虐蒸民借此以喻取鱼之虐也】
　　越王楼歌【宝应元年作】
　　补注【鹤曰宝应广德公皆至绵而此诗当是宝应元年初至时作诗云绵州州府何磊落葢创见之辞也】
　　绵州州府何磊落显庆年中越王作【洙曰太宗子越王贞也显庆中为绵州刺史创此楼显庆中宗年号赵曰作者言其作绵州也】补注【鹤曰按新旧史越王贞太宗第八子未尝为绵州第始封汉王汉与绵为邻耳前乎贞有卫王泰以贞观二年封越王后乎贞有赵王系以乾元二年封越王然亦皆未尝刺绵州且显庆非中宗年号乃高宗年号凡五年在龙朔之前王注为非此诗云显庆年中越王作又云君王旧迹今人赏意是中睿宗曾受此封及刺此州故曰君王葢史失书】孤城西北起高楼【洙曰古诗西北有高楼上与浮云齐】碧瓦朱甍照城郭【赵曰神仙传蔡少霞梦人请书新宫铭有云碧瓦鳞差沈佺期诗红日照朱甍】楼下长江百丈清山头落日半轮明君王旧迹今人赏转见千秋万古情
　　海棕行【宝应元年作】
　　【郑曰棕字以意逆之当作子冬切赵曰海棠记载李赞皇公云花木以海为名者悉从海上来】补注【鹤曰诗云左绵公馆清江濆海棕一株高入云则棕在绵州乃云宝应元年至绵州作唐子西将家逰治平院诗云江边胜事畧寻遍不见海棕高入云注云即老杜所谓东津者则馆与棕皆在涪江之东津也】
　　左绵公馆清江濆【师曰绵州涪水所经涪居其右绵居其左故曰左绵】海棕一株高入云【修可曰古乐府高城上入云】龙鳞犀甲相错落苍棱白皮十抱文自是众木乱纷纷【赵曰王长元吉古意云况复飞营夜木叶乱纷纷】海棕焉知身出羣移栽北辰不可得时有西域胡僧识【师曰北辰喻君也夫大材生非其地人无识者其与众木纷乱何以异乎中国无人识而胡僧识之正仲尼欲居九夷之意】补注【鹤曰北辰以喻京师帝居言欲移其种于京师而不可得也此木在当时已不识其自何得名宜赵郑亦不得而知也汉武帝穿昆明池底得黒灰问东方朔朔曰不经可问西域胡法兰法兰葢博物者也公以当时不识其为何木故及之】
　　姜楚公画角鹰歌【宝应元年作】
　　补注【鹤曰姜皎以诛窦懐贞等有功进殿中监楚国公其子庆初亦袭封楚国公此未详为谁画诗云此鹰冩真在左绵则是公宝应元年送严武至绵州之时作】
　　楚公画鹰鹰戴角杀气森森【洙曰一云如】到幽朔观者贪愁掣臂飞【赵曰如在幽朔见此鹰之杀气葢名鹰出于此地也】画师不是无心学此鹰写真在左绵却嗟真骨遂虚传梁间燕雀休惊怕亦未抟空上九天【师曰书曰宅朔方曰幽都幽隂也朔北也幽朔肃杀之方此鹰杀气穷极幽朔掣臂谓掣臂鞲而欲飞物有异质而世所未尝覩人见之必骇而不信画师不是无心学葢恐人未之信也末章讥朝廷之士称才角出者率有虚名而无实效】
　　严氏溪放歌【宝应元年作】
　　【彦辅曰时郭英乂代严武镇蜀麄暴不能容甫故有公卿独骄之作】补注【鹤曰永泰元年四月庚寅严武薨五月癸丑诏郭英乂节度剑南今诗云秋宿霜溪素月高诗与事不合详考诗云劒南嵗月不可度边头公卿仍独骄当是宝应元年避徐知道乱入梓州时所作诗云东逰西还力实倦从此将身更何许知子松根长茯苓迟暮有意来同煮意严二即严氏别驾梓州人故云东游西还后篇相从歌亦同时之所作也】
　　天下甲马未尽销岂免沟壑常漂漂剑南嵗月不可度【洙曰成都在剑岭之南】边头公卿仍独骄【赵曰此谓居边之守臣也谓之独葢有跋扈不遵王命之意旧注谓时郭英乂代严武镇蜀麄暴则固然矣然英乂乃成都尹岂得谓之边头公卿乎非公诗本意】费心姑息是一役肥肉大酒徒相要【洙曰此诗讥边臣顾望不为朝廷忧也赵曰礼记谓小人之爱人也以姑息吕氏春秋曰肥肉厚酒以自强】呜呼古人已粪土独觉志士甘渔樵况我飘转无定所【洙曰时甫方避地流徙无所依止】终日戚戚忍羇旅秋宿霜溪素月高喜得与子长夜语东游西还力实倦从此将身更何许知子松根长茯苓迟暮有意来同煮【赵曰楚辞伤美人之迟暮此未句伤岁晚矣欲服饵长生之药也师曰甫意欲暮年与严氏同隐溪故云】补注【希曰淮南子説山训千年之松下有茯苓上有兎丝注云茯苓千嵗松脂也又陶隐居注本草兎丝条旧言下有茯苓上有兎丝史记防传云下有茯苓上有兎丝又云茯苓千嵗之松脂也】
　　相从歌【宝应元年作】
　　【鲁曰赠严二别驾时方经崔旰之乱师曰崔旰杀郭英乂成都乱适东川与严别驾相游从一见如旧故作此】补注【鹤曰鲁师二注及梁权道编皆以为永泰元年梓州避乱时作然崔旰之乱在是年闰十月公已次云安矣当是宝应元年避徐知道反入梓州时作此诗乃宝应元年故诗云成都乱罢气萧索浣花草堂亦何有若在永泰元年作则是时决意下忠渝矣岂复更十步一回首于草堂也】
　　我行入东川十步一回首【梅曰忆旧隐也】成都乱罢气萧瑟浣花草堂亦何有【师曰草堂为贼焚故云云】梓州豪俊大者谁本州从事知名久【赵曰指豪俊者谓严二也师曰梓州属东川严二为梓州别驾如今之通判乃梓州人为本州从事】补注【鹤曰于定国条州大小为设吏员治中别驾诸郡从事秩六百石又续通典云唐以堂吏朱俭为华州别驾给事郎萧仿驳曰别驾古为治中从事与刺史别乘则别驾称从事其来尚矣】把臂开樽饮我酒酒酣击剑蛟龙吼乌帽拂尘青螺粟紫衣将炙绯衣走【赵曰指言从人也青螺粟则帽之纹也】铜盘烧蜡光【洙曰一作炎】吐日【安石曰铜盘烛台盘承泪者】夜如何其初促膝【洙曰言将以紫绶易绯衣促膝言膝相近也入则促膝宻语】黄昏始扣主人门【师曰新相知也】谁谓俄顷胶在漆【洙曰古诗以胶投漆中师曰古云自谓胶漆坚不如雷与陈甫一见严二便如胶漆之固】万事尽付形骸外【赵曰荘子曰索我于形骸之外】百年未见欢娯毕神倾意豁真佳士久客多忧今愈疾高视乾坤又可愁一体交态同悠悠【逢原曰翟公云一贫一富乃知交态悠悠泛交也甫视乾坤之内虽大相知者皆泛泛尔】埀老遇君未恨晚似君湏向古人求【洙曰魏志张邈传后陈登字元龙刘备曰若元龙文武胆志当求之于古人耳晋王戎从弟衍字夷甫帝闻其名问戎曰夷甫当是谁比戎对曰未见其比当从古人中求耳】
　　短歌行【宝应元年作】
　　【洙曰赠王郎司直】补注【鹤曰王郎司直即前所赋戏友云官有王司直者梁权道编在永泰元年成都诗内然不应与前作相去三年意同是宝应元年作】
　　王郎酒酣拔剑斫地歌莫哀【修可曰史记武帝时齐人有东方生名朔时坐席中酒酣据地歌曰云云】我能拔尔抑塞磊落之竒才豫樟飜风白日动【洙曰呉都赋木则枫柟豫樟言材之美者】鲸鱼跋浪沧溟开【洙曰鲸鱼之大者呉都赋长鲸吞航赵曰以大鱼比之崔豹古今注鲸海鱼也大者数千里小者千丈鼓浪成雷喷沫如雨】且脱剑佩休徘徊【苏曰张华遇鲁铚于浐水华曰且脱剑佩于此徘徊何命为之匆速如是】西得诸侯棹锦水【洙曰锦水蜀江也】欲向何门趿珠履【洙曰孟尝君养客三千皆蹑珠履赵曰邹阳云何王之门不可曳长裾乎】仲宣楼头春已深【洙曰仲宣王粲也有楼在荆州】青眼高歌望吾子【洙曰阮籍能为青白眼以重轻人】眼中之人吾老矣【师曰锦水蜀中有濯锦江王司直得蜀中刺史刺史古之诸侯甫欲依之为门下客如仲宣之依刘表望其青顾故云青眼高歌望吾子吾子指王司直眼中之人谓甫素善司直司直必念其衰老而眷遇之也】补注【希曰仪礼望吾子之敎也注吾子相亲之辞文选陆士衡答张士然云感君桑梓义髣髴眼中人】
　　短歌行【广德元年作】
　　【鲁曰送祁録事归合州因寄苏使君】补注【鹤曰诗云君今起柂春江流又云余亦沙边具小舟意是广德元年梓州作公在梓州有诗云应湏理舟楫长啸下荆门正是时也故此诗旧次在草堂四松之前而梁权道编在永泰元年乱后还成都作考是年四月严武死公五月下忠渝秋已至云安而今诗云君今起柂春江流则非永泰元年所作甚明况崔旰之乱至大厯元年方粗定】
　　前者途中一相见人事经年记君靣【洙曰古者有半靣之交赵曰经年之中徒记君靣而已不得再相见也】后生相动【洙曰一作劝】何寂寥君有长才不贫贱【洙曰陈平传张负曰人固有美好如陈平而长贫贱者乎】君今起柂春江流【赵曰柂所以行大舟也】余亦沙边具小舟幸为达书贤府主【赵曰指言合州苏使君也】江花未尽会江楼
　　草堂【广德二年作】
　　【洙曰草堂在成都浣花里杨子琳之乱甫去草堂乱后复归也】补注【鹤曰当是广德二年自梓阆归成都依严武时作故有贱子且奔走三年望东呉不忍竟舎此复来薙榛芜之句若是避崔旰之乱何至涉三年而始归梁权道信王注而编在永泰元年非也详见注】
　　昔我去草堂蛮夷塞成都今我归草堂成都适无虞请陈初乱时反覆乃湏臾【蘓曰曹参曰事反覆于湏臾之间】大将赴朝廷羣小起异图【洙曰时崔宁入朝留其弟寛守成都杨子琳等乘间来袭子琳与邛州栢正节同叛】中宵斩白马盟防气已麤【洙曰谷梁传齐桓衣裳之会十有一未尝有防血之盟苏秦説赵令会天下之将通质刳白马而盟汉高祖刑白马盟孟子五霸桓公为盛葵邱之会诸侯束牲载书而不防血】西取邛南兵北断剑阁隅补注【鹤曰公以宝应元年秋避成都之乱去草堂入梓州殆是草堂方毕工而遂去也是年七月徐知道反大将赴朝廷谓严武以召去为京兆尹广德二年武再镇蜀公复往依之于是始归草堂王洙以为是崔宁入朝杨子琳为乱然崔旰杨子琳之乱乃是永泰元年冬是时公在云安矣洙苐以西取邛南兵之句信其为栢正节同乱然宝应元年方于邛州置镇南军羌浑奴刺西寇梁州梁即兴元府在成都之北或者取邛南之兵以断剑阁之路尔况谓之蛮夷塞成都始闻蕃汉殊是专指羌胡而言羣小贼臣因之为乱者也大厯三年崔寛攻败子琳始复成都若果子琳之乱平而复归则其春公已发白帝城下峡泊江陵矣】布衣数十人亦拥专城居【洙曰杨子琳为泸州刺史栢正节为邛州刺史】其势不两大【洙曰两大不相事】始闻蕃汉殊【洙曰子琳本贼帅也杜鸿渐表以为刺史】西卒却倒戈贼臣互相诛【洙曰子琳为宁妾任氏所败走为王守仙所诛】焉知肘腋祸自及枭獍徒【洙曰前汉郊祀志枭鸟名食母破獍兽名食父黄帝欲絶其类使百吏祠皆用之破獍如防而虎眼汉五月五日作枭赐百官】义士皆痛愤纪纲乱相逾一国实三公【洙曰僖五年左氏狐裘尨茸一国三公吾谁适从】万人欲为鱼【赵曰左传昭公元年刘定公叹禹之功曰微禹吾其鱼乎光武纪百万之众可使为鱼】唱和作威福孰肯辨无辜眼前列杻械背后吹笙竽谈笑行杀戮溅血满长衢到今用钺地【洙曰左传至于用钺】风雨闻号呼【一作人】妾与马【赵曰已杀其主矣则妾谓之妾马可谓之马如匈奴以亡者之妻为妻也】色悲充尔娯国家法令在此又足惊吁贱子且奔走三年望东呉弧矢暗江海难为逰五湖不忍竟舍此复来薙榛芜【郑曰薙他计切除草苏曰安谓隋文帝召为博士性便山水复来旧隐薙草徘徊而去后辞官不起】入门四松在步堞【洙曰一云步屧郑曰徒协切城上垣】万竹疎【赵曰宋书袁粲为丹阳尹常步屧白杨郊野间】旧犬喜我归低徊入衣裾隣舎喜我归沽酒携胡芦【洙曰一云提榼壶】大官喜我来遣骑问所须补注【希曰大官谓严武魏文帝书云今遣骑诣邺】城郭喜我来宾客隘村墟天下尚未宁健儿胜腐儒【洙曰黥布传上对众折随何为天下安用腐儒哉】补注【鹤曰健儿兵士也旧史至德二载蜀都健儿贾秀等五千人谋逆上皇御蜀郡楼讨平之是也又京师召募十万众号天武健儿】飘飖风尘际何地置老夫于时见疣赘【郑曰上羽求切结痛也下之鋭切赵曰荘子云附赘挂疣此公自以伤见剩其身在天地间如之】骨髓幸未枯饮啄愧残生食薇不敢余【洙曰荘子骈拇疣赘又养生泽雉十步一啄百步一饮嵇康采薇山阿赵曰仿古诗食蕨不愿余师曰严武镇成都卒于永泰元年夏间朝廷有诏崔光逺代甫年未老而不见用故云骨髓幸未枯食薇不敢余谓其贫也薇菜之薄者】
　　四松【广德二年作】
　　补注【鹤曰诗云别来忽三嵗按公以宝应元年去成都游绵梓阆广德二年春再归恰三年故又云避贼今始归春草满空谷而草堂诗亦有入门四松在之句】
　　四松初移时大抵三尺强别来忽三嵗离立如人长【赵曰礼记离坐离立师曰甫诗云贱子且奔走三年望东呉则知甫去草堂及归时凡涉三嵗矣】会看根不拔莫计枝凋伤幽色幸秀发【赵曰王褒而秀发】疎柯亦昻藏所挿小藩篱本亦有隄防终然掁拨损【郑曰上直庚切下比末切洙曰谓有所触动也师曰道曰掁拨触撼貌】补注【希曰掁触也韵作除庚切拨正如荡诗所谓本实先拨也韵释云理也絶也除也此当是以除絶言】得愧千叶黄补注【希曰愧一本作恡】敢为故林主【师曰甫伤兵乱民尚不保其故居况吾敢为故林之主而欲保四松之无损乎】黎庶犹未康避贼今始归春草满空堂【苏曰嵇绍一日复一日篇云去日画楼歌管沸归来春草满空堂诗语困即借句今杜工部往往全用古人语斯亦无害诗人之工也】览物叹衰谢及兹慰凄凉【洙曰前诗有入门四松在】清风为我起洒面若微霜【赵曰张茂言穆如洒清风陆机连珠云秋风夕洒靣】足以送老姿【洙曰一云足为送老姿】聊待偃葢张【赵曰抱朴子云天陵偃葢之松】我生无根蔕配尔亦茫茫有情且赋诗事迹两可防勿矜千载后惨澹蟠穹苍
　　水槛【广德二年作】
　　补注【鹤曰诗云逰子久在外门户无人持当是广德二年自梓阆回草堂时作梁权道编在永泰元年作非】
　　苍江多风飇云雨昼夜飞茅轩驾巨浪【洙曰郭景纯诗高浪驾蓬莱】焉得不低埀逰子久在外门户无人持高岸尚为谷【洙曰高岸为谷深谷为陵】何伤浮柱欹【赵曰张平子西京赋跱逰极于浮柱结重栾以相承注三辅名梁为极作逰梁置浮柱上也】扶颠有劝诫恐贻识者嗤【洙曰危而不持颠而不扶则将焉用彼相矣】既殊大厦倾可以一木支【洙曰大厦将倾非一木可支】临川视万里何必栏槛为人生感故物慷慨有余悲【赵曰韩诗外传载孔子出逰少源之野有妇人哭甚哀问之妇人曰向刈蓍薪亡吾簪是以哀非伤亡簪不忘故也师曰持守也诗云高岸为谷深谷为陵万物皆有变易于水槛何恨乎水槛驾于巨浪之上为水所荡动浮柱欹侧此亦常理但颠危必用扶持譬若大厦非一木所能支危而不持则将焉用彼相此甫含蓄意思讽朝廷乏材当颠危之际莫有扶持者矣临川视万里何必栏槛为葢言王者以天下为度当一视同仁恩及无外不可有此疆尔界之辨讽肃宗示人不广耳】
　　破船【广德二年作】
　　补注【鹤曰诗云缅邈懐旧邱邻人亦已非当是广德二年再归草堂后作末句云所悲数奔窜白屋难久留明是年果下忠渝】
　　平生江海心宿昔具扁舟岂惟清溪上日傍柴门游【赵曰此言志在江海岂局促于清溪上旁柴门而逰为事乎】苍皇避乱兵缅邈懐旧邱隣人亦已非野竹独脩脩船舷不重扣【舷胡田切洙曰江赋咏采菱以扣舷】埋没已经秋仰看西飞翼下愧东逝流故者或可掘新者亦易求所悲数奔窜白屋难久留【苏曰贾复见耿弇曰子非久留白屋之士风云会合子当平步天衢耳后果如其言师曰乱兵谓崔旰之乱甫往梓州旧邱故林也指草堂隣人亦已非谓流离也甫去成都凡三载向者所泛扁舟埋没于泥沙故船舷不堪重扣舷船旁也扣之以节歌甫在东川未及西归故云仰看西飞翼下愧东逝流故者或可掘谓破船】
　　营屋【永泰元年作】
　　补注【鹤曰爱惜已六载兹辰去千竿当是永泰元年作葢公上元元年营草堂时已植竹堂成诗所谓笼竹和烟滴露梢草堂诗所谓歩堞万竹疎是也意公正月归溪上时营屋故作】
　　我有隂江竹【师曰甫植万竹于草堂故云】能令朱夏寒【梦符曰右按梁元帝纂要曰夏曰朱夏又尔雅夏为朱明】隂通积水内高入浮云端【赵曰枚乗诗曰美人在云端】甚疑物慿【苏曰王肃行大白见山林秀茂曰疑有神物所慿】不顾翦伐残东偏若面势【师曰谓植竹以防东射之日随其所向之势】户牖永可安爱惜已六载兹晨去千竿萧萧见白日汹汹开奔湍度堂匪华丽养拙异考槃【赵曰诗考槃在阿考槃在涧考成也槃乐也今公言养拙而已非若硕人之在涧在阿而后成其乐也】草茅虽薙葺衰病方少寛【赵曰除草曰薙言虽有薙葺之劳而吾之衰病可寛也】洗然顺所适此足代加餐寂无斤斧响【师曰甫筑草堂茅茨不翦椽柱不斵削葢顺其所适也故云寂无斤斧响】庶遂憇息懽青溪驿奉懐张员外十五兄之绪【永泰元年作】
　　补注【鹤曰青溪驿在嘉州犍为县此诗当是永泰元年去成都经嘉州下忠渝时所作故诗有佳期付荆楚之句】
　　漾舟千山内日入泊荒渚【蘓曰荒作枉曲渚也谢灵运诗弭棹归枉渚赵曰谢灵运西陵遇风诗漾舟陶嘉月庄子日入而息文选通波激枉渚】我生本飘飘今复在何许【洙曰言未有所定止也】石根青枫林猿鸟聚俦侣【洙曰言猿鸟犹能聚其俦侣而人不能致于安适则甫之羁困可见矣】月明游子静畏虎不得语中夜懐友朋乾坤此深阻浩荡前后间佳期付荆楚【赵曰浩荡流放之貌楚辞志浩荡而伤懐非此言水也师曰甫离蜀中移居防州今又自防下峡欲之荆南夜宿青溪驿而有此作故末章云佳期付荆楚今复在何许言此行不知驻足于何所也猿与鸟尚得以类相聚甫今别张员外中夜懐之曾猿鸟之不若乎虎喻盗贼也不得语恐奸人窥伺之乱世匿迹若此】
　　屏迹【永泰元年作】
　　补注【鹤曰诗云年荒酒价乏当是永泰元年作是年正月公归溪上虽广德二年永泰元年皆可谓之年荒然诗又云衰年甘屏迹幽事供高卧可见公在幕府而归溪上矣又云开萍叶过则是夏作若在广德二年则公方入幕不应更云日并园蔬课梁权道编在宝应元年殊不知是年五月公已去成都入绵梓又史不书饥详见诗注】
　　衰年【洙曰一作顔】甘屏迹幽事供高卧鸟下竹根行开萍叶过年荒酒价乏日并园蔬课【赵曰葢以乏酒价之故则并课园蔬卖之以充估直也】补注【鹤曰唐食货志云唐初无酒禁乾元元年京师酒贵肃宗以廪食方屈乃禁京城沽酒期以麦熟如初二年复禁酤广德二年定天下酤户以月收税五行志广德二年秋闗辅饥米毎斗千钱永泰元年饥京师米斗千钱此云年荒当是永泰元年葢广德二年秋闗辅方饥而此诗乃夏初作若在其年不应先事而言故知为永泰元年夏初作无疑肃宗于干戈未定之时犹能以年饥禁酤酒而代宗米斗千钱之嵗方且定天下酤户以收税此公所以因诗以伤世变也】犹酌甘泉歌【洙曰一云独酌酣且歌】歌长击樽破【修可曰世説王大将军每酒后辄咏魏武乐府曰老骥伏枥志在千里烈士暮年壮心不已以如意击唾壶壶尽缺子美长歌而击樽破有类于此】
　　赠别贺兰铦【广德元年作】
　　【郑曰铦思亷切】补注【鹤曰诗云国步初返正当是广德元年公在梓阆州作贺兰铦欲下东故诗又云逺赴东呉春梁权道编在永泰元年而师古入以逺赴湘呉春为公移居防府既而下峡适荆呉葢失之不考也详见诗注】
　　黄雀饱野粟羣飞动荆榛【赵曰此比时人之蹇浅也】今君抱何恨寂寞向时人【赵曰此伤贺兰而问之】老骥倦骧首【洙曰骐骥逢伯乐之知骧首长鸣赵曰暗使战国防汗明见春申君曰夫骥之齿至矣服盐车而上太行瀌汁洒地白汗交流而不能上伯乐遭之下车攀而哭之解纻衣以幕之骥于是俛而喷仰而鸣声达于天仰见伯乐之知已也今云倦则以无伯乐而倦也】苍鹰愁易驯高贤世未识固合婴饥贫国步初返正【洙曰时初复京师】乾坤尚风尘【洙曰史思明犹鸱张河朔】补注【鹤曰唐蒋乂云中宗即位春秋已壮而母后簒夺以移神器赖张柬之等国祚再复葢曰反正不得为中兴凡非我失之自我复之为中兴汉光武晋元是也自我失之因人复之晋孝惠孝安是也以人所言则肃宗可为中兴不可为反正当是谓代宗自陜回而吐蕃之乱未息若如王师注则诗乃乾元问作安得又以赴湘呉春为迁防下峡适荆无乃自异其説公所谓反正者虽不本蒋乂之説苐用高帝纪拨乱世反之正之语然诗云我恋岷下芋则公作诗时在蜀无疑代宗以广德元年复京师而史思明又以其年缢死则所谓风尘者特指吐蕃之乱甚明】悲歌鬓髪白逺赴湘呉春我恋岷下芋君思千里莼【洙曰岷山之下沃野下有蹲鸱至死不饥师古曰蹲鸱芋也千里莼羮未下盐豉师曰岷山蜀中之山地产芋魁可以充粮凶年不能饥甫既去蜀故恋岷山之芋呉地出莼菜鲈鱼昔张翰呉人也在洛守官忽思莼菜遂去官而归贺兰在蜀故思呉中之莼举其物则思其人相思故也】补注【希曰汉翟方进传童謡云饭我豆食羮芋魁华阳国志汶山郡有大芋如蹲鸱贺兰铦在蜀欲赴湘呉而自以尚恋岷下之芋未能去蜀故云】生离与死别自古鼻酸辛【洙曰楚词云悲莫悲于生别离髙唐赋孤子寡妇寒心酸鼻】







　　补注杜诗巻十
　　钦定四库全书
　　补注杜诗巻十一　　　　宋　黄希　原本
　　黄鹤　补注
　　杜鹃【大厯元年作】
　　【洙曰华阳风俗志鸟有杜鹃者其大如鹊而羽鸣声哀而吻有血土人云春至则鸣闻其初声者则有离别之苦人皆恶闻之惟田家候其鸣则兴农事识者谓此诗上四句非诗乃题下甫自注尔后人误冩苏曰或者谓前四句非诗也盖甫于题下自记杜鹃事后人误冩之耳或曰正古之謡语岂复以韵为限耶】补注【鹤曰先君尝谓文君白头吟词云郭东亦有樵郭西亦有樵杜公此诗前四句或本此又旧本题注云上皇幸蜀还肃宗用李辅国谋迁之西内上皇悒悒而甫此诗感是而作旧注如此所以编在广徳年间然诗云云安有杜鹃又云值我病经年则是大厯元年春在云安作盖公在云安与防多病所以有老病巫山里之句若在广德间则公在梓阆不应言云安意讥崔旰子琳辈】
　　西川有杜鹃东川无杜鹃涪南无杜鹃云安有杜鹃我昔游锦城结庐锦水边【洙曰子美结庐在浣花里】有竹一顷余乔木上参天【苏曰上林苑乔木参天松篁隂合珍禽竒兽自然骈集赵曰曹子建诗荆棘上参天】杜鹃暮春至哀哀呌其间我见常再拜重是古帝魂【赵曰鲍昭行路难云中有一鸟名杜鹃云是古时蜀帝魂公所用盖出于此也至若此篇常再拜而重之不能拜而泪下则尊君之意前人所不到】生子百鸟巢百鸟不敢嗔【一作喧】仍为餧其子【洙曰世説杜鹃养子于百鸟巢百鸟共养其子而不敢犯】礼若奉至尊【洙曰成都记曰杜宇亦曰杜主自天而降称望帝好稼穑敎人务农治郫城亦曰望帝至今蜀人将农者必先祀杜主时荆州人鼈灵死其尸泝流而上至汶山下复生见望帝望帝因以为相号曰开明防巫山壅江人遭洪水开明为凿通流有大功望帝因以其位禅焉后望帝死其魂化为鸟名曰杜鹃亦曰子规又云子规深春乃有声曰怨鸟与北之思归乐都不同也洛京东西多此鸟人以为子规者诚妄矣又云宇禅位于开明升西山隐焉时适三月子规鸟鸣故蜀人悲子规鸟】鸿鴈及羔羊有礼太古前行飞与跪乳识序又知恩【洙曰晋羊祜鴈赋鸣则相和行则接武前不絶贯后不越序春秋繁露曰凡贽卿用羔羔有角而不用如好仁者执之不鸣杀之不谤类死义者羔饮其母必跪类知礼者故羊之为言犹详故以为贽赵曰谓成行列而飞所以谓之鴈序也】圣贤吾法则付之后世传君防禽鸟情犹解事杜鹃今忽暮春间值我病经年身病不能拜泪下如迸泉【修可曰刘越石扶风歌据鞍长叹息下泪如流泉】
　　引水【大厯元年作】
　　【鲁曰夔俗无井皆以竹引山泉而食蟠屈山腹间有至于数百丈者】补注【鹤曰诗云云安沽水奴仆悲鱼复移居心力省当是大厯元年至防州作】
　　月峡瞿塘云作顶【洙曰庾仲雍荆州记曰巴楚有明月峡赵曰本朝乐史寰宇记于榆州载有明月峡以石穴圆似之故以名】乱石峥嵘俗无井【洙曰楚俗山居负水而食故高者引水云安无泉尤难得水故云】补注【鹤曰防与云安有盐井而罕有凿井汲泉者故公作信行逺修水筒诗云云端竹筒拆云表山石碎触热借子修通流与防防徃来四十里荒险崖谷大使其可井安至引泉如是逺也】云安沽水奴仆悲鱼复移居心力省【洙曰后汉地理志鱼复属巴郡古庸国左传文十年鱼人逐楚师是也修可曰鱼复即夔州矣今之倚郭奉节县乃汉之鱼复县也】补注【希曰云安唐为夔州属县本朝开寳中置云安军以县军通典唐志奉节县汉鱼复县隋人复故地贞观二十三年始更名为奉节防本鱼国故也】白帝城西万竹蟠接筒引水喉不干人生留滞生理难斗水何直百忧寛【洙曰庄子斗升之水活我赵曰卢照隣秋风至诗还思不动行頼此百忧寛】
　　青丝【广徳二年作】
　　补注【鹤曰此诗言仆固懐恩之乱当是广徳二年作按史是年八月反通鉴以为二年正月懐恩与河东都将李竭诚潜谋取太原辛云京杀竭诚懐恩使其子防将兵攻之防败之榆次】
　　青丝白马谁家子麤豪且逐风尘起【洙曰乐府有白马篇梁元帝诗宛转青丝鞚赵曰南史侯景传初大同中童謡曰青丝白马寿阳来及景之叛乗白马青丝以应防也师曰谓禄山反】补注【希曰盖以侯景之比仆固懐恩以懐恩诱吐蕃回纥入防故曰且逐风尘起黄庭经问谁家子在我身】不闻汉主放妃嫔近静潼关扫蜂蚁【洙曰诛贵妃也赵曰此公戒约麤豪子之辞师曰哥舒翰为贼所破防两京肃宗鸠义兵収复两京如扫蜂蚁】补注【希曰肃宗复京师而乾元元年出宫女三千人今代宗归京师而不闻有此故云通鉴云高晖率麾下三百骑东走至潼关守将李日越擒而杀之在广徳元年此诗作于广徳二年故曰近静】殿前兵马破汝时十月即为韲粉期【赵曰告以必破亡之证也蔡曰按通鉴广徳二年吐蕃入长安诸军亡卒及乡曲无頼相聚为盗丁已以太子賔客薛景先讨之所以有殿前兵马破汝时之句师曰殿前兵马乃神防军天子亲征羣盗望风而败】补注【鹤曰殿前兵马乃神防军通鉴云初肃宗以陜西节度使郭英乂领神策军使内侍鱼朝恩监其军英乂入为仆射朝恩专将之及代宗幸陜朝恩举在陜兵与神防军迎扈悉号神防军天子幸其营及京师平朝恩遂以军归禁中自将之然尚未得比北军至永防元年仆固懐恩与吐蕃回纥入冦自上六军屯苑中朝恩以神策军从而势寖盛分为左右厢居北军之右矣懐恩以永防元年三月死于鸣沙韲粉之语騐矣】未如【洙曰又作知】面防归金阙【洙曰欲其归降天子也左传克许许子面缚衔璧】万一皇恩下玉墀【洙曰时降者皆受节镇河北之患自此起矣赵曰教以悔过归命庶防皇恩寛宥之也】
　　近闻【永防元年作】
　　补注【鹤曰梁权道谓永泰元年云安作观诗云渭水逶迤白日静陇山萧瑟秋云髙盖言关陇无吐蕃之乱当时永防元年子仪与回纥定约吐蕃闻之夜引兵遁时作】
　　近闻犬戎远遁逃【洙曰説文解字曰赤狄本犬种也故字犬字匈奴闻汉兵大出老弱奔走殴畜产逺遁逃】牧马不敢侵临洮【洙曰临洮郡名也贾谊过秦论胡人不敢南下牧马苏曰班超镇西域丑虏屈膝不敢南向牧马赵曰今之洮州也】渭水逶迤白日净陇山萧瑟秋云高补注【鹤曰洮州虽是临洮郡而岷州亦有临洮皆属陇右旧史寳应元年十二月防临洮通鉴云广徳元年七月入大震关尽取河西陇右之地京兆有渭南县华州有渭津关陇山按唐志在渭州西南陇山有六盘关西北五里有吐蕃防盟坛今渭水逶迤与日俱静陇山萧瑟其云自高则可见其无事矣】崆峒五原亦无事北庭数有关中使【洙曰言通和也赵曰突厥通好也或云回纥等不附吐蕃亦遣使中国其説亦是】补注【鹤曰崆峒山占原州岷州五原谓盐州天宝元年更郡曰五原又五原或亦指关陇而言时吐蕃归国故曰无事突厥在广徳二年亦尝冦丰州今云数有关中使殆皆通和矣】似闻赞普更求亲舅甥和好应难弃【夣符曰右按唐吐蕃传其俗谓强雄曰赞丈夫曰普故号君长曰赞普赵曰先帝昔尝和亲以公主嫁赞普矣】补注【鹤曰通鉴与新旧史皆云永泰元年三月庚戌吐蕃请和诏宰臣元载杜鸿渐与蕃使同盟于兴唐寺吐蕃传亦云而皆不载请和之辞意是复来求亲而史失书之】
　　渔阳【广徳元年作】
　　【彦辅曰时禄山平以雍王适领范阳卢龙节制而不出閤赵曰按通鉴十月以雍王适为天下兵马元帅旧注以雍王受节制而不出閤非是】补注【鹤曰按史寳应元年八月乙亥鲁王适徙封雍王明年广徳元年十月壬申雍王为关内兵马元帅二年正月为皇太子旧史广徳三年二月巳已朔册天下兵马元帅尚书令雍王适为皇太子此诗云赫赫雍王都节制当是广徳二年前作梁权道编在永泰元年是年雍王为皇太子已一年王洙以为一作前节制则可以为在永泰元年作却与猛将飘然恐后时本朝不入非高计等句不合】
　　渔阳突骑犹精鋭【鲍曰光武曰吾闻渔阳上谷突骑天下精兵修可曰引汉光武谓马武曰渔阳上谷突骑欲令将军将之又引唐六典注蔡邕曰冀州强努幽州突骑天下之精也其説是】补注【希曰晁错传轻车突骑师古曰突骑言其骁鋭可用冲突敌人也】赫赫雍王都节制【洙曰都一作前】猛将飘然恐后时本朝不入非高计【洙曰禄山已破而朝廷不能革其积复以卢龙授藩镇故李懐仙朱滔之属得以防扈竟不为朝廷所有也赵曰按编年通载十月雍王适大败史朝义将以汴州降十一月薛嵩等皆以五州降是岁公在梓闻雍王之胜尚闻河北犹未有入朝者故告谕诸将等飘然而来已为后时而乃不入本朝岂高计乎旧注殊不考核乃云禄山已破而复以卢龙授藩镇故李懐仙朱滔之属得以防扈非也按朱滔反乃是徳宗建中三年李懐光反乃是徳宗兴元元年以雍王适为雍王遥李懐光为懐仙此皆疑误学者不可不辨也苏曰李靖西羌犯塞若不深入虏庭捣其巢穴实非高计】禄山北筑雄武城旧防败走归其营系书请问燕耆旧今日何须十万兵【洙曰按新书言禄山计天下可取逆谋日炽遂乃筑垒范阳北号强武峙兵积谷赵曰此篇上两句举徃事以惩警之也言禄山初为走计而竟不保耳】
　　黄河二首【广徳二年作】
　　【鲍曰黄河北岸海西军胡人高鼻动成羣谓吐蕃入防旧注谓禄山非也黄河西岸是吾蜀郑公军也谓当狗之战旧注谓明皇肃宗非也】补注【鹤曰鲍注是当在广徳二年作梁权道编在永泰元年是年与广徳二年米斗皆千钱皆可云欲须供给家无粟然永泰元年八月仆固懐恩及吐蕃回纥党项刺浑奴冦边时公已在云安意是广徳二年】
　　黄河北岸海西军椎鼔鸣钟天下闻铁马长鸣不知数胡人高鼻动成羣【洙曰禄山之反皆渔阳突骑及所养同罗降奚契丹曳落河井诱置诸蕃皆胡骑也赵曰黄河之北大海之西则河北一帯之州郡也此篇言椎鼓鸣钟体靣如此而使胡人动成羣而来斯乃罪其不能致力于御之也李陵重报苏武书云吟啸成羣聼之不觉泪下】
　　黄河西岸是吾蜀欲须供给家无粟愿驱众庶戴君王混一车书弃金玊【洙曰时明皇在蜀肃宗起灵武赵曰此篇悯蜀人困于供给而终之以愿君王之无侈靡也如传云不寳金玊之义】
　　自平【大厯二年作】
　　补注【鹤曰按旧史广徳元年十二月甲辰宦官市舶使吕太一逐广南节度张休纵兵大掠广州今诗云自平宫中吕太一収珠南海千余日则诗当作于大厯二年盖自广徳元年十二月太一方反平之必在二年至大厯二年为三年故曰千余日也梁权道编在永泰元年与此不合】
　　自平宫中吕太一収珠南海千余日【洙曰吕太一代宗时为广南市舶使逐刺史张休而反苏曰自平宫中吕太一世莫晓其义而妄者以为唐有自平宫偶读宗实録有宫中吕太一叛于广南定功曰宫中当作中官见旧唐史帝纪师曰东坡尝云读杜诗不识太一之义及览拾遗见有吕宁为太一宫使领广南市舶逐刺史张休而叛乃晓太一非人名官号也】补注【鹤曰石林燕语云宫观置使自祥符始盖自王公旦为玉清昭应宫使也元祐间方有太一宫使而师云拾遗有吕宁为太一宫使疑唐末有此官号且史书广州市舶使吕太一反既曰市舶使不应更以太一官号为称又凡书反者皆以名不以官此当是名太一旧史云宦官市舶使吕太一则定功曰宫中当作中官为是又考旧史李勉传勉除江西观察使贼帅陈庄连防江西州县偏将吕太一武日升相继背叛勉与诸道力战悉攻平之然则为市舶使矣何为又为贼帅之偏将意是太一叛后又从贼帅为乱况武日升既以名称则吕太一非以官称亦明勉在江西当是广徳间隆兴石幢载牧守名爵李勉在张镐之后魏少防之前而少游以大厯二年代去镐以广徳二年九月卒于江西观察等使又旧史代宗纪九月辛酉命洪州刺史李勉副知选事则勉是广徳二年九月到江西而平太一必在初到之年今诗云自平宫中吕太一収珠南海千余日则诗殆作于大厯二年具年公在防】近供生犀翡翠稀【洙曰时太一反赋不上供也】复恐征戍干戈密蛮溪豪族小动揺世封刺史非时朝【洙曰时溪洞蛮酋归顺者皆世授刺史师曰广连蛮洞守官不务懐辑则羣蛮相率而叛珠玑犀象翡翠之所以不来贡也自平吕太一之后节制者得其人是以南海収珠凡三载矣近来供贡稀少复恐镇守者不能懐柔妄举兵征诛羣蛮此羣蛮不复来贡矣唐太宗之时应溪蛮来归者皆封刺史不以时朝不比内诸侯姑务羁縻而已】补注【鹤曰按唐志岭南道厥贡金银孔翠犀象而诸州贡翠羽者驩桂交钦四州而已唯驩并犀角贡之自平吕太一之后所供近又稀少盖以干戈复密蛮豪复揺是时桂州山獠反故也旧史大厯二年九月桂州山獠防州城刺史李良遁去新史亦云所以有蛮溪豪族小动揺之句】蓬莱殿里诸主将才如伏波不得骄【赵曰言汝辈才如马伏波可以办征南之事而輙不得骄悍也师曰太宗时诸将之才率类马援故不敢骄慢悖命伤今不然昔汉马援为伏波将军羣蛮畏服】
　　除草【大厯元年作】
　　【洙曰去防也苏曰防草蜀中谓之毛防毛芒可畏触之如蜂虿治风疹以此草防之一身光滑叶背紫者入药防山韮也】补注【鹤曰详味诗意虽曰喻小人之众多所宜芟除亦是用除草以冩意故有疾恶信如雠之句以后篇考之当是大厯元年在防州作梁权道编在永防元年云安诗内】
　　草有害于人曽何生阻脩【洙曰言草之毒者不必生于阻脩之处虽平夷之地亦有之也】其毒甚蜂虿【苏曰以言小人之言行甚于蜂虿蜂虿尚可去小人不可去故也赵曰盖防之上皆芒刺触之能螫人也】其多弥道周【洙曰道周道两旁也】清晨歩前林江色未散忧芒刺在我眼【洙曰霍光骖乗上内严惮之若有芒刺在背苏曰马援见谄佞辈如芒刺在眼中】焉能待高秋霜雪一霑凝【洙曰一作衣】蕙叶亦难留【师曰春以喻赏秋以喻罚焉能待高秋急于去小人也兰蕙香草以比君子今与防草同杀喻政刑无辨善恶莫分】荷锄先童稚【洙曰陶徴君诗荷锄稚子倦刘曰先者以身率】日入仍讨求【修可曰庄子云日入而息】转致水中央岂无防钓舟【晏曰礼薙人掌杀草有水火之化以钓舟载而致之水此水化也】顽根易滋蔓【洙曰左传无使滋蔓】敢使依旧邱【师曰小人立党其党滋盛敢使依旧邱谓小人不可近也】自兹藩篱旷更觉松竹幽芟夷不可阙疾恶信如雠【洙曰左传隐六年周任有言曰为国家者见恶如农夫之务去草焉芟夷蕰崇之絶其本根勿使复殖则善者信矣师曰松竹有操君子自守之象小人既去则君子道长而松竹得遂其生养之性也此篇大有含蓄详玩之颇有味矣】
　　客居【大厯元年作】
　　【赵曰此云安诗】补注【鹤曰诗云今又降元戎已闻动行轩谓杜鸿渐帅蜀按史大厯元年壬子杜鸿渐为山南西道劒南东西川卭南山西等道副元帅则是诗当在大厯元年春晚欲迁防州时作所以有舟子候利渉之句】
　　客居所居堂前江后山根下堑万防岸苍涛欝飞翻葱青众木梢【洙曰沈休文诗林薄杳葱青】邪竖杂石防【赵曰沈休文诗倾壁忽邪竖】子规书夜啼壮士敛精魂【赵曰阮籍咏懐精魂自漂沦】峡开四千里水合数百源【赵曰千字疑误岂自渝州明月峡至防州西陵峡而下水路有四千里乎】补注【希曰按峡程记泸合遂蜀四郡皆峡之郡自蛮江桔柏池导等江至此二百八千里防于峡前次荆门都四百五十滩蜀在西川而泸在东川水有数百源则其迂回自源徂末未必无四千里也】人虎相半居相伤终两存蜀麻久不来呉盐拥荆门【洙曰蜀人以麻布贸易呉盐也赵曰以商旅货易呉盐不行之故也】西南失大将【鲍曰谓郑公卒也】商旅自星奔【洙曰时崔旰杀郭英乂也修可曰刘孝标广絶交论靡不望影星奔】补注【鹤曰蜀多产麻成都尚载之贡籍呉蜀商旅每以麻盐为贸易崔旰杀郭英乂蜀中大乱商旅以道阻为之奔散故蜀麻不出峡而呉盐空拥于荆门也柴门诗亦云风烟呉蜀舟楫通盐麻大扺蜀富于麻而荆多盐如夔万等州有盐监盐井亦荆州地也】今又降元戎已闻动行轩【洙曰时除杜鸿渐为成都尹】舟子候利渉亦凭节制尊我在路中央生理不得论【洙曰甫依严武武死英乂麄暴不能容旋有崔宁之乱此甫所以进退不能也赵曰公言其欲南下以归长安到处留滞而未能今尚在半路也旧注云甫欲依严武武死英乂不能容大非是】卧愁病脚废徐歩视小园短畦帯碧草怅望思王孙【洙曰思严武也修可曰刘安招隐辞曰王孙游兮不归春草生兮萋萋】鳯随其皇去【鲍曰岂郑公之夫人亦继亡也】篱雀暮喧繁【洙曰言贤者亡而小人喧竞也时崔宁杨子琳栢正节更来成都苏曰王符隐居不仕自叹曰鸾鳯思见而不可得篱雀终日喧人耳目何其繁也】览物想故国【苏曰王仲宣周览春物缅想故国花草】十年别荒村日暮归防翼北林空自昏【赵曰上句以譬能归者防人下句以譬故居所在徒自昏暗而无有归栖之翼也】安能覆八溟为君洗乾坤【洙曰时厌乱久矣故甫前有洗兵马此有洗乾坤之説也】稷契易为力犬戎何足吞【赵曰但得稷契而用之易为力耳彼吐蕃犬戎何足吞乎】儒生老无成【苏曰孔安国云儒士懦弱到老无成立矣】臣子忧四籓箧中有旧笔情至时复援【洙曰诗所谓以冩我忧也】
　　客堂【大厯元年作】
　　补注【鹤曰诗云栖泊云安县消中内相毒又云石暄蕨芽紫渚秀芦笋緑当是大厯元年春在云安作梁权道编在永防元年殆未察是年公尚在成都也】
　　忆昨离少城【洙曰成都之内城谓之少城赵曰指言成都也蜀都赋云亚以少城接乎其西注云少城小城也在大城西】补注【希曰图经云秦张仪筑少城李膺记在大城西故曰少城】而今异楚蜀舍舟复深山窅窕一林麓【苏曰厐説爱山至牛条叹曰欲得此窅窕林麓采薪种药足以投老后隐中山果召不起号曰太平逸民隋文帝诏嘉之】栖泊云安县【洙曰云安属防】消中内相毒旧疾甘载来衰年得无足死为殊方【洙曰李陵书云没为异域之】头白免短促【洙曰不为夭也】老马终望云南鴈意在北【洙曰马望云鴈意在北以所居非故国此自喻也】别家长儿女欲起慙筋力【赵曰礼曰老者不以筋力为礼】客堂序节改具物对羁束石暄蕨芽紫【洙曰谢灵运诗野蕨渐紫苞】渚秀芦笋緑【洙曰芦竹笋也楚人谓之荻芽】补注【鹤曰尔雅释蕨虌舍人曰蕨一名虌初生无叶诗召南云言采其蕨陆玑防云蕨山菜也初生似蒜茎紫黒色又释芦云诗卫风硕人云葭菼揭揭陆玑云薍或谓之荻至秋坚成则谓之萑其初生三月中其心挺出其下本大如箸上鋭而细其萌为虇江东人呼芦笋为虇】巴稼【洙曰一作莺】纷未稀【赵曰旧本作巴莺非是当作稼刘章云深耕穊种立苖欲疏公言纷未稀则苖犹多耳】徼麦早向熟悠悠日动江漠漠春辞木台郎选才俊【赵曰谓省郎也公时为尚书工部员外郎故称台郎】自顾亦巳极【洙曰甫先授左拾遗】前辈声名人【苏曰张融前辈声名映照今古】埋没何所得居然绾章绂【赵曰谓绯鱼也】受性本幽独平生憇息地必种数竿竹【洙曰王子猷所居必种竹自云不可一日无此君】事业只浊醪【洙曰恨赋浊醪夕引修可曰李善注恨赋浊醪夕引之下引嵇康与山巨源书曰浊醪一杯弹琴一曲】营葺但草屋上公有记者累奏资薄禄【洙曰严武奏甫授劒南参谋】主忧岂济时身逺弥旷职【洙曰旷职于职事无所亲也】补注【希曰主忧一本作生忧书云无旷庶官注旷空也位非其人为空官旧注谓于职事无所亲非公之意】循文庙算正【洙曰循文守文也庙庙堂也算筹算也】献可天衢直【洙曰左传献可替否易何天之衢】尚想趋朝廷毫髪禆社稷形骸今若是进退委行色【洙曰伤不得行其志耳】
　　石砚【永泰元年作】
　　【赵曰平侍御者】补注【鹤曰诗云奉使三峡中当是平持节出使至峡中或是指其至防梁权道编在永防元年云安诗内】
　　平公今诗伯【天觉曰伯长也】补注【希曰张植语友人曰二陆乃今诗伯也】秀发吾所羡奉使三峡中【孙曰瞿塘明月巫峡也】补注【希曰李陵与苏武书丁年奉使皓首而归】长啸得石砚【师曰晋刘琨长啸却胡骑时峡中乱平侍御持节出使靖其乱长啸从容不劳智力】巨璞禹凿余【洙曰禹开凿以疏江河赵曰此使凿字正言石也郭景纯赋云巴东之峡夏禹疏凿是也】异状君独见其滑乃波涛其光或雷电联坳各尽墨【咏曰坳砚穴也联坳谓双穴相并各尽墨谓尽墨力所谓发墨也】多水逓隐见【薖曰谓温润出水也】挥洒容数人十手可对靣比公头上冠正质未为贱【赵曰平公为侍御故云头上冠者獬冠也獬豸一角兽而能触邪此所以为正质】当公赋佳句况得终清宴公含起草姿【洙曰曹子建诗公子爱敬客终宴不知疲起草掌纶绋也】补注【希曰诸葛丰传愿赐清宴太宗时名儒学士时召草制勑未有名号至徳后天子召集贤学士于禁中草书诏虽宸翰所挥亦资其检讨谓之视草兹云起草谓自草者】不远明光殿【洙曰明光殿霍去病借以避暑修可曰汉殿名三秦记曰明光殿以金为戺玉为阶元后传成都侯商尝病欲避暑从上借明光宫是已】致于丹青地知汝随顾眄
　　三韵三篇【永泰元年作】
　　补注【鹤曰此诗当是永泰元年作盖以代宗信任元载鱼朝恩而士之易节者争出其门二人在广徳永防间其权特盛如华原令顾繇言载子伯和等招权受赂则繇坐流锦州如顔真卿言论事不当先白宰相而真卿坐贬峡州别驾鱼朝恩势倾朝野而刘希暹王驾鹤从而佐之以阶显擢故公此诗讥当时轻于趋附者详味则其意自着师谓末篇指牛李用事官曹混浊恐未必然】
　　高马勿唾面【洙曰唾一作捶赵曰当作捶靣方有义】长鱼无损鳞辱马马毛焦困鱼鱼有神君防磊落士不肯易其身【洙曰马鱼尚不可轻士有被褐而懐玊者其可轻乎师曰高马长鱼有异于尚不轻况防萃之士当晦其迹其可以被褐轻贱之乎】荡荡万斛船【赵曰释名曰船二百斛曰舠三百斛曰艇而赵石虎造万斛之舟今取其大者以比兴也】影若扬白虹起樯必椎牛【洙曰椎牛言祭也】挂席集众功【赵曰椎牛所以享众功至于用牛则人徒之众可见船之大又可知旧注谓以牛祭非是】自非风动天莫置大水中【洙曰言才大不可小用也赵曰得大风而后饱其帆也出鲍昭舞鹤赋箕风动天】烈士恶多门【洙曰晋政多门】小人自同调【洙曰以其同而不和也赵曰字出谢灵运谁谓古今殊异代可同调】名利茍可取杀身傍权要何当官曹清尔辈堪一笑【洙曰讥附权势以致名位者师曰晋政多门谓政出于不一小人自同调谓小人挟私互相党同孔子云富而可求也虽执鞭之士吾亦为之如不可求从吾所好名利岂可茍求权要岂可茍附唐宗之时牛李用事官曹混浊禄山一武夫而求平章事傥遇英明之主澄汰阘冗则斯辈也直付之一笑耳此诗讥趋炎附势者】
　　柴门【大厯元年作】
　　补注【鹤曰诗云泛舟登瀼西回首望两崖又云东城干旱天其气如焚柴当是大厯元年夏末求居于瀼西时作所以又有萧瑟洒秋色之句若云是大二年则是年无旱又自瀼西迁居东屯矣】
　　泛舟登瀼西【洙曰楚俗以山谷间水可渉者为瀼其渉也谓之踏瀼秦俗以堰水为瀼皆谓之瀼赵曰防州惟有东瀼溪见水经注瀼东瀼西则水两傍之名今云登瀼西则舟已泊而登其岸也旧注有踏瀼之説非也】廻首望两崖【革曰两崖峡也】东城干旱天其气如焚柴【苏曰言亢旱其热气过如焚柴赵曰尔雅云祭天曰燔柴积薪而焚之也】补注【鹤曰按唐五行志永泰二年关内大旱自三月不雨至于六月永泰二年改大厯元年东城指防自蜀言之防居东也故旧为巴东郡】长影没窈窕余光散唅呀【赵曰唅音憾哺也呀音虚加反张口也而公所用无乃谽谺乎盖谽谺注云谷中也】大江蟠嵌根【嵌口衘切】归海成一家【洙曰禹贡九州之水皆入于海赵曰嵌嵓之根也出庄子】下冲割坤轴【洙曰海赋又似地轴挺拔而争回】竦壁攅镆铘【赵曰巫峡之竦盖如镆铘之劒矣】萧瑟洒秋色气【洙曰一作氛】昏霾日车【洙曰日车见前注】峓门自此始【洙曰防州为夷门也郑曰峓以脂切防州名】最窄容浮查禹功翊造化防凿就欹斜【赵曰江赋巴东之峡夏后疏凿】巨渠决太古【苏曰巫峡记巨渠开石决太古之积水】众水为长虵【苏曰赴壑如长虵盖本于此矣】风烟呉蜀舟檝通盐麻【洙曰盐麻见前客居诗注】我今远游子飘转混泥沙【赵曰江赋或混沦乎泥沙】万物附本性约身不愿奢茅栋盖一牀【赵曰沈休文诗茅栋啸蹲防】清池有余花浊醪与脱粟【洙曰浊醪嵇康事脱粟公孙事】在眼无咨嗟山荒人民少地僻日夕佳【洙曰陶渊明诗山气日夕佳】贫病【洙曰一作贱】固其常富贵任生涯老于干戈际宅幸蓬荜遮石乱上云气杉清延月华赏妍又分外理惬夫何夸【洙曰汉书理得则不怨】足了垂白年【赵曰毕卓拍浮酒船中便足了一生后汉班超书今超年已垂白矣】敢居高士差【师曰差辈也敢以高士为伍】书此豁平昔廻首犹暮霞
　　贻华阳柳少府【大厯元年作】
　　【郑曰华胡化切】补注【鹤曰华阳唐蜀成都诗云俱客古信州又云南方六七月出入异中原当是大厯元年在防州作】
　　系马乔木间【赵曰刘琨诗系马长松下】问人野寺门【师曰柳少府居于野寺甫防访之故云】柳侯披衣笑【苏曰苻坚见张育育披衣出喜曰苻坚来矣欣然握手絶倒】见我顔色温并坐石堂下【洙曰一云堂下石见别本】俛视大江奔火云洗月露【赵曰东坡云火云无时出未受月露洗盖出于此】絶壁上朝暾【郑曰暾他昆切日始出洙曰谢灵运诗早闻夕飇隐晚见朝日暾】补注【希曰山海经云大荒之中旸谷上有扶桑日始出也朝日始出谓之暾楚辞少司命暾将出兮东方注日始出东方其容暾暾而盛貎也】自非晓相访触热生病根【洙曰触冐也赵曰晋程晓诗可怜褦襶子触热到人家】南方六七月出入异中原老少多暍死【赵曰热病谓之暍武王下车而扇暍苏曰暍许葛切热貌汉明帝徙河南人实河北老少途中无水暍热死数百人】汗逾水浆飜【赵曰世説载钟防钟毓见魏文毓面有汗帝问曰何以汗对曰竞竞皇皇汗出如浆也】俊才得之子筋力不辞烦【赵曰俊才得柳少府所以不辞筋力之烦而徃谒也】指挥当世事【师曰自此句以下谓柳生负经纶之志言及国家未宁慷慨悲忧其义气上排帝阍帝阍天门也观柳生之义概可与知已者论不可为俗人道也】补注【希曰指挥字见陈平传】语及戎马存涕泪溅我裳悲气排帝阍【洙曰思赋呌帝阍使辟扉兮觌天皇于琼宫】补注【希曰扬雄甘泉赋亦云选巫咸兮呌帝阍】郁陶抱长防【洙曰书欝陶乎予心长防良防也有良防而不见用故郁陶】义仗知者论吾衰卧江汉但愧识璵璠【洙曰潘正叔云寸晷惟宝岂无璵璠言已之所识止璵璠而已以美柳侯也】文章一小伎于道未为尊【赵曰后汉杨赐传云造作赋説以虫篆小伎见宠于时】补注【鹤曰班固幽通赋操末伎犹必然兮选任彦升作王宪集序昉尝以笔札见知思以薄伎效徳古人以文为伎多矣新史以文为艺亦由此也】起予幸班白因是托子孙【赵曰起予者商也言柳少府起发予于班白衰老之间因此相见而有子孙可托之幸也】俱客古信州【洙曰蘷乃古信州也程曰春秋时鱼国汉为鱼复县梁隋皆为巴东郡唐初改为信州又为颍州】补注【鹤曰蘷在梁已谓之信州唐武徳二年避皇外祖讳改信为颍故曰古信州若止是唐初改为信州不得为古也颍州旧亦谓信州然此诗为蘷州而言】结庐依毁垣相去四五里径微山叶防时危挹佳士况免军旅喧醉从赵女舞歌鼓秦人盆【洙曰杨恽书家本秦也能为秦声妇赵女也雅善鼓瑟酒后耳热仰天拊缶而呼呜呜李斯书随俗雅化佳冶窈窕赵女不立于侧也夫击瓮叩缶弹筝拊髀而歌呜呜快耳目者真秦之声也赵曰古称燕歌赵舞赵女出李斯传秦人盆者又如李斯所谓击瓮而叩缶者真秦声也盆即瓮缶之变称耳而鼓盆则庄子鼓盆而歌旧注妄引杨恽传为杂矣】子壮顾我伤我驩兼泪防余生如过鸟故里今空村【赵曰张景阳诗忽如鸟过目师曰柳生年少伤甫衰老甫喜悲相半故云我驩兼泪防余生残年也过鸟言其疾甫伤故乡经兵革后唯空村而已此生蹉跎不获一归】
　　同元使君舂陵行【并序大厯二年作】
　　补注【鹤曰按史次山当代宗立授著作郎久之拜道州刺史西原蛮传云乾元初西原环古等州杀黄乾曜以余众诣桂州降其种落张侯等复合兵内冦陷道州邢济撃平之余众复围道州元结固守不能下而次山阳华岩铭乃是永防二年丙午五月作则次山是时在舂陵此诗云漂泊公孙城呼儿具纸笔当是大厯二年在防州作题云同元使君舂陵行无义同当作简序所谓简知我者简讹而为同耳】
　　览道州元使君【结】舂陵行兼贼退后示官吏作二首志之曰当天子分忧之地效汉官良吏之目今盗贼未息知民疾苦得结辈十数公落落然参错天下为邦伯万物吐气天下少安可待矣不意复见比兴体制微婉顿挫之词感而有诗増诸巻轴简知我者不必寄元
　　遭乱髪尽【洙曰一作遽】白转衰病相婴沉緜盗贼际狼狈江汉行叹时药力薄为客羸瘵成【赵曰此言非不进药以叹时之故忧思夺之其病虽痊而药力减半也】吾人诗家秀愽采世上名粲粲元道州前圣畏后生【洙曰粲粲言美之盛也史三女为粲论语后生可畏】观乎舂陵作歘见俊哲情复览贼退篇结也实国桢贾谊昔流恸【洙曰贾谊上疏可为恸哭者三】匡衡常引经【洙曰匡衡上防陈便宜及朝廷有政议传经以对】道州忧黎庶词气浩纵横【洙曰道州元结也刘公干君侯多壮思文雅纵横飞】两章对秋月【洙曰一作水】一字偕【洙曰一作皆】华星【赵曰魏文帝诗华星出云间】致君唐虞际【洙曰见致君尧舜上注】纯朴忆大庭【洙曰大庭氏也苏曰崔列此方人多纯朴吾大庭氏之遗民也师曰贾谊陈治安之防曰可为流涕恸哭者匡衡每朝廷有论义常引经以对道州指元结之守道州志在忧民尝抗两章词气激于忠义一字不虚设欲致君为尧舜之君使民风纯朴如大庭氏故甫比之贾谊与匡衡也】何时降玺书【洙曰前汉循吏传二千石有治效輙以壐书勉励焉】用尔为丹青【赵曰庄子为丹青则藻缛王猷粉饰狱具】狱讼永衰息【洙曰汉礼乐志百姓素朴狱讼衰息也】岂惟偃甲兵凄恻念诛求薄敛近休明补注【鹤曰按史云结拜道州刺史为民营舍给田免徭役流亡归者万余又按结作道州刺史防壁记云自至此州见井邑邱墟其民防尽试问其故不觉涕下前政剌史或有贪猥惽弱不分是非但以衣服饮食为事数年之间苍生防以私欲兼之公家驱廹非奸恶彊富殆无存者此公所谓息讼偃兵不以诛求重敛为事亦本舂陵贼退二篇忧及黎庶而云久字亦本作永】乃知正人意不茍飞长缨【洙曰陆士衡诗长缨丽且光赵曰长缨者冠冕之饰以叹其不茍且在冠冕之中也】凉飇振南岳【洙曰南岳衡山也】之子宠若惊【洙曰老子宠辱若惊】色沮金印大【赵曰周伯仁云今年杀诸贼奴取金印如斗大系肘】兴含沧溟清【洙曰溟一作浪赵曰孺子歌曰沧浪之水清兮可以濯我缨】我多长卿病【洙曰长卿司马相如也病渴】日夕思朝廷肺枯渴太甚漂泊公孙城【洙曰白帝城公孙所据】呼儿具纸笔【苏曰陆士衡有客篇有客逺方来过我漏蓬荜瓦罍酌松醪呼儿具纸笔】隐几临轩楹作诗呻吟内墨淡字欹倾感彼危苦辞庶防知者聴【师曰司马相如字长卿病渇甫亦有是疾公孙城乃蘷州是时甫客居于此思慕朝廷未尝一日忘君隐几倚几也呻吟苦痛之声乃为渴疾所苦字欹倾病中书字横斜也危苦词谓道州舂陵之作】
　　寄狄明府【大厯二年作】
　　补注【鹤曰诗云胡为漂泊岷汉间当是在防州作又云不见十年官济济当是避乱时相别自天宝戊戌至大厯丁未为十年盖大厯二年也】
　　梁公曽孙我姨弟【洙曰狄仁杰封梁国公母之姊妹之子曰姨弟】不见十年官济济大贤之后竟陵迟浩荡古今同一体比防伯叔四十人有才无命百寮底【洙曰沉下位也】今者兄弟一百人防人卓絶秉周礼【洙曰闵元年齐仲孙湫来省难及还公问鲁可取乎对曰犹秉周礼未可动也言犹守先王法度也此诗言兄弟虽多能守梁公之法防人尔】在汝更用文章为长兄白眉复天启【洙曰马良兄弟五人并有才名乡里谚曰马氏五常白眉最长良眉中有白毛因以是为称】汝门请从曾公説【洙曰梁公也】太后当朝多巧计狄公执政在末年浊河终不汚清济【洙曰言独立于朝不移于众邪赵曰谢晖始出尚书省诗纷纷乱朝日浊河汚清济】国嗣初将付诸武公独廷诤守丹陛【洙曰武后当朝革唐为周欲以武三思为储贰以问宰相皆莫敢对仁杰独曰臣每观天下未厌唐徳】禁中决策诏房陵【洙曰房陵中宗所在】前【洙曰一作满】朝长老皆流涕【洙曰狄仁杰传初中宗在房陵而吉顼李昭徳皆有匡复谠言则天无复辞意唯仁杰每从容奏对事无不以子母恩情为言则天亦渐省悟召还中宗】太宗社稷一朝正汉官威仪重昭洗【洙曰后尝梦防陆不胜仁杰对曰防陆不胜无子也因进説文皇帝身防锋镝而有天下以传子孙陛下因监国掩而有之又欲以三思为后且子母与姑侄孰亲若立三思庙不附姑后感悟即日迎中宗复唐社稷汉光武纪人见司僚属皆欢喜不自胜老吏或垂泣曰不图今日复见汉官威仪】时危始识不世才【苏曰杨修谓曹适曰时危始见不世之才如孔文举辈是也】谁谓荼苦甘如荠【洙曰卫风谷风诗谁谓荼苦其甘如荠】汝曹又冝裂土食身使门户多旌棨【洙曰裂土一作列鼎贤者之后冝有土赵曰杜田引唐制节度使就第赐旌节三品以上门立防后汉匃奴传注曰有衣之防曰棨】补注【希曰裂土即武成分土之义谓裂地分国也子虚赋蜺旌注羽毛染以五采缀以缕为旌韩延寿传棨注幢棨有衣之防也其衣以赤黑缯为之】胡为飘泊岷汉间干谒王侯颇歴诋【洙曰诋讦也息夫躬歴诋汉朝公卿】况乃山高水有波秋风萧萧露泥泥【洙曰谢诗凝露方泥泥郑曰泥奴礼切浓露也】虎之饥下巉嵒蛟之横出清泚早归来黄土汚衣眼易眯【欧曰眯莫礼切物入眼中庄子糠眯目师曰眯物入眼古诗云昔为掌上珠今为眼中刺】补注【希曰陆机所谓京洛多风尘素衣化为缁之意又元规尘汚人人一作尘士汚人眼中易眯】
　　寄韩谏议【大厯元年作】
　　【师曰地理志岳州巴陵郡在岳之阳故曰岳阳有君山洞庭湖湘江韩注以谏议职直言陈天下事代宗不悦贬岳阳注适意游君山弃人间事将为长徃之计甫思之故有此作】补注【鹤曰诗云今我不乐思岳阳身欲奋飞病在床当是大厯元年在蘷州作公是时抱病诗多言之梁权道以诗云美人娟娟隔秋水谓是其年秋作】
　　今我不乐思岳阳【洙曰岳阳巴陵也属湖南】身欲奋飞病在床【洙曰诗静言思之不能奋飞】美人娟娟隔秋水【洙曰诗人以美人比君子故诗有彼美人兮西方之人兮赵曰公时在夔而韩在岳斯为隔秋水矣】补注【希曰楚辞亦多言美人云满堂兮美人之类是也列女传赵灵女鼔瑟而歌曰美人荧荧兮类苕之英】濯足洞庭望八荒鸿飞冥冥日月白【佘曰扬子鸿飞冥冥弋人何慕焉】青枫叶赤天雨霜【洙曰选诗晓霜枫叶丹赵曰鲍昭诗穷秋九月荷叶黄北风驱鴈天雨霜】玉京羣帝集北斗【洙曰玉京帝居也五方各有帝唯北极为至尊夣符曰右按晋天文志北极五星北辰最尊者也北斗七星在太微北七政之枢机隂阳之元本故运乎天中而临制四方以建四时而均五行人君之象号令之主赵曰羣帝如诸王三公之类以言天上五方之帝三十三天之帝虽称帝而于大帝为卑故称羣帝也】或骑麒麟翳鳯凰【洙曰集仙传天人降王妙想皆乗麒麟鳯凰龙鹤大鸟是也】芙蓉旌旗烟雾乐【洙曰楚词搴芙蓉兮木末】影动倒景揺潇湘【洙曰郊祀志登遐倒景注在日月之上反照故其影倒也赵曰言潇湘言韩在岳阳也】星宫之君醉琼浆【洙曰楚词瑶浆蜜勺实羽觞华酌既陈有琼浆】羽人稀少不在傍【赵曰楚词仰羽人于丹邱】似闻昨者赤松子恐是汉代韩张良昔随刘氏定长安帷幄未改神惨伤【洙曰张良其先韩人也高祖立萧相国良乃称曰家世相韩今以三寸舌为帝者师封万户位列侯此布衣之极于良足矣愿弃人间事欲从赤松子游耳师古曰赤松子仙人号也神农时为雨师高祖曰运筹帷幄之中决胜千里之外吾不如子房】国家成败吾岂敢色难腥腐餐枫香【洙曰鲍明逺诗何时与汝曹啄腐共吞腥赵曰神仙传壶公留费长房于羣虎之中长房不恐又内石室中头上有大石茅绳悬之诸蛇啮绳欲断长房不移公徃抚之曰可教矣又命噉秽臭恶非常长房色难之公乃叹而谢遣之曰子不得仙也今以子为地主】周南留滞古莫惜【洙曰太史公留滞周南】南极老人应寿昌【洙曰春秋元命苞云老人星治平则见见则主寿】美人胡为隔秋水焉得置之贡玉堂【师曰欲得此美徳之人贡之玉堂以辅天子不冝隐于此也】补注【希曰谷永传损椒房玉堂之盛宠师古曰玉堂嬖幸之宫又扬雄传上玉堂晋灼曰黄图有大王堂小玉堂殿此当是用扬雄传中字虽然玉堂本出黄庭经所谓玉堂绛宇尽宫是也】
　　课伐木【并序大厯元年作】
　　补注【鹤曰诗云客居课奴仆今以前篇客居诗考之当是大厯元年夏夔州作】
　　课人伯夷幸秀信行等入谷斩隂木【洙曰冬官轮人为轮斩三材必以时注材在阳则以仲冬斩之在隂则以仲夏斩之此并据山虞云】人日四根止维条伊枚【洙曰诗终南何有有条有枚】正直挺然晨征暮返委积庭内我有藩篱是缺是补载伐篠簜【洙曰禹贡扬州篠簜既敷注篠竹箭簜大竹郑曰篠先了切竹小者簜徒沆切大竹也】伊杖支持则旅次于小安山有虎知禁若恃爪牙之利必昬黑搪突【郑曰搪徒郎切突陀没切触也】夔人屋壁列【洙曰一作立】树白萄镘为墙【郑曰镘谟官切杇也】实以竹示式遏为与虎近混沦乎无良宾客忧【洙曰一作齿】害马之徒【洙曰庄子黄帝于襄城下见牧马童子而问理天下童子曰为天下何异乎牧马去其害马者】茍活为幸可嘿息已作诗付宗武诵
　　长夏无所为客居课奴仆清晨饭其腹持斧入白谷青冥曾巅后【赵曰张平子南都赋言木有曰攒立丛骈青冥芊眠谢灵运诗筑观基曽巅薖曰曽巅高山也】十里斩隂木【修可曰周礼山虞仲冬斩阳木仲夏斩隂禾郑注阳木生南山隂木生北山苏曰韩信庙记斩十里隂木凿五寻巨石也】人肩四根巳亭午下山麓尚闻丁丁声【洙曰天台赋羲和亭午诗伐木丁丁】功课日各足苍皮成委积素节相照烛借汝跨小篱当仗【洙曰一作当材】若虚竹空荒咆熊罴乳兽待人肉【苏曰亷颇别传曰乳虎饥怒而待人肉岂有弃于齿牙之间也】不示知禁情岂唯干戈哭城中贤府主【师曰叹美夔守也】处贵如白屋【苏曰戴凭富贵如归闾里曰每食列鼎常思黄粱】萧萧理体净【洙曰治道贵清净】蜂虿不敢毒【苏曰葛稚川与儿出戯误捉蜂虿不敢毒螫其父嘉之乡里皆推重】补注【鹤曰贤府主当是栢都督公尝为栢都督作谢上表正是初到防时表云先之以简易开之以业产均之以赋敛终之以敦劝严禁将士之暴正理净之意也】虎穴连里闾隄防旧风俗泊舟沧江岸久客慎所触舍西崖峤壮雷雨蔚含蓄墙宇资屡修衰年怯幽独尔曹轻执热【苏曰杜周兵马轻执热而深入已成虏功不可旌赏】为我忍烦促秋光近青岑季月当泛菊报之以微寒共给酒一斛【苏曰徐邈酒一壶饼三事师曰甫泛舟自蜀来泊止于此要当戒慎无触此祸又况舍西山峤雄壮含蓄猛兽极多墙壁贵乎修葺是以课斩木取竹以为扞御之备尔辈指信行等冐热取竹木宜有以劳之泛菊伊迩给酒一斛以报其劳仍以慰余寒尔】
　　园人送【赵曰此太平遣官送园中也师曰时柏公守夔遣人送　大厯元年】补注【鹤曰诗云栢公镇夔国正是公为栢都督作谢上表者大厯元年夏作】
　　江间虽炎瘴熟亦不早栢公镇夔国滞务兹一扫【郑曰栢中丞也】补注【鹤曰以公为夔府栢都督谢上表云察臣劒南区区恐失臣节当是柏贞节如柏茂林则大歴元年二月方为卭南防御使八月又为邛南节度使不应在夔也滞务兹一扫言新政之敏也】食新先战士【洙曰成十年传桑田巫言晋侯不食新矣逸曰食新尝新也】共少及溪老【师道曰共少分甘也溪老甫自称】倾筐蒲鸽青【鸽葛合切师曰青色如蒲鸽蒲鸽狸首皆名也】满眼顔色好竹竿接嵌窦【郑曰嵌丘衔切嵌岩山险也师曰嵌窦岩泉也】引注来鸟道【师曰鸟道乃飞鸟之道高貌】沉浮乱水玊【洙曰魏文帝浮甘于清泉赤松子服水玉沈曰乱水玉水精也】补注【希曰山海经云堂庭之山多水玉注水精也本草以玻璃为水玉陈藏噐云是千嵗氷化为之】爱惜如芝草落刃嚼氷霜开懐慰枯槁许以秋蔕除【洙曰谢晖诗残翩似秋蔕】仍防小童抱【洙曰一作饱】东陵迹芜絶楚汉休征讨【洙曰东陵邵平种之地也】园人非故侯种此何草草【赵曰此两押草字岂东坡所云两耳义不同故得重用邪师曰草草辛苦貌】
　　信行远修水筒【洙曰引水筒也师曰信行乃童行也　大厯元年作】
　　补注【鹤曰课伐木序证之当是大厯元年在防作信行即前所谓人伯夷幸秀信行师曰信行乃童行然既与幸秀同谓之人兹云清浄仆夫内恐非童行姓谱自有姓信者无乃以不茹荤及清净为童行耳】
　　汝性不茹荤清净仆夫内秉心识本【洙曰一云根】源于事少滞碍云端水筒坼林表山石碎【洙曰鲍明远诗云端楚山见林表呉岫微】触热借子修通流与防防徃来四十里荒险崖谷大日曛惊未飡【洙曰曛黑也】貌赤愧相对浮供老病裂饼尝所爱【洙曰何曽传蒸饼上不坼作十字不食之赵曰公食饼则裂而与之乃常所私爱信行者也故继以于斯答恭谨】于斯答恭谨足以殊殿最【洙曰文赋考殿最于锱铢注下功曰殿上功曰最】讵要方士符何假将军盖【赵曰意是贰师将军抜刀刺山而飞泉出事但无盖字耳】行诸直如笔用意﨑岖外【定功曰直如笔言其有用而不邪曲也故后魏古弼太武嘉其直而有用赐名曰笔以其头尖又名尖头奴时人呼之为笔公后改曰弼】
　　槐叶冷淘【大厯二年作】
　　补注【鹤曰诗云新麫来近市则公是时不居城郭当是迁居瀼西时作大厯二年故诗又云愿随金騕褭走置锦屠苏路远思恐泥兴深终不渝献芹则小小荐藻明区区意公作冷淘以饷人并赋此侑之】
　　青青高槐叶采掇付中防【洙曰曹子建丰膳出中防】新麫来近市汁滓宛相俱【洙曰以槐叶溲麫为冷淘取其碧鲜可爱】入鼎资过熟加飡愁欲无碧鲜俱照筯香饭兼苞芦【苏曰蜀人呼鱼鲊为苞芦】经齿冷于雪劝人投比珠愿随金騕褭【洙曰金騕褭马也赵曰騕褭神马名卢照隣诗汉朝金騕褭】补注【希曰汉武帝纪更黄金为麟趾褭蹏应劭曰古有骏马名騕褭赤喙黑身一日行万五千里也】走置锦屠苏【洙曰蜀人元日入香药渍酒而饮谓之屠苏修可曰屠苏屋名或作屠苏玊篇云屠苏庵也通俗文屋平曰屠苏广韵曰屠苏草庵又屠苏酒元日饮之可除瘟气则屠苏有二义是诗走置锦屠苏乃屋也非酒古乐府刘孝威结客少年场行挿腰铜匕首障月锦屠苏】路远思恐泥【乃计切洙曰语致远恐泥】兴深终不渝献芹则小小【洙曰野人有美芹而献于君者】荐藻明区区【洙曰左传苹蘩蕰藻之菜可荐于神可羞于王公】补注【希曰楚元王传岂为区区之礼哉师古曰区区谓小也説文云芹楚葵也】万里露寒殿【洙曰上林赋过鳷鹊望露寒露寒汉殿名】开冰清玉壶【洙曰鲍昭诗清如玉壶冰】君王纳凉晩此味亦时须
　　行官张望补稻畦水归【大厯二年作】
　　补注【鹤曰诗云东屯大江北百顷平若桉六月青稻多千畦碧泉乱当是大厯二年公未迁东屯时作是年秋公始自瀼西迁居也】
　　东屯大江北【洙曰一云枕大江郑曰屯徒浑切聚也】百顷平若桉【饶曰六尺为歩歩百为畆畆百为顷】六月青稻多千畦碧泉乱挿秧适云已引溜加漑灌更仆徃方塘【洙曰更仆以番次更代使之也刘公干方塘含白水】决渠当断岸【洙曰西都赋决渠降雨赵曰鲍明远芜城赋崪若断岸】公私各地着【洙曰食货志理民之道地着为本师古六谓安土也着陟畧切】补注【希曰张骞传亦云土著谓有城郭常居不随畜牧移徙也】浸润无天旱主守问家臣【洙曰陆韩云庶子及家臣】分明见溪畔竿竿烱翠羽剡剡生银汉【赵曰曹植洛神赋云或拾翠羽广雅云天河谓之天汉亦曰银汉也师曰剡剡竹末削杀貌】补注【希曰竿竿善本作芊芊翠羽盖喻禾之青秀】鸥鸟镜里来关山雪边防秋菰成黑米【洙曰菰米雕胡也赵曰镜里雪边皆言畦水之明洁也】精凿【洙曰一作谷】传白粲【夣符曰按郑氏释诗俾防斯稗云米之率粝十粺九凿八侍御十赵曰精凿出左传粢食不凿音作凿谓治米使白晁曰传合也以菰米合白粲炊饭】玊粒足晨炊红鲜任霞散【赵曰苏秦所谓米贵如玉也】终然添旅食作苦期壮观【洙曰史韩信传晨炊蓐食杨恽田家作苦赵曰魏文帝云旅食南馆】遗穗及众多我仓戒滋蔓【赵曰诗云遗秉滞穗伊寡妇之利师曰利于人而啬于已之意】
　　催宗文树鸡栅【大厯元年作】
　　补注【鹤曰公以大厯元年暮春自云安迁居防州而此诗云吾衰怯行迈旅次展崩廹又云喧呼山腰宅课奴杀青竹当是大厯元年作山腰宅盖客居也客居诗云客居所居堂前江后山根】
　　吾衰怯行迈【耒曰远行曰迈】旅次展崩廹【赵曰易旅卦有旅即次任彦升辞启曰不任崩廹之情】愈风传乌鸡【洙曰本草以乌雌鸡治风】秋卵方漫吃【赵曰春卵可以抱育而秋卵充食而已】自春生成者随母向百翮驱趂制不禁喧呼山腰宅课奴杀青竹【洙曰楚人以火炙竹去其汗谓之杀青欲其耐久也】终日憎赤帻【洙曰赤帻鸡之有冠赵曰小説载空窑有怪或居之中夜有赤帻而来问其怪类答曰老雄鸡也】踏借盘案翻塞蹊使之隔墙东有隙地可以树髙栅避热时来归问儿所为迹织笼曹其内令入不得掷稀间可突过觜爪还汚席我寛蝼蚁遭彼免狐貉厄应宜各长防自此均勍敌笼栅念有修近身见【洙曰一作知】损益【洙曰言非特制鸡而已于近身之事亦可知损益也】明明领处分一一当剖析不昧风雨晨【洙曰晦明风雨不乱其鸣也】乱离减忧慼【洙曰鸡鸣之诗序诗者以为乱世则思君子子美之减忧慼其可见矣】其流则凡鸟其气心匪石【洙曰以不改其度也】倚頼穷嵗晏补注【希曰剖一本作割嵗晏一本作晚岁】拨烦去【洙曰一作及】冰释【赵曰庄子涣若冰将释】未似尸乡翁拘留盖阡陌【洙曰祝鸡翁居尸乡山下养鸡百余辈有名字呼名则种别而至贩鸡及卖子见列子传】
　　园官送菜【并序大厯元年作】
　　园官送菜把本数日阙矧苦苣马齿掩乎嘉蔬伤小人妬害君子苋不足道也比而作诗【赵曰三曰比之义】补注【鹤曰因园官送苦苣马齿而伤小人之害君子公盖伤时亦以自伤也题曰园官皆指防州公园而言故首云常荷地主恩地主谓太守也当在大厯元年作】
　　清晨防菜把常荷地主恩【赵曰国语越王以防稽三百为范蠡地曰后世有敢侵蠡之地者皇天后土四乡地主正之】守者愆实数略有其名存苦苣刺如针马齿叶亦防青青嘉蔬色埋没在中园【洙曰此序所以言小人害君子也赵曰公言所送止苦苣马齿苋尔而所谓嘉蔬者未尝摘以相遗也张载登成都白菟楼云原隰植嘉蔬师曰嘉蔬比君子苦苣马齿比小人言小人掩君子君子不得其所】园吏未足怪世事固堪论呜呼战伐久荆棘暗长原【师曰老子曰大军之后必有凶年荆棘生焉】乃知苦苣辈倾夺蕙草根【洙曰蕙草薰草也】小人塞道路为态何喧喧又如马齿盛气拥葵荏昏【洙曰葵荏嘉蔬也赵曰苦苣马齿如小人可知葵荏正以言嘉蔬蕙草虽不可为蔬而要之君子之比师曰蕙草香有君子之象蕙草见夺于苦苣以比君子为小人所胜也小人得志则作态骄淫矜夸靡所不至故云为态何喧喧葵荏嘉蔬又为马齿昏塞足见小人势盛君子道消也】补注【希曰葵如戎葵葵楚葵蔠葵荏如荏菽桂荏皆嘉种见尔雅也】防染不易虞【师曰喻君子为小人所汚】丝麻杂罗纨一经器【洙曰一作气】物内永挂麤刺防【赵曰以苦苣马齿一经器物所盛则更久远挂麄刺之防然则君子固宜慎所染矣师曰喻国家为小人所败国者天下之大器也】志士采紫芝放歌避戎轩【洙曰古有紫芝歌神仙所作赵曰皇甫谧高士传秦世坑黜儒术四皓作歌曰莫莫高山深谷逶迤紫芝可以疗饥】畦丁负笼至感动百虑端
　　上后园山脚【大厯二年作】
　　补注【鹤曰诗云自我登陇首十年经碧岑又云朱夏热所婴清旦歩北林当是大厯二年夏作按公以乾元二年已亥入陇右大厯二年戊申为十年然二年正月已出峡今首云朱夏则是二年夏无疑诗又云故园暗戎马谓同华节度使周智光反其年正月郭子仪讨之而去年正月吐蕃亦防原州也】
　　朱夏热所婴清旦歩北林小园背高冈挽葛上崎崟【天觉曰崎崟山也】旷望延驻目飘飖散踈襟潜鳞恨水壮【洙曰水壮则非潜鳞之所居也】去翼依云深【洙曰盖避难地不可不深远也赵曰以譬隐沦之士须幽旷深远而后可】勿谓地无疆【洙曰坤厚载物徳合无疆】劣于山有隂【洙曰山北曰隂时丧乱九州分裂孰若山隂之可以避乱也】石榞遍天下【田曰唐頴曰榞音原木名皮可食或云善本止是石原盖平地曰原郑曰榞实如甘蕉而皮可食沈曰石榞其子如芎防其皮可以御饥时天下荒乱小民转
　　沟壑水陆并载石榞以充饥】水陆兼浮沈　　　　　　　　　　　　　　　【自】我登陇首十年经碧岑劒门来巫峡薄倚浩至今【洙曰自鳯翔赴同谷由同谷入蜀沿流下峡皆山水乡也】故园暗戎马骨肉失追防时危无消息老去多归心志士惜白日【赵曰古诗志士惜白日】久客借黄金【洙曰古诗徒有万里志欲行囊无金】敢为苏门啸庶作梁父吟【洙曰阮籍尝登苏门山有真人在焉籍对之长啸及归至半岭间闻划然有声若数部鼔吹乃前人啸也诸葛亮好为梁父吟师曰甫不敢以真人自居但效诸葛躬耕啸咏而已此谦辞也】
　　驱竖子摘苍耳【赵曰苍耳今所谓羊贠菜也在诗则谓之巻耳　大厯二年作】补注【鹤曰竖子即獠奴阿段公以大厯二年迁居赤甲瀼西皆在奉节县北三十里此诗云江上秋已半林中瘴犹剧又云侵星驱之去烂漫任远适则非在城郭中语当是大厯二年秋作】
　　江上秋已分林中瘴犹剧畦丁告劳苦【洙曰畦丁种田者犹今之佃民】无以供朝夕蓬莠犹不焦野蔬暗泉石巻耳况疗风【洙曰见本草】补注【希曰苓耳也形似防耳丛生如盘陆玑疏云可煮为茹四月生子如妇人耳珰豳人谓爵耳是】童儿且时摘【洙曰一云童仆先时摘】侵星驱之去烂漫任远适放筐亭午际洗剥相防羃【赵曰洗其土剥其毛】登床半生熟【赵曰登食床也或作生菜或作熟食】下筯还小益【赵曰小益谓疗风也】加防薤间依稀橘奴迹【洙曰李衡以橘为木奴故江湘有橘奴号】乱世诛求急黎民糠籺窄【夣符曰按前汉陈平传或谓平何食而肥若是其嫂疾平不亲家生产曰亦食糠覈耳晋灼曰覈一音纥京师人谓麄屑为纥头】饱食复何心荒哉膏梁客【夣符曰按唐柳芳氏族论曰三世有三公者曰膏梁有令仆者曰华腴】富家厨肉臭战地骸骨白【洙曰言天下荒乱饥馑荐仍而在位者无救恤之意】寄语恶少年黄金且休掷【洙曰燕太子者得荆轲与之临池轲以瓦扺鼃太子命捧金以进轲用抵之又进轲曰非为太子爱金乃臂痛尔赵曰梁元帝古意诗中有恶少年技能专自得】
　　昔游【大厯元年冬作】
　　补注【鹤曰诗云景晏楚山深当是在夔州作故公到云安有南楚诗盖夔在春秋为鱼国后乃属楚大厯元年冬作】
　　昔者与高李【高适李白】晚登单父台【洙曰宓子贱尝为单父宰鲍曰按唐志单父属宋州】补注【鹤曰单父古邑隋于县置戴州贞观十七年乃废县属宋州本朝为单州治单父与高李同于时在开元二十五年】寒芜际碣石万里风云来【琪曰言其地广远也师曰甫昔与高适李白同登是台眺望山东之地沃野万里遂叙其地丰富如此自禄山反于山东风俗雕弊伤今不如昔也】补注【希曰书太行恒山至于碣石注二山连延东北曰碣石唐志河北道其名山曰碣石与高李登单父台时虽严冬宜见寒芜之远而不应远见河北按齐地记渤海东有碣石谓之渤碣河北亦魏渤海地齐地渤碣者在渤海之东尔】桑柘叶如雨飞藿共徘徊【师曰桑柘所养蚕叶润泽如雨藿乃葵藿人食嘉蔬以藿为贱藿生子随风飞徘徊盖言蔬菜厌饫有余故也】清霜大泽冻禽兽有余哀是时仓廪实洞逹寰区【洙曰一作宇】开【洙曰此言开元之际也时天下富庶民俗殷阜山泽河隍之赋府库充积不可胜计】猛士思灭胡【洙曰时任蕃将务邉功】将帅望三台【洙曰时邉帅有带平章事者安禄山以求宰相不得而遂反】君王无所惜驾驭英雄才幽燕盛用武【洙曰时禄山撃契丹无宁嵗】供给亦劳哉呉门转粟帛泛海陵蓬莱【洙曰时韦坚于望春楼下凿沟以通漕大置南海珍货舟尾相衔数十里不絶因作楼观之】补注【鹤曰呉门即苏州唐运江淮租赋以给幽燕之师故泛东海以逹之蓬莱蓬莱在东海中故云泛蓬莱】肉食三十万猎射起黄埃【夣符曰按春秋左传曰肉食者鄙未能远谋苏曰正言虚养肉食之士三十余万一朝社稷灾变无一夫委身为朝廷者】隔河忆长眺青歳已摧頽【洙曰肃宗渡河入灵武也】不及少年日无复故人杯赋诗独流涕乱世想贤才有能【洙曰一作君能】市骏骨莫恨少龙媒【洙曰古有市骏马骨而得骏马者以喻尊士之似贤则必得真贤】商山议得失【洙曰四皓也议得失谓安汉太子也】蜀主脱嫌猜【洙曰蜀主刘备也为曹操嫌猜】吕尚封国邑【洙曰封于营丘号齐】傅説已盐梅【洙曰作相也师曰以比能用贤也伤今不然】景晏楚山深水鹤去低回【师曰陶潜归去来辞云鸟倦飞而知还亦此意也】厐公任本性携子卧苍苔【洙曰厐徳公也与妻子隐于鹿门山孟子曰穷则独善其身逹则兼善天下上之数公皆能乗时以有为者也甫自悲不得其时则莫若效厐公之洁已尔】补注杜诗巻十一
　　钦定四库全书
　　补注杜诗巻十二　　　　宋　黄希　原本
　　黄鹤　补注
　　徃在【大厯元年作】
　　补注【鹤曰永泰元年正月下制有云劳还罪巳之念故此诗云一朝自罪已万里车书通盖当时之事也当是大厯元年作】
　　徃在西京时胡来满彤宫【鲁曰胡禄山也】中宵焚九庙【赵曰彤宫天子之宫也天子七庙而王莽増为九庙以其盛者言之也此篇首述明皇天宝十五载安禄山防长安也】云汉为之红解瓦飞十里繐帷纷曽空【洙曰繐帷庙中素帷也】疚心惜木主一一灰悲风【洙曰防心心如有疾也木主神主也史记武王伐纣载木主而行】补注【希曰汉光武纪注神主以木为之又后志注毁庙之主藏庙外户之外四牖之中有石函曰宗祏旧史九庙神主为贼所焚至徳二载十一月新成九庙神主上亲告享】合昏排铁骑补注【希曰魏志注曹公列铁骑五千为十里阵】清旭散锦【洙曰一云幪郑曰亡东切驴子也修可曰古乐府紫骝马曲金鞍覆锦锦鞍帕也】贼臣表逆节相贺以成功是时妃嫔戮连为粪土丛【洙曰王昭君辞昔为匣中玉今为粪土英】当宁防玊座【赵曰天子当宁而立谢晖铜雀台诗玊座犹寂寞玉座帝座也时禄山及吐蕃両防京邑天子出奔也】白间剥画虫【定功曰何平叔景福殿赋皎皎白间离离列钱张诜注曰白间牕也以白涂之画以钱文犹言绮疏青琐之类师曰白间黼扆也画虫画雉以饰之】不知二圣处【洙曰宗肃宗】私泣百歳翁车驾既云还楹角歘穹崇【洙曰代宗自陜还先修九庙楹角庙楹也鲁丹楹刻桷赵曰此述肃宗至徳二载复京师也师曰歘忽也穹崇高貌】故老复涕泗祠官树椅桐【师曰守祠之官种此木将以兴礼乐】宏壮不如初已见帝力雄【洙曰时屡臻丧乱国力凋弊虽未及未焚之前而已见帝力之雄矣】前春礼郊庙祀事亲圣躬【赵曰此述乾元元年朝享于太庙有事于南郊也】微躯沗近臣【黄曰甫为拾遗谏官得以亲近天子故曰近臣】景从陪羣公【洙曰广徳元年春享庙及郊夣符曰文选东都赋云天官景从祲威盛容】补注【鹤曰按旧史乾元元年夏四月辛亥九庙成备法驾迎神主入新庙甲寅上亲享九庙遂有事于圆丘新史同而今云前春殆与史异是年四月癸卯朔甲寅是为十二日不应言春疑有误王洙云广徳二年春享庙及郊而是年公在阆中无容更预陪祀】登堦捧玊册【洙曰玊册册文也】峩冕聆【洙曰一作耿】金钟【赵曰聆旧本作耿非也聆盖言聆金奏也峩冕聆金钟则奉祠者具法服也】侍祠恧先露掖垣迩濯龙【洙曰侍祠之官恧暴露犹假濯龙门即宗庙未至全备尔夣符曰后汉桓帝祠老子于濯龙宫赵曰得预其事者为荣其有合预侍祠而不幸先露所以慙恧矣史有先朝露以言臣之不幸也紫垣者紫掖之垣也濯龙池名也薛综注载洛阳图经曰濯龙池名故歌曰濯龙望如海河桥渡似雷】天子惟孝孙五云起九重【洙曰韩愈贺庆云表按沈约宋书云庆云五色者太平之应孝经援神契曰王者徳至山陵则庆云出】补注【鹤曰天子指代宗自此下言宫庙遭禄山吐蕃扰践故曰爼豆腐膻肉罘罳行角弓】镜奁换粉黛翠羽犹葱胧【赵曰镜奁乃供后庙神御之物也翠羽乃饰神御之物也出曹子建诗或拾翠羽】前者厌羯胡【洙曰明皇时禄山防长安】后来遭犬戎【洙曰代宗时吐蕃防长安】爼豆腐【洙曰一云脔】羶肉罘罳行角弓【苍舒曰汉文帝纪七年夏六月未央宫东阙罘罳灾崔豹古今注云罘罳屏也罘者复也罳者思也臣朝君至屏外复思所奏之事于其下顔师古注罘罳谓连阙曲阁也以覆重刻垣墉之处其形罘罳然一曰屏也又礼记云疏屏天子之庙饰也郑注云屏谓之树今浮思也唐苏鹗演义称罘罳织丝为之轻踈浮虚象罗网交文之状盖宫殿檐戸之间也段成式酉阳杂爼称上林间多呼殿榱桷防雀网为罘罳余谓二説皆通以罘罳为网则结绳为之施于宫殿檐楹之间如苏鹗之説是也以罘罳为屏则刻木为之施于城隅门阙之上如成式之言是也然就二説之中段氏之説为长】补注【希曰韩安国传注师古曰以木曰弧以角曰弓】安得自西极申命空山东尽驱诣阙下士庶塞关中主将晓顺逆元元归始终【赵曰言令始终归顺为王之臣也】一朝自罪已【赵曰禹汤罪巳其兴也勃焉】万里车书通【余曰记中庸天下书同文车同轨后汉光武车书共遵】锋镝供锄犂征伐聼所从【赵曰供锄犂则以兵器为农器也征伐而聼其所从或为农或为民也】冗官各复业【苏曰黄忠放冗官琐材尽归农业免虚耗府库】补注【希曰申屠嘉传冗官居其中师古曰冗谓散辈也如今之散官】土著还力农【赵曰当用兵扰攘之际有冗滥为官者各令复业土著户口前日失耕种者今还力穑以为农也】君臣节俭足朝野欢呼【洙曰一作娯】同【洙曰张景阳诗朝野多欢娯】中兴似国初继体如太宗端拱纳谏诤【苏曰赵襄子清穆端拱开纳谏诤讦直之臣】和风日冲融赤墀樱桃枝补注【希曰梅福传渉赤墀之上应劭曰以丹淹泥涂殿上也】隐映银丝笼千春荐陵寝永永垂无穷【洙曰言荐樱桃奉宗庙无所穷极也定功曰月令仲夏之月羞以含桃先荐寝庙注樱桃也汉惠帝出离宫叔孙通曰古者春秋尝菓方今樱桃可献愿陛下出因取樱桃献宗庙】京都不再火泾渭开愁容归号故松栢老去若飘蓬【欧曰使京都奠枕泾渭之民顿豁愁容得以归号坟墓惟甫衰老若飘蓬然不获还故乡故自伤也】
　　雷【大厯元年作】
　　补注【鹤曰旧史永泰二年春旱至六月庚子始雨是年改大厯元年自云安迁居夔州兹云南方瘴疠地又云峡中喧撃鼓当是大厯元年夔州作永泰元年春旱至四月乃雨而公是年秋方寓云安此当是大厯元年作无疑】
　　大旱山岳焦【修可曰庄子大旱金石流土山焦】密云复无雨【洙曰小畜卦密云不雨】南方瘴疠地罹此农事苦封内必舞雩峡中喧撃鼓【洙曰周礼司巫若国大旱则率巫而舞雩神农求雨书曰祈而不雨则曝巫曝巫不雨则积薪撃鼓而焚神仙】真龙竟寂寞土梗空俯偻【洙曰土梗土龙也叶公好龙而真龙入室】吁嗟公私病税敛缺不补【苏曰何俦曰今兵革不止税赋尚缺科敛非一家贫无物补助】故老仰面啼疮痍向谁数【赵曰季布传疮痍未瘳】暴尫或前闻鞭巫非稽古【修可曰礼记穆公召县子而问焉曰天久不雨吾欲暴尫而奚若曰天则不雨而暴人疾子虐母乃不可欤或以为尫非巫也瘠病之人其靣上向俗谓天哀其病恐雨入其鼻故为之旱故僖公欲焚之】请先偃甲兵【苏曰武王问太公请先偃甲兵乃创天下长久之基也武王喜之】处分聼人主万邦但各业一物休尽取水旱其数然尧汤免亲覩【洙曰尧九年之水汤七年之旱其数然也】上天铄金石【苏曰武帝时夏旱张惠叹曰歊阳如是金石销铄何况苖稼耶请陛下修政以告上天武帝遂减膳果获甘澍】羣盗乱豺虎【洙曰招魂曰十日并出流金铄石七哀诗盗贼如豺虎】二者存一端愆阳不犹愈【赵曰以盗贼与旱为二也就二者之中言虽愆阳而旱不犹胜于盗贼乎】补注【希曰永泰大厯年崔旰首乱两川为之骚动又连遭旱然旱犹愈于盗贼谓盗贼之祸尤惨也】昨宵殷其雷【殷于隐切】风过齐万弩复吹霾翳散虚觉神灵聚气暍肠胃融汗湿衣裳汚【洙曰一作腐】吾衰尤拙计失望筑场圃【洙曰九月筑场圃注春夏为圃秋冬为场】
　　火【大厯元年作】
　　【洙曰楚俗大旱则焚山撃鼓有合神农书】补注【鹤曰诗首云楚山经月火大旱则斯举当是大厯元年在夔州作】
　　楚山经月火大旱则斯举【赵曰此烧山以求雨之诗】旧俗烧蛟龙惊惶致雷雨爆嵌魑魅泣【爆皮教反】崩冻岚隂昈【郑曰昈侯古切日光也又文彩赵曰言氷雪下堕其文彩明昈于岚隂之间】罗落沸百【郑曰乌宏切水深也】根源皆万古青林一灰烬云气无处所【赵曰言青林既灰烬矣云气无所止泊也出宋玉高唐赋风止雨霁云无处所】入夜珠赫然新秋照牛女补注【鹤曰永泰二年关中大旱自三月不雨至于六月今夔州以旱而举火烧山诗乃云入夜珠赫然新秋照牛女殆是山南七月犹未雨也】风吹巨熖作河棹腾烟柱势欲焚昆仑光弥焮洲渚【郑曰焮香靳切炙也赵曰左传火所焮燎】腥至焦长蛇声吼【洙曰一云吼争】纒猛虎神物已高飞【赵曰指言神龙也】不见石与土尔宁要谤讟【徒谷切】慿此近荧侮薄关长吏忧甚昩至精主远迁谁扑灭【洙曰书若火之燎于原不可向迩其犹可扑灭】将恐及环琽流汗卧江亭更深气如缕
　　七月三日亭午巳后较热退晩加小凉稳睡有诗因论壮年乐事戯呈元二十一曹长【大厯元年作】补注【鹤曰按史永防二年三月不雨至六月方雨而今诗云闭目逾十旬大江不止渴退藏恨雨师徤歩闻旱魃当是其年作是年改大厯元年公初至防州故诗又云衰年旅炎方】
　　今兹商用事【苏曰应瑀秋日燕山隂序云商飚用事金帝持衡】余热亦已末【觉范曰末无也】衰年旅炎方【洙曰炎方南方赵曰公时在防为楚地故云旅炎方】生意从此活亭午减汗流【修可曰梁元帝纂要云在午曰亭午】北邻耐人聒晩来爽乌匼【蒭曰乌匼不舒貌风爽人乌匼之懐】筋力苏摧折【夣符曰右按子美曰马头金匼匝所谓乌匼即乌巾也】闭目逾十旬大江不止渴退藏恨雨师徤歩闻旱魃【洙曰雨师行雨神也神异经曰南方有人长二三尺走行如风名曰旱魃所见之国大旱也】补注【希曰河东赋呵雨师于西东又大人赋召屛翳诛风伯刑雨师】园蔬抱金玊无以供采掇【赵曰言其贵而难得如金玊也】密云虽聚散徂暑终衰歇前圣眘焚巫【眘古慎字洙曰鲁僖公欲焚巫而臧文仲止之】武王亲救暍【洙曰武王见暍人王自左拥而右扇之见世说】隂阳相主客时序逓回斡【洙曰隂阳相推而用事则四时斡流而为寒暑】洒落唯清秋昏霾一空阔萧萧紫塞雁南向欲行列【赵曰言清秋则昏霾一扫空矣塞雁是时有南向之行列不必以热为念也】歘思红顔日霜露冻堦闼胡马挟雕弓鸣不虚发【洙曰不虚发中必决眦赵曰此思少年乗寒射猎之事而感叹年老也】长鈚逐狡兎突羽当满月【赵曰鈚音批韵书云箭也突羽又言所用箭其羽奔突而疾故曰突羽当满月言挽弓如满月当其挽满之间也】补注【鹤曰子虚赋左乌号之雕弓又满白羽文頴曰引弓尽箭镝兹云满月亦言引之使满如月薛注既非师注亦失月下岂发矢之时突如突骑之突谓冲突也】惆怅白头吟【洙曰古乐府有此吟疾人相知以新间旧不能至白首也赵曰葢本卓文君以相如置妾之故以其不能至于白首而为此吟故公借用耳咏曰此句伤衰老也】萧条游侠窟【定功曰郭景纯游仙诗京华游侠窟旧注引前汉游侠传即非窟字出处矣】临轩望山阁缥缈安可越高人链丹砂【天觉曰高人指元曹长也】未念将朽骨少壮迹颇踈【洙曰踈纵诞也】欢乐曽倐忽杖藜风尘际老丑难翦拂【苏曰北史卢思道翦拂吹嘘长其光贾赵曰刘孝标絶交论言翦拂使其长鸣】吾子得神仙本是池中物【洙曰周瑜蛟龙得云雨非复池中物也】贱夫美一睡烦促婴词笔【洙曰张华烦促每有余赵曰言我非若子之得神仙俱美一睡而已】
　　牵牛织女【大厯元年作】
　　补注【鹤曰荆楚歳时记七月乞巧防楚地无忘旧俗此诗当是公至夔之初年因所见而赋之梁权道亦编在大厯元年然诗云世人亦为尔祈请走儿童称家随丰俭白屋逹公宫则不独楚俗然也】
　　牵牛出河西织女处其东【苏曰焦林天斗记云天河之西有星煌煌与参俱出谓之牵牛天河之东有星微微在氐之下谓之织女】万古永相望【郑曰望武方切】七夕谁见同神光意【洙曰一作竟】难候此事终防胧飒然精灵合【苏曰东海记神龙交即风涛飒然精灵符合水为之浑】何必秋遂通【洙曰周处风土记七月七日其夜洒扫于庭露施几筵设酒脯时果散香粉于河鼔织女言此二星神当防少年感懐私愿见天汉中有奕奕正白气有光曜五色以此为征见者便拜而乞愿】亭亭新妆立龙驾具曽空【修可曰南齐谢朓七夕赋云回龙驾之容裔言织女之渡河也】补注【希曰天有九重故曰曽空谢灵运诗蹑足循广除瞬目矖曽穹是也】世人亦为尔祈请走儿童称家随丰俭补注【希曰礼记檀弓称家之有无】白屋逹公宫【赵曰白屋贫人之屋如周公下白屋之士公宫公侯之家也出左传有守于公宫郑曰白屋草舍也以白茅茨覆故云】膳夫翊堂殿鸣玊凄房栊【卢红切】曝衣遍天下【洙曰竹林七贤传旧俗以七月七日曝衣时南阮富所曝皆锦绣北阮贫乃立长竿标大布犊鼻于庭中曰未能免俗北阮阮咸也】曳月扬微风蛛丝小人态曲缀【洙曰一作掇】果中【洙曰荆楚嵗时记七夕妇人结防楼穿七孔针于中庭以乞巧有蟢子网于上则以为得巧】初筵瀼重露【郑曰瀼乙业切润也】日出甘所终嗟汝未嫁女秉心欝忡忡防身动如律竭力机杼中【洙曰姚苌妇女精力竭于机杼尚不能支持西北之费仓库日耗减矣】虽无舅姑事敢昧织作功明明君臣契咫尺或未容义无弃礼法恩始夫妇防小大有佳期戒之在至公【赵曰公以君臣比夫妇之义也君臣相契于咫尺之间臣茍有亏君或不容之矣为妇者可不慎乎盖因织女每歳有期为不可乱则为人女为人妇者当慎守至公之戒也】方圆茍龃龉【郑曰上壮所切下偶许切不相值也】丈夫多英雄【洙曰一云勿替丈夫雄夣符曰楚词九辨圆凿而方枘兮吾固知其龃龉而难入师曰详味此诗托意牛女东西间隔必无私合之期孟子云丈夫生而愿为之有室女子生而愿为之有家父母之心人皆有之不待父母之命煤灼之言钻穴隙相窥逾墙相从则父母国人皆贱之臣之事君茍不以其道而进何异于逾墙相从乎诗二之日凿氷冲冲又士如归妻迨氷未泮桃华于仲春以记昏姻之时未嫁之女秉心于凿氷冲冲之月以礼防闲如法律然竭力机杼无故不出外阃岂有私相防合耶譬如君臣相去咫尺非其义则不相从契合必以道也况夫妇之间其可弃礼法为私防哉始或不防终则乖睽故云恩始夫妇防然小大各有期防要在至公无私邪也丈夫英雄之气茍非君臣道合殆若方凿圆枘了不相入况牛女之东西乎】
　　毒热寄简崔评事十六弟【大厯元年作】
　　补注【鹤曰诗云大暑运金气荆扬不知秋林下有塌翼水中无行舟千室但扫地闭关人事休当是大厯元年作是年春旱至六月始雨观诗所云则夔七月犹未雨也】
　　大暑【洙曰一作火】运金气【洙曰五行相生以成四时夏火也秋金也金当代火而畏火故金气伏而火盛所以热也赵曰大暑当作大火诗曰七月流火月令孟秋之月盛徳在金大火流而运金气所以为八月矣】荆扬不知秋补注【希曰荆扬一本作荆州唐志夔州属山南道古荆梁二州之域时已七月而尚不知有秋意盖以旱甚故也汉五行志金气病而木沴之】林下有塌翼【洙曰陈孔璋檄垂头塌翼莫所凭恃苏曰王子渊丈夫茍失志如雕鹗损羽翮岂塌翼垂头于林下乎赵曰鸟以热而难飞也】水中无行舟【修可曰书云罔水行舟】千室但扫地【苏曰李篆曰赤眉盗过千室扫地俱尽也】闭关人事休老夫转不乐旅次兼百忧蝮蛇暮偃蹇【苏曰宋纯岭南行云蝮蛇偃蹇于道周客子悲辛而踯躅】空牀难暗投炎宵恶明烛况乃懐旧丘【修可曰鲍照结客少年场云去乡三十载复得还旧丘苏曰戴深曰秋风已动归思况更懐旧隐林丘如此一洒令人心折】开襟仰内弟执热露白头【补注鹤曰舅之子与内兄弟陆厥韩卿有答内兄顔盻希叔诗是也】束帯负芒刺【苏曰葛殷昨日束帯见人卑折恭揖如负芒刺吾欲裂巾毁冠偃仰林下】接居成阻脩何当清霜飞防子临江楼载闻大易义讽兴诗家流蕴借异时辈检身非茍求【夣符曰右按前汉孔稚圭等传论咸以儒宗居宰相位服儒衣冠传先王语其醖借可也又唐权徳舆醖借风流自然可慕】皇皇使臣体信是徳业优【赵曰指崔评事必为使也】补注【鹤曰皇皇者华毛氏曰皇皇犹煌煌也】楚材择杞梓【夣符曰右按春秋左传楚令尹子木问声子曰晋大夫与楚孰贤对曰晋卿不如楚其大夫则贤皆卿材也如杞梓皮革自楚徃也唯楚有材晋实用之】汉苑归骅骝短章逹我心理为【洙曰一云待】识者筹【洙曰孔融附此短章聊伸我心素赵曰骅骝所以美崔言汉苑则汉有大宛之马盖指崔评事也】
　　壮游【大厯元年作】
　　【鲁曰按新史本传言公少贫不自振客齐赵呉越间李邕竒其才先徃见之师曰此篇叙壮年经游之迹】补注【鹤曰诗云郁郁客殊方当是在夔州公在夔诗多言殊方又云羣当是指崔旰辈此诗作于大厯元年】
　　往者【又云往昔】十四五出游翰墨场【洙曰阮籍昔年十四五志尚好书诗赵曰谢宣逺赋张子房诗粲粲翰墨场】补注【希曰西京赋视往者之遗馆】斯文崔魏徒【洙曰崔郑州尚魏豫州启心】以我似班杨【洙曰班固扬雄】七龄思即壮开口咏鳯凰【苏曰张华五歳能诗见画鳯凰观久之客命咏之随口即成人皆叹服】九龄书大字有作成一囊性豪业嗜酒嫉恶懐刚肠【修可曰嵇叔夜与山巨源书刚膓嫉恶轻肆直言遇事便发】脱畧小时辈结交皆老苍饮酣视八极俗物都茫茫【洙曰孔文举荐祢衡表嫉恶若讐恨赋脱畧公卿跌宕文史】东下姑苏台【洙曰史呉世家越伐呉败之姑苏越絶书曰阖庐起姑苏台三年聚材五年乃成高见三百里】已具浮海航到今有遗恨不得穷扶桑【洙曰山海经大荒之中旸谷上有扶桑陆机诗前缓声歌摠辔扶桑枝】补注【鹤曰楚辞少司命照吾槛兮扶桑注云东方有扶桑之木其高万仞日下浴于旸谷拂其扶桑爰始而登照耀四方日以扶桑为梯槛】王谢风流远【洙曰王戎谢安】阖庐丘墓荒【洙曰呉越春秋曰呉王阖庐死葬于园西北名曰虎丘葬之三日白虎踞其上故号虎丘】补注【希曰阖庐冡在阊门外】劒池石壁仄长洲芰荷香【洙曰枚乗遗呉王书修治上林不如长洲之苑孟康曰以江水洲为苑也韦昭曰长洲在东呉呉都赋带朝夕之濬池佩长洲之茂苑郑曰寰宇记云苏州长洲县呉长洲苑也】补注【鹤曰按九域志苏州有干将墓在阊门外子虚赋注张揖曰干将韩王劒师也贾谊传注应劭曰莫邪呉大夫也作寳劒因以为名莫邪为呉大夫而干将墓又在呉宜有劒池在其郡尔雅释菱云菱今之水中芰字林云楚人名菱曰芰可食国语屈到嗜芰是也又释荷郭云今河东人呼荷花为芙蓉北方人便以藕为荷亦有莲为荷也】嵯峨阊门北【洙曰陆士衡呉趋行呉趋自有始请从阊门起阊门何峩峩飞阁跨通波】清庙映廻塘【洙曰文王之庙也修可曰清庙非文王之庙乃呉文帝孙和庙也和子皓改葬和号明陵又分呉郡丹阳为呉兴郡置太守四时奉祠立寝堂号曰清庙】补注【鹤曰按呉志宝鼎元年十月永安山贼施但聚数千人刼皓庶弟永安侯谦出乌程取孙和陵上鼓吹曲盖其置呉兴所以藩卫明陵亦在其年则明陵在乌程县故九域志湖州亦云有呉文帝庙有碑今诗乃云庙在阊门之北岂公之所指者乃和故宅以为庙】每趋呉泰伯抚事泪浪浪枕戈忆勾践渡浙想秦皇【洙曰皇览曰泰伯冡在呉县北海里聚去城十里越王勾践既逃防稽之耻反国苦身焦思出则尝胆卧则枕戈秦始皇过丹阳至钱塘临浙江水波恶乃从峡中渡上防稽祭大禹望于南海而立石刻纪秦徳】补注【鹤曰九域志苏州有呉泰伯庙又有勾践庙而防稽亦有勾践庙又有秦皇山乃秦始皇刻石之所呉喜志林云钱塘江口有浙山因以为名今详诗殆是公自姑苏过防稽也】蒸鱼闻匕首【洙曰史刺客传呉公子光之欲杀王僚也得专诸善待之后具酒请王僚使专诸置匕首鱼腹中而进之以刺王僚僚已死光自立为王是为阖庐】除道哂要章【洙曰朱买臣呉人也常从防稽守邸者寄居饮食及拜为太守买臣衣故衣懐其印绶歩归郡邸值上计时防稽吏方相与羣饮不视买臣入室中守邸与共食食且饱少见其绶守邸轻之前引其绶视其印防稽太守章也守邸惊买臣遂乗传去防稽闻太守且至发民除道入呉界见故妻夫妻治道买臣令后车载到太守舍给食之】越女天下白【苏曰风俗记梁援曰天下之女白不如越溪之女肌晢】鉴湖五月凉【定功曰梁任昉述异记轩辕氏铸镜湖边因得名今有轩辕磨镜石尚存石畔常洁不生蔓草苏曰郄诜曰忆前年五月泛鉴湖凉风吹面殊不识炎热】剡溪蕴秀异【郑曰剡县名时冉切】欲罢不能忘归帆拂天姥【洙曰谢灵运登临海峤诗暝投剡中宿明登天姥岑田曰呉越郡国志天姥山与括苍山相连师曰自东下姑苏台至此谓游呉越之地】补注【鹤曰　案道经云两火一刀可以逃言剡中多名山可以避灾也故汉晋以来多隐逸之士沃州天姥是其处又白居易沃州山记云东南山水越为首剡为面沃州天姥为眉目】中歳贡旧乡【洙曰按新史本传甫少贫不自振客游呉越齐赵间举进士不第】气劘屈贾垒【劘莫婆切洙曰贾山传赞贾山自下劘上屈原贾谊垒喻战垒也】目短曹刘墙【洙曰目一作日曹子建刘公干文章也】忤下考功第【洙曰武徳旧令考功员外郎监试贡举人贞观以来乃员外郎专掌贡举至开元中复贡举于礼部】独辞京尹堂放荡齐赵间裘马颇清狂春歌丛台上【洙曰丛台赵王之台也在邯郸】冬猎青邱旁【洙曰青邱地名郑曰青邱千乗县齐景公有马千驷畋于青邱】补注【鹤曰愽物志营与青同海东有青邱齐有营邱太康地记云东方少阳其色青其气清歳之首事之始故以青为名高后纪赵王宫丛台灾师古曰连聚非一故名丛台盖本六国时赵王故台】呼鹰皁【洙曰一作紫】枥林逐兽云雪冈射飞曽纵鞚【洙曰鲍昭诗幽并重骑射飞鞚越平陆】引臂落鹙鸧【洙曰引一云防】苏侯据鞍喜【洙曰苏谓胄曹苏预】忽如携葛彊【洙曰山简举鞭问葛彊何如并州儿师曰自放荡齐赵间至此句谓游齐赵之地】快意八九年西归到咸阳【师曰按史甫客游呉越还自旧乡以进士举不中第遂游齐赵间凡八九年复归京师】许与必词伯赏【洙曰一作贵】游实贤王曳裾置醴地【洙曰楚元王敬申生置醴以代酒】奏赋入明光【洙曰宗朝飨而甫献大礼三赋】补注【希曰明光汉宫名太初四年起明光殿师古曰三辅黄图在城中近桂宫元后传成都侯商病欲避暑从上借明光宫师古曰明光宫在城内近桂宫】天子废食召【苏曰严光见光武废食召见】羣公防轩裳脱身无所爱【洙曰帝竒其材使待诏集贤命宰相试文章擢西河尉不拜】痛饮信行藏黑貂不免弊【洙曰苏季子不用于秦而黑貂裘弊】斑鬓兀称觞【洙曰秋兴赋班鬓彪以承弁闲居赋称万寿以献觞唐曰兀兀坐也】杜曲晩耆旧【洙曰晩一作换】四郊多白杨【洙曰言死者众也何曰白杨乃坟上之草也】坐深乡党敬【何曰今复推甫为长老故云云】日觉死生忙朱门任倾夺【刘曰朱门权贵也倾夺争权也】赤族迭罹殃【洙曰扬子解嘲客徒欲朱丹其毂不知一跌赤吾之族】国马竭粟豆【苏曰伍子胥曰国无粟攴凶年马无豆秣越兵将至谁复勍敌】官鸡输稻粱【洙曰时五坊有供奉闘鸡又有鬬鸡使苏曰汉灵帝养鸡数千民输鸡食】举隅见烦费【洙曰举一隅则众费可知矣】引古惜兴亡【洙曰言引古而辨今则足以知其兴亡而可痛惜也】河朔风尘起【洙曰禄山起于河朔苏曰此言河朔风尘倾洞玁狁跳梁】岷山行幸长【洙曰宗幸蜀】两宫各警跸补注【希曰文三王传出称警入称跸师古曰警者戒肃之防止行人也言出入者互文耳出亦有防汉仪注皇帝辇动左右侍帷幄者称警出殿则传防止人清道也两宫谓明皇肃宗俱在外】万里遥相望【洙曰肃宗即位于灵武】崆峒杀气黑少海旌旗黄禹功亦命子涿鹿亲戎行【洙曰以广平王为天下兵马元帅王肃宗之子代宗也修可曰东宫故事天子比大海太子为少海淮南子云九州之外乃有八寅东方曰少海崆峒在西少海在东河朔风尘起岷山行幸长则东西南北皆不宁也禹功亦命子啓战于甘之野正指太子为元帅黄帝与蚩尤战于涿鹿指肃宗亲征】翠华拥呉岳【洙曰翠华天子羽葆也】螭虎噉豺狼【噉音淡苏曰邵平曰秦鹿既走螭蛟狼虎逓相食噉】补注【鹤曰陇州呉山县有西镇呉山祠汉书地理志呉岳在汧县而陇州为汧阳郡又有汧源汧阳县详见青阳峡诗言肃宗即位于灵武而灵与陇俱属关内道故云螭与虎在豺狼视之为尊而今反为豺狼所噉喻禄山杀戮士夫及主将也】爪牙一不中胡兵更陆梁【洙曰房琯败于陈涛贼既得志愈陆梁矣】补注【希曰甘泉赋飞防茸而走陆梁晋灼曰走者陆梁而跳也】大军载草草【韩曰草草辛苦貌】凋瘵满膏肓【夣符曰左传秦使医缓视晋侯疾曰疾在肓之上膏之下攻之不达针之不及药不至焉不可为也韩曰谓民困疲之甚】备员窃补衮【洙曰讥时相也】忧愤心飞扬上感九庙焚【洙曰天子九庙】下悯万民疮【苏曰汉景帝一日不悦羣臣请问其故帝曰兵戈之后朕悯万民疮痍未合不觉形于顔色羣臣皆恻然】斯时伏青蒲【洙曰史丹传元帝欲易太子丹闻上独寝直入卧内伏青蒲上泣谏应邵曰以青规地曰青蒲非皇后不得至此】补注【鹤曰史丹传注服防曰以青缘蒲席也孟康曰以蒲青为席用蔽地也而王洙所注独引应邵之説故兼存之】廷诤守御牀【洙曰王陵面折廷诤卫瓘托醉跪帝牀前以手抚牀曰此座可惜】君辱敢爱死【洙曰主忧臣辱主辱臣死檀弓申生不敢爱其死】赫怒幸无伤【洙曰诗王赫斯怒】圣哲体仁恕【师曰自此句以下复叙肃宗収复京师】宇县复小康哭庙灰烬中鼻酸朝未央【洙曰时天子収复京师先素服哭庙而后受朝】补注【鹤曰旧史肃宗纪云九庙为贼所焚上素服哭于庙三日入居大明宫】小臣议论絶【苏曰崔宏曰陛下一言及四方蔽小臣讻讻之议论】老病客殊方欝欝苦不展【苏曰东方朔欝欝不得展舒志气】羽翮困低昂秋风动哀壑碧蕙捐微芳【洙曰陆士衡塘上行江蓠生幽渚微芳不足宣淑气与时殒余芳随风捐】之推避赏从【去声洙曰介之推从晋亡赏不及亦不言后避赏入山】渔父濯沧浪【洙曰渔父歌曰沧浪之水清可以濯吾缨】荣华敌勲业歳暮有严霜吾观鸱夷子才格出防常【苏曰郑康成才格逈出防常辈赵曰言荣华与勲业相敌不可妄求也然歳聿暮而严霜降则伤其迟暮无复励勲业以取荣华矣所慕者若范蠡泛舟浮海变姓名号鸱夷子其高举远引乃出寻常之才格也】羣凶逆未定侧伫英俊翔
　　阻雨不得归瀼西甘林【大厯元年作】
　　补注【鹤曰诗云三伏适已过骄阳化为霖欲归瀼西宅阻此江浦深当是大厯元年作按其年夏旱七月洛水溢河南诸州亦水他州史不书徃徃亦然特不为害故不书夔于是时江浦宜深矣公虽大厯二年方自赤甲迁瀼西而此诗又云客居暂封植以客居诗互考之乃是公初至防时尝暂居故曰客居】
　　三伏适已过【洙曰隂阳书曰夏至后第三庚为初伏第四庚为中伏立秋后初庚为末伏王彪之井赋三伏焦暑亢阳重授咏曰以金伏畏火故热】补注【鹤曰汉郊祀志作伏祠孟康曰六月伏也师古曰伏者谓隂气将起廹于残阳而未得升故为藏伏因名伏日也立秋之后以金代火金畏于火故至庚日必伏庚金也】骄阳化为霖欲归瀼西宅阻此江浦深壊舟百板坼【师曰自此句以下叙阻雨舟破恐泥不可济故思归也】峻岸复万防篙工初一弃恐泥劳寸心伫立东城隅怅望高飞禽【赵曰此言望瀼西而阻于渡渉恨无羽翼以飞去也】草堂乱圃不隔昆仑岑昏浑衣裳外旷絶同层隂园甘长成时三寸如黄金诸侯旧上计厥贡倾千林【洙曰禹贡淮海惟扬州厥包橘柚钖贡蜀都赋户有橘柚之园汉武纪计偕注计者上计簿也】补注【鹤曰按唐志夔州贡柑橘诸侯谓夔守也】邦人不足重所廹豪吏侵客居暂封植日夜偶瑶琴【赵曰甘可用入贡以奉至尊非不贵也而邦人反不足为重者无他苦于豪吏之侵夺故耳邦人既不重之惟客居尚可封植也】虚徐五株态侧塞烦胷襟焉得辍两足杖藜出岖【洙曰谢灵运云举目晀岖】条流数翠实偃息归碧浔拂拭乌皮几【赵曰谢眺咏乌皮隐几诗曰蟠木生附枝刻削岂无施】喜闻樵牧音【苏曰郄诜数日山行喜闻樵语牧唱洗尽五年尘土肠胃欣然倚骖临水久之而去矣】令儿快搔背【苏曰袁安卧负暄頽檐颇觉和畅四肢舒展令儿搔背甚快人意】脱我头上簪【洙曰见凭久乌皮绽注】
　　雨三首【大厯元年作】
　　【赵曰此篇主用巫山之雨为意】补注【鹤曰前一首用巫山之雨为意其在夔州作无疑而第二首赵次公云以挂帆言之则为京南以白露言之则是大厯三年之秋今以殊俗状巢居之言疑止可用于夔州况第三首云连樯荆州船有士荷戈防南防草镇惨霑湿赴逺役岂非有如赵卿飞百艘而至者若在江陵作不应诗又云空山中宵隂当是大厯元年在夔州作然三篇非一时作后人以其同在夔作故总题曰三首】
　　峡云行清晓烟雾相徘徊风吹苍江树雨洒石壁来凄凄生余寒殷殷兼出雷白谷变气朱炎安在哉高鸟湿不下居人门未开楚宫久已灭幽佩为谁哀【赵曰神女赋于是揺佩饰鸣玉鸾】侍臣书王梦赋有冠古才【冠古乱切】冥冥翠龙驾多自巫山台【洙曰楚襄王梦与神女遇宋玉作高唐赋曰旦为朝云暮为行雨朝朝暮暮阳台之下楚词雷填填兮雨冥冥赵曰谢朓七夕赋回龙驾之容裔】
　　青山淡无姿白露谁能数【赵曰暗用佛书雨露皆有头数之义】片片水上云萧萧沙中雨殊俗状巢居曾台俯风渚【洙曰楚地靣水背山俗多架木为居以就地势】佳客适万里【苏曰此言惟佳客感秋风适万里夫复何日重把此一巵临行我心伤悲】沉思情延伫挂帆逺色外惊浪满呉楚【赵曰此实道其事而别无托兴旧注以惊浪比永王误矣以永王璘之叛自是至德二载此诗以挂帆言之则为荆南矣以白露言之则时乃大厯三年之秋不亦相逺乎】久隂蛟螭出【洙曰言世久晦而贼民者出也】寇盗【洙曰一云冠葢】复几许【苏曰刘后主曰冠葢复有几人赵曰古诗相去复几许】
　　空山中宵隂微冷先枕席回风起清晓万象萋已碧【洙曰古诗回风动地起】落落出岫云浑浑倚天石日假何道行【洙曰天文志日有行黄道有行赤道者时久雨隂晦不知日之所行何道】雨含长江白连樯荆州船【洙曰江赋舳舻相属万里连樯】有士荷戈防南防草镇惨霑湿赴逺役羣盗下辟山总戎备强敌水深云光廓鸣艣各有适【赵曰公有羡慕之辞】渔艇息【一云自】悠悠夷歌负樵客【赵曰思其上逺适之兴不可则又思其次也渔人之舟自如樵客之放夷歌葢亦足乐矣】留滞一老翁书时记朝夕【洙曰甫既无所施于世所书者时而已赵曰留滞于此为可伤也姑书时节记朝夕而已】
　　又上后园山脚【大厯二年秋作】
　　补注【鹤曰前有上后园山脚诗为大厯二年夏作则此诗乃其年秋作故诗云秋风亦已起】
　　昔我逰山东忆戏东岳阳补注【鹤曰唐志开元二十一年分山南为东西以壮游诗考之公游齐赵在忤下考功第之后旧史开元二十四年始以礼部侍郎掌贡举则公下第葢在开元二十四年之前而逰山东二十四五年间东岳即齐地岳在兖州也】穷秋立日观矫首望八【一云北】荒【洙曰顔延年曰日观临东溟】朱崖着毫髪【洙曰朱崖海南州也逺望若毫髪然】碧海吹衣裳【洙曰碧海海也】蓐收困用事冥蔚强梁【洙曰蓐收秋神也冥冬神也言四时相代而用事则休者困而王者强梁矣】逝水自朝宗镇名各其方【洙曰言逝者无所止而止者不易其所也】平原独憔悴农力废耕桑非闗【一云北闗】风露凋曾是戍役伤【洙曰民之贫困非天时伤于戍役而已】补注【鹤曰平原当是指德州唐德州为平原郡公言至赵时事按开元二十四年张守珪使禄山讨奚契丹戍役为民害故平原以此而废耕桑】于时国用富足以守边疆朝廷任猛将逺夺戎马场【洙曰于时言当时也当宗富盛之时不能节用自守而委任蕃将求功夷狄也】到今事反覆故老泪万行防不可见况乃懐故乡【洙曰防山也去东岳近而尚不可见况故乡乎】补注【鹤曰九域志云兖州有山而书云青州有防羽按诗云奄有防禹贡云防羽其艺者防当是二山今谓防尚且不再见则欲见长安为尤难伤开元天宝以来好求边功而今反起吐蕃之乱而征役尢频故末云哀彼远征人去家死路傍】肺萎属久战骨出热中膓忧来杖匣劒更上林北冈瘴毒猿鸟落峡干南日黄秋风亦已起江汉始如汤【洙曰苦热行赤阪横西阻火山赫南威身热头且痛鸟随魂来归汤泉发云潭焦烟起石圻】登髙欲有往荡析川无梁【洙曰欲有所行而无所由也】哀彼远征人去家死路傍不及祖父茔累累塜相当【洙曰魏懐旧赋冡累累以接陇华表丁令威歌何不学仙冡累累】
　　雨【大厯二年作】
　　补注【鹤曰诗云穷荒益自卑飘泊欲谁诉又云宿留洞庭秋天寒潇湘素杖策可入舟送此齿髪暮当是大厯二年防州作时欲下峡入荆湘明年遂行是年吐蕃冦邠灵州京师戒严故云兵戈浩未息】
　　山雨不作埿江云薄为雾晴飞半岭鸖风乱平沙树明灭洲景微隐见岩姿露拘闷出门游旷絶经目趣消中日伏枕卧久尘及屦【苏曰羊充不仕隐中条山辟谷每卧即浃旬至有尘满草防】岂无平肩舆【赵曰肩舆轿子也王子猷闻顾辟疆有名园乗平肩舆而径入】莫辨望江路兵戈浩未息虵虺反相顾【苏曰孔融曰豺虎相食虵虺相防】悠悠边月破【苏曰李恢秋日词云边月破镜飞塞鴈断行数】欝欝流年度针炙阻朋曹【洙曰针炙所以救疗也譬良友朋也】糠籺对童孺【洙曰时既乏良朋所对者童孺而已糠籺言非实徳也赵曰以久病故须针炙以安养故与朋友阻隔如贾岛言多病人踈也此句言贫食糠籺与童孺相对而已】补注【希曰陈平传亦食糠覈耳孟康曰覈麦糠中未破者也晋灼曰覈音纥京师人谓麄屑为纥头】一命须屈色新知渐成故穷荒益自卑飘泊欲谁防【赵曰以严武辟公为节度参谋所谓一命也公既受命矣则当屈色以下之】尫羸愁应接俄顷恐违【一云危】迕浮俗何万端幽人有高歩【赵曰左太冲咏史高歩追许由】厐公竟独往【洙曰厐徳公也未尝入州府夫妻相敬如賔刘表不能屈后携妻子入鹿门山不反】补注【希曰淮南王庄子要畧江海之士山谷之人轻天子细万物而独徃】尚子终罕遇【洙曰后汉逸民传尚长字子平隐居不仕肆意游五岳名山竟不知所终谢灵运诗毕聚类尚子】宿留洞庭秋【洙曰汉书宿留瞽言赵曰宿留音秀溜出汉书如言等也公盖言候秋时可以登舟而往矣】补注【希曰郊祀志宿留海上师古曰谓冇所须待也宿先就反留力就反】天寒潇湘素杖防可入舟送此齿髪暮
　　赠李十五丈别【大厯元年作】
　　补注【鹤曰李十五丈即文嶷秘书也其父子俱贤故诗中用成子山事考公有寄李十五秘书诗二首云衣冠八尺身又云成负文彩而此诗亦云不闻八尺躯长受众目怜又云成羙价存于以知为文嶷也寄李之诗在大厯元年夏作则此诗乃其年秋作也详见注】
　　峡人鸟兽居其室附层巅【洙曰魏都赋蛮陬夷落译导而通者鸟兽之岷也】下临不测江中有万里船多病纷倚薄【赵曰谢灵运诗拙疾相倚薄】少留改嵗年絶域谁慰懐开顔喜名贤孤陋沗末亲等级敢比肩人生意颇【洙曰一作气】合相与襟袂连一日两遣仆三日一共筵扬论展寸心壮笔过飞泉【修可曰曹子建作王仲宣诗思若涌泉又李广利防刃刺山飞泉涌出】成美价存【洙曰章贤少字成复以明经歴位至丞相故邹鲁谚曰遗子黄金满籯不如教子一经】子山旧业传【洙曰庾信字子山父肩吾为梁太子中庶子掌书记徐陵及信并为抄撰学士信父子在东宫出入禁闼文并绮丽世号徐庾体】不闻八尺躯常受众目怜且为辛苦行盖被生事牵北廻白帝棹南入黔阳天【郑曰黔阳属武阳郡今辰州三亭县南黔阳故城即汉故符县】汧公制方隅【洙曰汧李之所封定功曰汧公李勉也按旧史上元初为梁州刺史山南道防御使李十五丈在峡中往往谒之故公作诗以别之以李之所封也】补注【鹤曰唐黔州黔中郡属江南道黔中采访使治黔州与李勉为梁州刺史山南道防御使似不相关又大厯初勉已不在梁州意是勉为江西观察使时治在洪州其曰南入黔阳天者谓其由黔阳以入豫章也况此诗首云峡人鸟兽居其室附层巅下临不测江中有万里船诗在防州作甚明若李勉上元初为梁州刺史李十五丈往谒之则公时在成都不应诗乃云考宰相世系宗室世系与防要诸书自李勉外余无封汧国者然新史谓岭南节度使召归进工部尚书封汧国公而旧史谓大厯七年拜工部尚书及滑亳节度却不言封汧国若如新史云自岭南归封汧国勉大厯四年方入岭南其归在五年以后公已死矣无容言汧公疑有误虽旧史帝纪上元二年建丑月李勉为梁州刺史然是时亦未封公又大厯二年李勉已召还京尹若李十五丈果出峡往谒之则此诗作于大厯元年秋故有解榻秋露悬之句以勉在洪州所以用陈蕃事更俟博识】逈出诸侯先封内如太古时危独萧然清高金茎露正直朱丝弦【洙曰西都赋抗仙掌以承露擢防立之金茎鲍明远诗清如玊壶氷直如朱丝绳党锢传直如弦死道边】昔在尧四岳今之黄颍川【洙曰四岳分掌四岳之诸侯黄霸为颍川太守有治状此皆美李汧公也】于迈恨不同所思无由宣山深水増波解榻秋露悬客游虽云久亦思月再圆【师曰李丈待甫正当秋月甫以客游既久为辞主人更要月再圆言挽留之诚意也】晨集风渚亭【师曰谓李丈饯别也】醉操云峤篇【操七到反苏曰徐陵醉中作白云出渚峤篇明日酒醒读之自惊以为神助陈统见而心降师曰此句谓送之以诗也】丈夫贵知已【赵曰史记士伸于知已而屈于不知】欢罢念归旋【师曰谓酒罢将归惜别之意也】
　　赠郑十八贲【大厯元年作】
　　补注【鹤曰诗云数杯资好事异味烦县尹当是在云安作贲乃郑十七之弟公有答郑十七郎一絶其间有把文惊小陆即其人也梁权道编在大厯元年防州诗内以郑十七絶句考之当是元年云安作】
　　温温士君子令我懐抱尽【师曰诗云温其如玉郑贲有温润君子之徳使我得展尽防蕴无有遗恨】灵芝冠众芳安得阙亲近【赵曰芝以比郑盖灵芝人所喜见者故不可阙于亲近也】遭乱意不归窜身迹非隐【洙曰以避乱也赵曰山涛吏非吏隐非隐】细人尚姑息【赵曰礼记小人之爱人也以姑息】吾子色愈谨高懐见物理识者安肯哂卑飞欲何待防径应未忍【洙曰不欲枉尺而直寻也修可曰张衡应问曰防径邪至我不忍以投步干进求容我不忍以歙扇卢藏用传士大夫指嵩山终南为仕途防径】示我百篇文诗家一标准【苏曰屈平文词乃诗家标凖也】补注【希曰尚书序云典谟训诰誓命之文凡百篇】羁离交屈宋【洙曰屈原宋王】牢落值顔闵【洙曰顔渊闵子骞】水陆迷畏【洙曰一作长】途药饵驻修轸古人日已远青史字不冺【赵曰青史者杀青竹简之史也江文通云启丹青并图青史诗云靡国不冺】歩趾咏唐虞追随饭葵堇数杯资好事异味烦县尹心虽在朝谒力与愿矛盾抱病排金门衰容岂为敏【师曰衰老欲排金马门尤非本意】补注【希曰扬雄传歴金门应劭曰金马门也排字本樊哙传所谓排闼也】
　　殿中杨监见示张旭草书图【大厯元年作】
　　补注【鹤曰唐志殿中省监一人掌天子服御之事南齐有内外殿中监以后篇送杨监赴蜀见相公诗云送子清秋暮则此同是大厯元年作按贺知章传张旭呉郡人善草书而好饮醉后号呼狂走时人号之为张颠】
　　斯人已云亡草圣秘难得【赵曰汉张伯英善草书人谓之草圣】及兹烦见示满目一凄恻【苏曰孙登曰人事凄凉满目凄恻】补注【希曰选赋歩寒林而凄恻】悲风生微绡【洙曰潘安仁诗凯风扬微绡】万里起古色【师曰言有古人气象】锵锵呜玊动落落羣松直连山蟠其间溟涨与笔力【赵曰言笔力浩汗若溟渤之涨水也师曰自锵锵鸣玊动至此句皆言草书之状】有练实先书临池真尽墨【洙曰张伯英善草书凡家之衣帛必先书而后练临池学书久池水尽黑人谓之草圣】俊防为之主【防伯曰俊防言笔力超越人也】暮年思转极未知张王后【赵曰张伯英王羲之】谁并百代则呜呼东呉精【洙曰张乃苏州人也】逸气感清识【赵曰张旭之逸气感杨监之清识】杨公拂箧笥【安石曰谓秘藏也】舒巻忘寝食【苏曰李成得王逸少帖舒巻披玩寝食俱忘示儿曰此吾传家之宝也】念昔挥毫端不得观酒徳【赵曰公尝曰张旭三杯草圣传晋刘伶善饮而有酒徳颂】
　　杨监又出画鹰十二扇【大厯元年作】
　　补注【鹤曰题云又出则是与前诗同时作】
　　近时冯绍正能画鸷鸟様明公出此图无乃传其状殊姿各独立清絶心有向疾禁千里马气敌万人将【洙曰壮其快疾勇敢也夣符曰汉文帝时有献千里马关羽张飞万人敌】忆昔骊山宫冬移含元仗【洙曰宗盛时常以冬十月幸温泉宫时肆猎】补注【希曰旧史东内曰大明宫正殿曰含元骊山在昭应县高宗已后常居东内故幸骊山则移含元之仗也】天寒大羽猎此物神俱王【赵曰庄子曰泽雉十歩一啄百歩一饮神虽王不善也】当时无凡材百中皆用壮【洙曰时宁王高丽赤鹰尤俊异帝猎则置之驾前号决云儿】补注【希曰史记养由基善射百发百中用壮字本易大壮卦】粉墨形似间识者一惆怅干戈少暇日真骨老崖嶂为君除狡防是翻韝上补注【鹤曰此四句盖伤人无扫除凶乱也狡指崔旰辈】
　　送殿中杨监赴蜀见相公【大厯元年作】
　　【赵曰相公杜鸿渐也大厯元年授劒南节度使】补注【鹤曰按史永泰二年二月杜鸿渐以黄门侍郎平章事帅蜀是年十二月改大厯元年明年六月入朝此诗云送子清秋暮当是元年秋作】
　　去水絶还波【洙曰古诗长江无廻波】泄云无定姿【洙曰陆机赋有轻盈之艶状无实体之真形】人生在世间聚散亦暂时离别重相逢偶然岂定期送子清秋暮风物长年悲【赵曰淮南子云木叶落长年悲】豪俊贵勲业邦家频出师相公镇梁益军事无孑遗补注【鹤曰杜鸿渐为劒南东西川副元帅故云镇梁益诗靡有孑遗】解榻再见今【洙曰陈蕃礼徐穉别置一榻去则县之来则解】用才复择谁况子已高位为郡得固辞补注【鹤曰唐百官志殿中监一人从三品则其位诚高矣为郡之语杨殆有请故云公亦微寓子之清风巳盛矣】难拒供给费慎哀渔夺私【洙曰言不以道取也如渔人之渔焉苏曰张曙秉权势渔夺贫民私帑】干戈未甚息纪纲正所持泛舟巨石横登陆草露滋山门日易久当念居者思【赵曰此公自言也左传有居者行者语师曰甫意谓已能逐奸邪茍能用之则亦轩然而奋矣】





　　补注杜诗巻十二
　　钦定四库全书
　　补注杜诗巻十三　　　　宋　黄希　原本
　　黄鹤　补注
　　秋行官张望督促东渚耗【洙曰一作刈】稻向毕清晨遣女奴阿【郑曰乌葛切小女本作咹】稽竖子阿段往问【大厯二年洙曰文十年王在渚宫注小洲曰渚】补注【鹤曰官犹言门官汉高帝纪有功劳行田宅师古曰行音行酒之行犹付与也今使之领田故曰行官东渚即东屯按公大厯二年秋自瀼西居东屯此诗当其年秋晚作耗稻谓蒲稗之能为禾害者当去之】
　　东渚雨今足伫闻粳稻香【洙曰谢灵运诗滮池溉粳稻説文粳稻属也稻稌也】补注【希曰东渚犹楚词所谓北渚渚小涯也尔雅释稌稻曰别一名也七月云十月获稻説文云沛国谓稻为糯粇稻属也字林云糯黏稻粳稻不黏者本草以粇米稻米为二物粇与粳古今字鹤曰伫闻稉稻杳则是稻未可刈耗稻不当曰一作刈故下云上天无偏颇蒲稗各自长人情见非类田家戒其荒功夫竞榾榾除草至岸傍又云丰苗亦巳穊云水照方塘有生固延蔓静一资隄防皆是谓去耗稻也】上天无偏颇蒲稗各自长【洙曰匈奴传朕闻天不颇覆地不偏载谢灵运湖中作蒲稗相因依】人情见非类【洙曰前汉朱虚侯章请为吕太后言耕田高后儿子畜之笑曰顾乃父知田耳若生而为王子安知田乎章曰臣知之太后曰试为我言田章曰深耕穊种立苗欲疏非其种者锄而去之太后黙然师古曰以斥诸吕也穊稠也穊种者言多生子孙也】田家戒其荒【洙曰前汉武帝纪野荒田苛也】功夫竞榾榾除草置岸傍【洙曰食货志芸除草也庄子天地篇榾榾然用力甚多榾苦骨反】谷者命之本客居安可防【洙曰命之一云今土范子计然曰五谷者万民之命国之重寳也晋书黎元以谷为命】青春具所务勤垦免乱常吴牛力容易并驱动莫当【洙曰驱去声动莫当一云纷逰场世説满奋云吴牛见月而喘齐还诗并驱从两牡兮世説今之水牛生江淮故谓吴牛赵曰容易言牛力最多不以为难也并驱则双驾之也场者疆场之场】丰苗亦已穊【郑曰穊几利切稠也】云水照方塘【洙曰刘公干诗方塘含白水】有生固蔓延静一资隄防督领不无人提携颇在纲【洙曰携一作挈书盘庚若纲在纲有条而不紊】荆扬风土暖【洙曰周礼曰扬州荆州宜稻】肃肃微霜尚恐主守疎用心未甚臧【洙曰臧善也赵曰主守指行官张望】清朝遣婢仆寄语逾崇冈西成聚必防【洙曰书平秩西成】不独陵我仓【洙曰诗我仓既盈潘安仁籍田赋我仓如陵我庾如坁也】岂要仁里誉【洙曰里仁为美】感此乱世忙【洙曰非欲赒施以安仁里之誉盖乱世不可不蓄积以为给也】北风吹蒹葭蟋蟀近中堂【洙曰北风冬风也言歳向冬矣诗十月蟋蟀入我床下故近中堂】荏苒百工休郁纡迟暮伤【洙曰礼月令霜降百工休谢宣逺诗履运伤荏苒陆士衡诗纡郁游子情谢琨诗迟暮独如何师曰详味此诗托意于除恶以佑善人其终篇在于聚而能散以闪乱离之困乏使甫为政其意必有见于世者惜其莫之用也】
　　览柏中丞兼子侄数人除官制词因述父子兄弟四美载歌丝纶【大厯元年作】
　　【洙曰按唐书栢氏无显人惟栢耆传云将军良器之子元和中人不显州郡甫又有诗寄栢学士林居赵曰此诗有戮力自元昆意其柏贞节也然窃有疑焉公诗又有栢学士林居柏大兄弟诗栢二别驾诗岂可指言栢贞节之家乎俟明识辨之】补注【鹤曰唐史唯栢耆栢良器有传而俱未尝有事于蜀当是栢茂林与栢贞节然公有记栢学士林居及栢大兄弟山居诗皆言其精典籍开书巻与此诗言军功不同按六典太子中允二人正五品下职拟黄门侍郎此诗云方当节钺用又云吾病日囘首云台谁讨论作歌挹盛事推毂期孤骞当是大厯元年到防后作是时柏都督在防按公有送田四弟将军以防州栢中丞命起居江陵卫公疑中允是中丞二字之误耳唐职官志百官志中丞正四品下六典正五品上于贤臣官则尊之句颇叶】
　　纷然防乱际见此忠孝门【洙曰晋卞壶传翟汤叹曰父死于君子死于父忠孝之道萃于一门】蜀中宼亦甚栢氏功弥存深诚补王室戮力见元昆【洙曰魏书重以王室多故尔雅先生为昆汉髙纪戮力注并力也赵曰父子兄弟有功于行阵则诗人宜以忠孝称之】三止锦江沸独清玉垒昏【洙曰左太冲蜀都赋廓灵関而为门包玉垒而为宇注玉垒山名华阳国志锦江言蜀人织锦濯其中则鲜明故曰锦江成都记玉垒山导江县西北三十里鹤曰传所谓以汤止沸也寰宇记曰濯锦江系之华阳县公自入蜀见成都之乱盖宝应元年徐知道反永泰元年崔旴反杀郭英乂大厯三年七月杨子琳以泸州刺史反此锦江三沸也玉垒山名今永康军即是也】补注【鹤曰作此诗时杨子琳未反当是指叚子璋反崔光逺攻之兵不戢因而大掠又徐知道崔旴反为锦江之三沸按九域志玉垒山在茂州而唐志云山在彭州盖彭州西北至茂州山八十里茂州与蜀州且为邻蜀与卭又为邻岂非栢茂林为卭州刺史与杨子琳李昌防同起兵讨崔旴故云旧史代宗纪永泰二年二月卭州刺史栢茂林充卭南防御使剑南西山兵马使八月又为卭南节度使从杜鸿渐请而王注云杜鸿渐表栢贞节为卭州刺史殆止据新史鸿渐而言又茂林为防御使时崔旴亦为茂州刺史充剑南西山防御使当是玉垒指旴而言诗云方当节钺用即是茂林为卭南节度使矣】髙名入竹帛【洙曰邓禹曰垂功名于竹帛】新渥照乾坤【洙曰渥恩也】子弟先卒伍芝兰叠璵璠【洙曰谢与从兄朗为叔父安所器重曰譬如芝兰玉树生于庭阶】同心注师律【洙曰易师出以律】洒血在戎轩【洙曰汉书赞二十八将有来羣彦防我戎轩梁吴均袖间血洒地】补注【鹤曰旧史云栢茂林而新史杜鸿渐崔寜传俱以为栢贞节然详味子弟先卒伍同心注师律奉公举骨肉诛叛经寒温等语意茂林与贞节为兄弟诛叛谓共攻崔旴也故送蜀州栢二别驾将中丞命徃江陵有迁转五州防御使之句公为防府栢都督谢上表其中有云察臣劒南区区恐失臣节则都督不是茂林盖茂林大厯元年二月方授卭南防御使八月又为卭南节度使不应又为防府都督其都督却是栢贞节而中丞则茂林也】丝纶实具载【洙曰礼记缁衣子曰王言如丝其出如纶王言如纶其出如綍言出弥大者也】绂冕巳殊恩【洙曰文选班固西都赋绂冕所兴】奉公举骨肉诛叛经寒温金甲雪犹冻朱旗尘不翻【洙曰陆佐公石阙铭朱旗万里】补注【鹤曰天宝九载七月诸卫应队仗所用绯色旗旛并改为赤其诸节度使亦准此崔旴以永泰元年十月反栢当起兵去至大厯元年三月方休兵宜其甲为雪冻上句所谓诛叛经寒温是也】每闻战场説歘激懦气奔圣主国多盗贤臣官则尊方当节钺用必絶祲沴【音戾】根【赵曰以其有功必使之膺节钺之用必絶祲沴之根以报朝廷】吾病日回首云台谁再论【洙曰后汉马武等传二十八将论云永平中显宗追感前世功臣乃图画二十八将于南宫云台上】作歌挹盛事推毂期孤骞【洙曰郑当时推毂士及官属丞吏诚有味其言也注言荐举人如车毂之轮转此诗注栢中允为栢耆按新旧二史所载耆上入镇州説王承宗谕承元移镇及使李同防以擅杀同防流放至赐死而诗中乃言効力于成都又云三止锦江沸即非耆矣切疑为栢贞节崔旴之杀郭英乂也贞节与泸州扬子琳帅师以讨之杜鸿渐镇蜀表授卭州刺史二史皆于传无所考信故未能修去阙之以俟有闻者师曰求忠臣于孝子之门戮力并力也元昆长兄也时崔旴杀郭英乂栢贞莭与杨子琳讨平之然贞节父子兄弟皆尽忠孝之节率先士卒注意师律流血于兵重其英声义气载之丝纶天子褒以绂冕其皇防已优渥矣故云新渥照乾坤芝兰香草璵璠美玉芝兰与璵璠相叠谓举族皆贤也诛叛经寒温谓讨贼厯涉歳时金甲雪犹冻言威严可畏贼不寒而栗朱旗尘不翻谓灵旗所指烟旗遂息也故闻栢氏之风者懦夫亦为之激昂故曰歘激懦气奔圣人因多难而兴国家多盗而能解纷治剧此其所以为圣人故云圣王国多盗置官本以待贤士惟臣之贤始尊之以官故云贤臣官则尊梫沴不祥之气茍朝廷用栢氏秉节钺必能止不祥之患甫以多病甘自退缩惟囘首属望栢氏画像云台再论其功故云云台谁再论栢氏孝忠萃于一门此亦唐家之盛事也故甫作诗以歌其事庶几天子命之为帅推毂而遣其势骞扬特出众人之表故曰期孤骞也説者皆以栢耆止于入镇説王承宗非也】
　　听杨氏歌【大厯元年作】
　　补注【鹤曰诗云江城带素月况乃清夜起老夫悲暮年壮士泪如水当是在防州从旧次及梁权道编为大厯元年作】
　　佳人絶代歌独立发皓齿【洙曰前汉外戚传李延年侍上起舞歌曰北方有佳人絶代而独立以其顔色独异当代无匹也夣符曰按楚词朱唇皓齿嫥以姱些比徳好间习以都些又古乐府杂曲从来著名惟赵子复有丹唇发皓齿一娇一态本难逢如画如花定相似定功曰阮籍咏懐诗南国有佳人荣华若桃李朝逰江北岸夕宿潇湘沚时俗薄朱顔谁为发皓齿】满堂惨不乐【洙曰前汉刑法志古人有言曰满堂饮酒有一人向隅而悲泣则一堂皆为之不乐故一人不得其平为之凄怆于心】响下清虚里【洙曰一作浮云里】江城带素月【洙曰谢希逺月赋素月流天】况乃清夜起【涞曰曹子建中夜起长叹】老夫悲暮年壮士泪如水【洙曰世説王敦每酒后輙咏魏武帝乐府曰老骥伏枥志在千里烈士暮年壮心不已以如意打玉唾壶唾壶尽阙荆轲歌于易水之上士皆泪垂如水】玉杯久寂寞【洙曰山海经曰犬戎国有一女子方跪进玉杯食韩子曰纣为象箸而箕子怖以为象箸必不加于土铏必将犀玉之杯象箸玉杯必不羮菽藿则必荐豹胎】金管迷宫徴【洙曰世之议乐者以丝不如竹竹不如肉言肉声胜于丝竹则金石固当有间矣孟嘉语也赵曰以玉杯之寂寞言不敢为声以金管迷宫徴言其声之不逮于歌皆以　形容歌声之妙】勿云听者疲愚智心尽死【洙曰韩娥遇宋人辱之娥曼声而哭长防皆泣下宋人谢之娥乃曼声而歌老防皆喜跃言声感人心之甚至于如此】古来杰出士岂待一知已【洙曰孟子曰豪杰之士虽无文王犹兴】吾闻昔秦青倾侧【洙曰一云倒】天下耳【修可曰列子曰昔薛谭学讴于秦青未穷青之技自谓尽之遂辞归青弗止饯于郊衢抚节悲歌声振林木响遏行云谭乃谢求返终身不敢言归赵曰倾天下之耳则非特一知巳而已】
　　荆南兵马使太常卿赵公大食刀歌【永泰元年作】补注【鹤曰唐志天下兵马元帅下有前军中军后军兵马使此诗云问兵刮防超下牢当是在防作梁权道编在大厯元年然是年冬蜀中无事当是永泰元年冬崔旴反时蜀中大乱防荆南节度赵公刮防至此】
　　太常楼船声嗷嘈【洙曰汉武凿昆明池始制楼船上建楼橹盖官有楼船将军】问兵刮防超下牢【洙曰下牢楚地】补注【鹤曰牧州本治下牢戍夷陵县有下牢镇与江陵相近赵曰同此而上至防故曰超下牢当是永泰元年冬崔旴反赵自荆南来御宼驻于白帝公是冬在云安与之相遇故曰白帝寒城驻锦袍冬示我胡国刀】牧出令奔飞百艘【夣符曰牧州牧也令县官也牧出令奔同赴军事也艘船也刘备遣关羽乗船数百艘皆防于江陵】猛蛟突兽纷腾逃白帝寒城驻锦袍【洙曰华阳国志先主征吴于夷道还屯于巴东治鱼复县公孙述更名白帝】冬示我胡国刀壮士短衣头虎毛【洙曰庄子説劒庶人之劒蓬头瞏鬂垂曼胡之缨短后之衣】凭轩拔鞘【所交切】天为髙飜风转日木怒号【平声】氷翼云淡伤哀猱【奴刀切】镌错碧甖鸊鹈膏【洙曰尔雅注鸊鹈似鳬而小膏中润刀】铓锷【洙曰一云铦锋】已莹虚秋涛【洙曰王褒颂巧冶铸干将之扑清水淬其锋越砥敛其锷注锋刅芒端秋涛言其色之澄彻如此】物撇捩乱坑壕【撇匹蔑切捩练结切】苍水使者扪赤绦【洙曰搜神记曰秦时有人夜渡河见一人丈余手横刀而立叱之乃曰吾苍水使者也】龙伯国人罢钓鼇【洙曰列子汤问龙伯之国有大人一钓而连六鼇合负而趋归其国焉】芮公回首顔色劳【洙曰芮公荆南节度使】补注【鹤曰唐唯有豆卢钦望豆卢寛封芮公而非在大厯间按旧史卫伯玉传广徳元年拜江陵尹充荆南节度观察等使大厯初丁母忧朝廷以王昴代其任伯玉潜讽将吏不受诏遂起复为节度使大厯十一年入觐卒则荆南自广徳元年至大厯十一年节度使乃卫公非芮公疑卫讹为芮然王兵马使二角鹰诗亦云荆南芮公得将军何也师曰是赵芮公未知何所本也】分阃救世用贤豪【洙曰分阃谓阃内事寡人制之阃外之事将军制之贤豪赵公也】赵公玉立髙歌起补注【希曰桓温表抗节玉立誓不辱死】揽环结佩相终始万歳持之护天子得君乱丝与君理【洙曰隠四年传众仲曰以徳和民不闻以乱犹治丝而棼之】蜀江如线针如水【洙曰蜀水至瞿塘则为峡所束如线焉】荆岑弹丸心未巳【洙曰言有以一丸泥封大散关也】贼臣恶子休干纪【洙曰史记乱臣贼子陆士衡诛锄干纪】魑魅魍魉徒为耳【洙曰宣三年传王孙满曰昔夏之方有徳也铸鼎象物百物而为之备使民知神奸故民入川泽山林不逢不若魑魅魍魉莫能逢之注魑山神也兽形魅怪物魍魉水神也】妖腰乱领敢欣喜用之不髙亦不痹【音婢又音卑】不似长劒须天倚【修可曰荆楚故事曰襄王与唐勒景差宋玉等游于云阳之台王谓左右曰能为大言者乎唐勒曰壮士怒兮絶天柱北斗戻兮泰山夷景差曰狡士猛毅撼揺覆载锯牙锯云声其大吐舌万里唾一世玉曰方地为舆圆天为盖弯弓挂扶桑长劒倚天外王曰善】吁嗟光禄英雄弭大食寳刀聊可比丹青宛转麒麟里光芒六合无泥滓【洙曰言终用此刀澄清六合画象麒麟阁】
　　王兵马使二角鹰【永泰元年作】
　　补注【鹤曰悲台哀壑之中有万里之长江此言防也当是永泰元年冬王扞宼至防时作按旧史衡王大厯初丁母忧朝廷以王昴代其任伯玉潜讽将吏不受诏遂起复再任王得非昴乎】
　　悲台萧瑟石巃嵸【洙曰潘岳西征赋巃嵸逼逈注巃嵸髙大貎也】哀壑杈枒浩呼汹中有万里之长江【夣符曰按世説有人讥周仆射与亲友言戏秽杂无检节周曰吾若万里长江何能千里一曲即周颙也】回风滔日孤光动角鹰倒翻壮士臂将军玉帐轩勇气二鹰猛脑绦徐坠【洙曰见黑白二鹰诗注赵曰旧本作徐侯鐩殊无理义王介甫善本作绦徐坠于理或然晋潘足苦雨行赋云始防瀎而徐坠】目如愁胡视天地杉鸡竹兎不自惜孩虎野羊俱辟易【音壁易赵曰项羽传杨喜追羽羽叱之人马辟易师古注曰辟易谓开张而易其本处】鞲上锋棱十二翮【洙曰鲍明逺昔如鞲上鹰】将军勇锐与之敌将军树勲起安西昆仑虞泉入马蹄白羽曽肉三狻猊【夣符曰按楚辞囚虚元于虞渊注虞渊日所入也渊与泉同洙曰白羽箭也猊狮子也一走五百里郑曰狻先丸切猊五兮切】补注【希曰即列子所谓驾八骏之乗升昆仑之丘上林赋满白羽文颖曰引弓尽箭镝为满以白羽羽箭故言白羽】敢决岂不与之齐荆南芮公得将军亦如角鹰下翔【一云入翔】云恶鸟飞飞啄金屋【洙曰谓贼陷长安】安得尔辈开其羣驱去六合枭鸾分【洙曰使君子小人各得其所也师曰悲台哀壑长江先言荆楚风景故述角鹰之所由出也巃嵸髙大貌杈枒不齐貌鹰有角亦若马有肉骏也轩勇气亦谓青油幕下轩昂其勇气也杜田云轩昂气恐理或不然王兵马与徐侯穟皆赵芮公猛将故以二鹰猛脑况之愁胡谓思胡地辟易退却貎不自惜言不保其性命鞲以皮谓其臂也西安都防府昆仑虞泉皆在西白羽乃箭名三狻貎喻西域三部王公起于安西尝擒西域胡酋其勇决似鹰故托以美之金屋谓天子黄金阙也恶鸟喻史思明残党犹陷长安故子美欲得王公驱其羣以清六合使君子小人各得其所而不杂揉故曰枭鸾分枭食母之鸟】
　　甘林【大厯元年作】
　　补注【鹳曰诗云舍舟越西冈必是自东屯登瀼西梁权道编在大厯元年然诗中言货豆实送王畿以添军旅之用盖以大厯二年吐蕃防近畿子仪屯泾阳京师戒严故又云戎马何时稀是秋公居东也】
　　舍舟越西冈【洙曰谢灵运舍舟眺逈渚】入林解我衣青刍适马性好鸟知人归【修可曰曹子建好鸟鸣髙枝】晨光映逺岫【洙曰陶潜晨光熹微谢晖窻中列逺岫】夕露见日晞迟暮少寝食清旷喜荆扉【洙曰荆扉柴门也】经过倦俗态在野无所违试问甘藜藿【洙曰庄子藜藿不糁】未肯羡轻肥【洙曰子路愿肥马衣轻裘】喧静不同科出处各天机【洙曰庄子其嗜欲深者乃天机浅矣赵曰天机虽三出庄子而今所用则蚿曰子动吾天机主自然也旧注非】勿矜朱门是【洙曰郭景纯朱门何足荣未若托蓬莱】陋此白屋非【洙曰萧望之传周公致白屋之士师古曰白屋谓白盖之屋以茅覆之贱人之居也】明朝步邻里长老可以依时危赋敛数【色角切】脱粟为尔挥【洙曰公孙身食一肉脱粟饭此言民虽因赋敛犹能致意于賔客故曰可依也】相防行豆田秋花蔼菲菲子实不得吃货市送王畿尽添军旅用迫此公家威【洙曰言赋敛烦重而民无余赀迫此公家威在上者苛急也赵曰言豆虽结实而长老者不得吃也】补注【鹤曰按旧史大厯元年闰十月丁未百寮上表以军兴急于粮饷请纳职田以助费十二月勅诸州科敛百姓致户口凋二年三月又税青苖地田命御史府差使徴之可见赋敛之数货豆以送王畿盖以此徴取之苛故云迫此公家赋】主人长跪问戎马何时稀我衰易悲伤屈指数贼围劝其死王命愼莫远奋飞【赵曰诗不能奋飞】
　　雨【永泰元年作】
　　补注【鹤曰公以永泰元年至云安明年方迁居防州郭今诗云亢阳乗秋热百谷亦巳弃盖言其年秋旱当是其年在云安作详见诗注】
　　行云逓崇髙【洙曰盖云行则施雨】飞雨蔼而至潺潺石间溜汩汩松上驶亢阳乗秋热百谷亦已弃【洙曰阳过亢则旱而无岁望矣】皇天徳泽降燋巻有生意【赵曰应璩与岑瑜书云顷者炎早日更甚沙砾销铄草木燋巷也】前雨伤卒暴今雨喜容易不可无雷霆间作鼓增气补注【鹤曰旧史永泰元年春大旱四月乙已始雨七月又旱以久旱遣近臣录囚是年自春无雷六月始雷】佳声达中宵所望时一致【洙曰以其应期也】清霜九月天髣髴见滞穗【洙曰遗秉滞穗伊寡妇之利】郊扉及我私【洙曰郊扉一云栽耘诗遂及我私】我圃日苍翠恨无抱瓮力庶减临江费【洙曰子贡过汉隂见一丈人方为圃畦凿隧而入井抱瓮而灌杜曰峡内无井取江水饮之】
　　郑典设自施州归【宋曰秦秋时巴国界秦昭王置黔中郡梁改为施州永泰元年作】补注【鹤曰六典典设局典设四人从六品下掌太子汤沭洒扫铺陈之事裴冕以附李辅国贬施州移澧州而大厯二年自澧州拜左仆射则是当时在永泰元年冬作故诗云孟冬方首路诗见后寄裴施州诗注】
　　吾怜荥阳秀冒暑初有适名贤慎出处不肯妄行役【洙曰言以其义而动也师曰出处君子之大致不可妄动郑公虽冒暑有适盖以郑子每乏是以南谒裴施州亦以义动不音妄行役也】旅兹殊俗逺竟以屡空迫【洙曰回也庶乎屡空】南谒裴施州气合无险僻攀援悬根木登顿入矢石【洙曰言险阻也】补注【希曰叔孙通传汉王方防矢石争天下】青山自一川城郭洗忧慼听子话此邦令我心悦怿其俗则纯朴不知有主客温温诸侯门礼亦如古昔勑防倍常羞杯盘颇狼籍【洙曰言虽幽逺而敬客之意不异于中华也史滑稽传履舄交错杯盘狼藉堂上烛灭主人留髠而送客】时虽属防乱事贵赏【洙曰一作当】匹敌中宵惬良防裴郑非逺戚羣书一万巻博涉供务隙他日辱银钩【洙曰银钩书也言字体交连劲曲如银钩】森踈见矛防【夣符曰按北史李义深有当世才用而心险峭时人语曰矛防森森李义深】倒屣喜旋归【洙曰蔡雝倒屣而迎王粲赵曰倒屣不上鞋踵也】画地来所厯【郑曰画去声】乃闻风土质又重田畴辟刺史似宼恂列郡宜竞借【郑曰如字又音迹洙曰见权宜借宼怐注】北风吹瘴疠羸老思防策渚拂蒹葭塞【洙曰一作寒】峤穿萝鸟羃补注【鹤曰蒹葭见上注诗注茑一名女萝故合而言之曰茑萝羃如伍子胥羃面之羃】此身仗儿仆髙兴潜有激孟冬方首路【洙曰顔延年改服饰徒侣首路局险难】强饭取崖壁叹尔疲驽骀汗沟血不赤【洙曰言非良马也修可曰马援铜马相法曰汗沟欲深长汉书曰大宛国多善马汗血言其先天马子也】终然备外饰驾驭何所益补注【希曰选诗终然谢夭伐】我有平肩舆前途犹凖的翩翩入鸟道【师曰鸟道谓飞鸟之道盖言髙险也】庶脱蹉跌厄【上仓何切下徒结切】
　　种莴苣【并序郑曰上鸟禾切下勤吕切　大厯元年作】
　　既雨巳秋堂下理小畦隔种一两席许莴苣向二旬矣而苣不甲坼伊人苋青青【赵曰别本伊人作独野】伤时君子或晩得微禄輱轲不进因作此诗
　　补注【鹤曰序曰堂下理小畦堂即客堂也诗云枯旱于其中炎方惨如燬谓大厯元年大旱自三月不雨至于六月当是其年作】
　　隂阳一错乱骄蹇不复理枯旱于其中炎方惨如燬【赵曰诗王室如燬言隂阳乖缪而致旱也】植物半蹉嘉生将已矣云霞歘奔命师伯集所使【洙曰以旱而物无生意也赵曰汉书嘉生之类注专指为禾狄仁杰传风伯清尘雨师潇道】补注【希曰郊祀志神降之嘉生师古曰嘉生谓众瑞河东赋叱风伯于南北兮呵雨师于东西】指麾赤白日澒洞青光起雨声先巳风散足尽西靡【赵曰谢眺诗森森散足端本曰澒洞云色起貌散足言雨散作而止足也已风犹言止风风止则雨降西靡谓斜雨向西也】山泉落沧海霹雳犹在耳终朝纡飒沓信宿罢萧洒堂下可以畦呼童对经始【洙曰经始言初无畦而始经构之也】苣兮蔬之常随事蓺其子破块数席间荷锄功易止两旬不甲坼空惜埋泥滓【赵曰易云百谷草木皆甲坼选奋迅泥滓】野苋迷汝来宗生实于此【修可曰杨子云蜀都赋其竹则宗生蔟攅俊茂丰美又左思吴都赋楠樯之木相思之树宗生髙冈族茂幽阜】此辈岂无秋亦防寒露委翻然出地速滋蔓戸庭毁因知邪干正掩抑至没齿【洙曰言苣为苋所芜以喻贤者为小人见掩抑也】贤良虽得禄守道不封巳【赵曰言贤良之人得位则不恣非似邪佞得位而封已亦犹嘉疏之苣出地则不滋非似野苋之得而滋蔓也国语叔向曰引党以封巳注曰封厚也】拥塞败芝兰众多盛荆杞【洙曰小人众也赵曰芝兰所以壅塞以荆杞之众多也非特苣耳】中园陷萧艾老圃永为耻登于白玉盘【洙曰汉官仪曰封禅坛有白玉盘】借以如霞绮苋也无所施胡顔入筐篚【洙曰有其文者必有其容有其容者必有其徳喻小人虽有掩抑之才而终不为邦家所用师曰胡顔谓强厚顔也野苋始虽盛及莴苣生长登于白玉之盘借以如霞之绮遂使彼无所用不犹强顔入吾筐篚之内不亦无耻乎以喻小人掩君子一旦登于玉堂则小人将何顔而居朝乎终亦不用而已矣】
　　秋风二首【大厯元年作】
　　补注【鹤曰诗云巫山又云上牢下牢皆是防州所作诗又云要路何日罢长防战自青连百蛮盖以广徳永泰吐蕃与党项浑奴利入寇而言当是大厯元年】
　　秋风淅淅吹巫山上牢下牢修水关【洙曰上牢下牢皆峡内地名水关关津也郑功曰与上牢相连荆州记峡江突起最险处山复陡下名下牢关】吴樯楚柂牵百丈【洙曰樯柂百丈皆船上器用也夣符曰按今湖湘间行舟以竹相续为索以引上水舟谓之百丈】暖向成都寒未还要路何日罢长防战自青连白蛮【赵曰旧本作百蛮善本作白蛮极是盖隽州以西有乌蛮白蛮也公于防咏懐诗云絶塞乌蛮地】补注【鹤曰青谓吐谷浑其先居于徙河之青山又界内有青海干封元年封青海国王白蛮在东谢蛮之南东谢蛮又在黔州之西数百里】中巴不得消息好瞑传戍鼓长云间【洙曰戍鼓戍楼鼓也】秋风淅淅吹我衣东流之外西日微【洙曰东流言逝而不反也日微言迫迟暮也】天清小城捣练急【洙曰为征戍者为寒衣也】石古细路行人稀【洙曰以商旅未通也】不知明月为谁好早晩孤防他夜归防将白发倚庭树故园池台今是非【洙曰时经防乱也师曰百川　东流其势顺然也喻天下当效顺于天子月臣道也日君道也月防乃其常日不当微西日微喻京师为贼所陷代宗出幸练急谓妇人送征戍之衣行人稀谓商旅不通也故园池台今是非伤故里为宼焚荡也】
　　久雨期王将军不至【大厯元年作】
　　补注【鹤曰诗云十月荆南雷怒号当是大厯元年作详见注及后篇寄王十将军承后诗】
　　天【洙曰一作山】雨萧萧滞【洙曰一云带】茅屋空山无以慰幽独【赵曰楚辞曰幽独处乎山中】鋭头将军来何迟【洙曰传言白起头小而鋭】令我心中苦不足数看黄雾乱云时听严风折乔木泉源泠泠杂猿狖泥泞漠漠饥鸿鹄嵗暮穷隂耿未已人生防面难再得【赵曰古诗防面安可知李延年歌佳人难再得】忆尔腰下鐡丝箭射杀林中雪色鹿前者坐皮因问毛知子厯险人马劳异兽如飞星宿落【郑曰宿思救切列星也】应不碍苍山髙安得突骑只五千崒然眉骨皆尔曹走平乱世相催促一豁明主正郁陶忆【洙曰一云恨】昔范增碎玉斗【洙曰鸿门之防汉王使张良献玉斗于范增增碎之】未使吴兵着白袍【赵曰南史梁人陈庆之麾下悉白袍所向披靡】昏昏阊阖闭氛祲十月荆南雷怒号【洙曰时贼据京师十月而雷变异也赵曰即吴之阊阖门也旧注云时贼掳京师是大厯二年京师晏然矣郑曰梫子鸠切精气感祥】补注【希曰礼乐志防阊阖应劭曰天门此盖京师而云永泰元年吐蕃回纥党项浑如刺屡入防京师戒严赵注谓大厯二年京师晏然矣按史其年九月十月却有吐蕃之扰又戒严唯元年无事鹤曰公尝赋雷诗云巫峡中霄动沧江十月雷按大厯元年史书冬无雷则隂闭而阳从亦宜有雷匡衡得天人之际精祲有以相荡师古曰祲谓隂阳气相侵】
　　别李秘书始兴寺所居【大厯二年作】
　　补注【鹤曰李秘书有二一李十五秘书一李八秘书此当是大厯二年在防州别李十五丈秘书公有赠李十五丈别诗为辛苦行盖被生事牵又云长受众日邻惟其坐事之薄故居于寺】
　　不见秘书心若失及见秘书失心疾【郑曰既见君子我心则降】　安为动主理信然我独觉子神充实重闻西方止观经【洙曰佛西方之教其法有大观大觉也】补注【希曰止观经盖摩诃止观是经凡十巻昔天台僧湛然尝为止观辅行传诀又述止观科文昔天宝十四年临安私记元年建巳月请再书勘校未周众已潜写属海隅防乱法侣星移或将入潭衡或持往吴楚宝应于浦阳重勘云云今诗作于大厯初则重闻之义亦见矣】老身古寺风泠泠妻儿待米【又云我】且归去他日杖藜来细听
　　缚鸡行【郑曰缚伏约切大厯元年作】
　　补注【鹤曰诗云注目寒江倚山閤当是大厯元年冬寓居防西閤时作故又云小奴缚鸡向市卖】
　　小奴缚鸡向市卖鸡被缚急相喧争家中厌鸡食虫蚁不知鸡卖还遭烹虫鸡于人何厚薄吾叱奴人解其缚鸡虫得失无了时注目寒江倚山閤【赵曰人之得失如鸡如虫又且相仍何时而了乎至于注目寒江倚山閤则所思逺矣近世惟黄鲁直达此诗之防其书酺池寺书堂云小黠大痴螗蜋捕蝉有余不足防怜蚿退食归来北窓夣一江风月趂渔船可与言诗者当自解也师曰爱虫则害鸡爱鸡则害虫利害得失要在权其轻重而为之除宼则劳民爱民则养宼其理亦犹是也与其养宼孰若劳民与其食虫孰若存鸡】
　　负薪行【鲁曰峡民男为商女当门戸坐肆于市防担负于道路者皆是妇人也苏曰海南亦有此风每诵此诗以喻父老然亦耒易变其习也　大厯元年作】
　　补注【鹤曰与下篇最能行同时作负薪行以言防州之女最能行以言归州之男故一以昭君一以屈原喻之当是大厯元年公初到防见其习俗如此故作梁权道编在二年然诗云地褊衣寒困石根未必至二年冬方有作也】
　　防州处女发半华四十五十无夫家更遭防乱嫁不售一生抱恨堪咨嗟土风坐男使女立【赵曰陆机诗土风清且嘉】应当门户女出入【赵曰晋传豫章行曰男儿当门户堕地自生神今公诗却云女当门户也】补注【鹤曰毛诗汝坟曰遵彼汝坟伐其条枚盖君子从役于外而妇人为樵薪之事又古诗云健妇持门戸则女当门戸从事樵薪其来巳久赵何为于公此句为创见也】十犹八九负薪归卖薪得钱应供给补注【希曰尔雅榇采薪即薪释曰郭云指解今樵薪一名榇一名采薪一名即薪今江东闽中多女人负担采薪也】至老双鬟只垂颈野花山叶银钗并筯力登危集市门死生射利兼盐井【洙曰防有盐井】靣妆首饰杂啼痕地褊衣寒困石根若道巫山女麤丑何得此【一云北】有昭君村【师曰售卖也防有盐井妇人当门戸或负薪贩盐以自给其女麤丑可知苍舒曰按归州图经王嫱字昭君汉纪注云南郡称妇人待诏掖庭元帝竟寜元年匈奴虖韩邪单于来朝帝赐单于待诏掖庭王嫱为匈奴阏氏按乐府解题云帝后宫既多乃使画工图形按图召幸宫人皆赂画工多者十万少不减五万昭君自恃其貌独不与乃恶涂之及后匃奴入朝选美人配之昭君当行及入辞光彩射人悚动左右天子方重失信外国悔恨不及穷按其事画工毛延寿陈敝刘白龚寛杨杜樊青皆弃市】
　　最能行【大厯元年作】
　　补注【鹤曰此篇虽以归州舟人最能操舟而作然首云峡中丈夫多在水则不独指归州人也与负薪行同大厯元年作】
　　峡中丈夫絶轻死少在公门多在水富豪有钱驾大舸【加我切】贫穷取给行艓子【洙曰峡人富则为商旅贫则为人操舟以地居山水之间瘠恶无以耕也修可曰博雅曰舸舟也又杨防方言南楚江湖湘凡船大者谓之舸艓小舟言轻如小叶也师曰艓音叶】小儿学问止论语大儿结束随商旅欹防侧柂入波涛【郑曰柂正船木】旋梢濆无险阻【郑曰旋随恋切洙曰旋梢濆皆操舟者所能也】补注【鹤曰毛诗汝坟孔氏曰坟谓崖岸状如坟墓而尔雅曰汝为坟天曰汝有坟董氏曰谓大水溢出别为小水故知坟当作濆郭璞引遵彼汝坟以证尔雅晋世诗本犹为濆也水之囘者曰旋曰涡郭景纯江赋盘涡石转是也峡江多涡旋能没人舟故撇旋梢渍不以为险者归州长年为最能梢犹泊撇犹过也】朝发白帝暮江陵顷来目击信有徴瞿塘漫天虎须怒【洙曰须一作眼】归州长年与最能【赵曰言行瞿塘峡与虎须滩甚易也】补注【鹤曰赵注以虎须为滩名甚是按峡桯记自蛮江桔柏池凡三百八十江防于峡前次荆门都四百五十滩此应是其一如狼尾滩虎牙滩是也其有瞿塘不与三峡之数】此乡之人气量窄悮竞南风疎北客【洙曰左传南风不竞】若道土无英俊才何得山有屈原宅【洙曰屈原有宅在归州定功曰后汉郡国志注荆州记秭归县北一百里有屈平故宅方七顷累石为屋基今地名乐平】
　　寄裴施州【永泰元年作】
　　补注【鹤曰裴冕以附李辅国表辅国亲昵术士刘烜充山陵使判官烜坐法冕坐贬施州数月移澧州复徴为左仆射以大厯四年十二月卒按旧史大厯二年二月戊寅以澧州刺史裴冕为左仆射则是诗在永防元年冬作盖史云刺施州止数月遂移澧州而由山陵使坐贬在广徳元年九月丙中而此诗云几度寄书白盐北苦寒赠我青羔裘故定为在永泰元年冬梁权道编在大厯二年殊不考也】
　　廊庙之具裴施州【洙曰潘安仁器非廊庙姿】宿昔一逢无此流金钟大镛在东序【洙曰礼乐之所在也夣符曰按诗贲鼓维镛大钟曰镛书曰天球河图在东序钟镛以言至和所自出东阳位也】水壶玉衡县清秋【洙曰气宇之清澈也夣符曰按文选清如玉壶氷书曰在旋玑玉衡以齐七政】自从相遇减多病三岁为客寛邉愁尧有四岳明至理【洙曰尧建四岳以共治天下】汉二千石真分忧【洙曰宣帝曰我与共理者惟良二千石乎】几度寄书白盐北【洙曰施州在白盐山之北也赵曰白盐者防州之山此裴使君寄书与公义甚明也旧注云施州在盐山之北非矣】补注【鹤曰按九域志施州北至防州三百余里则防州在施州之南不应云寄书白盐北殆谓公在白盐山之东北故自瀼西移东屯云白盐危峤北赤甲古城东】苦寒赠我青羔【洙曰一作丝】裘霜雪廻光避锦袖蛟龙动箧蟠银钩【洙曰龙蛇银钩皆字体也言所惠之书如龙蛇银钩屈蟠交连赵曰今藏裴公银钩于其中所以龙蛇动于箧也】紫衣使者辞复命再拜故人谢佳政将老巳失子孙忧后来况接才华盛【赵曰言我将老而免忧子孙无他以后来之人相接有裘君诸子才华之盛美矣帅曰东序殷学也全钟大镛乃礼乐之器言能文之以礼乐也水壶玉衡言其清和也甫以施州比尧之四岳汉之二千石施州在白盐山之北甫屡得其惠书与羔裘霜雪廻光避锦袖盖言裘也龙蛇动箧蟠银钩盖言书字体势也紫衣使者辞复命言朝廷必遣使辟召之也】
　　奉赠薛十二丈判官见赠【大厯二年作】
　　补注【鹤曰诗云忽忽峡中睡悲风方一醒又云老夫自汲涧野水日泠泠当是大厯三年秋在东屯作时吐蕃宼邠灵州京师戒严故又云龙蛇尚格鬬洒血暗郊坰】
　　忽忽峡中睡悲风方一醒西来有好鸟为我下青【师曰甫有渴疾故忽忽不乐至秋风稍苏故云悲风方一醒西有昆仑山王母与汉武帝相防于此常有青鸟为使甫以薛十二有仙姿故以况之】羽毛净白雪澹飞云汀【赵曰晋道壹道人之言雪曰先集其惨澹也】既防主人顾举翮唳孤亭持以比佳士及此慰扬舲【赵曰刘勰弥勒石像碑云似扬舲防水髙曰扬舲行舡也】清文动哀玉【赵曰此言佳士之文清如玉声之哀盖环佩之类】见道发新硎【洙曰庄子屠牛坦刀刅若发新硎唐曰薛之善属文复能知道故云】欲学鸱夷子【洙曰货殖传范蠡浮江湖改姓适齐为鸱夷子注顔师古曰自号鸱夷者言若盛酒之鸱夷多所容受而可巻懐与时张弛陈遵传曰自用如此不如鸱夷也】待勒燕山铭【洙曰窦宪勒功燕然班固为之铭】谁重断蛇劒【洙曰一云口重斩邪劒汉髙有斩蛇劒】致君君未听【洙曰伊尹致君尧舜赵曰此言利器如汉朱云所用之劒而未施有致君之术业而君未用】志在麒麟阁【见今代麒麟问注】无心云母屏【洙曰后汉郑为太尉时举第五伦为司空班次在下每正朔朝见曲躬自卑上遂听置云母屏风分隔其间由此为故事师曰昔范蠡号鸱夷子鸱夷子乃韦囊也甫勉薛莫学鸱夷子泛湖当如窦宪立功勒铭于燕然山画象麒麟问无徒若郑为帝宠春赐以云母屏隔坐而已】卓氏近新寡豪家朱门扃相如才调逸银汉防双星【洙曰司马相如初逰临卭临卭之富人卓氏有女名文君新寡善琴相如因以琴心挑之遂为夫妇晏曰双星牛郎织女也】客来洗粉黛日暮拾流萤【晏曰车聚萤读书】不是无膏火劝郎勤六经老夫自汲涧野水日泠泠我叹黑头白君看银印青卧病识山为农知地形【洙曰九章有山】补注【希曰汉百官表凡吏人比二千石以上银印青绶秦本纪告祖龙死事亦有山字】谁矜坐锦帐【洙曰汉百官志郎官给锦帐】苦厌食鱼腥东南两岸坼【孙曰谓峡江也】横水注沧碧色忽【洙曰一云苦】惆怅风雷搜百灵【洙曰见兹山朝百灵注】空中石【一云有】白虎赤节引娉婷补注【希曰石善本作右赤节犹綘节也】自云帝里女【洙曰云一云季文选我天帝之季女】噀雨鳯皇翎【洙曰弄玉帝女也乗鳯皇仙去师曰栾巳噀酒为雨故云噀雨】襄王薄行迹莫学冷如丁【洙曰丁丁令威也去家一千年始一归也】千秋一拭泪夣觉有微馨【洙曰见宋玉髙唐赋云】人生相感动金石两青荧【洙曰李广射石虎没羽扬子云曰至诚则石金为开选赋琳珉青荧】丈人但安坐休辨渭与泾【洙曰无分清浊也】龙蛇尚格鬬洒血暗郊坰吾闻聪明主治国用轻刑【洙曰尚徳也】销兵铸农器今古岁方宁文王日俭徳俊乂始盈庭【洙曰诗济济多士文王以宁言为国当借材也】荣华贵少壮岂食楚江萍【洙曰楚昭王渡江得一物大如斗色赤以问孔子孔子曰此萍实也师曰至诚则金石为开甫言薛能以至诚相感动能移此以感人主使之轻刑消兵务从节俭搜求贤俊如是则天下不期治而自治薛于此可以掇取荣华于年少之日岂但如甫客寓荆楚而食萍实也哉】
　　暇日小园防病将种秋菜督勒耕牛兼书触目【大厯元年作】
　　补注【鹤曰诗云不爱入州府畏人嫌我真及乎归茅宇傍舎未曾嗔又云江村意自放林木心所欣当是大厯二年瀼西作虽东屯瀼西俱有茅屋东屯诗所谓东屯复瀼西来皆茅屋是也然园圃在瀼西】
　　不爱入州府畏人嫌我真【洙曰襄阳耆旧记厐徳公在沔水上至不入襄阳城】及乎归茅宇【洙曰一云及归在茅屋】旁舎未曾嗔【赵曰汉髙祖适从旁舎来】老病忌拘束应接防精神【赵曰使人应接不暇】补注【希曰扬防解嘲但费精神于此】江村意日放林木心所欣秋耕属地湿山雨近甚匀冬菁饭之半牛力晩来新【修可曰张平子南都赋春花夏笋秋韮冬菁注菁蔓菁也】补注【希曰坊记注葑蔓菁心陈宋之间谓之葑陆机葑芜菁幽人或谓之芥方言云蘴荛芜菁也】深耕种数畆未甚后四隣嘉蔬既不一名数颇具陈荆巫非苦寒采撷接青春飞来两白鹤暮啄泥中芹补注【希曰尔雅芹楚葵释曰郭云今水中芹按本草陶注二月三月作英时可作葅又有渣芹别本注云有两种荻芹赤芹】雄者左翮垂损伤已露筋一步再流血尚经【一作惊】矰缴勤三步六号叫志屈悲哀频鸾皇不相待侧颈诉髙旻杖藜俯沙渚为汝鼻酸辛【赵曰宋玉赋寒心酸鼻】
　　写懐二首【大厯二年作】
　　补注【鹤曰诗云鄙夫到巫峡三岁如转烛按公永泰元年至云安大厯元年移居防州郭三年下峡此当是大厯二年作故云三岁诗又末云负暄樵牧岁暮日月疾殆二年冬也】
　　劳生共乾坤何处异风俗冉冉自超竞行行见羁束【赵曰古乐府冉冉幕中超古诗行行重行行】无贵贱不悲无富贫亦足【洙曰言贵贱贫富一委顺之而已所谓乐天之命者赵曰贱之所以悲者以贵形之也故无贵则贱者不悲贫之所不足者以富形之也故无富则贫者亦足】万古一骸骨【洙曰冋归于死】邻家逓歌哭鄙夫到巫峡三岁如转烛【洙曰言光景之迅速也】全命甘留滞忘情任荣辱【洙曰一归之于真】朝班及暮齿日给还脱粟【赵曰公尝为左拾遗今又为工部员外郎则所谓班公时年五十六矣所谓暮齿然日给还脱粟而已盖其贫故也】编蓬石城东【洙曰编蓬以庇风雨】采药山北【一作林】谷【洙曰许徴君询诗采药白云偎畧以肆所养许畋隐居北山采药读易自号太易先生汉武三召不起】补注【鹤曰石城在防州虎牙行云壁立石城横塞起又观公孙弟子舞劒器诗云瞿塘石城草萧瑟是也】用心霜雪间不必条蔓緑非关故安排【洙曰谢灵运诗居当以待终处顺故安排】曾是顺幽独【洙曰谢灵运诗安排徒空言幽独赖鸣琴】达士如直小人似钩曲曲直吾不知负暄樵牧【洙曰后汉童谣直如死道邉曲如钩封公侯赵胜负暄坐睡风檐樵牧之归洙曰列子杨朱篇曰昔者宋国有田夫暨东作自曝于日顾谓妻曰负日之暄人莫知者以献吾君当有重赏师曰冉冉无气貌人超兢于物则气防矣凡百所行但见羁束不自由也君子当安乎富贵贫贱乐天知命而不忧甫检校工部故云朝班暮齿乃晩年也编蓬所以御风雨采药所以疗衰病虽不特违然能守其节操不为纷华所变故云用心霜雪间不必条蔓绿孟子曰古者以利为本人当安时处顺不用注意安排排着则是以利为本是以达理之士其直如负暄炙背也】
　　夜深坐南轩明月照我膝惊风翻河汉梁栋已出日羣生各一宿飞动自俦匹吾亦驱其儿营营为私实【洙曰一作室】天寒行旅稀岁暮日月疾荣名忽【洙曰一作感】中人【洙曰楚辞以薄寒中人】世乱如饥虱【定功曰顔延年曰乱世人事如虮虱】古者三皇前满腹志愿毕胡为有结绳陷此胶与漆【洙曰言三皇之前民未有知结绳之后民伪日起而是非交构如胶漆然赵曰庄子曰待绳约胶漆而固者是侵其徳也】祸首燧人氏厉阶董狐笔【洙曰燧人火化而争欲之心生董狐直笔而是非之端起故以燧人为祸首以董狐为厉阶也】君看灯烛张转使飞蛾宻【洙曰言愈察则愈繁】放神八极外俯仰俱萧瑟【赵曰庄子其疾俯仰之间再抚四海之外也】补注【鹤曰尔雅及汉礼乐志俱云西极而此乃云八极盖本过秦论云并吞八荒而师古曰八荒八方荒忽极逺之地也】终契如往还【洙曰一云终然契真如】得匪合【洙曰一云金】仙术【师曰甫以私居口体为累不免驱儿营治生计以为口实故也荣名忽中人谓暮年检校工部三皇之前其风淳朴欲寡而自足结绳之后巧伪日滋如胶漆然是以燧人火化而争欲之心起董狐直笔而是非之端生此甫所以有祸首厉阶之语也有灯则有蛾有蛾则有争要在放神俯仰无所凝滞视死生如往还】
　　可叹【大厯四年作】
　　补注【鹤曰诗云太守顷者在南山则诗作于李勉大厯二年入朝为京尹后当是大厯四年勉入广时公在潭州作梁权道编在大厯元年防州诗内不考勉是时尚未为南山守也】
　　天上浮云如白衣斯须改变如苍狗【洙曰言云本无衣人以为衣人以为狗而巳赵曰浮云固变态不常之物然初为白衣变为苍狗譬万事之变不可名状也】补注【希曰维摩经是身如浮云须防变灭故此用其意而变其语】古往今来共一时人生万事无不有【洙曰非特云也古今人事亦如此者旅】近者抉眼去其夫【洙曰一云昧】河东女儿身姓栁【赵曰不喜其夫如抉眼中之物而去之东北人方言不喜见者每曰抉眼】补注【希曰抉眼云出吴世家伍子胥事】丈夫正色动引经酆城客子王季友羣书万巻常暗诵孝经一通看在手贫穷老瘦家卖履好事就之为携酒豫章太守髙帝孙引为宾客敬颇久【洙曰宗至也赵曰惟王季友正色引经在唐文粹惟载季友诗观公全篇所云则王佐之才矣】补注【鹤曰按豫章图经唐王季友酆城人家贫卖履博极羣书李勉引为賔客正色引经勉甚敬之善为诗见元结箧中集又隆兴有石幢载牧守名爵李勉在张镐之后魏少游之前而镐以广徳二年九月卒勉以其年九月继之旧史代宗纪广徳二年九月辛酉命洪州刺史李勉副知选事又旧史李勉传大厯二年来朝拜京兆尹兼御史大夫故诗曰太守顷者在南山以京兆有南山而云然则诗当作于二年后也勉大厯四年十二月巳在广平冯崇道朱济之乱则其刺广亦在其年后当徳宗之初加平章公检校左仆射可谓不负公李也疑丞旷前后之句】闻道三年未曾语小心恐惧闭其口太守得之更不疑人生反覆看亦丑【赵曰言人生相得气合则勿疑若更反覆则旁人看之亦丑也】明月无瑕岂容易紫气郁郁犹冲斗【洙曰明月之珠紫气冲斗见张华传】时危可仗真豪俊二人得置君侧否太守顷者在山南邦人思之比父母王生早曽拜顔色髙山之外皆培塿【培都茍切下路茍切洙曰魏都赋培塿之与方壶修可曰左传曰部娄无松栢説文曰培塿小土山方言曰家秦晋之间谓之培塿风俗通曰培塿者即阜之类也今齐鲁之间山之小髙者曰培塿】用为羲和天为成用平水土地为厚【洙曰尧羲仲和仲书地平天成又禹平水土】王也论道阻江湖李也疑丞旷前后【洙曰三公论道经邦左辅右弼前疑后丞赵曰王也可以论道而防滞于江湖阻隔于致　身李也可为疑丞而天子前后用阙斯人也】死为星辰终不灭【洙曰见方朔为嵗星注】致君尧舜焉肯朽吾辈碌碌饱饭行风后力牧长回首【洙曰风后力牧黄帝时良臣也师曰衣无情而狗有情如衣犹之可也变而为狗则甚矣古今人事变更有同浮云河东栁氏之女疾其夫贫丑抉眼以去其夫王生然王生通经孝友之士也见爱于太守李侯而见恶于其妻亦足见人生反覆万事变更如浮云然兹可叹也帝王世纪云黄帝夣大风吹天下尘垢皆去复夣人执千钧之弩驱羊数万羣帝叹曰风天号令垢去土后在也岂有姓风名后者哉千钧之弩毕力能逺驱羊万羣牧民为善岂有姓力名牧者哉乃得风后于海隅力牧于大泽甫以王李二人比之风后力牧可以论道可以丞疑以辅王室故回首以眷思之】
　　观公孙大娘弟子舞劒器行【并序　大厯二年作】
　　大厯二年十月十九日防州别驾元持宅见临颍李十二娘舞劒器壮其蔚跂问其所师曰余公孙大娘弟子也开元三载余尚童稚记于郾城观公孙氏舞劒器浑脱浏漓【上力周切下力支切】顿挫独出冠时自髙头宜春梨园二伎坊内人洎外供奉晓是舞者圣文神武皇帝初公孙一人而已玉貎锦衣况余白首今兹弟子亦非盛顔既辩其由来知波澜莫二抚事慷慨聊为劒器行往者吴人张旭善草书书帖数尝于邺县见公孙大娘舞西河劒器自此草书长进豪荡感激即公孙可知矣行曰
　　补注【鹤曰大厯二年十月公虽在东屯而今序云防州别驾元持宅见李十二娘舞劒器殆是公暂出府中也】
　　昔有佳人公孙氏一舞劒器动四方观者如山色沮防天地为之乆低昂【敏功曰言不自安也】防如羿射九日落【防音酷洙曰尧时十日并出尧令羿射中九日日乌皆死堕其羽翼】矫如羣帝骖龙翔来如雷霆收震怒罢如江海凝清光【洙曰皆言舞劒器回旋疾徐变态也】绛唇珠袖两寂寞【洙曰芜城赋玉貌绛唇敏功曰谓公孙已死也】晩【洙曰一作脱】有弟子传芬芳【饶曰李十二娘传其术】临颍美人在白帝【饶曰白帝即防州鱼复县甫于此见之】妙舞此曲神扬扬与余问答既有以感时抚事増惋伤先帝侍女八千人【晁曰先帝指元宋也】公孙劒器初第一五十年间似反掌风尘澒洞昏王室梨园子弟散如烟女乐余姿映寒日【夣符曰按唐志元宗既知音律又酷爱法曲选坐部女子弟三百教于梨园号皇帝梨园弟子宫女数百亦为梨园弟子居宜春北院洙曰禄山之乱梨园弟子及杂伎皆流防也】补注【希曰开元初至大厯故曰五十年间安禄山入京师命搜捕百官宦者宫女等每获数百人輙卫落阳自是其散如烟之不可收矣】金粟堆南木已拱【洙曰见金粟堆南松柏里注左传墓木拱矣江淹恨赋拱木敛魂赵曰金粟堆在明皇秦陵之北】瞿塘石城草萧瑟玳筵急管曲复终【夣符曰按古乐府今日乐相乐行绮殿文雅遒玳筵欢趣密又曰歌朱唇动爱神举洛阳少童邯郸女古称渌水今白纻催弦急管为君舞】乐极哀来月东出老夫不知其所往足茧荒山转愁疾【洙曰足重茧也言奔走流落而足重茧尔赵曰公自言去留未定今徒足茧荒山足耳胝如茧也所谓重既累茧是也】补注【希曰淮南子楚欲攻晋墨子闻之自晋超而十日十夜足重茧而不休息至于郢见楚王】
　　虎牙行【洙曰虎牙滩名也险絶萧铣僣江陵日屯兵于此后常为屯戍之地鲍曰虎牙山名盛之荆州记郡西泝江六十里南岸有山名荆门北岸有山名虎牙二山相对楚西塞也】补注【鹤曰后汉志南郡夷陵有荆门冇虎牙山荆州记曰荆门江南虎牙江北虎牙有文如虎荆门上合下开今诗云八荒十年防盗贼当是大厯二年作又云犬戎鏁甲闻丹极指吐蕃宼邠灵京师戒严也】
　　秋风歘吸吹南国天地惨惨无顔色洞庭扬波江汉廻虎牙铜柱皆倾侧【洙曰虎牙铜柱并滩名言江汉之间亦未寜静也虎牙属南郡山名见后汉志】巫峡隂岑朔漠气峯峦窈窕溪谷黒杜鹃不来猿狖寒山幽忧雪霜逼【洙曰楚九歌有山诗】楚老长嗟忆炎瘴【洙曰以惨急所以忆炎瘴也】补注【鹤曰瘴者山岚水毒与草莽沴气欝勃薰蒸之所成炎方地脉防而气泄愆阳不收人为长燠所暵肤理不密又为山水草莽之气所宼故成瘴今云巫峡隂岑常多朔漠之气老者忆南方之瘴盖伤兵戈连年杀气日盛也】三尺角弓两斛力【洙曰弓短而劲力不能胜也】壁立石城横塞起金错旌竿满云直【洙曰时多防戎也】渔阳突骑猎青丘【洙曰禄山之反皆渔阳突骑渔阳燕蓟青丘内地属洛阳】犬戎鏁甲围丹极【洙曰犬戎吐蕃也丹极帝居也时吐蕃陷京师】八荒十年防盗贼补注【鹤曰此句上疑脱一句尔雅以觚竹北户西王母日下谓之四荒而贾谊始为并吞八荒之説师古言之矣见上注】征戍诛求寡妻哭【洙曰以征役而在外故多寡妻】逺客中宵泪霑臆
　　锦树行【大厯二年作】
　　补注【鹤曰诗云荒戍之城石色古东郭老人住青丘飞书白帝营斗栗琴瑟几杖柴门幽当是大厯二年东屯作】
　　今日苦短昨日休岁云暮矣増离忧【洙曰时不我与而不知老之将至也】霜凋碧树作锦树【洙曰木华经霜而红故若锦然】万壑东逝无停留【洙曰圣贤之伤时者莫不寓意于此孔子所以有川上之叹】荒戍之城石色古东郭老人住青丘【赵曰东郭防州之郭也老人公自言】补注【荒戍之城当是指赤甲城城公孙述所筑寰宇记云奉节县北三十里与旧白帝　　城相连青丘岂非指东屯以其在东故曰青】飞书白帝营斗粟琴瑟几杖柴门幽青草萋萋尽枯死天骥跛足随牦牛【洙曰天马随牦牛喻君子而随小人赵曰草枯则无以充天马之饲与牦牛无异矣牦牛蛮中牛也】自古圣贤多薄命【洙曰伯夷之饥死孔子之栖栖顔回之夭孟轲之坎轲皆薄命之圣贤也】奸防恶少封公侯【洙曰汉祖之起所取侯者皆屠沾刀笔之人】故国三年一消息终南渭水寒悠悠五陵豪贵反顚倒乡里小儿狐白裘【洙曰五陵汉帝五陵也言当贵者贱当贱者贵是皆伤时也夣符曰按史记秦囚孟尝君昌説幸姫求解姫曰愿得君狐白裘直千金以献昭王有客能狗盗入秦宫藏盗得狐白裘献之遂得归齐矣又礼士不衣狐白】生男堕地要膂力一生富贵倾邦国【赵曰传豫章行男儿当门戸堕地自生神生男有膂力可以用武致功则一生之间所取富贵倾动邦国与美人容貌一顾倾人城頋倾人国不冋】莫愁父母少黄金天下风尘儿亦得【洙曰天下风尘则奸邪得志师曰日短岁暮皆伤老之将至而歳不我与也飞书白帝谓有所请丐也天马跛足随牦牛喻君子失所而混居小人之中圣贤命薄恶少封侯五陵豪贵反颠倒乡里小儿狐白裘皆叹乱世贵者反贱贱者反贵如小人徒有膂力动取富贵盖以天下风尘故也】
　　赤霄行【苏曰严武一日欲杀甫及章彛集吏于门武出冠挂于帘者三左右白其母奔救得止独杀彛于是有赤霄行以叙　　其事赵曰此篇乃遭侮而感叹之作】补注【鹤曰苏注云为严武作而梁权道编在大厯二年防州诗内若梁编为是则是时武死已两年不应方形之诗末云老翁慎莫怪少年当是指郭英又与莫相疑行同是永泰元年作故莫相疑亦有晚将末契托年少之句详见前注】
　　孔雀未知牛有角渴饮寒泉逢觝触【洙曰以非类也非类故不相知不相知而相从则见辱矣】赤霄圃湏往来翠尾金花不辞辱【赵曰圃在昆仑山上之别名见葛仙传晋左九嫔孔雀赋云擢翠尾之修茎】江中淘河吓飞鷰防泥却落羞华屋【赵曰淘河者鹈鸹也飞燕从江上来为淘河所疑意谓燕争其鱼而吓之归华屋之上负此羞耻衔泥而却落也】皇孙犹曾莲勺困【洙曰孝宣帝纪帝初为皇孙髙材好学然亦喜游侠数上下诸侯常困于莲芍卤中如淳曰为人所困辱也莲芍县有塩池纵广十余里乡人名为卤中莲音辇芍音灼】卫庄见贬伤其足【洙曰出左传刖鲍牵而逐髙无咎齐人来招牵之弟鲍国而立之鲍国相施氏忠故齐人取以为鲍氏后仲尼曰鲍庄子之知不如葵犹能卫其足注葵倾叶向日以蔽其根言鲍牵居乱不能危行言孙卫作鲍】老翁慎莫怪少年葛亮贵和书有篇【赵曰老翁公自指言也少年则所见辱之子也陈夀所上诸葛亮集二十四篇而贵和第十一此公所以托言不能和则必召辱矣】丈夫垂名动万年记忆细故非髙贤【洙曰言不可录小怨而弃大徳也赵曰此见公胸懐之廓落无宿憾矣汉文帝与匃奴书曰朕与单于捐细故师古曰细故小事也师曰博物志孔雀尾多变色或红或黄有如云霞其色无定尔雅释鸟鹈鴮鸅郭璞注今之鹈鸹也好羣飞况水食鱼俗呼为淘河孔雀与牛非其类犹君子小人非其类不虞小人反为小人中伤淘河飞燕防泥以污华屋犹小人居朝反为汚辱皇孙鲍庄巳见内翰注语云君子坦荡荡此甫末章有贵和句而不记録其小怨不然何以见君子之大】
　　前苦寒行二首【大厯元年作】
　　补注【鹤曰诗云去年白帝雪在山今年白帝雪在地当是大厯元年正月公在云安作详见注】
　　汉时长安雪一丈牛马毛寒缩如猬【修可曰西京杂记汉元封二年大雪深一丈野中乌兽皆死牛马踡缩如猬郑曰猬于贵切虫似豪猪者】楚江巫峡水入懐虎豹哀号又堪记秦城老翁荆扬客【洙曰公杜陵人乃秦地也】惯习炎蒸岁絺绤祝融气或交手持白羽未敢释【赵曰以楚地多热故也白羽言扇也】
　　去年白帝雪在山今年白帝雪在地补注【鹤曰旧史永泰元年正月癸巳雪盈尺二年正月丁巳朔大雪平地二尺而新史不书新史务简严而事物之纪多不该尽如斯之类非一观唐史者当合新旧书并观之永泰元年白帝之雪公虽不见殆得于所闻也】冻埋蛟龙南浦缩【赵曰此言水涸少也】寒刮肌肤北风利楚人四时皆麻衣【赵曰楚地多热故四时寒衣以雪为讶也】楚天万里无晶辉三足之乌足恐断羲和迭送将安归【洙曰言隂盛阳弱日不能破羣隂也赵曰淮南子曰日中有踆鸟注云踆趾也谓三足乌也羲和日御也以雪而乌断则羲和驭日车失其所归矣皆以形容雪深之意】
　　后苦寒行二首补注【鹤曰同上年作】
　　南纪巫庐瘴不絶太古以来无尺雪【洙曰世説南州谓之炎方地温无雪】补注【鹤曰公有诗云巫山不见庐山逺则今云巫庐乃合二山而言然庐山居大江之南未若巫山之逼于炎瘴岂至太古以来无尺雪也且公尝为桂州赋诗犹云雪片一冬深岂庐山之不桂若无乃诗人甚其辞耳】蛮夷长老怨苦寒昆仑天关冻应折猿口噤不能啸白鹄翅垂眼流血安得春泥补地裂
　　晚来江门【洙曰一云间】失大木猛风中夜飞白屋【白屋见甘林诗注】天兵斩断青海戎杀气南行动坤轴补注【鹤曰按史永泰元年八月吐蕃廻纥党项羌浑奴刺防邉九月防醴泉奉先党项羌浑奴刺又防同州盩屋十日吐蕃又与回纥冦邉冦奉天同州兴平周智光郭子仪李回方等败之杀伐之多故有是句蜀为坤维所以云动坤轴青海戎指吐蕃】不尔苦寒何太酷【洙曰疑杀戮太过也】巴东之峡生凌澌彼仓回斡人得知
　　晚晴【大厯二年作】
　　补注【鹤曰诗云髙唐暮冬雪壮哉当是二年冬作盖以元年春到防而是年史书冬无雪三年春又已下峡故知为二年诗】
　　髙唐暮冬雪壮哉旧瘴无复似尘埃【洙曰峡中毎岚瘴起如尘埃翳天】崖沈谷没白皑皑江石缺裂青枫摧南天三旬苦雾开【洙曰舞鹤赋严严苦雾】赤日照耀从西来六龙寒急光徘徊【洙曰六龙日驭也】补注【希曰髙后纪徘徊往来师古曰徘徊犹徬徨不进之意】照我衰顔忽落地【洙曰言见阳而熈也】口虽吟咏心中哀未怪及时少年子扬眉结义黄金台【洙曰燕昭筑黄金台以礼郭隗鲍照诗岂伊白璧赐时起黄金台】汩乎吾生何飘零支离委絶同死灰【洙曰支离言不为时所用也庄子支离既久心可使如死灰】
　　复阴【大厯二年冬作】
　　补注【鹤曰同是大厯二年冬作诗云昨日晚晴今日黒晚晴即前所赋之诗也】
　　方冬合沓阴塞昨日晚晴今日黑万里飞蓬映天过孤城树羽扬风直江涛岸黄沙走云雪埋山苍兕吼君不见防子之国杜陵翁牙齿半落左耳聋【洙曰防州古防子国也杜陵子美故里也】
　　夜归【大厯二年作】
　　补注【鹤曰诗云峡口惊猿闻一个则是在防作又云夜来归来冲虎过山黑家中已眠卧则是在瀼西居时作大厯二年】
　　夜半归来冲虎过山黑家中已眠卧傍见北斗向江低仰看明星当空大【洙曰明星夜半则见】庭前把烛嗔两炬峡口惊猿闻一个白头老罢舞复歌补注【希曰后汉防范传交防两炬南史蔡兴宗传范庆宗曰老罢私门兵力顿阙】杖藜不睡谁能那
　　寄栢学士林居【大厯元年作】
　　补注【鹤曰诗云荆扬春冬异风土巫峡日夜多云雨当是大厯元年防州作又云盗贼纵横甚宻迩非指崔旰即指周智光也】
　　自胡之反持干戈天下学士亦奔波【洙曰避乱奔散如波之奔】叹彼幽栖载典籍萧然暴露依山阿【洙曰暴露言无所休庇也汉书衣冠暴露】青山万里静散地白雨一洗空垂萝乱代飘零予到此古人成败子如何荆扬春冬异风土【洙曰风土记荆扬之间春寒而冬暖所以为异】巫峡日夜多云雨【洙曰神女朝为云暮为雨】赤叶枫林百舌鸣【洙曰枫木凡经霜则叶赤百舌鸟也】黄泥【一作花】野岸天鸡舞【洙曰天鸡鸟名谢灵运诗天鸡弄和风】盗贼纵横甚宻迩形神寂寞甘辛苦几时髙议排金门各使苍生有环堵【洙曰使民各安其居也】
　　寄从孙崇简【大厯二年作】
　　补注【鹤曰诗云嵯峨白帝城东西南有龙湫北虎溪则是在防作又云与汝林居未相失似是大厯二年作时在赤甲瀼西也牧童一本作牧竖】
　　嵯峨白帝城东西南有龙湫北虎溪吾孙骑曹不记马【修可曰世説王子猷为桓冲骑曹参军相问曰卿何署答曰不知何署时牵马来似是马曹乂所管几何曰何由知数又问马死多少曰未知生马知死】业学尸乡多养鸡【洙曰见崔树鸡栅诗注】厐公隠时尽室去武陵春树他人迷【洙曰厐徳公携妻子尽室入鹿山武陵春树桃源也渔人迷路而入】与汝林居未相失近身药里酒长防牧叟樵童亦无赖莫令斩断青云梯【洙曰文选注仙者以云而升故谓之云梯】
　　西阁曝日【大厯元年作】
　　补注【鹤曰诗云凛冽倦冬负暄嗜飞閤当是大厯元年居西閤时作】
　　凛冽倦冬负暄嗜飞閤【洙曰负暄以背向日也昱曰列子杨朱篇宋国有田夫暨春作自曝于日不知有绵纩狐貉顾谓妻曰负日之暄人莫知者以献吾君将有重赏赵曰梁元帝纂要曰冬曰英亦曰冬】羲和流徳泽颛顼愧倚薄【洙曰曹子建悲风鸣我侧羲和逝不留重阴润万物何惧嵗不周】毛发具自和肌肤潜沃若【洙曰沃若暖也如以汤沃然】太阳信深仁衰气歘有托欹倾烦注眼容易收病脚流离木杪猿翩僊山颠鹤【洙曰何敬祖连翩御飞鹤谢灵运诗仰防条上猿】朋知苦聚散哀乐日已作补注【鹤曰朋知一本作用知非八哀诗云断此朋知展醉为马坠诗朋知来问腆我顔公盖屡用此二字也】即事防赋诗人生忽如昨古来遭丧乱贤圣尽萧索【洙曰自古丧乱之世圣贤不得其所故萧索也】胡为将暮年忧世心力弱【师曰负暄炙背也嗜好也羲和日御也颛顼北帝也倚薄谓阴气迫人沃若暖貌欹倾谓展转向日病脚借暖气煦之则易收猿鹤喜曰和则流离布散翩僊轩举人生贵随时之宜不必伤今不如古昔古来圣贤遭丧乱之世亦皆萧索失所岂独甫乎何必忧世而至于心之弱也】
　　水閤朝霁奉简严云安【大厯元年作】
　　补注【鹤曰晚交严明府矧此数相见又首云东城抱春岑江閤邻石面当是大厯元年春在云安作梁权道编在大厯三年然是年正月公已出峡矣未必是朝日作朝旭】
　　东城抱春岑江閤邻石面崔嵬晨云白朝日射芳甸【洙曰谢晖诗杂英满芳甸】雨槛卧花丛风牀展书巻钩帘宿鹭起丸药流莺啭呼婢取酒壶续儿诵文选晚交严明府矧此数相见【数色角切】
　　晚登瀼上堂【大厯二年作】
　　补注【鹤曰大厯二年三月公自赤甲移居瀼西此诗云系马林花动又云山田麦无陇当是其时作】
　　故跻瀼岸髙颇免崖石拥开襟野堂豁【赵曰文选赋向北风而开襟】系马林花动雉堞粉如云【郑曰堞徒叶切城上垣也梦符曰按公羊传五板而堵五堵而雉百雉而城堞城墙马靣也文选鲍明逺芜城赋以板筑雉堞之盛井干烽橹之勤】山田麦无陇春气晚更生江流静犹涌四序婴我怀羣盗久相踵黎民困逆节天子渴垂拱【洙曰时丧乱既久民困于贼后天子播迁未获收复也赵曰天子皇皇于庙谟不得垂衣拱手】补注【鹤曰按旧史大厯二年正月戊寅勑同华二州顷因盗据民力凋残宜给复二年一切蠲免黎民之困不独此也详考元年以乾元已来天下用兵议于天下地畆青苖上量配税钱以充百官俸则其困非止于逆节矣羣盗久相踵谓崔旰周智光相继而叛也】所思注东北深峡转脩耸衰老自成病郎官未为冗凄其望吕葛【洙曰以世乱思得良臣如吕望诸葛者赵曰可以有为于世而叹其衰病谢灵运诗钦圣若旦暮懐贤亦凄其】不复梦周孔【洙曰如周公孔子不可梦见矣又况得见之乎】济世数向时斯人各枯冢楚星南天黒蜀月西雾重【赵曰以况风尘昏蔽道路阻隔也】安得随鸟翎迫此惧将恐【师曰楚地有瀼东瀼西地髙可以登眺故云颇免崖石拥雉堞矮墙也麦无陇言麦茂熟静犹涌言无风而波逆节指禄山之乱渴垂拱谓未收复京城所思注东北甫以东北为寇所扰不能无忧思也深峡转脩耸言困于楚峡不闻朝廷消息是以衰老自成病也郎官未为冗言不见用故思得贤俊如吕望诸葛周孔之徒出为国家整顿奈何斯人骨已朽矣楚星南天黑蜀月西雾重庶民惟星卿士惟月复叹楚蜀数昏乱是以甫欲随鸟翅奋飞而去也】
　　敬寄族弟唐十八使君【大厯三年】
　　补注【鹤曰案公有巫山县汾州唐使君十八弟宴别诗盖公大厯三年下峡时与唐相别于巫山而此诗云春江洪涛壮谷转颇弥旬又云登陆将首途笔札枉所申归期局病肺叙旧思重陈当是别后唐寄书而公赋此以简之是时犹未出峡也】
　　与君陶唐后盛族多其人圣贤冠史籍枝罗源津【洙曰甫自撰万年县君京兆杜氏墓铭云其先系统于伊祁分姓于唐杜春秋传云穆叔谓之世禄其在兹乎汉髙纪賛曰范宣子亦曰祖自虞以上为陶唐氏在夏为御龙氏在商为豕韦氏在周为杜氏注唐杜二国名】补注【鹤曰唐宰相世系表云杜氏出祁姓帝尧裔孙刘累之后在周为唐杜氏成王灭唐以封弟帝叔虞改封唐氏子孙于杜城京兆杜陵是也然则唐与杜盖同族也】在今最磊落巧伪莫敢亲介立实吾弟济时肻杀身物白讳受玷行髙无污真得罪永防末放之五溪滨【洙曰汉黄琼皦皦者易为汚峣峣者易为缺四子讲徳青蝇不能秽垂棘诗白圭之玷尚可磨也语杀身以成仁马援传武陵五溪蛮夷注雄满酉抚辰所谓五溪也赵曰所以明得罪之由以不受污玷而致然】鸾鳯有铩翮【铩所戒切】先儒曽抱麟【洙曰顔延年咏嵇中散诗鸾翮有时铩铩残也刘越石诗谁云圣达节知命故不忧宣尼悲获麟西狩涕孔丘注孔子亦抱麟而泣】雷霆劈长松骨大却生筋一失不足伤念子孰自珍泊舟楚宫岸恋阙浩酸辛除名配清江厥土巫峡邻【洙曰清江属施州郑曰清江溪名在施州本汉江巫县地今防州巫山县】补注【鹤曰施州为清江郡水经云水色清照十丈故名厥土字本禹贡按九域志施与防为邻在防之南三百余里】登陆将首途笔札枉所申归朝局病肺叙旧思重陈春风洪涛壮【洙曰顔延年春江壮风涛刘越石弃置勿重陈重陈令心伤】谷转颇弥旬【赵曰郭景纯江赋盘涡谷转】我能泛中流搪突鼍獭嗔【洙曰鼍獭嗔言为小人所怒也】长年已省拖【洙曰省视也柂舟尾正船者长年操舟者视柂则将行矣】慰此贞良臣【赵曰欲春时乗船而往得一见唐公以相慰也师曰盛族之后枝蕃大故多产圣贤介立为人孤介也唐使君以介特不防时辈为谗佞中伤代宗之时遂斥于五溪自古贤士困厄无代无之然长松虽遭霹雳犹有再生之期一失又何足伤也时唐公泊舟于楚岸以见甫复恵以书甫意欲乗春以视之慰其寥索故有春风洪涛壮唐突鼍獭嗔之语省柂言具船将行矣甫病渴无复还朝惟乐与朋旧叙懐故云归朝局病肺叙旧思重陈】
　　释闷【广徳二年作】
　　补注【鹤曰诗云四海十年不解兵犬戎也复临咸京谓吐蕃以广徳元年入冦陷京师前此禄山陷京师今又为吐蕃陷之故云犬戎也复临咸京自天寳十四载乙未禄山反时起兵至广徳元年为十年兵不解也此诗当是广徳二年作故又曰天子亦应厌奔走时在阆州故自称江边老翁而梁权道编在大厯三年第本旧次也】
　　四海十年不解兵犬戎也复临咸京【洙曰自禄山思明之乱方已而吐蕃复陷京城蒭曰咸谓咸阳即西京也】失道非关出襄野【苍舒曰按庄子黄帝将见大隗乎具茨之山至于襄城之野七圣皆迷无所问涂】扬鞭忽是过胡城【修可曰世説王敦作逆明帝骑巴镇马赍一金鞭至湖阴察军形敦昼梦日绕其城忽然惊觉曰营中有黄须卑奴来何不防取命骑追之不及也炎曰避寇者奔走迷道故有是句耳】豺狼塞路人断絶【洙曰豺狼盗贼也】烽火照夜尸纵横【洙曰汉制有寇则举烽燧言寇乱未平则烽火照夜也】天子亦应厌奔走【洙曰时帝幸陜赵曰车驾虽归长安而有乞迁洛巡悔之説】羣公固合思升平但恐诛求不改辙【朋曰讥赋敛之重也】闻道嬖孽能全生【洙曰指程元振也时元振用事媒蝎大臣故吐蕃入寇功臣不肯用命符曰代宗不能正其典刑】江边老翁错料事眼暗不见风尘清














　　补注杜诗巻十三
　　钦定四库全书
　　补注杜诗巻十四　　　　宋　黄希　原本
　　黄鹤　补注
　　八哀诗【并序寳应广徳至大厯初所作】
　　补注【鹤曰八诗非一时所作如李光弼诗云洒涙巴东峡严武诗云怅望龙骧茔武以永泰元年夏薨而旐出江汉舟转荆衡巳是数月今复葬罢而怅望其茔则二诗在防州作无疑如李雝诗云君臣尚论兵将帅接燕蓟朗诵六公篇忧来豁防蔽则是史朝义未死之前正经营河北之日当在广徳元年之前揔序云伤时盗贼未息盖自寳应广徳至大歴初有此作故云前后存没遂不诠次梁懐道编在大歴二年特自其成而云耳】
　　伤时盗贼未息兴起王公李公叹旧懐贤终于张相国八公前后存没遂不诠次焉【洙曰王仲宣张景阳皆作七哀诗黄鸟哀三良亦其义也】
　　赠司空王公思礼
　　【彦辅曰按思礼传加守司空上元二年以疾薨赠太尉谥曰武烈】
　　司空出东夷童稚刷劲翮【端本曰谓修整其仪矩】追随燕蓟儿頴鋭【洙曰一作脱】物不隔【洙曰王思礼营州城傍髙丽人也少习戎旅随节度使王忠嗣至河西与哥舒翰对为押衙髙丽东夷也】服事哥舒翰意无流沙碛【洙曰及翰为陇右节度使思礼为翰押衙无流沙碛言其轻视夷狄不以为意也】补注【鹤曰流沙碛自是两地名禹贡弱水余波入于流沙楚辞招魂西方之害流沙千里注沙流而行言西方之地厥土不毛流沙滑滑昼夜流行纵横千里西州有礌石碛北庭都防府有小碛开元二十八年八月乙亥碛西节度使盖嘉运败突骑施于贺逻余见送逺诗注】未甚防行间犬戎大充斥【敏功曰充斥言盛大也】短小精悍姿屹然强防敌【定功曰前汉严延年为人短小精悍敏防于事虽子贡冉有通于政事不能絶也赵曰按史加思礼金城太守安禄山反翰为元帅奏思礼赴军宗曰吐蕃有衅唯倚思礼且观宗之言则思礼在金城时能敌吐蕃可知矣】补注【希曰史记郭解为人短小精悍】贯穿百万众出入由咫尺马鞍悬将首【苏曰辛倚破匈奴常悬蕃将首于鞍前齐太祖见而赏爱倚能骑射尤妙文墨】甲外控鸣镝【夣符曰右按前汉书冐顿作鸣镝习勒其骑射应劭曰髐箭也】洗劔青海水【孙曰青海在山东】刻铭天山石【洙曰思礼以防石堡城功在行间除右金吾卫将军充闗西兵马使赵曰皆战胜而深入也班固为寳宪刻铭燕然山敏功曰唐薛仁贵传将军三箭定天山】补注【希曰哥舒翰筑神威军于青海上吐蕃至击破之又筑城于青海中龙驹岛吐蕃屏迹不敢近青海事见通鉴又唐志伊州伊吾县有析罗漫山亦名天山又西州有天山军自州西南有南屏安昌两城百二十里至天山又有天山县】九曲非外蕃其王转深壁【夣符曰右按唐防要景龙四年賛普请昏以左衞大将军杨矩为送金城公主使吐蕃因请河西九曲之地以为公主汤沐之邑矩遂奏与之吐蕃既得九曲其地肥良尤与唐地接近自是复叛思礼事哥舒翰以功授右衞将军闗西兵马使从其讨九曲也】飞兔不近驾【晁曰马名飞兎善走跃复能飞其骏快可知矣】鸷鸟资逺击【赵曰飞兎古之神马山海经曰鸷鸟之击】晓达兵家流饱闻春秋癖【修可曰汉艺文志云兵家者流凡百八十二家也晋杜预虽为将军而有左传癖】胷襟日沉静肃肃自有适【洙曰裴楷目夏侯云肃肃如入宗庙中俱见礼乐器师曰自短小精悍姿至此句皆美思礼之辞】潼闗初溃散万乗犹辟易【饶曰辟易退却奔走之貌】偏裨无所施元帅见手格【洙曰禄山之反也思礼从翰守潼闗宻语翰诛国忠又欲以三千骑刼之翰不从遂至于败思礼为偏裨而谋不见从翰遂被禽元帅翰也万乘天子也辟易播迁也】太子入朔方至尊狩梁益胡马纒伊落中原气甚逆【苏曰防将军一日谓扶苏曰今天色黯淡囘视中原其气甚逆吾虑者恐不测之祸在其中后果如其言】肃宗登寳位塞望势敦廹【洙曰翰既败潼闗不守宗幸蜀太子从百姓之请遂入灵武图兴复乃即位以从人望思礼奔行在】公时徒歩至请罪将厚责际防清河公间道传玉册天子拜跪毕谠议果氷释【洙曰思礼至行在上责其不坚守坐纛下将斩之防房琯在蜀奉太上皇册命至谏上以为可収后效遂释之苏曰徐倜数上书明刘向事谠议谀论即日水释】翠华巻飞雪熊虎亘阡陌【赵曰翠华天子之旗上林赋建翠华之萎莛巻飞雪言其时在冬周礼曰熊虎为旗所谓亘阡陌言兵旗之多也旧注引如虎如貔却是言兵旅非是】屯兵鳯凰山帐殿泾渭辟【洙曰天子所在以帐为殿象宫阙台殿也赵曰庾肩吾诗囘川入帐殿鳯凰山鳯翔山名泾渭则在平凉乃渭州】金城贼咽喉诏镇雄所搤【洙曰思礼既释寻副房琯战便桥不利更为闗内行营节度河西龙右伊西行营兵马使守武功以控贼及广平王収复思礼入清宫】补注【鹤曰宗出奔夜将半至金城县金城即京兆府之兴平宗在兴平王思礼自潼闗至始知哥舒翰被擒以思礼为河西陇右节度使即令赴镇収防卒以俟东讨事见通鉴然兰州亦有金城县又有金城闗正属陇右道节度治鄯州金城虽在兰州而去鄯为近诗云诏镇雄所搤盖为此不以京兆京城而言也】禁暴靖无双爽气春淅沥【师曰和爽之气如春风然】巷有从公歌野多青青麦【洙曰言贼不敢犯境土也】及夫哭庙后复领太原役【洙曰郭子仪収复两京时太庙为贼所焚权移神主于大内长安殿上皇谒庙请罪及元弼镇河阳制以思礼为太原尹北京留守河东节度使兼御史大夫贮军粮百万噐械精鋭寻加司空】补注【希曰前此积石军麦熟吐蕃輙来获之无能御者边人谓之吐蕃麦庄哥舒翰尝伏兵于其侧虏至夹击之无一人得返者自是不敢复来今继以王公为节度故麦尤盛旧注失之又萧宗还京素服向庙哭三日盖是至徳二载而领太原在乾元二年七月】恐惧禄位髙怅望王土窄【赵曰在我之禄位则恐其髙本朝之土地则恨其窄又以美其谦忠】不得见清时呜呼就窀穸【洙曰左传唯是窀穸之事】永系五湖舟【洙曰范蠡事勾践既灭呉乘扁舟泛五湖】悲甚田横客【洙曰田横死賔客间之从死者五人言思礼賔客尤甚于横也】千秋汾晋间事与云水白昔观文苑传岂述亷蔺绩【洙曰言思礼抚御积畜之才在汾晋之间者与云水无晦也亷颇蔺相如古之名将言有武功不必责之文徳也】嗟嗟邓大夫士卒终倒防【洙曰邓景山曹州人亦为太原尹北京留守至太原以镇抚纪纲为已任检覆军之隠没者众惧有一偏将将抵罪当死诸将各请赎其罪景山不许其弟请以身代又不许其弟请纳马一匹以赎兄罪众感怒曰我等人命轻如一马乎军众愤怒遂杀景山】补注【鹤曰旧史云王思礼上元二年四月薨管崇嗣代为太原尹数月召景山代崇嗣及至未几以受马被杀亦在上元二年公因景山亦尹太原而不若思礼有统御积蓄之才故于诗尾言之亦以显思礼之功也】
　　故司徒李公光弼
　　司徒天寳末北収晋阳甲【赵曰光弼加检校司徒在至徳二载寻迁司空矣今止云司徒则据为司徒以前事而称其官耳按史云安禄山反郭子仪荐其能持节河东节度副使晋阳则河东之太原也】胡骑攻吾城愁寂意不惬人安若泰山蓟北断右胁朔方气乃苏黎首见帝业【洙曰贼将史思明等四伪帅来攻城光弼麾下众不满万皆乌合之人贼以太原屈指可取光弼伺其怠出击大破之斩首十余万级又破思明于嘉山而河北归顺者十余郡朔方河北也】二宫泣西郊【师曰二宫谓肃宗与皇后】九庙起頺压【洙曰见前篇及夫哭庙后注】未散河阳卒思明伪臣妾复自碣石来火焚乾坤猎补注【鹤曰通鉴云史思明至徳二载以所部十三郡及兵八万来降李光弼以思明终当叛乱明年乾元元年果分军为三一出邢洛一出冀贝一自洹水趋魏故云伪臣妾唐志碣石出在平州石城县又妫州懐戎县有居庸塞东连卢龙碣石】髙视笑禄山公又大献防【洙曰乾元二年为天下兵马元帅与九节度兵围安庆绪于相州防有日矣史思明自范阳来救屡絶粮道光弼身先士卒若战胜之思明因杀庆绪即伪位纵兵河南贼势甚炽光弼遂檄官吏引兵入三城贼惮光弼不敢西犯宫阙遂战于中潭西大破逆党赵曰髙视笑禄山言思明笑禄山而自矜也献防则传所谓献俘太庙】异王册崇勲小敌信所怯【定功曰光弼以功封临淮王非谓非刘氏不王也小敌怯谓北邙之败也】拥兵镇河汴千里初妥帖【洙曰光弼以临淮王镇河汴苏曰张逊上隋文帝表云幅员暂宁千里安帖】青蝇纷营营风秋一叶内省未入朝死涙终映睫【修可曰按唐史北邙之败鱼朝恩羞其防谬深忌光弼功髙而程元振尤嫉之及来瑱为元振谗死光弼愈恐吐蕃防京师代宗诏入援光弼畏祸迁延不敢行帝迁长安因拜东都留守察其去就光弼以乆须诏不至二年疾笃薨】大屋去髙栋【洙曰髙栋大屋所恃而安喻光弼朝廷之所倚頼也】长城扫遗堞【洙曰倚光弼如长城今其死矣是扫遗堞也】平生白羽扇【洙曰诸葛武侯持白羽扇指麾三军言人亡而所用之物存尔】零落蛟龙匣雅望与英姿恻怆槐里接【洙曰命京兆尹第五伦监防防事塟于三原诏宰臣百官祖送于延平门外前汉槐里属右扶风武帝茂陵昭帝平陵在赵曰槐里岂葬地乎以诏百官送葬延平门外按长安志延平门乃在郭西而前汉槐里属右扶风今之鳯翔府正在长安之西矣】补注【希曰潘岳闗中记三辅旧治长安城中长吏各在其县光武东都之后扶风出治槐里冯翊出治髙陵则槐里属扶风甚明】三军晦光彩烈士痛稠叠直笔在史臣将来洗箱箧【洙曰言平生功名书在史册也】吾思哭孤冢南纪阻归楫【赵曰南纪楚之分公自南纪徃归长安则可以吊光弼之英魂今阻而不能故云】扶颠永萧条未济失利渉【洙曰时未至大治而光弼亡如济江而失舟也】疲薾竟何人【郑曰薾乃结切疲也】洒涕巴东峡【赵曰巴东峡指言防州旧注指为荆州非是】
　　赠左仆射郑国公严公武
　　郑公瑚琏器华岳金天晶【洙曰以其得山岳之孕精也赵曰武挺之之子华州华隂人尔雅曰华为西岳右有帝王之号曰金天氏】补注【希曰金天亦精西而言如爽气金天豁是也岂为古有金天氏寰宇记亦云严挺之华州人】昔在童子日已闻老成名嶷然大贤后复见秀骨清【洙曰本传武神气隽爽敏于闻见幼有成人风】开口取将相小心事友生阅书百纸【洙曰一云氏】尽落笔四座惊歴职匪父任嫉邪常力争【赵曰言武初离防补其后自致身累迁殿中侍御史所谓嫉邪者乃御史之职而尝力争乃武之能矣】汉仪尚整肃【洙曰时武为侍御史】胡骑忽纵横飞传自河陇逄人问公卿【赵曰飞传则传遽之报也河陇西东蜀口之道有飞传自河陇来武必询问公卿为谁】补注【希曰髙帝纪乗传诣洛阳如淳曰急者乗一乗传师古曰传者若古之驿古者以车后又单置马谓之驿骑飞传其一乗传欤司马相如论蜀檄建节徃驰四乗之传又文纪除闗无用传注张晏曰传信也】不知万乗出雪涕风悲鸣受词劔阁道谒帝萧闗城【洙曰河陇劔阁萧闗城事新旧二史皆不载郑曰渭州清原县乃武州旧治萧闗县按其地即汉朝那县在原州西一百八十里龙朔中故于白草军城置萧闗】补注【鹤曰唐志大中五年以原州萧闗置武州按九域志镇戎军乃原州平髙县地有萧闗古城汉文帝十四年匈奴入萧闗即此地也西北与灵州为邻盖武赴灵武行在故云】寂寞云台仗【洙曰庾信哀江南非无北阙之兵犹有云台之仗】飘飖沙塞旌江山少使者笳鼓凝皇情补注【希曰霍光传曰使者旁午而今云江山少使者可知其时矣淮南王安传亦云使者道长安来】壮士血相视忠臣气不平宻论贞观体【洙曰贞观太宗拨乱反正时】挥发岐阳征【洙曰时肃宗理兵鳯翔】感激动四极聨翩収二京【定功曰史云至徳初武赴肃宗行在房琯荐为给事中已収长安拜京兆尹则固有建议収复者矣】西郊牛酒再【洙曰沈休文碑牛酒日至壶浆塞陌西郊谓文王也牛酒谓击牛酾酒享士也】原庙丹青明【洙曰叔孙通请立原庙注原重也先以有庙今更立之也】匡汲俄宠辱【洙曰匡衡汲黯赵曰以武之谏诤如匡汲也既拜京兆尹矣而坐房琯事贬巴州此则宠之所辱也】衞霍竟哀荣【赵曰武为东川及劔南节度则迁谪之中虽可哀而亦荣也】补注【希曰北史王洛儿传论生受恩遇没居哀荣】四登防府地三掌华阳兵【赵曰武为京兆少尹父为京兆尹为成都尹劔南节度又复节度劔南此为四登防府书曰华阳黒水惟梁州则东川西川皆华阳也】京兆空栁色【洙曰色亦云市张敞为京兆尹走马章台街唐诗有章台栁是也】尚书无履声【洙曰前汉哀帝擢郑崇为尚书仆射数求见谏诤上初纳用之毎见曳革上笑曰我识郑尚书覆声】羣乌自朝夕【洙曰汉成帝时御史府中列栢树常有野乌数千栖宿其上晨去暮来号曰朝夕乌乌去不来者数月长者异之后果废御史大夫是其徴也】白马休横行【赵曰汉张湛为光禄大夫常乗白马光武毎有异政輙曰白马生且复諌矣】诸葛蜀人爱【洙曰陈寿言蜀人爱亮虽甘棠之咏召公郑人之歌子产未足为过也】文翁儒化成【洙曰文翁之守蜀召下县子弟以为学官弟子为除更繇髙者补郡吏以为孝弟力田由是大化蜀之学于京师者比齐鲁】公来雪山重公去雪山轻【洙曰雪山西山也言轻重在公而不在山】记室得何逊【洙曰梁书何逊为建安王记室王爱文学之士日与逰宴又为广陵王记室复随府于江州】韬钤延子荆【洙曰晋孙楚字子荆叅石苞骠骑军事】四郊失壁垒【洙曰失壁垒言无屯戌也此美武能镇静也】虚馆开逢迎【洙曰开閤以礼士也】堂上指图画军中吹玉笙【师曰言公镇静蜀中惟以宴乐图画与众共乐无防盗之忧也】岂无成都酒忧国只细倾时观锦水钓问俗终相并【赵曰上句虽成都有醇酒国难不敢盛为宴饮也下句言车骑之出非専为闲逰终以问俗为事也】意待犬戎灭人藏红粟盈【赵曰犬戎指吐蕃也武再节度劔南日破吐蕃七万众于当狗城然其意终待尽灭而人免诛求使粟至于红腐也】以兹报主愿庶或【洙曰一云获】裨世程炯炯一心在【洙曰炯炯明貌】沉沉二竖婴【洙曰晋侯疾求医于秦秦伯使医缓为之未至公梦疾为二竖子曰彼良医也惧伤我焉逃之其一曰居肓之上膏之下若我何医至曰不可为也在肓之上膏之下攻之不可达之不及药不至焉不可为也公曰良医也】顔囘竟短折【洙曰顔囘年三十二蚤死武终时年四十】贾谊徒忠贞【师曰公之意在于报主不幸疾化故比之囘谊谓年少而殂也】飞旐出江汉【赵曰武卒于蜀舟行而归】孤舟转荆衡【洙曰荆衡乃楚地也】虚横马融笛【苏曰后汉马融精覈术数性好音律能吹笛为督邮无留事独卧郡平阳邬中有洛客舍逆旅吹笛融去京师逾年暂闻悲甚而乐之作长笛赋】怅望龙骧茔【田曰武帝以謡言拜王濬为龙镶将军至太康六年卒葬桓谷小大营茔城旧注以龙骧名墓非是】空余老賔客身上媿簮缨【洙曰武在蜀辟甫为叅谋】补注【鹤曰观此诗而谓莫相疑行贫交行赤霄行为武而作可乎空余老賔客身上愧簮缨之句无怨恨之意也不为此其哭严仆射归榇云一云三峡暮遗后见君情又可知矣】
　　赠太子太师汝阳郡王璡
　　【郑曰璡资辛切】补注【天寳九载卒赠太子太师】
　　汝阳让帝子【洙曰让皇帝宪本名成器睿宗长子立为皇太子以宗有讨平韦氏之功成器恳让储位封为宁王薨谥曰让皇帝长子汝阳郡王璡也】眉宇真天人虬髯似太宗【洙曰书生相太宗曰龙鳯之姿天日之表又有虬髯也】色映塞外春【师曰谓貌和雅也】徃者开元中主恩视遇频出入独非时礼异见羣臣【师曰宗以璡父让位于已故眷遇之恩异于诸王出入宫禁不以时也】爱其谨防极【洙曰新史采此语】倍此骨肉亲从容听朝后或在风雪晨忽思格猛兽【洙曰江都王力格猛兽】苑囿腾清尘羽旗动若一万马肃駪駪【洙曰三礼图全羽为旞析羽为旌所谓注旄于竿首也诗駪駪征夫注众多之貌】诏王来射鴈拜命已挺身箭出飞鞚内【洙曰言王从帝猎苑中帝诏王射鴈也】上又囘翠麟【洙曰又一作入】翻然紫塞翮【修可曰崔豹古今注曰秦所筑长城土色皆紫故云紫塞】下拂明月轮【赵曰言鴈下而拂弓也皆言王射猎之精絶】胡人虽获多天笑不为新【洙曰长杨赋上将大夸胡人以多禽兽令胡人手抟之自取其获上亲临观焉天笑天子之笑也夣符曰右按仙传拾遗木公与一王女投壶设有不入者天为之嚂嘘注嚂嘘开口而笑也】王毎中一物手自与金银防中谏猎书扣马乆上陈【赵曰言王虽随猎矣而有书谏猎也諌猎书暗以司马相如比之】竟无衔橜虞【洙曰相如书曰且夫清道而后行中路而驰犹时有衔橜之变橜音掘】圣聪矧多仁官免供给费水有在藻鳞【洙曰以其谏猎而罢故官免供给之费而物亦得所赵曰非特止猎且不渔也】匪唯帝老大皆是王忠勤晩年务置醴门引申白賔【洙曰璡歴太仆卿贺知章禇庭诲为诗酒之交天宝初终又加特进楚元王既至楚以穆生白生申公为中大夫初元王敬礼申公等穆生不嗜酒元王毎置酒尝为穆生设醴师古曰醴甘酒也少麯多米一宿而熟不齐之矣】道大容无能永懐侍芳茵【洙曰言已无能而惟王之所容侍芳茵言侍王也】好学尚贞烈义形必霑巾【洙曰义形于色】挥翰绮綉扬篇什若有神川广不可泝【赵曰言自别之后流落于蜀欲上见王则川广不可泝也】墓乆狐兎隣【洙曰张孟阳七哀诗借问谁家坟皆云汉世主狐兎窟其中芜秽不复扫】宛彼汉中郡【洙曰王弟瑀早有才望伟仪表天宝十五载从宗幸蜀至汉中因封汉中王】文雅见天伦补注【鹤曰璡以天寳九年卒而此诗作于永泰大歴间故曰墓乆狐兎隣公广徳元年又与汉中王瑀防于梓州故章梓州水亭诗有近属淮南至之句今因懐感而及其天伦故有此句而末又云何以开我悲泛舟俱逺津也】何以开我悲泛舟俱逺津温温昔风味少壮已书绅【洙曰书之绅带也语子张书诸绅】旧逰易磨灭衰谢多酸辛
　　赠秘书监江夏李公邕
　　长啸宇宙间髙才日陵替【苏曰王粲曰小人日觉得志髙才日觉陵替夫造物者其意于贤愚何如哉】古人不可见前辈复谁继忆昔李公存词林有根柢【洙曰唐文苑传李邕广陵江都人少知名在长安李峤张廷珪并荐邕词髙行贞堪为谏诤官苏曰潘安仁文章块玮友人谓潘词林繁茂根柢衍宻不然何妙秀发如斯】声华当健笔洒落富清制风流散金石追琢山岳鋭【洙曰邕早擅才名尤长碑颂中朝衣冠天下寺观多出其手】情穷造化理学贯天人际【洙曰董仲舒言天人相与之际】干谒走其门【苏曰羊叔子吾非干谒走人门】碑版照四裔各满深望还森然起凡例【洙曰杜预左氏传序发凡以言例邕虽贬黜在外人亦多赍金帛徃求其文也】萧萧白杨路洞彻寳珠惠【赵曰坟墓之路幽昏而得邕之文如寳珠之洞彻以照之所以为惠】龙宫塔庙涌浩刼浮云衞【洙曰云一作空夣符曰右按南史阿育王佛灭度后一日一夜造八万四千塔梵言塔华言庙也仙传拾遗昆明池龙宫有仙方三十六首赵曰浩刼无穷之刼也度人经曰唯有元始浩刼之家部制我界统乗都也龙宫之塔庙得邕之文亘厯浩刼而浮云卫防之也】宗儒爼豆事故吏去思计【赵曰爼豆事言作修学校记文宣王庙记之属也去思计言使者太守县令替罢而作颂政碑之属】眄睐巳皆虚防涉曾不泥向来映当时岂独劝后世【洙曰自萧萧白杨路至此皆邕所造碑事也】丰屋珊瑚钩骐驎织成紫骝随劔几【洙曰髙纪贾人毋得衣师古曰织毛若今毼及氍毹之类郑曰説文曰西湖毳布也】义取无虚嵗【赵曰丰屋大屋也珊瑚钩屋中之帘钩织成则上所织者麒麟也既以紫骝马而又随之以寳劔与凭几此数者皆冨贵家物不惜以馈邕矣义取无虗嵗则以文得财矣新史云奉金帛请其文前后所受钜万计】分宅脱骖间感激还未济【洙曰呉志周瑜推道南大宅以舍孙防与防为友升堂拜毋有无通共史记越石父贤在缧絏中晏子出遭之涂解左骖赎之延入为上客邕之急于养士如此】众归赒给美摆落多藏秽【赵曰在众人则归其能赒给在邕之身则虽多藏而能摆落其秽也】独歩四十年风听九臯唳【洙曰邕知名长安中死天寳初四十年间可谓独歩矣累献词赋甚称宗防后因上许中使临索其新文以文章彻天听故有九臯涙云】呜呼江夏姿【赵曰此黄香也汉人语云天下无双江夏黄童】竟掩宣尼袂【洙曰孔子获麟反袂拭面称吾道穷】补注【希曰虽用汉人语亦以邕父善本江夏人故云曹宪传同郡魏模公孙罗江夏才善相继传授者也】徃者武后朝引用多宠嬖否臧太常议【洙曰邕有批韦巨源谥议文士推重之】靣折二张势【洙曰初邕为左拾遗俄而御史中丞宋璟奏侍臣张昌宗兄弟有不顺之言请付法断则天初不应邕在陛下进曰璟言事闗社稷望陛下可其奏则天色解始允宋璟既出或谓邕曰子名位尚卑若不称防祸福将不测何为造次如是邕曰不颠不狂其名不彰】衰俗凛生风排荡秋旻霁忠贞负寃恨【赵曰以邕忠正为人所陷】宫阙深旒缀【赵曰此言天子深居九重不加省察也】放逐早聨翩低垂困炎疠【洙曰邕始以与张柬之善贬雷州宗初又贬崖州后召还为姚宗所嫉贬栁州又为张説所恶发陈州赋事扺死防赦免贬钦州邕少有名累被贬逐后进不识京洛阡陌聚观以为古人或将眉目有异衣冠望风寻访门巷又中使临问索其新文复为人隂中竟不得进用也】日斜鵩鸟入防断苍梧帝【赵曰言其悲愁如贾谊鵩鸟赋云庚子日邪鵩集余舍帝舜之狩至苍梧而死今之梧州也】荣【一作防】枯走不暇星驾无安税【赵曰荣枯之不常故奔走不暇所以无安息税驾之地诗星言夙驾】几分汉庭竹【洙曰汉制以竹使符分给郡守邕累为刺史故曰几分也】夙拥文侯篲【洙曰魏文侯拥篲以迎朋友】终悲洛阳狱事近小臣毙祸阶初负谤易力何深哜【洙曰邕与栁勣马一疋及勣下岳吉温令勣引邕议及休咎事遂诛赵曰天宝初栁勣有罪下狱邕尝遗勣马故吉温使引邕尝以休咎相语隂赂遗竟杖死北海郡】伊昔临淄亭酒酣托末契【洙曰甫有陪李北海晏歴下亭诗是也】补注【希曰唐志齐州济南郡本齐郡天宝元年更名临淄然青州亦有临淄县此当是言齐州歴下亭也】重叙东都别朝隂改轩砌【朝直遥切】论文倒崔苏【洙曰崔信明苏源明二人皆以文章擅世】指尽流水逝近伏盈川雄【洙曰唐文苑传杨炯为盈川令卒张説曰杨盈川文思如悬河注酌之不竭既优于卢照隣亦不减王勃】未甘时进丽【洙曰张説曰李峤之文如良金美玉无施不可李峤为时进故也】是非张相国相扼一危脆【赵曰指张説也邕素轻与张説相恶公诗言张説以相国势力所能胜邕特一身危脆易于一扼耳】争名古岂然【洙曰魏文帝典论云文人相轻自古而然】键防歘不闭【赵曰邕于闗键则防急而歘然不闭所以召祸】例及吾家诗旷懐扫氛翳慷慨嗣真作咨嗟玉山桂【洙曰郄诜云昆山片玉桂林一枝】钟律俨髙悬鲲鲸喷迢遰【师古钟律喻诗有法度鲲鲸喻其雄健】坡陁青州血【师曰坡陁髙聚貌青州血谓死所】芜没汶阳瘗【洙曰邕塟所也】补注【鹤曰青州是为北海郡乃邕守其郡李林甫忌之因传以罪诏就郡杖杀之又唐志武徳二年以北海营丘下宻置潍州又置连永平寿华池汶阳等十三县六年皆省今云汶阳者殆指旧县地而言邕客塟于此故云瘗】哀赠竟萧条恩波延揭厉【洙曰代宗时国恩例得赠秘书监】子孙存如线旧客舟凝滞【赵曰存如线伤李无后也旧客则公自伤其流落于外未能乗扁舟以徃也】君臣尚论兵将帅接燕蓟朗咏六公篇【洙曰邕有张桓等五王泊狄相六公诗】忧来豁防蔽【赵曰叹时之多艰当复如邕者慷慨有所陈説故咏其所作六公诗以觧忧也公自注云桓彦敬晖崔晖张柬之袁恕已也洎狄相六公六公篇咏具载邕传】
　　故秘书少监苏公源明
　　武功少也孤【赵曰源明京兆武功人故直以此名之】徒歩客徐兖读书东岳中十载考坟典【洙曰按新史源明初名预字弱夫少孤寓居徐兖工文辞有名】时下莱芜郭忍饥浮云巘补注【鹤曰东岳莱芜俱属兖州莱芜兖州属邑名唐志云本颖淄州武徳六年省入博城长安四年以废嬴县复置九域志淄州有莱芜旧城淄南去兖四百里而九域志又云莱芜东北去兖州三百里疑不能时下然东岳唐在干封县亦在兖之东北岳与莱芜为近盖自东岳时下莱芜也】负米晩为身毎食脸必【洙曰子路为亲百里负米源明养不及亲负米自为而已故毎食必】夜字照爇薪【夣符曰右按文士传侯瑾字子瑜家贫佣赁暮輙烧柴薪以读书独处一室如对尊賔】垢衣生碧藓庻以勤苦志报兹劬劳愿【洙曰以已勤苦之志报父母劬劳也】学蔚醇儒姿【洙曰贾山渉猎书记不能为醇儒】文包旧史善【师曰源明尝私着国史后史馆采其语用之故云云】洒落辞幽人归来潜京辇射防君东堂宗匠集精选制可题未干乙科已大阐【洙曰元明天宝中及进士第更试集贤院汉书顔师古曰射防者谓为难问疑义书之于防量其大小署为甲乙之科列而置之不使彰顕有欲射者随其所取得而释之以知优劣】文章日自负椽吏亦累践【赵曰累迁太子谕徳】晨趋阊阖内足踏宿昔趼【郑曰古典切胝也】一麾出守还【洙曰源明累迁太子谕徳出为东平太守故召为国子司业也夣符曰右按文选云屡荐不入官一麾乃出守】黄屋朔风巻不暇陪八骏虏庭悲所遣【赵曰朔风巻则明皇乗舆以禄山反而出狩源明不得扈从而留虏庭毎悲恨以遣懐耳八骏事周穆王乗八骏以出逰】平生满樽酒【苏曰阮迷爱诗好饮足不迹公卿大夫之门水边林下放懐自若张翰相顾遇问其所欲迷曰平生满樽酒活计一张琴翰叹防曰真傲逸竒士非我辈比也】断此朋知展忧愤病二秋有恨石可转【洙曰安禄山陷京师源明以病不受伪官赵曰诗曰我心匪石不可转也其二秋忧愤则石可转而吾心不转焉此言源明不污贼也】肃宗复社稷得无逆顺辨【洙曰肃宗复两京权考功郎中知制诰】范煜顾其儿【赵曰范煜坐谋反诛临刑醉其子蔼亦醉取地土及果皮以掷煜煜问曰汝瞠我耶蔼曰今日何縁瞠但父子同死不能不悲】李斯忆黄犬【洙曰李斯传二世二年七月具斯五刑论腰斩咸阳市顾谓其中子曰吾欲与若复牵黄犬俱出上蔡东门逐狡兎岂可得言受伪官之人如范李之顾恋也】秘书茂松意【洙曰源明后以秘书少监卒茂松意以不变节于艰危如松栢不为风霜所夺也】载从祠坛墠前后百巻文枕藉皆禁脔【赵曰禁脔言其文之美也出晋元帝始镇建业毎得二豚以为珍膳项上一脔尤美輙以荐帝呼为禁脔】篆刻扬雄流溟涨本末浅【赵曰扬雄以赋为童子雕虫篆刻然竟为长扬羽猎赋见称于时溟涨谓其文波澜浩汗虽溟海之涨其本末比之犹为浅】青荧芙蓉劔犀兕岂独剸【洙曰呉越王允常取纯钩劔示薛烛曰光乎如屈阳之华沉沉如芙蓉始生于湖王子渊颂巧冶铸干将之朴水断蛟龙陆剸犀兕】反为后辈亵予实苦懐缅煌煌斋房芝事絶万手搴【郑曰搴九辇切取也洙曰汉武帝大兴祠齐房生芝而作歌肃宗时宰相王璵以祈禬进劝上兴祠祷事禁中稍崇淫祀源明数进时政得失】垂之俟来者正始徴劝勉【赵曰源明所言可以垂后世法乃正始之道也】不要悬黄金胡为投乱贙【修可曰按尔雅贙有力注云出西海大秦国似狗多力犷恶炙毂子载贙铭曰爰有犷兽厥形似犬饥则驯服饱则反眼出于西海名之曰畎赵曰所以美之且危之也乳贙谓乳虎也盖言安媚则黄金可恶而切直犯上之怒不啻投饥贙也贙乎犬切】结交三十载【洙曰任彦升哭云仆射结懽三十载生死一交情】吾与谁逰衍【洙曰新史亦言源明雅善杜甫郑防】荣阳复冥寞罪罟巳横【洙曰上户孟反下音畎谓郑防也】呜呼子逝日始泰则终蹇长安米万钱凋防尽余喘【赵曰言源明未死间犹及肃宗反正之后时已向泰矣而源明死后时复屯蹇所以有米万钱而至凋防也旧注所引非旧注云是时乗大盗之余国用乏屈史思明防洛阳有诏幸东京源明以防早饥陈十不可以諌上嘉其直遂罢东幸】补注【鹤曰二注俱非不过言源明死时适值嵗歉而已旧史广徳二年自秋及冬斗米千钱今云长安米万钱盖以一斛言之史不言苏与郑死之年以此诗及长安米价论之当是其年苏郑相继而死故云荣阳复冥寞后诗又云凶问一年俱】战伐何当解归帆阻清沔尚纒漳水疾【洙曰刘公干余婴沉痼疾窜身清漳濵赵曰公言在云安不得沂沔以归】永负蒿里饯【洙曰蒿里送士大夫庶人挽歌苏曰徐翔之侄陵泣曰永负蒿里之哀东门相饯】
　　故著作郎贬台州司戸荥阳郑公防
　　鶢鶋至鲁门不识钟鼓飨【洙曰庄子至乐篇昔者海鸟止于鲁郊鲁侯御而觞之于庙奏九韶以为乐具太牢以为膳鸟乃视忧悲不敢食一脔不敢饮一杯三日而死此以已养养鸟也非以鸟养养鸟也海鸟鶢鶋也孔子谓臧文仲不智者三而祀鶢鶋一也注鶢鶋止于鲁东门文仲使国人祀之】孔翠望赤霄愁思雕笼养【洙曰孔翠翡翠孔雀也其志在丹霄然终不免樊笼之愁者以其质之异于众禽也故鹪鹩赋彼鹫鸮鹍鸿孔雀翡翠或陵赤霄之际或托絶垠之外翰羽足以冲天觜距足以自衞然皆负矰缨缴羽毛入贡何者用于人者然也赵曰言郑公如鶢鶋如孔翠非钟鼓所能乐之雕笼所能拘之也】荥阳冠众儒早闻名公赏地崇士大夫况乃气清爽【洙曰文艺传郑防郑州荥阳人天寳初为协律郎】天然生知姿学立防夏上神农或阙漏黄石愧师长【赵曰郑防自著书外又选胡本草七巻故公所言补阙乃神农本草之所不载也张良遇黄石公为师令公言愧者愧则不敢为防之师长也】药纂西极名兵流指诸掌贯穿无遗恨荟蕞何技痒【郑曰荟乌外切蕞祖外切小貌痒以两切本作痒】圭臬星经奥虫篆丹青广【洙曰按新史防集撰当世事著书八十余篇有窥其藁者遂上书告防私撰国史防仓皇焚之坐谪十年名其书为防粹孔子作春秋游夏不能賛一辞防私撰国史是出其上也神农黄石药纂兵流皆古书也言防无不贯穿复通防艺星经丹青之类赵曰圭臬言其善地理也选言陈圭置臬圭者土圭所以测日影臬者防臬所以度广狭虫篆言能书丹青又言能画】子云窥未遍【苏曰刘荐语陈贞曰吾腹中书皆扬子云窥未遍者】方朔谐太枉【赵曰言郑防能知荒逺之所在也东方朔毎言其所指皆神仙之处故云谐枉犹太迂也】神翰顾不一体变钟兼两【修可曰书苑曰防善草頴吕揔云防书如风送云収霞催月上钟兼两钟繇钟防也父子善书皆尽其妙或云兼两车也汉呉恢为南海太守欲杀青冩书子祜谏曰此书若成则载之兼两注车有两轮故称】文传天下口【苏曰相如片文只字朝出而暮传天下古诗云髙文满天下借借喧万口】大字犹在牓昔献书画图新诗亦俱往沧洲动玉陛寡鹤误一响三絶自御题四方尤所仰【洙曰防自写其诗并画以献帝大书其尾曰郑防三絶寡一作宣】嗜酒益疎放【洙曰防嗜酒疎放故杜甫赠诗云頼得苏司业时时与酒钱苏司业源明也苏曰陶潜阮籍軰嗜酒疎放逸山野终免其祸当世莫及其髙见自全之机】弹琴视天壤形骸实土木亲近唯几杖【赵曰言亲近于天子今以言几杖则未尝暂离之意】未曽寄官曹突兀倚书幌【洙曰防初坐谪还京师上爱其材欲置左右以不事事更为置广文舘以防为博士防闻命不知广文曹司何在诉宰相曰上増国学置广文舘以居贤者令后世言广文博士自君始不亦美乎】晩就芸香阁【洙曰迁著作郎鱼豢典畧云芸香辟纸鱼蠧故藏书台称芸台】胡尘昏坱莽【曽曰坱莽广貌】反覆归圣朝防染无涤荡【赵曰防值禄山反为受防水部郎中因称风缓求市令潜以宻草达灵武故言无一防所染不烦浇荡之意】老防台州掾泛泛浙江桨【洙曰禄山反遣张通孺刼百官置东都伪授防水部郎中因称风缓求摄市令潜以宻草达灵武贼平免死贬台州司户叅军】履穿四明雪饥拾楢溪橡【洙曰四明楢溪皆浙江地名言防贫困拾橡而食之定功曰按唐史防以汚禄山伪官贬台州司戸四明及楢溪皆属台州孙绰赋云登陆则有四明天台】补注【鹤曰楢溪虽未详在何郡而四明山不属天台唐云明州以境有四明山为名九域志云其山有四面各产异木不杂又孔防稽记曰四明山髙峯轶云连岫蔽日今云履穿其雪亦第言经从其山耳非指在台州】空闻紫芝歌不见杏坛丈【洙曰庄子渔父篇孔子逰乎缁帷之林休坐乎杏坛之上弟子读书孔子弦歌鼓琴奏曲】天长眺东南秋色余魍魉【洙曰天台赋始经魍魉之涂卒践无人之境师曰言荒僻也】别离惨至今班白徒懐曩春深秦山秀叶坠清渭朗剧谈王侯门野税林下鞅【洙曰鲍明逺诗无田税归鞅】操纸终夕酣时物集遐想【师曰自春深泰山秀至此追忆昔时与防聚防于闗中春和秋凉之日或剧谈或解鞅操纸赋诗把酒酣饮今词场疎濶故伤之】词场竟疎濶平昔滥吹奬【赵曰指言昔与郑逰于词翰之场而今竟疎逺间濶又忆郑之平昔滥有推奬于已】百年见存没牢落吾安放【洙曰一云仿赵曰孔子将死子贡曰泰山其頺吾将安仰梁木其壊吾将安放】萧条阮咸在出处同世网【洙曰阮咸阮照子也任达不拘虽处世不交人事】补注【鹤曰郑审当是与为兄弟故谓阮咸在如杜位乃公之从弟而云阿咸家是也东坡本此故与子由诗云头上银旛笑阿咸审虽谪江陵而有宅在防公尝过其湖亭有诗又选世网缨我等此诗当是大歴元年作】他日访江楼含凄述飘荡【洙曰著作与今秘书监郑君审篇翰齐价谪江陵故有阮咸江流之句赵曰阮借与其侄共为竹林之逰今以阮咸比郑审故云阮咸在】
　　故右仆射相国张公九龄
　　相国生南纪【师曰滔滔江汉南国之纪説者援是诗以江汉为南纪非也葢南纪乃分野名广天文志云东循岭徼达瓯闽中是谓南纪所以限蛮夷也张相国曲江人曲江韶州正岭徼瓯粤之地大扺自江汉以南皆谓之南纪非特江汉而巳】补注【希曰史记秦庄防王薨太子政立尊吕不韦为相国又髙后病甚廼令梁王吕产为相国前汉百官公卿表相国丞相皆秦官张公相明皇故云】金璞无留矿【洙曰张九龄父为韶州别驾因家于始兴今为曲江人九龄幼聪敏善属文十三以书干广州刺史王方庆大嗟赏之曰此子必能致逺金玉未成器曰矿言九龄成器早故不留矿也赵曰言已为金而不复留在矿以譬张曲江出而应用不复退缩也】仙鹤下人间独立霜毛整【洙曰言九龄之出也如仙鹤然洁白修整】矫然江海思【苏曰阮熙年来浩然起江海之思】复与云路永【师曰言其志趣髙逺前桯亦不浅也】寂寞想土阶未遑等箕颍【洙曰尧生阶三尺想土阶有致君尧舜之心也有致君之心故未遑于箕颍箕山也颍水也巢父许由所隠之地】上君白玉堂倚君金华省【洙曰由玉堂金华省言直登清华之地赵曰此言张曲江为校书郎为左拾遗为左补阙为中书舍人为集贤院学士是也】补注【希曰玉堂金华防殿名翼奉疏孝文躬行节俭其时未央宫无髙门武台玉堂金华之殿又李寻传久污玉堂之署杨雄传上玉堂又郑寛中张禹朝夕説书于金华殿中今张公为拾遗补阙及中书舍人切近于君皆可谓之玉堂开元十三年改丽正修书院为集贤殿书院侍讲学士侍读直学士而公为学士故云倚君金华省】碣石嵗峥嵘天地日蛙黾【师曰碣石山在安禄山所据之方峥嵘髙大貌禄山有叛志尝自髙大视天地间如蛙黾然全无忌惮相国料其有反意屡请于帝】补注【希曰此却非指齐地碣石而言葢谓安禄山在河北日自强大唐志河北名山日碣石尔雅在水者黾释曰一名耿黾一名士鸭状似青蛙而腹大陶注本草云俗名士鸭其鸣甚壮又云一种小形善鸣唤为鼃比言禄山强恣天下之人籍籍有言如蛙黾而明皇独不知也鹤曰楚辞谬谏云鼃黾防乎华池注喻谗谀弄口得志也】退食吟大庭何心记榛梗【洙曰大庭古至治之国也言九龄虽退食之间未尝忘致治也榛梗言不以嫌猜为心也】骨惊畏曩哲鬒变负人境【洙曰鬒黒髪也变而为白以负人事而已谢晖诗谁能鬒不变赵曰上句言畏其不逮故前人下句忧其髪白而将老皆伤功名之不立也】虽防换蝉冠右地恧多幸【赵曰此乃侍中事而史不载汉官仪侍中冠武帝大冠加金珰附蝉为文貂尾为饰谓之貂蝉也下句则以九龄以尚书右丞相罢言在右也已惭恧而多幸何者有林甫之嫉仙客之憾则得此为幸矣】敢忘二疏归【洙曰疏广为汉太子太传谓兄子受曰吾闻知足不辱知止不殆岂如父子相随出闗归老不亦善乎遂上疏乞骸骨上许之公卿设祖道供帐东都门外】痛廹苏耽井【苏曰神仙苏耽种橘凿泉以救时疫病者食橘叶饮泉即愈赵曰神仙传苏仙翁名耽忽辞母去毋曰使我如何存活仙翁曰明年天降疫疾庭中水檐边橘树可以代养】紫绶映暮年荆州谢所领【洙曰初九龄为相荐长安尉周子谅为监察御史至是子谅以妄陈休咎上亲加诘问令于朝堂决杀之九龄坐引非其人左迁荆州大都督府长史】补注【希曰汉公卿表丞相金章紫绶】庾公兴不浅【洙曰庾亮镇武昌诸佐吏殷浩之徒乗月登南楼俄而不觉亮至将起避之亮徐曰诸君少住老子于此兴不浅便据胡牀与浩等谈咏其坦率如此】黄霸镇毎静【洙曰循吏传黄霸独用寛和为治擢为扬州刺史颍川太守治为天下第一自汉兴言治民吏以霸为首】賔客引调同【洙曰谢灵运诗异代可同调】讽咏在务屏诗罢地有余篇终语清省一阳发隂管【赵曰谓如黄钟之律也言其诗之和而可聴耳】淑气含公鼎【赵曰谓如大烹之和也言其诗之美而可味于口】乃知君子心用才文章境【洙曰九龄善属文有集二十巻】散帙起翠螭倚薄巫庐并【赵曰言开散曲江文帙神物歘起其髙至并巫庐之山也广雅云龙无角曰螭师曰公有集二十巻荆人刻之碑翠螭即碑头刻螭文也倚薄巫庐并巫庐二山其才气能与二山之气相倚廹也】绮丽晖拥【洙曰谢眺字晖少有美名为文绮丽】牋诔任昉骋【洙曰任昉字彦升长于牋诔】自我一家则未阙只字警【洙曰史记序勒成一家传序只字之褒】千秋沧海南名系朱鸟影【赵曰韶州即沧海之南朱鸟南方之宿当时谓九龄为沧海遗珠则有名称矣】归老守故林恋阙悄延颈【赵曰九龄在荆州之久封始兴县伯请还展墓也恋阙言其心不防君也】波涛良史笔【苏曰班孟坚信知一代良史下笔善恶澜翻而昭著】芜絶大庾岭【洙曰恨赋终芜絶于异域九龄自荆州请归拜墓因遇疾卒年六十八谥曰文宪至徳初上皇在蜀思九龄先觉安禄山靣有反相乃下诏褒赠司徒赵曰意谓九龄之文如波涛之翻可充良史之笔惜乎芜没隔絶于大庾岭之外也】补注【鹤曰无一本作芜赵注乃尔善本作无字为是张公之文何尝芜絶公意谓良史之笔当纪其初终无絶于庾岭也如先知禄山反相不与林甫同恶皆史笔所当书殆公之所望于史笔者前篇李光弼诗云直笔史臣在将来洗箱箧亦此意也南康记云汉兵击吕嘉众溃有神将戌是岭以其姓庾因谓之大庾又以其上多梅而先发亦曰梅岭按武帝元鼎四年南越相吕嘉杀汉将杨千秋函封汉使节置塞上即此岭张公居于岭外故云】向时礼数隔制作难上请【赵曰此言帝眷已衰难以制作上请于朝也】读徐孺碑犹思理烟艇【苏曰谢安石理五湖烟艇赵曰徐孺汉之髙士也曲江为之墓碣公之句意谓今再读之而犹思理烟艇则以慕徐孺髙风而不防江汉之念】
　　醉为马坠诸公携酒相看【大厯二年作】
　　补注【鹤曰诗云骑马忽忆少年时散蹄迸落瞿塘石当是在防州作而梁权道编在大厯三年按公是年出峡有赠南卿兄瀼西岸园诗曰正月喧莺未兹辰放鹢初则公是年正月巳去防若是时伏枕则是月岂能发舟当是二年作】
　　甫也诸侯老賔客【苏曰卜子夏见鲁大夫曰商也诸侯门下老賔客尔思以恢仲尼之道贤大夫冝如何】罢酒酣歌拓金防骑马忽忆少年时【苏曰许禇骑马过新丰涙下不止客问其故禇曰忆少年时挟矢跃马醉戯于此囘首五十年事不觉泪下】散蹄迸落瞿塘石【禹侢曰瞿唐峡名时甫在防故言及此】白帝城门水云外低身直下八千尺粉蝶电转紫逰缰【洙曰粉堞城堞也以垩土涂之故曰粉堞缰马缰以紫丝为之故曰紫缰禹侢曰电转言其疾也】东得平冈出天壁【逢原曰言山立与天齐髙也】江村野堂争入眼垂鞭亸鞚凌紫陌【逄原曰亸鞚谓俯勤其马也】向来皓首惊万人自倚红顔能骑射【赵曰言虽以我皓首为惊而自谓其年少时能骑射今亦尚能也】安知决臆追风足【洙曰决臆纵意也追风言马足疾可以追风也赵曰追风太宗十骥之名】朱汗骖驔犹喷玉【赵曰朱汗即汗血也崔液上元夜逰诗骖驔始散东城曲倐忽还逢南陌头穆天子传王东逰于黄泽时人语曰黄之泽其马歕玉】不虞一蹶终损伤人生快意多所辱职当忧戚伏衾枕况乃迟暮加烦促【赵曰张茂先云烦促毎有余】朋知来问腆我顔【洙曰腆厚也】杖黎强起依僮仆语尽还成开口笑提携别扫清谿曲酒肉如山又一时初筵哀丝动豪竹【琪曰大管也】共指西日不相贷【琪曰言欲暮须痛饮不相假贷】喧呼且覆杯中渌何必走马来为问君不见嵇康养生被杀戮【洙曰嵇康注养生论后以事坐诛】
　　李潮八分小篆歌【大厯二年作】
　　【余曰邵氏闻见录云韩退之石鼓诗体子美八分歌也】补注【鹤曰巴东逢李潮当是在防州作盖防本巴东郡也梁权道编在大厯三年然是年正月公防诗但云逾月求我歌我今衰老才力薄潮乎潮乎柰尔何无分别语意是二年】
　　苍颉鸟迹既茫昧字体变化如浮云【洙曰苍颉黄帝臣也观鸟迹而为文字自苍颉之后字体变易如浮云焉无定体也】陈仓石鼓又已讹【赵曰韩退之诗周纲陵迟四海沸宣王愤起挥天戈防功勒成告万世凿石作鼓隳嵯峨郑曰陈仓山名在鳯翔宝鸡县】大小二篆生八分【洙曰周太史籕始剏大篆唐苏载记石鼓文谓之周宣王猎碣共十鼓其文则史籕大篆汉蔡邕字伯喈为中郎将正六经于太学石壁天下摹学邕大篆入妙品小篆者秦丞相李斯删古文复篆及史籕之书也斯作苍颉篇胡母敬作博学篇皆取史籕大篆或颇改所谓小篆师曰书苑云八分书者秦羽人上谷王次仲饰书为之钟繇谓之章程书王愔曰王次仲始以古书方广少破势建中初以书作楷法字方八分始皇得次仲文简略赴急病之用甚善之蔡姬别传曰臣父邕言八分书割程邈字法去八法李斯小篆去二分取八分故曰八分书蔡希总曰王次仲以楷法局促更引而伸之为八分故号八分书张懐瓘云八分本谓之楷书楷者法也渐若八字分散故名八分】补注【鹤曰鳯翔府宝鸡县本陈仓县寰宇记云石鼓山在县南二十许里石形如鼓其数有十盖纪周宣王畋猎之事其文即史籕之迹秦燔诗书废古训而官狱多事乃令下杜人程邈作小篆唐张懐瓘书断云蔡邕八法入神入妙又云张昶八分碑在华县今华山所存汉碑凡四华亭一碑乃昶分书也】秦有李斯汉蔡邕【见上注】中间作者寂不闻峄山之碑野火焚枣木传刻肥失真【洙曰峄山碑李斯书也为野火所焚人惜其文故以枣木传刻按史记始皇二十八年东行郡国上邹峄山于是刻之于石以颂秦徳】补注【鹤曰峄山碑即李斯所书秦诏者也本朝刘跂以大观二年春访于泰山絶顶见其岿然依丛石间其髙不逾四尺厚约二尺有竒石皆残缺四面周围悉有刻字总二十二行行十二字其十二行是始皇解其十行是二世诏殴阳公云今俗传峄山碑史记不载其字特大不类泰山存者其不传刻尔又云江休复尝自至泰山顶上视秦所刻石处云四面皆石无草木而野火不及故能若此之久然则在公所谓野火焚者亦闻听之误欤】苦县光和尚骨立【定功曰苦县属陈国故城今在亳州赵曰野火焚谓李斯书也尚骨立谓蔡邕书也故于峄山之碑则伤枣木之失真于苦县之碑则喜其有骨立也师曰续汉书云桓帝夣见老子令左棺于頼乡祠之诏陈相边诏立祠兼刻石即蔡伯喈八分书又灵帝纪光和五年始置鸿都门生注云召能为尺牍工书鸟篆者时南阳人师冝官称八分为最大则一字径丈小则方寸以是考之疑苦县蔡邕书光和师冝官书也详观此歌峄山之碑谓李斯书也苦县谓蔡邕书也然苦县之祠立于桓帝之延熹而光和乃灵帝年号岂非祠立于延熹而碑刻于光和乎盖延熹至光和才十年之近尔或谓光和为伯喈所书华山碑苦县老子朱碑未知孰是】书【洙曰一作画】贵痩硬方通神【苏曰羊欣曰古将军笔画劲硬妙絶通神】惜哉李蔡不复得吾甥李潮下笔亲尚书韩择木骑曹蔡有隣开元已来数八分潮也奄有二子成三人【洙曰韩择木昌黎人官至工部尚书散骑常侍工八分师蔡邕法风流闲媚号伯喈中兴蔡有隣济阳人官至胄曹叅军善八分始拙弱至天寳中遂精妙相卫间多其笔迹】况潮小篆逼秦相快劔长防森相向八分一字直百【洙曰一作千】金【郑曰程邈见李斯书曰此一字直千金】蛟龙盘拏肉屈强【郑曰屈九勿切亦作淈洙曰言笔迹竒怪劲屈如蛟龙之盘拏也】呉郡张颠夸草书草书非古空雄壮【洙曰张旭呉郡人官至右率府长史时善草书言吾见公主檐夫争路而得其意后又观公孙氏舞劔器而得其神饮醉輙草书挥笔大呌以头濡墨水中天下呼为张颠醒后自视以为神人谓之草圣】岂知吾甥不流宕【郑曰宕徒浪切过也】丞相中郎丈人行【洙曰丞相斯也中郎邕也丈人行尊老之称也】补注【鹤曰此诗云惜哉李蔡不复得吾甥李潮下笔亲则潮乃公之甥然尔雅云姑之子为甥舅之子为甥妻之昆弟为甥姊妹之夫为甥若帝馆甥于贰室则壻亦可谓之甥未知潮之父母为谁丈人行乃本苏武传王注云尊老之称亦本师古而云耳】巴【洙曰一作江】东逢李潮逾月求我歌我今衰老才力薄潮乎潮乎奈汝何
　　别蔡十四著作【大厯元年作】
　　补注【鹤曰忆念鳯翔都聚散俄十春按公至徳二载丁酉在鳯翔至大厯元年丙午为十春当是其年作诗又云主人薨城府扶榇归咸秦主人谓郭英乂为崔旰所杀蔡访郭于成都值其死遂扶其榇以归公与蔡相逄于巴道巴道云者尚未至防意在云安葢郭以永泰元年闰十月薨而此诗云积水驾三峡浮龙倚长津扬舲洪涛间仗子济物身非峡中冬间事当是大厯元年春严武死而公有诗哭其归榇又有诗预八哀之一今郭英又死公寜作诗以别扶衬而无语以及郭谓少年行赤霄行莫相疑行为武作是也】
　　贾生恸哭后寥落无其人【洙曰贾谊上书言时事六可为恸哭】安知蔡夫子髙义迈等伦【苏曰朱云意争超迈等伦映絶今古】献书谒皇帝志已清风尘流涕洒丹极万乗为酸辛天地则创痍朝廷当【一云多】正臣异才复间出【洙曰间出犹间生也】周道日惟新使蜀见知已别顔始一伸主人薨城府扶衬归咸秦【赵曰史记云士伸于知巳主人指郭英乂于永泰元年为崔旰所杀故言薨】巴道此相逢【洙曰巴道蜀道也相如论蜀文巴蜀之士】防我病江濵忆念鳯翔都聚散俄十春我衰不足道但愿子意陈稍令社稷安自契鱼水亲【洙曰蜀先主得孔明犹鱼之得水也】我虽消渴甚敢忘帝力勤尚思未朽骨复覩耕桑民【洙曰民安于耕桑则至治之世然也】积水驾三峡浮龙倚长津【赵曰郭景纯逰仙诗髙浪驾蓬莱浮龙倚长津亦实道三峡中事】扬舲洪涛间【苏曰马藻扬舲椮檛语笑于洪涛之间】仗子济物身鞍马下秦塞王城通北辰【赵曰秦塞则出陆矣北辰言帝居也】甲聚不散兵久食恐贫【洙曰兵聚而食贫也赵曰班固燕山铭曰甲曜日注铁甲也】补注【鹤曰霍去病传已云发属国甲军师古曰甲谓甲之黒色也是时崔旰反而柏茂材等并起兵讨之蜀中大乱故云】穷谷无粟帛使者来相因若冯南辕吏【洙曰又作南辕使】书札到天垠【洙曰使者徴敛之使也相因言来相继汉书陈陈相因古诗云遗我一书札垠岸也赵曰穷谷指防州也来相因不断也此言方用兵须食而频遣使者来至穷谷如此则南辕之使可为其使而附书也】
　　别李义【大厯二年作】
　　【彦辅曰公自言杜与李同出于陶唐氏故此诗言余亦忝诸孙也诗云中外贵贱殊乃与义为表昆弟非李杜同出陶唐氏】补注【鹤曰诗云三峡春夏交江山云雾昏正冝且聚集恨此当离樽当是在防州梁权道编在大厯三年然三年正月出峡不应与义聚集于三峡春夏之交当是二年三月末作】
　　神尧十八子十七王其门道国及舒国实惟亲弟昆【鲍曰髙祖二十二子道王元庆舒王元名卫懐王霸楚哀王智云皆先薨太子建成巢王元吉以事诛诏除籍故止言十八太宗有天下故有十七子封王也】中外贵贱殊【师曰义宗姓为内甫异姓为外故云贵贱殊】余亦忝诸孙【赵曰详味诗意则李义者道国之裔孙而公则舒国后裔之外裔也旧注云公自言杜与李同出于陶唐氏是何等语】补注【鹤曰彦辅之説是葢有中表外表故云自谓忝诸孙则公之父祖虽是舒国之外孙而于道国亦可谓之孙也】丈人嗣王业【赵曰丈人指言李义之父也嗣王业则继嗣前王之业也旧注云袭封谓之嗣王其説误矣】之子白玉温【赵曰称李义也谓其温如五也】道国继徳业请从丈人论【赵曰申言丈人乃道国之后其能继其徳业者请从李义之父言之也】丈人领宗卿【洙曰宗正卿也】肃穆古制敦【马曰肃穆钦和貌古制敦谓敦厚宗族也】补注【鹤曰唐宗室世系表道国之后为宗正卿者有二曰徴曰谏未详义之父为谁又道王元庆传云有九子】先朝纳谏诤【马曰先朝指太宗也】直气横乾坤子建文章壮河间经术存【洙曰曹子建能文汉河间王能明于经术献礼乐建三雝之教】温克冨诗礼补注【希曰温一本作尔】骨清虑不喧洗然遇知己谈论淮湖奔【洙曰言谈论锋起若淮湖奔狂不可涯涘也苏曰梁衡曰见王戎谈论如淮湖倾注源流莫可拟此而测掩也】忆昔初见时小襦【洙曰一作孺】绣芳荪【洙曰文选芳荪紫绮为上袴也赵曰自经术存而下皆言李义短衣也贾谊过秦论云寒者利短褐注曰一作短小襦旧注妄添文选五言诗为七字云芳荪紫绮为上何辄附防如此】补注【鹤曰霍光传璧珠玑王衣师古曰汉仪注以玉为襦如铠状连缀之以黄金为缕匈奴服传绣袷绮衣长襦锦袍各一叙传在于绮襦纨袴之间晋灼曰绮之襦氷纨之袴也并贵戚子弟之服观此则襦不可以为袴又百姓歌亷范曰平生无襦今五袴则襦下于袴也楚辞湘君注荪芳草当是绣芳荪于襦上如绣袷也】长成忽防面慰我久疾魂三峡春冬交江山云雾昏正宜且聚集恨此当离樽莫怪执杯迟我衰涕唾烦【洙曰王仲宣诗杯行迟解嘲涕唾流珠沫赵曰举杯怪我独执之迟葢以涕唾烦故也旧注引但讶杯行迟却是防主人行杯之迟耳何干此义】重问子何之西上岷江源【洙曰顺流为防逆流为泝自防入蜀泝流也故曰西上】愿子少干谒蜀都足戎轩误失将帅意不如亲故恩【洙曰甫几不能脱严武之暴又为郭英乂所不容有是句】少年早归来梅花巳飞翻努力慎风水【洙曰言世苦风波也赵曰舟行之所当慎也】岂惟数杯飱猛虎卧在岸蛟螭出无痕【洙曰言所在皆害人者也此皆讥时】王子自爱惜老夫困石根生别古所嗟发声为尔吞【洙曰王子称李义也困石根言得其地也吞声言声出而复吞也】
　　送髙司直寻封阆州【大厯二年作】
　　补注【鹤曰司直大理寺官后魏永安三年髙穆奏置司直十人覆理御史检核事唐制六人寺有疑谳则叅议之诗云万里长江边邂逅一相遇又云西谒巴中侯当是在防州作梁权道编在大厯三年然诗又云防枕闻别离畴能忍漂寓是年正月公出峡未尝言病意是大厯二年观老病山里之诗与小园散病诸作可知也】
　　丹雀衔书来【洙曰文王之时赤雀衔书集于周社】暮栖何乡树骅骝事天子辛苦在道路【洙曰丹雀异也骅骝骏也言骏异处非其位赵曰尚书中侯曰赤雀丹书入丰止于昌前昌拜稽首受之旧注模棱所引非是骅骝事列子周穆王驾八骏之乗有曰右服骅骝此言髙司置通籍事主故以丹雀之于文王骅骝之于穆王比之】司直非冗官荒山甚无趣【洙曰司直华选也而在荒山此所以无趣】借问泛舟人胡为入云雾与子姻娅间既亲亦有故【洙曰姻娅犹言姻聨也诗姻娅非特亲也又有旧故】万里长江边邂逅一相遇【洙曰邂逅言不期而遇也】长卿消渴公干沉绵屡【洙曰长卿相如也病渇刘公干诗余婴沉痼疾窜身清防濵赵曰公自言其病与相如公干同】清谈慰老夫开巻得佳句时见文章士【苏曰枚叔见司马犬子逺寄诗喜而谓室家曰不意开巻得此佳句琼瑰南金不足贵也】欣然淡情素伏枕闻别离畴能忍漂寓良防苦短促溪行水奔注熊罴咆空林【苏曰古诗熊罴呼林寒言小人得志自肆之意也】游子慎驰骛西谒巴中侯【洙曰阆为巴中赵曰巴中侯则封阆州也官艰险则髙君之不惮逺如此】艰险如跬歩【师曰半歩曰跬巴蜀路险难行故云如跬歩】主人不世才先帝常特顾【洙曰主人巴中侯也】防为天军佐【洙曰天军禁军也赵曰必尝佐禁旅之任】崇大王法度【师曰主人指巴中侯宗常擢之为禁军副将持军整肃故云崇大王法度】淮海生清风南翁尚思慕【赵曰言淮海则必为杨州等处官南公者南方之老人也师曰南翁甫自称以留滞于南方也】补注【希曰汉天文志虚危南有羽林天军在唐有天武健儿神武天竒亦以此为天军耶南翁即如项羽传所谓南公赵注南方之老人者乃服防云】公宫造广厦木石乃无数【赵曰建广厦于官府者也凡官府贵处谓之公宫左传构其公宫旧注谓幕府方须才不知此乃述封阆州事非指髙司直也师曰言天子正再造王室人材虽多一柱尚未用盖言房琯见贬阆州训练征戌之兵故甫托司直以劳问之】初闻伐松栢犹卧天一柱【赵曰此言廊庙之具矣非封阆州不足以当之神异经云昆仑有铜柱焉其髙入天所谓天柱也】我瘦【洙曰一作病】书不成【苏曰郭防久疾书不成欹倾倒侧经月自读亦不能识何况儿童搭防】成字读亦误为我问故人劳心练征戌【洙曰此诗观末章则阆州是房琯也赵曰故人指封阆州也】
　　遣懐【大厯元年作】
　　补注【鹤曰诗云系舟卧荆巫当是在防州作诗又云乱离朋友尽合防嵗月徂吾衰将焉托存殁再呜呼盖此诗言昔与髙适李白同逰吹台今二公尽去世而公独在盖李白以宝应元年卒而髙适今又以永泰元年卒故曰存殁再呜呼此当是大厯元年作故曰系舟卧荆巫】
　　昔我逰宋中【郑曰宋州也禹贡豫州城秦改为梁国汉文帝封子民为梁王于曜阳置宋州】惟梁孝王都【洙曰宋即古大梁也】名今陈留亚【洙曰陈留属汴州也】剧则贝魏俱【洙曰贝魏州名在河西剧大也】邑中九万家髙栋照通衢舟车半天下主客多欢娯【赵曰主则本处人客则浮寄者】补注【鹤曰唐志云宋州本梁郡天寳元年更名户十二万四千有竒旧史云旧领县七戸一万一千三百天宝领县十户一十二万四千二百有竒而今称邑中九万家何　也本朝九域志作于哲宗其时主戸六万五千四百九十客戸二万五千八百四十共亦不过九万又云孝王有大功景帝为之广睢阳大治宫室制度法长安自应栋宇之美主客盖指主户客戸而言未必分本处与游寄而言也】白刃讐不义黄金倾有无杀人红尘里报答在斯湏【洙曰言多豪杰也文三王传梁孝王武始立为代王四年徙为淮阳王十二年因梁懐王揖入朝堕马死无子国除遂徙王梁后七国反梁王城守睢阳梁最为大国居天下膏腴地北界秦山西至髙阳赵曰鲍明逺诗失意杯酒间白刃起相讐】忆与髙李軰【髙适李白】论交入酒垆【师曰甫昔与适白尝逰此酒垆埋甖于地也相如涤器文君当垆也】两公壮藻思得我色敷腴【洙曰世説王濬仲为尚书令着公服乗轺经黄公酒垆中过顾谓后车客曰吾昔与稽叔夜阮嗣宗共酣饮此垆竹林之逰亦预其末自嵇天亡阮亦亡便为时所羇绁今日视此虽近邈若山河两公李髙也言李髙得我而后惟悦故敷腴也】气酣登吹【一作文】台懐古视平芜【洙曰吹台梁王歌台也今谓之繁台郑曰在开封县南五里苏曰新唐本传云甫与李白髙适过汴州酒酣登吹台慷慨懐古人莫能测盖谓此也】补注【希曰唐子西平台赋序云平台梁王刘武作也班史称平台唐称吹台世以谢灵运尝为雪赋则又谓之雪台旧説在大梁城东北如淳晋灼云大梁城东二十里今在城东南葢汉距今千嵗城郭凡几变则闻见之异宜哉九域志云吹台即繁台本师旷吹台梁孝王増筑在今沐州与新史所谓甫与李白髙适过沐州酒酣登吹台合公昔逰诗云昔者髙与李晚登单父台寒芜际碣石万里风云来盖懐古而视之也】芒砀云一去鴈鹜空相呼【洙曰前汉髙祖隠于芒砀山泽间吕后与人俱求常得之髙祖怪问后曰季所居上常有云气故从徃常得季人去乃人亡也不欲指言之尔人亡鴈鹜相呼师曰谓懐古也】先帝正好武【师曰先帝谓宗好事边功也】寰海未凋枯【洙曰言方盛之时也】猛将収西域长防破林胡【洙曰宗之时开拓境土如安禄山王君毚张守珪王忠嗣辈皆以边功为巳任故张説献鬬牛以箴之而上不之改】百万攻一城献防不云输【赵曰攻取岂无胜负耶但献防而已未尝言输而不胜】组练弃如泥【洙曰呉人大破楚军楚之免者惟组练三百而已组组甲练被练也】尺土负【一作胜】百夫【赵曰争一尺之土以百夫为偿则不惜人之命】拓境功未巳元和辞大鑪【洙曰谓政失其平和矣继有安史之乱赵曰庄子曰吾将以天地为大鑪】乱离朋友尽合防嵗月徂【晁曰合防相继貌】吾衰将焉托存没呜呼萧条益堪愧独在天一隅【洙曰一云萧条疾益甚愧独天一隅】乗黄已去矣凡马徒区区【洙曰乗黄骏马也喻贤者凡马喻常才苏曰古骏马行飞黄汗血已去矣驽骀凡马徒区区】补注【鹤曰诗正义云黄骍曰黄谓黄而骍色又唐百官志尚乗局奉御二人直长十人掌内外闲廐之马左右六闲一曰飞乗】不复有顔鲍【洙曰顔延年鲍明逺常作荆州叅军作芜城赋以讽宋临海王又比髙李二公】系舟卧荆巫【洙曰荆州巫峡也郑曰在白帝城及南郡】临餐吐更食常恐违抚孤【赵曰盖恐违戻抚养髙李二公之孤也此其为朋友之义】
　　君不见简苏徯【大厯元年作】
　　补注【鹤曰苏徯尝入湖南之幕公既有诗别之又有送苏徯兵曹适桂州诗云早作诸侯客则徯在大厯初摧頺为甚故此诗以拆桐喻之梁权道编此与后一篇同在大厯三年而别苏徯诗乃在元年今以后篇赠苏徯考当在元年】
　　君不见道边废弃池君不见前者摧折桐百年死树中琴瑟【洙曰蔡邕取防下桐为琴赵曰异苑载呉平在勾章州门外忽生一株桐上有謡歌之声平恶而斫其后桐自迁立于故根上又闻歌声曰死树今更青呉平寻当归桐林所以为琴瑟今言死树犹可为之譬士终有用也旧注所引非】一斛旧水蔵蛟龙【洙曰积水成渊蛟龙生焉】丈夫盖棺事始定【洙曰古诗盖棺事乃巳言死而后已也苏曰刘毅曰丈夫儿纵迹不可寻常便混羣小中盖棺事方定矣】补注【希曰韩诗外传学而不已阖棺乃止】君今幸未成老翁【赵曰魏文帝与吴质书云已成老翁但未白头耳】何恨憔悴在山中深山穷谷不可处霹雳魍魉兼【并困】狂风【苏曰鲍休清溪赋霹雳破石狂风惊林】
　　赠苏徯【大厯元年作】
　　补注【鹤曰诗云巴蜀倦剽刼幽蓟已削平当是大厯元年作剽刼指崔旰之徒为乱是时河北尽平故也苏徯自蜀赴湖南公有别苏徯赴湖南幕诗乃同时作故此诗亦云君今下荆杨独防如飞鸿梁权道编在大厯三年恐非】
　　异县昔同逰各云厌转蓬【洙曰古诗为客若转蓬言如蓬之随风无所定止也】别离巳五年尚在行李中【洙曰左传秦晋圉郑烛之武夜见秦伯曰若舍郑以为东道主行李之徃来供其困乏注行李使人】戎马日衰息乗舆安九重【洙曰天子之门九重乗舆天子所乗舆时京师初复天下渐平也赵曰以车驾尝因吐蕃防京师而幸陜今稍平定复还长安为九重之安矣】补注【鹤曰戎马衰息非谓复京师天下渐平也且广徳元年复京师之后无嵗无吐蕃党项浑奴剌之祸至永泰元年仆固懐恩诱囘纥吐蕃吐谷浑党项奴剌数十万众俱入防京城震恐十月郭子仪与囘纥再定约吐蕃引兵夜遁京师解严自是戎马始少息此诗作于大歴元年故云黄庭经坐在金台城九重后以喻天子之门亦如楚辞所谓九闗】有才何栖栖将老委所穷【赵曰公毎自负矣故不以言才为嫌微生畆云某何为是栖栖者欤】为郎未为贱【洙曰徯为宣义郎子美检校工部员外郎非以阶官也后篇云虽为尚书郎可证矣】其奈疾病攻子何靣防黒焉得豁心胷【赵曰指言苏徯也列子云靣目防黒】巴蜀倦剽刼下愚成土风【洙曰崔旰之乱也】幽蓟已削平【洙曰禄山所节镇处也】荒徼尚弯弓【洙曰时思明未平赵曰安史之乱虽已削平而犹有盗贼也】补注【鹤曰王注既以巴蜀剽刼为崔旰之乱又云时思明未平何不考之甚也广徳元年史朝义已缢死矣安得思明尚未平巴蜀之乱非一五年之间叚子璋徐如道崔旰之变相继而盗贼随起安得不倦于剽刼真是下愚习以为风也】斯人脱身来岂非吾道东【洙曰后汉郑学于马融辞归融谓门人曰郑生今去吾道东矣】乾坤虽寛大所适装囊空肉食哂菜色少壮欺老翁【苏曰吕安谓嵇康曰我辈稍有菜色反为肉食辈所哂徒知其外而不知内也周泽谓诸齐郎曰若年少壮不可欺老翁翁胷中有书万余巻若辈未到此田地诸人皆惭悚无一语对】况乃主客间古来偪侧同君今下荆扬独帆如飞鸿二州豪侠场人马皆自雄一请甘饥寒请甘养防【洙曰养防欲其晦迹以自全也】
　　寄薛三郎中【大厯二年作】
　　补注【鹤曰诗云峡中一卧病疟疠终冬春春复加肺气又云我未下瞿塘空念禹功勤髙秋却束带鼔柁视清旻当是大厯二年】
　　人生无贤愚飘飖若埃尘【苏曰丁固人生无贤与愚百年之后俱成粪壤又黄玘利名聚散若风中埃尘去来不足校轻重】自非得神仙谁免危其身与子俱白头役役【洙曰一云没没】常苦辛虽为尚书郎不及村野人忆昔村野人【苏曰马融曰我辈仕途不及村野之人鸡豚社饮足以自乐我辈区区尘土岂有此况味】其乐难具陈【赵曰一云欢乐难具陈】蔼蔼桑麻交公侯为等伦天未厌戎马我辈本常贫子尚客荆州我亦滞江濵峡中一卧病疟疠终冬春春复加肺气此病葢有因早嵗与苏郑【洙曰苏郑苏源明郑防是也】痛饮情相亲二公化为土嗜酒不失真【洙曰苏郑亦皆嗜酒】予今委脩短岂得恨命屯闻子心甚壮所过信席珍【洙曰席珍席上之珍也】上马不用扶毎【洙曰一作思】扶必怒嗔赋诗賔客间挥洒动八垠乃知葢代手【洙曰可葢覆当代也汉书功业葢代苏曰李宻葢代手段不可容易施呈也】才力老益神青草洞庭湖【洙曰青草洞庭皆湖名也郑曰二湖俱在巴陵】东浮沧海漘君山可避暑【洙曰君山在洞庭湖心】况足采白苹子岂无扁舟徃复江汉津我未下瞿塘空念禹功【洙曰又作禹力】勤听説松门峡吐药揽衣巾【赵曰闻松门峡之美则方吃药而吐之遽揽衣巾思去郑曰松门峡巴中地名】髙秋却束带鼓枻视清旻鳯池日澄碧济济多士新余病不能起健者勿逡廵【赵曰健者薛璩也绍勃然曰天下健者岂惟董公】上有明哲君下有行化臣【洙曰行化臣谓承流宣化之大臣也】
　　大觉髙僧兰若【大厯四年作】
　　【楷曰和尚去冬徃湖南若尔者切】补注【鹤曰诗云巫山不见庐山逺当是在湖南作而梁权道编在大厯二年防州诗内若在防州作何以言巫山不见诗又云香炉峯色隠晴湖虽庐山有香炉峰而衡岳亦有之唐志武宗即位废浮图法天下毁寺四千六百招提兰若四万然则兰若殆小于寺者有髙僧传续髙僧传载僧之徳行髙者大厯四年作】
　　巫山不见庐山逺【赵曰庐公惠逺也】松林兰若秋风晩【洙曰兰若寺也一云兰兰草也若杜若也修可曰释氏要览曰兰若者梵言阿兰若唐言无诤囘分律云空静处萨婆多论云闲静处智度论云逺离处大悲经云阿兰若者离诸忽务故数説不同其实无诤也注以为兰草与杜若非也】一老犹鸣日暮钟诸僧尚乞齐时饭补注【希曰楞严经云食辨击鼓众集撞钟又毗罗三昧经云佛为法惠菩萨説四食时一旦时为天食二午时为法食时佛断六趣因令问三世佛故制日午为法食正时也僧只律云午时日影过一髪一瞬即非时也又起因世经佛教过中不食为齐又晋书佛图澄斋时至流水侧従腹旁孔中引脏腑洗之】香炉峯色隠晴湖【洙曰香炉峯庐山之胜境也势如香炉上有飞泉赵曰逺法师庐山记曰东南有香炉上孤峯秀起】种杏仙家近白榆【洙曰神仙董奉居庐山治病重者种杏五株轻者一株号董仙杏林赵曰近白榆言其所居之髙近乎星辰也古诗曰天上何所有歴歴种白榆】飞锡去年啼邑子【洙曰髙僧传有飞锡而赴斋者定功曰要覧又云昔髙僧隠峯逰五台出淮西掷锡飞空而徃西天比丘持锡有二十五威仪凡室中不得着地必挂于壁牙故释子称逰行僧为飞锡安住僧为挂锡孙绰天台赋云应真飞锡以蹑虚赵曰言其去冬徃湖南也注云得真道之人执锡杖而行于虗空故云飞也邑子同邑之子也】补注【希曰尹翁归传于定国欲属托邑子两人】献花何日许门徒【洙曰髙僧传僧有戒行严防天女来献花赵曰后分经载释伽为静慧仙人时献五莲花于燃灯佛此献花之祖也其在佛僧则谓诸弟子之来从者为门徒也】













　　补注杜诗巻十四
　　钦定四库全书
　　补注杜诗巻十五　　　　宋　黄希　原本
　　黄鹤　补注
　　忆昔行【大厯三年后作】
　　补注【鹤曰诗云更讨衡阳董链师南逰早鼓潇湘柂当是大厯三年出峡后作权道编在荆南诗内】
　　忆昔北寻小有洞洪河怒涛过轻舸【加我切洙曰茅君内传大天之内有中之洞三十六所第一王屋山之洞围万里名曰小有清虚之天至于广雅南楚江湘凡船之大者谓之舸】辛勤不见华葢君艮岑青辉惨么麽【亡果切刘良曰小也洙曰葛仙翁传昆仑山一曰圃台一曰华盖仙人所居赵曰公昔逰云昔逰华葢君深小同宫脚玉棺已上天白日亦寂寞暮升艮岑顶巾几犹未却详考洞诗之意公逰王屋本欲谒华盖君适值君死也】千崖无人万壑静三步回头五步坐【修可曰曹公祭桥文有曰车过三步李陵别苏武诗曰辕马顾悲鸣五步一徬徨】秋山眼冷魂未归仙赏心违泪交堕【洙曰谢灵运曰赏心乐事四者难并陆机中心若有违赵曰上句言望华葢君招之而不来也下言欲为仙赏之游而事与愿违所以悲泣也宋玉招魂有魂今归来】弟子谁依白茅【洙曰一作石】室卢老独启青铜鎻【郑曰卢遨见淮南子】巾拂香余捣药尘阶【洙曰一作前】除灰死烧丹火圃沧洲莽空阔【洙曰十洲记曰昆仑山三角一角正于北辰星辉名曰阆风岭其一角正西曰圃台其一角正西曰昆仑宫修可曰葛仙传云昆仑一曰圃也沧洲十洲之一洲也】金节羽衣飘婀娜【郑曰婀于可切娜奴可切美也】落日初霞闪余映【洙曰以黄金为节鸟羽为衣汉武帝拜栾大为五利将军使衣羽衣立白茅上受印注以鸟羽为衣取其神仙飞翔之意赵曰王仲宣诗山冈有余映】倐忽东西无不可【洙曰言其飞翔无所往而不可】松风磵水声合时【磵居晏切】青兕黄熊啼向我【洙曰兕如野牛青皮坚厚可以为铠嶓冢之山其数多】补注【希曰兕似牛青色】徒然咨嗟抚遗迹至今梦想仍犹左【赵曰公在山中愁寂不堪抚华盖君之遗迹而梦想犹见之也】袐诀隠文须内教晩嵗何功使【洙曰一云收】愿果更讨【洙曰一云覔】衡阳董链师【洙曰董链师神仙也隠于衡阳赵曰以为求仙须得有功行而传袐诀不见华葢君矣却思南逰而访董链师也】南游早鼓潇湘柂【洙曰晋庾阐杨都赋青雀飞舻余皇鼓柂师曰神仙有三十六洞天第一王屋山之洞名曰小有清虚天仙人所居艮岑昆仑东北之岑甫昔游小有洞不惮辛勤冀遇仙赏时卢道人结茅山下居焉甫谒之访其仙术昔淮阳王有鸿寳枕中袐诀其文字隠之不以示人故曰袐诀隠文须内教董链师隠于衡阳即董京威也】补注【鹤曰道经中有大梵隠语即隠文之类也董链师乃昔游诗所谓董先生者方公逰王屋山时董在东防今在衡岳故云南逰一作南浮如司马子长浮湘泛沅之浮】
　　魏将军歌【大厯二年作】
　　补注【鹤曰防川尝号临江军而此诗云临江节士安足数徐师川亦云甫自称临江节士当是大厯二年作而梁权道编在三年荆南作】
　　将军昔着从事衫【郑曰着陟畧切洙曰别驾亦曰治中从事孔恂为别驾从事蘓曰呉起暂卸战裘学着从事衣衫赵曰初为幕官于元帅府耳】铁马驰突重两衔【洙曰衔衔勒也苏曰汉灵帝飞黄良骏重衔交辔赵曰马勒重衔则战马之谨也】被坚执锐略西极【洙曰前汉髙祖纪朕亲被坚执鋭师古曰被坚谓甲胄也执鋭谓利兵也尔雅西至于邠国谓之西极】昆仑月窟东崭岩【郑曰崭仕咸切石髙峻貌洙曰相如赋崭岩参差扬雄长扬赋西压月窟东震日城】君门羽林万猛士恶若哮虎子所监【洙曰监领也君门羽林禁旅也汉有羽林军诗噉如虓虎言其勇也】五年起家列霜防【彦辅曰门列棨防也苏曰杨素起家五年门列棨防韩休语子曰尔辈岂不见杨将军乎不数年门列画防况尔辈堂堂然独守蠧简学组绣对偶比杨将军逺矣赵曰言将军骤贵如此】一日过海收风帆【赵曰言将军逺征而利于速战】平生流辈徒蠢蠢长安少年气欲尽【赵曰观将军富贵功名而然矣】魏侯骨耸精爽华岳风尖见秋隼【赵曰清秋之隼鸟也凡鸷鸟以秋而健所以比之俯曰谢承后汉书窦武上疏曰奉承诏命精爽陨越】补注【希曰左传昭元年是以有精爽至于神明】星纒宝校金盘陁【时可曰星纒宝校金盘陀马装也顔延年赭白马赋云具服金组兼饰丹艧宝校星纒缕章霞布注以金组丹雘饰其装具如星霞之布苍舒曰按文选张平子东京赋龙辀华轙金鑁镂锡方釳左纛钩膺玉镶注蔡邕曰金鑁者马冠也髙广各五寸上加三华形在马髦前鑁切镂雕饰也当颅刻金为之诗曰钩膺镂锡所谓宝校此其具也第尊卑之制殊耳又古乐府白马金具装横行辽水旁】夜骑天驷超天河【洙曰天官书汉中四星曰天驷房一星曰天良旁八星絶汉曰天汉彦辅曰天官书汉中四星曰天驷使此者以言御廐耳】欃枪荧惑不敢动【郑曰欃初衔切枪楚耕切灾星洙曰欃枪妖星荧惑火星不敢动言畏其威也苏曰司马仲达曰星拱帝座荧惑欃枪焉敢动】补注【希曰大人赋揽搀抢以为旌兮张揖曰彗星为搀抢师古曰初咸初耕反】翠防云旓相荡摩【郑曰旓所交切旌旗旒也洙曰翠蕤云旓皆旗也相荡摩舒闲也夣符曰右按文选启翠华之葳蕤又张平子西都赋栖鸣鸢曳云旓又子虚赋错翡翠之葳蕤注徐广曰错音措或作错纷翠蕤】吾为子起歌都防【洙曰汉遣王吉防匈奴南北两道故曰都防赵曰古乐府有丁督防歌】酒阑揷剑肝胆露钩陈苍苍武暮【洙曰一本云武暮隋天文志钩陈六星在紫宫中故天子殿前亦有钩陈所以法天也苍苍言其明也武亦明星也赵曰钩陈星名武阙名安石曰三辅旧事曰未央宫北有武阙旧本误以武字为韵云风武极无义理徒误学者以钩陈则苍苍以武则暮言当酒阑挿剑之时】万嵗千秋奉明主【赵曰申言将军监军于殿前矣】临江节士安足数【彦辅曰防州号临江赵曰言将军乃天子之节士非特临江王节士而已脩可曰临江节士史失其名唯古乐府载宋陆厥临江王节士歌曰节士慷慨髪上冲冠弯弓挂石水长剑竦云端是也俯曰防州号临江军甫欲将军效汉王吉都防蕃汉而临江节士又安足数甫自称临江节士】
　　北风【大厯元年作】
　　补注【鹤曰诗云十年杀气盛当是大厯元年而云洞庭秋欲雪则公大厯三年冬至岳阳诗也梁权道亦编在是年诗内】
　　北风破南极【洙曰北阴也南阳也北风破南极喻小人道长而见君子道消也】朱鳯日威【洙曰一作低】垂【洙曰喻君子不得志】洞庭秋欲雪鸿雁将安归【苏曰诸葛瑾曰方今南北鼎沸东西兵革不止之鸿雁吾与汝将安归赵曰南极所以言楚地北风破南极而朱鳯威垂洞庭秋欲雪而鸿鴈安归此言值时如此扵是乎失所也威垂无气象之貌】十年杀气盛六合人烟稀【苏曰刘述曰强秦既衰鹿走中原刘项并起兵戈沸海人烟稀少】补注【希曰相如传六合之内师古曰天地四方谓之六合】吾慕汉初老时清犹茹芝【苏曰汉初老四皓之徒也厐徳公云时清物阜吾亦茹芝术赵曰自天宝十四年至此十三年矣而云杀气盛则举其大数耳商山四皓避秦之乱方汉之初可以出矣而犹茹芝焉则以畏祸之心未能巳也】
　　客从【大厯四年作】
　　补注【鹤曰详观诗当是大厯四年作梁权道以为大厯三年】
　　客从南溟来遗我泉客珠珠中有隠字欲辨不成书【赵曰任昉述异记南海鲛人室水居如鱼不废机织其眼泣则出珠鲛人即泉仙也又名泉客】缄之箧笥久以俟公家须开视化为血哀今徴敛无【赵曰必用泉客珠言其珠从眼泣所出也至于化为血矣犹虑公家之徴敛而无以供之师曰此诗寓意公家徴敛而索其所无有之物诗云俾出童羖是也】补注【鹤曰按史大厯四年三月遣御史税商钱此诗故托珠以讽徴敛之及于商贾也】
　　白马【大厯三年作】
　　补注【鹤曰诗云近时主将戮中夜商于战当是大厯三年荆南作】
　　白马东北来空鞍双贯箭可怜马上郎意气今谁见近时主将戮中夜商于战【洙曰商或作伤苏曰张仪欺楚王以商扵之地鲍曰商州也旧属楚楚世家注在今顺阳郡南乡丹水二县有商城在于水中乃知商扵为商州即张仪欺楚王之地也蔡伯世曰乃潭州诗主将谓崔瓘也东溪先生误以主将之戮为禄山之乱而又以白非战马昔侯景之乱举军皆白马青袍而谓非战马可乎赵曰商扵当作伤于按商于山名在虢州与此潭州之乱无相干断不可取师曰商扵楚地此诗殆为永王璘叛于楚而作故有中夜伤扵战之句】补注【鹤曰帝王世纪云卨始封于商则今上洛县亦秦相商君之邑张仪诈以商于之地六百里赂楚即此地唐为商州上洛郡治上洛县大厯三年二月商州兵马使刘洽杀其刺史殷仲卿此诗为仲卿作也诗云白马东北来空鞍双贯箭可怜马上郎意气今谁见马上郎指仲卿谓仲卿巳死而徒有马负空鞍也旧注何不考而徒为纷纷之论】丧乱死多门呜呼涕如霰【赵曰屈原九歌哀郢篇云涕淫淫其如霰师曰梁简文帝述霸赋孟夏守节雄风吹甸晚觧缆于乡津涕淫淫其若霰】
　　白鳬行【大厯二年作】
　　补注【鹤曰李巡曰野曰鳬家曰骛又尔雅释曰水鸟也公以自喻诗云终日忍饥西复东如公在防自瀼西而迁东屯师注亦云化为白鳬似老翁伤迟暮也当是大厯二年作】
　　君不见黄鹄髙于五尺童化为白鳬似老翁【洙曰似一作象】故畦遗穗巳荡尽天寒嵗暮波涛中【洙曰嵗一作日此杜公自喻也】鳞介腥膻素不食终日忍饥西复东鲁门鶢鶋亦蹭蹬闻道于今犹避风【洙曰见八哀诗郑防诗注师曰鶢鶋海鸟止于鲁东门为避风也喻甫乱依防州】补注【希曰尔雅爰居释曰爰居海鸟也大如马驹一名杂县汉释曰时琅琊有之】
　　蚕谷行【大厯三年作】
　　补注【鹤曰诗云天下郡国向万城无有一城无甲兵当是大厯三年荆南作去年与其年周智光反吐蕃冦邠灵州京师戒严桂州山獠反商州幽州兵马使并反杨子琳又陷成都亦可谓天下皆用兵也】
　　天下郡国向万城无有一城无甲兵【洙曰时盗贼充斥天下皆用兵也】焉得铸甲作农器【脩可曰家语载囘曰囘愿得明王圣主辅相之使铸防以为农器】一寸荒田牛得耕牛尽耕田蚕亦成不劳烈士泪滂沱男谷女丝行复歌【赵曰烈士见平日牛不得耕又蚕无所成则涕泪滂沱今也见牛耕而男谷蚕成而女丝则喜而行歌焉师曰时冦盗满天下男废耕女废织故伤今而思古也】
　　折槛行【大厯三年作】
　　补注【鹤曰诗云白马将军若雷电当是指崔旰作乱寻为西川节度使大厯三年四月入朝五月又加检校左散骑常侍未防又加检校工部尚书皆杜鸿渐不能除恶从而引之要路当时在廷无一人敢言故有感于朱云折槛而赋此朱云传注云槛轩前栏也赋此诗在荆南】
　　呜呼房魏不复见秦王学士时难羡【洙曰房龄魏徴也初太宗为秦王既平天下开文学馆以待四方之士于是以杜如晦房龄并以本官兼文馆学士图其形状且显爵土命褚遂良为像赞藏之书府号十八学士给五品珍膳分为三畨更直宿于阁下预入阁者时人谓之曰登瀛洲】青襟胄子困泥涂白马将军若雷电【洙曰时方贵武而贱文也定功曰魏宠徳每战每陷阵与闗羽交战射羽中额时徳常乗白马羽军时谓白马将军若雷电则言马之骏骤大意言武人之宠幸故其威势如此】补注【鹤曰青襟胄子谓国子生胄子二字本出于书而潘岳闲居赋亦云两学如一右延国胄时方尚武故困泥涂】千载少似朱云人至今折槛空嶙峋【洙曰朱云请尚方斩马剑以斩佞臣张禹帝怒将云下欲斩之云攀槛槛折后欲理槛帝曰勿理故以旌直臣也脩可曰左太冲魏都赋榱题黮阶嶙峋注嶙峋髙也郑曰嶙离珍切峋思遵切深崖貌】娄公不语宋公语尚忆先皇容直臣【洙曰娄师徳宋璟也言互以正救为心张嘉贞代璟为相阅堂按见其危言谠议未尝不大声叹息也】
　　朱鳯行【大厯五年作】
　　补注【鹤曰此诗为衡州刺史阳中丞济作也大厯五年臧玠杀崔瓘济摄连帅之职以讨贼故托衡山朱鳯以喻之则身长顾求其羣谓率澧州刺史杨子琳道州刺史裴虬广州刺史李勉同讨玠也当是大厯五年师云鳯以喻君子时甫困于荆衡不得其志欲引其类以进泽及下民而为小人之所疾并存之以俟明辨】
　　君不见潇湘之山衡山髙山巅朱鳯声嗷嗷【赵曰此篇是托兴君子小人甚明朱鳯乃衡山上之物也因其物而有作乃以为兴矣韵书云嗷嗷众口愁也诗哀鸣嗷嗷】侧身长顾求其羣翅垂口噤心甚劳下愍百鸟在罗网黄雀最小犹难逃愿分竹实及蝼蚁尽使鸱枭相怒号【洙曰时乱离日久贤者思引其类有为而不可得者也】
　　惜别行送向卿进奉端午御衣之上都
　　补注【鹤曰诗云尚书勲业超千古雄镇荆州继吾祖裁缝云雾成御衣拜跪题封贺端午当是大厯三年荆南作】
　　肃宗昔在灵武城【洙曰禄山之乱肃宗即位灵武】指挥猛将收咸京【赵曰天寳十五年九月裴冕奉皇太子即皇帝位是为肃宗明年九月复京师】向公泣血洒行殿【洙曰天子在外故曰行殿】佐佑卿相乾坤平【赵曰平乾坤非独卿相之伍乃向公佐佑之也向卿无所考其名】补注【鹤曰孔光传领宿卫供养行内师古曰行在所之内中此云行殿乃其义也】逆胡寞随烟烬【洙曰消灭如随烟炉也】卿家兄弟功名震麒麟阁画鸿鴈行【洙曰言兄弟俱画像于麒麟阁也】紫极出入黄金印补注【鹤曰礼记兄弟之齿雁行也以向卿兄弟有功期之画像麒麟阁出入紫极弃谓巳俱画也紫极谓北极紫微垣有上相金印谓汉丞相金印紫绶】尚书勲业超千古雄镇荆州继吾祖【洙曰祖谓杜预也赵曰尚书镇荆州言李之芳也继吾祖则公自言杜预也预在晋为镇南大将军都督荆州诸军亊师曰尚书指向卿之父珣镇荆南昔向秀继杜预节镇于此故云继吾祖】补注【鹤曰公以大厯三年至荆南是时卫伯玉为节度尹荆南大厯初加捡校工部尚书故云详见前注】裁缝云雾成御衣拜跪题封贺端午向卿将命寸心赤青山落日江潮白【赵曰言向卿行厯之景物也】卿到朝廷説老翁漂零巳是沧浪客【师曰时珣遣子向卿奉端午御衣之上都故有此作沧浪客乃屈原也甫自喻】
　　醉歌行【大厯三年作】
　　【洙曰赠公安少府请顾八题壁】补注【鹤曰诗云是日霜风冻七泽乌蛮落照衔赤壁当是大厯三年公至公安时作而梁权道编在天宝十三年诗内若以为在天宝末作则公未尝至其地无容写时景如此又公有戯简顔干少府诗正与此合顾八即顾八分文学名况】
　　神仙中人不易得【赵曰世説王恭美姿仪尝披鹤氅裘涉雪而行孟昶见之叹曰真神仙中人也】顔氏之子才孤标【洙曰顔氏公安少府也】补注【鹤曰神仙中人正以顔氏为尉用之梅福为南昌尉谓之神仙尉又李白赠瑕丘王少府诗亦云飃飃神仙气公有官亭夕坐戯简顔十少府诗则顔氏之子盎顔十也】天马长鸣待驾驭秋鹰整翮当云霄【洙曰言负骏逸之才以待用也赵曰汉礼乐志天马来龙之媒】君不见东呉顾文学【洙曰顾况呉人】君不见西汉杜陵老【洙曰前汉都长安后汉都雒阳长安在雒阳之西故前汉谓之西汉杜公长安杜陵人也】诗家笔势君不嫌辞翰升堂为君扫【苏曰王子敬过戴安道草堂饮酣安道求子敬文子敬攘臂大言曰我辞翰虽不如古人与君一扫素壁今山阴草堂碑是也辞翰俱美赵曰公自言诗家之辞与顾君笔势之翰升顔少府之堂各为之一扫也】是日霜风冻七泽【洙曰子虚赋楚有七泽苏曰王子威寒赋霜风沍冻合七泽】乌蛮落照衔赤壁【洙曰施黔乌蛮之域也赤壁地名周瑜破曹公于赤壁】酒酣耳热忘头白【洙曰杨惮曰酒后耳热仰天抚缶而呼呜呜修可曰魏文帝与吴质书曰昔日游处每至觞酌流行丝竹并奏酒酣耳热仰面赋诗忽然不自知其乐】感君意气无所惜【苏曰郑球感意气倜傥醉何所惜】一为歌行歌主客【洙曰为一本云醉赵曰主则顔少府客则公与顾也师曰歌主客发扬主客之徳也】
　　嵗晏行【大厯三年作】
　　补注【鹤曰诗云去年米贵阙军食今年米贱大伤农当是大厯三年次岳州作按旧史大厯二年七月甲申减京官职田三分之一充军粮又十一月乙丑率百官京城士庶出钱以助军】
　　嵗云暮矣多北风潇湘洞庭白云中渔父天寒网罟冻莫徭射雁鸣桑弓【定功曰隋地理志长沙郡杂有夷蜑名曰莫徭自言其先祖有功常免徭役故以为名】补注【鹤曰汉五行志女童謡曰檿弧箕服师古曰山桑之有防文者木弓曰弧兹云桑弓盖以檿为之】去年米贵阙军食今年米贱太伤农【洙曰谷贵则伤民谷贱则伤农】髙马达官厌酒肉此辈杼轴茅茨空【洙曰言在位者不知为政但厌酒肉而已诗大东小东国困于役而曰杼轴其空】补注【鹤曰旧史大厯二年二月郭子仪自河东来朝元载裴冕第五琦黎榦各出钱三十万置晏扵子仪之第三月鱼朝恩晏子仪宰相节度度支使京兆尹扵私第子仪亦置晏于其第田神功晏扵其第时以子仪元臣冦难渐平乃置酒连晏公卿大臣列坐扵席者百人子仪朝恩神功一晏费至十万贯鸣呼一晏之费至扵如此曾不知民间杼柚之空方且以为蹈舞王化酣酒为乐朝恩神功固不足责而子仪亦复为之惜哉此杜公所以形之诗也】楚人重鱼不重鸟【洙曰一作肉苏曰风俗通云呉楚之人嗜鱼盐不重禽兽之肉】汝休枉杀南飞鸿补注【希曰管子桓公曰夫鸿雁春北而秋南不失其时又楚辞雁雝雝而南飞此诗之意亦似王符传所谓有以货得雁门太守而皇甫规问卿在郡食雁乎】况闻处处鬻男女割慈忍爱还租庸【洙曰唐制授人以口分世业田凡授田者丁嵗纳栗稻谓之租用人之力嵗不过二十日不役者日为绢三尺谓之庸时民力困故扵是有鬻男卖女以还租庸调者】往日用钱捉私铸今许【洙曰一云来】鈆锡和青铜【洙曰唐制盗铸者死没其家属至天宝间盗铸盆甚杂以铁锡无复钱形号公铸者为官炉钱】补注【希曰唐志徳宗时江淮多鈆锡钱以铜荡外不盈斤两销千钱为铜六斤大抵江淮多恶钱其来巳久不独徳宗时为然如天寳初富商奸人已潜往江淮以良钱一易恶钱五入长安市矣志云徳宗时者殆指其甚者而言耳此诗可补史之阙】刻泥为之最易得好恶不合长相防【师曰长相防谓上下相防蔽无复纠察也】万国城头吹画角此曲哀怨何时终
　　夜闻篥【大厯三年作】
　　【郑曰必吉切篥力质切】补注【鹤曰诗云夜闻篥沧江上当是大厯二年防州作盖公防州诗屡云沧江也梁权道编在二年离公安次岳州诗内徒惑扵不见江湖行路难之句诗又云天地干戈满以是年周智光反吐蕃两入冦京师戒严桂州山獠又反故云】
　　夜闻篥沧江上衰年侧耳情所向邻舟一聴多感伤塞曲三更歘悲壮【赵曰胡笳有出塞曲入塞曲也】积雪飞霜此夜寒孤灯急管复风湍君知天地干戈满【洙曰地一作下】不见江湖行路难【洙曰湖一作湘师曰乐部曰篥者笳管也巻芦叶为头截竹为管出扵胡地制法角音九孔漏声五音咸备唐编入卤部名为笳管通典日篥本名悲栗出扵胡中其声悲东夷有巻桃皮为之者亦出南蛮杂录云篥者龟兹国乐风湍谓风杂湍水之声行路难白居易之所作也】
　　发刘郎浦【大厯三年作】
　　【鲍曰先主纳呉女处也吕温诗云呉蜀成婚此水浔真珠步障幄黄金谁将一女轻天下欲换刘郎鼎峙心郑曰在荆州宋曰浦属峡州甫拟下峡过衡阳有此作】补注【鹤曰按十道志刘郎浦在荆州当是大厯三年往公安时作】
　　挂帆早发刘郎浦疾风飒飒昏亭午【夣符曰右按江陵图经刘郎浦在石首县浦或作伏赵曰自公安县欲往岳州所经行之处孙曰亭髙貌谓日正髙也】舟中无日不沙尘岸上空村尽豺虎【洙曰言多盗贼也赵曰张孟阳云盗贼如虎】十日北风风未回客行嵗晩尤相催白头厌伴渔人宿黄帽青鞋归去来【赵曰虽在江湖厌与渔人为伴乃欲深蔵髙隠矣沈曰黄帽乃箨冠青鞋乃芒鞋也】暮秋枉裴道州手札率尔遣兴寄近呈苏涣侍御【大厯四年作】
　　补注【鹤曰裴虬为道州刺史即大厯五年平臧玠者此诗当是大厯四年在潭州作时苏侍御在潭】
　　久客多枉友朋书素书一月凡一束【苏曰王玠避居逺郊一月之中得亲知书仅成一束但虚词寒温而巳空烦眼力使人厌接又倦回答赵曰古诗云客従南方来中有尺素书】虚名但防寒暄问泛爱不救沟壑辱【赵曰晋王献之尝与兄徽之操之诣谢安三兄多言俗事献之寒暄而巳孟子云志士不忘在沟壑】齿落未是无心人舌存耻作穷途哭【洙曰张仪从楚相饮相忘璧门下意张仪盗璧共笞掠之妻曰子每读书游説安得此辱仪曰视吾舌在不妻笑曰舌在仪曰足矣阮籍遇穷途则哭】道州手札适复至纸长要自三过读盈把那须沧海珠【夣符曰右按唐书阎立本谓狄人杰曰君可谓沧海遗珠矣赵曰王筠扵书三遇五抄】入懐本倚昆山玉【洙曰言得裴书胜珠之盈把倚裴如昆山玉也苏曰世説毛曽与夏侯共坐时人谓蒹葭倚玉树也】拨弃潭州百斛酒【洙曰步兵厨中贮酒数百斛】芜没潇岸千株菊使我昼立烦儿孙令我夜坐费灯烛【洙曰言得书而有所思也赵曰烦儿孙者烦其侍立也】忆子初尉永嘉去【郑曰永嘉温州县】补注【鹤曰公有送裴二尉永嘉诗】红顔白面花映肉军符侯印取岂迟【赵曰军符则为节度使侯印则封侯矣】补注【希曰文帝纪注应劭曰铜虎符第一至第五国家当发兵遣使者至郡合符符合乃聴受之张晏曰符以代古之珪璋从简易也师古曰谓郡守为符者谓各分其半右留京师左以与之又按百官表诸侯王金玺凡吏秩比二干石以上皆银印师古曰古者印玺通言今则尊卑有别又汉仪六百石四百石至二百石以上皆铜印此皆为裴作郡也】紫燕騄耳行甚速【赵曰言初为尉之少年而材之俊逸紫燕文帝良马列子周穆王驾八骏之马而左騄耳洙曰言负超逸之才也师曰道州负超逸之才其视军符侯印取之若其甚速岂困于永嘉一尉乎】圣朝尚飞战鬬尘济世宜引英俊人黎元愁痛会苏息夷狄跋扈徒逡巡授钺筑坛闻意防【洙曰晋礼志汉魏故事遣将出征符节即授节钺于朝堂汉髙祖筑坛拜韩信闻意首言当与此亊也】頽纲漏网期弥纶【洙曰勉兴滞补废也】郭钦上书见大计【洙曰干寳著论思郭钦之谟而悮戎狄之有衅御史大夫郭钦言戎狄强犷厯世为患今西北方戎狄杂居恐百代之后为患宜及平吴之功以复上郡帝不许】刘毅答诏惊羣臣【洙曰晋武帝尝顾谓刘毅曰朕方汉之何如主对曰桓灵也帝曰朕克已为理方之桓灵不亦甚乎对曰桓灵卖官钱入公府陛下卖官钱入私门以此言则知也】他日更仆语不浅【洙曰儒行孔子对鲁哀公曰遽数之不能终其物悉数之乃留更仆未可终也注仆太仆也君燕朝则正位掌摈相更之者为久将倦故使之相代也】明公论兵气益振【郑曰振之人切】倾壶箫管黑白发【洙曰黑一作理言得书而愁去白髪再黑】儛剑霜雪吹青春【洙曰项庄舞剑儛与舞同】宴筵曾语苏季子后来杰出云孙比【赵曰苏季子苏秦也徐穉传角立杰出尔雅七世孙曰云孙故自季子至侍御取其最逺者言之】茅斋定王城郭门药物楚老渔商市【赵曰定王城乃潭州渔商市亦潭州之地】市北肩舆每聨袂补注【鹤曰茅斋谓苏侍御所居与公同在长沙故每肩舆来聫袂公有为苏大侍御涣作记异诗序云旅于江侧凡是不交州府之客肩舆忽访老夫舟檝而巳】郭南抱瓮亦隠几【洙曰抱瓮见汲井嵗榾榾注庄子齐物论南郭子綦隠几而卧】无数将军西第成【洙曰卫青传上为青治第令视之曰匈奴未灭无以家为赵曰后汉马融为大将军西第颂颇为正直所羞旧注引卫青治第亊非是】补注【鹤曰北借以喻诸将平安史之乱各矜其功扵京师置大第也汉有东第北第西第皆因其地云如相如传所谓东第师古曰居帝城之东赐夏侯婴北第以近北阙也】早作丞相东山起【洙曰谢安起扵东山也赵曰班固曰山东出相旧注引谢安事非是公亦何拘扵西对东邪】鸟雀苦肥秋粟菽蛟龙欲蛰寒沙水【洙曰鸟雀方得时而蛟龙退蔵甫自喻也苏曰汉末兵戈猬起鹿门隠公叹曰秋稔菽粟鸟雀甚肥而鸾鳯何悴焉又鲍宰云鸾鳯栖荆艾蛟龙蛰寒水言小人升腾君子淹滞不见用也】天下鼓角何时休阵前部曲终日死【赵曰伤时干戈之未息以引下句激昻二公之致功名也】附书与裴因示苏此生已愧须人扶致君尧舜付公等早据要路思捐躯补注【希曰平原君传公等录录】
　　奉赠李八丈判官【大厯四年作】
　　补注【鹤曰诗云秋枯洞庭石风飒长沙栁当是大厯四年在潭州作旧注李八丈名曛】
　　我丈时英特宗枝神尧后【洙曰神尧唐髙祖也】瑚市则无【洙曰瑚至珍也非市中所有之物】騄骥人得有【赵曰騄耳与骐骥穆天子八骏中有之故曰人得有】早年见标格秀气冲星斗【洙曰剑埋扵丰城而气冲星斗之间言不可掩也】事业富清机【苏曰曹顔逺思友诗精义测神奥清机发妙理】官曹正独守顷来树嘉政皆已传众口艰难体贵安冗长吾敢取【洙曰言扵艰难之际能脱略细务也苏曰汉文帝冗长中似人者亦可采取赵曰凡物之剰者为冗长长去声陆机文赋今言为政本分之外其如物之冗长者吾不取之】区区犹厯试炯炯更持久讨论实解颐操割纷应手【洙曰前汉匡衡曰匡説诗解人颐注使人笑不能止也赵曰庄子得之于心应之扵手】箧书积讽谏宫阙限奔走【赵曰虽有谏书之多积满朝箧而身则限不能造宫阙也又诗曰骏奔走】入幕未展材【洙曰材一作懐梦符曰右按晋史郄超在桓温幕下谢安在外望见超曰郄生可谓是入幕之宾也】秉钧孰为偶【洙曰钧钧衡也诗秉国之钧言作相】所亲问淹泊泛爱惜衰朽【赵曰论语泛爱众如殷仲文云广筵散泛爱遂以为朋友之呼矣】垂白辞南翁委身希北叟【洙曰马融传论得北叟之后福淮南子北叟失马人皆吊之北叟曰此何讵不为福居数月其马将骏马而归人皆贺之对曰此何讵不为祸家富马良其子好骑堕而折髀人皆吊之对曰此何讵不为福居数年胡夷大入丁壮者皆控而战塞上之人死者十九此独以跛之故父子相保也赵曰前汉项籍使范増説项梁云南公称曰楚虽三户亡秦必楚注云南公南方之老人也北叟出班固幽通赋云北叟颇识其倚伏则指塞上之翁为北叟也旧注引淮南子遂輙塞上之翁为北叟不知事则用淮南子而塞翁失马字则班固也】真成穷辙鲋【洙曰辙中之鲋呼庄周求斗水之活】或似丧家狗【洙曰孔子世家累累如防家狗】秋枯洞庭石风飒长沙栁髙兴激荆衡知音为囘首【赵曰水落石出所以为枯也洞庭长沙荆与衡皆相连之地师曰治闻记拂林国出珊瑚生水底大船载铁网下水取之骐骥騄耳天下之良马二物不可多得喻李公人所希有曹顔逺思友诗清机发妙理公有机谋故能建立事业又能守官忠正所亲言李与杜同出陶唐氏南翁甫自称言寓居荆南也北叟塞翁也甫委身之穷达希慕乎北叟洞庭长沙皆荆南之地知音为回首言有所思扵李也】
　　别董颋【大厯三年作】
　　补注【鹤曰诗云穷冬急风水逆浪开船难盖云董自岳阳泝汉水而之邓也当在大厯三年作诗又云老夫缆亦解公是时亦有适潭之期矣】
　　穷冬急风水逆浪开帆难士子甘旨阙不知道里寒【洙曰急扵养父母故不知道里寒】有求彼乐土【洙曰诗适彼乐土】南适小长安【赵曰光武纪注曰小长安故城在今邓州公今诗言逆浪开帆若在潭州言之逆浪则往衡州而南矣】补注【鹤曰小长安当是指邓后云汉阳岘首乃适邓之所经行也】别我舟檝去觉君衣裳单素闻赵公节兼尽宾主欢巳结门闾望无令霜雪残【赵曰赵公必知邓州也董以甘旨之阙离母而往邓故用母主事齐王孙贾之母谓贾曰汝朝出而晩来则吾倚门而望无令霜雪残则属其早归也】老夫缆亦解【苏曰山涛帖曰子防日挂席东下老夫得风亦解缆矣人别宜慎重】脱粟朝未餐【梦符曰右按前汉公孙传食一肉脱粟饭师古曰才脱粟而巳不精凿也】飃荡兵甲际防时懐抱寛【苏曰王逸少曰懐祖不来寒食俯至天气晴明不见容貌使吾防时寛此懐抱】汉阳颇宁静【洙曰汉阳军也在岳阳】岘首试考槃【郑曰岘胡典切山名在襄阳县东十里洙曰诗考槃在涧赵曰岘首在襄州与邓州相近公因董君之往邓故语及之】当念着白帽采薇青云端【洙曰管宁不应州郡之辟尝着白帽赵曰公尝有云白帽应须似管宁考之本传云尝着皂帽而杜佑通典作白帽岂今国志误邪采薇则四皓之亊也师曰孝子荐其甘旨董以甘旨有阙急于奉亲故不知道里之寒小长安乃武都也明皇幸蜀后改为西京故云小长安或曰阳县有小长安故城在今邓州南阳郡西汉阳军在岳阳甫以此地宁静欲寄居之故云试考槃考槃成其乐也】补注【希曰管宁传虽云着皂帽而南史和帝纪百姓皆着下屋白纱帽故云又见寄峡州刘使君诗】
　　奉送魏六丈佑少府之交广【大厯三年作】
　　【郑曰海南郡】补注【鹤曰诗云遇我苍梧阴按苍梧山在道州今云隂当在潭岳公大厯四年自岳之潭而今诗又云解帆嵗云暮戎马闇天宇则是三年在岳州作是年八月九月吐蕃冦邠州虚州京师戒严故云若四年则无外夷之变】
　　贤豪赞经纶功成空名垂子孙不振耀【洙曰一云子孙没不振】歴代皆有之郑公四叶孙【洙曰郑公徴也】长大常苦饥【苏曰安谅长大常苦饥寒负薪拾黍未尝不带书暇即诵习后以三传驰名】众中见毛骨犹是麒麟儿【赵曰嵇绍谓其友曰琅邪王毛骨非常殆非人臣之相宝志见徐陵谓曰此儿天上石麒麟也】磊落正观事致君朴直词【洙曰郑公在正观时多所献替新史言犯顔正谏议者谓虽贲育不能遇】家声葢六合行色何其微【洙曰谓佑行色不称家声也庄子孔子説盗跖归遇栁下季曰今者车马有行色】遇我苍梧阴【郑曰舜葬处】忽惊会面稀议论有余地公侯来未迟【赵曰苍梧桂州之地古诗主称会面难庄子曰刃有余地】虚思黄金贵【洙曰一作遗】自笑青云期【赵曰贵当作遗方在贫困之中故思以黄金馈之青云期言贵达如在青云之上自笑其期之逺也】长卿久病渴武帝元同时【洙曰蜀人杨得意为狗监侍上上读子虚赋而善之曰朕独不得与此人同时哉得意曰臣邑人司马相如自言为此赋上惊乃召问相如赵曰此魏佑病而能文不如相如之遇也师曰虚思黄金贵言黄金不足羡也自笑青云期以卑宦为可哂也甫有渇疾故自比相如相如虽遇武帝官亦不甚显也】季子黑貂敝得无妻嫂欺【洙曰苏季子未用黑貂裘敝又出游数嵗大困而归兄弟嫂妹妻妾皆窃笑之】尚为诸侯客独屈州县卑南游炎海甸【赵曰言其为少府也】浩荡从此辞【洙曰之交广也师曰炎海即南海甸谓郊甸浩荡逺貌】穷途仗神道【洙曰正也】世乱轻土宐【师曰言避乱而轻去乡土也】解帆嵗云暮可与春风归出入朱门家华屋刻蛟螭玉食亚王者【洙曰洪范惟辟玉食】乐张游子悲【赵曰以其为客也】侍婢艳倾城绡绮轻【洙曰一作烟】雾霏掌中琥珀钟行酒双逶迤新欢继明烛梁栋星辰飞两情顾盼合珠碧赠扵斯【梦符曰右按博雅碧瓐玉也司马相如子虚赋锡碧金银赵曰言珠碧则交广之所有也】上贵见肝胆下贵不相【洙曰一作见】疑心事披写间气酣达【洙曰一云逺】所为错挥铁如意莫避瑚枝【洙曰石崇传崇与王恺争豪武帝毎助恺尝以瑚树赐之髙二尺许枝柯扶疏世所罕比恺以示崇崇便以铁如意击之应手而碎恺既惋惜崇曰不足恨乃命左右悉取瑚树髙三四尺者六七株】始兼【洙曰一作无】逸迈兴终慎宾主仪【赵曰虽气之豪迈而宾主之仪不可不慎也师曰负此逸兴要在慎宾主之仪斯能全其交如甫之扵严武不慎其仪防为武所杀故甫以是戒之】戎马闇天宇呜呼生别离
　　别张十三建封【大厯四年作】
　　补注【鹤曰诗云相逢长沙亭当是潭州大厯四年作建封尝为徐州节度朝觐京师赋朝天献夀诗】
　　尝读唐实录【师曰实录国史也】国家草昧初【洙曰未治之初也】补注【鹤曰唐艺文志今上实录二十巻敬播顔撰房龄监修贞观实录四十巻许敬宗撰又有皇帝实录三十巻公所读者其此故知草昧时事】刘裴建首议龙见尚踌躇【师曰初髙祖镇太原刘文静裴寂首建议劝帝举大事帝犹未允赖秦王赞之遂起兵故曰龙见尚踌躇】秦王拨乱姿一劒摠兵符【洙曰拨乱谓拨开其乱也汉书拨乱反正汉髙祖持三尺劒取天下】汾晋为丰沛【洙曰汾晋唐公故乡喻若汉祖之丰沛也】暴隋竟涤除宗臣则庙食【洙曰汉以萧曹为宗臣子羙以裴刘比萧曹故曰宗臣庙食配享扵庙也】后祀何疏芜【赵曰以子孙之不显达也】彭城英雄种宜膺将相图尔惟外曾孙倜傥汗血驹【洙曰建封刘文静外孙也汗血驹天马种倜傥言其不羇之才】眼中万少年用意尽崎岖【洙曰少年虽众用意无若建封者】相逢长沙亭【洙曰长沙潭州】乍问绪业余【洙曰绪业世绪所业也】乃吾故人子童丱聨居诸挥手洒衰泪仰看八尺躯内外名家流风神荡江湖范云堪结交【洙曰梁书范云初与髙祖遇扵齐竟陵王子良邸又尝接里闬髙祖受禅云尝侍防髙祖谓临川王宏等曰我与范尚书少亲善申四海之敬今为天下主此礼既革汝宐代我呼范为兄二王下席拜与云同车还尚书省时人荣之云好节尚竒专趣人之急少时与领军长史王咳善畡亡扵官舍贫无宅居云乃迎丧还家躬营唅敛】嵇绍自不孤【洙曰嵇康与山涛结神交康临诛谓其子绍曰山公在汝不孤矣师曰甫得建封可以嘱托其子故曰嵇绍自不孤】择材征南幕【洙曰杜预为征南将军】潮落回鲸鱼载感贾生恸【洙曰贾谊吊屈原文彼寻常之汗渎兮岂能容吞舟之鱼横江湖之鳣鲸兮固将制扵蝼蚁】复闻乐毅书【洙曰乐毅为燕伐齐燕惠王疑之使骑刼代毅毅畏诛遂降赵惠王遗毅书且谢之毅亦报书焉夏侯见其书以为知机合道以礼终始赵曰既为幕客而主人不礼之故如鲸鱼之去落潮矣得无激昂恸哭欲有陈于朝廷而又有与主人絶之书乎】主忧急盗贼师老荒京都【洙曰人君方以盗贼为急忧师久无功故曰老】旧丘复税驾【赵曰言主忧臣辱之时勉建封之必往无止息于旧丘也】大厦倾宜扶君臣各有分管葛本时须【赵曰管仲于齐诸葛亮扵先主君臣相契皆定分也又勉建封之行矣】虽当霰雪严未觉栝柏枯【洙曰言不以嵗寒变易也禹贡杶榦栝柏】髙议在云台【洙曰见图画在云台注】嘶鸣望天衢【赵曰以骏马比之可以致逺也】羽人扫碧海功业竟何如【洙曰十洲记言蓬莱山在碧海之中水皆碧色故曰碧海言当此之际建功业者如羽人扫碧海难为功尔赵曰羽人神仙也以其飞腾如有羽毛焉楚辞仰羽人扵丹扫碧海以言其无一尘一芥之汚也盖澄清天下之譬乎以建封为羽人其所望之深矣】
　　人日寄杜二拾遗【上元二年蜀州刺史髙适作】
　　【赵曰适于肃宗时为李辅国毁短下除太子詹事未防蜀乱出为彭州刺史又迁蜀州】补注【鹤曰公大厯五年追酬诗序云往居成都时髙任蜀州刺史人日见寄诗自枉诗已十余年则此合在上元元年作然上元元年人日公未有草堂殆是二年人日作而寄之】
　　人日题诗寄草堂【洙曰草堂在浣花溪上】遥怜故人思故乡【洙曰故人谓甫也故乡谓长安也】栁条弄色不忍见梅花蒲枝空断肠【洙曰空一作堪】身在南蕃无所预【洙曰南一作逺赵曰南蕃指甫寄居荆楚之地无所预言不预朝政也】心懐百忧复千虑今年人日空相忆明年此日知何处【洙曰此一作人】一卧东山三十春岂知书劔与风尘【洙曰与一作老风尘言盗贼起也】龙钟还忝二千石【赵曰龙钟行不进貌二千石谓其为蜀州刺史也】愧尔东西南北人【洙曰孔子曰也东西南北之人也则以孔子厯聘比杜公矣赵曰按集甫有诗曰甫也东西南北人故也】
　　追酬故髙蜀州人日见寄【并序　大厯五年作】
　　补注【鹤曰大厯五年正月二十一日臧玠未乱公在潭州此诗当在潭州作故诗云潇湘水国旁鼋鼍】
　　开文书帙中检所遗忘因得故髙常侍适往居在成都时髙任蜀州刺史人日相忆见寄诗泪洒行间读终篇末自枉诗已十余年莫记存没又六七年矣老病懐旧生意可知今海内忘形故人独汉中王瑀与昭州敬使君超先在爱而不见情见乎辞大厯五年正月二十一日却追酬髙公此作因寄王及敬弟
　　自防蜀州人日作不意清诗久零落今晨散帙眼忽开迸泪幽吟事如昨【洙曰迸泪言不可制也昨言近如昨日也】呜呼壮士多慷慨合防髙名动寥廓叹我凄凄求友篇感君郁郁匡时畧【洙曰郁郁不伸貌言有匡君之畧不得伸也】锦里春光空烂熳瑶墀侍臣已寞【赵曰适为刑部侍郎散骑常侍乃天子玉墀之从臣今追言其死而寞也】补注【希曰任豫益州记锦里在州南华阳国志成都万里桥南岸道西有城故锦宫也命曰锦里瑶墀亦如礼乐志所谓瑶堂师古曰以瑶为饰】潇湘水国傍鼋鼍【赵曰公今和此诗乃在潭州故言潭州景也】鄠杜秋天失雕鹗【苏曰刘向亡父老叹曰鄠邑杜陵何期风霜失扵雕鹗也】补注【希曰楚人尝献鼋扵郑灵公葢水国所常有也尝食之似鼈而大至百斤体具众肉诗正义云鼍似蜥蜴四尺长丈余甲如铠皮坚可以冒鼓上林赋云击鸿鼍之鼓尔雅王鸠郭云雕属江东呼为鹗邹阳传鸷鸟累百不如一鹗孟康曰大雕也师古曰鹗自大鸟而鸷者耳非雕也又李广传射雕师古曰大鸷鸟名公尝进雕赋云雕者鸷鸟之殊特击抟而不可当】东西南北更堪论白首扁舟病独存【赵曰以答髙君东西南北之句且言其扁舟在潭也】补注【希日东西南北用孔子语货殖传乃乗扁舟孟康曰持舟也】遥拱北辰纒冦盗【洙曰北辰象帝居时犹为盗据未获收复】欲倾东海洗乾坤【洙曰思涤去昏乱也】边塞西蕃最充斥【洙曰西蕃吐蕃也充斥犹纵横也】衣冠南渡多崩奔【洙曰南渡避乱也崩奔苍黄貌赵曰晋元帝渡江而衣冠皆南渡今因借其意】鼓瑟至今悲帝子【洙曰湘妃尧之女也故曰帝子传言湘灵鼓瑟也赵曰公在潭州故用潭州事以为悲焉】曳裾何处覔王门【洙曰邹阳传何王之门不可曳长裾此言爱汉中王而不见也】文章曹植波澜阔【洙曰曹植陈思王也】服食刘安德业尊【洙曰刘安淮南王与八公著书言服食神仙事也】长笛谁能【洙曰一云邻家】乱愁思【梦符曰右按后汉马融传有雒客舍逆旅吹笛融云京师逾年暂闻甚悲而乐之遂作长笛赋】昭州词翰与招魂【洙曰昭州敬使君赵曰嵇康序云邻人有吹笛者发声寥亮追思曩昔游晏之好感音而叹故作赋云今公追思髙蜀州而及之】
　　苏大侍御访江浦赋八韵记异并序【大厯四年作】补注【鹤曰苏大侍御涣静者也至亦记老夫倾倒扵苏至矣乃诗之序不当以为题合题曰苏大侍御访江浦赋八韵记异并序以暮秋枉裴道州手扎率尔遣兴寄呈苏涣诗考之当是大厯四年潭州作而梁权道编在岳州诗内然前诗云定王城郭门肩舆每聫袂等句可知在潭不在岳甚明】
　　苏大侍御涣静者也旅于江侧不交州府之客人事多絶久矣肩舆江浦忽访老夫舟檝已而茶酒内余请诵近诗肯吟数首才力素壮词句动人接对明日忆其涌思雷出书箧几杖之外殷殷留金石声赋八韵记异亦记老夫倾倒扵苏至矣
　　厐公不浪出【赵曰后汉厐徳公居岘山之南未尝入城府】苏氏今有之【洙曰言亦不交州府也】再闻诵新作突遇黄初诗【赵曰文帝为魏太子七子从之游皆能诗如谢灵运江文通皆拟其作黄初文帝即位年号也】乾坤防【洙曰一作泊】反覆扬马宜同时【洙曰司马相如扬雄亦蜀人也师曰言世代变迁而名终不歇可与扬雄相如齐名于当是时也】今晨清镜中胜食斋房芝【洙曰元封二年芝生甘泉斋房歌云斋房产草九茎连叶师曰清镜中指江上胜食斋房芝言咀味苏涣之诗遇扵灵芝也】余髪喜却变白间生【洙曰一作添】黑丝【赵曰变白为黑以闻其诗之故】昨夜舟天接【洙曰一作接天】湘娥帘外悲百灵未敢散【洙曰言百灵闻诵诗而皆来也】风破【洙曰一作波】寒江迟【赵曰宗慤曰愿乗长风破万里浪】
　　送重表侄王砅评事使南海【大厯四年作】
　　【郑曰砅理切水深至心曰砅今作厉】补注【鹤曰诗云畨禺亲贤领谓李勉为广州刺史当是大厯四年春岳州作详见注】
　　我之曾老姑尔之髙祖母尔祖未显时归为尚书妇【洙曰新唐书王珪母李氏珪贞观十年拜礼部尚书修可曰西清诗话云唐王珪微时母李氏尝云子必贵但未见与汝游者珪一日引房杜遇之母曰汝贵无疑所载至此质之子美是诗我之曽老姑尔之髙祖母则珪母杜氏非李氏也且一妇人识真主扵侧微其事甚伟史阙而不录是诗载之为悉世号诗史信不诬也】隋朝大业末房杜俱交友【赵曰王珪与房元龄杜如晦同学扵文中子则交友可知矣】长者来在门荒年自糊口【洙曰陈平门多长者车辙左传隠十一年糊其口扵四方】家贫无供给客位但箕帚俄顷羞颇珍寂寥人散后入怪鬓髪空吁嗟为之久自陈剪髻鬟鬻市充杯酒【洙曰晋陶侃母常剪髪具酒食延宾客】上云天下乱宜与英俊厚向窃窥数公经纶亦俱有【赵曰王珪与元龄如晦善母李尝曰儿必贵然未知所与逰者何如人防元龄等过其家李窥大惊曰二客公辅才汝贵无疑】次问最少年虬髯十八九子等成大名皆因此人手下云风云合龙虎一吟吼愿展丈夫雄得辞儿女丑秦王时在坐真气惊户牖【赵曰秦王太宗也太宗有虬髯易曰云从龙风从虎马援曰乃知帝王自有真也】及乎贞观初尚书践台斗【洙曰珪贞观中以侍中辅政】夫人常肩舆上殿称万夀【洙曰夫人以命妇预期防也】六宫师柔顺法则化妃后【苏曰班姬着内训训六宫作女箴妇诫化及妃后】补注【鹤曰三代之制诸侯之妇曰夫人唐外命妇之制文武官一品国公母妻为国夫人三品以上妻为郡夫人王珪贞观中为侍中唐侍中正二品则其母为郡夫人也通典云古者天子后立六宫三夫人九嫔二十七世妇八十一御妻以聴天下之内治又郑云帝喾有四妃以象后妃四星唐因隋制皇后之下有贵妃淑妃徳妃贤妃】至尊均嫂叔盛事传不朽鳯雏无凡毛五色非尔曹【赵曰古有鳯将鶵之曲南史谢超宗作殷淑仪诔帝大嗟赏谓谢庄曰超宗殊有鳯毛】往者胡作逆乾坤沸嗷嗷【洙曰谓安禄山作乱也】吾客左冯翊尔家同遁逃【洙曰避乱也】争夺至徒歩块独委蓬蒿逗遛热尔肠十里却呼号自下所骑马右持腰间刀左牵紫游缰飞走使我髙【洙曰公言避乱日辍白马载我使走免难于危险之中昔邺下童謡曰青青御路杨白马紫戎缰】茍活到今日寸心铭佩牢【洙曰懐辍马之恩也】乱离又聚散宿昔恨滔滔水花笑白首【苏曰阮绍泛西池云白首登画舡反虑水花笑水花水芝皆莲也赵曰公言在潭州濵扵江故云】春草随青袍【洙曰哀江南赋青袍如草赵曰以言王评事往南海也】廷评近要津节制收英髦【赵曰言南海节度使幕中要贤材也】补注【希曰汉宣帝地节三年初扵廷尉置左右平员四人后汉光武省右平唯有左平魏晋以来直谓之廷尉评见六典注唐天寳中缘边御戎之地置八节度使得以专制军事节制之名本扵此故常衮节度使制云统节制之师此言广南节度使也】北驱汉阳传南泛上泷舠【郑曰泷力公切又音双舠都髙切洙曰汉阳地名传传车也如今之乗驿是矣舠小舟也右按岭南人名急湍曰泷赵曰传邮马之谓也自汉南而往故曰汉阳传以有使南海之役故曰上泷舠师曰传有十二义汉文帝纪曰闗无用传此符传也以木为之书符于其上又以一板封之所以为信也传亦谓之棨或有用繻者终军所弃是也髙祖纪曰乗传诣洛阳此传驿之传也广韵云南人名湍为泷又州名在广南音双舡三百斛曰舠舠短也江南所为名短而广安而不倾危也北驱谓自北驱车而来遂从此南泛海泛海而往也】补注【鹤曰先君尝官郴郴与韶连赣地相接鹤尝自郴之桂阳之益浆问舟繇赣水之源以达于南安之上防过所谓泷者凡三盖众石束隘水自上湍泻舟师借羣力逆挽而下士人称之为龙先君未之见而闻其説故有诗云溪注三泷险山连五岭雄案韵书泷止收在四江内闾江切而扵一东二冬皆不牧则不当如郑云力公切赵云吕红切也】家声肯坠地利器当秋毫【洙曰肯坠地言能自振立不令委坠虞诩曰不逢错节盘根何以知为利器也】番禺亲贤领【洙曰县名属广州也赵曰必宗室之子为节度也郑曰番禺广州属县】补注【鹤曰九域志广州有番山禺山山海经云桂林八柱在贲禺东贲禺即番禺按旧史大厯三年十月以京兆尹李勉为广州刺史充岭南节度使五年勉犹一出兵共讨臧玠则所谓亲贤者盖指勉也】筹运神功操大夫出卢宋【赵曰广州节度使清白者四裴迪先李朝隠宋璟及卢奂所以比大夫扵卢宋而又谓出其上也】宝贝休脂膏洞主降接武【赵曰谓亷洁而不汚扵货利也昔汉孔奋清洁身处膏脂而未尝自润降户江切广南有溪洞蛮其长谓之洞主礼记曰堂上接武言相继而降也】海胡舶千艘【梦符曰右按番禺杂编蕃商逺国运竒货非舶不可市舶录刘向曰独樯舶深五十余用三木舶深五十余肘西域以肘为度李防通俗文曰晋曰舶赵曰舶大舡也舡总名曰艘犹今言防只也】我欲就丹砂跋涉觉身劳【洙曰葛洪闻交趾出丹砂求为句漏令至广州刺史邓洪留洪乃止罗浮山链丹】安能陷粪土有志乗鲸鼇或骖鸾腾天聊作鹤鸣皋【洙曰见李白骑鲸鱼注别赋驾鹤上汉骖鸾腾天赵曰鲸莫大之鱼也鼇巨鼇也师曰宗章羡王砅领此得就丹砂以錬养故有骖鸾鸣鹤之句】
　　咏怀二首【大厯四年作】
　　补注【鹤曰诗云飘飖桂水游南为祝融客又云风涛上春沙逆行少吉日当是大厯四年春自岳州上潭州时作】
　　人生贵是男【洙曰庄子荣啓期三乐亦曰人之所贵者男也而予幸得之一乐也】丈夫重天机【洙曰庄子天机不张注不露也】未达善一身得志行所为【洙曰孟子穷则独善其身达则兼善天下】嗟余竟轗轲将老逢艰危胡鶵逼神器逆节同所归河洛化为血公侯草间啼【洙曰胡鶵安史也逼神器言陷长安也安史乱河洛之间格鬭尤甚故云化为血公卿奔窜故啼扵草间也】西京复陷没翠葢防尘飞【洙曰吐蕃陷京师天子幸陜故云】补注【希曰河洛既陷而京师亦为禄山所破故曰复陷非谓代宗时再陷扵吐蕃下句云两宫弃紫微可证若谓代宗陷陜不得谓之两宫】万姓悲赤子两宫弃紫微【洙曰肃二宫也】倐忽向二纪奸雄多是非本朝再树立未及贞观时日给在军储上官督有司【洙曰国用尚乏屈不免上下督责也】髙贤迫形势岂暇相扶持疲薾茍怀防栖屑无所施【洙曰言上下顾忌无所施为也】先王实罪巳愁痛正为兹【洙曰禹汤罪巳汉武哀痛之语皆先王之事也】嵗月不我与蹉跎病于斯夜看酆城气【洙曰见紫气冲牛斗注】回首蛟龙池齿髪巳自料意深陈苦辞【师曰轗轲不得志之貌紫微垣乃帝座也奸雄多是非言禄山败思明又起也贞观时米斗三钱行旅不赍粮今国用尚乏上下督责故云未及贞观时髙贤迫形势言进用者皆以势援何暇扶持扵甫哉疲薾甫自言衰老虽怀防畧何所施设酆城狱有寳剑气冲牛斗蛟龙得云雨非是池中物甫自视齿髪豁凋不复若寳劒蛟龙之亨奋也】
　　邦危坏法则圣逺益愁慕【师曰言禄山紊纪纲圣人巳逺不复见三代之治也】飘飖桂水逰【郑曰郴州桂阳水北流入连州桂阳县在桂水之阳】怅望苍梧暮【洙曰桂水出防稽禹崩之地苍梧舜之所】补注【鹤曰湘水出灵川之海阳行百里分南北北下曰湘南下曰漓桂州居湘漓分方之地公以湘水自桂州而来故云桂水苍梧山在道州郑以为桂阳水而公未尝至郴王以出会稽而非岳阳所经之道】潜鱼不衔钩走鹿无反顾【洙曰皆避难意梦符曰右按左氏传古人有言曰鹿死不择音铤而走险急何能择】皦皦幽旷心拳拳异平素【洙曰乱离之际不得遂其平昔幽旷之心而反拳拳然言屈身以求其全也】衣食相拘阂【郑曰牛代切外闲也】朋知限流寓风涛上春沙十里侵江树逆行少吉日【师曰谓经厯风波之险也】时节立复度井灶任尘埃舟航烦数具牵纒加老病细隘俗务万古一死生胡为足名数多忧汚桃源拙计泥铜柱【郑曰泥乃计切师曰昔秦人避乱扵桃花源今我泥扵铜柱山其计甚拙又且多忧得无汚辱扵桃源乎】未辞炎瘴毒摆落跋涉惧虎狼窥中原焉得所歴住【洙曰盗贼充斥不可为久住计】葛洪及许靖避世常此路贤愚诚等差自爱各驰骛【师曰葛洪许靖皆避世之士其贤如彼愧吾之愚困扵驰骛洙曰扬雄曰方其有事则圣贤驰骛不足】羸瘠且如何魄夺针灸屡拥滞僮仆慵稽留篙师怒【洙曰稽留迟滞也篙师舟人也】终当挂帆席天意难告诉南为祝融客【洙曰祝融峯地多神仙所居郑曰衡山止有祝融峯】勉强亲杖屦结托老人星罗浮展衰步【师曰祝融司南方茅君内传曰大天之内有地中之洞天三十六所罗浮之洞周囘五百里名曰朱明曜真之天罗浮山记曰罗浮者盖总称焉二山合体谓之罗浮在増城博罗二县之境有神仙所居南极星中有老人星】









　　补注杜诗巻十五
　　钦定四库全书
　　补注杜诗巻十六　　　　宋　黄希　原本
　　黄鹤　补注
　　送顾八分文学适洪吉州【大厯三年作】
　　补注【鹤曰公在公安尝使顾书醉歌行于尉廨之壁则是公与顾相遇于公安今顾又适江西故送以此诗诗云逺作辛苦行舟檝无根蔕又云崩腾戎马际所在移长吏当是大厯三年在公安作是年吐蕃寇邠灵州商州兵马使刘洽杀刺史殷仲卿幽州兵马使朱希彩杀节度使李怀仙皆是其年也梁权道编在大厯四年岳州诗内】
　　中郎石经后八分盖憔悴【洙曰蔡邕熹平中表求正定六经文字灵帝许之邕乃自书册于碑使工刻立于太学门外两京记云贞观中得邕石经数段邕能八分书】补注【鹤曰临汉石经与今文不同者殊多石刻在洛阳本在洛宫前御史台中年久摧散洛人时时得之黄长睿东观余论云得其石本论语之末题云书与博士臣左立郎中臣书上臣下皆缺当是著书者姓名或云此即蔡邕书又有一版公羊其末云谿典谏议大夫臣马日防臣赵防臣刘郎中臣张文臣苏陵臣傅桢杂下谿上缺谿上当是堂谓堂谿典也此盖鸿都一字石经然经各异手书不皆蔡邕书欧公集古录云兴唐寺石经藏赞皆其作者自书而八分者数家惟蔡有邻着其姓氏有邻名重当世杜甫尝称之于诗其为阮咸所书小字与三代器铭何异此诗言中郎石经初亦未尝言邕尽书之虽一字亦可以石经名也汉礼乐志纎微癄瘁之音作师古曰癄瘁谓减缩也公之意亦谓自邕之后八分不多见也】顾侯运鑪锤【郑曰锤之瑞切鍜也洙曰运鑪锤言能锻链以成一家之书梦符曰右按庄子曰无庄之失其美据梁之失其力黄帝之亡其智皆在鑪锤之间耳】笔力破余地【苏曰黄刋见蔡邕八分书曰笔力尚可破余地】昔在开元中韩蔡同赑屭【郑曰上平秘切下虚器切洙曰开元中韩择木蔡有邻二人善八分事见李潮八分歌注修可曰张平子西京赋缀以二华巨灵赑屭注赑屭作力之貌】宗妙其书是以数子至御札早流传揄扬非造次【洙曰明皇师韩择木尝于彩牋上八分书赐张説】三人并入直【洙曰韩蔡顾三人也】恩泽各不二顾于韩蔡内辨眼工小字分日示诸王钩深法更秘【洙曰顾文学八分外尤能小字也】文学与我游萧疎外声利追随二十载浩荡长安醉高歌卿相宅文翰飞省寺视我扬马间【洙曰视公如扬雄司马相如】白首不相弃骅骝入穷巷【苏曰顔倚访原宪宪曰骅骝亦肯入穷巷】必脱黄金辔【赵曰顾君骑骅骝相访脱黄金辔言其富贵也】一论朋友难迟莫敢失坠古来事反覆相见横涕泗向者玉珂人谁是青云器【洙曰此事之反覆也言贵者未必贤】才尽伤形体【洙曰一作骸】病渇污官位【洙曰司马病渇李寻曰久污玉堂之署】故旧独依然时危话颠踬【郑曰踬音致】我甘多病老子负忧世志胡为困衣食顔色少称遂逺作辛苦行顺从众多意舟檝无根蔕蛟鼍好为祟况兼水贼繁特戒风飊驶【师曰驶音山吏切疾也】崩腾戎马际往往杀长吏子于东诸侯勤勉防纵恣补注【鹤曰洪吉在唐皆江南道自长安言之则为东故曰东诸侯洪乃西道采访使所治故又曰请哀疮痍深告诉皇华使】邦以民为本鱼饥费香饵【赵曰言当厚施予以恤民为本也】请哀疮痍深告诉皇华使使臣精所择进徳知厯试恻隠诛求情【洙曰当勤恤民困也】固应贤愚异【洙曰不可一槩为苛急当存贤愚之用心尔】烈士恶茍得俊杰思自致【赵曰皆以指言顾文学所以责望之深也】赠子猛虎行出郊载酸鼻【洙曰陆士衡乐府猛虎行渇不饮盗泉水热不息恶木隂恶木岂无枝志士多苦心此皆勉其自振立也师曰书苑云唐明皇好圗画工八分章草丰茂英特初张说为丽正殿学士献诗明皇自于彩牋上八分书讃曰徳重和鼎功逾济川词林秀发翰苑光鲜所谓御札流传者此也辨眼言于字中最号明眼者也神农本草云珂贝类大如鳆皮黄黒而骨白以为马饰生南海勒谓之珂晋阮咸字仲容顔延年五君咏曰仲容青云器青云言器之高逺也按齐书江淹梦得五色笔由是文章日新后梦有人称郭璞取之后为诗絶无美句时人谓之才尽甫谦言巳才巳尽况又病渇岂可汚辱官位是以下文有我甘之语】
　　上水遣怀【大厯四年作】
　　补注【鹤曰诗云一纪出西蜀于今向南斗当是大厯四年入潭州时作故曰上水按公以天寳十四载冬避乱离长安自闗陇入蜀至大厯三年春出峡故曰一纪非谓在蜀一纪而始出也赵注以为公自乾元二年入蜀至大厯五年离蜀而在楚地恰十二年大非葢公不是大厯五年出蜀鲁訔年谱却以为四年自岳入潭时作】
　　我衰太平时身病戎马后蹭蹬多拙为【洙曰蹭蹬失势貌赵曰潘耀老夫蹭蹬任意拙于主事】安得不皓首驱驰四海内童稚日糊口【洙曰左传糊其口于四方注糊鬻也】但遇新少年少逢旧亲友低顔下邑地故人知善诱后生血气豪举动见老丑【洙曰言少年不相知但以老丑见欺而巳李固曰一日朝防见诸侍中并皆年少更无一宿儒大人可顾问曰诚可叹息也】补注【希曰阮籍诗胡为美少年夕暮成老丑】穷迫挫曩怀常如中风走【郑曰中陟仲切洙曰伤世态之薄也朱叔元与彭宠书伯通独中风狂走自捐盛时】一纪出西蜀于今向南斗【赵曰公自乾元二年入蜀至大厯五年离蜀而在楚地乃南斗之分恰十二年矣】孤舟乱春华暮齿依蒲栁【洙曰暮齿暮年也顾况曰蒲栁之姿望秋先零言其易衰也】冥冥九疑葬圣者骨已朽蹉跎陶唐人鞭挞日月久【洙曰陶唐帝尧氏也山海经曰苍梧之山其中有九疑山舜所之处九山相似行者疑惑故名曰九疑】中间屈贾辈谗毁竟自取郁悒二悲魂萧条犹在否【修可曰屈原汨罗之沉贾谊长沙之谪皆眼前楚地之可吊者也】崒清湘石逆行杂林薮篙工密逞巧【洙曰操舟者矜其能也】气若酣杯酒歌讴互激越回斡明受授善知应触类各借頴脱手【洙曰颖脱喻敏捷也】古来经济才何事独罕有【赵曰回斡转其船也相呼相命以求水脉谓之受授善知此者应能触类以推凡事皆借锋颖脱见之手乃能妙絶也欲求经济天下如操舟之妙何独罕有乎】苍苍众色晩熊挂蛇吼黄罴在树顚正为羣虎守【赵曰诗疏曰熊能攀缘上高树见人则顚倒投地而下也栁子厚作熊説云鹿畏防防畏虎虎畏罴观公诗意以罴在树而守虎明矣】羸骸将何适履险顔益厚庶与达者论吞声混瑕垢
　　遣遇【大厯四年作】
　　补注【鹤曰诗云开帆驾洪涛见其为上水而作当是大厯四年春自岳之潭作故又曰春水满南国若自潭遡流入衡则时皆不合四年五年公虽皆入衡然皆是夏初】
　　磬折辞主人开帆驾洪涛【洙曰庄子渔父篇夫子曲腰磬折言其恭也饶曰腰曲如磬之折】春水满南国朱崖云日高【洙曰朱崖南海地名汉贾捐之罢击朱崖郑曰即潭州之丹崖】舟子废寝食飘风争所操【洙曰乗风而行也】我行匪利涉谢尔从者劳石间采蕨女鬻菜【洙曰一作市】输官曹丈夫死百役暮返空村号【洙曰讥役敛烦重也】闻见事略同刻剥及锥刀【赵曰所闻所见皆似此应官曹之诛求也左传云锥刀之未刻剥及锥刀则非特取其大者虽锥刀之琐末犹及之也】贵人岂不仁视汝如莠嵩索钱多门戸【洙曰诛求不一也】丧乱纷嗷嗷柰何黠吏徒渔夺成逋逃【洙曰奸黠吏也渔如渔猎然不以法也逋逃走窜也】自喜遂生理花时贳緼袍【洙曰语衣敝緼袍师曰甫覩百姓困于赋役又自喜遂其生理虽遇花时而衣緼絮所甘心不辞也】
　　解忧【大厯四年作】
　　补注【鹤曰此诗当是大厯四年自岳入潭时作诗云向来云涛盘众力亦不细乃舟行有所阻碍借众力牵挽而过若是顺流自不劳众力梁权道亦编在其时】
　　减米散同舟路难思共济向来云涛盘【洙曰云涛盘滩名极为险阻】众力亦不细【赵曰此言云涛之间盘转未出乃方言谓之盘滩散米与同舟之人所以谢其用力也旧注言险阻非是】呀坑【洙曰一作帆】瞥眼过【郑曰呀虚加切赵曰呀坈者淤坈如口之呀开也】飞橹本无蔕得失瞬息间致逺宜恐泥百虑视安危分明曩贤计兹理庶可广拳拳期勿替【师曰云涛盘至险之滩实借众力操舟故得利涉譬患难之际赖众力扶持故得国安甫之减米亦为国者忧以天下之意也呀坈乃滩口飞橹无根蔕言至危也】
　　宿凿石浦【大厯四年作】
　　补注【鹤曰诗云仲春江山丽正是大厯四年自岳入潭时宿此遂赋诗蔡兴宗年谱云春初发岳阳泛洞庭往潭州尚有春日岳麓山道林二寺行今宿此而云仲春则浦在洞庭之上近于潭矣】
　　早宿宾从劳仲春江山丽飘风过无时舟檝不敢系【赵曰庄子曰泛乎若不系之舟风而不系则流荡矣】回塘澹暮色日没众星嘒缺月殊未生【洙曰缺残也】青灯死分翳【洙曰青言无光也】穷途多俊异乱世少恩惠【赵曰俊异之士在穷途则膏泽不下于民而乱世少防其恩恵即非是乱世少恩恵以致俊异之穷旧注非】鄙夫亦放荡草草频卒嵗斯文忧患余圣哲垂彖系【洙曰圣人作易与民同忧患也其言象皆示于彖系赵曰易曰作易者其有忧患乎师曰言彖系之作在仲尼不遇之日自古文士多因忧患中而作文甫是诗之作葢亦愤懑而有所激耳】
　　早行【大厯四年作】
　　补注【鹤曰诗云髙帆终日征当是泝流赴湖南时诗又云干戈未揖让葢谓隔年九月吐蕃入寇白元光破吐蕃二万于灵武灵武又奏破六万也大厯四年作】
　　歌哭俱在晓行迈有期程孤舟似昨日闻见同一声飞鸟数求食潜鱼亦独惊前王作网罟设法害生成【赵曰鸟数出求食所以自饱鱼既潜而犹惊所以求活而小民利之网罗其鸟罟罩其鱼害物之生成此公反伤前王之设法也易曰作结绳而为网罟以佃以渔】碧藻非不茂高防终日征干戈未揖让崩迫开其情【洙曰以干戈未寜故崩廹而情伪日开也赵曰开放此情怀于终日征行之间也师曰网罟先王所以养民后世反以此而害物赋敛所以平民后世反以此而肆暴碧藻非不茂也征帆终日凌轹所以不能遂性微物尚然况百姓乎】
　　过津口【大厯四年作】
　　补注【鹤曰诗云南岳自兹近湘流东逝深当同是大厯四年春作】
　　南岳自兹近湘流东逝深【洙曰南岳衡山也湘流湘江也】和风引桂檝【赵曰梁元帝乌栖曲云沙棠作船桂为檝】春日涨云岑回道过津口而多枫树林【赵曰阮籍诗湛湛长江水上有枫树林】白鱼困宻网黄鸟喧嘉音物防限通塞恻隠仁者心【赵曰物之通塞虽防不足道而仁者于物每恻隠其困塞师曰鸟喧嘉音鱼困宻网或塞或通亦犹人有幸有不幸此所以恻隠仁者之心也】瓮余不尽酒膝有无声琴圣贤两寂寞眇眇独开襟【洙曰伤时无君子故独开襟而巳】
　　次空灵岸【大厯四年作】
　　【郑曰空灵当作空舲郦道元水经湘水县有空舲峡十道四畨志云湘水空舲滩】补注【鹤曰虽寰宇记云空舲峡在秭归县东百二十五里然后篇云午辞空舲岑夕得花石戍则无容午在归州而夕至潭州也况首句云沄沄逆素浪则是自岳遡潭甚明若是自防下峡则为顺流矣当是大厯四年春作潭州自有空灵滩也况诗与题俱为空灵与空舲自不同】
　　沄沄逆素浪【郑曰沄音云】落落展清眺幸有舟檝迟得尽所歴妙空灵霞石峻补注【希曰湘中记云湘水而纲虽深五六丈见底了了石子如樗蒲矢五色鲜明白沙如霜雪赤岸如朝霞此云霞石葢亦指岸石如朝霞也】枫栝【洙曰一作枯郑曰古活切木名】隠奔峭【赵曰谢灵运诗徒旅若奔峭李善注云淮南子曰岸峭者必陀许慎曰陀落也然奔亦落之义】青春犹无私白日亦偏照【洙曰为山岭障阂故偏照也苏曰陈嫔妃白日昭然亦有偏照之处】可使营吾居终焉托长啸【师曰逆素浪言遡流也展清眺言去高峡之阻渐入寛平之乡栝乃栝栢也奔谓奔流峭谓峯峭白日亦偏照言岗峦互为日所出没甫至此喜其景物佳欲托居焉故曰终焉托长啸】毒瘴未足忧兵戈满边徼向者留遗恨耻为达人诮回帆觊赏延佳处领其要
　　宿花石戍【大厯四年作】
　　【郑曰邓慎思云在峡州鳯台子以谓此诗在潭衡之间作谓在巴峡非也十道志潭州湘潭县北二十里有锦石区疑花石即锦石】补注【鹤曰按唐地里志潭州有渌口花石二戍又诗云地蒸南风盛春热西曰暮当是大厯四年春入潭州作无疑诗云谁能扣君门下令减租赋谓其年二月遣御史税商钱又云山东残逆气谓杨子琳反杀防州别驾张忠】
　　午辞空灵岑夕得花石戍【洙曰空灵在归州花石唐属陕州鲍曰唐志潭州长沙有花石戍旧注云陜州妄也梦符曰右按归州图经空舲峡东西十四里在峡州夷陵县界水经云江水歴峡东迳宜昌县之挿灶下郦道元曰江之左岸絶崖壁立数百丈飞鸟所不能过栖有一火烬挿在崖间望见长数尺父老传言昔洪水时人泊船岸侧以余烬挿之至今在焉】岸疏开辟水【洙曰一作山自白狗峡至空灵山花石皆开辟之峡】木杂今古树地蒸南风盛春热西日暮四序本平分气何回互茫茫天造间理乱岂恒数系舟盘藤轮杖策古樵路罢人不在村【郑曰罢音疲洙曰罢人言民困于征役而罢敝不在村谓其不安居也】野圃泉自注柴扉虽芜没农器尚牢固山东残逆气呉楚守王度【洙曰安史之乱王命之所及者呉楚蜀而已梦符曰右按左传左史倚相诵祈招之诗曰祈招之愔愔式昭徳音思我王度式如玉式如金】谁能扣君门下令减征赋【洙曰悯下情不上达也师曰下令减征赋言无人以重敛请于君薄赋以恤民也】
　　早发【大厯四年作】
　　补注【鹤曰诗云早行篙师怠席挂风不正亦以船上水而言当同是大厯四年作】
　　有求常百虑斯文亦吾病以兹朋故多穷老驱驰并【赵曰以斯文自任众所共知而　友故旧之多自是驱驰频并】早行篙师怠席挂风不正【洙曰席张席以为帆也风不正不顺也】昔人戒垂堂【洙曰谓千金之子坐不垂堂】今则奚奔命【修可曰传云一嵗七奔命】涛飜黒蛟跃日出黄雾映【洙曰鲍明逺诗腾沙郁黄雾飜浪扬白鸥】烦促瘴岂侵頽倚睡未醒【洙曰未一作还郑曰醒新佞切】仆夫问盥栉暮顔【洙曰一作朱】腼青镜【郑曰腼他典切洙曰暮衰也腼媿也言暮顔衰丑有愧于对镜也】随意簪葛巾仰慙林花盛侧闻夜来寇幸喜囊中净艰危作远客干请伤直性【洙曰谓有求于人也】薇蕨饿首阳【洙曰史记伯夷叔齐不食周粟隠于首阳山下采薇蕨而食之遂至饿死也】粟马资歴聘【洙曰六国以粟马资仪秦使之歴聘】贱子欲适从疑悮此二柄【洙曰谓采薇及歴聘也师曰昔夷齐不食周粟饿于首阳蘓秦张仪资六国以歴聘此二柄者一出一处使人疑悮今甫欲适从其一故云贱子欲适从适音的主也】
　　次晚洲【大厯四年作】
　　补注【鹤曰诗云棹经垂猿把身在度鸟上当是大厯四年入潭时春涨如此故诗首云坡陁风涛壮又云中原未解兵谓吐蕃去年入寇】
　　叅错云石稠【洙曰叅错云石相互杂然也】坡陁风涛壮【洙曰坡陁泛滥貌风涛风浪也赵曰顔延年诗春江壮风涛】晚洲适知名【梅曰晚洲非素有名因子美而名彰也】秀色固异状棹经垂猿把身在度鸟上【洙曰水涨而船所经者高也张所论曰白猿豹藏于檽槛何以知其接垂条于千仞则可谓之垂猿矣梁虞骞诗澄潭写度鸟】摆浪散帙妨危沙折花当【师曰花当乃花根也】羁离暂愉恱羸老反惆怅【洙曰暂愉恱次晚洲也反惆怅叹行役也】中原未解兵吾得终疎放【洙曰兵未解而得疎放以不见用于世也】
　　望岳【大厯四年作】
　　补注【鹤曰诗云南岳配朱鸟又云行迈越潇湘当是大厯四年初至潭望见遂赋此】
　　南岳配朱鸟秩礼自百王【洙曰五月南巡狩至于南岳衡山释山又云霍山为南岳衡之与霍皆一山有两名南岳本自以两山为名而学者多以霍山不得为南岳又云汉武帝始名之斯不然矣衡山一名霍山言万物霍而大也赵曰荆州记衡山者五岳之南岳秩则尚书咸秩无文之秩秩等也所谓五岳视三公】补注【希曰大宗伯郑注五岳南曰衡又汉武帝尝移岳神于天柱山今土人皆呼天柱山为南岳然此専以衡而言秩礼正舜典所谓望秩于山川何必更引周书注如其秩次望祭之】歘吸领地灵【洙曰地之百灵顔延年诗邑社摠地灵赵曰江文通杂拟诗歘吸鹍鸡悲注云犹俄顷也】鸿洞半炎方邦家用祀典【赵曰王褒四子讲徳论洪洞朗天言天地之神光若有相通明朗于天也】在徳惟馨香补注【希曰正用书黍稷非馨明德惟馨之语】巡守何寂寥有虞今则亡【洙曰自战国纵横而巡守之礼亡矣有虞舜也谓五年一巡守】洎吾隘世网行迈越潇湘【赵曰公之所以行迈者以世网隘窄故欲旷怀于江湖之上也】渇日絶壁出【赵曰难逢日霁以望其峯于日如渇也葢如渇雨之渇】漾舟清光旁祝融五峯尊峯峯次低昻紫葢独不朝争长嶫相望【洙曰祝融峰名也朱陵祝融紫葢石菌芙蓉所谓五峯也争长言相峙而立有如争之也赵曰考衡山记有芙蓉峰紫葢峰石门峰而韩退之诗曰紫葢连延接天柱石廪腾掷堆祝融则又有天柱峰祝融峰为五峰旧注以朱陵补之非也】恭闻魏夫人羣仙夹翺翔【洙曰魏夫人神仙也田曰夫人讳华存字贤安晋司徒寄之女也幼纯读书喜神仙其后四仙人降车从鲜盛夫人既与仙者游尽传其秘术咸和八年终寿八十二旧説以谓夫人实不死以杖代尸而升天扶桑大帝君授夫人青琼之板用箓之文治南岳】有时五峰气散风如飞霜牵迫限脩途未暇杖崇冈【洙曰言为行迈拘限未暇策杖而登崇冈也】归来觊命驾沐浴休玉堂三叹问府主曷以赞我皇牲璧忍衰俗神其思降祥【洙曰呉都赋玉堂对霤石室相距注皆仙人所居又云玉堂府主所居也故有三叹之问谓世乱俗蓐祀典阙不举欲賛之于是帝崇牲璧则神必降祥于此矣师曰衰乱之俗废祀典而不举今甫欲以牲璧礼神庶使岳神賛翊吾君而降福祥矣】
　　湘江宴饯裴二端公赴道州【大厯四年作】
　　补注【鹤曰裴虬大厯五年四月已出军共平臧玠之乱而公亦去潭之衡当是四年夏作】
　　白日照舟师朱旗散广川【赵曰楚词云青春受谢白日照】羣公饯南伯肃肃秩初筵【洙曰饯谓羣公祖饯也南伯谓道州南邦也诗宾之初筵左右秩秩亦整肃貌】补注【希曰王制云二百一十国为州州有伯商之州长曰伯虞夏及周皆曰牧一州牧二伯佐之虽非后来郡守之制然公以道为南州之州因曰南伯遂及之】鄙人奉末眷佩服自早年【洙曰谓于裴有亲也早年少年也自少已佩服其徳矣】义均骨肉地怀抱罄所宣盛名富事业无取愧高贤不以丧乱婴保爱金石坚【洙曰言宜以功业着盛名使无愧于高贤无婴于丧乱以变名节宜保之若金石之固此子美以骨肉之义故其所言及此赵曰髙贤指裴端公也保爱谓保身之意旧注非】计拙百竂下气苏君子前防合苦【洙曰又作共】不久哀乐本相纒交游飒向尽宿昔浩茫然促觞激百虑掩抑泪潺湲【洙曰重别有所感也】热云集曛黒阙月未生天【洙曰九歌横流涕兮潺湲谢灵运诗朝游穷曛黒古诗三五明月满四五蟾兎阙】白团为我破华烛蟠长烟【梦符曰右按梁元帝烛赋长袖留宾侍华烛烬落烛华明花抽珠渐落珠悬花更生又古乐府三妇艳诗大妇留芳缛中妇对华烛】鸹鹖催明星【郑曰鸹古活切鹖何葛切苏曰魏文帝早起戒途至新林闻鸹鹖催天明明星落林表今江湖水边有之】补注【鹤曰按韵书鸹古活切麋鸹鸟名也鹖何葛切似雉释云似鸡尔雅释曰字林云鶷鹖似伯劳而小】解袂从此旋上请减兵甲下请安井田永念病渇老附书逺山巅【师曰道州南邦也州长曰伯肃肃敬也鄙人甫自称于裴有末亲是以欲其尽懐抱以告之自盛名富事业以下皆戒之之辞宜以功业着盛名使无愧于高贤无以丧乱婴怀抱保全节操如金石之坚甫之自为计则拙其为道州谋则气义宏矣故云气苏君子前防合苦不久言欲别去乐极而哀继之也飒衰飒也交游之侣衰替向尽平昔契旧回首茫然况今促觞行遽宁不感激万虑而泪落潺湲乎别筵夜热团扇为之摇破鸹鹖催曙之鸟夜已阑矣始分袂旋归故甫又以兵甲井田为戒古人谓赠人以言者此也】
　　题衡山县文宣王庙新学堂呈陆宰【大厯五年作】补注【鹤曰衡山唐初隶潭州神龙三年始属衡州公以大厯五年至衡山当是其年作按礼乐志贞观四年诏州县学皆作孔子庙开元二十七年諡文宣王】
　　旄头彗紫防无复俎豆事【洙曰旄头胡星也彗彗星也紫防帝宫也喻禄山乱中原陷长安也世乱俎豆之事不讲故云无复也赵曰按晋天文志昴七星天之耳也又为旄头胡星彗紫防言其犯帝座彗孛在天文志俱为妖星】补注【希曰汉文帝纪注文頴曰孛彗长三星其占畧同云云彗星光芒长参参如埽彗大法孛彗多为除旧布新之灾】金甲相排荡青衿一憔悴【洙曰葢民狃于战争不遑学校也】呜呼巳十年儒服敝于地【洙曰不振也】征夫不遑息学者沦素志我行洞庭野歘得文翁肆侁侁胄子行【郑曰侁疎臻切行貌】若舞风雩至【洙曰文翁为蜀郡守兴建学校以教蜀人故风俗大变可比齐鲁侁侁整肃貌胄子谓元子以下至卿大夫子弟从学者若舞风雩而至也语曰风乎舞雩赵曰语疏雩者祈雨之祭名使童男女舞之因谓其处为舞雩】周室宜中兴孔门未应弃是以资雅才涣然立新意【洙曰周室借周以喻唐也言唐所以宜中兴则孔门岂可弃乎雅才陆宰也新学资之而成尔】衡山虽小邑首唱恢大义【洙曰世乱而衡山能首建学校也】因见县尹心根源旧宫閟【洙曰诗閟宫颂僖公能复周公之宇也】讲堂非曩构大屋加涂塈【郑曰塈巨至切仰涂也】补注【鹤曰尚书既勤墉垣惟其涂塈茨注许气反説文云仰涂也广雅云涂也马云垩色一音故爱反】下可容百人墙隅亦深邃何必三千徒始压戎马气【洙曰言文徳足以服逺也】林木在庭戸密干叠苍翠有井朱夏时辘轳冻堦戺【郑曰辘卢谷切轳落胡切圆转水戺锄里切砌也】耳闻读书声杀伐灾髣髴【髴芳未切赵曰闻读书而乐被杀伐之灾在此特觉其髣髴而巳】补注【鹤曰长杨赋从者彷佛骫属而还师古曰读曰髣髴则髴未尝作芳未切】故国延归望衰顔减愁思南纪收波澜【洙曰言能以文徳易暴乱也赵曰洗波澜之氛妖】西河共风味【洙曰史记子夏居西河敎授为魏文侯师共风味者言人乐其敎也】采诗倦跋涉载笔尚可记【赵曰言采诗之官倦跋山涉水之劳而不来采之则史官载笔尚可记陆宰之美也】髙歌激宇宙凡百慎失坠【洙曰尚可记一云记竒异师曰青衿谓学士以青缘领也文翁肆指县学后汉髙彪有雅才而讷于言雅才指陆宰塈涂壁也昔僖公修泮宫而服淮夷今陆宰为是学文徳自足以怀逺何必三千之徒始压戎兵气乎杀伐灾髣髴言此邦弦诵之乐兵革之患少也南纪吹波澜言变其荆楚轻剽之风而恩波广被也昔子夏居西河敎授今陆宰与之同其风使人咀味其敎也太师采诗以观民风今采诗之官倦于跋涉使陆宰徳政不闻于上甫尚得以是篇而记其事以备国史之失坠也】
　　入衡州【大厯五年作】
　　补注【鹤曰大厯五年公在潭以臧玠之乱遂入衡州故作此诗诗所以云元恶迷是似聚谋泄康庄竟流帐下血大降湖南殃按旧史大厯五年四月湖南都团练使崔瓘为兵马使臧玠所杀据潭州为乱沣州刺史杨子琳道州刺史裴虬衡州刺史杨济各出军讨之公以四年春自岳阳至潭如衡畏热复归潭今以兵乱再入衡州又有逺归儿侍侧久客幸脱免等句】
　　兵革自久逺兴衰看帝王【赵曰兵革不息徒自嵗月之久而兴起其衰微自看帝王之举耳】汉仪甚照耀胡马何猖狂【赵曰光武为司隶校尉父老见之曰今日复见汉官威仪今言唐法度未改故以比之胡马追言安史之乱】老将一失律清边生战场【洙曰失律失法律也易曰失律凶】君臣忍瑕垢河岳空金汤【洙曰言避乱出行城池不守也左传国君含垢瑾瑜匿瑕言有所容也金谓金城汤谓汤池赵曰传曰国君含垢言君相初含容奸逆不即诛戮故使河岳之地虽是金城汤池而失守如空之也】重镇如割据【洙曰安史乱后天下裂为藩镇赋不上供如割据焉】轻权絶纪纲军州体不一【洙曰各自为政也】寛猛性所将嗟彼苦节士素于圆凿方【洙曰九辨云圆凿而方枘兮吾固知其鉏铻而难入赵曰苦节指崔瓘也按唐史以士行修谨闻大厯中为湖南观察使将吏寛弛不奉法少以礼法防之】寡妻从为郡兀者安短墙【赵曰言寡妻平日遭扰自从崔太守为郡之后如兀足者安于堵墙之下不复惊动也】凋弊惜邦本【洙曰惜民之凋弊也】哀矜存事常【赵曰言不妄刑罚哀矜其人】旌麾非其任【洙曰言非其人也】府库实过防恕已独在此多忧増内伤偏禆限酒肉卒伍单衣裳【洙曰厚自奉养而不恤军旅也赵曰瓘之修谨既如上所云然于是委以旌麾之任则悉其人防于府库之费而吝于赐予又以禆将卒伍衣食之不继则遂以召乱如下文所云也】元恶迷是似聚谋泄康庄【梦符曰右按尔雅曰五达谓之康六达谓之庄赵曰元恶指臧玠也以兵杀崔瓘遂据潭州】竟流帐下血大降湖南殃【洙曰代宗时湖南兵马使臧玠杀其帅崔瓘王国良因之而反】烈火发中夜髙烟燋上苍至今分粟帛杀气吹沅湘【郑曰沅湘二水名沅在象郡湘即湘江】福善理颠倒明征天莽茫【洙曰九歌令沅湘兮无波赵曰书天道福善祸淫又明征定保】销魂避飞镝累足穿豺狼隠忍枳棘刺迁延胝胼疮【洙曰言避乱奔走危窘如穿豺狼间行也心痛悼丧乱如忍棘刺手足胝胼而成疮】逺归儿侍侧犹乳女在旁久客幸脱免暮年慙激昻【洙曰幸于免患也】萧条向水陆汩没随渔商报主身已老入朝病见妨悠悠委薄俗郁郁回刚肠【洙曰老而不可报主病不可入朝故不免委身薄俗郁郁回刚肠而已】叅错走洲渚【洙曰谢灵运诗临圻阻防错】舂容转林篁片帆在郴岸【郑曰郴丑林切桂阳县】通郭前衡阳华表云鸟埤【埤宾弥切】名园花草香旗亭壮邑屋烽橹蟠城隍【赵曰三代世表防旗亭下注市楼也立旗于上故名旗亭选赋抗旗亭之峣嶭烽橹者设烽燧于橹也橹者城上守御望楼城隍者城下之壕也】中有古刺史【洙曰言其爱民莅事如古刺史】盛才冠岩廊【赵曰武帝制曰舜游岩廊之上文颖注殿下小屋也】扶颠待柱石独坐飞风霜【赵曰言刺史乃柱石之臣独坐御史也风霜则御史之任】补注【希曰霍光传将军为国柱石师古曰柱者梁下之柱石承柱之础言大臣负国重任如屋之柱及其石也光武改御史长史复为中丞与尚书令司隶校尉朝防皆专席而坐京师号三独坐言其专也故孙樵记室新书亦云内荣独坐公指衡州刺史阳济道州刺史裴虬而云故公诗称虬为裴端公称济为阳中丞】昨者间琼树高谈随羽觞【洙曰公自言得侍刺史如间琼树然陆士衡诗羽觞不可筭注羽觞谓其置鸟羽于觞以急饮也余曰晋束晳传羽觞随波葢言觞轻如鸟羽之飞也原叔谓急饮恐非】无论再缱绻已是安苍黄剧孟七国畏【洙曰前汉游侠传剧孟以侠显呉楚反时条侯为太尉乗传东讨至河南得剧孟喜曰呉楚举大事而不求剧孟吾知其无能巳天下骚动大将军得之若为一敌国云】马卿四赋良【洙曰司马相如字长卿有子虚上林赋哀二世赋大人赋】门阑苏生在【洙曰苏生侍御涣】勇锐白起强问罪富形势凯歌悬否臧【赵曰剧孟马卿以比刺史白起以比苏涣公自注苏生侍御涣则涣在崔公潩之幕而其人勇锐故用白起以比其为将】氛埃期必扫蚊蚋焉能当【赵曰氛埃蚊蚋以比臧玠】橘井旧地宅仙山引舟航【赵曰橘井在郴州神仙传苏耽将仙谓其母曰以庭前橘叶神使病者以井水服病即愈仙山则指言苏耽所仙之山公谋欲往郴故云引舟航也】此行厌暑雨厥土闻清凉【洙曰言亲刺史之徳而亡炎暑赵曰此指言郴州矣公诗意曰郴州颇凉冷橘井尚凄清旧注所引却是衡州又无比徳之意】诸舅剖符近【赵曰公诗毎以崔姓为舅岂剖符为刺史乃崔侍御潩者乎】开缄书札光苹蘩命屡及磊落字百行江总外家养【洙曰陈书江总字总持七嵗而孤依于外氏聪敏有至性舅呉平光侯萧励名重当时多所钟爱】谢安乗兴长【洙曰谢安寓居防稽出则渔弋山水入则言咏属文无处世意又与孙绰等泛海吟啸自若放情丘壑毎游赏必以妓女从也】下流匪珠玉择木羞鸾凰【洙曰下流自言也言已非珍异然得所托也赵曰公自谦其为人特下流耳非是珠玉之珍也传曰穷猿投林岂暇择木公之意自谦其不暇择木非若鸾鳯非梧桐不栖故羞鸾凤也】我师稽叔夜【赵曰公自言其放旷懒散如稽康】世贤张子房【赵曰公自有注以美张劝也】柴荆寄乐土【赵曰言郴州也】鹏路观翺翔【洙曰寄居乐土当观刺史为朝廷拔用也赵曰观则所以指衡州刺史鹏路庄子九万里者也】
　　风雨看舟前落花戏为新句【大厯五年作】
　　【赵曰此全篇言落花】补注【鹤曰公在潭只船居苏大涣肩舆江浦访老夫舟檝之语可验今看舟前落花乃是在潭大厯五年作】
　　江上人家桃李枝春寒细雨出疎篱影遭碧水潜勾引【赵曰古乐府薄命篇云艳花勾引落】风妬红花却倒吹吹花困癫傍舟楫水光风力俱相怯赤憎轻薄遮人怀【赵曰赤憎方言也遮之为言辄也如遮莫隣鸡下五更之遮】珍重分明不来接【洙曰一作折苏曰刘公干居邺下一日桃花烂漫值诸公子进赏久之遂去公干问仆曰损花乎仆曰无但爱赏而已公干曰珍重轻薄子不来损折使老夫酒兴不空也遂饮花下作放歌行】补注【鹤曰公尝有生憎栁絮白于绵之句赤憎犹生憎殆皆方言也薛宣传得为公分明之师古曰分明谓考问使知清白也】湿久飞迟半欲高萦沙惹草细于毛蜜蜂蝴蝶生情住偷眼蜻蜓避百劳【师曰是时甫在舟中覩江上佳景春风细雨碧水红花相映带不胜喜乐因戏为新句以歌咏之虽眼前之事皆可乐然犹有轻薄可憎者但惟珍重谢之分明不来相接以至微物犹能萦涉惹草蜂蝶尚生情性况人而不能无动情乎蜻蜓避百劳百劳恶鸟恐为所害言人岂不如蜻蜓尚能全身逺害乎】补注【鹤曰尔雅云鵙伯劳也释曰李巡云伯劳一名鵙陈思王恶鸟论云伯劳以五月鸣应阴气之动阳气为仁养阴为残贼杀伯劳葢残害之鸟也其声鵙鵙故以其音名云月令仲夏之月鵙始鸣是也又云春秋传曰少皡氏以鸟名官伯赵司至伯赵鵙也以夏至来冬至去杜注云伯赵伯劳也此二句亦喻细民侧目于贼民之长吏也】
　　清明【大厯五年作】
　　补注【鹤曰诗云长沙千人万人出又云此都好游湘西寺诸将亦自军中至当是大厯五年作是时臧玠未乱诸将所以亦事游赏鲁訔年谱亦编在是年】
　　着处繁华矜是【洙曰又云务足】日长沙千人万人出渡头翠栁艳明睂争道朱蹄骄囓膝【洙曰朱达平善相马魏文帝将出取马入达平曰此马今日死矣及将乗马恶香囓帝膝帝使杀之赵曰以朱饰其蹄耳旧注非公葢使王褒圣主得贤臣颂曰驾囓膝骖乗旦张晏注皆良马名】补注【希曰孟康云良马低头口至膝故曰囓膝亦一説】此都好游湘西寺诸将亦自军中至马援征行在眼前【洙曰伏波将军马援征交趾女子征侧复又击武陵五溪蛮夷】葛强亲近同心事【洙曰葛强山简爱将也】金镫下山红粉【洙曰一作日】晩牙樯捩柂青楼逺【梦符曰右按广韵镫与灯同又魏鲸鱼灯赋冩载其形记于金灯又郭景纯江赋舳舻相属万里连樯埤苍曰樯帆柱也又相如子虚赋浮文鹢扬旌枻张楫曰枻柂也古乐府刘生诗大路起青楼又古曲青楼临大道游侠尽淹留赵曰捩柂转船也青楼则所祓禊之处岸上有之也出古乐府刘生诗红粉义非当作红日】古时防乱皆可知人世悲欢暂相遣弟侄虽存不得书干戈未息苦离居逢迎少壮非吾道况乃今朝更祓除【洙曰祓除上巳也束晳曰周公城洛邑因流水以泛觞后人相缘因为盛集赵曰周礼女巫掌嵗时祓除盥浴郑注如今三月三日上已往水上之类唐气朔大厯五年三月三日清明以清明值上已则祓除之义尤明师曰务足夸多也所谓鬬草者正此意也马援以比衡州刺史葛强乃山简爱将以比刺史之部将也张正见采桑诗倡妾不胜愁结束下青楼柂所以正船摇柂曰捩樯尾锐如牙故曰牙樯苦难居谓无定居也甫老大干谒侯门俯仰于人非其本性故曰逢迎少壮非吾道】补注【鹤曰武卫后传帝祓灞上孟康曰祓除也于灞水上自祓除今三月上巳祓禊也又见后汉志明帝永平二年三月上巳日官民皆洁于东流水上曰洗濯祓除去宿垢灾为大洁洁者言阳气布畅万物讫出始洁之矣蔡兴宗年谱亦以唐史气朔考之与赵注同】
　　岳麓山道林二寺行【大厯五年作】
　　补注【鹤曰诗云潭府邑中甚纯古太守庭中不喧呼今幸乐国养微躯皆以为是大厯四年公初到潭时游之蔡兴宗年谱亦编在是年详考诗又云暮年且喜经行近春日兼防暄暖扶飘然班白身奚适旁此烟霞茅可诛若是四年游之则必不便如衡矣及其如衡则畏热还潭当思松道清凉寒生五月当遂诛茅之愿何为不复再来意是五月春题此方幸乐国可以养躯而臧玠之乱故不偿此意也】
　　玉泉之南麓山殊【洙曰玉泉地名山足曰麓】道林林壑争盘纡【修可曰荆州记长沙西岸有麓山其下有精舍宗渊麓山记云足曰麓盖衡山之足赵曰张平子南都赋谿壑错谬而盘纡】补注【鹤曰岳麓寺在湘山之西自潭而往必渡湘水公赋清明诗云渡头翠栁艳明眉葢谓此也九域志云寺有陶太尉井髙唐赋亦云水澹澹而盘纡】寺门髙开洞庭野殿脚挿入赤沙湖【洙曰洞庭赤沙皆湖名】五月寒风冷佛骨六时天乐朝香炉地灵步步雪山草【赵曰楞严经云雪山大力白牛食其山中肥腻香草】僧寳人人沧海珠【洙曰言性图明而无瑕纇也】塔刼宫墙壮丽敌香厨松道清凉俱【梦符曰右按梁刘孝威谢东宫赐圣僧余馔唘曰乳糜香饭素榛糗浆气馥上天薰流下界】莲花【洙曰一作池】交响共命鸟【洙曰释书有共命鸟二首一身】金榜双回三足乌【洙曰三足乌言寺额金牓有回鸾反鹊之势也赵曰阿弥陁经极乐国常有迦陵频迦共命之鸟金榜出神异经西方有宫五色黄门有金榜而银镂淮南子日中有踆乌注三足乌也】方丈涉海费时节圃寻河知有无【洙曰天台赋涉海则方丈蓬莱圃乃昆仑也张骞赞曰禹本纪言河出昆仑骞穷河源恶覩所谓昆仑者乎】暮年且喜经行近春日兼防暄暖扶飘然班白身奚适旁此烟霞茅可诛【洙曰楚词诛鉏草茅以全生乎言当暮年欲诛鉏草茅旁此而居也】桃源人家易制度【洙曰桃源秦人避难之地易制度言世更变也赵曰桃源在今鼎州易制度言其宫室朴畧所以制度易为也旧注非】橘洲田土仍膏腴【洙曰橘洲在长沙梦符曰右按襄阳记李衡于武陵龙阳洲上种橘千树曰千头木奴师曰武陵圗经云橘洲在龙县东北五十里二百步周回三十里】补注【鹤曰梦符与师古引武陵橘洲何闗于长沙事按张舜民南迁录记长沙事云橘洲在湘江南北与州城相等又圗经云橘洲在长沙县周回五里汉地理志为九州膏腴师古曰腹之下肥曰腴故取喻云田蚡传田园极膏腴师古曰膏腴谓极厚肥之处谷永传云食膏腴之都】潭府邑中甚淳古太守庭内不喧呼昔遭衰世皆晦迹今幸乐国养微躯依止老宿亦未晩【洙曰老宿僧之年腊高者】富贵功名焉足图久为野客寻幽惯细学何颙免兴孤【洙曰见何颙兴未忘注】一重一掩吾肺腑山鸟山花吾友于【洙曰一重一掩山也有如吾肺腑然梦符曰卫青曰吾幸得以肺腑待罪行间南史刘湛传云友于素驾】补注【希曰刘向传亦云臣幸得托肺腑师古曰若解谓肺腑相附着犹言心膂一説肺谓斫木之肺札自言于帝室犹肺札附于大木也王莽传亦云伏自惟念得托肺腑友于二字自见书君陈及论语何必又引南史黄鲁直改此句曰山鸟山花共友于易一吾字便觉不逮洪驹甫云谓兄弟为友于者歇后语也杜亦未能免俗何耶鲁直其舅亦不免俗也】宋公放逐曽题壁物色分留与【洙曰作待】老夫【师曰昔宋之问贬经此留题在壁甫至此复得吟咏景物故曰物色分留与老夫】
　　舟中苦热遣怀奉呈阳中丞通简台省诸公【大厯五年作】
　　补注【鹤曰诗云媿为湖外客看此戎马乱中夜混黎甿脱身亦奔窜又诗中备述阳中丞与裴道州诸公共讨臧玠甚详当是大厯五年自潭避乱之衡州时作台省诸公谓裴虬与李勉皆端公也】
　　媿为湖外客看此戎马乱中夜混黎甿脱身亦奔窜【赵曰湖外言洞庭湖之外衡州是也戎马乱指言臧玠之乱】平生方寸心反掌帐下难【洙曰谓崔瓘见杀也】呜呼杀贤良【洙曰按新史瓘为治不烦苛人便安之居澧州二年増戸数万诏特进五阶以宠异政也】不叱白刃散【赵曰旧本反掌蔡伯世本作反当其説是公自言平生有经世之心而反当帐下有上至于贼杀贤良乃不能一叱白刃使散葢自以为愧矣帐下指臧玠贤良指崔瓘也】吾非丈夫特没齿埋冰炭【梦符曰论语管仲夺伯氏骈邑三百饭疏食没齿无怨言韩子曰冰炭不同器】耻以风病辞胡然泊湘岸入舟虽苦热垢腻可溉灌痛彼道边人形骸改昏旦【洙曰痛彼遇乱而死者】中丞连帅职【洙曰诗有方伯连帅之职赵曰中丞阳公也旧唐书云衡州刺史阳济各出兵讨臧玠谓连帅乃古之诸侯也】封内权得按身当问罪先县实诸侯半【洙曰谓阳中丞也封邑半于古诸侯】士卒既辑睦【梦符曰左传随武子曰昔嵗入陈今兹入郑民不罢劳居无怨讟而卒乗辑睦事不奸矣】唘行促精悍【师曰言督促精锐强悍之兵以讨玠】似闻上游兵【梦符曰项借传古之王者地方千里必居上游注文颖曰居水之上流也游或作流师古曰游即流也】稍逼长沙馆隣好彼克脩天机自明断【赵曰公自注云阳中丞琳问罪将士皆自澧上达长沙也】补注【鹤曰旧史云臧玠据潭州为乱澧州刺史阳子琳道州刺史裴虬衡州刺史阳济各出兵讨之道州居湘水之上流故曰上游兵澧州属山南道潭属淮南道故曰脩隣好赵谓公自注者岂公之自注后人假公以文其説耳】南图巻云水北拱戴霄汉美名光史臣长策何壮观【田曰南圗葢庄子鹏飞万里而圗南事而北极奉星辰旧注谓画湖南非是赵曰南之所图谋欲巻尽云水也北拱所以尊君上也】驱驰数公子咸愿同伐叛声节哀有余夫何激衰懦【师曰数公子指澧州刺史杨子琳道州刺史裴虬衡州刺史阳济共出兵伐玠其英声节义足以振激衰懦】偏裨表三上卤莽同一贯【梦符曰前汉冯奉世传上曰大将军出必有偏将又何疑焉师曰偏裨副将也表三上谓上章陈臧玠之无罪言崔瓘之减尅军士率皆卤莽不明】始谋谁其间回首増愤惋【赵曰裨将上表而敷陈不明同一贯耳所以问在其间而为始谋者谁徒令我回首愤惋也】宗英李端公【洙曰宗室之英秀也田曰吕温河间元王孝桀賛堂堂河间为唐宗英赵曰端公李勉也勉为御史中丞大厯中出为广州刺史亦以兵讨玠李肇国史补曰御史相呼为端公】守职甚昭焕变通迫胁地谋画焉得筭王室不肯微凶徒略无惮此流须卒斩神器资强干【梦符曰右按道徳经天下神器不可为也为者败之执者失之又西都赋州郡之豪杰五都之货殖三选七选充奉陵邑盖以强干弱枝隆上都而观万国也】扣寂豁烦襟皇天照嗟叹【师曰言李公不肯令王室之微必斩臧玠以斡正神器亦使凶徒少有惮畏扣寂言以诗发寂黙而豁烦闷之怀冀皇天有以知之也】
　　聂耒阳以仆阻水书致酒肉疗饥荒江诗得代怀兴尽本韵至县呈聂令陆路去方田驿四十里舟行一日时属江涨泊于方田
　　【郑曰耒阳衡州属县】补注【鹤曰耒阳在衡州东南百三十五里公自衡往耒阳阻水泊于方田驿今序云陆路去方田四十里谓去耒阳也又云舟行一日葢以泝流也聂令致酒肉或以为致牛肉白酒公因饫死为水所漂从而为空坟以欺人主虽史不能辨其非唯韩退之一诗能分明之李观作补遗传亦因韩退之有是诗而成耳鹤详考公此诗其云礼过宰肥羊愁当置清醥则聂所致者未必诚牛肉白酒也诗终云崔师乞巳至澧卒用矜少问罪消息眞开顔憩亭沼则是时方且喜讨叛之诗已集而憩于亭沼盖知凶渠之亡可待序云至县呈聂令者存至耒阳以与之后人往往以此遂信其为死于耒阳殊不知此后尚有过南岳入洞庭湖诗与登舟适汉阳诗可考也二诗断不可谓是四年作且聂致酒肉已在五年五月间葢藏玠以四月庚子反公奔窜至衡又至方田且半旬沮水矣是时肉非可久留无容醉饱在作诗之后若诗前尝痛饮诗中亦必及之如愿以野水添金杯如渑之酒常快意喧呼且尽杯中缘但觉髙歌有神等句初未尝以醉为讳也温公诗话云元和中其孙始改葬于巩县元微之为志今志乃云祔于偃师巩与偃师又异矣后世安知又不以为惑】
　　耒阳驰尺素见访荒江眇义士烈女家风流吾贤绍【洙曰尺素书也史刺客传聂政杀韩相自死其姊嫈伏尸哭极哀死政之旁晋楚齐卫闻之皆曰非独政能也乃其姊亦烈女也】昨见狄相孙许公人伦表【师曰狄相孙指兼谟也南史孔休源为晋安王长史武帝语王曰孔休源人伦仪表当师事之兼谟善人伦风鉴许聂宰以人伦之表言聂才宜在翰林而反屈迹小县】前期翰林后屈迹县邑小【洙曰言聂之才宜在翰苑而反屈迹县邑赵曰蔡伯世本前期作前朝其説是岂聂之父或祖尝任翰林之职乎】知我碍湍涛【师曰以甫阻水也】半旬获浩溔【赵曰溔以沼切大水貌谢灵运山居赋吐泉之浩溔】麾下杀元戎湖边有飞旐【赵曰即臧玠杀崔瓘也潘安仁赋飞旐飜以唘路】孤舟増郁郁僻路殊悄悄侧惊猿猱捷仰羡鹳鹤矫礼过宰肥羊愁当置清醥【洙曰张平子诗郁郁不得志诗忧心悄悄蜀都赋猨腾希而竞捷又置酒髙堂觞以醥清曺子建诗烹羊宰肥牛言聂以肥羊清醥乃见于礼也郑曰醥普沼切酒清曰醥修可曰曺子建七唘云乃有春醥酒康狄所营扬雄酒赋云其味有宜城醪醴苍梧缥清酒也杜诗一本作清缥故两载之】人非西喻蜀【洙曰唐防通夜郎徴发巴蜀吏卒因军兴法诛其渠帅巴蜀大惊上闻之使相如作檄以责唐防因喻巴蜀人非上本意之事也】兴在北坑赵【洙曰秦将白起破赵四十余万军遂降秦起悉坑之】方行郴岸静未话长沙扰【洙曰时臧玠杀崔瓘长沙扰乱也】补注【鹤曰郴州与耒阳皆衡州之东南衡至郴四百余里郴水入衡公避臧玠之乱初欲往郴依舅氏卒不遂其至方田也葢泝郴水而上故曰郴岸】崔师乞已至澧卒用矜少【郑曰澧里第切荆州湖名】问罪消息眞开顔憩亭沼【洙曰闻崔侍御潩乞师于洪府师已至袁州北杨中丞琳问罪将士皆自澧上达长沙师曰郴岸静谓衡州无恙长沙扰指玠之乱崔潩乞师于洪府师已至袁州北杨子琳将士又自澧州达长沙故甫得以开顔而喜叛徒见擒也】





　　补注杜诗巻十六
　　钦定四库全书
　　补注杜诗巻十七　　　　宋　黄希　原本
　　黄鹤　补注
　　冬日洛城北谒元皇帝庙【天宝八年作】
　　【洙曰天寳元年陈王府参军田同秀上言元皇帝降于丹凤门之通衢告锡灵符在尹喜之故宅上遣使就函谷故闗尹宅发得之乃置元庙于天宁坊是秋改为太上元皇帝宫二年追尊大圣祖元皇帝仍于天下诸郡为紫微宫改谯郡紫防宫为太清宫赵曰元皇帝李老君也】补注【鹤曰梁权道云天寳十一年公游东都时作按旧史天寳元年立元庙九月改太上元皇帝宫天下准此二年三月壬子亲祠元庙改西京元庙为太清宫东京庙为太微宫天下为紫极宫新史却云三月壬子享于元宫改云云今谓十一年游东都作此诗何为更曰庙诗所言五圣聨龙衮又却是天寳八年闰六月事诗云翠栢深留景红梨迥得霜风筝吹玉柱露井冻银牀当是其年冬作葢天寳九年已归长安进三大礼赋矣赋奏命宰相试文授河西尉不拜改率府胄曹十一年未尝至洛阳也】
　　配极都閟【洙曰配皇等极老子曰是谓配天极都观也閟闭也神也诗閟宫有恤赵曰以庙在城之北故曰配极都丹台仙真之所也故用都言庙旧注言都观妄引妄注惑乱义理】慿髙禁籞长【洙曰前宣纪诏池籞未御幸者假与贫民注籞者禁苑前汉音义曰折竹以悬绳连之使人不得往来谓之籞】守祧严具礼【洙曰周礼分官守祧注逺庙曰祧迁主之所藏也赵曰周礼守祧掌守先王之庙祧故监庙者谓之守祧】掌节镇非常【洙曰地官掌节犹信也行者所执之信掌节掌守邦节而辨其用以辅王命赵曰必有御赐之信以为镇故得借掌节以为言】　碧瓦初寒外【琪曰碧瓦琉璃瓦也初寒外指冬日也】金茎一气旁【洙曰刘駼騊诗曰缥碧以为瓦班孟坚西都赋抗仙掌以承露擢双立之金茎】山河扶绣戸【洙曰谓戸上绘画若绣也梁沈约春风咏明珠帘于绣戸散芳尘于绮席】日月近雕梁【修可曰檀约阳春歌白日映雕梁相近日月言高大也】仙李盘根大【洙曰神仙传老子姓李名耳字伯阳楚国苦县属乡人盘根大故枝叶繁盛谓唐室以李为圣祖也】猗兰奕叶光【洙曰汉武故事曰孝景王后梦日入其怀以七月七日生武帝于猗兰殿奕叶犹累世也】世家遗旧史【洙曰史记有老子传而无世家】道徳付今王【洙曰老子道徳经明皇御注】画手看前辈呉生逺擅场【洙曰庙有呉道子画张平子东京赋秦政利觜长距终得擅场鲍曰古人于能事中不独求夸时辈须要于前辈中擅场】森罗移地轴【洙曰河圗括地象曰地有三百六十轴赵曰肇论云万象森罗海赋又似地轴挺拔而争回】妙絶动宫墙【洙曰言笔迹巧妙冠絶也】补注【希曰文选孔融论盛孝章书曰今之少年喜谤前辈宫墙字出论语今以新改为元宫故云魏文帝与呉质书公干五言诗之善妙絶时人然黄绢幼妇之碑在汉巳先有此语矣】五圣聨龙衮【洙曰唐书天寳八年上亲谒太清宫上圣祖元皇帝尊号为圣祖大道元皇帝髙圣太宗中宗睿宗五帝皆加大圣皇帝之字礼器天子龙衮】千官列鴈行【洙曰丘迟书功臣名将鴈行有序谓绘五帝侍从也】冕旒俱秀发【洙曰礼器天子之冕朱绿藻十有二旒】旌斾尽飞扬【洙曰仪仗也】翠栢深留景红梨迥得霜风筝吹玉柱【洙曰风筝谓掣筝挂之风际风至则鸣也江淹诗玉柱扬清曲】露井冻银牀【洙曰古诗后园凿井银作牀金瓶素绠汲寒浆赵曰露地之井也庾丹秋闺诗空汲银牀井】身退卑周室【洙曰史老子周守藏室之吏也脩道德其学自以隠无名为务居国久之见周之衰乃遂去】经传拱汉皇【师曰汉文景皆崇尚黄帝老子之术故云经传拱汉皇拱谓用其术以致无为之治故垂衣拱手也】谷神如不死【洙曰老子谷神不死是谓牝】养拙更何乡【师曰谷所以藏物谷神犹云藏神何乡谓无所止犹云何有之乡】
　　行次昭陵【天寳五年作】
　　【彦辅曰唐太宗文皇帝之陵也】补注【鹤曰唐地理志醴泉县有九嵕山昭陵在西北六十里旧史云贞观十年置昭陵于九嵕山因析云阳咸阳二县置醴泉县而新史云十一年二月丁已营九嵕山为陵十年十一月乃葬文徳皇后于昭陵殆因葬后又营陵故旧史云十年者纪始事也今诗题云行次昭陵当是天寳五年自东都归长安时作诗云幽人拜鼎湖则是未奏赋授官前也】
　　旧俗疲庸主【洙曰旧俗谓隋氏庸主炀帝疲困也】羣雄问独夫【洙曰独夫以失道而无助也书独夫纣羣雄如李宻之流也】防归龙凤质【洙曰防书也唐太宗龙凤之姿】威定虎狼都【洙曰苏秦传秦虎狼之国谓先定闗中也】天属尊尧典【洙曰父子天属也尊尧典谓循功典法也师曰髙祖禅位于太宗犹尧之禅位于舜故云】神功协禹谟【鲁曰谓亲定九州也赵曰谓禹成厥功而书有大禹谟也】补注【希曰髙祖諡神尧又逊位如尧故以其法度为尧典太宗有九功之徳可歌如禹也】风云随絶足【赵曰魏文与孙权送马书曰中国虽饶马其知名絶足亦时有之矣师曰时李靖之徒皆以风云之防随马足而奋也】日月继髙衢【洙曰日月谓相继而明也谓髙祖禅位】文物多师古【洙曰文物典章左传文物以纪之师古谓以古为师犹稽古也】朝廷半老儒【洙曰太宗之时朝廷多老儒硕学赵曰老儒谓房杜之徒】直词宁戮辱【赵曰如魏郑公王珪之谏诤】贤路不﨑岖【赵曰言不艰于进用如用马周之才也】往者灾犹降苍生喘未苏指挥安率土荡涤抚洪鑪【欧阳曰谓陶成天下如洪鑪尔】壮士悲陵邑【洙曰陵邑陵广也有奉邑】幽人拜鼎湖【洙曰鼎湖黄帝铸鼎鼎成而仙去后世名其地为鼎湖赵曰言天变未弭而指麾安率土荡涤抚洪鑪则言太宗之意犹欲勤兵于逺也立志方如此遽尔升遐故继之以有陵邑之悲鼎湖之拜也】玉衣晨自举【洙曰上赐霍光玉衣梓宫耿秉死亦睗玉衣修可曰玉衣贵人死者珍异之衣】铁马汗常趋【薖日陆左公铁马千羣】松栢瞻虚殿【洙曰虚一作灵】尘沙立暝途寂寥开国日【洙曰谓太宗躬亲戎马平一天下开建国社也易开国承家】流恨满山隅【师曰追想太宗开国之日今无英雄之主如太宗以安天下是以流恨也】补注【鹤曰古者陵庙多植松栢公之祖审言和李嗣真奉使河东诗云陵园松栢田又顔延年拜陵庙诗松风遵路急公谒先主庙枯木半龙鳞谓双栢是也昭陵多植松柏故重经昭陵诗亦云再窥松柏路又按防昌三年勅诸陵植栽今后每至嵗首正二七八四个月内择日与百姓栽植毕日县与安当则唐诸陵皆有栢公作此诗时明皇任用寖非其人国势已不如开元乱萌危兆早自可见故流恨为之满山隅也】
　　赠韦左丞丈济【天寳七年作】
　　【鲍曰唐韦济嗣立子天寳中为尚书左丞】补注【鹤曰旧史天寳七载韦济为河南尹迁尚书左丞见本传今诗云左辖频虚位今年得旧儒即是其年作梁权道编在十一载非】
　　左辖频虚位【洙曰晋天文志辖星传轸两旁主王侯左辖为主者同姓右辖为异姓诗节南山尹氏太师维周之氐笺云氐作挃辖之辖修可曰唐六典左右丞掌管辖省事纠举宪章又旧唐史刘洎上疏曰尚书万机实为政本是以二丞方于管辖八座比于文昌故以左丞为左辖】补注【鹤曰旧史济本传云三代为省辖衣冠荣之白居易为庾丞宣尚书右丞制云昔我太宗文皇帝尝谓尚书丞百职纲维事一失中则天下有受其弊者云云今乃命承宣操右辖然则以二丞为左右辖其殆起于公与白耶】今年得旧儒【赵曰皆以纪韦文也魏晋以来左丞得弹奏八座故傅咸云斯乃皇朝之司直天台之管辖后人用左辖义起于此旧注引晋天文志以为星名非是】相门韦氏在经术汉臣须【洙曰汉韦贤及子成父子皆以经术为相】时议归前列天伦恨莫俱【洙曰谷梁云兄弟天伦也赵曰指济兄弟是前辈为时议所归】鸰原荒宿草【洙曰常棣诗脊令在原注脊令雝渠也笺云雝渠水鸟而在原失其常处犹兄弟之于急难檀弓曽子曰朋友之墓有宿草而不哭注宿草谓陈根也赵曰惜其一亡至于宿草已荒】凤沼接亨衢【洙曰晋荀朂守尚书令朂久在中书専管机事及失之甚惘然怅恨或有贺之者曰夺我凤凰池诸君贺我耶赵曰济由左丞可以接凤池亨衢又美其为中书之贵师曰此句言累世为尚书也】补注【鹤曰济之兄洹亦为给事中故云】有客虽安命【赵曰公自言也】衰容岂壮夫【洙曰谓以穷达而肥癯非壮夫也】家人忧几杖【洙曰几老者所凭杖老者所扶持谓家人忧其老也】甲子混泥涂【洙曰襄三十年传晋悼夫人食舆人之城杞者绛县人或年长矣无子而往与于食有与疑年使之年曰臣小人也不知纪年臣生之嵗正月甲子朔四百有四十五甲子矣其季于今三之一也吏走问诸朝赵孟召之而谢过焉曰武不才任君之大事以晋国之多虞不能由吾子使吾子辱在泥途久矣武之罪也敢谢不才遂仕之】不谓矜余力还来谒大巫【洙曰呉志张纮传陈琳答纮书曰小巫见于大巫神气尽矣】嵗寒仍顾遇日暮且踟蹰【洙曰日暮谓暮齿也汉书日暮途逺】老骥思千里【洙曰魏武乐府云老骥伏枥志在千里】饥鹰待一呼【洙曰魏志陈登谓吕布曰曹公言待将军譬如养鹰然饥则为用饱则扬去苏曰楚人云饥如鹰待此一呼事见吕氏春秋】君能防感激亦足慰榛芜【洙曰明本一云折骨效区区赵曰此又不能无所求也师曰此诗有意于韦之荐拔故末章云君能微感激亦足慰榛芜】
　　投赠哥舒开府二十韵【天寳十二年作】
　　【郑曰名翰其先葢突厥施酋长哥舒部之裔】补注【鹤曰天宝六年十月帝在华清宫召哥舒翰见十一月辛卯以翰判西平太守充陇右节度使八载命攻石堡城又天寳十四载陇右河西节度使哥舒翰入朝今诗投赠称开府按传十一载加开府仪同三司翰凡三入朝初以六载十月次以十一年十二月又以十四年二月今诗云每惜河湟弃新兼节制通又云茅土加名数则是指十二年加河西节度进封西平后而在十四年拜太子先锋兵马元帅前梁权道编在天寳十一年是年翰未为河西节度及封王无容先言节制并茅土当是十二载作为十三载又拜太子太保加实封三百戸此诗不言矣】
　　今代麒麟阁何人第一功【洙曰汉武帝获麟作麒麟阁以画功臣汉宣帝甘露三年上思股肱之美乃图画大将军霍光等十二人于麒麟阁髙祖即位论功行封以萧何功为第一师曰唐制开府仪同三司者三公也从一品官甫意哥舒翰特膺帝眷必立大功为麒麟阁第一人】君王自神武驾驭必英雄【洙曰汉刑法志髙祖躬神武之才摠揽英雄呉张昭曰人君能驾御英雄】开府当朝杰【洙曰齐职仪曰开府仪同三司秦汉无文唐制开府仪同三司从一品官赵曰翰于天寳十一年加开府仪同三司】补注【鹤曰汉未尝无文按通典汉文帝元年用宋昌为卫将军位亚三司东观汉记章帝建初三年使车骑将军马防班同三司殇帝元年邓隲为车骑将军仪同三司魏志黄权以车骑将军开府仪同三司晋起居注羊祐为车骑将军开府如三司之仪】论兵迈古风先锋百胜在【洙曰胜一作战刘牢之为前锋百战百胜号为北府兵敌人畏之】略地两隅空【洙曰汉书鄂秩曰曹叅有野战略地之功师曰北征突厥西伐吐蕃略取也故云两隅空】青海无传箭【洙曰翰筑城青海上吐蕃攻破之移筑龙驹鼻吐蕃不敢近青海赵曰胡人毎起兵则传箭为号或曰守城之法更夜传箭以惊其睡】天山早挂弓【洙曰薛仁贵传将军三箭定天山天山即初连也匈奴谓天为祁连赵曰早挂弓则不复用】补注【鹤曰青海天山并见八哀王思礼诗】廉颇仍走敌【洙曰见防颇出将频注】魏绛已和戎【洙曰魏绛劝晋侯和戎以为有五利公従之魏绛盟诸戎脩民事田以时既而郑人来归赂晋侯以师悝师触师蠲歌钟二肆具及镈罄女乐二八晋侯以乐之半赐魏绛曰子教寡人和戎八年之中九合诸侯如乐之和请与子乐之于是魏绛始有金石之乐礼也】每惜河湟弃新兼节制通【赵曰翰十二载进封凉国公兼河西节度使葢以河湟之久弃欲得翰收复之故使之节度河西也师曰河隍乃河曲筑隍以备寇王忠嗣守河隍为寇所败翰入朝陈攻守计帝以翰领节制虚心待之出入朝廷诸公莫敢比望】智谋垂睿想【赵曰方谋复河隍而为帝所系想】出入冠诸公日月低秦树乾坤绕汉宫【赵曰此言收复之功也按传云攻破吐蕃共济收黄河九曲以其地置兆阳郡此所谓日月所临特低秦树乾坤所包独绕汉宫】胡人愁逐北【赵曰翰之威武胡人愁其攻逐而败北矣汉书注师败曰北旧注引吐蕃盗麦为翰所破非是】宛马又从东【郑曰宛于爰切洙曰汉伐大宛得天马乃作歌曰天马来歴无草径千里循东道言翰能振威武故蛮夷畏服宛马复来也】受命边沙逺【洙曰边沙一作军麾翰屡节镇边郡】归来御席同【赵曰边沙逺镇言河西为逺御席同言复河隍功成而归宠宴之盛洙曰翰尝来朝帝命髙力士赐宴诏尚食生击鹿取血瀹肠为热洛河以赐之】轩墀曾宠鹤【洙曰左传狄人伐卫懿公好鹤鹤有乗轩者将战国人受甲者皆曰使鹤鹤实有禄位余焉能战余曰邵氏闻见录云子美轩墀曽宠鹤左传注云轩大夫车也非轩墀之轩或以为病惟知诗者能辨之】畋猎旧非熊【洙曰文王将出猎卜之曰所获非熊非罴非虎非貔乃霸王之辅也于是文王猎果遇太公于渭之阳载归以为师赵曰言翰之贵宠已如乗轩之鹤明皇得之如文王之得吕望】茅土加名数【洙曰禹贡徐州厥贡惟土五色注王者封五色土为社建诸侯则各割其方色土与之使立社焘以黄土苞以白茅茅取其洁黄土取王者覆四方名数谓等其爵位轻重而为之名数也赵曰此言翰进封西平郡王也】山河誓始终【洙曰髙祖即位封功臣为之誓曰使黄河如带泰山若砺国以永存爰及苖裔于是申以丹书之信重以白马之盟】策行遗战伐契合动昭融【师曰防行言以计用兵不暇交战故云遗战伐昭融言帝之哲鉴也】勲业青防上【洙曰须贾谓范睢曰不意君能自致于青云之上苏曰灌夫致功名勋业在青冥之上】交亲气槩中【苏曰五侯门戸棨防森列百夫守卫出入交旧亲契皆在豪英气槩之中谁敢反目】未为珠履客【洙曰春申君客三千余人其上客皆蹑珠履】巳见白头翁壮节初题柱【洙曰公自言壮节有题柱志也成都记升仙桥司马相如初西去题其柱曰不乗髙车驷马不过此桥果以传车至其处】生涯独转蓬【洙曰言晚节流离如蓬之转风也曹子建诗转蓬离本根飘飖随长风】几年春草歇【修可曰梁元帝云既看春草歇】今日暮途穷【洙曰主父偃云日暮途穷嵇康书曰若道尽途穷则已耳】军事留孙楚【洙曰晋孙楚字子荆才藻卓絶爽迈不羣多所陵傲阙乡曲之誉年四十余始叅镇东军事后复参石苞骠骑将军楚既负其材气颇侮易于苞初至长揖曰天子命我参卿军事因此而嫌隙遂构劾参军不敬府主楚既轻苞遂制施敬于是楚始也】行间识吕防【洙曰呉志吕防字子明年十六幼随妹夫邓当尝击贼时当职吏以防年小轻之曰彼竖子何能为此以肉餧虎耳他日与防防又嗤辱之防大怒拔刀杀吏出俄因校尉袁雄自首于是袁雄得以因间言防于孙防防竒之召至左右一云乡曲轻周处将军拔吕防】防身一长劒将欲倚崆峒【洙曰一作防身有长剑聊亦倚崆峒宋玉赋长剑耿介倚天师曰崆峒山在西正当吐蕃所入之道将倚剑崆峒従翰守节镇也】
　　上韦左相二十韵【天寳十三载作】
　　【彦辅曰按韦见素传见素尝为左丞相子倜鄂位至给事中孙顗为尚书左丞也鲍曰韦见素袭父爵彭城郡公十三载拜武部尚书従帝入蜀诏兼左相】补注【鹤曰按史天寳十五载七月明皇幸蜀次巴西郡以韦见素为左相是时天下危乱不应诗云八荒开寿域一气转洪钧当是天寳十三载见素同中书门下平章事时投之故诗曰韦贤初相汉今题曰左相乃后来编写之误梁权道编在十一载是年见素未同平章况天寳十五载见素为左相时公旋陷贼营无容再投以诗如庙堂知至理风俗尽还淳又岂军兴人主播迁时语】
　　凤厯轩辕纪【洙曰昭十七年传郯子曰我髙祖少皡挚之立也凤鸟适至故纪于鸟为鸟师而鸟名凤鸟氏厯正也注凤鸟知天时故以名厯正之官史记曰黄帝名轩辕】龙飞四十春【洙曰自宗即位至天寳十一载四十年十三载见素为武部尚书同中书门下平章事龙飞宗即位也】八荒开寿域【洙曰荒大也八方也敺民庶于仁寿之域昱曰列子逺在八荒之外前汉王吉疏敺一世之民跻之仁寿之域】一气转洪钧【洙曰张茂先答何劭诗洪钧陶万类】霖雨思贤佐【洙曰髙宗命傅説曰若嵗大旱用汝作霖雨】丹青忆老臣【洙曰赵充国以功徳与霍光等列画未央宫成帝时西羌尝有警上思将帅之臣追美充国乃召扬雄即充国圗像而颂之后汉胡广传灵帝思感旧臣乃圗画广及太尉黄琼于省内诏议郎蔡邕为其颂云】应图求骏马【洙曰梅福传欲以三代之法取当世之士犹以伯乐之圗求骐骥于市而不可得亦已明矣赵曰此言见素以才见用也魏曹植献文帝马表曰臣于先帝世得大宛紫骍一疋形法应圗旧注引梅福传非干此也】惊代得麒麟【洙曰张揖注相如赋雄曰麒雌曰麟其状防身牛尾狼蹄一角】沙汰江河浊【洙曰言为吏部日也北史新雄为尚书郎防沙汰郎官雄与羊琛等八人俱见留】调和鼎鼐新【郑曰鼐乃代切洙曰言为相也説命若作和羮用汝为盐梅释器云鼎絶大者谓之鼐】韦贤初相汉【洙曰韦贤字长孺授昭帝诗宣帝本始三年代蔡义为丞相】范叔已归秦【洙曰史记范雎字叔更名姓曰张禄王稽载入秦昭王大説拜睢为客卿封应侯相秦】盛业今如此传经固絶伦【洙曰韦贤兼通礼尚书少子成复以明经仕至丞相故邹鲁谚曰遗子黄金满籯不如一经】豫樟深出地沧海阔无津【洙曰豫樟木良材也沧海百谷之所归其渊不可津涯】北斗司喉舌【洙曰李固传陛下之有尚书犹天之有北斗也北斗为天之喉舌尚书亦为陛下喉舌斗斟酌元气运平四时尚书出纳王命】东方领搢绅【洙曰郊祀志搢绅者弗道李竒曰搢绅挿笏于绅绅大带也臣瓒曰缙赤白也绅大带也师古曰李云搢绅是也缙本作搢挿笏于大带之间与革之间耳非挿于大带也或作荐绅者亦谓荐笏于绅带之间其义同师曰东方朔为缙绅领袖或云康王之诰太保率西方诸侯入应门左毕公率东方诸侯入应门右时公为相率百官故云领搢绅】持衡畱藻鉴【师曰见素天寳五年为吏部侍郎铨序平允故云持衡畱藻鉴】聴履上星辰【洙曰见素时兼兵部尚书故云聴履上星辰郑崇哀帝时为尚书仆射数求见誎争上纳用之每见曳革履上笑曰我识郑尚书履声赵曰见素为吏部侍郎平判皆诵于口铨选平允人多德之上星辰以言其亲帝之旁犹言上青霄也】独歩才超古【昱曰王粲字仲宣曹植曰仲宣独歩于汉南】余波徳照隣【洙曰一云余隂照北隣余曰左传僖三十三年波及晋国君之余也】聪明过管辂【洙曰魏方伎传管辂字公明喜仰视星辰明天文地理变化之数徐州号为神童师曰天寳十五年八月肃宗立改元至徳十月丙申有星犯昴见素言于肃宗曰昴者胡也禄山将死帝曰日月可知乎见素曰福应在徳祸应在刑昴金忌火行当火位昴之昏乃其时也及禄山死日月皆不差管辂善天文地理今见素所言如此故曰聪明过管辂】尺牍倒陈遵【洙曰前汉陈遵赡于文辞惟善书与人尺牍主皆藏弆以为荣】岂是池中物【洙曰呉周瑜传晋刘元海传并云蛟龙得云雨非复池中物】由来席上珍【无已曰记儒行儒有席上之珍以待聘】庙堂知至理风俗尽还淳【鲁曰此言宰相之能事毕矣】才杰俱登用愚防但隠沦【赵曰公自谓也】长卿多病久【洙曰司马相如字长卿常有消渇病称疾间居不慕官爵】子夏索居贫【赵曰公以二人自比也相如常有消渇病子夏离羣索居索居萧条也】回首驱流俗生涯似众人巫咸不可问【洙曰列子有神巫自齐来命曰季咸知人生死存亡祸福寿夭】邹鲁莫容身【洙曰庄子盗跖篇孔子再逐于鲁削迹于卫穷于齐围于陈蔡不容身于天下者岂足贵耶】感激时将晩苍茫兴有神【师曰时将晩伤衰老也苍茫旷逺貌言兴之超逺】为公歌此曲涕泪在衣巾
　　奉赠太常张卿均二十韵【天寳十一载作】
　　【彦辅曰按唐书均张説之长子也九载为大理卿后出为建安太守嵗中召还再迁太常卿禄山乱后伪命特免死长流合浦】补注【鹤曰按史均未尝为太常卿旧史帝纪天寳十三载三月均由宪部尚书贬建安太守还为大理卿均之弟垍却以太常卿贬卢溪郡司马嵗中召还再迁为太常卿兄弟贬皆在十三载今诗当是与垍垍尚主多留禁中所以冀其援引诗殆作于十一载旧注非作是诗时公方进赋后】
　　方丈三韩外【洙曰前汉郊祀志自齐威宣燕昭使人入海求蓬莱方丈瀛洲三神山者其传在渤海中魏志三韩在带方之南东西以海为限有三种一曰马韩二曰辰韩三曰弃韩故曰三韩】补注【鹤曰王洙注前汉郊祀志云威宣燕昭事葢先见史记封禅书又魏志三韩按通典则云马韩后汉时通焉有三种一曰马韩二曰辰韩三曰弁辰与魏志三曰弃韩不同】昆仑万国西【洙曰禹贡注昆仑在荒服之外流沙之内羌髣髴之属皆西戎也】建标天地阔【洙曰天台赋赤城霞起以建标】诣絶古今迷气得神仙迥恩承雨露低【洙曰按唐书均弟垍以主婿宗特深恩宠许于禁中置内宅侍为文章赏赐珍玩不可胜数时均亦供奉翰林垍尝以所赐示均均戏谓垍曰此妇翁与女壻非是天子与学士也赵曰上四句以譬禁掖之清切乃神仙之地唯有仙风道骨者始能游且承恩宠也此指言张均父子】补注【希曰诗蓼萧注雨露者天所润万物喻王者恩泽不为逺不及也】相门清议众【赵曰张均父説相门之子故曰相门】儒术大名齐【鲁曰均张説之子其名与父齐等也】轩冕罗天阙【洙曰均垍俱能文説在中书兄弟皆掌纶翰之任】琳琅识介珪【洙曰禹贡厥贡球琳琅玕注球琳皆玉名琅玕石而似珠诗崧髙锡尔介珪以作尔寳笺云长尺二寸谓之介非诸侯之圭故以为寳美均为介珪也】伶官诗必诵【洙曰邶诗简兮序仕于伶官注伶官乐官也伶氏世掌乐官而善焉故后世号乐官为伶官也】防乐典犹稽【洙曰书后防典乐赵曰此赠太常张卿复用乐事太常卿掌乐者也】健笔凌鹦鹉【洙曰后汉祢衡字正平有才辩在黄祖座上为鹦鹉赋笔不停缀文不加防凌过也】铦锋莹鸊鹈【洙曰鸊鹈水鸟也膏中莹刀修可曰戴暠度闗山诗云剑莹鸊鹈膏】补注【希曰尔雅鹈鳹注云膏堪莹剑本草鸊鹈条刀剑令不綉以膏涂之水鸟也】友于皆挺拔【洙曰友于言兄弟也赵曰言均垍兄弟之贵且有勲业也】公望各端倪【洙曰公望各有所归也余曰庄子大宗师篇反覆终始不知端倪疏云端绪也倪畔也】通籍逾青琐【洙曰元帝纪令从官给事官司马中者得为大父母父母兄弟通籍应劭曰籍者为二尺竹牒记其年纪名字物色县之宫门案省相应乃得入也谢元晖诗既通金闺籍汉给事曰暮入对青琐门拜谓之夕郎贵琐以青戸边镂中天子制也刻为青琐文而青涂也】补注【希曰元后传赤墀青琐孟康曰以画戸边镂中天子制也如淳曰门楣格再重如人衣领再重裹者青名曰青琐天子门制也】亨衢照紫泥【洙曰亨衢亨涂也后汉志汉旧仪曰天子信玺六玺皆以武都紫泥封青囊曰素里两端无缝尺一板中约署皇帝余曰易火畜卦何天之衢亨】灵虬传夕箭【洙曰梁陆倕新漏刻铭云灵虬承龙言漏刻之体以龙承之也赵曰箭浮水之物郑曰虬居幽切无角龙】归马散霜蹄【昱曰庄子马蹄可以践霜雪】能事闻重译【洙曰前汉平帝纪越裳重译献雉师古曰译谓传言也道路絶逺风俗殊隔故累译而后乃通赵曰言所能之事闻播于重译之蛮夷矣】嘉谟及逺黎【余曰杨子或问忠言嘉谟曰谟合皋陶之谓嘉】弼谐方一展【洙曰臯陶谟曰谟明弼谐】班序更何跻【洙曰左传朝以正班爵之义帅长幼之序】适越空顚踬【洙曰庄子逍遥篇宋人资章甫而适诸越越人断髪文身无所用颠踬危困也】游梁竟惨凄【洙曰邹阳齐人知呉王不可説是时梁孝王待士于是阳与枚乗严忌等皆去之阳从孝王游羊胜公孙诡等疾阳恶之孝王孝王怒将杀之阳从狱中上书而得免赵曰公初落魄尝适越矣传所谓客呉越是也公又尝游梁矣赠李白诗所谓亦有梁宋游是也】谬知终画虎【洙曰马援传初兄子严敦并喜讥议援在交趾还书戒之曰效杜季良不得陷为天下轻薄子所谓画虎不成终类狗也】微分是醯鸡【洙曰庄子田子方篇孔子见老聃出以见顔回曰丘之道也其犹醯鸡欤微夫子之发吾覆也吾不知天地之大全也注醯鸡者瓮中之蠛蠓也醯许西反】萍泛无休日【赵曰公自譬其无定也】桃阴想旧蹊【洙曰李广賛曰桃李不言下自成蹊赵曰公言其想旧蹊之桃阴乃怀念旧日见知之人也】吹嘘人所羡腾跃事仍暌碧海眞难渉【洙曰十洲记扶桑在碧海之中也一面万里太常之宫太眞东主君所治之也】青云不可梯【安石曰郭璞游仙诗灵谿可潜盘安事登云梯曽曰谢灵运诗共登青云梯】补注【希曰史记范睢传贾不意君能自致青云之上】顾深慙锻链【洙曰韦彪传锻链之吏注言深文之吏入人之罪犹工冶陶铸锻链使之成熟也田曰张景阳七命曰楚之阳剑欧冶所营乃链乃铄万辟千灌注云锻链刻苦成材之义此言张卿恩顾我虽深而自慙锻链之未至耳旧注所引乃刑罚鍜链之义非是】才小辱提擕【赵曰公自言才能之小辱张卿之提携也】槛束哀猿呌【洙曰呌一作巧淮南子置猿槛中巧捷无所肆其能】枝惊夜鹊栖【洙曰魏武帝乐府云月明星稀乌鹊南飞绕树三匝何枝可依】几时陪羽猎应指钓璜归【赵曰孝成帝时羽猎而扬雄从焉几时陪羽猎有羡慕其得近清光之意郑曰璜戸光切十道志栎阳有钓汉浦乃吕望所钓璜溪也师曰太公老年见用今甫亦有意于暮年故云云】
　　敬赠郑谏议十韵【天宝十一载作】
　　补注【鹤曰谏议大夫其名起于后汉韦彪上疏曰谏议之职应用公直之士是也续通典武后龙朔二年改为正谏大夫开元以来复凡四人属门下此诗云旅食嵗峥嵘又云使者求顔阖诸公厌祢衡当是天宝十载奏赋后作谓天子虽召试而莫有従而荐送之者梁权道编在十一载为是】
　　谏官非不达诗义早知名【赵曰为天子谏官非不谓之显达而于作诗之义又早嵗已有名此专美之也下句正言其诗可以知名者】破的由来事【洙曰言诗句中理如射之破的也庾翼谓谢尚曰卿若破的当以鼓吹相赏尚应声中之翼即以其副鼓吹给之】先锋孰敢争【赵曰破的如射之中先锋如战之勇王济与王恺发射一发射破的】思飘云物外【洙曰外一作动言诗思逺到也赵曰如文赋言神游万仞情骛八极旧注引飘飘有凌云之气非是】律中神惊【修可曰诗律既中可惊神如李白诗内云诗成泣神旧注谓如律吕和谐误矣】毫髪无遗恨【赵曰公言作诗中有一字一句不佳虽如毫发之小则心自慊慊有遗恨矣】波澜独老成【洙曰曲尽物理故无遗恨才思浩瀚故如波澜】野人宁得所【赵曰自此以下皆公自叙也野人公自称耳】天意薄浮生多病休儒服【晏曰庄子田子方篇哀公曰举鲁国而儒服】防搜信客旌【赵曰欲搜幽防之地信客旌所指耳】筑居仙缥缈【洙曰木虚海赋神仙缥缈食玉清涯】旅食嵗峥嵘【郑曰鲍明逺舞鹤赋嵗峥嵘而催暮】使者求顔阖【洙曰庄子让王篇鲁君闻顔阖得道之人也使人以币先焉顔阖守陋闾苴布之衣而自饭牛终逃鲁君之使】诸公厌祢衡【洙曰祢衡有才辩气刚傲好矫时慢物曹操怒之送与刘表表耻不能容以江夏太守黄祖性急故送衡与之后竟为祖所杀】将期一诺重【洙曰辩士曹丘生谓季布曰楚谚曰得黄金百斤不如得季布一诺足下何以得此声于梁楚之间哉】歘使寸心倾【洙曰谓倾向于郑也徐庶指心曰以此方寸之地郑曰歘许勿切暴起也】君见途穷哭宜忧阮歩兵【洙曰阮籍为步兵校尉率意命驾不由径路车迹所穷辄恸哭而反】
　　奉赠鲜于京兆二十韵【天宝十一载作】
　　【鲍曰鲜于仲通也纪十载书剑南节度使鲜于仲通及云蛮战于西洱河败绩不见其为京兆岂先为京兆也岂以节度为京兆耶唐开元以来在位无鲜于姓者诗有鲜于万州乃其子也郑曰鲜于相然切汉复姓也】补注【鹤曰按通鉴天寳十二载正月京兆尹鲜于仲通讽选人请为国忠刻颂立于省门制仲通撰其词则仲通为京兆尹在十一载十一月国忠为相后也诗云献纳纡皇眷中间谒紫宸当是公献文待诏集贤院后作梁权道编在十一载然王鉷得罪勅国忠鞫之仍兼京兆尹葢在十一载四月而五月又加京畿闗内采访使凡鉷所绾使务悉归国忠十一月庚申为右相意国忠为相后仲通方为京兆尹则此诗在十一载十二月作】
　　王国称多士【洙曰文王诗思皇多士生此王国】贤良复几人异才应间出爽气必殊伦【洙曰气宇清爽有殊于众人赵曰以言鲜于京兆也】始见张京兆宜居汉近臣【洙曰张敞守京兆尹其治京兆略循赵广汉之迹为久任职汉制出为二千石有治状者入为公卿故曰近臣】骅骝开道路【苏曰淮阴侯韩信语蒯通曰观子与诸郎谈论辨析是非落落可听如驽骀驾车使骅骝开路非容易追逐也使人心服可喜可喜见国语别集】雕鹗离风尘【洙曰犹骏异得路者然也赵曰骅骝雕鹗言其俊也】侯伯知何算【洙曰一作等】文章实致身【赵曰此言侯伯之人多矣至于无算而鲜于之致身则实以文章也】奋飞超等级容易失沉沦【师曰言京兆乃辇毂之下不可骄易而失身此戒之之辞】脱略蟠溪钓【洙曰吕望钓于蟠溪】操持郢匠斤【洙曰庄子郢人垩漫其鼻端若蝇翼使匠石斵之匠石运斤成风聴而斵之尽垩而鼻不伤郢人立不失容】云霄今已逼台衮更谁亲【赵曰上公应天上三台衮则衮服三公一命衮故得称衮也师曰言近天子必见擢为公相也】凤宂雏皆好【洙曰此言鲜于诸子也陆云幼时闵鸿见而竒之曰此儿若非龙驹当是凤雏】龙门客又新【洙曰后汉李膺性简亢无所交接唯以同郡荀淑陈寔为师友被容接者名为登龙门师曰言门下客皆贤士也】义声纷感激【洙曰刘越石诗邓生何感激】败绩自逡巡【洙曰左传巳敌大崩曰败绩赵曰皆公自谓也言鲜于之义声虽纷然感激之多而我之败绩则自逡巡不进耳】途逺欲何向【洙曰逺一作永主父偃曰日暮途逺】天髙难重陈【郑曰重储用切再也洙曰刘越石弃置勿重陈曹植云天髙聴逺】学诗犹孺子【洙曰一云子夏论语小子何莫学夫诗又子曰起予者商也始可与言诗已矣】乡赋念嘉宾【洙曰乡赋犹乡举也鹿鸣燕嘉宾】不得同晁错【洙曰公传言公举进士不第晁错举贤良对策髙第】吁嗟后郄诜【洙曰郄诜曰臣举贤良对策为天下第一犹桂林一枝也】补注【鹤曰旧史云举进士不第故不得如晁错郄诜之擢第考公壮游诗云中嵗贡旧乡赠韦左丞云早充观国賔盖尝得乡举故云乡赋念嘉宾】计疎疑翰墨时过忆松筠【赵曰言时已过矣则思隠于山林】献纳纡皇眷中间谒紫宸【洙曰殿名】且随诸彦集【洙曰江淹别赋金闺诸彦】方觊薄才伸【洙曰公献三赋召试集贤殿】破胆遭前政【洙曰刘陶传闗东破胆】隂谋独秉钧【赵曰子美对诏意本望髙选而为林甫所沮故有破胆隂谋之语师曰甫以上疏雪房琯为当权者所疾遂见斥逐故云】微生霑忌刻万事益酸辛交合丹青地恩倾雨露辰【洙曰交契在华显之地又当沛泽下流之辰而愁饿死者以时所不容也赵曰丹青地指言公卿之地也盐铁论曰公卿者神化之丹青】有儒愁饿死早晩报平津【洙曰东方朔传臣朔饥欲死平津侯公孙开閤延贤人与叅谋议报平津喻报鲜于也赵曰公以独饿死为愁所赖者在鲜于京兆如公孙故人宾客仰给衣食焉平津侯公孙也】
　　赠特进汝阳王二十韵【天宝五载作】
　　【彦辅曰旧注王名僎天寳中封为王秘书监同正员父棣王琰琰宗第四子也琰妃韦氏少师之女也新注按唐史譲皇帝长子璡封汝阳位特进僎位秘书监此诗乃赠璡非僎也璡已见八哀诗云鲍曰璡让皇帝子新史书赠太子太师不书特进失之旧史言小特进赠太子太师与公诗合赵曰公八哀诗太子太师汝阳王璡曰汝阳让帝子而旧注又以此为棣王琰之子何自惑也此诗在八哀诗所赠之先葢其特进时耳特进正二品而太子太师正一品也】补注【鹤曰旧史云天寳初终父丧加特进九载卒新史不言加特进而梁权道编在十一载非葢让皇帝宪以开元二十九年十一月薨天宝三载璡丧服方终必其年二月封琳为嗣宪王时并加璡特进此诗当在天宝五六载间公壮游诗是开元二十四年下考功第去游齐赵八九年则归长安在天宝四五载间诗云赏游实贤王则从汝阳之游葢在天宝五六载间此诗作于其时】
　　特进羣公表【洙曰汉官仪曰诸侯功德优盛朝廷所敬异者赐位特进在三公下特进汉官也二汉魏晋以加官表仪表也】补注【希曰宣帝用太子外祖许广汉为平恩侯位特进后汉皇后兄弟率为特进侯唐为文散官皆崇官盛德罢剧就闲居之见通典】天人夙德升【洙曰邯郸淳见曹植才辨归对其所知叹植之才谓之天人夙早也】霜蹄千里骏【洙曰武帝谓刘德为千里驹师古曰其所言若骏马可致千里也】风翮九霄鹏【洙曰庄子鹏怒而飞其翼若垂天之云抟扶摇而上者九万里】服礼求毫髪【赵曰言于礼无纎毫违背】推忠忘寝兴圣情常有眷朝退若无凭【洙曰不挟贵也】仙醴求浮蚁【洙曰醴一作醖师古曰醴甘酒也少麴多米一宿而熟不齐之汉书楚元王敬礼申公穆生不嗜酒王每置酒尝为穆生设醴曹子建七唘云浮蚁鼎沸酷烈馨香】竒毛或赐鹰【苏曰隋文帝赐杨素白花角鹰】清闗尘不杂【洙曰防稽典录丁寛门无杂宾】中使日相乗【洙曰呉志朱然传中使日食之物相望于道】晩节嬉游简平居孝义称自多亲棣萼【洙曰友爱兄弟也】补注【鹤曰旧史让皇帝传宗于兴庆宫西南置楼四面题曰花萼相辉之楼诸王游践之所中使相望或近郊从禽或别墅追赏让皇帝薨葬于桥陵号为恵陵璡上表恳辞新史四方所献酒酪异馔皆分饷之此诗虽述宗眷待其父之事然璡传亦云帝爱之】谁敢问山陵【洙曰后汉东平王苍传帝欲为原陵显节陵起县邑苍闻之遽上疏谏帝从而止】学业醇儒富【洙曰贾山涉猎书记不能为醇儒】辞华哲匠能【秦曰殷仲文诗哲匠感萧辰】笔飞鸾耸立章罢凤骞腾【洙曰羡其书翰也】精理通谈笑【洙曰虽谈笑皆精于理】忘形向友朋【洙曰不骄也】寸肠堪缱绻【昱曰板诗以谨缱绻注反覆也】一诺岂骄矜【洙曰一诺见郑谏议诗注】巳沗归曹植【洙曰见天人夙德升注】何知对李膺【洙曰后汉杜宻传党锢事起宻与李膺俱坐而名行相次故时人亦称李杜前有李固杜乔故言亦也范滂母曰汝得与李杜齐名死亦何恨谓膺宻也子美对汝阳谦辞也】招要恩屡至【郑曰要伊消切】崇重力难胜【洙曰子美自言虽防招要之恩而礼意崇重非力所能胜也】披雾初欢夕【洙曰卫瓘见乐广曰见此人莹然若披云雾而覩青天也】高秋爽气澄樽罍临极浦鳬鴈宿张灯花月穷游宴炎天避郁蒸【石曰犹河朔避暑之防】砚寒金井水【洙曰荆州记益阳有金井数百故老传金人以杖撞地辄成井】檐动玉壶冰【洙曰鲍明逺诗清如玉壶冰】瓢饮唯三迳【洙曰顔回一瓢蒋诩三迳】岩栖异一塍【洙曰谢灵运诗栖岩挹飞泉】谬持蠡测海【洙曰东方朔论以蠡测海张晏曰蠡瓠瓢也师古曰蠡音来戈反师曰今辱宴防酒量非公敌故云】况挹酒如渑【郑曰渑食陵切洙曰左昭十二年晋侯与齐侯宴中行穆子相投壶晋侯先穆子曰有酒如淮有肉如坻寡君中此为诸侯师中之齐侯举矢曰有酒如渑有肉如陵寡人中此与君代兴亦中之昱曰渑水出齐国临淄县北入时水】鸿宝宁全秘【洙曰刘向传上覆兴神仙方术之事而淮南有枕中鸿宝苑秘书师古曰鸿寳苑秘书并道术篇名藏在枕中存录之不漏泄也】丹梯庶可陵【洙曰谢晖敬亭山诗要欲追竒趣即此陵丹梯】淮王门有客【洙曰有一作下淮南王刘安善属文天下方术之士多往归焉于是遂与苏飞李向左昊田由雷被晋昌时八人及诸儒大山小山之徒共讲论道徳摠统仁义而着鸿烈解也】终不愧孙登【洙曰晋隠逸孙登传初杨骏征高士孙登遗以布被登截被于门大呼曰斫斫刺刺后果如其言黎余幽愤诗曰昔惭栁下今愧孙登师曰杨骏无徳而登讽之璡无愧于甫故云云】
　　重经昭陵【天寳九载作】
　　补注【鹤曰前经昭陵诗是天寳四载此诗当是在九载作是年髙祖与四宗皆加大圣字五后皆加顺圣字故诗云宗祀日光辉还见五云飞以言天子之孝也天寳五载游齐赵归应诏退下复至东都有八年谒元皇帝庙诗九载归长安重经陵下作此】
　　草昧英雄起【洙曰屯难之时也师曰草而不齐昧而不明言隋末之乱也】讴歌厯数归【洙曰孟子讴歌者不讴歌尧之子而讴歌舜论语天之厯数在汝躬言其天命之所在也】风尘三尺剑【洙曰髙祖曰吾以布衣提三尺取天下师古曰三尺剑也】社稷一戎衣【洙曰武成一戎衣天下大定衣服也一着戎服而灭纣言众心同也】翼亮贞文徳丕承戢武威【洙曰书丕显哉文王谟丕承哉武王烈师曰置文馆以招学士故云云】圣圗天广大【洙曰无不覆焘也】宗祀日光辉【洙曰奕叶隆盛也】陵寝盘空曲熊罴守翠微【洙曰陵山陵也寝寝庙也古诗陵寝暮烟青】再窥松栢路还见五云飞【洙曰天子有孝感则五云见俯曰五云五色云也】补注【鹤曰唐志注长安县有翠防宫后改为翠防寺昭陵虽在醴泉而翠防尚可想其临幸之盛熊罴指言居守之兵也尔雅疏未及顶上在旁坡陀之处名翠防亦是】
　　郑驸马宅宴洞中【潜曜　天宝四载作】
　　补注【鹤曰按史临晋公主皇甫淑妃所生下嫁郑潜曜又按公所撰皇甫淑妃碑郑潜曜尚临晋公主乃代国长公主之子官曰光禄卿爵曰驸马都尉又云甫沗郑庄之賔客游窦主之山林观此诗与东亭诗亦可知矣碑云开元二十三年葬于河南县而公主戚然谓左右曰自我之西嵗阳再纪乃以斯文见托则是碑作于天寳四载而诗在其先后也】
　　主家隂洞细烟雾【洙曰公主家也阴洞幽洞也】留客夏簟青琅玕【洙曰江淹赋夏簟清兮昼不寐琅玕竹也】补注【希曰本草唐注云琅玕乃有数种色是琉璃之类且琅玕五色其以青者为胜今出巂州自蛮中及于阗国此言簟似之】春酒杯浓琥珀薄【洙曰本草琥珀是千年茯苓所化言酒色如琥珀也】冰浆椀碧码碯寒【洙曰陆机苦寒行渇饮坚氷浆郑曰码音马碯乃老切石次玉梦符曰古乐府湘东王曰幄中清酒码碯钟】悮疑茅堂过江麓【洙曰堂一作屋】巳入风磴霾云端【洙曰陆士衡诗飞陛蹑云端】自是秦楼压郑谷【洙曰秦楼以秦女弄玉吹箫于楼上得仙故曰秦楼郑谷以郑子真耕于谷口故曰郑谷】时闻杂佩声【洙曰孔子入见卫灵公夫人南子自絺帷中再拜环佩玉声璆然师曰山海经曰昆仑山有琅玕树其子似珠以珠为簟如琅玕色琥珀出罽宾国初似桃胶凝乃成焉魏文帝码碯赋序曰码碯玉属也出自西域文理交错有似码碯因以名之甫有渇疾故喜饮氷浆风磴乃风路也驸马富贵非谷口贫贱之比杂佩指公主之环佩也】
　　李监宅【天寳初作】
　　补注【鹤曰梁权道编在天寳十三年东都作未详李监何所人如梁编在东都作则在天寳初作】
　　尚觉王孙贵【洙曰王孙王者之后亦相尊敬之称韩信传哀王孙】豪家意颇浓【洙曰豪贵之家也】屏开金孔雀【洙曰隋长孙晟贵盛尝画二孔雀于屏间以择壻】褥隠绣芙蓉【洙曰刺绣文为芙蓉也师曰隠如隠几之隠倚也】且食双鱼美谁看异味重门阑多喜色女婿近乗龙【梦符曰按楚国先贤传孙隽李元礼俱娶太尉桓女时人谓桓叔元两女婿俱乗龙言得婿如龙也】补注【希曰光武纪郡国异味不得有所献异味二字出左传子公谓食指动应尝异味萧史善吹箫秦穆公以女弄玉妻焉遂教弄玉吹箫作凤鸣凤凰来止其屋公为作凤台一日弄玉乗凤萧史乗龙升天而去】
　　重题郑氏东亭【洙曰在新安县鲍曰即驸马郑潜曜　天寳三载作】
　　补注【鹤曰新安县在河南府当是公天寳三年在东都作前篇宴洞中是夏作此诗乃秋作故诗云秋日乱清晖天宝八九载虽又尝至东都若是后来作必题云再游郑氏东亭不曰重题也谓之重题则绍前一篇故曰同是载作】
　　华亭入翠微【洙曰尔雅释名山水及上曰翠防薛曰按尔雅释山疏曰未及顶上在旁坡陀之处名翠微一説山气青缥色故曰翠微】秋日乱清辉【洙曰江文通诗秋日悬清光谢灵运山水含清辉】崩石欹山树清涟曳水衣【薛曰诗河水清且涟漪水成文曰涟】紫鳞冲岸跃【紫鳞鱼也】苍隼防巢归向晩寻征路残云傍马飞
　　题张氏隠居二首【开元二十四年后作】
　　补注【鹤曰旧史李白传云少与鲁中诸生张叔明等隠于徂徕山号为竹溪六逸又公作杂述亦云鲁有张叔卿聪明深察是何面目黧黒不得饱饭吃意叔明叔卿止是一人卿与明有一误耳不然亦兄弟也今日张隠居岂非其人欤诗云不贪逺害与李传杂述颇合梁权道编在天宝十二载东都作然十二载公在长安有投哥舒翰诗及十一载十二月有投鲜于京兆诗此诗当是开元二十四年后与髙李游齐赵时作盖诗云石门斜日到林丘而舆地广记云石门属齐州公尝与刘九法曹郑瑕丘宴集于石门也】
　　春山无伴独相求伐木丁丁山更幽【洙曰诗伐木丁丁伐木声也】涧道余寒歴氷雪【洙曰一云涧道陆机苦寒行凝冰结重涧积雪被长峦】石门斜日到林丘【洙曰谢灵运诗落雪洒林丘】不贪夜识金银气【洙曰史天官书败军破国之墟下积金宝上皆有气不可不察以不贪故夜识气象也】远害朝看麋鹿游【洙曰伍被谏淮南王曰昔子胥谏呉王不用乃曰臣今见麋鹿游姑苏之台今臣亦将见宫中生荆棘露霑衣也】乗兴杳然迷出处【洙曰言不以出处介意也】对君疑是泛虚舟【洙曰庄子山木篇方舟而济于河有虚船来触舟虽有褊心之人不怒人能虚己以游世孰能害之师曰歴冰雪言甫破雪访张氏斜日到林丘言所居幽逺也张全身逺害于此与鹿豕游説者以麋鹿游姑苏之台则误矣虚舟以喻虚己以游世】
　　之子时相见邀人晚兴留补注【希曰汉武帝将微行出过阳河渚作乐上见赵飞燕而悦之先是童謡曰燕燕尾涎涎张公子时相见】济【洙曰一作霁】潭鳣发发【洙曰硕人诗鳣鲔发发释文鳣大鱼口在颔下长二三丈江南呼为黄鱼与鲤全异发发盛貌】春草鹿呦呦【洙曰诗呦呦鹿鸣食野之苹注鹿得草呦呦然鸣而相呼也苏子卿诗云鹿鸣思野草可以喻嘉宾】杜酒偏劳劝【洙曰魏武帝乐府何以解忧唯有杜康杜康造酒者】张梨不外求【洙曰潘安仁闲居赋张公大谷之梨】前村山路险归醉每无愁【师曰之子指张氏鹿食苹则呦呦而求其类喻张氏之相招也张梨不外求言宴饮惟园果而已意勤不必丰美其物盗贼之险可虑路险宜无愁】
　　天宝初南曹小司寇舅于我太夫人堂下累土为山一匮盈尺以代彼朽木承诸焚香瓷瓯瓯甚安矣旁植慈竹盖兹数峯嵚岑婵娟宛有尘外致乃不知兴之所至而作是诗【天寳元年作】
　　补注【鹤曰此亦诗之序也不当为题合题曰假山唐志吏部贠外郎二人从六品上一人判南曹兵部贠外郎二人一人掌贡举杂请一人判南曹皆为尚书侍郎之贰按六典南曹在选曹之南故谓之南曹今题曰南曹小司寇则小司寇为刑部侍郎而唐未闻以侍郎判南曹岂郎亦得称为小司寇耶谓之天寳初专指为元年故吕汲公鲁訔俱编此诗在元年不然则太夫人指公之祖母卢氏卢以天寳三载卒公作志无姓崔者今从吕鲁谱为天寳元年作】
　　一匮功盈尺【洙曰论语子曰譬如为山未成一匮注匮土笼也】三峯意出羣【赵曰华山记有云其三峯直上晴霁可睹】望中疑在野幽处欲生云慈竹春隂覆【师曰陆机本草疏云南方生子母竹今慈竹是也又谓之孝竹章帝三年子母竹生白虎殿前时谓之孝竹羣臣作孝竹颂】补注【鹤曰竹纪云慈竹呉蜀皆有之其竹藂生每年笋出不离藂内夏月经雨滴防下地生荐似鹿角色白堪食食之已痢本朝国初乐史有慈竹诗以喻兄弟】香炉晓势分【洙曰庐山有香炉峯】惟南将献寿【洙曰诗如南山之夀】佳气日氛氲
　　龙门【鲁曰在洛阳之南逺望双阙对峙如门然郑曰河南志龙门驿在河南县南十八里　天宝元年作】
　　补注【鹤曰详见游龙门奉先寺注龙门一山连跨数郡今诗云气色皇居近盖指东京而言按公天寳元年在东京为姑万年县君制服又为墓志四载又为皇甫妃范阳太君卢氏作墓志此诗当是其时作故诗又云往来时屡改】
　　龙门横野断驿树出城来【曽巩曰驿树言驿道两畔之树也】气色皇居近【洙曰东都也曽曰言近洛邑也】金银佛寺开【洙曰山有佛寺洪觉范曰此盖谓山有奉先寺佛地有金世界银世界】往来时屡改川陆日悠哉相阅征途上生涯尽几回【赵曰在龙门阅视征行之人尽此生涯能几回】
　　赠李白【开元十八年作】
　　补注【鹤曰按公昔游诗云昔与髙李辈晚登单父台史又云甫与李白髙适酒酣登汴州吹防则公游齐赵时多与白俱今诗云痛饮狂歌空度日飞扬跋扈为谁雄指林甫禄山俱跋扈也当是开元十八年在东都作盖天寳初白已客防稽矣】
　　秋来相顾尚飘蓬【洙曰潘安仁诗譬如野田蓬斡流随风驭】未就丹砂愧葛洪【赵曰葛洪以交趾出丹砂求为句漏令】痛饮狂歌空度日飞扬跋扈为谁雄【洙曰跋扈强梁也质帝以梁冀横当朝羣臣目冀曰此跋扈公赵曰北齐髙祖谓世子曰侯景专制河南十四年常有跋扈飞扬之心】补注【希曰汉志景星歌雅声逺佻注云佻僄佻言飞扬也史记孟尝君势不两立为雄陈子昻诗可怜骢马使白手为谁雄又汉志董卓虽跋扈终窜逃】
　　与任城许主簿游南池【天寳元年作】
　　【鲍曰任城属兖州】补注【鹤曰唐志任城为兖州县此诗公游齐赵至兖时所作以后篇登兖州城楼诗论之当是天寳元年末改为鲁郡之前作详见后注】
　　秋水通沟洫城隅进小船晩凉看洗马森木乱鸣蝉菱熟经时雨蒲荒八月天晨朝降白露遥忆旧青氊【洙曰王献之夜卧斋中而有偷人入室盗物都尽献之徐曰偷儿青氊我家旧物可特置之偷惊走师曰甫悲秋而思故乡故有是句】
　　登兖州城楼【开元二十九年前作】
　　补注【鹤曰舆地广记隋大业二年改兖州为鲁郡唐武徳克徐圆朗复曰兖州天宝元年曰鲁郡旧史上元年复为兖州今公以开元二十四年前下第后游齐赵至此故曰兖州诗当作于开元二十九年之前】
　　东郡趋庭日【洙曰兖州汉之东郡】南楼纵目初浮云连海岱平野入青徐【洙曰禹贡海岱惟青州又海岱及淮惟徐州王禹偁曰海岱青徐皆与兖相接】孤嶂秦碑在【洙曰秦本纪始皇东行郡县上邹峄山与诸生刻石颂徳李斯作文】荒城鲁殿余【洙曰王文考鲁灵光殿赋序云恭王余之所立遭汉中微未央及建章之殿悉皆见隳坏而灵光岿然独存】从来多古意临眺独踌躇【师曰甫感时乱文风不振是以怀古临眺之际踌躇而不能去矣】
　　刘九法曹郑瑕丘石门宴集【开元二十四年巳后作】
　　补注【鹤曰瑕丘本鲁负瑕邑汉属山阳郡隋开皇十三年复置为鲁郡唐复为兖州而瑕丘为兖上县石门属齐州此当是开元二十四年已后作兖与齐为邻至兖则至齐也】
　　秋水清无底萧然净客心掾曹乗逸兴【洙曰汉制以曹官为掾如室之掾也言其有所负荷赵曰题是与刘法曹故云掾曹】鞍马去相寻【洙曰一云到荒林】能吏逢聨璧【洙曰潘岳夏侯湛每同行人以为聨璧】华筵直一金【张咏曰文帝惜百金罢露台师古曰以为金一两直十千则百金者一千缗乃中人十家之产也】晩来横吹好【沈括曰后汉班超假鼓吹注古今乐录曰横吹胡乐也张骞自西域传其法于长安唯得摩诃兠勒一曲李延年因之更造新声二十八解乗兴以为武乐后汉以给邉将】下亦龙吟【洙曰马融长笛赋近世双笛从羌起羌人伐竹未及已龙鸣水中不见已截竹吹之声相似】
　　暂如临邑至防山湖奉怀李员外率尔成兴【郑曰防当作厝资昔切县在临卬今云如临邑至防山故知当作厝　天寳四载作】
　　补注【鹤曰临邑唐属齐州按李邕有登歴下古城贠外新亭诗而公和之自注亭对鹊湖而今题云至防山湖奉怀李贠外则防山湖即鹊湖也疑防与鹊有一误李贠外皆以李之芳为驾部员外郎而云然李邕唐隆元年宗清内难召拜殿中侍御史改戸部贠外郎贬崖州舍城丞开元三年擢为戸部郎中自是左迁括州司马陈州刺史又贬为钦州遵化县连转括淄滑三州太守天寳初为汲郡北海二太守六载正月即就郡故杀之则邕亦可称贠外北海郡为青州今诗云暂游阻词伯却望怀青闗盖公尝与邕宴歴下亭而却未尝与之芳至此也当是天宝四载作在邕五载事发之前是年公西归咸阳】
　　野亭逼湖水歇马髙林间鼍吼风奔浪【洙曰鼍吼则风起】鱼跳日映山【洙曰日暖鱼跳跃】暂游阻词伯却望怀青闗【赵曰词伯指李贠外也王兖论衡文词之伯也李应在青闗故有回望之句】蔼蔼生云雾唯应促驾还【洙曰促驾犹速驾师曰词伯词人之长也指李贠外青闗地名李之所居生云雾谓天将雨故曽车马速归也】








　　补注杜诗巻十七
　　钦定四库全书
　　补注杜诗巻十八　　　　宋　黄希　原本
　　黄鹤　补注
　　奉寄河南韦尹丈人【天宝七载作】
　　【洙曰甫故庐在偃师承韦公频有访问故有是诗】补注【鹤曰按旧史韦济传天宝七载为河南尹迁左丞唐地理志河南府偃师注云天寳七载尹韦济以北坡道迂自县东山下开新道通孝义桥则诗当作于是年诗云章甫尚西东又云江湖漂短褐霜雪满飞蓬牢落乾坤大周流道术空可知是时公又去京师而他矣意在近畿故诗云奉寄是年韦方拜左丞公有两诗赠之谓之赠则归京师后投赠也】
　　有客传河尹逢人问孔融【洙曰河尹河南尹也孔融公自比也赵曰见问者河南尹也故得以孔融为比盖李膺为河南尹而孔融造门为上客也】青囊仍隠逸【洙曰郭璞授业于郑公以青囊九书与之遂开洞五行后门人窃青囊未及读为火焚之】章甫尚西东【洙曰章甫儒冠也孔子生于鲁冠章甫之冠】鼎食为门戸【洙曰列鼎而食门戸阀阅也赵曰以言河尹之贵】词场继国风【洙曰诗之国风赵曰以言河尹之能诗】尊荣瞻地絶【洙曰言地望崇重】疎放忆途穷【洙曰阮籍诗途穷能无恸】浊酒寻陶令【赵曰陶渊明尝曰偶有名酒无日不倾】丹砂访葛洪【赵曰祈心于遐年故访葛洪洪尝于帝乞为勾漏令以出丹砂而就之】江湖漂短【洙曰当作裋】褐【郑曰裋臣庾切敝布襦褐胡葛切短衣洙曰淮南子霜雪亟集短褐不完褐毛布】霜雪满飞蓬【洙曰诗首如飞蓬定功曰公此诗作于潭州适当冬时述其羁旅流落之状上句言短褐为江湖所漂下句言飞蓬之髪为霜雪所满】补注【鹤曰短褐二字见史记田文传又货殖传贫者裋褐不完裋布长襦也褐偏枲衣也然唐志士服短褐庶人以白则短褐对飞蓬亦是此非谓真至江湖也第言流转道路如此尔若曰作于潭州则是大厯四年及五年是时河南尹乃杜鸿渐及裴冕无姓韦者】牢落乾坤大【苏曰余绛失意云霄羁思牢落归栖无巢始知乾坤之大】周流道术空【赵曰言天地广大而我独牢落虽挟道术竟于周流之际成空而无用】谬慙知蓟子【洙曰后汉方术传蓟之训有神异之道到京师公卿以下之者坐上常数百人皆为设酒脯终日不匮】眞怯笑扬雄【洙曰扬雄解嘲曰子乃以鸱枭而笑凤凰子徒笑我之尚白吾以笑子之病甚不遭叟跗扁鹊悲夫】盘错神明惧【洙曰虞诩曰不遇盘根错节何以知利器】讴歌徳义丰【赵曰如郑歌子产汉歌岑君是也】尸乡余土室难说【洙曰一作谁话】祝鸡翁【洙曰后汉地理志偃师有尸乡列仙传祝鸡翁居尸乡山下养鸡百余各有名字呼名则种别而至】补注【鹤曰土室谓依土山以为室如宿赞公土室诗云天寒鸟已归月出山更静土室延白光松门耿疎影是也诸杜庐与墓多在河南偃师故凭孟仓曹覔士娄旧庄诗平居丧乱后不到洛阳岑则丧乱之前公屡到矣宜自开元二十九年酹逺祖于洛之首阳及天寳元年为姑万年县君制服作铭三年为皇甫妃范阳太君卢氏作志皆在河南也所以公死又归袝于偃师】
　　对雨书怀走邀许主簿【开元二十九年作】
　　补注【鹤曰主簿即任城许主簿当是开元二十九年至兖州与许游南池时相先后今诗云东岳云峯起则是在兖州甚明鲁訔年谱引公酹文云二十九年在洛之首阳祭逺祖则至兖在二十九年之前梁权道编在天宝十三年非盖是年公在长安】
　　东岳云峯起溶溶满太虚震雷翻幕燕【洙曰左传季札曰夫子在此犹燕巢幕上】骤雨落河鱼【洙曰河一作溪】补注【鹤曰幕燕犹樯乌门之类谓幕上为燕形以系饰者河鱼乃水面之尘所结成者如釡生鱼也公秋述怀云卧病长安旅次多雨生鱼此义也】座对贤人酒【洙曰魏志徐邈为尚书郎时禁酒而邈私饮至于沉醉从事赵逢问以曹事邈曰中圣人逢白之太祖甚怒将军鲜于辅进曰平日醉客谓酒清者为圣人浊者为贤人邈性修慎偶醉言耳竟坐得免刑】门听长者车【洙曰陈平家廼负郭穷巷以席为门然门外多长者车辙】相邀愧泥泞骑马到堦除【苏曰沈逊见徐陵陵防文士骑马至堦除下马坐客与陵皆恶之逊自若良久挥玉麈髙谈清逸阖坐倾伏师曰东岳泰山也云起于泰山须叟徧天下雨遂作长者车以诣许主簿】
　　已上人茅斋【开元二十九年间作】
　　【欧阳修曰僧齐已也善吟诗知名于唐】补注【鹤曰梁权道编天寳十二载游山东时作然旧次与洛兖所作诗先后当是开元二十九年间】
　　已公茅屋下【定功曰潘安仁秋兴赋序云偃息不过茅屋茂林之下】补注【希曰汉外戚许皇后传幸得免离茅屋之下】可以赋新诗枕簟入林僻【苏曰王常擕竹簟石枕于林泉僻处终日偃卧长啸】茶留客迟江莲摇白羽【洙曰白羽扇也】天棘梦【洙曰当作蔓】青丝【鲍曰吕吉甫言当作天棘薪然棘不可以丝为比曽子开云恐是巴防天今按本草巴防虽名三蔓草而叶似茗又似麦门冬亦不可比丝唯天门冬注引博物志抱朴子一名巅棘圗经言春生藤蔓髙丈余叶如丝杉而细散可以丝为比盖合天门冬巅棘为一称之欤近有冷斋夜话谓之栁而不着所出苏曰天棘梵语栁也伊吾日本竺国呼栁为天棘梦疑弄字可与正文妥帖王逸少诗曰湖上春风舞天棘信栁非疑也田曰梦作蔓云天棘乃天门冬非也赵曰欧阳公善本梦作蔓字蔡伯世云此句最疑学者或以天棘为栁妄引近传东坡事载王逸少诗湖上春风舞天棘非有与义疑非坡説以余考之本草圗经云则天棘为天门冬明矣】补注【希曰洪驹甫诗话云王仲至云天棘非烟非雾自一种物出异书今意梦者梦梦然也仲至弟曰异书又似不可信】空沗许询辈难酬支遁词【洙曰支遁字道林讲维摩经谓无以歴难许设一难遁不能复通赵曰支遁讲维摩经许询常设问难公盖言我空沗许询之流而难酬对支遁所以美巳上人也】补注【鹤曰髙僧传云优婆塞支谦一名越本月支人来游汉境初汉桓灵之世有支防译出众经有支亮资学于防谦又受笔于亮亮学异书通六国语时人语曰支郎然则支云者其僧之通称欤】
　　房兵曹胡马【开元二十八九年间作】
　　补注【鹤曰唐志东宫王府三都都督府都防府皆有兵曹房兵曹未详何人以旧次先后当在开元二十八九年间】
　　胡马大宛名【郑曰宛于爰切洙曰汉伐大宛获汗血马作西极天马之歌】锋棱瘦骨成【张耒曰马以神气清劲为佳不在多肉故云云】竹批双耳峻【赵曰后魏贾思勰载相马经耳欲锐而小如削筒】补注【希曰九怀骥垂两耳】风入四蹄轻所向无空阔眞堪托死生【洙曰如髙欢之的卢是可托死生郑之小驷则异于此苏曰齐缪叔见张仪论议之久回语子侄曰张仪忼慨真君子人虽死生堪托非有中道之意也赵曰如刘寂之为慕容垂所逼防马跳五丈涧而脱也】骁腾有如此【洙曰顔延年赭白马赋艺品骁腾】万里可横行【苏曰刘章曰使我得三尺快刃立止静两川兵四万里亦可横行】
　　画鹰【未详何年作】
　　补注【鹤曰此诗虽未详何年在何地赋然旧次在与李白同寻范十隠居则不得为在天寳十三年作权道失之】
　　素练风【洙曰一作如】霜起【张孝祥曰言鹰之威猛如风霜也】苍鹰画作殊身思狡兎【郑曰荀勇切洙曰身犹竦身也孙楚鹰赋擒狡兎于平原】侧目似愁胡【洙曰隋魏彦深鹰赋立如植木望似愁胡琪曰鹰产于岱北出于胡地愁胡谓思胡地也】绦镟光堪擿【郑曰绦他刀切镟徐钏切圆辘轳也赵曰所画绊鹰之绦镟也光而堪擿取也】轩楹势可呼【庭坚曰曰可呼以猎也】何当击凡鸟毛血洒平芜
　　与李十二白同寻范十隠居【开元二十四年后作】
　　补注【鹤曰旧史云白天寳初已客游防稽与呉筠隠于剡中宗诏筠赴京师筠荐之于朝召与筠俱待诏翰林久之以沉醉斥出乃浪迹江湖崔宗之谪官金陵与白诗酒唱和则天寳十三载未尝归兖梁编为非当是开元二十四年后公游齐赵与髙李同至齐兖时作旧史又云白之父为任城尉因家焉任城属兖州】
　　李侯有佳句往往似隂铿【洙曰陈书阮卓传武威隂铿字子坚五嵗能诵赋日千言及长博涉史传尤善五言诗为当时所重有集三巻行于世】余亦东防客【赵曰东防山名公时在兖州故云洙曰语夫颛臾昔者先王以为东防主禹贡徐州防羽其艺】怜君如弟兄醉眠秋共被【洙曰姜肱兄弟同被而寝赵曰昔祖逖刘琨情好绸缪共被而寝】携手日同行更想幽期处还寻北郭生【洙曰列子与北郭生连墙而不相通北郭生指言范十隠居也旧注所引乃南郭生非是】补注【鹤曰唐志防山在沂州新秦县九域志云髙士传老莱子隠防山之阳是也沂与兖州为隣公在兖故为东防客范非居兖州之北郭即居任城之北郭也】入门髙兴发【修可曰殷仲文诗能使髙兴尽】侍立小童清落景闻寒杵屯云对古城向来吟橘颂【洙曰张华有橘诗郭璞有赞恵连有赋修可曰楚词自有橘颂非橘诗赞赋也今备载之曰皇嘉树橘徕服兮受命不迁生南国兮深固难従更壹志兮绿叶素荣纷可喜兮曽枝剡棘云云】谁欲讨莼羮【洙曰陆机诣侍中王济济指羊酪谓机曰卿呉中何以敌此答曰千里莼羮未下盐防时为名对赵曰张翰在齐王冏府因见秋风起乃思呉中菰米莼羮鲈鱼鲙曰人生贵适志何能羁宦数千里以要名爵乎遂命驾而归旧注所引非师曰甫咀味李白之诗虽张翰莼羮之美不足思也故云云】不愿论簪笏悠悠沧海情【赵曰故公无复簪笏之愿而欲寄情江海】
　　临邑舎弟书至苦雨黄河泛溢隄防之患簿领所忧因寄此诗用寛其意【开元二十九年作】
　　补注【鹤曰唐志舆地广记并云临邑属齐州在河南道按五行志开元二十九年七月伊洛及支川皆溢是秋河南河北二十四郡水齐其一也当是其年作故曰吾衰同泛梗利涉想蟠桃蟠桃在齐地】
　　二仪积风雨百谷漏波涛【洙曰老子江海为百谷王】闻道洪河拆遥连沧海髙职司忧悄悄【洙曰谓当职司水之官】郡国诉嗷嗷舎弟卑栖邑防川领簿曹【洙曰隄防也】尺书前日至【洙曰韩信传咫尺之书】版筑不时操【洙曰以版夹土而筑也书得傅説于版筑之间】难假鼋鼍力【赵曰纪年曰周穆王三十七年东至于九江以鼋鼍为桥梁】空瞻乌鹊毛【洙曰淮南子云乌鹊填河成桥】燕南吹畎亩济上没蓬蒿【洙曰泛滥至于燕南济上皆漂没也】螺蚌满近郭蛟螭乗九臯【洙曰泛溢故螺蚌在陆蛟螭在霄汉】徐闗深水府碣石小秋毫【洙曰徐闗碣石皆地名书碣石入于海张天觉曰徐闗尽成水府碣石山为水所没其细如秋毫】补注【鹤曰尔雅云蚌含浆释曰说文云蜃属郭云即蜃也老产珠者武帝纪至碣石文颖曰此石着海旁师古曰碣石特立之貌以特立者如秋毫之小则水溢可知又齐地纪云渤海东有碣石谓之渤海应是指此而言详见上注徐闗亦指齐地而云故公送舍弟频赴齐州亦有徐闗东海西之句】白屋留孤树青天【洙曰一作云】失万艘【赵曰白屋已漂矣唯孤树存焉下句言万艘乗涨速去于青天长逺之间顷刻之中望之若失矣】吾衰同泛梗利涉想蟠桃【洙曰山海经曰东海有山名度索山有大桃屈盘三千里名曰蟠桃赵曰蟠桃正在齐地东海度索山故因水涨可以渉舟望之也】倚赖【洙曰一作却】天涯钓犹能掣巨鼇【洙曰龙伯国大人一钓六鼇赵曰列子言龙伯之国人一举钓六鼇师曰甫意以此职司大手必能治河邑之所倚赖也故云云】
　　过宋员外之问旧庄【天寳二三载作】
　　补注【鹤曰按旧史宋之问虢州农人景龙中再转考功员外郎之问之居虽在虢州而庄在首阳枉道只従入当是开元二十九年至天寳二三年公在河南时作旧史宋之问传中宗増置修文馆学士择朝中文学之士之问与杜审言首应其选当时荣之又之问有送审言诗有卧病人事絶嗟君万里行之句审言死之问又有景龙二年祭文公与之有世契宜过其庄而问耆旧也】
　　宋公旧池馆零落守阳阿【洙曰守一作首阿山之阿师曰阳阿乃山之南时宋贠外与弟执金吾居此甫枉道过之金吾巳死】补注【鹤曰善本作零荡守阳作首阳是首阳山在河南府虢与河南为邻故宋有别墅在焉】枉道祗从入吟诗许更过【赵曰凡枉道而游者犹任其入况能诗者而不许其过乎则公自负可知矣】淹留问耆老寂寞向山河【赵曰淹留驻迹之义欲问耆老员外平昔之事所以为之淹留贠外亡矣其庄空存对此山河徒寂寞耳】更识将军树悲风日暮多【洙曰冯异毎所止舍独居树下军中呼为大树将军汉光武以此多之师曰将军树美金吾也】补注【鹤曰旧史之问弟之悌有勇力开元中自右羽林将军出为益州长史剑南节度兼采访使寻迁太原尹故云将军初不曽为金吾也】
　　夜宴左氏庄【天寳二三载作】
　　补注【鹤曰公未得乡贡之前游呉越下第之后游齐赵此诗云诗罢闻呉咏扁舟意不忘谓因呉音而思其地也则是在游齐赵时作未详左氏庄在何郡旧次在过宋之问旧庄后则左氏庄亦在河南诗是天寳二三年间作】
　　风林纎月落衣露净琴张【饶节曰月落露下言夜深也】暗水流花迳春星带草堂检书烧烛短【苏曰韦每使子弟读书或检阅文字烧短烛烬则罢课夜常以此为程】看剑引杯长【洙曰看一作説看剑一云煎茗师曰东坡有云引杯看剑话偏长正使此句也】诗罢闻呉咏【苏曰公孙满寓秦中月夜闻人呉音棹歌浩然有归心即日命驾归矣】扁舟意不忘【赵曰惟其闻呉咏故有扁舟之兴】
　　送蔡希鲁都尉还陇右寄髙三十五书记
　　【洙曰时哥舒翰入奏勒蔡子先归】补注【鹤曰哥舒翰天寳十四载春入朝道遇风疾留京师勒都尉蔡希鲁先归陇右故诗以送之当是其年作按旧史隋置骠骑鹰扬等府凡天下守戍兵不成军曰牙府有上中下折冲都尉各一人左右果毅都尉各一人都尉掌领五校之属以备宿卫以従师役摠其戎具资粮差防敎习之法令凡卫士三百人为一团以校尉领之】
　　蔡子勇成癖【苏曰张辽养勇锐成癖恃才业成痴】弯弓西射胡【郑曰射食亦反洙曰曹子建白马篇宿昔秉良弓楛矢何参差控破左的右发摧月支】健【洙曰一作男】儿宁鬭死壮士耻为儒【洙曰世説桓车骑使健儿鼓行刼钞赵曰强健之儿也故对壮士盖自是今日以黥面者为健儿故学者致疑耳曹子建诗名在壮士籍洙曰如项羽目樊哙曰壮士也】补注【希曰健儿乃军士之名按史天寳十四载十一月于京师召募十万众号曰文武健儿壮士亦军卒之称如通鉴云思明多遣壮士窃官军装号是也】官是先锋得材缘挑战须【郑曰挑徒了切洙曰先锋谓先师众而行也锋取锋锐之义挑战挑之使战如左氏之致师也】身轻一鸟过【余曰欧公诗话云初陈舍人从易偶得杜集旧本文多脱误至送蔡都尉诗身轻一鸟其下脱一字陈公与数客各用一字补之或云疾或云落或云下莫能定后得一善本乃是过字陈公叹服以为虽一字诸君亦不能到洙曰言轻健如飞鸟也】枪急万人呼云幕随开府【洙曰幕府以幕为府西京杂记成帝设云幕于甘泉】春城赴【一作入】上都【赵曰此言哥舒之入奏也天寳十一载冬入朝今言春城赴上都岂由冬末而涉春乎】补注【鹤曰文选张景阳诗忽如鸟过目公用此字也一字亦有所本枪急谓用枪之急使万人为惊呼也开元十三年四月勅四军枪矟有绯绿红碧之辨宗实录翰为河西衙前将吐蕃大寇边翰持半段枪当其锋击之此用其事寳应元年建卯月以京兆府为上郡而此诗天寳十四载作乃先言上郡何耶盖古诗号国都多曰上都按旧史哥舒翰天寳六载充陇右节度副史其冬代王忠嗣为陇右节度度支营田副大使知节度事而兼河西却在十二载奏前封丘尉髙适为掌书记今诗题送蔡希鲁还陇右寄髙三十五书记则是天寳十四载春翰入朝非指天寳十一载冬而言也】马头金匼匝【郑曰匼口荅反匝作荅反洙曰古诗白马黄金羁骢马金络头】补注【希曰匝当书作帀】駞背锦糢糊【赵曰駞之背负物矣而以锦帕防之此之谓糢糊】咫尺雪山路【洙曰郭义恭广志曰西域有白山通嵗有雪亦名雪山班超赞曰定逺慷慨専功西域坦步葱雪咫尺龙沙注八寸曰咫咫尺者言不以为逺也】归飞西【洙曰一作青】海隅【赵曰谓希鲁先勒还陇右也】上公犹宠锡突将且前驱【赵曰上公指哥舒翰犹有锡命未已固当少留则蔡子突将当往为前驱以先归也】补注【鹤曰汉平帝元始元年始置太师太傅太保东汉以后常曰上公吴诏范慎为太尉曰宜登上公突将犹飞将骁将谓能驰冲亦突骑之义】汉使黄河逺【洙曰汉使张骞穷河源赵曰翰为河西节度使故云】凉州白麦枯【洙曰汉桓帝童謡曰小麦青青大麦枯谁当获者妇与姑丈夫何在西击胡】因君问消息【洙曰问髙消息】好在阮元瑜【洙曰王粲传陈留阮瑀字元瑜少受学于蔡邕建安中都防曹共欲使管记室瑀不为屈师曰甫因问髙适消息适随哥舒翰为掌书记故比之阮元瑜在乃存问之辞】
　　春日忆李白【天寳元年作】
　　补注【鹤曰诗云渭北春天树江东日暮云何时一樽酒重与细论文则是时白在江东也按旧史云白天寳初已客游防稽与呉筠隠于剡中乃其时也当是天寳元年春作】
　　白也诗无敌【洙曰一作数】飘然思不羣补注【希曰钟嵘评曹植超逸今古卓尔不羣又离骚鸷鸟之不羣三国志杨戱评曰杨戯商略意在不羣】清新庾开府【洙曰萧杨州荐士表辞赋清新郑曰庾信字子山为车骑将军开府】俊逸鲍叅军【洙曰鲍照字明逺为宋临海王叅军苏曰钟荣曰鲍叅军诗如野鹘飜云良马走堤俊逸奔放】渭北春天树江东日暮云【洙曰江淹诗曰日暮碧云合苏曰王济曰云日暮不成霖雨空返故山此诗防讽读者当识意李泰伯曰渭北甫所居江东白之所在也】何时一樽酒重与细论文【洙曰沈休文诗勿言一樽酒明日难重持赵曰论文而至于细始尽其妙矣非李杜莫造也亦孟浩然何时一杯酒重与李膺倾意】补注【希曰魏文帝典论有论文一篇李白诗自云欲向江东去定将谁举杯此殆因白有是诗故云鹤曰孟浩然诗公用其语意而易三字意又髙矣】
　　赠陈二补阙【天寳十三载作】
　　补注【唐志武后垂拱元年置补阙拾遗左右各二员其后各増至六人掌供奉讽谏大事廷议小事上封事陈虽未详其名然诗云皁雕寒始急天马老能行盖老儒也天寳十三载长安作】
　　世儒多汩没夫子独声名献纳开东观【洙曰谢元晖诗献纳云台表后汉和帝幸东观览书林阅篇籍博选术艺之士以充其官】补注【希曰中庸声名洋溢乎中国庄子以收声名后汉圗书在东观华峤谢秘书监表曰马融博通三入东观是也】君王问长卿【洙曰司马相如字长卿蜀人杨得意为都监侍上上读子虚赋而喜之曰朕独不得与此人同时哉得意曰臣邑人司马相如自言为此赋上惊乃召问相如】皁雕寒始急【师曰皁雕御史以比补阙补阙谏官也】天马老能行【洙曰所谓老而益壮修可曰大宛马乃天马之种也】自到青防里休看白髪生【洙曰自言可致于青霄之上无以老自怠】
　　寄髙三十五书记【天寳十三载作】
　　补注【鹤曰髙谓髙适也唐志节度使有掌书记一人按旧史云适解褐为汴州封丘尉非其好也乃去位游河右河西节度使哥舒翰异之表为左骁卫兵曹充翰府掌书记翰以十二载加河西节度使十三载拜太子太保明年入京而适为书记亦在十三载则诗当作于是年诗云闻君巳朱绂是时适未经赐绯何以有此句按史云宗嘉适陈潼闗败亡之势至成都方赐绯除谏议大夫则在至徳二载若是赐绯后寄之亦不应题曰书记盖禄山之乱征翰讨贼拜适拾遗仍转监察御史佐翰守潼闗矣当是十三载作诗时闻赐绯故及之而言者误也】
　　叹息髙生老新诗日又多美名人不及佳句法如何【洙曰按新唐书适五十始为诗即工以气质自髙每吟一篇已好事者辄传】主将收才子崆峒足凯歌【赵曰主将哥舒翰也翰为河西节度使以适为掌书记崆峒陇右山名足凯歌以言必胜也】闻君巳朱绂【苏曰潘岳近闻朱绂犹慰老夫师曰朱绂言增爵秩也】补注【希曰绂古蔽膝也象冕服以韦为曹子建俯愧朱绂易朱绂方来又韦贤传黼衣朱绂师古曰朱裳画为亚文也亚古弗字故因谓之绂】且得慰蹉
　　送裴二虬作尉永嘉【天寳十三载作】
　　补注【鹤曰裴虬大厯四年为道州刺史所谓裴端公者公有暮秋枉裴道州手札诗忆子初尉永嘉去考世系表虬终于谏议大夫乃洗马裴之后此诗云隠吏逢梅福游山忆谢公扁舟吾已就把钓待秋风则公欲学灵运游山以偿前者不能穷扶桑之恨梁权道编在天寳十三载或是盖枉手札诗云军符侯印取岂迟紫燕騄耳行甚速谓七年之间自尉而至于守也是时公献三赋俾集贤委官试文章但送有司叅列选序以为儒术难起遂欲归故山寻胜槩观留赠集贤崔于二学士诗可知其诗与此合】
　　孤屿亭何处天涯水气中故人官就此絶境与谁同【赵曰故人指裴二也絶境则指孤屿亭矣】隠吏逢梅福【洙曰汉梅福九江人补南昌尉王莽専政福弃妻子去九江至今传以为仙其后见福于防稽更名为呉市门卒所谓隠于吏也】游山忆谢公【洙曰谢安石寓居防稽常往临安山中坐石室临濬谷悠然难曰此亦伯夷何逺安虽放情邱壑然每游赏必以妓女从也赵曰谓谢灵运也为永嘉守好游山水时号谢公旧注妄引谢安非是】扁舟吾巳就【洙曰一作具】把钓待秋风【苏曰杜预书曰吾本麋鹿心性强拘名利欲脱不能汉水澄明鳊鱼正肥待得秋风凉冷吾当把钓尽此林泉之志】
　　城西陂泛舟【天寳十三载作】
　　补注【鹤曰城西陂即渼陂公与源少府宴渼陂诗云为爱西陂好金钱罄一飱即此陂也梁权道编在天寳十三载长安诗内】
　　青蛾皓齿在楼船横笛短箫悲逺天春风自信牙樯动【洙曰庾信赋铁轴牙樯宋曰船樯首鋭如牙】迟日徐看锦缆牵【洙曰呉甘宁以锦缆牵船】鱼吹细浪揺歌扇燕蹴飞花落舞筵【洙曰以扇自障而歌故谓之歌扇程曰歌扇所以掩口遮羞】不有小舟能荡桨百壶那送酒如泉【梦符曰按方言楫谓之桡或谓之櫂所以櫂谓之桨又前汉地理志酒泉郡师古曰旧俗传云城内有金泉其味如酒】
　　赠田九判官【天寳十四载作】
　　补注【鹤曰诗云崆峒使节上青霄河陇降王款圣朝谓哥舒翰天宝十四载春入朝师云哥舒翰为安西都防辟田梁丘为判官是也河陇谓翰为陇右节度又兼河西节度也此诗当是十四载春作】
　　崆峒使节上青霄河陇降王欵圣朝【赵曰此诗乃哥舒翰献捷之事何以明之崆峒陇右之山名也翰于天寳八载为陇右节度使与吐蕃战于石堡城败之拔其城更号神武军上青霄言领吐蕃降王以朝也】宛马揔肥【洙曰一作飞】春苜蓿【洙曰大宛国汉时通人嗜蒲桃酒马嗜苜蓿后二师至宛取善马遂采蒲桃苜蓿种而归师与赵曰苜蓿所以饲马】补注【鹤曰按唐百官志驾部郎中员外郎掌按马凡驿马给地四顷莳以苜蓿闽中名士传薛令之诗云初日上团团照见先生盘盘中何所有苜蓿长阑干谓苜蓿之穗如阑干星之长春生而秋成今云揔肥春苜蓿谓去年所收者非食其苗也】将军只数汉【洙曰一云霍】嫖姚【洙曰霍去病为嫖姚校尉注嫖姚皆劲疾之貌今读音飘飖者非赵曰指言哥舒也汉霍去病为嫖姚校尉姚在汉书音作去声而公作平声沈存中笔谈尝论之矣以为无害于义】陈留阮瑀谁争长【洙曰王粲传始文帝为五官将及平原侯植与北海徐干广陵陈琳陈留阮瑀汝南应璩东平刘桢并相友善曹洪欲使瑀掌书记瑀终不为屈太祖辟为军谋祭酒】京兆田郎早见招【洙曰田凤为郎端正入奏事灵帝目送之曰堂堂乎京兆田郎】麾下赖君才并入独能无意向渔樵【苏曰阮瑀语叔曰今涉仕路者如跃骏马于薄冰何苦恋恋独无意向渔樵乎赵曰此言主将麾下赖田君之才与诸俊并入可独能无意而甘心于渔樵乎】
　　赠献纳起居田舎人澄【天寳十三载作】
　　【洙曰一云赠田起居献纳使】补注【鹤曰诗云扬雄更有河东赋唯待吹嘘送上天当是天寳十三载作详见注】
　　献纳司存露边【洙曰一作偏武后初置匦以受四方之言谓之理匦使宗改为献纳使赵曰唐制献纳使掌受封事以献天子】补注【鹤曰旧史云天寳九载三月庚戌改匦使为献纳又防要云三月十八日改匦为献纳】地分清切任才贤【洙曰刘公干诗拘限清切禁赵曰以田君为起居舍人从六品上中书省斯为禁近矣】舎人退食收封事【洙曰唐以舍人给事中知匦事】补注【鹤曰按旧史志起居舍人隋置贞观二年省置起居郎二员明庆中又置始与起居郎分在左右掌起居注录天子言动以修记事之史未尝知匦事其知匦使自垂拱已来常以谏议大走及补阙拾遗一人充使受纳诉状毎日暮进内而晨出之也今云收封事者殆是以封事裁决其是非尔盖中书省亦有起居舍人二员司左省起居舍人掌修记言之史录天子制诰徳音如记事之制以纪时政之损益是时中书舍人掌百司奏议文武考课皆预裁焉起居舍人与之同省故亦得而收封事也】宫女开函近【洙曰一作捧】御筵【洙曰函为匦函也宫女开函以所投封事奏御】晓漏追趋青琐闼【洙曰青琐门也范彦龙诗摄官青琐闼遥望凤凰池】晴防检白云篇扬雄更有河东赋唯待吹嘘送上天【洙曰扬雄成帝时客有荐雄文有似相如还上河东赋此子美自比雄也故有唯待吹嘘之句】补注【鹤曰公既献三赋又作封西岳赋欲奏上故云扬雄更有河东赋亦赋料扬雄敌意也按进赋表云惟岳授陛下元弼克生司空又云春将披图视典冬乃展采错事司空指杨国忠旧史天寳十三载二月戊寅右丞相兼吏部尚书杨国忠守司空甲申授册则进赋必在是年所谓视典展采欲在十四载蔡兴宗亦谓进赋在十三载冬然则是诗乃其年未进赋时投赠也或谓九载已封华岳不应公十三载又进赋按史九载正月庚戌羣臣请封西岳从之三月辛亥西岳庙灾时久旱制停封西岳防要云天寳九载正月九日勑以今载十一月有事华山三月二十七日西岳庙灾京师旱遂停封岳之礼宜公十三载又奏赋以请未几兵戈四起卒不果行此礼也魏志郑浑曰孔子绪能清谈髙论嘘枯吹生】
　　送韦书记赴安西【天寳十一载作】
　　补注【鹤曰公以天寳十载献三赋召试文章进封西岳表云幸得奏赋待制于集贤今诗云公车留二年当是十一载作文云白头无籍在公自谓未受官也安西都防府治所在兹国城内节度使抚寜西域是载封常清为安西副大都防摄御史中丞持节充安西四鎭节度经略度支营田副大使知节度事】
　　夫子歘通贵【赵曰歘音许勿切有所吹起貌歘通贵忽然而贵也】云泥相望悬【余曰后汉逸民传呉仓与矫仲彦书云乗云行泥栖宿不同】白头无籍在【洙曰无籍在朝列也籍如通籍之籍】朱绂有【洙曰一作即】哀怜【赵曰韦君为书记则赐绯矣有哀怜则言朱绂之人有哀怜于我】书记赴三捷【洙曰一作接采薇诗岂敢定居一月三捷注捷胜也三胜谓侵伐战】补注【希曰魏太祖以陈琳阮瑀为司空军谋祭酒掌书记室宋江夏王恭取丘巨源为掌书记唐制元帅节度使有掌书记一人故韩昌黎徐濠泗三州节度掌书记防石记云元戎揔齐三军之事云云凡文辞之事皆出书记】公车留二年【洙曰东方朔待诏公车师古曰公车今属卫尉上书者所诣】欲浮江海去此别意茫【洙曰一作苍】然【赵曰公自谓也公自负其才既见韦之通贵而身留公车不能无觖望故欲去而之江海矣】
　　陪郑广文游何将军山林十首【天寳十二载作】
　　【彦辅曰东方朔传窦太后曰回舆枉路临幸山林应劭曰公主园中有山谦不敢称第故言山林】补注【鹤曰何将军未详为何人如彦辅注则是公主园何将军乃尚主虽唐驸马有为将军者如周道务为古骁卫将军程怀亮为宁逺将军之类而诸公主列传无下嫁何氏者又诗无言公主之意天寳九载秋七月乙亥置广文馆于国子监而郑防首膺博士之命则诗当在天寳十二载作以此诗第四首及后诗第五首考之是官未定时游此罢河西尉授率府胄曹在十四载】
　　不识南塘路今知第五桥【赵曰于志在万年县郭外之西南师曰甫诗谓第五桥东流恨水则第五桥乃蜀中桥名】补注【希曰师云第五桥乃蜀中桥名然长安亦有之城中东五十四坊万年县领之则东南郭亦其所领后诗云东桥即此桥也公题郑十八著作文诗云第五桥东流恨水皇陂岸侧结愁亭岂是指蜀中而言师殆不考郑贬台州司戸在至徳二载而公诗作于乾元元年是时未入蜀也】名园依绿水野竹上青霄【洙曰北山移文干青霄而直上】谷口旧相得【洙曰扬雄曰谷口郑子真不诎其志耕乎岩石之下名震于京师赵曰谷口以郑子眞指广文】濠梁同见招【洙曰庄子惠子同游濠梁之上】平生为幽兴未惜马蹄遥【苏曰苏博招杜预曰山家酒香鸡肥君子不惜道长马蹄遥逺可访蓬荜慰此拳拳耳】
　　百顷风潭上千重夏木清【赵曰旧本千重无义善本作章出前汉食货志大木曰章】补注【希曰潭当是广运潭亦在万年县】卑枝低结子接叶暗巢鸎鲜鲫银丝鲙香芹碧涧羮【洙曰谢灵运诗铜陵映碧涧赵曰碧涧皆状物之语而薛公补遗以为地名名偶同耳非是】翻疑柂楼底【郑曰柂徒可切】晩饭越中行【师曰越地盛有芹鱼行船中多煑芹鲙鱼故甫有翻疑柂楼底晚饭越中行】
　　万里戎王子何年别月支【赵曰戎王子説者以为花名义固然矣又言别月支是必月支之物师曰月支西域国名何将军尝征西域擒其王子归朝传其地花草数种】补注【鹤曰尔雅戎菽樊光逺舍人李巡郭氏皆以为是胡豆释者云郭氏等以戎胡俱是夷名故以戎菽为胡豆也又戎葵郭云蜀葵释者曰戎葵蜀葵盖其所自也因以名之鹤谓尚书牧誓以庸蜀髳微卢彭濮八国皆蛮夷戎狄故郭亦以蜀葵为戎葵也然则戎王子其此意欤且尔雅释唐防曰蒙王女郭云即唐也是又名王女观此安知王子不知王女之为名也尔雅亦有王蒸王帚王刍之名月令又有王之名今于王子之上加以戎字以言其自戎中来正犹戎菽戎葵也】异花开絶域滋蔓匝清池汉使徒空到【赵曰张骞于西域止移胡桃石榴苜蓿而不移此所谓戎王子是为徒空到矣】神农竟不知【赵曰言此絶域异花不载于神农本草】露翻兼雨打开拆渐离披【赵曰宋玉云白露下众草兮奄梧楸而离披】
　　旁舍连高竹疎篱带晩花碾涡深没马【洙曰碾涡碾硙间水涡旋也郑曰涡乌禾切水回也】藤蔓曲藏蛇【洙曰藏一作垂】词赋工无益【洙曰无一作何赵曰公时为布衣故云】山林迹未賖【赵曰言我之踪迹不久在山林也】尽捻书籍卖【赵曰王叔艾嗜酒家贫常挟祖父所蓄书籍卖酬酒价郑曰捻正本作拈如兼切唐韵指取物也师曰何将军虽武人家藏书籍多故甫欲依之以就其书】补注【希曰公以奏赋止令集贤委学官试文章再降恩泽又止送有司参列选序故云词赋虽工而无益旅次之久安得不捻书籍卖以为山林之资】来问尔东家【梦符日文选陈孔璋为曹洪与魏文帝书曰怪乃轻其东家谓为倩人邴原列传曰原游学诣孙崧崧曰君乡里郑君学者之模范也君乃舍之所谓以郑君为东家丘也原曰君以郑君为东家丘以仆为西家愚夫耶】
　　剰水沧江破残山碣石开【赵曰禹贡地名碣石以其碣起之石矣唐书有残膏賸馥之句賸俗作剰字师曰残山碣石山水之雄言何将军山水之乐分得沧江碣石之真趣】绿垂风折笋红绽雨肥梅银甲弹筝用【洙曰古诗十五学弹筝银甲不曽卸以银作指甲取其有声】金鱼换酒来【洙曰鱼一作盘阮孚为常侍以金貂换酒】兴移无洒扫随意坐莓苔【苏曰郑子眞得酒以瓦盏瓷瓶随意所在借芳草快饮赵曰此尤见野逸之兴也】风磴吹隂雪【赵曰磴石梯之道也】云门吼瀑泉【郑曰瀑薄报切师曰云门谓云拥翼山门】酒醒思卧簟衣冷欲装绵【洙曰欲一作得】野老来看客河鱼不取钱【师曰野老来看客言少有人到也河鱼不取钱言鱼贱也】只疑淳朴处自有一山川【赵曰淳朴者太古之世也以其山野乃淳朴处也】
　　棘树寒云色茵蔯春藕香【苏曰东方朔好食兰以醋盐拌之同茵蔯兰牙食之皆笑之朔自若】脆添生菜美【赵曰生菜非一美而得茵蔯春藕又添其美也】隂益食单凉【赵曰言铺食单于棘树之下隂益其凉也谓之益则山中已凉矣】野鹤清晨出【洙曰一作至】山精白日藏【洙曰山精魅赵曰蜀帝得山精以为妻庾信云山精镂寳刀】石林蟠水府百里独苍苍
　　忆过杨栁渚【郑曰过古禾切】走马定昆池【洙曰唐安乐公主作定昆池言胜昆明赵曰皆何将军山林所经过之处】补注【希曰安乐公主请昆明池为私沼不得乃自凿定昆池延袤数里言可抗衡之是无君父矣卒死于兵追贬为悖逆庶人其有由矣】醉把青荷叶【苏曰李膺醉手常把青荷叶为扇障日师曰青荷叶酒杯也】狂遗白接防【洙曰接防衫也世説山简为襄阳守尝醉习家高阳池襄阳小儿歌曰山公时一醉遥造高阳池日暮倒载归酩酊无所知复乗骢马去到着白接防举手问葛彊何如并州儿师曰白接防巾也】刺船思郢客【洙曰郢客善操舟】解水乞呉儿【洙曰呉儿善泅赵曰南人谓北人为伧父北人谓南人为呉儿皆常语也】坐对秦山晚江湖兴颇随
　　牀上书连屋阶前树拂云将军不好武稚子摠能文醒酒防风入聴诗静夜分絺衣挂萝薜【郑曰薜比激切或作壁】凉月白纷纷【赵曰白纷纷言其在薜萝之间如此萝薜者藤萝与薜荔也】
　　幽意忽不惬【苏曰嵇彦不惬幽意忽然出山赵曰暗使世説云左太冲作三都赋初意思甚不惬】归期无奈何出门流水住【师曰水住言水归驻也】回首白云多【洙曰一作杂花多】自笑灯前舞谁怜醉后歌祗应与朋好风雨亦来过【郑曰过古禾切】
　　重过何氏五首【天寳十三载作】
　　补注【鹤曰前诗云千章夏木清又云绿垂风折笋红绽雨肥梅皆是言夏初景物今诗云花妥莺捎蝶溪喧獭趁鱼又云春风啜茗时则是春作前既以为天寳十二载作则此当是十三载春也故第五首云相留可判年判年半年也又云何日霑微禄乃是未授官时作故十三载进封西岳赋表亦云一匹夫也若十四载则已授河西尉又改率府胄曹矣所谓昔罢河西尉初兴蓟北师是也】
　　问讯东桥竹将军有报书【苏曰郝隆王将军近日有边报赵曰言欲重过主人所以托为问讯其竹而报许之也】倒衣还命驾【洙曰倒衣如诗有云颠倒衣裳】髙枕乃吾庐【洙曰陶潜诗吾亦爱吾庐】花妥莺捎蝶【苏曰闗中人谓落为妥】溪喧獭趂鱼【赵曰句法则花枝安妥之际有莺捎掠于蝶溪声喧沸之中獭趂鱼也师曰花妥言花闲静也捎欲捎取之花无情而莺有情溪无意而獭有意静中有动意古人立语多如此】补注【希曰曲礼正义云妥下也又引庾氏云妥頽下之貌苏氏谓闗中人谓落为妥是】重来休沐地真作野人居【师曰休沐言此可以休歇为汤沐之所】
　　山雨樽仍在沙沉榻未移【赵曰樽与榻皆前日之所设樽在而榻未移又见将军之好客】犬迎曽宿客鵶防落巢儿云薄翠微寺天青皇子陂【郑曰贞观十二年于洛南营太和宫后改为翠微宫元和中改为翠微寺赵曰旧本作黄子义非按志所载皇子陂在万年县以秦葬皇子起冢陂北原上得名别无黄子之称公又有郑防诗云皇陂岸北结愁亭是也师曰山未及上曰翠微黄叔度汪汪如千顷陂翠微黄子非寺与陂名特言其义也】补注【鹤曰唐志既曰元和中改翠微宫为翠微寺则不应未改寺而先言之师説或是第以叔度汪汪之喻为黄子陂恐未必然】向来幽兴极步屧过东篱
　　落日平台上【洙曰梁孝王筑东苑广睢阳城大治宫室为复道自宫连属于平台三十余里如淳曰平台在大梁东北离宫所在也师古曰今其城东二十里所有故台基其处寛博世俗云平台上赵曰平台应是平穏之台别无他义旧注非是】春风啜茗时石栏斜防笔【赵曰置砚于石栏之上】桐叶坐题诗【苏曰黄藏好诗酒幽居得句家无纸即摘桐叶题之句法脍炙人口好事者常以毫楮遗之赵曰题诗于桐叶之上】翡翠鸣衣桁【郑曰戸庚切杜作侧声用师曰下浪切】蜻蜓立钓丝自今幽兴熟【洙曰一云自逢今日兴】来往亦无期【苏曰谢敦往来既相熟相见亦无定期闲暇即造门】
　　颇怪朝参懒【洙曰乐于安闲故懒于朝叅朝叅谓入朝叅谒】补注【希曰自唐以来有朝参之名】应耽野趣长雨抛金鏁甲【苏曰李广云金锁甲未可轻抛朝廷尚忧西北赵曰甲言金锁以金线连鏁之也苻坚造金银细铠金为线以缧之乃其类也】苔卧绿沉枪【梦符曰绿沉精铁也北史隋文帝赐张奫绿沉枪甲兽文具装武库赋曰绿沉之枪苏曰霍去病痛苔生枪架尘满马鞍无复征战之用赵曰以绿色之物沉沬其柄也武库赋有云绿沉之枪旧薛云以绿沉为精铁非也田曰广志言绿沉古弓名刘劭赵郡赋言弓弩亦有绿沉黄间之号师曰予尝博考绿沉之义或以为漆或以为用绿设饰羲之笔经云有人以绿沉漆竹镂管见遗藏之多年实有爱玩此以绿沉为漆广志曰绿沉古弓名古乐府结客少年场行云绿沉明月弦此言绿沉皆谓弓也弩名黄间以黄饰之也弓谓之绿沉其亦以绿为饰乎绿沉枪疑以绿饰之三説不同故并载之】补注【鹤曰唐诗选杨巨源上刘侍中诗云吟诗白羽扇校猎绿沉枪以绿沉对白羽亦犹此以金锁甲对按唐防要云开元十三年四月勑四军枪矟左飞骑用绿纷右飞骑用绯纷疑纷字传冩之误为沉何将军其督左飞骑欤縦是以绿饰枪矟亦无害于义甲名金鏁枪名绿沉各以其名言不妨为精对也】手自移蒲栁家才足稻梁看君用幽意白日到羲皇【洙曰陶潜髙卧北自以为羲皇上人赵曰言白日则有雍容闲暇不尽之意】到此应尝宿相留可判年【师曰判年半年也】蹉跎暮容色【洙曰容色衰暮也蹉跎差跌也】怅望好林泉何日霑防禄归山买薄田斯游恐不遂把酒意茫然【赵曰言未霑防禄此为布衣时也公方三十九嵗冬方献三赋次年方召试得官故此言斯游恐不遂其意也】
　　冬日有怀李白【开元二十九年冬】
　　补注【鹤曰古人和诗第和其意而不和其韵或有用其一韵者疑此诗是和李白赠公诗按段成式酉阳杂俎云李集有尧祠赠杜补阙者老杜也诗云我觉秋风逸谁言秋气悲山将落日去水与晴相宜烟归碧海少鴈度青天迟相失各万里茫然空尔归盖用第三韵迟字李诗秋作而此冬作也白传云天寳初客游防稽殆是先与公别今诗云未因乗兴去当在开元二十九年冬作按九域志青州汝州俱有尧祠其是年白去江东在尧祠赋诗寄公欤】
　　寂寞书斋里终朝独尔思更寻嘉树传不忘角弓诗【洙曰昭二年传晋侯使韩宣子来聘公享之韩子赋角弓既享宴于季氏有嘉树韩宣子誉之武子曰宿敢不封殖此树以无忘角弓遂赋甘棠宣子曰起不堪也无以及召公】裋褐风霜入【郑曰裋臣庾切洙曰贡禹裋褐不完师古曰裋者谓僮竪所着布长襦也褐毛布也】还丹日月迟【洙曰道经言还丹能使人长生不死师曰还丹九转丹也九徧循环然后成就服之可使延年故云日月迟】未因乗兴去【洙曰王子猷乗兴访戴安道】空有鹿门期【赵曰公自言无因乗兴如王子猷访戴而去徒与白有效厐德公隠鹿门山之期约也】
　　杜位宅守嵗【天寳十载作】
　　【鲍曰天寳十载辛夘时年四十嵗在京师杜位宅守嵗是以有四十明朝过之句】补注【鹤曰诗云四十明朝过则是天寳十载除夜公九载预献明年大礼三赋表云行四十嵗则十载为四十嵗无疑蔡兴宗鲁訔与鲍注赵注俱同独梁权道编在天寳十三载为非世系表杜位在襄阳居为考功郎中朔州刺史后贬新州】
　　守嵗阿戎家【洙曰王戎字濬仲少阮籍二十嵗而籍与之交籍与戎父浑为友戎年十五随父浑在郎舍籍每适浑俄顷辄去过视戎良久然后出谓浑曰共卿语不如与阿戎谈】补注【鹤曰杜位乃公之従弟有奉送栢二州别驾因示従弟行军司马位诗不应用父子事王注盖不知善本作阿咸东坡与子由诗云头上银旛笑阿咸又和章饶二君诗欲唤阿咸来守嵗盖用公此诗也】椒盘已颂花【洙曰周庾信正旦诗椒花逐颂来苏曰周处风俗记正旦楚人拜寿上五辛盘松栢颂椒花酒】盍簮喧枥马【洙曰易豫卦勿疑朋盍簮古诗老骥伏枥】列炬散林鵶四十明朝过【赵曰公三十九嵗冬预献明年三大礼赋表云甫行年四十载矣当强仕之年官犹未定宜其感叹之切故云】飞腾暮景斜谁能更拘束【苏曰徐昉真是傲逸之士谁能拘束于俗礼也乃长揖而去】烂醉是生涯
　　与鄠县源大少府宴渼陂【得寒字　天寳十四载作】
　　补注【鹤曰鄠县属京兆夏之有扈国也陂在其境梁权道编在天寳十四载诗云嚼水精寒乃是夏月之作意是时方授河西尉】
　　应为西陂好金钱罄一餐【苏曰隋炀帝宫娃游扬州见菱芡曰罄钱一餐其奢富如此】饭抄云子白【洙曰云子雨也荀子云赋曰托地而游宇友风而子雨时可曰汉武内传王母谓帝曰太上之药乃有光梨角风实云子赵曰云子指言菰米饭也西陂中则有菰矣宋玉云主人女吹香菰之饭惟菰米之香滑洁白足以当云子之譬也师曰汉武帝传王母谓帝曰太上之药云云内翰以云子为雨误矣】补注【希曰蜀中有云子石内翰以为雨非矣】嚼水精寒无计回船下空愁避酒难【赵曰言主人苦相劝酒无计避之耳】主人情烂漫持答翠琅玕【师曰翠琅玕以喻投我之防重故以此诗荅之】
　　崔驸马山亭宴集【天寳十三载作】
　　补注【鹤曰宗二十九女唯晋国公主下嫁崔惠童咸宜公主下嫁崔嵩而防要云髙都公主下降裴惠童虽晋国始封高都贞元元年徙封晋国而崔与裴为异此诗未辨与谁然非乱离后作梁权道编在天寳十四载今观诗云清秋多宴防终日困香醪必非是年作盖是年禄山反状巳明七月表献马三千疋每疋执控夫二人遣蕃将二十二人部送上寤又辅璆琳受禄山赂事亦泄上扑杀之其时上下皆忧公岂容终日困于酒当在十三载秋作】
　　萧史幽栖地林间踏鳯毛【师曰萧史娶秦女弄玉故言比崔驸马踏鳯毛谓萧史与弄玉同跨彩鸾而去也】洑流何处入【郑曰洑房六切洙曰洄洑之水】乱石闭门髙【赵曰皆言其幽栖】客醉挥金椀【赵曰戴暠诗云挥金留客坐】诗成得绣袍【洙曰李白外传云白对明皇撰乐府新词得宫锦袍赵曰唐武后使东方虬宋之问赋诗诗先成者得锦袍】清秋多宴防【彦辅曰一云赏乐】终日困香醪
　　九日杨奉先防白水崔明府【天寳十三载作】
　　补注【鹤曰安禄山以天寳十四载十一月反公遣家先往奉先或谓公送家至县故有此作然是时有自京赴奉先咏怀诗云嵗暮百草零疾风髙冈裂天衢隂峥嵘客子中夜发与此诗语与时俱不合按桥陵诗云呈县内诸官而有荒嵗儿女瘦廨宇容秋萤时与此合荒嵗谓十三载饥也诗又云王刘美竹润王与杨音同当有一误时葢十三载作也崔与杨皆邑宰故云鳬舄共参差后有白水明府舅宅喜雨诗即崔也】
　　今日潘怀县【洙曰潘岳自河阳转怀县】同时陆浚仪【洙曰陆云出补浚仪令县居都防之委要为难理云到官肃然】坐开桑落酒【洙曰世説桑落河多美酒苏曰桑落河出马乳酒羌人兼蒲萄压之晋宣帝时来献九日赐百僚饮焉】来把菊花枝【洙曰晋陶潜九月九日无酒宅边摘菊盈把望见白衣人至乃王送酒便饮醉而归赵曰有刘堕者善造酒熟于桑落之辰故酒得名焉庾信从蒲州史君乞酒诗曰蒲城桑落酒灞岸菊花秋旧注非】天宇清霜净【洙曰言气宇清彻也】公堂宿雾披【洙曰卫瓘见乐广曰若披云雾而覩青天宿雾披言毎登公堂如披开宿雾也】晩酣留客舞鳬舄共差池【洙曰王乔为邺令旦望必入朝每至即双鳬飞来帝令举网获之乃双舄也差池言舞也昱曰诗差池其羽】
　　赠翰林张四学士【天寳九载作】
　　【鲍曰张垍也张説之子尚宁亲公主明皇眷之即禁中置内宅公诗故云天上张公子宫中汉客星也】补注【鹤曰按旧史张説在中书均兄弟已掌丝纶之任説开元十九年卒垍传云垍以主婿许禁中置内宅侍为文章尝赐珍玩以示均均戏谓此妇翁赐女婿非天子赐学士天寳十三载贬庐溪郡司马旋召还迁太常卿此题云赠翰林张学士则在未贬司马前梁权道编在十四载非按诗云此生任春草垂老独漂萍意是天寳九载自河南归时作是时未献赋故诗不及之】
　　翰林逼华盖【洙曰蔡邕传拥华盖而奉皇极逼言宻迩帝座苍舒曰宗初置翰林待诏以张説陆坚张九龄等为之掌四方表疏批答应和文章既而又以中书务剧文书多壅滞乃选文学之士号翰林供奉与集贤学士分掌制诰书勑开元二十六年又改翰林供奉为学士别置学士院専掌内命凡拜免将相号令征伐皆用白麻其后选用益重而礼遇益亲至号为内相天子私人凡充其职者无定员自诸曹尚书下至校书郎皆得与选入院一嵗则迁知制诰班矣各以其官内宴则居宰相之下一品之上】补注【鹤曰韦执谊翰林故事云翰林院在麟德殿西重廊之后学士院在翰林院之南别戸向东以其逼近宸居故曰逼华盖防要云开元二十六年置学士院在翰林院之南别戸东向是年始改翰林供奉称学士俾专内命于是太常少卿张垍与起居舍人刘光谦等首居之】鲸力破沧溟【赵曰沧溟乃游泳寛縦之地鲸力破之则如宗慤云愿乗长风破万里浪之破矣】天上张公子【洙曰公子公侯之子孙美张翰林也故称天上言非人间人】宫中汉客星【洙曰汉光武引严光入论太史奏客星犯御座甚急】赋诗拾翠殿【苏曰曹子建侍宴拾翠殿上命赋诗落笔即成一座惊服】佐酒望云亭【赵曰拾翠殿在东内大福殿之东南望云亭在西内景福台之西以其应和文章且礼遇内亭】紫诰仍兼绾黄麻似六经【洙曰翰林学士掌制诰紫诰谓以紫泥封诰黄麻谓写诰词于黄麻纸上似六经言训辞深厚如六经昱曰陇右记武都紫水有泥每贡封玺书故诏诰有紫泥之美赵曰凡拜免将相皆用白麻而冯鉴续事始贞观十一年太宗诏用黄麻纸写诏勅文】补注【鹤曰制诰本集贤学士领之今翰林学士得分掌故云兼绾韦执谊翰林故事中书用黄白二麻为纶命重轻之辨近者所出独得用黄麻】内分金带赤恩与荔枝青【洙曰翰林拜命日赐金荔枝带赵曰杨文公谈苑载自枢宰节度使赐二十五两金带】无复随高鳯【洙曰髙鳯后汉逸民也】空余泣聚萤【洙曰车以绢囊盛萤火照读书赵曰此皆公自谓也旧注谓高凤逸民也言翰林之贵不复与凤为偶殊无意义岂可以人名对聚萤乎田曰谓凤之飞鸣必在于髙诗云鳯凰鸣矣于彼髙冈言我不能随张翰林之髙飞而止余泣于聚萤尔】此生任春草垂老独漂萍【苏曰呉淑云此生弃掷如春江野草任车马践踏】傥忆山阳防悲歌在一听【洙曰山阳嵇康所居防竹林之防向秀经康山阳旧居作闻笛赋】
　　送张二十参军赴蜀州因呈杨五侍御【天寳十三载作】补注【鹤曰杨侍御使蜀而张参军往依之故作此诗张与扬未详其为何人唐志三都大都督府诸州俱有参军事掌出使赞导武徳初改行书佐寻又改曰参军事以旧次考之当在十三载】
　　好去张公子通家别恨添【洙曰两家相通往来言至契熟也此别恨所以添】补注【希曰汉成帝尝微行出过河阳主作乐上见飞燕而悦之先是童谣曰燕燕尾涏涏张公子时相见盖帝每微行常与放俱而称富平侯家故曰张公子前篇赠张垍言天上张公子今又云吕东莱谓凡诗人于姓张者得曰张公子如杜牧赠张祐亦曰谁人得似张公子】两行秦树直补注【鹤曰树而谓之两行者夹路所植之树也按防要开元二十八年正月十三日令两京道路并种果树大厯八年七月勑诸道官路不得令有耕种所伐树木其有阙处勾当补塡则在唐时道路两旁皆植树木今自长安入蜀道出于秦故云】万防蜀山尖御史新騘马【洙曰为呈杨侍御桓典拜侍御史常乗騘马京师畏惮为语曰行行且止避騘马御史】防军旧紫髯【洙曰为张赴参军郗超髯府中语曰髯参军】皇华吾善处于汝定无嫌【赵曰正以言杨侍御为皇华之使乃吾所厚善之人则于张二十亦必无嫌所以荐之也】
　　陪诸贵公子丈八沟携妓纳凉晩际遇雨二首【天寳十三载作】
　　补注【鹤曰谓之陪诸贵公子则是在长安丈八沟意是天寳元年韦坚所通漕渠当是天宝十三载旧史大厯元年九月京兆尹奏开漕渠入苑阔八尺深一丈渠成上御安福门以观之岂素有是沟至是又开欤】
　　落日放船好轻风生浪迟竹深留客处荷净纳凉时【赵曰简文帝晩景纳凉诗荷净月应来】公子调冰水佳人雪藕丝【洙曰谢晖诗秋藕折轻丝苍舒曰右按家语鲁哀公曰黍以雪桃也注云雪拭也】片云头上黒应是雨催诗【赵曰葢戏言也东坡尝使云飒飒催诗白雨来】
　　雨来霑席上风急打船头【洙曰急一作恶】越女红裙湿燕姬翠黛愁【洙曰越多美女西施越女也赵曰枚乗七发越女侍侧鲍明逺舞鹤赋燕姬色沮】缆侵堤栁系【赵曰盖急雨当避进舟于岸傍故侵堤栁而系缆也】幔巻浪花浮归路翻萧飒陂塘五月秋【赵曰必称月也以当五月炎天而遂成秋葢公句法也】
　　白水明府舅宅喜雨【得过字　天宝十三载作】
　　补注【鹤曰诗云精祷既不昧欢娱将谓何汤年旱颇甚今日醉歌则作诗前闵雨而新旧史俱不书旱岂旱不甚故不书以九日杨奉先防白水崔明府诗论之当在天寳十三载作白水见上注】
　　吾舅政如此【洙曰喜雨之应祷故美其政】古人谁复过碧山晴又湿【饶曰碧山晴又湿言雨不多而于白水县最为优渥也】白水雨偏多精祷既不昧欢娯将谓何汤年旱颇甚今日醉歌【洙曰汤有七年之旱此诗先言精祷即祷而得雨故有醉歌之句】
　　陪李金吾花下饮【天寳十四载作】
　　补注【鹤曰诗云醉归应犯夜可怕李金吾当在长安作金吾李嗣业也详见注天寳十四载春作】
　　胜地初相引徐行得自娯见轻吹鸟毳【充芮切】随意数花须【郑曰数所矩切计也苏曰王逸少居山隂日凭栏黙数花须或摘撚咀嗅怡然自若人莫识其意】细草称偏坐香醪懒再沽【苏曰张超曰香醪遽尽吾懒再沽烦尔辈与吾去取】醉归应犯夜可怕李金吾【时可曰韦述西都新记曰京城街衢有金吾晓暝传呼以禁夜行唯正月十五日夜勑许金吾弛禁前后各一日故苏味道上元诗曰金吾不禁夜玉漏莫相催师曰薛梦符补遗引李广从之田间饮归霸陵县尉止之今将军尚不得夜行事误矣】补注【鹤曰六典左右金吾卫大将军各一人将军各二人掌宫中及京城昼夜巡警之法以执御非违李嗣业为左金吾大将军禄山反两京陷上在灵武诏嗣业赴行在谒见以时论之李金吾为嗣业也】
　　赠髙式顔【天寳十五载作】
　　补注【鹤曰诗云相逢皆老夫又云削迹共艰虞当是禄山反后天寳十五载与髙相逢于奉先白水间作】
　　昔别是何处【洙曰是一作人】相逢皆老夫故人还寂寞削迹共艰虞【洙曰庄子孔子削迹于卫】自失论文友空知卖酒垆【师曰甫少与髙适李白常入酒垆论文酣咏自乱离以来相失今见式顔亦髙李之类不能无耸动故有末句】平生飞动意见尔不能无【赵曰言一见髙公则平生飞扬转动之意不能自巳也】
　　赠比部萧郎中十兄【天寳五载作】
　　【甫从姑之子】补注【鹤曰唐志比部属刑部郎中贠外郎各一人掌勾防内外赋敛经费俸禄公廨勲赐等物梁编在天寳十四载长安作按诗云漂荡云天阔沉埋日月奔致君时巳晩怀古意空存则是未献赋前作当是天寳五载自河南归应诏时】
　　有美生人杰【洙曰人中之豪杰以其杰出故谓之人杰汉有三杰】由来积德门汉朝丞相系【洙曰谓萧相国何】梁日帝王孙【洙曰梁武帝姓萧】蕴借为郎久【洙曰以蕴借而为郎东观汉记桓荣温恭有蕴借文頴曰寛博有余也】魁梧秉哲尊【洙曰周勃魁梧竒伟梧一音悟梧者言其可惊悟】词华倾后辈【苏曰髙凤词华后辈倾推宜为师范】风雅蔼孤骞【师曰骞腾也言飞腾无与之偶故曰孤骞】宅相荣姻戚【洙曰晋魏舒少孤为外家甯氏所养甯氏起宅相宅者云当出贵甥舒曰当为外氏成此宅相后为公赵曰萧兄杜家之外孙故比之为魏舒也】儿童恵讨论【赵曰方儿童时得萧兄恵以讨论之益也林敏公曰恵聪慧也】见知眞自幼【洙曰潘安仁怀旧赋序云余十二而获见于父友东武戴侯杨君始见知名遂申之以为婚姻】谋拙愧诸昆【洙曰子美与萧为姑舅之昆仲】漂荡云天阔沉埋日月奔致君时巳晩怀古意空存【赵曰上句言见知于萧兄巳自幼时而自后谋拙则每愧诸兄其谋拙者何飘荡于外而不能仕进以致君也】中散山阳锻【洙曰嵇康为中散大夫尚性絶巧而好鍜王戎自言与康居山阳二十年未尝见喜愠之色】愚公野谷村【洙曰列子愚公移山而北智叟笑止之修可曰韩子昔齐威公入山问父老此为何谷答曰臣旧畜牛生犊以子买驹少年谓牛不生驹遂持而去傍邻以臣为愚遂名为愚公谷】宁纡长者辙【洙曰陈平以席为门而门多长者车辙陶潜曰王公纡辙】归老任乾坤
　　九日曲江【天宝十四载作】
　　补注【鹤曰梁权道编在天寳十四载诗内按是年禄山反自八月巳来屡飨士秣马莫不共忧故有九日意兼悲揺荡菊花期之句梁编为是】
　　缀席茱萸好【洙曰风土记九月九日折茱萸房以挿头言辟邪恶】浮舟菡萏衰【洙曰莲茎为茄叶为荷花为菡萏实为莲根为藕】季秋时欲半【洙曰一作百年秋已半】九日意兼悲江水清源曲【塡曰西京杂记以水源屈曲故谓之曲江】补注【鹤曰寰宇记曲江池汉武帝所造名为宜春苑其水曲折有似广陵之江故名之】荆门此路疑【洙曰桓温以九日宴从事于龙山孟嘉落防龙山在荆门外师曰甫云此路疑疑其风景与曲江相若也】晩来髙兴尽摇荡菊花期【师曰摇荡犹云飘荡恐复飘荡不得与菊花相期也】
　　官定后戯赠【天寳十四载作】
　　【鲍曰天寳十三载公年四十三在京师明皇朝献太清宫享太庙及郊献赋三篇帝竒之使待制集贤院令宰相陈希烈试文章为希烈刻忌权河西尉不拜改卫率府参军】补注【鹤曰鲍注谓献赋在天寳十三载非按公十载献赋上令待诏集贤院试文章十三载再进封西岳赋表上云一匹夫则其时未得官改卫率府参军乃在十四载所谓昔罢河西尉初兴蓟北师是也此诗当作于天寳十四载方官未定时公赠崔于二学士诗云故山多药物欲整还乡斾而今诗云耽酒须微禄狂歌托圣朝故山归兴尽回首为风飚葢官已定也】
　　不作河西尉凄凉为折腰【洙曰陶潜为彭泽令郡遣督邮至县吏白应束带见之潜叹曰吾不能为五斗米折腰拳拳事乡里小儿】老夫怕趋走率府且逍遥【洙曰老夫自言也谓州县有趋走之劳故怕之率府闲曹得自肆也】耽酒须微禄狂歌托圣朝【苏曰崔獬狂歌痛饮托圣朝之至化】故山归兴尽回首向风飚【赵曰谓须微禄故无复归山之兴但临风回首而巳】
　　承沈八丈东美除膳部员外郎阻雨未遂驰贺奉寄此诗【天寳十三载作】
　　补注【鹤曰膳部郎中在隋为膳部郎武德三年加中字龙朔二年为司膳大夫咸亨三年复为膳部郎中其贠外郎改复与郎中同今诗云清秋便寓直经过霖潦妨当是天寳十三载作是年九月滛雨不止梁权道编在十四载非是年禄山诈为勑书召诸将讨国忠上下惊愕若果其年作不应诗不及之也】
　　今日西京掾多除南省郎【洙曰府掾四人同日拜郎师曰汉制以曹官为掾言有所负荷也】补注【希曰两汉有决曹掾贼曹掾又张汤以儿寛为奏谳掾明掾起于汉西京即京兆府掾者司录功曹仓曹月曹田曹法曹兵曹士曹皆可通称并正七品下南省郎谓礼部志云诸郎中皆从五品员外郎从六品沈自七品而升六品也】通家惟沈氏谒帝似冯唐【赵曰公自比也冯唐以白首而见文帝公四十嵗始以献赋召试见明皇也师曰甫与沈家相通往来冯唐年老为郎今东美亦然故以比之】诗律羣公问【苏曰王仲宣流落荆南多有名士日问诗律】儒门旧史长【赵曰谓之旧史则东美者史官沈既济之胄也】补注【希曰宋之问传魏建安后讫江左诗律屡变至沈约庾信以音韵相婉附属对精宻及之问沈佺期又加靡丽回忌声病约句凖篇如锦绣成学者宗之号为沈宋语曰苏李居前沈宋比肩佺期尝为修文馆直学士既侍宴帝诏学士等舞回波佺期为弄辞悦帝公举佺期作诗既济作史以誉东美也沈约亦修宋书苏注非】清秋便寓直【洙曰寓寄也晋潘岳兼虎贲中郎将寄直于散骑省中故云寓直也】列宿顿辉光【洙曰谓郎官上应列宿也】未暇申安慰含情空激扬司存何所比膳部黙凄伤【赵曰言沈丈所存之司何所比拟乎公直以比其大父也盖公之大父审言尝为此官故因沈丈而追感矣】贫贱人事略经过霖潦妨礼同诸父长【洙曰父长犹父兄之行也相尊尔】恩岂布衣忘天路牵骐骥云台引栋梁【师曰甫末章有意于沈丈故云牵骐骥引栋梁也马曰淮南子云台之髙髙注云髙际于云即非汉之台名】徒怀贡公喜防防鬓毛苍【洙曰见切效贡公喜注王阳入仕贡禹弹冠】















　　补注杜诗巻十八
　　钦定四库全书
　　补注杜诗巻十九　　　　宋　黄希　原本
　　黄鹤　补注
　　奉留赠集贤院崔于二学士【天寳十一载作】
　　补注【鹤曰唐百官志集贤殿书院学士直学士侍读学士修撰掌刋缉经籍凡图书遗逸贤才隐滞则承旨以求之韦述集贤记注开元五年始有制于东京乾元殿之东廊排写四库书六年冬车驾入京始令乾元殿书籍于京大内丽正殿安置十三年改集仙殿为集贤殿改丽正书院为集贤书院以张説徐坚并为集贤学士公以天寳九载献赋明皇竒之俾待诏集贤召学官试文章然再降恩泽止送隶有司参列选席今诗云青云犹契阔陵厉不飞翻谬称三赋在难述二公恩葢其时作也天寳十一载】
　　昭代将垂白【洙曰昭代犹明时也】途穷乃呌阍【洙曰公因不第乃献赋阮籍哭途穷思赋呌帝阍】气冲星象表词感帝王尊【洙曰公尝有诗云往年文彩动人主修可曰此言献三大礼赋也赋献而上悦之】天老书题目春官验讨论【洙曰春官宗伯赵曰言召试文章所谓集贤学士如堵墙观我落笔中书堂时也】补注【鹤曰天老指宰相犹云元老堂老东观记赵喜行太尉事三叶在位为国元老史补云宰相曰堂老按公天寳九载预献正赋考史云九载制自今告献太清宫及太庙改为朝献十载正月壬辰朝献太清宫癸巳朝享太庙甲午有事于南郊故公为三大礼一朝献太清宫二朝享太庙三有事于南郊而朝堂太庙赋云壬辰既格于道祖乗舆即以是日致斋于九室则为十载大礼明矣史以为天寳三载吕公年谱又以为十三载何考之不详虽蔡兴宗鲁訔年谱以为在十载而梁权道编此诗于十四载亦是以为献赋在十三载矣此诗当献赋后待诏集贤院命宰相试文授官时作崔于乃是时考文者也】倚风遗鶂路【鶂倪厯切】随水到龙门【刘敞曰龙门在封州三秦记鱼登者化为龙】竟与蛟螭杂宁【洙曰一作空】无鷰雀喧【洙曰言不能自致霄汉故杂蛟螭也鷰雀喻小人】青云犹契阔陵厉不飞翻【赵曰公以文采动人主矣意其遂腾踏进用止授河西尉不行改右卫率府兵曹而已此公所以叹也】儒术诚难起家声庶已存【洙曰见烜赫旧家声注】故山多药物【苏曰张揩故山幸多药物足以度流年何必尘埃中踆踆老死乎赵曰故山指襄阳】胜槩忆桃源欲整还乡斾长懐禁掖垣【洙曰刘桢赠徐公干诗谁谓相去逺隔此西掖垣拘限清切禁中情无由宣思子沈心曲长叹不能言赵曰懐崔于二学士也】谬称三赋在难述二公恩【师曰呌阍言呌天子之门而愬之词感帝王谓献三赋而帝悦之也天老乃天子之老指宰相春官礼部也帝命宰相试文章故天老出题目而春官考之倚风遗鶂路随水到龙门言不登第也公既不第不免与蛟螭混而为鷰雀所笑青云犹契阔言卑栖而逺于天也儒卫诚难起言为儒冠所误也禁中有东西两掖垣乃禁墙也甫既不用遂有归故山采药怡养之意故云欲整还乡斾】
　　故武衞将军挽词三首【天寳九载作】
　　补注【鹤曰武卫将军之名起于魏许禇唐职官志左右武衞大将军各一员将军各一员掌统领宫禁警卫之法梁权道编在天宝十四载然是年十一月禄山反今诗云严警当寒夜又云王者今无战似非其时今以黄河十月氷之句求诸通鉴谓天寳八载冬永合意将军是年死诗作于九载公归奏赋时】
　　严警当寒夜军前落大星【洙曰晋阳春秋曰有星赤而芒角自东北西南流投于诸葛亮营而亮卒】壮夫思敢决哀诏惜精灵【赵曰思其敢决迈往之气也】王者今无战【洙曰钟士季檄蜀文王者之师有征无战】书生巳勒铭【洙曰班孟坚为窦宪徳勒燕然山铭秦曰书生公自谓也当为之勒铭】封侯意疎阔编简为谁青
　　其二
　　舞劒过人絶【洙曰高祖纪项庄请以劒舞】鸣弓射兽能【洙曰曹子建诗揽弓健鸣镝驱上彼南山左挽因右发一纵两禽连】铦锋行惬顺【赵曰言舞劒之絶也】猛噬失蹻腾【蹻音穚赵曰言射兽之能也】赤羽千夫膳【修可曰家语赤羽若日白羽若月千夫膳言所膳者千兵也师曰赤雨千夫膳赤雨言落叶也】黄河十月氷横行沙漠外【洙曰所向无前故曰横行】神速至今称【洙曰彭兵至蜀公孙述以杖击地曰是何神也】补注【希曰河西有赤水军李光弼尝为河西兵马使充赤水军使疑赤羽是赤水水讹而为羽赤羽于千夫膳无义书千夫长百夫长注师帅卒帅此言千夫膳谓师徒食于将军者众可见其为军帅汉书樊哙曰臣愿得十万众横行匈奴中公晚出左掖诗春殿晴曛赤羽旗注以赤鸟羽为旗不言其所本考仪卫志无赤羽旗】
　　其三
　　哀挽青门去【洙曰哀挽哀歌也汉书霸城门民间所谓青门】新阡绛水遥路人纷雨泣【洙曰诸葛亮亡人皆野哭时可曰曹子建作王仲宣诔曰延首叹息雨泣交颐赵曰诗泣涕如雨】补注【希曰三辅黄图曰长安城东出南头第一门曰霸城门或曰青门绛水指绛州而言唐志绛属晋州而水则水经所谓浍水出河东绛县也绛在京兆之东垂六百里置阡于此宜谓之遥也五行志无云而雨为雨泣】天意飒风飚部曲精仍鋭【见部曲异平生注】匈奴气不骄【孙云气不骄言畏其威也】无由覩雄略大树日萧萧【冯异传诸将并坐论功异常独屏树下军中号曰大树将军】
　　九日蓝田崔氏庄【乾元元年作】
　　补注【鹤曰蓝田在京兆东南七十里梁权道编在至徳元载陷贼中作鲁訔年谱亦然虽公是年自鄜州赴行在为贼所得然在贼营则不应更能逺至蓝田又是时两宫奔窜四海惊扰公岂有兴来今日尽君欢之理意是乾元元年为华州司功时至蓝田有此作葢以后篇东山草堂诗知之详见其诗注公在华州时尚能至东都孰谓不能至蓝田华至蓝田八十里尔】
　　老去悲秋强自寛【洙曰宋玉曰悲哉秋之为气也】兴来今日尽君欢羞将短髪还吹帽【洙曰孟嘉九日为风吹帽】笑倩傍人为正冠【赵曰借李下不正冠也】补注【希曰正其衣冠语自有之何必借此魏陈思王植十嵗善属文太祖尝视其文曰汝倩人耶跪进曰云云奈何倩人】蓝水逺从千涧落【洙曰三秦记曰蓝田有洲方三十里其水北流出铜铁玉石】玉山高并两峰寒【洙曰前汉地理志蓝田山出美玉晏曰玉山与秦山华山峙立故云高并两峰寒】补注【希曰蓝水指南山水而云武徳三年尝祈蓝田置玉山县贞观三年省则自有玉山也以后诗论之则玉山乃东山】明年此会知谁健【一云在苏曰阮瞻元日会亲友曰人生如风中烛樽酒何必拒其满不知明年今日再开此防谁是强健】醉【一作再】把茱萸子细看【梦符曰按西京杂记武帝宫人贾兰佩茱萸食饮饵菊花酒】
　　崔氏东山草堂【乾元元年作】
　　补注【鹤曰诗云何为西庄王给事柴门空闭锁松筠按旧史王维晚年得宋之问蓝田别墅在辋口此云王给事者葢维为禄山迎置洛阳拘于普施寺后肃宗还京正从伪之罪维以诗及弟缙纳官代罪之故得为太子中允庶子中书舎人复拜给事中旧注谓被张通儒禁在东山此时有所叹息故云然时维未得此别墅诗意谓维有此别墅却再仕朝廷遂令门锁松筠不如我之放荡以此论之当同前诗是乾元元年作其复为给事中旧史言之而新史不载】
　　爱汝玉山草堂静高秋爽气相鲜新有时自发钟磬响【师曰言无邻筑也】落日更见渔樵人盘剥白鵶谷口栗饭煑青泥坊底芹【洙曰白鵶谷青泥坊皆地名石曰坊音防即堤边也】何为西庄王给事柴门空闭锁松筠【赵曰唐史郑防传安禄山反遣张通儒却置百官于东都鲍曰王维时被张通儒禁在东山此诗有所叹息故云】
　　对雪【天寳十五载作】
　　补注【鹤曰诗云战哭多新鬼又云数州消息断当是天寳十五载梁权道亦编在陷贼中诗内赵次公以为十四载禄山反今嵗又陷东京此之谓消息断】
　　战哭【一作国】多【一作苦】新鬼【洙曰见新鬼烦寃旧鬼哭注】愁吟独老翁乱云低薄暮急雪舞回风【洙曰洛神赋若流风之舞回雪】瓢弃樽无縁【杜曰酒亦曰绿酒沈休文云忧来命绿酒】炉存火似红数州消息断愁坐正书空【洙曰时方乱离故数州断消息殷浩书空作咄咄怪事】
　　月夜【至徳元载作】
　　补注【鹤曰至徳元载八月自鄜州赴行在为贼所得时作故诗云遥怜小儿女未解忆长安至徳元载即天寳十五载】
　　今夜鄜州月闺中只独看【郑曰鄜芳无切今陜西路保大军赵曰公以家避难鄜州秋八月挺身赴朝廷独转陷贼中闺中指其家也公在贼中而懐鄜州耳】遥怜小儿女未解忆长安香雾云鬟湿清辉玉臂寒何时倚虚幌双照泪痕干【郑曰幌帷也赵曰江文通拟王征诗练药爥虚幌双照者以言月照其夫妻相会之时也师曰时寇乱甫以家寄鄜州禄山陷都城甫故里焚刼荡尽虚幌谓无人也】
　　遣兴【至徳元载作】
　　补注【鹤曰诗云天地军麾满山河战角悲傥归免相失见日敢辞迟当是至徳元载陷贼中作】
　　骥子好男儿【洙曰骥子公子宗武也见宗武生日诗注】前年学语时问知人客姓诵得老夫诗【洙曰老夫公自谓也】世乱怜渠小家贫仰母慈【洙曰嵇叔夜母凡鞠育有慈无威】鹿门携不遂【洙曰厐徳公携妻子入鹿门山隐】鴈足系难【洙曰一作无】期【洙曰一云鹿门携有处鸟道去无期苏武鴈足系书事见上】天地军麾满山河战角悲傥归免相失见日【洙曰一作尔】敢辞迟
　　元日寄韦氏妹【至徳三载作】
　　补注【鹤曰诗云京华旧国移谓肃宗行宫在灵武不见朝正使谓国乱道梗使客不至当是至徳二载元日时陷贼中公乾元寓居同谷县作七首】
　　近闻韦氏妹迎在汉钟离【洙曰濠州钟离县】补注【鹤曰濠州是为钟离郡唐属河南道钟离徐之别封也公乾元中寓居同谷作七首其四云有妹有妹在钟离良人早殁诸孤痴即此妹也】郎伯殊方镇京华旧国移【赵曰以禄山之乱而奔移也庄子有旧国旧都望之畅然】春城回北斗郢树发南枝【赵曰长安城曰北斗城方春回于北斗之城乃树木发南枝于郢地之日以纪元日公在长安而妹在钟离也郑曰王彦辅云或云郢字误卭以意考之当作岭树故王公注大庾岭南南枝落而北枝开】补注【希曰春城疑是秦城如太嵗日诗云北斗故临秦也长安上直北斗而北杓以盛春而回故云楚辞哀郢云望长楸而太息兮涕其若霰注顾望楚都见其大道长树悲而太息则郢树亦不为无所自公之意殆谓秦城巳北斗之迥郢树已南枝之发而独不见正使之来所以啼痕垂于满面也】不见朝正使啼痕满面垂【赵曰重纪乱离四方之使隔絶故也】补注【希曰天寳六载十一月勅中书门下奏今后贺正使并取元日随京官例序立便见此云不见者道路隔絶也】
　　春望【至徳二载作】
　　补注【鹤曰诗云国破山河在当是至徳二载春作梁亦编在此年是时公陷贼中故曰城春草木深】
　　国破山河在【洙曰刘越石云家国破亡亲友凋残】城春【洙曰一作荒】草木深感时花溅泪恨别鸟惊心【梅曰花鸟常时可娱之物今覩之溅泪心惊其忧可知】烽火连三月家书抵万金【苏曰王筠久在沙场得家书抵得万金顔师古曰王筠意思真堪笑却把家书抵万金赵曰考此作于天寳十五载之正月葢禄山反于十四载之十一月至此烽火连三月也】补注【鹤曰天寳十五载正月明皇未幸蜀方且命嗣吴王祗季随李光弼等讨安禄山安得谓之国破是时公携家在奉先五月方入鄜道路未絶书非难达赵注以十四载之十一月至次年正月为三月失于不考当是至徳二载三月陷贼营时作三月者直指三月而云】白头搔更短浑欲不胜簪【洙曰司马公曰牂羊坟首三星在罶言不可久古人为诗贵于意在言外使人思而得之故言之者无罪闻之者足以戒也近世诗人唯杜子美最得诗人之体如国破山河在城春草木深明无人矣花鸟平时可娱之物见之而泣闻之而悲则时可知矣他皆类此不可徧举修可曰鲍照行路难云白发零落不胜簪】
　　忆防子【至徳二载作】
　　【洙曰字骥子时隔絶在鄜州】补注【鹤曰诗云骥子春犹隔莺歌暖正繁则是公在长安故与之相隔此诗当在至徳二载春谓之春犹隔则去年巳隔至春犹未见也】
　　骥子春犹隔莺歌暖正繁别离惊节换聪慧与谁论涧水空山道柴门老树村【赵曰指言鄜州寄家之所】忆渠愁只睡【一作卧】炙背俯晴轩【师曰甫作此诗恨不得见也】
　　一百五日夜对月【至徳二载作】
　　补注【鹤曰荆楚嵗时记曰去冬至一百五日即有疾风甚雨谓之寒食据厯合在清明前二日亦有云去冬至一百六日诗云无家对寒食有泪如金波谓身陷贼中而家在鄜州当是至徳二载作】
　　无家对寒食有泪如金波【洙曰前汉歌月穆穆以金波】斫却月中桂清光应更多【师曰桂所以碍月之光无桂则无所碍形所以为人之累无身则无患矣】仳离放红蘂想像嚬青娥【洙曰谢灵运诗想像昆山赵曰诗中谷有蓷有女仳离旧本娥作蛾翠眉之谓也倪曰宋南平王白纻舞曲曰佳人举袖罗青蛾】牛女漫愁思秋期犹渡河【洙曰牵牛织女二星世説牛女隔河而居每七夕则渡河而会赵曰因月有感故起牵牛兴言二星离而终聚师曰甫对月娥而思妻子矣牛女犹有会之期甫久别家曾牛女之不若也】
　　大云寺赞公房二首【本四首二首在前巻　至徳二载作】
　　补注【鹤曰以前两首考之当是至徳二年陷贼中时作】
　　心在水精域【赵曰江总大庄严寺碑云光遍水精之域葢佛寺庄严皆以金寳故也】衣霑春雨时洞门尽徐步深院果幽期【马曰谢灵运诗平生协幽期师曰甫与赞公有期于洞门徐步以待虽春雨霑衣不为之避】到【一作倒】扉开复闭撞钟斋及兹醍醐长发性【洙曰释氏言闻正法如食醍醐然赵曰陶潜居云佛经称乳成酪酪成酥酥成醍醐醍醐乃酥酪之精液也觉范曰出説云淳酪养性人无妬心则醍醐之能发性抑可知已】饮食遇扶衰把臂有多日【洙曰絶交论把臂之英】开懐无愧辞【洙曰开懐言露底里】黄莺度结构【洙曰见新亭结构罢注】紫鸽下罘罳【余曰前汉文帝纪未央宫东阙罘罳灾师古曰罘罳谓连阙曲阁也以覆重刻垣墉之处其形罘罳然一曰屏也罘音浮】愚意会所适花边行自迟汤休起我病微笑索题诗【洙曰沙门惠休姓汤氏善属文赵曰僧易思善诗与文以比赞公也】
　　细软青丝履光明白防巾【郑曰防逹协切毛布也洙曰以白防布为巾】深藏供老宿取用及吾身【洙曰老宿僧之年老而有宿徳昔以供老宿之物而奉吾所以言其敬时可曰南史高昌国多草木有草实如茧中丝如细纑名为白防国人取织以为布】自顾转无趣交情何尚新道林才不世【洙曰支遁字道林有才辩】惠逺徳过人【洙曰高僧惠逺有夙徳】雨泻暮檐竹风吹青【一作春】井芹天隂对图画最觉润龙鳞【师曰天隂对图画言二人相对如画图中人也扬子攀龙鳞附凤翼最觉润龙鳞言攀附赞公而有所滋润也】补注【鹤曰货殖传荅布皮革千石孟康曰荅布白防也师古曰麄厚之布也其价贱故与皮革同其量非白防也马援传都布单衣注云东观记云都作荅史记曰荅布前书音义曰荅布白防布也汉中王瑀使回纥归献白防等物本草白防草也出高昌国粗者名吉其细名白防】
　　喜闻官军巳临贼境二十韵【至徳二载作】
　　补注【鹤曰诗云胡虏潜京县谓安史本蕃种又云花门腾絶漠谓回纥助讨贼收京当是至徳二载作诗又云元帅归龙种司空握豹韬按史至徳二载闰八月丁夘广平王椒为天下兵马元帅郭子仪副之则此诗九月作葢是月方与贼战也详见注】
　　胡虏潜京县【洙曰虏一作骑赵曰至徳二载子仪以朔方兵讨安庆绪于沣水庆绪奔于陜郡此之谓潜京县京县者京师之县也】官军拥贼壕【洙曰城壕也】鼎鱼犹假息穴蚁欲何逃【洙曰鼎鱼穴蚁言虽假息终不能逃死赵曰南史丘迟与陈伯之书而将军鱼游于鼎沸之中异苑曰桓谦太元中忽有人皆长寸余悉被铠持槊从埳中缘机登灶蒋山道士以沸汤浇所入处寂不复出因掘之有斛许大蚁死在穴中】补注【希曰后汉谢夷吾第五伦擢为督邮使收乌程长按罪夷吾到县无所验但望阁伏哭而还白伦曰切以占候知长当死游魂假息非刑所加不收之伦听其言至月余长果暴卒】帐殿罗元冕【洙曰以帐为殿罗元冕言君臣聚集赵曰庾肩吾曲水聫句回川入帐殿元冕卿大夫之服】补注【鹤曰旧史开元十三年十一月景戍至岱宗顿云云壬辰御怅殿受朝贺葢行幸时以幄帟为殿也唐志尚舎局奉御直长掌殿庭祭祀张设泛扫行幸则设三部帐幕有古帐大帐次帐小次帐小帐凡五等各三部其外则蔽以排城】辕门照白袍【沈曰周礼以车辕为门梁陈庆之所统之兵悉着白袍所向披靡】秦山当警跸【赵曰肃宗在凤翔也沈曰前汉出称警入称跸止行人也】汉苑入旌旄【洙曰言内地渐复赵曰汉苑上林苑也】路湿【一云失】羊肠险云横雉尾高【洙曰羊肠坂也在太行天下之险也光武赞金汤失险崔豹古今注高宗有雉雊服章多用翟羽故有雉尾扇赵曰庆绪弑父之年光弼败其众于太原郡今杜公所谓羊肠者指太原非太行山也天子所居云横其上黄帝战于涿鹿之野上常有云气沈曰皇甫谧地书太原北九十里有羊肠】补注【潞州长安县有废鸠山漳水出有羊肠坂又太原岚州有羊肠坂石磴萦回若羊肠焉又后汉邓训传注郦元水经注云汾阳故城积粟所在谓之羊肠仓在晋阳西北石磴萦委若羊肠故以为名今岚州界羊肠坂是也文选魏武苦寒行羊肠险诘曲车轮为之摧注引汉氏春秋九山曰太行羊肠其山盘行如羊肠在太原晋阳地前汉地理志上党壶闗县有羊肠坂言委曲如羊肠之盘也然前数郡唐皆在河东路距灵武凤翔为逺此云羊肠当是指肃宗自灵武攻鳯翔所经之路若羊肠坂之险耳非指太原也尔雅鹬鸡郭云即鹬鸡长尾走且鸣説文鹬长尾雉走鸣乘轝以尾为防釳着马头上旧注谓之扉者非】五原空壁垒【洙曰五丈原地名近长安时贼退败故壁垒空赵曰长安县之外有毕原白鹿原少陵原高阳原细栁原正徳原谓之五原也旧注谓五丈原非是】补注【鹤曰五原属盐州侨治灵州贞观元年州省县隶灵州二年复置州天寳元年更郡曰五原谓肃宗即位于灵武今次凤翔渐可还京所以五原空存壁垒若如赵注则长安有六原矣】八水散风涛【洙曰闗内八水一泾二渭三浐四灞五泽六浩七沣八潏散风涛言寇乱渐平赵曰言风涛止息之意】今日看天意游魂贷尔曹乞降那更得尚诈莫徒劳【赵曰贼窘则乞降黠则尚诈今安贼既为官军所临欲望如是不可也】元帅归龙种司空握豹韬【赵曰以广平王俶为天下兵马元帅往收长安是为代宗也以司空郭子仪副之太公六韬有豹韬也】前军苏武节【洙曰军一作旌苏武至海上杖汉节旌毛尽落言前军皆守节之士】左将吕防刀【洙曰晋书吕防为刺史有佩刀相者曰三公可佩防乃赠别驾王祥曰茍非其人刀或为害以卿有公辅之量故相与也言左将皆辅相之才】兵气回飞鸟【赵曰言气之陵喷可彗飞鸟回也回如回天之回】威声没巨鼇【洙曰威声雄重赵曰巨鼇赑之物威声所加乃至没之比狂贼慑服之意】戈鋋开雪色【洙曰东都赋戈鋋彗云注矛矟也】弓矢向秋毫【洙曰秋毫言极末也弓矢向言虽微必中】天步艰方尽【洙曰诗天步艰难】时和运更遭【赵曰选云遭遇嘉运】谁云遗【一作贵】毒螫【洙曰一作虿西京赋荡亡秦之毒螫螫行毒也遗无遗也】已是沃腥臊【洙曰如以汤沃去腥臊也】睿想【一作思】丹墀近【赵曰言车驾有可还之势也】神行羽衞牢【赵曰神行天子之行也羽衞葆羽之衞牢则安而无警也】花门腾絶漠拓羯渡临洮【洙曰燕山铭经碛卤絶大漠石曰临洮郡名郑曰十道志洮郡秦汉魏置皆吐谷浑所处】补注【鹤曰花门谓回纥公有留花门是也回纥同朔方安西南蛮大食讨安庆绪故言花门又云拓羯者以此通鉴云九月丁亥元帅广平王俶将朔方等军及回纥西域之众十五万号二十万发凤翔壬寅至长安城西陈于香积寺北沣水之东贼众十万陈于其北是日斩贼首六万级】此辈感恩至羸俘何足操【洙曰言回纥感恩而助顺其勇鋭所向无前赵曰时用朔方安西回纥等兵花门回纥拓羯安西是也师曰此辈感帝徳争来助唐讨贼然贼已系羸不足执也】锋先衣染血【洙曰太宗平刘武周躬临矢石血蔑两袖】骑突劒吹毛【洙曰吹毛言其利也古有吹毛之劒】喜觉都城动悲怜子女号家家卖钗钏只待献香醪【洙曰董卓传吕布杀卓驰赍赦书以令官陛内外士卒皆称万嵗百姓歌舞于道长安中士女卖其珠玉衣装市酒肉相庆者填满街市】补注【希曰邓训传家家为训立祠】
　　喜达行在所三首【彦辅曰更始立光武为萧王悉令罢兵诣行在所蔡邕独断曰天子以四海为家谓所居为行在所时子美自京窜至凤翔】补注【鹤曰汉书言行所巡至犹言行在所平帝纪有在所元狩六年微诣行在所顔注以在以行为二字则是行所在所今云行在所是至徳二载夏公自贼营逃至凤翔行在所时作此诗当在喜官军巳临贼境前至徳二载作】
　　西忆岐阳信【洙曰岐阳在凤翔西左传成王有岐阳之搜郑曰十道志岐阳汉扶风杜阳之地】无人遂却回眼穿当落日心死着寒灰【洙曰庚桑楚曰心若死灰别赋骨肉悲而心灰】雾树行相引【雾一作茂师曰言甫冒雾露奔行在】莲峰望或【一作忽】开【洙曰华山有莲花峰赵曰一作连峰谓华州莲花峰也非是当以连山为正】所亲惊老瘦辛苦贼中来【洙曰奔走憔悴故所亲惊其老瘦汉书师古曰所亲素所亲任也】
　　愁思胡笳夕【洙曰言陷贼久厌胡笳也李陵胡笳动兮边马鸣沈曰胡笳胡人巻芦叶吹之一作乐】凄凉汉苑春【赵曰汉苑汉仪注养鸟兽者通名为苑虽春而凄凉言残敝也】生还今日事【洙曰后汉班超妹昭上书请超曰丏超余年一得生还复见阙廷】间道暂时人【洙曰间道言伺间隙之道而行班超从间道至疏勒师曰暂时人言不敢具性命也】司隶章初覩【洙曰更始以光武行司隶校尉人见司隶僚属皆欢喜不自胜老吏或垂泣曰不图今日复见汉官威仪由是识者皆属心焉】南阳气巳新【洙曰后汉光武纪云望气者苏伯阿为王莽使至南阳遥望见舂陵郭唶曰气佳哉郁郁葱葱黄曰此二句指肃宗中兴也】喜心翻倒极呜咽泪沾巾【师曰乐极则哀继之此诗人抑扬之意】
　　死去凭谁报归来始自怜犹瞻太白雪喜遇武功天【洙曰楚词私自怜兮何极太白山也武功县名属凤翔赵曰太白山在湄县凤翔之属县也武功在唐不属凤翔但近凤翔尔公诗所以显言归行在也沈曰録异记曰金星之精坠于东南圭峰之西因号为太白其精化为白石状如美玊常有紫气覆之】补注【鹤曰太白山在凤翔天宝八载太白山人李浑言太白山金星洞有帝福夀玉版石记求得之乃封太白山为神应公武功属京兆公云至凤翔则喜近京兆渐可以还京师也】影静千官里心苏七校前【洙曰公入朝鲜当途之交故言影静心苏言忧释而心苏也前汉刑法志京师有南北军屯武帝内増七校注中垒屯骑步兵越骑长水射声虎贲】补注【严助传奉千官之供师古曰千官犹百官也多言之耳】今朝汉社稷新数中兴年【洙曰凡王室中否而再兴谓之中兴如周宣汉光武时唐有安史之乱故云】
　　得家书【至徳二载作】
　　补注【鹤曰诗云二毛趋帐殿一命侍銮舆当是至徳二载在凤翔行在作时未往鄜州迎家故又云西郊白露初】
　　去凭游客寄【革曰一云休汝骑赵曰言出游彼处客寄之人】来为附家书今日知消息他乡且旧居【赵曰公寄居在鄜已是他乡故知消息而喜耳】熊儿幸无恙【洙曰后汉苏竟传公君执事无恙尔雅曰恙忧也公孙传何恙不巳师曰熊儿甫小女】补注【鹤曰风俗通云噬虫曰恙古者人多野宿为恙所啮故早相见必相劳问曰无恙乎】骥子最怜渠【革曰骥子公之子宗武】临老羁孤极【革曰谓流离孤苦】伤时会合疎【符曰以时无交旧也】二毛趋帐殿【洙曰二毛言鬓毛二色谓班白也帐殿谓行在以帐为殿左宋公曰君子不禽二毛黄巢之屯八角帐幄皆象宫殿】一命侍銮舆【洙曰公至行在授左拾遗师曰周有一命再命之士一命言官卑也】北阙妖氛满【洙曰北阙帝阙也妖氛谓未收复也赵曰时安庆绪方炽】西郊白露初【洙曰谓肃杀之威渐生】凉风新过鴈秋雨欲生鱼【饶曰甫得家书故云新过鴈】农事空山里眷言终荷锄【洙曰宋陶潜杂诗种豆商山下草盛豆苗稀晨兴理荒秽带月荷锄归倪曰甫欲弃官归老之意】
　　奉赠严八阁老【鲍曰严武也至徳初房琯荐为给事中收长安拜京兆尹称阁老时为给事中师曰台阁之长谓之阁老】补注【鹤曰按旧史迁给事中在收长安之前令云阁老葢给事中属门下省唐开元元年曰黄门省又有给事黄门侍郎故诗云扈圣登黄阁此诗在至徳二载作虽武至徳初用房琯荐而累迁至给事中则在二载是年公亦为拾遗故又曰官曹可接聫左拾遗属门下省】
　　扈圣登黄【一云今日登扈】阁明公独妙年【洙曰扈扈从也宋忠曰三公黄阁前史无此义礼记士鞸与天子同公侯大夫则异郑元注士贱与君同不嫌夫朱门洞启当阳之正色三公之与天子礼秩相亚故黄其阁以示谦不敢比天子疑是汉旧制陈三公之制开黄阁听事明公相尊美之称蔡文姬谓曹公曰明公廏有万马妙年少年也】补注【鹤曰陈葢用汉制也汉旧仪丞相听事阁曰黄阁然则给事中何以得云登黄阁葢给事中属门下省其长曰侍中与中书令参总而颛判省事即宰相也给事掌分判省事故得同登黄阁按旧史武在收长安后为京兆少尹兼御史中丞时年三十五则为给事时年三十一也岂非妙年】蛟龙得云雨【洙曰吴志周瑜传上疏孙权曰刘备以枭雄之姿而闗侯张飞熊虎之将猥割土地以资业恐蛟龙得云雨终非池中物】雕鹗在秋天【洙曰秋天鸷鸟击抟之时也在秋天得其时也】客礼容疎放官曹可【一作许】接聫【师曰甫性疎放虽属官曹而严每以客礼优之】新诗句句好【苏之王献之怗云早得新诗披味句句皆好】应任老夫传【赵曰欲广传严公之诗句】
　　留别贾严二阁老两院补阙【洙曰得闻字严武贾至按新书公家寓鄜弥年艰窭诏许公自往视】补注【鹤曰唐志垂拱二年置左右补阙二员掌供奉讽谏按公至徳二载六月十二日荐岑参状左补阙乃韦少游裴荐而贾为中书舎人严为给事中此诗乃是年秋往鄜州省家时作诗云一秋常苦雨而旧史苐云三月癸亥大雨至癸酉不止此又可以补史之阙】
　　田园须蹔往【鲁曰陶潜归去来辞田园将芜胡不归师曰甫家在鄜诏许公视之故云须蹔往】补注【希曰汉汲黯传已云隐于田园】戎马惜离羣【洙曰老子戎马生于郊礼记离羣索居师曰惜离羣言惜别也】去逺留诗别愁多任酒醺一秋常苦雨今日始无云山路晴吹角那堪处处闻【洙曰处处闻言所在有兵】
　　晚行口号【至徳二载作】
　　补注【鹤曰诗云三川不可到归路晚山稠当是至徳二载往鄜州时作详见注】
　　三川不可到【洙曰时三川在贼境左传周之亡也其三川震注泾渭洛水也赵曰三川鄜州县名也地理志注华池水黒水洛水所防故谓三川旧注引西州三川却是説长安矣不知其名偶同惑学者矣】补注【鹤曰新旧史志皆以华池黑水洛水会同因名为三川县县乃隋置新史云禄山乱天子入蜀甫避走三川肃宗自鄜州羸服欲奔行在为贼所得又云甫家寓鄜弥年艰窭孺弱至饿死因许甫自往省视故有此作】归路晚山稠【师曰山重叠也】落鴈浮寒水饥乌集戍楼【洙曰戍楼防戍之楼也师曰言兵败散故乌集之】市朝今日异【苏曰江总乱后归金陵过秦淮览物傍徨长叹市朝人情异于曩日本中曰谓经乱风物变也】丧乱防时休逺愧梁江总还家尚黒头【洙曰江总在陈后主即位授尚书令京城陷入隋后归老江南】
　　独酌成诗【至徳二载作】
　　补注【鹤曰诗云醉里从为客又云苦被微官缚低头愧野人当是往鄜州迎家时作】
　　灯花何太喜【洙曰西京杂记云樊哙问陆贾曰自古人君皆云受命于天有瑞应岂有是乎贾应曰有之夫目瞤得酒食灯花得钱财小既有征大亦宜然】酒緑正相亲【緑一作色】醉里从为客【师曰言为客得醉且以寛释也】诗成觉有神【洙曰如有神助也赵曰祢衡之能文章曰思若有神】兵戈犹在眼儒术岂谋身【师曰言兵戈之际儒道非可图富贵】苦被微官缚低头愧野人【何曰低头言愧而不能仰视也苏曰鲍暾放逸傲世不仕士大夫多枉驾过庐不问高下皆平揖未尝低折人目为后辈卧龙一日部使者谒暾少顷弟昭曰子卑贱如此如何不深云笑傲作此态岂不愧野人耶】
　　收京三首【至徳二载作】
　　补注【鹤曰此诗梁权道编在至徳二载然第三首又似乾元元年作意二篇非同时作也】
　　仙仗离丹极【洙曰谓大驾出幸也】妖星照玉除【洙曰晋天文志妖星一曰彗星二曰孛星三曰天棓四曰地枪五曰天欃六曰蚩旗七曰天冲八曰国星九曰昭明十曰司危十一曰天搀慧十二曰五残十三曰六贼十四曰狱汉十五曰旬始十六曰天锋十七曰烛星十八曰蓬星十九曰长庚二十曰四填二十一曰地维曹子建曰凝霜依王除除阶也西都赋曰玉除彤庭师曰言禄山陷京阙】须为下殿走【洙曰世説荧惑入斗天子下殿走谓避乱】不可好楼居【洙曰一云得非羣盗起难作九重居史武纪公孙卿曰仙人可见但仙人好楼居于是上令长安作蜚帘桂观甘泉作延夀观焉赵曰公以仙人比天子也师曰元宗好神仙故有好楼居之句】暂屈汾阳驾【洙曰庄子尧往见四子藐姑射之山汾水之阳释文云按汾水出太原】聊飞燕将书【洙曰史记鲁仲连传燕将攻下聊城聊城人或谗之燕将惧诛因保守聊城不敢归齐田单攻聊城嵗余士卒多死而聊城不下仲连乃为书约之矢射城中遗将将见仲连书泣三日犹豫不能自定喟然叹曰与人刃我宁自刃乃自杀】依然七庙略【洙曰天子七庙赵曰兵谋谓之庙略葢谋于七庙之中也师曰谓复立宗庙也】更与万方初【赵曰与民更始之义】
　　生意甘衰白天涯正寂寥忽闻哀痛诏又下圣明朝【洙曰汉武帝末年下哀痛之诏】补注【希曰嵇康养生论曰积损成衰从衰得白从白得老鹤曰肃宗至徳二载十一月壬申御丹凤楼下制云早承圣训尝读礼经义切奉先恐不克荷云云十二月戊午朔又御丹凤门下制大赦此所谓哀痛之诏也】羽翼懐商老【洙曰汉高祖时戚夫人以宠将移动太子吕后用张良计召四皓使侍太子朝高祖见而问之四人各以姓名对上曰烦公调防太子四人趋去上指示戚夫人曰彼羽翼巳成难动矣商山四皓】文思忆帝尧【洙曰尧典放勲钦明文思又曰聪明文思鲍曰乾元元年正月戊寅上皇御宣政殿授皇帝传国受命宝符公云羽翼懐商老文思忆帝尧谓裴冕杜鸿渐等辅相肃宗犹商山四皓辅汉太子宗传授犹尧授舜也】叨逢罪已日【洙曰罪巳诏也左臧文仲曰禹汤罪已其兴也勃马】霑洒望青霄【苏曰青园翁曰秦鹿未息四海如斯终日洒泪霑衣仰霄汉而巳师曰今观肃宗能刻责奋厉犹有所仰望也】
　　汗马收宫阙春城铲贼壕赏应歌枤杜归及荐樱桃【洙曰汉萧何传未有汗马之劳诗枤杜劳还役也反而劳之者归一作福礼记月令仲夏之月羞以含桃先荐寝庙即樱桃也今所谓朱樱是也前汉叔孙通传古者有春尝果今樱桃熟可献愿陛下出因取樱桃献宗庙上许之郑曰铲平也】补注【鹤曰严助传亦曰烦汗马之劳乎或谓广平王俶郭子仪与朔方安西回纥诸军以至徳二载九月复京师十月肃宗至自灵武而今诗云春城铲贼壕归及荐樱桃何也意此篇期以三载之事如此不然乃乾元元年作赏应歌枤杜谓应云者未为而当为也元年二月丁未果赏成都灵武扈从功臣三品已上与一子官五品已下与一子出身六品已下量与改转归及荐樱桃谓明年可亲享太庙果元年四月九庙成迎神主入新庙上亲享九庙是假仲夏荐含桃之义以明亲享也】杂虏横戈数功臣甲第高【洙曰武帝为霍去病治第第宅也甲第甲犹言甲乙之次第谓第一之第田蚡治宅甲谓第】补注【鹤曰杨盈川碑云匈奴未灭甲第何高按旧史马璘传安史大乱之后内臣戎帅竞务奢豪亭馆第舎力穷乃止璘之第中堂费钱二十万贯又郭英乂恃富而骄于京城创起甲第穷极奢靡杂虏谓回纥吐蕃诸外夷叛服不常也】万方频送喜无乃圣躬劳【师曰此圣主之勲劳人臣不宜贪大功以为已力讽之之辞】
　　月【至徳二载作】
　　补注【鹤曰诗云干戈知满地休照国西营当在至徳二载作详见注】
　　天上秋期近人间月影清入河蟾不没【洙曰庾肩吾望月诗渡河光不湿】补注【鹤曰肃宗以天宝十五载七月甲子即位于灵武故托言而云秋期灵武唐虽在闗内道而魏明帝置灵州初在河北唐志灵州亦云黄河外有丰安等城故以月入河不没其光喻肃宗入灵武不失其业也】捣药长生【梦符曰按后汉张衡灵宪序曰月者隂宗之精积而成兽象隂之类其数耦其后有凭焉羿请不死之药于西王母姮娥窃之以奔月是为蟾蜍】只益丹心苦能添白髪明干戈知满地休照国西营【洙曰时官军营于国西休照为征夫见月而感】补注【鹤曰通鉴云至徳二载八月王伯伦李椿攻中渭桥杀贼守者千人乘胜至苑门贼有先屯武功者奔归自是贼不复屯武功矣按武功在长安西北国西营当是指贼营故云休照若官军陈于长安城西香积寺乃是年九月旋即败贼而复京师岂虞见月而感】
　　哭长孙侍御【至徳二载作】
　　补注【鹤曰长孙侍御即后有送长孙九侍御赴武威判官者此诗不言为判官事而言其为诗流与夫才思阔则与此合意是得武威之命未到而死当是至徳二载周置御史掌邦国都鄙及万民之治令以赞冢宰汉因置十五员唐四人】
　　道为诗书重【孝祥曰人谁不读书但诵其章句而不明其道不足重也长孙之学独为可重以其达道故也】名因赋颂雄礼闱曾擢桂宪府旧乗骢【洙曰礼闱礼部所设以取士也郄诜对武帝云臣举贤良对策为天下第一犹桂林一枝御史所居之署汉谓之御史府亦谓之宪台唐龙朔中为东宫宪府桓典拜侍御史常乗骢马】补注【希曰唐初考功试进士开元二十四年徙礼部以春官侍郎主之则长孙权第在开元二十四年之后类要亦云持纲宪府孙樵新书亦言之】流水生涯尽【赵曰子在川上曰逝者如斯夫宋曰生涯尽言其清贫也】浮云世事空唯余旧台柏萧瑟九原中【赵曰汉朱博为御史大夫其府列柏树常有野乌数千栖宿其上檀弓注卿大夫之墓地在九原】补注【希曰御史台侍御史防前有两柏总章中李元同张仁祎为侍御史所植也杜易简为之赞云爰有贞柏徙植清堂楚辞萧瑟兮草木摇落而变衰】
　　奉送郭中丞兼太仆卿充陇右节度使三十韵【鲍曰郭英乂也至徳三载加陇右节度使传与诗合】补注【鹤曰旧史言至徳初英乂迁陇右节度使兼御史中丞不言兼太仆卿新史言禄山乱拜秦州都督陇右采访至徳二载加陇右节度使不言兼御史中丞与太仆卿公此诗题曰送郭中丞兼太仆卿充陇右节度使殆有补于二史之阙信其为诗史也当是至徳二载作唐制中丞二人正四品下太仆寺卿一人从三品卿掌廏牧辇舆之政以中丞而兼卿所以为加恩　至徳二载作】
　　诏发山西将【洙曰辛庆忌赞曰山东出相山西出将】秋屯陇右兵【洙曰屯一作营唐书郭英乂传英乂知运之季子肃宗兴师朔野英乂以将门子特见任用赵曰英乂先为秦州都督乃加陇右节度使故公诗云即非山西之出将事郑曰屯聚也】凄凉余部曲【赵曰秦州部曲也】燀赫旧家声【洙曰谓知运先朝亦为陇右节度使也宋鲍昭东武吟将军既即世部曲亦空存汉光武纪注大将军营有五部部下有曲司马子长报任少卿书曰李陵既生降頽其家声】雕鹗乗时去【师曰言得时则驾也】骅骝顾主鸣【赵曰二句美英乂也师曰言恋王室也忠臣之志不忘于君】艰难须上策容易即前程【洙曰策策略也容易犹无难也言其功名策略足以自取富贵无难】斜日当轩葢高【一作归】风巻斾旌【修可曰夏侯湛禊赋清风卷斾师曰高风八月也】松悲天水冷沙乱雪山清【洙曰天水郡汉武帝元鼎三年置后汉明帝纪祁连山名也即天山一名雪山今名析罗汉山在伊州北沈曰其山至高冬夏有雪故曰雪山】补注【鹤曰开山图经云汉阳西南有祁山九域志云亦于秦州云有祁山然公与严武诗多言雪山如公来雪山重公去雪山轻皆指西山而言今郭自西山迁陇右故诗首云诏发西山将则雪山似指西山而言葢天水巳言秦州则雪山乃言西山无疑喻郭在两镇而虏皆懐惠不敢扰边也】和虏犹懐惠【洙曰和和好也惠恩惠也】防边不敢惊【赵曰指言吐蕃也】古来于异域镇静示専征【洙曰専征请受斧钺之赐得専征伐】燕蓟奔封豕【洙曰蓟县燕之所都昭王在随申包胥如秦乞师曰吴为封豕长蛇以荐食上国豕之性善突故以喻禄山】周秦触骇鲸【洙曰按新史禄山之乱英乂授秦州都督陇右采访使贼将高嵩拥兵入汧陇英乂伪劳之既而伏兵发尽虏其众骇鲸言若鲸鱼之骇难御也陈琳檄云若骇鲸触细网言易决也赵曰禄山反幽州陷河北陷东京陷京师此所谓奔突幽蓟而触冒周秦也】中原何惨黩余孽尚纵横【洙曰文选上惨下黩残孽余寇也赵曰禄山既诛庆绪为寇此所谓尚纵横也】箭入昭阳殿【赵曰言祸乱及于宫中也】笳吟细栁营【洙曰笳者胡人卷芦叶吹之以作乐也故曰胡笳赵曰细栁周亚夫之营在长安笳吟细栁言胡人之笳乃在汉营也】内人红袖泣王子白衣行【赵曰言王子避乱白衣而行也】宸极妖星动【洙曰虞翻别传曰仰瞻宸极赵曰妖星注见前】园陵杀气平【洙曰陵一作林】空余金椀出【椀一作盌洙曰光武纪赤眉焚西京宫室发掘园陵注园谓山坟金椀出见早时金椀出人间注赵曰汉武事有持金椀卖于市】无复繐帷轻【洙曰魏武帝遗令堂上施六尺牀张繐惟此言贼凌暴园陵也】毁庙天飞雨焚宫火彻明【洙曰项羽入咸阳杀降王子婴烧其宫室火三月不灭苏曰周盘龙焚紫翠宫绮罗经火彻明不烕】罘罳朝共落抡桷夜同倾【洙曰言贼焚毁宗庙及宫室汉书注师古曰罘罳谓连阙曲阁也苍舒曰按诗方斵是防注椹谓之防升景山抡材木取松柏易直者斵而迁之正于椹上以为桷也】三月师逾整羣胡势就烹疮痍亲接战勇决冠垂成【洙曰此言英乂躬冒矢石功冠垂成垂成犹欲成也赵曰此微言英乂之败而激其再立功也是时英乂战于武功败绩故有疮痍之譬且言其功垂成】妙誉期元宰【赵曰美其可以为相】补注【希曰元宰乃冢宰谷梁所谓王防宰周公于葵丘是也又后汉郦炎绛灌临衡宰王猛疏曰鼎宰崇重兹者元宰犹谓元侯元弼】殊恩且列卿【赵曰言其兼太仆卿也】防时回节钺戮力扫欃枪【上初衔下楚耕切洙曰成十三年传戮力同心释文云欃枪妖星也前汉天文志石氏见搀云如生甘氏不出三月乃生天枪石氏见抢云如马甘氏不出三月乃生天欃谢宣逺子房诗鸿门销薄蚀垓下陨欃枪】圭窦三千士【洙曰儒行儒有荜门圭窦注门旁窬穿墙为窦如圭僖二十四年秦伯送衞于晋三千人实纪纲之仆】云梯七十城【洙曰云梯攻城其高长上与云齐可依云而立所以攻敌之城中楚王令公输作云梯以攻宋墨子设守宋之备九攻而墨子九却之】耻非齐説客【洙曰郦生尝为説客汉王使説齐王田广罢厯下兵淮隂侯乃度兵袭齐齐以郦生卖已遂烹之】甘似鲁诸生【洙曰叔孙通传臣愿征鲁诸生与臣弟子共起朝仪赵曰公自言也葢以谓圭窦之贫士尚有三千而下七十城亦有为云梯之具者如我曾无説客之谈时有诸生之事而巳葢自责其无补于战也】通籍微班忝【洙曰此公自言得通朝籍也微班言位下也前汉元帝纪令从官给事官司马中者得为大父母父母兄弟通籍籍者为三尺竹牒记其年纪名字物色县之宫门案省相应乃得入也】周行独坐荣【洙曰诗寘彼周行笺云周之列位也后汉宣秉拜御史中丞与中隶校尉尚书令防同并専席而坐故京师号曰三独坐时英乂为中丞】随肩趋漏刻【苏曰汉宣帝置行刻漏赐十郡列卿】短发寄簪缨【寄一作愧】径欲依刘表【洙曰魏志王粲以西京扰乱皆不就辟乃之荆州依刘表】还疑厌祢衡【洙曰还疑一云能无后汉文苑传祢衡孔融爱衡材数称述于曹操操欲见之不肯往操懐忿以其才名不欲杀之送与刘表表先服其才名甚賔礼之后侮慢表表耻不能容以江夏太守黄祖性急躁故送衡与之卒为祖所杀】渐衰那此别忍泪独含情【苏曰刘机含情忍泪夜起蓟门】废邑狐狸语【洙曰襄十四年传南鄙之田狐狸所居豺狼所嘷】空村虎豹争【洙曰空村言无居人虎豹争盗贼纵横故也】人频坠涂炭【洙曰仲虺之诰有夏昏徳民坠涂炭言民之危险若蹈泥坠火】公岂忘精诚元帅调新律前军厌旧京【鲍曰谓广平王将复京师也】安边仍扈从【才用切】莫作后功名【洙曰莫作一云无使时代宗为元帅期于收复公勉郭令立功名无后众人也赵曰新律是师律之律旧京指言长安更云仍扈从则望长安收复而车驾复还也师曰前军厌旧京言前军巳收京而镇压之尚頼诸将安边扈驾此勉郭公之辞】
　　送杨六判官使西蕃【至徳二载作】
　　补注【鹤曰诗云帝京氛祲满又云送逺秋风落当是至徳二载未复京师前是年吐蕃遣使来请讨贼且修好肃宗遣给事中南巨川往报聘杨其赞巨川以行者故有慎尔参筹画之句】
　　送逺秋风落西征海气寒帝京氛祲满【洙曰氛祲不祥之气言胡尘汚染帝室赵曰往吐蕃度青海故云海气寒也葢京师犹未复故曰氛祲满也】人世别离难【苏曰季珏人间万事惟别离最难】絶域遥懐怒和亲愿结欢勅书怜赞普【赞普吐蕃王名】兵甲望长安【马曰望长安言欲入寇】宣命前程急惟良待士寛子云清自守今日起为官【洙曰扬子云仕宦不达寂寞自守起为官以子云比杨判官也】垂泪方投笔【言以戎事为忧故垂泪投笔如班超投笔而起志在功名】伤时即据鞍【洙曰马援传刘尚深入五溪军没马援因复请行时年六十二帝愍其老未许之援自请曰臣尚能被甲上马帝令试之援据鞍顾盼示可用】儒衣山鸟怪【苏曰桑闻再归中条时春鸟嘐戛闻叹曰山鸟亦怪我儒衣归】汉节野童看【赵曰苏武杖汉节牧羊】边酒排金盏【一作盌】夷歌捧玉盘草肥蕃【一作轻】马健【洙曰胡人至秋则草肥马健思入寇】雪重拂庐干【修可曰拂庐蕃帐名赵曰吐蕃聫毳帐以居号大小拂庐也】慎尔参筹画从兹正羽翰【郑曰何干切羽也】归来权可取九万一朝抟【晁曰言当以功名自致逺大黄曰言刷整羽翼飞腾之兆在此时也】
　　忆弟二首【乾元元年作】
　　【洙曰时归在南陆浑庄】补注【鹤曰诗云且喜河南定不问邺城围当是乾元元年春作是时公在长安故诗又云东西消息断谓公在西京而弟在东也】
　　丧乱闻吾弟饥寒傍济州【郑曰水名禹贡有济河此因水名州】人稀书不到【葛曰以道路榛梗人稀少而难行】兵在见何由补注【希曰韩信传然则何由】忆昨狂催走【洙曰狂催走谓避乱出奔如狂】无时病去忧即今千种恨惟共水东流【师曰济属山东弟居水东故恨与水东流也】
　　且喜河南定不问邺城围【洙曰安庆绪弃东都走也赵曰至至徳二载复东京故喜也炎曰邺城史思明所据】补注【鹤曰至徳二载十一月克河南郡县而相州至乾元二年三月犹未解围以其弟在济阳故喜河南之定】百战今谁在三年望汝归【洙曰东山周东征也三年而归三章言其室家之望汝也鲍曰自天寳十四载乙未冬因乱而相别至乾元戊戌是为三春故曰三年望汝】故园花自发【师曰花自发言无主也】春日乌还飞【洙曰言草木禽鸟尚得其所而人遭乱离不得相保尔】断絶人烟久东西消息稀
　　得舎弟消息【乾元元年作】
　　补注【鹤曰诗云乱后谁归得他乡胜故乡为舎弟在他乡而公在故乡故云当是乾元元年作】
　　乱后谁归得他乡胜故乡【苏曰崔审与友人曰江南兵火全不如旧闻三峡人物富盛况胜故乡何频频发吟思耶赵曰休眀之际则他乡虽乐不如还家惟乱离则他乡安处自足居也】直【洙曰一作昔】为心厄苦久念【洙曰一作得】与存亡【赵曰以弟存亡在念也若主在与在主亡与亡之义】汝书犹在壁汝妾巳辞房【洙曰李陵书生妻去室也】旧犬知愁恨垂头傍我牀
　　郑驸马池台喜遇郑广文同饮【至徳二载作】
　　补注【鹤曰诗云燃脐郿隖败指禄山死则是此诗在至徳二载作葢禄山以是年正月为安庆绪所弑公是时陷贼中而郑驸马池台在河南新安县不闻公陷贼时至东都岂张敦儒拘诸官于东都时公以陷贼亦暂拘东都故得与郑防相遇而同饮诗所以有握节汉臣回之句期禄山死后皆可以全身而归也梁权道编在乾元元年然至徳二载十二月巳定从伪者之罪防在其中贬台州司户公在谏省不应乾元元年尚与之同饮为留连之舞又与诗云握节汉臣回不叶再味别离经死地披写忽登台之句是公未为拾遗前作无疑】
　　不谓生戎马【洙曰老子戎马生于郊】何知共酒杯燃脐郿隖败【洙曰董卓传吕布杀卓使皇甫嵩攻卓弟旻于郿隖杀其母妻男女尽灭其族乃尸卓于市天时始热卓素充肥脂流于地守尸吏燃火置卓脐中光明达昼师曰此言禄山伏诛也】握节汉臣回【洙曰苏武杖汉节牧羊起卧操持节毛尽十九年还归师曰此言郑自贼归也】白发千茎雪丹心一寸灰【洙曰言为忧患所困而心已无物矣故云一寸灰】别离经死地披写忽登台【师曰披写言剖懐也】重对秦箫发【见秦女善吹箫注】俱过阮宅来【师曰以防之疎放比之阮籍也】留连【一作醉留】春夜舞泪落强徘徊【洙曰一云醉连春苑夜舞泪落徘徊】
　　腊日【至徳二载作】
　　补注【鹤曰诗云还家初散紫宸朝当是至徳二载扈从还京师时作严延年传母欲从延年腊师古曰建丑之月为腊祭因会饮若今之蜡节也】
　　腊日常年暖尚遥今年腊日冻全消侵陵雪色还萱草【洙曰萱草乃忘忧草今俗云万年韭霜雪不凋】补注【希曰崔豹古今注曰欲蠲人之忧则赠以丹棘丹棘一名忘忧嵇康养生论从而曰萱草忘忧按诗焉得谖草言树之背孔氏曰谖训忘非草名尔雅曰谖忘也后人误以为萱为谖草至王篇始作藼与萱同王洙谓俗云万年韭霜雪不凋非萱草何尝不凋也苐初茁土时徃徃不畏霜雪耳】漏泄春光有栁条纵酒欲谋良【一作长】夜醉还家初散紫宸朝【郑曰紫宸志宣政殿北曰紫宸门内有紫宸殿即内衙正殿】口脂面药随恩泽翠管银甖下九霄【洙曰唐制腊日宣赐口脂面药及赐宴赵曰唐制腊日赐面药翠管银甖所以盛之也定功曰太平御览载卢公家范凡腊日上澡豆及头膏面脂口脂】补注【鹤曰唐志中尚署令丞腊日献口脂】
　　紫宸殿退朝口号【郑曰长安志宣政殿北曰紫宸门内有紫宸殿即内衙正殿】补注【鹤曰唐会要云龙朔二年六月七日制蓬莱宫诸门殿亭等名三年四月二十五日始御紫宸殿听政百寮贺新宫成开元十六年补遗施敬本张烜李鋭等谓紫宸殿者汉之前殿周之露寝陛下飨万国朝诸侯人臣至敬之所是也今诗云宫中毎出归东省当是乾元元年为拾遗时作】
　　戸外昭容紫袖垂【洙曰唐制昭容正二品系九嫔】双瞻御座引朝仪【苍舒曰按唐制天子坐朝宫人引至殿上至天佑二年十二月诏曰宫嫔女职本备内任今后每遇延英坐日只令小黄门祗候引从官人不得出内赵曰应用朝仪二人为引谓之瞻则回瞻也】香飘合殿春风转花覆千官淑景移【景一作日师曰淑景淑日也】昼漏声【一作稀】闻高阁报【赵曰以阁之高而传之逺也】天顔有喜近臣知【洙曰言近臣密迩清光】宫中每出归东省会送防龙集【一作到】凤池【洙曰防龙舜之良臣夔典乐龙纳言凤池荀朂为中书令及罢云夺我凤凰池赵曰唐制左拾遗领门下省而门下省在东故曰东省】
　　曲江二首【乾元元年作】
　　补注【鹤曰按后篇云朝回日日典春衣每日江头尽醉归当是乾元元年为拾遗在京师作】
　　一片花飞减却春【苏曰丘豫见庭中花落谓友人曰飞此一片减却青春色不趁行乐复待何时耶】风飘万防正愁人且看欲尽花经眼莫厌伤多酒入唇江上小堂巢翡翠【苏曰宋丘防为南阳守政善廉爱有翡翠巢于堂庾信诗翡翠本微物知爱巢高堂】花【一作苑】边高冢卧麒麟【赵曰冢前有石麒麟葢富贵之家西京杂记云是秦始皇骊山墓上物也今诗言卧则冢荒废故公落句有感焉】细推物理须行乐何用浮名绊此身【浮一作荣余曰绊音半马絷师曰曲江旧时风景颇佳丽为京城胜游自禄山焚荡之后无复向时奢华是以堂巢翡翠冢卧麒麟一盛一衰其理不常观此理则人生不可不行乐矣】朝回日日典春衣【赵曰王长元古意思泪防春衣】毎日江头尽醉归【洙曰日出陈遵醉归】酒债寻常行处有人生七十古来稀【洙曰孙济权之叔也嗜酒不治产业常醉欠人酒緍人皆笑之济怡然自若谓人曰寻常行坐处欠人酒债欲货此緼袍偿之古诗云典尽春衣无可奈寻常行处欠人钱古诗人生不满百常懐千嵗忧昼短苦夜长何不秉烛游】补注【鹤曰贾谊传彼寻常之污渎兮应劭曰八尺曰寻倍寻为常故以对七十然江南逢李龟年诗云岐王宅里寻常见崔九堂前几度闻则又未尝拘以数对也寻常几度皆俗语】穿花蛱蝶深深见【一作舞】防水蜻蜓欵欵飞【洙曰一作缓缓赵曰司马迁云效其欵欵之愚】补注【希曰诗大雅板萹云老夫灌灌毛传云灌灌犹欵欵也又尔雅懽懽释亦引板篇毛传所云又引郑笺云老夫谏女欵欵然懽懽音义同】传语风光共流转暂时相赏莫相违【洙曰冯少怜春日诗传语春光道先归何处边公参用之焉言相与赏翫莫相违戾此岂语同舎耶】
　　曲江对酒【乾元元年作】
　　补注【鹤曰诗云懒朝真与世相违又云吏情更觉沧洲逺当是乾元元年为拾遗在京师作】
　　苑外江头坐不归【赵曰苑外者芙蓉苑之外也曲江在苑北】水精春【一作宫】殿转霏微【赵曰以水精言春殿葢状其清幽也】桃花细逐杨花落【洙曰一云桃花欲共梨花语】黄鸟时兼白鸟飞【苏曰古倚栏曲云红雨乱和春雨落白鸟时兼黄鸟飞工部用语有体法复用古人语者以为鉴】补注【希曰尔雅曰皇黄鸟郭云黄离留亦名抟黍陆云黄鹂留黄栗黄莺仓庚商庚鵹黄楚雀其名毛诗绵蛮黄鸟亦是莺白鸟鸥鹭之类公诗所谓白鸟去边明江湖多白鸟是也】纵饮久判人共弃【郑曰判普官切正作弃】懒朝真与世相违吏【一作含】情更觉沧洲逺老大悲伤未拂衣【洙曰谢元晖复叶沧洲趣古乐府老大徒悲伤师曰纵饮久判人共弃甫性放诞与世相忤为人所弃故纵饮懒朝无复顾惜葢任真如此然为薄宦所系不遂沧州之期至于老大悲伤不能拂衣而去也沧洲神仙之境】
　　曲江对雨【乾元元年作】
　　补注【鹤曰诗云何时诏此金钱防暂醉佳人锦瑟傍当是乾元元年为拾遗在京师时作】
　　城上春云覆苑墙江亭晚色静年【一作天】芳【鲁曰沈休文三月三日诗年芳俱在斯】林花着雨燕脂【一作支】落水荇牵风翠带长【洙曰荇水草也相连而生故曰翠带】龙武新军深驻辇芙蓉别殿谩焚香【洙曰开元二十六年析左右羽林军置左右龙武军以左右万骑营隶焉芙蓉城连曲江赵曰言驾深驻曲江不复幸芙蓉苑则别殿焚香为谩耳师曰唐讳虎故改龙虎军为龙武】补注【鹤曰如旧注则不见新军别殿之义案志至徳二载左右神武两军赐名天骑今诗作于次年故曰新军又志云芙蓉园在京城南内筑夹城入园中有殿而曲江又连芙蓉苑驾常游幸其中亦有殿故曰别殿公诗云江头宫殿锁千门是也】何时诏【一作重】此金钱会暂【一作烂】醉佳人锦瑟傍【苏曰开元别记明皇与妃子在花萼楼下以金钱逺近为限赛其元掷于地者以金觥为赏今里巷皆效之谚曰卓亲赵曰剧谈録载开元中都人游赏曲江盛于中和上巳节即赐宴臣僚防于山亭赐太常教坊乐推此则赐金钱会者赐金钱为宴也师曰开元天宝遗事内庭妃嫔至春时于禁中结伴掷金钱为戏薛曰按李商隠诗有锦瑟篇其词曰锦瑟无端五十一一柱思华年或云是美人名】补注【鹤曰按贞元九年二月中书门下奏云中和节初赐宴钱给百官宰臣巳下于曲江合宴此赐金钱会也汉惠帝纪二千石钱二万将军四十金晋灼曰此言四十金实金也下凡言黄金真金不言黄谓钱也】
　　早朝大明宫呈两省寮友【新添】　　　贾至
　　银烛朝天紫陌长禁城春色晓苍苍千条弱栁垂青锁百啭流莺满建章劒佩声随玉墀步衣冠身染御炉香共沐恩波凤池里朝朝染翰侍君王
　　和贾至舎人早朝大明宫【乾元元年作】
　　【洙曰舎人先世掌丝纶郑曰长安志东内大明宫】补注【鹤曰按旧史京师西有大明兴庆宫谓之三内东内有大明宫在西内之东北会要云贞观八年十月营永安宫九年正月改名大明宫龙朔二年改名蓬莱宫咸享元年二月四日改蓬莱宫为含元殿长安元年复改为大明宫此当是乾元元年谏省作】
　　五夜漏声催晓箭【洙曰顔氏家训云或问一夜何故五更更何所训答曰汉魏以来谓为甲夜乙夜丙夜丁夜戊夜又云一鼓二鼔三鼓四鼓五鼓亦云一更二更三更四更五更皆以五为节更厯也经也鼔五四更尔赵曰五夜指五更初也师曰箭乃漏箭军中传箭以直更五夜谓五鼓天将晓也】补注【希曰汉仪中黄门持五夜】九重【一作天】春色醉仙桃【洙曰天子之门九重汉武故事西王母赍其桃七枚献帝帝欲留核种之王母笑曰此桃一千年生一千年结实人夀几何遂止西王母指东方朔曰仙桃三熟此儿巳三偷师曰凡诗称春者皆酒也醉仙桃言入朝饮酒其色如春】旌旗日暖龙蛇动宫殿风微燕雀高【余曰百斛明珠云七言之伟丽者杜子美如此二句后寂寥无闻】朝罢香烟携满袖【苏曰韦贤诗曰御炉香满袖丞相出朝时】诗成珠玉在挥毫欲知世掌丝纶美【赵曰贾至曾之子也曾于开元间掌制诰元宗幸属拜至起居舎人帝曰昔先天诰命乃父为之辞今兹命册乃尔为之两朝盛典出卿家父子可为继羙矣昱曰记缁衣篇王言如丝其出如纶王言如纶其出如綍】池上于【一作如】今有凤毛【有一作得时可曰宋谢凤子超宗有文辞补新安王常侍作王母殷淑仪诔帝大嗟赏谢庄曰超宗殊有凤毛】
　　同前【新添】　　　　　　　　　　王维
　　绛帻鸡人送晓筹尚衣方进翠云裘九天阊阖开宫殿万国衣冠拜冕旒日影才临仙掌动香烟欲傍衮龙浮朝罢须裁五色诏佩声归到凤池头
　　同前【新添】　　　　　　　　　　岑参
　　鸡鸣紫陌曙光寒莺啭皇州春色阑金阙晓钟开万户玉堦仙仗拥千官花迎劒佩星初落栁拂旌旗露未干独有凤凰池上客阳春一曲和皆难
　　宣政殿退朝晚出左掖【郑曰掖夷益切长安志宣政门内有宣政殿殿东有东上阁门西有西上阁门故以掖称】补注【鹤曰旧史高宗龙翔二年置正殿曰含元含元之后曰宣政宣政左右有中书门下二省公为左拾遗属门下故曰左掖当是乾元二年春作】
　　天门日射黄金牓【洙曰崔融诗金牓照晨光铜钩起夕凉】春殿晴曛赤羽旗【洙曰以赤鸟羽为旗】宫草微微【一云霏霏】承委佩【洙曰曲礼主佩垂则臣佩委】炉烟细细驻游丝【洙曰游丝蛛丝之游散者香烟似之】云近蓬莱常五色雪残鳷鹊亦多时【洙曰蓬莱殿名赵曰鳷鹊汉观名在甘泉宫秦曰谢元晖诗金波丽鳷鹊借汉殿观名以比当时之禁掖】侍臣缓步归青琐【洙曰青琐门也以青画户边镂中天子制也】退食从容出每迟【昱曰羔羊诗自公退食】
　　题省中壁【乾元元年作】
　　补注【鹤曰既谓之题省中壁又诗云衮职曾无一字补当是乾元元年为拾遗时作省谓门下省也】
　　掖垣竹埤梧十寻【赵曰禁掖之垣墙也竹埤当侧声皮靡切国语讼垣不生埤注埤下湿也又音卑】补注【希曰高后纪入未央宫掖门师古曰非正门而在两旁若人之臂掖也掖垣即此义公在左掖故云十一本作干】洞门对雪【一作霤】常隂隂【师曰董贤传重殿洞门注洞门谓门之相当也定功曰对雪当作对霤左太冲吴都赋云増冈重阻列真之宇玉堂对霤石室相距葢是时有鸣鸠乳燕落花游丝之话乃春时非可言雪传冩之误耳苏曰鲁直常云唐省中皆青壁画雪】落花游丝白日静【洙曰梁简文帝春日诗落花随燕入游丝带蝶惊】鸣鸠乳燕青春深腐儒衰晚谬通籍【洙曰黥布传上置酒对众折隋何曰腐儒为天下安用腐儒哉通籍见通籍微班沗注】退食迟回违寸心衮职曾无一字补【洙曰诗衮职有阙仲山甫补之注衮君之上服补之善补过也赵曰公前为拾遗故用补衮事】许身愧比双南金【洙曰古诗美人赠我縁绮琴何以报之双南金师曰甫自贼归谒肃宗肃宗授左拾遗得通籍禁省退食迟回违寸心言老年仕宦非其本心况无忠言以补天子无以报君恩之重故云许身愧比双南金】
　　春宿左省【乾元元年作】
　　补注【鹤曰公为左拾遗属门下省而门下省在东故曰左省乾元元年作】
　　花隠掖垣暮啾啾栖鸟过星临万户动月傍九霄多不寝听金钥因风想玉珂【丘河切洙曰玉珂鸣珂也苍舒曰通典老雕入海为城可截作马勒谓之珂赵曰公有封事欲上故听开门且想朝马鸣珂也】明朝有封事数问夜如何【赵曰诗夜如何其师曰万户指宫中之门也月傍九霄言亲近天子也听金钥恐天子门开羣臣入朝风传玉珂之声故数问夜如何玉珂导者所鸣之珂或云马非也】补注【鹤曰贞观三年太宗始于太极殿听政令文武官各上封事极言得失又唐志补阙拾遗掌供奉讽谏大事廷诤小则上封事今封事欲上而至于数问夜之如何其忧国爱君之意展转于中视岑参所云自觉谏书稀者为不侔矣】
　　送翰林张司马南海勒碑【乾元元年作】
　　补注【鹤曰唐志翰林无司马唯王府长史下有司马一人又元帅府有行军司马行军左右司马大都督府上下州有司马今题云翰林张司马岂非以司马而居翰林之事按唐韦执谊翰林故事云翰林院者在右银台门内麟徳殿西重廊之后天下以艺能技术召见者之所处也唐百官志又云翰林院者待诏之所也乗舆所在必有文词经学之士下至卜医技术之流皆直于别院今题云勒碑诗云碑到百蛮开其文又是相国巳制则张非文词经学之士明矣殆镌工之精者梁权道编在乾元元年亦从旧次耳按南诏传元宗诏何履光以兵定南诏境立马援铜柱乃还葢在天宝七载恐是此时往勒碑其后鲜于仲通杨国忠讨之皆败】
　　冠冕通南极【赵曰冠冕指言张司马南极指言南海地】文章落上台【洙曰谓相国制文】诏从三殿去碑到百蛮开【洙曰唐有三殿学士赵曰李翰林志院在麟徳殿西厢重廊之后故曰三殿出者言诏自翰林院经三殿而出也旧注云唐有三殿学士何所据而乱立名字耶师曰三殿谓蓬莱拾翠紫微是也学士直院故诏从三殿去】补注【鹤曰阮嗣宗奏记以舎一之徳据上台之位又挚卢册陇西王太尉文曰进登上台则上台指宰相而云也李肇云为翰林院在右银台门之北第一门东向牓曰翰林之门入门直西为学士院其北为学士院又北为少阳院东台三殿又公之祖审言有蓬莱三殿侍宴奉勅咏终南山应制则三殿乃殿名当是指此又越王系传亦云夜入三殿收系又会要云会昌元年六月于三殿造九天道场驾幸三殿高帝纪百粤之兵服防曰非一种若今言百蛮也郑吉传拊循外夷师古曰夷蛮戎狄亦四方之总称故史传曰百蛮】野馆浓花发春帆细雨来【师曰此言春时之别】不知沧海上天遣几时回
　　晚出左掖【乾元元年作】
　　补注【鹤曰诗云昼刻传呼浅春旗簇仗齐当是乾元元年春在谏省作】
　　昼刻传呼浅【洙曰新漏刻铭云衞宏载传呼之节较而未详】春旗簇仗齐【洙曰春旗羽衞】退朝花底散归院栁边迷楼雪融城湿宫云去殿低避人焚谏草骑马欲鸡栖【洙曰高士廉毎有献纳必焚其藁文选鸡登栖而敛翼师曰骑马出左掖鸡欲栖于埘谓日之夕矣】补注【希曰唐马周焚章表魏陈羣每上封事辄削其藁通鉴云故事宰相午后六刻乃出杜甫奏今太平无事巳时即还第军国机务皆决于私家今观此诗不唯至午且至于鸡栖虽曰时丁多事自应如此亦裴冕苗晋卿辈知所以惩监也】
　　曲江陪郑八丈南史饮【乾元元年作】
　　补注【鹤曰诗云近侍只今难浪迹当是乾元元年在谏省时作是时未贬华州司功也】
　　雀啄江头黄栁花防防鸂鶒满晴沙自知白髪非春事【赵曰春事嬉游赏翫皆年少之所宜故白髪则非春事矣】且尽芳樽恋物华近侍即今难浪迹【鲁曰近侍谓为拾遗】此身那得更无家丈人才力犹强健岂傍青门学种瓜【师曰卲平种瓜长安城东门末章勉郑公出仕未可遽隠】
　　送贾阁老出汝州【乾元元年】
　　【鲍曰按纪二年九节度师溃汝州刺史贾至奔于襄邓而传不书隠之也纪与诗合】补注【鹤曰至传不书出汝州而书出蒲州今考此诗云艰难归故里云山紫逻深则至诚守汝州葢至之父曾河南洛阳人而汝州唐属河南道与河南又为邻而紫逻山亦在汝州传不书史失之其奔襄邓在乾元二年三月今诗云西掖梧桐树空留一院隂又云去住损春心则是在元年春作公是时在左掖】
　　西掖梧桐树空留一院隂【洙曰喻贾之徳犹足庇覆一院也赵曰贾厯中书舎人而省在月华门西故曰西掖】艰难归故里去住损春心【师曰言奔走之劳而减少年之心也】宫殿青门隔【洙曰青门长安东城门也卲平种瓜青门外隔青门谓贾出汝州】云山紫逻深【赵曰王立之云九域图汝州有紫逻山故云】人生五马贵莫受二毛侵【赵曰汉官仪太守五马葢天子六马而诸侯五马师曰昔王羲之出守永嘉庭列五马后人皆援为太守事彦辅曰潘岳秋兴赋予生三十有二而见二毛斑白也】补注【希曰南齐栁元伯之子五人皆领郡号五马然赵引汉官仪之説为是彦辅引潘岳赋证二毛然当以左传语为始】
　　送郑十八虔贬台州司户伤其临老陷贼之故阙为面别情见于诗【赵曰按唐史虔以禄山反陷贼伪授防水部郎中潜以密章达灵武贼平与王维等并囚宣扬然皆善画崔圆使绘斋壁防等即祈解于圆卒免死贬台州】补注【鹤曰按通鉴至徳二载十二月崔器吕諲言陷贼官凖律皆应处死李岘云槩以叛法处死恐乖仁恕之道于是上从岘议以六等定罪以三等者流贬防在次三等之数故正贬台州司户所以诗云垂死中兴时又云苍惶已就长途往当是至徳二载十二月作梁权道编在乾元元年若十二月定罪正月就道则无容阙为面别也至徳二年作】
　　郑公樗散鬓如丝【洙曰庄子有樗散之材言不合世用】酒后常称老画师【洙曰防善画常献诗画明皇御批号为三絶】万里伤心严谴日百年垂死中兴时【洙曰时初复京师防以污贼贬】苍惶已就长途往邂逅无端出饯迟便与先生应永诀九重泉路尽交期【洙曰言结契之期死生不替】
　　题郑十八著作防【乾元元年作】
　　补注【鹤曰防以至徳二年十二月贬台州而今诗云春深逐客一浮萍当是乾元元年三月作】
　　台州地阔【一作僻】海防云水长和岛屿青【洙曰台州郑贬所】乱后故人双别泪春深逐客一浮萍【洙曰以防贬故称逐客浮萍言随流也秦李斯在逐客中上书】酒酣懒舞谁相拽诗罢能吟不复听第五桥东流恨水皇陂岸北结愁亭【洙曰第五桥皇陂皆长安郭外送别之地】贾生对鵩伤王傅【洙曰见地显愁飞鵩注赵曰以言防迁谪也】苏武看羊陷贼庭【洙曰见握节汉臣回注赵曰言防为贼所刼而不附贼也】可念此心懐直道也霑新国用轻刑【洙曰懐一作常周礼秋官大司寇之职一曰刑新国用轻典】祢衡实恐遭江夏【洙曰见本巻送郭中丞诗】方朔虚传是嵗星【赵曰神仙传传説上据辰尾为宿嵗星降为东方朔】穷巷悄然【一云一朝】车马絶案头干死读书萤【洙曰车聚萤读书】
　　端午日赐衣【乾元元年作】
　　补注【鹤曰公乾元元年端午见谏省未出为华州司功宜与宫衣之赐故有此作】
　　宫衣亦有名【师曰受之当有名也赐之岂可无名赐之无名是滥赏也】端午被恩荣细葛含风软香罗叠雪轻补注【鹤曰高纪贾人毋得衣锦绣绮縠絺纻师曰絺细葛也香罗叠雪言其色白且轻亦如地理志所谓氷纨师古曰布帛之细其色鲜洁如氷】自天题处湿【师曰谓赐从天子】当暑着来清意内称长短【洙曰一云恰称身长短】终身荷圣情【一作明师曰言长短皆称意足见君恩之重】
　　赠毕四曜【玉台后集载曜诗二首　乾元元年作】
　　补注【鹤曰公在秦州有贺毕曜除监察诗云与之有故逺喜迁官乃乾元二年作今诗云才大今诗伯家贫苦宦卑同调嗟谁惜论文笑自知则公在长安时赠之当是乾元元年】
　　才大今诗伯【赵曰诗伯葢宗师之称也】家贫苦宦卑饥寒奴仆贱顔状老翁为同调嗟谁惜【洙曰谢灵运谁谓古今殊异代可同调师曰同调言才调之同】论文笑自知流传江鲍体【江文通鲍明逺】相顾免无儿【洙曰伯道无儿赵曰唐宗尝曰苏瓌有子李峤无儿免无儿言各有子以传世】
　　酬孟云卿【乾元元年作】
　　补注【鹤曰诗云明朝牵世务挥泪各西东当是乾元元年六月出为华州司功将行时作】
　　乐极伤头白更深爱烛红相逢难衮衮【赵曰衮衮相继之意字出晋书张华读史衮衮可听师曰言际会不得数也】告别莫悤悤【鲁曰张芳云悤悤不暇草书】但恐天河落【洙曰鲍明逺夜移衡汉落刘曰寓意禄山之乱恐朝廷倾陷也】宁辞酒盏空【赵曰饮尽而空也】明朝牵世务挥泪各西东
　　奉赠王中允维【乾元元年作】
　　【鲍曰王维字摩诘累迁给事中禄山反为贼所得禄山素知其才迎至洛阳迫为给事中禄山大宴凝碧池维闻甚悲作诗悼痛贼平下狱以诗闻行在肃宗怜之下迁太子中允】补注【鹤曰唐志左春坊中允二人掌侍从赞相驳正啓奏维迁中允在至徳二载今云一病缘明主三年独此心当是乾元元年作】
　　中允声名久如今契阔深共传收庾信【赵曰侯景之乱梁简文帝使庾信率宫中文武千余人营于朱雀航及景至信以众奔江陵梁元帝承制除信御史中丞以言王维初以禄山之胁授伪命肃宗怜维释其死下迁中允】不比得陈琳【洙曰陈琳避难冀州袁绍初使典文章作檄以告刘备言曹公失徳不堪依附反讥曹公父子后绍败曹公得琳爱其才不之责赵曰言王维在贼中禄山大宴梨园乐工皆泣维赋诗痛悼则异乎陈琳矣】一病缘明主三年独此心穷愁应有作试诵白头吟【师曰甫自言得肺疾只缘思君也言在寇庭未尝以忘于君身虽困辱而此心无变洙曰虞卿穷愁著书白头吟以人情乐新而厌故苏曰张跋欲娶妾其妻曰子试诵白头吟妾当听之跋慙悚而止】补注【鹤曰旧史云元宗出幸维扈从不及为贼所得维服药取痢伪称瘴病新史亦云今曰一病者正以维伪病而言岂公自谓自天宝十五载至乾元元年为三年其戴君之心未尝有二故终以白头吟喻其不改节也西京杂记司马相如将聘茂陵女子为妾卓文君作白头吟以自絶相如感之乃止其词云凄凄重凄凄嫁女不须啼愿得一心人白头不相离】
　　奉陪郑驸马韦曲二首【乾元元年春作】
　　补注【鹤曰郑驸马即潜曜韦曲地名在长安公赠韦七赞善诗云杜陵韦曲未央前是也今诗云野寺垂杨里春畦乱水间又云白髪好禁春当是乾元元年春作】
　　韦曲花无頼家家恼杀人【赵曰古诗云萧萧愁杀人】渌樽须尽日【赵曰沈休文诗忧来命渌樽郑曰渌龙玉切本作醁美酒也】白发好禁【一作伤郑曰禁居吟切胜也】春石角钩衣破【沈曰石角石菱角也】藤枝刺眼新【刺七亦切】何时占丛竹头戴小乌巾【苏曰刘岩隠逸不仕常着缁衣小乌巾师曰甫意欲卜居植竹以怡情也】野寺垂杨里春畦乱水间美花多映竹好鸟不归山【曰托言犹在仕途未能拂衣林下】城郭终何事风尘岂驻顔【赵曰言城中多风尘徒催人老耳】谁能共公子薄暮欲俱还【师曰甫意欲与郑于暮年还政以自养也】
　　寄左省杜拾遗【新添】　　　　　　岑参
　　聨步趋丹陛分曹限紫微晓随天仗入暮惹御香归白髪悲花落青云羡鸟飞圣朝无阙事自觉谏书稀
　　奉答岑参补阙见赠【乾元元年春作】
　　补注【鹤曰公至徳二载六月十二日同左右拾遗裴荐孟昌浩魏齐左补阙韦少游荐参为近侍其状云今谏诤之路大开献替之臣未备是时参试大理评事摄谏察御史今题云奉答岑参补阙则是荐后除参补阙亦可谓言听矣诗云冉冉栁条碧娟娟花蘂红当是乾元元年春作】
　　窈窕清禁阙罢朝归不同【师曰岑为补阙属中书居右署甫为拾遗属门下居左署故云归不同】君随丞相后我往【一作住】日华东【苏曰郭偲家住日华门东畔赵曰拾遗在百官志皆隶门下省而省在华门之东杜公为左拾遗故云云】补注【鹤曰拾遗左属门下右属中书通典所载也当是岑补阙居右署而公居左署故不同不独公云罢朝归不同岑亦有分曹限紫微之句紫微指中书而云赵云岑兼官乃随丞相恐未必然所居既异归路自应不同其随丞相之后亦适然耳岑诗云暮惹御香归则非归省治事也】冉冉栁枝碧娟娟花蘂红故人得佳句独赠白头翁
　　送许八拾遗归江宁觐省甫昔时尝客游此县于许生处乞瓦棺寺维摩图様志诸篇末【乾元元年作】补注【鹤曰江宁郡唐为升州志云至徳二载以润州江宁县置公开元末尝游此许当是二载六月后为拾遗葢是年六月十二日公同遗补荐岑参时许不预名此诗当是乾元元年作】
　　诏许辞中禁慈顔赴北堂【洙曰诗马得谖草言树之背注北堂也北堂母氏也一云天语辞中禁家荣赴北堂】圣朝新孝理【洙曰以孝理天下】祖席倍辉光【洙曰祖席饮饯也汉祖二疏一云行子倍恩光】内【一作赠】帛擎偏重宫衣着更香淮隂新夜驿京口渡江航【洙曰淮隂京口皆江南地名郑曰淮隂楚州京口润州】春隔鸡人昼【洙曰鸡人宫中司晓者言许方归江宁当隔鸡人报晓尔】秋期燕子凉【秋期还也】赐书夸父老夀酒乐城隍【洙曰一云竹引趋庭曙山添扇枕凉十年过父老几日赛城隍薛曰按古乐府前有一樽酒主人行夀今日合来者皆令富且贵欲令主人三万嵗终嵗不知老为吏当高迁贾市得万倍桑蚕当大得主人宜子孙】看画曾饥渴追踪限【一云恨】淼茫虎头金粟影神妙独难忘【洙曰虎头维摩相也金粟释有金粟也修可曰恺之字长康小字虎头晋陵无锡人多才气尤工丹青传写形势莫不絶妙曾于瓦棺寺北殿画维摩诘画讫光耀月余日师曰王洙以虎头为维摩相大误矣薛曰按王简栖头陀寺碑金粟如来仪文殊戾止发迹经曰净明大士是往古金粟如来】补注【希曰欧阳论艺文类聚引世説顾恺之为虎头将军然今世説不载厯代名画记曰恺之小字虎头按祖庭事苑十门辨惑论云维摩是金粟如来吉藏法师谓出思惟三昧经自云未见其本今诸经目録中无此经名何也】
　　因许八奉寄江宁旻上人【乾元元年作】
　　补注【鹤曰诗云闻君话我为官在又因许拾遗以寄之当是乾元元年作】
　　不见旻公三十年封书寄与泪潺湲补注【鹤曰楚辞横流涕兮潺湲诗作于乾元元年戊戌而云不见三十年遡而计之当在开元十七年巳巳然公进三大礼赋表云浪迹于陛下丰草长林实自弱冠之年则其游吴越乃在开元十九年是年公年二十嵗当以表为是】旧来好事今能否老去新诗谁与【一作为】传碁局动随寻【一作幽】涧竹袈裟忆上泛湖船闻君话我为官在头白昏昏只醉眠
　　至徳二载甫自京金光门出道归凤翔乾元初从左拾遗移华州掾与亲故别因出此门有悲往事【乾元元年作】
　　补注【鹤曰此诗作于乾元元年之六月虽史不载移掾月日而七月巳有代华州郭使君进灭寇状】
　　此道昔归顺西郊胡正烦【洙曰公昔自贼中间道归行在赵曰言其逃贼之行在是为归顺言当归顺时正值胡在西郊尔】至今犹破胆应有未招魂【洙曰言履艰危胆破魂飞也宋玉有招魂文】近得【一作侍】归京邑移官岂【一作逺】至尊【洙曰言移外官非天子意也】无才日衰老驻马望千门【赵曰凝望于宫禁徬徨不忍去也师曰甫陷禄山军中窜归凤翔谒肃宗故云归顺后论房琯事移华州司功非出天子之意葢防邪毁伤之也汉武帝宫中有千门万户驻马望千门葢恋君不忍去也】
　　寄高三十五詹事【鲍曰高适肃宗竒之除扬州大都督李辅国恶其才下除太子詹事】补注【鹤曰按志太子詹事正四品上詹事秦官掌皇太子宫詹事掌东宫三寺十率府之政令少詹为之贰梁权道编在乾元二年秦州作按新旧史本传云至徳二载永王璘败李辅国数短于上前左授太子少詹事此诗云兵戈久索居则是为詹事巳久当是乾元元年作】
　　安穏高詹事兵戈久索居【洙曰萧索也子夏离羣索居】时来如【一作知】宦达嵗晚莫情疎【鲁曰言无随世态】天上多鸿雁池中足鲤鱼相看过【古禾切】半百不寄一行书【洙曰苏武系书雁足古诗呼童烹鲤鱼中有尺素书古人言音信多以此二物或谓之鳞羽赵曰刘谕故人各在异方不能寄一行书通闗中消息】路逢襄阳少府入城戯呈杨员外绾【乾元元年作彦辅曰甫赴华州日许寄员外茯苓】补注【鹤曰按绾本传绾华州华隂人新史不言为员外郎旧史云肃宗即位绾自贼中冒难赴行在除起居舎人知制诰厯司勲员外郎新史务简而事多遗类如此此诗当是乾元元年作】
　　寄语杨员外山寒少茯苓【师曰史记龟防传云茯苓在兔丝之下状如飞鸟之形新雨已以夜晴丝去之即篝烛此地火灭记其处明日乃掘取入地四尺至七尺得矣】归来稍暄【一云候和】暖当为斸青防【郑曰斸斫也师曰斸以锥刺地也】翻动【一作倒】神仙窟【洙曰茯苓松脂所化斸之乃得世言华山神仙所居地多茯苓】封题鸟兽形【唐曰茯苓以鸟兽形者为尚】补注【希曰后汉灵帝中平元年郡国生异草备龙蛇鸟兽之形此借用其字】兼将老藤杖扶汝醉初醒
　　题郑县亭子【乾元元年作】
　　补注【鹤曰郑县隶华州诗云郑县亭子涧之滨云断岳莲临大路当是乾元元年赴华州司功时作】
　　郑县亭子涧之滨户牖凭高发兴新【洙曰言临高多发新兴】云断岳莲临大路【一作道赵曰指言莲花峰也】天晴【一作清】宫栁暗长春【赵曰指言长春宫也在同州朝邑县皆华山所临】巢边野雀羣欺燕花底山蜂逺趁人更欲题诗满青竹晚来幽独恐伤神【洙曰野崔欺燕山蜂趁人皆感时而作故末有幽独伤神赵曰旧注谓感时而作非也此实道其事而似讥之尔葢公以论房琯不宜废帝怒而出之当时无嫉之者】
　　望岳【乾元元年作】
　　补注【鹤曰诗云西岳崚嶒竦处尊是为西岳作西岳在华州当是乾元元年赴华州司功时作】
　　西岳崚嶒【一云棱危】竦处尊【华岳也】诸峰罗立【一作列】似儿孙【洙曰言序列而不敢与岳争长】安得仙人九节杖拄到玉女洗头盆【洙曰仙人有九节杖笻杖亦有九节玉女洗头盆因山形而名苏曰列仙传王烈鲁授赤城老人九节苍藤竹杖行地马不能追三峰记华山云台上有石盆可容水数斛明莹如玉俗呼为玉女洗头盆修可曰集仙録明星玉女者居华山服玉浆白日升天中顶白龟其广数亩高二仞其侧有梯磴达皆见玉女祠前有五石臼号玉女洗头盆秦曰张衡思元赋云载太华兮召洛浦之宓妃即明星玉女也】补注【希曰真诰杨义布蓬莱仙翁拄九节杖而视白龙阆州天目山上亦有玉女池】车箱入谷无归路【一作回】箭括通天有一门稍待秋风凉冷后高寻白帝问真源【洙曰白帝西方之帝赵曰言白帝则华岳乃西方之镇也梁孝仪和昭明太子诗降道访真源】
　　至日遣兴奉寄北省旧阁老两院故人二首【乾元元年作】补注【鹤曰诗云去嵗兹辰捧御牀谓至徳二载至日在近侍也又云孤城此日堪肠断则在华州也当是乾元元年】
　　去嵗兹辰捧御牀五更三防入【一作出】鹓行【师曰鹓鹭之行喻缙绅之列余曰唐上官仪传簉羽鸳鹭】补注【鹤曰杜审言守嵗侍宴应制诗云季冬除夜接新年帝子王臣捧御筵此用其意与字】欲知趋走伤心地【洙曰此言为华掾趋走参谒郡将也】正想氤氲满眼香【洙曰御炉香烟】无路从容陪语笑有时颠倒着衣裳【赵曰诗东方未明颠倒衣裳师曰言行之遽也】何人错忆穷愁日愁日愁随一线长【洙曰一云日日愁随一线长嵗时记云宫中以红线量日影至日日影添一线苏曰唐杂録谓宫中以女工揆日之长短冬至后日晷渐长比常日增一线之功黄鲁直云此説是】
　　忆昨逍遥供奉班【赵曰唐拾遗掌供奉讽谏】去年今日侍龙顔【洙曰汉高祖隆凖而龙顔】麒麟不动炉烟上【苏曰汉武时月氏进七寳麒麟炉百和香续弦胶】孔雀徐开扇影还【鲍曰孝明时南蛮进白孔雀尾扇赵曰以言至日受贺之仪】玉几【一作座】由来天北极朱衣只在殿中间【洙曰周礼王左右玉几孝祥曰言拾遗只在殿中间与侍御史同立所谓立螭头是也】补注【鹤曰玉几字书亦有之公为拾遗时未赐绯所谓青袍朝士最困者是也又公有送班司马入京诗云正殿引朱衣当是奉引者唐仪卫志云朝日殿上设黼衣蹑席熏炉香案御史大夫领属官至殿西庑从官朱衣传呼促百官就班朱衣其此欤】孤城此日堪肠断【赵曰公在外不得预朝贺而懐之耳故有肠断之句】愁对寒云雪满山【洙曰舞鹤赋氷塞长河雪满羣山】
　　得舎弟消息二首【天寳十五载作】
　　补注【鹤曰梁权道编此诗在乾元元年华州诗内然诗云两京三十口殆是在京师作又诗中无言为拾遗移司功之意乃云烽举新酣战虽在命如丝等语是夫宝十五载避贼时作】
　　近有平隂信【鲍曰平隂属河南郡】遥怜舎弟存侧身千里道【洙曰言避贼不得正行】寄食一家村补注【希曰韩信寄食于漂毋】烽举新酣战【洙曰烽举时有寇则举赵曰淮南子鲁阳公与韩战战酣日暮援戈而麾之】啼垂旧血痕不知临老日招得几人【一作时】魂
　　汝懦归无计【郑曰懦弱也】吾衰往未期浪传乌鹊喜【洙曰西京杂记干鹊噪而行人至】深负鹡鸰诗【洙曰常棣诗鹡鸰在原兄弟急难】生理何顔面【苏曰何敬祖生理荒凉家风零替重见故人揣心抚膺夫何顔面】忧端且嵗时两京三十口虽在命如丝【鲁曰言虽不死亦若丝之欲絶可谓至危矣】
　　寄高适【新添　寳应元年作】
　　补注【鹤曰诗云北阙更新主谓代宗初即位当是寳应元年作是时公在成都而适召还矣故曰南星落故园】
　　楚隔乾坤逺难招病客魂诗名唯我共世事与谁论北阙更新主南星落故园定知相见日烂漫倒芳樽







　　补注杜诗巻十九
　　钦定四库全书
　　补注杜诗巻二十　　　　宋　黄希　原本
　　黄鹤　补注
　　秦州杂诗二十首【乾元二年作】
　　【郑曰寰宇记魏初中分陇右为秦州师曰甫论房琯事贬华州司功属关辅饥弃官去客秦州遂有此作】补注【鹤曰公以乾元二年夏之秦史云贫采橡栗自给此诗当是其年秋作】
　　满目悲生事因人作逺游【师曰因琯有此逰也】迟回度陇怯浩荡及【一作又】闗愁水落鱼龙夜山空鸟鼠秋【洙曰秦有鱼龙川鸟鼠谷名禹贡所谓鸟鼠同穴者苏曰倦逰録陇州地名鱼陇出石鱼掘地破石得之多鳅鲫之形鳞鬛俱备状如描畵鱼龙古之陂泽也岂非鱼生其中山頽塞久而土凝为石遂留形迹此诗正谓陇川沈曰太平御览载水经注有一水出天水县西山人谓之小陇山其水出五色鱼俗以为龙而莫敢捕谓是水为鱼龙水郑曰鸟鼠共为雌雄同穴而处】补注【希曰旧史太宗纪贞观四年十月幸陇州十三日校猎于鱼龙川自是陇州地名书终南惇物至于鸟鼠注三山名言相望又西倾朱圉鸟鼠注云渭水所出在陇西之西尔雅释鸟鼠同穴山在陇西首阳县陇西唐为渭州唐志髙宗上元二年更渭源为首阳仪凤三年省首阳入渭阳有鸟鼠同穴山一名青雀山】西征问烽火心折此淹留【洙曰别赋心折骨惊赵曰时有吐蕃之乱苏曰王戎非吾愿在此淹留每想故园风物客心将折】
　　秦州山【一作城】北寺胜迹【一云传是】隗嚣宫【洙曰后汉隗嚣据陇西天水郡寺即隗嚣故居】苔藓山门古【一作故】丹青野殿空月眀垂叶露云逐度溪风【苏曰李隠寻友人不见谓童曰何往童不答又曰主人何往童曰白云无心逐风度溪耳李惊异久之】清渭无情极愁时独向东【师曰言东望燕蓟之乱故愁也】
　　州图领同谷驿道出流沙【洙曰同谷县名流沙地名郑曰寰宇记成州禹贡梁州之域古西南夷地天寳元年改为同谷郡流沙西域地名】补注【鹤曰秦州天寳元年改为天水郡依旧都督府督天水陇西同谷三郡故云领同谷非谓领同谷县也图乃图志之谓流沙即书所谓西被于流沙也唐使者使吐蕃过鄯州之西赤岭分界牌即经莫离那録驿又至众龙驿刘驿婆驿之类其名非一近赞普牙帐勃勃令驿故曰驿道】降虏兼千帐居人有万家马骄珠汗落【赵曰傅元乗舆马赋流汗如珠】胡舞白蹄斜【蹄一作题梦符曰按南史裴子野传时西北逺邉有白题入贡莫知所出子野曰汉頴隂侯斩白题一人服防曰白题胡名也】年少临洮子【洙曰子一作至临洮郡名】西来亦自夸【师曰临洮通羌胡其人骁勇善战愿随王师撃贼故云】补注【鹤曰临洮人勇劲可备戎如通鉴载大厯二年李抱玉使右军都将临洮李晟撃吐蕃晟将千人出大震闗至临洮屠定秦堡是也】
　　鼓角縁边郡川原欲夜时秋听殷地发风散入云悲【赵曰此咏鼔角也当秋而闻则可悲矣】抱叶寒蝉静归山独鸟迟【苏曰古诗有夕鸟背山迟又归林孤鸟迟逸曰独鸟失羣之鸟公自喻也】万方【一作年】声一槩【赵曰时东有安史之乱西有吐蕃之扰故曰声一槩】吾道竟何之【洙曰戎马之际天下皆有鼓角声人方以武事为急吾道何所施赵曰孔子云吾道非耶庄子茫乎何之】
　　南使宜天马由来万匹强【赵曰此篇专赋天马也出汉书初天子发易卜之曰神马当从西北来得乌孙马号曰天马】补注【鹤曰此篇虽専赋天马然岂无因而赋盖秦州有马池源出嶓冢山开山图云陇西神马山有泉池龙马所生故云】浮云连阵没秋草徧山长【洙曰徧一作满】闻说真龙种仍残老骕骦【洙曰天马徕龙种也仍残一云空余赵曰左传唐成公如楚有两骕骦唐人语以余为残盖言所余骕骦遗而不用于战故哀鸣思战鬬也岂非公自况耶】补注【希曰一本注云真龙种喻元帅代宗也老骕骦喻巳不见用】哀鸣思战鬬逈立向苍苍【师曰言巳虽有千里之才奈老而不用何】
　　城上胡笳奏山边汉节归【赵曰言用兵以御吐畨也使苏武持汉节事言通使于吐畨尔】防河赴沧海奉诏发金徽【苍舒曰按续唐通典羁縻州有金徽振武军也赵曰防河之士自金徽而发也郑曰金徽陇右地名】补注【鹤曰唐防要单于都防府永徽元年九月左卫中郎髙置单于瀚海二都督府瀚海领金徽新黎等七都督府仙蕚贺兰等八州旧注谓金徽振武军按旧唐志朔方莭度使统经畧安北都防振武等七军府注云振武军在单于东都防府又元和七年正月振府界黄河溢毁东受降城兹河患所以当防也沧海本号渤海郡去海为近又九域志濵州有秦台郡国志云秦始皇东逰筑此台以望东海当是河水东入海防其泛溢者虽非一处而大槩河之上流狭隘尤宜隄防故于金徽为急也】士苦形骸黒【赵曰士卒劳苦之故】旌【一作林】踈鸟兽稀那堪往来戍恨解邺城围【洙曰邺城史思明所据恨解围者言士苦于征戍而恨贼之未平也】莽莽万重山孤城山【一作石】谷间无风云出塞不夜月临闗【赵曰今秦州有无风塞不夜城后人因杜诗而为之名也田曰齐地记曰齐地有不夜城盖古者有月夜中照于东境故菜子立此城以不夜为名师曰云不夜盖取月明如昼也】属国归何晚【洙曰苏武归汉为典属国】楼兰斩未还【洙曰傅介子传先是龟兹楼兰尝杀汉使者介子持节使诛斩楼兰王安归首悬之北阙以直报怨不烦师众诏封介子为义阳侯】烟尘一【一作独】长望衰飒正摧【一作催】顔
　　闻道寻源使从天此路回【洙曰张骞寻河源赵曰时遣使吐畨云寻源使借张骞以为官】牵牛去防许【洙曰博物志昔有人乗查泛河忽忽不知昼夜至一处多见织女有一丈夫牵牛渚次饮之归问严君平曰某日客星犯牛女】宛马至今来【逸曰宛马每入贡置牧监于兹】一望幽燕隔何时郡国开【洙曰时幽燕在贼境郡国未安宁】东征健儿尽羌笛暮吹哀【洙曰士多死亡哀愤气形于羌笛】补注【鹤曰天寳十四载十一月于京师召募十万号天武健儿时禄山反兵籍少旋募之也】
　　今日明人眼临池好驿亭丛篁低地碧髙柳半天青【洙曰丛篁低地碧桞半天是亦伤君子沉下位也师曰竹有节喻君子柳质柔脆望秋先零喻小人】稠叠多幽事【洙曰稠叠犹重叠】喧呼阅使星【洙曰时乱民喜见使者故喧呼晋志流星天使赵曰往来使吐畨者】老夫如有此不异在郊坰
　　云气接昆仑涔涔塞雨繁羌童看渭水使客向河源【苏曰黄河记云云气浩漫逺接昆仑赵曰言吐畨之兵窥觑渭水洙曰张骞奉使西域寻黄河源师曰此句甫自比也】补注【鹤曰山海经曰昆仑山有琅玕树尔雅云海内西经云帝之下都昆仑之墟方八百里髙万仞渭水在闗内道唐志云其大川泾渭华州有渭津闗有漕渠自苑西引渭水因石渠防防浐经广运潭至县入渭按书注渭水自扵鸟鼠故曰渭自鸟鼠同穴河源所自古今所不能知故书但言河积石以纪其始功之地然尔雅云河出昆仑墟释云昆仑山名墟山下基也言河源出于昆仑山下之基按唐志仪凤三年鄯州置鄯城县有上楼山有河源军西六十里有临畨城唐遣使入吐畨必经此故云】烟火军中幕牛羊岭上村所居秋草静正闭小蓬门
　　萧萧古塞冷漠漠秋风【一作云】低黄鹄翅垂雨【苍舒曰按文选黄鹄一逺别千里顾徘徊】苍鹰饥啄泥【洙曰公自伤也】补注【希曰古者鹄与鹤字通用尔雅鹰鶆鸠释曰春秋曰爽鸠氏司防鹰鸷故云司防郭云鶆当云鷞昭十七年鷞鸠氏司冦注爽鸠鹰也】蓟门谁自北汉将独征西【赵曰蓟门指安史言収复燕蓟者谁也征西则指言讨吐畨汉有征西将军】不意书生耳【薛曰南史沈庆之曰耕当问奴织当问婢今欲伐国而与白靣书生辈谋事何由济】临衰厌【一作见】鼓鞞
　　山头南【一作东】郭寺水号北流泉【师曰水万折必东其势顺也今而北流其逆如此叛臣之谓乎泰曰彪池北流盖亦恶其逆耳】老树空庭得清渠一邑传补注【鹤曰九域志云郡有清水本秦中所封为附庸之地故有清水县渠亦因此而名故至徳二载五月子仪乃庆绪将安守忠战于清渠败绩清渠在京城之西诗非引此】秋花危石底【师曰秋花非元物况危于石底公之命意自伤类如此】晩景卧钟边【一作前】俯仰悲身世溪风为飒【一作肃】然
　　传道东柯谷【郑曰秦地名】深藏数十家对门藤盖瓦映竹水穿沙瘦地翻宜粟阳坡可种【田曰毛文锡茶谱云宣州宣城县有坞如山其东为朝日所烛号曰阳坡】船人近相报但恐失桃花【彦辅曰桃花水也】万古仇池穴【郑曰在成州】潜通小有天【洙曰世说仇池有地穴通小有洞中出神鱼食之者仙苏曰赵徳麟曰仇池小有洞天之附庸也王仲至谓余曰吾尝奉使过仇池有九十九泉石万山环之可以避世如桃源鲍曰按唐志成州同谷县有仇池与秦城接壤修可曰引茅君传大天之内有元中洞三十六所第一王屋之之洞周囘万里名曰小有清虚之天】补注【鹤曰秦州记仇池山本名维山形如覆囊上广百顷壁立万仭汉书氐人所居也方百顷四靣斗絶其山下石上玉形如覆壶在今成州上禄县水经云巩县士社津有山临河其间有穴潜通淮浦有渚谓之鲔渚亦潜通之义也】神鱼久不见福地语真传【洙曰仙经有福地镇地皆以名山或洞府为之梦符曰按道书有三十六洞天七十二福地真诰曰金陵者洞墟之膏腴句曲之福地履之者万万知之者无一内经福地志曰伏龙之地在栁谷之西金坛之右可以髙洒金陵之福地】近接西南境长懐十九泉【师曰公有卜居之意】何时一茅屋送老白云邉
　　未暇泛沧海悠悠兵马间塞门风落木【洙曰一云塞风寒落木】客舍雨连山阮籍行多兴厐公隠不还东柯遂【一作放】踈懒休镊鬓毛班【师曰南史郁林王年五嵗戯髙帝傍帝令左右镊白髪问王我谁耶答曰太翁帝笑谓左右曰岂有为人作曽祖而防白髪乎即掷镜镊子曰道不行乗桴浮于海】
　　东柯好崖谷不与众峯羣落日邀双鸟【觉范曰落日喻暮年邀双鸟言欲与妻子隠居于此】晴天巻片云补注【鹤曰辨命论云丹云不巻】野人吟险絶水竹防平分采药吾将老童儿未遣闻
　　边秋隂易夕不复辨晨光【洙曰鲍昭诗晨光复泱漭】檐雨乱淋幔山云低度墙【苏曰公宙过友人舍问其墙低友人曰使山云易度耳】鸬鷀窥浅井蚯蚓上深堂【郑曰水鸟不卵生口吐其雏正作鹚喻细民饥而无食洙曰深一作髙鸬鷀窥浅井无食也蚯蚓上深堂言至空也苏曰讥小人得志也】补注【希曰尔雅鹚鷧释曰别二名也字林似鶂而黒郭云即鸬鷀也井深则有鱼　未可测井浅而窥徒劳矣】车马何萧索门前百草长【赵曰张仲蔚所居蓬蒿满门寂无车马】
　　地僻秋将尽山髙夜未归塞云多断续边日少光辉警急烽常报传闻檄屡飞【薛曰按前汉书长安匈奴大入烽火通于甘泉洙曰鲍明逺诗羽檄起边亭烽火入咸阳师曰说文曰檄以木简为书长尺二以徴军也魏武奏事曰若有急则揷以鸡羽谓之羽檄】补注【鹤曰贾谊传斥侯望烽燧文頴曰边方备胡冦作髙土橹橹上作桔橰桔橰头兠零以薪草置其中常低之有防即火然举之以相告曰烽师古曰夜则举烽陈琳为魏祖草檄韩愈送侯参谋诗亦云檄笔无与谋则檄亦有文也】西戎外甥国【为尚主也苍舒曰按唐书景龙四年以金城公主下嫁吐畨乾元元年肃宗以防女宁国公主下降回纥尔雅曰妻之父为外舅郭璞曰谓我舅者谓之甥然则亦呼壻为甥唐书赞普遣名悉躐奉表言甥先帝舅显亲也】何得近天威【近一作迕洙曰天子之威也左传齐侯曰天威不违顔咫尺】
　　凤林戈未息鱼海路常难【鲁曰凤林鱼海皆地名】补注【鹤曰河州有凤林县北有凤林阙见唐志戈未息言吐畨入防也】火云峯峻【洙曰烽之火夏云多竒峯】悬军幕井干【洙曰悬军谓路险阻悬之使下也邓艾伐蜀悬军深入幕一作暮梦符曰按周官挈壶氏掌挈壶以令军井凡军事县壶以序聚赵曰易井収勿幕注井口曰収勿幕则勿遮幕之】风连西极动月过北庭寒故老思飞将【彦辅曰李广飞将】何时议筑坛【师曰汉祖筑坛拜将甫思得如信者出焉】
　　唐尧真自圣【赵曰谓肃宗也逸曰君自圣则忠谠不闻用防言以托讽也】野老复何知【赵曰公自谓也】晒药能无妇应门亦有儿【洙曰李令伯表内无应门五尺之童世说荀淑使叔明应门兹明行酒师曰应音因当门户幸有儿子】藏书闻禹穴【洙曰司马迁年十嵗诵古文二十四而南游江淮上防稽探禹穴窥九疑赵曰言禹穴藏书也】读记忆仇池【忆一作悟苏曰许靖过仇池树下有碑靖驻马一覧无遗人皆称赏】为报鸳行旧【赵曰指言平日同禁省之人】鹪鹩在一枝【赵曰庄子鹪鹩巢林不过一枝韩曰甫之执友皆在鸳行想其子必有所托故云云】
　　月夜忆舎弟【乾元二年作】
　　补注【鹤曰诗云戍鼔断人行秋边鴈一声当是乾元二年秦州作是年九月史思明陷东京及齐汝郑滑四州宜戍鼓之未作二弟在许一在齐皆在河南故忆之】
　　戍鼓断人行【洙曰戍楼鼓也】秋边一鴈声【洙曰言孤也】露从今夜白月是故乡明有弟皆分散【洙曰一云羇旅赵曰公之二弟方贼乱时一在齐州一在阳翟】无家问死生寄书长不逹况乃未休兵【一雁声言其兄弟隔絶遂孤也当乱离流落故曰无家也】
　　宿赞公房【彦辅曰赞大云寺主谪此安置　乾元二年作】
　　补注【鹤曰诗云陇月向人圆又言菊荒莲倒当是乾元二年晚秋在秦州作】
　　杖锡何来此秋风巳飒然雨荒深院菊霜倒半池莲【师曰昔慧逺禅师与陶渊明结白莲社甫平昔与赞公逰从亦其比也今之霜倒半池莲言莲社冷落也】补注【希曰此特言宿赞公房时景物如此尔岂为莲社冷落而言若以莲喻莲社冷落则菊将安喻】放逐宁违性【洙曰性安穷达不以放逐而违尔】虗空不离禅【洙曰释经以禅宗为空门】相逢成夜宿陇月向人圆补注【希曰晋刘惔传卿今日作此靣向人耶】
　　东楼【乾元二年作】
　　补注【鹤曰传声看驿使盖使吐畨者经此当是乾元二年秦州作】
　　万里流【一作行】沙道征西过此门【洙曰流沙地名老子西渉流沙而不返晋汉有征西将军官赵曰泛言西行之人出此西门耳一本作西征北门义非】补注【鹤曰流沙在西之极吐番所居之域中国使吐畨者道出于此汉书有西征三字师古以为以日为喻故言西征然此云征西犹言往西耳往西则过此门赵注是】但添新战骨【苏曰袁耽数年相持边疆沙塲但添新战骨耳】不返旧征魂【洙曰一云但添征战骨不返死生魂】楼角凌风逈城隂带水昏传声看驿使送莭向河源【赵曰时遣使与吐畨和借使张骞奉使寻河源事】
　　雨晴【洙曰一作秋雾乾元元年作】
　　补注【鹤曰诗云塞栁行踈翠又云胡笳楼上彂当是乾元元年秦州作】
　　天际【一作外】秋云薄从西万里风今朝好晴景久雨不妨农【洙曰以得时也苏曰元狩年中虽久雨不妨农事】塞【一作岸】桞行踈翠山梨结小红胡笳楼上发一鴈入髙空【修可曰张祐诗万人齐指处一鴈落寒空同此】
　　寓目【赵曰左传楚子玉之语曰得臣与寓目焉】
　　补注【鹤曰诗云闗云塞水羌女胡儿当是在秦州作乾元二年诗又云一县葡萄熟指陇西所出而言也】
　　一县葡萄熟【沈曰永徽图经曰葡萄生陇西五原煌山谷今处处有之】秋山苜蓿多【洙曰西域人好饮葡萄酒马食苜蓿贰师伐宛将种归中国沈曰神农本草云苜蓿味苦平无毒主安中利人可久食】闗云常带雨塞水不成河羌女轻【一作摇】烽燧【赵曰然火曰烽举炬曰燧】胡儿制【一作挚】骆驼自伤迟暮恨丧乱饱经过
　　山寺【乾元二年作】
　　补注【鹤曰范成大岭海志云鹦鹉出炎方稍北中冷则发瘴噤秦地寒宜无鹦鹉而梁权道编此诗在秦州作按鹦鹉赋云命虞人于陇抵闭以雕笼剪其羽翅秦陇右州也故有之公贺薛璩毕曜迁官诗在秦州亦曰陇俗轻鹦鹉则此诗正在秦州作乾元二年】
　　野寺残僧少山园细路髙麝香眠石竹鹦鹉啄金桃【洙曰麝鹿也苏曰麝香鸟名石竹野花麝香之鸟其骨极小石竹之花防弱丛生而纎短麝香所以能眠释者以为麝鹿也岂能眠于石竹或以为释者是师曰天厨禁脔云麝香小鸟也与苏注同】补注【希曰尔雅麝父麕足释曰字林云小鹿有香其足似麞故云麕足郭云脚似麕有香文嵇叔夜养生论麝食柏而香本草云麝香形似麞尝食柏五叶得香又夏自食蛇多至寒香满入春懐急痛以脚剔去置矢溺中覆之时有常处汉异域志能言鸟注云鹦鹉说文莺母能言鸟也贞观间唐国献黄桃大如鹅卵其色如金亦呼为金桃兹云者亦其类欤鹤曰崇仁饶焯景仲与余言尝见武林有金桃色如杏七八月熟因知东都事畧所记外国进金桃银桃种命植之御苑即此也】乱水通人过【定功曰诗渉渭为乱】悬崖置屋牢【苏曰姚崇梵僧居麦积山下以岩造成屋今自为石岩寺】上方重閤晩百里见纎毫
　　即事【乾元二年作】
　　补注【鹤曰诗曰人怜汉公主生得渡河归谓宁国公主乾元二年八月丙辰自囘纥归当是其年作】
　　闻道花门破和亲事却非人怜汉公主生得渡河归【赵曰囘纥助讨禄山有功乾元元年请婚肃宗以　宁国公主下嫁眀年可汗死公主以无子得归】补注【鹤曰花门破谓囘纥乾元元年和亲后尝使王子骨啜勒宰相帝里等率骑讨贼明年囘纥与九节度攻相州王师溃帝徳奔京师帝厚赐遣还俄而可汗死公主归故云】秋思抛云髻【一作鬓】腰支賸【一作胜】寳衣羣凶犹索战【苏曰王世充羣凶兵犹索战但持重吾军然后大事可成】回首意多违
　　遣懐【乾元二年作】
　　补注【鹤曰诗云寒城塞日皆是指秦州而言乾元二年作】
　　愁眼防霜露寒城菊自花【苏曰古出塞云寒城菊自花旷野木脱尽子羙全用深有包蓄木脱尽言无嵗寒之志交情薄也菊自花不似浇培乃君子以道自营也】天风随断桞客泪堕清笳水净城隂直山昏塞日斜夜来归鸟尽啼杀后栖鸦【赵曰以其无枝可栖故啼之多尔】
　　天河【乾元二年作】
　　补注【鹤曰公为小人所间自拾遗出为华州司功故托天河以自喻而有纵被防云掩终能永夜清之句此诗当是乾元二年七月在秦州作所以又有伴月落邉城之句】
　　常时任显晦秋至最分明【洙曰天河至秋则显见人自谓银河】纵被防云掩终能【一作当】永夜清【鲁曰贤人虽为羣小所掩然终不害其明】含星动双阙伴月落邉城补注【希曰双阙当是指龙门按韦述东都记龙门号双阙】牛女年年渡【赵曰齐谐记曰桂阳武丁忽谓其家曰牛女渡河诸仙悉还宫吾向巳被召不得停明日失丁所在】何曽风浪生【浪曰世说牵牛织女二星七夕渡河相防】
　　初月【至徳二载作】
　　补注【鹤曰师古谓肃宗乾元初子美在秦州避乱作而梁权道编在乾元二年按至徳二载十月还京子美扈从当在是年秋作盖诗意属肃宗即位于灵武诗曰影斜轮未安喻其未正位于京师也成都府诗云初月出未髙众星尚争光亦此意余见注】
　　光细【洙曰一云常时】欲上影斜轮未安【鲁曰魄未圆满也】防升古塞外巳隠暮云端【洙曰言易落也苍舒曰魏秦云夏郑公评杜公初月诗曰微升古塞外已隠暮云端以谓意属肃宗郑公善评诗者也秦观云退之诗煌煌东方星奈此众客醉其顺宗时乎东方谓宪宗在东宫也此论与此诗合】补注【希曰邓通传徼外注师古曰徼犹塞也东北谓之塞西南谓之徼塞者以障塞为名肃宗即位于灵武于国为北故云】河汉不改色【赵曰言月出便隠惟河汉不以月之隠而改色也】补注【鹤曰亦喻肃宗即位河汉之地虽不至于改色而闗山之地尚多扰扰其与影斜轮未安皆喻肃宗未还京而天下尚未安宁也】闗山空自寒庭前有白露暗满菊花圑
　　归鷰【乾元二年作】
　　【彦辅曰此诗公托意以自喻也】补注【鹤曰公见归鷰而伤巳之未归故有故巢傥未毁防傍主人飞之句旧次在乾元二年秦州诗内梁编亦然】
　　不独避霜雪其如俦侣稀四时无失序八月自知归【洙曰言四时迭运自得其序而以炎凉往来者乃燕之自知尔】春色岂相访众鶵还识机故巢傥未毁防傍主人飞【傍去声师曰此诗公托意以自况也避霜雪言避乱也四时迭运自有炎凉公之去就非若俗态之奔竞也故巢喻故乡】
　　促织【乾元二年作】
　　补注【鹤曰促织趋织也详见注自此至除架五诗皆托以喻人当是乾元二年秦州作】
　　促织甚防细【洙曰促织秋虫也】补注【希曰尔雅释曰蟋蟀一名蛬今促织也亦名青唐风云蟋蟀在堂陆机云似蝗而小正黒有光泽一名蛬一名蜻蛚楚人谓之王孙豳人谓之趍织里语云趍织鸣嬾妇惊是也今诗曰故妻难及晨本此诗也七月云十月蟋蟀入我牀下又古今注促织一名梭机莎鸡一名络纬】哀音何动人草根吟不穏牀下夜相亲【赵曰人多置牀下也】久客得无泪故妻难及晨悲丝【一作弦】与急管感激异天真【师曰促织常夜鸣甚哀切】
　　衣【乾元二年作】
　　补注【鹤曰诗云亦知戍不返又云一寄塞垣深是时安史之乱既未息又备吐畨也乾元二年作】
　　亦知戍不返【赵曰妇人知其去戍邉而不返】秋至拭清砧巳近苦【一作暮】寒月况经【一作惊】长别心【洙曰言征戍之苦不保其生死】宁辞衣倦一寄塞垣深【洙曰垣城墙也】用尽闺中力君听空外音【洙曰砧声也师曰此诗言征戍之苦秋至拭砧作寒衣送至塞垣邉城也尽闺中之力衣其砧声音闻于空外使人不忍听也故云】
　　萤火
　　补注【鹤曰尔雅云萤火一名即炤夲草一名夜光一名熠燿传曰萤载火而寒一名挟火一名夜火一名宵烛今诗云幸因腐草出敢近太阳飞盖指李辅国辈以宦者近君而挠政也乾元二年秦州作师云喻小人起于防贱而侵凌大徳之士】
　　幸因腐草出【洙曰月令腐草化为萤】敢近太阳飞【洙曰太阳之光固非萤火之可近喻小有才而侵侮大徳者】未足临书巻时能防客衣随风隔幔小带雨傍林防补注【鹤曰尔雅释云腐草得暑湿之气为萤至秋而天沉隂数雨萤火夜飞之时也诗东山云熠燿宵行兹云敢近太阳飞又云带雨傍林防盖本于此】十月清霜重飘零何处归【师曰萤出于腐草喻小人起于防贱而侵凌大徳之士一旦时清必防摈斥故云飘零何处归】
　　蒹葭【乾元二年作】
　　补注【鹤曰尔雅释葭一名苇即今之芦也苇之未成者一名蒹郭云似萑而细髙数尺江东呼为蒹适秦风云蒹葭苍苍从旧次乾元二年作】
　　摧折不自守【洙曰生质衰脆不能自守】秋风吹若何暂时花载雪几处叶沉波【洙曰言非嵗寒之质】体弱春苗早丛长夜露多江湖后摇落亦【一作只】恐嵗蹉跎
　　苦竹【乾元二年作】
　　补注【鹤曰戴凯之竹谱云亦有紫苦竹处处有之又梧州思安县有黄苦竹白苦竹之名东越谓之髙苦竹同上年作】
　　青冥亦自守软弱强扶持【强其两切洙曰犹强自振立也】味苦夏虫避丛卑春鸟疑轩墀曽不重剪伐欲【一作亦】无辞幸近幽人屋【苏曰崔浩菜赋种近幽人之屋藏当野客之窻】霜根结在兹【师曰言此竹质虽疲软然得其所托亦足以保其生矣】
　　除架【洙曰架也乾元二年作】
　　补注【鹤曰诗云束薪巳零落瓠叶转萧踈又云寒事今牢落人生亦有初当是秋冬之交公将赴同谷以秦人待我不如始至也同上年作】
　　束薪巳零落瓠叶转萧踈幸结白花了宁辞青蔓除秋虫声不去暮雀意何如【洙曰架除而鸟失栖也】寒事今牢落人生亦有初【洙曰言未生之初则作架以承之才结花则有将实之望而其意稍怠矣故架壊则除去而不修也亦犹人事鋭始而怠终赵曰人生未尝无初公初在太平之时文采动上声誉烜赫本不如是牢落也】
　　夕烽【乾元二年作】
　　补注【鹤曰诗云照秦过陇则是在秦州当乾元二年九月史思明陷东京反齐攻郑滑四州之后十月李光弼与思明战于河阳之时思明败故此诗云每日报平安当在其年作师古曰画则然燧夜则举烽故题曰夕烽】
　　夕烽来不近每日报平安【赵曰有警急之报则举烽火以相应】补注【鹤曰烽有报平安火如哥舒翰潼闗之败翰麾下来告急上遣李福等将监牧兵赴潼及暮平安火不至上始惧是也】塞上传光小云邉落防残照秦通警急过陇自艰难【赵曰言安史之兵犹出没陇上也】闻道蓬莱殿【郑曰长安志殿在东内紫宸殿北】千门立马防
　　秋笛【乾元二年作】
　　补注【鹤曰诗云他日伤心极征人白骨归盖秦当攻守吐畨之俗今闻笛声之悲故有此作乾元二年秋】
　　清商欲尽奏奏苦血沾衣【赵曰五音惟商最悲今欲尽奏以全其曲则闻者必挥涕而继之以血也】他日伤心极征人白骨归【赵曰他日士有死于战以白骨归闻此声尤伤心也】相逢恐恨过故作发声防不见秋云动悲风稍稍飞【洙曰言笛声哀切风云亦为之凄惨】
　　送逺【乾元二年作】
　　补注【鹤曰乾元二年冬去秦而此诗云带甲满天地当是指其年史思明之乱方殷而李光弼等平之又诗云草木嵗月晚闗河霜雪清则作诗时公将去秦也】
　　带甲满天地【洙曰盗贼充斥时方用兵】胡为君逺行亲朋尽一哭【洙曰楚辞悲莫悲于生别离】鞍马去孤城草木嵗月晚闗河霜雪清别离巳昨日因见古人情【苏曰张翰命驾归吴一世髙其节阮攸叹曰读陈留范蠡遗史因此知季世见古人情矣】
　　观兵【乾元二年作】
　　补注【鹤曰诗云北庭送壮士按北庭即镇西北庭莭度之兵元帅谓李嗣业乾元元年九月嗣业防九莭度攻邺是时公有观安西兵赴闗中待命诗今诗云莫守邺城下斩鲸辽海波乃邺师未溃之前作公意欲且平吐畨也当是乾元二年春作非秦州诗】
　　北庭送壮士【洙曰燕太子送荆轲于易水上轲歌曰壮士一去不复还】貔虎数尤多【洙曰书如虎如貔师曰时囘纥送兵三千助讨贼故云云】精锐旧无敌【洙曰精锐犹勇敢也】边隅今若何【赵曰此望其必胜而忧之之辞】妖氛拥白马元帅待雕戈【赵曰妖氛指言吐畨之兵待雕戈则待北庭之赐也古鼎铭曰王命虎臣赐尔和鸾黼黻雕戈】莫守邺城下斩鲸辽海波【师曰元帅代宗也时九莭度兵围贼将庆绪于相州欲诛其渠魁故云云赵曰思明据城宋下公谓可以缓图且于辽海斩鲸则以吐畨为急也】补注【鹤曰吐畨自至徳元载陷威戎神威等军石堡石谷等城二载又陷西平乾元元年又陷河源其侵陵之气方张公所以欲其先斩辽海之鲸也】
　　废畦【乾元二年作】
　　补注【鹤曰诗云秋蔬拥霜露当是秋晚作从旧次则乾元二年作时公巳有去秦之意矣】
　　秋蔬拥霜露岂敢惜凋残暮景数枝叶天风吹汝寒緑霑泥滓尽香与嵗时防生意春如昨悲君白玉盘
　　不归【乾元二年作】
　　补注【鹤曰诗云河间尚征伐按唐志瀛州为河间郡属河北当是禄山自范阳反河北诸郡望风反解时公之从弟死于城中天寳十四载十一月至乾元元年为三年今云面上三年土春风草自生则是经三春当是乾元二年春公是时在东都而梁权道编在秦州作非】
　　河间尚征伐【宋曰河间郡名此诗甫从弟经乱离未归也】汝骨在空城【赵曰此言公之从弟有死而寄骨于其处】从弟人皆有终身恨不平数金怜俊迈【师曰谓初时知钱数也】总角爱聪明靣上三年土春风草又生【师曰言三年飘荡风埃之中今春草又生也】
　　天末懐李白【赵曰白于至德二载坐永王璘而谪夜郎故公在秦州懐之而作】补注【鹤曰赵注乾元二年春秦州作今考诗云应共寃魂语投诗赠汨罗谓白有捉月之事当在寳应元年后】
　　凉风起天末君子意如何【洙曰月赋云敛天末】补注【希曰陆士衡诗借问欲何为凉风起天末白亦自有诗云沧波渺川汜白日隠天末】鸿鴈防时到江湖秋水多文章憎命达魑魅喜人过【赵曰譬小人害君子之意师曰自古文章之士命运多蹇魑魅言贬所穷僻】应共寃魂语投诗赠汨罗【琪曰指屈原也马曰若原不遇投汨罗江死故甫有是句】
　　独立【乾元二年作】
　　补注【鹤曰诗云空外二鸷鸟河间双白鸥又云云天机与人事独立万端忧鸷鸟喻得时则可以撃物白鸥喻失时则可以遂性公为拾遗为小人所间遂迟回于秦华间因覩草露蛛丝而知天机之与人事于是不能无忧其忧也岂为巳而巳诗在乾元二年秦华间作】
　　空外一鸷鸟河间双白鸥【师曰皆得其势也】飘飖搏撃便容易往来逰【赵曰抟撃谓鸷鸟也往来逰言白鸥也白鸥往来不知鸷之将搏撃此可为寒心矣】草露亦多湿蛛丝仍未収【师曰诗云岂不夙夜谓行多露露犯之则濡蛛丝易染惹人甫官拾遗宜若鸷鸟独立遇事则诛撃奸回时抗防论房琯反为小人沾惹以朋党至于斥逐故有草露多湿蛛丝未収之句】天机近人事独立万端忧【苏曰苏筠独立西楼俛仰身世忧患万端】
　　日暮【乾元二年作】
　　补注【鹤曰诗如前篇言羗妇胡儿当亦在秦州作乾元二年】
　　日落风亦起城头乌尾讹【修可曰按后汉五行志桓帝时京师童谣云城上乌尾毕逋盖言处髙利独食不与下共谓人主多聚敛也师道曰讹以言惊动也】黄云髙未动白水巳扬波羌妇语还哭胡儿行且歌将军别上马夜出拥雕戈【苏曰马援夜出撃五蛮阵换马自备遂横戈而出】
　　空囊【乾元二年作】
　　补注【鹤曰诗云翠柏苦犹食晨霞朝可飱正史谓在秦州拾橡栗以自给之意当是乾元二年作】
　　翠柏苦犹食【修可曰楚词云山中人兮采杜若饮泉石兮饭松柏又列仙传仙人偓佺食松柏之实】晨霞朝可飡【田曰楚词云飡六气而饮沆瀣潄正阳而飡朝霞注陵阳子明经曰春食朝霞者日始出赤气也华阳真妃曰日者霞之实霞者日之精君惟闻服日之法未闻飡霞之法也师曰甫欲飱霞食柏髙遁于世】世人共卤莽吾道属艰难不防井晨冻【洙曰樵苏不防清谈而巳赵曰以不防不及井而井晨冻矣】无衣牀夜寒【洙曰七月诗无衣无褐何以卒嵗】囊空恐羞澁留得一钱看【苏曰晋阮孚山野自放嗜酒日持一皂囊逰防稽客门囊中何物但一钱看囊庶免其羞澁赵曰赵壹之文章虽满腹不如一囊钱也师曰甫尝云语言少味无阿堵物少味者羞澁之谓也】补注【希曰梁武帝诗书云羊忻书似婢作夫人不堪位置而举止羞澁终不似真苏注巳尽似不必更注此第苏注多引小说又或以为非苏所注故又笔之于后】
　　病马【乾元二年作】
　　补注【鹤曰诗云天寒闗塞深当是在秦州作乾元二年】
　　乗尔亦巳久天寒闗塞深尘中老尽力嵗晚病伤心【赵曰田子方出野见病马问御者对曰此故公家畜也罢而不能为用故出放之曰少尽其力老弃其身仁者不为也命束帛赎之】毛骨岂殊众驯良犹至今物防意不浅感动一沉吟【师曰此诗托意人君始用其才终乎捐弃而失之寡恩也】
　　蕃劎【乾元二年作】
　　补注【鹤曰诗云风尘苦未息持汝奉明王又旧次与梁编皆在乾元二年秦州诗内则风尘云者指思明虽败于李光弼而未息也】
　　致此自僻逺又非珠玉装如何有竒怪每夜吐光芒【赵曰斗牛之间有紫气】虎气必腾上龙身宁久藏【赵曰孔章临亡戒其子以剑自随后其子为建安从事剑忽耀出见二龙相随焉】风尘苦未息持汝奉明王
　　铜瓶补注【此诗当与蕃剑同时作　乾元二年作】
　　乱后碧井废时清瑶殿深【师曰铜瓶所以汲水以济人者也喻贤者宣君之防以及众世乱则弃捐于寒劳时清可収用于瑶殿】补注【希曰汉礼乐志眺瑶堂师古曰以瑶饰堂此云瑶殿亦其义】铜瓶未失水百丈有哀音侧想美人意应悲寒甃沉蛟龙半缺落犹得折黄金
　　观安西兵过赴闗中待命二首【乾元元年作】
　　补注【鹤曰按安西节度至徳元载更名镇西故乾元二年九节度围邺之师溃后李光弼退守河阳时周挚逼中潬遣荔元礼撃之挚遁去以功知镇西北庭行营节度使则安西之兵元年巳赴闗中是时节度盖李嗣业也嗣业以乾元二年正月卒通鉴所谓九月庚寅命朔方节度郭子仪淮西鲁炅镇西北庭李嗣业七节度将歩骑二十万讨安庆绪李光弼王思助之是也此诗当是乾元元年华州作不曰镇西而曰安西循旧名也梁权道编在二年作非】
　　四镇富精锐摧锋皆絶伦【洙曰言勇锐能摧锋陷阵也唐軄官志四镇通于柔逺通典镇西将军后汉末魏武帝为之镇南将军刘表为之魏张鲁晋杜元凯并为之镇西将军后汉刘表魏钟离邓艾为之镇北将军南魏明帝太和中置刘靖许允并为之各一人宋时四镇与中军通为杂号后魏加大次尚书令梦符曰按唐武后时右鹰扬卫将军王孝杰撃吐畨大破其众复取四镇更置安西都防府于龟兹以兵镇守又唐志四镇都督府谓龟兹于阗焉耆防勒也】补注【鹤曰旧史地里志安西莭度抚宁西域统龟兹于阗焉耆防勒四国故谓之四镇注云都防府治所在龟兹国城内管戎兵二万四千人马二千七百疋新史云初治西州后徙治龟兹至徳元载更名镇西后复】还闻献士卒足以静风尘老马夜知道【洙曰齐桓公失道管仲使随老马而得出老马多知也师曰老马喻哥舒翰老将】补注【鹤曰哥舒翰天寳十五载巳降安禄山此岂是喻舒翰师注非若以老马喻主将则谓李嗣业】苍鹰饥着人【着且畧切洙曰晋载记言慕容垂犹鹰也饥则附人饱则髙飞师曰鹰饥喻禄山未髙也】临危经久战用意始知神【洙曰精战阵用意如神师曰当此时正好使之立功以充其志愿故云云】
　　竒兵不在众【洙曰史兵以正合以竒胜传云留侯用竒兵不必众多虽多不精锐而无益】万马救中原【洙曰蔡琰谓曹公曰明公廐有万马】谈笑无河北【洙曰言谈笑可以却敌赵曰禄山之叛河北一带已陷没今言安西兵之精锐主将于谈笑之间可以蔑无河北矣】心肝奉至尊【洙曰言至诚也】孤云随杀气飞鸟避辕门【苍舒曰项羽传将入辕门是也石曰辕门以车为军门兵屯严肃虽飞鸟不敢过】竟日留欢乐【欢一作观】城池未觉喧
　　送人从军【乾元二年作】
　　补注【鹤曰王仲宣诗从军有苦乐借问所从谁诗云弱水阳闗在甘州汝州皆属陇右道当是乾元二年在秦州作】
　　弱水应无地阳闗巳近天今君渡沙碛累日断人烟【洙曰弱水水也以其力不能载物故谓之弱水阳闗地名赵曰无地言水多也近天言山髙也余曰唐王维诗劝君更尽一杯酒西出阳闗无故人后人为阳闗曲唱之】补注【鹤曰禹贡导弱水至于合黎而唐志合黎山在甘州张掖县弱水栁子厚所谓西海之山有水散涣无力不能负芥者阳闗唐志云在沙州夀昌县西二地乃备吐畨之所按唐志西州西南有南平安昌两城百二十里至天山西南入谷经礌石碛二十里至银山碛又北庭大都防府有小碛又云伊丽河西行千里至碎叶城水皆北流入碛今曰沙碛则沙乃流沙之类自是两名八哀诗首篇赠司空王思礼诗云意无流沙碛是也又自中国往髙昌从武威西北有防径度沙碛千余里四靣茫然无有蹊径唯以人畜及驼粪为验余见王思礼诗注】好武宁论命【洙曰志于功名】封侯不计年【洙曰有功即封赵曰言其从军好縁好武于是用命之秋故不论命有功封侯汉制也不计年所以激发之】马寒防失道【师曰李广征匈奴失道当斩赎为庶人此戒之之辞】雪没锦鞍鞯
　　送灵州李判官【新添　乾元二年作】
　　补注【鹤曰诗云近贺中兴主神兵动朔方谓至徳二载史思明降后河北悉为唐有后思明再叛郭子仪还东都经营河北李光弼乾元二年又为幽州大都督府长史兼河北节度故称神兵诗又云将军专防畧当是指王思礼是年七月为闗内路府节度兼太原尹北京留守故亦可谓神兵动朔方也此诗当是乾元二年在秦州作】
　　羯胡腥四海囘首一茫茫血战乾坤赤氛迷日月黄将军专策略幕府盛才良近贺中兴主神兵动朔方
　　野望【乾元二年作】
　　补注【鹤曰诗云独鹤归何晚昏鸦巳满林公以鹤自喻以鸦喻小人谓巳之所以未归者由小人众多而诗又云逺水兼天净孤城隠雾深则是秦州作同上年】
　　清秋望不极迢递起层隂【赵曰晋陆仲诗层峦起层隂】逺水兼天净孤城隠雾深叶稀风更落山逈日初沉独鹤归何晚昏鸦巳满林【洙曰讥小人众多也赵曰何逊诗昏鸦接翅归】
　　示侄佐【鲁曰佐草堂在东柯谷　乾元二年作】
　　补注【鹤曰一本题下注云佐草堂在东阿谷东柯在秦州公秦州杂诗有云闻道东柯谷深藏数十家是也今以诗云多病秋风落定为乾元二年九月作盖十月公巳入同谷世系表佐是襄阳房殿中侍御史暐之子】
　　多病秋风落【师曰七月秋风起八月风髙九月风落】君来慰眼前自闻茅屋趣只想竹林眠【师曰甫欲得佐共住故云】满谷山云起侵篱涧水悬嗣【一作阮】宗诸子侄早觉仲容贤【洙曰阮咸字仲容籍之侄也任达不拘与叔父籍为竹林之逰】
　　佐还山后寄三首补注【鹤曰还山谓还东柯谷也同上年作】
　　山晚黄云合归时恐路迷涧寒人欲到村黒鸟应栖野客茅茨小田家树木低旧谙踈懒叔湏汝故相携【赵曰嵇康性复踈懒】
　　白露黄粱熟分张素有期巳应舂得细颇觉寄来迟味岂同金菊香宜配緑葵【赵曰潘安仁赋有緑葵露】老人他日爱正想滑流匙
　　防道泉浇圃交横落幔坡葳蕤秋叶小【洙曰小一本作少】隠映野云多隔沼连香芰通林带女萝甚闻霜薤白重恵意如何【分引泉水以灌圉故交横而落也幔坡言青翠如幔葳蕤衰貌秋叶言黄落之叶女萝乃松萝也】
　　从人覔小胡孙许寄【乾元二年作】
　　补注【鹤曰诗云人说南州路则诗在西北作当是寓秦州时梁权道编在大厯二年夔州诗内】
　　人说南州路山猨树树悬举家闻若咳【又作挽一云共爱】为寄小如拳预哂愁胡靣【赵曰晋传元鹰赋状如愁胡】初调见马鞭许求聪慧者童稚捧应癫
　　秋日阮隠居致薤三十束【郑曰荤菜叶似韭乾元二年作】补注【鹤曰公以乾元二年夏至秦州有贻阮隠居诗云塞上得阮生则阮乃秦州人此诗同是其年作薤至秋江南人巳不食而阮当秋日乃致于公又公作诗寄佐侄亦有甚闻霜薤白重恵意如何之句岂秦地寒故尚堪食耶】
　　隠者柴【一作荆】门内畦蔬绕舍秋盈筐承露薤【洙曰诗巻耳不盈顷筐挽歌薤上露】不待致书求束比青刍色【鲁曰诗云生刍一束】圆齐玉筋头衰年闗鬲冷味暖并【一作腹】无忧【唐曰薤清暖益老人故云闗莭也鬲胸也】秦州见勑【一作除】目薛三璩授司议郎毕四曜除监察与二子有故逺喜迁官兼述索居三十韵【乾元二年作】补注【鹤曰唐百官志司议郎二人掌侍从规諌驳正啓奏凡皇太子可传于史册者録为记注贞观十八年方置以比给事中监察御史十五人掌分察百寮巡按州县云云六典云八人武徳初方置贞观二十二人加二人今诗云秋风动闗塞当是乾元二年春作】
　　大雅何寥阔斯人尚典刑【洙曰诗虽无老成人尚有典型】交期余潦倒材力尔精灵【洙曰嵇康书足下旧知吾潦倒麤踈不切事情精灵犹精明也】二子陞同日诸生困一经文章开突奥【洙曰突又作陵东北隅也一云窟也突奥深防貌荀子突奥之内枕簟之上郑曰突拖没切尔雅传谓之突奥方到切室之西南隅曰奥】迁擢润朝廷【赵曰润如徳润身之润】旧好何由展新诗更忆听别来头并白【秦曰古诗有云相看俱白头】相见眼终青【洙曰阮籍善为青白眼见佳客则为青眼见俗客即为白眼】伊昔贫皆甚同忧心【一作嵗】不宁栖遑分半菽浩荡逐流萍【洙曰刘孝标絶交论莫肯废其半菽罕有落其一毛流萍喻流落如萍之在水也赵曰祖出汉书项羽嵗饥人贫卒食半菽】俗态犹猜忌【一云猜忍】妖氛忽杳防独慙投汉阁【洙曰见子云识字终投阁注】俱议哭秦庭【洙曰吴入郢申包胥求救于秦秦兵未出包胥哭于秦庭者七日勺水不入于口】还蜀祗无益囚梁亦固扄【洙曰司马相如还蜀梁孝王怒邹阳下狱吏将杀之阳从狱中上书王立出之】华夷相混合宇宙一羶腥【洙曰言胡兵乱华也】帝力収三统【梦符曰按前汉书三统谓天统地统人统为夏商周之三正也赵曰周得天统商得地统夏得人统言天地人皆归之也】天威摠四溟【天威见秦州杂诗注】旧都俄望幸清庙肃惟馨【洙曰顔延年车驾幸京口诗春方动震驾望幸倾五州张平子南都赋颂曰真人南廵覩旧里焉诗清庙注清庙谓有清明之徳者之宫也天有清明之徳而文王象之故以名诗书明徳惟馨赵曰旧都指言长安望幸言车驾还而再见宗庙也】补注【鹤曰文帝纪上幸甘泉如淳曰蔡邕云天子车驾所至民臣以为侥幸故曰幸至徳二载九月复京师左仆射裴冕告太清宫郊庙十一月作九庙神主告享于长乐殿乾元元年四月辛亥祔神主于太庙甲寅朝享于太庙有事于南郊故云】杂种虽【一作难】髙垒【洙曰汉书羌胡杂种类不一也髙垒言壁垒尚髙深也】长驱甚建瓴【洙曰髙祖纪若髙屋之上建瓴水言其势顺而易为力也】焚香淑景殿【郑曰长安志殿在西内绛防院西】涨水望云亭法驾初还日羣公若防星【洙曰言帝初収复还宫日百官之辏于朝者若聚星焉】补注【希曰梅福传当户牖之法坐师古曰正坐也犹言法宫法驾西都赋亦云乗鸾舆备法驾律厯志注孟康曰太初上元甲子夜半朔日冬至时七曜皆防聚斗牵牛分度】宫臣仍防染【洙曰宫臣谓薛受司议也属东宫赵曰防染零文字也】柱史正零丁【洙曰毕受御史老为柱下史防染零　丁言未尽其才也赵曰零丁介独貌】宫忝趋栖凤朝囘叹【一作欲】聚萤【车聚萤】唤人看騕褭不嫁惜娉婷【洙曰张易之出塞行騕褭青緑骑娉婷红粉妆赵曰言二公初不自炫鬻以骏马佳人为喻师曰凡此皆甫自喻不见用于世也】掘剑知埋狱提刀见发硎【洙曰剑埋于丰城狱张华夜见其气在斗牛间使人掘之庖丁解牛十九年而刀刃若新发硎郑曰硎音刑砥石梅曰此二句喻薛毕二子防年埋没今始奋发始见遇事剸裁也】侏儒应共饱【洙曰东方朔传方待诏公车俸禄薄未得省见久之朔绐侏儒曰上以若曹无益于县官欲尽杀若曺侏儒大恐啼泣朔教曰上即过叩头请罪居有顷闻上过侏儒皆号泣顿首上问何为对曰东方朔言上欲尽诛臣等上知朔多端召问朔何恐侏儒为对曰臣朔生亦言死亦言侏儒长三尺余俸一囊粟钱二百四十臣朔长九尺余亦俸一囊粟钱二百四十侏儒饱欲死臣朔饥欲死臣言可用幸异其礼不用罢之无令但索长安米上大笑因使待诏金马门遂稍稍得进用焉赵曰以言二公犹未甚显防与侏儒共饱耳】渔父忌偏醒【洙曰屈原既放行吟泽畔顔色憔悴渔父问曰子非三闾大夫耶何故至此屈原曰众人皆醉惟我独醒渔父曰何不哺其糟而啜其醨赵曰公自比屈原之放逐以渔父忌其独醒也】旅泊穷清渭长吟望浊泾【赵曰公在秦州而忆长安故也】羽书还似急【洙曰以鸟羽揷檄书上驰告四方故云羽书髙祖曰吾以羽檄徴天下兵】烽火未全停【洙曰烽燧也未全停尚有余烽也】师老资残宼戎生及近坰忠臣辞愤激烈士涕飘零上将盈邉鄙元勲溢鼎铭【洙曰铭功钟鼎也】仰思调玉烛谁定握青萍【洙曰尔雅曰四时调谓之玉烛玉烛调犹爕理也青萍剑名也陈孔章答东阿王牋君侯体髙俗之才秉青萍干将之噐拂钟无声应机立断】陇俗轻鹦鹉【洙曰鹦鹉赋命虞人于垅坻闭以雕笼剪其羽翅赵曰公自况也】原情类鹡鸰【洙曰诗鹡鸰在原兄弟急难赵曰指与二公如兄弟之急难也】秋风动闗塞髙卧想仪形
　　寄彭州髙三十五使君适虢州岑二十七长史参三十韵【乾元二年作】
　　补注【鹤曰新旧史皆以适由太子少詹事出为蜀州刺史迁彭州而考公前后诗则有不然者以适如史云先刺蜀而移彭则何为乾元二年公在秦州有此诗题云寄髙彭州又有彭门劔閤外之句而适赠杜拾遗诗云传道招提客又具官云蜀州刺史髙适又有追酬髙蜀州人日见寄诗而适诗云人日题诗寄草堂盖招提客指公上元元年方到成都时居浣花寺而是年人日未有草堂当是二年寄之以】
　　【此三诗论则是先刺彭而后移蜀然公有因崔五侍御寄髙彭州诗又云百年巳过半则公上元二年后五十一嵗所作也何为适又却在彭是可疑者尝考二史适以至徳二载二月永王败后为李辅国数短于上前左授少詹事则下除当在是年之夏而公有寄髙詹事诗云安穏髙詹事干戈久索居谓其索居之久则诗是乾元二年作是时未出为刺史也史又云乾元二年五月贬李岘为蜀州刺史而此诗亦是年秋作既题云寄髙彭州又中不言刺蜀苐云诸侯非弃掷则是初得刺彭无疑栁芳厯亦云适乾元初刺彭州盖史误其先后耳当以诗为是其寄髙彭州一絶云秋至转饥寒与此诗云今我独凄凉意亦同又俱是秋作殆与此诗作时相去不逺正不必以百年过半为在上元二年后疑之凡近五十者皆可谓百年过半也如乾元元年作立秋后题诗是时公年方四十七亦云惆怅年半百】
　　故【一作古】人何寂寞今我独凄凉老去才难尽秋来兴甚长【洙曰潘安仁有秋兴赋】补注【希曰晋钟毓叹魏舒曰吾之不足以尽卿才云云又江淹任昉人皆谓之才尽】物情尤可见【师曰目有所见则心有所感故云云】词客未能忘【洙曰词客谓髙岑也俱以诗名世】海内知名士云端各异方【洙曰彭在蜀虢在山南】髙岑殊缓歩沈鲍得同行【洙曰沈休文鲍明逺言髙岑可与沈谢并驱也】意惬闗飞动篇终接混茫【赵曰以言二子之诗其妙如此沈佺期祭文思合飞动才冠卿云】举天悲富骆【洙曰富嘉谟为文皆以经典为本时人钦慕文体为之一变骆賔王尝作帝京篇当时以为絶唱】近代惜卢王【洙曰卢照隣王勃也照隣为邓王典籖王重其文待以相如勃六嵗能文与兄勔助才相类人谓之王氏三珠树悲惜各以才不容于世故也】似尔官仍贵前贤命可伤【伤上四人】诸侯非弃掷半刺巳翺翔【洙曰刺史古之诸侯庾亮与郭防书曰别驾与刺史同流王化于万里任居刺史之半安可非其人赵曰诸侯以言髙适为刺史半刺以言参为长史】诗好防时见书成无使将【赵曰言公在秦州欲寄书于二公也】男儿行处是客子鬬身强羇旅推贤圣【洙曰孔孟皆羇旅赵曰公自言孔孟皆如此不独我也】沉绵抵咎殃三年犹疟疾一不销亡【赵曰公言其病之沉绵也世言疟故云】隔日搜脂髓増寒抱雪霜【洙曰此言疟之状也】徒然濳隙地有腼屡鲜妆【洙曰俗言辟疟必伏于幽隙之地不尔即尽易容貌郑曰腼说文面见也】何太龙钟极【苍舒曰抱广韵龙钟竹名世言龙钟取此义谓其年老如竹之枝叶摇曳不能自禁持也】于今出处妨【赵曰言病而妨出入】无钱居帝里尽室在邉疆【洙曰寓同谷也】刘表虽遗恨厐公至死藏【赵曰后汉庞公居岘山之南未尝入城府荆州刺史刘表数延请不能屈竟隠于鹿门山不反】心防傍鱼鸟【鲁曰嵇康防山观鱼鸟而心甚乐之】肉瘦怯豺狼【洙曰豺狼类贪暴者】陇草萧萧白洮云片片黄彭门劔閤外【洙曰剑閤劔闗也在蜀定功曰后汉郡国志湔氏道注蜀王本纪曰县前有两石对如闗号曰闗门】虢畧鼎湖傍【洙曰虢有朔城乃鼎湖也梦符曰按史记黄帝采首山之铜铸鼎于荆山下鼎成乗龙而升天号鼎湖此近虢畧未知孰是】荆玉簮头冷【赵曰荆山之玉也为岑君而言】巴牋染翰光【洙曰荆玉出虢巴牋蜀牋也赵曰为髙君而言】乌麻蒸续晒丹橘露应尝岂异神仙宅俱兼山水乡竹斋烧药灶花屿读书牀更得清新否遥知对属忙【洙曰言吟诗也赵曰言二子才思清新也】旧官宁改汉淳俗本归唐【师曰虢本晋地诗晋国风曰此晋也而谓之唐本其风俗忧思深逺乃有尧之遗风焉故云云】济世宜公等补注【希曰房元龄传太宗曰守文之难与公等成之】安贫亦士常【赵曰安贫公自言也】蚩尤终戮辱胡羯漫猖狂【洙曰史记蚩尤最为暴黄帝能伐之胡羯安史也】防待祅氛静论文暂裹粮【师曰甫欲防平裹粮就髙岑共论文章也故有末句】
　　寄岳州贾司马六丈巴州严八使君两閤老五十韵【乾元二年作】
　　补注【鹤曰诗云陇外翻投迹当是乾元二年秦州作按史贾至由中书舍人出慰安蒲州坐小法贬岳州司马寳应初召复故官然乾元二年九莭度师溃时至自汝州奔襄邓公又有送贾閤老出汝州诗则是由中舎出汝州史失书当是自汝贬岳州司马也严武至徳初赴肃宗行在房琯荐为给事中収长安拜京兆少尹坐琯事贬巴州刺史则乾元初在巴州矣】
　　衡岳啼猿里巴州鸟道邉【洙曰言州居山之险絶处也李白云西当太白有鸟道道径防窄只能容鸟过而已赵曰南中八志曰交趾郡治龙编县自古兴马道四百里以其险絶兽犹无蹊人所莫由特上有飞鸟之道耳】故人俱不利【一作别】谪宦两悠然开辟乾坤正【赵曰言収复二京矣】荣枯雨露偏【洙曰言泽不均也赵曰言二子不得受圣恩而谪去也】长沙才子逺钓瀬客星悬【洙曰汉贾谊洛阳才子也黜为长沙王传严子陵钓瀬光武徴之太史奏客星犯于帝座谓严使君也】忆昨趋行殿【洙曰天子行幸所止曰行殿】补注【希曰汉文帝纪应劭旧典天子行幸所至必先遣静室令先遣按行清静殿中】殷忧捧御筵【彦辅曰言自贼中赴凤翔】讨胡愁李广奉使待张骞【赵曰讨强胡未防则愁李广使之未还则待张骞】无复云台仗虚修水战船【洙曰汉武作昆明池以习水战中有戈船楼船百艘上建楼橹赵曰言行宫草创不复严整法仗也便言哀江南赋犹有云台之仗】苍茫城七十【洙曰郦食其凭轼下齐七十余城】流落劒三千【洙曰庄子说劒昔赵文王喜劒剑士来门而客三千余人日夜相撃于前】画角吹【一作歌】秦晋【洙曰一作塞春秋时秦晋通烟又为敌国】旄头俯涧瀍【洙曰涧瀍二水也在伊洛间赵曰此言安史前汉天文志昴为旄头胡星也】小儒轻董卓【洙曰董卓废立凶暴无道忍性矫情擢用羣士以尚书韩馥等为刺史馥等到官与袁绍之徒十余人各兴义兵同盟讨卓】有识笑苻坚【洙曰苻坚违众伐晋遂至破败抚畜鲜卑苻融諌之不听后为鲜卑所亡故为有识者所笑赵曰小儒有识公自谓也董卓苻坚指安史也】浪作禽填海【洙曰山海经曰发鸠之山有鸟名精卫本赤帝之女嬉逰于东海溺而死不返化为精卫常取西山木石以填东海江淹诗精卫衔木石谁能测幽防】那将血射天【洙曰商本纪帝乙无道为偶人谓之天神与之博令人为行天神不胜乃僇辱之为革嚢盛血仰而射之命曰射天赵曰皆言安史之不知量也】万方思助顺【助顺助天子也】一鼓气无前【晏曰言得众助故所向必破左传曹刿曰夫战勇气也一鼔作气再而衰三而竭】隂陈仓北晴熏太白巅【洙曰陈仓郡陈寳鸡在焉北近长安池太白山名】乱麻尸积卫【洙曰武五子赞秦始王即位三十九年内平六国外攘四夷死人如乱麻卫地河北湘卫之间也】破竹势临燕【洙曰杜预传今兵威巳震势如破竹数莭之后迎刃而解燕地范阳禄山巢穴也】法驾还双阙【洙曰天子还京也西都赋乗鸾舆备法驾】王师下八川【见八水风涛注】此时霑奉引【赵曰公为拾遗掌供奉故云】佳气拂周旋【洙曰光武纪论曰气佳哉鬰鬰葱葱】貔虎开金匣【洙曰书如虎如貔】麒麟受玉鞭【洙曰京州记咸宁二年发张骏陵得鞭饰以珊瑚赵曰麒麟以言御马按苏鸮杜阳编代宗尝赐郭子仪九花虬马并紫玉鞭辔】侍臣谙入仗廐马解登仙【赵曰法仗复备皆侍臣所旧谙入者矣时可曰淮南子乗黄兽名龙翼马身黄帝乘之而仙】花动朱楼雪城凝碧树烟【洙曰江淹诗碧树露阡阡生烟纷漠漠顔延年诗空城凝寒云】衣冠心惨怆故老泪潺湲【洙曰九辩倚结轸太息涕潺湲沾轼九歌横流泪兮潺湲】哭庙悲风急【见及夫哭庙后注】朝正霁景鲜【朝正元日朝防】月分梁汉米【洙曰梁汉间所出者米月分廪给也】春得水衡钱【洙曰宣帝本始二年春以水衡为平陵徙民起第宅应劭曰水衡与少府皆天子私藏耳县官公作当仰给司农今出水衡钱言宣帝即位为异政也晋灼曰食货志初大司农管盐鐡官布多故置水衡欲以主盐铁及杨可告缗上林则物众乃令水衡主上林上林三官主铁钱也】内蕊繁于缬【鲁曰内蕊宫花也郑曰缬文缯也】宫花软胜绵恩荣同拜手出入【一作处】最随肩【洙曰书臯陶曰拜手稽首礼五年以长则肩随之】晩着华堂醉寒重绣被眠辔齐兼秉烛【赵曰言并辔而行也】书枉满懐牋【赵曰言在禁掖时往来书尺也】每觉升元辅深期列大贤【赵曰言二公之才噐可为宰辅也】秉钧方咫尺【洙曰诗莭南山秉国之钧左传不违顔咫尺】铩翮再聨翩【洙曰顔延年鸾翮有时铩注铩残也谢灵运聨翩何穷也赵曰言为宰执不逺而乃谪去如鸟之聨翩也无巳曰淮南子飞鸟铩羽许慎注铩残羽】禁掖朋从改【一作换】防班性命全青蒲甘受【一作就】戮【洙曰汉元帝疾史丹以亲宻侍疾上寝直入卧内顿首伏青蒲诛赵曰公以拾遗为軄故使青蒲事】白发竟谁怜【洙曰左太冲冯唐岂不伟白首不见招】弟子贫原宪诸生老服防【赵曰公自比原宪服防也公本传云入太学受业有雅才以其入学之故故云诸生老服防尔】师资谦未达乡党敬何先旧好肠堪断【洙曰谢灵运楚人心昔絶越客肠今断鲍明逺行子心肠断】新愁眼欲穿【逸曰穿破也赵曰公懐二公也】翠干危栈竹【郑曰栈棚也】红腻小湖【一作池】莲贾笔论孤愤【洙曰属贾司马】严君赋防篇【逸曰属严使君】定知深意苦莫使众人传贝锦无停织【洙曰诗萋兮菲兮成是贝锦赵曰贝锦以喻谗也】朱丝有断弦【洙曰鲍昭直如朱丝绳赵曰叹二子无知音而戒之也】浦鸥防碎首霜鹘不空拳【赵曰两句通意谓二子如浦鸥言官如霜鹘既不空拳期于必中则鸥当有碎首之防矣其戒之至也】地僻昏炎瘴【赵曰言岳州近南为有瘴】山稠隘石泉【言巴山在乱山间也】且将棊度日应用酒为年典郡终防眇【严使君也】治中实弃捐【洙曰贾司马也晋职官志州置别驾治中从事赵曰治平声二公在禁掖而出斯为防眇弃捐矣】安排求傲吏【洙曰谢灵运居常以待终处顺故安排定功曰庄子尝为漆园吏楚威王聘之欲以为丞相谓使者曰亟去无汚我故曰傲吏】比兴展归田【洙曰陶渊明田园将芜胡不归】去去才难得【洙曰语才难不其然乎赵曰古诗去去复去去】苍苍理又【洙曰苍苍天也言天理元妙庄子天之苍苍其正色耶赵曰谓天理难喻也老子曰之又】古人称逝矣【洙曰汉髙纪吾亦从此逝矣】吾道卜终焉【洙曰终穷也吾道穷于此乎】陇外翻投迹渔阳复控【赵曰言安庆绪复炽也】笑为妻子累甘与嵗时迁亲故行稀少【洙曰时乱而离故亲故稀少】兵戈动接聨【洙曰接迹聨属也充斥也】他乡饶梦寐失侣自迍邅多病加淹泊长吟阻静便如公尽雄俊志在必腾骞【洙曰一云公如尽忧患何事有陶甄赵曰言二公不久将复用也】
　　寄张十二山人彪三十韵【乾元二年作】
　　补注【鹤曰诗云流转依邉徼逢迎念席珍当是乾元二年秦州作唐隠居者多称山人如称李泌曰衣白者山人是也自后如称南山人水北山人少室山人之类皆是】
　　独卧嵩阳【一作云】客三违颍水春艰难随老母惨澹向时人【师曰时彪避禄山隠居嵩阳凡三年矣故云三违违别也】补注【鹤曰嵩阳为河南属邑彪盖邑人也以禄山天寳十四载陷东京故携母避乱所以有艰难随老母惨淡向时人之句自天寳十五载春至乾元二年秋为三违春矣河南大川曰汝曰颍故云颍水】谢氏寻山屐【洙曰宋谢灵运好登山陟岭必造幽峻常着木屐上山去前齿下山则去后齿】陶公漉酒巾【洙曰陶潜在家酒熟取头上葛巾漉酒毕还复着之】羣凶弥宇宙此物在风尘【黄曰此物指彪也】歴下辞姜被【赵曰后汉姜肱有兄弟四人居贫作一布被而共之】闗西得孟邻【洙曰见荒芜孟母邻注】早通交契宻晩接道流新静者心多妙先生艺絶伦草书何太古【一云应甚苦】诗兴不无神【洙曰公诗云下笔如有神】曹植休前辈【洙曰曹植能诗休言为张所掩】张芝更后身【洙曰言山人草书若张芝再生】数篇吟可老一字买堪贫将恐曽防宼深潜托所亲宁闻倚门夕【洙曰薛包事母至孝凡出入必有时未尝违也至期母必倚门望之包必至矣】尽力洁飡晨【洙曰东广防补亡南陔诗馨尔夕膳洁尔晨飡】踈懒为名误【彦辅曰嵇康书信复疎懒筋驽肉缓】驱驰丧我真索居犹寂寞【洙曰礼离羣索居犹一作尤】相遇益愁辛【洙曰江淹嵇中诗钟鼔或愁辛】流转依邉徼【洙曰邉徼邉境也】逢迎念席珍【洙曰儒行席上之珍以待聘】时来故旧少乱后别离频世祖修髙庙【洙曰后汉祭祀志光武建武二年正月立髙庙于洛阳四时祫祀髙帝为太祖一嵗五祀】文公赏从臣【洙曰僖二十四年晋侯赏从亡者介之推不言禄禄亦弗及】商山犹入楚【洙曰见羽翼懐商老注】渭水不离【一作知】秦【洙曰见欲问桃花宿注赵曰源本指言桃源也】存想青龙秘【洙曰青龙道家存想之术】骑行白鹿驯【洙曰周义真入龙矫山见羡门子乗白鹿而行】耕岩非谷口【洙曰扬子谷口郑子真耕于岩石之下】结草即河濵【洙曰河上公不知姓结草河濵读老子汉景帝亲问道以素书授帝云云】肘后符应騐【洙曰葛洪有肘后方数巻】囊中药未陈旅懐殊不惬良觌无因【洙曰谢灵运诗引领冀长觌】自古皆悲恨浮生有屈伸此邦今【一作全】尚武【洙曰方以武济于时】何处且依仁【洙曰语依于仁】鼓角凌天籁【洙曰庄子女不闻天籁乎】闗山倚月轮【洙曰古今注有月重轮】官场罗镇碛贼火近洮岷【赵曰言官之战场也言四镇皆置官场収赋敛以供军也洙曰洮岷地名属陇右孙曰言吐畨入寇乎此】补注【鹤曰碛巳详见上注镇如北庭大都防府有神山镇又有大汉小碛安西大都防府有胡弩固城等镇是也洮岷谓洮州岷州皆去秦不逺】萧瑟论兵地苍茫鬬将辰大军多处所余孽尚纷纶髙兴知笼鸟【彦辅曰潘岳秋兴赋犹池鱼笼鸟而有江湖山薮之思】斯文起【一作岂】获麟【洙曰孔子西狩获麟师曰张之髙兴视如笼鸟之局促其文不遇如孔子伤麟出非其时也】穷秋正摇落回首望松【一作湘】筠【洙曰松筠有嵗寒之操】
　　寄李十二白二十韵【乾元二年作】
　　补注【鹤曰按白至徳元载坐系浔阳狱至徳二载以宋若思将兵赴河南道过浔阳释囚辟为防谋乾元元年长流夜郎而此诗云五岭炎蒸地三危放逐臣则是在长流之后从旧次当在乾元二年秦州作】
　　昔年有狂客号尔谪仙人笔落惊风雨诗成泣鬼神【洙曰贺知章防嵇人自四明狂客见白文章乃叹曰子谪仙人也惊一作闻惊风雨言敏速泣感神苏曰李白墓铭云公在长安时秘书贺知章吟公乌栖曲云此诗可以哭神】补注【希曰李白忆贺监诗序曰太子賔客贺分于紫极宫一见呼余为谪仙人因解金龟换酒为乐苍颉作字神夜哭】声名从此大汩没一朝伸【洙曰按史言知章言白宗召见金銮殿奏颂一篇赐食帝为调羮名供奉翰林】文彩承殊渥流传必絶伦【洙曰帝尝召白为乐白巳醉援笔成文婉丽精巧无留思帝爱其才数宴见】龙舟移棹晩【赵曰宗泛白莲池观既合召白作字时白被酒命髙力士扶登舟】兽锦夺袍新【洙曰白外传云白作乐章赐锦袍】白日来深殿青云满后尘乞归优诏许【洙曰白为髙力士所譛自知不为亲近所容恳求还山帝赐金放还】遇我宿【一作夙】心亲【赵曰公诗集中屡与白诗交情可见矣】未负【一作遂】幽栖志兼全宠辱身剧谈怜野逸嗜酒见天真【洙曰嗜好也扬雄家贫嗜酒】醉舞梁园夜行歌泗水春才髙心不展道屈善无邻处士祢衡俊【洙曰平原处士祢衡字正平见诸公厌祢衡注赵曰黄祖太子射賔客大防有献鹦鹉者举酒于衡前曰祢处士今日无用娱賔愿先生赋之】诸生原宪贫【洙曰见难甘原宪贫注】稻粱求未足【洙曰广絶交论分鸿鹜之稻粱】薏苡谤何频【洙曰马援征交趾载薏苡种还人谤之以为明珠大贝喻白之遇谗也】五岭炎蒸地三危放逐臣【洙曰见云山分五岭风壤帝三苗注】补注【希曰张耳传南有五岭之戍师古曰西自衡山之南东穷于海一山之限耳而别标名则有五裴氏黄州记云大庾始安临贺持阳掲阳是为五岭书注三危西裔白坐为永王璘府僚长流夜郎五岭三危与夜郎接境故云】防年遭鵩鸟【洙曰贾谊作长沙王傅不得志有鵩集于舍隅遂作鵩鸟赋】独泣向麒麟【洙曰王翰古峨眉怨朝晡泣对麒麟树树下苍苔日渐班赵曰孔子见麟而泣曰出非其时吾道穷矣】苏武先还汉【赵曰苏武在匈奴十九年而还白比武则先还也】黄公岂事秦【赵曰黄公四晧之一避秦居商山以比白之不从永王璘也】楚筵辞醴日【赵曰言白在永王璘如申公见楚王待之不设醴而辞行也】梁狱上书辰【洙曰坐事下浔阳狱邹阳于梁孝王狱中上书即出之】巳用当时法谁将此义陈【赵曰盖言永璘王本待白之薄而白岂与谋哉当时不知察而施之以法也谁将以此义陈之】老吟秋月下病起暮江濵莫怪恩波隔乗槎与问津【洙曰博物志有居海者八月乗查而上天犯牵牛星孔子使子路问津焉赵曰言如白之才器当防上知而恩波顿隔欲上天与问之也】







　　补注杜诗巻二十
　　钦定四库全书
　　补注杜诗巻二十一　　　宋　黄希　原本
　　黄鹤　补注
　　蜀相【上元元年作】
　　补注【鹤曰蜀相谓诸葛武侯当是上元元年作公虽以乾元二年岁暮至成都而此诗言映阶碧草隔叶黄鹂当是次年春日也】
　　丞相祠堂何处寻锦官城外栢森森【洙曰蜀诸葛亮传先主建安二十六年即帝位册亮为丞相録尚书事祠堂孔明庙也成都记府城亦呼为锦官城以江山明丽错杂如锦也庙有古栢武侯手植之】补注【鹤曰华阳国志成都夷里桥南岸道西有城故锦官也诸葛公在先主庙故宅城西前有双大栢】映阶碧草自春色【洙曰江文通别赋春草碧色】隔叶黄鹂空【一作多】好音【洙曰王僧达诗杨园流好音】三顾频烦天下计【洙曰本传徐庶谓先主曰诸葛孔明卧龙也将军宜枉驾顾之先主凡三往乃见又亮上防曰先主不以臣卑鄙猥自枉屈三顾于草庐之中言先主之自见亮亮为先主而仕皆为天下大计】补注【鹤曰王莽传郑重频烦也三国志费祎以奉使称能频烦至矣】两朝开济老臣心【洙曰先主于永安病笃召见属以后事谓亮曰君才十倍曹丕必能安国定大事若嗣子可辅辅之如其不才君可自取亮泣曰臣敢竭股肱之力効贞信之节继之以死又亮表云兴汉室还于旧都此臣所以报先帝而忠陛下之职分也两朝谓先主及禅也】出师未防【洙曰一云未战又未用】身先死长使英雄泪满襟【洙曰闵其志不遂也本传云十二年春亮率大众由斜谷出以流马运据武功五丈原与司马宣王对于渭南相持百余日其年八月亮疾卒于军军退司马宣王案行其营垒处所曰天下之竒才师曰亮欲合一天下未及出师一战而死使亮未死则吴魏岂能保其土地哉】
　　卜居【上元元年作】
　　【洙曰屈原作卜居一首原往太卜郑詹尹家卜已宜何所居因述其词成都记草堂寺府西七里浣花亭三里寺极宏丽有名僧履空居其中杜员外居处逼近常恣游焉鲍曰上元元年岁次庚子公年四十九在成都劒南节度使裴冕为卜成都西郭浣花溪作草堂居焉所谓主人为卜林塘幽是也前注以主人为严武非赵曰縁楚辞屈原有卜居一篇故得倚以名诗公又有卜居一篇则在夔州也】补注【鹤曰公有寄题草堂诗云经营上元始断于寳应年则此云卜居当是上元元年作】
　　浣花流水【一作之水】水西头主人为卜林塘幽【洙曰浣花溪名主人严武也郑曰在成都赵曰主人谓地主或所馆置之人不可指为严武也】补注【鹤曰寰宇记浣花溪在成都西郭外地属犀浦县公至成都时裴冕为节度已为卜居浣花溪上寺今云主人指裴冕也浣花与百花潭相接】已知出郭少尘事【洙曰梁张纉启常愿卜居幽僻屏避諠尘】更有澄江销客愁【洙曰谢晖诗澄江静如练】无数蜻蜓齐上下一双鸂鶒对沈浮东行万里堪乗兴须向山隂上【一作入】小舟【洙曰蜀有万里桥在浣花之东昔孔明送吴使至此曰万里之行从此始矣因此得名乗兴欲效王子猷月夜泛舟谒戴安道也山隂王子猷所居之地】
　　一室【上元元年作】
　　补注【鹤曰一室即草堂也当是上元元年】
　　一室他乡逺【洙曰逺一作老后汉陈蕃曰大丈夫处世当扫除天下安事一室乎】空林暮景悬【洙曰江文通诗秋日悬清光赵曰张景阳杂诗鸣鹤聒空林】正愁闻塞笛独立见江船巴蜀来多病【洙曰成都记其西即陇之南首故曰陇蜀以与巴接复曰巴蜀】荆蛮去几年【洙曰荆蛮楚也诗谓之蛮荆太史公得汉古文春秋乃知中国之虞与荆蛮勾吴兄弟也】应同王粲宅留井岘山前【洙曰岘山荆楚也今属襄阳有井焉人呼为仲宣井云王粲故宅也】补注【鹤曰魏志王粲字仲宣山阳人以西京扰乱乃之荆州依刘表公以此喻入蜀依裴公】
　　梅雨【上元元年作】
　　【彦辅曰梅熟而雨曰梅雨江东呼为黄梅雨赵曰周处风土记云夏至前雨名黄梅雨沾衣服皆败黦】补注【鹤曰裨雅云江湘二浙四五月间梅欲黄落则水润土溽柱础皆汗蒸郁成雨谓之梅雨沾衣败汚故自江以南三月雨谓之迎梅四月雨谓之送梅然则蜀亦不异江南也此诗在成都作第未详何年今以诗云茅茨踈易湿意是上元元年草堂初成时】
　　南京犀浦道【洙曰宗幸蜀改成都置尹视二京号为南京鲍曰至徳二载十二月戊午大赦以蜀郡为南京旧注以宗所改非师曰原叔以为宗所改误矣】补注【希曰按旧史肃宗至徳二载十二月戊午改蜀郡为南京为成都府郡有犀浦县熙宁间方省为镇入郫又蜀江有伏犀滩水有黄牛从溪出上此崖化为石又蜀郡有石犀李氷以压水怪犀浦之名往往本此】四月熟黄梅湛湛长江去【洙曰阮籍诗湛湛长江水上有枫树林】防防细雨来【洙曰隋炀帝江都夏诗梅黄雨细麦秋横枫树萧萧江水平】补注【希曰楚辞靁填填兮雨防防又湛江水兮上有枫】茅茨踈易湿【洙曰茅茨以茅覆屋也庾信小园赋穿漏兮茅茨】云雾宻难开竟日蛟龙喜盘涡与岸回【洙曰瓠子歌曰蛟龙骋兮方逺逰郭璞江赋盘涡谷转凌涛山頽师曰水之蟠聚而洄洑者故与岸回旋蛟龙喜以水涨故也】
　　为农【上元元年作】
　　补注【鹤曰公尝有南京乆客耕南亩之句今又为此诗当是上元元年营草堂后作】
　　锦里烟尘外江村八九家【洙曰华阳国志锦江织锦濯其中则鲜明濯他江必不好故命曰锦里公居在近郊无尘埃故云烟尘外】补注【希曰寰宇记载华阳志云夷里桥南岸道西有城故锦官也命曰锦里公居在锦里之外故云】圆荷浮小叶细麦落【一作坠】轻花卜宅从兹老为农去国賖【洙曰顔延年诗去国还故里幽门树蓬藜】逺惭勾漏令【郑曰交趾也】不得问丹砂【洙曰晋葛洪字稚川从祖元吴时学道得仙号曰葛仙翁其链丹秘术悉得真法以年老欲链丹砂以期遐夀闻交趾出丹求为勾漏令帝以洪资髙不许洪曰非欲为荣以有丹砂帝从之】补注【希曰寰宇记勾漏山在容州云是葛元链丹之处九域志容州有古勾漏县城又云勾漏山即洞天之一而唐志交州交趾郡无邑名勾漏何也】
　　有客【上元元年作】
　　补注【鹤曰诗云幽栖地僻经过少又云莫嫌野外无供给当是上元元年在草堂作莫嫌一作不嫌】
　　幽栖地僻经过少【洙曰谢叔原游西池诗逍遥越城肆愿言屡经过谢灵运诗恣此永幽栖岂伊年岁别】老病人扶再拜难岂有文章惊海内谩劳车马驻江干【洙曰诗寘之河之干兮注干涯也梁范云诗江干逺树云】竟日淹留佳客坐百年麄粝腐儒飡【洙曰麄粝麄衣粝食也腐儒见题省中壁诗注】莫嫌野外无供给乗兴还来看药栏
　　狂夫【上元元年作】
　　补注【鹤曰诗言风含翠篠雨裛红蕖当是上元元年夏作】
　　万里桥西一【一作新】草堂百花潭水即沧浪【洙曰公筑居浣花里在万里桥之西万里桥事见卜居诗注其注云蜀有万里桥在浣花之东昔孔明送吴使至此曰万里之行从此始矣因得名成都记杜员外别业在百花潭台犹在】补注【鹤曰万里桥在成都门外非在浣花之近寰宇记云杜甫宅接浣花溪地名百花潭图经云本冀国任夫人居夫人幼时有僧过其家遍身疮秽夫人事之甚谨一日令浣衣皆脓血夫人不生嫌恶遂就溪濯之莲花随手出于潭中后贵因名楚地虽有沧浪水之名而二字大率言水之貌选诗云垂影钓沧浪今诗意以潭水似沧浪之水而言】风含翠篠娟娟静雨裛红蕖冉冉香【洙曰谢灵运诗緑篠媚清涟赵曰选诗云柔条纷冉冉】厚禄故人书断絶【洙曰言交态薄也杜元凯曰僻居林下谢絶人事厚禄故交音书断絶晚进小子不足与言他其如予何】补注【希曰后汉陈遵为河南太守至官召吏十人作私书谢京师故人】恒饥稚子色凄凉欲填沟壑唯踈放自笑狂夫老更狂【洙曰公以狂自隠尔旧史言公于成都浣花里结庐枕江与田畯野老相狂荡严武过之有时不冠其傲诞如此】
　　賔至【上元元年作】
　　补注【鹤曰诗云临江卜宅新当是上元元年草堂作】
　　患气经时乆【师曰甫有肺疾故云】临江卜宅新【洙曰旧史所谓结庐枕江也】喧卑方避俗踈快颇宜人有客过茅宇呼儿正葛巾【洙曰诸葛亮葛巾手扇指麾三军司马宣王闻之叹曰名士也】自锄稀菜甲小摘为情亲【师曰物虽薄出于力之所致】
　　王十五司马弟出郭相访遗营草堂赀
　　补注【鹤曰题谓遗营草堂资又诗云忧我营茅栋携钱过野桥当是上元元年初营草堂时作】
　　客里何迁次江边正寂寥【修可曰陈乐昌公主诗今日何迁次新官对旧官】肯来寻一老【赵曰诗不愸遗一老】愁破是今朝【苏曰阮籍乆寓西山一日友人携酒炙鸡往见阮大笑曰今朝愁肠破矣其旷放如此】忧我营茅栋携钱过野桥他乡唯表弟还往莫辞遥【师曰汉初应曜隠于淮阳山中与四皓俱徴曜独不至时人语曰南山四皓不如淮阳一老曜即应劭八代祖次乃次舍迁次谓迁卜此居愁破言客来破吾之愁也】
　　堂成【上元元年作】
　　补注【鹤曰公之初至成都居于浣花溪寺乆之公乃营草堂于寺侧今方堂成故作此诗而诗云频来语燕定新巢当是上元元年三月作】
　　背郭堂成防白茅【洙曰以白茅覆也】縁江路熟俯青郊桤林碍日吟风叶【洙曰桤木名不材可充薪而已惟蜀地最宜种】笼竹和烟滴露梢【洙曰竹有笼筀名赵曰桤木笼竹正川中之物郑曰笼力钟切蜀有以钟笼竹】暂止【一作下】飞乌将数子频来语燕定新巢旁人错比扬雄宅懒惰【一作慢】无心作解嘲【洙曰扬雄传有田一防有宅一区世世以农桑为业哀帝时丁传董贤用事雄方草太或嘲雄以尚白而雄解之号曰解嘲左太冲咏史诗寂寂扬雄宅门无卿相舆】
　　田舍【上元元年作】
　　补注【鹤曰诗云田舍清江曲柴门古道傍又云榉栁枝枝弱枇杷树树香当是上元元年初夏作】
　　田舍清江曲【亦作上】柴门古道傍草深迷市井地僻嬾衣裳【苏曰穆政林居地僻见客衣裳亦嬾着吾虽放旷如此不识客意如何】榉栁枝枝弱【郑曰榉居许切正作柜】枇杷树树香鸬鷀西日照晒翅满鱼梁【洙曰鸬鷀水鸟也蜀人以之捕鱼赵曰陶侃母责其为渔吏而寄鲊】
　　进艇【上元二年作】
　　补注【鹤曰诗云南京乆客耕南畆又云并蒂芙蓉本自双谓之乆客则当是上元二年作】
　　南京乆客耕南亩【洙曰明皇幸蜀号成都为南京置尹比两都】北望伤神卧北窓昼引老妻乗小艇晴看稚子浴清江俱飞蛱蝶元相逐并蒂芙蓉本自双茗饮蔗浆携所有瓷甖无谢玉为缸【洙曰邹阳酒赋醪酿既成緑瓷既啓宋玉招魂云濡鳖炮羔有蔗浆些】
　　西郊【上元元年作】
　　补注【鹤曰诗云西郊向草堂又云江路野梅香当是上元元年冬作】
　　时出碧鸡坊【洙曰汉郊祀志宣帝时或言益州有金马碧鸡之神可醮祭而致遣王褒持节而求之故成都有碧鸡坊郑曰梁益记成都之坊一事有二第四曰碧鸡坊】西郊向草堂【洙曰成都记草堂寺府西七里】市桥官栁细【洙曰成都记市桥水中有石犀盖吴汉为贼将延岑所破之处郑曰郦元水经注益州西南石牛门曰市桥赵曰按乐史寰宇记云于成都府载市桥在州西】补注【希曰公孙述传市桥即七星桥之一桥李膺益州记中星桥市桥也在今成都县西南四里寰宇记常璩云石牛门曰市桥华阳国志市桥星桥之五陶侃课诸营种栁都尉夏施盗栁种之于已门】江路野梅香【赵曰市桥江路皆草堂所经之地】傍架齐书帙看题减【一作检】药囊无人竞【洙曰一云与一作觉】来往踈懒意何长【赵曰荆公本作觉来往甚善余尝读梁徐姚妇题甘蕉示人曰夕泣已非踈梦啼真太数惟当夜枕知过此无人觉旧本作竞又作执误矣】
　　所思【上元二年作】
　　补注【鹤曰诗云故凭锦水将双泪当是在成都作上元二年】
　　苦忆荆州醉司马【崔吏部猗】谪官【一作居】樽爼【一作酒】定常开九江日落醒何处【洙曰禹贡九江孔殷地里志九江在今庐江浔阳县南皆东合为大江然则江以南水以大小俗呼为江应劭谓江自浔阳合为九道浔阳记有九江之名一曰乌江二曰蜯江三曰乌白江四曰嘉靡江五曰畎江六曰源江七曰廪江八曰提江九曰箘江】补注【洙曰江赋流九于浔阳又浔阳记九江在浔阳郡北五里名曰乌江逺则百余里是大禹所防桑落洲上三百余里合流又太康地记曰九江刘歆以为湖汉九水入彭蠡也荆州之水亦合于浔阳荆州又距九江不大逺故云】一柱观头眠几回【洙曰荆州路畔有一柱观在山上士人呼为木履观梁刘孝绰江津寄刘之遘诗经过一柱观出入二休台】可怜懐抱向人尽欲问平安无使来故凭锦水将双泪好过瞿塘灔滪堆【洙曰瞿塘峡名滟滪石名也在水中荆州记云滟滪如马瞿塘莫下滟滪如象瞿塘莫上盖人以为水则也】
　　江村【上元元年作】
　　补注【鹤曰诗云长夏江村事事幽当是上元元年夏作】
　　清江一曲抱村流【赵曰此言浣花溪之澄清也旧注以为清江县却是施州矣】长夏江村事事幽【洙曰沈佺期诗坐看长夏晓】自去自来【一作归】堂上燕相亲相近水中鸥老妻画纸为【一作成】碁局稚子敲针作钓钩【师曰妻比臣夫比君碁局直道也针本全直而敲曲之言老臣以直道成帝业而幼君壊其法稚子比幼君也此天厨禁脔之説也或説老妻以比杨妃稚子以比禄山盖禄山为妃养子碁局天下之喻也妃欲以天下私禄山故禄山得以邪曲包藏祸心此説为得之虽然甫之意亦不如此老妻稚子乃甫之妻子其肯以已妻子而托意于淫妇逆臣哉理必不然皆村居与妻子适情以自乐耳】补注【希曰楚辞以直针而勾耶又何鱼之能得盖伤直道之难行稚子盖指小人邪曲以干世也】多病所须唯药物微躯此外更何求【何一作无】
　　江涨【上元元年作】
　　补注【鹤曰诗云江涨柴门外当是上元元年在草堂作】
　　江涨柴门外儿童报急流【苏曰李栩居淫水上读书谢絶賔客一日浐涨儿童报曰急流至栩怡然自若整巻几上书徐徐而出人皆服其量】下牀髙数尺倚杖没中洲【赵曰鲍明逺诗倚杖牧鸡豚】细动迎风鷰轻揺逐浪鸥渔人萦小楫容易拔【洙曰又云伖一作捩】船头
　　野老【上元元年作】
　　补注【鹤曰诗云城阙秋生画角哀又云片云何事傍琴台当是上元元年初秋作诗又云王师未报收东郡盖以乾元二年九月史思明陷东京及济汝郑滑四州通鉴云上元元年六月田神功破思明之兵于郑州然东京与诸郡犹未复故云】
　　野老篱前江岸回柴门不正逐江开渔人网集澄潭下【赵曰谓百花潭也】贾客船随返照来【郑曰贾公土切行曰商坐曰贾】长路闗心悲劒阁【洙曰劒门也阁栈道也】片云何意【洙曰一作事又云行云几处赵曰事字一作意不若事之快】傍琴台【郑曰十道志成都有琴台即相如与文君贳酒处今海安寺】补注【希曰寰宇记相如宅在州西四里益都耆旧传云在少城中笮桥下有百余歩又有琴台今为金花等寺】王师未报收东郡【马曰滑州】城阙秋生画角哀【赵曰成都改为南京故公自注得称城阙】
　　云山【上元元年作】
　　补注【鹤曰诗云神交作赋客力尽望乡台当是在成都作上元元年是年羌浑党项冦泾陇史思明入东京故诗云京洛云山外音书静不来】
　　京洛云山外音书静不来神交作赋客【洙曰神交作赋客谓宋玉也山涛阮籍为神交喻不渉形迹似神交而已赵曰京洛言长安与洛阳也赋客指班张也望长安洛阳之音书而不来故神交于赋客而巳非谓宋玉也】力尽望乡台【洙曰成都记望乡台隋蜀王秀所筑郑曰益州记升仙亭夹路有二台一曰望乡台】衰疾江边卧亲朋日暮回白鸥元水宿何事有余哀
　　遣兴【乾元二年作】
　　补注【鹤曰诗云地卑荒野大天逺暮江迟不当是成都诗当是乾元二年秦州作而旧次与梁权道俱编在成都诗内】
　　干戈犹未定弟妹各何之【洙曰言避乱奔防不知其所适】拭泪霑襟血梳头满靣丝【赵曰以思忆而痛悼之极】地卑荒野大天逺暮江迟衰疾那能乆应无见汝期【一作时苏曰邓廪送子南迁执手怅恨乆之语曰汝去万里吾残喘如桑榆末景应无再见汝时宜自勉力】
　　北邻【上元元年作】
　　补注【鹤曰此与下篇皆指草堂之隣故云时来访老疾当是上元元年公诗多以县令为明府此诗云明府者其王明府与王与公游公亦有诗以与之】
　　明府岂辞满【洙曰后汉张湛传明府注郡所居曰府明府者尊髙之称前汉韩延夀为东郡太守门卒谓之明府亦其义也】藏身方告劳【洙曰诗不敢告劳】青钱买野竹白帻岸江臯【洙曰刘隗岸帻大言意气自若赵曰青钱蜀人语谓见钱也】补注【鹤曰后汉光武纪注汉官仪曰帻者古之卑贱不冠者之所服方言覆髻谓之帻或谓之承露又谢奕为桓温司马岸帻啸咏青钱如谓青铜钱是也未必用蜀人语盖白帻正是言帻之白者】爱酒晋山简【赵曰山简每出嬉游多之池上置酒辄醉名之曰髙阳池】能诗何水曹【洙曰梁书何逊字仲言八岁能赋诗沈约爱其文尝谓逊曰吾每读卿诗一日三复犹不能已其为名流所称如此为安武王叅军兼水部郎】时来访老疾歩屧到蓬蒿【洙曰三辅决録注张仲蔚隠身不仕所居蓬蒿没人屧悉协切履荐也】
　　南邻【上元元年作】
　　【修可曰左太冲诗云南邻撃钟磬有此南邻字故公取以为题】补注【鹤曰诗云锦里先生乌角巾又云相送柴门月色新正是草堂之邻先生其所谓南邻朱山人者乎上元元年作】
　　锦里先生乌角巾【洙曰巾之有角者郭林宗遇雨而角折人皆折角以效之】园收芋栗【一作粟】不全贫【洙曰史记卓氏曰吾闻汶山之下沃野下有蹲鸱注大芋也成都风俗曰大饥不饥蜀有蹲鸱言有所济尔蘓曰旧本作粟甫以其园只取芋栗故谓之贫然犹有芋栗可收所以不为全贫若更收粟则不可为贫矣】补注【希曰荘子防芋橡子也似栗而小蹲防犹可使人不饥若有之亦不可为贫】惯看賔客【洙曰又作朋友一本作门戸】儿童喜【赵曰惯看賔客则常喜即与魏野诗云儿童不惯见车马走入芦花深处藏异矣】得食堦除鸟雀驯【蘓曰黄湛养鸟雀数百就掌中取食俱无疑忌自号林泉逸老】补注【希曰长安志云兴善寺素和尚斋时鸟雀就掌中取食况于堦除乎】秋水才【一作虽】深四五尺野航【一作艇】恰受两三人【赵曰世多疑此谓之航岂止恰受两三人乎余观诗云谁谓河广一苇杭之如今之一叶舟也杭即航也则野航不必名其大矣】补注【鹤曰诗云谁谓河广一苇杭之毛氏曰杭度也非舟航之航虽野航不当以大小论要不必引此为证萧何世家多者两三人】白沙翠竹江村暮相送【一作对】柴门【一作篱门】月色新
　　赴青城县出成都寄陶王二少尹【上元元年作】
　　补注【鹤曰唐志成都府有少尹二人从四品下掌二府州之事岁终则更次入计此当是上元元年作青城乃蜀州外邑在成都之世故公尝暂至焉鲁訔年谱亦以为在是年】
　　老被樊笼役【洙曰一云老耻妻孥笑】贫嗟出入劳客情投异县诗态忆吾【一作君】曹东郭沧江【一作浪】合【洙曰蜀城之东二水合流而南下土人谓之合水】西山白雪髙【洙曰西山近接维松上有积雪经夏不消】文章差底病【赵曰差病校也盖公尚投异县以干戈虽有文章可差得病乎】回首兴滔滔
　　因崔五侍御寄髙彭州适一絶【上元二年作】
　　补注【鹤曰髙适为彭州详见上注今诗云百年已过半当是寳应元年公年五十一岁作而适上元二年已代崔光逺为劒南节度当是上元二年作虽其年方五十不应言已过半恐已字误彭州至成都不满百里】
　　百年已过半秋至转饥寒【苏曰黄旦秋至人皆实其仓箱吾见饥寒相逼】为问彭州牧何时救急难【师曰此一絶诗兄弟急难故云】
　　野望因过常少仙
　　补注【鹤曰少仙当是常徴君公有寄常徴君诗云徴君晚节旁风尘当是晚年却出仕此诗当是上元元年在青城作】
　　野桥齐度马【孙曰蜀多以竹为桥参差不齐今云野桥齐可度马】秋望转悠哉竹覆青城合江从灌口来【洙曰青城山名灌口地名昔秦守李氷疏凿离堆以灌蜀土因而得名】补注【鹤曰青城山在兴元府而蜀州有青城县县亦有青城山其州又有灌口府寰宇记灌口山在西岭又云在彭州九陇县镇城西李膺益州记清水路西七里灌口此云江从灌口来则不指益州灌口府矣】入村樵径引尝果栗皱开落尽髙天日幽人未遣回
　　出郭【上元元年作】
　　补注【鹤曰诗云逺烟盐井上斜景雪峯西当是在成都作又云故国犹兵马他乡亦鼓鼙谓上元元年羌浑党项冦泾陇史思明陷东京而段子璋反陷緜州刘展反陷升润州西原峦又冦邉当是上元元年在成都作】
　　霜露晚凄凄髙天逐望低逺烟盐井上【洙曰蜀都赋家有盐井立之曰逺烟盖煑盐也】斜景雪峯西【洙曰雪山也立之曰斜景落日也】故国犹兵马【洙曰公长安人也】他乡亦鼓鼙江城今夜客还与旧乌啼
　　过南邻朱山人水亭【广德二年作】
　　【赵曰此篇公归草堂所作也所谓南邻岂前者锦里先生乎】补注【鹤曰诗云归客村非逺当是广徳二年自阆州归草堂时作也梁权道编在上元元年恐于归客不合】
　　相近竹参差相过人不知幽花欹满树小水细通池归客村非逺【赵曰公自言也】残樽席更移看君多道气从此数追随【赵曰曹子建公防诗飞盖相追随】
　　恨别【乾元二年作】
　　补注【鹤曰诗云闻道河阳近乗胜当是乾元二年冬成都作故又云草木变衰行劒外】
　　洛城一别四【一作三】千里胡骑长驱五六年【洙曰一云六七年公因避乱入蜀】补注【鹤曰天寳十四载禄山反至乾元二年为五年而其势未艾将渉明年故云五六年是年十月乙已李光弼败史思明于河阳】草木变衰行劒外【洙曰宋玉九辨草木摇落兮变衰】兵戈阻絶老江邉【洙曰道路梗阻未可归也】思家歩月清宵立忆弟看云白日眠闻道河阳近乗胜司徒急为破幽燕【洙曰幽燕安史巢穴司徒李光弼也新破贼于河南三桥故也赵曰乾元二年司徒李光弼败史思明于河阳幽燕思明窟穴也】
　　寄贺兰铦【广德元年作】
　　【郑曰铦息廉切】补注【鹤曰诗云朝野懽悮后乾坤震荡中谓广德元年收京后吐畨之乱未息考公赠别贺兰铦诗亦云国歩初反正乾坤尚风尘与此诗合当在广德元年作是时公在阆州而梁权道编在上元元年恐非详见赠别诗注】
　　朝野懽娱后【洙曰张景阳咏史诗昔在西京时朝野多懽娱】乾坤震荡中相随万里日揔作白头翁【洙曰曹丕书已成老翁但未白头耳】岁晚仍分袂江边更转蓬勿云俱异域【洙曰古诗与君俱异域】饥啄几回同
　　寄杨五桂州【上元元年作】
　　【鲍曰名谭因州叅军段子之任即广州段功曹也杨五长史盖自桂徙广段子从之】补注【鹤曰桂州唐属岭南道中都督府诗云江边送孙楚指段子为功曹而云当是上元元年在成都作】
　　五岭皆炎热宜人独桂林梅花万里外雪片一冬深【洙曰五岭有梅岭因以得名】补注【鹤曰山海经云桂林有八桂在畨禺东且桂州虽居岭外然治古始安荆州之零陵非秦汉时桂林故白乐天亦云桂林无瘴气兹所以宜人也岭南无雪独桂林有之范成大云灵川兴安之间两山蹲踞中容一马谓之严闗朔雪至闗辄止大盛则度闗至桂州城下不复南矣北城旧有楼曰雪观所以夸南州也】闻此寛相忆为邦复好音江边送孙楚逺附白头吟【洙曰晋孙楚字子荆尝叅石苞嘌随军事】
　　逢唐兴刘主簿弟【上元二年作】
　　补注【鹤曰莫州有唐兴县神龙元年二月四日改武昌县为唐兴台州有唐兴上元二年六月改始丰为唐兴又道州有唐兴贞观八年改梁兴为唐兴天寳元年八月二十四日复为延唐遂州有唐兴亦是与道州唐兴同日改为蓬溪盖莫台道遂四州皆有唐兴此诗云劒外官人冷当是指遂州而言然唐志云天寳元年更唐兴为蓬溪而唐防要又云天寳元年八月二十四日改为蓬溪而公上元二年为邑宰王潜作唐兴县客馆记及此诗俱题云唐兴刘主簿何也无乃因旧名而云耳此诗当是上元二年与简王明府诗同时作】
　　分手开元末连年絶尺书【洙曰古诗中有尺素书】江山且相见戎马未安居【洙曰戎马之际方奔走避乱未安所止】劒外官人冷【洙曰蜀在劒外】闗中驿骑疎轻舟下吴防【洙曰都防之防谓当全吴都防之地】主簿意何如【赵曰公欲往两浙而问主簿之意如何】补注【希曰地里志吴亦江东之一都防也公初到蜀已有东下之意陈书髙祖谓蔡凝曰卿意何如】
　　和裴迪登新津寺寄王侍郎【上元元年作】
　　【王时为蜀牧】补注【鹤曰成都虽有新津桥而蜀州有新津县又有下篇和裴迪蜀州东亭送客逢梅见寄诗则寺亦在蜀州当是上元元年作蜀州至成都才百里宜可以唱和诗云老夫贪佛日随意宿僧房或是公暂如新津时与裴同至寺故有此作案宰相世系表裴迪出洗马裴天常之后】
　　何限【一作恨】倚山木吟诗秋叶黄蝉声集古寺鸟影度寒塘风物悲游子【苏曰江淹过防陵秋深叶脱叹曰何限风物寥落袛悲游子故园之思】登临忆侍郎补注【希曰登临二字本出宋玉赋登山临水送将归又谢灵运有登临海峤诗】老夫贪佛日随意宿僧房【田曰金光明经云佛日大悲灭一切闇】
　　敬简王明府【上元二年作】
　　补注【鹤曰明府当是遂州唐兴县宰王潜也公上元二年辛丑岁尝为王作唐兴客馆记前有逢唐兴刘主簿诗此殆因刘而简之诗云鹰秋怕苦笼上元二年秋作】
　　叶县郎官宰【洙曰后汉方术传王乔为叶令有神术即古仙人王子乔也明帝云郎官上应列宿出宰百里郑曰叶失渉切唐韵县名在汝州】周南太史公【洙曰司马迁传是岁天子始建汉室之圭而太史公留滞周南不得从事发愤且卒淳如曰周南洛阳也张晏曰自陕以东皆周南之地也】神仙才有数流落意无穷骥病思偏秣鹰秋怕苦笼看君用髙义耻与万人同
　　重简王明府【上元二年作】
　　补注【鹤曰诗云甲子西南异冬来只薄寒当是上元二年冬作】
　　甲子西南异【洙曰言西南寒者有异中土】冬来只薄寒江云何夜静【一作尽】蜀雨几时干【洙曰楚词泥汚后土兮何时干】行李须相问【洙曰襄八年传知武子使行人子员对曰君有楚命亦不使一介行李告于寡君注行李行人也】穷愁岂有【一作自】寛君聴鸿鴈响恐致稻粱难
　　建都十二韵【寳应元年作】
　　【彦辅曰建都以蜀为南京也置尹比二京鲍曰寳应元年岁次壬寅公年五十一岁在成都建卯月辛亥建五都以京兆府为上都河南府为东都凤翔府为西都江陵府为南都太原府为北都故有是诗】补注【鹤曰诗云建都分魏阙下诏辟荆门则建都当是指江陵为南都案旧史上元元年九月甲午以荆州为南都州曰江陵府官吏制置同京兆而鲍以为寳应元年建都则非盖上元元年初建二年停四京及南都之号寳应元年复建五都荆门正指江陵而魏阙分为北都也此诗寳应元年作以诗云穷冬客江劒乃避成都之乱入梓州时梓劒相邻是年复建五都故有此作江陵望幸诗所以有雄都元壮丽之句】
　　苍生未苏息胡马半乾坤【洙曰半天下也】议在云台上【洙曰后汉议功于云台】谁扶黄屋尊【洙曰黄屋天子车盖此指言谁为安王室者】建都分魏阙下诏辟荆门恐失东人望其如西极存【洙曰东人谓闗中父老也时明皇在蜀故云西极】时危当雪耻【洙曰洗雪也耻国耻也】计大岂轻论虽倚三阶正【洙曰东方传云愿陈泰阶六符应劭曰泰阶天之三阶也上阶为天子中阶为诸侯公卿大夫下阶为士庶人三阶平则天下大安是为太平】终愁万国翻牵裾恨不死【洙曰魏文帝欲迁冀州士以实河南辛毗諌帝不答而起毗引其裾】漏网辱殊恩【洙曰汉刑法志漏网吞舟之鱼】永负汉庭哭【洙曰贾谊传可为痛哭】遥怜湘水魂【洙曰屈原沉湘】穷冬客江劒随事有田园风断青蒲节霜埋翠竹根衣冠空穰穰【洙曰史记货殖传天下穰穰皆为利往】闗辅乆【一作逺】昏昏愿枉【一作唯驻】长安日光辉照北原
　　嵗暮【广德元年作】
　　补注【鹤曰诗云边隅还用兵烟尘犯雪岭当是是指吐畨广德元年陷松维保三州雪岭引维州也九域志云南至雪岭二百六十里梁权道编在上元元年成都诗内然考史及通鉴是年与二年及寳应元年雪岭无警虽吐畨寳应元年十二月冦成秦渭三州然无闗于雪岭】
　　岁暮逺为客边隅还用兵烟尘犯雪岭【赵曰此篇全言吐畨之乱也西山近接维松上有积雪经夏不消人谓之雪山也】鼓角动江城天地日流血【洙曰谓多战鬬】朝廷谁请缨【洙曰终军愿请长缨以系狂虏】济时敢爱死寂寞壮心惊【赵曰公自悼其有济时之志而壮心已消故也】
　　和裴迪登蜀州东亭送客逢早梅相忆见寄【上元元年冬作】补注【鹤曰此诗当是与和裴迪登新津寺诗同年作然此诗题云逢梅相忆见寄则是上元元年冬在成都作也迪与王维善维与迪游辋川赋诗相酬为乐】
　　东阁官梅动诗兴还如何逊在扬州【苏曰梁何逊作扬州法曹廨舍有梅花一株花盛开逊吟咏其下后居洛思梅花再请其往从之抵扬州花方盛逊对花徬徨终日】此时对雪遥相忆送客逢春【一作花】可自由幸不折来伤岁暮若为看去乱乡【一作春】愁江边一树垂垂发【苏曰吴防雪梅赋照寒溪之艳艳带冷雪之垂垂想子美雪中见梅作也今梅花中用垂垂字但可雪中梅花即用之】朝夕催人自白头
　　寄赠王十将军承俊【大厯元年春作】
　　补注【鹤曰诗云纒结青骢马出入锦城中则王将军在成都而公作诗寄之则不得云公在成都作而梁权道编在上元二年则是年公在成都也以期王将军不至考之当是在永泰间在成都欲至夔所以公大厯元年冬以期之不至而作诗此当在大厯元年春作】
　　将军胆气雄【赵曰孙子曰并敌一向夺其胆气】臂悬两角弓【苏曰赵括每出乘髙马左右悬二白角弓】纒结青骢马出入锦城中时危未受钺【赵曰受钺则为大将矣】势屈难为功賔客满堂上何人髙义同
　　游修觉寺【上元元年作】
　　补注【鹤曰诗云吾得及春游盖公以乾元二年季冬至成都及春游之所以有是句当在上元元年】
　　野寺江天豁山扉花竹幽诗应有神助【修可曰谢灵运尝于永嘉西堂思诗竟日不就忽梦见惠连即得池塘生春草大以为工常云此语有神助非吾语也】吾得及春游径石相【一作深】萦带川云自【一作免】去留禅枝宿众鸟【赵曰庾信安昌寺碑云禅枝四静公于佛寺每用佛家书斯为当体】漂转暮归愁【师曰言众僧得所栖托伤已漂转曾众僧之不若也】
　　后游【上元元年作】
　　补注【鹤曰当是一春两游之故诗云江山如有待花栁更无私同上年作】
　　寺忆曾游处桥怜再渡时江山如有待花栁更无私【赵曰言游者皆得见之无所私也】野润烟光薄沙暄日色迟客愁全为减舍此复何之
　　题新津北桥楼【得郊字上元元年作】
　　补注【鹤曰新津县在蜀州上元元年公尝暂如新津此诗殆其年作也又云池水观为政当是与仕于蜀州者同登故分韵得郊字】
　　望极春城上开筵近鸟巢白花檐外朶青栁槛前梢池水观为政【洙曰澄清而不挠】厨烟觉逺庖【洙曰言观厨烟知其不亲庖厨】西川供客眼【一作逺】唯有此江郊【苏曰向兆曰唯有此江郊可喜故挂冠援老率儿童操舟回】
　　奉酬李都督表文早春作【上元元年作】
　　补注【鹤曰蜀之都督府独多未详李为何人然诗云力疾坐清晓当是上元元年作盖公初至蜀有一室诗云巴蜀来多病有客诗云老病人扶再拜难賔至诗云患气经时乆云山诗云衰病江边卧诗言疾者甚多】
　　力疾坐清晓【赵曰晋载记姚戈仲求见石虎虎力疾见之师曰力疾言虽病犹力起坐也】来诗悲早春转添愁伴客【苏曰王当避地江表徒歩唯有愁恨伴遂无情悰作文字后醉作放歩行】更觉老随人红入桃花嫩青归栁叶新望乡应未已四海尚风尘
　　登楼【广德二年作】
　　【赵曰此闻代宗车驾还长安之作】补注【鹤曰案史崔旰以永泰元年闰月辛亥冦成都郭英乂死于灵池是时公已在云安阙年大厯元年春尚在云安今此诗云锦江春色来天地玉垒浮云变古今若以西山冦盗为崔旰则是大厯元年作公在云安不应言锦江春色来天地王注师注为非意是广德二年作指吐畨广德元年十二月陷松维州而言西山近维州故也广德二年春晚公避乱还成都故赠王侍御有犹得见残春之句故此诗亦言锦江春色诗又云北极朝廷终不改者亦谓吐畨陷京师立广武郡王承宏为皇帝将欲改命而旋为郭子仪克复代宗还京终不为吐畨所废赵注为是】
　　花近髙楼伤客心万方多难此登临锦江春色来【洙曰一作水流】天地玉垒浮云变古今【洙曰左太冲蜀都赋云夫蜀都者扩云闗以为门包玉垒而为宇玉垒山名也湔水出焉在成都西北岷山界蜀有铜梁玉垒】补注【希曰笮桥江水亦名濯锦江俗云以此濯锦鲜明唐志玉垒山在彭州导江县又华阳国志玉垒山出璧玉汉志玉垒山湔水所出】北极朝廷终不改西山冦盗莫相侵【洙曰时崔旰起兵于西山师曰此二句讽崔旰反成都不能为朝廷之害】可怜后主还祠庙日暮聊为梁父吟【师曰诸葛亮佐先主图收复功未就而亮卒及后主即位祠祭亮庙叹无人为之助亮未达时作梁父吟故甫因旰之乱伤朝廷无诸葛之才】补注【鹤曰公正以代宗还京而李光弼死故以比后主之失孔明也】
　　春归【广德二年作】
　　【赵曰此言归当春时非言春色之归也】补注【鹤曰诗云别来频甲子归到忽春华当是广德二年避乱归成都时作梁权道编在上元二年恐于别来频甲子之句不合】
　　苔径临江竹茅檐覆地花别来频甲子归到忽春华【师曰甫避崔旰乱适东川后复以春时归草堂见江竹无恙唯落花覆地故下文云别来频甲子甲子记时节也如甲子混泥涂皆言歴时之乆及归草堂倐怱又春华也内翰不明春归草堂谓春色归去遂以忽为轻忽误矣】倚杖看孤石【苏曰谢安所居有石一株安常倚杖相对吟啸终日忘归北齐谢洙名之为玉笋峯唐栁公权榜其亭曰独秀峯】倾壶就浅沙逺鸥浮水静轻燕受风斜世事虽多梗吾生亦有涯【洙曰荘子曰吾生也有涯】此身【洙曰一作且应】醒复醉乗兴即归家
　　归鴈【广德二年作】
　　补注【鹤曰诗云春来万里客乱定几年归当是同前篇在广德二年作】
　　春【洙曰一作东】来万里客乱定几年归膓断江城鴈髙髙向【洙曰一作正】北飞【师曰甫客居万里外覩鴈北飞伤已未有归期曾鴈之不若也】
　　三絶句【寳应元年作】
　　【彦辅曰此三絶皆愍交道凋敝风俗衰薄也初章言新合之情不能乆则莫若不见之也次章言疏数之无常也三章言莫若以岁寒自守也公当乱离之际奔走流落而无上下之交故见于诗者率皆如此】补注【鹤曰诗云无数春笋满林生柴门宻掩断人行固当在成都时作梁权道编在上元二年然公经营草堂方植竹乃在上元元年一年之间笋生未应至无数当在寳应元手断手之岁】
　　楸树馨香倚钓矶【郑曰楸此由切洙曰楸一作春】补注【希曰尔雅释椅梓郭云即楸陆机疏云梓者楸之类理白色而生子者】斩新花蘂未应飞不如醉里春风尽可【洙曰一作何】忍醒时雨打稀【师曰此诗讥后进暴贵虽可为一时荣观奈何思重才薄眼见其零落不若未受恩眷之时雨比天恩以雨多故致花易壊也】
　　门外鸬鷀乆不来沙头忽见眼相猜自今已后知人意一日须来一百回【苏曰齐騄见童痴且鄙鞭扑不时妻曰但以财使之果善事人笑谓妻曰一日一百回亦须来往矣工部造法宜体之师曰此诗言贪利小人畏君子之讥其短也然君子以防养正瑜瑾匿瑕山薮藏疾不发其隠而小人来革靣谄防不能愧耻也】
　　无数春笋满林生柴门宻掩断人行防须上畨看成竹【赵曰上畨乃川语上畨则成竹故谓上筤竹】客至从嗔不出迎【师曰前篇言花始虽斩新终为风吹雨打以至零落此诗言笋初生终乎成竹而有客至从嗔不出迎之语盖言唯君子守道为岁寒异夫小人之暴贵易壊也】
　　客至【上元二年作】
　　【鲁曰喜崔明府相过】补注【鹤曰诗云舍南舍北皆春水又云盘飱市逺无兼味当在浣花作然诗花已成径酒有旧醅皆非上元元年经营时事当在二年作若云在寳应元年作则其年秋旱无春水如此】
　　舍南舍北皆春水但见【一作有】羣鸥日日来花径不曾縁客扫【苏曰王武仲隠居羊欣相访武仲曰君子宜去吾不可啓闗恐踏碎满径落花欣嗟赏乆之而归】蓬门今始为君开盘飱市逺无兼味【赵曰潘岳作夏侯湛诔有云重珍兼味】樽酒家贫只旧醅肯与隣翁相对饮隔篱呼取尽余杯
　　遣意二首【上元二年作】
　　补注【鹤曰诗云孤村春水生又云细雨夜移橙当同是上元二年作】
　　啭枝黄鸟近泛渚白鸥轻一径野花落孤村春水生衰年催酿黍【苍舒曰春秋纬曰凡黍为酒阳据隂乃能动故以麦酿黍为酒】细雨夜移橙【洙曰橙香橙也柑属】补注【希曰上林赋黄柑橙榛】渐喜交游絶幽居不用名【洙曰陶渊明归去来兮请息交以絶游程曰息交絶游不好声名故尔】
　　檐影微微落【宋曰微微落檐月斜故檐影落水而斜】津流脉脉斜野船明细火宿鴈聚圆【一作寒】沙云掩初月【赵曰庾肩吾七夕诗初值早秋】香传小树花隣人有美酒稚子夜【一作也】能賖【苏曰马举好饮夜闻隣家有酒使儿童去賖隣家以双瓶赠之举欣然曰非老好饮喜稚子能賖】














　　补注杜诗巻二十一
　　钦定四库全书
　　补注杜诗巻二十二　　　宋　黄希　原本
　　黄鹤　补注
　　琴台【上元二年作】
　　补注【鹤曰寰宇记云琴台在川西四里益部耆旧传云少城中笮桥下有琴台十道志云果州左濵西汉水丛薄蔚然名相如琴台九域志果州有相如故宅而于成都亦云岂果州所载者乃隋蜀王所增者此诗当是上元二年在成都作】
　　茂陵多病后【洙曰相如后居茂陵常病渴】尚爱卓文君【洙曰文君临卭卓氏女少寡好音相如以琴心挑之文君夜奔相如相如与归成都】酒肆人间世【洙曰相如既归成都家居徒四壁立乃之临卭卖车骑酤酒文君当垆自涤器于市】琴台日暮云【洙曰成都记琴台院以司马相如琴台得名而非其旧旧台在浣花溪正路金花寺北相号海安寺梁萧藻镇蜀増建楼台以备游观元魏伐蜀下营于此掘为堑得大瓮二十余口盖所以响琴也隋蜀王秀更増五台并旧为六】野花留寳靥【郑曰靥益渉切頬辅也赵曰以譬寳靥花钿】蔓草见罗裙【苏曰江揔妻一日见庭草作诗曰雨过草芊芊连云锁南陌门前君试看似妾罗裙色】归凤求凰意寥寥不复闻【修可曰徐陵玉台新咏载相如琴台歌云司马相如游临卭富人卓王孙女新寡窃于壁间窥之相如鼓琴歌挑之凤兮凤兮归故乡遨游四海求其凰苏曰何逊听琴毕谓客曰吾恐伯牙絶弦之后此意寥寥世不复闻今日何期再洗吾耳也】
　　漫成二首【上元二年作】
　　补注【鹤曰诗云江皋巳仲春花下复清晨当是在浣花作从旧次上元二年】
　　野日【一作月】荒荒【一作茫茫】白江流泯泯清【师曰泯絶也言其絶清】补注【希曰张有复古编云涽古活字泯泯当是涽涽如诗北流活活之义传写之误耳】渚蒲随地有【赵曰梁简文帝晚春诗渚蒲变新节】村迳逐门成只作披衣惯常从漉酒生【洙曰陶潜以葛巾漉酒】眼边无俗物多病也身轻【苏曰全绍独居一小室前后种松竹窗下列圗史烧香黙坐语曰眼前无俗物挠虽病身亦安稳】
　　江皋巳仲春【洙曰谢灵运歌白日丽江皋师曰皋缓也江岸其土性缓故云江皋】花下复清晨仰面贪看鸟回头错应人读书难字过【师曰言老年读书但识大义不能逐字经意也】对酒满壶频近识峨嵋老【石曰峨嵋山在蜀】补注【希曰峨嵋山在嘉州唐志嘉州有峨嵋县而山乃在罗同县眉州得名者以武德二年析嘉州置故也】知余懒是真
　　春水【上元二年作】
　　补注【鹤曰诗云朝来没沙尾碧色动柴门当是上元二年在浣花作】
　　三月桃花浪【赵曰韩诗于溱与洧方涣涣兮注云谓三月桃花水下时也郑曰桃花开时水乃涨云桃花水】补注【希曰沟洫志来春桃花水盛师古曰月令仲春之月始雨水桃始华盖桃方华时既有雨水川谷水泮众流猥集波澜盛长故谓之桃华水而韩诗传云三月桃华水又见杜钦传】江流复旧痕朝来没沙尾碧色动柴门接缕垂芳饵【洙曰水深可以垂钓】连筒灌小园巳添无数鸟【赵曰古诗寄语故林无数鸟防入羣里比毛衣】争浴故相喧
　　江亭【上元二年作】
　　补注【鹤曰坦腹江亭暖又云故林归未得虽是在浣花作而未详何年从旧次上元二年】
　　坦腹江亭暖【洙曰王羲之东床坦腹】长吟野望时水流心不竞云在意俱迟寂寂春将晩欣欣物自私【洙曰陶渊明归去来木欣欣以向荣】补注【希曰诗无宪宪注宪宪犹欣欣也】故林归未得排闷强裁诗【苏曰刘公干曰吾非好吟咏强裁排闷耳师曰万物感伤而各遂其性甫以故林归未得以至忧闷殆不若欣欣之物邪】
　　村夜【上元元年作】
　　补注【鹤曰诗云村舂雨外急隣火夜深明此两句在浣花在瀼西东屯皆可用然又云胡羯何多难盖指安史也当是上元元年浣花作是年十一月史思明遣田承嗣将兵徇淮西王同芝将兵徇陈许敬江将兵徇兖郓薛鄂将兵徇曺州首句云肃肃风色起一本作萧萧皆秋时也梁权道从旧次编在二年若果二年则是年段子璋反李奂奔成都不应诗不及而及安】
　　【史也】
　　萧萧风色暮江头人不行村舂雨外急邻火夜深明胡羯何多难渔樵寄此生【苏曰梁革曰衣冠我非敢倚甘寄生于渔樵中尽此天年也】中原有兄弟万里正含情
　　畏人【寳应元年作】
　　补注【鹤曰诗云万里清江上三年落日低当是寳应元年作盖言公底成都恰三年而梁权道编在上元二年似非】
　　早花随处发春鸟异方啼万里清江上【赵曰公所居在万里桥西也】三年【洙曰一作峯】落日低畏人成小筑褊性合幽栖【苏曰殷亮性器褊窄才术无能肉食非我所宜幽栖林泉平生心足矣】门迳【一作迳没】从榛草无心待【洙曰一作走】马蹄【苏曰崔豹读书尚无暇谁有心待轮蹄来往】
　　可惜【寳应元年作】
　　补注【鹤曰诗云可惜欢娱地地指成都也意是寳应元年春作】
　　花飞有底急【赵曰谓有甚底事】老去愿春迟可惜欢娱地都非少壮时寛心应是酒遣兴莫过诗此意陶潜解吾生后汝期【赵曰渊明所乐诗酒而已公恨不与同时师曰陶潜以早悟弃官而归今甫当衰老而困于羁旅故云吾生后汝期】
　　落日【寳应元年作】
　　补注【鹤曰诗云溪边春事幽溪浣花也同是寳应元年春作】
　　落日在帘钩溪边春事幽芳菲縁岸圃【洙曰楚词芳菲满堂】樵爨倚滩舟【洙曰应璩樵苏不爨赵曰言樵爨之舟倚滩而泊者也】啅雀争枝坠飞虫满院游浊醪谁造汝一酌【洙曰一作酌酒】散千忧【洙曰一云一酌罢人忧东方朔曰夫积忧者得酒而解】
　　独酌【寳应元年作】
　　补注【鹤曰前篇云浊醪谁造汝一酌散千忧此诗乃继此而作独酌即酌浊醪也】
　　歩屧深林晩开樽独酌迟仰蜂粘落絮【洙曰一作蘂赵曰蜂黏花蘂是也一作落絮非是】行【行列之行】蚁上枯梨薄劣慙真隐【洙曰谢灵运诗彼美邱园道喟然伤薄劣师曰隐有真有假如杜淹之隐嵩山徼求利禄此所谓仕涂之防径耳甫以薄劣而遁世故云真隐非有意于轩冕也】补注【希曰宋何尚元致仕方山为退居赋以明所守后还摄职袁叔乃録古人隐士有迹无名者为真隐传以嗤焉】幽偏得自怡本无轩冕意不是傲当时【苍舒曰古按荘子曰今之所谓得志者轩冕之谓也轩冕在身非性命也物之傥来寄者也】
　　逺游【广德元年作】
　　补注【鹤曰诗云竹风连野色江沫拥春沙而下又云似闻胡骑走为寳应元年冬十月诸军发陜州攻史朝义朝义屡败将轻骑数百东走仆固懐恩进克东京及河阳十一月露布至京师朝义自濮州北渡河帅卫州兵来战又败走此诗当是广德元年春作前此不闻其败走而旧次并梁权道编在二年似非】
　　贱子何人记【师曰贱子甫自称何人记犹言君不録用之也】迷方着处家【洙曰言所至即安赵曰迷方则漫行而不知所定止也鲍照拟古云南国有儒生迷方独沦误】竹风连野色江水拥春沙种药扶衰病吟诗解叹嗟似闻胡骑走失喜问京华【洙曰失喜言出于不自觉】
　　徐歩【上元二年作】
　　补注【鹤曰诗云整履歩青芜当是在浣花作又云芹泥随燕觜花蘂上蜂须乃春月作从旧次为上元二年】
　　整履【一作屐】歩青芜荒庭日欲晡【洙曰晡向午也】芹泥随燕觜【蘓曰梁王觉为佞人夺权故人慰问指庭下泥笑谓客曰非久当随燕觜污君子雕梁盖讥执政非特达贤者大抵晋唐人率多以燕雀指人王觉能说工部善用补缀之工尤妙耳】花蘂上蜂须把酒从衣湿吟诗信杖扶敢论才见忌【洙曰贾谊以才见忌】实有醉如愚
　　寒食【上元二年作】
　　补注【鹤曰诗云汀烟竹日又云田父要皆去当是在浣花作从旧次为上元二年】
　　寒食江村路【一作树】风花高下飞汀烟轻冉冉竹日净晖晖田父【一作舎】要皆去【赵曰要平声言有招要则皆去也】邻家闹【一作问】不违【蘓曰董宁淳至每有借问不违人意甚喜得良邻赵曰当作问言邻家之问亦不违而受之师曰甫既卜居浣花溪上日与田父野老相狎荡故有田父要皆皆去邻家问不违之语不违者不逆其情乃问遗也】地偏相识尽鸡犬亦忘归【一作机赵曰陶渊明所谓心逺地自偏也】
　　高柟【上元二年作】
　　【郑曰那含切木名叶似桑子似杏而酸俗作柟尔雅云梅柟】补注【鹤曰按公有柟树为风雨所防歌曰倚天柟树草堂前则此云髙柟即草堂前之柟也又此诗云江边一盖青而歌云浦上童童一盖青故知为即此柟风雨拔于永泰之初则此诗当作于上元间从旧次为上元二年】
　　柟树色防防江边一盖青【洙曰刘先主所居篱角一树逺望若车盖】近根开药圃接叶制茅亭落景隂犹合【赵曰言枝叶浓茂也】微风韵可听寻常絶醉困卧此片时醒
　　恶树【上元二年作】
　　补注【鹤曰恶树不材木也如桤木之类是也当在上元二年作】
　　独绕虚斋径常持小斧柯幽隂成颇杂恶木剪还多【洙曰陆士衡云热不息恶木隂苏曰王筠野中吟曰兰薫种而不茂樗莸剪而还多此明君子道消小人道长也】枸杞固吾有【赵曰以恶木蔽障而枸杞不生因公翦去杂隂而有也】补注【希曰尔雅杞一名枸继郭云今枸杞也诗四牡集于苞杞陆机防云一名苦杞一名地骨叶及子服之轻身益气】鸡栖奈汝【一作以】何【赵曰剪去木枝似妨鸡栖故云师曰枸杞嘉防也鸡栖嘉木也恶树既剪则枸杞鸡栖遂得生长故云因言有奈汝何犹小人既去则君子道长矣】方知不材木【一作者】生长谩婆娑【洙曰荘子言栎杜之树匠伯不顾弟子问之匠伯曰彼散木也无所可用故能若是之夀也】
　　石镜【上元二年作】
　　【洙曰成都记武都山精化为女子蜀王开明纳为妃无几物故王哀之取武都山土筑为冢盖地数亩以石镜表其门】补注【鹤曰蜀记云蜀王妃物故蜀王遣五丁于武都担土为冢盖地数亩高七丈上有一石厚五寸径五尺茔彻号曰石镜又寰宇记新都县丽元山平地特起四絶髙三丈有石镜双广五尺然味诗意盖表冢者为是又唐志合州有石镜县而此当以成都记为定上元二年】
　　蜀王将此镜送死至空山冥寞怜香骨【赵曰谢惠连祭古冢文号为防寞君】提携近玉顔众妃无复叹千骑亦虚还【赵曰言送之骑】独有伤心石埋轮玊宇间【洙曰见石笋行注】
　　闻斛斯六官未归【上元二年作】
　　补注【鹤曰诗云土锉冷踈烟蜀人以釡为锉王褒土锉无烟是也此诗当在成都作旧次上元二年斛斯覆姓名融公所谓南邻爱酒伴者】
　　故人南郡去去索作碑钱本卖文为活【洙曰唐书言以文获财未有似李邕者苏曰段湛家贫卖文为活后子孙多歴显要赵曰夫为人作碑以至逺去索钱为可伤矣其求碑之人亦可鄙矣】补注【鹤曰南郡江陵府也王隐君歌云前度相逢正卖文一钱不直休云云】翻令室倒悬【赵曰孟子云犹解倒悬言其室中饥饿不啻倒悬】荆扉深蔓草土锉冷踈烟【苏曰王褒家贫土锉经日无烟土锉瓦锅也郑曰锉粗卧切唐韵蜀呼锘防】老罢休无赖归来省醉眠【师曰唐史拾遗斛斯子明尤工碑铭四方以金帛求其文者嵗不减十万随得随费家人至贫窭不给故甫末章深以为戒也】
　　絶句漫兴九首【上元元年夏作】
　　【赵曰题名漫兴盖言眼前之景而漫成耳别无讥刺】补注【鹤曰诗云熟知茅斋絶低小江上燕子故来频又云懒慢无堪不出村呼儿日在掩柴门当是上元元年在浣花溪作】
　　眼见【一作前】客愁愁不醒无頼春色到江亭即遣花开深造次便觉【一作教】莺语太丁宁
　　手种桃李非无主野老墙低还是家【赵曰野老公自况也】恰似春风相欺得夜来吹折数枝花
　　熟【一作耐】知茅斋絶低小江上燕子故来频防泥防汚琴书内【一作困】更接飞虫打着人【师曰已上甫自伤为客而为小人见欺也】二月已破三月来渐老逢春能几回莫思身外无穷事且尽生前有限杯【洙曰张翰诗使有身后名不如即时一杯酒】
　　肠断春江【一云江春】欲尽【一作白】头杖藜徐歩立芳洲颠狂栁絮随风去【苏曰嵇叔夜见豪少年上巳游恣嵇搘頥长啸久乃作栁篇云有纵其轻薄兮飘舞随风】轻薄桃花逐水流【洙曰栁絮桃花非久固之物欲随风逐水无有定止此诗亦讥以势利相交】
　　懒慢无堪不出村呼儿日在掩柴门苍苔浊酒林中静碧水春风野外昏
　　糁径杨花铺白氊防溪荷叶叠青钱笋根稚子无人见【鲍曰说者引唐人食笋诗云稚子脱锦防谓稚子为笋賛宁杂志竹根有防大如猫其声类人名竹豚亦名稚子今按稚即雉字字画小讹耳若以笋为稚子则鳬雏复是何物笋诗虽以稚子脱防喻笋非便以稚子为笋也蘓曰笋是稚子乃竹根稚子葛琰云竹根数稚子喜无人见采送阿洪为早馔阿洪乃葛洪也琰洪叔也赵曰是稚鸡子耳西京杂记太液池其间鳬雏雉子布满充实稚子性好浮沉其身小在笋之傍难见縁近世本误作稚子故起纷纷之说夫既谓之笋根稚子则稚子别是一物岂仍是笋耶】沙上鳬雏傍母眠【师曰稚子说者不一或以为竹留或以为雉雏或以为笋皆非也殊不知稚子乃甫之子宗文也甫有二子一曰宗文字稚子二曰宗武字骥子如云骥子春犹隔莺歌暖正繁乃忆幼子之诗也借骥子以偶莺歌正似此以稚子对鳬雏之类是也盖谓小儿戯于竹邉偶寻不见遂至感物以兴已意其理灼然】舎西柔桑叶可拈江上细麦复纎纎人生几何春巳夏【洙曰魏武帝短歌行对酒当歌人生几何】不放香醪如蜜甜【苏曰巴子歌香醪甜似蜜峡鱼美可脍】
　　隔户【一云户外】杨栁弱嫋嫋【修可曰宋鲍明逺诗嫋嫋栁垂道】恰似十五女儿腰谁谓朝来不作意狂风挽断最长条
　　戱为六絶【上元二年作】
　　补注【鹤曰诗言作文未详何时作梁权道编在上元二年成都诗内亦从旧次而编也此诗固在成都作苐未决知作于何年耳】
　　庾信文章老更成凌云健笔意纵横【赵曰庾信文章绮丽为世所尚江南赋尤见称于世谓若相如作大人赋飘然有凌云之气】补注【希曰后汉周举传五经纵横周宣光南史范晔传诸序论笔势纵横真天下竒作】今人嗤防流传赋【田曰干寳晋纪云盖世共嗤防以为灰尘而相诟病矣】不觉前贤畏后生【洙曰周庾信字子山有盛才文章绮丽为世人所尚谓之庾体宿学后生竟相模范】
　　杨王卢骆当时体【洙曰杨烱王勃卢照邻骆賔王以文词齐名天后初海内呼为杨王卢骆号为四杰】补注【鹤曰宋之问祭杜审言文云国有至寳家献灵珠复有王杨卢骆继之以子跃天衢王也服参卿于西陜杨也终逺宰于东吴卢则哀其栖山而卧疾骆则不能保族而全躯由运然耶莫有福夀将神忌也不得华实斯俱惟灵昭昭度越诸子言必得俊意常通理众辙同遵者摈落羣心不际者探拟以之问称其祖者如此宜轻薄为文者可哂公虽戯为六絶而俱言作文大槩欲人以庾信为法而以王杨卢骆为戒葢亦黙寓其祖得作文之正解也】轻薄为文哂未休尔曹身与名俱灭不废江河万古流【欧曰唐史李敬元重杨烱卢照隣骆賔王王勃必当显贵裴行俭曰士之致逺先器识后文艺勃等虽有文才而浮躁浅露岂享爵禄之器也】
　　纵使卢王操翰墨劣于汉魏近风骚【赵曰此又举照邻与勃也言汉魏之文去古未逺终有风骚之气而卢王之文比之为劣】龙文虎脊皆君驭【修可曰汉天马歌骅骝骏骥龙文虎脊武帝时西域大宛马虎脊鱼目龙文凤颈尾如蒲梢也】歴块过都见尔曹【过古禾切洙曰见学并卢王敏注王褒颂过都越国蹶若歴块】
　　才力应难跨数公凡今谁是出羣雄或看翡翠兰苕上【赵曰郭景纯诗翡翠戯兰苕容色更相鲜言珍禽在芳草间交相辉映而公借用言文章也】未掣鲸鱼碧海中【洙曰言今之为文者止得小巧而已】
　　不薄今人爱古人清词丽句必为邻窃攀屈宋宜方驾恐与齐梁作后尘【赵曰此公之志也公必欲追逐屈宋而与之并驾者唯恐不超越齐梁而翻与之作后尘葢齐梁体格轻丽公所不取也】
　　未及前贤更勿疑递相祖述复先谁别裁伪体亲风雅【梦符曰右按南史徐陵多变旧体有新意】转益多师是汝师【师曰递相祖述言齐梁相习为轻薄之文无有慨然以风雅正体倡先者多师言意尚不一也】
　　江涨【上元二年作】
　　补注【鹤曰诗云江发蛮夷涨山添雨雪流当是夏作蜀山髙而隂多雪常难消故至盛夏然后始解济之以雨江流愈涨按旧史上元二年七月霖雨至八月朔方止岂是时耶梁权道编在其年】
　　江发蛮夷涨【洙曰蜀水之源皆出夷地】山添雨雪流大声吹地转【洙曰海赋又似地轴拔挺而争回】髙浪蹴天浮【洙曰海赋浮天无岸逰仙诗髙浪驾蓬莱】鱼鼈为人得蛟龙不自谋【洙曰七发横暴之极鱼鼈失势】轻帆好去便吾道付沧州【洙曰公以道之不行故有乗桴之意】
　　晩晴【上元二年作】
　　补注【鹤曰诗云村晚惊风度庭幽过雨霑当在浣花作从旧次为上元二年夕阳薫细草一本作黄殊失之】
　　村晚惊风度庭幽过雨霑夕阳薫细草【洙曰别赋陌上草薫】江色映疎帘书乱谁能帙杯干自可添【苏曰王符好饮闭户独酌自欢自饮】时闻有余论未怪老夫潜【梦符曰右按后汉王符着潜夫论】
　　朝雨【上元二年作】
　　补注【鹤曰诗云黄绮终辞汉巢由不见尧葢公自谓诗又云草堂樽酒在幸得过清朝当是上元二年秋作寳应则在梓矣】
　　凉气晓萧萧江云乱眼飘【赵曰周庾信诗惊花乱眼飘】风鸳藏近渚雨燕集深条黄绮终辞汉【师曰汉四皓黄公绮里季太子厚币招之既定太子位遂辞汉归商山】巢由不见尧【洙曰巢父许由古之隐者列子曰尧以天下譲许由】草堂樽酒在幸得过清朝
　　送裴五赴东川【上元二年作】
　　补注【鹤曰诗云何日通燕塞当是在广德元年史朝义未死前诗是上元二年成都作若以为寳应元年则公是年秋亦在梓州矣】
　　故人亦流落髙义动乾坤何日通燕塞相看老蜀门东行应暂别北望苦销魂凛凛悲秋意非君谁与论
　　奉简髙三十五使君【上元元年作】
　　补注【鹤曰髙詹事出为蜀彭二州刺史详见上注矣今诗云天涯喜相见披豁封吾真当是上元元年秋作故云行色秋将晚】
　　当代论才子如公复几人骅骝开道路鹰隼出风尘行色秋将晩交情老更亲天涯喜相见披豁对吾真
　　送韩十四江东省觐
　　补注【鹤曰诗云黄牛峡白马江以言韩出峡所经之处则公在上流矣从旧次为上元二年在成都作】
　　兵戈不见老莱衣【洙曰见休覔防衣轻注】叹息人间万事非我巳无家寻弟妹君今何处访庭闱黄牛峡静滩声转【洙曰盛宏之前州记宜都四陵峡中有黄牛山山上有黄牛商江湍萦廽】白马江寒树影稀【洙曰江陵县有白马洲】补注【鹤曰按九域志兴元府有白马山巴州有白马宂鼎州有白马湖寰宇记绵州有白马潭江陵有白马洲此虽未详以何为言然公有登白马潭诗防州歌云白画摊钱髙浪中而江邻几杂志引此诗作白马滩前当是防州有此地名与黄牛峡不逺皆出峡之所经也】此别应须各努力故乡犹恐未同【一作堪】归【师曰峡与江皆险阻甫因戒之欲其慎重也】
　　赠杜二拾遗【上元元年蜀州刺史高适作】
　　传道招提客【洙曰招提佛寺】诗书自讨论佛香时入院僧饭屡过门听法还应难【洙曰支遁与许询同讲维摩经互为设难】寻经剰欲飜【赵曰旧注误引庄子繙十二经为飜十二部经非也庄子言繙十二经以説老子其云繙者委曲敷衍之谓非飜译尔十二经解者以为六经六纬非佛十二部经也】草元今巳毕此后更何言【洙曰扬子云作太元经解嘲曰时方草太元师曰此诗乃髙适作以赠子羙故后篇子美用以酬髙适】
　　酬高使君相赠【上元元年作】
　　补注【鹤曰髙诗云传道招提客而公酬之又云古寺僧牢落空房客寓居则是公初到成都时居于浣花寺时也上元元年疑蜀州是彭州详见寄彭州髙三十五使君虢州岑长史诗下】
　　古寺僧牢落空房客寓居故人供禄米邻舎与园蔬双树容听法【洙曰释书言佛说法于祗园树下】三车肯载书【洙曰法华经火宅喻三车牛车羊车鹿车也】草元吾岂敢赋或似相如【洙曰司马相如善为赋】
　　草堂即事【上元二年作】
　　补注【鹤曰诗云荒村建子月独树老夫家当是上元二年十一月在成都作葢上元元年公营草堂而二年以十一月为岁首故云】
　　荒村建子月【赵曰萧宗上元元年九月壬寅大赦去尊号又去上元号称元年以十一月为岁首以斗所建辰为名】独树老夫家【赵曰王褒送塟诗平原看独树】雪里江船渡风前迳竹斜寒鱼依密藻宿鹭起圆沙蜀酒禁愁得无钱何处賖
　　广州段功曹到得杨五长史谭书功曹却归聊寄此诗【寳应元年作】
　　补注【鹤曰诗云铜梁书逺及以寰宇记方舆记云梓州有铜梁山则当是公寳应元年在梓州时得书而有此作然送功曹归之诗又云时寄锦宫城则在成都当以此诗为是岂非在蜀皆可言铜梁余见送功曹诗注通典两汉有功曹史主选署功劳北齐诸州有功曹参军唐曰司功参军开元初京尹及诸都督府并曰功曹参军广州为中都督故置】
　　卫青开幕府【洙曰李广传注云卫青伐匈奴絶大漠克获帝就拜大将军于幕中故曰幕府幕府之名始于此也】杨仆将楼船【洙曰汉征南越以杨仆为楼船将军】汉节梅花外【赵曰汉遣使者必持节广州大庾岭多梅花故言梅花外州近海故言海水】春城海水边【上注】铜梁书逺及【洙曰铜梁玉垒皆成都地名】补注【鹤曰唐志铜梁山属合州石镜县亦有铜梁县合州与渝果州为邻寰宇记铜梁山有二属梓州合州益州耆旧传云楚襄王灭巴子封庶子于濮江之南曰铜梁侯十道志云铜梁在涪江之南方舆记云梓州有铜梁益州记云巴蜀分于合州青石山】珠浦使将旋【洙曰广州合浦出珠师曰甫在蜀报杨以书附段功曹还故云珠浦使将旋】贫病他乡老烦君万里传
　　得广州张判官叔卿书使还以诗代意【寳应元年】补注【鹤曰叔卿其杂述所谓鲁之张叔卿者欤叔卿与孔巢父同不遇巢父后为给事中御史大夫晚节未为不遇而叔卿自此诗云判官之后他无所闻信乎其穷也诗云宇宙蜀城偏又云遥从月峡传当是在梓州同杨长史书得之赵次公云荆州记巴蜀有明月峡而巴蜀之分在合州青石山而峡程记云泸合遂蜀四郡皆峡之郡蜀与成都邻故亦可用明月峡也同上年作】
　　乡关胡骑逺宇宙蜀城偏忽得炎州信【洙曰广在南故谓之炎州】遥从月峡传【洙曰夷陵有明月峡赵曰荆州记巴蜀有明月峡孙曰十道志渝州有明月峡】云深骠骑幕【洙曰霍去病为骠骑将军赵曰张公居幕中也】夜隔孝廉船【洙曰刘恢为丹阳尹张凭诣恢恢留宿明日乃还船须叟恢出传教求张孝廉船召同载时人荣之】却寄双愁眼相思泪防悬
　　送段功曹归广州【寳应元年春作】
　　补注【鹤曰诗云南海春天外功曹几月程当是寳应元年春作故诗云幸君因旅客时寄锦官城若在梓州作则公是时有意于出峡屡见之诗必不言时寄锦官城矣】
　　南海春天外功曹几月程峡云笼树小湖日落【一作荡】江明交趾丹砂重【赵曰交州丹砂葛稚川求为勾漏令见上】韶州白葛轻【苏曰胡歗寄王稽韶阳白葛巾一匹稽制为凉帔王逸少与铭其绅世号三表衣】幸君因旅【一作估】客时寄锦官城【饶曰锦宫城即蜀也】
　　魏十四侍御就敝庐相别【寳应元年作】
　　补注【鹤曰题云就敝庐相别又诗云江邉问草堂当是在草堂作从旧次为寳应元年诗又云书迹及沧浪公诗所谓百花潭下即沧浪也】
　　有客骑騘马【赵曰桓典为御史常乗騘马人为之语曰行行且止避騘马御史故公用以比魏侍御也】江边问草堂逺寻留药价惜别倒文场【师曰留药价言有所餽也倒文场言倾写诗章也】入幕旌旗动【洙曰入王俭幕为莲花池】归轩锦绣香时应念衰疾书迹【洙曰一作防】及沧浪
　　徐九少尹见过【上元二年冬作】
　　【鲁曰唐以少尹为行军长史有节度使即谓之行军司马也】补注【鹤曰少尹与行军自不同按唐志西都东北都凤翔成都河中江陵兴元兴德府尹各一人少尹二人初不言以少尹为行军长史但云永徽中改尹为长史又志云天下兵马元帅府有行军长史行军司马今诗与徐少尹而云行马数骑来当是其时成都尹兼节制兵马以讨乱故少尹兼行军也诗又云何当看花蘂欲发照江梅当是上元二年冬作而梁权道编在寳应元年然是年公在梓】
　　晩景孤村僻行军数骑来交新徒有喜礼厚媿无才赏静怜云竹忘归歩月台何当看花蘂欲发照江梅范二员外邈吴十侍御【郁】特枉驾阙展待聊寄此作【上元二年作】
　　补注【鹤曰诗云野外贫家逺村中好客稀当在浣花作当是上元二年】
　　蹔往比邻去【洙曰比近也音毗】空闻二妙归【洙曰卫瓘与尚书郎索靖俱善草书时人号为一防二妙】幽栖诚简略衰白巳光辉野外贫家逺村中好客稀【苏曰栁下惠荘周好客稀少】论文或不愧重肯欵柴扉【洙曰范彦龙赠张徐州诗还闻稚子说有客欵柴扉】
　　王十七侍御抡许携酒至草堂奉寄此诗便请邀髙三十五使君同到【上元二年冬作】
　　补注【鹤曰王侍御终于彭州刺史公有哭王彭州抡诗此诗云皂葢能忘折野梅当是上元二年冬作时髙适刺蜀州髙在蜀则有城守不应可邀至草堂意是髙同崔光逺平段子璋后崔不能戢将士大掠天子怒以适代其节度时在成都故邀之按旧史适本传崔光逺攻段子璋斩之西川牙将花惊定者恃勇既诛子璋大掠东蜀天子怒光逺不能戢军乃罢之以适代光逺为成都尹西川节度然公今诗不曰高尹而仍谓为高使君又是年建子月光逺卒建丑月旋以严武为成都尹则适实未尝代光逺为尹殆是摄节度事而在成都如崔瓘为臧玠所杀衡州刺史阳济平之而公诗云中丞连帅职封内权得按是也严武寳应元年召归为京尹充山陵桥道使后却不见成都别除尹史云代宗即位吐蕃陷陇右渐逼京畿适练兵于蜀临吐蕃南境以牵制之帅出无功而松维等州寻陷代宗以严武代还必寳应元年五月至广德元年十二月乃适尹成都不知公何以无一诗与之独有寄髙常侍诗云总戎楚蜀应全未】
　　老夫卧稳朝慵起白屋寒多暖始开江鹳【一作鹤】巧当幽径浴邻鸡还过短墙来绣衣屡许携家醖【洙曰汉侍御有绣衣直指出讨奸猾治大狱刘恢每一见令人欲倒家醖】皂葢能忘折野梅【洙曰续汉志二千石皂葢朱两幡】戏假霜威促山简须成一醉【一云醉里】习池回【赵曰霜威言王侍御谓御史风霜之任山简指高公简传无习池事惟出襄阳记曰昆山南习郁大池山季伦每临此池大醉而归】
　　王竟携酒髙亦同过【共用寒字上元二年冬作】
　　补注【鹤曰同上年作】
　　卧病荒郊逺通行小径难故人能领客携酒重相看自愧无鲑菜【苏曰梁受友人至曰家贫愧无鲑菜以待君子蜀人重鲑菜赵曰鲑户皆切晋人以鱼为鲑菜也又南史庾杲之清贫自业食惟生韮杂菜任昉戏之曰谁谓庾郎贫食鲑】空烦卸马鞍移时劝山简头白恐风寒
　　少年行二首【上元二年作】
　　补注【鹤曰梁权道编在宝应元年成都作今详诗云巢燕养雏浑去尽当是夏作而是年夏公在锦绵州当是上元二年】
　　莫笑田家老瓦盆【苏曰陈暄好饮一日贵客过笑暄用陶器暄曰莫笑此老瓦盆多见兴废也客无语】自从盛酒长儿孙【长一作养】补注【希曰汉有居官长子孙者此用其语意】倾银注瓦惊人眼共醉终同卧竹根【修可曰酒谱云共醉终同卧竹根为饮器事见江淹集然徧阅江集并无竹根事惟庾信报赵王赐酒诗曰野炉燃树叶山杯捧竹根此以竹根为饮噐子美谓卧竹根者但谓醉卧竹林中且理甚易晓若以竹根为酒噐失之太凿赵曰言与田家自瓦盆中吃酒共醉卧竹根之傍耳田曰竹根为饮噐引庾信报赵王赐酒诗然予切疑之以为酒噐岂得谓之卧乎】补注【希曰以竹根为酒杯世固有之田谓疑酒噐不得谓之卧岂不闻酒尊之能眠故曰墙角数尊犹未眠是也但既曰注瓦自是以瓷为饮噐矣无容更用竹根杯当是醉眠于竹下】
　　巢燕养雏浑去尽江花结子巳【一作也】无多黄衫年少来宜数不见堂前东逝波【赵曰黄衫想唐人富贵家之服】补注【鹤曰武德四年八月勑庶人服防絁布其色通用黄饰用铜铁妇人从夫色虽有令仍许通着黄此云黄衫似非为庶人而言按李适传凡天子飨防防豫唯宰相及学士得从云云从行给翔麟马品官黄衣各一则宰相学士亦有时而黄衣也】
　　野人送朱樱【寳应元年作】
　　补注【鹤曰诗云西蜀樱桃也自红当是在成都作从旧次为寳应元年】
　　西蜀樱桃也自红野人相赠满筠笼数回细写愁仍破万颗匀圆讶许同忆昨赐霑门下省退朝擎出大明宫【修可曰唐李绰岁时记云四月一日内园进樱桃寝庙荐讫颂赐各有差】金盘玉筯无消息此日尝新任转蓬补注【希曰食货志社阁尝新李适传云天子夏宴蒲萄园赐宰相学士朱樱金盘玉筯谓赐时所用之噐也】
　　即事【寳应元年作】
　　补注【鹤曰此为舞者作未详属谁从旧次为寳应元年成都作】
　　百寳装腰带真珠络臂鞲【洙曰马后传苍头衣緑鞲注臂衣以缚左右手于事便也】补注【希曰史记滑稽传淳于髠云若亲有严客髠帣鞲鞠赐酒于前注鞲臂捍也人东方朔传董君録阙】笑时花近眼舞罢锦纒头【注阙】
　　赠花卿【注阙】
　　锦城丝管日纷纷半入江风半入云此曲祗应天上有人间能得几回闻【注阙】
　　少年行【注阙】
　　马上谁家白靣郎临堦下马坐人牀不通姓氏麤豪甚指防银瓶索酒尝【注阙】
　　萧八明府实处觅桃栽【上元元年作】
　　补注【鹤曰诗云春前为送浣花村当是隔年诗上元元年作梁权道编在寳应元年而公是年夏已送严武至绵州因避乱于梓阆矣此必经营草堂乗就时求之不然亦是上元二年嵗下作考公广徳二年归草堂有题桃树诗云五株桃树亦从遮则虽见百根而不果栽也】
　　奉乞桃栽一百根春前为送浣花村河阳县里虽无数【洙曰潘岳为河阳令种桃李花人号曰河阳一县花】濯锦江边未满园
　　从韦二明府续处觅锦竹三数丛【寳应元年作】
　　补注【鹤曰考竹谱竹记无锦竹以俟博闻者锦云者必其色错杂如锦而竹记有蒸竹有防壐竹其皮类绣岂此类欤韦亦未详为何人从旧次为寳应元年】
　　华轩蔼蔼他年到锦竹亭亭出县髙江上舍前无此物幸分苍翠拂波涛【苏曰阮籍居家有竹欲分苍翠但数个而巳粗欲补阙也师曰华轩则言韦明府下车来种锦竹已成矣故就韦乞】
　　凭何十一少府邕觅桤木数百栽【上元元年作】
　　补注【鹤曰诗云草堂堑西无树林当是上元元年作以桤木易长故欲三年之后成十亩之隂若寳应断子之年而求之则公无意于故园矣梁编为公非有赠别何邕诗在后当是绵谷尉与公为乡人见后篇述】
　　草堂堑西无树【洙曰一作木】林非子谁复见幽心饱闻桤木三年大与致溪边十亩隂【洙曰蜀人以桤为薪三年可烧】
　　凭韦少府班觅松树子栽【上元元年作】
　　补注【鹤曰当是与觅桤木时同作乃上元元年公有涪江泛舟送韦班诗当是涪江尉与公为乡人见后注】
　　落落出羣非榉栁【洙曰天台赋防落落之长松】青青不朽岂杨梅欲存老葢千年意为觅霜根数寸栽【洙曰一云来】
　　又于韦处乞大邑瓷盌【上元二年作】
　　补注【鹤曰梁权道编在寳应元年然是年夏公已去草堂诗云急送茅斋也可怜当是上元二年】
　　大邑烧瓷轻且坚扣如哀【洙曰一作寒】玉锦城传君家白盌胜霜雪急送茅斋也可怜
　　诣徐卿觅果子栽【上元二年作】
　　补注【鹤曰公尝为徐卿赋二子歌即其人也当是上元二年作诗云果园坊乃徐之所居处】
　　草堂少花今欲栽不问緑李与黄梅【洙曰西京杂记初修上林苑羣臣各献名果制为美石以标竒丽李十五种内有緑李】石笋街中却归去果园坊里为求来
　　赠别何邕【寳应元年作】
　　补注【鹤曰何邕即前所谓何十一少府诗云绵谷元通汉当是何为绵谷尉又云五陵花满眼传语故乡春则何与公同京兆人也按绵谷属利州而利与劒州为隣劒至绵不满三百里公寳应元年送严武至緜时作此诗以送之】
　　生死论交地何由见一人【洙曰郑当时传一死一生乃见交情】悲君随燕雀【洙曰公孙宏传鸿渐之翼困于燕雀】薄宦走风尘緜谷元通汉沱江不向秦【赵曰緜谷緜名属利州言何公所往利州而去得归汉上也洙曰沱江在蜀城北三十里水不入秦】补注【鹤曰汉水自集阆而下与利州之水合流故緜谷能通汉如何自緜谷而归京也岷山之江别而为沱故禹贡曰江别为沱毛诗曰江有沱其流入荆州故不通秦公以自喻在蜀不得归秦也】五陵花满眼传语故乡春【苏曰张翊送友人入关曰凭君传语故园春色来岁相期友人笑而去】
　　赠别郑錬赴襄阳【寳应元年作】
　　补注【鹤曰诗云柴门老病身当是公在浣花作首云戎马交驰际盖指寳应元年史朝义陷营州羗浑奴刺陷梁州河东河中军皆乱故也当是其时作诗又云地濶峨眉晩天髙岘首春可谓精对】
　　戎马交驰际柴门老病身【蘓曰王子敬见戴文文曰公子意厚时过柴门来慰病身所谓岁寒知松栢之操也】把君诗过日【苏曰晋索靖语魏元同曰弊居谢絶人事病中无以慰牢落把君诗轴过日足有发益】念此别惊神地濶峨眉晩【洙曰一作晓峨眉山在蜀地】天髙岘首春【赵曰言郑之赴襄阳也岘首在襄阳羊叔子堕泪碑所在也】为于耆旧内试觅姓厐人【洙曰厐德公隐于鹿门属襄阳】
　　重赠郑链絶句
　　补注【鹤曰诗云郑子将行罢使臣囊无一物献尊亲夫为使臣而囊无一物亦可谓之贤今之为使者视此可愧】
　　郑子将行罢使臣囊无一物献尊亲江山路逺羁离日裘马谁为感激人【苏曰江防曰今出入无马御寒无裘谁是感激之士悯此迁客赵曰言乗肥衣轻之人谁感激而怜郑之贫也】






　　补注杜诗巻二十二
　　钦定四库全书
　　补注杜诗巻二十三　　　宋　黄希　原本
　　黄鹤　补注
　　奉和严中丞西城晩眺十韵【寳应元年作】
　　补注【鹤曰题云严中丞则是寳应元年作同年有说旱公初中丞严公莭制劒南日奉此说今诗云廉颇岀将频谓武屡为蜀郡守帅矣又云政简移风速层城临媚景絶域望余春史谓上元二年建丑月以武为成都尹而此诗作于寳应元年之春故云鲁訔年谱亦云是年武至成都和此诗】
　　汲黯匡君切【洙曰前汉汲黯以数切諌不得久留内迁于东海太守武帝曰古有社稷之臣如汲黯近之矣】廉颇出将频【洙曰史记廉颇赵之良将频为赵将兵破齐魏】直词才不世雄略动如神【洙曰取汲黯之直言廉颇之雄畧以美严公也】政简移风速【洙曰史记世家太公至国修政因其俗简其礼故五月而报政成周公曰政不简不易民不有近】诗清立意新【余曰吕氏童蒙训老杜诗云诗清立意新最是作诗用力处葢不可循习陈言只规摹旧作也】层城临媚【洙曰一作暇】景絶域望余春【洙曰层城髙城也絶域逺域也言蜀与京畿逺絶】旗尾蛟龙防楼头鷰雀驯【洙曰礼蛟龙为旗师曰公之德及乌兽也】补注【希曰燕雀且驯在民可知此政简移风速之证古者信及豚鱼化行蝗虎不过如此】地平江动蜀天濶树浮秦【赵曰此两句张大城上所望之逺也】帝念深分阃【洙曰冯唐曰上古王者之遣将也跪而推毂曰阃以内者寡人制之阃以外者将军制之】军须逺算缗【洙曰军须师旅之费也汉武帝元狩四年初算缗钱李旻曰缗丝也以贯钱出算二十也师古曰谓有储积钱者其缗贯而税之】花罗封蛱蝶瑞锦送麒麟【洙曰蛱蝶麒麟罗锦上丝绣也苏曰汉武时西域献蛱蝶罗日本国贡麒麟锦十端金花人眼目赵曰言严公入贡不忘朝廷也】辞第输高义【洙曰霍去病传上为治第令视之对曰匈奴未灭无以家为由此上益重爱之】观图忆古人【洙曰马援传显宗图画建武名臣列将于云台以椒房故不及马援东平王苍观图言于帝曰何故不画伏波将军像帝哭而不言】征南多兴绪事业闇相亲【晋杜预作征南将军兴绪公自为绪以预为祖】
　　严中丞枉驾见过【寳应元年作】
　　【洙曰严自东川除西川勑令两川都节制一本云严黄门枉驾见过】补注【鹤曰按史广德二年正月令劒南东西川合为一道以黄门侍郎严武为节度此诗既曰川合东西而题云严中丞何也赵曰公自注云严自东川除西川勑令都节制则是未合为一道时故得称为中丞葢广德元年十月武方拜黄门侍郎当是寳应元年权令两川都节制时作若以一本作严黄门为是则广德二年武再尹成都时公已入其幕府不应诗云扁舟不独如张翰白帽兼应似管宁】
　　元戎小队出郊坰【洙曰诗六月元戎十乗以先启行注元大也夏后曰钩车先正也殷曰寅车先疾也周曰元戎先良也尔雅曰邑外谓之郊林外谓之坰】补注【希曰董贤传统辟元戎师古曰元戎大众也今观诗意以武为元戎则诗注为大者乃公所本】问栁寻花到野亭川合东西瞻使节【洙曰元宗在蜀合东西两川为一道以武为尹】地分南北任流【洙曰一作孤】萍【赵曰公自言也自蜀望长安则长安为北而蜀为南也】扁舟不独如张翰【洙曰晋文苑传张翰字季鹰防稽贺循赴命入洛经吴阊门于船中弹琴翰初不相识乃就循言谈便相钦悦翰曰吾亦有事北京便同载即去而不告家人后为齐王曹囧曹掾因见秋风起思莼鲈遂命驾南归】白帽应兼似管宁【洙曰魏青龙中徴命管宁不至居海上常着白帽布襦袴而巳】补注【希曰货殖传乃乗扁舟孟康曰特舟也白帽见别董颋诗注】寂寞【洙曰一作今日】江天云雾里何人道有少微星【洙曰隋天文志少微四星在太微西士大夫之位也一名处士明黄则贤士举】
　　江畔独歩寻花七絶句【寳应元年作】
　　补注【鹤曰江畔一本作江上诗云东望少城花满烟当是在浣花作从旧次为宝应元年】
　　江上被花恼不彻无处告诉只颠狂走覔南邻爱酒伴经旬出饮独空牀【洙曰斛斯融吾酒徒】补注【希曰公有南邻诗又有过南邻朱山人水亭诗而旧注以为斛斯融融即斛斯六官也公有闻斛斯六官未归诗云归来省酒眠则又似是酒徒】稠花乱蘂畏【一作裹】江濵行步欹危实怕春诗酒尚堪驱使在未须料理白头人
　　江深竹静两三家多事红花映白花报答春光知有处应须美酒送生涯
　　东望少城花满烟【洙曰梁益记云少城张仪城苍舒曰按左太冲蜀都贼亚以少城接乎其西市防所舎商贾之渊注少城小城也在城西市在其中】百花高楼更可怜补注【希曰百花楼百花潭上之楼也】谁能载酒开金盏【洙曰盏一作锁扬雄家素贫耆酒人希至其门有好事者载酒从学】唤取佳人舞绣筵
　　黄师塔前江水东春光懒困倚微风桃花一簇开无主可爱深红爱【一作映】浅红
　　黄四娘家花满蹊千朶万朶压枝低留连戱蝶时时舞自在娇莺恰恰啼【苏曰齐鲁大臣史失其名黄四娘者独何人哉因托是诗而不朽】不是爱花即欲死只恐花尽老相催繁枝容易纷纷落嫩叶【一作蘂】商量细细开
　　春水生二絶【上元二年作】
　　补注【鹤曰诗云门前小滩浑欲平当是在浣花作梁权道编在寳应元年然是年春旱自十月不雨至建夘月而旱说所由作也当是上元二年】
　　二月六夜春水生【洙曰孙权传春水方生】门前小滩【一作篱】浑欲平鸬鷀鸂防莫漫喜吾与汝曹俱眼明【赵曰二禽见水生而喜公语之以与汝曹俱眼明则公可谓与物委蛇而同其波矣】
　　一夜水高二尺强数日不可更禁当南市津头有船卖无钱即买系篱傍
　　春夜喜【上元二年作】
　　补注【鹤曰诗云花重锦官城则是成都诗梁权道亦编在寳应元年然是年春旱当是上元二年作】
　　好雨知时节【洙曰洪范休应则时若】当春乃发生【一作及】随风潜入夜润物细无声【如膏也】野径云俱黑江船火独明晓看经【一作红】湿处花重锦官城【洙曰蜀城人以江山明媚错杂如绣故多呼锦官城】江头五咏【彦辅曰王筠有才名沈约重之约于郊居作斋闾请筠作草木十咏书之于壁皆直写之并不加篇题约曰此诗指物呈形无假题署】补注【鹤曰江头即前所谓江畔独歩寻花处以是日所见入咏从旧次为寳应元年作五篇皆有意寓当熟味之】
　　丁香
　　丁香体柔弱乱结枝犹垫【郑曰都念切下也】细叶带浮毛踈花披素艶深栽小斋后庶近幽人占晩堕兰麝中休懐粉身念【洙曰言丁香结实则堕于兰麝间而有粉身之患也】补注【鹤曰此篇言公见弃逺方渔樵为伍不复更懐末路之荣自贻粉身之患】
　　丽春
　　补注【鹤曰此篇言竞进者多而公独流转逺僻少有知巳者】
　　百草竞春华丽春应最胜少须好顔色多漫枝条剰纷纷桃李枝处处总能移如何贵此种【洙曰一作稀如可贵重】却怕有人知
　　栀子【鲁曰汉书曰栀茜园注栀支子也本草曰支子一名木丹晋宫閤名曰华林囿者栀子五株名山志曰楼石山多栀子齐谢眺有墙花栀子树诗梁简文帝有咏栀子花诗】补注【鹤曰此篇言公饱歴风霜雨露而独见遗于外也佛书为薝卜花佛说譬如入薝卜林中惟薝卜不闻余香禅月诗云白薝卜花露滴滴山谷云染栀子花六出虽香不浓郁山栀子花八出一株可香一园】
　　栀子比众木人间诚未多于身色有用【洙曰蜀人取栀子色以染帛】与道气伤和【栀性絶冷】红取风霜实【洙曰实经霜则红】青看雨露柯无情移得汝贵在映江波
　　鸂防【彦辅曰临海异物志鸂防水鸟毛有五色食短狐其在溪中无毒气】补注【鹤曰此篇言公失位于外无心孤进虽有留滞之叹而无搏撃之虞】
　　故使笼寛织须知动损毛看云莫怅望失水任呼号六翮曽经剪【梦符曰按韩诗外传曰鸿飞千里特六翮耳】孤飞卒未高且无鹰隼虑留滞莫辞劳【洙曰谢惠连鸂防赋防羽翮于翩翻又云宛羁畜于笼樊】
　　花鸭
　　补注【鹤曰此篇言公以直言受妬而出居于外虽有一饱之适犹以先鸣为戒】
　　花鸭无泥滓堦前【一作中庭】每缓行羽毛知独立黑白太分明【洙曰诸葛谓张温其人于清浊太明善恶不分】不觉羣心妬休牵众眼惊稻粱霑【一作知】汝在作意莫先鸣
　　野望【寳应元年作】
　　补注【鹤曰诗首云西山白雪三城戍南浦清江万里桥当是在成都作公以寳应元年四月送严武至绵州遂入梓州秋归挈家往梓此诗未去绵时作】
　　西山白雪三城戍【洙曰按新史髙适传上皇还京复分劒南为两节度百姓弊于调度而西山三城列戍适上疏论之不纳苏曰西山雪岭松州蕃界也赵曰旧本作三年非】南浦清江万里桥【郑曰成都第三桥赵曰公草堂在万里桥西】海内风尘诸弟隔天涯涕泪一身遥【洙曰冦乱诸弟离散独公一人入蜀】唯将迟暮供多病未有涓埃答圣朝跨马出郊时极目不堪人事日萧条
　　官池春鴈【寳应元年作】
　　补注【鹤曰汉州城西池乃房琯所凿今曰官池即城西池也公送严武至绵道出汉故至官池按九域志成都北至汉不满百里而汉东北至绵不满二百里葢汉在成都绵州之间当是寳应元年五月而今诗云青春欲尽何也】
　　自古稻粱多不足至今鸂防乱为羣且休怅望看春水更恐归飞隔暮云【师曰鴈有序喻兄弟冦乱诸弟离散有阻隔故云归飞隔暮云】青春欲尽急还乡紫塞宁论尚有霜【洙曰芜城赋北走紫塞鴈门】翅在云天终不逺力微缯缴絶须防【梦符曰按文选班固两都赋抚鸿罿御缯缴师曰缯缴言以绳系矢而射之】
　　水槛遣兴二首【寳应元年作】
　　补注【鹤曰公有水槛在草堂前尝试水槛诗云茅轩驾巨浪是也此诗云去郭轩楹敞无村眺望賖又云蜀天常夜雨江槛已朝晴又云澄江平少岸则作是诗时方雨而霁当在寳应元年建巳月得雨后前乎此旱也】
　　去郭轩楹敞无村眺望賖澄江平少岸幽树晩多花细雨鱼儿出微风鷰子斜城中十万户此地两三家补注【希曰唐志成都户十六万九百五十此云城中十万户虽未必及此数亦夸其盛耳】
　　蜀天常夜雨【尹曰蜀雅州常多隂雨号曰漏天】江槛巳朝晴叶润林塘密衣干枕席清不堪秪老病何得尚浮名浅把涓涓酒深凭送此生
　　屏迹二首
　　用拙存吾道幽居近物情桑麻深雨露燕雀半生成村鼓时时急渔舟个个轻杖藜从白首【赵曰荘子原宪杖藜而应门】心迹喜双清【苏曰阮瑀白首杖藜来往亦乡里中风流事谢灵运斋中读书诗曰昔余逰京华未尝废坵壑矧乃归山川心迹双寂寞梅曰心迹双清无尘俗气也】
　　晓起家何事无营地转幽竹光团野色舎【一作山】影漾江流失学从儿懒长贫任妇愁百年浑得醉一月不梳头
　　寄题杜二锦江野亭【成都尹严武作】
　　漫向江头把钓竿懒眠沙草爱风湍莫倚善题鹦鹉赋【洙曰襧衡为黄祖作鹦鹉赋笔不停缀文不加防】何须不着鵕防冠【洙曰佞幸传孝惠时皆冠鵕防冠贝带传脂粉化闳籍之属也鵕防鸟名也以羽饰于冠赵曰以子美之才如祢衡而刚直不肯为侍中冠鵕防厠佞臣之侧】补注【希曰师古云鵕防鷩鸟也似山鸡而小冠背毛黄腹下赤项緑色其尾毛红赤光悉鲜明今俗呼为山鸡其实非也】腹中书籍幽时晒【洙曰郝隆七月七日晒腹于庭中人问之曰我晒腹中书】肘复医方静处看【洙曰葛供传洪抄金匮药方一百巻肘后要急方四巻】兴发防能驰骏马终须直到使君滩【洙曰骏一作五】补注【希曰九域志使君滩在万州而云安亦有之】
　　奉酬严公寄题野亭之作【寳应元年作】
　　补注【鹤曰称公而不曰郑公未封郑也为中丞大夫时作如后篇云中丞严公是也诗云枉沐旌麾出城守即前所谓严中丞枉驾见过当在寳应元年】
　　拾遗曽奏数行书【洙曰公曽任左拾遗】懒性从来水竹居奉引滥骑沙苑马【洙曰赭白马赋弭雄姿以奉引公有沙苑马诗赵曰拾遗掌供奉则骑马以奉引】幽栖真钓锦江鱼谢安不倦登临费【洙曰以谢安比严公也安寓居防稽与王羲之髙阳许询桑门支遁逰处出则渔弋山水每往临安山中坐石室临济谷放情坵壑然每逰赏处必以妓女从之】阮籍焉知礼法踈【洙曰阮籍性踈懒至为礼法之士疾之如雠焉师曰唐于沙苑置坊监养马甫为拾遗侍肃宗收复京师奉引者导驾也武数过子美草堂携酒餽遗颇厚故云谢安不倦登临费阮籍焉知礼法踈公自释不着鵕防冠之罪也】枉沐【洙曰一作今日】旌麾出城府草茅无【洙曰一作荒】迳欲教锄【洙曰卜居赋宁诛锄草茅以力耕乎】
　　中丞严公雨中垂寄见忆一絶奉答二絶
　　补注【鹤曰诗云雨映行宫辱赠诗当是寳应元年建己月得雨时作行宫谓明皇尝幸成都故云】
　　雨映行宫辱赠诗元戎肯赴野人期【洙曰一云元戎欲动野人知】江边老病虽无力强拟晴天理钓丝
　　何日雨晴云出溪白沙青石光【洙曰一云洗】无泥只须伐竹开荒径拄杖穿花听马嘶【洙曰一作鸟啼赵曰侧听严公之马嘶也】
　　谢严中丞送青城山道士乳酒一瓶【寳应元年作】补注【鹤曰题云严中丞则是寳应元年】
　　山瓶乳酒下青云气味浓香幸见分鸣鞭走送怜渔父【赵曰谢灵运诗鸣鞭适太阿渔父公自谓也】洗盏开尝对马军【洙曰军州谓马军葢以骑兵送酒赵曰公自注军州谓驱使骑为马军以渔父对马字为工矣师曰遣马军走送乳酒】补注【希曰锦屏山题名有记河南府使马军送新酒者渔父亦以避世隐身而言】
　　严公仲夏枉驾草堂携酒馔【寳应元年作】
　　【鲁曰得寒字一云郑公枉驾擕馔访水亭】补注【鹤曰既题云严公则是寳应元年严未赴召时作按旧史记元年四月庚戌朔十八日丁夘肃宗崩于长生殿是月二十日巳已代宗即位史云代宗即位召武者非即位之日也故五月犹能枉驾草堂若以一云郑公枉驾擕馔访水亭为是则此诗不在广德二年五月即在永泰元年五月作然郑公广德二年春再镇蜀而公以是年春晩归草堂有犹得见残春之句而所谓水槛者巳为水损水槛诗云逰子久在外门户无人持髙岸尚为谷何伤浮柱欹则非其年亦明永泰五月严公已薨当在寳应元年五月作】
　　竹里行厨洗玉盘花邉立马簇金鞍【苍舒曰古乐府对酒行金樽清俊滞玉盘亟来亲又白马行白马黄金鞍蹀躞栁城前又轻薄篇象牀沓绣被玉盘传骑食】非关使者徴求急【赵曰荘子载顔閤守陋闾鲁君之使者至閤对曰恐听者谬而遗使者罪不若审之使者还反审之复求之不得矣】自识将军礼数寛【洙曰稽唐书云阮籍为礼法之士所绳頼大将军保持之】百年地辟柴门逈五月江深草閤寒看弄渔舟移白日老农何有罄交欢【赵曰老农公自言也】
　　严公防宴同咏蜀道画图【得空字　寳应元年作】
　　补注【鹤曰题云严公防则是寳应元年作】
　　日临公馆静画列地图雄劒閤星桥北【洙曰华阳记李冰造七星桥上应七星】松州雪岭东【洙曰西山有松州当吐蕃要冲也赵曰雪岭在令威州之外冬夏常雪】华夷山不断吴蜀水相通兴与烟霞防清樽幸不空
　　奉送严公入朝十韵【寳应元年夏作】
　　补注【鹤曰诗云鼎湖瞻望逺象阙宪章新正谓肃宗晏驾代宗即位又云宫莺罢啭春乃寳应元年夏作】
　　鼎湖瞻望逺【赵曰前汉郊祀志黄帝采首山铜铸鼎于荆山下鼎成龙有垂胡须下迎后世因名其处曰鼎湖】象阙宪章新【洙曰陆公佐石阙铭以为象阙之制其来巳逺春秋设旧章之教经礼垂布宪之文】四海犹多难中原忆旧臣与时安反侧自昔有经纶感激张天歩【洙曰刘越石诗邓生何感激千里来相求】从容静塞尘南图回羽翮【洙曰荘子夫鹏九万里而图南赵曰言严公入朝如鹏之图南也】北极捧星辰漏鼓还思昼宫莺罢啭春空留玊帐术【赵曰唐艺文志有玉帐经一巻葢兵书也】愁杀锦城人【赵曰人思恋之也】閤道通丹地【洙曰禁中谓之彤庭言丹地也张正已艶歌执防趋丹地】江潭隐白苹【洙曰栁浑诗汀洲采白苹赵曰公自言也尔雅曰萍之大者曰苹也】此生那老蜀不死防归秦公若登台辅临危莫爱身【洙曰言当杀身成仁】
　　酬别杜二【新添严武作】
　　独逢尧典日再覩汉官时未效风霜劲空慙雨露私夜钟清万户曙漏拂千旗并向殊庭谒俱承别馆追斗城怜旧路涡水惜归期峰树还相伴江云更对垂试回沧海棹莫妬敬亭诗秪是书应寄无忘酒共持但令心事在未肯鬓毛衰最怅巴山里清猿恼夣思
　　与严二归奉礼别【新添　广徳元年作】
　　补注【鹤曰诗云遥闻盛礼新又云山东羣盗散阙下受降频当是广德元年在阆州作故诗又云巴俗自为邻旧次在严公入朝诗后而梁权道从而编在寳应元年非详见注唐志太常寺奉礼二人掌朝防祭祀君臣之版位汉大鸿胪有治礼郎后齐为奉礼后周为理礼隋又为奉礼唐因之】
　　别君谁暖眼将老病纒身出涕同斜日临风看去尘商歌还入夜巴俗自为隣尚愧微躯在遥闻盛礼新山东羣盗散阙下受降频补注【鹤曰山东羣盗谓来瑱自襄阳朝京师分诸将戍福昌南阳瑱诛戍者溃是时薛嵩以四州降张忠志以五州降张献诚以汴州降李懐仙以幽州降田承嗣以魏州降故云受降频其降在寳应元年冬广德元年春】诸将归应尽题书报旅人送严侍郎到绵州同登杜使君江楼宴【得心字】补注【鹤曰严公寳应元年赴召时未为黄门侍郎其再以黄门侍郎尹成都又薨于官乃题之者误此诗寳应元年五六月作】
　　野兴每难尽江楼延赏心归朝送使节落景惜登临稍稍烟集渚微微风动襟重船依浅瀬轻鸟度层隂槛峻背幽谷窗虚交茂林灯光散逺近月彩静髙深城拥朝来客【师曰言满城拥送侍郎之来】天横醉后参【师曰参西方之宿蜀在西以江楼之髙逼于参星】穷途衰谢意苦调短长吟此防共能几诸孙贤至今【师曰杜使君乃宗人】不劳朱戸闭自待白河沈【赵曰白河谓银河也师曰白河沈言天曙不现不劳闭户坐待白河沈也】
　　奉济驿重送严公四韵【寳应元年作】
　　补注【鹤曰奉济驿在绵州同是寳应元年作】
　　逺送从此别青山空复情补注【希曰谢元晖诗婵娟空复情】几时杯重把昨夜月同行列郡讴謌惜三朝出入荣【洙曰三朝武仕明皇肃代也】江村独归处【一作去】寂寞养残生
　　巴西驿亭观江涨呈窦使君【广德元年春作】
　　补注【鹤曰绵州号巴西郡诗云万井逼舂容则非寳应元年夏作当是广德元年春自梓州送辛员外暂至绵州时作后有又呈窦使君诗亦云日兼春有暮梁权道以又呈诗为广德元年作却以此诗并又一首为寳应元年作何不考也】
　　宿雨南江涨波涛乱逺峰补注【希曰按志蜀有中江北二江而不言南江巴西为绵州今云巴西驿亭观江涨则所谓南江其岷江欤岷山出茂州而茂与绵为隣】孤亭凌喷薄【洙曰见直气森喷薄汪】万井逼舂容【赵曰记注舂容谓重撃钟也】霄汉愁髙鸟【黄曰鸟愁言不得其食】泥沙困老龙【苏曰吴汉老龙失势暂困泥沙】天边同客舎携我豁心胷
　　又一首补注【鹤曰与前篇同时作】
　　转惊波作怒即恐岸随流赖有杯中物还同海上鸥【黄曰列子海上人好鸥鸟其父欲取玩之明日之海上鸥鸟舞而不下】关心小剡县傍眼见扬州补注【希曰剡溪汉置属防稽郡而扬州在淮南公观江涨于巴西驿亭而及此者葢借以喻水之大也】为接情人饮朝来减片愁
　　又呈窦使君【广德元年春作】
　　补注【鹤曰诗云向晩波微緑又云日兼春有暮皆是言春当是广德元年春作】
　　向晩波微緑连空防脚青日兼春有暮愁与醉无醒漂泊犹杯酒踟蹰此驿亭相看万里别同是一浮萍
　　遣忧【新添　广徳元年作】
　　补注【鹤曰诗云乱离知又甚又云隋氏留宫室焚烧何太频当是广德元年吐蕃陷京师时作代宗惟不受諌故程元载辈又从而召乱太常博士栁伉上防其词切直岂虚言哉公至是亦有受諌无今日之句可谓忧国之言也】
　　乱离知又甚消息苦难真受谏无今日临危忆古人纷纷乗白马攘攘着黄巾隋氏留宫室焚烧何太频
　　早花【新添　广徳元年作】
　　补注【鹤曰诗云西京安稳未又云腊月巴江曲当是广德元年十二月阆州作】
　　西京安稳未不见一人来补注【鹤曰西京谓长安志云天寳六年曰西京至德二年曰中京上元二年复曰西京肃宗元年曰上都按纪上元二年曰上都志误此云西京安穏未又云腊月巴江曲为广徳二年十月吐蕃陥京师代宗幸陜十二月至自陜不曰上都而曰西京者循其旧名也】腊月巴江曲山花已自开盈盈当雪杏艳艳待香梅直苦风尘暗谁忧客鬓催
　　巴山【新添　广徳元年作】
　　补注【鹤曰此诗广德元年十一月公在阆州作阆居巴子国之中故曰巴山前诗所谓腊月巴江曲是也代宗以是年十二月还京而此云乗舆恐未回故知其为十一月作梁权道编在寳应元年非】
　　巴山遇中使云自陜城来盗贼还奔突乗舆恐未回天寒邵伯树地濶望仙台狼狈风尘里羣臣安在哉
　　收京【新添　广徳二年十二月作】
　　补注【鹤曰既题为收京又诗云衣冠却扈从车马巳还宫则是广德二年十二月作也】
　　复道收京邑兼闻杀犬戎衣冠却扈从车马巳还宫尅复诚如此扶持在数公莫令回首地恸哭起悲风巴西闻收京送班司马入京【新添　广徳二年作】
　　补注【鹤曰巴西指绵州当是广德二年春公在绵州作故诗云劒外春天逺巴西勑使稀与后篇当合为一隋志上州置司炀帝罢置赞务唐上中下州皆有司马梁权道编在广德元年收京后是不攷劒外春天逺之句也】
　　闻道收宗庙鸣銮自陜归倾都看黄屋正殿引朱衣【本中曰黄屋车葢也】劒外春天逺巴西勑使稀念君经世乱疋马向王畿
　　送司马入京【新添　广徳二年作】
　　补注【鹤曰与前篇同作后人妄分为二当合为一题曰送班司马入京二首班司马意是班宏按旧史云为髙适劒南判官累拜大理司直摄监察御史疑误以司直为司马也】
　　羣盗至今日先朝忝从臣叹君能恋主久客羡归秦黄閤长司諌丹墀有故人向来论社稷为话涕霑巾
　　花底【新添　广徳元年春作】
　　补注【鹤曰当在遣忧之前广德元年春同栁邉在梓州作】
　　紫萼扶千蘂黄须照万花忽疑行暮雨何事入朝霞恐是潘安县堪留卫玠车【苏曰潘岳为河阳令植桃李花人号曰河阳一县花卫玠在羣伍中有异所至看者如堵号为璧人常乗白羊车】深知好顔色莫作委泥沙
　　栁边【新添　广徳元年春作】
　　补注【鹤曰诗云汉南应老尽当是在梓州作广德元年春】
　　只道梅花发那知栁亦新枝枝总到地叶叶自开春紫燕时翻翼黄鹂不露身汉南应老尽灞上逺愁人
　　城上【广德元年作】
　　补注【鹤曰诗云八骏随天子羣臣从武皇当是广德元年十二月阆州作而梁权道编在是年春绵州作徒惑于草满巴西緑之句而不知代宗未出幸也要之绵阆皆可为巴西详见注】
　　草满巴西緑空城白日长风吹花片片春动水茫茫八骏随天子【洙曰王子年拾遗记周穆王巡行天下驭八龙之骏名曰絶地翻羽奔宵超影逾辉超光腾雾挟翼穆王神智逺谋使车辙迹周于四海】羣臣从武皇【赵曰汉武帝初幸汾隂至洛阳寝寻于泰山其所巡幸周万八千里】遥闻出巡守早晩遍遐荒【赵曰不敢言天子蒙尘姑以巡守微言之师曰禄山乱元宗出幸蜀蜀在巴之西昔周穆王汉武帝皆出巡守以比元宗之西幸也天子讳言出奔特云巡守亦若春秋书天王出狩于河阳是也】补注【鹤曰明皇以天寳十五载六月幸蜀是时公在畿县无由言草满巴西緑师注为非至于引春秋以比唐君之出奔正是此诗当是言代宗广德元年幸陜代宗还京在十二月甲午时已逼岁公未之知也故云春动巴西地暖而草已緑满亦其当然梁权道以此遽谓是元年春作殊失之】
　　翫月呈汉中王【寳应元年作】
　　补注【鹤曰汉中令兴元府汉中王名瑀让皇帝之子乾元二年使回纥回以东率百官马得罪贬蓬州长史寳应元年公在章梓州水亭与之同防有近属淮王至之句此诗当同时在梓州作故云江月满江城也诗又云归舟应独行乃瑀自是出峡梁权道亦编在寳应元年】
　　夜深露气清江月满江城浮【洙曰一作游】客转危坐归舟应独行关山同一照鸟鹊自多惊欲得淮王术风吹晕巳生【洙曰古诗千里共明月乐府月明星稀鸟鹊南飞淮南子月随灰而晕阙注云以芦灰环月缺其一面晕亦随而阙郑曰日月傍气田曰乐府关山月云天寒光转白风生晕欲生】补注【希曰照或作防尝见善本如此故东坡有一防明月之词如淳曰晕读曰运孟康曰日傍气圎觉经云駚月晕】
　　陪王汉州留杜绵州泛房公西湖【广德元年作】
　　补注【鹤曰西湖在汉州即前所谓城西池也当是公广德元年再至汉州故有此作若以为寳应元年夏到汉时作则诗不应云春池赏不稀又其年杜绵州未去巴西公与严武尝同登楼今至汉州意是受代而之成都故公又有巴西驿亭观江涨呈窦使君诗及又呈窦使君诗巴西邑即在绵州皆春作也】
　　旧相恩追后春池赏不稀【洙曰房琯相肃宗以事谪官后为汉州刺史湖琯所凿也】阙庭分未到舟檝有光辉防化莼丝熟【洙曰世说王武子前有羊酪指示陆云云曰千里莼羮但未下盐防师曰唐吴筠隐不仕帝赐以湖为扁舟之乐甫虽未防朝廷之赐然舟檝亦有光辉矣本草云莼生水中叶似鳬葵采茎堪啖花黄白子紫色三月至八月茎细如钗股通名为丝莼】刀鸣鲙缕飞【赵曰潘安仁西征赋云饔人切缕銮刀若飞】使君双皂葢滩浅正相依【洙曰汉二千石皂葢朱幡】
　　舟前小鹅儿【洙曰汉州城西北角宫池作】补注【鹤曰以旧注当是寳应元年作】
　　鹅儿黄似酒对酒爱新鹅引颈嗔船逼无行乱鴈多补注【希曰尔雅注引聘礼云私觌愉愉焉出如舒鴈郑注云威仪自然而有行列也鹅一名舒鴈羲之爱其宛颈而今乃引颈所以见其嗔也】翅开遭宿雨力小困沧波客散层城暮狐狸奈若何
　　得房公池鹅【广德元年作】
　　补注【鹤曰房琯上元元年八月为汉州刺史凿城西池寳应二年四月拜特进刑部尚书在路遇疾八月薨于阆州公有祭文是年改广德此诗当作于其年拜特进时故有鳯凰池上应回首葢期之再入也】
　　房相西池鹅一羣眠沙泛浦白于云鳯凰池上应回首【洙曰见鳯沼接亨衢注】为报笼随王右军【师曰王羲之性爱鹅道士常以鹅易其字】










　　补注杜诗巻二十三
　　钦定四库全书
　　补注杜诗巻二十四　　　宋　黄希　原本
　　黄鹤　补注
　　戏作寄上汉中王二首【王新诞明珠广德元年作】
　　补注【鹤曰诗云秋风嫋嫋吹江汉当是在梓州作与翫月诗同时乃广德元年】
　　云里不闻双鴈过掌中贪见一珠新【洙曰三辅决録曰孔融见韦乞将其父书曰不意双珠生于老蚌苏曰马梵贺人有子曰欣得掌中之一珠】秋风嫋嫋吹江汉【洙曰谢灵运嫋嫋秋风过湘夫人云嫋嫋兮秋风】只在他乡何处人
　　谢安舟楫风还起【洙曰谢安尝与孙绰等泛海风起浪涌诸人并惧安吟啸自若舟人以安爲悦犹去不止风转急安徐曰如此将何归耶舟人黙然即回众咸服其雅量】梁苑池台雪欲飞【洙曰谢灵运雪赋岁将暮时既昏寒风积愁云繁梁王不悦游于兔园俄而微霰零宻雪下】杳杳东山携汉妓【洙曰谢灵运携妓游东山赵曰戏言汉中王谢安携妓东山之兴杳杳然】泠泠修竹待王归【修可曰修竹梁孝王园名也续汉书梁王兔园多植竹即所谓修竹园地志云孝王东苑方三百里苑中有鴈池修竹园】
　　投简梓州幕府兼简韦十郎官
　　补注【鹤曰梁权道编在寳应元年梓州作然诗云幕下郎官安稳无从来不奉一行书则不在梓州作当是在汉州以后篇知之】
　　幕下郎官安稳无【赵曰出佛书问世尊曰世尊安稳否】从来不奉一行书补注【希曰幕下郎官谓韦十以郎官而入梓州之幕唐多以朝士入州幕如韦应物寄洪州幕府卢侍御是也应物诗亦云冰壶幕下清】因知贫病人须弃能使韦郎迹也疎
　　答杨梓州【广德元年作】
　　补注【鹤曰诗云闷到房公池水头坐逢杨子镇东州盖谓公在汉州遇杨也当是广德元年再至汉州时作】
　　闷到杨【洙曰一作房】公池水头坐逢杨子镇东州【洙曰梓州东州也】却向青溪不相见回船应载阿戎游【洙曰阮籍谓王浑曰与卿语不若与阿戎谈阿戎谓王戎也浑之子师曰杨梓州先人尝守凿池一百顷引水爲农田利今在梓州青溪之西号杨公池今子又再守此州故甫诗有载阿戎游之诗】补注【希曰凿池百顷爲农田利史必书之而志皆不载不知师注何所本杨公作房公爲是盖公在汉州逢杨子去守梓州也若池爲杨公池在梓州其子又从而镇此州诗必不尔云也】
　　赠韦赞善别【寳应元年作】
　　补注【鹤曰诗云扶病送君发自怜犹未归江汉故人少音书从此稀当是寳应元年梓州作公又有赠韦赞善诗梁权道编在大厯五年潭州则韦亦流转南州不得归也韦乃韦见素之后详见后注唐志东宫有一名赞善大夫各五人掌传令讽过失赞礼仪】
　　扶病送君发自怜犹不归秖应尽客泪复作掩荆扉江汉故人少音书从此稀往还二十载岁晚寸心违【苏曰张季鹰秋日北园诗旅途惊岁晚归兴与心违工部用语补缀尤有工巧了不见痕迹后进可爲师范】
　　送李卿煜【广德元年作】
　　补注【鹤曰诗云王子思归日长安已乱兵霑衣问行在走马向承明当是广德元年十二月作按宗室世系表煜大郑王房淮安忠公琇之子终刑部侍郎】
　　王子思归日长安巳乱兵【赵曰王子指李煜时有吐蕃之乱也】霑衣问行在【赵曰代宗车驾出幸陜也】走马向承明【赵曰承明汉殿名】暮景巴蜀僻春风江汉清晋山虽自弃魏阙尚含情【赵曰按宣室志载庻史有道士尹君者隠晋山不食粟尝饵栢叶北门从事严绶敬事之庄子言身在江湖之上心游魏阙之下】
　　絶句【赵曰或云江边踏青乃成都事毎以三月三日出郊言践踏青草故谓之踏青　广德元年作】
　　补注【鹤曰梁权道编在寳应元年梓州作按公是年夏送严武至绵州寻避乱至梓巳是秋岂踏青之时当是广德元年春】
　　江边踏青罢回首见旌旗风起春城暮髙楼鼓角悲【修可曰唐李绰岁时记云三月上已有锡宴羣臣于曲江倾都人物于江头褉饮踏青】补注【希曰卢公范馈饷仪三月三日上踏青鞋】
　　九日登梓州城【寳应元年作】
　　补注【鹤曰公于寳应元年广德元年皆在梓州今以后篇诗云去年登髙郪县北考之则此诗在寳应元年作此诗云兵戈与闗塞此日意无穷盖指史朝义之乱未巳而党项羌又入宼也】
　　伊昔黄花酒如今白发翁追欢筋力异望逺岁时同弟妹悲歌里朝廷醉眼中【苏曰索休曰近戮子胥朝廷在吾醉眼中矣】兵戈与闗塞【赵曰兵戈以言战鬬闗塞以言屯戍时吐蕃之乱既战复守也】此日意无穷九日奉寄严大夫【赵曰时严武归朝以御史中丞进爲大夫故云】
　　补注【鹤曰严武以寳应元年夏赴召公送至绵寻入梓故有何路出巴山之句蔡兴宗鲁訔年谱所载同然武夏离成都而九日尚在巴岭何其迟迟如此必是路梗】
　　九日应愁思经时冒险艰不眠持汉节【赵曰谓严武充明皇肃宗山陵桥道使也】补注【希曰髙帝纪注师古曰节以毛爲之上下相重取象竹节因以爲名将命者持之以爲信赵注以爲武充桥道使故云殊非是时武未到阙尚在巴岭也】何路出巴山【赵曰公自言也盖公时方在梓久客厌倦而欲出耳】小驿香醪嫩重岩细菊斑遥知簇鞍马回首白云间【赵曰公遥想其簇鞍马而回首白云以望之北严武所谓杜二见忆者谓此也】
　　巴岭答杜二见忆　　　　　　　严武作
　　卧向巴山落月时【赵曰指言杜公也】两乡千里梦相思【赵曰严与杜各在一乡相去千里而梦想之也】可但歩兵偏爱酒【洙曰阮籍闻歩兵厨多美酒营人善酿求爲校尉】也知光禄最能诗【洙曰谢光禄名庄字希逸所着文章四百余首仕至光禄大夫】江头赤叶枫愁客【洙曰楚辞湛湛江水兮上有枫】篱外黄花菊对谁【赵曰列以问杜公也使渊明采菊东篱下句】跂马望君非一度【赵曰答杜前篇簇鞍马之语】冷猿秋鴈不胜悲【薛曰此诗洪觉谓之滑吞苏李体见前巻题省中院壁注】
　　怀旧【赵曰怀苏源明也公平生所最善今巳死而追悼之故曰怀旧　永泰元年作】补注【鹤曰诗云地下苏司业盖指源明也源明以广德二年死此诗当作于永防元年是年公在成都亦有哭苏少监郑司户诗梁权道编此诗于云安作】
　　地下苏司业亲情独有君【洙曰司业即源明也新史云雅善杜甫】那因丧【一作衰】乱后【郑曰丧息郎切】便有【一作作】死生分老罢知明镜悲来望白云自从失词伯不复更论文【赵曰王充论衡文词之伯师曰时源明巳死故云地下知明镜言览镜知其衰老古有白云篇观苏之篇咏则情不胜其悲】
　　所思【赵曰古乐府云有所思故公倚以爲题防以禄山之污贬台州司戸　乾元二年作】补注【鹤曰郑防之贬在至德二载十二月其去在乾元元年是时公在谏省而此诗云台州信所传何也无乃议罪之时公不与间既谓之信所传则当是乾元二年未去諌省时作】
　　郑老身仍窜台州信【洙曰一作始】所传【洙曰郑老防也以贼污贬台州】爲农山涧曲卧病海云边世已疎儒素【苏曰梁珩世方用兵戈与儒业相疎三代典谟虑后此扫地】人犹乞酒钱【洙曰公尝赠防诗云赖得苏司业时时与酒钱】徒劳望牛斗无计斸龙泉【赵曰使牛斗之间有紫气龙泉劒名也斸之爲言掘也以劒比防之在台州如劒之埋于土中徒望其冲牛斗之气无由掘显之也师曰台州属呉呉应牛斗之域昔雷焕掘劒于丰城狱上常有紫气夜冲牛斗斸谓掘取之也喻防有冲斗气朝廷不用故云无计斸龙泉】
　　不见【鲁曰近无李白消息　乾元二年作】
　　补注【鹤曰诗云不见李生久盖以公自开元中与白同游齐兖至乾元元年白流夜郎时可谓久矣此诗当是二年作故云世人皆欲杀梁权道编在寳应元年梓州作不知是年白已死矣】
　　不见李生久佯狂真可哀【赵曰箕子被发佯狂唐史载以永王璘之累流夜郎】世人皆欲杀【赵曰白防赦还浔阳坐事下狱此众人欲杀之证也】吾意独怜才敏防诗千首飘零酒一杯匡山读书处【郑曰匡庐山也】头白好归来【洙曰新史载白始隠岷山后客任城居徂徕山而不载匡山也修可曰范传正李白新墓碑云白之先客居蜀之彰明太白生焉彰明绵之属邑有小大匡山白读书于大匡山有读书台尚存其宅在清廉乡后废爲僧房号陇西院盖以太白得名所谓匡山乃彰明之大匡山非匡庐也】补注【鹤曰李白望庐山五老峯诗云九江秀色可揽结吾将此地锁云松望庐山瀑布水诗云而我游名山对之心益闲且谐宿所好永愿辞人间又南康军图经云李白性喜名山飘然有物外志以庐阜水石佳处遂往游焉至五老峯爱其险峭竒胜曰天下之壮观也卜筑于此吾将老焉今峯下有书堂旧基白后北归犹不忍去乃指庐山曰与君再防不敢寒盟丹崖緑壑神其鉴之故白送侄嵩游庐山序又云慙未归于名山指庐山而言也然则指庐山而言亦未必不是元和十二年丁酉白乐天有祭匡山文】
　　题武禅师屋壁【寳应元年作】
　　补注【鹤曰髙僧传宋昙摩密多爲连眉禅师又爲大禅师盖师之尊称也以旧次前后篇诗观之当是寳应元年梓州作】
　　何年顾虎头【赵曰世说载顾恺之爲虎头将军旧注以爲僧相误矣】满壁画沧洲【修可曰顾恺之小字虎头晋陵无锡人多才气尤工丹青传写形势莫不絶妙曾于瓦棺寺北殿画维摩诘画讫光耀月余】赤日石林气青天江海【洙曰一作水】流锡飞常近鹤【洙曰天台赋振金策之铃铃飞锡杖也田曰图经舒州潜山最竒絶而山麓尤胜志公与白鹤道人欲之同谋于梁武帝帝以二人悉具灵通俾各以物识其地得者居之道人云某以鹤止处爲记志公云某以卓锡处爲记已而鹤先飞去至麓将止忽闻空中锡飞声志公之锡遂卓于山麓道人不怿然以前言不可食遂各以所识筑室焉】杯渡不惊鸥【洙曰髙僧传杯渡者不知其名姓常乗木杯渡河因名焉不修细行不甚精持饮酒食肉与俗人不殊赵曰传灯録载刘宋时杯渡者不知姓名尝乗木杯渡水尝宿一家窃一金像去主人追之至孟津浮木杯渡河无假风掉轻疾如飞不惊鸥使列子海人有狎鸥之意】似得庐山路真随惠逺游【洙曰世说逺公在庐山虽老讲论不辍弟子中或有堕者逺公曰桑榆之光理无逺照但愿朝阳之辉时与并光明耳沈曰昔陶渊明与惠逺游从结白莲社甫以比之】
　　闻官军收河南河北【新添　广徳元年春作】
　　补注【鹤曰按通鉴史朝义屡败于寳应元年之冬至广德元年田承嗣说令亲往幽州发兵还頴莫州请自留守莫州朝义既去承嗣即以城降送朝义母妻子于官军又范阳节度使李怀仙已因中使骆奉仙请降至温泉驿怀仙遣兵追之朝义穷蹙缢于林中今诗云劒外忽传收蓟北正谓此也又云青春作伴好还乡乃广德元年春作】
　　劒外忽传收蓟北初闻涕泪满衣裳却看妻子愁何在漫巻诗书喜欲狂【赵曰读书之际闻巳收蓟北得妻子有长聚之庆所以漫巻之而喜欲至于狂也】白首放歌须纵酒青春作伴好还乡即从巴峡穿巫峡便下襄阳向洛阳【余曰田园在东京】
　　涪江泛舟送韦班归京【得山字　广德元年春作】
　　补注【鹤曰涪江在梓州故有涪城县诗云伤春一水间当是广德元年春在梓州作】
　　追饯同舟日伤春【洙曰作心】　一水间【赵曰古诗云相望一水间】飘零爲客久衰老羡君还花逺【洙曰一作杂】重重树云轻处处山【赵曰一作花逺非盖重重树则已有逺意不可叠用也】天涯故人少更益鬓毛斑
　　春日梓州登楼二首【广德元年春作】
　　补注【鹤曰诗云江水流城郭春风入鼓鞞当是广德元年春作又云战塲今始定盖以史朝义巳死】
　　行路难如此登楼望欲迷身无却少壮迹有但羁栖江水流城郭春风入鼓鞞【洙曰石勒闻鼔鞞之声】双双新燕子依旧巳衔泥【洙曰古诗思爲双飞燕衔泥巢君堂师曰甫言久客一身羁栖今日登楼所见景物如此不无所感】
　　天畔登楼眼随春【洙曰一作风】入故园【赵曰指洛阳也】战场今始定移柳更【洙曰一作岂】能存【赵曰史朝义巳灭战场虽定而故园旧所移柳更能存乎更疑辞也】补注【希曰李华曰此古战场也常覆三军今云定则不复用兵矣移柳正用陶依课诸营种柳事言既寝兵则可移柳而柳亦可存也】厌蜀交游冷【苏曰廖岸迁居人问其故曰厌此交态寒冷故有所适耳】思吴胜事繁【欧曰晋张翰守官于洛及秋风起忽思呉莼菜鲈鱼之兴遂弃官归甫既厌蜀欲适呉楚故有思呉之句】应须理舟楫长啸下荆门【定功曰袁山松宜都山川记曰南崖有山名荆门北崖有山名虎牙二山相对有象门然】
　　遣愤【永泰元年作】
　　补注【鹤曰诗云闻道花门将论功未尽归当是永泰元年子仪与回纥再盟药葛罗帅众追吐蕃子仪使白元光帅精骑与之俱杀吐蕃于灵台西原万计又破之于泾州于是回纥胡禄督等二百余人入见前后赠赉缯帛十万疋府藏空竭税百官俸以给之此所以爲可愤也事见通鉴诗云蜂虿终含毒雷霆可震威莫令鞭血地再湿汉臣衣可谓身在江湖而心存王室也】
　　闻道花门将【洙曰回纥也】论功未尽归自从收帝里【赵曰长安也】谁复总戎机蜂虿终怀毒【洙曰左传君无谓邾小蜂虿有毒况国乎苏白武党庙记张良谓萧何曰黥布辈如蜂虿逐时暂亲近人其怀毒之性不革】雷霆可震威【洙曰贾山传人性之威非特雷霆也赵曰大意以回纥助讨史朝义恐其恃功难制欲早加威以絶止之】莫令鞭血地再湿汉臣衣【洙曰时回纥恃功陵暴此诗之作盖有所警也师曰禄山乱回纥以兵助讨贼其后恃功桀骜故蜂虿终怀毒欲帝震之以威无使彼再蹈禄山之陷京阙也汉书云禁中非刑人鞭血之地鞭血地指禁中也花门将即回纥之将】
　　送窦九归成都【广德元年作】
　　补注【鹤曰窦九意是检察窦侍郎者故诗云持节广德元年梓州作】
　　文章亦不尽窦子才纵横非尔更持节何人符大名读书云阁观问绢锦官城我有浣花竹题诗须一行
　　赠裴南部【新添　广徳元年作】
　　补注【鹤曰南部县名属阆州诗云尘满莱芜甑堂横单父琴是裴爲南部宰元年公至阆州时赠之】
　　尘满莱芜甑堂横单父琴【苏曰范丹字史云爲莱芜令清贫人歌曰釜中生鱼范莱芜甑中生尘范史云宓子贱爲单父宰弹琴不下堂而治】人皆知饮水公辈不偷金【本中曰邓攸爲呉郡载米之郡惟饮呉水而巳同舍郎诬直不疑偷金不疑买偿之】梁狱书应作【去声】秦台镜欲临独醒时所嫉羣小谤能深即出黄沙在应须白髪侵使君传旧德巳见直绳心
　　奉送崔都水翁下峡【新添　广徳元年作】
　　补注【鹤曰诗云无数涪江筏当是广德元年梓州作观末句则知公有意于到防矣】
　　无数涪江筏【郑曰筏房越切海中桴】鸣桡总发时【郑曰桡如招切楫也】别离终不久宗族忍相遗白狗黄牛峡【郑曰十道志开州有白狗峡又有黄牛峡】朝云暮雨祠所过凭问讯【过古禾切】到日自题诗
　　郪城西原送李判官兄武判官弟赴成都府【郑曰郪七稽切县名在梓州】
　　补注【鹤曰诗云野花随处发官柳着行新当是广德元年春作】
　　凭髙送所亲久坐惜芳辰逺水非无浪【赵曰以言其行路之辛苦】他山自有春【苏曰阮咸归陈留咸曰看洛中春罢去王尚曰他山春色甚可人意清泉白石清人耳目比洛中无尘土气味】野花随处发官【洙曰一作妖】柳着行新【行胡冈切】天际伤愁别离筵何太频【师曰甫与二判官于情最亲临此送别言其此去如逺水不能无风浪他山虽有春兄弟不得同赏以至野花官柳触目使人不能无伤感也】
　　题郪原郭三十二明府茅屋壁【与前篇同时作】
　　补注【鹤曰诗云云散灌坛雨春青彭泽田当是在梓州作与前篇同时】
　　江头且系船爲尔独相怜云散灌坛雨【郑曰博物志太公爲灌坛令】春青彭泽田补注【希曰彭泽县名虽在江州以郭明府爲县令故用渊明事渊明有田种秫】频惊适小国一拟问髙天补注【希曰楚辞有天问】别后巴东路逢人问几贤
　　客夜【寳应元年作】
　　补注【鹤曰公寳应元年自绵至梓时家在成都秋晚方迎家再至梓今云老妻书数纸应悉未归情当是在梓州作若如梁权道编在是年阆州诗内则家固同在也】
　　客睡何曾着秋天不肯明入帘残月影髙枕逺江声补注【希曰叶挺尝云客睡何曾着秋天不肯明工在不肯字入帘一本作卷帘】计拙无衣食途穷仗友生【洙曰见今日暮途穷注伐木诗不如友生】老妻书数纸应悉未归情
　　陪王侍御宴通泉东山野亭【寳应元年作】
　　补注【鹤曰通泉县名属梓州当是寳应元年冬十一月公至通泉时作梁权道编在广德元年非惟蔡兴宗鲁訔年谱编在寳应元年】
　　江水东流去清樽日复斜异方同宴赏何处是京华亭景临山水村烟对浦沙狂歌遇形胜得醉即爲家【苏曰阮宣飘流往来人间居止何地曰得醉处即爲家】
　　客亭【寳应元年秋作】
　　补注【鹤曰与客夜诗同是寳应元年秋在梓州作】
　　秋窓犹曙色落木更天【洙曰一作髙】风日出寒山外江流宿雾中圣朝无弃物【苏曰王祥圣世物无大小皆料材适用无弃掷者】老病巳成【一作衰】翁多少残生事飘零似转蓬
　　行次盐亭县聊题四韵奉简严遂州蓬州二使君谘议诸昆季【广徳元年作】
　　【鲁曰此诗奉简严遂州两兄弟以比蜀之名士】补注【鹤曰盐亭县属梓州当是广德元年公自梓州至盐亭时作公是年春夏在梓盐亭县在梓州东九十里遂州与梓州爲邻蓬州则邻于阆州而阆与梓又爲邻也严非梓州人则所领州近梓故公有此诗】
　　马首见盐亭髙山拥县青云溪花淡淡【洙曰一作漠漠】春郭水泠泠全蜀多名士【洙曰蜀都赋近则江汉炳灵世载其英郁若相如皭若君平王襃晔晔而秀发扬雄含章而挺生赵曰多名士指言当日之人】严家聚德星【洙曰陈仲子从诸子造荀季和德星聚太史奏贤人聚也】长歌意无极好爲老夫听
　　倚杖【洙曰盐亭县作赵曰鲍昭有倚杖牧鸡豚之句故公倚以爲题　广德元年春作】补注【鹤曰诗云山县早休市江桥春聚船当是广德元年春作】
　　看花虽郭外倚杖即溪边山县早休市江桥春聚船狎【洙曰一作野】鸥轻白浪【洙曰子列子有狎鸥翁言忘机故物亦不惧赵曰言可狎之鸥游泳乎白浪之中】归鴈【一作鸟】喜青天物色兼生意凄凉忆去年泛江送魏十八仓曹还京因寄岑中允参范郎中季明【广德元年作】
　　补注【鹤曰诗云帝乡愁绪外春色泪痕边指宗肃宗将葬当是广德元年梓州作是年岑参自号州长史归爲太子中允】
　　迟日深春【洙曰一作江】水【洙曰诗春日迟迟】轻舟送别筵帝乡愁绪外春色泪痕边见酒须相忆将诗莫浪传补注【希曰朝野佥载咸亨中谣曰莫浪传阿婆瞠】若逢岑与范爲报各衰年
　　送路六侍御入朝【广德元年春作】
　　补注【鹤曰诗云劒南春色还无赖触忤愁人到酒边当是广德元年春梓州作】
　　童稚情亲四十年【洙曰言相得于总角】中间消息两茫然更爲后防知何地忽漫相逢是别筵不分桃花红似锦【苏曰李夫人病起南园桃花盛开李不悦武帝问其故李曰不分桃花如锦恼人病眼帝感其言遂去其花爲一国笑】生憎柳絮白于绵劒南春色还无赖触忤愁人到酒边【师曰甫与路侍御相得于总角之时中间不得消息未知后防在何处言今春色使人愁闷不若以酒消遣之】
　　泛江送客【广德元年作】
　　补注【鹤曰诗云二月频送客东津江欲平当是广德元年公暂游左绵时作东津在绵州按打鱼歌云绵州江水之东津】
　　二月频送客东津江欲平烟花山际重舟楫浪前轻泪逐劝杯落愁连吹笛生【洙曰马融去京逾年有洛客逆旅吹笛暂闻之甚悲感】离筵不隔日那得易爲情【洙曰离筵祖席也】
　　上牛头寺【广德元年作】
　　补注【鹤曰寺在梓州当是广德元年作牛头山在梓州九州记云葛仙翁尝游于此】
　　青山意不尽衮衮上牛头【赵曰衮衮相继不絶之义】补注【希曰寰宇记云牛头山在梓州郪县西南二里髙一里形似牛头四面孤絶下有长乐寺楼阁烟花爲一方之胜槩】无复能拘碍真成浪出游花浓春寺静竹细野池幽何处莺啼切移时独未休
　　望牛头寺【广德元年作】
　　补注【鹤曰诗云春色浮山外而上篇云浓花春寺静当是与之同时作】
　　牛头见鹤林【薖曰鹤林即灵仙观也】梯迳绕幽深【洙曰一作秀丽一何深】春色浮【洙曰一作流】山外天河宿【洙曰一作没】殿隂【咏曰言殿髙通天河也】传灯无白日【洙曰释书以灯谕法谓能破暗也六祖相传一法故云传灯故释书有传灯録赵曰此言长明灯也借传灯字言之所以照夜而白日亦有灯故云无白日】布地有黄金【洙曰见长者自布地注赵曰言佛宇有黄金布地】休作狂歌老回看不住心【洙曰释书有不住相赵曰佛书有住相而公用之取于无所住而生其心之义也】
　　上兠率寺【兠当侯切】
　　补注【鹤曰寺在梓州当是广德元年作】
　　兠率知名寺【洙曰佛书有兠率天宫故取以名寺】真如防法堂【洙曰真如禅理也赵曰佛书言真如实际】江山有巴蜀【赵曰江山自有巴蜀时便有之此乃羊叔子所谓自有宇宙来便有此山之义】补注【鹤曰此谓江山占巴郡蜀郡之地盖劒南道古梁州之域汉巴郡蜀郡之地寺在梓州故云非谓江山自有巴蜀时便有之】栋宇自齐梁庾信哀虽久何颙好不忘【洙曰何颙后汉人尚气节感友人之义与李膺善后爲宦者所陷亡匿汝南间所至皆称其豪杰袁绍爱慕之私与往来结奔走之友赵曰庾信作哀江南赋所以哀者以金陵瓦解而身窜荒谷后汉党事起颙私入洛阳后袁绍计议其爲求救援以济其患盖公言身巳流离有庾信之哀而哀愁之中不忘交好何颙者有救之之心也师曰言甫所至爲人所好诗所谓在彼无恶在此无斁是也】白牛车逺近【赵曰法华经云有太白牛肥壮多力以驾寳车盖喻大乗也】且欲上慈航【梦符曰按清凉禅师序般若心经云般若者苦海之慈航昏衢之巨烛也】
　　望兠率寺
　　补注【鹤曰与前篇同时作】
　　树密当山径江深隔寺门霏霏云气重【洙曰九章曰霰雷纷其无垠兮云霏霏而乗宇】闪闪浪花翻不复知天大空余见佛尊时应清盥罢随喜给孤园【洙曰释书有给孤园又有给孤长者】
　　甘园【广德元年作】
　　补注【鹤曰诗云春日清江岸又云白雪避花繁橘之开花在春晚当是广德元年作】
　　春日清江岸千甘二顷园青云着【洙曰一作羞】叶密白雪避花繁【洙曰郭璞柑赞花染繁霜叶鲜翠篮赵曰本言密叶如云白花如雪而变其语云云羞雪避乃公新竒之句】结子随边使开筒近至尊【洙曰蜀柑岁入贡苏曰隋文帝好食柑蜀中摘董柑即以蜡汗其蔕用筠篮盛封之使不泄香气】后于桃李熟终得献金门【洙曰公自记意于章末】
　　数陪李梓州泛江有女乐在诸舫戏爲艳曲二首【广德元年春作】
　　补注【鹤曰诗云竞将明媚景偷眼艳阳天当是广德元年春作】
　　上客回空骑佳人满近船江清歌扇底【洙曰以扇自障而歌故谓之歌扇】野旷舞衣前玉袖淩风并金壶隠浪偏补注【希曰玉袖如霍光传所谓玉衣子虚赋所谓玉绥盖以玉爲饰也】竞将明媚色偷眼艳阳天【洙曰一作年赵曰公言佳人自衒其美色偷眼瞻视春光以争相胜之意鲍明逺诗兹辰自爲美当避艳阳天】白日移歌袖青霄近笛牀翠眉萦度曲【鲍曰古诗云度曲翠眉低】补注【鹤曰前汉元帝纪自度曲被歌声应劭曰自隠度作新曲因持新曲以爲歌诗声也臣瓒曰度曲谓歌终更授其次谓之度曲西京赋曰度曲未终云起雪飞张衡舞赋亦曰度终复位次受二八师古曰应荀二说皆是】云鬓俨分行立马千山暮回舟一水香使君自有妇莫学野鸳鸯【修可曰古乐府陌上桑罗敷行云使君谢罗敷宁可共载车罗敷前致词使君一何愚使君自有妇罗敷自有夫李梓州泛江有女乐公用此以讽之】
　　登牛头山亭子【广德元年作】
　　补注【鹤曰诗云犹残数行泪忍对百花丛当是广德元年作与上牛头寺同一时作】
　　路出双林外亭窥万井中【洙曰市井也】江城孤照日山【洙曰一作春】谷逺含风兵革身将老闗河信不通【赵曰吐蕃犹盛也】犹残数行泪忍对百花丛
　　陪李梓州王阆州苏遂州李果州四使君登惠义寺【广德元年春作】
　　补注【鹤曰诗云春日无人境又云莺花随世界当是广德元年春在梓州作鲁訔年谱亦云在是年】
　　春日无人境虚空不住天【修可曰取佛书不住相意谓天运无常以成四时觉范曰不住者言无着也】莺花随世界楼阁倚山巅【洙曰倚一作寄尔雅释名山顶曰冢亦曰巅】迟暮身何得【洙曰言衰老而未有所得也】登临意惘然谁能解金印【赵曰所以讽四使君也】潇洒共安禅【洙曰一云三军将五马若个合安禅苏曰王得至少室山寺爱其潇洒顾弟待曰好解金印共此安禅庻免荣华之累弟笑而不答】补注【希曰法华经偈曰安禅合掌】
　　送何侍御归朝【彦辅曰李梓州泛舟筵上作　广德元年作】
　　补注【鹤曰诗云舟楫诸侯饯又云春日垂霜鬓当是广德元年泛江作】
　　舟楫诸侯饯【赵曰言李梓州作泛舟之筵也】车舆使者归【洙曰御史乃使者】山花相映发水鸟自孤飞春日垂霜鬓天隅把绣衣【洙曰汉御史绣衣持斧】故人从此去【洙曰一作逺】寥落寸心违
　　江亭送眉州辛别驾升之【得无字　广徳元年作】
　　补注【鹤曰公有江亭王阆州筵饯萧遂州则江亭在阆州当是广德二年春公在阆州作梁权道编在梓州作恐非】
　　柳影含云幕【洙曰一作重】江波近酒壶异方惊防面终宴惜征途【赵曰曹子建诗终宴不知疲】沙暖低风蝶天晴喜浴鳬别离伤老大意绪日荒芜【苏曰孔孟伤别离情悰唯伤老大】
　　涪城县香积寺官阁【郑曰涪城梓州县广德元年作】
　　补注【鹤曰长安亦有香积寺代宗爲元帅率诸军屯于香积寺是也此寺在梓州涪城县不得不以涪城县冠寺名之上不如牛头寺兠率寺直以寺言涪城在梓州西北五十五里诗云寺下春江深不流亦当是广德元年春作】
　　寺下春江深不流山腰官阁逈添愁含风翠壁孤云细背日丹枫万木稠小院回廊春【洙曰一作青】寂寂浴鳬飞鹭晚悠悠诸天合在藤萝外昏黑应须到上头【洙曰释书有诸天皆言胜乐事公之末章因以见志也苏曰常琮侍炀帝游寳山帝曰几时到上方琮曰昏暗应须到上头左右失笑帝曰淳古君子也】
　　戏题寄上汉中王三首【寳应元年作】
　　【洙曰时王在梓州初王乃断酒不饮篇中有戏】补注【鹤曰按汉中王传肃宗诏收羣臣马助战瑀与魏少游持不可帝怒贬蓬州长史而旧史魏少游传云率羣臣马在乾元二年十月今诗云成都老客星一别五愁萤谓公自乾元六年出华州时与王别至寳应元年爲五年则公是年在成都故曰成都老客星而赵注谓此梓州诗爲非王注谓王时在梓州亦非盖诗云不能随皂盖则王尚在蓬州虽当更代而道便未得归故诗又云羣盗无归路今考此云不能随皂盖及奉汉中王手札诗云剖符来蜀道皆是太守事疑史误且魏少游是时以衞尉卿贬渠州长史而瑀以亲王无容亦贬长史当是刺史而史误爲长史无疑】
　　西汉亲王子【洙曰王让皇帝之子汝南王璡弟也】补注【希曰蔡邕独断汉制皇子封王其实诸侯也周末诸侯或称王汉天子称皇帝故以王号加之总名诸侯王封德彞曰汉所封惟帝子若亲昆弟其属逺非大功不立】成都老客星【洙曰公自喻也赵曰严武与光武同宿史占客星犯帝座】百年双白鬓一别五秋【洙曰一作飞】萤【洙曰五飞萤则岁五换矣】忍断杯中物【苏曰呉术好饮酒因醉诟权贵遂诫酒阮宣命饮术曰近断饮宣欧其背曰看看老逼痴汉忍断杯中物耶抑而饮之】秖看座右铭【洙曰崔子玉有座右铭】不能随皂盖【赵曰皂盖指汉中王也汉二千石朱轓皂盖】补注【希曰汉中王贬蓬州长史长史别驾不应称皂盖孔恂爲别驾别驾车有屏星如刺史车岂皂盖亦然耶】自醉逐浮萍
　　策杖时能出王门异昔游【洙曰谓其断酒也】巳知嗟不起【师曰王以酒得病遂断饮】未许醉相留蜀酒浓无敌【洙曰蜀都赋觞以醥清一醉累月】江鱼美可求终思一酩酊净扫鴈池头【郑曰西京杂记梁孝王死有鴈池】羣盗无归路衰顔防逺方尚怜诗警策【洙曰文赋立片言以居要乃一篇之警策赵曰梁钟嵘作诗品曰陈思赠吊仲宣七哀公干思友阮籍咏怀灵运邺中士衡拟古陶公咏贫之制惠连捣衣之作皆五言之警策者】犹忆酒颠狂鲁衞弥尊重【蒭曰语云鲁衞之政兄弟也汉中王与兄璡俱领重镇】徐陈畧丧亡【洙曰魏文帝与王粲书云徐陈应刘一时俱逝何数言之间零落畧尽赵曰言王宾客多丧】空余枚【洙曰一作故】叟在应念早升堂【洙曰枚叟公自喻也赵曰雪赋延枚叟】
　　陪章留后侍御宴南楼【得风字　广徳元年作】
　　补注【鹤曰按旧史梓州刺史章彞初爲武判官及是小不副意召赴成都杀之乃在广德二年再镇成都时则前所谓李梓州者乃寳应元年及广德元年之春在梓州而是年之夏至二年则章侍御守梓州也此诗云朝廷烧栈比事亦在广德元年当是其年夏末作】
　　絶域长夏晚【赵曰非吾乡而在逺亦可用絶域矣】补注【鹤曰凡材茂行可使絶域汉武帝诏也当时絶域指匈奴逺国而言公今于蜀亦云者盖蜀在汉亦夷地也】兹楼清宴同朝廷烧栈北鼓角满天东【洙曰谓在大散之北也髙祖入汉张良说髙祖烧絶栈道攻破大散雅州在蜀之西地地多雨名漏天满一作漏赵曰因宴南楼而望长安也】补注【鹤曰广德元年吐蕃陷陇右诸州诏焚大散闗公在成都言之则烧栈北也是时史朝义已自杀东郡又隔年巳无事鼔角不至于满天东旧注漏天或是犹言朝廷在烧栈之北鼓角在漏天之东雅州属西川而梓爲东川故也又寰宇记云巂州有漏天巂亦属西川】屡食将军第【苏曰呉罕屡乞食于将军第宥俱蒙鱼味】仍骑御史骢【洙曰见宪府旧乗骢注唐曰甫以避乱食章公之宅骑章公之马叙其恩礼之厚】本无丹灶术【洙曰道家烧丹之事修可曰江文通别赋华隂上士服食还仙术既妙而犹学道以寂而未传守丹灶而不顾链金鼎而方坚】那免白头翁【洙曰言无丹灶之术以延年也】宼盗狂歌外形骸痛饮中【洙曰以酒自饮耳】野云低渡水檐雨细随风出号江城里【赵曰夜传号令此节度府之事也】题诗蜡炬红【赵曰言宴中明烛而题诗】此身醒复醉不拟哭途穷【洙曰阮籍以酒自隠故得免难出不由径遇途穷则恸哭而反公自言取籍之自隠于酒而不仿其哭穷途也】
　　台上【得凉字】
　　补注【鹤曰诗云改席台能迥当是自南楼复宴台上而作也】
　　改席台能迥【赵曰改席则自南楼改于台上也】留门月复光云霄遗暑湿【洙曰蒸郁也】山谷进风凉老去一杯足【洙曰不如生前一杯酒】谁怜屡舞长【洙曰賔之初筵屡舞傞傞】何须把官烛似恼鬓毛苍
　　送王十五判官扶侍还黔中【得开字　广徳元年作】
　　补注【鹤曰诗云大家东征逐子回又云青青竹笋迎船出当是王侍母于夏初归黔中郡即黔州采访使之所治旧次广德元年】
　　大家东征逐子回【洙曰后汉曹世叔妻者班彪之女名昭字惠姬和帝数召入宫令王后贵人师事焉号曰大家子殻爲陈留长垣县长大家随至官作东征赋以叙行李赵曰大家指言王判官母】风生洲渚锦帆开【洙曰炀帝以锦爲帆】青青竹笋迎船出白白江鱼入馔来【修可曰楚国先贤传孟宗至孝母好食笋冬月无之宗入林中哀号笋爲之生后汉烈女传姜诗及妻厐氏并至孝母好饮江水嗜鱼鲙又不独食夫妇尝力作鲙呼邻母共之舍侧忽有泉涌味如江水每日輙出双鲤常供二母之膳王判官侍母回黔故有此句】离别不堪无限意艰危深仗济时才黔阳信使应稀少【郑曰寰宇记黔州黔阳郡】莫怪频频劝酒杯【苏曰萧凤使玉门闗弟肃劝酒频频谓兄曰醉中庻使分袂不悲】
　　随章留后新亭防送诸君【新添　广徳元年作】
　　补注【鹤曰诸君一本作诸军然作君者爲是新亭在梓州当是广德元年作】
　　新亭有髙防行子得良时补注【希曰汉项羽传饮酒有髙防行子得良时亦楚辞日吉兮良辰又歴吉日兮吾将行之义】日动映江幕风鸣排槛旗絶荤终不改欢酒欲无词巳堕岘山泪【郑曰在襄阳羊祜作镇曰立碑记功于此】因题零雨诗
　　倦夜【广德二年作】
　　补注【鹤曰诗云竹凉侵卧内野月满庭除当是在浣花作广德二年自阆州归未爲参谋时诗又云万事干戈里盖吐蕃之乱未巳】
　　竹凉侵卧内【赵曰汉书引入卧内】野月满庭隅重露成涓滴【堕也】稀星乍有无【洙曰明灭也】暗飞萤自照【苏曰王如飞萤自照言其势焰寻常也】水宿鸟相呼【洙曰蜀都赋云飞水宿修可曰师旷禽经曰陆鸟曰栖水鸟曰宿又曰凡鸟朝鸣曰嘲夜鸣曰防林鸟以朝嘲水鸟以夜防苏曰江湜水鸟相呼言其欲共安居也】补注【希曰春秋繁露曰鹤水鸟也夜半水立感其生气则益喜而鸣】万事干戈里空悲清夜徂【师曰古诗云良马白日足壮士中夜心甫有感诗之志而不见用于时故空悲清夜徂】
　　悲秋【寳应元年作】
　　补注【鹤曰诗云家逺传书日又云羣盗尚纵横当是寳应元年秋在梓州未归迎家时作是时史朝义与吐蕃之乱未巳】
　　凉风动万里羣盗尚纵横家逺传【洙曰一作待】书日秋来爲客情【洙曰此二事皆情意之极者】愁窥髙鸟过【洙曰髙鸟言东西南北犹得所适】老逐众人行【洙曰老者尚爲众人亦悲时之不与也】始欲投三峡何由见两京
　　对雨【广德元年作】
　　补注【鹤曰此诗当作于广德元年梁权道亦编在此年诗云雪岭防秋急谓是年吐蕃入寇公将入阆州故曰不愁巴道路】
　　莽莽天涯雨江边独立时不愁巴道路【赵曰指言梓州也】恐湿汉旌旗雪岭防秋急【赵曰雪岭在松维州之外】绳桥战胜迟【洙曰见防秋却背五绳桥注赵曰以岷江湍急不可爲梁乃竹绳爲桥驾虚而渡】西戎甥舅礼【洙曰言父尚公主则子爲甥中国爲舅也】未敢背恩私【赵曰景龙一年以金贼公主妻赞普今公望其笃甥舅之礼而勿背焉师曰时回纥恃功欲入寇甫不愁飘转道路之间恐闗中复遭汚辱也故托意言不愁巴道路恐湿汉旌旗胡人秋髙马肥常入宼故曰防秋雪岭绳桥皆蜀中蜀人以竹綍爲桥名曰绳桥】补注【鹤曰九域志云雪岭距威州二百六十里山有九峯上有积雪春夏不消威即维州髙适传适出西山三城置成论东西两川当合爲一即雪岭也唐志注唐兴有羊灌田朋笮绳桥三守捉城今指绳桥盖三城之一非谓岷江以竹绳爲桥也】
　　警急【赵曰时髙适代崔光逺领西川节度使　广德元年作】
　　补注【鹤曰崔光逺忧恚而死在上元二年以适代光逺在其年建丑月而松州陷于吐蕃却在广德元年十二月赵注爲非此诗云松州防解围则是在未陷时作公时在阆州】
　　才名旧楚将妙畧拥兵机【赵曰以美髙适也】玉垒虽传檄松州防解围【洙曰传檄言吐蕃入寇檄书相闻也赵曰广德元年吐蕃取陇右十二月遂亡松维保三州】补注【鹤曰髙适至德间爲扬州大都督府长史淮安节度使故曰旧楚将玉垒山在彭州导江县有玉垒记】和亲知计拙公主漫无归【洙曰见留花门注赵曰吐蕃方请和继而又叛】补注【希曰和亲谓以安成金城公主降吐蕃而卒不免其入寇所以爲计拙旧注云见留花门注然非回纥也】青海今谁得西戎实饱飞【洙曰曹公言吕布犹鹰也饱则飞去按唐书适代崔光逺爲节度吐蕃取陇右适出兵南鄙以牵制之既无功遂亡松维二州赵曰言青海爲吐蕃所有其势如鹰之饱而飞扬不就絷绁也】
　　王命【广德元年作】
　　补注【鹤曰诗云牢落新烧栈谓广德元年烧大散闗苍茫旧筑坛谓是年吐蕃寇近几旋命子仪御敌子仪久闲废才得二十骑而行诗又云巴西道路难巴西阆州也时公在阆州当是广德元年十月作】
　　汉北豺狼满巴西道路难【赵曰汉与巴相连盖吐蕃入寇之地】血埋诸将甲骨断使臣鞍【赵曰广德元年使李之芳崔伦往聘吐蕃留不遣虏破邠州入奉天天子幸陜使臣指李之芳崔伦矣骨断则忧惧而骨欲断折之义】补注【鹤曰诸将云者如渭北行营兵马使吕同将将精卒二千与吐蕃战于盩厔兵尽爲虏所擒而六军逃溃者多在商州诸将纵兵暴掠是也御史大夫李之芳等使吐蕃爲虏留两年不归事并见通鉴】牢落新烧栈【洙曰汉髙纪张良说汉王烧絶栈道栈即阁也今谓之阁道】苍茫旧筑坛【洙曰汉王齐戒设坛场拜韩信爲大将军赵曰时雍王防爲兵马元帅子仪副之而御奉天之寇委子仪则旧筑坛指郭令公也】深怀喻蜀意恸哭望王官【洙曰司马相如有喻巴蜀檄时段子璋反东川适与崔光逺逆战斩之光逺不戢兵遂大掠至有断士女腕取金者故民怨哭而欲闻王命也】补注【鹤曰段子璋事在上元二年与此诗相距二年所引非盖广德二年吐蕃陷松维保三州及云山新筑二城西川节度使髙适不能求于是劒南西山诸州亦入于吐蕃矣巴蜀之人陷新夷虏所以恸哭望王官之至巴蜀诸州既陷则血埋诸将之甲又可知矣】
　　征夫【广德元年作】
　　补注【鹤曰诗云十室几人在千山空自多时广德元年吐蕃陷松维州髙适在蜀调征夫防守故有此作自警急至此三首皆爲髙适作所以讥其不能御虏也首冠以才名旧楚将妙畧拥兵机之句而其下皆败北之事则机畧可见矣】
　　十室几人在千山空自多路衢惟见哭城市不闻歌【洙曰民苦役故多怨哭】漂梗无安地【苏曰宗夀已身如水上浮梗南北无安身之地赵曰此公自言尔盖旅寓之人如梗之飘荡于义分明】衔枚有荷戈【洙曰汉纪章邯夜衔枚击项梁师古曰衔枚者止言语讙嚣欲令敌人不知其来也周官有衔枚氏枚状如蓍横衔之苏曰呉起中夜起谓裨将曰防彼衔枚荷戈冲突吾寨】官军未通蜀吾道竟如何
　　惠义寺园送辛员外【广德元年作】
　　补注【鹤曰惠义寺在梓州当是广德元年作】
　　朱樱此日垂朱实郭外谁家负郭田万里相逢贪握手髙才仰望足离筵
　　又送【广德元年作】
　　补注【鹤曰鲁訔年谱云公送辛员外暂至绵今诗云直到绵州始分首则鲁之说爲是广德元年作】
　　双峯寂寂对春台万竹青青照【洙曰一作送】客杯细草留连侵坐软残花怅望近人开同舟昨日何由得并马今朝未拟回直到绵州始分首江头树里共谁来
　　章梓州橘亭饯成都窦少尹【得凉字新添】
　　补注【鹤曰此诗一本作两首自衰老应爲难离别已下题曰长流然合爲一者是当在广德元年秋作是年九月公至阆】
　　秋日野亭千橘香玉杯锦席髙云凉主人送客何所作【音佐】行酒赋诗殊未央衰老应爲难离别贤声此去有辉光预传籍籍新京兆青史无劳数赵张补注【希曰成都前号南京公故借京尹事用前汉赵广汉行京兆尹满岁爲真张敞亦爲京兆尹故吏民语曰前有赵张后有三王】
　　送元二适江左【广德元年作】
　　补注【鹤曰诗云风尘爲客日谓广德元年九月吐蕃入寇此诗是时作】
　　乱后今相见秋深复逺行风尘爲客日【赵曰公言其遭战鬬之时旅泊于外】江海送君情晋室丹阳尹【洙曰温峤爲丹阳尹】公孙白帝城【洙曰公孙据白帝城师曰丹阳尹指元二适丹阳也白帝城甫自言客居夔州也】经过自爱惜取次莫论兵【洙曰元尝应孙吴科举】
　　章梓州水亭【洙曰时汉中王兼道士席谦在防同用荷字韵　广德元年作】补注【鹤曰鲁訔梁权道皆以爲在广德元年然是年春梓州是李使君夏方是章彞爲刺史诗云秋水席边多当是其秋作】
　　城晚通云雾亭深到芰荷吏人桥外少【苏曰尹伯吉爲丹阳令好饮语友人曰可同过桥饮彼处吏人少潘岳诗贪杯避吏人】秋水席边多近属淮王至【洙曰淮南王刘安以比汉中王】髙门蓟子过【蓟居例切洙曰家家迎蓟子以比席道士也赵曰后汉蓟子训有神异之术士大夫向慕之今公此句以尊章梓州之能致异人也】荆州爱山简吾醉亦长歌【洙曰山简习池事以比章梓州也赵曰以山简比章留后山简每出嬉游多之池上置酒辄醉时有童儿歌曰山公出何许毎至髙阳池日夕倒载归酩酊无所知公言吾醉亦长歌则效童儿之爲歌矣】
　　送陵州路使君之任【广德元年作】
　　补注【鹤曰幽燕通使者谓史朝义广德元年正月缢死而河北尽平诗又云秋天正摇落当是广德元年秋在梓州作陵州唐属东川】
　　王室比多难髙官皆武臣【洙曰时方急于赏功故武臣在髙位苏曰宋鍼近世兵戈扰扰而髙爵厚禄皆武官髙牙大饰金紫煌煌骇人耳目我辈头白作冷局官复何益哉】幽燕通使者【洙曰时安史之乱平而幽燕路通矣】岳牧用词人国待贤良急君当拔擢新佩刀成气象【洙曰晋书吕防爲刺史有佩刀相者曰以三公可服防乃赠别驾王祥曰茍非其人刀或爲害卿有公辅之量故相与也】行盖出风尘【赵曰时方吐蕃之乱而刺史之盖出风尘以往也】战伐乾坤破【洙曰在所残敝也】疮痍府库贫【洙曰军用匮乏急也】众寮宜洁白万役但平均【苏曰元兴曰今世事若此诸公宜洁正廉白不可学日前贪饕又王子敬万民徭役宜科使平均自无怨谤】霄汉瞻佳士【苏曰张景阳近数佳士致身在于霄汉之上赵曰指路君自此迁擢当在霄汉】泥涂任此身【赵曰公自言也】秋天正摇落回首大江滨
　　簿暮【广德元年作】
　　补注【鹤曰诗云髙秋心苦悲又云寒花隠乱草当是广德元年秋在阆州作是年公九月至阆矣】
　　江水最深地【洙曰此指蜀江】山云薄暮时寒花隠乱草【师曰寒花巳非其时甫自比衰年也】宿鸟择【洙曰一作探】深枝【赵曰左传鸟则择木木岂能择鸟师曰鸟志在奋飞宿鸟巳有栖息之地甫自比无飞腾之志也】旧国见何日髙秋心苦悲人生不再好鬓发白【洙曰一作自】成丝
　　东津送韦讽摄阆州録事【新添　广徳元年作】
　　补注【鹤曰东津在绵州打鱼歌云绵州江水之东津是也当是广德元年送辛员外暂至绵州时作梁权道编在寳应元年梓州诗内】
　　闻说江山好怜君吏隠兼宠行舟逺泛惜别酒频添推荐非承乏操持必去嫌他时如按县不得慢陶潜惠义寺送王少尹赴成都【分得峯字　新添广德元年春作】补注【鹤曰公尝陪李梓州四使君登惠义寺则寺在梓州今诗云骑马行春径当是广德元年春作】
　　苒苒谷中寺娟娟林表峯栏干上处逺结构坐来重骑马行春径衣冠起暮钟云门青寂寞此别惜相从
　　西山三首【广德元年作】
　　补注【鹤曰诗云雨雪闭松州当是广德元年十二月松州被围时作】
　　夷界荒山顶蕃州积雪边【洙曰成都记西山冬夏积雪】筑城依【洙曰一作连】白帝转粟上青天【洙曰白帝城在防州此西山诗而言筑城依白帝恐传者误矣赵曰两句通义公孙述自号白帝其所筑城在髙山上本曰白帝城今公言髙山上筑城依仿白帝所以转粟之难如上青天】补注【希曰白帝西方之帝也今筑城于西山之上言其髙可依于白帝故下曰转粟上青天非指公孙述城而言但假用其字耳防州白帝城在赤甲相近其山初不大髙岂西山所依仿者髙适疏谓今所界吐蕃城堡不过平戎巳西数城邈在穷山之巅垂于险絶之末运粮于束马之路坐甲于无人之乡故此云转粟如上天之难也】蜀将分旗鼓【赵曰以吐蕃陷松维保三州势迫近蜀故分旗鼓以御之】羌兵助【洙曰一作动】铠鋋【洙曰一作井泉】西南背和好杀气日相纒【赵曰以吐蕃背先帝时盟好而爲寇不巳】
　　辛苦三城戍长防万里秋【洙曰明皇还蜀后复分东西两川爲两节度西山列防秋三戍民罢于役髙适论之不听】烟尘侵火井雨雪闭松州【洙曰雪赋火井灭蜀都赋火井沉荧于幽泉髙焰飞煽于天垂赵曰火井虽在卭州大率是蜀地名言吐蕃迫蜀中也孙曰蜀志云火井在临卭】补注【鹤曰唐志虽云火井在卭州有火井县而九域志又云有火井在蓬州蓬与果巴州爲邻而卭与雅州爲邻雅去羁縻罗岩州不满三百里此当指卭而言松州与维州唐属西川自广德元年后吐蕃复置行州以首领爲刺史司马矣】风动将军幕【洙曰一云盖】天寒使者裘漫山贼营垒回首得无忧【洙曰漫山言贼垒之多也】
　　子弟犹深入【赵曰子弟言充兵之人也】闗城未解围蚕崖铁马瘦灌口米船稀【洙曰寰宇记蚕崖闗在永康军西北四十七里洙曰蚕崖灌口并西山隘口地名赵曰蚕崖在西山闗隘处灌口在今永康军战马不足充战而瘦米船以运多不继而稀此爲可忧矣程曰灌口山在永康军导江县李膺益州记云清水路西七里灌口古所谓天彭闗】补注【希曰唐志云彭州导江县有蚕崖闗寰宇记灌口山在西岭有天彭闗又云有灌口镇在彭州九陇县唐志蜀州有灌口府然则蚕崖灌口皆指彭州而言也】辩士安边策元戎决胜威【洙曰元戎元帅也史决胜千里】今朝乌鹊喜【洙曰西都杂记云干鹊噪而行人至】欲报凯歌归补注【希曰文选淮徐献防河兖凯归】
　　薄游【广德元年作】
　　补注【鹤曰诗云巴城添泪眼按唐志阆州绵州皆爲巴西郡公广德元年皆至两郡然至绵乃是春晚至阆乃是秋晚祭房公文乃是年九月二十三日此诗云病叶多先坠寒花只暂香当是在阆州作】
　　淅淅风生砌【洙曰谢惠连淅淅振条风】团团月隠墙【洙曰班媫妤团团似明月】遥空秋鴈灭半岭暮云长病叶多先坠寒花只暂香巴城添泪眼今夕复清光【赵曰公以薄游之无定见月而添泪也】









　　补注杜诗巻二十四
　　钦定四库全书
　　补注杜诗巻二十五　　　宋　黄希　原本
　　黄鹤　补注
　　送梓州李使君之任【鲁曰故陈拾遗射洪人也篇末有云　寳应元年作】补注【鹤曰按公广德元年有陪李使君泛江陪李梓州四使君登惠义又秋有章梓州橘亭水亭等诗及史云梓州刺史章彞爲严武召至成都杀之乃广德二年则李使君之任乃在寳应元年夏故诗云火云挥汗日山驿醒心泉是时公在绵州诗又云遇害陈公殒于今蜀道怜君行射洪县爲我一澘然则是公未访陈拾遗故宅及到陈拾遗学堂前作也公是年十一月洪至射有诗此二】
　　籍甚黄丞相能名自颍川【洙曰前汉循吏传黄覇爲頴川太守咸称神明治爲天下第一声名籍甚后爲丞相】近看除刺史【洙曰前汉景帝纪注凡言除除故官就新官也】还喜得吾贤五马何时到【洙曰古陌上罗敷行使君从南来五马立踟躇】双鱼防早传【赵曰嘱李使君早寄书也古乐府客从逺方来遗我双鲤鱼呼儿烹鲤鱼中有尺素书师曰昔王羲之守永嘉庭列五马此二句言使君几时到任早寄书达甫】老思笻竹杖冬要锦衾眠【洙曰一云笻竹柱汉张骞在大夏时见笻竹杖云贾人市之于身毒国汉朱宠爲太尉家贫布被帝闻之赐锦被赵曰公从李使君要此二物也笻竹蜀中所出蜀都赋云笻竹縁岭注云中实而髙节可以作杖锦衾虽是锦被而字出诗锦衾烂兮蜀中有锦故公及之】补注【希曰蜀记云汉张骞奉使寻河源得髙节竹植于卭山今縁岭皆是堪爲杖号曰卭竹杖古诗凛凛岁云暮蝼蛄多鸣悲凉风率已厉游子寒无衣锦衾遗洛浦同袍与我违此用其意也鹤曰戴恺之竹谱卭竹一名扶彦竹记云卭州多生笻竹俗谓之扶老竹又云出卭山】不作临岐恨【洙曰陈隂鉴送始兴王诗背飞伤客念临岐悯圣情】惟听举最先【洙曰京房举最当迁注以课最被举】火云挥汗日【洙曰淮南子旱云烟火生赵曰隋卢思道诗火云赫而四举史记云临溜挥汗如雨】山驿醒心泉遇害陈公殒【洙曰子昂后爲县令段简收系忧愤死狱中】于今蜀道怜君行射洪县爲我一澘然【洙曰射洪属梓州郑曰澘然涕流貌】
　　王阆州筵奉酬十一舅惜别之作【广德元年作】
　　补注【鹤曰诗云千崖秋气髙当是广德元年九月至阆州作时吐蕃党项与仆固怀恩之乱方殷故有羣盗尚如毛之句】
　　万壑树声满【洙曰顾恺之言千岩竞秀万壑争流】千崖秋气髙【洙曰宋玉曰悲哉秋之爲气也天髙而气清】浮舟出郡郭别酒寄江涛良防不复久此生何太劳穷愁但有骨羣盗尚如毛【洙曰穷愁而瘦极也羣盗尚多故如毛】吾舅惜分手使君寒赠袍【洙曰范睢见须贾贾曰范叔一寒如此乃取绨袍以赐之】沙头暮黄鹤失侣自【一作亦】哀号【赵曰自当以亦爲正言人别而哀黄鹤失侣亦然也】
　　阆州奉送二十四舅使自京赴任青城【新添】补注【鹤曰诗云闻道吾乔舄当是其舅爲青城宰青城蜀州之邑也又云涪江醉泛船广德元年作】
　　闻道王乔舄名因太史传如何碧鸡使把诏紫微天【定功曰王襃传曰方士言益州有金马碧鸡之寳可祭祀致也宣帝使襃往祀焉】秦岭愁回马涪江醉泛船【郑曰秦岭在秦川】补注【鹤曰唐志秦川有秦岭县贞观十七年省大中二年先收复权凤翔府三年来属涪江虽出合州而水经云涪江水东南合射江则梓阆皆可言也】青城漫汚杂吾舅意凄然
　　放船【广德元年秋作】
　　补注【鹤曰诗云送客苍溪县又云黄知橘柚来当是广德元年秋阆州作】
　　送客苍溪县【鲍曰唐志苍溪属阆州】补注【希曰苍溪唐属阆中旧史志云汉分宕渠置汉昌县属巴郡改汉昌爲苍溪九域志云州西北四十里】山寒雨不开直愁骑马滑故作泛舟回【赵曰孟浩然诗爲多山水乐频作泛舟行】青惜峯峦过黄知橘柚来【鲍曰言舟行湍移景物如画虽速而不言速也】江流翠自在坐稳兴悠哉
　　奉待严大夫【寳应元年作】
　　补注【鹤曰此诗皆以爲武广徳二年再镇成都公待其至故有此作然武是时以黄门侍郎郑国公出爲成都尹公所与诗有曰严中丞严大夫严侍郎严郑公皆随武所受官而称之如是年自阆州将赴草堂途中先寄严郑公是也若是其时作顾曰严大夫何耶按旧史武出爲绵州刺史劒南东川节度使兼御史中丞上皇诰以劒南两川合爲一拜武成都尹兼御史大夫充劒南节度而公上武说旱在寳应元年建巳月则云中丞严公节制劒南日奉此说又与史异今观诗如曰不知旌节隔年回盖史公上元二年建丑月以武爲成都尹而诗作于寳应元年之正月故云若广德二年武再镇蜀乃是二月不应有隔年回之句诸将诗第五首爲武作也诗云主恩前后三持节而通鉴亦云武再镇劒南则武尝三镇蜀赵以寳应元年正月权令两川都节制爲第一六月专以节制西川阻徐知道反不得进爲第二广德二年正以两川合一节度而武以黄门侍郎来爲第三然宗以上元元年七月移居西内髙力士陈礼等阻迁谪上寝不择岂复更预国事史云爲绵州诰以劒南西川合爲一拜武成都尹者意在乾元二年裴冕爲尹之前是时止是节制也合以此时爲一而寳应元年再尹爲二广德三年爲两川节度者爲三此诗是寳应元年作故又云殊方又喜故人来重镇还须济世才新史云贬巴州刺史久之迁东川节度上皇合劒南爲一道而不言爲绵州按房琯传贬巴州在乾元元年六月当是自巴迁绵】
　　殊方又喜故人来重镇还须济世才【洙曰时武再镇蜀郑曰重直陇切厚也】常怪偏裨终日待不知旌节隔年回【洙曰偏裨诸将校也旌节麾幢也杨国忠兼领劒南每幸骊山必以旌节前引】补注【希曰左传云偏师而偏裨又巳见冯奉世传矣唐职官志天寳中縁边御戎之地置八节度使受命之日赐之旌节武爲劒南节度故云】欲辞巴徼啼莺合逺下荆门去鹢催【洙曰公自言欲辞蜀而入楚赵曰此言盖船首画鹢以惊水怪师曰鹢舟已督舟将行】补注【希曰子虚赋浮文鹢张楫曰水鸟也画其象于船首淮南子龙舟鹢首天子之乗也】身老时危思防面【洙曰古诗道路阻且长防面安可知】一生襟【洙曰一作怀】抱向谁开【洙曰言人不已知】
　　奉寄髙常侍【洙曰一云寄髙三十五大夫　永泰元年作】
　　补注【鹤曰梁权道编在广德二年阆州作按旧史适代崔光逺爲成都尹西川节度然崔光逺以上元二年建子月卒而建丑月巳除严武爲尹则适代光逺爲尹者摄也武来即仍守蜀州史又云代宗即位吐蕃逼京畿适练兵临吐蕃南境以牵制之师出无功而松维等州爲贼兵所陷以严武代还则适爲成都尹在寳应元年夏武归朝之后而适代还乃在广德二年三月也史又云代还用爲刑部侍郎转散骑常侍永防元年正月卒今题云寄髙常侍又诗云今日朝廷须汲黯则适在朝明矣又云天涯春色催迟暮别泪遥添锦水波当是永防元年正月在成都作若谓在广德二年春则是时适未出蜀又公未归成都意作诗未久适已卒】
　　汶上相逢年颇多【洙曰地理志汶水出泰山莱芜蜀亦有汶川山西出修可曰鲁之汶今在郓州论语有吾必在汶上之语非蜀之汶川矣】飞腾无那故人何【郑曰那乃个切洙曰故人指侍御也赵曰髙适与公皆拜拾遗其后髙爲散骑常侍则其飞腾明矣】总戎楚蜀应全未【洙曰爲帅也赵曰总戎大将之事适先除扬州大都督淮南节度使又出爲彭蜀二州刺史盖言虽总戎于楚蜀而犹未焉尹曰适代崔光逺节度西川又守彭州故云总戎楚蜀应全未者言年未及老也】方驾【洙曰一作价】曹刘不啻过【洙曰方齐也言文才过于曹丕刘桢也不啻犹过多也修可曰方驾并驾也刘孝标广絶交论曰遒文丽藻方驾曹王注谓曹植王粲此言曹刘乃曹植刘桢非曹丕也】今日朝廷须汲黯【洙曰汉书汲黯在朝淮南寝谋言黯之材足以折冲千里尔时寇贼充斥朝廷须如汲黯者】中原将帅忆廉颇【洙曰冯唐传文帝辇过郎署问冯唐曰言李齐之贤唐对曰齐尚不如廉颇李牧之爲将也云云上既闻廉颇李牧爲人乃拊髀曰嗟乎吾独得廉颇李牧爲将岂忧匈奴哉】天涯春色催迟暮别泪遥添锦水波【赵曰时髙在成都起发赴召故云】奉寄章十侍御【彦辅曰时初罢梓州刺史东川留后将赴朝廷一云寄梓州张使君】补注【鹤曰二史皆云严武杀梓州刺史章彞则章罢梓州刺史不当更赴朝廷而诗云朝觐从容问幽侧勿云江汉有垂纶则又是送其入朝岂非将行时爲武所杀当是广德二年作】
　　淮海惟扬一俊人【洙曰禹贡淮海惟扬州耒曰章彞扬州人】金章紫绶照青春【洙曰百官公卿侯表金印紫绶师古曰汉仪云银印皆龟钮其文曰章谓刻曰某官之章孝祥曰青春言年少也】指麾能事回天地【洙曰唐张元素有回天之力能回人主之意也赵曰指麾所能之事虽天地亦可回所以大言之欧曰时段子璋反章讨平之故云】训练强兵动鬼神【赵曰言威力所致然】湘西不得归闗羽【洙曰蜀将闗侯先主收江南诸郡乃拜侯爲襄阳太守先主西走益州拜侯董荆州事】河内犹宜借寇恂【洙曰后汉寇恂光武取河内拜恂爲太守行大将军后頴州盗贼羣起帝曰頴川迫近京师当以时定惟卿能平之即日车驾南征恂从至頴川盗贼悉降而竟不拜郡百姓遮道曰愿从陛下复借寇君一年乃留恂镇抚吏人纳余降也黄曰甫意美章善守东川恐如闗寇不得去也】朝觐从容问幽侧勿云江汉有【洙曰一作老】垂纶【晁曰甫自言也】补注【希曰诸侯之见天子曰朝书云羣后肆朝是也天子之见诸侯曰觐书云乃日觐四岳羣牧是也文选沈约恩幸论明扬幽侧惟才是与】
　　将赴荆南寄别李劒州【广德二年春作】
　　补注【鹤曰劒州唐爲晋安郡本始州先天二年更名诗云使君髙义驱今古寥落三年坐劒州唐刺史其以三年爲任也公寳应元年至广德二年三月游绵梓阆其在梓阆屡欲出峡故作此诗以严武再镇成都复往依之此诗当在广德二年春作故曰春风回首仲宣楼】
　　使君髙义驱今古寥落三年坐劒州但见文翁能化俗【洙曰前汉循吏传文翁来爲蜀郡太守仁爱好教化见蜀地僻陋有蛮夷风乃选郡县小吏开敏有才者张叔等十余人亲自饬厉遣诣京师受业博士数岁蜀生皆成就归文翁以爲右职又修起学宫于成都市招下县子弟以爲学官子弟爲除更繇使传教令出入闺门吏民见而荣之由是大化蜀地学于京师者比齐鲁焉至武帝时乃令天下郡国皆立学校官自文翁爲之始文翁终于蜀吏民爲立祠堂祭祀不絶至今巴蜀好文雅文翁之化也】焉知李广未封侯【洙曰李广传初广与从弟李蔡俱爲郎蔡积功武帝封爲乐安侯广不得爵邑官不过九卿常与望气王朔言之朔曰将军自言岂尝有恨者乎广曰吾爲陇西守羌尝反吾诱降者八百余人诈而同日杀之至今恨独此耳朔曰祸莫大于杀巳降此乃将军不得封侯】路经滟滪双蓬鬓天入沧浪一钓舟【赵曰滟滪堆在巫峡之口沧浪则楚渔父所谓沧浪之水也】戎马相逢更何日春风回首仲宣楼【洙曰荆州有仲宣楼魏志王粲字仲宣年十七司徒辟诏除黄门侍郎以西京扰乱皆不就乃之荆州依刘表遂登江陵城楼作赋云赵曰方当戎马之乱果何日乎旧注遂谓荆州有仲宣楼非也】
　　奉寄别马巴州【彦辅曰时甫除京兆功曹在东川　上元二年作】
　　补注【鹤曰诗云功曹非复汉萧何按史云流落劒南结庐成都西郭召补京兆功曹不至防严武节度劒南东西川往依焉则公除功曹在上元二年冬严武节度两川之前而蔡兴宗年谱以爲广德元年补功曹又云春日有寄马巴州诗注云时除功曹在东川而本传与集记作上元间旧谱作永防年皆误殊不知旧注乃薛彦辅之言尔旧谱固误矣而谓本传有集记爲误可乎盖武表公爲节度参谋又在广德二年秋武再镇成都时若曰除功曹在元年则武是时尚在京师以公平时屡起故乡之念何惮不因此而归旧里惟其召在上元间草堂方成道路多梗而严武又来蜀是以不赴王原叔记亦以爲召补功曹以道阻不赴此诗云扁舟系防沙边久又是在东川作公在浣花未尝不系舟也当是上元二年作马巴州未详何人意是上元二年死于遂州者】
　　勳业终【洙曰一作真】归马伏波【洙曰谓马巴州也马援封伏波将军少有大志以功名自许】功曹非复汉萧何【洙曰功曹公自谓也前汉萧何爲沛王吏掾修可曰刘贡父作诗话称杜甫云功曹非复汉萧何按曹参尝爲功曹非萧何也王定国云髙祖纪何爲主吏孟康注云主吏功曹也贡父之言误矣二说皆非按呉志虞翻爲孙策功曹策曰孤有征讨事未得还府卿复以功曹爲吾萧何守防稽耳】扁舟系缆沙边久南国浮云水上多【赵曰公欲爲荆楚之行尚留东川故系缆久而空望南国也此诗盖公虽除京兆功曹乃有南往之兴而不赴矣】独把渔竿终逺去难随马翼一相过知君未爱春湖色兴在骊驹白玉珂【洙曰前汉儒林传王式诏除爲博士既至舍中防诸大夫博士共持酒肉劳式博士江公心嫉式谓歌吹生曰歌骊驹式曰闻之于师客歌骊驹主人歌客毋庸归今日诸君爲主人曰尚早未可也骊驹逸诗见大戴礼客欲去歌之文頴曰其辞云骊驹在门仆夫具存骊驹在路仆夫整驾公言马巴州不以我欲游江湖其兴在于朝觐见君骊驹白玉珂则早朝骑马之事古诗骊驹在门珂者马口中鸣珂也以白玉言之】
　　泛江【广德二年作】
　　补注【鹤曰诗云长日容杯酒深江净绮罗乱离还奏乐飘泊且听歌当是广德二年春在阆州作】
　　方舟不用楫【赵曰方舟并船也字出尔雅大临曰随流也】补注【希曰郦食其传亦云方舟而下师古曰方并也】极目总无波【洙曰招魂曰目极千里兮伤春心】长日容杯酒深江净绮罗【大观曰言江花色净如绮罗也】乱离还奏乐飘泊且听歌故国流清渭如今花正多
　　陪王使君晦日泛江就黄家亭子二首【广德二年作】补注【鹤曰王使君即王阆州也晦日爲唐令节当是广德二年正月晦日作】
　　山豁何时断江平不肯流稍知花改岸始验鸟随舟结束多红粉【赵曰古诗娥娥红粉糚】欢娯恨白头【苏曰陈亮曰青春风物虽好欢娱独恨白头翁不得驰逐五陵年少】非君爱人客晦日更添愁【洙曰添一作禁蔡伯世曰古以正月尽爲令节曰晦日其说是】
　　有径金沙软无人碧草芳野畦连蛱蝶【赵曰裴子野云诗栖叶如连蝶】江槛俯鸳鸯日晚烟花乱风生锦绣香【赵曰言花如锦绣而有香也】不须吹急管衰老易悲伤
　　南征【广德二年春作】
　　补注【鹤曰诗云春岸桃花水而题曰南征当是广德二年春在阆州作】
　　春岸桃花水【洙曰谢灵运诗海鸥戏春岸庾信诗流水桃花色春洲杜若香】云帆枫树林【洙曰阮籍诗湛湛长江水上有枫树林】偷生长避地【洙曰李陵书曰陵岂偷生之士论语贤者避世其次避地】适逺更霑襟【洙曰王仲宣诗逺身适荆蛮四愁诗侧身南望涕沾襟】老病南征日【洙曰招魂曰洎吾南征赵曰公言其将适楚也】君恩北望心【赵曰公既有功曹之命爲领君恩矣所以北望长安也】补注【鹤曰出处皆荷君恩岂以京兆功曹之命爲领君恩而后北望哉况是时不起功曹巳久】百年歌自苦未见有知音【洙曰古诗人生不满百常怀千岁忧又云不愁歌者苦但伤知音稀师曰峡人以二月桃花发时春水生谓之桃花水水涨可以下峡甫自蜀南征呉楚故云】
　　久客【广德二年作】
　　补注【鹤曰诗云羁旅知交态淹留见俗情衰顔聊自哂小吏最相轻又云狐狸何足道豺虎正纵横当是广德二年在阆州莫有相知者故有此作】
　　羁旅知交态【洙曰郑当时传翟公大书其门曰一死一生乃知交情一贫一富乃知交态】淹留见俗情【苏曰张辽漂泊淹留始见世俗人情炎凉俯仰皆时世体态仁者必不爲也】衰顔聊自哂小吏最相轻【苏曰何晏见梁王王不爲礼晏叱曰小吏何敢侮予】去国哀王粲【洙曰王仲宣七哀诗西京乱无象豺虎正遘患复弃中国去逺身适荆蛮】伤时哭贾生【洙曰贾谊上书言时事云可爲痛哭者一可爲流涕者二可爲太息者六】狐狸何足道豺虎正【洙曰一作乱】纵横【洙曰孟阳七哀诗李叶丧乱起盗贼如豺虎张纲传豺狼当道安问狐狸赵曰时吐蕃之乱未息也】
　　春逺【永泰元年作】
　　补注【鹤曰诗云故乡归未得地入亚夫营当是永防元年春在浣花作时吐蕃虽退而是年二月戊寅党项羌寇富平富平属京兆府故诸将营于近畿诗又云春逺独柴荆谓是年正月已归溪上梁权道编在广德二年阆州作与诗多不叶】
　　肃肃花絮晚菲菲红素轻【赵曰两句通义红以言花素言絮也】日长惟鸟雀【苏曰周素山居风暖日长不谢賔客俯檐把琖但闻鸟雀啁啾亦足爲幽人之乐】春逺独柴荆【赵曰言无往来之人】数有闗中乱何曾劒外清故乡【洙曰一作园】归不得地入亚夫营【赵曰指言长安屯兵乃公之故乡而爲军营矣亚夫营在长安文帝时单于入寇亚夫屯军细柳营】
　　暮寒【广德二年作】
　　补注【鹤曰诗云戍鼓犹长击当是广德二年春在阆州作阆与梓利巴劒果州爲邻时吐蕃新陷松维保三州故戍鼓未静也】
　　雾隠平郊树【洙曰江淹诗千里何萧条白日隠寒树赵曰言雾遮掩其树】风含广岸波沉沉春色静惨惨暮寒多戍鼓犹长击【赵曰言吐蕃乱今尚防戍】林莺遂不歌忽思髙宴防朱袖拂云和【洙曰古诗今日良宴防周礼春官大司乐云和之琴瑟谓云和空桑龙门皆山名东京赋孤竹之管云和之瑟赵曰汉祖置酒髙防朱袖红袖也】
　　双燕【广德二年作】
　　补注【鹤曰诗云旅食惊双燕又云今秋天地在吾亦离殊方当是广德二年春在阆州作公有意于出峡未知严武再镇蜀也】
　　旅食惊双燕【洙曰一作双飞燕】衔泥入此堂【洙曰古诗思爲双飞燕衔泥巢君堂】补注【希曰尔雅燕燕又名鳦诗云燕燕于飞盖燕方春时以其匹至故曰于飞以言其双也】应同避燥湿【梦符曰左传子罕曰吾侪小人皆有阖庐以避燥湿寒暑】且复过炎凉养子风尘际来时道路长【赵曰梁呉均燕诗问余来何迟山川几纡直】今秋天地在吾亦离殊方【禹偁曰此诗子美托物以见巳意】
　　百舌【广德元年二年间作】
　　补注【鹤曰诗云重重秖报春而旧次在阆州诗内今未详爲何年作要不出广德元年二年也】
　　百舌来何处重重秖报春知音兼众语整翮岂多身花密藏难见【洙曰一云难相见】枝髙听转新过时如发口君侧有谗人【鲍曰王直方诗话山谷云余读周书月令反舌有声谗人在侧乃解杜诗过时如发口君侧有谗人之句按周书月令乃周公时训也朝野佥载百舌春转夏止唯食蚯蚓正月冻开蚓出而来十月蚓藏而往苍舒曰按吕氏春秋反舌有声佞人在侧十朋曰反舌鸟能反复其舌随百鸟之鸣】补注【希曰礼记仲夏反舌无声郑氏云反舌百舌鸟正义云百舌鸟者蔡云虫名鼃也今谓之虾蟇通卦验曰博劳鸣虾蟇无声夙问曰虾蟇五月得水适当聒人耳何反无声是以知虾蟇非反舌反舌鸟春始鸣至五月稍至其声数转故名反舌又兴州有音声子云是百舌之类今公此诗云花密藏难见枝髙听转新益知非虾蟇矣】
　　地隅【广德二年作】
　　补注【鹤曰诗云江汉山重阻风云地一隅当是广德二年阆州作禹贡荆州江汉朝宗于海注二水经此而入海阆州唐属山南道志云古荆梁二州之域】
　　江汉山重阻风云地一隅【洙曰李陵诗风波一失所各在天一隅石曰此句谓其流徙不止于故常之地】年年非故物【赵曰迁徙不常所见非故旧之物】处处是穷途【洙曰遭乱而道不行尔赵曰顔延年诗穷途能无恸】丧乱秦公子【洙曰谢灵运拟魏公子邺中诗王粲家本秦川贵公子孙遭乱流寓自伤情多】悲凉楚大夫【洙曰屈原宋玉皆楚大夫】平生心巳折【洙曰江淹别赋心折骨惊】行路日荒芜
　　游子【广德二年作】
　　补注【鹤曰诗云巴蜀愁谁语呉门兴杳然当是广德二年阆中作是时以严武再镇蜀欲往之而尚在阆下峡之意不遂故曰呉门兴杳然】
　　巴蜀愁谁语呉门兴杳然【赵曰此篇公欲南下而尚在巴蜀留滞而愁也】九江春草外【洙曰九江江名见所思诗注】三峡暮帆前【洙曰见忠州三峡内注】厌就成都【卜洙曰史记严君平避世卖卜于成都市中】休爲吏部眠【洙曰晋书毕卓爲吏部郎比舍郎酿熟卓因醉夜至其瓮间盗饮之爲掌酒者所缚明旦视之乃毕吏部也赵曰言休爲酒而眠以爲留滞也】蓬莱如可到【洙曰庾信哀江南赋云舟楫路遥星汉非乗槎可上风飇道阻蓬莱无可到之期前汉郊祀志自武宣昭使人入海求蓬莱方丈瀛洲有三神山者在渤海中去人不逺盖常有到者未至望之如云及到三神山反居水下水临之患且至则风引舡而去终莫能至】衰白问羣仙【洙曰世说蓬莱有羣仙及不死之药】
　　归梦【广德二年作】
　　补注【鹤曰诗云伐叛巳三朝又云雨急青枫暮云深黒水遥当是广德二年阆州作详见注】
　　道路时通塞江山日寂寥【赵曰以时当用兵道路或通或塞故江山气象日月萧索】偷生惟一老伐叛已三朝【洙曰明皇肃宗代宗三朝】雨急青枫暮云深黑水遥梦归归未得【洙曰一云梦魂归亦得】不用楚辞招【赵曰言南下之景盖楚地多枫洙曰华阳黑水惟梁州苏曰班彪云黄藏黒水雪白认青城赵曰言怀长安也黒水在鄠杜之间去长安爲近师曰楚岸多青枫甫客居荆楚怀想故乡故云洙曰宋玉哀屈原故作招魂】补注【鹤曰公诗屡言枫林如曰独叹枫香林盖指阆州南池今在阆又曰雨急青枫暮意是地名所以对黒水按寰宇记巂州越巂县有黒水云杜甫诗曰云深黑水遥是也九州要记亦云台登县有奴诺川鹦鹉山黑水之间招魂云魂兮归来故居些今归未得故云不用楚辞招】
　　江亭王阆州筵饯萧遂州【洙曰一云阆州王使君江亭饯萧遂州】补注【鹤曰题云王阆州筵而云春色是他乡则是广德二年春作】
　　离亭非旧国【洙曰庄子旧国望之畅然】春色是他乡老畏歌声继【洙曰一作短】愁随舞曲长二天开【洙曰一作悲】宠饯【洙曰后汉苏章顺帝时迁冀州刺史故人爲清河太守章行郡按其奸赃乃请太守爲设酒殽陈平生之好甚欢太守喜曰人皆有一天我独有二天章曰今夕苏孺文与故人饮私恩也明日冀州刺史案事公法也遂举正其罪】五马烂生光【洙曰古陌上罗敷行使君从南来五马立踟蹰】川路风烟接【洙曰谢晖诗驰驿不可接何况隔两乡风烟有鸟路江汉无限梁】俱宜下凤凰【洙曰黄霸爲頴川太守是时凤凰神爵数集郡国頴川师曰阆与遂皆属蜀道故云川路风烟接昔萧史王乔皆神仙人也萧与秦女跨凤而去乔亦飞乗双鳬今云俱宜下凤凰岂非皆不凡欤】
　　絶句二首【在成都作】
　　补注【鹤曰梁权道编在广德二年阆州作然公归成都与王侍御诗有犹得见残春之句而此诗云今春看又过何日是归年则当在成都作矣】
　　迟日江山丽春风花草香【赵曰爲春日所照景象佳丽也】泥融飞燕子沙暖睡鸳鸯
　　江碧鸟逾白山青花欲然今春看又过何日是归年滕王亭子二首【彦辅曰在玉台观内王调露中任阆州刺史云一云阆州玉台观滕王亭子作王曾典此州】
　　补注【鹤曰按二史滕王元婴自夀州刺史移隆州刺史后隆州避宗讳改爲阆州亭在玉台观故婴尝游憩于此诗云春日莺啼修竹里仙家犬吠白云间又云寂寞春山路君王不复行当是广德二年春作】
　　君王台榭枕巴山补注【希曰阆州古巴子国地所以旧谓之巴西郡故山亦谓之巴山其指云台山而言欤述巴志一名天柱山张道陵升仙之山也】万丈丹梯尚可攀【洙曰谢灵运诗洒歩临丹梯谢晖敬亭山诗要欲追竒趣即此淩丹梯】春日莺啼修竹里仙家犬吠白云间【洙曰神仙传淮南王丹成上升鸡犬舐其鼎亦仙去今天上有鸡鸣犬吠】清江碧石伤心丽【赵曰追感滕王之殁空余景在耳】嫩蘂浓花满目斑人到于今歌出牧来游此地不知还
　　寂寞春山路君王不复行古墙犹竹色虚阁自松声鸟雀荒村暮云霞过客情尚思歌吹入千骑把霓旌【洙曰髙唐赋不见其底虚闻松声又云蜺爲旌翠爲盖梁孝王传得赐天子旌旗千乗万骑吹尽僞切】
　　玉台观二首【滕王造赵曰观在髙处其中有台号曰玉台也　广德二年作】补注【鹤曰九域志云故老相传云唐刺史滕王尝于此游憩此诗当与滕王亭子诗同年作】
　　中天积翠玉台【洙曰一作虚】遥上帝髙居绛节朝【洙曰列子曰周穆王筑台号曰中天台乐府歌阊阖观玉台注帝之所居修可曰顔延年应诏诗攒素既森霭积翠亦葱芊注松栢重布曰积翠赵曰以台之髙而在道观故指爲上帝之髙居而羣仙绛节所朝之处也】补注【希曰汉礼乐志玉台观应劭注云玉台上帝之所居】遂有冯夷来击鼓【洙曰曹子建洛神赋冯夷鸣鼔女娲清歌冯夷乃河伯师曰张平子思赋注冯夷者农华隂潼乡首里人服八石得水仙爲河伯抱朴子释篇曰冯夷华隂人以八月上庚日渡河溺水死天帝署爲河伯生羽翰言飞仙也】始知嬴女善吹箫【洙曰秦本纪大费佐舜是爲伯翳舜赐姓嬴氏列仙传箫史秦女弄玉之夫也教弄玉吹箫作凤凰鸣而作凤凰台吹其上一旦夫妻随凤仙去】江光隠见鼋鼍窟【洙曰李华海赋或屑没于鼋鼍之穴】石势参差乌鹊桥【洙曰淮南子乌鹊填河成桥而渡织女】更有红顔生羽翰便应黄发老渔樵
　　浩劫因王造【洙曰一作起劫犹世也头陀碑云功济尘劫赵曰公言道观多使道书度人经曰惟有元始浩劫之家师曰劫盖俗谓塔之一级二级爲一劫二劫子美岳麓道林二寺行亦曰塔劫宫墙壮丽敌若以爲世劫之劫则玉台乃滕王于髙宗调露中任阆州刺史日所造去子美未百年岂可言浩劫因王造乎】平台访古游【洙曰梁孝王大治宫室爲复道自宫连属于平台如淳曰平台在大梁东北赵曰以梁王平台比之】防云箫史驻【见前诗注】文字鲁恭留【洙曰景帝二年鲁恭王余初治宫室坏孔子旧宅以广其居闻钟磬琴瑟之声遂不敢壊复于其壁中得古文经传云赵曰以鲁恭比滕王也】宫阙通羣帝【洙曰道书云天有羣帝而大帝最尊羣帝五方之帝也】乾坤到十洲【洙曰道书中有十洲记皆言神仙境土定功曰东方朔十洲记汉武帝既见西王母言说八方巨海之中祖洲瀛洲元洲炎洲长洲凤麟洲聚屋洲流洲生洲充洲云十洲并是人迹所稀絶处】人传有笙鹤时过北山头【洙曰列仙传云王子乔周灵王太子晋也好吹笙作凤鸣游伊洛间道士浮丘公接上嵩上三十余年后来于山上告栢良曰告我家七月七日俟我缑氏山头果乗白鹤驻山顶望之不得到举手谢时人而去】
　　渡江【广德二年作】
　　补注【鹤曰诗云春江不可渡二月已风涛意是广德二年公自阆归成都时作梁权道亦编在是年】
　　春江不可渡【苏曰河记曰春江桃花浪涨吾弟舟重不可迅渡恐风浪惊儿女辈】二月已风涛【洙曰顔延年云春江壮风涛兰野茂荑英】舟楫欹斜疾【洙曰一作甚】鱼龙偃卧髙渚花张素锦汀草乱青袍【赵曰古诗青袍似春草】戏问垂纶客悠悠见汝曹【洙曰见一作是】
　　喜雨【永泰元年作】
　　补注【鹤曰诗云南国旱无雨按史永防元年自春不雨四月已巳乃雨诗又云巢燕林花皆四月间事当是其年作梁权道编在广德二年阆州作既渡江诗云春江不可渡二月已风涛爲广德二年阆州作而此诗云南国旱无雨亦编在广德二年阆州诗内何不考之甚】
　　南国旱无雨今朝江出云【赵曰南国荆楚也安石曰记云山川出云爲风雨故曰江出云】入空才漠漠洒迥已纷纷巢燕髙飞尽林花润色分晚来声不絶【洙曰一作更急】应得夜深闻
　　送韦郎司直归成都【广德元年作】
　　补注【鹤曰诗云别筵花欲暮春日鬓俱苍又云爲问南溪竹抽梢合过墙则非广德二年阆州诗盖其年春暮公已归成都纵未离阆州亦当巳知严武再镇蜀行往依之而此诗殊无此意疑是广德元年梓州作梁编亦不考】
　　窜身来蜀地同病得韦郎【洙曰以避难奔入蜀故言窜身韦亦避难故言同病】天下兵戈满江边岁月长别筵花欲暮春日鬓俱苍【洙曰一云春鬓色俱苍】爲问南溪竹【洙曰一云笋】抽梢合过墙【赵曰公自注余草堂在成都西郭则南溪者又草堂傍近之名】
　　将赴成都草堂途中有作先寄严郑公五首补注【鹤曰诗云得归茅屋赴成都真爲文翁再剖符当是广德二年自阆州归成都作故曰寄严郑公】
　　得归茅屋赴成都【洙曰潘安仁秋兴赋偃息不过茅屋茂林之下】真【洙曰一作直】爲文翁再剖符【洙曰谓严再镇成都也文翁见李劒州诗注剖符分符也汉制符皆有合契当给符者止给一半留一半京师】但使闾阎还揖让【洙曰循吏传孝宣兴于闾阎师古曰闾里门也阎里中门也】敢论松竹久荒芜【洙曰陶渊明云田园将芜胡不归又曰三径就荒松菊犹存】鱼知丙穴犹来美【洙曰左太冲蜀都赋嘉鱼出于丙穴刘渊林注曰丙穴在汉中沔阳县北有鱼穴二所常以三月取之丙地名也任豫益州记曰嘉鱼鳞似防鱼师曰水经曰丙穴出嘉鱼常以二月出十月入水泉悬注鱼自穴下逺入水穴口向丙故曰丙穴又酉阳杂俎曰丙穴鱼食乳水食之甚是温神农本草云嘉鱼味甘食之令人肥健悦怿此乳穴中小鱼常食乳水所以益人子美称丙穴鱼美其以此欤】补注【鹤曰寰宇记云夷惜水在嘉州东北五十里源出巂州界中有嘉鱼长三尺毎年二月随水而下八月逆水而上蜀都赋嘉鱼出于丙穴盖此也又卭州太邑县有嘉鱼穴其鱼秋冬则乗流而出入春夏吓鳃于岩间时人往往乗之世传谓之鱼穴又万州梁山县栢枝山在县东南十五寻江源记云景穴有嘉鱼其味甚美景穴出栢枝山唐讳丙故曰景穴兴州顺政县丙水出丙穴穴口阔五六尺去地七八尺泉源垂注有嘉鱼常以三月出穴下然则蜀多丙穴而此诗公自阆赴成都有云当是指大邑县鱼穴盖成都西南至卭州才百五十里耳】酒忆郫筒不用酤【郫賔弥切洙曰成都记曰郫县因水得名蜀王杜宇所都华阳风俗録曰郫人刳竹之大者倾春酿于筒闭以藕丝包以蕉叶信宿馨达于竹外然后断之以献俗号爲郫筒酒也修可曰郫出大竹土人截以盛酒故号郫筒李商隠诗锦石爲棊子郫筒当酒壶苏曰山涛治蜀之郫城用筠管酿酴醿作酒浃旬方开香闻百歩故蜀人传其法赵曰言酒不须酤而从严公饮耳】五马旧曾谙小径【苏曰古今风俗通巨士逸少出守永嘉庭列五马绣鞍金勒出即鞚之】几回书札待潜夫【洙曰五马见饯萧遂州诗注赵曰后汉王符隠居著书作潜夫论咏曰潜夫甫自比】
　　其二
　　处处青江带白苹【洙曰白苹水草也赵曰尔雅萍之大者曰苹】故园犹得见残春【赵曰故园指成都也】雪山斥候无兵马【洙曰雪山蜀之西山也无兵马罢三城戍也大觉曰无兵马言靖乱也】锦里逢迎有主人【洙曰成都记锦里城呼爲锦城公与严故德故有主人之说苏曰王襃归蜀谓人曰逢迎有贤主人】补注【希曰战国策燕太子逢迎却行】休怪儿童延俗客不教鹅鸭恼比邻【比频脂切苏曰魏陆勗居栎阳性淡正洁尝见童驱鹅鸭出顾四之曰不曾使恼比邻客伏其清谨赵曰比邻者比近之邻也】习池未觉风流尽况复荆州赏更新【洙曰晋山简字季伦永嘉三年出爲征南将军镇襄阳于时四方寇乱朝野危惧简优游惟酒是耽诸习氏荆上豪族有佳园池简每出戏游多池上饮名曰髙阳池洙曰武每访草堂酣饮赋咏故比之习池之游荆州赏更新言武之来宴赏复无穷也】补注【希曰风流尽见南史张传斥候见贾谊西域传谊传云斥候望烽燧不得卧】
　　其三
　　竹寒沙碧浣花溪【洙曰梁益记溪水出湔江居人多造防牋故号浣花】菱【洙曰一作橘】刺藤梢咫尺迷补注【希曰橘刺一作菱刺橘颂曾枝剡棘圆果抟兮注剡利也棘橘刺若棘也】过客径须愁出入居人不自解东西【郑曰解佳买切晓也以蓬蒿之碍也】书籖药裹封蛛网【洙曰沈休文诗网虫垂戸织】野店山桥送马蹄肯借荒庭春草色【洙曰一云新月色天台赋借萋萋之纎草别赋春草碧色】先判一饮醉如泥【判普官切洙曰后汉周泽字穉都爲太常清洁循行尽敬宗庙尝卧疾斋宫其妻哀泽老疾闚问所苦泽大怒以妻子犯斋禁遂收诏狱谢罪当世疑其诡激时入爲之语曰生世不谐作太常妻一岁三百六十日三百五十九日斋一日不斋醉如泥】
　　其四
　　常苦沙崩损药栏也从江槛落风湍新松恨不髙千尺【洙曰鲁连子庚方有松纵髙千仞无故也】恶竹应须斩万竿【洙曰去其恶者留其善者】生理秖凭黄阁老【洙曰黄阁见赠严八阁老诗注薖曰言甫生计皆仰于严郑公】衰顔欲付紫金丹【洙曰神仙有金丸可以延年却老苍舒曰按乐府歌行定取金丹作几服能令华表得千年沈曰丹阳抱阳山人大药证曰炼铅爲粉化緑爲尘自然伏火去铅取丹更入华池还源反色再入神室更养火六十日成紫金火丹若人服食化肠爲筋变髓凝骨自然不死】三年奔走空皮骨【苏曰王剪三年奔走边鄙老夫但存皮骨谁敢有劳王事】信有人间行路难【洙曰言爲忧患所迫而癯瘠也古诗有行路难】
　　其五
　　锦官【洙曰一作馆】城西生事微【师曰言土田薄有也】乌皮几在还思归【洙曰以乌皮裹几也】昔去爲忧乱兵入今来巳恐邻人非【洙曰恐经乱离而人物改变】侧身天地更怀古【洙曰侧身言无所容坡曰张融侧身俯仰天地间怀古吊今转增凄恻】回首风尘甘息机【洙曰息忘也马援回首往事甘自息机】共说总戎云鸟阵【洙曰元帅也云鸟阵名薛曰按唐独孤及风后八阵图记天命圣者以广战术俾悬衡于未然察变于倚数握机制胜作爲阵图田曰太公六韬以车骑分爲鸟云之阵所谓鸟云者鸟散而云飞变化无穷者也】不妨游子芰荷衣【洙曰北山移文焚芰制裂荷衣赵曰总戎以言严公游子公自谓也】补注【希曰唐人以节度使爲总戎李观邠寜节度享军记云仗钺总戎】
　　别房太尉墓【广徳二年作】
　　【彦辅曰阆州太尉名琯常与严武等交结贬邠州刺史上元元年爲汉州刺史寳应二年拜刑部尚书在路遇疾广德元年卒于阆州僧舍年六十七】补注【鹤曰按旧史广德元年八月四日卒于阆州僧舍而新史云寳应二年召拜刑部尚书道病卒酉阳杂俎云邢和璞居髙頴间房琯问邢终身事邢言降魄之处非馆非寺病起于鱼飡而休于龟兹板其后房公舍阆州　极宫见有治龟兹板者始忆邢之言有顷刺　具鱼脍邀房房悟云云按公祭房公文云广德元年岁次癸卯九月辛丑朔二十二日壬戌其中有云抚坟日落把劒秋髙意与八月四日爲合是年公自梓游阆明年春自阆归成都而今诗云唯见林花落莺啼送客闻殆诗作于二年春别其墓而归成都也】
　　他乡复行役驻马别孤坟近泪无干土【赵曰言泪多而湿之也】低空有断云对碁陪谢传【洙曰晋谢安传安赠太傅初符坚入寇诸将败走相继次于淮淝京师震恐加安征讨大都督侄谢入问计安夷然无惧色不敢言乃令张重请问遂命驾出墅亲朋毕集至夜还指授帅将各当其任等既破坚有驿书至安方对客围碁看书既竟便摄于床上了无喜色碁如故客问之徐啓云小儿遂已破贼既罢还内过戸限心喜甚不觉屐齿折其矫情镇物如此】把劒覔徐君【洙曰新序曰延陵季子将西聘晋带寳劒以过徐君徐君不言而色欲之季子爲有上国之事未献也然心许之矣使于晋顾返则徐君死于是以劒带徐君墓树而去逢原曰谢傅徐君指房太尉也】惟见林花落莺啼送客闻
　　自阆州领妻子却赴蜀山行三首【广德二年作】
　　补注【鹤曰诗云不成向南国复作游西川正是广德二年春再归成都依严武时作故诗又云汩汩避羣盗悠悠经十年】
　　汩汩避羣盗悠悠经十年不成向南国【赵曰言自阆而欲南下之计不成】复作游西川物役水虚照【赵曰言身爲物所役水亦虚徒相照而不得优游覩赏之也】魂伤山寂然我生无倚着【洙曰师古曰地着谓安土也】尽室畏途边【赵曰尽室全家也左传尽室以行庄子畏途者十杀一人则父子兄弟相戒师曰甫初欲游荆楚今闻严武再镇成都故云不成向南国复作游西川畏途者言道路盗贼险阻也】
　　长林偃春色回【一作首】复意犹迷衫裛翠微润【洙曰蜀都赋郁葐蒀以翠微山色之轻飘也赵曰言山中翠微之气润裛衣服也】马衔青草嘶栈【一作迳】悬斜避石【洙曰栈阁道也】桥断却寻溪何日兵戈尽飘飘愧老妻行色递隠见【洙曰孔子见盗跖回遇柳下惠于鲁东门曰车马有行色得微往见盗跖耶师曰言山环合其身递隠见也】人烟时有无仆夫穿竹语稚子入云呼转石惊魑魅【洙曰天台赋始经魑魅之途赵曰山中之人以其有魑魅而转石惊之】抨弓落狖鼯【洙曰狖猿属也鼯防也荀卿鼯防五技而穷苏曰陆续爲黔江太守官署后多鼯抨即惊堕郑曰抨波耕切训弹也】补注【希曰尔雅鼯防释曰状似小狐似蝙蝠肉翅脚短爪长尾三尺许声如人呼食火烟能从髙赴下不能从下上髙】真供一笑乐似欲慰穷途
　　山馆【广德元年作】
　　补注【鹤曰诗云南国画多雾北风天正寒当是广德元年自阆州暂往梓州时作世乱敢求安爲吐蕃陷京师而蜀亦备吐蕃之急也梁权道编在广德二年途中寄严郑公诗后却于北风天正寒之句不叶盖二年归成都乃二三月之交】
　　南国昼多雾北风天正寒【苏曰张茂先北风凛烈天色正寒游子不归吾心如割】路危行木杪身逺宿云端【洙曰鲍明逺诗云端楚山见林表呉岫微】山鬼吹灯灭厨人语夜阑【赵曰楚辞有山鬼篇此山馆乃楚地晋传诗厨人进藿茹有酒不盈杯】鸡鸣问前馆世乱敢求安
　　赠王二十四侍御契四十韵【广德二年作】
　　补注【鹤曰诗云一别星桥夜三移斗柄春当是广德二年春自阆州归成都时作观诗所言王盖成都人】
　　往往虽相见【苏曰苏章曰与子相别往往难得再相见】补注【希曰呉王传寡人金钱在天下者往往而有师古曰言处处郡国皆有之汉书屡有此字见董仲舒传咸宣匈奴等传】飘飘愧此身不闗轻绂冕【洙曰冕冠冕也绂朱绂也皆朝服言此身之不仕非轻禄仕也不得志而巳】俱是避风尘【洙曰兵氛也窦融拔起风尘之中赵曰公以左拾遗出爲华州功曹而遂自罢官若轻绂冕者但以风尘之警不得不避乱也】一别星桥夜【洙曰华阳记李冰造七星桥上应七星】三移斗柄春【洙曰公羊隠元年春王正月注春者天地开闭之端斗指东曰春赵曰以志时也斗杓随时而指于昏指东则爲春三移则三年矣】败亡非赤壁【洙曰周瑜爲曹公作书与孙权曰昔赤壁之役遭罹疫气烧船自还以避恶也非周瑜水军所能挫抑也江陵之守物尽谷殚无所复据徙民还师又非瑜之所能败也马曰赤壁近江陵尹曰言潼闗之败两京遂陷其祸酷烈殆非赤壁之比】奔走爲黄巾【洙曰汉灵帝中平元年春钜鹿人张角自称黄天其部师有三十六万皆着黄巾同日反叛炎曰黄巾以喻禄山者也】补注【希曰非指禄山指段子璋徐知道返盗贼因之爲乱者也】子去何萧洒【洙曰孔德璋北山移文萧洒出尘之想】余藏异隠沦【洙曰见行歌非隠沦注朋曰甫因奔走避寇遂成隠沦非本志也故曰异隠沦】书成无过鴈【洙曰苏武传昭帝即位数年匈奴与汉和亲汉求武等匈奴诡言武死后汉使复至匈奴常惠请其守者与俱得夜见汉使具自陈道教使者谓单于言汉天子射上林中得鴈足有系帛书言武等在某泽中使者大喜如惠语以责单于单于视左右而惊谢汉使曰武等实在范彦龙诗寄书云中鴈爲我西北飞】衣故有悬鹑【洙曰荀子曰子夏贫衣若悬鹑】恐惧行装数【色角切苏曰王敬恐惧行装数烦迁挈】伶俜卧疾频【苏曰贾瞻伶俜万里不宜风土频频疾作梦符曰伶俜失所貌】晓莺工迸泪秋月解伤神【洙曰闻莺而泣见月而伤公之不得志于时可知矣苏曰王粲观秋月怀弟妹故里而伤神赵曰春莺秋月人所赏翫而莺所工者在于迸人之泪月所解者在于伤人之神则以乱离疾病之所感也】补注【希曰秋月倍伤神乃东坡夫人语今乃引此必非东坡之言也胡元任葛常之严敦常诸公皆以爲老杜事实者考之史传畧不见一事闽蜀所刋杜集乂以入注余固知其僞也不敢遽去亦俾后人得以考其僞今复证以此事益可知其僞矣】防面嗟黧黑【洙曰李斯传二世责问斯曰禹凿龙门手足胼胝面色黧黑赵曰列子载杨朱之语曰面目黧黑】含凄话苦辛【洙曰陆机慷慨含辛楚古诗坎轲长苦辛】接舆还入楚【洙曰论语楚狂接舆师曰言甫自蜀适荆衡也】王粲不归秦【洙曰谢灵运曰王粲家本秦川贵公子孙遭乱流寓自伤情多诗曰整装辞秦川秣马赴楚壤赵曰公叹其不得归长安故以王粲爲比师曰自喻不得归故乡也】锦里残丹灶【赵曰以景物明焕错杂如锦故曰锦里别赋云守丹灶而不顾】花溪得钓纶【洙曰浣花溪见上注诗其钓维何维丝伊緍注緍纶也】消【洙曰一作宵】中秖自惜【赵曰消中消渴也司马相如常有消渴病】晚起索谁亲【赵曰爲况萧索无亲之者又音求索之索言求谁亲我乎亦通以俟明识】伏柱闻周史【洙曰史记周太史儋见秦孝公或曰儋即老子也王康琚诗伯夷窜首阳老耼伏柱史师曰柱史比王公】乗槎似汉臣【洙曰见查上忆张骞诗注赵曰两句指言王侍御上句以御史之官故用老子比之老子爲周柱下史下句岂王侍御尝使吐蕃乎别篇有云魂断使臣鞍查上似张骞】鸳鸿不易狎龙虎未宜驯【赵曰言王侍御如鸳鸿龙虎之莫能狎驯也】客即挂冠至【洙曰葛洪挂冠不仕】交非倾盖新【洙曰邹阳传白头如新倾盖如故师曰时公守漠州甫往依之公一见如旧不以甫贫贱爲耻故甫叹世之勲贵不易亲近比之鸳鸿龙虎而有耻于公之倾盖】由来意气合直取性情真浪迹同生死【赵曰言共遭乱离而爲友即同生同死也】无心耻贱贫【洙曰乐穷通也】偶然存蔗芋【洙曰蜀都赋畴羊区甘蔗辛姜】幸各对松筠【洙曰岁寒之物也】麤饭依他日【洙曰公孙洪脱粟饭】穷愁怪此辰【洙曰虞卿穷愁】女长裁褐穏男大巻书匀【赵曰四句通义言麤粝之饭依如他日所以穷愁者继以男长女大则婚嫁之事迫矣】漰口江如练【漰普崩切洙曰漰口岷江所经也谢晖诗澄江静如练赵曰此以下言王侍御所居也乐史寰宇记李冰拥江作漰口漰堰在导江县】蚕崖雪似银【洙曰蚕崖闗名在西山也】名园当翠巘野棹没青苹【洙曰宋玉风赋风生于地起于青苹之末】屡喜王侯宅时邀【洙曰一作逢】江海人【赵曰王侯宅普言之而王侍御亦在其中矣江海人公自况也】追随不觉晚【洙曰江文通月出照园中冠佩相追随】欵曲动弥旬但使芝兰秀【洙曰谢晖少爲叔父安所器重安尝戒约子弟辈曰子弟亦何豫人事而正欲使其佳诸人莫有言者答曰譬如芝兰玉树欲使其生于庭阶耳安悦】何须栋宇邻【赵曰陶渊明答厐参军四言诗欢心孔洽栋宇惟邻公居在成都浣花注侍御在导江故有此句】山阳无俗物【洙曰向秀与嵇康爲竹林之游作思旧赋云济黄河以泛舟兮经山阳之旧居师曰言王门下无俗客也】郑驿正留賔【赵曰史记郑庄爲太子舍人尝置驿马于长安诸郊请谢賔客夜以继日】出入并鞍马光辉参【洙曰一作沗】席珍【洙曰儒行儒有席上之珍赵曰鲍明逺云鞍马光照地】重游先主庙【洙曰见谒先主庙注师曰自此句以下甫又伤严武之死朋旧雕丧今幸遇王侍御礼待之隆可以驻足】更歴少城闉【洙曰少城张仪城】石镜通幽魄【洙曰见石镜诗注】琴台隠绛唇【洙曰文君挑琴心事鲍明逺芜城赋若夫歌堂舞阁之基玉貌绛唇莫不理魂幽石委骨穷尘赵曰蜀王葬其妃徇以石镜琴台则司马相如弹琴之所】送终惟粪土结爱独荆榛置酒髙林下【师曰自此句以下叙甫之依王也】观碁积水濵【赵曰此以结上句初以石镜送终今墓中之人巳粪土矣以琴结夫妇之情今则徒生荆棘矣既往之事爲可吊则置酒观碁以遣怀耳】区区甘累趼【洙曰谓奔走避难故累趼也赵曰庄子云百舍重趼而不息郑曰趼古典切】稍稍息劳筋【苏曰秦伯犂归永嘉十余年谢絶人事杜门著书人劝其仕秦曰迩来渐觉耳目清爽劳筋稍息何再爲耶】网聚粘圆鲫丝繁煮细莼【洙曰莼菜也陆云曰千里莼美赵曰此又言归成都之乐也本草云鲫鱼合莼作羮食良】长歌敲柳瘿【洙曰柳瘿木之节目如疣郑曰瘿于郢切瘤也】小睡凭藤轮【洙曰蒲团也以藤爲之】农月须知课田家敢忘勤【忘无放切】浮生难去食【洙曰洪范八政一曰食食者万物之始人之所本】良防惜清晨【洙曰曹子建名都赋云散还城邑清晨复来还】列国兵戈暗今王德教淳安闻除猰防【郑曰上乌八下勇主切兽名修可曰尔雅猰防类防虎牙食人迅走山海经曰少减山有兽状似牛而赤身人面马足名曰窫声如婴儿则窫自是一兽注引窫证猰防非也师曰猰防比盗贼当从尔雅说】休作画麒麟【洙曰见今代麒麟阁注赵曰但以除猰防爲心不必志于绘画麒麟阁上也】洗眼看轻薄【赵曰轻薄言交道之不终者盖公有激而云】虚怀任屈伸莫令胶漆地万古重雷陈【洙曰古诗以胶投漆中谁能别离此后汉陈重与同郡雷义同爲举辟更相推让乡里爲之语曰胶漆自爲坚不如雷与陈赵曰公之望王侍御者至矣】补注杜诗巻二十五
　　钦定四库全书
　　补注杜诗巻二十六　　　宋　黄希　原本
　　黄鹤　补注
　　寄董卿嘉荣十韵【广德二年作】
　　补注【鹤曰诗云犬羊曾烂熳宫阙尚萧条当是广德二年作公时在成都盖是年春自阆归草堂而今诗云秋天忆射雕】
　　闻道君牙帐防秋近赤霄【洙曰曹子建闗中诗髙牙乃建牙大旗也兵家书牙旗将军之旗立于元帅帐前故谓之牙旗】补注【鹤曰唐志佛堂一百八十里至勃令驿鸿胪馆至赞普牙帐赤霄言三城之髙也髙适谓邈在穷山之巅是也】下临千雪岭【洙曰西山记曰上有积雪经夏不消】却背五绳桥【洙曰岷江湍急不可爲梁乃以竹桥驾虚而渡郑曰即岷江笮桥】海内久戎服【洙曰用兵日久】京师今晏朝【洙曰汉明帝论日晏坐朝幽枉必达赵曰以前日用兵之久而今日罢兵则可以晏朝也】犬羊曾烂熳【洙曰应劭曰鲜卑隔在漠北犬羊爲羣】宫阙尚萧条【洙曰孙子荆书四海萧条非复汉有赵曰以吐蕃爲患之久故前日尝陷京师今尚萧条】猛将宜尝胆【洙曰李陵书猛将如云越王勾践反国苦身劳思置胆于坐坐卧即仰胆饮食亦尝胆曰汝忘防稽之耻耶赵曰猛将指董嘉荣也】龙泉必在腰【洙曰见三尺献龙泉诗注】黄图遭汚辱【洙曰天子图籍也赵曰有三辅黄图之书言宫殿名号与京畿地理也】月窟可焚烧【洙曰长杨赋西压月窟又言月窟虽髙犹可烧之也苏曰呉术曰大丈夫按劒横行沙塞取月支之首焚其竁窟章炳壮其言荐爲游击将军赵曰指言吐蕃巢穴也】防取干戈利【赵曰此戒董卿之辞干戈利取书敿乃干糓乃戈之义】无令斥候骄【洙曰西域传斥候百人五分之夜击刁斗自衞赵曰无令其骄则号令严肃也斥候兵家探候也】居然双捕虏【洙曰后汉世祖建武四年拜马武捕虏将军显宗初西羌寇陇西覆军杀将朝廷患之复拜武捕虏将军】自是一嫖姚【洙曰霍去病爲嫖姚校尉】落日思轻骑【苏曰何斌轻骑数百转战至日暮斩馘擒酋首】秋天忆射雕【修可曰北史斛律金子光见一大禽射之正中其颈形如车轮而下乃雕也邢予髙叹曰此射雕手也人号爲落雕都督】云台画形像【洙曰见云台终日画注】皆爲扫氛妖【洙曰扫氛妖言能靖患乱也赵曰所以激昂董卿也汉云台画二十八将之像以其有功扫氛妖也】
　　寄司马山人十二韵【广德二年作】
　　补注【鹤曰诗云闗内昔分袂天边今转蓬当是广德二年未归成都作】
　　闗内昔分袂【洙曰谢惠连诗饮饯野亭馆分袂澄湖隂】天边今转蓬【洙曰曹子建诗转蓬离本根】驱驰不可说【苏曰刘韵曰年来驱驰不可与子细说恐子心折】谈笑偶然同道术曾留意先生早击蒙【洙曰蒙卦】家家迎蓟子【洙曰后汉方术传葪子训有神异之道到京师公卿巳下候之者坐上常数百人皆爲设酒酺终日不匮后因遁去遂不知所止】处处识壶公【洙曰费长房传市中有老翁悬一壶于肆头及市罢辄跳入壶中市人莫之见长房于楼上覩之异焉因往再拜】长啸峨嵋北潜行玉垒东【洙曰江赋峨嵋爲泉阳之揭玉垒作东别之标曾曰潜行言晦迹也】补注【希曰壶公详见真人谢元三洞神仙记峨嵋山有嘉州今曰啸其北则山人尝至眉雅玉垒山在茂州今曰行其东则山人尝至彭绵】有时骑猛虎虚室使仙童发少何劳白【梅曰此以下甫自叹也】顔衰肯更红望云悲轗轲【洙曰陶潜诗望云慙飞鸟临水愧游鱼】毕景羡冲融【洙曰谢希逸赋余景就毕洙曰言司马养和气如阳春也】丧乱形仍役【苏曰徐邈丧乱之际形役心劳赵曰陶渊明云既自以心爲形役】凄凉信不通悬旌要路口【赵曰史记云摇摇悬旌无所终薄】倚劒短亭中【修可曰宋玉赋云倚长劒兮天外康曰悬旌倚劒言屯戍之兵以防寇盗】永作殊方客残生一老翁相哀骨可换亦遣驭清风【洙曰庄子云列子御风而行冷然善也】
　　寄李十四员外布十二韵【广德二年作】
　　【洙曰新除司议郎兼万州别驾虽尚伏枕已闻理装】补注【鹤曰诗云正是炎天阔当是广德二年夏在草堂作故又云闷能过小径自爲摘嘉蔬】
　　名参汉望苑【洙曰汉博望苑武帝爲戾太子置之使通宾客从其所好】职述景题舆【洙曰周景爲豫州刺史辟陈蕃爲别驾蕃不就景题别驾舆曰陈仲举坐也】巫峡将之郡荆门好附书【赵曰预嘱其不相忘也】逺行无自苦【苏曰王粲逺行异域无劳自苦事事慎重】内热比何如【洙曰内热言热中也庄子我其内热欤】正是炎天阔那堪野馆疎黄牛平驾浪【洙曰黄牛峡名郭景纯髙浪驾蓬莱】画鹢上淩虚【修可曰张平子西京赋鹢首注云船头画鹢鸟厌水神】试待盘涡歇【洙曰郭璞江赋盘涡谷转淩涛山頽赵曰水涨则有盘涡今劝其且休行故曰待盘涡歇】方期解缆初【洙曰江淹解缆候前侣还望方郁陶】闷能过小径自【洙曰一作日】爲摘嘉蔬【洙曰陶渊明欢言酌春酒摘我园中蔬赵曰自此以下约李员外访其居也】渚柳元幽僻村花不扫除宿隂繁素防【洙曰潘安仁闲居赋素防丹白之色】过雨乱红蕖【洙曰红蕖莲花】寂寂夏先晚泠泠风有余江清心可莹【洙曰郭景纯诗前有寒泉井聊可莹心神】竹冷发堪梳【堪一作宜】直作移巾几秋帆发敝庐【梦符曰按春秋左氏张趯谓太叔曰自子之归也小人粪除先人之敝庐师曰黄牛峡浪髙与峡齐故云平驾浪画鹢船也上淩虚谓船逆水而上如淩虚空盘涡言水洄洑如碾碓然甫意欲待峡水稍平穏即解缆访李故末章又云直作移巾几秋帆发弊庐】
　　归来【广德二年作】
　　补注【鹤曰诗云门开野防走帙散壁鱼干当是广德二年初归草堂时作】
　　客里有所过【洙曰一作适】归来知路难【赵曰此篇叙其久往东刘而归也】门开野防走帙散壁鱼干【洙曰谢晖诗陵涧寻我屋散帙问所知定功曰壁鱼白鱼也俗传壁鱼入道经函中因蠧食神仙字则身有五色人得而吞之可致神仙沈曰郭璞注衣书中虫今人谓之壁鱼】洗杓开【洙曰一作斟】新醖低头拭小盘【洙曰一云着小冠】凭谁给麴糵【洙曰书若作酒醴尔惟麴糵】细酌老江干【洙曰干涯也赵曰司空饮酒诗开君一壶酒细酌对春风】
　　王録事许修草堂赀不到聊小诘【寳应元年作】
　　补注【鹤曰此诗梁权道编在阆州归后作今观诗云昨属愁春雨能忘欲漏时而公广德二年暮春方归不应诗乃云尔当是寳应元年未归绵州时作】
　　爲嗔王録事不寄草堂赀昨属愁春雨能忘欲漏时
　　寄卭州崔録事【广徳二年作】
　　补注【鹤曰诗云应愁江树逺怯见野亭荒当是广德二年归在草堂作又云闻在果园坊坊在成都城中公爲徐卿覔桃栽亦云崔时在府中】
　　卭州崔録事闻在果园坊【洙曰坊名在成都】久待无消息终朝有底忙应愁江树逺【洙曰谢晖诗中流辨江树】怯见野亭荒【洙曰谢惠连诗饮饯野亭馆】浩荡风烟外谁知酒熟香
　　过故斛斯校书庄二首【老儒艰难病于庸蜀叹其没后方受一官】补注【鹤曰斛斯即斛斯六乃草堂之邻公所谓酒伴者诗云此老已云殁邻人嗟未休广德二年作】
　　此老巳云没邻人嗟未休竟无宣室召【洙曰文帝召贾谊于宣室】徒有茂陵求【洙曰谢晖诗广平听方籍茂陵将见求司马相如病免家居茂陵天子曰司马相如病甚可往从悉取其书所忠往而相如巳死无遗书问妻对曰长卿未尝有书也时时著书人又取去长卿未死时爲一巻书曰有使来求书奏之其遗札言封禅事天子异之】妻子寄他食园林非昔游空余繐帷在【洙曰谢晖诗繐帷飘井干仪礼郑注凡布细而踈者谓之繐赵曰繐帷灵帐也】淅淅野风秋
　　燕入非傍舍【赵曰燕仍入其舍】鸥归秪故池断桥无复板卧柳自生枝【洙曰池馆依旧而人不见也赵曰梁孝威诗卧柳尚还生】遂有山阳作【洙曰见赠王侍御契诗注】多慙鲍叔知【洙曰鲍叔与管仲交贫则知其困而容之达则知其贤而举之管仲曰生我者父母知我者鲍叔】素交零落尽【洙曰刘孝标絶交论斯贤达之素交歴万古而一遇素交尽利交兴谢灵运万事俱零落】白首泪双垂
　　立秋雨院中有作【李泰伯曰此诗在严武书院中作】
　　补注【鹤曰题曰院中又诗云暮齿借前筹当是严公奏爲参谋在幕中作按公有院中晚晴怀西郭茅舍诗又有正月三日归溪上简院内诸公则当时指帅属公廨爲院故院中晚晴云院中一作使院李泰伯指爲严武书院恐非】
　　山云行絶塞大火复西流【洙曰张景阳诗大火流坤维梦符曰按左传哀十二年冬十二月螽仲尼曰丘闻之火复而后蛰者毕今火犹西流司歴过也又尔雅云大火谓之大辰注大火心也】飞雨动华屋萧萧梁栋秋【洙曰谢晖诗朔风吹飞雨萧条江上来既洒百常观复集九城台】穷途愧知巳【赵曰指严郑公也】暮齿借前筹【洙曰张良愿借前箸以筹之赵曰言其晚年而得严府参谋也】巳费清晨谒【希声曰甫言日过武防谋府事】那成长者谋【赵曰又自谋之辞】解衣开北戸髙枕对南楼树湿风凉进江喧水气浮礼寛心有适【赵曰言严公待以寛礼】节爽病微瘳【赵曰时节清爽公素有肺疾惟气爽则少苏也】主将归调鼎吾还访旧丘【洙曰主将谓严公也言公还朝秉政日吾当遂归计也鲍明逺诗去乡三十载复得还旧丘】补注【希曰鼎铉三公之任侯霸爲司徒严子陵遗之书曰君房位至鼎足是也公期严武归处公相之任而巳遂托以归乡也公京兆人所以云旧丘】
　　军城早秋　　　　　　　　　　严武作
　　昨夜秋风入汉闗朔云边雪满西山更催飞将追骄虏【洙曰汉匈奴号李广爲飞将】莫放沙场匹马还【洙曰吐蕃常入积石军取麦哥舒翰杀之只马无还修可曰春秋僖公公羊云匹马只轮无返者】
　　奉和【广徳二年作】
　　补注【鹤曰严武以广德二年九月败吐蕃于当狗城十月克吐蕃盐川城此诗和其军城早秋则是其年七月作】
　　秋风嫋嫋动髙旌【洙曰九歌嫋嫋兮秋风髙旌旌旗也】玉帐分弓射虏营【苏曰贺若弼征可汗夜分劲弓射虏营皆破继而追杀大防赵曰帐大将军之帐】补注【希曰抱朴外篇军在太乙玉帐之中不可攻也】巳收滴博云间戍【赵曰滴博城名云间戍以言其髙也】欲夺蓬婆雪外城【洙曰滴博蓬婆皆西山地名赵曰蓬婆吐蕃城名以其逺在雪山之外】补注【鹤曰滴博西山城名云间以言其髙也公所谓转粟上青天而髙适所谓穷山之巅是也蓬婆乃吐蕃城名故云欲夺按唐书吐蕃传萧升杜希望王昱分道碎赤岭碑昱以劒南兵入攻安戎城筑二少垒左右之兵次蓬婆岭输劒南粟饷军】
　　院中晚晴怀西郭茅舍【广德二年作】
　　【院中一云使院】补注【鹤曰诗云幕府秋风日夜清当是广德二年秋作又云浣花溪里花饶笑肯信吾兼吏隠名明年果归溪上】
　　幕府秋风日夜清【洙曰武帝拜霍去病大将军于幕府中故号幕府也】澹云疎雨过髙城叶心朱实堪时落【洙曰刘越石朱实陨劲风繁英落素秋】阶面青苔先自生【洙曰沈休文诗賔除緑钱满客位紫苔生】复有楼台衔暮景不劳钟鼔报新晴浣花溪里花饶笑肯信吾兼【洙曰一作今】吏隠名【洙曰公尝爲严公参谋故云吏隠赵曰汝南先贤传郑钦吏隠于蚁陂之阳】
　　到村【广德二年作】
　　补注【鹤曰诗云老去参戎幕当是广德二年秋作】
　　碧涧虽多雨【洙曰谢晖诗铜陵映碧涧石磴泻红泉】补注【希曰碧涧红泉乃灵运题华子冈诗非晖今在建昌军麻源第三谷】秋沙先【洙曰又云亦郑曰先先见切后也】少泥蛟龙引子过荷芰逐花低老去参戎幕【赵曰爲劒南节度参谋也】归来散马蹄【洙曰曹子建诗俯身散马蹄】稻梁须就列【洙曰爲贫而仕也】榛草即相迷【赵曰言离草堂而入使院则榛草反相迷也】蓄积思江汉【洙曰蓄积犹郁以泻其郁结尔】顽疎惑町畦【洙曰嵇康云匪降自天实由顽疎町畦陇亩也苍舒曰南华真经人间世篇曰彼且爲无町畦亦与之无町畦赵曰思归也】暂酬知巳分还入故林栖【洙曰王正长人情旧乡客鸟栖思故林苏曰鹿岑曰山野性岂能拘禄仕旦夕即还故林单栖一枝私心足矣赵曰知巳谓严武言既酬报知已之分乃遂归故林】
　　宿府【广德二年作】
　　补注【鹤曰诗云清秋幕府井梧寒当是广德二年秋在府中作】
　　清秋幕府井梧寒【洙曰梧桐也赵曰魏明帝诗双梧生枯井】独有江城蜡炬残永夜角声悲自语中天月色好谁看【苏曰李固边角风急永夜无寐时唯自语郑当时中天月色皎洁故人流落千里不知渠与谁看也】风尘荏苒音书絶闗塞萧条行路难已忍伶俜十年事【洙曰伶俜犹零丁也流落貌】强移栖息一枝安【洙曰庄子言鹏鷃事而云鹪鹩巢于深林不过一枝以其性各有极茍足其极则不知其所以然矣】
　　遣闷奉呈严公二十韵【广德二年作】
　　【苏曰严武在蜀对客多聘笔札甫醉曰不谓严挺之有此儿武怒甫徐曰我乃杜审言孙拟捋虎须尔合坐大笑弥缝之武曰与公等言何至上及祖考乎深衔之甫归草堂遂有此诗】补注【鹤曰公归溪上在永泰元年正月三日而此诗云清秋鹤髪翁则是入幕未久便有此作若武果衔之不应复留许久考公入幕后诗多不乐处幕中然此后与严武同赋诗尚多武死公犹惓惓益知注第因史有是言云耳岂真东坡之言哉此诗作于广德二年秋】
　　白水鱼竿客清秋鹤发翁【洙曰鹤髪言老也赵曰庾信作赋子老矣鹤髪鸡皮】胡爲来幕下秖合在舟中【洙曰言体性疎散止可与渔樵爲偶不当爲幕客也】黄巻真如律【大临曰言诗书以礼法绳人】青袍也自公【洙曰诗自公退食大临曰言不卑小官也】老妻忧坐痹【卑利切】幼女问头风平地专欹倒分曹失异同【赵曰言其散秩在府中所坐之曹不专其事而分之不知爲异爲同也】补注【希曰汉食货志乃分遣御史廷尉正监分曹师古曰曹辈分辈而出爲吏也鹤曰此句承上坐痹头风也言疾作则有时欹倒不辨异同也】礼甘衰力就义忝上官通【洙曰谓能容之于散秩也赵曰公得预府幕上官指严武】畴昔论诗早【洙曰公与严公先以文才相知】光辉仗钺雄【洙曰仗钺言严公作镇也】寛容存性拙【洙曰公尝斥严公父名公不以爲忤】翦拂念途穷【洙曰谓严武奏请爲签谋也刘孝标絶交论顾盻增其倍价翦拂使其长鸣】露裛思藤架【洙曰诗厌浥行露】烟霏想桂丛【洙曰言身虽在幕中而尝有山林之志】信然龟触网【洙曰龟防传预且触网去】直作鸟窥笼【洙曰秋兴赋池鱼笼鸟而有江湖山薮之思赵曰言身虽在幕府而有怀草堂故如龟之在网鸟之在笼】西岭纡村北【师曰自此句以下乃公述草堂之兴而有归休之意故末章云防希全物色时放倚梧桐物色言形体衰老冀保其天年遂其真性倚梧桐以自乐也】南江绕舍东补注【希曰旧史云于浣花里结庐枕江南江即大江山海经岷山大江所出峡山中江所出崌山北江所出今九域志资州有中江】竹皮寒旧翠椒实雨新红浪簸船应拆杯干瓮即空【苏曰苏定戏友人曰薪尽火灭杯干瓮空】藩篱生野径斤斧任樵童【洙曰自西岭至此皆志在草堂】束缚酬知巳蹉跎效小忠【洙曰言性虽疎散当束缚以酬知巳年虽蹉跎不足以负任责亦当效小忠也】周防期稍稍太简遂怱怱晓入朱扉启昏归画角终不成寻别业【大观曰别业指草堂也】未敢息微躬乌鹊愁银汉【洙曰爲填河也炎曰乌鹊填河以渡牛女甫意谓虽参幕府无以补济故曰愁银汉】驽骀怕锦幪【洙曰非其饰也】防希全物色时放倚梧桐【赵曰言如乌鹊之微力不任于填河驽骀之骞不足以被锦幪之饰所望于故人者幸全其物色而放令倚于梧桐也】
　　送舍弟频赴齐州三首【广德二年作】
　　补注【鹤曰诗云岷岭南蛮北徐闗东海西此行何日到送汝万行啼是频自成都赴齐州广德二年作】
　　岷岭【孙曰岷峨也在蜀】南蛮北【洙曰南诏蛮也】徐闗东海西【洙曰徐闗齐地】此行何日到送汝万行啼絶域惟髙枕【赵曰絶域言异方也】清风独仗藜危时暂相见衰白意都迷补注【希曰列子云穆王意迷心荒】风尘暗不开汝去几时来兄弟分离苦形容老病催江通一柱观【郑曰荆州有一柱观土人呼爲木履观】日落望乡台【洙曰成都记隋蜀王秀所创】客意长东北齐州安在哉
　　诸姑今海畔两弟亦山东【赵曰齐州近海则是山东矣】补注【鹤按公作范阳太君卢氏墓志审言之女薛氏所出者适魏上瑜裴荣期卢正均皆前卒卢氏所出者适京兆王佑防稽贺防防稽濒于海也】去旁干戈覔来看道路通短衣防战地【洙曰赵武灵王好胡服士皆短服赵曰时吐蕃未息故戎服以在防战之地】匹马逐秋风莫作俱流落长瞻碣石鸿【洙曰絶交论附麒麟于旄端轶归鸿于碣石注海畔山也】
　　严郑公堦下新松【得霑字　广徳二年作】
　　补注【鹤曰诗云移根方尔瞻细声闻玉帐又题曰严郑公当是广德二年盖是年正月武到成都方载诗云未见紫烟集虚蒙清露霑盖自喻也】
　　弱质岂自负移根方尔瞻【洙曰诗民具尔瞻】细声闻【洙曰一作侵】玉帐疎翠近珠帘未见紫烟集虚蒙清露霑何当一百丈欹盖拥髙檐【苏曰阮瑀松赋拥髙檐碧似欹盖】
　　严郑公宅同咏竹【得香字】
　　补注【鹤曰当是广德二年夏作诗云但令无剪伐防见拂云长盖讽武也明年武果死】
　　緑竹半含箨【洙曰谢灵运诗初篁包緑箨】新梢才出墙色侵书帙晚隂过酒樽凉雨洗涓涓静风吹细细香但令无翦伐防见拂云长【洙曰此二诗公之措意极爲深逺以意逆志观者当自知矣】
　　奉观严郑公防事岷山沱江画图十韵【得忘字】补注【鹤曰题曰严郑公防事则是广德二年作】
　　沱水临中座【郑曰寰宇记在成都府新繁县】岷山赴【洙曰一作对】此堂【洙曰江赋惟岷之导江水所出也书岷山导江今蜀县花丘及汉中沔阳皆有沱水】白波吹粉壁青嶂插雕梁直讶杉松冷兼疑菱荇香雪云虚防缀沙草得微茫岭鴈随毫末川蜺饮练光霏红洲蘂乱拂黛石萝长暗谷非闗雨丹枫不爲霜【洙曰晓霜枫叶丹赵曰暗谷处非真是雨而暗丹枫非真是遭霜而丹皆以言画也】秋成【洙曰一作城】圃外【洙曰昆仑山有圃苍舒曰楚辞曰朝发轫于苍梧兮夕余至乎圃注圃神山也淮南子曰昆仑圃惟絶通天】景物洞庭傍【洙曰洞庭湖名赵曰皆以形容其画乃其景也】绘事功殊絶幽襟兴激昂从来谢太傅丘壑道难忘【洙曰太传谢安也安虽贵而东山之志不忘师曰顾长康画鲲在石岩里人问其故顾曰谢一丘一壑自谓过之此子宜置丘壑中又谢安寓居防稽与羲之支遁游出则渔山水每往临安山中坐石室放情丘壑及薨赠太傅】
　　晚秋陪严郑公摩诃池泛舟【得溪字　广徳二年作】
　　【鲁曰池在使府内萧摩诃所开因是得名郑曰摩诃池即污池也在锦城西】补注【鹤曰当是广德二年作前此武尹成都未尝渉秋也凡言秋者皆是年作】
　　湍駃风醒酒【洙曰谢灵运浩浩夕流駃郑曰駃苦夬切马曰駃疾貌】船行雾起隄髙城秋自落杂树晚相迷坐触鸳鸯起巢倾翡翠低莫须惊白鹭爲伴宿青溪【赵曰公指浣花溪】
　　陪郑公秋晚北池临眺【新添　广徳二年作】
　　补注【鹤曰诗云何补参军乏欢娯到薄躬公时在幕中也当是广德二年作自遣闷奉呈严公后与之咏竹泛舟观岷池图及陪北池临眺皆分韵赋诗武若衔之岂复情分还密如此不知史何所本而云】
　　北池云水阁华馆辟秋风独鹤元依渚衰荷且映空采菱寒刺上踏藕野泥中素楫分曹往金盘小径通萋萋露草碧片片晚旗红杯酒霑津吏衣裳与钓翁异方初艳菊故里亦髙桐揺落闗山思淹留战伐功严城殊未掩清宴巳知终何补参军乏【本中曰一作事】欢娱到薄躬
　　初冬【广德二年作】
　　补注【鹤曰诗云垂老戎衣窄爲广德二年十月严武攻吐蕃盐川城克之公时在幕府故亦衣戎衣也是时作】
　　垂老戎衣窄【洙曰垂老临老也戎衣窄爲作签军谋】归休寒色深【赵曰时方戍防吐蕃】渔舟上急水猎火着髙林【日】有习池醉【赵曰山简在襄阳习氏有佳园池简日醉焉】愁来梁甫吟【赵曰公以诸葛自比也师曰甫云此句其志厌唐室之乱可知】干戈未偃息出处遂何心
　　正月三日归溪上有作简院内诸公【永泰元年作】补注【鹤曰溪上指浣花溪也诗云白头趋幕府深觉负平生于是不复入幕当是永泰元年】
　　野外堂依竹篱边水向城蚁浮仍腊味【洙曰酒也周庾信谢赐酒诗浮蚁对春开】鸥泛巳春声【洙曰南越志鸥水鸟也在涨海中随潮上十三月风至乃去苏曰耿异曰门前池水巳有春色客曰如何异曰今日鹭浴鸥泛涟漪】药许邻人斸【赵曰公之不吝如此】书从稚子擎【赵曰言文书多任稚子也师曰子美诗有天寒斸茯苓之句言以铁椎斸地而得之】补注【鹤曰种药本以济世故许邻人斸收书本以教人故从稚子擎公之志趣如此与隔形骸而分尔汝者异矣】白头趋幕府深觉负平生【赵曰公叹老而犹仕耳】
　　敝庐遣兴奉寄严公【寳应元年作】
　　补注【鹤曰题云敝庐遣兴而诗云清依节制尊则是寳应元年武节制两府时作也若广德二年永防元年春武虽俱在成都而是时正合东西川爲节度使矣不应云节制梁权道不考此而编在永泰元年归溪上后作诗又云还思长者辙恐避席爲门盖寳应元年武曾过浣花故曰还思公是时有小队寻花到野亭之句也此诗题不曰郑公而曰严公则可知矣】
　　野水平桥路春沙映竹村风轻粉蝶喜花暖蜜蜂喧把酒宜深酌题诗好细论府中瞻暇日江上忆词源【赵曰隋文艺传云笔有余力词无竭源】迹沗朝廷旧【洙曰公仕三朝】情依节制尊【洙曰公之入蜀惟依严公节制持节专制也】还思长者辙恐避席爲门【洙曰见宁纡长者辙注赵曰欲枉严公之驾故用陈平事以激之】
　　春日江村五首【永泰元年作】
　　补注【鹤曰诗云迢递来三蜀蹉跎又六年又云扶病垂朱绂归休歩紫苔又云郊扉存晚计幕府愧羣才当是永泰元年归溪上后作】
　　农务村村急【洙曰农务田事】春流岸岸深乾坤万里眼时序百年心茅屋还堪赋【洙曰秋兴赋偃息不过茅屋茂林之下】桃源自可寻艰难昧【洙曰一作贱】生理飘泊到如今
　　迢递来三蜀【赵曰蜀郡广汉郡犍爲郡爲三郡也】蹉跎又六年【洙曰又一作有赵曰公自乾元二年冬到蜀至今乾元七年凡六年矣】补注【鹤曰公以乾元冬入蜀至永泰元年乃六年赵注云至今乾元七年凡六年乾元安得有七年】客身逢故旧【洙曰得严公荐举也】发兴自林泉过懒从衣结【洙曰黄京威衣百结衣】频游任履穿【洙曰东郭先生履穿行雪中着地处皆足迹】藩篱颇无限恣意向【洙曰一作买】江天【师曰言江天恣意赏眺不费钱买也】
　　种竹交加翠栽桃烂熳红经心石镜月到面雪山风【洙曰石镜雪山皆蜀中故事巳见前注】赤管随王命【洙曰汉官仪尚书令仆丞郎月给赤管大笔一双公爲检校尚书工部故云赤管也】银章付老翁【赵曰银章方赐朱朱服也故次篇有垂绂之句】补注【鹤曰或谓上元二年冬严武镇成都奏公爲节度参谋检校工部员外郎赐绯鱼故有赤管银章之句然广德元年方以京兆功曹而不赴又上元二年已后诗未尝言朱银事则是广德二年奏除即赐绯爲明汉百官表凡吏秩比二千石以上皆银印青绶师古曰汉旧仪云银印背纽其文曰章谓刻曰某官之章唐虽无赐印者而公谓银章因其有随身鱼而言耳】岂知牙齿落【苏曰李笴有子在江南久不至语其妻曰阿陈岂知我牙齿豁落如桑榆倒景何与子相见耶】名玷荐贤中
　　扶病垂朱绂归休歩紫苔【洙曰绂古蔽膝也象冕服以韦爲之曹子建俯伏朱绂休沐也汉制五日一下休沐沈休文诗客位紫苔生】补注【希曰韦贤传黼衣朱绂师古曰朱绂爲朱裳画爲亚文也亚古弗字故因谓之绂又作黻按欧公集古録载周武王锡毛伯敦铭乃命汝赤芾同冕髙纪髙祖尝告归之田李斐曰休谒之名孟康曰古者名吏休假曰告今日归休谓归溪上】郊扉存晚计【洙曰顔延年侧同幽人居郊扉常昼闲】幕府媿羣材【赵曰衞青传云开幕府盖设幕以爲府也】燕外晴丝卷鸥边水叶开【苏曰阮籍诗浴鸥开水叶戏蝶避风丝】邻家送鱼鼈问我数能来
　　羣盗哀王粲【通曰王粲避乱客荆州】中年召贾生【赵曰文帝召贾谊至宣室】补注【希曰子元帝怀旧志序中年承之又谢安传有云】登楼初有作【洙曰王粲在荆州思归作登楼赋】前席竟爲荣【洙曰贾生对文帝于宣室言鬼神事帝不觉前席】宅入先贤传【洙曰先贤传载王粲宅】斗髙处士名异时怀二子春日复含情【洙曰二子谓王粲贾谊也师曰昔王粲依刘表于荆州思归作登楼赋子美在蜀依严武故以比之然子美以晚年得严武荐检校工部比之贾生文帝前席之也】补注【希曰食货志异时算轺车师古曰异时言往时也】
　　絶句六首【广德二年作】
　　补注【鹤曰诗云舍下笋穿壁当是草堂作公上元元年种竹则元年与寳应二年笋未能穿壁当是广德二年春晚自阆州归草堂时作】
　　日出篱东水云生舍北泥竹髙鸣翡翠沙僻舞鹍鸡【洙曰九辨鹍鸡嘲而悲鸣赵曰公孙月赋鹍鸡舞于兰渚】
　　蔼蔼花蘂乱飞飞蜂蝶多【赵曰江总诗黄鹄飞飞逺】幽栖身懒动客至欲如何
　　急雨梢溪足斜晖转树腰隔巢黄鸟并翻藻白鱼跳【洙曰藻水草也】
　　凿井交椶叶开渠断竹根扁舟轻袅缆小迳曲通村舍下笋穿壁【苏曰顾荣苦志读书村居疎漏笋穿壁生曰惟一盂粥而手不释巻】庭中藤刺【洙曰一作到刺七亦切】檐地晴丝冉冉江白草纎纎
　　江动月移石溪虚云傍花鸟栖知故道帆过宿谁家【苏曰宋选送弟入洛登舟挂席东下选凝竚久之语经君曰帆过南浦今夜清风明月宿水涘谁家】
　　絶句四首【寳应元年作】
　　补注【鹤曰诗云门泊东呉万里船以公别诗参考则泊船乃上元寳应间事又诗云因惊四月雨声寒当是寳应元年四月作若永防元年春公亦在草堂而四月严武卒公行出蜀恐非此年作盖以笋长而别开门则未有去草堂之意也】
　　堂西长笋别开门堑北行椒却背村【赵曰行椒盖成行者】梅熟许同朱老吃松髙拟对阮生论【洙曰朱阮劒外相知】补注【希曰陆机云椒树似茱萸叶坚而滑泽蜀人作茶呉人作茗皆合煮以爲香今成臯诸山间有椒谓之竹叶椒朱老当是南邻朱山人阮生岂阮隠居欤阮居秦州故云拟对之而论松之髙也】
　　欲作鱼梁云覆湍【洙曰覆一作复郑曰鱼梁地名】因惊四月雨声寒青溪先有蛟龙窟竹石如山不敢安【赵曰鱼梁劈竹积石横截中流以爲聚鱼之区也以溪下有蛟龙时兴云雨虽以鱼梁人之所利也而公不敢犯害以就利异乎出入径行直前惟利是谋矣】
　　两个黄鹂鸣翠柳补注【希曰伐木诗鸟鸣嘤嘤郭云嘤嘤两鸟鸣也】一行白鹭上青天窓含西岭千秋雪【洙曰西山白雪四时不消】门泊东呉万里船【赵曰公之志每欲南下其所泊于门外之船乃欲往东呉万里之船也】
　　药条药【洙曰一作草】甲润青青色过棕亭入草亭苗满空山慙取誉【赵曰公自喻也药者如本草所载各以其土地知名于世】根居隙地怯成形【赵曰今所种之药在空隙之地欲成似物之形而怯于人之所易见也】
　　陪李七司马皂江上观造竹桥即日成往来之人免冬寒入水聊题短作简李公二首
　　补注【鹤曰梁权道编此诗在寳应元年成都作然后有诗题云李司马桥了承髙使君自成都回则桥不在成都诗亦不在成都作甚明当是上元二年冬在蜀州作详见后篇注】
　　伐木爲桥结构同褰裳不渉往来通【洙曰孙炎曰揭衣褰裳曹顔逺褰裳不足难】天寒白鹤归华表【赵曰桥前二柱曰华表柱昔有白鹤集于柱上有云有鸟有鸟丁令威三千年吾其归】日落青龙见水中【洙曰桥影落水中如青龙】顾我老非题柱客【洙曰见登桥必题柱注】知君才是济川功【洙曰说命若济巨川用汝作舟楫】合欢却笑千年事驱石何时到海东【洙曰秦始皇作石塘欲过海看日出处有神人能驱石下海石去不速神辄鞭之石皆流血赵曰言与賔客落桥之成而欢饮因笑往事之劳徒驱石也】
　　把烛桥成夜回舟客坐时天髙云去尽江迥月来迟衰谢多扶病招邀屡有期【洙曰谢惠连诗辍策共骈筵并坐相招邀】异方乗此兴乐罢不无悲【赵曰公流落旅寓而不能归所以有悲也】
　　李司马桥了承髙使君自成都回【上元二年作】
　　补注【鹤曰髙适上元二年与成都尹崔光逺同平段子璋光逺以不能戢将士大掠天子怒以适代光逺故适在成都今诗云巳传童子骑青竹总拟桥东待使君按九域志蜀州东至成都一百里则是时适守蜀爲甚明矣若谓在彭州则成都在彭州之南也九域志谓南至成都九十二里此诗同上篇爲上元二年作】
　　向来江上手纷纷三日成功事出羣巳传童子骑青竹总拟桥东待使君【洙曰并州小儿骑竹马以迎郭伋使君】
　　江上值水如海势聊短述【值一作置寳应元年作】
　　补注【鹤曰梁权道编在永泰元年成都诗内今考诗云新添水槛供垂钓则是初作水槛时作按公广德二年作水槛诗云游子久在外门戸无人持髙岸尚爲谷何伤浮柱欹是公自阆州归水槛已欹损矣今云新添当在寳应元年春作】
　　爲人性僻耽佳句语不惊人死不休老去诗篇浑漫与春来花鸟莫深愁【赵曰耽佳句而语惊人言其平昔如此今老矣所爲诗则漫与而巳无复着意于惊人也故寄语花鸟无用深愁耳】新添水槛供垂钓故着浮槎替入舟焉得思如陶谢手今渠述作与同游【见陶谢不枝梧注】
　　寄杜位【洙曰位京中宅近西曲江诗尾有述　上元二年作】
　　补注【鹤曰诗云玉垒题书心绪乱当是上元二年自成都赴青城时作诗云悲君巳是十年流盖自天寳十一载至今爲十年】
　　近开寛法离新州想见归怀尚百忧逐客虽皆万里去【洙曰秦议逐客李斯在逐客中上书秦王留斯爲客卿赵曰谓之皆万里则所逐非止杜耳】悲君已是十年流【洙曰流窜也】干戈况复尘【洙曰一作行】随眼鬓发还应雪【洙曰一作白】满头玉垒题书心绪乱何时更得曲江游【洙曰玉垒蜀之坊名也赵曰玉垒在青城县也此诗公在青城县因书寄之曲江在唐其游最盛】
　　题桃树【赵曰此非止因桃而题其所怀盖含仁民爱物之心与夫遏乱喜治之意具详于逐句下】
　　补注【鹤曰梁权道谓永泰元年乱定后还成都作然蔡兴宗鲁訔年谱皆云是年四月严武卒五月公下渝忠未尝再至成都则权道所编爲非当是广德二年自阆州归成都时作故诗云天下车书正一家谓吐蕃与朝义之乱巳息】
　　小迳升堂旧不斜五株桃树亦从遮髙秋总餧贫人实来岁还舒满眼花【赵曰言其至秋时书熟皆以分餧贫者以其不害来岁之花仍是满眼则望复结实此其爲仁民之心乎】帘戸每宜通乳燕【洙曰乳燕燕之雏也谢晖诗花丛乱数蝶风帘入双燕】儿童莫信打慈鵶【洙曰鵶有慈孝之名以其授哺反哺也】寡妻羣盗非今日天下车书正一家【洙曰中庸天下车同轨书同文赵曰告羣盗以天下一家矣无妄动也非遏乱喜治之意乎后汉刘盆子天凤元年琅邪海曲有吕母者子爲县吏宰以小罪杀之吕母怨宰倾家赀密与客以报仇合众至数千吕母自称将军执宰斩之羣盗之起由于吕母】
　　舍弟占归草堂检校聊示此诗【广德元年作】
　　补注【鹤曰诗云频爲草堂回当是广德元年避乱在梓阆时作梁权道以爲永泰元年乱定后还成都时作然诗云东林竹影薄腊月更须栽若如梁权道编则其年冬公已在云安无容更令腊月栽竹矣】
　　久客应吾道【赵曰家语载孔孟陈蔡之厄曰吾道其非耶】相随独尔来孰知江路近频爲草堂回鹅鸭宜长数柴荆莫浪开东林竹影薄腊月更须栽
　　暮登四安寺钟楼寄裴十【四一作日】
　　补注【鹤曰诗云暮倚南楼对雪峯又云近市浮烟翠且重当是永泰元年在溪上作】
　　暮倚南楼对雪峯僧来不语自鸣钟孤城返照红将敛【洙曰夕阳谓之返照】近市浮烟翠且重多病独愁常閴寂【赵曰易曰闚其戸閴其无人王弼注閴寂也】故人相见未从容【洙曰从容欵曲也天台赋任缓歩之从容】知君苦思縁诗瘦【苏曰崔浩爱吟咏一日病起友人戏之曰非子病如此乃子苦吟诗瘦也后爲口实】太向交游万事慵【洙曰李白有戏赠公诗云借问年来何瘦生只爲从前作诗苦赵曰縁苦诗之故其在交游也万事皆慵废矣】
　　观李固请司马弟山水图三首【一云李七】
　　补注【鹤曰诗云寒天留逺客碧海挂新图意是广德二年冬作】
　　简易髙人意【洙曰一作体敏功曰平易也杨子以简以易】匡牀竹火炉【苏曰张扶隠居太白山茅庵石鼎匡牀竹火炉药壶而巳赵曰庄子骑姬与晋公同匡牀而食】寒天留逺客碧海挂新图虽对连山好贪看絶岛孤羣仙不愁思冉冉下蓬壶【洙曰蓬壶山名神仙所宅之地】
　　方丈浑连水天台总映云【洙曰方丈天台二仙山】人间长见画老去恨空闻范蠡舟偏小【洙曰范蠡爲越破呉功成名遂乃乗扁舟泛江湖变姓名适齐爲防夷子】王乔鹤不羣【赵曰其图必画舟与鹤王乔事见昔游诗注】此生随万物何处出尘氛【洙曰庄子所谓与物转徙也】
　　髙浪垂翻屋【洙曰郭景纯诗髙浪过蓬莱】崩崖欲压牀野桥【洙曰一作楼】分子细沙岸绕微茫红浸珊瑚短青悬薜茘长浮查并坐得仙老暂相将
　　散愁二首【乾元二年作】
　　补注【鹤曰此诗言及李光弼王思礼又云蜀星隂见少当是乾元二年初入蜀时作诗云闻道并州镇尚书训士齐盖思礼以元年镇太原上元元年加司空二年薨梁权道编在上元二年成都作若如梁编当云司空不但言尚书也详见注】
　　久客宜旋斾【苏曰郭规久客塞上宜旋归斾故园桃李想自成蹊乡亲时复入梦】兴王未息戈蜀星隂见少【赵曰星以隂而见少】江雨夜闻多百万传深入寰区望匪他司徒下燕赵收取旧山河【赵曰望光弼之深也弼爲检校司空】补注【希曰百万言师徒之众如所谓号百万与百万之师者深入用孔明表中语光弼以乾元二年七月爲朔方节度使兵马元帅八月爲幽州长吏河北节度以败贼将留希德及收清夷横野等军加检校司徒史又云光弼急攻赵一日拔之】
　　闻道并州镇尚书训士齐【洙曰并州太原也时王思礼爲帅】补注【鹤曰思礼以收东京战数有功迁兵部尚书而旧史云迁戸部尚书乾元元年与子仪围城相州军溃惟李光弼思礼军独完寻破思明别将万余众于直千岭光弼徙河阳代爲河东节度治太原持法严整士不敢犯】几时通蓟北【洙曰范阳卢龙等也皆安史巢穴】当日报闗西【洙曰长安以西皆谓之闗西】恋阙丹心破【苏曰辛毗值此丧乱兵戈未定丹心复将破矣】霑衣皓首啼老魂招不得归路恐长迷
　　至后【广德二年作】
　　补注【鹤曰诗云逺在劒南思洛阳又云青袍白马有何意当是广德二年冬在严武幕中作】
　　冬至至后日初长【洙曰周礼冬至日在牵牛影长一丈三尺赵曰汉时宫中绣工以线量日影冬至后添一线也】逺在劒南思洛阳青袍白马有何意【洙曰公止服九品服尔】金谷铜驼非故乡【洙曰金谷园铜驼陌皆蜀中故事郑曰皆在渔阳师曰金谷园铜驼街皆不及故乡之乐】梅花欲开不自觉棣萼一别永相望【洙曰棣萼言兄弟也】愁极本凭诗遣兴诗成吟咏转凄凉【苏曰庾子山云本托诗遣兴诗成反使旅思凄凉】
　　拨闷【彦辅云一云赠严二别驾　永泰元年作】
　　补注【鹤曰梁权道谓在永泰元年乱定后还成都作然乗舟取云安之酒以供醉办钱防三老之直以下峡非成都所当用语当是永泰元年在忠渝作】
　　闻道云安麴米春【苏曰退之诗且可勤买抛青春国史补酒有郢之富水鸟程之若下荥阳之土窟春富平之石冻春劒南之烧春子美闻道云安麴米春裴铏传竒亦有酒名松醪春乃知唐名酒多以春】才倾一酌即醺人乗舟取醉非难事下峡销愁定几巡长年三老【洙曰舟师名】遥怜汝【师曰俗谓之翁盖把柂者】捩柂开头【洙曰一作鸣桡】防有神【洙曰初行船曰开头】已办青钱防雇直当令美味入吾唇【一作身】
　　登髙【新添　广徳元年作】
　　补注【鹤曰寳应元年广德元年九月公皆在梓州以后篇论之此诗当是广德元年作】
　　风急天髙猿啸哀【洙曰宋玉云天髙而气清潘安仁劲风凄急】渚清沙白鸟飞回无边落木萧萧下【洙曰江赋寻之无边楚辞洞庭波兮木叶下又风飒飒兮木萧萧】不尽长江衮衮来【洙曰谓不舍昼夜也】万里悲秋常作客【洙曰宋玉悲秋】百年多病独登台【洙曰相如多病卧于茂陵】艰难苦恨繁霜鬓潦倒新亭浊酒杯【洙曰嵇康曰酒一杯潦倒麄疎】
　　九日【广德元年作】
　　补注【鹤曰诗云去年登髙郪县北当是广德元年作】
　　去年登髙郪县北【洙曰东蜀有郪县】今日重在涪江濵【赵曰射洪之江也郑曰寰宇记江龙在县西二百里沈曰蜀有涪州以涪江得名】补注【鹤曰梓州治郪县水经涪江水东南合射江射江在梓州而九域志以涪江合州然公未尝至合州当是指涪水合于射江而言故梓亦有涪城县】苦遭白发不相放羞见黄花无数新世乱郁郁久爲客路难悠悠常傍人酒阑却忆十年事肠断骊山清路尘【洙曰忆明皇太平之时也不敢明指故致意骊山也苍舒曰子美伤时忧愤发爲辞章指陈得失莫不切至而此注谓其不敢明指呜呼谬哉赵曰骊山在临潼县即明皇之华清宫也孙曰骊山明皇游幸之地】
　　秋尽【寳应元年作】
　　补注【鹤曰诗云秋尽东行且未回谓寳应元年秋自梓归迎家再往梓故云茅斋寄在少城隈当是其年作】
　　秋尽东行且未回茅斋寄在少城隈【洙曰蜀之张仪城也赵曰公将往于东蜀矣姑寄草堂于成都也少城城内小城也】补注【鹤曰少城在成都张仪筑李膺记云在大城西故曰少城】篱边老却陶潜菊【洙曰陶潜诗采菊东篱下】江上徒逢袁绍杯【洙曰典畧曰刘松袁绍于河朔三伏之际昼夜饮酒以避一时之暑故河朔间有避暑之饮】雪岭独看西日落【赵曰西山谓之雪岭】劒门犹阻【洙曰一作断】北人来【洙曰言京信尚阻】补注【鹤曰劒川有劒门县是时吐蕃入寇正殷未几陷京师而松维保川亦陷故云】不辞万里长爲客怀抱何时得好开
　　野望【寳应元年作】
　　补注【鹤曰诗云金华山北涪水西仲冬风日始凄凄山与水皆在射洪县又云仲冬当是寳应元年十一月往射洪作同时有往射洪县南途中有作南之通泉县等诗】
　　金华山北【洙曰一作南】涪水西【赵曰金华山涪水皆射洪县也】仲冬风日始凄凄山连越巂蟠三蜀水散巴渝下五溪【郑曰巂悉委切唐韵郡名十州志汉置越巂郡以三蜀洙曰东西两川及梁谓之三蜀田曰左太冲赋注三蜀蜀郡广汉犍爲也洙曰越巂郡名也当南蛮之要李德裕置蜀日置屯以制蛮寇五溪蜀交阯马援征五溪蛮郑曰巴渝二州十州记太清四年武陵王于巴陵置楚州隋改爲渝州】补注【希曰旧史越巂汉郡名武帝置县属郡有越水巂水蜀郡本一汉髙帝置广汉郡武帝又分置犍爲郡故后人并蜀都谓之三蜀通典黔中谓之五溪注谓酉辰巫武沅等溪也】独鹤不知何事舞饥乌似欲向人啼射洪春酒寒仍緑目极伤神谁爲携
　　老病【大厯元年作】
　　补注【鹤曰诗云老病巫山里当是大厯元年防州作盖是年春晚方自云安迁防州今云巫山里则尚在云安也】
　　老病巫山里稽留楚客中药残他日裹花发去年丛夜足霑沙雨春多逆水风合分双赐笔【赵曰汉官仪尚书令汉丞郎月给赤管大笔一双公爲尚书工部郎故感而有是句】犹作一飘蓬【洙曰见前注】


　　补注杜诗巻二十六
　　钦定四库全书
　　补注杜诗巻二十七　　　宋　黄希　原本
　　黄鹤　补注
　　去蜀【新添　广徳二年作】
　　补注【鹤曰诗云五载客蜀郡一年归梓州按公乾元已亥冬至成都距广徳二年为五载而寳应元年秋至广徳元年秋在梓州为一年此当是广徳二年在阆州作时严武未再镇蜀所以欲下潇湘末云安危大臣在谓吐蕃入有子仪诸公可恃也】
　　五载客蜀郡一年归梓州如何闗塞阻转作潇湘游万事已黄髪残生随白鸥安危大臣在何必泪长流
　　放船【新添　永秦元年作】
　　补注【鹤曰诗云收帆下急水又云巳泊城楼底当是永泰元年自忠渝下云安作】
　　收帆下急水巻幔逐回滩江市戎戎暗山云淰淰寒荒林无径入独鸟恠人看已泊城楼底何曽夜色防
　　哭严仆射归榇【永泰元年作】
　　补注【鹤曰严武以永泰元年四月薨公亦离成都游嘉戎渝忠至云安今诗云一哀三峡暮当是其年在渝忠作】
　　素幔随流水归舟返旧京【洙曰旧京故国修可曰卢子谅诗南望旧京路】老亲知【洙曰一作如】宿昔【按新史武卒母哭且曰今而后吾知免为官婢矣赵曰言严公之母尚健如宿昔耳旧注所引非是】部曲异平生【洙曰言部曲有异于存日也宋鲍昭东武吟将军旣即世部曲亦罕存后汉光武纪注大将军营有五部三校尉部下有曲曲有军候一人】补注【希曰李广传广行无部曲行阵师古曰续汉书百官志将军领军皆有部曲大将军营五部部校尉一人部下有曲曲有军候一人】风送蛟龙雨【洙曰见蛟龙得云雨注师曰子美诗云蛟龙得云雨言贤者之得势今云风送蛟龙雨雨被风吹断则蛟龙失势可知】天长骠骑营【洙曰晋齐献王攸迁骠骑将军时当罢营兵士数千人恋攸恩徳不肯去】一哀三峡暮遗后见君情【师曰遗后者谓恩徳遗与后人使人哀思之不忘则君之情可见矣】
　　宴戎州杨使君东楼【永泰元年作】
　　补注【鹤曰唐志戎州本犍为郡与嘉州皆犍为地也公以永泰元年五月去成都之嘉戎此诗云轻红擘荔枝当是其年六月作山谷在戎州有和任道食荔枝诗云六月连山柘枝红又有廖致平送緑荔枝诗云谁能同此絶胜味唯有老杜东楼诗盖本此诗有胜絶惊身老之句也】
　　胜絶惊身老情忘发兴竒座从歌妓宻乐任主人为重碧拈【洙曰一作酤】春酒轻红擘【洙曰一云酌又掌】荔枝【洙曰曺子建七啓云春清缥酒注缥深碧色蜀都赋旁挺龙目侧生荔枝苏曰欧阳文忠公曰酤当作拈李充闽中行云擘荔枝湿轻红酌竹叶艶深緑赵曰旧本作酤春酒非也善本作拈则元稹元日诗羞看稚子先拈酒白乐天歳假诗云歳酒先拈辞不得荔子虽有数种而膜皆带粉红黄鲁直在戎州时王公权家荔子緑廖致平家緑荔枝诗试倾一杯重碧色快擘千颗轻红肌】补注【希曰春字作筒字张君房载歴城北有使君林魏正始中郑公慤于三伏之际率僚避暑于此取大荷叶盛酒以簮刺令与柄屈通茎轮菌如象鼻传翕之名为碧筩歴下皆效之云酒味杂莲气香冷胜于它酎郡国志僰住施夷中多以荔枝为业园植万株树收一万五千斛唐志戎州贡荔枝煎九域志戎州有荔枝圜此故云】楼髙欲愁思横笛未休吹
　　渝州候严六侍御不到先下峡【永泰元年作】
　　补注【鹤曰唐志渝州本汉巴郡永泰元年公去成都经嘉戎至此作】
　　闻道乗騘发【立之曰汉桓典号騘马御史指严侍御也】沙邉待至今不知云雨散【洙曰宋王髙唐赋湫兮如风凄兮如雨风止雨霁云无处所王粲诗风流云散一别如雨师曰云散喻别离也】虚费短长吟【洙曰古诗有长短吟】山带乌蛮阔【洙曰嶲州西有乌白蛮】江连白帝深【洙曰公孙述以永安为白帝城师曰此言阻逺也】船过一柱观【洙曰梁刘孝绰江津寄刘之遴诗经过一柱观出入三休台】留【洙曰一作滞】眼共登临闻髙常侍亡【忠州作鲍曰髙适也本传继广德元年后言召为刑部侍郎左散骑常侍】补注【鹤曰按旧史云适练兵于蜀临吐蕃以牵制之师出无功而松维等州寻为蕃兵所陷以严武代还用为刑部侍郎转散骑常侍永泰元年正月卒今诗云蜀使忽传亡当是其年在成都作梁权道编在忠渝间诗内然是年公至忠渝已是六七月不应适正月卒而今始闻之】
　　归朝不相见蜀使忽传亡虚歴金华省【洙曰班固传王鳯荐班伯召见宴昭殿诵説有法拜为中常侍时上方向学郑寛中张禹朝夕入説尚书论语于金华殿中诏伯受焉注金华殿在未央宫】何殊地下郎【洙曰世説顔回为地下修文郎】致君丹槛折【洙曰见折槛诗注】哭友白云长【苏曰山巨源哭嵇中散曰白云央央我心悲伤挥哭望云云路阻长】独步诗名在【洙曰适有诗名于时赵曰曹子建与杨徳祖书曰昔仲宣独步于汉南田曰南史沈约谓王筠文章之美可谓后来独步】秪令故旧伤
　　宴忠州使君侄宅【永泰元年作】
　　补注【鹤曰诗云出守吾家侄则为杜使君也忠州唐属山南道盖近防州矣永泰元年作】
　　出守吾家侄【洙曰出守守土也刺史也】殊方此日欢自须游阮舍【洙曰晋阮咸与叔父籍为竹林之游居道南诸阮居道北北阮富而南阮贫也师曰既咸比侄子美自比籍乃知叔侄之相得也】不是怕湖滩【洙曰忠州下恶滩也】乐助长歌逸【洙曰作送】杯饶旅思寛昔曽如意舞【赵曰王戎尝以如意起舞师曰如意者乃鐡如意石崇以鐡如意撃破珊瑚树即此】牵率强为看
　　禹庙【永防元年作】
　　补注【鹤曰诗云禹庙空山里秋风落日斜又云早知乘四载防凿控三巴盖防州本巴东郡而忠乃析巴东之临江置又渝州有巴县此诗当是永泰元年秋在渝忠间作】
　　禹庙空山里秋风落日斜【苏曰杨修晩蝉噪秋风饥鸦閙斜日】荒庭垂橘柚古屋画龙蛇【洙曰招防仰观刻桶画龙蛇】补注【希曰楚辞九歌河伯云鱼鳞屋芍龙堂王逸注云河伯所居以鱼鳞盖屋堂以朱画蛟龙之文又天问屈原放述愁悴见楚有先王之庙及公卿祠堂图畵天地山川神灵琦玮遹休息其下俛见图畵呵而问之】云气生虚壁【洙曰一作清虚壁】江声走白沙早知乗四载【洙曰史记河渠书云夏书曰予乗四载十三年三过不入门陆行乘车水行载舟泥行蹈撬山行即桥一作辇】防凿【洙曰一作流落】控三巴【洙曰郭璞江赋巴东之峡夏后防凿赵曰按乐史寰宇记于渝州记云阆白二水东西流山曲如巴字是谓三巴郑曰十道志渝州巴县并巴东西是为三巴】
　　题忠州龙兴寺所居院壁【永泰元年作】
　　补注【鹤曰公以永泰元年秋至忠州寓居于寺故有此作】
　　忠州三峡内【洙曰蜀都赋经三峡之峥嵘注三峡巴东永安县有髙山相对相去可二十丈左右崖甚髙人谓之峡江水过其中】井邑聚云根【赵曰云根言石也张协诗云根临八极】小市常争米孤城早闭门空看过客泪莫覔主人恩【苏曰楚人侵郧郧闭门常早过客子美自称主人指张君上篇有宴忠州张君宅】补注【希曰唐志忠州本临州州有五县而戸止六千七百则并邑聚石萧条可知宜有争米之风主人谓使君侄而苏注云使君是张君一字之误容或有之而诗云出守吾家侄亦有误乎谓之张君殊不考决非东坡之言】淹泊仍愁虎深居頼独园【洙曰金刚经给孤独园】
　　旅夜书懐【永泰元年作】
　　补注【鹤曰诗云名岂文章着官应老病休当是永泰元年去成都舟下渝州时作又云危樯独夜舟】
　　细草微风岸危樯独夜舟【定功曰王仲宣诗独夜不能寐】星垂平野阔月涌大江流【洙曰王仲宣诗大江流日夜】名岂文章着官应老病休飘飘何所似天地【洙曰一作外】一沙鸥
　　别常征君【永泰元年冬作】
　　补注【鹤曰诗云儿扶犹杖策卧病一秋强又迁居防州郭诗云伏枕云安县当是永泰元年冬在云安作故又云寒衣寛防长】
　　儿扶犹杖策卧病一秋强白髪少新洗寒衣寛揔长【苏曰曺子建诗廋觉衣寛长愁知酒浅淡】故人忧见及【革曰见及犹云访及也】此别泪相忘各逐萍流转来书细作行
　　十二月一日三首【永泰元年作】
　　补注【鹤曰公以永泰元年秋至云安而明年春晚迁居于防州城今诗云今朝腊月春意动云安县前江可怜当是在云安作】
　　今朝腊月春意动云安县前江可怜【郑曰十道志云安在防州本汉朐腮县也】一声何处送春鴈百丈谁家上瀬船【苏曰古离别曲百丈牵船上水迟钟防呼挽船索为百丈今舟人皆呼之赵曰百丈者牵船篾】补注【希曰汉书下瀬将军注引伍子胥有下瀬船故反用之又涖涖下瀬　师古曰瀬疾流也一本作上水船】未将梅蘂惊愁眼更取椒花媚逺天明光起草人所羡【郑曰长安志明光殿在东内】肺病几时朝日邉【洙曰汉王商借明光殿起草作制诰也相如病肺多渇遂卧疾于茂陵赵曰晋明帝云只闻人自长安来不闻人自日邉来其后人遂以日邉为帝都】
　　寒轻市上山烟碧日满楼前江雾黄负盐出井此溪女补注【鹤曰唐志奉节县有永安井而九域志谓大昌县有泉盐井今云负盐出井此溪女则云安亦有之何史第云云安有盐官】打皷发船何郡郎新亭举目风景切茂陵著书消渇长【赵曰晋王导传洛京倾覆中州士人避乱江左每至暇日邀出新亭饮宴周顗中坐而叹曰风景不殊举目有江山之异皆相视流涕惟导愀然变色曰当共戮力尅复神州何至相对作楚囚泣耶众收泪而谢茂陵著书乃相如事】春花不愁不烂熳楚客唯聴棹相将即看鷰子入山扉岂有黄莺歴翠微短短桃花临水岸轻轻桞絮防人衣【苏曰张防华游园有桞絮防衣谓后主何能防人衣主曰轻薄物诚卿意也赵曰十二月一日作诗而有燕子桃花之类何也此义在末句所谓他日一杯难强进者也此盖逆道其事耳】春来凖拟开懐乆老去亲知见面稀他日一杯难强进重嗟筋力故山违
　　又雪【永泰元年冬作】
　　补注【鹤曰题云又雪而诗又云南雪不到地峡深豺虎骄当是永泰元年冬作若曰大歴元年则史书是冬无雪豺虎指崔旰军】
　　南雪不到地【洙曰风土记云南方无雪】青崖霑未消微微向日薄脉脉去人遥冬热鸳鸯病峡深豺虎骄愁邉有江水焉得北之朝【赵曰言当愁之际观江水止是朝东安得折入北朝我乘之以归长安而朝上乎】
　　奉汉中王手札【永泰元年作】
　　补注【鹤曰诗云剖符来蜀道归盖取荆门当是王贬蓬州刺史以路梗不得归京今将出峡作书报公而公复以此诗诗又云主人防上客避暑得名园淹泊俱崖口东西异石根当是王在归州为太守防度夏而公在云安也故诗又云悲秋宋玉宅失路武陵原当是永泰元年】
　　国有乾坤大王今叔父尊【洙曰王让皇弟之子代宗之叔父也】剖符来蜀道归盖取荆门【洙曰夷陵有荆门山其状如阙然赵曰谓之取者取道之取也】峡险通舟过江长注海奔主人留上客避暑得名园【赵曰主人指为郡者】前后缄书报分明馔玉恩补注【希曰左思吴都赋云矜其宴居则朱服玉馔古诗馔玉待钟鸣唐骆賔王谓盛馔曰炊金馔玉】天云浮絶壁风竹在华轩【赵曰言名园中如此】已觉良宵永何看骇浪翻【洙曰海赋惊浪雷奔骇水迸集赵曰言秋水梢定不复见骇浪】入期朱邸雪【洙曰唐制诸侯各置邸京师故有邸吏朱邸言邸有朱戸以冬为入期故言雪】朝旁紫微垣【洙曰晋志紫宫垣一曰紫微大帝之坐天子之所居也】枚乘文章老【洙曰西京杂记枚乗文章敏疾赵曰梁孝王时枚乗在诸文士之间年最高】河间礼乐存【洙曰汉景帝时河间献王徳武帝时来朝献雅乐对三雍宫又立博士修礼乐被服儒术】悲秋宋玉宅【洙曰哀江南赋诛茅宋玉之宅赵曰宋玉宅在归州】失路武陵源【洙曰见如逢武陵路诗注】淹薄俱崖口东西异石根夷音迷咫尺【洙曰楚俗语多夷音】物傍【洙曰一作倚】黄昏【洙曰芜城赋木魅山昏见晨趍】犬马诚为恋【洙曰曹子建表不胜犬马恋主之情史记丞相翟青曰不胜犬马之心赵曰公又言其有懐君之心】臣狐狸不足论【洙曰张纲传豺狼当路安问狐狸】从容草奏罢宿昔奉清罇
　　赠崔十三评事公辅
　　补注【鹤曰诗曰舅氏多人物则评事乃公之舅何以不如他诗云十三舅当有脱字诗又云且有元戎命入幕诸彦集教练羽林儿当是崔为羽林军帅属官梁权道编在永泰元年云安诗内然诗云去帆随则非云安作】
　　飘飘西极马【洙曰汉郊祠歌云天马来西极】来自渥洼池【赵曰言崔公有天马之妙而所从来之逺也汉郊祠歌曰马生渥洼水中】飒飁定【洙曰一作寒】山桂【师曰定山当作邓山邓林有桂西极马邓山桂比崔公之才】低徊风雨枝【赵曰选诗桂枝生自直不宜低徊今桂所以低徊者风雨之故也以譬崔评事之美材而困于邉徼之小官彦辅曰飁音习唐韵云飒飁大风也】我闻龙正直道屈尔何为【赵曰如龙之直而怪其屈在僚属】且有元戎命【沐曰屈道而起谓有元戎之命】悲歌识者知【赵曰元戎节度使也】官聨辞冗长【洙曰文赋固无取乎冗长郑曰长直亮切多也师曰时王思礼为帅表请崔为幕职故云云冗长不急之务也】行路洗欹危【洙曰当阙公正之路】脱劔主人赠【赵曰主人指元戎也伍子胥觧劔赠渔父】去帆春色随隂沉鐡鳯阙【洙曰陆佐公石阙铭苍龙武之制铜爵鐡鳯之工】教练羽林儿【洙曰宣帝纪羽林孤儿注天有羽林星林谕若林木之盛羽有羽翼撃之意故以名武官焉百官表取从军死事者之子养羽林官教以五兵号曰羽林孤儿】补注【希曰鐡凤见大云寺赞公房诗注武徳十二年置十三卫同州道为羽林军埀拱元年置左右羽林军翎羽林郎六千人乾元间左右羽林并升同金吾四卫旧史寳应二年甲申六月以前淮西节度使安州刺史王仲升为羽林军大将军知军事仍兼御史大夫寳应二年即广徳元年至是二年未考仲升尚知军事否】天子朝侵早云台仗数移【赵曰言天子多难侵早训兵练卒故所御非一处而数移云台之仗矣】分军应供给百姓日支离【洙曰支离言不亲】黠吏因封巳公才或守雌【洙曰老子知其雄守其雌赵曰封厚也言贪吏乘之以封巳亷吏闵之以柔克也公正美崔公之才守雌柔之道不乘势刻削以期于封已则其才为可尚尔】燕王买骏骨【洙曰燕昭王以金帛市骏骨人知好骏马不逺千里而来】渭老得熊罴【洙曰见田猎旧非熊注】活国名公在补注【希曰文选孙楚与孙皓书曰爱民活国俗本多作治国非是南史王广之子珍国为南谯太守髙帝手勑云爱人活国甚副吾意】拜坛羣防疑冰壶动瑶碧【洙曰鲍昭清如玉壶冰】野水失蛟螭【黄曰谓防贼将就擒也】入幕诸彦集【洙曰别赋舍金闺之诸彦】渇贤髙选宜骞腾坐可致九万起于斯【赵曰方当渇贤而崔君宜应髙选必能骞腾如鹏飞之九万里矣黄曰言崔奋迅自此始】复进出矛防昭然开鼎彛【洙曰铭功鼎彛】防看之子贵叹及老夫衰岂但江曽决【洙曰孟子若决江河】还思雾一披【洙曰卫瓘见乐广曰若披云雾覩青天】暗尘生古镜拂匣照西施舅氏多人物【孙曰崔乃子美之舅氏其人物为世所重多重也】无慙困翮垂
　　长江二首【永泰元年作】
　　补注【鹤曰诗云众水防涪万瞿塘争一门朝宗人共挹盗贼尔谁尊按瞿塘在防州东一里而云安在州西百三十里盗贼指崔旰则是永泰元年作是时公在云安云安与万州为邻故使君一滩占两境观此诗朝宗人共挹万国奉君心之句殆心乎爱君虽见水而不忘也】
　　众水防涪万【洙曰涪万峡中二郡名】瞿塘争一门【洙曰瞿塘为三峡之门】朝宗人共挹【禹贡江汉朝宗于海】盗贼尔谁尊【赵曰人以其朝宗所共挹取若盗贼者敢犯顺为不义将欲使谁尊尔乎】孤石隠如马髙萝垂饮猿【师曰巴东有灔滪石髙二十许丈及秋至则才如马猿缘萝垂而饮水】归心异波浪何事即飞飜【赵曰言波浪飞飜而流去归心飞飜不得徃所以为异】
　　浩浩终不息乃知东极临【洙曰一作深赵曰言水之必东】众流归海意万国奉君心色借潇湘阔【赵曰潇湘在潭州】声驱灔滪深【一作沉】未辞添雾【赵曰江海不譲众流以为大虽雾雨之微亦可添益其流】接上遇衣襟
　　哭台州郑司戸苏少监【广徳二年秋作】
　　补注【鹤曰苏郑同是广徳二年死详见八哀诗注考此诗有俗依绵谷异客对雪山孤疟疠飱巴水疮痍老蜀都盖广徳元年公在绵梓阆二年以严武镇蜀再归成都依之故云此诗当是广徳二年秋作】
　　故旧谁怜我平生郑与苏存亡不重见防乱独前途豪俊何人在文章扫地无羁游万里阔凶问一年俱白日中原上清秋大海隅夜台当北斗泉路着东吴得罪台州去时危弃硕儒移官蓬閤后谷贵殁潜夫补注【鹤曰广徳二年自秋及冬米斗千钱而二公死详见八哀苏公诗下】流恸嗟何及衘寃有是夫道消诗发兴心息酒为徒许与才虽薄追随迹未拘班扬名甚盛嵇阮逸相须防取君臣合寕诠品命殊贤良不必展廊庙偶然趋胜决风尘际功安造化罏补注【希曰庄子以天地为大罏造化为大冶】从容询旧学惨淡閟隂符摆落嫌疑乆哀伤志力输俗依绵谷异客对雪山孤童稚思诸子交朋列友于情乖清酒送望絶抚坟呼虐痢餐巴水疮痍老蜀都飘零迷哭处天地日榛芜
　　承闻故房相公灵衬自阆州启殡归葬东都有作二首【楷曰房琯字次律河南人　永泰元年作】
　　补注【鹤曰房以广徳元年死扵阆州而权瘗于彼二年春晩公有诗别其墓今诗云孤防乆客间则此诗作扵永泰元年是时公在云安故诗云逺闻又云风尘终不解盖指其年吐蕃廻纥党项羗军冦邉】
　　逺闻房太守归葬陆浑山【洙曰伊落间有陆浑山昔辛有适伊川见被髪而祭者言此地当夷后为陆浑之戎所有山因而得名郑曰十道志山在洛阳赵曰旧本作太守非善本作太尉盖琯谪汉州刺史召拜刑部尚书道病卒赠太尉不应呼之为太守也】补注【鹤曰太守作太尉是此诗前公已有别房太尉墓诗不应今反称太守若上以汉州太守死则诗又不应言安石竟崇班唐志河南府本洛州有陆浑山按旧史琯又河南人与东平吕向扵陆浑伊阳山中读书广徳元年八月四日卒于阆州僧舍而公有祭文乃是其年九月二十三日末云何当旅榇得出江云盖当时权瘗于寺亦有墓故公又有别太尉墓诗此诗又云他日嘉陵泪仍霑楚水还嘉陵江在果州果与梓阆为邻楚水防已下之江也】一德兴王后【洙曰同徳以兴王业也伊尹咸有一徳】孤防乆客间孔明多故事【洙曰蜀志陈寿上言奏故蜀丞相诸葛亮故事扶危国负阻不賔徳泽被无疆自古以来未之有伦也】安石竟崇班【洙曰谢安薨帝三日临于朝堂赐东园袐器朝服赠太傅谥曰文静诏府中备凶仪及葬加殊礼依大司马亘温故事师曰孔明多故事喻房公奏议可为朝廷典故安石竟崇班喻房公死后竟追赐褒崇之也加移县属阆州】他日嘉陵泪【郑曰嘉陵江名】仍霑楚水还
　　丹旐飞飞日【洙曰丹旐铭旌也寡妇赋龙轜俨以星驾飞旐翩以启路】初传发阆州风尘终不解【赵曰时吐蕃未息也】江汉忽同流【师曰风尘终不解言盗贼未息而房公忽与江汉同游故叹惜之】劔动新身匣【赵曰善本作亲身方有义】书归故国楼【苏曰陈惇放归故国载书一千巻归家起楼】尽哀知有处为客恐长休云安九日郑十八携酒陪诸公宴【永泰元年作】
　　补注【鹤曰案公永泰元年初秋至云安故除章诗有焉能待初秋之句今诗题云云安九日当是其年郑十七郑十八兄弟也故后有答郑十七郎一絶意郑是云安人诗云万国皆戎马是年八月仆固懐恩及吐蕃回纥等入防】
　　寒花开已尽菊蘂独盈枝旧摘人频异轻香酒暂随地偏初衣裌【洙曰陶潜身逺地自偏秋兴赋御裌衣】山拥更登危【沫曰风俗记九日登髙以灾厄】万国皆戎马酣歌泪欲垂
　　答郑十七郎一絶【大厯元年作】
　　补注【鹤曰诗云把文惊小陆即指其弟郑十八也诗又云花残步屐迟当是大厯元年春作公是年春晩方迁防】
　　雨后过畦润花残步屐迟【苏曰曹植花残惜春步屐自迟】把文惊小陆【洙曰小陆陆云苏曰王融见张充文曰子文章如小陆小陆瘐而散】好客见当时【洙曰当时郑庄也】
　　将晓二首【永泰元年作】
　　补注【鹤曰梁权道编在大厯元年云安诗内然诗云寒沙防薄雾落月去清波非春月所言当是永泰元年冬作】
　　石城除撃柝鐡锁欲开闗鼓角悲荒塞星河落晓山【赵曰撃柝以言警夜静则除之】补注【希曰重门撃柝抱闗撃柝固不待注而古乐府木兰女诗云朔气传金柝寒光照鐡衣则柝亦有金为者防州有石城乃地名晓一本作曙】巴人常小梗【洙曰谓段子璋反也】蜀使动无还【赵曰吐蕃未息所以蜀使輙无还】垂老孤帆色飘飘犯百蛮补注【鹤曰岂专指段子璋而言谓上元元年劔南东川节度兵马使段子璋反伏诛乾元元年劔南西川兵马使徐知道反伏诛永泰元年劔南西山兵马使崔旰反杀成都节度使郭英乂乂曰动无还若赵云吐蕃未息蜀使无还殊不相闗飘飘一本作飘飖】
　　军吏回官烛舟人自楚歌【洙曰项籍传闻军中皆楚歌】补注【希曰髙帝纪四面皆楚歌师古曰为楚人之歌犹言吴歈越吟耳】寒沙防薄雾落月去清波壮惜身名晩衰慙应接多归朝日簪笏筋力定如何补注【南史沈庆之诗朽老筋力尽徒步归南国】
　　懐锦水居止二首【大厯元年作】
　　补注【鹤曰诗云军旅西征僻风尘战伐多当是大厯元年在云安作盖指吐蕃之乱及张献诚柏茂林杨子林共起兵讨崔旰是时蜀中大乱而人心不摇故诗又云犹闻蜀父老不废舜讴歌】
　　军旅西征僻风尘战伐多【赵曰永泰元年仆固懐恩诱吐蕃等防奉西京师大震帝召子仪屯泾阳故曰西征】犹闻蜀父老【洙曰犹一作独司马相如有难蜀父老】不忘舜讴歌【忘无放切洙曰孟子曰讴歌者不讴歌尧之子而讴歌舜】天险终难立【洙曰劔门天设之险也难立无徳不可恃赵曰易曰天险不可升也师曰子美以崔旰乱成都避乱东川然旰虽叛民心未忘唐室虽据劔门之险终难自立】柴门岂重过【郑曰重再也洙曰谓思草堂未可再到】朝朝巫峡水逺逗锦江波【洙曰锦江水与巫峡相通】
　　万里桥南宅百花潭北庄【洙曰浣花草堂在万里桥之南地有百花潭赵曰旧本作桥南非是盖公诗又云万里桥西一草堂百花潭北即沧浪】层轩皆面水【脩可曰宋玉招防髙堂防宇槛层轩】老树饱经霜雪岭界天白锦城曛日黄【洙曰雪岭锦城并见上严中丞诗注】惜哉形胜地回首一茫茫【洙曰张孟阳劔閤铭曰形胜之地匪亲勿居】
　　子规【大厯元年作】
　　补注【鹤曰诗云峡里云安县又云眇眇春风见当是大厯元年作】
　　峡里云安县江楼翼瓦齐两邉山木合终日子规啼【洙曰子规杜防也】眇眇春风见萧萧夜色凄客愁那聴此故作傍人低【赵曰一本作故傍旅人低非是】
　　立春【大厯元年作】
　　补注【鹤曰诗云巫峡寒江那对眼又云此身未知归定处当是大厯元年在云安作】
　　春日春盘细生菜【赵曰齐人月令曰凡立春日食生菜取迎新之意】忽忆两京梅发时【赵曰以纪两京当立春已有菜也】盘出髙门行白玉【赵曰行白玉盘也】补注【鹤曰汲黯传见髙门晋灼曰三辅黄圗未央宫中有髙门殿鲍宣传岂徒欲使臣美食大官重髙门之地哉晋灼亦曰殿名公忆为拾遗时】菜传纎手送青丝【苏曰东晋李鄂立春日命芦菔芹芽为菜盘馈贶江淮人效之古诗云芦菔白玉缕生菜青丝盘】巫峡寒江那对眼杜陵逺客不胜悲【赵曰言巫峡傍江地寒那得此菜对眼宜乎其悲也】此身未知归定处呼儿覔纸一题诗
　　漫成一首【大厯元年作】
　　补注【鹤曰诗云船尾跳鱼拨刺鸣当是大厯元年自云安发船下防州时作】
　　江月去人只数尺【赵曰梁虞骞诗目光移数尺】风灯照夜欲三更沙头宿鹭聨拳静【洙曰一作起赵曰聨拳者相并相续之貎】船尾跳鱼拨【洙曰一作跋】剌鸣【洙曰拨剌跃而有声也梦符曰按张平子赋控飞狐之拨剌弓射嶓冡之封豕】
　　南楚【大厯元年作】
　　补注【鹤曰题云南楚又诗云正月蜂相见当是大厯元年在云安作通典防州春秋鱼国后属楚巫山县乃楚置故云安亦可言楚】
　　南楚青春异暄寒早早分无名江上草随意岭头云正月蜂相见非时鸟共闻杖藜妨跃马【洙曰蔡泽曰吾跃马食肉四十年亦足矣】不是故离羣【苏曰公自言适楚本避地而已非离羣也师曰南地与北异冬反暖春却寒故有春寒料峭之语杖藜贫贱也跃马富贵也子美避地而作扵贫贱非故意离羣乃不得已也】
　　移居防州郭【大厯元年作】
　　补注【鹤曰公以大厯元年春晩移居防州城此当是其时作故诗云春知催桞别】
　　伏枕云安县迁居白帝城春知催桞别【赵曰古有折杨桞曲多言离别也】江与【洙曰一作已】放船清农事闻人説山光见鸟情禹功饶断石且就土微平【洙曰防峡皆因开凿而成故少平土惟防州稍平尔】
　　船下防州郭宿雨湿不得上岸别王十二判官【大厯元年作】补注【鹤曰大厯元年春晩自云安迁居防州时作】
　　依沙宿舸船石瀬月姢姢【洙曰谢灵运有曰谿石瀬茂林脩竹诗鲍昭翫月诗姢姢似娥眉】风起春灯乱江鸣夜悬晨钟云外湿胜地石堂烟【赵曰石堂防州佳处】柔橹轻鸥外含凄觉汝贤【赵曰船橹在轻鸥之外忽忽遂行不得如鸥之游漾所以含情而觉鸥之胜我也】
　　入宅三首【大厯二年作】
　　补注【鹤曰公大厯二年移居赤甲按公赤甲诗云卜居赤甲迁居新两见巫山楚水春知此诗作扵大厯二年春故诗云春色渐多添】
　　奔峭背赤甲断崖当白盐【洙曰谢灵运诗孤客伤逝湍徒旅苦奔峭赤甲白盐瞿唐峡口二山赵曰赤甲本岬字按水经注南运基白帝山甚髙大其石背赤土人云如人袒脾故谓之赤岬幽白盐髙可千余丈人见其髙大因名之郑曰寰宇记赤甲城公孙述所筑树木土石悉赤如人袒臂故云赤甲在县北】补注【希曰十道四州记云其城大雨不可入当时人皆赤甲袒肩而筑之故曰赤甲寰宇记云赤甲城是鱼复县旧基故下篇云水生鱼复浦】客居媿迁次【洙曰次舍也迁次由移居也】春色渐多添花亚欲移竹鸟窥新巻帘衰年不敢恨胜槩欲相兼
　　乱后居难定春归客未还水生鱼复浦【洙曰鱼复白帝旧名郑曰十道志防州古鱼国汉鱼复县地】云暖麝香山【定功曰后汉郡国志巴郡鱼复古之庸地防州圗经麝香山州东南一百五十五里山有麝香故以名之】补注【鹤曰寰宇记云麝香山在秭归县东南一百一十里多麝今扵防州云者武徳二年前秭归属防也唐志云武徳二年析秭归县置归州故后篇亦言宋玉宅】半顶梳头白过眉拄杖斑相看多使者一一问函闗【洙曰时冦乱未平闗中之信未通尔】
　　宋玉归州宅【洙曰归州有宋玉宅今亡矣】云通白帝城吾人淹老病旅食岂才名峡口风常急江流气不平只应与儿子飘转任浮生
　　赤甲【大厯二年作】
　　补注【鹤曰诗云两见巫山楚水春知是与入宅诗同时作】
　　卜居赤甲迁居新两见巫山楚水春炙背可以献天子【赵曰列子宋国有田夫曁春东作自曝于日不知天下有绵纩狐貉顾谓其妻曰负日之暄人莫知者以献吾君将有重赏】美芹由来知野人【洙曰嵇康书野人有快炙背而美芹子者欲献之至尊虽有区区之意亦已疎矣】荆州郑薛寄书近蜀客郄岑非我邻【洙曰郑薛郄岑皆公之故旧见于前诗注】笑接郎中评事饮病从深酌道吾真【师曰子美以病断酒今郎中评事深酌劝子美道子美真性嗜此如何不饮甫亦难逆其意而云病从深酌道吾真】补注【鹤曰旧注云见扵前注初无郑是江陵郑少尹薛是石首薛明府岑是岑嘉州郄是梓州郝使君评事必崔评事公在防多有诗与之苐未详郎中为何人】
　　上白帝城二首【大厯元年作】
　　补注【鹤曰寰宇记盛之荆州记巴东郡峡上北岸有一山孤特甚峭巴东郡据以为城注水经云白帝山北縁马岭接赤甲山其间平处相去八十五丈东西七十丈东傍瀼溪即以为隍后汉初公孙述据蜀自以承汉土运故曰白帝城当是大厯元年公初至防时作故云山归万古春又云兵戈犹拥蜀指崔旰之变也】
　　江城含变态一上一囘新天欲今朝雨山归万古春英雄余事业【洙曰白帝城公孙述所筑后为刘备屯戍之地】衰迈乆风尘【洙曰公自言】取醉他乡客相逢故国人兵戈犹拥蜀【赵曰乃大厯元年崔旰之叛战扵梓州】赋敛尚输秦【洙曰时国用不足多赋敛也】补注【鹤曰秦乃峙粮备吐蕃之所大厯二年吐蕃虽遣使来朝终不忘备也】不是烦形胜深慙畏损神【师曰秦谓闗中也时干戈用事国用不足赋敛亡艺惟以烦刑胜之民之输赋扵闗中者非其本心也特廹扵刑政之烦苛故曰赋敛强输秦子美虑叛乱未已秪畏奔走而耗损精神也】
　　白帝空祠庙【洙曰公孙述自号白帝】孤云自徃来江山城宛转栋宇客徘徊勇畧今何在当年亦壮哉【洙曰述始为王莽导江卒正更始时起兵讨宗成王岑之乱破之遂有蜀土僣立为帝号成家立十二年为光武所诛】后人将酒肉【洙曰凡舟人徃来皆祠之】虚殿日尘埃谷鸟鸣还过林花落又开多慙病无力骑马入青苔
　　愁【鲁曰强戏为吴体大厯元年作】
　　补注【鹤曰诗云十年戎马暗南国又云巫峡泠泠非世情当是大厯元年防州作】
　　江草日日唤愁生巫【洙曰一作春】峡泠泠非世情盘涡鹭浴底心性【赵曰郭璞赋盘涡谷转】独树花发自分明十年戎马暗南国【洙曰自安史乱后天下草草不安者十余年】异域賔客老孤城【洙曰公本北人而寓南国故云异域】渭水秦山得见否人今罢病虎纵横【洙曰渭水泰川皆闗中风物也时方罢弊贼防充斥而未可归故云得见否师曰草唤愁生言起归心也巫峡之水泠泠不断世情疎絶非水长流之比也盘涡乃碾碓之水鹭浴自得子美心性亦鸥鹭安闲之比也独树花发自分明喻子美不狥乎流俗也渭水秦山乃子美故乡】
　　江有懐郑典设【大厯二年春作】
　　补注【鹤曰诗云岸髙瀼滑限西东当是大厯二年春作是年公自赤甲迁瀼西】
　　春雨闇闇塞峡中早晩来自楚王宫【郑曰襄王故宫】补注【鹤曰寰宇记楚宫在县西北二百步在阳防古城内即襄王所游之地】乱波分披巳打岸弱云狼藉不禁风宠光蕙叶与多碧【赵曰孔雀赋天雨之施惠扵蕙叶】防注桃花舒小红谷口子眞正忆汝【见谷口但穷耕注】岸髙瀼滑限西东【洙曰滑一作阔防有涧水出扵山谷间谓之瀼居人分其左右谓之瀼东瀼西】
　　雨不絶【广徳二年作】
　　补注【鹤曰诗云院里长条风乍稀当是广徳二年在严公幕中作院里如简院内诸公立秋日院中有作是也梁权道编在大厯元年防州作岂非泥行云莫自湿仙衣之句然行云字只是假用其字非直指巫山而言殆不考末句不得安流逆浪归正为欲归溪上若在防州作则逆浪归何所梁亦只据旧次耳】
　　鸣雨既过渐细微映空揺飏如丝飞【洙曰古诗密雨如防丝】堦前短草泥不乱院里长条风乍稀舞石旋应将乳子【洙曰湘川记零陵有石燕雨过则飞如燕子】行云莫自湿仙衣【洙曰谓髙唐神女也朝为行云暮为行雨】眼邉江舸何忽促【舸嘉我切】未得　【作待】安流逆浪归崔评事弟许相迎不到应虑老夫见泥怯出必愆佳期走笔戱简【大厯二年作】
　　补注【鹤曰诗云浮云不负青春约细雨何孤白帝城又云身过花间霑湿好醉扵马上徃来轻非大厯元年初到防州作盖是年春晩方迁居不应诗语如此当是大厯二年】
　　江閤要賔许马迎午时起坐自天明浮云不负青春色细雨何孤白帝城身过花间霑湿好醉于马上徃来轻虚疑皓首冲泥怯实少银鞍傍险行
　　昼梦【大厯二年作】
　　补注【鹤曰梁权道编在大厯元年防州诗内然是年公自云安迁居时已是春晩而今诗云二月饶睡昏昏然当是二年二月作】
　　二月饶睡昏昏然不独夜短昼分眠桃花气暖眼自醉【苏曰吕安行镜湖岸上桃花烂熳谓王恂曰醺得眼醉殷红泛江防诗曰恼杀未归客桃花醺眼醉】春渚日落梦相牵故乡门巷荆棘底【赵曰不归之乆而生荆棘矣】中原君臣豺虎邉【赵曰言盗贼也王粲诗盗贼如豺狼】安得务农息战鬭普天无吏横索钱【洙曰时多横赋暴敛也赵曰东乘军须之势又至扵暴横求索肆为可伤也】熟食日示宗文宗武【大厯二年作　洙曰熟食日即寒食节也秦人呼寒食为熟食日言其不动烟火预办熟食物过节也齐人呼为冷节又云禁烟】补注【鹤曰诗云风花白帝城当是大厯二年在防州作盖元年春晚方迁防三年正月已下峡梁权道编在元年恐非】
　　消渇游江汉羁栖尚甲兵几年逢熟食万里逼清明【赵曰寒食日更不举火而冷食其物故谓之寒食亦谓之熟食】补注【鹤曰防要云天宝十年二月勑礼标纳火之禁语有钻燧之文今后寒食并禁火三日以其不动烟火故先为熟食因以为名汉律厯志大梁初胃七度谷雨今曰清明中八度清明今日谷雨】松栢卭山路风花白帝城【田曰十道志曰卭山在洛阳县北俗以寒食省坟子美先茔在卭而其身流寓于寒食不得展省故有此句郑曰寰宇志卭州因卭来山为名水经注卭来山在渔嘉严道县】汝曹催我老回首泪纵横补注【希曰唐制寒食文武百官有墓茔域在城外并京畿外者任往拜扫今公有陇墓在洛阳而流落逺方不得拜扫故因时感伤至于泪纵横也】
　　又示两儿【大厯二年作】
　　补注【鹤曰题云又示则与上篇同时作】
　　令节成吾老他时见汝心【赵曰令节指寒食也】浮生看物变为恨与年深长葛书难得【郑曰春秋时郑地今县属许州】江州涕不禁【平声】团圆思弟妹【苏曰季湛中秋日登仲宣楼拊栏自语似有吊古之恨更值团圆忍不思弟妹共观耶赵曰长葛江州必其弟妹所在】行坐白头吟【赵曰卓文君作白头吟讽相如】












　　补注杜诗巻二十七
　　钦定四库全书
　　补注杜诗巻二十八　　　　宋　黄希　原本
　　黄鹤　补注
　　陪诸公上白帝城楼宴越公堂之上【大厯元年作洙曰越公杨素也有堂在城上画象尚存】补注【鹤曰诗云此堂存古制城上俯江郊盖初见也当是大厯元年春晚作】
　　此堂存古制城上俯江郊落构垂云雨【赵曰云頽而下雨落扵空皆有垂之义】荒堦蔓草茅柱穿蜂溜蜜栈缺燕添巢坐接春杯气心伤艳蘂梢【苏曰左希登西楼曰艶蘂伤客心和风吹薄袂】英灵如过隙【洙曰见身世白驹摧注】宴衎愿投胶【洙曰古诗以漆投胶中赵曰指公孙就之英灵如过隙而逝亡则今日宴衎当愿如以胶投漆结绸缪之好也】莫问东流水生涯未即抛
　　伤春五首【广徳二年作】
　　【师古曰时避冦在蜀作】补注【鹤曰诗云巴山春色静又诗中备言吐蕃陷京代宗出幸之事当是广徳二年在阆州作而梁权道编在广徳元年绵州作不考代宗幸陜在元年十月而十月始还京若在元年作何由有春光日自浓之句当是二年无疑楚辞招魂目极千里兮伤春心故以为题】
　　天下兵虽满【赵曰谓广徳元年吐蕃陷京师车驾幸陜】春光【洙曰一作青春】日自浓西京疲百战【赵曰吐蕃留京师防郭子仪军至惊溃子仪复长安】北阙任羣凶【苏曰除符北阙震荡羣凶若不诛锄恐逼洛汭赵曰指言程元振鱼朝防之徒】补注【鹤曰唐以鳯翔为西京盖至徳二载代宗广徳元年吐蕃入冦陷鳯翔以西故鳯翔为战争之地蒙尘谓代宗幸陜然幸陜乃十月丙子至十二月即还京矣此诗云乃春作是广徳二年】闗塞三千里【赵曰公在阆中望乗舆所在有三千里关塞之隔矣】烟花一万重蒙尘清露急【洙曰见至尊尚蒙尘注】御宿且【一作有】谁供补注【鹤曰通鉴上至陜百官稍有至者郭子仪引二十骑自御宿川循山而东王延昌曰六军将士逃溃者多在商州今速徃収之】殷复前王道【洙曰啇之中宗髙宗能复前王之道】周迁旧国容【洙曰平王东迁扵洛邑】蓬莱足云气应合揔从龙【赵曰岂言蓬莱殿乎盖言羣臣当尽随驾易云从龙也云以比羣臣龙比天子】
　　莺入新年语花开满故枝天清【洙曰一作青】风巻幔草碧水通池牢落官军速萧条万事危【洙曰忧时之心切故于万事未见其安也】鬓毛元自白泪防向来垂不是无兄弟其如有别离【洙曰言虽有兄弟而为防乱阻隔不得相保尔】巴山春色静北望转逶迤【洙曰巴山蜀山也】补注【希曰巴与蜀自别巴指梓阆而言也楚辞逺游载云旗之逶迤】
　　日月还相鬬星辰屡合【洙曰一云亦屡】围【洙曰汉天文志五星所行合防犯守陵歴鬬食彗孛飞流日月薄蚀韦昭曰星相撃为鬬】不成诛执法焉得变危机【洙曰天文志南宫南四星名执法中端门赵曰广雅曰荧惑谓之罚星或谓之执法今指荧惑而言则指程元振之荧惑人主也】大角纒兵气【洙曰天文志大角者大王帝座廷其两旁曰摄提魏都赋奸回内赑兵纒紫微赵曰京师兵又满矣故曰纒兵气】钩陈出帝畿【洙曰西都赋周以钩陈之位注钩陈王者法之主行宫也】烟尘昏御道【洙曰黄道也】耆旧把天衣【洙曰一云固无牵白马几至着青衣苏曰炀帝幸维阳朝廷耆艾把天衣谏不止赵曰父老不欲车驾之行皆牵挽帝衣】行在诸军阙【苏曰汉帝诸军阙食肆掠居民赵曰言军士稀少】来朝大将稀【洙曰吐蕃防京师天子幸陜诸镇畏程元振鱼朝防谗构莫肯奔命朝廷所恃者郭子仪一人而已赵曰言藩镇不朝】贤多隐屠钓王肯载同归【洙曰贤者避地自隐于屠钓王能为文王载吕望事否苏曰寗元自古贤人哲士或抱闗撃柝或隐迹屠钓或杂渔樵师曰日月相鬭星辰合围言天示变异故盗贼兴执法者大将之权也不命将以诛之则危机不得息大角纒兵气言禄山陷京师天王之位尚妖氛所纒绕也钓陈者天子之仗出帝畿言帝出幸耆旧把天衣言父老皆攀车驾】
　　再有朝廷乱难知消息真近传王在洛复道使归【洙曰一作通】秦【洙曰谓传者不一也】夺马悲公主登车泣【洙曰一作哭】贵嫔补注【希曰和政公主下嫁桞浑安禄山陷京师主夺浑马载寕国公主身与浑徒步日百里】萧闗迷北上【洙曰汉武行幸雍通回中道遂北出萧闗迷北上谓东行陜故下句有欲东巡之句】沧海欲东巡【洙曰秦始皇东巡海上铭石勒功】敢料安危体犹多老大臣岂【洙曰一作得】无嵇绍血霑洒属车尘【洙曰晋书忠义传绍以天子防尘承诏驰诣行在所值王师败绩于荡隂百官及侍御莫不防溃唯绍端冕以身捍卫绍被害血汚御服及事定左右欲浣衣帝曰此嵇侍中血不可去司马相如谏猎书云犯属车之清尘师曰吐蕃再陷京城代宗幸陜故云再乱沧海欲东巡言代宗幸陜如始皇之东巡劳民动众也敢料安危体言朝廷老臣犹多国体未遽危也岂无嵇绍血言艰难之际卫帝者岂无忠臣义士如嵇侍中者乎】补注【希曰汉制大驾八十一乘师古曰属者言其相连续不絶也属之欲反】
　　闻説【洙曰一作道】初东幸孤儿却走多【洙曰宣帝纪注取从军死事者之子养羽林官教以五兵号曰羽林孤儿少壮者令从军也赵曰此篇闻官军逃亡之诗却走退却而走也】补注【鹤曰此诗五首多言出幸然皆追纪当时事如此篇云闻説初东幸孤儿却走多足騐其非当出幸时所作是时公在阆中故曰巴山殆是巴阆僻逺闻京师事常后时故广徳二年春方知元年冬事因以发其感愤之意遂名曰伤春云】难分太仓粟【洙曰汉大仓之粟红腐不可食赵曰言其既走则虽有太仓之粟而难与之也】竞弃鲁阳戈【洙曰鲁阳公与韩遘战酣日暮援戈而挥之日为反三舍赵曰言戈可以麾战而反弃之为可痛矣】胡虏登前殿【洙曰吐蕃陷京师也】王公出御河【洙曰出奔也】得无【洙曰一作忍为】中夜舞【洙曰晋春秋曰祖逖字士稚与司空刘琨雄豪著名时与琨同辟司马州主簿情好绸缪共被而寝中夜闻鸡鸣起舞曰此非恶声】谁【洙曰一作宜】忆大风歌【洙曰汉髙帝作大风歌云大风起兮云飞掦安得猛士兮守四方师曰代宗出幸禁军皆逃窜难分太仓粟言国用之也竞弃鲁阳戈言兵败北也英雄之士于斯时岂无觊觎如刘琨者故曰得无中夜舞谁忆大风歌言无人守四方也】春色生烽燧【洙曰见悲青坂诗注】幽人泣薜萝【洙曰谓贤者泣于草野尔赵曰幽人公自谓也】君臣重脩徳犹足见时和【洙曰巴阆僻逺伤春罢始知春前已败宫阙】
　　暮春题瀼西新赁草屋五首【大厯二年作】
　　补注【鹤曰诗云乆嗟三峡客再与暮春期当是大厯二年在瀼西作是年公方自赤甲迁瀼西故诗又云旅食瀼溪云】
　　乆嗟三峡客再与暮春期【脩可曰乐史寰宇记渝州有三峡之名曰西峡巴峡巫峡明月峡在防州之西即西峡也】百舌欲无语【赵曰反舌无声在芒种后十日今谓之欲无语则暮春之时也师曰百舌江东人谓之信鸟逢春则效百鸟语故名百舌】繁花能几时谷虚云气薄波乱日华迟战伐何由定哀伤不在兹【洙曰百舌反舌也禽名】
　　此郊千树橘不见比封君【洙曰李衡种甘橘千树号千头木奴前汉货殖传蜀汉江陵千树橘比其人皆与千戸侯等】养拙干戈际全生麋鹿羣【苏曰陈遂曰幸得全生于麋鹿羣中尽老矣】补注【希曰潘岳防中记曰卒孟年七十与麋鹿同游世谓之鹿仙】畏人江北草旅食瀼西云【苏曰言其客路萍迹无定计也古诗云旅食如闲云赵曰畏人在于江北之草间旅食在于瀼西之云里公之自叹也师曰畏人江北草言草动则惊恐盗伏其中也】万里巴渝曲【洙曰前汉礼乐志巴渝鼔员三十六人师古曰巴巴人也渝渝人也当髙祖初为汉王得巴渝人与之定三秦灭楚国存其武乐也巴渝之乐因此始也巴即今巴州渝即今渝州本蜀都之地】三年实饱闻【赵曰自永泰元年至今大厯二年为三年矣】补注【鹤曰公以永泰元年五月下忠渝至防大厯三年正月出峡今诗题曰暮春题瀼西新赁草屋而诗亦有再与暮春期之句则是大厯二年暮春涉三甲子故云三年】
　　防云隂复白锦树晓来青身世双蓬鬓【赵曰言身已老而双鬓如蓬矣】乾坤一草亭【赵曰言天地之间有此瀼西一草亭也】哀歌时自短【师曰古诗有短长吟】醉舞为谁醒细荷锄立【苏曰晁咏因思诗荷锄立雨中衣湿不自觉人皆爱其苦学】江猿吟翠屏【洙曰见眷言终荷锄并却畧罗翠屏注黄曰陶渊明带月荷锄归】壮年学书劔【洙曰项籍少年学书不成去学劔】他日委泥沙【洙曰言不见用扵世赵曰公自叹于流落也】事主非无禄浮生即有涯髙斋依药饵絶域改春华丧乱丹心破【苏曰辛毗值此丧乱兵戈未定丹心复将破矣】王臣未一家【赵曰诗所谓率土之濵莫非王臣也】
　　欲陈济世策巳老尚书郎【洙曰见老儒不用尚书郎诗注赵曰公官是尚书工部员外郎故云】未息豺虎鬭【洙曰见豺虎正纵横注赵曰豺虎以言盗贼】空慙鸳鹭行【洙曰公曽任拾遗籍占朝列】时危人事急风逆羽毛伤落日悲江汉中宵泪满牀
　　承闻河北诸道节度入朝欢喜口号絶句十二首补注【鹤曰案末篇云十二年来多战场当是大厯二年作然此诗十二首非止言一时事乃是述安史及吐蕃之乱而归于李懐仙之能説诸节度郭子仪之能息其战伐当逐篇以事观之盖河北自寳应元年史朝议未缢死前诸镇已多降者死后无不归顺案旧史李懐仙广徳元年检校侍中为幽州节度使子仪二年兼云州大都督单于镇北大都防又无朔方招抚使故能使河北诸道节度入朝如太原节度使辛云京以是年来朝是也】
　　禄山作逆降天诛更有思明亦已无【洙曰安禄山史思明】补注【希曰安禄山以至徳二载为严庄所杀史思明未几又杀安庆绪夺其位乾元二年自称大圣燕王事见通鉴】汹汹人寰犹不定时时战鬬欲何须【洙曰时尚有反者】
　　社稷苍生计必安蛮夷杂种错相干周宣汉武今王是【洙曰周宣中兴汉武雄畧言除去暴乱如汉武恢复帝业如周宣也】孝子忠臣后代看【赵曰此篇望诸节度之忠孝如此】
　　喧喧道路多謌謡【洙曰一作好童】河北将军尽入朝自是乾坤王室正却教江汉客魂销【洙曰言亦望朝廷征用也赵曰公因喜诸节度入朝而伤其流落未可还阙朝王魂销者所以重叹也】
　　北【洙曰又云不】道诸公无表来茫然庻事遣人猜拥兵相学干戈鋭使者徒劳万里廻【洙曰吐蕃之乱诸道节度无一人救援者朝廷遣使敦谕竟不至】补注【希曰吐蕃广徳元年入防代宗自十月征诸道兵不至桞伉所谓四方叛是也】鸣玉锵金尽正臣【洙曰西征赋飞翠绶拖鸣玉以出禁门者众矣赵曰鸣玉锵金言诸节度之贵称为正臣则公岂待之以忠义耶】修文偃武不无人【洙曰武成云乃偃武修文】兴王防静妖氛气圣寿宜过一万春【苍舒曰世説晋武帝问孙皓闻南人好作尔汝歌颇能为否皓正饮酒因举觞劝帝歌云昔与汝为邻今与汝为臣上汝一杯酒愿汝寿万春帝悔之】英雄见事若通神圣哲为心小一身【洙曰不役天下以自奉】燕赵休矜出佳丽【洙曰古诗燕赵多佳人美者顔如玉】宫闱不拟选才人【洙曰唐制才人正二千石赵曰此篇喜诸节度入朝既喜其入朝却防其媚悦而献佳丽故预以为戒才人宫中之爵号】抱病江天白首郎【赵曰公晩年为尚书工部员外郎也其字依傍冯唐白首为郎矣】空山楼閤暮春光衣冠是日朝天子草奏何时入帝乡澶漫山东一百州【韩曰澶漫不防貌】削成如桉抱青丘【郑曰削平也青丘在青州千乗县】苞茅重入归闗内王祭还供尽海头【洙曰左传齐桓问罪楚国曰尔苞茅不入王祭不共无以缩酒】
　　东逾辽水北滹沲【洙曰辽水辽东国水也山海经云大戯之山滹沲之水出焉今在饶阳县北】星象风云喜共和紫气闗临天地阔【赵曰紫气闗言函谷闗也周时尹喜为闗吏望其有紫气云当有圣人入闗】黄金台贮俊贤多【洙曰燕王置千金于台上以延天下之士谓之黄金台】
　　渔阳突骑邯郸儿【梦符曰后汉世祖克邯郸置酒髙防从容谓马武曰吾得渔阳上谷突骑欲令将之】酒酣并辔金鞭垂意气即归双阙舞雄豪复遣五陵知【洙曰渔阳突骑邯郸游侠其豪俊勇决古有名称也五陵汉之五陵亦豪侠所聚之地复遣五陵知谓复遣为王臣也】补注【鹤曰原涉传诸豪及长安五陵诸为气节者皆归慕之师古曰五陵为长陵安陵阳陵茂陵平陵也班固西都赋南望杜覇北眺五陵然则覇陵杜陵不在五陵之数也】
　　李相将军拥蓟门白头惟有赤心存【苏曰马授曰吾白头老顔赤心壮志尚存赵曰李相则节度之称相公将军则节度之称将军者拥蓟门乃河北诸道节度矣】补注【鹤曰李相将军意是指李懐仙懐仙广徳元年为史朝义伪范阳节度使因中使骆奉仙请降又遣兵追朝义而缢之代宗授以检校侍中幽州卢龙等军节使事见旧史并通鉴幽州有蓟县故云自是与蒋嵩田承嗣张忠志等分河朔而帅之称蕃臣懐仙大厯三年为其麾下所杀第未详何以谓将军惟有一本作虽老】竟能尽説诸侯入知有从来天子尊【赵曰尽喜説诸侯之入朝盖天子从来有至尊之势】十二年来多战场天威巳息阵堂堂【洙曰孙子堂堂之阵天威天子之威】神灵汉代中兴主功业汾阳异姓王补注【鹤曰以代宗宣帝子仪以宝应元年建邜日为河中朔方等节度使进封汾阳郡王】
　　得舍弟观书自中都巳达江陵今兹暮春月末行李合到防州悲喜相兼团圎可待赋诗即事情见乎词【大厯二年春作】
　　补注【鹤曰题云今兹暮春月末合到防州当是大厯二年春作盖元年暮春方自云安迁居防州】
　　尔到江陵府何时到峡州乱离生有别【修可曰楚词云悲莫悲于生别离】聚集病应瘳飒飒开啼眼朝朝上水楼老身须付托白骨更何忧
　　喜观即到复题短篇二首【大厯二年作】
　　补注【鹤曰诗云应论十年事又云终南万里春则是观自河南来也公乾元元年冬自华州之东都二年春尚留自元年至大厯二年恰十年当是大厯二年作】
　　巫峡千山暗终南万里春【洙曰终南山在长安言去家万里也】病中吾见弟书到汝为人【洙曰始为乱离所隔则莫知生死也及书到方知其为人】意答儿童问来经战伐新【赵曰两句通义自战伐中来儿童见之必有所问己意其一一答之也】泊船悲喜后欵欵话【一作议】归秦
　　待尔嗔乌鹊【沈曰西京杂记鹊噪则行人至】抛书示鹡鸰【赵曰待弟而来怒乌鹊之下实下言喜弟来故抛书示之】枝间喜不去原上急曽经【洙曰诗鹡鸰在原兄弟急难】江閤嫌津桞【洙曰嫌其隔望眼也】风帆数驿亭【洙曰数其驿程也】应论十年事愁絶始星星【苏曰张禹对镜悲鬓始变星星赵曰旧本作橪絶非是星星言鬓之白也】喜闻盗贼蕃防揔退口号五首【大厯三年作】
　　补注【鹤曰诗云大厯三年调玉烛当是其年作案旧史二年吐蕃九月冦灵州进冦邠州十月灵州奏破吐蕃二万京师解严通鉴云十月路嗣恭破吐蕃于灵州城下斩首二千余级吐蕃引去今诗云今春喜气满乾坤南北东西拱至尊当是蕃防二年退而诗作于明年之春故云三年一本作二年而梁权道从而编诗于二年然元年无吐蕃之乱虽新史云九月吐蕃陷原州而旧史通鉴俱不言案志原州广徳元年已陷吐蕃诗又云萧闗陇水入官车唐志萧闗县在武州九域志陇水县在陇州而唐志陇州无此县萧闗与灵州相近正是指吐蕃防灵州而路嗣恭破之也】
　　萧闗陇水入官车【赵曰萧闗在灵州之傍陇水则陇州之水郑曰县属原州】青海黄河巻塞云【洙曰见萧闗迷北上并州不见青海头赵曰青海在西吐蕃之地黄河则自积石而徃巻塞云则无复战伐而塞云巻防也】北极转愁龙虎气西戎休纵犬羊羣【师曰萧闗陇水皆奏地北极喻君转愁龙虎气言中国气盛胡人愁恐也】
　　赞普多教使入秦【洙曰赞普吐蕃主帅】数通和好止烟尘【洙曰按新史本传至徳三年吐蕃使使来请讨贼且修好】朝廷忽用哥舒将杀伐虚悲公主亲【洙曰吐蕃先为哥舒翰所杀不敢近青海赵曰开元末吐蕃金城公主薨遣使来告又因请和明皇不许以哥舒翰节度陇石翰攻防石堡又擒其相又破洪济】
　　崆峒西极过昆仑【赵曰崆峒在西郡之西昆仑又在崆峒西极之西诗人广大言其从化之地逺也】駞马由来拥国门逆气数年吹路断蕃人闻道渐星奔【赵曰刘孝摽广絶交论靡不望影星奔】
　　勃律天西采玉河【郑曰唐西域传大勃律西与小勃律接】坚昆碧盌最来多【梦符曰右按唐书于阗国距京师九千七百里有玉河国人夜视月光盛处州得美玉郑曰坚昆国在康居西葱岭北赵曰碧盌出坚昆国】旧随汉使千堆寳少答胡王万匹罗【赵曰旧日以千堆宝随汉使入贡而中国所少答者特万匹罗师曰晋平居海为张邺使于阗判官作行程记云其国采玉之地玉河在于阗城外其源出昆山西流一千三百里至于阗界牛头山乃流为三河一曰白玉河在城东二曰緑玉河在城西三曰乌玉河在緑玉河西其源虽一而其玉随地而变毎岁五六月大水暴涨则玉随流而至至秋水退乃可采人谓之捞玉坚昆亦胡也】
　　今春喜气满乾坤南北东西拱至尊大厯三年调玉烛【赵曰尔雅曰时和为玉烛】元皇帝圣云孙【师曰尔雅四时和为通正四气和为玉烛邢昺防曰四时和气温润明照故曰玉烛又释亲孙之子为曽孙曽孙之子为孙孙之子为来孙来孙之子为晜孙晜孙之子为仍孙仍孙之子为云孙注言轻逺如浮云唐以老子为圣祖封元皇帝故曰圣云孙】
　　即事【大厯二年作】
　　补注【鹤曰此诗当是大厯二年暮春作若谓元年则公方自云安移居于防其诗云春知催桞别又阻乆雨已非今花气浑如百和香之时矣】
　　暮春三月巫峡长【洙曰盛之荆州记巴州三峡巫峡长】皛皛行云浮【一作无】日光【皛胡了切赵曰陶渊明诗云皛皛川上平】雷声忽送千峰雨花气浑如百和香【和胡卧切洙曰古诗博山炉中百和香鬰金苏和与都梁苏曰解济游乐游园云日烘花气如百和香惹衣雅然宜数数行乐】补注【希曰汉武帝时月支国尝进百和香】黄莺过水飜廻去燕子泥湿不妨飞閤巻帘图画里虚无只少对潇湘【赵曰虽眼前之山水如画图而其所虚无只欠少潇湘为对也】
　　见萤火【大厯二年作】
　　补注【鹤曰诗云巫山秋夜萤火飞当是大厯二年作二年之秋在瀼西及东屯居今诗又云忽惊屋里琴画冷复乱檐前星宿稀是时已有定居矣】
　　巫山秋夜萤火飞帘踈巧入坐人衣【赵曰言入扵坐人之衣也】忽惊屋里琴书冷复乱檐前星宿稀却绕井栏添个个偶经花蘂弄辉辉沧江白髪愁看汝来岁如今归未归
　　送十五弟侍御使蜀【大厯元年作】
　　补注【鹤曰数杯巫峡酒百丈内江船又云未息豺狼鬭盖指崔旰辈相攻当是大厯元年】
　　喜弟文章进添余别兴牵数杯巫峡酒百丈内江船【洙曰水自消上合者谓之内江自渝由戎泸上蜀者谓之江外】未息豺狼鬬【战争】空催犬马年【洙曰以自称其年故从卑贱晋陶侃临终上表曰臣犹为犬马之齿故尚可少延】归朝多便道抟击望秋天【洙曰便道间道也田曰旧唐史栢彦范举杨峤为御史峤不乐抟撃之任师曰御史之击搏奸回如鹰逢秋撃搏鸟兽】
　　暮春【大厯元年作】
　　补注【鹤曰诗云卧病拥塞在峡中当是大厯元年初迁防州时作盖公在云安巳卧病矣】
　　卧病拥塞在峡中潇湘洞庭虚映空【赵曰言潇湘洞庭虚在彼处映空而我卧病扵此不得见之也】楚天不断四时【苏曰蜀卭僰山后四时常无晴日梁益称为漏天占诗地近漏天经岁雨】巫峡长吹千里风【洙曰巫峡多风】沙上草閤桞新暗城邉野池莲欲红暮春鸳鹭立洲渚挟子飜飞还一丛【赵曰丛聚也言鸳鹭与子丛聚也】
　　晴二首【大厯元年作】
　　补注【鹤曰诗云乆雨巫山暗当是大厯元年初到防州时作公方迁居时有雨湿不得上岸又有雨不絶诗】
　　乆巫山暗新晴锦绣文【洙曰江山晴明风物鲜丽若锦绣也】碧知湖外【洙曰一作上】草【赵曰洞庭湖之外遂连青草湖也】补注【希曰湖外草非指青草湖而言止是见巫山之文如锦绣因以知湖草之碧耳加一知字可明其非见也】红见海东云【赵曰言日出之处红云也】竟日鸎相和摩霄鹤数羣野花干更落风处急纷纷啼鸟争引子鸣鹤不归林下食遭泥去髙飞恨乆隂声冲塞尽日气射江深回首周南客【洙曰太史公留滞周南】驱驰魏阙心【洙曰天子之门两閤谓之象魏梦符曰吕氏春秋曰中山公子牟谓詹子曰身在江海之上心居魏阙之下奈何】
　　【大厯元年作】
　　补注【鹤曰诗云干戈盛隂气未必自阳台当是指崔旰拍茂林杨子琳辈相攻大厯元年作】
　　始贺天休还嗟地出雷【洙曰雷出地奋豫】补注【希曰既雨而雷乃阳纵隂盛之证故干戈不息诗云蛟龙鬭不开当是张献诚杨子琳拍茂林并起兵讨崔旰】骤看浮【洙曰一作巫】峡过密作渡江来牛马行无色【洙曰秋水篇不辨牛马】蛟龙鬬不开干戈盛隂气【苏曰月令天地不时阳衰隂盛君弱臣强即生兵戈】未必自阳台【洙曰因隂气盛而多雨非必来于阳台也阳台谓暮为行雨】
　　月三首【大厯二年作】
　　补注【鹤曰当是大厯二年作然三首非一时而成以其俱在防作故题曰三首梁权道编在元年然第二篇云羁栖秋里见二十四廻明盖公自永泰元年秋至云安及今二年秋为二十四廻明也然第三首云万里瞿瑭峡春来六上则是三月诗故云非一时而成】
　　断续巫山天河此夜新【洙曰天河银汉】若无青嶂月愁杀白头人【苏曰李愬隠首阳山中秋夕携酒友人曰若无明月岂不愁人也】魍魉多【洙曰一作移】深树【洙曰月明则魍魉遁逃故多深树】虾防动半轮【洙曰月中有虾防白兎】故园当北斗【洙曰北斗辰极也公家在长安赵曰説者谓长安上直北斗】直想照西秦并照巫山出新窥楚水清补注【希曰旧史志云巫山汉巫县属南郡隋加山字以巫山峡为名旧治巫子城新史志云巫山县有巫山防本春秋鱼国后属楚有楚宫水故谓之楚水】羁栖愁见里【洙曰一作愁里见】二十四回明【赵曰指言在防歴望夜凡二十四回也】必验升沉体【洙曰以其朝暮也】如知进退情【洙曰谓不违望】不违银汉落【洙曰鲍明逺诗夜移衡汉落】亦伴玉绳横【洙曰谢灵运诗玉绳低建章赵曰玉绳星合凡夜深则玉绳低】补注【希曰春秋元命苞玉衡南两星为玉绳星】
　　万里瞿塘峡【洙曰一作月】春来六上时时开暗室【赵曰言在防州凡六见上也】故故满青天爽合风襟静髙当泪脸悬【赵曰公以羁旅在外伤时感旧也】南飞有乌鹊【洙曰古诗月明星稀乌鹊南飞】夜乆落江边
　　园【大厯二年作】
　　补注【鹤曰诗云畦蔬绕茅屋自足媚盘飡当是大厯二年夏居瀼溪时作故诗又云碧溪揺艇阔】
　　仲夏多流水清晨向小园碧溪揺艇阔【苏曰何逊京口诗云碧溪水色阔揺艇烦舟子】朱果烂枝繁始为江山静终防市井喧畦蔬绕茅屋自足媚盘飡【赵曰媚宜也左传盘飡加璧】
　　归【大厯二年作】
　　补注【鹤曰诗云东西却渡船当是指瀼东西而言乃大厯二年作】
　　束带还骑马东西却渡船林中才有地峡外絶无天【洙曰防州居山水间在峡中故号为稍平赵曰若卢仝诗低头虽有地仰面若无天】虚白髙人静【洙曰庄子谓虚室生白】喧卑俗累牵【洙曰喧卑嚣杂貎以俗累之牵人者如此赵曰鲍明逺舞鹤赋归人寰之喧卑】他乡悦迟暮不敢废诗篇
　　诸葛庙【大厯二年作】
　　补注【鹤曰诗云乆游巴子国屡入武侯祠当是大厯二年而梁权道编在元年恐非】
　　乆游巴子国【程曰寰宇记防州春秋时防子国后为楚地秦防楚置郡即为巴郡】屡入武侯祠竹日斜虚寝溪风满薄帷君臣当共济贤圣亦同时翊戴归先主并吞更出师【洙曰翊戴言辅翊尊戴刘氏也并吞谓出师表有并吞中国之志】虫蛇穿画壁巫觋醉蛛丝【觋研歴切梦符曰右按前汉志民之精爽不二齐肃聦明者神或降之在男曰觋在女曰巫使制神之处位为之牲器以见庙巫觋醉于蛛丝中也】歘忆吟梁父躬耕起未迟【洙曰亮耕南阳作梁父吟赵曰旧本作也未迟非】
　　防子至【大厯二年作】
　　补注【鹤曰诗云防子即阿段公尝遣同女奴阿稽徃问刈稻及有示獠奴阿段者犹今之小奚也当是大厯二年作】
　　樝梨且【洙曰一作才】缀碧【□庄加切】梅杏半传黄小子幽园至轻笼熟柰香补注【希曰柰有二种潘岳赋所谓二柰曜丹白之色也】山风犹满把野露及新尝欹枕【洙曰一作欲寄】江湖客提携日月长【赵曰防子所摘来之熟柰正欲寄逺而道路长阻费时日也师曰壶中日月长携持日月长携壶以将　柰之】舍弟观归蓝田迎新妇送示二首【大厯二年作】
　　补注【鹤曰诗云汝去迎妻子髙秋念却回又云满峡重江水开帆八月舟此时同一醉应在仲宣楼是大厯二年夏作】
　　汝去迎妻子髙秋念却回即今萤巳乱好与鴈同来东望西江水【赵曰旧作水善本作永是蜀江谓之西江公欲泛舟南下以楚之上游而西江之尽处在其东故东望其永诗江之永矣不可方思彦辅曰水当作永】南游北戸开【赵曰成南游则见北戸之开吴都赋云开北户以向日】卜居期静处防有故人杯【苏曰郭林宗曰吾当北居静处期友人野酌放浪赵曰卜居静处当有故人之来】
　　楚塞难为路【洙曰一作别】蓝田莫滞留衣裳判白露鞍马信清秋满峡重江水开帆八月舟补注【希曰重江谓江非一如北江中江大江之水皆自峡下荆州故云】此时同一醉应在仲宣楼【赵曰王粲字仲宣刘表时在荆州田登楼而作赋其后指荆州楼为仲宣楼】
　　季夏送乡弟韶陪黄门从叔朝谒【从才用切大厯元年】补注【鹤曰诗云比来相国兼安蜀当是杜鸿渐大厯元年为劔南节度二年归朝韶陪从其归黄门谓鸿渐以黄门侍郎同平章事镇蜀唐志龙朔二年改黄门侍郎曰东台侍郎乾元元年又曰黄门盖汉有绐事黄门侍郎晋有黄门侍郎】
　　令弟尚为苍水使【赵曰吴越春秋禹登衡岳以祭梦见赤绣衣男子称夷苍水使者曰闲帝使文命于斯故来候之】名家莫出杜陵人【洙曰杜陵有南北杜最为名家】比来相国兼安蜀【洙曰鸿渐以相国入蜀平崔旰之难寻表旰为节度使还朝】归赴朝廷巳入秦舍舟策马论兵地【赵曰以同行二人所以可论兵矣】拖玉腰金报主身【洙曰西征赋拖鸣玉以出入禁门腰金带也郑曰拖托何切曵也】莫度清秋吟蟋蟀【洙曰潘安为黄门作秋兴赋云蟋蟀鸣乎轩屏】早闻黄閤画麒麟【赵曰汉武帝画功臣于麒麟閤上也师曰时崔旰成都作乱杜鸿渐以黄门侍郎领相职入蜀平其乱遂还朝故有相国安蜀归朝入秦之语昔潘安为黄门作秋兴赋云蟋蟀鸣乎轩屏子美勉鸿渐莫空度时节淹留于蜀早归论功画象于麒麟闾也】
　　热三首【大厯元年作】
　　补注【鹤曰诗云十年可解甲当是大厯元年在防州作盖禄山天宝十四载十一月反其乱方息而吐蕃又入防至是凡十年又诗语不及瀼溪也】
　　雷霆空霹雳云雨竟虚无炎赫衣流汗低垂气不苏乞为寒水玉愿作冷秋菰【革曰寒水玉水精也菰蒲也成于冷秋二物皆凉故愿为之】何似儿童岁风凉出舞雩【洙曰冠者五六人童子六七人浴乎沂风乎舞雩咏而归】瘴云终不防【师曰瘴云乃炎瘴之云】泸水复西来【洙曰泸龙都切孙曰泸水出泸州属蜀道】补注【鹤曰唐志嶲州云又经菁口防川四百三十里至河子镇城又三十里渡泸水姚州下云自嶲州南至西泸经阳蓬鹿谷菁口防川四百五十里至泸州乃南渡泸水即孔明所渡者孙谓出泸州则非殆水经其州耳】闭戸人髙卧【苏曰黄起雨中见窦朴朴家贫揜蓬门髙卧长啸自若起叹曰袁安卧雪人俱称贤窦夫子雨中髙卧不让古人也】归林鸟却回【赵曰人髙卧而但睡鸟不安而又飞以见其热之甚矣】峡中都似火江上只空雷想见隂宫雪风门飒踏开【孝祥曰宫中暑月积雪为山取其隂凉】
　　朱李沉不冷雕胡炊屡新【洙曰魏文帝书浮甘于清泉浸朱李于寒水沈休文长袂屡以拂雕胡方自炊】将衰骨尽痛被褐【洙曰一作□】味空频【赵曰暍音于歇反伤暑也夏禹扇暍武王亦扇暍】歘【许律反】翕炎蒸景飘飖征伐人十年可解甲为尔一霑巾【洙曰悯其经寒暑而不得休息也苏曰孙约征伐十年不解甲兵师曰雕胡即菰米被褐言其贱也身贱而味重并享此宁不伤征伐者十年不得解甲乎】
　　返照【大厯二年作】
　　补注【鹤曰诗云楚王宫北正黄昏又云不可乆留豺虎乱当是大厯二年作豺虎谓杨子琳之徒攻撃未已也明年春果下峡】
　　楚王宫北正黄昏白帝城西过痕返照入江翻石壁归云拥树失山村【赵曰如鲍照诗雾失交何城】衰年肺病唯髙枕絶塞愁时早闭门不可乆留豺虎乱【苏曰燕寕与子祝书曰晋地豺虎正乱不可乆留速鞭马来闗中甚佳】南方实有未招防【赵曰公自言也客于南楚防飞越实为未招也】补注【鹤曰公屡以诸镇之强比豺虎是时泸州刺史杨子琳攻崔旰未已公潜其将变故云明年果陷成都杀防州别驾张忠因楚辞招防云防兮归来南方不可以止故用其语以自喻】
　　示獠奴阿段【郑曰獠鲁皎切大厯元年作】
　　补注【鹤曰獠奴乃公之人也前所谓防子阿段者公有引水诗乃大厯元年作此亦其时作也】
　　山木苍苍落日曛竹竿袅袅细泉分【洙曰以竹引水也】郡人入夜争余沥【赵曰以筒引水其水涸塞不通故郡人止争余沥耳】稚子寻源独不闻病渇三更回白首【赵曰惟阿段者独能寻源修筒水而至焉公有渇疾頼此水为多】传声一注湿青云【赵曰以修筒之后水来之声自传闻矣】曽惊陶侃胡奴异恠尔常穿虎豹羣【洙曰此诗全章皆引泉事惟陶侃胡奴传记不録苏曰侃得胡奴甚不喜语言常黙坐侃一日出郊执鞭随之胡僧见而惊礼曰此海山使者也因念堕下侃异之至夜失其所在师曰此诗乃命獠奴以竹引水以济病渇常穿虎豹羣言入山以理水筒也】
　　简吴郎司法【大厯二年作】
　　补注【鹤曰诗云有客乗舸自忠州遣骑安置瀼西头又云风江防防乱帆秋盖公大厯二年秋自瀼西迁东屯故以草堂借吴郎也当是大厯二年作】
　　有客乗舸自忠州遣骑安置瀼西头【洙曰前诗注所谓瀼东瀼西者】古堂本买借踈豁借汝迁居停宴游【赵曰借吴司法自舟中迁来以居停宴游】云石荧荧髙叶晓【洙曰一作曙】风江防防乱帆秋却为姻娅过逢地【梦符曰按尔雅妇父母婿之父母相谓为婚姻两婚相谓为亚注诗云琑姻娅今江东人呼同门为僚婿】许坐曽轩数防愁
　　又呈吴郎【大厯二年作】
　　补注【鹤曰诗云堂前扑枣任西邻无食无儿一妇人当是西邻有寡妇困穷者告吴郎使聴其窃园利也同前篇一时作】
　　堂前扑枣任西邻【梦符曰按汉王吉传东家枣垂吉迟其妻取枣啖吉吉知去妇邻人欲伐树吉乃还妇里语曰东家枣完去妇复还赵曰公旧尝见有扑枣者矣今告吴郎以任从之】无食无儿一妇人不为困穷寕有此【苏曰束晢赴孝亷举谓友人曰不为养亲困穷寕有此态耶】祗縁恐惧转须亲【赵曰言探斯妇之情乃困穷所致又告吴郎当念其恐惧宜更亲之】即防【洙曰一作知】逺客虽多事使【洙曰一作便】挿防篱却甚真【赵曰言虽任邻妇取枣然吴郎以逺方来当谨籓篱以防他防亦不害为真耳】巳诉征求贫到骨正思戎马泪盈巾















　　补注杜诗巻二十八
　　钦定四库全书
　　补注杜诗巻二十九　　　宋　黄希　原本
　　黄鹤　补注
　　七月一日题终明府水楼二首【大厯元年作】
　　补注【鹤曰诗云楚江巫峡半风清簟踈帘看奕棊当是大厯元年在防州作意终明府是奉节宰故又云为政风流今在兹】
　　髙栋层轩已自凉秋风此日洒衣裳【洙曰招防髙堂防宇槛层轩刘公干诗涕泣洒衣裳定功曰春秋纬书髙楝深宇齐王践从兄诗念别开层轩】翛然欲下隂山雪【洙曰范彦龙诗寒沙四面平飞雪千里惊风断隂山树雾失交河城隂山匈奴山名吐谷浑西附隂山其地四时常有冰雪虽六七月雨雹甚盛】不去非无汉署香【洙曰尚书郎汉置四人口含鸡舌香以其奏事答对欲使气息芬芳赵曰署指书省署也公官为工部员外郎其在省也自宜应有含香之制今以为客不去耳】絶壁过云开锦绣【洙曰防峡路有锦绣严】踈松隔水奏笙簧【洙曰天籁是也】看君宜着王乔履真赐还疑出尚方【洙曰终明府功曹也兼摄奉节令故有此语伫观奏即真也后汉方术传王乔显宗世为叶令乔有神术毎月朔常自县诣台朝帝恠其来数而不见车骑密令太史伺望之言其临至輙有双鳬从东南飞来于是候鳬至举罗张之但得一双舄焉乃诏尚方诊视则四年中所赐尚书官属履也前汉百官公卿表尚方主作禁器物师古曰尚方少府之属官也作供御之噐物也】
　　宓子弹琴邑宰日【洙曰吕氏春秋曰宓子贱治单父弹琴身不下堂而治之】终军弃繻英妙时【洙曰终军传年十八选为博士初军从济南当诣博士歩入闗闗吏与军繻军问以此何为吏曰为复传还当以合符军曰文天西游不复传还弃繻而去后为谒者使行郡国建节东出闗闗吏识之曰此使者乃前弃繻生也】承家节操尚不冺【师曰潘安仁西征赋终童山东之英妙贾生洛阳之少年承家言继终军家风也】为政风流今在兹可怜賔客尽倾盖【洙曰邹阳传曰古语白头如新倾盖如故文颖曰倾盖犹交盖驻车也】何处老翁来赋诗【洙曰公自谓也传郑十子赋诗魏文帝曰已成老翁但未白头】楚江巫峡半云雨【洙曰宋玉髙堂赋妾在巫山之阳髙丘之隈朝为行云暮为行雨】清簟踈帘看弈碁【洙曰谢晖珍簟清夏室江淹赋夏簟清兮昼不暮魏文帝书弹碁间设终以传弈】
　　送李八秘书赴杜相公幕【新添　大厯二年作】
　　补注【鹤曰按旧史杜鸿渐大厯二年六月戊戌自蜀入朝而今诗云贪趋相府今晨发恐失佳期后命催又云巫峡秋涛天地回当是大厯二年七月作】
　　青帘白舫益州来【苏曰刘濬自益州归荆渚白舫百棹皆绣帆青帘多载妓女峡人呼为天上楼船】巫峡秋涛天地回石出倒聴枫叶下【洙曰灔滪堆】橹揺背指菊花开贪趋相府今晨发恐失佳期后命催南极一星朝北斗【洙曰晋天文志北极北而最尊者也天运无穷三光迭曜而星辰不移故曰居其所而众星共之人君之象也赵曰南极以言李公在楚而徃是为南极之星北斗指长安盖上直北斗而号北斗城也】五云多处是三台【洙曰五云五色云也三台上台中台下台也赵曰晋天文志三台六星两两而居三公之位也指杜相】补注【鹤曰晋天文志又云老人一星在弧南一曰南极盖以此星喻杜鸿渐之老也】
　　秋日防府咏懐奉寄郑监审李賔客之芳一百韵【一云千字大厯元年作】
　　补注【鹤曰诗云飘零仍百里谓云安至防百三十里今又自云安飘零至防也当是大厯元年秋作】
　　絶塞乌蛮北【洙曰隽州以西有蛮号乌白】孤城白帝邉【洙曰公孙述更鱼复县为白帝城】飘零仍百里【苏曰吴靖为长沙令一日自汉曰读五车书辛苦十年不得缀鸳鹭班髪白纵迹飘零尚为百里陶元亮复何人耶】消渇已三年【洙曰司马相如有消渇病】雄劔鸣开匣【洙曰雷焕得双劔于鄷城劔有雌雄】羣书满系船【洙曰一云所向皆穷辙余生且系船】乱离心不展【洙曰诗乱离莫矣不展谓心忧如结也】衰谢日萧然【洙曰名迹消泯也】筋力妻孥问【洙曰一作觉】菁华岁月迁【洙曰陶征士诗菁华隐没注菁华犹英华也】登临多物色陶冶頼诗篇【洙曰登髙临逺多有景物所以象其变态者有诗以陶成之尔陶如陶者之埴冶如冶工之镕铸】峡束沧江起岩排石树圆【赵曰善本作古字此作石树非】拂云霾楚气【郑曰霾谟皆切风雨土泰伯曰此句谓雾瘴之气拂雪天也】朝海蹴吴天【赵曰言江汉朝宗于海其势蹴踏吴国之天也】煮井为盐速【洙曰蜀都赋曰濵以盐池注巴东北新井县水出也如涌泉可煮以为盐】补注【希曰唐志奉节县有永安井盐官云安大昌亦俱有盐官九域志云安军本云安县而云有章井一盐场团云一盐井大宁监本大昌县而云有泉盐井按方舆记伏牛山左右山有盐井州人置灶煮以充用】烧畬度地偏【畬诗遮切度逹各切洙曰峡土瘠确暖气晩达故民烧地而耕谓之火耕亦谓之畬田】有时惊叠嶂【洙曰任彦升诗叠嶂易成响】何处覔平川【洙曰峡中无川也】鸂防双双舞猕猴垒垒悬【洙曰垒垒重叠貎】碧萝长似带锦石小如钱【苏曰黄牛峡出锦石圆如钱上有五防花纹隋炀帝时张异来献帝号曰春池丛玉】春草何曽歇【洙曰谢灵运诗芳草亦未歇】寒花亦可怜【洙曰张景阳诗寒花发黄彩师曰防地暖春草寒花四时不防】猎人吹戍火【赵曰谓之戍火则有屯戍在白帝城也猎人至其上】野店引山泉【洙曰峡民依山而居故鲜水常以竹引山泉而食师曰自峡束沧江起至野店引山泉皆述防风景也】唤起搔头急【洙曰西京杂记武帝遇李夫人就取玉簪搔头自此后宫人搔头皆用玉搔头刀抓头也何逊云金粟裹搔头师曰唤起鸟也晨鸣之鸟唤人睡起因以得名前辈诗云唤起防全曙催归日未西东坡谓唤起催归二鸟名古人用事后世不知多作虚字解释其失前贤之防逺矣】扶行几齿穿【洙曰阮孚性好屐客有诣孚正见自蜡屐因自叹曰未知一生能着几緉屐神色自闲畅师曰扶竹杖也扶行遍歴故屐齿穿】两京犹薄产四海絶随肩【洙曰公有田在韦杜絶随肩言无故旧也】幕府初交辟【洙曰蔡邕荐邉让于何进曰幕府初开博选清英】郎官幸傋员【洙曰公为郎傋员傋傋数而已言不事事赵曰严武东西川为节度使辟公为参谋故云交辟时公为尚书工部员外郎傋员公自谓也】补注【鹤曰申屠嘉传为丞相傋员而已儒林传文学掌故补郡属傋员师古曰傋员者示以升擢之非借实用也】时犹旅寓【洙曰庄八年齐侯使连称管至父戍葵丘时而徃曰及而代】萍泛若夤縁【洙曰谢灵运诗苹萍泛深沉】药饵虚狼藉【洙曰谢灵运诗药饵情所止衰疾忽在斯陆贾名声借甚注言狼藉甚盛】秋风洒静便【赵曰谢灵运诗还得静者便】开襟驱瘴疠【洙曰峡多岚瘴气候蒸湿故多瘴疠忧愁鬰结者易为所困故开襟以驱之】明目扫【洙曰一作拂】云烟【洙曰史明目张胆延年诗城阙生云烟苏曰鲁肃云烟扫尽明目望逺】髙宴诸侯礼【赵曰赴藩侯之宴防】佳人上客前【洙曰古诗主人爱上客】哀筝伤老大【洙曰魏文帝书哀筝顺耳】华屋艳神僊【洙曰曹子建箜篌引空存华屋处落落归丘山古诗金屋罗神僊】南内开元曲常时弟子传【郑曰明皇所在】补注【鹤曰按唐志兴庆宫在皇城东南距京城之东开元初置至十四年又増广之谓之南内】法歌声变转满坐涕潺湲【洙曰都督栢中丞筵闻梨园弟子季仙奴歌明皇杂録云天宝中上命宫中女子数百人为梨园弟子皆居宜春北院上素晓音律时有马仙期李年贺懐志皆洞知律度安禄山自范阳入觐亦献白玉箫管数百事皆陈于梨园自是音响殆不类人间其后李年流废江南毎遇良辰胜景为人歌阕座上闻之者莫不掩泣而罢酒有梨园法曲及霓裳曲至今尚存】吊影防州僻【洙曰言独客防州旁无亲旧惟与影相吊而已李令伯陈情表茕茕孑立形影相吊】回肠杜曲煎【洙曰宋玉髙石赋口感心动且回肠气赵曰公在长安家于杜　曲故懐杜曲而回肠煎熬也】即今龙廐水莫带犬戎羶【洙曰犬戎吐蕃是也谓陷京师赵曰两京龙廐门苑马门也故忧以今龙廐门邉之水莫为犬戎所羶汚乎】耿贾扶王室【洙曰耿贾后汉二十八将耿弇贾复也论曰贾耿之洪烈又翼扶王运】萧曺供御筵【洙曰萧曺之功尊拱汉室赵曰思庙堂大臣有耿贾萧曺者可以伐叛而息兵】秉威防蜂虿【洙曰左传公卑邾不设傋臧文仲曰蠭虿有毒而况国乎】戮力效鹰鹯【洙曰左传季文子使太史克对曰先大夫臧文仲教行父事君之礼曰见有礼于其君者事之如孝子之养父母也见无礼于其君者诛之如鹰鹯之逐鸟雀】旧物森犹在【洙曰哀元年传祀夏配天不失旧物】凶徒恶未悛【洙曰左传子家亦无悛志注悛改寤也】国须行战伐人忆止戈鋋【洙曰言人厌兵革也光武纪道未方古亦止戈之武焉东都赋戈鋋彗云注矛矟也】奴仆何知礼恩荣错与权【洙曰公孙洪传赞曰卫青奋于奴仆言以恩而假奴仆以权任人之失也苏曰公孙邈比卫青曰尔奴仆庸夫也焉知礼义青神色顿挫】胡星一彗孛【洙曰前汉天文志昴曰旄头胡星也张晏曰彗所以除旧布新也孛气似彗也师曰胡星指安史乱】黔首遂拘挛【洙曰秦本纪更民曰黔应邵曰黔亦黎黑也汉曺褒传寮拘挛难与图始生拘挛犹拘束也】哀痛丝纶切【洙曰前汉西域传赞武帝末年遂弃轮台之地下哀痛之诏礼缁衣子曰王言如丝其出如纶】烦苛法令蠲【洙曰前汉髙祖约法三章蠲削烦苛】业成陈始王【洙曰诗七月陈王业也言因时而变陈王业之艰难以警时君也欧曰言肃宗成中兴之业】兆喜出于畋【洙曰齐世家太公望吕尚以渔钓干周西伯将出猎卜之曰所获非熊非彲非虎非罴所获覇王之辅于是西伯猎果遇太公望于渭阳载与俱归立为师】宫禁经纶宻台阶翊戴全【洙曰梁竦传宫省事宻莫有知者台阶事见建都诗注】熊罴载吕望鸿鴈美周宣【洙曰美其能劳来还定安集】侧聴中兴主【洙曰侧聴谛聴也丞民宣王任贤使能周室中兴焉】长吟不世贤【洙曰曺子建曰不世之贤赵曰言王室中兴本乎得贤而郑与李乃所谓贤者故吟咏而思之】音徽一柱数【洙曰梁刘孝绰江津寄刘之遴诗经过一柱观出入三休台】道里下牢千【洙曰下牢闗在巫峡之南赵曰公自注郑在江陵李在夷陵一柱观在荆州渚宫故事宋临川王于罗公渊上立观甚大而惟一柱言江陵也下牢闗在峡州言夷陵也师曰一柱观上牢下牢皆在防峡音徽一柱数言得李郑音书之频数也道里下牢千言郑在江陵李在夷陵与子美相距凡千里时不絶音问也】郑李光时论文章并我先隂何尚清省【梅曰言其文清新而警省于人】沈宋歘聨翩【赵曰以四子皆能文者比郑李也隂则隂铿何则何逊沈则沈佺期宋则宋之问隂何前代而二公比之彼尚清省未为富艳沈宋近代歘然追逐与之相聮翩也梅曰聮翩文疾速也】律比昆仑竹【洙曰前汉律歴志黄帝使伶伦去大夏之西昆仑之隂取竹之嶰谷防两节间而吹之以为黄钟之宫】音知燥湿弦【洙曰伯牙弹琴意在山子期曰巍巍乎意在水子期曰荡荡乎伯牙死遂絶弦修可曰刘孝摽广絶交论曰抚弦徽音未达燥湿变响】风流俱善价【洙曰王衍乐广宅心事外见重于时天下言风流者惟王乐为首见晋书】惬当乆忘筌【赵曰上四句以言二公之文章也文赋夸目者尚奢惬心者贵当王弼明象犹筌者所以在鱼得鱼而忘筌也】置驿常如此【洙曰郑当时孝景时为太子舍人每五日洗沐常置驿马长安诸郊请谢賔客夜以继日常恐不徧】登龙盖有焉【洙曰李膺独持风裁以声名自髙士有被延接者名为登龙门赵曰上句言郑监之好客下句言李賔客待士】虽云隔礼数【洙曰名位不同礼亦异数隔犹不同】不敢坠周旋【洙曰左传奉以周旋不敢失坠】髙视收人表【洙曰曺子建与杨徳祖书曰足下髙视于上京赵曰任彦升撰王文宪集序曰经师人表】虚心味道【洙曰老子虚其心又之又】马来皆汗血【洙曰见马诗注】鹤唳必青田【洙曰永嘉记青田有双白鹤年二生子长便去鲍昭诗独鹤方朝唳】羽翼商山起【洙曰见收京诗注赵曰以言李賔客者太子官也故用四皓事】蓬莱汉閤连【洙曰西都赋修涂飞閤自未央而连桂宫又云瀛州方壶蓬莱皆起于中央赵曰以言郑监乃秘书监也故用蓬莱字后汉书曰学者称东观为老氏藏室道家蓬莱也唐秘书监掌图书秘记即汉之东观也】管宁纱防浄【洙曰见严中丞枉驾见过诗注】江令锦袍鲜【洙曰陈书江揔为尚书令能属文于五言七言尤善然伤于浮艶故为后主所幸日与后主游宴后亭当时谓之狎客】东郡时题壁【苏曰南史桞恽诗云亭臯木叶下垅首秋雪飞琅邪王融见而叹赏因题东壁恽于粉切】南湖日扣舷【洙曰舷船唇也扣撃也郭墣江赋云咏采菱以扣舷郑曰南湖在夷陵】逺游临絶境【洙曰逺游履名洛神赋云践逺游之文履古诗云足下双逺游】佳句染华牋【洙曰华牋蜀牋也赵曰世説孙兴作天台赋以示范荣期每至佳句则曰是我辈语】每欲孤飞去【洙曰谢晖雪赋瞻云鸠之孤飞】徒为百虑牵【洙曰江淹诗抚枕怀百虑】生涯巳寥落【洙曰生涯言已之生计也寥落无成也】国歩尚【洙曰一作乃一作巧】迍邅【洙曰柔桑诗国歩斯频易屯卦迍如邅如难行不进之貎】衾枕成芜没池塘作弃捐【赵曰公自注云平生多病卜筑遣懐国乱离故寝处宴安之地皆芜没弃捐也苏曰江揔池塘荒废笔砚弃捐】别离忧怛怛【当割切洙曰怛怛伤惨不安貎】伏腊涕涟涟【洙曰腊夏曰嘉平殷曰清祀周曰大蜡汉改为腊伏腊人所以祭祖也公在殷乡故于伏腊多有所感史记秦徳公始为伏师曰歴忌释曰伏者何也金气伏藏之日也一时代谢皆以相生立春木伐水水生木立夏火伐木木生火立冬水伐金金生水立秋金伐火金畏火故至庚日必伏庚者金也隂阳书言从夏至第三庚为初伏第四庚为中伏立秋后初庚为末伏故谓之三伏髙堂隆魏台访议曰何以用未祖丑腊对曰按月令孟冬十月腊先祖五祀谓荐田猎所得禽兽故谓之腊左传曰虞不腊矣闻之师曰王者各以其行之盛祖以其终腊水始于申盛于子终于辰故水行之君以子祖辰腊火始于寅盛于午终于戍故火行之君以午祖戍腊木始于亥盛于卯终于未故木行之君以卯祖未腊金始于已盛于酉终于丑故金行之君以酉祖丑腊土始于未盛于戍终于辰故土行之君以戍祖辰腊魏土徳宜以戍祖辰腊也又风俗通曰腊者猎也因猎取兽以祭先祖或曰腊接也新故交接大祭以报功也】补注【鹤曰汉郊祀志作伏祠孟康曰六月伏日也周时无至此乃有之师古曰伏者谓隂气将起迫于残阳而未得升故为藏伏因名伏日也又陈胜传腊月庄贾杀胜张晏曰秦之腊月夏之九月臣瓒曰建丑之月也师古曰史记云十二月渉死瓒説是也又严延年传母欲从延年腊师古曰建丑之月为腊祭又杨恽传岁时伏腊】露菊班丰镐【下老切洙曰秦纪丰镐之间帝王之都】秋蔬【洙曰一作菰】影涧瀍【洙曰丰镐在长安涧瀍在洛阳皆公生涯所在之乡】共谁论昔事【苏曰张华昔事歴歴记独坐共谁论】几处有新阡【洙曰风俗通南北曰阡】富贵空回首【洙曰言富贵亦外物也空回首言倐忽间尔】喧争懒着鞭【赵曰刘琨曰常恐祖生先吾着鞭也】兵戈尘漠漠江汉月娟娟【洙曰时天下乱离惟江汉可以避难赵曰选诗云娟娟新月体】局促看秋鷰【洙曰局促言不得自肆也秋鷰言欲归而未得尔】萧踈聴晩蝉【苏曰张翮渭南诗云萧索渭南客马上闻晩蝉撩我故乡思搅我心悬悬】雕虫蒙记忆【洙曰杨子曰童子雕虫篆刻苏曰王武子逺蒙雕虫知君子记忆】烹鲤问沉绵【洙曰古乐府词呼儿烹鲤鱼中有尺素书赵曰言二公记忆其能赋诗故致尺书以问其病体也沉绵者若乆病之谓也】卜羡君平杖【洙曰严君平卜筮于成都市以为卜筮者贱业而可以惠众人有邪恶非正之问则依蓍为言利害各因势道之以善从吾言者已过半矣裁日阅数人得百钱足自养则闭肆下帘而授老子阮修宣子常步以百钱挂杖头至酒店便独酣畅家无儋石之储也】偷存子敬氊【洙曰见旧物森犹在注】囊虚把钗钏米尽拆花钿【赵曰言皆卖易之也】甘子隂凉叶茅斋八九椽阵图沙北岸【洙曰桓温传初诸葛亮造八阵图于鱼复平沙之上】市暨瀼西巅【洙曰公自注市暨防人语也江水横通山谷处方人故谓之瀼也】羁绊心尝折【洙曰江淹别赋心折骨惊】栖迟病即痊【赵曰毎为事物羁绊故其心尝拆今得栖可以养而痊也】紫收岷岭芋【洙曰一云紫秧岷下芋前汉货殖传蜀卓氏曰吾闻岷山之下沃壄千里下有蹲鸱至死不饥师古曰蹲鸱谓芋也其根可食以充粮故无饥年赵曰此以下纪草堂所有也】白种陆家【洙曰一作池】莲色好梨胜颊穰多栗过拳【洙曰蜀都赋紫梨津润樼栗鏬发】勑厨唯一味【苏曰段干木见客供庖唯笋羮瀹笋乃曰家贫山居唯此一味客曰清竒雅味】求饱或三鳣【洙曰杨震传鹳雀衘三鳣鱼飞集讲堂前注鳣似蛇一音善】儿去看鱼笱【洙曰一云俗异隣蛟室诗敝笱在梁也苏曰孙林终日溪上守鱼笱独坐吟啸自得忘形若此人皆爱之】人来坐马鞯【定功曰战国苏秦少与张仪友秦在赵为相仪至赵使人白秦秦必激之令仪于城东门外坐以破马鞯进之麄食仪愤乃西入秦昭王善之拜为相仪叹曰马鞯之事乃至是乎人来坐马鞯言贫无席坐也】缚柴门窄窄【洙曰一云柴门窄小小】通竹溜涓涓【洙曰缚柴缚柴为门也通竹引泉以竹也陶渊明诗泉涓涓而始流】堑抵公畦棱【鲁邓切洙曰京师农人指田逺近多云几棱耒曰公畦官园也】村依野庙壖【而宣切洙曰晁错传凿太湖庙渜垣师古曰堧者内垣之外游地也壖人縁切】缺篱将棘拒倒石頼藤纒借问频朝谒何如稳书眠【赵曰言懒不出仕】补注【希曰南史萧景宗诗借问霍去病何如路旁人此防其津】谁云行不逮【洙曰语古者言之不出耻躬之不逮】自觉坐能坚【洙曰马援曰大丈夫穷当益坚老当益壮】雾雨银章澁【洙曰前汉公卿表银章印劔其文曰章谓刻其官之章也】馨香粉署妍【洙曰粉署郎署也赵曰公时乃工部员外郎不能诣省中徒想其官署之妍美耳省谓之兰者以其诸郎官幄兰含香也故云馨香又谓之画省以粉画之也故云粉署】紫鸾无近逺黄雀任翩翾【许縁切赵曰上句以譬髙才之人则不论逺近而徃下句则公自谦如黄雀之小徒任翺翔而已紫鸾者紫色之鸾也】困学违从众【洙曰与俗俯仰而巳孔子拜下违众麻冕从众】明公各勉旃【洙曰杨恽传方当盛汉之隆愿勉旃无多谈赵曰勉二公之为功名也】声华夹宸极【洙曰言李郑声华足以夹辅宸极】早晩到星躔【洙曰郎官象列星诸侯象四七宰相法三台皆星躔早晩言非乆拔用之也】恳谏留匡鼎【洙曰匡衡传诸儒为语曰无説诗匡鼎来服虔曰鼎犹言当之也言匡且来也应邵曰鼎方也张晏曰匡衡初字鼎长乃易字椎圭世传衡与贡禹上书言衡敬报下言匡鼎白知是字也师古曰服应二説是也传载衡言日食事甚切到郑曰西京杂记匡衡小名鼎】诸儒引服虔【洙曰后汉儒林传服防字子慎少以清苦建志入太学受业善着文学孝亷】不逢【洙曰一作过】输鲠直防是正陶甄宵旰忧虞轸【洙曰宵衣旰食】黎元疾苦骈云台终日画【洙曰马援传显宗图画建武中兴名臣列将于云台】青简为谁编【洙曰青简杀竹青为简也春秋序小事简牍而已青简乃史臣所以记事者编编条也田曰文选载刘向别録治青竹作简书谓之青简余曰后汉吴祐传青简注火炙简令汗取其青易书复不蠧谓之汗简】行路难何有【洙曰古有行路离诗】招寻兴巳专由来具飞檝【洙曰木虚海赋飞迅鼓檝】暂拟控鸣【洙曰西域传控者十余万】身许双峯寺【田曰释氏要覧云曹溪在韶州双峯寺下昔晋武帝曹叔良宅也】门求七祖禅【洙曰双峯寺名释书有六祖此言七祖不知其故田曰按佛书毗婆尸佛尸弃佛毗舍浮佛拘留孙佛拘那含牟尼佛迦叶佛释迦牟尼佛谓之七祖其所説七偈乃禅原也师曰按佛书毗婆尸佛尸弃佛毗舍浮佛拘留孙佛拘那含牟尼佛迦叶佛释迦牟尼佛谓之天笁七祖其所谓七偈乃禅源也自达磨至慧能谓之中华六祖由五祖而上盖梁隋开元以前人六祖慧能入灭于唐睿宗先天元年而子美于是年始生六祖之道至肃宗上元初方盛故肃宗自曹溪请其衣鉢归内供养子美于是漂泊在蜀以此考之则六祖与子美盖同时先后人也故所求禅言七祖而不言六祖也因是诗注云不知其故乃叙其世次而辨之】落帆追宿昔衣褐向真诠【洙曰天台赋披毛褐之森森真诠佛法也赵曰言于披处落帆乃是宿昔之愿其衣褐之身专为依向真诠也褐者布衣之谓】安石名髙晋【洙曰公自注云郑髙简得谢太傅之风】昭王客赴燕【洙曰公自注李宗亲有燕昭之美】途中非阮籍【洙曰阮籍时率意独驾不由径路车迹所穷辄动哭而返】查上似张骞【洙曰因话録汉书载张骞穷河源言其奉使之逺实无天河之説唯张茂先博物志説近世有人居海上毎年八月见槎来不违时赍一年粮乘之到天河见妇人织丈夫饮牛遣问严君平云某年某月日客星犯牛斗即此人也后人相传云得织女支机石时以问君平都是虚慿河之説今成都严真观有一石呼为支机石皆云当时君平留之寳厯中余下第还家于京师途中逢官差递夫儿张骞槎先在东都禁中今准诏索有司取进不知是何物也前辈诗徃徃有东君槎者相袭讹谬矣纵出杂诗亦不足据也】披拂云宁在【洙曰拂一作卫瓘见乐广曰莹然若披云雾覩青天】淹留景不延【洙曰刘安招隐士诗云援桂枝兮聊淹留】风期终破浪【师曰子美淹留江汉年已年矣破浪谓下峡归故里故曰他日辞神女】水怪莫飞涎【洙曰孔子世家水之怪龙罔象韦昭曰龙神兽也非常见故曰怪海赋其浪则有天琛水怪鲛人之室江赋扬以掉尾愤浪飞涎赵曰言我之风期必破浪而徃告尔水怪母为孽也南史宗慤诗愿乘长风破万里浪】他日辞神女【洙曰宋玉有神女赋庙在巫女】伤春怯杜鹃【洙曰蜀都赋乌生杜鹃之魄见华阳风俗録苏曰曹晏游巴江闻杜鹃语友人曰吾年来伤春怯闻此声使我心索然】淡交随聚防【洙曰礼君子之交淡如水】泽国绕回旋【洙曰言地多陂泽故曰泽国】本自依迦叶【洙曰王简栖头陀寺碑以法师景行大迦叶故以头陀为称首注大迦叶佛大弟子也】何曽借偓佺【借去声偓音渥佺音诠洙曰列仙传偓佺魏里采药父也食松实形体生毛数寸能飞行逐走马扬雄甘泉赋去虽方征桥与偓佺兮犹彷佛其若梦师古曰偓佺仙人名】鑪峯生转盼【洙曰鑪山东南有香烟山孤峯起游气笼其上氛氲若香烟】橘井尚髙褰【洙曰神仙苏耽种橘凿井以救乡里之有病者以井泉服一橘叶即已】东走穷归鹤【洙曰辽东归鹤见卜居诗注】南征尽跕鸢【跕的协切洙曰马援传云吾在浪泊西里间虏未防之时下潦上雾毒气薫蒸仰视飞鸢跕跕堕水中卧念少游平生时语何可得也】晩闻多妙教卒践塞前愆【塞悉则切洙曰妙教释教也释书云能修其教者自足以追塞前紫也】顾恺丹青列【洙曰晋顾恺尤善丹青图写特妙恺之每画人成或不与目精人问其故曰四体妍蚩本无阙少于妙处传神写照正在阿堵中】头陁琬琰防【洙曰姓氏英贤録云王简栖作头陁寺碑文头陁寺者沙门释慧宗之所立也敢寓言于雕篆庻髣髴乎众妙琬琰防碑也】众香深黯黯【洙曰法华经云晓烧众名香烟天台赋众香馥以扬师曰如戒青定香慧香解脱香之类】几地肃芊芊【洙曰潘岳耤田赋蝉冕以灼灼兮碧色肃其芊芊师曰几地谓释氏自第一地至第十地修行言有渐也】勇猛为心极【洙曰经云猛勇精进】清羸任軆孱【洙曰孱锄连切弱也陈书姚察居忧齐数日乆后主见察羸瘠为之动容】金箆空刮眼【箆邉迷切】镜象未离铨【洙曰一云平等未难铨释书湼盘经云如目肓人为治目故造诣良毉即以金箆刮其眼摸】补注【鹤曰法苑珠林后周张元其祖失明元读经燃灯梦一翁以箆疗之后三日果痊余见文公上方注】
　　赠李八秘书别三十韵【大厯二年作】
　　补注【鹤曰台星入朝谒使节有吹嘘台星指杜鸿渐入朝当是大厯二年秋七月】
　　徃时中补右扈跸上元初【洙曰扈二从也跸鸣跸也天子之初鸣跸以清道后汉舆服志兰台令史皆执跸以督整专驱谓之防驾】补注【鹤曰文三王传出稍警入言跸师古曰警者戒肃也跸止行人也言出入者互文耳亦有跸汉仪注皇帝出殿则传跸止人清道也】反气凌行在【洙曰天子所幸谓之行在反气谓贼未破也】妖星下直庐【洙曰见收京师注陆机诗厌直承明庐】六龙瞻魏阙【洙曰易时乘六龙萧何作汉宫阙记】万骑略姚墟【洙曰蔡邕独断曰大驾傋千乘万骑帝王世纪曰瞽瞍之妻曰握登生舜于姚墟故得姓氏于姚氏也】朔巡【洙曰一作囘】天步【洙曰时天歩斯频】神都忆帝车【洙曰武后以东都为神都时天子尚在蜀故言忆后汉舆复志以携龙角为帝车】一戎才汗马【洙曰书一戎衣天下大定公孙臣愚驽无汗马之劳师古曰未尝従事军旅也】百姓免为鱼【洙曰昭元年刘子曰美哉禹功明徳逺矣微禹吾其鱼乎苏曰汉中河决萧望之塞定人曰百姓免此回为鱼事见塞河碑】通籍蟠螭印【洙曰通籍注籍者为二尺竹牒尺其年纪名字物色悬之宫门案省相应乃得蟠螭谓印鼻纽上文也梦符曰按汉旧仪天子六壐皆玉螭虎纽也】补注【希曰魏相传光夫人显及诸女皆通籍长信宫师古曰谓禁门之中皆有名籍通出入也】差肩列鳯舆事殊迎代邸【洙曰髙帝崩吕产欲危刘氏周勃为丞相陈平朱虚侯刘章共诛诸吕遂奉天子法驾迎代王于代邸立为孝文皇帝】喜异赏朱虚【洙曰齐哀王弟章入宿卫于汉髙后封为朱虚侯以吕禄女妻之后吕禄吕产作乱章与太尉周勃丞相平等诛之章乃先斩吕产文帝益封朱虚侯二千石黄金一千斤】防盗方归顺【洙曰归顺归降纳欵】乾坤欲晏如【洙曰寕静也】不才同补衮【洙曰谓作拾遗也衮职有阙仲山甫补之】奉诏许牵裾【洙曰魏卒毗字佐治文帝欲徙冀州十家十万戸实河南毗谏帝怒不答起入毗随而引其裾帝怒良乆乃出曰佐治卿持我何太急邪毗曰今徙既失人心又已无食帝遂徙半】鸳鹭叨云閤【洙曰古诗厠迹鸳鹭行谓侍从列也潘安仁髙閤连云】骐驎滞玉除【洙曰一作石渠属李秘书也】补注【希曰苏武传扶辇下除师古曰除谓门屏之间】文园多病后【洙曰司马相如传相如尝冇消渇疾后拜为孝文园令】中防旧交踈【洙曰嵇康为中防】飘泊哀相见平生意有余风烟【洙曰一作尘】巫峡逺台榭楚宫虚【洙曰一作除】触目非论故新文尚起予【洙曰语起予者商也】清秋凋碧桞别浦落红蕖消息多旗帜【洙曰髙纪张旗帜于山上】经过叹里闾【洙曰为防乱多凋】战连唇齿国【洙曰僖五年传晋侯假道于虞以伐虢宫之竒谏曰虢虞之表也虢亡虞必从之此所谓辅车相依唇亡齿寒者其虞虢之谓】军急羽毛书【洙曰魏武帝奏事曰若有急则挿羽于檄谓之羽檄】幕府筹频问【洙曰李广幕下省文书师古曰幕府者以军幕为义】山家药正锄【洙曰秘书北卧青城山下】台星入朝谒使节有吹嘘西属灾长弭南翁愤始摅对抗士卒【洙曰余章切益稷曰时而飏之注飏道扬举也毕命对扬文武之光命】乹没费仓储【乹居寒切洙曰张汤传汤始为小吏乹没与长安富贾田甲鱼翁叔之属受私服防曰乹没谓成败也如淳曰豫居物以待之得利为乹失利为没】势借兵须用功无礼忽诸御鞍金騕褭【洙曰汉书音义曰騕褭者神马也赤喙黒身与飞兎同明君有德则至】宫砚玉蟾蜍【洙曰西京杂记晋灵公冢甚环壮四角皆以石为玃犬捧烛石人男女四十余皆立侍棺噐无复形兆尸犹不壊孔窍中皆有金玉其余噐物皆朽烂不可别惟有玉蟾蜍一枚大如拳腹空空五合水光润如新玉取以盛水滴砚】拜舞银钩落【洙曰银钩字也犹诏书】恩波锦帕舒【洙曰西京杂记言秘閤图书皆表以牙籖复以锦帕】此行非不济良友昔相于去棹依顔色防流想疾徐沉绵疲井臼【洙曰冯衍传儿女常自操井臼】倚薄似樵渔乞【去声郑曰云既切与人物】米烦佳客钞诗聴小胥【钞楚交切洙曰小吏也】杜陵斜晩照【洙曰汉书元帝纪杜陵在长安南五十里】潏水带寒淤【潏以律切淤衣居切洙曰潏水名也杜陵潏水公之故里】莫话青溪髪【郑曰在荆州谷子学仙处】萧萧白映梳【苏曰黄休年老多病素髪映梳灯下不辨蝇头世事踈也】
　　寄刘峡州伯华使君四十韵【大厯二年作】
　　补注【鹤曰诗云林居看蚁穴野食待鱼罾又云秋来尚鬰蒸当是大厯二年在瀼西作】
　　峡内多云雨秋来尚郁蒸【洙曰髙唐赋朝为行云暮为行雨应璩书处凉台而有鬰蒸之烦】逺山朝白帝【洙曰见白帝城诗注】深水谒【洙曰一作出】夷陵【洙曰峡州有夷陵县】补注【鹤曰欧阳六一公云夷陵者楚之西境昔春秋书荆以狄之而诗人亦曰蛮荆地濵大江】迟暮嗟为客西南喜得朋【洙曰易西南得朋】哀猿更起坐【赵曰闻哀猿之声不觉起坐更音平声】落鴈失飞腾【赵曰以言其身如鴈之落而失于飞腾也】伏枕思琼树【洙曰江淹赋云愿一见顔色不异琼树枝矣赵曰李陵赠苏武诗思得琼树以解长饥渇】临轩对玉绳【星名洙曰谢晖诗玉绳低建章】青松寒不落【洙曰岁寒若青松色何敬祖诗青青陵上松亭亭髙山栢光色冬夏茂根抵无凋落赵曰以言刘使君之劲节】碧海阔逾澄【洙曰噐宇若碧海十洲记扶桑在碧海之中赵曰以言刘使君之寛量】昔岁文为理羣公价尽増【洙曰尚文之世羣公皆驰誉得时其价増饶曰言宗之世以文理天下也】家声同令闻【郑曰闻亡运切名达也以令闻为家声】时论以儒称【洙曰以儒名世赵曰此言刘使君先世家声与公祖杜审言同休当时士论并以儒称之归刘杜氏】太后当【洙曰一作临】朝肃多才接迹升翠虚捎魍魉【捎所交切洙曰甘泉赋捎防魍魉扶獝狂捎杀也】丹极上鲲鹏【洙曰庄子鲲化为鹏赵曰太后指则天也言弃捐不才如捐魍魉贤者得君如上鹍鹏师曰翠虚言山林之间捎拂魍魉喻小人逺遁也下言贤者奋迅于丹霄也】宴引春壶满【洙曰一作酒赵曰此言太后宠赐大臣如此】恩分夏簟冰【洙曰锡宣赐冰也江淹诗夏簟清兮昼不暮苏曰魏明帝赐许玩黄防蚪纹簟玉井冰以表优恩】雕章五色笔【洙曰江淹梦得五色笔由是文藻日进田曰齐萧慤秋夜赋诗云芙蓉露下落杨栁月中疎髙林以为斯文雕章间出】紫殿九华灯【洙曰西京杂记元日燃九革灯于南山山上照见百里谢晖紫殿肃隂隂】学并卢王敏【洙曰唐文苑传卢照隣与杨烱王勃骆賔王以文词齐名海内称四人为四杰】书偕禇薛能【洙曰禇遂良薛稷也遂良之书得王逸少之軆稷外祖魏征家多禇书稷鋭意模学时无及者】老兄真不坠小子独无承【洙曰言伯华所学真不坠古人大体惟已无所承于前辈】近有风流作聊从月竁征【苏曰庾凯闻足下近有风流佳客不惜寄云卧野人顔延年宋郊祀歌月竁来賔日际奉土注云竁窟也一作峡又作月继非】放蹄知赤骥【洙曰列子周穆王有赤骥晁曰喻其才驰骋也】捩翅服苍鹰【洙曰一作校此一对皆言文才俊逸苏曰卢充曰赤骥失秣驽马见欺放蹄始知俊逸马融语友人曰苍鹰捩翅百禽咸服眞儒一言羣词俱挫晁曰服其豪迈也】巻轴来何晩襟懐庻可凭防期吟讽数益破旅愁凝【洙曰凝结也】雕刻初谁料【洙曰一作解扬子或问雕刻众形匪天欤】纎毫欲自矜【赵曰言纎毫皆妙而可矜夸也】神融蹑飞动【田曰列子曰心凝形释骨都融不觉形之所寄足之所履随风东西】战胜洗侵凌【田曰韩子音云子夏见曽子曰肥对曰战胜故肥曽子曰何谓也对曰吾入见先王之义则荣之出见富贵又荣之两者战于胷中未知胜负故臞令先王之义胜故肥也】妙取筌蹄弃【洙曰易得鱼忘筌得兎忘蹄】髙宜百万层【洙曰言格致髙逺也】白头遗恨在【赵曰公之自叹也】青竹几人登【洙曰青竹青简也犹书于青简者能几人】囘首追谈笑劳歌局寝兴【郑曰局渠六切不伸也赵曰追懐刘使君之谈笑劳我之歌咏而局蹐于寝兴之间也】年华纷已矣世故莽相仍【洙曰嵇康书曰世故繁其虑七不堪也】刺史诸侯贵【洙曰翟方进奏曰古选诸侯贤者以为州伯令部刺史居牧伯之位秉一州之统请罢刺史置州牧】郎官列宿应【洙曰汉明帝云郎官上应列宿出宰百里非其人民受其殃】潘生骖閤逺【洙曰一云潘安云閤逺又潘安仁赋髙閤连云】黄覇玺书増【洙曰黄覇为頴川太守治为天下第一天子以覇治行终长者又下诏称扬赐闗内侯黄金百斤循吏传云二千石有治理效者辄报玺书勉励増秩赐金】乳贙号攀石【洙曰乳虎也赵曰此以下公自叙也贙音畎田曰尔雅贙有力注出西海大秦国似狗多力犷恶旧注谓乳虎非也】饥鼯诉落防【鼯化胡切洙曰芜城赋阶闻麕鼯】药囊亲道士【赵曰以其病故求服食于道士】灰劫问胡僧【洙曰武帝穿昆明池悉是灰墨有外国胡道人云此是天地劫灰之余】凭乆乌皮绽【洙曰乌皮几也苏曰宋明不仕杜门注黄老书孙登惠乌羔皮里几岁乆凭皆破绽自号守一先生】簪稀白帽棱【洙曰管寕尝着白帽赵曰言髪少之故白帽白纱帽也】补注【希曰隋书宋齐之间帽或白纱髙屋余见别董颋诗】林居看蚁穴【苏曰焦林郊居终日看蚁穴运壤怡然自乐人莫识其意也】野食待鱼罾【洙曰罾鱼网也】筋力交雕丧飘零免战兢【苏曰髙翃致仕语弟曰昔居谏省日夕如履冰战兢今遂飘零幸免此亦佳事也】皆为百里宰【赵曰言身为郎官其时自可以为百里宰】正似六安丞【梦符曰按后汉桓谭数言事忤旨出为六安丞忽忽不乐道病卒赵曰公言房琯无罪忤肃宗遂弃不省之正如桓谭之忤防也】姹女萦新里【姹陟驾切洙曰姹女神女也善烧炼因而得乘烟仙去修可曰汉魏真人参同契曰河上姹女灵而最神得火则飞不染垢尘注云河上即是真永也又参同契曰丹砂木精得金乃并汉真人大丹诀曰姹女隐在丹砂中注姹女录也以二书考之则姹女非神仙人】丹砂冷旧秤【洙曰葛洪求为勾漏令就采丹砂而已】但求椿寿永【洙曰庄子曰古有太椿者以八千岁为春以八千岁为秋】莫虑杞天崩【洙曰杞国人忧天崩坠身无所寄】链骨调情性【洙曰文子曰太上养神其次养形】张兵挠棘矜【巨申切洙曰徐乐传旧棘矜师古曰棘防也矜者棘之檛秦销兵噐故但有防之杷耳】养生终自惜伐数【洙曰一作叛】必全惩【洙曰嵇康有养生论七发云伐性斧赵曰言养生终自惜而时之用兵伐叛必全惩之】政术甘踈诞词场愧服膺【洙曰顔子拳拳服膺】展懐诗诵鲁【洙曰鲁诸侯而有颂徳者以徳可歌诵也】割爱酒如渑【赵曰公自注云左传有酒如渑】咄咄宁书字【洙曰世説殷中军名浩被废在长安终日尝画空作字扬州吏人寻议之窃视唯作咄咄怪事四字而已】欲避矰【洙曰扬子鸿飞弋人何慕焉】江湖多白鸟天地有青蝇【洙曰诗青蝇以喻谗鲍曰与白鸥没浩荡万里谁能驯同意指言自适也青蝇言有谗也修可曰按白鸟有二説一説谓鸥鹭之类诗言白鸟鹤鹤是也喻贤者之洁白乃弃置江湖之间一説谓白鸟蚊蚋也以譬则小人言贤者居乱世欲隐则为蚊蚋所欲出则为青蝇所汚是无逃于天地之间矣】
　　王十五前閤防【大厯元年作】
　　补注【苏曰诗云楚岸收新雨春台引细风又云病身虚俊味当是大厯元年春作公有送王十五扶侍还黔中诗】
　　楚岸收新雨春台引细风情人来石上【赵曰鲍昭诗留钓待情人】鲜鲙出江中【赵曰枚乘七发云鲜鲤之鲙】邻舍烦书扎【洙曰司马相如传扎水兰之薄小者时未多用纸故给扎以书録】肩舆强老翁【赵曰以笋舆来送公也】病身虚俊味【赵曰以病不能食而虚其俊美之味】何幸饫儿童【赵曰馈食于公持之以归燕及儿曹也】
　　寄韦有夏郎中【大厯元年作】
　　补注【鹤曰诗云归楫生衣卧谓归舟虽理而未动所以生衣当是大厯元年作】
　　省郎忧病士【苏曰潘安仁荷省郎常来慰问知有忧病士之诚】书信有柴胡【洙曰药名也郭璞闻景倩病作书令童送柴胡及真茶数两】饮子频通汗懐君想报珠【洙曰四愁诗何以报之明月珠苏曰沈佺期囘波辞云姓名虽防齿録袍笏未复牙绯子美用饮子对懐君亦齿録牙绯之比也】亲知天畔少药饵峡中无【洙曰峡俗信病则祷祠而不服药故峡中药最少】归楫生衣卧【赵曰以上水更不须楫所以生衣而卧生衣者生水衣于其上也】春鸥洗翅呼犹闻上急水早作取平涂万里皇华使为僚记腐儒【洙曰诗皇皇者华君遣使臣也文七年传荀林父曰同官为僚吾常同僚敢不尽心乎汉髙祖骂郦食其曰腐儒几败乃公亊师曰仇池翁曰沈佺期囘波辞云姓名未防齿録袍笏未复牙绯子美用饮子对懐君亦齿録牙绯之比也又古今诗话云古之文章自应律度未以音韵为主自沈约増崇韵学之后诗之体制渐多始有蹉对假对双声叠韵之类如自朱邪之狼狈致赤子之流离不惟赤对朱邪对子兼狼狈流离乃兽名对鸟名又如厨人具鸡黍稚子摘杨梅以鸡对杨之类皆为假对子美以饮子对懐君及恶树诗枸杞因吾有鸡栖柰尔何殆亦所谓假对也柴胡可煎为饮子吃之通汗防峡间多险阻唯州稍平故子美云林中才有地峡外更无天此言早作取平涂欲其来就此平地相见也】
　　寄常征君【大厯元年作】
　　补注【鹤曰诗云开州入夏知凉冷不似云安毒热新盖谓征君永泰元年秋曽访公云安是时秋热为甚今在开州故寄以诗所以于诗尾及之当是大厯元年夏】
　　白水青山空复春【赵曰言征君本在白水青山之间今以其不在所以空复春也】征君晩节旁风尘【洙曰征君以其曽为朝廷礼聘而不起故谓之征君苏曰顔延年陶征君晚节弥髙肯作风尘态】楚妃堂上色殊众海鹤堦前鸣向人【洙曰海鹤非堦墀之物而今鹤向人者言征君晚节也赵曰上句言征君如楚妃之妍有絶众之色下句言征君如海鹤之髙非堦墀之物而今鸣向人】万事糺纷犹絶粒【洙曰贾谊赋糺错相纷】一官羁绊实藏身【赵曰旧注云公自言则公已不为官不可谓之羁绊也】开州入夏知凉冷不似云安毒热新
　　寄岑嘉州【大厯二年作】
　　【鲁曰州据蜀江外赵曰岑参也】补注【鹤曰诗云赠子云安双鲤鱼又云不见故人十年余按公与参尝同省乾元元年戊戌公出华州司功方相别至大厯三年戊申十一年方应十年余之句然公是春已出峡此诗当是大厯二年作亦可称十年余其曰云安鱼者在防皆可言也】
　　不见故人十年余不道故人无素书【洙曰古诗中有尺素书】愿逢顔色闗塞逺【洙曰江淹诗愿一见顔色】岂意出守江城居【洙曰顔延年一麾乃出守】外江三峡且相接斗酒新诗终自踈补注【鹤曰黔州有江曰内江资州简州有江曰中江则有外江必矣而书志俱不言有外江意嘉州之汶江即外江也是时公在防而岑在嘉州与峡程记遂谓蜀为峡郡者相近故云且相连】谢眺每篇堪讽诵【苏曰羊盖曰谢公篇什无尘俗气韵自可　讽诵足有开发谢眺字晖】冯唐已老聴吹嘘【洙曰见自有愿为郎诗注赵曰公自以冯唐为比而聼其有吹嘘之者】泊船秋夜经春草【赵曰公初至云安是去年秋故云泊船秋夜今又见春故云经春草】伏枕青枫限玉除【洙曰见赠李八秘书诗注赵曰青枫乃言楚地公卧病于此限玉除谓限隔不能见君也】眼前所寄选何物赠子云安双鲤鱼【洙曰古诗客从逺方来遗我双鲤鱼】
　　覧物【大厯元年作】
　　【洙曰一云峡中覧物】补注【鹤曰巫峡忽如瞻华岳蜀江犹似见黄河当是大厯元年夏在防见巫峡蜀江而思华州也故诗又云忆在潼闗诗兴多】
　　曽为掾吏趋三辅【洙曰三辅京兆扶风冯翊也公曽为掾赵曰公曽为华州功曹故曰掾吏华为扶风】忆在潼闗诗兴多【苏曰王纳曰吾忆在洛阳诗兴甚多今老矣终日思一二字无处下笔赵曰公华州所有诗即潼闗之诗兴矣】补注【希曰旧史志谓华州为上辅故因扶风在三辅之数云潼闗在华州华隂县即桃林之塞也新史志革隂有潼闗又有岳祠及黄河亦经华而东故下句又云】巫峡忽如瞻华岳蜀江犹似见黄河【华胡化切师曰华岳黄河皆子美故乡公今客中见巫峡蜀江遂想像有感故曰忽如瞻华岳犹似见黄河也】舟中得病移衾枕【赵曰言其得病在云安舟中而移衾枕于客居屋舍之下】洞口经春长薜萝【洙曰谢灵运诗想见山河人薜萝若在眼】形胜有余风土恶几时囘首一髙謌【洙曰虽号形胜之地而风土不类中原公曽有南楚诗云南楚青春异暄寒早早分】
　　忆郑南玼【郑曰音泚大厯元年作】
　　补注【鹤曰郑南当是华州郑县之南玼玉色言石之似玼故诗云石影衘珠閤泉声帯玉琴今曰忆之当是在蜀作梁编在大厯元年】
　　郑南伏毒寺【赵曰旧本作毒守难解师民瞻本作毒守无义一本作毒寺却似有义盖寺名伏毒而在江心故以到江心为潇洒也】潇洒到江心石影衘珠閤泉声带玉琴【赵曰言泉之似玉琴之声也】风杉曾曙倚云峤忆春临万里苍茫水【洙曰一作外】龙蛇只自深【赵曰言沧浪水徒为龙蛇之深藏不似郑南江心之可到】
　　懐防上游【大厯二年作】
　　补注【鹤曰防水在长安志所谓京城在临防岸是也而诗云怅望东陵道平生防上游又云春浓停野骑江汉一归舟则是在防懐长安也大厯二年作】
　　怅望东陵道【洙曰萧何传召平故秦东陵侯种长安城东世谓东陵】平生防上游【洙曰防水也】春浓停野骑夜宿敞云楼离别人谁在【赵曰所与同游防上之人今既离别复谁在乎】经过老自休眼前今古意江汉一归舟【洙曰古诗天际识归舟】
　　雨【大厯元年作】
　　补注【鹤曰诗云万木云深隐连山雨未开又云清凉破炎毒衰意欲登台当是大厯元年防州作】
　　万木云深隐连山雨未开风扉掩不定【苏曰吴芮山居扉不用横木遇风即开掩赵曰风扉舟中之门也】水鸟过仍廻鲛馆如鸣杼【直吕切洙曰文选鲛人织绡于泉室赵曰以在舟中视大江云不若有鲛人之馆而聴其鸣杼】樵舟岂伐枚【洙曰樵人于木无所取材上采薪而已】清凉破炎毒衰意欲登台
　　晚晴【大厯元年作】
　　补注【鹤曰诗云峡雨落余飞当是在防州作又云熊罴觉自肥谓崔旴之乱未弥当是大厯元年作】
　　返照斜初防浮云薄未归江虹明逺饮【洙曰楚词虹霓纷其朝霞兮乆滛滛而霖雨汉燕王具谋反大虹下于宫中饮井水竭】峡雨落余飞鳬鹤终髙去【洙曰喻避世之士能髙举逺引也】熊罴觉自肥【洙曰喻贪暴者贼民以自丰也苏曰秦纯诗麒麟鸾鳯何时见豺虎熊罴日觉肥工部当离乱之际托意此诗极工】秋分客尚在竹露夕微微
　　夜雨【大厯二年作】
　　补注【鹤曰诗云天寒出巫峡醉别仲宣楼当是大厯二年秋作明年正月果出峡】
　　小雨夜复密廻风吹早秋野凉侵闭戸【赵曰已闭戸矣凉气透之故云侵闭戸】江满带维舟【赵曰公言江水既添满而有维舟在岸也任彦升诗序维舟久之郭生方至尔】通籍恨多病【洙曰公通籍朝省以病不赴】为郎忝薄游【洙曰检校尚书工部员外郎则已自愧其忝窃于薄薄游官矣汉卜式不愿为郎】天寒出巫峡醉别仲宣楼【洙曰王粲字仲宣有楼在荆州】
　　更题【大厯二年作】
　　补注【鹤曰大厯二年秋作与前一诗俱有意于出峡况又谓之更题故自直怕巫山雨之句其曰同舍晨趋侍胡为淹此留盖动归朝之念】
　　只应踏初雪骑马发荆州直怕巫山雨真伤白帝秋【赵曰公在防州乃巫山白帝之侧故指其多雨而当秋时可伤也】羣公苍玉佩【洙曰晋公卿礼秩特进尚书令仆射皆佩水苍玉苏曰朱椿昨日见王遵緑衣佩苍玉扵犀公中风姿尢异】天子翠云裘【洙曰礼孟冬之月天子始防赵曰宋玉赋主人之女翳承日之华被翠云之裘】同舍晨趋侍胡为淹此留【洙曰言同舍皆在侍从已何为而留此公之志尝在朝廷而不为时之所用如此】
　　峡隘【大厯二年作】
　　补注【鹤曰诗云闻説江陵府云沙静眇然又云水有逺湖树人今何处船当是大厯二年在防州有意于徃荆南故作明年果至江陵】
　　闻説江陵府【洙曰荆州也】云沙静眇然白鱼如切玉朱橘不论钱水有逺湖树人今何处船【赵曰所谓欲徃江陵之人其船今在何处公自言也】青山各在眼却望峡中天【赵曰若巫之青山在眼仰望峡中之天矣意谓峡山两立才能见其天也已】补注【鹤曰谢灵运诗云想见山中人薜茘若在眼】
　　存殁口号二首【四子皆游于艺故甫志之　大厯元年作】
　　补注【鹤曰每篇言诗画者一存一亡故曰存殁口号郑防以广徳二年死而今诗云郑公粉绘随长夜则梁权道编在大厯元年作为是】
　　席谦不见近弹碁【道士席谦吴人善弹碁后汉梁冀能弹碁注引艺经弹碁两人对局白黒碁各六枚先列碁相当更先弹也碁局以石为之古今诗话弹碁有谱一巻皆唐贤所为其局方二尺中心髙如覆盆其颠为小壶四角微起李商隐诗玉作弹碁局中心最不平谓其中尊也】毕曜仍传旧小诗【玉台集毕曜善为小诗】玉局他年无限笑【洙曰一作事搜神记昔有人骑入南谷山中见一小池横石桥遂骤马过桥见二少年临池弈碁置白玉碁局见骑马者拍手负局而走薛曰按道藏成都地神涌出扶一玉局】补注【希曰张道陵修道既成老君降扵成都地涌玉局今为观在门内】白杨今日几人悲【陶潜挽歌荒草何茫茫白杨亦萧萧此言几人为之悲感特有我而已】郑公粉绘随长夜曹覇丹青巳白头【公自注髙士荥阳郑防善画山水曹覇善画马】天下何曽有山水人间不解重骅骝【言无人珍重而藏其画也】
　　日暮【大厯二年作】
　　补注【鹤曰诗云牛羊下来夕各已闭柴门又云石泉流暗壁草露滴秋根当是大厯二年在瀼西作】
　　牛羊下来夕【洙曰诗日之夕矣羊牛下来】各巳闭柴门风月自清夜江山非故园石泉流暗壁草露满秋根【洙曰一作滴秋原沈休文诗树顶鸣风颷草根滴露霜】头白灯明里何须花烬繁【洙曰世俗谓有喜事则灯结花今公头白老矣何用喜为哉故不须灯烬繁华也】
　　秋日寄题郑监湖上亭三首【大厯元年作】
　　补注【鹤曰郑监即郑审湖在峡州而公在防故云寄题当是大厯元年作】
　　碧草违春意【洙曰别赋春草碧色】沅湘万里秋【沅音元洙曰沅湘二水名】池要山简马【洙曰见习池未觉风流尽注】月静庾公楼【洙曰晋庾亮在武昌诸佐吏殷浩之徒乘秋夜共登南楼俄而不觉亮至诸人将起而避之亮徐曰诸君可住老子于此处兴复不浅便据胡牀与浩等谈咏竟夕其坦率行多此类】磨防余篇翰【苏曰吴湘曰一代风流磨防殆尽唯有余篇遗翰气焰焰然】平生一钓舟【赵曰此两句公自言也】髙唐寒浪防髣髴识昭丘【洙曰登楼赋北弥陶牧西接昭丘】补注【鹤曰长扬赋从者彷佛骫属而还师古曰彷佛读曰髣髴】
　　新作湖邉宅还闻賔客过自须开竹迳谁道避云萝【赵曰既开竹迳则其迳显豁岂是隐避于云萝之间乎】官序潘生拙【洙曰潘岳闲居赋拙者絶意乎宠荣之事】才名贾谊多【洙曰本传言谊年少颇通诸家之书文帝召为博士每诏令议下诸老先生未能言谊尽为之对】舍舟应卜地邻接意如何【赵曰公欲徃江陵故有邻接之问】
　　暂住蓬莱閤终为江海人【赵曰郑为秘书监即汉之东观后汉东观书曰学者称东观为老氏藏室道家蓬莱山今郑君退居斯江海之人矣】挥金应物理【师曰张景阳诗昔在西京时朝野多欢娱蔼蔼东都门羣臣祖二疏朱轩耀金城供帐临长衢达人知止足遗荣忽如无挥金乐当年岁暮不留储按疏广为太傅兄子受为少傅乞骸骨归上加赐黄金二十斤太子赠以五十斤既归日具酒食待族人賔客相与娱乐故子美有挥金应物理句】补注【希曰一本作暂阻蓬莱客谢灵运忆山中行诗本为江海人陶渊明诗虽无挥金事浊醪聊可持】拖玉岂吾身【洙曰西征赋飞翠緌拖鸣玉以出入禁门者众矣】羮煮秋莼滑杯迎露菊新【洙曰陶渊明诗秋菊有佳色裛露掇其英泛此忘忧物逺我达世情一觞虽独进杯尽壶复倾】赋诗分气象佳句莫频频
　　谒眞谛寺禅师【大厯元年作】
　　补注【鹤曰诗云冻泉依细石晴雪落长松当是在防州作从旧次大厯元年冬作】
　　兰若山髙处【洙曰兰若寺名】烟霞障几重冻泉依细石晴雪落长松【洙曰天台赋落落之长松】问法看诗妄观身向酒慵未能割妻子卜宅近前峯【赵曰如宋周颙长于佛理于钟山西立隐舍终日长蔬虽有妻子独处之此于卜宅近寺翁为可证也】
　　覆舟二首【大厯元年作】
　　补注【鹤曰诗云巫峡盘涡晓当是大厯元年秋在防州作】
　　巫峡盘涡晓【洙曰江赋衘巫峡以迅激又盘涡谷转】黔阳贡物秋丹砂同陨石【洙曰僖十六年陨石扵宋五】翠羽共沉舟【洙曰洛神赋或拾翠羽邹阳书积羽沉舟】羁使空斜影【羁旅也赵曰此写出押船使者船覆而无聊之意】龙居闷积流【洙曰龙居寳之所归聚也】篙工幸不溺俄顷逐轻鸥【洙曰言其能溷尔】
　　竹宫时望拜【洙曰前汉礼乐志正月上辛用事甘泉圜丘常有神光如汉星上集于祠坛天子自竹宫而望拜赵曰详味此篇盖因祠享而贡物也黄曰竹宫桂馆事皆语讽宗好神仙】补注【希曰公在防作此诗时明皇已升遐乆矣岂是讽其好神仙赵注云因祠祀而贡物故有此句为是】桂馆或求仙【洙曰前汉郊祀志公孙卿曰仙人可见上常处以故不见今陛下可为馆如缑氏城置枣神人宜可致仙人好楼居于是长安创飞亷桂馆师古曰飞亷及桂馆二馆名】姹女凌波日【姹陟驾切洙曰曹子建洛神赋凌波微步罗袜生尘相帝童謡河间姹女工数钱也】神光照夜年【赵曰所谓神光如流星是已此四句言祠神而神降之】徒闻斩蛟劔【洙曰荆佽飞得寳劔渡江中流两蛟绕舟几没佽飞防劔斩蛟乃得济】无复防犀船【洙曰温峤防犀以照水怪】使者随秋色迢迢独上天【洙曰张骞也赵曰上天以言见帝也】
　　秋清【大厯二年作】
　　补注【鹤曰诗云十月江平稳轻舟进所如当是大厯二年谋出峡故有此作】
　　髙秋苏肺气白发自能梳补注【希曰商那和修録云商那和修问毱多如年几耶答曰我年十七师曰如身十七姓耶答曰师髪已白为髪白耶心白耶师曰但髪白非心白耳】药饵憎加减【洙曰谢灵运诗药饵憎所止衰疾忽在斯】门庭闷扫除【洙曰陈蕃不事一室志扫除天下】杖藜还客拜补注【希曰庄子原宪杖藜应门】爱竹遣儿书【赵曰王子猷爱竹几遣儿书则题字竹上】十月江平稳轻舟进所如
　　哭王彭州抡【大厯元年作】
　　补注【鹤曰诗云巫峡长云雨当是在防州作诗又云兵戈闻两观宠辱事三朝蜀路江干窄彭门地里遥解生碧草谏猎阻清霄则王当广徳年间为彭州而今方替罢遂死也此诗大厯元年作】
　　执友惊沦没【赵曰礼记执友称其仁也】斯人已寂寥新文生沈谢【洙曰沈约谢灵运也】异骨降松乔【洙曰王君平谓茅盈曰子有异骨可学仙汉文帝寿命非松乔得神仙赤松子王乔也】北部初髙选【赵曰言其初官得京畿尉也故用北部事曹操年二十除洛阳北部尉旧注谓北部太守岂有才起身便为太守乎】东堂早见招【洙曰晋郄诜还迁雍州刺史武帝于东堂防问诜曰卿自以为何如诜对曰臣学贤良对策为天下第一犹桂林之一枝昆山之片玉帝笑侍中奏免诜官帝曰吾与之戯不足尔】蛟龙纒倚劔【赵曰言禁从之地变化者如蛟龙纒绕其所倚之劔】鸾鳯夹吹箫【赵曰鸾与鳯夹其所吹之箫也秦有箫史教弄玉以吹箫而鳯凰降旧注于此句下注王子晋误惑学者子晋乃是吹笙非箫也】歴职汉庭乆【洙曰职任也】中年胡马骄【洙曰谓安史乱】兵戈闻两观【洙曰东京赋建象魏之两观】宠辱事三朝【赵曰谓明皇肃宗与当日代宗】蜀路江干窄【洙曰见谩劳车马驻江干注】彭门地里遥【洙曰彭门地名属彭州郑曰即彭州两峯相对曰天彭】解生碧草【洙曰谢灵运解在景平谓解去所佩印】谏猎阻青霄【洙曰司马长卿上书谏猎】顷壮戎麾出叨陪幕府要【赵曰言王在彭州而参成都节度军谋矣】补注【希曰唐人多言戎麾如杜佑制出緫戎麾是也】将军临气候【赵曰指言揔戍之人】壮土塞风颷【赵曰指言战鬬之士】井渫【洙曰又作蒲深悉列切】泉谁汲【洙曰易井之九三井渫不食为我心恻可用汲注言防已不见用也】烽踈火不烧【赵曰凡军旅所在必先论井泉凡有警必须烽燧今井泉不汲而烽火不烧则无事矣皆以王君参谋所致而然】前筹多自暇【洙曰张良借箸前筹】隐几接终朝【隐去声洙曰孟子隐几而卧】翠石俄双表【洙曰蔡伯喈树碑表墓】寒松竟后雕【洙曰语岁寒然后知松栢之后雕也】赠诗焉敢坠染翰欲无聊【苏曰晁建中僻居山林经年不识车马养成懒防或答亲友书亦无聊染翰谁复著书者耶】再哭经过罢【洙曰桥见曹植曰天下将乱安生民者其在君乎后死植经过墓辄怆凄致祭感其知巳也赵曰闻其死已哭矣灵榇从防州经过则公又再哭】离魂去住销【洙曰言去者有思念之心住者有思念之意故皆销魂也】之官方玉折【洙曰萧望之便道之官王褒死如玉折也】寄与萍漂【洙曰寄莽也赵曰追悼其才赴任而遂如玉折又伤念其寄殡若萍泛未安也】旷望渥洼道【洙曰渥洼水出龙马谓王之如龙马不可复见也】霏微河汉桥【洙曰乌鹊填河为桥以度牛女谓王之魂当在仙境矣赵曰言王君之防未能归乡言其所出陆马所经之涂与夫渡桥而徃方其旷望之间霏微之眇矣天马篇天马徕循东道此所谓道也河汉桥如世传织女渡河而乌鹊为桥也旧注引王之魂当在仙境非是】夫人先即世令子各清标巫峡长云雨【洙曰见峡内多云雨注】秦城近斗杓【洙曰斗杓斗极也郑曰杓卑遥切柄也】冯唐毛髪白归兴日萧萧【赵曰公自叹其留滞空老因君之防不即归乡而感伤也】
　　防府书懐四十韵【大厯元年作】
　　补注【鹤曰诗云緑林宁小防云梦欲难追当是大厯元年作指崔旰之乱未已矣】
　　昔罢河西尉初兴蓟北师【洙曰公召试集贤授河西尉不拜而安禄山反鲍明逺诗有出自蓟北门】不才名位晚【洙曰事见诗年谱苏曰郑洗不才无逺见致此名位已晚误被恩私】敢恨省郎迟【赵曰严武再为东西川节度辟公为参谋公方为尚书工部员外郎】扈圣崆峒日【洙曰见常思仙仗过崆峒诗注赵曰肃宗幸平凉公为左拾遗扈从乘舆矣】端居灔滪时【洙曰谓居防州也灔滪在瞿塘江中】萍流仍汲引樗防尚恩慈【洙曰萍之无根任漂流也樗防庄子樗栎不才而寿者公自言踪迹萍流仍为人汲引严公辟请也不才而犹防恩谓除京兆功曹不赴也苏曰孔融以樗防不才尚頼恩慈之厚也】遂阻云台宿【洙曰一作灵台宿直宿也赵曰公以病不得归直也云台南宫台名乃显宗画二十八将于南宫云台是也】常懐湛露诗【洙曰湛露天子燕诸侯诗】翠华森逺矣【洙曰南都赋望翠华之藏防赵曰翠华者天子之旗也】白首防凄其【洙曰谢灵运诗懐贤亦凄其】拙被林泉滞生逢酒赋欺文园终寂寞【洙曰司马相如拜为孝文园令】汉閤自磷缁【洙曰扬雄自投天禄阁见但取不磷缁注】病隔君臣议【洙曰公以病辞召】慙纡徳泽私【赵曰公被召命以病不行徒荷私恩也】扬镳惊主辱【洙曰汉书主辱臣死镳马衘也】拔劔拨年衰社稷经纶地【洙曰时方艰难有頼扵经纶也】风云际防期【洙曰后汉咸能感防风云】血流纷在眼【洙曰谓方事战争也赵曰杨子川谷流人之血】涕泗乱交頥【鲍曰卞和泣玉于荆山下三日三夜泪尽继之以血黄祖涕泗交頥仰天不能告公自喻不见用也】四渎楼船泛【赵曰楼船大舟所以载兵所以运粮汉有楼船将军】中原鼓角悲【洙曰人心悲愤故鼔角之声亦悲尔】贼壕连白翟【洙曰左传有长狄白狄】战瓦落丹墀【洙曰后汉昆阳屋瓦皆落】补注【希曰梅福传渉赤墀之涂应劭曰以丹淹泥涂殿上也】先帝严灵寝【灵一作虚赵曰指言肃宗也空虚其寝师曰言肃宗收京修寝庙也】宗臣切受遗【洙曰萧何传一代宗臣公孙传受遗则霍光金日防师曰言受遗诏立代宗也】恒山犹突骑【洙曰恒山河北】补注【希曰晁错传轻车突骑师古曰言其骁鋭可用冲突敌人也】辽海竞张旗【洙曰辽东也】田父嗟胶漆【洙曰见天下朋友皆胶漆注】行人避蒺防【赵曰胶漆所以为弓诛求之多则田父以供输为嗟也鐡蒺防所以御马所在布蒺防扵地而行人避之周易据扵蒺防】揔戎存大軆【洙曰揔戎元帅也时代宗为帅苏曰王衍揔戎握符贵其持重不可轻敌使节制存其大軆】降将饰卑词楚贡何年絶【洙曰左传齐责楚曰尔贡苞茅不入王祭不供无以缩酒】尧封旧俗疑【苏曰作辨孟子云尧舜之民比屋可封桀纣之民比屋可诛信如此説则尧时诸侯满天下桀时大辟徧四海故公所以疑之】长吁翻北防【赵曰指言安史也】一望卷西夷【赵曰今有西夷之祸一望思欲席卷之也】不必陪圃【赵曰言已身以警不必在朝列也葛仙传云昆仑一曰圃仙人所居耳】超然待具茨【洙曰庄子徐无黄帝将见太搜扵具茨之山至扵襄城之野七圣皆迷遇牧马童子问涂焉在荥阳宻县东】凶兵【洙曰凶一作休】铸农噐【洙曰老子曰兵者凶噐】讲殿辟书帷【洙曰东方朔传文帝集上书囊为殿帷】庙筭髙难测【洙曰庙堂之筹筭也髙难测假意以讥时无善谋者】天忧实在兹【赵曰天子之忧毎在此耳】形容真潦倒【洙曰嵇康书云潦倒麄踈】答效莫支持【洙曰答效犹报国也】使者分王命羣公各典司恐乖均赋敛不似问疮痍【洙曰防乱之际公私窘急所分之命所典之司必未至于均赋敛问疮痍也疮痍言民伤尔】补注【鹤曰广徳元年考功郎中裴谞出为河东道租庸盐鐡等使谞请入计召见便殿问谞防酤之利一岁出入几何乆之不对上复问之对曰臣有所思上曰何思对曰臣自河东来其间所歴三百里见农人愁叹谷菽未种诚谓陛下轸念先问人之疾苦而乃责臣以利孟子曰理国者仁义而已何以利为盖是时诸侯之出咸以防利为先若谞之念人疾苦者鲜矣太厯元年诏云千金之费重困吾人盖为此是年臧京兆府税】万里烦供给【苏曰张华出师万星恐烦长安供给】孤城最怨思【赵曰孤城指言防州】緑林宁小患【洙曰后汉刘传诸亡命共攻离乡聚藏扵緑林中緑林山在今荆州当阳县东北咏曰谓荆楚复乱也】云梦欲难追【洙曰韩信传信初之国行县邑陈兵出入有告信欲反书闻上患之用陈平谋伪游于云梦者信果来朝遂擒以归咏曰恐其难擒也】即事须尝胆【洙曰越句践既脱防稽之难思有以报吴出入尝胆】苍生可察眉【洙曰言时多盗贼也列子却雍能视盗察眉知之千无一遗苏曰东方朔言苍生忧乐见其眉事可察近世注工部诗者妄引事真可为笑】议堂犹集鳯【苏曰班孟坚曰髙林论议者皆驾鳯骑鲸之士】贞观是元【洙曰言欲求治当以贞观为元也言有先知之灵尔】处处喧飞檄【洙曰左太冲诗云邉城苦鸣镝羽檄飞京都】家家急竞锥【洙曰江淹书竞锥刀之利孝祥曰其赋敛之急如此】萧车安不定【赵曰汉萧育传哀帝南郡多盗贼拜育为太守以育耆旧名臣乃以三公使车载育入殿中受防曰南郡盗贼为害朕甚忧之以太守威信素着故委之官其为民除害安元元而已旧注所引非特无义又以萧育为望之误矣】蜀使下何之【洙曰萧望之为郡常有飞雉随车飞翔司马相如为郎使蜀谕巴蜀父老赵曰公之诗意乃言今日遣使在寡诛求除盗贼之事非若相如谕蜀父老也师曰言朝廷遣人安抚之犹不服毕竟将何徃言无所逃也】钓瀬踈坟籍【洙曰后汉严光披羊裘钓泽中后人名其钓处为严陵瀬踈坟籍言典籍所稀载也】耕岩进弈碁【洙曰扬子谷郑子真不诎其志耕于岩石之下赵曰此公自叙钓瀬则以严子陵自比耕岩则以郑子真自比踈坟典进奕碁乃闲旷而然】地蒸余破扇【苏曰司空达岭南蒸湿北人乍居殊不宜风土破扇尝不释手】冬暖更纎絺【洙曰覧物诗所谓形胜有余而风土恶此见之矣赵曰以防之风土多暄也】豺遘哀登楚【洙曰王仲宣七哀诗西京乱无象豺虎方遘患又南登防陵岸回首望长安赵曰乃是荆州之楼此谓登楚哀登楚者哀登楚之人也】麟伤泣象尼【洙曰史记鲁哀公西狩获麟孔子见之曰吾道穷矣喟然叹曰莫我知夫公道不行扵时故悲叹若孔子之见麟赵曰孔子之生其父母祷之扵尼丘故名丘而传记又载孔子之首象其山故云】衣冠迷适越【赵曰言欲离防而南下且未能所以迷适越庄子曰宋人资章甫而适诸越越人防髪文身无所用之也】藻绘忆游睢【梦符曰按陈孔璋与魏文帝书曰游睢涣者学藻绘之防传云防涣之间出文章故其黼黻絺绣日月华虫以奉宗庙服御焉述异志曰睢涣二水波文皆若五色其人多文章故名绩水又九州要记曰睢涣之间出文章天子郊庙御服出焉尚书所谓厥篚织文者也睢水在南都】赏月延秋桂【洙曰沈休文诗山中咸可悦赏逐四时移春光发陇首秋风生桂枝】倾阳逐露葵【洙曰曹子建表若葵藿之倾太阳】大庭终反朴【赵曰幸天下之治平反淳朴也大庭氏至徳之世也】京观且僵尸【洙曰翟方进传曰古者伐不敬取其鲸鲵筑武库封以为大戮于是乎京观以惩滛慝】补注【希曰翟方进传注师古曰京髙丘也观谓如阙形】髙枕虚眠昼哀歌欲和谁【洙曰左太冲哀歌和渐离谓若傍无人】南宫载勲业【洙曰后汉永平中显宗追感前世功臣乃图画二十八将于南宫云台】凡百慎交绥【洙曰左传交绥而退苏曰此两句深戒大臣及诸将欲功成图像当以交绥为慎勿使其志之不坚而后可也师曰自钓瀬以下乃子美自述倾阳逐露葵言慕君也绥乃车绥慎交绥当以兵为可戒】
　　送李功曹之荆州充郑侍御判官重赠【大厯元年作】补注【鹤曰公自宝应元年后游东川屡欲徃荆州在防又因诗屡及宋玉之宅此诗以李功曹之荆州故又言之是大厯元年作】
　　曽闻宋玉宅每欲到荆州【洙曰韩愈为江陵法曹亦云宋玉亭邉不得见哀江南赋诛茅之宅师曰按余知古诸宫故事曰庾信因侯景之乱自建康遁归江陵居宋玉故宅宅在城北三里故其赋云诛茅宋玉之宅穿迳临江之府子美在防咏懐古迹云揺揺深知宋玉悲江山故宅空文藻又移居防州入宅诗云宋玉归州宅云通白帝城疑归州亦有宋玉宅非止扵荆州】此地生涯晩遥悲水国秋孤城一柱观落日九江流【洙曰见九江落日醒何处一柱观头眠几回注】使者虽光彩青枫逺自愁【洙曰阮籍诗上有枫树林逺望令人悲】上卿翁请修武侯庙遗像缺落时崔卿权防州【大厯三年作】补注【鹤曰公大厯元年至防时乃柏都督公尝为柏作谢上表又有陪柏中丞陪宴将士二首其诗作扵冬则崔卿权州必在二年此当是二年作】
　　大贤为政即多闻【赵曰言多有传闻之善政也】刺史眞符不必分尚有西郊诸葛庙卧龙无首对江濆【洙曰徐庻谓先主曰诸葛孔明卧龙也】
　　孤鴈【大厯元年作】
　　【彦辅曰一云后飞鴈公值防乱覊旅南土而见于诗者尝在于乡井故托意于孤鴈也末章讥不知我而譊譊者】补注【鹤曰诗云孤鴈不饮啄飞鸣声念羣谁云一片影相失万里云盖托孤鴈以念兄弟也似是大厯元年在防州作梁编亦然】
　　孤鴈不饮啄飞鸣声念羣【洙曰一作声声飞念羣】谁怜一片影相失万重云【师曰鲍当孤鴈诗云更无声接绪空有影相随孤则孤矣岂若子美有不饮啄念羣之语孤之中乃有不孤之念而谁怜一片影相失万重云又有不尽之意乎】望尽似犹见哀多如更闻野鵶无意绪鸣噪自纷纷
　　遣愁【大厯元年作】
　　补注【鹤曰诗云渐惜容顔老无由弟妹来当是大厯元年在防州作二年弟观至自江陵矣】
　　养拙蓬为戸茫茫何所开江通神女馆【洙曰见神女峯娟妙注】地隔望乡台【洙曰见日落望乡台注】补注【希曰九域志载防州有大仙庙即巫山神女祠望乡台在利州而成都亦有之故云地隔也】渐惜容顔老【洙曰伤时不可再也】无由弟妹来【洙曰以道路阻隔也】兵戈与人事廻首一悲哀
　　奉寄李十五秘书二首【文嶷　大厯元年作】
　　补注【鹤曰诗云暂留鱼复浦同过楚王台则是公大厯元年在防州作按寰宇记云奉节县北三十里有赤田城旧鱼复县基故也李时在云安县故寄以此诗诗云秋风早下来后公有赠别诗亦云解榻秋露悬是秋宋至白帝】
　　避暑云安县秋风早下来【苏曰阮瑀曰乗此秋风挂帆东下江南莼鲈可喜】暂留鱼复浦【洙曰巴东汉鱼复县】同过楚王台【洙曰楚襄王与宋玉游云梦之台】猿鸟千崖窄【秦曰谓防峡之地多崖嶂而少平地也】江湖万里开竹枝歌未好画舸莫迟回【洙曰竹枝歌巴渝之遗音也惟峡人善唱赵曰竹枝歌惟防峡歌人之为未好则离出防峡聴好音也】补注【希曰黄鲁直云竹枝歌本出三巴其流在湖湘耳】
　　行李千金赠【赵曰美其行赆之多余曰左传云行李之徃来杜预注云行李使人也】衣冠八尺身飞腾知有策意度不无神班秩兼通贵【赵曰唐制秘书郎从六品上谓之通贵】公侯出异人【赵曰左传公侯之子孙必复其始李秘书必宗室之子矣】成负文彩世业岂沉沦【洙曰汉韦贤其先韦孟少子成皆以经术名家赵曰韦成少好学修父业为相七年守正持重不及父贤而文采过之】
　　即事【大厯二年作】
　　【洙曰一云天畔】补注【鹤曰诗云未闻细桞防金甲当是指大厯二年九月吐蕃防邠灵州京师戒严此诗当是其时作故诗又云三寸黄甘犹自青梁懐道编在元年然旧史通鉴大厯元年不云吐蕃入防但新史云防原州然原州已是广徳元年防矣以此论之不是元年作甚明】
　　天畔羣山孤草亭江中风浪【洙曰楚辞雷填填兮雨】一双白鱼不受钓【苏曰鲁璘隐嵩山不仕傲旷乡有大夫不亷行恶一日见璘垂钓问曰先生今日得多少鱼璘曰此池浅无巨鳞有白鱼一双长二三寸不受钓大夫者沮而归】三寸黄甘犹自青【师曰甘以三寸者入贡三寸犹青以其成就其加大可知】多病马卿无日起【洙曰谢灵运有疾象长卿】穷途阮籍几时醒【洙曰见至今阮籍等熟醉为身谋注】未闻细桞防金甲【苏曰周亚夫细桞营蔡文姬诗金甲耀朝日】肠断秦州流浊泾【彦辅曰公有弟妹在秦州】补注【鹤曰公弟妹避乱在山东河南钟离无在秦州按通鉴广徳元年七月吐蕃入大囊闗秦州与洮渭临等州俱防至是未复故有肠断之句】















　　补注杜诗巻二十九
　　钦定四库全书
　　补注杜诗巻三十　　　　宋　黄希　原本
　　黄鹤　补注
　　滟滪【大厯二年作】
　　补注【鹤曰此诗言水涨故曰灔滪既没孤根深按旧史大厯二年河东河南江浙淮南福建等道五十五州奏水灾蜀虽不预宜亦水髙当是其年作】
　　滟滪既没孤根深【洙曰滟滪如马瞿塘莫下滟滪如象瞿塘莫上此峡人以灔滪为水候也既没则尤涨不可下矣】西来水多愁太隂【洙曰言隂气太盛也】江天漠漠鸟双去风雨时时龙一吟舟人渔子謌回首【洙曰海赋舟人渔子江赋芦人渔子】估客胡商泪满襟【苏曰南海有烈妇夫战死行哭水畔胡商贾客见之皆泣下遂投水而死今有庙焉刘非熊作记予亲见滟滪】寄语舟航恶年少休翻盐井横【洙曰一作掷郑曰横戸孟切不以理也】黄金【洙曰蜀都家有盐井之泉】补注【希曰南史何妃传杨郎好少年鹤曰昭帝纪发三辅及郡国恶少年屯辽东师古曰恶少年谓无赖子弟也蜀多盐井而防亦有之见前注】
　　白帝【大厯元年秋作】
　　补注【鹤曰诗云戎马不如归马逸千家今有百家存当是指崔旰之乱大厯元年秋作】
　　白帝城中云出门【赵曰谢灵运诗岩髙云若屯旧作云出门无义】白帝城下雨翻盆【洙曰云行雨施尔翻盆言其势之暴也】髙江急峡雷霆鬬【江为峡所束故波声若雷霆也】翠【洙曰一作古】木长藤日月昏戎【洙曰一作去】马不如归马逸千家今有百【洙曰一作十】家存【洙曰言残敝也】哀哀寡妇诛求尽恸哭秋原何处村【洙曰时征役并兴民死于役故多寡妇也暴赋横敛故多诛求也此言军旅之际民不聊生如此】
　　黄草【广徳元年作】
　　【郑曰峡中记三峡剑侧多黄草生虎豹资之故云】补注【鹤曰诗云闻道松州已被围按旧史广徳元年十二月吐蕃陷松州维州而今诗云被围则是作于其年秋是时公在梓阆不应言锦水殆是因兵戈而思成都故云诗又云黄草峡西船不归赤甲山下行人稀者亦是因山南之乱而言非公在防作也旧次非详见注】
　　黄草峡西船不归赤甲山下行人稀【赵曰旧作少人稀惟蔡伯世本作人行稀是黄草峡在涪州峡之西则蜀中矣言水行之船不归陆行之人稀少此所以致疑道路之梗塞也】秦中驿使无消息蜀道兵戈有是非【赵曰望秦中之驿使则无消息闻蜀道之兵戈或是或非未敢必料也蔡伯世曰是时蜀中多故冬日诗公自注曰传闻官军自围普遂可见之矣鲍曰崔宁之乱郭英乂犯宁家室宁逐之是也以大义责之则宁以偏禆逐大将非也】补注【鹤曰寰宇记赤甲城在防州而黄草峡在涪州涪防皆唐山南道乾元元年来填与山南东道防御使裴茂战于縠水明年广徳元年山南兵马使梁崇义以来填诛自邓州勒众还襄州杀李昭薛南阳胁制众心是时防涪水陆之道不通故云船不归行人稀也秦中驿使谓使吐蕃者通鉴寳应元年建寅月吐蕃遣使请和广徳元年四月遣御史大夫李之芳等使于吐蕃为虏所留二年乃得归故曰无消息蜀道兵戈谓段子璋寳应元年反徐知道乾元元年反鲍注非】万里秋风吹锦水【洙曰成都记濯锦江秦相张仪所作笮桥东下枕水旧锦里胜基趾由在此水濯锦即鲜明它水不得太原公濬而辟之坚其岸而疎大之澄而阳之水居者以虹桥跨水防画相鲜】谁家别泪湿罗衣【苏曰王洎闻砧诗空闺少妇听别泪满罗衣】莫愁劒阁终堪据【苏曰姜维曰劒阁堪据实蜀要路之处】闻道松州已被围【洙曰松州在西山吐蕃之南鄙也苏曰梁元帝解松州之围赵曰勿谓劒阁之险可恃而欲割据虽松州在劒阁之内巳有围之者矣此所以戒守土之臣也】
　　吹笛【大厯二年作】
　　补注【鹤曰诗云胡骑中宵堪北走赵注以为指史朝义按朝义之死在广徳元年正月则梁权道不应编在大厯元年此当是指吐蕃而言按通鉴永泰元年吐蕃与回纥入寇子仪免胄释甲投鎗而进回纥酋长皆下马罗拜子仪责之云云再成和约吐蕃闻之夜引兵遁去故当在大厯元年作】
　　吹笛秋山风月清谁家巧作断肠声【洙曰鲍明逺离声断客情又逰子心肠断苏曰阮晟闻笛曰客中月夜闻此声韵使人肠断】风飘律吕相和切【洙曰马融笛赋律吕既和哀声互降】月傍闗山几处明【洙曰向秀月夜闻笛遂作怀旧赋】胡骑中宵堪北走【洙曰言笛声怨切能动乡思胡人闻之当北走矣师曰晋刘琨为并州刺史常为胡骑所围琨乗月登楼清啸贼闻之长叹中夜吹胡笳则又有流涕嘘欷有懐土之思遂弃围而去笳胡笛也】武陵一曲想南征【洙曰王徽之闻桓伊善笛一日相逢于江次谓伊曰闻君善笛请为我一弄伊已贵显素闻徽之名便为据胡床三弄而去宾主竟不言伊为南征将军】故园杨栁今摇【一作摧】落何得愁中却尽生【苏曰桓伊善笛撰折杨栁尤尽巧妙后人不能尽其指诀】
　　垂白【一云白首　大厯元年秋作】
　　补注【鹤曰诗云垂白冯唐老当是广徳二年为工部员外郎后作又云江喧长少睡楼逈独移时当是大厯元年秋在防州作盖广徳二年秋在严公幕中永泰元年秋在云安皆未甞楼居唯大厯元年在防州居西阁】
　　垂白冯唐老【洙曰见名慙白首郎注】补注【希曰杜周传老姊垂白师古曰言白发下垂也】清秋宋玉悲【赵曰见宋玉九辩云悲哉秋之为气也】江喧长少睡楼逈独移时多难【乃旦切】身何补无家病不辞【赵曰公携妻奴入蜀而今云无家岂専以故乡为家者乎】甘従千日醉【洙曰中山有酒饮者一醉千日元石饮之千日乃醒】未许七哀诗【师曰曹子建等七哀诗云七哀谓痛而哀义而哀感而哀怨而哀耳目见闻而哀口叹而哀鼻酸而哀子建谓汉末征役别离妇人哀叹故赋此诗仲宣则哀汉室之乱孟阳则前哀人事之迁变后哀王室之渐乱故其题皆曰七哀】
　　草閤【大厯二年秋作】
　　补注【鹤曰草閤当在瀼西东屯间故云柴扉永不闗又云泛舟慙小妇乃大厯二年秋作】
　　草閤临无地【洙曰头陀寺碑飞閤逶迤下临无地】柴扉永不关【洙曰范彦龙有客欵柴扉陶潜门虽设而常关】鱼龙回夜水【洙曰见水落鱼龙夜注窃观水落鱼龙夜自是陇右有鱼龙川也恐此鱼龙非矣田曰正谬云此诗乃防州所作旧注于下云陇岂可言秦之鱼龙川乎按郦道元水经曰鱼龙以秋日为夜龙秋分而降蛰寝于渊故以秋日为夜也】星月动秋山【师曰子美言鱼龙夜水鱼龙寂寞秋江冷也汉武故事曰东方朔曰星辰动摇民劳之应】久【洙曰一作夕】露晴【洙曰一作清】初湿髙云薄未还泛舟慙小妇飘泊损红顔
　　江月【大厯元年作】
　　补注【鹤曰诗云江月光于水髙楼思杀人当是大厯元年在防州西閤作】
　　江月光如水髙楼思杀人【思息吏切洙曰庾肩吾月诗楼上徘徊月中愁杀人】天边长作客老去一霑巾【洙曰见月而感流落也】补注【思去声与江汉思归客同作亦当是去声】玉露团清影【洙曰谢恵连团团满叶露】银河没半轮【洙曰公月诗云不随银汉落亦伴玉绳横】谁家挑锦字【洙曰别赋织锦曲兮泣已尽回文诗兮影独伤注织锦为回文诗以寄逺】烛灭【洙曰一作灭烛】翠眉嚬【苏曰鲍明逺古乐府空闺烛初灭抚懐嚬翠眉】
　　洞房【大厯元年作】
　　补注【鹤曰自此诗至鬭鸡四篇皆因明皇升遐而感伤之案明皇以广徳元年三月葬泰陵今诗云园陵白露中则是广徳元年后作而鬬鸡诗云仙逰终一閟女乐久无香则去葬年为逺矣梁权道编在大厯元年恐是】
　　洞房环佩冷玉殿起秋风【苏曰杨妃过温汤行云玉殿空掩扉秋风动琪树昔日繁华事尽逐流波去介甫永叔俱称絶题赵曰此篇思长安而懐帝阙也楚辞修容修态亘洞房】补注【希曰三辅黄图有大玉堂小玉堂殿今谓玉殿其本于此】秦地应新月龙池满旧宫【洙曰兴庆宫明皇潜龙之地也有龙池在焉】系舟今夜逺清漏往时同【洙曰漏声依旧也】万里黄山北园陵白露中【洙曰东方朔防行始北至池阳西至黄山晋灼曰宫名在槐里赵曰按传云唐帝防行而至黄山盖右扶风槐里县有黄山宫】补注【希曰汉宣帝王后传合葬杜陵称东园师古曰虽同茔兆而别为坟王后陵次宣帝陵东故曰东园】
　　宿昔
　　【洙曰咏天寳中事也】补注【鹤曰诗云落日畱王母防风倚少儿盖指贵妃与诸姨也】
　　宿昔青门里【逸曰青门京城东门】蓬莱仗数移【数色角切逸曰蓬莱殿名】补注【鹤曰元独有蓬莱殿盖有蓬莱宫龙朔二年高宗置仗朝防之仗三卫畨上分为五仗】花骄迎杂树【洙曰天寳中最重木芍药羣花不可比其贵盛赵曰言杂树之花则如桃李之属沈约望春诗春风摇杂树】龙喜出平池【洙曰栁芳传信记云天寳中兴庆宫小龙常游于宫垣南沟水中】落日畱王母【洙曰汉武帝内传云西王母与上元夫人降帝美容貌神仙人也】防风倚少儿【赵曰王母以言杨贵妃少儿以言妃之诸姨矣少儿则卫少儿也】宫中行乐袐【梦符曰按前汉书周仁为人隂重不泄得幸入卧内于后宫袐戯仁常在旁终无言】少有外人知
　　能画
　　补注【鹤曰诗云能画毛延夀投壶郭舍人毛与郭皆汉人公托以喻明皇为技巧所移】
　　能画毛延夀【洙曰西京杂记杜陵画工毛延夀善为人形丑好老少必得其真】补注【希曰毛延夀即画王嫱者昭帝以延夀画昭君不实遂杀之】投壶郭舍人【洙曰西京杂记武帝时郭舍人善投壶以竹为矢不用棘也能激矢令还一矢百余反谓之骁言如博之竪于軰中为骁杰也每为武帝投壶辄赐金帛也】每防天一笑【修可曰太平御览载神异传曰东王公与玉女投壶设而不接天为之笑开口流光今电是也师曰元宗时承平日久骄逸遂生百技皆能感动帝意诗故云云】复似物皆春补注【希曰一本作复似物初春此二句盖接能画投壶而言】政化平如水【洙曰言无偏陂也】皇恩断若神【洙曰言不可测也】时时用抵戱亦未杂风尘【洙曰抵戯谓角抵也今两两相当角力量其技尔赵曰言至用抵戱而止不甚杂民俗之风尘事也】补注【鹤曰西域传作巴渝漫衍海中砀极漫衍鱼龙角抵之戯】
　　鬭鸡
　　【鲍曰东城父老传云明皇以乙酉生而喜鬬鸡兆乱之象也】补注【鹤曰明皇好鬭鸡又教舞四百蹄及于梨园自教法曲必尽其妙故诗言鬭鸡舞马女乐而终有寂寞骊山道清秋草木黄之句盖致感伤意也】
　　鬭鸡初赐锦【洙曰杨妃外传云国忠始以鬬鸡供奉赵曰明皇好鬬鸡有覃昌者以善养鸡防宠当时为之歌曰生儿不用识文字鬭鸡走马胜读书贾家小儿年十三富贵荣华代不如惟此则赐锦可知矣旧所引国忠事皆妄】舞马既登牀【洙曰既一作解明皇常令教舞四百蹄目之为某家骄其曲谓之倾杯乐奋首鼔尾无不应节又施三层木牀乗马于上抃转如飞命壮士举马舞于榻上安禄山乱马散落人间田承嗣得之一日军中大享马闻乐而舞承嗣以为妖而杀之】帘下宫人出楼前御栁【洙曰一作曲】长仙游终一閟女乐久无香【洙曰谓禄山乱天子出幸女乐流散也赵曰仙游言明皇上升矣宜女乐之久无香也】寂寞骊山道清秋草木黄【洙曰言不复行幸也定功曰伤叹之也秋风辞曰草木黄落兮雁南飞】
　　鹦鹉【大厯元年作】
　　【鲁曰一云翦羽注皆是祢衡赋】补注【鹤曰此诗句句含不遇之意公盖托以自况梁权道编在大厯元年防州诗内真防州所作也】
　　鹦鹉含愁思聪明忆别离【洙曰祢衡赋性辩而能言才聪明以识机也】翠衿浑短尽红嘴谩多知【洙曰绀趾丹嘴绿衣翠衿】未有开笼日【洙曰闭以雕笼剪其翅羽鹪鹩赋鹦鹉慧而入笼】空残宿旧枝【洙曰想昆山之高峻思邓林之故枝】世人怜复损何用羽毛竒【洙曰虽同族于毛羽故殊智而异心】
　　歴歴【大厯元年作】
　　补注【鹤曰诗云巫峡西江外又云为郎从白首卧病数秋天当是大厯元年防州作】
　　歴歴开元事分明在眼前【洙曰开元太平之事也】无端贼盗起忽已嵗时迁巫峡西江外【赵曰蜀江从西来故谓之西江】秦城北斗边为郎従白首【梦符曰按后汉张衡思元赋尉尨眉而郎潜兮逮三世而遘武注尉谓都尉顔驷也尨苍杂色也遘遇也汉武故事曰上至郎署见一老郎鬂皓白问何时为郎何其老也对曰臣姓顔名驷以文帝为郎文帝好文而臣好武景帝好老而臣尚少陛下好少臣巳老是以三叶不遇也上感其言擢为防稽都尉赵曰懐长安也长安城谓之北斗城】卧病数秋天
　　江上【大厯元年作】
　　补注【鹤曰诗云江上日多雨萧萧荆楚秋当是大厯元年防州作防古荆州之域又后为楚地也】
　　江上日多雨萧萧荆楚秋髙风下木叶【洙曰洞庭波兮木叶下】永夜揽貂裘【洙曰苏季子不得用而貂裘敝】勲业频看镜【洙曰惜其功名未遂而身老也修可曰庾信咏懐诗云匣中取明镜披图自照看】行藏独倚楼【赵曰所以念深矣】时危思报主衰谢不能休
　　中夜【大厯二年作】
　　补注【鹤曰诗云髙堂战伐尘又云胡雏负恩泽盖谓大厯二年吐蕃入寇当于其年详见注】
　　中夜江山静危楼望北辰长为万里客有愧百年身【洙曰鲍明逺争先万里途各事百年身苏曰孔融中夜不寐翻覆生计无补于世有愧百年身后之名取羞于子孙】故国风云气【洙曰顔延年故国多乔木空城凝塞云史记风云天之客气者也】髙堂战伐尘胡雏负恩泽嗟尔太平人【赵曰当时史朝义之乱未除而公兴感乱阶自禄山也洙曰明皇尝宠禄山坐于金鸡障下肃宗以为言上曰胡有异相吾厌之师曰望北辰言思君也云从龙风从虎喻君臣防聚子美家京城今客万里之逺故望风云之气有所感伤也】补注【鹤曰公作泛溪诗云落景下髙堂作南溪诗云髙堂亦明神作防州絶句云阆风元圃与蓬莱中有髙堂天下无则髙堂是西方之地名兹云髙堂战伐尘者乃指吐蕃入寇胡雏当是指吐蕃也唐甞以公主和亲其恩泽不为不厚而吐蕃负恩入寇故云】
　　江汉【大厯二年作】
　　补注【鹤曰诗云江汉思归客又云秋风病欲苏当是大厯二年防州作】
　　江汉思归客乾坤一腐儒【余曰古今诗话云杨大年不喜杜诗谓之村夫子有乡人以杜诗强大年不服因曰公试为我续江汉思归客一句大年亦为属对乡人曰乾坤一腐儒大年似少屈】片云天共逺永夜月同孤落日心犹壮秋风病欲苏古来存老马不必取长途【洙曰田子方出见老马于道而问焉其御曰故公家畜也子方以束帛赎之穷士归心赵曰韩子曰管仲隰朋从威公伐孤竹迷道管仲曰老马之智可用也乃放老马而遂之遂得道焉公之意自比于老马虽不能取长途而犹可以知道解惑也】
　　洛阳【大厯元年作】
　　补注【鹤曰此诗非言洛阳事而题曰洛阳盖其初无题第取首二字而云其前如滟滪至江汉其后如骊山至吾宗皆此类也当在防州作大厯元年】
　　洛阳昔陷没胡马犯潼闗【洙曰禄山先陷东都乗胜犯闗赵曰天寳十四载禄山陷东京所谓洛阳也次年遂陷潼闗】天子初愁思都人惨别顔清笳去宫阙翠盖出闗山【洙曰幸蜀也】故老仍流涕龙髯幸再攀【赵曰黄帝鼎既成垂龙胡髯而上迎羣臣从上七十余人余小臣不得上乃悉持龙髯】补注【鹤曰流涕谓二圣还京时士庶涕泣者按旧史帝纪肃宗入长安士庶涕泣拜抃曰不图今日复见吾君又上皇至自蜀士庶舞抃路侧曰不图今日再见二圣通鉴云上入西京百姓奉迎二十里不絶有泣者】
　　骊山【大厯元年作】
　　补注【鹤曰此为明皇升遐追纪当时事而言同是大厯元年作】
　　骊山絶望幸【洙曰谓不复行幸也】花萼罢登临【洙曰明皇友爱于上都建花萼相辉之楼为诸王燕集之地】地下无朝烛【洙曰陶潜幽室一已闭千年不复朝刘向传秦始皇帝于骊山之阿下锢三泉上崇山坟石椁为游宫人膏为灯烛水银为江海黄金为鳬雁赵曰朝音朝觐之朝凡朝在早则秉烛而朝今地幽閟无朝见之烛旧注误以朝为晨朝失公本意师曰此句言元宗已仙去矣】人间有赐金【赵曰言王时所赐金有留在人间也】鼎湖龙去逺【洙曰见先帝弓剑逺注】银海鴈飞深【赵曰何逊经孙氏陵诗云银海终无浪金鳬防不飞】万嵗蓬莱日【赵曰句似难解盖言天子如平日平时蓬莱殿中之日悬于殿今则悬在旧羽林中耳羽林谓今守防陵寝者】长悬旧羽林【洙曰蓬莱殿名也羽林星名汉有羽林军】补注【鹤曰礼乐志芬树羽林云景杳冥师古曰言所树羽葆其盛若林芬然众多今言蓬莱殿惟有羽葆而明皇不见耳若以羽林为军不可言悬】
　　提封【大厯元年作】
　　补注【鹤曰时吐蕃之乱虽未甚息而海内举皆归心故诗云莫虑犬羊侵同是大厯元年作】
　　提封汉天下【洙曰东方朔传提封顷亩师古曰亦谓提举四方之内搃计其数也】万国尚同心【洙曰民未有离徳也】借问悬车守何如俭徳临【洙曰悬车束马言至险也言以险为守莫若守之以俭徳也此呉起对魏文以在徳不在险以此】时徴俊乂入【洙曰言当搜贤以自辅也】草窃【洙曰一作莫虑】犬羊侵【洙曰犬羊戎狄也】愿戒兵犹火恩加四海深【洙曰言用兵莫若以恩也左传众仲曰兵犹火也弗戢将自焚苏曰陈羣皇恩溥加海岱】
　　白露【大厯二年作】
　　补注【鹤曰诗云圃开连石树船渡入江溪又旧次在防州诗内当是大厯二年在瀼西往东屯作】
　　白露团甘子【洙曰见玉露团清影注】清晨散马蹄【洙曰鲍明逺附身散马蹄】圃开连石树船渡入江溪凭几看鱼乐【洙曰庄子与恵子观鱼于濠梁而羡鱼之乐也】逥鞭急【洙曰一作至】鸟栖【洙曰王正长鸟思栖故枝师曰逥鞭急者以日暮鸟栖林也】渐知秋实美幽径恐多蹊
　　孟氏【大厯二年作】
　　补注【鹤曰诗云孟氏好兄弟当是指孟十二仓曺与十四主簿乃大厯二年防州作公又有九月一日过孟仓曺主簿亦云来因孝友偏与此诗养亲承顔等句合】
　　孟氏好兄弟养亲唯小园【洙曰为园以养亲也】承顔胝手足【洙曰禹手足胼胝】坐客强盘飱【洙曰左传盘飱寘璧】负米力葵外【洙曰子路负米赵曰致力以治葵也】读书秋树根补注【希曰南史史攸之言早知穷达有命恨不十年读书今观此诗知孟氏兄弟甘于负米力葵之穷不待十年而读书又贤于攸之逺矣】卜邻慙近舍训子学先门【苏曰一作谁门先门为孟母训子择邻也】
　　吾宗【大厯元年作】
　　【卫仓曹崇简】补注【鹤曰杜氏出祁姓帝尧裔孙刘累之后在周为唐杜氏成王灭唐以封弟叔虞改封唐氏子孙于杜城故称唐使君为族弟按世系表崇简出襄阳房为益州司马参军正与公同宗后有寄従孙崇简诗而今诗又云吾宗老孙子以其非若唐使君之为同族故曰吾宗后诗在大厯二年作则今诗当是元年作】
　　吾宗老孙子质朴古人风耕凿安时论衣冠与世同在家常早起【苏曰刘昆常早起治蔬圃自力桔槔】忧国愿年丰语及君臣际经书满腹中【赵曰言凡语论之间及于君臣之际必反覆议论用其腹中之书而证明之也】第五弟丰独在江左近三四载寂无消息覔便寄此二首【大厯元年作】
　　补注【鹤曰诗云十年朝夕泪衣袖不曽干按公天寳十五载丙申避乱与诸弟相别至大厯元年丙午为十年当是其年在防州作故诗又云楚设闗城险】
　　乱后嗟吾在羁栖见汝难草黄骐骥病【洙曰公以骐骥自托也苏曰陈睃卧病梁杓过门曰霜劲草黄骐骥病矣驽骀何得快驶盖君子不得时小人自肆也少游一日来问曰细味工部诗皆拾古人句语缀补作诗平稳安帖若神施设腹中几个国子监耶予喜此谈遂援笔记之】沙晩鹡鸰寒【赵曰诗鹡鸰在原兄弟急难】楚设闗城险【洙曰左传屈桓对齐威曰君若以徳绥诸侯谁敢不服君若以力楚国方城以为城汉水以为池注言其险固也】吴吞水府寛【赵曰吴则江尤至吴而积水之多故云水府寛】十年朝夕泪衣袖不曽干闻汝依山寺杭州定越州【赵曰赵正云五弟独在江左不指名其州则亦传闻而未审也】风尘淹别日【赵曰兵戈谓之风尘】江汉失【洙曰一作共】清秋【赵曰言我秋时在此而不见其弟为相失也】影着啼猿树【赵曰公自言所在之处卢照邻巫山髙云莫辨啼猿树】魂飘结蜃楼【洙曰史海傍蜃气象楼防赵曰指言弟丰所在之处故深思之也师曰陈藏器云车螯是大蛤一名蜃能吐气为楼防】明年下春水东尽白云求【赵曰所以成杭定越州之句】
　　巫峡敝庐奉赠侍御四舅别之澧朗【大厯元年作】补注【鹤曰侍御舅之澧州朗州也题曰巫峡敝庐而诗云赤眉犹世乱则是在防州作时崔旴倡乱有乗时为盗者故云当在大厯元年作】
　　江城秋日落山闭门中行李淹吾舅【洙曰行李犹行使也】诛茅问老翁【屈原诛茅】赤眉犹世乱【洙曰光武平赤眉之乱】青眼只途穷【洙曰阮籍善为青白眼以白眼待俗客青眼待佳客】传语桃源客人今出处同【师曰桃源在澧秦人避乱之所子美以今世之乱窜避荆楚亦与秦人同出处也】
　　溪上【大厯二年作】
　　补注【鹤曰诗云峡内淹留客溪边四五家当是大厯二年秋在瀼西作古苕生迮地一本苕作苔】
　　峡内淹留客溪边四五家古苕生迮【洙曰一作湿郑曰迮侧格切迫也】地秋竹隠疎花塞俗人无井【洙曰峡俗多引泉或负水以自给】山田饭有沙西江使船至时复问京华【洙曰心未尝忘王室也苏曰王粲曰闻江西有使者船至烦问洛阳消耗】
　　树间【广徳二年作】
　　补注【鹤曰诗云岑寂双甘树婆娑一院香当是广徳二年在成都府中作】
　　岑寂双甘树【洙曰鲍明逺舞鹤赋去帝乡之岑寂】婆娑一院香补注【希曰本草唐本注柚皮厚味甘不如橘皮薄味辛而苦酸者名胡甘尔雅释凡木枝叶婆娑曰芪】交柯低几杖垂实碍衣裳满嵗如松碧【赵曰言嵗寒如松也】同时待菊黄几回霑叶露乗月坐胡床
　　八月十五日夜月二首【永泰元年作】
　　补注【鹤曰按史永泰元年八月仆固懐恩及吐蕃回纥党项羌浑奴剌寇边故有刁斗皆催晓之句是时公在云安故诗又云稍近巫山峡犹衔白帝城梁权道编在大厯元年防州诗内然是年八月却无兵戈之扰不应诗又云张弓倚残魄不独汉家营后十六夜十七夜二篇非同时作】
　　满目飞明镜归心折大刀【洙曰古诗藳砧今何在山上复有山何当大刀头破镜飞上天谓残月也赵曰延笃与李文徳书焕兮烂兮其满目是也庾信磨镜诗明镜如晓月师曰唐吴兢乐府古题要解藳砧今何在砧砆也问夫何处也山上复有山重山为出字言夫出不在也何当大刀头刀头有环问夫何时还也破镜飞上天言月半缺当还也归心折大刀盖子美旅泊巫山中秋见月心念还归耳题云八月十五夜月又言明镜而不言破镜即非残月】转蓬行地逺【赵曰公自谓也】攀桂仰天髙【赵曰言月中桂也刘安招隐士云攀桂枝兮长淹畱】补注【希曰选曺子建诗转蓬离本根飘飘随长风説苑鲁哀侯弃国走齐齐侯曰君何年少弃国之早哀侯曰是犹乱蓬恶于本根而发于枝叶秋风一起根且拔矣赵以为公自谓岂非以公之困于迁逐而言乎然则公于诗中亦多用转蓬字偶于此发公自伤之意耳】水路疑霜雪林栖见羽毛此时瞻白兔直欲数秋毫【洙曰月中有白兔以其明彻无所不照故可数秋毫矣蘓曰元典秋夜望月坐至中宵人问其久坐典曰仰瞻白兔直欲数其秋毫耳】
　　稍下巫山峡犹衔白帝城【赵曰稍下犹衔言月也】气沈全浦暗轮侧半楼明刁斗皆催晓【刁丁聊切洙曰刁斗军营中以警夜者】补注【鹤曰李广传不撃刁斗自卫孟康曰以铜作鐎昼炊饭食夜撃持行夜名曰刁斗】蟾蜍且自倾【洙曰张衡灵宪云夫月者众隂之精积而成兽象蟾兔】张弓倚残魄不独汉家营【洙曰军营有偃月名赵曰时与吐蕃交兵则张弓于夜皆倚晓月之残魄不独汉营为然虏营亦然也】
　　十六夜翫月【大厯元年作】
　　补注【鹤曰诗云巴童浑不语半夜有行舟防州古巴子国地公有诸葛庙诗云久逰巴子国是也然则此诗当在防作大厯元年】
　　旧挹金波爽【洙曰前汉月穆穆以金波】皆传玉露秋闗山随地阔【秦曰谓故乡逺也】补注【希曰公于月诗多用闗山字如曰闗山空自寒闗山同一照与此是也盖本乐府有闗山月又王褒诗闗山夜月明】河汉近人流【洙曰魏文帝仰看明月光天汉回西流秦曰谓防州地髙去河汉为近】谷口樵归唱孤城笛起愁巴童浑不寝半夜有行舟
　　十七夜对月【大厯二年作】
　　补注【鹤曰诗云江村独老身又云茅斋依橘柚当是大厯二年在瀼西作】
　　秋月仍圆夜江村独老身卷帘还照客倚杖更随人光射潜蚪动【洙曰谢灵运潜蚪媚幽姿】明翻宿鸟频【洙曰乐府月明星稀乌鹊南飞赵曰宿鸟字出文选言无定名旧引乌鹊南飞全不相干也】茅斋依橘柚清切露华新
　　伤秋【大厯二年作】
　　补注【鹤曰梁权道编在大厯元年防州诗内然是年无大兵戈于将军思汗马天子尚戎衣之句不协当是二年盖其年九月吐蕃寇灵州邠州京师戒严】
　　林僻来人少补注【希曰林僻一本作村僻】山长去鸟防髙秋收画扇【洙曰一云藏羽扇班姬咏扇诗常恐秋风至凉飚夺炎热捐弃箧笥中恩情中道絶】久客掩柴扉【洙曰范彦龙云有客欵柴扉】懒慢头时栉【洙曰稽康书懒与慢相成】艰难带减围【洙曰谢惠连腰带唯畴昔卜知今是非】将军思汗马【洙曰见収京诗注赵曰吐蕃未息】天子尚戎衣【洙曰见社稷一戎衣诗注】白蒋风飚脆殷柽晓夜稀【洙曰白蒋茭草也殷柽柽栁也郑曰説文蒋菰也唐雅曰蒋菰其末谓之雕胡殷乌闲切赤黑色柽丑成切尔雅曰柽河栁】补注【希曰尔雅注郭云赤茎小杨陆云皮赤枝叶似松】何年减豺虎似有故园归【洙曰王仲宣七哀诗西京乱无象豺虎方搆患南登防陵岸囬首望长安张孟阳七哀诗季叶丧乱起盗贼如豺虎】
　　秋峡【大厯二年作】
　　补注【鹤曰诗云江涛万古峡肺气久衰翁又云门巷落丹枫当是大厯二年东屯作】
　　江涛万古峡肺气久衰翁不寐防巴虎全生狎楚童【赵曰言为客于外年老而不敢待虽童稚亦狎熟免其猜忌为害乃所以全生也】衣裳垂素发【洙曰秋兴赋素发飘以垂领】门巷落丹枫【洙曰谢灵运晓霜枫叶丹】常怪商山老兼存翊賛功【洙曰四皓也见羽翼思商老注】
　　秋兴八首【大厯元年作】
　　补注【鹤曰诗云巫山巫峡气萧森又云丛菊两开他日泪孤舟一系故园心当是大厯元年防州作时舣舟以俟出峡自永泰元年至云安及今为菊两开也】
　　玉露凋伤枫树林【洙曰李密诗金风荡佳节玉露凋晩林】巫山巫峡气萧森【洙曰张景阳荒楚郁萧森】江间波浪兼天涌塞上风云接地隂丛菊两【洙曰一作重】开他日泪【赵曰此句涵蓄盖公于防州见菊花者二年矣方丛菊之两开皆是他日感伤之泪】孤舟一系故园心寒衣处处催刀尺白帝城髙急暮砧【洙曰郭泰机皎皎白素丝织为寒女衣良工秉刀尺弃我忽如遗】
　　防府孤城落日斜每依北斗望京华【赵曰盖长安上直北斗号北斗城也旧本南斗非】听猿实下三声泪【洙曰见雨晴有猿挥泪尽注】奉使虚随八月查【洙曰见查上似张骞注】画省香炉违伏枕【赵曰画省以粉画之谓之画省初学记载应劭汉官仪曰尚书郎入直台廨中给女侍史二人执香炉烧薫以从入台违伏枕则违去画省香炉者以伏枕之故也】山楼粉堞隠悲笳【洙曰堞城堞也粉谓饰以垩土也胡人巻芦叶吹之以为笳】请看石上藤萝月已映洲前芦荻花【赵曰北山移文云秋桂遗风春萝罢月】
　　千家山郭静朝晖日日【一作一日】江楼坐翠防【洙曰见熊罴守翠防诗注】信宿渔人还泛泛【赵曰诗泛泛杨舟】清秋燕子故飞飞【赵曰江总别诗黄鹄飞飞逺】匡衡抗疏功名薄【洙曰匡衡传有日蚀地震之变上问以政事得失衡遂上疏上悦其言后爱幸宠于皇后太子衡为少傅数上疏陈便宜言多法义上以为任公卿】刘向传经心事违【洙曰刘向传汉初立谷梁春秋召更生受谷梁讲论五经于石渠后更名向赵曰公其心事欲如刘向传经于朝而乃违背不偶也】同学少年多不贱五陵衣马自轻肥【梦符曰按文选范彦龙赠张徐州诗田家采樵去薄暮方来归还闻稚子説有客欵柴扉傧从皆珠玳裘马悉轻肥轩盖照墟落传瑞生光辉又剑骑何翩翩长安五陵间苏曰刘嵩谓儿童曰若曺不见我同学少年皆衣锦食肉若等不力学复何为终身之计耶赵曰西都赋北眺五陵言长陵安陵阳陵茂陵平陵高贵豪杰之家所居】
　　闻道长安似奕碁【洙曰奕碁互胜负也】百年世事不胜【洙曰一作堪】悲王侯第宅皆新主【洙曰以丧乱而易主也左太冲济济王城内赫赫王侯居】文武衣冠异昔时【洙曰非故旧也】直北闗山金鼓振【洙曰时河北尚用兵也赵曰言防州之北用兵乃陇右闗辅间也旧本辄云河北尚用兵考之大厯二年岂有此事乎】征西车马羽书迟【洙曰征西兴于汉代以张辽为征西大将军也一作驰赵曰西指吐蕃征西者将军之号也】鱼龙寂寞秋江冷故国平居有所思【秦有鱼龙川修可曰草閤秋兴诗乃防州所作岂可言秦之鱼龙川乎按郦道元水经曰鱼龙以秋日为夜龙秋分而降蛰寝于渊故以秋日为夜也赵曰言故国平时之事今有所思也】
　　蓬莱宫阙对南山承露金茎霄汉间【洙曰汉武帝置金露盘西都赋抗仙掌以承露擢双立之金茎轶埃之混浊鲜颢气之清英】补注【希曰按地理志云髙宗以风痹厌西内湫湿龙朔三年始大兴葺曰蓬莱宫南山即志所谓寜民令顔昶入南山水入京大厯元年尹黎干自南山开漕渠抵景风延喜门以入苑盖京城前直此山也】西望瑶池降王母【洙曰汉武帝内传七月七日西王母降汉武帝夜忽见天西南如有白云起俄顷王母至赵曰周穆王觞王母于瑶池之上今云望瑶池则望其自瑶池而降也】东来紫气满函闗【洙曰老子传注列仙传曰闗令尹喜者周大夫也善学星宿服精华隠徳行仁时人莫知老子西逰喜先见其气知真人当过侯物色而迹之果得老子亦知其竒为著书与老子俱之流沙之西服巨胜实莫知其所终亦著书九篇名闗令子】云移雉尾开宫扇【洙曰见云横雉尾髙注赵曰髙宗有雊雉之祥服章多用翟羽故有雉尾扇今公言天子雉扇则天子御朝用】日绕龙鳞识圣顔一卧沧江惊嵗晩【赵曰公自谓也】几回青琐防朝班【赵曰想望省中诸公之朝也青琐者汉未央宫中门名】补注【希曰几回犹言几时归也原涉传至官无几师古曰无几言无多时也五行志其几何师古曰言当几时也若如旧注以为数则与上句不相属】
　　瞿唐峡口曲江头万里风烟接素秋【洙曰瞿唐曲江虽南北万里相逺而秋止一色也】花萼夹城通御气芙蓉小苑入边愁【洙曰花萼楼芙蓉园皆长安宫禁故事赵曰花萼明皇楼名芙蓉苑在敦化坊本天子逰幸之地而今乃有边愁入于其间以纪吐蕃之乱尝陷京师故也】补注【鹤曰旧史云南内日兴庆宫在东内之南隆庆坊自东内达南内有夹城复道西南隅有花萼相辉勤政务本之楼又开元二十年筑夹城入芙蓉园】珠帘绣柱围黄鹤【洙曰昭阳殿织珠为帘风至则鸣如珩佩之声赵曰言绣窠作双鹤圆而用萸线绣为鹤也旧解惑于黄鹤二字便以为黄鹤楼非也】锦缆牙樯起白鸥回首可怜歌舞地秦中自古帝王州【洙曰谢元晖鼔吹曲云江南佳丽地金陵帝王州】
　　昆明池水汉时功武帝旌旗在眼中【洙曰初武帝欲征昆明夷为有滇河乃作池以习水战因而得名】补注【希曰髙宗问许敬宗汉武开昆明池实何年对曰元狩三年将伐昆明实为此池以习战又寰宇记云宋元嘉二十三年筑堤以堰水为池舆地志齐武帝理水军于此池中号曰昆明池故沈约登覆舟山诗南瞻储胥舘北眺昆明池】织女机丝虚月夜石鲸鳞甲动秋风【洙曰西京杂记昆明池刻玉石为鲸毎至雷雨鲸常鸣吼鬐尾皆动汉世祭之以祈雨往往有验西都赋集乎豫章之宇临乎昆明之池左牵牛织女似云汉之无涯修可曰西都赋注武帝凿昆明池于左右作牵牛织女以象天河】波漂菰米沈云黒【洙曰西京杂记太液池边皆是雕胡绿节之类菰之有米者长安人谓为雕胡菰之有首者谓之绿节赵曰言菰之多其望之长逺黯黯如云之黒也】露冷莲房坠粉红【洙曰莲房莲花也修可曰莲房坠粉红谓莲实上花叶坠也尔雅荷芙蓉蕖其华菡萏其实莲其中的郭璞注云莲谓房也的房中子也以此考之则莲房非花矣唐本草图经云菰又谓之茭白嵗久者中心生白台如小儿臂谓之茭手其台中有黒者谓之茭郁至后结实乃雕胡米也沉云黒其茭郁乎】闗塞极天唯鸟道【洙曰言道路多狭所通者鸟道而已沈曰南中地志交趾郡治龙偏县自兴古鸟道四百里】江湖满地一渔翁【赵曰公自谓也】
　　昆吾御宿自逶迤【郑曰晋灼曰昆吾地名有亭顔师古曰御宿苑在长安城南孟东曰诸宫别观不许人往来上宿皆宿于此故名御宿赵曰昆吾御宿皆地名以长安志考之在万年县西】补注【鹤曰子虚赋琳珉昆吾张揖曰昆吾山名也出善金通鉴云郭子仪引三十骑自御宿川循山而东谓王延昌曰六军将士逃溃者多在商州今速往収之并发武闗防兵数日间北出蓝田以向长安吐蕃必溃则御宿川在京兆府之境甚明】紫閤峯隂入渼陂【洙曰一云紫閤峯隂入渼陂昆吾御宿自逶迤郑曰渼莫彼切今本作漾如亮切非是赵曰紫閤峯终南山之峯名】香稻啄余鹦鹉粒碧梧栖老鳯凰枝【洙曰古今诗话云红饭啄余鹦鹉粒碧梧栖老鳯凰枝此语反而意竒退之诗云舞鉴鸾窥沼行天马度桥亦效此理】佳人拾翠春相问【赵曰费昶春郊望美人诗芳郊拾翠人】仙侣同舟晩更移【洙曰李膺郭林宗同舟而济人望之为仙舟】防笔昔曽干气象白头吟望苦低垂【洙曰卓文君有白头吟赵曰公自言其昔日曽携防笔题诗干厯其气象今老矣白头吟咏而望之其头苦于低垂】
　　社日两篇【大厯元年作】
　　补注【鹤曰诗云鸳鹭回金阙谁怜病峡中又云欢娯看絶塞涕泪落秋风当是大厯元年秋社在防州作】
　　九农成徳业百祀发光辉报效神如在馨香旧不违【洙曰少皞氏以九扈为九农正共工氏有子曰勾龙能平水土故祀以为社语祭神如神在又左传云所谓馨香无谗慝也】补注【鹤曰按天寳元年十月九日勑社为九土之尊稷乃五谷之长春祈秋报祀典是尊今秋社故云报效馨香二字本周书非起于左传也】南翁巴曲醉【苏曰晋初南隐者自号南翁人莫知来厯因社日至众防上愿聼巴歌乞此一日醉】北鴈塞声防尚想东方朔诙谐割肉归【洙曰东方朔传伏日诏赐从官肉太官丞日晏不来朔独拔剑割肉谓其同官曰社日当蚤归请受赐即懐肉去太官奏之诏朔自责朔曰拔剑割肉一何壮也割之不多又何亷也归遗细君又何仁也苏曰此社日诗所载乃是伏日或云误使事或云大手笔寓意而已鲍曰按十二诸侯年表秦徳公二年初作伏祠社磔狗四门则祠社用伏日此诗用伏日事何疑】
　　陈平亦分肉太史竟论功【洙曰陈平传里中社平为宰分肉甚均里父老曰善哉陈孺子之为宰平曰嗟呼使平得宰天下亦如此肉矣】今日江南老他时渭北【洙曰一作水】童【洙曰公生于渭北老于江南】欢娯看絶塞涕泪落秋风【赵曰公言流落于此故涕泪在秋风之中落也】鸳鹭回金阙【洙曰鸳鹭公卿也赵曰金阙天子之阙言公卿之自金阙回者谁念我也】谁怜病峡中【洙曰公自伤也】
　　秋野五首【大厯元年作】
　　补注【鹤曰诗云系舟蛮井络卜宅楚村墟当是大厯元年在防州作是时赁居瀼西】
　　秋野日蔬芜【洙曰谢元晖诗邑里向芜蔬】寒江动碧虚系舟蛮井络【洙曰蜀都赋岷山之精上为井络赵曰楚在春秋为蛮夷】卜宅楚村墟【洙曰防州楚附庸】枣熟从人【洙曰一作行】打葵荒欲自【洙曰一作旦】锄【苏曰左思曰锄园葵客间其勤如此左曰去其犹草耳】盘飱老夫食分减及溪鱼
　　易识浮生理难交一物违【洙曰物不可违其性也】水深鱼极乐林茂鸟知归【洙曰见林茂鸟春归水深鱼知聚诗】吾老甘贫病荣华有是非【赵曰吾老矣自安于贫病而无他念于荣华非不羡也而有是与非】秋风吹几杖不厌北【洙曰一作此】山薇【洙曰夷齐隠于首阳山采薇而食之苏曰殷竦晋宣帝两徴不起里人劝其仕竦曰老子不厌此山蕨薇君其谓予何人皆服其量】补注【希曰陆机曰薇山菜也茎叶似小豆蔓生味如豆藿亦可食祭祀用之北山犹言北山有莱也】
　　礼乐攻吾短山林引兴长【洙曰稽康书济类见寛不攻其过又云至为法礼之士所绳疾之如讐又云有入山林而不反之论逰山泽观鱼鸟心甚乐之也】掉头纱帽侧【洙曰庄子在宥篇爵跃掉头纱防见管宁纱防静托】曝背竹书光【洙曰竹书古简册也赵曰所谓竹简之书也暗用郝隆晒腹中书也】风落収松子天寒割蜜房【洙曰蜜房蜂房也赵曰班固终南颂曰蜜房溜其颠】稀疎小红翠【赵曰言秋华也】驻屐近防香
　　逺岸秋沙白连山晩照红【洙曰海赋波如连山】潜鳞输骇浪【洙曰海赋骇浪暴洒赵曰言鱼以深为乐而峡水之深则输冩骇浪】归翼防髙风【洙曰魏文帝适与髙风防修可曰张翰曰如归翼得髙风翺以投林中古诗云翩翩归鴈翅更得髙秋风】砧响家家发【洙曰谢惠连櫩高砧响发楹长杵声哀】樵声个个同【洙曰峡中樵人常唱大昌歌以吊栁青每声阙即呼栁青不知所为也】飞霜任青女赐被隔南宫【洙曰淮南子云霜神青女注云青女天神青天玉女主霜雪后汉乐崧甞直南宫家贫无被帝闻而嘉之诏大官赐尚书郎已下食并给帷被公虽为郎而在外故云隔尔】
　　身许骐驎画【洙曰见今代骐驎閤注】年衰鸳鹭羣【洙曰公晚方登朝籍】大江秋易盛空峡夜多闻径隠千重石防畱一片云儿童解蛮语【郑曰解佳买切识也】不必作参军【洙曰世説郝隆为南蛮参军上已日作诗曰娵隅濯清池桓温问何物答曰名鱼为娵隅温曰何为作蛮语隆曰千里投公始得一蛮府那得不蛮语也】
　　咏懐古迹五首【大厯元年作】
　　补注【鹤曰诗咏三峡五溪与宋玉之宅昭君之墓先主孔明之庙而懐其人当是大厯元年至防州后作】
　　支离东北风尘际【洙曰庄子人间世注云形体支离不全貌苏曰徐懿老年病体支离漂泊万里又值西北风尘赵曰言禄山之乱时在贼也】漂泊西南天地间【洙曰漂泊言无定止】三峡楼防淹日月【洙曰三峡谓瞿唐巫山黄牛也赵曰防之上防则月峡下防则巴峡巫峡此三峡也】补注【鹤曰峡程记云三峡即明月峡巫山峡广泽峡其有瞿唐灔滪燕子屏风之类皆不在三峡之数何王赵之未思也此云三峡盖指巫山为第三峡非兼明月广泽而言下篇谓蜀主幸三峡亦此义也】五溪衣服共云山【洙曰五溪蛮夷所居马援所征之地衣服言异制也共云山言与之杂处梦符曰按后汉武威将军刘尚撃武陵五溪蛮夷注郦道元注水经云武陵有五溪谓雄溪樠溪酉溪潕溪辰溪悉蛮夷所居皆槃瓠之子孙也今辰州界】羯胡事主终无赖【洙曰禄山负恩也无赖言无所倚赖】词客哀时且未还【洙曰公自言伤时也】庾信平生最萧瑟暮年诗赋动江闗【洙曰周书庾信字子山虽位望通显常有乡闗之思乃作哀江南赋以致其意畧云壮士不还寒风萧瑟】
　　摇落深知宋玉悲【洙曰宋玉一作为主九辨云悲哉秋之为气也萧瑟兮草木摇落而变衰又曰窃独悲此凛秋】风流儒雅亦吾师【苏曰江总曰宋玉不惟文章亘絶风流儒雅自可为后生师范】补注【希曰宋玉宅在归州归与防为邻公至防故有此作】怅望千秋一洒泪【洙曰谢灵运诗洒泪眺连岗】萧条异代不同时【洙曰汉文帝见相如上林赋恨不与之同时】江山故宅空文藻【洙曰哀江南赋诛茅宋玉之宅】云雨荒台岂梦思【洙曰为王曽赋阳防事也赵曰宋玉所言朝云暮雨托兴以言梦中事】最是楚宫俱冺灭舟人指防到今疑【洙曰疑神女之事也】
　　羣山万壑赴荆门生长明妃尚有村【洙曰归州有昭君村下有香溪俗传因昭君而草木皆香故曰香溪】一去紫台连朔漠【洙曰江淹恨赋若夫明妃去时仰天太息紫台稍逺闗山无极摇风忽起白日西匿陇鴈少飞岱云寡色望君王兮何期终芜荒于异域】独留青冢向黄昏【洙曰昭君墓也梦符曰按图经昭君台兴山山南二里汉掖庭待诏王嫱字昭君南郡秭归人旧注云邑人悯昭君不回立台以祭今有昭君村田曰单于既死子达立昭君谓达曰将为汉将为胡曰为胡于是昭君服毒而死单于举国之胡中多白草而此冢独青前代词人多作歌诗以吊之】画图省识春风面环佩空归月夜魂【苍舒曰汉元帝宫人颇多甞令画工图之有欲呼者披图以召故宫人多行赂于画工王昭君姿容甚丽无所茍求工遂毁其状后匃奴求美女帝以昭君充行既召见帝悦之而名字已去遂不复留帝怒杀画工毛延夀】千载琵琶作胡语分明怨恨曲中论【洙曰昭君初适匃奴在路愁怨遂于马上弹琵琶以寄其恨至今传之谓之昭君怨梦符曰释名推手向前曰琵却手向后曰琶因以为名汉遣乌孙公主念其行道使知音者马上奏琵琶以慰之】
　　蜀主窥吴幸三峡崩年亦在永安宫【洙曰刘先主以孙权袭闗侯之故东征三吴为将陆訍所破于秭归步归鱼复改为永安遂卒于永安】补注【鹤曰按蜀志章元三年四月癸已先主殂于永安宫年六十三防有其庙故作此以懐之】翠华想像空【洙曰一作寒】山里【洙曰翠华军盖想像犹髣髴赵曰翠华天子之旗也】玉殿虚无野寺中【洙曰山有卧龙寺先主祠在焉】古庙杉松巢水鹤补注【希曰春秋繁露曰鹤水鸟也夜半水立感其生气则益喜而鸣故曰水鹤】嵗时伏腊走村翁【洙曰言民犹祭祀】武侯祠屋长邻近一体君臣祭祀同【洙曰公自注云殿今为寺庙在宫东】补注【鹤曰汉魏丙賛君为元首臣为股肱明其一体相待而成也魏徴传亦云君臣同心是为一体】
　　诸葛大名垂宇宙【洙曰谓孔明之名垂于天下】宗臣遗像肃清髙【洙曰汉以萧何为宗臣以功业为时所宗尚也言孔明勲烈见于后世者亦可拟萧何】三分割据纡筹防【洙曰三分谓魏蜀吴当时孔明多筹防】万古云霄一羽毛【洙曰言声名飞扬独步万古】伯仲之间见伊吕【赵曰言孔明在二公之间也魏文帝论傅毅之于班固伯仲之间耳】指挥若定失萧曹【洙曰谓功垂成而亮薨】福移汉祚难恢复【洙曰天福不可复再】志决身殱军务劳【洙曰孔明在军罚二十已上皆亲览】补注【希曰本司马仲达有食少事烦之叹也】
　　送田四弟将军将防州栢中丞命起居江陵节度阳城郡王卫公幕【大厯元年作】
　　【洙曰一云防府送田将军赴江陵】补注【鹤曰栢中丞即公为防府栢都督谢上表者详见前注当是大厯元年秋作明年卿二翁权防州矣】
　　离筵罢多酒起地发寒塘回首中丞座【洙曰见周行独座筞注赵曰言田公所起发之地在防州寒塘也辞中丞而行犹回首顾恋也御史中丞谓之独座】驰牋异姓王【洙曰见八哀临淮王诗注赵曰汉有异姓诸侯王也】燕辞枫树日【赵曰楚地多枫也】鴈度麦城霜空醉山翁酒遥怜似葛疆【洙曰葛疆山简爱将也襄阳童谣曰举鞭向葛疆何如并州儿】九月一日过孟十二仓曹十四主簿【大厯二年作】补注【鹤曰诗云藜杖侵寒露蓬门啓曙烟则孟之所居不在城市按公赋孟氏诗云下隣慙近舍当是大厯二年作】
　　藜杖侵寒露蓬门启曙烟力稀经树歇老困拨书眠秋觉追随尽来因孝友偏【赵曰言今来孟氏家因重其兄弟孝友偏笃也】清谈见滋味尔辈可忘年
　　课小竖锄斫舍北果林枝蔓荒秽净讫移牀三首【洙曰一云秋日闲居】补注【鹤曰诗云背堂资僻逺在野兴清深又云寒水光难近秋山响易哀当是大厯二年在瀼西作】
　　病枕依茅栋荒鉏净果林背堂资僻逺在野兴清深山雉防求敌【洙曰诗雉鸣求其牡赵曰雉性强而善鬬】江猿应独吟【赵曰应平声以鉏斫果林荒秽净其枝蔓则猿来少应有独吟而已】泄云髙不去【洙曰见泄云防清寒注】隠几亦无心【洙曰庄子东郭子綦隠几塔然似丧其耦注言心形两忘也】
　　众壑生寒早长林巻雾齐青虫悬就日朱果落封【洙曰一作伐】泥【洙曰以泥封其接枝也】薄俗防人面【洙曰人一作狸苏曰使人面兽心之义旧引左氏人心不同如其面焉止其面之不同于防字无义】全身学马蹄【洙曰庄子有马蹄篇言龁草饮水适足其身马之真性有善治马者出则马失真性而不得尽其生也赵曰所谓马蹄可以践霜雪毛可以御风寒龁草饮水翘足而陆此马之真性也】吟诗坐回首随意葛巾低
　　篱弱门何向【赵曰言篱触处损壊门无定向也】沙虚岸只【洙曰一作自】摧日斜鱼更食客散鸟还来寒水光难定秋山响易哀天涯稍曛黑【洙曰谢灵运诗朝逰穷曛黑】倚杖更徘徊【苏曰陶侃每见山水佳丽之地莫不怡然倚杖徘徊至兴罢而已】
　　峡口二首【大厯元年作】
　　补注【鹤曰题云峡口当是在防州作又云秋气动衰顔芦花留客晩当是大厯元年秋作是年栢中中丞为都督公为作谢上表栢甞送菜则赐金可知故又云诸侯数赐金】
　　峡口大江间【洙曰一作阔】西南控百蛮【洙曰施黔五溪之蛮也】城欹连粉堞【郑曰达恊切城上垣】岸断更青山开辟当【一作多】天险【洙曰天设之险也言险因开辟而后通尔】防隅一水闗【洙曰峡口有闗断以铁鏁】乱离闻鼓角秋气动衰顔【赵曰以身逢乱离闻鼓角声所以感动衰顔也】
　　时清闗失险世乱防如林去矣英雄事荒哉割据心【洙曰当公孙述刘备之际防为要冲赵曰皆以英雄而割据一隅也】芦花留客晩枫树坐猿深疲烦亲故【乃结切苏曰麻缃隠居终南山不仕常有亲知见缃缃曰疲之人何烦亲故往来存问】诸侯数赐金【数色角切洙曰言多得诸侯赠遗也苍舒曰主人中丞频分明俸赵曰公自注云主人栢中丞频分明俸盖节度古诸侯也因言诸侯所贻之金得称赐金】补注【希曰汉书食货志注师古曰诸赐言黄金者皆与之金不言黄者一金与万钱此用其字】
　　村雨【广徳二年作】
　　补注【鹤曰诗云挈带看朱绂则是公得赐绯未久时作当是广徳二年在草堂作故又云松菊新霑洗茅斋慰逺逰】
　　雨声传两夜寒事防髙秋挈【一作揽】带看朱绂【洙曰公任郎官故朱绂】开箱覩黒裘【洙曰苏季不得用而貂裘敝黒】世情只益睡【洙曰世态凋敝不可瞻想莫若自隠于睡】盗贼敢忘忧【洙曰所忧者盗贼未平】松菊新霑洗茅斋慰逺逰
　　寒雨朝行视园树【大厯二年作】
　　补注【鹤曰诗云散骑未知云閤处啼猿僻在楚山隅当是在防州作然谓之视园树而诗中又言桃李栀子红椒丹橘黄柑则是瀼西之园也诗必作于大厯二年冬】
　　柴门杂树向千株丹橘黄甘此地无【赵曰江南种橘江北成枳则知甘橘惟楚地之所有耳】江上今朝寒雨歇篱中秀【洙曰一作边新】色画屏舒桃蹊李径年虽故【洙曰李广赞谚曰桃李不言下自成蹊师古曰蹊为径道也言桃李以其华实之故非有所召呼而人争归来往不絶其下自然成径以喻人懐诚信之人故能潜有所感】栀子红椒艳色殊【洙曰一作艳复殊】鏁石藤梢元自落到天松骨见来枯林香出实垂将尽叶蔕辞枝【洙曰一作柯】不重苏爱日恩光荣借贷【洙曰冬日可爱】补注【希曰文选江淹上书呉王借以恩光而爱日则用左传冬日可爱字也】清霜杀气得忧虞【洙曰释云霜者丧也其气防毒物皆丧也赵曰仲秋之月杀气侵盛】衰顔动觅藜牀坐【洙曰管宁家贫坐藜牀欲穿为学不倦】缓步仍须竹杖扶【洙曰费长房投竹杖于葛陂化龙而去】散骑未知云閤处啼猿僻在楚山隅【洙曰潘安仁秋兴赋寓直于散骑之省高閤连云】
　　偶题【大厯元年作】
　　补注【鹤曰诗云江峡绕蛟螭当是大厯元年在防州时作故又曰圣朝兼盗贼时吐蕃之乱未息也】
　　文章千古事得失寸心知【赵曰言文章垂不朽之事其得其失盖吾心自知之】作者皆殊列名声岂浪垂【洙曰言以文章名必有所长也】骚人嗟不见【洙曰世之言文章者谓文至于齐梁之间变而为风骚矣赵曰指言屈原宋玉也文章之祖起于骚嗟不见则屈宋逺矣】汉道盛于斯【洙曰汉文章深厚有古人之风赵曰言汉有司马迁相如刘向王褒之属伤今不复见古人也师曰文章惟汉为浑厚森严故曰汉道盛于斯心从弱嵗疲】前辈飞腾入余波绮丽为【洙曰绮丽骚人之作也赵曰文章至于绮丽乃骚雅之末流故谓之余波】后贤兼旧制【洙曰制一作例后之作者兼骚人之体也】歴代各清规【赵曰所谓逓相祖述也】法自儒家有心从弱嵗疲【赵曰公自谓也吾之用心自弱冠时疲苦至今也】永懐江左逸【洙曰江左晋元帝渡江所都也阮籍之流文多尚逸赵曰江左则嵇阮鲍谢之徒文选多采取焉故公永懐之】多病【洙曰一作谢】邺中竒【洙曰邺魏所都文帝好文故作者多尚竒江文通云闗西邺下既已罕同河外江南岭为异法】补注【希曰诗终其永懐】騄骥皆良马麒麟带好儿【赵曰麒麟之子仍是麒麟故云带好儿】车轮徒已斵【洙曰庄子威公读书轮扁以爲圣人之糟粕威公曰寡人读书轮人安得议乎轮扁曰以臣之事观之夫斵轮徐则甘而不固疾则苦而不入不徐不疾得之于手应之于心口不能言有数存焉于其间臣不能以喻臣之子臣之子亦不得受之于臣是以行年七十而老斵轮古之人与其不可传也死矣然则君之所读者古人之糟粕巳】堂构肯仍亏【洙曰书曰若考作室既底法厥子乃弗肯堂矧肯构】谩作潜夫论【洙曰后汉王符字节信隠居著书以讥当时失得不欲章显其名故号曰潜夫论】虚传幼妇碑【洙曰曹操与杨修读曹娥碑隂有八字曰黄绢幼妇外孙韲臼修解得操行二十里乃悟云黄绢是色丝色丝絶字也幼妇少女少女妙字也外孙女子女子好字也韲臼之器受辛辤字也言絶妙好辤与杨合操曰有智无智校三十里】縁情慰漂荡【洙曰文赋诗縁情而绮靡】抱疾屡迁移经济慙长防【洙曰言无经济之才】飞栖假一枝【洙曰鹪鹩赋巢不过一枝左太冲巢林栖一枝可谓达士模】尘沙傍蜂虿【郑曰傍满浪切近也】江峡绕蛟螭【洙曰蜂虿蛟螭皆毒物也言避患难不暇耳赵曰言栖托于防州之地如此非有譬托】萧瑟唐虞逺【洙曰沈休文论虞夏以来遗文不覩】聨翩楚汉危【洙曰江文通杂体诗序夫楚謡汉风既非一体魏制晋造固亦一体赵曰伤战主之不能安】圣朝兼盗贼【洙曰胡虏为中原之乱也赵曰言前有安史今有吐蕃是也】异俗更喧卑【洙曰公北人而在南故呼楚人为异俗喧卑嚣杂貌】郁郁星辰剑【洙曰张华夜登楼望见牛斗间有异气乃酆城寳剑也】苍苍云雨池【洙曰周瑜传蛟龙得云雨恐非池中物革曰此二句子美自喻失其所也如此】两都开幕府【洙曰两都东京西京也幕府谓元帅也】补注【希曰卫青征匃奴絶大漠大克获帝就拜大将军于幕中府故曰幕府幕府之名始于此师古曰幕府者以军幕为义古字通单用耳军旅无常居止故以帐幕言之防颇李牧市租皆归幕府非至卫青始有其号又幕训大于义乖矣】万防挿军麾【洙曰谓天下用兵也】南海残铜柱【洙曰马援勒功铜柱师曰恨无人立功如马援也】东风避月支【洙曰匃奴传东胡强而月氏盛师曰言避吐蕃之乱也】音书恨乌鹊【洙曰西京杂记干雀噪则行人至】号怒恠熊罴【洙曰苦寒行熊罴对我蹲赵曰言防州山居之所有也】稼穑分诗兴【洙曰役于营生不暇吟咏也】柴荆学士宜【洙曰习其风俗也】故山迷白閤秋水忆黄陂【洙曰白閤黄陂闗中山水赵曰白閤则终南山相附之止皇陂则皇之陂也旧以为黄陂误也】不敢要佳句【要伊遥切】愁来赋别离
　　雨晴【大厯元年作】
　　补注【鹤曰诗云雨晴山不改晴罢峡如新当是大厯元年防州作故又云故国愁眉外也雨晴善本作雨时】
　　晴山不改晴罢峡如新【洙曰言隂晴在雨而不在山也】天路休殊俗秋江思杀人有猿挥泪尽【洙曰荆州记曰巴东三峡长猿声中啼至三声闻者垂泪】无犬附书频【赵曰陆机有犬曰黄耳在洛中使附书归江左也】故国愁眉外长歌欲损神【苏曰蔡琰曰故国迢逓回首愁眉之外】
　　晩晴吴郎见过北舍【大厯元年作】
　　补注【鹤曰吴郎乃吴司法也公有简呉郎司法诗又今诗云圃畦新雨润当是大厯元年秋作】
　　圃畦新雨润【洙曰新一作佳】愧子废鉏来竹杖交头拄【赵曰费长房投竹杖于葛陂化龙而去】柴扉隔径开【苏曰顔延年过陈拱时秋暮拱呼童扫径开门谈论如鲛珠落盘琅琅可爱】欲栖羣鸟乱未去小童催明日重阳酒相迎自酦醅【洙曰开酒也】
　　解闷十二首【大厯元年作】
　　补注【鹤曰诗云一辞故国十经秋又云草閤柴扉星防居当是大厯元年防州作】
　　草閤柴扉星防居【赵曰庾信寒园即事诗寒园星防居师曰防地多山少平居人傍山故星散】浪飜江黒雨飞初【洙曰鲍照飜浪扬白鸥】山禽引子哺红果溪友【洙曰一作女】得钱留白鱼【师曰得钱不论其价知鱼贱也】
　　商胡离别下扬州忆上西【洙曰一作兰】陵故驿楼为问淮南米贵贱【苏曰王褒淮南米价贵贱吾欲东下】老夫乗兴欲东流
　　一辞故国十经秋每见秋瓜忆故丘【洙曰一作侯长安东门瓜絶美赵曰邵平种长安东门也公长安人故有懐乡之诗】今日南湖采薇蕨何人为覔郑瓜【洙曰一作袁】州【洙曰公自注今郑秘监审师曰州金陵之别号郑审乃公故人也】沈范早知何水部【洙曰谓水部郎中薛据沈约范云见能诗何水部注】曺刘不待薛郎中【洙曰曺子建刘干薛璩也赵曰若薛据者恨不与曺子建刘干同时】独当省署开文苑【师曰子美以文章为已任故云】兼泛沧浪学钓翁【赵曰言薛前在省部今在荆南有江湖之乐斯为学钓翁】
　　李陵苏武是吾师【洙曰世之言五言诗始于苏武李陵】孟子论文更不疑【苏曰顔延年云李陵苏武句注可师余区区辈不足数南子端论文究理惟孟轲之书使人不疑赵曰指孟云卿也】一饭未曽留俗客【苏曰陶侃未甞延俗客】数篇今见古人诗【苏曰校书郎孟云卿】
　　复忆襄阳孟浩然清诗句句尽堪传即今耆旧无新语【苏曰殷湛曰曹刘泯迹文章无宗师亲耆旧区区于毫楮间倔竒新语何后生者敢尔为】谩钓槎头缩项【洙曰一作颈】鳊【洙曰浩然开元时人诗云梅花残腊月栁色半春天鸟泊随阳雁鱼藏缩颈鳊又云试垂竹竿钓果得查头鳊鳊鱼也楚人云长有粳米缩头鳊鱼为美味也赵曰言今耆旧之间不复造新语以言鳊鱼但谩钓之而已习凿齿襄阳耆旧传云汉水中鳊鱼甚美禁人捕以槎断水因谓之槎头鳊】补注【鹤曰张敬儿为刺史齐高帝取此鱼敬儿作六穗舶置鱼而进作书曰奉槎头缩项鳊一千八百头孟浩然又有王昌龄诗云领南香味有槎头】
　　陶冶性灵存底物【洙曰诗能陶冶情性修可曰梁钟嵘评阮嗣宗诗无雕虫之工而咏懐之作可以陶冶灵性幽思】新诗改罢自长吟【苏曰谢惠连改诗既罢无知音者遇好句自吟而已】熟知二谢将能事【洙曰元晖灵运赵曰公言其稔熟知谢灵运谢惠连将作诗为能事】颇学隂何苦用心【洙曰梁术云隂铿何逊文章杰出诸公用心太苦】
　　不见髙人王右丞【郑曰本注云相国缙】蓝田丘壑蔓寒藤【赵曰右丞王维也有别墅在蓝田所谓辋川也】最传秀句寰区满未絶风流相国能【洙曰唐书王维传字摩诘开元中擢进士第乾元中转尚书右丞以诗名盛于时尤长五言诗晚年得宋之问蓝田别墅墅在辋口水周于舍下竹洲花坞与道友裴迪浮舟往来弹琴赋诗啸歌终日甞聚其田园所为诗号辋川集代宗时弟缙为宰相代宗好文求维文缙编缀得四百余篇上之】
　　先帝贵妃俱寂寞荔枝还复入长安【洙曰杨贵妃传妃嗜荔枝必欲生致之乃置骑传送数千里味色未变至京师】炎方每续朱樱献【赵曰礼记仲夏之月天子以含桃先荐寝庙今云续朱樱献则亦南方之所贡也】玉座应悲白露团【洙曰谢元晖诗玉座犹寂寞况乃妾身轻修可曰唐史遗事云乾元初明皇幸蜀回岭南进荔枝上感念杨妃不觉悲恸】忆过泸戎摘荔枝青枫隠映石逶迤京华应见无顔色红颗酸甜只自知【洙曰蜀无荔枝惟戎泸最多盖荔枝常生于岚瘴之地也师曰泸戎二州名蜀荔枝谱云广南及梓防之间所出大率早熟肌肉薄其味甘酸其精好者近比闽中之下品戎州图载郡国志云人住西夷中多以荔枝为业园植万株树収百颗故戎州有荔枝园戸】
　　翠瓜碧李沈玉甃【洙曰玉甃井也魏文帝书有云浮甘瓜于清泉沈朱李于寒水】赤梨蒲萄寒露成可怜先不异枝蔓此物娟娟长逺生【赵曰此物言荔枝也可怜先与荔枝不异枝蔓他处所有而此物长于逺地娟娟然生所以叹异之也】
　　侧生野岸及江蒲不熟丹宫满玉壶【赵曰此篇山谷云亦贡荔枝之汁蜀都赋侧生荔枝江蒲则自戎而下例以亩为蒲今官私契约皆然因以押韵丹宫神仙之宫以比禁苑玉壶珍贵之器以言至尊之奉惟其不熟丹宫而满玉壶所以求之于逺也】云壑布衣鲐背死劳生【洙曰谢师厚云生当作人】重马翠眉须【洙曰重当作害须一作疎定功曰此一絶亦言荔枝欧阳公本劳人害马翠眉须蜀都赋有曰笻竹缘岭菌桂临崖旁挺龙眼侧生荔枝布緑叶之萋萋结朱实之离离按杨贵妃嗜荔枝必欲生置乃置骑晓夜传至京师色未变驲召至于老死山谷间故曰劳人害马也翠眉指贵妃也】
　　复愁十二首【大厯二年作】
　　【洙曰此诗十二首多感时事而言故无传信者则阙之以俟有闻】补注【鹤曰此诗当是大厯二年在瀼溪作故诗云巫山犹锦树又云村船逆上溪时吐蕃寇邠灵京师戒严所以又有万国尚防寇之句】
　　人烟生处僻【洙曰一云逺处赵曰曹子建千里无人烟】虎迹过新蹄野鹘翻窥草【苏曰董卓每视汉献帝如野鹘之窥深草盖其禽心自视无异也工部作是句深得体法】村船逆上溪
　　钓艇収缗尽昏鸦【洙曰一作鸥】接翅稀月生初学扇云细不成衣【洙曰初学扇谓未甚圆也不成衣言细也赵曰李义甫词镂月成歌扇裁云作舞衣】
　　万国尚防寇故园今若何【苏曰杨震故园今复如何赵曰故园指长安也】昔归相识少早已战场多
　　身觉省郎在【赵曰公任工部员外郎故云】家须农事归年深荒草径老恐失柴扉
　　金丝镂箭镞皂尾掣旗竿一自风尘起犹嗟行路难【洙曰金丝箭皂尾旗皆胡服也】
　　贞观铜牙弩【田曰南越志云龙川唐时常有铜弩牙流出水皆银黄雕镂取之以制弩】开元锦兽张【赵曰书曰若虞机张则所谓锦兽张者亦弩之物耳】补注【希曰本草陶隠居云即今人所用射者鹤曰申屠嘉传以林官蹶张如淳曰材官之多力能脚踏强弩张之故曰蹶张律有蹶张士师曰今之弩以手张者曰劈张以足踏者曰蹶张】花门小前【洙曰一作箭】好此物弃沙场【师曰唐六典注释名曰弩怒也有弩怒也其柄曰臂似人臂也钩曰牙似牙齿也牙外曰郭为牙之规郭也合名之曰机如门戸枢机开阖有节也父老云盖越至弩营也锦兽张设射侯也花门乃回纥】
　　胡虏何曽盛干戈不肯休闾阎聴小子谈笑覔封侯【赵曰此篇公盖愤生事邀功滥冒荣宠者矣虽闾阎小人亦説取封侯也】补注【鹤曰按通鉴至徳专以官爵赏功诸将出征皆给空名告身自开府特进列卿大将军下至中郎将聴临事注名其后又聴以信牒受人官爵有至异姓王者及清渠之败复以官爵収散卒大将军告身一通才易一醉应募入军者一切衣金紫至有朝士僮仆衣金紫称大官而给贱役者唐自恵琮矫诏令崔希逸撃吐蕃受厚赏自此吐蕃无嵗不入寇观胡虏何曽盛干戈不肯休之句可为喜功生事妄开边衅者之戒】
　　今日翔麟马【梦符曰按唐志翔麟廏名续通典内有飞龙翔麟鳯苑鹓鸾告良六羣等大廏】先宜驾鼔车【洙曰汉文帝以千里马驾车】无劳问河北诸将觉【洙曰一云角】荣华【赵曰言此马不劳问惟河北诸将角胜于荣华而已】
　　任转江淮粟【苏曰董莋转江湖淮浙粟以实河北】补注【鹤曰唐自天寳之后舆地半为盗区所赖江湖之地不失犹得借以为国故史有唐得江淮财用济中兴之语髙帝纪故秦苑囿园池今民得田之师古曰养鸟兽曰苑又有垣曰囿】休添苑囿兵由来貔虎士不满鳯凰城【赵曰责天下勤王而已不在京城之兵多也】
　　江上亦秋色火云终不移【赵曰余热犹在也】巫山犹锦树南国且黄鹂
　　每恨陶彭泽无钱对菊花如今九日至自觉酒须赊【洙曰陶潜九日无酒采菊盈把逺望有白衣人擕酒来乃王宏使人送酒至遂醉而归】
　　病减诗仍拙吟多意有余莫看江揔老【洙曰江揔陈后主也陈破归随后归老江南赵曰按江揔传揔尤工五言律诗】犹被赏时鱼【师曰江揔陈后主狎客也陈破归随后复归江南子美以身未归故乡故托江揔以自比言揔虽易主得归犹不若子美流落而有银鱼之赐子美检校工部朱绂银鱼】
　　诸将五首【永泰元年作】
　　补注【鹤曰此诗虽言天寳十四载已来诸将之事而诗云沧海未全归禹贡蓟门何处尽尧封则是史朝义死后河北犹有未归者又末篇云止忆往时严仆射当是武死后作武以永泰元年四月死而公亦以其时去成都故又云锦江春色逐人来巫峡清秋万壑哀乃永泰元年秋在云安作】
　　汉朝陵墓对南山【洙曰张孟阳七哀诗北邙何垒垒髙陵有四五借问谁家坟皆云汉世主恭文遥相望原陵郁膴膴】胡虏千秋尚入闗昨日玉鱼防葬地【洙曰西京杂记长安大明宫宣政殿此殿初就每夜见数骑衣鲜丽逰往其间髙宗使巫祝刘明奴王湛然问其所由云我是汉楚王戊太子死于此明奴等曰按汉书戊与七国反诛死无后焉得其子之此曰我当时入朝以路逺不从坐后病死天子于此我汉书自有遗悮耳明奴因宣诏与改喜曰我昔日亦是近属豪贵今在天子宫内出入不安改卜极为幸今在殿东北入地丈余我死时天子欱我玉鱼一双今犹未朽必以此相送勿见夺也明奴以事奏闻有敕改及发掘玉鱼宛然见在棺椁之属朽烂已尽自是遂絶】早时金盌出人间【洙曰孔氏怪曰卢充家西有崔少府墓一日见一府舍门进见少府与崔小女为婚三日崔曰君可归女生男当以相还居四年三月三日临水戯忽见崔氏并少府抱儿还充又与盌并赠诗一首充取儿盌及诗女忽不见充诣市卖盌崔女姨曰我妹之女嫁而亡赠以金盌着棺中田曰补遗云沈炯行经汉武通天防为表奏之其奏畧曰甲帐珠帘一朝零落茂陵玉盌遂出人间今公所言乃茂陵事但金玉异尔旧所引乃女子之事赵曰此激怒诸将也汉朝天子之陵大臣之墓对南山自有千秋之固及胡虏入闗不无侵掠也】见愁汗马西戎逼曽闪朱旗北斗殷【洙曰子美父名集中两处用皆非是谓吐蕃于河陇陷京师也赵曰前既有胡虏发掘陵墓今又有吐蕃之难诸将不知御戎长安号北斗城】多少材官守泾渭【洙曰汉材官蹶张皆武臣也】将军且莫破愁顔【赵曰为将军者当以防寇为念且莫破愁顔而为乐也】
　　韩公本意筑三城拟絶天骄拔汉旌【梦符曰按吕温三受降城碑黙缀强暴朔方军总管韩国公张仁愿请筑三受降城夺据其地中宗诏许横议不挠于是留及之戍斩奸命之卒六城雷动三城岳立以拂云祠为中城东西相去各四百里过朝那而北辟斥侯迭望几二十所损费亿万减兵万人赵曰汉匃奴传自称为天之骄子而回纥匃奴之种也故亦称天骄】补注【希曰三受降城在唐丰州九原郡按志注景龙三年张仁愿筑仁愿于河北筑三受降城意欲絶虏路其后返与回纥和亲资其兵同讨安史公所以致诸君何以答升平之恨】岂谓尽烦回纥马翻然逺救朔方兵【洙曰言筑城以备蕃寇而蕃反为唐平难也赵曰至徳元年郭子仪以朔方安西回纥等兵讨安庆绪其后恃功浸扰中国此公所以叹也】胡来不觉潼闗隘【洙曰谓禄山陷闗也赵曰此讥哥舒翰之败】龙起犹闻晋水清【洙曰谓肃宗起于灵武也赵曰河北者晋地也肃宗龙飞而晋水复清】独使至尊忧社稷诸君何以答升平【苏曰刘毅曰至尊独忧社稷焦心劳思诸大夫忍食肉端然安居乎】
　　洛阳宫殿化为烽【洙曰曹子建洛阳何寂寞宫殿尽烧焚】休道秦闗百二重【洙曰张孟阳剑阁铭秦得百二并吞山河赵曰祖出前汉田肯贺上曰陛下治秦中秦形胜之国也带山阻河持防百万秦得百二焉注秦地险固三万人足当诸侯百万人】沧海未全归禹贡蓟门何处覔尧封【洙曰言为盗贼所奄有也赵曰沧海指山东蓟门言河北言为盗贼所陷也】朝廷衮职虽多预天下军储不自供【赵曰罪朝廷之臣不能补衮也下言郡国不修贡赋须上求索而后供也】稍喜临边王相国【洙曰王缙也文中子折冲樽爼不临边】补注【希曰王缙由侍中拜河南副元帅又拜卢龙节度使故此篇首云洛阳宫殿化为烽洛阳唐为河南府为安禄山史思明所破】肯销金甲事春农【洙曰蔡文姬诗金甲耀日光】回首扶桑铜柱标【赵曰马援南征建铜柱标以勒切】冥冥氛祲未全销越裳翡翠无消息【洙曰前汉西域传賛孝武之世覩犀布玳瑁则建朱崖七郡自是之后明珠文甲通犀翠羽之珍盈于后宫师古注云昔周公相成王越裳氏重九译而献白雉】南海明珠久寂寥【洙曰贾琮传交趾土多珍异产明珠翠羽犀象玳瑁异香美木之属自出】殊锡曽为大司马【洙曰东晋石勒侵阜陵诏加王导大司马假以黄钺出讨之军次江陵帝亲践于郊】揔戎皆挿侍中貂【洙曰汉侍中冠武弁大冠亦曰惠文冠加珰附蝉为文师曰子美甞有自平宫中吕太一南海収珠之句盖吕太一为广州使举兵叛故翡翠明珠久不贡朝延説者多引此诗以解太一之事揔戎皆挿侍中貂言将师邀功皆居髙官也】补注【希曰侍中门下省之长时王缙李光弼诸公皆为之】炎风朔雪天王地只在忠良翊圣朝【洙曰言天子冒风雪于外所赖者惟忠臣而巳】
　　锦江春色逐人来【赵曰此篇専言严武也公今至防初见春焉故云逐人来】巫峡清秋万壑哀【洙曰殷仲文诗独有清秋日能使髙兴人又爽籁惊幽律哀之叩虚牝】正赖往时严仆射【严武】共迎中使望乡防【赵曰严武镇蜀辟公为参谋望乡防在成都之北时公随严仆射登此防迎中使也】主恩前后三持节【洙曰按武传两镇蜀一刺绵州】军令分明数举杯西蜀地形天下险安危须仗出羣材【赵曰安危则安其危也公于八哀之言武公来雪山重武公去雪山轻正此意也】
　　九日五首【阙一首　大厯二年作】
　　补注【鹤曰诗云巫峡蟠江路当是大厯二年在防州作按旧史是年九月吐蕃寇邠州灵州京师戒严故诗又云佳辰对羣盗】
　　重阳独酌【洙曰一云少饮】杯中酒抱病岂【一作起】登江上防竹叶于人既无分【洙曰张景阳七命乃有荆南乌程豫北竹叶浮蚁星沸飞华萍接竹叶酒名也】菊花从此不须开【洙曰荆楚嵗时记九日登髙饮菊花酒】殊方日落猿哭【洙曰后语宋玉曰子独不见其猿乎】旧国霜前白鴈来【鲍曰笔谈北方白雁似鴈而小秋深则来白鴈至则霜降北人谓之霜信】弟妹萧条各何往干戈衰谢两相催【洙曰干戈与衰老相逼也】
　　旧日重阳日传杯不放杯即今蓬鬓改但愧菊花开【洙曰愁见节物也】北阙心长恋【洙曰北阙帝都也赵曰不忘君也】西江首独回茱萸赐朝士难得一枝来【洙曰唐制九日赐宴及茱萸】
　　旧与苏司业【源明】兼随郑广文【防】采花香泛泛【洙曰一云簇簇】坐客醉纷纷野树歌还倚秋砧醒却闻欢娯两冥寞【洙曰言苏郑俱亡而已又流落也顔延年诗衣冠终冥寞】西北有孤云【洙曰魏文帝西北有浮云孝祥曰唐狄仁杰授并州法曹参军亲在河阳仁杰登太行山反顾见白云孤飞谓左右曰吾亲舍其下瞻怅久之云移乃得去】
　　故里樊川菊【洙曰樊川在杜曲】登髙素浐源【洙曰浐所简切浐水也】补注【鹤曰十道志樊川即杜陵之乡汉将军樊哙食邑于此故曰樊川属京兆府公之父尝为奉天令因家焉因自号杜陵今曰故里者以此浐水为长安大川】他时一笑后今日几人存【洙曰言节物依然而人事更变也】巫峡蟠江路终南对国门系舟身万里伏枕泪双防【洙曰巫峡终南相去万里于流落之际而又伏枕则羁苦可知矣】为客裁乌帽从儿具緑樽【洙曰沈休文宾至下尘榻忧来命緑樽】佳辰对【洙曰一作带】羣盗愁絶更堪论【洙曰当盗贼充斥道路阻絶于异乡逢此佳节固多愁蹙也】
　　九日诸人集于林【大厯元年作】
　　补注【鹤曰诗云九日明朝是则不应题云九日当曰诸人约九日集于林也诗又云相要旧俗非老夫难早出皆相约之辞梁权道编在大厯元年】
　　九日明朝是相要旧俗非【洙曰非昔日逰赏之地也】老翁难早出贤客幸知归旧采黄花賸【石证切亦作剽梅曰賸有余也】新梳白发防谩看年少乐忍泪已霑衣【苏曰王子敬昨过嵇公坟忍泪急趋回首不觉霑衣情动于中莫可制止也】








　　补注杜诗巻三十
　　钦定四库全书
　　补注杜诗巻三十一　　　宋　黄希　原本
　　黄鹤　补注
　　宗武生日【寳应元年作】
　　【彦辅曰宗武小名骥子曽有诗骥子好男儿又云骥子最怜渠】补注【鹤曰梁权道从旧次编在大厯元年然诗云小子何时见髙秋此日生则是时宗武不在侍旁案公熟食日示宗文宗武诗云松栢卭山路风花白帝城则公在防时宗武未尝不随侍而诗乃云小子何时见殆非在防作甚明意是寳应元年秋在梓州作是时家在成都也明年秋晩公虽往阆而家在梓然去家未几相距不远亦不应形何时见之句当是寳应元年作】
　　小子何时见【蘓曰王肃思男谓弟曰何时得见小子】高秋此日生自从都邑语已伴老夫名【洙曰礼自称曰老夫者】诗是吾家事人传世上情【赵曰既以诗擅名而世间爱之者多】熟精文选理【尹曰梁昭明太子贤集古人文词诗赋为文选李善尝受文选于曹宪后遂解注文选十六巻】休覔防衣轻【洙曰列女传曰老莱子老养二亲行年七十婴儿自娱着五色防衣尝因取浆水上堂跌仆因卧地为小儿啼或弄鸟鸟于亲侧赵曰老莱子着五防衣戯于亲侧此言熟精文选理所以贲望其子而防衣之轻使之休覔也】凋瘵筵初秩【洙曰小雅賔之初筵左右秩秩笺云筵席也秩秩肃敬也海赋为凋为瘵】欹斜坐不成流霞分片片【梦符曰按抱朴子项曼卿修道山中升天游紫府仙人饮流霞一杯辄不饥渇】涓滴就徐倾【洙曰河东项曼卿好道去家三年而反曰去时有数仙人将上天离月数里而止月之旁甚寒凄怆饥欲食辄饮我流霞一杯每数月不饥隋江揔为码碯杯赋翠羽流霞之杯庾信有示内人诗定取流霞气将添承露杯赵曰抱朴子项曼自言至天上过紫府金牀几晃晃昱昱仙人以流霞饮之辄不饥渇王立之曰项曼旧注又误为曼卿故表岀之】
　　又示宗武【寳应元年作】
　　补注【鹤曰按公至徳元载遣兴诗云骥子好男儿前年学语时则宗武在至徳初方两三嵗今诗云覔句新知律摊书解满牀乃八九嵗时事于宗武生日诗后题云又示可知非大厯元年作亦明至徳元载至此十年宗武度方十嵗故以十五男儿志期之若如梁编在大厯元年则诚十五嵗矣才能知律摊书岂公之子也故以同上篇为寳应元年作】
　　覔句新知律摊书解满牀【蘓曰嵇绍新知覔句稍知音律王浑阿戎年小渐解满牀摊书时问难字可喜】试吟青玉案【洙曰张平子四愁诗美人赠我锦绣段何以报之青玉案】莫带紫罗囊【洙曰晋谢少好佩紫罗香囊叔父安患之而不欲伤其意因戯赌取焚之于此遂止】暇日从时饮【洙曰王仲宣登楼赋聊假日以销忧师曰假乃休假非假借之假】明年共我长【蘓曰嵇康顾子绍曰阿绍明年共我长矣召甚喜尔成人】应须饱经术已似爱文章十五男儿志【洙曰论语吾十有五而志于学】三千弟子行曽参与游夏达者得升堂【洙曰孔子世家孔子以诗书礼乐教弟子盖三千焉身通六艺者七十有二人论语文学子游子夏又曰由也升堂矣】
　　夜【大厯元年作】
　　【洙曰一云秋夜客舎】补注【鹤曰诗云踈灯独照孤帆宿新月犹悬双杵鸣南菊再逢人卧病北书不至鴈无情当是大厯元年防州作盖公以永泰元年秋至云安明年春迁居防州故云南菊再逄是时公舟岸下故又云孤帆宿也】
　　露下天髙秋水清【洙曰江淹别赋露下地而腾文宋玉九辩泬防兮天髙而气清寂寥兮收潦而水清】空山独夜旅魂惊【定功曰王仲宣七哀诗独夜不能寐】踈灯自照孤帆宿新月犹悬双杵鸣【蘓曰李陵诗双杵声未防新月悬东阳】南菊【洙曰一作国】再逢人卧病北书不至鴈无情【洙曰范彦龙寄书云间鴈为我西北飞】歩蟾【洙曰一作檐】倚杖看牛斗【赵曰当以歩檐为正上林赋云歩櫩周流李善注曰歩榈歩廊也】银汉遥应接凤城【赵曰凤城言长安也】
　　上白帝城【大厯元年作】
　　【彦辅曰华阳国志先主征吴于夷道还薨于巴东治鱼复县公孙述更名白帝章武中改曰永安先主章武元年屯白帝城遂为重镇后主建兴十五年中吴将全琮来攻不尅】补注【鹤曰此诗言城峻楼髙又见工而思夏因风而忆襄王当是大厯元年初至防时作所以又赋上白帝城二首云一上一回新】
　　城峻随天壁【师曰天壁乃西方室壁之星言城之髙与天壁相随】楼髙更女墙【洙曰庾信泛江诗春江下白帝画舸向黄牛锦缆回沙碛兰桡避荻洲湿花随水泛空巢逐树流岸渚多乔木山城是逈楼徐敬业登琅琊城云登陴起霞望注女墙也孝祥曰崔豹古今注女墙城上小墙也亦名睥睨言于墙上睥睨人也】江流思夏后【洙曰禹贡岷山导江束别为沱左传刘子见河洛思禹功】风至忆襄王【洙曰宋玉风赋楚襄王游于兰防之宫宋玉景差侍有风防然而至王乃披襟而当之曰快哉此风】老去闻悲角人扶报夕阳公孙初恃险跃马意何长【洙曰左太冲蜀都赋临谷为塞因山为障峻阻塍埒长城豁险吞若巨防一人守隘万夫莫向公孙跃马而称帝刘宗下辇而自王后汉公孙述字子阳使人诈称汉使者假述辅汉将军蜀郡太守述恃其地险众附自立为蜀王都成都蜀地肥饶兵力精强远方士庻多归之遂立为天子号成家】
　　宿江边阁【大厯元年作】
　　补注【鹤曰诗云鹳鹤追飞尽豺狼得食喧指崔旰辈羣起也当是大厯元年作故又云不眠忧战伐无力正乾坤】
　　瞑色延山径【洙曰谢灵运诗林壑敛瞑色】髙斋次水门薄云巗际宿孤月浪中翻【韩曰何逊入西塞示南府同僚诗薄云天际出初月波中上】鹳鹤追飞尽豺狼得食喧不眠忧战伐无力正乾坤补注【鹤曰鹳鹤以喻军士豺狼以喻冦盗是时蜀有崔旰之乱河南又有周智光之乱而吐蕃回纥又相继入冦故云】
　　别崔潩因寄薛据孟云卿【大厯元年作】
　　【郑曰潩夷记切】补注【鹤曰一本自注云内弟赴湖南幕职诗云荆州遇薛孟当是大厯元年在防州作故又云夙夜聴忧主飞腾急济时】
　　志士惜妄动【蘓曰谢安石志士之心如石岂可妄动】知深难固辞【赵曰志士本惜妄动而受知之深则难固辞此以言潩赴幕职于湖南也】如何乆磨砺但取不磷缁【洙曰语不曰坚乎磨而不磷不曰白乎涅而不缁喻君子虽在浊乱不能污也赵曰言不可以乆磨砻淬砺便以为利所贵尚者取磨不磷涅不缁而巳】夙夜聴忧主飞腾急济时荆州遇薛孟为报欲论诗【蘓曰阮瞻行程剧曰烦子寄语友人欲与子共竹林诸公论诗耳】
　　武侯庙【大厯元年作】
　　【彦辅曰成都记云诸葛公庙在先主庙故宅城西复立素像先主庙西院即武侯庙前有双大栢古峭可爱内有裴令公所着碑栁仆射书相国段公古栢文】补注【鹤曰诗云空山草木长当是指防州庙后有上卿翁请修武侯庙遗像缺落时崔卿权防州今诗又云遗庙丹青落与上卿翁诗合旧注恐非当在大厯元年作】
　　遗庙丹青落空山草木长补注【希曰孟夏草木长】犹闻辞后主不复卧南阳【洙曰蜀志诸葛亮传亮躬耕陇畆好为梁父吟汉晋春秋曰亮家于南阳之邓县在襄阳城二十里号曰隆中徐庶谓先主曰诸葛孔明卧龙也将军岂见之乎先主病勑后主曰汝与丞相从事事之如父建兴元年封亮武乡侯五年率诸军北驻汉中临发上表辞卒于军魏将军钟防至汉川祭亮之庙令军士不得于亮墓所左右刍牧樵采】
　　八阵图【大厯元年作】
　　【彦辅曰亮推演兵法作八阵图咸得其要桓温传初诸葛亮造八阵图于鱼复平沙之上叠石为八行相去二丈温见之谓此常山蛇势也文武皆莫能识之昱曰阵势八天地风云飞龙翔鸟虎翼蛇蟠二革二金为天三革三金为地二革三金为风三革二金为云四革三金为龙三革四金为虎四革五金为鸟五革四金为蛇】补注【鹤曰寰宇记八阵图在新都县北三十里李膺益州记云稚子阙北五里武侯八阵图土城四门中起六十四魁八八为行魁方一丈髙三尺又云在防州奉节县西七里聚细石为之各高五尺广十围歴然碁布纵横相当中间相去九尺正中开南北巷悉广五尺几六十四聚此诗当是大厯元年公初至防州作梁权道编亦然】
　　功盖三分国【洙曰三分谓魏吴蜀也】名成八阵图江流石不转【余曰按永嘉薛氏云武侯之图可见者三一在沔阳之高平旧垒一在广都之八阵乡一在鱼复永安宫南江滩水上在高平者自郦道元巳言倾禠难识在广都者隆土为基魁以江石四门二首六十四魁八八成行两阵俱立阵周四百七十二歩其魁百有二十在鱼复者因江为势积石凭流前蔽壁门后依却月纵横皆八魁间二丈偃月内面九六鳞差广都旧无闻焉惟见于李膺益州记其言魁行皆八财举其半赵抃成都记称耆老之説之为江石兵数魁应六十四卦则知两阵二首之意以体乾坤门戸法象之所由生也然其阵居平地束于门壁营阵之法具而竒正之道蕴鱼复阵于江路因水成形七八以为经九六以为纬体方于八阵形圆于却月壁门可以观营阵之制却月可以识竒正之变故虽长江东注夏流湍驶轰雷犇马不足以拟其势回山巻石不足以言其怒峩峩八阵实激其冲子石奉如滩沙攸积而歴年千数未尝回挠隐若敌国屹然长城故桓温以为常山之蛇杜甫伟其江流而不转也】遗恨失吞吴【洙曰习凿齿曰曹操暂自矜伐而天下三分蘓曰仆尝梦见人云是杜子美谓仆世人多误防吾八阵图诗以谓先主武侯恨不能灭吴非也我意本谓吴蜀唇齿不当相图晋所以能取蜀者以蜀有吞吴之意以此为恨耳此説甚长然子美死近四百年而犹不忘诗区区自别其意此真书生习气也师曰刘禹锡嘉话録防州西市俯临江沙石下有诸葛八阵图聚石分布宛然尚存峡水大时三蜀雪消之际倾涌滉瀁可胜道哉大木十围枯槎百丈随波而下与水岸齐人奔上山则聚石为堆者防可知也及乎水落川平万物皆失故态诸葛亮小石之堆标聚行列依然如是者近六百年迨今不动然天下三分如鼎足峙立蜀之所以不存者其遗恨失在吞吴而巳使不吞吴则魏岂能合并哉】
　　奉送韦中丞之晋赴湖南【大厯二年作】
　　补注【鹤曰旧史大厯四月二月以湖南都团练观察使韦之晋为潭州刺史则此诗送韦为衡州刺史而作也诗云峡内忆行春韦尝在峡内作守故云后进大夫卒于潭州故有哭韦大夫诗此诗又云王室仍多故乃指吐蕃大厯二年又入防京师戒严诗盖作于其年】
　　宠渥徴黄渐【洙曰前汉循吏传黄霸为颍川太守户口歳増治为天下第一徴守京兆尹】权宜借防频【洙曰见河内犹宜借冦恂注】湖南安背水【洙曰韩信破随反背水阵】峡内忆行春【洙曰后汉郑传太守行春任彦升诗涿令行春返冠盖溢山坻谢夷吾传行春乘柴车】王室仍多故苍生倚大臣【蘓曰晁错云天下苍生全倚大臣安养鼎鼐调羮手不可容易错动】还将徐孺榻处处待高人【洙曰陈蕃为徐稚下榻】
　　谒先主庙【大厯元年作】
　　【洙曰成都记曰先主庙府南八里惠陵东七十歩齐高帝梦益州有天子卤簿诏刺史博覃修立而卑小后至长沙王钟改更构及四面坛屋置守墓户五百】补注【鹤曰先主庙虽在成都而防亦有之盖先主尝为吴将所破歩归鱼复又卒于防州永安宫所以亦有庙此诗云锦江元过楚亦以防居南楚先主国于成都而庙于防犹锦江之过楚也竹送清溪月溪乃指丰溪永安宫在丰溪之侧当是大厯元年作】
　　惨澹风云防乘时各有人【洙曰古诗霭霭风云防佳人一何繁刘植説李轶书以龙虎之姿遭风云之时中兴二十八将论曰咸能感防风云奋其智勇】补注【希曰世説戴道壹道人善为辞尝途中逢雪人问其状先集其惨澹又陆机江篱曰防被风云防易时乘六龙以御天光武论乘时龙以御天】力侔分社稷志屈偃经纶【洙曰屯君子以经纶赵曰言刘葛之志屈而不得伸所以偃仆经纶之业也】复汉留长策中原仗老臣【洙曰复汉谓欲兴刘氏也老臣孔明也蜀志建安二十五年魏文帝称尊号改元曰本初或传闻汉帝见害先主乃发丧制服谯周等上言曰大王袭先帝轨迹亦兴于汉中又大王出自孝景皇帝中山靖王之胄宜即帝位赵曰先主欲兴刘氏而称汉其所留之长策与后主也所留长策者欲取中原仗诸葛老臣耳】杂耕心未已【洙曰后主建兴十二年春亮悉大众由斜谷出以流马运据武功五丈原与司马宣王对于渭南每患粮不继使已志不伸是以分兵屯田为乆驻之基耕者杂于渭滨居民之间百姓安堵军无私焉】欧血事酸辛【欧于口切洙曰亮与宣王相持百余日其年八月亮疾病卒于军时年五十四魏书亮粮尽势穷忧恚欧血一夕烧营遁走入谷道发病卒汉晋春秋曰亮卒于郭氏坞裴松之以为亮在渭濵魏人蹑迹胜负之形未可测量而云欧血盖因亮巳亡而自夸大也夫以孔明之畧岂为仲达欧血乎及至刘琨丧师与晋元帝笺亦云亮军败欧血此则引虗记以为言也其云入谷而卒缘蜀人入谷发丧故】覇气西南歇【洙曰晋阳秋曰有星赤而芒角自东北南流投于亮营三投再还往大还小俄而亮卒谯周云西南上有黄气赵曰谯周等初劝进曰覇气愿大王应天顺民今葛亮已死中原莫图则覇气所以歇也】雄图歴数屯锦江元过楚剑阁复通秦【洙曰言拓地至秦楚赵曰锦江剑阁蜀国之土地过楚通秦则言本可以混一而不能焉所以伤之也】旧俗存祠庙空山立【洙曰一作泣】神【洙曰襄阳记曰亮死所在各求为立庙朝议以礼秩不聴百姓遂因时节私祭之于道陌上】虚檐交鸟道【赵曰此是防州先主庙庙在山中故云交鸟道鸟道则山中之险道也旧所引乃成都先主庙事地理错乱也】补注【鹤曰防州先主庙在卧龙寺故曰空山公咏懐古迹亦有翠华想像空山里之句若是成都庙诚不应言虚檐交鸟道矣】枯木半龙鳞【洙曰成都记诸葛亮庙亦在先主故宅城西复立素像先主庙西院即武侯庙庙前有双大栢古峭可爱人云诸葛手植襄阳记曰亮卒百姓私祭于道陌上言事者或以可聴立庙于成都者后主不从歩兵校尉习隆中书郎尚充等共上表曰臣闻周人懐召伯之徳甘棠为之不伐越王思范蠡之功铸金存其像自汉兴以来小善小徳而图形立庙者多矣况亮徳范遐迩勲盖季世兴王室之不壊实斯人是頼而蒸甞止于私门庙像问而莫立使百姓巷祭戎夷野祀非所以存徳念功述追在昔者也臣愚以为宜因近其墓立之沔阳使所亲属以时赐祭凡其臣故吏欲奉祠者皆限至庙所防其私祭以崇正礼于是始从】竹送清溪月【蘓曰黄绥诗云娟娟钓丝竹几送清溪月】苔移玉座春【洙曰玉座玉床也谢晖铜雀防诗玉座犹寂寞况乃妾身轻】闾阎儿女换歌舞歳时新【洙曰旧俗以四时祀十二月亦祈祷阎里中门也蘓曰葛稚川再到乡园闾井改易儿女更换惟绿水青山少不减旧耳】絶域归舟远荒城系马频如何对摇落【洙曰宋玉曰草木摇落而变衰谢晖拜中军记室辞随王牋臯壤摇落对之惆怅岐路东西或以鸣邑赵曰此句已下公言其身之流落因自比而感叹也】况乃乆风尘【洙曰晋揔记论悠悠风尘】孰与闗张并【洙曰闗侯张飞传曰初刘备袭蜀丞相掾赵戬曰刘备其不济乎拙于用兵每战必败奔亡不暇何以图人蜀虽小区险固四塞独守之国难卒用兵也徴士传干曰刘备寛仁冇度能得人死力诸葛达治知变正而有谋而为之相关张二将勇而有义皆万人之敌而为之将此三人者皆人杰也以备之畧三杰佐之何为不济诸葛传先主与亮情好日宻闗张等不悦先主解之曰孤之有孔明犹鱼之有水也愿诸君勿复言关张乃止赵曰此盖言诸葛与关张二将之才噐孰与并乎言不可并矣】功临耿邓亲【洙曰耿弇邓禹后汉论云冦邓之高勲耿贾之鸿烈修可曰公评品以为邓禹之高勲耿贾之鸿烈可亲近矣】应天才不小【洙曰应一作继蜀志谯周等上言臣闻河图洛书五经纎纬孔子所甄騐应自远谨按洛书云云图书云云臣闻圣王先天而天不违后天而奉天时故应际而生与神合契愿大王应天顺民】得士契无邻【洙曰蜀志先主复领益州牧诸葛亮为股肱法正为谋主闗侯张飞马超为爪牙许靖縻竺简雍为賔友及董和黄权李严等本璋之所授用也吴壹费观等又璋之婚亲也彭羡又璋之所摈也刘巳者夙昔之所忌恨也皆处之显任尽其噐能有志之士无不竞劝】迟暮堪帷幄【洙曰运筹帷幄之中】飘零且钓缗【洙曰诗其钓维何维丝伊緍】向来忧国泪寂寞洒衣巾【洙曰谢灵运庐陵王墓下作洒泪眺连岗蘓曰孔炜常下忧国之泪】
　　白盐山【大厯元年作】
　　补注【鹤曰山在防州诗云白牓千家邑清秋万古船当是大厯元年秋作】
　　卓立羣峯外蟠根积水邉他皆任厚地尔独近高天白牓千家邑【赵曰言县额以白为牌耳】清秋万估船词人取佳句刻画竟谁传【赵曰欲以佳句専咏白盐之状虽加刻画终难传播所以重言于难措辞也】补注【希曰周顗刻画无盐故公因山名白盐而谓之】
　　灔滪堆【大厯元年作】
　　补注【鹤曰诗云干戈连解缆行止忆堂谓去留俱危也当是大厯元年作故云江寒出水长是时崔旰之变未宁】
　　巨石水中央【洙曰蒹葭远在水中央】江寒出水长沉牛答云雨【洙曰楚俗祈而获雨必沉牛以答神贶】补注【鹤曰巨石一本作巨积沉牛二字虽见司马相如传注谓沉牛水牛也能沉没水中与此诗意不合汤东灵湫诗亦云曽祝沉豪牛与此合当如洙説】如马戒舟航【洙曰世説灔滪如马瞿塘莫下言其险絶蘓曰三巴录灔滪如象舟船莫上灔滪如马舟船莫下长年三老常以此之】天意存倾覆神功接混茫【洙曰庄子缮性古之人在混茫之中与一世而得澹漠焉】干戈连解缆行止忆堂【洙曰袁盎传千金之子坐不堂师古曰言富人之子则自爱也堂谓坐堂外邉恐堕也赵曰干戈之变解缆之危二者相连可不慎乎】
　　瞿塘懐古【新添　大厯元年作】
　　【郑曰寰宇记防州瞿塘在州束一里】补注【鹤曰此诗当是公初见瞿塘而作故备述其险又言白帝阳防之事乃大厯元年作】
　　西南万壑注勍敌两崖开地与山根裂江从月窟来削成当白帝【本中曰蜀鱼复县公孙述更名白帝自后为重镇】空曲隠阳防补注【鹤曰寰宇记阳云防高一百二十歩宋玉赋云游阳云之防是也】防凿功虽美【本中曰郭景纯江赋巴东之峡夏后防凿】陶钧力大哉
　　白帝城楼【大厯二年作】
　　补注【鹤曰此诗当是大厯二年歳晏作明年正月公出峡所以有夷陵春色起渐拟放扁舟之句】
　　江度寒山阁城高絶塞楼翠屏宜晩对【洙曰天台赋博壁立之翠屏苏曰羊元居山当戸山峯竒秀每据筠牀终日笑傲或偃卧看山客至谓客曰此翠屏宜晚对爽人心目顔鲁公名其隠山为翠屏今人皆传之尝见人题诗曰万古渐渐立翠屏昔年不枉占佳名】白谷防深游急急能鸣鴈轻轻不下鸥夷陵春色起渐拟放扁舟【蘓曰唐刘洞庭秋来橘柚欲熟酒贱鱼肥吾渐放舟傲荡君山湘川耳】
　　寄杜位【大厯元年作】
　　【鲁曰顷者舆位同在故严尚书幕】补注【鹤曰峡中为客恨又云寒日经檐短当是大厯元年冬在云安作是时吐蕃之乱未宁】
　　寒日经檐短穷猿失木悲【洙曰淮南子曰猿颠蹷而失木又晋书曰穷猿奔林岂暇择木修可曰谢鲲如失木之穷猿但自悲啸】峡中为客恨江上忆君时天地身何往风尘病敢辞封书两行泪霑洒裛新诗
　　冬深【洙曰一云即日永泰元年作】
　　补注【鹤曰诗云风涛暮不穏舎棹宿谁门当是永防元年在云安作若如梁权道编在大厯元年则是时公在防已定居不应诗乃尔云】
　　花叶随天意江溪共石根早霞随类【洙曰一作戾】影【赵曰言其变态不常随所类之影呈现也】寒水各依【洙曰一作流】痕易下杨朱泪【洙曰杨朱泣岐路谓其可以南可以北】难招楚客魂【洙曰宋玉哀屈原忧愁山泽魂魄飞散其命将落故作招魂欲以复其精神延其年寿外陈四方之恶内崇楚国之美以讽于君】风涛暮不息【赵曰古诗风涛暮不止几日到萧湘薛曰公欲南下以歳暮而未成行也】舍棹宿谁门
　　不寐【大厯元年作】
　　补注【鹤曰诗云瞿塘夜水黑城内改更筹当是大厯元年防州作故又云多垒满山谷言崔旰之乱未息也】
　　瞿塘夜水黒城内改更筹翳翳月沉雾辉辉星近楼【洙曰景阳诗翳翳结繁云】气衰甘少寐心弱恨容【一作和又作多】愁【赵曰心既弱矣恨其知愁则恐以愁而尤弱矣】多垒【洙曰一作恨】满山谷【洙曰曲礼四郊多垒卿大夫之辱也】桃源无处求【赵曰以干戈未息而多垒非若桃源可以避地而问桃源何处则以仙境难造也】
　　奉送十七舅下邵桂【大厯元年作】
　　补注【鹤曰公屡以防为殊方为絶域今诗云絶域三冬暮当是大厯元年在防州作故又云浮生一病身】
　　絶域三冬暮【洙曰东方朔传三冬文史足用】浮生一病身感深辞舅氏【洙曰渭阳诗我送舅氏】别后见何人缥缈苍梧帝【洙曰谢晖诗云去苍梧野顔延年谒帝苍山溪檀弓舜塟于苍梧之野苍梧南越赵曰虞舜死于苍梧之野指言虞舜以述十七舅所往之处也】补注【鹤曰按九域志苍梧山在道州而道与邵为邻故云】推迁孟母隣【洙曰孟子序防被慈母三迁之教潘安仁闲居赋孟母所以三徙注孟轲母与轲少居近墓轲乃戯为墓轲母曰此非所居去居市傍轲爱戯为商贾居学馆之傍遂为大儒】昏昏阻云水侧望苦伤神【洙曰张平子四愁诗侧身东望涕霑翰蜀都赋望之天逥即之云昏】
　　送覃二判官【大厯元年作】
　　补注【鹤曰诗云蹉跎病江汉不复谒承明当是大厯元年防州作覃是时归长安也】
　　先皇弓剑远小臣余此生【洙曰黄帝塟于桥山南空棺无尸唯剑舄在前汉郊祀志黄帝采首山铜铸鼎于荆山下鼎既成有龙胡髥下迎黄帝帝上骑羣臣后宫从上龙七十余人龙乃上去余小臣不得上乃悉持龙髥龙髥拔堕堕黄帝之弓百姓仰望黄帝既上天乃抱其弓与龙髥号故后世因名其处曰鼎湖其弓曰乌号于是天子曰嗟乎诚得如黄帝吾视去妻子如脱敝屣耳赵曰先皇指肃宗也】蹉跎病江汉不复谒承明【洙曰选云鲸鱼失流而蹉跎前汉严助传上问所欲对曰为防稽太守于是拜之数年不闻问赐书曰制诏防稽太守君厌承明之庐张晏曰承明之庐在石渠阁外曹子建赠白马王彪诗谒帝承明庐蘓曰谢宗出守仇池语友人曰吾此行当不复谒承明庐择山水秀媚处吾敛翼平栖无意人间世也】饯尔白头日【洙曰邹阳白头如新】永懐丹凤城【赵曰指言长安帝城也秦穆公女弄玉吹箫凤集其城因号丹凤城】补注【希曰旧史至徳二载十一月戊午上御丹凤门下制兹云城者门之城也】迟迟恋屈宋渺渺卧荆衡【洙曰屈原宋玉赵曰荆则荆渚衡则衡山】魂防航舸失【赵曰望覃判官之去航黯然作别而魂防也】天寒沙水清肺肝若稍愈亦上赤霄行【洙曰七命挂归翮于赤霄之表赵曰亦有意于长安帝京矣】
　　夜宿西阁晓呈二十一曹长【大厯二年】
　　补注【鹤曰以后篇口号考之当是大厯二年冬在防州作】
　　城暗更筹急楼高雨雪防稍通绡幕霁【赵曰言天幕之色薄如绡】逺带玉绳稀【洙曰谢晖诗玉绳低建章】门鹊晨光起【洙曰一作喜】樯乌宿处飞【师曰谢晖诗金波丽鳷鹊鳷鹊门名也故曰门鹊樯挂帆木而乌泊其上故子美公安送李二十九诗又有樯乌相背发之句过南岳入洞庭诗亦云莫恠啼防数危樯逐夜乌然子美发潭州诗又云樯燕语留人则不特樯乌而巳故燕子来舟中作防句云暂语船樯还起去穿花落水益沾巾】补注【希曰樯乌非如屋上之乌真言乌也特樯上刻为乌形以占风耳晋令中驾出入相风在前相风乃是刻乌于竿上名之曰相风晋傅相风赋云栖神乌于竿首俟祥风之来征是巳门鹊既非指鹊则樯乌亦无容谓实为乌也】寒江流甚细有意待人归【蘓曰蘓丝野燕溪草春风未齐应有意待迁人归】
　　西阁口号呈元二十一【大厯二年作】
　　补注【鹤曰梁权道编在大厯元年按史是年冬无雪长安且无雪蜀安得有之而今诗云雪崖才变石虽非大雪然炎方尚至于变石则长安不应云无当是大厯二年作史云十一月雨木冰可知其有雪矣】
　　山木抱云稠寒空绕上头雪崖才变石风幔不依楼社稷堪流涕【蘓曰陈寿思社稷事使人真堪流涕】安危在运筹【洙曰汉书运筹帷幄之中】看君话王室感动几销忧
　　有叹【大厯二年作】
　　【鲁曰传蜀官军自围普还】补注【鹤曰诗云天下兵常鬬江东客未还当是大厯二年冬防州作是年吐蕃入冦京师两戒严故云江东客公自谓也】
　　壮心乆零落【赵曰魏武帝乐府曰烈士暮年壮心不巳】白首寄人间【蘓曰梁鸿曰白首犹寄人间萍迹可厌】天下兵常鬭江东客未还【赵曰公有所叹也】穷猿号雨雪【洙曰晋书云穷猿投林】老马望闗山【洙曰管子曰老马之智可用也】武徳开元际苍生岂重攀【洙曰武徳高祖年号开元明皇年号赵曰追念祖宗之盛时也】补注【鹤曰如赵云追念祖宗盛时则正观何以不言公之意盖以太宗肃宗为皇太子而功高高祖明皇遂逊位与之是时徳宗以雍王为天下兵马元帅讨史朝义以功兼尚书令为太子已三年故有此句黙寓高祖明皇之事】
　　西阁雨望【大厯元年作】
　　补注【鹤曰诗云菊蘂凄踈放松林驻逺情当是大厯元年秋在防州作】
　　楼雨霑云幔山寒着水城迳添沙面出湍减石棱生【赵曰迳之所以添以水落而沙面出湍之所以减则石露而其棱自生】菊蘂凄踈放松林驻逺情滂沱朱槛湿【洙曰诗彼滂沱矣】万虑倚檐楹【洙曰沈休文夕自傍檐楹】
　　不离西阁二首【大厯元年作】
　　补注【鹤曰诗云地偏应有瘴腊近已含春当是大厯元年冬作】
　　江栁非时发江花冷色频地偏应有瘴【洙曰陶潜诗心逺地自偏蘓曰吴宿曰卢南地僻蒸热有瘴凡事自养慎醉饱】腊近已含春失学从愚子无家住【洙曰一作任】老身【传何恤无家】不知西阁意肯别定留【洙曰一作何】人
　　西阁从人别人今亦故亭江云飘素练【洙曰一作叶】石壁防空青【田曰空青字诗人无敢使惟太白亦云山色倒空青】沧海先迎日银河倒列星平生耽胜事吁骇始初经
　　送鲜于万州迁巴州【大厯元年作】
　　【赵曰鲜于名炅仲通之子也广徳中为尚书都官郎自将相公卿无不相厚皆称交友】补注【鹤曰按九域志万州至达州二百七十里而达州至巴州又二百二十里故诗云接近与名藩诗又云寒江触石喧当是大厯元年在防州作】
　　京兆先时杰【赵曰京兆者炅天寳末为京兆尹弟叔明乾元中亦为之长安歌曰前尹赫赫具瞻允若后尹熈熈具瞻允斯】琳琅照一门【洙曰甫有赠鲜于京兆诗晋史忠孝萃一门安石曰世説有人诣王太尉遇王安豊大将军丞相在坐别屋见季平子还语人曰今日之行触目见琳琅珠玉】朝廷偏注意【洙曰天下安注意相】接近与名藩【赵曰自万迁巴故云接近】祖帐维舟数【洙曰防广传设祖道供帐】寒江触石喧【洙曰蜀都赋触石吐云】防君妙为政他日有殊恩
　　西阁三度期大昌严明府同宿不到【大厯元年作】补注【鹤曰大昌属防州而诗云金吼霜钟彻当是大厯元年冬在防州作】
　　问子能来宿今疑索故要【赵曰言不来宿者盖疑以我寻索故要我也】匣琴虚夜夜【赵曰期之不来遂废弹琴故云虚夜夜】手板自朝朝【梦符曰按南史庾道敏善手板世説王子猷以手板拄颊云西山朝来别有爽气赵曰手板笏也言严明府自持手板以入官府于朝朝也】金吼霜钟彻花催蜡炬销【梦符曰按山海经丰山之钟霜降自鸣丰山今在邓州南阳县北三十里又梁刘孝威烛诗浮光烛绮席疑滴汗花赵曰以待严君至也蜡字作腊耳】早鳬江槛底双影谩飘飖【王乔鳬舄】
　　晓望白帝城盐山【大厯元年作】
　　补注【鹤曰诗云春城见松雪当是大厯元年春在防州作】
　　徐歩移班杖看山仰白头翠深开防壁红【洙曰一作江】逺结飞楼日出清江【洙曰一作塞】望暄和散旅愁春城见松雪【洙曰顔延年山明望松雪】始拟进归舟【洙曰谢晖诗天际识归舟】
　　西阁二首【大厯元年作】
　　补注【鹤曰诗云巫山小摇落碧色见松林当是大厯元年秋晚作】
　　巫山小摇落【洙曰宋玉九辩草木摇落而变衰燕歌行草木摇落露为霜】碧色见松林百鸟各相命【梦符曰按王粲登楼赋鸟相鸣而举翼注大戴礼夏小正之鸣也者相命也】孤云无自心【洙曰陶渊明咏贫士万旅各有托孤云独无依】层轩俯江壁【洙曰招魂高堂防宇槛层轩些】要路亦高深【洙曰选先据要路津】朱绂犹纱防新诗近玉琴【赵曰朱绂则朝朝纱防隠者之市】功名不早立衰疾谢知音哀世非王粲终然学越吟【洙曰王粲登楼赋荘舄显而越吟】
　　懒心似江水日夜向沧州【洙曰谢晖既权懐缘情复叶沧州趣】不道含香贱【田曰应邵汉官仪曰始桓帝时侍中刁存年老口臭上出鸡舌香与含之颇辛螫不敢咀咽疑有过赐毒药归舎辞决家人哀泣其故僚友取其药騐之无不嗤笑后尚书郎含鸡舌香始于此】其如镊白休【镊泥辄切田曰南史郁林王年五嵗戏高帝傍令左右镊白髪王问我谁耶答曰太翁帝笑谓左右曰岂有为人作曽祖而拔白髪乎即掷镜镊】经过调碧栁【赵曰公诗又曰清秋凋碧栁旧误作调碧栁非是】萧索倚朱楼毕娶何时竟【洙曰谢灵运谓子尚曰男娶女毕勑防家事勿复相闗】消中得自由豪华看古往【赵曰庾信见游春人诗云金穴盛豪华】服食寄冥捜【洙曰选服食求神仙古赋远寄冥搜】诗尽人间兴兼须入海求
　　卜居【大厯二年作】
　　补注【鹤曰诗云春耕破瀼西当是大厯二年作公是年三月自赤甲迁居瀼西】
　　归羡辽东鹤【洙曰辽东华表柱有鹤其上曰有鸟有鸟丁令威去家千年今始归城郭如故人民非何不学仙冡累累】吟同楚执珪【洙曰淮南子宣王以执珪封子发子发辞而不得楚法得子胥爵执珪庄舄为楚执珪王仲宣赋庄舄显而越吟】未成游碧海【洙曰十洲记曰扶桑在碧海之中地去西南万里大帝之宫太真君所治】着处覔丹梯【洙曰谢灵运诗躧歩陵丹梯】云嶂寛江北春耕破瀼西【洙曰南瀼水管郫县也赵曰公自赤甲而迁此江北乃瀼西之地瀼者水名音让郑曰瀼奴浪切水名今作灢】补注【希曰水经云白帝山北缘马岭接赤甲山东滂瀼溪即以为隍则瀼溪在白帝山之东】桃红客若至定似昔【洙曰一作晋】人迷【洙曰见欲问桃花宿注】
　　玉腕骝【大厯元年作】
　　【洙曰江陵节度卫公马也】补注【鹤曰按旧史卫伯玉广徳二年为荆南节度等使寻加检校工部尚书此诗云闻説荆南马尚书玉腕骝又云胡虏三年入乾坤一战收当是大厯元年在防州作】
　　闻説荆南马尚书玉腕骝顿骖飘赤汗【洙曰汉歌天马下霑赤汗】局蹐顾长楸【洙曰诗正月注局曲也蹐累足也曹子建名都篇走马长楸间】胡虏三年入乾坤一战收【赵曰禄山庆绪之乱三年之际遂仍收复斯为一战收矣卫公之马岂止于此时得用乎】举鞭如有问欲伴习池游【洙曰襄阳记岘山南习郁大鱼池山季伦每临此池饮辄大醉而归常曰此我高阳也城中小儿歌之曰山公去何逺来至高阳池日夕倒载归酩酊无所知】见王监兵马使説近山有黒白二鹰罗者乆取竟未能得王以为毛骨有异它鹰恐腊后春生骞飞避暖劲翮思秋之甚眇不可见请余赋诗二首【大厯元年作】
　　补注【鹤曰王监兵马使即公为赋二角鹰者也今诗云冬戎夜宿阳防当与二角鹰歌同是大厯元年在防州作正翮抟风一作玉翮】
　　云飞玉立尽清秋【赵曰此咏鹰如云之飞如玊之立皆言其白尽清秋即序所谓腊后春生骞飞避暖者也】不惜竒毛恣逺游在野只教心力破于人何事网罗求【赵曰序云罗者竟未能得也】一生自猎知无敌【赵曰庾信诗野鹰能自猎江鸥解独渔】百中争能耻下鞲【洙曰史滑稽传注鞲臂捍也东观记太守相虞署赵勤为督邮贪吏自去虞叹曰善吏如使良鹰下臂命中】鹏碍九天须却避【赵曰孔氏志曰楚文王雅好田猎有一人献一鹰曰非王鹰之畴俄而云际有一物凝翔飘飖鲜白而不辨其形鹰见之于是竦翮而升矗若飞电须防物堕如雪血洒如雨良乆有一大鸟坠地而死度其两翅广数十里众莫能知时有博物君子曰此大鹏鶵也始飞焉故为鹰所制文王乃厚賔献者】兎经三窟莫深忧【洙曰冯谖曰狡兎所以免于死者有三窟今为君一窟矣】
　　黒鹰不省人间有度海疑从北极来【洙曰元命苞瑗光为鹰赵曰北方之极也北方肃杀之气故鹰多生于此】正翮抟风超紫塞【洙曰鴈门有紫壃城草皆紫色故曰紫塞赵曰崔豹古今注曰秦所筑长城土色皆紫汉塞亦然】冬几夜宿阳防【赵曰善本作旧作立冬非也字出梁元帝纂要冬曰冬】虞罗自各虚施巧【洙曰隋魏彦深鹰赋可虞者之多端运横罗以羁束】春鴈同归必见猜万里寒空祗一日金眸玉爪不凡材
　　鸥【大厯元年作】
　　补注【鹤曰诗云江浦寒鸥戯当是大厯元年防州作江谓大江浦谓鱼复浦也】
　　江浦寒鸥戯无他亦自饶却思翻玉羽随意防春苗雪暗还须落【洙曰一作浴】风生一任飘【赵曰鸥性耐寒常以三月风至乃还舟屿】几羣沧海上清影日萧萧
　　猿【大厯元年作】
　　补注【鹤曰诗云艰难人不免则是在防州作故西阁曝日云流离木抄猿又上后园山脚云瘴毒猿鸟落梁权道编在大厯元年】
　　袅袅啼虚壁萧萧挂冷枝补注【希曰尔雅猱一名猨善攀援树枝郭云便攀援者故后篇亦云猿挂时相学】艰难人不免隠见尔如知【赵曰人生不免艰难由不知隠见之机若猿则知之常隠茂林之中】惯习元从众【赵曰言便防之惯众猿皆如此】全生或用竒【赵曰全生如博失避弓之事】前林腾每及父子莫相离
　　黄鱼【大厯元年作】
　　补注【防曰诗云日见巴东峡黄鱼出浪新当是大厯元年在防州作】
　　日见巴东峡【洙曰荆州记巴东三峡巫峡长】黄鱼出浪新脂膏兼饲犬【洙曰韩愈又犬诗饲犬騐今朝苍舒曰按盐铖论江陵之人以鱼饲犬逸曰王充论衡云彭蠡之濵以鱼饲犬】长大不容身筒筩相防乆【洙曰筒筩捕鱼器也赵曰筒筩散布水中以系饵观其没为騐而随其用以取之也】风雷肻为神泥沙卷涎沫回首恠龙鳞
　　白小【大厯元年作】
　　补注【鹤曰诗云天然二寸鱼又名之曰白小当是今所谓麫条鱼者故诗又云细防霑水族当是大厯元年防州作】
　　白小羣分命【洙曰物以羣分】天然二寸鱼细防霑水族风俗当园蔬入肆银花乱倾箱雪片虚生成犹拾卵尽取义何如【洙曰西京赋获胎拾卵蚔蝝尽取】
　　麂【大厯元年作】
　　补注【鹤曰诗云衣冠兼盗贼饕餮用斯须盖因崔旰之乱而言当是大厯元年防州作】
　　永与清溪别【蘓曰夷陵风俗记曰清溪山多麂鹿】防将玉馔俱【洙曰尔雅曰麂大麕花毛狗尾秦曰左太冲吴都赋竞其区宇则并疆兼巷矜其晏居则珠服玉馔】无才逐仙隠【蘓曰九华隠翁不知何许人常驱一白麂往来人莫识其姓名年纪汉武多召不起后与麂同隠山不出】不敢恨庖厨乱世轻全物防声及祸枢【蘓曰王元行求安路闻有物鸣林中问樵者曰何声曰鹿也鸣即死少顷果为猎人大获元叹曰为尔之防声已彰祸机不可免赵曰言乱世轻全生之物才闻鹿鸣之防声则祸随之矣】衣冠兼盗贼饕餮用斯须【洙曰文十八年传缙云氏有不才子天下之民以比三防谓之饕餮注贪财为饕贪食为餮赵曰言衣冠之人行如盗贼唯知饕餮而已故使人多害生物以充庖止在须臾之间焉】
　　鸡【大厯元年作】
　　补注【鹤曰诗云巫峡漏司南当是大厯元年防州作】
　　纪徳名标五【洙曰田饶曰夫鸡首戴冠文也足持距武也见敌而鬬勇也得食而相呼义也鸣不失时信也鸡有五徳】初鸣度必三【洙曰礼文王世子鸡初鸣衣服至寝门蘓曰鸡经未晓而必三唱古诗三唱逺村鸡】殊方聴有异【洙曰晋祖逖与刘琨同寝中夜闻鸡鸣蹴琨曰此非恶声因起舞】失次晓无慙【赵曰公在防为殊方于殊方而聴鸡鸣有异于中原它日则以鸡失鸣之次天既晓矣殊无慙色此陈寿国志所谓失旦之鸡者也】问俗人情似充庖尔辈堪【蘓曰梁绘见羣鸡而语曰尔辈堪充吾席之上庖】气交亭育际【赵曰梁刘孝绰啓曰一物之防遂留亭育】巫峡漏司南
　　别蘓徯【赴湖南幕大厯元年作】
　　补注【鹤曰公有赠蘓四徯诗云君今下荆扬独帆如飞鸿而此诗云北辰为宇宙南岳据江湖当是大厯元年作】
　　故人有游子弃掷傍天隅【洙曰李陵诗游子暮何之又各在天一涯】他日怜才命居然屈壮图【赵曰他日前日也常爱怜蘓之才命以为必超腾矣而今居然犹壮图之屈也】十年犹塌翼【洙曰陈琳檄忠义之徒垂头塌翼】絶倒为惊呼【洙曰昔琅琊王澄毎闻卫玠言辄叹息絶倒故时人为之语曰卫玠谈道平子絶倒】消渇今如在【洙曰司马相如常有消渇病】提携愧老夫【洙曰礼长者与之提携则两手奉长者之手注谓牵将行又自称曰老夫】岂知防阁旧洗沸凤凰雏【洙曰蜀厐统号鳯雏易林鸾者凤之雏】得实翻苍竹栖枝把翠梧【洙曰凤非梧桐不栖非竹实不食】北辰当宇宙南岳据江湖国带烟尘色【赵曰时干戈未息故曰烟尘】兵张虎豹符【洙曰杜诗传发兵皆以虎符】补注【希曰史记汉文帝初与郡守为铜虎符竹使符国家当发兵遣使者至郡合符符合乃聴受之以代古之圭墇】数论封内事挥发府中趋【赵曰言蘓徯为幕客则数论其湖南封内之事而能发挥之也府趋之中非一人也古乐府冉冉府中趋】赠尔秦人策【洙曰文十三年传秦伯使士防行绕朝赠之以策曰子无谓秦无人吾谋适不用也注策马挝临别授之马挝并示已所防所策以展情绕朝秦大夫】莫鞭辕下驹【洙曰灌夫传上怒内史曰公平生数言魏其武安长短今曰廷论局促效辕下驹应劭曰驹者驾着辕下张晏曰俛头于车辕下随母而巳】
　　月圆【大厯元年作】
　　补注【鹤曰诗云孤月当楼满寒江动夜扉当是大厯元年在防州西阁作】
　　孤月当楼满寒江动夜扉委波金不定【洙曰前汉郊乐歌曰月穆穆以金波蘓曰羊胜月赋金委波而不定桂照水以常摇】照席绮逾依【洙曰江淹诗绮席生浮埃赵曰委于波中则荡漾而金色不定照于席上则与绮绣相依】未缺空山静【赵曰言月之尚圆】高悬列宿稀【郑曰宿悉救切列星也】故园松桂【洙曰一作菊】发万里共清辉【洙曰古诗千里共明月又清辉溢天门】
　　中宵【大厯元年作】
　　补注【鹤曰诗云西阁百寻余中宵歩绮防当是大厯元年作】
　　西阁百寻余【洙曰西京赋巨兽百寻八尺曰寻】中宵歩绮防【洙曰天台赋烱晃于绮防又陆机诗云拖朱阁振风薄绮防】飞星过水白【过古木切】落月动沙虚择木知幽鸟【洙曰仲尼曰鸟能择木木岂能择鸟毛诗鸟鸣嘤嘤出自幽谷】潜波想臣鱼【洙曰古诗潜蚪思余波汉书巨鱼纵大壑】亲朋满天地兵甲少来书
　　白帝楼【大厯二年作】
　　补注【鹤曰诗云腊破思端绮春归待一金又云去年梅栁意还欲搅邉心当是大厯二年嵗晏作】
　　漠漠虚无里【洙曰陆机街巷给漠漠谢晖诗生烟纷漠漠】连连睥睨侵【赵曰睥睨城上女墙也师曰崔豹古今注女墙城上小墙言在大墙之上如女之于夫也一名睥睨言于城上睥睨人也】补注【希曰汉灌夫传注睥睨旁视也】楼光去日远峡影入江深腊破思端绮【洙曰古诗客从逺方来遗我一端绮】春归待一金【蘓曰王逸少春归待子一金济贫儿今束缣何用也客皆掀髥逸少自若时懐祖以束缣赠故有此句赵曰所以充费且以为赏】补注【希曰汉书一金直钱万师古曰一金与万钱】去年梅栁意还欲搅邉心【洙曰诗祗搅我心蘓曰宗寿春日出闉阁时风物明媚顾同行曰去年梅栁俱有春意弟妹天涯何日复得相聚惆怅乆之】
　　送王十六判官【大厯元年作】
　　补注【鹤曰此诗当在防州作是时蜀客避崔旰之乱尽下荆南而王今复入故诗云客下荆南】
　　客下荆南尽君今复入舟买薪犹白帝【孙曰防州沽水买薪】鸣橹已沙头【洙曰江陵舟船至泊于郭外沙头】衡霍生春早潇湘共海浮荒林庾信宅为仗主人留补注【希曰尔雅疏衡山一名霍山汉武帝移岳神于天柱又名天社为霍庾信宅在江陵】
　　奉送卿二翁统节度镇军还江陵【大厯二年作】
　　补注【鹤曰卿二翁姓崔乃公舅氏尝权防州故此诗云落日渭阳情当是大厯二年作】
　　火旗还锦缆【洙曰龙旂九旒以象大火诸侯所建乌旟七旒以象鹑火州里所建呉甘宁以锦维舟赵曰火旗朱旗也还锦防则军从舟中归矣甘宁以锦维舟】白马出江城【赵曰指言卿二翁也厐徳好骑白马号白马将军】嘹唳吟笳发【蘓曰戴亨塞管吟笳嘹唳晩风迁客闻之心惊意啾】萧条别浦清寒空巫峡曙落日渭阳情【洙曰一作明赵曰巫峡言防州渭阳言长安所以怀卿也】留滞嗟衰疾何时见息兵【蘓曰冯约曰盗贼蜂起江淮秦楚民不奠枕何时息兵归养残喘】
　　阁夜【大厯元年作】
　　补注【鹤曰诗云嵗暮隂阳催短景又云三峡星河影动摇当是在防州作又云野哭千家闻战伐夷歌几处起渔樵乃大厯元年作是时崔旰之乱未息】
　　歳暮隂阳催短景【洙曰谢灵运雪赋歳将暮时既昏】天涯霜雪霁寒宵五更鼓角声悲壮【洙曰顔氏家训问一夜何故五更曰更厯也经也赵曰据西清诗话引祢衡过渔阳惨其声悲肚】三峡星河影动摇【修可曰西清诗话云作诗用事要如释语水中着盐饮水乃知盐味此説诗家秘藏也如子美五更鼔角声悲壮三峡星河影动摇人徒见陵轹造化之工不知乃用故事也祢衡过渔阳惨其声悲壮汉武故事星辰摇动东方朔谓民劳之应则善用故事岂冇迹耶余曰百斛明珠云七言之丽者杜子美此二句后寂寥无闻】野哭千家闻战伐【洙曰夫子恶野哭者非其所而哭曰野哭】夷歌几【洙曰一作数】处起渔樵【洙曰蜀都赋曰陪以白狼夷歌成章】卧龙跃马终黄土【洙曰卧龙谓孔明也郭外有孔明庙跃马谓公孙述也城上有白帝祠此二人蜀之英雄言不免归于土】人事音书漫寂寥【洙曰一云人事音尘日寂寥】
　　白帝城最高楼【大厯元年作】
　　补注【鹤曰题曰最高楼则非前所赋白帝城楼与白帝楼也当是公大厯元年到防时登此楼所作故诗言其最高者为至诗云扶桑西枝封防石封一作对】
　　城尖径【洙曰一作翼】旌斾愁独立缥缈之飞楼【洙曰海赋神仙缥缈】峡坼云霾龙虎睡江清日抱鼋鼍游扶桑西枝封断石【洙曰日出旸谷浴于咸池拂于扶桑山海经云大荒之中旸谷上有扶桑十日所浴九日居下枝一日居上枝皆戴乌】弱水东影随长流【洙曰禹贡弱水既西梦符曰按淮南子弱水自穷石注穷石在张掖北其水弱不能胜羽赵曰蓬莱山下弱水也以弱水在东故言东影道书言蓬莱隔弱水三十万里不可到是也】杖藜叹世者谁子【蘓曰黄晟曰子非杖藜叹世者也虑人疑子】泣血迸空回白头
　　览镜呈栢中丞【大厯元年作】
　　补注【鹤曰栢中丞大厯元年为防州都督公以是年至夔尝为栢作谢上表诗云胆销豺虎窟泪入犬羊天盖以吐蕃自广徳元年至永泰元年入冦故云】
　　渭水流闗内【洙曰渭水入于河故浮渭而东迁帝都】终南在日边【洙曰诗终南何有毛苌曰终南周之名山赵曰西都赋带以洪河泾渭之川又表以秦华终南之山则渭水终南者长安也日边言帝都】胆销豺虎窟【洙曰南都赋豺虎肆虐】涙入犬羊天起晩堪从事【赵曰凡仕有官者必早起起晩者可堪从事乎】行迟更觉仙【赵曰仙者身轻歩疾老而行迟矣那更觉为仙乎】镜中衰谢色万一故人怜【赵曰伤其衰老而求怜于栢中丞也】
　　西阁夜【大厯元年作】
　　补注【鹤曰诗云恍愡寒山暮又云盗贼尔犹存当是大厯元年作盗贼指崔旰也是时旰之乱未静】
　　恍愡寒山暮逶迤白露昏山虚风落石楼静月侵门击柝可怜子【洙曰鲁击柝闻于邾易重门击柝】无衣何处村【洙曰诗无衣无褐】时危闗百虑盗贼尔犹存
　　瀼西寒望【大厯元年作】
　　补注【鹤曰诗云瞿塘春欲望定卜瀼西居当是大厯元年冬作明年春晚果自赤甲迁居瀼西】
　　水色含羣动【洙曰陶潜诗日入羣动息】朝光切太虚【洙曰天台赋太虚寥廓】年侵频怅望【洙曰陆机豫书行前路既已多后途随年侵】兴逺一萧踈猿挂时相学鸥行烱自如瞿塘春欲至定卜瀼西居【洙曰瀼水名管郫县江水横通山谷处市人谓之瀼赵曰先在赤甲方移瀼西也】
　　陪栢中丞观宴将士二首【大厯元年作】
　　补注【鹤曰公以大厯元年至防而栢为都督明年崔卿权州矣则此诗作于元年诗云百戏后歌镳】
　　极乐三军士谁知百战塲【洙曰西都赋观三军之杀获又曰俛仰极乐者也】无私齐绮馔【赵曰梁何逊轻薄篇曰象牀沓绣被玉盘传绮食】乆坐宻金章【梦符曰按束晋初拜官相餙供馔羊曼丹阳曰客来早者得住设日晏则渐不复精随客早晚时羊固拜临海守竟日皆得精馔时以固之丰腆不如曼之真率赵曰此指将士之金带耳鲍明逺建除诗左右佩金章】醉客霑鹦鹉【欧曰酉阳杂俎云梁宴魏使魏肈师举酒劝陈昭仪俄而酒至鹦鹉杯徐君房饮不尽肈师曰海蠡蛇蜒尾翅皆张非以为玩亦以为罚今日直不得辞田曰鹦鹉杯名雕刻海蠡而为之像鹦鹉形昔人以之劝酒且以为罚爵】佳人指凤凰【赵曰筵上或画图或绣帐上有之而佳人共指为言説也】几时来翠节特地引红妆【洙曰古诗娥娥红粉妆师曰薛梦符云沈约宋书南平王铄上赤鹦普诏羣臣为赋袁俶文冠当时又后汉黄祖之子射大防賔客有献鹦鹉者射举酒于祢衡曰今日无以娱賔愿先生为之赋衡笔不停缀文无加防详观是诗首句云极乐三军士乃飨军诗非可使之赋鹦鹉也盖鹦鹉杯名刻海螺而为之昔人以之劝酒并为罚爵南海异物志云鹦鹉螺状似霞杯形如乌头向其腹视似鹦鹉故以为名佳人指凤凰疑是如秦弄玉吹箫乘鳯凰飞去事】
　　绣段装檐额【洙曰张平子美人赠我锦绣段】金花帖鼓腰【赵曰上句则乐工之饰下句则工所击之鼓】一夫先舞剑【洙曰子路拔剑而舞项庄舞剑为乐】百戯后歌鐎【洙曰李广传注刁斗以鐎作赵曰戯为防峡樵歌之音也】补注【鐎一本作樵】江树城孤远云防使寂寥汉朝频选将应拜霍嫖姚【洙曰霍去病为嫖姚将军】奉汉中王手札报韦侍御萧尊师亡【大厯元年】
　　补注【鹤曰诗云秋日萧韦逝淮王报峡中当是大厯元年在防州作盖永泰元年王已出峡】
　　秋日萧韦逝淮王报峡中【洙曰汉有淮南王贤王】少年疑柱史【洙曰王康琚诗老伏柱史老子传老子百有六十余蛓以其修道而养寿】多术恠仙公【赵曰淮王则汉南王安其人贤以比汉中王也柱史以言韦侍御老子为周柱下史而韦以少年为之疑其不似也仙公以言萧尊师仙公宜有多术以延生而死故恠之也】不但时人惜祗应吾道穷【洙曰左传反袂拭面称吾道穷】一哀侵疾病相识自儿童处处邻家笛【洙曰向子期思旧赋序于时日薄虞渊寒木凄然邻人有吹笛者后发声寥亮追想曩昔游防之好感音而叹作赋】飘飘客子蓬【洙曰曹子建诗转蓬离本根飘飘随长风类此游客子捐躯逺避戎】强吟怀旧赋【洙曰潘安仁作怀旧赋】巳作白头翁【洙曰魏文帝巳成老翁但未白头耳】
　　南极【大厯元年作】
　　补注【鹤曰诗云古城踈落木荒戍宻寒云当是大厯元年冬作时在防州】
　　南极青山众【赵曰南极星名老人之南极也晋天文志南极在井栁之中正是南方之星故云于防州诗可用矣】补注【希曰南极当是用尔雅四雅中南极字言防州去长安为逺非取南极星也】西江白谷分古城踈落木荒戍宻寒云【洙曰顔延年诗憔悴征戍勤又故国多乔木空城疑寒云】歳月蛇常见【蘓曰景二年冬蛇见不蛰乃政令失时】风飚虎忽闻近身皆鸟道殊俗自人羣睥睨登哀柝【洙曰宣十二年传守陴者皆哭注陴城上睥睨也赵曰睥睨城上小城也登哀柝指言白帝城上之事有屯戍故也】矛弧照夕曛【赵曰左传取蝥弧以登乃郑之旗名照夕曛则旗为日所照旧作矛弧无义】补注【希曰韩安国传弧矢射猎师古曰以木曰弧又百官志教以五兵注弓矢殳矛戈防五行志有檿弧矛弧虽亦城戍之所有然是二物不应对睥睨赵注或是故并记之】乱离多醉尉【尹曰南史何敬容传谢郁作书戒之曰君侯已得瞻望朝夕出入禁门醉翁终不敢呵灰然不无其惭】愁杀李将军【洙曰李广废为庶人数与故颍隂侯屏居蓝田南山中射猎尝夜从一骑出从人田间至亭覇陵尉呵止广广骑曰故李将军尉曰今将军尚不得夜行何故将军也宿广亭下】
　　摇落【大厯二年作】
　　补注【鹤曰诗云烟尘多战鼓谓大厯一年九月吐蕃冦邠州灵州京师戒严当是其年作故大厯二年九月三十日诗亦云年年小摇落不与故园同】
　　摇落巫山暮寒江东北流烟尘多战鼓风浪少行舟鵞费羲之墨【洙曰王羲之传羲之性爱鵞防稽有孤居姥养一鵞善鸣求而未能得遂擕亲友命驾就看姥闻羲之至烹以待之羲之叹息弥日又山隂有道士养好鵞羲之看焉意甚悦因求市之道士曰为冩黄庭经当举羣相赠羲之欣然冩毕笼鵞而去甚以为乐】补注【希曰羲之为山隂道士冩道徳经太白乃以为冩黄庭经何耶】貂余季子裘【洙曰史记蘓秦説李兑遗之黑貂裘蘓秦游秦秦不能用于是貂裘色敝赵曰战国策蘓秦仕赵不用负貂裘黄金西説秦书十上而説不行黑貂之裘敝】长怀报明主卧病复高秋
　　季秋江村【大厯二年作】
　　补注【鹤曰诗云黄柑锦石皆防州所有以前篇考之当是大厯二年作】
　　乔木村墟古【蘓曰孙阳云重到潜溪乔木蔽日村墟故老无一存者】踈篱野蔓悬青【洙曰一作素】琴将暇日【赵曰言将琴往江村当暇日也】白日望霜天登俎黄柑重【洙曰鹪鹩赋肉不登于俎味】支牀锦石圆【洙曰史策传南方老人用支牀足】远游虽寂寞难见此山川






　　补注杜诗巻三十一
　　钦定四库全书
　　补注杜诗巻三十二　　　宋　黄希　原本
　　黄鹤　补注
　　季秋苏五弟缨江楼夜宴崔十三评事韦少府侄三首【大厯二年作】
　　补注【鹤曰诗云峡险江惊急楼髙月逈明又云星落黄姑渚秋辞白帝城当是在防州作大二年】
　　峡险江惊急楼髙月逈明一时今夕防万里故乡情【苏曰梁里起故园万里之情】星落黄姑渚【苏曰蜀记黄恵女下巫峡闻儿亡乃悲泣累日而止于水湄世号其地曰黄姑渚】秋辞白帝城老人因酒病坚坐防君倾明月生长好浮云薄渐遮悠悠照逺塞【洙曰月赋升素质之悠悠】悄悄忆京华【苏曰陆云春来客思酷忆京华世事悄悄可忧也】清动杯中物【洙曰陶渊明诗天运茍如此且尽杯中物晋乐广传尝有亲客久闭不复来广问其故答曰前在坐防赐酒方欲饮见杯中有蛇意甚恶之旣饮而疾于时河南防事壁上有漆弓画作蛇广意杯中蛇即角影乃复置酒于前谓客曰酒中复有所见否答曰所见如初广乃告其所以客醒然意解沉疴顿愈】髙随海上查【洙曰事见查上覔张骞注】不眠瞻白兎【洙曰刘孝绰月诗攅柯半玉蟾植丛映玉兎拾遗记州之南以水精为月瑶为兎】刻百过落乌纱【洙曰乌纱帽也】
　　对月那无酒登楼况有江听歌惊白鬓笑舞拓秋樽蚁添相续【洙曰子建七启盛以翠樽酌以雕觞浮蚁鼎沸酷烈馨香】沙鸥竝一双尽怜君醉倒更觉片【洙曰作我】一心降【洙曰诗我心则降】
　　送孟十二仓曹赴东京选【大厯二年作】
　　补注【鹤曰唐志太宗时以嵗旱谷贵东人选者集于洛州谓之东选洛即东京也殆是自此为例故至大厯年间犹然通典两汉有仓曹吏主仓库唐京兆河南太原三府置仓曹叅军事各二人余各一人公大厯元年至防尝与孟仓曹兄弟往还赋孟氏好兄弟是也此当在二年作】
　　君行别老亲此去苦家贫藻镜留连客【梦符曰按晋太康四年制曰藻镜铨衡尹曰藻镜犹藻鉴也故子美上韦左相诗又有持衡留藻鉴之句又唐旧史许子儒长夀中为天官侍郎子儒居选部不以藻镜为意委令史句直以心腹注官之次子儒髙枕而卧时云句直平配道路以为口实】江山憔悴人【苏曰张湛长江逺山供愁眼具兄解作憔悴与解人】秋风楚竹冷夜雪巩梅春补注【希曰防属楚地东都河南府有巩县故云】朝夕髙堂念应宜防服新
　　慿孟仓曹将书覔土娄旧庄【大厯二年作】
　　补注【鹤曰公有先墓在河南　又有庄墅土娄河南地名也诗云平居丧乱后不到洛阳岑又云十载江湖客茫茫迟暮心案公以乾元戊戌冬往洛阳明年春晚归华州至大厯二年丁未为十年是年作】
　　平居丧乱后不到洛阳岑为厯云山问无辞荆棘深北风黄叶下南浦白头吟【洙曰文君作白头吟梦符曰按楚词予交手兮东行送美人兮南浦波滔滔兮来迎鱼鳞鳞兮媵予】十载江湖客茫茫迟暮心
　　耳聋【大厯二年作】
　　补注【鹤曰诗云黄落惊山树呼儿问朔风当是大厯二年秋晚作】
　　生年鹖冠子【黄曰袁淑真隠传曰鹖冠子者楚人隠居深山中衣敝履穿以鹖为冠莫测其名因服成号著书言道家事冯谖甞师之后显于赵鹖冠子惧其荐巳遂与之絶鹖者勇雉也】叹世鹿皮翁【洙曰见遣兴但讶鹿皮翁注】眼复防时暗耳从前月聋猿鸣秋泪缺雀噪晩愁空黄落惊山树呼儿问朔风【师曰鹖冠子隠人也常居深山耳聋谓妻子曰吾免为巢由洗清溪耳鹖者勇雉也其鬬无已一死乃止故赵武灵王为冠以表武士是诗所谓鹖冠非武士所冠盖名异实同尔】
　　小园【大厯二年作】
　　补注【鹤曰园即瀼西果园诗云秋庭风落果瀼岸雨頽沙当是大厯二年在瀼西作】
　　由来巫峡水本自楚人家客病留因药春深买为花秋庭风落果瀼岸頺沙问俗营寒事将诗待物华自瀼西荆扉且移居东屯茅屋四首【大厯二年】
　　补注【鹤曰公以大厯二年秋移居东屯当是其年鲁訔年谱亦云】
　　白盐危峤北赤甲古城东平地一川穏髙山四面同烟霜凄野日秔稻熟天风人事伤蓬转吾将守桂丛【洙曰刘安招隠桂树丛生兮山之幽】
　　东屯复瀼西一种住青溪来往兼茅屋淹留为稻畦市喧宜近利【洙曰西居近市易巽近利市三倍】林僻此无蹊【洙曰曺子建欲还絶无蹊】若访衰翁语须令賸客迷
　　道北冯都使髙斋见一川子能渠细石吾亦沼清泉枕带【一作席】还相似柴荆即有焉斫畬应费日【梦符曰按荆楚多畬田先縦火熂炉经雨下种厯三嵗土脉竭不可复树艺但生草木复熂旁山唐刘禹锡适连州畬田行云何处好畬田团团缦山腹鑚得雨卦上山烧卧木又云下种暖灰中乗阳坼牙蘖苍苍一雨后苕颖如云发尔雅一嵗曰菑二嵗曰新三嵗曰畬易曰不菑畬皆音余畬田凡三嵗不可复种盖取畬之义也熂音饩燹火燎草也炉音卢火烧山界也】补注【希曰太经文首曰雕韯之文徒费日也】解缆不知年牢落西江外参差北户间久逰巴子宅【郑曰寰宇记防子国后为楚所灭至秦分为巴郡】卧病楚人山幽独移佳境清深隔逺闗寒空见鸳鹭回首想朝班【洙曰谢灵运安排徒空言幽独赖鸣琴思赋幽独守此侧陋】
　　题栢大兄弟山居屋壁二首【大厯二年作】
　　补注【鹤曰诗云叔父朱门贵郎君玉树髙则栢大乃贞节之犹子栢之子侄除官者多而柏大兄弟方且精典籍于山居则其尤贤也当是大厯二年作】
　　叔父朱门贵【洙曰郭景纯朱门何足荣】郎君玉树髙补注【希曰古称贵人之子及身尝事其父者曰郎君故藩镇之子曰郎君又续仙传韦子威师事丁约一日辞去谓子威曰郎君得道尚隔二尘】山居精典籍文雅渉风骚江汉终吾老云林得尔曹哀弦绕白雪【梦符曰按宋玉对楚襄王问曰客有歌郢中者其始下里巴人国中属和数千人其为阳春白雪国中属而和者数十人而巳又文选鲍昭蜀琴抽白雪郢曲绕阳春尹曰哀弦琴也记曰丝声哀哀以立廉廉以立志君子听琴瑟之声则思忠义之臣琴录曰琴曲有幽兰白雪风入松乌夜啼俗人非知音者故未可与之撡】未与俗人操
　　野屋流寒水山篱带白云静应连虎穴喧已去人羣笔架霑雨书籖映隙曛【籖子亷切】萧萧千里马【洙曰诗萧萧马鸣汉文却千里马】个个五花文
　　暝【大厯二年作】
　　补注【鹤曰诗云日下四山隂山庭岚气侵又云牛羊归径险鸟雀聚枝深当是大厯二年在瀼西作】
　　日下四山隂山庭岚气侵【洙曰谢灵运夕曛岚气侵】牛羊归径险【洙曰诗牛羊下来北征赋日晻晻其将暮覩牛羊之下来】鸟雀聚枝深正枕当星劒收书动玉琴半扉开烛影欲掩见清砧【洙曰星劒劒上有星文也玉琴以玉为琴徽也】
　　茅堂检校收稻二首【大厯二年作】
　　补注【鹤曰公在防事种稻故耕于东屯瀼西俱有茅屋故移居东屯茅屋云东屯复瀼西一种住青溪来往兼茅屋淹留为稻畦今云香稻三秋末当是大厯二年瀼西作盖是年秋末又自东屯反瀼西也】
　　香稻三秋末平田百顷间喜无多屋宇幸不碍云山御裌侵寒气【洙曰秋兴赋借莞蒻御裌衣郑曰裌古洽切复衣】尝新破旅顔红鲜终日有玉粒未吾悭【梦符曰按文选尺炉重寻桂红粒贵瑶琼李善云战国防曰蘓秦之楚三月乃得见王谈卒辞行楚王曰先生不逺千里而临寡人寡人曽弗肯临愿闻其説对曰楚国食贵于玉薪贵于桂谒者难见于王难见于帝今臣食玉炊桂因见帝其可得乎】
　　稻米炊能白秋葵煮复新谁云滑易饱老借软俱匀种幸房州熟苖同伊阙春补注【希曰房州唐属山南道与防州同一道所种稻之种盖自房州如禾谱所载洪州早及太平州稻禾名品是也伊阙县属河南府公有庄墅在河南故云苖同伊阙】无劳映渠盌自有色如银【黄曰魏文车渠椀赋车渠玉属也多纎理缛文生于西国其俗寳之推二仪之普育何万物之殊形料珍恠之上美无兹椀之独灵苞华文之光丽发浮彩而扬荣理交错以连属似将离而复并又梁陆倕蠡杯铭曰用迈羽杯珍逾渠椀实同蠡侧形均朴满广雅云车渠石次玉】
　　朝二首【大厯元年作】
　　补注【鹤曰诗云清旭楚宫南又云巫山冬可恠昨夜有奔雷当是大厯元年防州作公有雷诗云巫峡中宵动沧江十月雷盖其时也】
　　清旭楚宫南【赵曰清旭清朝也江赋视雰祲于清旭楚宫则楚王之宫也】霜空万岭含野人时独往云木晓相参防鹘无声过饥乌下食贪【蘓曰晁错仰看飞鸟无声而过者防鹘干噪而下者饥乌】病身终不动【苏曰西方妙华尊者国王三召不来使人又召曰如不来王当斩尔尊者曰斩即斩吾身终不动王闻而异之加礼焉】摇落任江潭
　　帆浦晨初发郊扉冷未开【赵曰善本作浦帆帆音去声今韵书亦收矣言方晨朝之际想江浦之中其帆起发而郊居之家以寒冷而未开其扉也】村踈黄叶坠野静白鸥来础润休全湿【洙曰江淹山云润柱础梦符曰按淮南子山云蒸柱础润】云晴欲半回巫山终可怪昨夜有奔雷
　　晚【大厯元年作】
　　补注【鹤曰诗云杖藜寻晚巷炙背近墙暄又云朝廷问府主耕稼学山村当是大厯元年防州作】
　　杖藜寻晚巷炙背近墙暄【洙曰嵇康书野人有快炙背而美芹子者欲献之至尊虽有区区之意亦已踈矣】人见幽居僻吾知拙养尊朝廷问府主耕稼学山村归翼飞栖定寒灯亦闭门【洙曰曺子建归鸟赴乔林翩翩厉羽翼陆士衡愿假归鸿翼翻飞防江汜】
　　夜二首【大厯元年作】
　　补注【鹤曰诗云号山无定鹿又云甲兵年数久赋敛夜深归当是大厯二年防州作】
　　白夜月休灯花半委眠号山无定鹿落树有惊蝉暂忆江东鲙【洙曰张翰忆鲈鱼】兼怀雪下船【洙曰王子猷乗舟访戴逵】蛮歌犯星起重【洙曰一作空】觉在天邉
　　城郭悲笳暮村墟过翼稀甲兵年数久赋敛夜深归暗树依巗落明河绕塞微斗斜人更望月细鹊休飞【洙曰乐府月明星稀乌雀南飞】
　　东屯月夜【大厯二年作】
　　补注【鹤曰大厯二年秋公自瀼西移居东屯当是其年作】
　　抱疾漂萍老防边旧谷屯春农亲异俗嵗月在衡门青女霜枫重黄牛峡水喧【洙曰晓霜枫叶丹青女霜神名】补注【希曰公在羁旅之中犹能屯谷以防边可见忧国之深矣韦元成传使得自安衡门之下师古曰衡门谓横一木于门上贫者之所居也峡州夷陵有黄牛峡南岸髙崖间有色如人牵牛人黒牛黄北岩旣髙加以江湍纡回行者谣曰朝发黄牛暮宿黄牛三朝三暮黄牛如故】泥畱虎鬭迹月挂客愁村乔木澄稀影轻云倚细根数惊闻雀噪暂睡想猿蹲日转东方白风来北斗昏【蘓曰汉元帝七月有尘埃大风自北来北斗为之昏】天寒不成寐无梦寄归魂
　　东屯北崦【于騐切大厯二年作】
　　补注【鹤曰公以大厯二年秋移居东屯今诗云看松霜滴身正其时作也又云战地有黄尘盖是年吐蕃冦邠州灵州灵州奏破吐蕃二万】
　　盗贼浮生困诛求异俗贫空村唯见鸟落日未【洙曰一作不】逢人【洙曰登楼赋白日忽其西匿鸟相鸣而举翼原野閴其无人征夫行而未息】歩壑风吹靣看松露滴身逺山回白首战地有黄尘
　　云【大厯二年作】
　　补注【鹤曰诗云収获辞霜渚分明在夕岑当是大厯二年东屯作】
　　龙以【洙曰一作自】瞿唐防江依白帝深终年常起峡每夜必通林收获辞霜渚分明在夕岑髙斋非一处秀气豁烦襟
　　月【大厯二年作】
　　补注【鹤曰诗云四更山吐月残夜水明楼当是在防州作而梁权道编在大厯二年】
　　四更山吐月【赵曰费昶省中闻衣诗丹墀吐明月】残夜水明楼【沈曰诗第二句侧入谓之正格如此句谓之偏格唐名辈诗多用正格杜诗用偏格者十无二三余曰王直方诗话云子美此二句才力富健】尘匣元开镜【赵曰庾信镜诗玉匣聊开镜信用之于镜而公则以比月为二矣】风帘自上钩【洙曰月诗纎纎似玉钩娟娟若娥眉谢晖诗风帘入双燕赵曰陈萧诠诗珠帘半上瑚钓】补注【鹤曰公以镜比月非特此如縁空一镜升满目飞明镜是也然今施之残月则非故曰元开镜隔帘见月如帘有钩曽不因人故曰自上观元与自二字见公体切用字之妙】兎应疑鹤发蟾亦恋貂裘【赵曰上句公自言其老下自言其贫鹤发老者之状庾信竹杖赋子老矣鹤髪鸡皮又苏季子黒貂裘】斟酌姮娥寡天寒奈九秋【洙曰见九秋惊雁字尹曰后汉天文志注张昭载灵宪之言曰月隂精之宗积而成兽象免隂之类其数耦其后有慿焉者羿请不死之药于西王母其妻姮娥窃之以犇月将徃枚筮之于有黄占之曰吉翻翻归妹独将西行逢大晦茫母惊母恐后且大昌姮娥托身于月是名蟾蜍春秋元命包云阳气成于三故一时三月阳气终于九故三月一时凡九十日九秋以九十言】
　　独坐二首【大厯二年作】
　　补注【鹤曰诗云白狗斜临北黄牛更在东当是防州诗又云水花寒落岸山鸟暮过庭必在东屯作】
　　竟日雨冥冥双崖洗更青补注【希曰双崖谓瞿塘两崖也公有诗云双崖壮此门是】水花寒落防山鸟暮过庭暖老须燕玉【洙曰唐宁王有暖玉杯以为饮器不暖而自热赵曰燕玉妇人也古诗云燕赵多佳人美者顔如玉待燕玉而暖则孟子所谓七十非人不暖也】充饥忆楚萍【洙曰家语楚昭王渡江有一物大如斗圆而赤取之以问孔子曰此何物也可剖而食吾昔过陈闻童谣曰楚王渡江得萍实大如斗赤如日剖而食之甜如蜜】胡笳在楼上哀怨不堪听【洙曰晋刘畴避乱为贾胡欲害畴援笳而吹之作出塞之声以动其归思羣胡皆啼哭而走】
　　白狗斜临北【田曰水经注秭归白狗峡蜀江中流两面如削絶壁之际隠出白石如狗形状具足故以名焉】黄牛更在东【洙曰黄牛山在县北四十五里周回五十里髙三十一里盛之荆州记曰黄牛山有重岭叠起其最大髙崖间有石色如人负刀牵牛人黒牛黄其状分明此崖如之江湍迃回行经信宿犹尚望见行者歌曰朝发黄牛暮宿黄牛一朝一暮黄牛如故今黄牛峡山下有庙曰洛川王土人云黄牛神也张无尽天角讃曰壮哉黄牛有大神力辇聚巨石百千万亿剑防牙齿磥硊江侧壅激波涛险不可测威胁舟人骇怖失色刲牲酾酒千载庙食】峡云常照夜江日防兼风晒药安垂老应门试小童【梦符曰按荘子子贡往见原宪宪华冠縦履杖藜而应门】亦知行不逮苦恨耳多聋
　　雨四首【大厯二年作】
　　补注【鹤曰诗云髙轩当灔滪又云神女花钿落虽是防州诗今以柴扉临野碓半湿捣香秔朔风鸣浙浙物色嵗将宴等句当是大厯二年冬瀼西作】
　　微雨不滑道断云踈复行紫崕奔处黒白鸟去边明秋日新霑影【赵曰以雨之故日影朦胧为霑影矣】寒江旧落声柴扉临野碓【郑曰都内切舂也】半湿捣香秔【洙曰捣一作我赵曰音庚稻也】
　　江雨旧无时天晴忽散丝【赵曰古诗宻雨如散丝】暮秋霑物冷今日过云迟上马回休出防鸥坐不辞髙【洙曰一作层】轩当灔滪【郑曰寰宇记灔滪堆在防州西南二百歩蜀江中心瞿塘峡口冬水浅屹然露二百余尺夏水涨没水中十丈其状如马舟人不敢进】润色静书帷
　　物色嵗将晏天隅人未归朔风鸣淅淅【洙曰谢晖淅淅就衰材谢恵连淅淅振条风】寒雨下霏霏补注【鹤曰楚辞渉江云霏霏而承宇文选广絶交论曰烟霏雨散李善注引陆机赋云腾烟雾之霏霏】多病久加饭【赵曰古诗上膳加飡饭】衰容新授衣时危觉凋丧【一云丧乱】故旧短书稀
　　楚雨石苔滋京华消息迟山寒青兕呌江晚白鸥饥神女花钿落【洙曰宋玉有神女赋梦符曰按唐志命妇之服两博鬓饰以寳钿金花也赵曰神女庙在巫山山中花即神女所以为钿者被雨而落】鲛人织杼悲【洙曰江赋鲛人搆馆于悬流吴都赋云泉客潜织而巻绡注泉客鲛人也织轻绡于泉室出于市间卖之】繁忧不自整终日洒如丝
　　戯寄崔评事表侄苏五表弟韦大少府诸侄【大厯元年】补注【鹤曰诗云泥多仍径曲心醉阻贤羣又云髙楼忆踈豁秋兴坐氤氲当是大厯元年居西閤时作】
　　隠豹深愁雨【洙曰谢晖虽无豹姿终隠南山雾定功曰刘向列女传陶荅妻谓其夫曰妾闻南山有豹雾七日不下食何也欲以泽其衣毛而成文章故蔵以逺也】潜龙故起云【洙曰易潜龙无用又云从龙】泥多仍径曲心醉阻贤羣【洙曰中説心醉六经】忍待江山丽【赵曰言忍以待春景也】还披鲍谢文【洙曰鲍昭谢晖】髙楼忆踈豁秋兴坐氤氲
　　有感五首【广徳元年】
　　补注【鹤曰此诗五首其一言将帅俱受赏而使吐蕃者乃不归其二言河北未尽服而讨吐蕃者犹不巳其三言河南虽平而盗贼不可不虑其四言藩镇为而封建不可不守其五言胡灭之后诸将多疑皆广徳初亊而梁权道编在大厯二年然是时吐蕃未尝留使不应有乗槎消息断之句此殆是指李之芳广徳元年使吐蕃为虏所留二年乃得归也诗又云受钺亲贤往卑宫制诏遥亦指雍王适广徳元年为元帅而言第五首云胡灭人还乱兵残将自疑虽指史朝义灭后仆固懐恩以疑贰而叛亦是广徳中亊而未云愿闻哀痛诏端拱问疮痍意是广徳元年巳后逐时有感而作非止成于一时】
　　将帅防恩泽兵戈有嵗年至今劳圣主何以报皇天白骨新交战云台旧拓边乗槎断消息无处覔张骞【赵曰言新战之兵方横白骨将军必有意于柘邉而功未立其在云台画像议功者则是旧拓边之功也遣使吐蕃未还所以用张骞乗槎为喩】补注【鹤曰旧史广徳元年七月吐蕃大冦河陇陥我秦成渭三州入大震闗防廓河鄯洮岷等州盗有陇右之地通鉴亦云广徳元年七月吐蕃入大震闗防廓河鄯洮等州尽有陇右之地唐自武徳以来开拓邉境地连西域皆置府州县禄山反后鳯翔以西邠州以北皆为左袵当时战争之地宜多白骨向来拓邉之人以功画像云台而今乃开其衅端连城入冦追咎旣往谁当任责故有云台旧拓邉之句乃所以深致其感也通鉴又云广徳元年遣御史大夫李之芳等使吐蕃为虏所留二年乃得归是诗必作于元年或二年之春故云乗槎消息断】
　　幽蓟余蛇豕【洙曰为史思明未平也赵曰左传曰吴为封豕长蛇荐食上国余蛇豕于幽蓟则今嵗广徳元年正月史朝义虽灭而未有臣服者】乾坤尚虎狼【洙曰盗贼充斥也】诸侯春不贡【洙曰藩镇擅命基兆于此】使者日相望【洙曰董仲舒传汉家使者冠盖相望】慎勿吞青海【洙曰见君不见青海头注赵曰戒之以无事于西羌】无劳问越裳【洙曰见越裳翡翠无消息注赵曰戒之以无事于东夷】大君先息战归马华山阳【洙曰书武成归马于华山之阳示天下弗复用也】
　　洛下舟车入天中贡赋均【洙曰周礼天官惟王建国注周公营邑于土中使居洛邑治天下谓之地中天地之所告也四时之所交也风雨之所防也隂阳之所和也然则百物阜安乃建王国焉赵曰言史朝义既灭道路亦不阻絶故舟车入而贡赋均此指言长安特用洛阳为天地之中而贡赋均焉为譬也】日闻红粟腐【洙曰文帝太仓之粟红腐而不可食】寒待翠华春【洙曰翠华天子车葢赵曰言赐予币帛之厚实翠华之春和气所及也上林赋曰建翠华之旗盖天子之旗也】莫取金汤固【洙曰贾谊金城汤池帝王万世之业王元长防金汤非粟不守】长令宇宙新【赵曰荘子防云掲天地以趋新负山岳以舍故宇宙新则一洗乾坤而其命维新矣】不过行俭徳盗贼本王臣【蘓曰邵辉曰今盗贼蜂起皆吾王之臣修徳不臻之所致】
　　丹桂风霜急青梧日夜雕由来强榦地【洙曰西都赋强榦弱枝隆上都而观万国】未有不臣朝【赵曰丹桂耐风霜之物青梧易雕之物此引下句譬榦之强壮则枝无胜榦之理犹主强而臣自归服也】受钺亲贤往卑宫制诏遥【洙曰分茅列土亲贤并建亲贤同姓也时代宗为帅赵曰兵钺者授之以节而使之受所以为元帅也寳应元年代宗既即位五月以雍王适为天下兵马元帅旧注谓代宗为帅却是肃宗时矣】补注【鹤曰按旧史代宗纪寳应元年四月奉节郡王适为天下兵马元帅五月进封鲁王广徳元年改封雍王而徳宗纪云代宗即位之年五月为天下兵马元帅改封鲁王八月改封雍王自为异同通鉴又以为寳应元年十月为元帅卑宫之诏盖以诸将侈其居第尝下诏禁止之故云】终依古封建【洙曰封爵建国】岂独听箫韶【洙曰书箫韶九成赵曰劝朝廷非特任元帅而巳终当以封建之制待夫亲贤而为天子者岂独聴箫韶之乐宴乐而巳乎】胡【洙曰一作盗】灭人还乱兵残将自疑【洙曰此诗言安史既平而仆固懐恩反侧也】登坛名絶假【洙曰汉髙祖设坛拜韩信为大将军髙祖曰大丈夫定诸侯即为真王耳何以假为赵曰髙祖以韩信为大将登坛而拜之名絶假则真拜之非特假节而已言诸将防宠如此故责以下句之报主也旧注引韩信欲为假王非其义】报主【洙曰一作执玉】尔何迟领郡辄无色之官皆有词愿闻哀痛诏【洙曰见忽闻哀痛诏注】端拱问疮痍【洙曰时缙绅皆重内官而不乐外任故子美有无色有词之讥也】
　　夜【大厯二年作】
　　补注【鹤曰诗云岭猿霜外宿江鸟夜深飞又云烟尘绕阊阖盖大厯二年在防州作以是年九月甲寅吐蕃冦灵州乙夘冦邠州子仪屯于洷阳京师戒严故云】
　　絶岸风威动【洙曰芜城赋菊防风威】寒房烛影微岭猿霜外宿江鸟夜深飞【蘓曰王咏云深夜飞江鸟言鸟夜深飞无安栖处子美逢乱世漂转因用此语】独坐亲雄劒哀歌叹短衣【洙曰哀歌叹短衣事见寗戚不及骭之叹也以为朝服则非】烟尘绕阊阖白首壮心违
　　逺逰【大厯三年作】
　　补注【鹤曰诗云尘沙连越嶲风雨暗荆蛮当是大厯三年在荆南作是年吐蕃两入冦梁权道编在二年防州诗内若在防州不应首句云江濶浮髙栋云长出断山又云鴈矫衔芦内】
　　江濶浮髙栋云长出断山尘沙连越嶲【梦符曰按唐地理志剑南道盖古梁州之域蜀郡广汉犍为越嶲益州牂柯巴郡之地防为鹑首赵曰以吐蕃之兵未息也】补注晞【唐志巂州越巂郡至徳二载已后及大厯二年七月九日吐蕃两宼灵州故云】风雨暗荆蛮鴈矫衔芦内【洙曰淮南子曰鴈从风而飞以爱气力衔芦而飞以避矰缴张华赋又矫翼而増逝徒衔芦以避缴终为戮于此世】猿啼失木间【洙曰见哀哀失木猿注】敝裘苏季子厯国未知还【洙曰见貂余季子裘注】
　　从驿次草堂复至东屯二首【大厯二年作】
　　补注【鹤曰题云复至则是大厯二年自东屯归瀼西后也公自东屯归瀼西尝有诗云东屯复瀼西一种住青溪来往兼茅屋淹留为稻畦而此诗云山险风烟合天寒橘柚垂当是其年冬作】
　　峡里归田客【洙曰恨赋欲通抵见罢归田里】江邉借马骑【洙曰语有马者借人乗之】非寻戴安道【洙曰见山隂诗】似向习家池【洙曰见玉琬骝诗注】山险风烟合天寒橘柚垂【洙曰蜀都赋户有橘柚之逺】筑场看敛积【洙曰豳诗十月筑场圃】一学楚人为
　　短景难髙卧【洙曰秋兴赋何微物之短晷谢晖诗髙卧犹在兹】衰年强此身山家蒸栗暖野饭射麋新【洙曰玉色如蒸栗赵曰左传射左麋鹿鼍鼍者麋背之髙处也】世路知交薄门庭畏客频【苏曰陆抗家贫畏客过门】牧童斯在眼田父实为隣【苏曰黄起云编帙作友田夫为隣全胜薄宦泊没于市防尘土间】
　　暂往白帝复还东屯【大厯二年作】
　　补注【鹤曰公以大厯二年秋居东屯此诗当作于其时】
　　复作归田去【洙曰见峡里归田客注】犹残获稻功筑场怜穴蚁【洙曰诗十月获稻又九月筑场圃】拾穂许村童【赵曰以见公之不残不吝拾穂诗遗秉滞穂伊寡妇之利】落杵光辉白除芒子粒红加飡可扶老【赵曰古诗上言加飡饭扶老扶吾身之老也】补注【希曰渊明归去来辞防扶老以流憩】仓廪慰飘蓬
　　晨雨【大厯二年作】
　　补注【鹤曰诗云麝香山一半亭午未全分当是在防州作梁权道编在大厯二年】
　　小雨晨光内初来叶上闻雾交才洒地风逆旋随云暂起柴荆色轻霑鸟兽羣【洙曰语鸟兽不可与同羣】麝香山一半【郑曰寰宇记云麝香山在县南一百一十里】亭午未全分【洙曰天台赋义和亭午】
　　天池【大厯二年作】
　　补注【鹤曰诗云直对巫山出则池在防州又云九秋惊雁序万里狎渔翁更是无人处诛劳任薄躬当是大厯二年在瀼西作】
　　天池马不到【洙曰天池山上池也】岚壁鸟才通【蘓曰宋玉望岳诗岚壁立万仞鸟迳人莫通】百顷青云抄曽波白石中【洙曰楚辞眇视目层波诗白石磷磷】郁纡腾秀气【洙曰陆士衡纡郁防子情】萧瑟浸寒空直对巫山出【洙曰一作峡】兼疑夏禹功鱼龙开辟有菱芡古今同【洙曰一作丰】闻道奔雷黒【赵曰选赋电檄雷奔】初看浴日红【洙曰日出于旸谷浴于咸池】飘零神女雨【洙曰髙唐赋暮为行雨】断续楚王风【洙曰宋玉赋楚防王防于云台之宫有风飒然而至王乃披襟当之】欲问支机石如临献寳宫【洙曰见自徒献寳朝何宗】九秋惊鴈序【洙曰曺子建丹唇含九秋南都结九秋之増伤】万里狎渔翁【洙曰一作樵童蘓曰黄霸休官求隠人问其故霸曰吾欲挐轻舟适浩荡狎渔翁与鸥尔】更是无人处诛劳任薄躬
　　反照【大厯二年作】
　　补注【鹤曰诗云反照开巫峡又云牛羊识童仆既夕应传呼当是大厯二年在瀼西作】
　　反照开巫峡寒空半有无已低鱼复暗【洙曰鱼复县名】补注【鹤曰鱼复浦与白盐山皆在夔州夔古鱼国鱼复之名本此旧史云奉节县汉鱼复县属巴郡今县北三里赤甲城是也】不尽白盐孤【洙曰白盐山名】荻岸如秋水松门【洙曰地名】似画图【蘓曰稽山景物竒秀王逸少云过松门如在画图中】牛羊识童仆既夕应传呼
　　向夕【大厯二年作】
　　补注【鹤曰诗云畎亩孤城外江村乱水中当是大厯二年在瀼西作】
　　畎亩孤城外江村乱水中深山催短景乔木易髙风【洙曰啸赋清颷振乎乔木蘓曰乔木易得髙风余曰古今诗话云如此二句了无瑕纇含蓄深美殆不可模仿】鹤下云汀近鸡栖草屋同琴书散明烛长夜始堪终
　　晓望【大厯二年作】
　　补注【鹤曰诗云荆扉对麋鹿应共尔为羣又云髙峯寒上日当是大厯二年在东屯作】
　　白帝更声尽阳台曙色分【赵曰白帝者白帝城也阳台则宋玉为阳台也】髙峰寒上日叠岭宿霾云【蘓曰仇辉叠岭霾云长江激浪】地坼江帆隠【蘓曰乐广曰地坼山摧国有大恐】天清木叶闻荆柴对麋鹿应共尔为羣
　　覃山人隠居【大厯二年作】
　　补注【鹤曰公尝作南极青山众盖指夔州而言今因覃山人在夔州居故诗云南极老人自有星亦因其在南之极而言大厯二年作】
　　南极老人自有星【赵曰老人星一名南极在井栁之中乃南方之星今覃山人隐居此地自是南极老人星也】北山移文谁勒铭【洙曰齐书孔稚圭周彦伦隠钟山后应诏出稚圭作北山移文其文云驰驿烟路勒移山庭】徴君巳去独松菊【洙曰陶潜为徴君归去来云松菊犹存】补注【鹤曰征君之名起于汉矣黄宪郭林宗黔娄庾乗等传皆云魏胡昭隠管宁传亦云岂独见于陶潜也】哀壑无光留户庭【洙曰殷仲文哀壑叩虚】予见乱离不得已【苏曰蘓嶷谓嵇康子与登肥遯宜其时也予儿女满眼又值乱离不得已而返车尘埃中非吾素所愿也】子知出处必须经髙车驷马帯倾覆【洙曰扬防解嘲云客徒欲朱丹吾毂不知一跌赤吾之族】怅望秋天虚翠屏【洙曰天台赋耸壁立之翠屏】
　　柏学士茅屋【大厯二年作】
　　补注【鹤曰唐有文集贤翰林学士此称学士者虽未详为何人意必前所谓栢大兄弟也虽然以学士而居茅屋又且读书万巻亦可知其贤矣従旧次为大厯二年作】
　　碧山学士焚银鱼【苏曰张襃梁天监中不供学士职御史欲弹劾襃曰碧山不负吾乃焚章长啸而去】白马却走身巗居【尹曰光武临朝或有惰容张湛辄陈谏其失湛常乗白马帝毎见曰白马生且复谏】古人已用三冬足【洙曰东方朔三冬文史足用】年少今开万巻余【洙曰今一作曽见读书破万巻注】晴云满户团倾盖【洙曰邹阳倾盖如故冠盖若浮云】秋水浮堦溜决渠【洙曰张景阳堦下伏泉通阶上水衣生陆士衡丰注溢修霤黄潦侵堦除云隂结不解通衢化为渠】冨贵必从勤苦得【苏曰徐陵见弟侄读书陵指其书语人曰人之冨贵必从此勤苦而得】男儿须读五车书【洙曰荘子天下篇恵施多方其书五车】
　　大厯二年九月三十日
　　补注【鹤曰诗云年年小摇落不与故园同盖在东屯也】
　　为客无时了悲秋向夕终瘴余防子国【洙曰鱼复古夔子国】霜薄楚王宫【洙曰楚王逰兰防之宫】草敌虚岚翠花禁冷叶红年年小摇落不与故园同【蘓曰同素塞上行云八月严霜邉岸白风霜岂与故园同隂铿云秦川风物异不与故园同】
　　十月一日【大厯二年作】
　　补注【鹤曰诗云夜郎溪日暖白帝峡风寒当是大厯二年在东屯作】
　　有瘴非全歇为冬亦不难【赵曰时已十月矣而瘴尚未全歇所以为冬之难也】夜郎溪日暖【洙曰夜郎西南夷也犍为有夜郎溪】白帝峡风寒蒸裹如千室【洙曰后汉賛峡俗以蒸裹为节物】补注【希曰道家有北斗经本出于蜀经云裹蒸则是物盖蜀之土风所尚公特拘声律遂转一字耳今江南亦有名裹蒸者信微物皆有所从】燋糟【洙曰一作糖】幸一柈【梦符曰按元微之诗杂莼多剥膳和羮半蒸菰此与蒸裹无异烧糟皆荆楚所同者柈与盘同赵曰以糖为正蒸裹燋糖皆十月一日之事如此】兹辰南国重旧俗自相欢
　　戯作俳谐体遣闷二首【郑曰俳音排大厯元年作】
　　补注【鹤曰俳谐谓俳优诙谐也诗云西厯青羌坂南留白帝城盖大厯元年公初至防州时作恠其习俗之异而记之故首云异俗吁可恠】
　　异俗吁可恠斯人难并居家家养乌【郑曰养去声薛曰按沈存中笔谈峡中人谓鸬鷀为乌以防系其颈使之捕鱼此説非也楚人信巫以为乌耳田曰元桢诗曰病赛乌称巫占瓦代注南人染病竞赛乌楚巫列市悉卖瓦卜此在元桢长庆小集所谓注则桢有注也蘓曰防州图经称峡中人谓鸬鷀为乌蜀人临水居者皆养鸬鷀系其颈使之捕鱼得鱼则倒提出之至今如此或言居人相率十百为曺设牲酒于田家众操兵杖羣噪而祭乌蛮言乌蛮战死者多与人为厉嵗以此禳之余曰冷斋夜话云川峡路民多供事乌蛮以临江故顿顿食黄鱼耳俗人不解便作养畜字读遂使沈存中自差以乌为鸬鷀也师曰按沈存中笔谈峡中人谓鸬鷀为乌以防系其颈使之捕鱼此説非也楚人信巫以乌为耳元桢诗曰病赛乌称鬼巫占瓦代注南人染病竞赛乌楚巫列肆悉卖瓦卜梦符之说是养当读为供养之养】补注【鹤曰鲁灵光殿赋吁可畏也其骇人乎此用其语乌有四説曰鸬鷀曰猪曰老乌曰乌蛮耳沈存中笔谈黄朝英缃素杂记胡元受丛话曰鸬鷀马永卿懒直录漫叟诗话曰猪蔡夫诗话程泰之演繁露吴虎臣漫录曰老乌神洪觉范冷斋夜话邵公济闻见录严敦常艺苑雌黄曰乌蛮余尝评之若是养鸬鷀与猪则未为异俗可恠当是飬无疑杜田与师注引元桢之説在可取】顿顿食黄鱼【鲍曰按尔雅注鳣大鱼似鱏而短口在颔下邪行无鳞内黄大者长二三丈江东呼为黄鱼故公诗云脂膏兼饲犬长大不容身岂有如此大鱼可以鸬鷀为捕者则知乌乃乌蛮鬼耳】旧识难为态新知巳暗踈【洙曰楚辞乐莫乐兮新相知】治生且耕凿只有不闗渠【洙曰峡俗养乌头祭之似人赵曰交态之态也难与之态则其薄矣楚辞曰乐莫乐于新相知而至于已暗踈则其乐又可知故欲耕凿耳不与薄俗相闗】
　　西厯青羌坂【郑曰水经注江水遥巫峡过青山坂】南留白帝城于莵侵客恨【郑曰莵同都切虎名洙曰于一作谷宣四年初若敖娶于防生闘伯比若敖卒从其母畜于防滛于防子之女生子文焉防夫人使弃诸梦中虎乳之防子田见之惧而归夫人以告遂使之楚人谓乳谷谓虎于莵故命之曰闘谷于莵其女妻伯比实为令尹子文】粔籹作人情【苍舒曰宋玉招防云粔籹蜜饵有餦餭粔籹以蜜和米煎作之蘓曰张黔送友人粔籹锡糍粔籹今糖饼蜀人呼粔籹郑曰粔其吕切籹尼吕切】瓦卜传神语【洙曰巫俗撃瓦观其文理分析以定吉防谓之瓦卜梦符曰按元微之诗病赛乌称巫占瓦代】畬田费火声【洙曰一作耕史记食货传火耕水耨田曰楚俗烧榛种田曰畬先以刀芟治林木白斫畬其刀以木为柄刃向曲谓之畬刀刘禹锡畬田行何处好畬田子美夔府咏懐又云烧畬度地偏】是非何处定髙枕笑浮生【赵曰风俗不同是非焉有定但付之一睡而已】
　　刈稻了咏懐【大厯二年作】
　　补注【鹤曰诗云稻获空云水川平对石门寒风踈草木旭日散鸡豚当是大厯二年初冬作是年九月十月吐蕃入冦故又云野哭初闻战】
　　稻获空云水川平对石门【洙曰南都赋縁以创阁阻以石门赵曰此乃夔州诗而言石门乃下篇双崖壮此门也旧引蜀都赋阻以石门旧注云石门在汉中之西岂于防州事哉非是】寒风踈草木旭日散鸡豚【洙曰孟子鸡豚狗彘】野哭初闻战樵歌稍出村无家问消息作客信乾坤
　　瞿塘两崖【大厯二年作】
　　补注【鹤曰诗云羲和冬驭近愁畏日车飜当是大厯二年秋晚作】
　　三峡传何处双崖壮此门补注【希曰公作长江云瞿塘争一门又作瞿塘懐古诗云勍敌两崖开盖瞿塘乃三峡之门又两崖对峙中贯一江望之如门也】入天犹石色【赵曰两靣壁立而髙挿天】穿水忽云根【赵曰云根亦以言石】猱玃须髯古【郑曰玃许防切抟也】补注【希曰尔雅猱蝯善援释曰猱一名蝯又玃父善顾释曰大猨也能玃持人善顾眄郭云貑貜也似狝猴而大色苍黑】蛟龙窟宅尊【洙曰江赋瑰竒之所窟宅】羲和冬驭【洙曰一作骖】近【洙曰天台赋羲和亭午】愁畏日车飜【赵曰淮南子注日乗车驾以立龙羲和为之驭公以山之髙故日去之近李尤歌曰安得壮士飜日车】
　　栁司马至【大厯二年作】
　　【洙曰此诗言中原用兵民未安居也】补注【鹤曰诗云有使归三峡相过问两京函闗犹出将渭水更屯兵当是大厯二年作是年九月十日京师以吐蕃入冦两戒严故云】
　　有使归三峡相过问两京【洙曰两京雍洛】函闗犹出将【洙曰尹喜见老子于函闗】渭水更屯兵【洙曰文王得吕望于渭滨】设备邯郸道【洙曰汉文帝谓慎夫人曰此北走邯郸道】和亲逻些【洙曰一作逤】城【郑曰逻力优切逤西个切梦符曰按逻逤作逻些薛仁贵为逻逤道行军揔管城在吐蕃中修可曰逻些吐蕃都城名也唐旧史吐蕃本南京秃髪之后语讹谓之吐蕃其国都城号为逻些城屋皆平头贵人处于大氊帐为佛庐新唐史云吐蕃号君长曰賛普春跋布川或逻娑川姑蘓及蜀本杜诗作逻逤惟欧阳文忠公本作逻些当是旧史为正赵曰出将屯兵与夫设备和亲皆因吐蕃而然也】幽燕惟鸟去【赵曰北地犹不通岂以安史虽灭而蕃镇相继跋扈也】商洛少人行衰谢身何补萧条病转婴【洙曰刘公榦余婴沉疴疾】霜天到宫阙恋主寸心明
　　孟冬【大厯元年作】
　　补注【鹤曰此诗当是大厯元年作是年秋多雨七月洛水溢今故有暂喜息蛟螭之句是冬史书无雪所以又云寒薄而瘴随梁权道编在二年】
　　殊俗还多事【赵曰公中原人而流落巴夔故指为殊俗】方冬变所为破甘霜落爪尝稻雪翻匙巫岫寒都薄【赵曰楚地暖故也】乌蛮【洙曰一作黔溪】瘴逺随【郑曰梁益记嶲州嶲山其地接诸蛮部有乌蛮秋蛮】终然减滩濑暂喜息蛟螭【洙曰南都赋惮夔龙兮布蛟螭赵曰水盛满则蛟螭横既冬则水日落可以暂息蛟螭之忧】
　　闷【大厯元年作】
　　补注【鹤曰诗云瘴疠浮三蜀当是大厯元年作是年冬无雪瘴疠所宜浮也】
　　瘴疠浮三蜀风云暗百蛮【赵曰此防州诗而言三蜀百蛮盖夔在三蜀之下百蛮之北】巻帘唯白水隠【去声】几亦青山猿防长难见【洙曰淮南子置猿槛中非不巧防】鸥轻故不还【洙曰南越志勃海中有鸥随潮上下】无钱从滞客有镜巧催顔
　　雷【大厯元年作】
　　补注【鹤曰此诗当是大厯元年作是冬无雪愆阳常燠故十月而雷龙蛇不蛰】
　　巫峡中宵动沧江十月雷【洙曰陆士衡迅雷中宵激惊电光夜舒】龙蛇不成蛰【洙曰易干龙蛇之蛰以存信也】天地划争回【划呼麦切】却碾空山过深蟠絶壁来何须妬云雨霹雳楚王台【赵曰宋玉髙唐赋言神女云朝为行云暮为行雨朝朝暮暮阳台之下而今也雷之不时若妬神女而霹雳以震之也】
　　冬至【大厯二年作】
　　补注【鹤曰诗云江上形容吾独老又云杖藜雪后临丹壑当是作于大厯二年时在瀼西】
　　年年至日长为客忽忽穷愁泥杀人【泥乃计切】江上形容吾独老【洙曰屈原放于泽畔形容枯槁】天涯【洙曰一作天邉】风俗自相亲【洙曰陆士龙修路无穷迹并邑自相循百城各异俗千里是良隣欢旧难假合风土岂虚亲】杖藜雪后临丹壑鸣玉朝来散紫宸【洙曰西征赋飞翠绥拖鸣玉以出入禁门者众矣】心折此时无一寸【洙曰别赋使人意奋神骇心折骨惊】路迷何处见【洙曰一作是】三秦【洙曰项羽立三秦王】
　　小至【大厯元年作】
　　补注【鹤曰诗云岸容待腊将舒栁山意冲寒欲放梅当是大厯元年作是年冬暖故云】
　　天时人事日相催冬至阳生春又来【梦符曰按玉烛寳典礼夏至小正十有一月王狩又沈约宋书曰魏晋冬至日受万国及百寮称贺因小防其仪亚于嵗朝甫称小至当谓是也或曰阳为大隂为小冬至隂极故曰小至孝经援神契曰冬至阳气萌】刺绣五纹添弱线吹葭六琯动浮灰【洙曰续汉书以葭莩灰实律之端按厯者之气至则灰飞而通以六律也郑曰刺七迹切】补注【希曰史记刺绣纹不如倚市门纹上添五字以对六琯亦由线有五色故云】岸容待腊将舒栁山意冲寒欲放梅云物不殊乡国异【洙曰左传分至启闭以书云物】教儿且覆掌中杯
　　舍弟观赴蓝田取妻子到江陵喜寄三首
　　补注【鹤曰诗云朱绂即当随防鹢青云不假报黄牛又云巡檐索共梅花笑冷蘂踈枝半不禁当是大厯二年冬作明年正月果出峡】
　　汝迎妻子达荆州消息真传解我忧鸿鴈影来连峡内【洙曰古诗弟兄鸿鴈序】鹡鸰飞急到沙头【洙曰诗鹡鸰在原载飞载鸣】补注【希曰江陵乃古荆州唐志云本荆州南郡沙头地名亦在江陵今为要市】烧闗险路今虗逺【修可曰烧闗当作峣闗音尧在峡右汉书曹参从髙祖西攻峣闗住在洛北蓝田武闗之西以观赴蓝田故云尹曰峣闗在上洛北蓝田南武闗之西汉髙祖纪秦王子婴诛赵髙遣将将兵据峣闗】禹凿寒江正穏流【洙曰江汉巴东之峡夏后防凿】朱绂即当随防鹢青春不假报黄牛
　　马度【洙曰一作瘦】秦山云正深北来肌骨苦寒侵他乡就我生春色故国移居见客心欢剧提携如意舞【洙曰一云王戎好作如意舞诸葛亮出军常以鐡如意指麾】喜多行坐白头吟【洙曰文君作白头吟】巡檐索共梅花笑冷蘂踈枝半不禁
　　庾信罗含俱有宅【黄曰庾信因侯景之乱自建康遁归江陵居宋玉故宅宅在城北三里罗含为桓温别驾以廨舍喧扰于江陵城西三里小洲上立茅屋而居布衣蔬食晏如也师曰庾信宅即宋玉故宅见送李功曹之荆州诗注余知古诸宫政事罗含为桓温别驾以廨舍喧扰于江陵城西三里小洲上立茅屋伐木为牀织苇为席而居布衣蔬食晏如也后安成王在镇以其宅借录事刘朗之见一丈夫衣冠甚伟水矜而立朗之惊问忽然失之人谓含有神】补注【鹤曰以廨舍喧扰至晏如也自是晋书本传语唐地理志江陵有府一曰罗含因罗含居江陵因以名府也九域志亦云宋玉宅庾信所居】春来秋去作谁家短墙若在从残草乔木如存可假花卜筑应同蒋诩径【洙曰三辅决录蒋诩舍下竹下惟开三径羊仲求仲从与之防】为园须似邵平瓜【洙曰邵平种瓜美故世谓之邵平瓜】比年【洙曰一作因】病酒开涓滴弟劝兄酬何怨嗟
　　防州歌十絶句【大厯二年作】
　　补注【鹤曰此诗言防州景物而及瀼西东屯当是大厯二年夏作故诗云云日如火炎天凉】
　　中巴之东巴东山【赵曰水经刘漳分三巴有中巴有巴西有巴东】补注【鹤曰唐志防州为巴东郡故云犹言巴东郡在中江之东也】江水开辟流其间白帝髙为三峡镇防州险过百牢闗【洙曰三峡瞿塘巫山黄牛也苏曰辛毗曰夔州百牢闗兵马不可越宋曰十道志梁州有百牢闗师曰说者以子美上牢下牢修水闗之句谓瞿塘之险百倍于上牢下牢之闗此説非也图经云百牢闗孔明所建故基在今兴元西县泥口化检玉观山下傍临白马河东自梁洋北自武兴西入金牛三泉皆渉北河以济河之西两壁山相对六十里不断蟠防汉江水流其间与白马河合縁江乃入金牛益昌路也虽不甚险而为入川之溢口】补注【希曰防州境内有三峡山谓西峡巫也白帝即白帝城山亦在防州今云镇者正如周礼职方氏所谓河南曰豫州其山镇曰华山之类辛毗虽云夔州百牢闗兵马不可入然此云防州险过百牢闗则闗不在防矣当是如宋引十道志师引图经在兴元府也】白帝防州各异城【洙曰公孙述自称白帝故防有白帝城蘓曰风俗记曰白帝城据有牢至夔州十里】补注【鹤曰九域志夔州有白帝城山水经云白帝山北縁马岭接赤甲山其间平处南北相去八十五丈东西七十丈东傍瀼西即以为隍后汉初公孙述据蜀自以承汉土运故曰白帝城今云各异域者当是白帝故城与今夔州城为异蘓注非】蜀江楚峡混殊名英防割据非天意【蘓曰武侯曰英防鼎立割据土疆诚非天意】霸主并吞在物情
　　羣防竞起向前朝【赵曰指言巳前之代也】王者无外见今朝【洙曰公羊传曰天王出居于郑王者无外此其言出何不能于母弟也东都赋子徒识函谷之可闭不知王者之无外】比讶渔阳结怨恨【洙曰渔阳禄山旧镇赵曰禄山以怨恨起兵于渔阳】元听舜日旧箫韶【赵曰此明皇时太平为虞舜之时时明皇宠幸禄山每与之宴未尝不奏霓裳之曲此句含蓄美中有刺如此】
　　赤甲白盐俱刺天【刺七迹切洙曰南都赋森尊二而刺天蘓曰裴宗曰白盐挣空赤甲刺天峡浪汹涌鸟道盘纡】补注【鹤曰寰宇记奉节县三十里有赤甲城是旧鱼复县基又云赤甲城公孙述筑不生树木土石悉赤如人袒臂故曰赤甲与旧白帝城相连白盐山见前注九域秦州至夔州有白盐山赤甲城刺天言其髙也】闾阎缭绕接山巅枫林橘树丹青合【洙曰蜀都赋家有盐泉之井户有橘柚之园西京杂记中南山有树直上百丈无枝上结丛条如车盖叶一青一赤望之班驳如锦绣长安谓之丹青树蘓曰阮季行南埭上曰红枫绿橘如丹青相合】补注【希曰唐志夔州户有橘故橘树之多可以入咏髙帝纪从复道上如淳曰复音复上下有道故谓之复】复道重楼锦绣悬【赵曰言其华丽也】
　　瀼东瀼西一万家【孙曰瀼奴朗切夔有涧水出于山谷之间谓之瀼溪人居其左右谓之瀼东瀼西】江北江南春冬花背飞鹤子遗琼蘂【赵曰魏王粲白鹤赋食灵岳之琼蘂】相趂鳬雏入蒋牙【洙曰其草则蒋蒲葭又云其沃瀛则有攅蒋丛蒲】东屯稻畦一百顷北有涧水通青苖【修可曰夔有平田号青苖陂】晴浴狎鸥分处处【洙曰孙绰诗物我俱防懐可以狎鸥鸟】雨随神女下朝朝【洙曰髙唐赋朝朝暮暮阳台之下】
　　蜀麻吴盐自古通万斛之舟行若风长年三老长謌里【洙曰峡人谓操舟人为长年三老师曰峡人以船头把篙相水道者曰长年正稍曰三老】白昼摊钱髙浪中【田曰梁冀传能意钱之戯注何承天纂文曰诡忆一日射意一日射数即摊钱也赵曰蜀人赌钱名】补注【鹤曰江邻防杂志引此诗作白马滩前髙浪中公诗有白马江之句又有登白马潭诗又刮州有白马山巴州有白马穴如邻几所引当是夔有此滩名】
　　忆昔咸阳都市合【赵曰指长安也】山水之图张卖时【蘓曰郭秀过巫峡爱十二峯立马乆之叹曰吾昔年贡山水图疑其妄妆景色今日亲见胜彼图十八九矣】巫峡曽经寳屏见楚宫犹对碧峯疑
　　阆风圃与蓬壶【郑曰郦元水经注昆仑之山三级二曰阆风一曰圃】中有高堂天下无【洙曰南都赋昆仑无以侈阆风不能逾赵曰其上台观皆金玉故曰天下无】借问防州压何处峡门江腹拥城隅
　　武侯祠堂【洙曰一作生祠】不可忘中有松柏参天长【洙曰见丞相祠堂何处寻锦官城外柏森森孔明庙前有老柏黛色参天二千尺诗】干戈满地客愁破云日如火炎天凉
　　雨【大厯元年作】
　　补注【鹤曰按旧史大厯元年正月丁已　则是初八日为甲子史又云自春旱至六月庚子始雨却与唐谚合公是时在云安其年十一月甲子日长至方改为大厯元年若大厯二年甲子在正月十三日而立春巳在元年十二月二十六七无容谓甲子雨已度立春时也新史差一年】
　　冥冥甲子雨【洙曰楚辞雷填填兮雨冥冥】已度立春时【赵曰两句忧之之辞也唐谚云春雨甲子赤地千里】补注【鹤曰或云春甲子雨乗船入市则与唐谚为异然此诗之意正以唐谚而忧也故接以轻箑纎絺之句】轻箑烦相向【洙曰秋兴赋于时乃屏轻箑注所甲反扇也苏曰和用夏夜蚊雷足烦轻箑呉人俗呼扇为箑】纎絺恐自疑【洙曰秋兴赋释纎絺注絺葛也公言扇可相向则纎絺疑其可着矣】烟添才有色风引更如丝【洙曰张景阳腾云似涌烟宻雨如散丝】直觉巫山暮【洙曰髙唐赋妾在巫山之阳暮为行雨】兼催宋玉悲【洙曰宋玉悲秋】
　　奉送蜀州柏二别驾将中丞命赴江陵起居卫尚书太夫人因示从弟行军司马位
　　补注【鹤曰梁权道编在大厯二年防州作然诗云楚宫腊送荆门水白帝云偷碧海春当是元年嵗晚作二年柏已去夔乃崔卿摄郡矣中丞当是柏贞节详见前注】
　　中丞问俗画熊频【洙曰汉制刺史车画熊于轼】爱弟传书防鹢新【洙曰见朱绂随防鹢注】迁转五州防御使起居八座太夫人【洙曰后汉制六曹尚书并令仆二人谓之八座魏以五曹尚书二仆射合为八座宋与魏同隋以六尚书左右二仆射合为八座唐与同汉文纪注列侯妻称夫人列侯死子复为列侯乃得称太夫人子不为列侯则否】补注【洙曰旧史地理志夔州贞观十四年为都督府督归夔忠万涪渝南七州天寳元年改为云安郡至徳元载于云安置七州防御使乾元元年复为夔州二年刺史唐论请升为都督府故公初至防有代柏都督谢上表又有陪柏中丞宴将士诗送田四舍弟将夔州柏中丞命起居江陵节度卫公诗则中丞即都督五州当是七州传有讹舛也后汉岑彭传大长秋以朔望问太夫人起居卫伯玉广徳元年拜江陵羣牧防御节度使寻加检校工部尚书封阳城王其母加邓国太夫人以其检校尚书故也柏二别驾乃中丞之弟故云爱弟传书】楚宫腊送荆门水白帝云偷碧海春与报恵连诗不惜【洙曰谢恵连乃灵运之弟】知吾斑鬓揔如银【洙曰秋兴赋斑鬓彪以承弁素髪防以垂领】





　　补注杜诗巻三十二
　　钦定四库全书
　　补注杜诗巻三十三　　　宋　黄希原本
　　黄鹤　补注
　　太岁日【大厯三年作】
　　补注【鹤曰大厯三年太岁戊申今题云太岁日则又是戊申日按旧史大厯三年春正月丙午朔则戊申乃初三日或以巫山坐复春之句为在二年然二年太岁丁未而正月朔为壬子则丁未日乃在二月下旬矣此诗云阊阖开黄道衣冠拜紫宸正以新元而言当是三年正月初三日作】
　　楚岸行将老巫山坐复春【洙曰巫山防州楚置巫山郡秦昭三十年伐楚取黔中巫郡是也汉为巫郡今县北有巫山修可曰陆机云吾将老而为客】病多犹是客谋拙竟何人【洙曰顔延年存没竟何人炯介在明淑】阊阖开黄道衣冠拜紫宸【洙曰丘希范侍宴乐游苑诘旦开阊阖驰道闻凤吹离骚吾令帝阍开关兮倚阊阖而望予曹植阊阖天衢通前汉游阊阖观坐台天门开轶荡荡大人赋排阊阖而入帝居杨炯赋阊阖开兮凉风嫋庾肩吾阊阖九门通唐韩臯为中丞常有所陈必于紫宸殿对百寮而请未尝诣便殿下伯玉中书郎诗曰大方信包含优渥遂不巳跃鳞龙凤池挥翰紫宸里】补注【希曰冦荣传阊阖九重注阊阖天池阳地如门也晋志黄道日之所行鹤曰唐紫宸殿者正殿名李鋭上疏紫宸殿者周之路寝汉之前殿陛下所以负黼扆正黄屋飨万国朝诸侯人臣至敬之所】荣光悬日月【洙曰中候曰荣光出河休气四塞荣光即五色也易系曰悬象着明莫大乎日月赵曰瞻天顔也天子之容谓之日月之光】赐与出金银【洙曰蜀先主传取蜀中金银钱赐将士】愁寂鸳行断【洙曰选鸳鹭之行赵曰公尝为左拾遗今流落于外故云鸳行断】参差虎穴邻【洙曰班超曰不入虎穴不得虎子吴志吕蒙欲从军母止之蒙曰不探虎穴安得虎子赵曰公自谓在夔州乃与虎狼之穴相近也】西江元下蜀【赵曰楚人指蜀江为西江】北斗故临秦【修可曰长安上直北斗谓之北斗城】散地逾高枕【梦符曰按王弼明爻通变例曰投戈散地则六亲不能相保赵曰指言居防州是闲散之地也】补注【希曰黥布传自战其地为散地师古曰谓在其本地恋土懐安故易逃散又高帝纪足下高枕而王千里张良传君安得高枕而卧】生涯脱要津【赵曰古诗先据要路津脱要津则不在鸳鹭之行矣】天边梅栁树相见几回新【苏曰谢奉容居江表佳门前梅栁几回见新秋叶故人无音信何也】
　　元日示宗武【大厯三年作】
　　补注【鹤曰公以大厯三年正月出峡而今诗云不见江东弟髙歌泪数行则是其年作盖其弟观隔年巳迎家至江陵公巳决意出峡故以独不见江东之弟为忧时弟丰在江东也】
　　汝啼吾手战吾笑汝身长【赵曰手战老病也身长长大也】处处逢正月迢迢滞逺方飘零还柏酒【洙曰周庾信正旦防赵王赉酒诗柏酒随铭至椒花逐颂来梁庾肩吾诗云聊用柏叶酒且奠五辛盘尹曰崔寔四月月令曰元日进椒花酒椒是玉衡星精服之令人身轻能走柏是仙药进酒次第以年少者为先】衰病只藜牀【洙曰管宁家贫坐藜牀欲穿为学不倦】训谕青衿子【洙曰郑国风青青子衿毛注青领男子之所服郑笺礼父母在衣纯以青】名慙白首郎【洙曰前汉冯唐以孝亷为郎中署长事文帝帝辇过问唐曰父老何自为郎家安在具以实言王仲宣咏史诗冯公岂不伟白首不见招顔驷汉文帝时为郎至武帝辇过郎署见驷厐眉皓髪问曰叟何时为郎何其老也答曰臣文帝时为郎文帝好文而臣好武景帝好美臣貎陋陛下好壮臣巳老矣是以三朝不遇故老于郎署帝感其言擢拜防稽都尉】赋诗犹落笔【洙曰具质牋曰置酒纵饮赋诗称觞苏曰丘希范落笔赋诗四座失色】献夀更称觞【洙曰潘安仁称万夀以献觞】不见江东弟高歌泪数行【洙曰弟丰在江左无消息】
　　逺懐舎弟頴观等【大厯三年作】
　　补注【鹤曰诗云江汉春风起氷霜昨夜除又旧时元日防乡党羡吾庐当是大厯三年正月旦日作】
　　阳翟空知处荆南近得书【洙曰阳翟属颖川郡夏禹所受封也】补注【希曰按唐志阳翟初嵩州贞观元年属许州龙朔二年洛州防昌三年复属许州此诗作于大厯三年则是时阳翟属洛州洛即河南府公之弟颖所处荆南即江陵公之弟观迎妇至彼所谓续得书迎就当阳居止是也】积年仍逺别多难不安居【苏曰岑襄晋末兵戈王室多难虽有高堂峻宇不得安居】江汉春风起氷霜昨夜除云天犹错莫花蕚尚萧疎【赵曰以兴兄弟之离隔也师曰阳翟属颖川郡舍弟所在子美居荆南宗笃友悌起花蕚楼取棠棣之华鄂不韡韡乃燕兄弟之诗之意】对酒都疑梦吟诗正忆渠补注【鹤曰渠犹言伊盖梁陈以来语庾信诗无事教渠莫相失】旧时元日防乡党羡吾庐【洙曰陶潜诗吾亦爱吾庐】续得观书迎就当阳居止正月中旬定出三峡补注【鹤曰当阳乃江陵属邑诗云颂椒添讽咏当是大厯三年元日作】
　　自汝到荆府书来数唤吾颂椒添讽咏【洙曰周庾信正旦诗椒花逐颂来】禁火卜欢娱【洙曰荆楚岁时记去冬莭一百五日即有疾风甚雨谓之寒食禁火三日琴操晋文公与介子绥俱遁子绥割腓股以啖文公文公复国子绥无所得作龙蛇之歌而隠文公求之不得乃焚左右木子绥抱木而死文公哀之令人五月五日不得举火今陆刿邺中防并云寒食防火起于子推琴操所云子绥即子推也又云五月五日与介有异皆因流俗所传据左传史记并无介子推被火焚之事按周礼司烜氏仲春以木铎修火禁于国中注云为季春将出火也今寒食莭气是春之末三月之极然则禁火荩周之旧制赵曰序言正月中旬定出峡于寒食必相聚矣】舟楫因人动形骸用杖扶天旋防子峡【洙曰鱼腹古夔子峡也】春近岳阳湖【洙曰岳阳湖在巴陵苏曰梁汶曰岳阳春近吾将鼔枻放旷泽国与簔笠尽老矣郑曰即巴陵洞庭湖】发日排南喜伤神散北吁飞鸣还接翅【洙曰小宛诗题彼鹡鸰载飞载鸣】行序密衔芦【洙曰春秋繁露鴈有行列王制云兄之齿鴈行淮南子鴈从风而飞以爱气力衔芦飞以避缯缴】俗薄江山好时危草木苏冯唐虽晩达终觊在皇都【苏曰梁询曰如冯唐垂白尚兾晚达赵曰冯唐公以自比其白首为郎也】
　　将别巫峡赠南卿兄瀼西果园四十亩
　　【赵曰果园四十亩而公直举以赠人此一段美事而古今未尝揄扬公之美良可叹也】补注【鹤曰题云将别巫峡又诗云正月喧莺末兹辰放鹢初当是大厯三年正月作】
　　苔竹素所好萍蓬无定居【洙曰木虚海赋萍流而蓬转】逺游长儿子几地别林庐杂蘂红相对他时锦不如具舟将出峡巡圃念携锄正月喧莺未兹辰放鹢初【洙曰司马相如赋浮文鹢扬桂枻注鹢水鸟画其象于舟首以厌水神淮南子曰龙舟鹢首天子之乘也】雪篱梅可折风榭栁微舒托赠卿家有因歌野兴疎残生逗江汉何处狎樵渔
　　送大理封主簿五郎亲事不合却赴通州主簿前阆州贤子余与主簿平章郑氏女子垂欲纳采郑氏伯父京书至女子已许他族亲事遂停【大厯三年作】
　　补注【鹤曰梁权道编在大厯三年今诗云余寒折花卉恨别满江乡当作是年正月未出峡前作】
　　禁脔去东牀【洙曰晋谢琨初孝武帝为晋陵公主求婿谓王珣曰主婿但如刘真长王子敬便足如王处仲桓元子诚可才小富贵便豫人家事珣对曰谢琨虽不及真长不减子敬帝曰如此便足未几帝崩袁山松欲以女妻之珣曰卿莫近禁脔初元帝始镇建邺公私窘罄每得一豚以为珍膳项上一脔尤美辄以荐帝羣臣未尝敢食于时呼为禁脔故珣因为戯琨竟尚主王羲之传太尉郄鉴使门生求女婿于王导导令就东厢徧观子弟门生归谓鉴曰王氏诸少并佳然闻信至咸自矜持惟一人在东牀坦腹食独若不闻鉴曰此正佳婿也访之乃羲之也遂以其女妻之】趋庭赴北堂【洙曰语陈亢问于伯鱼有异闻乎对曰未也尝独立鲤趋而过庭曰学诗乎对曰未也不学诗无以言鲤退而学诗鄘诗伯兮焉得谖草言树之背注背北堂也疏背者何背之义妇人所常处者堂也故知背为北堂士昏礼云妇洗在北堂注房半以北为北堂者房室所居之地总谓之堂】风波空逺涉【苏曰刘琨至高安叹曰事不我济空逺涉风波】琴瑟几虚张【洙曰诗棠棣妻子好合如鼓瑟琴董仲舒琴瑟不调必解而更张之赵曰夫妇以比琴瑟也公自注云几音洎盖巨至切洎及也】渥水出骐骥【洙曰汉武元鼎四年马生渥洼水中李斐曰南阳新野有暴利长当武帝时屯田炖煌界数于此水旁见羣野马中有竒者与凡马异来饮此水利长先作土人持勒靽于旁后马翫习久之乃令人代土人持勒靽收得其马献之以神异此马云从水中出师古曰渥音握】昆山生凤凰【洙曰东京赋鸣女床之乌鸟舞丹穴之凤凰】两家诚款款【苏曰索靖法帖两家诚心款款奈凡作催何】中道许苍苍颇谓秦晋匹【洙曰襄二十七年传赵孟曰晋楚齐秦匹也晋之不能于齐犹楚之不能于秦也又秦晋匹也何以卑我】从来王谢郎【洙曰晋江左以王谢为胄族尝通婚】青春动才调【苏曰祢衡青春恼客意处处动微吟】白首缺辉光玉润终孤立【洙曰晋乐广字彦辅人谓之氷镜女婿卫玠字叔宝时号玉人故时语曰妇翁氷清女婿玉润也】珠明得闇藏【洙曰汉邹阳云明月之珠夜光之璧以闇投于道众莫不按剑相盻矣】余寒折花卉恨别满江乡
　　人日两篇【大厯三年作】
　　【彦辅曰前五后七董勋问礼俗曰正月一日为鸡二日为狗三日为猪四日为羊五日为牛六日为马七日为人则正旦画鸡于门七日镂人戸上良为此也】补注【鹤曰后篇云早春重引江湖兴大厯三年作】
　　元日到人日【修可曰西清诗话云都人刘克穷该典籍尝与客论云元日至人日未有不隂时人知其一不知其二四百年惟子美与克防耳起牀就架取书与客曰此东方朔占书也嵗后八日一日为鸡二日为狗三日为豕四日为羊五日为牛六日为马七日为人八日为谷其日晴主所生之物育隂则灾少陵意谓天寳离乱四方云扰幅裂人物岁岁俱灾此春秋书王正月意耶深得古人深心】未有不隂时氷雪莺难至春寒花较迟云随白水落风振紫山悲蓬鬓稀疎久无劳比素丝【苏曰栁博蓬首愁搔稀疎之甚羞比素丝】
　　此日此时人共得一谈一笑俗相看【苏曰王遇元语弟曰一谈一笑世俗酒炙之欢岂识文字真乐耶余元日在善化因书此诗二篇与杨太守】樽前栢叶休随酒【洙曰见元日示宗武诗注】胜里金花巧耐寒【洙曰人日造华胜相遗起于晋代见贾充李夫人曲云像瑞图金胜之形又像西王母戴胜也嵗时记人日以七种菜为羮剪防为花胜以相遗或镂金薄为人胜以像瑞图之形】佩劔冲星聊暂防【洙曰晋舆服志汉自天子至百官无不佩劔其后唯朝带晋书斗牛之间有紫气雷焕曰寳劔之精上彻于天】匣琴流水自须弹【洙曰琴有三峡流泉操赵曰伯牙志在流水钟子期曰汤汤哉旧注所引却是流泉操也】早春重引江湖兴直道无忧行路难【赵曰行路鸡古曲名言以直道行之无徃而不可也】
　　江梅【大厯二年作】
　　【赵曰江邉之梅也如在岭曰岭梅在野曰野梅官中所种曰官梅而后之学者凡见梅便谓之江梅误矣】补注【鹤曰中原土厚梅肥其花特大而江南一种花独小或名之曰江梅盖以别北梅也此诗云故园不可见巫岫郁嵯峨则是未定出峡时作若是大厯三年将去夔时不应诗意不及之当是大厯二年】
　　梅蘂腊前破梅花年后多絶知春意早最奈客愁何雪树元同色江风亦自波故园不可见巫岫郁嵯峨【洙曰陆机乐府云山郁嵯峨潘安仁崇冈郁嵯峨陆又云崇山郁嵯峨】
　　庭草【大厯二年作】
　　补注【鹤曰诗云步履宜轻过开筵得屡供则作诗时未有放舟出峡之意当是大厯二年】
　　楚草经寒碧庭春入眼浓旧低收叶举【赵曰言旧收敛之叶以春来而举起也】新掩卷牙重步履宜轻过开筵得屡供看花随莭序不敢强为容
　　大厯三年春白帝城放船出瞿塘峡久居防府将适江陵漂泊有诗凡四十韵
　　补注【鹤曰诗言舟行所经之地至宜都而止则此诗作于夷陵也】
　　老向巴人里【洙曰传荘十八年巴人伐楚修可曰刘璋分三巴以夔为中巴地也】今辞楚塞隅入舟飜不乐解缆独长吁【洙曰谢灵运解缆乃流潮又入舟阳巳微赵曰楚塞指白帝城不乐长吁公自伤流离也】窄转深啼狖【余救切】虚随乱浴鳬石苔凌几杖空翠扑肌肤【苏曰隂亮山行谓友人曰空翠爽人肌肤泉流清人耳目乍脱尘鞅永日忘归】叠壁排霜劔奔泉溅水珠【苏曰屈平乱山横劔奔泉溅珠】杳冥藤上下浓淡树荣枯神女峯娟妙【郑曰盛之荆州记巫山有神女峯】昭君宅有无【郑曰寰宇记归州巴东有王昭君宅】曲留明怨惜梦尽失欢娱【洙曰怨惜一作怨别昭君宅在夔州子美负薪行云若道巫山女麄丑何得此有昭君材石季伦昭君辞曰王昭君者本为王昭君以触晋文帝讳改之匈奴盛请婚于汉元帝以后宫良家子明君配焉昔公主嫁乌孙令琵琶马上作乐以慰其道路之思其送明君亦尔也其造新之曲多哀怨之声神女峯在巫山宋玉高唐赋曰昔先王游高唐怠而昼寝梦见一妇人曰妾巫山之女也愿荐枕席乂神女赋曰楚襄王夜寝梦与神女遇其状甚丽寐而梦之寤不自识】摆阖盘涡沸【洙曰郭璞江赋盘涡谷转】欹斜激浪输风雷纒地脉【洙曰江赋疏风蒸雷海赋惊浪雷奔苏曰张禹曰迅雷烈风纒地脉】氷雪曜天衢【洙曰易何天之衢亨】鹿角真走险【洙曰文十七年传郑子家曰小国之事大国也徳则其人也不徳则其鹿也铤而走险急何能择】狼头如跋胡【洙曰诗狼跋其胡载防其尾注跋躐也进则躐其胡退则跋其尾赵曰鹿角狼头公注二滩名】恶滩宁变色高卧负微躯书史全倾挠装嚢半压濡生涯临臬兀【洙曰困于臲卼也】死地脱斯须【苏曰陶秀行次豫章叹曰生涯如臬兀胡不悲忧身世韩既昨入吴荣死地脱于斯须之间今日思之令人身寒】不有平川决【洙曰一作快】焉知众壑趋乾坤霾涨海【定功曰言水之茫阔逺矣】雨露洗春芜【苏曰史惠曰征尘蒙蒲芜草荷雨露沾洗】鸥鸟牵丝飏【赵曰羽如丝也】骊龙濯锦纡落霞沉緑绮【洙曰谢元晖晚望三山诗余霞散成绮澄江净如练】残月壊金枢【洙曰木虚海赋大明鏕辔于金枢之宂注大明月也金枢西方月没之处宂窟也】泥笋苞初荻沙茸出小蒲【洙曰谢灵运诗新蒲含紫茸初篁苞绿箨】补注【希曰诗韩奕云其防维何维笋及蒲尔雅笋竹之初生者又尔雅葭蒹释云诗硕人云葭菼揭揭陆机云薍或谓之荻其初生三月中其心挺出其下如箸以鋭而细扬州人谓之马尾其萌为虇郭云今江东人呼芦笋为虇又许慎説文云蒲水草也泽陂传云蒲草柔滑公以大厯三年正月去夔故有正月喧莺末兹辰放鹢初之句此诗荻笋蒲茸等物皆中春时事盖放船在正月而作诗在二月也公以三月至江陵无怪舟中所见如此】鴈儿争水马【梦符曰按本草水马生水中善行如马亦谓之海马】燕子逐樯乌【赵曰船樯上刻为乌形也燕如逐之】絶岛容烟雾环洲纳晓晡【洙曰谢灵运诗侧径既窈窕环洲亦玲珑】前闻辨陶牧【洙曰顔延年七泽谒荆牧牧陶牧也地名苏曰王粲登楼赋北弥陶牧注陶乡名郊外曰牧】转眄拂宜都【洙曰刘备改夷陵为宜都】县郭南畿好【洙曰路入松滋县】津亭北望孤【赵曰懐长安也】劳心依憇息朗咏划昭苏【赵曰划字开豁之意】意遣乐还笑衰迷贤与愚飘萧将素髪【洙曰秋兴赋素髪飒以垂领】汩没听洪鑪【洙曰王粲传鼓洪鑪以燎毛发】丘壑曽忘返【洙曰谢灵运诗昔余游京华未尝废丘壑山林之士入而不复出】文章敢自诬【苏曰卜商文章绳身之规矩岂敢自诬】此生遭圣代谁分哭穷途【洙曰顔延年咏阮歩兵诗穷途能无恸赵曰阮籍毎行至路穷处辄恸哭而返】卧疾淹为客蒙恩早厠儒廷争酬造化【洙曰王陵传陈平谓陵曰面折廷争臣不如君苏曰张纲曰吾廷诤是非非欲作自已名目端酬造化有补王室而益黎民吾死亦无憾何况生焉赵曰公言为拾遗时尝论房琯有才不宜废是为廷诤以酬君王顾遇之恩】朴直乞【去既切】江湖灔滪险相迫沧浪深可逾浮名寻巳巳嬾计却区区【赵曰肃宗以公言房琯忤防出为华州司功而流落江湖迫灔滪逾沧浪而无意于浮名得遂其闲嬾矣】喜近天皇寺先披古画图【梦符曰按诸宫故事张僧繇避侯景之乱来奔湘东承制拜右将军僧繇工画为郡之冠常于天皇寺栢堂图卢舍那佛像夜有竒光发自屋壁又于堂内图孔子十哲像识者谓右军絶笔湘东鲍润岳谓曰释门之内冩素王之容虽曰神异无方岂可夷夏同贯僧繇笑曰吾诚偶然安知不利于后闻者莫知其防及后周灭二教梁为附庸荆楚祠宇莫不毁撤唯天皇寺有宣尼像遂为国庠时人叹其先觉尝于此寺画龙不时防睛道俗请之舍钱数万落笔之后雷雨晦冥忽失龙不知所在唐朝阎立本工画无对立本尝至荆州视僧繇旧迹曰定虚得名耳明日又徃观之曰犹是近代好手明日又徃曰名下无虚坐卧观之留宿其下十余日而不能去】应经帝子渚【洙曰谢晖潇湘帝子游江淹王征君诗北渚有帝子荡瀁不可期定功曰楚词云帝子降兮北渚帝子谓尧女娥皇娥英也】同泣舜苍梧【洙曰礼舜于苍梧之野谢晖云去苍梧野】朝士兼戎服君王按湛卢【洙曰吴越春秋越王允常欧冶子作名剑五枚秦客薛烛善相劔越王取湛卢示之曰善哉衔金铁之英吐银锡之精寄气托灵有游出之神服此劔可以折冲伐敌人君有逆诛则去之他国越王乃以湛卢献吴吴公子光杀吴王湛卢去如楚也鲍明逺天子按劔怒】旄头初俶扰【洙曰始扰乱也晋天文志昴为旄头胡星也天子出旄头罕毕以前驱也】鹑首丽泥涂【洙曰晋志自东井十六度至栁八度为鹑首秦之分野属雍州赵曰鹑首分野属雍州丽泥涂此言广徳元年长安陷也】甲卒身虽贵书生道固殊出尘皆野鹤【洙曰晋嵇绍在稠人中昂昂然若野鹤之在鸡羣】歴块匪辕驹【洙曰王褒云过都越国蹶如歴块灌夫传上怒内史曰公生平数言魏其武安长短今日廷论局促效辕中驹应劭曰驹者驾于辕下局趣防小之貎张晏曰俛头于车辕下随母而巳赵曰言遭防乱甲卒有贵为节度为莭度时书生亦有在中者其道殊故有鹤驹之譬】伊吕终难降韩彭不易呼【洙曰伊尹吕望韩信彭越】五云高太甲六月旷抟扶【抟徒官切洙曰荘子鹏之徙于南溟也水击三千里抟扶揺而上者九万里去以六月息赵曰言贤材之不得用也沈佺期移禁司刑诗散材仍葺厦弱羽遽抟扶】回首黎元病争权将帅诛山林托疲未必免﨑岖【洙曰荘子齐物论然疲役而不知其所归可不哀耶师曰空翠者垂空翠蔓也舟过戛人肌肤故云空翠扑肌肤薛梦符云水马生水中善行如马亦谓之海马按陈藏器本草云水马生海中头如马形长五六寸今所在池塘亦有之差小耳天皇寺解在前臬兀不安貌夔地险稍出江陵则平矣故曰不有平川决环洲回环而舟不进也天子有孝徳则五色云见以太甲比代宗旷废也子美废斥故曰旷抟扶争权将帅诛言崔旰杨子琳之乱巴蜀之人困于征役故云回首黎元病】
　　巫山县汾州唐十八使君弟宴别兼诸公携酒乐相送率题小诗留于屋壁【大厯三年作】
　　补注【鹤曰诗云卧病巴东久今年强作归当是大厯三年正月作黄鲁直尝用韵戯题巫山县所谓巴蜀深留客吾侬但忆归是也建阳书肆近刋分门集注杜诗既以寄族弟唐十八使君诗编在外族门而此诗又却编在送别门若以宴别故入送别门而外族一门又有奉送二十四舅赴任青城奉赠侍御四舅别之郎澧奉酬十一舅惜别之作等诗皆送别也伦类不定如此者甚多不足责矣】
　　卧病巴东久【洙曰郭璞江赋巴东之峡】今年强作归故人犹逺谪【赵曰故人指唐使君也】兹日倍多违接宴身兼杖聴歌泪满衣诸公不相弃拥别借光辉
　　春夜峡州田侍御长史津亭留宴【得筵字　大厯三年作】补注【鹤曰津亭在峡州即前诗所谓县郭南畿好津亭北望孤盖在转眄拂宜都之后也故诗又云始知云雨峡忽尽下牢边按唐志峡州本治下牢戍又有夷陵县有下牢镇当是大厯三年十月作】
　　北斗三更席西江万里船杖藜登水榭挥翰宿春天白发烦多酒明星惜此筵始知云雨峡【洙曰高唐赋云巫山之阳高丘之阻朝为行云暮为行雨】忽尽下牢边【洙曰下牢地名也】
　　泊松滋江亭【大厯三年作】
　　补注【鹤曰松滋县名属江陵府当是大厯三年三月作】
　　纱帽随鸥鸟扁舟系此亭江湖深更白松竹逺还【洙曰一作微】青一柱全应近【洙曰刘孝绰诗经过一柱观】高唐莫再经【苏曰王允下峡叹曰髙唐灔滪莫愿再经】今宵南极【洙曰一云南斗】外甘作老人星【洙曰前汉天文志狼星北地直大星曰南极老人老人见治安不见兵起常以秋分时之南郊晋志老人一星在弧南】行次古城店泛江作不揆鄙拙奉呈江陵幕府诸公【大厯三年三月作】
　　补注【鹤曰诗云白屋花开里孤城麦秀邉当是大厯三年三月公至江陵时作古城店近江陵也诗又云玉门高徳业盖以卫伯玉为阳城郡王也】
　　老年常道路迟日复山川白屋花开里【洙曰王莽传延士不及白屋师古曰白屋谓庶人以白茅覆屋也沈约开花巳匝树】孤城麦秀邉【洙曰宋世家箕子朝周过故殷墟城毁壊生禾黍箕子伤之欲哭则不可为其近妇人乃作麦秀之诗以歌咏之其诗曰麦渐渐兮禾黍油油兮彼狡童兮不与我好兮所谓狡童者纣也殷民闻之皆为流涕向子期思旧赋叹黍离之闵周悲麦秀于殷墟】济江元自阔下水不劳牵风蝶勤依桨春鸥懒避船王门高徳业【洙曰邹阳曰何王之门不可曵长裾乎陆韩卿王门所以贵自古多俊人】幕府盛材贤【洙曰蔡邕荐邉让于何进曰伏惟幕府初开博选清英】行色兼多病苍茫泛爱前【洙曰孔子泛爱众】
　　乗雨入行军六弟宅【新添　大厯三年作】
　　补注【鹤曰行军六弟即杜位前诗送栢二别驾赴江陵因示从弟行军司马位是也分门集注杜诗以此诗入宗族门而寄杜位及杜位宅守岁诗乃编在别门亦犹编寄唐十八使君诗在外族门而他诗不预也唐志元帅府莭度使大都督府皆有行军司马掌弼戎政居则习莵狩有役则申战守之法公以大厯三年春抵荆南是时卫伯玉为莭度使故位为行军司马此诗当是其时作故诗云春城带雨长】
　　曙角凌云罢春城带雨长水花分堑弱巢燕得泥忙令弟雄军佐凡材污省郎【苏曰潘岳无长才广识谩污省郎见真儒硕人厚顔汗热赵曰公为工部员外郎而自谦之辞也】萍漂忍流涕衰飒近中堂
　　宴胡侍御书堂【大厯三年三月作】
　　【洙曰李尚书之芳郑秘监审同集归字韵】补注【鹤曰胡侍御书堂必在荆南故诗云江湖春欲暮当是大厯三年三月作】
　　江湖春欲暮墙宇日犹微闇闇书籍满轻轻花絮飞翰林名有素墨客兴无违【洙曰扬雄作长杨赋籍翰林以为主人子墨为客卿以讽赵曰指言李尚书郑秘监胡侍御】今夜文星动吾侪醉不归【洙曰汉荀陈徳星聚左传吾侪小人况吾侪乎侪等也诗不醉无归】
　　书堂饮既夜复邀李尚书下马月下赋絶句补注【鹤曰同上篇一时作】
　　湖水林风相与清残罇下马复同倾【苏曰阮孚居汶上嵇述徃别饮至夜分散明日述下马叩门曰残罇可移乎遂醉酣挥鞭而去其真率如此】久野鹤如双鬓遮莫邻鸡下五更【洙曰赵典传太仪鹤髪注白髪也五更见和贾舍人早朝大明宫注】
　　上巳日徐司录林园宴集【大厯三年作】
　　补注【鹤曰上巳即修禊之日也晋宋以来皆以为莭按唐志西都东都北都凤翔成都江陵兴元兴徳府有司录参军事二人此诗当是大厯三年在江陵作】
　　鬓毛垂领白【洙曰潘安仁秋兴赋斑鬓彪以承弁素髪飒以垂领】花蘂亚枝红欹倒衰年废招寻令莭同薄衣临积水吹面受和风有喜留攀桂【洙曰刘安招隠士云攀援桂枝聊淹留】无劳问转蓬【洙曰曹植诗转蓬离本根袁阳源诗乃知古时人所以悲转蓬】
　　奉送苏州李二十五长史丈之任【大厯三年作】
　　补注【鹤曰大厯三年公在江陵防长史之任故送以此诗云赤壁浮春暮谓李经赤壁以徃苏州也】
　　星坼台衡地【赵曰中台星坼张华见诛而今云星坼则李二十五丈父必是台辅贵人】曾为人所怜【洙曰前汉五行志成帝时歌謡曰邪径败良田谗口乱善人桂树花不实黄爵巢其颠故为人所羡今为人所怜】公侯终必复【洙曰闵元年传毕万筮仕于晋遇屯之比辛廖占之曰吉屯固比入吉孰大焉六体不易合而能固安而能杀公侯之卦也公侯之子孙必复其始】经术竟相传【洙曰韦贤少子成复以明经歴位至丞相】食徳见从事【洙曰易食旧徳或从王事无成】克家何妙年【洙曰蒙九二子克家曹植表曰终军以妙年使越杨仲武诔子以妙年之秀赵曰言李公自妙年克家矣】一毛生凤穴【梦符曰按南史谢超宗父凤超宗好学有文辞盛徳名誉新安王子鸾母殷淑仪卒超宗作诔奏之帝嗟贯谓谢荘曰超宗殊有凤毛】三尺献龙泉【洙曰汉高祖提三尺取天下师古注三尺劔也越絶书楚王召风胡子令之吴越见欧冶子干将使之铸剑三枚一曰龙泉楚王问何谓龙泉对曰龙泉状如登高山临深渊后汉肃宗赐诸尚书剑特以寳剑自为名以尚书韩棱渊深有谋故得楚龙泉】赤壁浮春暮【洙曰孙权将周瑜败曹操于鸟林赤壁赵曰言赤壁以形容其所经之地】补注【希曰赤壁有三一在汉水之侧竟陵之东一在齐安郡之步下一在江夏郡西南二百里间按魏武纪及周瑜传操自江陵而下刘备周瑜由夏口徃逆战则操所败之地乃在江夏之西南今属汉阳县李长史自江陵徃姑苏正经汉阳故云】姑苏落海邉【洙曰越絶书曰阖庐起姑苏台三年聚材五年乃成髙见三百里】客闲头最白惆怅此离筵
　　暮春江陵送马大卿公恩命追赴阙下
　　补注【鹤曰题云暮春江陵则是大厯三年三月作】
　　自古求忠孝名家信有之【洙曰后汉韦彪议曰求忠臣必于孝子之门晋卞壸拒苏峻力疾战死三子见父没相随赴贼同时见害征士翟汤之叹曰臣死于君子死于父忠孝之道萃于一门云】吾贤富才术此道未磷缁【洙曰论语磨而不磷湼而不缁】玉府标孤映【洙曰北山移文高霞孤映】霜蹄去不疑【赵曰荘子马蹄可以践霜雪】激扬音韵彻【赵曰文选神气激扬又音声凄以激扬也】籍甚众多推【洙曰陆贾游汉庭名声籍甚梁彦升云客游梁朝则声名极甚】潘陆应同调【洙曰谢灵运诗谁谓古今殊异代可同调赵曰潘则潘岳陆则陆机】孙吴亦异时【洙曰孙武吴起】北辰徴事业南纪赴恩私【洙曰诗滔滔江汉南国之纪】卿月升金掌【洙曰洪范卿士惟月上官仪诗班籍始燕归金掌露初晞赵曰卿月指马大卿也升金掌譬近于显要金掌者金铜仙人捧露盘之掌也】王春度玉墀【洙曰春秋王次春】薰风行应律【洙曰诗南风之薰兮礼八风从律】湛露即歌诗【赵曰诗湛露天子燕诸侯之诗】天意高难问人情老易悲樽前江汉濶后防且深期
　　暮春陪李尚书李中丞过郑监湖亭泛舟【得过字】补注【鹤曰郑监湖在峡州殆是公徃江陵时过峡州故游之遂作此诗】
　　海内文章伯【洙曰唐文章三变而杨王为之伯故子美引而用之】湖边意绪多玉樽移晚兴【古歌辞曰上金殿酌玉樽赵曰曹子建仙人篇曰玉樽盈桂酒】桂楫带酣歌【赵曰元帝乌栖曲曰沙棠作船桂为楫】春日繁鱼乌江天足芰荷郑荘賔客地衰白逺来过【洙曰郑当时字荘置驿马长安诸郊请谢賔客夜以继日】
　　夏日杨长宁宅送崔侍御常正字入京【得深字】补注【鹤曰唐地理志长宁县属镇北大都防府扬当是江陵人为其县令诗云天地西江逺公在江陵赋诗多用西江字齐集书省有正书秘书省有正字隋唐因之当是大厯三年作】
　　醉酒扬雄宅【洙曰扬雄有宅一区雄家素贫嗜酒人稀至门时有好事者载酒肴从游学】升堂子贱琴【洙曰宓子贱治单父弹琴下堂而自治】不堪垂老鬓还对欲分襟【苏曰黄歇秋天索莫愁对分襟】天地西江逺星辰北斗深乌台俯麟閤【洙曰御史府中有栢树常有野乌栖宿其上麟閤正字所居陈子昂为麟台正字】补注【希曰汉图籍藏之麒麟天禄二閤唐天授初改秘书省为麟閤】长夏白头吟【洙曰古乐府白头吟】和江陵宋大少府暮春雨后同诸公及舍弟宴书斋【大厯三年作】
　　补注【鹤曰公至江陵巳是春晚此诗云棣华晴雨好防服暮春宜正其时也大歴三年作】
　　渥洼汗血种【洙曰汉武元鼎四年秋马生渥洼水中作天马之歌曰太一贶天马下霑朱汗沫流赭注大宛马汗血言汗从前肩髀出如血】天上麒麟儿【洙曰徐陵年数岁家人携见寳志上人志以手摩顶曰天上石麒麟也】才士得神秀【洙曰孙绰赋天台山岳之神秀】书斋闻尔为棣华晴雨好【洙曰棠棣之华宴兄弟之诗】防服暮春宜【洙曰老莱子斑衣赵曰论语暮春者春服既成】朋酒日欢防【洙曰七月朋酒斯享两樽曰朋苏曰荀爽朋壶助春欢防】老夫今始知【苏曰西门卓岐路荆棘人情炎凉老夫今日始知矣】
　　夏夜李尚书筵送宇文石首赴县联句【石首县名】补注【鹤曰县属江陵在府东南二百里当是大厯三年公在江陵作】
　　爱客尚书重之官宅相贤【子美洙曰晋魏舒少孤为外家氏所养氏起宅相者云当出贵甥外祖母以盛氏甥小而慧意谓应之舒曰当为外氏成此宅相】酒香倾坐侧帆影驻江边【之芳】翟表郎官瑞鳬看令宰仙【彧洙曰江淮之南谓雉青质五彩皆备曰翟萧望之为郎有雉数十常度草翔飞王乔为叶令有仙术以舄为鳬东南来】雨稀云叶断夜久烛花偏【子美】数语歌【洙曰一作敲】纱帽高文掷防牋【之芳】兴饶行处乐离惜醉中眠【彧】单父长多暇河阳实少年【子美洙曰单父宓子贱所治河阳潘岳所治】客居逢自出为别几凄然【之芳洙曰宇文乃外甥也故云自出】宇文晁尚书之甥崔彧司业之孙尚书之子重泛郑监审前湖
　　补注【鹤曰前诗云爱客尚书重之官宅相贤又云客居逢自出今题云宇文晁尚书之甥则诗在前篇之先作故诗云夜水春来更接连】
　　郊扉俗逺长幽寂野水春来更接连锦席淹留还出浦葛巾欹侧未回船【苏曰羊佑酒中回船葛巾欹侧】樽当霞绮轻初散【洙曰谢晖诗余霞散成绮】棹拂荷珠碎却圆【赵曰梁元帝诗荷珠漾水银】不但习池归酩酊【洙曰见玉腕骝诗注】君看郑谷去夤縁【洙曰郑子真耕于谷口】













　　补注杜诗巻三十三
　　钦定四库全书
　　补注杜诗巻三十四　　　宋　黄希　原本
　　黄鹤　补注
　　多病执热奉怀李尚书之芳【大厯三年作】
　　补注【鹤曰诗云大水淼茫炎海接葢在江陵所见如此又首夏何须气郁蒸当是大厯三年四月作】
　　衰年正苦病侵凌首夏何须气郁蒸【洙曰古诗首夏犹清和歊蒸郁凌防应璩书曰处凉台而有郁蒸之气】大水淼茫炎海接【淼弭沼切】竒峯硉兀火云升【洙曰硉郎兀切选诗夏云多竒峯淮南子旱云烟火赵曰选赋状滔天以淼茫郭璞江赋巨石硉矹以前却】思霑道暍黄梅雨【洙曰京房传暑有暍者汉武帝纪暍死暑中热死也赵曰暑病曰暍思道暍之人以黄梅一雨霑之此武王扇暍之意可见公之仁心郑曰暍于歇切】敢望宫恩玉井冰【洙曰后汉书琅邪有氷井厚丈余鱼豢魏晷明帝九龙殿前玉井绮栏赵曰唐志百官赐冰而公尝为左拾遗当预赐冰之列】不是尚书期不顾【洙曰前汉陈遵嗜酒每饮賔客满堂辄闭门取客车辖投井中虽有急终不得去尝有部刺史奏事过遵值其方饮刺史大穷遵霑醉时突入见遵母叩头自白当对尚书有期防状母乃令从后阁出去应休琏与满公琰书曰当此之时仲孺不辞同产之服孟公不顾尚书之期】山阴夜雪兴难乗【洙曰王徽之尝居山阴夜雪初霁月色清朗忽忆戴逵逵时在剡便夜乗小船诣之造门不前而返曰乘兴而行兴尽而返何必见安道】
　　水宿遣兴奉呈羣公【大厯三年作】
　　补注【鹤曰诗云泽国虽勤雨炎天竟浅泥小江还积浪弱防且长堤归路非闗北行舟却向西又云异县惊虚往同人惜解携其曰小江异县当是在江陵暂至外邑邑在江陵之西故云行舟却向西此诗大厯三年夏作】
　　鲁钝仍多病【洙曰语参也鲁苏曰郑鲁钝多病近稍倦书】逢迎逺复迷耳聋须画字【苏曰王笠不仕佯狂诈聋每説话即画字后隐嵩山隋文累诏不起】髪短不胜箆泽国虽勤雨【修可曰谷梁传正月不雨言不雨者勤雨也注思雨之勤】炎天竟浅泥补注【鹤曰周礼泽国用龙节勤雨如修可引谷梁之説则是其时不雨何以下云炎天竟浅泥又云小江还积浪当是言得雨勤数然以炎天而泥故浅也】小江还积浪弱防且长堤归路非闗北【俯曰子美北人未得归鄕故云归路非闗北】行舟却向西暮年漂泊恨今夕乱离啼童稚频书札【洙曰古诗烈士暮年又遗我一书札】盘飱讵糁藜【洙曰孔子陈蔡间七日不火食藜藿不糁】我行何到此物理直难齐【洙曰庄子齐物】髙枕飜星月严城叠鼓鞞【洙曰张景阳此郭非吾城入闻鞞鼓声定功曰礼记鼔鞞之声讙】风号闻虎豹【洙曰芜城赋风嘷雨啸又苦寒诗虎豹夹路啼】水宿伴鳬鹥【洙曰蜀都赋晨鳬且至雁衔芦云飞水宿哢吭清渠】异县惊虚往【洙曰古乐府它鄕复异县】同人惜解携【洙曰易出门同人】蹉跎长泛鹢【赵曰鹢大鸟船首画之以惊水神俯曰泛鹢行舟也】展转屡鸣鸡嶷嶷瑚琏器【洙曰子贡瑚琏器梦符曰谢琨问羊孚曰何以器举瑚琏羊曰故当以为接神之器】阴阴桃李蹊【洙曰李广桃李不言下自成蹊】余波期救涸【洙曰僖二十三年传其波及晋国者君之余也庄外篇车辙中有鲋曰吾得斗升水可以活矣】费日苦轻赍杖防门阑邃肩舆羽翮低自伤甘贱役谁愍强幽栖【苏曰柏简失意居九华山叹曰今日晦迹朝中故人畧无愍强幽栖之心】巨海能无钓【洙曰任公子投竿东海】浮云亦有梯勲庸思树立语默可端倪赠粟囷应指【洙曰鲁肃家富于财常散以赈穷乏结豪士时周瑜为居巢长闻之往求资粮肃有米二囷各三千斛直指一囷与瑜瑜竒之乃结侨札之交蒭曰自嶷嶷瑚琏器以下叙美羣公能餽其贫故有赠粟之句】登桥柱必题【洙曰成都记云升仙桥司马相如初西去题其柱曰不乘高车驷马不过此桥后果以传车至其处桥在望鄕台东南一里管华阳县】丹心老未折【梦符曰古乐府半溪度曲本厠偏伍卒一战殄凶渠制赐文犀节驿报紫泥书入营陈御葢还车乘紫车皇恩空已重丹心怅不纾渡泸且不畏凌溪嗟有余】时访武陵溪【洙曰别赋心折骨惊武陵溪秦人避乱之处】
　　奉贺阳城郡王太夫人恩命加邓国太夫人补注【鹤曰阳城郡王乃江陵节度卫伯玉旧次及梁权道皆以为大厯三年作案新旧史大厯初伯玉丁母忧朝廷以王昴代其任讽将士云云遂起复再任今诗乃贺其母受封则非三年作甚明旧史又云广徳元年乘舆幸峡伯玉有干畧乃拜江陵尹荆南节度等使寻封阳城郡王此语葢在大厯初丁母忧之前故此诗云郡依封土旧当是伯玉封王时母同受封而旧史帝纪又云大厯二年六月壬寅荆南节度使卫伯玉封阳城郡王与传自异然丁母忧在大厯初为是此诗当在广徳二年后大厯元年前作若如纪言则大厯二年卫之母已死又元年柏中丞遣柏别驾将命江陵起居太夫人时已有太夫人之称矣】
　　卫幕衔恩重【梦符曰按前汉书晋灼注曰卫青征匈奴絶大幕大克获帝就拜大将军于幕中故曰幕府赵曰一本题下注云阳城王卫伯玉也以其姓卫则用之尤工】潘舆送喜频【洙曰潘安闲居赋太夫人乃御板舆升轻轩】济时瞻上将【赵曰申言郡王节度江陵为上将】锡号戴慈亲富贵当如此尊荣迈等伦郡依封土旧国与大名新【赵曰言郡封虽仍是阳城郡而夫人之国加为邓国是为新矣】紫诰鸾回纸【赵曰紫诰紫锦之诰也鸾回纸谓纸上之字有回鸾之辨也】清朝燕贺人【洙曰大厦成而燕雀相贺】远传冬笋味【洙曰孟宗后母好笋令宗冬月求之宗入竹林痛哭笋为之生】更觉防衣春奕叶班姑史【洙曰班姑曹世叔妻班彪之女名昭字惠姬博学髙才世叔早卒有节行法度兄固着汉书其八表及天文志未及竟而卒和帝诏昭就东观蔵书阁踵而成之】芬芳孟母邻【洙曰潘安仁闲居赋此里仁以为美孟母所以三徙】义方兼有训【洙曰左传爱子教之以义方】词翰两如神【苏曰王献之词语秀丽笔画雄劲两如神江左为独歩】委曲承顔体骞飞报主身可怜忠与孝双美画麒麟【洙曰麒麟阁名也上画忠臣像】
　　江陵望幸【洙曰望车驾临幸也时大驾在蜀　广徳元年作】
　　补注【鹤曰江陵以上元元年九月建都故诗云雄都元壮丽王内翰云望车驾临幸时大驾在蜀然明皇幸蜀在至徳元载是时未以江陵为都当时代宗幸陜时此诗合是广徳元年是年代宗幸陜以卫伯玉有干畧乃拜江陵尹荆南节度等使意是时代宗有意幸江陵故有此作梁权道编在大厯三年殊无义无乃循旧次耳故此诗与前篇俱不应编在大厯三年诗内】
　　雄都元壮丽【洙曰汉髙纪上见宫室壮丽怒萧何曰非壮丽不足重威】望幸歘威神【洙曰鲁灵光殿赋景福兮帝室之威神甘泉赋配帝宫之悬圃兮象泰壹之威神赵曰顔延年车驾幸京口云望幸倾五州也歘许勿反注云有所吹起也】地利西通蜀天文北照秦【定功曰谓长安在荆渚之北】风烟含越乌【洙曰谢元晖诗风烟有鸟路江汉恨无梁古诗越鸟巢南枝】舟楫控吴人未枉周王驾【洙曰顔延年车驾幸亰口诗虞风载帝狩夏谚颂王游春方动宸驾望幸倾五州又周御穷辙迹夏载厯山川周王驾谓穆王满】终期汉武巡【洙曰汉武行幸雍幸汾阴荥阳还至洛阳瞻望河洛巡狩豫州】甲兵分圣防【苏曰羊祜得圣防耒分甲兵西北防秋】居守付宗臣【洙曰萧何传汉之宗臣左传君行则居守苏曰赵胜大事付宗臣议论】补注【鹤曰宗臣指郭子仪按史雍王适为闗内兵马元帅郭子仪副之复京师以子仪为京留守】早发云台仗恩波起涸鳞【洙曰哀江南赋由有云台之仗涸鳞见余波期救涸注】
　　江边星月二首【大厯三年作】
　　补注【鹤曰诗云江月辞风防江星别露船当是大厯三年秋江陵舟中作】
　　骤雨清秋夜金波耿玉绳【洙曰谢元晖诗清河晨耿耿寒渚夜苍苍金波丽鳷鹊玉绳低建章赵曰金波言月玉绳言星】天河元自白江浦向来澄映物连珠断【洙曰史五星如连珠】縁空一镜升【洙曰古诗破镜飞上天】余光忆更漏况乃露华凝【洙曰谢庄诗露华识猿音】
　　江月辞风防江星别雾船鸡鸣还曙色鹭浴自晴川歴歴竟谁种【洙曰谢惠连诗亭亭映江月古诗天上何所有歴歴种白榆】悠悠何处圆【洙曰沈休文咏月清光信悠悠谢希质月赋升清质之悠悠降澄晖之蔼蔼】客愁殊未巳他夕始相鲜
　　舟月对驿近寺【大厯三年作】
　　补注【鹤曰题云舟月又诗云月朗自明船朱楼白水边当是大厯三年舟中作】
　　更深不假烛月朗自明船金刹青枫外【洙曰西京杂记以黄金为刹】朱楼白水边【赵曰冯衍显志赋伏朱楼而四望】城乌啼眇眇【洙曰左传叔向曰城上有乌齐师其遁】补注【希曰江陵府松滋县有白水镇古乐府有乌夜啼汉文纪以眇眇之身师古曰眇眇犹言细末也】野鹭宿娟娟【苏曰张充月赋照娟娟之沙鹭】皓首江湖客钩帘独未眠
　　舟中【大厯三年作】
　　补注【鹤曰诗云风餐江柳下雨卧驿楼边即前篇所谓驿近寺之驿也当是大厯三年在江陵作】
　　风餐江柳下雨卧驿楼边【苏曰阻风餐柳下值雨坐蓬窻句法絶妙不知谁诗也恨不见全篇与鲁直读至此遂记而疏之疑子美亦法此二句而作也其诗二句在晋文类中】结防排渔网连樯并米船【洙曰樯船上帆竿】今朝云细薄昨夜月清圆飘泊南庭老只应学水仙【赵曰公自谓也】
　　遣闷【大厯三年作】
　　补注【鹤曰诗云地濶平沙岸舟虚小洞房当是大厯三年江陵作】
　　地濶平沙岸舟虚小洞房【洙曰谢元晖洞房殊未晓】使尘来驿道城日避乌樯【洙曰一作乌枪赵曰泊船之处近城日为城所障不照及樯故曰避乌樯】暑雨留蒸湿江风借夕凉【苏曰段瑄泛舟夜闻江风清冷瑄欣然曰冯夷借我一夕之凉】行云星隐见【贤遍切】叠浪月光芒萤鉴縁帷彻【赵曰萤光可以照物故曰萤鉴】蛛丝罥鬓长【罥音畎防伯曰罥鬓犹掠鬓也】哀筝犹凭几【凭皮孕切】鸣笛竟霑裳倚着如秦赘【之芮切洙曰贾谊传秦人家富子壮则出分家贫子壮则出赘师古曰言其不出妻家亦犹人身之有赘一説赘质也家贫无有聘则以身为质也君平曰子美寓他鄕如赘婿然】过逢类楚狂【洙曰楚狂接舆】气冲看剑匣【洙曰任彦升剑气凌云又张华见剑气冲牛斗】颖脱抚锥囊【洙曰平原君传曰夫贤士之处世也譬如锥之处囊中其末立见毛遂曰使遂早得处囊中乃脱颖而出非特末见而已】妖孽闗东臭兵戈陇右疮【苏曰班仲升云陇右兵戈疮痍未艾】时清疑武略世乱局文塲余力浮于海【洙曰语道不行乘桴浮于海】端忧问彼苍【洙曰见赋端忧多暇注诗彼苍者天】百年从万事故国耿难忘【苏曰辛受老年百事俱废无心系恋唯故国旧友耿耿难忘】
　　江陵节度阳城郡王新楼成王请严侍御判官赋七字句同作【大厯三年作】
　　补注【鹤曰公以大厯三年暮春至江陵而今诗云楼上炎天氷雪生当是其年夏作也史云伯玉大厯初丁母忧则是时未再朞也虽曰起复亦不当作楼命客赋诗当时士论丑之宜哉】
　　楼上炎天冰雪生髙飞燕雀贺新成【洙曰淮南子大厦成而燕雀相贺】碧窗宿雾蒙蒙湿朱栱浮云细细轻【修可曰晋羊球登西楼赋云画栋浮细细之轻云朱栱湿蒙蒙之飞雨王逸少见之击节爱羡竟日】杖钺褰帷瞻具美【洙曰见杖钺筑疆开意防注贾琮为冀州刺史旧典传车驾骖垂赤帷裳迎于州界及琮之部升车言曰刺史当逺视广聴纠察善恶何有反设垂帷裳以自掩塞乎乃命御者褰之百城闻风自然悚震】投壶散秩有余清【洙曰祭遵投壶雅歌】自公多暇延参佐江汉风流万古情【洙曰庾亮镇武昌佐吏乘月登楼不觉亮至将避之亮曰少住吾于此兴不浅陶侃曰亮非独风流兼有为政之术】
　　又作此奉卫王
　　补注【鹤曰诗云三伏炎蒸定有无则是与前篇不相逺作】
　　西北楼成雄楚都远开山岳散江湖二仪清浊还髙下【洙曰阳清为天阴浊为地】三伏炎蒸定有无补注【鹤曰王坦之传二仪以至公立徳列于清轻者上为天浊重者下为地又河圗括地象两仪未分其气混沌清浊既分伏者为天偃者为地汉郊祀志作伏祠孟康曰六月伏日也周时无至此乃有之师古曰伏者谓隂气将起迫于残阳而未得升故为蔵伏因名伏日也立秋之后以金代火金畏于火故至庚日必伏庚金也】推毂几年唯镇静【洙曰推吐回切冯唐传推毂遣将赵曰推毂以言卫王奉命为将】曳裾终日盛文儒【洙曰邹阳何王之门不可曵长裾乎】白头授简焉能赋【洙曰雪赋受简于司马大夫汉书登髙能赋可为大夫】愧似相如为大夫
　　舟出江陵南浦奉寄郑少尹审【大厯三年作】
　　补注【鹤曰鸣螀随泛梗别燕赴秋菰当是大厯三年秋作是时公移居公安公安在江陵之南故出南浦也时郑审为江陵少尹】
　　更欲投何处飘然去此都【洙曰贾谊何必怀此都】形骸元土木【洙曰嵇绍土木形骸龙章鳯姿】舟楫复江湖社稷纒妖气【洙曰左太冲奸回赑兵纒紫微】干戈送老儒百年同弃物万国尽穷途【洙曰见今日暮途穷注】雨洗平沙净天衔濶岸纡鸣螀随泛梗【赵曰螀音将蝉也螀得梗而托之故随泛梗而鸣苏曰蝉属郭林宗如寒螀随泛梗固亦难安】补注【希曰尔雅释蚬云蚬一名寒蜩又名寒螀似蝉而小青赤色者也】别燕起秋菰【洙曰宋玉燕翩翩其辞归苏曰李充云别燕背人去双起秋蒲菰赵曰菰雕胡也】栖托难髙卧【洙曰孔明髙卧南阳赵曰言其方有栖托难于髙枕以自安也】饥寒迫向隅【洙曰前汉刑法志满堂饮酒一夫向隅而泣】寂寥相喣沫【洙曰庄子与其相喣以湿相濡以沫孰若相忘于江湖】浩荡报恩珠【洙曰汉武帝昆明之池去鱼后衔明珠报之又随侯见伤蛇以药封之蛇衔明珠】溟涨鲸波动【洙曰谢灵运溟涨无端倪】衡阳雁影徂【洙曰蜀都赋云雁衔芦木落南翔冰泮北徂又应徳琏将就衡阳栖】南征问悬榻【洙曰陈蕃为乐安太守郡人周璆字而不名特为置一榻去则悬之】东逝想乗桴【洙曰语乘桴浮于海】滥窃商歌聴【洙曰北山移文窃吹草堂滥巾北岳七启云此子商歌之状】时忧卞泣诛【洙曰楚人卞和以玉璞三献不遇楚王遂再刖其足】经过忆郑驿【洙曰郑庄置驿】斟酌旅情孤
　　江南逢李年【大厯三年作】
　　补注【鹤曰梁权道编在大厯三年作荆南诗内按公以是年正月出峡暮春至江陵今诗云落花时节又逢君正其时也】
　　岐王宅里寻常见崔九堂前几度闻【洙曰公自注云即殿中监崔涤中书令湜之弟】补注【鹤曰按旧史岐王睿宗子始名隆范后避宗讳去二名曰范与薛王诛太平公主并封满五千戸开元十四年薨赠太子諡惠文王好学工书无贵贱为尽礼接待让皇帝赠云申岐王居安兴坊天宝三载以惠宣太子男略阳公珍为嗣岐王公当开元十四年虽巳十五嵗有登门之理然是时未有梨园弟子当是指嗣岐王而云则公见李年必在天寳十载已后】正是江南好风景落花时节又逢君【洙曰明皇杂録云天寳中上命宫中女子数百人为梨园弟子皆居宜春北院上素晓音律时有马仙期李年贺怀智皆洞知律度安禄山自范阳入觐亦献白玉箫管数百事皆陈于梨园自是音响殆不类人间有年特承顾遇于东都大起第宅僣侈之制逾于公侯流废江南毎遇良辰胜景常为人歌数阕座上闻之莫不掩泣罢酒】
　　官亭夕坐戱简顔十少府【大厯三年作】
　　补注【鹤曰诗云南国调寒杵西江浸日车又题云官亭夕坐及简顔十少府顔公安慰也当是大厯三年公安作公尝赋醉歌行有神仙中人不易得顔氏之子才孤标正其人也官亭当在公安】
　　南国调寒杵【赵曰庾信夜聴捣衣诗调声不用吟】西江浸日车【赵曰淮南子日乘车驾以六龙羲和为驭】客愁连蟋蟀【洙曰诗蟋蟀在堂】亭古帯蒹葭【洙曰诗蒹葭苍苍】不返青丝鞚【赵曰鞚马勒也青丝为之】虚烧夜烛花老翁须地主细细酌流霞【修可曰抱朴子载项曼卿言到天上仙人以流霞杯饮之】
　　秋日荆南述怀三十韵【大厯三年作】
　　补注【鹤曰此诗当是大厯三年秋未移公安前作】
　　昔承推奬分愧匪挺生材迟暮宫臣忝【洙曰陆机诗矫迹厠宫臣】艰危衮职陪【洙曰诗衮职有阙赵曰公自言当肃宗时拜拾遗掌供奉谏诤】扬镳随日驭【郑曰镳悲骄切马衔也】折槛出云台【洙曰朱云折槛显宗画二十八将于云台见致君丹槛折】罪戾寛犹活干戈塞未开【赵曰上欲诛甫赖张镐救之而免言一出之后干戈日相寻也】星霜鸟变【洙曰古诗玉衡指孟冬众星何歴歴白露霑野草时节忽复易秋蝉鸣树间鸟逝安适赵曰鸟燕也星霜之中见鸟变则不一其年矣】补注【希曰诗天命鸟毛氏曰鸟鳦也孔氏曰释鸟云燕燕鳦也色故又名鸟月令仲春鸟至】身世白驹催【洙曰庄子知北游人生天地之间若白驹之过郤忽然而巳释文白驹或云日也郤本作隙张良愿弃人间事学道轻举吕后强食之曰人生如白驹之过隙何自苦如此】伏枕因超忽扁舟任往来九钻巴噀火三蛰楚祠雷【洙曰语钻燧改火后汉栾巴噀酒救蜀火谓之巴噀火则栾巴所噀之火以形容其在成都及东川及夔州凡在蜀地者九遇清明鲍曰山谷简王观复曰子美入蜀下峡年月诗中可见其曰九钻巴噀火三蛰楚祠雷则往来两川九年在防州三年可知矣赵曰公以八月在夔在江陵是为雷之三蛰矣雷以三月而奋而以八月而蛰也谓之楚祠雷则楚人所祠之雷葢楚人好祠祭也】补注【希曰公以乾元二年冬入蜀大厯三年下峡恰是九春其中在防三年故曰三蛰楚祠雷楚祠谓楚襄王所游之地寰宇记谓防有古楚宫也赵谓楚人所祠之雷则非止谓在防见三冬葢永泰元年秋至云安而大厯三年春下峡所以为三冬】望帝传应实【洙曰见杜防诗注】昭王问不回【洙曰僖四年传齐侯遂伐楚楚子使与师言曰君处北海寡人处南海唯是风马牛不相及不虞君之渉吾地也何故管仲对曰尔贡苞茅不入王祭不供无以缩酒寡人是徴昭王南征而不复寡人是问对曰贡之不入寡君之罪也敢不共给昭王之不复君其问诸水濵】蛟螭深作横【戸孟切】豺虎乱雄猜【赵曰此两句托兴时有跋扈之强臣贼盗之巨猾故也】素业行已矣浮名安在哉【苏曰李膺前辈浮名安在争如一樽醇醪断送嵗月何苦区区计较名利耶】琴乌曲怨愤庭鹤舞摧頽【洙曰琴乌曲乌夜啼也吴人舞白鹤于市】秋水漫湘竹【洙曰湘妃挥泪溅竹竹皆斑】隂风过岭梅【洙曰大庾岭多梅人号梅岭】苦揺求食尾【洙曰司马子长报任少卿书曰猛虎在深山百兽震恐及在槛穽之中揺尾而求食积威约之渐也】常曝报恩腮【洙曰见浩荡报恩珠注三秦记江海集龙门鱼登者化龙不登者防额曝腮】结舌防谗柄探肠有祸胎【洙曰前汉博士结舌而不谈枚乘传祸生有胎】苍茫歩兵哭【洙曰阮籍为歩兵哭途穷】展转仲宣哀【赵曰仲宣王粲也以避难流离作士哀诗】饥借家家米【郑曰籍秦昔切】愁徴处处杯休为贫士叹任受众人咍得丧初难识荣枯划易该差池分组冕合沓起蒿莱不必伊周地皆登【一作知】屈宋才【洙曰伊尹周公屈原宋玉】汉庭和异域【洙曰前汉匈奴传和亲之论发于刘敬是时天下初定遭平城之难故从其言约结和亲赂遗单于冀以求安边境逮至孝文与通闗市妻以汉女增厚其赂嵗以千金而匈奴数背约束屡被其害】晋史坼中台【洙曰晋中台坼而张华诛】霸业寻常体宗臣忌讳灾羣公纷戮力圣虑窅徘徊【郑曰窅伊鸟切深目也】数见铭钟鼎【洙曰季武子作林钟之铭铭鲁公卫孔悝鼎铭】真宜法斗魁【洙曰隋志北斗一至四为魁五至七为杓】愿闻锋镝铸【洙曰贾谊过秦论秦收天下之兵聚之咸阳销锋镝铸以为金人十二以弱天下之兵】莫使栋梁摧【洙曰卫玠卒谢琨哭之曰梁栋折不觉哀赵曰晋陆玩拜司空谓賔客曰以我为三公是天下无人矣索酒着柱间祝曰当今乏才以尔为柱石之臣莫倾人梁栋】磐石圭多剪【洙曰汉封子弟磐石之宗成王封康叔剪桐叶为圭】凶门毂少推【洙曰冯唐传曰臣闻上古王者遣将也跪而推毂修可曰唐李卫公对唐太宗曰古者命将受钺凿凶门而出】垂旒资穆穆【洙曰诗天子穆穆】祝网但恢恢【洙曰成汤祝网老子天网恢恢】赤雀飜然至黄龙不假媒【洙曰春秋孔鱼圗曰鸟化为书孔子奉以告天赤雀集书上化为黄玉后汉黄龙见于谯赵曰此言祥瑞也遁甲曰赤雀不见则国无贤注赤雀主衔书阳精曰孙应圗曰黄龙者四龙之长也王者不漉池而渔则应和气而游于池沼】贤非梦傅野【洙曰髙宗梦得说于傅岩之野】隐类凿顔坏【洙曰扬雄传或凿坏以遁庄子鲁君闻顔阖贤欲以为相使者往聘因凿后垣而亡坏壁也】自古江湖客防心若死灰【赵曰庄子心可使若死灰师曰唐六典注云补阙拾遗武后垂拱中置子美肃宗时为左拾遗故云陪衮职琴録曰琴曲有乌夜啼吴兢古乐府解题云乌夜啼宋临川王义庆造也锋镝铸栋梁摧并见前注史记成王与叔虞戯削桐叶为珪曰以此封若史佚曰天子无戏言言则史书之礼成之乐歌之于是遂封叔虞于唐李卫公对唐太宗曰古者出师命将斋三日授之以銊推其毂曰进退惟时军中但闻将军之令不闻君命扬镳随日驭谓侍肃宗于灵武也折槛出云台谓谏房琯事见逐华州司功也火九鑚雷三蛰则知子美之客防巴凡九年矣望帝乃蜀帝其防化为杜防父老相传其言不虚子美居楚地托言昭王不回之事蛟螭豺虎以喻荆楚盗贼之多自乱离以来元勲旧徳皆摈弃不用而武夫年少多骤迁故子美有得丧难识荣枯易该之语而下文又言差池分组冕合沓起蒿莱又云贤非梦傅野皆托讽滥进者多也汉庭和异域言回纥送兵来助唐求尚主也晋史拆中台言房琯得罪也霸易寻常体言杂用霸道也宗臣忌讳灾言宗臣不敢直言也磐石圭多剪言广封同姓也凶门毂少推言命将多非其人也子美意欲朝廷礼敬大臣寛大宪网自然朱鳯来黄龙至无使贤人隐遁则天下不约而自平也隐类凿顔坏公自喻】
　　秋日荆南送石首薛明府辞满告别奉薛尚书颂徳叙怀斐然之作三十韵【大厯三年作】
　　补注【鹤曰按新唐书吐蕃传永泰大厯间再遣使者来聘于是戸部尚书薛景仙往报此诗云闻道和亲入又云防渉体何如则薛尚书乃景仙也石首乃江陵属邑公以大厯三年至荆南当是其年秋作】
　　南征为客久西别君初【赵曰上句言在江陵也梁张缵南征赋西属西之时乃秋日也】嵗满归鳬舄【赵曰鳬舄以薛明府之为县令即王乔之乗鳬】秋来把雁书【赵曰得尚书兄之书也雁书使苏武事】荆门留美化【洙曰唐萧铣屯军荆门号荆门军在夷陵郑曰荆门山名十道志荆州江陵县郢城县东南岸有荆门山】姜被就离居【洙曰续汉书姜肱兄弟三人皆以孝行著名肱年长与二弟共被卧亲友如此】闻道和亲入【洙曰见肯虑白登围注】垂名报国余连枝不日并八座几时除【洙曰见起居八座太夫人注景帝纪注凡言除者除故官就新官赵曰言尚书与薛石首不日相并如木之连理枝】往者胡星孛【洙曰胡星旄头也孛星光芒短其光四出孛孛然赵曰指言禄山也】恭惟汉网疎【洙曰汉刑法志禁网疎濶】风尘相澒洞【澒胡孔切洙曰洞箫赋风澒洞而不絶赵曰凡兵之地谓之风尘淮南子曰未有天地之时鸿蒙澒洞莫知其门】天地一丘墟【洙曰王粲诗崤函复丘墟赵曰言人民寡城郭荒也】殿瓦鸳鸯坼【洙曰邺都铜雀台皆鸳鸯瓦庾信赋昔为一双瓦飞入魏王宫赵曰魏文帝问晋宣王曰吾梦殿屋两瓦坠地化为鸳鸯何也宣对曰后宫当有暴死者帝曰吾诈卿耳宣曰夫梦者意耳茍以诚言便占吉凶言未卒黄门令奏宫人相杀】宫帘翡翠虚【洙曰西京杂记有翡翠帘】钩陈摧徼道【洙曰西都赋周以钩陈之位卫以严更之署又周庐千列徼道绮错】枪櫐失储胥【洙曰长杨赋木拥枪櫐以为储胥注枪櫐作木枪相櫐为栅也储胥馆名櫐力轨切赵曰上四句以言京师之陷而宫殿之毁也】文物陪巡狩【赵曰指言肃宗幸鳯翔文物陪则衣冠集于此】亲贤病拮据【赵曰诗予手拮据注云拮据撠挶也】公时呵猰防【洙曰猰防摩牙而食人定功曰尔雅猰防类防虎牙食人】首唱却鲸鱼【赵曰鲸鱼大鱼左传曰取其鲸鲵以为京观呵猰防却鲸鱼以譬却退巨贼之义】势惬宗萧相【洙曰萧相谓萧何也国之宗臣】材非一范睢【赵曰公自注葢秦拜范睢为客卿卒聴其谋使五大夫绾伐魏防懐其相秦也东伐韩少曲髙平防之又以其谋纵反间于赵赵以马服子代亷颇大破赵于长平皆范睢之谋故以比诸将】尸填太行道【行胡刚切】血走浚仪渠【洙曰大行山在河北浚仪渠汴河也】滏口师仍防【滏万矩切水名】函闗愤巳摅紫微临大角【洙曰隋天文志紫微大帝之座也又大角一星在摄提天王座也又名天栋赵曰言肃宗还长安也】皇极【洙曰皇极乗舆舆子辇属】正乗舆【赵曰洪范曰建用皇极史曰乘舆反正皇极】赏从频峨冕【从才用切洙曰僖二十四年传晋侯赏从亡者】殊恩再直庐【洙曰公自注公旧执金吾新受羽林前后二将军赵曰直庐则直宿殿庐也】岂惟髙卫霍曾是接应徐【洙曰卫青霍去病应徳琏徐公干】降集飜翔鳯【洙曰贾谊赋鳯凰翔于千仞兮覧徳辉而下之赵曰言兄弟如鳯之翺翔也】追攀絶众狙【洙曰庄子朝三暮四众狙皆怒】侍臣双宋玉【洙曰宋玉楚大夫】战防两穰苴【洙曰穰苴有司马兵法赵曰以文章言之则文章如宋玉以战防言之则武略如穰苴乃所以美薛之兄弟也】鉴澈劳悬镜【赵曰公言蒙尚书之鉴照澄澈如镜之悬也】荒芜巳荷锄【洙曰见眷言终荷锄注】向来披述作【洙曰石首处见公新文一巻】重此忆吹嘘【洙曰见只待吹嘘送上天注】白髪甘凋丧青云亦巻舒经纶功不朽【赵曰又言薛尚书也】防渉体何如【洙曰公自注公须奉使和吐蕃见上】应讶躭湖橘【洙曰潭洲有橘洲】常餐占野蔬十年婴药饵【洙曰见药饵扶吾随所之注】万里狎樵渔扬子淹投阁【洙曰见子云识字终投阁注】邹生惜曳裾【洙曰邹阳书何王之门不可曳长裾赵曰公自况也】但惊飞熠燿【洙曰诗熠燿宵行】不记改蟾蜍【洙曰张景阳下车如昨日蟾蜍四五圎】烟雨封巫峡江淮略孟诸【洙曰孟诸九泽名云】补注【希曰禹贡孟诸在豫州之境注云张鱼反又音诸左传尔雅皆作孟诸宋薮泽也汉书八薮为囿师古曰谓宋有孟诸云云】汤池虽险固【洙曰金城汤池苏曰侯本论曰金城汤池虽然险固亦不可恃】辽海尚阗淤努力输肝胆休烦独起予【洙曰语起予者商也赵曰时幽燕犹有不顺命者前汉沟洫志填淤反壤之害师古曰填淤谓壅泥也末句所以激之师曰师古曰以木枪及櫐绳连结以为储胥有储蓄以待所须也薛尚书尝奉使回纥乞兵以助讨故云闻道和亲入垂名报国余文物陪巡狩言尚书昔随宗幸蜀亲贤病拮据言皇子皆流离辛苦也猰防喻盗贼公时唱大义以讨贼岂特一范睢相秦但复魏齐之雠乎滏口师仍防言公督诸节度兵防于滏口收复京师故曰函闗愤巳摅皇极正乗舆言天子还京也岂惟髙卫霍曾是接应徐徳琏公干文士也天子中兴非特赏功又礼文儒而公文倍宋玉武过穰苴侍帝庙堂子美但荷锄躬耕而巳故曰荒芜已荷锄辽海尚填淤言禄山未平故子美末章勉薛尚书为国立功不独为诗以起予也】
　　哭李尚书之芳【大厯三年作】
　　补注【鹤曰按宗室世系表之芳乃蒋王恽之孙又旧史云安禄山奏为范阳司马禄山反自防归京师广徳二年兼御史大夫使吐蕃被留二嵗乃得归拜礼部尚书改太子賔客于后篇云还瞻魏太子賔客减应刘旧史云广徳二年使吐蕃而通鉴云广徳元年四月遣兼御史大夫李之芳等使于吐蕃为虏所留二年乃得归此诗云江湖涕然后篇云江雨湿铭旌则李之旅榇不曾归长安但客葬于荆州故诗又云复土昭丘逺诗作于大厯三年江陵府所以复有湖风井迳秋之句】
　　漳濵与蒿里逝水竟同年【洙曰李延年分送丧歌为二等薤露送王公大人蒿里送士大夫庻人使挽柩着歌之为挽歌】补注【希曰武五子传蒿里召兮郭门阅师古曰蒿里死人里】欲挂留徐剑【洙曰见把剑见徐君注】犹回忆戴船【洙曰见应寻戴安道注】相知成白首【洙曰潘安仁投分寄石友白首同所归】此别闲黄泉【洙曰左传不及黄泉】风雨嗟何及江湖涕然【胡畎切洙曰诗嗟何及矣文中子然流涕】修文将管辂【洙曰见修文地下郎注赵曰言李尚书竒才如魏之管辂】奉使失张骞【洙曰见查上覔张骞注】史阁行人在【洙曰周礼大行人小行人赵曰史阁言书名于史册也】诗家秀句传【苏曰陆士龙题诗对南山日晩得佳句】客亭鞍马絶【彭曰此言子美为客停留于此李公无复鞍马来相寻矣】旅榇网虫悬【洙曰沈休文诗网虫垂戸织夕鸟傍檐飞】复魄昭丘逺【洙曰登楼赋西接昭丘楚昭王墓】归魂素浐偏【洙曰宋玉魂兮归来郑曰浐所简切赵曰素浐长安之水也言李尚书乃长安人也潘安仁西征赋地有防素浐大临曰此二句言李葬于此】樵苏封葬地喉舌罢朝天【洙曰李固云陛下之有尚书犹天之有北斗斗为天之喉舌尚书亦犹陛下之喉舌】秋色凋春草王孙若个边【洙曰招隐芳草兮萋萋王孙兮不归大临曰此言李即与春草为邻矣】
　　重题
　　补注【鹤曰谓之重题又诗云湖风井迳秋与前篇秋色凋春草叶当是同时作】
　　涕洒不能收哭君余白头儿童相顾尽【洙曰言少时相顾今尽于此矣】宇宙此生浮江雨铭旌湿【洙曰记曰铭明旌】湖风井迳秋【洙曰芜城赋歌曰边风急兮城上寒井迳灭兮丘陇残】还瞻魏太子賔客减应刘【洙曰曹丕书曰应徐陈刘一时俱逝矣赵曰公自注云公厯礼部尚书薨于太子賔客应则应玚刘则刘桢】
　　独坐【大厯三年作】
　　补注【鹤曰诗云江敛洲渚出天虚风物清当是江陵作梁权道亦编在大厯三年荆南诗内】
　　悲秋回白首倚杖背孤城江敛洲渚出【洙曰谢惠连诗萧条洲渚祭】天虚风物清沧溟服【洙曰一作恨】衰谢朱绂【洙曰易曰朱绂方来】负平生【赵曰公赐绯矣负平生言无所用于时也】仰羡黄昏鸟投林羽翮轻【师曰黄昏鸟犹得所归子美以久客他鄕曾归鸟之不如乎】
　　暮归【大厯二年作】
　　补注【鹤曰诗云南度桂水阙舟楫北归秦川多鼓鞞当是大厯二年夔州作而梁权道编在三年荆南诗内按公三年正月出峡舟达江陵秋移公安有舟中出南浦诗非无舟楫又诗云霜黄碧梧白鹤栖城上击柝复乌啼则诗乃秋末作若在大厯三年作则其年秋在公安冬移岳阳有舟雪洒寒灯之句与阙舟楫愈不叶赵注云城上击柝为白帝城为是是年吐蕃宼灵州邠州京师戒严故曰北归多鼓鞞三年虽吐蕃亦宼邠灵州京师亦戒严然若作江陵作则北归长安不由秦川】
　　霜黄碧梧白鹤栖城上击柝复乌啼【赵曰白帝城也易重门击柝修可曰琴曲有乌夜啼宋临川王义庆造也】客子入门月皎皎【洙曰诗月出皎兮】谁家捣练风凄凄【洙曰诗风雨凄凄】南渡桂水阙舟楫【师曰恨无济川之才】北归秦【洙一作洛】川多鼓鞞【赵曰时吐蕃之兵未息也师曰言京师尚屯兵以防守也】年过半百不称意明日看云还杖藜
　　移居公安敬赠卫大郎钧【大厯三年作】
　　补注【鹤曰公以大厯三年秋移居公安此诗云水烟通径草秋露接园葵乃是时作】
　　卫侯不易得余病汝知之雅量涵髙逺清襟照等夷【尹曰袁粲答王俭诗老夫亦何寄之子照清襟清气溢素襟彦辅曰夷平也谓平交也】平生感意气【赵曰言意气之感也】少小爱文辞【苏曰羊欣少小爱笔研文辞名公多竒之】河海由来合风云若有期【洙曰河出昆仑千里一曲九曲入海古诗风云若遇防】形容劳宇宙【洙曰陶潜寓形宇宙复几时赵曰言憔悴垂老于世】质朴谢轩墀【赵曰言无复仕于朝廷】自古幽人泣【洙曰易幽人贞吉】流年壮士悲【苏曰文选流年苒苒壮士悲感】水烟通径草秋露接园葵【洙曰陆士衡园葵诗种葵北园中零露垂鲜泽赵曰述其移居于公安之地也】入邑豺狼鬬【赵曰以比盗贼也】伤弓鸟雀饥【赵曰以比穷困之民也】白头供宴语【赵曰公自谓也】乌几伴栖迟【赵曰乌皮几也言迁于公安唯有此物】补注【希曰夏侯若东方朔画像赞栖迟下位】交态遭轻薄【洙曰古诗五陵轻薄皃】今朝豁所思
　　公安送韦二少府匡赞【大厯三年作】
　　补注【鹤曰诗云时危兵甲黄尘里日短江湖白髪前是大厯三年秋晚作是年吐蕃入宼京师戒严】
　　逍遥公后世多贤【洙曰韦嗣立封逍遥公所隐谷曰逍遥谷田曰北史韦夐字敬逺孝寛之兄志尚夷简淡于荣利号曰逍遥公故世系表谓韦氏九房以夐之后为逍遥公房嗣立之后为小逍遥公师曰子美称逍遥公乃夐非嗣立】送尔维舟惜此筵念我能书【洙曰一作常能】数字至将诗不必万人传时危兵甲黄尘里日短江湖白髪前古往今来皆涕泪断肠分手各风烟【洙曰别赋造分手而衔涕又分手易前期】
　　赠虞十五司马【上元寳应间作】
　　补注【鹤曰梁权道编在大厯三年公安诗内今考诗云百年嗟已半若在是年作则公巳五十七嵗当如暮归诗云年过半百不称意于此云百年虚过半今不云过而云巳意是上元寳应间在浣花作故云沙岸风吹叶云江月上轩若在公安则未尝舍舟所谓维舟倚前浦是也】
　　远师虞秘监【世南】今喜识孙形象丹青逼家声器宇存【洙曰见烜赫旧家声注苏曰厐綂要识家声先着器宇寛卑】凄凉怜笔势浩荡问辞源【苏曰江緫词源浩荡学海渊深】爽气金天豁【洙曰王子猷西山朝来致有爽气】清谈玉露繁【洙曰董仲舒有玉杯繁露】伫鸣南岳鳯【洙曰刘公干鳯凰集南岳徘徊孤竹根师曰衡山南岳也】欲化北溟鲲【洙曰庄子北防有鱼其名为鲲化而为鸟其名为鹏】交态知浮俗【赵曰郑庄传翟公题门曰一贫一富乃知交态】儒流不异门【洙曰儒门流同门异戸】过逢连客位【洙曰沈休文诗客位紫苔生】日夜倒芳樽沙岸风吹叶云江月上轩【洙曰别赋月上轩而飞光】百年嗟巳半四座敢辞喧书籍终相与青山隔故园【苏曰南史王筠沈约见筠文咨嗟而叹曰昔蔡伯喈见王仲宣称曰王公之孙吾家书籍悉当相与仆虽不敏请附斯言师曰子美欲悉以书籍与虞庻几传子美之业也】
　　公安县怀古【大厯三年作】
　　【鲁曰吴大帝推蜀先主为左将军荆州牧镇油口即居此城时人号备为左公故名其城曰公安】
　　补注【鹤曰诗云寒天催日短风浪与云平当是大厯三年秋晩作】
　　野旷吕蒙营【洙曰呉将吕蒙营于公安郑曰十三州志吴大帝封吕蒙为孱陵侯居此地故曰营】江深刘备城【洙曰刘备初为荆州牧】寒天催日短【苏曰郡平客居多事值寒天钟鼓催檐外日短】风浪与云平洒落君臣契【赵曰先主与诸葛也】飞腾战伐名维舟倚前浦长啸一含情【洙曰阮籍见孙登长啸而返】
　　公安送李二十九弟晋肃入蜀余下沔卾
　　补注【鹤曰公以大厯三年冬发公安往岳阳今诗云樯乌相背发葢其时故题云余下沔卾后不果至武昌】
　　正解柴桑防【洙曰谢诗解防前侣柴桑属浔阳郡郑曰柴桑地名在江州】仍看蜀道行【赵曰送晋肃入蜀也】樯乌相背发【赵曰樯上刻为乌形】塞雁一行鸣南纪连铜柱【洙曰见南纪标铜柱注】西江接锦城【洙曰世说成都城皆种芙蓉至秋开望之若城故号锦城】凭将百钱卜飘泊问君平【赵曰严君平卖卜于成都日阅数人得百钱乃止】
　　宴王使君宅题二首【大厯三年作】
　　补注【鹤曰诗云江湖堕清月当是在荆南作梁权道编在公安诗内然均不出大厯三年秋王使君当是闲居邑中故云汉主追韩信苍生起谢安】
　　汉主追韩信苍生起谢安【洙曰汉王入闗诸将多逃萧何独追韩信晋谢安髙卧东山为苍生而起】吾徒自飘泊世事各艰难逆旅招邀近他鄕意绪寛补注【希曰意一本作思】不才甘朽质【洙曰杨恽书材行朽秽文质无所底】髙卧岂泥蟠【洙曰扬子龙蟠于泥赵曰所以自谦也】
　　泛爱容霜鬓留欢卜夜闗【洙曰一作夜阑子美父讳闲诸家本辨两处非闲字此亦可知其误】补注【希曰鬓一本作髪闗一本作闲不唯无义又是公父讳王内翰云辨两处非闲字此可知其误又一本作夜阑为是】自吟诗送老相劝酒开顔戎马今何地【洙曰古诗戎马遍九州】乡园独在山补注【希曰在一本作旧】江湖堕清月【赵曰李白诗更看江月堕清波】酩酊任扶还【苏曰嵇康常醉人扶还家古诗但教长酩酊任自别人扶】
　　留别公安太易沙门【大厯三年作】
　　补注【鹤曰沙门乃僧之通称梁防稽沙门惠皎作髙僧传云汉始有沙门唐元奘称沙门是也诗云沙村白雪犹含冻江县红梅已放春当是大厯二年冬起岳阳时作】
　　隠居欲就庐山逺丽藻初逢休上人【洙曰汤休上人也】数问舟航留制作长开箧笥拟心神沙村白雪仍含冻【师曰相如上林赋其北则含冻裂地渉氷掲河】江县红梅已放春先踏炉峯置兰若徐飞锡杖出风尘【洙曰炉峯香炉峯也在浔阳庐山有东西二村寺】





　　补注杜诗巻三十四
　　钦定四库全书
　　补注杜诗巻三十五　　　宋　黄希　原本
　　黄鹤　补注
　　晓发公安数月憇息此县【大厯三年作】
　　补注【鹤曰大厯三年秋公移居公安冬深入岳阳此诗作于其时诗云北城撃柝复欲罢谓九月吐蕃入防京城戒严今巳罢矣】
　　北城撃柝复欲罢【洙曰易重门撃柝哀七年传鲁撃柝闻于邾】东方明星亦不迟【洙曰晋传云东方大明星光影照千里诗东有啓明西有长庚注曰旦出谓明星为启明日既入谓明星为长庚庚续也笺云启明长庚皆有助日之名而无实光孙炎曰明星太白也出东方髙三舍而曰太白矣长庚不知是何星也或一星出在东西而异名或二者别星未能审也】邻鸡野哭如昨日【苏曰张禹邻鸡哭野廐马嘶风超坐拊髀望鄕长叹】物色生态【洙曰一作生生】能几时【洙曰顔延年日暮行乐归物色桑榆时】舟楫眇然自此去【苏曰钟繇驾松舟桧楫眇然下惊波而去】江湖逺适无前期【洙曰沈休文别范安咸平生少年分手易前期赵曰无前期谓不知所止】出门转盼巳陈迹【洙曰王羲之俛仰之间巳为陈迹】药饵扶吾随所之【洙曰谢灵运防南亭诗药饵情所止衰疾忽在期】
　　泊岳阳城下【大厯三年作】
　　补注【鹤曰诗云舟雪洒寒灯当是大厯三年冬深作】
　　江国逾千里山城仅百层【洙曰顔延年赋临广望坐百层】岸风翻夕浪舟雪洒寒灯留滞才难尽【洙曰管辂曰酒不可极尽吾欲持酒以礼持财以愚何患之有也史太史公自序太史公留滞周南】艰危气益増【洙曰马援曰大丈夫穷当益坚老当益壮赵曰史云懦夫増气】图南未可料变化有鲲【洙曰荘子北溟有鱼其名为鲲鲲之大不知其几千里也化而为鸟其名为之背不知几千里也又云背负青天而莫之夭阏焉而后乃今将图南也】
　　防船苦风戯题四韵奉简郑十三判官泛
　　补注【鹤曰诗云涨沙霾草树舞雪渡江湖当是大厯三年在岳阳时作】
　　楚岸朔风疾天寒鸧鸹呼【洙曰西都赋鸟则鸧鸹泛浮徃来】涨沙霾草树【洙曰丘希范诗森森荒树齐析析寒沙涨】舞雪渡江湖【洙曰古诗扁舟载风雪半夜渡江湖定功曰鲍照学刘公干体云胡风吹朔雪千里渡龙山集君瑶防上飞舞两楹间】吹防时时落【洙曰孟嘉传嘉为桓温参军既和而正温重之九月九日温逰龙山参僚毕集时佐吏并着戎服有风吹嘉帽落堕桓谓左右及賔客勿言且以观其举止】维舟日日孤【洙曰诗泛泛杨舟绋纚维之】因声置驿外【赵曰题云简郑十三判官故使郑荘置驿事】为覔酒家垆【洙曰司马相如传文君当垆郭璞曰垆酒垆师古曰卖酒之处累土为垆以居酒瓮四邉隆起其一面髙形如鍜垆故名垆耳】
　　登岳阳楼【大厯三年作】
　　补注【鹤曰唐子西云过岳阳楼观子美诗不过四十字耳气象闳放涵蓄深逺殆与洞庭争雄所谓富哉言乎者余谓一诗之中如呉楚东南拆乾坤日夜浮一聨尤为雄伟虽不到洞庭者读之可使胷次豁逹当是大厯三年作】
　　昔闻洞庭水【郑曰在岳州】今上岳阳楼【洙曰风土记曰阳羡县东有太湖中有包山山下有洞穴潜行地中无所不通谓洞庭地脉】呉楚东南坼【赵曰呉与楚地相接此实道洞庭濶逺之状】乾坤日夜浮【赵曰言在乾坤之内其水日夜浮也语既髙妙有力而言洞庭之光大过如此】补注【希曰浑天仪天如鸡子地如鸡子中黄孤居天内天大地小表里有水四海之水浮于元气之上天地各乘气而立载水而行又水衡记天下之至多者水焉浮天而载地也】亲朋无一字老病有孤舟【苏曰孔伋友人见访问先生何之伋揺溪上孤舟曰有此足以养老病复何愁焉】戎马关山北慿轩涕泗流【洙曰老子戎马出郊张景阳登防诗逺望涕泗流赵曰王仲宣登楼赋云慿轩槛以逺望向北风而开襟】
　　陪裴使君登岳阳楼【大厯四年作】
　　补注【鹤曰诗云雪岸丛梅发春泥百草生当是大厯四年初春作裴使君必岳守故用陈蕃事诗云礼加徐孺子】
　　湖濶兼云雾楼孤属晚晴礼加徐孺子【洙曰后汉徐孺子豫章南昌人时陈蕃为太守以礼请署功曹穉不免之郡既谒而退蕃在郡不接賔客惟穉来时设一榻去则悬之后举有道定功曰徐孺子公自比也】诗接谢宣城【洙曰谢晖为宣城郡太守时之宣城出新林浦向板桥有云江路西来永归流东北骛天际识归舟云中辨江树】雪岸丛梅发春泥百草生敢违渔父问从此更南征【洙曰史记屈原传令尹子兰怒屈原使上官大夫短原于楚防王怒而迁之原至江濵被髪行吟泽畔渔父见而问之曰子非三闾大夫欤何故至此原曰举世混浊而我独清众人皆醉而我独醒是以见放宋王作招魂辞曰献岁发春兮汩吾南征些】
　　过南岳入洞庭湖【大厯四年作】
　　补注【鹤曰题云过南岳入洞庭湖则当是自潭州回岳阳作而诗云欹侧风防满防防水驿孤又云翠牙穿裛桨碧节吐寒蒲正大厯四年正月自岳阳之潭州时作殆谓自岳阳过南岳而入洞庭也梁权道亦编在其年赴湖南诗内】
　　洪波忽争道岸转异江湖鄂渚分云树衡山引舳舻【洙曰屈原九章乘鄂渚而返顾汉武纪舳舻千里师古曰舳音轴舻音卢郑曰説文云舳舟尾舻舟前也】翠牙穿裛蒋碧节吐寒蒲【赵曰桨字在韵书音奨云所以隐船曰桨今详其义乃菰蒋之蒋耳盖蒲有节而蒋有牙也】补注【希曰淮南子原道训篇浸潭苽蒋许氏注云浸潭之间以生苽蒋实苽者蒋实也苽读觚哉之觚蒋读水浆之浆今公乃作侧声用何也本草蒲有九节者为贵】病渇身何去春生力更无壤童犁雨雪渔屋架泥涂欹侧风防满微防水驿孤悠悠回赤壁【赵曰赤壁在夏口之东武昌之西郑曰盛之荆州记曰薄沂县防江一百里南岸名赤壁周瑜破魏武于赤壁东西一百六十里】浩浩略苍梧【赵曰苍梧在洞庭西南之地乃永州也】补注【希曰九域志载苍梧山在道州】帝子留遗恨曹公屈壮图【洙曰屈平九歌湘君云帝子降兮北渚目眇眇兮愁予史记舜南巡狩崩于苍梧之野礼记曰舜苍梧二妃不从后汉献帝纪建安十三年曹操自为丞相南征刘表表卒少子琮立以荆州降操以舟师伐孙权权将周瑜败之于乌林赤壁周瑜传曹公入荆州刘琮举众降权延见羣下问以计策瑜曰操虽托名汉相其实汉贼也操自送死而可迎之乎瑜请得精兵三万人进徃夏口为将军破之权曰老贼欲废汉自立乆矣徒忌二袁吕布刘表与孤耳今数雄巳灭惟孤尚存与老贼势不两立君言当撃甚与孤合此天以授孤也遂共图计逆曹公遇于赤壁破之】圣朝光御极残孽驻艰虞才淑随厮养【洙曰蒯通传随厮养之役者失万乘之权守儋石之禄者阙卿相之位】名贤隐鍜鑪【郑曰鍜鑪小冶也赵曰此言上虽复长安而吐蕃犹未息是为驻艰虞才淑之人有随厮养者名士之贤有隐鍜鑪者嵇康初居贫与向秀共鍜于支树之下以自赡给】邵平元入汉【洙曰萧何传陈豨反髙祖自将至邯郸而韩信谋反关中吕后用何计诛信上闻诛信使使拜何为相国益封五千戸卫诸君皆贺卲平者故秦东陵侯谓何曰祸自此始矣上暴怒于外而居守于内非被矢石之难而益君封置卫者以今者淮隂新反于中有疑君心夫置卫卫君非所以宠君愿君谢封勿受悉以家财佐军何从其计上大悦】张翰后归呉【洙曰晋文苑传张翰呉人齐王冏辟为大司马东曹掾翰因见秋风起乃思呉中菰米蒪菜鲈鱼叹曰人生贵得适志何能羁宦数千里以要名爵乎遂命驾而归】莫怪啼痕数危樯逐夜乌【洙曰樯挂防木也赵曰樯上刻乌以候风隂铿诗樯转向风乌】
　　宿青草湖【大厯四年作】
　　补注【鹤曰青草湖在岳州与洞庭湖相连当是大厯四年赴湖南时宿此】
　　洞庭犹在目青草续为名【梦符曰按岳州图经洞庭湖在县西南一里荆州记云巴陵南有青草湖与洞庭湖相连周回数百里日月出没其中郑曰十道志在岳州荆州记因青草山为名周回八百里呉録地志巴陵有青草湖盖洞庭本指呉县南所谓太湖是也】宿桨依农事【赵曰楚人于湖中种田故宿桨依之也】邮籖报水程【赵曰舟中所用以知时也漏筹谓之邮籖古诗鸡人司漏转更籖】寒氷争倚薄云月逓微明湖鴈双双起人来故北征【洙曰九歌云驾飞龙兮北征邅吾道兮洞庭】
　　宿白沙驿【洙曰初过湖南五里　大厯四年作】
　　补注【鹤曰诗云湖外草新青又云万象皆春气当是大厯四年春赴湖南时经此】
　　水宿仍余照【洙曰谢灵运入彭蠡湖日作客防倦水宿风湖难自论】人烟复此亭驿邉沙旧白湖外草新青万象皆春气孤槎自客星【洙曰博物志曰仙查犯牛斗客星于蜀郡问严君平】随波无限月【苏曰景差湘江辞云随波无限月愁杀独醒人望月莫兰酌流泪沾衣巾】的的近南溟【洙曰荘子鹏鸟海运则将徙于南溟南溟天池也】
　　湘夫人祠【大厯四年作】
　　【洙曰屈原九歌有湘夫人韩愈黄陵庙碑云湘旁有庙曰黄陵自前古立以祠尧之二女舜二妃者庭有古碑断裂分散在地其文剥缺考图记言汉荆州牧刘表兄立题碑曰湘夫人今騐其文乃晋太康九年又题其额虞帝二妃之碑非刘之立者秦博士对始皇帝云湘君者尧之二女舜妃者也刘向郑亦皆以二妃为湘君离骚九歌既有湘君又有湘夫人王逸之解以为湘君者自为水神而谓湘夫人乃二妃也从舜南征三苗不返道死沅湘之间山海经曰洞庭之山帝之二女居之郭璞疑二女者帝舜之后不当降小君为其夫人因以二女为天帝之女以余考之璞与王逸俱失也尧之长女娥皇为舜正妃故曰君其二女英自宜降曰夫人也故九歌辞谓娥皇为君谓女英为帝子各以其盛者言之也礼有小君明其正者得称君也书曰舜陟方乃死传谓舜升道南方以死或曰舜死葬苍梧二妃从之不及溺沅湘之间余谓竹书纪年帝王之没皆曰陟陟升也谓升天也书殷礼陟配天言以道终其德协天也书纪舜之没云陟与竹书同文也其下言陟方乃死者所以释陟为死也地之势东南下如言舜南巡而死宜言下方不得言陟方也以此谓舜死葬苍梧之野于时二妃从之不及而溺者皆不可信】补注【鹤曰按九域志二妃庙在全州而全在唐为永州故今全有零陵郡古城又灌阳县旧属永公自岳之潭不应舟出此当是别有祠在洞庭之上流山海经云洞庭之山帝之二女居之宜有祠也诗云晩泊登汀树微馨借渚苹后篇祠南夕望云百丈牵江色孤舟泛日斜皆谓舟之所经则祠在洞庭之上长沙之下无疑故韩愈黄陵庙碑云以私钱十万抵岳州愿易庙之圯桷腐瓦于刺史王堪之此诗当是大厯四年春作】
　　肃肃湘妃庙【洙曰肃肃敬也诗思齐肃肃在庙】空墙碧水春虫书玉佩藓燕舞翠帷尘晩泊登汀树微馨借渚苹苍梧恨不浅染泪在丛筠【洙曰湘妃涕泣以泪挥竹染竹成斑赵曰张华博物志云舜死二妃泪下染竹即斑】补注【鹤曰竹纪云湘竹亦曰湘妃竹生潇湘亦引博物志云舜南巡死于苍梧二妃泪下染竹成斑二妃为湘神故曰湘妃】
　　祠南夕望
　　补注【鹤曰与前篇同一时作】
　　百丈牵江色【洙曰海赋掲百丈所以牵船也连竹为之】孤舟泛日斜兴来犹杖屦目断更云沙山迷春竹【洙曰屈原九歌有山祠余处幽篁兮终不见天路险厄兮独后来】湘娥倚暮花【洙曰湘娥屈平所谓湘君也郭璞江赋协灵运于湘娥】湖南清絶地万古一长嗟【苏曰徐元诗万古长安景搔头一叹嗟】
　　发白马潭【大厯四年作】
　　补注【鹤曰诗云水生春防没又云南征且未回旧次在祠南夕望之后当是大厯四年赴湖南时作】
　　水生春防没【洙曰呉志孙权传注权为牋与曹公説春水方生公宜速去】日出野船开宿乌行犹去花丛笑不来人人伤白首处处接金杯莫道新知要【赵曰楚词云乐莫乐于新相知】南征且未回【洙曰屈平离骚济沅湘以南征】
　　归鴈【大厯四年作】
　　补注【鹤曰诗云是物闗兵气何时免客愁当是大厯四年春赴湖南时作时吐蕃未寕】
　　闻道今春鴈南归自广州见花辞涨海【赵曰涨海海名也】避雪到罗浮是物闗兵气何时免客愁年年霜露隔不过五湖秋
　　野望【大厯四年作】
　　补注【鹤曰诗云云山兼五岭风壌带三苗野树侵江濶春蒲长雪消当是大厯四年春作】
　　纳纳乾坤大行行郡国遥【洙曰古乐府行行重行行】补注【希曰楚辞衣纳纳而掩露魏武帝诗行行日巳逺人马同时饥】云山兼五岭【鲁曰陆机赠頋交阯诗伐鼔五岭表苍舒曰按秦始皇畧定扬越调戍五方南守五岭塞上岭一也骑归岭二也都厐岭三也畧绪岭四也越城岭五也自北徂南入越之道必由岭焉黄曰裴氏广州记曰大庾始安临贺桂阳掲阳是五岭何曰邓德明南康记曰大庾岭一桂阳甲骑岭二九真郡厐岭三临贺萌绪岭四始安越岭五】风壤带三苗【洙曰舜典窜三苗于三危注云苗国名缙云氏之后为诸侯饕餮三危西裔昭元年説自古诸侯不用王命者虞有三苗夏有观扈】补注【希曰书注三苗之国左洞庭右彭蠡此诗乃自岳之潭舟经洞庭故云谓之兼五岭者亦以其地连临贺始安也】野树侵江濶春蒲长雪消扁舟空老去无补圣明朝
　　入乔口【大厯四年春作】
　　【鲁曰长沙北界】补注【鹤曰唐志潭州有乔口镇兵九域志乔口镇在长沙县当是大厯四年春作】
　　漠漠旧京逺【洙曰陆机乐府街巷纷漠漠卢谌诗南望旧京路】迟迟归路賖残年傍水国【洙曰周礼水国用龙节顔延年诗水国周地险】落日对春华树蜜早蜂乱【田曰树蜜棋也崔豹古今注曰棋一名树蜜一名木饧实形拳曲核在实外荆湘多此师曰树蜜棋也或作拘髙大似白杨多枝而曲飞鸟喜巢其上所谓止椇来巢是也而説者谓蜜当作宻非也若望兠率寺诗云树蜜当山径江深隔寺门自当作宻】补注【希曰本草石蜜陶隐居云即崖蜜也又有木蜜呼为食蜜悬树枝作之木蜜即树蜜自不必别求况言轻鷰而及江泥言早蜂而及树蜜皆其类也】江泥轻鷰斜贾生骨巳朽凄恻近长沙【洙曰前贾谊传天子议以谊在公卿之位绛灌之属尽害之乃毁谊曰雒阳之人年少初学专欲擅权纷乱诸事于是天子役亦踈之以谊为长沙王傅谊既谪去意不自得渡湘为赋吊屈原后梁王胜堕马死谊自伤为傅亡状常哭泣后嵗余亦死老子曰其人与骨巳皆朽矣】
　　铜官渚守风【大厯四年春作】
　　【赵曰潭州长沙有铜官山云楚铸钱处则此渚乃以是得名乎郑曰寰宇记铜官山在湘县南一百一十八里与长沙分县界】补注【鹤曰按寰宇记梓州铜山县西南五十八里亦有铜官山又李膺蜀记云梓州武县简州金水县竞铜官坑则梓州亦自有铜官山公又尝至梓然此诗不夜楚防落避风湘渚间则在潭州明矣当是大厯四年春作】
　　不夜楚防落避风湘渚间水耕先浸草春火更烧山补注【希曰三秦记赵髙烧山山鸡飞走】早泊云物晦逆行波浪悭飞来双白鹤过去杳难攀【洙曰汉武诏火耕水耨应邵曰烧草下水种稻草生髙七八寸因悉芟去复下水灌之草死独稻长所谓水耕欧曰古乐府虞世南飞来双白鹤奋翼逺凌烟俱栖集紫盖一举背青田师曰古调云飞来双白鹤乃从西南来又古乐府载飞来双白鹤三篇梁元帝云时从洛北渡飞向辽东来皆过去难攀之意也】
　　北风【大厯四年春作】
　　【洙曰新康江口信宿方行】补注【鹤曰诗云春生南国瘴气待北风苏当是大厯四年春暖喜得北风而作也回棹诗云衡岳江湖大蒸池疫疠偏盖其时也】
　　春生南国瘴气待北风苏向晚霾残日【洙曰诗终风且霾赵曰尔雅云风而雨土为霾实言昏曀之状也】初宵鼔大鑪【洙曰庄子大宗师以天地为大鑪王粲师传鼔洪鑪以燎毛髪】爽携卑湿地【洙曰贾谊传谊既以谪居长沙卑湿谊自伤悼乃为赋】声拔洞庭湖万里鱼龙伏三更鸟兽呼【赵曰鱼龙惧而藏伏鸟兽惊而呼鸣】涤除贪破浪【赵曰南史宗慤云愿乗长风破万里浪】愁絶付摧枯执热沉沉在【洙曰桑柔诗谁能执热逝不以濯】凌寒往往须且知寛病肺不敢恨危涂再宿烦舟子【洙曰庄三年传再宿为信赵曰诗招招舟子】衰容问仆夫【黄曰邵平衰容忘事时复问仆夫南北】今晨非盛怒【赵曰宋玉风赋盛怒于土囊之口】便道即长驱隐几防防席【洙曰海赋挂防席庄子南郭子綦隐几而坐隐凭也】云山涌坐隅
　　发潭州【大厯四年春作】
　　补注【鹤曰诗云晓行湘水春当是大厯四年春自潭之衡时作明年虽亦尝去潭之衡然是时巳夏故知其为今年作】
　　夜醉长沙酒【洙曰谢惠连雪赋酌湘呉之醇酎】晓行湘水春岸花飞送客樯燕语留人贾傅才何有【洙曰贾谊为长沙王太傅】褚公书絶伦【洙曰按唐书禇遂良博渉文史尤工书父友欧阳询甚重之太宗尝谓侍中魏徴曰虞世南死后无人可论书徴曰遂良下笔遒甚得王羲之体太宗即日召令侍书太宗尝出御府金帛购求羲之书迹天下争赍古书诣阙以献当是莫能辨其真伪遂良备论所出一无舛误永徽元年髙宗将废皇后王氏立昭仪武氏为后遂良极谏以为不可致笏于殿陛曰还陛下此笏仍解巾叩头流血帝怒令引出翌日李勣奏曰此乃陛下家事不合问外人帝乃立武昭仪为皇后左迁遂良潭州都督显庆三年为宻中刺史桓谭以扬雄为絶伦】补注【鹤曰一本注云禇永徽末放此禇公置笏解巾极諌王后不宜废髙宗若聴其言安得有武氏之祸其忠操可谓絶伦矣书特其小耳】名髙前后事回首一伤神
　　双枫浦【大厯四年作】
　　补注【鹤曰大厯四年去潭州时作诗云自惊衰谢力不道栋梁材盖因枫而自伤也】
　　辍棹青枫浦双枫旧巳摧【洙曰阮籍诗云湛湛长江水下有枫树林】自惊衰谢力不道栋梁材浪足浮纱帽皮须截锦苔江邉地有主暂借上天回【赵曰此用乗槎事也】
　　回棹【大厯四年作】
　　【赵曰此公厌衡山之热忆岘山之凉欲回棹而徃盖公本襄阳人也】补注【鹤曰鲁谓是大厯五年作然诗不言臧玠之变当止是大厯四年至衡州畏热欲归襄阳而卒留于潭】
　　宿昔试安命【赵曰庄子云知其不可奈何而安之若命】自私犹畏天劳生系一物【赵曰人之劳生不免系着一物若名若利皆是矣】为客费多年衡岳江湖大【郑曰荆州记衡州南岳也周旋数百里髙四千一十丈】蒸池疫疠偏【郑曰寰宇记衡州衡阳县蒸水源出县西名蒸水者其气如蒸也山水经云蒸水出重安县南又东北至临蒸至湘渭之蒸口】散才婴薄俗有迹负前贤【赵曰贤者每以迹为累故以絶迹为贵今有留滞之迹以为负愧于前贤矣】巾拂那闗眼【赵曰巾拂所以庄肃形容之物】瓶罍易满船【蘓曰洪峤解官去长沙临行叹曰儿女满眼归无负郭满船瓶罍复何益于吾哉】火云滋垢腻【洙曰淮南子曰早云烟火】涷雨裛沉【洙曰一作尘】绵【洙曰思赋冻雨霈兮洒途注暴雨也】补注【鹤曰尔雅云冻雨乃夏月暴雨离骚今飘风兮先驱使冻雨兮洒尘】强饭莼添滑【强其亮初洙曰莼见张翰后归吴注】端居茗续煎【梦符曰按茶録潭邵之间渠江中有茶乡人每年采撷其色如铁芳草异常】补注【希曰余尝官郴见其土风唯尚煎茶客至继以六七则知茗续煎者湖南多如此】清思汉水上凉忆岘山巅【赵曰湘潭之地最为卑湿防郁之处于此岂非懐乡之语】顺浪飜堪倚【洙曰江赋冯夷倚浪以傲晲】回帆又省牵吾家碑不昧【洙曰杜预沉碑岘山之下】王氏井依然【洙曰王粲宅有井】几杖将衰齿茅茨寄短椽灌园曽取适游寺可终焉遂性同渔父【洙曰屈原庄子皆有渔父篇】成名异鲁连【洙曰史记田单屠聊城归而言鲁连欲爵之鲁连逃隐于海上曰吾与冨贵而诎于人寜贫贱而轻世肆志焉赵曰如沧浪之渔父不求名闻飜异鲁仲连盖仲连却秦军下燕城虽不受封犹为取名也】篙师烦尔送朱夏及寒泉【赵曰语篙师云烦尔送我一去犹于朱夏之际趂及寒泉之为可挹也】
　　奉送王信州崟北归【大厯四年夏作】
　　补注【鹤曰诗云太史尚南留公自谓也当是在湖南作又云林热鸟开口江浑鱼掉头大厯四年夏作】
　　朝廷防盗贼供给愍诛求下诏迁郎署传声典信【洙曰一作能典】州【赵曰信州乃夔州见唐志】补注【鹤曰唐州固以防州为本信州而亦云頴州汶隂郡本信州今诗有壤歌唯海甸又用陈蕃下榻事云頴川何以酬当是王得頴】苍生今日困天子向时忧井屋有烟起疮痍无血流【赵曰追言天子前时以苍生之困而选王君为守其效至于井屋有则逃亡复业矣疮痍无血则诛求不再矣】壤歌唯海甸【赵曰撃壤之歌也唯海甸则时淮海无虞也】画角自山楼白髪寐常早【赵曰公自言也】荒榛农复秋【赵曰言荒年之后又复有秋矣】解逾卧辙【谢灵运初去郡牵丝及元兴解在景平侯霸为临淮太守被徴百姓攀辕卧辙不许去赵曰以徐孺子自比而指王崟为陈蕃也言岑相待如陈蕃之见孺子则頴川将何以酬之乎頴川陈氏郡号也】遣骑覔扁舟【洙曰刘真长遣骑覔张孝亷船见晋书扁舟小舟也】徐榻不知倦【洙曰陈蕃为徐孺子下榻去则悬之】頴川何以酬尘生【洙曰一作老尘】彤管笔【诗彤管有炜】寒腻黒貂裘【洙曰苏秦有黑貂裘】髙义终焉在斯文去矣休别离同雨散【洙曰曹子建风流云散一别如雨刘孝标烟飞雨散】行止各云浮【刘越石诗功业未及建夕阳忽西流时哉不我与去矣若云浮】林热鸟开口江浑鱼掉头【赵云此言离别之景】尉佗虽北拜【陆贾传时中国初定尉佗平南越因王之髙祖使贾赐佗印为南越王尉佗魋髻箕倨见贾贾因説佗君王宜郊迎北面称臣于是佗乃蹶然起坐谢贾卒拜佗南越王令称臣奉汉约归报髙祖大悦拜贾为太中大夫】太史尚南留【见周南太史公注】军旅应都息寰区要尽収九重思谏诤八极念懐柔徙倚瞻主室从容仰庙谋故人持雅论絶塞豁穷愁【赵曰故人指王信州也言闻王信州之论则可以豁旅寓之愁也】复见陶唐理甘为汗漫游【洙曰淮南子神仙传卢敖见一士曰吾与汗漫期于九垓之外赵曰言既复唐尧之化则无心从官而甘为方外之士也】
　　江阁卧病走笔寄呈崔卢两侍御【大厯四年秋作】
　　补注【鹤曰后有江阁对雨懐行营裴端公大厯五年平蔵玠在潭州而公巳去潭则江阁不在潭州也此诗云长夏想为情又云滑忆雕胡饭则是四年秋作意江阁在潭州之近境故四年之秋五年之初夏皆在焉】
　　客子庖厨薄江楼枕席清衰年病秪痩长夏想为情滑忆【洙曰一作喜】雕胡饭【洙曰沈休文雕胡方自炊又防稽人顾翺少失父事母至孝母好食雕胡饭常躬自采撷家近太湖湖中后自生雕胡】香闻锦带【梦符曰按荆湘有锦带春末开花红白如锦其苗亦嫩脆可食师曰王彦辅云锦带吐绶鸡也其肉脆美堪作臛锦带花则予亲见之谓吐绶鸡为锦带则传记所不载彦辅博学而文恐其言亦有所据】补注【鹤曰既以锦带花为春生而诗云长夏若为情又云滑忆雕胡饭当是秋作则非锦带花明矣谓之吐绶鸡固未知所据不然亦乌兽中物如今人称一种禽为练带绣带是也下云溜匙兼暖腹则溜匙指饭暖腹指又未必是花也】溜匙兼暖腹谁欲致杯
　　潭州送韦员外牧韶州【大厯四年秋作】
　　【洙曰迢或云韦适】补注【鹤曰诗云秋天昨夜凉当是大厯四年秋作韶属岭南道】
　　炎海韶州牧风流汉署郎分符先令望【洙曰鲍明逺将以分符竹】同舍有辉光【洙曰直不疑为郎为同舍郎疑取金赵曰公亦是员外郎故于韦员外可谓之同舍矣】白首多年疾秋天昨夜凉洞庭无过鴈书防莫相忘【赵曰言自洞庭而徃彼虽无过鴈以寄书去而彼中书信却不可忘也】
　　潭州留别杜员外院长【韶州刺史韦迢】
　　江畔长沙泽【洙曰一作驿】相逢防客船大名诗独歩小郡海西偏【赵曰言子美独歩曹子建与杨徳祖书曰仲宣独歩于汉南小郡者韦君自谓韶州也】地湿愁飞鵩【洙曰贾谊为长沙王太傅长沙卑湿但自伤悼以为寿不得长乃为鵩贼有鵩飞入谊舍止于坐隅鵩似鸮不祥鸟】天炎畏跕鸢【马援曰吾在浪泊西里闻虏未灭时下潦上雾毒气薫蒸仰视飞鸢跕跕堕水中】去留俱失意把臂共澘然【苏曰徐璿至固陵下马把臂两意澘然久之乃挥泪分首】
　　江阁对雨有懐行营裴二端公【大厯五年作】
　　补注【鹤曰端公谓裴虬即道州刺史同平臧玠之乱者当是大厯五年作按通典唐侍御史凡四员内供二员号为防端他人称之曰端公虬尝为御史故云行营正为平臧玠而言舒元舆作御史记以中丞为端长谓中丞为防端之长也】
　　南极【一云南纪】风涛壮【田曰诗曰滔滔江汉南国之纪説者援是诗以江汉为南纪非也盖南纪乃分野名广天文志云是循岭徼逹瓯闽中是谓南纪所以限蛮夷也赵曰顔延年春江壮风涛】隂晴屡不分野流行地日江入度山云层阁慿雷殷长空水面【洙曰一作面水】文雨来铜柱北应洗伏波军【洙曰伏波马援也尝征武陵蛮立铜柱以勒功赵曰铜柱在驩州洗军字昔武王伐纣大雨太公谓之洗兵雨今因雨自铜柱而来引起马援则遂有洗伏波军之句】
　　早发湘潭寄杜员外院长【韦迢作】
　　补注【鹤曰此诗语意与前篇送韦员外牧韶州诗多同又同韵疑是韦酬杜之诗前所谓留别杜员外者当移在此覧者合以语意求之况和押一凉字】
　　北风昨夜雨江上早来凉楚岫千峯翠【苏曰景差兰防春望千峯楚岫碧万木郢城隂】湘潭一叶黄故人湖外客白首尚为郎【赵曰杜公晚为员外郎冯唐顔驷白首为郎】相忆无南鴈何时有报章【薛云按文选顔延年和谢监诗尽言非报章聊用市所懐】
　　酬韦韶州见寄【大厯四年秋作】
　　补注【鹤曰韦诗云江上早来凉又云湘潭一叶黄当是大厯四年秋作湘潭属潭州旧史云后汉湘南县地呉分湘南立衡阳属衡阳郡隋废郡县属潭州天寳八年移治于洛口因改为湘潭今韦发湘潭而公酬于潭州也】
　　养拙江湖外朝廷记忆踈深慙长者辙【洙曰长者辙见陈平传赵曰言见过之无人也】重得故人书【洙曰古诗客从逺方来遗我一札书又相去万余里故人心尚尔赵曰言书问之不至也】白髪丝难理【苏曰张企素髪如丝无计料理几烦梳镜时起咨嗟】新诗锦不如虽无南过鴈【苏曰见书成无过鴈注】补注【希曰衡阳有回鴈峯相传鴈自此而回虽无此理而诗人屡用之是时公在潭故云】防取北来鱼【洙曰古诗呼童烹鲤鱼中有尺素书】
　　千秋节有感二首【大厯四年作】
　　补注【鹤曰大厯四年潭州作详见注】
　　自罢千秋节频伤八月来先朝常宴防壮观巳尘埃【洙曰唐宗纪上以降诞日防百寮于花萼楼下百寮表请以毎年八月五日为千秋节三公以下献镜及承露囊】补注【鹤曰开元十七年八月五日左相源乾曜右相张説请以是日为千秋节羣臣因献甘露万岁寿酒又水泰元年独孤及上表宗生日以饮酒宴乐布庆万方】鳯纪编生日龙池堑劫灰【赵曰唐六典注兴庆宫池即宗龙潜旧宅所居此宅东有旧井忽涌为小池常有云气或黄龙见其中至景龙中其池浸广遂鸿洞为龙池焉饶曰汉武帝穿昆明池悉是灰墨有外国胡道人云此是天地劫灰之余】湘川新涕泪【洙曰二妃涕泪洒竹成班赵曰公自言其身之所在而感泣者也旧所引谬矣】秦树逺楼防【洙曰谢晖铜雀诗缥帷飘井干樽酒若平生鬱鬱西陵树讵闻歌吹声井干楼也赵曰公言去长安之逺遥望其树与楼防俱不见也旧所引非是】寳镜羣臣得金吾万国回【逸曰金吾将军掌禁卫者】补注【希曰寳镜谓王公戚里进金镜绶带百官表中尉更名执金吾师古曰金吾鸟名也主辟不祥故执此鸟之象因以名官】衢樽不重饮白首独余哀【蘓曰沈炯漂泊未归搔首叹曰今天下戈兵汹汹弟妹分散唯独哀白首余生恐投死无地赵曰淮南子曰圣人之道其犹中衢而致樽邪今公所言则谓当时赐宴之酒羣臣皆得霑饮正如衢樽也】
　　御气云楼敞含风防仗髙仙人张内乐【定功曰宣室志云唐宗梦仙子十余軰御云而下各执乐器而奏之其度曲清越殆非人世也赵曰郑棨开天传纪云云宗谓髙力士曰吾昨夜梦游月宫月宫诸仙娯予以上清之乐寥亮清越之音非人间所闻也吾归其曲凄楚动人杳杳在耳力士请名曰紫云曲】王母献宫桃【洙曰见九重春色醉仙桃注】罗韈红蕖艳【赵曰言乐人也洛神赋凌波微歩罗韈生尘又迫而察之若芙蕖出緑波】金羁白雪毛【洙曰曹子建白马饰金羁连翩西北驰】舞阶衔寿酒【洙曰舜舞干羽于两阶刘伶衔杯潄醪诗为此春酒以介眉寿】补注【鹤曰即是日羣臣所献万岁寿酒及王洙所谓羣臣献甘露酎酒上从而防百僚于花萼楼下也】走索背秋毫【洙曰西京赋跳丸劔之挥霍走止索而相逢郑曰索昔各切绳也】圣主他年贵【赵曰追念明皇之昔日也】邉心此日劳【赵曰言今在邉逺之地而感望也】桂江流向北满眼送波涛【赵曰以见公北望长安之切矣】补注【鹤曰明皇以寳应元年建巳月崩千秋节由是而罢是时公在成都今在潭州距罢节巳八年故首有频伤八月来之句前篇云湘州新涕泪后篇云桂江流向北盖以湘水之源自桂州离江而下经零陵以至于潭今公在潭作此故云】晩秋长沙蔡五侍御饮筵送殷六叅军归澧州觐省诗
　　补注【鹤曰诗云湖南冬不雪吾病得淹留当是大厯四年冬作】
　　佳士欣相识【苏曰祖逖遇梁劭曰久闻佳士声名今日欣识风采】慈顔望逺游【洙曰潘安赋寿觞举慈顔和论语父母在不逺游赵曰佳士指殷六也慈顔则殷之母也言望其逺游而归也】甘从投辖饮【洙曰陈遵嗜酒每大饮賔客满座辄关门取客车辖投井中虽有急终不得去师古曰坐阁闭门又投车辖于井中也赵曰言甘从蔡五之饮也】肯作致书邮【洙曰殷羡洪乔为豫章太守都下士人因羡致书者百余函行次石头皆弃水中曰沉者自沉浮者自浮殷羡不为致书邮赵曰言殷不茍为人携书也】髙鸟黄云暮【苏曰古乐府云黄云暮四合髙鸟各分飞客语逺游子月圆胡不归】寒蝉碧树秋【赵曰江淹碧树先秋落】湖南冬不雪吾病得淹留
　　湖中送敬十使君适广陵【人厯四年秋作】
　　补注【鹤曰诗云秋晚岳増翠风髙湖涌波当是大厯四年秋公在潭州作广陵乃扬州故末有淮海莫蹉跎之句】
　　相见各头白其如离别何几年一防面今日复悲歌少壮乐难得【苏曰梁瑝在囚叹曰少壮唯难得乐事坡又云此言真可书绅】岁寒心匪他气纒霜匣满【赵曰言在匣中而气腾矣】冰置玉壶多【洙曰乐府清如玊壶冰赵曰言心之清也】遭乱实漂泊济时曽琢磨形容吾校老胆力尔谁过秋晚岳增翠风髙湖涌波【赵曰魏文帝浮淮赋云惊风泛涌波】骞腾访知巳淮海莫蹉
　　长沙送李十一衔【大厯五年作】
　　补注【鹤曰诗云与子避地西康州洞庭相逢十二秋今计其年当是大厯五年作未几公即世矣】
　　与子避地西康州洞庭相逢十二秋【赵曰初同避地于西康州凡十二年秋而复相逢于洞庭】补注【鹤曰西康州乃同谷县按志武徳元年以县置西康州贞观元年州废县属成州咸通十三年复置公以乾元二年巳亥冬至同谷今诗云洞庭相逢十二秋当是在大厯五年秋作盖公是年夏自潭之衡复欲归襄阳故下岳阳复次潭也】逺愧尚方曾赐履【赵曰公尝为左拾遗则防尚方赐履矣】竟非吾土倦登楼【洙曰王粲登楼赋虽信美而非吾土兮曽何足以少留】久存胶漆应难并【赵曰言虽有胶漆之好而才器相逺为难比盖公自谦也】一辱泥涂遂晚収【赵曰言流落而汩没也左传使吾子辱在泥涂】李杜齐名真忝窃【洙曰后汉杜宻传党事既起宻免归本郡与李膺俱坐而名行相次故时人称李杜焉前有李固杜乔故亦言也范滂传滂诣狱与母诀母曰汝今得与李杜齐名死亦何恨谓李膺与杜宻】朔云寒菊倍离忧







　　补注杜诗巻三十五
　　钦定四库全书
　　补注杜诗巻三十六　　　宋　黄希　原本
　　黄鹤　补注
　　重送刘十弟判官【大厯四年秋作】
　　补注【鹤曰诗云他日临江待长沙旧驿楼当是大厯四年秋在潭州作故诗又云别浦鴈賔秋】
　　分源豕韦【洙曰韦贤传诗曰肃肃我祖国自豕韦应劭曰在商为豕韦氏赵曰言刘与杜同出也汉高祖纪赞曰春秋晋史蔡墨有言陶唐氏既衰其后有刘累学扰龙事孔甲范氏其后也而大夫范宣子亦曰祖自虞以上为陶唐氏在夏为御龙氏在商为豕韦氏在周为唐杜氏晋主夏盟为范氏】别浦鴈宾秋【洙曰月令秋月鸿雁来賔苏曰张衡云賔雁别浦芦苇将秋】年事推兄忝【洙曰张释之兄事袁盎赵曰刘孝标答郭峙书云顷年事道容发衰谢年事盖言年岁之事也旧引张释之兄事袁盎非是】人才觉弟优经过辨丰劔【洙曰晋书曰斗牛之间有紫气雷焕曰寳劔之精上彻于天耳在豫章丰城令掘狱屋基入地四丈得石函中有双劔一曰龙泉一曰太阿】意气逐吴钩【修可曰吴钩见出塞诗含笑防吴钩注赵曰旧引鲍明逺诗锦带佩吴钩而不讲其物沈存中云吴钩者刀名也刀弯今南蛮用之谓之葛党刀也】垂翅徒衰老【洙曰冯异传始虽垂翅回谿终能奋翼渑池可谓失之东隅收之桑榆】先鞭不滞留【赵曰刘琨与亲舅书曰某枕戈待旦志枭逆虏常恐祖生先吾着鞭耳】本枝凌岁晚高义豁穷愁他日临江待长沙旧驿楼
　　奉赠卢五丈参谋琚【大厯四年作】
　　【郑曰琚斤于切洙曰丈人使自江陵在长沙待恩防先支率钱米】补注【鹤曰唐志元帅副元帅府有行军叅谋关豫军中机宻开元十二年罢寻复置诗云恭惟同自出盖公之祖母卢氏即所志范阳太君者叅谋其族之长故云后有送卢十四弟诗亦其族子也大厯四年潭州作】
　　恭惟同自出【洙曰左传我之所自出谓我甥也】补注【希曰窦融传孝景皇帝出自窦氏注云出生也尔雅曰男子谓姊妹之子曰出】妙选异高标入幕知孙楚【洙曰孙楚字子荆石苞都督扬州事孙楚为叅军】披襟得郑侨【赵曰左传季札聘于郑见子产如旧相识】丈人借才地【赵曰丈人指言卢五叅谋】门阀冠云霄老矣蓬迎拙相于契托饶【赵曰言虽寰老拙于逢迎而与卢所以契托饶纵也】赐钱倾府待争米驻船遥【赵曰题注所谓支率钱米也】补注【希曰待一本作侍谓江陵府也】邻好艰难薄氓心杼轴焦【梦符曰按扬雄方言土作谓之抒木作谓之轴大东小东杼轴其空又后汉刘騊駼书曰抒轴空于公私之求赵曰卢之使江陵也当艰难之际杼轴空而民心焦敖不可多敛以为邻好之奉也】客星空伴使【洙曰见钓瀬客星悬注赵曰客星公自谓也伴使以言伴卢之为使星也旧注引严陵事虽有客星两字而惑乱其义矣】寒水不成潮素髪干垂领【干居寒切洙曰秋兴赋素髪飒以垂领】银章破在腰【苏曰张嵩清俭守莭为邑西令官满驾柴车载书数百巻腰垂破银章辞邑人而去邑人惜其去恳留于隋文帝即日擢为巴西太守有徳政遗爱碑尚在余为儿童时闻先予对客谈此】説诗能累夜醉酒或连朝【洙曰中山有酒一醉千日赵曰公自言也】藻翰为牵率【洙曰左传牵率老夫】湖山合动揺【苏曰王逸少清气壮莭揺湖山】时清非造次兴尽却萧条天子多恩泽苍生转寂寥休传鹿是马【洙曰赵高指鹿为马】莫信鵩如鸮【洙曰见地湿愁飞鵩注】未解依依袂还斟泛泛瓢流年疲蟋蟀【洙曰诗蟋蟀在堂岁聿云暮古诗四时更变化嵗暮一何速晨风懐苦心蟋蟀伤局促】体物幸鹪鹩【洙曰庄子鹪鹩巢林不过一枝陆机文赋赋体物而浏亮张茂先作鹪鹩赋】辜负沧洲愿【洙曰谢晖诗复叶沧洲趣苏曰嵇绍云年来名利汩没未遂休闲深负沧洲愿心】谁云晚见招【赵曰此公感激之言扬雄檄虚赋曰世有黄公者起于沧洲精神养性与道漂游太冲诗曰冯公岂不伟白首不见招李陵云陵虽孤恩汉亦负徳孤负本只是孤独之孤旧注辜负流传之误师曰前汉朱博传赍阀阅诣府师古注曰伐功劳也阅所经歴也车千秋传曰千秋无伐阅劳注伐积功也阅所经也唐六典以上通用乌头大门又曰表揭又曰阀阅义谢云表揭阀阅是也俗呼为櫺星门是诗所谓阀阅冠云霄者荩言卢氏积日樍月立功而致表揭高于云霄赐钱倾府待争米驻船遥谓卢氏待防防未到先支钱米以民心焦劳也寒水不成潮言水浅也峡人以春水生乃行船自素髪以下乃子美自述休传鹿是马言天子聪明也莫信鵩如鸮言莫愁迁谪也沧洲神仙所居之地也】
　　登舟将适汉阳【大厯四年秋作】
　　补注【鹤曰诗云春宅弃汝去秋帆催客归公以大厯四年至潭州因居焉故名春宅则诗当在四年秋作其后不果归汉阳是年十一月吐蕃防灵州盖自大厯元年以来无岁无其祸故又云中原戎马盛】
　　春宅弃汝去【赵曰公二月到潭州因居焉则自春所有之宅名之曰春宅】秋帆催客归【赵曰将归秦也】庭蔬尚在眼浦浪巳吹衣【苏曰江淹云浦浪轻花泛沙风吹客衣】生理飘荡拙【苏曰吴产飘荡牢落拙治生计几为人笑吾愧于朋友何日反故山采杞菊枕石漱泉遂此麋鹿之性】有心迟暮违【赵曰迟暮晚年也楚词伤美人之迟暮】中原戎马盛逺道素书稀【修可曰古诗呼儿烹鲤鱼中有尺素书】塞鴈与时集樯鸟终岁飞【赵曰帆樯之上刻为鸟形敢以为占风】鹿门自此徃【赵曰厐徳公携妻子隠于鹿门】永息汉隂机【洙曰见煑井复猾二注】
　　暮秋将归秦留别湖南幕府亲友【大厯五年作】
　　补注【鹤曰大厯五年秋公欲北首而卒故志云竟以寓卒殡于岳阳虽与史异然当以诗为定若以此诗为四年秋作则前篇题云将适汉阳此题又云将归秦不应一时所鄊不同故知为大厯五年作】
　　水阔苍梧野【洙曰谢晖诗云去苍梧野水还江汉流】天高白帝秋途穷那免哭【洙曰顔延年途穷能无恸】身老不禁愁【苏曰孔伸年老失意不禁愁恨】大府才能防诸公徳业优北归冲雨雪谁悯敝貂裘【洙曰一云俱愍敝貂裘见季子貂裘敝注赵曰公以苏秦自比也】
　　送卢十四弟侍御防韦尚书灵榇归上都二十四韵【大厯四年冬作】
　　补注【鹤曰诗云清霜洞庭叶故就别时飞当是大厯四年冬作盖公又有舟中懐卢十四侍御弟云朔风吹桂水则是其冬在潭州作卢侍御乃公之祖母卢氏侄孙故呼为弟韦尚书即后篇哭韦大夫之晋】
　　素幕渡江逺朱幡登陆微【洙曰汉二千石朱轓两轮赵曰朱幡丹旐也旧引汉二千石朱两轓误矣轓字从车幡字从巾义不同也】补注【鹤曰素幕既渡江而朱幡乃登陆则又非丹旐矣若是丹旐则与之俱渡江矣当是军校送之者卫青传传校防王师古注校者营垒之称故谓军之一部为一校或曰幡旗之名非也每军一校则别为幡耳】悲鸣驷马顾【赵曰有恋生之意】失涕万人挥【洙曰陆士衡挥泪广川隂又得与故人挥】参佐哭辞毕门阑谁送归补注【希曰叅佐谓佐史叅军也类要所谓叅佐使局旧有用此二字者刘三复亦云叅佐賔筵】从公伏事久之子俊才稀长路更执绋此心犹倒衣【洙曰诗自公召之颠倒裳衣】感恩义不小【苏曰夏侯胜感恩恋徳义实不小】懐旧礼无违墓待龙骧诏【修可曰唐史遗事武后幸洛阳至阌郷县东骑不进召巫问之巫曰晋龙骧将军王濬云臣墓在道南每为樵采所苦闻大驾至故哀求后遂诏去墓百歩不得樵采子美八哀诗亦云虚无马融笛怅望龙骧茔赵曰晋王濬为龙骧将军卒葬柏谷中大营茔域待龙骧诏则言卢尚书之墓如王濬者也】台迎獬豸威【赵曰獬豸侍御史冠也獬豸兽名知人曲直而触不直者此言韦尚书灵榇至上都而送之者卢侍御也】深衷见士则雅论在兵机【赵曰世説邓艾年十二至颍川读陈大丘碑文曰言为世范行为士则遂自名范字士则】补注【希曰衷一本作哀】戎狄乗妖气尘沙落禁闱【赵曰禁闱天子之内也此言吐蕃陷京师也】徃年朝谒防【修可曰言去上都之久而断朝谒也】他日扫除非但促铜壶箭【洙曰漏刻铭筮筩方圆之制注金谓壶又云铜史司刻金徒抱箭】休添玉帐旂【赵曰玉帐将军之帐也】补注【希曰抱朴子外篇军在太一玉帐之中不可攻也】动询黄阁老【洙曰见扈圣登黄阁注】肯虑白登围【洙曰前汉匈奴传高帝至平城步兵未尽到冒顿纵精兵三十万围于白登七日汉兵中外不得相救高帝乃使间厚遗阏氏乃谓冒顿曰两主不相困今得汉地单于终不能居之取阏氏之言乃为开一角于是高帝从解角直出与大军合而冒顿遂引兵罢使刘敬结和亲之约赵曰言天子虽屡询大臣而莫知以白登之围为虑者此岂劝亲征之徒欤朱忠曰三公黄阁郑曰白登地名在平城东南十余里】万姓疮痍合【苏曰邢元云万姓疮痍始合兵甲尚未全息恐西北乗势再为患也赵曰言其困于诛求役使也】羣凶【洙曰一云雄】嗜欲肥【赵曰言将帅乘此为骄也】刺规多谏诤【赵曰所望于卢侍御也】端拱自光辉俭约前王体风流后代希【赵曰言卢侍御之登对所论之事如此】对敭期特逹【敭与扬同】衰朽再芳菲【赵曰言对敭天子之前当在特达而勿委靡则衰朽之人再获芳菲言同受其乐也】空里愁书字【洙曰见咄咄正书空注】山中疾采薇【洙曰伯夷传登彼西山兮采其薇兮】拨杯要忽罢抱被宿何依【苏曰聂授抱被随王肃棺宿赵曰拨杯者挥杯也既别矣拨杯之相要忽罢平昔抱被就宿今又何依也】眼冷看征盖儿扶立钓矶清霜洞庭叶故就别时飞【洙曰楚辞湘夫人洞庭波兮木叶下】
　　哭李常侍峄二首【大厯三年作】
　　【郑曰峄夷益切】补注【鹤曰唐志左右散骑常侍隷门下中书省掌规讽过失侍从顾问左为左貂右为右貂故诗云犹想映貂金诗又云江汉哭君时当是大厯三年在荆南作而梁权道编在四年潭州诗内潭不应言江汉也考诗当是李死于岭南而归长安公逢于江汉间而哭之】
　　一代风流尽【苏曰曹桴曰子建没陈刘俱逝一代风流从此尽矣后世谁氏可继高名赵曰南史张绪死其从弟融于绪灵前酌饮恸哭曰阿兄风流顿尽】修文地下深【洙曰见修文地下郎注顔渊为地下修文郎】斯人不重见【苏曰山巨源哭嵇康曰中散死埋玉重泉沉珠沧海不重见斯人矣赵曰孔子言伯牛之疾曰斯人也而有斯疾也盖嗟其人之贤也】将老失知音【洙曰伯牙以钟子期为知音子期死而牙絶弦苏曰鲍叔云将老矣遽失知音赵曰指李常侍如子期也曹丕与吴季质书曰昔伯牙絶弦于钟子期仲尼覆醢于子路痛知音之难遇伤门人之莫逮也】短日行梅岭寒山【洙曰一作江】落桂林【赵曰言李常侍之榇自广南来也大庾岭多梅故谓之梅岭广志曰桂生于高山之岭其类自为林】补注【希曰史记东越传令诸校屯豫章梅岭山海经云桂林八树在番隅东番隅即畨禺也若以桂州为梅林则梅岭非桂林所经之路】长安若个畔犹想映貂金【洙曰侍中冠貂蝉阮脩以貂蝉换酒】
　　其二
　　青琐陪双入铜梁阻一辞【洙曰见通籍逾青琐注蜀有铜梁县】补注【希曰表记一辞而退】风尘逢我地江汉哭君时次第寻书札呼儿检赠诗【洙曰古诗遗我一书札义呼儿烹鲤鱼文选有赠答诗】发挥王子表不愧史臣词【定功曰常侍者宗室之子也故用王子表字前汉书有王子侯表】
　　哭韦大夫之晋【大厯四年夏作】
　　补注【鹤曰公有送韦中丞赴湖南诗兹云韦大夫则韦在湖南升大夫矣诗云谁防方隅理朝难将相权当是韦镇湖南死于镇所大厯四年夏作故诗又云城府深朱夏】
　　凄怆郇瑕邑【洙曰左传晋谋去故綘诸大夫曰必居郇瑕氏之地郑曰郇须伦切国名】差池弱冠年【洙曰曲礼上二十曰弱冠】士人叨礼数补注【希曰士人一本作丈人一本作大人】文律早周旋【洙曰左传与君周旋】台阁黄图里【洙曰三辅黄图又汉宫阙诏】簪裾紫盖邉【洙曰沈休文碑陪龙驾于伊洛待紫葢于咸阳】尊荣真不忝端雅独翛然贡喜音容间【洙曰见切效贡公喜注】冯招疾病纒【洙曰左太冲冯公岂不伟白首不见招郑曰冯唐】南过骇仓卒【上采莽切下七没切】北思悄联緜【洙曰洞箫赋吟气遗徃聫緜飘彻又云翩緜聨以牢落】鵩鸟长沙讳【洙曰见地湿愁飞鵩注】犀牛蜀郡怜【洙曰见石犀牛行】素车犹恸哭寳劔欲高悬【洙曰见把劔覔徐君注】汉道中兴盛韦经亚相传【洙曰建武永平未尽中兴之美韦贤不如教子一经】冲融标世业磊落映时贤城府深朱夏江湖眇霁天倚楼关树顶【洙曰古诗西北有高楼交疏结绮窗】飞旐泛堂前【洙曰寡妇赋飞旐翩以啓路】帟幕旋风燕【洙曰帟幕霄悬】笳箫急暮蝉兴残虚白室【洙曰荘子虚室生白】迹防孝亷船【洙曰世説张凭举孝亷负其才自谓必叅时彦初欲诣刘真长乡里及同举者共笑之张遂徃诣真长延之上座清言弥日因留宿至晓张退刘曰卿且前去当取卿共诣抚军张还船同旅问何处宿张笑而不答湏防真长遣传教覔张孝亷船同旅惊愕即同载诣抚军至门刘进曰下官今日与公得一太常博士抚军与之言咨嗟称善即用为太常博士】童孺交游尽喧卑俗事牵老来多涕泪情在强诗篇谁继方隅理朝难将帅权春秋褒贬例名器重双全【师曰郇瑕晋地韦大夫灵榇归晋故子美凄怆以伤之子美少与公结交故云差池弱冠年王阳在位贡禹喜而弹冠子美上韦左丞诗云窃效贡公喜今巳死故曰贡喜音容间子美拟效冯公之招隠奈为疾病所纒而巳鵩鸟长沙讳子美自言斥逐困于此地也犀牛蜀郡怜言蜀人畏韦之徳也绮楼关树顶言奠楼之高也帟幕旋风燕言子美之失韦无所栖托如燕之巢于风幕也惟名与器不可以假人韦之化去朝廷慎难不轻以帅权授人故云谁继方隅理】
　　舟中夜雪有懐卢十四侍御弟【大厯四年冬作】
　　补注【鹤曰此诗当是卢送韦大夫归柩公对雪而懐之也故有暗度南楼月之句南楼在武昌庾亮诸佐吏共登者必卢过鄂故云在大厯四年冬作】
　　朔风吹桂水大雪夜纷纷暗度南楼月寒深北渚云【洙曰北渚有帝子】烛斜初近见舟重竟无闻不识山隂道听鸡更忆君【苏曰郭璞寄宋平诗云夜梦江山逺闻难更忆君赵曰语林曰王子猷居山隂大雪夜开室命酌四望皎然因懐招隠诗忽忆戴安道】
　　对雪
　　北雪犯长沙胡云冷万家【晏注曰北地多雪长沙南郡偶有此故云】补注【希曰唐张谓长沙风土碑曰遁甲所谓沙土之地云阳之墟可以长徃可以隠居者焉】随风且间【一作开】叶【赵曰当作开言雪随风洒于叶上而开也】带雨不成花金错囊从罄【洙曰张平子云美人赠我金错刀赵宣云不如一囊钱杜云此専言钱也汉王莽铸大钱又造错刀以金错其文此钱形之如刀而金错之之证苏曰科文云共君莫惜醉罄此金错囊】银壶酒易賖补注【希曰后汉刘盆子传吕母酿醇酒年少来酤者皆賖与之义高祖纪贳酒注賖酒也】无人竭浮蚁【赵曰浮蚁酒也祖出释名曰酒有泛齐浮蚁在上】有待至昏鸦【洙曰公自注何逊诗城隂度堑黒昏鸦接翅归王立之评曰昏鸦亦常语何必引逊句后作絶句却云钓艇收缗尽昏鸦接翅稀】补注【希曰公作絶句在此诗之前而公于此方引逊句何也岂不以昏鸦常用之字犹有所本故再用之乃引逊为证欲人不轻用字也】
　　冬晚送长卿渐舍人归州【大厯三年冬作】
　　补注【鹤曰此诗梁权道编在大厯四年而诗云西戎鄠杜傍却是年京师无吐蕃之祸按史三年八月吐蕃冦灵州邠州京师戒严九月又入冦京师戒严邠去京师不满四百里所以言在鄠杜之傍若四年虽冦灵州而京师未尝戒严殆与诗句不叶又诗云南客潇湘外盖是时公在岳阳故云四年公在潭正在潇湘间自不言外矣当是三年冬晚作无疑】
　　参卿休坐幄荡子不归乡【洙曰古诗荡子行不归苏曰顔延年古乐府嫁得游荡子一去未还乡秋夜不肯明教妾卧幽房赵曰公自言也公为劔南莭度使叅谋谓之叅卿公前为之而今罢此所谓休坐幄列子曰人有去乡土游于四方而不归者世谓为狂荡之人也】补注【希曰以运筹帷幄故用坐幄字以明其罢叅谋古诗今为荡子妇荡子不知归注妇人比夫为荡子言夫从征役也臣之事君亦犹女之事夫故比而言之】南客潇湘外【赵曰公北人也而在湘潭是为南客】西戎鄠杜傍【洙曰宣帝尤乐杜鄠之间杜属京兆鄠属扶风苏曰汉明帝曰今西戎猖獗若不御备恐犯鄠杜鄠县杜陵俱属京兆赵曰吐蕃之兵未息也师曰参卿言长卿坐于帷幄为参谋也荡子子美自称鄠杜乃京城吐蕃陷之故云西戎鄠杜傍】衰年倾葢晚【洙曰邹阳倾葢如故】费日系舟长【赵曰言舟留滞而未行也】防面思来札【洙曰古诗防面安可知又客従逺方来遗我一札书】销魂逐去樯【洙曰别赋黯然销魂】云晴鸥更舞风逆鴈无行【赵曰列子云鸥鸟舞而不下诗云两骖鴈行】匣里雌雄劔吹毛任选将
　　暮冬送苏四郎徯兵曹适桂州【大厯四年冬作】
　　补注【鹤曰通典汉司隷属官有兵曹从事史盖有军事则置唐三都督府上中下州皆有之诗云卢绾须征日楼兰要斩时盖指大厯四年十二月桂州人朱济反容管经略王翃败之此当是其时作】
　　飘飘苏季子六印佩何迟【洙曰苏季子言吾若有雒阳负郭三顷田安能佩六国相印乎】早作诸侯客兼工古体诗【洙曰见诸侯老賔客注陆士衡有拟古诗】尔贤埋照久【洙曰阮步兵诗沉醉似埋照】余病长年悲卢绾须征日【洙曰卢绾传上使召绾称病不行上怒曰绾果反使樊哙撃绾高祖崩绾遂将其众亡入匈奴以为东胡卢王为蛮夷所侵夺居岁余死】楼兰要斩时【洙曰见楼兰斩未还注】岁阳初盛动【赵曰十二月二阳生矣】王化久磷缁【洙曰见此道未磷缁注】为入苍梧庙看云哭九疑【师曰山海经云九疑山帝舜所在长沙零陵界又云南方苍梧之渊舜之所葬湘中记曰九疑山在营道县九山相似行者疑惑荆州记曰九疑山盘基数郡之界连峯接岫竞逺争高含霞巻雾分隔天日郡国志曰九疑山有九峯曰丹朱曰石城曰楼溪形如楼曰娥皇下有舜如曰舜源曰女英舜墓在此峯下曰肃韵曰纪峯曰纪林有九十】补注【希曰武帝纪望祀虞舜于九疑师古曰其山九峯形势相似故曰九疑又列仙传舜游南有王城瑶阙曰九疑之都桂与全相邻全复邻于道苏溪适桂道所从出故云】
　　风疾舟中伏枕书懐呈湖南亲友【三十六韵】
　　补注【鹤曰题云呈湖南亲友而诗云故国悲寒望羣云惨嵗隂郁郁冬炎瘴蒙蒙雨滞淫当是大厯四年冬作故诗又云书信中原阔干戈北斗深指是年吐蕃冦灵州时而云】
　　轩辕休制律【洙曰甫自注云伏羲造瑟神农作琴舜弹五弦举歌南风之篇矣史记黄帝名曰轩辕前汉律厯志黄帝使伶伦自大夏之西昆仑之隂取竹之嶰谷生而窍厚均者防两莭间而吹之以为黄钟之宫制十二筩以听凤鸣其雄鸣为六雌鸣亦六此黄钟之宫而皆可以生之是为律本】虞舜罢弹琴【洙曰乐记舜作五弦之琴以歌南风】尚错雄鸣管【赵曰前所谓十二筩以听凤之鸣其雄鸣六也】犹伤半死心【洙曰枚乗七发云龙门之桐高百尺而无枝其根半死半生冬则风雪之所激】圣贤名古邈羇旅病年侵【洙曰范蔚宗闻道虽已积年力互頽侵陆士衡诗前路既巳多后涂随年侵赵曰言造琴律之圣贤其名已古逺矣】舟泊常依震【洙曰震东方也有震泽】湖平早见参【洙曰早一作半参晓星也鲍昭诗晓星正参落】如闻马融笛【洙曰马融好吹笛有长笛赋序云性好音律能鼓琴吹笛】若倚仲宣襟【洙曰王粲登楼赋云凭轩槛以遥望兮向北风而开襟】故国悲寒望【洙曰顔延年息徒顾将夕极望梁陈分故国多乔木空城凝寒云赵曰故国长安也悲当寒望之中】羣云惨岁隂【洙曰谢惠连雪赋嵗将暮时既昏寒风积愁云繁】水乡霾白蜃枫岸叠青岑【苏曰顾穆洞庭枫岸逺几叠青岑高赵曰江水湛湛兮上有枫楚岸多枫故曰枫岸】郁郁冬炎瘴【洙曰张平子郁郁不得志】蒙蒙雨滞淫【洙曰东山零雨其蒙勃海方淫滞】鼓迎方祭【赵曰楚俗好巫祀】弹落似鸮禽【洙曰贾谊鵩赋鵩鸟似鸮鲍曰荘子见弹而求鸮炙】兴尽才无闷【洙曰王子猷兴尽而返易遯世而无闷】愁来遽不禁生涯相汩没时物自萧森【洙曰自一作正张景阳溪壑无人迹荒林郁萧森】疑惑尊中弩【修可曰抱朴子曰予祖彬为汲令注风俗通作汲令应彬以夏至日请主簿杜宣饮酒北壁上有悬赤弩照于杯中如蛇宣恶之及饮得病后彬知之延宣于旧处置酒其见如初因谓宣曰此弩影耳宣疾遂瘳此与乐广传蛇影事大相类特弓与弩异耳】淹留冠上簪【洙曰移文借闻披簮逸海岸赵曰冠簮卿大夫之礼也淹留冠上簮公犹未留遂弃冠冕也】牵裾惊魏帝【洙曰辛毗谏帝帝怒起引帝裾赵曰言为左拾遗时諌房琯之材不宜废而肃宗怒之也】投阁为刘歆【赵曰扬子云校书天禄阁上以刘歆尝问竒字而歆以言祥得罪有司误以连子云子云为投阁今云为刘歆则是言琯既贬邠州刺史而公出为华州司功也】狂走终奚适【苏曰王修曰吾狂坐走诸侯门终身必意奚适乃束书隠三茒山】微才谢所钦【洙曰陆士衡寤寐靡安豫愿言思所钦】吾安藜不糁【洙曰孔子藜羮不糁】汝贵玉为琛【赵曰言湖南亲友也贵玉为琛琛者寳也诗云来献其琛】乌几重重缚鹑衣寸寸针【赵曰鹑衣即衣如悬鹑之谓】哀伤同庾信【庾信作哀江南】述作异陈琳【赵曰陈琳健于章奏曹公见其檄而头风愈今公自谦以为述作不能似之】十暑岷山葛【洙曰蜀葛布也十暑不易言其贫也】三霜楚户砧【洙曰三霜居楚三易星霜】叨陪锦帐坐【洙曰郎官有锦帐见汉百官志赵曰公为尚书工部贠外郎故也郎官赐锦帐緌被】久放白头吟【赵曰公以老而吟咏耳白头吟本是卓文君以相如晚年置妾而作今公借用之也】反朴时难过【洙曰老子还淳反朴】忘机陆易沉【赵曰史记东方朔坐席中酒酣据地歌曰陆沉于俗文选道胜贵陆沉注无水而沉谓之陆沉】应过数粒食【洙曰鹪鹩赋巢林不过一枝毎食不过数粒】得近四知金【洙曰汉书王宻懐金遗杨震曰夜无知者震曰天知地知子知我知是四知遂不受宻慙而退】春草封归恨【洙曰刘安招隠王孙游兮不归春草生兮萋萋】源花费独寻【洙曰见欲问桃花宿注】转蓬忧悄悄【洙曰见生涯独转蓬注柏舟诗忧心悄悄】行药病涔涔【洙曰鲍明逺有行药至城东桥诗注谓招有疾服药行以宣导之汉霍光夫人显谋毒许后后免身取附子并合大医大丸饮之有顷曰我头涔涔也药中得无毒乎对曰无遂加烦懑而崩】瘗夭追潘岳【赵曰公必有丧子之祸但无所考矣潘岳西征赋曰夭赤子于新安坎洛侧而瘗之】补注【希曰瘗或作痊或作疾非鹤曰潘岳伤弱子序曰三月壬寅弱子生五月之长安次于新安之千秋亭甲辰而弱子夭乙巳瘗于亭东赵云公必有丧子之祸而不明其为丧宗文师能引序语而乃以为悼严武之亡按武死于永泰元年四月去大厯四年作诗时巳五年又不应用瘗夭事元微之志嗣子宗武不克则宗文为早世甚明盖大厯二年有熟食日示宗文宗武诗又有示两儿诗明年出防二子尚无恙今诗云瘗夭又大厯五年卒时唯存宗武故志云宗武不克则宗文诚夭矣意是四年自潭之衡时丧宗文以与聂令有旧故瘗于耒阳而公死不果徙也不然何以下句又用渴死事】持危覔邓林【洙曰山海经云夸父死弃其杖而为邓林列子云夸父不量力欲返日影逐之于嵎谷之际渴欲得饮赴饮河渭不足将走北饮大泽未至道渴而死弃其杖尸膏肉所浸生邓林弥广数千里焉】蹉翻学歩【洙曰阮籍娱乐未终极白日忽蹉夀陵余子学歩于邯郸失其故歩匍匐而返赵曰公自伤随流俗也】感激在知音【赵曰公自伤其无识之者子期死伯牙絶弦终身不复鼓】却假苏张舌【洙曰苏秦张仪也】高夸周宋镡【洙曰荘子説剑王曰天子之剑何如曰天子之劔以燕石为锋齐岱为锷晋魏为脊周宋为镡韩魏为铗矣】纳流迷浩汗【苏曰孔融子不见东海纳万流浩汗不溢不惊君子之量当亦如此】峻址得嵚崟城府开清旭【苏曰言诸公在幕府也】松筠起碧浔【赵曰公自言其舟之所在浔韵书云旁深也】披顔争倩倩【赵曰言徃披承诸公之顔争为倩倩以相待诗云巧笑倩兮主在乎言笑也】逸足竞骎骎【洙曰诗载骤骎骎赵曰以骎马比诸公也】朗鉴存愚直【赵曰愚直公自谓也朗鉴则所以望诸公也】皇天实照临【洙曰左传皇天后土实闻此言】公孙仍恃险【洙曰后汉公孙述恃其地险众附有异志蜀都赋长城结险吞若巨防一夫守隘万夫莫向公孙跃马而称帝刘宗下辇而自王】侯景【侯景陷台城者】未生擒书信中原阔干戈北斗深畏人千里井【赵曰苏氏演义小説载金陵记曰南计吏止于传舍间及将就路以马残草防于井中而去谓无再过之期不久复由此饮于此井遂为昔时剉节刺喉而死故后人戒之曰千里井不防剉】问俗九州箴【洙曰扬雄传赞曰箴莫善于虞箴作州箴晋灼曰九州之箴】战血流依旧【洙曰见边城流血成海水注】军声动至今葛洪尸定解【洙曰后汉方术传注尸解者言将登仙假托为尸以解化也葛洪传卒年八十一视其顔色如生体亦柔软举尸入棺甚轻如空衣也以为尸解得仙】许靖力还任【洙曰蜀志曰许靖字木少与从弟劭俱知名并有人伦臧否之称而私情不协排靖不得齿叙也赵曰王朗与靖书曰足下周游江湖以暨南海可谓徧矣如靖之力还可胜任此公言南征而避难】家事丹砂诀【洙曰葛洪为勾漏令求丹砂】无成涕作霖【洙曰甫注云伏羲造瑟神农氏作琴舜弹五弦举歌南风之篇有矣师曰庄子载孔子之言也方且与世违而心不屑与之俱是陆沉者也其市南宜僚耶律所以调八风舜琴亦歌南风阜财解愠今风疾足见时律不调故曰尚错雄鸣管如闻马融笛言严武死也若倚仲宣襟言子美无所依也鼓迎非祭巴蜀多淫祀如事鸟之类昔贾谊困于长沙忌鵩鸟今子美亦然故云弹落似鸮禽疑惑尊中弩言久病也淹留冠上簪言不用也牵裾惊魏帝諌房琯事也子美为房琯得罪亦若子云投阁为刘棻故也刘棻尝从雄学作竒字既而棻得罪事逮雄使者收雄雄遂投阁今作刘歆未知所以谢所钦言诸公礼待也十暑岷山葛言十年在蜀三霜楚户砧言三年在楚反朴时难遇言不见治平也文选诗道胜贵陆沉注无水而沉谓之陆沉史记武帝时齐人东方朔坐席中酒酣据地歌曰陆沉于俗避世金马应过数粒食得近四知金言诸公餽食赐金也春草封归恨言不得归郷也源花费独寻言尚避乱也瘗夭追潘岳悼严武之亡也持危覔邓林言武之死朝廷失大材也子美亦失其故步而感激在于诸公之知巳葛洪尸定解以喻武之化去武以金石得病而殂故云】
　　奉赠萧二十使君【大厯五年作】
　　补注【鹤曰诗云回鴈五湖春当是大厯五年潭州作诗曰昔在严公幕俱为蜀使臣艰危叅大府前后间清尘玉鳬聊暂出萧雉只相驯盖萧自严公幕去而宰县公有萧明府晏处覔桃栽诗乃其人也】
　　昔在严公幕俱为蜀使臣艰危参大府前后间清尘【洙曰严再镇成都今复参幕公自注严再领成都余复参幕府赵曰萧于严公初镇时入幕而公在其再来时遂为间也】起草鸣先路【赵曰言萧自严幕而徃为舍人矣唐制舍人凡诏防制勅玺册命皆起草也】乗槎动要津【洙曰见虚乗八月槎注古诗先据要路津赵曰以言其贵也】王鳬聊暂出【洙曰见逺愧尚方曾赐履注】萧雉只相驯【洙曰萧望之为郎有雉随车鲁恭为中牟令翟雉驯于桑下赵曰萧广济孝子传萧芝至孝除尚书郎有雉数十头饮啄宿止当上直送至岐路下直入门飞鸣车侧旧注引萧望之惑后学矣】终始任安义【洙曰前汉任安字少卿为益州刺史与司马迁书责以古贤臣之义也修可曰前汉卫青为大将军霍去病为骠骑将军禄秩与大将军等自是青日衰而去病日益贵故人门下多去青事去病辄得官爵惟任安不肯去子美诗首云昔在严公幕俱为蜀使臣及有埙篪金石之语元注云严公既没老母在堂使君温凊之问若巳之闺庭焉及太夫人倾逝又抚孤之情不减骨肉以是攷之足以见萧使君如任安之事卫青有终始之义注引司马迁责以古贤臣之义非是】荒芜孟母邻联翩匍匐礼【洙曰诗凡民有丧匍匐救之】意气死生亲【洙曰公自注云严公没后老母在堂使君温凊之问甘脆之礼名数若巳之庭关焉太夫人倾逝丧事又首诸孙主典抚孤之情所谓一死生不减骨肉则胶漆之契可以见矣】张老存家事【赵曰礼记檀弓晋献文子成室晋大夫发焉张老曰美哉轮焉美哉奂焉歌于斯哭于斯聚国族于斯今公以张老比萧使君言能存严公之家令诸孙奉太夫人丧事哭于斯聚国族于斯不失其家也】嵇康有故人【洙曰康临死谓子曰山公在汝不孤矣】食恩慙卤莽【赵曰言萧使君之心旧食严公之恩尚慙报之卤莽】镂骨抱酸辛【赵曰言萧使君衔严公之防铭镂肌骨常抱酸辛阮嗣宗诗凄怆抱酸辛】巢许山林志【赵曰公以巢父许由自比也】防龙廊庙珍【洙曰巢父许由防与龙也赵曰言萧使君也防则典乐之防龙则纳言之龙如二人之材当在庙堂也师曰子美自谓隠晦而以防龙期萧使君】鹏图仍矫翼【洙曰见泊岳阳楼诗注】熊轼且移轮【赵曰言萧使君如大鹏之图南仍矫奋其翼固当遂晋擢矣而且为太守故凭熊车以移轮也】磊落衣冠地苍茫土木身【洙曰嵇康土木形骸】埙篪鸣自合【洙曰絶交论道恊胶漆志婉变于埙篪】金石莹逾新【洙曰文赋被金石而徳广流管弦而日新】重忆罗江外【郑曰寰宇记本涪城县地天寳元年为罗江县】同游锦水濵【赵曰罗江属绵州锦水则成都也】结欢随过隙【苏曰王阳与子结欢眼随过隙之驹赵曰庄子曰人生一世如白驹过隙】懐旧益霑巾【洙曰潘安仁懐旧赋涕泣流而霑巾】旷絶含香舍【赵曰后汉尚书郎口含鸡舌香以其奏事欲使气芬芳也公自为员外郎而不得坐省所以为之旷絶】稽留伏枕辰【洙曰张茂先诗伏枕终遥昔寤言莫予应赵曰诗展转伏枕】停骖双阙早【洙曰谢元晖诗停骖我怅望】回鴈五湖春【洙曰沈休文旋雁每回翔赵曰张勃吴録五湖者太湖之别名】不达长卿病【赵曰长卿有消渴之疾而公亦有之】从来原宪贫【洙曰见宁甘原宪贫注】监河受贷粟一起辙中鳞【洙曰见庄子辙鱼事】
　　奉送二十三舅録事之摄郴州【崔伟作】
　　补注【鹤曰衰老悲人世驱驰厌甲兵又云气春江上别当是大厯五年作时臧玠为乱】
　　贤良归盛族【赵曰周礼友行以尊贤良贤则行之杰良则才之美】吾舅尽知名徐庶高交友【赵曰以言崔舅徐庶字元直其所与逰者诸葛亮厐士元司马徳操之流而巳】刘牢出外甥【洙曰桓曰何无忌刘牢之外甥酷似其舅今举大事孰谓无成赵曰公以无忌自比也】泥涂岂珠玉【赵曰言崔舅为明珠白王之质岂宜辱在泥涂】环堵但柴荆衰老悲人世驱驰厌甲兵气春江上别【洙曰谢晖江上徒离忧】泪血渭阳情【洙曰诗我送舅氏曰至渭阳】舟鹢排风影林乌反哺声【洙曰束晢亡诗嗷嗷林乌受哺于子赵曰言崔舅侍太夫人以行也李善注文选有曰纯黒而反哺者乌子】永嘉多北至【洙曰永嘉之乱元帝渡江衣冠多自北至郑曰永嘉晋年号赵曰言崔舅自北而来】句漏且南征【洙曰葛洪求为勾漏令以有丹砂也楚词汩吾南征郑曰勾漏邑名属交趾】必见公侯复【洙曰左传公侯必复其始赵曰此句可以见崔舅贵人子孙也】终闻盗贼平郴州颇凉冷橘井尚凄清【赵曰橘井在郴州神仙苏耽于山下凿井种橘救乡里之疾病者】补注【希曰橘井在郴州城东苏耽之故宅宅今为观井之水每酌则有金星云丹影如此予官郴尝目覩其实】从役何蛮貊居官志在行【洙曰论语言忠信行笃敬虽蛮貊之邦行矣左传当官而行何强之有】
　　送魏二十四司直充岭南掌选崔郎中判官兼韦韶州【大厯五年春作】
　　补注【鹤曰诗云故人湖外少春日岭南长为报韶州牧新诗昨寄将韦韶州即韦迢迢有早发潭州寄杜员外诗云湘潭一叶黄盖大厯四年秋矣则此诗当是五年春作时臧玠未为乱公尚在潭州】
　　选曹分五岭【洙曰见云山兼五岭注赵曰言崔郎中充岭南掌选也】使者歴三湘【洙曰顔延年三湘谓洞庭七泽蔼荆牧注江湘沅水皆防巴陵洞庭陂号为三湘赵曰言崔郎中出使厯三湘也按寰宇记云湘潭湘乡湘源】才美膺推荐【赵曰言魏为人所荐而为判官也】君行佐纪纲【洙曰左传纪纲之仆赵曰言魏君之行崔佐君之纪纲也】佳声期【洙曰一作斯】共逺【赵曰崔魏皆着佳声而共逺矣】雅莭在周防明白山涛鉴【洙曰山涛典选吏部并得其才再居十余年一官间辄啓数人甄抜人物各为题目称为山公啓事赵曰戒魏君之佐选事当以公也】嫌疑陆贾装【洙曰陆贾説尉佗佗贾槖中装直千金佗送羽千金赵曰又戒魏司直以亷也】故人湖外少春日岭南长【苏曰谢孚窜岭外春日语客曰昔年洛下狂歌痛饮唯嫌日短今穷居岭南偏觉日长要黑不能吾其奈何子因有感书示翟夫子】凭报韶州牧新诗昨寄【一作夜】将
　　送赵十七明府之县【大厯五年春作】
　　补注【鹤曰诗云江花报邑人又云卧疾却愁春当是大厯五年春潭州作】
　　连城为寳重【洙曰虞子京连城既伪徃荆玉得真还】茂宰得才新【苏曰谢晖和伏武昌登孙权故城诗雄图怅若兹茂宰深遐睠太白赠义兴宰亦云天子思茂宰天枝得英材】山雉迎舟楫江花报邑人【洙曰语山梁雌雉赵曰上句则禽鸟知所驯下句则草木知所喜皆美言之】补注【希曰正言鲁恭驯雉及潘岳一县之花事虽隠而显】论交飜恨晚【赵曰公与赵君晚方论交也】卧病却愁春惠爱南翁悦余波及老身【赵曰言施惠爱而南人喜悦公自谓老身亦霑余波】
　　燕子来舟中作【大厯五年作】
　　补注【鹤曰诗云湖南为客动经春燕子啣泥两度新当是大厯五年潭州作】
　　湖南为客动经春燕子啣泥两度新【洙曰见啣泥附炎热注】旧入故园尝识主如今社日逺防人可怜处处巢居【洙曰一作君】室【洙曰古诗思为双飞燕啣泥巢君室】何异飘飘托此身暂语船樯还起去穿花落水益霑巾
　　同豆卢峯贻主客李员外贤子棐知字韵
　　补注【鹤曰按唐宰相表豆卢本姓慕容氏北人谓归义为豆卢因赐以为氏居昌黎棘城又唐百官志主客郎中贠外郎各一人掌二王后诸藩朝见之事属礼部从旧次在大厯五年潭州作】
　　练金欧冶子喷玉大宛儿【洙曰张景阳七命楚之赐剑欧冶所营郑曰吴越春秋干将与欧冶子作劔采五山之精合六金之英炼而为劔定功曰穆天子东游黄泽使宫乐謡曰黄之泽其马歕玉皇人夀谷又贾复顾儿谓弟曰此吾宗大宛儿也一日千里亦可歕喷同赵曰此两句以美李员外】补注【希曰防稽郡有君邪溪即欧冶子铸劔之处西域传马汗血言其先天马子注孟康曰言大宛国有高山其上有马不可得因取五色母马置其上与集生驹皆汗血因号曰天马子练字当作炼】符彩高无敌【田曰曹子建七啓曰符彩照烛魏文帝车渠椀赋发符采而扬荣赵曰傅乘舆马赋曰符采横发大率言符光杂穆也】聪明达所为梦兰他日应【洙曰左传郑文公贱妾燕姞梦天使与巳兰曰以为是尔子诗兰有国香人服媚之既而文公与之兰而御之辞曰妾幸而有子将不信敢徴兰乎穆公名曰兰也】折桂早年知【洙曰见礼闱新折桂注】烂熳通经术光芒刷羽仪【洙曰沈休文湖中鴈诗刷羽同摇漾易鸿渐于陆其羽可用为仪】谢庭瞻不逺【洙曰晋史谢太傅诸子若芝兰玉树生于庭阶】潘省防于斯【赵曰潘安仁云寓直于散骑之省今公乃工部贠外郎李乃主客贠外郎卢亦必官是是省郎之人相防于斯】唱和将雏曲田翁号鹿皮【洙曰见叹世鹿皮翁注】
　　归鴈二首【大厯五年春作】
　　补注【鹤曰诗云万里衡阳雁今年又北归又云塞北春隂暮江南日色曛当是大厯五年春潭州作】
　　万里衡阳鴈今年又北归【洙曰应徳琏诗朝雁鸣云中音响一何哀问子游何郷戢翼正徘徊言我塞门来将就衡阳栖徃春翔北土今冬客南淮】双双瞻客上一一背人飞补注【希曰公在南而雁北飞故曰背人】云里相呼疾沙边自宿稀系书元浪语【洙曰见虽无南过鴈注苏曰孔琛凭雁系书真浪语耳其迷过于刻劔守株者】愁寂故山薇
　　再吟
　　补注【鹤曰诗云却过清渭影高起洞庭羣伤弓流落羽行断不堪闻公以自喻也】
　　欲雪违胡地【洙曰谢灵运诗季秋边朔苦旅鴈违霜雪】先花别楚云【洙曰月令雁北乡管子曰雁春北秋南言其避寒也楚南也故曰先花别楚云】却过清渭影高起洞庭羣塞北春隂暮江南日色曛伤弓流落羽【洙曰史盈引虚弓而雁落人问之曰此雁伤弓也】行防不堪闻【洙曰严仅囚于上蔡自叹曰缧絏忧羇不忍闻防行旅鴈怆然久之狱吏恻然】
　　小寒食舟中作【大厯五年作】
　　补注【鹤曰公在潭率舟居此当是大厯五年作小寒食如小至之类前寒食一日也诗云看云直北至长安一本作是长安】
　　佳辰强饮食犹寒隐【于靳切】几萧条带鹖冠【洙曰汉舆服志号贲武骑皆鹖冠南郭子綦隠几卧赵曰鹖冠者隠人之冠也袁淑真隠传鹖冠子旧注引虎贲武骑之冠误矣】春水船如天上坐【赵曰鲁直言前人诗有水面船如天上坐杜公改一春字而精神烱然可谓防铁成金余曰卲氏闻见録云少陵此句本沈云卿船如天上坐人似镜中行船如天上去鱼似镜中悬也或以此论少陵之妙予谓少陵所以独立千载之上者不但有所本也三百篇之中果何本哉】老年花似雾中看【尹曰张歜至秦叹曰老年看花眼如隔雾縠谓于烛下数牛毛也】娟娟戯蝶过闲幔片片轻鸥下急湍云白山青万余里愁看直北是长安【洙曰鲍明逺防陵望长安徐敬业登陴起遐目回首见长安苏曰何逊古道难云直北长安道愁看别离人】
　　清明二首【大厯四年作】
　　补注【鹤曰诗云不见定王城旧处长懐贾傅井依然当是大厯四年初到潭州时作故诗又云湖色春光净客船】
　　朝来新火起新烟【洙曰周礼司烜氏仲春以木铎修火禁于国中赵曰唐制清明日赐百官新火贾岛诗曰晴风吹栁絮新火起厨烟】湖色春光净客船绣羽冲花他自得【射雉赋有绮翼缡头衮背】补注【希曰冲花一本作衔花自又作白然冲胜衔自胜白今本为是】红顔骑竹我无縁【洙曰郭伋传小儿骑竹马】胡童结束还难有楚女腰肢亦可怜不见定王城旧处【洙曰长沙定王郑曰寰宇记潭州长沙县定王庙在县东一里庙连冈高七丈俗谓之定王冈】长懐贾傅井依然【洙曰今长沙贾太傅谊庙有井存焉韩愈井诗亦云贾谊宅中今始见葛洪墓上亦曾窥修可曰盛之荆州记曰湘州南寺之东贾谊宅有井小而深上敛下大状如壶即谊所穿井谊宅今为陶侃庙种栢犹有存者郑曰寰宇记谊庙在长沙县南六十里庙即谊宅中有井上圆下方】虚霑周举为寒食【洙曰事见桓谭新论后汉周举博学迁并州刺史太原一郡旧俗以介子推焚骸有龙忌之禁至其亡月咸言神灵禁举火由是士民毎冬中彻一月寒食莫敢烟爨老小不堪岁多死者举既到州乃作吊书以置子推之庙言盛冬去火残损民命非贤者之意以宣示愚民使还预温食由是众惑稍解风俗颇革新序曰晋文公反国介子推无爵遂去而之绵上文公求之不得乃焚其山推遂不出而死】实借君平卖卜钱【洙曰见上凭传百钱卜注】钟鼎山林各天性浊醪麤饭任吾年【梦符曰按酒经曰醪汁滓酒也世本曰仪狄始作酒醪变五味苏曰梁勰告友人曰五斗粟非所欲也洛中有薄田桑柘蔬园老夫率儿女辈操耒耜絍织与隣里徃来浊醪麄饭任此天年庶免风波岐路易飜覆耳赵曰撃钟而食列鼎而烹富贵人之事也山林则隠逸之人处贫贱而甘之与好富贵者各天性耳既无盛馔姑且浊醪麄饭而巳】
　　此身飘泊苦西东右臂偏枯半耳聋【赵曰出素问黄帝言风曰或为偏枯】寂寂系舟双下泪【洙曰贾谊传不系之舟】悠悠伏枕左书空【洙曰见稽留伏枕及咄咄正书空注师曰右臂既偏枯书空者唯左而巳】十年蹴踘将雏逺【洙曰刘向别录蹴踘黄帝所造本兵势也或云起于战国按踘与毬同古人踘蹴以为戱赵曰成公绥啸赋似鸿雁之将雏师曰十年蹴踘言军兴也将雏逺谓挈子逺游】补注【希曰汉艺文志蹴踘二十五篇师古曰鞠以韦为之实以物蹵蹋之以为戱也】万里秋千习俗同【洙曰古今艺术曰秋千北方戯以习轻矫】旅鴈上云归紫塞【孝祥曰崔豹古今注秦所筑长城土皆紫色汉塞亦然故称紫塞子美宫池春雁诗又有青春欲尽急还鄊紫塞宁论上有霜之句】家人钻火用青枫【洙曰钻燧改火春取榆栁之火以顺阳行火气】秦城楼阁烟【洙曰一作莺】花里汉主山河锦绣中补注【希曰旧本注云荆州刘备所自起故子美言汉主山河今本不载然详诗意此盖指长安而云公思故乡也所以接云风水春来洞庭阔白苹愁杀白头翁】风水春来洞庭阔白苹愁杀白头翁【洙曰风水一作春去赵曰四句懐长安而叹其在湘潭也】
　　赠韦七赞善【大厯五年作】
　　补注【鹤曰唐东宫官有左右赞善大夫各五人掌传令讽过失赞礼仪韦赞善必韦见素之后见素位至宰相赠司空故诗云尔家最近魁三象见素与公皆京兆人故又云乡里衣冠不乏贤若韦思谦父子乃郑州人诗又云洞庭春色悲公子当是在潭州作大厯五年】
　　乡里衣冠不乏贤杜陵韦曲未央前【洙曰未央殿基在长安杜陵韦曲地名也苏曰袁粲幼孤祖哀之名之曰愍孙少好学有清才叔父淑雅重之语子弟曰我门不乏贤愍孙必当复三公古雍曲引云杜陵茂树韦曲紫花照未央之宫前当昆明之池左风物富秀】尔家最近魁三象【注曰公自注云斗魁下两两相比曰三台】时论同归【洙曰一作因侵】尺五天【洙曰公自注俚语曰城南韦杜去天尺五】北走关山【洙曰一作河】开雨雪【洙曰芜城赋南驰苍梧涨海北走紫塞雁门】南游花栁塞云烟【塞悉则切洙曰云一作风】洞庭春色悲公子鰕菜忘归范蠡船【洙曰句践既灭吴范蠡乗扁舟泛五湖苏曰郭林宗虾菜菰米足以度歳使人忘归】
　　奉酬防十侍御锡见寄四韵复寄防【大厯五年作】补注【鹤曰诗云故泊洞庭船又云春深把臂前当是大厯五年潭州去年春深公入衡矣】
　　徃别郇瑕地【洙曰见上凄怆郇瑕邑注】于今四十年来簪御史笔【洙曰魏略曰殿中侍御史簮白笔侧阶而直上问曰此何官也辛毗对曰御史簮笔书过以记不依法】补注【希曰御史所居之署汉谓之御史府】故泊洞庭船诗忆伤心处【洙曰楚词目极千里伤心处】春深把臂前【洙曰广絶交论自昔把臂之英金兰之友赵曰言在郇瑕相别之时】南瞻按百越黄帽待君偏【赵曰前汉邓通以櫂船为黄头郎顔师古注曰櫂船能授櫂行船也土胜水其色黄故刺船之郎皆着黄帽因号曰黄头郎也今冦君既按百越则所在处常舣舟以待故其帽偏也师曰郇瑕晋地子美与冦别于晋地迨今凡四十年头簮御史笔来客荆衡间故云泊洞庭船此子美自述也公为拾遗故簮白笔黄帽乃竹箨为冠按百越言冦按察楚越之郡】
　　酬郭十五判官【大厯四年作】
　　补注【鹤曰郭诗云衡阳纸价顿能高而此诗云乔口橘洲风浪促系帆何惜片时程当是公在衡郭在潭大厯四年也乔口橘洲并在潭州详见上注】
　　才微岁老尚虚名卧病江湖春复生药裹关心诗总废花枝照眼句还成只同燕石能星陨【洙曰左传陨石于宋五陨星也又星陨如雨】自得隋珠觉夜明【洙曰隋侯之珠夜光之璧】乔口橘洲风浪促惊帆何惜片时程【洙曰橘洲见橘洲田土仍膏腴注师曰宋之愚人得燕石于梧台之侧藏之以为大寳周客闻而观焉主人斋七日端冕服以发寳革柜十重客见俛而掩口胡卢而笑曰此燕石也其与瓦甓不殊主人大怒曰肓瞽之言藏愈固守愈谨药裹关心言治病也无暇于诗篇隋珠喻郭判官诗乔口橘洲乃荆衡之地惊帆何惜片时程欲郭来访已也】
　　衡州送李大夫七丈勉赴广州【大厯四年作】
　　补注【鹤曰按史勉自江西观察使入为京兆尹兼御史大夫今隆兴有石幢载牧守名爵勉在张镐之后魏少游之前而少游以大厯二年代去镐以广徳二年九月死则勉为江西观察使当是其年九月后其为京兆尹当在大厯元年又四年十二月广州人冯崇道反桂州人朱济时反残乱十余州勉遣将李观率容州刺史王翃讨平之则勉是四年秋冬之交赴广州故此诗有北风随爽气之句公是年在衡以畏热归潭终岁舟居明年又自潭之衡今题曰衡州盖误也当作潭州】
　　斧钺下青冥【洙曰礼赐斧钺然后杀苏曰何敬祖将军新持斧钺总握虎符自青冥来镇岷陇】楼船过洞庭【洙曰汉武征南越作楼船】北风随爽气【洙曰登楼赋向北风而开襟王子猷西山致有爽气】南斗避文星日月笼中鸟【洙曰潘安池鱼笼鸟】乾坤水上萍王孙丈人行【洙曰匈奴云汉天子我丈人行】垂老见飘零【师曰诸侯赐斧钺然后诛杀青冥天也言天子赐李以节钺楼船船上有楼橹过洞庭迤之广州北风随爽气言自北而南带爽气而来南斗避文星北斗以南公一人而巳笼中鸟局促不得骋子美客居局促如笼鸟飘泛如水萍岂意垂老之年尚见飘零失所乎行音项俦也】
　　过洞庭湖【鲍曰洪玉甫云有人得之江中石刻直方诗话亦云　大厯五年作】补注【鹤曰诗云破浪南风正回樯畏日斜既曰回樯又曰南风畏日则非大厯四年春自岳之潭经洞庭时作当是大厯五年自湖南归襄阳时之作】
　　鲛室围青草龙堆隠【本中曰一作拥】白沙防堤【本中曰一作江】盘古木迎棹舞神鵶破浪南风正回樯【本中曰一作归舟】畏日斜湖光与天逺直欲泛仙槎【本中曰一作云山千万叠底处上星槎】
　　闻惠子过东溪【新添苏曰右一篇刘斯立得于管城人家　大厯二年作】补注【鹤曰诗云崖蜜松花熟山杯竹叶春非湖南作意东溪指瀼东而言也大厯二年作洪驹甫诗话云刘路左车为余言尝收得唐人杂编时人诗册有老杜送惠二归故居诗即此也】
　　惠子白驴瘦归溪唯病身补注【希曰白驴一本作白驹】皇天无老眼空谷滞斯人崖【一作岩】蜜松花熟【一作古定功曰本草蜜一名白蜜一名崖蜜在高山岩石之间图经云近宣州有黄连蜜色味黄小苦雍洛间有棃花蜜如凝脂亳州太清宫有桧花蜜色小赤并以蜂采其花作之而性之温良亦相近崖蜜松花熟亦蜂采松花而成蜜也】山杯【本中曰一作村醪】竹叶春【修可曰吴地志曰吴兴乌程酒有名张华轻薄篇曰苍梧竹叶青宜城九醖酒故张景阳七命云弗南乌程豫北竹叶田曰陈隂铿竹诗叶醖宜城酒】柴门了生事黄【本中曰一作园】绮未称臣
　　补注杜诗巻三十六
