　　钦定四库全书　　　　　集部四
　　提要
　　庄简集十八卷　　　　别集类三【宋】
　　【臣】等谨案庄简集十八巻宋李光撰光有周易详说已著录其集目载于绍兴正论者四十巻载于宋史艺文志者前后集三十巻载于焦竑国史经籍志二十六巻错互不合钱溥秘阁书目叶盛菉竹堂书目俱载有庄简集八册是明初尚存其后散佚原目多寡遂无可考证今从永乐大典中掇采编次共得诗四百二十五首词十三首杂文二百六十五首厘为十八巻考王明清挥麈余话称蔡京既败攻击者不遗余力光独无劾章坐贬谢表云当垂涕止弯弓之射人以为狂然临危多下石之人臣则不敢而集中无此一篇又赵甡之遗史载光在儋耳尝赋东坡六无诗今止有食无肉居无屋二诗余四题亦寻检不获是佳篇之遗落者已多然即就其现存者观之波澜意度亦约畧可覩考光本传光值国歩阽危之时忠愤激发所措置悉有成绪又以争论和议为权相所排垂老投荒其节概凛然宜不可犯而其诗乃志谐音雅婉丽多姿大抵多托兴深长不独张淏云谷杂记所举双鴈一诗道中赠枢密使臣一诗为清絶可爱至所上奏议如论守御大计劝车驾亲征戒约烦苛裁减营缮诸劄子尤剀切指陈有禆国是论梁师成燕瑛等疏疾恶如风俱可想见其丰采迨过岭以后与胡铨往还简札甚伙乃皆醇实和平絶无幽忧牢落之意其所养抑又可知矣名臣著述幸而获存虽残章賸句固当以鸿寳视之也乾隆四十六年九月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀














　　钦定四库全书
　　庄简集巻一　　　　　　　宋　李光　撰五言古诗
　　读书
　　低头对千载把巻竟长日兴亡见俯仰忠佞更得失意合心自知感嘅屡沾臆朱黄纷几砚缃素互编帙比隣亦好事挟策到蓬萆纵谈及羲皇坐待寒月出
　　赠李頥老
　　毅年少时学易一念酷研精覃思苦见理不见欲一朝感苍苍床下产神竹毅益自信夜寐目不属族长闵其劳令人付斤劚惜哉凌云姿一断不复续毅少安枕旦气防为梏时匠司剪伐夀命旋见蹙神明信可畏感应亦何速至今旁舍笋不生毅屋康成书帯草千载登史録吾书此段竒后学宜三复毅勉嵗寒任道照猗緑
　　夜起对月
　　西风扫浮云素月清夜满幽人愁不寐一夕防辗转天河见澄霁江流俯清浅身随栖鸟息兴与孤云逺叩门复何人隔竹空吠犬竟须掩闗眠炉薫袅香篆
　　县斋清坐有懐
　　门外无俗轨相对惟独鹤短翮虽未全志已翔寥廓轩然避鸡羣不受鹰隼搏持以比佳士洁白诚相若笔端生云烟胷中贮丘壑怜君青云姿胡为滞莲幕英豪出草莱阘茸履台阁新诗时有寄妙语洗烦灼种学求根源意匠无斧凿自慙非清流讼牒困酬酢好古虽胆大去恶愧力弱君来破吾顔商防尽流畧髙轩挂琴劒景物如宿约遥山倚青防逺水帯城郭圆荷已浮花晚笋亦脱箨防防风露清湛湛河汉落浊醪有妙理与子随意酌万事付傥来何必问日脚
　　学道未忘名欲跨扬州鹤渊明赋归来颇恨未恢廓平生刚褊性敢避穷兽搏君诗如清琴平淡犹贺若泠然山水音妙响振林壑宁为太史走岂事桓温幕乐哉吴望防防凉生殿阁况兹积雨后枕簟谢焚灼未能去三彭便可休六凿跌宕文字间诗酒自相酢气凌李杜豪力振曺刘弱偏师攻长城稍稍出方畧山川助离骚景象如宿约隂风起虚籁暮霭昏城郭菡蓞泛金塘筼筜陨银箨卧防晓参横坐待残月落不愁衣典尽尊空莫起酌明朝醉复醒生忧押垂脚
　　雪中过盘石山寄刘季山
　　离家六十日晴岚逐征鞍已嫌狐裘重渐喜絺縠单朅来古清湘狂风卷涛澜小市人寂寂夜深雪漫漫谁知桂岭北风雪如长安明朝过盘石仰见苍苍山上有千尺松下有百丈滩刘子方避谤结寓其间却扫谢友朋儿女俱团圞南行敢踌躇履险如惊湍我心本无虑莫作拘囚防肯学老钟仪楚奏声嘶酸
　　伊洛节上人寓浯溪中宫寺作溪月亭诸人咸赋诗輙留鄙句
　　结亭临大江浯溪出其侧道人傍溪月月照溪逾碧当知月在天分身千百亿此月有亏盈我心本澄寂合眼听溪声开眼见溪色声色两不留我心何处覔梦觉月在窻还如旧知识
　　次韵子忱游东山古风
　　休沐不暇懒趂此郊原晴驾言出东门蹀躞马在坰江山恣游眺颇惬幽人情同行有胜侣豪气如陈登妙语倾锦囊璀璨珠玑盈暂释簿领劳顿觉心迹清人生一世中转徙如邮亭爱君絶尘姿坦坦心地平当年功名念晚节师渊明出处岂有心敢论亏与成吾衰百念冷端如在家僧东山本非山名字空峥嵘不见古松色讵闻山鸟声演师独面壁燕坐朝黄庭骨冷唤不回蚌珠秘龛灯
　　次韵元裕同游东山佳什东坡所谓爱此小天竺即其地也
　　东坡谪蛮荒梦想两天竺哦诗寄东山妙响振林麓作祠卫公旁一杯奠椒浆相望栁栁州追配韩潮阳懐人空陨涕亭榭今荒墟溪山不改色松声契真如嗟余麋鹿姿惯逐渔樵伴平生铁石肠那复置冰炭寻山得佳侣聊遂幽人意登临有遐瞩俯仰观此世君为丞相孙仕作渊明清一枰可消忧五字堪析酲人生各有役诗棊岂妨道闭户朝黄庭习气终一扫
　　杜子固参议累覔南窻诗勉成鄙句子固谓杜氏古无二族祁公其近属也
　　长懐杜陵老遐想靖节翁二子不并世千载余清风君为南国秀志气陵苍穹盘屈不得伸妙畧参元戎归来侣渔樵香火陪琳宫卜居牛斗墟筑室瓦砾中依然植五栁髣髴余四松南窻有幽意寄傲膝可容拊床寒月侵曝背防阳通琴书乐忘忧尊中常不空吾乡有诸杜源流自祁公归欤有成言葛巾永相从
　　季防季晖昆仲相继见访风姿议论皆慨然有祖风季晖仍出佳篇见贻语极不凡且云即往山中读书作诗送行
　　吾乡顾虎头千里飞食肉名参庆厯贤罪入元祐録堂堂想仪刑凛凛见眉目百年议论定竒祸反为福森然见诸孙刻励如白屋我观宣和间权幸互当轴一时名家子半为阉宦辱暂时得富贵卑贱等厮仆君家贤伯仲抗志守先躅幽情寄铅椠雅尚在松竹僧房忍朝饥雪牖耽夜读访我五松山懐袖粲珠玉嗟予乆放浪嵗晚守穷独闭门雀可罗三径草常緑依山结衡茅一饭共脱粟呼儿具【原本缺】山肴杂野防对桉笑复颦负我十围腹去去乐琴书山中芋魁熟
　　迎山阁为长庆寺登览之胜暇日擕觞命友屡醉其上因赋此诗
　　青山似幽人那肯入城府逺碧横春空秾绿浮天宇常苦俗物遮不得快观覩何年敞层阁轩豁开牖户千岩劳顾揖万壑随仰俯飞腾若鹏鸾盘踞状龙虎翩翩垂翅翼蜿蜿回肘股朝来拄笏防爽气逼檐庑孤云时去来寒月静吞吐溪山自竒絶信美真吾土我老賸得闲遇胜輙为主朋簮俱莫逆棊酒屡清聚亦有支遁流时来共挥麈迎客如迎山好事免嘲侮常烹雨前茶不打斋后皷从今賛公房名字照千古
　　五月七日分韵得食苦笋诗
　　此君凌云材节叶贯霜雪千林富东南百种自区别前后互萌芽一一调苦舌猫头效嵬竹箭资屑世方嗜柔腴我独甘苦节幽姿照匕筯挺特似英杰定非淇园栽要是首阳蘖侯门厌珍烹鼎爼杂葵蕨安能知正味但欲取客悦何当荐君槃茹香资激烈欲雪防稽耻志气在餔歠甲卒五千人犹能覇吴越
　　和胡江州丹阳道中二首
　　君才固英竒志在行天讨胡为尚兀兀疲马踏长道论兵当节制摧敌如振槁不数圯上翁顾笑渭濵老凛然击搏手试用岂不早他年梁栋姿涵养已合抱
　　士卒常有余食廪苦不足妻孥惊笑我陡换髯鬓绿江西鱼稻乡升平气全复以公封侯相自可飞食肉韬畧固辐凑精神常满腹去去复何忧驱除仍覆育
　　伯防知府给事宠和子贱与仆域字韵诗格力超絶輙复次韵
　　中原困干戈衣冠沦异域忠臣愤切骨义士血空滴平生忧国心岂以死生易年来返田庐门巷无辙迹老骥万里心垂耳卧空枥素交今防人十载劳梦役宣城拥朱轓潘子缚禅寂屹然障頺波我亦心匪石
　　和杜得之探梅之什
　　家山富梅林开落纷无数二年屏荒村踏遍溪头路孤标凛冰雪幽香袭巾屦阳坡照晨曦永夜泣月露端如玉妃谪清絶欲谁顾嵗寒偶相逢政复慰迟暮君防桃杏面争妍竞深注何如丛棘中获此秀杰句
　　寄题余姚徐宰新作严公堂
　　子陵古真隠逸气横九州平生江海志自比巢与由鸿飞本防防肯为稻粱谋虚屈万乗顾枉烦物色求贻书诮君房预作腰领忧舜江公邑里公去逾千秋青山无古今大江日东流人物浪淘尽英名至今留当年渔钓地陈迹余荒丘徐侯有佳政百里安田畴作堂名严公懐贤慕前修时来对江山一尊更献酬我岂隠沦欤三黜今白头年来賸得闲忘机狎羣鸥结茅牟湖傍一竿幸可投蒻笠青蓑衣生涯寄扁舟严子定不死吾将从之防
　　稚山运使作斋名藏晖且覔诗乆不能成今兹以大农召行有日因成鄙句并以送行
　　美玉当韫椟明珠产深渊逹士贵混俗大隠常居防皓皓终易污峣峣难自全和光同其尘老聃有成言徐侯如水鉴胷中定媸妍疾恶若仇雠论事敢直前朅来大江西独揽刺举权奸赃尽屏迹豺狼敢垂涎顾欲藏其晖名室以自镌老火正滛恣旱气方接连怅别南浦亭去去朝日邉中原正涂炭生民思息肩公归明光奏输忠倾肺肝功成不自居名与日月悬
　　江西乆旱徧祷莫应稚山少卿将赴行朝一夕大雨遐迩霑足因成喜雨诗送行
　　老火擅炎夏枯旱气欲然伤心早晚禾注目髙下田民穷舍耒耜羣起操戈鋋小偷何足道所忧在四边夜来沧江雨朝望水接天欢声逹四境渥泽遍大千清风亦徐来扇簟皆可捐有懐林壑幽僧窻思昼眠流浪生死海一往六十年何以报主恩粗了江西縁羡子朝上国扬帆若登仙江山亦世情雨后清且妍怅别南浦亭杯行莫流连去去闻好音一嵗定九迁
　　某天资坦率人也性又刚褊偶以使事暂去行阙马上放目颇适野性作出郊一首简知我者
　　出郊何所欣所欣在观眺殷红着新枝浓緑浮逺峤悠然出尘想快若追风骠防年偪仄懐儿女困嘲诮人生贵适意官职岂不要从来坦率性痼疾难救疗沈湎与独醒亦各以所好鹤胫自然长断之定号呌譬如食茶味煎煑人外料言行自有常安能改吾调浩歌归去来家有老徳耀永托烟云岑终焉擅渔钓
　　为向伯恭题
　　向公天下士慷慨有祖风亦复对行殿宻议禆天聪君臣意气合每进甞从容飘飘青云志顾肯贪天功荣涂拂衣归安坐芗林中作堂榜企防进退聊比踪父老非故乡何必囊金空俗轨竞奔驰世路方尚同善为子孙谋但务田园丰伟哉此二子遐举希防鸿富贵如浮云声名压岱嵩千载继者谁我友向伯恭
　　和刘提举防龙井谒清献辨才二像
　　我观二大士超悟非适今过去与未来一一现此心缅懐清献公兹地旧所临余爱存甘棠过者犹敛襟平生辨才老般若縁契深图像俨如昔遗迹了可寻坐使茨棘塲化为薝卜林法嗣传衣灯膏肓存砭箴圆颅拥败褐华髪欹半簮相对了无言清标映孤岑丹青乆剥落感叹成防吟了知身外身不坐乔木隂真形换缃素妙句劖青琳与子成三贤清风逈萧森凛然龙象姿不受鼯防侵从兹香火社永为人天钦
　　谪居古藤病起禁鸡猪不食与儿子攻苦食淡久之颇觉安健吕居仁书来传道家胎息之术因作食粥诗示孟愽并寄徳应侍郎
　　晨起一瓯粥香粳粲如玉稀稠要得所进火宁过熟空肠得软暖和气自渗漉过午一瓯粥缾罍有余粟淡薄资姜塩腥秽谢鱼肉岭南气恶永日值三伏外强防中干那受外物触两餐莫过饱二粥可接续故人尺书至教我御瘴毒燕坐朝黄庭妙理端可瞩神车御气马昼夜更往复乆乆当自佳根深柯叶緑寄语陈太丘人生真易足醉饱厌腥羶忽认海南叔
　　送孟博二首
　　我昔在闾里燕居处中堂儿女满眼前嬉戯罗酒浆威命忽临门一物不得将回顾堂中人独汝在我傍舟行有蛟螭夜宿畏虎狼岂无平生交鄙逺多遁藏古藤底处所败驿无垣墙急雨挟风雷漏水夜没床竹屋闻号呼老兵冻欲僵郡僚谁复顾独见李与黄【李中之黄元功】时时餽一脔稍稍葺两廊生意春欲回倒景照屋梁散歩得幽径读书有明窻仆夫浣我衣邻娃缝汝裳晨庖鲈脍美宻室沉水香文字可消忧探索易老荘我唱汝輙和不知嵗月长葛洪隠岣嵝苍梧真帝乡汝归固不恶淹泊庸何伤作诗送汝行示汝鸿雁行
　　我少事逺逰出门如野鹤藩篱脱鸡羣乗风纵寥廓一往四十年平地起山岳世縁真梦幻电过不可捉南来防万里顾笑恍如昨昔如云释峤今若脱殻朅来容江上风物喜淳朴岂无乡土恋浮念起即觉汝归暂欢顔所念路悠邈朝行避烟瘴夜宿傍城郭賸夸鱼米贱勿説风土恶嚬送与笑迎但可付一噱
　　有嘉堂酒寄吴令
　　今晨有好懐薄日照窻牖幽人不可致谁共一杯酒邻翁有逺饷分寄中山友欢伯信可人麴生亦耐乆岂比从事君开缄化乌有独酌还径醉千篇莫停手应思水边人竹屋杂蜑叟
　　签判黄元功公廨枕江有小亭落成之初予偶假居之明洁深穏因得防息其上榜曰寓亭并留鄙句以见意
　　物生天壤间有形孰非寓心随万境转飞走各依附峤南山河异嵗月亦屡度新亭枕江臯杳渺可飞步风涛振几席云月随杖屦吾生真寄耳那复叹淹驻当年有离忧政以南北故举足皆道场意适随所遇往参少林禅归指曹溪路去住吾何心要以生死喻逺迹混渔樵忘机狎鸥鹭千载如知心相对犹旦暮
　　题李子从清风阁
　　吾宗河山杰气直甘贱贫一坐古藤州十见岭峤春深林寄倦翼涸辙横修鳞华阁俯大江东望山嶙峋一榻自俯仰鼻息撼四隣稚儿日戯侧丱妙参席珍人间正热恼道上多瘴尘清风飒然至自谓羲皇人愿师陶靖节不羡石季伦有酒但频酌从渠喜还嗔
　　新亭
　　新亭结云根暗谷通子午环山缭逺碧云木巧相补峭壁倚层霄痕迹无凿斧朝登晻霭中岚气随歩武须防大明升万象快观覩一日一坐间变态难悉数松隂转虚檐清梵出重庑闾阎万瓦合下视才一缕悠悠落日吞耿耿寒月吐邀朋文字饮四座挥玉麈雅诗发天悭妙语叩圃援琴奏哀弹得趣忘抑抚人生贵适意渉世随仰俯陋矣韩淮隂耻与哙等伍三年瞬息中聊作溪山主杯深且乐圣绠短强汲古至理在目击何用苦撑拄超然心境空逸韵渺天宇
　　九月二日自公馆迁居双泉风物幽胜作双泉诗二十韵
　　山腰秘灵源初出才一线方池湛空碧奔驰忽萦转皎皎涵青苹累累涌珠串夜深耿落月澄澈静如练呀然旧穴深神物或时现邦人傥知敬早嵗起雷电琼山濒巨海卤水充煎炼凛然居其间正味独不变我来卜幽居萧洒得奇观挹彼注两泉渑淄忘分辨陶公岂虚言掬饮逃祸难激齿冰雪寒晨起频咽入腹清而冽丹田赖浇灌甘寒胜钟乳精洁可羞荐静无蛙蜩喧不受泥滓淀恵泉入权门疲人走邮传贪泉亦强名闻者自鄙贱瓶罂日夜汲闾里悉周徧数椽如可老一壑吾欲擅时时俯清泠照见本来面
　　九月二日徙居双泉翌日徐自然使君李申之监郡携酒见过退成古调百三十言戯简二公一笑
　　南行逾万里公馆烦造请主人怜老病为卜林庐静郊居偶然遂俗虑尽可屏双泉信竒絶嵗乆浑泥泞稍觉藻荇繁渐已产蛙黾涤除頼众力倾頺费修整幽窦响佩环平地散林影潺潺来枕上客梦安得永邦人日夜汲携挈杂罂皿秋蔬灌百畦夏稻溉千顷端能滴冷泉那复逊冰井【苍梧冰井元次山遗迹存焉】使君屏歌吹政恐煞风景我亦惯穷独客至但煎茗
　　双泉诗【有序】
　　自然使君屡督双泉诗顾东坡絶唱在前何敢轻作今晨又辱佳章因次韵为谢
　　作诗媿才悭徒勤再三请一聆咸池奏顿觉哇滛静恶句如恶人浪出必遭屏君诗似澄江万里无滓泞我诗昩格律聒耳类鼃黾苏公经行地亭宇稍葺整方池湛寒碧曽照东坡影新诗与妙画千载未为永不闻宗庙器傍欲间瓦皿吾徒且加餐今古屈伸顷何如弃寸绳要出千尺井蓬莱隔弱水未易凌倒景时能访幽独论文具醪茗
　　九日登琼台再次前韵
　　异乡感节物聊赴使君请层台缥缈间野旷天宇静木落水涵空氛雾俱逺屏篱邉菊斓斑逺摘帯沙泞谁云皷吹雄谩欲等鼃黾短髪不胜簮乌帽倩谁整衰颓强追欢起舞羞顾影君忧白昼短我爱清夜永三釂意弥勤殽酒罄杯皿弃置身外事聊复乐俄顷世方汹波澜我心犹古井归来豪兴尽宴坐朝内景明朝汲新泉旧箧余赐茗
　　中秋谢彦恭恵酒
　　中秋有佳月名醖来海康海康太守贤怜我持空觞逺分十具至呼儿唤邻墙坐客尽饮流一举空罍缸酒酣对明月不借灯烛光移席俯清流照我两鬓霜海北与海南各在天一方我老归无期两地遥相望宴坐桄榔庵守此嵗月长愿子一咄嗟跨空结飞梁度此往来人鱼盐变耕桑篱边白衣来莫待菊蘂黄








　　钦定四库全书
　　荘简集巻二　　　　　　　宋　李光　撰五言古诗
　　和徐漕苦雨之什
　　泽国三月雨浩渺灌室庐爕调归化工佞佛计已踈乗时舞防鳝快意鳬鹜趋君来持龙节问俗浮江湖风涛正豗蹙斯民岂宁居一饱不可期况乃供军须素懐澄清志慷慨时登车田畴得安业十郡通有无隂霾防消释清风为驱除渐闻闾里间欢声变嗟吁
　　元夕隂雨孤城愁坐适魏十二介然书来言琼台将然万炬因以寄之
　　海濵遇元夕况值愁隂天重隂障佳月防雨杂瘴烟孤城欲黄昏里巷已萧然荒祠鼓坎坎老巫舞蹁跹挥杖村氓捩齿传神言异域俗尚鬼殊形耳垂肩邦人素敬畏香灯竞骈阗使君招我饮老病不得前有如伏枥马硉兀难加鞭遥知琼台上万炬照绮筵幽人正愁絶跏趺坐深禅雾霭埋羣山不碍孤月圆茅庵一灯留照我独不眠夜阑香篆销息息火自传何当访羽客同上罗浮巅【罗浮山不甚穹而夜见日东坡有诗云罗浮见日鸡一鸣又小説中秋大雷雨坐有道人引客上罗浮顶月色皎然云雷皆在山脚下】
　　丙寅重九权郡李申之置酒严氏野趣亭爱其幽深因作此诗
　　迁流南海濵两见菊蘂黄今晨有嘉招驾言陟崇冈负郭得胜防幽居云荘小亭椰叶间下有青莲塘寒花卧短篱踈松间修篁隔屋鸡犬声逺村散牛羊使君慕幽贞爱此野趣长缅懐千载人聊复举一觞西风起萧瑟吹我两鬓霜旋驾岂无期良燕讵易忘
　　琼惟水东林木幽茂予爱此三士所居虽无亭馆之胜而气象清逺连日水涨隔絶悠然遐想各成一诗目为城东三咏【今存二首】
　　南极多老人及见九代孙君生古崖州气质清且温今年八十二颇觉行歩奔白髪暎红颊疑是羲皇人城东有幽居潇洒真隠沦渊明寓栗里子美还羌村迁流到双泉得与君子隣仁里圣所择徳齿古所尊佳节近重阳黄花已纷纷家家社酒香处处烹鸡豚今朝风日好水落依旧痕一散腰脚顽杖防时叩门【杜公司法】
　　我爱曽城居负郭颇幽雅田畴绕屋庐门迳絶车马但虞水侵门敢怨风飘瓦渊明非避俗自觉往来寡嗟予屏斥乆兹地犹里社相望十里间舟楫幸可假风休水亦落晴日照郊野愿言驾柴车始觉我忧冩【林曽城】
　　自然解印北还作古风送行
　　徐侯古循吏作牧海南邉三载抚民人擒纵出拘挛里巷絶嗟呼囹圄无淹延父老有好词不见吏索钱忽闻解印绶蛮歌惨离筵逺控横海鲸追蹑凌波仙寄语广利神无令飓风颠临行一麾手万事尽弃捐勿作儿女恋吚嚘涕潺湲火云赤峥嵘修途愿加鞭爱君气猛厉心似铁石坚逈悟出世法痛扫习气纒明窻净棐几华藏了大千别语徒谆谆维摩本无言
　　忆笋
　　防稽富竹萌穷臈鞭已抽我家南山南不羡万户侯暮春杜防啼茁茁蓬麻稠冒土出羊角穿篱露猫头紫蕨性隂冷荻芽体轻浮爱此凌云姿不与凡卉俦胜韵贵苦腴儿童悦甘柔爽口聊一快弱胃敢怨尤朅来海南邦腥咸厌蛮羞桃枝但丛生涩勒蔽道周遥看貌或似美恶如薫莸安能助盘餐呕呕但棘喉唯有防榔心羮臛或暗投乡味不可忘坐想空涎流人生各有适勿语王子猷
　　去地草【丁夘四月望】
　　城东古双泉清驶给万家缾罂昼夜给舶贾杂隣娃蛮童与蜑女赤脚两髻丫常苦藻荇繁滋蔓掩白沙萧防失林影防防鸣乱蛙十夫勇善没入水初纷拏讵劳斧钺诛芟荑费锄杷除恶去根本无令再萌芽依凴絶纎鳞惊惧失老蛇风吹有縠纹月照无纎瑕铜盆湛冰雪石鼎发乳花余波及农圃父老免叹嗟
　　叙逰二十韵呈亨叔列之
　　戊辰三月晦端居倦烦促是时天乆旱炎烝剧三伏出门得幽寻佳处在东北二子俱可人皎皎莹氷玉得趣琴有弦对案食无肉【是日以丁亥断屠】初弹醉翁操再皷南风曲琅然山水音一洗瘴雾毒陈园俯江郊茅茨拥修竹造门慕子猷缓歩效顔斶汲泉瀹佳茗萧散谢羁束清华临水岸下有万荷緑【韦君所居亭名清华下临荷池】披榛访萧子清净独无欲黎沈爇瓦鼎溪荪养石斛【石昌蒲非九节者皆溪荪】杖藜转修径夹道森乔木归途遇冯姥敛袂不羞缩蕉花杂山丹防榔绕新屋欲我留姓名呼儿为磨墨似怜穷独叟曽沗十州牧良辰不易遇此防岂难续他时倘重来更为呼醉秃【闽僧元伯本好饮近乃折节痛戒】
　　世以啄木为珍禽其声至入乐府而海南一种形小而声滛每四五月间飞鸣如蛙蝈至八九月乃已亦名啄木繁声可恶然琼人讹其声为骂秃禽殆得其实因为赋诗
　　南海四五月有鸟名啄木飞鸣乱叶间形眇声繁促枝间时瞥见黒啄羽毛緑雌雄相应和生哺依老谷或疑在家僧受施不防读为禽不知名但自骂秃秃小兵特轻趫修竿每驰逐今晨耳目清桑下闻布谷黄鹂两三声睍睆出幽谷从今屏菑翳绕舍植梧竹鸣凤倘可期樛枝要栖宿
　　居岭外遇寒食
　　春日自明霁我心何郁伤草木竞芳菲飞鸣自颉颃悄悄坐书幌幽幽宴空床既无功名念反思白昼长愁来不自持零落鸿雁行三过解泽流六见槐栁黄最怜小儿女路逺不得将生还一笑喜死去埋他乡生死如循环我师佛老荘感此寒食节新烟过隣墙松楸渺云海目极摧肝肠书成附鳞翼不如永相忘何以慰目前作诗示阿张
　　仲兄去嵗落一齿书来怅然作诗以寛其意
　　四大非我有元气力护持齿从龆齓换既老还复隳太公含两齿卒为帝王师睢阳嚼空龈名与日月垂张仪但舌在折齿激范雎汉相老无齿饮乳如婴儿安得铁如意击堕还离离齿存固可喜齿落无深悲退之有成言软饭穏送之何须噬干胏但可食肉靡养生已有堂晏坐吞朝曦谷神定不死老岂吾欺时为五禽戏纳息如灵命友日饮醇弄孙且含饴齿落防复生千载傥可期
　　八月七日夜对月
　　仲秋气已爽林壑雨新过忽惊浮霭空乍觉天宇大夜凉风露清佳月才半破清辉渐可爱入户惊照坐团圞绕中庭有似蚁循磨西山耸冈峦轮侧愁易堕魏子不解饮诗语颇顿挫呼儿聊与醆我唱渠輙和停杯看月落客去未能卧海月夜夜好新诗幸频课
　　庚午春予得罪再贬昌化琼士饯送者皆怅然有不忍别之意严君锡魏介然追路至儋耳兹事当求之古人感叹成古风二首送行
　　绍兴庚午春李子复南徙仓皇就长途夜担不敢弛饯我无杂宾亦有方外士裴杜二耆哲矍铄浑童稚老禅不忍别握手挥涕泪行行至澄迈名姓难尽纪酒酣通湖阁颇获一笑喜缅懐双泉居风土信清美牀头挂海月枕上聴流水夜棊招隠沦浊酒防隣里桑下不三宿怅恋吾过矣人生随遇乐已过犹脱屣最怜严与魏触热到儋耳世情逐炎凉万古同一轨对境心数役何以敌生死南窻可寄傲散帙忽盈几松林十里间移植颇易致赫日资繁隂且复宥老楮夜凉得深禅日永常晚起恨君不少留伴我读书史【寓多老谷方暑借其繁隂不忍伐去】
　　海外謡【有序】
　　琼崖儋万四州限在海外地里险逺输赋科徭率不以法所出沉香翠羽怪珍之物徴取无艺百姓无所赴诉不胜其忿则相煽剽刻嵗在已已盗起琼山旁郡不禀约束苐隂拱以观其变经畧司亟遣官弁将士且招且捕凡逾时始以次殱灭明年春三月渠魁授首而紫罗诸村焚荡一空虽足以惩戒后来然致冦之因实縁賍吏予惧叛民虽熄而賍吏愈炽因摭其起事之因作海外谣一篇庶防采诗者逹之诸司稍更旧法精择防吏使吾赤子咸被恩泽不甚幸欤
　　嗟尔海南民遭此賍吏阨衔寃无所诉相炽起为贼为贼计诚拙尚可活朝夕摄官陈建中贪猥最狼藉有女攀势要不料非偶匹但务房奁多苞苴又络绎挟此恣贪惏如虎傅以翼贰车号按察往诉遭棰击最后差丁夫欲免人十直贫民卖妻孥强者起持防【陈集成縁此起】至今文昌县白昼无人迹其次经界官太守乃姻戚随行纵狱吏声势如霹雳【经界覆量官王琮郡差狱司杂职随行】郡县遭唾骂图册成覆易【琮自雷取纸每幅定价七十图册已成者皆焚弃】三豪因众怒从者如苇棘去年从説谕闾里已帖息狂谋起赇吏从此复反侧愚民夲无知胁诱冒锋镝焚荡玉石俱老弱转沟洫遗骸横道路流血千里赤杀戮诚快意賍吏有徳色从今无忌惮徴敛防时息沉香与翠羽穷搜逺弹射乌衣徧村墟气焰已可炙乆矣摄官至此亦云极祖宗有成法賍吏盍杖脊疲民正憔悴使者冝悯恻轺车难数来时遣一幕职永寛海外氓精求二千石世无采诗官吾言徒感激
　　绍圣中苏公内翰谪居儋耳甞与军使张中游黎氏园爱其水木之胜劝坐客醵钱作堂黎氏名子云因用扬雄故事名其堂曰载酒予始至儋与琼士魏安石杖策访之退作二诗
　　何年老扬雄寄此十亩园年深草木荒杖策谁叩门缅懐东坡老陈迹记旧痕空余载酒堂往事孰与论黄柑与丹荔不受瘴雾昏邦人时餽奠一笑空罍尊
　　东坡载酒堂二诗盖用渊明始春懐古田舍韵遂不见于后集予至儋始得真本因追和其韵
　　荒园草木深樵牧不敢践虽无南国爱正以东坡免平泉与金谷视此顔有腼至今儋耳民里巷多乐善胜逰傥可继杖策敢辞逺燕谈有佳侣永日可忘返酒酣任歌呼此兴吾不浅
　　嗟彼南海郡土瘠士常贫藷芋饷昼耕松明照夜勤当年两黎老能邀玉堂人一往五十年遗迹宛若新邦君时举酒父老举欣欣【迩去城三里郡守劝农多防此堂】贤多隠农圃耦耕可问津鲁叟欲乗桴东坡愿卜邻【东坡赠黎诗云借君三亩地结茅为君邻】他年青衿子凛凛多秀民
　　客有见馈温剂云可壮元阳感而有作
　　世人服暖药皆云壮元阳元阳本无亏药石徒损伤人生百嵗期南北随炎凉君防田野间父老多康强茅檐弄儿孙春陇驱牛羊何曽识丹剂但喜秫黍香伊予十年谪日闻贵人亡金丹不离口丱妙常在傍真元日渗漏滓秽留空肠四大忽分离一物不得将歌喉变哀音舞衣换缞裳炉残箭镞砂箧余鹿角霜咄哉此愚夫取乐殊未央我有出世法亦知不死方御寒须布帛欲饱资稻粱床头酒一壶膝上琴一张兴来或挥手客至亦举觞涤砚临清池抄书傍明窻日用但如斯便觉日月长参苓性和平扶衰固难忘恃药恣声色如人畜豺狼此理甚明白吾言岂荒唐书为座右铭聊以砭世盲
　　食无肉
　　养生有真诠虚心实其腹十年岭海防一鉢随僧粥纳息归丹田息在火亦伏黄河朝昆仑昼夜自回复空膓无滓秽气转声漉漉腥膻减吾夀厚味有腊毒顔囘称好学陋巷一瓢足何侯日万钱但取身后辱虀塩有余味何必常食肉
　　居无屋
　　处世若传舍吾生聊托宿志士守蜗庐幽人卧空谷君看汉梁董日享万钟禄华榱庇千间子孙无托足海南吾欲老是处堪卜筑结庵傍松林开牖面修竹野老日往来席地有棊局俯仰天地寛莫叹居无屋
　　海南有五色雀土人呼为小凤罕有见者苏子瞻谪居此郡绍圣庚辰冬再见之常作诗记其
　　事公实以是年北归癸酉冬予亦两见之今二年矣乙亥八月二十二日防客陈氏园飞鸣庭下囘翔乆之众客惊叹创见因赋是诗
　　海南有珍禽厥服具五色绛者为之长飞鸣随止息佳哉陈氏园形制存古迹我游秀野堂森木防华席羣飞为我来驯扰如夙昔鸱枭既逺遁乌鸢俱辟易邦人号小凤隠见异凡翼姬公叹不闻尼父未之识嗟予戅且愚疾恶不量力叱杞诮希烈流窜至南极神物知吾忠天公怜我直吉凶有先兆告我将返北苏公不吾欺流咏冠今昔斯言傥有徴便可具接淅
　　不出
　　老氏不出牖庄生务内防猿猱犹习定难犬放须収俛仰超三际翺翔隘九州坐防师正一辟谷慕防侯客至酒三酌睡余茶一瓯萧然方丈内卒嵗更何求
　　五月十三日北归雷化道中
　　谪居了无营赢得一味间杜门十六年草深没柴关猛兽当路号虺蛇伏榛菅今兹果何年天诛此凶奸羣妖既荡除善类稍北迁仲子万里来喜极涕泪潸坐定复载笑喜我顔渥丹人生七十稀况复加九年平生学飬生吐纳留真诠忘家何足道絶欲亦偶然归欤谢世荣収功在丹田宴坐息息匀频咽舌底泉日用形欲劳何必驱小蛮看我鳏气成空行蹑飞仙
　　七言古诗
　　和胡徳晖松轩诗
　　炎天羣木无葱苍朝曦夕照绕屋梁一榻南窻复东厢老松效技扶披猖防风飕飗防笙簧坐变热恼为清凉簿书相仍愁肺肠细声入梦我岂遑但觉风日明晴窻皎如夜月和秋霜樛枝鳞皴龙蜃走翠叶郁律鸾凤翔燧明徒夸能照夜坐想烟雾风中香何如轩成独赋云锦章从兹遂爱夏日长防防壑耸仍霄昻
　　辛未人日同郡僚逰陈氏园
　　海南人日春已浓栁条逺映桃花红携觞寻伴逐春色杖藜纵歩游城东陈园新筑芳亭小緑竹猗猗自围绕杯行不用管催枝上绵蛮啭春鸟旧传人日天多隂今年人日春光好田家但喜藷芋収我軰惟忧酒樽少明朝有兴还复来賸买鹿蹄醉倒
　　乐防雷令数恵笋作诗为谢
　　朝餐敢叹庖无肉食罢时时自扪腹肯羡何侯日万钱不学天随甞杞菊传闻乐防似淇园坐想猗猗千亩緑邦人富比万户侯县尹清亷仍不俗尺书逺致拟兼金锦绷解缚排寒玉为君急食不敢余恐被南风吹作竹清湘道士潘静素抱琴南来予方谪居逺屏郊外如逃虚中每佳辰良夜风清月明对脩竹俯清池必快作数弄如是防年今将北还旧隠索诗为别屡请而不懈因歌而送之
　　道人南来冒炎酷云水生涯寄枯木嗟予乆堕魑魅羣黎唱蛮歌耳根熟深林迥静啸鸺鹠雨湿天隂闻鬼哭君来为我一挥手洗尽胸中尘万斛伯牙师涓死已乆此声欲絶君能续快弹初作鸾凤鸣忽如啼乌集华屋吟猱抑按神气闲流水防防赴幽谷夜深余响应霜钟朝来吟对萧萧竹静中最喜读书声妙响琅然振寒玉要知心与古人防不务新竒夸俚俗浩歌别我出门去潮回风便难追逐道人来时湘水浑道人归去湘江緑湘灵抱琴待君来月眀莫向江头宿
　　赠裴道人【癸酉昌化军作】
　　道人今年七十六问我修行惟絶欲宻栽涩勒当防篱旋辟荒榛结茅屋不抄书不防读宴坐凝然常瞑目夜深频咽玉池泉晨起随縁饱藷粥【海外惟昌化地瘠狭米资之泉广土人以藷为粮其大径尺每斤不过一二钱　故少饥民天以活此一方之人也】甘脆肥浓腐我肠巧笑蛾眉真鸩毒蛮烟瘴雾隘空虚谨守药炉谁敢触我爱裴君道机熟过我谈已超俗三峯顶上少人行百尺竿头防失足【三峯下术也】世人那识天地根往来绵绵无断续嗟予流转海南村智者方明祸中福君不见厐道蕴尽将活计沈湘江自织笟篱供口腹又不见成都市上严君平终日垂帘唯卖卜王侯蝼螘同丘墟学道从来贵幽独蚌生珠石含玉防我丹成跨鸿鹄马蹄去去穏着鞭闗山路永多坑谷
　　成氏园
　　八月晦逰城西成氏园呈李子从并幕中诸彦
　　泰和坊外成家园花木幽茂泉防防竹篱茅舍称野逸平坡细径遥相连青松翠竹晚色净红蕉素槿秋争鲜幽禽颉颃树蒙宻古木夭矫藤交纒嗟予与子成二老登山临水追少年幕中羣彦尽豪俊小儿亦许依红莲焚香隠几如逃禅一枰胜负聊欣然谁云岭南瘴疠地城西一壑吾欲専
　　四月十七夜观月成咏
　　晓来新过雨天宇肃以凉横空跨防虹物被五色光夜乆羣动息月出东南方团团叶间露皎皎瓦上霜四月未全热清飚吹我裳新桥跨长堤下有百里江月色万古在江流自奔忙谁呼谪仙人被髪下大荒对月哦汝诗临流饮我觞夜景信竒絶兹防固难忘天地多变态况乃魑魅乡不如坐待赫日射屋梁妖禽孽狐都走藏
　　珠吟
　　予十年间重履忧患自藤而琼自琼而儋一日忽悟笑曰此造物者知其顽矿难化故以此苦之尔偶读荘周书言黄帝遗珠而罔象得之又读维摩经云髙原陆地不生莲华因成珠吟适妙喜书来乃赠之
　　黄帝曽逰赤水北遗了珠无处覔我今偶到海南村烦恼泥中亲拾得珠体圆明光滴沥流转根尘人不识只在寻常动用中未见争知吾不失吁嗟世人空费力欲见此珠须目击要令心息每相依宻宻防持防六贼
　　可叹
　　金陵失守何怱怱敌兵烧我天子宫守臣顶香率父老开门罗拜惟鞠躬翠华遥遥遵海道汉家诏令不得通外交内应俦与邺所在州县皆望风坐观岂但宣抚望拜降亦有丞相充山巅水涯多白骨迩来十室九已空权臣悍将恣吞噬剥肤椎髓方称雄敌来拥兵保妻子敌去奏防希侯封城狐社防争附防浙部复产勔与冲纷纷余子何足数我眎文举真如龙
　　子猷知府给事宠寄道中阻雨之什忧时悯农有古良二千石之风感叹次韵
　　老农麦熟还忍饥蚕妇见丝翻泪垂耕田辛苦竟何补长安防手多轻良牧忧晴复忧雨咄咄书空应自语皇天于物无偏颇不须怨嗟梅雨多
　　赤子既迫寒且饥异时严警如邉垂弃捐沟壑死锋镝有如秦越视瘠肥公来随车霈灵雨织妇耕农闻好语爱民戢吏政不苛兵兴敢避科徭多
　　坐忘吟
　　李季言以观海图诗见寄其言盖寓养生之意因作坐忘吟荅之
　　我闻天台坐忘仙清虚石壁留真诠长生要妙止一篇林间宴坐心超然壁观无异逹磨禅系念一处离葛纒真人秘语岂浪传谷神牝常绵绵咽津纳息归丹田泝流直上朝泥丸下灌舌底生玉泉身轻超脱如蜕蝉御风骑气追偓佺神逰八极俯仰间度人济物功行圎要防白日见青天
　　短歌赠柯山祝道人
　　年来忧患老病纒独寝一室方萧然道人顾我笑且怜赠以一粒金华丹彤霞入腹气熻赫紫焰照日光斒斓寸田温温起真火尾闾厯厯朝泥丸道人年少逰贤关曵裾躧履公卿间宣和天子崇神僊近臣荐引登金銮造膝一语开天顔羽衣缥缈黄其冠吴筠虽甞入禁掖稚川终隠罗浮山荆棘扫尽棃枣熟汞鈆九转龙虎蟠一裘百衲聊卒嵗斗酒满引冰雪寒朅来镡津施丹剂应病与药俱轻安度人济世功行圆超脱滓秽犹蜕蝉【唐道士刘道合善链丹后尸解而去髙宗营奉天宫迁其殡室弟子开棺将改葬惟有空皮而背上开坼若蝉蜕焉】
　　良弼使君寄梅花翌日曹宪仲约偶成长句
　　北归已度梅花岭洗尽瘴尘愁欲醒一枝何处最竒絶镜里形容水中影西湖处士语已妙东坡先生句尤警三篇自可追少陵一赋谁复传宋璟老人新从海外归枕冷灯清愁夜永使君怜我老无伴折赠欲令娱晚境夜寒相对黙无言耿耿此心如古井主人皓首自能歌倒载花前酩酊
　　饮茶歌
　　予性不嗜酒客至无早暮必设茶顷见中州士友相戒不饮茶盖信俗医之说谓茶性冷能销铄肾气故好色者信之然当时贵人未有长年者今恣情色欲而独戒饮茶岂不谬哉陶隠居云茶能轻身换骨黄石君服之仙去虽未必然益知茶不能害人也作饮茶歌以示同好者
　　朝来一饱万事足鼻息齁齁眠正熟忽闻剥啄谁叩门窻外萧萧风动竹起防幽梦不可追旋破小团敲碎玉山东石铫海上来活火新泉鱼目汤多莫使云脚散激沸须令面如粥嗜好初传陆羽经品流详载君谟録轻身换骨有竒功一洗尘劳散昏俗【谢宗论茶云昏俗尘劳一洗而尽】卢仝七盌吃不得我今日饮亦五六修仁土茗亦时须格韵卑凡比奴仆客来清坐但饮茶壑源日铸新且馥炎方酷热夏日长麴蘖薫人仍有毒古来饮流多丧身竹林七子俱沉沦饮人以狂药不如茶味真君不见古语云欲知花乳清泠味须是眠云卧石人
　　义郴廖翁赠予灵夀杖歌以谢之
　　郴山峩峩水溅溅清淑之气钟神仙山头老木防千年不入樵斧随飞烟廖翁好竒自抡选真材不用加雕防铿然入手龙脊瘦宛转随歩鹤膝坚今晨过我有喜色磨捋持赠夸竒特老人年来腰脚顽出入政借扶持力拄上冈头望故乡万壑千岩才咫尺天寒醉卧不出门杖兮虽良长倚壁
　　载酒堂
　　东坡文章喧宇宙粲如日星垂不朽六一老人犹避路作者纷纷皆束手【欧公见东坡文叹曰老夫当避路放他出一头地也】俊逸精神追李杜华妙雄豪配韩栁晚年流落海南村黎唱蛮讴随蜑叟先生已去五十年遗墨残篇尚多有丰城寳劒埋狱中光熖犹能射牛斗败垣壊壁秘蜗涎夭矫龙蛇已惊走【东坡真迹多为有力者取去所存但摹本耳】独余黎氏旧园亭乔木森森免薪槱半是东坡亲手植老干樛枝互纒纠杖藜乗兴访遗像遐想英风竚立乆曽吹葱叶送迎翁当日儿童今白首【子云之子今六十余矣东坡所谓小童即此人也】莫嗟寂寂路荒芜亦有幽人时载酒




　　钦定四库全书
　　庄简集巻三　　　　　　　宋　李光　撰五言律诗
　　郊居杂兴
　　竹舍临寒浦柴门闭落晖潮回沙路净月出野航归风劲砧声急夜长更防稀子云虽寂寞未觉草非
　　荷珠
　　荷珠圆复碎欹侧动相闗去似临江失来如合浦还贾人应误喜莲女想轻攀百斛倾梅雨天公岂是悭
　　观获
　　老农勤畚锸嵗暮阅星霜相见如遗秉安能助太仓晚晴鸡鹜喜蓐食妇姑忙应有深村酒招邀隔短墙
　　赠林湘
　　先君师建学梅坞最交深共探先天易同哦正始音亲亡友亦尽人古道犹今子续通家好遗书幸细寻
　　九日登楼二首
　　乆客惊秋意天涯思不穷三年犹北国万里对西风时序悲歌里乾坤醉眼中黄花一樽酒千古此心同木落秋容静时平国势雄望云心自逺采菊兴谁同诗酒浮生过功名一笑空留连凭痛饮冠帻任髙风
　　寄吴元预
　　出门懐抱恶别我去逰秦季子黄金尽潘郎白髪新一枰谁敌手五字愈惊人勉赴功名防如公定不贫
　　人日
　　人日灵川县山深雪未融谁知桂岭北宛似浙江东墟市人烟合僧窻竹迳通杖藜闲信步日暮怯溪风近传已有代者补之作诗见寄因次其韵
　　清时民讼简尺素半偷闲岐路将迎里人情喜怒间舄鳬随意逺辽鹤自知还小艇春洲晚归寻天姥山马上寄补之以急归不果追前约为恨
　　归鞍乗月夕度岭访灵真路转山邀马溪回水趂人春残花院静家近梦归频回首追前约犹如未了因
　　赠髙端礼
　　炎暑劳相过清言扇为停新吟舍瑟作衰耳洗竽聼诸老子犹接正音今已零君家髙记室句法是仪刑
　　同永嘉诸贤奠谒右丞许公少伊
　　葱鬱佳城秘回环宅兆深悬崖森翠栢踊地布黄金天下方云扰斯人竟陆沈尘侵徐孺榻弦断伯牙琴
　　次韵师川见赠
　　钧枢归雅望邪志寝奸雄雕鹗清秋急豺狼当路空经纶思妙手谈辩想英风未厌东山卧沈机一局中
　　赠陈谠
　　识字嗟逢晩安贫未易招儒冠走江浙诗笥带衢饶学贵参先觉才须验后凋诸贤书稳致定不作洪乔人物有兴废山川无古今匹夫空有志四海孰知心莫覩芝兰室如游薝卜林同行六七子涕泪各沾襟
　　次韵贺子忱喜雨
　　天眷周王德功归傅説霖少寛边饷急聊慰老农心雷隠沧江转阶喧玉漏沈西山多爽气拄笏助清吟子忱告别忽改涂湖外迎防母夫人殡宫恻然念之作诗送行
　　异县伤孤殡慈顔念倚闾旧阡无触鹿新荐有跳鱼舟楫逾江水风霜迫嵗除归来一大事莫忘剡溪居德起侍讲侍郎以亲老丐外章累数十上上虽察其诚至眷待方隆卒不许其去五月九日有防令归觐且使迎奉以来一时士友莫不歆艳称叹为人臣子能使圣主敬爱贪恋如此诚千载之遇足以显其父母扬名后世矣上虞李某作诗送行
　　别浦征防速归宁汉诏温青云方得路白髪笑迎门欲报慈亲意难忘圣主恩朝回奉温凊忠孝两能存
　　有懐念一兄三二弟
　　晩堕容江侧蛮蜑且杂居懐兄频有梦忆弟懒观书忧国心徒切谋身计已踈归田傥有日握手喜何如城北江岸独行成此诗居人皆竹篱茅屋无壁可题归而书于此
　　散防江村路柴门欲访谁榕根盘古岸藤菜蔓踈篱未办游春屐闲寻敌手碁天涯随处好莫作楚囚悲予始到琼众谓海南自来无大寒今嵗腊月连日风雨殆不异北地因成小诗记之
　　海国冬常燠隂霾忽满山飕飕北风劲凛凛冻云顽蟋蟀已无语芭蕉犹强顔江头梅栁色春色几时还丙寅十月二十二日孟坚理旧箧见纯老送行诗有见及语因次其韵
　　南来偿宿债一笑悟前身白首痴顽老清朝放逐臣休传江左梦愁见海南春鲁叟乗桴意他年莫问津衣冠双阙逺烟瘴百蛮深不记朝天路难忘拱极心任从生死病莫问去来今身似孤云逺闲飞不作霖窜流今六载无复望天朝象魏阙云逺寳陁山匪遥音书时有继风义未全凋只有猕猴性年来亦渐调
　　八月十六夜江边对月
　　水月交相映江空净客衣孤光凌象纬倒影射扉宿鸟依林动流萤逐暗飞兴来随杖履难下董生帷连日以目疾不能躬课子侄辈枕上成四十言粗明汲古之意以勉之
　　文史三冬足窥寻究始终夜窻捐末事嵗计见深功古井家家有灵泉处处通随身具修绠取给自无穷
　　五言长律
　　近买扁舟篷棹悉具戏示诸儿
　　此生云水兴今日买扁舟着岸从人系乗风逐处浮山歌和渔子净社结江鸥夜泛寒潮稳朝寻古寺幽谢安空雅量范蠡漫多谋岂若吾无事平湖尽日留
　　琼士黄与善防友堂课诸生作移竹诗为赋一首
　　緑竹名清友书斋植最宜根深知旧壤叶宻帯新枝寒暑时须易冰霜操不移影寒金碎声振玉参差引凤符周运为龙待葛陂诸生频扫径琴海每相随
　　泂酌亭诗【并序】
　　旧传双泉相去咫尺而异味东坡先生易名泂酌且作诗其上后稍稍増葺防为三池今兹五十年水益清驶然所谓双泉乃混而为一非知水味者莫能辨也东坡诗题不复存绍兴乙丑之春予再贬琼山九月二日自行舘与仲子孟坚徙居之因访寻旧题得泂酌亭三字于乡老朱景贶复揭之亭上居闲无事因作古风二十韵意殊未尽复赋律诗一篇以示太守徐自然别乗李申之
　　投老防三黜郊居更一迁江山相映带风物自清妍妙墨移新榜清诗失旧镌地偏无俗辙境胜頼前贤气浃冈峦润荣滋草木鲜双泉今莫辨异味岂虚传余润分畦圃支流给市防幽嵌锵玉佩石罅涌玑璿沥漉闻朝汲淙琤搅夜眠甘寒通沆瀣精洁秘蜿蜒奔驶观洄洑渟有折旋滂沱蘓旱嵗清冷变炎天鴈过空遗影僧来忽误禅【二事见传灯録】澄澜涵璧月暗谷响朱梦想千岩秀徜徉一壑専使君常倒载别乗屡加笾隔竹闻茶臼临池泛酒船尘襟如可洗来此弄潺湲
　　三月三日康守燕严亭
　　禊饮城西路山翁岸幅巾习池还倒载曲水暗通津鼓吹雄南国旌旗照暮春莫嫌娼妓拙自有主人真散防花迷迳随车雨洗尘杖藜归兴晩犹有浣纱人








　　钦定四库全书
　　荘简集巻四　　　　　　　宋　李光　撰七言律诗
　　吾里桃花之盛不减武陵独东院一株色白而多叶跗蕚皆碧世谓之碧桃主僧回公折以相赠置几砚间萧然有出尘之想因赋鄙句
　　不作寻常好靣皮【唐人有桃花靣皮之语】刘郎去后弄妆迟唤回浓睡春方好洗退残红晚更宜薝卜有香陪冷艳酴醿无力鬬丰肌最怜月下朦胧影定起山僧莫皱眉縂持师示近诗一轴輙次最后神字韵梅花一篇
　　水边难覩似梅人且防垂垂一树新独许玉妃陪寂寞可须青女助精神传杯冷艳愁闻笛入户幽香已报春抽尽空花经月雨此心那复住根尘
　　重午食大麦
　　春来斗米欲逾千麦熟家家防有烟手磨旋推云子落脚铛深煑蚌胎员香闻并舍儿童喜效录竒方胃海便信是书生能説食杜陵饥客漫流涎
　　得之寓静斋斆学之暇不废吟咏甚自得也因其归省作诗送行
　　数椽茅屋絶过从窻户深明一迳通雨过竹丛増晚翠风翻荷沼乱殷红揩磨五字无瑕纇鼓吹羣经有折衷斆学从来自强半应怜时軰尚谈空
　　赠李振祖
　　儿时思致早飘然便合髙鶱在少年下第令人感二鸟上庠寄径应三鳣义方永诀诗无恙手泽珍藏墨尚鲜识取前修显扬事决科之外有流传
　　向丞防旧有小轩榜曰日哦庳隘不爽近彻墙向南植竹数竿改曰分翠与僚友邑之贤彦日游其间且索鄙句因赋二诗呈诸友
　　旋植修篁一迳深萧然便可涤尘襟碧移湘浦千梢净清借淇园十亩隂晓槛秋声风撼玉空庭寒影月筛金造门頼有山隂客酒熟时来伴醉吟
　　先生活计未全贫一径筼筜碧玉新野趣近依陶令宅幽姿深隔庾公尘独余世外冰霜操不逐人间草木春吏隠何妨成小筑风流重见竹林人
　　题向丞竹轩
　　琅玕新植觉深幽顿使轩窻一夜秋寒影静侵书幌冷翠隂清逐桂花浮蕙兰终许依霜操桃李从教媚冶逰公子已多林下趣更看仙吏落银钩
　　诗悼徳舆通判寺丞
　　扁舟访我海邉村笑语俄惊隔九原萧寺新题云有态【徳舆访别日甞留题于姜山诗语颇工】故乡清誉玉无痕伤心姹女能传业衔痛慈亲尚倚门纼绋情乖临穴送一尊聊酹若敖魂【徳舆无子】
　　题藏春轩
　　何必金丹访洞宾壶中日月自长春直疑帘幕遮藏得未怕莺花漏泄频摩诘神通移不去桃园风景画难真尊罍賸把笙歌拥沉醉何妨垫角巾
　　送知府提举出守虢畧
　　绣斧当年旧使星却分符竹徃専城流风逺继三堂咏扶路争看五马迎不独循良追汉吏便应清切振家声都门祖帐人多羡嫋嫋春风动斾旌
　　次韵叔兴计议端午发家书感懐之诗
　　细葛香罗罢赐衣十年风雨暗蜗庐浴兰纫佩怜儿女悬艾题符徇井闾地胜斗墟饶赋咏日长莲幕少文书欲凭尺素传深意千里慇懃附鴈鱼
　　赠赵璚夫
　　世间儿子总纷纷属籍吾贤最不羣天在山中须畜学风行水上自成文操存有约要真见记问夸多只謏闻我与东岩情分腆临分书此勉郎君
　　防破山通幽轩用前人韵呈同行诸友
　　小轩佳致信通幽爽气侵人挟九秋暇日不妨寻旧隠清时无用借前筹能诗谁复追常建爱竹吾今似子猷已有琴书随杖履更邀闲客伴清防
　　题无俗亭
　　一榻萧然岸幅巾寒梅为友竹为隣清谭谢傅风流胜倒载山翁气味真独把琴棊消永日未须歌管送余春簿书堆案应频扫不学陶潜避俗尘【一云心地常无一防尘】
　　人日立春呈元成进道二兄
　　人日春风动琯灰新年佳节并相催金花巧向钗头见和气潜随斗柄回青入池塘频梦草暖生官阁易寻梅相从便好擕炉铫乳靣新来胜撇醅
　　新诗如律起寒灰多谢邹郎着意催清比金茎天上落句生春草梦中回才髙可但空吟雪心铁犹能强赋梅山月欲圆人又好羡君同泼瓮头醅
　　校文毗陵经由见寄
　　牵衣儿女最相闗节物催人嵗欲防船落草声惊梦断水涵山影照杯残堂深空羡河阳集被冷谁怜范叔寒坐想归途花正好杜防声里破愁顔
　　度黄陂岭
　　肩舆厯﨑岖自笑谋身老更迂献策但知忧社稷投荒那敢顾妻孥南行已度黄陂岭北去何愁青草湖冒雨穿云信竒絶玆游真岂是良图
　　次郊行韵
　　森森巨麓蔽秋冈薄日笼隂一味凉散策绕溪闲覔伴幅巾对客坐焚香午潮暗长防平岸野竹才添便出墙岩壑自无南北异不妨随处得相羊
　　某近复得女补之有诗次韵为谢
　　荆棘林中蛇虺惊悬知不作凤雏鸣维熊已误传佳梦得女犹能继颂声贫贱预求梁氏壻才情敢擅谢娘名囊中幸自全无物更觉新来分外清【谚谓盗不过五女之门今防半矣】
　　和胡徳晖増明轩诗
　　窻间列岫鬰嵳峩一寸遥岑已是多跨海空青叠寒玉浮天浓緑艳修蛾漫传五岳归图画坐想千岩见咏歌从此闭门闲覔句直将世事付依阿
　　次韵补之续思越吟
　　俗轨纷纷正背驰鉴中白髪愧明时致身何必营三窟入仕聊同庇一枝故里有懐松菊老圣朝无用计谋竒相从喜有防形侣杖屦山樊酒满巵
　　奉和补之至日书懐
　　薄宦伶俜祗自伤捧巵无复献华堂暗惊老去苍顔在谁道隂铺白昼长天际云烟成五色尧阶鸳鹭列千行悬知冻笔孤吟罢徙倚南揖翠浪
　　次韵七夕
　　犊鼻长挑竹杖头未能免俗想清流西来谁遣青禽至僊去还乗白鹤逰天上欢娱才瞬息人间恩爱漫绸缪穿针乞巧真儿戏曝腹庭中更可羞
　　又徳循补之宠示七夕酬唱聊发狂言以当一笑
　　好事多应与愿违经年消息却如期怱怱旧约重寻处耿耿银河欲渡时绰约肌肤云路逺低迷帘幕玉钩垂夜凉风露非尘世天外弯弯堕月眉
　　补之以链养之説勉徳循眷眷之意并见二诗若惧其不我从者以待徳循可也他人能无诮乎因次韵奉寄
　　漫道壶中别有春枉教众楚笑齐人本来妙説元无説信是灵真未识真佩剑擕书如可继杀鸡炊黍不妨频相逢且説无生话若问长生有大钧
　　不用休粮学隠沦眼前无事即仙人解官终作陶元亮晦迹聊同郑子真交友尽縁酬唱宻闗山岂碍往来频流行坎止平生志夀夭还如泥在钧
　　客醉而亟归不虑畏涂之可戒当为罪首丞令不行与吏慢丞命其罪均也以为不然则县令先入又何逃焉因次韵戯答徳循且诮深山道人眷眷炬火非胥靡登危而不栗者遂并以寄之
　　肩舆归去未全醒倚户何人念逺征事在赦前皆可罪过因酒后各原情壶中未便乗风去夜半何妨秘息行不向险中求不死却因何处覔长生
　　次韵补之瑶堂瑞莲
　　映水双开帯晚烟丹葩浥露闘鲜妍瑶堂地产金莲瑞蒿里人归玉府仙并立江臯珠佩冷相亲汉苑晓妆偏舜庭敷奏无虚日潜徳并遗柱史传
　　和睡起饮茶
　　虚堂清簟午抛簮人静防帘映昼阍身过中年心已倦病因烦暑气常昏紫烟碧月天初赐乳窦寒泉世莫论尘味暂防惟嗜此更无余思到芳樽
　　赠髙申
　　夜半匆匆离府庠那知造物相槐忙直言贾祸飜成福正论惊人竟擅塲【景文论策甚持正论】庚戌抡魁卿有技甲辰近榜士流芳勉旃学问全名节富贵傥来如探囊
　　送韦子骏赴中书舍人召
　　桃李成蹊竹迳幽防年依隠玩林丘日边紫诏频催入郭外青山故挽留河右始知天子圣淮南应寝叛臣谋丝纶世掌真余事济难徐观用巨舟
　　贼退双溪楼遣兴【是时方力辞召命】
　　朝来喜见妖氛静坐觉山川胜气还闗塞罢征车马健郊原得雨老龙闲黄绵惯拥茅檐日白髪羞陪玉笋班好在故园兵火后那无破屋两三间
　　八月晦日防东山彦约有诗次韵为谢
　　永夜全茎下九天郊坰风物正凄然百年寳地空萧瑟十里青山水接连局上笑谈碁易胜坐中竒险句难聨定回老演应相问浄社何时到白莲
　　燕坐僧窻爇水沈暂时尘务不闗心殿堂突兀诸天拥花木扶踈曲径深节近重阳堪把翫景如图画费摹临秋晴急趂黄花约短日凄风易作霖
　　辛亥中春遂宫祠之请自渔浦转山入离渚宿化城以归道中成鄙句
　　谁倩冰霜一扫空旋烘和气转春风野田溢水层层落山路催花树树红门巷旋教开竹迳姓名初喜挂琳宫江湖乍脱风波地莫拟扁舟伴钓翁
　　独宿有懐
　　危亭搔首拨寒灰夜乆无人共一杯湿翠沾云溪外竹暗香浮月垅头梅乌啼日落孤村晚被冷灯青夜梦回还许对床寻旧约肩舆应为我重来
　　次韵幕僚喜雨诗巻
　　皇天欲遣雨催诗润泽焦枯自应期江上半犂如有继田家一饱岂无时汉军乏食徴方急商后精祈事敢遗【汤以六事自责】嘉谷蒿莱俱茂遂故应沛泽称平施
　　题尘外堂
　　故园重到豁尘襟桃李成蹊竹坞深三径频来无俗客五更唤起有鸣禽溪光山影常遮眼酒醆茶瓯独挂心尘外莫言无一事苔痕扫尽复相侵
　　归五松有作呈陈志尹诸兄
　　防年辛苦厌兵间多谢君恩肯放还故里萧骚松竹在流年荏苒鬓毛斑愁多不分青春过睡足聊欣白昼闲况有弟兄同保社年年擕酒共浇山【北人以上坟为浇山】
　　复用前韵简志尹
　　已谋湖上屋三间身退聊同倦鸟还老去最便青篛笠梦回空想紫宸班【斑班字诗人多通押东坡和程正辅诗云助我金鼎光斓斑再和云他年许缀蓬莱班】招邀山月当轩醉结约江鸥作伴闲頼有渊明能赋咏悠然把酒对南山
　　和孚先兄安贫乐道以书史自娱嘉叹成咏
　　青山绕屋水侵篱拙计何妨与世违牕有残灯供夜读瓶无储粟补朝饥日长门巷荆枝合嵗暮风霜塞鴈归白首重来耆旧尽余年从此永相依
　　次韵孚先兄宠示汲古佳章
　　瓮牖蓬牎守素风弟兄来往一生中只凭六籍为修绠岂有双梁架防虹朝市山林非有异众生心佛本来同谁知白首维摩老万事都将袖被防
　　今嵗遇元夕于五松连日大雪巷陌萧然孚先兄有诗诧灯火之盛因成四韵
　　里巷萧条户半扄更无冷月挂山城荧荧小市唯渔火耿耿幽牕但雪声海国此时瞻气象端门何日覩升平防须一扫隂霾尽尽放冰轮彻夜明
　　孚先兄以连雨形于咏歌是时适闻韩侯淮北之防因次韵
　　頽垣败屋未须悲淮北于今暗铁衣背水汉营朝气鋭青冈敌骑夜声防萧条里巷徴符急浩江湖羽檄稀不及戎行亲矢石独将诗礼继庭闱
　　伏覩亲征榜又闻韩侯过江北是皆可喜然小臣区区亦有不胜忧者輙次韵成鄙句呈子骏侍郎
　　亲征一纸诏书颁顿觉中原气象还漫説风沙临瀚海遥怜草木旧淮山百年社稷倾危后一掷乾坤胜负间北望銮舆心共折小臣无路得追攀
　　和孚先兄久雨
　　未容春色到园林寂寞莺花困乆隂积潦壊墙低易补晓寒侵被破难禁门闲賸欲偿诗债裘敝犹堪当酒金昨夜东风扫羣翳放廻天地发生心
　　甲寅仲秋水涨独民先兄元发弟徙居招提日有登览棊酒之胜连日雨复大作水且洊至举室防于湿浸仰二公之旷逹叹辎重之为累輙成鄙句以寄并呈志尹宣教表兄洎往来诸友兄一笑
　　活计从来祗旋营急难方悟此生轻资身但有书盈腹润屋不将金满籯尘榻晓寒资酒力空堦夜雨杂棊声茗瓯时赴汤休约肯念人间雨与晴
　　喜晴
　　西风一夜巻层波并落人声喜气多巨浸涨天吞梦泽空庭积水湛星河光揺万瓦疑浮动翠飐羣山巧琢磨从此江湖更清旷肯将轩冕换渔蓑
　　赋长庆寺白桃花
　　似与江梅欲抗衡空庭初见数枝横素肌临水琼琚冷落叶沾苔絮雪轻玉体生来清自韵冰魂别后梦难成故应天遣娱春晚一洗人间紫与頳
　　三月十一日独寓经阁民先元发商叟见过纵歩长廊因至旼师房爱其洁雅擕棊瀹茗竟日而归因成鄙句
　　长廊散歩防僧话青眼相邀得老旼乆礼懴堂心独苦惯迎野客语尤真当轩翠竹根根静对手拈棊局局新日暮循隄还旧隠一桮那复较醨醇
　　晚晴
　　宿云解駮逺峯青谷鸟惊呼报午晴屋冷篱踈茅店迥路平沙软笋舆轻行穷坡岭山方好卷尽旌旗眼更明慷慨未须闗世务胷懐得酒暂能平
　　赠池元坚
　　去国曽闻首扣阍今聆议论汗浆飜忠忱我愧西都向行谊君贤太学蕃壁水门开趋辇路黄封囊奏乞神幡英风义槩防成俗涵养都由圣主恩
　　常丞若问老庸斋屋借湖光一镜开执巻多应鹄袍至载醪无复绣衣来渔樵賸喜皆予伍鸥鹭相忘不我猜翰长邻居清健甚时时赓唱亦竒哉
　　孤坐有懐
　　烛底黄花伴独醒小牕寒月半栊明满添宿火留香雾重理残杯渍落英老骥自能寻旧枥偏师暂喜解长城独余恵逺秋莲社懐抱时时得再倾
　　蘧庵道人寄和重九感懐诗五章语皆超胜意兼释老輙次其韵
　　百嵗光隂日半斜因縁已透更何嗟饱参禅窟传心印一见桃溪悟落花了得顿门方自在修持径路断无差世人学道徒勤苦终日蒸炊只是沙
　　次曽敦史防秀野诗韵
　　握手相逢醉别筵兴酣真是饮中仙一枰聊欲观成败三盏何劳辨圣贤老去不传巫峡梦夜来频咽玉池泉鉴湖自昔多清赏结约芒鞋上钓船
　　闲地逢君懐抱开携壶选胜得同来青山满眼空排闼红袖何人为举杯四靣轩窻供眺望一时簮履许参陪黄昏溪桥路灯火防明恨独回
　　厉安行结小庵湖山之间破竹激水甚自适杜得之作诗因次其韵
　　不慕轩裳慕隠沦直将富贵比浮云竹沟引水通银汉石甃澄澜起縠纹湖上三间容我卜溪邉一与君分枕流潄石平生事黜陟从今了不闻
　　比见客谈东福昌之胜若可避世恨未能一逰偶杜某【谓得之】出诸公宿云庵诗轴戯题其后
　　闻道招提枕半冈结茅真在白云乡岚光滴沥衣裳冷爽气空蒙枕簟凉幻灭不传神女梦心清时到賛公房是身直与云相似肯与众生出岫忙
　　不出示邻士
　　予自入夏多徜徉逃暑中秋后乍凉杜门却扫求古圣贤于残编断简中渐觉有味喜而成诗
　　小窻秋半日晖晖蠧简陈编渐可窥晨起已空摩诘室晚凉深下董生帷参差红影蕉临水散漫寒香菊绕篱从此杖藜休引歩习池花草任离披
　　与得之手谈约不胜者赋诗探题得题厉吉老所居得之当作予和之云
　　闻道全家避乱离数间茅屋畏人知闲寻倦鸟安巢处静看孤云出岫时瓮酿浊醪縁好客棊翻妙着待赢诗从来谷口称真隠应笑通衢卖卜医
　　陈氏园亭
　　亭今属霁眀年来稍加葺治面山临水松竹萧然暇时常从诸乡友杖策来逰徘徊竟日因以宴喜名其堂杜得之赋诗因次其韵并呈常往来诸友
　　花迳防通竹迳幽暮年清赏在林丘登临未觉三山隔俯仰常随万壑流乐土自应多乐事闲身居此得闲游酒杯棊局平生事莫把枯肠数搅搜
　　游智林寺
　　扁舟来访小丛林花木通幽院落深旋拂绳床成午梦闲持贝叶动秋吟竹声瑟瑟生虚籁山意峩峩入素琴更喜老纲能防事手携鑪铫自相寻
　　独宿报恩寺次韵
　　竹枝桐叶满秋霜愁倚栏干望草堂过涧歇时芳草渡绕池逰处芰荷香应思佳客伤情逺欲诉衷情促拍忙好是山亭宴僚友夜深红烛映天长
　　干誉舍人将赴召前一日録示左丞公昔年见寄佳什輙用韵奉送
　　不用移文托北山须公一出济时艰飞鳬自欲朝天阙老骥终思入帝闲直使奸谀俱落胆要令凋瘵变驩顔【霅川之民困于月籴军储庙堂虽深知其未闻有所蠲减公乆闲亲被其害又日来米斗千钱拯救焚溺莫急于此】中兴事业须耆杰炯炯何妨两鬓斑
　　隂崖结屋全家隠世路风波任险艰白首嗟予三黜惯青山羡子十年闲时危莫忘频攀槛主圣何妨数犯顔贾谊归来定前席金銮玉简缀清班
　　世防堂
　　耕桑不扰罢开邉家国安荣二百年三世防衣疑有种一门忠孝岂无传遭时自致公卿贵积庆多因父祖贤鹤骨松标长照世不须圗画上凌烟
　　送张子猷给亊帅福唐
　　五马东来隘里闾旌旗照海奉安舆时危未暇寛徭役嵗歉无劳进羡余赤子弄兵先解散乌衣侮法费驱除兵戈满眼瞻王室邮传时时附諌书
　　十二月二十五日诗悼傅子骏给事
　　归寻北海桥边路恸哭斯人但故庐三径空存陶令菊万籖难见邺侯书丹青写照空留影慷慨论文孰起予叹息平生英妙气只今寂寞契真如
　　悼陆公彦常右司
　　蕴借风流絶世稀妙年词赋迈云机汉庭留滞冯唐老越国雍容贺监归方喜锵金翔禁闼忽惊埋玉掩泉扉伤心里巷从游地独对秋风泪湿衣
　　送廖用中侍郎知漳州
　　羡君忠孝两无亏出处雍容自造防供帐都门防受去懐章郡邸买臣归君恩已荷全家饱治绩行看百姓肥回首文昌旧游地相从渐觉故人稀
　　自天姥入石桥路虽险絶而气象殊胜殆非人境予将遥礼方广诸尊者偶成鄙句
　　晓入天台访石梁萦纡岭路绕羊肠溪田溢水层层落岩壑经秋歩歩凉花乳散瓯争供茗瑞光腾彩竞拈香心知未是真消息方丈蓬壶共渺茫
　　亨仲察判赴召以重阳日酌酒梦草堂赋诗送行
　　梦草池邉一笑同冥冥云迹羡飞鸿青山不属红莲客黄菊羞簮白髪翁直使淮南叛谋寝未妨冀北马羣空中兴事业须公等勿惮危言逹圣聪
　　逺防宫使宻学侍郎宠示和章谨再用韵寄呈
　　畴昔心亲迹异同端如社燕与秋鸿闗河此日归真主岩壑他年属两翁老去熟知交友态忧来顿悟世縁空传闻敌骑谋深入好为提兵勦勒聪【公诗及前书有避地永嘉之语故以勉之】
　　和戴禹功防水云馆
　　举目江山有异同笑谈尊爼恨怱怱云烟杳霭长淮隔花木扶防曲迳通闲伴鳬鸥浮野水未随鹰隼击秋空防当雪后寻君去不学子猷清兴终
　　送禹功还锡山
　　羽书烽火迫防秋努力聊寛圣主忧契濶友生多散落急难兄弟自相求【近以书冩机宜辟兄长】归欤便可追吴隠相对安能效楚囚从此音尘渺江海相思时上庾公楼九日防南楼坐客十有二人以人世难逢开口笑菊花须挿满头归分韵得归字
　　不用擕壶上翠防南楼风景古云稀宁辞坐上吹乌防应笑篱边白衣举目佳山伤客意满园丛菊待人归分题未尽賔僚数更防纹楸小合围【余须满两字子忱彦约输棊得之】
　　次韵子忱郎中九日南楼宴集
　　登楼把酒面孱顔富贵功名了不闗千古池防悲帝子一时賔幕陋龙山影沈寒水鴈声断香抱秋花蝶意闲八郡往来聊自哂孤云出岫尚知还
　　逹明宫使右丞宠寄新诗輙次韵为谢
　　吏役无因棹酒船一杯萧寺破茶烟文章雅健追前辈交旧凋零感暮年闻道岩廊勤注想岂容琳馆乆回旋好风吹寄凌云句无数珠玑堕我前
　　衰白相逢贑水邉十年存没竟谁贤别来旧隠荒三径醉后高谈惊四筵晚节功名君未免半生忧患我堪怜秋风乆负莼鲈约归梦时时到剡川
　　宫使少卿作喜雨诗予輙续貂然连日烝郁雨意殊未解霅川地濒太湖畏雨而喜旱亦有足忧者輙再和贺子忱韵并呈少卿公一笑
　　老钝安能济中兴知君此意每推诚邦人虽喜天心格农夫预忧禾耳生秋后竹隂侵簟冷梦回蛩响杂堦声雨溪自昔传佳咏云水相依夜自明
　　次韵刘仲臯少卿喜雨
　　汉诏寛慈下玉京人心天意格精诚初欣父老扶携听忽防风云汹涌生千里沾濡随渥泽万家愁叹变欢声南楼夜色晴方好与子赓歌待月明
　　富阳道中懐刘希顔兼得道任书寄二公
　　渺平芜雪正晴旋驱征骑出郊坰越山似我头全白江栁如君眼欲青有信梅花传驿使忘机鸥鸟恋沙汀洞霄结约香灯社便欲相从老翠屏




　　钦定四库全书
　　庄简集巻五　　　　　　　宋　李光　撰七言律诗
　　余丈中大自防还鄱阳弭节豫章南浦亭下相从累日议论慨然志节弥励感叹不足成鄙句送行
　　抗志潜心六籍中文章直欲拟轲雄谁云前辈风流尽尚有斯人气味同南浦送行伤碧草北牕归卧享清风君王寤寐思黄髪防见蒲轮徴此翁
　　予得罪南迁朝廷枢宻院凖备差遣张君送伴凡八十日予嘉其勤于其行也作诗送之
　　日日孤村对落晖瘴烟深处忍分离追攀重见蔡明逺赎罪难逢郭子仪南渡可忧鸢共堕北辕应喜鴈相随马蹄惯踏闗山路他日重来更送谁
　　瘦笻羸马一貂裘江浙湖湘得纵逰万里逺劳君伴送隔年应笑我淹留黙祈衡岳云开岭夜入浯溪月满舟北阙旧交如问讯为言白尽老人头
　　分水铺步月
　　人随乌鹊正南飞月到中天列宿稀逺近江峦明霁色横斜烟雾助清辉危亭搔首风传笛逈野微行露湿衣儿女未须频怅望春来应与鴈同归
　　余将卜居水东先以诗寄吴令
　　茅斋背郭面孱顔已有幽人约徃还学道逺寻岣嵝令卜居长占荔支湾【水东有荔支□】窻间山色红尘逺竹外碁声白昼闲静扫风轩同宴坐柴扉应为夜留闗
　　签判黄元功顷摄守蔚平枕江有小亭予假居乆之稍加葺治且作诗其上名之曰横江今既还职辄用写呈
　　西来一水防山城突兀横江占小亭春尽浪花浮竹屋夜深渔火乱沙汀支頥尘榻清无梦隠几明牕醉有经扫洒待君还旧隠却来相对守黄庭
　　寄内
　　予学道无力每世虑纷扰辄竟夕不寐间因士友相过悠然数酌即投床酣寝始觉此物乃有大功故入冬以来无夕不饮仆兵徃来流传稍过妻孥辈遂以书相戒以此诗寄之
　　学道防禅久不成惟将麴糵破愁城三杯径醉客已去一枕未回天欲明长羡篱邉元亮醉谁怜泽畔屈原醒瓮头浊酒须多酿凖拟归来细细倾
　　迁城南新居
　　背郭通幽面翠微病躯野性最相宜旋栽花竹频开迳恐碍云山短着篱晓日临牕时读易晚凉隔屋聴评棋三年瘴岭无归日聊向深林占一枝
　　次前韵
　　瓮牖茅檐白版扉地偏犹与病相宜雨添山涧苔侵径竹近阳陂笋过篱三爵沉酣陶令酒一奁成败谢公碁车尘不到门前路渐觉蒿莱长旧枝
　　申之移竹数十竿植之后圃增贲幽人之居作诗为谢
　　节槩平生慕此君晚年流落偶相亲装添小圃林泉胜隔尽权门车马尘雨浥寒梢香掩冉月归疎影夜精神他年亭下清隂满谁记当时种莳人
　　再防自然使君宠和竹诗率尔为谢
　　画手休夸最逼真东墙月影画难亲【曹希蕴作墨竹诗云最爱小轩岑寂夜月移清影上东墙苏公每叹赏此句次韵吴传正枯木歌云天公水墨自竒絶瘦竹枯松写残月梦回疎影在东壁惊恠霜枝连夜发】常陪翠柏凌寒景几见夭桃委路尘鸣凤引雏来应瑞箨龙得雨便能神双泉异日増幽胜开盏时时中圣人
　　自然使君连赋竹诗辄复次韵
　　闲客携觞日对君嵗寒相与独心亲栽培野外千竿碧抖擞胷中万斛尘月影临牕如见画风轮长笋不无神【世言草木之长常在昧明间蚤作而伺之乃见拔起数寸竹笋尤甚东坡和子由拔白髪诗云风轮晓长春笋节】使君好事频吟赏萧洒襟懐似晋人
　　琼台
　　玉台孤耸出尘寰碧瓦朱甍缥缈间爽气遥通天际月沧波不隔海中山潮平贾客连樯至【一云春深乳燕营巢穏】日晚耕牛带犊还安得此身生羽翼便乗风驭叩天闗【一云五马醉归箫鼔散折冲尊爼静夷蛮一云村落年丰无吠犬为传夜户不须闗】
　　庭植家琼山水北小园颇幽胜予顷寓双泉每食罢招邻士杖防访之园有小亭常与客对奕因名坐隠今嵗亭侧辄生双竹庭植二子皆卓然有立岂造物者产此以瑞其家庭乎作长句赠之
　　桃笙涩勒漫成林并立林亭一径深月下竞看双凤影风来时聴二龙吟氷霜不改夷齐操富贵无忘鲁衞心寄语园人频爱防等闲莫遣斧斤侵【桃笙事见栁文晋人多以龙凤名其子东坡答马中玉诗灵运子孙皆得凤慈明兄弟孰非龙灵运谢氏慈明荀氏也】
　　用孟博寄孟坚韵
　　汝到家时解我忧归来何处遇中秋梦游沧海休回首路入梧滩穏泛舟屋里琴书无汝爱宅邉松菊为吾留朋游若问南方事莫説琼州胜越州
　　丙寅元日偶出见桃李已离披海南风土之异不无感叹独追维三伏中荔支之胜又江浙所不及也因并见于诗
　　逐客新年偶叹嗟海南风物异中华溪邉赤足多蛮女门外青帘尽酒家庭院秋深时有燕园林春半已无花堆盘荔子如氷雪惟此堪将北地夸
　　久旱得雨奉呈申之权郡学士
　　不用椎牛渎帝乡精诚端可格穹苍举头忽见千山雨黙祷惟凭一瓣香已度南天三伏旱未妨北牖午风凉老蛟欲睡重鞭起莫遣晴鸠唤夕阳
　　次林庭植喜雨韵
　　一瓣黎沈彻九幽随车甘雨散民忧风声震海驱云出雨防翻空卷地流午夜村墟无吠犬夕阳坡陇有耕牛欢謡不独闻田父更向东陵覔故侯
　　题将领占胜亭亭据双泉之上尽见城东南风物之胜落成之初屡来乞诗为赋长句云
　　结茅坡顶俯平川占得城东胜槩全衮衮长江通瀚海森森乔木带云烟月当庭户初圎夜雾隠楼台欲雨天玉帐今闻罢刁斗却来闲处翫林泉【柯君近提兵抚遏黎人归葺此亭】
　　阜通阁
　　元夀使君到官未几浚川筑堤以通商贾之利急先务也因为阁扁其牓曰阜通辱示佳章因次其韵
　　危阁峥嵘枕碧流筹心计虑匪人谋千颿不隔云中树万货来从徼外舟富国要先除国蠧利民须急去民蟊使君不日归华近要路翺翔徧十州
　　重阳后二日防严氏野趣亭坐客吴徳永裴尧文杜志林林元宪李彦实严君锡魏介然及予八人因成拙诗以纪一时之集云
　　已过重阳得胜游海南秋色尚迟留旋沽白酒君须醉未信黄花蝶解愁菡蓞香浮曲沼静防榔叶暗小亭幽始知风景中原隔对泣何须效楚囚
　　唐常建作破山寺诗云竹径通幽处禅房花木深欧阳永叔毎叹赏此句以为不可及温陵康元夀守琼逾年乐其地僻而事简以清静治之于郡圃植竹数百竿中有小亭因榜曰通幽偶成拙句
　　萧洒襟懐慕子猷賸栽修竹径通幽三间逺比渊明宅百尺徒夸庾亮楼风送鸟声春寂寂日筛帘影梦悠悠【一云花露泣残春寂寂鸟声惊防梦悠悠】破山絶景亲曽到谁遣移来海外州【予重和戊戌尝为常熟宰破山在焉】
　　八月十六夜江邉对月
　　晚雨防蒙洗瘴尘防云遮月尚鳞鳞影涵涨浦揺金镜光动天街碾玉轮村市更无沽酒客小楼时见卷帘人不须辛苦琼台上展席移觞近水滨
　　丁邜二月二十七日与客纵步至判官陈师正所居前有花竹后有港浦爱其幽胜退作此诗师正歴官九任今年六十有一母年九十二嵗杜门养亲不复仕宦盖琼士之安贫守道者也
　　幽居非是避危机涩勒遮蔵客到稀白髪不传毛义檄青衫常戯老莱衣舟行别浦随潮去燕认低檐带雨归从此欲寻棊酒社肯论时节叩柴扉
　　寄内【丁夘九月】
　　袅袅秋风度泬寥卧闻微雨打芭蕉黄花篱落重阳近白髪江津客路遥家信隔年新恨过箧衣经暑旧香消小槽正想珍珠滴海舶来时寄一瓢
　　悼亡子诗【并序】
　　绍兴辛酉予得罪南迁长子孟博从行明年孟醇更戍以归乙丑春再贬海外复来视予逾年感微疾遂不起实丁夘孟冬二十三日午末未初是日天气澄霁里巷咸覩祥云起于屋隅中有水墨形了然冉冉升举道俗骇异因成此章以写予悲昔延陵季子聘于齐长子死嬴博之间既封而号者三遂行其言曰骨肉归复于土命也若魂气则无不之矣孔子于系辞曰精气为物逰魂为变是故知鬼神之情状盖曰变则无不之矣抑善者阳之类恶者隂之类人之积善与阳俱升积不善与隂俱降今吾子平生聪敏好学忠信孝悌行业无少亏其死决不沦堕幽涂魂气超升盖无可疑者予恐或者以予言为过因备叙其事以示平昔从吾儿游且审知其详者云
　　脱屣尘寰委蜕蝉真形渺渺驾非烟丹台路杳无归日白玉楼成不待年宴坐我方依古佛空行汝去作飞仙恩深父子情难割泪滴千行到九泉
　　次韵陈列之感春二首
　　新年人物自熈熈防索青帘到处垂日暖桃蹊花落尽雨深茅屋燕归迟登山野屐应频蜡出郭轻车想载脂老境逢春正愁絶为君援笔强题诗
　　堤栁垂垂拂路尘长条只解绊归人营巢燕子穿帘急带雨花枝照眼新一壑风烟如可擅满牀书帙未全贫狂吟痛饮须公等枯木庵前草自春
　　四月十四日晚陈列之见顾追凉翫月于东桥之上辄成长句以写一时风景之胜
　　小桥浮动似乗槎坐看归牛带晚鸦风卷断云飞玉马水揺明月走金蛇影翻凤尾槟榔叶香散龙涎茉莉花絶景胜游仍有伴不妨流落在天涯
　　列之将归温陵以诗告别因次韵送行
　　相逢海上欲忘年谁似君家父子贤气比金茎吞沆瀣文如岩壑带云烟【李太白云世人之文如山无烟云春无草木】追随里巷吾无伴独歩诗骚子有权青紫他年应俯拾定中何必问诸天
　　八年岭海未归人万里天涯老病身久堕黎蛮难择友频经忧患易沾巾我无妙防甘捐叶子有长才预选抡后夜更邀桥上月为传羲御且停轮
　　孟坚将北归枕上成送行
　　还家凖拟作重阳行止升沈岂在忙童稚迎门归亦好云山作伴住何妨经行汝政穷幽赏宴坐吾今喜夜长解柁径须寻旧隠诛茅先葺竹间堂
　　已已二月已发书殊不尽意偶成长句寄诸子侄并示元发商叟徳举资万里一笑
　　囊空无物寄妻儿万里惟凭一首诗旧日琴书都藞防新年行步渐羸垂时开竹户通幽径旋结茅庵傍小池【去冬郡差土丁开芙蓉后小池】永日无人惟宴坐不贪杯酒不枰棊已已重九小集拙诗记海外风景之异呈亨叔
　　十年重九老天涯异域空惊节物佳杨栁枝头无落叶芙蓉池面有残花篱邉菊好延陶令坐上诗成戱孟嘉随分清欢须酩酊归时风帽任欹斜
　　秋日题池南壁间
　　牢落双泉一病翁十年忧患扫还空荷稀竹宻宜秋雨户窄檐低耐飓风尽日抄书北窗下有时闲步小桥东谁知万水千山外亦与乡居兴味同
　　记梦一首【琼州作】
　　姜山静凝寺在姚虞二邑之间去予所居才十里顷嵗闲居每携子弟或与賔客同游輙留宿山间今嗣阇黎继通律师讲席学徒常满夜坐秉烛翻贝叶率至三鼓予因遣家仆回致嗣书八月二十三夜梦至其处往年气象了然在目枕上成潺字韵一联兴所见也觉而足成之书以寄嗣知予宿縁或在此山也
　　梦魂忽到姜山寺竹径松门夜不闗堂上千灯还闪闪池中一水自潺潺十年迥悟空心法万里归寻骨山欹枕觉来城角动牀头残月尚弯环
　　和郡守喜雨之什
　　一犁甘泽应防恭顿觉山川返旧容宿霭醸成千嶂雨迅雷惊起九渊龙水生洲渚寛溪女润浃郊原慰老农衰病不知春过去强持杯酒畧相从
　　魏子介然甲戌中春不逺数百里访予寂寞之濵予方厄穷适此久旱市无鱼肉园乏佳蔬介然处之宴然眷眷不忍舍去予与介然别久介然气貌议论益超然孟夏既望慨然请辞欲归筑室读未见之书科举之文不足学走笔作长句送行且勉使力学志其逺且大者仍用喜雨诗韵
　　爱君凛凛有英风刮目相看为改容榻解乆悬延孺子楼登百尺卧元龙货因缕积成良贾学务深耕鄙惰农已约三冬重过我尽携书史日相从
　　人日偶得酒果因与客饮成鄙句并纪海外风物之异
　　燕归茅屋草芊绵节物方惊海外偏风扫落花春寂寂雨添幽涧水涓涓腊醅每谢隣邦餽北果来从贾客船胜日漫逢聊一笑白头那问嵗时迁
　　二月三日作真率防游载酒堂呈坐客
　　郊外初闻黄栗留仲春风物渐和柔杀鸡炊黍成真率挈榼携棊得胜游聊欲劝君终日醉未须悲我十年流朝来已换轻衫窄酒尽何妨典破裘
　　路接蓬瀛日景迟尘心消尽忘归期雨余荒草侵三径风起微澜皱一池晚色逺涵残照外春光欲近禁烟时黄鹂不肯檐间语隔叶相呼过别枝
　　二月九日北园小集烹茗奕棋抵暮坐客及予皆霑醉无志一时之胜者今晨枕上偶成鄙句写呈逢时使君并坐客
　　胜日邀朋醉北园森森乔木欲防天更无粉色污尊爼只有琴声敌管弦腊酒旋开浮绿蚁春芽初破瀹新泉欲修禊事清明近曲水流觞拟晋贤
　　七月既望雨后对月招邻人夜饮不至独酌成诗一首以写一时之景
　　虹敛江空正寂寥苦无灯火夜萧萧暮潮和雨归沧海华月穿云上碧霄沙路微行尘不到柴门深闭客难招一杯黎酒还成醉羇枕时闻犬度桥
　　秋夜有懐
　　金炉未冷旋添香风静云开月到廊何处独吹西塞曲无人同醉北牕凉鳞鸿路隔书难寄皷角声迟夜渐长明日欲寻真率约浊醪时许过邻墙
　　海南气与中州异羣花皆早发至春时已尽独荷花自三四月开至穷腊与梅菊相接虽花头小而香色可爱顷嵗苏端明谪居此郡尝和渊明诗其畧云城南有荒池琐细谁复采幽姿小芙蕖香色独未改即此池也今五十余年池益増广临川陈使君复结屋其上名賔燕堂今夏得雨迟七月末花方盛开因成此诗约胜日为采莲之集云
　　秋来雨足溢方塘华屋临流四面凉风飐圆荷翻翠盖水涵芳蘂艶红妆淡烟难掩天真色薄日时烘自在香诗老未须讥琐细解陪梅菊到氷霜
　　昨晚约逢时使君今日食后过賔燕瀹茗观莲今日雨忽作因记东坡游西湖遇雨诗云湖光潋灔晴方好山色空蒙雨亦竒之句作雨中观莲诗戏呈并示同行诸君
　　城南方沼尽栽莲得雨花开晚更妍自有清芬来袭袂不须红粉笑当筵彤霞晕脸深还浅碧盖跳珠碎复圆更拟中秋陪燕赏月娥休妬水中仙
　　移具访逢时坚白堂
　　已许擕壶就绮罗却因风雨断经过不辞美酒十分劝欲聴佳人一曲歌掌上要观摩勒果池中难借右军鹅【近舶船至颇得北果又一鵞甚大且肥将烹之摩勒果见维摩经】使君独醒空囬去被冷灯青客奈何
　　庚午重九予以忧患经此节物亦强举杯复同坐客歩至陈氏水阁率尔成韵
　　累嵗严亭防众賔今年九日未全贫樽中有酒须招客篱外无花免笑人【昌化地热九日不见菊李太白九曰龙山诗云九日龙山饮黄花笑逐臣】竹杖芒鞋行自惯风轩水阁坐来频鬓邉强把茱萸挿万里谁嗟老病身
　　辛未嵗旦用苏子由韵成两诗寄诸子侄
　　朋游族党死生分老夀今居第二人【予辛酉冬南行城中老朋友如韩似夫王从道陆元钧本房兄弟徳充舍弟元发堂兄孚先民先介之皆物故独堂兄去华无恙今八十矣】松竹饱经炎海瘴栁梅空想越溪春身行九折心无转息住三田气自新白昼渐长牕日暖始知羲驭解停轮频把光隂惜寸分十年阅尽世中人衰容暗换圗中象和气潜回海底春香袅金炉沉水暖茶烹石鼎乳泉新【儋崖产沉香天庆观乳泉东坡有赋】丹元息息添真火肯使空花翳五轮【目有五轮谓血气水金瞳也见九仙经】
　　吴徳永逺寄干栗五百颗荷其厚意戏作长句谢之
　　海山深处住多年容貌虽衰齿尚坚长使玉泉归绛阙毎留真火暖丹田感君特地贻干栗知我犹能咬石莲土物欲寻香翠报近来行市正増钱【来书言仆笔力不异徃年乃深究仙经道録之效因以为戯所寄栗硬如铁石煮终不软】
　　四月望夜郡寮悉赴盛集羊荆华林伯夀伯安相继见过同登涌月阁待月成拙诗并呈常往来诸友
　　杖藜欲往叹涂穷頼有林庐寓此翁日暮凭栏看涌月夜凉开牖濯清风浮沉直拟羣鸥鹭冷暖安能效燕鸿独酌城南二三子擕棋挈榼笑言同
　　羊荆华敞小轩靣丛竹予以细香名之盖用杜子美风吹细细香之句因赋此诗
　　负郭林庐带草堂小亭轩敞对修篁祖师但指青青色诗老能闻细细香风过户庭常掩冉雨余衾枕自清凉幽兰茉莉徒芬郁气味不如君乆长
　　昌化虽穷寂今嵗偶诸处寄酒东船至得北果又老庖自海康来人日与客饮邂逅成醉座中赋此
　　去年人日醉陈园竹外风流洗瘴烟花落野桃春寂寂【海南地暖杂花皆腊前开尽】潮回南浦水涓涓腊醅每谢邻邦使北果常随贾客船佳节漫逢聊一笑老庖能鲙海鲈鲜
　　悼程伯防尚书
　　目断佳城户一扃名山千古返英灵郡祠空复存圗像【公典宣信抚三郡所至有恵爱父老为立生祠】朝路无由认履声大节已书班氏笔丰碑应勒退之铭文章不朽传贤嗣收拾何劳假六丁
　　壮节滋培雨露深褎然文采冠儒林恩霑二族全纯孝【伯防初为臧氏舅所飬登第之后不忍遽归既升朝叙封而臧氏夫妇继亡服阕还朝乃自陈归宗此事古今罕有殆天以全节付公无愧范文正公也】忠贯三朝秉一心墓木未悬吴札剑防谁续伯牙琴伤情故箧存遗帖洒泪行间自不禁
　　八月一日诣新学瞻礼庙像退与客徜徉访寻幽胜所至清谈瀹茗晚至陈氏园亭酌乳泉而归一时清集无愧前人主簿赵元弼乃有厄陈之叹形于篇咏因次其韵兼呈诸友
　　郊居多与泮宫邻囬首清游迹已陈曳杖入门瞻庙像穿林度壑访幽人逺稽邹鲁衣冠古近揖江山气象新饮水饭蔬真乐趣始知席上有儒珍
　　元弼主簿喜饮而吝于开閤又累输棊不偿同僚颇以为言八月朔出郊乃有戹陈之叹因再次其韵
　　飞盖追随访隠沦坐中佳客有荀陈贪杯且可偷邻瓮爱竹何须问主人雨后已防山色爽云头渐喜月华新烹羊载酒邀同社冷落杯盘笑集珍
　　郡学落成之初八月二十二日陪郡守同来仍榜郡学二字遒劲结宻观者兴叹是日燕郡僚并学职郡守谓予本起诸生俾预燕集因成鄙句呈逢时坐客
　　气清天朗属中秋黉舍初成燕鲁侯依旧规模环璧水斩新牌牓灿银钩青衿士子欣荣遇白髪迂儒预胜游尼父道行千载后坐令南海变东周
　　海外自去冬不雨至今农圃俱病郡侯率僚友为民祈祷二月十八日祭社致斋是日雨作喜而成诗呈逢时使君
　　随车甘雨应精祈乐嵗豊年喜有期草色青青连粟垅【海外俗不种小麦惟赖粟以接禾稻】竹声细细想荷池欣逢山路花开日正值田家酒熟时凖拟明朝风日好野桃应有未开枝灵真道人乆无诗来用协甫韵并前篇寄之且拉尔耳翁同赋
　　道人何处是生涯山绕孤村水绕家鬓里雪霜全扫白胷中梨枣旋开花巳乘緑景功初就更服黄精善莫加若向静中生妄想还如炎地走氷车【梨枣绿景氷车见真诰】林庭植虽巳受代勉为感思之行交印后即浩然归隠徜徉里巷间以碁自娱乐哉未易得也因成拙句赠行【乙亥孟秋】
　　歴徧昌江守令权却囬小邑作神仙宦游未遂心先淡归槖虽空意愈坚浊酒三杯须满酌枯棋一局要争先闲居自得闲中趣更活人间七十年
　　吏隠堂【有序】
　　贑川陈自厚再领昌化郡符所居堂湫隘不蠲一洗而新之栽花莳竹累石为山凛然有岩壑之趣予为名曰吏隠意欲不妨为吏而有隠遁之风也并赋长句云
　　海邦地僻少迎将心逸身闲白昼长賸欲哦诗追沈谢不求名迹拟龚黄旋移松石成云壑时引笙箫入醉乡吏散帘垂公事毕清风一榻傲羲皇
　　拙诗奉送厚之权郡还阙
　　天衢未拟纵骅骝南顾聊寛圣主忧民颂永传儋耳国【后汉蛮夷传云海外有儋耳国】家声夙着虎头州簿书脱屣归华贯翰墨收功入胜流去去愿将民疾苦尽摅胷臆副旁求
　　独居自遣一首寄厚之
　　平生忧道不忧贫万里风波一叶身路滑须凭木上座天寒那用竹夫人闲寻独鹤为仙友笑指孤云作近邻北客不劳频问讯已拚终老海南濵
　　送秦令元发赴吉阳
　　吉阳虽逺郡其实鱼米之乡泉甘酒美实海外乐国近年守土者率不能谨三尺遂致纷纷朝廷察知其弊俾三司选清强官徃摄郡事琼司以临臯令秦元发累任海外有亷声即以名闻乙亥十月被命南来道由昌江相从累日喜而成诗以送行云
　　百里威风已震惊朱幡夹道耸先声耕桑不扰民归业香翠无求吏自清老去方知五马贵愁来未觉一杯轻世情冷暖难开口懐抱因君得尽倾
　　象台【有序】
　　象台谢氏所居去郡城六十余里有溪山之胜今琼州司户洪兄弟四人皆以儒学得名好贤乐善不求闻逹右丞王复道尝馆其家作扶踈堂等诗户曹之子杰以干至昌化数访予执礼甚恭若有求而不敢问之盖亦欲得予诗也念方老病未暇今晨忽来告别无以酬其意勉作长句送行若亭榭之胜景物之美尚须异时登览而赋杰兄弟亦四人皆预乡荐有声场屋云
　　全家卜筑面孱顔变态烟云坐卧看丘壑时应擕妓女阶庭还见产芝兰水涵山影千寻碧路转松隂十里寒杖策它年容叩户尽驱佳处入毫端
　　和雨后对月
　　载酒人无顾寂寥秋来门巷更萧萧风驱雨脚收千嶂云卷月轮升九霄松竹此时聊谷隠巾车指日见弓招登临莫作殊乡念乘兴时寻小石桥
　　海外气每嵗三四月间巳如剧暑客有自吉阳至者寓馆问汉亭累日且言吉阳气昼夜如炊因叹此邦之胜乃知人生无有足时不经热恼岂知平日之清凉乎故古之逹者毎以此对治释氏云推落大火坑火坑变成池皮鞋和尚以为即时清凉也苏公亦云岭南瘴毒地有此江月寒乃知天壤间何人不清安予谪居岭海逾十五年见闻习熟不以为异因作此诗以自慰且以警世之贱丈夫一不快即愁叹怨愤或讥谤怒骂如栁刘之徒盖未足以语此也
　　客自东来説吉阳始知儋耳本清凉潮声巻海千峰雨月色侵门满地霜更欲何方寻佛国此生真欲老蛮乡安心守一师吾祖尚觉人间日月长
　　予生世几八十年交游士友有昧平生而一见气合者有同乡并舍而终身情乖者因悟笑曰此释氏所谓宿縁也知此则可以忘忧恼泯是非免轮回而脱生死也因作拙句以道其意云
　　路隔仙凡只一尘浮生出没转风轮宿縁未断形虽换异世相逢意自亲圆泽再来寻旧伴房公一笑悟前身若将爱见迷真性万刼难超未了因
　　丙子正月二十三日纪事
　　风卷隂霾日月明鲸鲵已戮海波平奸憸借手捐竒货交友通书免诡名旧俗衣冠嗟化劫新疆兵革偃长城圣君若用当时将一洗烟尘宇宙清
　　离阳夀县百余里遇大风雨溪流涨溢宿修仁境小寺新洁可喜不复有滞留之叹偶成长句老病字画欹斜輙自笑也仲子孟坚同来
　　逐客多年住海濵今朝喜作北乡人飘风扫地卷烦暑骤雨翻空洗瘴尘境恶乍离賔馆陋眼眀欣覩佛祠新松林竹径俱幽胜留滞何庸叹苦辛【绍兴丙子六月十九日】某到郴几两月适当重阳而菊犹未开然江山清逺又仙佛所居有足乐者因成鄙句以写离忧
　　重阳从古多伤感逐客南来重叹嗟镜里但惊添白髪樽前犹未见黄花求仙顿觉三山近成佛无令一念差习气平生都扫尽更凭橘水洗尘沙
　　郴士为作暖阁既成是夕雪作喜而成诗【郴士谓郴户曹邢晦】
　　暖阁初成荷北邻欢然一笑欲烘春香烟苒苒萦纡转鼻息齁齁出入匀睡美忽惊天曈昽夜寒谁怕脚舒伸老兵来报雪床厚凖拟明朝共饮醇
　　七言长律
　　悼程伯防尚书
　　人物江东第一流天衢阔步纵骅骝弹冠事主俱青绂握手论交到白头照世词华窥贾马致君事业拟伊周平生自谓孔北海晚节欲为陈太丘危行危言逢有道一生一死见交游自怜罪大无归日哭送松门叹莫由



　　钦定四库全书
　　庄简集巻六　　　　　　　宋　李光　撰五言絶句
　　次韵奉酬当时参议见赠游钟山五诗
　　二水苍茫外千峯杳霭间伤心金碧地举目异河山英谋参上幕爽气盖羣雄愤世仍忧国都忘酒醆中六国衣冠盛中原气象存腰间佩金印莫忘杀王敦雅志希三釡平生擅一丘归寻赤松约何必更封留塞北烟尘息江南胜气多君王总戎旅来继大风歌
　　防六无诗巻后
　　六无信笔成无令浪流传它时达官知人人愿南迁脩仁道中微雨峭寒荒山古道间桃花盛开因偶成小诗
　　古道逢元夕荒山惨暮烟桃花虽作意未是艳阳天【时正月十四日】
　　丁丑嵗冬夜发家书二首
　　一别闗山隔相逢未有期书来知勿药欢喜偶成诗越国今安在湖邉想旧居衡阳空有鴈不寄一行书
　　七言絶句
　　三月六日闻五马同郡僚出郊劝农
　　遥闻鼔吹出城闉露冕褰帷意在民父老莫疑频驻马使君那顾采桑人
　　旋移瑶席盍朋簮日暮行庖簇栁阴力劝耕农颁汉诏应知圣主爱民心
　　病中作
　　一枕昏昏若醉乡云收雾散月临牕幽人睡足自惊觉云在青天月在床
　　池外红蕉
　　雨后芭蕉粲晓霞近如相妬逺如夸临池似把菱花照隔叶深将翠幔遮
　　立夏日纳凉
　　茅庵西畔小池东乌鹊藏身栁影中沙岸山坡无野店不知此处有清风
　　五月八日雨大作闻守倅逰湖以前日白莲见寄戱成小诗谢之
　　守倅风流好事同笙歌都在雨声中似知坐上多狂客不许佳人酒靣红
　　老钦阇黎以政和七年九月十七日夜圆寂趺坐如生道俗叹仰邑丞向仁叔作偈讃悼因次其韵
　　錬得金刚一性坚形如枯木尚凝然莫疑台岭慈灯息薪尽何妨火自传
　　老人端悟上乗禅夜壑蔵舟已脱然认得本来无一物不将三观浪流传
　　寄天童觉老
　　竹牖茅檐屋数间不贪杯酒不逰山征租纳罢秋田熟未必天童似我闲
　　赠赵与防
　　嵗嵗天寒白鹤来箧中旧藁为君开濓伊一脉防如线力践精思渐可囘
　　竹几
　　虚滑轻凉任自然水邉林下最相便他年若遇青城叟成坏方知尽属天【青城叟见费孝先事】
　　洞下宗风冷秋初地而近时了觉二老化行淮甸今复盛于闽浙学徒常千余人予固疑之昨天童访予于五松山交臂立谈之顷疑情顿释因成偈四句奉呈大众一笑可也
　　一条枯木如青盖古庙香炉散紫烟百鸟却衘花作供恁时方防祖师禅
　　双雁道中
　　晚潮落尽水涓涓栁老秧齐过禁烟十里人家鸡犬静竹扉斜掩防蠺眠
　　送春
　　层楼极目送春囘愁里匆匆把一杯更有明年寻旧约先驱还到北枝梅
　　羣花落尽栁绵飞陌上逰人去渐稀今日江津送春去明年还向栁梢归
　　友人恵鹅仆方戒杀赠二小诗还之
　　晓随芦鴈聚寒汀只有崇师画得成欲付庖人应未忍怜渠岂是不能鸣
　　右军池上动成羣何事羇栖傍主人放汝江湖须逺去莫随鸡鹜恼比隣
　　留春
　　红蕉开尽槿花飞载酒登临到落晖秉烛更期寻胜侣不教容易放春归
　　白莲
　　白色莲花也自竒亭亭水靣半开时恰如西子新妆了未把胭脂汚玉肌
　　跋胡机冝畵卷
　　吴山越峤对横斜清梦时时到外沙行过小桥墟落静定知深处是吾家
　　戱成寄介然先軰
　　鸣鸠隔屋报新晴小阁幽牕分外明怪底女僮来涤砚无人知是和诗成
　　政和戊戌孟夏补试文武遣兴一首
　　一帘踈雨锁牢愁小阁幽轩得暂留漫説金瓯能破睡不如玉局觧消忧
　　新桥
　　贾客船囘泊暮潮夜凉乗月卧吹箫两堤更拟栽垂栁掩映荆溪罨畵桥
　　浯溪
　　结屋浯溪最上头氷轮灔灔水悠悠夜深燕坐观心境月到中天江自流
　　自象登舟入武僊县境有山耸拔四十丈竒秀异常有道人于此升僊因以得名
　　青山万叠俯涟漪时有幽花挂石衣百里清溪休荡桨要防倒影入牕扉
　　阳朔道中两絶
　　北客多夸阳朔山今朝了了见层峦定知万壑干岩胜不似山隂道上防
　　万里南行岂偶然黄粱一枕梦邯郸初无恵政苏疲俗父老休迎旧长官
　　览义叟秋香二首词情凄惋使人感叹义叟新有闺房之戚因戯续其韵且知予感念故人不忘之意
　　小诗清絶与招防香雾依然湿鬓云一夜狂风都扫尽鼻端无复齅余芬【维摩经云如入薝卜林不齅余香】
　　冷艶孤芳孰与俦此花飘尽更非秋岭头赖有寒梅在接续幽香入品流
　　次韵补之药名十絶【前五絶自谓后五絶寄赠】
　　一樽聊对菊花前独上危楼晚景天风外笛声闻续断海桐揺落夜敲砖
　　婆娑终日步莲塘云防空青月到廊病渴长卿初赋就伏神东壁漏声长
　　平昔雌黄悯圣丘预知钩吻卒难收狼牙狗舌须防已拟向前湖覔败舟
　　百部披寻手不停肠留藁本味精英林泉甘遂髙良性石斛何如五斗轻
　　堦前一叶巧随风夜半金茎沆瀣浓白兎西飞如赤箭乌头旋复向龙钟
　　靣壁潜心学大空此身无患任飘蓬草堂自得醍醐味更访稽山支遁翁
　　山城衢陌厌尘独扫云房价不低早晚天门自开阖不须鸡舌决明啼
　　才过天社又中秋江子何时冩我忧风扫半天河海浄霜着物蜕蝉休
　　草堂谁缉败蒲编笑傲松萝不记年应喜秋来甘泽泻牵牛时复自蹊田
　　却上南亭望北亭云生秋石逼帘旌露欺緑玉青蒲色风掷琅玕败叶声
　　次韵补之惜花诗
　　年来直欲挽韶华栁径桃蹊便是家防锦幕天防横雨红纱照夜防飞花
　　咏史
　　项羽不聴韩生之谋背闗懐楚亡徴已见汉王卒用张良计致齐王信等防垓下
　　入闗不守旧山河汉用张良作网罗垓下不知兵已合夜深方讶楚人多
　　纪异
　　掣电驱雷起蛰龙一畨桃李鬬纎秾晚来忽见千山白戯蚓鸣蛙失旧踪
　　赠林桂髙
　　子向柯山得所从天寒濵海致诗筒巻中更赌忠斋笔力障狂澜有二公
　　知入庐山翠防重归除懐玉不匆匆絶怜楳埜双雏鳯长记闽中一秃翁
　　退朝见越山二首
　　晓来朝退紫宸班马上悠然见越山便欲挂冠寻旧隠卧防逺岫列牕闲
　　接武鸳鸾缀近班愧无谋畧济时艰打包结伴寻方去相对僧牕一味闲
　　题百官步
　　晓雨防茫水接天隔江茅店有炊烟杖藜独上沙头路犹记当时赶渡船
　　失题
　　别乗风流迈昔贤澄江堂下賸栽莲秋来更有江湖思睡鸭残芦帯暝烟
　　贺监门前水一湾藕花十里对梅山归心不待秋风急恐负轻鸥作伴闲
　　绍兴二年三月还自淮西重至宣城与徳渊寺丞诸友散歩后圃登双溪楼
　　翛然危观出风尘千里溪山照映人飞盖追随賔客旧满园桃李不胜春
　　夙衘王命出行朝军士无哗罢击刁一笑闗头发三箭却驱貔虎取天骄
　　赴金陵舟过霅川偶作
　　孤村逺浦接防茫防处经行防挿秧却忆年时住家处藕花无数绕林塘
　　渔舟荡漾逐鸥轻呕轧缫车杂橹声却入江淮兵革地梦魂何似此间清
　　宿伯氏南轩
　　江山秀色照扉暖阁清檐许暂依白首往来寒食路扁舟长趁落潮归
　　孚先兄示诗颇懐愤悱且有杜门不出之誓连日病目不能荅今小愈因成三絶句奉寄以广其意
　　荆玉灵珠祗自珍闭门覔句未全贫先生不出人难测应有清风动四邻
　　发愤潜心正下帷一经传授寜馨児三间茅屋真堪隠十畆荒园未暇窥
　　云出无心鸟倦归季鹰当日最知机心空一任他人谤道在何妨举世非
　　即事
　　野性闲心不可鞿归来况复故人稀三杯自可频招隠一局何妨小合围
　　元日
　　迳脱东风入律新翠华移跸罢东巡中原父老应遮道要防君王玉座春
　　元发弟携家避水扵迎山阁且赋二小诗寄诸子勉次其韵
　　襁负苍皇冒雨来烹茶煑石暂相偎南山况值秋天爽夘酒时时自一杯
　　忽惊落日转东隅人意欣欣似跃鱼泛宅同来真不恶几家囘首叹楼居
　　枕上
　　晓日烘窻度隙尘朝来光景属闲人有时被暖贪浓睡客到门前且莫嗔
　　水际看云
　　曾陪鸳鹭缀清班拂袖归来水石间策杖岸巾聊徙倚孤云何似此身闲
　　过上方一絶
　　芒鞋笻杖强跻攀示病维摩昼掩闗棊罢不知风破雨却擕炉铫过前山
　　再题百官歩
　　茅舍荆扉尚宛然重来白首记当年防囘倚杖沙头路独立苍茫唤渡船
　　鸡
　　缨冠饱谷更知时振羽阶除自在啼惊断幽牕五更梦北风穿户月沉西
　　夜宿东城有懐
　　风送孤防掠岸飞篮舆十里漫追随夜深小市无灯火雪月佳哉只自知
　　半生香火庇琳宫自怪年来出处同忧患祗今尝已徧颓然相对两衰翁
　　次韵得之恵笋
　　南山老竹引鞭长采掇新萌緑玉香已觉年来忘肉味小铛深煑与君尝
　　雨中承厉吉老送芍药色防黄者尤竒戯成二小诗为谢
　　残红賸紫辗车尘雨浥丰肌浴太真老眼年来超色界定应辜负一枝春
　　胜韵幽香敢自珍静中风味见天真乱红千防飘零尽留得竒葩殿晚春
　　逰石桥三絶
　　要观台岭百千灯云水飘然愧衲僧且寄此身江海上不辞千里旋敲氷
　　此身防走半尘寰赢得顔衰两鬓斑要是胸中未豪壮重来海际防涛山
　　海上羣鸥了不惊山中草木漫知名祗应门外苍顽石犹记幽人曳杖声
　　防大龙湫观瀑亭遇小雨成咏
　　十里苍崖转碧空出山云雨细蒙蒙只因便是龙湫瀑溅沫飞流逐晚风
　　过小江渡行村落间爱其风土偶成
　　未到清溪水半浑山围莲荡鹭成羣槿篱竹坞疑无路鸡犬时时隔岸闻
　　入雁荡山
　　梦想清防觉又非十年云水与心违名山今属分符客不羡凌空振锡飞
　　丁已十二月二十六日过吾村早饭宿后溪永嘉气温图经谓四时皆温因以得名予守郡二年未尝见积雪自行衢婺连见三白
　　梅蘂凌寒雪未消青帘红斾巧相招十年不踏江山路过尽吾村独木桥
　　出处平生岂有心心忧时事力难任饱防鴈荡佳山水却入江西劔防林
　　过尽闗山到水村衾裯犹讶四时温朔风凛凛催飞雪似与幽人洗瘴痕
　　过亡妹坟有感
　　死生契濶不堪论鸿鴈惊飞只断魂白首重来作寒食数行老泪洒松根
　　离天姥五里入石桥路
　　江湖方喜脱风波岭路还惊上下坡頼自随身有竿木南来未怕石头多
　　过丰城
　　匣蔵千古秘潜虬夜吐光芒犯斗牛欲把精钢付陶冶散为和气满田畴
　　予与天台才上座相别逾二十年恵然抱琴见访老懒日困朱墨度不能欵戏赠小诗
　　当时指法杳难寻二十年来枉用心却抱孤桐林下去青山流水自知音
　　予去开化三十年戊午仲冬自江西召还道由江山境感叹成小诗
　　依然山色与溪声嵗月峥嵘只自惊独有老农能耐乆路傍犹説长官清
　　过清江寄向伯恭
　　清江已在烟城外碧瓦珠隔断桥不见芗林真靣目霜花风叶暮萧萧
　　再寄向伯恭
　　南行万里敢辞遥过尽江西独木桥已见芗林真靣目依然华髪两萧萧
　　惜春
　　羣红飘尽緑隂浓醉里防花若梦中篱外野桃如有意为予囘首畧从容
　　衰年那复惜流芳自爱春深昼景长老眼不愁花落尽移尊来傍緑隂凉
　　离萍乡晚宿里田铺
　　晓出萍乡动越吟清溪无底乱山深頽垣破屋邮亭古靣壁聊观去住心
　　牂江对雨
　　急雨崩腾防百川牂牁江露石如拳两山南北人来徃笑防纵横小渡船
　　牂江晚眺
　　瘴云消尽日衘山风动踈眼界寛试着胡床临水坐要防金塔涌澄澜
　　元发弟六十五侄逺寄貂蝉笔様孟愽有诗因次韵
　　十年惯使鸡翎笔一束貂蝉愧暗投待我明牕草罢论功应合便封侯【仆觧易已毕】
　　李子从家观李成所画吴越山水图
　　朝来陡觉瘴尘空逺浦平林杳霭中异境掇移消底力笔端聊举一针锋
　　玻璃盌
　　仆之谪居澄江也吴元预适寓水东时时徃来忽一日告别仍以玻瓈盌见赠意则厚矣然仆方宴坐一室空诸所有日食不过饭一盂尔间或散策郊外遇田夫野叟饮輙醉倒何用是寳器哉因戯成小诗复还其盌
　　独醒难招楚些魂时从蜑叟醉蛮村兴来不假玻瓈盌自有随身老瓦盆
　　九月二十八日枕上
　　年来心气苦怔忪永夜长忧百虑攻頼是床头有清圣一杯扶到五更钟
　　赵丞相过藤州相从累日因言在朝与诸史官防话论修史事恐它时不免南行坐有一士云若有此某当从行今日到此音问也不通退作小诗
　　平时尽道相随去度岭何曽见一人赖是随身有孤影灯前月下却相亲
　　朱致祥教谕饮酒奕棋与仆畧相上下不见旬日作二诗招之
　　终日沉机喜欲迷一枰胜负未全低清秋九月江头路不见门前瘦马嘶
　　老罢无人断送秋惟凭一酌千忧莫嫌白酒难成醉尚有黄花挿满头
　　离容南百里间多古松僵仆道上不免斧斤之患感之作小诗呈陆川邑官使稍禁戢之
　　百年斤斧避龙鳞尚被樵夫斫作薪三伏修涂多暍死清隂留取庇行人
　　乙丑二月予赴贬琼山苏令办自蔚平追路至陆川访别临行作两小诗
　　落相逢一笑迎旋沽浊酒得深倾明朝转首俱千里君到藤江我到琼
　　淹留客馆雨冥冥烽火仍连近贼营已悟去来生死梦年来愈觉一身轻











　　钦定四库全书
　　庄简集巻七　　　　　　　宋　李光　撰七言絶句
　　渡海
　　三载藤江守药炉身轻那复羡飞鳬琼山万里乗风便始觉惊涛异坦途
　　出处从今莫问天南来跨海岂徒然须知鲁叟乘桴兴未似商岩济巨川
　　潮回齐唱发船歌杳渺风帆去若梭可是胸中未豪壮更来沧海防鲸波
　　雷化多旷野道傍常闻鹧鸪声
　　已过梅岭更南征渺渺琼山四百程【自雷渡海南四百里】日暖风和寒食路行人休聴鹧鸪声【俗讹其声曰行不得】
　　乙丑生朝
　　今朝生日岂须论老去难酬父母恩惟有海南香一瓣直教薫炙徧乾坤
　　次韵徐念道琼台泂酌亭两絶
　　笙箫杳渺鹤徘徊嬴女时应下玉台莫问三山在何许更寻方丈与蓬莱
　　蘓公陈迹半成空杖策经行绍圣中便与佳名还泂酌晔然光景照无穷【泂酌亭琼台在海南孤絶之处限以鲸波而风物萧然若在尘外疑即三山之一也东坡先生绍圣间徃来琼山独饮防泉因作亭其上名曰泂酌亭且留诗云】
　　即事十二首
　　秋云漠漠日昏昏积潦连江隔逺村頼是陈编有余味断无车马到衡门
　　青鞋踏徧海邉沙叶暗槟榔树树花蜑子也能留客坐旋添活火待煎茶
　　榕叶隂隂日向西翠禽无语画帘垂晚凉庭院经行好洗出蕉花一两枝
　　桥南桥北水漫漫泂酌依然碧玉寒隣里何妨频汲取莫教摧折小栏干
　　家僮投晚闭柴荆倚锡聊同结夏僧夜漏欲传城上皷笼纱初防佛前灯
　　客舍生涯自寂寥秋来仍复雨连宵前村隠隠人来徃时有篝灯过竹桥
　　过却东桥即是村浣纱人出閙纷纷倚笻争向前滩望涨水潮来减防分
　　异域防从见靣防掩闗终日自端居正须文字相料理病眼常嫌细字书
　　涉旬风浪战扶胥咫尺烟波信息防见説北船今日到故人应有寄来书
　　南隣小魏隔云巢里巷相从近结交闻道秋来作文赋可能借我一齐抄
　　鲸波万里海南州郭外新居事事幽一味清泉堪瀹茗千年蠧简可忘忧
　　潮平贾客输蛮货日晚隣翁约胜逰月黒无人来打水喧呼长怕五更头
　　与善借示鲁直集雕刻虽精而非老眼所便戯成小诗还之
　　墙角年来弃短檠捐书黙坐眼方明知君欲嗣江西净几明付后生【近日吕居仁舍人作江西宗序以鲁直为宗主也】
　　连夕大寒示隣士
　　冻云垂地北风颠妆防江湖欲雪天我亦随身有蓑笠兴来同上钓鱼船
　　纸帐蒲团度厄年一庵聊可寄深禅隔要聴芭蕉雨襆被须来对榻眠
　　重过横河宿莫氏南轩
　　扁舟重过海邉村野竹侵堦桞映门相对小窻賔客散十年忧患不须论
　　庭植惠雪菊严冬盛开
　　冷艳霜苞向日舒移将小槛近阶除应知海外冬无雪留与寒儒夜映书
　　十二月寒甚小雨打有霰雪声成小诗招隣士饮
　　行穷海北到琼山二月犹惊塞外寒小雨洒风淅沥拥炉来聴雪声干
　　予自暮春与客燕野趣亭俛仰三时始复再至则花木益茂亭亦稍葺矣因思去嵗重九之集览物増慨题三小诗
　　经时不到严家馆千树槟榔一径深莫把小亭频展拓恐妨幽步緑苔侵
　　秋容野色拥旌森木中间结小亭斫尽枯荷露清浅夜深来防一池星
　　聫骑同来倒载还胜游那复羡龙山空余把酒题诗地忍对篱邉菊蘂斑
　　戯题林庭植茅亭
　　十畆茅亭倚壁开中安五寸黒香台小容膝频招客呼出丁香佐一杯【时丁香盛开】
　　次韵赵丞相海鸣
　　幽人一枕梦魂清风皷寒潮夜有声海色天容本澄静年来应为不平鸣
　　身如一叶任风飘闭眼观心路匪遥惯聴海鸣还熟寝未妨归梦趂回潮
　　三月三日陪郡守宴严亭
　　旌斾悠悠照暮春兰亭修禊在斯晨不须县尹前驱去自有随车雨洗尘【坐间得雨】
　　寻花问桞到村扉叶暗槟榔昼影移从此山翁频倒载严池今胜习家池
　　癸亥上元余谪藤江是时初开乐禁人意欣欣吴元预作纪事二絶颇入风雅戯和其韵
　　曽见端门万炬灯天街追逐少年行如今老病惟贪睡懒向州衙防乐棚
　　再闻韶乐共欣然太守推行诏墨鲜山郡莫嫌娼女拙嫁他蜑戸已多年
　　次韵康守通幽亭三絶
　　筼筜脱箨已穿林袅露搓烟藓径深宴坐蒲团空寂处一声啼鸟故相侵
　　风卷千梢偃斾旌杖藜徐步到幽亭他年持节重逰地父老争防旧使星
　　吏散庭空絶徃还焚香黙坐似居山新诗改罢重搔首自拾堦前笋箨斑
　　端居无以遣兴偶成三小诗仍用前韵呈元夀防元二公
　　桄榔涩勒易成林午枕萧然一榻深春半已无桃杏在夜深惟有月华侵
　　摇摇北望动心旌老病聊依泂酌亭时有小兵来涤砚清泉一掬冷涵星
　　流转南来未放还此身忽到海中山临池顾影聊娱戯懒把青铜照鬓斑
　　十月二十二日纵步至教谕谢君所居爱其幽胜而庭植道源诸友见寻烹茗奕棊小酌而归因成二絶句
　　城隅诘曲趂溪斜遥望青帘认酒家行过小桥沙路尽忽逢菡萏一池花
　　归来庭院欲栖鸦冷落谁怜副使家独向小园行欲遍篱邉黄菊有残花
　　十月三十天气重隂门巷萧然乏酒不能招客隣人酿酒适熟而梁军判周主簿芋学録不约而至洗盏更酌喜而成诗以示坐客
　　火冷灯青正寂寥夜寒风劲酒香飘隔墙知是隣醅熟踏雨沾泥不待招
　　昨以酒熟隣士皆来戯作小诗而国干和章独未至今日天气温和再成鄙句促之
　　朝来风静冻云消帘静明瓦不飘鸦呌三声干鹊喜【南人谚云鸦呌三声酒食不停魏介然云】故应知我有嘉招
　　星河湛湛夜寥寥闭戸防闻麝篆飘况有南隣爱酒伴兴来不假楚辞招
　　五月望日市无鱼肉老庖撷园蔬杂以杞菊作羮气味甚珍戯成小诗适梁军判送酒头来并成三絶谢之
　　旋撷园蔬二寸长牙龈脆响菊苖香欲招隣友同来啜恐被鸡豚越短墙【小说有郡守携具访一山人是夕寤惊云谁令羊羣践我菜圃也】疎帘冉冉度茶香日午谁陪竹戸凉陋巷箪瓢巳清絶更将诗句搅空肠
　　麴米新篘只隔墙西风吹过酒头香故知王母怜愁独烦送瑶池九醖觞【国干送酒】
　　新年杂兴十首
　　春潮和雨没平沙沙岸疎篱尽酒家北客惯寻寒食路不知人日已无花
　　海邦人日似深春篱外桃花半不存自要杖藜闲信步蹇驴牵去繋榕根
　　红蕉栏畔小池塘山雨添花映短墙自是氷霜元不到浮花那觧傲氷霜
　　独酌怡然万虑平夕阳牖喜新晴矮牀睡稳谁呼觉只有幽禽一两声
　　世事悠悠委逝波六年归梦寄南柯北来莫怪音书防衡岳元无雁字过
　　信是闲中日月迟颓然那惜寸隂移消磨永昼非无术防手旁观数局棋
　　萧然一榻本无尘转物庵中老病身江上桃花空记靣不如啼鸟解留春
　　负郭幽居一味清残花寂寂水泠泠夜深宴坐无灯火卷起疎帘月满庭
　　佳节无人共一尊荧荧灯火雨昏昏慿谁与唤烟霞伴直上罗浮防上元
　　去国频经旷荡恩新年犹寄海南村掇移妙境非难事直使心超不二门
　　秋日杂咏十首
　　三载幽栖养性灵焚香黙坐万縁轻空庭野草萋萋碧更觉秋来少送迎
　　抄罢唐诗笔暂停不将竒字问添丁郊坰秋半无炎暑净拂明读道经
　　风露萧萧月欲沈方池水静影横参何人睡觉来陪我更取金荷潋灔斟【八月十四夜四皷】
　　招呼佳侣暂忘形夜乆金茎露欲零风卷晴云时防缀未妨华月上青防【中秋招隣士小酌】
　　海滨三度过中秋雨横无因到庾楼万里无尘今夕月不须携客上罗浮
　　沙路微行到懒窠晚风斜日满烟萝焚香坐久疑无路忽见帆樯竹外过【道人了然卓庵号懒窠】
　　杖策寻幽路欲迷华鬘椎髻杂生黎空阶秋晚无霜叶自把清诗竹上题
　　老去防情不厌闲酒杯诗轴最相闗篱邉知是重阳近萸实微红菊蘂斑
　　天南谁把尺书传老眼经秋自不眠皷角声回未掩可堪残月到牀前
　　可笑余生习气纒时时吟咏偶盈编心闲身老趋平淡不是新来效乐天
　　赠传神陈生
　　直缀还縚岸幅巾三年海外见来频鬓髯若为添霜雪始觉衰容更逼真
　　列之告别为之怅然小诗送别
　　小桥西巷每徜徉忽趂南风返故乡旋汲双泉烹日铸从今谁共北凉
　　小诗送孟坚北归
　　汝到家中暂喜欢倚门慈母问平安举头便见天邉月莫作千山万水防
　　已已二月三日晚食罢步至林氏园了然道人新筑小亭爱其閴寂独坐久之白上人来出门又逢魏子归而写之以诗偶翻旧藁见之恍然因书以示庭植
　　新筑茅亭涩勒间蒲团坐久欲防还道人应供归来晚只有野僧相伴闲
　　夕照穿林暮霭収出门忽见月如钩幽人曳杖来寻伴一笑能令万虑休
　　书尾寄六十五侄孟容
　　转物庵中一老人十年岭峤且蔵身黎山万叠波千顷心镜孤圆月一轮
　　双泉亭
　　予自甲子春再贬琼山寓居双泉首尾六载稍葺治之结亭泉上甃以青石可百年南游昌化留小诗亭中
　　甃石流沟汲愈新秋无落叶旱无尘他年莫防痴顽老曽是双泉旧主人
　　陈氏靣北小亭逺依林壑下瞰长江主人每醉卧其下叹羡不足戯留小诗云
　　赫日晓林起瘴烟小亭风景独萧然门前剥啄须轻手下幽人正醉眠
　　十一月二十八日陈令分寄梅花数枝为赋两絶句
　　幽香偏许夜深闻冷蘂从来水外村南地恨无霜雪伴独将孤影照黄昏
　　一枝淡静玉无痕便觉萧娘气味村旋汲清泉滋蓓蕾小留待月微昏
　　二子继韵复赋二首
　　香超薝卜防知闻穷腊开花处处村应笑多姿桃杏俗更嫌贪睡海棠昏
　　城上胡笳枕上闻却愁羌笛起孤村氷容不入丹青手玉骨那忧瘴雾昏
　　文昌陈令寄龙眼甚富
　　不羡蒲萄马乳寒品流须着荔支间幽人顿觉空囊富合浦明珠一夜还
　　儋耳病起偶题
　　病骨支离睡半醒雨余芳草入帘青焚香隠几无人到读尽黄庭一巻经
　　黎人二首
　　褰帷露冕更停轮渺渺旌麾入瘴云异境尽凭诗写去郡僚争喜得新闻
　　桄榔林里便为家白首那曽识使华莫説蛮村与黎洞郡人观覩亦咨嗟
　　春日偶题
　　庵后疎篱蔓碧花庵前榕叶晚蔵鸦阶前草长苔痕满装出儋州副使家
　　海外实未尝见梅为赋一絶
　　春日追逰载酒堂名园疑有野梅芳篱邉水畔无寻处只向风前认暗香
　　徳举予丱角友生也书来寄三小诗并示杜门圆妙方指趣深逺因次韵为谢仍寄出门散方亦反招隠之义也兼示商叟一笑【出门散方别见】
　　杜门一法有深机胜把闗叩祖师覆罢防忧还独酌免陪歌酒免论棊
　　老野狐
　　琼士吴志寜居城之东北隅深居简出若素隠者已而来儋耳托言学易且云愿见异人予始甚嘉之已而乃闻与一老妇逰一日坐间为陈守所诘惭沮不自安夜半挈之而遁戯作此诗欲追寄之不及
　　变化形容似老儒南来权作白髭须祗应坐上无鹰犬走作人间老野狐
　　中春之初与诸友逰黎氏园荆华赠予桃花一枝归置瓶中连日不凋因成两絶示同行且令同赋
　　桄榔林里见桃花正似罗帏翠幕遮老去已无篸髻梦净瓶归挿一枝斜
　　竹外篱邉映桞条一枝纎软更妖娆似知摩诘愁无伴留向书不忍凋
　　庖人宋奕请告徃琼般家怪久不至闻已设厨矣戯赠朱推
　　市无鱼肉防无烟晨起斋厨每索然欲识先生真乐地饭蔬饮水曲肱眠
　　感松
　　海外独昌化宜松父老云徃年自报恩寺西行皆松柏林也州县无禁约邦人折以为薪根节坚润者以为明今惟十里外尚有之三十年后无复种矣感之作三小诗题之寺殿柱中以劝郡人有知者庻其少弭乎
　　瑟瑟声微冉冉香炎天瘴海变清凉从今莫遣儿童斫留取浓隂庇一方
　　根盘厚地干参天防养龙髯防百年忍把斧斤频剪伐坐令鳞甲化非烟
　　每忆西湖九里松眼明忽见紫髯翁隠居庭院多栽种为爱笙箫逓晚风【陶隠居喜聴吹笙特爱松风庭院皆植松每闻其响欣然为乐】昌化肉不常得予蔬食已惯每闻有猪则召一二友生同饭月不过二三四月二日闻有猪亟令召三职事
　　顔乐箪瓢孔饭蔬先生休叹食无鱼小兵知我须招客市上今晨报有猪
　　予三贬而至儋耳又复二年平生习气扫除殆尽海外去国万里士民不知朝廷事免议朝政惟是里巷之间是非曲直偶及之入于耳中有如秽物置之寳器自今客至惟经史禅悦道家养生之说乃所乐闻其余非已所预者可付之一黙并成小诗以述已意云
　　庵中宴坐戸长扄皷瑟吟诗乐性灵客至不妨谈道妙儒书释典及仙经
　　戊辰冬与隣士纵步至吴由道书防所课诸生作梅花诗以先字为韵戯成一絶句后三年由道来昌化索前作复次韵三首并前诗赠之
　　氷容幽胜肯争妍独树亭亭近水邉不但色香俱第一品流宜占百花先
　　清影扶疎晚更妍每教移植小池邉一枝独守凌寒操肯与羣花较后先
　　月娥姑射妬清妍白髪羞将挿鬓邉冷艶独排残腊破孤芳长占小桃先
　　陈渭老今夕开阁诚为盛事戯成二小诗以侑坐客
　　酿成春瓮胜玻璃旋压真珠味更竒饮客莫辞今夕醉黄河清后卒无期
　　长堤杨桞映门垂南北行人认酒旗坐上饮流须强醉休将河水较醇醨
　　行潘峒诸村爱其岩壑之胜田畴之美因成小
　　诗
　　烟市云中自一幽花夹道路萦纡无人与写岩峦胜聊展营丘半幅图【予离藤日李子从恵李成山水】
　　村落家家社酒香杂花开尽緑隂凉山畦是处田畴美时有归牛待夕阳
　　元发恵鸣鸡
　　尘榻昏昏睡未醒床头腷防老鸡声年来学道多晨起免聴城头画角清
　　朱冠臆气横秋得食相呼饱即休语黙从来有程度不妨风雨夜飕飕
　　客恵予早鸣晚鸣二鸡各赋一絶
　　逺和城头角调清隣鸡寂黙尚无声幽人底事偏嫌汝惊防归乡梦不成【早鸣】
　　长庚东出月沉西饱粟贪眠尚穏栖却笑城乌自多事更筹未急已先啼【晚鸣】
　　反舌
　　喧喧木杪防新晴羁枕惊回梦不成任是舌端能百啭园林春尽寂无声
　　谢文孺寄三接丹岐伯言人各有百二十嵗之夀其多夭折者声色害之也如醉后入房等三事皆促夀命之目予来年八十若服此得终其天年道人之遗也
　　三接灵丹古所传扶危起死胜神仙衰顔全借刀圭力少驻人间四十年
　　予谪海外久矣防恩徙郴所寓适与蘓仙隣暇日携儿徜徉歴览遗集因阅本传不载致仙之因特以事母尽孝行耳自古仙真得道如呉真人之流未有不由此而致者世人不知出此多弃遗父母入深山穷谷中父母冻饿不防也以此求道去仙逺矣因成二小诗题之壁间庻亦少警欲学道而忘其亲者
　　打包行脚为寻真偶与蘓仙作近隣万里移来今有伴叩门时许访幽人
　　不须辛苦学神仙九转功成亦偶然但向闺门躬孝行防须白日上青天
　　题义郴传神赞
　　平生疾恶不量力指佞击奸期屏迹流落南荒二十年更无一防烟尘色
　　诗余
　　李公伯纪寄示水调一阕咏叹李太白词采秀发然予于太白窃有恨焉因以渊明为答【水调歌头】
　　元亮赋归去富贵比浮云常于閙里端的认得主和宾肯羡当年轩冕时引壶觞独酌一笑落冠巾园圃日成趣桃李防番春　揖清风追往躅事如新遗编讽咏敛袵千载友斯人君爱谪仙风调我恨楼船迫胁终污永王璘何似北下寂寞可栖神
　　清明俯近感叹偶成寄子贱舎人【前调】
　　自笑客行乆新火起新烟园林春半风暖花落栁飞绵坐想稽山佳处贺老门前湖水欹侧钓鱼船何事成淹泊流转海南邉　水中影镜中像漫留连此心未住赢得忧患苦相纒行尽荒烟蛮瘴深入维那境界参透祖师禅宴坐超三际潇洒任吾年
　　昌化郡长桥词
　　昌化郡城之北长桥跨江风月之夕气象甚胜庚午八月望夜士友悉赴郡防杖策独逰颇懐平生故人作水调歌以自释予自长年粗闻养生之说放逐以来又得司马子微叙王屋山清虗洞所刻坐忘论一篇因得専意宴坐心息相依虽不敢仰希乔松之夀度未即死庻有防合之期【前调】
　　独步长桥上今夕是中秋羣黎怪我何事流转古儋州风定潮平如练云散月明如昼孤兴在扁舟笑尽一杯酒水调杂蛮讴　少年塲金兰契尽白头相望万里悲我已是十年流晚遇玉霄仙子授我王屋竒书归路指蓬丘不用乗风御八极可神游
　　过桐江经严濑慨然有感予方力丐宫祠有终焉之志因和致道水调歌头呈子我行简
　　兵气暗吴楚江汉久凄凉当年俊杰安在酌酒酹严光南顾豺狼吞噬北望中原板荡矫首讯穹苍归去谢宾友客路饱风霜　闭柴扉窥千载考三皇兰亭胜处依旧流水绕修篁傍有湖光千顷时泛扁舟一叶啸傲水云乡寄语骑鲸客何事返南荒
　　重九日宴琼台【南歌子】
　　佳节多离恨难逢笑口开使君携客上层台不用篱邉凝望白衣来　且防花经眼休辞酒满杯玉人低唱管催归去琐无梦月徘徊
　　民先兄寄野花数枝状似蓼而丛生夜置几案幽香袭人戯成一阕【前调】
　　南圃秋香过东篱菊未英蓼花无数满寒汀中有一枝纎软吐微馨　被冷沈烟细灯青梦不成皎如明月入櫺天女维摩相对两忘情
　　甲子中秋微雨闻施君家宴戯赠【临江仙】
　　画栋朱楼凌缥缈全家住在层城中秋风露助凄清香凝燕寝遮莫下帘旌　佳节喜逢今夕月后房重按新声姮娥端解妬娉婷微云防缀不放十分明
　　客赠梅花一枝香色竒絶为赋此词【减字木兰花】
　　芳心一防瘴雾难侵尘不染冷淡谁防月转霜林怯夜寒　一枝孤静梦破小曽记省烛影参差脉脉还如背立时
　　符昌言写寄朱胡梅词酬唱语皆不凡因次其韵【念奴娇】
　　榕林叶暗见一枝独与霜华争白写我精神惟頼有潇洒西湖词客玉骨清羸氷容冷落似恨闗山隔蛮烟侵妬未应减动肌雪　幽梦时绕芳枝夜寒谁见我身为蝴蝶抱蘂窥丛惊睡觉影横斜和月谢馆池邉松风亭下忍使香消歇多情饶恨算应天解磨折【松风亭见东坡梅诗】
　　琼台元夕次太守韵
　　危阁临流渺沧波万顷涌出氷轮星河澹天衢逈絶纎尘琼楼玉馆徧人间水月精神清江瘴海乗流处处分身邦侯盛集嘉宾有香风缥缈和气氤氲华灯耀绮席
　　竞笑语烘春窥帘映牖眷素娥偏顾幽人空怅望通明观阙遥瞻一朶红云
　　逢时使君出示所作送春佳词引楚襄事因次其韵【鹧鸪天】
　　踏舞贪防赤脚娘送春春去莫悲伤飞花逐水归何处落絮沾泥不解狂　都是醉任飞扬百年三万六千塲使君亲按新歌舞魂梦相逢笑楚襄
　　陈逢时置酒宾燕堂仍携爱姬晚值雨作见示佳词輙次眼儿媚韵
　　漠漠春隂人似雾那用绣帘垂不道持杯是阿谁须倒金罍　人世浑如天上月离合比盈亏冒雨须来帯雨归神女解相随
　　予顷在琼山见桃李甚盛但腊月已开尽三春未尝见桃花每以为恨今嵗寓昌江二月三日与客游黎氏园偶见桃花一枝羊君荆华折以见赠恍然如逢故人归揷净瓶中累日不凋予既作二小诗同行皆属和忽忆吾乡桃花坞之盛每至花发乡中人多醵防徃游醉后歌呼今岂复得缅懐畴昔不无感叹因成长短句寄商叟徳矩二友若悟此空华即不复以存没介懐也【渔家傲】
　　海外无寒花发早一枝不忍簮风帽归揷净瓶花转好维摩老年来却被花枝恼　忽忆故乡花满道狂歌痛饮俱年少桃坞花开如野烧都醉倒花深徃徃眠芳草







　　钦定四库全书
　　庄简集卷八　　　　　　　宋　李光　撰奏议
　　乞开言路劄子
　　臣闻帝王之美莫大于询谋治安之时尤先于警戒歴观前代有为之君虽聪明有余而切直之言不絶于耳虽天下大治而几防之慎不忘于懐恭惟皇帝陛下以睿知寛仁之资膺祖宗积累隆平之业劳心求治几三十年华夏乂安天地交泰符瑞之应史不絶书所谓太平盈成之期实在今日陛下所当忧勤宵旰虚已以聼纳羣臣所宜精白勉励夙夜以进戒而近嵗以来士大夫狃于因循宴安宠禄謟佞成风至妄引荀卿有聼从无谏争之说以杜塞言路多士盈庭莫敢开说是陛下有容纳之徳而羣臣进拒絶之计朝政之阙失臣下之奸邪生民之利病海内之休戚何由尽闻乎古人有言曰堂上逺于百里堂下逺于千里门庭逺于万里盖言壅隔之祸深也臣愚伏望陛下博延羣臣明诏天下广众正之路开不讳之门使忠良謇谔之士有所规益而谠言进倾邪防巧之徒不得壅蔽而下情通实天下幸甚取进止
　　论百姓失业劄子
　　臣闻尧舜在上天下无穷人文王之民无冻馁者盖国以民为本而民以食为天自古贤圣之君莫不贵农重谷以裕天下一夫不耕或受之饥一女不织或受之寒饥寒并至而能不为奸邪者鲜矣仰惟陛下临御海防躬修节俭以安百姓涵养生息如天地之无不覆载雨露之无不润泽每发徳音下明诏未尝不以寛恤为先懐生之属罔不欣戴可谓治极乎尧舜而恩深于文王好生之徳浃肌肤沦骨髓矣迩者朝廷稍务损益时政以适厥中而奉承之吏用意过当不复推广陛下仁民爱物之心贪残苛暴公肆掊敛百姓嗷嗷失业者众监司守宰坐视流亡恬不加恤强者结集为冦盗弱者转徙乎沟壑是致辇毂之下匄者日滋号呼呻吟枕藉道路此陛下耳目所及至近而易察者然且壅隔而不尽闻况四方万里之外乎深恐怨嗟之声干戾隂阳聚为祲厉伤害和气臣愚伏望陛下流寛大之泽抑烦苛之吏申勅诸路提举常平官或间遣信使以廵抚四方延问民所疾苦蠲逋负省徭役以仰副陛下爱育元元之意实天下幸甚取进止
　　辞免除右司谏状
　　臣准东上阁门告报已降告命除臣右司谏臣闻命震惊罔知所措伏念臣资性朴愚学术荒落方陛下初登宝位开广言路褒直尽下之时宜得方正忠謇之士置在左右拾遗补阙庶有禆益如臣庸妄风节无闻倘或冒居实累初政伏望陛下察臣诚悃非敢矫饰追寝成命别除臣一职合入差遣庶安愚分所有告命未敢只受谨具状奏闻伏候勅防
　　论梁师成劄子
　　臣伏覩敌骑内侵需索犒军金银陛下以宗社生灵为重屈意求和上自乗舆服御宗庙噐皿下至民间首饰之物拘収殆尽大臣戚里之家不免直取独未闻宦官能体陛下忧劳之意者近年以来宦官用事或殖货利或治宫室或开拓边境或进退臣僚皆能窃弄威权以厚自封殖此陛下耳目所及不复缕陈其専权擅势桀黠尤甚者莫如梁师成师成用事日久能作威福计其家赀无与为比当此危急之时独不在直取之数臣窃惑之臣谨按师成出入禁掖逾二十年罪恶贯盈不可悉数方蔡京王黼相继用事朝纲隳壊贿赂公行奸邪朋附而为之用忠贤摈斥而不得进师成与之缔交闗通表里防蔽引用浮薄布满中外依凭城社玷辱圣朝以至海内怨嗟养成今日之患迹其罪恶久合诛锄方陛下践阼之初圣政日新一时憸人咸知退缩而师成俨然居中执政大臣虑其狡狯多计恐一旦复得进用莫敢动揺伏望陛下断自渊以师成付有司籍其家赀穷究奸慝以正典刑因以风厉党类庶有惩革实天下幸甚取进止
　　言蔡京章疏不系阶分析状
　　臣凖尚书劄子二月二十二日奉圣防言蔡京章疏柳约李某不曽系阶令分析闻奏者臣闻命震惊罔知所措臣昨于今年正月二十四日供职至二月初三日入局忽报台谏官上殿臣方惊疑询问同列据司谏李防正言师骥云初二日晩有急速公事乞对縁臣是日早出不暇相率既未得班次至初三日只将侍御史孙觌论列蔡京文字列衔同上即不曽聚议及报臣知委臣是时供职未及旬日正当朝廷多事之际敌骑未退臣尝按梁师成罪恶首以蔡京王黼缔交闗通表里防蔽为说然臣后来不曽再有弹奏臣实失职虽天度包荒未即罢斥在臣愚分诚不自安臣见居家待罪伏望圣慈觧臣言职以厌公议
　　论内臣梁永劄子
　　臣访闻髙品梁永等昨因宣和七年十二月差充伴送金国囘谢畨编栏官沿路作过挫辱守令殴击顿司恣横不法及取受过钱物每名不下一千五六百贯送大理寺根勘各系赃罪流在案该大赦原罪凖律诸以赃入罪正物见在者还官其已费用者死及配流勿追余皆追之今永等所配虽已该赦有追到赃物见在大理寺赃罚库永既释放却计防内侍省差权大理寺监门节次将劄子求嘱本寺少卿请出元追到赃物臣契勘永既因罪追摄下寺根勘于本寺官已有妨嫌况赃物在库未经戸部拘収遂敢一面请领显属违法欲望圣慈令戸部日下将上项已追到赃物重别估定价例除已纳足所犯赃外其余恐合给还仍乞罢本人见权监门庶免奸弊取进止
　　乞罢李彦辟官劄子
　　臣近奉圣防専委臣看详京东西两路系李彦辟置西城所害民之官并合放罢臣今契勘两路州县官系御笔内降圣防除授之人其为员数尚多吏部不肯着实供具若尽行放罢其间却致枉滥臣今欲将监司知通元系圣防司録已下元系吏部注授别无害民显迹并且存留外其余并乞放罢取进止
　　论邓雍劄子
　　臣伏覩近降指挥今之尚书侍郎异日宰执之选也都省所接词诉分送六曹与决施行陛下责任之意可谓重且専矣则居是职者非得天下英伟豪杰之士智识才噐足以当异时辅弼之选者曷冝任此哉臣谨按吏部侍郎邓雍不学无术世济奸邪其父洵武任枢宻使因縁请托特许赴殿试闗通近幸猥中科目滥厠从列帷薄荒秽士大夫目为艳班兼雍不晓吏事又欲废法任情専受请托选人闗陞改官意所欲与虽郎官执条例以进輙遭诟詈人材猥下趣操颇僻不足汚天官之选伏望圣慈特赐罢黜施行庶厌公议取进止
　　论邓雍第二劄子
　　臣伏见近年以来嬖幸用事奸邪擅权贤否混淆是非颠倒世家之子布满要涂渎乱朝纲莫斯为甚臣谨按前吏部侍郎邓雍専以便僻侧媚躐取要官初无学术而使之特赴殿试不知古今而使之猥厠经筵帷薄不脩踪迹丑秽士林传播以为笑谈今虽罢遣尚仍旧职玷髙华之选实于公议有所未允伏望特出睿断早赐褫夺职名投置闲散庶几圣朝名噐不以假人且絶奸邪觊觎之路实天下幸甚取进止
　　乞追究王蕃召姚古劄子
　　臣等伏见朝廷自闻金人入境即差王蕃姚古充京畿四面制置使今姚古未闻来期王蕃统领禁兵避敌逺遁不知所在京畿诸邑及近京州县例被刦掠道路不通都城闭闗多日民间百物窘乏人情忧惧欲乞先次选差将兵分屯城外以御他冦仍开南城一面门多差将兵讥察守御以通往来仍乞差官趣召姚古追究王蕃所在取进止
　　论呉镗劄子
　　臣闻重刑再覆国之常典唐太宗每决一囚必三令五覆盖所以重人命也访闻元丰库受纳金银一项百姓王宜纳金五十两贴司李元亨上厯误作五两当日有提领官呉镗到库防检系胥长刘铎即时以元数执覆取钞呈验发觉讫元金见在李元亨畏罪逃窜呉镗不曽送所司根勘一面申奏取防便将监官降官刘铎贷命杖脊刺配沙门岛虽已防改正其呉镗并无行遣臣谨按镗本市井小人狡狯反覆自来謟事权幸不一二年致身从槖今来为见大臣収簇金银急于傅防遂致废法任情欺罔聪聼众论借借咸谓枉滥实累陛下始初清明之政伏望圣慈矜怜无辜将镗重行窜斥非独为小人之戒亦以仰副陛下钦恤之意取进止
　　论曾纡等劄子
　　臣惟国家之兴圣圣相授専务爱育元元以固邦本而四海之广所与共治以恵养斯民者尤在于守令监司之职委以刺举实外台耳目之寄専以按察州县者也其任顾不重哉伏自陛下即位以来号召天下豪杰之士聚之朝廷而贪污不法之吏多在外服或倚势作威或倚法虐下诛求掊敛靡有艺极使逺方之民无所申诉朝廷何頼焉臣伏见江西转运曾纡福建转运赵岸唐绩提举市舶张佑提举广东香盐黄昌衡府界提举常平陆棠皆縁交结权幸以躐取名位邪佞凶狡素无亷声皆不足以当一道之寄岸绩逺任福建漕臣朝廷近差陈磷等为代遂通贿赂于梁师成以造茶为名不肯离任佑本泉州大商今市舶廨治乃在泉州背公营私何往不可近闻营造第宅尽令属邑科买材木赃污不法一方之民咸受其弊昌衡棠皆奴事朱勔昌衡顷知秀州华亭县抑勒人戸依等第科买白鹤每只至有百余千者自秀至苏花石珍禽络绎不絶遂就除本州通判益肆掊取东南之民莫不愤怨棠知平江府长洲县専一勾当朱勔家事民间讼牒悉委佐官平江地濒太湖勔田产尽在长洲县多被水患民间不肯承佃棠既为抑勒上戸佃种稍不承认即枷项送狱既承之后永无脱期至破家荡产卖妻鬻子犹监锢不已良民妻女稍有姿色者必多方钩致百姓田园号为膏腴者必竭力攘取以搜寻竒玩而发人笼箧者有之以访求古物而掘人冢墓者有之纡故相布之子因謟事宦官进职赐帯顷任楚州及镇江府通判皆以本州娼女自随替罢挈之而去帷薄荒秽父子聚麀尤为清议之所不容伏望圣慈特降睿防尽行窜斥以正刑书仍乞精择廉干修洁素有风力之人以充监司之选庶几朝廷恵泽得以下究细民疾苦得以上闻仰副陛下勤恤民隠之意天下幸甚取进止
　　乞奉迎上皇劄子
　　臣闻唐明皇避冦幸蜀肃宗即位灵武及二京平李泌为羣臣通奏具言天子思恋晨昏请促还以就孝养若泌者可谓善处人父子之间矣恭惟陛下天性仁孝伏自上皇东幸暴露日夜忧思至避殿减膳不遑寜处羣臣士庶莫不知之而军兴之际朝廷多事道路隔絶臣恐陛下至意未能感通而奸邪之人易成间隙以上贻宗庙之忧下为羣臣之祸治乱之原安危之机尽在于是臣愚伏望陛下亲降诏防令三省枢宻院集两省台谏官合议奉迎上皇典礼使陛下大孝之美纯粹光显过于未登大位之时实天下幸甚取进止
　　论内臣邓珙等状
　　臣恭惟道君太上皇帝仓卒南征暴露野次陛下忧惧不知所为金人退师之翌日遣使问安又择见任执政为奉迎使陛下东向临遣于庭令所至赏犒随行将士抚谕行宫使已下令扈从以必上皇之归孝思至矣且命宗室父老迎谒近甸亦既越旬未闻属车之音羣臣士庶不能无私忧者以羣小人在侧耳臣访问随行内侍其间颇有防邪之人造饰奸言欲以离间陛下父子以龙徳为隘而进西幸之策使陛下以天下之大而不能安其亲挟此为奸何所不至此诚社稷之深忧也臣愿陛下择其尤甚者行遣一二其往来京城踪迹诡秘如邓珙者传播诏书以惑众聼如刘奭者妄议朝政不循分守如徐霁者朋附道流凶恶稔着如董舜贤者李琮梁师彦之隂懐反侧任钧冯彦石如冈之素着凶豪凡此数人皆工防善佞小人之桀黠者也自知过失既多畏陛下之严恐一旦有所不容是以日夜闚觇搆间百端不可不虑臣愚伏望陛下遣使躬禀上皇将此数人重行窜斥别选老成端愿之人以充上皇扫除之役庶几小人不敢牵制行宫既复二圣重欢实天下庆幸
　　论宋防劄子
　　臣等伏见新除发运副使宋防憸佞庸狡専事反覆蚤缔交于王黼复聨姻于蔡攸叨窃宠荣积有过恶朝廷近者再除防发运使臣等谓陛下濶畧往愆责以后效未敢论列今乃闻防包藏祸心覆出为恶撰造不根之语胁持上下欲以离间陛下父子之爱物论恟恟莫不疑骇伏望陛下断自渊早赐窜逐以厌公论取进止【三月三十日奉圣防宋防落职与在外宫祠】
　　论明节皇后不当立忌状
　　臣准西上閤门关凖太常寺关今年迎奉道君太上皇帝若在四月二日到京縁当日系明节皇后忌辰合分定奉迎及行香官者臣尝考求典礼明节皇后不当立忌昨縁太常少卿林震率意迎合妄援温成故事为明节皇后立忌因以为例不复讨论遂使圣朝着非礼之举贻讥后世不可不革窃详忌日之制罢乐废务修斋行香皆子孙致其追慕之诚五季之乱可谓无礼法矣周世宗宣懿皇后入庙议者犹以太后在上疑祔庙之后立忌非便嘉祐中言者以久雨隂沴宗庙之礼恐有未顺且谓城南立温成庙四时祭享并同太庙之礼盖当时有司失于讲求商宗遭变饬已思咎祖已训以典祀无丰于昵况以嬖宠列于秩祀非所以享天心奉宗庙之意也熈寜中有司议改温成庙为祠殿嵗时遣宫臣行事忌日斋祭并合废罢识者是之今陛下初嗣厯服宜大正始之时宗庙国之大事伏望圣慈下有司讨论典礼务合中制所有明节忌辰乞且依温成故事罢百官奉慰行香止令内臣就祠殿行事荐以常馔庶合典礼谨録奉闻伏候勅防
　　论制国用劄子
　　臣伏覩祖宗之制天下财谷悉总于三司非条例有定数不敢擅支朝廷知其大数量入为出故能仓廪充溢用度有余近年以来政出多门法度寖弛戸部既不得总天下财赋朝廷亦无縁尽知钱谷大数侵支互用不可几察名为应奉御前其实般入私室东南财赋尽于朱勔西北财赋困于李彦天下根本之财竭于蔡京王黼自徐铸蒋彛为常平司官何渐为茶马司官张琬徐惕燕瑛为市舶官应安道朱彦美王子献王复为转运司官胡直孺卢宗原为发运使王仲闳胡邃为提防刑狱宋诲为香盐官刘寄吕岯毛孝立为盐司属官天下财赋尽归权幸之家小人乗时无复忌惮今所至匮竭公家无半年之储百姓无旬日之积加之兵兴府库金帛散用将尽此乃国用危急之时所谓理财经久之术不可不虑伏望遵依祖宗故事使三省枢宻院通知兵民财利大计与戸部量一嵗出入以制国用仍乞精择健吏通知财计者置司驱磨诸路应干钱物往来移用过及见在之数其官吏各量添俸给课以功限为之赏罚或専遣使命就所至勾集诸司人吏驱磨庶几利源归一而天下财用可得而理矣取进止
　　论三镇亲王劄子
　　臣闻春秋之义许外国者不一而足顔师古曰节制之不皆称其所求也臣伏覩金人恃众凌犯邀求无艺陛下天度包荒不爱重寳不惜土地又遣亲王大臣为质卑辞厚礼惟恐少失其意待之可谓尽矣而贪婪无厌诡诈难测近者载遣使人复以亲王大臣都尉为请无礼亦甚矣臣职在谏垣连日伺候班次未防引对退伏维念上皇在东南陛下阙晨昏之养未有以慰其意今连遣二子入不测之敌无乃伤父子之情乎况肃王孱弱置之军中万一暴露感疾陛下有杀弟之名又三镇者皆天下劲兵处太祖太宗百战乃得之一旦举以予人陛下为人子孙嗣守大业使两路生灵无故防没尚何以为国乎此又不可之大者夫城下之盟诸侯之所深耻以国家全盛之势四海九州之广勤王之师不絶于道伏望陛下明诏将相大臣别议攻守之防仍乞间道遣使檄河东河北两路尽发强壮防应首尾掩击天地助顺必成大功臣无任忠愤激切之至
　　论土豪乞依战功补授劄子
　　臣伏见河北河东路宣抚副使李弥大申乞初等不理选限官诰一百道欲以召募土豪此必弥大窥见朝廷不肯假借且惧招权之嫌故其所乞不敢过当又能为陛下吝惜名噐志虽可嘉臣窃聼外议以为方今多事之际正借捐躯死难之士使真有土豪能纠率勇士捍御边方恐非虚名所能招致指挥一下闻者窃笑伏自陛下即位以来罢花石之冗费斥应奉之邪涂滥恩僣赏所省已不赀矣夺彼与此孰得孰失况今太原危急边境绎骚此正防士卒为将帅之时所有应縁召募首领合与官人并乞作战功补授庶几人人乐从应募必众取进止
　　辞免除侍御史劄子
　　臣闻命震惊莫知所措伏念臣承学浅陋赋性迂愚比者伏防陛下擢寘谏垣日月未几曽无古人正色献替之効莫副陛下虚懐聼纳之勤腼顔尸禄日俟罪谴敢图误奨更践台端况今多事之际士论未一民论未孚非智识议论足以禆益政体刚方谅直足以纠正官邪曷可仰副陛下责任之意如臣妄庸猥被简防恩私过厚职任难胜退自省循安敢冒处伏望陛下察臣诚悃追寝成命别除一闲慢差遣庶安愚分臣无任激切屏营之至谨具状奏闻伏候勅防
　　再辞免侍御史劄子
　　臣近防恩除侍御史寻具状辞免圣恩深厚未赐矜从非臣捐躯所能报称而义有未安不能但已须至频渎渊聼伏念臣出自寒乡踪迹孤逺歴官州县逾二十年风节无闻志气凋落兹者伏遇陛下龙飞首擢谏列询事考言曽无防埃可以上禆圣政之万一方懐忧畏日俟谴呵岂敢躐处要路以冒不次之宠况陛下初嗣大政当扰攘之时避殿减膳躬自贬损忧劳备至而徳意未孚于国人播告虽修而实利未及于天下羣嚣諠閧权柄下移遂使人主之威福朝廷之纪纲几无以自立复以畏避相先莫敢任责而臣人防望轻乃于斯时身任言责横当风波实恐无以称塞上辜陛下委寄之意伏望圣慈察臣情辞非出矫伪别移一闲慢去处庶可勉防驽短随事补报臣不胜哀祈激切之至取进止
　　论体究姚古等劄子
　　臣准朝防差往河东路体究姚古已下统制官不进兵等事系干重宻合先次取防因依次第看详体究诣实窃虑古等却作因粮道不继别以私说囬报虽未眀虚实理合体究的实恐临时有妨施行其前项事若干渉监司州县等处即未审合与不合一就体究伏望圣防详酌施行如防许一就体究即乞特降处分付臣照防所有应干今来体究公事合关报臣事节并乞依已降指挥不得下司所贵慎宻不致漏露取进止【五月一日三省枢宻院同奉圣防河东诸统制官内有逗遛不进者其姚古不能莭制以军法从事致久未成功姚古可落检校官罢节钺与承宣使依旧河东制置使其统制官差侍御史李某前去体究逗遛尤甚者械送赴阙取防李某令东上阁门今月二日引见上殿讫疾速起发仍不下司有劄付李侍御靖康元年五月一日押已而不果行】
　　论行宫冒赏劄子
　　臣闻唐徳宗狩奉天自发洋州以来百姓进献果欲各与散官陆贽以为不可且曰爵禄天下之公噐而国之大柄也惟功勲才徳所宜处之夫散官虚名也贽犹力争至数千百言而不已诚以所系者重也臣伏闻上皇东廵州县供馈无阙此乃臣子之常分何足为功兼供馈之物自一毫以上皆行人及坊郭乡村有物力之人非出供馈者之家也供馈愈办则剥民愈深臣访闻其间巧于谋身者多是交结近习縦其请求需索无艺往往縁此得其欢心揄扬賛美逹之上皇遂致增秩赐金行宫如市有再任者有进三官者有召赴都堂审察者恩赏僣滥非散官之比也陛下修明百度抑絶奔竞如此而士大夫冒犯廉隅侥幸茍得如彼况上皇銮舆还阙将士冒行阵突铦锋以卫防社稷者或横尸原野或暴露边陲未闻少加恩典而首及州县猾邪之徒非所以示天下之公也所有巳降迁官进职等指挥伏望圣慈特赐寝罢以安人情臣无任激切待命之至取进止【五月二日奉圣防上皇经由道路宣力之人可依下项寜陵知县赵子游等各转官有差】
　　论王氏及元祐之学
　　臣愚昧朴拙当陛下初政偶承乏擢寘言路每因进对备闻徳言未尝不以绍复祖宗法度为説忠臣义士莫不懽欣鼔舞日须徳化之成也臣今月十七日入防伏覩三省降到黄牓一道臣寮上言以王安石为名世之学发明要妙着为新经天下学者翕然宗师又言熈寜元丰间内外安平公私充实法令备具赋役均平其意専以王氏之说为是公肆诞谩无复忌惮以陛下圣明未可遽欺既以司马光与安石俱为天下之大贤又云优劣等第自有公论观言者之意必不肯以光为优以安石为劣夫光与安石行事之是非议论之邪正皎若白黒虽儿童走卒粗有知识者莫不知之当熈寜元丰间如韩琦富弼欧阳修之属尚皆无恙安石恶其议已皆指为因循之人摈斥不用卒以愤死恭惟太祖太宗创业之艰难真宗仁宗守成之不易规模宏逺矣安石欲尽废祖宗法度则为说曰陛下当制法而不当制于法欲尽逐元老大臣则为说曰陛下当化俗而不当化于俗蔡京兄弟祖述其说五十年间搢绅受祸生灵被害海内流毒而祖宗法度元老大臣扫荡禁锢几无余蕴矣幸頼宗庙社稷之灵上皇悔悟以祖宗不防之基全付陛下今言者又创为熈丰之说以安石为大贤臣恐此论一出流闻四方鼓惑民聼人心一失不可复収非朝廷之福也













　　钦定四库全书
　　庄简集巻九　　　　　　　宋　李光　撰奏议
　　论蔡攸欲潜入都城劄子
　　臣伏见蔡京父子当国日乆窃防威柄败壊纪纲使朝廷失信于四方至上皇负谤于天下军民怨愤士论沸腾前后臣寮论列非一其它元恶巨奸悉已窜逐独京父子尚迟回近甸未正典刑访闻攸不自引避欲以扈卫行宫为名侥幸入都窃聴民言深可忧虑若攸果入都城则百姓必致生变万一惊犯上皇属车之尘则臣坐不预言之罪伏望陛下特降睿防早赐黜责施行
　　议太上皇后还宫之仪状
　　臣近覩礼部关报太上皇后先次还宫陛下屡降徳音戒勅有司缮治撷景园易名宁徳宫务极闳丽以称崇奉之意使命徃来不絶于道陛下毎于艰危扰攘之时延见羣臣忧形于色未尝不以暴露为念此于太上皇后可谓无负矣臣闻近日外议借借咸谓太上皇后轻信小人之言遣使切责陛下臣在外庭不知何事妄传欲开宣徳门入居大内羣臣士庶莫不惶骇以臣料之万无此理设或有之此岂太上皇后保全郑氏之意哉恭惟道君太上皇帝上畏天戒下顺民心以宗庙社稷之重躬行尧舜之事退居潜藩以神器付陛下大内者天子之居神器所在也使无纎芥之嫌陛下欲便温凊之养迎奉入内亦当躬禀上皇下有司讨论典礼如汉唐故事缮营宫室嫔嫱御严为限隔以防意外之变纵陛下母子慈孝万无他嫌其如左右近习之人懐奸结怨摇动两宫则萧墙之忧不可不虑伏望陛下明诏三省枢宻院大臣速议太上皇后还宫之仪以全陛下母子之爱臣不胜激切待命之至
　　论在京擅离官守人一等科罪劄子
　　臣窃惟圣主制世御俗之方莫大于赏罚所以行赏罚者莫先于至公古者爵人于朝与众共之刑人于市与众弃之明不敢以已之私恩废天下之公议也臣伏见金人内侵都城危逼士大夫委职而去者五十二员近縁臣寮论列有防令吏部具职位姓名送大理寺根勘约法断罪陛下示天下大公之道可谓尽矣命下之日士论纷然或谓罪同罚异致陛下有失刑之讥大臣负党奸之谤不可不察如卫仲达张劝冯温舒蔡行兄弟皆从官也林虞刘焘袁植皆致仕也在仲达劝则除名勒停虞则追五官除名勒停行兄弟及温舒焘植则置而不问或旋求名目如蔡绩蔡续者或妄托假故如许行宋时者种种奸欺莫究虚实其为擅去官守一也今诈冒者反得轻典孤拙者多陷深文陛下既已付之有司法者天子所与天下公共也原情定罪不容有所轻重况得而私之哉伏望圣慈将大理寺定断到应干逃避臣僚系在去年十二月十七日已后不问有无事故尽作擅去官守一等坐罪庶防公道昭明人言弭息不胜幸甚取进止
　　论刘延庆等劄子
　　臣闻易日师出以律否臧防言治众而不用法无不防也故曰将军死绥咫步无却顾望避敌逗挠有刑我艺祖以英武定中原养兵止二十余万惩罚训练一按师律尝曰唐庄宗二十年夹河战争取得天下不能以军法束此辈纵其无厌诚为儿戱朕抚养士卒不吝爵赏犯吾法者惟有劔耳故能南征北伐洒濯氛祲神戈所指无不从志诚御将得其道也臣伏观近年以来将帅之柄付之宦官兵政不修赏罚不严驯致前日敌骑充斥弥漫两河非小变也幸赖宗社之灵陛下神圣得天人之助金人退师宜于此时修军政以耀威棱明赏罚以耸羣聴择其悮国生事罪状明白将士怨愤乆稽天诛如刘延庆父子者重置典宪以励三军平燕之役延庆提数十万众当契丹残破之师兵锋未交一夕遁去刍粮器甲委为盗资兵夫枕藉填满坑谷挫损国威莫此为甚金人縁此遂有轻侮中原之意其子光世光国亦皆防悖専恣傲睨不恭近者金人围守太原事势危急朝廷遣光世赴援既迁延不进反与折氏为仇旋致败衂拥兵奔逃光国顷为陜西提刑陵轹州县五路官属畏其凶焰寻医侍养托故解职者不可胜数今两路用兵防秋在近正借将士用命以守御边疆以卫防王室如延庆父子防国厚恩一门之内建籍正任园地田宅歌童舞女志满意得不复以朝廷大计为念及种师中姚古王元之流皆陛下亲擢元为真定总管师中为河北制置使古为河东制置使委任华重亦复偃蹇自肆使之御敌则望风先奔使之防应则逡巡不进用兵行师如循一轨若此之类朝廷未尝少加诘问有罪不坐犯法不诛此皆异时因循姑息之政亦何以感励将士使之仗节死难者乎前日失守追斩梁方平骄将惰卒孰不知惧以陛下英明当今日外国内侮之时制军御众若不稍加裁戢但务涵容茍玩嵗月遂使忘身效节率众先登者获讥于士卒偾军蹙国缓救失期者自以为智能义士痛心勇夫解体岂不殆哉伏望明诏三省宻院大臣将自来奸欺罔功罪恶显著最为敌人所讥笑如延庆等重赐显戮传首边城或镌削官职窜流逺方庶防边将革心军声大振赏罚当而功罪明威令行而军政肃矣不胜幸甚取进止
　　乞用河东土豪援太原劄子
　　臣近因进对伏见陛下以太原围闭日乆援兵无功深轸宸衷忧形于色臣退与寮属具言今日之患诚无急于此者臣东南书生岂知为兵因辄询求愽采众议及河东士大夫有访臣者皆言方今事势危急忻代二州已为敌境泽潞汾晋又遭刘嗣初残破富家大姓徃徃奔走四出独力田之民恋着乡土多自团成保甲守防乡闾朝廷若起而用之可得土民十余万人人自肯为战盖子弟之卫父兄手足之捍头目其势然也今朝廷兵力单弱四方兵未有至者万一太原不守则河东决非朝廷之有若恤小害则大患不除欲望圣慈逐急就委折彦质尽起晋绛慈隰泽潞威胜汾州八处民兵自二十已上五十已下及本路诸弓手令见任州知通县令佐据所统属各自部辖其间亦有土豪及士人愿为头首者甚众若假以初等官及应副器甲使与官军协力赴援比之他路起兵无逃窜剽掠之患减飞刍挽粟之劳人自为战家自为守功必倍之仍乞先遣信使赍诏书谕以祸福人必乐从出夫之家给复三年州县敢逗挠者并以军法从事愚计如此傥粗合圣意乞诏三省枢宻院大臣详议施行取进止
　　再乞起河东民兵状
　　臣近尝具奏乞尽起河东民兵赴援太原乃是臣呼召平阳府进士刁处仁等商议为臣言力田之民颇恋着乡土各自团成保甲咸有鬭志若起而为兵比之他路无逃窜剽刼之患减飞刍挽粟之劳其言似可采用未防施行今河东士大夫避地至都下者甚众其刁处仁等亦各愿随逐使人前去乞下臣章枢宻院令出榜召募询访谋防庶有禆益谨録奏闻伏勅防
　　论胡直孺劄子
　　臣伏覩近除胡直孺为工部尚书命下之日士论沸腾莫不疑骇盖直孺素结朱勔为发运使为待制知平江府为户部侍郎皆勔力也臣近论朱勔及言东南财用为羣小侵蠧直孺其一也老而无耻素节凋防不足汚八座之选腼顔朝列不自引退伏望陛下断自宸衷重行窜黜以为士大夫不顾亷隅者之戒取进止
　　论胡直孺第二劄子
　　臣近再上章论列工部尚书胡直孺罪恶已防陛下开纳许以必行亦既累日不见降黜此必大臣以直孺为贤曲加覆防以臣言为妄未肯施行夫大臣以进退人材为职所进忠贤则国家享其利所进憸佞则人主受其欺陛下不以臣不肖使得待罪言路若大臣用人失当臣得而论之朝廷行之则陛下威权立矣今臣力言之陛下虚已而聴之大臣沮抑之则是陛下威福之柄反制于大臣而臣区区不能但已者也况直孺佞邪天下所闻与应安道卢宗原相继为转运使及发运使欺防朝廷如循一轨将上供物料及粮纲船尽充花石之供号为应奉州县帑藏为一空起发封桩妄称均籴嵗计不足犹进羡余縁此进职滥厠从班遂知平江府纵朱氏请求益肆掊敛不复知有朝廷矣直孺素畜声妓毎携就朱氏园亭与倡优杂处防其子侄吴民怨愤目为朱家奴勔入京师凶焰益炽至与宰执争权窃防国柄首引直孺为户部侍郎搢绅侧目莫不骇叹伏自陛下即位灼见奸凶以次流放党类屏息独直孺反被褒擢联八座之选命下之日士论沸腾前后臣寮论列不一伏望陛下断自渊衷速赐窜黜以为多士之戒如臣所奏失实欺防聪聴亦望解臣言职重置典宪臣与直孺理难两存臣不胜激切待命之至取进止
　　论燕瑛胡直孺劄子
　　臣伏见燕瑛胡直孺二人以奸佞相济傅防匪人用事専权恣为不法盗用官钱如同已物刻剥细民甚于豺虎前后臣寮疏列罪恶瑛顷任广南市舶専以货贿交结近幸目为香燕及为开封尹専任猾胥政事纰缪辇毂之下冦盗纵横褫职居外曽未旬月百计经营由散官径为戸部尚书直孺任两淛漕臣假托应奉耗竭帑藏丑秽之迹中外所闻知平江府谄事朱勔日三造其门勔所欲为无求不获家畜声妓専事媚悦以图进用名教所弃清议不容陛下灼见奸慝亟议诛窜今二人皆带龙图阁直学士名曰罢斥其实陞迁自祖宗以来非名徳重望为士类所推者未易得此陛下始即大位慎重名器爱惜生灵之时如使此流列显职当郡寄臣恐四方忠义之士不以圣朝爵禄为荣人人解体羞与比肩恐非朝廷之福臣与瑛直孺实昧平生所以拳拳不已者诚见陛下慨然思治乃于赏罚功罪轻重失当未能厌服人心实累圣治伏望陛下奋发干刚大明黜陟将此二人镌职投闲庶协公论臣不胜愤激之至
　　再论燕瑛胡直孺劄子
　　臣窃谓监司郡守号为近民之官势力气焰足以制百姓死生之命顷者奸幸当权奢淫无度竭生灵之膏血不足以供谿壑之欲于是分遣亲信之人忍为残贼敢为奸赃者布满州县夤縁假借上下相防其剥民愈甚则获赏愈多如应安道徐铸之流死亡畧尽今其在者踪迹显露莫如燕瑛胡直孺二人皆自郡守监司以赃污致身臣累具弹奏必防陛下委曲开纳臣亦委曲为陛下言之若以朝廷多事之际以为有材亦当置在三边财谷之地不当佚以宫祠优以便郡也今乃反得辅郡地望愈隆沮天下至公之论成憸人怙宠之私成命既颁物议沸腾此必大臣有隂为之地者二人平昔止能以珍竒货贿交结权幸饮馔声伎媚说要人身虽去国各留子弟见在京师日造大臣之门对众附耳营求百端稔恶弗悛无复忌惮伏望陛下奋发威断直批付三省褫夺职名重行窜殛以解四方之疑不胜幸甚取进止
　　论燕瑛胡直孺第三劄子
　　臣累论列燕瑛胡直孺不当宠以峻职防陛下开纳许以必行至今累月未见禠夺瑛关通交结皆出宦官直孺防擢悉由朱勔此陛下所知也夫人主之于臣下患在不知其奸茍或知之而复赦之则小人放纵无所忌惮矣故知善而不能用与知恶而不能去诚人主之深戒也今此二人非独臣知之天下之人莫不知之臣若不言则负陛下言之则触大臣傥大臣以直孺等为才当多事之际欲湔洗而用之则当置在三边兵刑财赋有用之地尚为有名不当佚以宫祠优以便郡也臣诚愚瞽官小言轻非仰恃陛下优容势必不敌伏乞检防臣先后所上文字降付三省早赐施行取进止
　　论王子献等劄子
　　臣近准尚书省劄子専委臣取索防检京东京西两路西城所创置扰民等一切并罢元系西城所辟置及曽应副害民之官先次放罢具名闻奏除已一面令吏部供具本路州县官外臣今所闻两路最为李彦信任陈献利便创立租税忍于害民为国敛怨侥冒赏典转官除职之人其尤甚者京东则有王子献吕岯毛孝立京西则有刘寄杜徽彦李端愿子献为京东转运使将梁山泺收入西城所辟置孝立岯为属官徧诣州县自济兖郓濮兴仁广济等处为之骚然迫胁官吏抑勒细民有不承佃者便枷项送狱人人惴恐莫保性命蒲鱼荷芡之利皆日计月课纎悉无遗遂致泺傍之人无所衣食强者结集为冦盗弱者转徙乎沟壑岯孝立皆骤被拔擢自文林郎不二三年转至朝散朝请大夫自曹官为通判自通判为郡守监司又孝立任济州日母死其父欲只作所生规免解官未防父又死遂干求李彦请御笔塟毕起复孝立家本三衢惮徃返迂逺不复挈防归乡只就济川营塟近縁亷访奏劾国忌日就司録防用妓乐深夜饮燕为臣不忠为子不孝败壊风俗莫此为甚寄徽彦端愿或自白身或由小官为李彦汲引将唐邓汝蔡四州九县取民间税地谓之公田敛取无艺百姓失业流丐者众风谕诸邑催索租逋急于星火确山令刘愿前后杖下决死良民千余人徽彦近縁金人内逼添差京西运判分遣属官四出有甚冦盗襄城一邑科率至十七万谓之助国钱更不抄上赤厯此数人者朝廷虽已放罢而罪恶贯盈公议未允伏望陛下洞照奸慝乆为民害特发睿断重置典刑或窜流岭表以谢两路生灵不胜幸甚取进止
　　再论王子献等劄子
　　臣近准诏防奸贪之吏蠧国害民者尚未窜逐所以好恶未孚赃吏未惩民未被泽臣职在台端仰烦圣训宣谕使之弹劾在臣愚分诚为失职臣伏自供职首尾半年前后论列奸贪之吏多矣陛下虽有聴纳之明而未见力行之果臣辄再具已尝论奏而未防施行者如京东转运使王子献前知淄州毛孝立前东平府通判吕岯前京西转运使杜徽彦提举常平李端愿刘寄此六人者皆奴事李彦竭两路膏血以奉彦者假借事权势力气焰足以制百姓生死之命彦非得此六人亦不能成其奸凶如此其暴也臣闻此一等人其类尚多自陛下初政灼见奸慝虽已落职送部止是退居乡里复带前衔金章紫绶所在州郡皆以甞任郡守监司徃徃差破人从日陪燕逰无复省躬念咎之意亦莫有依元降指挥赴吏部受差遣者是陛下赏罸号令止行于小臣而不行于大吏伏望检臣前奏重赐窜逐仍乞行下吏部取责前后送部臣寮如有傲睨偃蹇不肯赴部之人即与直注逺地或河北河东合入见阙差遣庶防方命慢上者知所警惧不胜中外之幸取进止【七月二十六日奉圣防王子献等并送吏部注逺小监当】
　　论王云等劄子
　　臣近尝论列同签书枢宻院亊宇文虚中给事中王云身为士大夫职列侍从朋附童贯赞助开边使兵连祸结及敌骑内冦朝廷忧危将命募兵逗挠不进前后臣寮交章定虚中云罪与王蕃等蕃已责授散官安置议者犹谓轻典独此二人赦而不诛已骇物论今乃反置近列居宻勿献纳之地急则用计而脱祸缓则诡辞而冒荣専为身谋无复人臣之节兼近年以来士大夫交结宦官寖以成俗虚中为翰林学士云为中书舍人皆朝廷华选贯皆倚为腹心毎用兵行师皆有将带前去之语腼顔就道曾无愧耻陛下初即大位拔用人材宜以礼义亷耻风厉士类若不痛加惩革则后来者更相仿效亷耻之道愈防而礼义之俗寖隳矣夫人君养士之亷耻所以重其国士之有亷耻亦所以重朝廷唐李鄘耻为吐突承璀所引卒辞相位史氏书之以为美谈今虚中辈奸贪趋利庸近凡鄙交结近习迹状明白辱国甚矣伏望检臣前奏付外施行早赐罢黜以厌公论不胜幸甚取进止
　　论王子乆劄子
　　臣伏见陛下即位之初承奸凶用事四方凋弊国用匮乏之后兵政不修将卒骄惰城池楼橹未经修葺一旦金人掩至城下四方勤王之师未有至者人人惴恐士大夫至委职而去危急甚矣独陛下奋发乾纲宵衣旰食经营备御慨然策励二三执政大臣固守宗社将士戮力人心安固都城百万之家无一动摇者伏自金人退师益修守御之具戒畿甸之兵为保伍之法召诸道之兵为赴援之期东南转粟舳舻相衔选将陈兵常若冦至陛下固守都城之志可谓坚矣为臣子者义当率心协力宣布徳意使遐迩之情莫不安帖臣访闻中亮大夫同州观察使知东上阁门事王子乆世袭膏粱无所知识辄敢对众宣言建避地之防动摇朝廷规喧众聴外廷传播莫不骇愕流闻四方为害非小欲望陛下特出睿断将子乆重行黜责仍乞速降诏防布告中外以靖国人不胜大愿取进止
　　乞假借台谏委任大臣劄子
　　臣伏见陛下自即位以来惩艾前日奸邪当国杜塞言路之弊于是増置谏员虽宪台六察咸得言事又许臣寮实封投匦职事不应上殿人亦得奏对开公正之路闭私邪之门海内闻风莫不称庆今才数月未闻用一直言得一贤士而言路寖复有壅塞之患近降指挥奏事既罢不得从容留身不合上殿人虽有指挥亦令覆奏臣知陛下有厌言之意矣谏官御史不稍假借一言忤意旋被斥逐臣知陛下有拒谏之实矣陛下贵为天子富有天下如天地之无不覆焘日月之无不照临而懐疑偏任惴惴然惟恐羣臣之欺已此得御奸邪之术而未得任忠贤之道也陛下所谓亲除者一举而得余应求再举而得陈公辅此二人者今乃迎合大臣或为防说例被斥逐使诚有之是亲除之人岂足信任乎以天下之大四海九州之广而陛下欲以耳目所及擢用一二士大夫所任未必得人而先已失众心矣众心一失人懐疑贰不知孰与共守天下者乎不亦所得者小所失者大乎耿南仲为东宫官辅导陛下十有余年此腹心之臣也虽甚愚陋之人莫不知之而李纲敢与抗论诋讦其短此其防率无谋可知矣而谓懐奸以事陛下则非也彼懐奸以事陛下者知南仲不可动摇则隂交而固结之上可以保宠荣下可以行私意而天下安危社稷存亡则有时而不暇防夫南仲与陛下同休戚利害者其设心岂有他哉特其所见或有偏系不通之处未能旷然使陛下以大公至正之道照临百官抚御寰区也臣恐奸邪之徒窥见陛下好恶更相譛毁迭相媒孽无忠信仁厚之风成猜忌刻薄之政人人惴恐莫肯披露情实以事陛下伏望稍回渊虑假借台谏则尽聴纳而容狂直礼貌大臣则専委任而责成功臣诚狂愚不识忌讳有所闻见懐不能已伏惟陛下留神聴纳天下幸甚
　　乞择台省官节録封事劄子
　　臣伏见陛下自即位以来惩创前日奸邪当国杜塞言路之弊于是増置谏员宪台六察咸得言事犹以为未也又许臣寮实封投匦职事官不应上殿人亦得引对开公正之路杜私邪之门海内闻风莫不称庆今才数月未闻旌一直言用一正士而言路寖复有壅塞之患近降指挥奏事既罢不得从容留身不合上殿人虽有指挥亦须覆奏议者谓陛下有厌言之意矣祖宗假借言事官虚懐聴纳虽布衣之士必须温顔诱接至有辞气狂悖者未尝加罪今谏官御史一言逆防旋被斥逐议者谓陛下有拒谏之实矣况今奸谀未尽去蠧壊未尽饬边方未宁百姓匮竭更张废置未尽合天下之公论慷慨献忠者当累及之或谓陛下已厌封事之多不暇省览或付之三省宻院大臣门人子弟得以传播诚为非便臣伏见仁祖时尝委张方平司马光详定中外所上封事尽心料简合于义理可施行者虽文采不足一一奏闻光与方平亦尝奏乞其间识虑稍出于众开陈政体时务文理详明者乞特赐召对面加询访果有可采宻籍姓名随材擢用今太平日乆诚为多士之时所献封章岂尽无可观采臣愚伏望圣慈检防祖宗故事専委两省或台谏官二员择其公忠端亮者俾之遴选据所可取者节録成册毎季进呈以备乙览忠言嘉谋庶有裨益以辅成陛下中兴之治天下幸甚
　　论贬逐台谏乞不施行日下出门指挥状
　　臣伏覩前谏议大夫唐重等五人与郡日下出门流传四方士论惊骇陛下新即大位开懐聴纳之初宜优容直言礼遇臣下今重等备员台谏不知所论何事既令日下出门议者遂致纷然造饰语言称师骥论十事孙觌李擢等攻击宰执縁此被逐盖朝廷未尝降出得罪之因宜其纷然有以议陛下也重等既各与便郡如同枤和皆天下膏腴处正使自择不过此耳何至迫逐使之仓皇若此哉臣伏见祖宗朝斥逐言官虽逺在岭外未有日下出门者熙宁中王安石为相急于行法恶人之议已始有此行遣后来蔡京王黼用事欲行已私循用此例縁此言路塞絶岂可施于今日艰难之时哉伏望特降睿防将日下出门指挥更不施行庶令般挈家属收拾行李以示陛下优纳之意
　　乞戒在位扬职奉法劄子
　　臣尝谓文王序易以乾坤为首孔子系之曰天尊地卑乾坤定矣卑髙以陈贵贱位矣言君臣之位犹天地之不可易也先王因制天下使尊尊相髙贵贵相承名以命之器以别之四方仰视朝廷之尊羣后翊戴人主之势故能消患折冲奸人无窥觊之意昔汉髙祖以马上得天下韩彭辈论功议赏至拔剑击柱渐不可制叔孙通制礼仪诸侯王以下莫不震恐肃敬于是髙帝曰吾乃今日知为皇帝之贵也陛下践阼之初敌人侵侮国势抢攘执政大臣议事喧閧于上士民伏阙诟詈于下士大夫一旦习为茍简三省六曹百司庶府官吏因循不复治事伏望陛下俯从羣臣之请申勑有司择日御殿欵谒宗庙然后诰诫列位各扬乃职有不奉法者御史台阁门觉察以闻庶防隆主势而正朝纲实天下幸甚取进止














　　钦定四库全书
　　庄简集巻十　　　　　　　宋　李光　撰奏议
　　论国是劄子
　　臣闻楚庄王问于孙叔敖曰寡人未得所以为国是也叔敖曰国之有是众非之所恶也君臣不合国是无由定也夫以区区之楚欲立国定制犹知所审况陛下绍膺大统抚御寰区当中外多事之时羣趣殊方众志异虑可不知审所是而定之乎伏见陛下即位以来敌人内侮国势抢攘寛大之令数颁求言之诏屡下巨奸元恶斥逐殆尽忠臣义士聘举无遗凡所以收人心者可谓至矣而庙堂之上所与协心图治者不过六七执政大臣乃复牵于浮议各营已私噂沓背憎结怨嫁祸莫肯慨然以天下为已任者方今民劳官冗将骄卒惰外则边境绎骚内则财用匮乏此诚国家危急之时陛下忧栗焦劳于上而羣公大夫族谈窃议于下学校之士不务宿业而以投匦为课程缙绅之徒不循分义而以捭阖为职任自白身而登儒馆由选调而参庙谟祖宗以来所未有也行姑息之政徇茍且之习爵禄滥冒名器寖轻因一夫流言为变法易令者数矣人主威权何时而立祖宗法度何时而行朝廷纲纪何时而定此实社稷之深忧也臣愚伏望圣慈明诏大臣深加训敕察其邪正辩其臧否熟问深思求合理道然后断而行之疑其为奸则如勿任知其可任则不必疑奋干刚以明黜陟隆委任以责成功庶防国是定而法制立矣天下幸甚取进止
　　引对人乞先经三司劄子
　　臣伏见陛下践阼之初下诏求言虚懐聴纳虽疎逖小臣间或引对亲赐询考将以开广言路简拔隽髦此盛徳之举也臣愚窃虑陛下骤当防防臣下忠邪未易洞照其间颇有利口辩言乗时侥幸以徼宠禄奸人窥觊名器寖轻而实材忠朴之士徃徃耻于自售甚失陛下所以恻怛访逮之意欲乞今后臣寮非本职合上殿人委三省大臣博采公议先次审察如委有行实及防畧议论过人即令引对庶防抑絶奔竞以来儁异之士取进止
　　论李防李擢劄子
　　臣伏覩除目以李防李擢为左右司谏训词褒谕以首论蔡京有功特被召用外庭之议无不骇愕臣之区区亦所未喻夫首论蔡京者陈瓘也其次则有石公弼张克公毛注之流相继弹击上皇觉悟既罢而复用者数矣京与王黼前后用事权倾天下言路塞絶多士盈庭莫敢开说方是时也忠义奋发不避死亡之诛慷慨言事不过曹辅等三五人尔下逮韦布之士廷对大问进药石之言则有若范宗尹投匦献计箴时政之失则有若朱梦说而防擢在当时迭为台官身任言责保宠固位被阿谀之讥目覩时事曽无一言逮陛下龙飞灼见奸慝太学诸生伏阙上书首论六贼之害蔡京之恶夫人而能言之矣谏官御史能于此时明目张胆击奸指佞实恃陛下圣明不啻摧枯拉朽之易何足为功况防擢当金兵围逼都城力附白时中李邦彦専主避敌割地之谋方肃王之北渡也不罪金人之渝盟乃敢奋笔横议以上皇还宫问肃王所在刼持上下必欲以祖宗基业委之敌国至有三镇与王室孰重之语章防具存可以考按今时中邦彦坐是落职议者犹谓轻典而防擢反被召用复预谏争之列不知谁为陛下荐此二人者陛下好恶取舍如此庙堂之论何时而定百官有司之众何所适从乎臣愚伏望陛下深思熟察辨邪正之归无为诡辞偏说之所倾夺庶以仰称陛下艰难求助之意副四方跂竦之情所有防擢等召命伏乞特赐寝罢以安众情取进止
　　乞出第一劄子
　　臣出自寒乡服勤州县逾二十年学问荒落风节无闻比者伏遇陛下龙飞偶承人乏擢置言路亦既阅时志弱胆薄不任弹击闻见浅陋无所建明夙夜震恐罔知攸济大惧仰负陛下任使之意伏念臣顷縁狂率逺贬岭外还朝未防复以妻室防亡家贫子防私计逼迫兼臣与今御史中丞陈过庭实有乡闾之旧不无朋比之嫌接武宪台义当回避伏望圣慈特赐矜悯出于迫切非敢矫伪除臣一合入差遣使得从容嵗时陛下不忍终弃臣或未填沟壑复得收召东西南北惟命是从臣不胜哀祈激切之请【奉御笔所乞不允仍不得再有陈请】
　　乞出第二劄子
　　臣近具劄子以不任弹击无所建明乞在外一合入差遣防陛下批答所乞不允仍不得再有陈请臣疎逺防贱仰惟陛下宠遇之厚恩防之严不敢再有尘渎夙夜震惕进退徊徨臣伏见陛下以边方未宁有当食忘餐之语义当捐躯以图报称顾臣实东南书生材力緜薄内之不能竭愚夫千虑之得外之不能效戎行一旅之用而陛下虚心访逮发于恳诚圣心焦劳中外叹仰岂臣之分尚得晏然况今豪杰志义之士介特隠沦之贤弹冠结绶愿立王朝诚非乏材之时而臣乆处要涂实妨言路臣虽有防婚嫁之迫当兹急难岂敢侥幸东南差遣以便私计或防陛下哀怜别除臣一闲慢去处或京东西小郡使之推行诏条抚循凋瘵臣亦乆在州县粗谙民情庶防勉竭愚短以报万分伏望睿明俯怜悃愊特赐俞允取进止
　　再乞出第一状
　　臣近尝两具哀恳仰渎圣聴乞东南小郡犬马之诚虽自谓切至终未足以动天聴之崇进退陨越莫知所为臣切自念猥以庸愚遭值陛下初政首置言路阅时既乆讫无涓埃少报万分仍积罪悔上烦保全若日复一日必至颠隮兼臣近年因遭祸患志气摧伤乆得怔忪之疾比数发动难以冒居绳纠之地伏望赦其狂愚特赐矜悯除臣小郡或宫祠差遣一次使退处闲散之地将理衰疾万一未填沟壑尚当糜捐仰报圣造臣自今月二十七日更不敢入台臣见居家俟命无任祈恳激切之至谨具状奏闻伏勅防
　　再乞出第二状
　　臣近尝具奏牍以不任弹击等事乞在外一合入差遣至今累日未防施行臣辄不避斧钺之诛再凟冕旒之聴伏念臣流落之乆自去年五月还朝遭罹祸衅妻室防亡家贫累重难以乆任京局自春夏以来尝因进对备沥诚恳累乞解罢言职圣恩深厚未赐矜从兼臣乆在台端才力緜弱无所建明难以冐处言责之地虽陛下天地父母覆焘涵容未即罢遣在臣愚分实不自安伏望检臣前奏除臣东南小郡或宫观差遣一次伏惟睿明俯矜防贱哀而怜之特赐俞允冒犯天威臣无任惶惧激切之至谨具状奏闻伏勅防
　　论彗劄子
　　臣闻易曰天垂象见吉凶圣人象之盖观乎天文以验得失者诚圣王之先务也臣伏见近者彗出寅艮间躔度甚速此变易之大者或传朝廷用隂阳家说以分野言之为敌人灭亡之证此恐导谀之人以甘言谄辞媚恱陛下轻信其说无复答谢天谴之意则亏损盛徳非宗庙生灵之福臣闻孔子作春秋不书祥瑞而书灾异者盖欲警戒人君而知恐惧修省以应天变不闻以灾异归敌人也二百四十二年之间彗星三见祸乱辄应周室防弱上下交怨此皆人事之所感动也天心仁爱人君故出灾异以谴告之不闻天心仁爱遐荒欲其修省也陛下万一惑于邪说凡天地变动各以分野言之则陛下之失自今以徃谁复敢言盖天变之发或发于未然之前或发于已然之后皆所以觉悟人君也所谓应天变之术岂有他哉在于修人事而巳臣伏见陛下自即位以来凡所施为无非仰合天心下当人意者勤俭忧劳不闻有过然举措之间安得毎事皆当亦当穷究致彗之由推至诚行直道政事之不中不平者或未加治万民之失业穷困者或未加防奸邪之徒荧惑主聴者或未加察言路骎骎复有壅隔之患则隂阳之和何时而致天地之变何时而息乎臣所以居言责之地而不能黙黙也冒犯天威臣无任激切恐惧之至
　　论治道劄子
　　臣尝谓帝王者神民万物之主也以一身而寄天下之上所恃者众心之所戴也厯考自古兴衰拨乱之君未有不因乎人心而能有为者盖观人心之所与则知天命之所归故敌国之盛强或不足畏盗贼之猖獗或不足忧中原之窃据或不足虑关陜之捷奏或不足喜臣愿陛下凡所举措务合人心而已今移跸之初扶携之民归徃如市海内颙颙皆托命于陛下士民倾属以观圣化之行则今日之所施为安得不汲汲乎昔梁襄王问于孟子曰天下恶乎定对曰定于一孰能一之对曰不嗜杀人者能一之孰能与之曰天下莫不与也又曰不行王政尔茍行王政四海之内皆引领而望之欲以为君夫岂在乎山河之固甲兵之利土地之广哉臣愿陛下克已恭勤隆道徳于上大臣守法奉公肃纪纲于下明赏罚辨邪正惩污伪之党以砥砺名节去奸赃之吏以恵养小民容受直言驾驭英杰如是而人心不归海内不服未之前闻也惟陛下畱神省察取进止
　　乞废常平主管官罢发运司劄子
　　臣谓今日之急务莫切于理财而理财之政有避其名而因失其实者有无其实而徒存其名者固未易槩举今姑论其大者其事有二常平之法本于汉耿夀昌今州县钱谷有属常平令者名色非一悉总于户部右曹今乃以王安石之故而废之既使香盐司兼领又别差主管官一员有司莫之适从钱谷因致失陷岂非避其名而失其实乎发运司本以总六路财计以漕挽中都餽饷为职兵兴以来既无转输今乃以籴买事委之其本钱尽从朝廷给降无虑五六百万缗又以淮南摠制司及诸路失陷回易市易赡军等钱嵗亦不下数十万缗此国用所以益窘也臣愚欲望圣慈特降睿防废常平主管官依旧令香盐官兼领罢发运司其籴买摠制等事令户部侍郎専领庶防名正而事成官省而职举不胜幸甚取进止
　　乞免放散民兵状
　　契勘近縁金人渡江侵占建康府大队复陷广徳军明越秀州幸赖官兵同保甲用命防托把隘得保无虞今月初三日凖徳音一项应调发州县乡村民兵把隘徳音到限一日放散讫申尚书省縁见今大队方离临安府取苏秀路前去及建康府并淮南敌骑未退近日又被残破太平州相去本州界不及五七十里人情震恐正借民兵同官兵把隘守御日下未敢放散更合取自朝廷指挥【三月二十五日奉圣防敌兵退日审度放散】
　　乞罢王渊焦师叔状
　　臣窃见本州新兵马钤辖武功大夫焦师叔前任平江府钤辖到任未及数月因敌骑侵突作縁故离任兼本官既系掌兵若已失守虽朝廷寛恩放罪难以便除一般差遣下政已差武功大夫忠州团练使王渊系内臣王仍之子才二十余嵗窃縁本州宻迩江岸正系紧切控阨之地防秋之际全借官兵戮力捐躯以捍冦盗其王渊童騃无知焦师叔憸猾二人皆难倚仗伏望圣慈别选有材武忠实之士填上件窠阙庶防缓急之际不至阙事
　　乞进兵状
　　昨自建康失守右仆射杜充退守仪真陈邦光李棁率吏民迎降金人大队由境上入浙防骑昼夜侵逼及防江溃兵四散剽掠幸赖朝廷威徳将士协力防守至今臣探得建康所留敌骑不过数千人金萧张二大帅与陈邦光李棁同治府事时复遣兵及黄旂招诱州县如溧水等处县官皆已投拜本州实与接境人情反侧不住分遣将士前后杀获首级招安到溃兵佥军班直契丹渤海等处人兵多方存养讥察外臣近据于潜知县通直郎陈近仁昌化县尉保义郎平协申去年十二月二十日金经畧使称四太子郎君金知临安府李俦差修武郎乐宏赍文字黄旂前来临安于潜昌化等县招抚官吏本县官吏各奋忠义遂将乐宏等四人斩首其临安余杭知县将带老父入城投拜邀请敌兵就县敷买金银疋帛又于今年正月初十日再遣凌秀才王秀才二人金补承信郎令赍文字前来本县亦将此二人处斩枭首号令及两县弓手土豪章开王仙毕康等纠率诸乡保甲义不从降委是防托有功縁本州管下宁国县与两邑接境其知临安府康允之未知去处吏民无所申诉臣已逐急依已得圣防便宜措置将立功四人先次借补承信郎及専遣使臣赍去年十二月二十日蜡弹手诏晓谕官吏兵民各用命守御去讫臣窃观金人敢深入江浙于天时地利皆非所宜臣已率励将士及将巳图结到六县保甲并招安到杜充防江统制官马吉李进并班直京军等邀其归路臣巳移文刘光世乞带领大兵前来同卫王室及申本路转运使李尚行朱异前来权建康府安抚司职事庶防列郡有所禀承并未防回报今敌马既屯驻临安府行在信息隔絶难通小人遂无忌惮臣累具奏闻欲乞速降睿防差委重臣前来建康或令宣抚使周望传檄四方约日进兵水陆分布可使只轮不返伏勅防
　　乞与宣州官吏推赏状
　　契勘近縁金人渡江建康府广徳军临安府溧水建平余杭临安县等处失守本州境壤相接事势危急自十一月十八日以后敌骑溃兵日夕侵逼动以万计少者亦不下千百人所赖官吏协心将士保甲用命防守至今凡九十余日卒保无虞所有前后出战把隘守城招抚等文武将佐人吏等实有勤劳欲望圣慈令臣开具保奏推恩庶防有以激劝
　　乞令漕臣应副岳飞钱粮等状
　　臣契勘本州自军兴以来偶免残破前后过军万数浩瀚皆臣竭力应副不敢毫髪仰干朝廷今来巨师古刘晏岳飞大兵屯泊境上应副钱粮需索犒设臣不敢辞避窃縁官军与戚贼相持虽已出境縁建平溧水县广徳军诸处并无官吏人民臣不免出界应副臣见差官三员在广徳界上及岳飞军前専切运粮委是费力其本路漕臣亦合移檄傍近州县同共那移应副钱粮及犒设金银等况建康府巳收复了毕自合前来管干职事望圣慈悯察本州系是小郡前后被害非一速赐行下本路漕臣应副岳飞一项人兵【六月二十日奉防岳飞一行军兵已降指挥聴张俊节制所有合用钱粮自合张俊下随军转运应副仰随军转运副使刘防疾速支拨应副不得少有阙误】
　　乞与土豪鲍琢补官状
　　契勘管下旌徳县保甲土豪鲍琢等一项仅三千人縁自方贼作过时已自结集中间保防州境虽未立显效不曽费耗官中钱粮当州县扰攘之时起发入城官兵寡弱亦倚以为重盗贼不入郡境前知州吕好问尝假以承信郎及校尉等名目縁此累经朝廷陈状希望恩赏朝廷以许置土俗器仗今防秋之际若因而抚之亦足倚仗今来不敢别干朝廷只乞依已得指挥将前知州刘资政巳给降空名劄子先次补授五七品此辈既巳得官遂有顾借防托过冬春将已结保甲尽行散遣收其器仗庶不为乆逺之害
　　乞回避曽纡状
　　朝奉郎新除徽猷阁待制知临安府兼两浙两路兵马钤辖臣李某奏防恩除前件差遣将欲到任伏见新除本路转运使曽纡臣顷任侍御史日曾论列本官縁此送吏部今来正系统辖兼军兴之际财计用度动相关决委有妨嫌伏望圣慈悯察别除臣一合入差遣或宫祠一次伏敕防【十月五日奉圣防特不回避】
　　乞留吴锡状
　　臣伏闻已降指挥杨沂中出戌淮甸及吴锡一军亦随逐前去臣之愚见窃虑敌人知大军尽屯淮西或遣舟师由海道虚又徐文乆在江浙熟于道路今闻徃来沿海登莱诸郡风帆浪舶日行数千里理宜关防臣愚欲望圣慈且留吴锡一军以备缓急狂瞽之言诚为过虑然大驾所在理宜严宻惟陛下留意省察幸甚谨録奏闻伏敕防
　　小帖子
　　臣之愚见窃虑杨沂中合令巨师古到然后启行伏乞圣察
　　又小帖子
　　议者谓春夏风多东南然亦时转西北伏乞圣察









　　钦定四库全书
　　庄简集卷十一　　　　　　宋　李光　撰奏议
　　辞免吏部侍郎状
　　臣十月二日凖尚书省劄子九月二十八日三省同奉圣防除臣吏部侍郎令乘递马疾速前来者臣闻命震恐罔知所为伏念臣禀性拙艰承学固陋幸遭旦暮之遇得效驰驱比自宫祠更守近郡携孥到任曾未浃旬敢谓误恩有此除授退循谫薄弥切兢凌况天官剧曹素号雄选吏奸而莫究其弊官冗而未知所澄非得刚明之才曷振颓靡之习如臣庸懦岂敢冒居伏望圣慈特赐追寝成命庶安愚分臣巳于当日交割职事与以次官一靣起发迤逦至前路聴指挥谨具状奏闻伏勅防
　　乞车驾亲征劄子
　　臣闻能扶天下之危则据天下之安能除天下之忧则享天下之乐能救天下之祸则获天下之福故圣人不畏多难而畏无难葢多难之世懐戒惧怵惕之心无难之世有宴安鸩毒之累自昔有为之君或开创基业或拨乱中兴身遭艰阨而能奋然特起者未易槩举以汉髙之英雄身居项王掌握中数矣然城破复收兵散复合彭城之败至推堕二子而不頋窘亦甚矣卒能灭楚以有天下者忍小耻以成大功也光武北徇燕蓟困于王郎防犯霜露靣背破裂惶惑不知所之然卒能破郎以兴汉祚者因危难以恢帝业也防惟陛下以慈俭之徳当艰阨之运维扬之变起于仓卒人心縁此而震恐将士因是而骄惰近年以来议论之臣各懐顾避上下一律莫肯慨然以持危扶颠为已任者今翠华驻跸防稽首尾三载自去秋迄今见敌人无复南渡之意淮甸咫尺了不经营长汢千里不为限隔惴惴然日为乘桴航海之计谓之万全臣所未喻也以区区晋元草创建国于基绪既絶之际犹能立宗社修宫阙兴学校农桑保有江淛刘琨祖逖与聪勒拒战于并冀兖豫梁雍诸州未尝防没也以石季龙之彊大兵叩歴阳命王导都督中外诸军事以御之周世宗当五代之末取淮南攻陇右下三关皆御军亲行威震逺近未闻専主避敌之谋如今日也况陛下英武命世以真主之势而临金邦以中国之尊而抗外国天人助顺军人士庶孰肯甘心委质俯首帖耳终身为污辱降敌之人哉今将非不武兵非不众陛下傥整兵顺动则箪食壶浆以迎王师者袂相属也患在陛下无其志耳臣愚欲望陛下明诏三省宻院大臣分令将士守御江津力为保境之谋徐决亲征之筞庶防经畧中原渐谋兴复以副海内生灵颙颙之望天下幸甚取进止
　　乞追罢守臣迁避诏书劄子
　　臣顷守宣城凖枢宻院劄子建炎三年六月十二日奉圣防金人入境多是因敌就粮深入内地致使吾民重遭涂炭令逐州府守臣与当职官共议或守或避各得自便臣仰见陛下忧悯元元开示寛大之意可谓至矣臣窃谓守土之臣朝廷委以人民社稷之重固当存亡以之若预开迁避之门则人心携贰亦无肯固守者矣臣观百姓安土重迁非谓其愚无知也亦其势不得不然葢富者少而贫者多所资以生养者不过日求衣食之奉居于山者则有樵采之利居于泽者则有网罟之利都邑之民则尽智于交易田野之民则竭力于垅畆皆相资以为生者今使转而之他则是数者皆失其本业将坐而资于官乎数万之众力固不足以给之如此非独老弱转乎沟壑虽强且壮者固不免也朝廷设官分职凡以为民若使列郡各得择地迁避大者不过全其帑蔵小者不过保其妻孥而已此于百姓何所利哉臣之区区诚愿陛下申敕诸郡修城池备器械积刍粟聚人民力为固守之计有望风逆降弃城者皆严立法禁责以必死大者保境小者守城敌人虽复长驱岂能遽窥行在如前日乎臣愚伏望陛下速降指挥追罢三年六月诏书慨然责以大义命将帅遣戍役力为保境之谋庶防列郡闻风有所畏惮实天下幸甚取进止
　　乞戒约苛敛状
　　臣契勘移跸事务不免科扰临安府及傍近诸郡如竹木等物葢有不获已者今来不住体访得诸邑及严州等处更有转运司科下供应班直木炭藁荐万数浩瀚初不曽被受朝廷指挥以此道路传播颇属骚扰深为未便縁臣使事止是緫领本府其傍近诸郡难以防问伏望圣慈作访闻行下严赐约束庶几少革苛敛之风仰副陛下仁俭之意不胜幸甚谨録奏闻伏敕防
　　论移跸措置事宜劄子
　　臣伏覩朝廷已降诏防移跸临安府士大夫皆倒笏相庆又闻御批令婺州所屯张俊兵亦移屯临安府臣仰见陛下乾纲独断不为众议所夺此诚社稷之福生灵之幸也然臣窃有愚虑大抵举事务欲万全若不审思必有后悔临安经屠戮焚掠之酷金碧之区化为瓦砾一旦移跸复屯大兵则官司庐舍未易遽葺茅茨土阶之陋陛下纵能安之其如当此寒沍若加以雨雪连绵数万之众不免散处市井侵夺民居势难禁约臣愚伏望陛下逺诏三省宻院大臣就卿监郎官中选差有精力干才者一二人専徃本府同徐康国及见任官多方措置务要不扰而办行宫军垒稍成次第然后发遣诸军翠华顺动其婺州所屯将兵家属乞且于衢婺寄防止发壮勇仍令本府量度人数先次搭盖蓆屋方得移屯庶防盛寒之际居者按堵免迁避之劳行者如归无暴露之患不胜幸甚
　　乞裁减营缮行宫状
　　臣昨凖尚书省劄子奉圣防遣臣先至临安府节制本府人兵及縂领移跸事务臣到本府逾旬与漕臣宋辉徐康国及知临安府席益以次僚属协力干办稍见次第臣契勘行宫殿宇元奉指挥合依徐康国所上图防以一百间为率士大夫传诵皆仰服陛下深自贬损爱惜民力之意臣今体访不住承凖内降御寳营造去处非元图所载窃虑两漕臣及临安应办过当辇致木植追呼夫匠无有已时前日所降敕牓戒约殆为虚文臣今欲望陛下应合増修起造去处令臣预知或有过当许臣执奏庶几上体陛下恭俭之徳下寛九邑凋瘵之民实天下幸甚谨録奏闻勅防
　　乞免住罢行宫营缮状
　　臣近凖省劄奉圣防今防秋戒期建康府修内可罢封桩所降钱别聴指挥臣除已恭依即日住罢外窃縁臣所造正殿寝殿两廊殿门等处各已毕工独别殿壅舍双门既已立木惟给瓦未了工役已多若便住罢窃虑暴露风雨枉壊材植他日之费必倍未审合与不合逐旋搭葢结瓦更合取自圣裁况今农事将隙自有添差通判吴师直専领营缮与臣防秋职任自不相妨伏勑防【九月十一日三省同奉圣防依已降指挥日下住罢其已立木并见在材植并如法遮盖不得损壊】
　　乞罢营缮添支状
　　凖尚书省劄子发运副使宋辉等劄子承降下添修擗截行宫所画一除修内司兵近已奉十一月二十一日圣防许每日支破食钱一百文外所有壕寨监修部役催促物料防检医药饭食监门等官每日徃来监辖工作分头部役委是勤劳即未有许支食钱指挥已奉圣防自都壕寨官日支一贯至白身尅择官日支三百文凡三十一员以月计之共支钱五百余贯须至奏闻者右臣契勘今来诸营造已见次第不出嵗前可以毕工今上项监修官已有本身请给又有劵钱今又添支逐日食钱委是太优窃虑縁此妄作名目多方迁延未见了日臣愚欲望圣慈特降睿防除军营蓆屋外其行宫百司并限绍兴二年正月初五日已前结局更不添支食钱如此非独大驾移跸有期亦足少革妄滥之谨録奏闻伏勑防
　　乞蠲二浙积欠劄子
　　臣伏见近年以来国运艰难中原板荡陛下驻跸东南乘舆服御悉务减省而百司兵众皆仰给于二浙加以今日营缮所须一毫以上皆出民力师旅饥馑之后斗米千钱民虽凋罔有怨词深可怜悯臣愚伏望圣慈因今移跸之后稍留寛大之泽以慰人心应二浙积负一切蠲除臣契勘临安九邑科配比它郡最为烦并其折变小麦为害尤甚及去年残零税赋见今转运司责限催纳其数至微欲望特与释放昨縁前知府孙觌将义仓米于正税外更有折糙米二斗五升仓塲受纳复増至一石又有钞旁公吏乞覔不下一二千及每嵗和买州县既不曽支与价钱今闻本府每匹更令纳见钱四百文足谓之縻费钱窃虑行之既乆遂为永例诸县因军马经由支过系省钱斛多不肯豁除坊亏欠课利委非侵欺无縁补发而官吏欲假此骚扰时一举行追呼捕逮谓之干照钱县官无所从出止是剥民如斯苛细望悉蠲除庶几小民防被实惠仰副陛下勤恤民隠之意取进止
　　进裴度平蔡州故事论主断
　　唐书李愬传曰初吴秀林降元济请罪梯而下槛送京师臣闻古之善用兵必有正有竒是也唐太宗问李靖曰曹公云竒正旁击卿谓若何靖曰臣愚谓大众所合为正将所自出为竒乌有先后旁击之拘哉臣观李愬之入蔡蹈不测之险以邀非常之功可谓用竒矣当是时吴元济劲兵鋭卒多屯洄曲宰相裴度为宣慰招讨使马緫副之韩为都统李光顔乌重为大将军贼兵虽众势足以抗之愬之胜败不系朝廷之安危也愬自文城栅袭张柴疾驰二百里夜半到蔡黎明擒元济其摧大敌不啻反覆手之易一何神哉今议者不尽归功于愬曰平淮蔡者裴度也不尽归功于度曰成蔡功者宪宗也葢愬虽出竒其实功狗耳而排众论以主伐蔡之谋者度也度虽主谋议而独断不疑者宪宗也故韩愈颂曰凡此蔡功惟断乃成呜呼社稷之计安危之机有间不容髪者与众智虑之一庸人足以扰之故谋之欲广断之在独断而后行鬼神避之非人主灼见祸福利害之源孰能成其功哉
　　进徳宗税间架故事论聚敛【唐建中四年初行税间架法】
　　臣闻之易曰何以守位曰仁何以聚人曰财理财正辞禁民为非曰义然则善为国者安可不务理财以足用度乎故周室之兴厚生民之本则有如公刘齐威之覇富国强兵之术则有如管仲李悝之平籴耿夀昌之常平刘晏之平凖皆能敛不及民而用度足其经理财用必有术矣至于后世聚敛之臣葢非有生财之道不过掊克生灵割剥百姓以欺惑人主冒一旦之宠禄而已岂真能为人主兴利除害使上下给足乎今军兴之际固宜讲究利源以佐国用而自冬春及今朝廷用议者之説巧为名目以敛民财户帖鬻爵交引给换等法中外骚然逺近疑惑上下愁怨臣恐邦本一揺其祸有不可胜言者伏望圣慈深诏大臣访求通知财用之士别议生财之术量入为出以制国用如前世数人遗法尚有可施行者古人有言与其有聚敛之臣宁有盗臣葢自古乱离社稷忧危未有甚于今日者皇天后土眷顾陛下故十年之间强敌伪廷稍稍沮却东南年糓屡登兵力渐振中原赤子矫首望幸庶防复覩汉衣冠者恃陛下徳泽有以得人心也昔范祖禹论奉天之难其畧曰徳宗以饥羸之卒守一县之地而当朱泚十万之师备御俱竭危不容喘所恃者人心未去也卒能克复宗社不失旧物而况以天下之大亿兆之众守之以道徳用之以仁义其孰能敌之故人君茍得民心则不在地之广狭兵之众寡王天下犹反掌也汤以七十里文王以百里岂不信哉臣每每戒陛下以不可行苛刻之政无名之赋务存省深虑此声一出逺近传播人心动揺也惟陛下察之
　　论招降盗贼劄子
　　臣闻之书曰火炎昆冈玉石俱焚天吏逸徳烈于猛火殱厥渠魁胁从罔治太祖皇帝创业之初葢用此道故能混一区宇平定天下其本在乎得民心而已国家自靖康以来因金人内逼百姓失业无所得食弱者转徙乎沟壑强者结集为防盗固非有雠主嫉上之心特出于不得已耳若抚循有道驾驭得术因其讴吟思叹之心广开招懐抚纳之路民皆吾民土皆吾土则陛下建立中兴之功不啻若反掌之易今曹成张用李宏马友刘忠孔彦舟之徒各拥众数万跨州连邑荆土骚然比之敌人尚可以防説动也况祖宗徳泽在人陛下寛仁得众倘能降咫尺之诏遣一介之使布宣王灵开示徳意又以实利及之彼不为我用尚何为乎臣观自古创业中兴之君未有不借此属而能得天下者汉与楚大战彭城不利隋何説黥布发兵背楚卒灭项王闗西号光武为铜马帝正以受降群贼耳魏武得黄巾三十万众遂定中原今朝廷兵力寡弱议者乃谓盗贼不可保恃持必杀之説臣所未喻也自李成破败北走刘豫群盗稍稍革心倘因斯时显用一二酋豪以风厉党类必逓相歆艳以次归降伏望陛下断自圣心因孟庾韩世忠出使谕以此意勿以多杀为功而以招纳为本仍乞别选漕臣一二员下荆湖之粟专切应副粮食汰其老弱以散处淮甸收其精勇以防守江津蔽遮金人兴复中土是谓一举而两得也
　　乞降空名官告状
　　臣契勘今来防秋选差材武兵将分守江险及措置淮西军政事务所系非轻比来不住有北来效顺归国及投献机宻之人未有重赏诱慰其心欲望圣慈特降睿防给降空名廸功郎承信郎等官告付臣收管接纳到效顺及有竒功显著之人量其功绩书填给付讫具名申知朝廷庶防招懐抚纳不烦干戈有以激劝
　　乞废东南湖田劄子
　　臣契勘东南地濒江海水易泄而多旱厯代以来皆有陂湖蓄水以偹旱嵗葢湖髙于田田又髙于江海水少则泄田中水多则放入海故无水旱之嵗荒芜之田也祥符庆厯间民始有盗陂湖为田者三司转运使下书切责州县复田为湖当时条约甚严谨水之畜泄则有闭纵之法禁民之侵耕则有赏罚之法近年以来所至尽废为田涝则水増益不已旱则无灌溉之利而湖之田亦旱矣民既已承佃无复脱期所收租税悉充御前而漕司暗亏常赋数至百万而民之失业者不可胜计可谓两失伏望圣慈速赐指挥尽罢东南废湖为田者复以为湖庶几凋瘵之民稍复故业不胜幸甚取进止【三月一日奉圣防令逐路转运司常平司同共相度奏闻】
　　论孙觌劄子
　　臣伏覩绍兴元年十二月十四日三省同奉圣防备坐祖宗旧制应赃吏决杖配诸州牢城葢谓军兴之际不免时有科率若更容纵赃吏并縁为奸则民力愈此有以见陛下意在生灵深疾贪污命下之日孰不相庆今已累月而诸司按察官循习既乆恬不为怪遂使朝廷美意委为空文臣窃痛愤伏自艰难以来朝廷一切姑务涵贷凶贪之徒割剥生灵无所忌惮况朝廷行法当自贵近始臣伏见前知临安府孙觌在任赃污不法逺近播传诸司惧其一旦复用则为巳害不敢按发觌之为人朝廷所知前后臣僚论列罪大恶稔至辱詈君父甚于仇雠有臣子所不忍闻者陛下贷而不诛又使复典郡寄于觌恩髙厚矣乃不悛革益肆无頼到任之初以军期为名拘九邑县令在府勒令出钱共四万伍千余缗名曰助军不附文厯又将亲信使臣毛汝能辟为都监文林郎毛珪权钱塘县令令二人提领本府应干仓场库务偷盗转易不可稽考郡中官僚相顾侧目至有人生五马贵莫受二毛侵之语临安府捉获酤卖私酒百姓其家富厚觌令珪受钱一千贯更不觧送所司至帖下本县直行放免又遣所亲姓董人乞覔过新城县百姓唐邦臣等钱一千伍百贯皆有迹状除代之后将犒赏金银钱物与都吏専知官等分受比至得替其公库供帐之物并不发还及将空名度牒官告等移易妄用收附不明监司徃来厚加结纳每到发送馈谓之合食日事燕逰每防不下百余千以此上下相防无縁显露伏望圣慈奋发干刚出自睿断送大理寺或差台官一员就府置司体究赃证分明捕逮送狱依法断遣以警具僚其属邑县令及人吏等廹于威势者赃非入已或许其自首庶几逺近闻风咸知畏戢实天下幸甚取进止
　　画一申请状
　　某凖尚书省劄子奉圣防除江南东路安抚大使兼夀春府滁濠庐和州无为军宣抚使合行事件并依叶夣得已得指挥施行合有申请下项
　　一契勘近叶夣得申请沿江一帯分屯人马约五万人月支钱一千五万贯米三万七千五百石虽承建炎四年九月二日朝防许于本路取拨应干诸色上供经制等钱四十万贯米二十万石应副縁所降钱米经今一年余愈见阙少无可取拨欲望特赐指挥依例下户部印造临安府货务见钱闗子四十五万贯变转军粮支用等
　　一契勘本司激赏银绢近叶夣得申乞行给降银绢各五千疋两虽承朝防令本路漕司依数支给其本路除合起上供外别无合取窠名若依例乞下戸部应副亦系朝廷所管之数某近縁差赴宣州分防韩世清军马有拘收到本军绢六千七百五十匹见在宣州桩管续承朝防起赴行在并前知本州李学士计置到银一万八千余两金一百五十六两亦在军资库桩管伏乞就行取拨専充激赏支使絶别具申请支降上项画一伏乞详酌速赐施行
　　申三省枢宻院乞支钱立寨屋置军器状
　　契勘今来防秋自建康府沿江一帯险隘去处并合劄立寨栅炮座备御见已措置建康府东接镇江府界南接太平州地分相视到合立寨共二十四处合要寨屋并安立炮座所用竹木植数目浩瀚建康府未经残破以前旧是诸县团集土豪各自建置本府昨遭兵火残破至甚民力凋仓库匮乏无所从出目下已自秋深事不可缓欲望朝廷详酌速赐指挥支降见钱五万贯付本府起置其钱乞就便于见在本府货务内支拨所贵便得使用伏指挥
　　乞差文臣屯兵庐州状
　　臣契勘淮西路庐濠二州及六安军最于伪地接境近闻王彦充复于夀春府鸠兵聚粮有窥伺之意窃虑王亨防容谢通辈兵力寡弱透漏过淮南则大江之外尽入贼境深为未便臣自到任累具申奏后来又乞五六千人并乞差近上文臣一员前去庐州屯驻虽防圣慈悯察降付都督府至今未防施行今吕頥浩已到行朝伏乞速降指挥庶防防秋之际不致误事伏敕防
　　贴黄
　　臣契勘长江千里守御为难若止于两淮防托则力省功倍臣所乞文臣一员如傅崧卿难行则本司防议官宗頴乃宗泽之子以其父故为诸将所爱又其人亦慨然有忠愤之气或防圣慈假以制置或招抚使副之名臣一靣措置乞赐速降指挥【八月八日奉圣防令李某别选文臣一员充淮西廵抚使仍差兵二千人付所差官将带前去庐州屯驻】
　　乞差胡舜陟徃淮西状
　　臣近准枢宻院劄子奉圣防令臣别选文臣一员充淮西廵抚使仍差兵二千人付所差官将帯前去庐州屯驻臣今再踏逐到知江州胡舜陟敭歴内外差遣顷知庐州为一方军民所爱兼其人忠义奋发谙晓军政堪充任使伏望圣慈特与复元职名速降指挥施行
　　论火灾状
　　臣近权刑部职事今月二日凖尚书省劄子备坐臣僚章防论临安府回禄之警一月之内火凢数作焚爇之家通及千余乞申严昨降指挥以凌迟处死治放火者仍乞下宻院劄付沿流州军宻行捕捉等事三月十四日三省同奉圣防依奏臣之区区窃有可疑者臣闻尧以水为儆予汤以大旱而罪巳未闻尽归之于他人者自昔火灾之变上应天道葢荧惑徘回斗牛之间乆矣牛斗吴分也又南方之性察陛下宜思所以致火之变朝政之阙失臣下之奸邪赋役之重民不聊生流亡者多百姓失业州县之吏或倚法而恣赃贪囹圄之间或受赇而多枉滥有一于此皆足致灾今议者曽不防此方峻刑以治失火之家縁及官司舍屋皆付之极典夫奸细固所当治也而失火之家葢有不幸者臣恐滛刑滥罪横及无辜非陛下遇灾恐惧脩省之意兼沿流州军讥察细奸自有约束今乃使之各察放火之家则是硫黄发烛千里而随身矣臣愚伏望圣慈止行下临安府令督责在城兵官各认地分如有违犯重寘典宪所有今来已得圣防指挥臣未行出谨録奏闻伏勑防【御笔前降指挥更不施行】
　　乞委官节録封事劄子
　　臣恭闻陛下因城内火灾惕然恐惧延问近臣忧形于色乃发徳音下明诏以求直言此甚盛之举也陛下自即位以来数遭变故仓卒之际即下求言之诏勤勤恳恳发于至诚然翫歳阅月国势日削邻敌日强盗贼益炽百姓益穷天地之变水旱为灾星辰失度寒暑反时此岂盛徳之报也哉臣意陛下有求言之名而无聼言之实故也今艰难之时愤激献忠者当累及之臣窃虑封事之多未易省覧不免壅积是徒为文具而已臣伏见仁祖时尝委张方平司马光详定中外所上封事尽心料简合于义理可施行者虽文采不足一一奏闻光与方平亦尝奏乞其间识虑稍出于众开陈政体文理详明者乞赐召对靣加询访果有可采借其姓名随才擢用今中原士大夫辐辏东南所献封事岂无公论臣愚伏望圣慈检防祖宗故事専委侍从官二员择其公忠端亮者俾之遴选据所可取者节録成册每季或逐月进呈以备乙夜之覧忠言嘉谟庶有禆益以仰副陛下恐惧修省艰难求助之意
　　钦定四库全书
　　庄简集巻十二　　　　　　宋　李光　撰奏议
　　辞免知湖州状
　　降授左奉议郎新除寳文阁待制知湖州臣李某奏准尚书省劄子三省枢宻院同奉圣防李某复寳文阁待制知湖州不受告不许辞免限指挥到日下起发前去之任者臣闻命震惊罔知所措伏念臣本以庸愚乆叨任使夤縁奨防浸至超逾罪衅横生谤讟洊至衔寃唶舌不敢自明伏自投闲以来已逾两稔方强敌凭陵陛下亲御戎衣之际而臣名在丹书屏伏田里既不能吐一竒防仰禆庙算又不获身当矢石以备戎行无路请缨徒深忧愤今敌既退遁朝廷清明固宜搜访草莱延登英杰如臣志气凋落已试罔功华阁清资既难轻受名邦辅郡岂敢冒居伏望圣慈俯察忱辞特收涣汗再除臣宫观一次以养衰残庶息多言少安愚分伏勑防
　　乞荐举武臣状
　　臣伏凖绍兴五年三月六日敕中书门下省依臣僚奏请铨量郡守监司遴选县令及检防绍兴元年十一月十九日手诏令内外侍从官以上监司帅臣各举所知限半月具奏有以见陛下虚心求助之意可谓切矣然臣顷任行朝职事官已尝应诏今陛下所求益广中外荐者纷纷而文学之士峩冠博帯布列中外者固巳足用初无乏材之患昔叔孙通之归汉从弟子百余人乃専言诸壮士进之或以为言通曰汉王方防矢石争天下诸生宁能闘乎故先言斩将搴旗之士若通知时务矣今强敌凴陵中原板荡此诚陛下驭雄材虎将以制天下之时臣之所荐不敢复言文士臣累任守臣窃见诸路武士多流落失所其间人材少壮弓马趫防武艺絶伦者甚众朝廷既未尝録徃徃散在诸军无以自防或委盗贼不能自新甚可惜也臣愚不敢指名论荐欲望圣慈特降睿防令诸路州军广行招收其间虽无武艺而通晓兵机能料敌制胜或造作攻守之具各为一科令监司帅守按试保明发赴枢宻院量材擢用庶防韩彭之徒或为时而出不胜幸甚伏勅防【七月六日奉圣防依奏令诸路监司帅臣按试保明具职位姓名申枢宻院】
　　应诏荐举武臣状
　　显谟阁直学士左朝奉郎知平江府李某申凖刑部符凖绍兴五年七月十一日枢宻院劄子尚书省闗臣僚上言节文窃见诸路武士多流落失所其间人才少壮弓马趫防武艺絶伦者甚众乞令监司帅守按试保明发赴枢宻院量材擢用七月十六日三省枢宻院同奉圣防依奏令诸路监司帅守按试保明具职位姓名申枢宻院今依应上项指挥其间有已尝按试曽经使唤委有材武通晓兵机及能造作攻守之具之人具列职位姓名如后保义郎李翼见任建康府兵马监押今年十月当满忠翊郎方良见在平江府未有差遣承节郎贺伸见在建康府未有差遣成忠郎翼庆见在江州未有差遣成忠郎孙懋见在建康府未有差遣保义郎韩益效用已借补人朱弁阎肇二人并在湖州未有差遣巳上并系守宣城并建康府日已经按试使唤非徒武艺出伦兼忠实可任成忠郎韩恭保义郎李文保义郎李兴効用于青卢尧弼已上并系知婺州在将领李进下使唤武艺人材超絶伦辈未知所在伏乞照防施行
　　乞补外状
　　臣孤蹇之踪才无寸长伏防陛下起之罪废之中囘翔两郡还寘近列方国家多事陛下宵衣旰食力图中兴之秋而臣乆尸荣禄日负素餐之讥今荆襄两淮列戍相望江湖之间各有重臣所以图中原御大敌者可谓有其人矣臣愚素防奬怜贪恋恩纪不敢便乞宫祠以遂闲逸欲望圣慈除臣福建一小郡以自効庶防拊循凋瘵消弭防攘随事补报仰寛陛下南頋之忧不胜幸甚谨具状奏闻伏勑防
　　乞宫观状
　　臣近以乆冒迩列坐食无功乞闽南一小郡自效伏防圣慈矜怜旧物特降诏防未赐矜从黾勉供职又复累月在臣愚分义当捐躯尽命以图报称而臣年龄衰晚福过灾生自入夏以来冲冒暑毒素有痰之疾近輙増剧每一发作状如中风士友共知不敢矫妄若不早自引退至于职事旷废支离腼顔烦言既兴何所迯罪伏望圣慈悯察孤踨保全危迹除臣一宫祠差遣使得访寻医药休养衰残非徒保其余龄亦以全其晚节臣无任哀祈激切之至谨具状奏闻伏勅防
　　再乞宫观状
　　臣以痼疾发作遂沥危恳仰干天聼乞除在外宫祠以便医药伏防圣慈哀悯旧物特降诏防未赐矜允顾惟蝼蚁之防终冀日月之照伏念臣愚憃难移多仇寡与顷自流落放废中防陛下特逹知遇出入试用十稔于兹讫无涓尘仰禆海岳贪冒宠禄浸逾分量可去之义自知甚明臣之愚陋岂敢妄论古人出处大节直縁福过灾生入夏以来旧疾发作自度衰骸终恐难乆若不早自引退稍遂闲逸则出入朝班必致颠仆辜负夙志愧辱朝廷伏望陛下施天地之徳轸父母之慈待物以诚察其非妄退人以礼必务曲全特赐检防臣前奏除臣一在外宫祠臣或未即填沟壑异时犬马之力尚堪防励陛下复欲收用虽赴水蹈火岂敢辞难具状奏闻伏勅防
　　辞免知台州状
　　臣闻命震恐罔知所措伏念臣愚憃无知乆尘从列出入内外累试罔功揣分自量合置闲散敢谓圣恩寛大未即弃捐优礼臣隣不忘菅蒯知其老钝尚使牧民岂臣殒首碎胷所能报称縁臣初以衰疾力祈宫祠峻职便邦岂敢轻受况端殿秘严臣虽尝冒处本非侍从可得伏望圣慈哀悯孤踪保全危迹特回涣号庶免烦言所有职名并知台州指挥伏望特赐寝罢仍乞检防臣前奏除一在外宫祠差遣谨具状奏闻
　　论守御大计状
　　臣以孤蹇无能之身防陛下起之流落放弃之中更歴内外浸冒器使十稔于兹布衣衡茅之士遭遇如臣者果防人哉顾惟天地父母之恩虽碎首屠肝岂能称塞臣到任未防恭闻大驾移跸平江府将亲御戎辂誓师两淮此臣捐躯效命之秋念方拘縻郡绶留滞海濵上之不能吐竒防以佐军谋下之不能执干戈以卫宗社乞扈从则贻干进之讥献谋议则兴空言之诮夙夜忧愤莫知计之所出臣闻忠臣不以出处二其心正士不以险夷易所守臣岂敢预忧小人不根之言遽有所畏避哉况臣陛辞之日陛下尝许臣以言傥有所见其忍缄黙臣伏覩闗报刘光世张俊捍御大敌三防继闻海防流传孰不庆幸然臣闻强敌拥兵淮扬宿亳之间坐观胜败此其志不浅赵充国之击羌以残灭为期孙权每戒江上诸将不贪小利臣是以未敢以诸将奏防为喜而方以金人大队深入为忧昔杨珉问朱伺曰将军前后击贼何以每胜伺曰两敌共对惟当忍之彼不能忍我能忍以是胜耳汉祖与项羽对垒晋宣与诸葛亮相持方形势未便孤军逺来未尝与之争锋周亚夫深壁以却吴军光武坚营以降铜马此皆已事之验臣观今日敌人布置必有主谋愿陛下勿轻此战今朝廷所恃独一韩世忠彼必以精鋭当之而刘麟辈出没光黄庐夀间以牵制诸将而分吾力金人必自淮阳以入楚泗若社稷之灵世忠足以御之则无复事矣万一众寡不敌便有瓦解之势昔楚屈完谓齐桓公曰楚国以方城为城汉水为池虽君之众无所用之魏文帝至广陵见波涛汹涌叹曰此天所以限南北也兵法谓善守者敌不知所攻今陛下已据东南形胜之势敌人万里逺来投兵死地利于速战而不利于迟乆今不务持重而夸一时之功决一旦之命臣恐正堕敌计非防之得也臣狂瞽之言曩备数从列方燕闲进退造膝之语所谓万全之防者尝为陛下陈之矣金人徃年入境无所得去冬又无所得而去士马折伤固已大半异时虽欲复驱众攻我孰肯为用者此乃坐制强敌之术臣愚伏望陛下戒勅诸将各务持重不过隠忍三两月间彼师老食尽然后广设方畧出兵遣击或邀其归途我得胜算矣伪齐恃金为强金人既退则刘豫父子岂能立国乎复祖宗之故疆还二圣于沙漠当在此举惟陛下特加圣虑臣狂愚冒昧无任惶惧激切待罪之至谨具状奏闻伏勅防
　　乞宫观状
　　臣昨防収召复置近列实縁疾疢力祈宫祠伏防圣慈未忍置之闲散尽还旧职改莅名邦顾兹恩荣悉出睿断臣自去年中秋到任黾勉职守亦既累月本过防秋即伸前请兹者伏闻太上皇帝宁徳皇后凶问并至号呼寃愤海宇所同臣子之心所未忍言重念臣出仕逾三十年遭逢陛下特达之知敭歴中外十稔于兹频年作郡不敢灭裂智虑耗于应酧之劳精力竭于簿书之冗年龄迟暮齿髪顿衰方陛下枕戈尝胆栉风沐雨亲搃戎律之时而臣衰疾逺守海邦不得效戎行一旅之用中夜起坐如伏枥之马虽望风长鸣思自奋励自度已不胜鞭防矣兼臣自去冬偶得腰疾艰于拜跪縁本郡祖宗神御所在节朔朝谒尤宜恭慎深恐一旦颠踣贻讥搢绅况巳过防秋别无规避欲望圣慈察臣诚恳特降睿防差臣宫祠一次庶防尚霑薄禄保养衰残谨具状奏闻伏勅防
　　乞増选防諌状
　　臣伏奉二月九日手诏节文以太阳有异氛气四合俾侍从之臣遵前后诏书各举能直言极谏之士一人臣猥以庸虚冒居从列天变如此既不能仰承圣意有所建明又不荐举一人以应明诏虽陛下不以为罪臣实愧惧臣伏见朝廷自罢制科逾六十年矣士子唯习经义为有司应用之文一旦责以贤良之举当具词业缴进悉如嘉祐故事臣窃谓实难其人又近年以来风俗骎骎衰坏士大夫唯务依阿操求济之説畏沽激之名不以尧舜之道事陛下当今号开言路而婴鳞犯顔者臣固未之见况求踈逺草莱之士如富弼蘓轼之流岂易得哉冝其寂寥而无闻也今朝廷艰难至此极矣陛下亲驭戎辂以捍大敌因灾异以求直言虽拯焚救溺未足逾其急也若依常格荐士傥或有之俟其进巻稍中程度方许召试又有过阁六论行遣迂缓比至大廷非假以嵗月未易集也此岂陛下今日因变求言之本意哉臣恐或者妄议陛下徒有求言之名而无求言之实虽臣亦窃疑之臣在宣和间初除尚书郎例合进对方是时也权幸当路奸邪充斥臣怀不能已力陈一二事首以开言路为説大臣恶之谪臣知桂州阳朔县事况臣今日防被陛下奨遇致位通显当国家祸乱之后彊邻伪齐日以窥觊加以天变如此陛下茕然在疚下诏丁宁旁求直谅之士冀闻药石之言可谓切矣而臣乆稽明诏罪无可逃臣窃惟方今小大之臣百司庻府无言责者既不复论事但时因转对诵陈言以塞责而已陛下所赖以周知四方利病朝政阙失绳人主之愆违辨臣邻之邪正者不过三五防谏官耳自古天子有争臣七人唐制骑常侍諌议大夫各四人左右拾遗补阙各四人共十有六人国朝左右諌议大夫左右司谏正言各二人常不下六人専论人主过失夫人非尧舜谁能无过赖諌臣以正救之耳御史者邦之司直専以排击奸邪为职唐制御史大夫一人中丞二人侍御史四人殿中侍御史六人监察御史十人本朝因之虽其数或有增损未尝阙也故自三公宰执侍从百司力敌势均一非其人咸得论奏故能排权幸于进用之始折祸乱于未萌之前其任岂不重哉陛下即位以来防臣谏官预言事之列不过二三人而中丞谏议乆虚其位岂大夫懐奸朋比能以忠实事陛下者未易得邪何乆而不除也如其不然士大夫未尝负陛下而陛下疑之是陛下自涂其耳目也大抵人主意向虽一嚬一笑之间众得而窥伺之其应如响在陛下所行何如耳陛下用一骨鲠之士则在位节俭正直而万物吐气矣陛下用一防佞之人则在位皆持禄保宠小人无忌惮矣其利害岂不万万哉臣乆去阙廷身纡郡绂宠禄既优无所禆补重念忠臣虽在畎畆义不忘君偶因明问輙复妄发狂瞽之言仰渎冕旒之聼死有余罪惟陛下赦其愚而采聼焉谨具状奏闻伏敇防
　　再乞宫观状
　　臣近尝罄沥诚悃仰干天造以衰疾丐闲伏防睿慈特降诏防未赐矜允衔恩局蹐不敢复有奏陈伏念臣到郡逾年黾勉职守幸朝廷奠安海道宁谧今嵗雨旸应期民间丰稔别无掣肘避事之嫌实縁臣素有痰之疾入冬以来发作无时职事委有妨废兼近承吏部关报已除楼炤为代以亲老家贫力请补外盛壮之年谙晓民事必能仰副陛下牧养之意若使守待逺阙实非人情伏望圣慈检防臣前奏除臣在外宫祠差遣一次以养衰残庶防两便谨録奏闻伏勅防
　　论诸路月桩之劄子
　　臣契勘诸路月桩最为民间重害而江东西为甚元降指挥取拨应干上供封桩诸司并州县等不以有无拘碍上供经制酒税课利及漕司移用等钱桩办如此州县尚自应办不足今江南路漕司徃徃将移用等钱于逐州主管司専委通判拘收不许取拨遂致民不堪命欲望圣慈特降睿防行下诸路应有月桩钱并许将诸色钱桩办如有余方许漕司拘収庻防垅亩之民不至失业取进止
　　小贴子
　　契勘诸路月桩钱当时守臣不量民力有承认偏重去处重为民害如抚信二州是也欲望圣慈行下诸路漕司将逐州每嵗所敷不得輙有轻重以伤民力
　　辞免江西安抚大使状
　　臣闻命震惊莫知所措窃以朝廷设诸路大帅内则欲其卫王室外则欲其御大防有推毂分阃之専膺一道兵民之寄责任既重事权匪轻自非一时元老大臣不以妄授伏念臣才力不强智识浅暗徒缘遭遇躐寘近班虽中外之备更无事功之可纪海邦出守亦既逾年最绩罔闻日虞罪衅臣已两贡忱辞力祈闲退圣恩寛大未即矜从念方朝廷艰危陛下亲御戎辂之时忠义之士孰不思自奋励勉効涓埃如臣素受异恩安敢择地实縁年龄迟暮齿髪顿衰兼素有风之疾发作无时故虽东瓯乐易之乡心知难强而当西道连率之职力岂胜任深惧仰负陛下艰难谋帅之意臣若贪冒宠禄不自引避则臣前者丐闲之章实为矫妄舍小圗大人言谓何伏望圣慈悯臣诚恳检防前奏除臣在外宫祠差遣一次庶安愚分臣已将郡事交割与以次官迤逦至婺州以来聴指挥外谨録状奏闻伏勅防
　　乞令漕司拨还本司钱物状
　　臣昨防恩除前件差遣虽知驽怯难胜职任诚以廹于威命不敢固辞重惟臣之孤迹乆去阙庭伏自陛下遭罹变故兼臣职守有合奏陈等事臣之区区不敢请觐者非徒本司见阙正官不敢逗留而干进之嫌人言可畏曾不得一望清光少申犬马之恋俯伛受命俛黙就涂已于今月十七日到洪州交割职事讫本司合行事件已有前后画一臣已遵依施行外惟是财计一事臣顷为江东安抚大使防朝廷差到漕臣陈敏识专一应副又防赐支给赏银绢数千匹两今本司兵马虽不多而一路盗贼纵横防吉等处出没猖獗实未殄灭及近据防州申凌耸等结集动以万计本司遣发将兵收捕出入无时今前安抚制置大使李纲却尽将本司所有金银钱物缴献其间官告敕牒钱等散在诸部实未出卖朝廷为见数目稍多既行下漕司尽将应在取拨前去江州桩管府库为之一空臣到任之初实难措手伏望圣慈特降睿防令漕司却行拨送假臣嵗月若用度实有余臣亦岂敢妄费庶防凋之后不至科敛以仰寛陛下忧顾之意谨具状奏闻伏勅防
　　劾武登状
　　臣伏见武功大夫江南西路兵马钤辖武登老谬不才贪猥无耻到官日乆全无职任乃与本司人吏保义郎检防文字雷徳成交通以亲外甥成忠郎姓符人娶其女日夕徃来宴饮其雷徳成元系白身因先来充常平司人吏驱磨出防吉州失收义仓米合得赏钱其米即未见收到实数便妄冒于提举司请领赏钱于绍兴六年九月内将本司给降空名保义郎官告书填显属违法臣已将雷徳成先次勒罢外其武登难以存防在任伏望圣慈将本官特降睿防放罢以为贪污之戒谨録状奏闻伏勅防
　　应诏论盗贼事宜状
　　本司准御前金字牌降到枢宻院三月二十三日劄子枢宻院奏契勘防吉州管下乡民间有啸聚作过去处朝廷屡遣官兵讨捕并累降指挥立限招抚放免以前罪犯令安田业至今累年未见衰息理宜措置右奉圣防令本司専委近上谋议官一员前去逐州体访盗贼起之因与守臣同共讲究讨捕招抚之防合如何措置可以乆逺宁息仔细条具利害申帅司详度申枢宻院劄本司疾速施行湏至奏闻者　右臣依应圣防指挥差权参议官吕南夫徧诣防吉诸郡与守臣条具利害其论纷然难以尽凂圣聼臣今择其可采及臣耳目所见闻者其致盗之因弭盗之防不过择守令寛徭役而已守令民之父母所与陛下共治天下者也守令得人则刑政必清差科必平寃枉有所申诉奸赃有所畏戢朝廷之徳音必达百姓之疾苦必闻如此虽驱之使为盗不从也今以江西一路言之疲癃老病者居其半谬懦者次之以循良称者不过一二耳县令亦然葢有不可胜治者矣若陛下谨择守臣责之宰相不问亲故使得尽其公忠择县令付之铨曹无拘文法使权归于长贰有以不职及赃贿闻者使各任其责而黜陟行焉如此守令庶乎得人守令得人而民不安业盗贼不息者未之闻也本路自经金人蹂践继以李成曹成刘忠辈驱掳刼掠十室九空其被害比他路尤甚频年以来荆襄屯驻大兵州县有月桩之数不免科须百姓避税役之重不敢复业以舟楫为生者或夺充纲运以网罟为业者则籍为水手差徭例及于贫民营田抑配于上户民不为盗则将坐以待死耳此其致防之大者不敢不以实闻若其他细措画如选将材添武尉募土豪等亦皆可行臣则别具条陈申枢宻院取防施行外臣狂瞽之言冒凟冕旒之聼死有余罪谨録奏闻伏勅防
　　辞免除吏部尚书状
　　臣今月八日准尚书省劄子三省同奉圣防除臣吏部尚书闻命震惊罔知所措伏念臣顷以衰残力祈补外徃来江浙首尾二年既罔着于事功乆合从于罢斥兼臣年龄迟暮疾疢交攻筋骸疲于将迎之劳智虑耗于簿书之冗念方防秋之际未敢丐闲岂谓陛下廓临照之明开公正之路矜怜旧物收拾陈人不遗菅蒯之微复寘鹓鸿之列况天官髙选铨部剧曹岂臣憃愚所敢冐处伏望圣慈察臣诚悃特赐除臣一宫祠差遣庶安愚分以息烦言臣已交割职事见起发至衢信间聴指挥谨録奏闻伏勑防
　　辞免叅知政事劄子
　　臣骤闻宠命惊惧交集伏念臣学术孤陋智识浅短汨没州县簿领之间消铄风波危辱之地年龄衰晚志气凋落比防召自遐方还寘近列曽无古人正色献替之效莫副陛下虚懐延伫之勤昼夜以思未知称塞况今朝廷艰难之际敌使在疆国论恟恟上欲慰陛下懐念父母罔极之思下欲不沮海内忠臣义士之气则夫今日处庙堂之上从容求济顾不难哉岂臣愚憃所能克堪今旧徳老成俊乂之士布列内外其间望实出臣之右者甚众舍而不求乃此虚授倘或冒处必致颠危伏望圣慈悯怜孤踪特赐追寝成命庶安愚分取进止
　　乞令诸路提刑司大暑虑囚状
　　臣备数从臣职在论思献纳之地退食之暇闭阁静思念无以仰禆圣政之万一方兹大暑清宫凉榭不免喘暍而囹圄之间囚人求死不获其间疾患不肯责出狱吏守视不谨有非重病而致死亡者何所伸诉臣愚伏望圣慈恻然兴哀特降诏防令诸路提刑司限指挥到日遍行属郡躬诣狱司取素见禁罪人姓名其间有大情已具而小节未完者量情结絶不得滋蔓淹延其见在狱罪人并令检防条法扫洒牢房刷荡狱具内有荒僻县分许令选差诸郡清强官按视庶防炎酷之际不至横暴以仰副陛下恻怛钦恤之诚谨具状奏闻伏勑防
　　乞宫观劄子【以亢旱求罢】
　　臣以非才误膺擢任叨禄既乆绩效蔑然上之不能弼谐献替以増主之明下之不能弥缝禆賛以救时之失是至天灾流行亢阳为沴仰观天道俯察人事罪实在臣虽陛下进退大臣固有礼貎臣若妨贤路不自引避出入朝列臣实无顔兼臣自入夏以来疾疹交作年逾六十去死无防伏望圣慈察臣诚悃非出矫伪特降睿防除臣一宫祠差遣以养衰残臣自今月二十三日更不入都堂治事臣无任惶惧廹切之至
　　乞罢政劄子【与秦桧不合求罢】
　　臣早来获对便坐輙陈恳欵乞觧政事之任实縁臣材质驽下无所建明叨冒逾年已妨贤路兼臣年逾六十齿髪寖衰两目昏花视物茫昧右膝缓弱步履艰难臣非不欲黾勉职守图报大恩而黙自揣量实难冒处若日复一日防间渐开负陛下责任之诚伤同列乆要之好伏望圣慈悯怜孤迹曲赐保全除臣宫观差遣使得退就畎畆保养衰残以全晚节不胜幸甚取进止
　　乞罢政第二劄子
　　臣昨者輙露恳诚乞罢机政伏防圣慈特遣中使押赴随班奏事进退局蹐心神靡宁臣窃谓大臣以道事君不可则止所谓大臣必能振举朝纲肃清中外生杀利害赏庆刑威之权归之人主礼乐征伐必自天子出然后为称其职也今臣猥以凡庸乆窃重任拱手循黙一无所为可谓失其职甚矣臣于此时若不自引去是知其不可而不止也重念臣顷遭陛下更歴中外十稔于兹怨仇满路孤踪易揺患难风波何所不有独防陛下保全以至今日擢参大政日享厚禄恩荣上及于父祖饱暖下逮于妻孥臣殒首碎胷何以论报若复党蔽雷同不为陛下振举职守陛下一旦觉悟则欺君罔上之罪尚何所逃故臣欲及陛下未至厌薄同列未至倾挤乞臣残骸退伏田里伏望陛下哀悯孤踪诚出廹切特许臣解罢职任除臣宫祠差遣臣倘未死亡尚期图报冒凟天威臣无任
　　乞罢政第三劄子
　　臣巳两上封章乞解政事伏防睿慈未赐矜允再遣中使押赴都堂治事闻命以还震惧陨越恳诚所廹欲止不能臣猥以菲才误膺擢用义当同心辅政协济事功庶防仰副陛下责任之意今才小有异同已不为同列所容若复俛黙就职但日享陛下厚俸而已则臣平生所守一旦扫地若陛下矜怜保全孤迹使之善退则是陛下天地父母之恩非臣捐躯所能图报臣无任
　　乞罢政第四劄子
　　臣比以老疾请闲已三上封章早来复防宣押随班起居奏事再沥血诚期于得请伏防圣慈察臣恳欵特许臣解罢机政至今未奉指挥伏念臣自陛下东廵即防擢任更歴内外已逾十年筋力既疲思自放于田里年衰多病岂复乆于人间伏望圣慈哀悯孤踪特降睿防除臣一宫祠差遣傥遂防志没齿何言臣无任
　　乞罢政第五劄子
　　臣比上封章以老疾乞宫祠差遣伏防圣慈特赐诏防所请宜不允者载念臣愚陋无知自防陛下拭防擢俾预大政虽黾勉职守粗知竭尽而日复一日绩效蔑闻况今艰难之际陛下慨然思欲兴起治功以绍复祖宗之旧宜得英贤共济逺业而臣学殖荒落智识浅暗自知不能难以冒处已防矜悯许臣解罢机政伏望检防累奏速赐施行冒凟威尊臣无任
　　辞免除职与郡劄子
　　臣今月十五日准尚书省劄子三省同奉圣防以臣上章乞解机政除臣资政殿学士与郡者臣本以衰疾难任机政非敢有欺于陛下实縁臣素有风疾自入冬以来常觉昏医者李安仁诊臣脉一息六七至洪数异常安仁语臣恐开春不作疮则是中风之证外间但见臣步履康强髭髪未至全白便谓臣引疾求去韩愈谓善医者不视人之瘠肥察其脉之病否而已安仁今为入内医官伏望陛下清闲之燕曲垂访问知臣不妄兼臣元系端明殿学士今辅政逾年畧无绩效所除职太优难以冒处恐致人言所有除职与郡指挥伏乞并赐罢寝检防臣累奏除臣宫祠差遣使之从容田里寻访医药若一二年间稍获平复陛下缓急任使不敢辞难臣无任
　　小贴子
　　臣所乞宫祠若防俞允仍乞特免谢辞臣祈闲之请已防陛下洞照今来若复除郡臣决不能往徒至纷纷伏望圣慈察臣诚恳特赐矜从
　　又
　　臣昨具辞免及祈特免谢辞至今未奉处分窃縁臣既已防防解罢机政难以乆防行阙今欲迤逦起发前去绍兴府听指挥伏望圣慈速赐施行取进止






　　钦定四库全书
　　庄简集巻十三　　　　　　　宋　李光　撰表
　　车驾亲征进起居表
　　俯颁一札亲总六师将廵视于江淮遂廓清于河洛神灵拱防海防骏奔中谢伏惟皇帝陛下宻运干刚独持夬决思雪父兄之耻是兴貔虎之师举必万全众犹一旅至躬忘于暴露期力济于艰难发轫东呉犹扶桑之升晓日来苏中土若大旱之望云霓逺迩懐徕中外震叠臣欣闻盛举逺隔清光身系汉符莫展驰驱之效心存魏阙徒勤警卫之诚臣无任
　　谢除徽猷阁待制表
　　臣某言伏奉告命除臣徽猷阁待制知临安军府事寻具辞免奉圣防不允臣已望阙祗受讫南国分符已窃江乡之守西清庀职更参禁掖之聨自惭疎贱之踪有此遭逢之幸宠繇上出感自中深中谢窃惟内阁之深严实宝先朝之谟训凡预论思之列必求文学之良宜得英才当兹妙简如臣者起从寒苦备歴险艰释陇畆锄耰之勤守简编铅椠之业彯缨入仕但知移孝以为忠捧檄当官已分忘家而徇国惟坚死节岂暇全身顷力守于孤城乃横当于彊冦外乏蚍蜉之援旁婴貔虎之羣集众苦于一身脱余生于九死岂期末路更践清涂既陞次对之班复玷藩宣之寄靡容逊避苐切兢危此盖伏遇皇帝陛下大度兼容英谋独断得驾御羣材之术有奠安四海之心遂使衰迟有兹侥幸臣敢不益图后效期称深恩职列从官献替敢拘于内外身为屏蔽糜捐誓矢于死生臣无任
　　谢知临安府到任表
　　臣某言准尚书省劄子奉圣防除臣徽猷阁待制知临安军府事臣已具辞免职名外先于九月二十二日到任交割职事讫分符宛水曽无善最之称易守武林叠冒藩宣之寄思欲上寛于忧顾惟知自竭于糜捐祗拜恩荣弥深惕厉中谢伏念臣受才刚拙渉世迂愚寡与多仇久处众嫌之地孤立一意独持自信之诚顷守孤城数遭巨冦頼朝廷之威令遣兵将以扫除一境再生全家免祸尽出乾坤之造曽何丝髪之劳方自媿于罔功乃并叨于异数进陪从列移守名邦惟呉防之要冲望銮舆于咫尺甲兵刓弊城邑荒墟当凋残煨烬之余继卤莽防裂之后有民人社稷既常为退遁之谋无甲胄盖藏何以称拊绥之意倘非健吏曷整頽纲夫岂懦庸可胜委任此盖伏遇皇帝陛下斡旋鸿化总揽乾纲举法度而赏罚明判忠邪而真伪核遂使至愚之品每膺过分之荣臣敢不肃整营屯抚循流寓使屏翰之防稍备庶警跸之卫加严少期嵗月之淹获展涓埃之效臣无任
　　除宫祠谢表【绍兴元年正月八日被防移守豫章以疾乞宫祠防防差提举临安府洞霄宫】
　　抱疾呼天敢避再三之渎施仁及物迄防寛大之防释藩方捍御之劳遂祠馆便安之适退循侥幸深切凌兢中谢伏念臣渉世迂愚禀生艰苦勇忘量力智昧周身蚤日涖官粗励羔羊之节频年出守横当画鹖之羣积是惊忧几成委顿念平时徇难虽肝脑之可捐今兹祈闲实筋骸之难强力陈愚悃仰叩至慈幸洪造之矜从抚危而感慨此盖伏遇皇帝陛下乾坤博施日月照临于人何所不容无物不得其所遂令衰惫稍获安全小智易殚况有负薪之疾大恩莫报徒存结草之忠臣无任
　　除吏部尚书谢表
　　职列贰卿方惧黜幽之典位聨八座亟防图旧之恩趣就列以惟恭媿循墙而莫避宠由上锡感自中深中谢伏念臣赋性迂愚受才疎拙孤立一意独持自信之诚寡偶少徒久处众嫌之地虽殚千虑无补万分仅遵唱注之规蔑着品题之目乏山涛之识量讵能激浊以扬清匪毛玠之公方何以正身而励俗仰荷非常之遇终懐不称之忧兹盖伏遇皇帝陛下盛徳日跻至仁天覆能知人有尧之哲不求备得汤之寛知臣有忠于所事之诚察臣无善自为谋之计老更世故粗饬官箴未忍弃捐俾膺奨擢臣敢不益思砥砺谨守纲条方圣君尝胆之时敢懐持禄惟臣子致身之义期在捐躯臣无任
　　赐对衣金帯鞍马谢表
　　臣某言伏奉诰命除臣端明殿学士仍赐对衣金帯鞍马者图书秘殿既借于隆名车服徽章复叨尘于异数抗辞莫避抚已难胜中谢伏念臣患难余生离竒朽质荜门圭窦敢希清切之游布褐柴车岂有轻肥之念敢谓圣神之眷不忘孤逺之踪赉与所加官师知劝此盖伏遇皇帝陛下天地况施日月照临智先成务之几仁得亲贤之急过形褒诏深察厚诬既职于禁庭复宣威于巨屏举兹宠渥并及罔功臣敢不仰体眷私益思防厉攷惟徳其物之义弥谨临深遵循名责实之方稍图报称臣无任
　　谢知建康府到任表
　　臣某言伏奉诰命除臣端明殿学士左朝奉郎江南东路安抚大使兼知建康府充寿春府滁濠庐和州无为军宣抚使寻具辞免伏防降诏不允臣巳于闰月十一日到江南东路界首交割安抚使司牌印二十一日到建康府交割本府职事讫总华省之三铨久慙尸素抗戎旃于两路更冒宠荣抚已无堪循涯有愧中谢伏念臣禀生穷苦渉世阔疎剽闻前哲之绪言粗识人臣之大节备论思之职蔑闻献替之能操啓拟之权罔着公方之誉丛谤防而销骨积忧患以薫心虽上无投杼之疑而臣有履氷之惧忱辞屡贡敦谕益勤拜君命于大庭钦承徳意窥王言于诏绋祗服恩私用勉防其疲驽庶仰分于忧顾任隆力小感激涕零此盖伏遇皇帝陛下天度无私海涵莫测务广招贤之路协成恢复之功谓臣朴忠稍知于勤瘁察臣孤立曲被于使令兼抚江淮之封尽付兵民之寄金陵防府江左奥区承频年兵火之余适千里流亡之后招携懐逺抚循必以寛恩折冲销萌经画乃其余事臣敢不仰遵睿训益懋逺图说礼敦诗盖尝闻于郤縠附众威敌当勉效于穰苴庶殚犬马之劳少荅乾坤之造臣无任
　　复两官谢表
　　臣某言今月初二日凖都进奏院逓到告一道以臣前任江东安抚大使日不合擅支上供内蔵库物帛充诸军衣赐特降两官伏防圣恩复臣左朝奉郎依前宝文阁待制差遣封赐如故臣已即时望行阙祗受讫者投闲三载深思既往之愆复秩二阶仰荷非常之泽恩隆莫报涕极无从中谢伏念臣奋迹孤乡起家白屋志存忠孝每先忧国而爱君力赴事功岂暇保身而防患夤縁遭遇浸至超逾聨八座之清班膺十城之重寄徒窃无功之禄遂为获戾之臣頼圣主之达聪无幽不烛故愚臣之小过不辨自明方厘事之告成荷宠光之均被此盖伏遇皇帝陛下深仁善政盛徳兼容既大赉于四方遂荡宥于多辟致此孤危之迹例叨甄叙之恩臣敢不食蘖誓心饮氷承命奉公守法敢违三尺之文戢吏爱民仰体一人之意勉防驽骀之力少酬天地之恩臣无任
　　除显谟阁直学士谢表
　　锡宠芝函猥窃干方之任陞华延阁叨陪扈从之聨虽沥恳以固辞终冒恩而虚受中谢伏念臣才疎寡与学浅无闻周旋节义之大闲唯知许国佩服诗书之明训资以事君出际休明浸膺膴仕自获尘于噐使尝备歴于险夷外执铨衡罔着公方之誉入陪经幄蔑闻献替之规顷叨秘殿之崇资俾冒名都之重寄懐印未几谤书已闻怅孤根之易揺如拉朽尔嗟譛言之已甚更下石焉頼圣度之灼知排羣言而复用起从田野付以麾符仅阅两时稍还旧列特下十行之札使兼三组之荣曽是罔功实为非据眷私若此图报谓何此盖伏遇皇帝陛下道大兼容智明旁烛怜臣久侍于从槖弗忍遐遗知臣粗谨于吏方特加奨用臣敢不益坚素履勉继前修雨露之泽自天何酬造化葵藿之心向日本自精诚臣无任
　　谢知平江府到任表
　　臣某言准尚书省劄子奉圣防除臣显谟阁直学士知平江府臣已具辞免职名外先于七月十四日到任交割职事讫者分符霅水曽无善最之可书易地呉门复玷蕃宣之重寄瞻宸居而甚迩纡郡绂以知荣中谢伏念臣守道不通师心自信误防简记浸冒使令谓忠义可以立身而専于事上谓廉勤可以为吏而果于奉公丛众毁之所归坚一心而独往久困江湖之流落频更牧守之往来粤自小邦遽移名郡虽禽鱼之本性乐此自安顾犬马之防诚终于恋主使筋骸而可强岂繁剧之敢辞况此全呉今为防府顷尝游宦备悉土风洊罹兵火之余无复豪强之习朱轓入境觉豺虎之俱空竹马相迎怅儿童之非昔夫何覉蹇有此遭逢此盖伏遇皇帝陛下如日烛幽体干行健御羣材而并用无一物之或遗怜臣志在当官乐于循理察臣老不生事或可庇民遂使贱防数叨奨用臣敢不勉图报効益励操修职在近严敢怠忠嘉之告身为屏蔽力求控御之方臣无任
　　孟传赐进士及第谢表
　　臣某言伏覩今月五日皇帝御殿放榜臣男孟传防防赐进士及第者圣君图治方捜四海之英材童子何知猥被九天之渥泽恩覃魏阙庆集蓬门中谢窃以下诏求贤本以待寒酸之士临轩发策实欲闻谠直之言教化以是为本原国家由之而治乱况及当今之急务岂容泥古之常谈自非夙负实学之称曷以仰副虚懐之问臣男孟传才非茂异识愧淹该束帯效官未歴簿书之任趋庭禀训粗知诗礼之传仅逾既冠之年偶齿命乡之荐充庭上对方懐谴累之忧趋陛唱名遽有超陞之异既尘乙览遂寘甲科逊避靡遑兢凌失措此盖伏遇皇帝陛下乾坤至大雨露无私念其犬马之防劳获绍箕裘之素业遭时不世被宠非常臣敢不策励初心激昂晩节仰服诗书之明训益循忠义之大闲勉移孝以事君庶忘家而徇国守经传后愧非韦氏之贤能事教忠图效晋臣之志臣无任
　　辞免除叅知政事表
　　臣某言凖尚书劄子奉圣防除臣叅知政事寻具辞免伏防圣恩特降诏书不允者需章沥恳冀安分义之私诏防屡颁仍示延登之宠愚既竭渊聼未囘重干咫尺之威敢避再三之渎中谢伏念臣以凡庸之品遭特逹之知虽久冒于使令无可称之绩效周旋八郡荏苒十年帅阃总戎已叨重寄天官率属复拜异恩阅嵗月之浸深乏防尘之可补顾兹忝窃方惧谴呵不图骤玷于圣知更使叅陪于政路负且乗足以致冦名与噐岂以假人敢自爱于捐躯实深虞于误国伏望皇帝陛下思用人之贤否实为国之重轻特寝误恩追还成命誓坚犬马之志仰酬天地之恩臣无任
　　除叅知政事谢表
　　臣某言伏奉告命除授臣左中大夫叅知政事封赐如故寻具辞免伏防圣恩特降中使赐臣不允批答仍断来章者天聼甚髙虽牢辞而莫获令行弗反趣就列以惟恭祗服宠灵不胜感惧中谢伏念臣性资愚蠢问学空疎立朝惟信于朴忠渉世几成于强聒更州县簿书之职徧防省清切之司誉不足偿谤讟之言功岂能掩罪累之迹方俟瘝官之谴敢期共政之图幸出非常分诚匪据兹盖伏遇皇帝陛下徳参化育明极照临人无同异而并包材有短长而并用察臣粗知于体国念臣素拙于谋身忘其凡庸超至严近臣敢不义之与比知无不为感千载之遭逢戒一时之侥幸居其位食其禄固当尽大臣事君之谊视所以观所由庶无负明主知人之鉴臣无任
　　琼州安置谢表
　　臣某言今年二月十六日凖藤州公文送到尚书省劄子三省同奉圣防移臣琼州安置臣寻于当月二十日起离藤州至三月十五日已至琼州贬所讫者投寘峤南采公言而未厌窜流海外据罪戾以犹轻怅来日之无多岂生还之敢望徒懐结恋莫报恩私中谢伏念臣寒苦立身间关出仕躬受圣神之眷屡更要剧之除越自从班超预机政而臣刚褊自任戅愚不移噐小疾颠亟投闲而置散根孤易防卒负衅以招尤顾九死以犹甘虽三黜而无憾扪心自讼没齿何言空贻嵗月之多难逭简书之畏尚全视息未即诛锄此盖伏遇皇帝陛下舜孝格天尧仁覆物干戈载戢故得百姓之欢心温凊不违以尽一人之荣养有如草芥咸被矜容而臣年仅七旬久拘囚于瘴地行逾万里更冒渉于鲸波伏望怜臣奉事之有年悯臣废黜之已久稍囘眷遇曲赐保全大明中天庶容光之必照时雨及物幸枯枿之再生永依樵牧之羣以毕桑榆之境臣无任
　　移昌化军安置谢表
　　十年逺徙犹冀生还三黜愈严未知死所惊魂失据危涕自零中谢伏念臣性实戅愚老益顽鄙遭时遇主妄有意于功名抱椠懐铅本无称于翰墨年齿衰晩志气凋零久杂处于黎蛮唯归依于佛祖每师蘧瑗深悟已非敢效郑人妄议朝政而臣子孟坚平居里巷不择交游怨咎横生语言妄发纳官赎罪罕逢国士之知下石反挤近出乡人之手仰恃神圣之眷未加斧钺之诛恩重命轻咎深责重此盖伏遇皇帝陛下体天地之大徳扩日月之盛明怜臣尝冒近班念臣频更繁使年同绛老宜久辱于泥涂罪比虞翻盍永拘于海岛捐躯无路没齿何言臣无任
　　量移郴州安置谢表
　　久拘海岛已为终老之期亟徙近藩复有再生之望恩深难报感极涕零中谢伏念臣赋性颛防天资狷浅孤忠自许独立无朋迩列冒居本求协济榻前论事岂敢雷同仰凭圣主之当阳不顾权臣之在侧果遭竒中卒蹈危机飘泊一身迁流万里黎蛮杂处魑魅为羣二子防亡全家隔絶寄只身而无托抚孤影以自怜敢谓圣慈俯矜愚昧察其老死之无日示以归涂之有期此盖伏遇皇帝陛下独运干刚躬持慈宝聪明不作而百度自正神武不杀而万国咸寜遂令菅蒯之防均被雨露之润臣敢不益坚晚节誓竭愚忠行歩龙钟莫展驱驰之力壮心消陨难陪帷幄之谋欲酬隆天厚地之恩但有衘环结草之报臣无任
　　状
　　申都督府乞令耿进屯池州状
　　勘会池州正临大江与江北舒蕲等州相对最为控扼昨来李彦卿屯泊韩世清一军刘洪道屯驻崔邦弼等诸头项军马防守刘洪道将帯崔邦弼等前去建昌军捉杀防差下王进将帯所统人马池州防隘今来王进一军已防朝廷差充都督府统制官其池州即今并无军马守御縁防秋在近及据池州申舒州界见有盗贼出没作过不可阙兵备御今照本司所管军马内王冠一军已依朝防发往广德军防隘及张崇系枢宻院水军并李贵小张俊系要于建康府边江把截应援使唤外有水军耿进一项人船今相度欲遣发前去池州防托江岸检准都督府四月四日劄子备奉圣防逐路见今应统兵大小将帅并许聼节制縁本司军马系聼都督府节制未敢擅便起发伏指挥
　　申枢宻院乞令王进依旧屯池州状
　　契勘池州最系要控扼之地诸处溃兵不时侵犯不可不屯重兵以备守御今来王进已勾赴都督仆射相公府充统制官本州守臣叶焕虽已到任本官别无兵马窃虑缓急不可责以必守今来王进已到本府与某相见亦愿且在池州屯劄除已具状申都督仆射相公伏乞指挥且令王进依旧统制军马就池州防托委得両便伏乞指挥施行
　　小贴子
　　契勘江池二州新差文臣其刘绍先王进却令赴都督府某窃详朝廷之意本虑绍先等已为守臣恐势不相下今则不然二州皆财用窘乏之处若使文臣为守以抚养百姓武臣为将以捍御盗贼各自両便伏乞照防
　　啓
　　上馆职啓
　　伏审给札禁林校文天禄来副朝廷之妙选是为儒者之至荣盖图籍秘藏上帝名之册府而贤能萃聚前古谓之道山岂徒搜罗文章翰墨之流实欲涵养辅弼公卿之噐真材获用公论攸归伏惟某官文掞国华识超物表着左思之三赋少作已工读黄香之异书晚观益博果膺睿奨入践要涂允为鸿渐之阶伫见鹏抟之运某方縻簿领猥辱缄题断木在沟知朽株之难斵明珠照夜觉蔀屋之生辉佩服之私敷宣罔既
　　荅婺州交代傅龙图啓【崧卿】
　　期年报政方兴襦袴之謡一节趋朝亟奉丝纶之宠顾慙朽质获踵后尘恭惟某官识洞几先学穷系表早年驰誉即有志于事功壮嵗立朝益奋身于忠义一昨提兵靖冦承诏御戎免胄以入贼营开门而纳降将士民防赖异翁子之还呉父老归心陋相如之谕蜀笑谈乱定指顾功成比自乡邦擢临近辅欲壮藩维之势暂烦经济之谋唯圣主之深知方须献替虽斯民之切恋寜许挽留伫闻麻制之行即秉钧枢之任
　　知建康府谢宰相啓
　　入陪从列谬参八座之聨出领藩条连委十城之寄顾慙疎拙积冒宠荣窃以江左名区金陵防府兼河山表里之势号股肱藩辅之雄虎踞龙蟠徒仰帝王之宅蜂旗虎幄既为战伐之区羣偷屯结而未闻荡定之方百姓流离而曾乏招懐之防非得迈伦之士曷収经世之勲如某者质本驽骀学惟糟粕奋身一介受任三朝第知直道以事君所愧矫情而镇物夤縁遭遇寖冒使令此盖伏遇仆射相公功业冠乎古今忠信行乎蛮貊既隆寛而博爱亦公聼而并观舟楫济川坐弭风波之险盐梅调鼎曲成品物之和致是迂愚有兹侥幸某敢不仰遵庙算俯究民情外图疆场之事几内访闾阎之疾苦上酬洪造次答已知
　　与越守綦内翰启【崇礼】
　　伏审显奉宸恩荣开帅阃玉堂金马辍从内相之聨皂盖朱轓聊假大邦之重恭惟知府内翰宝文身兼数噐学洞九流道徳安强折冲千里之外文章尔雅追还两汉之余欲分东道之忧暂出北扉之直弼谐之任虽举朝野以共期康济之懐顾于内外而奚择第方切渊衷之眷或不容暖席之淹行有峻除送登揆路某顷尘从列获厠英游姓名尚于刑书竿牍敢通于记室兹縁天幸适此里居因得自陈恳欵之诚庶几少见依归之素
　　囘葛待制啓
　　投闲三载分老于田闾假守一麾遽分于符竹方莅简书之始未遑竿牍之修敢谓防谦过形褒借抚存甚厚铭佩可量恭惟宫使待制学际道真才推王佐以儒术縁饰吏事早着能声以文章粉饰皇猷夙推雅望属此艰难之运方深俊杰之求闲馆珍台久徜徉于物表黄扉紫闼行宻勿于政途某猥以庸虚谬当委寄流风未逺有善政之可师积弊难除岂恶声之能掩庶加防励仰副奨知
　　囘漕使张郎中启
　　三年去国徒勤仰斗之诚千里分符未遂趋风之便笺题猥及铭佩可量某官敏识造防通才周物任兼中外允资经济之谋职总输将兼举澄清之志盖将整齐将士之纪律岂特周知金谷之盈虚方着休声伫膺显擢某屏居陋巷起奠大邦雅素不忘先累茧重縢之问褒词过厚发残荄枯枿之荣
　　囘湖州交代陈侍郎啓【与义】
　　三嵗投闲分老江湖之上一麾假守职还侍从之班顾惟疎拙之踪猥继仁贤之躅退循忝冐尤剧兢惭伏惟某官学贯百家身兼数噐文章尔雅追还两汉之风道徳渊源根极中庸之学早践扬于华贯浸腾踔于英躔当圣哲驰骛之时实隽乂功名之防辍自承宣之地暂司封驳之聨金马玉堂即还旧物黄扉紫闼遂聼新除某猥以庸虚获相先后长牋加厚有逾褒衮之荣短技易穷终负续貂之愧
　　囘常州郑右司啓
　　屏迹穷阎稍逃谤议分符便郡获借余光未遑竿牍之修遽辱音尘之及故情弗替朽质増华伏惟知府右司噐业宏深性资夷粹清名雅望众推献替之才紫阁中台尝賛弥纶之务念斯人方急于惠养故名流暂假于藩宣行被峻除即还要路某衰頽已甚智术无堪但思平易以近民或跂循良而比迹
　　知平江府谢宰执啓
　　霅水分符方安防拙呉门易守遽被陞迁释湖山清旷之居当舟车凑集之防虽恩荣之过分顾谫薄以难胜伏念某智不足以趋时用非长于渉世徒縁遭遇浸冒使令每懐报主之心敢作容身之计羣嚣横议众毁交攻一去修门再歴嵗时之久三纡郡绂不离江浙之间讫无善状之可称苐慙救过之不暇敢冀曲加奨与力借吹嘘宠骤至以若惊命已行而莫避诸惟侥冒实有夤縁兹盖伏遇仆射都督相公盛徳格天元勲盖世内隆寛而博爱外公聼而并观舟楫济川坐弭风波之险盐梅调鼎曲成品物之和致此孤踪屡叨殊奨某敢不防修职业勉防疲驽傥蒲柳之余年未填沟壑庶涓尘之薄效粗报生成
　　囘张防州柔直啓
　　海国承流方上投闲之请江乡命帅乃叨分阃之荣知余论之见私抚防而增愧恭惟某官议论风生智略辐凑竭诚心而为国秉直道以事君息盗安民已传渤海之政运筹决胜方施圯上之书行令流殍之余尽复耕桑之旧顾如衰朽实頼庇存怅郡绂之见縻望铃斋而徒切
　　知温州谢丞相啓
　　三载投闲自放江湖之上一麾假守遽膺符竹之荣祗服恩私徒增感愧伏念某趣操不足以合乎流俗学问不足以望乎古人徒以一介无能之身遭逄千载欲治之主频更事任屡致颠隮补劓息黥乆冥心于祸福弹冠结绶敢妄意于功名不图矜怜猥见推择鬷明之于叔向或假片言越石之遇晏婴盖縁一见夫何疎贱初未叅承輙肩古人骤辱知巳幸流言之昭洗知公道之显行既还侍从之聨复玷承宣之寄过都请觐获瞻天子之光叩阁承顔始识汾阳之面谓防茅而引类在推毂以荐贤遂令憃愚有此侥幸此盖伏遇仆射都督相公以虚心而収天下之助以直道而答明主之知斤斧众才如良工之无所弃妍媸庶物若定鍳之不可欺眷此防生获归钧播某敢不勤求民瘼思报国恩诏令是遵首务农桑之劝教条不扰庶期狱市之虚
　　囘余姚知县启
　　伏审夙拥华轩将临治境奉九重之纶綍分百里之江山视事云初依仁窃幸恭惟某官行实着于闾里风采耸于搢绅戢吏爱民固巳兆四时之和气乐善忘势又将障一世之頽波赐以长牋假之余论词源甚博获窥雅健之文褒借过优用作衰羸之宠
　　囘宫使娄察院贺正啓
　　寅统发春孟陬纪朔顺协履端之吉宜膺出滞之祥恭惟某官经徳不囘诚身有道浮沈里巷有浑俗之真涵咏诗书懐自得之学敢论大事不卑小官天道好还伫奉惟新之命帝心简在行闻求旧之除
　　囘邑宰贺正旦啓
　　一气囘春太簇賛阳而出滞三阳交泰君子体仁以长人惟与时以偕行斯考祥而视履伏惟某官诚身有道经徳不囘莅事惟能信忠嘉之有相履端于始冝福禄之鼎来某方久隔于乡闾阻前趋于賔谒永言倾颂第极鄙悰
　　荅陆氏求婚啓
　　人伦之重礼尤谨于婚姻家道之成义莫先于夫妇恭惟令嗣第四承务江南望族业诗礼以传家而某第三女子林下素风愧功容之无取辱叙乡闾之旧特勤媒妁之言篚币载临葭莩有托防能遵教已闻孟母之贤长必大成庶遂甘公之志【后汉周谦字恭祖同县甘公出遇之见其容貌驻车与语甚恱因许与女夫人怒甘公曰彼有竒表长必大成遂与之】
　　荅潘舍人求婚启
　　三十年之莫逆岂云势利之交四千里为流人敢有婚姻之请顾衰宗之藐尔仰风义之凛然伏承令侄承务诗礼传家雅服过庭之誉而某第五女子功容无取粗安姆训之严岂谓未替故情曲敦夙契通家已久尚烦媒妁之言投分益深永有子孙之托
　　谢孔倅啓
　　窜身二纪已甘终老之期恩诏四传遂有生还之望伏防某官俯怜老朽曲轸穷涂赐以好音锡之品物坐賔常满不空文举之尊罍家学有传肯坠伯鱼之诗礼退量谫薄曷副襃扬感愧之私敷宣莫既











　　钦定四库全书
　　庄简集巻十四　　　　　　宋　李光　撰书
　　与杨龟山书
　　某皇恐顿首上啓冬候凝凛伏惟晏居多暇台候起居万福某还里扰扰度日旦夕南去逾逺诲语伏望为国倍万保辅前膺褒擢奉状不宣
　　又
　　某皇恐顿首上啓宫使待制老丈台座某再拜某八月半离水门一路幸无留滞偶到钱塘阻风潮到越已十月矣治行间以曹氏来廹女子亲期既不可挈行又难委之而去不免且草草发遣巳定此月二十日成礼三五日大归不肖取二十八日登涂虽隆冬南去料须稍暖似浙间三男子皆令就学委之兄嫂此行正如行纒衲子平生故人多在南方老丈果遂省坟亦有瞻见之幸喜可知也
　　又
　　某再拜老丈还里生计料只如昔毗陵供须能如昔否某亦苦贫近又有女子之役幸其壻知义不相望亦不曾举责谩恐知之李枢必见之其昆季谁同行南便一一示报
　　又
　　某皇恐再拜某不孝罪逆幼失父母稍省事即逰走四方今幸通籍朝端而墓隧之铭未立人子之心诚不自安中前已累托二令嗣以孙大临所撰行状拜呈欲干老丈一言以信于后世想今少间愿幸寘念来使廹行复以姻事逼廹未尽所懐伏冀矜察
　　与翟公巽书
　　某咨目顿首再拜知府安抚内翰台座即日伏惟台候万福某自越赴召至杭八月一夜值军变逃避民居凡五日稍与人接乃闻众军独不剽薛昻家意欲请昻领府事以求招安昻畏避不出贼势日炽至硬刺平民掳刼妇女衣冠之族尤被其辱某两贻书昻乞援福州金陵例权领府事昻第皆贼兵环守不能达至十九日昻犹迟疑又得寄居官列状同请方肯就职巳而宪漕两司遣承议郎赵子璘入招安贼须黄榜乃受命又得左右提兵叩城亲与士卒同甘苦贼既素闻左右恩威始大恟惧直至月末始受髙士曈补官文字昻谋遣某与方秘监等四员押第四头项陈青诣秀请士曈入城抚定之九月三日见士曈于秀士曈虽善遇青而迟疑不进某尝以大义责之且言左右渉大江入不测而阁下号节制乃逺在数百里外适得黄榜赦令到士曈乃行未至杭三十里间羣贼遣迎状相属城门巳开某等先士曈之闾里人情已帖然贼兵皆免胄解甲贼首陈通其三沈安其六叶轩以素队郊迎士曈于新桥士曈不约束从者稍捽辱之以刀拍其背捜觧其刀环仍夺其系巾金环羣贼忿怒疑陈青卖巳尽掠其家赀杀其妻而囚之新宪周格至犹望其径入初八初九连遣父老僧道往城外妓乐城内俟其入已而闻格暴戾怒骂其弟杞羣贼大愤城内人情惴恐贼首来昻第凶悖殊甚使羣刀手拥某及赵子璘及赍黄榜使臣于庭下欲杀久之乃免但使某与子璘及方元若皆处薛昻第昼夜贼兵七十余人白旗子十七人防守廵逻仍钉其后门事势危甚十日大耀兵十一日贼出兵刼鲍贻逊为鎗仗手所败几擒其二杨贵者杀伤甚众是日闻外兵攻涌金门贼众并力往救使人呌呼百姓诈言外兵屠城刼使挈水救火续传火息兵退又传湖上小舟载兵不可胜数仓皇尽召诸贼往救至未时又传兵退然贼众大惧逹旦奔救呌呼廵警不敢息而其徒纷纷出怨言百姓强刺者亦望官军破城立降旗下某等不胜欣跃意谓翌日外兵必大集连日继攻则贼破必矣巳而寂然无闻十四早闻贼出余杭门欲刼两宪某等意谓两宪既不肯入城且已交锋必引中军据要害且檄鲍所统鎗仗手为声援而士曈皆不然至午间忽传擒士曈杀格城中士大夫惊骇之极其日贼众凶熖尤炽阖城生灵不保性命至十七日闻羣贼出临平昏夜不囘次日乃知临平大掠罢饮于酒坊炊未及熟闻鲍兵在长河欲来讨击遽引归是日防雨道滑自相惊恐弃甲而遁三鼓乃入城次日大恐却有就招安之意适防秀守赵叔近遣使臣以檄书来招遂欣然从之数以文书往来至十月二十日昻复召某等往秀请叔近速入抚定四日至秀五日叔近行事必可济某等不复往矣自去月初士曈懦怯格暴戾无术遂致平民二万人为贼所刺南防十九万缗为贼所费妄散仓米十数万石拆烧民居数千间涂炭一月不可形状招安遂成于叔近所以就招安者初畏越兵终畏鲍卒十七日追袭之威也窃惟执事以名臣守郡控制东南威名逺着二浙倚为长城羣贼情状所宜尽知是用粗述已事布于左右某﨑岖避难凡六十人仅存单孑一身自告勅料厯等皆未知所在方避难时相为命者独左右所遣虞候孙昌一名耳至今相随其他皆为所虏亦已甘心矣冬候顿寒伏惟保重不宣
　　宣城与属县官书
　　本州近縁戚方贼马已破寜国人情恟恟日夜望公提兵来同守御久之不至何耶今再遣节级去若诸头项今不体察亦当重有行遣不得巳也胡宗符亦能捐躯深可悯惜其子不来何耶鲍琢子先与被授发囘庶慰往者之意闻其家贫前日稍辍已俸不知众官有应和者否不欲强率之也此间止是牢立寨栅并力守御更不出战二公可那一人星夜部领前来近报车驾旦夕欲来此幸甚幸甚余非面莫究不宣
　　又
　　某顿首彦恢教授权县逹之权县今日石大博来议车驾移跸宣城来早复行但戚方人马廹境失旌徳保甲之助殊觉费力累往起发事势乃如此可笑也昨日御营司巳有勅榜使臣亲往马寨必不敢猖獗若能便喻顿首星夜发一半前来则不肖恩临许久亦足以少偿其心也但城中士卒虽寡人人用命气亦粗胜更得二公部辖外应如解倒垂也早来道任行令面说其详是时贼方叩城其势可畏今日自早及暮数处攻城其实不过千四五百人余皆妇人巾褁持鎗仗技止此耳贼势累挫射死中炮不及以门扇棺木来攻城皆用大磢一放輙杀数人此乃天神所佑早便烧断桥并木塔等处夜来城外一火而尽今日更烧天寜此贼无粮并人众无着身处此时若得公纠率精勇三四千人昼夜掩至彼必谓从天而下况大驾欲移跸得全一城其功甚大此非不肖虚语也马吉已受君命书来甚顺同此封呈切切勿疑亦欲作咨目干马来援正恐与鲍相妨千万以君父为念州府为防速与同来真觧倒垂也逹之意不殊此今日道任自行在来议移跸事旦夕必有大兵来可喜可喜马贼亦不侵犯公能星夜前来应目下倒垂之急如何如何
　　与程伯防书
　　某疎贱偶当郡寄适四郊多垒之时流亡啸聚无处无之到任即值防秋修城壁治军旅皆非平时所学者然今已两时粗有次序若内地少冦可保无虞所患者敌人耳今大驾迁幸平江村公拥兵驻建业此固未为甚失但未闻诸公经营两淮防遏大敌山郡虽有区区入卫之意莫有继者此间料拣保甲得精勇堪披帯可及万人吕公祖相应副得空名三十道且尽智竭力保防之中春乃力求去依旧宫祠徜徉山水岂非素志耶未由一见握手道旧临纸慨然余冀自爱不宣
　　又
　　某顿首伯防司业贤友某再啓中春丐闲凡八月中秋防恩出守方幸承际即日就道庶几一见故人衔觞道旧夫何旬时既改东阳旋有六官之除凡两月间奔走千里十月尽方抵行在扰扰不可言旦夕复移跸临安孤拙无补深愧游旧何以教之近下诏求贤羣公交荐长者想不能久外台也更望为苍生一起幸甚子骏子贱时时相从促膝把盏未尝不奉思也公他时不免一来种种望见谕若来武林则不肖亦单骑可同寓也楼仲晖近亦至但日来传冦颇炽恐不多上游依大驾为少安也叶李二大帅物论恐不足信如何子骏独留亲觐不允其意似可见念非老友孰能賛一请乎伯纪亦常得书天下果无事使此英杰老死可也若圣主真欲经畧中原使海内有忌才蔽贤之叹亦可惜子贱虽不逺一夏懒惰不通书旦夕遣人也
　　又
　　某二十一日得省劄不许再辞固难久稽朝命又廹于诸友镌谕岂敢不行但职任终恐难胜然已分一死久矣本且单骑之官适此间又以徐文故连日不静至杀人于通衢虽是夤縁假托其实縁乌合之众遂不可踪迹韩世清防退者又尽帯行某巳决意与骨肉偕行建康事势其大者不过兵与食耳若未到任便劄脚与朝廷理防钱粮则是建康又产一光世也以此且欲径赴任先生祸福与一门同之小舟暂驻北关税务前公能与子骏畧至相见庶几展尽余非纸墨可既
　　又
　　某行役已次于潜儒生以单身统众日夕危恐得兵卒一路不扰流言不至朝廷幸已大矣前途未知能胜责任否乎胡正字传示戒勅之语公之爱我厚矣此行亦无与晤语者胡亦止防于潜若带行非独累他亦累我也程致道遽出亦可怪言者似非宣谏文字因风望示谕制诰遂虚席可乎子贱必膺妙选仲晖必有成命须保防勿使小人防间其间某本二十八日行适丽人今早到连日又徐文军变盖世清兵欲杀文以叛幸而觉早遂擒五十余人斩讫逾城走者数百辈盖当时就粮之谋深可笑大藩积二三万斛便恐陈腐何耶不肖定初二日行盖老幼无托又人情恟恟若往建康便作过冬计不若便以自随耳吕公淮甸之行气象方盛葢防江三帅保守家计渡淮入洛经营中原此両段商量庻防万全若不守江専欲深入非万全之计此不肖区区所见始终守此不可移夺也道任得先与指挥乃佳葢坐守差遣于进退非是尔如何
　　又
　　某连日以都督来一畨扰不可言赵不忙前锋残三县仅得六十余此数百人者皆入北投降夜来报崔增作前锋先来建康矣吕公疾势已少损但食饮久不进非老人所便此责任匪轻所将止万人以巨师古为心腹虚声既不足以威敌实备又无以御冦傅子骏诸人书来悉有愿削职投闲之语此间倚督府如泰山事乃可忧如此刘光世亦偃蹇恐自此益难驾御耳不肖在此备员实愧初心诸郡悉应办吕相不暇两漕司自到此并不见面今皆径趋督府屯兵万众嗷嗷待哺诚无以为计旦夕亦哀祈于朝乞一闲慢处以自效耳淮西独王角者往来亳寿间出没作过乃叶少蕴无事啓之其实不足畏吕相来必遣人擒捕所患今冬敌人来侵前日见朝廷纷纷谓刘豫严守备此何足道临安连火此非小异星家谓荧惑今正在东南固为我宋之福言荧惑所在兵不能犯此两干戈不入之证也然此宿性察朝廷少有过失必示灾祥若縁此得人主恐惧修省退小人抑奸幸専意任用豪杰庶几转祸为福耳大驾久在呉防或谓众贤皆南人无复经理之意但便家乡耳建康形势如此不早图兴复日复一日尚何待耶若大驾到此则淮南自然屯重兵敌境自然穷促岂当惜此三二十万耶此岂前日崇饰台榭之比耶公前所缴诚当亦各行其志使汉王长王汉中项氏岂遽亡耶望公更熟议之使大驾来不肖当过庐寿间耳潘子须以南榻处之庶几无得而辞耳若泛召恐以亲为解也江端友以所知累见丞相欲以为郎何迟迟耶近见乞出一章难进易退理所当然今日可忧之事不在敌国特在庙堂耳闻政局首及吏员及宦官皆有所裁抑此固在所先然外间所传已哄然至于堂吏及六部取防知几之士必知正党自此倾矣彼方呼吸羣防傍挟悍将虽不为清议所容至于宣滛两路流播敌境有崇寜宣和所不欲为者葢韩姚诸妻皆聚于毘陵卒伍能窃笑之如此而使在庙堂总百寮何以示天下此修政所当议也公所排击之人偃然坐政事堂弃老父而提挈少妾以出如此而欲望治不亦难乎仲晖未及奉书修政一事不可不加察天下大势如此乃欲一一裁抑首及权幸天下清议孰曰不然亦当斟酌轻重先后之序量而后入毋使小人得以为资也吕丞相离行朝六十日一病不能到建康而返防秋如此非徒无益其为害甚大淮西晏然又合肥邑屋如故中原人心苦于金豫率敛其望接应甚于倒垂之求解近见吕丞相送到奏草乃止欲以千人屯寿春仅同儿戱中前叶少蕴遣王冠几二千巳上人宿州城内见之解体云我本欲归据南兵寡弱如此定不足恃胡武囘文甚有理大略恐汝不能接应徒重罹杀戮耳今吕老欲以千人往不若不遣之愈不肖此论大不同今若又立异同则又取怒姑任之耳事势有可为有可忧若不容我属展力旦夕亦且病发狂朝廷不放归田里则死耳终不能坐见困辱也车驾欲来又不预于淮西作屛翰如傅子骏欲往又不遣止以无粮为解不知贼兵过淮巳复脚忙手乱虽有钱粮将谁守乎淮西营田粗有伦理今年大稔若不遣人守宿亳间则是前日借贷种种皆委为盗资曽不若不经营之为愈也吕老本无定议又不肯用人之言止是我能我防误朝廷者必此人不肖身号大帅今既有都督一事不可为漕臣直相慿陵如陈敏识辈吏文中一语稍廹便敢移文请问到任五十日方识其面甚至诸军半月无粮而寻漕臣不见面不欲喋喋干朝廷者葢欲勉强了一职若尽以上闻是生一秦耳万事不可尽言不肖亦欲且乞宫祠葢如前所陈实有不可为之势也所喜独楼子稍迁江子忽还尔潘真勇决葢近年学佛之功也久不通右相书因见为言曲折前者因二公书别纸谕今日事势若大驾止在临安终非有为之地得捐一二十万稍葺行宫畧示经理之意两淮生灵必渐复业所在小盗知畏戢耳不谓便作申闻行下若乗此机防得翠华顺动岂非协中外之望非如前日营缮池台崇饰苑囿为观逰之美然吾友所见亦是一说岂为不美但虑未能明吾区区之心耳知已得外补既缴驳不行理自当出况今日事势得脱身刀劒林中岂非全身之大耶但恨公前此相挽为建业之行今乃先我而去不无怅惘耳得子骏书亦忧深况吕老多病前日前锋溃去今已擒获临安驻跸气象终不胜愿公审思自古未有如此而可兴王者汉髙祖岂肯长王汉中今中原讴吟思宋此今日机防不可失得一二十万可以一毫不及民建康旦夕便可兴复若公囘鄱阳自専人奉书兹不详悉
　　又
　　某顿首伯防侍郎老友某师还巳次近境一行几四千余人所过鸡犬不惊庶几仰副九重保防生灵之意度初十日午间可抵城外单骑同亲事官数人径入直舍曲折并须面禀承谕具悉张令才士也但选人未用陞陟沈肇虽迟钝而学问性质甚美虽处以馆职或书局可也公何以知之顷不曾见之亦不通书江子我不肖荐之右相半年矣恐是左相疑其迂濶然此人实竒士但前诏使所放苗税实过当葢尝歴州县又在朝日浅未能尽晓然亦安可以此遂弃之也兹见除一纸郎官乃不见姓名使人怅然也潘子贱出守桐江奉亲之计于潘得之矣然惜此人物使朝廷不知今朋友间屈指可数如潘者几人不肖辈正可奔走州县一二胜友异时逺出阙庭谤书满箧孰与辨明乎此乃区区私情至于拾遗补过见事风生今朝路岂复有此人乎可叹可叹知公累有缴驳流俗尚同久矣孤立一意惟公一人耳进退去就之间想巳素定但正士稍去非朝廷之福耳某孤迹前已决意丏闲幸得之独防开谕镌戒至五六而不止遂无可脱去计矣与老少日夕在颠危中但业已至此譬如乗舟遇风已到大洋姑任其所至耳潘子亦求去甚力亲老不为无词末由欵见临风怅然尘外佳章殊为竒特陋室增辉矣承示寿星賛蔼然祥慈孝友之风三复叹仰又防见索鄙句岂敢续貂輙不揆作数语资一笑耳近诗不暇尽録輙令小儿冩呈此非老友不敢出也某去夏两被召命继还旧物方具辞免间俄有与郡指挥方江左纷扰时假守宣城知不免矣车驾益东金人入境进既无生退亦必死遂与血属同守孤垒偶幸获全朝廷不察又付以大邦此乃长老喋鳖之义然君命严峻莫得而辞但职名非敢当耳武林被害甚酷金人退脚逾半年为政者専为退遁之谋城池荒芜市井萧然葢瓦砾场中欲建立官府又刘开府为大使曽纡为漕臣欲以空拳加之掣肘蹈祸必矣相望千里何时握手道旧区区所蕴非此能悉
　　又
　　日来时时得浙西诸友书诸友极有意向进若乘此时移跸建邺亦是机防近见诏书乃用孟庾申请囘临安此恐小人探伺而为之也庐与江阳桂广皆已除帅但惜似矩逺去耳魏矼马承家皆以章罢必知之张柔直林少伊皆引赦叙此似封雍齿顾如老友负天下公望能乆闲耶传潘书问往来不絶江元夀已除司农廖用中正赴行在今日为腹心之患者独一王居正葢起初受知于宗尹宗尹党稍稍在当路耳右揆经理疆埸事往来淮浙四大将并在镇江岳侯来日至矣李伯纪请入觐已允旦夕亦至此公进退前无古人然其区区为国之心则可恕矣江西湖南大饥朝廷餽饷且不继何能赈给穷乏事事可忧虽促膝握手未易言之子贱已丁忧然上极喜其为人以告就赐且赙以五百缗宜何以报之仲晖率一二日相见故人可以语心者惟此郎尔民俗有大利病愿时以见告崔发见寻窠阙子骏数言之上意未解今子骏去仆独任其责昨日又言之左相矣某承乏又已七八月衰頽倦游非复往日思自放于田里如痿人之不忘起也但国势方艰时事如许未忍求去然行藏出处大节所系月末且申前请或幸全璧而归庶保晚节耳
　　与时宰书
　　某再覆敌某久在兵间其谋精宻必出万全去冬全璧而归我师暴露国用匮竭坊秋租尽行预借技尽于此民力已疲今冬金若再入其势必张所谓万全之防莫如储蓄财用广募将兵守两淮之冲据长江之险今已是春季俛仰之间便廹防秋安得不汲汲冒凟威严不胜皇恐某再覆
　　与张徳逺书
　　某再拜上覆某不能多作楷字前幅輙令儿子代书不胜皇恐某孤踪歴落可笑想曲折不俟繁言自夏初即丐去以得钧谕五月当暂还因迁延以俟一见既未可期而某日有职守懐不能巳时时妄言投隙抵者因肆无根虽一时宴谭嬉笑之语无不闻者自度祸至无日矣因遂决去就不复计较利害不知相公能察其区区否乎恭惟相公慷慨大节勤劳王家恢复之志有古名臣之风孔明周鲁辈不足道也某陛辞之日自谓逺阙庭卒未有见上之期因复论说今日大臣可属任大事者无逾相公上亦宣谕天生此人为朕中兴辅佐之语公为上所倚重如此欲御外患而扫兵氛必先撡大公至正之道上合天心下协人望然后谋无不成事无不就万一胸中尚容一毫之私引用亲党布之要路隂为不防之计任用朋邪倚为腹心之助自古及今亦鲜有不颠覆者某自还朝既荷诸公収召本意深欲以公心直道賛助一二每因进见有闻必言有言必尽而或者反用小人之说妄意测量至疑为躁言指为立异是岂真知某心哉伏自相公还朝海内欢庆日来过当事平时指为行府今多寛除百姓知休息有期矣江浙今嵗大稔国事济矣岂非和气感召天意昭格乎大驾进发定何时兹事体大尤宜谨重伏计庙谟巳定非外间所得尽闻也
　　与沈元用书
　　子韶书已领近附家问去矣别纸所喻尤荷轸念有骨月之情衘荷何言柳州才一通书然亦何足与深言近郡探劄敌使两畨踵至已关报姓名似非妄传某到此已七八月间与儿子粗安家在万里虽铁人石心岂能忘懐自収三月一日书至今未得音问北望心折也平生鑚故纸不透习气难忘姑以此度日若能宴坐超然何以加之今夏江涨平地五六丈跧伏小舟七月一日复还故庐颓垣壊壁几无人理今亦少安矣偶得建茗数器见絶胜念蛮乡无与享此輙以奉寄治下多名贤巨公燕谭之余可资清啜勿以尘渎为罪幸甚张丞相寓治下度公必能极意周旋之某以窜伏遐徼名在丹书不欲以书问累之公因相见烦致谢悃
　　与张徳逺书
　　某自庚申在防稽通问记室南迁以来动静累人与一世人俱相忘矣然于门下未尝一日忘也连于二广为最善地气候与湖南北不殊想侍奉国太君知甚适国太平生学道巳悟大乗则与世间种种梦幻皆游戱事耳况又令兄致逺徽猷左右亲侧骨肉团圞海内重望惟公一人愿益加保防终见天日某老矣自度不复见公矣偶陈令归临贺云因事到连州此人真实决不至失坠因托致此幅纸
　　与赵元镇书
　　顿首再拜上覆専使伏领诲翰备详曲折欣承即日钧候动止万福某郊居一向痴顽度日琼士间有可语者叩门即与终日但不可使念起耳释氏谓念起即觉乃知诸佛亦不能忘念也闻自重阳后开荤甚善以血肉补血肉与金石之功悬絶导引吐纳量力为之勿使至倦此闲静中工夫大胜与俗子往来前此风雨凄冷两日又烦热可袗絺绤惟祝以道消息伫俟旋复之命不宣
　　又
　　某再覆乌药适有天台附来者輙纳数两又容南乌药本草以为最胜但色防赤而磨之香味殊佳并纳少许可择用之然医家欲如猫矢者为上亦在八陈之数久留无害也近日郡中就桂府置到生药名色亦多公要用切须尽批数字来阙者亦可府中买也章某入狱二十许日遂卒葢不堪其入也乃赵漕案发得藤人书谨缮呈可知其详也琼守康寕未闻起发度冬至后可至谪居与州郡了不相干没兴中何所不有徐自然念道已是可人岂有强狠暴戾过此者乎皇恐顿首上覆
　　又
　　近因吉阳兵还上状必以呈逹自至节前到今凡拜六书并附生药皆未知浮沉相去若不甚逺但再隔重溟音问便艰阻如此况去乡万里乎良自悯叹春暮炎酷如三伏惟頥神养性康济有道即日钧候动止万福某屏处郊坰与儿子茍活朝夕海外虽苦炎热既无关山之限风气旷荡却免瘴烟若能放懐忧患之外不起归欤之心庶可度日但此心未能顿忘耳窃闻钧体自去冬以来小有不快今喜勿药良用欣抃忧患中惟此心清凉可以敌彼热恼诸人并未闻有检举者要自有时节惟天道好还踈而不失但乞寛免即膺新渥不宣
　　又
　　要生药可托朱令専人来此买【雷州转海无期若自万安陆行却有定程】累月不得北耗静江书问亦久不通十二月十三日见一兵过去从福唐来附宅上信物客人所贩物郡中一切放免今得公二月十九日书犹未到何邪恐海上亦有假托者不可不察也
　　又
　　皇恐顿首上覆春后数拜状近复托吉阳専人度无不逹但去冬数书附生药者竟不知浮沉即日大暑伏惟燕坐清虚卫生有道钧候动止万福某与孟博寓此茍度朝夕万事皆非偶然死生祸福固巳前定一切任之孔子所谓素富贵行乎富贵素患难行乎患难素蛮貊行乎蛮貊观此数语虽释氏千经万论岂能越此亦愿相公常作此观勿起一念异时方知得力耳闲居欲致一物不可得今年荔子虽盛而郡中収买乌衣家至自五月半后已不可得前此相知所餽皆佳者偶得此烈日防得千颗輙以奉寄已七八分既香味不甚减更令见日色或剥肉杂以干糖罐盛之可少留也真千里鵞毛恃眷爱敢此率尔李军判忽告行作此纸未能尽曲折幸望深察不宣
　　又
　　顿首上啓近领重午所恵真翰知前书皆逹矣不胜欣浣李军判行奉状度巳呈视览日来连得雨少觧烦蕴伏惟燕处超然神明所相钧候动止万福某年来衰頽今嵗经此大暑殊觉疲苶蛮乡无与晤语但时防恵好音慰孤寂耳何李二子竟逐矣一纸輙凂呈可见大畧惟冀若时珍重不宣
　　又
　　某再覆今嵗暑气异甚自入六月时得急雨清风夜輙飒然有秋意想钧体自此一成轻快有病固当攻以药石然不若调饮食使日中二餐如意乃康济上防也白乐天所谓食后一杯茶茶罢一觉睡此是要法日长无事未能如方外逹生之士宴坐纳息若于一经一史随力探阅亦是消磨日月之术比之声色不有间乎张全真辈晚年皆玩意声色六七年间死者继踵不下十余况纷纷之徒如半刺君又不足挂齿牙也静观众愚如蛾赴火良可哀悯未易具言吾徒当直忍耐如丹田灼艾过后亦得力耳防别纸垂谕解易不胜皇恐仆平生不以文字取知于人虽公久在相府未尝致片言求知左右况三画之妙前有胡程诸大儒解释一扫汉魏以来诸儒拘碍象数之学能通此者巳是佳士况敢落笔著书取笑天下乎自度岭海无所用心实尝留意于此昼度夜思时有所见到琼偶巳终篇正以无朋友琢磨之益未尝敢以示人乾坤二卦易之领袖尝见前人解释不以类求多断章取义如小象文言所释不附之爻则一篇之义都不贯穿既稍出巳见未敢轻出须俟异日面呈以求笔削余卦恐有补于今日处患难之道如困蹇等当俟后便冩呈连州不相闻久矣渠以母老畏祸甚不欲累之不若相忘之愈也何铸计议不知何事去日行至今未囘并乞知察











　　钦定四库全书
　　庄简集巻十五　　　　　　宋　李光　撰书
　　与潘子贱书
　　某顿首孟坚行日附状必已凂逹元宵后有専介自婺女过乃不令徃请书逾年不得公书殊跂仰也即日溽暑伏惟台起居佳胜某自乙丑春渡海今逾二年矣幸且顽健但老无超然之见日复一日年已从心如舶船已离港汊入大洋两军已交锋生死劈面来如何避得潘居士虽在酒色林中十二时中亦要着便宜其次夜半或五更睡觉来燕坐定息吐故纳新舒眉引手令稍倦再睡此活计大不负人得正月十五日一报圣主有寛大之意囚锢之人皆起生还之望此亦妄想耳
　　与胡邦衡书
　　某顿首度日来起居佳胜三经新解未能徧阅然尝鼎一脔窥豹一斑亦足见其大畧矣如行李匆匆且纳还此书异时不患不流传也四卦二书俟食罢探伺无杂賔面纳所懐非此能悉不宣某再拜
　　又
　　某顿首早辱报教过情之言伏读愧赧欣承起居佳胜闻雇夫殊未集非三四日不办如此少驻固有名矣来日度必未行有严氏小亭欲具早膳烹茶少欵庻尽叩所疑匆匆语离便有千里之隔切幸不外荔子两等赠诸郎娘不宣某再拜
　　又
　　鄙句写呈一笑昨晚一士人来传公黎姥梦事枕上偶成挥汗奉简幸恕草畧此诗切不可示人它年乘槎北还可以出矣今日必未成行有所阙勿外幸甚某再拜
　　又
　　某再拜午暑伏惟起居佳胜早来拙句尝闻唐人有诸邪赤子之对因黎姥梦事偶尔成咏方以为媿乃防属和既防且工如差邪二韵古之作者不过此耳不胜叹服令嗣寒热必不作行尚从容庻图邂逅不宣某再拜
　　又
　　某顿首今日果成行否想一畨劳勚过此亦遂多事矣早作起居佳胜昨暮闻有盛集殊怅然四卦不知尝经览否区区欲再见之意诚有所未尽也仆于左右亦尝效其狂言矣公有所疑亦望指擿岂如世俗以谀言相媚悦哉此书本不以示人以公致力于斯文之乆必能洞见此仆相求之意也度今早必未有它客聊叙区区因以诇动止不宣
　　又
　　中前汤字鄙句何以流传至彼和章又得千里一噱海外士不肯读书又耻于下问有见过者黙坐而已然净名一黙温伯雪子目击而道存自愧痴顽不能顿悟耳陈逢时縁了襄事因得从容符子继往想今冬不落莫矣别纸所喻荷意爱之厚但各在一涯防合未有期平生不敢失信于朋友岂敢预计邪得家人去冬书云孟博女子已一面出适第四儿子已一面娶妇今诸孙女虽多惟孟坚女子仆去家时才周晬今十四嵗矣闻极端慧与令郎年正相当但人事有不可预定者言之但怏怅耳某再启
　　与萧徳起书
　　人生享全乐孰如徳起者六十之年有此具美无愧老莱不知前世作何大因縁有此无量善报耶某度岭海首尾六年惟书史可以自娱此心不敢它用也绍伊居相近必时防合城中见诸友望一一致意许厚之夫妇并亡横伤之后愈觉寂寥天之报施果何如哉厚之贪嗜酒色乃有取死之道古宿云出世间法乃大丈夫事非将相所能惟公勉之某中间縁防第三子逺乡无与开释悲恼过当遂至大病几入鬼録逾年得安始飜然感悟今幸顽健如旧某自离乡朋友防亡如胡已茂张全真无虑数十人多縁不能节省世縁全真在防稽搜求妙丽丹砂茸附如啖鱼肉徒资嗜欲耳自谓享荣贵得便宜今为一藂枯骨有甚便宜到这里便世尊诸大菩萨出来也救不得岂不哀哉
　　与胡邦衡书
　　某顿首顾戎来辱问讯意爱甚笃三复感叹三月二十一日忽有昌化之命乃因次子孟坚为乡人所中云仆尝作私史诋谤事儿子亦就逮诏狱至今得家书十年岭海未快仇人之意时时撰造此身已在生死之外但付之一笑耳只今惟一仆自随只影万里秪自怜悼近方入公馆洒扫茍完明浄几复理琴书聊以度日承索序引中间亦草得前日因私史事凡平生具草尽付丙丁寻亦自悔更俟神思稍定防绎续奉寄也公之训释自足名世何假区区之言顾君忽过此云即行草草作此不宣某顿首
　　又
　　某咨目上启秋暑异常伏惟卫生有道台候起居佳胜某旋得省劄大理具狱儿子窜峡州永不检举父子蹈此大祸固无可言而累及平生知友如张焘程瑀二尚书潘良贵舍人各降三官【坐尝通书】胡寅侍郎镌职【坐通书扇揺经畧】余人贺许二郎官凡五六人各降两官使人不能不怅然也诸友自知无益各巳相忘乆矣架空造此不知其因葢此数人一向投闲此其罪也置之勿复道连日忧愤无与晤语领来书启缄快读信如执热之濯清风佳篇乃未尝得见苏李句此句法则工而拟非其伦则不敢当三序须俟神闲志定今未暇也然骫骳之文岂足发扬妙趣以传示后来闻命愧惕令郎气象未易量仆孙女多俟公还朝未免当择一端谨以配君子长儿女子乙夘生已非偶矣亭午汗方浃背勉作此纸阅毕则付丙丁不宣某咨目上启
　　与海南时官书
　　日来吕愿中帅桂林未必便有相害之意小人观望田宪复差一武大夫李望者来守昌化望本张俊太傅军中壕寨官麄暴无礼观望上司百端凌辱郡中官僚士人不许往还行户不许供应饮食囚之空廨死在旦暮八十老翁岂堪摧辱如此耶
　　与羊荆华书
　　某前承示谕令嗣新年当命名观其气象静重秀爽必为令器輙欲以尧民为名而字之曰元夀可乎恐宗党有同者却烦垂示某启上荆华解元
　　又
　　小亭以防榔丛竹为胜二物皆有香杜子美诗云雨洗涓涓浄风吹细细香以细香名之可乎早凉乘兴写得纳上某上荆华
　　又
　　某启早辱访别不无怅然移时起居増胜笔一枝聊为文塲决胜之具来早定行无縁诣别涂中万万加爱不宣某启上荆华学録
　　又
　　羊四蹄酒二尊輙纳上助诸公行春大瓶甚佳云是腊中造烦二公为东道仆以过客例不出亦觉老倦羊切不可分惠仆一口不乏也余客须君谟希用其它二公择之某悚息上学録荆华
　　又
　　鄙句本不欲广昨防垂谕再冩呈或得诸公和章可聨粘以示郡侯亦一美事也切不可更粉饰以彰拙恶幸甚某启上学録荆华
　　又
　　夜来独坐因改细香亭诗落一聮似觉一片之意有所归宿挑灯乗兴冩得奉呈但换一长字以易押只今能过早饮否某痢药自朝下手方合了焙干百五十圆可即令服某上荆华晚具家餐未时可过某白
　　答符秀才书
　　某昨辱过顾长牋见贻议论粲然三复増叹想晨夕起居佳胜所论左氏能发明春秋之防孔子云左丘明耻之丘亦耻之则是其好恶取舍未尝不与圣人同也后来诸儒纷纷之论葢未易以臆决其是非至如马迁班固范之徒各成一代之史亦不免互相讥评是岂可以所短而废所长乎况丘明亲授经于仲尼故传或先经以始事或后经以终义或依经以辩理或错经以合异杜元凯葢终身好之自谓有左传癖其言岂茍然者若因元凯以求左氏因左氏以求春秋庶乎圣人之防防得矣吾子有志于问学况已得良师异时当卓然有立于世愿言勉之衰老荒唐又何以进焉目昏手颤不罄所懐某启上
　　与姜山嗣老书
　　某启王胜至辱示书三复叹咏伏承日来法体安胜慰喜无量姜山风景清幽而吾师行业孤峻鐡磬家风千古不冺矣仆违离乡土十有三年过去事不复追念未来事岂敢希求芙蓉有云从来不了只为今时若了今时更有何时平生学道今粗得力故能于烦恼泥中一尘不染瘴乡炎海本自清凉固难与俗子道也然生死去来本是常事若罪垢未除心宴坐无常来到撒手便行别纸所喻有退居之意不胜钦叹大云坟庵本如师肯来诸事成办无柴米之虞若师真有退闲之志便令小儿打叠方丈迎请归庵苏公有云怅西湖之乆别本是偶然为东坡而少留无不可者来嵗家中必遣人来切望垂报适连日天寒云色凄黯书问填委意思荒忽勉作此纸惟祝加爱不宣壬申十二月望某启上
　　又
　　黄精逺寄极荷某巳造直掇寄近村三十里然古人既死漾在尸陀林中刘伯伦常以锸自随曰死便埋我杨王孙以布袋褁尸入穴则去袋此皆逹人大观能辨真假不流滞于三涂一防冥灵自有去处如此殊觉今日多事不免见笑于大方之家也但吾儒以孔孟为宗师棺椁衣衾不敢废也
　　又
　　某启老兵至辱恵问勤勤词语超胜三复叹仰就审日来法体安穏某衰年乆处遐方粥饭之外有以自乐海外风涛渺然人情物态乆亦安之乃知华严重重世界十世古今不离于当念而摩诘老人掇移妙喜世界不为神通坐想姜山长松蔽道流水涓涓如在目前耳吾师一向安闲经禅之外必有妙句幸时见寄恵笋干时时咀嚼未防乡味余人并无能及黎香仅有四両供佛之外或同志相过时爇一瓣便如坐寳陀山与白衣对谈也
　　与胡邦衡书
　　某顿首儋崖虽不乏便小海之隔风波亦可畏惟是跂仰未尝少忘也郡中附至四月中所惠书并玉友鱼醢深用感戢玉友履此风涛烈日而色味殊不少变信乎其能耐乆也仍审即日起居增胜吉阳天下至陋穷处今学者彬彬知所尊仰何陋之有刘賔客作谪九年赋意谓阳数之终当变况吾二人巳逾一纪天道好还但力行一忍字需之象曰君子以饮食宴乐若能日饮醇酎不辜此风月则无入而不自得也相与勉之而巳不宣某顿首
　　又
　　某启近因许秀才便舟附手书并麫庵昨日有自昌化来者云尚未行甚悔轻付也春暄伏惟起居佳胜春后殊无好懐此间杂花如桃李亦罕见之意天地中和之气至此尽矣言至于此亦似可笑前所寄六咏欲易三两聮今冩去幸因的便却付前本也北耗杳然家间所遣人至今未到一身寓此日有意外之虑然刘伯伦以锸自随死便埋我则又释然耳出无友之説诚如东坡所云近黄舜扬秀才巳到书馆相近得此一士少慰孤寂防下士人如向携公书来及小裴气象巳超胜乃知诗书醖酿之功亦大矣仲尼叹道之不行欲乗桴浮海又欲居九夷岂虚言哉武王克商封箕子于三韩至今为礼义之国吉阳之居公之不幸而一时士类之幸也三月三日某启上
　　又
　　某顿首盛介至辱真翰三复感叹不容于懐欣承履兹庚伏起居增胜昨防惠丹固璀璨精华非止扶衰而巳然亦未敢遽服者不知和国为何人六月二十六夜忽脾疼异常天明方止而镜中形容觉瘦瘠异常心甚疑之是夕忽梦三道士来黄冠予若将起程北归者道士邀仆于去城六七里间授与道书两巻云是司马子防养生説仆不暇阅纳之懐中临别最长道士言我有丹四粒蔵之松中将取以授子仆以担杖巳行不及翌日问赵主簿长沙人和国为谁赵云张丞相封和国公始大感悟蔵之松中者松为十八公神固告之矣晨起焚香作礼先服白丹一粒其余不知可继进否两日气象巳如旧岂残生未即埃溘有同涂之幸欤不宣某顿首
　　又
　　某顿首前月末黎下班转致中秋所惠书欣承善逹吉阳粗巳安居不胜慰喜嵗律遒尽元正俯临贤君子道泰之时伏惟味道之腴知徳之奥起居佳胜某衰苶如故自九月初乡民不靖郡县扰扰至今想巳流闻郊赦虽有检举之文仇人在朝固巳絶望死生祸福定非偶然中间得李守书云吉阳羊米特胜诸郡鱼蟹亦不论钱有此数物人生更复何求况君子无入而不自得想琴书自娱不知身在万里外也承喻易説叙引固当如命然拟非其伦则不敢当已勉作数语俟左右北辕面纳余冀自重不宣某顿首上
　　又
　　某少恳近逢时托撰军学记虽已勉强撰得巳下手刻石矣但昌化军学记五字欲得邦衡作汉比已令停刀笔以俟幸速得之恃爱忘率尔悚息之至元衡未中第才业人望如此后必中耳令嗣想不废学异时必能继公清风也令郎气象可喜为胡邦衡子而命又与仆相似它时寜为防人必不为佞人也呵呵似闻庐陵书来尊少俱康佳仆家书不出此月必至只影万里颇有意外之虑去秋人囬令津遣三両老妳婢来孟坚不在家不知小儿能办此否得孟坚书颇能不废学抗论甚伟某已冩书一幅忽蜀僧行宻至袖出寂照庵三字如获至寳余俟后便某再拜
　　涌月阁三字森然如入武库见古剑防凛然如覩正人端士之容即已付郡侯而前牓及仆恶札彼以人情不肯亟换须俟从容耳某再启
　　又
　　令郎气象不凡又朝夕侍侧日闻妙言异时未易量也某猥恳中间在琼管作双泉记君前携去副本意欲得左右作汉文虽不工然古之碑碣赖字画以传逺者多矣漫装界巻子一轴风和日暖或不惮烦承兴一挥洒之幸甚某再启
　　又
　　某手启昨顾廵检行奉记伏承老人以夀终想人子之痛岂易堪忍况吾友至性过人幸勿至伤生尼父每以中道立教载在礼经过此失礼意况五十嵗以上血气不比少年时吾徒处忧患之际又瘴疠侵其外惟痛自裁抑乃免病苦至恳至祝近縁议者传仆擅离贬所见在清湘出入王安抚家诸处虽已申奏见在本军城里居住而诸司尚以为疑阴遣使人直至昌化缉探节前至此今巳囬矣度此报至朝廷必已释然曲折符尉知之此不详具八十老人死自其分耳年来亦觉顿衰歩趋无力心志健忘聪明不及前时矣又縁为文字纒扰晨起尝晏坐而喜抄书以此不得全功于链养但絶欲十四五年色身尚强耳十一月九日至节是日戊午乃仆本命作小醮青词末云涤除览悟色境之皆空専气致柔冀形神之俱妙大畧如此览封州书感叹不可言或以仆近日动静一寛朋友之念也丹砂甚妙为更求数粒古人云内丹既就外丹自来岂其然乎偶此便甚的因致此幅纸不宣某启上
　　又
　　某启某老病日益衰瘁加以羣嚣未靖杜门待尽以此乆不通书唯是怀企道义未尝一日忘也吾徒忧患至此古今罕有如仆老病死自其分公今遭此家祸更宜以逺业自重勿过悲伤居瘴烟之地血气巳耗七七之后冝茹荤鲜以助真气凡居防有疾饮酒食肉圣人所许儋崖瘴毒之地独不比有疾乎
　　又
　　某启相望不逺而风涛汹然乆不承问动止此心倾仰何可胜言仲夏酷暑起居佳胜某老病如故日夕汛扫此心时至即行非如吾友盛壮之年前程万里惟祝乘此闲放尽为巳之学至处忧患之际则当安之若命胸中浩然之气未尝不自若也邦衡岂俟鄙言仲尼作易亦専论此事困刚揜也险以説困而不失其所亨其惟君子乎剥必有复否终则倾邦衡素明此道需之时则当以饮食燕乐仆之顽鄙又垂尽之年惟知生死事大无常迅速故汲汲耳此间为况甘君必能言之仆自去年四月家僮至复杳不知消息舶船今嵗无徃浙者亦且任之古人以离火宅弃妻子为胜尚子平之徒是也吉阳气候与昌化不异君子无入而不自得千万勉之不宣五月某启上
　　涌月二诗极超胜本不欲出而光芒万丈孰能遏之它时録本付陈氏永为海外之传不但蔵秘箧笥间也
　　又
　　某启相望隔小海风波汹然冝相忘于无相忘也杪秋气爽伏惟道体超胜患难至此正是着力处想宴居有以自娱动则观书以广智静则息念以存诚赋诗一首弹琴一曲古人困而能通用此道也江西必续得近耗封人消息何自而来周机宜何人哉人情物态近益可畏不宣某启上邦衡学士老友
　　又
　　某启甘子行尝奉手函谅巳尘视日来烦暑伏惟起居佳胜某老病如常儋崖天下至恶弱之地吾二人居之能不以为陋内有黄巻圣贤外有青衿士子或一枰之上三酌之余陶然自乐是非荣辱了不相干故十五年之间虽老而未死葢有出乎死生之外者符子海外有识之士防而有才相从逾嵗如一日想能道仆起居之详舍人公相见为仆致意三防惠醖此意厚矣念正牢落未能致一物修城立寨一劳永逸尚何罪乎闻太夫人防事须俟公归甚善甚善不宣某启上邦衡编修老友
　　又
　　某顿首使至辱惠真翰深佩雅意相望虽若不逺而山海之隔不啻弱水人情险过于蜀道去冬尝作书不敢轻付即日恭审台候佳胜某老缪椎鲁不文过辱宠示太夫人行状俾之着撰伏读赧然此非老于文学者其谁敢为然邦衡名节凛然老朽得附名其间岂非幸愿但此文须少从容若止述妇人闺门之行其他畏避而不敢言则非仆之志岂足以慰士友之望邦衡之心哉无由面谈切冀保重不宣某顿首
　　刘梦得谪播州栁子厚以禹锡母老愿以栁易播是时裴晋公在朝言陛下方以孝治天下愿俛从其请禹锡遂移连州今闻邦衡有奔防之请不知大臣中亦有慨然如晋公为开陈者乎今冬郊恩邦衡归有期矣愿益自爱某又上
　　又
　　览机宜公书超然如见其人亨仲亦蹈竒祸葢非偶然深于术数者能言之一切顺受更有何事仆年垂八十喜进者尚下石不巳所论无根却非庙堂之意既言仆擅离贬所见在清湘言者亦得之传闻使有意见害欲加之罪岂无名乎然一犬吠雪百犬皆应连月人情大有可笑置之勿复道也年来衰頽歩趋瞻视皆不及前时但心志尚强耳清河时闻动静然谨不欲以无益书问累之茂逺竒士仆初南迁过临川预以书戒其勿出渠囬书慨然反出十余里外相迓清谈终夕倾倒然中间消息甚恶心不以为然今闻机冝公所报悲怆不已如此人者世岂多有造物不仁何夺之遽耶如闻秦国却能稍寛老人平时防禅于梦幻死生是第一义但子母之情岂易割邪但渐逺渐忘耳机冝公数诗皆妙作忧患中陶冩性灵实赖诗酒张第刘昉杨愿皆恶病而殂孰谓造物果无心耶老懒加之畏祸又善累人皆不敢作书近又縁虚惊取平生朋友书问悉付丙丁已而又怅然如邦衡往来书亦不免为煨烬矣如诗文它日尚可求也某再拜
　　与陈伯厚书
　　某启自辛酉度岭今十四年矣前此郡县皆遇善友不复有流落之叹近縁吕帅到任小人歆艳意望超擢皆有陵借之意平生守道遇所当为虽鼎镬刀锯在前不避赖上天眷祐背我者殃害我者亡而祐我者昌以此处之澹然至于老兵不过抽去数卒无所损益但小人观望鬼怪百出未易笔舌陈也政使赵瀳之言得彻庙堂并诸司自可一笑前此固知足下必来愚意老率之言先入于诸司以公与仆厚不能无过虑葢为吾友虑耳今田宪既深知公似可无疑矣
　　与王彦恭书
　　某启去冬忽郡中备坐省劄勘防在与不在本军兼行下一宗行遣事虽无根而诸司络绎郡遣使臣防服察探人情恟恟观望百端至今逺近知友无一人敢通问者今日初方有人北来者士友亦节节通书言事巳明白还公元官复知雷州闻之而喜可知也过去事不复具述因祸得福事岂偶然想今巳到家种种如故矣即日伏惟台起居万福某老病如故年防八十直旦暮人耳未知何时握手相从一笑耳想庙堂深察旦夕必有帅漕之除岂小郡所能淹留耶仆年来衰病傍无一人不免取最小儿孟传若来不出今冬未知人事又如何峡州亦不知音耗自公行后所传多端不可具述大抵幸灾乐祸者多不足怪也公气却一向安乐吾徒但能寡欲自可无病彭祖云上士别床中士异被服药千裹不如独卧此最要言海外近颇扰扰琼州黎人反叛见起兵诛讨未闻平荡吉阳累政不得人百姓无告澄迈令黄璋权郡诸司按发现在海康取勘诸司差到武徳郎王庚近又为士民所诉渠不胜忿又申奏朝廷及诸司言结连陈适兄弟谋反兹事体大闻琼司已収留二陈矣皆异事也向热千万自重不宣某启上彦恭安抚老友乙亥三月二十一日
　　答楼仲晖书
　　承寄示宣城父老王霖等申状读之恍然既感且叹仆顷守宣城无惠爱及民今巳二十八载矣年垂八十死在旦暮自度此生不能再当郡寄以抚循斯民又道路隔逺不能效朱仲卿死桐乡东望双溪叠嶂之胜感叹而已因见诸父老为致此意惟祝率励子孙仰事俯育为士为农勉为忠孝戮力以事田畴先期而毕租税立身扬名以显父母是所望也
　　与胡邦衡书
　　人情恟恟想杜门饮醇与仆况味同也自去冬縁王彦恭事惊忧不小数日所传朝廷已察知其诬王尽复官复知雷州了城壁人情陡变凡知友半嵗不通问者连日踵至可付一笑耳邦衡忧患重重冝有以自寛清心宴坐絶欲忘縁庄老吾师也其余经史且可拨置仆今年七十有八平生万事足所欠惟一死耳年来诸况如故但腰膝无力然平生故人死亡畧尽通封川书为转求丹砂实济扶衰之用某批孙女乃孟坚次女年未及笄亲期能稍缓为幸葢不可越次故也
　　又
　　某启乆不通问实以小人窥伺者众不欲以无益之寒温奉累也日来起居佳胜今早林令自琼州专人报秦公十月十八日殁故前日赦文不见此公阶位心知如此今果然也仆巳为太夫人撰得埋文其间有难囬避者前巳为上浄本须面纳也前日赦文固知非渠意想宅上自有专人至矣某老病遂有复见松楸之望度不出二三月间必有朝命可即促装也惟保爱是祷不宣十二月二十六日某启上
　　又
　　十二月二日防恩检举移郴尚未被受省劄至即首涂矣邦衡旦夕必有指挥幸加鞭相遇于雷化间幸甚切便促装勿以细故滞留也昨日一报尤快意谨纳上埋文漫草就不能尽襃賛之意望不外垂喻余非面见莫罄所懐某启上三月二日某顿首
　　又
　　前奉书并铭文乆矣中间人情尚未坚决故不能无过虑今似稍定桧党畧尽先太夫人铭志輙以奉寄然犹未可示不相知者仆巳有郴江居住之命然未得省劄姑忍待之不知邦衡已得移命否此无可疑但促装旦夕必至或传已得家书须令人计防省劄昨早得小儿书云正月十八日已遣两兵今犹未到不知帯得公文来否递中恐浮沉耳某少恳近以邦人欲得儋耳庙记漫撰成念非邦衡妙翰无以增润骫骳之文幸辍少刻一挥洒之仆得公文即行前途定期少欵四月十日某顿首上
　　台眷均胜过儋或仆已行即便可入行衙少驻也天气正热须早行日中少驻也某再启
　　又
　　仆平生故人如萧振贺允中皆巳擢用前日不合通书十二三人各皆被召如陆升之乃倾防仆与孟坚者今巳勒停编管雷州天之报施何如哉孟坚已复官归矣
　　与吕仁甫书
　　某顿首一别甚乆遭罹祸患不复具言近闻还朝寻复旧物方深慰喜俄闻复有投闲之请殊不可料中间承书曾未及报乏便因循殊愧惕也即日伏惟台増胜某防恩近徙脱瘴疠之乡固已厚幸幸不可数亦且安之死生祸福固巳素定如吾仁甫才识学问岂能终阨之乎处忧患之际政须勉力想旷懐逹识不俟老朽区区之言也宣城仆旧所临仲又仆故人也衔觞道旧想有足乐至于覧观溪山之胜追继隠侯之妙作时或见寄一洗胷中万斛之尘诚所望者连发乡书目昏手颤不尽所懐不宣某顿首上仁甫郎中老友












　　钦定四库全书
　　庄简集巻十六　　　　　　宋　李光　撰序
　　闲乐先生奏议序
　　议官御史专以犯顔婴鳞排击奸邪为职若论而不切则不能起人主之意辨之不早则不能折祸乱之萌建中靖国初太上皇新即大位号召天下名贤聚之朝廷自执政大臣下逮防阁之士皆极一时之选故殿中侍御史陈公伯修其一也是时蔡京方为翰林学士承防虽明智之士未能知其必乱天下也公独慨然论奏条其过恶章凡四五上而不已且曰若果用京则治乱自此分祖宗基业自此隳臣非自爱而忧之盖为陛下忧为社稷忧为天下贤人君子忧未防京遂为执政尽逐异已者固宠市权荧惑主听握国柄者防三十年谏争之路自此塞絶卒之强敌肆虐生民涂炭公之言始效于此可不谓先见之明乎司马温公志吕献可墓称其论列王安石于海内归重之时人主信任之际以谓明逹先识已所不及若伯修可谓无愧于斯人矣某尝恨今世士大夫徒知称诵陈莹中而知公者尚鲜岂非造膝之言秘不敢传乎古人之称死而不朽者如臧文仲既殁其言立是也韩退之作谏臣论曰入则谏其君出不使人知之者大臣宰相之事若官以谏为名宜有以奉其职使四方后代知朝廷有直言骨鲠之臣顾不美欤公既殁其子某乃集録平生遗藁得奏议十有五篇以书抵武林张子韶求予序冠其首子韶曰伯修立志如此一防党籍至老且死终不用凡有志于斯道者孰不恻然某虽生晚幸及识公于三衢引接诲诱待以国士今二十一年矣追惟平昔因然而书之呜呼君子小人不两进邪謟得君则正士危理势自然无足深慨公虽流离窜斥终身抱不遇之叹于今望之凛凛尚有生气而彼纷纷者果安在哉覧是书者亦可为持禄养交择利畏祸者之戒云绍兴三年八月二十日上虞李某序
　　记
　　养生堂记
　　予兄徳充寓居越之余姚实在龙泉之北江山映帯最为胜壤尝于南偏作堂爽垲而深隠外不假防池苑囿之翫内不列琴书图畵之观萧然一榻而日防息其中吐纳导引以求长年因牓之曰养生客有过而问曰子于治生则信有术矣何自而知养生乎徳充曰嘻子乌知治生使子而知治生则可与论养生之妙矣予今燕坐一室心超三际方以形为舍宅神为主人灌潄乎玉池之清泉以溉丹田呼吸乎牝之冲气以营尺宅锄胷中之荆棘而梨枣生薅害稼之稂莠而嘉谷植子视予之养生果异于治生乎客无以应某方谪处南荒书来告曰予辟养生堂世俗之人或以为疑予虽告以大畧意有未尽汝其为我记之某自少年喜阅道书防走四方延见方士多矣神仙之説虽传记偹载然皆虚荒幻怪不足考信自陶隠居以正一之道授王知逺潘师正司马子防皆蝉蜕而去然其法后世罕传惟抱朴子论最简而易行者其説以住息为妙葢息息之中神气相合如婴儿之处乎胞胎及其至也如释氏之入定六根皆废心想都防胎从复气中结气自有胎中息然非真积力乆功行俱圆者未易到也世人不能捐弃外事澄心观照而日奔趋乎是非利害之境遂使气自出入乎内神自驰乎外神气各行子母不相守至于夭死者非不幸也古之善养生者莫如广成子庄周之书载黄帝问答之语最详摘其要言曰无视无聼抱神以静形将自正又曰汝神将守形形乃长生老氏五千言虽泛论道徳之防其要言则曰谷神不死是谓牝牝之门是谓天地根绵绵若存用之不勤此二者皆胎息之门户也徳充学道垂三十年平生寡欲无所嗜好悟厚禄髙位之伤徳故每安于卑官知珍脆肥浓之害性故自甘于藜藿以慈俭为可寳故无侈汰之过以朴素为可尚故絶声色之娯今以从心之年白须红颊浮沉里巷无一不如志者虽使不知吐纳咽潄之理固可与数子争年而比夀矣尚何慕于彼哉虽然广成子修身千二百嵗而形未尝衰老氏则跨歴商周至秦莫知所终又有深于此者西域圣人巳成等正觉视身犹浮云斯须变防惟圎明一防歴刼而常存今大乗诸经偹载斯事徳充倘兼修此道暇时访寻禅宿叅透西来的的意则飞行自在出没去来真逰戱事古所谓神形俱妙殆谓是也某去乡四年忧伤困悴有他人不能堪者徳充万里致书必以此道过相勉防且有白首相从之语覧之凄然因书其末以见区区之志异时倘遂生还将筑室泥湾之上风雨对床其必有日矣绍兴甲子孟夏几望藤州寓亭北某谨记
　　琼州双泉记
　　洪范论五行一曰水曰润下作咸山者水所出海者水所钟莫崇于山莫卑于海故海中之水无不醎者自雷渡海而南曰琼琼本海中山耳而双泉之井独冠于二广岂其源渊所禀得天地粹灵之而不资于海邪陆羽茶经论水云山水上江水次井水下又云山水乳泉漫流者上江水取去人逺者井取汲多者双泉在郡之东北隅冈峦囘抱泉谽窦间其发源甚微初为小池澄清澈若氷鉴不见其流动之形葢所谓乳泉漫流者也郡人初不知贵苏公端明南迁过琼酌水而异之徃告其人而郡守求亭名与诗遂名其亭曰泂酌且留诗其上绍兴乙丑予自藤江再贬海外以三月望至琼众指双泉之胜乃葺居一日尽出积水因得详究二泉所从来盖一井而有两脉其一自西南其一自正北皆濆涌而出水既渇泉益湍驶因各盛以器皿色味初若不可辨乆之众皆谓西南来者尤清甘然后知只尺而异味者非虚语也泉自小沟南走十余歩溢为方池又自两龙口入下池则泉之觱发者益众水益深广每当暴雨涨溢众流散漫灌注于外四方之民无男女少长挈缾罂就浣濯者无昼夜常满双泉之名闻于逺近实自苏公发之旧传有白龙尝露脊尾气浮水面询之故老以为信然苏公既不载然亦莫有见者独惠洪记注间一诗其畧云异哉寸波中露此横海脊举首玉箸挿忽去银丁掷大身何时见夭矫翔霹雳谁言背大更觉宇宙窄语虽不凡然决非苏公诗龙之有无固不系水之美恶今所在潭洞池井以龙得名者其神灵或能兴云雨而未必皆甘泉也葢水之有源其畜必深畜之深则其发必逺其为龙神所宅焉无有疑者易言山下出泉防禹贡载禹之治水之迹亦详其所出葢水之发源不过桮勺间及为江沱潜汉为渭为洛则贯穿中华横絶呉楚非有本者能如是乎世所称甘泉多出于深山乱石中好竒之士至穷探逺讨不惮岩壑之险攀縁上下然后得之今乃不出户庭几席之上清流滉漾影揺牕扉潺湲之声夜到枕上风月之下毎与客把酒徘徊酌泉而歌之曰泉之泠泠兮以濯予缨泉之湛湛【音沈】兮以洗予心朝资予之食饮兮暮伴予之孤吟或泛流桮或横素琴予既寓居之乆矣日渉浅而汲深咽潄元和涤除烦襟玉池生肥兮沙砾变金凛氷雪之绕齿兮何瘴烟毒雾之能侵邪歌罢輙欣然自得忘其身之在万里外也独恨海外险逺不得与惠山虎丘南零诸水同列于图经非苏公一顾之重则斯泉也委于荒榛蔓草间饮牛羊而产鼃鲋矣流俗所传既多怪妄因志其本末使后来者有考焉四月七日上虞李某记
　　昌化军学记
　　学校王政之本也三代至治之世未尝无学皆所以明人伦崇教本长育人材而化成天下也周衰至春秋之际学校废缺虽齐晋之大国晏婴叔向之贤未尝一及于此鲁独僖公能修泮宫而诗人歌咏其徳郑惟子产不毁乡校而仲尼追称其仁葢古之学者以圣王为师而专师孔子则自邹鲁始当时诸侯虽不能尽用而四方学者如孟僖子之徒皆翕然从之升堂入室至于三千难疑问答其畧见于论语至自卫反鲁然后乐正雅颂各得其所而三纲五常之道赖以不絶无他学故也故孟轲以谓自生民以来未有如夫子又曰以予观于夫子贤于尧舜逺矣岂过论哉自汉以来其道益隆虽天子之尊躬执荐祼非道师万世言法天下畴克当之我宋之兴崇儒重道圣圣相承至仁宗皇帝始诏大臣问以治天下之道当时条对咸以学校为请熈寜元丰以来继志述事弗替益隆乃辟成均乃建辟廱党庠术序逹于海隅可谓盛矣逮主上中兴和戎偃兵天下寖以无事乃诏中外谨庠序之教复太学之制旁逹郡国靡然向风唯海南地处遐裔虽屡更俶扰而是邦独不见兵革里闾之间晏如承平人知教子家习儒事青衿之秀日以增盛毎诏下羣试于有司者至三百余人然旧学庳陋傍迫居民人士每病之也先是城之东南隅郊原迤逦气象轩豁黎阜拱揖昌江映帯实占一郡之胜至是人谋筮实协实从诸生献谋工徒输力富者效其赀贫者尸其劳郡守陈侯适亦乐从之期年而新学落成且于民家得古肖像华冠象佩逺合邹鲁群贤从祀取法上庠御书有阁讲説有堂斋祭有室诵读有舍宾客之位附于三门缭以周垣崇以列防下至庖湢莫不毕具固足以激奋士心作新后学士之周旋其间者且将磨揉迁革日趋于善变岛夷卉服之陋为弦诵礼乐之乡防祭冠婚无悖礼之失禨祥巫觋袪习俗之蔽使一变而至鲁再变而至道将必由是启之昔苏公端明谪居此邦有逰学舍诗云摄衣造两塾窥户无一人邦风方杞夷庙貌犹殷因先生馔巳阙弟子散莫臻葢叹之也今相去五六十年间文学彬彬不异闽浙予以放逐至此时得与其士子相从文字间而王霄诸生又多及见前辈喜与迁客防一日抠衣踵门以学记为请念方衰病乆废笔砚屡辞不获因书其经始大畧如此异时长材秀民业精行成登巍科膺膴仕者继踵而出则予虽老矣尚庻防及见之绍兴二十二年嵗次壬申十月庚子上虞李某记
　　碑
　　儋耳庙碑
　　昌化军古儋州也后汉四裔传载儋耳国最恭顺其俗皆镂其颊皮如鸡肠垂之连耳因以为号非自然也夫人冯氏生隋末累世防勲有平防之功建国开府比古诸侯夫人讳冼五代伪刘之世封清福夫人绍兴乙亥诏封庙额用太守陈适请邦人敬事之过于南海城隍二神旧城去今庙三十余里日湳滩常有水患一夕人见夫人具畚锸躬率人夫迁之工毕而人不知今凡二百余年地形爽垲东望黎阜下临长江百川灌注濒海而水易泄故无旱涝之患虽地狭民贫而酒茗皆资之舶舡土宜藷芋民资之以为粮歉嵗惟食藷藷有二种大者径尺丰嵗防不论钱故防年不见丐者虽无富民而风俗俭约妇人不曳罗绮不施粉黛女子自少小惟缉吉贝为生故多跣足冨者穿履韈而已苏子瞻尝有诗云冯冼古烈妇至歌此送迎诗近年风俗稍变葢中原士人谪居者相踵故家知教子士风浸盛应举终塲者凡三百人比徃年防十倍三郡并试时得人最多夫人生有功于国没能庇其民天有水旱民有疾苦求无不应每嵗节序羣巫踏舞士女軿辏箫皷之声不絶者累日自郡守已下旦望朝谒甚恭必有神灵以镇一方而为之主宰旧説二广葢阴中之阳故男子弱而妇人强男子多坐食于内而妇人经营于外岂其然乎绍兴辛酉十一月建寜军节度副使李某得罪于朝三贬而至乎儋丙子某月天子推旷荡之恩北归有日矣邦人父老丐予文以记其畧因念谪居之乆防冒烟岚脱于万死天地神灵实祐之谨躬诣庙廷再三稽首碑而铭之曰　国名儋耳古所传镂如鸡肠耳垂肩夫人冯氏忠且贤锦平乱功晔然爰择休壤美水泉居人按堵城池迁黎山拥抱完且坚邦人敬事乆益防年丰米贱佳吉蠲歌诗送迎巫蹁跹
　　辞
　　感春辞一篇为自然使君作
　　有美人兮天一方秀外而慧中兮体便姢而生香腰支婀娜兮曵六铢之仙裳表倾城之巨丽兮施粉太白增之则长瞬明眸而流盼兮莹秋水之清扬良辰胜日宾客满堂忽歌喉之宛转兮声遏云而绕梁异巫山之朝云兮徒见梦于楚襄怅尤物之不可乆兮抚衾枕于空牀耿青灯之闪闪兮怨秋夕之未央记音容于彷佛兮掩涕涙之浪浪于时烦暑既退防露宵零风萧萧而入牖虫唧唧而悲鸣徂清夜于兰房収乱志于短檠虽冥冥而罔觌犹依依而奉承嗟予生之耿介兮视死生于虚诳慕壮夫之猛烈兮悟释氏之真妄浩歌径醉饮醇啜醨我兮为客彼得所归焚香清坐神气相随有来唁者一笑而挥之
　　铭
　　吴伯成推官晦堂铭
　　至阴之原日行于冥升于九天物无遁形圣贤体之用晦而明谷虚能应水静则清政恶察察善无近名如处重闱以观户庭惟伯成父皎皎夙成老氏和光舜曰勿矜以此事上貎肃意诚以此临下气和而平我作此诗为座右铭
　　姜山静凝院钟铭
　　上虞余姚之间青山盘纡寒溪漫流中有招提曰静凝院僧仲珣实嗣南山下惠通律师讲席有众千指香大浄供人天所依爰作大钟以声旦暮羣聋六时有所归仰旁震万壑声闻九天幽途苦海无不解脱于是珣以书抵里人平江守李某求铭以识其上乃为铭曰　我观世人逐物防真莫觉莫悟三界沉沦爰有大雄独振宗风雷震霆击警世昏聋天鼓既动罪垢俱空平湖之傍姜岭之巅其山峩峩其流防防我铭斯钟可千万年
　　等慈寺钟铭
　　等慈寺于上虞为大伽蓝庆厯中咸润师所创建经方腊之变金碧之区鞠为草莾越二十一载有僧首妙智大师志逺始出其衣囊与其徒法常兼募众縁经营而一新之师既以大厦安四众又欲以鸿钟警六时悲愿既深众应如响于是防择吉日精求良工得冨阳人陈诚稽合律度范模阴阳凡用铜三千六百觔髙广之数厚薄之齐咸适厥中将以觉昏聋灭罪垢迷法性者寻声而顿悟沈幽途者闻响而解脱其功用岂不大哉实绍兴辛酉九月某日也邑人李某覩兹胜事随喜结縁乃为铭曰　诸佛出世开方便门引导众生莫防声闻爰作鸿钟以警朝昏灭除罪垢诱掖善根众生愚痴沦堕幽扉旷刼长夜永无出期天鼓一动若轮息机如雷如霆渊逹幽明声来耳邉不于空生若梦而觉若醉而醒众真羣魔稽首耸聼
　　转物庵铭
　　世尊语阿难曰一切众生从无始来迷已为物失其本心为物所转故于是中观大观小若能转物则同如来嗟夫学道之士以成佛为难则一切众生无复有得者以为知易则世尊大慈大悲经厯尘刼受诸苦恼至于歌利王割截支体不生瞠恚犹不了悟其余大弟子及诸菩萨方修行之初或投崖饲虎断臂燃眉立雪齐腰如是勤劳然后乃得未有自凡夫径超佛果者譬如瓦砾欲成黄金虽经百链终不能成若销金鑛则鑛尽金现是金在鑛中必资锻链当知一切众生各有佛性无欠无賖非专苦行非离苦行若契本心则苦行如握土成金若不明本心则如黒月履于险道当观人与非人性相平等妄情不起真心徧知特在一转之顷耳昧者不知乃欲除烦恼而求菩提舍无明而求佛性不知烦恼即是菩提无明即是佛性失其本心去道愈逺我今自念此身流浪浊秽渉世不止卒蹈大难昧其根尘为物所转无有了期于是宴坐一室反观自性六用不行虽有去来随有不昧因牓所居室曰转物而为铭曰若能转物即同如来咄哉瞿昙诳謼痴獃物无自性我亦非有转者为谁徒劳心手知无自性复是何物瞥起情尘扪空揣骨此庵无所住者何人具顶门眼试辨踈亲
　　端砚铭赠六十五侄孟容
　　紫渊之精膏润不枯以畀犹子旌其勤渠杜门著述如汉仲舒期汝褎然飞声天衢
　　孟坚砚铭
　　端岩之珍玉徳斯具秘蔵深渊如士未遇出为世用匠石一顾温润中涵文彩不露伏膺寒牕守此直素研穷经史讲磨世务伸纸落笔三峡倒注丹墀纵言青缓歩収功翰墨繄汝之助
　　孟珍房相様砚铭
　　端溪之英非黒非赪方其未用也匣而藏之以瑞其家庭及其为用也波涛汹汹一挥而成文字之祥皎如日星人皆诵咏众所推称老人志愿如此汝其勉承当务实学毋事虚声
　　孟珍端溪方砚铭
　　端溪之石非黳非赤斲为汝砚斯文是力唯古圣贤是鑚是研飞声丹陛落笔万言
　　孟传砚铭
　　席上之珍鑚之弥坚曰吾衣鉢尼父所传孰为汝师南极老仙匣而藏之以畀曾秉徳之操如石之坚种学绩文以磨以研治吾墨庄若农服田卤莾防裂其报亦然我铭斯砚以贻孟传方寸之地破暗发防防滴之水膏润无穷溢为江河升为云龙匣之藏之不敢妄用以全其功
　　赞
　　老人星赞
　　晋书天文志云老人星常以秋分见于南方或曰南极见则夀昌世人多图其形像配以灵松鹤三物程公给事伯防顷于维扬得是畵归为致政中大夫生朝之夀且命友人李某为之赞云　我闻古之真人服气餐霞骑箕登天惟世耆耋上应星躔清秋既分云月娟娟晨见南极其光然瑞公家庭非云非烟惟此老人矍铄蹁跹积徳行仁克生忠贤防衣侍侧玉润金坚如鹤在松如巢莲或金章紫绶出入乎黄扉紫闼或芒鞋幅巾徜徉乎水涯山巅阅世三百与此三物而周旋者乎
　　正献祁国杜公畵赞
　　正献杜公正色立朝以不欺为忠尤抑侥幸凡内降与恩泽者毎积至十数则连封而面还之以是为昭陵所敬一时正人羣邪所忌公独左右之搢绅之士闻其风声虽千嵗之下犹足兴起其功利之及天下后世岂不大哉小人欲容身保宠者徃徃反举以相戒曰是特沽激取名耳呜呼悲夫公之六世孙师文寄示遗像予适有所感因再拜稽颡而赞之
　　于穆正献大节孤忠天骨秀防泰华倚空致君唐虞稷契防龙婴鳞犯顔蹇蹇匪躬夀考康寜昭明有融咄哉鄙夫朋淫党同谓天可欺谓俗皆聋曰位可窃曰身可容敬观遗像遐想英风揆路百日万世之功呜呼祁公
　　牧牛图赞
　　博白苏令汝文出此图相示二童子各牧一牛其一牛背上吹笛其一坡上箕踞而坐云是唐韩晋公笔晋公畵与族人干本相上下及位将相耻以自名当时固已不传矣然此本笔迹萧散自是名笔何必托之斯人哉因以书其后云
　　平原旷野熟视牛迹丰草长林随意所适彼二牧童逍遥自得阳坡箕踞牛背横笛咄哉慧蔵狂念未息孔鼻拽来费许多力
　　戯作金粟汤赞
　　我有一汤香味胜粥朝饮一杯和气满腹处处现身是名金粟
　　子贱舍人寄入定观音像因讃其上
　　惟观世音有感斯应防头宴坐如金在并法无起灭动不离静能作此观是真入定
　　不出赞
　　顔囘阨穷箪瓢自足扬雄草寂寞天禄嗟古圣贤遭此困辱我独何人敢怨颠覆杜门却扫转祸为福徳虽有邻道贵静独学当求巳言岂媚俗明牕静几助我幽读优哉防哉以俟其复
　　郴守江君画赞
　　望之俨然如临其民即之温然如见大宾曰守与令而亷其声曰清与白而避其名吾言岂欺既乆必闻后有良史秉笔而传循吏庶比夫上逸事而补阙文者也
　　病中自赞
　　今年八十百病相攻今夕明月炯然当空似我方寸不欺为忠得死牖下是惟善终虽四山相逼五蕴皆空唯灵光一防穿透地狱天宫咄甚唤作地狱天宫
　　郴州写真赞
　　此予八十嵗郴江所传众曰似之然乎不然若其气貎之轩然议论之凛然虽老而不衰者顾丹青之笔岂能得其全











　　钦定四库全书
　　庄简集巻十七　　　　　　宋　李光　撰题防
　　防李丞相所作顔鲁公真赞
　　子因郡圃忠义堂绘顔公像龛置其上军事判官东阳郑刚中记其本末详矣江西安抚大使李丞相复寄示真賛其词宏伟简严英风大节落落相望盖将友其人于千载真无愧矣呜呼士固重其死不幸生于危乱之间遭时变故将靡然而从之不有特立独行之士为世标率则偷生茍免媚贼称臣者何所惮乎后之登斯堂览公遗像诵江西之文庶知予区区之意因并书其后以风吾党云
　　防阎立本列帝图
　　右阎立本列帝图王贽家物后归吴珏仪仲予守永嘉日其子祖忠出以相示偶建安僧灵机善画人物尤工传神因使摹得之后有富公序防距今才七十八年而缣素断烂乃甚于前画或疑其非真然富公亲笔眷眷如此斯人岂欺世者哉绍兴丁已前十月防稽李某谨题
　　跋蔡君谟茶録
　　蔡公自本朝第一等人非独字画也然玩意草木开贡献之门使逺民被患议者不能无遗恨于斯
　　题富郑公奏议
　　郑公奏议畧览一二篇如聴咸池九韶之奏亦可见仁宗皇帝天地之大徳终始无亏如一元之气黙行乎其中但吾老矣时时焚香整冠以手加额愿汝辈遭逢圣主无愧斯文而已
　　跋再刋初虞世必用方
　　予观千金外台秘要诸方书皆前古圣贤有意拯救生灵其功甚大不可轻议但去古既逺分剂率用升斗有今人不能晓者初公和甫本朝儒医博学能文精通医术所着必用方最为有用五十年来中原士大夫家藏此书其间所居僻逺一旦老少疾恙难致良毉按方治疗无不愈者虽门类不多而包括殆尽信竒书也自兵兴以来北人多流寓二广风俗渐变有病稍知服药不专巫祝之事予谪居于琼偶与郡守论近世方术之妙无出此书者遂欲刋行因以所藏本授之庶遐方异域知医药之可恃稍加崇信则禨祥祷解之风不攻而自破矣绍兴癸亥二月初吉上虞李某题
　　跋陈元达鏁諌图
　　予观陈元达鏁諌图刘聪震怒于上元达慷慨陈说有不屈之状刘氏手防仓皇切諌庭下二人雍容救解其人物态度各有生意予顷仕中朝尝见此本今传摹虽多而不失真是可贵也刘聪盗据中原愍怀防尘之后海内痛愤忠义之士扼腕切齿义不共戴天况肯北面臣事之乎或者以此责元达不知所托昧逆顺之理以为邀时幸祸者是大不然元达本后部人方居贫隐约时为元海所知而聪尤显用之其忠于所事未为不顺也晋室之乱士大夫世受国恩如王夷甫辈平时祖尚浮虚以窃宠禄一旦翻然臣贼以至劝进固不罪也聦之失徳元达职为廷尉捐躯尽节鎻树而諌此与茅焦解衣以激秦帝朱云攀槛以悟汉成殆无以异其孤风胜韵凛然有古烈士之风固足以羞愧一时贪夫佞人之顔尚何訾云温陵康元夀暇日出此图相示遐想其人相与叹息久之
　　跋碧虚子纂经
　　庚午冬至后四日再阅一过碧虚子何人出入儒释道三教可谓博达之士矣自念平生交友未见其人其方外之士道家者流乎异时见潘子当质之
　　防维摩经赠羊荆华
　　昨所言维摩经字画精妙仆所寳藏今以遗荆华海外不知佛法公能留意于此日诵一巻以歳计之当得百余巻异时此邦之人薫染成熟悟真如之性造无生之理当自荆华始可不勉哉绍兴辛未五月十一日无碍居士
　　防许觐所藏法帖
　　世之学禅者虽云门洞山黄蘖临济诸家各有所宗其所传心印一也书法亦然顔栁之瘦硬欧虞之端劲徐李之豪壮各自名家考其笔意未始不同此论闻之前辈今世鲜有知者本朝惟蔡君谟天资超胜辅以力学遂为本朝第一惟蘓子瞻善论书可继君谟而气超胜不减二王近世惟江裒仲嘉作字得楷法不幸生宣和间书法弊坏之时莫有知之者今三衢尚有仲嘉子姓及碑刻而程俱致道亦善论书今皆亡矣予来海外昌化许觐善书其大父珏虽商人而喜与士大夫逰东坡先生与之甚厚作酒子赋赠之其父某遂累取乡举为南迁官好收古法帖其渊源所来亦逺予与之徃来至熟觐作字不俗然但知学东坡书粗得其形似而不知蘓公之书自二王诸人来故予尝勉觐力学以古人为师法然后知东坡字画有所宗也后生作字若知用笔意便如王谢家子弟纵使不能端正而气韵自觉超胜也予久处荒裔如逃空虚闻人足音跫然而喜矣绍兴乙亥九月下澣许子偶携此巻来为防其后
　　防所书华严经第一巻【绍兴丙子冬】
　　绍兴辛酉冬予得罪南迁防子孟传生才六年未能从行今二十一歳矣防恩近改郴江一日书来寄华严经一巻曰乡僧法久募士大夫如经之数各抄一巻自念八十之年目昏手颤字画欹斜贻笑同社复怜其勤恳之意不忍违之晨起盥手焚香日课才三百字凡十八日而毕重惟此经所説华严重重世界不可思议而吾家长者所着合论发明至理尤为简妙嗟乎世人流转无量生死昧其本心如吾父子隔阔既久忘其面目一旦相见即日豁然既知是父欢喜悲涕更无可疑亦如善财童子一念发心顿无能所自觉自悟本来是佛岂不了然哉
　　杂著
　　示孙文
　　少年欲励志操见世间膏粱子弟当以俭素胜之不起羡慕之心见居处华洁过度凉榭温室洞房窈窕则思顔子陋巷之安见人之盛馔甘脆肥浓则思仲尼饭蔬饮水之乐见人之佩服车舆犀象珠玉之珍则思子路衣敝緼袍之温若能置吾言于座右常作是观庶免鄙夫陋人之称见贤思齐见不善惕然自省则可入圣贤之域古人不难到顾力行何如耳
　　效庄周句法
　　蘓子瞻防年未读庄子因过外家程氏架上有南华真经问此何书知庄周书也公且饭且读因喟然叹曰吾昔年有见于此中口不能言今见是书得吾心矣自是凡意所欲道笔端悉能达之其为文虽不剽其语而源流血脉多自庄周书来如云白能见梦于元君而不能脱豫且之网能七十二鑚无遗防而不能免刳肠之患及作顔乐亭记云人能碎千金之璧而不能无失声于破釡能搏猛虎而不能无变色于蜂虿韩文公庙碑能开衡山之云而不能囘宪宗之怒能驯鳄鱼之暴而不能弭皇甫镈之谤如此等语未易槩举此正诗人所谓夺胎换骨法也
　　书李林甫传后
　　上尝谕侍从令各举所知逾月遂以姓名奏上人不过二人有防并引对宰臣秦桧曰士人稍众欲止令堂中审察量才与差遣予曰陛下以久在东南用江浙士大夫多前日靣谕侍从令举北方士人臣窃见侍从搜访中原流寓之士已具名奏上若各引对陛下观其人才察其议论然后谕宰相量才擢用庶几仰副陛下侧席求贤之意孙近探桧意不乐乃进曰近报蓝公佐等使金国回将入境大议未决朝廷多事侍从所荐几四十余人皆逺方小臣何用一一引对予曰更在陛下裁处上意稍不怿卒不引对今日偶观李林甫传事颇相类犹恨林甫傍无一孙近为助耳
　　舍黄蘖裴公真像【并偈】
　　宣州广教禅寺实唐裴公故宅黄蘖道塲二公像设存焉气韵森严笔法简古予守郡日命工摹得之顾私家不能严净适通公律师访予五松山一见若有防契因请留寘鐡磬堂或曰静凝学徒皆宗律教以南山为祖师得无异议乎予曰不然禅律二宗本相因依后学末师妄自分别昔寛禅师谓白乐天曰无上菩提者被于身为律说于口为法得于心为禅应用者三其致一也故如来所説大乗诸经以文殊为问答之首者皆明法身妙慧之门以普贤为问荅之首者皆明妙智之万行诸佛菩萨皆依此二尊者以为师范然后成菩萨之极果处如来之上乗岂有二哉通公志行苦卓识趣超然禅律并行不相留碍其必有得于此矣恐诸衲子尚有疑情对大众前复説偈曰　君看鐡磬堂前像恰似文殊对普贤更着白须裴老子夜深同听祖师禅
　　予作此文通公盖尝刻之石矣字画既不工又镌刻失真师意每怅然予以绍兴乙邜仲春赴官霅川师追饯至上虞临别犹眷眷要予书且砻石以俟仲秋几望其徒仲珣法嗣遣净人持书至平江言师以七月五日示寂坐逝呜呼师虽学律而于少林宗风尤所通解葢已超然神逰八极之外矣无足深悲者适予友人邹徳久相过因道师行业之美相与感叹徳久书实当今第一篆真行各臻其妙庶几师之名托此以不朽也五松居士李某题
　　祭马伏波文
　　维灵当东汉之初遨逰二帝君臣定交立谈之际帝欲征蛮在庭孰先公虽老矣矍铄据鞍纷纷谤伤过若风雨名垂日星照映终古某之心迹唯公可知迁流万里落天一涯孤防涨海寄此一身其卒相之庻防有神尚飨
　　寒食享祀祝文
　　伏以心存梓里每怀霜露之悲身处瘴乡乆濶苹蘩之荐虽闗山之有阻隔念防气则无不之輙竭愚忱躬陈菲奠具位积善在已受禄于天乡党推仁子孙防福恩深顾复虽愈久而不忘报在烝尝岂阨穷而敢怠牲牢肥腯酒馔洁丰顿辔南来恍若音容之如在叩头北望不知涕泪之无从尚飨
　　先兄二十五承事祝文
　　生也不辰死因无后每缘霜露之感难忘手足之情神如有知歆此家馔








　　钦定四库全书
　　庄简集巻十八　　　　　　宋　李光　撰祭文
　　祭江郎中子我文
　　士有隐居求志而志不获就行义达道而道卒不伸嗟嗟子我实惟其人文章气节迈徃絶伦傲睨公侯心慕隐沦跌宕文史若将终身我初识公严濑之滨白鬓红颊藜杖幅巾抵掌笑谈豪气如云愤世嫉邪羣嚣狺狺立言虽多意终在民呜呼哀哉公之志操凛不可夺救防众生甚于饥渇不知公者见谓强聒数对便朝词直意豁人谓才防公岂迂阔呜呼哀哉公在奉祠我处田里诗文徃来曽不我鄙期公对牀放浪山水岂谓奄忽赍志永已呜呼哀哉人之处世不过百年生死轮囬情感爱纒孰如子我去住萧然神防八极心徧大千呜呼哀哉我守永嘉携孥南奔道过鴈山岿然孤坟懐想清标精爽如存我欲有言呌号莫闻怳徘徊寓哀一尊呜呼哀哉四海之内孰非弟昆过者必酹奚必子孙呜呼哀哉尚飨
　　祭张龙图柔直文
　　维绍兴八年戊午四月丁已朔二十七日癸未具位李某谨以清酌庶羞之奠昭告于亡友防州府君龙图张公柔直之灵呜呼哀哉天之生材夫岂偶然或负其器业可为世用而卒于不试或已试不尽而中道夭阏者古人皆归之天嗟嗟柔直忠信孝友虽武夫悍卒皆知其贤曷丰其徳而啬以年呜呼哀哉我初识子倾盖握手惟其纯诚持以悠久故虽蛮貊可行虎豹可驯麋鹿可友其临民驭众虽教条不设而民之爱之如父如母嗟嗟世人厌常好竒任数设诈谓人莫知谓民可罔谓君可欺孰如柔直胷怀坦夷貎如其心燥湿莫移呜呼柔直早厠英躔中遭放逐既跌复振晚剖符竹蔼时休声如汉龚遂化被犷俗弄兵潢池卖刀买犊子之云亡邦失良牧如晋羊祜郡民巷哭行者望碑堕泪濡目呜呼哀哉我来江西实总甲兵入境之初书来欢迎孰谓奄忽遂隔幽明双亲在堂二孤惸惸我亦老矣朋旧凋零寓词千里有泪如倾呜呼哀哉尚飨
　　祭胡公文
　　维绍兴八年歳次戊午七月庚申朔二十六日乙酉具位李某谨以清酌庶羞之奠敢昭告于故徽猷阁直学士给事胡公之灵惟昔仲尼生于衰周志不得伸褒善贬恶困于获麟中遭禁锢微词久堙晚学末师莫覩其真天生硕儒迈徃絶伦强壮潜心白首知津发明纲领芟夷荆榛我为诸生识公成均道与世违众说日新衡山之阳寂寞之滨皷吹六籍若将终身晚遇圣主尧舜是陈入侍经筵献替咨询排斥异端诛击乱臣据经守正羣嚣狺狺一斤不复竟至沈沦泰山其頽无复斯人呜呼哀哉嗟我与公迹踈心亲我出公入有如参辰琅然书词诲言谆谆公既有子付以斯文死生旦暮曽何足云缄词千里寓哀一尊呜呼哀哉尚飨
　　祭孙昌文
　　维绍兴十六年歳次丙寅九月戊辰朔初八日乙亥具位李某今遣虞候陈武以酒食之奠致祭于故吏进义尉副孙昌之灵惟丁未之初汝方事予实二十年武林之变犬狼豺虎戈矛满前奔逃伏昼夜拥防脱予馋涎予之得罪台舆皂散如云烟汝独万里梯山航海从予南迁呜呼哀哉岂谓汝之一病药石非效竟至沉绵汝之生也能自刻励抄经坐禅今其死也必不冺黙沦堕九泉死生出没败坏相续理之常然予所恨者日冀勿药从予北遄今其永诀不可柰何必归之天呜呼哀哉荼毘归骨予敢忘汝属纩之言聊致薄奠防其有知享吾意焉
　　墓记
　　莫叔达墓记
　　建中靖国元年辛已予妹适余姚莫叔达越崇寜三年甲申十月二十二日以疾卒即其年十二月二十一日葬于县之双雁乡干溪之原是时予在国学每以不及见为终身恨大观四年庚寅遽闻叔达以六月二十八日卒予又窃禄河东自甲申距今七年而君夫妇相继不幸吁可伤哉况予与君为姻契盖有不可解于心者其生也既不得数与君逰其死也又不得临尸而一祭此重为可伤也叔达家世儒者少孤而立天性和易居家遇人与待交逰初终一心不为防昵厚薄故其死也亲故无有怨议既无愧于生死矣方吾妹之凶君始过冠遂无复有继室意平居蕴借有萧洒出尘之趣故其死也脱然如有所之复何愧于夭夀邪享年二十八讳彦逵叔达其字也曾祖政祖偕父易皆隐徳弗耀以明年政和改元三月三十日合葬于吾妹之域从先卜也生一子歳周而殇先瘗其母之侧予闻君讣得其死之详故其葬也述此以见其伤君之情且以纪其歳月云将仕郎晋州岳阳县尉兼主簿专切教阅保甲管勾学士李某书
　　杜府君墓志铭
　　杜氏故京兆人五世祖辇唐末习开元礼以本科出身仕至太子少保赠太师五季之乱南渡至防稽乐其风土因居焉正献祁国公以直道相昭陵清节照映一世于君为伯祖曽大父防不仕祖父式右朝议大夫父调宣徳郎娶莫氏遂为余姚人生七男子悉使从师友皆崭然有立君即第五子讳缜字伯玉宣徳君既捐舘舍生理益落君方少年能自刻厉读书昼夜不息应郷举又试于开封崇寜中朝廷以舍选取士君亦入乡校虽累占优等卒皆不售及既有子则慨然曰吾平生苦志而不偶者命也则尽以其所学授其子师旦师旦又能克成其志力学有闻负笈逰上庠一时名士多舘致之遂中绍兴二年进士第盖将大君之门使君姓名益显虽师旦之贤亦君善教之功也结庐近郊得江山之胜浮沉闾井间有以自娱客至未尝不饮一枰之上不知日之既夕也乡邻有缓急叩能随力赈贷师旦荣归君喜甚为文戒之畧皆忠信孝友立身行已之大节当以祁公为法可谓知所训矣绍兴七年四月二十三日卒于家享年五十有九以其年十一月甲辰葬于山隂县迎恩乡苦竹小坞之原从先茔娶莫氏生三子长即师旦今为从政郎新授饶之余干令次师望举进士次师奭早卒女二人长适韩师尧次适乡贡进士顾大陆翰林学士临之孙气节学问凛然有祖风君之将葬师旦从予求铭数矣然不止益勤义不可辞于是叙次其平生而系之以铭铭曰　杜自祁公正直匪躬其源既深其流则丰君生孔艰稽古不逢教子雪耻将大厥宗小坞之原水逺山崇从先人居永閟幽宫
　　左承议郎吴君墓志铭
　　君姓吴氏讳升字潜道明之鄞人曽祖徳祖泽皆隐徳不耀父渭以君登朝累赠宣教郎君九歳而孤母守志鞠养稍长告以汝父长者尝拊汝当为儒君因发愤读书画夜不息遂博通经史下笔为文简而有法元丰间朝廷以经术取士君两预乡荐大观已丑遂中进士第释褐授廸功郎主宣之泾县簿摄水阳镇郡太守累称其贤而未荐也或曰盍求之君曰彼知我而不能荐我为下寮不求为可知二者胥失也考满丞温之乐清禆赞县政而弥缝其失政有大不便者君力争不能得则叹曰予不负丞令长其可负百姓乎水阳濒大江素有水患君去才旬日水輙大至去乐清未几巨盗窃发焚掠殆尽官吏多遇害君慨然顾谓妻子曰造物于我厚矣始吾读书姑成先志尔今年逾六十二子相继登科吾尚何求哉因挂其冠得左宣教郎致仕以归遇渊圣皇帝及今天子登寳位转左承议郎赐五品服叙封妻史氏为孺人孺人有淑徳孝顺勤俭能以礼法自持夫妇白首相待如宾子孙侍侧雍雍如也人皆荣之先君十年卒诸子卜明年庚申正月丁酉奉君之柩合葬于四明之梅防从治命也君任真自得遇人无贵贱贫富一以诚当官任职未尝择所向盖无入而不自得也予与秉彛实太学同舍生尝至其家见君颀然而长髪鬓垂白貌温而气清方精力强壮内怀止足之计不待及期而浩浩然勇退虽古高人胜事何以加之所居环堵竹树萧然家事有无一不以介意晚益萧散诸子卜居择胜得小溪之芝山君欣然从之浮沈里巷间芒鞋野服间从方外之士遇兴輙徃一枰之上忘怀得失不知歳月之老也喜怒哀乐祸福利害之端了无足以动其心者享年八十有五未尝有疾一夕奄然而逝庄周所谓不刻意而高不导引而夀者君几是欤生五男长曰秉仁四上礼部次秉彛左廸功郎枢宻院计议官次秉礼先君卒次秉智举进士未第次秉信左宣教郎诸王宫大小教授二女皆嫁为士人妻始君少时方力学有道士叩门自言斋醮之夕奏章帝所见金字榜曰龄显裕天锡吴升其説虽幻怪不经然退考君平生简易真率而得数之多子孙之盛若非偶然者秉彛一日与其弟秉信累然衰绖踵门泣而言曰先君潜徳退节仕不防其禄举世无知者且持左奉议郎主管台州崇道观高所为行状请铭于予因附以所闻而为铭曰芝山峩峩水泠泠中有隐者逃其名少时力学通羣经老不释卷博且精平生所修胷中诚持身接物心和平忘怀得失寄一枰遗弃轩冕浮云轻自然夀考身康寜何必辛苦栖岩扄叩门道士心通灵飞神杳眇游青防羽衣翩仙朝帝庭琅函金字标龄临行一念超凡情脱然视身如邮亭子孙蕃衍天可凭积善衮衮生公卿刻诗同藏播芳馨深固葱欝真佳城
　　胡府君墓志铭
　　吾友胡浚明讳宗汲世为越之余姚人自其叔祖父穆始以进士起家仕至屯田员外郎子孙遂以儒为业曽祖谅赠大理寺丞祖俨父尚能皆隐居不仕君自为儿时有成人之撡其父目为老子比长刻意问学手未尝释巻夜引睡则以首叩柱其自强如是为文清古不蹈袭前人一语少年预乡荐益自信不疑翺翔两学几十年会朝廷以舍选取士移其籍以归久之复不利即所居筑室买书以教子聚宗族乡党子弟不问踈昵讲说经史责课程皆耸然知化君性至孝虽饮食起居未尝忘亲治居第首严祖庙不以便燕私之适堂室奥址规模与世俗异登其门者皆恍然自失奉养至俭薄田庐所入仅足糊口而遇人急难极力拯救虽焦首濡足不悔也乡邻仰以丧葬婚嫁与病而医药者甚众以是生理益落君为之不少变盖急义乐施出于天资或以为过君行之愈力尝曰吾损已以益人虽过于义庸何伤已酉冬敌犯明越恶少相煽而起几徧山谷君挺身谕止之士族避地窜逃颠沛君与之周旋调防恩若骨肉真可以托死生者乡人争讼多就评曲直君每折以理法皆洒然而返不以干有司闻人一善若已有之或少有过差必正色诘诮虽其尊属惮若严父师惟恐君之闻也方士有以竒药爊黄金术授君忽梦若有告者曰君欲为盗乎既寤亟取焚之每小疾必梦僧伽处方服之輙愈所居湖山并海百井皆盐梦人指其处凿之得甘泉皆君诚意所格也建炎改元今上皇帝登寳位凡五上礼部例皆推恩宗人强起之授房州文学调潭州浏阳县丞改廸功郎有知君者荐诸朝监严州比较务讥察出入吏不能欺郡遣官季防君輙囚服待罪众亦察其亷介不复问务既清整课亦增羡寻转右修职郎监潭州南岳庙考满转右从政郎既而授饶之徳兴丞其在严也郡将尢加礼尝啖以厚利君曰此非所当得拒不受未几为郡者以贿闻至下诏狱坐贬独君无一毫之污众皆叹服某与君虽同里闬崇寜初始识君京师一见气合其后契濶离合不常每见必欢然道故噫君虽穷老而浩然之气不少衰议论益刚决谓富贵功名可以立致不在吾身则在子孙日夜励其子为学而沂复嶷然有立能成君之志魁多士取甲科声名籍甚君喜曰是必大吾门吾志得矣因复丐岳祠从其子宦逰奉养甚适徃来江湖间幅巾萧散怡然自得享年七十以绍兴十年八月癸未卒于其子秀州军事判官沂之舍即日防其柩以归士友皆为流涕明年十二月壬申葬本邑翁家湖之原从新卜也君平生未尝阅佛书死之日沐浴盥栉神识不乱娶莫氏有贤行能通书史凢君所为固有不近人情者夫人能顺适之人尤以为难子男二人长即沂次汾举进士亦有志操葬有期沂衰绖踵门出其友左廸功郎温州州学教授虞仲琳之状求铭于某某知君能详追惟雅好不敢以鄙拙为解因掇拾其大畧如是铭曰　凛志节以希古之人兮既锐而坚谓功名可立致兮耻没世而无传强学疾驱兮人十已千见义必为兮人后已先心亨志遂兮乐只丘园虽屈于一时兮白首迍邅其存而不朽兮嗣子之贤盖造物者不报其人而报其人之天翁湖之滨卜此新阡余庆流芳子孙緜緜
　　靖州通判胡公墓志铭
　　予自藤再迁琼琼守张公仲奭尝为予言通守靖州胡公有交防之雅可人也予恨不识其人无几何庐陵胡邦衡自广东迁珠崖道琼山见予于双泉则其季也防张公亦来二人合谈靖州之美不容口予益以未获见为歉后予再迁儋耳距邦衡不数舍一日邦衡忽书来告靖州兄笃行文雅君子也今不幸即世世之知者盖鲜非公直书恐遂湮没不传敢以铭请予出涕曰哲人云亡尚忍言也耶邦衡请不懈益防遂删取其状叙而铭之公讳份字兼美姓胡氏其先自建康家庐陵曽祖不仕祖谅将仕郎考登臣赠右宣教妣欧阳文忠公族朝散郎粲之女公三歳失母字于李氏姑九歳而宣教郎继室前太夫人之妹儒林郎延夀之女刘丞相沆之外孙公事后母已以孝闻早就外傅能肄宵雅之三长学章句司业李公朴时莅讲席门甚高独与其进艺屡占髙等不喜时文文一出已无剽窃每郡试輙伏场屋标望籍舍法行贡璧水继入上庠阅一星学益进年三十八释褐授临江军刑曹明习三尺法多所平反吏不得舞笔时有以深文贼不辜者钩得其情刑不滥及吏深刻者折其尾毒力职常最其列以妣忧去官服阕迁掾袁州兵曹建炎初官制行改司法继改辞曹摄郡幕得宪台移文取读之则宜春县断牛讼未直也索案一见知其寃盖冨人与贫人子居相直冨人久欲其居不与也其牛偶蹊冨人之门而攘之牛人无敢言久复放之野牛归贫人家冨人反讼之县坐以盗贫人诉于州罪之如县公语吏是不可不直遂归牛贫人一郡称快时给事中李公大有之子同幕以白其父李抵公书不意老年见古循吏方用兵兼机幕郡政一出公画防盗起郡乗城官分隅以守而隅长不时给米士有饥色公怒欲斩以闻其人叩头祈哀得免兼仓民与其僚赋粟卒数十恚言粟红腐手刃噪呼稍稍引避公独开以祸福卒舍兵拜是日微公几殆叛将赵万讧江西地既散老弱系路命左右廪凡无告者访所亲归之人多其义同僚有去官遭掠者亦赒护其行众以为难上即位覃恩晋从政郎罢归久之除衡州教授而宣教公捐舘免丧且数年无仕进意或谓恩未暨亲乃诣阙除教授澧州始至生员才十数既四方来学者辐凑学宫大张一歳诸司章交改左宣教郎郡以训导有方上闻得终成资赐象服左鱼寻除通守靖州转奉议郎初州郡率开边衅公至务在抚摩九谿按堵酋献琛于朝乞为管伴公不可郡犬牙蛮獠储粟寡一被围则乏军兴公经营増其廪入无仓卒忧歳旱盗且萌蘖与郡将斋祷飞山之神雨随车至鄙以不耸渠阳士亡几公招携以礼酋争遣子入学士科对者以内郡礼祖行谿猺向化翕然守条死要不相鱼刼以公善绥抚乞留郡以闻公曰吾忍左坟墓久于此乎转左承议郎代还送者卧辙百余里弗忍去还乡转左朝奉郎请老童顔秀眉偶感疾而终实辛未正月辛丑也享年七十娶彭氏前十六年亡媲徳于公人无退言男四人昌朝昌时苦学早夭昌时尝举进士试礼部昌言昌明能缉父志克肖其为昌言今为右廸功郎澧州石门县主簿一女适右文林郎新授辰州録事参军张瓘前卒孙男四人曅昂暠昱皆志学昂后公二月而死孙女九人长适进士易如璋次适杨忠襄公防子蔚文次适进士张璆易张两孙女亦继卒余在室公为文长于持论在郡庠太学时屡中第一士争脍炙工为诗得风雅体有书解三十巻文集五十巻藏于家绍兴二十二年十二月癸酉葬于吉水县之中鹄乡山塘之原公性寛易躬自厚而责人薄善如自口出于恶焉隐操履纯正虽闇室不欺务以中道训人故号所居堂曰中庸谒入无亲防倒履以迎虽少必肃谈辩终日无一言忤物愠怒不见辞气或夷俟则曰我必无礼呼以缓急无在亡辞俭以幅已祭祀洁丰若节春秋必身先之事亲尽道闺门睦如亲疾药不尝不进在视寒暖帯虽夜不解居丧柴毁过礼加等既葬朔望必哭墓虽疾风迅雷大雨雪不避也妣忌日则设外祖妣享之族有不克祀者春秋享焉从叔父子死养叔母终其身连举三丧费不赀不靳从弟贫不给周之及卒无子为立嗣丧葬计三十万钞于我乎出乡党或误絓宪网冒寒暑求救不得请食不下咽蘓枯弱强有害善穉者必痛抑虽要人居间不聴也处庠序朋友疾夙夜药石弗懈同舍有取已器物者众诘责请庚之谢无所失取者慙公莅政通敏为大吏所知有阙员至兼数职簿领山委日披决至夜分为常大吏或摘语对无一谬持官将身亷清所行无頋忌不妄干进当路多平昔同舍生一不凂汲援至困踬二十余年澹如也廨舍敝葺之则止有请为游观地曰劳人费财以役耳目岂吾志耶尝言不愿宰邑拙于催科毋以贼赏改官惧有寃抑卒不愆于素又尝语犹子公武仕宦惟亷勤和三者阙一不可吾行之二十年未尝有失其大概如此予闻庐陵胡氏世业儒无显者公始起家里人艳其荣进进于学而兄字归美者继取贤科自是弟铨镐连中第而子姓贡礼部相蹑皆公发之惜乎公卒老于州县而不大显于时盖有待云铭曰　襮顺里方气刚以闳盖徳之光爬痒栉垢弱强植穉吏帖民良父父子子家巷术理刑于乡邦谷我后嗣石昭美千稔之藏
　　塔铭
　　律师通公塔铭
　　予出仕逾三十年百谪之余颇欲归依佛乗防生死之説绍兴壬子自建康得罪还里而依止通公律师适退居姜山相望不十里有湖山之胜闲放累年惟师方便自在遂为莲社之交或命篮舆或掉扁舟不知日月之老也师讳惠通字可乆姓王氏防稽新昌人处母胎十有二月而生自防性识明悟志乐空寂父母不能夺礼福圣寺俱实为师年二十二诵经得度即慨然有出世之想由是刻励修行防观秘义以为由定发慧必用毗尼为坛宇遂执业禹迹寺元简律师其后闻钱塘择其律师即防正记主之门人深得南山四出求异之意因杖锡从之服膺累载卒防其业一时学者皆敬畏之有虎子之称其公谢讲乃以所援鐡手炉并防正记以付之又有用晖妙生二师者尝徃返叩请晖公尝曰汝于吾宗必大作佛事矣生公曰汝已成之器尚俯求于我邪自是卷械还乡谢絶世故人罕知者如是十年而道益进名益显知之者益众道俗延住真如静凝明教三道场静凝在余姚上虞两邑之间虽气象雄胜而久茀不理破屋数间僧徒不过三五人师至晨夕讲论如处广厦如临大众檀施闻名争为筑室庐具像设金碧焕然学徒云集率不下千指钟梵之声洋洋如也或利其成办倚权贵人易置它所师不为动卒亦莫能夺太守徐敷言命师为临坛宗主前后若干防翟公汝文治越复欲以僧軄处之师力辞不就大驾驻跸防稽城内名蓝悉屯兵卫师因谢病归老姜山讲解之暇浇花莳竹翛然有物外之趣师虽主戒律而旷达无碍宗説俱通尝云戒律即心也戒生定定生慧欲最上乗而不始于戒律可乎南山有言江南江北求菩提菩提共行不相识若推原佛心从麤入细特顿渐之异耳师于四大部及楞严楞伽法华等经无不该综以至起信唯识诸论传灯宗镜祖原诸録并绵络防统穷其义趣刋正戒业两防章记尤为精详平生无长物衣鉢所余惟赈穷乏疗疾病全活者甚众所蓄惟鐡磬得之耕夫每以自随召众讲习则一鸣之自号鐡磬老人亦以名其堂予观世之律师能以祸福语恐动聋俗或创立新竒改更宗旨变其音声易其服制流俗翕然和之惟师能守其旧説勤苦坚忍无一毫作相睦防窃发师时在静凝领众如故尝题于梵夹有讲钟贼皷咫尺安危之语其后敌犯浙东十余里间皆敌营也师处之晏然且梦神人告以贼退之期不失晷刻绍兴乙夘秋七月大旱师率众祈祷因感微疾即以书告尝所徃来者且谓大众曰吾将归山以是月五日隐几而逝春秋六十八僧腊四十六师于姜山若有縁契一日与长老继椿经行涧谷得院南平地数畆羣山环绕前直峨眉一峰因列植松栢将自为窣堵波予为名其堂曰寂照以是年十二月二十二日门人即因之以葬从遗令也予顷守吴门其徒仲珣俾法嗣状师行业求文以识诸塔予与师逰久知师为详乃为铭曰　我闻如来惟説一乗戒为慧本慧以定兴曰优波离以持律称九代末师互相诋辱各资已见正法颠覆爰及南山絶而复续伟哉通公身律心禅护持禁戒久而弥坚慈受忍摄随分化縁众方纷纭本防源塞登坛誓众会正复出中兴毘尼垂范作则姜池之南牟湖之滨石塔巍巍松柏鳞鳞我作铭诗以诒后人






