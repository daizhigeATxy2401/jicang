　　钦定四库全书　　　　　集部四
　　提要
　　沧洲尘缶编十四巻　　别集类三【宋】
　　【臣】等谨案沧洲尘缶编十四巻宋程公许撰公许字季与一字希頴叙州宣化人举嘉定四年进士歴官权刑部尚书寳章阁学士知隆兴府事迹具宋史本传公许冲澹自守而在朝谠直敢言不避权幸屡为羣小齮龁不安其位而去当代推其风节初不以文采见长然所作才气磅礴风发泉涌往往下笔不能自休本传称所着有尘缶文集内外制奏议奉常拟諡掖垣缴奏金华讲义进故事行世今皆散佚不传惟永乐大典载有公许诗文题曰沧洲尘缶编又有公许自序一篇末署淳祐改元辛丑盖公许为秘书少监时所自编也案公许当日所论列如应诏言事乞留杜范乞还言官言蜀事四条请蠲和籴乞罢龚基先论徐元杰事诸疏宋史皆撮其大纲着于本传其全文必更剀切详明而详检永乐大典均未之载殆以内外制奏议诸编当时皆别本单行今惟文集仅存故其他遂不复见欤至古今体诗据自序本以一官为一集而其目为永乐大典所割裂原第已无可考杂文亦仅有序记防问等寥寥数篇尤非完帙今姑就所存者裒辑掇拾分类编次厘为十四巻大抵直抒胸臆畅所欲言虽不以鍜链为工而词防昌明议论切实终为有道之言其格在雕章绘句上也乾隆四十六年九月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】陆　费　墀

　　自序
　　余自童丱从师习举子艺业每窃窥古文章辄欣然慕之日课有程度稍间则涤笔研屛处一室中试为诗章骚赋等作父兄宻窥进而责之曰士生今世舍科举何自致身而所嗜独不尔得无左乎拱手对曰小子不敏敢不敛手于父兄之命虽然窃甞闻之匠石为人营宫室小大广狭圆方短长视主人所欲为度羣材防众工以迄于成亦惟规矩绳墨运于心而措诸手者何如耳若曰我能是我不能是奚取于匠石为父兄若然其言未甞不深抑之也逮冠用志益苦甞病记问不能过人而伐柯取则粗究端绪再贡里选充赋于类省主司皆竒其文以为脱去时文窠臼辛未忝缀末第自是始得肆力于翰墨之林蜀之儒先若后溪刘公鴈湖恱斋二李公浩斋杨公皆辱进之函丈指示绳尺而东南哲艾则有菊坡崔公昌谷蘧经二曹公先后推挽防扬引重是数先生者其学行风节薫炙日乆所得不但文字而已独浩斋谓文非学者先务每侍坐必诲以防荘文灭质博溺心二语余固服膺其言勉自谨饬而宿习深痼文思一动伸纸濡笔飚激泉涌沛然不得而遏亦不暇于择也日月迈矣甲子一周学不足以通古今才不足以胜烦剧谬当推择职忝词翰公暇阅所藏藁编盈箱累箧因取筮仕以来次第编缀古律诗以一官为一集赋骚箴颂铭賛书序记志表啓各以类相从奏篇諡议内外进退故事则自为一帙追念三四十年间防而壮壮而老所遇有逆顺所作有工拙固当搜剔厐杂采缀精英以必其传之乆披编一阅坚白同异无非前尘分别影事而敝敝然犹欲追记其一字一语之精与否劳形怵心老而不知息鲜不为逺观之一笑乎蘧伯玉行年六十而六十化是以始于是之之为非也宁知今以非之之为是也后日不又以为非乎余自中年喜交方外粗闻至道之要方当落华取实反求其一性之元而友朋尚欲索我于文字言语间用采陆士衡惧防尘于叩缶顾取笑于鸣玉之句名其编曰尘缶并叙所以未暇搜择之本意友朋见者幸无强之以云雷之饰责之以宫商之音庶防万一不以吴楚之僣取辠于当代作者是编成于淳祐改元嵗辛丑之中秋嗣有譔述续缀右方程公许书于翰苑之摛文堂
　　王迈序
　　西山真先生文忠公不喜作诗尝语门人曰予每不满班史古今人物表且有感程正公且作第一等人之言顷诠次圣贤别为一表以传道者为第一徳行次之节义又次之而后及于讲明学术之儒先建列论议之公卿植立功业之将相曰循吏曰逸民皆品列胪分之若文艺则在数等之下诗又其下矣仆有请曰若然则删后信无诗乎先生曰有之寛闲寂寞之濵寄兴冲澹惟有陶靖节流离颠沛之际一饭不忘君惟有杜少陵其余则有之不为补亡之不为缺先生虽不喜作诗而其言则深于诗矣今沧洲程公以道徳文章之绪余发而为大篇短章无虑千百题方濯缨虖沧浪偃盖虖僊谷览峨眉象耳之胜吸锦江泸水之清落笔成章神闲韵逺寘之经曲阿游桃源及杂诗中所谓何其声之似我君者旋罹兵旤脱身豺虎中冒瞿唐灔滪而东下也念家懐土雪涕行涂前有思治行后有感懐成都十絶可与北征同工异曲他如大地众生愁暍死清风一壑可能専等句叠见层书极其恻怛谓非从穷年忧黎元叹息肠内热得乎使吾师文忠公见此帙必喜陶杜之后有人矣抑仆所讶者年来评诗往往北面晩唐恍惚形似争相位置共观其自谓得意者其格卑而猥者其气馁荣者其意纎以壮澁为平淡以浅俳为闲雅以要褭婉弱为得幽深之趣公则不然其势雄健如灵鼇之擘泰华其歩骤迅防如峻岅之走铜丸时乎绮丽如晴空彩霞竒谲百态时乎萧散如孤云野鹤不受羁盖其学餍经饫史含庄咀骚采掇菁华材料饱足故能兼陶杜之体而有之长防善舞理固应尔诗乎诗乎晩唐云乎哉仆非能诗僣为后序先之以诗説人必不以为非终之以臆説常有谓其嗜好背时老独不改且笑且骂者公亦能为之解纷否臞轩王迈敬书













　　沧州尘缶编序考证
　　第四页前五行　案思治行及感懐成都十絶永乐大典内俱已佚去今无可校补附识于此













　　钦定四库全书
　　沧洲尘缶编巻一　　　　宋　程公许　撰赋
　　孔山赋【并序】
　　少傅平章益国公乔先生应运挺生以宿学夀隽为国蓍蔡为善类司命皇上宵旰念治慨中外之多虞举元祐盛典尊礼以示眷留而天下亦介公以眉夀康宁之福津梁四海鼎台斯文是有闗于世运者甚大非后学謏闻可得而拟议也九阳朔旦弧矢纪祥眉山程某以文字受知谨抒鄙思因公所居之墅为孔山赋以祝千亿载夀
　　客有自蜀趣吴徘徊瞻顾愕城阙之显敞壮龙虎之盘踞屹帝阍之九重俨凝旒而当宁运臂指于百工托羽翼于四辅岿然一老之山立天使屏余以尊御有一徳克享天心则殷保衡聴规諌以礼自防则犹卫武愿拥篲于舍人之门觊一觇于百官之富想徳容之瑟僴殷金石于音吐徳盛岂易以形容故一言曰忠恕所谓言弥髙而徳弥邵华发之为元者吾何幸而一旦遇哉意者运防所钟穹苍祐助景星卿云轇轕而兆祥名山大川英淑之裒聚愿从主人订其然庶防戴盆而快天日之睹主人于是敛容拜手而对曰子独不见夫无极之初是为气祖溟涬一散判而二五辨方正位咸有依据温厚之气盛于东南文物之兴嫓乎齐鲁矧东阳之奥壤分景烁于寳婺金华峥嵘而擅秀縠水滂洋而西注标乎一境之镇曰孔山乃介然而中处吐吞烟霞蓄泄云雨其大体则蛟螭结蟠其蕴异则鸾凤骞舞耸桧栢以干云霄艳葩卉以晞晨露下维五亩之宫犹崧髙之降申甫皇肇锡以嘉名举世莫能诘其故浮济逹河惟兖州百年南北之间阻拟岱宗之峻极怅未列于职方之谱幸斯文之未坠繄我公以宗主想瑞应于玉麟滃神光之绕户繇初学而壮仕一以圣贤为规矩经训厚其菑畬心地筑之场圃礼义以为佩服辞章以为绣组五十年进造之科晩乃由雍从而升政路念昔金困于鞑防廷议颇惑于进取公独轸忧于未然请力固于吾圉逮蔡息夹攻之师未旋而三京即谋于大举搢绅蓄缩而拱眎公复慨然宻陈于諌防使忠谋获伸于当时何遽甞试于一掷之误询黄髪则罔有愆是宜皇明之悔悟二年首铉乞身莫许优以辨章尊之保傅在昔元祐盛时有若臣博与臣着皆以宿徳而尊重务礼貌之隆则均然难易未可同日而语追想杏坛之将圣道大与时而龃龉固甞叹有用我者可使为东周怃然吾非斯人之徒与而谁与莫我知其奈何犹幸而乐正雅颂之各得其所美哉我公得君之専贵极而无改其素风云翕合精神防聚稷契股肱周召心膂奎章八字之荧煌足以洗遗恨于千古客闻斯言顿首悚怖妄谓道之合不合时之遇不遇圣贤治之泊如来不迎而去不拒痛痒切于体肤独遑安于寝寤禄万钟于我何加官一品于余奚与慨世运之多难积事端之蛊刈葵遑复恤根本之伤樊栁何以为制狂之御茍扶持犹可与有为防手而亟寻于山墅绳愆紏缪以弼圣徳进贤去佞以张治具戢贪举亷以固民心选将练兵以销外侮茍元气之内充奚客邪之足虑谅宋徳格于皇天夀乔松以作明堂之柱吾将见战氛息于三垂祥风浃乎寰宇圣主恨无官之可醻订师尚父之称于太公吕当兹时也驾言返乎孔山味芝英而吸琼醑孙曽列防衣之庭佩衿集戸外之屦咏舞雩之春风以夀斯文之脉缕论四代之礼乐以复治象于粹古使后觉咸榘范于六经而素域还通于率普小子不敏请因鲁颂而謌之歌曰戎狄是膺荆舒是惩俾尔昌而炽俾尔夀而富酌大斗以跪献于公千亿嵗而为众父于是主人矍然而作请泚笔而书之以为孔山之赋
　　葛仙山赋【并序】
　　余甞读孙兴公天台赋观其标竒领异云兴霞蔚兼言外趣冥与道防意窃慕之宰邑古唐昌一再因台檄周览山之胜作记及诗若干首纪载粗悉最后登葛璝仙治岩洞深窈林峦竒峭赏叹不足赋以识之固不敢睎前文人或可与山中道侣班荆商论耳
　　我思古人托吏为隠或避世而待诏金马门或采砂而求补句漏令虽未能耦耕嫓沮溺洗耳同箕颍赐鉴湖一曲如贺知章名山中宰相若陶景然观其心乐天游迹与俗混冥机乎宠辱之途韬智于得失之境信与余而神晤窃太息以起敬缪抚字于一同幸福庭之接畛间捧檄以周游得探竒于旷静闻葛仙之故栖擅西山之最胜【李文简公谓此山为西山第一】诹辰良月六矢标庆抚蓼莪以含凄资尘露以报本问津白鹤之屯【山下名鹤屯常有鹤来栖宿】梯歩青云之迳采翠于羣峯划苍崖于千仞讯仙治于寥閴烂金碧于絶顶于是静虑凝神屏息以进门闼严敞陛级崇峻俨帝御于中天班列真于清禁飚轮泛八防之音星坛绕虚歩之韵订灵迹于往牒肇葛翁之栖遁黛滀岩泉之流【丹井自岩窦注潴为一沼甘寒不竭】玉舂溪碓之粉【茶粉亦葛仙故事】清尘嗣踵于蒲杨【葛仙之后又有蒲杨二仙】营定聿严于韦尹【南康镇蜀以本命道塲兴创此观今遂为道塲主丰碑具在】荐兰燎以薰心撷涧毛以寓敬上陟降于左右一念昭彻而响应朝礼既周羽节前引环斋馆于四阿缭丹雘于楹楯蔼净侣之如云竞延客以瀹茗莫不竹户风清纸窻日冏【观中诸寮窻户皆雅洁与他观不侔】防栢纛之幽森罗怪石之嶙游目乎泰初之邻缓歩乎北真之岭【泰初为邻一亭乃范漕所剏张宪扁顔北真庵息齐李公所居】荒寻未厌林壑俄归休风露之界泂酌玻瓈之醖【风露界方丈前阁山中酒极佳】清言中夕倦憇投枕畅逰仙之梦酣愕震雷于龙簨起披衣而周眄浩一气之溟涬觇紫炁于白马匄刀圭于丹鼎【白马老君洞葛仙丹炉】二十四峯聮岚而竞爽八十一洞歴游而难尽乃借御于箯舆仍乞火于束緼纵屐齿于防茸探洞户于深靓风开烟阖霞卷雾喷初谽谺以偪仄俄披豁以幽迥冰凝钟乳之溜玉立岩壁之莹或悬空以寳葢或四匝以珠幰或卷绡于深幄或绘雪于崇屏【已上皆状葛仙洞之竒胜】歩折旋而欲迷路若穷而复逺岂余行之惮阻惧日晏而盍返怅簮绂之身縻奈岩壑之味永引车踯躅回顾凄惋静念覆载同一盖轸混沦初判于祖炁山泽潜通于牝妙大化融结之工慨百灵走犇之骏不然何以荡磨日月凌驾参井毓秀孕英栖仙宅圣俯仰四海如一家出入浩刼如一瞬然甞索至理于贝梵披机于琼緼十方香水之刹海九穹莽苍之刼刃下风轮以持厚坤兼洪纎以该庶品敛之吾身纳之方寸非古非今孰逺孰近吾将谨缰索于猿马豁视听于鼃黾祓熏声利之膏火逺避色尘之坑穽挹灵源以斟酌即寸田以耕垦观六用于真空朝虚皇于内景当斯时也虽御冦莫能诘其至游七圣亦有迷于大隗而况人间之朽腐何异蟪蛄与朝菌傥三仙可挟而逰尚吾言之有证
　　北定堂赋【并序】
　　起部尚书眉山杨公以西清学士縂戎左蜀作镇三泸开幕府之二年威令神行恵化川流民气以和边堠不警乃筑堂于北岩扁以北定邑子程某窃窥盛心实与忠武侯尚友千载敢竭昧陋酌古揆今而为之赋若夫山川风物之胜登临览观之乐非千里意想所能模冩他日操几杖以从尚书尚能伸纸援毫以为后赋云
　　客有游于泸而咤曰导江西来百川所宗内江附庸汇而归东有国于斯屹屹其墉枕玉垒之崇冈带三峡之怒洪控六诏为外拒罗万山为四封由益州而下盖节度府之最雄者也南定有楼曩昔谁剏作镇南服莫我敢抗瞻彼北岩峥嵘列嶂忽髙堂之幻出抗霄极而显敞揭北定之璇题隔川流而相向安得与子鼓枻乗流跕屣而上周览面势徴其扁榜有闻客言欣然而笑者曰子独不闻诸葛忠武侯之事乎卯金之防雾塞飚驰昭烈以帝室之胄间闗百战晚脱鞅于坤维天授雄图傅之羽翼南阳之墟龙奋其蛰片词乳水千载胶漆非不知鼎峙于一隅何以逞志乎中国人事有兴废天运有通塞当其辍躬耕之耒抱长吟之膝盖伊吕王佐之俦岂管乐伯图之匹彼有田一成有众一旅乃能祀夏配天不失旧物而况蜀汉冨饶髙皇帝所以奠四百基业于磐石者哉五月渡泸深入不毛以斩以夷以栉以薅伟七纵而七擒奚天威之可逃盖将定南方以恢逺畧宁采薇逺戍之惮劳想其建旐设旌祃牙于征徒御啴啴有闻无声峒溪萦曲篁竹阻深载清飚兮卷雾瘴注甘泽兮涤烟氛铙歌铿鍧凯旋献俘乃息敛输乃休卒徒顾神州而深矉慨妖孽之未除追渥惠于先朝忍弃捐于半涂尔乃称戈比干陈师鞠旅男子战而女子运众志一而义旗举流涕抗表规复汉祚杂耕渭濵延颈子午凛规置之绰绰目何有于孱虏虽残灰莫起于炎精然大义可伸于万古揆今泸川岂昔泸溪盖寓名于都督之府使如心腹之运四肢王制所纪交趾雕题沐浴皇化蔽遮南垂委命下吏贡琛逺来繄抚御之得人屹金城与汤池中兴四叶金运垂尽戍役未撤军民交病乃眷西顾势靡有定环劒以东泸为重镇畴咨迩列孰堪事任当斯时也起部尚书杨公方峨弁垂绅拱备顾问再拜请行屏息惟命先皇曰吁汝无去朕予违汝弼斡我枢柄尚书于是九顿首固以请帝曰俞趣刻印入辞便殿欲别未忍滟宣勤之玉巵叠匪颁之宫锦修门兮九重回首兮万里十七年兮出入禁闼三千牍兮劘切黼扆歩出昼以徬徉屯余乗其千骑茸纛兮金节彤幨兮辔组前驱兮塞途往开兮幕府风霆命令之信雨露徳泽之普协气洽而水红并蔕有年书而茧栗同乳乃先事而防患乃整军而经武筹帷宻运莫余敢侮熟窥盛心固将尚友忠武侯于千古是则北定堂之建也岂必拱坐隅侍谈尘而后诘其故也哉客敛祍而对曰北定取义则闻之矣地以人重子亦闻之否乎蓐收御辰素炜中外珠履集兮红蕖幕笳鼓沸兮细栁营尚书乃挥羽扇岸纶巾防胡床令三军陈角觝簸红旌射命中马嘶腾程勇力简伎能笑呼喧阗酒炙缤纷人百其勇惟所使令饮中乐酣投而起慨昔武侯南征道此千里驰驱仆夫瘁止独我治朝声教逺被诵比屋耕牧四履边柝夕沉阁铃昼闭上恬下穆可无事治奈之何南国幸安北尘骚屑龙蛇则山泽交兴蚌之隂晴莫决奸豪侧睨以旁伺战守一无于定説尾大不掉财殚力竭孰能为国家刷渭桥之耻防金瓯之缺志感激以思奋谅非余而谁责陟斯堂以遐观髪上指而眦裂使子斯时操几杖缀下客宁不慷慨激昻为尚书而撃节也呜呼噫嘻今不与古并世事或与势异宜忠武侯信于已而阨于运得于人而违于时盖天厌汉徳之日乆故大厦非一木之支于皇艺祖得天下以仁圣圣相传翼翼绳绳嗣圣御图侧席隽英天其或者相兴复之景运锡勇智于大君縂乾纲以独断辟泰途以彚征挥氛翳于九有耀景光于太清恢张圣徳图任旧人愚窃料尚书之徳业庶防乎周室之甫申弼宣后以复古何王业偏安之足云小子不敏敢诵所闻酌大斗而祈耄耋跪敷祍而祝升平乃歌曰王遣申伯路车乗马我图尔居莫如南土载歌曰四牡骙骙八鸾喈喈仲山甫徂齐式遄其归客曰泱泱乎歌矣哉徳盛者非斯文无以被金石功髙者非斯文无以流管请濡毫于三泸之川磨墨于三泸之山书以为北定堂之赋而附之崧髙烝民之篇
　　幽思赋【并序】
　　赋以幽思名幽忧而慨所思也所思维何有宋华文阁学士光禄大夫阳安侯后溪刘先生也先生之薨以嘉定十五年六月十四日葬以明年三月十八日门生程某幽思无涯仿楚骚之大招以声其哀也维先生言为天下则行为天下法人无知愚皆知为君子之中庸正色立朝难进易退孔子所谓大臣以道事君不可则止者先生其人欤太史编摩奉常节恵万古传信国有彛章承学鄙儒敢犯不韪摹绘日月伏念摄齐升堂嵗一周星先生不以为愚许其与于斯文孜孜诲之曰资禀自天充养以学子其勉之某顿首书诸绅间甞执讯请益顾谓小子知慕古文削牍荐朝可使备数从搢绅诸儒以铅椠于万一某惧不敢当也辛巳春晋拜全徳里第徳容穆若黄髪皤然而忧天下若已之饥渴迨安舆就飬古涪某职劝学从事从容撰杖屦又得闻所未闻尔乃肖夀象于学官率诸生北面再拜簮弁云集衿佩肃趋讲经乞言饮酒序齿蔼乎三代之余风居无防某捧行防檄北度劒外四阅月得手书一甫趣之旋而凶问踵至矣呜呼哀哉哲人萎邦国瘁矣人百其身莫可赎矣天降酷罚陟岵痛钜苴绖衔恤匍匐愧古想素车千两防葬清溪之冈形留神驰伤父师之逝而藐余小子之无依也拊膺一恸而赋之其词曰
　　闵吾之生离阨兮天降割其孔殷父我鞠师我诲兮逝将托焉而终身粤龙蛇之嵗度兮梁壊悲乎哲人飕飕风木重以哀兮上下求索又莫觌于吾亲既县封而反虞兮感阳春以増悼西余首悲无涯兮俄逺日之余告呜呼先生兮一朝倐然其何之其生有自来兮其死必有归望寝门已防兮安所得而陈词凤凰承诏而翼车兮轶浮云乃曽举周流四极经营八荒兮渺不知税驾之奚所抑将羾絶炎俦传説以缀列耀兮无乃嘘紫炁谒柱史而扈西征凭绪风以谁讯兮九天不可梯而升伫影响之不可得兮杳茫茫之不可明士一善斯可録兮矧众芳之能并皇皇仁义之广居兮坦坦道徳之九逵茍肖形皆可与为善兮志皓首而不衰春秋八十有一兮士榘□而国蓍龟隘世路莫能乆此淹兮趋无为隣泰始其奚疑窃悲夫五百年之间生兮艰于遭遇而易失徳容玉瓉之黄流兮斯文清庙之遗瑟气盈虚乌可常兮道汚隆又何能必逝川不可挽而回兮后将焉所考徳世坎窞日阽危兮俗冥行而莫止怅已徃之莫追兮惕来者之将踬天苍苍莫可诘兮胡一老之不憗遗震余而私有感兮忆往日舂粮而求仁闻一言曰充养兮书诸绅今十年再跪履于里门兮愿卒业乎涪濵北面拜手槐杏之隂兮吾今而知师道之尊纷戸履之三千兮奚狂简之下取愕风雩之咏归兮变薤露之恻楚哭匍匐以无因兮块独茹哀于庐处愧端木之事师兮踯躅六年而不忍去茍逝者而有知兮尚观过而我恕呜呼哀哉三石孱顔兮后溪之堂万松蓊薆兮清溪之冈子孙兮孺慕嵗时兮烝尝化鹤归兮何时山嵳峩兮流水洋洋睨故邦兮颦蹙尚弭节兮相羊千秋兮万禩先生兮不亡
　　南楼赋【并序】
　　武昌在今为上流巨镇南楼得名以庾公重虽风流迈往而勲业无闻焉悦斋先生李公由馆殿瓌望乆更外庸上念荆州已试之绩醻沬水南定之功陞直图书载颁英簜就领征镇以世厥官推平日经纶之盛心运神州规恢之长算以一洗江左之陋其在是行门生程某追送江干想南楼伟观恨不能羾翮而从也咏歌不足为赋以献
　　帝奠国于南服迤长江以设屏纷裂土以作镇错犬牙其接畛考形势之雄峙壮武昌之名藩扼上流之要冲天设险之自然伟南楼之显敞压睥睨而连骞曲雕楯之缥缈翼绣藻以回旋蔽亏日月吞吐云烟曼余曩赋于逺游心轸纡以烦迷想危眺以流豁企斯楼而神驰于是落风桅振霞袂縁百雉之嶻嶪倚层轩而瞩睇怅南北之分独惆怅而累欷风号怒兮浪飜空日晻暧兮云改容吊江右之陈迹遡元规之绪风想其羽衣褊佩玦锵鸣据胡床以笑傲鍳月采于空明虽老子之兴复不浅而奈何西风之尘污人也呜呼介吴楚而建国汇江汉以为池控淮甸之平衍回大别之嵚上洞庭之深阻下九江之淼弥地非人而莫守是为委金汤而弃之我宋南渡鍳在典午眷此重镇为国之阻括湖外之转输寄千里之镇抚孰能屹一面之长城守北门而卧护有天下士巽岩之子其翰墨发挥如芳葩之丽春其丰神洒落如璧月之湛水磅礴乎万物之表轥借乎羣士之轨曩讐书于天禄俨正色乎朝端孤忠表乎独立百壬为之热顔竟柄凿之难投逺修门其防年秉姱节以事君何中外之间然夫文以纬国学以用世舍是而求土苴而已自非括今古于方寸何以融体用于一致卓哉我公周情孔思险夷不能揉其操仕止无以夺其志使之谋谟庙堂必蹇蹇以匪躬经纶宇宙固恢恢乎余地彼其七纵七擒使敌人系首请命于下吏者此特公事业之绪余耳皇明烛逺万里如见陞图书寓直之华仍礼乐使华之遣辇车骊驾烁风采于云烟髙牙大纛振筹防于方靣吾想夫南楼之上翠琰深刻烂巽岩之遗墨嫓雄深于古作今也江山耀烟云杂沓先声隠谹三军改色坐啸事简观风时隙驱貔虎于列屯出骊騵于华枥拥珠履其杂遝粲雕俎其繁饰旗建十丈钟撞千石驻目鹦鹉洲以酧正平之英魂流盻烟波江以吊崔颢之诗魄酒中乐酣乃命武士驾楼船棹防冲飚轮激涛粉雉翔空出没蛟蜃悲啸鱼龙严武卫于整暇壮尊俎之折冲岂徒袭守江之误计抑将收北定之成功岂与夫诧石头戍就而贻难于贼峻倚方岳道胜而过猜于茂洪昧经邦之逺畧而矫迹以风流者同哉皇帝坐宣室思贾生怅去国之日迈轸朕懐其不宁盍赐环以趣归呼顺风以扬舲邈修门其九重宁虎豹之复狞矧苖裔之蝉聫评家世其第一鴈湖夜雨之萧瑟鹤岭秀气之鬰积红药飜兮北门紫薇烂兮西掖汗简青兮兰防鼎铉调兮台席平武兮天朝旧物兮世职蹇余生之落寞尚玻瓈之味同企龙门其千仞愿为御而无从金跃冶以成铸玉蕴璞以希砻歩踯躅兮江沚意欲往而忡忡望南楼其何许眇天末之孤鸿援长毫以欲赋慙抽思之匪工缀余佩兮琼枝岌余冠兮芙蓉何当借以楼头之黄鹤送以九万之顺风竦身以攀若士之袂而一逰夫蓬莱道山之宫也









　　钦定四库全书
　　沧洲尘缶编巻二　　　　宋　程公许　撰拟骚
　　拟九颂
　　鴈湖先生李公以嗣世之贤为儒林哲匠参贰几政协谋锄奸功不自言横遭媢嫉赋闲岁久学日充徳日进旱霖川航四海系望公许尝窃论楚臣九章九歌传者谓其托阳数以陈词悃悃欵欵之忠一篇而三致意庶几君之一悟而国赖以安非私于为已也虽楚词有诗人主文谲谏之义而颂以美盛徳之形容斯文之作体则骚而文则颂无乃不类乎鸿飞遵渚吾党望于公者虽累词千百安能摹仿其万一是则托楚骚纪阳数表公之志颂公之徳于古人托物引类之义或有取焉耳
　　龙吟兮九渊鹤唳兮九天飞僊兮下寥濶鹤可驭兮龙可鞭白云兮坌谷飞泉兮鸣筑掇瑶草兮帝庭搴琼林兮木末问老僊兮何为珠庭宴兮恱怡啓琼笈兮探道帙眄灵童兮徃授之粲僊李兮芳奕叶主斯文兮千岁期维嵩岳兮峻极繄甫申兮孕质彼圩顶兮尼丘非毓圣兮何述伟兹山兮万仭独载英兮一家下培塿兮何有上帝阍兮可排龙奋髯兮翔骞鹤整翮兮褊褼洒瓢滴兮泽苗槁何蕙帐兮吾久淹
　　右龙鹤山
　　驰余马兮南北慨永懐兮故国岂乔木兮吾敬繄世臣兮取则许史兮金张煜煜兮煌煌薫天兮富贵达观兮粃糠水有源兮木有本传不传兮天若吝彼髙宻兮崇门后何称兮子孙维指李兮蟠根光万丈兮斯文父子兮昆弟面命兮叮咛闯户兮车不停轨满堂兮烜朱与紫顾所重兮未然宁以彼兮易此佩礼义兮服诗书保厥美兮久不渝百世兮嗣守张赫奕兮吾闾守一经兮范金石宁郑公兮专通儒
　　右通徳门
　　修眉兮连姢曼翠霭兮麻源君门狞兮九虎蹇予留兮三年三峨之山兮逺万里见似人兮胡不喜半轮秋兮促公归空髙径兮班屐齿蹈夷险兮一心既何戚兮何欣忍较功兮曲突莽苍狗兮白云清风飒兮绮疏明月耿兮庭除纷缥帙兮揷架尚青衿兮来趋渺天涯兮延伫时与拂兮蠹鱼雪堂兮躬耕万古兮芳馨匪天穷兮人厄九鼎重兮斯文
　　右峩峯书院
　　水平湖兮溶溶鴈鸣秋兮雝雝气相求兮声相应渺万里兮葭苇丛晴云淡兮天宇清行不乱兮字纵横伊美人兮心和平韵埙箎兮锦绣文湖光澹兮酒温巵鉴湖影兮烛须眉纵百坡兮何聚散如此水兮湼不缁彼弋人兮奚慕何南北兮定处嫋嫋兮秋风潇潇兮夜雨飞鸣兮向阳何心兮稻粱望层空兮接羽友鸿鹄兮髙翔
　　右鴈湖
　　貎棱层兮心洁贞玉韫质兮金作声芙蓉冠兮独立佩寳璐兮缤纷胡拳拳兮石友期岁晚兮相守瞠俗眼兮老丑自心知兮坚久彼平泉兮森离立纷品第兮罗甲乙吾何嗜兮狷介宁与汝兮同癖琴书兮左右鹤兮前后觌面兮峥嵘忘言兮一笑泰山兮非大拳石兮非小体无不具兮性何不有嵒嵒兮层霄蔼肤寸兮泽九州时巻舒兮为世亘古今兮独超
　　右石林
　　葵倾心兮向阳车导迷兮指南彼赫曦兮丽昼奚信耳兮铜盘路通行兮九轨奚窘歩兮媻姗理有窒兮必通物无幽兮不阐懿君子兮姱修曽何心兮独善曼余目兮流观瞻咫尺兮威顔慨防行兮一世抚余衷兮独安惟纳约兮自牖茍墙面兮孰诱拥前旒兮余察昏擿埴兮余考周道兮如砥君子兮所履彼蒙叟兮何知跬歩兮千里倚槛兮永歌君门九重兮奈何倚皇明兮寤鉴蹈前修兮不颇
　　右南阁
　　沧海兮渺弥杳莫见兮津涯愕风涛兮澒洞问灵皇兮何之天苍苍兮正色水混混兮相接何人心兮过险陡平陆兮震慑维水流兮不盈纵涉险兮心亨亦可载兮可溺毋以弱兮意轻兀漏舟兮澎湃矧维楫兮不戒左重兮右轻曽何恃兮弗败引余袂兮褰余裳整余柂兮屹余樯舟中人兮乃心一险可济兮患可防乘流兮上下如平武兮康庄思古人兮莫我遌志尊尧兮慨以慷固天命兮有当繄人谋兮允臧
　　右平舟
　　东方兮煌煌烜吾目兮晨光耳翰音兮三唱屏羣英兮逺藏揽衣兮起起危槛兮徙倚宁餐蕐兮学僊何炙背兮夸美众鼾睡兮昏莫知我心恻兮独徘徊胡羲驭兮不少尼恐君行兮迫崦嵫晞余髪兮扶桑骋余乘兮旸谷翫咸池兮洗光伫阊阖兮开钥建采旄兮飞虹驾蜿蜒兮八龙鸾鳯兮前导灵鸟兮后从于微闾兮发轫景未仄兮帝宫及曜灵兮未晏尚察余兮从容
　　右朝阳阁
　　桑枝緑兮麦齐腰醴泉山下兮春和柔有美一人兮山之曲薜荔屋兮蕙裯溪流兮清浏岚霭兮秾秀鸟语韵兮清风花气馥兮晴昼山中人兮衮绣衣泛滥游兮憺忘归溉千顷兮芳茝艺百畆兮留夷嵗暮兮华实折以遗兮所思懐渺渺兮何极时不可兮再得丹鳯兮飞飞何两美兮未合山中人兮忍淹留皇渇伫兮石田秋乐行兮忧违余心兮焉求草萋碧兮日婉娩炯四目兮余袂挽披霞緼兮防琼编倚僊翁兮与周旋乐莫乐兮醴泉之墅役薪水兮公忍余弃凌泛景兮从之游渺下顾兮一稊米
　　右醴泉墅
　　述九颂
　　嘉定十二年春西师弛备敌骑坌入天汉三泉洋川蜀大震上用心恻始下诏图任旧人起前参知政事眉山李公于洞霄祠馆以端明殿学士知遂宁府未就镇溃兵啸聚自利阆果虚入城公乃弭节潼川与季弟左史直院侍郎公共议招降以伐其阚西之谋贼始疑沮逡巡引避用能延景刻防将士以蹙之贼固为吾机上肉矣兵火创残流离未复公始至是究是图俾就安集民遂徳之家置一喙先一州而后天下挽天河以洗兵甲苍生属望于公不啻旱秧之渇雨先是嵗行丁丑公初度之临也公许尝赋拟骚九颂为公夀公读之喜谓其文骎骎乎子骏与可伯仲之间愚不敏惧不敢当也今岁己夘公之夀籍方周一甲子而雨露疏恩适丁斯时泰道初亨夀隽登用纪年太极自当与宋匹休公许感公文字之知不敢碌碌自比常伦再抒鄙思为述九颂九章章各有指所以侈公道之开而申前作之未备绘画日月非僭则狂爱助之情则在可取是岁十一月既望门人程公许拜手谨序
　　五气兮顺行万彚兮嘉生繄人兮有异毓其秀兮最灵纷总总兮横目何一浊兮一清岂后皇兮尔私命曰贤兮粹精虽才品兮靡易匪先觉兮曷程诞空桑兮开有殷崧岳降兮周之祯矧皇运兮配天作之辅兮差肩蔼遗芳兮简编屹柱石兮多贤眷指李兮嫡裔祖柱下兮老僊扶舆兮瑞雾溶泄兮非烟鞭鸾兮驭鹤抉云汉兮来九天粲文瑞兮郁郁帝所赉兮坤轴经天兮日星纬地兮岳渎緜万禩兮不泯为生民兮耳目
　　右毓粹
　　岷山兮五岳丈人大江兮四渎之尊郁积兮佳气固人物兮载英环两川兮千里何江乡兮専媺滙千顷兮玻瓈龙与鹤兮集止山之隠者耼耳孙子正见兮杨氏女乘泛景兮轶罡风蔼僊踪兮山之趾禀帝命兮丛霄聊世人兮游戱五男子兮翘英今嶤嶤兮鼎峙彼谈迁兮世史官怅有歉兮晜及季真人兮髙翔眄尘寰兮粃糠悯俗兮惽瞀蹇余佩兮荧煌老翁泉兮龙鹤之云前苏后李兮蔼芳馨岷可砺兮江可竭不可沫兮英与灵
　　右载英
　　天不椓兮斯文寄命脉兮哲人烂咸阳兮熖虐不可燬兮六经茍日月兮可晦何天地兮长存言不文兮行不逺义欲正兮词欲赡学之荒兮气之浮匪艰深兮必蹇浅公昔来兮帝旁佩琼防兮云锦裳六龙兮伏轸从之兮彩凰愍世兮溷浊下扫兮不祥屈宋兮导前卿云兮翼后韩栁兮并驰杜李兮齐骤建安七子兮随行江左诸谢兮罗左右抗吾旃兮典籍场轶吾毂兮风雅囿探金匮兮秘图掞国华兮册书范金石兮扬律吕散人世兮犹绪余民之生兮有司命彼指南兮亦有车秉斯印兮千万夀后有觉兮余楷模
　　右经文
　　郊见帝兮琮璜瑟彼瓒兮流斯黄物有専兮灵粹宁糅杂兮寻常懿君子兮毓徳可蠡测兮蕴藏禀堪舆兮间气学逺绍兮皇王探坠绪兮邹鲁集臯夔兮众芳俗薆薆兮要艾纷余佩兮兰纕众襜襜兮冶服烂余裳兮织襄石渠兮紫橐斗枢兮黄阁持众美兮效君宁濡迹兮康国世惽惽兮莫吾与矫兹媚兮私处畦于闾兮珣琪艺琼蔬兮元圃暧晴旭兮养和霏瑞雾兮来下茍昭质兮莫亏犹可遗兮逺者及羲鞭兮未晏导帝之兮轨路
　　右耀徳
　　萝门兮薜户宛其姝兮静女抚瑶瑟兮清歌歌不絶兮如缕事君子兮嵗几何荠非甘兮蘖非苦金石兮贞心恩深兮雨露艳半额兮姱倡岂娥眉兮能妩山之颠兮虎豹嗥波汹汹兮蛟龙饕君欲行兮孰导隠余思兮郁陶愿一列兮无从首倦栉兮频搔寳辂兮瑶辙道阻兮积雪君何志兮逺游危断绥兮惙惙岁冉冉兮将遒蹇奚淹兮山椒愕哕鳯兮戾止曰有诏兮汝谋日有食兮仍曜景有晏兮复朝茍荪薆兮弗谖聊延伫兮中洲
　　右亮节
　　蚩尤旗兮飞炱天狗堕兮隠雷天运兮日蹙目涨兮氛埃一失兮一得孰强兮孰弱莽三垂兮骨纵横恣强敌兮横奔突天万里兮杳莫知何一朝兮飞羽愕皇乃眷兮西顾怆赤子兮何负白驹兮来思忍空谷兮逸豫有俶兮东方千骑兮煌煌淑旂兮绥章徃钦兮汝臧膏余车兮秣余马迟汝不来兮盍整余驾忽雾塞兮飚回梗緑林兮辚借不我后兮我前幸刼灾兮天假怒辙兮徒劳鼎鱼兮焉逃民生兮何尤膏火兮煎熬蛟涎兮脱祸父母兮鞠我集鴈兮中洲作之屏兮蜀之左内讧兮外阻谁御兮谁拒肤寸兮郁遥岑先一州兮后天下
　　右固屏
　　奫沦兮泽有水渺莫窥兮涯涘鼓之雷兮嘘之风沛万里兮流莫止潏涛澜兮泛东洋张乾纲兮翕坤纪渺观兮古今贤运兮齐轨狼跋兮其胡赤舄兮几几东征兮迟迟滔滔兮不归归来兮何时绣裳兮衮衣美人兮嫮好思不见兮令人老昔与余兮成言忍弃之兮异道九疑兮缅哉重华兮宴娭苍龙兮峙阙岧嶤兮帝台蕙裯兮芷幄从之兮九垓麾青虬兮以梁骖孔鸾兮以驾霭云旃兮缤纷恍松乔兮来御歩咫尺兮帝轩帝一笑兮何言恍流盻兮下土扫埃氛兮九埏余左兮汝右余先兮汝后汝作朕兮股肱拜稽首兮皇万夀
　　右入辅
　　一之日兮周正建子兮良辰黄钟兮起律鲁台兮望云气机兮翕辟徃来兮不停皇揆予兮初度秉幼志兮洁贞延日月兮察幽晞雨露兮瀹氛荪拳拳兮余爱何险艰兮弛勤与荪违兮星纪思専専兮曷已九折臂兮成医信情质兮可恃端防兮以占有孚兮韦编隂极兮阳复岂贤运兮不然矧甲子兮一周测天度兮循环丹台兮定録夀纪兮日延理无窒兮不亨物去故兮就新蠖屈兮求信根之归兮再荣彼涸隂兮毓质亦忍俟兮阳春洪钧兮宻庸播物兮无垠开八荒兮夀域如华胥兮大庭
　　右纪生
　　天门开兮九重烂钩陈兮紫宫烜舜瞳兮万里穆五弦兮从容予唱兮孰和劳心兮渺烟尘兮萧瑟慨世途兮荆棘上帝兮孔仁赉予兮良弼金碧波兮涨漪沦妖氛洗兮景气新皇轸思兮六合伫公来兮经营天苍兮地厚日月兮悠久民命兮以延国脉兮以夀云鬅鬙兮僊者家瑶之台兮户琼玖饭寳屑兮醴霜脯擘麟兮果棃枣驭鹤兮鞭龙故山兮春风吾谁侣兮赤松匪上兮曷从抚尘刼兮浩荡燕钧天兮乐融长接引兮羣品与龙汉兮无穷
　　右侣真
　　古词
　　亨泉词
　　亨泉词眉山程公许为常博张侯赋也侯家资阳考槃莲花峯下坎地得井窽木以成有冽且寒昔堙今渫以亨取义而为之铭宿学钜公咸有纪述肃容伏读灵源至味挹注不可穷顾后生何敢与于斯文畴昔承教下风所愿求益仿楚骚体作亨泉之词若曰纫艾撷萧祈颉颃于飞霞之佩则公许所不当僣
　　有閟兮寒泉运而徃兮几何年地灵兮啓秀不我后兮不我先川媚珠兮圆折莲吐岫兮便娟坤文郁兮瑞世所思邈兮西都之虞渊芳至今兮未沫世载英兮曷维其已考槃兮山之阿何以兮食只筑之垣兮登登忽而凹兮窈而深累甓兮寻丈刳木兮虚心木为仁兮仁者静水阂险兮中不失信矧生数兮土以培固受命兮独也正孰牖兮孰窒孰导兮觱沸否倾以亨兮繄所遭余何防兮何得美人兮委蛇泂酌兮永歌昔泥不食兮匪我吝今渫可汲兮湛不波韦絶编兮堂上晤三圣兮惝怳有孚兮坎习不穷兮井养消息兮盈虚道之体兮易之象沛吾辀兮八荒志拯溺兮靡遑鸡鸣喈喈兮霜月晓纷纭归梦兮殷辘轳之下银床万家兮渇饮渺千里兮相望猿奚悲兮鹤奚怨旱欲霖兮川欲航功成兮不居嫓彼泉兮有常缨可濯兮沧浪鲤可羞兮汉之姜修绠兮汲古涴新学兮肺肠美人兮归何时乐莫乐兮旧乡
　　僊谷词送别西宪杨少卿奉祠东归
　　揽飞云兮遐思轶迅飚兮流目涪之水兮弥秘殊境兮僊谷彼僊谷兮何有辟埃氛兮泬寥森幽篁兮拥翠蓊嘉栢兮相樛路窈窕兮山盘纡田可稼兮谿可渔谷中人兮归何时雾冥冥兮雨霏霏人心洪涛兮冲君航世途羊肠兮隤君马盍舍防兮停桡聊相羊兮田野兰室兮蕙禂鹤舞兮猿嗥君归来兮何乐澹无取兮焉求敷床兮千万轴问何如兮岳之麓慨视世兮抢攘忍洁身兮幽独谷中人兮无淹留霭肤寸兮泽九州芳菲菲兮未沫期岁晚兮逍遥
　　撰先伯桂隠先生哀词
　　伯父桂隠先生以嘉定十一年正月十三日卒于丹棱之里居后十二月十七日葬程氏自唐入本朝号眉山望族曽叔祖夔州府君由上庠擢政和二年进士乙科浮沉州县间以学行为缙绅榘范叔祖飞乌府君早世不克大耀先生夔州嫡长孙飞乌嫡长子也生长见闻娴于礼度非诗书不嗜非道义不友终老韦布为乡达尊家君子葢先生之亲手足稚龆出继友爱尤洽公许每归乡省坟墓拜先生堂下丰神散朗谈论赡博其卒且葬也不得一恸以寓其哀先生早悟道家秘诀形留神往岂真死者乎乃仿楚人之词为文以招之词曰
　　丹山之岩兮阻且深丹山之云兮閟其霖中有姝兮静处冠岌峩兮瑶簪方辙兮坎滞聊返辔兮穹林辛夷兮为屋芷幄兮兰衾世与我兮异好不可揉兮精金信有味兮恬漠亦何怨兮寡朋猿嗥兮鹤愤鸟悲兮蛟吟忽西崦兮堕日急响絶兮玉琴载营魄兮焉逝空桂枝兮萧森朔风兮陵厉白昼兮多隂素车兮丹旐曷返兮遥岑天髙兮地厚古往兮来今彼达观兮超旷奚死生兮爱憎四方兮上下杳眇兮莫寻鹤归兮何日瑶草碧兮劳我心涕浪浪兮霑襟君无滞兮逺淫归来兮娱乐故山兮崚嶒
　　安人赵氏哀词
　　安人赵氏故大丞相卫文定公之季女今朝散郎主管建宁府武山冲祐观虞公之妃嘉定七年六月十一日终后二年九月二十七日葬公钟情嘉耦述文志墓语皆传信眉山程公许仿楚骚之乱为词以相挽者以寛公之悲云
　　商飚之萧瑟兮百草莽其披离何深林之敷蕙兮蔼芳华其不亏物有生而専媺兮岂伊人而不然閴濬房其窈窕兮非从夫将孰称贤媚璇源之驶浏兮四僊之峯其嶻嶪衮衣蔼其硕肤兮筓珈配之炜晔有斋季女淑且明兮天作之对奚茍求懿玉屏之有孙兮嗣寛闲之洁修面嘉命其必敬戒兮庶几君子之好逑歌福履之将兮咏室家之宜敝屣珠玉吾何有兮佩礼义而服书诗顾俗好之骛荣兮得则盈而失则沮媺君子其独不羣兮期百岁而偕处夫何孤鸾一朝而舞镜兮悼亡赋而鬓霜念天秩之有典兮幽明离隔其忍忘冷辟邪而烬絶兮叠旁行其蛛蟊耿松冈之夜月兮尚欣欣以从舅姑之游悼人命其孰司兮参大衍其非夭信流芳之未沫兮岂独华发而曰夀茍天理之可恃兮君子之歩其丹霄汤沐大国日可冀兮尚足慰芳魂于一丘


　　钦定四库全书
　　沧洲尘缶编巻三　　　　宋　程公许　撰四言古诗
　　明禋进戒诗
　　臣公许言伏覩皇帝陛下改元端平躬亲政事之三禩大飨明堂以报以祈竭情致敬先期格于道祖即以是日斋太庙诘朝荐祼月星明穊乾坤清夷逮玉辂言旋斋宫都人夹道瞻望天顔晬穆嘉气扶舆中夕雷雨交作于乘舆未兴之前而小霁于降神盥奠之际意者雨露风霆无非所以为教皇皇帝后于吾君顾歆警戒其仁爱之至欤熙事告成圣心加惕诏有司郤步辇辍班贺免御楼所以敬天威销眚沴祈祥也后四日申诏避殿减膳孚号告廷以礼拜罢明智天运威断神谋列辟退朝举笏相庆不期乾道淳熙之气象复见于今臣列属奉常预观容典深惟陛下钦畏图治之心凡百臣子当知所以将顺规戒效尘露于海岳谨仿周颂敬之之义撰成明禋进戒古诗一章凡二百四十六句缮写进呈恳恳精忠惟陛下裁赦
　　于赫圆宰视聴自民惟圣能飨非德莫亲乃眷炎宋受命以仁十有三叶涵海毓春德厚流光施及吾君厯数有归兆协大横性笃孝恭天纵睿神思皇帝统积累艰勤譬彼菑田是播是耘遗大朕躬曷其敢宁嗣训九年端拱严宸权纲复归如日宣精奸憸投荒耆哲扬廷与物更始三载惟寅宗祀戒期厯吉中辛孚号万方以肃先庚饬我玉币洁我粢盛秋霖淫泆俄浃六旬法宫只惧防祈百灵炉沉未烬如谷应声飚籁号起雾祲敛昏凡百执事肄习彬彬戊辰斋居弥竭精纯昧旦盛服天仗肃陈爰趋殊庭溯瞻九闳眷我道祖凝神窈濬发灵源流福无垠旋跸清庙感恻蒿焄端冕对越秉心着存暨入祢室有涕其零僾若有见忾如有闻景纬陆离瑞霭轮囷乃备法驾玉金轮苍龙载驱和鸾锵鸣黄纛晅昼翠防梢云还复斋寝以须肇禋重屋啓邃八牖彻扄秸席纯敷蜡炬交荧金石森列豆笾苾芬有雨其激电震霆先事以戒升奠而停皇心益祗惕若持盈上帝降鉴富媪式凭二后严配五帝侍轩陛级陟降食饮乐欣礼仪既备廷列九賔宣防辍贺免御端门天降威灵宁不震惊省咎宸扆肆眚八纮相古肆祀酒冽牡骍托物荐忱惟徳之馨玉带之图奉髙所营盖苐圜水入自昆仑辩説踳驳舛厥本源若稽皇祐裁自帝尊合祛参侑不凟不烦维时泰和穆穆迓衡尚劳圣虑抑加鸿名制诏辠已千古日星【皇祐手诏引咎顷者星躔舛厯水旱沴和人适洊饥物非备顺方轸纳蝗之念弥兴罪已之怀】其在于今履运艰屯经躔错度水旱洊臻寇盗防刘公私窭贫国论轇轕政条放纷所宜急急补壊支倾皇帝明哲问学日新防防翼翼是究是询广内九重方丈八珍采翠昡转尊罍溢醇皇情泊然尧采若颦沓来封章敷列典坟旰不遑食坐或达晨虽躬其劬未凝厥勲因飨而思咎证之频天诱帝跻之干淳天啓神断旋干转坤抵龟蔽志敡号列绅若古有训股肱惟人进退以礼艰哉选抡匪余则私弛弛必更皤皤一老为世重轻毋徐其驱扰我心旌奚蠹莫理奚坠莫撑孰枉而陟孰贤而湮孰道之同而返丘园迟汝之来秉我化钧莫莫葛藟芘其本根有来赞祼麟趾振振时庸展亲金帛脤膰慨昔急难在原脊令岂不尔矜义或夺恩盍考故实以厚人伦言路之辟公论以信谁窒其来嵗乆积堙亦既疏瀹源清则亨毋厌其鲠而其佞言药石我爱醪醴我醒好恶之岐治忽以分民亦劳止鲂尾其赪托之守宰尔抚尔循边以警闻皇皇算缗吏縁为奸星火急征慨彼嘉殖耗于螣螟戢贪禁苛前令盖申祁祁中原百年荆榛天狼耀芒较昔则狞摲我边关殱我边氓汔可小休亦人之情傥得少暇修其政刑毋宁翫愒以縦鲸吞维是四端急甚救焚天何言哉警戒谆谆仁爱之心与父母均皇帝曰咨尔公尔卿其左右我以经以纶鼎雉申儆中兴有殷云汉惧灾王化复行维思无邪负扆有铭敢不参倚日省吾身我阙汝规毋我逢迎渊氷虎尾始终一诚神示神考宁不我聴百臣司蕝防恭骏奔跪诵祝册如帝其聆式稽周颂进戒九阍敬之敬之毋圮于成海深岳崇不废防尘图易于艰渝险而平天锡帝寿如古大椿天祚景运万亿子孙臣虽不敏知力于文泚笔以俟矢歌维清
　　五言古诗
　　逰灵隐寺
　　夙好在岩壑强持缚缨簮野性当奈何惝恍如惊麕京华百万家瓦叠鳞海气荡烦暑作威凌轹人湖山招我来九里松风清稽首灵鹫山西瞻目若营云何一峯碧飞来如羽轻俗见囿畛域达观沙尘不见毗耶离示病老浄名古掌断世界犹如陶家轮竺慧去不返雪猿呼莫闻斯言谁与证万壑空烟云老禅法龙象谈尘纷纵横萍蓬万里外缱绻犹乡情斋盂乳铺玉茗椀花糁琼两腋扶清风取意岩壑行冷泉掬清泚五峯凌峥嵘真赏味无味内观湛空明可能一枝笻云水自由身永愧隐峯老勇决拂衣巾
　　连日快晴登金华庵观大面诸峯
　　斋心谒殊庭异境目力积隂疑漏天娲石谁与錬列仙喜我至一笑晴景现絮云敛太空螺翠敞大面正位俨宸极羣峯拱星弁烟云互吐吞草木郁葱蒨错磨金碧丽襞积霞绮绚平生饫防山及兹颇创见常闻西城君承诏通明殿玉虬层空来寳室仙境擅真侣万五千朝夕侍防燕凝神杳渺间稽首瓣香荐倐防碧瑶岑坌起白云片溟涬含一气瞬息阅千变意恐大隗迷或作巨鼇抃仙者奚异人岂忍为独善利欲膏火熬是非蛮触战持是以求仙何异沙作饍吾身信浮沤世事如掣电本来一晶明初不假方便随縁聊尔耳可使为物转寸田须锄耘老屋亟营缮行迷及未逺补过以无倦飚防如有闻印我本誓愿他年童初馆或可备精选古碑塔寺改律为禅乡大夫招凌云智禅师主法席规模就整侯丞用晦为赋揭章和者成轴书来索和
　　智禅生峩下稚齿希空门落髪受具戒持鉢巡诸村有如摩尼珠烱然古井浑又若大明镜不受尘垢昏衰世不见理窥天于覆盆誓将昌祖道特用报佛恩得法归燕社闭口不复论眷言古丛城往事空剑痕谁规此浮屠峻极压厚坤意令五浊海亲见两足尊末法禆贩盛遗教髣髴存破律防十方有诏下九阍法席遴厥选炉香冷复温竪拂集龙象催粥吼鲸鲲能使幽衢豁开若木暾空花俗眼孰办牢脚跟斯道许津梁如天柱昆仑施金方山积巧匠犹水犇请以六度法为防六欲根诸君快説偈羣魔惊禠防何时共峻陟层霄疑可扪勿谓蟹井小可敌鲸海吞
　　投龙寳室洞天过延庆观访王倅共父剑峯精舎
　　璧简荐寳室襟裾馥旃檀眷言石交旧可惮脚力酸层崖一剑裂隂壑千古寒数椽栖泬寥小楼面巑岏风穴激虎啸石洞掀龙蟠【共父开一风穴并凿开一古洞之中得小蛇如筯】是日朔吹惨舞空雪花漫开尊聊暖热芼蔬劝加餐心事喜我同晤言蔼清欢欲去有余恋小驻捜奇观评画过神品誓鬼犹故坛君家古丛城甲第十亩寛胡独嗜幽寂而乐兹考槃戍邱渐相廹住山殊未安春风动倅马云霄挿双翰傥念猿鹤怨无多贪热官
　　罗僊宫道士留午饭后徧览山中佳景三十六峯罗列几席夜雨达旦客枕甚清
　　老树万安驿古井罗真山玉虬五云车僊翁此往还云踪乆不刓泛景疑可攀忆昔摛藻頖题诗揭松关【此指罗江县真宫事】抱琴唐昌来快晴春物妍截竹倚伶俜引袂飞褊褼厯阶一稽首为我展笑顔善救无弃物广度随有縁殊庭遥相望异关非浪传道士多野朴山肴亲洁蠲披榛为前导防酒勤欵延墨池鉴寒藻书台滃非烟所着何隐帙乃忍悭不传空余六六峯可想格笔椽最怜覆盂亭秀出层峦颠周遭碧霞嶂莽苍云海连酒囤拟泂酌花坪夐连娟暝色阻穷探夜雨得佳眠尘縁一相悮凡骨何当僊云霞岂不恋简书当趣旋神丹夜涧火青藜洞中天僊翁如防头未忍甘弃捐
　　过金堂迂路登三学山李八百仙人道场
　　失脚尘土窄谒归旬朔暂迂径欵名山攀险得幽翫平川开霭杳长江逺疎散驱车松柏隂闯戸风日淡栖居规制古殿壁丹青暗【楼制极古而工夫精丽殿壁画皆唐人作】仙翁李八百曽举陟霄汉遗迹古未陈见我若笑粲灵液喷幽嵒枯楠茁新干【皆山中事】黄冠肃延劳緑茗劝浇灌饥肠殷雷蛰尘虑忽氷泮碑阅唐隶遒诗为处士叹三生学精苦一日升汗漫【观中唐碑最多有处士送崔链师诗刻石存焉三学山据碑刻中所载以李八百仙人三生学道乃登仙故以三学为名】我岂无宿縁心犹悯世难思见甲兵洗永息毡毳悍王度式金玉民劳防涂炭翛然一儒腐不自省疎缓强令事驰驱终觉窘羁绊何当脱屣去托迹烟霞伴宫洞吟歩虚丹经严静观太初以为邻巧厯那可算松风天末来为我发永叹
　　拟古二章
　　刚风轶飞浮丛霄隐寥濶其上仙者家俯世尘漠漠慨我志逺逰幽思无与豁披云一长啸曽举骑轇轕整袂谒灵君授我一丸药侍宴旬始宫从逰紫虚阁琅函閟道帙许我抽玉钥期记三生广度有夙诺世氛日澒洞帝念惨不乐愿借万里风从君驾鸾鹤鞭雷挥斗柄防罔并絷缚扫清六合尘景象囘阊阖帝命不可稽侍晨司校録永刼保澄明何问痴仙愕
　　霜英滤云母月华吐幽魄濬房锁葳防弄杼夜咿轧天寒日苦短箧不贮寸帛婵娟空自妍襟袖无乃窄停机掩孤嚬欲歌心已咽积此万缕工织成苎罗白蹇修来何时复关滞涂辙女无终不嫁谨勿昧所择忍寒青琐窻熏麝翠罗幙粲粲双明珰团团双白璧稚齿昔所娱翫之不能斁春风荡繁囿触眼防良匹撷芳索幽占两美斯有合及兹嵗未晏为君媚芳泽
　　人头山肃谒石壁清源真君像
　　人头接劒门濯濯危髻绾一峯表独立层崖平若铲有一伟丈夫逺莫辨眉眼异闻騐清源竒质自天产三生旧縁契邂逅一笑莞江流怒未平父功子其僝坐令老鼃缚笑防离堆铲陆海擅两川利百倍防浐神圣杳难诘事或载编简明德逺矣哉椒浆酌盈琖
　　盐亭登髙山庙
　　晓驰光禄坂暑憩盐亭县嵳峩山叠云窈窕溪横练长怜少陵叟浪走天涯徧耿然忧国心甘作忍饥面世难今畧平军行余后殿凭髙慨往哲欲去有余恋
　　景行堂
　　斯文一线流伊川师弟子萍梗记经行丹青肖容止升堂如有闻虚心探厥防毋与时俗竞溺心于口耳
　　贯道堂
　　道秘不可传非文无以贯君防圣画易风行水上涣谁令鞶帨工能使雅郑乱六经日丽天诸子云雾散
　　逢源堂
　　务学有彛训左右逢其原后生巧穿凿末派迷本源世不有先觉谁当警羣昏佩衿来于于千古师道尊
　　卧龙亭
　　隆中抱膝吟意岂慕闻达翻然起潜蛰了不愆宿诺废兴渠有命忠直理难夺出处士所重羞死荀文若
　　小亭
　　道义日羣居闲暇一防息小亭拥芳荣长江鉴空碧风雩不尽春庭草有生色习学自孔氏深体而黙识
　　题枕带双流阁
　　层楼架蒲牢其下表奇观江连内外流山列逺近案烽火日平安烟霞奉娱翫蔽芾南国棠挺特九秋干
　　圆峤
　　羣峯最髙处一席如镜平烟霞敞松牖风月栖茅楹仙姑紫绮裘飞步白玉京挥手一长啸四海风尘清
　　水云天
　　楼台错图画髙低各云烟小车倦登览危栏且囘旋沧波纳暝色溟蒙同一天此中有真赏题诗谢雕镌
　　解缆凌云快晴
　　淫雨三月賖防篷今夕止萧晨企璇汉微云散霞绮鸭緑澹不波腝翠浄如洗吾行及端月余寒未云已何以写幽情无多佳句子
　　舟行过昭化望逺山秀色柬幕中诸文
　　剑北山巑岏刺眼乱矛防烟云借光景稍觉含秀色倚樯寄遐瞻慨我三友益有懐无与晤掻首暮云碧重阳陪诸乡丈逰水乐洞过风篁岭龙井张饮观两苏仙辩才法师像晩憩杨家梅园归路小雨
　　凛秋天气佳令节天赐沐客居意莫展胜赏诺已宿风澹湖不波雾敛山更簇画舫厌嚣喧笋舆恣追逐闲寻水乐洞嵌空韵琴筑烟云互吞吐台馆适凉燠非无人力胜亦自天巧足侧步滑青苔醉面爽飞瀑风篁转幽径龙井鉴寒玉黙堂定未起清风谁与续四海两仙翁三生縁契熟定知明月夜屐响答空谷归路取名园移尊屡更仆冻雨不成泥驺骑未须趣峨岷渺何在万里劳逺目安得天瓢翻尽把边尘沃文昌徳宏毅承防气肃穆温雅奉常卿忠愤胶庠博宫讲静有仪正字竭忠告而我赘其间自省羞朴明堂索桴栋底用采巻曲平生邱壑姿本不耐羁束抚事长鬰陶临觞转颦顣故园俯大江绕屋艺嘉木何以娱嵗晩篱落森杞菊糗粮幸有储那不返耕筑
　　同王万里山行
　　邂逅非宿期意行得奇眺三生湖山縁青眼不改旧飞榜漾湖光蹑屐梯云峤玉立缑岭仙洒落我同调冲怀寄寥濶尘外恣吟啸眯目东华尘谁识此中妙吾侪肮脏资如痼不可疗溷溷渠得知不自耻牛后已矣毋复言恐贻水仙笑
　　次李晋仲同逰南岩韵
　　风林舞霜叶野水收寒溪旭日爱清美良友欣招携近逰南岩麓逺蹑樵人溪世未变野处地已呈榱题錬石既有穴补天亦余梯仰睇磴可涉穷择日从低窅深有神防险絶令心凄我归期再出后防岂终暌第膺三接宠未许寻髙栖
　　晋仲文学渊邃方为朝阳鸣凤仆所次前韵及之而洊赐佳章招隐敢再次韵以反之以资他日重防一笑
　　丈夫为世用钓筑辞岩溪不用身徇道固可巻而携侃侃紫阳翁不践桃李蹊淳熈用不终归途此留题坐令南岩髙万丈谁能梯倘止论兹山仅亦培塿低今如岘首碑千载令人凄我辈何适莫但观道合暌鸟兽不可羣仲尼非栖栖
　　逰涪州北岩
　　恭惟同出自斯文其在兹白衣帝王师古闻今所疑惨澹涪江滨烟雨寒无炊一编洗心易后学之蓍龟学禅谯夫子窥墙胡不麾兹道贯三极何曽限籓篱柱史接武来相望几何时旧隐勤汛扫大书挺雄奇江山着羁臣千古同一悲渠自气浩然何成复何亏髙堂俨遗像寳墨镌丰碑往者不可作掻首空涕洟萧萧北岩松悠悠我之思
　　和江平叔逰无为山诗韵
　　夙嗜一邱壑誓言苦难践梦踏西山云陟降原复巘世纷不可耐道根日以浅永愧龛中定三叹涕如霰君从柯山来行尽蜀山险不惮屐齿蜡恣襞兰亭茧毫端花五色优昙时一现翛翛尘外趣厯厯眼中见人生欢防少搏沙随手散何以慰瞻思英词展黄绢
　　自道场山至何山读故人洪舜俞内翰诗刻追和
　　褊性不谐俗泛梗归无家故人右扶风双旌拥崇牙欵门及暇日褰裳蹑飞霞维南古道塲诸天集毗耶巍撑凤骞舞岌起龙腾拏坡仙旧诗刻清芬郁天葩云表塔标峻具区颿影赊万象森凑泊穷探忽谽谺金舆度窈窕【何山一名金舆】翠幄巧蔽遮昔贤此幽栖禅扉寂无哗萧爽万竿竹芬甘一瓯茶清泉茁兰茗黄粉飘松花意疑人境外身漾天汉槎浮生能几何骛智那有涯神龟寳巾笥曳尾宁坳洼所嗜在闲旷何心事雄夸洪崖石交旧嵗晩蔗境佳心源秋水澹艺苑春容奢冢上木遽拱海山枣如今古一转烛聚散犹搏沙暮江趣浮鹢城树喧栖鸦愿言借一窻炉香繙楞伽
　　连日驻白帝城懐古感事阅陆放翁诗集追和其韵
　　益以搤为国前后辟两门劒栈径偪侧峡江浪崩犇盘礴六十州奠位西南坤天险岂轻设参旗宁易扪我行当严冬岸沙髙涨痕絶壁走猱玃深潭伏鼍鼋东逝注沧海西来非一源相传石笋三下接灔滪根长懐草庐公受遗龙准孙志节局不展德义深可尊矧伊跃马壮得与同日论形势今犹昔世故难为言抚事重感慨遐瞻莽尘昏空余瀼西东未泯氷雪防腊残春意动清波跃河豚挝鼓趣下峡渚宫同一尊
　　中元节日登舟赴官巴西兄侄偕亲友追送三十里乃别相顾凄黯舟行得此诗以寄
　　随牒倦尘土归梦长纷纭及归嵗阻饥负米良艰勤细摹食粥帖长歌送穷文忽捧毛生檄往撷鲁宫芹元方与犹子念我当离羣折柬期诸彦褰裳集江濆追送三十里酒炙罗缤纷夜航语达旦掺袂俄夕曛汀芦黯囘首风萍怅轻分时危事逺役所遇无一欣元戎调新律笑谈静边氛容我坐无氊峩冠诵皇坟采兰劝加餐伐木友多闻诸君志姱修未可恬耕耘努力崇令猷时来皆青云
　　吊齐斋先生尚书文节倪公
　　公以正学清文精忠谠论为先朝名侍从玉色山立百壬望而沮慑故身退而名益髙浮玉山碧浪湖吴兴胜处规创书院来往宴娱雅慕雪堂老僊亭馆皆摘诗句为扁榜某之生也后僻处岷山不获顺下风而趋幸与先生之季子新安使君理正子武同朝为三益友防以口语去国扁舟访子武为置酒相羊水石间清风劲节岌嶪与衡弁竞爽矧承家惟肖先生固有不亡者存子武谓是行也不可无记述偶阅坡集岘山亭飞英寺分韵月明星稀四诗僣率借韵语拙不工姑以抒其惓惓企慕之意云尔
　　披襟白苹风荡桨碧澜月若下酒可斟顾渚茗堪啜兹逰足娱翫所遇皆胜絶四海齐斋翁清风传奕叶平生心本朝峩冠蓬怒髪子皮五湖棹烟波时出没
　　仕道昔有训退处非为名齐竽醉聒耳虞弦自希声清波贯霅苕空翠浮弁衡图史足怡悦风月无将迎生世我已后景行宁忘情昻昻鸡羣鹤慰我双眼明
　　万顷湖浪碧一防浮玉青先生此考槃有道甘沉植栁防水槛栽莲绕风亭感慨手遗奏精神超列星鸿鹄既层举鸮鸩争刷翎克家类季子隧碑新刻铭
　　风尘日骚屑耆哲晨星稀九原不可作斯文今谁归临风想孤标把酒哦落晖扁刻见尚友雪堂宻传衣归帆拂苹波晴烟抹松扉满箧贮寳刻展诵省昨非
　　刘园
　　春来雨雪连绵仲月之二日夙兴快晴急借小舫欲过沈氏大小玲珑嵒怒风簸扬撑入小港舟子告以刘园近在因往纵观乃戊戌旧逰也花竹逾茂亭馆加葺尤觉奇伟徘徊抵暮始入城先时结束书笼偶案上白集一册是日早信手繙阅中有和梦得洛中早春见赠七韵末句云何日同晏逰心期二月二兹行本非夙戒而偶与白诗参合小小嬉逰亦有数耶因追和其韵
　　隂沍閟阳和快晴差惬意怒飚妬心赏清逰殊鲜味系船枯苇丛闷损兀坐睡断港麴尘波见引着胜地迳梅伫揽结堤栁是才思尤怜石交旧劝我取一醉异事诧白诗偶同二月二
　　赠修水黄君子行
　　黄君以元祐太史公之诸孙寓籍分宜苦志于诗以蓬瓮寐语名其集长篇短调不主一体敷腴而雅重浏亮而奇崛使读之者如逰羣玉府百珍目未暇覩也庚伏袢热恵然再临赠五言古体二十八韵清风披拂袖间念宿诺不可负而蘧径曹侍郎三山陈广宗韦辅江彛叟之序引固无可复加因次所示诗韵赘附编末云
　　雨润莘野犁水给汉隂瓮一为大烹鼎玉食此焉供一如朽木偶肯受关索弄显晦势则然达观等一梦可怜蓬瓮生万巻皆成诵静退一何勇本不借怂慂使孔孟复起必能与折世道日以隘古心谁与共君家太史公以文瑞吾宋崛奇庄骚语雅淡商周颂学力探窅深天巧妙机综风流被诸孙璆琳富包贡若若绶满朝傱傱清燕奉那知一亩宫有士苦唫讽寐语甘自怡经纶付时栋伊余曩在列窃自耻隂拱斥去职蕃宣翫愒糜廪俸何阶缪推激为我破愚憃由唐及国朝作者亦已众元气所融防谅亦劳艺种苦心欲其工何者适于用当知正始音若睹治世凤览辉千仭冈一洗羣目瞢謏闻我自知可能相引重乞闲防得请敢觊百钱送假道愿欵门单车屏徒从不妨蒿藋迳容我于二仲秋风来有期心旌转飞动
　　和景韩赠子敬末章韵
　　艳冶昭阳妃娇好浣纱女盛时一转盻零落委黄土彼姝秋胡妇真节甘独守炜炜编简上芳声乃持久我欲呼绪风酹以一觞酒君防涧底松阅世几寒暑丈夫要如此千载可尚友鬼蜮玩阿暪何妨掺挝鼔平生书五车一字不堪煑忾我左右手双顾石棱紫忍穷学师道覔句廹徐俯横陈味嚼蜡下笔迅流水忆昨涪江滨对吟夜床雨胡为轻判袂愁凭乌皮几人生如飞蓬飘落无定所那知锦官城尊酒又同举草几垂丝笔力造化补自我交斯人短翅思决起不因得趣同那觉同心苦至今浮山梦厯厯西窻语斋防厌苜蓿尘甑窘禾稆忍饥捜枯肠数息保气母何当陪胜赏一醉诗分取终恐吃期期输君白玉尘
　　唐文权郡见前作和韵见教乃赋诗三首以答之
　　隂阳无停机寒暑迭更代迅商俄栗憀炎官亟敛退岩壑有余妍雨晴皆可爱迫迮红尘海适喜翠屏对鲁国久仙去诗偕芙蓉秋渊渊韵金石往往余岩丘象贤来题舆同声应鸣璆清渭发源逺浊泾难混流赞房容久愒逰子奚所叹树老昼常寂云埋宵易寒龛灯对青荧手箑失白团抚运忽有感秋防趣三单宗博宫讲何丈以诸贤所赋清赋堂诗轴示教借和元韵附轴尾
　　避影恶木隂忍渴贪泉水君防象渡河步步须彻底士当秉特操盛行贵知止佳境着蔗根苦或起蔕上尊锡方进万事咨伯始孰能超然观贯之以一理瓢饮有余乐我自味无味忆登君子堂积雪几没趾双鹤舞前除穟烟萦素几叠石肖崄崿俯槛鉴清泚旌招还此来归梦曷能已红尘交辔语新律吐琼蘂千载友元亮顾未忍违世将坛建鼓旗许我陪末至政恐如浊泾难以汩清渭俗氛日轇轕箓茨乱荪芷为君歌停云倦翮思决起念归怅无家素食心所耻安得三间茅托身安稳地一编岫云吟枯肠或能拟
　　题夹江冯临父玉山庄图
　　后溪刘先生为题小絶故秘书郎薛公赋长篇今益部祥刑秘阁张公属公许赋并呈山房邵传中康节曽孙也
　　天下最佳处惟二室三川一气所融结何地无云烟忆逰古南安倦憩大观前十洲与三岛渺莽云水连追随子邵子飞步山房巅醉归迷夕霭笑歌呼渡船至今诗箧中秀色余芳鲜永愿借一壑抱耒耕石田不学谷口隐姓名京师传邂逅大冯君为我开愁边烟霞粲画本风月起笔椽上有玉山庄遥挹峩峯妍士为声利役何如拥肿全脱粟幸可饱苦茶宜活煎画计不用决与山终薄縁三间茍完矣万松想苍然羊肠摧君辀问君归何年早逐山房翁江郊掉吟鞭往来成二老日醉壶中天对峙五言城写之七丝弦勿遣俗士驾污我青苔钱





　　钦定四库全书
　　沧洲尘缶编卷四　　　　宋　程公许　撰五言古诗
　　今日良宴防
　　良辰不可久飞幰防华馆雕爼粲陈前羽觞劝引满危柱瑟难和急轸琴失按含思以亮激响入凌霄汉四坐听我歌歌罢倚长叹勿遣歌声悲悲多听者惨振辔腾康庄及此嵗未宴
　　春事无几端居萧索追懐成都旧逰慨然有赋
　　忆昔吏锦城寄隐云水乡萧散不任事上官容我狂短篷漾空明舞棹歌沧浪防心多胜友一举累十觞芳春乐事饶飞幰集寳坊意行无定在有花即相羊马蹄穿夜市奚奴背诗囊三年一炊黍旧逰想微茫谁知涪江滨侧翅不得翔醉饮无与和三叹热中肠雨晴好风景轻舆便晩凉乱絮扑晩霭牡丹残妆春物能几何营巢燕飞忙茶事廹榆火饧胶催粥香我本乐烟霞失身缚簪裳官曹幸云冷诗债可不偿锦城未即去十景兹难忘安能窘边幅低头甘鎻缰升沈自天分矫情恐有妨借我白玉壶为君歌慨慷
　　饯寄庵居士龚彦质
　　彦质侨处南山僧寮泊然无营趣尚髙洁某尝为彦质谋投老不可无栖宿地亦当及兹时图之赠以文庶几见者或一动心而彦质素不茍求未尝轻以示人也彦质逰甚广莫如殿撰都承敷文大卿二赵公厚为彦质办此更以古诗二十韵饯其行
　　煌煌帝王都列第喧丝竹林园竞选胜四匝湖山曲谁知南屏下老叟甘幽独忆从古栝来红颊鬓鬒緑王侯争倒屣交友为属目引觞百壶倒授简千頴秃功名良误人日月如转毂侵寻四十年一往不可复浮云玩身世投老寄僧屋坚忍不茍求趺坐淡无欲人生固幻梦要须有归宿买山岂不念探囊一捧腹旧交上连璧情未忘伐木苏台香正凝寳婺驾已夙谈笑百金挥拮据三间足何妨山水窟就讯髙燥卜行矣不可迟片帆浪花蹙归来督工师涓选亟营筑开轩纳云水绕槛艺松菊身闲心自平长把黄庭读
　　三伏中积雨如秋
　　峨眉三日雨客馆六月秋幽懐无与娱欹枕清夜逰炎官失声势万木皆商讴一凉德我厚耿耿何隐忧忧多白人头头白可复休积隂忤正气潢流冒崇邱世故莽难期病根宁易瘳履霜不知戒坚氷谅难尤天运不停机明当火西流勿以余热在而忘晩嵗谋家贫廹短晷及时戒衣裘
　　县圃莲花方开同时木犀吐芳刘光逺仙尉赋诗为和韵
　　季夏苦积隂泥迳殊窘步彼姝水花红媚此晴色暮邂逅小山桂才洗仙掌露相携斋阁来不着丹铅汚杲之与黄香胡为此同聚向来古锦丸散落不知数吟肠乆荒澁幽赏但黙喻殷勤吴市仙能供岩趣诗味淡愈佳交情凝有素我愿同茑萝得与长松附
　　十四日同张伯修罗坚甫大智赏月探韵即事感兴殊激懦翌日防保福辱诗示教借张大韵同赋
　　涉秋苦多隂婵娟喜见乍天巧竟作难借此三五夜屯云滃四面如骛俗士驾寳坊盍朋簪尊酒共清话诸君读书眼明不失纎罅天眼物昏之谁为弯弓射连宵耿孤吟虚窻自髙挂竹风静逾爽露叶灿可画梦踏市桥去醉眠僧榻借隂晴且勿言幽赏可能罢恨欠截老龙三弄倚风榭酒酣歌慨慷四坐勿渠诧边尘日澒洞志士惜闲暇君防古圣贤忧乐以天下持此阅人多何但如传舎短气吐复吞欲言恐遭骂径思投绂去甘老渔樵社世论熟脂韦人物叹衰谢相期崇令猷兰鲍观所化
　　重阳后一日亲友防饮于沧洲以初九未成旬重阳即此辰探韵得初未二字
　　雅志厌阛阓考槃乐郊墟言归憩桑梓不惮躬拮据嵗晩此栖宿佳气鬱扶舆滛雨度阳节晴云吐月梳独酌良亦佳所思在羣居晨兴喜复晴草具何可徐黄花有余馥白酒无多储清滩蛰雷吼轻霞防幄舒翳然林水间舒啸天籁虚雪髯醉先起众宾且踌躇人生有定分适意不愿余衣食粗能给吾当赋遂初相期晩节坚结社同樵渔
　　风露澹秋容汀洲肃秋气吾庐倚髙寒逰目周品彚既空买山资恨欠除堂费醪觞漾篱菊浅酌殊有味蜜饵杂园蔬何妨食之既兴酣一凭眺情感忽累忾裔夷恃天骄边关犹鼎沸杀气纒惨澹将材乏沈毅吁嗟楚芡荒遑恤顷筐暨腐儒拙料事积忧漫如猬伊昔贤哲人用智奔流未驷隙讵容追蚁溃可不畏索裘已较晩寒机密经纬
　　过房公湖临发广文载酒登南楼听隐士陈希逸弹琴读鴈湖先生诗及悦斋先生赋
　　湖荡匝城府堤栁一径通森防昼漏永閴如墟野中掣铃三日畱鬱鬱殊寡悰登埤展遐眺荡我磊磈胷沟畦磨衲丽烟芜图采工广文一尊酒邂逅清赏同慨昔石林老小驻双旌红燕坐鳬鹜退行散龟鹤从得句陵子美髙世犹房公想此据胡牀长啸延清风想此蹑珠履和月吸酒钟想此援采毫醉题揖遥峯想此披绮裘凭髙目征鸿逸驾渺难追风光为谁容空余翰墨香披拂葭苇丛翠琰子由赋正声响笙镛千年古徐州绮防贯晴虹过眼不再读恨我性识防乔木噪晩鸦低囘马首东緑绮有余韵因之讯仙翁
　　送安少愚下第东归
　　去年逰凌云传观一篇书问客谁所作作者安少愚少愚賨城人万里走东吴悯俗日抢攘正途欲荒芜磊块不能平忧愤何当摅推枕一长叹落笔万字余才难缪取舎政棼费爬梳国雠不可忘储德要力扶肝膈无留藏首末详绎铺吾岂贪狥名致主于唐虞书成诣匦投甘心斧钺诛九天隔云雨万目争雎盱圣恩不忍杀放使归田庐我心日起敬未见长欷歔今年科诏颁君来试成都邂逅忽倾葢名下信不虚貌不逾中人若为胆满躯革囊三尺剑束书一蹇驴蹙额谈世事抵掌嗤俗儒慨慷三防陈傲睨众口谀诸公眼如月谁遣紫夺朱少愚然笑得失毫髪如行止谅由天通塞何关渠归欤三间茅捜我万巻储抱膝梁父吟曲肱味道腴雅志期古人昻昻千里驹安能徇众兆泛泛水中鳬今晨忽叩门谒我掺执袪剧谈重激昻欲去仍踟蹰时俗竞佻巧防径争驰趋悦耳或为忠仕道宁免迂防以鼎食味诱以蛾眉姝煌煌万钉饶翼翼潭府居众醉日以酣独立谁为徒世岂有巢由甘受泥滓污或俛首州县或遁迹樵渔顾谓今乏材毋乃几厚诬失计如我軰茍为五斗驱有志困风尘浮沉非故吾思昔新法行士有郑介夫斥监安上门愤世胆气麄一朝勾驿传奏防列画图天子恻然感民力几少苏九原凛如生千载足起予荆舒最防短植党盘要途如何职冗贱九关许呌呼偪仄复偪仄视今良可吁喧然众楚咻甘作嬴秦拘所以见君子羞汗如陨珠牛骥不同皁鸡凤宁同笯要当操此心圣贤为范模借问兰玉弃如何萧艾敷诗成为君歌临风怳喑呜向来清庙瑟忍滥齐门竽
　　赠吴郡诸居士
　　居士有官不仕善医不责报以道义自持隐君子也友人杨良臣求诗故赠之
　　终南径甚防结茒邻帝乡朝为谷口翁暮为省中郎先生独何事寄傲临沧浪才髙世莫染德薰名自香青黄分谁数膏火竟堪伤逰心圣贤域脱身忧患场世路虽龃龉天衢自腾骧扪虱竟谁见卧龙兴何长借居仲奄里未升公德堂十年逐流摈千里坐相忘頽龄或可借辟谷岂无方终期继青莲摇笔颂紫阳
　　过眉山谒乡耆宿李八丈提刑
　　忆昔下吴防拜公古渝州别来忽星纪不知几三秋岂不愿舂粮占乌渠渠屋良期若难俪千里劳逺目公家难兄弟与蜀关重轻峨眉叠连娟石笋屹峥嵘维国有蓍龟维士有司命并生天地间受命独也正忧端日抢攘世论滋软熟谁谓空谷逺有美人如玉我如南州橘托根非不深逾淮恐成枳望逺劳我心鲐背髪皤然齿颊探骨鲠跪履乞一言书绅以自儆
　　述志
　　仙曹寄江干吏隐适吾愿西轩馆梅友屋老狸防觇坐令髙世姿不耐尘网罥殷勤数问讯余力稍营缮八窻敞虚明孤标对老健伫立惨澹中恍觉容采绚天风发奇芬霜月泼冷艳官卑茍逃责交淡日相见冻摇哦诗吻坚作忍饥面痴顽信可怜无取复奚羡村醪未必佳苦味且耐咽洗醆寿亲尊春和元不欠勿竞桃李塲恐为吾友玷
　　三年衔恤絶不吟诗既奉祥祭触绪摧裂偶得古诗三章呈叔逢兄并似彦威侄
　　髠髦聨鴈队娱侍三老人清风一家法欢顔四时春转瞩二十年俯仰含悲辛聚散泡起灭了知幻非真忽忽如有见耿耿恨难平孝爱自天性宁与迹俱陈
　　母慈不逮养翁健长相依重关一囘首及时当归平安墨未干讳问心有疑茧足跛菅屦髙堂空繐帏罔象不可索流光倐如驰五鼎嗟奚及一生风树悲
　　秋风殷岩壑万木皆商讴棘人有余哀揽衣良夜遒三年辍清吟寸肠堆百忧泪眦日以眵霜根一何稠棣华幸有依竹林可俱逰心事期嵗晩庶无坠前修
　　逰仙二章上范殿撰洁庵先生
　　风埃曀八表涛澜浩无涯岧嶤昆仑峯髙与星纬排真人抚元运太虚以为家控辔下碧落蜚歩凌紫霞周览兴未已归憩谁与偕乔松抚瑶瑟偓佺荐琼花颦蹙睨尘世腐防纷攫拏迢遥五云佩荡漾八月槎我欲往从之层云不可阶素心耿相照退当三月斋
　　空山学仙子幽独性成癖谁令一念差失脚尘网密随縁翫泡影隐思晓继夕了了三生梦掣电了无迹岂不志逺逰谁为傅羽翼抱关觇紫气跪履问黄石静虑傥契机讵难入缟髪古仙公遗世而独立惝恍如有遇一言曰守一引臂许相从长生托瑶籍
　　送悦斋先生
　　上躬揽权纲与天下更始悦斋先生洊被宸翰趋朝行阙擢畀秋卿渴伫黄髪之询别膺白麻之拜某拏舟追送引睇嫪恋激奬训诲真情郁然敢不肃戒行李拱俟造命作五言古体一章少抒曲语意斐拙惟髙明赐览
　　风尘三十年世途日险窄婵娟弃土梗倚市竞容泽大雅何寂寥志士三叹息维皇惠斯文为国永寿脉灵光岿独存硕果有不食坤维返全璧北墅归散策天开景气新晴破层氷积畴咨耿宵虑图任先耆徳披云绚天章趣驾觐宸极喉舌俄申命股肱待宣力解弦未为难航险那可忽泾渭不同流薫莸讵相入所虞愤失职隂拱或伺隙事须众贤和乃可殄行堲沉几陛下圣虚已言路辟稍欣元气充犹虑外忧廹敌情任反覆庙论须谨密功名百尺竿家国万金璧平生一知己瓣香无愧色驽怯勉荷担迟顽费推激大艑驾云涛薫风饱帆席丁宁耳面命逺别何须惜寛以七月程修门拜赤舄上后乐刘先生左史十首用襄阳诗两句行藏坚晚节进退法先民为韵
　　永平昔全盛旧学尊五更惜哉趋舎缪眼车服荣恭惟自孔氏时止亦时行心泰无不足外内谁重轻峩豸凛霜简立螭廹荷囊从渠众醉酣我自深林芳嵗晩髪雪白徳称腰鞓黄世无香山老谁与论行藏前谿文纬国东谿学草补处自天授絶韦待谁编渊源后谿水脉络千载传兹事端不朽松石同其坚【公有松石一峯以扁堂额】
　　厚徳最耐防士当论志逺沄沄物归根混混泉有本眼明长庚晓心知嵗华晩后生须榘矱所愿加餐饭鹿门忆厐公栗里懐靖节我尝评斯人用则同稷契空谷倚逍遥风尘俱骚屑明发耿不寐长歌弥激烈事往置勿言积厚报岂恡毫眉两山尊照眼双璧润衮衮生公侯世佩斯文印譬之水盈科吾方见其进楚都初拜公里门跪承诲一言忽唤醒顿首汗浃背志逺苦力短寸进而尺退大书揭斋顔朝夕警不逮【公许尝请诲先生谓其资禀既纯当加充养之功因以扁书斋云】
　　月冷塞垣刁尘暗西风箑所思天一方飘飘管宁帢我欲往从之问以安乐法云深波浩荡定自鸥鸟狎千载嗣韩统斯文谅关天字衮失所归何以革其先陟屺有遗恨琢石图方镌百拜涕绠縻万一彤史传负米困风尘腼顔白头亲叹息执戈苦走也犹幸民依依孔墙梦拍拍芹水春安得万里风驾予往问津
　　和大着何兵部
　　兵部还南林寓居食鉴湖祠禄録寄近作中有和坡仙所赋鲜于子骏新堂二首末句寄语蓬莱仙千里永相望此意何可虚辱尘绪胶扰防移容台奉祠太室始得和答
　　何侯起胶庠岿立诸老后霜空茂桧栢惊秋笑蒲栁平生经世心短舞困长袖白头谒承明彩闼炳郎宿去国一渔舟顺风轻放溜寒花耀荒寒灵芝茁腐朽身闲澹无虑嵗熟宜酿酒更将自性观妙契得无漏
　　忆昔嵗云暮言趋君子堂昕班偶同归三度金节凉木天并英逰东壁分余光日者对宸扆直声动岩廊岂不志归田胡遽喧巧簧别乆花竹秀山积书传香时无尘外交若许令支郎愿言从之逰珪璧保闻望
　　和庐陵士尹八俊投赠韵
　　白苎裁春衫京尘可得缁一麾江海去何成复何亏驰驱两轮朱萧骚双鬓丝所欣嵗功就千里春台熈素念耻伐檀烦政戒楚茨同心何自来邂逅得我师金华仙去逺文其不在兹诸公竞唐体頽流谁檝维命将骚雅坛幸子无牢辞为我缓节歌纾我商讴悲边尘塞乡国介鳞语侏登楼仲宣赋遣兴子美诗懐归自无计惨戚将奚为排云天九重抒我危苦词
　　寿张敬立二首
　　髙堂八十亲备福九五畴虎节安山国鴈序班霜秋积善有源委触目皆琳璆一笑寿觞举背谖可忘忧育德譬源泉务学如农畴盈科防归海力穑当有秋期君懋逺业东序陈大璆对敭竭忠鲠一洗宵旰忧上宪使张郎中寿借西山集中甲申秋所赋雨荷诗韵
　　荣途惊一世志士独苦心君防曲江公中宵梁父吟岂无平反笑可使贯索沉独醒睨众醉枉尺那直寻世事本前期朱明多盛隂气运有伸屈扶持要贤能金瓯一掷误天歩深渊临琼圃撷众芳愿以遗美人绣斧岷雪外阊阖云海深请弹薫风弦再拜寿斝斟功名傥来耳一念君与亲
　　寿宪使江寺簿八首以座右公亷勤谨忠信和缓八字为韵
　　并生宇宙间分殊理则同订顽有明训造化与同功心腹与手足疴痒均我躬皇皇一仁字天下皆为公人心无底谷贪求何自餍徇名膏火熬徇财刀蜜甜受命独也正取造物者亷孤竹有世守范防无乃严咸池浴晓光西汜俄夕曛流景宁我贯用志可不勤王事念靡盬圣恩期防勲嵗晩须糗粮及时力耕耘吾师孔子孙云莫见乎隐所以尽性学必于独也谨两间陟降异一念堂奥近何但丹笔持能使明克乾坤奠崇卑君臣分则同中心一有慊何以字曰忠孔曽为榘矱伊周其事功千载谁嗣音我愿顺下风豚鱼自物耳犹可孚以信疑心一芥我相靡而相刃君防易中孚义取説而巽虚心窃实理可不精体认和与同近似同乃异于和九官逊虞廷儆戒而赓歌不然水济水后患将如何期公调鼎食一柱障頽波缓有用有体事须明眼防用欲行而宜体则偏于缓射审固而发斯理一以贯仁静寿可占巧厯那得算上游参预寿二首【以桧石为韵余所寓馆乃参旧第屏画桧石题诗在焉】
　　并生覆载间肖翘无小大隂阳所发舒荣瘁各变态若为寿命独厥有松柏桧鬰鬰被涧阿童童状车葢神明扶正直霜雪表坚耐岂不愿拥肿而使匠石爱大厦须柱撑宁免万牛载一柱屹擎天羣生此依赖尚念楹桷材无可柞棫防风雨任震凌安宅遍宇内
　　河流贯陜虢底柱自中立江水迸瞿唐滟滪制其溢岂此一拳多云根閟奇质桧柏相因依烟霞老山泽閟世纵坚乆于人果奚益涨洪弥八埏睨视如已溺岩岩国嵩岱万仭峙铁壁只手障狂澜九鼎奠磐石我自不动心深根而宁极还归金泉山采药錬金液
　　寿曹大博以东宪台治新筑亭馆扁榜寄意
　　圣道如太极品彚自生成二人各言志防也心和平春风发髙咏懐哉沂水滨千载寄遐思光景无边春一潭鉴寒碧方寸洞虚明执巻恍瞻前舎瑟铿有声勿遣柱后文醨我春风醇穹舞丽景舒琴歌南薫清谁知此中乐天理皆流行
　　右咏归亭
　　蔚蓝水中天岧嶤千万重楼观耸烟霞光景浮星虹天上老仙伯万刼氷雪容笑下金华山长歌唳霜鸿一去五百年山头忽重逢身衣直指绣神超蓬海东摇荡琼台光拍浮玻瓈钟琼台纵可乐虞庭渴防龙丹凤衔诏来人侍甘泉宫
　　右垂光亭
　　涪江驶清浏四山玉连环中有一掌平万井浮晴烟莺花随世界妙语发天悭公来抉其秘作堂娱燕闲袭芳皆俗好伐木友士贤念昔白波汹止沸谈笑间熈熈春台乐谁知有今年初度沸欢謡愿公眉寿延移此世界春浩荡弥八埏
　　右莺花世界
　　寿乔平章三首
　　岧嶤昆仑颠缥缈虚皇宅下睨四大洲何啻一尘积万类托其间扰扰无暂息强弱互吞噬杀气干斗极虚皇燕五云凭轩惨不怿绛节授金童琼函探宝册运防有度期欲借老仙伯
　　老仙何自来文熖贯东壁八十五春秋骨健神气溢权衡有定度蓍蔡无遗防若非安期生定是李八百坚苦海津梁寿斯文命脉后皇大所畀陶冶妙无迹故山岂不思老屋须柱石
　　屋老当奈何风雨撼四壁主公志经营所赖有匠石度材林薮幽计土帑廥积心思妙规制指授契绳尺逮其万间具夫岂一人力柱天纪元功眉夀永无极周宣当中兴拜手歌考室
　　屏居北郊自秋涉冬絶省人事触绪有感托之讽吟书云前一日缉成八章寓兴抒情非以言诗也
　　气运有盈虚品物迭滋耗人生于两间谁能长不老胡为翫鲜荣而独恨枯槁婉娈儿女态爱惜容色好志士竞修名览镜慨华皓所念固有殊达观同一笑本来真妙明何有少壮老兹理非言传惟心自深造
　　断梗得栖泊髙堂拥图书中宵风露气营我方寸躯静虑何易感有衔莫能袪今古一瞬息智愚等丘墟战夺日相寻死生互吞屠念此耿无寐推枕长嗟吁天理谅好还人谋何可疎
　　宿嗜本幽闲世途倦驰骋廹兹门戸托强把冠佩整招手误一来麾退谅予警寛恩假郡寄静俟亦天幸橐空归无家旅泊仰微廪如闻烂柯谷宛似飞仙境苦饥问豹胎留渴须逺井天将厚所畀吾宁不少忍睡起一欠伸篆烟凝昼永
　　口为祸之穽异者同之仇谁能噤不语兀兀如羁囚我岂好违俗心未忘好修本不慕华显宁有忮与求逍遥鹏鷃同贫贱非所羞风涛涨平陆驾予一虚舟未如泯机智鸥鸟与之防吾今已得师稽首漆园周
　　鸟飞暮知还螘微亦有藏逰子怅无托故乡那得忘轒輼嵗横骛生涯日凄凉骨肉各窜匿冡祠缺烝尝万里一缄书临风泪千行垂白念汝兄忧乐苦相望安得附羽翮奋飞同一觞
　　西陲失支吾如老屋积腐墙闼纵蹂躏堂屋何依怙伊谁阶此厉乃为元老误疾痛切吾身利钝难逆睹瘴暑困新恩陨星泣忠武梁壊将安仰天髙杳难诉向来十二楼卷帘误一顾洒泪嫁时衣谁与论心素
　　坤维以文瑞民俗本柔淑何代无战争寃哉今尔酷戎马塞里墟劫钞遍林谷平生金石交屈指半鬼録从子尤可哀别归奉水菽伯侄并戕殒荼毒复荼毒探囊数幅书吞声不忍读昆岗焮烈熖宁辨石与玉叩首一炉香请为遗黎赎【侄子能伯请假归奉亲同其伯父先后皆为敌所害】
　　南山翠鬅鬙四荔拱故宅采衣侍三寿教爱如夙昔晓然一梦防无复万里隔了知恩爱缚障我修行力亦尝勤遍防渐欲空结习妄念絶攀援自性非假借【入声】百千三昧门惟此一事实持问诸老禅少露真消息















　　钦定四库全书
　　沧洲尘缶编卷五　　　　宋　程公许　撰五言古诗
　　理舟入奉大对临发有赋
　　弱龄诵书史所慕在经世腼顔科目中颇恨愆素志天府两贡书耻逐时妆媚诸公误赏音偶玷春官第王明渇畴咨临轩有故事明当鼓枻下陛对去天咫采兰有常供胡为轻万里趋庭愿有闻丁寜汝其识谨无曲学阿恐作儒冠耻士当志逺大富贵余事耳百拜请书绅誓言其敢替万古洙泗传岂为青紫计
　　良月十六日以祈晴宿斋郊坛寺僧拉登梅嵒读髙孝两朝宸翰记事
　　祝册颁九重郊丘以晴祷小臣职骏奔单车勌涂潦崇阜逾巘崿层坛敷秸藳中兴念经始面势若天造涛云日两潮幄雾山四抱袍毳亦可人杖藜共幽讨枯梅傲嵗晚隂壑得寒早勲华昔同来奎文绚丽藻山灵沐髙泽虹彩轶晴昊苔蹊几窘步椶榦撑健倒嵌窦咽泉流金石韵击考斋庐耿灯青檐花垂带缟苦怜风力痴未快霾隂扫排云出乌轮测景进黄道六合还清明烟霞愿投老
　　和宪使张郎中
　　四海一竒男象贤真柬之绣斧外执法滞淹犹在斯氷壑栋梁具鳯梭云锦机粉省趋含香玺书啬封泥生平方寸丹云端双阙齐小试川檝手晒网芦中矶以道拯世溺先事防繻袽三江昔怒号一席今沦漪平波净縠浪祥风浃瑶池八极滙涛澜四顾蛟涎危孰能戒维楫重与謌平夷
　　上茶使邹郎中孟卿
　　四海一道乡千古有生意元宗得君侯风流是以似窅然天机深寜以物欲累丈夫要如此步步皆实地政术自学术本来同一机后生溺华采用世理或违恭惟自孔氏六籍探指归心清事自简吏瘠民则肥忍话去年事令我胆欲碎公独于此时砥柱众流滙事难见君子尔曹费车载海山危风涛当有巨鼇戴节传拥玉帐天遣西南来怦怦朱丝防皎皎明镜台稂莠亟芟夷本根费栽培度外广物色世岂真乏才广文官独冷博士冗不治况此侯国頖赘哉童子师萧散非郑老文章慙退之可能氷雪地一借春风吹
　　喜雨上西清崔先生
　　东皇司发生何以忽僤怒旱干遍两川隂阳错常度侍晨秉清徳方岳烦卧防隠忧切四体晓夕煎百虑尫暴奚以为丘祷元有素皇明一颔首膏泽倐如霔丰隆鼓増气耕父愁失据苎桑鬰华滋饼饵当厌饫乃知天九重不隔香一炷宇宙满戈甲椎剥剧刀锯杀气惨未除众慼那得吁毋以休咎徴诿曰水旱数忧端转抢攘邦本须爱防愿公迟东归为帝寛西顾以万金良药起众兆沉痼使民安农畴櫜弓藏武库为霖泽四海嫓迹商岩傅
　　工侍国史奉御香祷雪上竺前一夕雪瑞已应道间志喜成诗以示敬借韵同赋
　　庚子嵗维夏亢阳一何骄侵寻徂暑廹恻怛圣虑焦祈祷喧三农雩祀奔百僚商飚忽以厉老魃意愈嚣万井沸汤釡四野烜赤熛俄闻罪已诏还下中兴朝寳香欵太一嘉荐羞庙祧移跸给孤园熏心梵音潮芝葢屏不御鸾扇亦罢摇还宫惨玉色转烛翻天瓢小臣忝侍祠囊封叩层霄帝念亦劳止暵灾殊未消良月始沾洽封畿转萧条白瑞弥渇望沍隂那易料测景展绣纹飞霜困青要麦芒鬰不吐蔬甲半已凋足蹷丛祠趋洁蠲沉水烧忱念交肸蠁同云散琼瑶夜讶明皎晓槛俄纷飘天意竟作悭瞬息倐已消冬瘟幸稍压蝗蛰故自饶东皇趣命驾北斗将旋杓更须絮乱拨间作珠碎跳傥幸尺许积庶几食可邀【庄子邀食于地】民脉余几何邦储况复枵但知骨髓沥遑恤膏火焦老我杂班缀素丝飒飘萧强令典纶綍拙不工琢雕炯兹方寸丹敢以后福徼世味本枯淡癙思剧蒸敲洒血书緑章飞神羾清飂玉食自不甘黄竹寜复謡扶持倚梁栋谘询及刍荛正途防四辟贤旌欲旁招上帝如悔祸盗贼非难枭敛尽战锋惨重使农亩劭玉烛调气机黼扆寛旰宵量才愧拥肿赋分甘渔樵经纶有管乐议论付董鼂故山归去来嵗晚乐逍遥曝背茅檐日击壤歌帝尧
　　代上防帅丁文伯
　　璧月行素空流魄寒潭水水非与月期月岂待濯洗天光发于定妙契元一理士生无南北乐在相知心同行不同调有如辰与参一言针芥投山水皆知音畏斋天下士执鞭愧我后当时俭府莲最説庾公秀十年一欠伸西楼黯回首油幢古防子锁棘外南宫寳鉴贮英裁氊笔题至公讯旧一以凄浩荡华表风宇县莽烟尘人物叹今眇兰芷閟其芳所御或荼蓼隠思不遑寐令我忧心悄古今几枰棋胜败无常形世岂欠国手一着何可轻但恐当局迷渠知死可生向来一寸心行世几濩落矫性动有妨幽思谁与豁为君歌慨慷长风起天末入都一年余舍馆五迁最后得杨园空屋僻逺市嚣寛防爽垲火后庄文府以中防攘夺仓皇徙寓奉常之寅清堂成五言长篇
　　渎江万里来武林一年客飘摇无定栖一一得安宅委巷逺尘嚣八窻耿虗白氷曹省造请公退味禅寂乃者赤熛怒横为闾井厄羇贫幸我贳安坐有慙色侯门意睥睨府檄加峻廹仓皇襆衣被包裹到书册曲台许借居虗堂暂休息砌蛩伴宵吟树鵶趣晨汲随寓亦足娯一枝更须择是身如浮云何所为定迹顾怜性梗野雅嗜只泉石陈力怯荷殳康屯况无防强顔杂班缀颇觉非本色时清早得归永愿守蓬荜
　　去嵗重阳日得彦威信附六月间二小侄及从弟侄所寄书自蜀阃递中附至厯言去冬今春所遭兵祸及有司督廹科调之苦喜其存全哀其窘蹙洒涕如霰寄讯邀其下峡而边事又告急未知其达与否也防杪冬见邸报宣谕使者余公侍郎改命授钺尽防蜀师意欲以此事归控骨肉防聚兹事其谐矣喜极涕零遂成长篇
　　令节恩赐沐把菊开清尊天涯信音来拆缄为一欣展视未竟幅泪雨溢帨帉辞家甫八年边尘覆全坤平生几亲故半为兵死魂纵脱虎口涎亦复马鬛坟所幸二犹子从弟偕诸孙﨑岖矛防中偶得性命存意欲守丘垅死不去榆枌是时陈理卿受命开帅垣奋身艰危际勉图戡济勲铲壕峙城壁锄荒列营屯敌至誓固守为力良艰勤变故起肘腋辕帐塞轒輼一死事则已万恨谁与论遗氓能几何天未许贷原貔虎蹔敛退冦盗还纷纷哀我数子者挈孥竞惊奔亦不免维絷恐廹甚溺焚掠夺幸得脱归来匿空村生涯荡无余暴敛何寡恩万里逺诉我重我忧心熏尔苦我得知尔创我得扪岂不忆松槚嵗时荐炮燔永惟宗祀计忍自遏其源威也托我乆尚以穷愁言寜不思尔曹命危豺虎羣安得田二顷有屋休寒暄顺风招之来相与共饔飱皇后职生化蛰蛰庻且蕃胡忍趣其毙狝割如羔豚夙传老上殒国乱犹丝棼若为秋风髙已复羣吠狺呼童具黑沈襞纸当前轩万一邮传通庻几信息闻严装理航棹及春下荆门余公新受钺尚义气薄云感我骨肉念不难只手援兹计不早决噬脐何复云愤极思一吐声出辄复吞长謡欲上诉九穹隔重阍刼运极必复玉石可不分
　　感事建除体二首
　　建国维艺祖受命同有虞除苛五闰后返朴邃古初满盈持以道徳泽乆不渝平治二百年中原忽榛芜定乱得髙皇如日升昏衢执中嗣堂播奕叶垂范模破碎今已残敌人踵闚危哉武休破汉沔几丘成功頼诸将三蜀仍覆盂收藏问何时官已廹征输开仓储百谷为我供军须闭闗且坚守民力庻少苏
　　建大将旗鼔遴选兹维艰除授得其人国势维泰山满朝绶若若熟谋须万全平生想衞霍摧枯无留难定论真黩武亦足激懦孱执爵酹太宫感慨清泪澘破敌岂无防百年祗长叹危机屡反复地险失故闗成败虽运数人谋忌訑谩收民心第一根本无创残开纳智与勇及时防风寒闭口勿多言天道谅好还
　　木皮口纪事为故沔戎帅何进赋也
　　驱车木皮口地接嘉陵市山川鬰盘纡草木惨憔悴昔在嵗辛卯大将何憨子行营与贼遇力战遂死此道逄田舍翁欵曲问所以耳目亲见闻朴忠今无比沉鸷老不衰甘苦同战士以此得士心急难不相弃阃制力主和岂虞敌情诡币篚方交驰羽书俄狎至初冬二十五坌入我内地或渡河而驰或截路以伺俄然斡腹来若自天坠诸军抽摘余精鋭能有几千兵仅乌合转鬬殊未已可忍负将军同生亦同死落日尘土昏鼓寒声不起至今堆阜间白骨犹纷委语罢声凄哽相顾潜洒泪念昔佐戎轩世屯未云弭主公极仁明惨恻念此事露章求恤典爵子严庙祀意将劝忠臣为国当尽瘁儒守陈西和武将田与李【田燧李冲】后先被褒録名姓编国史敌知吾有人心寜不畏忌自古重徂征司命在主帅委托或非人险阻那可恃呜呼数君子一死甘若荠推原其本心死奚益于世事大缪不然舍生而取义乃知丈人吉易自有深防往辙忍复云方来那得讳长謡激凄风呜咽嘉陵水
　　祖饯三山赵茂实二首
　　茂实毓秀麟定振采鹓班由掌故籍田令试馆职厯正字校书秘书郎载笔史筵转丞容台兼南宫舍人权直学士院晋贰戎监擢宗正少卿骎骎禁涂遽请外补宰相以上意留行茂实请益力诏直焕章阁佩以永嘉郡二千石印组二三执政及在庭百执事咸愕眙惜其去于是馆阁诸彦以茂实为册府旧游请置酒道山堂祖饯饮酣有诵大苏公东海独来防出日石桥先去踏长虹之句相约赋诗为赠分韵凡十一人余三韵三人各补一篇淳祐改元龙集辛丑中元节也分韵得东字踏字二首
　　煌煌洛阳城衢术万国通车尘日交骛襟期那易同目成者谁欤言笑春怡融我自商声歌君亦手丝桐西风忽以厉髙情逐云鸿辍笔金銮坡一麾沧海东补过要汲直草诏须陆公盈庭愕相顾蹇蹇胡不容君去我独留我阙谁与攻况复狗尾续羞顔莲炬红
　　三生岩壑姿失脚红尘踏羡君得郡去胜事踵康乐云海无津烟霞互开阖似闻石门藓犹带屐齿蜡惜哉荒游误竟为时论薄秉谊以事君奚间暌与合矧是侯社贵艰哉保障托宣室恐渇思趣归职献纳我拙念请闲鴈荡恣飞屩及君留郡斋为我拂尘榻
　　送本仲聘君分韵得良字
　　国家全盛时幅贠万里长委币到空谷靡才不周行岂其贵自珍而病匿弗彰南渡今百年蜀逺天一方彞典仅嵗贡几人与庭扬况复多沮挠谁不甘摧藏戎轩起耆哲礼罗极精详頴脱者家父玉质而金相邂逅志念同恻怛根本伤防尤首推毂有诏催严装吾党一吐气彚征类破荒慨昔升璧水沥血吁紫皇百壬缩颈斯文弥耿光伦魁合骞飞吏选何回翔孰知五色丝未尽一皂囊杀气昏宇宙洚流津梁何以郤外侮盍先正皇纲翕合贤徳聚更须股肱良寿脉庻可续客邪不难防癙思耿宵寤倾耳鸣朝阳名节勉自立官职那得忙大难我同榜诸老竞剡章渠岂州县材籍甚英俊塲相期上连璧少待同飞航我自分敛退为君喜激昻流目大江满执手薫风凉岂无佩缤纷奋起相颉颃世味竟落寞暇日聊相羊友谊古所重心知逺难忘嵗晚有良约岷山瑶草芳
　　以堰事走永康宿金马早行见雪山排霄极明丽因感行役之苦卭守程叔达郎中便民五事欲牛溪转船朝廷下其议于帅臣监司不知众议佥谐否也
　　雨响清客梦雨晴催客行防野晓寥落界天玉峥嵘银海双照琼钩对孤明英云强吐吞杲日还晶荧邂逅得竒观瞻相惬幽情意疑邃古初立极扶西倾谁知絶险外复有蓬婆城青天危挽输剽攘加怖惊奏函吁众慼仁言韪宗英早愿虎口夺少纾鲂尾赪不劳严仆射分弓窥敌营
　　又以堰事滞留姜主簿学父载酒相劳于离堆新繁宰鲜于子清永康理曹季徳夫导江士鲜于才卿同防
　　穿江慨秦守曕岷懐子长成书着不刋明徳益难忘千载志尚友百里职劝相毎负伐檀耻欲期尽心偿笼石饱冬霁云车喧春阳经始愧前哲悯劳得仇香选胜山水窟浣我氷雪肠飞幰集诸彦引睇周八荒暖翠凝黛面晴云抹川梁清歌劝引满佳趣殊未央举头万仞雪中有千斯仓采薇亦劳止薄敛恐未遑何当洗甲兵无以累庙堂文移寛郡邑靴鞭郤藩方源清流乃浚叶瘁根必伤念此意惝怳凭髙歌慨慷不如邀飞仙更与釂一觞
　　李西清先生创凌霄观于潼川府治红楼之上赋诗敬和韵
　　丈人气湖海合卧百尺楼引袖麾八极无处豁前眸肯以治城志而忘天下忧窘步争径防危炊迷剑头攀天限九阍起家先一州顾瞻众山防惨澹春色浮凭髙展遐眺几幅烟雨秋象纬逼紫宸飚轮通十洲吏衙散鳬鹜野盟参鹭鸥所思隔秋水倚天防吴钩寄懐广莫外任运逍遥游遐哉郝使君一往嵗月遒名字着不朽实繄杜参谋后先五百年意气有此不不须苏门啸我自商声讴烟霞杂挥洒风月共献醻迹忝梁苑旧目送涪江流可能呼小艇醉歌赓四愁宇县暗矛防田原辍耡耰念公志经纶季孟忠武侯肯防斵泥手江海寂寞休槛前水东注鼓枻不可留抚翼附青云忍滞鸎谷幽送考功刘大着出守嘉禾分韵得相字
　　夙昔抱竒志取友周四方逺游阻风尘隠思郁肠羞以麋鹿性缀兹鸳鹭行三年去复还同省皆望郎刘侯交最乆徳履金玉相佩琼矫众嫮制荷耿孤芳暂寄锦衾直倚登白玉堂忽以刺郡请翻然整归装安舆拥鹤发懐绶荣锦乡那知檇李城骑竹喧道傍矫首候鸣驺如渇须饮浆紫禁屡入对从前几封章肯袖活国手春畴课耕桑纳约易为入公寜乆回翔熟防气毅致逺可易量蹇我归未能迟留重慙惶亦思丐一麾庻以毫发偿乐莫乐心知执手歌慷慨安得飞霞佩云霄相颉颃
　　送李季才户部出守衡阳
　　君来我去国我还君得州世事巧违人参辰不同谋庚午蜀贡琛君名亚龙头回翔三十年班序晚见收边声震宇县枢筦须良筹心期白粉闱晋扈翠云裘忽以外庸请髙轩拥前驺展也清庙器若为南国侯事防转轇轕材难费捜求似闻石廪峯琼佩郁飞浮其下维清湘杜兰满汀洲官闲足娯玩聊以寛隠忧良防当有期玉泉来蹇修芳声保不沫嵗晏终绸缪我迂谅无补行世况鲜俦言归承明直尘容祗含羞思土重纡轸风埃苦淹留伫君建名业同理溯峡舟白首三间茅相依岷峨陬
　　遂寜喻生畵鹿甚精介同官梁知丞谒余因令作八幅图帐适赤城观主惠一鹿甚驯未数日忽又一鹿犇至县圃非邑士所豢养者竟不详其所自来物理感召画龙而致真龙似未足为诞也借邑士张权父诗韵以赠之
　　生不逮治古郊薮观凤麟颇爱麋鹿性似是我辈人食苹咏周雅祝网依汤仁幸不主八卦非闗十二辰无魂休我欺掇皮详皆真佳哉喻生笔能与元吉伦雅可簿书堆坐有涧壑春适意自起卧匿树如徼廵便思投手板长啸岸白纶借尔为我驾仙防陪末陈人生几蕣华洞天自灵椿谨防此畵本勿遣侵俗尘
　　县斋秋懐
　　玑衡斡霄极裘葛参嵗功荣瘁均一气何独悲秋风往哲不我待今俗谁与同渥丹易槁木鬓鬒忽飞蓬丈夫秉壮节自信无终穷愿勒羲和鞭长系扶桑东
　　弱龄去激昻渐老増感慨所亲日以疎既往不可贷世途转艰棘意行惧颠沛乾坤一战场今古几变态超超浮丘伯何修独坚耐驾言从之游永啸尘刼外
　　防学自鲁邹素心卑管商谁令简书缚课我星火忙我自友古人渠肯兄孔方飞檄浩盈几泛窥隠中肠阁束且登楼云鸿秋着行
　　春渠鍼緑秧秋畦压黄云积忧稍缓带转手俄空囷况彼东人子石田加灼焚算緍方趣办防袂须劝分谁为本根虑天髙闻不闻
　　瞿瞿彼奚窥樊圃漫折柳金瓯费将防鼎餗戒颠覆屯云暧将夕西风一掻首沉思扶持计谁是頴脱手需臑母乆翫利处那得乆癙思恐伤人聊复一杯酒
　　云涛扶胥口烟雨汇泽涯知心隔湖海悠悠我之思玉堂真学士衡门且栖迟那知古渠阳无地逃骇机昔在肩洪崖风骚屹相推道逺苦莫致孰与一解頥皎皎彼白驹空谷谁絷维吉士国元气须造物扶持
　　蜀西金天晶气禀勇于义时台防书乐一麾岂其志堂堂蜀公孙加璧不可致语黙未易闚经纶那得避君防西山岑郁积好云气肤寸泽四海敛退无一事持以问亨泉寒洌忍自閟
　　暁案环吏牍朱墨勘舛差自公借隙光书函昡眼花千里有命驾同心乐无涯秋空霜月明秋山云气佳留连忽重阳列坐粲九华良防不可失醉酣整乌纱
　　古人日以逺古心谁与共陈编如有觌整袂神自竦昼短疲众喧夜永息羣动頼此一炷膏假我数行诵古今费探讨心力老賔送世味乆已空余业此偏重嵗晩傥得闲只愿书册拥
　　学仙宗无为学禅空万縁自昔抱竒志师心为真传失脚堕世网兹事几弃捐惟有一念息不受物欲牵空花起灭处我心长泊然冷暖渠自知妙处非言筌
　　劳农安徳镇古刹过句徳华园二首
　　青炜留中分风日和且酽氷绡熨逺空云锦织方甸农政自古然长官欲身劝皤皤彼黄发恳恳余素念胼胝无乃劳推沥不敢怨文移窘星火日夕腼顔靣所欣嵗洊熟况复江可堰防袂奚自来储粟何以赡瓣香企璇穹徧界雨美饍【天宫雨美饍华严经偈】使民乐耕桑为国罢征战尧俗可尽封呜呼何日见
　　招提欵松竹古碣阅楷籀惠然二友佳共此一巵釂扶擕涉幽园邂逅展遐晀海棠饮未酣芳槛破防笑何如老桂丛傲睨几年少清言惬襟期转首俄夕照箯舆度杳霭石梁穿窈窕留连得竒赏傲朗可无诮聊凭一饷欢缓我忧心悄明知古难挽嫌与俗同调民劳傥得医气脉犹可夀
　　送平章解机政以保寜之节荣还里第
　　孔山髙嵳峩其下一区宅敷床万牙籖寜取籯金积委身事君子星驾莫遑息岂不念林岩政尔柄枢极巨川尔杭之陛下心以怿累章拜俞防告廷敡显册一笑堂印抛我友浮丘伯士以名徳重如防万金璧受宠惕临深持满常惧溢恭惟学古胷富有经世防探懐取二三兴运际五百贤人如参术足以壮国脉兹理要宻庸寜复胶于迹肘后可无传能使夀金石先生还孔山宸奎掲素壁似胜平泉墅林立万株石向来翘材馆楹桷富山积终焉愧轮囷可能补寸尺淛潮浪拍天归颿风借力百拜寿斯文华皓配南极何当脱拘挛日侍维摩室





　　钦定四库全书
　　沧洲尘缶编巻六　　　　宋　程公许　撰七言古诗
　　泸水清
　　吏部秘阁二江范公以东帅治泸更七年令行化孚今年春北鄙用师计台下令征夫役于两蜀州县奉行急如星火公斥帑中之储为泸民代输其半余以嵗籴军粮米本先为敷纳泸民晏然不知有夫调之扰余于公无夙昔之好曩辛未春防公来摄帅事尾賔客一拜后尘盖心敬其为古遗直宦防西州有自富义来者为余言之慨然有感援笔以赋将以表公论于吾党非有私于范公也作泸水清
　　泸水清泸水之清如镜平蜀江西来流沄沄内江胥命如逡廵两江合处耸百雉表里益梓巴防分如户有限齿有唇云南与夜郎甫隔东西邻山川之险守在人武侯气焰千古犹长存有来范侯人中英蜀国忠文之子孙清姿劲气排秋旻立朝物望髙缙绅睥睨众醉甘独醒乌台纵好羞呈身十年江海心朝廷泸水清我歌慷慨君试听蜀东诸镇泸最重范侯之来更觉一面如金城东军之骄昔所患南诏之黠那易驯我侯方寸澄止水镇以寡欲抚以诚重门严柝夕烽冷紫逻杂耕膏雨匀七年逗遛不得去边民爱侯有如父母亲今年北边羽书急两川夫调纷苛征吏敲门农辍耕期限迫星火顷刻那得停黄金弃卖如土贱楮币翔踊余贯缗立谈之顷富作贫县官忍复防其赢五十六州汹汹如浪沸独有三泸之江清复清有客东州来为我委曲陈范侯畴昔澹无累贯朽之积本为民二分官与输一分一分犹恐民颦呻军储籴本仍借给少待秋熟寛作程风和日晏江上村老醉稚拥争扶迎吏呼何曽怒目瞠只有提壶布谷日日喧晓晴乐哉三泸之国有如华胥与大庭九重天逺呼不闻侯忍弃我归乡枌强敌游防尚三秦边头何时能撤屯帑无羡帛粟空囷将骄卒惰难使令义徒星散自啸聚往往千百相为羣秋霖滛溢稼不登仲冬虺虺雷鼓轰我心隠思鼻酸辛人情玩愒浑不悟有才空使栖岩扄我闻泸民爱侯心不释祝侯夀考备福如忠文侯虽洁身翫泉石独忍一息忘吾君何时玺书自天下诏侯起家朝紫清扶持国论开太平整顿宇宙驱妖氛却学忠文挂冠神武门笋舆野服归游峨与岷杜陵昔览舂陵行知元使君实国祯悠悠千载缺嗣音击节为侯歌斯文泸水清泸水清采诗之官今何人歌成肝胆空轮囷
　　青山髙为宋郎中徳之作
　　青山髙六六峯瑶镌嵽嶫千万仞斗起西南天半空蒸岚喷薄不得泄翠屛掩霭深几重不知丹梯委曲到何许飞楼杰观缥缈疑神功丈人天上足官府爱此叠嶂髙巃嵸奏疏白玉京此山上帝之离宫臣请为帝守宫钥检课列僊功行之异同帝凭玉几颔其奏导以绛节双青童岳灵嶪峩逺奔命其下渎鬼趋蒙鸿丹书校录晓继夕朱衣执侍严且恭赤眀龙汉屈指今几刼珠幢羽帔可想不可踪云璈铿鍧洞天晓步虚寥亮阊阖风有时山空夜永斗柄出复没眼千炬煜煜灯吐红呜呼青山髙兮六六峯丈人宫阙兮逺层穹飞僊来往兮安得逢山中人兮媚幽独烜山绪兮雪谿翁形癯霄汉舞皓鹤神茂晴峦森老松三生曽侍丈人之左右出入孔老竺干之学该以通把茅山间二十年幽栖活计那韩穷白云四壁兮风月窻栊玉泉如饴兮栢实可饔丈人悯世日混浊勑遣下山开瞽蒙被髪鞭麒麟驾霆呵灵霳髙冈一鸣众鸟瘖不吐修门再入九虎狞以攻飘然整我飞霞佩佳山水处挟册从僊槎尚有楼突兀荡漾万顷风涛中酒酣浩歌蘂珠三叠之险韵出没蛟蜃悲鱼龙【公自东南归舟檝象浮槎有楼压其上】道逢仇池老僊伯握手一笑蟇鼻烟溟蒙混成庵中据梧黙数息眀霞阁上弹铗看飞鸿丈人嗔不归鸾歌鳯舞瞻聴慵我闻至人离世不忘世肯学山泽之臞块独守此虎豹丛欧子来自神清洞乐天故栖蓬海东手携天孙云汉之机杼下与世俗一洗组纂之拙工后先相望几百年帝命何独私与公青山之阻烟霞浓六时滴水声玲珑猿鹤何知强凄怨祝公不用思我愿飞章夜扣丈人九僊之宝室世路荆棘人心蓬洗氛涤祲待雨露惊瞆醒醉湏笙镛乞公且住千百嵗要使民有司命儒有宗色丝不尽今古胷帝衮何阙须弥缝笑谈变俗为时雍青山青山长好在洞天气物何曽改归来瑶简朝丈人坐看桑田变沧海
　　岷峩叹
　　坤文之秀世载其英行义词章史不辍笔顷嵗以来堙厄不振长安日逺人情郁愤作岷峩叹
　　出门厌氛嚣归卧集万感凭髙一以眺忽觉岷峩惨岷峩山色千古同非烟非雾愁溟蒙杜陵昔叹珠玉走彼犹有幸天府供人才何但珠玉贵不得与尔包贡同上眀光宫山灵对我有慙色兹事如何专汝责非闗地气有衰旺直恐峡山之流日夜荡潏伤土脉不然君相造命天地同其公车书万里文轨通南金东箭输不竭岷峩之产何独穷沉思夜继日叹息复叹息忽梦神官自天下手持山灵一尺檄鸿蒙昔剖分帝命作镇主坤文石纽之禹为帝平水土周家创业系我彭濮人纪信忠汉世甘受黄屋焚何武仗劔起义不屈莽新费贻任永耻为井蛙辱张纲李固义烈排秋旻炎精熖冷国鼎峙惟我全蜀倔强为汉臣人人名节九鼎重余事文章兼隠沦子云相如王子渊康山之李金华陈涪江钓叟卜君平千载犹能想清尘皇皇艺祖得天统北辰中天众星拱蜀逺只在殿西头一言撤尽藩墙壅陈蘓范氏奋孤寒事业词华两推重渡江勲绩张与虞太史之李如晋董江汉炳灵世载英摭之前牒如丹青昔何烜兮今昧昧山灵未必真忘情富贵由来多防径强聒最为蜀人病君不见山泽之臞宋郎中奏篇语泄经逺屏经眀行修李兵部陛对万言伤骨鲠气豪最説薛袐书去国七年惟日饮陛下何曽讐谠言睢盱万目宁汝捐伤哉三君皆九原抵玉于地那得全幸今耆旧满岩穴一一无非爽邦哲柱史徳望国蓍龟开府忠丹老弥烈参政未起东山卧李也立螭著名节少卿僊谷勤著书渡泸归钓二江雪侍郎斥还病少瘳校书执防愤尤切庙堂何忍蜀才弃渠自方头触人忌岷峩为渠方含羞渠不知悔尚我尤汝行为我丁宁説与诸贤道二府荣途岂难到九重天上列僊班厚禄髙官清且要凿方何能入枘圆使少贬之宁不然我闻斯言意戃怳梦觉披衣独惆怅穷达其如天命何为士当先识趣向诸贤等是儒中英秉心那知有得防凭谁为我谢山灵彼达观兮宁可诳呜呼参井之躔五十有六州文风自古能与齐鲁侔三光气全爱防犹如心与腹今半天下视之乃若赘与疣恋刍伏下姑汝留不然朝奏暮斥急理泝峡之扁舟君看两三使节晨星犹下此六六州县皆依流纵有志士能姱修长安日逺可想不可游立贤无方自古训谁能叩阍上诉十二之冕旒才生于世养之艰而折之易譬诸豫章杞梓仓猝寜可求风尘澒洞暗宇县不有烝徒谁与谋白驹空谷长逍遥可能絷之永今朝我歌慷慨兮岂独私为岷峩愁劳心悄悄兮实与天地先其忧
　　忆昔行送李成之徴君
　　忆昔与君同射策同舟同馆心胶漆万言入奏甘弃置頼有湖山好看客归装濡滞及黄池半菽寒菹作除夕慨慷相与期古人聊复名塲借梯级君家三秀立分鼎太阿觉君锋更頴吏行鳬鹜閧尘坌寒露玉壶夐光炯五羊僊伯两眼眀月秋荐书万里彻冕旒四贤同时一网收朔风扶柂长江流迟顽我自费推激隠忧百罹霜鬓出未能勇决便幽栖寜免随阳睨残粒送君矫翮玉霄去为我一破胸怏悒向来四海李兵部正色立朝古遗直九原凛凛有生气余愤须与君湔涤世故飜覆况多端沉思使我心胆寒谁生厉阶今为梗涓涓不窒惊涛澜不知聚几州铁铸此错百尺竿头一步底处着天位天职特用轩轾人眀眼勘破定何物波流何可金石转鲍肆讵能兰麝夺君不见考功望郎諌防沥忠赤垂绅满朝皆太息信有宗工妙绳尺【洪舜俞应诏上封事甚剀切蜀士得东南书云朝绅见之皆服崔尚书先生知人之眀】梁园我亦尘下客法当冗散逃百谪满意诸贤拱霄极谠言正论囊封溢国势不难一枰活正途未易荆榛辟有谋勿惮时造膝救溺拯焚奚可失海南波寛老龙蛰朝朝满涧翫泉石当为诸贤失衰疾我亦三呌喜动色早愿采薇休戍役
　　涪州荔子园行和友人韵
　　愁云暖日愁无边荔枝园下客舣船呜呼宴安毒于鸩燎原戒之爝火燃杨家妖女去复入开元天宝治乱如手飜覆间緑云一缕天上去食自不旨寝不安长生昵语月皎皎沉香醉梦春酣酣羯鼓数声花破萼霓裳一曲天开顔薫风殿开苦嫌热骊山聨辔来游盘汗绡红透心渴烦荔枝不来惨不懽飞尘一骑闗山晓奔腾那知血溅道一朝羽檄渔阳来决策西狩殊匆草百年宗社弃若遗何计奈渠春风貎雨铎琅珰惊昨梦云栈崎岖回马首凄凉故驿疾扬鞭嵗月转眼弩落张后李父自一时西内荒阶满苔钱金鉴难忘曲江相浯颂长怜聱叟元涪陵荔枝不须辨故物紫金鲈骨何幸还陵园【旧诗话以杜牧之一骑红尘之诗谓眀皇以十月幸华清荔枝熟时未尝在骊山然咸通中袁郊作甘泽謡载许云封所得荔枝香苗曲云天宝十四年六月一日贵妃诞辰驾幸骊山命小部奏乐长生殿求曲未有名防南海献荔枝因名荔枝香则知荔枝熟时尝在骊山小杜诗乃传信也】
　　蘂珠歌
　　三华真士钟若谷防心北极创筑靖馆于宜春郡西三十里之狮子峯势极雄秀足以驻天真飚驭延国家景福藏室经始工力宏大郡守岷下程某为歌蘂珠七言一章俾持以谒檀度者
　　五云欝勃天九重俯视人境尘蒙蒙元和迁校品秩穹以帝命镇北坎宫袍金铠丁甲从洞阴战胜魔絶踪际江之涯钟氏童宿运防契晞风蹑屩千里心忡忡戃恍忽与师匠逢桑梓归愒敢不共精庐筑就铃冈东州西一舍狮子峯烟霞万壑鎻欝葱势与紫霄争长雄楼观营筑拟翠蓬真游下驻鸣笙镛可无法言牖羣防帝何言哉层穹窿溟涬未辨奚所宗五文开眀日曈昽三洞流出金口中瑶函锦囊宻缄封飚轮八面轰靊霳骏奔百灵翔六龙一念与诵万过同登揖金母朝木公六天狞戾数有终申命校录帝所恫保制刼运禳灾防剪馘鬼怪囚北酆边垂罢战年屡丰妖氛退扫正道隆臣许职牧羞妄庸愿见皇图还时雍蘂珠七言歌舂容为师劝相鸠僝工咄嗟千桂凌碧空开度益广积累功丹台列名僊籍通伐石着词传无穷长与此山同峻崇
　　唐彭州改剏南楼为赋长歌
　　小洛阳城春日酽【彭州牡丹花品极多西南号为小洛阳城】翠幙家家夸国艳围花命酒十日狂何如水月山云日日长相见西州藩牧最佳处古木隂森湖防灔湖漘杰观倚南墙剥雨催风嵗久不能缮后先知有几贤牧因循何啻阅亭传算缗惧不贷主计星火那能防诸县丹崖唐侯来布宣世故平生金百錬能将奸穽先杜敜不劳民膜加鍼砭焦心常念足公储退食遑暇娱賔燕迨兹再稔治最成聊尔计工财力羡岧嶤飞槛抗云表显敞华堂屹湖面捜揽一州胜处寻丈间恍觉蓬莱鼇首抃楼成侯已迫戍澹云寒烟有余恋君不见髙詹事吟诗花屿巴笺绚又不见宋朝散照坐鞋红玉壶劝至今子美子瞻诗集中能使吾州千古风流擅唐侯美政前哲同能自勒文比黄绢谫陋愧我拙吟咏漫绾秋蛇污碑篆江山风月今犹昔墨客词人元不欠谁能落笔万丈飞晴虹九鼎雪山之银堋江练
　　送仲嘉弟东归赴湖州长兴尉
　　乔松天与嵗寒节直从拱把禁霜雪如君生小乐真筌众说咻之莫能夺青春闭閤蛾眉怨永日啖茹庖烟絶交朋劝止徒尔为我亦无言可开説老亲坐堂眉不开姑请聊向人间来人间可欲如涕唾此心久已同寒灰太虚浮云漫尘防眀镜过影常往回宰官居士等人耳舍喧取静非兼该知君心量已超越去尽障塞真奇哉王城蜗屋欣再睹烛尽鸦啼夜深语云从投足窥吏曹始知敝屣人争耻长兴风物吾所羡朝拏扁舟晚叩县霜刄割鱼慎莫尝唯有青铜可照面我行作吏三十秋日暮不归鸟飞倦临分欲效昔人言畏子机锋如闪电出门挥手即江湖猛利应无儿女恋
　　题防庆建福宫长歌
　　赤城峩峩五岳尊【青城亦名赤城】帝命作镇西南坤崇冈逺自太白分旁骞三峩下荆门黛面负扆如帝宸羣峰翼趋临轩耽耽千柱栖云根黍禾之福此骏奔丛霄其上为昆仑上帝宫阙森五云统御三界庀列真精庐福地周八垠稽首丈人希夷君鼎峙潜庐犹弟昆【道书赤城山九天丈人与潜山司命庐山采访使者同为三山真君】僊班峻极何司存事严迹秘谁得闻我亦三生师元失脚世网如笼樊雨泪懴洗一炷熏琅函蘂笈披灵文龙蹻无路寻轩辕洪崖何处避俗喧上皇罗家揷青旻麻姑公逺相为邻欲往从之蹑颷轮凡骨未蜕空逡廵白云英爽恐未冺似闻樵叟犹花坪髙尚无为黙不言遗世独立非不仁世自廹隘污我清一杯聊共云端论松风忽作天籁鸣浮云富贵何足云度世可不保此身寸田荆棘当锄耘欝仪结璘时吐吞不愿泛海寻蓬瀛不愿驾鹤朝玉京只愿餐霞饵黄精闭息黙坐持洞经长与玉皇为外臣
　　储福观谒唐玉真公主祠
　　华萼楼前花防防三郎雅知睦天伦脂田恩厚脱屣轻独将泡影观此身碧瑶六六秀蜀岷朝来欝勃连夕曛石坛虚呵存谷神笳鼓惊散羯鼓春兄来问信杳莫闻【玉真入道修行于青城莫知所终宗女弟也】瑶池宴酣归未醒千岩万壑空烟云一念之差隔几尘蓬莱谁信有太真平生我亦厌俗氛秘箓曽受金阙君机傥有三生因不妨牧羊学初平
　　谢新胥口监征赵立之
　　立之名闻礼以声气相求袖诗访我欲赓而未暇也后数日裒箧中所藏汉魏隋唐碑刻七十种相遗且逐一题识所自得特以长歌辞义与字画皆遒劲有英气自念好而莫能精鉴习篆而未得活法愧无以胜此兼金叠璧之赠借韵以舒感臆
　　鲁壁峄碑逺莫覩艰哉河汉讯鼗鼓披荒摸搭不厌多繙阅端能助稽古向来四壁风雨秋谁遣彯缨羣玉府终年肮脏甘谪堕采采蒿菁不盈筥岂无蠧简供咀味竟恨白石费烹煮有来剥啄契襟期眀诚无乃同而祖千金凑买不知惜倾囊要我细摩抚评书已愧老萧翁作歌况拟昌黎愈临池强自学防效颦宁容避讥侮画聊从祖逖窥篆体那与阳冰侣拜嘉深恐伤亷甚赠诗想更用心苦担夫争道大娘舞精思神悟失寒暑铦锋未易画锥沙拱璧暗投等黄土羊枣共嗜能几何圆规寜免龃方矩岷峨之阳一茅宇门无杂賔况市贾图书悔不偕载行瞻伫崇朝不能俯遥怜兵火暗跌荡守防童仆何不武辱君珍赠补阙亡金薤龙梭粲可数我不能舍我灵龟观朶頥炊烟不动睡味恰与破衲宜殷盘周鼎愧君古人以相期瓠壶呺然问字无一奇试烹苦茗能来与我共商畧功名儿戏可须千字淮西碑
　　牛头山寺
　　菩萨住处牛头山应真亦复栖其间宝坊楼观叠髙下新城粉雉相回环崎岖石磴云生屐眼波不尽涪江碧江外青山春自浮曽与诗翁格椽笔
　　为建平詹使君赋山泉
　　秋风栗憀宋玉宅湍波磕涌三闾祠行人莫蚩我邦陋离骚千古芳菲菲使君玉立笋班上得州如斗不薄之冠峩切云佩陆离欲与二子论襟期官居髣髴蓬岛似翠雾白云山四围向来专情在岩壑爱此线溜来逶迤捜岩剔薮作幽事便有一银河垂酿泉为酒旨且冽环滁之乐同一时有时痛饮挟骚读声和泉石含余凄天涯有客倦行李云间小队来追随窥公心源莹澄彻亦如此水涅不缁里无追胥闗薄征峡山今是春台熈邦人恐公日边在谁防我老字我蚩何人勒铭泉上石后千万年甘棠诗
　　和南风歌
　　悦斋先生于宝庆丙戌为那君叔眀赋南风之歌寄意深婉后五年自遂宁藩牧开府尽防蜀师又三年端平改元以宪部尚书召叔眀袖诗渡泸访余于沧洲书堂辄赓元韵
　　华清舞彻霓裳散五音繁防宵达旦人间何限失意人西商凄切离骚乱我所思兮在东周小雅尽废心之忧更堪羌调日嘈杂径欲洗耳寒江流那君十指含清风家无卓锥心愿丰僊翁赏音那易得水流益濬山益崇疲氓望翁起憔悴蒲轮加璧幸可致请君抱琴往从之解愠阜财皇有意
　　喜雨歌
　　部使者镜斋梁先生以二江灌溉之利为西州民所寄督有司以时缮修防久不雨夏畦告病斋居蔬食遍走羣望诚意孚格雨泽昭苏门人华阳尉掾程某以职事出入田畆间闻民謡之康乐也采为声诗以咏歌之
　　去年堰决秋雨霪南畆粒米如黄金县官只道嵗中熟输租归家雷隠腹老翁戒儿力锄耰忍饥少待眀年秋那知六月又不雨二江之流几龃龉揵石震撼渠欲枯天逺不闻人号呼皇华使者民司命肠日九回恐民病斋居蔬食勤笺天灌口牲币加眀蠲燎烟升空忽黮防须防六合泽霶霈连宵檐响未渠休沟塍膏乳流疲氓弹指拜公赐枵肠便觉有生意边城十年戢干戈邻焰逼我将奈何可怜十室九垂罄仓卒军需何以应人情但知乐茍偷更须熟为根本谋察公忧民意恳恳定知忧国虑深逺为公志喜商声讴愿公为霖泽九州
　　喜雨上使君
　　塞垣昬昬纒杀气春阳暵旱惨如燬老蛟熟睡呼不起暴尫鞭巫徒为耳云将族兮俄披靡飞亷之怒谁或使绵州刺史亦劳止寝不遑安食不旨沥胆濡毫肝作纸封章夜诉天尺咫电帜簸红雷虺虺一筛时有万丝委旬浃频占垤封蚁半夜流膏沃千里瓦沟佳声宻飘洒箫韶九奏未堪拟焦巻一朝有生意梦鱼之占立可俟中原格鬬何时已军储急须问庚癸剥肤骎骎防及髓国脉所寄将奚恃腐儒流浪半环水月蠹太仓三斛米干时无防颡有泚况忍懒书酣昼寐知元道州汉良吏可无长歌为志喜北风涨尘目易眯安得天河一湔洗丰年髙廪万亿秭重见周道平如砥
　　西瞻堂
　　子长爱奇隘八荒岷雪千仭琼佩锵太守徳厚民不忘倚公笔椽辉耿光西瞻大书揭髙堂倚栏起我意激昻镂冰刻楮非文章男子可不志四方
　　送李防之以史学召
　　鸿蜚防防天宇空谁令矫翮修门羾承平在昔朝多贤犹念丘园天爵共泰山豹林来复去河南白云坚不动斯文程伊嗣兴起露门日日峩冠诵虽然去就迹参差髙风等是光吾宋秀岩素心非少室万巻本期供世用当家幸有二仲贤不妨老子琴三弄纷披竹素勤日课萧索松风酣午梦有来虞旌贲空谷例与蜀珍入包贡中兴钜典未杀青千古传疑须折衷文孙嗣服渴延伫太史泚笔待错综奸防已死不难诛古今一辙犹聚讼缁衣信能心爱士白驹谁复语含讽丈夫出处亦何常毫芒难博丘山重勿学退之忧史祸勿似子长夸雍从孤骞终不吓腐防览辉未易来翔凤平生我亦煎百忧四月长江逺追送丁宁寄语季成甫东华冠盖真一閧时撑小舫漾湖光莫遣红尘扑飞鞚扶持姱节早归来世故纷纷付时栋
　　送别周宪使
　　春风浩荡龙口逢逢船鼓惊雷吼皇华使者捧徴书万里飞帆上南斗岷峩上下十六城后先持节知几人公来非争赫赫名止水何曽风浪生腕里权衡一丹笔与天通处惟钦恤孰知疾恶有刚肠乃似霜空鹰隼击挠之不浊澄不清渠自好丑吾何心蔽以一言仁者勇嗜欲浅者天机深畴昔声华塞穹壤旰食遥知渴忠谠纷纷鳅鳝困掇拾纵壑之鳞多漏网公归便合横南床或袖谏纸朝眀光好将外台督奸手锄却廿年荆棘荒功名时来宁我贷不朽之传轩冕外揽辔埋轮自一时至今日月炳前载才踈意广一腐儒青防倚公借吹嘘病卧锦江八十日出门掻首空踟蹰西南望逺长安日寒隽陆沉几千百乞与开陈政事堂更把夹囊细收拾军兴料须色目繁师老力屈民烦寃养疽一朝思溃裂庙谋得不忧本根三年福星耀参井爱士如渴民如命只今归觐太防庭勿忘棠郊日延颈腐儒州县甘浮沉肮脏羞作附骥蝇伫公入和南风琴磨崖大书颂中兴
　　送崔吉甫外刺安康分韵得客字
　　崔郎神骏如天马兮来西极霜蹄蹴踏汗流赤不令长楸嘶风扈属车亦合交河涉冰摧敌魄世无善御如王良可能帖耳受鞭策栈云嵳峩汉江碧一眼长淮天不隔风寒几处索调防我有奇谋同药石囊书行万里三载京华客浮云黯黮一扫空归来双剑翔鳬舄行台岌嶪立分鼎叱咤风霆人辟易文书晓夜来急急吏衙事繁牍山积那知退食清心堂万巻敷床客满席落落一世谁怜才令我推枕三太息翺翔半刺头欲雪袖长奈何地褊迫我闻安康坦途走洛师内与荆襄梁益通血脉军兴生聚计萧条嗷嗷悲鸿尚中泽鼓鼙何日当罢警济时孰是良筹画薫风催熟崆峒麦本根须人为爱惜志士惨淡意则同掺袪况复念行役君看老骥久伏枥一蹴千里如咫尺醉归为君慨慷击唾壶天鸡三呌东方白















　　钦定四库全书
　　沧洲尘缶编巻七　　　　宋　程公许　撰七言古诗
　　观浩斋杨先生偕后溪刘先生白鹤魏校书潼川南楼唱酬三复叹仰驰介询问以古篆体书西铭为寿并和元韵
　　一日不见如三秋人如湘浦春风楼危途崔嵬坂九折万事变灭水一沤我公方寸湛古井砥柱四海之頽流艺兰九畹媚幽处公暇独立谁为俦畏虎一悟真知説亡羊不向诸子搜黙叅邹轲论直养长与潜圣同四忧綉衣方看霄汉立青云忽赋泛滥浮平生得趣稽古乐如水赴海无时休考槃栖我书万巻有意晚岁专一丘时无子西赋招隠贪伴渔翁归钓涪涧瀍脉络元不断洙泗气象端可侔身縻简书去无繇夜梦防蹇霜满裘悠悠底是归宿处愿闻一语归而求勇撤臯比谁复见订顽之训万古留篆书为公揭素壁千里持寄寛离愁元关道秘杳莫授玉钥为我一啓不
　　池口昭明太子钓矶蜀僧住山相邀访古和壁间韵
　　系船池口泛滥逰老禅邀我半日留岸莎堤桞度窈窕初暑忽送风雨秋萧郎钓台三间屋万顷烟波媚幽独长令千载好事人贪为淮山流逺目芊芊蔓草迷长竿台城直作平野寛那知万古文选理不尽词源八节滩英防逺逝招不得谪仙小杜底处覔挿天崒九芙蓉试与凭高闲物色
　　多胜亭
　　宜春以韩公重东湖尤一郡胜处祖侯营剏亭台碣记古雅且南轩题评卢石扁牓如新而委之荒落可乎稍加缮修颇复旧观仍摘昌黎诗句扁新亭为多胜纪以长韵
　　昌黎文章纬河汉只合彯缨侍香案帝遣骑麟下大荒肯为吾州一笑粲至今千里被膏沐犹自霱云余绚灿后二百年来祖侯不以左官兴寤叹西园作堂娱岁丰东城选胜湖波漫不知此湖孰经始秀水之涯矗堤垾花屿逶迤双径通荷荡淼莽三塘贯慿堤筑台夐清旷羇官赖此泄愤惋嘉二三子南渡来营葺颇能还旧观风流转烛冷如铁仆雨摧风存者半蹇余意倦直承明次补适来忝藩翰腐不能通柱后文拙尤不辨牙筹算自公正须豁滞懑时屈何能事轮奂支倾补壊聊复尔防邃培高足娱玩江山入手要弹压风月无边供判断高贤一语真实録胜游虽多此为冠水花岸草错云锦雨瘴清岚无界畔忘机自与鸥鹭亲无事从渠鳬鹜散老仙音尘可得追移得卢家石坚悍题评倚重南轩翁瞻相如瑟黄流瓉迂顽我岂经世具乞身去咏南山矸作诗聊与来者期何去后思可称赞尚友三贤自不差时复慿熊一来看
　　和贾伯用架桥筑堤韵
　　防蹇仆仆忘寒温劳心恻恻桑枣村长虹卧穏烟雨面千金屹障波涛防涉川利作初九益括囊肯为六四坤道旁筑室勿与议可使正论成排根
　　六和塔寺馆三宿和秀江亭诗牌韵
　　鲸呿鼇掷三神山幻境起灭指顾间东西颿樯来复去得似上方僧独闲看山看水知多少诗债责偿殊未了胶胶扰扰竟何如早结把茅佚吾老
　　雪峯道院
　　寺评刘侯分竹石纽创此院赋诗落成左绵劝学从事某借韵寄题
　　琅函真筌何所云丈人嵳峩五岳尊矞云昼防耀魄宝玉绳夜低天市垣琼瑶其上矗千仞氷雪为人醒醉魂飞鸿没处杳难辨饲虎遗迹应犹存甘泉使君趣丘壑薫炉黙坐存昆仑【真诰有想昆仑得仙者】高斋图史罗左右大厦风月相吐吞岩泉酒熟芳桂蘂茶鼎火活苍松根坐邀麻姑来擘脯祗恐摩诘难亡言界天之雪满窻戸唤起老仙重与论丁宁来者时汛扫燕寝可避蜂衙喧凌云李圣可西郊别墅创小亭属余作风月无边古篆四字为扁顔平冈冯炳仲赋诗和者盈轴因赋此
　　我不愿筑受降城朔方职总管又不愿金狨系马西池万人看只愿寛闲寂寞濵倚醉高吟青玉案秋霜斫蟹草泥滑春浪叉鱼杨桞贯江湖长恐寸心违世界饶君左手断水寒轩槛碧万顷山扫巫娥云一叚鹤唳那愁蕙帐空羊裘未让严陵岸是家太白孕英精待诏銮坡摛藻翰藕船驾得玉井来荔支腰重金章焕至今人物説淳熈可并成周歌伴奂谁令七叶侍中貂风月无边奉娱翫牺尊屡唤防玉液科斗何能体先汉相期云路早骞翔分明世泽流波漫【圣可乃淳熈从官李公昌图之孙先世自华州入蜀者】诸友载酒饮沧江海棠下公许以上寿亲庭不克与胜赏翌日招饮出示新作敬和元韵
　　杜陵老翁身转蓬浣花溪头诗更工向来隠语最沉着锦宫花里看晓红想当绕树经营时吟思拍拍春醅醲重跗叠萼今胜昔五百年逺谁为容使君结庐沧江上补处不隔牛马风竹蹊花坞穿窈窕佳趣似是桃源同一年好春海棠擅隔墙恨不载酒从颇闻花隂喧语笑何似橘仙隠巴卭主人眼底有青白风流骇俗阮嗣宗化工不耐凌铄苦故使分薄阿堵中那知阳春恣陶写何物芥此云梦胸玉湖亭上一尊酒栁花漠漠江溶溶锦机转眼雪糁迳还有明年春再逢要知造物无尽藏那肯一日居成功商讴为公不成调谁呌阊阖笺天公晚红一醉亦聊尔休逐沧浪垂钓翁
　　杨子春酌饮清节亭示诸公旧赋索和
　　雨余热喘思澡雪有客叩门笻九节相携欵竹墨池家竹间张饮碧筒折枞枞玉立肩相齐何羡掖垣歌紫防会须把臂入林去山王掉首麾去之骨相恐难飞食肉功名浪费杀青竹渭川自有千戸封持此较彼差不俗平生我亦厌荣观为君醉眠蕲簟寒人间有此碧玉镜那怕火繖张炎官
　　满戍有日置酒学宫为诸友赠别
　　左绵山川平且寛周遭四境皆竒观广文官曹氷雪寒摧风剥雨无时安巧手无麪良独难惭汗如沈时一叹浪浪春雨红杏坛堆盘苜蓿空防干三年转烛槐梦残明当西郊挂征鞍平生但知取友端忍御艾萧捐杜兰丁宁何须劝加飡活计不但故纸鑚孔辙囬环顔一箪君民尧舜无两般此印万古元不刓聚奎堂中俨衣冠尚友谨勿轻杇墁丈夫事业期不刋脚根牢取百尺竿九日以酒赠雪江胡贤良防惠诗和韵
　　荪壁辛楣芰荷屋静揖秋风酣圣读占断湖天拓户封不待诏书赐一曲红尘车马交衢术渠肯冠霞立于独满城风雨又重阳念子萧踈对寒菊双壶遣赠灔蛆浮想见羁愁尽蛾伏高人一巢有余地底须驷马驾车轴但得长年交酒圣不妨一笑命骚仆若云归隠须买田巢由人未免俗
　　碧云程道士自清江相过示以玉渊刘清叔诗借韵同赋
　　掣铃者谁金门客神秀廹人似曾识八返未问龙虎交一杯且荐琳腴碧我昔卜隠大面山招旌驱人难得闲梗野自适麋鹿性逡廵远引鹓鹭班始青一气色非色此中自有金丹诀政须趺坐共商量忍向尘劳磨岁月
　　为玉汝赋莼湖借田家乐府韵
　　莼湖何物堪怡悦与鉴湖境无差别【莼湖与鉴湖相近】诗人胸贮氷雪清湖边吟作寒螀鸣紫莼可羮菰可饭把茅自足了一生食前方丈位钧轴何如深林一枝足寛闲之野寂寞濵钓有缗竿耕有犊男儿何须嗟命薄富贵不淫贫贱乐
　　李宰和唐子西芙蓉溪诗索同赋
　　子西诗律伤于严掉头沉吟春饮酣何曽一字低处着有似国工精手谈千古江山长媚好水曹依旧清风扫只慙次补较非才更愿乞灵依此老天涯憔悴一诗穷溪流泯泯山丛丛事须登临作酬赏剰破酒榼官泥红李季实以龙鹤山菜饼见惠长句将之吕兄亦有和章借韵答谢
　　山林逺志久封殖误随小草辄轻出得似干淳太史公万古不磨董狐笔太史龙鹤山中人翫心竹素如醉醒链师喜为作妙供灵苗相间丛卉生七年飘摇湖海客生怕鱼鲤腐关膈圆规得自太史孙清苦本来同气质十洲地产富琼芝龙鹤何曽欠蕨薇与君约归如有期跃鲤何用姜芥胹【李錬师山中仙者跃鲤亦女仙故事也】
　　和钟道士若谷投赠韵
　　流年衮衮滩头浪萧骚白髪三千丈人生荣禄底须多何嗟及矣负米养沧溟不禁尾闾泄养素畧窥道家説庶几真一复保全可以众言强分裂瀛洲醉挥碧霞杯集云峯前偶此来吏衙鳬散铃索静恠有飞佩锵琼瑰紫霄洞经曽熟读归来烟霞绕冠服嵯峨千仭狮子峯寒栖旋营数间屋飚逰为我晷刻停汲泉引满如海鲸要学旌阳累功行不妨天诏迟飞升岷峨念归可轻发枉办青鞋并布袜禁闼侯藩信所遭几曽仰空虚咄咄炉薫浪拟叩微何如赵州东院西了知此理只麽是亡羊何必惑多蹊自心有疑须自断勿用周遮添着一重案錬师錬师为我印证之六合同风兮九州共贯
　　和陆放翁笑诗呈云端子
　　道人身佩含景苍精龙洒落不与流俗同酒酣兴逸不觉一捧腹那似义府有刀藏其中人间万事谁丑复谁好儿童何知不必便惊倒试问虎溪三士之乐如此不霜寒夜永勿遣虚筹
　　别云端子和元字韵
　　玉楼双耸吟肩寒自孔氏出参元荒寻得君相指似清吐对我如澜飜归欤金华葺茅屋间有洞户通麻源世尘轇轕勿浪出执手且须空此尊
　　寄谢碧云张高士
　　临卭自昔多仙才鹤鸣神丹夜昭囬唐鸿都客尤竒俊飞神碧落超蓬莱宋采石战强敌摧少微褒封自公台风寥寥閟寒灰那知轩髯张心印今复传云来儒释老氏鼎立如三才凡囿形数由剸裁授非其人委烟埃如碧云张亦异哉几年愿见心渴梅吾徒笑我老尚孩三生髣髴同侍刼刃台羊肠百折何独行虺隤赤城醮盟三月斋青云有梯攀崔嵬星冠禹步旋斗魁天门荡荡金碧堆章函歴上九虎开津梁爽灵帝所哀瞬息命令传风雷帝宸留侍非不佳眷此浊海多刼灾力扶道法授沉埋三千功行之积仙可阶世人汩没井底蛙各主其教相觝排吾师思以一理该与我心契无复猜何当岁晩弃置尘累栖岩一龛烟云相与侪芝术可庖露可杯商略道蕴生死裁左携羡门安期右洪崖超尘沙劫驭气凌九垓
　　和小阮沇感时韵
　　豆笾列炙凌丘垤有酒如渑防且洌得似年丰世小康渔樵结社谈蜚屑畏途羊肠徧宇县二十年间行未彻忧时无力为支撑问计商顔未能决频年水旱酿灾眚况复刀兵值空刼剜疮补肉不遑恤椎肤沥髓供一切诗歌硕防想乐郊泽自无鱼可堪竭何时天狼陨芒熖尽驱狐兎絷故穴危机欲济重坎防暴征须戢猛火烈所期世路静风尘甘隠畴耘露瓞阿咸年少知激昻勉法前修立功业
　　先兄叔逢种花盆池秋初开一朶二侄感悼成韵作栢梁体答之
　　懐昔三昆皆青春挥毫翻水惊鬼神我方丱角瞠后尘有如犇林鹿甡甡高堂寿朋鬓亸银时节歌舞防服新二十年间存几人叔氏终老一葛巾盆池折花秋中旬共房感我双辛无穷生意根陈陈寸卉虽微均我身防培涵浸宜及辰一气之运屈必伸子如不信有苍旻一冬无雪和陆放翁梅诗陆句豪夸余句清苦要自不失梅兄本分家风也
　　清羸怯问黄昏月呵手寒寄幽絶一枝幽艳枨触人花与诗人皆本色孤山飞鹤舞空去诗家何曽絶正脉经营惨澹空亡竒不如倚笔瑚格滕六冬来偏放惰暖日暄风浑坼破便拟飞章上诉天怕主林神合连坐我昔与梅同谪堕随分世尘聊赎过薫天肉食休问渠万古清芬首阳饿
　　制幕孙君即益昌舍馆叠石栽竹于盆池索赋
　　好山意度如高人偃蹇那肯来朱门青油幕中盛快士爱山惟恐不能致昭亭东望天一涯武担亦复归迟迟开延得竹君瘦借竹为媒来石友烟云吐吞一席间瓦盆取月湖海寛羽书撤警文书省一炷水沉销日永不嗔邻客唤门频支頥对翫玉嶙峋平生我亦烟霞痼强拟为君援笔赋破除几许白云腴肠枯捜搅一句无昨宵梦怕大刀折诗债未偿宁许别从君差乐休念归賸借前箸禆筹帷主公威声劘敌垒斾旌行拂终南翠若携诸吏上峥嵘容我后乘陪载赓
　　别冯伯昭新班归三荣末句乞呈似使君王万里年兄
　　东郭沧江市桥柳邂逅论心成二友仙曹如水往复来永昼论文间巵酒十五年间如掣电屋梁落月几回首爱君冲静天机深玉雪照我惊老丑宝屏两月同舍馆青眼相看祗如旧秋风一鹗空百鸷四海知心悦斋老鹊声查查客当还鹤髪倚门春一笑荣途埃倦驰骛圣域工夫窥窔奥挐云岂无九霄志缓辔徐驱千里道平生我亦重择交与君同盟期耐久纷纭归梦促严装黯淡羁情更分手旭川夙檀溪壑胜雌堂况得文章守赢粮宁惮两日程龙洞烟霞共幽讨
　　投赠洪倅司令舜俞【崔侍郎入蜀首防檄召剡荐舜俞侍郎客也】
　　博陵先生天下士圭瓒鼎彞宗庙器驾风阊阖驻参旗要与疲氓起憔悴同来谁是俭府僚一朶庾莲吐秋水义以取人道自任河阳主賔信竒伟谁云风月立分鼎待借前筹答知已峨岷其下十六城鲂鱼鱍鱍更赪尾情伤涸辙转清波陡觉濠梁复生意井梧幕府省文书雪界松围絶烟燧余事何妨笔墨工浣谿新沐烟云腻老翁补处待公续燕外鸥边尽吟思主公伫还丹地峻携上峥嵘去天咫社樗愧我本亡竒冷落官曹穷五技何阶方便来相招醪醴一朝飨厚味燕台嶻嶪万金黄岂意谦勤从隗始然人物索扶持勿惜防茅多引类君不见璇杓一夜摇天东人间万物皆春风
　　和谢孟彛秘丞馆中书懐
　　虎头一生信痴絶虚名误人可多窃萧踈白髪宁可贷流浪红尘几时歇三神山夐隔嚣纷众君子聚莹氷雪麈犀时接宝唾香关要待玉掣缅懐元祐载赓唱谁为崇丘补亡缺直庐竹帛不停披酺池斋盂宁浪出故都何在渺烟埃湖山也自佳风月拟结齐盟修故事莫向深杯辞百罚烝哉与我心事同诗来可作成规揭甚慙老丑强涂抹得与婵娟夸二八静思世故殊未艾澒洞忧端不可掇由来馆殿育英髦期为朝家效丝髪不然坐费玉帛招奚异信手沙土撮天阍何曽九关隔愚虑或补万分一诸君信是廊庙具老我已愧瓶罂溢惊看淋漓洒巨轴岂比呻吟防枯笔吾侪立名要不朽荣禄过眼才一瞥从今朝谒得休暇勿使文防多间濶摩挲尊罍品书畵上下古今商得失乞归早得隠林岩夸与渔樵旧人説
　　和使君王子坚防邓氏天开图畵韵
　　春风满城开笑顔使君明当出逰山东州山川北佳丽凌云耀日季孟间紫丝步障元不要飞槛层栏一慿眺岁丰民乐征调寛挟四老仙共舒啸使君吟肩李杜齐落笔便觉三山低招来倦客同赓载韵险令我窘见挤烟霞风月无疆界不忧寒具油侵壊寄谢摩诘休苦心使君诗是有声畵
　　寿悦斋李先生
　　君不见温公崇福十五年上下千载书法严又不见蜀公静退不待耄钟律制成天一笑乐则行之忧则违出处无非圣之时一朝都人拥马首留相天子不得辞颍昌胡为屹不动各以就去揭榘仪悦斋先生天下士琬琰琮璜国镇瑞盛名姱节耀古今岁晚松阶犹候对时台剧谈锯蜚屑志堂析疑啓钥夜归风雨一龛灯目电窥书光烁烁禹贡山川如指掌漆园之解无郭象更将次五订箕畴不妨后觉勤钻仰年来岷峨殊怆凄公与洁斋名徳齐长庚磊磊配晓月士有司命国蔡蓍卧架诗书差足乐慿高忍见楚氛恶岂不望公勇拂衣正恐百姓须公活愿公相业追元祐以一至诚服雄狡愿公眉寿如东轩黄髪皤皤国元老云蒸雨族霈作霖贤以类聚治乃兴巻舒在公亦何心四海矫首西山岑薫风自南一披襟起舞称寿千黄金洗耳五弦虞氏琴为公缓轸歌嗣音
　　寿李子先
　　正阳用事月初吉骑鲸之孙生此日滴露能将三画吞积风少忍六月息平生最耐反复看其文炳彪心地直骨肉十年长眼青今年差觉丛谈密一尊称处薫风晓红药丫头香露湿谁令絶艳殿光景羣葩敛避表独立洗尽人间丹粉妍倾国倾城须正色文章瑞世宁论晩时来造物能借力为君折花起长歌请君满引无余沥丹霄一武不难梯更看飞阶弄吟笔
　　寿廷迈叔祖
　　吾宗谱牒祖通义蝉联到公十五世五之分同一源如木有本有蔕公家门戸最赫奕簮绂相承真鲜俪堂堂铁面渠州牧能以方寸永来裔用之不尽地自寛信有诗书为可继龙驹堕地汗流赭修途万里自迢逓箭锋巧中由基的桂香悭与春官第谁知风雨短檠灯惯作儒生穷活计彤檐问俗歴三州和平敛退锋芒鋭羮黎任笑庖烟冷嚼蜡倦亲歌舌脆似闻皇华催遣送斗城未必能留滞广平传绪五百年凛凛千钧若旒缀借公一力为挽回澡刷家声旧芳桂平生况耐反覆看穮蓘悬知多敛穧鼎来富贵正黒头粲粲芝兰满庭砌周盟有幸聨肺腑鲁頖居然觉疣赘所愿宗风振寂寥敢将末路窃声势雾雨蒙蒙梅子黄廉泉堂上薫风细千金称寿意何如自倚情亲为新制
　　寿漕使者权帅黄大监
　　金华仙人紫绮裘朝戱三山暮十洲偶经剑浦弭节留浪花喷雪跃两虬海若禠气冯夷愁精英为公一日收义理之窟探鲁邹词章之工廹韩欧荣途砥平不停辀盛名何自彻冕旒粉省赐香馥衣裯万里持节寛顾忧更烦幕府开碧油文书堆案如陵丘焦心靡惮勤咨诹賔朋遝进奚所求否臧吾岂无阳秋吏奸胆破民病瘳肯綮可见才刃优孰知学富用力周取之不穷茧丝抽宝书移监交置邮斗水那能局吞舟事机鼎来宁易投紫清侧席渴告犹东风破冷初和柔皇览揆度当孟陬矞云我亦分余庥无阶称寿防玉瓯眼明西南百尺楼绣天锦地十六州雅拜何以祈宠休早征环召飞鹄头頴川归趣鼎铉调伟业定自追前修承家有子文炳彪灯灯之传天与谋殿前峩冠进鸿畴杏园亦复聨俊防斯文寿脉江汉流何羡韦平世通侯
　　寿程使君和获白鴈诗韵
　　流膏千里喧笑声祥心万丈南极星祈年未了香火债馔客肯污刀镬腥此心与民同疴痒出令可忍奔风霆仙人飞来丹枫阙俗眼诧见白鹤翎蚁封萦防屈良御牛軱辍刃烦庖丁立谈千仗环铁瓮倾耳千行颁紫防雅知方寸厚培殖未觉双鬓轻飘零马蹄去踏东华尘猿吟恐辜北山灵賸将石田沃雨露更为嘉谷除蟊螟寥寥宗风特扶起恳恳善颂何丁宁长生秘箓啓云笈紫府丹台元不扄
　　寿制使董侍郎
　　秋云隂隂压边城秋风飒飒飞边尘淮堧夕烽连岘首徃来羽檄无时停那知筹边楼上一长啸环六十郡皆阳春老翁哺儿夸説尹连年我仓歌既盈皇明如在殿西角恩许借留为福星六弧标庆当揆度载途鼎沸歌謡声请公细酌成都酒拄笏看度西山云只将祭酒瞪目意坐镇坤轴如砥平可怜儿辈见坎井孰知我公身逺万里心朝廷天生人物关运数岂为尔较山重轻浙江时廵今四叶上流地险如建瓴强敌逆天天久厌力困尚逞牙距狞胆折栈云不敢向介胄酣眠宵彻明雅知折冲妙方略胸中歴歴不啻风雪身经行我闻四海如一体手足虽异脉络元相亲痒疴何适不关我仁者顷刻安得宁吾皇盛徳尧舜主包瑕匿垢韬厥灵一朝震怒诏薄伐天戈所指壶浆迎西南倚公九鼎重草木亦自知威名宝书斑斓真学士阵图指授诸将军频来宠光对赫奕富有学问规经纶蜀才自昔比齐鲁公既崇学扬其文更须度外广物色声病未可拘豪英蜀民生理日艰急公既减贱矜其贫张弓何时可复弛一分可寛寛一分蜀边储峙仅虚籍公既檄吏探其囷餽粮千里忧不继渭上可无人杂耕蜀兵十万今有几公既选练搜其精将骄易置端在我尾大安得平如衡公心浑如古井水沄沄外物何关情公才信是涧壑松大厦安乐扶其倾勿谓蜀汉弹丸土酂侯用之开西京间关武侯亦良苦千古大分垂丹青愿公为国一引手饥食渴饮心经营从前规模防展拓盖世事业看峥嵘斾旌扬风出子午笳鼓动地超三秦毋使酂侯武侯得专美蜀山岂无齐天之石可磨亦可铭少徐带砺河山盟命圭相印酬元勲胙土奕叶疏恩荣却归麻坛之山命仙侣脯麟酌醴一曲歌长生
　　寿东师杨尚书
　　去年拜公北定堂中秋翫月喧丝簧长风趣驾泝江艇恨不初度防一觞转头玉鉴秋又满北定风景遥相望寸心炯炯千里共欲往从之川路长五年为帝屏南服扫清塞尘为乐乡尽捐岁籴为丁壮米斛二万饶积仓民无箕敛士宿饱一面屹立如金汤平安遥夜飞炬火燕寝永昼凝清香雅知烹鲜不可扰岂无发硎善而藏官闲选胜极旷奥天巧为公时雨旸五峯讲席环子佩北岩布金开道场要将名教植根本参以佛法芟莠稂君不见海观烟涛碧万顷卫公心眼周八荒又不见开福浮屠玉千尺给事愿力同觉皇得如我公志淑艾未许二老相颉颃然人物殊乏使鼎来事会那可常维北有斗天喉舌乃作福星私一方何不唤归坐岩廊五色线补舜衣裳拓开贤路旧荆棘勿遣旄头森角芒腐儒忧世心慷慨百未一成鬓苍浪公怜不麾客倚墙肯借齿頬加雌黄颂言我岂知已私民亦劳止须小康岐山之颠岂无巢鳯凰何时口衘瑞图飞高冈我亦刷翅相从千仞翔引吭一声鸣朝阳请赋巻阿之诗之九章
　　寿史丞相
　　君不见唐朝郭元振退朝愉色奉温凊又不见国初王文康黒头拜相归捧觞台衮崇严亲寿考歴数古今良亦少而况二老偕耆頥如二公者那易有四窻爽气舒云霞相业之盛专一家父子弟昆踵科级到公名业尤荣华蔡州擒吴抑何壮开幕江淮防诸将手提黄钺郤欃枪即军中册右丞相我乘驰驱亦劳止衮衣趣觐天顔喜垂绅列弁竞趋迎恩遇之隆昔无比
　　书懐
　　字民能使民和悦儒术信与吏道别十年妖祲滓太清有耳厌聴鼙皷鸣创残之余忍椎剥逃生要不如无生愿絜乾纲奠坤轴罢兵寛赋家给足圣躬示朴吏亷平岁岁蚕登牛产犊宦情我自春云薄何日西归田舍乐











　　钦定四库全书
　　沧洲尘缶编巻八　　　　宋　程公许　撰五言律诗
　　送防提刑秘阁赴召三首
　　旧闻防监簿姱节绍熈朝有子登台省危言动冕旒不容求外补亲政复旌招四海澄清志无宁久使轺日驭中天运冰山失势多可能羣枉杜端借众贤和公去应前席人言合上坡调停前辙误国事竟如何外敌日侵伐滋为元气伤忧心耿不寐洗耳待封章弱植如羇羽知音念五羊因书及疎贱决起尚榆枋送成都倅黎徳升赴召崔侍郎荐士召者五人三首
　　忆侍西征幕丛谈夜达晨别来青鬓换喜见紫泥新宸极拱朝帻晓星看蜀珍一朝楼五凤积愤洗峨岷尘暗朔风急雨淫晨景昏忧心长似捣欲语吐还吞持底舒天步云何塞乱源热官饧里鸩名节贵璵璠已往嗟奚及方来当若何幸无疎药石庶可起沈疴雠伪半卢扁涤肠须华佗康时付公等随分且弦歌
　　送别魏校书借参预李先生韵
　　斯文天未椓世复有斯人缥帙磨铅旧泥封染墨新词华班马富道术鲁邹醇满腹经纶愿逢时气益振双阙一囘首滞留今十连河图元国镇泗石待宫县南纪浪飜雪北风尘暗天经营倚天定九轨达山川搔首暮云碧懐人酒浅斟万钟心不动九鼎力能任夜雨青绫直春风紫禁深爱君须引类一念帝来临
　　送别长翁制干赴审察
　　戎幕接谈笑荐函聫姓名自怜风退鹢快见浪飜鲸知已方图任聫镳夐有荣明堂足材具社栎复何营屯云开宇宙八表敛风尘猎徳恢天网充庭诧蜀珍一编元祐学双阙武林春赤汗青丝鞚修途欵问津机欲审而发瑟调音自谐况思万全计可畏一毫差囘斡须羣彦轮囷叠寸懐樵渔暂相狎鸳鹭岂其侪
　　到阙政府以辟郡未下隔对
　　练纸宻衔袖宫门报隔班衷肠郁未吐殿槛可容攀巨用须桴栋旁捜及蒯菅对扬当有日倾尽不须删
　　和龚彦质韵送别赵税院
　　讥征傍南海何遽别同盟漫仕不妨学能诗新有声烟涛千里隔书剑一航轻榘范求诸近菊坡氷雪清
　　别家仲行得成都尉西归
　　逺役得佳伴天涯还掺袪忧端今转甚漫仕意何如落笔敏无敌轩髯豪不除市桥春好在勿共酒杯踈
　　华阳尉授代喜成二首
　　唱第八年久折腰三考书上官容我拙朴学与时疎冷落随阳鴈蹒跚上竹鱼平生经世志穷达岂闗渠冉冉嵗云暮齐邱促戍忙倦凭南郭几静寄赞公房梦想蚕丝软涎流蚁杓香循陔归洁养一笑乐哄堂
　　用光弟携儿送至南定
　　亲友逺追送后先还故乡殷勤仲光父嫪恋及江阳执手哽无语修名那易量归来训子侄椿桂防聫芳挟文薛君自赋五首克己读书安贫择交训子为题戒其子婿王叔俨万里索和
　　为人非外铄已与物同之私欲阴霾蔽良心日月亏若能无窒碍底用苦思惟天理浑然处吾生自有涯静得山林趣闲知日月长清风披竹素小雨润芸香外饰谢文绣饥餐须稻梁人生有同嗜只此絶难忘赋予有常分非闗智力求违行能自信显晦复何忧瓢饮贤顔子畴隠邵侯胷中吉祥宅何处不天防士能知尚友岂必尽同时杂鲍兰胥化亡羊路或岐醴甘知易絶丝素亦奚悲可以交难择而忘伐木诗万事烟云过须留尾段防芝兰庭砌茂风雨夜灯寒楚泽荷纫緑燕山桂染丹诗书门戸壮何待侈重栾
　　夀李悦斋五首和送三荣使君韵
　　南薫谐玉轸舜殿载赓歌天悯苍生苦人如安石何无心书咄咄有术办多多肯学癯山泽楸枰诧烂柯宇县风尘暗军需色目繁时机宁我待心事向谁论羶聚螘争慕泉深骥渇奔非公能借箸猛虱恐徒扪国镇重双璧宠光均一时姱修甘俗忤忠愤倚天知闻道徴环急难忘侧席思分明调鼎味梅熟雨垂垂衡泌春无尽湖天风快哉书堂三夀语仙籍几生来一髪扶周鼎千金筑隗台人心索调防根本更须培磊磊松椿干渊渊金石声功名宁贳我富贵本无情陛对三千牍胷竒百万兵扶持天意在容我请长缨
　　送道传侄旅中赴省
　　上国友多士三年期一鸣艺须専必胜禄逮养为荣门戸久灰冷云霄如砥平五豪同着便一为起家声
　　防选成都亲友追送月夕饮江上
　　乆聚未知乐蹔离能许愁清江一轮月后夜两般秋语倦且呼酒寒侵频索裘鼎湖龙去逺忧愤涕滂流
　　留别李贯之大着二首
　　车马红尘里阅人谁似君洚流倾世论砥柱倚斯文籍甚诗书誉超然利欲醺相从期嵗晚兰佩袭芳熏二老俱黄发遥怜望倚门凄凉逰子意惭愧主人恩酒舫湖光灔书灯夜雨昏三山云海何日聴重论
　　枫桥寺侍悦斋先生诲语三日而别
　　唐人旧题处那复有江枫寺近阖闾国门当岝防峯清风三宿恋紫气一尊同恨与心知别烟波千万重
　　雨中送客观鱼阁【即少陵东津观鱼赋诗处也】
　　送客观鱼阁山光水色中最怜秋惨澹况复雨溟蒙坐久觉衣薄杯行到手空恨无佳句子唤醒少陵翁
　　风雨过南溪
　　小艇泝洄穏短蓬兴寝劳断崖榕倒影乱石水翻涛过雨山如沐终风晚更饕愁须诗自遣吟罢转萧骚
　　三江晓渡
　　唤渡三江防停车两眼明烟涵秋日澹露洗晓寒轻山色晴逾爽波流怒未平诗翁旧防处有句不堪呈陪宪节饭石堂书院渡江防双泉墅即席和韵
　　箯舆杭野渡竹迳绕平畴红蓼前宵涨黄花几日秋谈锋蜚屑玉岩窦答鸣球山水饶心赏能忘恤纬忧
　　仲春八日自成都起程度剑阁
　　萧寺深居穏春深殊未知偶然成逺役犹幸及芳时麦浪含风软花光日迟客行无复恨随处可寻诗
　　秉炬防麻仙玉华洞
　　云峯环翠幄洞戸閟琼台胜处难名状飞仙此徃来近应通玉局逺或接蓬莱安得一伸臂乘风遍九垓
　　送刘时可县丞奉母防岷山
　　西爽层霄南墙日见招乗春扶鹤驭披雾过龙桥香火祈亲夀烟霞逺俗嚣归来索吟稿起我意逍遥
　　过中嵒渡月出峨眉山上
　　返照中嵒渡峨眉分外清一弯新吐月共我两忘形露下沙逾白宵寒酒易醒荻花风索索拥被不堪聴
　　山中戱云端子
　　追路归山后开闗唤客眠那知言在耳已作醉逃禅急雪浓筛瓦中宵冷透氊清愁分不尽惜别意凄然
　　题丹景山
　　原庙标丹景神防想岱宗寳龛严石像绀殿锁云峯浪说侵疆复何当检玉封天门东北望漠漠晓烟浓
　　题信州半月岩
　　岩际半轮月神工幻怪竒本来无显晦何自有盈亏岚雾凝蟾彩藤萝影桂枝能令万里客为尔忆峨眉
　　炷香至徳山
　　异时闻至徳滴水洗沈寃【唐悟达国禅师遇十三尊者洗人面疮解宿负】空寂等三世悟迷同一源松杉膏宿雨楼阁丽朝暾犹恨髙峯顶藤萝未得扪
　　自船庄过化城留宿翌旦炷香宣石桥卯塔
　　路欲转前岭僧邀宿化城饭抄青饥软茶瀹乳花轻岚雨侵衣润松风入夜清瓣香宣老塔坐待日华生
　　侍饮寳子山逰忠武侯祠
　　一郡最髙处元戎领客逰云根栖万井城角带双流日薄楼台暝风悲鼓角秋卧龙千古恨烟霭隔神州
　　题马溪寺二首
　　乆客愁多雨清逰喜骤晴云蓝犹独踞玉岭忽双撑洞口龙方卧山腰虎尚狞方池竟何在一水至今清先子旧逰此余时方五龄风神见图像云体想仪刑衰发年年白遥山面面青不须论旧事欲説唤谁聴
　　留题马溪寺二首即用前韵
　　玉笋竞秋爽翠屏张晓晴天开金地胜鼎峙紫霄撑见説禅心静能调异物狞十方芗水海何处不澄清【水观禅师三峯屹立如屏】
　　翠珉瞻手泽六十有余龄嚢锦传宗旨锥沙更典刑髪縁忧世白眼独为山青蕙帐摇归梦秋猿正可聴
　　香积寺午斋
　　峻陟龙门路来防鸡骨师楼台春雨霁鱼鼓午斋时倦憩僧留话荒寻仆惮随一笻支野步且以暮为期
　　挽桃源使君虞公二首
　　畴昔交诸季曽闻説长公圣涯探窔奥词藻亦精工偶幸趋徴诏方当顺下风飚斿无处问延伫鬓飞蓬解印桃源后卜居梅溆幽秉心难偶俗乐道自忘忧故国八千里妖氛六十州公防如不冺时作玉芝防
　　挽前眉州使君廖子长二首
　　二老金兰好诸昆笔砚交坐隅亲问字投分漆如胶决眦云间步惊心水上泡屋梁耿残月含涕祖西郊卧罴花石戍梦蝶古渝津秀子嗣荣禄诸郎皆聘珍笄珈陪墓窆雾雨暗车尘今代谁班范牵连汉传循
　　挽永康守成寺簿同年二首
　　模楷亲前哲丰姿自轶羣囘翔垂白髪凌厉即青云幕府列功簿诗书清塞氛寳仙催命驾拱木漫新坟友爱根天性今人古与俱棣华虽殄瘁玉树更扶疎经济终赍恨循良谁读书慈恩共心赏霜月泪霑裾
　　挽潼帅许侍郎成子三首
　　天地英灵气风云感防期龙头推蜀产骨鲠自天知雨露荣三接江湖滞一麾甲兵何日洗逺虑忆蓍正色趋文石危言竦列绅直前香案晓批敕琐闱春天要明堂柱人闲匠石斤汲公宁妄发轩冕付平津雪惨龙沙节春浓豹尾班难销方寸赤不待二毛斑力尽三医谒忧深九虎攀丁宁尸諌语端不愧家山
　　七言律诗
　　元正书懐
　　甲子循环六十年手披新厯意茫然了知自性觉元妙宁与世间寒暑迁寡过得如蘧瑗化诺惺要了瑞岩禅故园未卜西归日遇好溪山且数椽
　　立春
　　月堕霜空发上亭土牛今日却鞭春六花度腊悭呈瑞二麦何时饱食新四序斡旋均一气万殊元化托洪钧已烦元帅调新律早愿三边静战尘
　　正月二十日雪
　　东皇弭节未多时忽作漫空六出飞商畧田功兴嗣嵗翕张天巧惜阴机麦才覆土欣苏醒梅久烘晴稍发挥萧寺掩关终日卧忍寒不着兽红围
　　正月念三日以南床劾论去国憩浄慈客馆苏税院惠二诗和韵
　　意不求全那得毁本来知足岂须多世途何处非乗险古井如今已不波縁督更须师漆吏乞墦可使愧邹轲君看野马难羁束宁羡天街想玉珂
　　寄色古刹客过门煨芋残炉晚未温万里风尘迷逺望三峯文献接诸孙湖山春动饶佳趣杖履时来共至言一笑老仙堤栁畔人间谁怨复谁恩
　　仲春再雪与禅衲夜话
　　蓬莱不肯着痴仙放去湖山一任颠术不竞时甘敛退僧知同趣喜留连春深半地雪盈尺云破遥林月一拨尽灰寒吟未穏不如欹枕惬昬眠
　　寒食
　　卖饧箫咽纸鸢飞愁思惊随节物来誓墓可能同逸少操音谁复悯钟仪松楸此日空瞻望桃李当年奉宴嬉投老与公同一恨凄风撩乱我心哀
　　清明日郡圃逰观者如织余以赵园之约至夕乃还若水赋诗后四日偶因小疾谒吿清坐始得奉答
　　老怯尊前倒玉山清晨有约夕曛还似知是日笙箫沸趂赏羣芳绮缬班细阅余妍能几许喜因小疾得端闲持觞不釂春应笑若欠题诗亦厚顔
　　三衢道士郑自得即天庆寮舍种梅疏池为小亭扁曰横清有诏住南岳道观复以此扁其亭解官事言归袖诗相访为次韵
　　髙人乆已悟空花养就丹田日月华方丈有谁来晤语横枝相对虑无邪云开衡岳重囘首雪满柯山迟到家乞得归闲来叩戸摘将青子荐流霞
　　和虞使君赋山茶花二首
　　眼明絶艳照凋年傲雪凌霜分外妍鹤顶染砂那得似犀棱削角自苍然若为白瑞三冬里独抱丹心一节坚嵗晚须公与商畧尽渠春昼万红嫣
　　梅花蘸影碧江浔似怪髙人金玉音咏絮可怜清寡伴冠霞来与共论心定知句迫琼瑶响莫惜杯浮琥珀深姑射清寒西子醉一时妩媚索髙吟
　　道传山丹一本两花举以见遗夜牕翻书偶见刘潜夫尝赋云偶然避雨过民舍一本山丹恰盛开种久树身樛似葢浇频花面大如杯怪疑朱草非时出惊问红云甚处来可惜书生无事力千金移入画栏栽因借韵同赋一首
　　种类山茶花较大一根恰有两枝开铅砂炼熟大还鼎琥珀琢成双劝杯威凤想从丹穴下飞仙近自赤城来便船惟防加培养寄伴阶庭芍药栽
　　仲秋池塘荷葢方宻有四五朶花
　　公暇羽衣凴水槛渐多翠葢倚红妆想应三伏怯袢热待到仲秋吐艳香藻涧鱼跳晴景树阴蝉嘒晚风凉意行偶与欣佳防门外催科正自忙
　　拟玉谿体赋醴泉墅海棠二首
　　东皇张饮锦周遭华艳偏宜望处髙结绮楼深迷玉树销金帐暖醉羊羔先驱瑞节秾李近侍舞衫环旧桃乞得巫云来芘防蜚亷作横未应饕
　　濯锦波光绕百遭【花覆池面下映緑水如濯文锦】夜寒秉烛更须髙恨无丽藻供摛翰聊复重裘索俊羔长笑董仙痴守杏可怜曼倩坐偷桃若教入侍红云殿应悔从前俗虑饕昌元郡圃看海棠红苞烂然未有开者问讯以诗
　　画本争如觌面竒含苞香露已霏霏阿娇早合贮金屋南子似羞褰锦帷花信定因寒较晚赏心何事巧相违壁题恨欠江城句防笔谁能为发挥
　　崇女撷菜煮羮
　　穉女春间绕舎嬉手挑野菜满篮归细防碧涧和根煮旋掬香粳芼糁稀久识道腴知隽永更从禅悦悟精微投床忽作还乡梦雪暖西山笋蕨肥
　　督堰至岷下借馆南浦张叔全家临别惠以润石香几一峯挺防于白云杳霭间殊有逺意小诗谢之
　　飞幰轻舆御暖风欵门何事日憧憧芳荣满槛丹青丽秾秀当轩紫翠重石几拜嘉才径尺云天无际挺孤峯更烦指似麻坛路万壑千岩借一笻
　　同家徳清侍尚书杨寳学山行先过上嵒访家谐季【谐季乃恭伯本仲之季弟其先人累承制垣以学行荐】
　　鹤书杳杳上岩云锦里安车忽暮曛二陆乆当为世瑞一防留与防香芸中春涧壑晴如暝亭午松萝气自薫倚槛欲歌招隠赋客尘痼我不成文
　　北新桥借孙氏宅内有井甘寒又有栁阴度夏为宜
　　幸有安居暂寄包拙如鸠不费营巢日长有井供茶课客至移床荫树梢无事莫将吟思搅尽闲且把旧书抄心知守道惟黙不用援毫赋解嘲
　　樊丈子思以予兄弟三年端居招饮山房为破愁寂赋诗以谢
　　衔恤三年意绪凋嘉招为我破无憀露秋爽借谈锋利霜月寒侵酒力消心事寂无机事扰诗情何似道情饶平生我亦轻簮绂安得长年共一瓢
　　再赋
　　物华过眼半黄凋万窍号风夜栗憀一寸古心难石转三生妄念易冰消铅黄汗笔千年梦白黒文枰几路饶勘破古今无一事省烦更好去风瓢
　　借东溪巷钱庄寓居
　　荡荡青天隔九门携孥飘泊此江村渔蓑且当青绫被赐酒何如老瓦盆万轴书籖须细阅九还火要重温少陵有句须防透政借幽居拙养尊
　　同振之徳久分韵赋坐石东坡得坡字
　　千年间气落岷峨惊世声名镇不磨唫咏西湖虽有案经年儋耳却无波细看防石横藜坐想见骑龙跨海过山谷老人犹剰语是非元不到东坡
　　移住西门之溪上
　　罢官来就湖州住为爱双流贯一城僦屋本非嫌僻静开窻正要纳空明鱼虾幸可随宜买饘粥何妨逐渐营况有双梅供索笑昭琴底处有亏成
　　雨晴后同兄侄逰开元寺一覧亭饮道传书院
　　胜赏几为雨罢休霁光俄涌屋山头松根烟暖留飞屐蓼岸波寒缓泝舟雾敛长江青眼对雪消逺岫翠眉浮郊原浩荡春无价漫索枯肠唱且酬
　　山色撩人共一杯夜堂浅酌不须催醉吟兀兀惊頽玉睡思齁齁易转雷蜡炬烘残三寸防水流润浥一炉灰西防归趂桃红暖相约清尊陆续开
　　三髙亭二首
　　一棹松江朔雪饕椒浆曽此酹三髙逺逰借与薫风便伟观还如昔日遭唤起玉龙嘘雾雨饶教防蜺战云涛平生最爱登髙赋盍为丰碑续拟骚
　　水仙要我小迟留探借五湖风雨秋三万顷波融一鉴八千里客只孤舟望迷渔荻荒寒境思挟琴髙汗漫防模写自知才未称天随有集更精搜
　　避暑锵璆亭
　　老怯新秋暑郁蒸晚风水槛一披襟试教通闸喧雷鼓何似穿崖响玉琴黙坐自能醒渇梦微吟时与和清音専城大似専丘壑不待山行记蔚深
　　重阳后一日陪宪节登清音亭饮见易亭即席和韵
　　一封諌疏彻银台感愤题诗醉墨堆唤醒菊边秋寂寞烂防松下迳萦囘参军逸韵频欹防诗老多情不放杯胜日追随容湛軰从容归骑不须催
　　煇父道父携酒相伴饮飞赴寺四望亭【吕汲公所创】
　　四望竒观广莫同瘦藤拄入画图中晴烟杳霭景无尽醉眼糢糊鸢堕空邑蕞也曽基相业井眢谁复现神通漫劳二妙相追逐胜处宜捜未易工
　　移居北新桥彦质恵诗和答
　　束书欲去意迟迟从此宁无一防期客路相逢如宿契人生难得是闲时虚廊过午陪行食浄院中宵共説诗此乐何时仍共赏底须簮佩侍彤墀
　　绣叚轻投报苦迟隔关那复共襟期艰虞敢自求安宅懒慢欣知不入时王粲登楼初有赋杜陵屏迹可无诗边声又逐秋风劲谁有良筹动玉墀
　　计煇父访予上皇山中拉归龙溪欵话一夕和前韵相赠仍为赓赋
　　忆曽欵竹憩神舆赓赋传抄勌小胥偶复縁云寻胜践忽惊响屐慰逃虚卜邻也拟营环堵饱饭何当共趂墟浮世升沈何足计得如一室静翻书
　　子春再约避暑和樊子思韵【兴元事变后闻已收复】
　　忧端引起鬓丝长喜报梁州复故疆相约杨园舒野步频呼竹叶沃刚肠飕飕翠篠风生槛灔灔红蕖水满塘剰殖芳荣好看客春风勿吝费除堂
　　张伯修令君赋诗同韵称庆
　　玉节何如素节髙归来喜气溢东臯存耕元自有余地嘉植何曽生不毛采石勲名须世济陵阳今昔几人豪含饴一笑春无价授简梁园可惮劳
　　七曲和魏校书韵
　　神理之公参造化简书千古岂虚传权衡无意物轻重水镜何心人丑妍天爵一身元不欠人生万事且随縁椒浆跪奠无余祷拟续离骚愧斐然
　　揆初之日承父用晦以余前嵗登玉华楼翫月借宋青山诗韵赋诗称夀仍和答之并示甥侄
　　防意由来似守城涧潢洁祀及良辰命名犹念记闾史学道粗知存谷神欲诵蓼莪心楚怆愧投木李句清新何当共覔长生诀去逐商顔四老人
　　和答括苍龚彦质
　　不惯参禅不学仙不婚不宦忽华颠前身疑是林和靖好句多于谢惠连投赠颇堪华锦绣择交当胜佩韦鸡虫得失何时了洗耳松风共醉眠
　　和楼大参韵赞史伯谦少弼二同年挂冠
　　俚耳惊闻古曲弹地行元不慕僊官方看凤穴将雏上【伯谦父子同登】已悟羊肠涉世难蚁梦未酣谁唤醒鱼逰自乐与谁观不妨散策三岩路聴彻松风度百滩
　　琴自无弦不用弹嵗寒姱节傲苍官青衫吏隠非吾愿防服儿啼畏色难【少弼孝侍孀母】三径归寻元约在万縁囘向自心观何时欵竹云庄去洗耳香山八节滩
　　小诗谢霅川使君幇祠庭薄俸
　　地行不必羡飞仙骧首青云恐疾颠但得一防耕谷口底须万骑战祁连斋房尽日清如水吾道从来直似弦頼有故人供禄米饱餐赢得枕书眠



　　钦定四库全书
　　沧洲尘缶编巻九　　　　宋　程公许　撰七言律诗
　　正旦上夀紫宸微臣以祀太一初献不预赐茶酒退就殿门少歇俟追班拜正旦贺表
　　去嵗枫桥度嵗除寒灯一盏自抄书谁知东观归繙史仍许西垣缀佩琚四辟不忧狞虎豹九成犹恐鶢鶋彤墀百拜陈金鉴只愿中兴似国初
　　元日即事四首
　　凤衔丹诏纪初元余恨难忘杞国天贤路会当三接昼宅家可卜中兴年出车未可忘多难覃耜尤须祝大田千古逃吴称至德有周笃庆更绵延
　　端居俄换嵗华三荼苦于吾若荠甘照影菱花惊雪白强顔柏叶借春酣人间扰扰多岐路圣世悠悠欠指南一穟黄云晴昼永叩门谁辨与同参
　　憧憧行李不曾休消遣年华古渡头得似青衿专挟册浪随黄帽熟操舟归装趁得椒花颂洗盏连呼柏叶浮容易一年春又换赏心可欠七年酬
　　屠苏最后釂银杯嵗月侵寻老景催离坎新工几铢火乾坤生意一声雷君亲未报鬓惊雪名业倘来心欲灰一笑山头氷万仞晓晴还见翠屏开
　　元正和洪司令纪事二首
　　寸心炯炯水朝东云绕通明一朶红螭籀荐祥天眷顾鸡竿衔赦日冲融遥知万国趋尧彩可使前旒隔舜瞳京阙陵园须汛扫圣心原不慕边功
　　兎魄乌轮西复东流光那肯驻顔红礼罗君不见温造志广吾宁如孔融难策材驽攀逸武相期亲夀转方瞳飞腾景暮何须问圣处慙无一髪功
　　再和前韵
　　条风吹转斗杓东护日祥云一段红圣主庆成神玺重老亲喜动夀杯融尘沙自染双蓬鬓嵗月难磨两碧瞳斗印垂腰吾分耳早看儿辈策新功
　　和彦威纪事二首
　　久戍兵残将亦骄幸时轇轕与民仇边关撤警久阶厉甲胄弃残尤误谋淮浦方期三就绪王官忍赋四宜休江城永夜欹寒枕数尽残更有几筹【三关不守反以绵袄代甲胄卒徒之易溃由此得之老将云】
　　民劳无诉卒长征安得天河洗甲兵虎出柙谁当任责鸟伤弓后可无惊峡山风雪清尊共楚泽云涛去棹轻忧国宁防丝发补忍随时态慕鲜荣
　　闻山东捷报
　　几年豢虎费隄虞一旦芟夷快决疽黼扆可曾轻赫怒金瓯幸未失枝梧戎车喜奏肤公捷独栁宁烦伛偻诛更愿清朝惩徃辙剰须汲直折奸觎
　　连日得关表捷报闻敌骑无复留境上者志喜成诗
　　十里旌幢转晓风行营日报捷书同悠悠何补青油画栩栩惊回画角雄壮士有懐时防劒仁人无策弛张弓天机翕辟一翻手看取桃林骑火红
　　题巻子防
　　龙飞景运诏宾兴将相之阶自此升毛頴铦锋须快战楮生衷甲作先登精思可使文加防抄冩能令价倍增努力杀青男子事功名未尽剡溪藤
　　送彦威侄赴类省试
　　吾兄僊去几何年情未能忘一线传相见幽明参勇决正须行艺两浑全世科从此传灯广亲党同时奏凯旋孝友令恭天所祐修途万里穏加鞭
　　送句甥持敬赴省试
　　外祖怜孙肇锡名琼林宴匝两周星果能冠嵗露头角须信故家犹典刑笑问两昆眉底白喜觇二老鬓犹青遄飞借与秋风便侧耳英声骇震霆
　　送家朝南征君二首
　　万里岷峨入贡琛怒风抟上九霄鹏人才于国犹元气天步如今甚薄冰家父忧心宜有诵嗣王求助可无惩男儿不朽须名节黄木之湾又一灯
　　猎猎霜风不满旗留连尊酒话襟期纷纭世上无穷事惨淡江头欲别时未必交枰无活着只忧起死欠神医踈顽我亦宣州客倾耳囊封慰所思
　　鹿鸣宴贡士
　　蜀庄故里好扬邻【唐昌庄君平所生处名君平乡衡山有故宅读书台墨池丹井皆无恙与郫之子云乡为邻】不尽斯文万古存汉诏十行衔彩凤禹门三级跃潜鳞倾心射策恩方渥努力摧坚语忌陈一第摘髭容易耳直须名业任千钧
　　闻喜宴恭和御制赐进士诗
　　九五天临德有元自应皇化轶羲轩囊封何日无忠谏延策今年许尽言端借多材戡世难尽销杀气作春温万间华屋非难就杗桷应须妙选抡
　　甲午嵗除即事二首初被聘召之命末章感遇述懐
　　行年半百又加三隔一宵还一嵗添邱壑甚慙心赏误轩裳可与道情兼酦醅酒熟频防玉耐冷灯青宻下帘絶爱缃梅开较晩雪晴要我日巡檐
　　乞州如斗苦难谐遣戍蓬婆也自佳严诏自天疑过误虚心造物与安排轒輼犹未空三辅鼙皷何当静两淮经世无才羞汲引寸丹咫尺是尧阶【制阃初辟富顺庙堂欲以威茂相处俄有入秦之命】
　　阅邸报上临朝召用二三耆德志喜有赋过眉山呈悦斋
　　人间二十八年事天运盈虚一刹那金坞漫忧无处着冰山想复误人多问唐偃月消磨几奈鲁灵光岌嶪何黄道方看升日毂洗兵马更挽天河
　　叅选铨曹
　　竽瑟明知缪所操才疎分不与时遭扶犂轻失田家计敛版来趋吏部曹邂逅功名嫌预借驰驱州县敢辞劳忧时空有峥嵘愤九钥天关守护牢
　　分直玉堂有懐
　　儤直稍寛庚伏暑传宣来自玉皇家冰盘满掬三危露金榼频防九醖霞衙鼔骤惊行抱牍索铃犹误吏催麻叵堪厨酿甜如蜜漫倚桥栏看水花
　　和史子修投赠二首韵时被命至玉堂
　　儒习平生祗自酸可能学古到商盘风尘世路知难抝潢潦词源恐易干已愧登瀛聨俊彦那堪上水费嘲弹饕荣愧乏经时策安得军中有范韩
　　厯尽羊肠足力酸湖山正好暂游盘羁愁等是如鸿集乡信难忘问鹊干瓦屋三间非易借蒯缑长铗莫多弹玉川那用轻参尹沽酒谁为赤令韩【史欲谒京尹尝力止之】
　　直舍纪事二首
　　独冷官曹可得禁近来冷过玉壶冰无钱沽酒休烦送有马知谁许借乗罢谒最宜吟惨淡爱闲赢得睡懵腾鸾凰自合翔千仞谁遣人间罣弋矰
　　岂不怀归畏简书人生何处不蘧庐静看世态冥心久贪问生涯画计疎休作劳神狙赋芧可同贪啄鸟驯除饭疏有味亲长健此乐千金莫换渠
　　归班之明日以六参入趁起居
　　湖海飘摇误召环春风入缀紫宸班恭闻聘币及岩穴不以多材遗蒯菅静念升沉皆命分喜因蹈舞拜天顔承明莫作官曹看汗简须慿直笔删
　　题高庙宸翰
　　古锦囊开两轴书宸奎腾采动山墟能令使者分王命想见中兴似国初九鼎可为宗社重万年谁谓草茅疎袭藏何但传家宝汗简他年或作诸【孙氏所藏高宗宸翰其一轴使敌回趣入奏事其一轴殿试编排上亲擢鼎甲三人王十朋阎安中梁介试巻号皆圣语褒美阎公论国本尤忠鲠】以西省职事被差孟夏景灵宫朝飨跪进茶酒斋宿道山
　　承明三入笑陈人乐砌翻红又一春英毂并驰慙领袖斐章何自称丝纶骏奔数幸天顔近驽拙难胜宠渥频月蠹腐红无以报囊封敢不罄披陈
　　上茶使邹监丞秘阁
　　年时触热曵长裾重拜刘公一纸书驽驷何堪防锦绣木无复报琼琚还因持檄亲犀节恐趁追锋侍玉除九万扶摇鹏运濶可能倦翮借吹嘘
　　西省斋宿陪侍左史曹舍人话旧以除当字赋诗下教和答
　　一行奎画宠新除左陛濡毫要直书何幸鹓班连省闼误令防璞杂琼琚云窻雾阁非官府璧月珠星近帝居二十年前旧骚律琢磨今乃过黄初
　　泼面缁尘不易当佩兰谁与共祗芳迂顽羞问飜阶药邂逅容分夹案香且可埋头繙竹素底须系肘诧银黄看公自致青云上老我何妨诮斗量
　　寄呈座主李左史三首
　　丝絇趁晓紫宸朝悯俗超然赋逺游富贵傥来心止水隠思不耐鬓先秋谁知皓首太草独对青山大白浮只恐万牛勤挽致未须封户橘千头
　　九万云程不作遥暂教六月息鹏游骚情吟彻湖天晓义胆寒生石劒秋想见床头谈屑堕时浇椀面乳花浮云山不隔师墙恋凭仗缄书乞防头【石劒一峯髙丈许立三益堂前】世纷枨触不胜忧尚忆薰风故国游惝怳梦回身八翼凄凉别久日三秋愿驰玉天津阻拟问星槎海浪浮千载指南先觉在行迷未逺却回头
　　夀杨浩斋二首
　　驾鹤飞来白玉京疎髯秀色自仙真要看转物天机宻更念居闲学力新孔孟以来扶坠绪羲黄向上属谁人雅知仁静宜黄耉仙谷烟霞不尽春
　　澒洞风尘涨九垓万牛何事首空回隐思未易甲兵洗商畧须先根本培望望玺封颁紫阁骎骎鼎味熟黄梅颂言岂为抠衣旧黄道方期日月开
　　立秋后隂雨逾旬新拜礼寺司直之除寓大卿防一窻清邃
　　伏热翻成十日隂郁蒸还复似梅霖常疑兵结蚩尤祲犹喜刑清贯索沈借得一窻堆简册浪凭三尺替山林方池不断檐花滴欹枕中宵响玉琴
　　夏旱奉诏余杭疎决归上封事
　　桑林忱祷极焦劳奉诏寛刑辍省曹玉食不怡先损已璇穹何忍尚屯膏运河今乃通车辙眢井谁能举桔橰饱食太仓心自愧封章不隔九天髙
　　久旱祷雨罗仙有应使君再赋索和
　　未饶风伯怒吹云且为仙翁荐寳熏光夺钟山耕父室令传古道阿香坟流膏沟塍溢喜气酣酣麴糵醺太守同忧亦同乐兵厨余沥不难分
　　祷雨有应和郡广文希白韵
　　金气胚浑火尚流亢阳渐已裂畴沛然一雨酧精祷暂与羣黎缓隐忧千里耕桑犹乐土三边鼙鼔又防秋白头底是寛闲日欵段令人羡少游
　　郡以闵雨劳民曹顔若春有祷于仰山塔诚念感格甘泽随应辱教佳制借韵以谢
　　鹊尾炉香半未灰古潭瞥地撼风雷单车陟降固劳止万壑喧豗亦壮哉高廪正须端策騐应门已报送诗来忧时更愿人才富重与南山咏有台
　　题射洪显惠庙【余以边事有祷得籖今朝好晴景久雨不妨农】
　　灵皇夙嗜祗江山卜宅烟霞缥缈间带水净涵青黤黮画屏中嵌玉孱顔眈眈洞府自宫阙袅袅天风来佩环一炷炉烟通肸蠁愿开晴景遍人间
　　再游凤凰山寺
　　嘉定辛巳冬十一月南海崔尚书自成都帅摄行宣威府事余同于潜洪舜俞以掌记从一宿凤凰山寺后十二年乡先生内翰侍郎陇西公以制置使自左绵进治小益复以幕介陪后乘瓣香再为定慧大士祈印证许刻像为全坤销酿兵刼留馆方丈借熈宁诗将刘景文诗韵记事二首
　　人生出处岂前谋嵗一星周再此游世故鼎来忧似海壮心空在鬓先秋戎车拥路抽身去僧鉢分香劝我留扰扰战争何日定从前变灭几浮沤
　　西康州隔暮云边风去不来今几年神睠此山良有以客行何恨独澘然瑞图那复来阿阁王泽何当复下泉定慧光中祈印证等慈心与佛齐肩
　　已尝早稻晩禾得雨亦骤长出城按行阡陌厯诸寺而还成七言二章
　　欢謡千里庆西成小队传呼畧按行雨足陈根重颖栗眼明多稼尽坻京灵君禅恱屏燔炙乐嵗人和喧送迎老守何功享成事只凭一念辑和平
　　稻垅枫林锦缬文秋郊乐事压芳春为山谷访竹尊者介卫公寻石丈人午暑缓觞休北寺夕曛趣驾度东津胜游偶际文书暇一笑溪山面目亲
　　中秋节侍杨尚书待月南楼
　　羽扇风清夙霭收元戎邀月上南楼巻回天外连宵雨借与人间一夕秋六合扫清知有待微云防缀故宜休防干直北频掻首何限关山笛里愁
　　久雨快晴侍杨尚书燕镇逺楼
　　瘴雨弥旬快作晴小山香馥晩风清髙秋幕府闲书檄落日江山拥斾旌形势自应专一面关河犹未息交枰雅知牧御须才望盍早还朝洗甲兵
　　和前送吴季永工侍韵二首寄宣城使君吴尚书叔永时季永尚留宣城郡斋
　　对床有约二苏公湖海何曾出处同得似公家情缱绻相看嵗晚乐冲融宛陵信是佳山水公馆翛然若翠蓬吏散不妨谈陆续是非马耳射东风
　　词林巨擘久心降万斛龙文只手扛革履似因求见数朱衣蹔隔引前双明当归辟翘材馆想未能忘濯锦江剰向云间笼白鹤他年携伴读书窻
　　嘉平八日祷雪崇福观集霰随车至晚大雪凡三日广文邵文志喜赋诗勉和元韵
　　集霰才随紫马回散花天已御风来尘寰瞥地开仙境和气融春入酒杯寒沍潜消人物疠清吟肯傍簿书堆南枝陡觉精神别探借东皇信息催
　　除夕立春送侄女归句氏娣家兄弟甥侄皆会席上
　　嵗除还有嵗更新华髪相看手足亲千古风流企王谢两家情味匹朱陈纒红饮彻椒觞晓剪防欢生绮席春葛绸缪宁易有况兼乐事与良辰
　　祷雪麻仙洞前立春一日湫压县境而雪霰已集连日六花呈瑞以元宵设供权父及士友皆赋诗二首和韵以谢
　　驽怯深慙政理愆骄阳积擅北风权青鸾趣驾宾苍皥白凤先驱从列仙坯蛰梦惊离贝阙裂龟渴饮变琼田空餐那有涓埃报只办炉薰荐洞天
　　阳乌且缓浴虞渊瑞白春花胜腊前台笠看人争播种扶犁撩我梦归田千金何术能医国十雨从今更问天暂驻飚游须净供元宵未暇寳灯燃
　　观壁间郑宣威早春赏杏花之作司令洪丈命余即事用韵
　　乍聴归燕语窻栊催放莲灯万炬红扫尽妖氛春色外唤回和气雨声中时机飜覆须天定人事扶持愿歳丰幕府贤劳愧羣彦吟诗留俟采民风
　　再用前韵
　　过雨麴尘缲浅緑倚风绶带娜殷红稍知春在酒深处尤觉日长书课中典记误令参邺下封囊也拟学新丰黄云催熟崆峒麦破敌何须鹤唳风
　　邑令招讲上元故事与簿尉同赋二首
　　星弁荧煌鼎足三河阳春意十分添和总是清时瑞令节应须乐事兼山径晚陪琼玉佩讼堂夜醉水晶帘羽书撤警年方熟賸折梅花挿帽檐
　　人情恱豫乐音谐新觉华谯气象佳璧月辉辉三夕永榆星歴歴九霄排笙歌围坐花如海殽核堆山酒若淮富贵方来付公等五云深处岂无阶
　　借寓杨和王府秀芳空屋寛静爽洁意甚乐之
　　红尘难得安栖处借屋三间委巷深地僻喜无车马过官闲不废简编寻傍墙幸有数竿竹护笋看成满院隂须信市朝为大隠心无事累即山林
　　李德夫司理即永康官居辟小轩赋诗二首求京花和韵遣送
　　老于俗嗜异酸咸枯木无心倚碧岩花事因循浑漫与吟边荒落几曾芟似闻公馆小轩辟遥揖灵峯万石渐竹素堆床官事省燕梁日永语呢喃
　　西洛风流压众芳十分国艳与天香护持翠幕千窠锦羞澁青铜两鬓霜不怕眼花疑保福【罗汉和尚一日同保福长庆三人见牡丹障子保福道好一朶花长庆云莫眠花罗汉云可惜许一朶花】且将色相问空王书窻不要笙歌杂茗椀相娱味更长
　　贺府尹董侍郎落成贡院
　　纵壑潜蛟变化秋岷精表瑞协人谋万间指顾璇杓运千柱穹窿玉斧修小试凤楼心匠巧快看蚁阵战功收向来三策天人学盍为诸生一防头
　　广漠亭二首和陈宪益之旧韵【吕汲公所剏】
　　百乘去为天下宰暮年岭瘴隔京都君看封禁严边琐力碎调停此范模赤舄傥来金铉贵青衫依旧纸屏糊秦关北望烟云渺何日重还旧地图
　　万峯银雪排天险千里封沟辟蜀都尽揖渎灵趋几席始知国相妙规模心同典午深衣乐褊笑荆文纸阁糊元祐风流如可问羣贤登用是良图
　　陪宪节饮见易亭及万里楼和韵二首
　　郭洞春深物象妍得陪绣斧漾觥船连山崒檐楹外六画分明几席前记就尽教腾纸价碑成还恐费松烟【见易亭宪使新创并作碑记】熟知邱壑饶心赏正未能忘赋下泉天宇修眉分外妍雷垣波静稳行船向来蛟鳄骄无奈今日鳬鹥戏满前爽气逼人溥瑞露醉题眼烂非烟薄才羞与云龙啜脱骨端须第一泉
　　余为华阳尉三年事制置使牧都漕两使者皆以文字辱知不尽责以吏也既满戍拟蒙阳丞归亲旁范使者为改注左緜学官疟病再作未即就戍成二诗呈兄长及诸友
　　锦江傲吏真痴絶公事无多日赋诗风月讳人贪捃拾烟霞痼我费医治非关疟鬼工为厉岂有诗人不耐饥三月不曾吟一句汗顔何以有毛锥
　　挂笏西山兴已浓蚌溪邀我采芙蓉客游旧有诗盟在【余冠嵗随侍仲兄遍游涪上十景皆有赋咏】官冷新添野性慵世路今方悲梗塞家山暂许乐从容等闲袖手棋枰外紫电中宵掣劒锋
　　和冯洁已节夜见过二首
　　我生恨不际休嘉浩荡忧思未有涯书剑伴人常作客氍毹暖梦暂还家葭灰渐喜回阳律麦陇时须润雪花休沐许寛书檄绕静中较似日长些
　　破闷孤斟莫厌深风筝时为送清音平生遇境无余恋令节因君忽怆心梅角吹残愁不寐栁枝放去杳难寻蛾眉列屋功成后未用凄凉学越吟
　　载酒泛芙蓉溪游富乐伯用再和前韵牵课同作
　　霸气凄凉忆豫州薜萝掩映小山幽不知今古几枰误空使英雄两泪流借问长枪威塞外何如短棹老沧洲临分更隔芙蓉语投赠慙无玉可舟
　　江涨有感
　　余归期尚缓于黄池度嵗赋絶句云趁取青梅煮酒时意谓必可及此时归家矣沙津留滞半月入峡后江涨为阻日不行二三十里自离古渝以后虽抵家不逺而约日尚賖沿江荔子烂熟见之有感
　　惆怅天涯私自怜锦囊有句愧重编忍心寛作青梅约眼俄惊丹荔燃浩荡修途今几驿纷纭归思日如年不因煤颖相料【平】理何以遣懐风月前
　　买舟至崖祀陆使君
　　水曹羁我窘于囚贷与潼江一钓舟柂转清滩微觱沸棹移曲巷且夷犹偶因防岸穿沙径絶爱寒烟簇晚洲明日玉屏重覩面九歌待续水安流














　　钦定四库全书
　　沧洲尘缶编巻十　　　　宋　程公许　撰七言律诗
　　溪亭春日二首
　　借屋三间俯近郊溪流如练绕兰皋聊同彭泽归栽菊肯向都问种桃别久心情浑漫浪相防须髪转萧骚只因旧学荒尤甚政借谈余为栉薅
　　极目青天蜀道难无因长坂得联骖思乡浪费肠囘九行世何妨臂折三杨栁风微生百媚棠梨昼永带余酣天涯犹赖春娱客那得邻山寄一庵
　　丙子寅月九日五鼓梦余忆旧作因用韵
　　业识萦牵岂自由幸逢此刧在儒流昏昏心似未磨镜役役身如不缆舟闻道无縁时已晚养生欠术鬓先秋向平可谓真男子家事无闗五岳游
　　立秋后三日得二侄并侄孙家书
　　万里书来印籀红慰情何但万金同悬丝性命幸存活扫地生涯甘阨穷老去忧心长似醉秋来衰鬓乱飞蓬故园未有西归日且愿平安信数通
　　施明可自湘潭还霅川以诗编相示摘其中重阳一篇次韵题似明可
　　勌游何似雁随阳愁绪知添几线长归路驿梅多未破吟边汀芷蔼余香寄声鸥鹭旧同社可奈鹥鳬纷着行乞与东风一吹送偃松犹及共流觞
　　重阳即事
　　烂漫三年药市游饥驱忽到字江头凄凉风色栏干暮靉叇晴云防防秋红叶不知人恨逺黄花惯与客供愁诸君正尔痴官事谁共髙吟百尺楼
　　题秋芳菊蝶圗
　　故山嵗嵗霜秋杪手折黄花岸接防粉蝶笑窥人老大玉蛆撩动句新竒雨荒靖节醉吟处风乱韩慿飞舞时卧展新圗续归梦晚香有味我同谁
　　子思赋中秋翫月词借韵作诗
　　山路相呼游冶盘何妨月下更追欢情知一夕秋无价防彻三更酒未防衰鬓侵愁羞自照囘肠索句大应难可能散髪扁舟去一到垂虹亭上防
　　以梨橙寄景韩景韩有诗来谢因和韵奉答
　　离肠不耐食张梨并裹橙金遣使赍薄馈羞同园吏菜好词空费外孙虀含消汉苑梦频渇霜落洞庭书续题莫遣楚娇多劝饮怨歌难解太常妻
　　和洪司令春日客懐二首
　　寂寂春愁何许来诗翁得句凌欧梅一百五日火将换二十四风花递开玉垒新诗未题遍镜山归梦宁须催人生田舎差足乐我亦欲寻桤木栽
　　好风排闼锦囊来咀味真如渇望梅樱笋算无多日事棠梨约有几分开社醅熟倩提壶劝春种忙应布谷催早愿时清归亦好小山幽桂賸须栽
　　和可道约同馆于都统衙
　　至理同孔老瞿客尘觉似渐消除一生嚼蜡有余味两载离家能几书君已灰心参祖意我犹滞相问童初寳岩不作桑间恋榆馆能来慰索居
　　谢检阅牟存叟袖启相访
　　井络西瞻刧火残天涯执手语含酸乡人为把子虚诵国典能推良吏难老我栖迟同燕雀送君翔翥上鸳鸾长风借与还乡便犹喜白鸥盟未寒
　　为王山尹子渚赋潜斋末句寄声叶新之
　　斯文宗绪自河南妙处元非故纸钻万里梦归伊阙逺一牕静对玉峰攒林深雾豹南山隐海濶风鹏北溟抟刻楮自怜无一补写心寄与故人防
　　彦尹侄追送至南江
　　犹子匆匆遽索违三甥小住未为非追随寛作一程计掺执那知几嵗归唳鹤警寒排字密浴鸥嬉暖着羣飞物情撩我离情黯射防催来觐日畿
　　送叶镇之释褐授信州推官归台州
　　天涯一见便绸缪二十年间诧两优不以声名夸众隽欲将文行辈前修懐章趂酌椒觞夀分幙还寻璧水游蜀客念归归路梗卜邻傥许傍丹丘
　　别凌云士友
　　三生縁法熟嘉州乗兴俄成十月留山水纵观方得趣交朋莫逆忽抽头淋漓张饮梅花岸惨淡分携杜若洲恨欠白崖陪杖屦春风和暖及同游
　　别谢徳芳
　　舣棹江干得欵留曾将避世与君谋谁知事变即勘定端借儒先寛顾忧分陜续书劳防计借筹偶暇语绸缪分携竟作春风约梅驿瞻云黯暮愁
　　别帅垣登舟泝江
　　暂来偶作两旬留下榻惭非孺子俦西阁夜防犹跋烛北嵒晩霁趣归舟髙城囘首烟波暝短棹支颐水国秋嵗晚束书岷下去梁园空复羡枚邹
　　和乔择善别若水韵
　　尼岭飚游不可期寥空无路寄幽思阶兰竞秀有谁省贝锦伤谗徒尔为黙坐勿书殷浩怪拟骚休作楚臣悲君防雪涧凌霄干长有緑满枝
　　沙津连日风雨阻行舟发即晴寄李成之
　　江陵五日恶风雨知我欲行舒小晴渺渺云沙连恨逺烟树唤愁生上牢下牢险入梦东瀼西瀼诗有声同是天涯更分手销魂风月与谁平
　　虚舟相逐至岳阳録示旧日避风诗和韵纪事
　　系船三日风当止雨欲逗晴云乱飞沽酒店家都是薄买蔬山市晩方归客装淹速信难料友社欢谐知可依唤起元真共心赏桃花流水鳜鱼肥
　　得台檄视堰至上皇设黄箓防亲友自逺而至者孙承父表兄用晦弟彦威有年彦尹彦济四侄胜父王甥虚中句甥司马行父宗人季然共十七人次日首途久雨开霁
　　肃敞芝坛大面峰拟慿方寸遡璇穹夜牕滴尽三更雨晓雾吹开万壑风孤鹤肯来随伴去十相逐赏心同未应佳气髙台擅一览西岷面势雄
　　成都逾旬隂冷深冬时节借馆超悟得子敬徳夫二兄相晤语差慰寂寥
　　屯隂不动紫金盘三月凄风横作寒待旦重衾才得暖感时对酒只长叹黑云何日三舍避黄道中天万目防不有对床清夜语客懐何以解忧端
　　送道传侄补中国学二首
　　竹林挺挺固多贤子更姱修鼎盛年一缕千钧扶世绪三条八韵压儒先辟雍振鹭翔而集幽谷鸣莺自此迁可但积分縻好爵事须学识细磨研
　　氷霜一节感亲恩褒诏东来耀里门孝敬自能通造物否臧勿用较烦言灵椿未老须三釜折桂归来共一尊须信倚门朝夕望未容六馆驻何蕃
　　余拉威济取山路归家用光独泝江再和见贻仍同赋
　　冠藤衣葛自萧闲嵒壑精神绘画难着脚兎庭聊试险同盟鸥社未应寒快晴山色凝朝采急雨江流吼夜滩近日诗情差觉胜賸加礲错怕人防
　　游中岩晴烟如春尤觉林壑之胜也
　　晴岚煗翠中岩寺十二年间得再游三笋龛深香不散万松山拥雾难收鹫峰付嘱虽常住雁荡经行岂易求欲识老师真面目白云深处涧泉流
　　陪尚书游中岩夜大风雨尚书及任卿史石泉皆耆年徳清谐季并余以晩辈侍
　　中天台殿倚竛竮忆昨深登六嵗零雾鎻岩扉须玉钥云扶革履上青冥三峰静对厖眉秀双璧惊囘醉眼醒风雨三更龙象集祖师意防付谁听
　　泛舟登弁山祥应宫之絶顶望太湖窥黄龙洞过倪尚书云岩
　　苹浪蹴帆移别浦笋舆邀我度遥岑云开震泽水银溢风掠洞庭螺翠深神井千寻龙起蛰幽岩四面石成林苏仙诗句倪公赋【倪尚书有云岩赋】万古清风僭嗣音
　　道山诸丈置酒饮饯秀埜园以诗谢别
　　去国飘然一障乗都门祖帐集华簪黄梅未雨热如沸白葛当风凉满襟江国颇堪千里寄蓬山遥想五云深论思禁闼须公等肯念交盟数寄音
　　游道何二山晩饮倪氏玉湖
　　草草盘蔬一酒壶虎岩小憩转金舆静观生物春风里笑拂诗牌刧火余【余有旧题一诗牌火后尚存寺僧掲之云峰閤】散防松隂寒悄悄撷香梅迳雪踈踈归航未迫西山暮碧浪湖边防网鱼
　　马当山
　　往事空闻传记夸石矶依旧鎻晴霾定知贝阙通溟极谁着丛祠倚断崖乞与一帆风借便应怜万里客伤懐文章有体神知否霞鹜虽工语类俳
　　夜过马当山
　　独载诗书趂野航自怜漂泊度时光残年准拟登牛首连夜匆忙过马当古庙荒寒江浸影断崖凄惨石凝霜壮懐未分甘衰老囘首长懐恨更长
　　庐山雪
　　倚天无数玉巉岩心觉庐山是雪山未暇双林寻净侣试招五老对苍顔逺游借问有何好胜赏何曾容暂闲却恨此生云水脚误随人去踏尘寰
　　姑苏台
　　馆娃陈迹久蓬蒿留得苏台数仞髙隔水云山青断絶绕城沟荡碧周遭遥怜让国清风逺忍见连艘战血鏖满目凄凉千古事长洲仍旧栁如缫
　　絶胜亭
　　入眼江郊杜集中胜游何必恨匆匆糢糊树木丹青古诘曲汀沙篆籀工昬晓之分含一气乾坤底处是全功西南佳境冥搜遍总合亭前立下风
　　题江东陈氏江亭
　　渔艇闲撑过水东乱云含雨晚溟蒙絶怜郊墅依林壑更拓轩牕贮竹风剰与烟波开霭杳却须菑翳略踈通闲居可忍虚吟啸载酒来时社友同
　　题巴东县秋风亭
　　万山寂寂巴东县千古堂堂冦长官野水可无诗问讯秋风长对泪汍澜着楼无地尽渠诧折棰立功非我难君防公安一梢竹向来许国寸心丹
　　同杨景韩饮虞献子江亭用壁间文与可韵
　　晴滩属玉翫烟霏照眼琅玕碧四围堂防白茅娱子美江吟净练忆元晖谁家鼔吹观游去何处笭箵罢钓归尚想江南圗画里风帆夜落道人矶
　　自七曲祠下乗马至上亭二首
　　征鞍不怕朔风颠揽尽鱼鳬气脉全秦岭劒攒青不断潼江带小碧相连五云楼殿元皇宅一柱西南半壁天分职幽明两无愧玉闗快马洗风烟
　　仗卫森严九虎闗从前错为敌人寛那知黄竹瑶池梦歴尽青天蜀道难囘首烟尘三辅隔惊心风雨五更寒淋铃一曲上亭驿好并千秋金镜防
　　宿驿亭和前韵末句属可道
　　千里因人作逺游一畨风景酿清秋眼明惊羽新碕岸心折狼烟旧戍楼山驿解鞍才晩霁夜床惊雨滚溪流壁间唐律须扬防却恨宗风隔果州
　　游玉林午饭九曲池观偃松过法华院至上方观东坡题柱晚至沈氏小玲珑施兄携酒来防施本成都人侨居湖三世矣
　　玉林散防才亭午九曲流觞对偃松脱尽皮肤见真实卧防桃李竞丰容上方细防锥沙刻丈室连浇玉乳浓蜀客相逢天万里不妨暖酌小玲珑
　　劒门
　　壮心低劒类藏北度闗山稍激昻谁遣五丁通蜀险擘开双劒倚天长山川岂为奸雄误形势终归道徳强输与云游痴寳志喦前冷防防兴亡
　　过万里桥辛巳春仲二十五日送别先君于此俛仰四年不胜感怆
　　涨緑平堤万里桥安舆欲去此迟留了知薪尽无余火犹复情痴认刻舟终古不磨方寸恨深恩未有一分酬囘头菽水中年乐拥袂泛澜涕莫收
　　晓过罗江县
　　霁云破晓涌金盘夙驾驰驱万古安云葢展开山色润【罗之上有云葢山寺甚秀】罗纹蹙动水光寒周遭曲港栁雕碧防缀遥林枫渥丹游子莫夸工觅句竟输老衲一蒲团
　　东川懐古
　　平生不踏东川路乗兴春风烂漫游文冢姓名悬日月书堂寃愤惨林丘欲呼千载醉魂起那复少陵诗句遒啼鸟不知人意绪弄晴刚自説春愁
　　步自南定楼至海观
　　南定楼西径女墙等闲杰观借相羊山连六诏夐深阻城挟三江交淼茫薄晚渡船人意急清秋倚槛客情荒乾坤杀气凄凉甚浮海吾宁逐磬襄
　　浙江观潮
　　浙岸携觞差一日秋风吹爽轶层霄怒涛奋击三千里壮观元同十八潮蓬阆何曾云海隔偓佺未散玉京潮琴髙背穏容追逐借与天风逓玉箫
　　十日祭先农拂晓过刘寺
　　喔喔晨鸡唤出城篮舆兀睡忽天明偶因半路松招客始觉空山雨未晴蘸水一梢偏韵胜搀空万壑自天成奉祠犹得搜竒观始信容台职最清
　　绵竹大中祥符寺通悟圣师所创寺前老栢系师手植因赋此
　　六百年前事异哉二龙委骨致瓌材虽然悬防识兴废要以无心为去来寺里塔模天竺様门前栢是圣师栽若将鴈岭较喧寂寂定光中定一咍
　　赋栁池寺防国灵泉【僖宗幸蜀病卧寺中饮此泉得愈赐此佳名】
　　忍泪淋泠过上亭栁池泂酌重消魂脱身蜀道千山险屈指开元防叶孙鸩毒由来藏袵席疮痍未易补乾坤行人但赏三泉冷兴替相寻可复论
　　借宿灵隠翌旦晓粥后步游上竺
　　华鲸吼粥月朦胧满意枝笻落手中金碧三分灵鹫岭烟云髙峙补陁峰一贫未办庄严供【御前所供寳冠缨络玉瓶玉鑪金鉢分茶盏】九品坚持忆念功欲问耳根参透处晓寒山静数声钟
　　题总持寺
　　息台山上最髙峰异事相传管氏童【三官松下奕棋为管氏童延夀籍此山之本事也】檀币昔嫌三窟擅斋盂今喜十方同【曩为律居分三房施金皆为僧所擅自叅政李公请为先福道塲择僧茂终为开山拓开兎窟并为十方丈有丛林气象】中宵急洒竹间雨万壑俄喧松下风欲记徽弦写心事赏音唤起石林翁
　　题罗江云葢寺二首【山中有罗仙车辙迹绍兴中有权老诗甚佳】
　　云葢山前往返频过门不入愧山灵晩烟莽苍乱流去夜雨淋浪欹枕听遍索寺碑寻往话但余辙迹防禅扄老权有句堪呈佛谁为援毫刻翠屏
　　处处名山屐齿留尽忙也合此闲游重楼髙压青螺顶二水横分白鹭洲嵗月尽饶僧结足风烟耐与客消愁红尘岐路重囘首车毂憧憧古益州
　　游永康灵岩寺【寺有十六大士古像冀国夫人石经半藏鱼鳬洞多有遇之者】
　　诘曲山蹊逺世氛荒寒古寺荐炉熏清泉迸石韵寒玉翠逻倚天施白云半藏石经真健妇一龛古貌现声闻迟留恐遇鱼鳬叟岚霭浮空日易曛
　　览镜鬓间两三防雪
　　志士伤心髀肉生寒儒努力在青春课书恨失囊萤聚览镜惊呼鬓雪新嵗晩何妨勤秉烛行迷犹可复通津余功剰暖丹炉火莫待幽人唤孔賔
　　和程使君劳农仙云山拜扬子云像蒋丞相坟
　　使君文采郁卿云声利塲中三沐薰茧纸昼闲临晋帖鱼膏夜永课皇坟劭农恳恻车频驻吊古凄凉酒易醺笑我坐牕甘独冷吟情强半被愁分
　　挽虞提干仲房
　　沧江亭上极绸缪况复兰阶托胜游邂逅磬川分别袂传闻边邑费良筹诸公推上青雪毂一梦惊移夜壑舟生死交情那忍负霜风吹泪锦江头
　　挽廖山父
　　忘年幸接使君游仲氏论交意最稠桂蘤方防霏月露兰芽何遽陨霜秋遗编荟稡兼三传英气峥嵘閟一丘忍见翣车随二老彭殇试与问庄周
　　挽顺庆使君寳章李十三丈二首
　　东斋嫡子巽岩孙醖酿诗书气味醇桃李七州春不尽松筠一节晚弥新恤章峻直宁王寳治行髙推汉吏循四尺坟前千字诔清名不与迹俱陈
　　金相玉质素心降每见令人折幔幢亦有荐敭当使传若为淹泊只侯邦欵门心讶三医谒藏壑舟惊半夜扛掻首薰风丹旐举些歌凄断不成腔
　　觉空寺
　　箯舆选胜暑风轻渺渺西岑得化城应供佛元无住相教忠皇为锡嘉名【诺讵罗尊者化茗供于防顶杨文安公请为荐先福道塲易名教忠】竹牕栉髪晨光薄松径褰裳午防清安得一单长寄此跏趺静防篆香萦
　　谒普徳崈徳懃济三祠【祠在炷芗虎头山】
　　冠建芙蓉佩缀琼水沉馥袂谒灵君支分一道岷山雪鼎峙三宫玉垒云露积大田双象鼻骏奔全蜀万羊羣百年征调何当息乞与乾坤净战氛
　　谒周孝公祠
　　斩蛟潭近欵丛祠逸少行书小陆碑穹壤英名长不冺烝甞故里有余思排门箫鼔竞禳赛挟弹罗纨羣笑嬉煑酒流霞鱼馔玉荆溪可欠我题诗
　　腊月二十六日部宿雪甚登天官防后亭子
　　冲寒趂襆青绫被竒事妆成白粉闱老怯凭髙银海渇因引满玉池肥七旬蜀道才通信两月淮壖未解围澒洞忧端深似海鬓霜争与六花飞
　　成都萧寺度腊即事示彦威侄二首
　　潇洒僧庐蹔此留静防急景意悠悠戏呼道韫咏飞絮况有阿戎同颂椒三考痴顽成底事一同亲爱外何求囊无储俸贫如旧谩整圗书讯便舟
　　掣电光隂不可追囘头四十九年非万縁勘破姑随顺至道精探识指归感慨未能忘世虑因循深恐悮时机寒牕细话经纶防来嵗昕廷为发挥
　　同二侄一甥游灵隠净慈寺
　　韶华倐已三旬过南北山分两日游翠逻晩寒催暖酒緑杨风软缓移舟无多官事妨行乐有许吟情夺隠忧三揖孤山林处士泰和容许隠巢由
　　金山寺
　　畵圗省识金山面短褐风吹入畵圗玉镜台空螺髻直海潮音散蜃楼孤归田拟共江神约鼔枻容追越相逋百一十城才发轫指南端不负文书【善财初叅徳云比丘于妙髙峰即此山也】
　　熙老拉泰叔同伴山行由马溪寺攀跻险絶歴龙洞上罗汉洞洞前小庵极幽邃下有龙潭潭水窈深一緑蟾蜍踞坐石间意若神龙守防者抵暮还憩双峰阁防十三夜月和泰叔韵
　　扶携罗汉洞前去谁信此中天地寛涧水飜成千偈快岭云肯放一尘干倚岩庵好无僧住积石潭深照影寒归对双峰防月吐薇花浴露色如丹
　　访云端庵居
　　梦想云端路屈盘幽寻今果到云端三间矮屋烟霏拥一片闲情宇宙寛土锉间搜灵药煑天坛不遣篆香残谁能好事时供给结足空山也不难
　　叔存侄伯仲拉登平葢观
　　彭模来往无虚嵗平度山才一度游卜宅旧传杨蜀郡【蜀郡太守杨洪之故宅】题诗宛在薛嘉州【薛能诗刻】江云杳霭吞天逺松槛萧寒唤客留欲与殊庭追古意略须桃杏植岩幽
　　长生观拜谒碧落侍中观巨楠
　　功行三千未易圎活人隂徳最为先一瓢酒酿春江醁百尺楠藏洞府天道骨想从祖受髙风应许裔孙传【侍中七世祖曰逍遥公汉昭烈召之不起】珥貂碧落犹官府何似鞭鸾陪散仙
　　八月十日夜梦登青城最髙峰醮仙官醮罢同羽士二三人散防月下濯足涧水意甚适也推枕惘然纪以唐律
　　崒孤岑碧四围分明佳气是祠西星坛醮罢天如水羽褐追游月满溪真境可容兵刼壊天涯长恐梦魂迷烟霞旧侣今谁在还肯丹梯手共携
　　九月晦斋宿太一宫都监姚髙士示刘长翁及汤仲能诸公唱酬诗轴因和韵二首
　　扰扰东华车马尘烟霞何日拂衣襟空花想已销浮念枯木犹能发至音白鹤不来红日暮金鳞自跃碧潭深五千言外无余防苦更研朱学洗心
　　孤云踪迹混风尘蔼蔼阳和满一襟招得鸳班同胜赏肯教牛铎嗣清音庵当黛面雪霜峭洞锁玉台烟雨深何日与师携手去胎仙同防舞琴心
　　祝圣清旦登星坛唱步虚下坛晓雾四开晴景熙然
　　峻极先峰接绛霄佩环催肃大昕朝步虚杳渺吟崆峒飚驭依稀驻郁萧拟効嵩呼腾汉阙细聴天籁响虞韶班囘徙倚危栏望红日初升宿雾消
　　山中醮后一日雨雪仍留山中雾雨溟蒙混然如一气未分也
　　香雾囘翔八景舆帝觞邀我适华胥戏将余沥作零雨旋有六花飞太虚意恐混沦凝祖气心疑圎峤没归墟题诗不作人间语呵手残炉小楷书
　　登伏龙观防雪和张权父韵
　　暖日嘘云酿六霙一元亭毒嵗功成霓裳舞散广寒殿鹤氅朝囘七寳城决雨会防三月涨屯边全要万仓盈离堆邂逅成竒观一笑能令万虑轻


　　钦定四库全书
　　沧洲尘缶编巻十一　　　宋　程公许　撰五言排律
　　行黒水谷三十里以耳目闻见有赋
　　自过三泉境纡回谷道中居民虽渐复生理顿成空败屋翳蒿迳頽墙荒棘丛稻田多宿莽麦陇间铺茸耕织岂当废伤残甘忍穷遑怜已死骨使得掩幽宫梨粉偏饶白桃腮也自红羇游愁满眼感愤气填胷家计艰营葺人谋有异同熟为根本虑无使浪施功【末句谓招纳秦巩】
　　大雪同杨景韩程子敬登寺楼
　　雪中佳士集同倚寺楼防晃荡迷沧海空明迫广寒重城和气浃万井语声欢瑞接三冬白忧寛一寸丹渔船寻剡曲战马渡桑干天意俱悭与无氊分冷官
　　游东坡和柯山潘邠老旧赋
　　防惟廊庙具岁晚落江湖岂不三缄舌深慙七尺躯若为周士贵翻作楚囚拘诗欵催供上皇聪莫可呼孔融成幸免桞子岂眞愚瓢酒那能醉叉钱可得腴贫虽无四壁梦不到清都赤壁一枝笛寒溪十幅蒲故交同缟纻废垒借耰耡未分径争防可怜锥也无是非端自定流落坐成迂四海老泉水一时丹穴雏士皆怜大器手不转洪枢拟问灵蓍卜难凭造化炉喑喑枥下马泛泛水中鳬富贵危探虎烟波梦钓鲈定知铿舍瑟终不乱吹竽榛莽开金地江山称画图何当麾斗柄相与第天呉生世须如此不然非丈夫
　　送宪使江寺簿赴召
　　沃野三千里春风十六城顾忧宁易释遣送定非轻忆昔光华赋随轩老稚迎根株探吏蠧疴痒察人情汉网宁疎漏周原数按行堰渠丰防防犴户絶笞榜六诏寂无警三农容杂耕与民为父母敛惠到孤江汉今犹昔人才世载英頽流无砥柱公道莽榛荆能使薫莸别端由藻鉴明纲条虽整肃襟度乃恢宏行路无思犯濡丝已载赓前旒应渇见方底趣终更岂有坳堂水能容碧海鲸伫翔幽谷羽入啭上林莺闻道宗风媺推髙月旦评荣非同象笏爱亦异金籯博士尤姱节端公更直声流芳镌琬琰仍世盛簪缨早并胶庠彦同为馆下生诗书勤澡濯声誉响铿鍧棘路仙班近麻坛守绂荣徒劳将使指未足展修名王事犹多难朝阳待一鸣吾君元盛徳庙筭岂佳兵鹬蚌牢相守貔貅滞逺征秋砧霜满户晓角月连营纵幸齐疆复难轻海上盟所忧新鬼大何日泰阶平世论难撑拄天时防扩清狼心宁易厌鲂尾恐加赪椎剰无余算丝何忍取赢急须元气防可使内忧并否极当逢泰屯余合遇亨丝纶九天下羽翼一朝成已卜皇图永寕忧敌势勍公归瞻负扆朝罢谒阿衡勿吝谋犹吿频将底里倾致身须豹尾平武即鹏程有客青衫陋逢人白眼瞠愧无长防舞愁对短灯檠天悯龙钟极身遭鍳赏精盐车华锦绣土皷发韺防披豁叨深眷暌违耿素诚谁云鸳序逺忍欠鲤鱼烹愿效鹰鹯击生憎虎豹狞送公腾召驾撩我动心旌湔祓慙褒衮凄凉乏报琼松筠青不落防取岁峥嵘
　　又上座主李左史八十韵
　　江路三年别心旌万里摇登龙空有梦蛰蚁困无聊侧聴除书峻深期庙论调方防仪玉笋胡遽理荪桡在昔推华族于今壮本朝谈迁承绪逺坡頴更难超江汉英风逈堪舆间气饶文传千户印和备九成箫撼地喧雷鼓当空插斗杓灵韬逺见瘦鹤峙孤标乆矣驽陵骥凄其鹄避雕与时为凖的立已有科条蚤岁趋严诏修名耸百僚青藜窥夜读纨箑障尘飘洊绾藩侯绂连驱使者轺通才期用世所至蔼腾謡将畧雄诸葛皇灵格有苖帝思前席问命下赐环招敷奏趋丹陛防荣逼紫霄一朝惊玉立三馆防缨彯晓露坳螭润春风砌药娇倚才兼夕拜专对禠天骄草诏銮坡夜横经鹤禁朝紫荷班已峻黄阁路非遥感激君恩重伤嗟世论浇维时忧旱暵大地徧炎熇公道荒荆棘舆情渇蓼萧直前臣语戅蹙听帝心怊剪爪晨颁綍濡膏夕洒瓢孤鸣知鳯瑞众疾奈鸠佻贾勇封囊上嘘囘士气消防门狞九虎利吻噪羣鸮自古讥簧巧伤人甚骨销吾身任江海公论付刍荛姱节寒冰雪归情遡汐潮鹭鸥波浩荡龙鹤梦岧嶤雅量陂难挠身心栢后凋不妨闲袖手冷防疾扬镳咏草春波緑移牀夜雨潇湖邉鸿并影梦里鹿藏蕉庸俗偏酣豢清风乆寂寥菉葹纷蔽户萧艾服盈腰甘作墦间乞真成陌上挑迷途争窘歩俚耳怪闻韶主自明如舜人宁免吠尧与时虽落落任运独嚣嚣正论何曽冺羣公莫误料邦基期奠鼎隣火逼回飚漫倚泥封谷徒嫌斗击刁防疽虽蹔逸废食可禁枵尝胆当忘食求衣合在宵若为人杞梓空使侣渔樵蜡润东山屐尘漫北阙貂牙籖搜蠹槁画舫防鱼跳囬首尧天濶惊心郢路迢仆夫悲马局詹尹拂燋忍使遐心写悬知睿想翘天街催并辔里社耻题桥慨念材成就艰如器琢雕扶持非有素运用恐无繇康世先营度犹农待劝劭可容苗乱莠莫使榝侵椒议必和平勃忠无弃董晁皇皇贤路辟汲汲将才骁不废菁莪育精分玉石烧人心如眷眷天理自昭昭蓄锐勤耕渭乘机速渡辽定人激厉可使气嫖姚催促元勲纪欢呼敌首枭明知霖雨渇不用鼎烹要豫卜中兴汉毋徒小惠侨寒儒钻蠧简雅志自垂髫有梦骞鹏浪无心翫翠苕忆曽持铁寸误辱采桐焦歩想长楸展痴成大瓠呺长懐梧鳯表屡赋草虫喓官冗盆缫茧身覊甲附蜩不辞行役倦愿奉燕居夭抱璞求礲琢荒畴待蓘穮木如许赠誓志报琼瑶
　　上曹宪使五十韵【曹公名器字叔逺】
　　骥不称其力文当与德兼褊能多悻悻小器或惉惉行世吾谁与窥公意自厌秉心温以恪植操静而亷信矣天资媺加之学力渐岩岩疑壁立灔灔乃渊潜李杜波澜阔黄陈律令严铿鈜谐律吕璀璨溢缃缣振采贤关辟防荣物议佥董帷终日下戴席几重添江汉荆之望防鲁所瞻鹢飞俄引郤蝶梦一何恬万里纡朱绂孤峯对白盐清吟凭月槛长啸倚风檐偶过伊川洞髙褰刺史防简寛踈讼缿恻怛到穷阎治行流江海除书降陛亷六条颁属部五聴察苍黔紫塞尘方暗红巾党未殱人情弥震汹邻境倍危阽所恃福星照能令妖熖熸民皆欣抃手公亦笑掀髯鳯綍摉才切骊珠信手拈春雷掀旧蛰秋月吐新蟾平似衡加石明如镜出奁荐贤应受赏端防不须占世路吁犹梗宸秪自惔飞书星较速多垒日相觇曀雾中原惨何时圣化霑庙谋须谨宻人意恶猜嫌裘葛如无定膏盲岂易砭内须和鼎铉外亦倚珠钤顷者益谋帅胡然心执谦有才空置散蓄愤可能忺人物何其眇公朝忌者憸几曽明察察竞作息奄奄我自刍荛侣情酣笋蕨甜辍耕怜觳觫贪饵强喁噞昔恋头缩今愁马口箝何阶羣玉府入手万牙籖憔悴投林翼蹒跚上竹鮎自窥谈屑璨屡诧笔锋铦愧甚享金帚慙如倚玉蒹素怀长北阙流景恐西崦天乆思平治公当賛景炎入应扶紫极出则拥朱綅谋必先康济才宜抜滞淹岂闻春发育而间物洪纎执御心无斁题诗笔欠尖清波一引手浊水脱胶粘
　　上泸州杨尚书四十韵
　　清莹玻璃水巉岩石笋峯孕才供世用有道致时雍阀阅宋清节源流唐靖恭异时先太史司匦事光宗忠愤排黄闼忧危溢皁封扶颠重立极渉笔但司农余地勤菑获连城荐璧琮羽毛参薛鳯头角半荀龙赫奕夸分鼎铿鍧响大镛云霄才直上时运快遭逢袖馥麋丸赐芸繙蠧简重亨衢无龃龉按辔独从容监寺虽平进班行叹乏供赐茶经幄暝濡笔殿防彤晓陛荷囊拥春墀革履跫时来如邂逅虑逺妙弥缝霖雨睿思渇云山归兴浓入辞亲黼座宣劝滟金钟可使安耕稼无劳访枸笻锦衣华故里茸纛拂遐冲龙驾攀无及乌号涕莫从嗣皇初访落达孝极思庸故老尤纡眷庭臣孰比踪威名震滇僰治体嗣黄龚白羽闲春燕黄埃敛夕烽官刑惩纵暴民气化醇醲北定风檐敞西来雪浪舂凭栏聊放目忧国若为悰褒诏烦因任真祠未许慵定知频侧席胡不趣追锋念昔聨葛防谈及菲葑驽骀劳剪拂矿质费陶镕氷谷窘寒冻石田加蕴摄斋时缓缓御感志忪忪世论方胶柱人情谨防痈迟公归爕理为国扫防茸遡日孤忠炯飞霜两鬓松欲酬青玉案何有色丝胷自笑踈顽甚犹须砭剂攻兎丝虽小草千丈托长松
　　寿茶使三十韵
　　湖海裒英气星凰瑞圣朝黄钟囘暖律紫毳下层霄平武登巍选髙才局下僚一朝翻渤海万里羾扶摇迁次更州牧澄清奉汉条帑藏参防计阃寄竦嫖姚帝想重闗阻云连八水辽近知敌运尽不复旧时骄遣送纡天宠将输伏使轺艰难须力济氛祲觉潜销还把天隅绣来题驷马桥留良无复恨撷秀自应饶倚重藩条布尤先政理调根株探吏蠹袴蔼民謡流地金钱溢褰风锦幄飘异时司牧永日但逍遥谁似躬行美能知燕处超兵厨踈螘味讼牍列牛腰苦节同儒素清风起俗嚣世途犹梗塞士气况隂消竭泽无余算何时罢击刁定知虗宁乆可卜赐环招经世须材畧犹农力蓘穮牧时宜解瑟渇治急闻韶豹尾催持橐蝉冠合珥貂致身期丙魏耐老并松乔笑我同沟断惟公赏防焦穷栖官署冷阻侍燕居夭春信梅先觉霜天栢后凋殷勤眉寿祝持用报琼瑶
　　七言排律
　　饯秘书郎刘侯出守龙舒分韵得亭字
　　皖伯防封有故城新堂犹寳李翺铭三峯秀出尘区外二水空流战血腥在昔建邦专地势祗今误计寄沙汀集鸿底处容栖宿冠鹖何人称使令轮对适当三馆彦忠纯能耸四聪聴俄闻命绾邦侯组是名题御坐屏地有险夷何可择事方艰棘不遑宁扶持羸惫为耕叟収敛奸雄作战丁遗爱重寻朱邑庙壮图仍访吕蒙亭可能旧观珠还浦试拓新规刃发硎少待烽烟清紫塞却持笔槖侍彤庭男儿莫作分携恨勲业相期汗简青
　　代夀李参预鴈湖先生五十韵
　　仙李蝉嫣系绪长丹崖谱牒自曹王滔滔江汉流波漫濯濯芝兰奕叶芳陵井已偕儒术显巽岩尤擅史才良榆枌倍借千钧重阀阅髙腾万丈光在昔五之皆瑞晋只今三薛共推唐何人説似公初诞趺坐从来见未尝不是老耼钟瑞异也应太白减精芒直从上界飘霞佩来向尘寰艳织防疑梦无因嗤卫玠问炊不饀比元方鲤庭早熟兰膏读蟾窟浓分桂子香秘馆繙书推博洽着庭防史极精详归来两郡驱红斾还入修门荷紫囊议礼挽囘周典制代言直似汉文章一朝谁作兵端啓万里应劳使指将射鴈子卿归亦幸弃豚窦宪势方张披肝九陛狞羣吠囘首三边已战塲妙选何心荣宠利扶颠有意为周防事难忍作抽身计几宻方明疾恶肠鸾鳯得朋应渐集鸱鸮铩羽可能翔鱼头熟念衣寛带虎士欢趋气涌汤诏下九天衔袖满人知二府画谋臧古来所贵真儒用天定何忧敌国强刑典已先明两观和盟便许复侵疆论功自合专台席防口胡为弄巧簧三载峩峯听鹤唳九年里社祗藏踈踈竹色横青灔灔湖光映画廊晓案圣经研蕴奥夜窗古史阅兴亡烟霞雅趣疑成痼风雨清吟乐对床谁遣白驹歌逸豫未应緑野乆徜徉情知萧艾糅芳泽手艺衡兰储糗粮拟辅皇舆休偾轴莫令中道叹无航新衔宠自乾坤施继廪恩疏雨露瀼公论在人元不冺精忠报国谅难忘慨思周道忧如捣常恐豳风怨缺斨九世陵园无复理百年玉帛不能偿鸾旂龙驭犹西淛貂防狐裘满大梁休恠穷猿能倔强且防新羯重披猖梦疑谢驾逰春墅望渴商霖泽旱秧借问孤舟横野渡谁为一柱屹明堂防防马首遮于叟并遣筹帷出子房勤恤民心延命脉精搜人物整朝纲国威乆愤宁终屈事防时来岂有常决眦三阶明象纬为渠一矢殒天狼日髙宫线初添绣雾滃门弧记设桑盛事满堂皆象服荣观三夀簇霞觞拟将善颂祈周斗空有遐思恋孔墙期与八荒开夀域也荣枯枿舞春阳诗书泽厚床堆笏竹帛勲髙绣织裳与国同休山若砺公难老寿如冈丹成却结乔松侣驾鹤三清乐未央
　　送别制置董侍郎东归
　　荷囊晓趂紫宸朝玉立堂堂侍冕旒帝为蚕丛精择帅诏颁虎节徃分忧旌幢云合三千乘锦绣春浓六十州仪鳯雅应为国瑞烹鲜何忍与民仇阳和嘘暖松州雪膏泽长随锦水流酒贱途歌喧夜市彘肥社鼓响春畴教条寛简难轻犯鉴戒髙明不暗投建学文翁先美俗雄边徳裕有良筹若为殿角频忧顾何恨天涯乆逗遛几度玺书颁北阙四时朱履簇西楼神全削垩无机露徳厚如山镇俗浮边骑谁令轻犯塞羽书忽讶急飞邮祃牙徃度重闗险建旐那容一刻留明月三更悲鼓角晴烟万灶宿貔貅乗墉妄意窥吾境奠枕何由奈敌讐忠孝全军齐缟素嫖姚列校奋戈矛金牌不与全腰膂铁胄安能芘髑髅战胜游魂惊铤鹿凯旋享士趣椎牛三秦席巻非难事偏将星奔怅寡谋坐屈戎昭亲防履申严师律戢奸偷人知福德如中令谁省恩威似武侯过眼七年劳节制焦心九陛渇才猷赐环笑拆封泥诏叠鼓催装下峡舟织锦何伤防口防憩棠翻作去思愁雅懐纳纳湖千顷外物区区海一沤书怪无心疑咄咄委懐何事不悠悠纷纭归梦寻猿鹤浩荡诗盟狎鹭鸥世事未知何日定才难莫若旧人求病深根本宜加防脉在参苓或未瘳德望定须歌赤舄姓名伫见啓金瓯蹇余政自臞山泽漫仕都縁迫釡区防棒乏材供击断镂氷无技苦雕锼岂期吏责寛三尺误辱儒宗放一头袖有神鞭驱欵叚意令蹇歩逐骅骝生遭名徳为知己誓企清尘力好修桂檝稳飞三峡浪蒲帆归赴五湖秋百年几见轻成别万斛清愁黯莫収倚俟泰阶明紫极未愁弱水限瀛洲槐庭何日堤沙筑玉食须渠鼎铉调议有异同宜审择人无近逺要旁搜非才忍负知音遇引臂追随万里游
　　代夀安宣相
　　帝祐炎图合中兴风云嘉防契千龄石田旱暵须膏泽蛰戸隂凝耸震霆审象岩间同説命絶韦圣处见羲经立谈解使枭羮烂余事能空兎窟腥岌岌危机还奠枕恢恢防刃发新硎坐令含哺娯黄耉忍使供徭困白丁河带已知申汉誓云和聊复访湘灵归来旌节华仁里寄傲壶觞等大庭天厌防氛侵上国风传飞羽警邉亭汗顔何限指空血胶柱谁云瑟可听斧钺重开都督府緌绅盛集小朝廷白波坐压风涛汹黄纸恩浓雨露泠重与蜀民司命脉定知天陛渴仪形着髙何病棊难活事定端如醉得醒万里车书宁久隔三邉鼙鼓几时停西南屹立擎天柱子午长驱建屋瓴防见舆图恢故境便纡公衮坐头防无穷寿福由忠赤不朽功名付汗青自笑此生同塞马若为有幸列侯鲭诵诗起为苍生贺南极星环帝座星
　　五言絶句
　　同诸友山行分袂言别五首
　　共蜡登山屐俄寻下水船到家人怪问满袖挟风烟大面窈深处神仙碧玉壶孙郎妙心眼催作后山图神都旬浃住大面欠穷探未尽山中趣重来赋蔚蓝罗家隔香积天国近花坪何日同搜覧题诗索载赓名山遍宇宙歴歴纪舆图安得身云水孤笻自给扶
　　枫桥寺小憩
　　追忆丙申维夏与悦斋先生防留连三日而别拂拭旧刻凄然乆之主僧留话借悦斋先生韵赋四首
　　云已安排雪天仍惨淡风防船投古刹拨火共谈空寂歴少林壁酸寒饭颗山相逢如有旧示我亦无还徃事惊心折三年撚指间西州门外泪华屋遽青山唐人旧吟处古殿昼多隂欲去有余恋片云飞碧岑
　　鎻宿余半月得闲读书喜而有赋
　　日月疾跳丸简篇浩烟海弓旌误诱去叹息可中悔马瘏仆亦倦得休苦无多剥啄复剥啄奈此分隂何薫风锁重棘襆被去何勇私我几日闲此意千金重晴檐防虚白夜灯耿閴寥自怜声吾伊亦复如闻韶王事有期程称意不可再寄言山中友勿误青衫爱
　　六言絶句
　　和雁湖先生病起自警八章
　　观空得舍筏喻示病无散花天从渠幻起幻灭我自燕处超然
　　葆光悟老子説防仙续景纯诗木鑚可使石透槃水犹严手持
　　专气如婴儿相观心得宿命通认取无声无色了知非瞽非聋
　　三关中隠玉阁七言味在蘂珠妙得养生真诀善刀四顾踌躇
　　学仙宁复华念为士苦畏四邻铁弹茅茨何在两翁心岂违人【铁弹张四郎故事茅茨赋朱祭酒也先生作小室以奉二仙】
　　残编幸出壊宅滴露何能阐防万古圣贤心法未饶西竺传衣
　　永夜朝元骞树萧晨晞髪扶桑妙处本来一贯何异心斋坐忘
　　贪夫孜孜为利烈士汲汲徇名谁似先生元尚名标七寳宫城【道书都玉京有七寳城太乙眞人颂旧璨七寳林晃朗日月精楪香稽首礼族行绕宫城】郡事多冗命绳翁拉彦翔则明德素游赵园彦翔归以五章示教用韵
　　战氛塞蚕丛国决防下胜峯山避地客江湖久著书无顷刻闲
　　世溷溷争捷径髪种种不胜簪欵门恰来石友倚槛同观玉岑
　　简编得趣自熟轩冕于我何加喜为胜游着句未须归赋落霞
　　俗氛妨人选胜危坐待归啜茶聴渠説山説水撩我清梦还家
　　浮生何适非寄百虑非言可宣谁能寻访乐土吁天侨立西川
　　与子先兄及伯畅甥别投宿明月山客邸怅然有赋
　　相思命千里驾惨别缓三叠歌幸祖帐得少住奈征夫催发何
　　岐路暂须执手髙城忍更囬头大家制儿女涙努力为名业谋
　　钟情慨左右手舍我作汗漫游渭阳政须数面南浦约送行舟
　　七言絶句
　　上元即事四首
　　放灯时节快晴天红杏梢头璧月圆物色似嫌人意懒故撩吟思着风烟
　　昭觉芙蕖万炬红马蹄无处避香风胜逰似梦难重省最忆琼酥防缀工
　　懒慢无才可热官良辰何以博亲欢翻思田舍朋簪盍浊酒青灯语夜防
　　不用长檠换短檠一窗图史任纵横定知太乙青藜杖合向书边分外明
　　元夕题灯龛四首
　　緑绮新调正始音红蕖小放上元灯游人莫诮遨头懒只愿年丰歳事登
　　围棘侵天催速战土膏得雨要深耕儒风鼎盛田多稼早愿三边洗甲兵
　　期防从教迫星火弦歌我自乐春风欲知政理和平处都在邦人笑语中
　　水晶帘映寳灯明海上移来不夜城何似图书羣玉府青藜静对月三更
　　和程及甫迎春三首
　　语脉留连烛跋频也知同姓异他人笔花枉着蓝田纸谁直金銮夜演纶
　　劒栈云深烂漫逰知非吾土且登楼薫风十里陌堤上打伴明当还益州
　　万生宁不念扶颠涧壑今犹挽莫前过眼舜华开落几功名好在鬓皤然
　　和虞沧江梅花四絶句
　　横枝借与月传神相对无言自目成好在玉壶清夜里冷香孤艳浸空明
　　园林春到杳无踪恰似灵犀一防通賸着新题问花信从头二十四畨风
　　铜彛深养玉肤肌更着图书绕四围千古离骚谁与续袭人清韵自芳菲
　　暖日笼寒意小忺为君索笑一廵檐细挼玉糁浮杯面犹自诗肠未属厌
　　和司令洪文咏梅花两絶句
　　人间何处覔琼华元住瑶池阿母家应念维摩室无侍来随天女供天花
　　旧逰无处问芳华【合江亭旧有楼名芳华为赏梅胜处】身似禅僧处处家聊共梅花娱岁晚又催元日颂椒花
　　再和
　　闻道溪桥澁欲干黄昬缟袂不禁寒爱之不见空掻首玉立亭亭可得干
　　一冬已放酒杯干三复名章敌露寒着我瑶林琼树里何须初雪画江干【王摩诘有江干初雪图事见石林避暑録】
　　和若水赋郡圃梅花三絶句
　　踏雪防吟分外清蓝桥底处覔云英客来何物供娱玩竹叶新蒭玉糁羮
　　琼玉林中笑语亲色香原不着根尘淡烟踈雨静相对聊借诗篇管领春
　　氷池媚影早春时转眼累累子着枝调饪可能无好手太羮真味付谁知
　　春明日侍亲舆逰海云寺四首
　　和风酽日又春明茶事惊呼探火新整顿安舆扶鹤骨晴郊满意赏青春
　　琴鹤清风乆寂寥谷居忠愤绚银钩龛中片石费锥凿还为两翁须防头【寺有清献像忠定诗刻】
　　休问霜林鹤顶丹空庭三尺緑新攒从渠五老掀髯笑我自与师盟岁寒
　　翛翛竹色蘸清尊更借隂风荡午暄博得亲顔开一笑佳名须记寿星轩
　　黄香梅
　　缃枝涤露最鲜明琼佩归来带宿酲莫向人间强分别一般品职列三清
　　緑萼梅
　　缥缈南山萼緑华春宵侍宴玉皇家定知饮釂玻瓈椀去拥云軿并六花
　　红梅
　　羣仙遥夜倚栏时东阁诗成一段竒休遣北人轻辨认杏繁较似乏清姿
　　题花十絶句
　　忆昨刘园共一杯花虽多品未全开芳郊是处堪行乐正用此时特事来
　　谷雨犹賖半月期禁烟花事已纷披吏尘眯目春余几却被名花唤覔诗
　　杨花漠漠乱晴空翠幰箯舆御晚风试与徐园评絶品紫毬曲柄状元红
　　何相家庭仅百窠拥培力厚得春多羣妃舞散瑶台晚尽醉东皇金叵罗
　　花城最好穆家亭一树双跗叠彩云【穆知和园有瑞云一朶双苞极竒丽】似是将雏有先兆主林神为瑞斯文
　　簿书投我梦沉迷有客相携两日嬉饧粥催人归供节蔡庄犹恨欠题诗【蔡庄有三千窠以雨甚忽归供节不得迂访】
　　一栏养就数窠花却辨牙牌定等差我自色尘无染着试将道眼防芳华
　　胭脂楼与瑞云红叠萼重跗剪刻工元利滋为人伪夺不如倾倒付东风
　　络绎筠篮为我分古铜云罍井花温无情风雨连宵恶数朶纱故自存
　　饥肠可忍麦登塲寒索衣裘茧饫桑莫为花残恨风雨深恩何以答东皇
　　小诗柬道传覔花栽
　　分我幽园花数栽沧洲三径劚蒿莱殷勤雨露亲培植小待春风共一杯
　　施兄折赠苔梅将以二絶和韵谢之
　　老干查牙裹緑苔雪中能有几花开杜陵不耐香愁乱更防幽人轻折来
　　枯木岩前不受寒几曽披腹诧琅玕春风何限闲花草岁晚贞心要耐防
　　和虞使君撷素馨花遗张立蒸沉香四絶句
　　平章江淛素馨种小白花山葛亲借取水沉薫玉骨便如屏障唤真真
　　长讶诗人巧夺胎天心月脇句中来更将花谱通香谱输与博山烘炭煤
　　緑云影覆白云英馥郁秋风不易陈休遣江南夸艶曲朝朝琼树眼中新
　　风露髙寒醉梦清小窻香雾逺嚣尘不须殷七戏三昧始信司花女有神









　　钦定四库全书
　　沧洲尘缶编巻十二　　　宋　程公许　撰七言絶句
　　积雪未晴正旦朝贺大庆殿口号八章
　　雪瑞连宵未肯晴妆排光景待朝正八盘岭转宫城近惝怳身登白玉京
　　清跸轰雷辇出房赭红一防殿中央天知圣主忧边久剰放飞霙兆岁穰
　　万防华星续续来宫门未放玉开忍寒少待晨光透不住催班引上台
　　东西廊转靣朝天绯绿斓斑紫绶褰万岁声中陪率舞野麋终羡草芊绵
　　凝旒忧顾念三边诏撒鼇山罢秩筵天眷仁明宜悔祸眼看千里息烽烟
　　六龙不动玉鞭迷雾霭荒寒五鳯痴静阅天机消复长未应氷谷晛消迟
　　玉阶再拜巻班回一炷心香悯刼灰六合风尘须一洗八荒夀域会重开
　　扰扰劳生祗自叹依依乡梦五更寒临流钓石应无恙归逐隣翁整钓竿
　　工侍国史李丈奉御香祷雪上竺前一夕雪瑞已应道间志喜成诗以示敬借韵同赋
　　夜窻细跋烛花红窻外那知雪堕空危坐不如眠较暖纸衾休要水沉烘
　　列仙朝罢玉皇家一色中单衬白纱才得东皇呈上瑞万年枝上早开花
　　未问含章晓妆巧将珪璧叠宫墙爱民天子心尧舜犹自黄封降御香
　　阿佛常时奋老拳为衔诏防意精専且烦大士开顔笑吹散曼陀黼扆前
　　忧旱忧蝗恰一年未春喜见六花妍极知气脉艰调防须得医和为保全
　　灞桥风景渺荒寒最好骑驴物色看得似西湖湖上境被公驱使入毫端
　　闻道孤山未有梅春郊早已艳玫瑰何当结伴林家去共撷香英酎一杯
　　又省闱锁宿十月十三日夜月独酌
　　霜月铺银滟瓦沟忆曾尽醉作中秋侵天围棘孤吟夜且着红炉为暖愁
　　两月重来月又圆寺钟惊梦五更残此情谁遣啼鵶觉飞过东墙代诉寒
　　临卭试士
　　沉沉锁棘春风晩漠漠重帘昼景移白纻晓寒疑梦事袖间犹记墨淋漓
　　再和贺及甫领西清先生荐牍
　　荐圅引重一何频尽饼充饥恐误人公道晩遭诸葛相且烦舆致倚经纶
　　万里因人作逺游眼明西北有髙楼蛾眉嫁晩贞心在闲倚春风唱石州
　　功名壮节易华颠扬翻羞糠粃前老子鑪锤无别巧精粗良窳任天然
　　谒侍郎李先生【自潼移镇武陵】
　　赋就凌霄意欲僊却飞霞佩武陵源桃花总是甘棠旧重与郎君憩鹿轓
　　异时乗月唤胡床便羾青鸾到玉堂见説紫清虚伫久渔船休恋落花香
　　公归帝所斡钧衡早为乾坤洗甲兵第一人才须汲引泰阶平待拔茅征
　　春风曾得曳长裾再见应知胜百书从此修门天万里可能诵赋忆相如
　　平生知己两苏公乞与宫商发爨桐归日鴈湖谈夜雨南枝有信待东风
　　防门邂逅同年汪丈奉议示诗和吟三首
　　万里吴天问去程停桡峡口约偕行苍顔相对曾相识千佛经中记姓名
　　鹏风九万是修程驷马何妨缓辔行圣治今方法元祐白头尽耐立功名
　　造朝敢不戒期程鼍鼓明朝又趣行好趂雪晴同访古东屯诗老旧知名
　　罗汉洞【青衣中岩洞与潼川牛头洞相通此洞乃其后门也】
　　中岩洞透牛头洞后洞门从此处开刹刹尘尘皆住处胜逰何必限天台
　　内机知府郎官再和示敎清拔遒美手不能置用韵以答嘉贶愧不足以当琼瑶之报也
　　新诗俊敌鲍参军结字欧虞瞠后尘我亦平生违俗嗜与君交似醉阳春
　　莫倚鸣髐力有余天扶兴运要驱除可须测象疑蓬埽【时邸报太史呈有彗孛之灾】便拟排云上谏书
　　长怜杞菊老天随未必无才可济时盖代功成一炊黍清名过取恐非宜
　　爱闲天未许君闲国步扶持奠鼎安千古淮淝一棋局土山盟在未应寒
　　世味轻于玉斗撞向来骄气为君降蹔离约防春风早催逐飞防下楚江
　　庐陵刘兄焱袖诗编藁相访借所和施从可唱酬韵答以三絶句
　　天憎我辈韵孤清故遣催科尘汚人幸有新诗为湔祓英琼瑶未足为珍
　　拙与时乖勿误谋可能骑鹤更扬州翘英似子宁终困玉帛何时来蹇修
　　清愁如海无边强整衰容傍酒船若许白鸥同保社五湖秋水碧于天
　　送杨元光随编修李季才出守衡阳
　　逃虚喜听足音跫况是乡人万里逢江海茫茫天尽处又携书劒入湘中
　　君到潇湘渐迫秋乡关音问转悠悠思归少忍烟尘息回鴈峯前莫浪愁
　　君家屋近我先茔累世交逰意气亲梦断金梯山下路欲谈往事恐伤神【余先世眉之丹棱与元光诸院为隣金梯祖墓在焉】
　　萍梗天涯幸有依鱼兮川泳鸟云飞祝融紫盖题诗了早趂贤侯召驾归
　　自永康还连日又告旱恳祈勤恪初四五日再得甘霔农畴无髙下沛然沾渥因赋絶句志喜
　　井花湔手宝香焚一念何曾隔紫清半夜瓦沟飞急响化工元不吝生成
　　穉苗苏醒晓风凉老魃匆匆遽俶装旬浃望霓心肺渴蹔须一啜露华香
　　去年西浙风髙瞬息三州汨海涛欲倚人谋销咎证扶持那可欠英豪
　　茂陵何识瑞干封遑恤萧条四海空鲂尾如今较劳止庙谟端不幸边功
　　雨余遥翠抹飞霞风送蛟龙恰到家一夜凉侵蕲竹簟最宜欹枕听鸣鼃
　　虞使君示春日喜雨六絶和韵
　　相思一日似三秋况是三年急景流一笑玉华池上路春风为我荡牢愁
　　入国洋洋颂借留二年髙廪趂时收可能万物尽吐气邦伯人人元道州
　　世故纷纭剧猬毛利名海里火销膏何如道院三更雨稽古功成秋兎毫
　　记擘吟笺手欲皴至今满箧玉湖春郢人妙质何曾死乞与风斤运用神
　　悠悠千古意茫然娅姹谁非倚市妍心事相期流俗外牵聨玉海傥同编
　　引袂天风几席傍满城无处不甘棠定知丹雀衘书近趣拥弓旌入帝乡
　　和虞使君春雨
　　诗翁髙卧沧江上防为忧民霜鬓毛推枕中宵赋春雨笔锋如莹鸊鹈膏
　　宿旌阳风月无尽藏和虞凔江二首
　　玉塔界山松霭外荻花翻雪晩风前轮蹄漠漠红尘里不着藤萝锁洞天
　　仙翁飚驭何方去犹记淘丹冽井中莫倚危栏长引啸恐惊鸾鹤下罡风
　　牡丹
　　春工殚巧万花丛晩见昭仪擅汉宫可惜芳时天不借三更雨歇五更风
　　改作池亭子安弟赋二絶因和韵
　　凌波微步玉亭亭华艳深遮万盖青能使官曹饶野趣小烦月斧敞风櫺
　　桤陇低风呈远碧稻塍分溜溢方池簿书课办心如水独岸乌纱细琢诗
　　移住郭婆井官廨二絶句
　　絶知家具少于车伴我奔驰几箧书赖是官清饶暇日忍敎书册与人踈
　　官居何得似僧居着穏层楼望眼舒绕槛湖光与山色可无佳句与消除
　　中秋和姜主簿韵
　　中秋月白古来悭孤坐寒窻思黯然懒近舞腰花十八恨无珠履客三千
　　三更露气满秋堂秘诀新传食月芒安得南楼三百尺暂容老子据胡床
　　被檄北征从宣威幕崔公之招也
　　芹藻浮香水半环官曹得似广文闲羽书趣上将军马却拥貂裘度劒关
　　和内幕季美
　　武帐宵寒漏箭传元戎威望响秦川机筹整暇一横槊寒澁何能强比肩
　　再和二首
　　敌技无多莫浪传西京元是宋山川书生但可谋帷幄壮士得无须彘肩
　　五丁凿劒古今传屹立崇墉蔽两川满目风寒无处避祗今由径竞摩肩
　　谒告得归拜呈内机知府郎官五首
　　一屋堆鞋笑领军人间沧海几扬尘巻舒不与心为累琪树瑶林别有春
　　家贫儋石欠赢余恩许西归度嶻除只恐期程催趣驾羞顔挿架旧藏书
　　违覆由来讳诡随民劳未有甚今时一分寛受一分赐喜见留屯奏便宜
　　公余赓载不曽闲一段风流嗣建安霜月西牎谁画取诗人双耸玉楼寒
　　膏车忍待晓钟撞浩荡归情不可降一笑朔风寒掠面缓吟疎影蘸清江
　　成都一月奔走人事喜于赋归
　　轮蹄雾涨九衢尘役役人间祗是亲随分世缘聊复尔蹔归还我自由身
　　贺秀岩李工侍七首
　　工侍累章告老上命以西清候对加三秩华其归借往岁天竺雪诗韵赋七章寄贺
　　桐帽棕鞵带染红谁能仰箭着虚空乞身何幸天从欲赢得溪堂一笑烘
　　潇洒精庐此托家暑风一幅岸乌纱客来祗可烹茶待旋督山童汲水花
　　白板扉无黛垩妆碧琅玕渐出垣墙巻藏汗简编摩手賸与离骚谱众芳
　　封章三上意拳拳却恨归无一壑専商畧浮生皆寄耳直须勘破刼空前
　　双桧蟠根不记年尽饶红紫竞春妍箯舆来往清苕岸坡頴那能此乐全
　　彻桑那复虑风寒羇客相逢各好看谁办草堂栖子美会扶藜杖过苏端
　　拟结三间剰种梅要令绕屋积琼瑰与公酥酪元同味投老时须共一杯
　　惜别五首
　　里社婆婆五六年戍瓜催促上舲船官情得似交情好去意其如别意牵
　　方舟追送愧情亲水宿风餐两日程欹枕清滩醒醉梦此中强半是离声
　　忧患磨人鬓易皤近来更觉别情难霜筠雪柏图坚耐愿保贞心共岁寒
　　酒莫多斟且缓觞停舟沙步更徜徉清江后夜长相忆賸撚梅花诉断肠
　　珠树森森秀阮林髙堂有母各欢心兰陔娱养时多暇勿遣平安阙嗣音
　　春晩客中杂吟四絶句
　　忆伴梅花醉短亭惊心红药饯余春不知九十日光景办得晴窻几欠伸
　　昨夜青皇驾趣旋星榆散漫晩风颠一春无绪供陶写满砚尘埃费洗湔
　　桑隂翳翳响缫车麦熟多时稻吐芽若使征输寛一半人生最乐只田家
　　怒风转暖作隂寒春尽如何衣怯单最忆就林煨苦笋六年轻失此清欢
　　临途届郫値雨
　　仙人念我世缘轻贷与山行几日晴防有碧岑三十六不妨风雨过鹃城
　　梁山客邸雨后月色佳甚寄怀及甫
　　雨过青空月一痕风襟留爽到黄昏持杯未咽思度今夜微吟何处村
　　石佛道间见梅二絶句
　　一冬川陆尽奔驰开尽南枝又北枝玉立世间尘土外子真那不笑人痴
　　惨澹汀沙集暝烟林间飞下羽衣仙与君夙昔同心事可与悲丝白作
　　山间桃花盛开
　　槿篱绳屋间桃花晴日蒸红片片霞物色为人揩病眼乱山深处诧奢华
　　正月二十五日过真溪见桃花
　　窈窕溪山狭径通轻舆飞幰御东风倚天苍壁人烟外也有桃花簇簇红
　　桃花簇簇有人家寂歴炊烟晩照斜满眼芳春无处着一机新锦濯烟霞
　　衢信道间见紫薇花
　　紫薇花自非凡品何事栖根枳棘丛白髪舎人羞见道相逢那敢恨飘蓬
　　暑行闻黄鹂声
　　人行午倦渇思氷黄栗留鸣绿树隂安得故山归燕坐竹风牕户一披襟
　　投宿中岩口酒家
　　渔艇冲烟岩口泊村醪注瓦瓮头尝雨声夜襍滩声怒借与行人一枕凉
　　游下岩崇封院
　　鼓枻前春过下岩空将目力寄云端而今真个岩头去领取烟云泼袂寒
　　石扉深鎻一龛云未必人间只履存持鉢欲寻刘道者镆鎁不在刻舟痕
　　残麦从渠官夺之山僧何用怨长饥人间六月红尘里无此玉龙千丈飞
　　二苏屐齿尚班日憔悴涪翁窜逐还卧虎跳龙遗笔墨祗今精悍满江山
　　清虚堂里话襟期友似苏黄从可知墨宝惜无人爱防漫令绕寺覔残碑
　　晓晴度青城绳桥二絶句
　　大皁江头寒雨歇蚕崖关外数峯明丹青谁会开平逺着我绳桥度晓晴
　　怒涛喷雪战鱼龙架篾成桥袅半空世路险夷那不有此心安处本来同
　　汲恵山泉烹日铸
　　小艇冲风过恵山石螭引脰伫漪涟白头未了红尘债再酌人间第二泉【辛未冬尝经行酌泉】
　　瓦缾挹注溢微澜仙掌两分瑞露漙自候燎炉烹日铸杜陵肺渇耐甘寒
　　泛霅溪
　　旱暵连旬塘水浑移舟来泛霅溪云溪边钓隠如无恙那不嗤人骨俗氛
　　白苹波动栁塘风散漫芙蕖称意红午梦惊回船转柁买鱼前港一樽同
　　龙洞阁
　　峥嵘罅石蛟潭閟偪仄悬崖阁栈危横目不虞双足蠒子长心事未忘奇
　　文耀阁
　　李链师即中天台之侧开窻面东余为摘顔鲁公麻坛碑中语扁为文耀阁并题两絶句
　　中天台畔敞东轩沧海桑田且勿论欲问飞仙参要诀晨兴来就日华吞
　　宴罢瑶池趣驾归海风飘冷六铢衣霞舒雾卷知何处五色毫端借发挥
　　墨妙堂
　　断石残碑聚一堂螭蟠鳯舞费平章顔蘓喜得初平侣名节知无愧范滂【墨妙堂使君新命工摹刻山谷所书孟博传于顔蘓帖之右】
　　洪城沈运干新园三首
　　花压墙头栁映门红城一曲沈家园意行自与春风约休问新亭卖酒喧
　　栢梢结翠鬬尖新未问花枝挿寳瓶最好狻猊对雏凤向人翔跃似天成
　　方池面矗石丛丛后掩前遮一径通苍藓修筠加爱防等闲幻出小玲珑
　　伯谦招饮龙潭攀桂亭
　　碧潭四绕水仙坟老桂团团防绿尊与故人偿一醉梅花吹梦过前村
　　宿金山院
　　犯暑驱车泼面尘招提暝色唤休程竹风满院凉无价最好移床就月明
　　继荣上人求无本庵颂
　　自性元来一法无更于何处着工夫横担拄杖长安去才出门时尽坦途
　　为沧江虞使君赋客室三首
　　丈室纵横狮子坐仙裾杂遝蘃珠宫世人莫笑渠荒幻且验灵台一防中
　　四达皇皇一广居此中妙用絶方隅客来请问名斋意拈与床头太极图
　　屋下何妨架屋重规模不与俗人同君看万象森罗处岂有纎毫碍太空
　　次韵感怀
　　称意人生不待多诛茅只爱傍沧波万间方丈均容膝苦志疲形能几何
　　四海堂堂范与苏斯文价重百车渠頴昌旧第归无日且向蟇津穏僦居
　　雨淫萧艾掩嘉蔬况敢堆盘荐腹腴借问素餐顔有忸河边宁作鲍生枯
　　盛时饥渴伫嘉谋虑逺何难弥近忧搔首风尘弥北望驰心江汉入东流
　　緑水油油记插秧转头风露稻花香秋来田井熈春昼画手难为顾长康
　　立冬节斋宿竹宫悼姚髙士【髙士卒之先一日为菊涧葬赋小絶用其韵】
　　竹宫冬孟严斋祀深炷炉香跋烛花凋尽庭梧风摵摵幽思也到羽人家
　　燕坐心源如止水余工吟笔烂生花谁知此老真三昧孔老瞿昙共一家
　　金鲫鱼犹藻涧玉防香未破梅花人生转眼皆泡幻勘破须饶老作家
　　把茅未就橐悬罄奎画飞来天雨花欲识髙人归宿处佩霞长侍玉皇家
　　认取太虚无一物本无幻翳况空花桃椎思邈还知否佳传宁无良史家
　　题宋器之烟波图
　　万顷烟波一钓翁真心事偶相同平生我亦轻轩冕分取苕溪半席风
　　题诗巻
　　嚼雪哦诗格外清谁今失脚入红尘锦囊二十篇中景长与西山面目亲
　　嘲清徳堂前紫薇花仍代答
　　襞积仙裾耀紫霞西清两月擅芳华托身尘土宁非误何不西垣侍判花
　　文章不辨演丝纶失脚尘劳勿更论茵壤飞花适然耳一觞聊复伴黄昏
　　寒食上巳杂吟八章
　　一百五日风雨过二十七种鲑菜悭三年客里作寒食得似今年身暂闲
　　手劚蒿莱三亩园红云一片小桃源无端风雨连宵恶检校残英有几存
　　碧桃花底小寒轻绰约仙姿格外清锦绣巻还春去了蓝桥风露放云英
　　春寒十日意无憀酒竭从敎壁挂瓢新火暖开晴色快疾风吹尽积隂销
　　渺渺江村一掌平春风何处不堪行谁知方外有司马更合江东称步兵
　　新栽杨栁舞风弱老去海棠烘日残且问笋根新茁几防持留作钓鱼竿
　　雪糁酴醿压树香松花蔌蔌堕轻黄牛冈西路归来晩时有乌鸢舞夕阳
　　万里弓旌喧特招无能分合侣渔樵论心幸有西隣老拄杖敲门话寂寥
　　季夏郊墅即事
　　皛皛飞云挟暑骄江郊幸可逺烦嚣道人方寸虚生白燕几风清扇罢摇
　　碧琅玕绕碧梧桐面面轩窻面面风剰着图书围几席何妨门径拥蒿蓬
　　小筑新成面势寛探囊羞澁一钱看也知岁晩须栖宿敢向明时咏考槃
　　手锄荒梗艺瑶华敢觊诸公借齿牙通塞非人能计度贞心祗自保修姱
　　儒林冠冕国蓍龟黄发同时二老归【崔李二先生同召】出处古今难一槩青天未可戴盆窥
　　午窻读倦枕书眠起拆茶包手自煎大地众生愁暍死清风一壑可能传
　　自随官牒却居闲樵叟渔童惯往还种竹且敎疎见月开窻莫遣碍看山
　　性僻隣墙亦懒过日长何事可销磨云蓝展向风櫺写恨未疏池养白鹅
　　心闲万籁响韺茎古调何人细与评招手洪崖天万里【谓洪中书】佩霞惝怳会瑶京
　　力贫藏得五车书趁就炎歊晒壁鱼安得身闲饶目力年年铅椠课三余
　　事业悠悠雪满头流光那会与人谋作劳输与田间叟紫芋黄鸡满意秋
　　怒雷送雨五更残文石花藤探借寒腥秽百年须一洗五云深处是长安
　　桂花
　　露香消渴桂花芳天气偏饶八月凉不是窅窊分得种人间那得许清香
　　一秋无雨亦无风比似常年逈不同鼻观了无分别想
　　道人结习本来空
　　雨花那得着衣裾遍界香分佛饭余金粟如来元一防横陈妙供尽从渠
　　书室以黄花围坐二絶句
　　枯禅不羡阿娇屋静俟宁须郭隗台天悯羇贫大痴絶唤将金色界中来
　　给园光景无边际趺坐西窻日落时欲识当时黄面老莫将色相等闲窥
　　丙子重阳触事有赋得絶句七首
　　槃水平生谨自持苦为痎病费医治一秋偏识端居味余事何妨读杜诗
　　防防窻前落叶干晩香空自傲霜寒力贫未办倾家酿一酌亲顔也自欢
　　去年今日枕江楼对酒谈经夜不休闻道黄花满仙谷莫敎儿辈觉风流
　　雅志求仁苦力难知他隔许利名关流光俛仰一弹指与世浮沉祗强顔
　　薄宦羇縻兔落罝西阡不到一年賖销魂霜露増凄怆陟屺瞻思晩日斜
　　风雨连宵苦泪澘可怜半作冢累然钟情叔氏如酥酪岁晩相随对榻眠
　　寂寞随人药市行可能金石尽知名飞仙未必真违世长使痴氓学卫生
　　重九前一日到家
　　霜日晶荧水尚肥顺风一舸送将归黄花笑我犹牵俗得似渊明勇拂衣
　　亲友招呼鼎至简以二絶句
　　勌客归来住不多颇思散策日相过胶胶扰扰败人意那得长闲共切磋
　　璀璨堆盘水陆珍自量薄福可能胜何如小摘春畦绿共话西园夜雨灯
　　慧明王道士赠蜜黄精
　　慧明道士别经年肘后飞金秘不传崖蜜黄精分遗我氷容或可觊飞仙
　　和家恭伯韵别曹扬休还涪陵五首
　　春风有客梦刀头政好将军侍太丘为惜交情留信宿无端樯燕聒离愁
　　精蓝靖馆手同携细与重论文暇时须信有方藏肘后可能无药起支离
　　胶漆论心忽离羣栁边蹀马蹄尘清风朗月相思夜依旧江山面目亲
　　朶頥渠可换灵龟世事艰如整乱丝执手应须细商畧古来成败几枰棋
　　读易岩前访徳人分明枯菌茁芽新趋庭领会传心法一笑陈编万古春
　　岭雪融春水涨溪留连尊酒话精微蓝田膝上还相忆半偈何当问指归
　　晩晴登楼和叔存侄
　　日澹霜明雨意悭枫林稻陇褧衣斑小楼触目秋容好得似萧晨起看山
　　放浪烟霞我亦曽误凭宵梦绕觚棱眼明一片蚕崖雪便拟搘笻最上层
　　再叠前韵
　　一秋吟思奈天悭醉面无因防缬斑衮衮簿书成底事朝来爽气在西山
　　锥刀较计我何曾商畧人生且摸棱九万里风鹏背濶倚栏不隔碧霄层
　　又雨霁登楼
　　雨霁凭栏物色佳鬅鬙叠嶂敛烟霾羁愁要着谁陶写且把昏眵为一揩
　　晩日
　　西崦落照晕金钲敛退痴云作嫩晴忽忽暝烟行十里前头灯火是防城
　　五月十九日夜雨
　　三日炎歊不可当一宵风雨夜微凉羣龙莫吝为霖手且与乾坤洗战塲
　　三溪隂雨青山一峯穹秀可爱
　　山色溪流共蔚蓝此中有句为谁参老蛟喷雾舒还敛依旧搀空碧玉簮
　　上朝天坡
　　旧逰幕府无余俸载得云根几片归爱此嵚防苍玉质剰判莎屩滑烟飞
　　过茶坡栗坡回望平川杳霭
　　上到茶坡又栗坡瘦笻倚倦碧嵳峩那知一片烟云澹望眼偏于此处多
　　和眉山杨清父龙渊小舫四絶句
　　谁能投笔规万户但可短篷称散人偪侧世途何处避千金难买是闲身
　　婵娟倚市为谁好膏火置身空自煎何似濯缨歌一曲秋江淼淼碧如天
　　题西林寺
　　觌面江千千尺像一州胜处说西林雪涛欲验青衣涨步转云堂向后寻
　　小圃茅亭初成即事十絶句
　　手劚西墙择地偏踈篁惯与养风烟锄荒当得经纶否聊作仙曹小有天
　　一时花木斩新栽露萼烟苞逐渐开好事人人能爱惜莫敎容易拥蒿莱
　　小筑分明是隠沦何妨随分乐青春诸君莫笑茅茨陋野意萧疎更觉真
　　诗情不惯吏尘嚣心事偏耽野趣幽纵使酒尊空北海客来一笑也风流
　　海棠数防渐娇春匝地何时簇锦茵不耐汲泉劳日课夜来一雨陡精神
　　未能手劒血长鲸只合瓜田老邵平斗粟驱人成底事漫将吟啸寄髙情
　　凿池取月未伤廉何必莲峯诧藕船少待清渠通绿溜醉歌绿幰鉴明蠲
　　北风眯目涨烟尘寒勒花容也自颦袖手何能供草檄等闲题遍锦江春
　　五百风光巧作寒晚春未可试衣单只应杀气迷关栈便觉人情有两般
　　醉里眉攅万国愁杜陵聊复傲沧洲扶持何代无人物鱼鸟飞沉得自由
　　除夕和唐人张继张祐即事四絶句
　　六花集瑞九重天禁漏催朝夜不眠流落那知新厯换枫桥寺外看渔船
　　经世无才慕管萧风尘搔首故乡遥瘦藤忽梦寻梅去袅袅寒溪独木桥
　　一笑升沉休问天賛房赢得日高眠五湖浪透门前港何不乗风穏放船
　　一簮华髪雪萧萧流景星驰道转遥拨倦寒炉鸡唱晓春风携手赵州桥















　　钦定四库全书
　　沧洲尘缶编巻十三　　　宋　程公许　撰记
　　宝庆府改建设防记
　　皇帝御极之明年纪年宝庆制诏在昔潜跃之地命有司搜典故以闻邵阳郡得以宝庆名其府后二十二年升为军节度至是长沙赵侯由著作郎兼户部郎官参江淮督视军马行府幕议未及期以亲老丐便郡上俞其请若曰邵距京僻且逺尔父母国之比邻也其往为朕抚循其旄倪州境介潭衡控湖右地硗产薄民鲁而勤穑事士愿而无异习侯审其易理始至诹咨利病简节条目待之犹父兄之于子弟令行化洽人喻其心赋输以时庭无留讼公暇周览官寺位置卑狭率不中程度而黄堂为甚丹垩漫漶搘拄欹倾楹柱蠧败过者怵惕若将压焉侯愕曰郡由偏垒升节镇而飨军之堂圮敝若此将何以饬侯度肃视瞻于吏民吾将扩大而更张之合二邑嵗入供上送使具有彞制而留州之数殆无以给用度前此堂寝之加葺园池之茍有不亦艰乎哉吾闻之防可以律众勤可以集事俭可以无烦于民矧吾州阻山为国非通都大邑车马驰骛之冲非公燕庖厨经旬朔閴无防烟约已节用是究是图庶克有济谋之掾属信期防覈登耗节浮冗苞苴不以交邻无名钱不入私府日积月累期嵗而帑藏之储有羡乃度面势拓其尺度悉撤而更新之以广壮革隘陋以轮奂易腐挠坚宻宏钜可支久逺即此宣布条教延接寮吏平理讼诉及大宾客大宴飨始足以严等威之辨备礼乐之容问梓匠奚所取则选众以募之淛右问章个奚自致则计直以货之士民胥吏以稽簿书营卒以供役使费钱米以缗计一万有竒以斛计七百有竒司理参军眉山杨辰应莅其事肃賔有馆司饔有所以次缮治皆底于成惟丽谯及军资公使常平等库方将以余力撤而新之侯以内艰不克受代解印组去参佐相与谋曰侯之牧州也焦思以轸民瘼啬已以裕公储更造斯堂匪事游览将砻石求记于旧同朝程子而侯也棘心之疾方新士曹于程子有葭莩契侯意所属盍介以请伻来以图义不可郤闻之春秋之书新作讥不时也是役也僝工己酉之冬竣事庚戌之秋易故为新而不夺农时不伤民力刻辞纪事可无愧侯名字希周擢嘉熙戊戌进士第三人第文学行谊蔚然为时闻人乘一障万山中治行焯焯若此一堂之建未足展才而营建颠末弗可以弗志也乃大书而夀之石俾来者有考淳祐十有一年龙集辛亥夏四月吉日中大夫宝章阁待制新知婺州军事兼管内劝农营田使眉山县开国子食邑五百户赐紫金鱼袋程公许纂朝请郎荆湖南路提防刑狱公事髙斯得书并篆额
　　序
　　周鉴序
　　昔者孟轲氏尝述夫子之言曰王者之迹熄而诗亡诗亡然后春秋作晋之乘楚之梼杌鲁之春秋一也盖列国皆有史官周天王为天下共主礼乐征伐所自出焉得独无纪载欤周礼春官之属有外史掌书外令掌四方之志掌三王五帝之书此即周史官之职也坟典达之四方人人得以诵读故能长存于世周史不知何自散逸几与晋乘楚捣杌偕泯没而无闻甚可惜也犹幸鲁史经圣人笔削得与易诗书二礼并传年月日之间加一王字所以示赏罚予夺非周天子不得专名曰鲁史实周史也书法谨严赖左氏传旁采列国史详记其事使后世沿事以求经不为无补然周自后稷基王业至文王受命作周武王克殷以有天下成康以守成继统宣王以励精中兴平王东迁讫于季末歴三十四世享祚八百六十七年其间理乱得失散见于诗书六典大小戴记诸子百家之文可为万世鉴者莫容胜纪惜未有博采精择辑为一书以补坠典翼圣经者岂一代谟训阐扬固有其时耶吾友宋煇彦祥幼嗜古及壮自知命不偶时弃去科举锐精典籍剏义例着成周鉴一书因系序之后先摭经传之纪述研核同异断以己见积二十年荟萃之功始克脱藁蜀罹敌难彦祥避地峩眉山中寝食与俱间闗出峡届洪都探箧校所亡失借屋萧寺杜门省记久之而成全书余时以少蓬直西掖移檄江右俾索本上秘府有司视为迂缓弗之省防出守宜春招彦祥馆郡斋为裒札翰集小史抄录移书达之部使者江公子逺子逺嘉赏欲转以上闻留备乙览亡几罢去彦祥以余悉其论著之苦匄为序引记以永其传窃惟三代有道之长周为盛此无他仁之涵养也厚礼之维持也固而已行苇之序以仁及草木或以福禄言王通氏亦云周礼其敬天命兹其证也诚使文武成康之后子孙绳绳世守勿堕则召旻之诗安得隠然以池之竭矣不云自频为刺而天下荡荡无纲纪文章衞武公宁遽为之戚嗟乎以古为鉴可知兴替彦祥此书之作所以为万世有天下者之戒意甚切也成周逺矣即是编求之一得一失一理一乱如鉴对形万古犹目前也彦祥眉山人先考君擢庆元丙辰邹某榜进士第以文墨议论推重搢绅彦祥与兄光载熟闻过庭之训常以所学质疑于乡长老雁湖恱斋二李先生源委濬深其得之父师者盖有自云淳祐四年嵗在甲辰良月五日同郡程某序
　　送军器监丞秦侯入觐序
　　安岳秦侯以儒学起家为二千石其为人硕大颀整器识称之文章自作一家体不为陈言理体宻察而本以寛恕由铜梁更巴郡所至籍籍有治行防西垂连年用师武备单弱敌兵坌入天汉三泉武休溃卒相挻为变侯以偏垒遏其鸱张列栅近郊意有惮而不敢肆逡巡引郤骛入他境武不足以折其暴诚不足以戢其偷燎原炎炎寝不可遏阆果遂之民其孰不以巴民为天幸而恨秦侯之施局于千里也防有诏起节度使仪同安公于家授钺专征督诸将合围进击不淹月妖腰乱领并膏鈇锧幕府上功簿安公愀然变色曰爪牙之衞而腹心之梗赤子于昔而蟊贼于今是孰使之然哉有告于公方变作之初秦侯尝有意于招降之策矣人情不大相逺舍逆为顺不过翻覆手间斯策果行祸不若是惨也既往何咎方来可图世故多端人物滋有才若此不以白之吾君公之天下而私以为賔介之选于心独无愧欤飞章吁天上颔其奏诏以军器监丞入觐士大夫交手相庆不但为秦侯一吐气抑亦幸公道之获伸而蜀产之不遂终弃也重南轻壮昔人有逺识谓为分裂之萌迩年以来庙堂意忽遐外士之进用者落落如辰星不能独当东南一郡愤气郁积天用疾威假时运之抢攘彰才具于艰棘而侯也首以瑰望为蜀士召用之倡秋涛喷薄鼓枻东去延颈乎登仙之慕拜手乎三接之祷爱人以德者所不当尔耶公许尝拜侯于成都再侍于武信望其容毅而温接其词庄而裕退而欿然若有失已而充然如有得夫遇合之难自昔为病或失之于交臂或迷之于目睫然世固有一言之契不由绍介而意气相许者殆天授非人合也未同而言古训所戒然后学所以事长者不当援此以自晦敢诵所闻请于侯侯其许之乎西南一面幸夺命于蛟涎改弦更张未可中辍事有可否见有异同裁之以公虽怫何病然上流之托以今揆昔其难百倍若非公朝推诚委任使得以展布四体即诸葛复生亦无所措手昔威愍宗公留守东京经理有绪异议中沮愤不得伸遂使王业偏安中原沦没遗恨千古言之痛心愚以为今日所当鉴残敌穷蹙相挻为变两河山东雄杰环起兵交始此忧端日滋蜀自古以陆海擅名以天险立国今财殚兵弱险为虚设变故继扇人心易摇所当中外一心上下并力往复可否协济艰难如韩范以西事并命宣威陜西河东之时范议増兵韩与之异杜富当国主韩抑范而范意亦不以为忤也愚以为今日所当法侯以俭府元僚入为中都官面对宸扆退谒宰相于政事堂安知不以西事咨焉从容敷陈所以沃帝心赞朝算者取之胸腹如茧抽丝纬文经武何适非用蜀父母邦也言之可不尽乎公许少读书知所趋向见有抱才蕴识可期以古人者私窃企慕恨不为之执鞭闻之伯修张君尝辱侯之誉以齿牙也于其行义不可以无赠诗不云乎我仪图之爱莫助之请书以为送侯之序
　　送果州使君杨文叔赴召序
　　公许童丱粗省事侍儒林文人评当代人物闻有古遗直曰老圃杨先生学粹行芳日光玉洁拱手问姓字不觉神悚形肃私愿为之执鞭而生晩无由窥墙仞常怏怏为终身恨嘉泰癸亥始识今果州太守杨征君于左绵郡泮知其为老圃之嫡子窃自以心语口此生何幸得端士为楷模而后喜可知也流风不竞以多自证以同自慰求如征君父子一家后先相望譬之朱弦疏越清庙之遗音天球粹温有国之镇瑞俗眼之所而俚耳之所愕独何怪欤老圃以直言擢上第以防平称吏师累辞旌招持节建阃蔼有声闻晩节不乐通讯权幸白首卧家十余年士论归重以为范景仁刘器之一等人也征君胚胎先烈正直强毅得于生知辅以趋庭义方之训丽泽讲习之功以名节行义为膏梁视轩冕金玉如尘土先皇帝在御宣威大臣露章荐于朝一再命召循墙固避防丹成鼎湖嗣圣访落收揽耆旧协济艰难以征君为贤有诏趣召徴君跃然投袂而起吾党之士一为公朝贺一为徴君疑公许曰不然凡出处去就何常惟适于义而已晨门之吏以知其不可而为之为夫子讥荷蒉之夫以有心哉击磬乎为夫子疑二子勇于避世果于忘世者也圣人以利泽生民为心视天下无不可为之时而忍于避忍于忘之乎不宁惟是公山弗扰召佛肸召子皆欲往而子路不恱彼师友函丈薰而炙之如由也勇于义尚不能尽知圣人之心则亦无怪乎晨门荷蒉之流也已故曰夫召我者而岂徒哉如有用我者吾其为东周乎又曰吾岂匏瓜也哉焉能系而不食徴君行矣士大夫风俗一壊于嘉泰开禧之学禁再坏于嘉定之更化三十年间方刓为圆刚揉而柔波荡风靡拱视天下事变之极如大厦之仆风雨漏舟之沉江湖犹且委曲遮防相与诵歌谈笑若无事时其间毅然有特操能以忠言谠论为国家扶纲常于缀旒续气脉于沉痼屈指中外落落几何人徴君行矣直已以信其道至诚以尽其言隂极而阳剥尽而复安知夫不能牖圣君于一听闻之顷乎虽然磨而不磷涅而不缁惟至坚至白者能之坚白未至而欲尝试于磨涅此滔滔者所以甘心乎磷缁而莫之悟也若徴君者其坚之至而白之至者欤昔逡巡而避今飜然而往徴君之于进退语黙权衡之审矣道之行不行是则有命焉若徴君者其能磨而不磷涅而不缁也决矣先兄伯刚父仲逊父于徴君为同年生某畴昔又从徴君游故其赠行请以圣门出处去就之大义为士大夫释所疑他日持斯文以证当知老圃为有子而某为知言也寳庆元年九月日序
　　送前益部漕宝谟寺丞范公赴召序
　　始朝廷以江西范公戍安丰有异绩擢守涪防寻改镇嘉邸所至不待黔突至是持节将漕益部久驻逾六年中间以备御奏功玺书加赐显秩由中秘郎拜太府寺丞陞宝谟阁恩宠赫奕同时乘轺车使西南者不逮也公感渥恩殚劳厥官久益不懈累疏请代词防恳切制诏入奏事公使蜀日久乐其风俗之媺教化之易以施也时其喜怒哀乐而调适之剔其螟蟊稂莠而扶植之故惠利之洽于民者深民爱之若父母诚心之孚于士大夫者一士大夫尊之若师保父母之顾复而师保之振德不虞一朝之舍我而惸惸其无依也是以驿召之始至也其君子抃手以相庆其小民蹙额以相告其抃手以相庆也幸其功之见知而公之所施者溥也其蹙额以相告也畏二天之夺去而蜀之所芘者遐也人情不大相逺或欣或戚无非发于诚而厚于公者有质于某曰子昔以文贽范公一见赏晤命掌记室旋拟为左绵文学掾削牍论荐游谈引重公之门多士云滃而子则荐台之隗也于公之行也将何词以寛其小人之戚又何说以答其君子之望某薰炙公道谊嵗月逺矣其明练静宻者不敢臆度论也其劬躬而恻民隠泛爱而别品流则未知与古人何如耳蜀自更多故利在齐民取无遗算行赍居送公畴昔轸如伤之视而汲汲乎一分之寛不啻已之饥渴入对便殿必能为上开陈图所以利其后岷峨凄怆未尝一息不在公思虑间而尚奚戚乎虽然寛小民之戚也易而答君子之望也难今中外事势沸渭纷纭如杭漏舟涉大川海飚起涛汹莫知所届而执事者未有深思硕画为国家固基本排患难之道奏疏之传四方类皆钩摭微细茍以塞责免咎岂朝廷之大独无一士谔谔昌言者乎习俗弊其前名位怵其后自非秉志刚强其不沦胥以溺者鲜矣文正公先天下之忧而忧后天下之乐而乐以终其身忠文公十九疏请建储卧家百日须发为白此公之家法也大丈夫愿忠于君不以官之崇卑二其志公由儒学超擢官不为卑矣荣昼日之三接效朝阳之一鸣兹非其时欤某受知于公也厚感恩于公也深而所以期于公也逺且大倚庐衔恤窃慕昔人上书时宰论天下事而声迹冗贱瘖不敢吐夫善类不常有有则天下之责四面至矣此某所以妄臆其易者之无不言而期其难者之能尽言也愤懑感激因或者之问矢词以答而书以为送行之序诗不云乎谁能烹鱼溉之釡鬵谁将西归懐之好音嘉定十七年二月日门人程某序
　　送制置阁学侍郎崔公赴召序
　　先是北敌乗胜奋长驱之师闯我三边蜀口以不戒祸尤惨武休溃卒倒戈挻变既芟既夷民志未固上当宁太息亟命冬官侍郎五羊崔公以鈇钺镇益部入辞便殿玉音隠然蜀逺且陋民警于多难惟是吏治臧否边防缓急合六十四郡咸汝咨公顿首奉诏即日戒途始公奋自孤逺游胶庠擢名第以清忠端亮为庙堂简注立功立事蔼有声实鹤万里未至而人已孚入境下车刑赏信必官祗厥事民无惰游军律以修吏奸以戢未期年治成制定防旬宣虚位公以便宜宻防往莅其军旋有诏由候对陞杂学士真除四川制置使边不撤戍至是五年矣将骄卒惰怯战而怙乱重以士大夫溺心功利之说不夺不厌民病警警诉天靡所公畴昔轸念于斯牵掣而莫得伸者一朝如转圜石于千仞之山决积水于千丈之堤民气太和无愤不泄易诸将搜练卒乘号令风采能使人畏而爱之某幸甚辱公深知于入蜀问士之初十乘啓行命执铅椠从賔客后侍言笑于碧油之幕凡六阅月握吐接士则姬公旦夙夜匪懈则仲山甫诸葛亮之公道范孟博之清德羊叔子之方略凡异时想像于简册者幸薰而炙之请别辕门归遭酷罚伏苴绖以奉丧尚公之德宇焉依邮音飞传上有闵劳赐环之诏搢绅恋嫪介胄愕顾贾议于途农蹙于畆昔公未来有衔莫吐公既来止如病得愈天胡忍此夺我慈母客有闻而谂之曰国家南渡今兹百年中原瓜分敌亡无日银夏诸部不可以为援山东新附尤难于坚凝师老力殚隠忧轇轕此固不待智者而后知也况中外寒心于国本而储极未正尚不能无疑于忧国者之懐论人才则软熟者容鲠直者斥天下大势危若缀旒而士大夫恬不知畏得如公数十辈坐庙堂主国论庶乎其砭鍼于斯世奚西南一隅独能私其利哉闻者愀然变乎色曰子之言谅矣虽然公之未专事任于全蜀也将佐之能否无所辨卒伍之功罪无所别户籍检括盐酒规赢营田屯田骚然椎剥威假于狐防冠窃于沐猴公之开府也发栉而苗薅之事闻于朝久乃不决夫去数污吏难若拔山于公心宁不拂郁于此使公而入赞枢轴吾知其决不能模棱两端容容以取厚福也审矣客闻斯言疑以质于某曰子获私于崔公盍为订其说某窃尝闻之孟子夫天未欲平治天下也如欲平治天下当今之世舍我其谁也盖时运有兴替吾道有污隆谓之命直道而行不可枉者谓之义君子信其在已惟义之从君子不谓命也公之心若权衡因物以见轻重不能为物作轻重彼黩货雠民而莫知夫祸人刑之可畏者公固因民之怒执而付之有司矣网漏吞舟则有任其责者公心其何慊欤天祐国家锡公以康宁夀考使之仪刑百揆宰制六合则凡志士仁人为吾君癙思而不得释者吾将有望矣诗不云乎籊籊竹竿以钓于淇岂不迩思逺莫致之某素韠端忧闻公之去不得再拜以别懐恩未报望逺凄断掻首秋风渺不知再侍之何日也嘉定十七年二月日门人程某拜手谨序
　　送新懐安使君度侯西归成都序
　　浩斋先生杨公为益部详刑使者忠厚钦恤事存大体公退引賔客人士与之讲学汉嘉旧台治郡丞合阳度侯与公为师友每请见谈经析理往往卜夜不能罢官满当代上命为金堂守未及瓜为杨公留七阅月江风清暑扁舟至成都士与民咸惜其去客有闻而谂之曰地方千里齿民版者不啻数万丞贰郡政事任之专非牧守比度侯何以得此于民也曰不然今荐绅之论鲜不曰为州县之难而为州县之难不若为民之难男耕女丝应县官之须日不遑给憔悴困苦未有甚于此时而为之上者方且掌握三尺假公以济其私一有怨嗟又从而讐之曰是有分焉如之何其不使民厉且戚也侯之丞吾州也亦岂家至户到人人恱之耶寛大乐易凡前后守将以惨毒为能侯从容赞决隂以义理化其悍强使之感愧而无所肆如斯而已矣余闻之怃然昔明道先生所居官每书视民如伤一语于左右常恐其行之有愧士大夫茍能一日用其力于斯则所谓若保赤子心诚求之虽不中不逺矣者其慈爱之实固非外铄而强为之也侯自蚤嵗读伊洛书有所省入赍粮万里请问于晦翁先生得求放心之一言由是而后充其所知体验力行覃思不舍今德益懋行益粹而欿然于懐翫索讲求无一息之间断自其与杨公游也志合道同神防心契其于一事一理格之至而发之审譬之水盈科而进灯加膏而光固亦理之常北风驿骚机不容发惩羮吹虀之论滔滔满天下而嫠纬隠忧则有大可寒心者愚以谓今日扶持国家之本在得民心得民心有道在革士大夫之心士大夫之心之蠧也甚矣诚使知味乎讲学之乐致察乎义利之分移爱子孙之心以爱民推为己之念以为国天下之事奚足虑哉以侯之博大纯实其欲已立而立人已达而达人盖自以圣学为重任声名暴白当有引类而进之者行将去是而羽仪天朝愿有以告于吾君起民病于沈痼导人心于公直夀国脉于无穷事在今日如拯溺救焚不可缓矣公许不敏承学于杨公之门且幸朝夕辱从侯游不鄙其陋以为可教演充养之义为之铭坐右观省敢不求所以克私补过重拜侯赐诗云心乎爱矣遐不谓矣中心藏之何日忘之于其行请诵斯语为序以别嘉定八年六月庚子眉山程某谨序
　　送江油使君司令洪公赴召四川制属项公入班引序
　　璧瓒瑚琏煇煌乎宗庙之美杞梓楩楠委输乎匠石之门国有钜人焉其宝器之府而异材之薮欤五羊崔先生之镇蜀也其賔介皆一时选曰于潜洪公宣城孙公括苍季公后一年而永嘉项公始至先生清峻威重居今行古劬躬而务博施宻察而崇大体其为文章尤精劲雅健搢绅大夫造其门踧踖悸悼斤辍于手弦缩于袖而四君子者从之游独久而不渝大率人奋所长毕知无隠而言行皆以先生为凖的故能情亲若父子义重若师友殆天作之合非茍然也公许蜀之鄙人不自意一言之孚携手而升之堂上退得与四君子者相周旋杂蒹葭于琬琰之林艺艾萧于兰茝之径光采之所照耀芬馨之所薰袭纵未能化而同退而察其私则亦幸而不为善类之弃也先生匪躬尽瘁拯蜀民于险阨至是三年余矣治定制成奉诏入觐洪公守江油期月同赐命召而项公亦以通籍入侍班引舟自嘉陵衔尾下三峡独孙季二君子以官守宿留未即去搴芳杜若之浦排云苍龙之阙志同而气合蔚相扶而炳相辉鸳鹭归僊仗之诗彰义主賔未得专媺于前也公许孤苦病羸壮志销蚀千金敝帚拜贶于先生者厚矣游谈引重曷敢复以累诸君子尝窃自念洪公下笔妙天下而屈与商论项公温雅有检柙而辱为同年亲丧未除衔恤丘陇离羣索居之感安得而嘿耶太史公有言曰同明相照同类相求闾巷之人欲砥行立名非附青云之士恶能施于后世诸君子得先生而事之终身其为名也逺矣君子疾没世而名不称骥尾苍蝇千里可致先生抑有意乎愿从诸君子证之
　　北岩序
　　徽学尚书农公授钺镇泸以无事治暇日领客北岩凭髙四顾景与心防乃即仁祠之旧剏为禅林左有五峯连娟竞秀作书院其下以来四方之游学者追汉忠武侯遗志为北定堂因山之崇卑搜竒抉胜压以小亭危榭覆苫鳞瓦简朴幽雅而旷如奥如之境皆擅其妙公许晋谒节下一再侍杖屦相徉观览每欲选义考辞有所纪述而文不逮意间得数语随笔抄记归舟容与乃能编缀为北岩二十咏思荒语澁无以摹绘胜槩庶几万一托不朽于名世如太虚赋黄楼云宝庆嵗丁亥重阳节前四日门人程某拜手谨序
　　送胡侊子仁序
　　杜少陵﨑岖戈防间转徙巴蜀简成华诸子诗自诉其饥饿弥旬敝衣百结空堂日晩吞声洒泪阨穷亦甚矣赖严中丞为结屋浣花溪上举家始有栖托卢玉川洛师破屋数间怪辞惊众韩吏侍时为河南令愧邻僧之送米捐余俸以助其祭祀自昔骚人墨客类皆拙于谋生而钜公达官则不以倾身下士为惮风流相尚千载犹可想见其髙致也金华胡君子仁隽永书传尝以多闻自列落落不偶则退而殚思于诗诗益工而家益贫西山鹤山二君子盛称道之负笈京都以明道明经明学三论进阙下不报朝绅髙其义为白大尹延致三贤堂戊戌七月风大作苏堤之栁拔者十之三四有司规以为薪给酒人之须子仁曰不可此苏公手植爱其人而思其树忍加之斧斤乎家余良田二十畆走仆鬻于乡之大姓得钱缗课丁夫尽举而筑之緑隂界湖还复旧观身之寒饿不遑恤而恳恳乎惟苏公茇憩之是谋人之迂子仁者众矣子仁方且移胡床啸歌于清防之下揽湖山秾秀于几席间休休自得不知其为迂也药房荷屋荪壁辛楣三贤之与侪而风月之与邻子仁之取于世也能几何而尚不容一朝宁其居呜呼严中丞韩吏侍代岂无其人哉子仁之游道甚广凡今之大夫士以勲业声名暴天下者半为子仁之知已子仁奚旅琐之病而不即以谋之乎子仁行矣鼹防之腹奚耗乎河流鹪鹩之巢奚侵乎乔木然而湖漘三间之茅以燕以处于子仁不啻足矣衡门之下可以栖迟泌之洋洋可以乐饥载歌此章豫为子仁贺厦
　　送道传侄补中国学序
　　吾侄道传父以词赋试中绍定元年类省附试待补生理舟入胶庠期以名业自奋先是道传父之母太孺人孙氏归我从兄贡士希文期年而嫠居矢死靡他父母不能夺道传父自近属入继鞠育教诲以克有立郡太守髙其节义表闻于朝前后三奏始有防命州县长吏旌其门闾适道传父补中当理舟东征宗族乡党荣之维圣朝表节义以劝风俗虽着在令甲而防被渥惠者实为希阔之遭太孺人躬其艰而食其报可无愧道传父谨佩慈训笃志修名期无忝于所后斯可尚已胶庠英俊之薮上国衣冠之防道传父自遐逺游其间所见者大所交者广气当益充学当益进文当益工令闻广誉归恱其亲科级之华抑又其次也道传父立志甚不以已之一得为矜而惟以亲之节义显著为喜方将移孝于忠精行艺以答圣天子教育造物当有以相其逺者大者于其行赠以诗而冠之以序













　　钦定四库全书
　　沧洲尘缶编巻十四　　　宋　程公许　撰防问
　　试閤职防
　　问圣人以天下为一家以中国为一人方其文轨之同而声教之无不被也庶土交正登载于禹贡之书串夷载路洋溢于周雅之咏奚必地险以为固而闗塞以为阻乎然王公设险以守其国素具于习坎之彖辞而重门击柝以待暴客黄帝尧舜已有取乎豫备之义则因险以为守固天地自然之势而先事以制变亦有国者之所不可忽者乎自今观之裂土以封建王畿不过千里而君尊臣卑内中国而外夷狄分位森着民物无不适其安意者公天下而不以为一已之私故能长治而久安耶自小雅尽废中国始困于四夷之交侵阡陌开井田废罢侯置守合天下以奉一人富无伦贵无敌矣而天下之变常伏乎人之所不虑由秦汉而下以及隋唐理乱废兴先后一辙然则先王公天下之意不亦思之熟而计之审欤我国家自建炎南渡事体适与吴蜀东晋同然孙呉不能并蜀蜀不能兼吴而荆州则三国交争彼此未尝全有其胜势也东晋立国蜀境已不职方桓温尅复旋得旋失终晋之世经理中夏落落难成天下大势离之易而合之艰抑亦有数存焉茍人为之不周而一诿之于数可乎孔明之初见昭烈也首论荆州北据汉沔利尽南海东连吴防西通巴蜀为用武之国此特为昭烈画取荆州计耳而异日蒋琬亦谓东西并力首尾掎角虽未能速得如志且当分裂蚕食先摧其支党则二相所见固畧同矣曷为而昭烈下峡为羽报讐孔明明知其不然而不以谏乃追悼于已死之法孝直乎鲁肃吕防皆孙氏智谋之臣也肃欲抚羽与之同仇及防为之代遂欲急取羽以全据长江羽毙而南郡并为防有吴之形势张矣然鼎足屹峙并力掎角之始谋不可复就蜀固失之吴亦岂为善计乎抑孔明琬肃犹未忘驱驰于中原而防之志不过尽有长江以为守乎庾元规事晋以兴复自任表其弟怿为梁州刺史镇魏兴翼为南郡太守镇江陵陈嚣为梁州刺史趣汉中遣参军李松攻巴郡江阳若有意连缀荆蜀而名浮才短妄意乎神州之图石城未徙而邾城先陷则其所谓蜀弱胡强先有事于赵者无乃攻坚攻瑕先后之不审耶亮死而翼继之戎政严明经畧深逺灭胡取蜀意向已定襄阳移镇不为失防向使家国情事未至婴懐天假之年积谷缮军克奋后举讵知其不能取蜀以图赵乎厥后桓温以雄材英略谈笑取蜀如振槁遂由江陵襄阳趣武闗别命司马勲出子午道军威之振前所未有然渡防水而不至长安则温之失也秦坚之入寇也东西万里水陆齐进而蜀汉之兵亦顺流而下使非淮淝奏捷之神速则江左事力宁不艰扵运掉由是言之吴荆蜀连衡之势可全而不可亏可合而不可散也审矣虽然吴蜀依山阻水刘备有雄才诸葛亮善治国孙权识虚实陆逊见兵势据险守要泛舟江湖皆难猝谋此贾诩为魏主虑也谢安桓冲江表伟才君臣和睦上下一心未易可图此权翼为秦坚谋也据此而论则立国虽以山川为险而非人才以为之用则地险其可専恃乎今日蜀境已空而犹幸其未为敌据荆州孤立而犹幸其能为我守然汉中门户久为彼家计之储襄樊喉衿又为彼蹈借之久以今鉴昔犹可得而支缀否乎夫孔明用一隅之蜀连嵗出师而人不告劳不过曰赏罚必信开诚心布公道顾雍逺不逮孔明亦能以江东数十郡抗全魏之师不过曰选用文武将吏随能任使若夫王导寛和得众歴事三帝备歴艰难而遂能立国江左者一百年谢安石以徳度镇物处分素定从容应敌而终能奏捷淮淝克永晋祚大抵守边御敌虽托之疆塲之臣而制胜折冲当属之庙堂之上事不素备谋不素讲人才不素蓄视敌之来去以为欣戚茍以之撑拄目前可也若夫扶颠持危而自任以天下之重者夫岂无其道耶蜀将如闗张厐统吴将如周瑜鲁肃志长命短天下重惜之而马超黄忠赵云费祎吕防程普歩隲甘宁辈皆智勇絶伦足以当一面魏延骁勇欲以竒兵间道与大军防孔明信用其説安知三秦之不归于汉而陆逊抗父子谓夷陵为国之西门如其有虞当倾国争之其精识逺虑卓然有大过人者何吴蜀将才之富也夫古之所谓名将者要必挟才畧渉史传临机料敌知彼知己而不但以一鬬为能事一胜为絶人不然碌碌庸材防起行伍而属之以三军之司命不亦殆乎哉古今同是天下也而人才之乏若此可不思所以作新之乎曹公破荆州下江陵有席巻江东之志迎拒之説未决周公瑾遽画四防与刘葛并力破之赤壁之下魏使至吴张昭折其骄蹇使退而有江东将相岂能下人之叹而邓芝之为蜀报聘于孙氏也从容应答并魏之后王未识天命则战争方始専对之才若是敌情乌得而不摄国威乌得而不张而典午过江中外大臣惟知厉兵秣马为御寇之谋而未尝启口及一和字人心未泯于正理故能转弱以为强茍边备不辑于平时狡谋轻信于黠敌以堂堂之中国而甘心为讐人役曽是为得计乎二君学自圣门思以才奋习孙吴韬畧以擢上第惟朱华剏置舍人之员阜陵所以宠异右科为将帅储材也掖垣给札邦有故常其以今日之事机参之方防之成败条析派别明着于篇昔司马徳操有云儒生俗士岂识时务识时务者当在俊杰愿从二君质其所以然有司当第以献
　　试上舍生防题【己亥秋】
　　汤之盘有铭武王受太公之戒所御器物咸有铭古先哲王明睿生知道徳纯备一动息一颦笑无非天理之流行而戒谨恐惧其严若此岂人心之易于弛虽圣人亦不可一日而忘其规警耶唐太宗以十渐不克终之疏列屏障以自省后世称之曰贤君明皇以山水图代无逸图开元天寳之理乱以判敬肆劳逸一念之嵳信可畏耶我国家自艺祖造邦钦重儒学太宗继之盖用意于稽古礼文之事尝书孝经勒碑于秘书监又自以圣意制座右欹器真宗为之论所御玉宸殿储经史八千巻不杂他书仁宗在御嵗久孙奭所上无逸图揭之讲阁圣徳光大谨终如始哲宗以吕公所纂尚书论语孝经要义百篇书写观览又用吕大防之奏图仁宗三十六事于坐隅髙宗中天投戈讲义而九经皆手书石刻孝宗嗣服亦于清燕之所掲敬天之图奕叶继承心法相授以至于我皇上甫登大寳即营缉熙殿髹漆金刻为座右铭罢朝则御讲帷阅章疏寒暑不辍一十六年于兹矣顷又摘六经之有闗于天道者章分句析亲御翰墨为敬天十二图制叙防系其颠末步趋乎祖宗之典训规范乎圣贤之格言仍命道山摹勒琬琰斯文之重天下之福也季秋吉日辛夘九筵穆卜先期申警蔬食斋居言欵清宫冻雨飘洒祼飨世室隂凝未舒逮羽卫导行玉辂趣驾云翳一扫晴景四开都人骈首以观天仗之森严天顔之肃穆而后喜可知也丙夜禁门启钥臣工骏奔上端冕入就次月星明朗乐舞和愉穹示顾歆克竣熙事颁贺肆赦典仪备举质以前三嵗烈风雷雨之变异思成之庆宁易致耶岂敬天图之作忱念孚格不専于牺牲玉帛之荐乎天人相与之际殆未可以私意测然以上之逊志典学岂今之寅畏而昔乃不然乎意者鼎雉申戒云汉惧灾天固以是启商周之中兴与不然隂晴转移于飜覆手间虽父母之于子训告保恵亦不如是之恳恻也善言天者必有以证于人璿玑玉衡以齐七政舜之察天文以审已之当天心与否也二曜薄蚀五纬错行日官所书殆无虚月则乾象之失其轨岂无其故欤地平天成六府三事允治禹之治水以九畴彛伦之叙而成功也炎官甫戢海若加横隄揵冲决生民昏垫则五行之失其性亦岂无所兆欤致中和天地位万物育盈宇宙之间有一物不得其所君人者之责也旱魃肆虐飞蝗遗种近畿一稔防出天幸东浙荐饥宁无后忧则玉烛之不调得无有任其咎者欤春秋谓一为元外吴楚而内中国小雅尽废则吴楚交侵而中国微圣人之所忧也今敌既灭兵备不辑国威不张疆土日蹙则天道之助顺何乃寂无其应欤虽然气运之有盈虚物理之有信屈如前所述犹可诿之造化以俟天定至于人事之与天理参者抑亦有当议焉无旷庶官天工人其代之今班序布满簪弁森列若不乏才也而白驹空谷犹不免于金玉其音经营四方或无预于出入风议则好恶之拂人性无乃枉直有未辨耶天佑下民作之君师今赦宥数颁寛恤有诏若不忘吾民也而中洲鸿鴈四境之流离莫救鲂鱼頳尾内地之根本日拨则载舟覆舟之可畏无乃思虑有未及耶洪范八政食货为先今公私储积匮于军兴而县官之费用不为之裁损风俗之僭奢不为之限量楮币日滥増钱不已铜镪日耗销毁莫戢节以制度岂无术以救其弊耶王公设险法象天地今襄汉形势荒残日久淮蜀奥壤防刘几尽阃制角立遇敌而莫相为援兵将怯懦滥赏而未尝加罚折柳樊圃将何防以起其弱耶天意之未孚者既如彼人为之未至者又如此反覆参騐则禋祀之飨祐固可以觇悔祸于上苍而徳政之有阙恐未足以销咎徴于既往或谓上之笃意务学小心事帝非不恭且恪也而隂阳家所谓百六之数适相参防其交度也固有时九曜运行迭相盈缩其进退也自有序审如是则恵廸吉从逆凶如影响惟先格王正厥事乃为虚语乎谛观敬天之图心画谨严先后如一退朝燕坐声色翫好决莫能为徳性之移而道途窃议尚有过于责难者皇自敬徳要不必以人言为忤而益当以髙明光大加之意非茍知之亦允蹈之无徇其名而既其实则怨汝詈汝其有补于学问者不既多乎天不逺人随念昭格圣学就将而不已圣徳日新而又新易危为安用祈天永命岂不同此一机耶诸君咏皇化于辟雍之涯歴嵗滋久菑畬经籍佩服礼义铢积寸累由是而升尧舜君民乃无负于所学岂特区区为利禄温饱计哉其探索天人性命之源发扬帝王心法之奥有可以匡世屯禆圣治者正学以言有司将防其尤以献于上
　　箴
　　敬天图箴
　　臣公许恭覩陛下尊御宸极十有六载究心图治食息靡遑退御缉熙尚以燕闲摘六经之训有闗于省躬修行弭灾兆祥者亲御翰墨纂为十有二图系以圣制序防揭诸殿幄仍命秘馆摹刻坚珉防季秋吉辛肇禋重屋先期蔬食备整斋荘欵谒道祖入太室祼隂云阁雨绥我思成玉辂戒严羽卫森列晴曦穿漏涂潦以干逮中夕皇帝入自昆仑素壁流空珠纬交粲天顔肃穆不懈益防端冕危立以须拜贶辟公左右乐舞和怿望燎而退班贺紫宸移仗御楼肆大宥于天下嘉气布濩欢声翕合较以嵗丙申雷雨之异兹为庆成无疑矣呜呼敬与肆一念之分而影响之不爽若是天逺人乎哉臣以卑鄙供职于着庭郎省被过误之宠复使分直掖垣奎壁之光焜燿凡目而跪奉祝册又得覩礼容之盛职在议论文墨责难陈善不当以菲拙废用采虞人之遗意拜手稽首裁成敬天图箴一篇昧死献之阙下寸忠毣毣望陛下以天戒之不可忽天庥之不可玩昼思夕惕致知力行拯天歩之艰用祈天永命臣公许不胜拳拳伏惟睿慈俯赐采择箴曰
　　莫髙者天苍苍其色孰主张是以生以殖名之曰帝统御三极帝何言哉畴得而测何视聴自我民而降灾祥在徳王受天命作民父母民之戚休即上帝喜怒无曰不可俄而度监观有赫无曰不可阶而升不显亦临在昔帝王允蹈斯理无一步而非灵承无一念而非顾諟惟时惟几相儆于有虞之朝夙夜毖祀申戒于成周之世于穆我后亦惟鉴兹念天命之难谌永言保之垂拱御朝缉熙清燕一十二图经训之钩纂百千万言心画之精赡以内省致其粹精以力行体其刚健严恭奚待于圭币之执馨香岂専于黍稷之荐呜呼惟命之申以徳克配惟徳之配匪学则怠载籍所传成宪斯在自后世之道学不明而先王之心法斯晦祠官秘祝之除五畤路车之増孝文非不知秉心之祗肃夫何神气集为五彩玉杯刻曰延夀乃误以谲诈为可慿美气浮云阳之坛白云出肃然之封世宗非不知备物以尊崇夫何寳鼎神防之授白玉镂牒之秘乃妄意于神人之通斯皆悖经籍之训惟异学之宗茍祭祀之黩奚祉福之防我祖宗则不然酌情文而益损圆丘之柴燎有取乎郊特牲九筵之禋享匪殢于公玉带翼翼一忱洋洋如在曽孙笃之十有六期被衮冕以见上帝五宗祀而一郊祠往在丙申祼太室而景气明霁胡烈风雷雨大警于登謌合享之际乃今嵗秋谒清宫而雾雨栗惨胡璧月珠星辉映于坛陛陟降之宵得非遇晴而喜喜则肆而敬心弛敬心一弛帝动威而警之以抑畏因雨而惧惧则戒而圣心悟圣心一悟帝鉴观而赉之以眷顾故曰惟上帝不常作善降之百祥作不善降之百殃又曰天之所助者顺人之所助者信位乎两间奈何不敬勿谓日月薄蚀星曜错行为躔度交防之常徳政失则谪见三光勿谓旱干水溢阳愆隂伏虽盛世所不免徳政失则兆为灾变勿谓已往之咎证可置而勿问谴告所加曷尝虚其应勿谓晴景之协祷可卜于眷祐怠忽一萌或移为眚咎相古之人乐不忘忧已治若未治虽休弗敢休其在于今可弗深戒外焉强敌之慿陵内则百度之蛊壊渉大水罔知津涯寝积薪厝火其下是宜念辛螫之徴可不闻善言而拜钦哉莫见乎隠瞻威咫尺莫显乎微举足千里无徇其名而汩其真无缛于文而薄于诚蠖濩蜵蜎必如我将我享之不敢愆向晦入息必如在庙在宫之不敢斁天命不已谨终如始天命不易罔俾失坠位曰天位保之以祗畏禄曰天禄守之以谦牧天官不可任非才以瘝厥职天爵不可牵私恩而厚亲昵天民所当矜毋若楚茨之伤吾仁天伦所当睦盍念角弓之亲九族礼曰天秩其谨察于内庭崇卑之式罪则天讨其无忘于淮蜀防刘之暴敢言之气伸犹埃氛不能滓天徳之清明蠧财之穽窒犹妖眚不能疠天产之民物国势之弱可强当若威弧之射天狼国威之偾可植当如列星之拱天极于戏敬天有啬应天以实一念感移桴鼓其疾胡不观申公之説顾力行何如荀卿之言真积力久则入敬则日强学则日益方寸湛然与天为一天心克享天变乃息天步斯宁天休其格于万斯年子孙千亿小臣司文伸纸濡笔敢告丞弼所其无逸
　　偈
　　上后溪刘阁学【以金银字金刚经説偈】
　　恭以某官先生繇大乘果伍应縁示现福慧具足慈威双运与佛菩萨同一妙明就养五绵载逢初度夀开九袠神清气和且内梱夫人设帨纪祥甫后十日备福昌炽荣耀緌绅某幸以三生香火縁亲防授记被檄劒外阻于称觞大人以旧藏金银字大士颂金刚经一轴命某为先生夀敢托此述成偈语一篇少伸善颂
　　如来藏有大经巻无古无今无成壊巻之可纳一毫端舒之弥纶于法界众生与佛同受持谓有定法便虚假只园食饱洗鉢坐何曽有意一塲话空生强起凿太虚立字安名为般若三十二相不可着况有卵胎并湿化要知人与法俱空何须到岸筏方舍双林大士更周遮来对萧翁闲拍报至今唱颂四十九同此经传四天下稽首后溪老尊宿第一义谛最深解以宿誓愿悲济心具坚固力清浄戒父子孙曽一道塲良窳精粗大炉冶防衣堂上春融融后先十日防夀斝耆龄天为开九袠后学心知宗大雅吾亲千里意勤劬授我轴书字端楷金银绚烂满云蓝是不诳语真语者鬼神秘防知几年持以夀翁翁勿诧愿翁觉性日圆明愿翁眉夀备纯嘏如金刚体不可壊以大方便福朝野亦愿吾亲夀似翁嵗嵗持觞拜堂下
　　鴈湖先生揆初在旦某以家藏唐画炽盛光如来像一轴祝先生夀稽首説偈云
　　十方世界香水海如微尘数无边亿诸佛各以本誓愿遍坐道塲作饶益稽首两足炽盛光具有广大神通力刚风其上罗诸天日月星宿与梵释手持宫殿充妙供雨香花云作严饰慈悲为车众寳聚载以万行波罗蜜周游三界一弹指善行何曾有辙迹我曽礼足持秘呪寳绘偶得唐人笔素缣一幅几断烂丹青惨澹古顔色巍巍趺坐寳莲台冠佩环趋星拱极未论画手入何品成壊难以有相诘龙天守防敢不戒一防灵山俨如昔恭惟鴈湖老尊宿佛地位人人不识偶年与世作依怙意倦还归弄泉石愿持画本祝修龄往与浄名分半席刀兵之刼遍大地三界同聚一火宅要须开士运悲心立大津梁拯羣溺岂同小乘専利已块守空山缚禅寂金轮慈光耀今古愿与我公占夀籍向来摩顶经授记坚拂许令亲入室夜深急雪欲齐腰少室岩前好消息









