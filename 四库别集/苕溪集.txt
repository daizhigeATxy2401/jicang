　　钦定四库全书　　　　　集部四
　　苕溪集　　　　　　　　别集类三【宋】
　　提要
　　臣等谨案苕溪集五十五巻宋刘一止撰一止字行简湖州归安人宣和三年进士绍兴初召试除秘书省校书郎厯给事中以敷文阁直学士致仕事迹具宋史本传按陈振孙书録觧题称一止居闼仅百余日忤秦桧罢去闲居十余年后桧死复召仍力辞不起年八十二乃终盖亦守正不阿之士其殁也韩元吉为作行状称其文章推本经术出入韩栁不效世俗纎巧刻琢虽淹迤宏博而闗键严备其为诗寓意髙远自成一家吕本中陈与义读之曰语不自人间来也是其著作亦盛为当代所推矣行状及宋史本传皆称非有斋类稿五十巻书録觧题亦同此本前有曝书亭印记盖朱彛尊家旧钞题曰苕溪集不知何人所改又诗文共五十三巻末附行状一巻诰词一巻凡五十五卷数亦非其旧或后人掇拾遗篇増附其后因而更名欤乾隆四十四年九月防校上
　　总纂官【臣】纪昀【臣】陆钖熊【臣】孙士毅
　　总　校　官　【臣】　陆　费　墀









　　钦定四库全书
　　苕溪集巻一　　　　　　宋　刘一止　撰古赋
　　秋郊赋寄友人
　　纷吾忻此凛秋汨吾行此乐郊郤游氛而懭悢兮斥万里于澂霄日暠暠而逾厉子天逈逈而益髙潦水收而渟兮微风过而萧条轶爽思以遐骛兮逝幽懐之逺飘神眐眐而直上兮意而独超悼时运之不留兮嘉节物之见邀莽四野其无人兮兀平岗之岧嶤惊独鹤之清唳兮咽残蝉之三嗷燕如客而归告兮鴈哀鸣以求曺相老农之就闲兮晚霜鎌之在腰登禾黍于囷箱兮圃晏乎其逍遥伐社鼓之坎坎兮挂杖头之空瓢繄境会而情感兮伤志大而形么独相羊以无匹兮起怅望而翘翘嗟佳人之何在兮倚翠袖而若招思夫君而不可见兮挽蓬首而屡搔嵗月骏骏而遂徃兮怅此情之不自聊亦何忧之不臻兮绪轧轧其如缫总事业之无闻兮想富贵之不能徼将今世之舎旃兮盖令名之勿劭力古人而愿学兮泝千载而上交嗟人生之南北兮况截道之惊颷顾筋力能防许兮茍比【音频】年而逺徭曽一饱之不谋兮岂吾分之巳叨世种种其奚数兮信我行之每劳岂无林壑之旧游兮方驾言其出遨防髙足于青防兮昔嵗莫其同袍通旧籍于禁门兮幸新时之适遭谅从此以遐举兮税修梧以安巢彼出防固异宜兮奚独缅想而心揺省定命之可安兮人何资于卜兆维南之山兮有防与肴维溪之水兮可以容舠既濒我先君之幽宅兮复舍此而焉逃营庇身之三椽兮缉一把之盖茅美秋月之如珪兮又春卉之穷妖饱松风于长夏兮拾东畦之坠樵宜上天之见贷兮赋此乐其特饶希吾发兮崕澨散吾趾兮山椒庶无声而无臭兮眷夀命于松乔
　　三友斋赋【并序】
　　余行年二十有四不知取友即家君游息之会别为一小斋可方丈许当兀兀独坐恨孤陋而寡偶也有一麈尾命曰白友一拳石曰碧友一琴曰黒友因名其斋云
　　刘子三友白碧黒也各以色称因其适也谓友伊何心莫逆也并我而四共兹室也不笑不言淡而黙也不见其损亦不见其益也客有造余曰吾闻古圣贤之取友以人而不以物以徳而不以色直谅多闻岂非徳之人与今子友是不可则也余曰不然天地剖判万物权舆适然有生若吸若嘘寄一温于全潮互出没于太虚均形色其天性奚物我之差殊审如子言则既惑矣虽然请为子言之余观世间争名于朝争利于途翕习沸渭骀荡温舒闾阎纷其森罗冠盖俨其驰驱净者易染清者易污维是白友湼而不缁有于陵仲子之洁也髙下相形利害所怵信者可伪智者可愚勇者犹豫辩者呫嚅摧百錬于绕指回鼓瑟于吹竽维是碧友介然莫移有伯夷氏之特也至于钩弦柱指函宫泛商写天地之淳和杂古今之兴亡防疏而越或啴而缓或奋而厉或发而散国风雅颂和而质也骚人逐客忠而激也巍巍汤汤奔放而屼岌也促促刺刺切切眤眤怨断而幽忆也余于是乎玩其声而略其意寓于手而忘于心喜怒悲愤初无所随俄而奏罢风恬籁寂反于无迹是黒友者其庶防乎老聃氏之常徳不忒也嗟乎余于三友虽以物取而人存其间虽以色命而在徳罔弃盖所谓若有徳而不知其徳者耶客俯焉而叹爽然而自失出以告其徒曰吾得取友之术矣二三子何患乎无友






　　苕溪集巻一
　　钦定四库全书
　　苕溪集巻二　　　　　　宋　刘一止　撰古诗
　　小斋即事二首
　　怜琴为弦直爱棋因局方未用较得失那能记宫商我老世愈疎一拙万事妨惟此二物随不系有兴亡
　　又
　　旱夏甘雨零坐见草木长天怜官穷隘乞与风颷爽四檐溜通池激激聴微响虽非山林间故作山林想
　　道中杂兴五首
　　濒春欲生妍梅蕚先媚好宁辞犯霜雪渐拟苏百草耿耿甘独待余恩及枯槁
　　二
　　姚黄花中君芍药乃近侍我尝品江梅真是花御史不见雪霜中烱烱但孤峙
　　三
　　晴风扫顽云白日光在地云翳无防何聚散等悬寄所以寸草心各各抱根蒂
　　四
　　麦头渐青青麦田何井井黄云被原野众草昏未醒方知天壤间春风有畦畛
　　五
　　长亭连短亭只堠复双堠居然送行客厯厯记奔走十里同五里先后无好丑
　　识舟亭一首
　　渺归帆江北渚脉脉相望那得语舟中贾客婵娟女朝乐潇湘暮荆楚我欲招之问计然浮名唾去如飘烟买鱼沽酒啸俦侣槌鼓弄笛凋残年
　　过新开湖呈无言兄御史
　　整整斜斜村舍居十十五五沙中鳬潜鱼钓影水深浅髙栁着行烟有无天濶云低过平楚巳觉淮音近吴语淮南米贱好留侬正恐不归心更苦
　　腰鎌一首
　　腰鎌行稻区引挽亲刈熟黄云卧千顷弥望极平陆潦水秋未收褰裳聴满足为士复兼农自身仍当仆书年贺丰稔天事诚委曲辛苦岂敢辞幸此卒嵗蓄归来妻孥笑风日缁面目未觉城市朦生理系斗斛少年事笔耕初不辨穜稑读书舌本燥得食仅半菽人言清有余自哂瘦如竹虚名真画饼逸景等转烛今我更百态渐巳不讳俗杯水重万言嚢钱逾满腹却嗤祖士少未免懐愧恧客来讵相访底用身障簏
　　无言兄以银壶作粥糜颇极其妙舟居夜饥顷刻可办戯作此诗
　　少年爱酒不废沽滑稽鸱夷每随车春禽似是知我意日日劝我提葫芦侵寻老境筋力异宿昔百嗜今一无羇穷未免走四方是口时赖薄粥糊怜君巧作此瓢壶善为口计真不疎上盖下丰腹胍【昔人以腹大者为胍上孤下都】空洞可置升米余釜汤外沸如隔膜气塞不作声卢胡须臾巳复成淖糜匀滑不减倾醍醐篷夜饥急星火咄嗟而办功可书山僧歙鉢未足诧考父古鼎非时须我闻壶中有髙隠日月或类蓬莱居神仙有无事恍惚山泽形貌常多臞不如一饱睡清熟个中便是真华胥卢骏元宪使寄示会稽竞秀阁识舟亭二诗为各赋一首
　　葱笼秀拥秦山落尽日春风吹岭脚朝来领略到几谁遣虚空出阿阁南台御史去天近身与孤云生两角【古语孤云两角去天一握】胸中摸索千丈弦更恐并呑有衡霍海门山邉初落潮西兴渡口浪痕髙目乱翻云涛心识不语迎归桡江亭晩日风萧骚轧哑鸣橹相向揺平头鴈落沙没腰舟人底防寻青招
　　天长道中作饥来驱我去二首寄呈刘卢二御史【初在钱塘与二公相别而西】
　　饥来驱我去去去复何之西风迎马头背日霜林披十年京洛尘衣弊因改为岂惟衣日化面目亦巳缁功名误少小辛苦道老黧追惟中自惊恍声失旦鸡安得如虚空万境俱一齐我心无去来我马随东西
　　又
　　饥来驱我去去去复何如我饥亦何慙所叹为此躯眀发着征衫薄暮投郊墟烟林号怒风牛背立饥乌境恶梦多悸愁孤郁难舒念初别乡邦短檝穿菰芦眼中两御史烱烱氷在壶清游失追攀负此山绕湖我行日巳西回首风牵裾两公饫文章笔端吐新腴愿言继残膏兹肠正空虚
　　拱州道中二首
　　城楼百尺兀相望帝作东辅拱神州当日隋家漕渠栁至今春在末梢头
　　又
　　栁条眀媚欲变色便想春思浩无涯行人牵挽不忍断云此生意方萌芽
　　家侄季髙作诗止酒戯赋二首
　　渊明出从仕务亦计林田一朝倦束带唾弃如飘烟无酒每从人兹事若可怜醉来便逐客卿去我欲眠了知此贤胸醒醉皆超然胡为遽止酒而作止酒篇此身役万物不使一物偏有偏即是累任性皆非圆我樽可忘酒我琴故无弦擕琴玩空樽惟我乐也天
　　又
　　渊明赋止酒止酒未尝止今朝诗固云从此真止矣我观他日诗说酒特未巳必饮诚有累必止亦非理无如作病何聊用忘忧耳得失定相半随过无彼此何为我阿咸深拒坚壁垒子言故多师乌有与亡是独此止酒诗字字如信史恐子昧圎通未究真止义尝观诸世间一一等幻戯死生尚云尔何乃较醒醉操瓢起相从无为乏我事
　　方时敏寄和诗复用韵报之并简季髙理前止酒之语季髙尝梦萧相国戒勿饮酒
　　畴昔城南隅莲叶秋田田从公觞玉醪醉墨看云烟我乃世背驰公独肯顾怜追思十年梦仅熟一觉眠念当老扁舟生理师计然不意菰芦中复见琼瑶篇笔力如置阵弥缝认先偏从容歩武间左右方若圎大如清庙音三叹闻疏弦安得化为云追逐飞上天
　　又
　　阮籍刘伯伦嗜酒不知止颠狂欲求名此计真陋矣酒中有何好正自未能巳愁来得暂驱洞若适妙理我岂沈酣徒公亦聊尔耳世间寄梦间未悟彼易此阿髙志得殊家学自中垒嗷嗷求独醒今昨较非是无心穷酒圣有意造诗史自言古鄼侯告戒存密义逡巡若神授恍惚类儿戯不须更论酒春梦本如醉我知昴星精不管太白事
　　次韵赵端直贻何子楚卜居山间二絶句
　　贺老晚乞一曲湖絶胜叔平千头奴端直自是功名人未用早计此索居
　　又
　　后堂弹丝娇不止知有性灵双婢子歌词自制清如水却怪惊尘暗中起
　　次韵子楚秀才
　　何郎卜筑呑江湖下瞰培塿皆仆奴山川胜絶本相假正复此士堪此居【子楚卜居富阳山下瞰九江】
　　又
　　何郎归与直至止所恨扁舟欠西子山髙日长贪睡美不有江声谁唤起
　　赠道人王生一首
　　夜来清商入梧桐防防不巳鸣霜风故烟一碧万烟树惨淡巳有伤秋容嗟哉造物本何意安得永赖长养功独我冷眼阅荣悴心与日出清霜融子奚不来助我喜瓮头春风生麴米人间有酒谁不醉知其天者我与子我身虽无双羽翰欲将梦到三神山借尔八尺龙须席蘧然一觉俱飞还
　　家弟元成将叅部来取别是夕忽梦与元成跨马并行隠隠闻车毂声如在道途觉而作诗并以赠行
　　荒凉半畆居风烟夜沈沈安得清梦间尚有车毂音自我客京华半世厯嵚日月不相贷鬓有微霜侵骑马着青衫兹事巳不任如何栖迟中心迹犹差参梦境通前生染习良巳深嵗月不可磨愈厉如精金富贵岂足道大是功名心勉哉子驰驱壮志方在今勿学嬾似侬膏肓恐难鍼
　　次韵寄酬无言兄颁政二首
　　凤不出丹穴姬孔叹且思忽来乃为时不计身安危采色炫世服鸣声漏天机髙梧寄孤巢俯仰反自悲矧复鷃雀俦妬喘如筒吹我知盛名下忧惙甚井眉宠辱更事耳何异秦晋饥生身寄世间宁免相贷资公乎岂人谋天特相兹时奈何不自量径欲力撼之如我实助喜良是昔所期蜀牋氷不如忽枉洒兰辞三复重太息无术可肉飞安着笔如椽空改生民诗
　　又
　　自公之出矣岂不旦夕思人情剧险艰太行未足危十年江湖心鸥鸟识忘机却来鹓鹭行方寸交喜悲晚被天语温习如和风吹凡公宿昔交谁不胜两眉如我故陆沈笔耕遇比【音频】饥胸腹抱介介何以取世资时哉今唐虞不出斯无时苕之水洋洋我饥实乐之如何磊落人颇复误见期谁能叩人门受彼在亡辞吸饮风露寒身轻令孤飞明时自嗟拙敢赋衡门诗
　　与家侄季髙夜语用毛内相韵
　　儒生习气非偶然出入文史东西家扫除净尽如宿草春风一夕巳复芽子方妙年有竒气我巳种种成苍华文章百巧坐一穷无地可学东陵嚅哜山色呑湖光凛凛尚可驱百邪子昔自云有仙骨梦骑青螭籋飞霞要与李杜髙颉颃下视余子窘可嗟寒灯夜语耿不寐自觉氷雪生齿牙颇言室有法喜妻幸是元无翁可挝何如从吾巢云巅共访葛洪学丹砂
　　赠别归安周县丞二首
　　自我居里间连墙絶未去非我敢杜门客实莫我顾頽然坐空庐习懒巳成痼惟有一束书遮眼慰迟暮周郎来何许文字得我怖渊源笑鲵桓采色隠豹雾追随古汀洲山色入幽歩诗文互徴逐酒鸾及时具如我众弃余君意独何慕入兰室知芳逐臭无乃误君亦忘机人足迹乱鸥鹭堂前种白莲心境净土观空本无说目物自吐露往来忘时节相对两如寓屈指说去官始忆三年住冁然同一笑嵗月真脱免我不记前三更问末后句
　　又
　　庭前百个竹眼见三陨箨不知如许久巳复东行槖君初先住想晚去亦不恶官身等出家随牒即行脚笑傲云烟间何适非至乐嗟我独奈何生理自窘防四十三年非醖造此大错从今便上上万事付莫莫张公留衣鉢緑蓑与青篛会当老扁舟相与同啐啄更看后五日放过前一着
　　宿溪口一首
　　溪声来天邉风水共豪纵夜气剧奔马侵晓不能控书生有情痴咏雪宁忽冻胡为枕寒流故遣不成梦
　　赋建安林尚能家追逺堂一首
　　履霜存永慕风树寄悲惋古来孝子心百嵗常辗转鸡豚逮亲存适意宁一脔他时毂千乗泣涕顔有腼生世茍如此岂得但理遣所以奉尝事自竭讵不勉尚能七闽秀器识颇凝逺求官自束发捧檄恨晼晚归懐追养勤作堂近山巘欲招九原魂髣髴此息偃牛羊家自腯菘韭傍可剪春秋及时礼情物两俱腆遂令里间儿叹诧知礼典孰先如此堂孰孝如此悃从今大尔门至行神所戬


　　苕溪集巻二
　　钦定四库全书
　　苕溪集巻三　　　　　　宋　刘一止　撰古诗
　　宋景文公之孙景云得玉印有忠孝侯印四字示诗次其韵
　　寳器藏家宁乱出汉爵通侯二千石悬知忠孝萃公门寸印便应轻尺璧虎头飞去通神画未免诳欺渉嘲骂余不左顾非偶然渭水得璜天或者公门次第生辉光一一词锋如剑铓玉正怜俱在手莫放柙中苍兕吼
　　舍弟出家作诗贻之
　　在家情意疎出家终不恶不有清净縁云何脱徽索我昔志婚宦谓足世味乐颠倒十年间如蠺竟自缚业巳无奈何劝汝莫莫莫一沤非全潮起灭皆妄作当知自身浮流浪恐非托伎俩百不好摄念乃初学如病求真医安心是良药
　　和峦嶅二子寒食少天色五字
　　雾雨昏不醒东风晓能酸我食日不足宁忧三日寒去年今日时桃李半狼藉能随里门儿买作寒食人言二月时霏雨生树杪天色何时光要向寒食少江南舟轧鵶江北马连翩经春不能赏谁云不关天春风未渠尖花草有矜色酴醿会倾城牡丹欲倾国
　　太守生辰四首以受天百禄为韵
　　汉城欲回春梅栁诧先受江北迎两轓江南试春酒得州古云乐渠阁大如斗要对嵗寒姿一笑阅好丑
　　二
　　朱轓世功名地接韦杜天勤劳三十载始着荣途鞭淹速会有时用舍何其贤或者相弃除天公赐长年
　　三
　　杯觞谁圣贤翰墨自主客一醉迎春风丽思发幽赜河东岂无赋讽一或劝百愿公摅梗概早晚焕简册
　　四
　　长松倚青壁千嵗身不老下顾蓬艾姿生意何草草愿言雨露甘余润及枯槁耿耿心有怜得廕苦不早
　　夜起观雪一首
　　寒空夜作山林声打窸窣饥鼠行褰帷忽怪牕淡白开门雪飞纵复横天上瑞花开又落庭下疎梅初破萼忍寒耐苦发孤妍似与老人甘落莫遥怜国难何时清嗣皇求衣天未明长蛇封豕欲荐食执笔固陋慙书生皇天悔祸今可卜乞与江湖比嵗熟莫言此雪不乐饥便是天公真雨粟
　　待潮浙江口寄左与言大夫叶元亮学士兼简吴似之一首
　　今日江头雪欲作涛怒风豪两喷薄青鞵黄防湖海人独立沙邉如病鹤闲身不待君赐与拟向风烟佳防着如何寸禄晚见招踉蹡欲前还欲却翩翩西湖两公子胸次峥嵘饱邱壑糟床夜注喜相投自发清吟侑觞酌我来一笑岂易得十载湖山负佳约间关百态成底事毛髪星星巳非昨人间俯仰变古今总是潮生与潮落会须乞取此身健在眼好山俱着脚颇闻神方能却老肯辅衰残殊不恶因声更约吴太史石鼎他年煮仙药【与言元亮时见授胎息之方炼丹药】
　　送楼伴张吏部还朝一首
　　中台缥缈神仙居退朝往往聨颷舆追随五城十二楼鞭鸾笞凤相嬉娱一一气貌清而腴下哂山泽皆臞儒虚堂夜直冷不寐博极天上人间书云取小雅大雅诗赓续二典窜禹谟尘凡岂得追歩趋梦境欲到犹趦趄望即何事飞轺车东浮江淮絶句吴天令贱子得所图邂逅实始迎郊墟公不鄙我置坐隅假以色笑安且舒乃知仙风自恢廓不邀我敬怜其愚从容自喜吐杰句屏息侧聴仍嗟吁朱弦疏越清庙奏一唱三叹音有余何刘沈谢气力短郊岛辈行不足奴惟公妙年擅塲屋一日声价腾八区诸公贵人交荐达帝以见晚惊严徐要津巳复更歩武簪笔会直承明庐颇闻细书问良苦便觉风信催旋舻公归傥辨报明主物色士类供时须班公驺仆我不如山林钟鼎端异途何王之门曵长裾半生鼓瑟从吹竽逝将争席朋樵渔正恐不免饥见驱间关老矣尚耿耿所觊肝胆从公输他时门下有此客终夜弹剑非无鱼
　　雪夜一首呈傅舍人
　　朔风无端巻人幙短檠滉漾吹花落怪来覔句如斲氷门外雪花如舞鹤老妻自起倾残樽麒麟活火红炖炖凭君为唤诗肠温他日有酒不足论
　　忆山中一首示峦嶅二子用前韵
　　世路欹危如燕幙未厌山中昔牢落春前撷韭秋撷菘有客有客鹇与鹤瓦瓯铁杓文石樽枯樵发火势易炖得酒径就山僧温聴风聴雨取次论
　　次韵方允迪袐监九日登髙一首
　　九日意萧条病卧如漳濵红萸起自挿黄菊兹及辰身落芹藻间心与鸿鴈亲想见龙山逰嘲谑落防人春坞瀛洲客共此溪港邻白髪俱许长清愁浩无垠四年京华别前事宁忍询国耻久未雪愤切此逐臣革路何时还今谁呌穹旻驾言冩心忧一洗衣上尘扁舟羡防夷举酒忆季真目极樵径风便拟从采薪但恐嵌岩中不着功名身报国君尚强我拙甘长贫
　　水车一首
　　村田髙仰对低窊咫尺溪流有等差我欲浸灌均两涯天公不遣雷鞭车老龙下饮骨节瘦引水上泥声呷呀初疑蹙踏动地轴风轮共转相钩加嗟我妇子脚不停日走百里不离家緑芒刺水秧初芽雪浪翻垅何时花农家作劳无别想两耳未厌长呕哑残年我亦冀一饱谓此鼓吹胜闻蛙
　　和云门行持长老十二时辰歌呈同逰二三子
　　虚堂怖鬼鼠窸窣牀上门牛由蚁窟将军见虎箭羽没免起鹘落不待咄初心学道如龙头习疑玩久蛇尾收云门倒跨一木马追风相羊踏九州诸贤巧思生棘猴碧鸡谈辨不肯休烦师放出索湖狗骑猪南穿声喧啾
　　从谢仲谦乞猫一首
　　昔人蚁动疑鬭牛我家奔鼠如马羣穿牀撼席不得寐囓噬编简连帨帉主人瓶粟常挂壁每饭不肉如广文谁令作意肆奸孽自怨釜鬵无余荤居家得猫自拯溺恩育防嵗忘其勤【仲谦云水中得弃猫拯救久之乃复活】屋头但怪鼠迹絶不知下有飞将军他时生因愿聘取青海龙种岂足云归来堂上看俘馘买鱼贯栁酬防勋
　　次韵曽宏父见贻一首
　　东巡属车何大勤铁马风趋过吴下周宣自有中兴日天厌氊庭尚须暇所兴吴越天有年污邪委地连山前与君歩屧探禹穴感时兴物俱惘然一官寓目家传久暮景差池亦何有遮藏要见太平时狐死何曽忘邱首
　　二禽言
　　婆饼焦游子饥防子饥泣路岐耕牛杀尽饱狂虏桑下老农心更苦
　　又
　　泥滑滑风萧萧烟雨昏独木桥轧鵶鸣橹逆风揺行子终嵗事逺徭使我心悸不得邀
　　和胡浚明村中好客稀五字并作
　　青山为郭云当门疎烟细雨梅花村门前落涧防寒溜滚滚似是通河源隠居二士清而通谈道不愧将无同何人载酒问竒字糟牀夜注时一中天骥权竒嗟欲老家有龙驹头尺好孙郎并舍真可人散乱书签共探讨只今干戈迷所适我亦间关暂投迹君家鸟雀不惊人应怪苍黄如此客谋身巳拙知遁肥邂逅得此良亦稀化云所愿四方逐念絶侧翅随人飞
　　送吴兴太守卢给事赴兵部侍郎召四首以邦家之光为韵
　　东风催行舻旌旗转修扛千骑如登仙我心岂得降嗣学初元年徳意孚万邦不战屈逺人威声疾奔泷眷言帷幄旧分符隔涛江尚书古司戎名实尚能双折冲要从容谈笑空酒缸帝曰汝遄归谋国资敦厐无庸斗大州洪钟受微撞
　　二
　　汀洲初檝迎红紫烂朝霞及兹理旋舻緑隂巳笼沙使君如东君来去不恋家独持五色笔摛辞灿芳华明年凤凰池春风浩无涯须公赋丹青去路不可遮
　　三
　　公来临我邦天意若见私从容坐席间风化巳四驰民曰吾二天士曰得我师庶防少淹留子弟公教之如何去不顾公岂要我思不见溪上山旦暮发妍姿及兹有行色风日含凄悲公亦何负渠欠渠百篇诗
　　四
　　西雝拜颜色振鹭俱分行绣衣浙江濵再上君子堂首尾二十载持槖侍眀光厌看南朝山易绾吴兴章煌煌朱两轓照我梓与桑怪我衫始青怜我发巳苍颇复见劳苦感慨激中肠向来官如泥葡萄换西凉剪来但鸣悲坐阅百鸟翔公为世良师医国有禁方颇闻药笼中臭味久已尝小草在逺志未用出声妨采掇公弗疑结根稔风霜
　　张倅生辰作质相鹤二诗为夀
　　神异生禀懐抱黒与白蹒跚守丛蓍逰戏引莲叶青云覆其上文字书左脇千年愈坚瘦腹背类璆铁有如盛徳士秉志厉霜雪不求赫赫名羞作翕翕热行藏关理乱阅世自明哲时哉此唐虞负图追往谍
　　又
　　黄鹤初出胎骨格巳惊众翩翩谢嚣尘飒爽自神纵朝飞出芝田夕饮下云梦宁知风霜质乃系世轻重有如贤达人胸腹抱空洞观时自隠显岂待吹嘘送会看九臯鸣一一律吕中阅嵗千六百羣飞接鸾凤【千六百年饮而不食与鸾凤同羣见相鹤经】
　　曽宏父将游吴兴示所和叶内相八首次其韵太守亦和故并及之
　　苹洲景物最恼客无頼山色只供愁短棹从渠系烟雨春容并作水南头
　　二
　　并山微径自曲折野人种花无数溪太傅风流犹可想楼船皓齿合招擕
　　三
　　谢家溪亭花鎻碎尚忆故嵗春未防覔得小航冲雨去温红飞防忍朝寒
　　四
　　佳君覔句自超絶【一作逸】江邉乌桕能絶人我疑秘思有天巧滉漾胸中百顷春
　　五
　　官闲亦复一笑适理檝及此春日晴追吟乃得伯宏父便觉侯喜无诗声
　　六
　　老来文字读不入抽思轧轧如涸泉从君敢作入社客正恐釜豆相泣煎
　　七
　　有懐玉堂前学士典册汗漫真全潮子向白云深防覔面山溪馆带长桥
　　八
　　翰林久袖经纶手笔力防戏呑山川要试臯防致君术不应牢落着幽禅









　　苕溪集巻三
　　钦定四库全书
　　苕溪集巻四　　　　　　宋　刘一止　撰古诗
　　南山有蹲防一首示里中诸豪
　　南山有蹲防春田多鳬茈何必泌之水可以乐我饥六师拥行在闾巷屯虎貔民食尚可纾军食星火移努力输县官无乏辕门炊所愿将与士感此艰食时忠义发饫腹向敌争先之驱逐狐鼠羣防县还清夷我辈死即休粒米不敢私
　　闻杭州乱二首
　　饥来命饷寒索衣官家养兵如养儿时平军律久玩弛辕门笑歌骄莫随往时金陵囚刺史今者杭城漕臣死稽天狂焰穷朝昏千丈红霞炫江水隣州之兵如此兵呜呼此难何时平
　　又
　　缒城将母走者谁吾宗贵人丞相儿髙门潭潭深如海一朝赤脚踏路岐吁嗟身世何所有金帛满家那得守衣冠自古皆贼仇玉石俱焚无好丑呜呼安得贫富受用势略齐无庸悬絶产祸机
　　傅子骏右司见和雪句且有两宫北狩之感复用韵二首
　　万里胡沙惊毳幙北望旄头天际落向来官军如路人受甲逡巡惟指鹤宁知竟屈銮辂尊问天火令何当炖落雪如絮不我温九阍梦想血面论
　　又
　　先生著书风撼幙诗成弄笔云烟落舍傍种竹欲招凤郭内有田才给鹤眼看雪片黏空尊寒斋芋火犹能炖怪我官冷何时温我亦聊尔公弗论
　　次韵方允迪秘监歩月感懐一首
　　伊昔苕水濵诗酒相迎送红蕖三百顷天遣作妙供于今防何时喜惧不同梦惊心风月夕怨笛有残弄所嗟老侵寻不愧官冗从当时季孟间众识长雏凤宁知天一角复此樽酒共文章千古事习气无乃重诗如朝阳鸣一一律吕中从逰二三骏蹀躞不受鞚阿威有家学落笔竞豪纵伤时复懐旧一笑得再恸公等俱勉旃如我堪防用
　　允迪以羊膏瀹茗饮吕景实景实有诗叹赏仆意未然輙次原韵
　　精金不受钏钗辱瑞草何曽取膏腹乳花粥西名巳非荐以羊肪何太俗山林钟鼎异天性难遣华腴偶穷独森森正味苦且严玉质无瑕谁敢戮君家馔林多错本读罢流涎诳枯吻故令茗盌变腥膻逺想黄封雪花醖呼酪为奴逢彼怒自惜争雄巧相妒我宁不饮信我说独喜君诗有神助君不见穆家兄弟故可人概以骨鲠恐异趣
　　将如京师和方时敏机宜十二辰歌一首
　　羣儿鼠窃均有遇老矣自知牛后误成功未解鬬两虎援翰徒劳秃千免佩书丱首何龙钟灵蛇光怪蟠心胸马头二千悲逺道羊角万里无髙风秦歌呜呜楚猴舞一笑何如共鸡黍谋身狗茍君勿嗤聊戏墨猪书韵语【昔人论书云瘦为形枯肥为墨猪】
　　五十少公卿赠何子楚居士
　　五十少公卿三十老举子世间老与少不必较年齿我观宦达人顔色自丰美癯者忽易腴变化一日耳人言老再少信是有此理我为老诸生流落逾二纪四十又过四淟涊百僚防说老巳十年何况真老矣壮气摧幽忧发白面目缁宁有再少时一衰乃如此何郎穷过我齿发亦相似闲居傲轩裳臞腹满经史时时吐光焰丽句落几谁家肯终试此足千里空令坐穷独閤户今埽轨宦达世共慕闲旷我所喜丈夫生世间要自发竒伟富贵何足云功名半张纸古来傲世士良是穷乃止未有如子年忼慨隠防市我不愧公卿愧此少居士
　　水村二首示友人
　　浮花荡漾青薲小緑柄欹垂剪刀草朝从港东暮港西采花撷草无尽期秋光有尽意无尽万马奔腾小作阵眼中未饱公莫回饥肠作恶如鸣雷
　　又
　　张公一生云水客往嵗孤踪寄苕霅故人刺史眼为青愿为泛宅浮清泠当时鸥鸟难问迹尚有水村名泊宅碧蓑青笠宁在无令公仙去当传余
　　借居鸬鷀山中一首呈方允迪道踪昆仲
　　长松舞髙寒落涧防清泚笙簧响天上金石鸣地防云容何润泽下有隠君子乐此山水音清若变流徴怪我从何来尘土两目眯冦戎在江浒荐食心未巳赤嚢走邉报朝暮异忧喜安知隠人乐胜絶有如此古来成败事不入山中耳愿言晚相收寘我岩壑里酌泉得醒心茹水可不死况有载酒人半道同栗里【屡从道踪饮其所居在半道间】山居作拆字诗一首寄江子我郎中比尝以拆字语为戏然未有以为诗者请自今始
　　日月明朝昏山风岚自起石皮破拈壁古木枯不死可人何当来意若重千里永言咏黄鹄志士心未巳
　　次韵郑维心贻卢叔才一首
　　朝行转木末暮返循水涯生长山水间途穷自知归万绪更扰扰众目何睽睽有若脱牛邂逅得此时坐念卢夫子与世真背驰读书如董生三载圃不窥清诗见真情观者岂得疵春风入闾巷烂熳百卉菲摩腹忽起行菜茹伤蕨薇平生经纶学无术取世资贫交可相覔叩门两无疑富贵不汝求吾至君勿挥
　　次韵维心谢沈尚书笔一首
　　书生磨吻铅刀铦君家手笔不退尖琢成秀句夺天巧平揖鲍谢奴髙钱郊寒岛瘦复可哂汉风楚国真能兼胸中疾邪茹不吐但觉忿气生虬髯叵堪陈夀书汉实毫端有口可得箝【维心修三国志】尚书昔侍金华讲论议凛凛秋霜严曽将一字窃鲁史【尚书曽讲春秋】未用三语求阮瞻分召赐笔助清峭雕犀镂象光出奁如吾朴遫岂足数半世翰墨徒心潜老去文章读不入编帙散乱如投签因君穷讨黙自愧僻鲁成痼何时砭须要尽见君家书槁死不叹周南淹更从湘东覔金管赏激忠孝祛妍憸谢吴兴守李端明致酒一首时寓徳清
　　孔愉庙邉溪水长石壁岩下飞泉香居士住此防寒暑只见四山青又黄今年春雨摧麦芒六月稻穟干欲僵烦公焦劳坐黄堂何不趣公归賛襄为时开閤隂与阳不令此忧遗君王我君有如坐甑内口顾怫郁不得骧公欲令我苏肺肠白衣致酒甚沛涌瓶粟未空陶氏仓得酒且到王生乡更招山前老漫郎【谓沈次律】渠家曲柄荷可觞【大梅山法常禅师隠居余姚南梅子真所栖有僧寻拄杖迷路至庵前问师住此多少时师云只见四山青又黄】
　　月出一首
　　东峰髙如屏月出久未知竹影忽上牕淡台时参差出入坐数息瞑久息愈迟举目月在便觉心境移平生浪纷扰自省黠半痴嵗晚得此身终焉以为期山中有寒暄我不记四时乐此见有初非关未忘诗
　　剡溪道上
　　一水萦不断千岩翠相扶孤篷载雪归我昔见画图今年两经行明晦自惨舒旱夏山若焦秋至潦溢途是中无故人王事当驰驱景物寄心赏随愚便有余不觉老季真乞归尚狂踈官家赐闲身用防一曲湖
　　观大龙湫一首
　　峰头鴈何在井防龙不出吐作玉虹流倒挂二千尺落涧势初缓渐聼转山急噀面飞雨过着衣晨雾湿造物等幻戏此地真絶特勿言王事劳遇胜得小立慙愧大尊者防载面青壁山髙不碍见泉声不妨寂
　　次韵建安刘彦冲学士寄茶一首
　　寒溪日潄枯肠洁自志穷愁渐陋劣故人不爱北苑春更遣清甘嚅吻颊只今相望如参商武夷孤絶云苍茫防事坐阅百鸟翔要偕玉川风两腋髙飞令吾坠君傍赋程伯禹给事漫吾亭一首【时伯禹至宣城】
　　道州固伤时晚嵗吾山溪彼物何曽争我自分两畦宣州絶代贤雅志苏羣黎胸次包峥嵘不肯露角圭何从得漫名正恐亦偶题观身世空万境俱一齐浪云出防殊不悟东自西向来功名辙复入山水蹊公今持左符早晚朝金闺生贤出世间渠能絶攀跻要须了此心泛应忘髙低昔我盖巳漫今我亦非迷
　　独居会稽官舍送僧逰溪因记寄声弊庐
　　老人年六十生理常刺促归无一棱田此事乱心曲妻孥相望幼稚炯在目师今遇溪山水无尽緑石壁严寳坊泉甘宜杞菊但恐斋厨空眼饱不救腹并行山径微草露湿人足师访老人家门前有修竹
　　酬王元渤舍人方智善学士求余作墨竹一首【余所居似贤堂盖先伯祖杂端为竹制名今竹与故牓皆亡因叙此意】
　　堂名似贤人似竹瘦节孤髙照崕谷百年人与竹俱化尚有诸孙来借宿家风爱竹余底事至今十饭九不肉惟应说食诳枯肠更写寒梢媚幽独王郎散带谈清虚为竹造门顔不忸方英烱烱貌臞甚门倚江干千个緑两家人物摠风流石壁山前烟雨秋岂惟千首轻万戸胸中世袭潇洒侯我乃痴絶非画絶怜此霜根贯金铁短绡淡墨持似公更聴我诗声激烈
　　题等侯轩一首【姚氏庵种竹万个道人琼公邀予坐其傍余因名其轩曰等侯且为他日子孙封侯之谶云陆防诗云湖山自是清凉国初竹合封潇洒侯】
　　苍官与青士都封潇洒侯万个俨相持更比千戸优道人心安乐可念过不留延我聴风牕凄清韵天球傍瞻卧麟冡卿云覆杯邱前峰鬰岧嶤落涧縁道周居然气象异况乃世徳修他日名可占子孙荷灵休
　　访石林叶少蕴观文二首
　　卿云覆其上草木争鲜新竹露先参差晴曦破萧晨万石纷拱揖静黙自主賔似中有老仙云霞焕精神朝暮林壑间搜抉出怪珍风欹青篛笠雨垫乌角巾山灵指山谓此是防龙身如何轻世累萧散与许真了知褎衣贵未若岩石亲功名乃弃余道徳受咨询我来追趋且复结胜因剧谈到羲皇愧此真天人
　　又
　　防龙在邱壑神物发幽秘森然万琼瑰防错分位置踞地猛兽伏拏空孤鸟厉先后相长雄突怒疑攫噬各以竒自列宁谓我独嗜羊酪非不珍莼羮有至味郑公信骨鲠我但见妩媚种竹被崕峦恶木不得地荃兰偏九畹薉草惨无类造化初何心被物自殊志那知此岩傍阅世等如寄愿言赋丹青逺近同一视
　　次韵倪文举芮国器扁舟见过溪上之作
　　颉有两玉人风流晋宋间况复子倪子妙思轻小山访我相后先知我倦飞还僮仆怪主人羁縻如在闲何曽得此客能使意绪寛从今望仙舟我门肯常关春风孔郎溪松下荆可班
　　几上人名所乗舟曰钓月庵求诗为赋二首
　　古徳杖头挑今师竿下取月满体自如清光无防所
　　又
　　昔人钓忘饵今师亦忘钩静夜江不湍孤光送归舟
　　双头黄芍药二首
　　汉宫时世妆承恩娇姊妹解道根蒂同如何心两背
　　又
　　映立自亭亭吸饮风露饶不作恩与怨世间儿女妖
　　溪左顾亭二首
　　余不溪上山映我杯中緑我醉狂欲歌潜蛟睡方熟
　　又
　　溪面寒无风澄莹千丈緑我欲放轻舠霜镜不敢触







　　苕溪集巻四
　　钦定四库全书
　　苕溪集巻五　　　　　　宋　刘一止　撰律诗七言
　　次韵虞仲容咏雪一首
　　十年九作穷途客惯见天花靣旋飘江上舞鸥如背我沙邉立鹤独齐腰衣黏落片行呼酒船触轻氷平渡桥谁识此时诗思乱缓歌黄竹想西瑶
　　宿扬子江口一首
　　客樯沙觜纵横二纪风烟老此行待得江头明月出却当船底暗潮生旅人梦冷无留想别浦帆归有呼【去声】声断念此生惟付酒为谁惊走撰瓶
　　次韵朱賔老删定月夜相访一首
　　一水相望十里余扁舟夜载月明俱今君身为故人出我亦年来此客无夜久灯孤疑是梦樽空仆卧不成呼残年会见干戈息共买嵌岩着老躯
　　次韵宋希仲侍郎见贻一首
　　今古宦逰长作客每逢佳处欲忘年颇将幻境观尘世始信臞儒是列仙野色分桥山带邑晚云藏寺水黏天公身未属烟波管莫向津头买钓船
　　睡足斋一首
　　此地谁令着此翁角巾欹倒鬓如蓬兴髙絶壁松声外梦破寒花雀啅中睡债防时偿赛足书淫前日洗除空故人若问安心法一酌村酤荐晚菘
　　摘星岭一首
　　籋磴縁梯兴未穷青冥有路欲乗风朝云暮雨在脚下井钺参旗落手中比世此身长作客半痴半黠忽成翁枕抛偃蹇巅崕上一洗平生眼界空
　　次韵郑维心咏梅一首
　　山路雪消梅半吐隔林光巳见踈明冻醪似蜜从谁赏斲句如氷得我惊卧树照溪春思净细香留客暮寒清胡尘未逺邉风急十载花前笑不成
　　次韵林少瞻逰禹庙一首
　　客里杯觞不易逢越王宫好莫匆匆春容雨打风吹后山色朝来暮去中京国昔从秋序别斋厨犹忆饭时同清时更作他年约七塔三山梦巳通
　　元日得雪三日立春
　　斗柄御山晚直寅夜闻笳鼓又迎春尚欣穷臈酬三句更见嘉蔬继五辛鸠杖多情扶我老琪花有意为谁新甲兵不用银河洗始觉今年一笑真
　　比过石壁访王元渤舍人欲观棊战闻同鱼轩出逰独与戎琳二师对语久之明日元渤有诗见贻次韵奉酬
　　缓缓逰春且莫催而今挥麈短辕回一百五日天气近二十四畨花信来赌墅未容窥谢傅印心聊复探黄梅归来索共梅花笑老眼如何得暂开
　　次韵奉酬元渤见过奕棋小饮及观馆阁题名之作
　　珠玉当年欬吐成元刘何自敢齐名梦回云海西昆逮春到江村北渚明谁为少陵偿酒债更怜侯喜得诗声杯中贤圣君休问局上光隂我独惊
　　方欲相约为孔侯溪上之逰忽辱佳篇复次元韵
　　山色溪烟淡墨成隔溪幽鸟自呼名未妨浊酒陪心赏更借清诗作眼明桃叶不关今夕恨松枝犹是古时声扁舟醉后从漂兀到处应无宠辱惊
　　次韵周秀实监丞嘉仲府判叔侄贻王元渤舍人二首诗中见反且恨不与奕棋之会
　　不踏清门晓鼓朝山林真乐在朋曹乌衣贤胄风流逺赤壁诸郎气义髙防事裁诗多态度也应索酒甚粗豪残年我独棋中影从此天刑傥遯逃
　　又
　　人言我老是顽仙坐隠纹枰不计年何用山防分小大直将壶峤比方圎争雄未羡七擒略见事常输一着先好覔周郎云水外红渠千顷藕如船
　　次韵郑维心见贻一首
　　身病何因到赤墀眼昏不复下书帷杯觞有限长羞澁故旧无多足别离对白抽黄余习气看朱成碧记当时【看朱成碧醉中眼施粉太白樽前人此维心旧诗仆初相识时所见也】江村投老俱牢落犹喜诗情似拾遗
　　维心以仆假守毘陵与嘉禾南徐弟侄分符接壤作诗见贻次韵一首
　　家风五字作长城四至何曽慕九卿问舍山林端欲老分符湖海尚叨荣北南二阮俱贫士大小两冯慙颂声独羡书成郑夫子会令千载意分明
　　次韵万廷老见贻一首【时共语于梅花亭上】
　　梅花村上驻归帆知有幽人住此庵谁遣疎香随柁尾故怜春色在枝南溪前水落沙痕出门外山横雪意酣诗似何郎情不浅更留会处后来谈
　　次韵王柱史题密印师竂一首
　　岩下风清进竹凉道人身共翠梢长饥肠欲和春泉响鼻观先防煮菜香何处人间有痴黠不将身外较闲忙邻家柱史哦诗夜未厌敲门月到墙
　　留题吕宣义知命小园一首
　　虽无万竹等封侯半畆清隂趣自幽菘韮未能供早晚菊兰聊欲记春秋归来久巳同彭泽休去宁须问石头短褐飘零嗟我老他年未往亦风流
　　登学宫城墙眺望寄曽宏父
　　寂寞无氊老郑防登临此日意茫然云开孔渚炊烟外春到西城战血邉江草唤愁无畔岸官梅动兴得清妍南风藻思传家旧好寄东风御栁篇
　　同诸曺泛舟城南曽守饟酒示诗次其韵
　　十年溪渚梦经行更借风烟作眼明官身拟赴鸥鹭约小敌忽逢诗酒勍今者不乐愧幽子日后欲醉无麴生五马会寻芳草路肯教緑叶便隂成
　　题章右推砥斋一首
　　今古时清罚亦清由来谳狱赖儒生将军误怪狱吏贵廷尉今称天下平万态讵容逃水镜此心真欲似权衡公家世徳髙门阀更看隂功踵令名
　　题道塲山一首
　　云乱修堂水不如妙香随处满空虚头陀浩刼衣尘在回向此生心地初渉世情疎终简懒爱山縁重费消除道人劝我发深省相对五更聴粥鱼
　　莫师文以访弟调官巴川用周子醇韵作诗赠行
　　三刀昔梦剑东州援笔今看峡倒流晚嵗拾遗长忆弟异乡王粲忍登楼微官等是身悬寄平世何曽道阻修他日归飞两黄鹄伴侬苕渚共酬
　　次韵邵子非见贻一首
　　梦想丰神不记春相逢欲看梦中因安知晚嵗归吴客却见当时入洛人【仆崇宁间与子非同学校今始相识】赋似文园真有气诗非子建谅谁亲会须剪烛西语莫怪床头酒事频从子非登月波楼戏用前韵并简何子楚
　　洗醆初尝麴糵春一樽相属是前因忽惊万顷月波上相对九霄风露人十载京尘如梦破半生鸥鸟巳心亲他时唤取何郎到要遣官梅动兴频
　　寄燕山帅幕家侄季髙一首
　　畴昔江湖自在身而今骑马犯邉城宁无楚尾吴头梦厯徧燕南赵北春壮士似渠终有遇衰年如我尚谁亲屈州抑县不伸里老此嵚可笑人
　　禹庙一首
　　苗山风驭日翩翩人道桐棺此巅今事独闻鵶种麦故村不见鸟耘田逺忧邉塞清无日更望仓箱屡有年收揽封疆归禹贡忍看兵气污山川
　　谢会稽守翟内相临学行乡饮酒之礼
　　清晓传呼振防衣泮林云日炫旌旗风尘贴妥投戈后色笑雍容劝学时先世流芳今有继圣图旧正畴咨王褒愿草得贤颂可但中和宣布诗
　　次韵方允廸秘监会稽相遇懐吴兴旧逰二首
　　故山畴昔奉英逰老去功名失路头江海一官如许冷田园三载不知秋谢公塘外千峰紫何楷庐邉一径幽心折少陵存殁句恨无酒力破劳愁【旧逰方时敏吴亦虚皆巳物故】
　　又
　　鉴湖列嶂自天开云色岚光入酒杯忽遣同逰有陶谢故应交契拟陈雷他乡日日典衣醉公事时时牵马来要买扁舟穷胜絶共追樵径晚风回
　　檇李从允廸借居鸬鷀源上沈必先侍御有诗宠其行次韵并呈二公二首
　　飘零暮景今如许慙愧髙人久卧庐好客儿童捴欢喜多情草木自扶疎百年梦幻真何有一壑风烟尚借居寄谢南台温御史此身休戚正关渠
　　又
　　向来多病更多忧命与谁谋出怨仇坐念甘泉方避暑不知楚泽又悲秋长蛇肆毒心犹在战马何时鞚暂休横榻故人身卫主素书能复讯侬不
　　再用韵呈允廸秘监江子我郎中二首
　　二纪风埃长作客了知身世是蘧庐老来诗酒多无味乱后交亲未肯踈曽见雄风追楚赋尚堪雌霓读郊居愿公先卜嵌岩隠利宁忘郑国渠
　　又
　　异时畎畆不忘忧避俗今犹若避仇直指威声曽震岳封章义气欲横秋诗成故客知无敌酒尽慿谁为起谋嵗晚相逢山在眼从公脚厯颇能不
　　次韵必先侍御和郑维心忆梅并寄维心
　　紫梅溪上春先到余不沙邉草未芳五字真曽赋桑落四弦犹忆调枫香雪中孤艶应愁絶竹外斜枝不掩蔵永望佳人在空谷此时幽独未须伤
　　再用韵寄沈次律学士
　　溪上青云覆短墙杖藜谁共掇幽芳忽惊馆梅花破想见山斋竹叶香倦客鬓丝今防染使君心事独韬蔵何当归赴春盘约苦苣嘉蔬未足伤
　　次韵维心赋次律见一亭二首【次律自号柯田山人】
　　向来金埓与铜山可是无由未得闲纸上功名追逸景镜中心事迫摧顔溪云惯作多时别陇月今迎一个还始信柯田棃枣地不令榛棘有遗删
　　又
　　循除春水渐淙淙心静魔军久巳降未省芳菲谁是伴不妨莺燕自成双眼中浊酒倾如海门外清溪欲拟江会见扶藜添一老共聴疎竹响风牕【仆所借徳清僧舍居有竹林流泉之胜恨未得见也】
　　次韵维心赴次律赏芍药一首
　　岩前红药媚深幽更为余春一笑留畴昔邹枚俱倦客而今陶谢得同逰真香雨裛来无尽妆艳风熏喜欲浮未羡木奴千户比主人原是醉乡侯
　　次韵维心赠葛鲁卿待制求花栽一首
　　此日宁无健歩移春前行近看花时故园乐地今余防小县风光客不知剰买名裁令乱眼却嫌芳思只撩诗属公归赋丹青手问圃寻农独我宜
　　卢叔才相过夜话戯成一首
　　七年诗酒恨难同未省相看作麽容多病襄阳长瑟缩苦心冬夜更龙钟巳知昔者非今者莫问渠侬胜我侬手剪西深夜烛细聼吴语话心胸
　　寄云门长老持公一首
　　梦境清逰记昔曽而今双鬓巳鬅鬙此生有分寻云水到防逢人说葛藤紫芋波棱真在眼青鞋布韈未输僧会投枯木堂中老只恐诗情罢不能
　　次韵宋希仲贻故人虞仲容一首
　　乱前交旧今余防道故伤时得涕零门外溪山无頼碧眼中须鬓可怜青十年持槖气横出三斗朝天心独醒却喜元龙豪放在不妨下马索银瓶
　　送希仲出守三衢一首
　　临别溪山眼重开秋风扬斾更悠哉平生气槩今逾壮一郡清平欲挽回防乱有谁谈旧事论思此日要真才公行勿亟朝天路帝有甘泉密诏来
　　次韵寄懐王元渤舍人一首
　　倦飞鸾省戢脩翎乞与云山作卧屏醉里书床堆束笋梦余楸局见稀星君心傥似当时赤吾髪应无耐久青老去尚堪驱使在会持归檝到溪亭
　　林懿成检正见贻次韵谢之林乃同年
　　集英唱第偶追攀老着青衫独汗顔富贵逼公那得谢云泉招我久应闲鸾台着展经纶手鼇禁行趋供奉班黄发故人空跂想应无春梦到林间
　　将如会稽用允廸韵留别子我诸公一首
　　对酒休悲落木秋霜花犹足当传筹每怜别赋空多感晚信离骚并是忧盏底圣贤何足论眼中泾渭正争流时危忍袖经纶手行见聘书如鹤头
　　送方务徳提干赴官浙西一首【时同在鸬鷀源】
　　二十年前湖海旧而今人物粲琅玕文章自袭家风羙骨相仍无容父寒会有忠诚能贯日不应漫浪嬾为官他年鹓鹭行中见傥似鸬鷀源里看
　　次韵沈必先尚书见别一首
　　翩翩旗尾破新晴颇似龙驹脱在坰再上封章辞雨露故令髙节焕丹青卿云媚日懐仙隠白鹭迎舟宿晚汀预想山斋春酒熟可无残梦到南屏
　　次韵傅子骏右司见贻一首
　　大斾华镳昼掩扉松门沙带山围循除涨水春来急释峤孤云懒后归试看青鞵縁磴道不妨野服坐苔矶应嗟客路风尘暗绕树惊乌未得依
　　次韵无言兄卜筑二首
　　求田问舍岂徒为晚悟前言不我欺地占玉杯初应卜门临苕水宛分枝乡关怪客归何早圣主思贤降不迟磊落胸中三万字不应无意拯时危
　　又
　　石枕方床緑浪藤清谈散带似懐氷蔬尚杂水中蟹肘翣莫挥上蝇五斗为贫真世业一防归隠岂人能防鸿万里今何慕应笑饥飞侧翅鹰
　　张仲宗判监别近三十年经由余不访余有诗次其韵
　　乱前犹省当时事乱后浑如隔世人得见升平且欢喜莫将心念到亨屯衔杯傥办中山醉覔句谁如小庾新三十年前痴半黠相逢终不忘天津
　　次韵沈次律家并蔕芍药一首
　　习家池馆酒如淮为破幽人一日斋前庑芳菲骈蒂萼后堂莺燕啸朋侪忽惊暗緑将成幄却喜双红欲缀钗草木会为门戸庆而今兰玉巳当阶
　　次韵牧庵禅师持公见贻一首
　　防防摩尼直万金半生空探九渊寻波离懴罪何名罪老可安心不见心碧涧寒泉流自古斋厨煮菜味常今牧庵巳断人牛迹纯白何妨黒半侵
　　次韵郑禹功见贻一首
　　当年负笈京华客振臂论交法从班何武诵经来蜀郡士龙持论出云间杯觞引满风流甚嵗月惊心昨梦还短檝未妨相访覔要看拄颊面西山
　　次韵徐季山学正释奠先圣之作
　　阙里躬祠通古昔升平礼乐信光眀威仪复见周多士迂鄙何求汉两生佩委霜侵裳绣冷庠开风振防衣鸣使君肃穆神心格更看雍容佐国衡
　　次韵吴兴守到官见贻一首
　　武初辞玉笋中旌麾疑是到珠宫牕间岩岫争如入笔下云烟洗不空千里喜深车后雨一堂仁浃扇时风賔筵浪许陪真赏防用蹒跚一秃翁
　　次韵吴兴守雨中即事一首
　　雨槛风檐欲垫巾防花常恐减青春融怡巳复生頳颊料峭真应恕老人睡鸭吹香空结篆逺峰攅碧似凝颦野棠泪湿愁如许半面徐妃不受匀
　　次韵春日书懐二首
　　居士而今有防忙生涯草草度年芳平林渐见蔫红委野店初闻煮酒香尚有佳人来得得不甘春事去堂堂胜逰早晚追千骑更看挥戈驻日光
　　又
　　水面红云次第铺东君未肯向人疎兴髙碧嶂千寻外春在黄堂一笑余只怕玉醅浮醆斚不嫌花片落襟裾公归行侍甘泉宴留得新诗酒不如
　　次韵吴兴纪事一首
　　懐绂初辞玉帝宫白苹洲在乱云中劝耕汉守宣防诏卖剑吴侬袭古风花好未应惭洛浦酒香何羡过新丰他年图画賔筵胜锦瑟傍邉有病翁
　　次韵九日四首
　　九日佳名今古重凤城秋色正眀楼厨供清酿香浮袂恩赐黄花忆满头【魏帝九日以菊花一束赐钟繇】千里风烟殊未恶五亭吟啸不应休眀年归觐酬前赏倘念衰翁尚四愁
　　二
　　懐绂欣临栁恽州据床宁羡庾公楼云横浦溆无重数花绕岩峦最上头诗遣羊何聊共和语惊陶谢未知休自縁风物撩人意不为闲情作许愁
　　三
　　蒲团趺坐冷知秋笳鼓声传出郡楼【声一作风】阅世梦中知是梦说禅头上更安头邦君化得俱吟咏居士年应赋莫休只恐官梅能动兴从梁江草唤人愁
　　四
　　向来风韵烦清秋气压元龙百尺楼倒载时时忆池上朝回日日醉江头甘泉正念论思旧辅郡仍推誉望休勃窣媻姗老归客頼公与酒得浇愁
　　次韵雪中聼琵琶一首
　　燕堂曽许陪真赏似识唐昌一树花鹤骨松身公耐雪膓蝉腹我羞茶星弰万防疎还密月帔千寻整复斜要趂回风看舞态莫令矫恨入琵琶
　　题毗山吴约仲旷逺亭一首【唐吴筠诗平湖旷以逺吴子及取以制名芮国器为之记山盖吴筠旧隠当时语曰吴筠碑朴古竒称其文辞之美也余未冠与约仲诸友读书此山】
　　追思五十年前梦山平湖水次门白鹭未慙公子贵青松不屈大夫尊文辞朴凸推鼻祖标致孤髙到耳孙更喜新亭名意好吴郎清峻芮郎温











　　苕溪集巻五
　　钦定四库全书
　　苕溪集巻六　　　　　　宋　刘一止　撰五言律诗
　　冬至汴下早行有感一首
　　刺促惊时节侵寻念物华半生多客里今日又天涯晓月看眉妩飞云乱眼花穷途随物感不必是思家
　　和族兄无言题能仁寺当云轩一首
　　緑树新廻合斜旧邃深壶觞如栗里嵗月似山隂半世懐清隠何年得此心借床眠不熟酒力横相侵次韵袁审渊道旧思归四首【兼简虞仲容季泽】
　　寂寞襄阳老南山忆弊庐病来惟喜酒叹罢每捐书道路风尘暗关河信息疎逢人说沙漠不忍问何如
　　二
　　十载溪亭旧挥毫见古风相如今病渴东野尚鸣穷眼界【阙】乡物风流忆乃翁一【阙】如梦断归思千峰【顷嵗审渊侍尊公官吴兴以溪亭为官舍居焉仆数从尊公奕棋】
　　三
　　城郭如村歩官身等俗闲对棋论小墅拄颊望西山异县故交重闲心幽事关犹余少年意不计晚途艰
　　四
　　虞氏隋唐后当时尺五天风烟鼻祖宅翰墨耳孙贤笻屐容相蹑杯觞得共传济时吾老矣看着祖生鞭
　　次韵江子我雪句一首
　　头白髙山早千林一夜花雪深乌鬼屿风乱白鸥沙刺促伤时事飘零念嵗华天今洗兵马勿复问浮槎
　　梅山一首
　　伊昔市门隠山今尚姓梅危言关社稷仙迹混蒿莱此事诸亡者斯人安在哉伤今更懐古老忆独悲哀
　　送太学旧同舍及第归乡一首
　　辇毂当年别簪裳末路同江湖人巳老家国恨何穷山有伤心碧尘无没马红举鞭还送客落日泪痕中
　　次韵子我得俸一首
　　祠官资薄俸肥遯要清贫载酒久无客乞醯惟有隣广文寜厌肉方朔漫长身莫遣陈苌到先生甑尚尘
　　冥冥寒食雨
　　防冥寒食雨客意向谁亲泉乱如争壑花寒欲傍人生涯长刺促老气尚轮囷不负年年债清诗新送春
　　风气东南异
　　风气东南异隂晴早晚间日光时透隙云影半遮山扫迳残红尽开緑防还寄声桑苎友幽兴合相关
　　緑暗山前路
　　緑暗山前路柔桑宛宛垂稻秧分陇后蠺茧下山时白日缫车急中宵织妇悲老年官赋了不长一絇丝
　　即事一首
　　何物当门戸青松及我长佳山忘嵗月同汝过风霜北涧花应尽南荣草欲芳病来欢意少一醉未全忘
　　览镜一首【寄陈商彦秘丞】
　　契濶三年梦飘零一寸心青青今变雪种种尽齐簪览镜浑相似弹冠各不任论交如许酒清寄一杯深
　　居士竂一首
　　龙钟居士相落魄宰官身长史风吹防林宗雨垫巾安心惟壁观乞米頼僧隣曽并鸳行立当时梦不真
　　次韵朱賔老过我对月小酌一首
　　老人论旧事感慨思悠哉暗喜生眉宇新凉入酒杯竹风谁汝和檐月要人陪此客非凡客斯时得得来
　　遣兴一首
　　杯业惟菘韭何因老骨强昨朝方住雪今日又加霜寂厯僧廊暮支离野芳嵗时浑不省得酒是春阳
　　次韵吴兴守春日书懐一首
　　百榼偿春酒人言有别肠披风醒午醉撷蘂眷余芳白日何曽短防丝得许长向来情浩荡今老梦微茫
　　送徐叔镇知县罢官赴调一首
　　剧论追前辈忧思独在民雪霜吾嵗晚金玉子心真曽见除书旧行膺荐墨新君王问田叔长者更何人
　　送邹徳章教授之官合淝二首
　　晚色溪亭路风帆去莫遮交情寄桑落离恨天涯志行今谁及声名莫谩夸淮人问规范说似道乡家
　　又
　　古寺疎烟里因依孰并逰歌行如短李邂逅得髯邹皎月林塘夜青霜雉免秋从今两相忆一酌酹侬不次韵賔老过会稽访余同逰禹庙龙瑞宫晚归二首
　　十载江湖客重来霜鬓侵事如春昼梦山似故人心屧攀嶃絶移舟出窈深他时林樾底归去话登临
　　又
　　禹穴徴前史龙门访隠书相擕如故里失喜问吾庐此日登山屐他年下泽车端能从我老腾践未应虚曽宏父将赴官都城示诗次韵自述并赠其行
　　庾信多哀思年来方解愁低徊甘吏役肮脏岂人谋担石终知饱私田讵敢求尚能吟玉案未忍算牙筹公子年方壮才名惜甚休聊持江氏笔来赋谢公楼慷慨思千里翺翔近十洲逢时宁有愧阅世自多忧客路尘沙暗春风草木柔公行欣入洛我老谢封留日月消书帙江湖落钓舟经纶公等事此意莫悠悠
　　次韵江子我郎中社饮一首
　　社醵遗风在田家礼数饶玉人疑解意孺子故来邀御冦惊先馈庚桑惧见杓习乡俱尚齿惇族悟疏苗未见雕戈静方欣玉烛调山寒时作暝火老不成歊酾酒无留榼蒸豚发堕樵峦讴声带苦村若拍频招野性踈钟鼎官身脱市朝形随石骨瘦心与涧花雕朔漠音尘断氊裘意气骄谁为今定逺空作老邉韶枉矢知天变双桃騐服妖【宣和宫女头冠作双桃相并谓文并桃冠人以桃音逃为今日之谶】献书慙痛哭避地独无聊复古周宣治中兴太白謡眀年及春社愁鬓雪应消
　　次韵子我秋分一首
　　山中秋巳半蓬荜晏方开不聴夜虫语乌知节物来紫珠犹卧穟青蘂未浮杯欲射寄书鴈非关烹不才














　　苕溪集卷六
　　钦定四库全书
　　苕溪集巻七　　　　　　宋　刘一止　撰絶句
　　闻亲征一首
　　十万貔貅同日出君王英武古无双而今将士争豪甚为报天骄莫戯江
　　贼臣刘豫挟敌骑犯两淮天子亲总六师出征贼骑摧衂宵遁銮舆既还效杜拾遗作欢喜口号十二首
　　祖宗先徳后刑诛八叶升平振古无驯致小如许黠五兵虽惨亦时须
　　二
　　闻难君王敢自安鞭笞貔虎向江干英谋睿决知谁敌世祖周宣比并看
　　三
　　杖策初闻桑下謡氐酋长待来朝而今有酒须相乐前日忧思今日销
　　四
　　将相同谋互往来一时肝胆絶嫌猜颇闻追骑三方出不遣淮壖疋马回
　　五
　　天戮齐东老逆臣弄兵鼠子尚窥人乾坤整顿应须早赋与中原浩荡春【是日传闻刘豫巳死】
　　六
　　猛将心期箭有神争前知敌不知身圣恩令贷签军死汝是中朝个里人
　　七
　　胡儿驱马意何忙淮海暄风炫日光心折关河归不得而今底处是家乡
　　八
　　六代金陵是帝州诸侯玉帛等山丘指挥大匠新宫阙早晚鸣鞭向石头
　　九
　　逺人岂敢易江沲前日谋臣谬谓和为问奸谀羞死未较量今昔孰为多
　　十
　　红旌白马羽林儿丝鞚当胸短策垂归导鸣銮何太喜腰间金印阿谁知
　　十一
　　晓来鼔角动辕门便觉升平气象存他日两宫归就养更看天子父兄尊
　　十二
　　东风九市遍开塲梅栁参差近玉堂应许侍臣俱入贺捧持春酒夀君王
　　次韵徐立之朝议除夜无酒二首
　　功名本是误成蝇伎俩何劳更镂氷竹屋纸风摅幙可怜挑尽读书灯
　　又
　　平生豪气忍难除尚忆咸阳五白呼诗似少陵惟欠酒可能客舍事全无
　　次韵傅舍人咏褚邦直葫芦
　　山瓢枵腹谩如壶不学鸱夷肯借酤清夜玉堂谁伴宿此时一盏可能无
　　次韵山僧善彬寄梅花
　　苔封老树槎牙甚何事春风亦与期千尺寒岩无暖气不妨入眼见丰肌
　　次韵江西李相君七咏
　　苍梧云隔漫烟波露后谁怜泣女娥会道洗空千古恨石心今日奈渠何
　　右双莲阁
　　春院花香透白间梦余风景似萧闲只今是梦谁占梦却笑沩山问仰山
　　右梦室
　　种橘洲邉何似好离离丹实鬭鲜新千头岂为封侯比留得芳香噀后人
　　右橘亭
　　公家爱竹传闻旧要看凌冬色不浮日报平安何用许至今好事想风猷
　　右竹亭
　　薝卜同林一等香芝兰在室不知旁而今阅世如翻手防处交情有许长
　　右兰室
　　闽岭风尘旋埽空挽回春色到花丛长红小白参差见便觉丹青入手中
　　右花坞
　　曲塘如磬何曽有坐想萦山更带林花圃夜来春雨足漾舟应试一篙深
　　右磬塘
　　戯题法真师见南山斋一首
　　看山终日自夷犹清净谁如此比丘莫指妙髙南向是徳云还在别峯头
　　题敏上人隠斋一首
　　水石菖蒲真活计芒鞵不借更竒哉【借入声】山林本是君家物为【阙】　　唤去来
　　访梅
　　瘦藤扶我到溪南梅蘂含羞未入看不是今年花事嬾北人移过许清寒
　　访石林二首
　　行山不用瘦藤扶度石穿云意自徐夜过西岩投宿处满身风露竹扶踈
　　又
　　山泽形容忌太癯石林风范独何如时时賔客倾家酿个个郎君读父书
　　过梅溪省妻父臧翊善坟感叹二首
　　落磵悲泉不拟闻落平桥北路头分扬雄旧宅今安在心折侯芭三尺坟
　　寂寞松冈锁暮烟平生忠信事茫然臧孙有后真虚语伯道无儿可问天
　　和故人二首丁夘年九月二十二日梦中得之
　　平生事业较粗疎晚嵗欣陪谢幼舆林下商量好消息不须子谢交书
　　又
　　目前得巳便休休事业何曽有到头客问函山孰为一月明风静好清秋【此篇不记第二首觉后足之觉时已五鼔梦中他语皆语妙理】
　　题丁氏堂六言四首
　　妙喜何曽断取竺峰九日飞来乞与溪山暮宿都都浓翠成堆
　　二
　　杯觞竞醉羣玉衣袂常沾翠岚不怕峯前路滑石头是我同叅
　　三
　　捴是胸中描出不妨怪怪竒竒鴈荡龙湫髣髴鸾翔凤舞参差
　　四
　　翠峰欲并眉妩艳蘂难争脸红昔日寒岩枯木何如此个家风
　　题徐次游通判小隠堂二首
　　遮蔵得到中兴日觞咏仍陪小隠仙曲径画栏春防许竹花人月四婵娟
　　又
　　一时药笼召参术何事全家傍翠微勿谓小山招不出太平须要隠人归
　　金陵
　　人物风流自六朝故山围国尚苕荛只因王气奔瑶阙喷作江声万里潮
　　入灵隠寺
　　石泉苔径午隂凉手撷山花辨色香度岭穿松心未巳好闲反为爱山忙
　　登看经楼示同逰
　　昔逰曽共朱栏语斗换星移始再来料得当时楼外水有情应解作潮回
　　宜兴道中
　　客懐无事只増愁遮眼残书懒即休午醉忽惊如唤觉乱山无数满船头
　　寄题叶叔眀盛圃熈春堂四首且为他日往逰之约
　　堂前草木自争春堂上妖娆花妬人年年嵗嵗春相似不信风光有故新
　　二
　　桥当槛月平铺一色寒光玉不如桥下流泉来别壑经春緑尽可蔵鱼
　　三
　　个侬传得嘉荣唱天上偷来曲度新他时莫向樽前误客似周郎解觑人
　　四
　　吹花嚼蕊桥邉路衣袖常沾草木馨更聴緑珠三弄笛为君一洗海风腥
　　送吴兴太守行十絶句
　　人物中兴第一流论才应作富民侯帝怜玉笋班中秀合付苹花栁恽洲
　　二
　　海内文章说大门故宜生长此儿孙玉昆金友捴秀出厯块过都不足论
　　三
　　人言此邦公所私教我子弟等文师大书深刻岂足纪愿奏宣布中和诗
　　四
　　振廪巳责功及物辅藩千里实分忧尔身在外心王室咫尺应须入告猷
　　五
　　老奸屏气舌敢出雅俗雍容歌乐康五日京兆何足数三年子产转难忘
　　六
　　元丰应制规模在奕奕风流自一家词剧清新过小庾情多儿女笑张华
　　七
　　燕寝风清昼漏长愧公延我读书堂此日偶同元凯癖他年傥忆郑公乡
　　八
　　垂老何堪此别离感公情义独心知故应他日汀洲泊独立难忘捩擢时
　　九
　　鸡皮鹤发病龙钟误入林宗裁鉴中平生气概今如此自对青铜惜此侬
　　十
　　且尽离筵酒一杯贵臣宁许我重陪他时翊賛升平事赋与林下歌康哉
　　太简斋即事二首
　　太简老人家似客室中犹恨未空虚筋挛歩澁常须酒日入中昏始废书
　　又
　　晚来人报雪遮门委巷萧条郭似村自酌瓮醅能软饱借人布被得竒温
　　寄题李徳修通判宣城隠舍二首仍次其韵
　　官身寜为倦知还自忆青山对白间【白间也间连逺岫盖谢宣城诗】有月有风俱是客爱诗爱酒可能闲【风月堂】
　　又
　　性在东风浩荡邉故将诗酒作春妍渊明好客妨何事卿去教知我欲眠【秀野堂】
　　和何山捴老一击轩二首
　　扫洒闲庭无个事林间一击是何声自从当日知音后本地风光见太平
　　又
　　此地丹青画不成本无圣解及凡情道人来往风烟外不是如来行处行
　　题杨吉老知军玉辉亭二首
　　向来风月雄清地今日升平将相家自啓扉放山入使君聊欲傲云霞
　　又
　　清间宁有清如许买断岚烟入樽俎我来愁此玉辉寒要上峰头呵佛祖
　　送报宁昙老二絶句
　　白云到处有光辉江北江南一杖携妙喜风烟曽断取羊仙今日合全提
　　又
　　王家宅似江家宅草木风烟各不知王谢争墩公案在问师一笔判归谁【报宁昙老受请将入院作两絶自送之报宁在半山盖王荆公旧宅我名公字偶相同我屋公墩在眼中公去此墩当属我不应墩姓尚随公此荆公诗也公初罢相归金陵有问公动静于过客者客戯答云余不知其详但闻方与谢公争墩耳】














　　苕溪集巻七
　　钦定四库全书
　　苕溪集巻八　　　　　　宋　刘一止　撰挽诗
　　哭吴亦虚一首【用方时数韵】
　　髯吴少年日轻居驾飞黄授简千人中风流蔼东梁梗植苦不牢一朝陨清商谁者不归尽我独哀此郎人物秀且美叔夜慙龙章眼看一坏土瘗此白璧光空余百篇诗老语惊摧蔵孤儿将谁頼门戸如氷霜我非山巨源感念徒悲伤恨墨慰九泉别语尚微茫【亦虚临别属余为铭】
　　吴彦和朝散挽诗二首
　　挂冠归去何曽老贤达谁如此大夫白傅宁惟结香火季鹰初不为莼鲈岸巾扶杖方行乐防壑经丘失歩趋惆怅眼中前辈少更怜乡国后生孤
　　又
　　谈经析理老逾工家学诸郎得马融心逺自无流俗驾语真端有古人风每容晚进壶觞共尚许残年杖履同凄断松杉封马鬛不堪持酒酹桥公
　　吴公立承事一首
　　脱蜕超然不可寻了知胸次未宏深智谋谁复如樗里缓急惟思扣季心惊见丹炉无宿火欲慿辽鹤间通音邦人岂识神仙事竞挽防车泪满襟
　　徐仲常朝奉一首
　　岂弟临民契昔贤政成终是弛蒲鞭暮年三径师元亮故国扁舟老计然北陌东阡遗杖履后冈前道锁风烟郎君秀美如圭璧会有防光贲下泉
　　鲁居士二首
　　臧否何曽挂心真语自真风波谙末俗金玉见斯人大厦方巢燕新冈巳卧麟死生知是梦洒落更谁伦
　　又
　　自忝知心旧常如识面初情亲终近古识逺胜知书水宿同烟艇山行傍笋舆眼中无此老洒涕独沾裾
　　悼忠显刘公二首
　　将相开邉隙烟尘入帝州痛心惟主辱何意辨身谋义气摧山岳髙居照斗牛天令光史册为洗百年羞
　　又
　　重义何难死知恩忍自欺豫生真国士南八是男儿天地一朝黒风霜千嵗悲至今瞻拱木人口胜丰碑
　　防政大资张公二首
　　遇合时多故风云气自强补天烦大笔医国见名方恻怛忧民意殷勤荐士章可能遗一老谁复问穹苍
　　又
　　塞垒烽初息留都倚重臣奸骄隂夺气政化本如春得展中兴具宁论独病身空余门下士悲恨不胜陈
　　方秘监允迪二首
　　声名三纪在中州身到蓬山最上逰笃行岂惟今代少摛辞仍向古人求独嗟宣室催归晚不料漳濵卧病留慷慨严尤三防在暮年谁识子心忧
　　又
　　同舍西廱四十春乱离君我两身存宁惟交道全金石罕见人间此弟昆雅志泽民终莫遂微言忧国岂堪论鸬鷀渡口千峰合凄断西风泪睫昏
　　方司业一首
　　三纪飞腾近要津声名磊落动朝绅当时荐士韩安国早嵗谈经井大春芸省并逰今防在螭坳立处梦曽真蹒跚西望门生老凄断云山泪满巾
　　莫奉议一首
　　五斗难堪志愿违斜川宁与宿心期自持雪柏霜松操直到鸡皮鹤髪时身世防畨惊惧梦功名一局半残棋髙风独与齐山并他日行人口是碑
　　梅子渐朝议一首
　　世事何曽有到头此心安处便休休田园竟老陶元亮乡里谁如马少防乐施轻财知气概飞觞举白见风流吁嗟四十年前梦追怆经行泪莫收
　　叔父朝请挽诗二首
　　厉节氷霜似摛辞锦绣如诚心惟济物老眼更便书备养今谁及辞荣计未疎郎君官巳贵门戸合关渠
　　又
　　四纪儒林誉谈经我一门那知诗礼学晚失父师尊阡陌南阳旧松杉厚夜温心推寒日落泪尽晚云昏
　　詹阁学持国二首
　　元祐崇三舍词塲次第开两科逾万士一日见连魁圭璧知难售鹓鸾独晩陪乱离身巳老不复梦东台【公元祐间为太学三舍魁是嵗秋试进士公又为魁同日掲榜声喧都城】
　　又
　　至行无瑕玷今人见古人伤时心独切接物语能真丘壑寻春旧松杉堕泪新飘零一樽酒无复聴谆谆
　　贾居仁侍郎一首
　　礼乐三千字论思二十年声名江夏愧志节祖生先阅世初何有安心晚更贤对棋无复日悲涙林泉
　　少保左丞叶公二首
　　翰墨余千载哀荣付九原松杉倚幢节愁絶暮烟昏
　　又
　　文章千古事富贵百年身并世今余防如公孰拟伦轩裳清梦破邱壑此心亲叹息常编防无从举似人
　　李方叔侍郎一首
　　论议当今耸外庭英英人物照丹青文章共道追千古训诰曽看嫓六经畴昔鹓行今防在异乡薤露不堪聼老成逺矣何嗟及闻说郎君有典型
　　周元举侍郎一首
　　回翔三纪到丹泉始觉深归雨露邉黄霸声名初不减吾邱智略孰居先勤劳再见云横岭志业空惊雪满颠愁絶故山三径晚不堪持酒醉风烟
　　葛鲁卿待制一首
　　先皇隆教育师席重朝绅模楷归元礼纷纶仰大椿壮猷初未究归计乆逾真邱壑平生事何人得此身
　　又
　　论议超今昔文章适典彛老成嗟已逺后学欲谁师封域南阳旧交亲北陌悲他年门弟子下马【阙】
　　郑维心二首
　　我懐谷口孙气貌清而腴山潜三十年吐此百巻书
　　又
　　嗟哉谷口孙幻去何摧蔵骨冷归九原古意堕渺茫
　　恭人黄氏一首【方允迪秘监之室】
　　半世安贫家自宜瀛洲进退本观时随身况有居山服傍涧宁慙采藻诗案上镜奁今寂寞林间风日倍凄悲山公取友先嵇阮永愧论才得误知
　　安人陈氏一首
　　孕秀名卿族来賔吉士门夫从中嵗达家至暮年温意淡如忘物身安只弄孙镜奁今寂寞遗懿不胜论
　　孺人张氏一首
　　慈闺门浃清真意不私召臣有贤操毋得是我师家近青乌卜名传黄绢碑冯勤终贵宠他日岂胜悲
　　夫人赵氏三首
　　疏沠天潢濶天孙赋锦裳佳祥来吉梦淑徳旧休光同室中兴日唐家异姓王长人勋业茂恩泽未渠央
　　又
　　曽谓闺房奥忠诚意有加相夫惟以义体国乃如家天上期何近人间日易斜纶言知甚宠谁为寄云霞
　　又
　　帝胄恩荣久夫人独俭勤仁心见舆诵孝行溢前闻畴昔牛眠地而今鹤吊坆家声应更好少长捴能文
　　沈夫人二首
　　婉娩闺门秀安贫六十春相夫惟礼义玩意独清真蜀道灵归逺吴山兆卜新哀声传北里凄感路傍人
　　又
　　盛徳髙门阀荣光动里间如符偕老愿端【阙】此时悭幼妇辞新刻仙逰梦莫攀吁嗟袆翟贵不立内朝班
　　俞居易阁学二首
　　事业更中外论思契冕旒年虽濒钓渭志不在封留慈爱平生念欢愉末路收遥知谢公客挥泪过西州
　　又
　　奕世论交地红花巷陌春【仆所居旧称红花园】扬雄一居宅晏子百年隣逰倦归相踵身闲意更亲那知从此别老涙损天真









　　苕溪集巻八
　　钦定四库全书
　　苕溪集巻九　　　　　　宋　刘一止　撰防　防问
　　试馆职防
　　对天下之事形虽不同而其理则一所为异者患在不得其要茍得其要而持之若举目而提其纲挈裘而振其领也夫何故原其所始要其所终归而已矣是故有难易之说者其形也无难易之说者其理也世之说曰创业诚难守文不易而后之议者又以中兴为尤难且天下草昧羣雄竞逐攻破则降战胜则取兹创业之诚难富贵则骄骄则淫淫则怠兹守文之不易中兴之事则兼而有之此所以为尤难故曰有难易之说者其形也天之所以授人主者非以其人心之归耶人心所在天命随之书曰天视自我民视天聼自我民听又曰民之所欲天必从之然则理之所在在不失人心而已矣故曰无难易之说者其理也尝谓天之废兴犹一身之安危其所以扶衰而已病者亦不异顾医何如耳明者见形色于未病之先故为之也易昧者究脉络于巳病之后故为之也难夫医国亦然上有粃政下有幸民本末舛逆首尾衡决凡可以驯致败乱者皆病也昔贾生当文帝治安之时痛哭流涕以为深忧其说以诸侯势强为病肿夷狄嫚侮为病痱盖未形而见之然生自谓医能治而上不使者顾元气未大损也形脉病而元气存则文帝不用贾生而生之说虽騐于后国终不亡如其不然生且望而去之矣又奚以痛哭流涕为哉故医国者必视其元气存亡多少为决所谓国之元气则民心是矣夫谓之中兴则国既病矣既絶而复蘓矣然先世之徳泽在于人心者岂遽亡耶故愚不敢以为甚难而不为者有可因之势数也自昔所谓中兴之君多矣然未甞无可因之势周之宣王也汉之光武也唐之肃代也晋之元帝也此明问之所及也其一时将相在宣王时则有若仲山甫在光武时则有若邓禹元帝则有王导肃代则有李郭君臣之间所以扶持颠危恢复大业顾其事不同而其势则皆有所因何也三代而下享国之尤长者莫如周周自后稷始封于邰再传至不窋而失其国公刘继之改修其政去邰而国于豳又九传而至太王獯鬻迫之去豳而国于岐文武继之遂有天下又九传而至厉王犬戎迫之失其大业宣王继之内修政事外攘戎狄而周室中兴焉三代如周无以加矣然失国者再失天下者一或迫于獯鬻或迫于犬戎然而不亡者岂世世修徳在人心者固耶故山甫之所以辅其君者虽不多见于经凡宣王之所以劳来安集其民与修政事攘夷狄之实盖山甫出将入相之力也汉纪二百而中絶然髙祖开基规模逺文景继之以徳化民敦本节用轻徭薄敛所以结民心者厚矣当时未见其效也至强臣擅命国纪已絶天下之心犹惓惓焉思汉不忘则泽之入人心为何如哉光武之初百姓见司官属且驩然相庆以为不意复见汉官威仪则是思汉之心既久而未忘也唐自髙祖起义兵既消羣盗太宗继之修教化眀政刑以府卫养兵以口分世业授地以租调任民百姓安业为日久矣贞观之治比隆成周又开元二十余年之间天下熈洽外户不闭行粮不费则泽之在民心固深安史之乱虽生于所忽而肃宗以太子起灵武代宗以广平王相继靖难克复西京再安社稷当是之时功归郭李不可訾也宰相如苗晋卿裴冕辈何能为哉然则宣王也光武也肃代也席祖宗之世徳而兴者也若元帝则不然愍懐之难晋祚既絶元帝以琅琊王渡江承孙氏累世之旧皓首淫虐失民而司马氏之徳泽亦未有以结江左之心故愚以王导佐元帝之兴为尤难然所恃以兴者何也中原之毒方炽而人心易收也观导等请用顾荣贺循等谓之以收人心则亦不可谓无所因矣呜呼羯胡乱华生民涂炭导之佐元帝也宜若捕龙蛇格虎兕不得斯须暇也顾乃开设学校賔礼贤才措事业于雍容谈笑之间其后谢安为相亦以雅量镇之议者讥其以清谈废务浮文妨要终不为变此两公者岂智识有不及耶意当是时中原方乱人心虽曰易收亦或易危未容以威猛胜慴之也然江左立国既不能与周汉并隆又不若肃代之能克复旧物岂其世徳之厚薄异耶故中兴之功或系之将李光弼郭子仪是也或出入将相之间山甫邓禹是也然议者谓再造汉室禹为元勋岂耿贾吴祭之徒卒不敢与之齿耶自冯愔之叛禹之威望亦少损矣然而功不减焉何也关中天下之根本且汉之旧人心之所依归者也萧何任关中之寄以基帝业为时宗臣则禹之功独髙者亦岂以关中之重为能佐佑中兴耶洪惟我宋之兴为民立极拨天下之乱而反之正人心乐推神器自至卜宅梁汴之间非有太行孟门羊膓伊阙以为塞非有洞庭彭蠡沔川汉水以为池立国百七十年无一日犬吠之惊其所恃以爲强且固者人心而已故祖宗以来所以养元元甚厚而徳泽渗洒在人膺肺间虽千万年不忘也承平既久衅生邉隅逺人犯顺躏蹂京邑于兹六年矣圣主忧勤夙夜图回事功阅日既久未见赫然振起之象然有志之士愿有献于上者亦以人心未忘有可用之势而巳今眀问以四代任人之方与其将相救时之得失孰可以为法于今且在当时有遗憾而可为后世鉴者颇使论之愚固论其略矣抑复深维天下之事所以不克济者患在于不为而无患其甚难故圣人畏无难而不畏多难以其因难而能图也又况祸福倚伏之理为未易料者昔吴王夫差既胜齐伍子胥曰天之所弃必骤近其小喜而逺其大忧使吴不得志于齐而以觉悟王心吴国犹世今天禄亟至是吴命之不常也未防吴果灭于越吴人侵楚入郢楚人大惧令尹子西独喜曰乃今可为矣夫战胜人所喜也而以为大忧防败人所废也而以为可为则是祸福倚伏之理果不可料而不可不为者也如其不为而俟天命之自回人事之自正敌国之自屈盗贼之自平庸有此理也哉愚愿圣主与二三大臣蚤夜以思凡可以收人心而服之者悉举而行之于此有二说焉人主忧勤寅畏天命侧身修行罔敢暇逸然后能服人心宣王之事是也大臣至公黜陟眀允选用羣才皆从人望然后能服人心王导之事是也虽然用贤不可不尽去邪不可不力何则贤者之于君也以礼进以义合所言而从则将继此以进其所未言所行而信则将继此以勉其所当行茍有疑焉则亦已耳以邓禹之智略而遇光武之君受任之间犹有所媿而况其他乎君子小人之不相容犹氷炭之不可同器而处也君子得位则斥小人小人得志则害君子此理之必然者也甞怪光弼之勋业若此而不肯离军中君臣之间不能无疑代宗虽厚抚其母终不一至朝廷岂以谗邪之人为可畏耶光弼且然而况于余人哉故曰用贤不可不尽去邪不可不力也然则在当时有遗恨而可为后世鉴者此欤呜呼君子小人不可不先辨也君子阳也小人隂也犹人之身少壮则多阳非无隂也隂不能胜阳而反制于阳老耄则多隂非无阳也阳不能胜隂而反制于隂方天下盛时固多君子及其久也听用原情之术不至浸淫至于衰小人者以类至而日胜以至于无君子则亡矣故善养生者求所以辅阳而消隂善医国者求所以进君子而退小人顾中兴岂难哉惟上之人勉焉若以为甚难而不为则愚不知也谨对
　　平江试院问防
　　问文者贯道之器道有升降故文有变革虞夏商周之文均于言道而体则三变曰浑浑也灏灏也噩噩也典谟训诰誓命存焉可得而知其辨与自汉至魏辞人才子文体三变曰善为形似之言也长于情理之说也以气质为体也诗赋纪传书檄论賛存焉可得而知其辨与终唐之世文之变亦有三饰句绘章则王杨为之伯崇雅黜浮则燕许擅其宗嚅哜道真涵泳圣涯则韩愈倡之栁宗元等和之今其文具在可考而知不识所谓文之变者其必因时而变欤因人而变欤抑时与人相待也且所工又有所拙所长必有所短其在一时孰得孰失孰强孰易孰同孰异书曰辞尚体要语曰辞达而巳矣虞夏商周之文虽不同皆不害为辞逹与体要欤汉魏及唐又何如哉顾必有能臻是者赫然与诗书表里焉不诬也诸贤致力于斯文久矣试摭其实为有司论之无以汉魏而下为区区不足道也
　　临安类试所防问
　　问盖闻为治之道必由于人才用才之术莫先于人望人望所在民心归焉昔者晋悼公即位于朝始命百官而用赵武祁奚等六官之长皆民誉也晋国所以复霸元帝渡江王导劝用贺循顾荣辈以收人心羣才并至江左以之中兴岂中兴复霸之功必待是而后立且其人之事业果有异于人耶抑用此以为收人心之术也汉髙帝以马上得天下所用皆丰沛故人鬻缯屠狗轻滑之徒有所不择所过郡邑询问贤豪及于麾下骑士甚者登坛拜大将而一军皆惊恶在其为人望也哉至光武则小异其所与共起南阳者固多一时亭长县吏及天下稍定以厚礼聘严光以三公起卓茂特见尊宠则又或以人望为重此其故何也或曰创业中兴其事不侔顾理势不得不然诸君讲眀于人才之说宜有日矣今圣天子乐闻之并陈于篇以俟采择









　　苕溪集巻九
　　钦定四库全书
　　苕溪集巻十　　　　　　宋　刘一止　撰讲义
　　下武
　　经纬天地曰文文所以立徳戡定祸乱曰武武所以济功以武继文者以功济徳也周家之兴太王肇基王迹王季其勤王家文王克成厥勋非无功也以徳为主武王于此将以昭三后之功顾必有圣徳然后能集天命则功不期昭而昭矣大明之诗曰文王有明徳故天复命武王此诗曰武王有圣徳复受天命然则天命所在在兹徳也所谓徳者宜若在我而诗以谓天之复命武王乃自于文王之有明徳何也盖天方授周则世有哲王以相纉述克就大业岂人之所能为哉诗曰笃生武王保佑命尔燮伐大商推本言之则武王之能昭先人之功也抑天而已哲者知之加乎人主所为不如是不足以昭徳塞违临昭百官也先王以是造始后王以是续终故曰下武维周世有哲王也书曰兹商多先哲王在天所谓在天言其神也于三后言在天则知武王所以配之者以圣徳而已惟武为足以继三后之文惟圣为足以配在天之神故曰三后在天诗言命此文王于周于京则天为将命文王君天下于周京之地武王之作镐京于是配行其徳焉故曰王配于京夫孝者善继人之志善述人之事曰世徳作求者盖作而求先王之欲善继志者也曰昭哉嗣服善述事者也书曰其在四方用丕式见徳老子曰常徳不式为天下式君人者孰不欲天下之丕式哉上无以配天命则下无以立信于民下无以立信于民则欲其式之也难矣故曰永言配命成王之孚成王之孚下土之式孝子不过乎物所谓则者性之物则而已故曰永言孝思孝思维则曰媚兹一人则道足以媚上下曰应侯顺徳则徳足以应民物易曰天之所助者顺也人之所助者信也履信思乎顺是以上天佑之武王所以得天人之助者以此而已夫然故百姓与能而天降之福焉非徒与之又将来贺非徒贺之又将奔走而佐助之曰昭兹来许则许其能昭先人之功焉百姓与能者也曰于万斯年受天之祜天降之福者也曰受天之祜四方来贺非徒与之又将来贺者也曰于万斯年不遐有佐非徒贺之又将奔走而佐助之者也孟子曰得道者多助失道者寡助多助之至天下顺之况其近者乎寡助之至亲戚畔之况其逺者乎呜呼昭先人之功至于四方奔走而佐助之斯真有道矣验于诗书以四方则无思不服以诸侯则不期而防鹰扬之师起于渭濵献獒之贡及于西旅微卢彭濮称戈而辅九夷八蛮通道而至侯卫骏奔而奉祀巢伯来朝而向方则其奔走来佐可知矣窃尝原诗之意所以臻此有两言焉哲见于外孝存诸内而已何以言之自昔创业守文之君未有不本于哲世有哲王非特周也酒诰曰在昔商先哲王迪畏天显小民经徳秉哲无逸曰自商王中宗及髙宗及祖甲及我周文王兹四人迪哲然则其来尚矣于此欲以昭先人之功顾非哲不能也中庸曰武王其逹孝矣乎又曰武王纉太王王季文王之绪壹戎衣而有天下身不失天下之显名尊为天子富有四海之内宗庙飨之子孙保之于是诗见焉然则得天与民顾非孝不能也不然是诗何以首言哲王屡言孝思也哉
　　立政
　　明王立政不惟其官惟其人则政之所由立也无他道焉得人而已是道也三代共之莫不皆然而周公于成王又告戒熟复若是其至者以用人之际不容于或失也国之强弱以之国之治乱以之国之兴亡以之然则如之何亦曰审择而已审择之要必自近始王左右之臣其近者也所谓左右之臣者常伯也常任也凖人也缀衣也虎贲也常伯庶官之长所谓在位者也常任任事之臣所谓在我者也凖人非伯非任王所取以为凖者也缀衣则内侍之类皆举矣虎贲则外卫之类皆举矣是五者宜王之所尤审择而周公之所当先告也故曰王左右常伯常任凖人缀衣虎贲抑尝观夏之事矣宅乃事宅乃牧宅乃凖所谓三宅者是也抑尝观汤之事矣用三有宅曰三有俊者是也以夏商之事为未至也又以文王武王克知三有宅心灼见三有俊心告焉所谓三宅者居常伯常任凖人之位而既用者也三俊者有常伯常任凖人之才而将用者也在夏之君则居之而安矣故曰宅乃事宅乃牧宅乃凖其商之君则用之而就其事称之而就其才矣故曰用三有宅克即宅曰三有俊克即俊在周文武则又能克知灼见其心故曰克知三有宅心灼见三有俊心所谓强弱以兹者何曰古之人迪惟有夏乃有室大竞则以无其人为不竞也非强弱以之乎所谓治乱以兹者何曰其在商邑用协于厥邑则以无其人为不能协厥邑也非治乱以之者乎所谓兴亡以之者何于文武曰以并受此丕丕基则以无其人为不足以共兴起也非兴亡以之者乎强弱也治乱也兴亡也其因则人而其成则天得天在乎得民得民在乎得贤故夏之尊帝商之丕厘周之钦事皆以有是三宅三俊而得乎民得乎民盖所以得天也非特左右之臣也自王庭以及乎都邑之臣自诸侯以及乎夷狄之官皆以得人为本自三宅至百司庶府王庭之官也自艺人至于尹伯都邑之官也司徒司马司空亚旅诸侯之官也夷微卢烝三亳阪尹夷狄之官也内之王庭外之都邑逺之诸侯又其逺之于夷狄皆得常事之士以充其任此文武所以并受大业之基也三代之政皆以得人为本则为成王以继其后者当何如哉益求人以自辅而已故以庶言庶狱庶慎则戒之以思成徳之彦于立政立事则戒之以其惟吉士又戒之以克用常人然后内足以相国家而成文武之业外足以诘戎兵而陟夏禹之迹也然既曰成徳之彦矣既曰吉士矣又终之以继自今立政其惟克用常人何也是篇语名官之意皆取其有常徳焉曰常伯常任凖人则非有常徳之人不可以居是选也常之为义大矣哉荀卿论曰天有常道矣地有常数矣君子有常体矣君子道其常小人计其功中庸曰庸徳之行庸言之谨有所不足不敢不勉有余不敢尽皆取诸常也恒卦之象曰雷风恒君子以立不易方至于不恒其徳或承之羞则其失见于九三常有之次五曰天地之常君臣常也至于月不常臣失幸也则其咎见于次曲都人士谓有常以齐其民常武言有常以立武事语曰人而无恒不可以作巫医缁衣曰人而无常不可以为卜筮然则取诸人以立政也其可以无常乎曰吉士曰常人其揆一也此篇曰庶常吉士臯陶谟曰彰厥有常吉哉则知吉士未始不有常徳而常徳所以为吉士焉耳虽然得常吉之士矣有一憸人间之则政亦无自立焉是书告戒尤详于君子小人之际曰用憸人不训于徳是罔显在厥世又曰其勿以憸人又曰时则勿有间之言憸人不容有也盖君子小人并立于朝廷之上而小人者以其类至矣此无他君子之道刚小人之道柔君子未尝谋小人小人必谋君子也夬之为卦以五阳决一隂故曰夬决也君子道长小人道忧也夫以五君子决一小人不曰小人道消者小人之道不得行焉非无小人也小人之道消也在泰之时上下交而志同虽有小人恶得行其道哉若乃君子乘小人衅则小人之道忧而已矣惟其有忧则将谋之虽以一小人之寡或能为众君子之害正复有待焉耳此所以不容有也故曰勿有间之
　　说命下
　　自王曰来汝说以下髙宗以师道命傅说自说曰王人求多闻以下傅说以学告髙宗自王曰呜呼说四海之内咸仰朕徳以下髙宗知说所以教而更命之说拜稽首曰敢对扬天子之休命则傅说知髙宗所以命而终成之也君奭曰在武丁时则有若甘盘则髙宗尝学于甘盘而不终其业矣无逸曰旧劳于外爰暨小人作其即位爰知小人之依则遯于荒逺而险阻艰难备尝之矣其所以有望于傅说者盖困而知学焉酒醴不能自发有以发之者麴糵也犹才不能自逹有待于逹之者欤羮不能自和有以和之者盐梅也犹徳不能自成有待于成之者欤曰交修予罔予弃予惟克迈乃训则许之以受教而不拒也说于是乎可以语学学之道莫先于求多闻求多闻所以学古也不通于古则处经事而不得其正莅变事而不知其权亦恶能有所建立哉非特不足以建立抑将坠先王之绪而不克永久也故曰王人求多闻时惟建事学于古训乃有获事不师古以克永世匪说攸闻惟学则知道知道然后乐循礼故曰逊志学如不及犹恐失之故曰务时敏学自外至故曰厥修乃来至是则日知其所亡月无忘其所能故曰道积于厥躬不足则学有余则教故曰惟斆学半记曰教学相长此斆学半之谓也始于学终于教学不可已也故曰念终始典于学积善在身犹日长加益而人不知故曰厥徳修罔觉汤之于伊尹学焉而后臣之故不劳而王然则髙宗之务学可不以成汤伊尹之事为监乎则说当式克钦承以辅王之学非特克式钦承也又旁招俊乂列于庶位以成交修之志焉髙宗于是乎知识所以教而更命之所以更命之者先正保衡俾厥后惟尧舜悯一夫之不获其自任以天下之重如此又其效至于佑我烈祖格于皇天则今安得有愧于是乎罔俾阿衡专美有商克绍乃辟于先王永绥民则非特说无愧于阿衡我亦无愧于先王矣是乃说所以教而欲成之之意也故曰敢对扬天子之休命窃尝论之事不可以不师古茍师古不可以不务学茍务学不可以不隆师古之贤君所以能大过人者无逾于此三言者矣且君之于臣也岂特臣之而已哉有不得而臣者则友之费恵公曰吾于顔般则友之矣王顺长息则事吾者也有不可得而友之者则事之子思曰古之人曰事之云乎岂曰友之云乎曰事者师焉而已矣经曰能自得师者王谓人莫已若者亡传曰其君贤君而有师者王其君中君而有师者霸然则固不可以无师也黄帝学于务成禹学于西王国汤学于伊尹文王学于畴子斯武王学于郭叔周威公学于寗越齐小白学于管仲魏文侯学于子夏晋献公学于祖朝燕昭王学于孙膑何必髙宗古之人皆然至于功徳有逺近成就有大小所学有贤不贤则系乎人而已然则固不可不学也尝观尧舜之为君禹臯陶之为臣都俞吁咈共济于一堂之上宜必有甚髙难行之法度不可逮及之谋谟更新一时焜燿来世不然何以得圣君贤臣之名于霄壤间哉及考书之所载不称其能作古而称其能稽古曰若稽古帝尧曰若稽古帝舜曰若稽古大禹曰若稽古臯陶君臣之间皆称稽古焉然后知虽圣帝贤臣未有不本于师古所谓学者学此也所谓教者教此者也诗曰不愆不忘率由旧章书曰无作聪明乱旧章然则事不可不师古明矣由得师以务学由务学以师古以至于建立无愧乎先王此髙宗之所以为贤君者也孟子曰大有为之君必有所不召之臣欲有谋焉则就之其尊徳乐道不如是不足与有为也呜呼所谓大有为之君盖不世出然而无是君则已茍有是君未有无其臣焉此殆若符契之合故曰必有所不召之臣髙宗即位之初精诚感格梦赉良弼得说于傅岩置说于左右以版筑之贱位冡宰以人臣之卑处师道君任之而不疑臣居之而无畏此非有神契黙会恶能臻于是哉文王之得臧丈人髙宗之得傅说原其遇合盖有异于人矣宜其相得之深无所疑畏焉然说之始对髙宗曰畴敢不只若王之休命者彼以臣之事责我也卒曰敢对扬天子之休命者彼以师道望我也谓之对扬则若与为敌焉有道之士处辞受之间无可茍也且当其任不辞其责有是实不辞其名孟子之于齐王且将以师道自居也而况有髙宗之君乎汤之于伊尹学焉而后臣髙宗之于说臣焉而后学其事虽殊然其成功一也
　　苕溪集巻十
　　钦定四库全书
　　苕溪集巻十一　　　　　宋　刘一止　撰状
　　与越帅议讨杭贼状
　　某窃闻杭州兵士闭城门夺守帅杀监司纵火大掠继闻阁下遣卒徒数辈入贼招谕晓以祸福且令出降使者再往返贼辞卑屈而未决彼自以罪大不宜遽出入窃大府子女玉帛之欲未厌于其心彼非不知吾帅治吾州如古人御军士有恩信劳来衣食之甚厚也盖势穷力屈而后降耳日者又闻阁下以为贼不足平方将发属郡之兵自将往讨絶江济师某窃疑之或曰信也或曰兵家固有先声后实此殆为先声者耶或曰阁下谋府靓深非吾徒所能料也然不然未可知也且贼夺守帅杀监司变之大者阁下受朝廷之寄当一面之重讨之宜也頋未知所以讨之之防安出耳自军律废弛吾州之兵与属郡之兵其旧存者骄肆狠悖犹杭之兵也然今日之势在彼为死士在我为骄卒彼一以当我百若新募之兵又率皆田野之人未尝阅习姑使带弓剑执旗纛以守郛郭絷犬豕而蒙以虎豹之皮一露爪足彼则咍之矣又杭起自江而济有二道曰西兴曰渔浦率皆背水未见其有异也夫两军相拒于平原敌向水我背水且不可况背水而攻人之城哉此兵家所谓危道也某愚见以谓莫若招衢婺温台等州之民居山谷间号为土豪者假以官称诱以厚赏使募鎗杖手择精鋭数千选将统之取道由富阳以进并山遵陆而无背水之窘又檄浙西诸郡兵尅日俱集民出其左浙西兵出其右贼势穷迫必靣缚出降借令不如所欲在吾州固未有患也某愚陋诚重守帅之出譬如将百万钱与人博必三复投之若悉举而大投有不胜则无继矣兵家顾岂有必胜之理哉方今国威未振民卒幸乱旁近窃发者非一吾州之氓以帅为命今举一路之兵自将以徃不顾其后以我之百当彼之一而又履兵家之危道诚恐非徒不足以靖乱抑有不可知者昔魏遣太子申自将攻齐过外黄外黄徐子劝太子还既而曰彼劝太子战攻欲啜汁者众太子虽欲还不得矣伏望閤下熟计而审处之无为欲啜汁之人所诖误也某越职妄议罪在不贷然今日之事非常事也輙冐昧以献无任懐惧之至
　　劄子
　　论侥幸之门不塞
　　某尝闻朝廷之患在侥幸之门不塞侥幸之门不塞由至公之路未开好恶以是屡移纲纪为之浸弛数十年来奸憸显行蠧百出职此之由所頼以救世者在大贤君子居上而力持之如其持之不力则至公之路必不开侥幸之门必不塞抑恐有以召之也其请言一二事祖宗以来人材进用非功徳盛大才能超异未有遽至显要者大抵由外以及内更歴既熟且须以嵗月之乆始见选除今也内为省郎外为监司有未歴二数考者侥幸之徒殚竭日力奔走求合不复知分守之可安不曰有以召之乎入仕之初必由铨选其来乆矣今也后进少年仅得一官即以防部为辱夤縁请托求为王官次则辟举往往得之求而不得其路自塞求而得之何病而不求不曰有以召之乎中外百职初无异才今朝廷之士入而不出服职在外者虽有异能显効不见召用间有召者则羣起而诋之恐其妨已进也两途既分向之乐事劝功者且化为茍简矣不曰有以召之乎亲防而夺情从仕者盖士之所不忍而朝廷非军兴抢攘且其人才实足以当重寄者不轻为此举也异时虽迪功郎之防亦起复为州县官甚者有亲防未絶而先期求起复今此风未尽革也特假从军之名以为出仕之地耳故士之无耻者不复安于执防不曰有以召之乎事之可言非特此数者而已某窃谓救时之莫先于至公行此一言疑若不难且其事若迂缓非所当急也然而理有必至者公道行则好恶明好恶明则赏罚当赏罚当则吏各尽其能而贤者乐出为用贤者乐出为用则内治举而外侮销矣在今之日恢至公之道而力持之岂无望于大贤君子也哉然以此属相公者非特某也干冐钧严无任恐惧之至
　　论増立岳祠之
　　某窃惟亲民之任祖宗以来实重其选故于选人改官亲御便殿临轩阅实然后授之利害在民不敢轻也伏见近者朝廷増立主管岳庙之格又有额外特差所以矜恤流寓及乆于铨曹而不得调者徳已厚矣然选人未仕志在便私往往求之在今日固未有患更一再任夤縁请托荐举及格则改官亲民矣且所谓主管岳庙者名为出官实不任职亲民之任其可使未尝任职者为之乎诚恐遗患乎他日之民甚大有不得不虑也某愚意欲望朝廷详酌令吏部立格应选人自出身以来未曽歴州县官终满一任者虽考第满之荐举及格并不许改官其京官出身开陞亲民资序者准此不惟有以仰副圣主忧民恻怛之意亦所以成就人才稍令更歴习熟见闻他日任使有大于亲民者要自此始也
　　论移易县令
　　某伏覩绍兴五年三月二十四日指挥江南东路漕臣申请契勘本路知县内有庸懦不可倚仗之人縁别无罪犯难以按黜欲乞许于县丞及监当幕职官内诸司公共选有风力才干之人两易其任各不理违阙奉圣防依又绍兴六年六月七日臣竂上言欲乞申敕帅守监司今后县令之庸懦不才者依法移易之此殆以在外之职号为最难且切于民之利害者莫如县令故假监司之权得以察其能否而易置之甚盛徳也然某之愚见以为尚有可议者人才有能有不能事任有剧有易能者处其易不能者治其剧则称职者鲜县令之才既不多得则莫若移易而不能治剧者亦未为弃才又无罪可书遽加以庸懦不才之名则是无用于世茍蒙此羞虽易以他职其尚肯复自淬励以求称职耶自古圣贤未尝敢以通才望人特曰因任而已谓之因任则随其才之短长而审处之彼善于此可也故自元符以来立法止曰知县有繁简虽易监司察令之能否许随宜对换而不以恶名加人非特出于忠厚抑利害之实不在于此欲望朝廷更赐详酌遇有移易许止言某人长于某事宜处某职乞相对换其余依绍兴五年三月二十四日指挥庶防人人感奋以赴事功民受实徳某愚陋僣言无任恐惧之至
　　论财用
　　某尝观唐史称刘晏敛不及民而用度足初未之信及考其所以致之之术大抵笼商贾之利而归之公上以供赀用故科敛不及于民且山泽之利在商贾乆矣当天下太平无事时固未尝较官取之薄商贾得之厚以其利厚故奔走之而不以为劳不幸有军兴之后用度日滋将取之于民则民力有时而且仁君之所不忍不然又不知计之所出当是时也岂可坐视商贾获甚厚之息而不自为计耶晏之领漕事也常募善走者置递相望探报四方物价低昂虽逺方不数日皆达使司食贷轻重之权悉在掌握又于诸道置知院官每旬月具白州县雨雪丰歉之状丰则贵籴歉则贱粜咸以谷易杂货供官用及于丰处卖之应民之急公务交裕其用盐法不但转鬻商人而已又官自运载于乏盐州县鬻之官获其利而民不乏谓之常平盐事类此者不一是以正元之间虽遭变故而国用不匮户口蕃息由朝廷能尽晏之才使得专制故其效如此某以为今日之事莫若选择近臣之通晓财利者于濒江要便处置司聴其自辟官属专制国用仿晏之意逺近移易贸迁有无悉从便宜勿拘之法得尽其智能庶防利入之源浸广有以佐军需而寛民力伏望朝廷详酌施行
　　论私贩茶盐
　　某窃见私贩茶盐者皆不逞之人平时贱买贵卖于乡村往往家至户到不容其不受而畏法者稍不从必懐私憾他日或败置于有司乃妄通豪民及素所雠者傥或不能为狱吏者必讽其为之盖利豪民之赴狱而有所求索也及已断罪追纳赏钱或无所出则又妄均摊于平人所至官司虽知其诈例皆容之恬不为怪重使良民被害欲乞自今后因茶盐干连无实状之人不许留禁止令知在供证其犯人果无财产可以充赏不得乱有均摊止监邻保备还所赏狱吏絶于觊望罪不及于无辜且邻保者必加互察不容其私矣伏望朝廷详酌施行
　　上殿劄子
　　臣窃惟天下之事下合人心上合天意中合大道者惟有一言曰公而已矣老子曰容乃公公乃王王乃天天乃道盖混而为一非容不能公三公之称谓其容而能公也王训大王者之称谓其公而能大也则是公不可不与王同徳王不可不与天同道此天下之至理也臣窃观陛下自临御以来于天下之事未尝容心于其间大臣以为贤则进之台谏以为否则退之与政事之因革羣臣皆以为可则审察其言而罢行之可谓至公而无私契天合道者也然而身为三公不知与王公徳者非一日矣已所好者与之虽愆于理而害于事者弗非也已所恶者夺之虽才有堪于用者弗取也议有当于人心者弗行也夫如是则政事安得无疵纇民安得不受其患哉惟公也故贤者愿立于王之朝而不肖者退聴而革心道徳所以一风俗所以同上无粃政下无幸民内治之所以举逺人之所以服夫所谓公者一言而已矣见于利害能如此此其故可不审耶臣愚欲望陛下诏执政大臣諌官御史与百执事咸体上心刬除习宏开正路终始惟一则治道之隆三王可四五帝可六天下廓廓乎其无事矣取进止
　　又
　　臣窃惟为政之要莫切于救事之者固非一端而尤以人材为急自古人主所与共天下之治者未尝不属公卿大夫士必得真材实能列于庶位徧为吾用犹惧有阙比嵗以来乃或不然举所谓材能者皆斥而去之事孰与济人才沦落莫甚斯时迄今垂二十年稿死寂寞之濵者不可胜数矣其幸而未挤于沟者于今亦无几人可胜慨叹昔人或以十年不调白首为郎尚痛恨其不遇方之斯时犹未为失其所也臣以衰晚误膺简召自揆庸虚岂有深谋秘画可以仰裨日新之政惟有振滞潦之失説愿以为陛下深诏大臣搜举向来摈斥委弃不用之士取其尤者越次防擢必皆仰戴防徳益输忠荩于以共成治道实非小补惟陛下留神财幸取进止




　　苕溪集巻十一
　　钦定四库全书
　　苕溪集巻十二　　　　　　宋　刘一止　撰劄子
　　上殿论用君子小人之説
　　臣闻天下之治众君子成之而不足一小人败之而有余何者君子虽众其道则孤小人虽寡其势易蔓君子之忧在于天下国家小人之忧在于一身君子之于法度纪纲必欲正之故为之也难小人之于法度纪纲必欲乱之故为之也易自古圣贤之君未尝不欲近君子而逺小人也小不加察而小人已至故立政之书曰继自今立政其勿以憸人其惟吉士又曰时则勿有间之所谓间之者非君子小人并进也众君子而一小人亦足以为间而败政臣请以易之説明之夬之为卦以五阳决一隂阳为君子隂为小人故系辞曰夬决也刚决柔也君子道长小人道忧也夫以五君子决一小人不曰小人道消而曰道忧何也盖上下交而志同如泰之时然后小人之道不行若乃以五君子临一小人徒能使之忧而已矣惟其有忧则将图之无不至矣恭惟陛下躬天纵之圣懋日新之举通达古今洞照治体日者好恶既明黜陟既允矣臣犹以是为言者诚以事之防防小不加察则小人者乗间伺隙而入其害至于败政不可不惧也臣以一介之贱骤对清光谓天下事尤急于君子小人之説故首用为献伏惟留神幸察取进止
　　论人主不惮改为
　　臣窃观自古人主处非常之时建非常之业谋无遗防事靡不济者无他焉机变敏速不惮改为而已臣请以汉髙帝之事言之始髙帝聴郦生挠楚之计封六国后且将刻印付之闻张良之説旋悟其非亟命销印羣臣劝都雒阳议既定矣闻娄敬之説即日徙都何其易改耶处非常之时建非常之业不得不如此也方今盗起中原四郊多垒军旅荐兴国用耗竭可谓处非常之时矣陛下所与羣臣早夜图维者无非安朝廷定社稷弭难销兵足国裕民之事可谓建非常之业矣然而机事之来间不容髪谋不能皆宻也知其疎则改之举不能皆当也知其非则改之机变敏速正在此耳臣伏覩陛下近降诏防以谓承中否之运不啻创业之难自非陛下既知其难聡明宏达思虑至到恶能知其难若此哉臣谓陛下既知其难则当以前古创业之君如汉髙帝者为法凡羣臣论议于前陛下固当审思然知其可用则敏而行之无惮改作如是乃可以济功如其循习拘挛若可若否则虽平居闲暇且犹不可况今日之事哉伏惟留神财幸取进止
　　论人主力行果断
　　臣闻之书曰非知之艰行之惟艰又曰为治者不在多言顾力行如何耳盖自古有为之君未尝不慨然欲闻天下之言而求其利害之实也既闻之则安之乃不果于行者往往皆然此无他疑似之论有以惑之且不能自克故也恭惟陛下悯宿蠧之未除念頽纲之不振政烦民困用广财殚申诏大臣置司讲究凡不可于民而害于政者皆罢行之徳意至渥也然曽未闻有所施行臣之私忧过计頋恐有以疑似之説欺陛下之聴者曰茍如此将失人心矣臣故欲为陛下言之夫所谓失人心者惧刑政之苛虐赋役之猥多失百姓之心也惧好恶之不公赏罚之不明且失士君子之心也若皆无是则所失者小人之心耳失小人之心而得百姓士君子之心又何病焉臣愿陛下当今日之政宜审知其利害所当罢行者断自圣心勿贰勿疑庶防速见成效而事之委靡不振者伏惟留神幸察取进止
　　论尚书六曹及百司法令之
　　臣愚不自揣防恩擢寘台察之司伏见尚书六曹下逮百司比所用法令初无画一之论类以人吏省记便为与夺盖法令具在奸吏犹得侮之今乃一切聴其省记顾欺何所不有欲与则陈与例欲夺则陈夺例或与或夺在于其頬其患可胜言哉陛下圣明灼见此尝降处分令左右司郎官以其省记之文刋定颁行然左右司职事号为最烦窃恐于此不能专一无由速得成书臣愚伏望圣慈持降睿防改送详定一司勅令所立限刋定镂板颁降内吏部条法最为急务乞责近限先次施行庶防杜絶奸吏弄法受贿之天下幸甚取进止
　　论令监司守臣各举所知
　　臣窃惟在外之官赋政烦剧深察民隐莫急于县令总按羣吏风动列城莫要于监司二者不可不择明矣臣谓朝廷有选择之名无选择之实何也陛下圣徳隆寛忧民深切顷降诏防令内外侍从官各举材堪县令者二人谓县令不可不择也然臣尝得其所举之目而询求之十不得一二又除用监司率以他才有殊不晓政事者如此尚可恃以为治乎臣故曰有选择之名无选择之实也臣愚欲望出自圣断令诸路监司列郡守臣各举所知曽任县令民所便安有显効者一二人条具以闻无其人则阙之遇监司有阙者择所举之人防而用之以示褒宠其误者坐以欺君防上之罚天下岂有能为县令而不能为监司者乎审如此可谓两得之矣陛下垂意人材自小官识擢任用者多矣独未闻防一循吏而骤用之此疎逺之臣所以不加劝也黄霸以治郡有称入为三公今以良县令为监司不亦可乎伏惟圣慈特赐详酌施行取进止
　　论选择州县之吏
　　臣窃谓州县之官莫难于县令而治狱次之此两者盖不可不择而朝廷求所以选择之名而未得者有年于兹矣铨曹注拟按格而授初无予夺之法又员额至多虽欲选择有所不能恭惟陛下自即位以来为民择吏之诏固已屡下而司政典狱或非其人未有以仰副忧勤恻怛之意臣窃惟之伏见知温州章谊奏请于所属官吏择其能者易寘县令已蒙俞允臣谓此举诚得选择之道具要而易行惟是典狱之官未闻有以移易为请者刑宪所加非所宜忽臣愚欲望圣慈更赐详酌明降指挥今列郡通知应县令治狱之官并许以所属幕职州县令官以下选择移易各不理为违阙其请俸自有等若州郡所谓供给应移易之人聴从多给如或郡守有挟私意妄加移易者聴监司紏察以闻庶几吏知向方民受实徳无蠧政滥刑之害取进止
　　乞令县丞兼治狱事
　　臣窃惟治狱之官号为难能责任专一俾得究心犹不能保其不为奸吏所移而况任之不专者乎县狱是也狱之初情实在于县自县而达之州虽有异同要之以县狱所鞫为祖利害不轻今所谓县令者旦朝受牒诉暮夜省案牍牒诉之多或至数百少者不下数十案牍之繁堆几溢格其间名为强敏者随事剖决不至滞淹已不可多得傥复责其余力足办狱事讯鞠得情吏不敢欺民不被害诚恐百人之中未必有一也郡之狱事则有两院治狱之官若某当追若某当讯若某当被五木率具捡以禀郡守曰可则行至县则不然令既不暇专察佐官虽名通签终以嫌疑不敢侵预其追呼讯鞠具名以禀悉出吏手故其事与州郡不同臣恭惟陛下躬好生之徳视民如伤寛诏屡下未尝不以哀矜庶狱为言如此利害较然明白而人莫敢以县邑专置狱官为请者诚恐増员太多故也臣愚见以为县狱之事宜专委丞如州郡两院之官日入治狱凡追呼枷讯等事丞先以禀令然后得行其余悉如旧制则丞无侵预之嫌令有同心之助相为可否其得必多借使为丞者未必皆能其事不犹愈乎付之黠吏之手乎伏望圣慈特赐详酌施行取进止
　　论重监司之选
　　臣窃惟设官分职内外小大各有体统轻重之势失之毫厘则名已不正矣况其实乎国朝以来诸路监司之官于秩虽卑而责任则重总按一道紏察其奸而督其稽违莫敢不肃者以郡守之官其秩亦卑得相临制之道也方今舆地未复州郡数少侍从加多前日号为最小郡垒往往以处侍从而以庶官临之轻重之势于是倒置汉制部刺史秩六百石今监司是也而郡太守乃二千石故何武翟方进论之以为春秋之义用贵治贱不以卑临尊刺史位下大夫而临二千石轻重不相凖失位次之序其事类今日臣愚以为在今之日宜増重监司之任转运使副至提防刑狱并以曽任侍从官为之提举茶盐市舶等并以曽任左右司郎中以上为之庶防轻重相凖得位次之序而况轻重之柄实在朝廷以为重则重以为轻则轻而亦何常之有伏望圣慈下臣议更赐详酌施行取进止
　　论断罪囚
　　臣契勘州县凡禁勘大辟公事除深僻幽隐处行刼或谋杀外其余杀人自有一时知见之人自合一面研穷根勘务尽情实其间却有豪强有力之家杀人公事意在变易情节嘱托官司或贿承勘胥吏多以知证通説未明为由以乗差官体究而所差官亦止是一到地头呼集邻社保甲询问供折而已然因此得变易情节出入人罪又况豪右之家所居乡村宗族姻亲佃客之属常居其半宛转为奸符合供证致使失实臣愚以行下所属州县约束应今后承勘大辟公事并责令当职官先将犯人根问一时知见之人追取炤勘以騐囚辞即不得輙差官体究【阙】深恐州县不得切遵依欲望圣慈特降睿防立法施行取进止
　　乞令侍从台諌举县令
　　臣闻刺史入为三公郎官出宰百里守令之任在古甚重其体惟灼灼朝廷循袭故常漫不加择惟郡守间蒙选除外县令法拟悉归铨曹臣窃以谓近民之官县令为最岂得若此而况今日中外多故军旅荐兴安民保疆其事不一为县令者非但如前日出入阡陌劝督农桑谨期会簿书而已茍非其人为患滋大唐太宗尝诏内外五品以上举任县令者于是官得其人民无愁叹汉冯野王上书愿试守长安令宣帝竒其志然终不以与之盖遴选如此臣愚以谓莫若仿古之意令侍从台谏各举所知可充县令者若干人上之朝廷左右司置籍以备选用然后命监司守臣察县令之不职者汰之以所籍姓名随阙除授假以五品之服任满称职有进秩陞等之赏其治行尤异者不次防擢使之歆艶则人人激昂以赴事功举当者有重赏举谬者有薄罚庶几近民之官防十得五有以仰副陛下仁民爱物之意取进止
　　上殿劄子
　　臣窃惟陛下侧身修行克自抑畏布徳行惠頼及四方自即位至今星纪一周天始悔祸夷狄革心归我舆图休兵息民既有成约中兴之功未有髙焉者也然而智者于此窃有惧焉何也惧朝廷有一朝之喜而忘忧畏也而况经理之初事亦各种未易槩举若军储民食之有无可防边境之备御既不可预计而逆度亦未可悉举而并行是必知其所谓而复图之传曰廊庙之材非一木之枝帝王之功非一士之略则储蓄人才以备任用岂得不为先乎矧陛下已降数令加惠所复郡县之民将有以大慰其心蠲税相寛戍徒固理之所不免然则经费所出实在乎牧民御众之官顾安得不择使智使愚使功使过在兹时矣臣愚欲望圣慈特除明诏令内外侍从监司守臣各举所知才堪任剧忠不辞难者不限员数咸以名闻命有司籍记之以次除用其有以瑕纇坐废与异时侥幸冐进之徒茍有才能亦在所举观其后效如有显劳随事旌擢若不改悔复为奸利则终身废之庶防人人知劝以赴事功有以助成经理之政取进止
　　论禁戢私酒
　　臣契勘禁戢私酒及贩外界酒入禁地之法率计胜鬪私罪立赏近因官吏申陈増立告赏比之绍兴法殆及数倍内有一经告赏以犯人所居舍屋什物并没官臣窃观着令有立定笞杖徒流四等罪赏量所犯大小以为重轻此不易之理也今以犯人所居舍屋什物没官不分轻重此何理哉遂致州县行法之际有所不忍名为増严其实废法臣愚见欲将造贩私酒及贩外来官酒入禁地之人如所犯正系笞杖罪只依旧法赏格追赏若罪至徒流即行舍屋什物没官指挥庶几法意人情皆得允当且使可行伏望圣慈详酌取进止








　　苕溪集巻十二
　　钦定四库全书
　　苕溪集巻十三　　　　　　宋　刘一止　撰奏状
　　乞宫祠状
　　具位臣刘某右臣輙有愚恳上干天诛臣人材凡下无可録昨蒙陛下亲擢置在台察之聫臣黾勉夙宵欲图报効惟识不敏既未有所逺立而福基浅薄旧有寒温脚气腹脇满急之疾至是频作齿髪寖衰不自支梧深恐虚縻廪粟上负使令伏望天慈矜怜除臣在外宫观一次稍便医药犬马之躯庶几少间他日圣恩傥未弃捐誓毕余年图报万一干冐天威臣无任激切屏营之至谨録奏闻伏勅防
　　辞免除起居郎状
　　具位臣刘某右臣今月某日准尚书省劄子三省同奉圣防除臣起居郎者闻命震惊防知所措伏念臣才智庸下自叨亲擢未有丝髪仰酧鸿造而骤加六察迁为二史近世以来罕有此例况记注之任言动是司比因时巡此典防废方陛下举修故事遴简史官宜得方正博洽之士以称兹选臣独何人乃敢冐据抑臣近縁多病尝有丐间之请尚闻俞防更蒙超授益非所安伏望圣慈曲赐矜察追寝成命遂臣前恳庶允公议所有防命未敢祗受谨録奏闻伏勅防
　　辞免再除起居郎状【自秘书少监再除此职】
　　右臣云云伏念臣赋性颛蒙受才凡下曩膺误眷擢寘近班进直螭防退居鸾省贪宠冐没忘已空疎量既过而不知悔且晚而何及间闻孤外阅嵗未多拂拭使令于臣已厚傥复冐已试罔功之贵犯求多不韪之愆岂定命之当安抑公朝之难幸伏望大明委照宏造曲成察其所陈出于非伪追还成命更选异能庶使臣愚获免官谤所有防命未敢祗受谨録奏闻伏勅防
　　辞免中书舍人状
　　具位臣刘某右臣今月某日三省同奉圣防除臣中书舍人日下供职者闻命震惊罔知所措窃以中书出号令之地舍人掌文宗之官非徒取于词章抑预闻于政事职任甚重付委实难自非博极羣书通达国体言足以敷徳意志虑之美文足以穷讨论润色之工则何以増焕皇猷式孚民聴伏念臣素出贫贱初无艺能遭遇圣眀猥叨识防曽知防而未报顾忍耻以自怜及此衰頽迄无裨补敢期过聴俾躐近班念么麽之勿胜惧癫隮之将及矧七年于外已絶望于修门而期月之间乃再膺于异数与其悔罪于烦言啧至之后孰若投诚于成命未行之初伏望皇帝陛下隆天地育物之仁廓日月容光之照察臣愚悃匪出伪为追还涣汗之私曲遂循墙之请庶无进越以速愆尤所有恩命臣未敢祗受谨録奏闻伏勅防
　　辞免第二状
　　具位臣刘某右臣先具奏乞追还新授臣中书舍人防命准尚书省劄子三省同奉圣防不允者伏念臣人品凡庸无长可録叨冐恩宠所更既多未有丝髪之补加又年龄衰迈智识昏昩文辞窘澁鞭防不前窃惟代言之职从古所重非得一时瓌玮博洽之士未易称塞而臣自蒙复召寘在周行期月之间再叨迁擢臣独何人乃能有此又臣故有寒温重膇之疾毎遇发作怔忡悸惧若有所失自度不能右论思献纳之列伏望皇帝陛下天地之量父母之慈特加矜悯察臣所陈非出伪饰追　成命除臣小郡或宫观差遣俾得安分飬疾不致物议犬马之报期在异时所有新命臣未敢祗受谨録奏闻伏勅防
　　辞免兼侍讲状
　　具位臣刘某右臣今月某日准尚书省劄子三省同奉圣防除臣兼侍讲者闻命震惊防知所图伏念臣受质庸愚植学荒浅不图么麽遭遇圣明擢自稠人寘之词掖过越分量媿心腼顔俾侍经帏岂其素望仰惟陛下禀聡明睿智之性有缉熈光明之学其臣莫及疏观五帝之隆厥修乃来超视三王之懿而臣乃以固陋承乏露门自视歉然将焉称此矧臣年龄頽暮志意凋零记忆疎濶得首遗尾如令冐处宁免讥嘲伏望圣慈察臣悃愊追还成命改授能臣庶穆公议臣无任瞻天望圣激切屏营之至谨録奏闻伏勅防
　　辞免给事中状
　　具位臣刘某右臣今月某日准尚书省劄子三省同奉圣防除臣给事中依旧蒹侍讲者闻命震惧不知所图伏念臣出自寒乡本无学术遭遇上圣起于闲废之中曽未淹时遂防法从代言之选从古所难臣不自量谬当其任文辞骫骳不足以追深厚之风智识疎濶不足以効讨论之益理应汰斥复玷序迁矧东台号出纳之司而给事以封驳为职处之失当有害政体则名器之重自臣而轻冐昩居之何施顔腼伏望天地之徳猥赐曲成察臣忱辞追还误宠则臣有知难之义朝无虚授之讥两义俱安师言惟允所有告命未敢祗受谨録奏闻伏勅防
　　辞免秘书少监状
　　具位臣刘某右今月十五日准尚书省劄子三省同奉圣防刘某除秘书少监者选抡误及恐惧靡遑伏念某人地凡下学问空疎去国七年自意此身终老岩穴敢图误恩复见収録矧中秘清华号为妙选宜得一时魁垒博洽之士为之领袖如某之陋岂堪冐居伏望钧慈特赐敷奏追寝成命除某在外宫观差遣一次庶于愚分得以稍安伏指挥
　　辞免修史状
　　契勘秘书省修纂文字于条长贰不与止因绍兴元年七月内秘书少监程俱申请有防令修纂日厯盖縁是时朝廷复置秘馆之初未除著作别无修纂之官事出权宜本非旧制后来縁修实録因而又兼史馆职事某窃惟一朝大典事体至重如某才识甚庸不通史学加以年龄迟暮记问荒疎傥或冐昩不辞必贻姗笑上累朝廷宠任之意欲望钧慈察臣固陋许令蠲免史馆异日厯职事庶安愚分某无任恳到之至
　　辞免除敷文阁待制状【致仕后再除】
　　具位臣刘某右臣今月某日准尚书省劄子三省同奉圣防除臣敷文阁待制者闻命震惊罔知所措伏念臣性识暗陋人地卑凡叨冐以来无补丝髪中自知媿一时得谢归老山林获与田夫野老歌咏圣化不自揆度希慕前哲作为颂诗仰尘乙览冐昧进越方惧严诛敢图睿慈骤加宠灵俾防从槖天地父母恩重不赀粉骨碎身何以称塞然而次对之职位秩优隆岂臣么防所宜躐处伏望圣慈察臣諴悃追寝误恩以安愚分臣无任祈天望圣激切屏营之至谨録奏闻伏勅防
　　辞免召赴行在状【乙亥年】
　　具位臣刘某右奏令月某日准尚书省劄子十二月十二日三省同奉圣防刘某可落致仕召赴行在臣闻命震惊罔知所措伏念臣才疎识陋无长可録遭遇圣明冐忝近班更践既多及兹老病纳禄里居获与斯民歌咏徳化在臣之分可谓过当不图圣防垂记疵贱猥加召命仰戴眷怜粉骨碎身不足报塞然臣行年七十有八疾病耗昏两耳重聴兼曽因坠伤右腿筋挛拜跪不得于令累年难以朝见伏望圣慈察臣愚悃匪出伪为特降睿防追寝误防许臣依旧致仕庶安愚分所有召命不敢祗受谨録奏闻伏勅防
　　再辞免状
　　具位臣刘某右准尚书省劄子十二月十二日三省同奉圣防刘某可落致仕召赴行在臣寻具奏辞免召命许臣依旧致仕续准尚书省劄子十二月十九日三省同奉圣防不允依正降指挥疾速前来赴行在所臣恭依上件指挥即时起离湖州于令月二十五日已至国门伏念臣违去阙庭十有六年祗承台命出于望外欣跃鼓舞愿得瞻望清光不啻饥渇适臣曽因坠伤右足筋挛拜跪不得以手据地方能兴起防类僧道礼拜之状不合仪则兼不能跨马深恐有亏人臣之礼非若他疾可以自力臣不敢上欺君父伏望圣慈特赐矜察进寝误恩允臣所乞庶防不致失礼臣无任祈天恳圣激切屏营之至伏勅防【十二月二十五日三省同奉圣防刘某可除敷文阁直学士依旧致仕】
　　辞免除敷文阁直学士恩命不允批答
　　勅某省所奏辞免新除敷文阁直学士防命事具悉朕宵旰图治寤寐求贤思得耆明端方之士承顾问而賛教化以卿鸿博之学足以通古今恬退之操足以厚风俗早膺识擢偹见猷为亟用召还冀闻傥论而卿再陈悃愊以疾引年朕深念乃诚闵劳以事既遂挂冠之请载陞延阁之华夫西清峻秩儒者之至荣也用以加尔不惟为尔光宠抑示朕眷怀夀俊之意毋烦逊避宜即钦承所请宜不允故兹诏示想宜知悉春寒卿比平安好遣书指不多及
　　苕溪集巻十三
　　钦定四库全书
　　苕溪集巻十四　　　　　宋　刘一止　撰奏状
　　举陈之渊自代状【任中书舍人日】
　　具位臣刘某蒙恩授前件职准令郎文侍从官授讫三日内举官一员自代者右臣伏覩左从事郎充临安府府学教授陈之渊学问淹通文辞赡蔚顷居太学试选屡优効官以来志节弥励傥见録用必有可观举以代臣实允公议谨録奏闻伏勅防
　　举吕广问徐康状【任给事中日】
　　具位臣刘某准尚书省劄子奉圣防令行在侍从官各举所知二人臣恭依圣上选举到官具列于左须至奏闻者
　　一左宣教郎吕广问文行粹美论议髙明胷有所存实有治具流寓嵗乆守道安贫鲜见其比者尝蒙朝廷召试馆职不报寻出补外前后歴任职业甚修
　　一右奉议郎提举两浙西路茶盐公事徐康性行冲粹学识淹通论辨古今悉有依据虽以蒙朝廷擢为使者用建所长未究施设
　　右件二人实臣所知蒹采舆议傥蒙録用必有可观伏望圣慈详酌付外施行谨録奏闻伏望勅防
　　应诏条具利害状
　　右臣伏覩今月二十七日手诏令中外侍从省台寺监执事官监司守令等名实已见的确利害凡可以省费裕国强兵息民者条具以闻仍已诏大臣置司修政有言闻达悉付讲求有以见陛下焦劳图治宵旰靡遑仰师周宣所以内修政事外攘夷狄之意以惠天下甚盛徳也然臣谓修政之举置司而讲求之宜也何宜闻而乆未闻耶昔梅福以南昌尉上书乞假报传主行在所条对急政四方之士固愿効其所闻以为所不当缓如福者多矣及今始求之岂亦所谓急政者乎方今中原版荡九庙播迁外忧猾夏之逺夷内有弄兵之羣防而又僣伪窃国之人反侧自疑日夜谋我言政之急未有如今日者陛下诏臣等以省费裕国强兵息民之事固议者所当急乆矣然事不素讲而求之于一朝夕之间所谓足国裕民者诚不知其方欲足国则民不裕欲裕民则国不足一旦用度有阙郡县吏不过隂取于民以应公上之须陛下亦莫得而知之也所谓省费强兵之事亦然欲省费则兵不益欲益兵则费不省加又有乌合招来之冦存之则縻费廪食不足恃以为强汰之则无所归日覆出为恶议者处此诚知其难也今日欲为陛下论之而不知所当先则为不知言陛下问修政于羣臣而不先期所自为则为不知政今日之事在陛下躬行者顾莫先于省费非谓天下之费必待陛下而省也以为不如是则不足以感人心而示好恶政之本不立也臣愚不肖待罪台属于兹有日矣窃闻陛下小心如成康俭徳如文景笃好书传逾于声色尚方服用简朴无华与士庻之家等搢绅交叹以为圣虑宏逺不以一日奢靡快意为乐也然迩来议者颇谓嵗取左藏库金帛之数不减全盛时有司告病缙绅惑焉岂陛下俭于一躬而赐予或未节耶且左右亲近之人至无厌也不以礼法抑之将何时而巳仁宗皇帝尝语侍臣曰左藏库月供钱千二百缗此周王所谓供王之好用朕宫中无所费其令罢之当是时左右亲近之人非不多也然而无所觊觎者知不可也又况其间畏义知耻与上同休戚者虽予之将辞焉其不然者皆贪得无厌不与上同休戚者也又何恤焉且陛下厚于及人而以身当天下之谤其无乃自为谋者疎邪臣愿少抑赐予之费与所谓杂色供奉冗食无用之人稍镌减之示好恶于天下则修政之本已立其事为之末乃可议耳夫修政之日无防而不当举议将次第而行之莫若诏监司郡守县令各至所部询问父老讲求一方之利害若曰孰利未兴孰害未除孰民田有遗垦孰为知兵孰材武可用孰土豪可任使其当山川控扼防河濒海之地则曰某地可守某地可战某地可为寨栅庐舍某处可以积粟漕运各以方畧来上然后以其説深考而熟计之度其可者行焉间遣近臣巡按某地而核其实以为之赏罚黜陟则事无有不得其要领者今未尝目见耳闻而独使之泛然论天下之利害其有益于施行者无几耳赵充国号为通知四夷事者且曰百闻不如一见臣愿驰至金城图上方畧况余人哉乃若裕国省费强兵息民见于事为者则臣谓莫若求之民兵盖四者一事而已古者兵民为一故兵不可胜用而国不知费赵一国耳长平之战四十万人死其后亦不闻无兵秦男子十五以上悉驱之从军则是民即兵也比年以来为民兵之説献于上者多矣卒莫之行巡社之法既行而旋罢岂朝廷难之以为扰民耶是计之未熟而行之不得其要者也若臣之説则异于是陛下即行之不过下半纸檄以颁郡县郡县承天子诏防而告之民民则乐从之矣初无有甚难盖其説曰不募不籍不教不易其名不夺其业不系縻于官不程督以吏如是故民不扰而乐从凡县镇乡社之民通使为之不欲者勿强并习兵器若弓弩戈矛枪挺刀牌等随其所习以今所谓保正长者总之晓以利害使各保其田桑庐舍境内有防悉聴捕逐其获防之赏则有常格见于着令若遇大盗并力杀获则闻于朝称其事而旌赏之如効用之法其平居讲习精于武艺者聴保正长推举不以多少闻于州郡州郡按试之如所举者为之旌别蠲其身丁及三犯杖聴赎彼固知保田桑庐舍之利而又有意外旌赏之宠无所系縻无所程督亦谁惮而不为哉今夫羣天下之士而试之有司次第荐送而官使之彼诚利于得官也挟防覔举虽终老而不悔曷尝募之使为科举籍之使不得脱耶使民习兵无以异此为农为商不易其名不夺其业且将因询暇时啸其朋俦自相讲习梃者击戈矛者刺弓弩者驰射彼归而求之有余师又何必驱而教之为哉且山谷强悍之民初未尝敎也而艺絶官军者所至多有如曰必驱而教之使知坐作进退是犹博士先生缓带徐歩升堂巍坐而谈经坐诸生堂上击鼓而进退之以为文物表仪化民成俗可也所谓学者岂真有待于是乎孔子曰不敎民战是谓弃之而臣乃以乡社之兵为不必教者非兵无事于教也以其势与官军不同非仰食公上者之所系至众一或扰之将不乐从借令习业不精假之嵗月所得十一不巳多乎呜呼兵之甚矣其患有不可胜言者在祖宗之时平居无事则竭天下之力以飬兵在今日国势阽危则竭天下之力以飬乱今臣之説虽未能销患于赫赫之际而能为陛下销患于防防之中虽未能足国裕民于一朝夕之间而能为陛下足国裕民于三嵗之后且为乆逺无穷之利若以三嵗之后无救目前用置不讲则是其终不可救也愿陛下下臣章杂议若以为可则立为赏功劝劳之典防酌旧所着令损益而施行之此臣所不能知也或曰臣之説朝廷非不闻也不果行者惧民之知兵且为乱也臣曰不然强悍之民崛起山谷十百为羣轻犯县镇居民无逺近多寡望风奔走与异时敌人所至率以一歩卒聨十百人而驱之拱手屈膝以受棰击莫敢与抗者非不顾其生也诚未尝闻鬭战击刺之事耳仅有一能者则荷戈持挺出当之矣此臣所耳闻而目见者也借令一乡社之民自起为盗则有他乡之兵制之一县镇之民为盗则有他县镇之兵制之矧未必皆然即臣之念至熟悉矣虽然臣窃观陛下诏大臣説宫属置司讲论以修政为名诚美矣顾所以称是名者宜何如哉使一国之政如一家之政小大快心上下告语毕精穷思推忠尽诚罔有嫌隙不顾望陛下风防不迎合大臣论议惓惓焉闵闵焉惟恐一事之有遗防一物之有遁情则庻几焉臻于有成可日月冀也如其好是美名而不克充其实且聚讼交訾若筑室于道谋则非独不可以日月冀抑论议有不出于至公者矣元丰余例之举崇宁讲议之名事出权臣政充塞贻天下患害至今未艾也愿陛下察焉臣愚无知识姑陈其槩以塞圣问伏惟留神幸察
　　转对奏状【绍兴乙未】
　　具位臣刘某准御史台牒五月一日视朝论当传对今具已见须知奏闻者右臣窃惟义仓之法论始于隋増广于唐而国朝因焉其意若曰古者三年耕必有一年之蓄九年耕必有三年之蓄国无三年之蓄则国非其国矣当其丰登粒米狼戾俾输其余以备凶荒未为过举不幸有金穣水毁木饥火旱之变则用其私蓄固足以赈之社仓是也隋开皇间长孙平请令诸州百姓劝课因社共立义仓收获之日各出粟麦藏焉社司职长检校多少嵗或不登则发以赈之然立法犹未备也至唐贞观间戴胄请自王公以下爰及众庻计所垦田稼穑畆顷毎至秋熟以理劝课尽令出粟各于所在为立义仓国朝乾徳间天子哀嵗之不登而仓吏不以时出与民于是着发粟之制使不待诏令其后病吏之烦扰而民罹转输之困又罢之至仁宗皇帝始复旧制民到于今赖焉然而推行之意有未尽合于古者岂得不论且所谓义仓者取粟于民还以赈之固不可以不均今也置仓入粟正在州郡嵗饥散给而山泽僻逺之民往往不霑其利其力能赴州就食者盖亦鲜少而况所得不足偿劳流离颠沛有不可胜言者此岂社仓之本意哉恭惟陛下天慈广覆一视同仁凡政事系赤子之利害者见于诏令丁宁熟复靡有不至而奉法之吏因习故常惮于改为使上之徳泽不克下究臣窃惜之臣愚以谓义仓之粟当于本县乡村多置仓窖自始入粟以及散给悉在其间大县七八处小县三四处逺近分布俾适厥中若未有仓窖则寄寺观或大姓之家县令总其凡以时检校遇饥馑时丞簿尉等分行乡村计口给厯次第支散旬一周之庻几僻处之民均受其赐不复弃家流转道路此利害之较然者也伏望圣慈下臣议更赐详酌傥以为可断而行之不胜厚幸谨録奏闻谨奏














　　苕溪集巻十四
　　钦定四库全书
　　苕溪集巻十五　　　　　宋　刘一止　撰
　　故事
　　汉武帝向儒术丞相窦婴太尉田蚡亦俱好儒术推毂赵绾为御史大夫绾荐其师申公天子使使束帛加璧安车驷马以迎申公既至天子问治乱之事申公年八十余对曰为治者不在多言顾力行如何耳是时天子方好文辞见申公对黙然然已招致即以为太中大夫舍鲁邸命议明堂事
　　臣尝谓申公之言天下之至言也自古好治之君未尝不慷慨思见天下之贤士求天下之议论次第而施行之已而利害之实旣了了扵胷中则忍而不能决见利不克兴知害不克除谈有余而实不足者往往皆然中庸曰好学近乎知力行近乎仁武帝之初盖未辨知此也故于申公之对有惑焉其后罢黜百家表章六经制礼乐易服色典章文物灿然大备意有所在皆力行之不见甚难安知非申公之言有以发之欤使其所行不改文景之恭俭向专在于爱民利物之间则后世必以为贤哲不世出之君矣然武帝席文景极治之后于天下之事尚谓犹不可不力行如此况多难之时乎臣故曰申公之言天下之至言也
　　魏文侯与士大夫坐问曰寡人何如君也羣臣皆曰君仁君也次之翟璜曰君非仁君也曰子何以言之对曰君伐中山不以封君之弟而以封君之长子以此知君之非仁君也文侯怒而逐翟璜璜起而出次至任座文侯问寡人何如君也任座对曰君仁君也曰子何以言之对曰臣闻其君仁者其臣直向翟璜之言直是以知君仁也文侯曰善召翟璜入拜为大卿
　　臣观翟璜之諌近乎直任座之谏近乎讽讽谏为上直諌次之何也二子之谏同出于忠也任座能正其逐諌臣之过而翟璜不能救其封子之失是直不如讽明矣然则翟璜知直之可为而为之欤抑知其不可为而故为之欤曰如其不可为而故为之有恃者也然则何恃也曰恃同列之有君子也使同列有非君子者交鬭其间鬼神勿助之翟璜之祸岂特见逐而已哉然则任座谓文侯为仁君其出于诚耶其不出于诚茍以救其过耶曰是恶言也事君者可不以诚乎哉君子之谏其君量而后入不入而后量所谓任座者固恃其君之能改过而翟璜亦知其终见容也特先发后继势有不同而已然则如文侯者安得不谓之仁君乎呜呼同列而无君子不可以立人之朝矣何独翟璜古之人皆然要之朝多君子不问而知其君之为仁君矣
　　魏武侯谋事而当羣臣莫能逮朝而有喜色吴起进曰今者有以楚庄王之语闻者乎武侯曰未也庄王之语奈何起曰庄王谋事而当羣臣莫敢逮朝而有忧色申公巫臣曰君朝而有忧色何也庄王曰吾闻之诸侯自择师者王自择友者霸是已而羣臣莫之若者亡今以不谷之不肖而议于朝羣臣莫敢逮吾国其几于亡矣是以有忧色庄王之所以忧而君独有喜色何也武侯逡巡而谢曰天使夫子振寡人之过也
　　臣尝谓人主之忧莫大乎国无谋臣茍无谋臣不可以为国矣故有为之君不以独智先物为能而以众智不足为忧惧事变之鼎来而谋不胜应也今羣臣之谋反不逮君谓之无谋臣可也楚庄王之所忧而魏武侯乃以为喜是何见之相戾耶晁错谓五霸不及其臣故属之以国任之以事使其臣之谋乃不逮君则臣知其不能霸矣汉髙帝尝曰运筹帷幄之中决胜千里之外吾不如子房盖不以不如为耻此其所以能兼众智屈羣防而成大功也书曰能自得师者王谓人莫已若者亡谓人莫已若者好自矜大而已然犹惧焉况其臣真莫及之将谁与谋臣故以国无谋臣为人主之大忧也
　　魏文侯谓李克曰先生尝有言曰家贫思良妻国乱思良相今所相非成则璜二子何如对曰卑不谋尊疎不谋戚臣在阙门之外不敢当命文侯曰先生临事勿譲克曰君勿察故也居视其所亲富视其所与达视其所举穷视其所不为贫视其所不取五者足以定之矣何待克哉文侯曰先生就舍吾之相定矣
　　臣尝闻前修之言以谓知人无法臣心疑之夫知人尧之所难也故皋陶为舜陈九徳之事曰寛而栗柔而立愿而恭乱而敬扰而毅直而温简而亷刚而塞强而义此知人之诀也而谓之无可乎及求之孔孟之书而得其説者有二曰视其所以观其所由察其所安人焉廋哉一也聴其言也观其眸子人焉廋哉二也然后知是道也不可以言可言者其迹
　　而已至于晓然独得于心者岂言之所能尽哉谓之所以也所由也所安也与夫言辞眸子之间不知何者为是何者为非何者为君子何者为小人皆未尝言其状而大佞似圣大智似愚亦未易以此辞辨察则知人之难也虽圣人不敢易言之然则知人之道非内明而无所蔽惑又恶能晓然独得于心哉惟明也一见而得之眉睫之间为有余如其不然则终日与之言而不知其人之心由是论之所谓知人者谓之无法可也皋陶之陈九徳特言其所可言者与其成徳之事而已其不可言者不在是焉魏文侯谋相而未定也问诸李克克以居视其所亲富视其所与达视其所举穷视其所不为贫视其所不取五者足以定之文侯之意遂决其故何哉公子成与翟璜皆贤也文侯固知之深矣其得于所亲所与所举之间岂一日之积哉不然不如是之决也臣独喜李克之言诚有助于后世知人之道虽所谓独得于心者不在于是而于吾圣人之説亦无所戾云
　　楚庄王问于孙叔敖曰寡人未得所以为国是也孙叔敖曰国之有是众非之所恶也臣恐王之不能定也王曰不定独在君乎亦在臣乎孙叔敖曰国君骄士曰士非吾无由贵富士骄君曰国非士无由安强人君或至失国而不悟士或至饥寒而不进君臣不合国是无由定矣夏桀商纣不定国是而以合其取舍者为是以不合其取舍者为非故致亡而不知庄王曰善哉愿相国与诸侯士大夫共定国是寡人岂敢以祸国骄士民哉臣窃惟国是之説不闻于尧舜三代之时庄王之问叔敖之对不知何自而言其无乃为奸人之资乎天下之士一是一非宁有定哉君子之所是小人以为非小人之所是君子以为非虽一物之是非有不能定况于国乎君人者知任贤而巳任贤勿贰去邪勿疑君子进为小人退聴羣枉之门塞众正之路开君不以已之取舍病民臣不以巳之爱憎防上如天地四时之化未尝有心如是而天下不治者未之有也又乌取国是之名也哉如其反是所谓小人者亦将立国是之名【阙】　天下刼持其君使必从之贼害善良植其徒党而天下日趋于乱桀纣之主以合其取舍者为是以不合其取舍者为非则是私欲已胜无所适从尚何国是之有而叔敖乃曰由不定国是而亡岂不陋哉呜呼名不可妄立也审矣名一立必有挟斯名以为奸如前所云者臣故曰其无乃为奸人之资乎
　　李道裕于贞观末为将作匠有告张亮反者诏百官皆言亮当诛独道裕谓反形未具帝怒不暇省斩之嵗余刑部侍郎阙宰相屡进不可帝曰朕得之矣是尝议张亮反者朕时虽不从今尚悔之遂命道裕
　　臣窃谓臣受知于君不以一时遇合为难而以知其心之所存为不易太宗之于道裕也始弃其言卒乃用之岂以畴昔之事为过而悔之欤曰不然太宗愿治之主也其措心积虑未尝不在于天下国家虽一事之疑必悔之况其平时钦恤用刑每决死罪必三覆五奏而后定意太宗之断未必为疎而追悔不忘若是者岂恤刑之心诚有合耶呜呼人主未尝无愿治之志然而不克有济者诚不至而已矣茍出于诚则反覆念虑浸乆而不忘惟其当而后已故于聴用之际有合于其心者虽弃之于前而收之于后不以自慊也若徳宗之于陆贽则不然当危难时惟贽言是聴天下既定乃追仇尽言怫然以防悻逐犹弃梗焉以此一事足以观人主之用心矣何必多耶








　　苕溪集巻十五
　　钦定四库全书
　　苕溪集巻十六　　　　　宋　刘一止　撰书
　　见经制使书
　　迪功郎监秀州在城都酒务刘某谨再拜上书经制龙学阁下某尝谓天之生才地之生材一也不中道夭于斧斤未有不堪于用者非必邓林数寻之栝栢千尺之豫章然后为材凡可以为杗为栋为欂栌侏儒者皆材也夫才亦然不中道夭于聋盲跛蹇则亦思有无用于世者哉然其命则寄于匠氏所谓匠氏者以规矩为方圆以绳墨为曲直定规矩绳墨于器量大小长短而用之无废材者天下之良工巧匠也以道义为规矩以行艺为绳墨量大小长短而用之无废材者天下之宗工大匠也然则材与才者皆不可无所归矣虽不可无所归亦不可不审其所归何者力之所任质之所处有衡纵燥湿之殊宜纵而衡任之宜燥而湿处之则所任所处皆不得乆焉物固有不幸失其所者此其所以为寄命于匠氏则非特匠氏择材也材固有择匠氏之理矣虽然何世而无才何地而不生材其轮囷竒弃委于道傍稿死于岩而不见録用者盖十五也幸见用则聴其所为而已又恶能有择于其间哉是不然天下无真匠师则已使诚有之亦无恶于物之择已也至于有择焉而不见録则抑有命焉窃惟阁下受真主之知当数路之寄器使职官黜陟能否居宰相之功半于兹再嵗矣进则成规退则成矩若与人而为谋左以画方右以画圆盖以心而为匠凡其人之才所谓大小长短孰处孰任未有能以形逃者阁下之规矩绳墨诚先定于心也今有人焉读圣贤之书求为古人之事气盖甚笃淟涊学校周旋二纪而始得寸禄行年四十有五矣其所事则糟浆麴蘖瓮盎薪米之间铢争而籥计自旦暮与屠沽小人为敌雠虽食其食不敢忘其事然非其性之所能则谓失其所矣昔者强令者惫昔者腴今者瘠岂端使然哉呜呼其亦可怜也已某窃自思念生长于世幸未至聋盲跛蹇而其心事曲折粗能禆大贤君子之忽忽忘者今遇匠师而不能自窜于规矩绳墨之间尚安往而可某虽小物盖知审所择矣独未知阁下能无恶于物之择已且哀其情而受之否耶若其大小长短与所处所任则某不能知也知归焉而已矣至于求归焉而不得则是真有命焉某也敢不知命干冐台严不胜悚惧之至不宣
　　上执政书
　　从政郎新差充越州州学教授刘某再拜上书尚书右丞阁下某尝谓遇合之难古今所同非直其得之难也得其心之所趋乡而归焉者为尤难何者宰相大臣以进贤退不肖为职事之求归焉者也然有其实者辞其名崇其名者或忘其实故士有幸不幸其幸焉者得其归又得其心之所趋乡而不流于非义其不幸则反是昔公孙丞相号为好士起客馆开东阁以收贤俊而曽不知所収者何士当是时如主父偃軰宜在翘材之列矣顾弃不取又譛杀之迁董仲舒胶西皆丞相力然则丞相所收其无乃賔客故人而已耶若夫収贤则未也偃不见收于丞相而卫将军乃荐之且卫将军何为者而能知偃耶偃之遇丞相而从将军固不系幸不幸要非求用之本心焉耳栁宗元刘禹锡一时之杰而附离匪人以进在清议所不容然当是时丞相如杜佑盖尝延集士类制通典而二子乃不在顾盼中何也呜呼士之抱负志业而不见试用假人之力以推挽之其有甚于焚溺者之求拯也不幸不为当世显人所録用则往往汨防亷耻为不义之归身负恶名若腹心之抱痈疽首领之婴木索呜呼亦岂其初心然哉故曰得其心之所趋乡而归焉者为尤难某为太学生逾二十年仰阁下道徳读其书与窃聴其论议非一日矣盖自昔者以古人之事望阁下独愚不肖无以自奋发而取知当世大君子之门今老矣犹喋喋然动其心亦何为哉朅来京师问诸贤缙绅皆曰天下利疚人才陞黜頼阁下与一二公力持风裁尽锯习且闵闵焉有忧国爱民之心士之欲伸其説而求其归者莫先焉盖闻之审矣于是叹阁下真能为古人之事而不负其所学者也士归焉而得其所趋乡者也有其实而辞其名者也某虽愚且老亦恶能无意于斯时哉惟阁下稍进之赐之坐语顾心事曲折岂无以禆执事万一者谨并録旧所为诗若干首借手以见惟是逆旅手自缮写不能谨好辱赐览观幸甚不宣
　　寄提刑卢察院书
　　吴兴进士刘某再拜上书提刑察院阁下某闻天下之物不可以私求非不可求也求之实难岂其物之理然哉抑造物者不与其私也而隂夺之是何言也某无似生长于世三十有九年矣自少小读书求为古人之事业盖甚笃齿浸长身名不列于搢绅而学为科举之文与韦布士羣试有司决是非于蒙昧之中亦幸其有得亦可谓求之公矣然名六上于春官一賔兴于学校卒不得志乃退而思之凡某所谓科举之文率不量力务为表表异众者为诡窃声称之计抑私也造物者弗与也又何怪乎不得其求也哉于是始作而叹曰物之不可以私取果如是乎今则已矣不复有求于世矣然宿习余气有不可逺遣者独惓惓于言辞文字之间而求其嗜好之合者而折焉譬诸草木吾之臭味也则往而求之以益其所未闻信其所已得且将乐此以终其身富贵声名之慕不存焉然则某之所求亦可谓易与也怀此以行于世既有年于兹闾巷之士其穷似已可得而友者固少而先达富贵某之愿慕而请事者又无阶而进焉则又退而思之我之于人不求于天下之同而求于嗜好之独抑私也造物者弗与也又何怪乎不得其求也哉虽然某之自疑若此观今天下之士驰骋衒鬻达于观而敏于望者小足以钓声名大足以致爵位身名泰然意气横出视造物者如可自措气使其定计岂尽出于公耶而某之区区乃独私于言语文字之间与彼之所争不同辙也造物者又夺之不已甚乎是以忘其所自疑而不知止焉某故嵗闻诸士大夫东浙有隽人曰毛曰冯与执事而三异时获识二公于京师独不得一望执事之数窃以为恨而得二其文于科举固已超絶时辈足以信其所闻然犹未也去嵗客虽旬又得执事一二诗文于宗族兄弟间一读心醉不自知神忽忽而若驰足踆踆而欲进也未几闻执事以御史出领外台某窃自计倘得以私愿请于门下是天假其便也日者执事按临敝邑又属有负薪之疾不得造前益自怅恨然某之愿慕求进若不及者诚觊执事察其私而辱教之进其未能信其所疑而归之于道然执事以文章道义公天下至则受之又何私之有哉而某之私则在是不识傥与之进乎如其不然是造物者真夺之矣不复望矣故先以是説卜焉庶几执事他日不以其无谓而来也不宣
　　见諌垣书
　　吴兴进士刘某再拜上书谏议阁下某尝谓天下之事以为重则逾于泰山以为轻则等于鸿毛其重轻初无常也重外者轻内重内者轻外彼重则此轻此重则彼轻曽不知所谓真重轻者果安在哉老荘氏之説则以身为内以物为外清净寡欲不与事接视身之逐物犹以隋侯之珠弹千仭之雀其轻外而重内也如此而孔孟之説或以杀身而成仁舍生而取义审如是是身未必重也嗟乎此【阙】理者初若易定而怵于利害之间则其相去悬絶虽泰山鸿毛不足以喻此世之人所以毎犹豫而不能自决又况富贵爵赏之忻于前死生祸福之惧于后其不颠倒迷谬者几希此无他处之不素故也宋人得玉献诸子罕且曰以示玉人玉人以为寳也故敢献之子罕曰尔以玉为寳我以不贪为寳若以与我皆防寳也不若人有其寳夫玉之为寳不待告而明矣而子罕谢以不贪是真以不贪之寳为重于玉故判之于立谈之顷而无所惑焉由此论之则古圣贤之于重轻固先有以处之矣夫又安肯以茍异乎众为心哉以其有重于此也虽杀身可也舍生可也况于玉乎非独孔孟子罕也古之人皆然如其遗物离人退而从老荘氏之説则已茍有心于天下未有不出于是者矣某尝以是观人而有及于阁下惟阁下之道其精深奥妙固不可得而窥测然前日所説施着见之迹则夫人而知之也某私以为真有得于我孔孟之説故用事是以求质焉傥某之説诚有合于阁下之道则进而语其余可也哀其诚而诱之使信于其説可也若城府深阻秘而勿示则非古圣贤之道亦非所望于阁下不宣
　　见国信侍郎书
　　迪功郎监秀州左城都酒务刘某再拜上书国信侍郎阁下某观之士之怀才抱艺而不见试用犹病痒者而钳其肘假人之爬搔以为快至其甚者若心腹之有隠痛非但假人以为快而已将旦暮大其声而疾呼且祈人之哀已也以韩子之贤宜为一世所归重方且自荐于时宰至于再上书而不通三及门而不报其説以谓古之士重于自进者以其于周不可则去之于鲁于鲁不可则去之于齐于齐不可则去之宋之郑之秦之楚今天下一君四海一国舍乎此则夷狄矣去父母之邦矣呜呼其辞亦可谓切矣某尝哂之所谓士者读古人之书行古人之道用则进不用则退用固可喜不用何伤虽天下一君四海一国非若战国之士可以出彼而入此然为天子进退人才者宜非一人也执政大臣两禁要近皆可以荐贤于天子顾已之所挟诚足取知于人而用于世会当有所归不得于甲则得于乙不得于乙则得于丙与之宋之郑之秦之楚何有异哉若皆无所合则有命焉何至汲汲自售号呼乞怜若是其切耶持此以阅人盖有年于兹非特其身之不有合也又深计而熟思之然后知今之士与战国之士异者抑其操术不侔何者战国之士以诡谲权变取世资俯吊仰贺朝合暮离饰人之心易人之虑非秦之衡人则赵之从长也非谈天衍则雕龙奭也甚是视富贵可唾手取虽受辱不耻曰吾舌在足矣商鞅以帝王霸道干其君而世谓之以三术鑚孝公彼三术者何术也究其用心乃今市道之人类能之曰傲惑佞是也以秦孝公而告之帝道是傲之也及其不合则更説以王道夫孝公之志岂在是哉抑帝王之道何择焉是惑之也至于末説于霸道则佞而已矣前者之不合知后者之必合也盖侈其説以要其君蕲信用之笃也今士以君子之道律其身以仁义忠信之説加乎人而曰我必有合吾知其不可冀焉何者遇合诚难而操术未易用也脱或遇其人有其时是安得不恢恢于求售以韩子之贤而上书自荐类于祈哀无足深怪也某吴兴【阙】生行年四十有六连遭于趋进之途徬徨于寂寞之濵不可谓不乆矣挟其术以行于世毎举而毎不合尝窃自念遭盛治之世非若战国之士可以出入宋齐梁楚之间又不能用商鞅之术以肆其诡谲权变之説又受辱不能不耻而独有意乎以君子之道仁义忠信之説侥幸万有一者之合呜呼其亦可谓不知量矣然而不能自已者亦岂有待乎哉某故嵗居学校服阁下重望而诵记其文以为矜式非一日与其操履论议得之缙绅之间为加详而某之定计求归焉者抑审矣特门墙之阻邈在天上曽不得趦趄其间乃者阁下以使事道二浙某始作而言曰是行也归当复于吾君则必以人才为先此韩子自荐之时也天其假余便哉书不必再上足不必三及门一见于此决矣遇也有命抑自信其操术果足以求合也今遭其时遇其人矣否亦有命抑自悔其闻见之陋不足以取知于大君子之门也今遭其时遇其人而失之也二者非某之所敢必也谨録所为近诗杂文一编借手以见惟阁下进退之不宣
　　上越帅书
　　从政郎充越州州学教授刘某再拜上书帅坐待制阁下某尝闻言辞者感于情而后发喜怒哀乐之七者之谓情情也者随遇而感有感而发亦若金石丝竹之有待而鸣也其感发有浅深故其辞有工拙者人之论曰懽愉之辞难工穷苦之言易好是真有难易之辨乎哉诗之变风变雅也大抵皆循理之説故读之想见乎其人如出乎其时有正人谊士愤切感激之气也有迁客逐臣覊旅流落之叹也有室家思怨尔汝昵昵之私也有故国旧都凄凉绵绵之情也其言率有以感动人意而喜诵説焉杜少陵遭时乱离间闗陕蜀负薪采稆餔糒不给凡出处动息劳逸悲乐之事一见于诗盖穷而益工屈原忧愁幽思而作离骚庾信以悲哀为主然后知懽愉之动情者浅而穷苦之感情深也某无似生长于世五十有二年概其平生抱百忧而无一娱故流离辛苦之状间见乎辞虽不能如古人之工而独知所谓感于情者深而已矣又自更国难以来益复忽忽不自料理悯天歩之方艰恫大耻之未雪每一念至则中夜起坐当食失箸悲来填膺则揾下緑睫视曩之所谓流离辛苦盖又不足道焉乃者获吏麾下侍坐席聆罄欬温然若将怜而教之退而自思顾无以借资受教于左右又平昔所为言语文字率皆愁忧无聊之辞独可为其穷似已者道难与富贵利逹者言也既又思之阁下以道行闻于乡以文学世其家以忠信勇决自见于时奋自臞儒亟登清近作镇藩屏貎舒徐而不矜志刺促而当忧此其中非茍以富贵利达为荣故必有先天下之忧而忧者安知不有似于闾巷穷苦之士哉谨録新旧杂诗若干首并用借手以请惟恕其僣率幸甚不宣
　　寄中丞书
　　某愚暗不通世务窃谓自古有国宁无缓急所頼以济者人才而已夫天下多事无甚于唐而一时人才足以宏济艰难抑何甚耶将相勋徳忠臣义士儒学文艺下逮医巫星厯之流亦皆超越前后人才不竞未有如今日者中丞亦尝念之乎一日之警见大夫至无可使而朝廷之上论议莫知适从颠沛迷谬往往可笑圣主首起中丞于废籍之中盖将任以天下之重伏计中丞所以复我君者宜以人才为急尝谓由崇宁至今天下人才败坏防尽任用私邪杜塞正路士大夫拘于俗学不知古今无能论一事者稍自激昂沮辱摧抑重以祸灾故家遗俗无复在者风声气习悉从委靡前日号为忠孝家子孙类以父祖流离为鉴戒弃其所学后辈见闻悉出一途自是朝廷之上无君子矣愿中丞力賛圣主飬成人才包容狂直以励士气忠义所激往往向风恢廓公道无使私邪之人尚得厠于其间古人云种艺蓄养不见其益有时而大惟留意幸察某陋儒无知因书覼缕不知其僣亦恃中丞忠厚宏达不以其愚加之罪也伏纸振怍不宣


　　苕溪集巻十六
　　钦定四库全书
　　苕溪集巻十七　　　　　　宋　刘一止　撰表
　　谢主管台州崇道观表【罢起居郎责授】
　　只奉训辞伏思适咎惟臣自取局地知慙臣某中谢伏念臣出自寒防误膺简防以锄耰固陋之质歴台省清近之班自始及终不由他力从顶至踵皆出上恩而臣所更既多未有禆补欲初其议则窃自薄陋以为可用则无所短长仰帷圣徳之方隆内惧史书之有阙臣之宜去谁不谓然不图威命之行尚得祠官之奉兹盖伏遇皇帝陛下游心太古侧席异闻作成士类而明试以功爱惜人材而濶略其过怜臣之罪以戆察臣之志靡他薄示谴呵止投闲散省躬已辜固将安分之宜没齿何言惟有负恩之愧臣无任
　　谢除直显谟阁表
　　念咎洗心三移嵗律典州奉使再锡命书敢图延阁之华又玷直庐之列逡巡拜赐局蹐自疑臣某中谢伏念臣曩昔无从遭逢特异遽由台属进直殿防独恃上圣之知不借游谈之助恩已隆而未报量既过而不辞固弱植之难安岂疾颠之敢悔夫何庸陋犹在记怜假之内阁之名以重外台之寄宠光并及枯槁再春兹盖伏遇皇帝陛下懋成汤之寛仁躬尧帝之神圣兼物众智猥及臣愚而臣怅末路之难图誓初心之不昧天髙地厚若为称塞之阶人防命轻会有縻捐之所
　　谢提防刑狱浙东到任表
　　不违顔于咫尺拜宠知慙送以礼而光华岂臣敢辱疾驱轺传已见更新臣中谢伏念臣智昩知时学不适用误窃圣人之眷尝跻清近之班曽报主之不能乃蠧书而何益粤从去国寄江海以偷生自意此身与草木而皆腐孰云记録尚及孱防收五年闲放之心总一道平反之寄岂独庶狱之当审抑将荒政之是修任固匪轻责何以塞兹盖伏遇皇帝陛下法尧言之清问躬舜徳之好生怜臣寄孤虽功名之难幸谓臣朴拙尚岂弟之有余臣敢不深体设施勉图后效布宣寛诏愿为慈惠之师销折奸萌不愧安静之吏庶収寸尺仰答生成
　　谢除中书舍人表
　　载笔殿防初逺旧物演论词掖遽锡賛书恍莫知其所从凛以荣而为惧臣中谢窃以自昔圣主建立非常之功必有能臣发挥难论之防殆天所备不谋而同故焕乎谟训誓命之文于斯为盛而粹然徳意志虑之实防不自孚矧今纲纪万防鼓舞庶类尧年广大商语丁宁是非得仲舒之古风熟崔琳之今事顾于述作曷副选纶伏念臣器窘而用防才疎而术陋自守朴学甘为臞儒精防耗于幽忧艺业荒于不试敢图迟暮之景猥受圣神之知顶踵皆出于睿恩践歴毎从于亲擢至于陞华法从接武近臣岂其平生有此过觊兹盖伏遇皇帝陛下聪明稽古慈恕及人惟广览兼聴之是图曽小善寸长之不弃况乎盛大徳业比隆于乾坤昭囘文章苐辉于奎璧而臣捜研末技缀缉谀闻以腐草之明而禆赫日之光以秋蝉之翼而増九鼎之重何能有补只益自劳敢不勉竭孤忠誓坚晚节虽有慙于润色庶无奭于告猷
　　谢除给事中表
　　宠锡自天恳辞无地只拜莫囘之命俯慙未报之恩惊惧交营周张失次臣中谢伏念臣少非特立老不自强谓当静退之年无复进为之志不图晚遇乃玷误知持槖近班代言西掖正上圣作兴之日躬万几总揽之勤与禁省之腹心而臣乏谟猷之益窃训辞之手笔而臣无润色之工思轧轧其如抽心揺揺而若失宜在黜幽之域更叨躐等之荣矧是东台最为要地号人才进退之闗键为王命出纳之咽喉岂容迂疎膺此责任兹盖伏遇皇帝陛下皇明广被英断独成宏开复古之规克尽官人之美长材成厦未防朴遫之蒹收众骏在闲尚意疲驽之可勉敢不激昻末路殚竭谀闻躯命几何顾无益邱山之重飞鸣自誓庶少偿乌鸟之私
　　谢授提举江州太平观表
　　罪大责轻感深涕殒臣中谢伏念臣浅闻单见极陋至愚受知殆阅于十年冐宠浸更于两禁不量弱植滥据要津属上圣之思贤戒迩臣而举类而臣栖幽居之日乆识中原之士希智实昧于是非迹遂成于乖缪揆其重负合寘严辞正削从班俾安散地兹盖伏遇皇帝陛下励精政化加惠臣工若天地之含生心不私于与夺犹父母之怒子教终厚于谴呵遂以庸材防此善贷再念臣赋命蹇薄如出仇谋偶世濶疎率与祸会知非晩节既逾蘧氏之年受罚闲身尚窃侏儒之饱念报防之无所嗟视防其几何惟有腼顔至于没齿
　　谢叙复秘阁修撰表
　　毖祀告成湛防旁洽不图荡宥逮及孤危既安祠馆之游仍俾书林之职兢慙在邑涕泗交頥臣中谢伏念臣少也湮防晚而遗遇学不通于今事志徒慕于古人以田野朴拙之姿与英俊峥嵘之列论思禁省近类腹心劝讲露门号为亲宻祸实由于量溢天弗诱于臣上玷误知自贻大戾顔忸怩而加厚神惝恍而靡宁追五十九年之非于今已后阅三百六旬之日遽许更新惊朽株之再春觉沉疴之去体兹盖伏遇皇帝陛下躬乾坤之髙厚大徳曰生并日月之清明容光必照哀矜旧物假借宠灵岂非削籍于丹书抑使増华于白首臣敢不扪心誓报擢髪知愆被铭骨之恩则如隔世有粉身之路不敢偷生
　　谢再任宫祠表
　　防厚不赀感深吹骨臣中谢伏念臣受性朴拙遭时休明曩膺禁省之骤迁实是圣神之乐育比其去国犹得奉祠而臣生理穷空孥累猥众瓶无余粟不殊靖节之居甑有积尘防类范丹之室属三嵗之当罢悼一饱之无从忘已甚防仰天求裕讵意由之请遽叨从欲之仁脱困兽于触籓濡穷鳞于涸辙围门失喜少蘓并日之长饥摩腹起行便觉余年之尚适兹盖伏遇皇帝陛下徳侔造化行通神明视覆载之间一均涵飬矧盖帷之旧宁忍弃捐但获便安仍占俸稍臣敢不循躬自幸投足知愆顾论报以无阶独此心之不昧
　　又谢再任宫祠表
　　祈哀得请凟有愧于再三失喜拜恩威不殊于咫尺臣中谢伏念臣器薄而用窘智陋而术疎无昔日之闻知幸一日之遭遇冐居华要驯致愆尤自叹沉舟之迂但觉形容之异田园何有沟可期敢云废籍之身又续祠官之食兹盖伏遇皇帝陛下幽防之烛覆冐无私曽小善之不遗悯一夫之失所致兹孱亦与生成臣敢不受徳知归循躬惟谨穷途易与庶寛妻子之饥啼晚节难工独慕侏儒之饱死
　　谢落职依旧宫祠表【除敷文阁待制因除免语误】
　　人防防重罪大罚轻只服训辞复増感涕臣中谢伏念臣受才谫薄赋性凡庸更阅虽多报称何有矧年龄之頽暮加疾疚之兢昏比奏封章恳辞误宠荷再生之大赐念几死以难酬昧于叙陈卒至乖谬魄由天夺戚乃自贻尚頼隆寛特从末减复俾祠官之秩仍沾廪稍之优委曲保全始终哀悯兹盖伏遇皇帝陛下乾坤覆载父母生成舜徳洽于民心尧言布于天下蒹容世类一本至仁遂令下愚蒙此蕃贷而臣视残骸之巳病知来日之无多惟有啣恩至于结草
　　谢再任宫祠表
　　甫上由之请遽叨从欲之仁拜命以还循躬知戴臣中谢伏念臣曩以愚陋浸被使令报无尘露之防恩有丘山之重粤从去国犹获奉祠逮其终更复伸前恳讵意衰残之景仍沾俸稍之优顾臣何人得此厚幸兹盖伏遇皇帝陛下睿谟天纵孝治日新规模宏启于隆平徳泽咸濡于动植有如么麽亦在记怜臣敢不仰体生成益知铭佩幸全家之饱暖乐化日之舒长未尽之年皆上所赐
　　谢复秘阁修撰致仕表
　　投老乞身既逹由之请疏恩出綍复叨遇主之荣感惧交懐周章失次臣中谢伏念臣受性愚暗逢时休明以田野固陋之安冒禁省论思之地报効何有践歴已多粤从去国以来犹窃奉祠之秩及兹疾疚斗觉支离学无艺苑之工职在书林之列不图得谢乃更増华兹盖伏遇皇帝陛下天地之徳曰生日月之光必照俛怜末路不忍弃遗始终保全委曲成就而臣迹居穷絶望修门纳禄辞名期少延于喘息击瓶拊尚同乐于升平
　　谢除敷文阁待制表
　　乞身故里已叨从欲之仁通籍甘泉更冐逾渥之宠自天锡命蹐地靡容臣中谢伏念臣逢时休明受性暗漏误膺识防荐被使令报无丝髪之防徳有丘山之重辞荣纳禄既逾七十之年穷思毕精莫辨三千之牍不量浅薄輙露悃诚采田夫野老之謡述帝徳王功之盛乾坤之大日月之眀岂绘画之所能顾迂愚其已甚敢云宏度俛鉴懦俾列职于近班以増华于末路得此殊遇繄臣何人兹盖伏遇皇帝陛下躬聪明睿智之资蕴广大精防之学疏观百王之法超视三代之隆总揽化枢激扬士类有如么麽亦在甄收骤颁涣汗之新垂记生成之旧而臣迹居穷望逺修门心未替于倾葵誓独存于结草
　　谢除敷文阁直学士表【落致仕召赴行在恳辞至再除职依旧致仕】
　　只承严召怅旅力之乆愆加贲恩章许余生之自佚仰拜自天之锡俯増蹐地之慙臣中谢伏念臣奋由寒乡出迎盛旦以儒生之固陋尘法从之髙华悉出误知不由他力粤从去国旋自乞身犹辱记其姓名俾复趋于表着而臣老随年至形以病羸驱驰徒有于此心跪起惧乖于常度达忱诚之恳欵荷聪聴之矜从直内阁以跻荣驾安车而遄反缙绅改观闾里生光惟初终被遇之过优虽顶踵縻捐而莫报兹盖伏遇皇帝陛下仁深覆载明并照临察臣曩嵗之遭逢粗存忠谨知臣今日之疲曵非敢懐安矧当圣政之新尤以人材为急凡在捜扬之数举兴奋励之思独臣数竒赋分至薄正周室任贤之日既自至于不能遇汉家好老之朝又阻陪于在列时哉难得命也奈何念虚受于宠灵曽莫酬于寸尺望云注想永懐恋慕之诚击壌成歌愿述治安之乐









　　苕溪集巻十七
　　钦定四库全书
　　苕溪集巻十八　　　　　　宋　刘一止　撰表
　　谢赐勅书表【以下皆代作】
　　庙谟素定天讨将行奉徳意之丁宁増懦之激烈臣中谢恭惟皇帝陛下温文恭俭迈古盛王威武神灵如我艺祖相上帝以遏乱略整六师以修我戎时巡山川躬劳将士申严列壁拱固四封充暴衣露盖之难洗圣父哲兄之愤惟时有众共识至情上念君亲忍此勤苦谁非子弟能不慨嗟而臣摄令帅符属当郡寄玉帛万国莫叅班瑞之荣梐枑再重徒剧揺旌之念
　　道君皇帝升遐宁徳皇后上仙慰表
　　臣某言今月某日伏惟尚书省劄子奉圣防何藓奉使囘得大金副元帅书某报道君皇帝乆违和豫厌世升遐宁徳皇后亦已上仙者讣来万里悲动九躔惟时旧臣孰不哀陨臣诚哀诚痛顿首顿首恭以道君太上皇帝临御二纪勤劳百为昭天漏泉徳泽深厚移风易俗礼乐灿明悉本三王之仁不享五帝之夀宁徳皇后母仪克备坤徳无私谓当从革路以归副寝门之问省祸遽若此天不可知伏惟皇帝陛下圣情难居孝思罔极冀免从于中制用俯慰于下民臣伏恨职守所拘不获匍匐奔走阙庭臣无任哀摧哽塞之至谨奉表称慰以闻臣某诚哀诚痛顿首顿首谨言
　　贺皇太后还阙表
　　天地合符宗祊降祉用锡一人之庆克谐二圣之欢臣中贺臣闻天下不足解忧圣徳无加于孝矧慈顔之乆隔在婴慕以何胜皇帝陛下心存问寝之期目想囘銮之节中夜起坐或自揽于衣裘当食兴懐致屡遗于七箸广爱孚于逺迩精意通于幽明俾邻国之改图奉安舆而还阙大横得兆不殊代邸之迎相见如初宁比城颍之乐羣情胥洽异议知慙故应击壌之謡皆若见亲之喜兹盖皇帝陛下防覃万国道冠百王北伐南征威灵有赫东渐西被声教无私眷求同徳之臣益懋享天之实再兴絶统成此大功今昔之所未闻书传之所不载方将谨嵗时之温凊备陆海之膳羞追十六载之艰虞事为既往衍亿万年之福禄乐未渠央臣望逺修门身居散吏奉觞称夀莫陪汉殿之九賔向日倾心敢替封人之三祝
　　车驾巡幸浙右起居表
　　臣某言伏审车驾巡幸驻跸浙右者兴周宣北伐之师雷霆尚闭举虞舜东巡之典嵗月靡差帝肯幸临臣用鼓舞臣中谢恭惟皇帝陛下离明而普照体干健以自强亲驾戎车往绥楚甸増山川之震叠还防县之清夷贼气不扬边尘顿息惟神灵威武所变化信是优为虽险阻艰难之备尝靡懐宁处念本根之攸重俨容卫以载旋班瑞诸侯时事既归于宰旅占星东井王略行及于旧都臣叨奉使华属在邻境仰云霄而路隔倾葵藿以心揺
　　车驾驻跸建康起居表
　　展义时巡观风都会六龙所指百神骏奔臣中谢恭惟皇帝陛下昩旦视朝斋居决政永念无疆之服克安有截之区乃眷建康乆腾王气龙蟠虎踞宁论割据之英雄地僻天开赫有中兴之气象逺阻淮浸近控江涛苑长洲而沧海陵既包吴分城方城而池汉水仍拥楚疆方将寻周瑜鲁肃之师倚王导谢安之佐内殄冦警外威酋胜筭可期成功有韪后来无罚已闻家室之宁时迈其邦终冀干戈之戢臣身縻藩服望逺天威莫叅班瑞之荣徒切揺旌之念
　　车驾驻跸平江起居表
　　展义楚疆壮古都之胜势观风吴会驻鸣跸之清尘民物忻愉山川震叠臣中谢恭惟皇帝陛下受天明命兴我有邦躬尧帝之圣神禀成汤之勇智念三年大聘既享备于多仪而五载一巡实遵行于故事俨汉官之容卫慰夏谚之歌謡方将整六师以修我戎相上帝以遏乱略仰威灵之顿迩觉藩翰以増雄臣猥以谫才误当分阃万国玉帛莫趋禹会之班千里舳舻想见摐扬之盛
　　车驾巡幸越州逺迎奏表
　　六龙在御万骑前驱俾方岳之各朝肆觐东后念室家之相庆奚独后予颁诏幸临载途呼舞臣中谢恭惟皇帝陛下励精庶士若昔大猷躬观风问俗之劳振黜幽陟明之典眷此名郡实为奥区菲食卑宫钦念禹功之逺苦身焦思俯怜越霸之勤曩览古以兴懐见登堂而赋咏惟时金石既传帝作之歌今我臣民果契天临之宠山川改观日月扬光臣猥以匪才辱在守土仰威灵之广被知封略之再恢舞干羽于两阶将见逺夷之格执玉帛者万国获陪近侍之班心剧旌揺耳倾鸣跸
　　车驾驻跸冬至日徳音表
　　法驾幸临方仰威灵之近纶音下霈更深布濩之仁凡在生成咸知爱戴臣中谢窃以昊天其子实嘉时迈之勤吾王不游曷慰夏谚之望盖臣民均以为幸则徳泽之所当宣如彼周王绥兆民于侯服攷之汉代赦除死于汾隂踵事増严于今为盛恭惟皇帝陛下应天以实御众以寛兢业万几所其无逸哀矜庶狱宁失不经命观云而必书用集迎长之福谓法雷而顺动宜疏作解之恩徳意周旋训辞恻怛囹圄缧系既荡涤而一空田里赋输所蠲除者亿计已见室家之相庆庶几弓矢之载櫜臣敢不推广上恩务消民瘼嘉与懐生之类共生和气之游
　　行在起居表
　　臣某伏闻皇帝陛下若古昔之大猷稽祖宗之故事时巡方岳宠绥江淮顾惟藩屏之臣顿觉威灵之近臣中谢恭惟皇帝陛下斋居决政昩旦视朝御众以寛应天以实逺近祗徳冦戎革心肆涓刚辰遵行旷典展义修礼驻跸近旬山川震肃神物欣愉奔走后先罔不受职臣猥以守土不获躬诣行在瞻望天日神爽飞驰
　　百官谢赐春衣表
　　自天锡命拜赐谨时凡在周行同深欣戴臣中谢恭惟皇帝陛下智临九有道冐羣生文王积康田之功务求民隠夏后置黻冕之美特重礼容虽恭俭之独持在匪颁而不废子衣之安且吉并诧君恩舞雩之咏而归则非臣志尚竭疲驽之力共酬覆露之仁
　　谢赐厯日表
　　秘防授时盖以前于民用清台告朔乃诞布于王正凡厥有邦共承大赐臣中谢恭惟皇帝陛下用夏厯数在舜玑衡备经天纬地之功騐合璧连珠之应太初之三统陋元和之四分出治明堂亲班月令惟此初常之典是为经乆之规臣敢不祗奉成书克遵常宪协金穣之处用谨始于农祥导王气之和益跻民于夀域


　　苕溪集巻十八
　　钦定四库全书
　　苕溪集巻十九　　　　　　宋　刘一止　撰表
　　代贺元旦表
　　属正月之始和载新治典眷拜扬之丕享大正缛仪庆浃神人懽腾逺迩臣中贺恭惟皇帝陛下圣由天纵道与时升御六气隂阳之和受四海梯航之防百蛮冠带悉归王会之书万里山河尽入职方之服着旷古未闻之伟绩有异书不载之珍符方将铺张奕世之宏规于以绣绘太平之熈事肆颁明诏益讲弭文雕辇出房路朝唤仗九賔就列俨冠佩之鹓鸾五辂在庭建旂常之日月肃太防华盖之次警御史执法之严导迎至滋之休均锡履新之庆臣身縻符竹望逺宸枫上九行之觞莫与璁珩之列遇千嵗之日徒倾葵藿之心
　　代贺斩获四军大王表
　　天声甫震丑类革心我武载扬凶渠授首盖威懐之两尽在古昔以罕闻臣中贺窃以虞舜舞干诞敷文徳周王受命有此武功虽云去杀以胜残亦或侮亡而取乱惟燕云十六州之聚没犬羊二百年之间明时负固以偷安累圣包荒而不问遽易腥膻之旧来归礼义之乡威仪遂识于汉官冠带悉同于王会天其或者事岂偶然宁容一夫尚假余息恭惟皇帝陛下干刚独运神断不疑擥故籍以开疆斩穷酋而献馘功在漏刻势如风霆纳呼韩之降既増光于史谍传郅支之首用垂戒于夷方将告清庙以彰奕世之勲御明堂以受四方之贺而臣身縻列郡望逺严宸庭设九賔莫与璁珩之列嵩呼万嵗伫观封禅之仪
　　代贺正表
　　青阳坐治布正月之始和庶国履新頼一人之有庆化均夷夏喜浃神民臣中贺恭惟皇帝陛下躬对天之宏休嗣无疆之大厯騐三正而用夏与万物以为春多福鼎来配升恒于日月神基増固等髙厚于乾坤臣职在治中身縻补外周家告朔缅懐清庙之衣冠汉殿奉觞莫陪彤庭之鹓鹭仰云霄而目逈倾葵藿以揺心
　　代贺借田表
　　皇舆夙驾适协上春之期帝籍时开丕讲累朝之制化行畿甸风动寰区臣中贺臣闻政之本在农礼之经惟祀教诸侯之飬事尤重于躬行契三神之欢物莫先于已出故因民力庸示亲耕岂徒知稼穑之艰难盖欲奉粢盛之丰洁着为彛典号曰上仪恭惟皇帝陛下覆育羣生忧勤庶事开疆辟土共欣和气之游振廪劝分自致丰年之应更道故事以劝多方歌载芟之诗田祖受职即思文之次甸师告成賛天地之全功备帝王之盛事臣方驰驿骑阻造阙庭想耒耜之载涂莫陪奔走冀仓箱之满野庶采歌謡
　　代贺道君皇帝表
　　与天为徒方独观于众妙自我作古乃退避于万机乆隆储贰之宫闱爰畀盈城之基业神灵咸仰华夏均懽臣中贺恭惟道君太上皇帝纬武经文体元用妙懐翼翼之心以昭事烈考躬干干之徳以临御庶邦昩旦视朝斋居决政以跨轶商周为不足道以陶铸尧舜为非难能梦受帝言力恢道运将自安于澹泊期罔释于忧勤惟一索而得男故受之震俾重明以丽正盖取诸离及兹神器之有归尽出睿谋之独断书传之所不载今昔之所未闻岂惟重规叠矩之交荣抑亦内圣外王之两得臣身縻补外职在众流念莫簉于班行徒交深于抃舞
　　代贺渊圣皇帝登极表
　　膺图出震纂极承干山川鬼神敢不祗告华夏蛮貊永有依归臣中贺恭惟皇帝陛下以天纵之姿懋日新之徳缉熈圣学极经天纬地之文明察事机有冠古超今之识主器职存于长子问安孝备于寝门是宜协万国之欢心膺三灵之眷佑受无疆之休命集丕享于庶邦盖将措天下于泰山之安于以増国势于九鼎之重宅心寛大永思守位之仁体道冲虚自享消兵之福臣欣逢盛旦属守偏州莫叅鹓鹭之行徒极云霄之望
　　代谢皇子封昭庆军节度使勅牓告谕本州军民表
　　胙土苴茅肇隆于帝嗣建牙授钺爰逮于吴邦民社知荣山川改观臣中谢窃以并封同姓昔称磐石之宗兼总价藩益壮维城之业眷惟元子尚阙徽章始将宏贲于我家必或申严于师阃岂伊列辟休有宠光此盖皇帝陛下当万物见离之明应六龙建仁之会仁沾行苇泽被蓼萧载敦胄绪之私丕讲礼文之事臣敢不仰承典宪掲示吏民职本支百世之隆増夀考万年之祝
　　代谢除判宗表
　　宠渥骤加省循靡称逡巡拜贶俯仰甚慙臣中谢窃以尧帝徳明序莫先于睦族成周治盛礼特重于惇宗岂明伦善俗之是资抑强干弱枝之相芘以今凖古踵事増华少长有分院之推官曹见列坊之盛饩廪既备教益严惟时董正之师必择贤能之长而臣生非岐嶷学愧空疎托神明之系以叨恩处位望之尊而动色兹盖伏遇皇帝陛下天临九有子育万民治假有邦化行自内虽在艰难之日曲敦胄绪之私臣敢不仰体圣俯勤职守义不愆于防掩教必自于身先尚取寸尺之劳以答生成之施
　　代谢囘授封赠先祖表
　　抗章沥恳仰干不测之诛出綍疏荣滥被曲成之赐宠蒹存殁愧动心顔臣中谢伏念臣以驽鈆无用之才受弓冶素传之业初登黄甲实自白丁効官浸歴于使令政位遂尘于通显重惟大父终老寒儒尝为后学之楷模颇有古人之趣操推食以交游士捐金以访异书韦贤雅志于遗经疏广每虞于益过谓诗及礼愈于问舍而求田意子若孙庶或封侯而起第敢云无似乃副所期矧臣父垂七十之年防未忘于陟岵而臣身有千一之遇泽傥及于漏泉是用忘越分之愆竭叩阍之请不图误眷猥降俞音发原壌之幽光为里门之盛事岂惟为老父报亲之念又以伸防臣飬志之私情事两全感铭何喻兹盖伏遇皇帝陛下功深覆载明并照临御下一出于慈仁懋赏盖先于劝激遂令孱有此叨逾臣敢不念不世之遭逢荷殊恩之委曲誓兼忠孝用训云来
　　代谢转官表
　　赐札十行仰窥深厚进官一列横被宠灵念成命之莫辞俯懦而知愧臣中谢伏念臣越从疎逖屡玷使令顾力不量徒欲狥朝廷之急揣分已过何敢饕恩施之蕃曩凶逆之弄权盖人神之同愤天声有赫王旅如飞防愆系颈之期大正然脐之戮而臣职在分阃理应调兵时乃糗粮偶无饷餽之乏于彼原隰莫効驰驱之劳苐赏所加于臣何有兹盖伏遇皇帝陛下用人惟已以道观能虽小善而弗遗靡一士之失职致此序迁之典亦为孤进之荣臣敢不益勉事功自矢报称顾东隅之已逺尚末路之可图
　　代谢除礼部尚书表
　　只奉宠灵荐膺器使位防八座名视六卿念地近而秩优顾材防而植弱恳辞靡获俯仰知慙臣中谢窃以在昔成周作新治典惟时宗伯号总要司岂惟侈太平黼藻之文兹实重稽古讨论之事三代以防六经没防叔孙髙堂之流本由于草创开元显庆之制防见施行祝史乃得揖逊其间学者谓之迂濶于事眷兹盛节尤属熈朝谓百年而后兴固宜隆礼乐之用若三嵗而大比则必进贤能之书祭祀以交神人飨燕以昭慈惠具形时制仍有司存要非通儒不在兹选伏念臣亲逢休旦奋自寒乡以锄耰固陋之姿歴翰墨清华之职滥竽芸省簉武兰台记言动于螭坳掌丝纶于鳯阁稔春官之贰政备朱邸之谈经报称蔑然叨逾甚矣方奉祠于真馆将引迹于长林夫何罔功复玷异数兹盖伏遇皇帝陛下日新圣徳天纵睿谟遹骏有声以缉熈乎先烈式序在位以陟防乎百工遇以始终使殚寸尺臣敢不勉寻问学深体眷私幸未迫于桑榆终少酬于造化
　　代辞免除防政表
　　弗堪重任将有近忧托命至仁吁天诚恳臣中谢伏念臣擢从冗散寝歴近严揣逾分之已叨念大恩之未报既无崇论宏议以禆庙画又乏壮猷精识以折敌冲阅防戎之驰驱致宇县之残毁虽圣神罪已庸示曲全而天日鉴忱不敢自恕追愆尤而未冺惊宠数之无从曽是谀闻禆防大政非常之举惟帝所难伏望皇帝陛下垂雨露之私发渊泉之虑谓兹事体大宜无反汗之嫌顾已试罔功当得循墙之请岂惟见公朝之难幸抑使知定命之可安区区之心拳拳于是
　　代宰执以乆旱待罪表
　　天道无私不爽灾祥之应辅臣失职伏思谴咎之归敢露忱辞仰干渊聴臣等中谢伏念臣等猥以庸妄寖冐宠荣位在近司日闻大政曽不能广宣仁徳导迎至和坐阅五旬不霑寸泽骄阳肆虐旱气如焚田半折而欲荒嵗向成而觖望受小民之咨怨贻上圣之焦劳桑林之祷虽坚云汉之忧未解臣等负此愧恧何施面顔尚頼曲全兹容自劾伏望皇帝陛下干刚独断威命显行顾方厉销变之图莫若正黜幽之典庶囘协气以福羣生
　　代谢赐对衣金带表
　　衣裳出笥加博带之兼金驵骏在庭被华廌之错采逡巡拜贶欣跃交懐臣中谢伏念臣人地甚防才能居下浸更选任无补盛明毎惟弱植之不胜常恐防纶之误及讵意便蕃之使仍叨服乗之良伏遇皇帝陛下以纯俭履躬以慈仁接下甄陶庶类黼黻人文凡列职于禁严率加崇于褒赏臣敢不图囘末路黾勉宿心揽袂起行虽愧九环之宠据鞍自誓冀殚十驾之劳

　　苕溪集巻十九
　　钦定四库全书
　　苕溪集巻二十　　　　　宋　刘一止　撰启
　　谢人荐自代启
　　分安阘茸之中老将何用名在荐论之域初不自期拜贶若惊循躬知愧窃谓以先达之后汲引后进既举世之所罕闻以盛徳之余退托不能又羣情之所大骇攷之于古殆见其难执不愿于求知体莫隆于举代惟九官受命而必逊盖百僚已徳而相师秦汉以来典型仅在郭丹见推于郡守独荐乡人而行卢毓亲奉于诏音必如卿者乃可马总赖韩子以増光于后钟皓进陈实而见称于时狂若嵇康何乃著书而求絶辨如蔡泽抑难骋説以自媒要须得人乃称兹宠如某者少而不竞长乃甚愚在已所安则自信而不疑于世共慕则却走而弗顾贫屡遭于鬼笑命独与于仇谋及此衰頽始从禄仕权竒俶傥已摧耗于百忧勃窣姗尚经营于一饱夫何交路忽玷误知此盖伏遇某官识足以照事物之机学足以穷古今之蕴以笔舌为人才之羽翼以胷腹为吾道之渭泾谋猷皆契于圣用舍不违于公议故怜孤寡特为吹嘘遂令枯朽不华之姿复有激昂思奋之意念祈奚之举类虽曰必行冀公叔之同升则愚岂敢庶殚尺寸少报生成
　　寄湖州太守葛司成启
　　抠衣曩嵗尝从馆下之招窃芘治封又幸里门之迩尺牍不通于记室刺字未勒于阍人愧动心顔神驰旌棨伏惟铃斋虚暇神物掖持坐迎有永之年膺受鼎来之福恭以某官学贯百家之奥才絶千人之英国论以为指南吾道之所寄命蜚声华旦濶歩要津蒙上圣非常之知在汉庭诸公之右众皆侧目叵堪袁盎之居中帝独虚懐更试萧公之为政出奉藩宣之寄益摅蕴借之竒老吏畏其神明雅俗安其岂弟然而词颁中禁有懐仲舒之古风议下广廷欲问崔琳之今事宁乆烦于剖竹行复庆于赐环某念逺扫门无阶望履拟蜀郡中和之作独恨于匪才闻南阳父母之歌实动于乡徳嵗序云晚霜威益严顾隆善卫之矜式副具瞻之祷
　　谢乡人王提刑荐举启
　　栖迟下吏拙亦宜然叨窃荐书望不及此省躬无取拜贶自疑伏念某志以道穷才与命称侵寻且老逼孔融过二之年贫悴无营有伯龙十一之诮承乏斆学之域委心吏隠之间博士不治昔者尚嗤于弟子广文独冷于今益愧于诸公顾俛黙以何求独姗而就食夫何汲引乃逮妄庸此盖伏遇某官材絶一时智周万务执谦光而自牧有盛徳而不居羽翼滞淹主张气类祜甫公举未尝以亲旧为嫌郭丹义风顾独荐乡里之士某敢不激昂思奋砥砺弗渝虽未图报徳之阶要不辱受知之地
　　谢翟内翰荐举启
　　顷以孤生获从下吏于左右乏半辞之助居职业无一日之长独乡者慕用之诚盖不图见顾之重荐论误及局蹐靡容惟士之适时犹女之从聘一遇知巳殆将终身虽云待礼而后行常恐失身而晚悔岂聘者实重其选抑从者亦择所归古道悠哉斯言已矣伏念某学陋而闻寡志大而术疎及此衰年始縻寸禄间闗自笑慷慨受知在古人以为甚难而晚进岂容骤致此盖伏遇某官三代豪杰一时宗师国论以为指南吾道之所寄命攟收气类振挽滞淹何期流落之余乃得依归之地正使自择宁复有加某敢不益励宿心仰酬谬眷仕才如此或未慙君子之归巧固有之不敢贻门下之辱
　　谢馆职启
　　给札銮坡初乏治安之防滥巾天禄蔚为迟暮之容闻命自疑循躬知幸窃以东壁图书之府上列经躔道家蓬莱之山内藏秘録开百王盛衰之绪为四海风化之原虽复丧乱日寻艰难代有未见中秘之文多阙不闻外史之职弗修踵事増华于今为盛祖宗分三馆以居豪杰有为之士辟四库以储古今未见之书切近禁严维容啸诺使其胷次扬防吞太史氏之九流笔下渊源备国师公之七略故于采用皆本作成两禁侍臣歩武先于借路一时名辈事契拟于通家气习尚传风流可想惟选除之甚重则名实之加优如某者少有独学之愚长无兼人之器术业荒于不试精爽耗于多忧流落以来侵寻且老不图未至获并俊游讨简编于煨烬之余继人物于风尘之后自云无补其忍饕荣兹盖伏遇某官识洞防防气涵英特谓萧相收先秦之图籍实佐开基而蒙谷献旧楚之典型有同存国参稽故实协賛谋猷要扶文物之颠乃见规模之逺肆令冗辱在品题某敢不尽广旧闻勉规来効领五经之储校虽曰世官补三箧之散亡终慙前喆冀稍殚于嵗月用仰报于生成过此以还未知所措
　　除直显谟阁谢宰执启
　　閤连中禁藏列圣之寳章职逮外官盖本朝之秘选不图枯槁忽被光华闻命自疑循躬知惧伏念某以锄耰固陋之质躐台省清近之班宠既厚而不辞量已逾而莫觉粤从废黜自卜隠沦更时阽危身独安于丘壑在已进退义敢怠于君亲而况阅嵗者三拜恩已再复簉名于内閤俾増重于外台有何劳能得此殊异兹盖伏遇某官恢垂絶仅存之直道建乆安不防之宏规力何啻于囬天心但知于许国若就深于沧海虽不择流顾快意于屠门岂必得肉仰愧生成之施孰为称塞之阶茍未死亡尚收寸尺
　　提防浙东刑狱谢启
　　卧疾漳濵乆忘嵗月拜恩粤部遽见吏民荷宸扆之矜怜试庙堂之记録事非意出愧与惧并伏念某鼯技易穷蠧书何益一罹罪籍四易嵗星惯从樵牧之游不作轩裳之梦孰云枯槁更被光华念一道之平反系几人之休戚矧复图【阙】荒政于不任责未可以见塞兹盖伏遇某官徳全忠厚明烛幽遐哀庻狱之无辜悯一夫之失所故兹固陋亦与使令某敢不益广所闻自鞭其惰勉副责成之意庶为报徳之阶过此以还未知所措
　　责授宫祠谢启
　　乆矣论思之谬啧有烦言防然衰病之余自贻伊戚仰承威命殆是寛恩伏念某智识昏庸技能么麽曩膺谬眷辱在近班故时论无所短长于世故都不通晓粗知慕大君子之义欲自托不肖者之身罪斥七年尚烦记録召还期嵗寝冒宠荣岂志愿之敢期抑梦寐所不及属者明诏有位旁捜异能而乃昧唯善举类之方失事君以人之道揆其重负合置严科止削籍于甘泉仍奉祠于真馆兹盖伏遇某官懋格天之鸿业挺许国之精忠善不近名清而容物刑兹无赦率循作罚之公罪疑惟轻上广好生之徳重惟疵贱乆玷陶镕特屈刑章俾从薄责念孔戣之宜去初不悟于引年叹韩子之慙归终莫伸于报徳扪心自讼没齿何云
　　再任宫祠谢启
　　受恩知过拜命増慙不图有尽之年再籍无功之禄深惟疵贱乆玷甄陶智实昧于行藏学靡过于蕴奥贪宠冐没不思竒器之格言投老穷空却恨儒冠之左计谓鬓丝之堪织指泌水以乐饥迹其自谋率皆类此一昨去国三嵗奉祠敢懐平进以求伸但恐终更而絶食忱辞上逹私愿弗违既许便安仍沾俸稍兹盖伏遇某官行已尽圣贤之道与人存忠厚之规独运平衡曲成旧物某敢不求全晚节加励宿心虽云报徳之无阶亦欲没身而靡悔
　　致仕除敷文阁待制谢启
　　涣恩骤至成命莫囘拜赐逡巡省躬怵惕伏念某曩膺识防出自寒防初无寸长服在近列惟践更之既乆曽効见之靡闻病且不支老当以退不图得谢乃更増华方寓直于书林遽躐升于从槖湔摩昬诵纶告之温慈扶掖拘挛服腰镮之焕丽闾里賛喜亲旧改容顾惟何人有此侥幸兹盖伏遇某官量涵海岳诚贯幽明有周公成王家之忠迈伊尹格皇天之徳功髙不伐位重益谦谓才能皆可陶镕虽疵贱亦归覆育重惟无似特受深知始终保全委曲成就叨逾已甚惧弱植之弗胜报称谓何独此心之不昩
　　皇太后庆夀八十诏长吏致礼加赐羊酒粟帛谢启
　　藩侯下贲布宣寛大之书里巷惊传创见荣华之锡夫何殊异逮此龙钟伏念某受才不长闻道最晚壮也之武尚不如人老也楚丘遂多防事既乞身而知止固絶望于饕荣属长乐之礼成偕髙年而泽被至于越匪颁之常式优侍从之旧臣抚已自慙几人得此兹盖伏遇某官仁深覆育道格迩遐问畆丘之年谬承称美悯伏生之老姑使授书岂徒加宠于一夫殆欲垂芳于千载扪心懐感投足知归

　　苕溪集巻二十
　　钦定四库全书
　　苕溪集巻二十一　　　　　宋　刘一止　撰启
　　答张状元启
　　伏审造廷射防唱第居先荣动缙绅声流华夏恭惟欢庆某官受才英特种学邃深防言造于六经卓行师乎百代当英主枕戈尝胆之日正贤士竭精励志之秋岂特求一日之长庶几闻三道之要窃窥大对益致精忠意深切而有加言舒徐而不迫皆前日未闻之论兴圣心见晚之嗟名盖出于顾期士同知其不献念莫遑于修庆情过辱于腾牋内揆庸虚仰慙谦厚识吊古精思之作不敢谓能得为国逺虑之人兹为可贺眷言欣颂防既敷陈
　　答特奏名状元启
　　伏审只奉胪传趋登举首得人之喜有识所同恭惟某官赋杰异之材蕴深醇之学文辞少作已擢秀于士林闻誉老成乆推先于州里当英主枕戈尝胆之日正贤士毕精极虑之秋侧闻至言颇契大问向来伏枥宁忘千里之思此日惊人未觉一鸣之晚既受知于亲擢行濶歩于安途念修庆之莫遑辱腾牋之误及眷言末契实倍欢悰
　　上时相问启
　　屈伸在道忍懐韩子之九迁志愿有年莫遂荆州之一识足踆踆而欲进神忽忽而若驰念介绍之不先惧聴闻之或骇敢以堙防之迹仰通咫尺之书揣分自疑向风増慕伏惟信顺之至天人所私导迎六气之和膺受百祥之集恭以某官博大纯懿疏通敏明才足以絶千人之英力足以任一世之重忠贯金石信通神明许国以来视身何有干斗枢而独运扶天歩于方艰徳在人心事书野史方且执谦自牧避宠弗居魏綘懐多功之嫌岂惟辞赏晏子守足欲之戒亦以矫时出分数路之优灼见累年之効吾圉既固我公盍归迨兹入觐之初始副具瞻之旧九鼎大吕益増气象之安烈日严霜自觉威明之逺惟帝所属舍公畴依某末学空疎余生么麽粤从废黜自卜隠沦叨宸扆之矜怜赖朝廷之收拭俾使一道待次期年尚期受约束于相门故欲列姓名于记室悃愊所寓笔舌难周残暑未衰清秋在冀仰符于倚注宜加卫于寝兴
　　贺枢宻使启
　　伏审拜恩中禁正位元枢夷夏耸闻兵民溢喜窃惟地文天武所以妙生成之功右义左仁所以严威徳之用礼隆建使位等上公在周有师尚父之尊于汉实大司马之任兹乃安危之寄是为心膂之臣恭惟某官学通天人识洞今古体方重而任大事抱纯诚而经逺图齐死生去就于胷中置富贵功名于物外顷廷登于揆路已屡罄于嘉猷汲直居中理应见嫉萧公乆外帝曰遄归总临宥宻之司盖复祖宗之旧念天下之势本若置器顾今日之事仅如奕棋在兹一着之间遽有千钧之重得人无竞舍公其谁某猥以孤生尝叨谬眷闻丝纶之亟下觉旧观之顿还欣抃之私名言罔既
　　贺翰林承防启
　　伏审祗膺使命召拜禁林制书颁传士类鼓舞窃以自古愿治之主将观逺图必有视草之臣亲承宻命岂特右文之事实参戡难之谋而况寓直北门对扬浴殿自开元之际浸隆学士之名逮章武之初加宠内庭之老礼秩増峻事任匪轻顾非其人不在此选恭惟某官养刚大之气足以有为好深湛之思欲其自得风规迈往惊论议之非凡忠孝昔闻知典型之尚在召从孤外祥侍燕闲防石室之书既信史进玉堂之直仍袭世官谬云天子之私人端是吾家之旧物然而国是所属物论既孚兹为大用之阶即副具瞻之望某年路无几仕乃为贫自知后世之濶疎独恨登门之较晚及兹賛喜深切知归欣颂之私名言防既
　　贺枢宻再入启
　　伏审宠拜殊恩还登近弼惟图任旧人共政盖圣主所欲仰成克左右厥辟宅师抑明公以之自任丝纶甫下逺迩均懽恭惟某官笃厚深闳疎通博敏钩贯百家之选沉涵六籍之醇自结上知偏仪要路笔墨畦迳尔雅无愧于西京师友渊源润色似从于东里有言必尽遇事不辞亟参帷幄之筹协賛枢机之任出分忧顾曽未几时汲黯去朝初言誉毁晋公当国实系重轻奉温诏以遄归罄嘉猷而入告条先帝之故事大王室之中兴舆论所期斯言可必某栖迟末路零落寸心闻成命之载颁庆真贤之复用扫门虽逺贺厦知归
　　答交代谢少卿启【任浙东提刑司】
　　宦防相踵愧扬粃之在前王事有期顾及而当代静言事契燕及子孙夫何迟暮之年乃有因依之幸恭惟某官被文相徳可用为仪强识博文足以华国自结圣神之眷荐跻清近之班智略辏于上前风采闻于天下持槖簮笔谓当入侍于清光揽辔登车姑欲少偿于素志岂容暖席即庆赐环某猥以庸才误当使指阅时既乆责効无闻敢縁授受之私终被含容之赐恳旌麾之已戒罄履舄以非遥虽乏告新庶几道故其为欣抃曷既叙陈
　　贺湖州太守启
　　伏审拜恩中禁进职西清辍甘泉侍从之聫为近甸股肱之镇先声所暨舆论交归恭惟某官国器宏深天才卓伟言动合君子之法出处有古人之风用实自于召还眷悉从于亲擢备献纳论思之益罄朝夕夙夜之勤惟时吴兴实望浙右山川清逺人物阜繁委长孺于淮阳徒得君重试萧公于冯翃用考治功少须报政之期旋聴赐环之命宠荣未艾简注方隆某跧伏穷檐伶俜暮景虽向风之有自曽望履以无阶陪外庭末议之时顾相先后诵佳句百僚之上窃仰髙深闻纶綍之载颁想旌麾之既戒尚缀吏民之列往修桑梓之恭欣抃之私敷言罔既
　　代答明州太守启
　　伏审政成请代诏下趣还行跻躐于近班益恢宏于达业恭惟某官智术辐辏论辩风生胷中负韬畧之竒事至有渊泉之虑出膺郡寄实简上心驾折辕以告行执半符而入觐九里之润幸见及于邻封一年之留恨莫从于民借方图修简遽辱贻书感愧交深名言防既
　　代贺秀州通判启
　　伏审祗膺明命出贰使藩理檝戒途蠲辰视印伏惟某官器全英特识洞几防论议得于心成事业由于世济休有闻誉见于践更谓宜揖逊于熈朝尚尔驰驱于别驾昔者大郑小郑公以父子继治大冯小冯君以兄弟相循并载民谣号为盛事今见二难之歩武未逾三载之星霜岂惟人望之知归抑想风流之是似某江湖寒族天地畸人侵寻五十之年老之将至淟涊百寮之底拙亦宜然窃有所依敢后其喜
　　代贺市舶提举启
　　伏审宠拜眷恩再持使节明纶甫下舆论交归恭惟某官才了十人身兼数器诗辞近古独云苏武吾师字法超今要使羲之北靣既更器使益试乃言干南国之竒赢佐中都之调度虽云旧物实简上心伫宠渥之使藩践禁途之清切自惟孤拙尚窃藩符念芳借于余光顾难胜于贺悃其为欣颂防既敷陈
　　贺冬启
　　阳生而复物屈当伸屏隂类以潜通宜善人之有庆恭惟某官气涵川岳道济幽明坐迎有永之年隂受鼎来之福方将奉十行之温诏咏四壮之还归举酒夀公莫与扫门之列援毫伸颂益増卿徳之勤
　　贺正启
　　伏以嵗序更端星躔易次肇三阳而为泰正五始以书春矧社稷之元勲宜神人之交相恭惟某官忠贯白日道格皇天备文武之全才兼安危之大略功藏盟府泽在人心周公之征徂东巳见于归之复吉甫之来自镐式观受祉之多俯履嘉辰茂膺纯嘏某属拘职守阻奉夀觞莫伸贺厦之诚徒切揺旌之念













　　苕溪集巻二十一
　　钦定四库全书
　　苕溪集巻二十二　　　　宋　刘一止　撰记
　　纵云台记
　　徳清盖吴兴支邑而山水明丽清逺为他邑冠南朝以来曰沈氏者世有韪人或以文雄一时士虽少必秀于其额民贫而安力于农桑种艺渔樵之业鬭讼简少岩居川观吏或似隠故仕于此者乐焉县治枕山山岿然特髙为百里之镇问其名于长老则无所根据缙绅者不道旧有台下直令舍相距仅百尺规制甚美松竹清閟之音桃杏妖冶之容与他名木秀蘤分列左右天欲雨云气习习生于歩武襟衱之间今大夫沈次仲与二客燕其上客咏韩吏部释峤孤云纵以为台名次仲喜以告余见属为记次仲之临是邑也阅五晦朔矣旦朝坐堂上受诉谍羣吏立两庑屏息侧睨次仲独即民聴其事究所以然反复问诘其情毕得文书虽多必尽读乃止律身严无毫髪私亦不受私吏退与竂佐休于台上危坐剧谈或随时觞豆举酒相乐抑尝语人仕吾非所爱也有不得志则弃去如传舍人以其志笃而事勤谓若将窘而中实纵适然则客之名是台有当于主人之心者岂以云之逸为可羡固将仰之耶余邑寓而山栖者也朝见云之出暮见云之归进退容与于太虚寥廓之中千态万状不自知其然其于出处亦何心哉余观云于此山四年矣余年有尽而云之朝出暮返变化容与之状如余所见不知何时而已以其无心故能乆也虽然次仲方仕余方隠迹若不同而从容于事物之境愈乆而愈安则或仕或隠未始有异余燕坐内观欲忘其心如此云之出处未能也次仲勉乎哉余既告焉因为之书次仲名造处之缙云人二客归安沈文伯名长卿福唐陈仲乆名袒安名台者文伯题其榜者仲乆皆竒士也绍兴五年七月壬申郡人刘某行简记
　　湖州徳清县城山妙香禅院记
　　城山在邑之坤维距邑五里为溪流之区溪自天目余杭而下者出其背并山分港旋绕而北趋于郡城是为苕水院北乡居山之半自外及内阶而升者几二百级溪南北之山初散漫若不相即登级三之一却而望之则苍顔秀壁明措列侍若趋若伏若絙曵防驱可揽而有舟樯往来水鸟浮没悉出眺聴之下而委弃于榛藂茀草之间不知其几年矣熈宁中天台僧曰了因者始结庐其上会嵗大疫收弃骸于道加苇衣篾给聚而焚者以数千计又乞食邑之人以苏流亡于是邑人相与出财建转轮藏増治堂庑初因藏心木未获因梦神僧指前溪有沈木焉物色其处已乃得之因出入防间饮酒噉肉人莫见其异一夕见梦于邑令云天台化士告辞异日院僧以告盖因以坐逝今真身存焉然后以禅律相踵住持者数辈而转轮藏施利之人未尝有虚日用是加苇门序略备而简陋褊迫不类藂林邑之人恨焉乡老邑大夫访求名徳为道俗所信慕者得今住持僧佛智大师道容容始至心隘之将尽撤其故易而新之时余以柱史得罪寓邑中过而问焉容指谓余于此累石常广若干尺为大殿于地凿山廓左序若干尺为斋包之容于此培土实涧壑若干尺廓右序为栖僧之堂为复舍为诵经寮浴室仰靣指曰山之椒为浮图其下为临眺之亭又为方丈寝室规制甚靡余怪其言之易也问工程出费之数几何且安取之容笑而言曰佛氏子以精进广大为心耐苦忍辱为行其徒谓之海众其求募于人谓之十方凡所建立患志之不笃与狭劣而勿广成不成则有数存焉工程费出之事弗预计也志于成而巳矣其意甚暇若不足为余老且病未尝数出他日过之门径既成殿址累石且数寻若砥砺然阅岁又过之则飞甍刻桷髙出木杪则殿宇之防像设之严无遗举矣如是数年余再以罪去朝而归访山林凡容所谓凿山培壑髙下建立无一物不如言者其众二百余人其崇饰之意未艾也呜呼何其易且速耶患志之不笃与狭劣而勿广则余既信其言矣然余所深怪者以其甚暇不怠若无心焉宁有情而然者哉于是知其昔所谓建功立事者非独才志之难而优游暇豫无遑遽猝迫之状为尤难故凡才智之士才之能优游暇豫者吾罕见之抑造物者之啬与人也茍有是虽钜细不同其必有所立是院之设固未足多也而于余心有感焉容见而属为之记乐为之书始于建炎三年某月某甲子成于绍兴十一年某月某甲子院初未有额兴役之嵗访安吉县故赐额请于郡得之容遂为妙香第一代住持云某年某甲子吴兴刘某记
　　吴兴郡学重绘三礼图记
　　国朝建除中天下初定诏儒臣参裁典礼而国子司业聂崇义者以唐相张镒等六家所撰稽其详略是非总为一书是曰三礼图书成天子嘉之命国学图于宣圣殿后之北轩其后惧其圮剥复易壁以板盖已有意乎礼乐之敎规模宏逺矣然当是时狃于故学士鲜知经且师道之废实自前世未有杰然兴起之者至明道景祐间海陵胡公先生与泰山孙明复徂徕石守道皆以所学敎授弟子而先生之徒最盛其在吴兴往来郡学常数百辈自是天下之人始知尊徳而隆师士皆知仁义礼乐之説为足以诚身而格物其学问之成为时显用翊賛治道见于嘉祐治平之间者不可概举初郡学求先生乃以三礼仪物黜其于古无考而益其未见者图之讲堂遵故事也于是人人得窥三代文物之懿朝夕对之皆若素习阅嵗既乆有司不知故事至皆汚镘学者痛心焉太守汝南公某以左史出奉相寻领是郡于其始至也见诸生于堂上而劳勉之又増饰宇被以丹艧而掌学开君某与归安丞胡君某抉剔故壁得所谓三礼仪物绘事故存公命易而新之恍如神明顿还旧观郡之士子周览太息咸谓公之赐大矣学者将因是加习焉异时鸣佩执玉于朝廷之上讨论故实禆补敎化茍不愧于前人赐岂不大哉公以闗君之请贻书属某为之记且曰前太守秦公某初有意于是会召去不果今余幸卒成之某于乡校为老诸生知其事宜悉所不应辞若先生之行义世次歴官见于国史与墓隧之文其阐学精识见于著书者固多其藏于家及士大夫手抄皆秘不出搜索编次罔有逸遗俾镂板而行于世则闗君之力也闗嗜学若饥渇行则诲人以先哲为师不拘时好尝曰我先父学于先生敢有二事故于此致志云绍兴十二年八月丙子郡人刘某记
　　湖州报恩光孝禅寺新建观音殿记
　　湖州报恩光孝禅寺在郡治东北地势亢爽土木雄胜门序殿舍斋宫宿庐规制井井他伽蓝莫及盖陈永定中后家舍宅建焉初曰龙兴后曰孝义至唐复为龙兴吴越钱氏易为天宁以其女为比丘尼遂为尼宫凡一百年大朝崇宁二年始复为十方禅刹曰崇宁万夀禅寺后又易崇宁为天宁绍兴七年更赐今额恭为固改荐灵社也旧有观音大士像在寺西偏两楹之间郡人张氏病痿三年一夕梦白衣女子告曰若臂不举耶吾亦若此若能拯我臂吾亦拯若臂且夀若矣张问所居则曰居天宁西廊翌日张舆掖诣寺得大士像如梦所睹瞻仰感涕察大士右臂为坠木所伤命工拯之张病随愈自是郡人归心以疾痛苦见于求拯者日不下数十应感事迹不可疏举而所处闇陋迮迫不副人意今道师居乆与其徒慧智寡众出财谋建别殿奉安妙相而患栋干之伟求之山林未易以日月冀或告之曰近郊曰寳溪者有故侯第今去弗居盍往图之慧智亟往则其家已先见梦告于其主欣然许焉于是廊庙之前左建殿屋四楹前为复廊与旁两庑深明壮丽具妙荘严盖前住持经画累嵗而不克成者道俗欢喜竦踊賛叹咸若有所依归乆以其事求记于余以侈其成余曰吾闻观音大士性相等空无刹不现身光互渉有感必通于诸众生悲心不舍是故身为三十三应因事摄化利益见闻则我之身与子之身一为比丘一为居士俱在三十三应之内真源实济视此大士为二为一为同为别以是思惟大士众生体本圆成无二无别以无二无别故随众生心想所感周徧无遗则是大士非但无我亦无我所而子独以象设区宇为所依归则利益众生为有择欤余曰不然大士身相无邉固无我所而彼信士心想乡慕则有所矣我观道俗至前摄衣俛伛炷香膜拜陈其疾痛苦死种种希求之状诚意所教汗泚顔间言出肺肝感通梦寐初若一体我是以崇其向慕之所为之庄严以益其信心若彼信心一念囘光睹色明空入佛知见则知夫亡不起于座周徧十方在在处处无非道塲而此道塲实无所在利益众生亦无受者如我所説为有择欤为无择欤如是问答亦无实义余曰是名实义是名大士悲心救物无二无别子言似矣是用识之始于某年某月某甲子成于某年某月某甲子后若干日太简刘某居士记并説偈言
　　我闻大士观世音　　　具大功徳妙荘严初从闻中入三昧　　闻空觉空空亦灭
　　惟有一念悲众生　　三十三应为説法
　　法施无尽身无边　　周徧十方河沙土
　　毋陁罗臂如虚空　　云何示此疾痛縁
　　以众生痛我亦痛　　究观起灭无处所
　　伟哉寳殿严睟容　　清净绚丽光夺目
　　惟导师乆善方便　　谓彼众生心想殊
　　要令睹想生实解　　入佛知见如诸掌
　　在在处处皆道塲　　而此大士寳无在
　　一一众生蒙利益　　亦无受此利益者
　　我知信施及见闻　　决定同证无上道
　　湖州石村青莲院记
　　出城南行五十里少东有村曰石其梵刹曰青莲唐大顺二年始建干宁中得额为报恩禅院至国朝治平二年赐今额环水为院四无居邻盖栖心学道之境初若无路惟轻航短檝至焉粥鱼斋鼓闻于傍近禺中而食则孤烟突起于云水弥之间望之郁然余未及造也问诸道傍彼僧院者何如曰院不至崇大已而规制整整精丽明洁为可观异时垣頽壁败栋宇倾挠左右撑柱更阅嵗乆观者悸心如将压焉今院僧慈济人师齐岳尽彻其故而一新之盛矣哉余同识岳是妙于医者耶曰然岳自少习卢华之术通金匮石室之书以是济人亦以自飬身余尝頼之一日过余始询其事岳曰吾受业自院既而游方累年稍倦而归视所谓受业之区几为荒墟惕然动容寝不安席炷香自誓勉励其术以所得赀财次第建立不敢有一毫之私是吾之发是心也以疾扣门者加众吾潜心以思思则得之疾无重轻赋药授方輙騐可期以时日又有知我之有是心者乃力而交助之市木于某乡采石于某山有不受赀而愿施者自绍兴戊午距今十有九年而众工释用初营三门再嵗而办斋厨次之厨成而二时清众合食堂上僧舍钟楼观音大士殿又次之最后建转轮寳藏极一时金碧之工灿烂陆离夺人眸子吹螺击鼓铿鍧于庑廊之下施利日至斋厨之费赖此以给布砖累甓内外前后繊悉备具余怪而问之是何成之易耶岳曰吾志于成矣然成之者非吾也意其有隂相焉何以云然吾之术不加于昔也而灵于人若此事既济矣自今以往不自料吾之术复能灵于其身若此其易者乎以是知世之懐自利之私求得于人而偶得之以为吾能彼不能者妄也余闻其言而韪之岳求记于余余年七十有九病且昏岂复能文既赏其勤且有感于其言而为之书余于世间之见固未能超出也又欲于此警夫后之人可哂也已绍兴二十六年五月丁夘记




　　苕溪集巻二十二
　　钦定四库全书
　　苕溪集巻二十三　　　　　宋　刘一止　撰记　戒谕诏
　　建章宫记
　　汉武帝以干封五年亲祠后土于渤海还以栢梁台灾【阙】　甘泉宫方士言粤俗有火灾复起屋必以大用【阙】此建章宫之所为作也宫之制度张千门立万户
　　张华能为晋武陈之后世莫得闻焉见于史者台则神明通天楼则井干阙则铜鳯祈风壁门池则泰液亭曰商中殿曰骀荡曰馺婆曰枍诣阙之髙逾二十丈台与楼之髙至五十丈池中又为蓬莱方丈瀛洲壶梁象海中神仙鱼之属班固赋云顺隂阳而开阖观东为祈风西为商中则集名义或然余可概见宫室之盛自三代以来未之有也武帝承文景之后侈心生于富饶鸩毒起于晏安内巡行天下外甘心夷狄开玉门通西域牂牁越嶲大宛安息之役连年不已殊方异物四面而至于是营千门万户之宫以飨四方賔客夸酒池肉林之富陈巴俞都卢漫衍鱼龙角觝之戏以观视之用度既乏盐税酒筭及舟车民力殚屈盗贼蠭起绣衣持斧之使出焉呜呼征输之烦力役之苦未有如斯时者矣愚虽欲侈其宫阙壮丽之容而骇叹之有不忍也髙帝七年萧何营未央宫帝怪其过度何曰天下方未定故可因以就宫室非令壮丽亡以重威且亡令后世有以加也于时项氏虽灭黠将剧贼未尽诛锄乃欲于此就宫室何哉意者抢攘之时劳苦之事民所更习且未知归怨之所若天下既定乃始为之怨有归矣自始皇起骊山阿房之役后世靡于见闻厥成告以茅屋采椽之事且未之信不若极其壮丽以为永乆之传不然异日必有改为之者是不欲以土木奢靡劳民召怨之过遗后人呜呼何之虑诚深矣仅阅四世而建章作其所以遗后人者果安在乎是故三代受命之君未尝不以俭徳诏天下其后不免有琼台瑶室之兴而况以奢靡示之哉使其子孙而贤则露台百金之费有所不忍如其不然后世复有如武帝者虽处以千门万户之宫其心未必厌也如何者盖深于虑而浅于识故并论之以为古今鉴云谨记
　　云台功臣记【拟词科题】
　　永平中显宗追感前世功臣用麒麟阁故事图画二十八将于南宫云台以示不忘其外又有王常季通窦融卓茂合三十二人卓茂以徳余皆以功皆能以功名始终者也甚矣功名之难全也岂惟其全之难抑其全之者为尤难何也髙祖一见黥布以为淮南王一见韩信以为上将军一见彭越以为丞相其后皆连城十数南靣称孤所与髙祖清羣盗灭项氏而成帝业者大抵皆三人之功其英谋伟畧非后世所能跂及史臣曰势疑则隙生力侔则乱起嫌疑之势既成谗间之祸必至当是时虽欲图全盖已晚矣矧自负功大志意易骄光武深鉴乎此天下始定以三公起卓茂以厚礼聘严光异时功臣率不以任职至于封爵锡土不过大县数四所加特进奉朝请而已嫌疑防间何从而生非但如此中兴之将二十有八其数乃多于髙祖创业之时后世无能识其意者以传考之惟邓禹防恂当腹心之任畧比萧张耿弇贾复受爪牙之托畧比信布而此四人者好学有识故委寄特重其余仅立一二功或一节可观无卓越积累之勤可以自负然后知光武多任将帅而分遣之殆不使功髙而难制骄肆而祸及其所以保全之实在其始前世之将虽有裂地封王之贵而葅戮随之虽有髙世惊人之畧而终为叛逆求为列侯奉朝请以终其身生受恩宠殁有显荣而又能使后世之君思念之不忘至绘形像如云台之臣其可得乎呜呼功名之难全而全之者为尤难岂不信哉故并论之以为后世之鉴且以见云台功臣之荣非得君如光武未易致也谨记
　　拟戒谕监司按察奸贪之吏诏
　　朕惟设官置吏本以为民朕为天下父母吏亦为民之父母顾所以子惠斯民俾无叹息愁恨之声者其理则均然而比年以来屈法受贿贼害善良达于聴闻者甚众岂朕所以设官为民之意哉呜呼朕之忧民至矣尔部使者宜知之曽不能为朕察害民之吏而悉陈之岂狃习故常安于茍简弗加之意耶抑收长者之称沽游士之誉为诡窃进取计也昔岑熈为魏郡太守民歌之曰我有枳棘岑君伐之我有蟊贼岑君遏之夫兴民之利而除其害者古之吏也今吾吏乃不能而反为之枳棘蟊贼尔部使者又勿稍禁将谁使伐之且遏之欤其自今加察焉害民之吏悉以上闻朕所不贷亦将以是为尔殿最有不然者厥罪惟钧朕不敢有佚罚其勉之哉其念之哉
　　拟戒谕守令劝课农桑诏
　　朕惟周家之兴先王先公致王业之艰难见于七月之诗者非有甚髙难行之説不可逮及之事考其防不过占日星雪霜之钦授民时必作事厚生凡农桑衣食之务致力焉而已然后知圣人之化与所以立国者莫大于敦本周官六遂之所教皆以稼穑种艺为先而不耕不蚕者俾之出征且劝罚其勤惰当是时家给人足而颂声兴朕甚慕之粤自临御以来屡下敦本裕民之诏意者郡守县令最为近民顾必能体朕之诚出入阡陌躬行劝课使倚市门者转而縁南畆且将廪有余粟篚有余帛乐其业而懐其生施之乆矣而効未之见其无乃急其所缓缓其所急忽逺畧而求近功窃虚誉而规进取弗克以民为意耶其自今勉之尔诚有爱民之心则凡见于施行者皆劝课之实不然则委诏令挂墙屋为虚文而已也昔齐威王亲政召即墨大夫而语之曰自子之居即墨也毁言日至然吾使人视即墨田野辟民人给是子不事吾左右求誉也封之万家召阿大夫问之曰自子之守阿誉言日至然使人视阿田野不辟民贫苦是子厚币吾左右以求誉也是日烹阿大夫而齐国震惧不敢饰非呜呼朕独不能为威王之事哉顾告戒不得不预亦惟尔识朕意焉
　　拟戒谕内外从官举荐遗才诏
　　朕惟致治之本莫先得人故自临御以来虚心聴览侧席异闻庶防魁垒絶特超羣迈往之士为时而出图惟事功劢相我国家以辑宁尔多方于兹既乆未有闻焉岂朕之诚意有所未尽耶将狷介媢疾之徒无忧国之风者或抑厌而不扬也其令内外从官采访山林不求闻达文武材能之士具以名闻朕将以礼招聘期于必至传曰上臣事君以人又曰进贤受上赏尔其体事君之言朕不敢爱进贤之赏无使君臣之间有愧古人则予汝嘉



　　苕溪集巻二十三
　　钦定四库全书
　　苕溪集巻二十四　　　　宋　刘一止　撰铭　赞　偈　序
　　湖州徳清县慈相院新钟铭【铸钟疏附】
　　湖州徳清县僧庐曰慈相居县治之北岩壑低昂之间号为胜刹冶鐡为钟有年数矣器小声细不足为是邑朝昏之儆院僧用琳始欲改作而武康信士闻人誉施钱三十万以为观率范铜壶百三十三钧三分钧之一求募辛苦范成而琳亡道俗愍焉越再嵗长老僧道或与其俦道殊本立懐仁行辉惜功用之中废悼前作之孔艰合力经营散募邑众几用钱四百万始克周备匠胡元美其名者妙得于志知名浙江以绍兴二十八年八月丁已一冶而就随叩响发铿鍧雄浑溢于四境观者叠足巷无居人咸谓宜有欵识以诏来者属同郡太简居士刘一止为之铭铭曰我佛如来方便防妙考钟弗先谓失枢要惟者只园具存典则大士圆通多从闻入声彻幽途咸息苦趣问故以然罪性空故佳哉妙工一冶而就出以机轴铿鍧随叩我愿闻者了自闻闻声念相发于彼朝昏六用既冺返流得源是闻与声俱满太千吁此气寳作镇山邑期亿万年与宋无极
　　铸钟疏
　　黒业现前防途长夜众生自息罪性乃空惟钟声之逺闻发耳闻之深省岂独脱苦趣于沈沦幽暗之域抑将囘净念于醉梦颠倒之中此是藏教苦口丁宁只要檀那甘心布施共成兹事幸弗失时
　　徳清乾元寺重修斋厨疏
　　千嵗寳蓝枕山临水二时清众洗鉢同堂上方之香积不来禅悦之珍羞难饱欲使食轮之先转岂容庖舍之弗严恐有本分衲僧不曽嚼破一粒米便是古徳丛席也要生处三条椽惟大檀那与人安乐
　　募财重脩孔侯庙疏
　　山翠攒丛鹅屡鸣而表瑞浮流衍迤左顾以懐恩宁惟前代之美谈兹乃一方之胜事惟新进之家鼎盛而故侯之庙独隳栋宇前欹日星下彻矧丰年之洊至岂隂祐之敢忘毋事多言共兴此役
　　飞英寺縁化修塔疏
　　溪城万室错居洲潴之间宰堵一封髙出水云之上号称文笔又频镇山岂惟増气槩之峥嵘实大系士民之休戚讵意百年之胜横罹半夕之灾所冀檀那深详利益阿育王之愿力黙运胷中多寳佛之神通悉由笔下作兴此事今正是时
　　江山静疑院鐡磬老师通公真赞
　　堂堂律师了无止乗律被役生约束如纯我疑叩师师笑而嘻曰我无心法无所依以无心故説持説犯以无法故横竪钩贯我知是师説本无説身心了然片云孤月江山嵯峨宛在世外访师遗踪惟鐡磬在片云出山孤月丽天鐡磬不鸣声满大千
　　自作真赞
　　枯木寒防形影相依禄食而臞孰与遯肥四十九年我知其非已往不諌来者庶几
　　又自赞
　　居闲无所乐从仕无所愧忽作此两言自省过去事害性多矣晚乃安苦心至矣晚乃甘咄我无初终得丧兮又何乗除于其间
　　黄草道衣赞
　　吴人缉黄草若麻苎贫且贱者服之闻闻居士始用作道衣并为之赞云何草不黄谁其纺绩持以售人得不偿力居士少贱组丽是饰力贫作奢终愧于色居士老愚山泽放逸下泽有车登山着屐被此草衣相羊自适倦鹄依林野麋卧石雄此草黄不失土职不以本然随彼染习戒哉居士服之无斁余年几何以永厥徳任公子言其先君奉观音大士有感供果不枯而长太简居士刘某戏作此偈
　　无根柢而生不雨露而泽是事云何诚意感格当知世间明暗空色种种形相从心地植我问公子承谁恩力若个是空若个是色公子不言一笑而答
　　言箴
　　余惟不言人或以我为简余惟多言则惧取谤而招尤呜呼其危矣哉余将处夫言与不言之间曰加思而已
　　动箴
　　轻动易举事或失所利害在人怨汝詈汝择焉而动动不失职君子是怙小人是疾则将奚处曰失得勿恤劝发大菩提心广博荘严供飬会总録序
　　萧闲老人周嘉仲往在政和间两慕道俗于钱塘南山净慈禅寺建发大菩提心广博荘严供飬胜会自制劝发心文及答白疏语词防周尽恳到悲切意者以众生背觉合尘攀縁善恶流转生死为可哀愍于菩提中虽或今生见闻随喜中又畔违如隔日疟以其未尝知发大心心与境争力强者夺中又畔违无足怪者故为此胜会中人下成佛作祖种子呜呼伟哉时钓台先生谏议江公实为之记又为智炬白语精洁奥妙闳肆演迤读其文知其致力于斯事非一日矣嘉仲以前后矩范及制文与钓台之作合为一集属余为之序余观世间未有不由发心而能有所建立非特佛氏之言也所谓大心者槩而言之曰出世间心曰坚固心曰决定心以出世间心而行世间事且辅之以坚决则处成败利害死生祸福之间初若无物当行则行当立则立视身世如浮云视死生如昼夜视轩冕富贵如弃涕唾如其不然则顔子不能居陋巷而乐仲尼不能不畏匡而不忧夷齐不能重节义而死子房不能辞功名而去商山翁不能傲富贵而不来而况以出世间心而行出世间法者乎虽然是心岂有殊哉所谓出世间抑非两法也钓台先生以清节直道仕于朝论议之伟士大夫能诵之而萧闲老人者年逾耳顺官不过下大夫职不越州县累然坐环堵靣有孺子之色而心苦作佛事心存救物其事为可哀故余论人必察其用心而不敢以穷达为重轻余既叹萧闲之勤而又喜钓台之文为足以増重于斯事故并叙之绍兴十三年四月乙酉吴兴刘某序
　　钱氏箕裘集序
　　右钱氏箕裘集武肃王之六世孙名悦字稷臣者之所作也武肃以兵拒巢贼讨刘汉宏诛董昌尽有吴越之地尊奉上国四传至忠懿王武肃躬蹈忠孝又以训子孙而忠懿奉承惟谨方太祖皇帝之下江南也忠懿提兵取常润已而来朝京师太祖慰遣甚厚太宗登极卒以国入觐而吴越之民几二百年不识兵革其隂徳之茂在人膺肺间至于今未忘也士大夫喜道其事而传闻异辞或不审谛故稷臣累其祖宗建立传序次苐以家世荣遇人才瑰杰有闻于时者若干人以为止集所附之家谱属余序其后余尝观自昔门第之盛席勲旧姻戚世公世卿宠遇赫奕不为不多故独以恩泽闻而人才辈出表仪搢绅如钱氏者未见其比岂其世徳所钟与他异欤异时位孤棘秉旄钺者余盖识其一二即之退然如窭人子论道古今考质疑义以自乐于名教其意岂肯与恩泽侯比其有挟册覔举与寒士较得失率攻苦食淡淬励事业使余爱叹之不已也况前辈硕儒所谓一门三学士三世四贤良与其政绩行义超诣卓越余之所跂慕愿见而不及者哉以是知人物门第事不两全钱氏既兼得之又何多耶如其不然虽金张之盛七叶珥貂亦无取云稷臣在宗族中为最不遇者客居异县累然坐空庐读古书行古道靣有藜苋之色是余寂寞之友也绍兴十七年十一月辛夘吴兴刘某序
　　慧和尚四会语録序
　　师讳居慧吴兴人俗姓吴早嵗习天台教已而更复入丛林从甘露长灵卓公得道寻出世为人阅四名刹曰天圣曰灵名山崇因曰何山宣化曰道塲山防国既示寂门人道枢集四会演畅语句成编俾信士刋行散施开悟后学属余序之余尝谓释迦之亲付饮光单传心印不立文字谓之教外别传是不容声矣然从上祖师一时言言流传世间已既甚多为有言耶为无言耶世尊良乆外道得入既不在言语有无之间亦不离言语有无之间或曰此有得焉则知从上祖师与师之心一也师住道塲最乆学徒四集观其与人处倾囷倒廪无所盖藏老婆心且于是为至古徳云尽大地是解脱门把手拽不入师意直欲出一只手一时拽入耶余恐得入者并门失之是乃师之意也欤绍兴二十七年二月十日太简老人刘某序







　　苕溪集巻二十四
　　钦定四库全书
　　苕溪集巻二十五　　　　宋　刘一止　撰疏语
　　祈晴疏语
　　濒海之郊水乏潴积雨旸渉旬反覆旱溢乃春甲子连雨不止民之望秋自于兹始春泽既多其后则愆消息巻舒理有必然惟神相民怜此过计无使僣差以托嘉惠
　　环湖作郡缭郭为田当三农举趾之时抱百日连隂之雨顾斯民为可哀悯惟大士是真依归爰起净筵仰延瑞像廓山川之氛翳还日月之清明庶几佛慈不违民愿
　　自冬徂春雪继以雨实淋淫而未已惟垫涝之是虞安能致力于人为惟有投诚于天造愿收隂惨覆以春温民将有事于农吏亦获逃其责庶殚薄効仰报为恩乃运在木饥既爽一年之蓄当隂肃更被三日之霖耕夫共苦于沾寒穑事尚几于薄少愿廓山川之翳俾终圃之功
　　雨三日曰霖过则非福雪盈尺作瑞甚者为灾妇子有号寒之声衣褐无卒嵗之备惟民可悯愿帝霁威秋稼方徳我田既臧兹惟上帝之降康宁使成功之或爽风云驱扫愿即霁于隂威穜稑后先俾悉臻于坚好积潦十旬方拜时旸之赐疏苖千陇又懐垂槁之忧虽屡凟以知慙念归诚之有素慈云广覆愿舒不尽之隂法雨滂流更借无边之润
　　谢晴
　　雨淫不止民懐垫涝之忧农事少愆吏受怨咨之责忱辞潜达嘉应巳彰卲惟神灵近荐影响念天地之大施虽曰难名効蝼蚁之小勤庶云知报
　　常寒为沴积潦是虞祗欵净筵用伸防悃随縁赴感若影响之于形声反雨为旸盖威神之所变化吏敢忘报民实知归尚期无碍之慈终此有年之赐
　　暑雨祈寒念羣情之多怨金穣水毁谅嵗事之可囘职在近民责则归已方冀忱辞之上达敢图哲鉴之下临莫报洪慈誓坚精意
　　曩者积隂于兹再凟惟大士其慈悲力度众生以方便门仅同指顾之间忽若形声之感伊何防报徒激懦淫雨不止穑事稍愆念小民寒暑之怨咨实司其职惟大士神灵所变化何有甚难甫露防诚遽蒙嘉惠仰戴生成之徳敢忘报事之私
　　廼者有淫潦之忧祀告羣祀神明顾答如响惟神惠民吏则知徳其何敢不拜
　　祈雨
　　故嵗不登新田未垦曽无寸泽坐阅上春仰天地之垂慈有风云之赴感国无六年之蓄曰急矧今民之方饥雨自三日以往为霖愿济时而仅足
　　郡号濒海壌地实腴而陂泽无潴蓄之利雨旸过差民悉以告于吏吏持牲酒祷羣祀不则缩手无他力也今境内不雨仅阅两旬河流日损舟楫告病农懐隠忧吏已罔知所出惟神明食此乆矣曲折之状宜知之详其终惠之敢同以请
　　谢雨
　　以心为心不夺众生之志愿曰雨而雨了知大士之威神民用交欣吏慙莫报尚冀觉慈之无碍终令嵗事之有成
　　曩者有旱暵之忧祗告于神应期而雨越二日复霁如初惧吏不知谢克不终受神贶呜呼田垅拆矣禾不得滋以穗也井洫涓矣民不得酌以溉也神其思闻之乎敢涓辰往拜以谢以请
　　祈雪
　　郡境自秋阅冬甘泽甚愆河流告涸麦田拆民惧疫疠嵗云尽矣雪当应期是用祗见羣祠呜呼匪惟民实依神神亦惟民之依其庶几发盈尺之祥沛优渥之徳也惟吏与民敢不知谢
　　十旬旱鬼方疫疠之自虞一夕同云识丰穣之有兆惟此及民之实何殊雨粟之功盖知大士之普慈曲赴众生之防感已拜先春之赐尚须盈尺之期
　　谢雪
　　海邦千里念甘泽之乆愆帝阙九阍冀飞章之上达仰凟盖髙之聴自忘不测之诛岂意洪慈俯垂嘉应同云骤合巳沾濡槁之恩尺瑞可期愿卒有年之庆








　　苕溪集巻二十五
　　钦定四库全书
　　苕溪集卷二十六　　　　宋　刘一止　撰祝文　　疏语
　　春祭诸庙祝文
　　季春谨时春物既阳日直夫久戴胜降桑农夫力田妇服懿筐神贶以时适兹雨旸守土为民敢替厥祥于以吿防牲肥酒香
　　秋祭诸庙祝文
　　惟时仲秋百物顺成秀且实其实离离黍稷嶷嶷将获积雨旸小愆民则怨咨吏当责若其成功吏亦何有系神徳春秋祈报着于礼典守土职神其鉴兹修惠我民毋爽忒自今以往酾酒炰羔燕此佚岂惟我民神亦庻防有饮食
　　冬祀赦祭诸庙祝文
　　展采崇坛秉圭奠璧风云奔走各以其职皇帝曰嘻惟时幽眀交相厥事同我庆成昭天漏泉沛泽均被赐命有邦称秩羣祀天子万年宣室受厘亦惟尔神永有依归
　　赦祭诸庙文
　　皇帝以正阳之月复正大位肆赦多方称秩羣祀我守土臣用祗祓以吿呜呼天惟祚宋若周邦卜世卜年以永无斁惟神各率廼职用奠方隅弭难消兵毋有不庭为君民忧则神之有主民有报事尚勉哉
　　皇帝登极赦祭诸庙文
　　皇帝摠师靖难勤劳王家功大徳备念数之有在审讴歌之已归廼以五月朔旦登受大寳天地交感日月扬光赦令既颁泽及幽显逺近臣吏下逮黎元扶老擕幼手足蹈舞或至感泣愿少须臾无死以观中兴岂惟臣民神亦永有依归各率廼职用劢相我国家其无斁
　　车驾廵幸祭山川文
　　皇帝南廵诸侯宠绥呉越寛政毁关薄敛已责徳意甚厚于是命有司修柴望谨故事也惟山川之灵各率廼职用先后奔走劢相我王家妥安尔封疆则尔神亦有光宠
　　诞皇子赦祭诸庙文
　　皇帝诏承丕绪卜年以永九庙储休是生元嗣配天其泽敷锡万邦赐命守臣称秩羣祀用祗祓以吿
　　越州修城祭庙文
　　郡介居江湖之间环水为城山瀑暴集冲垫圮剥阅日滋久襟抱亏防无所蔽障某承乏帅事甫见吏民问所先务咸曰无城何以保民虑事量功所不敢后凡板榦畚筑之具土物逺近之宜分授有司防日剏始惟神其相兹役使工不劳病期不愆素以迄有成惟神之休敢不知谢
　　重修吿成观奉安圣像祝香文
　　伏以防稽镇山阳明洞府昔闻防馆上奉髙真既圮剥而弗图惧钦崇之靡称是用新绛阙通明之殿严紫清睟穆之容爰择吉辰具陈妙供臣有愚悃仰冀降衷两宫蒙尘念絶幕之既久嗣圣既政曽奠枕之未遑外虞猾夏之逺夷内有弄兵之宻防非穹苍之悔祸岂人力之能谋伏愿眷我家邦锡时祉福回銮并驾见二圣之重懽弭难消兵衍一人之有庆
　　代太守谒庙文
　　某服天子命以有民社维日乙已临视印章越三日丁未用祗见于羣祀惟是愚暗拙防无补事功以为大惧仰惟先圣先师寔宠灵之俾安厥我某亦不敢忘所学
　　祭句芒文
　　故事立春出土牛耕以于耕之早晚惟帝布令神实相之尚左右民俾以为阜歳
　　傩祭文【太隂神】
　　刺史啣天子命有民社将寿民无妖凶惟时季冬日歴虚危阳郁未伸强隂负时百鬼凭依幸时不虞躁戾隂肆跳踉上下嘘气为疹使人寒燠求食呕泄不知愧耻刺史不得不为民忧是用考稽礼典索室驱疫旁磔于四门之外击戈扬楯廹逐以出屏之遐陬惟神卒相此民其毋惠奸刺史将究圣天子涵养吹嘘与物为春之徳
　　天宁节祝上皇回銮防语
　　朔汉飞沙逺想鸣銮之节首冬在候俛临诞圣之朝惟是旧臣敢忘善颂太上道君皇帝伏愿明神荐祉邻敌革心伫龙旂早晚之还副兰殿晨昏之慕
　　胡地风霜念属车之逺狩汉家歴数当嗣圣之中兴缅懐孝飬之勤爰罄诞弥之祷道君皇帝伏愿夀隆箕翼福固山河庆万里之遄归俨百灵之森衞
　　嵗星屡易尚勤絶域之游诞节俛临益动故臣之感惟时中外敢罄祷祈道君皇帝伏愿寿与天齐福侔川至俨百灵之警衞庆万里之遄归
　　徽宗皇帝显肃皇后大祥就法慧寺修水陆道塲并斋僧防语
　　仙游已邈永逺率土之瞻依祥祭甫临难抑旧臣之悲慕有严法防祗诵秘文用自竭于丹诚庻少资于防祐徽宗皇帝显肃皇后伏愿图成妙果超证上乘至彼帝乡居先王之左右永兹世祚燕后嗣之子孙
　　天中节祝圣防语
　　九庙储休三灵锡羡笃生上圣用启中兴占诞弥厥月之祥罄亿万斯年之祝皇帝陛下伏愿乾坤共久箕翼比隆上恬下嬉燕周家之礼乐东渐西被奠禹贡之山川
　　宗庙储休克相纉承之始人神交庆属当震夙之辰爰假妙因仰伸善颂皇帝陛下伏愿丕承帝眷诞保皇图率土底宁归讴歌于四裔后天难老卜歴数于万年天祚宋徳将底于中兴福孕宗祊笃生于上圣采天保六章之义罄华封三祝之勤皇帝陛下伏愿巩固山河比隆箕翼乃文乃武益光并受之丕基得寿得名克纉无疆之大厯
　　苕溪集卷二十六
　　钦定四库全书
　　苕溪集卷二十七　　　　宋　刘一止　撰请防　　题防
　　【一】　　请承天文长老防
　　道人分上随处纵横佛氏门中临时显设而况开千年之祖席新一日之丛林顷是作家承当此事长老文公天僮嫡嗣黄龙诸孙久为道俗之宗师端是人天之眼目机锋电掣棒喝风生惟承天道塲盖防稽名刹百衲之规绳久废沩山之警策无闻近自琳宫复归兰若尺天寸地共知道化同流万壑千岩请向要津坐断当仁勿避正令湏行
　　请天章长老再入防
　　在在处处皆是道塲刹刹尘尘无非佛土而况风篁絶景岩壑故栖修竹茂林有东晋羣贤之胜迹琅凾钿轴藏西清列圣之寳章惟此住持不同眇小长老某人机锋独出福慧防行云门宗支密传心印兰亭世袭自立家风此时无异彼时已住不妨再住直湏化出善财弹指之阁再安维摩方丈之居是为末后神通为作当来利益佥言所属仁者何辞
　　请天宁觉长老防
　　越絶城中宫如化出堵坡下峯是飞来钟鼓四闻烟云环拱堪作人天眼目方可住持正当时节因縁不容放过长老觉公宗门先觉古佛后身誓不二于黙然掷大千于方外全潮不露孤月现前虽云自已家风要是为人边事临时显设在处神通无举足下足之殊何彼方此方之择再试金刚寳劒拈出古庙香炉尺地寸天同归指掌千岩万壑此是要津已属当仁不妨坐断
　　请天台教院开阇黎疏
　　一心三观盖从空假中求万论千经不离言说边事兼融此义湏假通人阇黎开公威徳严身清真拔俗游戯三昧心笔力为神通和防两家作儒书以术事惟天台净刹据越絶要津自利利他正要防中之隐无说説法始名教外之传佥曰当仁毋劳防避
　　请圆通教院如阇黎疏
　　领畧真机觉悟止縁一宿纵横妙防谈説至于九旬有觉非真多谈亦妙欲了此间胜义直湏本分导师阇梨如公学道防深辨才通敏支遁之善标宗防雅防谢傅之知道安之畧徧羣书宜得习公之誉矧圆通之古刹号灵感之道塲人于大士有縁食是诸天打供茍非宿望难服众心举歩而识象王兹焉取法探穴而得虎子谁敢争行【教僧旧呼师为如虎子】要恢东越之宗风无愧灵山之聼象
　　请天长知观萧法师疏
　　鉴湖一曲琳馆百楹草木葱茏烟霞清润赋诗载酒防翰林外监之踪骑气御风有安期羡门之侣惟是胜士乃堪此居知观法师挺防俗之孤标秉栖岩之素志丹经石髓曽遇异人金母木公为传真语主张道纪领袖羽流庻几惠然肯来为成此叚竒事
　　请龙瑞知宫栖法师疏
　　防稽镇山阳明洞府斋宫宏启羽帔四臻必等名流为扶道纪知宫法师神栖物表心拜帝关读三洞之秘言受七真之妙诀飞符噀酒未忘救物之诚采术茹芝便作住山之计佥言所属仁者何辞
　　龙瑞宫开堂疏
　　太上妙道体合自然三洞灵文言无韵丽欲开此秘必得其人知宫法师慕箕颍之高风有孙许之逸韵岩栖穴处不妨风驭之从游心拜黙朝自觉帝关之咫尺来从东秀坐镇阳明倾耳蘂书浣心益众祝君王之万寿賛寳祚之中兴
　　题褚氏印施金光明经后
　　防稽褚邦直印施大乘金光明经荐严二亲用报防极属余题其后毎得书问无恙外未尝不以为言余谓孝子之于亲无所不用其至以为亲之徳不可报者终于不报而已若曰必报在一念顷盖以周徧十方于光明防王菩萨诸佛如一一亲至其前承事供飬无空过者而况此经一句一偈一字一义了然在目其为庄严亦岂有量乎哉余之言无能加损也绍兴五年十二月戊申呉兴刘某题
　　防李尚书赠政上人三诗
　　政上人擕尚书陇西公送行三诗见示将刻之石俾余防其后陇西公胸中如水鉴所见外物不能以情遁师既经题品矣黄龙三关不足道也绍兴五年三月日呉兴刘某题
　　题章致平丐父内徙表后
　　故礼部章公刺血上疏匄父内徙恳到深切辞气交尽既上半嵗而得请家人子弟鲜有知其事者后四十年而公之真迹乃存于一故时相之家公之次子今上饶使君实得之呜呼岂偶然也哉岂偶然也哉使君不图见请且使防卷轴后某伏读数过且喜且悲之悲公诚孝之实久埋而未耀喜公之有子能致之于流落艰难之中俾公行义畧见于此书而世袭之美抑他日又有大焉者也绍兴十四年六月某日呉兴刘某记
　　防司业许公墨帖后
　　司业许公在太学时某为诸生实相先后因获从师徳游公行义文学一时宗师非但乡里后进如某者知敬慕而已逮今逾五十年前辈轨迹既不可追师徳又下世而得此卷轴于师徳之令子展读感叹谨识
　　防孙求仁运属梦记石刻后
　　求仁三嵗而孤又二嵗丧所恃寄飬外家世间可悲愍事无越于此当是时人其谓我能自奋身大其家风种学绩文为多缙绅光贲泉壤如今日之懿乎成否有命虽求仁亦不敢自必抑其先徳有以见符见于梦寐殆诚孝所感发云绍兴二十九年六月辛丑呉兴刘某书
　　防南宫唱和诗后
　　太仆公最先得诗名后来宗英皆莫及计与东坡先生同官时距今七十年中间某居太学不敢以姓名累典谒晚乃得此卷轴于公之曽孙师醇某年已八十矣追前軰事三叹而归之绍兴丁丑八月上澣吴兴刘某题
　　防莫用之书藏经
　　同郡莫用之未老而请老好闲而得闲予甚喜之久不得靣一日持所书释氏藏典曰寳积华严涅槃经及大智度论等累四百五十余卷通为四十八函见示以荐其亲又于报本禅院创修轮藏以贮此经累嵗而后办呜呼亦良苦矣予真为之喜三叹而归之曰用之于今志愿已毕真得闲矣真得老矣绍兴二十九年七月丙戌刘行简书
　　题费校书被召书命轴后
　　毗陵费懿恭校书之子错为归安丞一日过余出其先君同陈去非大叅张彦寔舍人召对书命于今三十年三君子皆一时名士士之畏服者也其后陈张二公位通显懿恭仅居三馆已而归隐锡山再召不起盖其志也世人以进退议得失余以谓士各有志亦有命焉茍遂其志均为得也何失之有独喜懿恭有子能世其家若相乘除云绍兴三十年正月【阙】　吴兴刘行简书













　　苕溪集卷二十七
　　钦定四库全书
　　苕溪集卷二十八　　　　宋　刘一止　撰启状　　致语
　　答髙丽先状二
　　伏承茂膺朝选入觐天津効梯山航海之勤有就日望云之喜郊坰迎劳行修授馆之仪牋翰输情有愧执谦之厚眷言欣悚罔既敷陈
　　又
　　伏承遡鲸波而修贡趋鳯阙以观光亦既勤劳有嘉忠恪行展班荆之劳遽蒙枉牍之私感愧惟深名言罔既
　　谢土物状二
　　贡篚星陈方谨多仪之享余珍波及不图私好之隆靖言此心惟徳其物感铭滋厚敷叙奚殚
　　又
　　华旌暂弭式覩于清规方物再陈更烦于私餽输情良厚永好敢忘愧佩之诚名言罔既
　　回旦望启二
　　季秋谨时肃霜在候恭惟某官逺修方贡备着贤劳宜神物之隂扶拥福祉以来集未遑修庆先辱枉缄感愧之私名言靡究
　　又
　　斗当建戍节谨授衣恭惟某官享上惟忠宅心以道宜百神之交相茂多福以来绥曽修庆之未遑遽贻书之猥及眷言感愧罔既敷宣
　　回髙丽使先状二
　　伏审抗旌修贡将觐于日邉飞鹢候途已临于浙右行展郊坰之劳仍瞻原隰之华修问未遑占书猥及眷言感愧罔既敷陈
　　又
　　伏承泛雪海之浩茫欣兹入觐想天津之壮丽行矣观光辱函牍之过勤知舟师之在望即谐瞻晤良极忻愉
　　谢髙丽使副土物状二
　　称贽鼎来仅展行舻之劳输情良厚更分贡篚之余既用拜嘉敢忘佩徳
　　又
　　画鹢经行幸清规之获展殊珍问遗岂私好之难期仰被牋牍之勤抑认情文之尽逡廵拜贶欣愧交懐
　　答赠物状二
　　窃以适程子之驩心赠之束帛酬季札之嘉惠献以纻衣輙陈薄仪用答厚意有少土物具在别牋
　　又
　　窃以惠好猥加感深赠帯物仪甚厚愧匪报瑶有少土毛具在别纸
　　回使副不赴排宴状二
　　授馆方初瞻风是幸我有防酒冀陪挥麈之欢客歌骊驹莫遂攀辕之愿枉华牋而敦喻佩谦徳之弥光感愧惟深敷宣罔既
　　又
　　饬厨传以称客盖列辟之常仪衔杯酒以接欢实鄙人之私愿防蒙诲谕仰认勤诚谅温诏之趣行及需云而称寿挽留莫遂怅怏何胜
　　代贡土物状
　　侯邦嵗聘既遵典礼之常天子时廵爰袭祖宗之旧辱在守土敢废多仪前件物三壤所宜九赋攸出莫备充庭之实用伸旬日之诚
　　代防髙丽国信乐语
　　鳯检十行往贲三韩之国鲸波万里少劳一苇之航恭惟国信某官惊代人豪柱天贤业处汉廷诸公之右受上圣非常之知眷彼遐方夙殚臣节肆奉光华之命往宣问劳之恩念将耸异域之荣观顾必极中朝之妙选二三子莫出孰为安鲁之谋第一人肯来自足増唐之气而况间文武之安否传白傅之篇章虽曰贤劳实资重望仗平生之忠信席大国之威灵渉云海之浩茫望神山之咫尺一何壮也不亦快哉知府某官喜接行舻宏开雅宴愿尽举觞之礼少延挥麈之欢某不揆荒芜上献口号令闻说清台入夜观文星今合照三韩颇知礼乐尊周室更遣威仪识汉官海若驱龙迎瑞节飞廉随鹢借轻翰归来玉殿承新渥凖拟黄麻仔细看
　　代送京西运使乐语
　　华旌耀日莫留使者之登车绮席临流遽见主人之送客矧知旧郡仍是故乡愿桃李之在人甚多岂杨栁之攀条无赠恭惟某官珪璋瑞噐岳凟英资曩膺宸扆之简求出搃东南之大计规模宏逺声实着闻得请真祠久遂优洊之乐观风近甸更欣将命之荣共知行斾之西飞正是锋车之便路伫叅密命入践禁途知府某官久奉胜游曲投雅好繁弦九奏重増南浦之伤别酒一樽愿尽阳关之唱某等叨居乐部获侍台墀不揆荒芜上献口号　愿尽离筵三百杯星轺西去几时逥铜駞栁外飞华节金谷花邉望使台富国仓箱归善计济川舟楫頼宏才公行勿亟朝天路帝有甘泉密诏来
　　代防使相上冡回致语
　　牙璋前辱耸里闬之旁观防防徐牵指日邉之归路缙绅共仰出处兼荣恭惟某官霖雨圣时股肱国体绍复先王之大业铺张对天之宏休鸾省倦游枫宸予吿都门供帐宁论疏傅之归乡宫锦赐袍特宠元忠之拜扫方体望之本朝之意须郑公上冡之还从舟楫以戒途拥节旄而就第入搃均衡之重求绥槐鼎之荣知府某官喜接台光宏开雅宴愿尽举觞之礼少延挥麈之欢某等不揆荒芜上献口号　勲髙一品重朝班暂拥麾幢耀里间疏傅莫夸供帐宠魏公今赐锦袍还画船即赴青门召田里休营緑野闲直待汾阳书考满始应几杖傲湖山
　　代秀守请交代致语
　　楼船飞下暂遣北阙之星辰瑞节初临増焕南州之风景欢声在路和气生春恭惟知府某官川岳英姿珪璋粹质绣衣持斧荐更使驿之光华锦帐握兰夙着丹墀之闻望谓持荷之下逺始剖竹以均劳特借经行少劳坐镇一方濡槁共知甘雨之随车千里嘘枯已觉仁风之在扇知府某官恭迎旌斾喜接清光情深契濶之私义重夜承之契愿尽举觞之礼少延挥麈之欢某等不揆荒芜上献口号　楼船叠鼓破烟轻欣见儿童竹马迎锦帐握兰乘宠眷绣衣持斧茂威声共知甘雨随车到已觉仁风逐扇行自是玉皇香案吏肯容萧散寄江城
　　圣节勾队
　　云霄在望遥瞻北极之尊剑佩相磨共罄南山之祝宜命蹁跹之侣少资和合之容缓引笙簧舞重入队
　　问队
　　命侣啸传有翩若惊鸿之态整衣摇佩岂暮为行雨之人来近台阶尽言尔志
　　放队
　　回雪轻盈既呈于楚舞行云流转宜返于巫阳再拜台阶相将好去
　　女童队心致语
　　某闻里祉开祥当良月先春之候华封献祝卜后天难老之期并舞簮裳遥瞻魏阙恭惟皇帝陛下聪明元后博大真人已昭极治之功宜享无疆之厯广成子千二百嵗未足夸多天皇氏万八千年于兹为盛卿云纷郁化日舒长共殚祝圣之勤均锡在公之酒星陈樽爼鼎沸金丝某等获侍台阶欣逢盛防愿缀容于六佾庻共乐于千龄未敢自专伏候台防
　　代请越帅致语
　　师徒取道共知元帅之行父老出郊争覩藩侯之至可无樽爼少驻旌旄恭惟某官节厉氷霜量涵江海临难得仁者之勇接人皆有徳之言更惠爱于六州歴光华于五閤惟兹旧治实戴殊恩孤城独存頼鲁公忠义之力雅俗未改服刘寛孝弟之规故应清梦之余尚记甘棠之旧当年追饯见攀辕卧辙之悲今日约行有分阃建牙之喜某官甫迎舟舰欣望光尘十乗启行难留于去传一觞为寿少尽于羣情云　楼船十里驻郊坰老防扶持夹道迎卧辙攀辕曽结恋建牙分阃喜经行樽前歌舞皆亲按眼界风烟特地明要看山公归倒载莫辞芳醑絤深倾










　　苕溪集卷二十八
　　钦定四库全书
　　苕溪集卷二十九　　　　宋　刘一止　撰青词　　祭文
　　还醮
　　臣伏以天聼甚髙难窥蠁诚心虽近可贯幽明顾危悃之已陈伏飞章之上达伏念臣禀生么麽渉世谬悠犯难兹多歴官既久曽满盈之不戒固颠踬之是宜一自坠伤七经旬浃楚痛小减歩履尚艰昨叩洪慈仰承真诰谓饮食之贻咎致疾疚之在身自有乖防复审悔惧尚祈防覆曲赐湔洗愚衷倘格于圣衷药力必资于道力庻凡骸之复旧当尽室以知恩
　　又还醮
　　乾坤施厚念覆育之难名蝼蚁命轻亦兢惭而知谢敢殚诚悃上叩真慈伏念臣赋性颛愚禀生孱劣由寒暑之不时致疾疚之交攻忘已甚防叩天求祐隂頼神灵之相遂収药石之功虽报礼之弗防岂斯言之敢食尚祈哀悯曲遂生成
　　焚黄祭文
　　某不肖承先人绪业游学覔举垂三十载名八上于春官再賔兴于乡里年逾强仕始窃一第二釡之禄不逮亲存心自悼念罪通于天又十一年通籍于朝得官御史防天子明堂礼成眷及幽显赠先人之官从八品寔为初典先妣曰太安人超初赠二等某属有官守不获躬展墓下谨遣长孙峦奉纶綍以吿呜呼漏泉之泽虽曰有光陟岵之思惟知罔极仰祈不昧服此上恩
　　祭江子我郎中文
　　呜呼子我行如古人而不有合于今志如古人而不克行于时疾邪佞其如雠欲捽辱而鞭笞懐胸中之不平用申吐于其诗自仕言之以处士起为望郎固非终否自公言之或以为不遇且仕且隐葢次山之聱牙漫浪而太白之磊落嵚防仆始识公严滩之湄接诗酒于逡廵陪杖屦以遨嬉曽一别之防何乃生死之乖暌虽无斗酒只鸡之约车过而不下则何以冩吾心之悲一觞之防匪以为重亦庻几浇公之磥磈也公其尚闻之乎尚飨
　　祭方时敏学士文
　　天之畀人在厥初生迹其初生则有顺逆顺者以喜逆者以怒幸与不幸系其所遭贤才富贵无徳阨穷遭其喜也怒则反是君子幸其喜而顺而顺者常少小人幸其怒而逆而逆者常多盖天之少喜多怒抑若人之情欤呜呼时敏才大意广识髙理明文足以起当世之陋学足以订百氏之惑抵掌雄辩前无古人其与人交一语道合握手论心倾囷倒廪金石之坚莫能移之非我臭味钜公长者有弗顾也呜呼知我时敏盖莫如仆谓当羽仪朝廷金玉王度尽发蕴借措之事业仕宦浸久失其所途私心怪之然终不以吾时敏为不遇也意将有待呜呼哀哉今则死矣我望絶矣且天之生斯人也为有意耶为偶然耶深维其故不在于今在于初生逢天之怒不逢其喜盖吾之説信也如其不然天之于人颠倒违谬岂若是耶人谁不达公独困蹭人谁不寿公独早世安能释吾心之悲哉仆也无似早获定交伯仲之间周旋二纪情若弟兄悯其流落振其饥寒不鄙其愚过相称道凡交游间无从见誉私问其故则曰得之伯仲之言公寔寡合不轻然诺他人未始得此于公仆亦转展自疑然其去年夏秋词官京师公从北门帅幕之羣讯问一通则见令子得公起居仆寻东归未更三时已闻其讣号呼称寃且信且疑防有賔客自北来者颇言公丧以至国门诸孤馆食于仲氏居然则信矣悲将奈何永望灵车生笑无路缄词遣奠以寓此懐仆心诚悲词不能文公其鉴之尚飨
　　祭族兄无言修撰文
　　呜呼天之生才岂曰无意既授之以能为之质必处之以可为之地茍异于是者其必有谓矣夫天地之秀在人为贤才在物为山岳彼山岳者亦贵夫为羣物之利是故丹砂金玉之寳楩楠栝栢之材取之而不穷用之而不匮至于竒峯峭壁无所依而独峙不借土以发生则世不求其用而以为瑰伟絶特之观盖造物者之戯也呜呼公之生也自其少时有不可抑之气既沈涵乎六籍又均陶夫百氏其雄辞妙思裂金石而感鬼神风雅离骚配圣经而发鼓吹当其抵掌而剧谈操笔而论著老师宿儒引避太息而后軰初学袖手屏息而侧睨使其从容夜半奉宣室之问曽何有夫贾生代言内相叅戡难之功而使武夫悍卒感泣思奋亦何取夫陆贽顾四纪之回翔尝践更乎中外虽复踞蓬山之上游賛明堂之坐治与未为使者牧守所至有絶人之称而用违所长故识者以为公之才未试也呜呼今则已矣岂非造物者用公为戯剧且自夸其神丽耶仆又悲夫人谁不达而公独弗遇其如是也仆等于公有昆弟宗族之亲而兼师友之义曽阅歴之几何乃暌违而隔世感兹知遇于畴昔心怅焉而増愧恐【阙】夜之莫追遡西风而陨涕独缄词以寓哀尚平生之不昧呜呼词有穷矣而哀未既也公其闻知之乎尚飨
　　祭族兄希范资政文
　　惟公孕川岳之神姿懐金玉之英华问学纷以钩贯辞采蔚其纬经行神茂以笃实论感激而深明唾掌以取富贵俛首而拾功名御王良而足骅骝既决骤而长鸣方安辔以徐驱寄万里于修龄曷嵗月之不淹卒忧患其与并自他人视之公则遇矣若自公视如龙泉太阿手持而不试曽未足以快其生平斯民之望也庻几乎为霖雨以终惠何遽骑箕尾而自比乎列星惟贱子之蠢愚席累世之宗盟接歩武于左廱事终嵗之笔耕虽通塞之殊途宁喜戚之异情望五岭之还辕居刺促而靡宁奉哀讣于不虞泪迸散而沾缨惊云寄之晚怅覆水之不返孰知此世之均梦何得丧之足评姑酌酒以呌公尚髣髴其音声尚飨
　　祭张叅政文
　　岳岳惟公至徳内充择乎中庸靡介靡通论议设施孰复利疚不为今妍不袭往陋惟活其心以观物宜用能泛应不久其持惟下其心由古于学圣经沈酣百氏扬搉气涵清夷识洞缅邈发为文章丰润伟卓粤从妙龄擢秀上第旋中异科声絶伦类不卑小官以淬以砺建炎之初始为御史造膝所陈惟理是诣宰相之官讵以赏功帝度其言有嘉其忠爰自螭坳代言西掖新我王度讨论润色执宪中司纪纲是饬时方艰虞民情屼岌公居禁林独擅手笔诏令颁传曲折烦悉父老扶观武夫感泣扈跸东廵入賛枢机海邦单外忧勤百为既叅大柄正路爰启贤哲彚征号令风靡出临防稽实分忧顾易帅于闽百废具举公之为政甚鄙钩距不怒而威莫予敢侮兵民兴讹变在漏刻公独坚卧已乃情得有猷入吿不逺王室去而扬之曰后之徳帝曰遄归予惟汝哲悌政未孚有若随防晋盗奔驱重来越絶载欣载愉我马未前竹马在途建业留钥控临长江帝曰重臣匪公谁防公至劳民顾色舒舒将士钦然骄矜内锄帝方倚公势如长城淹忽讣闻朝野震惊呜呼哀哉天不憖遗丧此哲辅山頽梁壊不足以喻公之居家履行纯厐孝友雍睦刑于乡邦公在朝廷国有蓍民所具瞻士曰得师汲引后进起仆振淹笃若天性不见所难我实愚陋公不鄙夷厥初拜公于霅之湄有酒饮我诗文是追凡我往来无从见之究所以然公实谓之乖暌防合三纪于兹逮公鼎贵我困莫治避地飘流拜公在所公哀我穷委曲见语时方须才子不可去他日丐归或继以怒公意必欲寘我周行蓬莱道山儒士之光滥巾实慙公未厌斁或挽或推不遗余力我独何人得此殊遇志穷术防报塞无路谓徳如公固当期颐公不百年我心孔悲永怆士神十舍有溢嗟我老癃淹淹气息往拜勿躬而愧心侧缄辞遣奠涕随感出呜呼哀哉尚飨
　　祭胡浚明文
　　呜呼浚明允毅且直行警顽贪文追丽则牀头置经朝暮防绎诋诃者闻论必已出其在乡间有如古人斗粟壶浆辑睦四邻彼民有争诣若求信申是辨非谕道谆谆强梗肆暴呼啸相因闻君怨嗔鸟伏兽驯家无盖藏妻子寒饥君了不闻与客笑嬉彼窭人子叩门求师分少絶甘受而不辞我官于越阅嵗其几自始识君一星终矣惟时多难敌人干纪饮马于江横剽田里擕孥造君实昧畴昔君与元昆喜见于色笑言相温以饭以食逾月避胡深践草棘惊惧少间谈书与诗二雏在旁精爽权竒笑我防犬如景升儿我子实愚愿言迨婚庻几潘杨永好是论君晩从仕噐业居励冗不言治百来一试从子之官奉祠均秩三釡之禄万钟有溢如何説养乐不百年天报善人宁有竒偏七十者稀君实无憾我独何爲中夜慨叹翁湖之隂山海之阳孰致生刍永望涕滂缄辞祖奠寓此一觞尚飨
　　祭褚邦直文
　　呜呼君之母与我母俱傅出余晚而仕于越则吾母既下世且二纪矣始获拜姨母于堂上姨母之遇余犹子侄而邦直之礼余犹其元昆也知邦直宜详呜呼邦直质直而好义难容而履常余贫邦直能馆食之余疾邦直能访医购药物以拯治之余仕于王所犹一载遇余以相存也别十有余年余投闲里居而老且病相望益逺惟不得复见是惧曽谓邦直乃先我以殁耶身世梦幻则余既审此矣所深怪者以邦直之敦厐粹美而禄不称徳年不登耳顺凡其亲戚鄕党与朋游往来者奚不爽然若有所失盖非时舍也呜呼今邦直已矣而其子若侄咸克家顾必有昌者后之人或以是为相乘除独情好之笃契濶死生不能使余心之不恨也呜呼哀哉尚飨
　　祭吴敏求文
　　呜呼毘山之集甲子一终我年未冠而子尚童诵诗琅琅辨对纚纚我时心识伟此童子浸长以来宦学并驱我西子东子出我居我年加子满十去一间关穷途亦合困抑庚子之冬俱来京师僧牕从容对案并栖子时方强谓我清羸啣杯潄醪与相娯嬉曾谓鄕闾不若覊旅襟抱曲折始克申吐呜呼敏求才噐絶人谈经析理穷其涯根舒为文辞防切气振声驰左廱见推辈伦俛拾科第如探懐袖春官再上吐竒莫售从使三韩始得一官子亦何有姑为亲欢筮仕以来意气弥厉错节盘根见于屡试迹其平生实茹辛苦遇事輙前不有此身呜呼敏求甚孝于亲生事死葬不愧于神一昨葬亲叩我以铭累然骨立如有所婴曰初卜宅徧歴嵌嵚戢沐雨风夜卧菅荆兆隧舍庐是经是营一身百湏朝暮戴星凡其饰终备尽典刑孰不生儿乃有宁馨无忧富贵我尝告渠不在于初在于晚途既为外郎奕奕有光顾视要路将翺将翔云何不淑天啬其禄如子之身百身奚赎呜呼哀哉岂无友朋子独我惇情义周旋有逾弟昆当其乖暌书毎见存逺致药物辅我本根子归毗山我家旁县百里相望不得数面子昨念我擕孥以来我时丧妻事与意乖永愧此情未克往报不图一朝乃得讣吿我方疟寒病卧于寝大声呌呼泪注席袵遣我儿行薄写我胸云我有瘳往哭必躬呜呼哀哉尚飨












　　苕溪集卷二十九
　　钦定四库全书
　　苕溪集巻三十　　　　　宋　刘一止　撰祭文　　行状
　　代祭王廉访文
　　在昔成周化一内外则有行人诵道志意惟我国家与周匹休遣使自中分察九州惟公堂堂独禀忠厚荐更使华绩业滋茂惟时东南狂贼震惊来炤一方帝命老成自始拜公顔色温凊服诵先言实耸观听谓公早晚将复于王起仆植僵我民实望摄提之春服正里门奄忽变化夺此德人灵车则归西指帝鄕公不能言我民尽伤一觞之献故人所重千里长途式酬以送尚飨
　　代祭李提举文
　　惟公昔官淮甸贼兵薄城坚守不屈朝廷嘉之擢部使者实治防稽某始见公温然而和厉然而庄缓而不防清而有容窃意其蕴借有大过人者而恨其未用未几得疾遂病不起呜呼其眞可痛者耶抑某之期公过也虽然公之节义既畧见于前日天不报其勤而夺之年悲哉尚飨
　　代祭张提举文
　　昔者黠虏犯顺枢察清河公以辅郡兵先入卫已而抗论虏营守正不挠扈从朔方方今皇帝嘉清河公之忠宠灵其家而录其子惟使者以才能膺选任实刺浙郡凡属部之士民若吏闻使者之贤能世其家且将以惠我民也始至以疾吿未几遂病以不起闻行路之人咨嗟惜之其缙绅士夫则窃有恨焉曰清河公忠孝若是而天勿祐其子吾勿知天道为何如也某承乏于兹与使者因王事曽未及识其生也而视其亡能不悲哉酒肴之薄匪以称礼寓其悲也使者其闻之乎
　　代祭吕丞相文
　　维师尚父太岳之裔相彼武王于爕伐事光昭后人克绍厥懿惟公之生英特伟异心雄万夫身兼数噐拳拳爱君曾靡敢易天固异之其必有意公实自以遭遇不世义所当爲九殉勿避帝嘉乃绩社稷是利谓督不忘俾践厥位再持魁柄埏埴品彚慨时艰难志等外内出入将相文武兼备命圭崇崇赤舄几几秉旄仗钺富贵始终天子有命公实至止分陜之重将公自倚俄以病吿勿克入侍我时视公尚能强起顾瞻精爽何患不已讵公之归阅日未几遽闻讣音失声叹喟乔岳峯摧壑舟夜逝我不意公而乃至是遡风永懐泪溢两眦奠此一觞尚公不昧尚飨
　　臧记室行状
　　曾祖　祖　父
　　公讳询字公献湖州安吉人世居于梅溪少孤事母朱夫人以孝闻诸兄覔举以公任家事公意不怿私取书读之皆通其义经理内外不废考飬诸兄怜而教焉始授之书淹贯如老成人未几肄业大学声称籍甚及元丰二年进士第调歙州黟县尉再调睦州桐庐县令丁母夫人忧服除朝廷以公元丰舍选除汾州州学教授任满改宣徳郎知淮阳军下邳县事遇今上登极转奉议郎赐五品服授签书广信军判官防公事未赴时相万公有防召对除太仆寺丞逾年迁鸿胪丞坐太仆误支马事免所居官更二年始复除管勾元丰库明年迁诸王府记室叅军中间序进及经八寳赦恩至朝请郎大观四年冬以疾请致仕卒于京师享年六十寔十一月壬辰也公性资警悟筮仕不习文法尝曰儒者安事三尺顾理之所在何如耳事无钜细应声剖决徐质以法往往契合信道自将不惮强贵在桐庐时使者行部令而下敛板道左使者在舆仰视不降接公挽寮佐无得前揖使者怒麕县事无所得复隂遣吏伺公短吏因縁扰民公呼治之以闻使者心嘉焉县有兵官绳治卒伍差峻东南卒素骄至是衔怨连结谋入县盗库兵爲乱邑人大恐吿公公曰宁有是事翼日方揽讼牒卒百余辈聨裾相属骤至于庭左右股栗不自持公若无覩徐呼前曰而辈遽至庭下顾令不揖且无所言岂令有负汝乎皆曰令无负我官兵实见虐公曰我以为令负汝也若官兵见虐令其为汝移半纸檄请于郡即黜之耳且吾闻邉陲士卒冐矢石忍冻饿至相腕借以死而辈寒则索裘饥则命饷父母妻子嬉怡在前官家恩汝厚矣吾恐汝不能有此逸乐将自祸也公反覆谕以祸福卒众相视觧裾罗拜既而犹偶语公谬为动其官状及遣所亲隂白诸郡郡识公意即日檄兵官公卒众遂觧其后稍移易离其谋党得渠魁十余人治之邑人以谓非公机辩敏给变在漏朝矣同寮有坐累去官者累重不能归京师至乞食于道公闻之出俸钱并拉僚佐得二十万遣人访之乃依古祠宇问方役人丐百钱活旦暮及得所赠涕泗交下贻书谢公并致弓矢且曰吾乞食寒陲寄此为命者将数十年以君能活我故用为报公反其弓而纳其矢焉其周人之急类如此下邳郡民有所逋责之急缢死田间者其妻引富人爲仇公按问无状即日出之已而果谬闻者叹伏曰是公明可及也果敢不可及也公家甚贫持身益亷収养孤甥及族党之贫不能婚姻者以身任之无难色中间仕宦龃龉困于京师亲戚仰给有不安者公喻曰业已托我虽饮冰不相舍也与人交握手出肺肝了不见畦畛抵掌谈辩杂以诙笑听之衮衮令人忘倦得酒輙醉万事都捐便若超出世外其爲文章不蹈袭前辈一语落笔数千言淹顷可待尤喜爲诗辞藻雄丽士大夫往往传诵有文集十卷藏于家公三娶初许氏封旌徳县君次舒氏寿安县君次裴氏南华县君一子宁以公致仕补将仕郎明州奉化县尉二女长适将仕郎江宁府上元县尉呉槖次适从政郎刘某孙男一人曰协宁以明年某月某日葬公于某县某鄕某山之原既葬五年而宁卒协以宁命属某状公之行将匄名于一时钜公且表之墓上呜呼以公之噐业宏逺不大用于世而蹭蹬以死岂命也夫异时执政盖有知之者且将峻擢公出语劲直不能委曲伺人意用是中辍尝曰吾以胸中介介者与言语文字卜知干人则是非所能也幸见用敢不勉不然姑已耳呜呼其贤哉谨叙其事如左以俟择采谨状
　　知枢宻院事沈公行状
　　曽祖原赠少保曾祖妣方氏赠荣国夫人
　　祖涣赠太师嘉国公祖妣孙氏赠奉国夫人父彦修赠少师妣丁氏赠淑国夫人
　　公讳与求字必先世爲呉兴徳清人按沈氏之先于周爲子男之国其地即汉汝南平舆县沈氏是也鲁昭公二十二年为呉所防【阙】　后见至定公四年又灭于蔡沈遂不祀其后子孙分散汉晋之世著名简册者盖有其人至六朝而盛家于武原之临溪唐天寳间析临溪为邑是为徳清国初虽稍微而公之族祖暨诸父以儒学踵取名第至公乃大光显望于呉兴公自少颖异读书属文不烦教督识虑辩诘已如成人未冠以艺业试鄕校流辈莫与争长公既丁少师公防忧自以家素贫乏母夫人以已为命相与致志于学律身益严未几荐名鄕书寻爲太学生试选屡魁多士名称蔚然及政和五年进士第授濮阳县县学教授以道逺不便亲养改常州州学教授任满授秀州司兵曹事兼推勘公事公治狱不以委吏事皆躬决多所平反再嵗丁母夫人忧服阕除太学録靖康改元至京师迁儒林郎除太学博士建炎初车驾幸广陵公始赴官同荐改通直郎会罢太学除通判明州改两浙路提举市舶未赴御史荐公对便殿除监察御史上疏论执政过失迁兵部员外郎公自劾以爲言茍不当宜黜不应得迁上感寤行公言更除殿中侍御史被防鞠狱江外车驾廵海上公还趋行在所奏事寻扈从至防稽而敌防尚留江左公首陈追袭之计不果用是时江淛创残之余盗贼继作民蠧未除吏奸滋甚宪网濶防追论同知枢宻院事两浙西路宣抚使周望拥重兵于呉门不能扞蔽脱身先遁以至连城防没与诸郡以城降贼并縁爲奸掠取民财等事乞正典法时占象者言西北有赤气蔽天中有白气如练犯北斗文昌紫薇公极论时政得失宜遣使省陵寝定驻跸之地宰相不可虚位及用祖宗数事令叅知政事与宰相轮日知印诸将兵各立军额蠲租赋以寛民力信赏罚以明功罪凡十许事寻除侍御史宰相以年少骤进不更世务公上疏极陈恐误国事上初难之防近臣李陵献言宜诏宰执于罪戾中选择实能付之以事仍谘台谏为国择人勿复言出榜朝堂公曰自古岂有禁台谏不言者乎复论列其畧曰任贤使能人主之柄也献可替否台谏之职也任使失当则其祸移献替失当则其职旷是以自古明哲之君开广言路所以防蔽塞而杜私邪上下相须乃成治道今乃诏宰执用罪戾之人而令台谏不言是必不识事体之人持浅狭自私之见文巧伪观望之言以误陛下使陛下虚负拒谏之名是何不忠之甚也且自古以来有责台谏以不言者矣有旌台谏以能言者矣未闻明揭榜使勿言也翌日上爲降防李陵身为侍从乃复疑误朝廷上言乞诏宰执用蔡京王黼张邦昌苗傅刘正彦等一时罪戾之人箝闭台谏使不得言欲收恶党之恩遂陈迷国之计可罢侍郎与在外宫观沈与求上疏乞明指献言之人显行黜责其论爲常至云变朱成墨指鹿爲马言太深切使大臣不敢安位可罢侍御史除职与郡寻除直龙图阁知台州待次累月上思公有防召还再除侍御史上尝从容言王安石之罪在行新法公对曰王安石以已意变先帝法度误国害民诚如圣训然人臣立朝未论行事之是非先观心术之邪正扬雄名世大儒主盟圣道新室之乱乃爲美新剧秦之文冯道左右卖国得罪万世而安石于汉则取雄于五代则取道臣以是知其心术不正则奸伪百出僣乱之萌实由此起自熙宁元丰以来士皆宗安石之学沈溺其说节义雕丧驯致靖康之祸汚伪卖国一时叛逆尚逭典刑愿陛下明正其罪以戒为臣不忠者先是上欲究僣伪事因公有言上大感悟公再居言路附丽前宰相用事者意公悉论出之公闻之曰近世朋党习以成风凡人材不论贤否皆视宰相出处爲进退盖上之人驱之使然余待罪言路荷上知遇苐当分别人之邪正能否而公言之余之职也岂可谓一时所用皆不贤而使视宰相爲进退哉止择一二明附稔恶者列于上羣情遂定明年春驾幸临安迁御史中丞时军储窘乏公极陈屯田利害爲古今集议上下二卷上之上用其言始定营田之议禁衞单寡兵机不在朝廷公上言仰惟陛下移跸东南将图恢复之举先务之急宜莫如兵汉有南北军唐自府兵彍骑之法既壊犹内有禁兵外有诸镇之兵上下维持使无偏重之势其意逺矣今图大举而兵权不在朝廷虽有枢宻院及三省兵房尚书兵部但奉行文书而已愿诏大臣讲求利害而举行之使人情不骇而兵政益修助成经理中兴之志浙郡淫雨害稼穑公上疏云伏见中夏以来霪雨过度浙西数郡之田垂熟淹没者十七八民有饥馑之忧徽严州水泉暴涌浸城郭漂庐舍比者临安火延民居无虑万余家甚于去嵗防稽之变岂小异哉仰惟陛下遭时多难厉精爲治宵衣旰食靡遑靡宁天地顾临宜有福应然隂阳乖和灾异仍见陛下亦尝于行事之际思所未至者乎茍未至焉则亦加之以诚而已矣子思曰诚则形形则着诚之至也参天地賛化育况于行事之际厥类章章靡有不著者也今九庙邱墟两宫隔絶夷狄之祸未殄僣叛之党未平下民嗷嗷厌乱思治以日爲嵗痛如焚灼覩此灾异心折骨惊而谈者至谓泽国夏潦地气使然火延民房救者不力宜不足勤圣虑臣恐此言日闻诚意日替臣是以泪流落而不自禁也陛下诚以臣言思之凡陛下所以畏天爱民用人聼言追祖宗之法惇骨肉之亲薄阍寺之权正宫闱之化一出于诚有勉强而行之者耶畏天不以诚则工祝虽具近于致凟爱民不以诚则诏令虽繁终于失信用人不以诚则防间日进将以疑似而逺正人聼言不以诚则阿谀日闻将类忌讳而恶直士追祖宗之法而不以诚则不无背戾惇骨肉之亲而不以诚则不无猜嫌薄阍寺之权而不以诚则虽名为裁抑而桀黠之辈不除正宫闱之化而不以诚则虽外示朴素而奢靡之习犹在凡陛下见于行事臣固知一出于诚而非勉强然臣所谓譊譊者愿陛下加之意而已矣诚意既修则天地感格隂阳和平灾异之兴转爲福耳上嘉纳焉两浙转运使徐康国自温州奏发宣和间所制间金鎻金屏障什物上命上之而康国已猝发至行在所公曰吾君勤俭徳侔大禹汉文帝以下不足道也异时驻跸广陵有进而用华靡者立命焚之通衢今康国不识事君之礼尚习故态欲以微物累盛徳乞用广陵故事斥而焚之仍显黜康国明示好恶且爲小人希指之戒上悉从之公在言路首尾四年凡所论列不避权要颇忤时宰意至是改除吏部尚书兼权翰林学士兼侍读未几除龙图阁学士荆湖南路安抚使兼知潭州公以疾乞置闲散改除提举江州太平观明年除知镇江府兼两浙西路安抚使公到官招集流亡俾之复业异时士卒凴陵居民闻公威名重足屏迹无敢犯法威徳并行内外绥安秋八月仍复以吏部尚书召寻兼权翰林学士兼侍读九月除叅知政事是时虏伪入防兵已压境上决意亲征讫有成功公居帷幄实与其事上亲御翰墨书车攻诗赐焉再歳乞奉祠除资政殿学士知明州疏再上改提举临安府洞霄宫公之出也以在政府凡所议论皆出臆见无纎毫阿附督府治兵欲大举公勿与闻公曰此大事也岂可身居近辅而独不与哉数上疏求去上不得已而从之驾幸平江明年春以提举万寿观兼侍读寻召除同知枢密院事从驾至建康迁知枢密院事公首陈恢复之计练兵市马积粟聚财分布将帅以待机防而同列不察疑公沮之且冒昧欲举率不克就上忆公初言决意召公盖欲大用仅阅累月得小疾一夕薨实绍兴八年六月甲子也上痛悼辍视朝一日赠左银青光禄大夫赐水银龙脑以敛又赐田十顷以恤其家以今年季秋之甲申葬于邑之永和乡马鞍山之原取同郡范氏赠吴兴郡夫人夫人有美徳先公四年卒三子曰云纪右从事郎曰云章右承务郎曰云卿未任以官息女三长适左从事郎两浙路转运司准备差遣元益余在室公自被遇简知歴御史三院于内外事知无不言前后论列凡四百奏其间如収揽主权爱惜名噐斥逐邪佞亲近正人未尝不反覆言之至于纠官邪劾赃吏将帅得失政事是非与州县抑配扰民狱讼过差监司郡守选除不当军兴以来进战退守之筞积谷训兵之要不可概举上以公论天下事淹练通达克已聼纳言之切直自敌以下有不能堪者上不罪焉一时台纲自公大振武将训敕其下必曰汝不识沈中丞耶其见惮如此大将入觐有进缯帛方物者既分赐六宫公以谓此事虽防自政和宣和以来进献稍侈今艰虞之时不宜有此乞斥还之时方暮夜上得公疏即命追取斥还仍降札谕公公感泣草谢自以不世遭遇防上聼纳无愧古人顾未知效死地耳公自爲执政凡所规益虽家人莫得闻所荐人才至多受荐皆莫知也上毎以知人称之自小官至宦达攻苦食淡处之晏然天性孝友所得俸禄以给宗族兄弟无难色于文无所不能晚嵗益工尤善爲诗引类托兴有作者风气凡人以为难者公熟视落笔便造壸奥有文集二十卷奏议三十卷藏于家一止从公游逾三十年自鄕校至立朝虽有出处契濶之异而相厚之意不少衰公尝见荐爲御史属官初未尝言心独识之然知公莫详焉窃尝叹息以爲君臣之遇自古所难有聼谏之君又有能言之臣然后君臣俱荣名誉日彰不幸而无其臣则君虽有屈已聼纳之诚而臣言不足以发之遂至于两无称焉可不惜哉若魏征之遇太宗韩休之遇明皇包拯之遇仁祖公之遇主上盖所谓君臣俱荣者矣云纪属一止状公之行将求诸立言大君子志公墓公名节之伟议论之懿缙绅所共知也一止不敢私谨状














　　苕溪集卷三十
　　钦定四库全书
　　苕溪集卷三十一　　　　宋　刘一止　撰外制
　　田永年乞将父实爲建州军贼杀死恩泽补女夫许登承信郎
　　勅具官某朕于死事之臣未尝不恻焉动心恩其族类惟恐或失所以劝义士而羞叛人也尔其异姓之亲与霑命秩宜知自节以称所防可
　　桂阳监司理李士权平阳县令赵景韩推恩各合循一资
　　勅具官某日者湖湘之防负固阻险侵轶郡县至烦王师仅乃克灭军须办给尔与有劳第赏进阶国之常典可
　　吴希祥降一官仍罢邵武军通判
　　勅具官某朕念大江之西俗习轻悍选择能吏固将安之尔爲州治中始闻潢池弄兵之警诡求避去便文自营朕何頼焉论者以闻罪其可逭贬秩一等免所居官自爲寛典念恩循省可
　　前辰州沅溪令王汲御盗有功循一次
　　勅具官某曩者鼎澧之间盗贼窃发迄于平定尔与有劳赏以懋功国之典也可【宗亚昌云曩者荆江郡县陈朴云狂防弄兵侵轶旁近下词同】
　　进武校尉张安道王正臣差赍文字过界各与转一官
　　勅具官某尔等传命越疆咸以能选进官一等以为尔宠往其勉之可
　　枢宻副使左通议大夫王庻除资政殿学士知潭州
　　朕缉熙庻政允资左右之良体貎大臣务极始终之遇虽进退之间或异而内外之势惟均具官王某气禀直方学兼文武夙负敢为之畧独髙应变之方草木知其威名夷狄问其年状朕念兵民之大计求缙绅之实能召自逺方俾还近列旋授枢机之柄方湏帷幄之筹何引疾之甚坚屡抗章而莫止眷湖湘襟帯之地连东南形势之区疲甿未蘓邻盗仅息是用开元戎之巨屏锡秘殿之隆名勉爲朕行徒得君重勿谓长沙之地狭不足回旋当思陇右之风流尚在忼慨服我明命伫观壮猷可
　　中书舍人勾龙如渊除御史中丞
　　御史列职皆朕耳目之官而中执法实爲之长其任重矣茍非其人朕不虚授具官某蕴经济之术负絶特之才授自时髦荐更噐使学通以博若贾谊之明治安论政而坚若陆贽之本仁义毎献可而替否不吐刚而茹柔逮其立言足以华国考稽公议益简朕心是用命尔搃持宪纲以肃在位俾中外士夫知朝廷之尊有简书之畏则于汝嘉是曰称职可
　　游损除太府寺丞
　　勅具官某太府之职出纳邦财丞于其间事任惟剧尔详练通敏有称于时往究乃心用观来效可
　　知洪州李光除吏部尚书
　　朕忧勤在御当馈兴嗟思得耆艾骨鲠谋国不贰之臣献纳论思以裨予治以表庻工俾四方万里之逺耸闻而跂慕知朝廷之尊不待吿令而民自化焉顾不伟哉具官某师古圣贤执义坚固志节之厉凛如秋霜被遇累朝始终惟一出入中外险夷屡更朕熟察其所言又详试之以事盖有日矣是用召从藩屏还长天官激浊扬清惟尔之旧谋猷吿后益罄厥忠使朕知人之明不愧于古尔则与有无穷之闻可
　　郭师伟宋元换给付身
　　勅具官某尔等往者奋于行阵尝有显劳赏不逾时既霑涣渥申以书命其益知荣可
　　宋亮臣干事回转官两资髙震转官一资
　　勅具官某服勤奔走尝有显劳序进一官以为尔宠且用以劝来者可
　　王利用除秘书郎
　　勅具官某图书之府储养英俊犹艺林于圃时而用之尔文学志行秀于士林所谓豫章楩柟者也承郎之职其选甚髙益励尔修以俟采择可
　　吴世才世荣以父殁于王事各合得恩泽一资
　　勅尔父董所兵部与贼决战至于殒身朕心悯焉疏恩其孤以慰九泉以为尔宠可
　　李珏赠官
　　勅具官某昨者虏犯河朔逺近俶扰士大夫去职避难志求茍免者终不得免焉尔以州从事之卑奋厉捍敌与城俱亡可谓知所处矣自古有死尔亦何恨畀官二等升录其孤精爽如存尚克知享可
　　髙承仪军中起复　张全同　安岊同
　　自昔名贤虽宰一邑而要绖从戎当世不议其非盖知所急也况尔有位于军服勤既久乃欲以家难去职其可乎哉孝有移忠礼有夺情尔无恨焉可
　　曹琏除湖北路提刑宗樗除潼川府路提刑
　　勅具官某朕惟荆湖巴蜀之北逺于朝廷刑之颇数狱之颇纷吏治之无良民情之多疚至有不得而闻者况得察治之乎则部使者之责固亦重矣尔等性资通明艺能果逹或选自郎省或擢从外官分畀一道之权以观底绩书曰钦哉钦哉惟刑之恤哉诗曰刚亦不吐柔亦不茹无从诡随以谨罔极刺举之能于是乎在其勉服古训以副朕心可
　　安邡除荆湖北路运判李伦清除淮南东路
　　勅具官某朕念荆湖之北长淮之东民食尚艰兵储未广惟时漕计之臣非有机智絶人彷佛刘晏之流者岂足以当是任哉尔邡通于吏道誉处甚休尔伦清才髙识明动有可纪是用命尔分行一道其庻几悉乃心力体朕至懐俾民不病敛士无饥色则惟尔能嗣有褒宠可
　　苕溪集卷三十一
　　钦定四库全书
　　苕溪集卷三十二　　　　宋　刘一止　撰外制
　　周秘知婺州【续改绍兴府】
　　朕修明庻政加惠黎元聿求法从之良増重蕃宣之寄矧惟婺女股肱行朝川壤相连俗习未逺顾所与共理俾无愁叹之声则选任之门讵可不遴具官某沈毅而有断踈通而不浮尽见古今之书周知事物之变粤从简授屡罄忠嘉编为耳目之官寔任纪纲之责奉祠均佚阅日既多复畀名邦蔽自朕志尔其服我训诰兼懋徳威绥厥善良锄其蟊贼岂特一方之民安尔之政亦使列辟闻风而劝焉顾不韪哉可
　　欧阳懋知平江府
　　勅眷惟呉门宻迩王所今为重地雄视他州必得秉心有常之人任以与我共理之责具官某行义纯固得于心成问学渊源寔由世济顷从禁路出典辅藩不求赫赫之名绰有优优之政奉祠均佚阅嵗滋多爰锡命书再分符竹尚体丁宁之意毋忘岂弟之风俾润泽及于京师愁叹消于田里是乃称职则予汝嘉可
　　魏良臣吏部郎中
　　勅具官某铨衡之任虽号剧烦人无觊觎一本资格然而用非其人则吏得以持可否之似以见欺士或至懐抑厌之嗟而莫诉此朕所以遴选而不敢轻也尔顷以隽才尝更任使秉心忠实不敢吿劳肆予命尔列职天官往究厥心以佐而长惟察惟法则庻几焉可
　　中书舍人蘓符磨勘转官
　　勅朕稽有虞考绩之规叅成周计吏之法命秩有等率三嵗而聼迁资格既明乃一定而不易具官某砥名励节见于身修种学绩文自其家法召从孤外擢寘周行领中秘之英游订曲台之茂典旋跻禁路命演纶言岂特尔雅深厚之辞增光乎国体抑亦稽古礼文之事有益于前闻至于防课三迁进官一列报虽由于积日宠实自于知劳益懋乃猷以观来效可
　　张希亮国子监丞
　　勅时廵以来监学之官与弟子员皆阙而不置惟学政之不可废者属之于丞焉尔行能甚修见推朋辈往祗厥事毋或堕可
　　梁汝嘉户部侍郎
　　勅朕念军兴以来费出无蓺邦计之任付委匪轻博选一时之良莫如已试之可具官某智周于物用适其时左画方而右画圆从容不乱进成规而退成矩风猷可观荐更剧烦迭处中外益信乃言之可绩宁惟所至之有称方今民食尚艰舆地未服户口之赋既狭山泽之利寖防官曹睨廪以指期师旅列屯而待哺惟尔得古人心计之妙知天下利源之归观厥盈虚制其出入倘生众用寡而济以通融之术则贯朽粟腐有同于全盛之时惟既厥心毋乏我事可
　　孙叅政近封赠三代并妻
　　曽祖吉甫可特赠太子少保
　　勅朕眷求真贤置诸左右乃一徳一心共图庻政既登进厥位爰锡涣恩追贲其父祖以及大王父于典礼旧矣具官某曽祖某抱负仁义含章不耀积善之庆燕及后人用能有此曽孙始大厥家东宫之孤正秩二品吿于幽泉尚克知享可
　　曽祖母张氏可特赠昌元郡夫人
　　勅国朝之典中外百执事秩通朝籍与法从之臣追贲其先大者仅及父祖惟执政之官宠逮三世其积深者其报逺其体重者其数优盖事之称也具官某曽祖母张氏柔嘉之徳惠于宗工勤俭之风闻于里闬庆钟其后是生曽孙为我硕辅故于登用之始爰加脂泽之封正位小君以光泉壤可
　　祖珦可特赠太子太保
　　勅盛徳之报古有成言不于其身于其孙子故髙门以俟廷尉植槐以望三公自是不疑应若影响而况苦心焦思种学绩文不售于时赍志以殁则造物者愍焉启其后人贻以祗福亦何足怪哉具官某祖某负絶特之义通古今之书四与计偕声华作伟一命勿逮再世而昌厥有贤孙登贰柄政爲予腹心是宜疏恩宠贲私庙青宫亚傅礼秩兼优用侈尔有孙之荣亦昭我得贤之庆可
　　祖母张氏可特赠徳阳郡夫人
　　勅天之报施善人初若无意夷考其事实相后先譬彼服田是穮是蓘乃克有秋譬彼泉源是疏是凿其流则长盖所谓防而不失者也具官某祖母张氏婉嬺徳行宜其家人报不及身溢于尔后惟时闻孙作朕良弼登用之始疏锡大邦尚其不亡服此光显可
　　父故赠光禄大夫择可特赠太子太师
　　勅士有砥名励节见于身修沈伏下僚勿克施用以训其子为时英贤光辅国家泽及庻类则褒崇之典贲其私庙盖理之宜而朕不敢有爱者也具官某父赠光禄大夫某学圣人之道为君子之儒孝友名于一鄕视古卓行而无愧惠爱存于两邑方今循吏为加优位不称德报不及身施于弼臣始大光耀谋猷入吿皆尔之余诗曰惟其有之是以似之正位宫师申加愍典以显教忠之效以寛陟岵之思可
　　母金城郡夫人李氏可特赠博平郡夫人
　　勅春秋之义母以子贵石窌之赐实始啓封视命数之等威为褒荣之隆杀至于忠孝克备名位两崇自非德门其谁有此具官某母金城郡夫人李氏率宪蹈礼蔚爲妇师令则休称益于女史是生贤息为朕实臣于其柄政之初载稽彞典锡尔名郡于前有光陟岵之思顾莫追于既往奉尝之宠尚克诏于无穷可
　　妻淑人鲍氏可特封永嘉郡夫人
　　勅朕惟公侯之贵得位与时化刑于家泽逮其下岂特身修之效抑其内助之由故鹊巢采蘩之作见于国风其来久矣若其命之不淑弗克同其安荣在于人情有歉然者则追贲之典其可后哉具官某妻淑人鲍氏柔惠肃雍能执妇道克相君子以成其贤虽善行有加而福禄未究爰正小君之号仍开大郡之封禭服之华副珈之饰并爲尔宠尚克钦承可
　　书令史嵇洪出职与叙右廸功郎
　　勅具官某尔服勤职事阅嵗既多俾列文阶往从补外其尚知勉称以茂恩可
　　陈惟忠以父阵亡恩泽补承信郎
　　勅具官某昨者虏犯襄汉尔父抗敌至殒厥躯朕心悯焉疏恩其孤以劝义士以慰九泉可
　　王缙直秘阁知常州
　　勅具官某自昔良二千石未尝不以奉法循理爲先而以畏严辅之锄其强梗害民者而已今则不然以苛刻为吏能以惠爱为选懦鞭笞赤子以取办给岂非为治之意初不在民茍欲自见其才者耶呜呼兹非朕之所闻也毗陵近郡股肱行朝以【阙】遗补之旧慈惠明察识朕爱民之意不求知闻锡之左符重以中袐寓直之宠往其勉之可
　　柴萃拟右宣义郎袭封崇义公监周陵庙
　　勅具官某朕若稽前古于先代之后恩有加而不替焉礼也尔周之裔孙于次当封俾进文阶以承祀事往其钦哉可









　　苕溪集卷三十二
　　钦定四库全书
　　苕溪集卷三十三　　　　宋　刘一止　撰外制
　　崔邦弼朱中兴叙复军赏转官
　　勅具官某尔捐躯抗敌屡立战多载畴昔劳申以书命益思勉励以称所防可
　　汪藻修史成书陞显谟阁学士
　　勅朕任贤能而责实惟恐或遗懋爵赏以劝功不敢有爱矧禁林之旧徳着艺苑之殊劳可无涣恩以昭至意具官某学贯九渊之邃才絶千人之英昔膺使令服在近密崇论宏议有补于时大册髙文悉出其手悼念两朝之故实曽无一字之遗余出自尔心不烦朕训缉文辞于断简问黜陟于故家逺近异同靡差嵗月品彚条贯灿若日星搜罗旁逮于测幽诵意不忘于寤寐左思作赋既殚十稔之勤马迁成书自立一家之法此其【阙】深用叹嘉就陞延阁之华申锡賛书之宠岂惟今日
　　见国体之増光抑使异时并尔名而不朽服我休命益励厥修可
　　鲍廷祖孟处义各转一官
　　勅具官某朕惟军兴以来典籍散逸两朝故实防有遗余肆命儒臣俾加纂集成书来上焕若日星载嘉积嵗之劳抑有乃僚之助尔等修洁博习富于艺文懋赏称功就官一列服我休命其尚知荣可
　　康顺茍得以军功各转一官
　　勅具官某尔鄕者奋身捍敌第功甚明懋赏进阶以为尔宠其尚勉旃可
　　曹芬循文林郎
　　勅具官某向者南安近邑狐防啸呼旋踵就擒尔与有力进官一等其尚勉之可
　　张学换给付身补右从侍郎
　　勅具官某尔以白丁从军屡进官秩阅日既多朕方懋爵赏以劝功虽若尔者亦不遐弃申以书命其益知荣可
　　李彪换给父阵亡恩泽付身
　　勅具官某向者尔父奋身抗敌死于忠义恩逮其子既阅嵗时申锡命书以光存殁可
　　夏侯旦捕防有功循右从事郎
　　勅具官某海隅之民凴恃险阻杀掠人而夺之货无嵗无之尔督捕俘获厥职甚修朕心嘉焉懋赏进阶其益知劝可
　　王胜叙复敦武郎
　　勅具官某尔以事贬秩在洗心前甄叙之恩务从优此宜知奋励以宠荣可
　　江端卿王琮刘居海并赠官与一子恩泽
　　勅具官某尔等为督部之官捍贼殒身职也人孰不死冺然无称与草木共腐者多矣尔何怅焉用锡愍章并录其子以慰尔灵以为义士之劝可
　　呉武陵献更化论循两资
　　勅具官某昔汉文帝戒张释之毋甚髙论令今可行朕于是知人主所求贵适于用非以甚髙难行之言不可企及之事为足说也尔献书公车勉朕更化条陈部别粹然可观诗曰无言不酬懋赏进阶以为尔宠且爲能言者之劝可
　　刘敦常向子昌祝师龙各降一官
　　勅具官某大农之钱实国经费凡其出纳各有司存尔等无所禀承果于移用章劾既至朕何敢私聊褫一官以戒来者可
　　呉时泽降两官
　　勅具官某尔律身不严防于吏议比从阅实过恶暴陈服我寛恩毌忘自讼可
　　韩昭叙复右中大夫
　　勅具官某曩者命将授师列屯江右船粟往哺尔期积愆念颇阅于嵗时亦既经于荡宥甄叙官秩以观后图可
　　刘子翼上官瑛许克明蔡宰陈大辅并降一官
　　勅具官某国之经费实在大农其郡邑赋租与户口登耗之数有不得不察乃者命取其凡上之省户稽其多寡而劝惩焉今部使者以尔过期不报劾章上闻罪其可逭贬秩一等以罚其偷且为来者之戒可
　　赵俊等以战功转官
　　勅具官某曩者濒江郡邑羣盗肆行尔等擐甲先登屡见俊获有嘉忠勇序进官聨服我茂恩尚图来效可
　　左修职郎陈最改左承事郎
　　勅具官某尔以儒生习于韬畧论议根据靡靡不穷沈伏下僚莫克施用以功自见朕用汝嘉锡之涣恩俾阶京秩其思勉励以称所蒙可
　　魏尧臣等起复补官
　　勅具官某朕得忠贤授以使指俾其考度自择乃僚尔等起自夺情就加命秩是为异数往服厥勤可
　　淮西叅议官李健叙复左朝散大夫
　　勅具官某尔向者坐累贬秩在洗心前更阅嵗时复见录用甄叙一等涤尔丹书服我茂恩尚图来效可李回追复资政殿学士依条与遗表恩泽
　　勅朕礼遇故臣事存懿典极哀荣之终始惮生死之乖暌爰锡賛书用昭至意具官某早登膴仕被遇累朝践更使令出入中外辅朕艰难之际粗殚夙夜之勤继绾兵符出临方面属毁言之坐至顾显状之未闻方从眞馆之游遽有重泉之恨念既经于荡宥亦颇阅于嵗时悯尔沈寃假之异数正隆名于祗殿衍余泽于后人朕无愧于昭天尔尚图于结草可





　　苕溪集卷三十三
　　钦定四库全书
　　苕溪集卷三十四　　　　　宋　刘一止　撰外制
　　都虞侯郭永王金刘干等遇明堂大礼合该换授忠训郎
　　勅具官某尔等各在赤籍积日累劳易畀官聫是为旧典往秪厥事以称茂恩可
　　成忠郎杨青军中失火降一官
　　勅具官某尔居师屯不戒扵火自速咎戾其又奚言姑禠一官俾知循省可
　　忠训郎魏存谋要打刼降五官
　　勅具官某尔为田官不能谨身容纳匪人与通奸利贬秩五等是为寛恩可
　　杜琳降官
　　勅兵法曰令素行则人服令素不行则人不服一军之中如身使臂臂使指上下内外罔敢差池一有不严则为乱阶渐不可长具官某早以材武见推辈流命统偏师列屯以守而乃奉令不恪遣卒越疆规求锥刀旋至亡失大将言状朕不敢私姑贬阶官以戒来者是谓寛典其务省循可
　　郎诚以妻父朱弃奉使未回恩泽补承信郎
　　勅具官某信使出疆淹时未返惕然兴念厚恤其家尔惟外姓膺此命秩其知自饬以称宠荣可
　　防忠阵亡赠承信郎与一子恩泽
　　勅具官某尔奋于行阵固敌是求令尔殒身朕实有愧宠以命秩并録其孤魂而有知歆此至意可
　　顔鲁公逺孙师与补右廸功郎
　　勅具官某朕遭世中否思古兴懐眷唐室之多贤壮平原之大节英风可想恨不与之同时遗像俨然至今犹有生气访求逺裔仅齿齐民肆加异恩宠以命秩録功臣之世朕无诮于周诗对前人之光尔尚存于家范可
　　刘大中落职依旧宫祠
　　勅含齿之类共知笃于爱亲垂髫之童亦复羞称不孝岂有居仪刑之重任爲名教之罪人民罔具瞻朕有逸罚具官某顷由过聼擢在要津猥以小才遂当大用忘所生之天属视厥父如路人炊烟不同寝疾弗问事皆有状闻者寒心人谁无亲诚所切齿览弹章之沓至知公议之靡容其镌秘殿之崇尚即真祠之旧噫始终之遇朕犹屈于彛章喜惧之年尔盍图于改事可
　　林子尧等补保义郎系从贼党出首自新
　　勅具官某庆赏之设非但劝善茍知过而自新则亦在所録焉盖忠厚之至也尔顷防非类晚而悔之转败爲功审于自择宠之命秩其尚知荣可
　　殿前司托试到旧行门孙佐王节周宣李胜等武艺与换敦武郎
　　勅具官某尔以虎士警衞周庐易畀官聨是惟旧典服此休命无放厥勤可
　　王庻落职宫祠
　　勅朕履兹艰虞靡敢宁处惟是二三执政任之不疑庻防左右宅师用底于治脱或懐狥私之志无忧国之风论日以乖朕将安頼具官某曩更中外粗阅嵗时召自藩维服在近宻授以枢机之柄俾叅帷幄之筹所冀同寅以克有济而乃大言惑众小智饰奸既陈立异之辞旋有壊成之意倘谓和戎之非策则虽执义以何惭乃因知已之莫留始欲脱身而要誉第务死党宁知有君顾已照其肺肝尚曲全于体貎假之异数出殿大邦属公议之既喧匪私心之敢贷其镌秘殿往即真祠噫才各有长尔岂无用任过其量朕则使然服此训言毋忘循省可
　　泗州兵马钤辖赵时奉命有劳转一官
　　勅具官某尔搃戎之官厥职既修传命越疆亦着劳效进秩一等以示宠褒可
　　保义郎李全御贼阵亡赠两官
　　勅具官某尔以小吏奋身抗贼死不返顾彼爵崇禄厚者能毋愧乎古语有之宁以义死不营幸生于尔见焉进官二等用锡愍章尚其不亡钦此至意可
　　呉蔼以妻父陈思恭阵亡恩泽补承信郎
　　勅具官某朕悯夫忠义之士殒身矢石不得终于牖下也厚恤其家以及姻党亦获霑命秩其思所以称之可贾进贼党自首补承信郎【史宣归正转承节郎换给付身词云尔耻于从伪自择其明有嘉其忠超进官秩申以书命其尚知荣】
　　勅具官某尔审于自择转败为功可谓忠矣锡之命秩其尚知荣可
　　武平县丞宗诚彦平防贼有劳循一次
　　勅具官某邻盗弄兵侵轶尔疆捍御之劳达于朕聼进阶一等以示宠褒可
　　嘉州第四将官髙贶犯贼罪降一官冲替
　　勅具官某尔不自饬防于吏议罪渉已私勿可追已贬秩一等免所居官其自今戒哉可
　　权南丰廵检髙腾因本寨兵卒聂成等作乱勦杀净尽转一官
　　勅具官某卒骄倡乱威不素行非一日之积也録尔仓猝弭乱之功而畧其不素训整之罪兹可谓厚矣进官一等其克钦承可
　　忠翊郎李侁元系尚书省额外都事陈状乞比换使臣出职吏部勘当申省状内刮补添注举发到官虚妄特降一官依冲替人例
　　勅具官某铨曹天下之公不容以私凂尔不知畏以自速辜聊示薄惩且戒来者可






　　苕溪集卷三十四
　　钦定四库全书
　　苕溪集卷三十五　　　　宋　刘一止　撰外制
　　礼部侍郎曾开除寳文阁待制提举江州太平观
　　勅侍从之臣朕所倚重虽出处之事各异而礼遇之意不殊具官某早以文学志行受知先朝亟登要路淹留江海积有嵗时朕眷求名贤服在近列庻几论思之益共济中兴曽阅日之几何乃抗章而别去辞情恳至慨莫得留宠之延阁之华俾即真祠之秩忘尔身之在外惟我后之吿猷时乃之休抑朕所望可
　　恭州壁山普泽庙神封威济侯
　　勅某神朕闵夫农夫之望嵗惴惴朝夕雨旸小愆吁天号呼若无所托命焉故于命祀之神有徳于民一方是頼则惕然动容不爱褒崇之典以宠灵之且俾其民知所报事有永而无替也今有司以尔神聪明正直未尝出其灵响惟水旱疾苦之事有谒必获闻于朕聼是用钦嘉锡之侯封以荅神贶其服我休命益相彼民毋俾嵗艰神亦与有饮食可
　　右千牛衞将军士渗依例合换武节郎
　　勅具官某朕惇叙近属列处环卫厚其廪秩而不烦以官职之事至有欲自见其才愿出补吏者亦所不拒焉尔寅恭造朝阅嵗既久因其有谙易畀官序俾之从政其率义蹈宪毋或惰偷以速官谤则予汝嘉可
　　王伦除同签书枢宻院事迎请梓宫太后交割地界使仍赐同进士出身
　　勅朕搃揽羣工图回万务眷言宥宻实秉枢机体隆叅伍之聨位在凝丞之次亶惟用徳亦以劝功具官某宇量坦夷机神敏悟出先王名贤之徳有流风遗范之存事不择难行不择利奉万里之使无以家爲道二国之言皆如意出卓尔倾河之辩毅然叱驭之忠郦生凴轼以下齐城毛遂定盟而重赵国揆其成效布溢前闻朕念陵寝久荒梓宫未返东朝契濶星纪既周北道讴吟民心未改幸信书之来谂知永好之不渝尔其肃迓还辕就承故壤爰陟本兵之重仍兼赐第之荣惟既厥心毋乏吾事噫服文武之境朕将无愧于古人合晋楚之成尔乃増光于史册可
　　蓝公佐除宣州观察使借保信军节度使提举万寿观充副使
　　勅行人之选自古所难故叔向进子员于朝以为道二国之言无私周家遣使必曰周爰咨询盖惟忠信之人而后可用信乎其不可不审也具官某淹练敏明习于故事服在近宻颇阅嵗时俾使殊邻有嘉忠实是用命尔复爲朕行今通好息兵既有成约舆地将复梓宫将还母后宗亲指期可俟往从而长益殚厥勤肃迓还辕就成故壤陟尔亷车之峻以为行色之光服我茂恩尚图来效可
　　傅嗣延等二十九人从使出疆有官人转官无官人补授【白身先补承信郎进士先补上州文学有官人先转三官】
　　勅具官某朕选任近弼出使殊隣一时从行悉聼自择惟川途之脩邈念王事之驰驱锡以典恩超进官秩【初补官人云俾霑命秩】尚思黾勉以称宠荣可
　　和安大夫惠州刺史李安仁特落致仕发赴之行在供职
　　勅具官某尔以和绥之术歴事累朝绩效着闻度越流辈虽吿老得谢而精爽未衰其服故官益修尔职可南劔州沙县民兵首领乐辉亲获凶贼余胜等七人特与转一官
　　勅具官某尔以智能率众捍防执俘献馘尝有显劳懋赏进阶以爲尔宠可
　　刘锡知鼎州
　　勅鼎为湖湘望郡异时创残行旅萧然今流亡既归田野加辟惟是存劳安集之政属于守臣朕所遴择具官某执宪蹈义饰以文雅顷侍殿岩识朕爱民之意剖分符竹往慰彼民惟既尔心无俟多训可
　　右承直郎杨抗特改次等合入官
　　勅具官某乃者选任近列出使殊隣载嘉体国之忠抑有乃僚之助称功第赏尔实居先并叙旧劳俾更秩序尚图后效以答茂恩可
　　觧潜罢军职特除正仕承宣郎
　　勅侍衞之臣朕所倚重虽出处之事各异而眷遇之意惟均具官某忠谨不浮沈深有断屡着捍城之畧夙推经逺之才召自遐方再司军政忽露章而引去谅雅志之莫回勉狥其私以均劳佚留务之职式宠其行惟尔以勲业自期见谓忼慨尚观他日益展壮猷可
　　韩世良特与转行左武大夫遥郡防御使
　　勅朕制横列之官以待异能之士其选重矣茍非其人不以轻授具官某沈机服众义勇冠军屡立战功不自矜伐典司军政亦既淹时肆因庆赉之行陟此髙华之秩兼崇使号并示眷私尔其服我训辞益殚夙夜要使旂常之绩独髙伯仲之间则予汝嘉是曰报称可
　　蓝公佐父安石特赠节度使
　　勅朕用心广爱御于家邦厚往饬终存乎礼典具官某禔身有裕率礼不违祗事宫闱浸更嵗月死而未冺尚克教忠爰申追锡之恩懋建节旄之重神灵如在庶或知荣可
　　右承直郎陈杨上书可采特与改合一官
　　勅具官某朕不爱爵赏以求至言茍可施行则若已出尔以孤外忼慨献书论议详明有当朕心锡以涣恩俾更秩序其益勉励以称所防可
　　忠训郎閤门看班祗侯蓝师稷换授右承务郎
　　勅具官某朕申遣信使逺适殊隣被以宠光悉无所爱尔以从行之赏就易文阶有荣耀焉其思称此可将仕郎钟离咸亨以昨充计议使属官循一资合入修职郎
　　勅具官某向是委任信使通好殊隣休兵息民既有成约从行之赏朕何敢忘其服茂恩益思报称可
　　权同知阁门事何彦良特与落权同字除右武大夫
　　勅爵赏之设用劝臣工凡官修其方吏宿其业所应褒进者朕无所爱焉具官某谨愿恪恭服在近宻更阅嵗月无改厥勤方将申九賔胪句之文候百辟防朝之礼简求尔类无易旧人进秩横阶正多上閤益思称职以答茂恩可







　　苕溪集卷三十五
　　钦定四库全书
　　苕溪集卷三十六　　　　宋　刘一止　撰外制
　　郭仲荀除东京副留守兼节制军马
　　勅诸侯朝于方岳未忘廵狩之勤王畧及于旧都实重居留之任肆颁明命庸示眷懐具官某赋性通明受材英特兼子房之智勇慕郤縠之诗书夷险屡更忠勤不替执干戈以卫国援枹鼓而忘身入侍殿岩载肃貔貅之众出分帅阃毎寛疆埸之忧建大将之节旄加二公之位号功髙不伐宠至益谦朕永念神州荐更戎垒怅遗民稔祸之久属殊隣修好之初故臣流落以焉归行旅凋零而未集是用畴咨宿望申锡涣恩往司管籥之严仍搃兵符之重惟尔拊厚疲瘵劳来散亡慰父老之讴吟消田里之愁叹俾知朕指有若亲临则予汝嘉嗣有褒宠可
　　张浚叙复左宣奉大夫提举临安府洞霄宫
　　勅朕福威在巳操八柄以驭臣忠厚宅心不一眚而掩徳矧惟旧弼尝縂百工可无投报之恩以示终始之遇具官某天姿英特谋府靓深奋身孤逺之中相朕艰危之际忠勤有伟勲伐未忘丧孟明殽陵之师事非意出分孔戬东都之务嵗已再更比通好于殊隣既言归于故壤肆均庆赉用慰遐迩稍还官秩之崇俾遂祠庭之佚朕心尔识报礼是图可
　　汪伯彦复观文殿学士依旧宫祠
　　勅【上词同张浚】具官某噐资方重徳宇靓深早依日月之光乃际风云之防相朕初载共济多艰一徳保躬自适隐岩之乐十年去国毎动故老之思比通好于殊邻既言归于故壤肆均庆泽以慰遐迩申加秘殿之崇仍即祠庭之旧朕心尔识报礼是图可
　　赵瓘王升陈裕赵軏差充皇太后本殿准偹使换转官请给依中节人例施行
　　勅朕念东朝在道川陆阻修岂惟防履之甚勤抑惧奉承之不肃尔等出自选择超进官聨惟勤惟忠则爲报称可
　　右修职郎新邵州録事叅军王健以叔伦奉使恩泽改舍入官
　　勅具官某朕委任近弼逺使殊邻宠贲所加惟其自请尔以犹子超进官聫服此茂恩其思报称可
　　进武林尉王用因军功转四资换授付身
　　勅具官某尔服在戎行屡霑赏秩易俾书命于前有光益究乃心以图所报可
　　左修职郎潮州司理王晞韩权及推正平人蔡城等九人踈放赏转两资
　　勅具官某朕哀矜庻狱之不辜屡降诏防丁宁熟复俾四方司政典狱之官知所钦焉今尔以平反受赏朕所乐闻服此茂恩更图来效可
　　王铚进七朝国史列传重加添补成书共二百一十五册特与转一官
　　勅具官某朕修废典于风尘之后访遗书于煨烬之余既累嵗矣顾中秘所得外有愧于士大夫之家而史氏阙文亦或未补朕心闵焉尔好古博雅自其先世属辞比事度越辈流乃者裒集累朝故实而附益以其所闻成书来上有嘉其勤序进官聫以爲尔宠且以爲多士之劝可
　　明州观察使入内侍省都知梁邦彦祗应大金人使有劳遥郡上转一官
　　勅朕严责实之政而以恕行之茍有劳能虽小不弃具官某机神敏悟多所践更祗事宫闱见谓忠谨乃者授馆邻使事毎肃然不见缺遗虽尔以礼法自闲无所求取顾于褒赏出自朕心其服训辞益思来效可
　　陈永锡等二十七人各转一官
　　勅具官某【上四句同前词】乃者授馆邻使尔等莅事办给防有缺遗有嘉其勤序进官秩非特为尔之宠俾后之奉公有若尔者皆知劝焉可
　　左儒林郎前知南劒州顺昌县江钿获贼改官
　　勅具官某爵禄国之砥石所以厉世磨钝而无所私焉今有司言汝有捍防执俘之劳故于赏亦思所以称此超进官秩是爲汝荣其尚勉之可
　　徽猷阁待制潼川府路宣抚使邵溥误収试举人降一官
　　勅法者天下之公无间逺近茍戾于此朕不敢私具官某顷以时髦擢登禁路出縂藩翰分国顾忧乃者试士礼闱弗惩其滥有司言状咎当谁执贬秩一等以戒惰偷非特为尔识也服我明训尚厉后图可
　　蓝师防除閤门宣賛舍人
　　勅具官某上阁之职实相礼仪非性识通明不在此选尔闻见习熟度越辈流往祗厥官无忘报称可
　　梁伟陈靖并爲閤门祗候落看班字
　　勅具官某【上四句同蓝师防】尔巳试之效见推辈流其正厥官益思报称可
　　忠翊郎成道阵亡特赠两官与一子恩泽【石瑀同】
　　勅具官某死者人之所必不免也至于死义死职之臣则惕然愧之若不自胜惧其名之不扬也褒进官秩以録其孤使闻者哀而荣之呜呼兹可以识朕心矣可
　　武功大夫温州刺史吴本降一官
　　勅具官某尔所治郡旁连五溪盗窃肆行俗习相冒非成徳素着未有能绥靖者也今部使者言尔治无善状权移吏胥至于行旅居人起相挞击兹可谓无政也已贬秩一等以戒惰偷服我寛恩尚图来效可
　　右承直郎侯公达换给付身
　　勅具官某尔以儒服奋身戎行亦既畴劳与霑官秩载申书命益观尔能尚勉之哉可
　　右朝散大夫程昌禹叙元降一官【赵开亦同皆曽任徽猷阁待制】
　　勅赏勉罚偷者繄国之典赦过宥罪者时予之仁尔名在丹书事存白简颇阅嵗时之久仍更荡宥之恩补复故官俾从叙格服我明训励尔后图可
　　楼炤除翰林学士
　　勅自昔有道之世建立规模必有能言之臣发挥徳意非特功名之防亦惟声气之求用能训诰誓命之敷不匿厥指庻几虞夏商周之盛复见于今念方畴咨莫如试可具官某养光大之气好深湛之思强识博闻足以华国被文相徳可用为仪继东台批敕之风擅西掖演纶之誉蔽自朕志兼直禁林当二国玉帛之往来正一时书诏之填委意坦明而肖体词曲折而不烦义激武夫茂兴元戡难之畧人知圣主似建武中兴之年遂拜为真固应锡命惟尔抱适用之噐处可为之时岂徒润色之工更頼吿猷之益使朕小雅之政见称复古则尔内相之任其用有辞可


　　苕溪集卷三十六
　　钦定四库全书
　　苕溪集卷三十七　　　　宋　刘一止　撰外制
　　苏符除给事中
　　勅朕敷求俊乂协济事功惟东台封騐之司在禁闼枢宻之地出纳所系付委实艰有非其人不在此选具官某学穷壸奥业茂经纶躬古人品行之醇有先世流风之似顷从识防偹见猷为旋陞法从之崇遂掌纶言之重文章体裁累汉家深厚之辞论议规模畀郑国讨论之事载稽人望有简朕心是用峻陟闱亟颁名命尔其深维事任益罄忠规逺追批勅之风毋堕回天之力尚观来效有溢前闻可
　　谢祖信太常少卿
　　勅具官某朕惟多故以来礼文缺废无所更索肆命儒臣考昔据经讲求叅订庶乎一代之典垂絶而仅存无甚恧焉尔问学渊源见谓博洽志节砥砺称于荐绅顷为耳目天官已效谋猷之益曲台之贰其选甚髙佥曰汝宜抑朕所属勉摅蕴借搜补旧闻踵事増华则爲称职可
　　王利用监察御史
　　勅具官某御史一员爲朕耳目之官而六察分掌列曹之事纠其稽伪慢命者以吿于上而诛赏之其任盖亦匪轻尔强识博闻度越流辈执谊坚固耻于自售退然如不能传曰人有不爲也而后可以有爲朕有虞于尔矣其思所以称焉可
　　侯公达准差赍诏抚谕陜西先与改合入官
　　勅具官某朕惟关陇久隔王灵爰降诏音往宣至意尔以才选倍道疾驱锡以恩纶俾更秩序于汝厚矣亦思报乎可
　　黄熟转一官
　　勅具官某日者盗犯南安有婴城固守之劳第赏进阶往其祗服可
　　李弥逊除徽猷阁直学士知漳州
　　勅瓯闽一方被山帯海其地狭隘险阻其俗趋利剽轻其人多文学艺能之士朕选择贤能爲之师帅庻几风化之美不易其宜而隂有革焉具官某气邃识明行义甚修被遇先朝践更试用朕召从外服置在近班西掖代言多润色论思之益地官分职有阜财足国之方引疾执章遽求补郡辞情恳到挽留莫获眷是漳浦有鱼盐之饶民裕而安于今爲烈爰锡左符之命仍升延阁之华朕辍侍从之良俾之均佚其自为计若防而于逺民则厚矣体兹至训益尔猷可
　　袁柟除大理评事填见阙
　　勅具官某廷尉设属责任惟均尔以才称叅与谳决惟明克允古有成言往究厥心以佐而长可
　　左从政郎李棠充东京留守司干办官先次循两资
　　勅具官某朕眷中都久更戎垒留钥之重属于近臣惟时乃僚序进官秩以宠其行尔其勉哉可
　　莫渊等军中过犯降官
　　勅具官某尔等服在戎行自贻厥咎姑从薄罚以戒弗防其自今勉之可
　　曽统殿中侍御史
　　勅具官某朕于逺近之臣不能周知其才问其所主与为所主而已主于风宪之地实寄耳目义均一体必出自择不以迁次髙下为重轻焉尔行师古人学有家法顷由简拔更践华要谋猷之益亦既稔闻朕思见老成召从外服俾再居言路益广聪明惟吏之无良政之多纇纪纲未尽振举仁贤不肖未尽袭情此耳目之臣当任其责而朕之所圗于尔者也可不勉哉可
　　谢祖信改除殿中侍御史
　　勅具官某尔学慕古人识通今事顷由简防更践华要亦既稔闻生之竒论召从外服俾列旧班辍自曲台再居言路益观蕴借广朕聪明【上下词同殿中侍御史曽统】
　　周聿权刑部侍郎
　　勅书曰伯夷降典折民惟刑士制百姓于刑之中以教祗徳盖礼刑之官相为后先刑辟之説匪用为威用以弼教是亦教焉而巳呜呼使四方司政典狱之吏皆知此道其庻几不失忠厚以称朕心具官某端亮有守忠实不浮钩贯六经兼通三史官在廷尉颇阅嵗时平恕之称孚于朕聼是用擢尔摄司防贰卿接武法从有荣耀焉惟尔念死者不得复生益究乃心省阅成牍无爽古义可为汝嘉可
　　曽统改除左谏议大夫
　　勅汉谏大夫秩八百石与掌论议至国朝始制从班居内禁朕心之地上广聪明俾补遗阙于人主莫亲焉非但肃正官邪执持风裁而已畴咨列位我得其人具官某行义之修不越坛宇忠节之励凛如氷霜多见异书明习故事是其能任献替之责引君于当道者也虽然朕之望尔若是其至尔将何以増其所未能救其所既先使朕日闻其过劘切浸润知自求之益而不得已焉岂不休哉可
　　周葵太常少卿
　　勅具官某朕念邉境肃清民物绥靖宜公朝典礼之事増重于观瞻顾曲台论议之臣不轻于付畀尔文偹体要学通天人顿被简知荐居华要召从外服命典奉常益观博物之能垂训责成之意制度多缺冀贾谊之有陈仪注复尊頼叔孙之知变尚思称职无愧前闻可
　　朱胜非知湖州
　　勅朕増隆辅郡任不敢轻眷懐弼臣起以自近庻得股肱之托有同心膂之亲具官某道际圣贤学通今古体方重而任大事抱纯诚而经逺图方时多虞惟尔一徳才干十枢之运力扶天歩之艰入吿谋猷有舟楫济川之利不动声气措宗社覆盂之安辞功名而弗居寄山林而均佚粤从得请亦既淹时爰锡命于家庭俾就临于方靣眷惟苕霅望最江吴鲁公之名节尚存谢傅之风流未冺矧孝思不逺时得近于松楸而仁政所加爱不殊于桑梓茍愁叹消于田里则润泽及于京师其服训辞勉思报塞可
　　吴革除直龙图阁京畿都转运使兼开封少尹
　　勅具官某朕慨念中都久更戎垒王畿千里行旅萧然遗黎凋残今其余几比遣忠信之常往任保厘之托宣道至意摩手拊之至于观风问俗之使寄朕耳目岂可缓哉尔以通才敏识扬厯中外所临有声是用付以输将之职并贰尹事河图之峻庸示宠私尚须尔成嗣有褒典可
　　张柄除授直秘阁京畿提刑兼提举大内不去
　　勅具官某【上同词】尔以通才敏识所临有称辍自望郎俾持外宪并省视宫闱之事寓直中秘以宠其行尚湏尔成嗣有褒典可
　　赵开复右文殿修撰除都大主管成都府利州熙河兰廓秦鳯等路茶事兼提举陜西等路买马监牧公事填见阙
　　勅具官某摘山市骏通畨汉之利肇自元丰置司设监搃领之任其选甚髙军兴以来秦蜀道阻迁之政无复存焉尔才术之优见于已试心计之妙不减古人肆命尔复领是事尔惟整肃纲条时其出纳与夫除蓐置廐絜泉美荐勿替于昔则以谷量马将在于中国论撰之职用劝尔功尚其勉之可








　　苕溪集卷三十七
　　钦定四库全书
　　苕溪集卷三十八　　　　宋　刘一止　撰外制
　　郑刚中秘书少监
　　勅具官某中秘图书之藏其属皆一时人物之英朕所乐育以待用者也平居商确古今考稽得失论议切磨叅错后先非文行兼优过人数等朕不使爲之长也尔志节端亮见于践更强识博闻足以华国兹用命尔领防众俊优游书史之间其自今【阙】　　　焉可
　　王次翁起居舍人
　　勅具官某柱史之任其选甚髙进直殿坳职书言动缀两禁近臣之列为一时儒者之荣匪曰能贤将焉称此尔学通以博气粹而刚蓄养亭涵不求近用天官之属册府之贰践更未几誉望已孚载锡命书俾司记注往其祗服益励尔修可
　　方庭实宗正少卿
　　勅具官某自昔帝王施徳于宗族厚矣抑有政焉在尧称敦叙之仁于周有辨亲防之义政在司宗理当遴选以尔文行之懿咸有古风气识之髙不求近用辍从六察擢贰列卿尔其广朕亲睦之恩而谨其序録之事则为称职尚勉之哉可
　　右宣义郎丘奂等充二京淮北宣谕司属官各先转一资
　　勅具官某朕惟二京生灵久隔讴吟之俗思见汉官爰授使指宣道至懐尔等从行皆以才选稍进官秩以示宠光尚其勉之可
　　郑谌差从郭仲荀前去东京特与横行上转行一官
　　勅朕惟王畧治及旧都委任近臣往司管籥惟时僚属悉聼选抡具官某有位于军见推忠孝肃持军律式位其行序进横阶是为异数服我休命益励尔修可
　　李谊中书舍人兼直学士院兼侍讲
　　勅唐虞之制莫尚于坦明商周之书独称于灏噩盖斯文之兴替关治道之污隆惟兹播吿之修不匿厥指则若卜筮之事罔不是孚代言之难于斯为重具官某学探圣域文有古风顷以时髦荐更亲擢肃宪纲于台察尽规益于棘垣拳拳致主之忠表表济时之畧载稽公议益简朕心用锡賛书就陞辞掖兼禁林之典册侍经帏之深严非尔之能其谁有此尚思称塞以对宠休可杨应诚落致仕差充提举京城四壁检察诸门兼节制军马司叅议官
　　勅大夫年髙则吿老于朝不以官职之事累焉古之制也至于精爽未衰忠义内激与国休戚独能恝然如秦越人之相视哉具官某智识不羣亲贤好义亷靖之操有如氷霜服在近班见称忠谨挂冠神武亦复淹时属中都之既宁委近臣而居守眷尔养恬之久起于得谢之余俾賛军谋往固封守魏公虽老尚堪一行马援据鞍故可矍铄体朕至意益恢逺图可
　　张浚复资政殿大学士充福建路安抚大使兼知福州
　　勅朕当馈思贤剧安危之注意殿邦作牧頼文武之兼资乃眷迩臣实惟旧徳肆颁名命庸示宠私具官某笃实思和刚明卓伟忠可贯于金石信自通于神明许国以来视身何有相朕艰难之际偹殚夙夜之勤功在王家事藏盟府慨念投闲之久属当谋帅之初惟长乐之奥区盖七闽之重镇耕桑阜盛民俗安恬欲并协于师虞宜莫如于宿望通籍秘殿増光元戎风物不殊曽是经行之旧旌麾所指共知条教之新勉为朕行徒得君重可
　　勾龙如渊罢御史中丞提举宫观
　　勅朕于废置予夺之命若天地之化春生秋杀未尝有心至于子大夫自有罪朕亦不得而私焉具官某顷以时才仪于要路粤自词掖执宪中司庻几肃将纪纲以警有位而狂言之发乃在尔僚事既稽于上闻忿实由于交恶颇失近臣之体难迯不敏之愆免所居官奉祠真馆其思循省毋重悔尤可
　　故嗣濮王仲湜婿承节郎孟思恭可閤门祗候免供职
　　勅具官某上閤之职号称华要选择惟遴不以假人尔以王邸之亲获膺是宠其思自饬以称所蒙可
　　右廸功郎张楹前任钱塘尉卖盐増倍循一资【宋林同此词】
　　勅具官某尔奉职恪勤应于赏格进阶之宠用勉后图可
　　左朝议大夫充秘阁修撰徐公裕因赦叙元降一官
　　勅具官某尔坐累贬秩名在丹书念颇阅于嵗时亦既更于荡宥俾从甄叙兹乃彛章服宠惟新尚图称塞可
　　侯公达暴露赏转一官
　　勅具官某曩者大将出师荡平防孽匽薄夙露尔亦良勤序进一官是为殊宠可
　　周聿充陜西路宣谕使乞差盖闳张致平充准备差使先次转一官
　　勅具官某我有使指往临西秦惟时从行悉聼自择进官之荣用劝尔劳【留守辟则云留都之重我得信臣】
　　监进奏院罗万杨适各降一官
　　勅具官某尔等奉职不审事乖后先贬秩之愆盖其自速尚知循省以励后图可
　　承节郎陈仕澄诡诈图利依断降一官
　　勅具官某尔率情忘行事由规利比从吏议罪渉己私故褫一官以戒不韪可
　　右宣义郎张澹前知吉州万安县辍差弓手监欠税人致阿陈等鎻索遗火烧死事依法寺断降一官冲替
　　勅具官某尔为县大夫视民如防至遣鄕兵程督赋人事生意外职汝之由免所居官贬秩一等是为寛典其务省循可
　　李纲知潭州兼安抚大使【改除宫祠】
　　勅入搃百揆作股肱耳目之臣出殿大邦号礼乐诗书之帅任是安危之责孰逾耆旧之贤具官某识洞几微气全英特修身自昔非孔孟之言不师许国以来惟伊吕之心是志屡展经纶之学寔兼文武之资忼慨百为夷险一意方且辞功名而不有占薮泽之自娯未忘忧国之风忍袖济时之手眷长沙之巨屏居南纪之上游地控荆湘势临呉楚惟威声之先暨奸慝自消矧条教之旧孚歌謡犹在淮扬之徒得君重其勿留行方叔之克壮其猷岂能无望祗服朕训有光前闻可
　　郭仲荀男武翼郎閤门宣賛舍人及之换授右通直郎
　　勅具官某尔以文任得官升华上閤亦既荣矣时方右武尔独慕文勉狥厥私是为异数可
　　忠训郎王谷乞改正转官别给吿命
　　勅具官某尔昔者以劳进官有司过差致乖秩序兹从更定申以书命可
　　秉义郎陆甫特除閤门祗候
　　勅具官某上閤之职日侍禁严右选之华无以易此尔才能小异膺受宠荣宜励厥修以图称塞可










　　苕溪集卷三十八
　　钦定四库全书
　　苕溪集卷三十九　　　　宋　刘一止　撰外制
　　修武郎曲庆祖等差充陜西六路宣谕司干办官先次各转一官
　　勅具官某朕以全秦之地久隔王灵肆命近臣宣道至意尔为山西将种世济忠孝其佐而长往殚厥勤序进一官以爲尔宠可
　　左承务郎程迈差充赵士防祗谒陵寝属官先次转一官
　　勅具官某朕念陵寝泛扫久稽肆命宗英往祗厥事尔等咸以才选往佐其行序进一官以为尔宠可
　　右朝议大夫直徽猷阁李弼孺可落职永不与堂除差遣
　　勅具官某尔曩以愆尤事存白简召从闲散权试使令于汝厚矣逊夷急病古有格言就易辞难谁不乐此削籍内间以戒妄庸可
　　张宦驾部郎中
　　勅具官某文昌政事之本而郎官上应列宿其选甚髙非一时真才不以轻授尔问学该洽行义洁修召寘周行专司辇乘舆马之政事简职要所以优贤尚其勉之可
　　马延之大理寺丞
　　勅具官某刑者侀也一成而不变故君子尽心焉汝志行清修卓尔不羣肆命汝为廷尉之属惟明克允无失厥中则予汝嘉可
　　宋煇复秘阁修撰除京西路转运副使
　　勅具官某畿甸之右都邑相望赋入浩繁雄视他路军兴以来政令废格讴吟父老思见汉官必得慈惠明察之臣省观风俗问所疾苦布宣徳泽以慰斯民朕心庻几焉以尔才任拨烦用罔不济忠能体国事靡辞难复陞论撰之华命搃输将之寄伫观成绩嗣有褒宠可郭浩除龙神衞四厢都指挥使陜西宣谕使
　　勅朕眷惟秦陇久隔王灵通好殊隣既有息兵之约可无肤使往宣问俗之恩具官某义勇冠军精诚许国奋犹将种能袭世劳顾契濶以淹时岂懐归之不欲今朕有命惟尔克将慰父老之讴吟道朝廷之徳意俾皆谕指宛若亲临爰陞环列之崇用侈轺车之宠是为异数毋或留行可
　　楼炤除兼侍读
　　勅朕长育英才寘之华近将使左右前后防匪正人从容帷幄之间防绎圣贤之蕴谓天下之乐无以加焉具官某该贯六经沈涵百氏渊源所自不愧古人仰惟祖宗垂裕后嗣具存谟训奉以周旋爰资诵说之明以发见闻之蔽益者三友非汝而谁可
　　萧振兼侍讲
　　勅朕思得耆艾魁垒之士寘诸左右考稽疑义敷绎古今究治乱之所以然如汉虎观故事増其所未闻信其所已得顾黄卷中自有乐地不可忘也具官某养气邃深植学淹贯周知事物之变尽见圣贤之书用以谈经宜探蕴奥劝讲之任舎尔其谁尚思切摩之工以副简求之意可
　　赵鼎知泉州
　　勅朕履运艰虞省躬祗惧黙通上帝旋闻悔祸之期嘉与斯民共享消兵之福肆颁庆赉均逮臣工矧予旧弼之贤敢后拜州之宠具官某噐宇刚特谋猷靓深通达事机夙负敢为之畧执持魁柄既更入之荣方注意以仰成遽露章而引去眷泉南之名郡实闽峤之奥区分此顾忧莫如宿望噫朕任四方父母之责念慈惠之当先尔居千里师帅之隆宜徳威之并立益恢治具无俟训言可
　　程迈磨勘转左朝议大夫
　　勅国朝稽尧舜考绩之规叅成周计吏之法虽黜陟诛赏不由此途而阶秩序进三嵗聼迁一定而不易抑无所私焉具官某法从老成才徳俱茂植立中外闻誉蔚然防课三铨就官一列兹亦知劳之赐岂惟阅日之勤往哉钦承毋堕乃力可
　　李寀广西提刑
　　勅具官某御史出使布宣徳泽亷察吏奸求民之瘼威声所暨山岳可揺尔顷以才称旋见録用遣临江右绥靖防攘而乃督战无谋亡失吏士肆命尔更使一道按刑峤南察民之寃除其残虐则惟尔职毋重愧焉可
　　潘全合等转官
　　勅具官某尔等知仰王明奉琛效顺有嘉其意序进厥官往其钦承益思自饬可
　　朱敦儒除秘书郎
　　勅具官某汉家得人之盛史氏所称考之于事犹有恨焉廷有大议诸先生莫能言盗发境外见文人无可使岂亦储飬之不豫哉朕自艰难以来首开册府以収众俊庶几人才足用比隆于古尔老于文学噐度不浮丞郎位髙实治省事简求其称佥曰汝宜尚励尔修以须采擢可
　　吴彦璋除太府寺丞
　　勅具官某太府掌贡赋之事受其货贿之入以时出之丞视列卿之属其任惟剧以尔才识精敏无施不可召自乘轺还归班着往佐而长益乃猷可
　　陈賔卿太常博士
　　勅具官某列属奉常为时遴选搜补礼文之缺导扬升降之仪以尔问学淹该论议不茍俾居厥次必有可观尊尔所闻见之行事可
　　张澄除徽猷阁直学士依旧知临安府
　　勅眷惟帅守视古诸侯徳施于民礼有加地进律之赏效见于事史有増秩赐金之文匪惟劝功亦以久任且使斯民服习其政而知所畏慕者也具官某沈静有断疏通不浮敏以吏能被以儒雅惟警跸之所驻类京邑之浩烦人所谓难尔独甚暇采诸舆论益简朕心躐陞筵阁之华仍俾左符之重知劳而授有荣耀焉尚究廼心以图称塞可
　　林叔豹除江东运判
　　勅具官某使者之任寄朕耳目号称外台维持纪纲以肃所部若御史执法日临其前奸欺屏息无敢蘖芽则虽四方万里之逺朕可以无忧矣况于迩乎尔文学志行自辈古人揽辔澄清不待多训转输之责邦计是资尔尚勉之江吴壤连朕聼不逺将于是观政焉可







　　苕溪集卷三十九
　　钦定四库全书
　　苕溪集卷四十　　　　　宋　刘一止　撰外制
　　赵彬除左正议大夫徽猷閤直学士充环庆路经畧安抚使
　　勅朕东廵吴防西顾陜关痛疆事之绎骚念逺臣之暌隔逮此舆图之复始闻音驿之传可无涣恩昭示至意具官某负絶羣之噐茂经逺之才身蹈险艰嵗月滋久心存丹赤始终不渝仰周室之中兴幸汉官之复见封章首至诚悃昭然兹用叹嘉载颁宠赉搃一道兵民之寄叅五官英俊之游于尔有光岂予敢吝噫以安以治在威徳之并行惟孝惟忠见君亲之两重秪服明命益壮猷可
　　刘昉除祠部郎官陶恺除金部郎官
　　勅具官某朕简求实能分任庻政爰重诸郎之选以清列宿之行尔等才识之优论议之懿见于已试甚有休闻兹锡賛书以尔昉治邦礼以尔恺治邦财尚勉之哉无忝朕命可
　　王松改转敦武郎
　　勅具官某尔奋身戎行以劳见録并陞官秩是曰异恩益励后图无羞朕命可
　　楼炤磨勘转左朝奉大夫
　　勅朕操八柄以驭臣用三载而考绩爰定进阶之典以为经久之规凡厥有官率由此道具官某识洞今古学通天人擢自时髦偏仪要路更两禁腹心之重司内朝典册之严防课三铨颇念服劳之久进官一列兹惟锡命之新益猷为嗣有褒宠可
　　楼炤除端明殿学士签书枢宻院事
　　勅天武地文所以妙生成之化左仁右义所以行威徳之权深惟拨乱之原实在本兵之地体隆参伍位亚疑丞敷求得人兹朕有命具官某惇大笃实疏通敏明学博古而通今气絶羣而迈往蹈履圣贤之域从容礼义之间大册髙文悉出其手崇论宏议有补于时力佐中兴功居大半蔽自朕志申锡赉书爰陞秘殿之华进贰枢廷之重并加徽数庸示宠私噫留公在朝已觉强藩之悔过干木为政岂止诸侯之息兵尚殚不贰之谋以永无穷之闻可
　　陈桶除福建路转运副使
　　勅具官某朕惟在昔之君为官择人非特量才授职而求其称焉抑威畏所加一方之人素所服习而爱慕畏仰之则令行禁止朞月而已可也况于久乎尔文学行义照映朝绅鄕自近班出临闽郡越数嵗矣民思之若父母然朕于是知因任之道莫此为先惟时将输肆复命汝庻几毋怠吾事且慰彼民尔往茂哉可
　　吴表臣兼侍讲
　　勅朕承祖宗之贻训绍金华之絶业爰开经幄燕见近臣维绎至言考质疑义庻防讲习之学与子大夫共之以尔具官某行如古人学探圣域论议雅奥实获我心是用陞尔劝讲之官益广旧闻非但举行故事而已尔其哉可
　　冯檝兼侍讲
　　勅天子之学谓之太学自致知格物诚意正心推而上之至于明明徳于天下非但离文析字分别异同类章句儒而已也以尔具官某行谊髙洁不替家风论议渊源率有师祖锡以賛书之宠俾参帷幄之荣惟尔敷绎所闻见之问辩庻防三道之要有开朕心岂不韪哉可崇奉几筵内人掌字邢念二转典字红霞帔岳不惜陈荣奴陈庆惜刘伴儿任嘉奴王大娘等并转掌字
　　勅掖庭之选必自良家女御之员实参内治尔等率义蹈宪温而有仪相予诚孝之思不失敬恭之指就陞秩序是用劝劳祗服宠荣尚图称塞可
　　蔡年世任太平州通判修复官私圩田増収到租米七万九千八百六十三石奉圣防转一官
　　勅具官某朕惟农天下之大本民所恃以养生者也故鄕者下营田之令督劝农之官且察其勤惰而赏罚加焉尔奉职恪防绩效着见进阶一等以示宠荣尚其勉旃服此明训可
　　宋辉改除应天府路转运副使依旧权京畿都转运使
　　勅具官某朕惟兴王之都郊圻千里自更戎垒田莱多荒今舆地之来归想遗黎之鼓舞乃命肤使周爰咨诹尔简易纯诚济以精敏荐膺试用厥闻甚休往敷及物之仁毋堕观风之职至于将输之事尔所习焉惟既厥心嗣有褒宠可
　　李利用除河南府路转运判官
　　勅具官某畿右一道分陪都异时浩烦于兵赋既周星纪版图复归敷求忠信之良往布惠绥之政以尔性识警敏达于事机厉志激昻行不择利兹用付以输将之任尔其哉俾利疚日闻奸欺屛息桴鼓不鸣于闾里遗黎自劝于耕桑而公私无匮急之忧则予汝嘉是曰称职可
　　右通直郎权尚书刑部侍郎陜西宣谕使周幸磨勘转右奉议郎
　　勅朕以官职之事烦子大夫用之则以公待之则以恕故于三嵗进阶之典茍无过咎则不弃焉而况宣力四方者乎具官某执义甚坚禔身有道服勤王事靡敢辞难再稽积日之劳乃应序选之格虽非异数庸示至懐尚体训辞更思后效可
　　经武大夫兼閤门宣賛舍人侍衞歩军司统制军马武紏依赦书内指挥转一官
　　勅具官某尔有位于军服勤既久肆因庆赉俾进官聨尚勉之哉无忘报称可
　　右武大夫魏俊换给付身
　　勅具官某尔有位于军服勤既久载稽功伐锡以命书尚体训言更图来效可
　　谢祖信权吏部侍郎
　　勅朕于虞书求知人任使之道而得两言曰敷奏以言明试以功而已然后知言之足以观人也审矣而况见之于行事者乎具官某学探古今之秘识穷事物之几粤自简知载为御史抱纯诚而不贰嫉奸恶其如仇朕用嘉之擢登法从之聫授以天官之副非特以为宠也铨縂之任条目至烦弗究其原则予夺之公或乱于可否之似朕于此试功焉尔其哉可
　　陈规知顺昌府
　　勅颍隂天下名郡异时牧守多名卿贤大夫善政流风犹有存者诏令暌隔一纪于兹今舆地之来归想遗黎之鼓舞兼求慈惠之长往敷布濩之仁以尔具官某性本纯诚才兼文武忠以许国説以使民锡之左符绥厥旧俗庻防底绩有当朕心书曰不刚不柔厥徳允修尔其懋焉可
　　廖刚磨勘转左朝请郎常同转左朝奉大夫
　　勅朕承奕世之诒谋遵有虞之遗法克施庻政执两端而用中以驭羣臣率三载而考绩爰立序迁之典是为经久之规具官某具絶特超诣之才笃实深醇之学升华法从为时老成载稽积日之勤乃进应阶之格虽非异数庸示不忘尚励逺猷以须后效焉可
　　晏敦复寳文阁直学士知衢州
　　勅侍从之臣入则献可替否效论思之益出则承流宣化躬捍城之劳盖其志在国家而不在于其身则朕之所以委任责成与待遇优礼之意亦示无有内外之间焉具官某养气纯全执义坚固粤从简防黾勉事功旋居封駮之司再领铨衡之任果敢健决初无所私朕允兹耆艾之谋未觉歳时之久抗章引疾慨莫得留爰陞延阁之华仍俾左符之重衢当孔道股肱行朝尔见吏民宜敷惠泽俾民服朕化吏畏尔明则为称职尚勉之哉可
　　王师心大理寺丞
　　勅具官某廷尉列属议法持平非忠恕明允之士弗以处也考择之际佥曰汝能尚其勉之可












　　苕溪集卷四十
　　钦定四库全书
　　苕溪集卷四十一　　　　宋　刘一止　撰外制
　　单孝忠昨权提举河东常平日因贼围太原守御城防死节报国追赠五官与两子恩泽
　　勅具官某昨者防犯太原尔以部使者厉兵扞格与城俱亡报国以身英风可想得其死矣复何憾焉锡以命书畀官五等并録其子尚其鍳哉可
　　郑刚中充陜西宣谕司叅谋官李若虚叅议官
　　勅具官某朕惟关陜之民思见汉官阅日既久肆命近弼往谕至懐惟时官僚实出遴选尔智识之明议论之伟从容册府【李若虚云从容省户】誉处甚休其为朕行往佐而长进官一等庸示宠私可
　　江少虞等充宣谕司属官
　　勅具官某朕念三秦父老思汉讴吟为日久矣肆命近弼布宣王猷谕道徳意一时僚属考择异能尔等咸以才称见谓通敏进阶之典用宠其行尚其勉之可王晞韩穆平曹云叶光宋有黄汝砺并充准偹差遣
　　勅具官某弼臣将命自择从行进秩之荣为尔光宠可
　　签书枢宻院事楼炤封赠三代并妻
　　曽祖赠职方员外郎关可特赠正奉大夫
　　勅朕敷求哲人与之共政既进服大任推本其先宠逮三代盖国之典也具官某曽祖赠职方员外郎某秉志纯笃行义甚修含光韬华初则未耀蓄积之庆益于后人是生闻孙惇大敏明用劢相我家以宏贲尔宗兹朕陞尔位秩于正三品俾吿幽泉没而有灵服此休命可曽祖母永昌县太君吴氏可特赠恩平郡夫人
　　勅人之为善在隐约幽闲之中知自信而巳不知有他日之报也譬彼服田我度我荒既臻于成乃富厥藏虽欲谢之其可得乎具官某曽祖母永昌县太君吴氏言行无疵礼仪有度克相君子肇开庆基有嘉曽孙为朕哲辅图任之始用锡涣恩正位小君疏封大郡光灵未冺尚克鉴兹可
　　祖赠金紫光禄大夫定国可特赠太子太保
　　勅士有率义蹈礼以律其身强识博闻以昌其业而位不称徳实浮于名流泽之长乃在后嗣较其所得孰寡孰多具官某祖赠金紫光禄大夫某儒学起家休有闻誉饮水厉志清畏人知然职不越州县禄不过下大夫再世而昌自逺有耀惟时闻孙作我良弼硕大之庆于兹鼎来朕于是知为善之报弗克躬享固未为不幸也东宫之孤秩视二品吿于幽隧用慰尔灵可
　　祖母华原郡夫人郎氏特赠永宁郡夫人
　　勅为善之报不差毫髪而耳目所及则有逺近故议者惑焉具官某祖母华原郡夫人郎氏婉娩肃恭动合礼法流庆之逺在其贤孙登用之初国有彛典疏封大郡申锡宠章呜呼亦足以少慰矣可
　　祖母宜人葛氏可特赠徳阳郡夫人
　　勅女子之行在于幽闺所不得闻也逮其积累之厚天亦必隂报之庆之所钟再世乃大岂非防而不失者乎具官某祖母宜人葛氏冲静俭勤不越壸则启相后裔秉执事枢爰防大郡之封肇正小君之号吿尔私庙以为闾里之荣不亦休哉可
　　父见任右通议大夫致仕居明可特封右通奉大夫致仕
　　勅朕惟前代盛王靡不尊徳尚齿以为风化之原故于耆艾之英上大夫之贵去位而家居者则肃然慕之见于言色况其有子位列弼臣为朕倚毗者乎具官某父右通议大夫致仕某修身为君子之儒赋政得古人之秘洁亷厉操有若冰霜公恕临民具有矩范桂冠神武自乐邱园亦既久矣尔子某以忠恪辅朕秉执事枢谋谟之良悉由义训逮兹图任之始敢后褒崇之恩申锡賛书进阶一列惟尔偹福鲜其比焉可
　　母硕人范氏可特赠硕人
　　勅人子之于亲皆欲极报崇之典然出身事主遇合实难非其志行之修自致通显未有无所恨焉者也具官某母赠硕人范氏淑顺祗肃表于宗门克相其夫不愆礼义遗泽所逮有此哲人既进位于枢庭益侈大于厥家申锡愍章为尔光宠神灵如在其克钦承可
　　母硕人欧阳氏可特赠硕人
　　勅朕惟明伦善俗孝为之本因心广爱政之所先顾所与二三大臣共图风化未尝不加意于斯焉至于褒崇其亲在典礼所当然者朕其敢有爱乎哉具官某母硕人欧阳氏妇顺母慈仪于宗党徳行之【阙】　而弥芳是生寳臣克辅国家独不得遂偕老之【阙】　南陔之养朕心悯焉申锡命书吿于幽扃用侈尔【阙】子之荣亦昭我得贤之庆可
　　妻淑人林氏可特赠宜春郡夫人
　　勅朕登进尊贤仪刑百辟观厥身修之懿议其内助之由故鹊巢之风有裨政化而象服之美宜畀徳人倘其命之不淑事终显荣顾岂得无恨哉具官某妻淑人林氏禀质恵和出于巨族作配君子率义不违虽志行日修而寿禄小靳防封名郡正号鱼轩岂但举褒崇之章庻几増伉俪之重淑灵不冺歆此异恩可
　　李棠特改合入官
　　勅具官某尔留都之属以职入觐敷奏所闻有嘉其勤县进秩序虽然朕之恩汝亦数矣其思所以报焉可李孝恭充枢宻府提举一行钱粮事务先转一官
　　勅具官某弼臣将命逺通奈关惟尔从行实以才选进官一等是用劝劳可
　　吕頥浩除少傅依前镇南军节度使成国公致仕
　　勅昔太公九十秉旄仗钺犹未吿老盖古之大臣出将入相以天下之重自任者身虽老而志愈笃不以退为髙不以大夫引年之礼自例也若其不幸婴于疾疚以筋力为请则又焉能强之哉具官某辅朕初载遭时多虞忧勤百为终始一节屡即斋坛之拜再登鼎铉之司位与年髙功惟徳称适故疆之未复惟元帅之是谋方资衞社之忠遽上乞骸之防察其诚悃匪出伪为朕不敢以官职之事烦焉进秩一等拥节归荣其近药物专精神以自辅俾尔寿域尚有后渥可
　　武功大夫黄仕成修武郎白彦忠秉义郎崔佺自川陜前来行在投下机密文字各与优异推恩仕成与遥郡刺史白彦忠崔佺转两官
　　勅具官某朕惟关陇久隔王灵逮兹音驿之通尽袭汉官之旧尔驰驱长道入奏囊封有嘉其勤锡以书命陞刺列郡是为异恩益励尔忠以图称塞可【白彦忠崔佺文特进官秩】
　　路允廸除知应天府兼充南京留守
　　勅阏伯之墟肇兴王业留钥之重属于大臣粤自多虞遗黎久隔及兹十稔舆地始归简求慈惠之师布宣寛大之泽具官某学探圣贤之蕴识穷事物之几被遇两朝尝膺宠任逮朕初政秉事枢志已淡于功名身自安于闲旷眷尔土乡之旧颇更戎垒之余桑梓相望闾里未改惟风俗之既稔度教条之易孚其体至懐勉恢治具可
　　陈渊陈确除监察御史
　　勅具官某御史列职皆耳目之官非胸腹有治具足以广朕聪明者弗以授也尔渊论议坚正学有家法尔确执义退黙蓄养邃深朕得于所闻审矣文昌六属政事出焉纠其稽违慢命者以吿于上而赏罚之尔之职也尚其勉之可





　　苕溪集卷四十一
　　钦定四库全书
　　苕溪集卷四十二　　　　宋　刘一止　撰外制
　　孟庾除知河南府兼充西京留守
　　勅入闻机政参帷幄之筹出殿方维居牧伯之任我图旧徳用锡宠章具官某气禀天全识周世变履险挺不渝之操事君懐尽瘁之忠更践居多声华益茂顷辞辅郡均佚真祠眷言西雒之雄实戾神州之右留钥之寄属于大臣帅阃之严兹惟重地当风尘之初靖念条教之未孚资尔老成为朕卧防噫吏以循良为称职政以平易而近民拊摩凋瘵之余宣布惠绥之实祗若休命遹观厥成可
　　武功大夫李懐军中探报有功特除遥郡刺史
　　勅具官某鄕者疆事绎骚尔谨候人之职功宜受赏久乃未伸郡刺之荣是为异典往其祗服益励后图可临汝军等处差来投进表章等兵郭思温成谨龚宥各转一官仍支赐钱若干
　　勅具官某尔等奉章诣阙防履甚勤进秩赐金以为尔宠可
　　郑鬲除宗正寺丞
　　勅具官某司宗之臣搃揽名籍佐朕惇叙之政凡其僚属使任惟均尔智识敏明闻于朕聼俾居厥次以观汝能尚其勉之可
　　俞俟知扬州
　　勅具官某广陵斗牛之枢地控淮海为一都防自昔守臣有连率之重以尔屡试烦剧才具有余吏畏其明民懐其惠肆以命汝盖不惟其官惟其人之意也尔其布宣徳泽拊其凋瘵使一方安尔之政则为称塞可蒋璨两浙运副梁泽民江西运判米友仁浙西提举茶盐郑侨年江东提举茶盐王榕江西提举茶盐
　　勅具官某朕经理中原费出尚广惟是四方赋租之入山泽之利以佐大农部使者实縂其事故于选任之际所不敢轻尔璨通练明敏闻于朕聼尔泽民莅事不茍屡试有称其为朕服输将之勤勿愆于素尔友仁尔侨年尔榕实业之茂咸有可观通货阜财惟尔之责其秪若于训懋乃职守罔曰弗克惟既厥心书之戒也今朕亦云可
　　李櫂磨勘转左朝散大夫进封开国伯加食邑三百户
　　勅朕颁爵制禄以为天下之公黜幽陟明以为人才之勤由左右侍从之列暨中外大小之臣稽厥嵗成俾从序进具官某学探圣域才擅国华荐更内禁之严旋位六官之长辞荣丹陛均佚殊庭属防课以知劳宜懋官而锡命仍加徽猷庸示眷懐毋怠尔修以须后渥可
　　赵霈知平江府
　　勅姑蘓望于东南壮哉郡也地广民众股肱王所共理之责其选实艰非左右侍从之臣有慈惠明察之誉朕弗以付之具官某学问邃深才识通敏歴谏省腹心之任佐中台政事之司名实具孚未忘简记剖分符竹益试尔能川陆相望朕聼不逺庻防治效朞月有闻尚勉之防可
　　朱彪御史台检法官
　　勅具官某御史列属从长官自择于令中旧矣以尔志尚清髙才力强敏见于表荐人无间言钦厥攸忠以佐尔长可
　　朱澣吏部郎官贺允中仓部郎官邵相户部郎官钱叶兵部郎官
　　勅具官某文昌列属居治教政事礼刑之职以佐其长而施行焉区别户分责任惟等以尔澣才识超诣已试有闻尔允中亷静无营遇事勇决尔相有当官之誉尔叶有行义之称锡以賛书各事其事书不云乎功崇惟志业广惟勤尔往懋哉毋弃朕命可
　　崔佺自川陜至行在投下机密文字忠义逺来理宜优异特转两官【张挽叚庭珪词云尔奉章诣阙防履良劳序进一官以为尔宠】
　　勅具官某尔奉章诣阙备见忠勤躐进官聫锡以书命于尔厚矣其尚勉之可
　　刘观知泸州
　　勅泸川望于劔南壤地沃衍控临蛮徼委寄之重选任惟艰具官某文有古风学通今事顷委六官之贰仍更两禁之严气节凛然声华籍甚我图守帅佥曰汝宜惟尔习于土风知民利疚布宣惠泽绥靖邉隅行乎勉之毋堕乃力可
　　草上席益特赠五官依条与致仕遗表恩泽词
　　勅生而有位于朝死则追贲其第此人臣之哀荣有国之彛典也而况服在朕列为朕股肱者哉具官某学足以济时文足以华国识足以见形于未兆辩足以应变于无穷唾手而取功名俛首而拾富贵回翔要路被遇先朝属朕多艰入参机政智畧辐凑风采想闻继出镇于坤维旋遭罹于家祸孰云去位遽殁元身以彼其才何适不偶而天啬之年弗与位称朕心悼焉于是知命有所制人力之不足恃也赐颁异数超进文阶流泽及其裔孙愍册光于厚夜英魂如在尚克鉴兹可
　　货务都茶监管冯延之等推赏转官
　　勅具官某尔等职事吿办应于赏格进官一等是用劝劳尚励厥修以须后渥可
　　岳州通判王观国失收搃制钱特降一官
　　勅具官某郡县羡财佐国经费凡其出纳盖有司存尔为州事其实掌斯事而漫不加省至于逸遗使至以闻咎将谁执褫官一等姑罸其偷服我寛恩毋忘自讼可
　　闾丘沂权吏部侍郎
　　勅吏部铨叙人品激浊扬清古之制也今也一切从事于法无所变更察吏之欺而已然吏固不易察也具官某学行纯茂智识明敏粤自台僚进居宰属扬于厥职守道不回爰锡賛书俾参禁路小宰之事尔则优为惟公足以服人惟明足以见事而予夺之制不得以疑似见欺尚勉之哉无替朕命可
　　陈槖权刑部侍郎
　　勅惟我祖宗以圣继圣好生之徳无愧有虞肆朕纂成惟刑之恤故于四方具狱来上未尝不惕然动容惧其滥及无辜以伤列圣之徳然则小司防之任讵可非其人哉具官某学通而明气而刚居家有曽闵之孝为吏有龚黄之政朕闻之审矣居于宰士阅日既多摄贰秋官佥言惟其体朕至训益究乃心无使声称减于治郡可
　　王次翁中书人
　　勅代言之任古所谓难非以文辞之难也赏善之言暖然似春罚恶之言揫焉似秋俾朕心腹肾肠一见于训告誓命之间读之者感于中而动于色知其悉出于忠厚而无所私也于是为至难具官某学博而有原志刚而不惑纯茂笃寔逺师古人尔代予言天下不以为欺矣矧其辞之工耶西掖严进班法从论思之益抑有望焉可
　　林待聘起居郎
　　勅具官某柱史之职实记言动魏謩之善对褚遂良之守官朕想闻其风矣庻几其有继焉尔志行修洁论议激昻更歴险夷执义深固召从外服俾贰列卿虽誉处之甚休念猷为之未究载颁书命进直殿坳勉追古人以称朕意可
　　程克俊起居人
　　勅具官某古之盛王设敢谏之鼓立诽谤之木与夫近臣尽规瞽史教诲犹以为未至也而命柱史之官记其言动且用以自警焉呜呼岂特为文具而已哉尔问学深行义纯固荐更任稍见设施进直螭坳退居鸾省儒者之遇宠莫加焉尔究乃心职思其称无使直笔之誉有愧前闻可
　　曹国彦改正授承节郎
　　勅具官某尔奋身行陈尝有显劳载锡命书俾更秩序尚思黾勉以称所蒙可
　　觧尅换给武徳大夫【王信同】
　　勅具官某尔以旧劳既沾赏格申以书命其益知荣可右儒林郎张纲省劄差往海州及东平府干事回特与改承奉郎
　　勅具官某尔曩者衔命驰驱曽无废事有嘉勤恪超进官聨祗服异恩宜思报塞可







　　苕溪集卷四十二
　　钦定四库全书
　　苕溪集卷四十三　　　　宋　刘一止　撰外制
　　范璿王鉌左司郎官潘特谏魏良臣右司郎官
　　勅具官某文昌政事之本分曹设属序于左右宰士縂其凡弥纶【阙】轶以佐其长以吿于上而予夺罢行之其任顾不重耶尔璿静黙邃深惟义之守尔鉌安恬乐易遇事必为尔特谏行顾其言有长者之誉尔良臣才周于事有健敏之称或以序迁或由选擢周官有云以倡九牧阜成兆民盖六卿之责也尔则与焉其思以称此无羞朕命可
　　周纲检正晁谦之检详
　　勅具官某二省基王命之地右府本兵柄之严爰建属僚縂司出纳庻几习熟闻见为大用之阶尔纲守道不违持心近厚敭歴中外蔼然休声凡政令之事尔其审观无使颇僻尔谦之名卿之胄学有家法徊翔省寺见谓明敏凡疆埸之谋战多之赏尔悉关决以协事功其各究乃心职思其称朕于此观能焉可
　　周葵殿中侍御史
　　勅具官某治疾以苦口之药疾已而药可捐治身以苦口之言身修而言有味君子以是知言之不可忘也尔顷以文行为朕识擢既居御史知无不言言皆有益比其去也朕心思焉兹用诏除复畀言路上有仳政朕所乐闻吏之多奸惟尔勿贷但朕以治已之道治人君子进为小人退聼天下蒙福其庻几乎可
　　何铸监察御史
　　勅具官某御史三院共縂宪纲而六察纠政令之稽迟以佐朝廷之赏罚其选惟遴尔执义蹈礼蕴借深厚见之事业必有可观肆朕命尔为耳目之官往其懋哉尚有后渥可
　　韩珉江东运判
　　勅具官某江左地重势临三吴师屯列营取给漕食尔谨身奉法恪勤勿懈输将之职公论谓宜至于省察吏奸访求民瘼此部使者所当自任毋烦训言可
　　周三畏大理卿
　　勅具官某昔者谓廷尉天下平特以持平之难也天下之寃至于廷尉而不得伸则控吿无所矣夫岂容于不平尔回翔谏寺有年于兹议法不私处心近厚人无间言是用正位九卿以旌尔勤呜呼张释之于定国何人哉尔其尽心奚逊之有可
　　向宗厚吏部郎中
　　勅具官某时廵以来典籍散逸选曹品式几亡勤守虽有忆之文稍从编次而予夺之例出入尚多以尔执徳清夷宅心坚正践更中外誉处甚休我图老成俾还省户夫岂特重三铨之寄亦庻几清列宿之行益懋尔猷毋俟多训可
　　李迨京畿都转运使
　　勅朕慨念旧都中更戎垒封圻千里田野萧然比命迩臣往司管籥可无肤使省观民风具官某才足以应时须智足以周事变荐膺选任名实具孚朕简求侍从之良増重转输之寄布宣至意有若亲临敛薄施丰惟其仅足呜呼尔无以鍼砭为逺惟拊摩之是先尔无以斧柯为功惟萌芽之是察勉修厥职以副朕心可
　　环庆帅臣赵彬遣敦武郎张允弼进本路图籍等特与转两资
　　勅具官某尔奉章诣阙防履修涂有嘉其勤进秩二等服此光宠益励厥修可
　　赵令衿福建提刑
　　勅具官某法于吏所从来久楚汉之法非亡也而或为之上下其手轻重其心则虽曰法存不已废乎尔宗胄之良见谓清审出入中外多所践更揽辔一方其为朕察其所由然者一切以柱后惠文弹治之俾民自以为不寃则为称职尔其毋怠可
　　王述监永通监日欺隐官物累年不行送纳特降一官冲替
　　勅具官某尔受郡国羡财入于泉府乃敢稽违不以时上原情议法罪其可迯贬秩免官兹亦恕矣可
　　吴伟明除直秘阁应天府路提刑
　　勅具官某梁宋之区封圻千里创残十稔版籍始归比命迩臣往司留钥可无肤使省观民风以尔静正寡言循良近古辍从治郡易畀列台考之于诗盖忠信之人是任授之以职惟刑辟之事是专刑乃期于无刑讼必使之无讼何以臻此尔其懋焉庻几慈惠之风不辱【阙】华之命可
　　陈逺猷除四川转运副使
　　勅具官某全蜀之饶于兵赋兹有年矣朕心悯焉简求忠厚之臣往任转输之寄尔通才识变敏识絶人更践烦剧厥有闻誉辍从帅幕就畀使轺馈师牧民悉惟汝责通融之妙其必有方非朕所能知也知汝责而已尚其勉之可
　　曽楙知潭州
　　勅长沙居湘川之奥人丰土辟南通峤岭唇齿荆雍分阃之任朕不敢轻具官某笃寔纯明防通将畧名徳之懿表于缙绅早辞法从之班久袖经纶之手时方谋帅允属老成兹朕付尔荆湖一都防之雄封疆数千里之广惟所节度有兵有民勉思其艰以图其易威徳两济时乃之休可
　　仇愈除寳文阁直学士陜西都转运使
　　勅朕惟三秦之地雄视九州临遣漕臣自昔任重矧兹王畧始及旧疆必求忠信之称往布惠绥之实具官某才能卓伟问学淹该识毎洞于几防刄可施于盘错眷关陇乖暌之久属干戈蹂躏之余餽师牧民观风问俗澄清揽辔非汝孰宜陞内阁之崇资增使华之重寄送之以礼式勉其行呜呼尔惟参术之是施勿攻以毒尔惟稂莠之是去勿剪其良服我训言益思其称可
　　向子諲转一官致仕
　　勅乐于进为则以逢时是幸安于静退则以得去为荣钟鼎山林各存志慕朕又乌能必以官职之事累之哉具官某修洁博习甚敏而文励行砥名自殊肺腑阅歴多故勤劳百为顷辞法从之班出领辅藩之重浩然请老去不待年结社香山岂特栖心于澹泊角巾东路殆将卒歳以优游贤哉大夫自此逺矣进官一等用宠其行服我训辞益绥寿祉可
　　吕頥浩赠太傅
　　勅砥节砺行者为臣之能事追往厚终者有国之大经矧惟耆艾之英实受股肱之托可无愍册以寄予哀具官某气禀纯全学探蕴奥通出将入相之略有经文纬武之才慷慨百为周旋三纪衮衣赤舄再登揆路之崇玉节雕戈屡即斋坛之拜事书勲府名在史官辞富贵而勿居处山林而寄傲比欣入觐旋复戎行慕赤松之髙踪返东防之旧隐仅逾浃日遽殒元身念一老之不遗固中心之是悼肆颁徽数正位上公惟诚意之可通尚光灵之未冺可














　　苕溪集卷四十三
　　钦定四库全书
　　苕溪集卷四十四　　　　宋　刘一止　撰外制
　　刘昉除礼部郎官张扩祠部郎官朱敦儒都官郎官
　　勑具官某文昌政事之本分曹列属其职虽异要其胸中皆有治具然后授之如昉才髙识明论议不茍如敦儒扩停涵蓄飬邃于学而妙于辞盖一时之选礼刑之事尔等习焉母俟多训可
　　宋棐除江西运判蒲贽湖北运判曽律淮东提举茶盐
　　勅具官某经费之重实在大农而赋租之入山海之利系于邦国者惟部刺者是贵其选宜遴尔棐尔贽术业屡试绰有能称兹用付以输将之事尔律名家之子甚敏而文通贷之机实宜受任朕惟江湖淮海之区利孔所出盖非一端所不欲闻也责尔等者经费而已可不懋哉可
　　蒋汝翼特与补正左奉议郎依旧通判泾州府
　　勅具官某尔系心王室悔罪而归奔走鼎来叩阍自列朕念华夏本吾臣民洗涤旧汚被以新宠俾还厥职仍正官聫其深体于厚恩益自期于忠孝可
　　忠训郎董言管押马纲稽留作过特降一官仍依冲替人例施行
　　勅具官某尔以右牵之事稽留道途乃官其私事在必罚免官贬秩兹谓小惩其尚循省可
　　刘才邵除秘书丞李百药秘书郎
　　勅具官某册府士之冀北追风汗血之骏在焉识者朝暮而取之无留良也尔等召自外服问以所知论议切至有当朕意丞郎之职其选甚髙往厉尔修以俟识防可
　　上殿人郑邦哲与循两资令还任
　　勅具官某尔往从而长将命陇蜀选奏所闻通练明敏进阶二等用答尔勤可
　　左宣教郎任绅乞以所转左奉议郎一官封母刘氏与封孺人
　　勅具官某母刘氏朕因扩心之教惠于百辟不爱爵赏以风厉之矧其有子孝如闵顔且欲以官秩之宠易俾其亲者乎惟尔修身与其教子不待言而信矣疏封之典其尚知荣可
　　左承议郎郑毂除御史台主簿
　　勅具官某御史府风宪所在其属皆一时异选簿领钩稽之职非他有司比也尔志行老成谨厚通敏俾居厥次公论谓宜尚勉之哉可
　　邵溥磨勘转左朝议大夫【胡舜陟辞自具官某才识精敏论议激昻中外践更休有誉处其余上下词同邵溥】
　　勅朕着考绩之令校功数最一本至公虽侍从之臣礼遇有异而积日聼迁厥叙惟等具官某才识超诣论议有余经学传家典刑未冺奉祠均佚亦既淹时防课三铨就官一列虽非异数庸示眷懐可
　　葛胜仲磨勘转左正奉大夫
　　勅【上词同邵溥】具官某文学志行表于缙绅进退雍容不愆礼义奉祠均佚亦既淹时防课铨曹正秩三品优贤求旧庸示不忘可
　　郭仲荀兼营田大使
　　勅昔赵充国驰至金城图上方畧愿罢骑兵为营田之防虽玺书诘责屡至不移于是知贤人君子之忠于谋国不顾其身有如此者魏置典农而中原富贵晋开汝颍而河汴委储足国裕民兹为根本付委之任谓可非其人哉具官某顷以真才首膺异选往司管钥纲纪旧都眷舆地之始归慨田畴之未垦肆颁新渥崇建使旌尔惟深体朕心考稽事实俾规制一定功利可期无使营平专美有汉则予汝嘉可
　　刘无极除知大宗正丞
　　勅具官某朕以司宗之职付之伯臣而置丞以文士由其政令以敦叙属籍且教且治之尔无极学有本原语妙天下蕴借之懿无施不宜勉服厥官以湏后渥可
　　毛敦书除大理正丞
　　勅具官某狱者人之司命而廷尉之事四方取则焉选于时才以尔为正盖卿之亚非其旅也勉修厥职称是宠休可
　　向伯奋起复充河南府留守司叅议官
　　勅具官某朕念畿右重地久隔王灵肆命弼臣往司管钥惟时僚佐选任实艰尔心计有余屡更烦使起之苫块要绖以从孝有移忠具存古训勉祗厥事尔无恨焉可
　　刘式章蕴差充留守司官准备差遣先转一官
　　勅具官某【上词同前】尔等咸以才猷权居幕府进官一等用宠其行尚勉之哉无忝朕命可
　　陶恺除司农少卿
　　勅具官某司农搃仓廪委积之事受而尸之稽官吏宫掖赋粟钟庾之数以时出焉任至剧也尔才识通敏心计有余俾亚列卿公议惟允勉修厥职嗣有宠褒可梁喜分路催发回易钱稽违不往特降两官
　　勅具官某尔受檄以出阅嵗乃还事效蔑然惰偷失职褫官二等以示薄惩可
　　谢祖信除徽猷阁待制知潭州
　　勅长沙为一都防襟帯湖湘唇齿荆雍地广物伙甲于他路帅守之责选任匪轻具官某学富而文雄才通而识敏论议之伟见于吿猷究观规模朕所倚办兹用辍自禁近俾殿南服假以握符之重仍陞次对之华服我茂恩益图乃绩无使智畧不称在前可
　　范振除江西提刑
　　勅具官某部使者之职寄朕耳目选用之际所不敢轻以尔振经学邃深文词温丽施于政事亦复絶人辍自望郎往司刑宪夫为朕广好生之仁谕哀矜之防使四方司政典狱钦恤明允民用不寃兹非俗吏之所能为也尔往懋哉毋弃朕命可
　　曽楙改知信州
　　勅朕以牧养之政寄之郡守虑百姓疾苦壅于上闻而上之徳泽弗克下究尝惕然忧未尝恝然忘也共理之责顾不重哉具官某法从老成道广噐周功利及物随所施用上饶为郡居四达之冲有山谿之胜土风俗习可问而知矧兄弟分符疆连壤接鲁衞之化宜相后先朕于彼民可无忧矣可







　　苕溪集卷四十四
　　钦定四库全书
　　苕溪集卷四十五　　　　宋　刘一止　撰外制
　　胡交修除兵部尚书兼权翰林学士
　　勅朕惟自昔圣哲之王所以戡难定功敉宁方夏岂特神灵威武所变化莫敢侮予抑亦训诰誓命之恢洪不匿厥指故于简在文武之懿列于侍从之班未尝不当馈兴嗟想见其人而用以自助者也具官某噐周而用博学茂而辞雄早以重名偏仪要路粤自禁林之近旋居常伯之尊守道不回孤忠自信朕慨念典刑之老乂安湖海之游爰锡賛书并还旧物搃司戎之政令兼视草之雍容事絶前闻兹从近比庻几一举而美具焉颇牧在于禁中燕许擅其手笔惟尔得位惟朕有臣岂不休哉可
　　谭知柔除大理少卿
　　勅具官某朕哀矜庻狱明审用刑与其杀不辜宁失不经尔宜知之熟矣其亦识朕迁序劝功之意乎尔中外践更智识通敏俾贰廷尉益究厥能传曰刑者侀也侀者成也一成而不可变故君子尽心焉朕之训言于是乎在可
　　赵不退转右奉议郎【左廸功郎赵善时循资词同上】
　　勅具官某国家以三嵗之举网罗羣彦尔宗子之秀刻意艺文与寒畯等遂膺赐第朕心嘉焉躐进官聫以为尔宠抑以为尔曹之劝可
　　陈良能母李氏年九十以上特封太孺人
　　勅李氏朕敛时五福敷锡万方存劳百年被以恩礼尔积行闺壸克享上寿朕心嘉焉锡之命书以荣其老抑以为年髙徳卲者之劝可
　　吏部员外郎向宗厚通理知州资序合陞郎中
　　勑具官某尚书列曹于今为重非秩视郡守则皆员外置也尔出入中外多所践更砥节砺名休有誉处再居省户正位中郎益懋尔猷以称兹宠可
　　向宗厚除浙西提刑
　　勅具官某尔昔以尚书郎出刺浙右忠厚明察身正而令行民安而俗不偷朕因任羣才无间中外兹复命汝往司刑宪乘轺之宠仍异固封虽曰外台实在毂下尔毋以不得居中为恨焉益励厥修以俟宠擢可
　　京畿都转运使司属官李訚之等循转官资
　　勅具官某朕简求漕臣经理畿甸凡其僚属聼以名闻尔等获在选中以才自奋进官一等以宠其行尚勉之哉可
　　晁谦之除右司郎中陈正同除枢宻院检详
　　勅具官某中台万化之原右府本兵之地其属皆一时妙选而省观出纳以佐其长则有縂司其凡者焉尔谦之才髙识明见于屡试尔正同志行粹美克世其家夫邦国之政疆埸之事尔悉关决而罢行之其责重矣盍思所以称是哉可
　　贺允中吏部郎官刘景真仓部郎官姜师仲刑部郎官许忻吏部郎官陈膏工部郎官
　　勅具官某文昌郎吏分掌天下之事虽任有剧易位有等差而选用之艰尔等宜知之矣亦无所以致此与迁叙之意乎志节清厉如允中行义坚正如景真师仲忻已邃于闻誉膏也敏于吏能不如是朕不以轻授也诗曰靖共尔位好是正直尔等居其位则思所以称焉守此两言而已可
　　逄汝霖利州路运副徐天民广东运判赵不凡淮东提盐陈正由福建提举茶事
　　勅具官某郡邑之赋山泽之利以佐大农部使者縂其政令稽其出入多寡之数以吿于上赏勉而罚偷其事重矣尔等皆以才选分任一道轺车之出逺而有光其思所以称焉可
　　林待聘除中书舍人
　　勅代言之重自昔所难眷予复古之初将开右文之化与司名命允頼隽人具官某识茂而明学通以博顷更简防备见猷为岂惟优世叔之讨论抑亦妙君房之言语辍自柱史进居掖垣雍容清切之班焜耀宠灵之渥呜呼予欲徳意志虑追三盘五诰之风予欲号令文章新四方万里之聼摅尔素蕴毋羞前闻可
　　周纲除权吏部侍郎
　　勅自昔铨选有任人任法之殊非予夺不公则贤愚同滞得失相混未知孰贤惟我国朝循用唐制着为资格以为利人而病法孰若因旧而法存遴简官曹典司其事检察吏欺而已具官某蕴有用之学负能为之才凡所践更皆有可纪刃毎施于盘错操不易于风霜比自近藩入专宰属虽稍闻于论议殊未究于设施摄贰天官进班法从兹为异数庸示眷私服我训辞职思其称无使居中之誉减于治郡之时可
　　苏擕除太常少卿
　　勅具官某朕惟艰难以来制度多阙岂惟思得博洽之士搜补异闻而敷锡万方存劳百年被以祖宗旧典亦欲访之故家庻几文物之盛无所愧焉尔志行得于心诚学问由于世济更阅浸久论议有余往贰典台莫如尔可永懐先正凛然风烈之髙喜见后人尚有典刑之似勉修厥职以称简知可
　　利州路运副钩光祖落职放罢降一官
　　勅具官某尔为漕臣搃司金谷出纳之吝在所当先而法守荡然擅行货易成案来上朕何敢私褫职贬官以戒不敏可
　　汪藻磨勘转左太中大夫
　　勅虞舜三载考绩之法成周因之大计羣吏其详莫得闻焉后世遵用以为序进之典务适厥中而已具官某法从之懿为今老成声华絶于一时出处不愆于素履奉祠真秩阅日既多防课三铨进官一列虽非异数庸示不忘可
　　李唐孺除直徽猷阁陜西路运副陈古除直徽猷阁秦鳯等路提防刑狱鲜于翰除直秘阁永兴军路提刑
　　勅具官某秦陇之地暌隔生灵于今十稔朕惧夫刑政之纇有未尽更赋役之苛【阙】蠧尚在选任使者固将安之且寄朕耳目者也尔唐孺尔古尔翰材术之伟见于屡试分行一道省观风谣求利疚之所以然悉以上闻俾朕之徳泽得以下究兹非耳目之任所当为哉爰升延阁之华式重轺车之宠往其祗服益懋厥猷可四川转运副使陈逺猷除右文殿修撰张深除直徽猷阁并兼陜西路转运副使专管熙秦两路
　　勅具官某书殿延阁寓直之名所以劝功而懋徳授受之际朕不敢私以尔逺猷智识之明尔深声实之茂増隆寄委兹用序迁夫秦蜀之饶有无相足乖暌十稔始还其旧民物利疚两地惟均尔等所宜知也转输之任其为朕并任之取诸济而已尚勉之哉可
　　张焘权吏部尚书
　　勅天官位六卿之长尚书搃三铨之政资格既定古法寖亡而辨流品专予夺抑贪冒进贤能无所与焉朕思得端亮之臣冠于法从俾激浊扬清之防见于论议举措之间而百吏凛然向风知所畏慕则铨综之妙有不待法而存者顾不伟哉具官某宅心髙明飬气刚大文足以起俗习之陋学足以探圣经之微阅时艰难引义忼慨有言必尽遇事不辞念裨益之居多亦廻翔之既久摄居常伯兹用序迁尚体训辞益思砥砺惟尔得尽忠之誉则予有知人之明可






　　苕溪集卷四十五
　　钦定四库全书
　　苕溪集巻四十六　　　　宋　刘一止　撰外制
　　马纯江西运副
　　勅具官某大江以西地称沃壌赋租之入视他路为多而艰难以来使者数易鲜克胜其任者以尔逹练明敏智术甚优博识多闻论议衮衮兹用命尔往司漕计事无剧否惟才是须行尔所知则有余地尚勉之哉可
　　上殿鲜于参典改合入官
　　勅具官某朕燕见臣工访求民瘼虽隆寒盛暑不敢自暇庶几广览兼聴有禆治道尔以孤逺入对殿中论议详明有当朕意进更官秩是为异恩其励尔修以图称塞可
　　王利用成都府路提刑
　　勅具官某御史出领外台挈持宪纲以肃所部盖累朝故事示中外为一体也尔居三院分紏六曹守道不囘见谓称职夫刑辟不茍用也刑期无刑辟以止辟五礼之教存焉经不云乎士制百姓于刑之中以教祗徳其体兹训以图厥中可
　　王璧秘书省正字
　　勅具官某以言取人尚矣朕又网罗博洽能文之士习为典章复其科目以别异之尔在选中既阅嵗矣禁林发防酬对衮衮亦复可观夫道山藏书之府朕所以飬贤而待问尔往读未见之书増其所闻扬摧古今令可施用无自画焉可
　　李维浙东提刑除直秘阁
　　勅具官某朕于遣使授指未尝不训告烦悉而况刑狱之事乎汉景之诏曰狱人之大命死者不可复生言至切也尔学古入官为时望仰顾平昔讲论必有得朕心之所同者与其杀不辜宁失不经不易此言矣寓直中秘以宠尔行往其懋哉可
　　徐俯知信州
　　勅入闻机政参帷幄之筹出镇坤维居师帅之任我图旧徳兹锡赞书具官某道广器固才雄识敏文章至于刚大之气问学得于深湛之思粤自艰虞召还禁近屡罄谋猷之益旋登宥宻之司谢公实赖于同忧汲黯固优于补过浩然辞位乆矣奉祠观钟鼎犹山林岂特栖心于澹泊以翰墨为主客殆将卒嵗以优防惟是上饶号称名郡教条简肃足以绥彼逺民岩壑览观足以休其暇日往钦成命毋或留行可
　　曽几广西运副吕用中福建提举茶事
　　勅具官某闽峤去朝廷逺郡县之吏玩治病民视部使者能不能以为亷贪勤惰其来乆矣尔几文学志节出入数等尔用中识虑明审达于事情兹锡赞书分行一道耳目所及靡有逸遗使彼逺民不病于吏则为尔能转之勤摘山之秩尔等所能习闻也成法在焉勉之而已可
　　程克俊起居郎王鉌起居舍人
　　勅具官某朕设左右程史之职簪笔殿防言动必书实用自警非但率循故事而已选任之重异于庶官惟克俊鉌博物能言絶出伦类检由识耀克俊次迁蔽自朕心式昭宠遇勉之无斁将观尔能可
　　随龙庆国柔懿淑美保慈夫人吴氏上遗表特赠柔懿淑美端靖肃恭保慈夫人
　　勅朕隆恩念旧追往厚终眷惟慈保之勲敢后哀荣之典庆国某夫人吴氏婉嬺淑美端庄裕和行悉中于壸彛言不逾于内则仪型禁掖居有令名拥佑眇躬至登大寳念艰虞之方靖固康乐之是图庻安钟鼎之荣遽覔壑舟之逺愍章虽宠顾莫写于予悲素号有加冀益昭于尔徳惟光灵之未冺尚诚意之可通可
　　祝师龙太府寺丞
　　勅具官某太府之职出纳邦财丞于其间事任惟剧尔才能小异达于聴闻往服厥官以佐尔长可
　　故保慈夫人亲属孙女雍氏故男新妇陈氏并封孺人
　　勅某氏眷惟保慈之徳实佑朕躬奄其云亡中心是悼疏恩之典并及懿亲祗服宠休毋忘所自可
　　故保慈夫人本位官承节郎代手分苏练特与转两官
　　勅具官某眷惟保慈之徳实佑朕躬奄其云亡中心是悼疏恩之典下及储胥祗服宠休毋防所自可
　　范同除检正
　　勅具官某两禁腹心之地带辖万务赋于中台爰置属僚总司其出以尔同学问淹贯志行卓伟更阅既乆声称蔚然稽于羣言宜在兹选呜呼命令之出实艰厥初毫厘之差缪以寻丈尔居其位职思其称焉勉之毋忽可
　　朱松吏部郎官张宦司勲郎官喻汝砺驾部郎官
　　勅具官某中台总天下之政列属分曹序于左右既重其选旋以次迁将使明习宪章周知其故则朕储蓄待问不为无人惟松与宦一时之望汝砺召自遐服敷表可观兹锡赞书各事其事无使来效有愧朕言可
　　陈昱大理寺丞
　　勅具官某狱重事也人有智愚官有上下狱疑者谳至移廷尉则他无所控告矣今命尔往为之属以观厥能俾民自以为不寃则为称职可
　　杨迈知防州
　　勅具官某防居楚蜀之间控临三峡是为咽喉之地建牙分阃重于他邦尔迈敏识絶人通才识变更阅既乆誉称其实我图帅守佥曰汝宜绥靖兵民布宣惠泽汝之职也往其懋哉可
　　王次翁工部侍郎
　　勅宫室器械之政营田山泽之令名在冬官职存事典惟时卿贰选任匪轻具官某行称其言识根于学顷自柱史擢居掖垣谋猷卑郑国之讨论制作得汉家之深厚回翔既乆进秩是宜畴若予咨莫如汝可往钦成命无替厥终可
　　程克俊中书舍人
　　勅柱史记言动之官中书基命令之地非一时之杰不与选抡而两禁之严均为邃宻兹锡赞书之宠序陞法从之功具官某志行不羣论议守正履圣贤之阃阈咀典籍之英华发为文辞最宜训诏服我新渥摅尔旧闻予欲观仲舒之古风见于有作予欲问崔琳之今事益所未能勉追昔人以称朕意可
　　周葵起居郎
　　勅左史载笔职在记动进直螭陛退居鸾台是惟儒者一时之荣以尔葵执徳清夷秉心端亮两居御史风节凛然有藜藿不采之风见松栢后凋之操引以自近益观厥猷我乃正心尔无曲笔庻几终誉不愧前闻可
　　李仲孺知庐州
　　勅具官某合肥地控江淮为今重镇抢攘之后民物尚繁必得一时通敏之才付以千里帅守之任尔器能宏博论议激昂奉使典州所临底绩易俾方面以究尔长诗曰不刚不柔敷政优优又曰岂弟君子神所劳矣服我明训毋失厥中可











　　苕溪集巻四十六
　　钦定四库全书
　　苕溪集巻四十七　　　　宋　刘一止　撰外制
　　林积仁广东运副刘景真淮西运判沈禹卿江西提盐
　　勅具官某丁口田赋之入防山煮海之利以佐人农部使者实司其责故于选任未尝敢轻尔等皆以才称屡更试用分行一道往究厥能至于问俗观风禁奸戢暴亦尔等所宜也可不懋哉可
　　右迪功郎于定逺管押广南市舶司乳香至行在与循一资
　　勅具官某有司以舶商之货归于朝廷驰驱迢途视惟谨进阶一列用答尔勤可
　　晁谦之权户部侍郎
　　勅朕惟艰难以来费出日广金谷之问朝廷是忧岂无精敏之才任此盈虚之责畴咨在位我得其人具官某谋府靓深器资宏逺洊更烦使绰有能名兹从宰士之聨摄贰版曹之政进班侍从宠絶等夷往尽乃心务扬厥职惟心计之妙接武于孔桑而钱流之称抗行于晏巽斯为称职不愧异恩可
　　梁汝嘉寳文阁直学士提举江州太平观
　　勅朕于近臣视同一体谓出处之事虽异而劳逸之任宜均曲轸其私率归于厚具官某平由简防洊试剧烦识洞照于几防才毎优于盘错再复版曹之贰旋跻常伯之聨方须经乆之图遽上乞闲之疏西清通籍真馆奉祠钦予从欲之仁适尔会心之乐往思其称无替厥终可
　　曹伟明自陜西诸路节制司差赴行在陛对特改合入官
　　勅具官某尔保心王室悔罪却归赐对使朝敷奏有序超陞官秩并涤旧污祗服训辞无忘报塞可
　　程迈就陞徽猷阁直学士知饶州
　　勅鄱阳古郡控江带湖民物阜饶甲于一道属者嵗饥艰食农夫皆病师帅之任求所以恻怛忧民如朕心者付之则庻几焉具官某法从老成志行坚正政术之敏为时吏师是用异畀左符就陞内阁辍自近甸往绥逺民尔其振廪劝分薄敛已责荒政所急罔有遗逸长材固异于侏儒利刃不辞于盘错钦予成命益懋乃猷可
　　游损金部郎官
　　勅具官某文昌列属匪贤不居而职金总财用之出入其事为重以尔损名卿之子行义甚修俾服厥官公议惟允尚思砥砺以称茂恩可
　　祝师龙太府寺丞
　　勅具官某太府之职出纳邦财丞于其间事任惟剧尔才能小异达于聴闻往服厥官以佐尔长可
　　苏符礼部侍郎
　　勅朕惟先王备礼通于天地和乐格于祖考制作之妙必既其实不于其文后世礼乐之意既亡而钟鼓玉帛之末尚多阙焉况其实乎祝史于是揖逊其间其君以为迂濶于是则所谓宗伯之职盖亦名存而已具官其学有家法行如古人回翔禁省之严备罄讨论之益李揆第一岂惟推重于中朝张鷟无双颇亦见询于异域春官之贰名实具宜尔其引义据经斟酌损益使一代之典复出于抢攘之余则朕复古之功于是乎在可不勉哉可
　　胡士特除寳文阁学士川陜宣抚副使诸路并听节制
　　勅三秦天下兵劲之地全蜀坤维斗絶之区并列师屯宏开幕府以壮山河之势以张貔虎之威不有重人孰膺异选具官某疏通英特笃厚粹深学博古而达今气絶羣而迈往雍容持槖有献可替否之风慷慨从戎有扶颠持危之志资实兼于文武身毎系于重轻一昨蔽自朕心出当阃寄方畧超于前古精神重折于遐冲兹锡赞书益隆眷委正斋坛之宠数俨上将之威容井钺参旗制两地兵戎之命云章金画冠五阁英俊之游乆矣畴咨莫如汝可噫谋晋国之帅盖难其人顾重廷之臣无出其右祗服明训适观壮猷可
　　赐楼炤辞免恩命不允诏
　　勅楼炤省所奏乞辞免新除翰林学士恩命具悉翰墨之林儒者以为极任文章之职他才不可得兼昔有成言朕所遴选严助在汉称淮南谕意之辞陆贽居唐见山东挥涕之诏岂特讨论修饰之有頼抑亦理乱安危之是资卿以卓越之才渊源之学仪于要路绰有令名顷自东台既兼北户当疆盈宁之始属书诏填委之时文殆类于天成意悉如于朕出爰正为真之命属于已试之良众谓当然予犹恨晚而乃过形逊避殊咈眷懐况大号之巳行奚小亷之足尚所请宜不允故兹诏示想宜知悉
　　赐李纲辞免知潭州不允诏
　　承命益恭传嘉考父闻诏引道史称汾阳朕思见古人置食三叹故于任用之际未尝不加省焉卿气节之髙议论之伟以身殉国畧见于前其自视宜在考父汾阳之间抑朕以是望卿湖湘帅藩徒得召重而封章再至退托不能似未亮于至怀亦少违于素志兹朕所以惑也卿其深体训言亟祗厥服无使始终之义有愧前闻则朕亦与有知人之称岂不韪哉所请宜不允
　　赐李纲再辞免知潭州允诏
　　朕轸念逺民且以湖湘帅阃之重简求宿望往镇临之卿许国之忠不择地而安有自来矣兹览来疏至于再三是何辞之力也重违卿意且复以真祠之禄从所便安抑不失朕体貌之意焉所请宜不允
　　赐张浚辞免知福州不允诏
　　勅张浚省所劄子奏辞免资政殿大学士福建路安抚大使兼知福州恩命事具悉卿出入将相许国以身阅歴多艰忠勤不替朕方与民休息宣布惠慈増重帅垣载畴宿望矧瓯闽雄胜卿所经行观览山川固尝周知民隠雍容樽俎足以消弭奸萌分朕顾忧非卿孰可往兹厥服无事小亷所请宜不允
　　赐张浚再辞免知福州不允诏
　　勅张浚云云具悉朕惟长乐为今名区分阃之严盖畴宿望卿以出将入相之器席经文纬武之才分朕顾忧佥言惟允矧山川胜丽未减昔游饰版舆以奉亲慿熊轼以问俗为卿择地无以加焉兹荐览于来章似未孚于至意往其祗服勿复有辞所请宜不允
　　赐新除礼部侍郎苏符辞免恩命不允诏
　　勅苏符省所奏辞免礼部侍郎恩命事具悉朕于六卿之贰必求望人共理之司尤为异选卿宏才伟识博物洽闻言必据经事皆守古论思之省禆益居多至于搜补阙文参稽旧典宜卿之所乐闻也卿不知礼当谁知之其思承命之恭毋事循墙之避所请宜不允故兹诏示想宜知悉
　　赐新除工部侍郎李谊辞免恩命不允诏
　　勅李谊省所奏辞免工部侍郎恩命事具悉卿秉心端慤植学粹醇往在谏垣着直谅多闻之益继居词掖见深厚尔雅之风誉处之休回翔乆矣朕所深知而熟察也六卿之贰选任则优非予敢私实有公议往祗成命勿复多云所请宜不允故兹诏示想宜知悉










　　苕溪集巻四十七
　　钦定四库全书巻
　　苕溪集巻四十八　　　　宋　刘一止　撰墓碑
　　宋故武功大夫贵州刺史永兴军路马歩军副都总管特赠右武大夫光州防御使累赠太师魏国公杨公墓碑
　　杨氏出姬姓晋大夫羊舌氏至叔向食邑于杨其子食我以邑为氏食我党于祈盈得罪于晋子孙或逃居华隂山谷中战国时有名章者出焉实始为华隂人族望至汉乃大魏晋隋唐冠冕蝉聨代不乏人在唐为尤盛其任于朝者居第列于三坊曰靖恭曰修行曰新昌子孙分为四院曰闗西曰蜀中曰淮南曰浙中今散居麟府鴈门等郡都皆闗西院子孙也在江南闽越者皆浙中院子孙也名卿才大夫将帅相臣以勲徳着见于史名字不可疏举公讳宗闵字景贤代州崞县人也曽大夫倍以儒学称于乡值五季乱晦迹不仕大父日新明经上第仕至承奉郎赐五品服父仲臣举明法科仕至宣徳郎赠中大夫累赠太师代国公公少而气节尝语人曰丈夫处世要以功名自见不能为章句儒丰鬛长身以絶伦科试艺殿庭与卫士较骑射皆莫及奏功第一进秩二等敌复谋大入朝廷知之以鄜延路副总管刘延庆为都统制其腹心以麟府路军马来承庆为河东路统制折可求副之延庆深入失道息于丛薄沮洳之间贼尽得其帜立之公时为统领殿后距二里余疑不进遣骑往觇果贼也伏旗誓师以短兵力战曰吾为尔先纵马趋阜堆见于横掉贼十余骑呼而下公跃马上手杀数人士卒争奋大破之斩首十余获牛蓄十余万计其后李遇昌又以兵二十万北一道将围府州且尽畧河西诸城公知之曰虏畜死矣乃以槖驼二千运粮于塞令骨雄驻兵以待曰寇必出此既而果来公命他将运之独提轻骑一万由石州监军路攻夏州且入蔑武境遇昌日夜驰驱百里奔救其国公设伏横击之斩获不可计后二嵗戎王命遇昌以数万骑再入防且大言曰可持四鐡环舁神堂寨来公预知之诡逺游猎伐木尽塞其所当出之路才通单骑贼果入至鱼贯度隘公乗其未定击之四战四克一日神堂奏报贼至公不介而出秦人呼噪曰将便先击贼矣逾城越堑从公者万余贼遁去或问之公曰防已薄城待擐甲整军而出且孙而去后当复来彼猝至兵必不多时神宗皇帝特授三班借职调鴈门县巡教杰甲演习孙吴兵法星宿孤虚之书且喜阅史熟古今方畧寻置通逺军茶塲改授兼通逺军镇公事州荐陞湟川管界巡检尝会猎野食公兵不满百夏人骑千余奄至公连射三骑皆仆贼阻却乗胜击之斩获甚众解围湟部以多受赏崇宁初朝廷复以湟赐青唐羌改授岢岚军兵马都监再録前功进秩三等任满徙濵判管界沿河沦水陆巡检再调庆州兵马都监改知环州兴平城未几擢为河东第四副将驻汾州公请易极边自効移泾原第七将就迁河东第三副将驻乌龙寨夏人叛盟防麟府御笔特迁第三将防大和神堂惠银宁城等寨及静塞城宣和初夏人防西边有防麟府路军马党万知府州事折可求为之牵制率歩骑三万自右厢军道入寨二百余里无所遇二帅结营自固独命公以万骑深入又百余里见空寨二公曰是不可复进会大风尘沙蔽野公意贼且至退据福庆川二涧以待之贼骑二万余将渉涧薄我公乗其半渡鸣鼓鏖战斩首千余级比还二帅府出劳公公请自左厢监军道以归地虽逺无掩代之虞既归闻贼帅李遇昌来以鐡骑数万扼故道可击而走也闻者钦服朝廷以极边不可无公就陞太原府路兵马都监歴三任不徙其后议兴无山之役以公统领麟路军马驻兵武州之偏头独建独建者契丹枭将小防虏之故居也防虏极力以争屡矣后复以契丹骑八千歩二万据釡灶山以书约战公遣二部将以兵当之二将败还公知其坚命曵柴以进扬尘亘天以劲卒由山背蚁登直下防虏惊逸溃乱公夹击斩首甚众防虏奔于西戎招集散亡西北杂胡羌后二年以众三万复至图报釡灶之役公再命部将往击戒曰贼少则击多则避公登楼望之谓其下曰吾料贼且置独建直出蜴蜥川趋西寨巳设伏待之语未卒尘埃坌起蜴蜥川贼果悉众超西寨伏兵迅发贼首尾断絶追击三十余里斩首二千级可求以公数胜防虏西北千里贴然奏乞不次赏之未报渊圣皇帝登极特加贵州刺史徙知丰州未赴移知麟州时金人破我围太原朝廷命折可求节制麟府路军马往救公告可求曰朝廷命公解围顾安出耳今由汾阳进以歩兵当突骑不见其利愿节制建上将之旗鼓行而东声言救晋假我精骑二万攻其必救之所则太原之围自解论秘不传可求虽心善之卒不能用以至失律仅以身勉可求以便宜陞公为前军统制军马河东路兵马钤辖靖康初载西戎乗间攻取诸城无援而降者半长子震时知麟州建宁寨虏攻其城公闻之曰吾子忠勤类我必不免已而果然自是朝廷遣聂山再割三镇金人以麟府丰防西夏可求命公之保徳训议寻叶城由河西入晋宁公至保徳传舍悟可求绐已亟走晋宁四日不火食既至诮责可求且劝合勤王可求以公为河东路统制军马中道为鄜延经畧使张深所止令保境上驻军南头平为鄜延中路统制军马今上即位南京除京兆府路军马钤辖寻陞兵马副总管公始至与经畧使唐重谋曰今河东诸州皆非吾有距此才一水而本路兵弱宜急缮城堑为守御计以待外援舍此无防重以秦氏骄不欲扰之公退语所亲曰事危矣建炎元年冬十二月金人大军乗水渡河西骑数万趋永兴永兴无避或劝公去公曰我结髪从戎防国厚恩行年六十有七惟有死耳他非所知明年正月十日公血战而死公自三班借职以平劳赏功及徽宗皇帝登极八寳恩赦等前后官至武功大夫以死节闻特赠左武大夫光州防御使官其孙三人以孙存中贵累赠太师魏国公母宜人檀氏雍氏俱赠秦国夫人娶贾氏继室刘氏皆赠秦国夫人公四男子震敦武郎即死事建宁寨者也霖乡贡进士云承信郎霆承节郎皆早卒女三人适同郡乡贡进士王仲举靳亮何充孙七人存中见任少傅宁逺军节度使兼领殿前都指挥使职事居中执中皆早卒师中右奉议郎新添差通判严州军州事彦中未仕安中右儒林郎添差充两浙西路安抚使司干办公事守中右从事郎添差充两浙西路安抚使司差备差遣孙女二人长适乡贡进士王公宏次未行曽孙男三人偰登绍兴十五年进士第任左奉议郎知大宗正丞倓右承奉郎防右承事郎曽孙女五人尚防公天性纯孝事继母雍氏如事檀氏及死不食者数日持身清约疾恶如仇歴事五朝忠勤一节料敌应变智畧纵横出入数等御下有恩士卒乐为之死故能以少击众转败为功勇于为义不见所难刘延庆之衂公既胜虏而还行并茂林闻号呼声执事皆以栁贯其体枝运数人皆以槖驰之上殆千余盖延安绥徳军米脂城人也公驻师命脱之将士以去我境尚二百余里有难色公防卒以归他日道过延安绥徳郡人皆出迎炷香遮拜曰此杨髯耶非阿父我辈安得生其急人之难类此帅守部使者荐公凡五十余人以谓有古良将之风及其殁也识与不识咸嗟惜之公平居教子孙未尝不以忠孝两言为轨轴故子孙遵行之弗失公既殁若干年少傅公以某年某月某日塟公于某郡县某乡某山之原以某昔者尝铭先秦国刘夫人墓更以见属某虽不敏既不获命则退而思之自昔忠孝之家子孙相承以功名始终无愧者百不一二栁宗元作平淮西雅美李愬之功曰西平有子朕亦有臣于是知世济其美为时焜燿匪直其家繄国是頼今少傅公翊卫天子备殚忠勤忠肃孝恭克绍家法上所眷礼隠然为中兴名臣位望之隆于前有光然而功成不矜宠厚益诚独拳拳焉以先世名节不白于将来是惧某虽陋其何敢卒辞铭曰
　　杨为显姓　　世泽以滋　　由汉及唐
　　别派分枝　　公家鴈门　　奕奕有闻
　　儒学相授　　位防徳尊　　公曰大夫
　　志尚各异　　我必以功　　自见于世
　　维时夏童　　跳梁于纪　　躏我西陲
　　几无宁嵗　　公初即戎　　气已盖众
　　双带两鞬　　射则命中　　鏖战腥羶
　　罙践邱卤　　固敌是求　　计不返顾
　　公身居先　　将士内激　　凡师所临
　　当百以一　　料敌制胜　　不愧古人
　　机变横出　　捷若鬼神　　晚佐永兴
　　遭时艰虞　　连城不守　　援絶势孤
　　人或谓公　　子盍去诸　　公曰国恩
　　必报以躯　　帝为嗟悼　　告第疏荣
　　孰慰忠魂　　公有孝孙　　孝孙翼翼
　　位在九棘　　勲名孔昭　　恭顺靡忒
　　先大厥家　　未见穷已　　天其赉公
　　孙又有子
　　宋故敦武郎知麟州建宁寨累赠太师秦国公杨公墓碑
　　杨氏望于闗西由汉魏隋唐以至国朝世胄聫延列第分坊博袭紫人物门第之盛莫与比伦支分派别散居四方自公曽髙而上皆塟代郡遂为代之崞县人公讳震字某以明经上第歴保定清源二县主簿已而逾冠恬飬邱园终承武郎赐五品服讳日新者公之曽大父也年少有声九上礼部再举明法中第歴临晋孟太谷三县主簿贤而有吏能为忠宣范公所器以宣徳郎致仕累赠太师代国公讳付臣者公之大父也公之考讳宗闵少读书有志者尝曰吾祖居乡闾嵗饥发仓粟粒价速售俾籴者自拣斗斛不问相阳辟邑牵延乡先生教授邑子论者以为功利及人宜自有后吾意丈夫当以功名自见章句之学不足以发身成业既而以材武絶伦试艺殿廷出卫士右仁宗皇帝伟之补三班借职歴事五朝名闻西北二边建炎中金人犯长安守节以死终武功大夫贵州刺史永兴军路马歩军副都总管累赠太师魏国公公励于学能文善书精骑射质貌魁伟沈塞有谋魏公在诸子中特竒之既冠从戎以斩馘功补三班差使调河东经畧司指教遇其下有恩且诲且勉阅世中程者多部刺史交荐之秩满改授庆州监酒继授安边城巡检太原帅薛嗣昌遣将自丰州宁逺保宁等寨进讨西夏公岚石路军马来承庆至爬沙流遇敌斩首三百余级进至倾吴堆盘生擒酋长屈閙复斩级二百以功转三班借职官制行改承信郎人有致馈于公者公谢之馈者曰我辈愿効之何嫌公曰始吾父命之名实慕汉安平侯公以清白遗子孙且曰尔勉之无爽四知之戒自是我守此言如防头目今尔以无名之赐加吾其可乎及代城或裒金以赆曰防公我辈无噍类公一无所受政和中朝廷议复减底河命河东师任熈明会合诸军自晋宁绥徳两界分诸将校骁勇者咸在公居迁中贼据山为城下瞰我师动息輙为所得诸将三却寻募能土工者六城师再进角楼自堕公率数辈拔剑先登斩击千百人大军乗胜平其城上功第一迁成忠郎宣和初河东帅奏公充平定军训练军马三年方腊盗据杭睦朝廷姚平仲为都统制征之公从折可存自浙东追击至三界河镇与贼遇斩首八千余级追袭至剡上虞天台乐清四县取韦羌朝贤六逺三洞至黄岩贼帅吕师囊据断头山扼险拒我前輙下石死伤者众累日不能进可存问计安出公以轻兵缘山背上乗髙鼓噪矢石交发贼大惊溃复纵火自卫公曰机不可失也乃被重铠及袴褶与敢死士履火突入生得师嚢乃斩贼首三千余人复有号余大翁者以万众围永嘉逾月公从平付可存兼驿真宗朝乆宿卫五边功一日以偏裨从大将北征会天晦防失道至北海有老人持舟渡之且授以乳香云服此可不食皇祐中从狄武防公征侬智髙有功迁澶州总管卒赠太保勑塟开封之沙台号吃香刘太保父居易守忻州终供备库副使母王氏封夀安县君夫人供备之长女也自防淑惠供备钟爱难其配永兴路歩军副总管杨公宗闵初任为三班借职供备一见与语竒之曰将帅才也以夫人归焉夫人之归杨氏事姑檀夫人甚谨侍疾不解带不顷刻去左右辑睦宗族遇其下有恩喜愠不见于色而家事井井皆有条理总管公以忠义自将躬冐矢石闻命引道或不介而驱视骨月如路人不少牵制居无事时夫人率勉之赴公不以私事一毫累其心故坚决若此夫人早遍通羣书及内典得其大防敏识絶人义所当为断然不惑朝廷之复燕山也总管以河东第三将驻军静寨城且沿檄武州时常胜军五百人实散从留静寨官吏失职廪无见粮至贸衣以食夫人语其子霆曰燕人防夷逾二百年今始归朝而郡县无以给其食至冻饿岂人情也哉命捐私藏数百解济之悉赖以全活自是夫人之誉溢于边境逺徼出征决防取胜其功居多志在立名不茍求富贵浙东贼平所师竒其材欲以子女通婚公谢之或曰折氏求子非子求折氏公曰不然吾祖皆以器业自奋安能倚姻家幸进取非偶之讥尝自谓吾平时所为未尝有一事不可语人者其刻励坚正若此建宁之祸公之子存中从征河朔独免于难今为少傅宁逺军节度使兼领殿前都指挥使职事秦国公累赠公之太师秦国公祖妣檀氏雍氏妣贾氏刘氏配董氏继室张氏俱赠秦国夫人男四人少傅其长也居中执中从父战殁彦中未仕女二人长适乡贡进士王公宏次未行孙男三人偰左奉议郎知太宗正丞倓左承奉郎防右承事郎孙女六人长曰洞元尝适右宣教郎直秘阁通判湖州军州事刘正卒夫殁弃俗为道士年十九卒诏赠冲妙链师余在室少傅以某年某月某甲子塟公于吴兴武康县崇仁乡杨村翔鳯山之麓张夫人祔焉一日偰以少傅公尝来请铭某得公行实读之三复慨叹尝观韩愈为田洪正作庙铭载志语曰维洪正父子继忠孝予维宠嘉之是以命汝愈铭文辞至今焜耀简今魏公与公挺身许国出万死一生之计英烈凛然精爽如在与日月争光可也岂田氏父子所得比耶宜得一世名儒发扬遗懿闳大俊杰与韩子相后先而少傅属铭乃逮不敏非理所宜既辞谢不获则又惟念少傅身卫社稷为世寳臣南渡以来首挫强敌以寛主忧幽闺妇女皆能道之祖孙三世勲徳之茂前古所无及兹升平帝眷有加位列九棘宠数优异盖事之称抑又知天之所以报公父子者在兹也降及诸孙俱励于学偰以艺文取髙第兄弟彬彬以切以磋以光其宗光大未艾岂人力也哉岂人力也哉某诚固陋然此而不铭尚谁铭铭曰
　　岳岳惟公　　慷慨即戎　　沈毅伟杰
　　益习文业　　急病逊夷　　不见所难
　　与敌周旋　　人后身先　　爬沙减底
　　摧锋防坚　　义勇冠军　　威名乃宣
　　东南承平　　骤罹防警　　既蹂杭睦
　　连城巷哭　　公佐主帅　　往靖东浙
　　披山剔洞　　破其蚁结　　维时黄岩
　　别酋固拒　　慿髙下石　　士卒反顾
　　公以轻骑　　出贼之背　　扬雄噪呼
　　贼大惊溃　　乃被重铠　　蹈火突入
　　生致渠魁　　窘不得逸　　逮居建宁
　　虏啣宿寃　　抟虚麕至　　叩城有言
　　尔父迫我　　掩我骨月　　亟以城防
　　尚贷尔僇　　公曰此身　　惟国是许
　　不以膏血　　为尔衅皷　　于时寨兵
　　仅余老穉　　感激聴命　　有死无二
　　人谁不死　　公死何尤　　有臣若斯
　　不为国羞　　天监在下　　报尔子孙
　　世公世师　　有耀其门　　我作铭诗
　　大书深刻　　用侈厥庆　　诏于罔极
　　宋故恩平郡夫人刘氏墓碑
　　绍兴八年冬某待罪史官执笔螭陛而殿帅杨公毎相遇于东庑下意色欵欵不相配夷明年春见语曰存中逮事祖母恩平郡夫人蒙教育之恩甚厚塟十年矣而碑铭未立私心恧焉敢以累子某曰公家世忠孝闻于三晋而公复以勲绩被宠遇致位通显益大厥家其继述先懿宜有人顾安取此然不得辞既而观夫人行实而感周南之诗妇人能勉其君子以正字应书法谨叙而铭之夫人姓刘氏其先居相台后徙开封遂为封人
　　祖斌事【阙】　　　　　　　　星驰斛之且曰太师贷胁从无知之民不可以数计师还诸将请优加褒异特进五阶至脩武郎叙迁敦武郎知麟州建宁户杂畨汉嚚讼难以理晓公剖决曲当上下悦服主不忍欺初契丹骁将小防虏奔于西戎居清肃河清军招集散亡杂西北胡羌众十数万破丰州攻麟府城寨魏公统领麟府路军马屡摧败之尽得其父母妻子靖康初金人围太原冬十月驱幽燕叛亡与夏人奚人等与大至建宁既合围防虏叩城语公曰尔乆夺吾偏头独建之居又败釡灶山掩我骨肉吾忍死至今尔举城降我全汝躯命不然皆韲粉矣时寨兵精锐悉从折可求死于交城之战所余才老弱百数众守勿坚公毅然晓众曰汝等父兄俱死于敌于汝为仇不待吾言而后喻也上报国恩下雪亲寃在此时矣众乃聴命日夜奋励缒城挠贼斩获甚众贼怒济师急攻阅旬城中矢尽公向麟府再拜诀曰儿报国以身不得复为考子矣左右皆泣下不忍仰视顷之城防公挥短兵力战殁于阛阓时十有八日也年四十有四二子死之阖门俱防于城初魏公闻围建宁曰吾儿死矣其忠劲类我巳而果然公熟古将方畧能洞敌情毎从魏公初总管为承典副师金人长驱河东郡以城降者过予永兵河虏俾夫人擕家之属夫人执义不从总管曰吾効死于此然不可以无后以百口累夫人夫人泣涕诀曰百口责在我君无顾家受国深恩无临难茍免永兴防总管以死节闻夫人号恸不自胜既而曰我夫得其死矣未亡人复何憾时道梗多剽敓行次成州奥亭县尉郭先将夫人所赍厚与盗刘敢战以兵圜之敢战骑卒有尝总管麾下者语其徒曰此长安杨总管家属无輙犯也众皆竦然夫人抗声呼敢战曰刘侯尔名将家子今举义当为上帅无乆在草路隤其家声敢战盖太尉刘发之辟从也感夫人之言流涕再拜请姑事夫人且愿因夫人求受节制于成州夫人遣建以其情告成守曰必许之外可无防内益胜兵一举而两得成守以为然既而僚属属曰杨夫人果免于难虽古智谋之士何以加至兴元闻孙存中扈驾南巡屡立战名喜曰我孙防不凡固宜有此我当犯锋镝趋行在所冀一见而死愿毕矣明年冬发二蜀阅半嵗会存中于建康是秋遽以疾终实建炎三年八月二日也享年六十有三累封至宜人以存中追赠恩平郡夫人存中以其年九月十日塟夫人于建康蒋山西草堂之原男四人曰震敦武郎靖康初知麟州建宁寨夏人与契丹将小防虏防河东死于贼追赠太师次曰霖乡贡进士次曰云承信郎皆早卒次曰霆承节郎后夫人一月卒女三人适乡贡进士王仲举靳亮何充孙男七人长曰存中殿前副虞保成军节度使主管殿前司公事武功郡开国侯食邑一千户实封二百户次曰居中执中皆从其父死难曰师中秉义郎曰彦中安中守中皆承信郎孙女三人长适乡贡进士王公宏次未行曽孙三人曰偰成忠郎阁门祗曰倓曰防曽孙女四人在室呜呼恩义相胜平时士夫处之称以为难而夫人判之于仓猝扰攘之间不失其正名到于今伉俪俱荣斯亦竒矣论者以是深数之至孙鼎贵间闗东来仅如其志不克乆受钟鼎之飬事为可矜岂为善之报不于其身于其后人兹可信耶铭曰
　　夫人之徳　　式是嫔则　　恭顺且直
　　以严其身　　有彛有伦　　壸政以振
　　允毅杨公　　秉心恪志　　国尔忘躬
　　闻命引途　　不介以驱　　何有厥挐
　　夫人亹亹　　克相君子　　惟义所止
　　生死之决　　虽古猛烈　　志义或蹶
　　曽是闺门　　谓此断恩　　慷慨以论
　　声实播闻　　缙绅云云　　有苾其芬
　　夫人来东　　孝孙之从　　受飬则丰
　　惟时孝孙　　日侍帝阍　　帝顾为温
　　车服炜炜　　归奉燕喜　　惟其有此
　　曽未更时　　壑舟巳移　　孝孙孔悲
　　惟积也厚　　厥报未究　　以溢我后
　　迤迤新冈　　川流泱泱　　庆如许长

　　苕溪集巻四十八
　　钦定四库全书
　　苕溪集巻四十九　　　　宋　刘一止　撰墓铭
　　吴亦虚墓志铭
　　故将仕郎监秀州华亭县市舶务吴君讳槖字亦虚世为吴兴安吉之梅溪人赠尚书都官郎中讳集之曽孙赠通议大夫讳某之孙刑部员外郎讳某之子也丱角警敏博辨父客异之称竒童既冠游太学试选屡优两荐不第以刑部致仕恩符筮调歙州县主簿未赴用荐者监明州茶半嵗负省授江宁府上元县尉秩满辟今任君遇事明果虽未官所至不茍上元民佃官田出租嵗乆会有献言者下郡邑卖其直归县官府帅委君君曰是夺民田也恐非朝廷意公近臣宜有建明未几果罢民负财结怨或以老防死相诬防君为条画禁止华亭妄男子称得天书蕲上闻部使者遣吏至邑令已下端委聴受君独却立不拜发缄果谬闻者咨赏以政和六年七月十二日卒于官享年四十六妻臧氏一子曰道衡一女在室将以明年某月甲子塟于梅溪某山之原其叔父某以君名位不振无以蕲知世之达人大官属同郡士刘一止叙次为之铭一止与君俱受室于臧知君宜详呜呼亦虚俊才如王褒论议如贾生风度夷旷如晋宋间人物于文无所不能于百家诸子之书靡不渉其流而猎其英尤工为诗引类托兴气质髙妙配古作者凡其志与能视古今闻达者无所愧焉而止于是耶余非特哀君为天下惜此士也悲夫铭曰
　　冈迤迤　　　川靡靡
　　君已矣　　　尚有子
　　吴君平墓志铭
　　府君讳槩字君平其先事吴越钱氏【阙】　　　　　后徙居乌程曽大父琰以其子通议大夫知几累封尚书都官郎中大父惟几考景元皆不仕君年七十有九绍兴十年十月某甲子以疾终于隠居之庐塟有日其子宥属余志其墓余先君吴出也其为世姻义不得辞始君之考有潜徳隠行名于乡曰居士独喜交四方之名卿贤大夫举酒赋诗乐以终其身君与昆弟奉觚牍治觞豆无虚日郡东北距城五里曰毗山下临大泽耕者得断碑盖唐天寳中隠人吴筠所居居士以为兹山复归吴氏我岂其后身意乐之会嵗大饥流亡相踵富人匿财公私之役皆废而游手不得以力食居士命筑馆于山之麓焉以食数千指初莫喻其意君莅役以财饮食之不加程督居士喜曰惟汝知吾节成以授子孙俾肄业其间居士泛舟往来劳勉学者余防学与游处焉知君之笃于事亲自兹始也君少慕禄仕读书甚苦忘寒暑饥渇至得疾母夫人忧之见于言色自是少间昏定之余犹夜讽不辍既丁内外艰则慨然有栖遁之志吴氏故饶于财宗族居城西华屋相望嵗时燕饮列肆歌舞君弗好也曰吾知山栖之安而已有先君子之筑庐所尝赈饥者在焉他日移家往居之益薙榛莽广室宇崇壮宏逺则加于昔名其堂曰手泽刻居士遗墨壁于左右朝夕对之植香草名木其下又以为幽闲靓丽之观阅居十年而后殁其志不巳得乎自奉甚约一钱不妄费赴人之急惟恐居后宗族无亲疎其贫不能衣食婚姻与其孤甥之无以自存者称多寡周之至供茔域祭祀之田有不给释氏之宫先世所建立而刓缺頺废不克扶持者则身任之不少靳里人贷钱数十万而死其孤存焉折劵不问故人之丧二十年不塟或者以告则往吊之且遗之金他皆类此宥以明年某月某甲子塟君于梅溪之东五里考居士之旁相距二百歩室徐氏姑苏人朝奉郎瑗之子先君十年卒至是合袝初塟徐氏日者卜以不吉将求之他君曰近先陇我之志也吉孰加焉男三人定宥守女五人适先泽丞沈晖进士徐大鼎杨彭年周愬徐昌言孙男五人仲立仲经仲达仲述仲意孙女八人得婿者三曰张頥曰徐预曰莫大受皆进士曽孙男女各二人君三子皆克家且致志于学艺业可观定三举于礼部不幸死矣守未冠荐名乡书其讲习之暇佐治生产俾居安居享髙年之乐者宥也铭曰
　　维士出处各异岐　　得志而乐古甚稀
　　轩冕富贵孰不宜　　吾恐是中有骇机
　　大泽之北山曰毘　　嵯峨上有吴筠碑
　　吾先君子意所私　　慨念逸轨不可追
　　益薙榛莽开寒扉　　要令全家居翠防
　　髙堂突兀凌烟霏　　手泽足慰无穷思
　　此生有同露朝晞　　身意两适如君谁
　　维君纯俭孝且慈　　不肯俯仰受世讥
　　有子十八能诵诗　　掇拾青紫当若遗
　　流泽演迤行见之　　谓余不信稽此辞
　　莫国华墓志铭
　　君讳廷芬字国华湖州乌程人曽祖敌祖抑皆晦徳不仕父侗右迪功郎封州司理参军君自防頴悟种学积文未冠入太学与一时俊彦争名塲屋间籍籍有称政和六年赐上舍出身调单州成武主簿君初仕属时承平乆宪纲稍疎奸贪肆行上下相冒籍之会拱辅宗室子受贿觉寻窜匿部使者委君治既而有所观望欲中辍君督捕益峻竟狱乃止金郎令不法为民所讼邑人以君能竟拱狱乞委君问状辞连部使者且见祷君笑曰吾岂可私挠哉卒以实闻任满陞从政郎授黄州黄冈县丞以父忧去官哀毁尽礼乡里称焉既免丧十年不赴调或勉之则曰仕本为亲吾忍死至是尚何求族父大卿公哀其志以泽逮泉壌感之君免出调平江府録事参军因自喜曰此吾尽心之所也夫狱人命所系死者不可复生事至重也而典狱之官贪者顾金钱巧者弄文法至其谨厚亷洁者又常患不通事情混然无章聴以一律甚者权移吏胥揽成案书名而已向我摄治某事颇自谓无愧今真为狱官矣其不敢不尽心每夜分録囚事无巨细躬自讯鞫有葛十者盗葛亮告身至三迁其官犯法下吏更二狱不承廷尉檄君治一见得情叩头伏罪君明敏絶人而济之以恕视食饮之节不加楚毒强盗因死二人将即刑谓狱吏曰令我谢録事而死其不寃可知朝廷遣使宣谕江浙使者以事属君君条画尽公不当其意怒见于色既乃省文书得君防谨状叹曰吾几失此人车驾巡幸以应办肃给迁文林郎终更用荐改宣教郎授常州宜兴县丞待次里间绍兴九年某月甲子以疾终于正寝享年四十有九君初得疾遽乞致仕愿以恩追贲其父不报诸孤以某年十一月甲子塟于归安县至孝乡施渚方山之源娶吴氏先君七年卒男四人澈测濬潜澈早亡濬中八年进士第女一人适右廸功郎沈正邦孙男二人杞棣孙女二人君之在母司理梦异人授梵僧像既寤而君生生性冲淡于物无所甚好自居父丧多读浮屠氏书一日得色空之説于梦寐间有契于心作为诗颂辞防超诣不类畴昔屏嗜欲薄声利官舍萧条惟一仆自随人知其宿值有异也然于世故所当为者未尝不尽遇宗族以恩与人交以信平居慈祥尝恐一语伤人至临事毅然守正不随俗俯仰军兴以来衣冠流离有急叩门无爱吝意资遣防妹为择良婿逾于巳女闻者义之晚教子甚笃所与习业必时之名士亲戚子弟有来学者亦谆谆焉诲之濬遂以弱冠登科君虽不遇实有以慰其心者为善之报岂偶然也哉君于余为姻家而余与君游始自乡防时余壮而君尚少也或谓余莫子循循寡笑子言　则有当其重厚如老成人吾不忧其失徳而惧其不克年也今不幸而信悲夫铭曰
　　君自弱龄　　实富于艺　　于彼西廱
　　得隽屡试　　仕不茍全　　志行砥砺
　　奸贪病民　　横肆囓噬　　堕于宪纲
　　百不一二　　我岂忘怒　　覆出可畏
　　惟法之公　　何惮大吏　　惨彼犴狱
　　人命所系　　鞫讯弗躬　　枉直倒置
　　我心澄　　如水在器　　　辞见情得曽莫骫骳　　惟君之生　　　在母有异见色明空　　悉感梦寐　　　眇现世间福不盈地　　谓生若浮　　何有声利
　　君虽位卑　　其得超诣　　我作铭诗
　　以诏来裔
　　江仲宏墓志铭
　　余从妹之夫江君寓字仲宏年六十有三绍兴十八年七月某甲子卒于官舍以某年九月某甲子塟于湖州乌程县登静乡郑村某山之原再嵗其孤请铭所不得辞江氏世居衢之开化仲宏之裔髙祖讳铭任谏议大夫为时吏师曽祖枢祖【阙】又法皆以世禄得官母赵氏系出玉牒封宗城院君仲宏防颖异有识趣数嵗而孤自念我母以已为命益致志于学未冠游太学试选屡优见推辈行其文粹而雅实深于经累举于礼部乃不得志归以所学教授弟子以飬其母且训其子为孝为忠言皆可则初自太学闻东浙有防难亟弃籍归奉其母居仪真后迁居吴兴嵗乆益困以时恩试居前列授登仕郎调贵州推官庙堂故人以其母老难于逺适改除监通判支盐仓处贪吏黩货之地仲宏凛凛如氷霜嚢无一钱之储部使者列荐于朝寻以忧去服除陞右从事调镇江府之金坛县尉位虽卑有忧民之心将受代得疾请致仕以卒恩迁右宣义郎自君之来吴兴也余始获拜宗城君于堂上初未知其为宗胄也吾妹在傍钜细必禀至米盐靡宻之事往复问语妇姑怡怡意色相授且顺且慈察其服用饮食简陋之状虽窭人子有不堪者余心愕焉容貌加肃生于坐中既又察之仲宏之爱其亲也笃而我妺奉以周旋故上下能相亲且有礼也至其俭勤实出天性仲宏二子曰崌崃皆举进士一女尚幼江之源出于岷山分以崌崃仲宏以命二子欲其不忘本始益疏而大之也余毎见二甥清臞可怜言必道先训诚有意于学者服母丧旦暮号泣血溢两眦仲宏调官辇毂仅留千钱为二子韲盐之费比其还也二子复归之余以是叹仲宏之有子其必有君子之归也
　　呜呼仲宏　　闲遂敦厐　　积庆之源
　　有如此江　　衍而流之　　逺而大哉
　　我谂之铭　　以诏崌崃
　　丁居中墓志铭
　　君讳安议字居中湖州徳清人丁氏之先散居济阳清河陈谯等郡至汉名固者仕吴为司徒卒塟吴郡之武康子孙家焉武康至唐分为徳清而丁其着姓云君之曽大父梦徽隠徳不仕大父珙赠中奉大夫父虽以进士起家仕至中大夫歴守邠光二州以卒赠特进妣朱氏乡先生秘书丞临之女赠吴郡夫人君以特进任为从事郎监吉州酒税歴淮西帅司属官潭州南岳庙用荐改右宣教郎知秀州海盐县丞通判韶州绍兴二十一年正月壬辰终于家享年五十有五累阶右承议郎赐五品服以其年四月辛酉塟于乌程县平山村里揺坞之原君少警悟强记忆出入书传喜论道古今既筮仕益习吏道心计絶人初为吉之筦库钩校有方累政所员不数月悉偿之课更竒羡郡士以学舍庳陋请于郡欲更诸亢爽且属君防作量功命日规制既定会渊圣皇帝践祚诏罢土木之役君会挍官弟子语之曰圣天子爱民而息役惧有以伤之也而学之不建用为郡羞吾欲无劳民动众而卒成之何如于长白郡以赀富者十人为学职而属役焉又记君市侩悉告之吾欲平直而贷尔手物之至于我手取偿一不以委吏皆曰唯唯未几材用丰办学成壮伟为江右冠士大夫以是多之庐陵令阙委君摄治君质明坐堂上讼诉至千牍应声剖决事皆得情未晡庭已空老吏畏服奸欺屏迹治以最称其在海盐也遇嵗大旱复民租十八而和籴尚存吾语令田嵗恶常赋且弗克不应复有和粜使上官怒吾身任之檄屡至君抗论反覆卒赖以免旁县有积寃不伸往往请于上官丐从下君决之民信服类此邑有陶泾溉田数百顷嵗乆湮塞旁大姓以隂阳家不利已则沮止不克濬治逮君莅事莫敢有辞濬之如其旧自是并泾髙仰之田无旱嵗邑子作陶泾行以美其勤君叹曰兴民之利而除其害以为巳当任者古之吏也矧陂泽废兴所系甚重见于民謡鲜不由此若召父杜母与壊陂谁翟子威及覆乎陂当复至托言于黄鹄岂不以利害所系为不轻耶吾位卑力防借众以成且为利不博何敢自功论者益嘉之君性鲠亮以气节自许与人交一语道合握手出肺肝有不合虽钜人长者弗为屈异时庙堂故人数问君无恙不一往见之居家孝友周逺近亲党之不能婚姻丧塟者无所爱吝于教子尤力建家塾聚书万巻馆名士与子孙游自罢官海盐乃淡然无仕进意或勉之则有甚难之色爱平山川岩之胜筑室曰蜕庐间与賔客啸咏其上倘徉忘归躬治竁域垂二十年是为君之域配莫氏封孺人男四人雄飞左从政郎泰州兴化县令时飞冲飞举进士防未名女六人适左承议郎主管台州崇道观沈介左迪功郎新庐州学教授王彦举登仕郎俞子陵余在室孙男三人曰炳煜孙女一人君既塟雄飞伸书请铭于余辞言恳到既又出君婿尚书郎沈君之状纪君行实有典则余三过读之谢曰先大夫与余同里闬为姻家其相知宜详然余老而心志耗昏目视贸贸遇时有小疏述命儿辈执笔牍占授首尾不相顾或遗落失次第尚何能发扬先徳之懿雄飞请益坚所不得辞铭曰
　　结驷飞车　　九轨之途　　未极所如
　　有掣其驱　　截蛟断犀　　太阿之利
　　小见其割　　【阙】　　　　　繄能者人
　　不能者天　　君亦奚为　　有衔下泉
　　流泽兹始　　其后必侈　　我言曷以
　　君有才子
　　吴公择墓志铭
　　绍兴二年正月甲子吴君公择以疾终于家明年四月月壬子塟于吴兴之安吉曰铜山乡俞坞之原君之子罕过余门累然深墨拜且泣曰先子既克葬矣隧未有铭托子文为不朽且先子之未属纩也驰书命罕卜归塟之地曰必得艮山初不言有疾苦罕时摄官旁近私心骇异将请急以归问所以然未行而讣至距遗书才十日云罕不敢即死者以窀穸之故屡卜而后得之则如先志焉独潜徳不白于后世是惧余于吴氏为弥甥从游君父子间有年矣知君宜详抑闻罕之其亲蒙荆棘沭风雨躬窀穸庐舍之役其事良苦又闵闵焉惧其亲之名不传察其志为可哀余何敢以荒陋为解按吴氏之先事吴越钱氏家安吉之梅溪君大父徙乌程实始为乌程人君讳某公择其字也曽大父琰以其子通议大夫知几累封尚书都官郎中大父惟几父景元徳行见推乡里称贤母夫人周氏居亡薄声利乐燕闲与贤士大夫游治觞豆速客几无虚日年逾七十以乐终君与昆弟奉承惟谨自始及终无纎介可恨宗族称焉君性警敏少嗜书善属文及冠走京师与吴俊并游屋虽不偶人以为能丁内外艰终丧如礼自是絶意科举或勉之则曰禄不逮亲矣尚何道教其子甚严朝暮课试不惮寒暑故罕自初及壮无他师艺业絶人有称太学再以荐书余子以属罕曰吾惟汝之责其后次子冠亦肄业尝与计偕士友歆艶以君为有子君素不喜植产当居士夫人无恙时谓不应有私财他日昆弟析异君不视劵不问多寡独以所应得应易先世藏书且将以贻后人继前业也既乆生理稍艰家人辈以子孙为言君诵疏广益过之语告之颇好客不倦以诗酒相娱乐晚嵗益笃人谓有居士之风享年六十有五平居未尝有疾一日昧爽调防家人方进药君曰少须之吾就寝焉语毕巳瞑目矣娶曹氏生四子宗以倍属出疆授从事郎调临川金谿县尉次宜冠宪后君二十日卒女五人适奉议郎无为军司録事闗春进士袁安中莫才彦余二人在室适闗莫者前亡孙男三人曰述曰大同曰逮孙女五人皆幼君姿貌魁伟慷慨有气节言识少所降屈往往忤物乆自知之宣和间官吏访求花石君所居有名木黄封其上且责守防君曰主上神圣宁复有此盖幸臣所为遂伐去之铭曰
　　灵之归　　　铜山隅　　　曰艮岑
　　郁不孤　　　视培塿　　　皆仆奴
　　前左泽　　　下统庐　　　灵所欣
　　复当腴　　　福而门　　　大厥初
　　谁云者　　　古青乌
　　叔父朝请墓志铭
　　刘氏出自祁姓陶唐氏之子孙曰刘累者以扰龙事夏孔甲为御龙氏自商歴周为豕韦唐为杜在晋为士在秦为刘后徙魏徙丰曰丰公者名仁汉髙帝祖也汉子孙多受封曰彭城曰中山曰京兆曰母阳与髙平东海长沙平原广陵南康范阳宣城等郡皆所封之地子孙家焉惟彭城由髙祖六世孙宣帝之子曰楚孝王嚣者实始受封后汉司空恺嚣之四世孙也晋司校尉讷恺之六世孙也其裔孙徳威为唐刑部尚书生审礼封彭城公子孙以文学政事名于时如知章知几辈不可槩举公之先实自彭城五代时避乱从吴兴迹晦不传其名称有闻与坟墓存焉者讳权讳润讳泰讳昈讳逢至公为六世云公讳拱字持道实为郡之归安人祖以伯父杂端讳述累赠至尚书刑部侍郎祖妣吴氏濮阳郡太君父任太子中允以兄朝议讳损及公前后累赠至光禄大夫母吴氏新安郡夫人前母吴氏信安郡夫人公生五嵗而孤杂端公为择师教焉嗜学自立不类儿童弱冠荐名乡书乡先生秘丞朱公临见而异之諌大夫陈公瓘幼为郡从事教授诸生时郡学肄业数百人一小较艺以公为第一且相器重俾领袖学者凡与计偕者三试于礼部者六卒不得一第崇宁五年春以特奏名授汀州文学时年五十八大观二年冬调汉阳军汉阳县尉任满以捕防赏改承务郎转承事郎授宻州髙宻县丞未几就除通判饶州终更造朝除监明州船塲未赴改授通判严州阅嵗乞闲除主管亳州明道宫江州太平观绍兴五年公第三子宁止任权尚书户部侍郎公自以再世服官率不过刺史郡守今子为侍从分当知足遂告老于朝自承仕郎以年老致仕及遇渊圣皇帝今皇帝即位霈泽序迁明堂礼成宁止初除徽猷阁直学士恩封几八转至右朝请郎赐五品服在汉阳时太守游公酢雅闻公名礼遇甚厚且荐之于朝不果召髙宻令黩货紊法公数与争民赖以不扰其后令以贪败辞连僚佐公独无所与鄙阳嵗潦谷贵流亡相望公摄郡事营屋庐发廪粟居飬之全活以万计朝廷得民謡下使者问状公数以职事忤使者匿勿以闻公未尝有愠色时兴崇老氏教其徒颇肆郡僧有得废观为寺者缮葺殆数十年至是夺之既又欲并得后所薤产使者以朝命属公有顾望意公曰我不敢私卒沮止之后人更定无能易公议者其守道不囘类此绍兴九年二月某甲子终于嘉禾郡舍夀八十有五以其年九月丙午于乌程县澄静乡郎村某山之原配真氏赠安人男四人恭止早亡勤止右从政郎江淮荆浙闽广路经制发运司主管文宗宁止徽猷阁直学士左奉议郎提举江州太平观爰止右迪功郎监潭州南岳庙女一人适右迪功郎监通州支盐仓江寓孙男九人岩嵫防峣嵎峻峋岹孙女八人长适右迪功郎临安府临安县主簿范夀卿次适进士陈如雪余尚幼公惟质直不为表暴乐道人之善若巳出于书无所不读自始学至老且病未尝一日废巻所论著多尤工于诗后进经公指教者无虑数十辈皆能有声政和间公三子賔于太学悉以文称宁止射防廷中极论时政阙失无所讳避天子嘉之擢居甲科名闻天下由天禄阁尚书郎为监司郡守入居法从率迎公之官安舆往来左右就飬頥指无阙逺近歆艶以为教忠之报宜有此也晚嵗康宁视聴言动如中年时一日语家人曰吾大数垂尽自此不过两旬浃耳守止方守嘉禾怪其语无从亟上疏乞奉祠以归比得请则公疾革矣真氏楚之山阳人赠金紫光禄大夫锴之曽孙赠通议大夫晃之孙故进士元矩之女以贤行闻于乡闾奉祭祀教子孙率有规则相其夫以义先公十四年卒盖靖康改元三月某甲子也享年六十有九公塟乃从安人之兆至是合祔云公于某为叔父某从叔父学粤自少时负笈游京师与居里间自念其孤侍叔父之日为最多嵗时举酒夀叔父喜溢于色巳而感焉则仰视怅怅惟恐泣之缘睫而堕也今叔父复弃诸孤某老矣茍生奚为哉勤止等见属以铭所不敢辞铭曰
　　呜呼公乎学无愧于古之人自视曰不足任弗克偿其志自分为有余至于享报之丰虽当世所谓富贵利达者曽莫及其髣髴则夫身之遇与有子之祸孰少孰多吾不知为何如也
　　宋故右朝奉郎致仕施府君墓志铭
　　府君讳某字某姓施氏湖州武康人曽大父某大父某父某皆有潜徳家素儒初未有大其门者府君教子益力子钜体府君志克励于学艺业有闻丁年擢第蚤通朝籍为尚书郎三院御史未几以御史出守括苍奉府君之官优游郡斋就养无阙士夫荣之阅嵗得防疾常膳少损遽谢医且笑曰吾闻髙医能已疾不闻能治老也既曰语家人吾欲静念空王境以归宿吾心毋怛我化遂瞑不复言实绍兴十七年四月一日也时府君累封至右朝奉郎年七十有六矣御史防丧归乡闾以明年某月某日塟于县之东北大原乡京子之原将塟见属为之铭府君天性纯孝笃于奉亲自始及终茍可以顺适其意者虽躬服劳不少懈遇乡党和而辨乆而不媮虽复犯已不校如初冲淡寡欲一室萧然不设属钥未尝有姬妾之奉独喜翻贝叶书偶方士语不则与賔客啣杯潄醪至一斗不乱襟抱怡怡人莫见其有忧愠之容振人之急囊无留赀而乡里言长者必归焉配周氏先府君若干年卒至是合祔男三人长曰铸实任家事不以毫髪累府君钜其次也季曰蕴恭为浮屠氏女二人适丁光祖陈继孙男五曰良友良弼良臣良能良辅孙女三适吴经沈纯臣张康皆名进士张为左迪功郎徳清县主簿曽孙男女二十五人曰沈康臣者曽孙婿也余与御史俱为乡校诸生晚而同朝御史明粹简黙人也居家有曽闵之孝为吏有龚黄之政他日自见于世又有大焉者信乎府君之积庆在兹也铭曰
　　灵曰归与京子之原州演迤而纡余若顾吾而欲留山周卫而丛集若旗旄之导乎前骑卒之拥于后与乡坐而拜者兹青乌氏之卜与曰君所自择也惟永宁以福于而子孙


　　苕溪集巻四十九
　　钦定四库全书
　　苕溪集巻五十　　　　　宋　刘一止　撰墓铭
　　宋故太孺人朱氏墓志铭
　　太孺人朱氏吴兴乌程人故宣教郎同郡范君贲之室也朱吴兴名族仕为秘书丞未老而休官以经术教授弟子号乡先生讳临者太孺人之大父也以文章论议受知裕陵为中书舍人讳服者太孺人之世父也太孺人之考讳形与诸季皆以学问名于乡稍不偶輙弃去庐于先生墓之傍曰玲珑山薙草植木畦田圃桑以业其家以乐其身终焉太孺人自幼承家范蹈壸则惟俭惟勤米盐靡宻布帛纺绩之类习闻而熟见之人或闻之能焉人以是律范氏之家益勤弗懈食不二羮胾非有賔客外姻不御绮縠义所当为惟恐居后宣教君二妹在室太孺人始至斥奁槖与之为求良配俾克成家已而宣教君登进士第太孺人从之官勉之奉公不以家事丝髪稍累其心不幸宣教君早世以其丧归纲纪内外小大秩秩春秋之事无阙焉太孺人生一男二女初长女议择配未决太孺人曰吾异时尝一见沈秀才其人当贵议无以易此盖先枢宻沈公与求也未几沈公游太学取巍科为名进士旋遇真主歴三院御史中执法吏部尚书遂参大政知枢宻院事言聴谏行为时名臣于是乡党伟太孺人之识以为竒男子不过也男曰桐太孺人励之以学寒暑不废尝曰吾自奉薄陋有良士益友可以辅吾儿者日击鲜躬调芼以进不敢有所惮桐嗜学不得志于科举乆之沈氏甥固请以先公遗泽奏封太孺人并桐补官任右迪功郎前监浙西安抚司囘易库幼女适右文林郎严州桐庐县丞王棣孙男二曰好徳好问孙女三太孺人以绍兴十五年六月十三日卒于正寝享年七十有二以其年九月十八日塟于乌程县澄静乡大正坞祔宣教君之域太孺人性明果临终不乱后事皆自处画桐奉治命惟谨方当弃时色忧惧如死灰昼夜不解带者阅月余毎见而怜之既以铭见属且闵闵焉惧其母之懿不传也余其忍辞铭曰
　　惟妇徳　　　先俭勤　　　自厥初
　　袭清芬　　　律而家　　　裕乃身
　　中嵗　　　茹苦辛　　　乆弥励
　　志克振　　　尚遗泽　　　溢后人
　　宋故孺人钱氏墓志铭
　　孺人钱氏湖州乌程人曽祖文友祖宗泽父咏皆隠徳不仕孺人适同郡右承事郎致仕沈君巽之以其子长卿仕通朝籍遇宗祀霈恩与其夫俱受封长卿奉孺人之官江左比还里舍而孺人遽得疾卒实绍兴十二年七月癸夘也享年六十有五以十四年三月庚申塟于归安县广固乡因山之原初闾里未知教子弟为学也孺人谙长卿頴异相其夫督教之不惮寒暑既授之书且约以礼义言动小愆与肄业弗勤则痛惩之俾悔伏乃已凡就学亲师友负笈游亰师赀费虽广不少靳未几长卿驰声太学登进士甲科于是里人始荣之而叹孺人之识非凡女子比也始王氏娣亡承事君弟妹皆幼稚孺人身任之爱育如已出及长为营婚姻异时生理尝中防孺人出奁槖佐治之或告之曰独不为子女地耶且沈氏殖产固在也孺人曰不然吾失奁槖而使吾夫兄弟保故业无贸田宅之羞与私已财而速圯其家计孰逺迩闻者韪之性严简治壸内事率有轨则勇于为义不见所难嫁孤女之无归者五人邻家有急悉其力周之有赖以脱难者遇妾媵有恩媵生女欲不举孺人疾走拯之垂溺且责防视爱均诸子虽族党不见其有嫡庶之异疾既革闻长卿乞以所应迁秩易五品服章宠贲其母朝廷从之命书且至强起笑语曰吾平生无几求今有子起家恩再及亲志愿毕矣男六人长卿左通直郎前差充两浙西路提举常平司主管官静觉为浮屠武卿干蛊次卿清卿墨卿业进士女四人长适王择友次吴洋次徐樵次方迪功郎新授严州分水县尉兼主簿倪称孙男三符简防余未名孙女四尚幼长卿有志节甚敏而文尝召试馆职其言颇右善类虽不偶人以为直执孺人丧尽礼将负土以塟衰服造余门累然深墨拜且泣曰吾母有日墓隧之文古人所重长卿不敢易也敢以累子余谢不敏然不得辞铭曰女子之行　　如兰在室　　虽馨莫闻
　　有伟其积　　不有巳私　　以裕我家
　　字孤恤邻　　厥志则遐　　人孰无儿
　　不曰有子　　天岂我私　　我躬受祉
　　泽其鼎来　　子又有孙　　刋此铭诗
　　训于里门
　　宋故魏国太夫人向氏墓志铭
　　故和众辅国功臣太傅防国镇安保静军节度使杨国公赠太师谥武僖刘公讳某之室曰向氏以绍兴二十一年十二月四日薨于赐第之正寝明年五月十九日塟钱塘之排山合祔于太师公之域其子尧佐以书抵一止曰吾母既塟矣隧未有铭敢以为请一止昔者尝侍太师燕席且从向氏伯仲游稔夫人懿行矧一代名将相之家声实昭人于纪述无愧所不敢辞惟向氏其先河内人后家于开封自汉晋以来屡有闻人然未克光大至我朝秦文简公讳某始相真宗皇帝翊赞太平功徳甚盛流泽演迤溢于孙子是生钦圣宪肃皇后夫人文简五世孙钦圣之侄孙也以故定国军节度观察留后追封秦王谥康懿讳经者为大王父以故检校少保保平军节度使开府仪同三司充中太一宫使汉东都王赠太师讳宗囘者为王父以故朝议大夫通判河中府讳子章者为考夫人生十二嵗以后恩封济阳郡君朝议以其有异相择所宜适时太师从父鲁公镇西陲居幕府中年少英特资貌粹温甚武且文朝议一见伟之以夫人归焉刘氏族大且显皇姑葛氏性严介有家法不以色假诸妇夫人若寠人子执礼益恭姑特贤之太师父子以威名雄陜右国家倚之隠如长城其后遭时多艰执戈卫社多立竒绩仕通显夫人勉以忠孝不絶于口毎言国恩举手加额者三故太师礼之如賔赖之如良友朋每奉命专征不顾其家内外数百口合屯营部曲室家无虑数千万繄夫人是赖建炎中敌入江浙太师以御管副使镇江州留家江西时防盗四起摽掠旁近部曲惶践少自安夫人劳之曰尔等无恐防至我躬见之彼知吾家必不敢肆暴也而防至知太师营旋即散去绍兴三年太师军他阳明年大敌窥江诏全师控乌家渡敌退防勲上以夫人能相其夫绥靖部曲致士卒无返顾効死克敌加封魏国夫人仍月赐汤沐赀如内职太师三辞不获命尝入见上面谕曰夫人相家子又钦圣近属非他人比继称贺慈宁宫太后顾曰夫人习气不凡柔嘉可则一时命妇咸歆艶之凡疏封者十晋康秦楚润蜀等皆所封之地晚以二子登朝籍进封魏国太夫人享年六十有三夫人端懿淑茂寡笑与言不见愠喜壸政甚修中外井井相春秋之事视涤濯羞簠簋斋荘待旦御族党信且厚有疾病不克扶持与贫不能嫁娶丧者斥赀财与之所赖以济者甚众视妾媵若巳子疑妬之念不萌于胷中忿恚之色不形于顔貌薫然慈仁有犯已者初若不闻人自愧服平居励其子以学俾从贤士游且曰贤者非礼意不辱虽有甚费不靳也故其子咸有可观文行彬彬好古惇雅缙绅称焉奉夫人孝谨嵗时胜赏方舟安舆頥指办具人谓夫人虽不登上夀而雍容闲居之乐无所恨焉男四人曰克臣武徳郎閤门宣赞舍人早卒曰尧佐右承议郎直敷文阁赐紫金鱼袋曰尧仁右宣议郎直敷文阁赐紫金鱼袋曰尧勋右宣议郎早卒曰球右承务郎女四人宁国军承宣使浙东路副都总管满温卿右承议郎通判筠州军州事吴希祥右承议郎宗正丞张宗元其婿也其一未嫁铭曰
　　向望河内　　名人间出　　自我文简
　　始大赫奕　　流泽演迤　　于后有溢
　　是生明徳　　光俪宸极　　国有父母
　　家有壸则　　侃侃夫人　　是训是式
　　归嫔钜公　　曰惟太师　　太师奕代
　　镇于西陲　　智畧纵横　　且文且武
　　隠如长城　　实固吾圉　　逮时艰虞
　　执戈卫主　　凛然向敌　　身先其旅
　　闻命引道　　寘家江浒　　盗发四旁
　　小大惴惧　　屯营室家　　我则恩之
　　効死固守　　防敢叛擕　　克相君子
　　懋以忠赤　　寅奉其先　　苹藻是职
　　侈泰矜夸　　不见于色　　斥其余帑
　　拯难扶疾　　以询其子　　必时名儒
　　文行彬彬　　左琴右书　　水有方舟
　　陆有安舆　　嵗时胜赏　　欵欵舒舒
　　汤沐之封　　十更名国　　始终哀荣
　　孰与伦匹　　排山几防　　将相之阡
　　过者下车　　铭在墓前
　　宋故左中奉大夫致仕文安县开国男食邑三百户王公墓志铭
　　建炎三年闰八月某日甲子故左中奉大夫致仕王公以疾终于里居以其年十月某日甲子于义乌缙不乡谦小之原后十四年其子铸以右承事郎知湖州徳清县事适相从游一日出里人右宣义郎宗君士之状见属曰先大夫有年矣隧未有铭敢累子将表诸墓左且曰先大夫辱与贤叔父为僚相好也是以敢诉初叔父为严陵监都实佐公治某系官于越不及从也他日问公于叔父叔父曰王公长者也某窃叹今世称长者率未必有实汉文帝问曰叔公知天下长者乎公长者宜知之叔所称独故云中守孟舒一人而已审如是非勇于为义不顾巳私不可以言长者长者岂易言哉又他日闻之搢绅公之守南康也故谏议大夫陈公瓘在焉陈公居諌垣时诋斥奸臣逆疏其恶章累十上其后怨家当国贬居是邦公慕义交驩情礼备至陈公谓其有前軰长者之风与为姻家陈公然诺重于一世所为得此称抑有自乎然则吾叔父非易言也公讳某字庆长世为婺之义乌人曽祖某祖某父某皆不仕父以公贵累赠宣奉大夫母宗氏刘氏赠太硕人公刘出也少警悟强记忆从乡老先生学为文章志甚笃弱冠失怙恃家无担石之储徒歩入京师为太学生益勤弗懈及维圣元年进士第调台州仙居县尉再调越州郯县主簿陞洪州武宁令用荐改宣徳郎权宗学博士知泰州海陵县事控置东南两路茶盐司属官提辖诸道进奏院通判筠州知南康军秩满知观州未赴移知严州上疏乞解郡绂除提举西京嵩山崇福宫寻请老终焉阶自军徳郎序迁及更八寳赦恩进奏院职事办给赏典渊圣今皇帝登极大霈凡十转至中奉大夫爵文安县开国男食邑三百户仙居豪右争四水之利至十五年不决公一见得情争者语塞武宁于豫章为剧讼牒堆几公始至随事剖决民不敢欺发奸摘伏辅以教化曽未阅嵗能声赫然溢于江表郡守部使者交牍列奏其在海宁亦犹武宁也会有防濬汴县令躬部役夫至所分地公虑事量功分尽占授凡板干畚筑之具土物逺近之程皆出素定不劳而办一时叹服政和间朝廷遣七路茶盐使因命访察荆湖南北使者未入境欲尽削两路监司以立威以其事讯公公曰不然诏使之行患在不知民之疾苦不患威之不立也有如风闻失实奈物论何使者服其言为止严陵巨防发于山谷声震江浙郡方调民筑城公谓役大未易遽办亟命罢之集兵民据要害以折贼冲贼亦不至逆贼苖傅持兵一夕入境公遣人迎谓曰是城无见粮非汝宜守及檄境内迎官军贼惧遁去初贼薄城居民震扰卒徒有谋为内应者公宻伺得之尽寘之法或谓谋未露宜在贷减公曰幸未露乃能得之不然悔可追耶已而尽得其谋人始服公之决严并出为田赋租薄少军储仰于邻郡至是官军讨贼徃来相踵比及凯旋宴犒拊循靡不周尽民吏不知费出所自公既得请奉祠还归里间遽得疾不起享年七十有五妻温氏累封至今男二人长曰铸次曰俦右从政郎严州司法防军皆能世其家以孝谨称女四人其适进士路卫右朝奉郎新提举两浙东路茶盐公事虞流右从事郎监绍兴府都税务方铸者皆先公卒幼适右承奉郎主管台州崇道观郭知训孙男五人曰宁曰绍祖曰光祖曰兴祖曰勤礼宁右迪功郎新授邵武军建宁县主簿绍祖右登仕郎而勤礼将仕郎孙女四人适进士宗开右迪功郎监潭州南岳庙陈永思其余尚幼公慈祥乐易出自天性平居循礼言动有常至临事婉尽皆出人意表义所当为惟恐居后于仕进澹然故人之在要路者未尝一通私书又性至孝自念起家穷约禄不逮亲以为终身之恨自初仕至老未尝释念友于其弟甚笃乡党称焉令人温氏楚之山阳人有贤行善相其夫不越壸则家故穷躬履勤俭分少絶甘以及亲属之不能自给者甚者至斥簪珥无所爱惜公既葬七年而令人殁于俦之官舍实绍兴七年正月某甲子也夀七十有五明年八月某甲子从公并合葬云铭曰公始居约　　强学业文　　以克厥家
　　其艰其勤　　一行作吏　　益励其器
　　意独在民　　且敎且治　　潜伏之奸
　　一见情得　　甲是乙非　　争者语塞
　　勅使载咏　　搏击示威　　公曰孰光
　　问民疮痍　　防难薄城　　视若无物
　　我谋既臧　　谈笑却敌　　勇于为义
　　不见所难　　谓公长者　　斯名不刋
　　夀七十五　　官上大夫　　五马来归
　　有耀其闾　　维公至行　　训于里门
　　恬淡家声　　考谨是论　　维子若孙
　　奉承勿惰　　我谂之铭　　以表墓左
　　宋故左朝散郎通判安肃军林君墓志铭
　　君讳某字无惑福州长溪人曽祖仁珙祖昱父雄皆隠徳不仕父以君通朝籍累赠承议郎君自幼童知好学刻意鑚研砺志寒暑饥渇乆之自以闻见不伟慨然出求师时太守蔡公襄大开学校延四方豪英而乡先生陈公烈起处士为学官士类益集君往从焉先生毎日夜闻君诵书防励羣弟子必以君为言且相器重元恺初为太学生十年声名日彰司业朱公服览其艺文以为有栁栁州气骨又喜其荘重有常处以职事曰勉之为余子矜式累试春官輙不利至元祐六年始登进士第授温州瑞安尉未赴相继丁内外艰服除调临江军司法防军议法平允为老吏所服再调邵武军司户防军皆兼学官移建州松溪令政治不烦悉出恺悌嵗旱飞蝗被旁邑独不入松溪境邑人徳之欲以闻部使者君谢止之曰使我得名如他邑何终更士民遮道不得去者累日寻授泉州晋江丞再授建州瓯宁令瓯宁负郭当道路之冲民剽悍健讼最于一路食且朝造郡守使者归聴民讼未竟或当食放匕箸出迓客无虚日君不自以为劳事益精密夜秉烛省案牍不一以诿吏威信并行盗为出境囹圄屡空使者交荐之御史中丞吴公执中以君治行闻于朝不果召巳而用荐改宣敎郎知湖州归安县君为归安甚暇且教且治之民不忍犯嵗潦民流有圣防赈济君择地为茇合区处之适温凉燥湿之宜视食饮淹速之节所全活甚众使者上其事减考功格三年转奉议郎再转承议郎权宗子博士以年髙请补外除通判安肃军待次京师闻大将开邉君曰此胎祸也吾不应及其难亟买舟还乡筑室于故园与亲旧賔客举酒相乐论者髙之转朝奉郎赐五品服遇渊圣皇帝登极恩迁朝散郎以某年某月某甲子终于新居享年七十有一以某年某月某甲子于长松比明宗佛寺之旁盖君所自卜娶同邑周氏有贤行先君十五年卒男二人曰声曰仰三女长适右迪功郎王旁次未嫁与子声皆早亡幼适乡贡进士周直亮孙一人曰同仰今为右修职郎袁州宜春县尉君孝于亲义于乡党天姿粹然金玉人也钩贯经术善属文于词赋诗章尤工后辈从君学者皆有轨则有文集若干巻藏于家其待人一本于诚所治三邑去皆见思尝语仰曰吾居官无以逾人独小大之狱必以情有不安者蚤暮以思未尝敢忘于心吾老尚何求以是遗汝耳在归安时余以邑子见君君相遇甚厚因获与仰游仰访余于里间民吏惊曰是长官儿耶我辈不之识也盖始出而从吾游其审慎而畏谨毎若此使余心愧焉仰嗜学能文仰父既君若干年复见余于会稽则论议益富文益工其后以书抵余求为君铭所不得辞铭曰
　　正而朴　　　匪砻匪斵　　安且舒
　　惟仁是居　　狱政慈祥　　有苾其芳
　　以遗其子　　天其勿忘
　　宋故闻人府君墓志铭
　　余曩以柱史失职罪黜寓家徳清暇日浮扁舟访川岩于邻邑中流遇风命拽舟傍林墅暮夜不得所栖问亭传曰无有独酒垆在焉问主垆为谁曰闻人君长者也余得假宿访主人曰适他墅矣质明将兴则奴奉匜在户外余沃盥仅毕君出迎有礼貌自言昨暮无他适盖窥公于屏间识公非尘凡人也固欲饭余具甚设自是识君率间嵗一相过坐客有及求田事因余以囊无金谢之君窃聴若不闻阅数日持劵来曰乡公与客语田事寻物色其处以缗钱千为公得之余惊谢不敢留者七八君曰他日以直归我未晚也如是十余年仅能偿半余刺促不自安君无半辞及之一日扶羸过余曰吾得疾且病故来取别乆之出笔札相授曰向所负巳折劵惧吾子若孙不察吾意或相督取余曰自吾居里间虽甚困不贷人一钱所见士大夫有急叩人门虽甚薄少不可得今君捐数十万钱不取如弃涕唾授受之际不应如是之轻君以笔札抵案径不返顾余愧其意每从人言之知君者皆云闻人君乐善好义辞气质直不为表暴意所欲必为之类此颇众然非余意也念终当偿之又三嵗而君卒其子颀袖书来乞铭余固欲表其事不复辞且使后人知君所为槩可见也君讳誉字声甫世居湖州之武康曽大父永大父亿父济君未尝业儒而举动不愆于礼义奉亲孝谨承顔顺防生事死无毫髪可恨乡里称焉振贫恤孤不见所难自幼至老属意浮屠氏之学以精进布施为实行建殿阁严像设者不一数诵内典饭缁流不可以数计名山桥梁应剏与通衢经术并岩隂及应布甎虽绵亘甚逺皆独任之行路受其赐平时多从方外有道者游晚嵗若有得临终索汤沐炷香敛念语旁观曰闻人某有道行与否在今日矣实绍兴二十三年八月戊寅也享年七十有三以其年十一月壬寅于所居之南二十里崇仁乡南岳山之原从先君之兆室李氏男二人颀泰州助教早卒顺从信使出疆补官转承节郎女三人适邑人姚惇施良佐孙男六良贵良臣良翰良心良器良才铭曰
　　川可囘　　　　石可泐　　　惟兹铭
　　诏罔极
　　宋故右朝请大夫郑君墓表
　　君讳某字某五代祖昱为湖州长兴令子孙家焉因是为长兴人曽祖某故任睦州遂安令祖某父某皆不仕君以其子绩仕班朝籍累封右朝散郎绍兴十一年十一月二十七日卒享年八十有五明年三月丙申于归安县开化里后十年赠至右朝请大夫绩语余曰先君幼失怙恃嶷然自立力学不倦梦有所授乃自晦弃科举独玩意浮屠氏之学读其书甚广中年有得心意融释视死生如昨梦平时邃于天文地理卜筮之説一日语人曰吾生丁酉月日时皆火属合嵗在辛酉火以类至其死矣白难之年也继得疾屏药谢医炷香沃盥曰明日入辛酉吾终于此矣复戒绩曰用山地之险也有甚吉必有甚凶吾以是得夷坦之地为安我从汝母之旁善矣且我自卜也绩奉治命惟谨独隧者之铭未立私心恧焉顾畴昔官学相追其言可信于后世者十不一二存今不子求而求之谁固将以表诸墓也既而闻之乡老曰君学道坚决若与物无心而事所当为靡不周尽律身俭勤教子孙甚力遇宗族乡党甚信且厚居长兴时有宅一区田一顷在归安之琏市仅足了伏腊即徙焉捐其先居之产悉以与族人其后赀稍裕葬族党亲故者十数与隆寒苦雪闾里之不能衣食者持薪米缯絮往周之一饭之徳必报其人虽亡见其子若孙则如其人焉性实刚介朋友或愆于义必面折无隠情故所至皆亲重之余是以益知君为长者配朱氏与君俱学道志行坚确前君若干年无疾坐逝男二人绩右朝奉大夫新函浙东路安抚司防议官道如祝发为僧住临安府天井山普应襌院孙一人嗣执业进士曽孙三人膺胥脩余不及识君而从绩游有年数矣绩脩洁博习时辈所推既登科名闻诸公尝被选擢自中都官出为部使者及佐师间其进未已也余既得君善行而绩见属意甚厚不敢以固陋辞姑叙所闻以诏后人云
　　宋故左朝请大夫致仕张府君墓志铭
　　君讳旬字述功其先居吴郡后徙青墩镇遂为秀人逮君之考复卜筑湖之乌墩曽大父叔和大父宗祐晦迹不仕考育以君叙封至朝散郎致仕累赠右正议大夫母丁氏追封硕人君自少頴异不肯碌碌尝语人曰家以儒为名未有显者吾甚恨焉折节读书游学亲师友不惮寒暑掌教者伟其文毎掲示诸生而以为轨则故同学者皆自知不敌已而荐名乡书为第一登崇宁五年进士第授将仕郎调婺州兰溪县尉大观中用八寳赦恩转登仕郎终更用荐陞通仕郎乃授杭州钱塘丞府郎部使者以文字知君荐书交相上改京秩知严州桐庐县吏戴谅者为奸隠欺税租君具按治得实事上闻与赏格时户部辟监麦科下第一界君以道逺不便亲养丐监越州盐仓司遇渊圣皇帝及今皇帝践祚迁二官授签书宁国军节度判官防公事于考功格应赐绯衣银鱼君以亲老侍养无防日自列于朝愿以身章贲其亲有防从之未赴宁国间丁父忧免丧监行在所诸司粮料院将之官君自念禄不逮亲欲出疏乞闲再更宫祠会有防侍从官各荐贤能君在荐中除知南剑州寻易徽州任满造朝除知严陵俄得肺疾乞以郡易奉祠逾年请老以疾终于家实绍兴二十三年十二月六日也享年七十有三自改京秩九迁至左朝请大夫君妙年初仕于吏道已若素习遇事精敏老吏竦服在兰溪时民有甲乙争田中水沟者甲曰田有沟旧矣乙曰劵有塍耳宁后沟耶讼乆不决君呼耆老问之水沟异名谓何曰俗谓之甽又问曰中径田俗谓之塍君取劵熟视曰我得之矣易甽为塍是殆匿沟为已有也争者语塞杭为会府往来多要人寺僧义闻假权要势占民产官吏拱黙不敢决君官小无所顾望一绳以法闻者韪之桐庐县剧政率以猛君独本以恩信追科不烦而事悉办给民健讼相侵渔尺度不明君未尝委官吏按视曰是徒为纷纷扰民尔命图状来上反覆问诘往往情露民甚爱君比其去也遮道借留不减古人至绘像祠之其治徽亦然奉行寛诏谓徳意不下逮为承流宣化者之罪或言郡经费不足君曰郡经费出于民而有艺极者也民赋输无爽而用不足是必有欺不归公上者在吏胥乆之尽得邻郡狴犴有防系不决部刺史悉以委君涣然尽释皆自以为不寃初除严州民相贺曰是尝为桐庐矣惠且及我也君蚤失母事父孝谨毎仕以亲养为急不汲汲于进父死将日者以嵗庚申君生之年也盍避之君斥去曰吾岂以拘忌私已之説易吾意耶律身严家政肃小大井井平居未尝废书为文粹美自其少时有集三十巻藏于家课子弟学朝暮谆谆故亲族与计偕取髙第者相踵于时晚嵗手抄释氏典殆百巻神情恬悦若有得焉以明年正月丙申葬于湖州长兴肆惟新乡龙潭坞之原娶濮氏封宜人子庇右迪功郎前监潭州南岳庙孙男女六人顔将仕郎颁顷頔女尚幼君歴任乆既官其子孙又以明堂赦与致仕恩及其兄弟之子二人曰席曰庻云前事之月庻以其弟康之状求君铭始得尽其平生且恨施用之未既也铭其可辞哉铭曰
　　君生弱龄　　秉志自强　　谓家世儒
　　厥问不扬　　折节读书　　艺业益励
　　隆师尚友　　以开后继　　奕叶有光
　　自君起第　　粤初筮仕　　宛若素习
　　健决力行　　老吏惴栗　　深年之讼
　　一讯语塞　　奸贪婪攘　　或怙权贵
　　官吏拱黙　　罔敢有异　　君虽位卑
　　了不顾忌　　桐庐之政　　恩信并立
　　追科不烦　　民用宁壹　　豪强兼并
　　尺度晦匿　　君曰委吏　　是益蟊贼
　　命图来上　　反覆问诘　　彼民爱君
　　于今不忘　　嵗时奉尝　　有如桐乡
　　君之治狱　　岂弟舒舒　　僚吏以苦
　　经费是图　　君曰此民　　不足赋输
　　岂在民　　在吏胥　　抉摘蔽欺
　　谨所应入　　曽未防时　　用度有溢
　　帷君孝友　　出自天性　　仕每便亲
　　不急于进　　暨服亲丧　　志乃不竞
　　既乆得疾　　请老于朝　　尚期季年
　　燕居逍遥　　迹君行能　　与名与位
　　小见于时　　用则未既　　龙潭之原
　　卜云其臧　　纳铭墓中　　以永厥藏
　　宋故永嘉郡夫人髙氏墓志铭
　　夫人髙氏世为南徐人故中奉大夫安吉县开国男致仕赠右光禄大夫阎公骙之室也夫人曽祖亮祖传不仕父仲华以文着于乡闾晚乃得官为承事郎以其子述赠官至光禄大夫以儒名家诸女皆知书甚难于得对金陵阎氏昆弟有声学校既以长女妻其兄而安吉公益有闻于时又以夫人归焉已而相踵登上第歴通显夫人庄静淑懿自少小不为戏剧女工之余独玩意笔砚间泛观六经诸子识其大指既归阎氏以不逮事姑为恨舅年髙奉食饮药物不少懈至中馈佐烝尝敦睦夫党上下肃雍舅贤之以戒其诸女为矜式安吉仕典刑狱阅文书毎至夜分求所以平反者夫人坐其旁赞曰审思之无忽也士之从安吉游者相与论道古今夫人窃聴屏间輙为之题目轻重无小失安吉仕四方以亷节称自谓得内助为多平居不植产族聚浸广仰食者众洎为杭治中得圭田之租即以付族长俾置田乡里次第给之视兄弟之子逾巳子时其嫁娶皆夫人共成之外民有不能自存至鬻其妻者夫人闻之垂泣斥首饰得千万钱解所御裳衣遣往赎归之初安吉遇郊祀既官其次兄之子又欲及长兄之孙未能也公既下世夫人命以迁表恩奉承治命无得有异夫人重然诺不耻贫不谋利乐闻人之善喜周人之急为人之所甚难类若此建炎四年六月十八日以疾卒于建康之溧阳享年七十有七以其年九月十日葬上元县幕府山之原祔安吉域也夫人初封永和县君改封令人后以子彦昭赠永嘉郡夫人生二男彦昭其长也今为右朝请大夫两浙路转运判官次子早亡女四人得婿者三曰奉议郎林彭年从政郎胡琏从事郎薛怿孙果将仕郎早世晃右从事郎真州録事防军昴右迪功郎监真州造船塲晟将仕郎孙女与曽孙各四人曽孙曰一徳世徳好徳彦昭以才能见推士类既为浙部使者以书扺某曰吾母之葬属时艰虞墓隧之铭未立私情刺促若无所容敢以奉累余异时固闻之矣使者孝行如古人承顔顺色无毫髪可恨故夫人晚嵗神情安舒益知有子之福余与使者相从首尾通四十载余冒居琐闼旋以罪黜使者时为尚书郎独一再出郊坰见存甚厚且以相警俾逺后悔其后皆如使者言余心徳之弗忘也惟是老病昏塞执笔然惧无以发扬太夫人遗懿而慰使者哀恻惓惓之心既又自念荒陋之文何敢有爱于人之母况亲戚故旧且稔其家范若是具悉者耶乃不辞而为之铭
　　铭曰
　　噫夫人　　　资淑温　　　相君子
　　节义敦　　　厚宗亲　　　一以恩
　　曷由然　　　好诗书　　　中笃实
　　行有余　　　兰生深林　　孰幽不芳
　　闺门之懿　　孰隠不扬　　孰施者多
　　而报以寡　　谓余不信　　视今来者



　　苕溪集巻五十
　　钦定四库全书
　　苕溪集巻五十一　　　　宋　刘一止　撰墓铭
　　宋故左中大夫充敷文阁待制致仕毘陵张公墓志铭
　　绍兴二十一年二月十七日左中大夫充敷文阁待制致仕毗陵张公以疾终于私第之正寝既克公之弟和阁自状公行实问铭于某谓公之雅故也某何敢辞按张氏之先出自广陵唐末有名升仕清流令者卒于滁遂为滁人清流之孙训仕杨行密官至太傅清河郡公生司农卿爰卿爰卿生大理司直廷杰皆仕于江南因家建业司直第四子先轸仕卫尉守丞徙居于吴实始为毗陵人盖公之髙祖也公讳官字养正公曽大父讳处仁故为太常博士赠太子太保祖讳果故为郊社斋郎赠少傅父讳彦直赠太傅公自少嗜学贫无书假以写读强记絶人凡诸经及子往往成诵或暗疏之无一字脱遗自以先世为名进士登殊科不应无继公每用是率励诸弟崇宁间与乡荐继又以三舍法贡于太学试补内舍生明年以上舍成名于时兄弟同榜登科者三人郡守以为先此未有因表其里曰椿桂自是各以文学行义见知于时奕奕相踵东南士流咸曰人门之胜莫先张氏建炎初天子规图中兴寤寐以思冀得魁累博洽之士翊赞庙谟公之弟讳守实叅大政徳望赫然进退为时重轻其议论志节特与公契合公时安于小官未尝干进防政去位朝廷始録公次第选擢至登禁从士论贤之公自登科调越之剡县簿任满授滁州司工曹事未赴丁太傅忧免丧授蕲州某学教授公不鄙夷后举训导甚笃会省罢士类惜其去积考迁从政郎授信州司刑曹事到官二年丁母越国太夫人王氏丧服除造朝改宣教郎知杭州于潜县未几除两浙提刑司干办公事建康帅雅知公欲罗致幕府公意不欲贻书谢焉其略曰非敢以拂袖为髙盖亦知难而退其自信不茍类如此诏除国子监丞乆之请祠主管亳州明道宫召为太常博士会有防侍从官依故事荐十科时荐公者二人曰文章典丽可备著述一曰学问该博可备顾问疏奏召试三馆公不就明年召对便殿公条奏三事大要言朝士轮对当騐之行事无徒取空言用人之道在于至诚勿贰勿疑使正直日进邪佞日消与信赏必罚归于忠厚论极鲠切上善之擢秘书郎引病请外知漳州未赴即召为尚书郎初至驾部后迁司勲时兵革初定功赏覈实号为难吏胥夤縁舞文为市类多阻格公为亲阅功伐无复留难因陛对力陈其以为图籍散逸止凴省记月异而嵗不同无所总括至乃舍法则用例引例则破法奸日滋甚非画一之政也请自今以例为据者悉合上之朝廷稽其合于三尺者着为定制翌日除公秘书少监公以少监为儒士老成之选顷尝为郎秘书今乃再主其荣多矣顾齿发凋残而被擢危坐读未见书其自视何愧萧徳言耶寻迁起居郎未几权尚书吏部侍郎铨总平允伪牒诡功一绳以法期年再闲以文英殿修撰提举江州太平观还归乡邦筑室数十楹为终焉之计名其寄傲之所曰足轩防政公建堂曰四老东西相望朝暮往来举酒笑达公有诗叙其事流传搢绅乆之除敷文阁待制寻知湖州湖为股肱郡倚公为重俄又以疾请祠比还里第则疾且革矣享年七十有四诸孤以是年八月甲申合公与公之室令人王氏于武进县延政乡薛村之原男二人徳成右承务郎监潭州南岳庙用成将仕郎女二人适右迪功郎新监泰州如县买纳盐塲施广夀女先公卒孙三人未名公自改秩积官至左朝奉大夫爵文安县开国男食邑三百户讣闻防典赠左中大夫云公端亮刚介喜善疾恶出于天性平居不妄笑言处内及外待人若一或以为隘不容物而公终始未尝变也与士大夫游有愆于理者必面折之防政虽贵公与之议论亦未尝少借故防政亦以庄见惮为文近雅配古作者然不自以为能虽尝居论思之地不为不用而议者惜其用之晚且不乆于其位也某为布衣时则从昆弟游有年数矣防政在朝过相推挽将置之周行某老且惫分欲引去防政滋不悦间见公复道防政相与之情且以见勉其后某寝叨除用毎念昆仲知遇之深今皆云亡不自知其陨涕也铭曰
　　张自留侯　　源分流长　　赫奕四驰
　　史牒腾芳　　有惟锡　　实始可攷
　　令于清流　　盖唐宋造　　显显清河
　　兴于其躬　　屈迹淮南　　太傅显荣
　　司晨弟昆　　家于建业　　南唐是依
　　不耀其烈　　爰及卫尉　　始居于吴
　　奉常起家　　蔚为名儒　　奕奕流风
　　以溢后人　　椿桂三杰　　一时响振
　　大防岳岳　　为国蓍　　公独退然
　　不羞位卑　　亭涵蓄养　　自其素志
　　正恐不免　　功名富贵　　亲擢宪府
　　俄贰中秘　　　读未见书　　适与心起记史柱下　　遂长天官　　非道不陈
　　所言必端　　旣跻论思　　　夫岂不遇有蕴未摅　　　亟以老去　　天不憗遗何恙弗瘳　　　崇终隠卒　　宠数加优薛村之原　　　归于其邱　　徳音不忘铭纳诸幽
　　宋故左朝散郎赐绯鱼袋钱君墓志铭
　　君讳观复字知原平江常熟人于吴越王钱氏为疏属忠肃王举图入朝君奕世为士不与恩泽侯之列独赐田在常熟之李墓因家焉后徙居邑中曽祖训祖仁贵隠徳不仕父衍累赠右朝议大夫君天资頴异自少小知务学一日大书谷梁子成童不就师之语于门朝议公惊喜招延名士教之读书制文度越流辈年十七当赴举会祖母李氏将君不就赴以归或勉之则曰祖母恩我厚矣今不与执事后悔何及是夕梦有告以嵗若干当登科自是益自信不以毫髪非正干定命由郡学陞辟雍政和九年以行两优释褐赐上舍及第授将仕郎调越州诸暨县主簿巳而用释褐第三名特恩改授从事郎温州府学教授温号多士君风励程督学者知劝嵗终以教悉溢额循文林郎终吏过瑞安巨防方腊猖獗道梗不通县令王公济君素所厚也往赞之讲画备御悉自君出公济信之不疑时旁郡邑皆焚剽流民归瑞安相属于道或议驱出境君曰孰为善境驱之适资防并海有州徒流者数十辈居焉载粮就廪絶其航渡顷之流民自献其能锻冶兵械一新又募钥杖手之趫捷果悍素有称者用之贼沮败不敢犯境公济推君功第一君不自言輙止次调湖州司户曹事郡守治尚严察吏隂拱以观不一启口论当否事有愆于情法者君独力争初不谓然已而悔服同郡富人朱姓勔名者以附丽得官骤致通显其力足以福祸人内外搢绅咸畏之以君登巍科为时闻人愿以女归君君不答同舍谓君盍俯就之当得美仕为亲荣君曰吁是何言欤吾虽贫持菽水奉亲亲乐也有如假托非类以进岂吾亲意也哉茍如子言适取辱何荣之有闻者韪之至是报罢莫测其由或曰此朱氏力也乆之调楚州司户曹事到官七月丁朝议公丧君生理不给既服丧归益困时郡县计民税输钱官自贸绢取赢资甚厚县尹怜君贫愿以千缣归君输俾自收其赢君戄然谢之固穷如初服除调衢州军事判官虏骑犯江浙衢当路冲君白郡守纵民老弱毕出户留一丁不留与留而残弱不堪任者罪如军法其后卒徒欲乗时为变顾城中金帛子女无可冀获乃止以劳循儒林郎秩满再除衢州州学教授未赴丁继母恭人范氏忧服除改左通直郎除国子监丞寻改充诸王宫大小学教授满嵗相继除太常丞秘书郎尚书户部员外郎君仕州县乆谙练庻事居省户若素习吏不敢欺声名赫然意且用矣俄以言罢主管台州崇道观前后八年起知广徳军始至访民利害立罢行之地居髙陆嵗上供民输建平仓由湖转江入丹阳闸以达行在所道囘逺复加敛为赀费号水脚钱君亟请于朝寄廪湖之四安相距才五十里民不病劳循运河至国门不过五日费减大半或谓地产竹木官吏失讥察逸税籍甚多君以细民肩荷手持冀十百以活妻子其忍扼取之且惧开端为后患雨旸小愆斋祷于神致礼甚恭虽歴旬月无倦色至民俗用巫觋语屠割埋瘗不合典常卜非神意者悉命禁絶嵗饥议发常平仓部使者屡抑君君手书谕属邑振廪济民且曰民命在朝夕吾能不独任擅发之责乎旱益甚境内田十捐八九复请于朝愿尽捐嵗租以活一方后卒如君言大抵君为政以爱利百姓为心惟恐弗及茍利民力行之不顾巳私类若此君在郡忧劳成疾比满秩归増剧以绍兴二十四年十一月十二日终于家之正寝享年六十有五累官至左朝散郎赐五品服娶徐氏故吏部尚书铎之女封安人男四人曰侯左迪功郎新绍兴府山隂县尉曰佃左从政郎池州州学教授曰佖曰僴学进士僴后一嵗以哀毁卒女二人长适右迪功郎监潭州令同茶塲陈大年次适左宣教郎新筠州州学教授徐廷献诸孤以二十二年正月辛酉君于县虞山之南距大父茔五百弓君有志节执义坚固不曲意求合以希荐引平居简重临危健决智畧横出皆契事机事亲孝谨求所以顺适其意者不少懈初朝议公尝称债于人至三百万晚嵗赀产耗无以偿忧见于色君窃诣予钱家以已名就易劵别示必偿朝议意乃安其后予钱家更兵火子孙散亡契騐不存君躬俭勤抑损妄费生理稍葺他日持六十万钱归郡人朱氏朱氏以不闻父祖遗言拒弗受君曰若不闻如吾知之何既而次第访寻遍偿之不负一钱人有急扣门不以事为解尤不喜修怨尝有説君者加谤讟甚至君弗校异时其家凋零子若孙来归率报礼之未尝及前事尝自谓出仕乆狃习世故失其性真及奉祠累年意泊如也惟老学不衰无顷刻废书或探内典究死生性命之説自号正静居士且名其所居之堂以谕诸子甚笃故侯佃游太学为名士试选屡优朋类敛袵知不敌相继登第乡里荣之以为君操履之报君防于经溢于文辞尢喜为诗有文集十五巻论语解二十巻藏于家前葬四月长子侯以余与君有一日之雅稔君出处细书造门以铭见属辞情恳迫余老病神意昏耗屡谢不能侯曰先君治命且吾母朝夕冀也其忍辞
　　铭曰
　　君少之时敏而文励且勤以发厥身仕更阅志刚决以昌其业任不过尚书郎官不登上大夫有蕴未输孰使然欤命也吁
　　太硕人傅氏墓志铭
　　太硕人傅氏会稽山隂人故朝请大夫龙舒太守赠通议大夫吴兴刘公某之室也政和八年七月九日卒于京师子太常丞安止之僦舍安止奉太硕人之丧归吴兴以某年某月某日于乌程县澄静乡麻父山之原从龙舒之兆后二十三年其第三孙岑以户部侍郎出奉祠寻守上饶岑于某为犹子贻书见属曰大母之将二纪叔之所知也而隧未有铭不幸父兄相继沦谢其存焉而事大母之日冣乆习其言动者在诸侄惟叔在诸孙惟岑岑老矣使一日先太母填沟壑而太母之遗懿不扬无以昭示后人则岑之恨岂有极哉毎得书问无恙外必以为言某其敢辞按傅氏系出傅岩歴汉及唐世有闻人或居此地或居清河至太硕人之髙祖天台县令邺始着籍山隂曽大父仕弼为河南府渑池县主簿大父霖赠尚书职方员外郎父莹任朝奉郎守尚书屯田郎中赠某官屯田以笃行闻于时乡里称顔子其孙息有家法且励于学多名卿才士大夫门之盛在东浙为右太硕人其第四女也天资孝谨自少小如成人屯田难其配龙舒伯父年十八诵诗作赋论议如贾生再上登巍科声名籍籍先娶新昌石氏早亡屯田以太硕人归焉太硕人之归刘氏也事舅姑惟其所适恭其夫如賔严祭祀厚宗族睦姻党恩妾御子其庻犹嫡子诸妇犹其母动静有常率应仪法簮珥服饰非甚敝不改为勿殉时好平居言笑甚寡和豫之气溢于顔间自始及终未尝语误羣从妇族居惟长伯姒是师太硕人有所晓譬未言而诚意巳喻聴者悦服闺房忿争戾气横出望见太硕人在堂则屏息缩躬若无所容太硕人初无言也观者窃叹徳人之有威若此龙舒仕官四纪囊无赢赀鞠养孤甥至终其身既毕其嫁娶又先巳子官之太硕人赞其事而躬其役实甚勤凡今女子之行为可称者皆优为之未易疏举晚嵗阅佛典有得视世事若无心临终不乱享年七十有八男四人长曰敛止任某官签书淮阳军判官防公事持龙舒之丧以毁卒其后以其子赠通议大夫次太常丞安止也官朝请郎次嘉止修职郎福州罗源县丞次祥止不仕女六人适搢绅郎处厚范正平窦诰吴埙袁敏孺陶櫎孙男崧右迪功郎监潭州南岳庙峤左朝散大夫直徽猷阁提防洪州玉隆观岑左朝散大夫降充徽猷阁待制知信州军州事宗右迪功郎监潭州南岳庙峄右迪功郎新授明州録事防军嵘左宣教郎太常寺主簿岯业进士孙女婿曰叶樗詹度叶宏中张由智沈邦逹吴居实居恭曽孙男坰瀼矼法防湍涧泌涑坦之洪曽孙女得婿者曰叶均叶先太硕人既十有余年之间三男二长孙之亡诸孙之仕居中者三岑力学有隽才喜论事自结主眷始为从官峤尝仕太常少卿嵘亦稍稍为时用呜呼太硕人之遗泽未有穷也
　　铭曰
　　傅出商岩　　望于北地　　厥后克世
　　于今千祀　　爰着山隂　　自我髙祖
　　冠冕彬彬　　有其英　　惟屯田公
　　笃行纯备　　家世矜严　　是则是似
　　猗欤硕人　　实钟其懿　　人所谓难
　　我乃独易　　我视舅姑　　如父如母
　　察色承顔　　惟命可否　　我视厥子
　　皆若已出　　慈爱均等　　何有庶嫡
　　从妇族居　　伯姒是师　　诚意欵欵
　　聴者悦随　　鞠养孤甥　　輙先子官
　　克相其夫　　悉义所安　　自昔妇徳
　　见于女史　　鲜克始终　　有是具美
　　麻谷之冈　　时惟旧藏　　无使壤伤
　　閟此铭章
　　宋故从义郎宻州兵马都监累赠右奉直大夫赵君权厝铭
　　君讳不侮字彦恭太宗皇帝六世孙汉恭宪王元佐之糸元佐生宻国公允言允言生南康郡正宗立是为君之曽祖祖仲淋赠安化军节度使追封安陆侯父士颗赠安化军节度使追封武当侯君以防授三班奉职歴宣州济州永静军酒税瀛帅张公近竒君之才越资格辟授瀛莫二州兵马监押知桃花寨次调湖州兵马监押密州都监宣和元年十月二十三日以疾终于官舍序迁至从义郎后以次子善经通朝籍遇郊禋赠君文阶累至奉直大夫君性沈厚孝谨不妄言笑好学善为诗章遇事通敏有志节可撼以气初为祭酒官前致课入不登酒复败恶部使者将按其罪叩门祈哀以亲老为言君慨然许之为见使者请以身任其课更酿补偿有不足继以私财使者髙其义聴其去桃花寨地接近边居因其土俗和辑训练得士卒心湖郡通衢偪仄飞甍相压郡守命居民撤去之君曰居民盗占非一日矣今尽徙恐不能制兼并徒使单弱受守悟议寝洎君终更人有委白金一箧结守舍者托附致京师君赴祖席诘朝得片纸于几上曰蒙公厚恩愿効诸从者君愕然以告归安丞王防勾得其姓名志归之盖尝为重囚诬引赖君辨其枉得释者也在密州时军贼季进告其徒囊槖既尽得许其贜罪皆诛死君隂为末减上其状后悉获免或诘之则曰吾岂寘人于死而觊上赏耶其执义慷慨忠恕亷洁类此者甚多初君旅殡河阳汜水之僧庐绍兴九年河南地复始以丧归明年闰六月朔权厝于临安府归安县灵鳯乡灵山之原享年四十有六配髙氏赠中书令讳化之之曽孙女封太恭人男三人长善结左承直郎江淮路招讨使司干办公事后君十五年卒次善继右朝散郎权知奉州军州事次善约女三人长适右迪功郎姜协次适少傅宁逺军节度使兼领殿前都指挥使职事恭国公杨存中封杨国夫人季适左朝奉大夫知嘉州军州事郭世雄封宜人孙男八人汝汝饬汝劼汝励汝勋汝勅汝功汝劭汝饬左修职郎新授平江府昆山县主簿孙女二人君以儒雅自将所与交必一时闻人尤笃于教子延礼髦俊朝夕讲肄故其子皆有能称善结擢宣和六年进士第善继在南都试选屡优文行可观今为名太守下逮其孙汝饬亦励世业弱冠登科女归名臣上所眷遇位列九棘门户赫奕歆艶一时岂惟君之智识絶人効见若是抑持心忠厚之报不在其身在其子若孙也君权厝后若干年君之外孙任参议郎直秘阁主管佑神观杨君偰状君之行求铭于余曰吾母治命也其敢忘余心闵焉且尝与善结为同僚而善继从游益相厚义不得辞铭曰
　　义利之判分两岐　　彼轻此重或使之
　　得丧内怵心火驰　　嗟哉赵君俨自持
　　赴急拯难初不辞　　弃赏却餽义且慈
　　吾行四方任京师　　所见贵胄如君谁
　　子孙砥砺敦诗书　　奕奕门户生光辉
　　植槐报勿复疑　　隂功至行天所私
　　徐氏安人墓志铭
　　安人徐氏世莆阳人徙居吴郡故尚书户部员外郎同郡钱君观后之室也时户部之亡也安人命长子俣来吴兴以户部遗意属铭于余未几俣再至拜且泣曰天不悔祸吾母又弃诸孤俣不即死者以窀穸之故今克矣而铭未立顾怜我而深悲之且察吾母之素志而赐之以铭匪公其孰赖余心感焉不敢以老且病为辞安人讳温字徳柔曽祖真枢故不仕祖模赠正议大夫父铎熈宁中廷对魁天下士仕至吏部尚书赠少师安人则少师之季女也生有令姿性识通敏母吴国夫人莫氏知其非凡女子也甚爱之重于择对于时太师蔡鲁公于少师为同里愿得安人为子妇吴国辞焉私语其子吾女当妻士人终不与势家子以茍名位尔等志之户部时为太学生以上舍两优解褐名声然盖常拒势家之求姻者或以安人闻乃自喜以为得所愿两家事适相契乡里至今艶之安人之归钱氏也事舅如父事姑如母宗族内外礼意周洽被服简素如窭人子相夫必以义户部佐州郡有能称旁近有疑讼乆不决者往往委之吏牍堆几安人尝戒左右毋得以他事闗白俾之尽心或从旁赞决言动得理前所舅朝议之营奉乆之不能其或劝累甓代椁安人曰不然天或者见假生理未冺而追念今日之阙虽悔何及斥所御簮珥等鬻之以佐其费户部感服以为吾意亦及此而不言者恐汝难之也其后赀费益窘安人意虑精宻重以俭勤寸积铢累十有余年遂克成家叹曰吾有屋可居有田可业不啻足矣尚何求凡言利道者皆谢弗聴平居不妄费一钱至賔祭餽遗不敢少简人以囏危见谘未尝輙拒闺阃事井井秩秩不亟不徐而人自祗率喜释氏学治钟饭僧崇饰佛像费不可计阅贝叶书数千巻晚有得焉绍兴二十六年六月十七日卒享年五十有九诸孤以其年十月壬申于虞山之西祔户部之兆礼也安人以户部陞朝遇郊祀恩封至安人男四人曰俣左迪功郎曰佃从政郎皆太学名士相踵登第曰佖曰僴业进士举僴先夫人十月卒女二人适右迪功郎监潭州合同茶塲陈大年左宣教郎新筠州州学教授徐廷献
　　铭曰
　　呜呼安人志曷伟　　率徳蹈义佐君子
　　被服简素心不耻　　肉视菜荠甘且美
　　服勤于家嵗其几　　髙门峥嵘雄我里
　　郎君竞秀名煌炜　　积金满籯不足喜
　　志业克就谁与比　　为善之庆有如此
　　苍山同穴不逾礼　　我谂之铭光女史







　　苕溪集巻五十一
　　钦定四库全书
　　苕溪集巻五十二　　　　宋　刘一止　撰杂著
　　赵陈都官墓芝亭石刻后
　　某弱冠游太学从师左间得前辈制科进巻读之其题曰太平有为防者盖贤良都官陈公之文也观其极论天下民物利疚慷慨熟复鄙心慕焉今六十年矣尚能记其髣髴公以嘉祐四年召试贤良方正能直言极谏科自秘阁至廷对皆为第一十余年始为越州山隂宰上书论青苖事忤时相一斥不复公自谪废便无仕进意当是时诋新法得罪去朝者如中丞吕公讳诲殿中侍御钱公讳顗某伯祖杂端讳述同时出国门至南京饮酒三日而别且相戒不复出公官卑又早世士论悲之公之亡盖某始生之年独幸与其孙商彦俱为太学生得公之文独多商彦以文学驰声庠序士类推服既仕宦不茍进懐抱怡然诏某曰我自得官应迁转者并用考功格计嵗月而升未尝侥幸一日恩赏中间尝丞秘书为显州之阶已而补外其忠节之髙不辱其祖史臣称魏謩挺挺有烈祖风余于商彦亦云芝亭之瑞前诸公论之详矣兹不徒言绍兴巳卯六月丙午刘某书
　　宋故太宜人莫氏墓志铭
　　太宜人莫氏会稽余姚人故赠右通直郎同邑胡君讳伋字浚明之室也曽祖某祖某父某皆隠晦不仕太宜人自少小知书浸长作诗论文如慧男子女工之事不学而能年三十始嫁与其夫以文字相磨切甚自乐也浚明负才气谓富贵功名可以拾取初以乡书试礼部不偶因肄业太学阅三嵗归省其母宣夫人寻奉母命成婚于莫仅旬日复如京师太宜人不夺其志毎致书问无恙外必以母养勉之既又龃龉及慨然言归辟馆舍受乡党子弟之愿学者躬自教授或衣食之太宜人实喜焉子二人曰沂曰汾方沂之在母也太宜人夫妇危坐相对多诵经史用古人胎教之説沂生而资性敏悟絶人督教之甚严汾慕好亦如其兄客过其门闻诵读讲演之声叹曰有是夫也有是妇也有是子也沂未弱冠试补太学为选首绍兴五年中进士甲科自是奉亲就养官舍二十八年以所为尚书师遇郊祀恩封太安人明年显仁皇太后覃八十之庆加今封三十年五月晦以疾终享年八十有七时沂为尚书户司员外郎兼国史院编修官校中书门下省检正诸房公事防丧既归贻书乞铭于余将以其年十二月壬申于邑之翁湖之原祔浚明之兆建炎巳酉余尝学会稽既终更闻防难越江浙未知避地之所外亲或告余距县三十里有胡氏世业儒兄弟好客急义有贤称盍往依焉余舟楫至门皆出望余舟迎谓仆夫曰此教官刘姓者耶于是开其傍舍见授几饮食器用纎悉备具其至如归余不自意恐惧流落中得此也已而见太宜人于堂上而余之室乃获朝夕从太宜人防见其勤俭有家法奉祭祀睦姻族周人之急不少靳谈人之善如已出其所居之轩名曰清净悉足以为法每为余言之其后浚明以其妹归余长子峦为姻家孙男七人振拱挺抑抗括抡孙女五人尚幼
　　铭曰
　　侃侃宜人　　行中轨则　　归嫔儒家
　　伉俪连璧　　朝暮见闻　　诗书礼易
　　惟善之为　　曽靡有忒　　晚而就养
　　既夀既秩　　夫岂人谋　　隂报其必
　　家山相望　　墓木拱揖　　我谂之铭
　　州里是式
　　右二文乃先公八十三嵗时作尝语子孙曰此文入石我不及见矣是年季冬捐馆如前云故表于此巻孤峦泣血谨书


　　苕溪集巻五十二
　　钦定四库全书
　　苕溪集巻五十三　　　　宋　刘一止　撰乐章
　　洞仙歌
　　细风轻雾鏁山城清晓冷蘂疎枝为谁好对斜桥孤驿流水溅溅无限意清影徘徊自照　何郎空立马恼乱余香绮思凴花更娟妙肠断处天涯路逺音稀行人怨角声吹老叹客里经春又三年向月地云堦负伊多少
　　夜行船
　　一顷疎梅开半就折芳条嫩香沾袖今夜何郎樽前疑怪花共那人俱瘦　测测轻寒吹散酒髙城近怕聴更漏可惜汉桥月明风露长是在人归后
　　念奴娇　和曽宏父九日见贻
　　江边故国望南云缥缈连山修木逺忆渊明束带见乡里儿曹何辱世味醺人折腰从事俯仰何时足可怜菊下醉吟谁共徴逐　我爱九日佳名飘然归思想当年邱谷梦绕篱边犹眷恋满把清樽余馥援笔洪都如君英妙满坐芳倾属月台挥袖叫云声断横玉
　　又
　　故山秋晚叹萧萧华髪霜林同色崖谷题诗追旧赏往往苍苔縁壁二士权竒一翁衰病努力攀笻屐佛香吹过了知境是空寂　别后风月佳时拄頥何事想东林遥碧小砑蛮牋惊秀句天巧何曽雕刻倚马宏才凌云逸气路觉丹霄直三千牍就看君归奏文石
　　又　和陈元载中秋小集
　　燕台暮集对秋容凄松隂羃羃徙倚栏边临翠壑千顷风烟横出坐待氷轮天空云散一色如苍璧姮娥有意为谁来赴今夕　身世如许飘流佳时轻过乃他年空忆我辈情钟端未愧昔日兰亭陈迹坐上何人骊歌凄断话别还应惜有心红烛替人珠泪频滴
　　又　中秋后一夕泊舟城外
　　水烟收尽望汀苹千顷银光如羃霜镜无痕清夜乆惟有惊鱼跳出月在林中我疑天公欢饮仍如璧姮娥应为后期偿赛今夕　遥想当日同盟山斋孤讽有新诗相忆聚散难常空怅望萍梗飘流踪迹明月明年此身此夜知与谁同惜参横河侧短篷清露时滴
　　踏莎行　游鳯凰台
　　二水中分三山半落风云气象通寥廓少年懐古有新诗清愁不是伤春作　六代豪华一时燕乐从教雨打风吹却与君擕酒近栏杆月明满地天无幕
　　虞美人　族兄无言赴召
　　浪花云叶交加舞身近青冥路天知此客解骑鲸今夜一江明月送行行　从今直上鳌峯去应记经行处莫将险语乱江声却怕月中髙卧彩虹惊
　　江城子　送王元渤舍人将赴吉州日作此以献之
　　秋香岩下着樽罍少徘徊莫停杯来嵗花时相望两悠哉看取修眉萦度曲真个泪界香腮　船头击鼔月帆开晓风催首应回景物撩人诗思不胜裁会有江山凄惋句凴过雁寄侬来
　　临江仙　饯别王景源赴临江军
　　栁外双旌斜照日怱怱去意难留大江滂畔老诸侯举觞仍气槩觅句更风流　迟暮不堪容易别溪声为写离愁自从今日转船头他时扶杖叟独立向沧洲
　　又　和王元渤韵
　　落日西风原上好笛声谁奏伊凉缓寻山径掇幽芳平生真自许江海老潜郎　最爱杯中浮蚁閙鹅儿破殻娇黄使君醉里是家乡更追修禊帖一咏一传觞
　　雪月交光
　　正五云飞伏缟练纎裳乱空交舞拂石归来向玉阶防歩欲唤氷娥暂凴风使为扫氛驱雾渐见停轮人间未识髙宜真侣　千里无尘地连天逈倦客西来路迷江树故国烟深想溪桥何处云鬓分行翠眉萦曲对夜寒樽爼清影徘徊端应坐有风流能赋
　　望海潮
　　垂杨深院啼莺清昼东风细绕檐牙野色乱春娇云捧日燕翻蝶舞交加温诏下天涯早画船飞檝叠鼓鸣挝共挽旌幢缓留丝竹醉韶华　江都自古豪夸正迷楼随絮月馆吹花玉扆眷深金瓯望重何人暗草黄麻归接堤沙宴上林风月紫阙烟霞鳯检飞来便将春色到朝家
　　醉蓬莱　秀城元夕
　　正官桥栁润馆梅开暮云凄冽泽国春归是晓灯时节吹绽红渠挽低星斗共水光澄澈霜瓦楼台参差似与蓬莱相接　千骑遨游万家嬉笑帘卷东风弄妆成列慢舞樽前看轻盈回雪来嵗今宵舞韶声里对六鳌双阙鳯检飞来玉骢去踏青门华月
　　望明河　赠路侍郎使髙丽
　　华旌耀日报天上使星初辞金阙许国精忠试此日傅岩济川舟楫向来鸡林外况传咏篇章雄絶问人地真是唐朝第一未论勲业　鲸液霁云千叠望仙驭缥缈神山明灭万里勤劳也等是壮年绣衣持节丈夫功名事未肯向樽前伤轻别有飞棹归侍宸游宴赏太平风月
　　蓦山溪　叶左丞生日
　　卿云衍苒翠璧天开就移下小方壶照初日嘉林濯秀君恩暂许邱壑憩防龙开径竹续岩花小试丹青手声名徳业汉代谁居右红斾碧油幢想今古山中未有霜松手种应待茯苓生斋酿熟玉泉香还上萱堂夀
　　生查子
　　城头长短更水调髙低唱别酒不盈斟泪洒风烟上明年二月时更向城隂望只有旧歌辞传作风流様
　　清平乐
　　相望吴楚逺信无凴据欲倩春风吹泪去化作愁云恨雨　春应已到三吴楚江日夜东徂惟有价流鱼亦不知尺素来无
　　青玉案
　　小山遮断蓝桥路恨短梦难飞去长记修眉索曲度约花开槛映风招袖总是怜渠处【阙】
　　暮犹有多情旧时句极目髙楼千尺许竹枝三唱为君凄断东日西边雨
　　梦横塘
　　浪痕经雨鬓影吹寒晓来无限萧瑟野色分桥剪不断溪山风物船系朱藤路迷烟寺逺鸥浮没聴疎钟断鼓似近运过惊心事伤爵客新醅旋压鹅黄清愁在眼酒病萦骨绣阁娇慵争解説短村传忆念谁俾涂鸦维髻嚼蕊吹花弄秋色恨对南云此时凄断有何人知得
　　西河
　　山驿晚行人乍停征辔白沙翠竹鏁柴门乱峯相倚一番急雨洗天回扫云风定还起　断崖树愁无际念凄断谁与寄双鱼尺素难委遥知洞户隔烟簟横秋水淡花明玉不胜寒緑樽初试氷蚁小欢细酌任歌醉扑流萤应卜心事谁寄天涯憔悴对今宵皓月明河千里梦越空城疎烟里
　　眼儿媚
　　度嵗经年两看承谁信有轻分从前穏过如今方悔不会温存眼前无限经行地何处不销魂多应为你不看风月睡过黄昏
　　水调歌头　和季恭发尚书泊舟严陵
　　千古严陵濑清夜月荒凉水明沙浄波靣一叶弄孤光北望旄头天际杀气遥昏楚甸云树失青苍愁絶未归客衰鬓防吴霜　聴江边鸣寳瑟想英皇骑鲸仙裔髙韵清絶胜风篁醉入无何境界却笑昔人底事逺慕白云乡不见咸阳道烟草茂陵荒
　　又
　　缥缈青溪畔山翠欲黏天纵云台上揽风招月自何年新旧今逢二妙人地一时清絶髙并两峯寒歌在烟霏外人在去留间　着方床容老子醉时眠一樽相属髙会何意此时圆况是古今难遇人月竹花俱妙曽见句中传不向今宵醉忍负此婵娟
　　鹧鸪天
　　岩下秋隂引兴长坐中初识令君香揽将风月归诗薮乞得溪山作醉乡　怜我老子传觞吴霜防鬓又何妨只应银烛交红夜羞对双歌髪彩光
　　木兰花
　　桂香台上秋风嫋鸭緑溪前离思渺一巵芳醑细深倾聴尽阳闗须醉倒　政成早晚成温诏莫恋江城歌吹绕明年身到鳯池边重看春波生故沼
　　浣溪沙
　　午夜明蟾冷浸溪姮娥应有辟寒犀桂岩仍在曲阑西襭蕋攀条情未已经邱寻壑想招擕不应痴马惜鄣
　　泥
　　防綘唇
　　洞户香凝晏间特地风烟好靓妆娟妙玉雪光相照认是桃源緑水红云绕真曽到漾舟人老应被桃花笑
　　又
　　云鬓分行照人明艶新妆就御香牖细酌鹅儿酒鐡拨深一试春风手龙仙奏綘霄声透不许人间有
　　临江仙
　　台上风光浓欲滴傍栏芳桂隂成乱山相对长官清琢诗能句好举酒见心倾　团扇不应秋后弃几年仁惠风行渭城栁色若为情一樽松竹底三唱和秋声
　　蓦山溪
　　王家人地奕奕争髙秀金紫照青春想当日乌衣巷口声名气概今见两朱旛诗似锦酒如渑属意风光厚酿泉石壁未减南阳夀清兴与谁同探梅蕚溪桥驿东风御栁应是此韩翃归歩穏赤墀边肯记幽栖否
　　念奴娇
　　小舟漂兀犯溪烟深入无穷寒碧路绕莲塘浑乱眼千顷朱朱白白闻説髙情寻盟鸥鹭爱此风标客掀髯一笑顿忘身世形迹　我爱古邑风流碧峯争秀时相持如掖制锦才雄应未怕百里文书堆积吏散庭空举觞邀月引兴何妨剧却怜宣子杖头才挂钱百
　　栁梢青
　　栁行烟暮常记岸帻风流张绪酒兴诗情而今移向那边佳处　使君自乐萧闲未肯副岩廊虚伫不念寒老人幽梦追寻无据
　　鹊桥仙
　　春风真个取将花去酬我青隂满院名园清昼漏籖迟未肯负酒朋歌伴　使君情在暮云合处卧看碧峯峩弁向来魂梦几曽真休怨断楼髙不见
　　浣溪沙
　　曽向蓬莱得姓名坐中省识是飞琼琵琶翻作歩虚声一自当时收拨后世间弦索不堪聴梦回凄断月陇
　　明
　　防绛唇　和王元渤舍人见遗
　　嵗月飘流故人相望如箕斗畔愁千首诗骨能清瘦昔日鹍弦同看春风手君知否袖痕别后犹有临岐酒
　　又
　　山色新凉夜堂爽气侵南斗为谁骧首月冷氷娥瘦八万二千雕琢琼瑶手君知否待君归后双照杯中酒
　　望海潮
　　东郊人报春风消息先归御栁宫梅残雪恋枝轻隂阁雨郁葱瑞气佳哉清晓九门开聴舜韶声举迤天街双阙连云六鳌横海驾峯来　华灯竞簇楼台正丰年共乐欢意徘徊帘卷弄妆尘香趂马轻寒细入人懐争持鳯回看一天星斗移下蓬莱是处歌謡太平声入万年杯
　　青玉案
　　马头双鹊飞来喜暗凝望音书至一掬离懐千万事緑深夜短牋封就应也寻人寄　春风鬓畔疎梅蕊映妆艶清如洗苦恨眼边长忆记楚宫行路倚桥攀驿供尽梅花泪
　　喜迁莺
　　晓光催角聴宿鸟未惊邻鸡先觉迤烟村马嘶人起残月尚穿林薄泪痕带霜防凝酒力冲寒犹弱叹倦客悄不禁重染风尘京洛　追念人别后心事万重难觅孤雁托翠幌娇深曲屏香暖争念嵗寒飘泊怨月恨花烦脑不是不曽经着这情味望一成消灭新来还恶
　　踏沙行
　　淡月精神疎梅风韵粉香融脸胭脂润袖痕犹带玉虬烟六朝窄様裁宫锦　眉黛分愁眼波传信酒防画烛交红影有期无定却嗔人索强我早谐伊性
　　浣溪沙
　　莫问新欢与旧愁浅颦防笑总风流眼波横注楚江秋十字街头家住处心肠四散几时休揽风招月是朱
　　楼















　　苕溪集巻五十三
　　钦定四库全书
　　苕溪集巻五十四　　　　宋　刘一止　撰阁学刘公行状
　　曽祖胪赠尚书刑部侍郎
　　祖逢太子中允赠左光禄大夫
　　父抚赠右太中大夫
　　母王氏赠太硕人
　　公讳一止字行简湖州归安人曽大父而降世以儒学名家伯祖述以直道清节事神宗为知杂御史疏新法得罪者也御史之子握年十八登进士第至龙舒守见公尚幼趋于前命赋诗操牍立就语竒出舒州喜且叹曰此异童子吾宗其兴乎未冠试太学屡先于多士声称籍甚丁内外艰跣哭就道见者为之感动家贫力无违礼有司欲请以公应八行选公曰行者士之常也谢不就宣和之三年始获奏名礼部唱第廷中少年朋游多已贵且显至公名莫不举笏相庆公视之泊如也监秀州都酒务人皆唁公宜在文字之职公不卑其官事以办给长吏知公名未始以常僚待之秩满迁为越州州学教授时翟汝文知州事翟公早入翰林于流辈鲜所称许得公欢甚间出所为文属公以定其藁至以诧客曰颇曽见人物如此乎公既代去避地于姚江有傅崧卿来摄郡政书礼数公即劝傅公起义师以赴国家之难至称刘琨祖逖同寝之事语甚激烈傅公感慨流涕会李防政邴得祠过郡见公留语终日宻荐公人物议论宜在朝廷盖不使公知之建炎四年为详定一司勅令所删定官绍兴改元召试馆职因对防极言当世之务畧曰天下事不克济者患在不为不患其难圣人不畏多难以因难而能图尔昔吴王夫差既胜齐而子胥以为忧曰是吴命之不长也未几果灭于越吴人侵楚及郢楚人大惧而令尹子西独善曰乃今可为矣而楚以不亡是祸福倚伏果不可不为也如其不为而俟天命自回人事自正敌国自屈盗贼自平有此理哉上览之称善且谕近臣刘某所对剀切知治道乃欲骤用公而执政者不怿焉因除秘书省校书郎考试两浙类试进士公语同列科举方变欲文学之外通时务尔凡言渉浮靡者尽黜之既皆患无其人公袖出一轴曰是宜为首及启号乃九成也九成以行谊推重乡里余多一时闻人众始厌然服矣是年冬迁监察御史上疏论君子小人用否之辨以谓天下之治众君子成之不足一小人败之有余君子虽众道则孤小人虽寡势易蔓且引易五阳决一隂其卦为决而系辞则曰君子道长小人道忧也夫以五君子临一小人不曰道消而曰道忧者盖上下交而志同如泰之时然后小人之道不行若徒能而使之忧则将图之而无所不至矣朝廷行事无一定之议公又上疏言陛下悯宿蠧未除念纪纲不振政烦民困用广财殚置司讲究徳至渥也曽未闻有所施行恐以疑似之説欺陛下曰如此将失人心矣夫所谓失人心者刑政之苛赋役之多则失百姓之心好恶不公赏罚不明则失士君子之心若无则所失者小人之心耳失小人心而得百姓士君子之心何病焉愿审其利害当罢行者断自圣勿贰勿疑则事之委靡不振者悉举矣上览奏嘉纳时庻事草创有司法令类以人吏省记而吏生因縁欲与则以与例进欲夺则以夺例陈公曰法令具在奸吏犹得侮之今一切聴其省记欺可胜言愿以省记之文送勅令所定而颁焉公虽未尝任其责而论事不一方手诏询中外利害命大臣修政之日公即具言宣王内修政事者修其所谓攘夷狄之政而已如缓其所急先后倒置何修为哉今不过簿书狱讼与官吏迁除土木营建之务未见所当急也又言人才进用太遽而仕者或不由铨选朝廷之士乆而不出在外者虽有异能不见召用执亲丧非军事至起复为州县官皆侥幸之门不塞而至公之路不开尔又请选近臣晓财利者仿唐刘晏法濒江置司自辟官吏以制国用乡村皆置义仓以备凶荒増重监司自转运副使至提防刑狱并以曽任侍从官为之及令侍从台谏各举所知当是时虽中丞侍御史有论必咨公而后决明年秋迁起居郎奏事上前上迎语曰卿乃朕所亲擢也自六察迁二史祖宗朝有几公谢臣不足以知旧典尚记宣和间张徴李税与臣实同顾臣何以当此公既荷上知其在台察巳刺口论事至是因靣对极陈堂吏宦官之蠧执政植私党无忧国心翌日遂罢为主管台州崇道观寓徳清传舍杜门却扫自放于山水而诗文益清健阅三年召为尚书祠部员外郎奉神主于温州未行改权发于袁州又改浙东路提防刑狱公事加直显谟阁公尽心庻狱每行部其株连乆系狱者释遣动数百十人守令至盱眙而民或画像以祠公然悍强冒法者未尝故纵越有巨姓怙富横甚致仇人于死赂二三逹官求以为受顾觊末减公治之愈急属吏咸恐公不顾卒刑于市一路始服公之平会摄帅事即奏疏比年帅臣权稍轻属郡莫相统摄调兵则不遣移食则自占今既罢管内安抚矣则诸郡有得便宜指挥者亦宜聴帅司节制以章前日之秩满除权发遣常州未赴召入秘书为少监既赐对上曰知卿乆外无为卿言者公顿首谢居两月复为起居郎遂迁中书舍人兼侍讲赐服三品时九年正月也会莫某将校出身除起居郎公即亟上奏将以太府丞骤缀从班前此未有道路籍籍以为将上书助和议而巳臣之误恩与将同制臣若不言人必谓臣自为地而不忠乞并与臣罢之疏入不报九月迁给事中仍兼侍讲徐伟达除知池州伟达尝事张邦昌为郎者也公言邦昌僣逆凡仕伪之人皆知讳其官称惟伟达至今自谓郎中岂稍有亷耻者一郡既足惜且无以示好恶于天下遂罢伟达吕杭以大臣子除贴职添差浙东提举茶盐王存等非老病而罢从军从军与差遣公皆谓不可至贵近之请尤论执不避其下虽小事必争之孟忠厚乞试河南一郡公奏后族业文如忠厚不可多得此例一开有出忠厚下者何以御之汪伯彦知宣州入觐诏以元帅府旧臣特依见任执政给俸公曰伯彦误国之罪天下共知节度使俸借减尚不薄况州供给圭田之厚以郡守而依执政殆与异时非待制而视待制非两府而视两府者类矣上皆为罢之武仲王仲寳等押扈卫人马依康履例给科厯公亦奏科厯非参选不可给一二年来始以给竒功者履等非竒功而仲寳又其属也廖刚时为中丞谓其僚曰台当有言皆为刘公先矣我等独无愧乎公居琐闼仅百许日缴奏未巳用事者始忌公因诬公荐士失实又罢为提举江州太平观乆之除秘阁修撰十五年冬除敷文阁待制议者希用事意谓公辞免有讥诮遂中格并夺修撰二十三年上疏请老始复秘阁修撰致仕九月奏除敷文阁待制二十五年用事者死上更媺庻政即起公赴行在公闻命不敢固辞杖而造朝至国门辞曰臣老且惫念竭力以报陛下然足尝跌而伤拜伏不能如仪惟陛下贷而归之上虽思公之贤渴欲见公而亮其无隠遂进公敷文阁直学士致仕以归绍兴三十年十二月初四日以疾终于家享年八十有二明年正月丁酉于乌程县登静乡赵村后坞山之原官至左朝奉郎爵至长兴县开国伯食邑至八百户讣闻赠左朝散大夫娶臧氏同郡记室参军询之女勤俭有礼节阃内巨细未尝忧公而劝公以游学及公既达不以为喜既退不以为戚先公十年卒封硕人男二人峦右宣教郎主管台州崇道观嶅右承务郎淮南东路提举常平司干办公事孙男九人简符筥筌篆范防籍笈得官者五人余业进士孙女三人适张頴周楠而一尚幼公少敏悟七嵗能属文既长博极羣书至佛老星厯方伎之説莫不穷析要妙为文章推本经术出入韩栁不效世俗纎巧刻琢虽演迤宏博而关键严备乡人士大夫其父祖得公志墓乃以为荣其为制诰明白有体丽而不俳虽书诏填委一日数十倚马輙办尝曰人君训告赏善罚恶辞也岂过情溢美怒邻骂坐之为哉故公在词掖数月人争传诵顔鲁公孙特命官公当制伟甚上叹赏不已至手书之其为诗髙处陵轹鲍谢下者犹足视温李寄意深逺自成一家吕舍人本中陈参政与义皆号能诗得公诗惊曰此诗不是人间来也石林叶公梦得与公平生交其论当世人物以公为第一流至公诗亦曰世间乆无此作矣有类藳五十巻藏于家公仪矩整秀乐易长者闻人有小善至单词只句可取率称道不容口后进经公指授其为文必可观然公于文盖无所不能于学无所不通自少驰声塲屋年逾四十始得一第暮年仅掌书命曽不得正玉堂为学士其雍容献替已不胜忌克摈废于祠宫者十有七年及上欲用公而公已老矣呜呼使公而蚤得用用而不为憸人间之既间而归不病而至于复用则其所立讵止是哉公文章之余笔法甚工而乐府亦尽其妙京师市人鬻者纸为之贵而公实冲淡寡欲防戯翰墨自布衣至登法从不蓄声色虽饮食奉飬未之少异闲居不妄营一钱客谓公宜有以遗子孙公诵疏广之言以对退而诲其子曰吾平生通塞聴于自然惟机械不生故方寸自有乐地年逾八十抽思作文不减少日临终之秋预戒其家疾既革无一语谬盖达于性命如此元吉兄弟乆从公游荷公之爱为深故知公行事为详因泣而次之谨状
　　绍兴三十二年四月某日甲子右通直郎司农寺主簿赐绯鱼袋韩元吉状







　　苕溪集巻五十四
　　钦定四库全书
　　苕溪集巻五十五　　　　宋　刘一止　撰告词
　　除监察御史绍兴元年十月六日程俱行
　　勅奉议郎秘书省校书郎刘某御史台属皆朕耳目之官也自元丰肇新官制于是尚书诸曹分六察虽非言责之地然尚书万机本天下之事无不总焉而御史得以紏六曹之愆违则其任亦不轻矣以尔问学之美推于流辈才术之施宜无不可选自讐校维持朝纲尚体懋思以祗厥职可特授依前官守监察御史
　　除起居郎绍兴二年七月十五日陈与义行
　　勅左奉议郎守监察御史刘其朕于干戈多故之辰崇奬文士人物凋丧之后选择近班庶防朝廷之光以副天下之望四方所得不次命之以尔儒服退然执义甚固文声籍甚进官晚成比繇中秘之聨稍与南台之选载稽公议有简朕心遂锡赞书俾司史事进直螭陛退居鸾台极于儒者一时之荣以为多士稽古之劝往哉祗服益励尔修可特授依前官试起居郎
　　除宫祠绍兴二年八月三十日下陈与义行
　　勅左奉议郎试起居郎刘某朕于艰难之际虽暴衣露盖不敢康宁而旁招四方之才与之治天职食天禄延见访问礼貎加焉惟恐失士大夫心可谓无负矣茍或负朕其可不惩尔自少史列耳目之官又亲擢之以为柱史冀尔助朕以成中兴之绩今乃不然朋比奸回更相借誉窃防威权渐不可长抑而不扬何以为政其罢所任往食祠宫尚体寛恩无忘循省可罢起居郎特授依前官主管台州崇道观
　　除祠部员外郎奉祠温州绍兴四年四月七日下张纲行
　　勅左奉议郎刘某朕方举羣防以收中兴之功顾天下士有一善可取犹将简防任用而况已试之才为朕所知之者乎以尔行义文辞搢绅推仰蚤膺器使入直殿坳嘉其乆即退闲益自坚于气节以充郎选还寘本朝朕之用人不以官职崇卑而为轻重往祗厥服以茂逺图嗣有褒迁毋虚朕意可特授依前官守尚书祠部员外郎奉祠温州神主
　　除浙东提刑绍兴四年十一月一日下王居正行
　　勅左承议郎新差权发遣袁州军州事刘某乡者国家承平日乆朝廷尊荣士大夫雅意本朝而以任子外为失职故部使者之任寖轻而州县之奸百姓之疾苦甚至于不可胜救朕方念及此其间非出于甚不得巳而付之以事必求端良正直之士以充外台耳目之寄庻几治道之兴或由于此尔修洁博习直谅而文周旋台省声实甚休夫明允平反使四方典狱闻风皆厚类非俗吏之所能为也尔往钦哉其识朕意可特授依前官权发遣两浙东路提防刑狱公事兼本路劝农提举河渠公事兼提举本路常平等事
　　除直显谟阁绍兴五年闰二月二十四日下周纲行
　　勅左承议郎新差权发遣两浙东路提防刑狱公事兼本路劝农提举河渠公事兼提举本路常平等事刘某朕躬行毖祀加惠羣工爰因甄叙之常式示褒扬之宠以尔蕴髙明之性而辅以中庸挺变通之才而守以静正惟嗜渊源之学素髙亷退之风念去朝廷屡更嵗月肆广合宫之霈用陞延阁之班岂独彛章兹为异数益思报称祗服宠休可特授依前官直显谟阁差遣如故除秘书少监绍兴八年九月二十一日下吕本中行
　　勅左朝奉郎直显谟阁刘某尔顷者擢自稠人寘之左右所以自立者固尝有闻于人矣乆留于外士论惜之图书之府英俊所萃以尔之耆徳宿望而富于艺文故使往为之长至于传史之得失邪正之是非非尔之纯静以正则不足以有所辨别也尔其勉之可特授依前官试秘书少监
　　再除起居郎绍兴八年十一月二十七日下勾龙如渊行
　　勅左朝奉郎试秘书少监刘某自起居注行而著作之官遂分自时政记作而二史之职几废允惟贤哲昭示典刑禇遂良知人臣之当守官规模逺矣魏謩不敢防人主于非法论谏兼之我得其人可追二子尔威仪有则悃愊无华谈子房季札之闻兼彦辅安仁之美蔚辞章于正体奬议论于醇风自去阙廷屡更嵗月几条善政下转而上闻一部谏书朝奏而暮召遂从蓬观仍侍螭坳稔白璧之无瑕觉青氊之有旧尔惟善恶必记是非自明因以告猷兹惟朕志可特授依前官守起居郎除中书舍人绍兴九年正月五日下苏符行
　　勅天以雷风鼓舞万物后以书命号令四方俾代予言是为重任不有君子孰能厥官左朝奉郎守起居郎刘某文字雍容老于儒学议论博雅达于古今回翔中外之聫稔熟声光之美用演纶告足为国华且侍臣职在于论思而中书基本于政事弥缝庻绩协赞治功斯有赖于图回况匪专于润色其推素尚以副简知可特授依前官试中书舍人
　　除兼侍讲绍兴九年二月二十四日下李谊行
　　勅朕惟唐虞三代之世载于诗书礼乐之文者尚或可攷也悦闻其风庻几所为故博延鸿儒宿学入侍左右与之探讨其原而敷绎其防盖以广朕之忠焉左朝奉郎试中书舍人赐紫金鱼袋刘某以忠厚之性纯一之徳而辅之以广大精防之学儒林艺苑兼出搢绅自登词掖实代予言温厚尔雅比俪西京朕甚嘉之朕永念古今治乱之端思得直谅多闻之益朝夕帏幄以备顾问畴咨在位莫如老成肆以是命尔夫启乃心沃朕心尔之职也其勉之哉可特授依前官试中书舍人兼侍讲赐如故
　　除给事中绍兴九年九月十四日下林待聘行
　　勅朕惟基命令于西省谨出纳于东台责任虽同恩章则异曰畴望实之懿俾专论驳之司匪以叙迁其惟徳进左朝奉郎试中书舍人兼侍讲赐紫金鱼袋刘某资涵懿粹学造深醇峻节清规蚤着士林之誉英词丽藻蔚为文苑之华暨曲领于赞书擅声称于手笔回翔滋乆褒擢是宜其自纶闱进居闼益致尽规之义无惭批勅之风尚懋乃猷以服予训可特授依前官试给事中兼侍讲赐如故
　　罢给事中宫祠绍兴九年十二月二十九日下程克俊行
　　勅比诏从臣咸举其类庻几得士协济康功倘所举非所知頋有阿狥之私安所逃罪哉具官刘某蚤由推择进服通聨谓宜事君以人副兹简防之意而乃防朋附之迹乖论荐之公清议靡容弹章具在其亟镌于荷槖尚退食于琳宫服我寛恩无忘自讼可罢给事中特授依前官提举江州太平观任便居住赐如故
　　复秘阁修撰绍兴十年十二月二十八日下张嵲行
　　勅左朝奉郎提举江州太平观赐紫金鱼袋刘某朕称禋合宫肆眚象魏开弃咎之路既一洒于庻尤闵负罪之臣宜稍迁于故秩矧乃甘泉之旧尝诏刑史之书共霈恩荣以除苛娆以尔操行坚正文辞深纯爰以修能遂跻从列自干物议用致烦言顾阅嵗之已多谅思愆之既乆兹因霈宥肆举彛章爰升论撰之华庸示甄收之渥广仁恩之意朕方厚于臣工复玷缺之艰尔毋忘于饬励可特授依前官充秘阁修撰差遣赐如故落修撰宫祠绍兴十五年十二月八日下段拂行
　　勅左朝奉郎充秘阁修撰提举江州太平观刘某无礼于君众所忿疾犯此不韪义其可容尔资性回邪专事朋附妄作弗靖自致烦言念尝齿于迩聫俾参荣之次对殊昧省循之意敢形怨怼之辞舆论未平因难但已宜镌中秘论撰之职尚畀真祠禄秩之优体我寛恩毋重尤悔可特落秘阁修撰依前官差遣赐如故
　　再除秘阁修撰致仕绍兴二十二年七月十四日下周麟之行
　　勅左朝奉郎提举江州太平兴国宫刘某大夫七十致君事礼也睠乃旧臣乞身以疾贲之宠命归老于家以尔夙负隽才累膺简拔晚陪从槖备罄论思繇自蹈于悔尤致乆栖于闲退比陈衰疾浸迫桑榆投绂自頥当从所欲升之图书之府列在论撰之官勉服吾恩益绥尔祉可特授依前官充秘阁修撰致仕赐如故
　　除敷文阁待制绍兴二十二年十月八日下周麟之行
　　勅朕阅清风之诵喜周道之复兴采鹿鸣之歌思汉儒之间作念获成于大业敢自于成功有嘉侍从之臣能继声诗之体左朝奉郎充秘阁修撰赐紫金鱼袋致仕刘某学而筮仕老不废文虽乆服于林丘实旧聫于簮槖脱冠谢朝列方自乐于余年摛藻掞天庭犹未忘于夙习比览奏篇之善益知归美之诚此盛徳之事其何足以当之庻一代之文有可传于来者爰升次对用贲褒章尚保令名以光晚节可特授依前官充敷文阁待制致仕赐如故
　　落致仕召赴行在绍兴二十五年十二月二十三日下王纶行
　　勅君子虽乞身而去未始忘君王者以好贤为先固难拘法方羣材之并取岂旧徳之独遗左朝奉郎充敷文阁待制致仕长兴县开国男食邑三百户赐紫金鱼袋刘某气大且刚学全而粹略徧青华之选荐分屏翰之忧持槖甘泉既竭论思之効挂冠神武尤髙止足之风深居而徳不孤暮年而文益壮韩愈之铺张圣徳相与并名陆贾之从容诸公未忘经世亟就安车之聘尚分宣室之厘可落致仕依前官充敷文阁待制封赐如故除敷文阁直学士绍兴二十六年四月十八日下王纶行
　　勅安车就聘甫及都门延阁陞华再还隠舍特厚老成之眷用敦静退之风左朝奉郎充敷文阁待制长兴县开国子食邑五百户赐紫金鱼袋刘某早擅声名晚多述作紫垣青琐尝雍容于禁中緑水苍烟旋逍遥于物外比招旧徳共辑丕图虽巳挂于衣冠闻命而起果尚困于药石以疾而辞具悉诚恳之言俾遂休闲之养其祗涣渥以介夀康可特授依前官充敷文阁直学士封赐如故
　　赠四官朝散大夫绍兴三十一年三月二十八日下杨邦弼行
　　勅朕眷优侍从惠及初终于其存也宠遇之礼无不至其既殁也褒赠之恩无不隆盖明为国之经而极忠厚之道也故敷文阁直学士左朝奉郎长兴县开国伯食邑八百户赐紫金鱼袋致仕刘某慈祥毓性文艺名家纶闱嘉润色之工琐闼赖论思之益去朝虽乆屡陞延阁之华知分甚明早遂安车之适奄从沦谢良用怛伤爰峻陟于文阶用追荣于幽穸谅惟防漠亦克有知可特赠左朝散大夫余如故












　　苕溪集巻五十五
