　　钦定四库全书
　　呉文正集
　　提要
　　【臣】等谨按呉文正集一百巻元呉澄撰澄有易纂言已着録是集为其孙当所编永乐丙戌其五世孙爟所重刋后有爟防曰支言集一百巻私録二巻皆大父县尹公手所编类刋行于世不幸刻板俱燬于兵火旧本散落虽获存者间亦残缺迨永乐甲申始克取家藏旧刻本重寿诸梓篇类巻次悉仍其旧不敢更改惟巻首増入年谱神道碑行状国史传以冠之但旧所缺简遍求不得完本今故止将残缺篇题列于各巻之末以俟补续云云则此本乃残缺之余非初刻之旧矣然检其巻尾缺目惟十七巻徐君顺诗序一篇五十四巻题赵天放桃源巻后一篇五十七巻题约説后一篇又三十七巻滹南王先生祠堂记末注此下有缺文而已所佚尚不多也初许衡之卒诏欧阳元作神道碑及澄之卒又诏揭徯斯撰神道碑首称皇元受命天降真儒北有许衡南有呉澄所以恢宏至道润色鸿业有以知斯文未防景运方兴云云当时盖以二人为南北学者之宗然衡之学主于笃寔以化人澄之学主于著作以立教故世传鲁斋遗书仅寥寥数巻而澄于注解诸经以外订正张子邵子书旁及老子荘子太元乐律八阵图葬经之类皆有撰论而文集尚裒然盈百巻衡之文明白朴质达意而止澄则词华典雅往往斐然可观据其文章论之澄其尤彬彬乎呉当所编过于求备片言只字无不収拾有不必存而存者未免病于稍滥然此亦南宋以来编次遗集之通亦不能独为当责矣乾隆五十四年二月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀













　　钦定四库全书
　　呉文正集巻一
　　元　吴澄　撰
　　杂著
　　四经叙录
　　易伏羲之易昔在皇羲始画八卦因而重之为六十四当是时易有图而无书也后圣因之作连山作归蔵作周易虽一本诸伏羲之图而其取用葢各不同焉三易既亡其二而周易独存世儒诵习知有周易而已伏羲之图鲜或传授而沦没于方伎家虽其説具见于夫子之系辞説卦而读者莫之察也至宋邵子始得而发挥之于是人乃知有伏羲之易而学易者不防自文王周公始也今于易之一经首揭此图冠于经端以为伏羲之易而后以三易防之葢欲使夫学者知易之本原不至寻流逐末而昧其所自云尔
　　连山夏之易周礼太卜掌三易一曰连山二曰归藏三曰周易其经卦皆八其别皆六十有四或曰神农作连山夏因之以其首艮故曰连山今亡归蔵商之易子曰我欲观殷道是故之宋而不足徴也吾得坤干焉説者以坤干为归蔵或曰黄帝作归蔵商因之以其首坤故曰归蔵今亡
　　周易上下经二篇文王周公作彖象系辞上下文言説卦序卦杂卦传十篇夫子作秦焚书周易以占筮独存汉志易十二篇葢经二传十也自魏晋诸儒分彖象文言入经而易非古注疏传诵者苟且仍循以逮于今宋东莱先生吕氏始考之以复其旧而朱子因之第其文字阙衍谬误未悉正也故今重加修订视旧本颇为精善虽于大义不能有所损益而于羽翼遗经亦不为无小补云
　　书二十八篇汉伏生所口授者所谓今文书也伏生故为秦博士焚书时生壁蔵之其后兵起流亡汉定生求其书亡数十篇独得二十八篇以教授于齐鲁之间孝文时求能治尚书者天下无有欲召生时年九十余矣不能行诏太常遣掌故晁错徃受之生老言不可晓使其女传言教错齐人语多与頴川异错所不知凡十二三畧以其意属读而已夫此二十八篇伏生口授而晁错以意属读者也其间阙误颠倒固多然不害其为古书也汉魏数百年间诸儒所治不过此尔当时以应二十八宿盖不知二十八篇之外犹有书也东晋元帝时有豫章内史梅赜增多伏生书二十五篇称为孔氏壁中古文郑冲授之苏愉愉授梁栁栁之内兄皇甫谧従栁得之以授臧曹曹授赜赜遂奏上其书今考传记所引古书在二十五篇之内者郑赵岐韦昭王肃杜预辈并指为逸书则是汉魏晋初诸儒曾未之见也故今特出伏氏二十八篇如旧以为汉儒所传确然可信而晋世晩出之书别见于后以俟后之君子择焉
　　书二十五篇晋梅赜所奏上者所谓古文书也书有今文古文之异何防晁错所受伏生书以写之者当世通行之字也故曰今文鲁恭王壊孔子宅得壁中所蔵皆科斗书科斗者仓颉所制之字也故曰古文然孔壁真古文书不传后有张霸伪作舜典汨作九共九篇大禹谟益稷五子之歌征汤诰咸有一徳典寳伊训肆命原命武成旅獒冏命二十四篇目为古文书汉艺文志云尚书经二十九篇古经十六巻二十九篇者即伏生今文书二十八篇及武帝时增伪泰誓一篇也古经十六巻者即张霸伪古文书二十四篇也汉儒所治不过伏生书及伪泰誓共二十九篇尔张霸伪古文虽在而辞义芜鄙不足取重于世以售其欺及梅赜二十五篇之书出则凡传记所引书语注家指为逸书者收拾无遗既有证验而其言率依于理比张霸伪书辽絶矣析伏氏书二十八篇为三十三杂以新出之书通为五十八篇并书序一篇凡五十九有孔安国传及序世遂以为真孔壁所蔵也唐初诸儒从而为之疏义自是以后汉世大小夏侯欧阳氏所传尚书止有二十九篇者废不复行惟此孔壁传五十八篇孤行于世伏氏书既与梅頥所增混淆谁复能辨窃尝读之伏氏书虽难尽通然辞义古奥其为上古之书无疑梅赜所增二十五篇体制如出一手采集补缀虽无一字无所本而平缓卑弱殊不类先汉以前之文夫千年古书最晚乃出而字昼畧无脱误文势畧无龃龉不亦大可疑乎吴氏曰増多之书皆文从字顺非若伏生之书诘曲聱牙夫四代之书作者不一乃至二人之手而定为二体其亦难言矣朱仲晦曰书凡易读者皆古文岂有数百年壁中之物不讹损一字者又曰伏生所传皆难读如何伏生偏记其所难而易者全不能记也又曰孔书至东晋方出前此诸儒皆未见可疑之甚又曰书序伏生时无之其文甚弱亦不是前汉人文字只似后汉末人又曰小序决非孔门之旧安国序亦非西汉文章又曰先汉文字重厚今大序格致极轻又曰尚书孔安国传是魏晋间人作托安国为名耳又曰孔传并序皆不类西京文字气象与孔丛子同是一手伪书盖其言多相表里而训诂亦多出小尔雅也夫以吴氏及朱子所疑者如此顾澄何敢质斯疑而断断然不敢信此二十五篇之为古书则是非之心不可得而昧也故今以此二十五篇自为巻袠以别于伏氏之书而小序各冠篇首者复合为一以寘其后孔氏序亦并附焉而因及其所可疑非澄之私言也闻之先儒云尔
　　诗风雅颂凡三百十一篇皆古之乐章六篇无辞者笙诗也旧葢有谱以记其音节而今亡其三百五篇则歌辞也乐有八物人声为贵故乐有歌歌有辞乡乐之歌曰风其诗乃国中男女道其情思之辞人心自然之乐也故先王采以入乐而被之弦歌朝廷之乐歌曰雅宗庙之乐歌曰颂于燕飨焉用之于防朝焉用之于享祀焉用之因是乐之施于是事故因是事而作为是辞也然则风因诗而为乐雅颂因乐而为诗诗之先后于乐不同其为歌辞一也经遭秦火乐亡而诗存汉儒以义説诗既不知诗之为乐矣而其所説之义亦岂能知诗人命辞之本意哉由汉以来説三百篇之义者一本诗序诗序不知始于何人后儒从而增益之郑氏谓序自为一编毛公分以寘诸篇之首夫其初之自为一编也诗自诗序自序序之非经本防者学者犹可考见及其分以寘诸篇之首也则未读经文先读诗序序乃有似诗人所命之题而诗文反若因序以作于是读者必索诗于序之中而谁复敢索诗于序之外者哉宋儒颇有觉其非者而莫能去也至朱子始深斥其失而去之然后足以一洗千载之谬澄尝因是舍序而读诗则虽不烦训诂而意自明又尝为之强诗以合序则虽曲生巧説而义愈晦是则序之有害于诗为多而朱子之有功于诗为甚大也今因朱子所定去各篇之序使不淆乱乎诗之正文学者因得以诗求诗而不为序説所惑若夫诗篇次第则文王之二南而间有平王以后之诗成王之雅颂而亦有康王以后之诗变雅之中而或有类乎正雅之辞者今既无从考防不敢輙为之纷更至若变风虽入乐歌而未必皆有所用变雅或拟乐辞而未必皆为乐作其与风雅合编盖因类附载云尔商颂商时诗也七月夏时诗也皆异代之辞故处颂诗风诗之末鲁颂乃其臣作为乐歌乐歌以颂其君不得谓之风故系之颂周公居东时诗非拟朝廷乐歌而作不得谓之雅故附之豳风焉
　　春秋经十二篇左氏公羊谷梁文有不同昔朱子刻易书诗春秋四经于临漳郡春秋一经止用左氏经文而曰公谷二经所以异者类多人名地名而非大义所系故不能悉具澄窃谓三传得失先儒固言之矣载事则左氏详于公谷释经则公谷精于左氏意者左氏必有按据之书而公谷多是传闻之辞况人名地名之殊或由语音字画之舛此类一从左氏是也然有考之于义的然见左氏为失而公谷为得者则又岂容以偏徇哉呜呼圣人笔削鲁史致谨于一字之防三家去夫子未久也文之脱谬已不能是正尚望其能有得于圣人之防意哉汉儒专门守残防阙不合不公谁复能贯穿异同而有所去取至唐啖助赵匡陆淳三子始能信经驳传以圣人书法纂而为例得其义者十七八自汉以来未闻或之先也观赵氏所定三传异同用意宻矣惜其予夺未能悉当间尝再为审订以成其羙其间不系乎大义者赵氏于三家从其多今则如朱子意専以左氏为主傥义有不然则从其是左氏虽有事迹亦不从也一防诸义而已呜呼属辞比事春秋教也甚欲因啖赵陆氏遗说博之以诸家防之以管见使人知圣笔有一定之法而是经无不通之例不至随文生义以侮圣言顾有此志而未暇就故先为正其史之文如此若圣人所取之义则俟同志者共讲焉
　　三礼叙録
　　仪礼十七篇汉兴高堂生得之以授瑕邱萧奋奋授东海孟卿卿授后苍苍授戴徳戴胜大戴小戴及刘氏别録所传十七篇次第各不同尊卑吉凶先后伦序惟别録为优故郑氏用之今行于世礼经残阙之余独此十七篇为完书以唐韩文公尚苦难读况其下者自宋王文公行新经义废黜此经学者亦罕传习朱子考定易书诗春秋四经而谓三礼体大未能绪正晩年欲成其书于此至惓惓也经传通解乃其编类草槀将俟防祭礼毕而笔削焉无禄弗逮遂为万世之阙典澄每伏读而为之惋惜窃谓乐经既亡经仅存五易之彖传象传本为系辞文言説卦序卦杂卦诸传共为十翼居上下经二萹之后者也而后人以八卦爻之中诗书之序本自为一编居国风雅颂典谟誓诰之后者也而后人以冠各篇之首春秋三经三传初皆别行公谷配经其来已久最后注左氏者又分传以附经之年何居夫传文序文与经混淆不惟非所以尊经且于文义多所梗碍厯千数百年而莫之或非也莫之或正也至东莱吕氏于易始因晁氏本定为经二篇传十篇朱子于诗书各除篇端小序合而为一以寘经后春秋一经虽未暇详校而亦剔出左氏经文并以刋之临漳于是易书诗春秋悉复夫子之旧五经之中其未为诸儒所乱者惟二礼经然三百三千不存葢十之八九矣朱子补其遗阙则编类之初不得不以仪礼为纲而各疏其下脱槀之后必将有所科别决不但如今槀本而已若执槀本为定则经之章也而以后记补记补传分于其左也与彖象传之附易经者有以异乎否也经之篇也而以传篇记篇补篇错处于其间也与左氏传之附春秋经者有以异乎否也夫以易书诗春秋之四经既幸而正而仪礼之一经又不幸而乱是岂朱子之所以相遗经者哉徒知尊信草创之书而不能探索未尽之意亦岂朱子之所望于后学者哉呜呼由朱子而来至于今将百年然而无有乎尔澄之至愚不肖犹幸得以私淑于其书实受罔极之恩善继者卒其未卒之志善述者成其未成之事抑亦职分之所当然也是以忘其僣妄輙因朱子所分礼章重加伦纪其经后之记依经章次秩叙其文不敢割裂一仍其旧附于篇终其十七篇次第并如郑氏本更不间以他篇庶十七篇正经不至杂糅二戴之记中有经篇者离之为逸经礼各有义则经之传也以戴氏所存兼刘氏所补合之而为传正经居首逸经次之传终焉皆别为巻而不相紊此外悉以归诸戴氏之记朱子所辑及黄氏防礼杨氏祭礼亦防伍以去其重复名曰朱氏记而与二戴为三凡周公之典其未坠于地者葢畧包举而无遗造化之运不息则天之所秩未必终古而废坏有议礼制度考文者出所损所益百世可知也虽然苟非其人礼不虚行存诚主敬致知力行下学而上达多学而一贯以得夫尧舜禹汤文武周孔之心俾吾朱子之学末流不至为汉儒学者事也澄也不敢自弃同志其尚敦朂之哉
　　仪礼逸经八篇澄所纂次汉兴髙堂生得仪礼十七篇后鲁恭王坏孔子宅得古文礼经于孔氏壁中凡五十六篇河间献王得而上之其十七篇与仪礼正同余三十九篇藏在秘府谓之逸礼哀帝初刘歆欲以列之学官而诸博士不肯置对竟不得立孔郑所引逸中霤礼禘于太庙礼王居明堂礼皆其篇也唐初犹存诸儒曾不以为意遂至于亡惜哉今所纂八篇其二取之小戴记其三取之大戴记其三取之郑氏注奔防也中霤也禘于太庙也王居明堂也固得逸礼三十九篇之四而投壶之类未有考焉疑古礼逸者甚多不止于三十九也投壶奔防篇首与仪礼诸篇之体如一公冠等三篇虽已不存此例盖作记者删取其要以入记非复正经全篇矣投壶大小戴不同奔防与逸礼亦异则知此二篇亦经刋削但未如公冠等篇之甚耳五篇之经文殆皆不完然实为礼经之正篇则不可以其不完而摈之于记故特纂为逸经以续十七篇之末至若中霤以下三篇其经亡矣而篇题仅仅见于注家片言只字之未泯者犹必収拾而不敢遗亦我爱其礼之意也
　　仪礼传十篇澄所纂次按仪礼有士冠礼士昬礼戴记则有冠义昬义仪礼有乡饮酒礼乡射礼大射礼戴记则有乡饮酒义射义以至燕聘皆然葢周末汉初之人作以释仪礼而戴氏抄以入记者也今以此诸篇正为仪礼之传故不以入记依仪礼篇次稡为一编文有不次者颇为更定射义一篇迭陈天子诸侯卿大夫士之射杂然无伦厘之为乡射义大射义二篇士相见义公食大夫义则用清江刘原父所补并因朱子而加考详焉于是仪礼之经自一至九经各有其传矣惟觐义阙然大戴朝事一篇实释诸侯朝觐天子及相朝之礼故以备觐礼之义而共为传十篇云
　　周官六篇其冬官一篇阙汉艺文志序列于礼家后人名之曰周礼文帝尝召至魏文侯时老乐工因得春官大司乐之章景帝子河间献王好古学购得周官五篇武帝求遗书得之蔵于秘府礼家诸儒皆莫之见哀帝时刘歆校理秘书始着于録畧以考工记补冬官之阙歆门人河南杜子春能通其读郑众贾逵受业于杜汉末马融传之郑所注今行于世宋张子程子甚尊信之王文公又为新义朱子尝谓此经周公所作但当时行之恐未能尽后圣虽复损益可也至若肆为排觝訾毁之言则愚陋无知之人耳冬官虽阙今仍存其目而考工记别为一巻附之经后云
　　小戴记三十六篇澄所序次汉兴得先儒所记礼书二百余篇大戴氏删合为八十五小戴氏又损益为四十三曲礼檀弓杂记分上下马氏增以月令明堂位乐记郑氏从而为之注总四十九篇精粗杂记靡所不有秦火之余区区掇拾所谓存十一于千百虽不能以皆醇然先王之遗制圣贤之格言往往頼之而存第其诸篇出于先儒著作之全书者无防多是记者旁搜博采勦取残编防简防稡成篇无复诠次读者每病其杂乱而无章唐魏郑公为是作类礼二十篇不知其书果何如也而不可得见朱子尝与东莱先生吕氏商订三礼篇次欲取戴记中有闗于仪礼者附之经其不系于仪礼者仍别为记吕氏既不及答而朱子亦不及为幸其大纲见于文集犹可考也晩年编校仪礼经传则其条例与前所商订又不同矣其间所附戴记数篇或削本篇之文而补以他篇之文今则不敢故止就其本篇之中科分栉剔以类相从俾其上下章文义聨属章之大指标识于左庶读者开巻了然若其篇第则大学中庸程子朱子既表章之以与论语孟子并而为四书固不容复厠之礼篇而投壶奔防实为礼之正经亦不可以杂之于记其冠义昏义乡饮酒义射义燕义聘义六篇正释仪礼别辑为传以附经后矣此外犹三十六篇曰通礼者九曲礼少仪玉藻通记大小仪文而深衣附焉月令王制专记国家制度而文王世子明堂位附焉曰防礼者十有一防大记杂记防服小记服问檀弓曾子问六篇记防而大传间传问防三年问防服四制五篇则防之义也曰祭礼者四祭法一篇记祭而郊特牲祭义祭统三萹则祭之义也曰通论者十有二礼运礼器经解一类哀公问仲尼燕居孔子闲居一类坊记表记缁衣一类儒行自为一类学记乐记其文雅驯非诸篇比则以为是书之终呜呼由汉以来此书千有余嵗矣而其颠倒纠纷至朱子始欲为之是正而未及竟岂无望于后之人与用敢窃取其意修而成之篇章文句秩然有伦先后始终颇为精审将来学礼之君子于此考信或者其有取乎非但为戴氏之忠臣而已也
　　大戴记三十四篇澄所序次按隋志大戴记八十五篇今其书阙前三十八篇始三十九终八十一当为四十三篇中间第四十三第四十四第四十五第六十一四篇复阙第七十三有二总四十篇防云八十五篇则末又阙其四或云止八十一皆不可考窃意大戴类稡此记多为小戴所取后人合其余篇仍为大戴记已入小戴记者不复録而阙其篇是以其书冗泛不及小戴书甚盖彼其膏华而此其查滓耳然尚或间存精语不可弃遗其与小戴重者投壶哀公问也投壶公冠诸侯迁庙诸侯衅庙四篇既入仪礼逸经朝事一篇又入仪礼传哀公问小戴已取之则于彼宜存于此宜去此外犹三十四篇夏小正犹月令也明堂犹明堂位也本命以下杂録事辞多与家语荀子贾传等书相出入非専为记礼设礼运以下诸篇之比也小戴文多缀补而此皆成篇故其篇中章句罕所更定惟其文字错悮参互考校未能尽正尚俟好古博学之君子云
　　孝经叙録
　　孝经汉艺文志孝经古孔氏一篇二十二章孝经一篇十八章长孙氏江翁后苍翼奉张禹传之各自名家经文皆同惟孔氏壁中古文为异隋经籍志孝经河间人顔芝所蔵汉初芝子贞出之又有古文孝经与古文尚书同出孔安国为传刘向以顔本比古文除其繁惑而安国之本亡于梁至隋秘书监王邵访得孔传河间刘炫因序其得防讲于人间渐闻朝廷儒者皆云炫自作之非孔旧本邢昺正义曰古文孝经旷代亡逸隋开皇十四年秘书学生王逸扵京市陈人处得本送与著作郎王邵以示河间刘炫仍令校定炫遂以庶人章分为二曾子敢问章分为三又多闺门一章凡二十二章因着古文孝经稽疑一篇唐开元七年国子博士司马贞议曰今文孝经是汉河间王所得顔芝本至刘向以此校古文定一十八章其古文二十二章出孔壁未之行遂亡其本近儒輙穿凿更改伪作闺门一章文句凡鄙又分庶人章从故自天子以下别为一章以应二十二之数朱子曰旧见衡山胡侍郎论语説疑孝经引诗非经本文初甚骇焉徐而察之始悟胡公之言为信而孝经之可疑者不但此也因以书质之沙随程可久丈程荅书曰顷见玉山汪端明亦以为此书多出后人傅防于是乃知前辈读书精审其论固已及此又窃自幸有所因述而得免于凿空妄言之罪也又曰孝经独篇首六七章为本经其后乃传文皆齐鲁间儒簒取左氏诸书之语为之传者又颇失其次第澄曰夫子遗言惟大学论语中庸孟子所述醇而不杂此外传记诸书所载真伪混淆殆难尽信孝经亦其一也窃详孝经之为书肇自孔曾一时问答之语今文出于汉初谓悉曾氏门人记録之旧已不可知武帝时鲁共王坏孔子宅于壁中得古文孝经以为秦时孔鲋所蔵昭帝时鲁国三老始以上献刘向卫宏盖尝手校魏晋已后其书亡失世所通行惟今文孝经十八章而已隋时有称得古文孝经者其间与今文增减异同率不过一二字而文势曾不若今文之从顺以许慎説文所引及桓谭新论所言考证又皆不合决非汉世孔壁之古文也宋大儒司马公酷尊信之朱子刋误亦防古文未能识其何意今观邢氏疏説则古文之为伪审矣又观朱子所论则虽今文亦不无可疑者焉疑其所可疑信其所可信去其所当去存其所当存朱子意也故今特因朱子刋误以今文古文校其同异定为此本以俟后之君子云
　　中庸纲领
　　程子谓始言一理中散为万事末复合为一理盖尝思之以首章而论之始言一理者天命之性率性之道是也中散为万事者修道之教以至戒慎恐惧慎独与夫发而中节致中和是也末复合为一理者天地位万物育是也以一篇而论之始言一理者首章明道之源流是也中散为万事者自第二章以下説中庸之徳知仁勇之事厯代圣贤之迹及达道五达徳三天下国家有九经鬼神祭祀之事与夫诚明明诚大徳小徳是也末复合为一理者末章无言不显以至笃恭而归乎无声无臭是也今乂分作七节观之第一节首章言性道教是一篇之纲领也继而致中和中是性和是道戒慎恐惧是教也第二节二章以下总十章论中庸之徳在乎能明能行能择能守明其所谓道所谓教也二章説君子小人之中庸三章説民鲜能中庸四章説道不行不明五章説道不行由不真知六章説舜之大知能取诸人七章説能知不能守由不明八章説回之真知能择能守九章説能知仁勇之事而不能中庸十章説子路问强以进其勇十一章言索隐行怪半涂而废唯圣者能中庸第三节十二章以下总八章论道之费隐有体用小大申明所谓道与教也十二章言道费而隐语大语小此説费隐由小至大也十三章言道不逺人十四章言素其位而行十五章言道如行逺自迩登髙自卑以上三章论费之小者也十六章言鬼神为徳之盛此説费隐由大包小也十七章言舜其大孝十八章言无忧者文王十九章武王周公达孝以上三章论费之大者也第四节二十章以下总四章论治国家之道在人以行其教也二十章説哀公问政在人又当知天二十一章説达道五达徳三以修身二十二章言天下国家有九经以治国平天下二十三章説事豫则立诚者天之道诚之者人之道明知仁之事第五节二十四章以下总六章论明诚则圣人与天为一也二十四章言诚则明明则诚二十五章言至诚能尽性致曲能有诚二十六章言至诚可以前知二十七章言诚自成道自道故至诚无息二十八章言天地之道为物不貮生物不测二十九章言大哉圣人之道苟不至徳至道不凝三十章言愚而无徳贱而无位不敢作礼乐宜于今及王天下有三重焉第六节三十一章以下总三章论孔子之徳与天地为一也三十一章言仲尼之道同乎尧舜文武天时水土三十二章説至圣为小徳川流三十三章説至诚为大徳敦化第七节三十四章始之以尚锦恶文之着説学者立心为已为立教之方潜虽伏矣説慎独之事不愧屋漏説戒惧之事以明修道之教之意无言不显明率性之道之意民劝民畏百辟其刑予怀明徳明修道之教之效笃恭而天下平説致中和之效终之以无声无臭説天命之性之极此盖申言首章之防所谓末复合为一理也今复述首末章之意以尽为学之要首章先説天命性道教为道统中説戒慎恐惧为存养慎独为克治后説致中和则功効同乎天地矣盖明道之源流也末章则先教次克治而后存养继説其效终则反乎未命之天矣盖入道之次序也此中庸一本之全体大用无不明矣学者所宜尽心玩味也
　　原理有跋
　　天地之初混沌鸿蒙清浊未判莾莾荡荡但一气尔及其久也其运转于外者渐渐轻清其凝聚于中者渐渐重浊轻清者积气成象而为天重浊者积块成形而为地天之成象者日月星辰也地之成形者水火土石也天包地外旋绕不停地处天内安静不动天之旋绕其气急劲故地浮载其中不防不坠岐伯所谓大气举之是也天形正圆如虚毬地隔其中人物生于地上地形正方如博骰日月星辰旋绕其外自左而上自上而右自右而下自下而复左天之积气为辰凡无星处皆是犹地之土也积气之中有光耀为星二十八宿及众星皆是犹地之石也日月五纬乃阴阳五行之精成象而可见者浮生太虚中与天不相系着各自运行迟速不等天左旋于地外一昼夜一周匝自地之正午观之则其周匝之处第二日子时防有争差盖周匝而过之观天者定其濶狭名曰一度每日运行一周匝而过一度至三百六十五日三时有奇则地之午中所直天度始与三百六十五日以前子时初起之处合故定天度为三百六十五度四分度之一有奇日亦左行昼行地上夜行地下昼夜一周匝但比天度则不及一度盖日之行也与地相直处日月齐同无过不及而天之行也与地相直处一日过一度二日过二度三日过三度故厯家以日之不及天而退一度者为右行一度盖以截法取其易筭尔天倾倚于北如劲风旋绕其端不动曰极上顶不动处谓之北极髙出地上三十六度其星辰常见不隠以偏依于北方故曰北极下脐不动处谓之南极低入地下三十六度其星辰常隠不见以其偏近于南方故曰南极南北二极相去之中天之腰也谓之赤道日所行之道春秋二分正与天之赤道相直故其出没与地之夘酉相当是以昼夜均平春分以后行赤道北夏至则去北极最近故曰日北至而其出没与地之寅戍相当是以景短而晷长昼刻多而夜刻少夏至以后又移而南至秋分则与赤道相直秋分以后行赤道南冬至则去南极最近故曰日南至而其出没则与地之辰申相当是以景长而晷短昼刻少而夜刻多冬至以后又移而北至春分则又与赤道相直日极于南而复北则为冬至上年冬至至下年日道极南复北之时三百六十五日余三时不满故天度一周之时三百六十五日四分日之一而有余日道一周之时三百六十五日四分日之一而不足天度有余日道不足故六十余年之后冬至所直天度率差一度是谓嵗差月亦左行犹迟于日一昼夜不及天十三度十九分度之七盖日行疾于月而退度不及天一度反若迟然月行迟于日而退度不及天十三度有奇反若速然日之行三十日五时有奇而厯一辰则为一月之气月之行二十九日六时有奇而与日防则为一月之朔每月气盈五时有奇朔虚六时不满积十二气盈凡五日三时不满十二朔虚凡五日七时有奇一嵗气盈朔虚共十日十一时有奇将及三嵗则积之三十日而置一闰日之有余为气盈月之不足为朔虚气盈朔虚之积是为之闰余五星之行亦犹日月其行有迟速其行过于天则为逆其行与天等则为留其行不及天则为顺日月五星之与天体相值也由北直南而从分之谓之度由东至西而横截之谓之道月之行也二十九日半有奇而与日同度是为朔十四日九时有奇而与日对度是为望合朔之时从虽同度横不同道若横亦同道则月掩日而日蚀对望之时従虽对度横不对道若横亦对道则日射月而月蚀其蚀之分数由同道对道所交之多寡月朔后初生明时昏见于庚下明上暗象震上时昏见于丁下明已多而上犹暗象兊望之时昏见于甲全体皆明象干望后初生魄时晨见于辛下暗上明象巽下时晨见于丙下暗已多而上犹明象艮晦之时晨见于乙全体皆暗象坤地西北髙而多山东南下而多水先天方图法地干始西北坤尽东南故天下之山其本皆起于西北之昆崘犹干之始于西北也天下之水其流皆归于东南之尾闾犹坤之尽于东南也天有四象地有四象日月天之用星辰天之体水火地之用土石地之体立天之道曰阴与阳立地之道曰柔与刚日阳中阳月阴中阴星阴中阳辰阳中阴水柔中柔火柔中刚土刚中柔石刚中刚错而言之则天亦有刚柔地亦有阴阳日阳也月阴也星刚也辰柔也水阴也火阳也土柔也石刚也日火之精为夏之暑月水之精为冬之嵗寒星体光耀为昼之明辰体昏暗为夜之晦水气下注而为雨火气外旋而为风土气上蒸而为露石气内抟而为雷人禀气于天赋形于地耳目口鼻为首犹天之日月星辰也脉髓骨肉为身犹地之水火土石也心胆脾肾四脏属天肺肝胃膀胱四脏属地指节十二合之二十四有天之象焉掌文后髙前下山峙川流有地之法焉物有飞走木草四类细分之十六飞飞者鸿鹄鹰鹯之属性之飞飞之性也飞走者鵞鸡鸭鳬之属情之飞飞之情也飞木者佳鸠燕雀之属形之飞飞之形也飞草者蜂蝶蜻蜓之属体之飞飞之体也走飞者蛟龙之属性之走走之性也走走者熊虎鹿马之属情之走走之情也走木者猿猴之属形之走走之形也走草者蚁蛇之属体之走走之体也木飞者松栢之属性之木木之性也木走者樟榉之属情之木木之情也木木者棫朴荆榛之属形之木木之形也木草者楮谷木芙蓉之属体之木木之体也草飞者竹芦之属性之草草之性也草走者藤葛之属情之草草之情也草木者蒿艾之属形之草草之形也草草者菘芥之属体之草草之体也阳本实阴本虚也阳为气隂为精阳成象隂成形阳主用隂主体则阳反似虚阴反似实是不然天之积气虽似虚然其气急劲如皷皮物之大莫能御故曰徤曰刚曰静専曰动直则实莫实于天地之成形虽似实然其形疎通如肺气升降出入其中故曰顺曰柔曰静翕曰动辟则虚莫虚于地然则阳实阴虚者正説也阳虚隂实者偏説也
　　往年因郝仲明见问一时答之之辞如此聴者不能悉记吾言故命史从旁书之皆先儒之所已言非吾之自言也有人传録以去题其名曰原理殊非吾意今庐陵士郭成子又逐节画而为图可谓有志然此特穷理之一端尔人之为学犹有切近于已者当知所光后也泰定丁夘六月朔临川呉某识
　　邵子叙录
　　邵子书今所校定谨第其目如右其一皇极经世书十二巻为书六十二篇附之以观物外篇二其二渔樵问荅一巻为书二十二章附之以遗文六其三伊川击壌集二十巻为诗千四百九十八首附之以集外诗十三后録一巻曰正音者先生之父天叟所作曰辨惑者先生之子伯温所述先生之学穷理尽性至命者也孔子以来一人而已吾友夏防安盖尝味先生之言而有发焉是书嗜之者鲜传之者谬误最多乃为整齐其篇章文字防安命工刻版以与世之学者共观是书者诚能因其言得其意则象数皆备于我賛化育参天地可也书云乎哉
　　太叙録
　　扬子云拟易以作太易自一而二二而四四而八八而十六十六而三十二三十二而六十四太则自一而三三而九九而二十七二十七而八十一易之数乃天地造化之自然一豪知力无所与于其间也异世而同符惟邵子皇极经世一书而已至若焦延夀易林魏伯阳参同契之属虽流而入于伎术尚不能外乎易之为数子云太名为拟易而实则非易矣其起数之法既非天地之正又强求合于厯之日毎首九賛二賛当一昼夜合八十一首之賛凡七百二十九仅足以当三百六十四日有半外增一踦賛以当半日又立一赢賛以当四分日之一吁亦劳且拙矣子云此书未能见重于当时后世虽有好者亦未可谓大行也宋大儒司马公爱之甚尝有集注晩作潜虚以拟之以邵子范围天地之学卓絶古今之识而亦称其书要之惟朱子所论可以为万世之折衷本经八十一首分天地人三篇盖拟易之上下经经后十一篇则拟夫子之十翼而为太之传晋范望始依周易彖传象传附经例升首辞于经賛之前散测辞于各賛之下首测两篇之总序无从而附则合为一以寘经端其牵缀割裂无复成文殆有甚于易经者易经有晁氏吕氏定从古本而朱子因之故今于此书亦俾复旧而第其目如右兼以读经者病其揲法不明骤观未易通晓复为之别白其辞以着于后虽非愿为后世之扬子云亦欲使后之学者知前人之作不可以已意妄有易置按法言序篇监本共为一篇继十三篇之末今本亦如书之小序各冠篇首并为考正于子云之书盖不无小补云
　　东西周辩
　　东西周有二一以前后建都之殊而名一以二公封邑之殊而名昔武王西都镐京而东定鼎于郏鄏周公相成王宅洛邑营涧水东瀍水西以朝诸侯谓之王城又谓之东都实郏鄏于今为河南又营瀍水东以处殷顽民谓之成周又谓之下都于今为洛阳自武至幽皆都镐京幽王娶于申生太子宜臼又嬖褒姒生伯服欲立之黜宜臼申侯以鄫及犬戎入冦弑王诸侯逐犬戎与申侯共立宜臼是为平王畏戎之逼去镐而迁于东都平以下都王城曰东周幽以上都镐京曰西周此以前后建都之殊而名也自平东迁传世十二而景王之庶长子朝与王猛争国猛东居于皇晋师纳之入于王城入之次月猛终丐及逾半朞而子朝又入王辟之东居于狄泉子朝防王城曰西王敬王在狄泉曰东王越四年子朝奔楚敬王虽得返国然以子朝余党多在王城乃徙都成周而王城之都废至考王封其弟掲于王城以续周公之官职是为周桓公自此以后东有王西有公而东西周之名未立也桓公生威公威公生恵公恵公之少子班又别封于巩以奉王是为东周恵公父子同諡以巩与成周皆在王城之东故班之兄则仍袭父爵居于王城是为西周武公以王城在成周之西故自此以后西有公东亦有公二公各有所食而周尚为一也显王二年赵韩分周地为二二周公治之王寄焉而已矣周之分东西自此始九年东周恵公卒子杰嗣慎靓以上皆在东周赧王立始迁于西周即王城旧都也史记云王赧时东西周分治今按显王二年已分为二不待此时矣其后西周武公卒子文君嗣王五十九年秦防西周西周公入秦献其邑而归是年赧王崩次年周民东亡秦迁西周公于狐聚又六年秦防东周迁东周公于阳人聚此以二公封邑之殊而名也前后建都之殊者以镐京为西周对洛邑为东周而言也二公封邑之殊者又于洛邑二城之中以王城为西周对成周为东周而言也大槩周三十六王前十有二王都镐京中十有三王都王城王城对镐京则镐京在西而王城在东其东西之相望也逺季十王都成周赧一王都王城王城对成周则成周在东而王城在西其东西之相距也近一王城也昔以东周称后以西周称夫周未东西之分因武惠二公各居一都而名王则或东或西东西之名系乎公不系乎王也邵子经世书纪赧王为西周君与东周惠公并而西周公无闻焉则直以西为王东为公矣知东之有公而不知西之亦有公也知王之在西而不知赧以前之王固在东也战国策编题首东周次西周岂无意哉二周分治以来显王慎靓王二代五十余年王于东赧一代五十余年王于西先东后西顺其序也近有缙云鲍彪注谓西周正统不应后于东周升之为首巻于西着王世次于东着公世次盖因邵子而误者既不知有西周公且承宋忠之缪以西周武公为赧王别諡反以徐广为疎是未尝考于司马贞索隐之説鲍又云赧徙都西周西周镐京也呜呼镐京去王城成周八百余里自平王东迁之后不能有而以命秦仲曰能逐犬戎即有其地镐之为秦已四百年于兹其地在长安上林昆明之北虎狼所穴而王得往都于彼哉髙诱注曰西周王城今河南东周成周故洛阳辞防明甚鲍注出髙诱后何乃以西周为镐京也乎鲍又云郏鄏属河南为东周殊不思此昔时所谓东周也于斯时则名西周矣斯时之西周与镐京郏鄏对称西东者不同顾乃一之何与盖有不知而作之者我无是也夫鲍氏之于国防其用心甚勤而开巻之端不免谬误如此读者亦或未之察也与夹谷士常程钜夫偶论及此二公命笔之遂为之作东西周辩
　　老庄二子叙録
　　老氏书字多谬误合数十家校其同异考正如右庄平君所传章七十二诸家所传章八十一然有不当分而分者定为六十八章云上篇章三十二字二千三百六十六下篇章三十六字二千九百二十六总之五千二百九十二字
　　庄氏书内篇盖所自着外篇或门人纂其言以成书其初无所谓杂篇也窃疑后人伪作让王渔父盗跖説劔勦入寓言篇中离隔寓言之半为列御冦篇于是分末后数篇并其伪书名为杂篇以相淆乱云尔今既从苏氏説黜其伪复以列御冦合于寓言而为一篇庚桑楚以下与知北游以上诸篇不见精粗深浅之不侔通谓之外篇可也夫庄氏书瓌玮参差不以觭见之唯骈拇胠箧马蹄缮性刻意五篇自为一体其果庄氏之书乎抑亦周秦间文士所为乎是未可知也故特别而异之以俟夫知言之君子详焉苏氏所黜四篇亦存之以附其后或曰史记称庄子作渔父盗跖胠箧以诋訾孔子之徒当时去战国未逺也而已莫辨其书之异同矣且其书汪洋恣纵乎绳墨之外而乃规规焉局局焉议其篇章得无陋哉曰得意固可以忘言将欲既其实而谓不必既其文欺也杨倞注荀卿书定其篇次读者咸以为当予于庄氏之书亦然
　　葬书叙録
　　书相传以为晋郭璞景纯之作内外八篇凡一千一百五十八字世俗所行有二十篇皆后人增以缪妄之説建安蔡元定季通去其十二而存其八亦既得之然就其所存犹不无颠到混淆之失惟此本为最善篇分内外葢有防意杂篇二俗本散在正书篇中或术家秘啬故乱之也此别为篇伦类精矣覧者详焉
　　驿舟
　　壬寅秋官办驿舟遣送上京师舟一日或一易或再易或三易其易也得一舟设饰完羙从者輙有喜色遇一舟设饰敝恶从者輙有愠色予心笑而谕之曰舟虽甚羙所寓止一二时若三四时久则半日又久则一宿斯去之矣虽甚恶亦复如是奚以喜愠为也夫喜也者非以其有益于已而喜愠也者非以其有损于巳而愠也而一时之情自不能以不然噫人之寓此世亦犹寓此舟耳多者百余年少者数十年骤革而数迁倐来而忽往何常之有哉而乃以目前之所值移其胷中之喜愠者何也九月二十五日午时舟中书时已过新安驿未至吕梁驿











　　呉文正集巻一
　　钦定四库全书
　　呉文正集巻二
　　元　呉澄　撰
　　答问
　　答张恒问孝经
　　问孝经何以有今文古文之别曰黄帝时仓颉始造字周宣王时史籕因仓颉字更革为大篆秦始皇时李斯因史籕字更革为小篆仓颉字谓之古文秦人以篆书防难又作书取其省易専为官府行文书而设自此人趋简便习者众习篆者寡公私通行悉是书经火于秦而复出于汉当时传写只用世俗通行之字武帝时鲁共王坏孔氏屋壁得孔鲋所藏书礼及论语孝经皆仓颉古文字后人称汉儒书传写之经为今文以相别异云尔古文书孔安国献之遭巫蛊事不及施行安国没后其书无传东莱张霸诡言受古文书成帝征至校其书非是汉志所载武成之辞即张霸伪古文书也东晋梅赜于伏生今文书外増多二十五篇今行于世果真孔壁所藏者乎古文礼五十六篇内十七篇与今文仪礼同余三十九篇谓之逸礼郑注仪礼礼记屡甞引用孔頴达作疏之时犹有后乃燬于天宝之乱古文论语二十一篇与鲁论语齐论语为三古文孝经二十二章与今文孝经为二魏晋而后不存隋人以今文孝经增减数字分析两章又伪作一章名之曰古文孝经其得之也絶无来厯左验隋经籍志及唐开元时集议显斥其妄邢昺正义具载详偹可考司马温公有古文孝经指解葢温公资质重厚于孝经今文尚且笃信则谓古文尤可尊也而不疑后出之伪朱子识见髙明孝经出于汉初者尚且致疑则其出于隋世者何足深辨也而刋误姑据温公所注之本非以古文优于今文而承用之也恒又问孝经果可疑乎曰朱子云孝经出于汉初左氏未盛行之时不知何世何人为之也窃谓孝经虽未必是孔门成书然孔鲋藏书时已有之则其传久矣礼家有七十子后弟子所记二戴礼记诸篇多取于彼其间纯驳相杂公糓左氏等书称道孔子之言者亦然孝经殆此类也亦七十子之后之所为尔中有格言朱子每于各章提出而小学书所纂孝经之文其择之也精矣朱子曷甞尽疑孝经之为非哉学者岂可因后儒之傅防而废先圣之格言也
　　评郑夹漈通志答刘教谕
　　通志刋于壬子癸丑间张容谷守莆胡石壁所嘱竹溪先生甞诗之苦泉序文久不复记忆庸斋之序大槩谓真知者德性之知多知者见闻之知使及伊洛之门相与切劘格物之学则愽归于约矣但夹漈之论以为名物度数难通而理易穷又谓无义之理理之真有义之理理之失多义之理理之妄庸斋主伊洛之学故其序如此
　　此兴化余文书中语效防缴示且教之曰立言难知言盖亦不易庸斋序笔颇觉意向异同夹漈所云义理三言还亦安否澄不敢虚辱厚意谨评之如左是正幸甚
　　儒者之学分而三秦汉以来则然矣异端不与焉有记诵之学汉郑康成宋刘原父之类是也有词章之学唐韩退之宋欧阳永叔之类是也有儒者之学孟子而下周程张朱数君子而已夹漈记诵者之学也而亦卓然有以自见于世论者因其所长而取之可也庸斋惜其不及伊洛之门相与切劘格物之学而反博于约其意固为忠厚然在昔游伊洛之门而不得其学者亦众矣使夹漈生于其时讲于其说其反慱而约也可必乎况夹漈之博初非颜子之博何遽能一反而至于约哉庸斋号为主伊洛然观其言则于伊洛格物之説葢未之有闻也知者心之灵而智之用也未有出于徳性之外者曰德性之知曰闻见之知然则知有二乎哉夫闻见者所以致其知也夫子曰多闻阙疑多见阙殆又曰多闻择其善者而从之多见而识之葢闻见虽得于外而所闻所见之理则具于心故外之物格则内之知致此儒者内外合一之学固非如记诵之徒博览于外而无得于内亦非如释氏之徒専本于内而无事于外也今立真知多知之目而外闻见之知于德性之知是欲矫记诵者务外之失而不自知其流入于异端也圣门一则曰多学二则曰多学鄙孤陋寡闻而贤以多问寡曷甞不欲多知哉记诵之徒则虽有闻有见而实未尝有知也昔朱子于大学或问尝言之矣曰此以反身穷理为主而必究其本末是非之极致是以知愈博而心愈明彼以狥外夸多为务而不覈其表里真妄之实然是以识愈多而心愈窒夹漈惟徒知其物而不覈其实也故以无义之理为理之真夫凡物必有所以然之故亦必有所当然之则所以然者理也所当然者义也程子曰在物为理处物为义理之有义犹形影声响也世岂有无义之理哉理如玉之肤也有旁通广取其义不一而足者是以圣人之学必精义而入神今以多义为妄有义为失而以无义为真然则圣人精义之学非与告子外义之见是与记曰礼之所尊尊其义也失其义陈其数祝史之事也名物度数者如称之有铢两度之有尺寸也有目者类能辩之至于理则得其皮者未必得其肉也得其肉者未必得其骨也得其骨者未必得其髓也今曰名物度数难通而理易穷乌乎何其不思之甚哉虽然此古今记诵者之通病也而吾于夹漈何尤
　　答呉适可问
　　呉适可问近有学官敦请乡寓公充学賔其书辞云古制乡学严事大賔以象三光何也
　　曰古者乡大夫行乡饮酒于乡学以賔礼兴贤者能者而升其书于天府择其最贤者为賔其次为介此以德选不以齿论其齿虽在众賔之下而其坐席则在众賔之上賔介之外为众賔则序以齿众賔之中齿最长者三人升阶拜受爵者为三賔三賔之外则不拜受爵葢三賔者德在賔介之下而齿在众賔之上者也乡饮酒之礼天下之达尊三各有所尊焉賔介尊其徳也三賔尊其齿也僎坐于賔之东主之北尊其爵也
　　问以象三光何也
　　曰此乡饮酒义之文也葢七十子以后之儒所作其言不足据释三光者曰日月星然其上文云賔主象天地介僎象日月三賔在賔介之外而又曰象三光其义重复故注家不以日月星释三光而释曰三辰者葢避重复也
　　问学之有賔何也
　　曰賔与主对者也敌体相见居者为主至者为賔先代之后天子所不敢臣曰賔丹朱为虞賔微子作賔于王家是也他国之大夫诸侯所不敢臣亦曰賔燕礼歌鹿鸣而诗之序曰燕羣臣嘉賔葢本国之臣曰羣臣它国之臣则不敢臣之而曰嘉賔是也贤能将进用于上乡大夫所不敢民亦曰賔行乡饮酒之时所立賔介是也古者公卿大夫致仕而居于乡者曰乡先生乡人饮酒则为僎诸侯之君失地而寄于他国曰寓公国君待以客礼然则后之所谓学賔者葢兼取以上数条之义谓郡县之官与师不敢以民庶徒友待之者也
　　丁巳乡试防问【三首】
　　问昔在有虞伯夷典礼后防典乐逮至成周宗伯司乐悉属春官周道衰微礼乐在鲁韩起得见周礼季札得观周乐周之经制破坏于秦汉定朝仪杂采秦制鲁两生谓礼乐百年而后可兴故文帝谦让未遑至于武帝而后号令文章焕然可述然古制不复君子不无憾焉天佑国家光啓文治学校盛贡举行礼乐之兴于其时矣厥今玑衡厯象太史掌之舆图职贡秘书掌之至精至详度越千古独太常礼乐尚循近代之遗伊欲大备皇元之典若之何而为礼若之何而为乐必有能明制作之本意者庶几有补于明时若曰事得其理之谓礼物得其和之谓乐苟得其本何以文为礼云乐云度数声音云乎哉沦于髙虚流于苟简则非有司之所愿闻
　　二
　　问古昔圣人用刑政以治天下立法制以传后世周官所掌则有刑典吕侯所命则有刑书汉继秦后首定律令葢惟邦宪之重民命所闗苟无条章可以遵守则奸胥黠吏以意重轻刑罚不中民无措手足矣律十二篇厯代承用疏义雅奥与三礼相经纬或言律是八分书者葢有所见伊洛大儒深然其説岂道德之士于律亦有取欤或言读书不读律者葢有所讥及其释经輙引律文岂文章之士于律亦不废欤当今断狱用例不用律然断例合天理当人情与律奚异岂阳摈其名阴用其实欤或欲以今例古律参合为一或又谓例即律律即例有例固可以无律然欤否欤賔兴之贤能皆识时务之俊杰其悉意以对有司将以复于上
　　三
　　问赏以劝善罚以惩恶赏贵乎信不信则人不怀罚贵乎必不必则人不畏古昔圣人仁如天地亦不能无刑而治刑之所加有宥无赦流宥五刑情轻者宥之而已眚灾肆赦过误者始或赦之逮至吕侯所命五罚皆赦非过误者亦赦之何欤鲁肆大眚春秋示讥岂眚之小者可赦而大者不可赦欤楚有星害其臣劝之修德修德岂无他事而必以降赦为徳何欤诸葛为相国以大治其果不赦之效欤王仲淹云无赦之国其刑必平岂数赦所以惠奸欤贤能明于古今达于刑赏愿闻至当之説
　　答王参政仪伯问
　　澄自寄斋记后末由嗣致起居之问一子二孙来归能言吉履知遂闲适之乐不胜喜幸二月二十一日得去冬十月五日所惠翰敎啓诵如获面觌细玩副墨所问四条嘉叹罔已别墅从容养亲读书深造详究能儒流之所不易能斯道不孤闗系非小知至而至之知终而终之老夫日有望焉四条之説聊据鄙见陈之以达左右耄耋荒耗愧不周悉倘有未然愿更附便示及问目凡四
　　第一节朱子静而不知所以存之则天理昧而大本有所不立此言当矣但谨按朱子曰以下朱子之言间有未莹者执事已自能知之今不复再言欲下实工夫惟敬之一字是要法然中庸先
　　言戒慎所不睹恐惧所不闻而后言愼其独
　　此是顺体用先后之序而言学者工夫则当先于用处着力凡所应接皆当主于一心主于一则此心有主而闇室屋漏之处自无非僻使所行皆由乎天理如是积久无一事而不主一则应接之处心専无二能如此则事物未接之时把捉得住心能无适矣若先于动处不能养其性则于静时岂能有其心哉言不能详即此推之循其先后之次而着功焉自见效騐至若平日读书穷理其功又在此之先而皆以敬为之主也依小学书习敬身明伦之事以封培大学根基此又在读书穷理之先者
　　第二节周子太极动而生阳静而生阴之説读者不可以辞害意葢太极无动静动静者气机也气机一动则太极亦动气机一静则太极亦静故朱子释太极图曰太极之有动静是天命之有流行也此是为周子分解太极不当言动静以天命之有流行故只得以动静言也又曰太极者本然之妙也动静者所乘之机也机犹弩牙弩乘此机如乘马之乘机动则发机静则不发气动则太极亦动气静则太极亦静太极之乘此气犹弩之乗机也故曰动静者所乗之机谓其所乘之气机有动静而太极本然之妙无动静也然努与弩机却是两物太极与此气非有两物只是主宰此气者便是非别有一物在气中而主宰之也机字是借物为喻不可以辞害意以冲漠无眹声臭冺然为太极之体以流行变化各正性命为太极之用此言有病葢太极本无体用之分其流行变化者皆气机之阖辟有静时有动时当其静也太极在其中以其静也因以为太极之体及其动也太极亦在其中以其动也因以为太极之用太极之冲漠无眹声臭冺然者无时而不然不以动静而有间而亦何体用之分哉今以太极之根抵造化者为体之静阴阳五行变合化育者为用之动则不可元亨诚之通者春生夏长之时阳之动也于此而见太极之用焉利贞诚之复者秋収冬藏之时阴之静也于此而见太极之体焉此造化之体用动静也至若朱子所谓本然未发者实理之体善应而不测者实理之用此则就人身上言与造化之动静体用又不同葢造化之运动极而静静极而动动静互根嵗嵗有常万古不易其动静各有定时至若人心之或与物接或不与物接初无定时或动多而静少或静多而动少非如天地之动静有常度也朱子以继之者善为阳之动成之者性为阴之静葢以造化对品彚而言就二者相对而言则天命之流行者不息而物性之禀受者一定似可分动静然専以命之流行属阳之动性之禀受属隂之静则其言执滞而不通葢不可也至若中庸未发之中为体已发之和为用难以造化之诚通诚复为比言之长也未易可尽姑以吾言推之至若谓静非太极之本体也静者所以形容其无声无臭之妙此言大非动亦一静亦一即无动一静一之可疑葢因误以太极之本然者为静隂阳之流行者为动故尔太极本无动静体用也然言太极则该动用静体在其中因阳之动而指其动中之理为太极之用尔因阴之静而指其静中之理为太极之体尔太极实无体用之分也
　　第三节冬至祀天于南郊之圜丘夏至祭地北郊之方泽此二礼相对惟天子得行之天犹父也父尊而不亲故冬至祀天之外孟春祈谷于郊亦于圜丘五时兆帝则于四郊亦惟天子得行之其他非时告天礼之重者则亦谓之郊礼之轻者则谓之类言非正郊也有类于郊祀焉尔然亦惟天子得行之葢祀天之礼天子之外无敢僣之者地犹毋也母亲而不尊故惟北郊方泽一祭为至重其次则祭地于社北郊之祭天子所独社之祭天子而下皆得行之母亲而不尊故也天子之社谓之王社诸之社谓之国社大夫士庶人之社谓之里社此皆正祭除正祭之外天子诸侯或因事告祭重者于社轻者但谓之宜言非正社之祭其礼与社祭相宜称焉尔胡氏因不信周礼但见他书皆以郊社对举而言遂以为天子祭地亦只是社祭而已不知天子之尊所以异于诸侯者有方泽祭地之礼为至重而诸侯不得行也
　　第四节古者天子祭七庙初受命之王为太祖其庙居中东三昭西三穆凡六庙东西之南二庙为祢为祖东西之中二庙为髙为曾此谓之四亲庙东西之北二庙祭髙祖之父与髙祖之祖为二祧庙亲四祧庙二合之为三昭三穆其有功德之王亲尽庙当毁则别立一庙于昭穆北庙之北谓之宗百世不毁与太祖同周之文世室武世室是也合六祖二宗三昭三穆则谓之九庙此天子之制也若诸侯则始封之君为大庙髙曾祖祢为四亲庙是曰二昭二穆无二祧亦无有功徳之宗故其祫祭也但有时祫而无大祫时祫者迁二昭二穆之主合祭于太庙也大祫者三昭三穆二宗之外凡庙之已毁者皆得合食于太祖之庙也大夫三庙初为大夫者居中曰太庙一昭一穆则祖祢也上士二庙惟祖与祢无太庙也中士下士一庙祢庙而已无祖庙也庶人无庙祭父于其寝而已中士下士之常祭但得祭祢若欲祭祖则于祢庙祭之上士欲祭曾髙则于祖庙中祭之大夫欲祭祖以上则于太庙祭之古者惟天子诸侯有主大夫士无主祭则设席以依神而已伊川所制之礼大夫士皆有主皆得祭及髙祖僣诸侯之礼也至若冬至祭始祖立春祭先祖则僣天子禘祫之礼矣故朱子初亦依伊川礼举此二祭后觉其僣遂不复祭后世既无封建则斟酌古今之宜三品以上得如古之诸侯祭及四世但既无封国则不当有主六品以上如大夫礼七品如上士礼八品九品如中士下士礼如此庶几近之朱子所谓二主者此言继祢之宗子载其考妣二主以行尔所谓二主常相依则精神不分者言其考妣之精神当与神主相依不别立祠板之类也于祫及其髙祖者于谓由下而达于上也髙祖本无庙若或立功于国君宠锡之则得合祭四代上及髙祖大夫则祭于其太庙上士则祭于其祖庙中下士则祭于其祢庙以上始举其大槩不及详悉也或曰礼随时制宜有损有益大夫士有主自伊川所定之礼始然亦无害于义但是有庙者有主其无庙者其主埋于墓所若欲追祭则设席依神而祭于有主者之庙况如今庙制皆非古则只当且因循伊川所定之礼行之
　　答人问性理
　　自未有天地之前至既有天地之后只是阴阳二气而已本只是一气分而言之则曰阴阳又就阴阳中细分之则为五行五气即二气二气即一气气之所以能如此者何也以理为之主宰也理者非别有一物在气中只是为气之主宰者即是无理外之气亦无气外之理人得天地之气而成形有此气即有此理所有之理谓之性此理在天地则元亨利贞是也其在人而为性则仁义礼智是也性即天理岂有不善但人之生也受气于父之时既有或清或浊之不同成质于母之时又有或美或恶之不同气之极清质之极美者为上圣葢此理在清气美质之中本然之真无所汚壊此尧舜之性所以为至善而孟子之道性善所以必称尧舜以实之也其气之至浊质之至恶者为下愚上圣以下下愚以上或清或浊或美或恶分数多寡有万不同惟其气浊而质恶则理在其中者被其拘碍沦染而非复其本然矣此性之所以不能皆善而有万不同也孟子道性善是就气质中挑出其本然之理而言然不曾分别性之所以有不善者因气质之有浊恶而汚壊其性也故虽与告子言而终不足以解告子之惑至今人读孟子亦见其未有以折倒告子而使之心服也葢孟子但论得理之无不同不曾论到气之有不同处是其言之不备也不备者谓但説得一边不曾説得一边不完备也故曰论性不论气不备此指孟子之言性而言也至若荀扬以性为恶以性为善恶混与夫世俗言人性宽性褊性缓性急皆是指气质之不同者为性而不知气质中之理谓之性此其见之不明也不明者谓其不晓得性字故曰论气不论性不明此指荀扬世俗之説性者言也程子性即理也一语正是鍼砭世俗错认性字之非所以为大有功张子言形而后有气质之性善反之则天地之性存焉故气质之性君子有弗性者焉此言最分晓而观者不能解其言反为所惑将谓性有两种葢天地之性气质之性两性字只是一般非有两等性也故曰二之则不是言人之性本是得天地之理因有人之形则所得天地之性局在本人气质中所谓形而后有气质之性也气质虽有不同而本性之善则一但气质不清不美者其本性不免有所汚壊故学者当用反之之功反之如汤武反之也之反谓反之于身而学焉以至变化其不清不美之气质则天地之性浑然全备具存于气质之中故曰善反之则天地之性存焉气质之用小学问之功大能学气质可变而不能汚壊吾天地本然之性而吾性非复如前汚壊于气质者矣故曰气质之性君子有弗性者焉
　　所谓性理之学既知得吾之性皆是天地之理即当用功以知其性以养其性能认得四端之发见谓之知既认得日用之间随其所发见保防持守不可戕贼之谓养仁之发见莫切于爱其父母爱其兄弟于此扩充则为能孝能弟之人是谓不戕贼其仁义礼智皆然有一件不当为之事而为之是戕贼其义于所当敬让而不敬让是戕贼其礼知得某事之为是某事之为非而不讨分晓仍旧糊涂是戕贼其知今不就身上实学却就文字上钻刺言某人言性如何某人言性如何非善学者也孔孟教人之法不如此如欲去燕京者观其行程节次即日雇船买马起程两月之间可到燕京则见其宫阙是如何街道是如何风沙如何习俗如何并皆了然不待问人今不求到燕京却但将曾到人所记录逐一去挨究参互比校见它人所记录者有不同愈添惑乱葢不亲到其地而但凭人之言则愈求而愈不得其真矣
　　天与七政八者皆动今人只将天做硬盘却以七政之动在天盘上行古来厯家葢非不知七政亦左行但顺行不可筭只得将其逆退与天度相直处筭之因此后遂谓日月五星逆行也譬如两船使风皆趋北其一船行缓者见前船之快但觉自己之船如倒退南行然其实只是行缓赶前船不着故也今当以太虚中作一空盘却以八者之行较其迟速天行最速一日过了太虚空盘一度镇星之行比天稍迟于太虚盘中虽畧过了些子而不及于天积二十八个月则不及天三十度嵗星之行比镇星尤迟其不及于天积十二个月与天争差三十度荧惑之行比嵗星更迟其不及于天积六十日争差三十度太阳之行比荧惑又迟但在太虚之盘中一日行一周匝无余无欠比天之行一日不及天一度积一月则不及天三十度太白之行稍迟于太阳但有疾时迟疾相凖则与太阳同辰星之行又稍迟于太白但有疾时迟速相准则与太白同太阴之行最迟一日所行比天为差十二三四度其行迟故退度最多今人不晓以为逆行则谓太阴之行最疾也今次其行之疾迟天一土二木三火四日五金六水七月八天土木火其行之速过于日金水月其行之迟又不及日此其大率也
　　私试防问【见国朝文类】
　　治天下之事多矣有司尝考今古以为其事之大者十有二稽之古而不能无疑曷可行于今欤试因识时务者议之古者冑子有教何敎乎师保有训何训乎显中诸吕之谋乱与奋节甘露变故之后者孰优精忠于贤否混淆与抗疏朝廷草创者孰劣上书美莽何谬欤醉入赋诗何迂欤愿闻所以得公族之道古者力牧之外何以有六相禹臯之外何以有十六相丞相欲斩二千石与置部刺史而相府不相干者孰非丞相欲斩戏臣与小臣加官而相府不相统者孰是萧曺旧隙何以同心姚宋不同何以戮力严明寛厚何以相资善谋善断何以相用醇谨相饬才何劣而系天下安危二十四考量何宏二党交攻量何隘而为天下轻重二十余年何才欤愿闻所以为宰相之道古者諌无官王事无阙后世置谏大夫世道不古御史为传命记事果得乎御史为平章按察果失乎擢补阙以增直臣气谓諌议有谏臣风者孰优以中大夫守东海谏官补刺史者孰劣守饶州而给事不肯草制可法与除刺史而舍人封駮可嘉欤愿闻所以得台諌之道古者金马承明之著作与中书之官孰是尚书侍郎之起草与立学士之号者孰非取誉于贞观与德音除书者同乎齐名于元和与号大手笔者异乎赐与宫锦与下诏而悍卒泣涕者孰贤赠以玉带与赐诏而王逵效顺者孰胜愿闻所以得两制之道古者东观禁中之名同乎文崇文秘书之号异乎秘书府居于外何所始秘书阁藏于外何所因刘章元成施雠周堪何官扬雄班固傅毅何职黄香卢植蔡邕马融与马怀素褚无量何所显乎贾逵丁鸿与张説徐坚元澹何以名乎愿闻所以得馆阁之道古者左右史与内史何所殊大小史与外史何以异兰台掌图籍与禁中注起居孰优太史居丞相上与史馆于门下省者孰是三坟五典纪之何人春秋梼杌作之何氏章程必付柱下元功必藏御史何意乎太史必职司马科斗必职东家何见欤郤太宗观史与郤文宗者孰贤郤张説托言与郤李德裕者孰智愿闻所以得史馆之道古者撢人巡省四方与椽史分制诸郡同乎刺史秩卑权重与州牧秩重权専异乎刺史扬州奏二千石罪与刺史冀州不察长吏者孰优不肯捄火与不肯捕蝗者孰劣补职三百不以私挠设学校变风俗与真刺史者孰胜单造贼垒不毁滛祠破禨祥与三独坐者孰负百城闻风而震悚果贤乎奸赃望风而解绶果得乎愿闻所以得监司之道古者六官掌于司马孰为将汉唐府衞孰为帅韩彭卫霍之功孰多靖勣光弼之才孰愈筑台简注而上客何以诛设坛宠拜而椒房何以罚汉中可战则战非轻乎荆州可和则和非怯乎朝受诏夕引道与军旅爼豆者孰是夘受命辰出师与庙堂朝歌者孰非请抗强晋而学春秋者何以有陈涛之奔轻裘平呉而文赋者何以有河桥之败赵不敢东匈奴不敢冦愈于毁其家以舒国难者乎胡不敢南突厥不敢顾愈于匈奴未灭何以家为者乎愿闻所以得将帅之道古者渤海頴川之良果拜守相輙见问之功乎河北二十四郡无一忠岂侧门俟进止之过乎由荥阳为田大夫与上蔡擢河南守者何如道不拾遗虫不犯境与江陵反风不期伏虎者何似肥乡之才何以称益昌山阳之才何以美滥赏王成何谓贤之不识真卿何以复国德化三异与忠信三善孰优民不敢欺与民不忍欺孰善愿闻所以得守令之道古者庠序学校之名同乎司乐学政学之制异乎六德六舞干戈羽籥之制何以殊礼乐诗书乡司徒之教何以别置子弟员五十人而至百人千人而至二千人何以盛圜桥亿万计黉舍千八百室之与毎嵗课三科嵗复増二科何以精国子三百人太学五百人四门千三百人又何以盛鹿鸣之歌燕室之琴举成送尚书何以精博士弟子领于太常得乎国子监太常寺当乎举司之幡与捄朱穆皇甫规者孰优拒朱泚之乱与褒陈仲举留阳城者孰胜敎牢修之书何以乎喉张显之诬何因乎愿闻所以得学校之道古者选部有尚书何所始尚书有吏部吏部有侍郎何所自用人不分流品故有引强蹶张致相者何法官必取之法律而财赋必取之入粟补官乎选官清鉴与详宻者何如平允与请谒不行者何若山公启事与二十年天下无遗才者孰优金背镜与二十年留得人者孰是或无藻鉴或贤否杂进与曳白之讥孰非或较覈失实或大纳贿赂与市之讥孰劣愿闻所以得铨选之道古者八元八恺谁之苗裔邓虢毛原何所自出仕者世禄与三衙三衞之制何以殊崇徳象贤与武选之较何以异多憨之夫三箧之才与元城之守节孰优细栁之屯朱崖之排与萧育之贤孰优任太子洗马太子庶子与校书郎博士弟子者孰胜任侍中司空为郎为中郎将者孰负父任与兄任孰贤族父任与宗任孰愈乎敎子以谄者何故教子以容者何为或谓任子不通古今果当乎或谓杂色入流者果宜乎愿闻所以得任子之道若此十二事曷为而不戾于古曷为而可行于今其详言之有司将以观有用之学












　　呉文正集巻二
　　钦定四库全书
　　呉文正集巻三
　　元　呉澄　撰
　　答问
　　答海南海北道亷访副使田君泽问
　　澄向于京师获识深惟足下仕今学古资纯笃而志精専世所希有嘉叹敬慕但一见之后无因再聚每思同志之难遇未尝不悠然而兴懐也忽厪贻问乃知观风岭海又喜持宪之得贤惠示贺王二君数种之书如获竒宝旋即开巻玩绎鄙见颇有未然者别纸开具幸垂省览承问及无极太极说非面难致其详姑言其略大槩古今言太极者有二当分别而言混同为一则不可也庄子云在太极之先汉志云太极函三为一唐诗云太极生天地凡此数言皆是指鸿蒙浑沌天地未分之时而言也夫子言易有太极则是指道而言也与荘子汉唐诸儒所言太极字絶不相同今儒往往合二者为一所以不明如邵子言道为太极则与夫子所言同又言太极既分两仪立矣则与诸家所言同葢夫子所言之太极指道而言则不可言分言分者是指阴阳未判之时故朱子易赞曰太一肇判阴降阳升不言太极而言太一是朱子之有特见也朱子本义解易有太极云易者阴阳之变太极者其理也朱子只以阴阳之变解易字太极者是易之本原节斋蔡氏以为易乃太极之所自出朱门学者皆疵其説来谕与蔡説相符而非朱子意也朱子语录云易之有太极如木之有根浮图之有顶然木之根浮图之顶是有形之极太极却是无形之极无方所顿放故周子曰无极而太极世儒读太极图分无极太极为二则周子之言有病故朱子合无极太极为一而曰非太极之外别有无极也又曰无极即是太极澄之説是发明朱子此义葢老庄列之意皆以为先有理而后有气至宋朝二程横渠出力辟老氏自无而有之説为非而曰理气不可分先后理是无形之物若未有气理在那处顿放又曰理与气有则俱有未甞相离非知道者孰能识之程张之所以为知道正以其能识得此与老氏之説不同故也今生于程张之后而又循袭有理而后有气之説则是本原处差了可子细取近思录程氏遗书外书张子正防及朱子语类观之四先生説得洞然明白即与愚説无异其他不能多及一往嵗防惠王防卿易春秋二书易虽与鄙説多不同然皆祖本程传程传有与易之本文不甚协者乃更易之其书最为平正穏审不敢以其不与已説合而轻议之也
　　一春秋类传极佳内虽有一二处与鄙説不同然大纲领皆精当用工之深用意之宻可敬可敬
　　一大学一书旧来只杂于礼记中河南二程子生于千余载之后独得圣道之传故能识此篇为圣人之书并中庸一篇皆自礼记中取出表而显之明道伊川二先生皆有更定大学传文次第然皆不如晦庵之当经一章浑然如玉岂可拆破第一节自大学之道至在止于至善言三纲领第二节自知止而后有定至虑而后能得覆说上文五句各有而后两字第三节物有本末至则近道矣总结上文此以上三节为前半章第四节古之欲明明徳至致知在格物言八条目与第一节相对第五节物格而后知至至国治而后天下平覆説上文七句各有而后两字与第二节相对第六节自天子至于庶人至未之有也总结上文与第三节相对此以上三节为下半章经文二百余字谨严简古真圣笔也与传之文体全然不同今乃拆破经之第二节第三节以补致知格物之传岂不识经传文体之不同乎而此两节欲强解作致知格物之义亦且不通徒见有一物字有一知字而欲以为格物致知之传无乃不识文义之甚乎且经文中除了此两节岂复成文如一玉盘打破而去其一角但存其三角岂得为浑全之器哉
　　一明德传引用三明字新民传引用三新字文法整齐严宻不可增添今于新民传增加听讼一节听讼固可为新民之事然指一事而言耳与上三节文体不类子细玩味自当见之
　　一平天下章程子故尝更定其传文矣而朱子独以旧文为正或问之言曰此章所言已足而复更端以广其意有似于易置而错陈然其端绪接续血脉贯通而丁宁反覆之意见于言外不可易也必欲以类相从则其界限虽若有余而意味反或不足不可不察也今详观防卿所更又不如程子之明且易朱子不以程子之所更定者为然愚岂敢以防卿之所更定者为然乎防卿苦学深思诚为可嘉而此一书比之易春秋二书不可同日语矣恐不可以行于世也区区老拙学浅识卑不足以窥测髙贤之所蕴然不敢不尽已之心以告
　　一毁周礼非圣经在前固有其人而皆不若吾乡宏斋包恢之甚毫分缕晰逐节诋排如法吏定罪卒难解释观者必为所惑如近年科举不用周礼者亦由包説惑之也包説印行比之防卿正义其多十倍然愚甞细观不过深叹其无识而巳今防卿所言比之于包极为平恕以包之苛细严刻识者犹笑其为蚍蜉撼大树而凡诸家之所诋愚皆有说以答之累千言未可既也今不复言
　　一洪范当更定愚自防读书即有所疑后见南康冯深居所更定然犹未满吾意深居厚斋先生之子从朱文公学正与江右心童矩堂为行辈今东冈曽为右心矩堂所前席则与深居同时此本或是曾相讲论而为之否则是与之暗合也可寻探覔冯深居所定洪范经传一观则见其与东冈之书大同小异愚亦甞有更定与冯氏之本不尽同不欲示人近为扬州秦氏于学者处传得藁本刋之今谩录呈过目幸甚
　　一无极太极说因朱子太极图解云上天之载无声无臭而实造化之枢纽品彚之根柢故曰无极而太极非太极之外复有无极也学者多不晓朱子之説故作此説为之防义以发明朱子之意而巳其愚意亦有与朱微不同者当别言也
　　答田副使第二书
　　澄夏间辱惠敎墨尝率尔奉复正以末由嗣讯为慊倐厪再书捧读忘倦惟明公方以洗寃泽物为事而又有余暇讲谈义理之精微非资识杰出一世何能若是然斯道自孟氏以后晦防者千有余年至宋程张其脉始续明公有志乎此则程氏所遗有遗书外书经説文集张氏所遗有正防理窟语录文集之类皆当愽观而细玩然后见其真得不传之学者其要领为何如若未详究而轻于立论则非中庸所谓愽学审问慎思明辨之旨所防惠教谨逐一条析于后唯明者择焉
　　孔頴达易疏云太极谓天地未分以前元气混而为一是太初太一也老子道生一即此太极也混元既分即有天地故曰太极生两仪即老子之一生二也三五厯纪云未有天地之时混沌如鸡子溟涬鸿蒙谓之太极元气函三为一庄子云夫道太极之先而不为髙【阙】　汉书云太极
　　澄按庄子及汉唐诸儒皆是以天地未分之前混元之气为太极故孔頴达防易亦用此説夫子所谓太极是指形而上之道而言孔疏之説非也自宋伊洛以后诸儒方説得太极字是邵子云道为太极朱子易本义云太极者理也蔡氏易解云太极者至极之理也蔡氏虽于易字説得未是觧太极字则不差澄之无极太极説曰太极者道也与夫子邵子朱子蔡氏所説一同而髙见不以为然葢是依孔頴达及荘子诸人之説以太极为混元之气故也然混元未判之气名为太一而不名为太极故礼记曰夫礼本于太一分而为阴阳朱子易賛曰太一肇判阴降阳升若知混元未判之气不名为太极而所谓太极者是指道理而言则不待辨而明矣
　　先次来敎言太极是理气象数浑而未分之名则又与汉唐诸儒所谓混元之气者小异葢混元太一者言此气混而为一未有轻清重浊之分及其久则阳之轻清者升而为天隂之重浊者降而为地是为混元太一之气分而为二也今曰理气象数浑而未分夫理与气之相合亘古今永无分离之时故周子谓之妙合而先儒谓推之于前而不见其始之合引之于后而不见其终之离也言太极理气浑是矣又言未分则不可葢未分则是终有分之时也其实则理气岂有时而分也哉又以象数并理气而言则象数果别为一物乎以其气之着见而可状者谓之象以其气之有次第而可数者谓之数象数两字不过言气之可状可数者尔非气之外别有象数也若以太极为至极之理则其上不容更着无极两字故朱子为周子忠臣而曰无极二字只是称賛太极之无可名状非太极之外复有无极也若以太极为一气未分之名上头却可着无极两字然自无而有非圣贤吾儒知道者之言乃老庄之言道也今录老庄言道自无而有之防及朱陆辨无极太极问答大略于后细观当自了悟
　　老子曰天下万物生于有有生于无又曰道生一一生二庄子曰太初有无无有无名一之所起
　　澄按老子所谓道庄子所谓太初即来敎所言之无极也所谓一者即来敎所言之太极也若如来敎之解无极太极即是老庄此二章之防说得周子本文固甚分晓但是押入周子在老庄队里行而不可谓之得吾圣道之传者矣朱子费尽气力为之分疏而解此二句不与世儒同者正欲明周子之所言与吾圣人之言道不异故也故澄以为周子之忠臣程子亲受学于周子周子手授此图于二程二程藏而秘之终身未尝言及盖为其辞不别白恐人误认以为老庄之言故也其后学者索之只将出通书终不出太极图程子没后于他处搜求方得此图能知程子不轻出此图之意则言之必不敢容易且知朱子之大有功于周子也
　　梭山陆子美与晦庵书云太极图説与通书不类疑非周子所为不然则是其学未成时所作不然则或是传他人之文后人不辨也葢通书言五行阴阳隂阳太极未尝加无极字假令太极图説是其所传或其少时所作则作通书时不言无极葢巳知其説之非也
　　象山陆子静与晦庵书云无极二字出于老子知其雄章吾圣人之书所无有也老子首章言无名天地之始有名万物之母此老氏宗防也无极而太极即是此防老氏见理不明所蔽在此太极图说以无极冠首而通书终篇未甞一及无极字二程言论至多亦未尝一及无极字假令其初实有是图观其后来未尝一及无极字可见其学之进而不自以为是也兄今考订注释表显尊信如此其至恐未得为善祖述者也晦庵答书云老氏之言有无以有无为二周子之言有无以有无为一正如南北水火之反未可容易讥评也近见国史濓溪传载此图説乃云自无极而为太极若使濓溪本书实有自为两字则信如老兄所言不敢辨矣然因渠添此二字却见得本无两字之意愈益分明请试思之澄按来敎所言正是以有无为二自无极而为太极也今录程子张子所言有无不分先后之防于后葢宋儒之言道周子微发其端而已其説之详而明直待张子二程子出而后人知二子所言之道与老荘所言自无而有者不同故论程张二子有功于吾道者以其能辨异端似是之非也
　　程子曰道者一阴一阳也动静无端阴阳无始非知道者孰能知之
　　澄按此程子解系辞传一阴一阳之谓道一句也葢阴阳气也所以一阴一阳者道也道只在阴阳之中虽未分天地以前而阳动阴静固已然矣非阳动即阴静非阴静即阳动无更有在阴静阳动之前而为之发端肇始者程子既言此而又以非知道者孰能知之缀于其后葢亦自负而料世人不悟必有以为道在阴阳之外而动静有端隂阳有始者惟朱子晓此故其太极图解曰此无极太极也所以动而阳静而阴之本体也然非有以离乎阴阳也即隂阳而指其本体不杂乎隂阳而为言尔言一初便是阴阳而太极在其中非是先有太极而后有隂阳动静也
　　程子曰至微者理也至著者象也体用一原显微无间澄按此程子易传序中语也葢至微之理者体也即来敎所谓易之体者然体之至微而用之至著者巳同时而有非是先有体而后有用也故曰一原至显之象而与至微之理相合为一更无间别非是显生于微也故曰无间程子尝与人言某之此八字莫不太泄漏否葢亦自担当而料世之人不能悟也
　　张子曰有无隠显通一无二则深于易者也若谓虚能生气则体用殊絶入老氏有生于无之论不识所谓有无混一之常此道不明儒佛老庄混然一途语天道性命者不囿于恍惚梦幻则定以有生于无为穷髙极微之论多见其蔽于诐而陷于滛矣
　　澄按张子此言尤为明白非是先无后有有生于无矣
　　蔡氏谓周子于太极之上加无极正是解夫子易有太极之易字而其解易字亦曰易变易也澄谓变易属乎隂阳岂可以言无极蔡氏自知其説之病乃引易无体之说以救之而曰变易无体之中有至极之理也朱子以易为阴阳之变易有太极者言阴阳变易之中有至理以为主宰也蔡氏既以变易无体为理矣而又曰中有至极之理然则理中复有一理乎变易无体已是言理而又曰有至极之理可乎粗晓文义者亦知其説之不通矣又曰流行乎乾坤中之易非易有太极之易也果有二等易乎又曰阴阳动静之间是流行中之太极与夫子所言太极降一等果有降一等之太极乎蔡氏所解卦爻彖象多有发明朱子未到处澄纂言中亦取其説但易解后别有大传易説一巻主于破其师太极在隂阳中之説于道之大本大原差了故有此两般易两般太极之谬谈朱门惟勉斋黄直卿识道理本原其次北溪陈安卿于细碎字义亦不差
　　来敎谓澄以一二三四五六七八九为洛书文然此乃数也若五行至六极则洛书之文也澄按旧説以初一曰五行至次九曰向用五福威用六极六十五字为洛书本文此六十五字者不知是介甲上有此六十五字乎抑是龟背负得一竹简或一木板写此六十五字在简板之上乎果如此则与宋真宗朝所谓天书降者何异世岂有此等怪妄之事哉来敎谓禹如何逆知一为五行二为五事澄谓设使龟书果有此六十五字禹亦如何逆知五事之为貌言视听思也如何逆知八政之为食货祀及司空司徒司寇与賔师也如何逆知五纪之为嵗月日及星辰厯数也与夫三德庶征五福六极之目皆非可以臆度必也并九畴之子目皆是龟背之文写出而后可知设若如此愚人拾得亦可传世何必圣人而后能作洪范九畴哉且河图之出亦止有五十五数伏羲则之便画成两仪四象八卦及重为六十四卦此卦画即非河图所有伏羲何以臆度而为此画邪至如邵子言方者洛书之文画州井地之法其仿如此乎亦但言洛书有九数其分天下为九州分一井之田为九个百亩者亦与洛书之九数相符尔圣人之心与天地合徳以脩身齐家治国平天下之事有九个门类此其素蕴于胸中者也一旦见龟文之有九数遂撰成洪范一书即平日所蕴修齐治平之法分作九类次其先后以配龟文之九正与伏羲见河图有竒偶之数而作竒偶二画以仿河图奇偶之数者同天乃锡禹洪范九畴如商书言天乃锡王勇智汤生得有勇智即是天锡岂必天提此勇智锡与汤邪舜有天下也天与之岂是天亲手分付而与之乎有夏多罪天命殛之岂是天亲口有言语而命之乎河图自一至十五十五防之在马背者其旋毛之圏有如星象故谓之图非五十五数之外别有所谓图也洛书自一至九四十五画之在龟背者其背文之坼有如字画故谓之书非四十五数之外别有所谓书也至今马背之旋毛如星防特无自一至十之数尔至今龟背之坼文如字画特无自一至九之数尔左传所谓有文在其手曰友亦是手掌之坼文如友字也手掌之坼文与龟背之坼甚相似今言河之图者不索图于五十五数之外而言洛之书者乃欲索书于四十五数之外不亦惑乎大槩不晓洛书之数为龟坼之文如字画而亦如河图作四十五个圆圏子看所以惑也
　　来敎谓澄槩言易为隂阳变易之易其易已连属乎阴阳之中如此是一部易书只做得一个易字字説澄窃谓伏羲当初作易时仰观天文天文只是阴阳俯察地理地理只是阴阳观鸟兽之文与地所宜之草木近取诸人之一身逺取诸一切动植及世间服食器用之物亦无一而非阴阳者适值河出马图观其后之一与六则一阳六阴也观其前之二与七则二阴七阳也观其左之三与八右之四与九中之三与十又皆有隂有阳也此天不爱道而显然以阴阳之数示人者于是始作八卦画一竒画以象阳画一偶画以象阴即此竒偶二画而为四象八卦以至重为六十四卦八卦者止是十二阳画十二阴画而已六十四卦者止是百九十二阳画百九十二隂画而已除阳画隂画外别无一句言语亦无秘宻传授即此阳画隂画之中包括天地万物之理更无遗者故可以通神明之德可以类万物之情若谓伏羲之易非阴阳变易所能尽而有不连属乎隂阳者不知当于何处寻覔文王周公之彖爻姑未暇论夫子作系辞传乃是为伏羲文王周公之易作序也首言天尊地卑而乾坤定卑髙以陈而贵贱位动静有常而刚柔断天地卑髙动静非阴阳乎乾坤之卦贵贱之位刚柔之画非易中之隂阳乎刚柔相摩八卦相荡雷霆风雨日月寒暑干男坤女非阴阳乎以至言易与天地凖而曰天地之道幽明之故天地幽明非阴阳乎曰死生之説鬼神之情状死生鬼神非阴阳乎而夫子又直指而曰一隂一阳之谓道不知舍了阴阳道于何处连属乎后章又言乾坤动静四时日月非阴阳乎效天法地天地设位而易行乎其中非阴阳乎以后不及缕数果有不连属乎阴阳之易夫子何不言之而自初至末皆必以阴阳为言何夫子之不能为髙论乎
　　来敎谓天地絪緼变化之机人物性情之理开物成务治国平天下之道夫子作易系辞发明尤为详悉止言易者阴阳相易则所以开物成务之大道不见彰著澄观夫子言昔者圣人之作易将以顺性命之理而其所谓性命之理者不过曰天之道阴与阳地之道柔与刚人之道仁与义而已柔者地之阴也刚者地之阳也仁者人之阳也义者人之阴也夫子何不舍去阴阳而别作髙虚之説以言天地人之道乎不审舍了阴阳而有天地絪緼变化之机否乎舍了阴阳而有人物性情之理否乎以至开物成务治国平天下之道无非阴阳之用今而不知其为阴阳正所谓百姓日用而不知尔先儒言世间无一事无阴阳者行便是阳止便是阴语便是阳黙便是阴开目便是阳闭目便是阴呼气便是阳吸气便是阴张忠定公咏曾见陈希夷言公事亦有阴阳未断时是阳已断时是阴以至月令逐月顺天地之阴阳而行事无一而非阴阳也欲外阴阳而语天地絪緼变化之机语人物性情之理语开物成务治国平天下之道澄识见卑下不知其为何説澄之愚见则以为人之生也因阴阳五行之气而有形形之中便具得隂阳五行之理以为健顺五常之性仁礼者健之性也属乎阳义智者顺之性也属乎阴信也者实有是阳健阴顺之性也率是性而行焉仁礼阳健之道也义智隂顺之道也其在五伦则父子兄弟之仁礼亲属而属阳者也君臣夫妇之义智人合而属阴者也又细分之则父子之仁阳之阳也兄弟之礼阳之阴也君臣之义阴之隂也夫妇之别隂之阳也又细分之则父之爱阳也子之顺阴也兄之长阳也弟之幼隂也君之尊阳也臣之卑阴也夫之倡阳也妇之随阴也开物成务治国平天下之道果有出于五常五伦之外者乎谓非隂阳变易之道可乎澄之所尊信者夫子也夫子明言一隂一阳为道明言曰隂与阳为天之道今乃以隂阳变易为不足以彰著开物成务之道则夫子之言非乎
　　来敎又谓易之为道有体有用理易之体也隂阳变易易之用也此言至当然理无形象变易者阴阳之气也隂阳之所以能变易者理也非是隂阳变易之外别有一物为理而为易之体也
　　又谓画前元有易为言易之体此是错解了康节诗然是蔡节斋错解了画者伏羲竒偶之画也有天地以来不知几千年而后有伏羲出来画卦伏羲画卦所以明隂阳之变易也然伏羲未画卦以前阴阳未尝不变易故曰画前元有易非是指画字属阴阳易字属空虚之理若曰未有隂阳之画以前先有不属乎隂阳之理在此是不知道者之言康节不如是也
　　又云无极之前隂含阳也是又先言用也亦是蔡节斋错解了康节言语然节斋并改了字以无字为太今所引幸而不曾改字邵子所谓无极即非周子所言之无极但二字相同耳无极之前隂含阳也有象之后阳分隂也此是邵子解伏羲六十四卦圎图左边自复卦至乾卦属阳阳主生言生物自无而有也右边自姤卦至坤卦属隂隂主杀言杀物自有而无也无极之前谓自坤卦右旋以至于姤也有象之后谓自复卦左旋以至于干也自坤前至姤皆属隂而阴之中有八十阳者隂中所含之阳也自复后至干皆属阳而阳之中有八十隂者阳中所分之隂也即非先言用也
　　来敎谓羲文周孔造易其道大矣广矣包罗天地揆叙万类岂象占而已哉澄谓伏羲作易仰观俯察近取逺取而画八卦以通神明之德以类万物之情此即来教所谓包罗天地揆叙万类者其时固未有占也然三百八十四画皆是象天地万物惟其所象者皆神明之德故可以包罗天地惟其所象者皆万物之情故可以揆叙万类伏羲之易只是三百八十四画而已此所谓象也故曰易者象也今谓易道广大岂止于象若舍象而言不知伏羲之易更在何处为此言者莫是不晓得象字象者伏羲之画所以象天地万物也其后卦名是指出所象之事而为名及彖辞爻辞中言龙言马等又是指出所象之物而为言也象之至大至广而可以包罗天地揆叙万类者伏羲之画也其次卦名指一事之义而言者比伏羲之画则为狭小矣彖辞爻辞中所指一物者比卦名之指一事者又狭小矣今人往往但知卦爻辞中所指一物者为象诸儒言之不甚明白惟项平庵玩辞却晓得象字伏羲既画卦之后遂作揲蓍之法敎民以所画之卦占吉凶而处事此是圣人之用易也伏羲别不曾敎人于揲蓍之外用易后世能明义理者遵用象辞之意而修身应事此则无事于占然其为善去恶趋吉避凶之道亦是自占中来此后之君子推广圣人之易而用之者也至若夫子系辞中所言用易只曰君子居则观其象而玩其辞动则观其变而玩玩其占则无他説及后章言易有圣人之道四焉曰辞曰变曰象曰占推其功效以为天下之至精天下之至变天下之至神可以通天下之志可以成天下之务可谓大矣广矣而其归宿又不过曰易有圣人之道四焉者此之谓也其所以有许大功效者亦只在辞变象占而已然则象占岂可轻忽哉若可轻忽则夫子不如此言之矣想是读夫子系辞未熟请将夫子系辞从头至尾逐一句逐一字子细详玩便知夫子之言易还有在于象占之外者否大槩近世学者渉猎乎老佛空虚无用之説故其言道皆欲超乎形器之上出乎世界之外全无依靠全无着实茫茫然妄想而已卒之自叛吾道而于老佛真处亦未尝窥见此今日学者之大病也
　　来敎又谓注易之际当于羲文周孔四圣人脚迹下驰骋今止祖程义理宗朱象占则程朱义理象占已传于世又何必赘説此论尤为可怪可骇夫子生知之圣犹曰述而不作信而好古况庸下之末学乎且程之説义理朱之説象占即羲文周孔之防舍程朱则何以能探四圣人之奥脚迹下驰骋五字是南康戴师愈所伪撰之麻衣易内有羲皇心地上驰骋周孔脚迹下盘旋二句今用其语而节缩其辞亦非所愿闻答田副使第三书
　　澄前者辱第二书玩绎之余以鄙意奉答乗便寄呈惟恐浮沉七月得今春所惠第三敎帖乃知二月已达左右甚为之喜书至之时恰值病作未及细观既而病证日増不食者近两月头目昬重双耳失聪防于危笃逮兹冬初方稍轻减然未复常未敢出外念欲附数字以谢又思已尝罄竭愚陋之见至再矣觉来皆与髙明之见不合澄自幼务学用功六十余年今年已八十资下识卑所见仅仅至此虽复凟进其説不过如前何能有补于贤达是以缀而不为忽乡人久寓长沙者还乡来过又防重笔第三帖见示深感盛意之勤勤且闻澄清底绩移寓长沙相去亦近天相吉德履平康益可喜也眷爱之隆不可虚辱但病余精神虚耗弗克详悉以报所施手颤妨于运笔命学子代写
　　一愚见以太极为道理而髙见必以为混元浑沌未判之气此其不合者一也愚见以为理在气中同时俱有而髙见必以为先有理而后有气此其不合者二也愚见以为易者阴阳之变易有太极者言阴阳变易之中有理以为之主宰夫子易有太极之言其立言犹曰臣有君子有父云尔故朱子以为易之有太极如木之有根浮图之有顶可谓明白而髙见以为其説颠倒错乱断不可以训后学此其不合者三也蔡节斋解易字作无极字此是背其师説无识之言也而髙见取之解太极字为至极之理此言却是而髙见不取愚所非者而以为是愚所是者而以为非此其不合者四也已上愚説并与周程张朱之説同皆非不肖自出已见而来书引王防卿之言以为舍祢而宗兄澄识见凡陋窃谓祢之道更秦汉以来晦蚀千有余年若非天于盛宋之时生此数兄发明吾祢之道则几于队地矣澄视吾兄有大功于吾祢者也凡吾兄所言五经之梯阶也敢问此数兄有何言语背了五经乃曰不可徒求之先儒而不本之五经乎若曰徒求之五经而不反之吾心是买椟而弃珠此则至论不肖一生切切然惟恐堕此窝臼学者来此讲问每先令其主一持敬以尊德性然后令其读书穷理以道问学有数条自警省之语又拣择数件书以开学者格致之端学徒锓之于木今谩纳去一帙是葢欲如防卿之説先反之吾心而后求之五经也仆虽老矣学之久而未得愿与足下共勉之
　　一易是形而下者太极是形而上者先儒已言澄不复赘先儒云道亦器器亦道是道器虽有形而上形而下之分然合一无间未始相离也今乃曰阴阳变易之易非本原形而上者之易则伏羲合当如周子画一圏作太极何缘但画一竒为阳画一偶为隂而已至夫子方推其本原而有阳竒阴偶之中有太极存焉夫太极者不在阳竒隂偶之外也今以阴阳为不是本原则是伏羲之易无了本原矣伏羲但有卦画别无他文若欲求易字太极字于阳竒阴偶之外窃望就伏羲卦中指出见敎何者是易何者是太极如此论易何万古大圣人之不幸也噫
　　一老子云天下万物生于有有生于无万物者指动植之类而言有字指阴阳之气而言无字指无形之道体而言此老子本防也理在气中元不相离老子以为先有理而后有气横渠张子诋其有生于无之非晦庵先生诋其有无为二之非其无字是説理字有字是説气字若澄之以精气为物为自无而有游魂为变为自有而无以先天图左边为自无而有右边为自有而无乃是言万物形体之无有有无如春夏所生之物皆去冬之所无而今忽有秋冬所杀之物皆今夏之所有而今忽无人之生也渐至于长大是自无而有人之死也遂至于杇腐是自有而无又如平地本是荆榛乃翦除草茅而葢造宫室则此宫室自无而有其后宫室销毁败壊又成瓦砾之场禾黍之墟则此宫室自有而无又如一虚室忽然排辨酒器铺设筵席聚賔客于其中歌舞欢笑是此宴防自无而有及其酒罢客防彻去筵席收去酒器依旧一虚室是此宴防自有而无凡物凡事皆然来书谓世间人物之生百姓日用之常那件不是自无而有是矣此之无而有有而无是言鬼神之屈伸往来人物之生死始终人事之兴废聚防即与指理为无指气为有之无有不同但有无二字相同尔老子谓有气之阴阳自无形之理而生以有无为二而不知理气之不可分先后与予言万物形体自无而有自有而无者防意逈别今以愚言为自相抵牾何其不通文理之甚也如孟子不言利前则曰何必曰利后则曰以利为本前之利强兵富财便利其国之谓也后之利顺其自然之理之谓也利字虽同而文义则异若不通文义必谓孟子之言自相抵牾矣来书取南轩先生张氏太极图解首章之説甚当然请博观南轩太极图全解及今文集语录诸书还曽解太极二字为浑元浑沌否还曾谓理在先气在后否南轩图解之下文云非太极之上复有所谓无极也太极本无极言其无声臭之可名也又云无极之真二五之精妙合而凝非无极之真为一物与二五之精相合也言未甞不存于其中也南轩此言即与朱子所言及老拙所言一同卖花担上前后两篮不曽遍防但见前篮一朶之花便自买取而不复顾其后篮之花为何如况望能于洛阳诸处名园中万紫千红而一一识之乎朱子初焉説太极与南轩不同后过长沙谒南轩南轩极言其説之未是初亦未甚契既而尽从南轩之説有诗谢南轩曰我昔抱冰炭从君识乾坤始知太极蕴要妙难名论及南轩死有文祭之曰始防差以毕序卒烂熳而同流是晦庵太极之説尽得之于南轩其言若合符节明公取南轩而不取晦庵何也
　　一有生于无是老氏异端之説周子无极而太极即非言自无而有晦庵南轩二先生之説灿然明白髙意必欲解此一句云自无极而为太极是押周子入老庄队也朱张二先生皆云非太极之上复有无极极力分解惟恐人错认此一句与老氏同衞道之力如此可谓忠于周子也明公必欲屈抑周子以同于老氏老拙极力唤醒而不见从是辱吾周子者明公也已自为之又自称寃何耶
　　一系辞传易有太极是生两仪两仪生四象四象生八卦此是説卦画周子因夫子之言而推广之以説造化言卦画则生者生在外有两仪时未有四象有四象时未有八卦朱子谓生如母之生子子在母外是也言造化则生者只是具于其中五行即是阴阳故曰五行一隂阳言阴阳五行之非二朱子所谓五殊二实无余欠也阴阳即是太极故曰隂阳一太极言太极阴阳之非二朱子所谓精粗本末无彼此也朱子又言生隂生阳之生犹曰为隂为阳云尔非是生出在外惟朱子能晓得太极图説之生字与易系辞之生字不同解经析理精宻如此如何不使人观之而心服此等精微豪厘之辩想明公前此之所未闻欲以麤心大眼观圣人之言何其容易耶两仪四象八卦渐次生出者也非同时而有太极隂阳五行同时而有者也非渐次生出一是言卦画一是言造化所以不同天地却是后来方有故邵子之书以为天开于子地辟于丑来书既引朱子所云是欲闻其説也今为详陈一元凡十二万九千八百嵗分为十二防一防计一万八百嵗天地之运至戌防之中为闭物两间人物俱无矣如是又五千四百年而戌防终自亥防始五千四百年当亥防之中而地之重浊凝结者悉皆融防与轻清之天混合为一故曰浑沌清浊之混逐渐转甚又五千四百年而亥防终昏暗极矣是天地之一终也贞下起元又肇一初为子防之始仍是混沌是谓太始言一元之始也是谓太一言清浊之气混合为一而未分也又谓之混元混即太一之谓元即太始之谓合二名而总称之也自此逐渐开明又五千四百年当子防之中轻清之气腾上有日有月有星有辰日月星辰四者成象而共为天故曰天开于子浊气虽抟在中间然未凝结坚实故未有地又五千四百年而子防终又自丑防之始五千四百年当丑防之中重浊之气凝结者始坚实而成土石湿润之气为水流而不凝燥烈之气为火隠而不显水火土石四者成形而共为地故曰地辟于丑又五千四百年而丑防终又自寅防之始五千四百年当寅防之中两间之人物始生故曰人生于寅开物之前浑沌太始混元之如此者太极为之也开物之后有天地有人物如此者太极为之也闭物之后人销物尽天地又合为混沌者亦太极为之也太极常常如此始终一般无増无减无分无合故以未判已判言太极者不知道之言也
　　一夫子言一阴一阳之谓道而澄言夫子以一阴一阳为道节缩之谓两字以为字代之取其言之便而已不知有何碍理夫子言形而上者谓之道形而下者谓之器程子则言形而上为道形而下为器节缩谓之两字代以为字亦合紏弹程子之过乎又如大程子言发已自尽为忠循物无违谓信上句言为下句言谓二句之意果有异同乎小程子则曰尽已之谓忠兄言为忠弟言之谓忠二先生之言果有差殊乎此等不过取其文从字顺便于口尔经史传记子集中或以为代谓或以谓代为二字通行不一而足大戴记曰夫子可谓孝乎小戴记则衍之曰夫子可以为孝乎他不悉数徧读诸书自当见之
　　一河图只是五十五圏洛书只是四十五画羲因图数竒偶而画卦禹因书数先后有叙畴此鄙见也髙见不以为然澄岂敢力争已説之是以求胜但自信则笃著论以俟百世之知尔不敢求髙明印可也故不复论图书之出圣人因此有契于心而遂画八卦叙九畴程子曰若无河图八卦亦须画愚亦曰若无洛书九畴亦须叙夫子因获麟而作春秋若不获麟春秋亦须作至若愚谓洪范乃禹自作此自字是言叙畴出于禹之已意不是传写龟背见成之文也即非説九畴是禹一人自作而箕子无与今来书谓禹至箕子千有余年安知箕子无一言乎澄之洪范注及前书中即无此意何故横生此一枝以见喻恐是不通文理之人防澄洪范注而误因对明公説而明公不自防详以致错误不然明公之髙了何缘如此昏谬邪澄弱冠时已见南康冯深居先生订定洪范印本分禹经箕传一如所惠贺氏之书澄后来重定洪范疑经传二字未甚安故改之曰纲目深居者古心江丞相同乡里之父师也古心之家自有深居洪范印本其有取于贺者亦喜其与乡里前辈之书同故尔澄前书欲得足下寻探收书之家覔冯深居订定洪范经传一观人家夫岂无之哉
　　一画前元有易画是伏羲画卦之画易是指易之书而言人但知伏羲画卦之后方有易而不知伏羲未画卦之前天地间已有此易矣画字与删字对皆是指作书修书者易字与诗字对皆是指所作所修之书名今曰画非止伏羲卦画一竒一偶之谓等而上之至于太极未判皆前也又曰易即理也若如此言试改此一句诗曰太极以前元有理则成何等言语此句诗若出粗通文理者笑之矣如此推广上句不知下句删后更无诗一句如何推广
　　一邵子所谓无极即非周子所谓无极足下所取之南轩先生亦如此説非愚之私言也今必欲以为与周所言之无极同愚意阴阳太极同时而有不可言之前二字姑如明公之意则可言阴阳之前先有太极太极之前先有无极无极则不可再有所加于其头上矣言无极之前是无极头上又加一层也不知无极之前是何物当作何名称以见敎如此则周子图説又欠一层当言云云而无极无极而太极也以无极为周子所言之无极而隂含阳乃在无极之前是先有阴阳后有无极也可谓颠倒错乱之甚矣何乃以此四字而诬朱子又以此四字而罪老拙邪
　　一项氏説象字出于一已之特见度越羣儒且非蹈袭前人之所已言谓彼知其畧而不知其详则虽得一説超乎其上然后见彼之为畧而此之为详象非偶不立数非竒不行此一偏一曲之论也识者不取蹈袭非两不立一句之陈言以説象既不该徧又不亲切不免于择焉而不精语焉而不详矣而何可议项氏之不知其详也哉项所谓象所包甚广非两不立所指甚狭一广一狭其孰为详而孰为畧乎
　　一天者干之形体干者天之性情此两语格言至论也足下疵之何哉人之著书笔削各有其意若先儒好言语都要写尽则岂可谓之成一家言澄不引用程子此言者自是用不着非以其言为有病不取之也仆幼时虽未逺出然闻人説河豚鱼江豚鱼已疑豚鱼只当作一字解后见云间田畴易解作江豚鱼犂然有当于愚心长而泛大江亲见所谓江豚鱼者又闻舟人呼之为风信于是确然从田畴之説足下既罪仆不合祖程传义理今又罪仆不合不尽用程说而以为畔程子此似市井小夫两面二舌者之言非所望于希贤希圣之君子也王巽卿一部易纯是宗程其间与程不同者甚多亦可指之以为罪乎
　　一君子所居而安者易之象也立象成器以为天下利澄各有所据纂言中载之已详今再逐一条具陆徳眀经典释文曰虞翻本序作象东莱吕先生易音训曰晁氏云虞作象説之按作象乃与下义合此是从陆晁吕三家之説立象成器以为天下利此是依荀恱汉纪所引易文如坤卦象传元本云履霜坚氷隂始凝也朱子据陈夀魏志所引云初六履霜隂始凝也上添初六二字下去坚氷二字是准此例何以守位曰人本义改仁作人而曰今本作仁吕氏从古葢所谓非众防与守邦来书谓不知何所据而添改且如上传本义谓立字下有阙文来书言之是曾读本义系辞上传也此处朱子直改了本文仁字又注説明白如此澄从朱子所改非自改也乃曰不知何据岂是不曾读本义系辞下传乎凡防人文字欲寻人疵病合当首尾洞彻真个捉着本人谬误处然后疵人而人服如考进士试巻黜落之巻更须着力精防批抹其所以不好之由又如平反狱讼须是将案巻前后一一防照精详澄纂言中三处于易之象也章末注云旧本象作序今依虞翻本立象成器以为天下利章末注云旧本无象字朱子曰立下疑有阙文澄按荀恱汉纪引此文作立象成器今増补守位曰人章末注云旧本人作仁陆氏曰王肃卞伯玉桓明僧绍作人已上并是纂言各章注文援据至甚明白今乃见问不知何据是不曾防澄所注也若澄之书纰谬不足观则当以覆酱瓿以糊屋壁或以火焚之可也既是存留欲就上寻求疵病合依平反案巻之法照刷子细防得情弊方出今乃防前不照后防此不照彼何其疏率也
　　一生生之谓易正与生四象生八卦之生同周子所谓生隂生阳生水火木金土者其义亦同但有在外在中之异大德曰生之生意却微别乾坤法象此指画卦之阴阳而言易则阴与阳之总也故主此阴与阳者谓之易占与事蓍数之未定已定者神则占与事之总也故主此占与事者谓之神凡隂阳变易道理便在其中元不相离直以道字解易字则不可而易之所以易者道也故程子言阴阳非道所以一阴一阳者道也
　　一程子随时变易以从道之言以此解易书之名则未的当然此言与中庸君子而时中之意同乃圣贤之格言也青山疵之以为道自道易自易可谓谬妄青山吾乡人长吾十嵗澄以兄事之其人善作时文却不晓义理而作文之际每喜议评先儒澄屡甞辨析其不然卒皆无辞而屈服明公于晦庵朱子尚不假借而乃引用青山之言使其言是犹可曰不以人废言其言不是而以为据依何哉舍了甘棠树缘山摘醋棃可叹也已
　　一其他诸条不能一一酬答
　　澄老耄无知卑贱无庸极荷不鄙荐赐贻问不敢不竭愚者葢恐堕于不忠不孝之域然技能识见止此而已天下之广岂无杰特明达之士过澄百倍十倍可陪明公之讲论者哉澄黾勉奉酧此纸岂能称盛心望怜其愚不必更赐第四书借视于盲借听于聋非计之得者也












　　呉文正集巻三
　　钦定四库全书
　　吴文正集巻四
　　元　吴澄　撰
　　説
　　无极太极説
　　太极者何曰道也道而称之曰太极何也曰假借之辞也道不可名也故假借可名之器以名之也以其天地万物之所共由也则名之曰道道者大路也以其条沠缕脉之微宻也则名之曰理理者五肤也皆假借而为称者也真实无妄曰诚全体自然曰天主宰造化曰帝妙用不测曰神付与万物曰命物受以生曰性得此性曰徳具于心曰仁天地万物之统防曰太极道也理也诚也天也帝也神也命也性也徳也仁也太极也名虽不同其实一也极屋栋之名也屋之脊檩曰栋就一屋而言惟脊檩至高至上无以加之故曰极而凡物之统会处因假借其义而名为极焉辰极皇极之类是也道者天地万物之统防至尊至贵无以加者故亦假借屋栋之名而称之曰极也然则何以谓之太曰太之为言大之至甚也夫屋极者屋栋为一屋之极而已辰极者北辰为天体之极而已皇极者人君一身为天下众人之极而已以至设官为民之极京师为四方之极皆不过指一物一处而言也道者天地万物之极也虽假借极之一字强为称号而曽何足以拟议其髣髴防故又尽其辞而曰太极者盖曰此极乃甚大之极非若一物一处之极然彼一物一防之极极之小者尔此天地万物之极极之至大者也故曰太极邵子曰道为太极太祖问曰何物最大答者道理最大其斯之谓与然则何以谓之无极曰道为天地万物之体而无体谓之太极而非有一物在一防可得而指名之也故曰无极易曰神无方易无体诗曰上天之载无声无臭其斯之谓与然则无极而太极者何也曰屋极辰极皇极民极四方之极凡物之号为极者皆有可得而指名者也是则有所谓极也道也者无形无象无可执着虽称曰极而无所谓极也虽则无所谓极而实为天地万物之极故曰无极而太极
　　放心説
　　其体则道其用则神一真主宰万化经纶夫如是心是为太极或已放去所宜收也于名于利于色于味妄念纷扰私意纒滞夫如是心是为剧贼或未放下不宜留也不可以放还家即次者欤不可不放觧悬弃屣者欤虽然放故不放不放故放二者相通而不相戾此学之全知不放心不知放心二者相尚而不相同此学之偏虚豁豁地无毫髪累常惺惺法无湏防离其放不放如是如是吾会其全以救其偏在吾可圣在彼可仙于乎至矣安得起邹叟防吏而与之言
　　得一説赠传道士
　　道家者流以一为基而帝之者无有也建之以常无有主之以太一古之博大真人哉此庄氏所以賛其师无有也者无名也天地之始也一也者有名也万物之毋也故曰道生一庄氏亦云泰初无名一之所起抱一抱此者也守一守此者也泊兮未兆渊兮不盈慈俭不先为之寳濡弱谦下为之表抱之守之之方也虽然中央浑沌之帝初未尝视聼食息也七者凿而一者离矣窍开而窦塞窍闭而窦通至矣哉一之体乎妙矣哉一之用乎正一师传君以得一名其已得之欤他日觧后无何有之乡宻若无言相视一笑
　　敬斋説
　　易书诗礼四经中言敬者非一训释家不过以敬为恭肃严庄祗栗戒慎之义至伊洛大儒始有主一无説之説其高第弟子又谓敬者此心收敛而常惺惺也夫彼异端者流于敬之一字葢不数数而其治心之法亦惟收敛惺惺是务然则敬者圣学之要虽彼不能外也东昌张侯汝弼敦厚详审来为抚州推官余视其威仪察其政事曰恭曰肃曰严曰庄曰祗曰栗曰戒曰慎侯其有焉名其宴居之斋曰敬非虚也虽然敬之用甚大异端者之成仙成佛而吾儒之为贤为圣以至于叅天地莫不由此侯其懋之哉昔卫武公年九十余尚作抑戒以自警一行一言兢兢惕惕诗人美之而尊之者曰睿圣侯年七十矣而志不衰倦充其所到如武公可也人美侯之徳将有嗣淇澳而诗者贤而圣圣而天一皆敬之功其法自心起而非腐儒蹈袭之常谈所可了也侯其敬之哉
　　素轩説
　　丝未染色曰素羔羊干旄之诗并托素丝以美其大夫之徳素也者不苟悦乎新以改乎其旧不外假乎文以増乎其质素位而行唯君子能之夫不安其素而悦乎新假乎文斯湏之荣不足以偿其终身之羞者有之矣余于杜子美白丝行之作所以毎三复焉而叹其深得国风之意也清江范亨自京师来称太原白贲无咎之贤皮溍亹亹为余道且言其以素名所居之轩余闻之而惊异噫是殆庶乎其安其素者因为説素之义皮范如京闻余説而喜请书以遗虽然白已仕皮将仕范未仕见贤而思与之齐一当以白君为师而于白丝行之诗之意讽诸口识诸心其勿防不然可黄可黒固墨氏之所悲也而况不为墨氏者乎
　　致慤亭説
　　墓焉而体魄安庙焉而神魂聚人子之所以孝于其亲者二端而已何也人之生也神与体合而其死也神与体离以其离而二也故于其可见而疑于无知者谨藏之而不忍见其亡于其不可见而疑于有知者勤求之而如或见其存藏之而不忍见其亡塟之道也求之而如或见其存祭之道也塟之日送形而往于墓塟之后迎精而返于家方其迎精而返于家也一旬之内五祭而不为数惟恐其未聚也及其除丧而迁于庙也一嵗之内四祭而不敢防惟恐其或散也家有庙庙有主祭之礼于家不于墓也墓也者亲之体魄所藏而神魂之聚不在是以时展省焉展省之礼非祭也近代所谓祭者乃或隆于墓而畧于家夫伊川野祭古所深慨习俗之由来渐矣不有礼以稽其则虽豪杰之士亦且因仍而莫之怪余尝适野见车马塞道士女盈盈于墟墓之间少长咸集攀号悲泣彷佛初丧之哀未尝不嘉其孝诚之笃而亦不能不叹夫古礼之冺也茌平梁润之笃于亲者作亭墓侧朝之闻人为扁曰致慤或者又引祭义以发明之俾梁氏孝思悠然而不能已其言岂无助哉虽然祭义所云皆庙祭之事非可施之墟墓间也梁之子宜国子伴读复请于予而予以古之正礼告礼有其义人之报本反始求之于有而不求之于无非逹鬼神之情状者未易语此京兆箫君曰为祠堂于所居掲斯扁于斋室庶乎其可斯言也不亦善于礼矣夫
　　静安堂説
　　静而安圣学之基也曽子授子思子思授孟子孟子之后失其传焉厯千五百年之久周子特起以主静为圣人立人极之本上合大学静安之防然儒者莫究其用功之何如也大学之静在有定周子之静在无欲知有定无欲之不二者于静之功思过半矣王府掌书何君以静安名堂其友赵侯徴辞于予予葢有意乎曽思孟周之传学之四十余年而未有分寸得也为之难言之其敢易乎哉虽然诸葛丞相曰静以修身未宁静无以致逺又曰学湏静也险躁则不能理性而庄生亦云宁可以止遽立心处事惟宁毋躁是其所谓静安者乎此前代贤相之所以行予就何君之所可及者而言非虚言也如其言之虚也虽累千百言奚庸
　　静夀堂説
　　静静与曰否静夀与曰未请问曰静莫如山稽诸易山艮象也艮时静时动曷尝一于静哉山地之隆起者地坤象也坤静翕动辟曷尝一于静哉山块然静云雨不作草木不生朽壤尔壤朽斯陁而奚夀焉夫人也如槁木如死灰曰静可矣榦遂枯火遂灭曰夀可乎养生家有言戸枢不蠧流水不冰日月之明不息则久岂必一于静而后夀哉仁者静仁者夀人知夫子之所已言不知夫子之所未言武仁夫以静夀扁斋居余为发夫子未发之蕴仁在天地为元元无顷刻之不运贞下之元静极之动也静根动动根静天地之机也天地之夀无穷者以此人亦然体静而用动动賔而静主可相有不可偏无故曰静而无动物也物也恶能夀静而无静神也神也是以夀吾闻之周子云
　　仁本堂説
　　天之为天也元而已人之为人也仁而已四序一元也五常一仁也人之有仁如木之有本木有本榦枝所由生也人有仁万善所由出也人而贼其仁犹木之戕其本也木无本则其枝瘁而榦枯人不仁则其心死而身虽生也奚取论语一书无非教人以求仁读之而能知之者鲜矣庐陵邓熙学可以仁本名其堂大哉名乎夫立是名者葢欲既其实也既其实者如之何体仁之体敬为要用仁之用孝为首孩提之童无不爱亲此良心发见之最先者苟能充之四海皆春然仁人心也敬则存不敬则亡夫子之言仁以居处防执事敬语樊迟以出门如见大賔使民如承大祭语仲弓于此实用其力焉本其庶几乎学可资质静重可与求仁者也其思所以实斯堂之名哉
　　中和堂説
　　吉水高根名读书之所曰中和堂而问其説于予夫室屋以居此身也岂必有其名哉倘或名之亦为是声称焉尔岂必究其实哉根之名堂也不取他名而以中和名大哉名也根之意殆异于人乎中和二字见于子思子书之首章葢以状性之体拟诚之用也学而求诸性情秦汉以下之儒所不知逮宋数大贤始及乎此而玩绎其遗言践修其实功者甚寥寥也大率渔猎博襍之书以为愽饤饾浮浅之文以为工而已于性情之学其孰留意根也因堂之名而有意究中和之实予也虽尝从事于斯然未易为子言之也姑就子所当入之门所当由之路而言其槩然则如之何其必慎动于人所不见之处而不然则动应之宜如天气之顺畧无太温太凉太寒太热之忒情之用庶乎不乖其和矣静而有主心不外驰以至于无时而不然则静定之极如地形之正畧无少东少西少南少北之偏性之体庶乎不失其中矣是其效也若其本则慎动在集义主静在持敬噫此举世儒者之所不肯为而根欲闻之乎予于是诵所闻以告根字良友大父讳君辙宋登仕郎史馆编校云
　　收説防説【有序】
　　收説者何遗番阳陈熙也防説者何亦遗番阳陈熙也作之者谁临川吴澄也
　　延祐丁巳十有一月饶乐平陈熙来山中言其先世以家所藏书悉上送官得赐号清白处士处士之孙庆厯之间擢进士科卒大理寺丞致仕诗集中与范文正包孝肃唐芥孙莘老诸公相往还仕进代不乏人熙之先大父教授于家临终嘱诸子谨收吾书熙之父遵考训扁读书之堂曰收至之子生亦名之曰收收之一字既以名堂复以名子示不志也予谓农之力穑而获谓之收井之汲水而上谓之收农之收以供食也井之收以供饮也书之为世用甚如六府之有谷五行之有水也收之者岂无所用乎哉收而不知所以用是犹储谷于园仓贮水于瓶罂而不以食饮也然则用之将何如在乎子孙善读之而已矣读而有所悟悟而有所得小用之可以钓爵禄而荣其身而显其亲大用之可以跻圣贤而泽被生民而道济天下书之用如此收之者有期于后者也用之者有光于前者也有收之实遂有其名有收之名必有其用故予于陈氏之有书也不徒嘉于祖父之善于收而犹俟其子孙之善于用云作收説古无防士也修于家举于乡仕不出邦域之内其穷而不遇者以先觉而耕于野以良弼而筑于岩苟非以币而三聘以梦而旁求则终身岩野而已矣孰肯以防为事自王政衰陵夷至于春秋至于战国生民涂炭孔孟抱济时之具而时不用圣贤不忍恝然忘天下于是乎厯聘环辙而当时洁身避世之士犹且非之倘无圣贤救世之心而防焉则其非之也又当如之何哉七雄以力相并吞冀得权谋术数之流不爱高爵厚禄以招致防士防士因得大肆其意以傲世主然孟子比之妾妇则其可贱甚矣汉晋隋唐以来逰者不得如战国之盛宋之季士或不利于科举而防入事防諌则内外庶官畏之出事牧伯则郡县庶民畏之虽不能如战国之士立跻显荣而挟其口舌中伤之毒亦可要重糈于人若夫防于今之世则异是上之人无所资乎尔下之人无所畏乎尔于身既不可以骤升于财又不可以苟得叩富儿门随肥马尘悲辛于残杯冷炙之余伺公卿奔走形势侥幸于汚秽形辟之地不过如子美退之所云其可哀也夫而好逰者诿曰吾之逰非以蕲名非以干利将以为学焉尔是大不然夫古之谓逰学者不逺千里从师问道也葢如孔子者天下一人而已故逺近翕然宗之如百川之赴海世无孔子其孰可师如欲为学私淑艾于古圣遗言可也不求之于此而求之于逰怅怅欲何之乎司马子长世掌文史父子授受而负杰然不覊之才虽使终身不出门户亦自有此雄徤之笔岂得于逰哉谓子长因逰而有史者谬也信其説者惑也乐平陈氏家世收书而也气清才俊可以得志于今进之可以尚志于古将逰于四方予劝之息逰而归读祖父所收之书作逰説
　　愿学斋説
　　宜黄邹圣任少日尝受学于予其从弟之子世贤学儒而旁通医家之説名其斋曰愿学以谂于予予曰医之学虽有高下浅深然一是以济人为务无他术也儒之学则不然昔鲁号多儒徧国中皆儒服而逹者笑之以为鲁国之儒一人耳曷谓多哉予观夫子诲子夏已有君子儒小人儒之分而近世大儒直指记诵辞章为俗儒然则儒之名一而儒之实甚不一也岂可槩谓之儒而不谨所择乎今之愿学者所愿何学所学何如试自择焉倘或告予当必有以相长也
　　仁夀堂説
　　仁者夀非圣人之言乎天地生物之心曰仁惟天地之夀最久圣人之仁如天地亦惟上古圣人之夀最久人所禀受有万不齐岂能人人如圣人之仁哉夫人之全徳固未易全然礼仪三百威仪三千无一而非仁者得三百三千之一亦可谓仁则亦可得夀矣予尝执此观天下之人凡气之温和者夀质之慈良者夀量之寛洪者夀貎之重厚者夀言之简黙者夀盖温和也慈良也寛洪也重厚也简黙也皆仁之一端其夀之长决非猛厉残忍褊狭轻薄浅躁者之所能及也合阳杜翁年八十有二而夀数正未艾一乡称善人名其所居之堂为仁夀予虽不识翁之靣其必温和者与其必慈良者与其必寛洪而重厚且简黙者与五者有其一已宜夀况或有其二三四五乎至治三年秋识翁之子辉卿于京师获见时贤所赠仁夀堂记诸作于是推仁者夀之理而为之説以附焉
　　诚求堂説
　　医家之术视其説聼其声问其食味切其动脉以知人之病而小儿医乃不尽然男未龆女未齓一呼吸间脉八九至而脉未可切也口不能自言其所嗜而味不可问也脉未可切味不可问则聼声视色而已辨啼有诀相靣有图审其声若何察其色若何而名其病之为何病其方之所载其师之所传有成説有定法的确可验而毫厘靡差凡学医者类能之故婴儿虽不能言而其病洞然于医者之耳目此无他医之术然也母之育子平日曷尝习知医家审声察色之术哉然因其啼笑于外而辄能揣度其中何也爱子之心真实恳切而求其所苦所欲者以诚也诚可以感神明贯金石诚于捕鱼虽厚冰可卧而开诚于畏虎虽坚石可射而入岂有慈毋之诚而不能测识其子之意彼不通医术而诚之所求能若是况医有其术又有其诚宁不百求而百中乎其或有医术之医而反不若无医术之毋诚与不诚之异也夫医之于人子一如毋之于已子而后可谓之诚求求而有所觊则重用其心而昏求而无所利则轻用其心而怠求而自恃其能则处之以易而忽或昏焉或怠焉或忽也俱不诚也噫医者人之司命也而可不诚也耶庐陵曽仲谦儒流而通医术其术不止小儿医也若扁鹊然随所在而显一伎人以诚求二字号其贮药之堂葢取大学如保赤子之义噫仲谦岂特于赤子之病而诚求之若丈夫若妇人苟有所治无所不用其诚也诚也者圣神之用心也医家亦以闻声而知之为圣望色而知之为神行医家所为圣神者之术而求之以儒家所谓圣神者之心仲谦之医讵可与族医同日而论哉


　　吴文正集巻四
　　钦定四库全书
　　吴文正集巻五
　　元　吴澄　撰
　　説
　　慎独斋説
　　天下人人读大学中庸二书于诚身之要皆曰慎其独也读者类能言之古舒李文质彬叔以儒饰吏亦克自持取慎独二字名所居而淮西宪官温侯为书其篇发挥防意者不一而泰州教授王实所述顔杨马赵四君子之行最为明切夫易以溺人污人者色与货也非理非义之事虽甚不良之人徃徃畏人之知而不敢肆苟人所不知之地一时不胜其利欲之私则于所不当为能保其不为之乎若顔叔子之逹旦秉烛若杨伯起之暮夜却金若司马君实赵閟道之所为无一不可与人言无一不可与天知真能慎独者也然斯事也儒者犹或难之庄子曰为不善乎显明之中人得而诛之为不善于幽闲之中鬼得而诛之君子言人不言鬼言是非不言祸福而庄子云尔者将以警夫中人以下也今彬叔不俟他人之警而警于屋壁之间其异于人也逺矣予嘉其可以为吾儒之式岂特可为吏师而已哉
　　主敬堂説
　　易书诗礼之言敬者非一及夫子答子路之问则其辞重以専而子路莫之悟也再问三问意若有所不足圣人语以尧舜犹病虽能已其问而子路犹未悟也呜呼子路圣门髙第弟子也果于从人勇于治已当时许其升堂后人尊之为百世之师亲承修已以敬之诲于夫子而未能心受也况后圣人千数百载而掇拾其遗言者乎伊洛大儒嗣圣传于已絶提敬之一字为作圣之梯阶汉唐诸儒所不得而闻也新安大儒继之直指此为一心之主宰万事之本根其示学者切矣夫人之一身心为之主人之一心敬为之主主于敬则心常虚虚者物不入也主于敬则心常实实者我不出也敬也者当若何而用力耶必有事焉非但守此一言而可得也河中张克恭名其读书之堂曰主敬而问其説于予北方学者笃厚沉毅类无南方轻扬浮浅之习固晞贤晞圣之器也标揭作圣之要言置诸屋壁间晨夕目睹其志可尚已呜呼近世以来学者为虚言所误几成膏肓之疾予而曰程谢尹朱之言敬盖如此是又以虚言而益学者之疾也夫何敢虽然主敬之事人皆可勉能无庸以子路之不速悟而惮其难也其亦因名堂之虚言而务修已之实功也哉
　　渊黙斋説
　　君子之道语黙随时岂偏于黙哉虽然语者黙之賔也黙者语之主也黙之时固黙语之时亦黙也夫子欲无言子贡之徒不知悟是意也庄氏乃能知之故曰渊黙黙者无言之谓而喻之以渊黙之意也渊者何静而深也惟静语黙惟深故黙彼躁于外浅于中则其发言也不择恶乎黙西川李岩平章公之子资态而学専不躁不浅欲由寡言以至于无言以渊黙名其燕坐之室之二字虽出庄氏书而实有契于圣人警子贡之意朱子感兴诗之末篇演绎其防甚惓惓也而或以庄氏为异乎吾圣人者过也夫庄氏之书于人伦日用颇有戻于吾教者吾违之于心原道奥苟有契于吾学者吾从之可也非从庄氏也从吾圣人也夫无言之时其黙也如渊有目者莫能测有言之时其声也如雷有耳者莫不闻此君子之道语黙随时者也公之子与予之友黄祖徳游槩有闻乎君子之道予是以志之云尔
　　敬堂説
　　淮西杨应叔以敬而名其读书之堂噫大哉名堂之义乎古圣人垂世之言肇自唐虞而典谟之书言敬者不一商人周人之诗周公孔子之易继继言之论语大学中庸孟子下逮传记诸家之言又累累及之然惟商颂周雅圣敬日跻于缉熙敬止两辞为以此賛咏汤文之徳其余言敬各随所指鲜或该体用之全而言也夫子答子路君子之问曰脩已以敬所该则广矣而子路曽莫之悟反疑圣人之言浅近而不知其甚深甚逺也千数百年之后程子始阐明之以极于天地位万物育而读者亦或为之茫然夫敬者人心之宰圣学之基也释其字义曰钦曰寅曰祗由中而外曰恭曰庄曰肃独程子摆脱训诂而谓之主一无适其开小学者之意至切也应叔以予之尝有志于程学也请予説以文其堂之名予不敢臆说也晞程子之学当自朱子之言入以演释敬斋之箴以禆益敬堂之义箴之首章潜心以居者静而居处之敬也其次章择地而蹈者动而歩趋之敬也三章之如賔如祭者形见于表之气象也四章之如瓶如城者保持干里之念虑也故总之曰动静无违表里交正五章之不东西南北则心之无适而逹于事也六章之弗贰二参三则事之主一而本于心也其发程子四言之精蕴未有若是其悉者而衣冠瞻视足容手容之间出门承事守口防意之际皆一身用功之实地应叔谨饬士也于父为才子于弟为令兄于乡为良朋友于官为贤师儒进于是也盖不难亦在乎为之而已目堂之扁熟究而信蹈焉则敬不于其堂而于其人不然堂之名虚名也予之説虚文也敬于何有
　　立斋説
　　有学者言陜士翟羾友谅质美而劬书京兆萧维斗名其斋居之室曰立敢问立之义何如予曰大哉萧君之所以期于人者乎昔夫子之徒三千其间粹徳英才不少矣而夫子未尝以立许之非薄于待人也诚以立之未易能而不敢轻许也自汉以至于今千有余年务学之士奚啻百千万亿而能立者防何人哉士之有立盖不一端以春秋叔孙豹所云则有三焉有徳之立有功之立有言之立三者之立古之上圣大贤其至矣吾姑论其次夷齐之譲曽闵之孝立徳者也周霍之安汉狄张之复唐立功者也汉之贾董隋之王通唐之韩愈立言者也夫子之言孝以立身为孝之终立身者行道于当时扬名于后世亘古今而不朽夫是之谓立翟君如欲副萧君之所期其思所以立之之方乎或曰立于礼可与立三十而立非所谓立乎曰此言既有所知而固守不移之谓非立身之立也然果能有知而又能固守则其能有立于世也可冀矣一立字之义虽不同而实相因也志于有立者其尚有味于吾言哉学者欲笔吾言以寄友谅予曰诺
　　敬义斋説
　　敬胜怠义胜欲其言肇于古册书而周太师尚父以授武王后五百余年夫子賛易有敬以直内义以方外之説敬义二字遂为万世圣学之根基然自孟子没而其言絶汉唐千余年间知之者谁与宋程子出而后直内方外之学复明于世同时见而知之者异时闻而知之者岂无其人求如程子之直有得乎是者亦无防也予之愚騃自少妄有志于程子之学心必主于一事必合于宜学之逾五十年而卒未有得也盖其资质之庸下功力之浅劣故尔今闻大名王君伯玉以敬义匾其斋室卓哉立志之髙乎圣也者人皆可学也患志之不立与夫所以充其志者或未至焉尔矣王君有是志又有以充其志学之可以晞圣也孰御它日解后以其所志者谂于予予亦以其未有得者质于君互相激励其不两有所益哉若夫掇拾先儒之所已言而曰若是斯为敬若是斯为义则凡世之为学为文者人人能予则耻躬之不逮而不敢出诸口也
　　逍遥游説
　　周流六合临睨三光此屈子之逺游也乘天地之正御六气之变以游无穷此庄子之逍遥游也世其果有斯人乎盖未之知尔于乎蜩鸠斥鷃又恶能知九万里之上有大鹏者哉
　　无尘説
　　上方道士陈子靖通三教书医之一技进乎工巧以无尘倅其名问余曰若何而可以无尘也余曰子之道所贵也余儒流恶足以知之抑佛者有言根立而尘集有根斯有尘也六根其能无乎根不能无则尘岂能无哉故佛者必务寂灭以无其根而老者亦务清静以无其尘二氏之学余不能知也又安能为子言之也耶无己则姑为子言儒者之学余尝闻邵子年十嵗学于里遂尽里人之情而已之滓十去其一二年二十学于乡遂尽乡人之情而已之滓十去其三四年三十学于国遂尽国人之情而已之滓十去其五六及至年四十能尽古今之情而已之滓十去其七八年五十能尽天地之情而已之滓无可得而去此非所谓无尘者乎然以其天挺人豪英迈盖世之资冬不炉夏不扇夜不就席之功犹必学至于五十而后无滓也明得尽则查滓浑化程子亦云查滓浑化者无尘之谓也而唯明之尽者能之尔余固愿学焉而莫之能至也然则吾儒之无尘盖不易能也不知以清静寂灭而无尘者其难易为何如无尘乎无尘乎尚其名不既其实可哉
　　永愚説
　　愚者智之反也智为五常之一人孰不欲智哉不恃其智而自守以愚不耀其智而自晦于愚唯古昔之圣神后来之老庄能然亦有其识深潜其才隠约而其智难以浅窥者顔渊寗俞是也夫敏于悟道之谓智而顔子之听受师训若无所悟疑于不能敏巧于避祸之谓智而寗子之冲冐艰危畧无所避疑于不能巧人或谓之愚焉然顔子于不违之际如愚如也者愚之似尔究其实不愚也寗子于无道之时则愚则也者愚之暂尔要其终不愚也顔之敏悟不惟精于知而且果于行寗之巧避不惟免于身而且利于君智孰大乎是故顔寗之愚非真愚二子亦未尝自以为愚也凡自以为愚者徃徃出于愤激非由衷也栁子厚少已崭然露头角自恃其智何如也未几一斥不用不胜其愤激而假托于愚溪池亭岛悉以愚名此岂由衷之言乎友人谓以立之客徐元夀号永愚而求言于予夫愚之名一而所指各不同愚智之分或指质之豁蔽巧拙言或指学之明昧敏钝言或指身与时之穷逹遇否言予未知元夀所谓愚者何所指其忧自耀之或过而以愚自矫与抑虑自守之或渝而以永自誓与予莫之能知也又岂容于臆説哉它日倘一见见面而知心然后因所指之实而颂焉而规焉盖未晚也
　　思诚説
　　子思子之中庸曰诚者天之道也诚之者人之道也孟子述其语不曰诚之而曰思诚何也思也者所以诚之也通书云诚者圣人之本而又云思者圣功之本前后圣贤之立言若合符节天何思哉而四时行焉而百物生焉自须臾顷刻之近至于千万亿年之久而如一夫是之谓诚天之道若此而圣人亦天也其徳之纯同天之不息生而知之不待思而得是以安而行之不待勉而中也下圣人一等思而后能得则勉而后能中矣斯其为思诚者欤昔丞相张魏公名庐陵文节杨先生之斋室诚诚宋孝宗御书诚斋二字以赐山南佥宪史侯文名先生蒋若义之斋室曰思诚而孝庙神明之胄赵子昻承防又书思诚二字以遗祖孙辉焕于百有余年之间韪哉赵谓史宪欲使孙之思其祖盖借孟子思诚之言而寓慈孙念祖之意云尔夫诚之为诚一也然有中庸孟子所言之诚有文节先生所能之诚清修苦节清诚清也苦诚苦也文节之实足以副魏公之名则然诚者实而已今先生之孙一行在身必实而非伪一言出口必实而非虚口无虚言身无伪行其不为之诚乎其不谓之思其祖者乎若夫天道之诚唯天下之至圣能尽其道古之大贤虽能知之虽能言之而能行之或犹未至澄也固尝从事于斯老矣而未之能知也未之能言也将以己所不能知不能言而勉若羲岂诚也哉则亦曰思尔祖之为近而可能也
　　静渊説
　　其静也渊水之止也其动也川水之流也惟其止而常定是以流而不返古之大圣人盖若是常定谓何事物不挠心也不息谓何湏防不离道也吾夫子之后无其人矣同时鲁国一顔子旷千数百年之久江南一周子河南一程子其防乎予自防弱志在晞三子资不而学不力年八十余而未之得也彊壮时尝取友于天下合朔南所见奚啻百千万亿人而莫之知也倐有人焉以静而自命岂将可嘉可尚而已抑亦可惊可骇也何也二字之实未易能则二字之名未易当也而予之旧友以书问其説夫粗有所知者黙无所言妄有所言者瞢无所知也予敢轻言哉非不敢言不能言也静渊之云将徒窃其名乎将欲既其实乎如欲既其实试过予相与黙坐一月庶或相观而防有悟也静渊者谁胡氏光祖问予者谁黎氏希贤俱章贡人也黎予所识胡予所未识
　　青溪道士防易轩説
　　有一道士空同其躬鸿蒙其衷其动颙颙其止雍雍濯缨乎青溪之上混迹于黄垓之中手持一编过予而言曰吾后结庐数椽即大隠防成小洞天鑪熏袅烟韦编置前兰露净滴汞朱细研执笔临文号防易轩敢问何知予未及答不觉辗然易道至矣匪书可传求之句读如锥测渊曷探其赜曷钩其盍且援笔袭韬巻袠沈消百虑静虚一室神如归来闭塞勿出进修存存退藏宻宻昭昭南端靡白可观防防北牖靡黒可守我干我坤自尊自卑我坎我离自倡自随易道于斯奚以防为舍蚌取珠得免忘蹄本无二经本无十翼安有九师安有八索易之门庭甚寛甚宏易之宦奥甚深甚窈易之楼阁八牕寥廓易之路途万里舟车天圆吾庐地方吾褥焉用夫轩而构此屋爰觌溪隅孰是渔夫溪上一叶恍若海桴其载有月其钓无渔可论易者斯人也与倘能樵乎试徃与俱道士唤鹤速骑以趋四顾怅恍莫知所如道士为谁北岳恒山人侨居江之南余三十春家世儒士因柱下叟命氏予不知其名从道其字
　　思无邪斋説
　　程子曰思无邪者诚也此邪字指私欲恶念而言有理无欲有善无恶是为无邪无邪斯不妄不妄之谓诚以大学之目则诚意之事也易文言传曰闲邪存其诚此邪字非私欲恶念之谓诚者圣人无妄真实之心也物接乎外闲之而不于乎内内心不二不襍而诚自存以大学之目则正心之事也凡人昧然于理欲善恶之分者从欲作恶如病狂之人蹈水入火安然不以为非蚩蚩蠢蠢顽不灵殆与禽兽无异其次颇知此之为理为善彼之为欲为恶而志不胜气闲居独处之际邪思兴焉一有邪思即遏制之乃不自欺之诚也夫既无邪思则所思皆理皆善矣然一念才起而一念复萌一念未息而诸念相续是二也是襍也匪欲匪恶亦谓之邪此易传所谓闲邪之邪非论语无邪之邪也论语之引诗防章取义云尔诗之本意岂若是乎哉豫章熊原翁以思无邪名斋室或以不二不襍勉之言固甚美予疑熊君之未遽及是也盖必先能屏絶私欲恶念之邪而后可与治疗二而且杂之邪诚意而正心其等不可躐无私欲无恶念世孰有司马公而不二不杂则犹未终身每以思虑纷乱为患故程子惜其笃学力行而不知道异端氏之不二不杂自初而持戒持律絶去私欲恶念故也不然诸业未净乌乎而可以不二不襍乎









　　吴文正集巻五
　　钦定四库全书
　　吴文正集巻六
　　元　吴澄　撰
　　説
　　丹説赠陈景和
　　丹岀井中玉质而日色盖至阳之气所成知丹之名则知丹之实矣希夷先生陈图南所传六十四卦丹之道具是鲁山景和非图南后人乎好外丹夫外者内之景象也如好之有图南之图在
　　药説赠张贵可
　　人无恒不可以作巫医古有是言也张贵可设药肆三十年余自前至今如一日其生药精而不倦于治择其熟药真而不杂以伪赝又得方外髙人传授丹法墨法与众逈别养命者服之而效濡豪者用之而良取信于逺近有年矣而敝衣羸形安守其业恬然无欲赢贪利之心庶防乎古之所谓有恒者欤栁子厚嘉宋清市药而不为市人之行余于贵可亦云
　　丹説赠罗其仁
　　丹也者至阳之气所成也似朱非朱似赤非赤丹之色也似玉非玉似石非石丹之徳也古之真人阳纯隂絶方其初也以无象有用铅非铅用汞非汞成之而温养使精神魂魄混合不离可以长久者内丹也及其究也以有象无用铅为铅用汞为汞成之而服食使骨肉血髓消铄俱融可以升举者外丹也后之名医以药济世为之汤以治经络为之散以理中焦为之丸以达下部而丸之别或名为丹何哉盖以其匹配隂阳依放造化可以愈沈痼可以扶危急可以救卒暴可以起死回生可以延年益夀虽医之用而有仙之功焉其名之曰丹也不以此乎庐陵罗其仁克绍父之业工铅汞交媾之术鼎罏烹炼之法推其余为丹药以疗未病之人其为人慈善笃实志于利物不志于利己其为丹也既有仙之功其为人也又有仙之行矣功行可仙则丹非凡丹也得是而服食焉者不谓之得仙丹也欤
　　琴説赠周常清
　　昭文善鼓琴而文之纶施及文之子何也以其伎之异乎人也盖若僚之丸秋之奕养叔之射造父之御然苟非精于其伎有以自好则不终其身而废业者有矣尚能家传世守之耶庐陵周大江挟琴游士大夫间号为琴师莫之可俪也其子常清得其父之伎延祐戊午春予与同止宿者再浃日每于隔壁聴其吟弄之妙尘累为之倾消于是深服其伎之精予自少有志于乐尝叹古乐冺絶学之无由夫八音之中革木无当于五声匏竹土之与金石五声虽具而其节奏不过教坊燕乐丝之一音若筝若若箜篌若琵琶非古雅乐器无足论者唯琴瑟古乐器也瑟之器虽古而声亦今庶防可以古者琴而已琴之谱调超出俗乐之上然自古及今不知防变矣更造改作者果皆石防师旷其人乎抑亦犹夫人也唐宋盛时韩子欧阳子所聴之琴犹不免可憾况后此者乎以予所知未百年间已变三谱愈变愈新其声固有可尚而纎秾哀怨切促险躁或不无焉淳古遗音和平安乐澹泊优游之意其亦若是否也世之能琴者往往非儒能儒者又不知音欲与论此而无其人大江儒者也而精于伎常清归省其以予言质正于家庭他时再防必有以起予者故于其行也书此以赠
　　丹説赠刘冀
　　刘冀仲山通医之书明医之理传医之方得医之法其辨脉也精其识证也决其用药也审而不缓竒而不险其收功也全多而失少又遇异师授丹法其上之却老还童者颇秘未暇问其次之济世活人者嘉与众共之药物有交媾火有进退有烹炼有温养宜其妙合隂阳巧夺造化而愈难愈之疾长弥长之夀也是岂可与药市市药者同日语哉
　　丹説赠吴生
　　有神仙延年之丹有神医愈疾之丹实殊而名一葛溪吴仁叔丹药作效于人多矣取信于人久矣一门二弟同得其法今见其弟如见仁叔焉
　　文泉説
　　昌化县主簿钱自牧言其所治县有隠士陈希仁博学能文以文泉号其所居之地予问之曰文泉者旧有此名欤抑新为之名也簿曰地有泉而陈以文之一字名之尔予曰人称苏明允为老泉者以其地有老人泉故借其地以号其人非新创名也惟栁子厚谪居冉溪之侧特以愚名其溪元次山在南方往往为水立新名道州有水名濓溪者亦次山之遗教其后周茂叔先生寓江州城外取道州旧地名名其书院曰濓溪苏子瞻诗云先生本全徳亷退乃一隅谓其取亷之义以名溪而旁加水字也泉之名为文者其亦昔人以愚以亷名溪之意欤愚非美名亷亦一善而已昔人薄于取名盖如此若文之名则其义甚大非愚与亷所可同也天有天之文地有地之文人有人之文天地人之文具备于圣人之身尧舜禹汤文武而下惟周公孔子可谓之文也故曰文不在兹乎秦汉以后儒者不知道惟以言语之工为文则既非矣苏子瞻尝言吾文如万斛泉源以言语之工为文者倘如苏子瞻殆亦庶防焉夫水天下之至文也而泉者水之初出陈君以文号其泉自负岂浅浅哉最下犹当为苏子瞻遡而上则周孔之文又非子瞻之所得闻者名之浮于实君子必不为也钱簿请録吾言辞不获遂书以遗
　　松友説
　　松木之贞坚也其为友者为谁鲁论美其后凋防庄美其冬夏青青皆与栢并称然则栢其松之友乎戴记美其贯四时不改柯易叶则不止与栢俱而又与竹俪世俗亦以松竹梅为嵗寒三友然则竹梅其松之友乎人之可与松友者必如栢如竹如梅而后可盘桓于孤松之侧松所友者晋渊明也吟哦于二松之间松所友者唐斯立也鄱阳陈圣举嗜书有清致以松友名其居夫不以我友松而松与我友者其节其心当有以肩陶而轶崔不然松之为松丝萝施之矣何以表然特立于栢与竹梅之上哉临川吴澄为作松友説
　　氷花説
　　清江镇李巡检亷恵人也所涖之地瓦屋有霜结为氷花史图其状以美侯客传其图以示予予为之言曰凡天下之物每有多有者为宜希有忽有者为异妖者宜则祥者异也常者宜则怪者异也其妖其祥其常其怪或谓之宜或谓之异在天在人一也夫亷耻道丧贪浊成风瘠人肥已残下防上者比比而是于斯时也而有人焉以清谨为行以寛厚为政乃见于卑小之官遐僻之地岂其宜哉异也有电有雷有风有云气侯严肃则露凝为霜雨凝为雪水凝为氷天之常也若夫霜坚成氷氷镂成花稽诸前志参诸杂记其似此者于昔为间见于今为非常岂其宜哉异也由此观之李侯人之祥也氷花天之怪也众皆若彼侯独若此惟其祥故在今以为异常时所无一旦所有惟其怪故自昔以为异夫人之异非必有以感乎天天之异非必有以应乎人二异于一时而适相遭吾安得不以人之异者为斯时喜又安得不以天之异者为斯时叹也哉
　　观澜説
　　予家有清池可十亩泉冬夏混混不竭月夜乘舟扣舷荡漾其间彷佛赤壁之游之乐地四平无山林障碍微风发则粼皴沦涟倡披缤纷如绮如縠如鳞如鬛不可胜状有天下之至文焉大父尝结庐西南涯开轩面之曰观澜轩有客难曰澜之雄伟壮盛者长河大江之流洞庭彭蠡之潴也今以一勺之水而观其所谓澜得无见笑于天吴哉主人答曰子知孟子之言观澜者乎观水有术必观其澜盖贵乎水之有源也潢潦之水雨集而盈雨止而涸何澜之可观若夫有源者则异是彼之经数千百里而来合数千百川而一者有源也此之厯四时千载而如一日者亦有源也有源既同则有澜亦同也泰山之与秋毫政未可以大小而殊其观于是客无以应也金谿洪君恢廓尚义所居有观澜阁浚渠导溪引活水至前殆与予之大父同其趣盖有源之水不必如长河大江洞庭彭蠡之广且深而后可观也青田陆子近世大儒之知道者洪君生不同时而与同里增修祠宇以表钦慕是必悠然有防于其心兹非所谓有源者耶譬之水然有源如是其有澜可观也固宜窃虑时人未达洪君之所以名其阁之意也故述予大父之答客难者以谂
　　虚舟説
　　真定赵时中扁其燕坐之所曰虚舟盖取诸庄氏书夫彼之所谓虚也者谓有其舟而无人主之也大概庄老氏之学以无心待物若无主之舟然任其泛泛于水中虽偶触他人之舟而人不怒以其无主而非有心故也待物一皆无心倘或伤于物物亦无憾于我故曰人能虚己以游世其孰能害之虽有己而已无心虽有舟而舟无主是之谓虚虚舟者虚己之喻也其逺害之计髙矣而终不及吾圣人之中道吾圣人之舟有主而实非如彼之无主而虚也然操之于节度行之于空隙百艘并进狭涧相遭其舟亦无所触既无所触谁其怒之彼无主之虚舟固为无心而亦有时触人之舟人虽不怒心实不悦吾圣人之舟未尝有触于人人不惟无怒于心而其中亦无不悦之意盖庄老以无心待物圣人以公心应物其心公虽曰有心亦若无心利之而民不庸杀之而民不怨又奚啻能使惼心之人不怒其触而已意古圣人邈矣吾于后世得汉相诸葛武侯焉廖立李平被废黜而终身无怨尤感之至于垂涕非其公心足以服人而然欤岂必如老庄之无心也哉时中方以才名为世用与其学防吏之无心而纵无主之虚舟孰若学汉相之公心而运有主之实舟乎
　　春谷説
　　河南赵和卿以春谷名其居予闻陶唐命官羲氏司春而名其賔日之处曰旸谷旸之为义固取日出之明亦取春旸之温春谷之春亦犹旸谷之旸也欤盖河南为天地之中得气之正非特每嵗之春然也世道太平而万物皆春惟河南为尤盛周公营洛而验诸隂阳风雨之和其事逺矣前三百年有卲子自卫来居而以收天下春归之肝肺自幸和卿河南人而曰春谷夫谁曰不宜然天地之气与化移易又不知今之河南视昔何如也和卿宦游四方鲜或归其乡则亦随所在而皆春谷奚独河南之谷可以为春乎春之时在天地为元在人心为仁元者蔼然发生之理仁者盎然恻隠之心存此心之恻隠以同乎天地之发生则春吾心也灵明四达何往非谷而岂系乎身之所居也哉和卿赋质慈良而施于政者多寛恵此其所谓春谷者也扩而充之与天地之春如一在乎人而已
　　方舟説
　　舟所以济不通也士特舟大夫方舟诸侯维舟天子造舟其多寡不同何也示有等也南面之君由天子下达于诸侯北面之臣由士上达于大夫臣之位至大夫而极士之志期于大夫而止龚仕璋士也而以方舟名其燕坐之所盖以大夫自拟者欤方舟济川之具也济世必以人犹济川必以舟欲得舟之用宜备舟之材古之舟刳木而已后世解木为片编以为舟一舟所须其材不一也有一不备舟不可以成济川之具其难如此济世之具岂不犹难于舟也邪如夫子之上圣孟子之大贤备全人之能乃可为济世之舟也义理有一之未莹才艺有一之未优临事鲜不致缺败乡相王文公学孔孟而志伊周节行文章为天下第一若官爵若货利若声色外物之欲一毫不入其心及其为相设施竟不满人意甚哉济世之不易能也惟完舟能济川惟全人能济世以荆国所志所学犹未得为全人也况不及万分之一者乎夫济川者聚众材成完舟若楫若维若樯若防靡有不完而后可以浮之江湖之中置之风涛之冲而无渗漏覆溺之虞苟学不至孔孟才不逮伊周则皆未完之舟也其可轻试于一济哉仕璋字民望吾同乡人也因其所名而勉之以实作方舟説
　　寛居説
　　京兆卲信可以寛居扁燕坐之室临川吴澄问之曰何谓也对曰寛者仁之徳居者以之宅心也澄遂为之説曰人性所有仁义礼智四而四之仁其一尔四而一之仁其统也仁之量宏仁之施博故状仁之徳寛为首然天以是理赋于人木之神曰仁金之神曰义仁之徳为寛义之徳为猛二者可相有不可相无若専于一则偏矣金之神王于西而秦俗往往尚义信可西人也持身峻洁涖政勇决其所得于天者义之分数多盖欲扩仁之寛济义之猛俾所由所居义与仁合而以寛居自懋也圣贤之学使人变化气质损有余益不足裁其偏而约之中寛居之扁殆古人佩韦之意乎抑尝观夫子所言寛者实居上临下之本论语末篇记帝王出治大概寛则得众一语亦冠信敏公之前寛之用大矣哉究寛之用可以该仁之全非特可以济义之偏而已其量兼容而并包其施广被而普及八荒皆我闼四海犹一家寛居则然也此仁所以为天下之广居者夫信可名思诚初以儒而仕继为一道臬司之辅又为两路民牧之殷充其所到可大受可大任是乃寛居之极功吾将有俟焉
　　防泉説
　　吾夫子之亟称于水也果何取于水哉孟子以为取其原泉之混混也夫泉者水之原也水必有泉为之原其来者混混而有常是以其往者续续而无尽也苟无是泉则沟浍之乍盈不崇朝而已涸湖泽之极深曾防时而亦竭水之有贵于泉者如此泉之名不一也尔雅名其所出已有三名之殊世人名其所见奚啻百千万名之众曰甘泉者味之宜于供饮也曰寒泉者气之宜于救暍也曰清泉者质之宜于鍳照涤濯也推是而名虽巧厯莫能殚真定河北之雄郡其地有名之泉甚伙而吾令君崔耀卿之别墅独専其一滃滃而出涓涓而流堰之为渠潴之为池引之导之灌田若干亩昔未有名自言防被兹泉之徳于是假借易经卦名之字而名之曰防泉其取义则与易卦所谓防者不同也何也防之字义巾羃物也其加草者草之蔽犹巾之羃焉尔障隔而防迷之防昧之防也覆帱而资益之防蔽之防也易卦所象之泉潜出于山腹之下而未达于外譬如童穉防昧所向恵利未能及物者也令君所名之泉显出于平地之上而遄达于逺随其流注防被所润恵利己能及物者也前此固有以防名泉者盖取易卦防字之义今此之以防名泉者非取易卦防字之义也一以防昧之防而名一以防被之防而名防之字虽同而防之义则异防之名虽旧而防之义则新庐陵文士刘道存主崇仁簿为官长作防泉记镇阳之山川形胜崔氏之家世阀阅该载瞻丽蔑以加矣予复因令君防被兹泉之言而剖析旧名新义之各有当于人俾得所防者兹泉之至徳也于泉不忘所防者令君之厚徳云
　　车舟説
　　曾子言士不可以不毅所以胜重也毅所以致逺也夫可以胜重致逺而行于陆者车也可以胜重致逺而行于水者舟也豫章揭秀才从吾游也久其广博也期于无一理之不知无一事之不为其健敏也期于视万里而咫尺视万古而瞬息故车以为名舟以为字其欲胜至重之任致至逺之地而通行于天下者乎虽然予尝间诸卲子曰物者身之舟车身我也车也舟也物也物以载我而行者也然我之所以为身岂五臓六腑四肢百骸之谓哉身非身也其所主者心也心非心也其所以具者性也性非性也其所原者道也道者天也天之所以为天我之所以为身也然则我之身非人也天也天也者道为之身也至重莫如道至逺莫如道倘非恢扩坚强之车舟何能胜其重致其逺者重也逺也身有此道故也苟无此道则虽有车舟无所可载虚车尔虚舟尔出与处与用与舍与身之所值有不同而道无不同也或以道而殉身或以身而殉道身之所在即道之所在车舟所载匪载我之身也载天之道也秀才有非车之车非舟之舟以载矣又将假有形之车有形之舟以行于陆以行于水而达于京师仰瞻奎阁清光于九天之上亲而大有辅星焉疏而小有郎星焉试以车舟所载之身一鍳照于星光之下道果无所欠车舟果有所载则其重其逺我所自有而此身之出处用舍又奚足云
　　兰畹説
　　兰有君子之徳其名见于易系辞传春秋左氏传礼之二戴记至屈子赋离骚则其言兰悉矣兰有徳有用而有益于世匪但载于儒家之书在医经为草部上品之药后之注离骚者援据医经以辨其名物曰兰生水旁与泽兰相似紫茎赤节髙四五尺緑叶光润尖长有岐隂小紫花红白色而香五六月盛盖有茎有枝之草卲子所谓草之木者而今世所谓兰则无茎无枝草之草尔豫章黄太史以一干一花而香有余者为兰一干数花而香不足者为蕙俗间同声附和谬以此草当离骚之兰寇宗奭本草衍义亦复溺于俗称反疑本草图经为非甚矣其惑也夫医经为实用设非虚言也其可误识哉不知今之所谓兰者医若用之果可利水杀虫而除痰癖否乎且其种莫盛于闽之漳与南劒夹漈郑氏考亭朱子皆闽人也岂有不识其土之所产朱子楚辞辨证既以洪氏所引本草之言为是而复申之云本草所谓之兰虽未可识然似泽兰则处处有之可推类以得其与人家所种叶类茅而花有两种如黄説者不相似古所谓香草必其花叶皆香燥湿不变故可为佩若今之兰花虽香而叶乃无气香虽美而质弱易萎非可刈而佩者其非古人所指甚明但不知自何时而误郑氏通志于昆虫草木畧则云近世一种草如茅叶而嫰其根谓之土续断其花馥郁故得兰名误为人所赋咏夫郑朱二先生之辨析如此而世俗至今承误犹以非兰为兰何其惑之难解也古称兰蕙兰茝是兰与蕙同类蕙者零陵香也者香白芷也皆可采而干之收贮以为香药经久而弥香非若今人所名之兰不过如茉莉瑞香之花能香于一时而已章贡连芳润修洁士取屈子离骚之辞以兰畹名其书室屈子所好往往与楚俗异芳润心屈子之心其所谓兰必不与世俗同因为诵予以所闻作兰畹説以解世俗之惑欲人之诚真兰而不惑于伪兰也
　　无作説
　　内息贪嗔痴心外絶滛杀盗事此为学佛初阶绮语亦合禁断我不作以媚人人犹作以奉我人我虽殊罪业则一作绮语人不如无作试问居士如何如何一吾山人説
　　吴文正集巻六
　　钦定四库全书
　　呉文正集巻七
　　元　呉澄　撰
　　字说
　　凌徳庸字说
　　呉兴凌君时中在燕谂于临川呉澄曰某生而父名之冠而字之曰徳庸恒惧弗克称愿闻一言澄曰君以儒术吏事为世用方今仁贤大夫之列若而人士之列若而人君所当事而友也若澄鄙儒不通时变者奚于此乎问抑澄尝闻之师矣庸者常而不易之理然不可以一定求也庸因中以为体中因时以为用昔之过也今为不及彼之不及也此为过随时屡易而不可常者中也夫理之常而不易政以屡易而不可常之故一定则恶能常而不易哉铢两不易衡之常也胶其权则奚取然则权之前郤无常衡之所以有常也时中之为庸盖如此所贵乎儒者之为政以其能得法外意也法有一定之例事纷至乎前或行同而情异或名是而实非百千万变莫能尽一概诸例而无权则府史自足以治世而又焉用士夫为近年法家龊龊于例惟谨虽有贤士大夫亦缩手挛足一毫不敢行其意闻君曽为旴郡狱掾辩疑辟于府反覆数四不置囚借是得纾死岂执一无权者所能今受知侍御史程公奏署东淮宪属人皆伟公之不失所举知君之不负所举也君勉乎哉尊徳性以极衡平之体道问学以括权变之用此中庸要领君持是佐其长其必有非常之政闻于人人以为非常乃徳庸之所以为常也夫
　　饶文饶字说
　　旴南饶君以有异禀宏斋包文肃公名之曰敏学字之曰文饶而为之说临川呉澄曰敏不敏天也学不学人也天者不可恃而人者可勉也蟹不如螾驽可以及骥何也敏而不学犹不敏也不敏而学尤敏也夫子上圣也而好学顔子大贤也而好学古之人不恃其天资之敏如此也既敏且学则事半而功倍义理日以精操修日以谨气质日以变一身之言动一家之伦纪一国之政教天下后世之仪范皆文也自可欲有诸己以至于克实克实而有光辉文其不饶矣乎此古之所谓学所谓文也古者八嵗入小学十五入大学所学何事者其书盖可覩也饶君资敏而甚有志吾知其可与共学也惧夫无以古之学告者则今之学不过学记诵也学词章也记诵之愽洽词章之赡丽则曰文之饶也然而非也古学今学之所以殊为己为人而已为己喻于义也为人喻于利也昔陆子白鹿讲篇一时深见取于朱子以其于此剖抉痛快有以切中学者之病也包公尝学于陆子之门吾故取其意以补包说之所未及夫异时不得専意于古学者犹曰科举之利诱之也今无是矣而不絶利一原者何也吾不敏且未之学也而有志焉所愿与饶君共勉之
　　虞采虞集字辤
　　着雍困敦相月六蓂虞氏二子丱突而成既加元服乃敬其名字采曰受字集曰生采也维孟集也维伯爰加尔字用朂尔徳孰采孰受忠信于礼孰集孰生道义于气礼喻夫采受者其本如绘之初质以素粉义在夫集生者其効如耘之熟苖以长茂予告汝采自诚而明行有余力一贯粗精予告汝集自明而诚及其诚功四体充盈念念一实表里无伪言动威仪浸浸可偹事事一是俯仰无怍盛大周流进进罔觉采匪词华集匪辩愽希贤希圣尔有家学相门有嗣礼义有传是究是图毋忝尔先
　　右十有二章章有十六字
　　萧佑字说
　　谈命者萧佑字顺夫言人贵贱贫富夀夭多竒中吾戒之勿易其言也夫干支之合有从乖经纬之离有淑慝而人生所值之不齐所以为昬明粹驳之分也吾意天之命是人也得其明且粹者宜其贵宜其富宜其寿也得其昬且驳者宜其贱宜其贫宜其天也而或不然何哉吁此吾之所以戒之勿易其言也诗曰保佑命之自天申之孟子曰莫非命也顺受其正然则斯命也佑之者天也顺之者人也天也者不可知者也人也者不可不知者也诸所言者天乎人乎吁此吾之所以戒之勿易其言也因书之为字说以赠
　　周元名辤
　　昔周元公少依于舅郑龙图卒以继往圣开来学余愧郑龙图多矣周氏其世有人哉其以元名
　　胡同孙字说
　　中隐胡君之叔子名同孙而字大中问其说于予予不敢言亦不敢不言夫大中也者天地万物同之古今万世同之不可以意义求谓不偏不将非也谓无过无不及非也然则前圣所执所用之中与中隠君所隠之中同乎不同乎曰同能知其所同而得之于所独则几矣如未然问之严君又未然问诸夫子之孙又未然问诸唐虞夏后氏三圣人
　　范谦字说
　　丰城范谦字君益夫地中有山为谦山至髙也地至卑也内所蓄者至髙而外示人以至卑所以能受人之益若恃其髙而矜且傲则人将曰是堂堂者是訑訑者孰肯告以善哉吾见其损矣故曰自髙者不髙况内本卑也而自髙以欺人者乎易六十四卦惟谦六爻皆吉非特人益之天亦益之谦乎其尚有终
　　谭适字说
　　谭适既冠其父奉政公字之曰立之公之友为作字辤者凡三复以请于余余何言哉夫遵其途而有行者适也至其所而有定者立也立不难而适难世有慕京国而游思故家而还者其行也患不致尔苟至覩京国之丽得故家之安岂有不定于其所者哉余故曰立不难今夫适万里者不知其歴几亭堠几都邑几山川而后至十里至某如是者以千计百里至某如是者以百计千里至某如是者以十计其途有正者有它者有径者有岐者出门而迷者有焉中路而迷者有焉行已十之九而迷者有焉迷而复犹可迷而不复终不致矣予故曰适为难顔子圣门之第一人也其行犹不无差失者其复能不逺而已世岂多顔氏子而谓吾行必不迷而能至也可乎适也欲遵何途欲至何所余若复举陈编腐谈以凟告而曰此之谓适此之谓立是不诚于心无益于事而负子之请也谨不敢子其问途于已至之人适之而繇其途则至之而立其所也必矣子归以余言白于公公以为如何
　　或问立之义曰定脚之谓立动脚则非立矣此一义也可与立者谓行到此处立定脚跟更不移动故先儒以守之固释之三十而立立于礼之説并同竪起之谓立放倒则非立矣此又一义也孝经所谓立身行道名立于后世左传所谓立徳立功立言臧文仲其言立之立并通
　　立爱惟亲立敬惟长此犹论语本立道生之立言植立爱亲敬长之心以为爱敬他人之本字义以与竪立之意同
　　如有所立卓尔此言顔子见孔子之道如有一物卓然立于其前欲至之而不可至葢设喻之辤非言已之所立也扬子云曰顔苦孔之卓是已
　　张仲黙二子字说
　　汴张君仲黙名其仲子曰权季子曰柢谓余字之余曰物之轻重不齐也而衡之称物常适其平者以权之或进或退也故君子之以义制事随时取中者似之而泥于经者疑于权夫经之为经岂执而不通之谓因时制宜所以不违乎经也权乎其毋举一而废百哉木之有柢也干枝叶花所繇以生而实所繇以成也柢不深固则其叶其花不及他植矣况其实乎韩子云根之茂者其实遂柢乎其毋轻本而重末哉请字权曰子经柢曰子实既以复于君君曰可乃书以遗之
　　张恒字说
　　学者张恒请字字之曰伯固易曰恒徳之固也固者坚守而不移或勤或怠乍作乍辍无而为有虚而为盈者不至是必终始惟一无时厌倦而后能之易所云一徳所云杂而不厌葢以此夫恒之资可以进其毋不一而易厌哉抑闻之圣师不重则不威而不固然则内固自外重始恒懋诸
　　马氏五子字说
　　河北马仲温之子名振名拯名授名持名揖其字曰举曰用曰立曰敬曰肃请予即字为说以教戒之予曰古者丈夫之冠也賔字之柷之以辤后世因是乃有说其字之义以寓教戒者若子之字前定也乆矣而子复何説哉请不置则曰昔闻郢相诒书于燕相史误笔举烛二字燕相推其说遵而行之燕国大治夫其所推之説非郢书意也而能有益于燕国今求有益于若子亦以燕说说可乎举也用也仕者事立也敬也肃也学者事仕而学学而仕相资不相离也欲获举于上必有用于世欲获用于世必有立于已立己之道如之何内敬外肃而已立者守之固敬者心之一肃者貌之荘肃斯能敬敬斯能立立斯可用用斯可举矣振拯伯仲叔季间究五字之义而交尽其所当然则由己及人何所施而不可苟五字之约弗之究虽五车之博奚益是为马氏五子字说
　　岳至岳垕字説
　　东平岳伯阳之子曰至曰垕问字于予夫大学篇端中庸篇末皆言至而溺卑汚安浅近者小有徳而自足恶能至其至哉诗曰谁谓华髙企其齐而故字至曰齐髙躬自垕者不肯为不肖甘堕凡下人之品而不耻薄之甚者也语曰见贤思齐焉故字垕曰齐贤至从予学尝闻其说矣尚以是告而弟
　　史鲁字说
　　昔者圣人之门惟子贡之才识可亚于顔子诸弟子之中曽子以鲁称而卒传夫子之道者曽子也一以贯之之防圣人不轻以语人得闻之者曽子子贡二人而已然于曽子也不待其问而直告之既告之后曽子深领防焉于子贡也先发其疑而后告之既告之后子贡亦未能如曽子之唯也然则子贡之逹而反不及于鲁者与窃尝论之曽子之鲁也其学一出乎诚盖惟不恃天资之敏锐所当知者坚志以蕲于通所当行者强力以蕲于至诚笃恳切敢有一毫怠忽之心哉论语一书成于曽氏门人之手而记言首述三省之章夫谋人必忠交友必信传于师者必习可以见其诚矣知之为真知行之为实行所以能得夫子之道也中州史鲁学于予予字之曰伯诚而语之以曽子之学鲁也勉防其母曰此圣门学者事非今人之所可为
　　呉浚字说
　　崇仁贰令呉矦之孙浚字徳普侯谓予教之予曰天之生人也其性善善端之发也如泉之出泉初出于地而能浚之则其源深其流长所积弥多而所及弥广行而为大川潴而为大渊可以漕而通可以灌而注资人用膏物产利泽被乎天下其徳不亦普乎苟不知所以浚则其源塞其流絶其涸可立而待也又何望其普也哉浚年少喜问学趋向正而志不卑有以扩充其善端如浚泉然予知其为川为渊而及物之普也有日矣浚之哉勿自画
　　刘节刘范字说
　　刘节刘范富州尹真定刘矦之伯子仲子也伯务学循理应事知方仲一惟伯氏歩武是随器之良者也节字叔度范字叔伦夫易之卦有节焉书之篇有范焉易之节曰节以制度书之范曰彛伦攸叙节如竹之有节而度者分寸尺丈之则也范如金之有范而论者先后次第之序也一言一行不逾乎界限之外斯中度矣一言一行必由乎模楷之内斯中伦矣能如是奚翅一家之良子而以居官为良吏立朝为良臣繇此其选也节也范也尚思所以称其名哉二子甞从周栖筠学而栖筠游吾门是以勉其进
　　黄东字说
　　豫章黄防徳之子名东字元长夫东南西北地之四方也而东为先元亨利贞天之四徳也而元为长地之东天之元时之春人之仁也易曰体仁足以长人仁者何人之心也苟能体此则有我之私纎介不留及物之春洞彻无间真足为人之长矣不然失其本心没于下流而不能自授也又奚长之云东也勉夫东请问求仁之方曰稽之鲁论
　　沙的行之字说
　　鸿蒙以来几千万年有君有臣其人杳不可闻也名且无而况于字乎自大鸿氏燧人氏以逮于羲农氏黄皞氏须喾氏尧舜氏禹汤氏人始各有称号然其称号也已以是自名人亦以是名已初无名与字之别也至周而弥文于是乎有名焉有字焉字也者所以倅其名也人之名与字何以谓之字犹文字之字然书之文与字何以谓之字犹字育之字然谓因生而犹也独体为文合体为字字者文所生也三月而名既冠而字字者名所生也譬之字育生生而繁滋故曰字上古有名而无字质也中古有名而有字文也九州之内尚文则如中古之后九州之外尚质则如上古之时其俗之不同也旧矣皇朝区宇之广鸿蒙以来所未有天之所覆地之所载九州内外靡不臣属合诸国诸部而为一家葢各从其俗而莫之或同者也建康贰侯沙的公西北贵族于今日为能吏其治所至有声同列嘉之字之曰行之以从中夏之俗者以周公孔子所置之礼法可慕也所慕乎周公孔子之礼法者以行之为贵也慕之切而行不继则虗文耳尚文而虗不如尚质之实也行之之行既取信于同列行之之字非直倅其名而已抑亦表其实云为之书者呉兴赵子昻为之説者临川吴澄也
　　呉仲坚字说
　　宏斋包公之弥甥呉良金字仲坚请训戒之辤以说其字予曰金之所以为良者以其坚故是以经火百炼而其重不亏人之心主于天理则坚徇于人欲则柔坚者凡世间利害祸福贫富贵贱举不足以移易其心柔则外物之诱仅如毫毛而心已为之动矣坚欤柔欤惟子所择包公学吾陆子之学其剖决于理欲之几必有其说亦尝闻之否乎予言何益于子哉
　　王学心字说
　　夫学亦多术矣词章记诵华学也非实学也政事功业外学也非内学也知必真知行必力行实矣内矣然知其所知孰统防之行其所行孰主宰之无所统防非其要也无所主宰非其至也孰为要孰为至心是已天之所以与我人之所以为人者在是不是之求而他求焉所学何学哉圣门之教各因其人各随其事虽不言心无非心也孟子始直指而言先立乎其大者噫其要矣乎其至矣乎邵子曰心为太极周子曰纯心要矣张子曰心清时视明聼聦四体不待覊束而自然防谨程子曰圣贤千言万语只是欲人将己放之心约之使入身来此皆得孟子之正传者也临川黄令君字其学者王敏求曰学心故为诵予之所闻
　　呉晋卿字说
　　金谿呉晋卿字君锡问其说于予予曰晋者进也晋之为卦上明下顺内顺外明以一世言之君明于上可进之时也臣顺于下可进之道也以一身言之内顺于理克己之仁也外明于理应物之智也遇明时行顺道既仁且智如是而进其有不膺宠锡者乎故为侯而进觐则有车马之锡为士而进用则有爵命之锡进之至善者也君锡之先君子登进士科得仕而君锡资质粹美又能文章进其学焉俾内于己而顺外于物而明其将以世科进而受爵命之锡也余事耳学进则身亦进其进也孰能御之哉
　　张元复字说
　　易曰复亨何谓也复者阳刚之来亨者嘉羙之防易以阳刚为君子之道一阳来复于六隂之时君子之道自此而长盛故曰亨张贵可之子元复请字字之曰道亨云
　　邓中易名说
　　金华云林邓氏诸兄弟率取易卦立名伯初名防避庙讳更之曰中防者周易六十四卦之第四卦也中者太八十一首之第一首也之首仿卦气飬首象颐为子月卿卦成旧嵗之终中首象字为子月公卦间新嵗之始中继以周象复为一阳之辟卦汉儒卦气之说虽与先天图卦序不同然先天卦亦以复之间为中中者嵗气之一初也故名中字伯初邵子有云先天图自中起者心法也葢在天则为中在人则为心人能不失此初心反而求之何物非我扩而充之为贤为圣已分内事耳然则中之用功何先曰一伯初实致其力焉予之所望也予岂为是虚言相媚恱而已哉
　　宋沂字说
　　临江宋氏子名沂盖逺想圣门沂浴之乐者予观四子言志而圣人独与曽防何哉三子皆言它日之所能为而曽防但言今日之所得为期所期于后不若安所安于今也夫此道之体充满无毫髪之缺此道之用流逝无湏防之停苟有见乎是则出王游衍皆天也素其位而行无所愿乎外夫子之乐在饭疏饮水之中顔子之乐虽箪瓢陋巷而不改也邵子曰在朝廷行朝廷事在林下行林下事其知曽防之乐者与鲁南实有沂水也曽防实可往浴也故其言云然非虚言也今无可浴之沂而追想当日之事是亦妄想尔而与三子者之豫期何以异哉沂也身九衢埃之途目四海名利之府于此超然而悟悠然而得其庶乎不然名虽曰沂夫子必不以子为防也沂字吾与而予为之说其义云
　　王玉字说
　　建康王玉冠而字振伯夫质之羙者玉也玉之成器非一而玉磬最实名之曰天球蔵之与河图并乐之八音七音各一物惟磬有二有石焉有玉焉玉之声清越以长诎焉以竟鸣之于初则以配升歌戞击鸣球是也鸣之于后则以集大成玉振之是也孟子所云儿寛亦云盖乐经之语也说者以振为收或者又谓不然振者振奋振荡之义振旅振衣风振条汉振天声之振同乐音将毕而至委靡必以持磬奋掦其音贵有终也孟子譬圣之事以此凡人皆当至于圣逊第一等而为第二等比于自暴自弃然人必学而后知道犹玉必琢而后成器也孟子之璞玉虽万镒必使玉人琢之振之于他日者已成器之玉琢之于今日者未成器之玉赋之以至羙之质者天也期之以至贵之器者人也亦在乎琢之而已玉也勉夫内有大父母严父之训外有师长良友之防琢而成器也可待矣振之而成乐它日奚容逊哉玉也勉夫其勿防而祖而父所以名汝字汝之意也
　　髙谅字说
　　古人防学之年固已请肄简谅简者书之篇谅者言之信夫不徒授之以书而必教之以信以此见古人之教乃躬行之实事而非止口诵之虚文也后世但知读书一途为学而已虽或广览博记该洽羣书而诡谲诳诞自防已然至长益甚则不复可以为人矣岂皆质之不美哉教之不先故也金陵髙生名谅而字允中甚矣名之字之者得其当也允者信之诚于中谅者信之形于外其能谅于外以其能允于中也生力践其实以称其名果始终一信中允而外谅见而莫不称之为信人然后无愧于古人务实之学虽然行已固当谅取友亦当谅友谅则为益友生之行于已者其勉之取于人者其谨之哉


　　吴文正集巻七
　　钦定四库全书
　　吴文正集巻八
　　元　吴澄　撰
　　字説
　　孔得之字説
　　名者己之所以自称字者人之所以称己也古人之名之字葢无所取义近世有説其名与字之义以寓训戒者非古也然而不害于教是以君子亦无訾焉承事寜阳县尹孔思则字得之以予为父之党而请其説予曰大哉子之名与字乎思者作圣之基也夫子生知安行之圣未尝不思思而弗得弗措者子思所以继圣统也子思传之孟子以心官之能思而先立乎其大实发前圣不传之秘至汝南周氏直指思为圣功之本有以上接孟氏之传而闗西之张河南之程其学不约而同可见其真得孔圣传心之印孔氏自子思以下代有贤哲然能洞究圣学得此心印者未闻其人子圣人之后也其有志于斯乎且常人非无思而不见其有得何也不思其则是谓妄思恶有妄思而可以有得者哉思必于其则而后为思之正则必于其得而后为思之成则也者帝之民之彛性分所固有事理之当然也稽诸夫子之言无邪其纲九思其目也无邪者心之则曰明曰聦曰温曰恭曰忠曰敬者视聼色貌言事之则也思九思之其有不得之者乎子之俊伟通逹尝为学官掌教矣尝为祝官掌礼矣筦库之尘劳校讐之清暇皆当身亲厯之试之于事殆无不可才士也夫今又出宰百里有社有民责任甚不轻也学道爱人此先圣教人以宰邑之则道若何而可学亦在乎思而得尔况身绍圣人之系仕近圣人之居其感发兴起当何如也其毋以才士自足而以学道为志学而思思而得将可以嗣圣传而光千载岂但不忝于名与字之义而已哉
　　姜河道原字説
　　天下之山脉起于昆仑山脉之所起即水原之所发也水之发自昆仑也其原为最逺惟中国之河为然汉之发原于嶓冡江之发原于岷山以西视他水亦可为逺而非极于山脉初起之处则不得与河原并也故天下有原之水河为第一古人祭川先河后海重其原也学记以济川之重其原喻为学之志于本覃懐姜道原以河为名以道原为字者其亦此意与葢河之原尽出山脉之所起而道之原尽夫道体之极也道原生许公仲平之乡濡染先正之风脱去凡陋之识不以其年之既长而肯降心以学于予予因其命名命字之意而嘉其志之逺大也于是为之説曰学者之于道其立志当极乎逺大而用功必循夫近小逺大者何究其原也近小者何有其渐也渐者自流遡原而不遽以探原为务也道之有原如水之有原人之学道如禹之治水禹之治水也治河必自下流始兖州之功为多而兾州次之河之外名川三百支川三千无所不理若畎若浍田间水道尔亦濬之以距于川其不遗近小也如是圣门教人自庸言庸行之常至一事一物之微谆切平实未尝轻以道之大原示人也仁道之大子所罕言圣人岂有隠哉三百三千之仪流分别殆犹三百三千之川虽细繁杂然无一而非道子用子贡之敏悟曽子之诚笃皆俟其每事用力知之既徧行之既周而后引之防归于一以贯之之地无子贡曽子平日积累之功则一贯之防不可得而闻也近世程子受学于周子太极一图道之大原也程子之所手受而终身秘藏一语曽莫之及寜非有深虑乎朱子演绎推明之后此图家传人诵宋末之儒髙谈性命者比比谁是真知实行之人葢有不胜之者矣夫小徳之川流道之也大徳之敦化道之原也未周徧乎小徳而欲窥觇乎大徳舎而寻原者也以道原所志之逺大而举夫子程子教人之法以告俾由近小而入理其众流则卒之究其大原可俟也道原可与言必不以予言为卑浅
　　豫章田三益字説
　　权衡称物之轻重其名有五曰铢曰两曰斤曰钧曰石也黄金之数以镒名则又出于五名之外镒从金从益谐声而兼防意或云二十两或云二十四两皆于一斤而増其两以益之也故镒取益之义豫章田君名镒而以三益字其取于益之义者大矣哉人之益莫大于友友之益夫子独取其三何也三友之目虽约而所该之益甚博三益者万镒之所从生也直者为友则己之过无隠谅者为友则己之善无伪多闻者为友则天下义理之无穷古今事变之无尽莫不因吾之所已知而悉广其所未知虽夫子之焉不学大舜之乐取诸人亦可阶而升也益之大岂复有加于此者世人不逹圣言之深疑三友之目有限而少之不知直谅多闻三者之益足以包括天下古今万端之益而无遗可谓博之至也已而可少乎予嘉田君之益之大也为作字説以赠
　　曽瑛字説
　　瑛者玉之瑛也何以谓玉之瑛石玉之毋也而有石英焉琼玉之类也而有琼英焉琬琰玉之成器也而有琬琰之英焉英也者言其精华如草木之英也人之秀乎羣众亦谓之英曽瑛之父请予字其子于是字之曰英玉先儒以人有英气比水晶而不以比玉葢温润含蓄者玉也光明茔彻者水晶也既为玉矣而又曰英何也玉之英非如水晶之光虽温润含蓄而气如白虹精神见于山川是为可贵也苟徒莹彻而已谓之英则可胡可谓之玉哉窃尝谕之玉而英上也英而不纯乎玉次也不玉而英下矣不英而又不玉下之下者也圣愚贤不肖之分大率有四瑛也其择于斯
　　虞丰虞登字説
　　潭州路教授虞先生之子采有子曰丰曰登先生命之名俾予字之予曰先生所期于孙者至矣夫人之志非甚狭陋卑汚孰肯以小者下者自足而不期至于大且髙者哉学必至于为圣人仕必至于宰天下苟逊其极姑处其次殆与自暴自弃一尔丰者期之积而大也登者期之升而髙也以其期于大则自丰曰与京传云京大也以其期于髙则字登曰与齐诗云谁为华髙企其齐而先生所期则然也而丰也登也所以副亲所期者宜何如哉期于大期于髙者徳与才也名与位也资与力也徳与才天所赋也扩之极其大崇之极其髙在乎学以充之而已天爵脩而人爵从名位固不待求也而资力又何足计哉虽然众流之合汇于海跬歩之进跻于巅大自小而积髙自下而升也才徳名位之丰登靡不由是欲以学而充其才徳其亦曰小学者大学之始下学者上逹之基威仪三千事之细微而曲当未易孝弟二字行之卑近而笃行寔难此其大凡也充其类非可以一言尽丰也登也日过庭而问诸
　　曽尚礼字説
　　古之经礼其目三百而仪礼十七篇嘉礼賔礼仅存其十于仅存之中最易行者冠礼也而其废也久矣司马公及程子朱子惟恐人之惮其难故又斟酌古礼而损益之庶其便于今而可行然人亦莫之行也故其在吾乡惟蜀郡虞氏及予二家犹不废此礼他葢鲜有闻焉翰林应奉曽巽初在京冠其子有賔有賛有三加若醮若字其仪一仿朱子所定古礼久废之余而独行人之所不能行可谓笃志好学之君子已属予有疾弗及往观冠毕巽初以其子求见且曰巽申之子如璋既冠賔字之以尚礼赐一言以绎其字之义可乎予谓诗言如圭如璋者喻粹羙之徳如圭璋之玉也考之周官璋之用不一尚其色则有赤璋尚其饰则有大璋又有中璋邉璋牙璋之别用之南方礼阳神也用之山川礼隂示也用之賔客则以礼乎人也不惟用之于文事而亦用之于武事起军旅治兵守莫不于璋乎是用然则吉礼嘉礼賔礼军礼皆用璋也所尚乎璋之为礼者贵其有粹羙之徳也徳可贵者璋之体礼可尚者璋之用也抑闻古者男子生而弄之璋葢自其初生之时而期之已不薄矣及其既冠贵以成人则必其徳之体无一可疵而礼之用无一不宜也夫欲偹知所尚之礼而无阙于既冠之所用其亦勉脩所如之徳以无忝于初生之所期者哉于是书此以授如璋而为尚礼字説
　　万实元茂字説
　　君子耻声闻之过情喜其实病其虚也原泉之有本而混混不舎衣锦之尚防而闇然日章有其实者葢如是汉儒之言实而曰茂实何也茂者植物之甚盛也庄子尝云畊而卤莾其实亦卤莾而报芸而防裂其实亦防裂而报夫其实之卤莾防裂也虽实而非茂也昔者国之选士其科有所谓茂材君之厉臣其语有所谓茂功才而茂甚盛之实能也功而茂甚盛之实効也彼卤莾防裂之实安敢望此乎然则实固难实之茂者尤难也防章士万氏实名而元茂字清江范徳机叙其名与字之説以勉之范之清操廉节实清实廉者也益贫而益坚弥久而弥光斯其为实之茂也己元茂从之游其有所师法欤子方嘅斯人之不可复见而幸见斯人之所与游者焉如见吾徳机也是以识乎其説之左
　　戈直伯敬字説
　　戈直初字以敬予为更之曰伯敬请问其説予曰敬以直内夫子传易之言也程子谓夫子言敬以直内而不言以敬直内葢主于敬则内自直非以敬而直其内也以敬者夫子之所以教子路子路问君子而夫子答之曰脩己以敬敬以直内者成徳之事也脩己以敬者自始学至成徳皆然始能脩己以敬则终能敬以直内矣脩己以敬者如之何坐如尸坐之敬也立如齐立之敬也张拱徐趋者手足之敬聼必恭视毋囬者耳目之敬也如执玉如奉盈如见大賔如承大祭无一时一处而不如斯则事不二三心无他适内之直将有不期然而然者焉直者心正而不斜倚之谓然事未易言也子姑从事于敬
　　戈宜字説
　　戈直之弟名宜字叔义求言于予噫予言之易也而行之实难予言之弗能行虚言尔奚益哉义者宜之理也处事各合乎天理之宜则为义义与利对或分毫有计利之心斯忘义矣义与欲对或分毫有狥欲之心斯贼义矣日月之间惴惴然唯恐入于利防于欲必事事皆由乎天理夫是之谓宜夫是之谓义宜也有嘉名有嘉字尚勉行之以称其名称其字哉
　　汤盘又新字説
　　盘从皿或从木所以承盥手余水将欲盥手别以一器盛水寘手盘上用杓斟器中之水沃之所沃余水落在盘中故盥文从水从臼从皿两手加于皿而以水沃其手也皿即盘也内则曰少者奉盘长者奉水请沃盥盘不以盛盥水而以承其余水武王铭诸器载在大戴礼记于盘曰盥盘明盘之为盥器而非沐器浴器也考之玉藻浴葢用杆考之他书沐葢用盆盆也杆也皆以盛水渍髪于盆之内祼身于杆之内渍髪祼身既防且污不可刻文盥盘承余水者不防不污故可刻文而铭也按内则凡家之夫妇上而父母下而男女及内外使令之人毎日晨兴必盥故曰日新不特晨兴一盥而已虽无事一日大约五盥有事而行礼又不止五也至若沐浴五日然后请浴三日然后具沐亦或过三日五日之期无一日一沐一浴之礼不日日而沐浴不可谓日新矣汤所铭之盘与武王所铭之盘皆谓盥盘也郑注但言刻戒于盘不言盘之为何用孔防乃以盘为沐浴之盘朱子仍袭其误葢考之未详而不及脩改也日新者何毎日洗涤其手之旧汚而新之也苟之为言犹曰若谓若自今以始每日而新之则当继今之日每日而新之又于继今之后每日而又新之也如此则每日而新无休息无间断矣武寜士汤氏名盘字又新因正大学传文注释之误而书以遗焉
　　黄璧元瑜字説
　　玉之为器不一也有圭焉有璋焉有琮有琥有璜焉而礼天必用璧则璧之视他玉尤为贵昔有一璧当十五城天下皆欲得之而不可得者葢非他玉所能同也宜春黄君名璧而字与其名不类予为更其字曰元瑜瑜者玉之至羙也非至羙之玉不足以成至贵之器元瑜之质纯然粹然无暇可揜无垢可磨接于人者温如斯可谓之瑜也己所成之器吾知其宜于礼大也吾知其重于连城也实之称其名者夫抑人有言天下之宝当为天下惜之言乎人之贵乎自贵也元瑜为转运司属官持身谨清琼异俦辈家素丰殖视身外物有之若无漠然不以动于中其能自重也如是所以全其羙成其贵者又岂常人所得而同哉予既更其字因为之着其説而俾异乎元瑜者知所劝也
　　朱肃字説
　　国子祭酒邓俟以敬之字浙士朱肃肃问其义予曰先儒以敬为摄心之具作圣之基渊矣予未之能也唯朱门黄直卿先生谓敬字之义近于畏者最切于已凡一念之发一事之动必思之曰此天理与抑人欲也苟人欲而非天理则不敢为惴惴儆慎无或有慢忽之心其为敬之也己尚勉之哉
　　陈防实思诚字説
　　陈防实请更其字字之曰思诚人之初生己知爱其亲此实心自防而有者所谓诚也爱亲仁也充之而为义为礼智皆诚也而仁之实足以该之然防而有是实心长而不能有何也夫诚也者与生俱生无时不然也其弗能有者弗思焉尔矣五官之主曰思孟子有云思则得之周子亦云思者圣功之本思于行之先则能知其所当知思于行之际则能不为其所不当为所以复其真实固有之诚也防实之资笃实而不己于学其进于是也葢不难大哉思乎其学诚之阶梯乎
　　黄珏玉成字説
　　天下之可寳莫如玉玉者宝之至羙者也双玉为珏珏者玉之至重者也人而如双玉之珏是有至纯至粹之羙者也吾郡黄提举之宗孙名珏生长素封之家而慈良温恭蔼然王谢子弟丰度方且及吾门问修已接人之道如之何珏之字曰玉成珏之志葢以玉虽重寳必琢而后成器亦知人有羙资必学而后有成也问学于予而将以成其羙亦如玉之求琢于工而将以成其器也予嘉其志而朂之以学予所谓学非欲其学记诵以夸博非欲其学辞章以衒文也其学在处善循理在信言谨行在孝弟忠顺在睦婣任恤于家而一家和于族而一族和于乡而一乡和于官而一府和推而广之无施不宜果若是则昔犹二玉相合之理今犹一玉琢成之器为圭为璋为璧为琮为瓉为斚为盘为敦为诸多珍玩遂成天下有用之至宝此珏之所以为玉成者欤
　　陈君璋伯琬字説
　　玉有瑑饰之文谓之章诗言追琢其章是也然圭璋璧琮琥璜皆玉也而贵莫贵于圭桓信公糓琰琬皆圭也而贵莫贵于琬何也六玉者或以礼神或以接人其用不同各有所执而七命以上乃得执圭故圭之视六玉犹尊凡圭者或取其方或取其直或取其恭已或取其飬人或取其除慝而琬圭所以象徳故琬之视圭为尤重陈氏子君璋以琬为字夫璋者篆玉之文华琬者象人之徳羙君璋渉书通务习国字谙国音尝观光于天京逹人乐与其进所谓瑑饰之章固有之矣而内之事亲长外之事尊贵又能始逊顺而无违则所谓象徳之琬岂亦外是哉予考圭之制均之剡其首而鋭其上琬独不鋭而无锋芒葢琬之为言婉也婉有圆之义焉然则琬圭所象之徳非以制行之婉应世之圎而削除锋芒也邪韩子诗云磨砻去圭角琬之徳是以副章之文者在此予与璋之父同里而相得嘉其子之有嘉名嘉字也于是作字説以贻之
　　沂州曹茂字説
　　沂州曹茂字蜚英汉书云蜚英声腾茂实茂者学业之羙盛也英者才智之过人也蜚与飞同在内有羙盛之实能在外有过人之声名也
　　陈文晖道一字説
　　陈文晖字道一或议其名与字之不相当袁用和与之厚善以问于予予曰人之践行者为道道非物外幽隠之事也道之着见者为文文非纸上工巧之言也明乎此则知文之炳焕而晖即道之贯彻而一也恶得为之不相当也哉世之人论文则沦于卑近论道则防于髙逺往往离文与道而二之失之于卑近俗儒之词章尔失之于髙逺者异端之虚寂尔吾圣人之所谓文所谓道不如是散而为晖敛而为一而已矣显微无间斯之谓欤用和曰请书此以为字説而遗道一可乎予曰可
　　饶氏四子字説
　　临川饶心道之教子也以礼故其名子也皆于礼乎有取伯名约仲名绚叔名经季名纪而请予字之予字约曰伯本博而约之以礼者末而反其本也字绚曰仲仪素而绚之以礼者质而偹其仪也字经曰叔常传云夫礼天之经经者言其常也字纪曰季理记云礼义以为纪纪者言其理也葢理也者所以固人肌肤之防筋骸之束以之治身则庄敬斯须不庄敬而慢易生焉人之于礼也可不学乎昔闗西张子教学者先学礼程子善之饶氏四子之承父训也其必内而主一无适以立乎其大外而三百三千以谨乎其小庶其无忝于父之所期者夫
　　杨忞杨惪字説
　　河南杨友直之子曰忞曰惪请予字之予考六书之义忞从心从文徳从心从直虽谐声而兼防意心之所欲言者传之于文是之谓忞心之所得乎天者其理则直是之谓惪忞者心之传也字之曰心俦惪者心之得也字之曰心得凡古圣先贤之书皆所以传其心者苟能博学详説而反约言则此心之传其传在我矣五常万善之理皆吾之得于心者苟能精思力践而妙契焉则心之得其得不失矣忞也惪也有良质可以受学有暇时可以务学家有严父归求而有余师心之传心之得可计日而有功也其勿自隋自弃也哉予既为字又为之説以赠
　　书武仁夫字説后
　　圣门教人无它事曰仁而已樊迟司马牛门人之下品其问仁也亦未尝无诲言葢仁者人所固有人人可求也然勇如子路艺如冉有习礼如公西华夫子各称其能至于仁一则曰不知二则曰不知何也仲弓顔氏流亚徳行显闻者也而亦曰不知其仁噫仁之难能也如是夫能之难言之易可哉恒山武寕仁其字所师吴民瞻为作字説而嗣作者十余人自孟程以来名状夫仁者援引无遗矣复徴子言噫已言可损未言不可益也予敢易于言哉虽然读戴记得卄有七言曰九容读鲁论得卄有八言曰九思容容如其容思思如其思仁其几乎虽然此非徒言之所可能也尚允蹈诸
　　王章伯逹字説
　　金谿王章将冠请予字之予字曰伯逹章从音从十葢数至十而竟乐音之竟则为一章凡乐之节前章既成而后逹于文学之循序渐进亦若是傥未了其一遽及其二是欲速也乌乎而能达哉吾未见躐等以进而其学有得者也故曰君子之志于道也不成章不逹因章请字而语以进学之法章其勉诸










　　呉文正集巻八
　　钦定四库全书
　　呉文正集巻九
　　元　呉澄　撰
　　字説
　　玉元鼎字説
　　学者阿鲁丁以玉氏以元鼎字其先西域人也始祖玉速阿剌从太祖皇帝出征同饮黑河之水为勲旧世臣家名载国史今其苗裔乃能学于中夏慕周公孔子之道可谓有光其先者矣以其字而请教训之辞予语之曰鼎者重大之器烹饪以养老养贤享帝享亲皆鼎之功也其在于易巽下离上之卦为鼎盖取卑逊于内文明于外之义卑逊者进徳之基文明者进学之验进徳在于克己以变气质进学在于穷理以长识虑气质变而若下巽之逊识虑长而若上离之明此所以成其重大之器也元鼎读大学论语甚习所谓穷理克己岂俟他求哉于二书格言实用其力而已笔之为元鼎字説以赠
　　頼致广字説
　　豫章士赖致广字其渊善读四书推绎其文义亦可谓有志者然其命名命字一取诸中庸之书予切异焉夫致广也者充其徳性之用而至于弥满贤希圣之事也其渊也者全其徳性之体而极于静深圣希天之功也人皆可以贤可以圣固在学者已分内然学而能以圣贤自期者几何人哉寻行数墨出口入耳往往近于侮圣言所谓渊渊其渊是岂常人之所能窥测知造之之难则言之何敢易也若夫致广之事尚其勉之勉之将如何充其所不忍达之于其所忍则凡所忍者皆不忍而仁不可胜用矣充其所不为达之于其所为则凡所为者皆不为而义不可胜用矣由是而进进不已虽未可以希天亦庶乎可以为贤人也不然徒择格言之羙者以自诳而实之不称其名宁不重可愧矣夫
　　熊井仲洌字説
　　水洁清谓之洌井之洌者其水洁清而为人所用井之泥者其水汚浊而为人所弃故井卦五爻莫善于五莫不善于初丰城熊生井名而洌字盖以水之洁清自拟也人之容貌脩于外徳行脩于内是其洁清如此水谁不取而用之傥不脩而惰焉外则尘内则秽人将见其汚浊而逺之矣邵子云外内俱脩何人不求外内俱惰何人不唾生殆庶乎外内之不惰者吾知其为可用之井而人之求之也可计日以待岂或有唾而弃之者哉
　　余渊字説
　　抑尝观圣门诸子之名与字乎水之回旋者渊也人之由行者路也六材之合而雍和者弓也九旗之垂而偃蹇者斿也农畊既获有服箱之牛上赐既受有报礼之贡物损少则骞求索则有以至予之字我商之字夏其名略无夸大其字姑以配名未尝取甚尊甚髙之义而使之莫及也近时之人往往择第一等之言以名已字已而不复计其义之何如曰天曰圣曰性曰道昔人不敢以自称者皆称之而不以为慙惑也乆也吾郡余氏子名渊弱冠及吾门而字深道屡请予书训戒之辞为字説予曰渊渊其渊此中庸论圣神之极致深于道而后能子之年犹未随羣逐队学世俗为人之学者尔而遽以圣神之极致称可不可也盍更诸既而又请予为之更予曰礼名子者父字之者冠賔予非父也又非冠之賔也輙更汝字岂礼也哉渊请字説益勤乃为之説曰子以深道自期太早太易太僣然斯道也子所固有天与以仁义礼智之性则有此仁义礼智之道义礼智后于仁而仁莫先于孝弟孝弟子可能也若何而善事亲当效内则所记若何而善事长当效曲礼所记或入或出实践而无违勿谓其浅阶之可造而深也虽至于尧舜亦不过是道故曰尧舜之道孝弟而已矣渊乎其勉哉
　　徐基士崇字説
　　清江徐基字士崇其先汴人宋开禧乙丑进士广西运使之后裔咸淳戊辰进士第三人黎先生之外孙也年少有志于学请予作字説而示以为学之方予为之言曰基者自下而起崇者积至于髙也故曰髙以下为基九仞之山基于一篑之覆九层之台基于尺土之累为学亦然有其渐而不可骤也有其序而不可紊也若躐等若凌节骤而不渐紊而失序学之虽劳而无所成矣正心诚意自格物致知而基致知格物自明伦敬身而基明伦基于孝弟敬身基于恭谨以其序以其渐则徳之积也不期于崇而崇终之崇肇于始之基也虽世儒凡近之学亦未有不立基而能崇者不究百家説必无吏部之文不读万巻书必无工部之诗恃小小之才思资浅浅之见闻非如韩杜之先立其基而曰可以文可以诗是不犹屋之不堂而构田之不菑而畬者乎俗学且尔而况圣学哉士崇欲其徳之崇循序积渐而学焉以为之基可也
　　陈壵伯髙字説
　　防定三年十有二月辛酉陈壵冠字之曰伯髙其父升可请为説其命字之意俾知所矜式夫冠而字礼也字而有辞亦礼也然其辞载在礼经祝颂之微寓训戒焉尔及考大戴礼公冠篇所记亦有别为冠辞者近世弥多而予为人作字説殆不啻数十是以升可之请宜诺也文三士为壵盖积土之多也土积而多则髙矣故字书以土髙释壵积土者自下而起以至于髙髙以下为基也务学而欲学业之日崇治生而欲生业之日广此皆期于髙者也治生而期于髙必勤于理财不可谓已足而惰必俭于用财不可恃有余而奢或惰或奢则已髙者将有替之渐岂复日进日长而益髙也哉务学而期于髙亦若是汲汲而求之勉勉而为之不敢自满且自画也先哲有云自下者人髙之身之才能家之赀力虽髙出众人之上惟当退然谦下而不骄庻可保其所已髙而增其所未髙也倘佩服予言而勿忘予见伯髙之不自髙而常髙已夫
　　游通喆仲字説
　　万理无不洞达之谓通明于其事之理之谓喆喆今俗书作哲与悊晢并谐折声义俱训明周易之明辨晢其字从日月之明也汉书之躬明悊其字从心心之明也从口之哲口在下或在左禽声嘲哲之哲陟辖切假借为明哲之哲仓颉古文嚞读如折喆者省文也事理苟明动防不吉故合三吉二吉而成字王文公云上喆能官人下喆能保身可谓吉矣由明于一事之理推而明于十事百事千事之理以至于万事之理无所不明万理而贯于一此名通而字喆者之义也然岂初学所易能哉吾将勉通以其所可能夫喆也者万理均所当明也而其要在于明伦五伦均所当明也而其首在于明父子之亲圣门闵子骞人不问于其父母昆弟之言夫子亦以宗族称孝语子贡记礼者又以州闾乡党称其孝为人子之道乂以国人称愿曰幸哉有子如此为君子之孝然则明父子之亲亲者宜如何乐其心承其志有聴从无违咈而已必得乎亲而后可以为人必顺乎亲而后可以为子其顺乎亲也何以验其顺必父母称之必昆弟称之必宗族称之不唯亲者称之也防而二十五家之闾五百家之党亦称之不唯近者称之也逺而二千五百家之州一万二千五百家之乡亦称之不特此也虽大而一国羣庻亿兆之众靡不称之如是乃可无愧于为人子如是乃可谓明于父子之亲而喆者所当务者莫先焉先所当喆而充其类其驯至于通也孰御不然昧其所先匪喆也恶乎通是为游通哲仲字説
　　崇仁县元侯木撒飞仁甫字説
　　昔我世祖皇帝建国号曰元元者众善之长天地生物之仁也皇元之仁如天地唯仁足以长人故能臣妾万方混一四海而为天下之君也郡县设官实分天子所仁之民而牧养之者一郡一县各有官长一员统治于守令之上以令官制参合古训今之长官古之所谓元侯也岂非期之以长人之仁而命之为民官之长乎崇仁夙称壮邑生齿之繁习俗之羙他县莫及木撒飞承务郎自州倅陞县长承天子之命统治崇仁前时足迹不到江南而民情靡不通达事体靡不谙究涖政以来凡所施设无一不当人心而使民悦服咸曰仁哉元侯二三十年所未尝有也侯慕效华风欲立字以副其名夫字者匪但副其名而已盖将表其徳也以予尝位于朝忝文史之职则讨论命字之义所不容辞于是表其可表之徳而字之曰仁甫亦因圣朝之重长官而喜崇仁县之得此仁侯也
　　呉成三子字説
　　周氏甥归吴成山则子三人肯务学其名俱以年其字俱以乆而代伯仲请予为之字长子名芳年骚人之辞以众芳比君子之徳芳年者久其徳也字之曰乆徳中子名彭年养生之家谓彭祖享八百之夀彭年者乆其生也字之曰乆生少子名当年用世之士当年壮盛汲汲仕进唯恐后时者意在乆其用也字之曰乆用乆徳也乆生也乆用也一者兼该其三三者总贯于一何也静能保其生动能显其用唯乆于徳而后能内可常其徳外可永其用唯乆于其生而后可此心之徳既乆此身之生又乆其乆于用世必矣三乆同而异异而同一而三三而一也虽然三乆其效也有本焉学是已为学譬诸为山始一箦终九仭是为山之成也陆子曰拳石崇成泰华岑三子之于学进进如父之成其山则徳之能乆生之可乆用之必乆盖不期然而然
　　柴溥伯渊字説
　　豫章柴溥以渊为字数造吾庐请问其説予曰子之名与字盖取中庸溥博如天渊泉如渊之语也此言圣人至徳之极溥也者如天之大而不可穷渊也者如海之深而不可测岂初学可与议哉虽然人皆可以为圣人特患不为尔学世俗之学而外圣贤之学心利欲之心而丧义理之心则将沦于非人为常人且不可况贤人乎又况髙出贤人之上而为圣人乎至圣之徳虽如天如海然亦有从入之门也子思子于中庸末章承溥博渊泉之后反本而言示人以入圣之门甚明且切首引衣锦尚防之诗俾学者先立志也次引潜伏孔昭之诗俾学者急修行也立志在务内修行在慎独务内者笃实不衒为所当为而其志不求人知也慎独者幽暗不欺不为所不当为而其行可与人知也能遵子思子之言而立其志如此修其行如此则其本正矣继此而学问何患不可以晞贤晞圣溥其无忽予之言哉
　　聂谊字説
　　宋侍郎聂公之裔孙名谊字隆道将如京师肄行业于国子学来告行予勉之曰圣朝养士之恩为甚渥用士之途为甚捷士之遭遇斯时者当懐其恩之渥而图有以报称不当幸其途之捷而妄有所希觊也汉董子云正其谊不谋其利明其道不计其功朱子取其言载在小学之书国学之敎首以小学书为入门就学于彼而志道谊不志功利是之谓能遵其教合人事之宜者谊也循天命之性者道也谊其用道其体二者一而已思勤行业人事之宜也而天命之性存焉谊不失则道日隆矣夫志于道谊者功名利达不足以累其心然岂无功之道不利之谊哉不谋利不计功其利其功实不出乎道谊之外也故曰脩其天爵而人爵从之既以斯言勉之因书之为字説以赠
　　呉椿年乆闻字説
　　夀者五福之最先人情之所同欲也荘子所称上古大椿之夀寓言而非实也人孰不知其非实也而每期长年必窃比于椿者于以见其愿慕之至也乐安吴学则名其子曰椿年而子字之曰乆闻慈父所期于子之夀者岂徒曰日饫晨晡之饭日复一日以至于无尽之日嵗易寒暑之衣嵗复一嵗以至于无尽之嵗而为乆也哉亦期其有闻于世而已小而扬名显亲大而化今传后生于世愈乆则其闻于世也与之俱乆夫子极言后生之可畏又言老而无闻之可戒欲人于少壮之时而自彊使其学行有闻也所以勉人警人者厚矣夫所谓闻盖非过情之虚誉也在乎有实学有实行可以取重于世焉尔椿年方游洪以广交务得予乃诒之字説而督其进学脩行云不然年之乆如椿而无一善之可闻虽乆奚益
　　李安道字説
　　县尹李仲清甫名其季子曰宁而字之以安道年既长欲闻庭训而不可得以其父名已字已之意问于予予曰甚哉慈父之爱子也其所以期于子者盖厚矣无一事挠心之谓宁然唯安于道者能之或曰道岂易言哉予曰不然道者日用常行之路非有甚髙甚难之事甚髙甚难则非道也孔门四子言志曾防独见与于圣人曾防不过安其日用之常而已日用之常所谓道也其常谓何净垢于沂水之温泉散烦于雩坛之凉风行而歌咏以归此防之安于道者而宁岂不能哉宁借先世绪业室庐足以居衣食足以给内而兄弟之聚处外而賔朋之过从欢然而可乐夫孰得以挠其心彼之不能安于道而无以自宁者皆其自取也穷则梦富贵达则梦神仙妄想外慕虽梦中犹且役役而况觉之时乎寜不如是也俚谚曰生事事生省事事省人之于世事不能以尽絶省之可也省之则心不为事所挠而宁矣斯其所以为安于道也夫
　　曹防君与字説
　　郡士曹璧字君瑞数及吾门其弟防字君与训授生徒于郡庠求字説于予予为人作字説多矣然字之有説非古也古人之名之字非有意义孔鲤字伯鱼因一时之馈物而名之字之也卜商字子夏假二代之国号而名之字之也何义之可説防羙玉也玉从与者谐与之声尔无所取于与之义也防名而与字其可强为之説邪虽然兄璧弟防皆用玉而名已者非以玉为天下至可贵之寳乎君子之言行浑然如玉之温粹而无瑕玷是亦天下至可贵之人也岂非人之如玉者哉倘欲以谐声为防意而释其义如吾荆国丞相之巧説则必曰与者人所亲比许可也徳羙如玉而人与之斯其为君与名璵之义也已
　　雅徳思诚字説
　　雅徳弥实养阿北庭钜族慕华风请予为立字其髙祖武都王开府仪同三司国朝重臣予愿王孙晨夕念尔祖之忠实忠实者诚也于是以思诚字之
　　呉肜文明字説
　　学子呉肜年未弱冠就孙先生受学肜字文明问其字学于予予谂之曰书有髙宗肜日篇许氏説文云肜祭名也讹传肉傍从彡戴氏六书故以肉彡二文之合非防意又非谐声义无所取遂废其字而谓肜曰之肜盖彤字之假借彤丹傍从彡以丹餙物也徒冬切而亦有融音攷之韵书融与彤通用注援张平子思元赋为证今按思元赋中之彤彤本祖左传其乐融融之融而冩丹傍从彡寻声画戴氏之言假借不为无防也融鬲傍谐虫声释为炊气之上出而散融亦训明诗曰髙明有融朱子曰融者明之盛南方阳明其气融散是为文明之地人之阳明胜则徳性用而天理春融是为文明之人也融肜二字一义尔肜之字文明其以此欤
　　黄钟仲律字説
　　昔黄帝命伶伦取嶰谷之竹防两节间为管而吹之其长九寸本此九寸之管递相损益各因其长三分之或损其一或益其一而为十一管幷初管之一凡十二以每年十二月之气是之谓律吹十二管之声管最长者声最下管以渐而短则声以渐而髙于是各如其管声之髙下而铸十二钟焉其声合于九寸之管者其钟名黄钟其钟声如十一管之以渐而髙者名大吕名大簇名夹钟名姑洗名中吕名防賔名林钟名夷则名南吕名无射名应钟此十二名钟之名也既定各律之声遂以管声而铸各律之钟既各立钟之名就以钟名而名各管之律盖十二钟之声由律而起十二律之名则由钟而得也黄氏子名钟而字仲律予为推言钟律之义十二管之称为律何也律者行节也十二管声有髙有下为乐之节犹行之节也第一钟之称为黄者何也黄者中也黄钟之声中声也其声比十二钟为尤下而曰中声何也十一钟者乐所有之声也但以乐所有之声而较则黄钟之声最下通以乐所无之声而论则黄钟之声正当髙下之中也声下者浊声髙者清乐声阳也贵轻清贱重浊惟黄钟为中声截自中声以上轻清者用之其中声以下重浊者不用也故乐有黄钟以上之声而无黄钟以下之声用其清不用其浊也律管之长短黄钟之九寸适其中他律皆短不及黄钟之管则为清声而可以入乐倘若加长过于黄钟之管则为浊声而不可以入乐矣黄钟介乎清浊之间其声非清也亦非浊也所以谓之中声欤君子无过无不及之中徳为众行之本其亦犹黄钟不清不浊之中声为众律之本者哉
　　曹贯字説
　　曹氏子年未弱冠而勤于学虽从俗学举子业留吾门数月获闻道徳性命之説欣然若有领防盖可与语上者贯其名也奉世父暨父之命请予字之而予字之曰伯通绳穿钱谓之贯夫子以贯之一言喻门人惟子贡曽子得闻之尔朱子之释曰贯通也凡学之大端有二知必致也行必笃也子贡之于知每物而致焉曽子之于行每事而笃焉及其日乆而功深也物物无不致事事无不笃夫子乃举一以贯之之语以告俾其所知所行之十百千万豁然浑然而通于一故曰贯虽然此未易到也今之学举子业者亦欲其经明行脩然而经岂易明哉行岂易脩哉必也逐字逐句而防诸经随明随处而谨细行防之防之而于经益以明谨之谨之而于行益以脩则子贡曽子之真知实行渐可睎而夫子一以贯之之传又岂待借力于人而后可几也哉贯乎其志于通也亦为之而已矣
　　何自明仲徳字説
　　读圣经者先四书读四书者先大学大学篇首第一事则明明徳也读之者几千万亿人其能知明徳之为何物而明之之法宜何如者果有其人矣乎予毎叹世之读书者大率如梵僧之诵呪依其字作其声而漫不究其所以然江州瑞昌之何世科世儒自昔多才子弟若宋景祐进士御史中丞宣敏公之十世孙名自明字仲徳者其杰也始予闻其名闻其字固骤然异之及见其人方役役郡从事之劳而超超尘埃外之趣益有以验其资质之羙既而以其名以其字请其説于予予乆病夫大学篇首之三字读者往往忽视今以是为名以是为字而有所请其殆知此三字之不易能乎徳者人人所同得也而鲜或明之何哉有查滓以混淆于未生之先有邪秽以汚壊于既长之后徳之所由不明也必也销镕其查滓必也杜絶其邪秽而后可使吾气血所成之身如无身使吾耳目所接之物如无物明之防半邪秽渐无矣明之十全查滓悉无矣噫亦在乎明之至于尽而已尔明之之法不一读书为入门亦其一也然读而不过寻行数墨之读纵使精通训诂洞了意义亦外也而非内也虚也而非实也而况训诂之不通意义之不了者乎噫见孺子入井恻然不忍是心从何而萌闻犬马呼已艴然不受是心从何而起举世伥伥如无目之人坐无烛之室金玉满堂而防然莫知其有此宝也倘能感触前圣之所已言归求吾心之所同得而一旦有觉焉譬犹目翳顿除烛光四达左右前后至寳毕见皆吾素有不可胜用也此仲徳之徳而能自明则如此凡予所云愿与今世之士共学而未有肯同者也仲徳将思称其名称其字乎暇时尚当竟所未竟之説
　　张彛字説
　　益都张志道之子名彛彛者常也予谓字之曰伯常彛之训为常何也彛尊也常旂也尊之属有六而彛以盛郁鬯灌之所酌也彛在六尊之外视六尊为尤贵旂之别有九而常则绘日月王之所建也常在九旂之中视九旂为最重凡人臣之功铭之于彛书之于常取其常用常存之器物与宗庙国家同其永乆也是以日月之旗名为常郁鬯之尊名为彛而亦训为常也张彛之父今良吏彜勉勉进脩克常所学异日学成其事业将如古之铭于宗彛书于太常者此予所以字之之意云








　　呉文正集巻九
　　钦定四库全书
　　吴文正集巻十
　　元　吴澄　撰
　　字説
　　雍吉剌徳新字説
　　雍吉剌脱脱贵戚钜族司臬事能发奸击强名声振于天朝公选为江南等处行御史台经厯徳新其字也某为之説曰凡天下之物新必敝有十九年之刀而刄若新发于硎者何也善于用其刚也不然一用之而缺再用之而折新其可得乎世有刚者也山不可防防之石不可摧摧之虎豹豺狼具于前攘臂而撄折棰而笞徒手抟之而目不瞬而色不变一而作再而盈此战士之刚不能保其不竭也徳之新者不如是人孰不谓徳新之气之雄而力之坚与风采之振扬常如浙东持宪时斯为新也已虽然雷霆终日而轰轰氷霜终嵗而棱棱是其可常之道哉善用其刚者盖必有道矣易云徳日新书云徳日新盘之铭大学载之伟哉徳新之刚徳也吾将见其学之益新而徳之常新也其可量也哉
　　程世京伯崇字说
　　翰林承防程公之孙有名世京者今翰林应奉大夫之嫡长子也问字于予予字之曰伯崇盖京者盈髙之山崇者言山之髙也然字以表其徳欲其徳如山之崇也徳者何曰仁曰义曰礼曰智曰信稽之古训智崇效天崇其智也敦厚崇礼崇其礼也樊迟问崇徳语之以先事后得崇其仁也子张问崇徳语之以主忠信徙义崇其义与信也五者之徳性所固有日进于学日増其高譬如为山始于一篑至于九仭以成乎极天之峻夫是之谓崇抑古者顔回字渊人称顔渊言偃字防人称言防唯一字而已上加伯仲叔季以别长幼也下或加甫以为美称也今曰伯者表其为嫡长而不曰甫为其年幼不敢遽当美称示谦让也
　　赵以文兄弟字説
　　夫子之以文行忠信立教也四者之施有先后尔非専于一偏于一而不该不徧也故学其一而于三者兼通焉于四者全备焉斯可谓学之成也已何也圣人之道书所具载首之以学文而讲习之究索之则能明其道于心矣所明之道我所固有加之以学行而修践之持守之则能履其道于身矣所履之道或不诚实是欺也是诬也尽已之诚为忠循事之实为信继之以学忠与信而内外一于诚实则践真守笃无虚伪矣既能明于心又必履于身既能履于身又必诚于内实于外圣人之教人也始终该徧如此哉郡倅赵侯以四教之文行忠信名四子而请字于予予字以文曰元明文也者所以明此道也字以行曰元履行也者所以履此道也字以忠曰元诚忠也者所以存于已也字以信曰元实信也者实之接于事也各从其一以兼全其四是四者圣门之为教而与世儒之所以教不同四子欲圣门之教乎予甞窃志于是他日当为言之倘能有契于予言庶其无忝于父之命名也夫
　　易原以清名字説
　　天下之清莫如水先儒以水之清喻世之善人无有不善之性则世无有不清之水也然黄河之水浑浑而流以至于海竟莫能清者何也请循其初原者水之初也水原于天而附于地原之初出曷甞不清也哉出于岩石之地者莹然湛然得以全其本然之清出于泥尘之地者自其初出而混于其滓则原虽清而流不能不浊矣非水之浊也地则然也人之性亦犹是性原于天而附于人局于气质之中人之气质不同犹地之岩石泥尘有不同也气质之明粹者其性自如岩石之水也气质之昏驳者性从而变泥尘之水也水之浊于泥尘者由其地而原之所自则清也故流虽浊而有清之之道河之水甚浊贮之以器防之以胶则泥沉于底而其水可食其浊固可使之清也况其浊不如河之甚者乎世之治性者非惟无以清之而又有以浊之性之污壊岂専系乎有生之初哉有生之后日随所接而增其滋秽外物之淈多于气质之滓者奚翅千万不复其原之清而反益其流之浊情其性之罪也虽然原之清天也清之浊人也人者克则天者复亦在乎用力以清之者何如尔庐陵学者易原字以清问其名与字之説遂书此以遗
　　余浚字説
　　浚说文曰抒也徐鈜曰抒取出之也浚井者抒而取出其土以深其井故易有浚恒之辞而夫子之传以为始求深也由是观之夫子固以求深释浚之义矣学者之为学亦如浚井之求深然必以敬为之本朱子注论语之首章引程子之言者再一则曰思而时绎则所思浃洽此浚于知以求深也一则曰行而时习则所行在我此洽于行以求深也而又以谢氏坐如尸立如斋之説继其后非欲人以敬为知行之本与子思子扬尊徳性于道问学之先者其意盖若此临川余浚之父以丞相张魏公之名名其子而以南轩先生之字字之所期于其子者岂浅浅哉浚将何以副其父之所期乎求其学之深亦惟实用其力于敬而已持敬之方朱子之箴备焉予以口述不复笔传也浚其勿以虚言视吾言于此而不实用其力是不为也非不能也
　　毕光祖宗逺字说
　　今戸部毕侯敬甫名其冡子曰光祖而字之曰宗逺比其壮也问学于予因得悉其父所以名子字子之意夫逺而自他有耀者谓之光春秋传所载筮史之言也彼以陈公子生于陈显于齐为应筮史光逺之占然其所谓光者得仕于齐烜赫其名位焜煌其宠禄焉尔侯之期其子殆不止是何也名位宠禄未足为光而自陈适齐未足为逺也外之光必由乎中之实故曰充实而有光辉实充于其中则光发于其外大而道徳之光次而功业之光为法于天下可传于后世者其逺也昔司马文正公之父名子曰光而以君实字盖取实则有光之义文正公能称其父之所名是以道徳可法而功业可传名位宠禄则天下之相非但如陈公子一国之卿而已光之逺孰有加焉光祖习儒书达时务起家而仕炜然有能声充而至光哲之道徳贤臣之功业其不在已乎所学所行一以文正公之笃学力行为矩范可也斯其无忝于严父之所以名所以字者哉
　　鄥畇兄弟字説
　　吾长孙当之婚兄弟四就田之一类立名各以其傍之谐声字焉伯名畇字匀仲名畹字宛叔名畸字竒季名畴字夀畇者农功之均也畹者畆数之号也畸者恳辟之余也畴者界画之分也所建之类同而所谐之声异其为声虽四而其为田则一也有一家之田有一身之田一家之田土地是也一身之田性情是也地之为田也起土曰耕播谷曰种去草曰耨纳稼曰获情之为田也耕之以礼种之以义耨之以学获之以仁夫礼耕义种学耨仁获者古之圣王所以治人也学者用圣王之所以治人者而治已则于其耕种耨获之务可不循次而致其力哉畊之以礼习其节文也种之以义者达其事理也耨之以学者精其智识也获之以仁者全其心徳也约爱恶哀乐喜怒忧惧悲欲十者之情而归之于礼义智仁四端之性所以性其情而不使情其性也耕也种也耨也获也皆由治田之务也而自耕始礼也义也智也仁也皆治情之具也而自礼始邬之伯仲叔季将治一身之田其必先学礼乎学礼之条目枚举未易尽傥其学之也继自今一一言之
　　解观伯中字説
　　乡贡进士解观天厯己巳暨其弟防聨贡礼部至顺壬申春造予山间留数日曰观于名之下増一言而为字或不吾可请于内外之尊者更字伯中佥谓之允何如予曰字者名之表也大哉予之所以表其名者乎易坤下巽上之卦名观观者观九五也九五在上徳称其位在下观之为法式夫人之聚观于五五之为人所观以其中故尔圣之盛莫盛于尧舜而尧之传舜惟允执厥中一语舜复以是传禹汤之去尧舜逺矣而孟子亦曰汤执中然则尧舜之中禹见之汤闻之四圣所执同一中也及文王周公系易之彖系易之爻每于卦之二五爻之二五若独贵重然而含蓄不露也孔子始发其蕴曰得中曰以中而后文王周公之意粲然可见文王周孔之中尧舜禹汤之中也孔子既没其孙惟恐其传之冺絶特着一书以中庸名孟子而下知者殆鲜千数百年之久周子作易通统论易之大防以刚柔善恶中五者别气禀之殊予甞合之于易易以刚柔得位为正上五下二为中刚而正者刚之善其不正者刚之恶也柔而正者柔之善其不正者柔之恶也刚柔之正者虽善而犹不无或过或不及之偏善至中而止斯其为善之善也已观卦九五五刚正而中下之观而化者甚神速也而今之所观与古异古所观者当代之君师今所观者前代之圣哲内而反观外而汛观人伦之大日用之防于其当然之则观之而善欤未也一毫之过不可也一毫之不及不可也盖善有不中也而中无不善也必曲当必具宜必无少乖戾子思所谓中节之和是乃无过无不及之中也虽然其观之也必有所事观之于物而知其性尽其心所以明此中也观之于我而养其性存其心所以诚此中也观而若是其几乎因笔之为字説以遗伯中焉
　　陈幼徳思敬字
　　仁义礼智之得于天者谓之徳是徳也虽同得于有生之初而或失于有生之后能得其所得而不失也君子也盖徳具于心者也欲不失其心岂有他术哉敬以待之而已矣昔子路问君子夫子以修已之敬为答敬也者所以成君子之徳也尧舜禹之钦即敬也传之于汤为日跻之敬传之于文王为缉熙之敬夫子修已以敬之言传自尧舜禹汤文王而传之于顔曽子思孟子者也至于程子遂以敬字该圣功之始终敬之法主一无适也学者遽闻主一无适之説倘未之能且当由敬畏入事事知所谨而于有不当为者有不肯为念念知所畏而于所不当为者有不敢为充不肯为不敢为之心而进进焉凡事主于一而不二乎彼凡念无所适而専在乎此程子敬字之法不过如是敬则心存心存而一静一动皆出于正仁义礼智之得于天者庶几得于心而不失矣乎里中陈幼徳有志务学予甞字之曰思敬于是复作字説以贻之
　　陈毅谊可更名更字説
　　陈于予婚婣之家也数数谓予曰某以圣为字非所安也既而出其族谱以示曰某髙祖之从昆弟名炳吾其敢以所谓名乎请更名曰毅先生其字之予曰己孤不更名礼之常也己名不可犯族髙祖之讳谊之冝也字曰谊可可凡发强刚毅谊之用也夫毅也者力气精神之徤彊立而能耐久坚忍而能致逺者也夫子六十四卦之象自彊不息冠其首自彊不息其毅之谓欤臯陶之谟以毅济扰曽子之言以毅配盖驯扰之善必有果毅之刚以济其柔寛之器必有勇毅之力以配其量毅之为用大矣哉而毅之徳则根于谊之性字曰谊可世俗通行之字从羊从我为义此假借字尔当以从言从宜为谊字字谊之正故曰谊可云
　　关和钧可权字説
　　江南宪府关可权和钧其名也古昔圣人制器以称物之轻重于是乎有权权之数五而钧其一也钧在石与斤之间以两计之则四百有八十以铢积之则万有一千二百五十也钧之体一定而权之用不一定钧之所以和也轻重适其平之谓和盖六十分其钧而益以百有八十则为石石重于钧者也六十分其钧而损其五十有八则为斤轻于钧者也以石之重而减轻之非权之入而向内不可也以斤之轻而加重之非权之出而向外不可也轻之重之石者减斤者加及钧而平焉斯其为和也欤钧者体之定权者用之应钧之和由于权之可此物之则也人之道亦然甞稽诸论语之言自可与共学至可与立凡三必至于可与权而始备又甞稽易大传之则自履以和行至井以辨义凡八至于巽以行权而后止是知权也者学而修已之大成仕而处事之极致也关掾昔焉而学今焉而仕可于权而不凝滞于执一吾见其和于钧而所称之物无有不平也勉之哉
　　邓衍字説
　　友人邓善之子衍字庆长请字辞于予予曰古者冠礼始加再加三加醴若醮以至于字俱有辞盖悉备于周公之礼矣亦有自脩其辞者若戴记公冠篇所载是也而近世能言之士多有稽诸礼经则冠者之字也賔为之字字者之辞也賔为之辞往年虞子及之子集冠予辱为賔甞辞而字之衍也今既冠且字矣而予凟为之辞得无非所宜乎善之曰子其母譲予思之君子不自教子而易子以教予也因善之请而寓劝戒于辞以廸其子是或教之一道也乃为之説曰庆也者人之所愿慕也惟其愿慕也是以期于长易之前民用也期于亨期于利期于吉洪范之所向用者期于夀期于富期于康宁亨也利也吉也夀也富也康宁也庆之属也冠礼之辞曰祺曰福曰祥曰休曰庆大率人之所期不过是字辞云宜之于假释者以假为大朱子曰非也假嘏通福也然则古之字者期之以嘏今之字者字之以庆岂有异于古哉虽然庆也者其获也其报也不先其难于何而获不有其施于何而报其难其施也庆之本也其本维何易曰积善之家必有余庆善其庆之本与善者天所与我而根于心封而茂之彍而彀之韫之内而有美章于外而有辉可以仪天下轨后世庆之长也孰加焉世俗所谓福祥休祺又奚足算哉故甞谓庆之长有三上焉者徳立次焉者功立下焉者言立其长叔孙穆叔所谓不朽也保族宜家令闻长世余事尔夫徳立者顔曽其人功立者葛狄其人言立者董韩其人也而周公孔子兼之吾善之行粹才优而文古固有立徳立功立言之具矣衍归求于家而得师朂之朂之进进不已虽董韩葛狄顔曽周孔孰云不可驯至哉抑予譬之于水衍者流之盛也流必有源源者水之初也源源者流长善之名原其所积者深而未发将至其予而大予是以云然
　　刘又新字説
　　新者对旧之称也不仍其旧之谓新凡天下之务久则必则必新之而后可有数嵗而一新之者有一嵗而一新之者有数月而一新之者有一月而一新之者有一日而一新之者焉起坐之室一日不洒扫则尘坌而不可居饮食之器一日不涤濯则汚秽而不可用日日而洒扫日日而涤濯此一日而一新者也其在身也亦然乎经宿而不盥洗则亦尘坌汚秽矣是故无贵贱无长少晨兴必盥洗也盘者所以盛盥洗之余水也汤以苟日新日日新又日新九字铭之于盘者此也然汤之铭不但为盥洗其手者言也盖以喻徳也手不可一日而不新徳尤不可一日而不新也手有形可见也欲新之可能也徳无形不可见也欲新之岂易能哉徳虽人人所固有而人不知何者之为徳也既不知何者之为徳则又何从而致其新之之功也哉升人名徳新字又新者求又新之説于予予不敢以虚言应之也昔赵忠宪公日中所为夜必告天司马文正公平生所为皆可语人如欲自新乎每日省之事之可以告天可以语人者为是其不可告天不可语人者为非非则速改昨日之非今日不复为也日日而省之日日而改之一年十二月为日三百五十有四改其非者亦三百五十有四是之谓日日新又日新倘或不然非而不知省省而不知改今日犹夫人也明日犹夫人也一月复一月一嵗复一嵗不过人其初则终身犹夫人尔犹夫人者陈人也陈而不新新则不陈名新字新而实不新虽得予之説奚益有志于自新者其勉诸又新刘氏为之求予説者方外士也
　　彭训永年字説
　　临川彭训字永年治书经应进士举父之命其名与字用古文书毕命篇中语盖尊其所治之经也予观古文书虽晩出而其间多格言以能训为永年之基以徳义为大训之实渊哉乎其言也九畴之五福一曰夀年之永者人之至愿也人之永年不过幸其取数于天者多尔而孰知其有所基也哉不以喜怒情欲伤其神不以鬬狠刑辟伤其形保其身全其身此永年之基也而唯有徳有义者能然徳也者天命之性得于心而靡有失也义也者率性之道行于事而各有宜也得之靡有失义之各有宜自修道之教始书经之能训其中庸修道之教与训也因父之名已而于其训以修其徳义则年之永在已而不在天也刘子谓养之而以福夫子谓培之而必得夀圣贤之言岂欺我哉训留吾门三阅月气质之谨慤识趋之敷畅不负其父之经训可期也于其归省也以其父之名之字之者为説以贻焉
　　宋诚字説
　　古之冠者賔字之有辞以致祝颂载在仪礼后世因此或别作字説以寓规戒焉然必出于所师尊之人而后可非冠之賔而祝颂谄也非教之师而规戒凟也予客江州一二学者以其名字求规戒语姜道原援例而为宋文卿请韩子有云非师而教云乎不欺予将诵斯语以谢道原曰宋官沠也儒流也某所与逰之友能受教者也先生其勿拒予观文卿名诚而字文诚者中之实也文者外之华也中有其实外有其华所谓诚于中形于外也然实与妄对华与浇对纯乎天理之实为诚狥乎人欲之妄为不诚名诚而实不称则文之华者流而浇应对之便捷鹦舌尔丰仪之秀整翠羽尔岂诚中形外之文哉惟能以天理胜人欲一念不妄思一事不妄行仰无所愧俯无所怍庶几其诚乎习之熟蕴之久充实积中英华发外小而华身大而华国此文之至也而诚其本也倘或不诚虽有规戒之言置座右亦犹诵慈懴于屠门讲客经于倡舘适以资识者之笑文卿殆不其然勉之哉
　　吴琢玉成字説
　　学记以玉之琢而后成器譬人之学而后知道其言善矣而或有未尽何也玉者质之粹美者也一琢可成良器未琢之先亦不失为良璞也若人之气质则有粹驳美恶之殊上智大贤以下岂能人人而如玉哉苟不能以如玉则必变化其质乃可求至于道学者讵可自比于玉而期其成乎昔在圣门惟顔子之资深潜纯粹浑然无疵虽曽参之贤其鲁亦与柴之愚师之僻由之喭均之为一偏其他如赐之辩察商之廹隘求之退懦予之昏惰须之麄鄙枨之悻狠皆不可无矫揉变化之功故曰学者以变化气质为先盱江呉琢字玉成客防江州比予之至请受学焉予既嘉其志竒其才因其名与字之有取于学记也是以发明其未尽之意俾之自省自励而为进道之基久而如粹美之玉则琢之而成至良之器也何难程子教人克己之偏而难克者蓝田吕先生谓变化气质则愚可明柔可疆皆至言也若夫变化之所当先则平居讲论之际盖已甞随事言之琢也甞绎予言而实用其力哉
　　丁俨字説
　　前大学进士豫章丁君之孙俨从其父防宦溢江数数抵予寓听言议予曩识其大父峭直不苟徇今见其父长厚有干畧而俨端谨肯问学三世俱吉人可尚已其父请余为俨命字予观戴记援引古礼经之辞俨若思之上先之以毋不敬释之者曰礼主于敬盖俨者敬之形于外敬者敬之立于中中有所主而后外有所形乃字之曰主敬夫敬之一字自书诗易以来谈者熟矣曰钦曰寅曰祗肃曰恭恪曰斋荘皆敬也朱门黄直卿先生谓近于儆畏者其意尤切实若程夫子之云主一无适谢先生之云常惺惺尹先生之云其心收敛不容一物则推而极之以为圣学之基也初学虽未易语此然姑就钦寅以下八字之义究竟持循念念若是事事若是常如黄先生之所谓儆畏庶其可以药放肆慢忽怠惰狎侮之病养之久行之习圣学之基亦由是而积岂俟于他求哉中心无时而不敬则外貎无时而不俨然敬之功不亦大乎敬胜怠者吉太师尚父得之于丹书之训太师固丁氏之所自出倘能不忘逺祖之心传以不忝近祖之家闻则贤子也俨其懋敬之哉






　　吴文正集巻十
　　钦定四库全书
　　吴文正集巻十一
　　元　吴澄　撰
　　书
　　与程待御书
　　去夏望湖亭下日短风帆悠悠别后之思继得维扬所赐翰墨下邑僻处一隅无便使可致兴居问迩辰两间阳长众正道亨敢共为天下贺忠贤得路自古所难畏天命悲人穷君子大公至正之心焉事业不必出于己名声不必归于己竭吾诚输吾所学有能用之天下被其福则君子之志愿得矣此外何求哉此不可为鄙夫道惟閤下则可天下颙颙望治如饥渇事半古功必倍得贤守令数百布满郡县公亷之人十数典持风宪俾贪浊者不敢肆则治平指日可冀机括转移易易耳诸君子同堂合席一心一徳甞致思及此否乎徃年当宁赫然发愤去邪任贤旬月间天下改观如乆隂乍晴乆疾得瘳此閤下所亲见机括转移之易岂不信哉孔子曰三年有成诸君子用事日乆而天下之望犹缺草茅书生所以不能不深疑也閤下入觐清光日与诸君子处岂相为赐哉陆宣公上下不负之心要必于此时见之妇之于周漆室之于鲁皆出其位而有忧草茅书生何预天下事心虑岂出一女子哉然则出位而言不为僣越也閤下采其意而深思之斯世幸甚
　　答孙教谕诜书
　　博文约礼者圣贤相传为学之方也自周以来千五百余秊而后其传续又自周程张子以来至朱子殁而其学失近世家藏朱子之书人诵朱子之説而曰其学失何也非复圣贤慱文约礼之学也夫以约礼爲事者诚不多见以博文为事者未甞无也而曰非复圣贤之学何也穷物理者多不切于人伦日用析经义者亦无闗于身心性情如此而博文非复如夫子之所以教顔子之所以学者矣而真能穷物理析经义者抑又几何人哉澄取交于四方有秊矣今兹来闽获见足下亦半世一竒遇觧后之初不及从容别后无日不徃来于懐也逺厪手书益佩缱绻且承惠教讲义三篇俾之评论非徳盛礼恭忘年折行以下交于晚学其何能至是顾浅陋何足以知之然不敢不答厚意也第二篇所讲七月诗发明朱子集传之説透彻最为平实穏审第三篇中一节犹合商量盖风雅颂乃乐章之名其音节各异如今慢词小令之分虽欲以彼为此以此为彼而不可得非编诗者可以已意移易令若曰七月本可列于雅然雅有笃公刘矣故寘之豳风生民本可以列于颂然颂有思文后稷矣故寘之于雅如此则是风雅颂初无一定由人以意安排也七月乃夏时之诗豳国民俗所作自当为风其后周公取其诗以教成王俾知先公风化之由周家王业之始非周公追想当时民俗于千载之后而拟作也生民乃祭姜嫄之后饮酒受厘时所歌施于人而非施于鬼神者自当为雅盖祭祀之时歌之于鬼神者颂诗也受厘之时歌之于生人者雅诗也况颂诗与雅诗之体制亦自判然有不同也哉【云云】
　　与宪佥赵道书
　　半生悚慕之至来洪仅及一见驱驰公务独贤独劳从古以然然畏天命悲人穷者岂敢自求安逸哉天之生是人也此为智为贤且贵而为公卿大夫也彼为愚为不肖且贱而为庶人也固将使贤智而贵者治其愚不肖而贱者此行其道而彼被其福也故禹稷居位视天下之饥溺犹已实饥溺之伊尹虽耕于野而未仕见匹夫匹妇有不得其所者若已推而纳之沟中焉孔门弟子问夫子所志亦曰安懐老少而信朋友夫老者年髙于己者也朋友年齐于己者也少者年卑于己者也举天下之人凡年髙于己齐于己卑于己者吾则安之信之懐之是使之一皆得其所也三者之人欲其无一之不得其所故曰圣人之心犹天也若夫自处其身于无过之地而视人之得其所不得其所若无与吾事然是则杨朱为我之学而圣贤之所深辟也若曰时不可为不若全身避害之为得又曰今与古昔圣贤所遇之时不同也所居之位不同也切谓不然夫时不同为其时之所可为者而已位不同为其位之所当为者而已若复瞻前顾后趋利避害之私则是于义命未能灼然无所惑也夫贤人君子于众人之中千百不一觏焉幸有其人矣而所为有未合于圣人之道此固有识者之所惜也是以不得以交浅言深为辞而敢布其愚如此惟髙明择焉
　　复董中丞书
　　正月十一日临川儒生吴澄顿首再拜中丞相公閤下澄闻学者非以求知于人也欲其徳业有于身而已矣仕者非以自荣其身也欲其惠泽及于人而已矣澄江南鄙人也自防读圣贤之书观其迹探其心知圣贤之学得之于心为实徳行之于身为实行见之日用施之家国为实事业资之不敏力之不勤学之四十年矣而未有成是以日夜孜孜矻矻惟恐无以自立于已而不敢求用于时也闲居方册中以古之圣人为师以古之贤人为友而于今之世位尊而有徳位卑而有学者皆所愿事皆所愿交也徃年閤下分正江右侧闻閤下之风刚正公亷卓然不倚皎然不滓特立独行于众醉羣沔之中心切慕焉二年之后始得与同游之友甞出入门下者一望道徳之灮以一朝之所见而益信二年之所闻未几澄居山中持防而閤下自南台入觐足迹无复再至閤下之庭势位之相县道里之相隔如九地之视九天无一言可以逹閤下之耳无一字可以逹閤下之目疎贱姓名何翅一草之微意閤下且忘之矣不谓克勤小物过取其所不足取而以闻于朝圣上聼言如流贤相急才如渇繇布衣授七品官成命既颁而閤下又先之以翰墨敦请谆谕如前代起处士之礼澄何人斯而足以当之夫朝廷用人之不次公卿荐人之不私布衣之受特知防特恩如此近世以来所希有也虽木石犹当思所以报称而况于人乎然夫子劝漆雕开仕对以吾斯之未能信而夫子説之何哉説其不自欺也然则开之可仕不可仕虽夫子不能知惟开自知之耳閤下之举古大臣宰相之所为也澄敢不以古贤人君子之所以自处者自勉而事閤下哉迩年习俗日頽儒者不免苟求苟得鑚刺百端媚灶乞墦不以为羞防痔甞粪何所不至今之大臣宰相当有以微斡其机而丕变其俗若俾疎贱之人骤得羙仕非所以遏其徼幸冒进之萌也澄以古人贤人君子自期则其出处进退必有道矣不然贪荣嗜进亦若而人也閤下奚取焉爱人以徳成人之羙是所望于今之大臣宰相能如古人者爱之以徳而成其羙岂必其仕哉康节邵先生诗云幸逢尧舜为真主且教巢由作外臣登虽不肖愿自附于前修成之者在閤下澄感恩报知匪言可殚未繇庭叅敢冀为家国天下保重临笔不胜拳拳不宣
　　答邓以修书
　　曩嵗于乔木林中覩玉树笋立心固洒然异之第倐聚忽散未获欵宻叩底里望望有俟于再防既而逺客三载不相闻去冬归视芜园得之东西行者知尊仲父梓材公已髙谢人间超脱尘外未能炙鸡絮酒一酹宿草云黯玉笥怆然西悲足下英英贤胄挺然自防于流俗能以玩绎前言防竟精理为务使古之圣贤复生于今且将引与共学况浅识謏闻者乎苟有寸知片能何敢有爱于左右哉邵子著书本祖于易直可上接伏羲文王周公孔子之传而非管辂郭璞袁天纲李淳风軰小小术数者之比也祝泌乃一风角鸟占壬课遁甲之流起卦推占小事不无小騐其视管郭袁李尙如九地之视九天而于邵子又何知焉但邵子之书举世无能通晓止有祝泌稍以小术见知于当路附托其说镂版以行世无有识莫不受瞒万人一律同声附和曰此经世书觧也澄屡为人道哲者颇领吾言惑者终莫能悟近年丰城徐觉则仁以祝泌之学自名澄弱冠时见其在人家望气聼声徃徃竒中而隂察其不中者亦多澄甞诘之云祝氏不明经世书也与处数日既狎习徐自首曰某术盖有秘诀实于经世无干慨然欲以相授而澄家贫无赀不能学也其言率是推测揣摩众莫不神之而澄窃不以为然足下欲通邵学姑就其书熟观乆乆自得端绪若祝泌所附托即非邵子本防它日指摘一二当自灼见其缪大抵不可错认邵子为豫知筭数之徒其能前知在人不在书也在心不在数也故其言曰若欲学须相从山间林下数年令心中无一事方可又况人之为学宜又先后次第足下有资有志政当于四书用功字通而句悟心体而身騐之于此洞然无疑则它书有如破竹之势倘忽此以为俾近而曰人人能读初无深微则是麤心大眼入头处草草放过本之不立讵可躐等而通它书也哉荷不鄙夷诚惧虚辱厚意一得之愚輙敢直布明敏其审察焉后便过贵州又得簪盖以悉
　　与郑提举书
　　昔夫子学夏殷之礼必欲征杞宋之文献文也献也二者不可得兼则如之何诗曰虽无老成人尙有典刑记曰文武之政布在方册人存则举二说不同也夫典刑方册是之谓文老成人存是之谓献诗人所叹盖不得已而云澄谓与其有文而无献不若有献而无文也夫所贵乎献也者非以其防壮官学之所厯父兄师友之所渐无徃而非前代宪章故家轨物与然则献在是文即在是矣澄生二十有七年而为太平新民及今三十年眼中先进落落衰谢前之嵗因縁幸防识閤下于京师明宪章习轨物所谓杞宋之献不在兹乎是固夫子之所欲征者而况于愚不肖也哉文乎文乎不能以徧考矣得见如是之献臣斯可矣夫何留处止数月合并仅三四每见又輙卒卒无从容之暇而澄南还閤下既膺江广儒司之命未几铨衡者又进末学为閤下副若曰同寮则澄岂敢庶几繇是相与朝夕见见闻闻以偿所愿焉耳天速閤下之来两道士子之幸也而澄也抱微疴方将游乔岳名山甞草木之味冀遇善药已吾疾深恐期防遥只堕阔疏懈慢之愆是以一讯起居而后行未遑觌间伏惟以道自重不宣
　　与祝静得书
　　共惟赫赫盛名畴昔闻之熟矣比至京师所闻有加焉继留东淮所闻又有加焉夫京师名利之都府东淮南北之通道也人之好恶不同从古以然况或出于怠忌之私者乎今也不间戚疏贤否众口同声称賛徳羙是岂声音笑貎之末所能得此于人哉大才辱临江右气类津津有生意澄也旅而未家去年十月来归养疴衡茅徃来言及閤下如冬之日秋之月夏之风春之雨靡不爱悦快庆独区区犹迟于一识晨夕慊慊不自安眷眷不能已不以此与顾惟索居五十年于世不数数而垂老一出谁其汰之又俾沙砾在精凿之后祗自愧耳虽然简静谦和人人佩服盛徳匪规曷随波及方来者閤下之余也澄将徃观衡霍繇南而西西而东还期不迩防晤未可几也而姓名不以闻于左右不可故亟亟奉此有古之意无今之文惟閤下亮之
　　与叚郁文书
　　近于盱江覩所惠雪楼书陈谊甚髙爱悦网已欲一见蘧使问夫子何为则追之不及矣曩在豫章虽相防不数而相知最深盖以刚正公亷有志立身立事以自见于世者足下其人也直道难容于己何慊仕途﨑岖是固有命所谓博悬于投不在徳愿益自勉自励为天地间好人勿以州县之劳自沮幸甚
　　与郑提举书
　　去冬上问之后今春谋为衡霍之游初以氷雪阻继以水潦阻夏且半矣黾俛出门则饥莩塞道炎炽如火每日同间道进数里遇可休息之所即止稍适意或宿或信或数日留陆而舟舟而陆如是再阅月犹未越西江之竟沿途徃徃避人不与吾徒接所值非缁褐之流则樵牧之伍也坐是不能详通都防府事临袁之间闻静得变故疑不敢前而不敢询亦不欲询不忍询也家童疾趋而至询之果然尊谦惠爱未属招之速前甚以早获亲炙老成为喜第于旧政不及一聆告新之令猷而遽隔今古良亦可悲承命之日遄东其辕残暑犹剧夜兴昼伏未免迟迟而顔色如赭到家又湏澣沐斋祓而行俟华祝嵩呼礼毕乃能一舸东下先期不烦再遣卒隷盖处士门闾无用此軰为也于新淦已耳公牍嘱州学专逹淦之东鄙又得再移感悚愈深亟走一介报命所赐教墨又稽囘答大惧不敏亦就旅次拜先施之辱扰扰匆匆辞不赡蔚维是前托交承之好兹聮长贰之署宿縁宿契依倚正殷欲谢欲言防悉未易并需觌侍以清澄不酒不肉二力携箪瓢从所至如全真道行脚僧斗室自可安单至目徐图之不宣
　　伏防赐书重以礼币然礼尚徃来施而不报非礼也家无青玉案难酬羙人锦叚之赠况在旅中尤不能办曲礼有云贫者不以货财为礼閤下与澄俱不可谓富请遵用曲礼所云可乎来币二两巻还九书留下是亦领厚意矣邵先生集澄所订定视番阳旧刻舛误错脱者大不侔其文字之提挈髙低章节之离合次第考校详审布置精宻并有意义可备观览行槖偶存一部庸敢以伴囘字管城子二十軰与偕此非货财之比勿讶幸甚
　　答姜教授书
　　辱书知前在京师时尝防恵顾失于承接负愧负愧髙兄年虽少而择交严视所与游相悉不待相识也人来自洪多谈盛羙聚防必在嵗晚方触暑西行将追蹑昌黎公祝融石廪之遗迹中道忽得公牍趱近赴官程期司长有命而足下申之藻句葩辞照耀客舎此意勤甚澄迂避人也于仕素非所欲亦非所谙散职何庸冐处林林时俊之右它无能焉唯曰一豪有所希觊浸渔于学校以益其私则决不为耳近年贪浊成风在在而然
　　行之不以为非言之不以为耻防溺至此盖有为也何为为饮食之费妻妾之奉子孙之遗而已澄酒肉俱絶而无所于费也中馈乆虚而无所于奉也二三儿躯干壮健写字读书之余各务耕桑自营衣食于家可以不饥不寒而无俟于其父之遗也萧然一身二竪给使令纸帐布衾如道寮禅榻随所寓而安案上古易一巻香一炷冬一褐夏一绤朝夕饭一盂蔬一盘所至有学徒给之无求也而无不足身外皆长物又焉用防所守以取赢为哉此区区自乐之实而无所资于人若夫不能不资于诸贤者有矣教养重事也诏防每诣谆焉思之能无旷缺乎协力齐心整治而扶树之俾实交底于成而毋徇虚文以为欺夫如是上可以不负下可以不负敬舆此志澄与诸贤所同也足下能为数十郡之倡乎澄所深愿及是闲暇其率佐属熟讲详防有可开谕者勿吝旅次草草复来施非乆至洪又得面布
　　答赵仪可书
　　澄方业举子时连嵗覩荐书防名若防颔下髭然固已竦异其后潜深伏隩读书人以青山初槀售乃知向之逐时好者又转而追古作矣继又有见焉而又有加于初而又知进进之未已也然兹事大难大难未尝实用力者忽之以为易而孰知良工之心苦哉建绍以后可名一家者谁与昌国正则之上亦有其人与迩来举子业废稍能弄笔遣辤者英华无所发泄拈掇小诗之外间或以此为务合东西数道可偻指者不三四而足下其一焉当路屈耆年硕学主湖山讲席而澄以乡里后进亦将至洪喜有合并之期逺辱贻书齿尊而礼卑不敢当不敢当今之学院目爲师儒如乡先生足下者有几此在上所当敬礼在下所当严事也而忧于迫而病于镇服之难何哉古之君子有所得于中充然不渝其乐外境之变于前或顺或逆殆如浮云空华之过目终身顺适而自乐者未足多满前拂逆而处之泰然者深可贵也足下盖甞以此意论顔子以论顔子则未当独不可自受用斯言乎吾徒以心同以义合尚直道而不苟为悦故虽未见顔色而不敢隠不自知其为躁且讦也足以亮之它俟面白
　　与冯廉使书
　　澄昨嵗因萧令行附致数字违离之久合并未期晨夕为之惓惓閤下博古通今明理习法既往方来之世故了然如烛照龟卜时无不可为之时事无不可处之事岂弟君子神所扶持亦惟谨其在我者安其在彼者而已智欲圎行欲方有定见有定力岂不绰绰然有余裕哉稽诸易大畜之故曰有厉利己大畜之泰曰何天之衢亨夫畜之初则厉畜之极则亨固理势之自然圣人之辞示人变变之道也澄相望数百里不获奉命承教便风讯起居殊愧厓畧惟为国为民自爱幸甚
　　答何友道书
　　朋友中能文辞可与商畧古今者舎足下其谁兹防恵书累数百言言皆有用之实而非无益之谈虽古人相勉相成之道何以逾此三复之余什袭而藏之矣昔时子道齐王之意俾孟子为诸大夫国人矜式其意甚厚而孟子亦岂不欲为此者哉又岂不能为此者哉而曰夫时子恶知其不可也孟子言其不可而不言其所以不可何与事固有未易言者而非可以言相授受也抑韩子有云知言之人不言而其意巳传庸讵知夫不言者之非深言之也邪足下言者也岂待言而后知故于答足下之意不以言而以不言惟髙明谅之不宣
　　答吴宗师书
　　曩卿过顾又荷养浩令侄恵书索及观记诗序年耄才荒聊尔塞命乃防勒之坚珉夀以文梓今见刻本惟有慙怍二月下盘中使到持示腊月十二日教墨督岳庙宇二文久病之余精神遐漂然盛意不敢虚辱谨选东岳碑付盘中使回转逹应不迟缓但此文关系古今大典礼倘不鄙弃于内不可有所改换葢一字失当恐贻将来识者之嗤诮而其文不可以传仁静观中先开府之祠以宇为扁所该甚广今崇真宫所建上复加仁靖二字则宇但是代祠堂二字之名四字聨属义不通贯窃疑未安大槩此等名称垂示久逺惟当正大平常不可如近时人家花圃亭榭馆舎取其名之新巧竒异也或曰仁靖真君祠可乎更望审定其名以喻小孙当俾于家问中附来文成之后亦附便俾小孙奉呈也元之道所忌者盈所恶者夸故曰保此道者不欲盈夫惟不盈故能敝不新成言不欲盈满使之常如旧物之敝壊不使之如新物之成完也又曰行于大道惟施是畏朝甚除服文采带利劔饮食资财有余是谓道夸非道哉施者夸张也与论语无施劳之施同言以宫庭之美服饰之盛饮食之丰货财之多夸张于人者违悖之道也又曰去甚去奢去泰言不欲其甚而常处于微不欲其奢而常处于俭不欲其泰而常处于约又曰大小多少终不为大言虽大而常自处于小虽多而常自处于少始焉未大固不敢以为大终焉既大亦不敢自以为大也凡此皆是不盈不夸之意所谓良贾深藏若虚先开府之盛德真能若是近日月如在山林接防贱不异贵显冲慈俭不自髙大黙契凡之道后之人崇其祀亦当以荣夸为戒庶其与开府之盛德相称也盖礼有以多为贵者有以少为贵者苟贵其多则少者固若简畧苟贵其少则多者亦似防凟古者万乘之尊与世之贤士大夫追孝其亲之心何有穷已然立庙皆止一处岂是简畧于其亲哉汉代祖庙之外郡国有原庙近世俗人之家祠堂之外墓所庵堂及寺观又立祠以奉祀夫其庙祀之多似若加厚于其亲矣然知礼者不以汉世郡国原庙为隆于三代不以俗人庵堂等祠为优于贤士大夫何也以此推之报本之礼与其多而为防凟不若専于一者之为严敬也且唐开元以前孔圣惟有非时之特祀而无毎嵗之常祀如今毎嵗春秋释奠可谓尊崇孔道之至而南丰曽氏独以为非礼非其见识超卓何以敢如是立言开元以前祀礼之简也孔道不为之而轻损开元以后祀礼之数也孔道不为之而増重南丰之言虽乾道淳熙间之大儒亦不非之近年张梦符作扬州学记乃诋南丰之非以为设使后世有不令之主因其言而遂废孔祀岂不为大害是不过以事之利害言而不以礼之得失言岂足以服知道知礼者之心乎因笔泛及不觉覼缕未繇觌面惟冀茂毓天和以凝道中之福








　　吴文正集巻十一
　　钦定四库全书
　　吴文正集巻十二
　　元　吴澄　撰
　　书
　　回刘参政书
　　防惟国家兴贤兴能将与共治此诚重事閤下以中朝名臣出膺保厘分正之寄钦承明诏唯谨谓考言校艺不可轻卑其人而当慎择误于聼闻下逮老拙治书奉币辉贲林薮非所宜防者澄虽散材靡用于世然苟有寸长可以自献则必持以报上不敢靳爱延祐初科再科省府以阅巻之责见诿当时闻命就道畧无辞避今相去十有余年年齿加多耳目心思种种不及于昔而又自六月中旬一病殊剧逾月犹不脱体是以愿趋侍相公而不能也事与心违自增慨叹而巳讐言不足以报先施同堂诸相公聚防间为白区区之忱幸甚北望泰阶晨夕色齐不胜耿耿仰瞻之至不宣备
　　与曹伯明书
　　别教三年无问讯便中间于旴江防仲坚主簿得闻动履之适私以为喜数千里相望何由靣觌罄竭所怀诸郎为学想日有进益兹因亲友袁主一行附此以叙眷眷之善之学士不果别纸防次幸及澄名言不尽意惟祈保重不宣
　　复谷总管书
　　澄家在抚之支邑去旴境宻迩前后贤侯善政接于耳目见闻者非一相公下车以来声誉旁逹恨未识靣忽辱贻书展诵惊喜治绩之暇留意宪章文物此岂俗吏所能通典一书厯代礼乐刑政之大槩备具改锓善本甚幸但更湏妙选通儒详定校正庻与他处所有不同承索序引老拙荒芜立言奚足为重盛意不敢虚如命撰至托直学转彻左右窃惟相公刋书老夫作序皆职分所宜岂当受礼篚币之贶谨用巻还就以为赏赉工人之助与巳拜赐均也病中答书草畧多愧良觌未期冀保爱以迓天渥不具
　　复赵亷使书
　　澄自京还家荏苒八年矣老病浸加卧不离床坐不出戸者连月去秋去冬长子一房洊罹丧妇丧孙之祸而同居各房又丧一孙妇异居至亲又丧一妹一弟半载之间凡五丧朝暮戚戚今嵗五月以后就飬于少子客寓郡城炎暑中得所恵翰教悠然动久别之悲先府君潜徳弗耀有子显闻于时固应不朽过防不鄙欲取芜陋之文以示永逺无乃左计乎不敢逆孝子追慕之情黾勉奉命其何足以称塞忧患之余笔砚荒废报先施不谨三药之珍二墨之寳承贶就此声谢合并末由遥祝厚加保爱前膺大用不具备
　　复王总管书
　　徃嵗相公任江西理问时窃闻大名愧不及识陈山长至特辱惠翰锦绣骈俪之辞筐篚表里之贽璀璨于前自揆何以当此哉相公民政之余扶植儒教学院之营造俗吏视为不急者公汲汲焉惟恐后见趣之过人逺矣有是伟绩固宜有雄文记其实但老病昏耗不足以承隆委彊顔为之聊以塞命焉尔先相公盛徳尤未易以形容力辞则拂孝子慈孙之意故亦不掩其芜陋而具藁以达垂览幸甚相望三千里外末由晤对惟相冀保重进迓殊渥不具
　　与子昻书
　　自离金陵后相去隔逺问讯浸踈缅惟水晶照彻心迹防清履多福庐陵二刘兄白屋好脩笃志文学与刘湏溪诸子游处求鄙文碣其父之墓然吾文岂可传者当借羲献之字以传为是有请尚冀怜孝子慈孙之心特赐挥洒幸甚未期防晤愿安眠食以答昭代特异之眷不备
　　与李伯瞻学士书
　　澄日与深山之木石俱而病魔相寻坐卧之时多行立之时少遥睇旧知于数百里外欲一见而无由恭惟西雨南云晨夕佳趋何时得分半席乎里中士吴尚伯达有行有文数嵗留敝舎教诸孙穉兹造洪府慕望玉堂耆彦愿觌丰仪不敢冐昧而前求羽言为之介防与其进幸甚未合并间冀保爱以迓殊渥病中不能秉笔命儿曹代书上干照亮不具
　　答胡主簿书
　　澄异时道经南剑访延平李先生遗事徃徃得文字所不载世人所未闻者至于今欣欣焉不忘新安朱子父母邦也百余年间君子之泽未斩或识其大或志其小应有足征之文献尝欲一至省想流风以起予高山景行之思而未能也足下显扬世羙创建家塾逺惠书札陈谊甚高此区区之所乐闻然近年所在增置书院不一初若可嘉要其成绩卒无可纪虚设其名而巳足下其与敬教授详虑审处延礼名儒招集俊士精勤修习于其中真实用功俾数年之后果有明经者出践今所言偿今所志是乃无黍于先师有光于先世而亦区区之所愿见也记文就附汪簿遣逹谨此谢来施之辱所期于后非止如今足下其留意不具
　　复崇仁申县尹书
　　澄跧伏山中未能再造琴堂下忽承教墨备见爱民忧旱之诚心然县宰为百里诸侯诸侯所当祭者境内山川先儒尝论祷雨之事其言曰名山大川能兴云致雨今都不理防却去土木人身上讨雨土木人身上果有雨乎世俗之敝政在乎此至若道流建醮此乃前代亡国君臣作此儿戱之举防凟甚矣循习至今不改良可叹恨青词之类皆矫巫僣乱之辞适足以获罪于天耳岂足以感格哉若欲致祷当用祭文祷于山川之神罪巳哀吁庻乎其可今录去韩昌黎袁州祷雨谢雨文三篇为格式宰公所惠书辞甚佳祭文亦不过如此而巳张令史能言宰公所见与鄙见畧同谨此以复来施伏惟照察
　　答解推官书
　　澄去冬舟过西津卧病不能入城造谒良用慊慊日来旧病稍减彊勉到邑引领东望百里殊剧怀仰忽承贻问矜怜老拙特有嘉果之贶受之铭感谨先此申谢即辰四郊时雨三市春风谅惟公务从容履安适末由靣对尚祈葆卫前膺不次之擢不具
　　与元复初书
　　自去年九月离仪真后问讯三四而未知达与否雪楼之趋京也亦有数字托其客转致即辰冬日可爱防惟政事之暇文章之娱义理之乐悠然自得谁与共之澄自素如昨来春将为名山之游不知何时可以胥防袁主一异姓兄弟也偕其友观国之光因之起居相望辽隔敢祈保重以迓殊渥不具
　　与崔县尹书
　　学者吴景尹淳谨畏法勤学能文馆寓逺方于其来归乆仰名徳介造庭下予进是幸
　　答吴凌云书
　　未获识靣倐厪惠书辞甚高而问甚防展玩起敬知为当今英才诗赋杂著等作颖然出羣文不患不工机不患不熟虽然进未巳也本之经证之史参之诸子充其识充其学庐陵又一欧阳子矣年少力彊为之不难后生可畏勉之勉之不宣
　　复顔可逺书
　　澄虽未获识靣康兄来叩其底里一则曰顔先生之教二则曰顔先生之教于是因其徒而知其师砉承贻翰辞义高逺益信所闻士之自脩者为巳之外任其自然而巳君用之则安富尊荣子弟从之则孝弟忠信士之用功于人在此然其一可期其一不可期吾惟勉尽于其所可期而不希觊于其所不可期吾之心所以泰然无事而常乐也世俗之荣辱曾何足为吾之轻重哉足下之文畅达可窥大郡欧阳子之门末由聚防相与细论且此复先施之辱病余弗克自书谅察幸甚不具
　　答曾巽初书
　　夏间辱枉顾山中草木至今衣被余光穷乡寂寞弗克少淹驺从别去黯然继厪贶礼非所宜防感愧何极即辰秋暑尚炽谅维凝神定虑一静可以敌炎敲清风穆如也承不鄙斥令撰记序今录去呈以过目是幸外一二未下笔者輙陈卑见言其所以非怠于报命君其鉴裁之拟一观书院规制私务萦绊欲出未能俟稍暇即当至彼来期以前不烦伺未防晤间祈保重以迓殊渥不具
　　与夏紫清真人书
　　澄留京师三年相与真若符契每恨俗尘障隔弗少得从容剧论别去各天一方晨夕延伫逺想防表玉中道体安适自谦使还谩寄字以何似甚时防晤既所欲言不具
　　与虞邵庵书
　　澄顿首再拜学士相公伯生足下澄老病侵加匪药可治惟习忘以胜之耳过客多不及见宜春夏判官再举登科考满赴部欲造庭下惧姓名不能自通是以輙为之请人才难得举子中有如斯人表表颖出者也傥被容接逺方下士之荣何如哉病体作字疏率照察幸甚
　　复栁道传提举书
　　客嵗七月后一病数月冬仲始渐轻减嵗晩微进今春人日又作熊太古来适遇病中不能出见至床前奉示教帖披翫一再沉疴顿觉减半文星照耀吾野斗牛为之增辉朝家促还伊迩虽欲更借以私江右之士而不可惟剧慕恋力疾拈笔复先施殊愧厓畧惟茂对秾郁之景满懐皆春以迓天渥不具
　　回忽都笃鲁弥实承防书
　　澄顿首再拜承防相公执事澄三嵗得托末僚席庇不浅别来末由申起居先辱惠翰仰见笃爱不忘之盛心澄去腊抵家闲居幸无他苦公朝厚恩赐以礼币但老病非才愧无寸劳曾不能畧効忠力于国而受锡赉于义不当也谨巳奉表阙庭呈覆省府恳辞倘防当朝诸公望助一语俾得从请为幸且承寄贶纹绫领外荣感无以为报怀慊然弗克周悉尚容嗣状惟冀保啬以膺大用不具
　　回散散学士书
　　澄聫车二年余如日近良玉见其为贵老病侵加不能乆作京华之客逺饯于郊情谊厚甚别来倐改嵗矣刘自谦来辱语教字披读有如晤对喜怿何极学士质美而学不倦仆虽衰耗亦頼以自励焉诸书虽间有鄙见未有学徒抄出俟有录本续当寄呈未期合并愿保重以迓殊渥不具
　　回王仪伯学士书
　　澄自别后病体甚不安帖以此阙于问讯防索斋记亦不果作去腊抵家始得验方合药畧加调摄自谦春季来至山间袖出翰教得之喜怿斋记就便附纳谅惟侍养优游尚友圣贤于千载之上此至乐也但未易与人言尔末由合并惟冀以乆大徳业自任幸甚不具
　　回曹子贞尚书书
　　澄于别后尝一附书巳逹未逹不可知也自谦来辱惠教字把翫喜如靣觌澄老病无用于时尸位窃禄内省巳剧羞愧退后又荷朝廷厚恩此虽圣君贤相之大徳然揆之分义非所敢当是以拜表阙庭具呈政府致恳辞之诚子贞相知之深望于当路一语傥得勉从区区所请则此心安矣表藁及呈省公文抄录见至幸一过目为澄审处之自谦行急奉答先施不详必防镜烛不待覼缕也愿言保重以称大用
　　与许左丞书
　　防惟先文正吾道之宗家学渊源今获展布逺方贱士亦复窃被余光至幸至幸澄尸位三年多厪钜公过爱惜年齿逾迈疾病侵加虽欲乆客京华而莫可还家治药扶护衰龄庻或缓死以观太平未去之先荷政府勉留巳去之后荷公朝锡予比圣天子贤宰相众大臣优老礼贤之大徳施非其人岂所敢当澄既非勲旧又无劳绩一旦滥叨重赐为之慙怍惊悸是用摅诚恳辞伏惟寅防同恊肯为转旋使澄于心得安致免逾分愆义荣莫大焉相公以先文正之心为心而澄亦愿以先文正之学为学辞受贵乎得其宜庸敢奉白区区之私切冀垂察相望遥逺惟为国爱重是祈不兑
　　与高尧臣侍御史书
　　澄去嵗秋归舟及广陵巳闻美除王阳得位贡禹能不喜乎士患不见用用则必行所学因时度宜稍异于众乃同志相望澄服药扶衰幸免他苦忽防公朝赐赉非逺臣贱士所宜得是以恳辞当路诸公傥或胥重旁助一言俾遂吾意为佳便风草草附字不能详也爱重幸甚
　　回吴宗师书
　　去秋都门之外辱早出逺饯极感盛心而为政府诸公所留滞縁此迟迟深以不得靣别为慊自谦南来辱惠教墨读之俨如亲觌老病席庇晨夕粗遣公朝厚礼贲于丘园然既非勲旧又无劳绩受之于义未安是用恳辞宗师知我者诸公防次傍助一言得如吾意则幸矣未期盍簮祈为道保重不具
　　与王参议继学书
　　澄老病不堪久客去秋将归辱在廷诸公枉问且勉其留此意甚厚归舟幸得善达山中寻药褁以扶
　　衰惫天使忽临颁下公朝锡赉之礼此施之于勲阅世家者岂疎逺贱臣所宜得惊悸不寜再三揆分度义非所敢受是用恳辞切惟畴昔先承防相公爱念不薄于今参议沗为世契必能谅区区之而干旋之所贵乎士者辞受得宜也幸鉴裁焉邱参议相公同协之际干道澄名朔南辽隔敢冀保重以承殊渥不具



　　吴文正集巻十二
　　钦定四库全书
　　吴文正集巻十三
　　元　吴澄　撰
　　书
　　回全平章书
　　某自闻阁下保厘大江之西深为两道士民幸惟是老病之躯笔砚荒废不敢容易奉兴居状以凟崇严忽辱先施存问备悉且致香供于深山之野人似此厚意非所宜防感谢感谢又承付下彦祥亷使之书尤见盛心第耋耄之年言不足采何以发逸民之潜徳称人子之孝思乎炎暑中低垂昏倦报字殊愧简率未期参觌敢冀为明时厚加保爱不具某再拜
　　与张淡庵承防书
　　某自防玩阅史册每见其间所载正人君子之事忻忻慕之恨不与之同时老年一出窃禄三年虽可惭怍然得屡游正人君子之门承下风望余光亦此生莫大之幸澄去秋后公一月而出嵗晩至家日寻药褁以扶惫庶几缓死以观太平今春闻公赐环禁林増重私切喜怿相去辽邈无由亲炙偶承便风敢冀頥神复命为时自爱不宣
　　与王伯宏中丞书
　　澄老病不能乆客京华去秋南归在途得闻相公还朝私窃庆抃即辰槐夏清凉恭惟栢府严邃神明多福偶承便风附讯起居澄客腊至家日寻药褁幸免他苦暇则相对圣贤自寻乐处相望辽邈伏愿体道怡神为时保爱不具
　　与乌伯都刺平章书
　　某窃禄三年足迹未尝一至庭庑相公不责其简每加爱念自惟逺方贱士误忝明时録用老病日侵靡有寸长可效报补去职之后公朝复遣礼币此圣天于贤宰相诸大臣优老育才之盛徳但澄虚老而已无才可称国家恩贶过于隆厚既非勲旧又无劳绩岂所敢当是用摅诚恳辞乞相公宻赞上宰特为奏闻收还所赐庶几于义得安不揆防贱輙具书控告伏惟钧慈鍳之澄防惠药物领外荣感瞻望相垣晨夕睠睠式冀善调元化以福四海不具
　　回饶睿翁书
　　澄嵗首尝留金谿宻迩珂里甚恨不获一造西园覧观胜景为欠事惟泽火既革之后地天重泰之初文献故家能如经冬之木荣于春经宿之火然于旦非其先世福泽之深厚后嗣才能之优异其曷能然东西行者往往道名门盛事伏承尺书示以诸公记咏数字逺寄聊订后防之约政恐林慙涧愧尔秋暑犹炽治复不能详谨未究懐尚储嗣讯以既不具
　　与马伯庸尚书书
　　澄近暏除目恭审涣颁纶渥晋长春官叨名世之才充盛世之用敢为公朝得人君子得路贺乡中凃雯种学绩文有年矣懐玉防锦知之者希兹观上国之光介之造庭下进之教之使得以数于一士之列则感恩知己终身勿谖也澄相望数千里外未由合簪切冀为时爱重不宣澄再拜
　　与龚国祥书
　　澄徃嵗一解后间竦然起敬知为昭代有用之器别去每以嗣防无縁为欠区区客京华三载移疾南归得闻小淹长材试仕敝郡养疴衡茒之下未能振衣相从以话契濶一雁南翔倐枉嘉问五云绚老眼为之增明司丞项氏之誉洋洋盈耳其子同知在都下亦相闻所需铭文敢不如戒第恐笔墨枯淡不足慰孝子慈孙之心尔上介告旋且此酬先施之辱合簪未卜快覩优擢尚规后便以贺以谢不具
　　与胡石塘书
　　澄去秋豫章贡院晨夕亲炙此乐何极别去数月始得所惠翰墨乃知尚留盱江尊体服药想巳安愈相望二百里间苦无承接之由懐人奈何三规图新本未得到手旧有背成二轴附便申纳区区衰老又不免再北行一次不知何时可复屠羊之肆未期合簪伏惟保爱前迓殊擢不具
　　与董慎斋书
　　澄兹审三阳泰长众正咸和溥此春熈施及四海凡在一草一木之列莫不欣欣向荣惟是去天万里无由致履端庆逺惟府中賔从同纳维新之祉可喜可幸谦斋节使游志希夷俾其晩景囿清静自然城中亦公之徳也袁主一偕其友上国观光因得问起居未参觌问敢冀为时保重不具
　　复孟中书
　　澄壮嵗客小田稔知名族为乔木故家时有徃来萧门者间尝交谈其后又于永丰得防横舟主簿然族之俊秀未能徧识也徃嵗令嗣惠顾适值逺役勿及从容怱怱而别今嵗重来不厌饭疏饮水之窭同处甚安淳谨重厚志学勤敏此固令嗣天禀之异亦必庭训素严而然专伻及门辱赐华翰重以贶礼谊不容郤受之殊增惶感蒲节日感冒不能出盛伻告旋病中草草布复深愧厓略不宣
　　复萧次张书
　　澄于先大夫判簿在小田承教数数今有名家子克绍世羙深以为喜令甥处此屡尝问及动履兹辱贻书且有华牋之贶深感故家遗友不忘旧交之意佳篇且留俟详玩却当附数字求教也奉酬先施愧不周悉惠徼台照不具
　　答黄浮山贺生日书
　　澄自去秋别后虽屡交讯而竟无承顔之便惟晨夕延伫而已今嵗始生之期值雨水连日泥潦妨途恐劳賔友之沾体涂足也遂出至隣邑之近乡二十日昏黒始还家乃见专使在门啓书受礼备悉眷爱之厚忻感罔怿区区忙邉酬先施不谨旦夕到邑却得靣既谢私不备
　　与于五云书
　　澄比嵗郡庠胥防于乆别之余得重论之喜其时方有逺役应接纷纭不暇从容话旧殊觉怅怏澄一去三年客腊至家今春郡间二三少俊来访问之俱尝及门窃知齿徳俱尊教诲不倦能以余力淑后进晨夕延伫思未有良晤之期令子逺临防惠教墨惊诵如在左右欣怿倍常令子家学渊源躬履笃实同来二士俱有骎骎腾上之势可望其成不肯乆留遽至告去于其还侍谨此谢先施之辱炎暑困人伸纸不能周悉谋欲就近城择寛闲之所相约一见以罄底里未偿此愿以前且蕲善调眠食以寿斯文
　　答吴养浩书
　　春末有倪秀才携至台翰知防示下令叔宗师近稿日以俟之今秋孟已逾旬而始得肃观何其迟也凉风渐新谅惟文清佳侍奉多庆澄老病侵加日来感冷泄防不能出户适值专使之来亦不及迎见宗师诗律自足孤行于世谁不爱悦序语祗增尘秽尔力疾数语聊以塞命可用与不可用唯养浩与盘中裁焉体倦奉复疏略照亮是蕲长子长孙俱出辱问甚感并此声谢未期防晤愿自珍以迓殊渥不具
　　答袁修徳书
　　澄向者雨泽淋漓溪流浩渺之时径诣屏墙于震凌而借厦屋之帡幪于造次以奉尊爼之谈笑欣感何极别来无因嗣见转眼数月即辰秋水一洗炎毒东篱又见花矣悠然真意应不减渊明莫能共话南望曷胜缱绻先阃相铭文昨承靣命何敢懈怠惟是衰耗荒疎未必能发盛羙尔忽沐专翰贶以厚礼揆分非所宜防然不敢郤也祗受增愧数日疾作不能出强起以承来施之勤匪谨匪防谅不我尤统干台照不一
　　复曽所性书
　　澄于英嗣于难弟俱获识面而独以未识其贤父兄为欠忽沐贻书展诵再四虽未识犹识也兹审仕途发轫行槖载书前问通津徃涖邑校賔朋祖饯乡里荣观惜老病之躯勿得与此盛事中昨先府君墓石承索鄙文黾勉供去惟恐不足以称孝子之心何以谢为篚币之贶领外知感力疾报先施之勤殊愧厓畧尚祈照谅
　　复董容窓书
　　澄衰老之躯无所用于世前嵗一出至中途而病剧滞留江淮间治疾将及三载今秋始得还家征尘满襟思一游名利胜地挹幽防以清俗抱而未能也乃防眷念贻问勤劬重之以贶礼緑蚁春盎黄鸡秋肥酌之烹之殆不减谪仙人山中初归之乐繄容窓之赐也其何以当此盛意哉祗受惟增惭感而已泚毫拂楮聊复先施之辱愚叟以次不及枚谢晨灯暮钟之暇一一道及澄名为幸欲言莫既尚储面叙
　　答康思济书
　　澄衰疾纒绵近方小愈倐英嗣过顾辱贻嘉问展视欣怿堂构一新先大夫有灵必曰予有后矣无任赞庆名篇炜煌允哉切实康氏之占于焉而占数语效勉进之忠殊愧荒陋言者虽耄聼者勿藐行之惟艰名父子尚留意焉
　　答乐谅齐书
　　去冬甫及回去春之书甚愧迟缓新年政切懐仰朱兄逺来相就于荒僻之境又辱惠翰展诵备见成人之厚徳爱人之盛心朱兄立志坚彊用功谨宻真可进于学惜相处未乆区区又有行役不能不孤其意来教称李宰之贤令人嘉叹拙逸之记甚恨不到仙邑又不接其人漠乎不相及无因由可以措辞黾勉为之便中附至他日必经月眼是正之可也
　　答和卿书
　　澄旧嵗客江州闻公来贰郡政深以为喜意谓可有参承之期旅次养病不便秋风吹动归兴遂寻山中采茹之乐逺想庐阜湓水光风霁月之景与清白之操循良之治两相宜称碧云千里企予望之濓溪旧山长黄次思与澄同里名家羙彦与碌碌为学官者不同昨以母疾请假归养侍汤药半年之上竟尔遭丧以易练服矣当可给由惟公其造就之丧满赴都必拜庭下而后徃也澄席庇晨夕粗安防疾时复发动惟頼先圣格言日接乎目可以忘忧忘老末由防晤惟冀顺时保爱进膺大用不具
　　与希元书
　　昨留湓城晨夕借庇别去未尝忘也逺思郡政优游福履骈集惟以末由重防为欠濓溪黄山长在任之时多感提奬不幸遭丧今巳期乎之上当可给由相公以旧日参趍之故特成全之此盛徳事也
　　与可立书
　　澄在湓城日深感眷与之厚别去年余末由问讯晨夕驰仰濓溪黄山长旧来多荷提撕母丧之后给由凡百望郎中早与成全幸甚经厯郎中未及防靣不敢具记事以凟协恭之际得防道及区区意尤拜盛徳也
　　与皆山书
　　相望不百里间常思一见以叙兄弟之情而衰病侵加举动良难是以有愿而莫遂即辰秋月十分谅惟对此清景履多适延伫南云曷胜缱绻永丰陈立仁留敝舎数日慕名徳甚至欲造庭下自谓见长者之礼莫或为之先则不可而以见告予以其名家之子纯善之士非干谒者比用敢令其前因得通问讯字进而教之幸甚不具
　　与总管书
　　澄往嵗客湓城数月屡造寓府得与令亲谈话于时公留官所不获胥防别乆懐深晨夕睠睠兹审贰郡政最解组锦还谅惟燕适优游清风满坐人间炎暑所不到台起处多福澄之乡人潘叔瑀老成谙练系出儒家素优吏才善办公事公所知也今为运使末属都运以下诸公皆无旧识敢干重言于其在上官长处道其为人庻几见知得以安心展其才具惟公留意焉
　　与人书
　　澄卧病山中濶焉兴居之问因陈教谕人来得知文星移照百粤分野霜晨炯炯芒寒色正罗浮梅花待公之至乆矣贑信丰县教曾仁向尝受学在彼岑家愿从公游一纸春风幸勿靳也陈教谕能道其详不复覼缕侦伺还佩又当嗣问不具
　　答刘道存书
　　澄尝获交于令兄主簿君每爱其文如行云在天悠悠扬扬如流水赴海汨汨防防有布濩周徧无凝滞龃龉读之必为三复其迟回闽峤也常切懐思后闻得代深以为喜适闻治病留江淮间不相闻问及至还家则闻先我而逝矣岂特如寻常朋友丧亡之悲而巳哉执事之文宛然伯氏丰度斯文如女有正色不待效矉秾妆为羙可与语此舎昆季其谁今又弱一个犹幸有道存在也逺防惠书细味辞意皆相厚之道虽老病衰耗何敢方命谨如来状叙述附独清持去一览幸甚次儿京去秋同还亦苦鼻痔之疾兹辱念及敬谢缱绻不忘之盛心未期合并愿节宣眠食居易俟命以遂逺业相望数百里泝风无任拳拳
　　答谭宣使书
　　澄老病侵加所亲惟药物目尚能视而耳之闻言巳不聪足尚能步而手之运笔巳不便用是于朋逰问讯侵侵濶疎虽欲复如少壮时之交际不可得巳兀坐一室政此厌厌好风东来吹下云朶四壁顿为之光辉二竪亦为之惊郤困悴之体苏醒者数日昔人云痊风驱疟岂不信然永愚手巻不敢以荒陋而靳于言第不甚相知措辞不能的切聊以塞命尔疾余作字艰苦呼儿代书不克效先施之赡丽勿罪幸甚末由良觌宵梦飞绕乎髙邱闻龙驹鳯雏骎骎有腾云冲宵之势何当再登君子堂一覩英物乎崇令徳爱景光谅不欠区区之嘱
　　与人书
　　澄徃嵗客湓城闻相公至意谓必获防面既而离去不及见至今抱慊转眼又八九年忽辱诒翰展诵喜剧相公精神方健已致悬车之请勇退可嘉且审先相公荣被追赠天恩之厚家庆之隆不胜欢抃老拙疎谬何足发挥幽光然盛意不可辞谨撰碑文一通畀令嗣舎人回呈未由合并惟冀保重不具
　　贺何存心生日书
　　澄五月望日在鳌溪书院闻尊体小小违和拟徃问盛暑中恐劳降接将进复止尝托令侄代致下意兹审瑞纪初辰夀登八袠在前朝为高科黄甲之贵在今日为髙年黄髪之老天相斯文福禄未艾不特家庭儿孙所甚喜抑逺近气类所同庆也澄本图趋侍举酒称夀适苦河鱼之疾不能如愿书以写区区之忱惟冀满饮夀觞茂迎新祉跻于千嵗之祝
　　答熊贵文书
　　澄徃嵗豫章驿中幸甚识靣一向无由嗣见近长儿归自邓林能言万安羙政深以为喜且防惠翰以先府君碑文见嘱恰七月以后抱疾至初冬方能稍离卧席然犹未复常也力疾撰成墓表一通就附刘季平处转达外承贶礼难于郤回领外感愧
　　答项菊山书
　　澄于是疏濶乆矣刘季平至倐厪惠书啓诵欣怿足下生长富家超出流俗不为尘埃所汨此真卓卓高世之识常切敬叹砻石作桥追念先大夫未就之志孝心善事永逺垂誉乃区区所乐道者记文已纳之季平嘱其转达过目幸甚
　　答刘季和书
　　澄足迹不一到大郡于后来俊彦徃徃有未识面者萧真士来过逺勤惠翰展诵一再备见至情先府君髙才厚徳伟然可称思发其幽潜之光人子之孝也顾惟老拙荒陋恐不足以称所期虽然盛意不可孤谨摭事实叙而铭之録本就付独清持去以达于左右末由胥防冀立身扬名以尽显亲之道区区所望于贤伯仲者如此不具
　　与萧道士
　　澄于盛伻及郭秀才之来两防惠翰俱以不及回答为愧谅惟山水佳处道气常存独清真趣每寄托于吟风弄月之余共此乐者其谁乎某有请清江旧友彬溪杨信可壮嵗以能诗见知于卢疏斋学士又精探古今文字之本源自编钟鼎古韵刋板盛行于世嵗晚倦游安贫自守恬淡循理无纎毫妄求妄作之事丧母丧妻二丧在浅土不能刘居士世以好义着闻今介之进烦为引见桂平五昆季道及区区意能毡毛助之俾得终此丧事则此福徳胜于其他功徳百倍也
　　与元复初书
　　乆别之余湓城一防竒甚然公行有期某亦少暇弗获从容以罄底里宁能纡去后眷眷之懐乎鳯仪于天庭鸿渐于云衢所以瑞盛治而系群望时措之宜何施不可舎执事将谁属宜黄乐顺吾门学者好读易虽未深造而多能小伎逰京师就令问讯起居进见之士岂能窥公旦之万一然杞包葛累木惟从者见之幸甚病手作字震掉愿保爱以迓殊渥不具
　　回赵樗堂书
　　先世乆附金兰气味之同近年又忝葛因依之幸情谊厚矣虽疏濶之时多而亲宻之心罔替也即辰献嵗发春欲雪未雪共惟乐善循理动止安裕神相百禄政以未由讯兴居为欠乃沐深眷不忘衰朽一札之慇勤六提之防谨非所宜防者重之以腆贶将之以嘉果朔羝博硕旧醳醇醲益非所敢当然盛意不容辞郤肃使祗受无任荣感病体龙钟勿克效先施奉报牍殊愧少文



　　吴文正集巻十三
　　钦定四库全书
　　吴文正集巻十四
　　元　吴澄　撰
　　书
　　俪语
　　贺刘熈载承旨八十啓
　　承旨相公唯斋先生阁下兹审日临初度天益遐龄怜同丁未之端明重际丙寅之元祐恭惟某人国中硕老海内耆英身居銮坡最长之班家贮鸿苑长生之诀璧门金阙防看宫井之槐花禁直玉堂共泛仙舟之莲叶红桃脸嫩翠柏命坚每一添年如元经目一而三添为九二衍八积数若筭法既以其十积至千二澄旧忝末僚新知庆事隔西江之白浪拳拳瞻北斗之紫垣僻在勾吴之区正勤采药遥祝公刘之夀弗及跻堂乘风寄辞流电垂盻不备
　　回何道心启
　　鲰生遯野误沐异恩専使临门辱贻俪语褒宇逺逾于绣黻余光近照于布韦三读以还十袭惟谨某学非有用年已无闻斯道在耕颇有乐尧舜之迹时人纵许敢前比管乐之心偶然贵公之见知遂以贱士而获荐职亲至矣才薄奈何尔雅之文章深厚之训辞驰骋乎古今贯穿乎经传岂云易易政此兢兢效卲子赋巢由外臣之诗冀樊生勉宋李虚名之诮胡乃过情之誉发于知己之言兹葢伏遇某人早防桂宫壮雄莲幕望实贞元之士词华正始之音其爱我也甚深故谈之而不置考评旧典拟度前修抑扬反覆之间奬惜褒嘉之极如邹舆喜乐先之得政如贡禹为玉阳而弹冠非所敢当何以为报小草一出恐惭逺志之天全除目休看敬慕道心之日长先施意渥后防面陈
　　回溪山贺启
　　春间留邑饱聆清露之谈夏五居家倐枉彩云之翰麦霏雪粉笼贮霜毛既珍贶之骈臻又衮褒之溢美顾怜晚景叨遇明时政祈园公绮季之间岂觊疏传桓师之宠而上恩之过厚非下走之敢当乃防四六骈俪之辞特致再三勤拳之贺秪领盛意愈増厚顔絶妙来书谁不髙故人之谊厚赠知报何能成织女之章未究心孚尚图面契
　　回何太虚贺啓
　　皓首趋朝厚顔如甲寤寐图还于羊肆夤縁幸脱于雉樊早赋归来儒于我乎何有自怜老去谁与子以争先政此息肩懐哉防面今雨净洗尘埃之袂好风吹堕绮绣之章蝉蜕重封虹彩回壁伏念澄生处穷僻学隣怪迂弗顾人之笑且排惟恐身之传不习丁年垂壮遽罹革命之屯己志寖睽甘作随时之遯以日之过河有晕而云之出岫无心窃意商天民可终莘野畎亩之乐岂料陈公子犹为齐国覉旅之臣进用既非所长退耕未逾其业又况迫西頽之景讵堪厠北共之星至漏尽而不休惕若涪翁波上之戒嫌既老兮贪禄美矣摩诘山中之歌敢云慕昼锦之荣聊尔解暮途之诮葩竒俪牍藻借溢情援昔者伊傅程朱难当伦儗讶今之欧苏韩栁易纵衮褒葢惟某人一代文豪万钧笔力良由仁弟爱兄之道相勉大贤希圣之心甫实怜才畴能敌三千首之风月期同夀愿共跻五百嵗之春秋误辱虚掷之黄金愧乏报赠之青玉复言猥临纸踌躇
　　回游和叔贺启
　　昔也娶齐久托维私之好今焉颂鲁过厪永锡之祈谓符祁国之八旬喜殿坡仙之一月实由云庇得衍天年辱备物之多仪华孟陬之初度羊宜称夀伴朋酒于豳堂鹅既馈生胜万钟之葢禄以亲亲之谊重而老老之情深敢不拜嘉谩有三肃使人之敬将何报赠愧无七襄织女之章莫究心孚尚储面巽
　　回余半隠贺启
　　变元成皓已惊霜雪之二毛对白描黄快覩云霞之五彩文既呈于锦绣礼宜费于货财緑蚁浮香黄鸡侑酌厪再三之盛意庆八十之衰年有其实有其华甚隆甚厚无以酬无以报多感多惭衷悃未殚斐辞申谢
　　囘黄建可贺啓
　　云鬓霜髯自怜枯槁天心月胁获覩瑰竒低佪四六近体之中超越数千大家之上费货财而行盛礼致滋味以养衰年若施于冩经问字之人而备此羞豆酌尊之物爱我诚厚岂所宜防盖非友以面而友以心用是既其文而既其实施隆锦赠阙焉青玉之报何袭谨箧藏虚此黄金之掷巳谩裁短语畧寄谢悰
　　贺程雪楼生日啓
　　伏审四月维夏初度揆予坐中和堂蔼佳气葱葱之瑞饮懽喜酒融蒲懐拍拍之春违咫尺之天邉作神仙之地上共惟某官一元间气四朝旧人早依日月之光髙翥云霄之翼立登要路偏立好官黼黻王度润色皇猷雾防昼永风采朝廷谋谟帝右霜简秋清荐揽辔于南彊复锡环于北阙际龙御九五之位跻鸾坡第一之班久显文儒超前代五更之贵若稽爵秩极上公九命之荣虽承雨露之深恩久负烟霞之雅志昔焉不得巳而复起今也未致仕而先闲光禄归田缙绅嘉叹大夫知足乡里夸传式逢麟绂之期盛举兕觥之庆过今年年七十耻吟学士之未宜休满人世世三千直如活佛之无量寿某夙托参苓之笼晚惭松柏之姿且老且贫弗克筯力货财而为礼是嘏是颂益加昌炽耆艾以锡公仰溷钧衡俯祈镜鉴不备
　　回萧独清贺啓
　　澄爰自违离尝思簮盍凤台萧史底处吹笙龙沙吴仙防时得道新年八袠旧习两忘谁怜鬓雪之衰龄乃辱彩云之俪牍华予嵗晏盎若春阳尚期半死之真人分授长生之秘诀养神千二百嵗若何塞有漏之身皈命三十六天当共超无色之界便鸿寄谢傒鹤飞来
　　答邬君行贺啓
　　病不造朝遂起浩然之归志情如会面忽承絶妙之来书虽云丝罗缔好之新有甚胶漆论文之旧礼勤意厚喜极感深共维钜族名门英姿义概岂媕娿肯处人之下必卓荦能出世之间尝于岷峩诸友之家识此湖海一时之杰在吾为素所敬恨不可得而亲岂期北山愚公之孙误中东床佳壻之选毎自叹羇旅游行之逺弗即叙昏姻缱绻之懐辞彼三旌幸获返屠羊之肆甫兹安宅遽防征鸿之还辉骈四俪六之文慙恧挂一漏万之报三肃使者什袭藏之忘官爵宦游于退居之余以佚吾老悦亲戚情话于归来之后其始自今未究谢私尚容嗣问
　　疏
　　赵法师曹女丧求赙疏【并序】
　　杨林法曹有商孙子于今为庶况复食贫季女云亡久未克里中吴澂代为陈情谂于仁人庶有矜而振之者
　　娟娟闺中秀眉目如在于斯防防泉下人骨肉未复其所慈情岂恝诚难欲周于身且周于棺必得其财乃得其礼人父良可愧矣君子宁不恻然爰忍耻以有言冀兴哀于无用倘或急范舟之义即堪题拏圹之铭空宇寂寥试造笙竽之北里季女婉娈将依蔚荟之南山此时载稇而归他年结草以报
　　胡性初化修造疏
　　颇尝见有此客物外畸人吾不知其何名性初胡氏问汝问汝谁乎谁乎贯穿经史驰骋古今弥纶天地出入造化诸法是同是异曰将无同羣居或合或离繄各有合斯亦竒矣其遇何如飞吟北海苍梧袖青蛇袖浩荡南山清渭波白鸥波半生未办葢头茅防时遂了行脚债乌鹊绕树三匝遑遑鹪鹩巢林一枝易易举买田买园故事在好仁好义钜公鸠松栢良材龟花竹佳处虽乾坤水上等为信宿蘧庐然日月壶中便可逍遥蓬岛拟占方丈共话圆机坐令眼前万间之安不过阁下一朝之享
　　回杨贤可县尹贺生启
　　伏以桃李春永之时喜逢茂宰松栢嵗寒之谊笃念衰翁孟陬之度初贞一瓣之香敬为麦尘雪色洁白谁如蜡炬月光幽元毕照自以比徳推之及人遂令耄耋之躯获领珍重之意若金华黄仙之化石皆河南赤尹之俸钱毫端葩藻之文骈四俪六天上蓬莱之曲倡一叹三况公侯挺生是雏俾左右惊见此客窻裾下顾苔迳増辉愧我八十之有余幸而未死拟诸五百之名世岂所敢当聊复先施他须后防不具
　　贺杨贤可县尹续弦启
　　兹审金泥一续玉镜再圆堂上鸣琴操久挥于孤鳯邑中制锦纹重织于双鸳葢惟君侯莅百里之男邦合得主妇治一家之女事星期晢晢云从祁祁鸾锵显出迎之光鷮集喜觏新之燕遥瞻仙聚薄效客羞桃室内宜外溥河县潘桃之春意桂娥上照下催燕山窦桂之秋香庆贺心长悚慙辞拙不具















　　吴文正集巻十四
　　钦定四库全书
　　吴文正集巻十五
　　元　吴澄　撰
　　序
　　出门一笑集序
　　唐人诗可传者不翅十数百家而近世能诗者何寡也场屋举子多不暇为江湖逰士为之又多不传其传者必其卓然者也徃年鉴溪廖别驾以名进士为学子师既宦逰徧厯岭表始有诗曰南冠吏退其从子业举子未仕亦有诗曰月矶渔笛吏退之语清而韵渔笛之□竒而婉虽不传于人吾固知其诗也云仲亦别驾君从子自选举法壊而其业废遂借父兄之余为诗且韵且婉锵然不失其家法顾取黄家诗题其集曰出门一笑黄诗自为宋大家然诸家中一家耳水仙之辞又一家中一句耳而奚独有取于是哉此句与老杜寒江山阁之句同机于此悟入横竪透彻则一句而一家一家而诸家诸家而数十百家跻于晋魏汉周可也诗至是其至矣云仲其然之乎
　　痴絶集序
　　昔予弱冠与郢程钜夫同学临汝书院时月香林君以郷先达日坐前庑位予二人朝夕出入以诸生礼诣位趋揖然后退不十年事大异各去不相闻也而钜夫为达官位于朝予为农夫耕于野林君亦归隐于市又数年君暂出为县大夫客始相见予既壮君亦老矣俱忘言不暇相问且相悲也一日君以咏史一编示予予每谓作诗难咏史尤难安得有人能一洗胡曽之谬者如君铜雀台诗胡曽有是哉君谓观者必笑其痴而自名之曰痴絶意必有在予不敢易度读至申包胥楚人一缕垂亡命尽向秦庭哭得回至鲁仲连六国既亡秦一统如何却道帝秦非矍然曰谁谓君痴感叹乆之再读至冯道那知老子痴顽福曾见官家厯五朝至顾恺之可怜几幅通神画只入桓元夹道中为之掩巻抵掌曰谁谓君痴谁谓君痴谓君痴者谁乎君谓痴者谁乎呜乎三代以至于今梦也今君有咏梦语也予谓君语为梦亦梦语也彼此皆梦也而于痴人焉语之则其谓君痴也亦宜
　　秋山翁诗集序
　　嵗在庚辰予客于郑郑之婚兄曰秋山翁亦客焉余曰从之逰知翁刻厉于诗旧矣越十有六年翁过予山中剧谈诗于是悉翁平生所吟翫之不忍释而继之以叹且泣也盖翁与先君子同年生其诗自余始生之嵗以逮于今几四十有七年为诗始数百篇中间名人胜士为选其尤十或存其五六或存其三四或存其一二亦既精矣然己酉至己巳安乐之音也存者无几丙子以后所谓哀以思者乃层见叠出诗固穷愁发愤而后能多欤近一二嵗又渐造和平其亦幸时之稍无事得生全于天地之间以自适其性情之正饥渇之易为饮食如此哉翁今年七十有一而诗凡三变翁不自知其然也时则然尔诗可以观信夫然则翁之诗存诚足以为观风者之一助而不能不动观物者之深慨云翁康氏字敬徳父温柔敦厚天质也非特其诗为然
　　戴子容诗词序
　　里中谢从一丈长于诗邓闻诗兄长于词余于二者皆未知能也戴子容诗见取于谢词见推于邓可矣而余又何知焉然一有怪者谢非不能词也邓非不能诗也今为子容序引似各以其所长自好而不合于一主诗者曰诗难主词者曰词难二説皆是也第以性情言诗以情景言词而不及性则无乃自屈于诗乎夫诗与词一尔岐而二之者非也自其二之也则诗犹或有风雅颂之遗词则风而巳诗犹或以好色不淫之风词则淫而巳虽然此末流之失然也其初岂其然乎使今之词人真能由香奁花间而反诸乐府以上达于三百篇可用之郷人可用之邦国可歌之朝廷而荐之郊庙则汉魏晋唐以来之诗人有不敢望者矣尚可嘐嘐然不揣其本而齐其末哉子容以余言为何如也
　　董震翁诗序
　　宋参政简斋陈公于诗超然悟入吾尝窥其际葢古体自东坡氏近体自后山氏而神化之妙简斋自简斋也近世往徃尊其诗得其门者或寡矣吾郷董震翁新学诗观其古近体一二不选不唐不不江湖问曰君嗜简斋诗乎曰然夫学者各有所从入其终必有所悟大音希声未必谐于里耳君能勿以人之好不好为意而嗜之不厌其可畏也巳参政公得专羙哉
　　参同契序
　　参同契有可知者有不可知者悉可知则泄天悉不可知则絶道此书意也彭真人知其所不可知而不知其所可知邹道士知其所可知而不知其所不可知葆真道人之述其在彭邹之间乎他日相与言请阙其所不可知者而既其所可知者可哉嵗先天大过月辟干日后天井辰直九二临川真隠道士赞
　　邬性传诗序
　　吾里中近代自有吴公诗其言蔼然其味悠然吾爱其诗而不及识后读晴窓邬君所作光彩透纸背精神夺人目葢亦似其为人吾识其人而不及事晴窓君有子性传七律工甚字有眼句有法光彩精神既不减其家传而又有所谓蔼然悠然者文章与世道相为升降每叹前軰流风余韵不可复得一旦见有似之者焉如之何其不跃然而喜哉性传之诗方进而未巳他日不涉宋人陛级而诣唐人窔奥者也
　　聂咏夫诗序
　　徃年有为余诵诗一二章者余惊怪曰是无场屋举子气又非江湖逰士语作者其谁与曰梅山聂咏夫后数年始识君悉其故知君少登清江萧氏之门诗法固有自然君所到不限于所见也君愿慤而博洽其志坚其思苦遭时之变虽倾覆流离不馁不懈诗日益精工今阅新旧二藁防意处爱之不能忘葢津莆阳泝山隂分派江西拾级半山而睥睨唐人者也
　　邓性可删藁序
　　国风雅颂列于经説者云自三千删之而三百尔曾经圣人手议论安敢到汉卫以来诸诗入萧选者删非不严而识者有遗憾焉然则诗固不易而删亦未易也唐人佳篇世共嗟赏观其全集輙令人弛然虽诗中数大家犹不无可拣择去取所存至简而至精惟近世简斋陈去非诗葢其所自删也友人邓性可亦自删其诗曰删藁吾读之欲再有所去取而不能吾乡诗人如赵成叔甘泳之他处所无也流风余韵之所霑溉往往能诗而能如吾性可者寡矣诗既不多得而又删之则其不轻于示人而欲必于传世可知己昔人诗至老而益工性可年方彊而诗巳若是吾及见其老也成叔泳之岂得专诗名于斯郡斯邑哉
　　缪舜賔诗序
　　春秋诸国君谥穆者左传谷梁作穆而公羊传皆作缪故姓氏家以缪为秦缪公之后缪穆二字通也河南伯长以古文呜宋初而吾邑之缪亦为着姓以至于今舜賔少逰梅亭李氏之门见闻既富矣而所得于诗为尤长然隠约不矜人或未之知也吾评吾邑诗人未知其孰为夫子舜賔其不与之中分鲁欤
　　萧粹可庸言序
　　观书贵乎有识而学者之病有二卑者安于故常高者喜于新竒安故常则踵讹而习陋喜新竒则创意而凿説二者皆非也予于贑萧君粹可交逰二十载聴其议论輙推服焉葢其观书如法吏刻深情伪立判搜抉防杳毫髪毕露有评诗二十余条曰粹斋庸言乃其善者机耳如是而观书真有识者也非安于陋喜于凿者也君名士赟诗人冰厓公之子能诗固其余事云
　　孙少初文集序
　　世之诗人文人能为今之作者特也能如昔之作者亚也既不能以名于今又不能以方于昔而有作焉妄人尔庸人尔噫皆是也予读丰城孙少初集其于今虽未至自成一家言其于昔则固弟陆务观兄刘潜夫而有余矣孙氏之族多羙才诗文往徃可传以予所逮见逮闻未有先于少初者也少初名素咸淳之季以进士贡不第年未五十死家甚贫平生撰述散轶无存藁其族弟懐瑾辑其遗诗得若干篇印吾复辑其遗文得若干篇清江皮潜尝学于少初并为刻板以传于世板成以畀其子予嘉是心之可以拯頺风而厉薄末也彼有师死而遂倍之者果何人哉果何人哉
　　饶汝成诗序
　　吾里多秀士山川风土固然饶汝成闭门读书自为诗年如此诗巳如此谓非山川风土不可也见闻益广诗与年俱莫可涘巳何羡于长吉敦夫哉
　　皮季贤诗序
　　清江皮野季贤年未老而诗巳老诗未多而可取者巳多矣昔人或以一字一句而名后世此集奚翅一字一句而巳哉他日年愈老诗愈多可传又不止此吾犹及见其大成也
　　曾志顺诗序
　　人病不学耳学斯肖肖斯成学而不克肖肖而不尽肖者其资与志之不齐也宋诗至简斋超矣近来人竞学之然学而肖肖而成者几何人哉曾志顺年未三十学简斋直逼简斋可畏也巳其未尽肖者百不一二底于成也夫何难虽然世间之事所当学者岂唯诗世间之人所可学者岂惟简斋以君之志以君之资何人不可学何亊不可成诗固游艺之一端也君家自有世间第一希有之人第一希有之事其学之乎归而求之先世之遗言
　　谌季岩诗序
　　丁酉冬见谌季岩诗咏物工而用事切谓曰诗诚佳然吟诗必此诗或非诗人所尚尔壬寅春又见之则体格与昔大异问曰近读何诗曰简斋余曰得之矣乃题而归其篇
　　平寃集録序
　　邑人姜斯立业吏学而通儒书以洗寃録折狱集今古考证抄类成编名曰平寃集録余每怪夫食天禄司天民者于人命曾不介意痕伤则或以无而为有或以有而为无情欵则或以重而为轻或以轻而为重壹惟己私是徇岂复顾天理畏天刑哉斯立居闲其用心若此俾得膺事任移此心以治狱则隂徳之及人也庸有既乎
　　黄懋直诗序
　　余友郑特立何太虚数为予言迂厓黄懋直善谈而能吟后见其人信见其诗尤信夫诗孰不吟而能者鲜矣亦或能之而近古五七言俱能者鲜矣曷谓能谓诸体中格致俱髙意趣俱新字句俱不苟云尔黄氏诗人有栎涧集有东窓集懋直其能有光于父兄也夫
　　谢仰韩诗序
　　澹山谢君仰韩昔年与余同预秋贡途行邸止必偕相与如手足君福建运判野航公之元孙淮西总干秋岩公之元子气劲行方识趣正而见闻博家学固有自来词章其余事尔贑秋磵萧君大方评其诗曰长篇浩如江河短章绚如云锦余读之信然然独君家大谢犹不无靳惜衣鉢意异时浩乎流转中有波而无波绚乎羙丽中有文而无文虽别起江西一祖可也此衣此鉢舎君将谁归
　　伤寒生意序
　　生意者崇仁熊君景先所辑医方也熊氏世以儒科显而景先之大父业尚书义专门为进士师从之逰者至自数百里外景先得其家学毎较艺輙屈軰流几于贡而不偶于是大肆其力于医医亦世传也然脉理明晰法审疗疾无不愈进于工巧葢其所自得多矣暇日辑家传之方常用之药累试而验者成此书以公其传夫天地之徳曰生为人立命而生其生者儒道也医药济枉天余事焉尔景先之儒未获施而医乃有济所以赞天地生生之意其功为何如哉
　　何友闻诗序
　　诗贵有其影有其神而无其形何友闻诗篇无滞句句无俚字机圆而响清虽未遗于形而巳不形于形可谓能也巳余最爱草亭何君诗又爱何山太虚诗友闻草亭之从子太虚之族父何氏三世而能诗者余见其三盛哉
　　徐侍郎文集序
　　故兵部侍郎云屋徐公明经登进士第以能治剧县政声闻于朝廷擢升台諌厯官至侍从公之子必茂辑公奏疏若干篇余读之畅达恳切壹是以仁义陈于上前荐李文二公可当大事卒能有所立可谓知人之明他文亦醇洁似其为人韩子曰仁义之人其言蔼如岂不信哉公又有四书诸经太极图通书等説在集外余不及识公而得见其遗文幸也庸敢附名篇端以致追慕前修之意云
　　记纂提要序
　　古之游于艺者礼乐射御书数是也今亡其法秋山康敬徳父记纂提要之书非游艺者之一助乎其功勤矣其心仁矣或曰呻其占毕多其讯言及于数学记所以訾今之教者也予谓不然生今之世为今之人游于艺而先通其名数然后穷其理而得于心由今之教达古之学在乎其人而巳而于是书奚訾焉
　　许士广诗序
　　樵屋许士广诗无一字一句不工其韵度品格虽至吾乡相不难也乡相穷经有实学修身有实行经世有实用三实者盈乎中而溢乎外诗其支流尔士广得其诗进而究其所以诗又当为吾乡一大诗人
　　聂文俨诗序
　　学诗者若有适也适必以其道以其道则未至而可至【原阙三十行】





























　　谓有光于师门者夫
　　张达善文集序
　　昔之为文者曰不蹈前人一言一句或曰此文人之文尔儒者之文不如是儒者托辞以明理而非有意于文也虽然周子之太极图易通张子之订顽正防程子邵子之易传序定性书观物篇前无是也朱子祖述周程张邵而辞莫有同者焉谁谓儒者之文不文人若哉彼文人工于诋诃以为洛学兴而文壊夫朱子之学不在于文而未尝不力于文也奏议仿陆宣公而未至书院学记曼衍缭绕或不无少损于光洁若他文则韩柳欧曾之规矩也陶谢陈李之律吕也律之吕之规之矩之而非陶非谢非陈非李非韩非桞非欧非曾也是岂区区剽掠掇拾者而犹有诋诃者乎噫儒生之立言也难矣东平教授张达善父以诵习朱子之书为一时名公卿所礼子弟从之逰者诜诜如也其业也专其説也明其考索研究也精覈南北之士鲜能敌之知之深始终敬爱不渝者江东宣慰使北燕竹公也至元中予识达善于金陵出一二著述相与细论后十六年予留仪真许昌赵思敬率其同门友携达善文集来曰先师遗藁竹公将为锓木以传敢请表其篇端余读之竟而叹吾达善之学殆非庸浅者之所能窥议论正援据博无一语不有根柢贯穿纵横俨然新安氏之尸祝也苟有闗于人心世教可矣而暇弊精神为夸末俗计哉序记笔势翩翩尤在诸体之上经説等类达善既不可作而予亦何能独审其至当絶伯牙之弦过惠子之墓夫孰察予之悲慨也夫
　　胡器之诗序
　　豫章胡琏噐之古体诗上逼晋魏近体亦占唐宋髙品葢自骚选以来作者之辞志性情渟滀胷次见趣议论往往度越軰流非特其才之清逸亦其学其识有以副之是三者一由乎天一由乎人人者日进日崇则天者与之俱他日当自为胡器之诗不止肖魏晋唐宋某人某人而巳
　　蔡思敬诗序
　　唐人诗数百家一集中可观者无几豫章蔡黻思敬集七体无一体不佳每体无一篇不佳若与唐人集并行此集当为第一虽然体凡七题止七十五惟约故精继此约者博精者不杂纵横颠倒自成一家则为曹为阮为陆为陶为陈为李为杜为韦吾何间然
　　诗府骊珠序
　　呜呼言诗颂雅风骚尚矣汉魏晋五言讫于陶其适也顔谢而下勿论浸防浸灭至唐陈子昻而中兴李韦柳因而因杜韩因而革律虽始而唐然深逺萧散不离于古为得非但句工语工字工而可呜呼学诗者靡究源流而编诗者亦漫迷统纪胡氏此篇其庶乎縁予所言考此所编悠然遐思必有超然妙悟于笔墨蹊径之外者
　　曹璧诗序
　　乙巳春予客盱白雪楼公以余逰麻源第三谷防雨中有士至问其姓名曰曹璧余同郡英甫之从子名甫之子也手诗一编以呈于公且以请于余试阅一二盖閴然屏絶时俗哇丽之音涂抹之态余惊异焉谓曰子诗巳得第一诗体惟益培其根益浚其源则语意不求高而髙不求新而新不求竒而竒不求工而工至是其至矣然子才可应世非止以诗行世者勉之余将期子于诗之外
　　黄纯仁诗序
　　近年里中诸英俊往往能诗黄纯仁逰湖湘得一集其五七言长短句多妙音纯仁儒家子又徧识当代钜人以博其趣诗之妙也固宜见见闻闻日富日新而诗与之俱此特泰山一毫芒耳
　　皮照徳诗序
　　诗之变不一也虞廷之歌邈矣勿论予观三百五篇南自南雅自雅颂自颂变风自变风变雅亦然各不同也诗亡而楚骚作骚亡而汉五言作讫于魏晋顔谢以下虽曰五言而魏晋之体巳变变而极于陈隋汉五言至是几亡唐陈子昻变顔谢以下上复晋魏汉而沈宋之体别出李杜继之因子昻而变柳韩因李杜又变变之中有古体有近体体之中有五言有七言有杂言诗之体不一人之才亦不一各以其体各以其才各成一家信如造化生物洪纎曲直青黄赤白均为大巧之一巧自三百五篇巳不可一概齐而况后之作者乎宋氏王苏黄三家各得杜之一体涪翁于苏逈不相同苏门诸人其初畧不之许坡翁独深器重以为絶伦眼高一世而不必人之同乎己者如此近年乃或清圆倜傥之为尚而极诋涪翁噫群児之愚尔不防诗之全而该夫不一之变偏守一是而悉非其余不合不公何以异汉世专门之经师也哉清江皮潜才优而学赡其为诗也语工而句徤葢诸家无不覧而守涪翁法严甚余深喜之而意晁张者流或未然也故具道古今之变以与能诗者共商焉
　　吴景南诗序
　　吴景南家临川南乡之种湖市向来曾从空山雷讲师学诗尊敬其师既殁而拳拳不能忘也讲师之诗雄健景南之诗婉丽其子宠以示予惜予不能诗宠也其请于工诗之士删其所可删存其所可存斯足以章其父之羙矣八十五翁吴澄序










　　吴文正集巻十五
　　钦定四库全书
　　吴文正集巻十六
　　元　吴澄　撰
　　序
　　诊脉指要序
　　俗间误以脉诀机要为脉经而王氏脉经观者或鲜旴江姚冝仲三世医周秋阳周嘉防儒流之最也亟称其善脉其进于工巧可知増补断病提纲殆与钱闻礼伤寒百问歌同功诊脉一编父经子诀者也为医而于医之书医之理博攷精究如此岂族医可同日语哉余不治医而好既其文脏腑之脉各六三在手三在足医家所诊一寸九分乃手太隂肺经一脉尔于肺之一脉而并五脏六腑之气其部位也脉要精微论言之下部两肾中部左肝右脾上部左心右肺心包与心同位所谓左内以膻中是也而不寄诸右尺命门之部陈无择脉偶葢十得八九而未之尽何也脉书往往混牢革为一有牢则无革有革则无牢夫牢者坚也经云牢为实又云寒则牢坚革者寒虚相博之脉也而可混乎脉之名状浮流实虚缓数迟滑濇长短之相反也弱犹弓之有张弛牢濡犹物之有坚碝匹配自不容易抑有难辨者焉洪散俱大而洪有力微细俱小而微无力芤类浮也而邉有中无伏类沉也而邉无中有若豆粒而摇揺不定者动也若鼓皮而如如不动者革也洪微也散细也芤之与伏也动之与革也亦其对也二十四者之外促结代皆有止之脉疾而时止曰促徐而时止曰结虽有止非死脉也代真死脉矣故促结为对而代无对总之凡二十七冝仲有脉位脉偶二条因附鄙説其然欤其不然欤裁之可也
　　地理真诠序
　　汉艺文志宫宅地形二十巻盖相地之书也然官有其书民间无之无其书亦无其术通于其术如晋郭景纯辈旷代一见岂人人能哉杨翁给使唐宫秘书中得此禁术后避巢防至赣为赣人言地理术盛于江西自此始长安苍黄出奔时防渉万里九死一生仅保余息恶有文自随大率指授曰受面命心得不在书也此术之传渐广而其书之出日富好事者増益附防之尔极于宋末儒之家家以地理书自负涂之人人人以地理术自售郭杨曽殆滔滔而是噫何其昔之秘而今之显昔之难而今之易昔之寡而今之多也余评诸家地理书郭氏书虽不敢必其为景纯之作而最为简当俗本亦复乱之以伪余黜其伪存其真才千余字若建安书市所刻地理全书繁芜秽杂丰城儒流所撰玉髓经假托欺诳奈之何举世惑焉而莫之察也噫可叹巳吾里王谦道于诸书中去所可去取所可取辑地理真诠三巻衍者十无一二择之不亦精乎以此而相地必不苟以此而授人必不惑矣谦道游四方四十年工于诗前辈钜公皆许可之儒家之术术家之儒书之精也宜哉
　　黄成性诗序
　　余戊寅嵗初客旴其后或中嵗一至或数嵗不一至旴之俗旴之人不悉闻悉见大畧可知也黄成性金溪人而防处多在旴旴金溪接壤土气颇相类诗文往往竒倔峭厉直讲先生其表表者南丰和粹昭晣盖防茹于经而然然稽其立已行事不减防伯以吾陆子有得于道亦且壁立万仞非土风然与乙巳春于程氏馆读成性诗一二已矍然惊自吾客旴以来未尝有也读竟率称是夫生长山间林下师友不出乎一家之闻见上无所承下无所丽而挺然防起如此器固直讲器也泽之以南丰之经原之以金溪之道磨砻浸润光莹透彻查滓尽而冲莫存徳人之言如玉才人之言如金逸士髙流如水晶云母心声所发自然而然先进又何能多彼浮沉气中作意仿像虽形似超超于青冥风露之上而人也方与蜣琅蝇蚋同梦而未醒诗乎文乎言焉而已非余之所敢知也非成性之所肯为也
　　兴善録序
　　古圣先贤之立教行事具载方册可效可师然其世邈其防奥譬之海焉或浩无涯涘譬之山焉或峻絶莫可跻攀非睿敏所到未易一触而省悟感发者旴江周嘉防绍述先志取近代前脩及乡里闻人凡一言一行之善赅而録之易知且易行也如名医单方一草可愈一疾不必逺方难致之物用力寡而收效速岂不为为善者之一助乎嘉防甞纂家庭所闻义训一皆淑人心扶世教警厉学者语斯録也又义训之毗辅云
　　皇极经世续书序
　　邵子之书其初十二篇以元经十二防而系之以运与世其次十二篇以九防经二百四十运而系之以世与嵗又其次十篇以十运经一百二十世而系之以嵗与字元之经防始月子讫月亥效天也防之经运始星已开物讫星戊闲物法地也运之经世始辰子二千一百四十九讫辰亥二千二百六十八纪人也纪事起二千二百五十六世内之甲辰止二千二百六十六世内之己未唐帝荒以前不纪无考也周显徳以后未纪有俟也郑松特立甫为续二百七十五年自庚申宋兴至甲午金亡近述邵子经世之事逺继夫子春秋之志用意宏矣邵子所纪三千三百一十六年间颇有更定书法视昔尤谨论国统絶续离合谓兴国无所承亡国无所授者各为系汉魏晋宋齐梁陈统代一系魏周隋唐梁唐晋汉周宋十代一系也辽金国朝又一系也斯论也世儒未之及也噫郑续邵之书它时岂无续郑之书者乎虽千世可知也特立在前代三预进士贡不第在今日隠处三十年不仕独折行軰与澄友古今因革圣贤心迹毎共细啇焉是书之成以澄能知之而俾题其端所纂经説拾遗亦多可取云
　　唐山郑君诗序
　　唐山郑君器识超迈记覧愽赡少年三试礼部不利甞学诗于翠屏曽氏苍山曽氏中嵗乃与予善靡所不谈令老矣穷山读经日有新得技不止于诗也谢仁叔从之游授其诗若干篇将以传于世可嘉已郑诗盖出曽氏而其后所到頴然二师之上工诗者能辨之
　　黄少游诗序
　　诗人説仙説禅精妙脱透无如坡翁者而竟未实得也故曰知者不言言者不知庐陵黄少游往年同吾儿逰旴父知其为俊士覧近作数十篇仙禅悟解上逼坡翁而其诗超超不凡噫吾所畏也虽然子于二家真有得而有成吾不为子愿之而况帘视壁聼之悟徒以资言语文字之神乎神而传焉亦言之立而已身苟立不待言之立也子之能诗已三世拳拳欲夀乃祖乃父之言以传于人孝子慈孙之心也扬已之名显亲之实必有其道子将求之言乎似坡而可矣如将求之身乎坡未足多也而子之志何如哉
　　内经指要序
　　医家内经与儒家六经凖其三才之奥诸术之原乎然其辞古其防深医流鲜能读儒流谓非吾事亦不暇读何望其能探奥而究源也哉吾兄李季安自为举子时慱洽羣书纂事记言细字大袠堆案盈箧余甞叹其用心之宻用力之勤中嵗从事于医其心力之悉又有加焉所辑诸家方论靡不该偹抑其末耳若素问若灵枢若难经伤寒论所谓医家六经者融液贯彻取素问二经纲提类别较然着明一覧可了名曰内经指要余夙嗜此经毎欲与人共论而莫可今获见此能不抵掌称快是篇布濩乎天下俾观者有径可寻有门可入人人能读内经而得其奥而得其源则于儒家穷理尽性之方医家济人利物之务其不大有所禆欤季安应人之求不择贵冨虽贫贱不能自存必拯其危急皇皇惟恐后盖以儒者之道行医者之术此其实行也非止善著书而已
　　马可翁诗序
　　马可翁简直任气故人不皆好之余于众不皆好之中而知其可取者焉诗效昌谷者逼昌谷效山谷者逼山谷它作亦往往贤于人里中先軰如甘如许逝矣诗之不亡也于子寕无望乎韩子有云磨砻去圭角浸润着光精请以斯言为子脩辞之则亦为子脩身之则夫如是其谁不子之好虽不好也将奚疵
　　东麓集序
　　主簿石君以东麓张君诗文四巻示余余读之理胜气胜诗文以理为主气为辅是得其本矣其诗不尚纎秾不拘拘于法度以文为诗者也其文不尚俳丽不屑屑于言辞以质为文者也夫生长中州返朴之时而老死昭代右文之日上奚所于师下奚所于友而有诗有文如此不谓之卓然特起者欤大学箴一篇有见于圣贤为学之道盖闻鲁斋许公之风而兴而于考亭朱氏之书尝致其力又岂诗人文人所易及哉石与张兄弟也闵其不霑一命将遂沉没余故为之序云张君名桓字武叔东昌人
　　陈善夫集序
　　宋三百年文人未有过吾荆国丞相者诗人亦未有过吾荆国丞相者诗人名其后有二谢氏文则未有嗣焉者也近年邦人类多学诗陈君善夫最久最能清才逸思洋溢动荡丙子以前初藁已不肯作江鲍以下语况年弥老弥变诗弥变弥工乎诗之外有文又难已老杜诗如此而拙于文老苏文如此而短于诗兼此二长有郷相在山川之竒秀鬱发何幸再见其人哉陈家诗如伯玉如履常如去非家法自不待它求文乎文乎一惟乡相是式虽唐桞韩汉班马复生且将引而与之并而它奚足云
　　鳌溪羣贤诗选序
　　诗经有十五国之别土风各不同鄘皆卫也而不系之卫魏亦唐也而不系之唐何也国别之中又有不同者来者不容不本其地编者不敢不离其篇也国风逺矣近年有中州诗有浙间诗有湖湘诗而江西独専一沠江西又以郡别郡又以县别岂政异俗殊而诗至是哉山川人物固然而然土风自不可以槩齐也抚江西望郡统县五而乐安最后置割永丰之东鄙合崇仁之西鄙而为县故其风有抚吉之襍宋之季文风特盛进士科得人甲诸邑以诗鸣者盖不数数也有不局于举子业者乃或兼通焉或専攻焉夫江西之有抚抚之有乐安乐安之有诗以古凖今如卫之别为鄘唐之别为魏非一国之风乎采诗无官编诗无人其诗浸浸湮没草亭何君壵少年擢第仕为诸殷五长于诗老而犹以此自好闵乡里前脩善之或遗搜猎邑之能诗者得若干人诗之可取者得若干篇题曰鳌溪羣贤诗选夏防安命梓工刻之于鳌溪书院知者可以兴不知者可以观噫敦厚之教也
　　丁英仲集序
　　嘉兴丁英仲吟古近体诗又善乐府长短句又工四六骈俪语挟三长客诸侯有名声时命革依皮南雄老于清江之野予及见之严厉振整盖虽游客而自贵重玉霄滕君推为文人行心服可知也平生著述多轶子埴録其存藁予读之而叹斯人之不可复见也埴克绍先业廪廪绪言之坠遗可谓能子矣英仲讳杰人号为山臞先生
　　皮逹观诗序
　　诗之自然者所到各随其所识迹已然之迹声同然之声则意若辞不繇已出使然耳非自然也清江皮逹观素不以外乐易内乐其识固已超迈迩来太极先天之理融液于心视故吾又有间矣偶然游戏于诗盖其声迹之髣髴所到可涯涘哉虽然时露一班或从管中窥见将得以名我聚则文成五彩散则寂无一有其犹龙乎何豹之足云余期逹观之进乎是也
　　光霁集序
　　尝闻旴江包氏从朱陆二先生学一日自建寕至金谿陆先生问曰元晦何言曰某为朱先生求数大字扁堂室悉得之独光风霁月之亭六字有靳色曰姑少俟将归再请又曰姑少俟陆先生曰吾固知元晦不肯书此然人人有此光风霁月吾当为子书之至今其家揭陆先生之字于亭间庐陵萧氏道心翁以光霁名诗集亦吾陆先生所谓人人有此者也青山赵仪可摘集中好句光霁端倪已呈露一二矣其子乐昌教谕卿元汲汲扬父之羙复以示予夫周子气象惟大程子有焉翁希程则光风霁月其人也诗云乎哉
　　四书言仁録序
　　仁人心也然体事而无不在専求于心而不务周于事则无所执着而或流于空虚圣贤教人使之随事用力及其至也无一事之非仁而本心之全徳在是矣四书而后惟张子订顽最为切实同郡严肃类聚四书中言仁者为一编纲举目张靡所不偹学者苟能玩绎于此而实用其力既得其随事之用又不失其本心之体其有补于求仁也其功岂浅浅哉
　　増广钟鼎韵序
　　仓颉字世谓之古文其别出者谓之古文竒字自黄帝以来至于周宣王二千年间中国所通行之字惟此而已史籕始畧变古法谓之大篆李斯又畧变籕法谓之小篆小篆大篆古文名则三实则小异而大同今世字书惟许氏説文最先然所纂皆秦小篆尔古文大篆仅存一二宋薛氏集古钟鼎之文为五声韵虽其所据有可信者有不可信者然使学者因是颇见三代以前之遗文其功实多清江杨钧信可重加订正有所増益其文盖愈赅矣此世所不可无之书也若其所取之或可疑兼収可偹慱攷而未易立谈判好古之君子其审诸
　　左传事类序
　　杜元凯读左传法曰优而柔之使自求之餍而饫之使自趣之若江海之浸膏泽之润涣然冰释怡然理顺然后为得渊哉乎其言也岂惟读左传宜然凡读他书皆然朱元明以徐安道所辑左传事类示予夫作文欲用事而资检阅记纂不为无功也用心如此亦勤矣以此之勤循元凯之法俾左氏一书融液贯彻于胸中倘有所用随取随足无施而不可其功犹有出于记纂之外者安道试就季父半溪翁质之
　　一笑集序
　　诗人网罗走飞草木之情疑若受役于物客甞问焉予应之曰江邉一笑东坡之于水马出门一笑山谷之于水仙此虫此花诗人付之一笑而已果役于物乎夫役于物者未也而役物者亦未也心与景融物我俱泯是为真诗境界熊擐君学其可与议此矣遂以斯言题于其集之首
　　熊希本诗序
　　熊希本访余于清都一见知其为才子弟既而见其诗一覧知其为能文辞虽然文辞学之末也诗又文辞之末也若曰吾诗如是足矣奚事它学夫谁得而彊之虽然工之义工其于鹂音翠羽有辨乎若曰此不足为吾学则有上于此者子试求之
　　丁晖卿诗序
　　李太白天才间气神俊超然八极之表而从容于法度之中如夫子之从心所欲而不逾矩故曰诗之圣槌黄鹤楼倒鹦鹉洲此以梦语观太白者丁晕晖卿破厓岸絶畦径而为诗志则髙矣才气果能追太白矣乎可也晖卿交东原赵少府久少府如程将军龙伯髙晖卿如李将军杜季良余固以谪仙人相期待少府君以为何如哉
　　富城醵饮赋诗序
　　酒所以合欢欢而有文欢之尤也古者于燕享歌诗以道志自歌诗礼废而文士之饮或自为诗以叙其情东都以来则然然文字之饮难矣兰亭之集胜流咸在诗不成者有之二诗成其一者有之至今不无遗憾也临川周筠昻霄夙与富城诸能诗者游别三年而再至于是各持斗酒赀诣朱有源氏具盘飱剧饮尽以竹深留客处荷净纳凉时分韵赋诗賔一主八朱士坦元明赵用信以诚黄中克正蔡黻思敬胡敏仲逊胡然文彬胡琏器之富城人清江聂埜廉翁与韵有十真定刘节叔度补其一尝学诗于周者也诗十首或明洁或清淳或精深或古澹盖一时之胜萃是已来者可以观焉
　　春秋防传序
　　邵子曰圣人之经浑然无迹如天道焉故春秋书实事而善恶形乎其中矣世之学春秋者率谓圣人有意于褒贬三传去圣未逺已失经意而况后之注释者乎哉弃经而任传或臆度而巧説几若舞文弄法之吏然观者见其不背于理不伤于教莫之瑕疵又孰能防绎属辞比事之文而得圣人至公无我之心哉汉儒不合不公无足道千载之下超然独究圣经之防唯唐啖赵二家宋清江刘氏抑其次也澄甞因三氏研极推广以通其所未通而不敢以示人今豫章熊复庶可所辑防传同者已十之七八诸家注释未有能精择审取如此者也熊君谨厚纯正笃志务学其可为通经之士云
　　易简归一序
　　近代医方惟陈无择议论最有根底而其药多不验严子礼剽取其论而附以平日所用经验之药则既兼羙矣王徳肤学于无择易简三十方葢特为穷乡僻原医药不便之地一时救急而设非可通于久逺而语于能医者流也是以不免于容易苟简其有以来施卢之攻也宜且如疟痢之证病源不一法自殊世有执无痰不成疟无积不成痢之説而槩用一药者或验于甲而不验于乙人但咎其药之不灵而孰知由其辨之不明哉数见病疟者对证依施氏用药又数见病痢者对证依严氏用药证各不同无不应手愈信夫辨证之明而处方之当者其効如此徳肤局以四兽断下二药岂可不笑也邪徳肤以来増补其书者凡三曰孙曰施曰卢豫章徐若虚昔以进士贡儒而工于医又取四易简而五之名曰易简归一其论益微宻其方益该偹施卢且当避席而况王若孙乎虽然微宻非易也该偹非简也非易非简而犹曰易简葢不忘其初吾取其有功于愈疾有徳于人而已于书之难易简也夫何计
　　服制考详序
　　凡丧礼制为斩齐功总之服者其文也不饮酒不食肉不处内者其实也中有其实而外饰之以文是为情文之称徒服其服而无其实则与不服等尔虽不服其服而有其实者谓之心丧心丧之实有隆而无杀服制之文有杀而有隆古之道也愚甞谓服制当一以周公之礼为正后世有所増改者皆溺乎其文昧乎其实而不究古人制礼之意者也为母齐衰三年而父在为母杖期岂薄于其母哉葢以夫为妻之服既除则子为母之服亦除家无二尊也子服虽除而三者居丧之实如故则所杀者三年之文而已实固未尝杀也女子子在室为父斩既嫁则为夫斩而为父母期葢曰子之所天者父妻之所天者夫嫁而移所天于夫则降其父妇人不二斩者不二天也降己之父母而期为夫之父母亦期期之后夫未除服妇已除服而居丧之实如其夫是舅姑之服期而实三年也岂必从夫服斩而后为三年哉丧服有以恩服者有以义服者有以名服者恩者子为父母之类是也义者妇为舅姑之类是也名者为从父从子之妻之类是也从父之妻名以母之党而服从子之妻名以妇之党而服兄弟之妻不可名以妻之党其无服者推而逺之也然兄弟之妻之服己之妻有娣妹妇之服一家老防俱有服己虽无服必不华靡于其躬宴乐于其室如无服之人也同防且服缌朋友尚加麻邻丧里殡犹无相杵巷歌之声奚独于兄嫂弟妇之丧而恝然待之如行路之人乎古人制礼之意必有在而未易以浅识窥也夫实之无所不隆者仁之至文之有所或杀者义之精古人制礼之意葢如此后世父在为母亦三年妇为舅姑从夫斩齐并三年为嫂有服为弟妇亦有服意欲加厚于古而不知古者子之于母妇之于舅姑叔之于嫂未尝薄也愚故曰此皆溺乎其文昧乎其实而不究古人制礼之意者也古人所勉者丧之实也自尽于己者也后世所加者丧之文也可号于人者也诚伪之相去何如哉每思及此而无可与议豫章周成大服制考详可谓究心于礼矣嘉其有补于世教因附愚説于其篇端俾共世之知礼者讲焉










　　吴文正集巻十六
　　钦定四库全书
　　呉文正集卷十七
　　元　呉澄　撰
　　序
　　皮鲁曕诗序
　　鲁瞻皮氏之贤子从其族父逰京师有纪咏数十篇俨然如醇儒端士读之益信其贤吾友元复初自负才髙于人寡许可独进鲁瞻当路又荐之试吏余为子以吏喻诗夫吏以文无害为善一变则深文巧诋之吏再变则舞文弄法之吏吏不可如是诗不可不如是方见其为醇儒端士倐见其为天仙化人诗之变也变至此诗之至也余将徯子之至
　　熊君佐诗序
　　豫章熊君佐嗜好推敲能自锐于一切世味之中是以诗似其人若草木生天香若花尽春容不事雕琢而近自然细评古今难为别则予亦未能窥其何如也
　　刘志霖文藁序
　　近年齐陵刘太博以文鸣沾丐膏馥者不少然学之者字其字文其文形模謦欬事事逼真俨若孙叔敖之衣冠窃意善学者不如是志霖居与之邻而日亲炙者也太慱之后尚有嗣其响仪可分其光而又有志霖焉文之病或颇僻或浅俗或冗羡或局促或泛滥或滞濇或防直或繁碎或浮靡或枯槁而志霖一无有色炳炳声琅琅势滔滔汨汨不太博而太博其可谓善学矣哉其可谓能言矣防虽然文有本非徒能言而已若韩氏若栁氏若欧阳氏若老苏氏缕缕自陈其所得志霖于四家熟之复之必知其所得之由他日转以告我
　　长冈防饮诗八十韵序
　　防防有诗建安以来始盛然兰亭之集督之以严罚赋者犹或止于五言四句青谷刘志霖长冈之歌成诗至八十韵才之悭赡不同固如是乎防或比之南山南山未足多也丰而不余约而不失古之作者如是一时情思因酒而发浩瀚淋漓欲禁莫可志霖不自知其多也
　　黄体元诗序
　　黄体元妙年有诗评者谓似江西余谓不然氏黄也诗不黄也何也黄沉重此轻飘黄严静此活动黄宻塞此防通黄硬徤此软美不必其佀而惟其可最为善述前人者妙年能此竒矣余欲剟其英参翏太虚已先之句句如郭所摘字字如何所防又大竒也行当见之
　　切韵指掌图节要序
　　声音用三十六字母尚矣俗本传讹而莫或正也羣当易以芹非当易以威知彻牀娘四字宜废圭缺羣危四字宜増乐安陈晋翁以指掌图为之节要卷首有切韵须知于照穿牀娘下注曰已见某字母下于经坚轻牵擎虔外别出扃涓倾圈琼拳则宜废宜增盖已了然晋翁纯笃力学至老不倦岂徇俗踵讹者所敢望防故其著述有见如此而余之为是言亦可与言而与之言也
　　新编乐府序
　　诗骚之变至乐府长短句极矣韵人才士之作不絶乎耳午牕坐困梦逰钧天忽闻此音为之醒然而起作手妙选手尤妙选者为谁清江严以仁氏
　　运气新书序
　　天地阴阳之运徃过来续木火土火金水始终终始如环斯循六气相生之序也嵗气起于子中尽于子中故曰冬至子之半天心无改移子午之嵗始冬至燥金三十日然后禅于寒水以至相火日各六十者五而小雪以后其日三十复终于燥金丑未之嵗始冬至寒水三十日然后禅于风木以至燥金日各六十者五而小雪以后其日三十复终于寒水寅申以下皆然如是六十年至千万年气序相生而无间非小寒之末无所于授大寒之初无所于承隔越一气不相接续而截自大寒为次年初气之首也此造化之妙内经秘而未发启子阙而未言近代杨子建昉推而得之夫医家运气之説惟阴阳大论七篇具存而启子取以补内经医流之究竟及此者葢鲜邓焱景文贯通儒书精専医伎纯厚谨审而笃于学演绎七论条分类别目曰运气新书经文注义采拾靡遗凡著书欲以明运气者未有能若是赅且悉也予又因杨氏所推特表古圣先贤未发未言之奥于其篇端邓氏此书之行于世也可无毫髪罅漏矣
　　黄飬源诗序
　　诗自风骚以下惟魏晋五言为近古变至宋人防以微矣近时学诗者颇知此又徃徃渔猎太甚声色酷似而非自然黄常飬源诗清以淳进进而上当与世之学魏晋者不同然飬源年少有志其学岂止工诗而已乎予之所期盖在彼而不在此也
　　淝川书塾序
　　淝川书塾旴江包淮仲邳所以名其读书之塾也包氏自赠太子少师克堂公早防朱陆二先生之门而资政殿学士文肃公掇儒科登政府文学政事为一世师表淮文肃之曾孙少师之孙也克承其祖武亦可为闻人矣乃逺推所自取龙图孝肃公所起之地名其塾淮之所志逺矣昔周子家舂陵而称汝南朱子家建安而称新安皆不忘其初也盖与太公封于齐而不忘周者同意是意也岂俗儒小生所能知防仲邳年少才俊博古而通今由文肃上遡孝肃文学政事之美固已不待他求又充其所到而朱而周则包氏世世有人将有光于其先仲邳勉之防
　　杨桂芳诗序
　　清江杨桂芳工词赋而善歌诗诗甚淳美然桂芳才与年俱盛非山泽枯槁田野闲旷者由词赋而歌诗由歌诗而上达屈骚风雅颂之防声其声实其实则为子而孝为臣而忠政可以官言可以使诗之为诗盖如此岂徒吟咏风花雪月如今世所谓诗人而已防予将有俟于子
　　周立中诗序
　　自进士业废而才华之士无所寓于其巧徃徃于古今二体之诗然稍有能輙自负曰吾能是足矣岂知士之为士有出乎诗之外者防豫章周逷立中纯谨俊秀能进士业而又能诗所到处古可逼魏晋律可如唐人世之不能立是者已自足而立中不尔也使其进而益力则知本之不在是予是以嘉其识而不但美其才也夫才力所及盖难能之然才力之外更必有见焉其尚以语我也
　　运气考定序
　　邵子谓素问宻语之类得术之理郓城曹君大本彦礼父嗜邵子书而尤究意于素问宻语运气之説裒集大论三卷宻语七卷亦勤矣吾乡有医士邓氏所编运气新书相近而微不同予尝为之序噫世之言运气者率以毎嵗大寒节为今年六之气所终来年一之气所始其终始之交隔越一气不相接续予尝疑于是后见杨子建通神论乃知其论已先于予彦礼父好邵学予请以先天后天卦明之夫风木冬春之交北东之维艮震也君火春夏之交东南之维震巽也相火正夏之时正南之方离也湿土夏秋之交南西之维坤兊也燥金秋冬之交西北之维兊干也寒水正东之时正北之方坎也此主气之定布者也地初正气子中而丑中震也地后间气丑中而夘中离也天前间气夘中而已中兊也天中正气已中而未中干巽也天后间气未中而酉中坎也地前间气酉中而亥中艮也地中正气亥中而子中坤也此客气之加临者也主气土居二火之后客气土行二火之间终艮始艮后天卦位也始震终坤先天卦序也世以嵗气起大寒者似协后天终艮始艮之文然而非也子建以嵗气起冬至者防契先天始震终坤之义子午嵗之冬至起燥金而生丑中之寒水丑未嵗之冬至起寒水而生丑中之风木寅申嵗起风木夘酉嵗起君火辰戌嵗起湿土己亥嵗起相火皆肇端于子半六气相生循环不穷岂嵗嵗间防于传承之际防然则终始乎艮者可以分主气所居之位而非可以论客气所行之序也彦礼父于经传之所已言采拾详矣惟此説乃古今之所未发敢为诵之以补遗阙彦礼父天资淳实于书无不读而慕邵子甚至昔司马公与邵子同时而师尊之注太譔潜虚笃学清修吾彦礼父之资其防乎予忝与之聚处国学获覩其书遂为志其卷首
　　伍椿年诗序
　　诗本乎气而形于言伍椿年有气有言者也诗宜工又因诗而治气审言焉俾气调而言度则诗浸浸乎古矣其为人温柔敦厚而不愚深于诗者如是古之教也余将观气察言以验子之进
　　石晋卿易説序
　　上古圣人作卦象以先天而其体偹于八八作蓍数以前民而其用衍于七七八八之象本于一而一无体七七之数始于一而一不用合卦与蓍是之谓易中古圣人体卦用蓍系之彖系之爻其辞虽为占设然拟议所言理无不贯推而行之占云乎防秦汉而下泥术数者陋演辞义者泛而易道晦矣至邵子极探卦彖蓍数之原而易之道大明夫子以来一人而已而于文王周公之辞有未暇及也若程子之传则因文王周公之辞以发其真知实践之理推之为修齐治平之用宜与三古圣人之易而为四非可以传注论昔夫子年将七十有假我数年卒以学易之语是经岂易学防主簿傅君以其师石君晋卿所着易説示予予读之喜其説理之当説象之工盖于象学理学俱尝究心世之剽掠掇拾以为説者何能防其十一闻石君两目无见古之瞽者为乐师取其用志不分也乐一艺耳易之道讵一艺所可比瞽而为易师亦其外物不接内境常虚故能精専若是欤或曰子之于易与石君不同何也曰予补朱义者也石广程传者也君释象予亦释象则皆程朱之所未言者虽有不同而言固各有当也予又安敢以予之未必是而废石君之是防
　　虞舜民礼学韵语序
　　古之教者子能食而教之食子能言而教之言欲其有别也而教之以异处欲其有譲也而教之以后长因其良知良能而导之而未及乎读诵也教之数教之方教之日与夫学书计学防仪则既辨名物矣而亦非事夫读诵也弟子之职曰孝曰悌曰谨曰信曰爱曰亲行之有余力而后学文今世童子甫能言不过教以读诵而已其视古人之教何如也然古人岂废读诵防戴氏记拾曲礼遗经句三言或四言管氏书载弟子职一篇句四言或五言六言皆韵语句短而音谐盖取其读诵之易而便于童习也古书阙而教法泯俗间教子率以周兴嗣千文李瀚防求开其先读诵虽易而竟何所用士大夫之家颇或知其无用而舎旃童习之初遽授小学孝经等书字语长短参差不齐徃徃不能以句教者强揠而学者苦其难又胡能使之乐学防程子尝欲作诗畧言教童子洒扫应对事长之节而不果作陈氏五言礼诗近之而有未偹君子病焉江东虞舜辑古经传记成训补而缀之裁而成之名曰礼学韵语其事该其辞雅凡程子之所未及陈氏之所未详一旦悉具而无遗又有名数韵语一书相辅而行既非千文防求无用之言又无字句参差难读之患防而复熟于此长而阶之以稽全经可不谓之有功于初学已乎仁矣哉其用心也舜民年逾五十志学弥笃其师谢氏节义士也渊源所渐盖有自云
　　荘子正义序
　　荘子内圣外王之学洞彻天人遭世沈浊而放言滑稽以玩世其为人固不易知而其为书亦未易知也魏晋以来注释奚翅数十虽浅深髙下不同大抵以已见説荘子非以荘子説荘子也学讲师侯大中蜀产也澹然朴素好南华经闻清江道士杜充符有唐劒南道士文如海南华正义命其徒径徃缮写以归如获珍器近以示予予嘉文氏方外之人乃能独矫郭氏虚之失而欲明荘子经世之用噫可不谓拔乎俦类者防昔在天寳间宗盖尝赐见正义十巻宋太平兴国八年成都道士任奉古锓诸木而世不传讲师将为重刻故叙其所以得书之由若夫得意忘言奭然四觧进进乎南华真人之逍遥逰师其自知之矣
　　詹沂仲文集序
　　乐安詹君沂仲戊辰试太学第一处太学七年而归隠防郡侯慕君文名强起之教授于邑校余自防喜聴君谈文谈当世事明峻激发英英然有永嘉诸君子之风惜防不获究其用也子天麟收拾遗藁廪廪恐泯坠于乎沂仲不可作矣观于斯文尚可想见其人盖非特才进士而已
　　詹天麟慙藁序
　　乐安詹沂仲徃年试艺补太学诸生名次冠天下其雄文髙论震撼一世子天麟能传其家学有诗有文如此沂仲为不亡矣
　　象山先生语録序
　　青田陆先生之学非可以言传而学之者非可以言求也旴江旧有先生语録一袠所録不无深浅之异此编之首乃其髙第弟子傅季鲁严松年之所録者澄肃读之先生之道如青天白日先生之语如震雷惊霆虽百数十年之后有如亲见亲闻也杨敬仲门人陈埙尝锓板贵溪象山书院至治癸亥金溪学者洪琳重刻于家乐顺携至请识其成呜呼道在天地间今古如一人人同得智愚贤不肖丰啬焉能反之于身则知天之与我者我固有之不待外求也扩而充之不待増益也先生之教人盖以是岂不至简至易而切实防不求诸我之身而求诸人之言此先生之所深闵也今之口谈先生心慕先生者比比也果有一人能知先生之学者乎果有一人能为先生之学者乎呜呼居之相近若是其甚也世之相去若是其未逺也可不自愧自惕而自奋与勿徒以先生之学付之于其言也
　　女教之书序
　　女徳之懿以柔静淑慎坚贞修洁为贵虽其天质之至美亦未尝不资于教古之女教畧见于内则曲礼之篇而今世之女子或教以纹绣之工或教以词章之丽非矣相台许献臣搜猎经史传记摭其嘉言善行名曰女教之书凡为女为妇为妻为母之道靡所不具女子于女功之暇而能诵习焉则知如是者之可慕可效而为之不如是者之可羞可恶而不为其于世教岂小补哉夫自王公至于士庶人未有不须内助之贤家之兴废徃徃系于女徳之何如教之何可以不豫也献臣丧亲而孝涖官而防其身固可以立教而又取前言徃行笔之于书倘其书之所以教者盛行于世闺门之内奥室之中莫不感发于其言薫沐于其行而与之俱且将人人偹女士之徳不惟世之父母得有贤女而为舅为姑皆有贤妇为夫为子皆有贤妻贤母化成俗厚骎骎防二南之风盖不难也然则是书其可与朱子小学之书并行者乎
　　谭晋明诗序
　　诗以道情性之真十五国风有田夫闺妇之辞而后世文士不能及者何也发乎自然而非造作也汉魏逮今诗凡防变其间宏才硕学之士縦横放肆千彚万状字以链而精句以琢而巧用事取其切模拟取其似功力极矣而识者乃或舎旃而尚陶韦则亦以其不链字不琢句不用事而情性之真近于古也今之诗人随其能而有所尚各是其是孰有能知真是之归者防宜黄谭徳生晋明天才飘逸绰有晋人风致其为诗也无所造作无所模拟一皆本乎情之真潇洒不尘畧无拘挛局束之态世之以链字琢句用事为工者或不相合而予独喜之之深盖非学陶韦而可入陶韦家数者也故观其诗可以见其人彼诗自诗人自人邈乎不相类者又何足以知之
　　刘鹗诗序
　　有客携庐陵刘鹗诗一袠来予观之五言七言古体五言七言近体五言七言絶句凡六体无一体不中诗人法度无一字不合诗家声响夫人之才各有所长学诗者各有所従入唐宋以来诗人求其六体俱可者亦希如之何不为之嘉叹观诗竟观诸人序引而又知鹗之早慧年二十已能诗北走燕赵南走湖湘等处广览山川风俗以恢廓其心胸耳目志气卓荦不羣诗之不凡也宜巻首一序乃其大父桂林翁所作年过期颐训其孙作诗贵实盖知作诗作文之要领且谓当推此实于言行则其学识知所根抵非但文士见趣而已世之训其子孙而能若是者防何人防闻翁九十有五时人以卫武公日诵抑诗自警之事美之武公固未易及然抑之诗曰斯言之玷不可为也又曰相在尔室尚不愧于屋漏其慎言慎行者至矣翁以实其言行诒孙谋殆亦武公之意与刘氏祖孙夀而徳少而才一家有二瑞焉天之厚于其家必有由也翁字叔正长吾父三嵗今一百有二鹗字楚竒与吾诸子之年相后先今三十有六予喜翁之夀敬之如吾父嘉鹗之才爱之如吾子于是书此而授之客以遗刘氏
　　张达善文集序
　　蜀儒张须立达善父少从金华王氏逰王氏之学其源出自朱子门人黄勉斋先生故凡达善所闻格言至论皆足以范俗垂世国朝奄有南土中州士大夫淑其弟子以四书者竞延致达善而讲説焉或荐于朝特命为孔顔孟三氏教授邹鲁之人至今服诵其遗训东昌张逊谦叔得其文若干卷刻梓以传好善乐学之意可尚防达善长予十有三嵗予视之犹兄也前此江东宣慰使拔不忽尝欲板行其文余序其端今谦淑之従子徳光又以序为请余悲达善之无嗣而幸其遗文之不泯防后进之士因前軰所闻而知其所未知禆益于人盖不为少是则谦叔之功也
　　徐君頥诗序【缺】














　　呉文正集巻十七
　　钦定四库全书
　　呉文正集卷十八
　　元　呉澄　撰
　　序
　　澹轩康氏诗藁序
　　予髫丱时已闻澹轩翁诗名而不及识也翁平生悉其精力于诗同时诗人为之选摘皆防其尤今可见者淳祐藁耐轩吕开选抄八十七首寳祐藁同郡陈蔵一选抄三十六首东樵掲斋邱拾遗八首开庆藁后林李义山选抄三十一首景定藁约山朱汉选抄四十五首防泉李涛选抄三十二首大山萧山则初摘五言一十句七言一十二句全篇一十一续摘五言三十六句七言一十二句全篇六小山萧泰来又摘五言一十句七言一十四句全篇三各系之以和章益之以褒辞矩山徐经孙雪坡姚勉止庵林实夫芸荘萧澥氷厓萧立之亦有题句防语一时闻人相与盛矣防翁虽已殁而其诗光彩烂然至于今不冺子同老请为选咸淳藁予适未暇呜呼诗祖三百篇学诗者以迩之事父逺之事君为切实受用翁有子汲汲扬父之美务表其诗以传于后事父若是非有得于学诗之实者乎父之能诗子之能孝俱可传也翁康氏讳应弼字辅徳同老字圣与云
　　周易畧例补释序
　　伊川程子易传未成之时每令学者观三家易一曰王辅嗣二曰胡翼之三曰王介甫盖汉儒好以术数谈易以义理注易自辅嗣始唐初诸儒作防义悉废诸家之注而独取辅嗣者以此也辅嗣觧经之外着畧例二篇其上篇析论彖文卦象位各一章其下篇先之以五凡终之以十一卦畧总一经之大槩云耳唐邢璹有畧例注今潮阳陈禧为之补释多所发明王氏之忠臣邢氏之益友也禧年甚少而笃志于经世武功而従事于文诸侯之子而齿于庶士以共学是其天质之异于人者也
　　李学正小草序
　　袁州路儒学正李长翁昔年従予学其资頴然特异教谕石城金谿二邑绰有声誉观其文不苟作韵语俪语皆工得如斯人百軰布满州县学官文事其兴乎虽然又有进乎此者譬之木然文犹枝柯葩华也明经以培其本修行以美其实文乎文乎非但末技虚言而已
　　叶氏瞽谭序
　　宋乾道淳熙间一时士学之懿人才之盛几及嘉祐庆厯之际其名实彰彰者既如彼若吾临川叶英叔先生者韬光弗耀观其所着瞽谭一编读经读史评古评今识见之髙议论之正有非区区文人才士之所敢望丞相益国周文忠公之深许之也宜防当时亦与朱陆二子交防去今百有余嵗徃徃先得我心之所同然视世之实无所知而剽掠以著书者奚翅相倍蓰也先生之孙谊栖栖贫窭汲汲扬其先祖之美资力于人锓木以传其书仁夫予喜吾邦之有是人又喜斯人之有是孙也是以志之云耳
　　王实翁诗序
　　黄太史必于竒苏学士必于新荆国丞相必于工此宋诗之所以不能及唐也王实翁为诗竒不必如谷新不必如坡工不必如半山性情流出自然而然充其所到虽唐元白不过如是前永州教授何君周佐评其诗曰兴寄闲婉得诗天趣当矣又评其人曰神情旷夷光霁被面噫非此人安得有此诗
　　息窝志言序
　　吾兄李季安诗矫矫如云中龙翩翩如风中鸿其古体仙逸竒怪有翰林玉川之风其近体工致豪宕有工部诚斋之气其絶句清婉透脱而又有张司业王丞相之韵度夫人于是数者或能于此不能于彼今乃兼众长而无不可固曰天才絶异于人而亦有由焉学诣防识超凡近非可徒以诗人目也是以縦横颠倒无非妙用岂纷纷调声响绚采色者之所可企而及防息窝安乐窝也志言击壤集也世有知言者乎无名公不同时之髙第弟子也
　　续文鉴序
　　昔东莱吕成公编先宋文鉴新安宋文公读之犹有非议其言载于文集语録可考也今庐陵李文翁辑太元文鉴其用心之公广立例之谨宻果已如成公所编乎其尚审取精择之防人也必其人之真能文文也必其人之真可传如是而取焉择焉毋俾不如文公者或得而非之议之则善矣
　　虞氏三子字辞序
　　子生而名冠而字字有辞载于古礼经父自为辞以教则犹孔庭道诗礼以命伯鱼晋卿书训戒以示无恤之意也辰州路儒学教授虞槃徳常字其子宣曰雷旦曰新岂曰悦而授以辞其言曰雷在地中为复雷行天下为无妄知善而慎守知不善而速改复也知之明飬之充动斯无妄矣又曰旦者初日新明之时苟能于学如夜复明而更新如日方旦而未已则昏可明弱可强又曰学以悦于己孝以悦于家忠信以悦于国人斯言也至矣圣人复起不易斯言矣宣也旦也岂也其践斯言乎庶几如伯鱼之克世其学奚翅如无恤之甚习其辞而已防子及先生吾兄也槃犹子也宣旦岂犹孙也是以识于其字辞之右方
　　皮棨字説序
　　父之爱其子何所不至防爱之至则期之深仕也期其位之极于人臣用也期其才之益于人国皮氏子名棨而字维桢棨者公之仪位之髙也桢者国之榦才之大也位髙足以展其才才大足以胜其任斯无愧于人臣无负于人国矣棨也平江州判官之子南雄路总管之孙也其如所期以宏父训而光祖烈防
　　朱元善诗序
　　不能诗者联篇累牍成句成章而无一字是诗人语然则诗虽小技亦难矣防金谿朱元善才思俱清遣辞若不经意而字字有似乎诗人虽然吾犹不欲其似也何也诗不似诗非诗也诗而似诗诗也而非我也诗而诗已难诗而我尤难奚其难盖不可以强至也学诗如学仙时至气自化元善之于诗似矣比其化也则不见其似吾犹将徯其至焉
　　钟山泉声序
　　王翊圣韶以钟山泉声号其诗为之序引者三为之选防者一引者任耳聴于无声曰錝錝曰泠泠疑若殷师之鬬牛石勒之闻金鼓其曰沈沈盖进于聪者也庶防乎耳病减矣选者任目视于有形采其四句者曰万室机杼夜千村塲圃时山中有痴事秉烛报新诗曰苍白云邉天上下紫洞口日方圆三千世界残棊局百万尘身一蜕蝉采其二句者曰不见重来燕空令半卷帘曰不知春防许两月住江城曰炎凉翻覆手络纬夜如何曰细雨斜风里池亭得此人曰江城昨夜西风急明月寒砧十万家曰衣冠不羣俗眼笑山川出色韵士来采其一句者曰无言领取青山意曰江湖路熟水云酣殆犹纪昌之视虱秦越人之视五藏精矣防非诗人安能识诗如此予不敢再为殷石之耳故且同于纪秦之目
　　甲子释义后序
　　十榦十二支之名立而相配为六十不知其所始世传黄帝命大挠作甲子或然也汉之时术家以六十之四十八配周易八纯卦之六爻谓之浑天纳甲不过以寅夘二支为木己午二支为火申酉二支为金亥子二支为水辰戌丑未四支为土而已后之所谓纳音者毎支五行偹而毎行周乎十二支榦则否壬癸各二水而四金四木丙丁各二火而四土四水戊己各二土而四木四火庚辛各二金而四木四土甲乙不为木而四火四水四金焉予尝谓纳甲之五行犹先天之卦纳音之五行犹后天之卦也且纳音始于谁乎五行之上曰某水某火某土某金某木者又始于谁乎疑末世术家猥琐之所为也予壮嵗过徳化县丞宋先生光父之家见其所撰甲子释义凡榦支所属五行及其上所加二字皆以理论虽甚精宻而亦不无牵强者予曰纳音盖以数起得木数者木得金数者金得土数则水得水数则火得火数则土也先生布筭筭之而悉合喜曰当改而正之越三十余年希一与予防于夏氏之舘出所改释义以示下之五行槩诸数上之二字析诸理愈明白而愈精宻予追思徃时先生年防六十而嗜学不倦舍己不吝如此噫今不可复见矣感慨而识其左方先生工进士业蚤年充贡五试礼部特奏名授官既仕转运司又以贡于礼部者再
　　春秋偹忘序
　　春秋鲁史记也圣人従而脩之笔则笔削则削防夏不能赞一辞脩之者约其文有所损无所益也其有违于典礼者笔之其无闗于训戒者削之何以不能赞一辞谓虽防夏之文学亦莫能知圣人脩经之意为何如也葢自周辙东王迹息礼乐征伐之柄下移诸侯国自为政以霸而间王以遐服而逼迩天经紊人理乖灾见于上祸作于下耳闻目见一一皆乱世之事王法之所不容圣人伤之有徳无位欲正之而不能于是笔之于经以俟后圣故曰春秋天子之事也又曰春秋孔子之刑书也又曰春秋正王道明大法孔子为后世王者而脩也然此意也当时及门之髙第弟子有不能知而况于逺者乎然则三传释经讵能悉合圣人之意防澄也常学是经初读左氏见其与经异者惑焉继读公谷见其与左氏异者惑滋甚及观范氏传序喜其是非之公观朱子语録识其优劣之平观啖赵纂例辩疑服其取舍之当然亦有未尽也徧观宋代诸儒之书始于孙刘终于赵吕其间各有所长然而不能一也比客京华北方学者言春秋専门亟称敬先生鼎臣澄惜其人之亡而不知其书之存也先生之従孙俨参知江西行省政事因是获覩先生所着春秋备忘三十卷明三传例八巻稽其用功次第见于自序弱冠受读学之三十年而始著书年防七十而脩改犹未已前后凡五易藁总数十家之説而去取之其援据之博采覧之详编纂之勤决择之审至谨至重惴惴然不敢易可谓笃志穷经者矣非浅见謏闻所能窥测也防政属澄序其端窃惟春秋一经自三传以来诸家异同殆如聚讼今于众言淆乱之中折以归于一是诚有补于后学澄之庸下有志于斯者亦得因先生之所同以自信又得因先生之所异以自考遂不让而为之序先生讳铉易水人金朝防知政事之孙兴定四年登进士第主郏城簿改白水令值中州多虞北渡隠处国朝访求前代遗逸宣授中都提举学校官旧读书大宁山下人号为大宁先生云
　　邓防武诗后引
　　乐安董直心父予老友也有工于诗者董出也有引于前者董笔也读其引观其诗未有年如此已有诗如此异防少成者也引曰负才惺松造语警防噫舅之知其甥也至矣曰飬深见定厚积薄发噫舅之爱其甥也亦至矣予欲有言又何以加于此防为诗者谁邓氏防武字也
　　连道士诗序
　　连学礼家儒而身道故友新喻州儒学教授周君之外孙也道家者流为诗只如此已不多得予欲勉之梯南华跻道徳异时二经融液志之所至声之所发皆天仙语岂复人世之诗也防
　　邬迪诗序
　　邬孟烈之子迪能诗予尝喜其年少而倜傥俊迈今观其诗尤信太白古风压卷子美秦蜀纪行如画若悲来乎若笑矣乎非太白诗伪作也若黄四娘家花满蹊若南市津头有船卖虽子美诗漫作也李杜逺矣姑置试言吾乡近事毋谓齐人知管晏而已甘泳中夫一生无他学精力萃于诗盛年所作缜宻绚丽甚精甚工比其老也有曰大醉颠倒扶归来有曰醉倒太极虚空頽人多好之而无复道其盛年精工之语中夫不误人人自误尔迪之倜倘俊迈吾惧其易流于此故举李之古风杜之秦蜀纪行甘之盛年所作以勉
　　庵铭后序
　　色之中正者黄也昺明者赤也质素者白也黤黮者黑与青也在青黑之间故远而不可究曰天是也深而不可测曰渊是也有茫昧不可知之意而老氏之言道曰道莫尚于易易言深逺言隠赜言幽微言神妙不言也而杨子云之准易曰然则易其乎防宗家子居歙以人生所值榦支配易卦起数论祸福宪使卢公处道铭其庵曰而铭之卢公好为文章于数则未暇学予尝与之谈竟日夕倘及幽微神妙欣欣焉乐聴忘倦虽不知数喜数者也然则数其乎防夫一衍四二衍八三衍十二四衍十六五十去一而七七四十九策之过揲凡万一千五百二十者易之蓍数也二倍四四倍八八倍十六十六倍三十二五画加一而八八六十四卦之再重凡四千九十六者易之卦数也一而三而九而二十七而九九八十一复乘之以九而七百二十九者杨氏数也一而十二而三百六十而四千三百二十而十二万九千六百复乘之至三而五万五千九百八十七万二千者邵氏皇极数也若夫子壬一亥癸六己丁二午丙七寅甲三夘乙八酉辛四申庚九辰戌戊五丑未已十天地生成数也子癸配坎一午壬配离九夘庚配震三酉丁配兊七戌亥甲配干六未申乙配坤二丑寅丙配艮八辰巳辛配巽四者九宫纳甲数也甲己子午九乙庚丑未八丙辛寅申七丁壬夘酉六戊癸辰戍五己亥四者五行纳音数也是皆例之所可推算之所可求何之有盖数器也器匪数迹也迹匪数粗也粗匪数匪也所以数者也虽然有三深逺不可名此为之真茫昧不可诘此为之似浅近不可言此为之反然乎否主庵者曰然
　　罗垚诗序
　　豫章罗垚予识之之时年甚少不及与之细论今死矣观其诗文若干篇超然有见不似専学言词之人天假之年学日以充所到讵可量防其不夀也非先哲所谓间值之难而数不能长者欤惜也予之中子衮少亦学为诗文亦年二十八而卒垚之父之悲犹予之悲也而予之所以重惜之者岂但如其父子之惜而已乎
　　明良大监序
　　罗垚少而俊敏天才絶出诗文足以动人受知贵戚之卿防之为属得八品官年二十八客死京师予友姜肃序其初藁又以其所着明良大监示予予尝诫后生晩进勿轻著书垚之著书也太蚤其谢世也亦蚤悲防相业一篇多好语呜呼使其得年而学不期于速成而期于大成何可当也垚字奕髙豫章人
　　金谿傅先生语録序
　　陆先生之学不在乎言语文字也故朱之语録累百余卷奚啻千万亿言而陆之语録仅仅一帙其一帙者亦可无也盖先生平日教人専于心身上切实用功一时精神之感发防意之恳到如良工斵轮大冶铸金巧妙莫可彷佛也而可笔録乎朱语谆详而所録多冗复陆语峻洁而所録或暗劣此语録之病也故曰可无陆门髙第弟子傅季鲁人称琴山先生其孙斯正示余语録一篇所记三十五条其间五条已载陆先生语録将欲锓木以传余谓传之不足以章世美观之不足以得家学孟子曰万物皆偹于我矣反身而诚乐莫大焉由傅以遡陆由陆以遡孟在此而已安用语録为防余虽有是言而其锓木之意不能已遂为之题其篇端
　　大酉山白云集序
　　文章一技耳诗又技之小者也技虽小岂易能防知其不易则一字不轻出而世之小有才者率意为之联章累句在俄顷之间若甚不难虽然可聴而不可观也可观而不可玩也彼安焉习焉而不愧者何欤不知故也昔之能诗者逺矣近年庐陵刘防孟于诸家诗融液贯彻评论造极吾乡甘中夫少而专攻老乃竒絶自成一家若二君之于诗庶乎其可也永丰曽可则每言防孟称其师王太初诗为庐陵八邑之冠予固服防孟之识而不及见太初之诗今得其集观玩竟日不忍释手盖巧琢工链髙挹冥搜字字不苟句句不苟寘之唐人诗中当占上品于是益叹防孟之识之不凡而许与之不轻也太初忠州太守之孙父兄俱仕意态宜匪寒士比延赏弗逮试艺屡屈为衣食故客于人之门侠气犹自若也晚值世变家祸殊剧既贫且病而诗愈工无如忧患何颇借西竺空幻之説以自诳然少日欢娯快适之情或时露一二未能尽忘也而卒不得志以死可哀也夫太初名泰来尝梦逰大酉山下故命其集曰大酉山白云
　　刘巨川诗序
　　呜呼诗不易能也世之事斯技也众矣或如春华之炜煜或如秋树之替零或如洪河之汹涌或如弱水之底滞或如骐骥之驰骤或如蚤虱之缘延或如礼法进趍之士折矩周规或如狂病呌呼之人逾垣上屋或如三军一将之令整肃精明或如一皿百虫之蛊蠕动杂揉人之能不能万不齐也而岂可彊防淦刘济巨川才气徤格律正琢句链辞虽唐宋大诗人殆不是过呜呼可谓能也已然则其可李可杜可王可苏否乎曰可何由而可曰四家未论也先论风骚风之变者骚之续者未论也先论其正风二十五骚二十五可以羣可以怨可以动天地可以齐日月何也盖有在于辞句之外者李杜王苏亦莫不然呜呼巨川其知之矣
　　曾可则诗序
　　庐陵曾可则才俊辞丽如健鹘横空如快马厯块如春园桃李如秋汀蓼苹超逸不羣而妩媚可爱徃年喜其乐府小词之工今又获观其诗问渊源所渐则曰自酉山王氏闻湏谿刘氏云庐陵八邑诗莫或出王之右诚如是也防淮南鼎鸡犬可仙况亲经防化者乎集中古体颇仿昌谷近体亦有姿态将夀诸木欲其长留天地间也呜呼由古及今诗之所以长留岂偶然防
　　张氏自适集序
　　古之文自虞夏商周更秦厯汉至后汉而气日卑弱莫可振起唐韩栁宋欧曽王苏七子者作始复先汉之风他岂无人要皆难与七子者并以文论人则然也欧曽王苏同时有若司马文正公岂出数子上防然读者不肯释手何欤盖其心术正伦纪厚持守严践履实积中发外辞气和平非徒言之为尚以人论文则然也河南张仲美名道济修洁士也小官微禄韬隠逺方垂三十年屡空而不戚身外之物一物不苟取天下之人一人不轻与为诗为文一本诸中言言必丽于理世之绚采色调声响炳炳琅琅以饰其于外者能如是乎故余不以文论其人而以人论其文昔年邂逅清沧间一见相好偕至京师聚处数月尝序其诗越十有五年仲美由绍兴知事黄冈县尹迁宁州判官以年逾七十告致仕而去共余校文江西获覩全集每篇三复而嘉叹焉再为之序而还其藁呜呼有徳者必有言有言者不必有徳吾闻诸夫子云
　　张仲美乐府序
　　风者民俗之謡雅者士大夫之作故风葩而雅正后世诗人之诗徃徃雅体在而风体亡道人情思使聴者悠然而感发犹有风人遗意者其惟乐府乎宋诸人所工尚矣国初太原元裕之以此擅名近时涿郡卢处道亦有可取河南张仲美年与卢相若而尝同逰韵度酷似之盖能文能诗而乐府为尤长然仲美正人也其辞丽以则而岂丽以淫者之所可同也防



　　呉文正集巻十八
　　钦定四库全书
　　呉文正集卷十九
　　元　呉澄　撰
　　序
　　唐诗三体家法序
　　言诗本于唐非固于唐也自河梁之后诗之变至于唐而止也于一家之中则有诗法于一诗之中则有句法于一句之中则有字法谪仙号为雄防而法度最为森严况余者乎立心不専用意不精而欲造其妙者未之有也元和盖诗之极盛其体制自此始散僻事险韵以为富率意放辞以为通皆有其渐一变则成五代之陋矣异时厌弃纎碎力追古制然犹未免阴蹈元和之失大篇长什未暇深论而近体三诗法则先坏矣一鸠双燕或者方且谦逊而落木长江得意之句自谓于唐人活计得之名失实是时昧者之过耳永嘉尝有意于变体姚贾以上盖未之思故今所编摭阅诵数百家择取三体之精者有诗法焉有句法焉有字法焉大抵皆规矩准绳之要言其略而不及详者欲夫人体验自得不以言而玩也
　　春秋类编传集序
　　析轮舆葢轸而求车然后有以识完车之体指栋梁桷杗而求室然后有以识全室之功车室非有假于分而求其所以为完车全室不若是其详不可也子朱子曰析之有以极其精而不乱然后合之有以尽其大而无余噫读春秋者其亦可以是求之矣春秋化工也化工随物而赋形春秋山岳也山岳徙歩而异状持一槩之説専一曲之见恶足与论圣人作经之防防进贤陈君某示予所着春秋类编析经以主传分传以属经创意广例论类粲然盖有得于朱子之教者也眷秋非有假分合于人也如是而求之庶防有以得其全耳夫属辞比事春秋教也属辞所以合比事所以析不知比事是舍轮舆盖轸而言车离栋梁桷杗而求室也知比事而不知属辞则车与室其亡矧于化工山岳乎何有陈君其有以识是乎夫极其棈所以尽其大也不尽其大无以得全体陈君其必有以识是矣
　　元复初文集序
　　儒者以文章为小技然而岂易能防能之不易而或视以为易焉昌黎韩子之所不敢也且其为不易何耶未可以一言尽也非学非识不足以厚其本也非才非气不足以利其用也四者有一之不偹文其能以纯偹乎或失则易或失则艰或失则浅或失则晦或失则狂或失则萎或失则俚或失则靡故曰不易能也学士清河元复初自少负才气盖其得于天者异于人而又浸滛乎羣经搜猎乎百家以资益其学增广其识类不与世人同既而仕于内外应天下之务接天下之人其所资益增广者又岂但纸上之陈言而已故其文脱去时流畦径而能追古作者之遗正矣而非易竒矣而非艰明而非浅深而非晦不狂亦不萎不俚亦不靡也登昌黎韩子之堂者不于斯人而有望欤余与之交也乆今由湖广参政赴集贤学士之召与余遇于江州出示近藁三帙所得有加于前余非能文者喜谈文者也于斯时也而有共谈之人如之何而不喜也虽然无迷其途无絶其源愿共服膺韩子之言以终其身
　　六经补注序
　　先圣王之教士也以诗书礼乐为四术易者占筮之繇辞春秋者侯国之史记自夫子賛易修春秋之后学者始以易春秋合先王教士之四术而为六经经焚于秦而易独存经出于汉而乐独亡幸而未亡者若书若礼徃徃残缺惟诗与春秋稍完而已汉儒専门传授守其师説不为无功于经而圣人之意则未大明于世也魏晋而唐注义渐广至宋诸儒而经学之极盛矣程子之易立言防与先圣并然自为一书则可非可以经注论若论经注则朱氏诗集传之外俱不能无遗憾也后儒于其既精既当者或未能哜味其所可取则于其未精未当者又岂人人而能推索其所未至防予尝于此重有嘅焉而可与者甚鲜也蜀儒黄泽楚望贫而力学徃年初识之于筠今年再遇之于江读易读书春秋及周官礼记悉欲为之补注补注之书未成而各经先有辩释宏纲要义昭掲其大而不遗其小究竟谨审灼有真见先儒旧説可从者拳拳尊信不敢轻肆臆説以相是非用功深用意厚以予所见明经之士未有能及之者也晚年见此宁不为之大快乎楚望不轻以示人而徳化县令王君乃为锓梓以传予叹美之不足因以谂于学者盖于诸经沈潜反覆然后知其用功之不易用意之不苟云
　　事韵撷英序
　　昔欧阳公苏老泉王荆国诸人以黯然销魂惟别而已八字分韵赋诗送裴呉江苏得而字其诗云谈诗究乎而荆国就席拟赋二篇一曰风作鳞之而一曰两忘我与而满座骇服宋以前和诗和意不和韵至荆国东坡黄山谷始以用韵竒险为工盖其胸中蟠万卷书随取随有愈出愈巧故得以相矜尚也倘记览之博不及前贤则不能不资于检阅于是有诗韵等书然其间徃徃陈腐用之不足起人意江州路教授西蜀张夀翁所编事韵撷英削去陈腐之字而皆竒险之韵荆国尝谓晏元献公用事的切后见其类藁乃知其有自来纂辑之书亦不为无功也夀翁此编可为赋诗用韵之助其功不既多矣乎置一袠则人人皆用竒险之韵何异于王苏黄三钜公也防
　　活人书辩序
　　汉末张仲景着伤寒论予尝叹东汉之文气无复能如西都独医家此书渊奥典雅焕然三代之文心一怪之及观仲景于序卑弱殊甚然后知序乃仲景所自作而伤寒诊即古汤液论盖上世遗书仲景特编纂云尔非其自譔之言也晋王叔和重加论次而传録者误以叔和之语参错其间莫之别白宋朱肱活人书括一本仲景之论书成之初已有纠弹数十条者承用既乆世医执为伤寒律令夫孰更议其非龙兴路儒学教授戴启宗同父读书余暇兼订医书朱氏百问一一辩正凡悖于伤寒论之防者擿抉靡遗如法吏狱辞只字必覈可谓精也已然予窃有间焉谓以吾儒之事揆之由汉以来大学中庸混于戴记孟子七篇侪于诸子河南程子始提三书与论语并当时止有汉魏诸儒所注舛驳非一而程子竟能上接斯道之统至章句集成或问诸书出厯一再传发挥演绎愈极详宻程学宜有嗣也而授受四书之家曽不异于记诵辞章之儒书弥明道弥晦何防然则轮扁所以告桓公殆未可视为荘生之寓言而少之也今同父于伤寒之书有功大矣不知果能禆益世之医人乎
　　脉诀刋误集觧序
　　医流鲜读王氏脉经而偏熟于脉诀脉诀盖庸下人所譔其踈缪也奚怪焉戴同父儒者也而究心于医书刋脉诀之误又集古医经及诸家説为之觧予谓此儿童之謡俚俗之谚何足以辱通人防窜之笔况觧书者为其髙深奥也得不借易晓之辞以明难明之义也今歌诀浅近世人能知之而反援引髙深奥者为证则是以所难明释所易晓得无类于奏九韶三夏之音以聪折扬皇荂之耳乎同父曰此歌诚浅近然医流仅知习此而已窃恐因其书之误遂以误人也行而见迷途之人其能已于一呼哉予察同父之言盖仁人用心如是而著书其可也
　　萧养防诗序
　　性发乎情则言言出乎天真情止乎礼义则事事有闗于世教古之为诗者如是后之能诗者亦或能然岂徒求其声音采色之似而已防萧飬防年少才老诗清而后知其可以语上矣故以上上语语焉
　　省心诠要序
　　道家者流任永全携书一编至曰省心诠要予观之可以警悟人心可以扶树世教蔼然君子之言也书无作者姓名遡其所自谓和靖处士林浦君复之书也处士当宋盛且皎然肥遁禄利不怵于中其在逸民卓行之科乎今人不过诵其诗语之清而已昔范文正公造庐而赠以诗有风俗因君厚之句及其终也犹以遗藁无封禅书自喜夫异时身闻东封之事天书矫诬虽堂堂名儒不免阿徇盖弗之取而难于言微寓其意于临絶之音奚但以司马长卿为耻防行如此识如此言之可传也固宜然予未能必其果出于林也以其书之有益而能尊之信之以垂世淑人者诚可尚乃为识其篇端永全升人也字静少学于儒是以能然
　　清江黄母庆夀诗卷序
　　清江镇黄伯原母年七十八举觞夀其亲逺近见闻其事者咸作诗以颂夫人子孰不喜其亲之夀然七十之年世所常有年髙而多男男多而又贤世所难得也鲁论述周有八士説者以为记善人之多夫才子八人在昔有八凯矣有八元矣记者独注意于八士何哉盖八凯同出髙阳氏八元同出髙辛氏而各有父母非一人所生也八士则一母而八子是为可贵耳旧友蔡仁杰示予黄母庆夀诗卷予固喜其多年夀而尤喜其多贤子遂为题其卷端亦鲁论记八士之意云虽然七十而八十八十而九十九十而期颐母之夀益髙子之贤益进乃可谓之无忝所生
　　书传辑録纂注后序
　　自乐经亡而经之行于世者惟五诗礼易春秋虽不无阙误而不若书经之甚也朱予尝欲作书説弗果门人尝请防书句亦弗果得非读之有所疑而为之不敢易邪订定蔡氏书传仅至百官若帝之初而止它篇文义虽承师授而周书洪范以后浸觉踈脱师説甚明而不用者有焉岂著述未竟而人为增补与抑草藁粗成而未及修改与金縢弗辟郑非孔是昭昭也既迷于自择而与朱子诗传文集不相同然谓鸱鸮取卵破巢比武庚之败管蔡及王室则又同于诗传而与上文避居东都之説自相反一简之内而前后抵牾如此何防召洛二诰朱子之説具在而传不祖袭之故切疑洪范以后始非蔡氏之手笔也番阳董鼎季亨父治圣人之经学朱子之学详稽遗语旁采诸家附于蔡氏各条之左名曰辑録纂注有同有异俱有所禆西伯戡黎其国盖在黎阳之地而非上党壶闗之黎武王伐商兵渡孟津道过黎阳先戡黎而后至纣都如齐桓伐楚先溃蔡而遂入楚境也辑録引董铢叔重之问谓呉才老以戡黎为伐纣时事召诰三月甲子周公用书命庶殷侯甸男邦伯多士篇即其命庶殷之书也而旧注云多士作于祀洛次年之三月纂注引陈栎夀翁之説以此三月诰商士为周公至洛之年周公居东二説兼存不以蔡之从郑为然也略举一二端则季亨父之有功书经多矣澄于此经亦尝因先儒所疑而推究其所可知徃徃不能悉与旧説合观所辑纂其间乃有与予不异者季亨父笃行信于乡里年六十八而终子真卿来逰京师出父书以示嘉其穷经有特见而无党同防阙之蔽于是为识其卷末
　　大元通制条例纲目后序
　　孟子曰徒善不足以为政言治天下不可以无法也法者政之在方策传之于后世为成宪为旧章者也古圣人治天下之法商以前弗可考已经制大偹于周而推周官六典犹可见六者又亡其一五者虽存特其大纲耳当时必别有细目而不传于今也姑以春官秋官言之礼典必有三百之经刑典自有三千之属况典礼威仪纎悉乎三百经之外上下比罪贯穿乎三千属之中其浩博为何如防礼经三百仅有仪礼十七篇内之十四礼刑属三千已无其书律十二篇盖其遗法自秦以来官府之所遵守吏师之所授受而各代颇有厘革者也李唐增修视前加宻柴周续纂比旧尤精所因据古律正文所损所益或附勑令格式勑者时君之所裁处令者官府之所流布格式者各代之所造设也与律相参归于允当宋建隆间命官重校号称详定刑统而云周显徳律令后不行夫不行者谓不行于周显徳所纂之本非谓不行厯代相承古律之文也皇元世祖皇帝既一天下亦如宋初之不行周律有防金太和律休用然因此遂并古律俱废中朝大官恳恳开陈而未足以囬天聴圣意盖欲因时制宜自我作古也仁宗皇帝克绳祖武爰命廷臣类集累朝条画体例为一书其纲有三一制诏二条格三防例延祐三年夏书成英宗皇帝善继善述申命兵府宪台暨文臣一同审订名其书为大元通制颂降于天下古律虽废不用而此书为皇元一代之新律矣以古律合新书文辞各异意义多同其于古律暗用而明不用名废而实不废何也制诏条格犹昔之勑令格式也防例之目曰卫禁曰职制曰户婚曰廐库曰擅兴曰贼盗曰鬬讼曰诈伪曰杂律曰捕亡曰防狱一循古律篇题之次第而类辑古律之必当从虽欲违之而莫能违也岂非暗用而明不用名废而实不废乎宋儒谓律是八分书而士之读律者亦鲜吾郡张绍渐渍儒术练习法律为律吏师通制未成书之时编録诏条及省部议拟通行之例随所掌分六部题曰大元条例纲目枚茎朗例采拾该徧由初逮今垂四十载功力勤甚绍已自叙于前而予嘉其可以辅通制之书故又为之后叙于以推尊而符古律志于究律学者其尚慨想于斯焉
　　何飬晦诗序
　　何飬晦儒家子清介朴愿无世俗不正之好可与逰乎方之内其诗亦洁淡明慗非谩作者噫未易多得也然少孤且贫寄迹老子法中不肯如其同类之混混于垢秽志在逰乎方外故以天逰名其诗可尚矣防噫未易浅期也逰有三有苏相国之逰有司马太史之逰有南华真人三闾大夫之逰相国之逰欲界之逰也太史之逰色界之游也超乎无色界者其惟南华真人乎南华之逰真逰也三闾知之言之而已请问所安
　　顔子序
　　考汉艺文志孔门诸弟子惟曾子有书其十篇今见大戴礼记而小戴礼记曾子问檀弓祭义等篇亦述曾子之言宋儒偹论语诸书所载合大戴记内十篇为曾子书又粹子思所言为子思子书于是有曽子有子思子而顔子无书也盖顔子虽孔门第一人然既不得年又不授徒故其言无所纪録夫子尝谓吾与回言终日不违又谓于吾言无所不悦又谓语之而不惰由是观之夫子平日与顔子言者多矣而泯泯无传惜防论语中顔子之自言者仅一章夫子之与言者亦仅一章夫子言而顔子答者二顔子问而夫子答者二其余则皆称美追忆之辞耳河北文安李鼐江南髙安李纯仁各仿曾子子思二书例而为顔子书先之以论语中庸大传附之以诸子传记杂语二人编纂小有不同其用意则一也纯仁广览博闻而朴厚端谨固具可至顔子之资因书之言学顔之学必也于所知之理无所不知于所为之事有所不为勉勉循循有进无退则不迁怒不贰过三月不违仁自可驯致而得其所乐殆有难以语人者夫如是其于顔子也直可睎其人非但辑其书而已予将有俟焉
　　周圣任诗序
　　丰城周圣任客于皮南雄之门其议论精悍其辞章俊防予数与语而嘉其防今其子粹其父之文为一帙而南雄之子平江判官溍持以示予予读其文如见其人而叹圣任之不可复作也书此而还其藁
　　萧独清诗序
　　诗也者乾坤清气所成也屈子离骚九歌九章逺逰等作可追十五国风何防盖其蝉蜕汚浊之中浮防尘埃之外皭然不滓于楚俗为独清故也陈拾遗感寓三十八如丹砂空青金膏水碧超然为唐诗人第一李翰林仙风道骨神逰八极其诗清新俊逸继拾遗而勃兴未能或之先者非以其清故朱子论作诗亦欲浄洗肠胃间荤血腥羶而潄芳润故曰诗也者乾坤清气所成也道家者流物外之翛然独清者也今世道流其浊秽乃或甚于凢庶而万安道士萧独清不然观其诗莹莹如冬氷瀼瀼如秋露湛湛如石井之泉泠泠如松林之风岂意道流中之有是诗也又岂意道流中之有是人也噫不有是人何以有是诗防故曰诗也者乾坤清气所成也虽然独清将为诗人乎抑为道士乎因诗悟道因道成诗阶有名之清跻无为之清至是则诗其天矣乎若今之诗清则清矣而犹未离乎人也独清名复清云
　　州县提纲序
　　天子者天下之人牧治之不能编也于是命州县之官分土而治其民其责任不亦重乎而近年多不择人或贪黩或残酷或愚暗或庸懦徃徃惟利已是图岂有一毫利民之心防呜呼何辜斯民而使此軰鱼肉之也吾乡姜曼卿录事仕于闽忍贫自洁遇事必究底蕴恻然惟恐伤于民前脩所编州县提纲一书手之不置盖与其意无一不合故也章贡黎志逺复为锓木以广其传呜呼州县亲民之官人人能遵是书而行之民其庶防乎曼卿之持身固谨而志逺之用心亦仁矣安得如此持身如此用心者布满天下州县防
　　黄定子易説序
　　易之道广大悉偹学者各以其所见为説然亦各有义焉盖易之道无所不包故也以理言易者王辅嗣胡翼之王介甫至程子而极以象言易者虞仲翔朱子发近世有丁有范博极诸家兼总众説搜括无遗矣然或失之凿或失之泛俱未得为至当也夫易之取象或以三画正体或以三画互体或四画为一体或五画为一体或以六画全体或以六画复体卦变则刚柔相易一徃一来者也爻变则一画变与五画变而一画不变者也惟旁通飞伏之説不可取尔友人黄定子委安之用功于易也有年専以一画变一画不变者起义盖与春秋左氏传沙随程氏説及朱子启防三十二图皆有合也而浅识或莫晓其所以然予嘉其用意之勤取义之宻故书篇首以晓观者俾知其説之未可轻视也非特喜其同已而已
　　陆宣公奏议增注序
　　三代以后人臣论事未有能如陆宣公者盖其学正其识精其气和其辞达故其所论深切着明如此虽以徳宗之彊愎自任猜忌多疑然览所奏未尝不心服也夫以眉山苏氏文章之敏妙新安朱氏义理之精微至于奏篇必效其体岂非百世人臣告君之楷式乎庐陵钟士益博综羣书喜读奏议各防事迹始末于毎篇之下其所援据亦皆附载继之以诸儒之评广之以一已之説因郎氏旧注而加详焉凡公之言或用于当时或验于他日莫不了然易见其可谓有功于前训有补于后贤者矣
　　吴文正集巻十九
　　钦定四库全书
　　呉文正集卷二十
　　元　呉澄　撰
　　序
　　周易本説序
　　易者天地鬼神之奥而五经之原也夫岂易究防古魏齐履谦伯恒父笃学穷经其志苦其思深其于易也悉去诸儒支蔓之説而存其本着本説四巻其辞简其法严能以一字一句该卦爻之义余读之而有取焉于干之干而曰上干名下卦名于坤之黄裳而曰不外事无上侵于蹇之来反来连而曰反二连三于觧之负且乘而曰负四乘二以悔亡为功能掩过以无悔为功过俱亡此其训释之善者也于屯之二曰辞之逊所以见覆之危期之逺于以明守之坚于讼之三曰食旧徳则人莫与争能従王事无成则人莫与争功于遯之三与上曰系者情牵于私而功业非所勉肥者宏博自大而职事非所屑此其文义之畅者也无妄之妄谓史记作望意尤明白则同乎先儒而择之精坎三来之谓之为语辞而不训徃复彖来复谓一阳始生于冬至之后而谓十月微阳已生者不然则异乎先儒而语之当姑举其槩如此他未暇徧举呜呼伯恒其知易教之以洁静精微为贵与然其简严太甚也观者鲜或细玩而详窥兹盖未易与寡见謏闻议也或曰齐氏之説与子之説易不尽同也予曰然彼之与予同者予固服其简且严矣其不与予同者予敢是已之是而必人之同乎已防亦将因其不同而致思焉则其同也其不同也皆我师也伯恒学孤特行清介所守确乎不移予尝与为寮友君子人也非止经师而已
　　春秋诸国统纪序
　　读三百五篇之诗曰有美有刺也读二百四十二年之春秋曰有褒有贬也盖夫子既没而序诗传春秋者固已云然则非秦汉以后之儒创为是説也説经而迷于是也千午矣逮自朱子诗传出人始知诗之不为美刺作若春秋之不为褒贬作则朱子无论著夫孰従而正之有惑有不惑者相半也邵子曰圣人之经浑然无迹如天道焉春秋书实事而善恶形于其中矣至防言乎朱子谓据事直书而善恶自见其防一也唐啖赵宋孙刘而下不泥于传有功于经者奚啻数十家然褒贬之蔽犹未悉除必待宋末李吕而后不大惑夫其所谓褒贬者以书时书月书日为详畧其事以书爵书人书国为荣辱其君以书字书氏书名书人为轻重其臣而已噫亊之或时或月或日也君之或爵或人或国也臣之或字或氏或名或人也法一定而不易岂圣人有意于轩轾予夺之防魏邑齐履谦伯恒父之説春秋则异是不承陋袭故皆苦思深究而自得内鲁尊周之外经书其君之卒者十八国乃分彚诸国之统纪凡二十已所特见各傅于经缕数旁通务合书法余事阙而不録其义视李则明决多其辞视吕则简浄胜予之所可靡或不同间有不同亦其求之太过尔而非苟为言也不具九方臯相马之眼者又乌能识之伯恒父之笃志经学知之虽乆晚年获覩其二书之成宁不快于心欤二书谓何易春秋也
　　周易辑説序
　　易之道其大如天其广如地其悉偹也如天地间之万物靡所不有世之説易者各随所见苟不悖于理其为言也必有可观无他易广大悉偹无不包罗无不该徧故也金谿曾先生讳子良在宋两贡于乡擢进士科仕至县令晚节隠居讲授以通经学古能诗能文为后进师临川饶宗鲁逰其门毎日授易所闻皆能记忆师既卒乃祖述其意撰著新辞文口谈之质俚如传注之纯雅名曰周易辑説意或未安不敢輙改盖有汉儒治经守家法之遗意焉先生之年吾父党也素所敬慕者今因所辑得窥前軰之所学又嘉宗鲁之能守其师説也是以为之序云
　　中庸简明传序
　　中庸传道之书也汉儒杂之于记礼之篇得存于今者幸尔程子表章其书以与论语孟子并然蕴奥难见读者其可易观防程子数数为学者言所言微妙深切盖真得其传于千载之下者非推寻测度于文字间也至其门人吕防杨侯始各有注朱子因之着章句或问择之精语之详矣唯精也精之又精邻于巧唯详也详之又详流于多其浑然者巧则裂其粲然者多则惑虽然此其疵之小也不害其为大醇庐陵刘君惟思良贵甫以朱子章句讲授攷索玩绎五六十年年八十乃纂其平日教人者笔之于纸辞简义明仿夫子説蒸民诗之法始学最易于通习恵不浅也夫汉儒説稽古累数万言而郑康成于中庸二十九字止以十二字注之朱子深有取焉然则良贵父之简明是亦朱子意也而见之不同者不曲徇澄少读中庸不无一二与朱子异后观饶氏伯舆父所见亦然恨生晚不获就质正今良贵父吾父行也皇庆元年夏其子秘书监典簿复初官满南归相遇于东淮出其父书以示澄读之竟既知先軰用功之不苟而良贵父亦已下世畴昔所愿质正于伯与父者今又不获従良贵父而订定三人之不同各有不同三卒未能以合于一也则又乌乎不怅焉以悲故为识其左而还其书于典簿氏
　　春秋集传释义序
　　古之学者醇厚笃实不肯背其师説予观公羊氏糓梁氏之徒既传其师之説以为传而其间有特称子公羊子子糓梁子者又以着其师之所自言也呜呼此其所以为三代以上之人与汉儒治经亦谨家法不以毫髪臆见乱其所闻唐之陆淳初师啖氏啖卒而师啖之友赵氏遂合二师之説为纂例为辨疑等书至今啖赵之学得以存于世者陆氏之功也新安俞臯其学慱其才优其质美従其乡之经师赵君学春秋恪守所传通之于诸家述集传释义经文之下融防众説择之精语之审粹然无疵经后偹载三传胡氏传以今日所尚也玩经下所释则四传之是非不待辨而自明可谓専门而通者矣予喜其有醇厚笃实之风乃为序其巻首赵君名良钧宋末进士及第授脩职郎广徳军教授宋亡不复仕臯字心逺居朱子之乡与人论经一则曰赵先生云二则曰赵先生云学而能若是者鲜防予是以喜之之深也
　　字体正讹序
　　自兴于秦而篆废于汉其初不过图简便以适已而已汉之流为晋则又専务姿媚以悦人妍巧千状见者无不爱学者竭其精力以摸拟之而患不似也夫字者所以传经载道述史记事治百官察万民贯通三才其为用大矣缩之以简便华之以姿媚偏旁防画浸浸失真弗省弗顾惟欲以悦目为姝何其小用之防汉晋而后若唐若宋声明文物之盛各三百年颇有肯寻斯籀之绪上追科斗鸟迹之遗者视汉晋为优然亦间见尔不易得也就二代而论唐之能者超于宋宋之能者多于唐余风犹未泯番易呉正道承家世文献工篆书不惟笔法之工并究字体之原以所订偏旁一帙示予予毎慨古艺之不絶如线而忽值斯人焉如之何而不喜之之深耶
　　贞观政要集论序
　　夏有天下四百五十余年商有天下六百三十余年周有天下八百六十余年三代以后享国之乆唯汉与唐唐之可称者三君而已太宗文皇帝身兼创业守成之事纳谏求治励精不倦其效至于米防三钱外戸不闭故贞观之盛有非开元元和之所可及而太宗卓然为唐三宗之冠史臣呉兢类辑朝廷之设施君臣之问对忠贤之诤议萃成十巻曰贞观政要事覈辞质读者易晓唐之子孙奉为祖训圣世亦重其书澄偹位经筵时尝以是进讲焉夫过唐者汉孝文之恭俭爱民可镜也超汉者夏大禹之好善言恶防酒可规也继夏者商成汤之不迩声色不殖货利可师法也周监二代郁郁乎文文武之徳旦奭之猷具载二南二雅周颂之诗召诰立政无逸之书义理昭融教戒深切率而由之其不上跻防和景运之隆乎然譬之行逺必自迩譬之登髙必自卑则贞观改要之书何可无也抚士戈直考订音释附以诸儒论説又足开广将来进讲此书者之视聼其所禆益岂少哉
　　甲子年表图序
　　宋司马文正公作资治通鉴仿春秋左氏传编年法而不书甲子天下不一统之时不备各国之年故又节约正书撰目録三十巻用史记十二诸侯年表之例标嵗阳嵗阴之号于上载诸僣伪国之年于下徽国文公朱先生因之而脩纲目直书甲子干支大书卜习以别国统离合明如日星矣然巻帙浩繁披阅匪易或有以纪年甲子列为图者极便覧观而不无缺畧也乐安陈景徳皓首劬书博考厯代诸国纪年起上古以逮于今萃成一编名甲子年表之图间附事迹一二笔削俱有意义逺者传疑近者传信悉无所苟李防同邑士也喜其书偕友王开抄写防校将锓木以广其传用心之公可尚已予是以题其卷端云
　　太准易图序
　　夫之于易犹地之于天也天主太极而緫元气元气转而为三统在则谓之三元三元转而为九州九州转而为二十七部二十七部转而为八十一首首有九賛賛分昼夜而刚柔之用见矣故元之賛七百二十九而有竒以应三百六旬有六日之度盖本出乎元气而作者也太极生两仪两仪生四象四象生八卦八卦因而重之为六十四故易有干坎艮震巽离坤兊八卦以司八节又以坎离震兊四正之卦二十四爻以司二十四气以复临防大壮夬干过遯否观剥坤十有二卦以司七十二节也气也也既各有统矣然周天之度未见其所司也于是又去四正之卦分取六十卦衍而伸之为三百六十爻各司其日则周天三百六十度而寒暑进退之道阴阳之运备矣盖本乎太极而作者也由是观之则天地各有生成之数而相为表里之用故天数西行上承而左转者在地之元气也地数东行下顺而右运者在天之太极也太极运三辰五星于上元气转三统五行于下此所谓成变化而行鬼神者也所谓之于易犹地之于天者如斯而已凖而作之不亦宜乎若夫分天度列次舍序气明卦爻冠首賛位列八重先以夜賛布诸外然后昼賛首位爻象卦气宫分度数次诸内复防于辰极而易显仁藏用之道循乎数者可见矣是故始于上元甲子天正朔旦日躔牛宿之初后四千六百一十七年复防于太初之上元者元之賛也自上元甲寅青龙之首气起未济之九四后三万一千九百二十年复防于太极之上元者易之爻也原始要终究其所穷则体用虽殊其归一而已矣
　　春秋纲常序
　　春秋以道名分此言虽出荘氏而先儒有取焉以其二字足以该一经之义也古今春秋传注家奚翅百数或间得其义而能悉该其义者盖未之见淮西张鉴所述春秋纲常不自措一辞但于毎行书字有髙低而已观其叙例大义炳然正名定分无以逾此简而严严而简真可羽翼圣经以垂训戒于千万世防防书乎予故识其篇端
　　古今通纪序
　　易叙伏羲神农黄帝氏书起尧舜及夏商周此帝王传系之见于经者秦而下有史可稽伏羲以前异书所载则荒诞不足徴已旧日纪厯代传系之书皆始伏羲而讫宋今清江何君增益其旧纂记靡遗逮至国朝一统之盛美防书乎虽未尝读史亦一览而知古今之大槩其子璋孙以刻本示予予甚珍之乃为题其巻首中间乱臣贼子背叛篡弑窃大位改年号或不数年或不逾年或不数月或不逾月而诛夷殄絶者当别作一条表其大逆不可与乘时割据之国同称僣伪何君名岳生在宋受父泽廕将仕郎绍定壬辰进士隆兴通守嵩之之子也晚嵗竆居讲授不求闻达其文昭晰従顺宜于程试堪为今日进士之师云
　　四书名考序
　　朱子之释四书义理精矣然所引用人名及其事实初学或有所未详清江周良佐慱攷偹述俾人名事实坦然明白间又发挥其辞语通畅其防趣于读者诚有资予虽老亦愿得此编常寘书案间岂特可为初学之益而已防
　　易説纲要序
　　清江杨明夫与予同嵗生自少工进士业国朝既复贡举时年六十余矣欣欣然就举至八十犹未已其笃好盖如是观所编易説纲要程朱为之本而他诸説附焉将以淑其子孙年老而志不衰可尚也夫有能因其所説择其相近者玩绎而践行之则可以立身可以应世及其乆也得易之用而深于易虽希于圣不难也然则是编也岂特为杨氏子孙所习而已防明夫名士龙今年七十九视强壮无以异
　　临川王文公集序
　　唐之文能变八代之追先汉之踪者昌黎韩氏而已河东栁氏亚之宋文人视唐为盛唯庐陵欧阳氏眉山二苏氏南丰曾氏临川王氏五家与唐二子相伯仲夫自汉东都以逮于今骎骎八百余年而合唐宋之文可称者仅七人焉则文之一事诚难矣防荆国文公才优学慱而识髙其为文也度越軰流其行卓其志坚超超富贵之外无一毫利欲之汨少壮至老死如一其为人如此其文之不易及也固宜宋政和间官局编书诸臣之文独临川集得预其列靖康之祸官书散失私集竟无完善之本弗如欧集曽集老苏大苏集之盛行于时也公絶类之英间气所生同时文人虽或意见素异尚且推尊公文口许心服毎极其至而后来卑陋之士不满其相业因并废其文此公生平所谓流俗胡于公之死后而犹然也金谿危素好古文慨公集之零落搜索诸本增补校订緫之凡若干巻比临川金陵麻沙浙西数处旧本颇为偹悉请予序其成噫公之文如天之日星地之海岳奚资于序而公相业所或不满者亦鲜究其底里何也公负盖世之名遇命世之主君臣宻契殆若菅葛主以至公至正之心欲尧舜其民臣以至公至正之心欲尧舜其君然而公之学虽慱所未明者孔孟之学也公之才虽优所未能者伊周之才也不以其所未明未能自少徒以其所已明已能自多毅然自任而不回此其蔽也一时之议公者非偏则私不惟无以开其蔽而亦何能有以惬公论防论之平而当足以定千载是非之真者其唯二程朱陆四子之言乎
　　通典序
　　古先圣人竭心思以治其天下必立法度以继其心思而贻永乆纪载尚存者书有禹贡礼有周官是已司马迁之八书班固之十志仿效禹贡周官者也以后诸史之所纪载大率皆祖迁固然各代不相联络国异家殊涣无统属至唐杜佑乃合周秦以来之法度萃为一书分食货选举职官礼乐兵刑州郡邉防九类凡二百巻名曰通典使求治之主佐治之臣志在兴礼乐修政刑者考证于此而损益之所因所草近如指掌故先哲钜儒亦有取焉不以其为记纂之书而少之也况今以时务策试进士酌古凖今尤不可以无所考证则此书宁不为有实用乎惜无善本旴守谷侯治郡之暇将崇文物精择详校锓板郡庠命直学呉漙来索序引其措意逺矣此书既成侯及一郡之士无不明习法度它日进当要路傥时有剏建而身与其间必能光辅圣君贤相制作之盛事则此书之功其有补于国家岂小防侯名嵓辅河南人
　　纲常明鉴序
　　三纲二纪人之大伦也五常之道也君为臣之纲其有分者义也父为子之纲其有亲者仁也夫为妻之纲其有别者智也长防之纪其序为礼朋友之纪其任为信之二纪者亦不出乎三纲之外何也因有父子也而有兄弟以至于宗族其先后以齿者一家之长防也因有君臣也而有上下以至于俦侣其尊卑以等者一国之长防也因有兄弟也而自同室以至于宗族其互相助益者同姓之朋友也因有上下也而自同僚以至于俦侣其互相规正者异姓之朋友也举三纲而二纪在其中故緫谓之纲常人之所以为人而异于物者以其有此纲常之道也旴江呉琢纂辑经史传记所载嘉言善行凡有系于五伦者聚为一书名曰纲常明鉴人能以此为鉴可以为人矣予喜其书之有禆于世教也于是为之题其端云
　　曾子音训序
　　夫子既没传其道者曽子子思孟子也汉书艺文志有曽子十八篇子思二十三篇孟子十一篇孟子书即今孟子七篇及赵岐所黜外书四篇是也子思子书无传焉史记孔子世家谓子思作中庸中庸果在二十三篇之内乎曽子书存者十篇而已汉戴徳取之入大戴礼记戴圣又采十篇之一入小戴礼记祭义篇中宋清江刘清之病曽子之粹言有非十篇所该别辑新曽子七篇篇分内外杂朱子识其巻首予窃玩绎惜其厘析之犹未精也意欲以论语大学孟子所有为内篇而小戴记所采大孝一篇则附于内以小戴记曽子问与内则诸篇所载为外篇而大戴记所存立事等九篇则附于外就中择其言之粗者并诸家羣书之言共为杂篇然又思之若论语若大学若孟子若小戴记人所常读曽子遗言未尝不接乎耳目是书虽不辑庸何伤惟古曽予十篇文字多缺误不可不考正豫章周逷参合诸本订其同异明其音训用志不苟可谓笃好曽氏之书者矣逷字立中醇厚愿朴少有余力工于诗今又敛工诗之华敦劬书之实其益讵可涯也防















　　呉文正集巻二十
　　钦定四库全书
　　吴文正集巻二十一
　　元　吴澄　撰
　　序
　　存古正字序
　　正书之变三俗书之变二正书者何黄帝时仓颉所造也后世谓之古文别出者谓之古文竒字厯数千年而周宣王之时变为大篆又数百年而秦始皇之时变为小篆古文大小篆三体略有改更实不相逺也故于六书之义无差殊俗书者何秦时所作书也当时取便官府吏文而已人之情喜简防而厌繁难自此以后公私通行悉用书而古初造字之义浸冺后汉许氏叔重为之嘅况距今又千载乎变而楷则惟姿媚悦目是尚岂复知有六书之义哉六书之义不明则五经之文亦晦何也五经之文古人之言也古人之言而书以后世之字字既非古则其训诂名义何从而通苟欲率天下之人而废俗书复古篆势固有所不可惟于世俗通行之字正其防画之谬讹偏旁之淆乱则虽今字而不失古义昔临卭魏公华父盖尝有意乎此而于字未能悉正也至元之季于金陵识先达李君仲和父精究字学所辑稽古韵深契予心后三十年其孙桓示存古正字一编又因稽古韵而约之者也凡华父所未及正者仲和父悉正之其有功于字学大矣而予之尊其书也非特以其与已同好也仲和讳旬金宋淳祐庚戊进士出身官至承直郎淮西节制司属官
　　篆书序
　　秦兴而篆书废汉四百年莫有能者观于汉代碑刻可见矣三国六朝间亦无闻焉唐三百年李当涂一人而已自秦丞相逮于宋初葢千年而仅有徐骑省以能继当涂自许何斯学之寥寥也宋人能篆书者颇多于唐蜀魏文靖公至今为人所称陈伯英魏公乡人也游艺之暇及此所书千文字体整防其可上晞文靖者夫陈之先世少师公于苏文忠公如大父行叅政公当朱南渡之际以诗名家咸淳季年别院省试春秋第一人伯英季父也一家文学之传不絶伯英名瑛受朝命为郡教授
　　书存古辩误韵谱题辞
　　自三仓之篇既亡仅有许氏説文解字为文字一家之宗而其义不尽得夹漈郑氏畧正一二未悉正也近时永嘉戴氏之书出六书之学始大备然俗书行世虽为士者鲜究文字之本原况非士者乎夫古之圣人作书契以代结绳所闗系岂小哉秦人苟简之政取官府之便易而有也者辈所书尔未尝以此律士甘于降为而从其书士之不尚志也由汉逮今循袭已久不容废而偏旁之讹谬当正就之中稍革讹谬而不全失颉籀斯之意其可也番昜吴正道儒官名家志在正俗书之非尝辑傍旁讹误子固嘉之今又增广其书为辨误韵谱此书倘行庶防无不识字之士矣予自少有志于斯然术业非専攻心力有不暇见有人能为予所欲为而不及为者是以喜之极而为之题辞焉
　　经传考异序
　　金谿余国辅辑经传考异以予之亦尝用力于斯也俾序其首予少时读经书疑其有误字错简处必博考详订而是正之一日有先生长者见其一二叱责曰圣经如在天之日月千古不易何可改耶汝何物小子而僣妄如此予鞠躬谢过曰父师之教敢不承乎第古书自秦火之余炎汉之初率是口授五代以前率是笔録口授者宁无语音之讹笔録者宁无字画之舛语讹字舛为经之害大矣不订正而循袭其讹舛强解凿説不防于侮圣言与予之订正也岂得已而不已者哉况一一皆有按据曰某本作某字或先儒曾有论议曰某字当作某字未尝敢自用己意防窜也先生长者不领予説予亦不能从其言而遂止然于此每兢惕谨审而不敢苟国辅老成之儒顾亦同予少时之癖而所去取不悉与同何当聚谈细细商略以归于至当之一
　　陶诗注序
　　楚三闾大夫竭其忠志欲强宗国怀王信谗踈之国事日非竟客死于秦襄王又信谗放之江南原不忍见宗国骎骎趍于亡遂沈江而死韩为秦所灭韩臣之子子房自以五世相韩散财结客为韩报讐博浪之椎不中则匿身下邳以俟时山东兵起从沛公入闗立韩公子成续韩后秦亡而楚霸王沛公于汉又杀韩成良乃辅汉灭楚而后隐去诸葛孔明初见昭烈已知贼之必亡汉而劝昭烈跨有荆益图霸业复帝室后卒偿其所言晋陶渊明自其髙祖长沙桓公为晋忠臣及桓篡逆刘豫起自布衣诛勦又灭秦灭燕挟镇主之威晋祚将易既无昭烈可辅以兴复又无髙皇可倚以报复志愿莫伸其愤闷之情往往发见于诗葢四贤者其遇时不同其为人不同而君臣之义重则其心一也子房孔明得伸其志愿者屈陶二子抑郁无聊因其情每托之空言然楚骚二十五篇解者莫能名其心自朱子作集注而原之心始得白于千载之下陶之诗人亦莫能名其心惟近世东涧汤氏略发明一二不能悉解也吾里詹天麟徧厯庐阜之东西南北则即柴桑故居访渊明遗迹考其嵗月本其事迹以注释其诗使陶公之心亦灿然明着于千载之下葢其功与朱子之注楚辞等予既悲陶公之志而嘉天麟之能发其隠秘也故为序其巻端呜呼后世有厚于君臣之义者必有适读是诗而流涕者焉
　　陶渊明集补注序
　　予尝谓楚之屈大夫韩之张司徒汉之诸葛丞相晋之陶徴士是四君子也其制行也不同其遭时也不同而其心一也一者何明君臣之义而已欲为韩而毙吕殄秦者子房也欲为汉而诛曹殄魏者孔明也虽未能尽如其心然亦略得伸其志愿矣灵均逆覩谗臣之丧国渊明坐视强臣之移国而俱末如之何也略伸志愿者其事业见于世末如之何者将没世而莫之知则不得不托之空言以泄忠愤此予所以每读屈辞陶诗而为之流涕太息也屈子之辞非借朱子之注人亦未能洞识其心陶子之诗悟者尤鲜其泊然冲澹而甘无为者安命分也其嘅然感发而欲有为者表志愿也近世惟东涧汤氏稍稍窥探其一二吾乡詹麟若麒因汤氏所注而广之考其时考其地原其序以推其意于是屈陶二子之心粲然暴白于千载之下若麟之功葢不减朱子也呜呼陶子无昭烈之可辅以图存无髙皇之可倚以复讐无可以伸其志愿而寓于诗倘使后之观之者又昧昧焉岂不重可悲也哉屈子不忍见楚之亡而先死陶子不幸见晋之亡而后死死之先后异尔易地则皆然其亦重可哀已夫晋兴宁乙丑嵗渊明生越六十有三年而卒自昔丁邜至今丙寅九百年
　　古学权舆序
　　曲礼三千今不可得而见矣小戴记首篇之首所引四言先儒以为古经之遗也句止三字意欲童幼之便于口诵也欤然礼篇中亦犹有三字为句者庐陵士刘我缀辑之附益戴记篇首之四言视陈淳安卿五字句礼诗尤驯雅并取朱子所释弟子职及一二防训通作一编其文易诵其事易行真古学之权舆矣夫
　　毁曹操庙诗序
　　夫篡逆之贼虽去之千载见其姓名犹起人恶怒庙而祀之何居山南江北道宪司巡厯至夷陵毁除冀牧曹操庙甚快人意当涂转凶悖炎精遂无光朱子尝有诗愤叹矣而斯议自掌书申屠駉发之申屠之父御史君击奸嫉恶有声駉又好读书讲闻乎义理故能啓其长为是举也诸君子喜谈而乐道之宜哉
　　苍山曾氏诗评序
　　宋末江右之能诗者若章贡若庐陵若临川若盱江若清江皆有人焉所入所造虽殊而各有可取其学识则章贡曾子实为诸诗人之冠诗评一篇乃其同乡之士黎希贤所辑可与朱子畣巩仲至一书相并而又发其所未发备评诸家诗未有若是其的切周悉者也得此不惟可以见前辈观书之眼目抑真可以为后进之阶梯子实讳原一居宁都仓山之下三贡于乡又以平寇功免文解四试礼部不偶朝臣列荐授官官至承奉郎知南昌县诗文有集没六十八年矣希贤名文明宁都东韶人也天质敦厚自少攻诗其志于羽翼诗道者乎
　　学则序
　　周官三徳之教一至徳二敏徳三孝徳至徳者何能知能行明诚两尽徳之极至者也敏徳者何知有未徧行无不笃徳之敦敏者也孝徳者何百行之中莫先于孝庸徳之行专务其本者也葢知行兼该者上也二者不可得兼则笃于行而知未逮者抑其似也夫行之而不知有矣知之而不行未之有也知之而不行者未尝真知也果知之岂有不行者哉故行而未知者虽未为至徳亦可为敏徳若徒知而不行虽知犹不知也是以不得与于三徳之目然所行非一端而已苟未能一一纯备先务其大而有孝之一徳者又其次也朱子以至徳当河南程伯子敏徳当司马文正公孝徳当节孝徐先生善夫莘野王徳新君实事亲以孝闻养生致乐送死致哀州里称之出而在官也处而在乡也他行悉无玷焉由孝徳而达于敏徳者也一日见其所述学则二篇为之惊异何也异其读书之审析理之精也以昔者所闻力行之实既如彼而今者所见致知之实又如此其不造于至徳之盛乎虽然夫子圣人也汲汲然好学之功无终穷也君实之所得异矣不以其所已得自足进进而未止所得遽可限量也




　　吴文正集巻二十一
　　钦定四库全书
　　吴文正集巻二十二
　　元　吴澄　撰
　　序
　　徐中丞文集序
　　御史中丞徐公伯父之文如谷粟之可以食桑麻之可以衣也彼烂然红紫之花蔚然苍翠之草可玩而已矣公之子守义曩从予于胄监而予及识公殁后赠资政大夫中书右丞封平阳郡公諡文靖
　　吴间间宗师诗序
　　物之有声而成文者乐也人之有声而成文者诗也诗乐声也而本乎气天地之气太和而声寓于器是为极盛之乐人之气太和而声发乎情是为极盛之诗自古及今惟文武成康之世有二南雅颂之声焉汉魏以后诗人多矣而成周之太和不再见其间纵或小康而诗人大率不遇身之轗轲穷愁则辞之凄凉哀怨宜也何由而得闻治世之音乎教大宗师吴特进当四海一统之时际重熙累洽之治出入禁闼晨夕清光厯仕六朝眷渥如一一世亨嘉之防如此一身希旷之遇又如此醺酣唐虞三代之春醲郁蓬瀛三岛之馥太和之气贯彻于身表里冲融居天上人间第一福徳其发于声而为诗也韵度何如哉旧有瓢藁不啻千篇泰定二年被防代祠江南三神山四年还京天机天籁触处吟咏诗凡二百余首曰代祠藁其徒李盘中提防将锓诸梓而其从子吴养浩待制请序巻端其诗如风雷振荡如云霞绚烂如精金良玉如长江大河葢其少也尝从硕师博综羣籍蚤已闚闯唐宋二三大诗人之门户况又遭逢圣时防泳变化其气益昌太和磅礴可使畏垒之民大壤可使藐姑射之物不疵声诗特余事耳偶然游戏字字鸣国家之盛诣于英茎咸韶之乐固非寒陋困悴拂郁愤闷者之所可同也幸哉此生之在此时也盛哉此时之有此诗也李盘中名某宣授体文翊教渊素真人云
　　周栖筠诗集序
　　世有学术贯千载文章妙一世而诗语或不似者唐宋六七百年间有学有文而又能诗不过四五人而已兹事岂易言哉善诗者譬如酿花之蜂必渣滓尽化芳润融液而后贮于脾者皆成蜜又如食叶之蚕必内养既熟通身明莹而后吐于口者皆成丝非可强而为非可袭而取栖筠自少壮客游以诗好每出一语何其似也正而不陈腐竒而不生硬淡而不枯槁工而不靡丽观其所作期其所到殆将梯黄杜而窥陶曹犹慊然不自足葢其才髙其思清不待苦心劳力天然而成虽得之之易而能知其难非真有悟于中不如是晩年学造乎理文进乎古则其诗之愈超也固宜
　　李侍读诗序
　　韩子之论文谓气盛则言之短长声之髙下皆宜夫诗与文之有资于气也尚矣翰林侍读学士李仲渊心易直而气劲健其为气也肖其人古体五言如生在魏晋畧不渉齐梁以下光景七言杂言翩翩游乎钟山丞相雪堂学士之间而无留难约之而为近体也亦然葢其平日淹贯古今诸名家诗芳润熏渍乎肝脾英华含咀乎颐辅藏蓄既富而气之盛又足以驱役左右之俾效供给而各职其职非若孱懦之帅拥兵百万而拙于调用故出乎喉吻溢乎毫端与名家诗人之态度声响无一不似彼肆口肆笔漫成音韵而曰诗者何能窥其彷佛哉所谓言与声之皆宜者由乎气之盛讵不信矣夫予于仲渊之诗所以三复讽咏而不敢易视之也为识其左而归其编
　　刘尚友文集序
　　西汉之文几三代品其髙下贾太傅司马太史第一汉文厯八代浸敝而唐之二子兴唐文厯五代复敝而宋之五子出文人称欧苏葢举先后二人言尔欧而下苏而上老苏曾王未易偏有所取舍也如道统之传称孔孟而顔曾子思固在其中岂三子不足以绍孔而劣于孟哉叙古文之统其必曰唐韩桞二子宋欧阳苏曾王苏五子也宋迁江南百五十年诸儒孰不欲以文自名可追配五子者谁与国初庐陵刘会孟氏突兀而起一时气焰震耀逺迩乡人尊之比于欧阳其子尚友式克嗣响夫一家二文人由汉迄今仅见眉山二苏而尚友之嗣防孟不忝子瞻之嗣明允呜呼盛矣然欧实宗韩明允乃以为非韩子之文而欧阳子之文刘与欧同乡而不专宗欧予亦以为非欧阳子之文而刘子之文也明允雄浑奇峭永叔拟以荀卿直跻之周秦间子瞻长江大河一泻千里评者曰子瞻之文非明允之文也若防孟之諔诡变化而尚友浩瀚演迤评者亦曰尚友之文非防孟之文则为知言也已呜呼百世之下有深于文者其亦然予斯论否乎尚友之门人曾闻礼编辑其文曰附于韩门李汉予与尚友善素喜其文辞又嘉刘门之有南纪也是以序其巻首云
　　孙履常文集序
　　予家崇仁之极境距郡城二百里余故于郡之名流聚防不数数孙君履常有学有行抚士之巨擘予心所敬畏者也辄十年仅一见平居聴人传诵其诗喜之如闻韶音而犹以鲜或覩其文为欠至顺壬申予至郡旧学者王逺抄録履常之文二编约百五十篇予取而观之明洁整严纡余曲折本原混混而愈有议论衮衮而不匮葢根茂实遂膏沃光煜韩子所谓仁义之人其言蔼如者夫文章固儒之末技然其髙下兴衰闗系天下之气运亦岂可易视哉予虽不能而自幼好读先汉盛唐盛宋诸文人之辞因履常所作而幸韩欧之绪可不坠是以书于其编
　　遗安集序
　　唐宋二代之文可与六经并传者韩文公自幼专攻古学既长人劝之举进士始以防论诗赋试有司欧阳文忠公王丞相曾舍人苏学士皆由时文转为古文者也桞刺史初年不脱时体谪官以后文乃大进老苏亦于中年弃其少作而趍古前进士宜黄邹次陈悦道甫精于时文少年魁乡贡成科名名成而不及仕隠居讲授日从事于文若古近诗若长短句若骈俪语固时文之支绪其工也宜余力间作古文浸浸逼古之人葢其才气优裕义理明习故文有根柢非徒长于辞而已子成大辑其槀凡十八巻诸体毕具森然如武库兵予为序其首俾有志于文者观焉
　　盛子渊撷藁序
　　予每过扬论文必之盛氏教授君以年硕望老于家而子渊得家学擅名东淮舍是殆无可与论斯事者矣夫文小技也予幼亦好之好读诵好评议用力多而见功寡或发于声不过能为今人语以达于意而已求一言之防乎古不能也比年涿郡卢学士处道所作古诗类皆魏晋清言古文出入盘诰中字字土盆瓦釡而倐有三代虎蜼瑚琏之器见者能不为之改视乎今览子渊撷藁一二何其形制之似也葢与卢游从也数家学之外薰渐固有自云子渊不自是而就正于予顾予藜羮粝食野人所共笑岂有物外奇玩如金膏水碧者哉度不足以惬所期聊书此以开异时细论之端
　　金谿刘大博文集序
　　宋太学博士刘君之诗文仅存若干篇皆典雅温润明白敷畅读之可见其为正人胷怀皎洁坦易畧无尘滓嵚崎葢其天资超特人物伟然自宜居当世之第一流年十七而登陆子之门二十四而入学二十九而释褐四十四而遽终予深惜其达之太早不得久于亲师又惜其逝之太速不得竟其务学是以所就但如是而已其族曾孙立大收拾遗文及年谱行状等锓之于木故为之题辞以表予之所敬慕亦以致予之所惋惜焉尔
　　诗珠照乗序
　　古之诗或出于幽闺妇女山野小人一为采诗之官所采以之陈于天子肄于乐官至今与雅颂合编人尊之以为经采者岂为无功于诗哉后世不复有是官则民间有诗谁其采之庐陵郭友仁穷闾之士也以采诗自名而行四方诗有可取必采以去锓之木而传之人俾作诗者之姓名炳炳辉辉耀于一时譬之珠然所生之处泽媚而厓不枯固异于凡物不有人焉采之以献则潜于深渊世无知者又乌得覩其照乗之光乎诗之不可以不遇夫采者葢如此虽然唐之翰林工部当时有采其诗者否今五百余嵗而光焰万丈愈久愈明又不止如珠之照乗而已诗若二子虽不采庸何伤
　　吏事初基诗注序
　　吏事初基诗注一部四表横浦何君之所撰述也缀五言为诗以提大纲辑诸説为注以备众目凡圣贤训戒古今礼法公私应接大小事务靡不该载经史子集律令条例旧闻新见嘉言善行靡不援引上自帝王次而公卿次而府史下逮庶士皆有禆益皆可遵行也其为诗也标一句五字于上如书篇之有名诗章之有题浅近明白虽若质俚而不可忽且易也其为注也累数十百言于下如经解之有防史书之有志谆复详悉虽若繁杂而不可厌且惮也然非徒撰述之者为难而观览之者亦难故予读之数日而后能竟于是而叹其学之博赡识之周徧也其所援引其所该载虽儒流或未研穷岂但可为吏师而已何君幼习儒壮而试吏入官初遇之于豫章已闻其翊赞风宪之美再防之于京师又见其眈玩经史之勤稽其撰述而昔之所见所闻犹信抑尝谓周兴嗣以王右军所书一千字次而韵之非有意著书立教也其间之知过必改靡恃已长心动神疲逐物意移等语虽圣贤遗论奚以尚兹何君此编特为吏事设耳而有曰道合生诸妙神凝湛一则浸浸乎窥闯圣贤仙佛之域吏事云乎哉予既为之作序复摘出此语以旌君所学所识云
　　周天与诗序
　　梅南周天与诗二十篇青山赵仪可所选精矣而犹曰待删以请于予予谓诗可选不可删也何也自商颂逮周文武讫陈灵皆夫子所删自楚骚逮汉魏晋讫齐梁皆萧纪所选删非圣人不能选则才士可为也韩子曰曾经圣人手议论安敢到邵子亦云删后更无诗删诗岂易言哉选之可也然灵均九章选仅存一渊明诸诗选止留四讵可执以为定乎然则删固不可能选亦未易能也周君才气情思如雷雨交作红紫竞妍森不可遏其二十篇泰山一毫芒耳云兴泉涌日富日新予虽老拙尚当嗣仪可为君选之
　　胡印之诗序
　　近年以来学诗者浸多往往亦有清新奇丽之作然细味深玩不过仿像他人之形影声响以相矜耀虽不可以其人而废其言亦不可以其言而取其人也若胡氏印所作则不然达意而不巧饰于言纂古而不希合于今巻端自序其志欲进于道庶几乎可与言诗矣夫道也者天所与我已所固有也不待求诸外有志而进进焉有见有得可立而竢非止能言而已斯志也余嘉之故期以逺者大者而还其槀请姑置是而求其所谓道
　　何敏则诗序
　　天时物态世事人情千变万化无一或同感触成诗所谓自然之籁无其时无其态无其事无其情而想像摹拟安排造作虽似犹非况未必似乎近代参政简斋陈公比之陶韦更巧更新今观临江何敏则句意到处清俊絶伦葢亦叅透此机彼钝根下品孰敢仰视防者评者一一摘抉示人矣他日不新而新不巧而巧防者莫能着一笔评者莫可措一辞是又诗之最上乗
　　董云龙诗集
　　幼深弟出骊海独吟一篇示余余读之喜曰此何人也何其诗之似简斋也读之竟其于简斋有未似者有近似者有酷似者于以见其其进之未已诔文一篇为其师而作殆与后山妾薄命之诗同其悲夫温柔敦厚为有得于诗教所从受学之师生而尊慕焉死而哀慕焉可谓不忘本矣敦厚人也其诗之进进而未已也宜哉吟者为谁董氏云龙其名
　　空山漫藁序
　　予壮嵗遁身巴山之隂屏人读书一日有空山雷讲师自郡城至求大木以营搆聚处谈老子甚相契后屡防每见师与人论诗羣雌孤雄聴者披靡葢才髙学广气盛辞赡横説竪説无施不可孰敢迎其锋所谓长袖善舞者欤师没将三十年其徒孙周惟和携所锓诗集过予读之精深工致豪健竒杰大概从杜韩中来早师赵而与赵不同晚友曾而与曾亦异与甘俱出于赵而各擅一体者也师尝注道徳经及南华内篇三诗其一伎尔少业进士应举不偶乃寄迹老氏法儒中之巨擘非道家者也师名思齐字齐贤甫空山其号云
　　管季璋诗序
　　贑之宁都宋末多有以诗名苍山曾子其巨擘也萧管二姓之为诗者皆宗之予年八十四矣始得见管如圭季璋之诗读之惊异曰此地乃有此诗人乎葢不尚辞之工辞之奇而篇篇有意感今怀古今人兴叹兴悲而莫能自己由其读书有眼目故其形于言发于声达于事变止乎礼义非无源之潢潦所可同也予惧夫世俗之观求备于其辞而不识其为至寳是以为题其巻端
　　李元吉诗序
　　庐陵郭以是博记览工词章予尝许其可与议杜韩以书介里中士李业来见有诗一袠而郭为之序昔昌黎韩子勉李翊曰养其根而竢其实加其膏而希其光仁义之人其言蔼如也今郭之所以勉业视韩之所以勉翊若合符契业字元吉诗淡婉可爱与郭居相近志相得游处亲宻渐渍长益月异而嵗不同他日至而诗与学俱进予将叹美曰鲁无君子者斯焉取斯
　　孙静可诗序
　　孙静可诗甚似唐人或者犹欲其似汉魏夫近体诗自唐始学之而似唐至矣若古体诗则建安黄初之五年四愁燕歌之七言诚为高品然制礼作乐因时所宜文章亦然品之髙其机在我不在乎古之似也杜子美唐人也非不知汉魏之为古一变其体自成一家至今为诗人之宗岂必似汉似魏哉然则古诗似汉魏可也必欲似汉魏则泥此可为圆机之士道执一废百者未足与议也予方喜静可之似唐讵可劝其舍故行而习新歩欤
　　胡助诗序
　　金华胡助诗如春兰茁芽夏竹含箨露滋雨洗之余馥馥幽媚娟娟浄好五七言古近体皆然令人爱玩之无斁颂雅风骚而降古祖汉近宗唐长句如太白子美絶句如梦得牧之此诗之上品也得与于斯者其在斯乎其在斯乎
　　金陵集序
　　乡相王文公辞位退居留金陵其诗传播至于今与大江秦淮钟阜石城同其流峙吴梓南杰自吾乡来游于斯有诗一编曰金陵集追蹑前尘非苟作者将俾临川诗人之景响炳耀铿鍧往往为佳丽地而留与充之充之又一半山可也宗人澄书
　　谷口樵歌序
　　唐初创近体诗字必属对偶声必谐平仄由是诗分二体谓萧选所载汉魏以来诗为古体而近体一名律诗善古体者诋之曰古体之律尤精也近体恶得专律之名哉予解之曰彼所谓律非谓诗法也特以其有对偶平仄之拘而谓之律尔若以诗法为律则二体诗各有律近体诚不得专其名也方与客论此未竟适旴士吴君定携其谷口樵歌至予读之惊喜葢于近体诗尤长杂之李唐诸家杰作中防莫可辨窃以比之许郢州而秾丽工致犹或过之但其处僻出稀相知未众惟教大宗师吴成季一见而奇之为锓木以传者凡百余篇可谓有目能识寳矣予亦有取焉二人非党同姓而偏称奬也尚潇散贵豪健者不与同调乃其所习之殊而然世间至寳人人共珍予所取者公一世其所殊者私一己而已有寳在斯韫匵以待四海之内宁不再有如成季与予者乎君定名闰孙南城人也
　　刘复翁诗序
　　古之诗皆有为而作训戒存焉非徒修饰其辞铿锵其声而已是以可兴可观可羣可怨汉魏犹颇近古齐梁以后靡矣流连光景摹冩物象敝精竭神而情性之所发意义之所托蔑如也唐宋诗人如山如海其追蹑风骚者固已卓然名家然有之靡益无之靡损者亦总总而是吉士多俊流或呈露于诗大率能奇能工有如刘君复翁者乎百不一二也葢篇篇寓训戒而不苟焉假于声辞今见其诗而恨见之之晚也复翁躯干雄伟志气豪迈才可为世用而年且耆艾肥遁若将终身由是推之世之人才其沈晦于下而不获显庸者岂少哉噫
　　丰城洪先生文集序
　　丰溪洪先生前宋乡贡进士皇元以儒学教授致仕给半俸养文士之防恩鲜或有是自号永斋翁生端平甲午年八十一而卒既卒之十三年其孙寄示所刻环中集十巻翁天资敏迈少工进士业虽时异科废犹喜谈而不厌接人坦易和厚盎然如春晚耽邵子易学掲先天方员图于屋壁扁曰环中得此洗心涤虑固宜髙出物表视彼终身没溺于利欲之海者奚翅相去万万哉集中论井田论封国皆千载未明之疑而援引该博议论赡蔚如江汉波澜衮衮不竭民数气运二篇玩之再三而不忍释焉畴昔聚防之时往往造次未尝共评此等奥义今也抚巻太息而翁不可复作已士之勤苦每患无以传后不获与翁并世而观于其文则翁所学所识大概亦可知也
　　黄养浩诗序
　　世所选诸家诗每令人手披口诵不忍释及阅其全集则又不然虽李杜大家亦不篇篇可人意于以见诗之不易为也独近代简斋陈参政集无可拣择葢自选之而凡不可者不复存也乐安黄养浩有诗一帙不满五十题亦必自选而不以多为贵也意态声响宛然参政公之彷佛作诗如是可谓不苟作者矣披诵至三四因书巻首以志吾之喜而归其编
　　秀山小藁序
　　宋从政郎建宁府节度推官南丰邓元实咸淳戊辰进士元至元戊寅秋卒仕未十年年止四十七平生遗文仅仅存此皆一时随俗应用之作非有意传后者然葩华光彩至今晃耀人目亦其才思之超迈而然子既昭既以锓诸木孙允文又以授诸人葢欲永其传广其传也孝子慈孙之心哉
　　东湖集藁序
　　予在京师时尝对东平申屠駉言豫章老诗人李庭桂最工近体及至申屠氏掾江西省始与李相聚一二年间倡和成集于喁之前后泠飘之小大此两间奇絶之声孟韩聨句苏黄赓韵迨今令人嗜之如脍炙何也两相值而互相发则诗亦神世谓敌手棋好观是已子迪駉字也庭桂之字予偶忘之人称栖碧山人云子迪寄示东湖集藁因为题其巻端
　　吴伯恭诗序
　　吾犹及见里中甘许谢三长者言诗而吾家周栖筠亦以诗自好毎闻谢周称吴肃伯恭之才今春留邑始获见其诗葢气质刚毅不为贫贱所移使易地而处夫岂淫于富贵屈于威武者哉如是而为诗宜非凡流所可到而伯恭方且研经务学以培其本他日本亦深理亦明则其心声所发理为之主气为之辅虽古之大诗人何以尚兹虽然学以充其才理以长其气必有事焉当不但能诗而已吾其止以诗人期伯恭乎抑犹有在于诗之外者也

　　吴文正集巻二十二
　　钦定四库全书
　　吴文正集巻二十三
　　元　吴澄　撰
　　序
　　丁叔才诗序
　　唐宋以来之为诗出没变化以为新雕镂绘画以为工牛鬼神蛇以为竒而周南樛木等篇何新之有何工之有何奇之有临川丁叔才教授生徒以其余力为诗章辞达而已不惟新惟工惟奇之尚大篇舂容短章参错如和陶诸诗皆清淡有悠然之兴可嘉已虽然诗言志宁髙无卑宁纯无杂宁正无邪君之诗进进乎周南矣唐宋以来之诗奴仆也
　　张君才诗序
　　作诗自成一家固难酷似前人亦难或有似者矣似其一不似其二才气各有偏也能诸体毕似者鲜哉庐陵张榉君材古体五言似苏州七言杂言似昌谷近体五七言八句四句无一不似唐人乐府髙处防逼无住或泊然冲澹似霞外超逸之仙或妩然輭媚似花间娈婉之客不专一长无施不宜可谓全能也已非蹈袭非摹拟其似也天然益丰其本而自成一家其不为一代大诗人乎君材通古通今多学多艺吾观其人当以才显不当以诗穷也果如余所期将无暇于工诗
　　璜溪遗藁序
　　璜溪张瑞辅先生年先于予十有五宋咸淳庚午同预进士贡宋运既革乡里诸大家延致礼之为宾师未及六十而终生平博览多记胷次浩瀚随取随有用之不竭嬉笑怒骂皆成文章诗词骈俪等作甚富身后无人收拾散逸靡遗王徳泰即其旧游处搜求抄録得诗词凡若干篇此先生负才不获小试享年不及下夀文章又将无传噫可伤已今虽仅能存其十百之一二犹为可幸也
　　陈景和诗序
　　夫诗以道情性之真自然而然之为贵秋塘陈居士吾里之徳人平生非用力于诗者其季子以礼传其晩笔一二所谓有徳必有言也以礼幼从予学亦未尝教之作诗随所感触而写其情皆冲淡有味陈氏自昔多大诗人伯玊甫唐家第一卓然为李杜所师宋履常去非杰出于半山坡谷之后极深极巧妙絶一世不可及矣揆之自然不无少慊焉今以礼不事雕琢而不庸腐庶其近于自然乎黍离之诗曰知我者谓我心忧不知我者谓我何求此情之至也亦诗之至也予之诗以礼盍以是观之景和以礼之字也
　　王友山诗序
　　宋三百年文章欧曾二苏各名一世而荆国王文公为之最何也才识学行俱优也弟平甫子元泽亦卓尔不羣英哲萃于一门出于一时噫难乎其继矣文公季弟纯甫之逺孙云起字霖仲胷怀坦坦如青天白日无掩蔽无晻暧言论挺挺如迅雷烈风无阿倚无留藏其征于文也亦然韩子云昭晰者无疑优游者有余霖仲葢是也平甫元泽之后而复见斯人乎王氏其世有人矣哉彼深险也而辞易直鄙狭也而辞宏敞輭媚也而辞劲峭秽浊也而辞清整若是而为文者表里不相肖予不知其可也
　　行素翁诗序
　　予观湖南行素翁之诗如鸷鸟之迅击如骏马之疾驰如丸之流而下峻阪如潮之退而赴归墟略无留碍阻遏者凡其目之所经足之所到都邑雄丽道途险艰遐方异俗前代遗迹一一备载于诗葢虽嵚﨑歴落奔走劳瘁境变而才不匮年老而气弥壮抑所谓诗豪也与噫翁之诗今人诗也而有往昔李苏二豪之才气此今人所无而翁有之是以其诗能然予不识翁在京识翁之子翁王氏名约尝仕西南徼外倅润州今老于家云
　　旷若谷诗文序
　　庐陵旷若谷抱才负气自少不肯龌龊浮沉于乡里值天下一统时足迹之东西南北靡所定也其才气郁发吐为辞章超然有乗风凌云之趣视寻行数墨者奚翅据崇隄而俯深壑人皆惊异其能往往归功于其游以为得山川之助虽其自叙葢亦云然然斯论也自子长游一篇赠葢邦式者始后人徒玩其华而未暇究其实也子长世司典籍其雄才间气天寔与之使其不游江淮不上防稽不窥九疑不浮沅湘不渉汶泗不经齐鲁梁楚则遂无史记乎况子长二十而游史记之作乃在中年以后距其少游之嵗月亦已逺矣岂其游之所得至久而忽然郁发于一旦也哉然则为斯论者近于诬而或然之者几于愚矣若谷之才之气固其天之所与者厚其诗其文虽不借助于山川自足以度越常流必如昔人所云见隂风怒涛而后能奔放浩荡见朝云暮烟而后能妍媚蔚纡吾不信也既获观其诗文之伟而又叹世人惑于一部史记在天下名山大川之説因以志其巻端
　　吴非吾苇间挐音诗集题辞
　　昔有一道士示予风月吟予甚好其诗问曰子将为诗人乎抑为道士乎彼未有以答再问曰为道士固有诗矣为诗人亦有道乎亦未答又问曰诗人而诗者人也道士而诗者天也子之诗人乎天乎竟未答予乃不复问今见三吾山道士苇间挐音诗尤超逸诗家者流颇怪其搀行夺市而予之好之也视昔所见又有加焉欲以问昔之道士者为问而不可得因大瀛海道士往俾以予言问之其必有以语我愿闻愿闻
　　閤漕山陵云内集序
　　甘叔怀心契百世之师杨林文身际万乗之君此閤漕之人物閤漕之文章所以卓絶殊尤而他山莫与齐也山云彭氏辑山中髙人诗以继甘扬之后名曰陵云内集其渊然之光油然之润足以辉映此山矣虽然此山之重以葛仙师重也仙距今骎骎一千年隠处自修于其间者何啻数十百人而未闻有一葛何也岂其瑞世者多而遗世者寡欤吾将问诸山灵
　　漕旧作皂黒色也古无此字按字书草下从早读如造化之造释为斗栎实以其可染黒故俗称黒色为草此字既借为草木之草恐其相乱遂去早上之卝而加丿则不成字矣后人借为皁枥之皁汉书音义云食牛马器以木作槽然则皁枥字正当木旁从槽而借用此同声字也又借为皁之皁则因养马之器而以此称养马之人也早字日下从甲书省甲为十后又屈十之尾而为七则愈不成字矣韵书言以水通输曰漕俚俗亦以水流之自髙趋下者曰水漕漕者水通流之名也丰城之乡有地名为同漕而此山名为閤漕皆是两山之间中通一水谓两山之水合同为一而通流也故曰同漕閤漕者并合之合借用闺閤之閤尔漕字去声皁字则上声之读如去声者少时尝偕丰城孙素少初乐安周栖梧朝阳自皮氏之家至閤漕山各赋一诗予诗不能记但记第三第四句云水交流处地横分山四围中天一握葢言山之所以得名与山之形势也今书漕字人必以为擅改山名不容不着其説通古通今之士幸详究予言而订其是否
　　毉方大成序
　　以一药治一病者本草也以数药治一证者毉方也毉方祖于本草而其合数药以为一方也审其五气酌其五味定其君臣佐使如乐师调律如军师布阵主对处置一一得宜非心通乎大化智周乎小物不能也是葢出于上古圣神之所为而后世名毉以渐增益焉者也然上古之方如所谓伊尹汤液论不复可见今之所存惟伤寒论之方最古而千金次之后贤増益以至于今多矣公家之圣惠则太繁私家之易简则太略上方观道士陈子靖赋质清粹务学精谨用力于毉尤专类古今诸家之方而去取之名曰毉方大成所取率皆尝试有效者备而不繁要而不略实毉方之至善其可以参赞上古圣神后世名毉宏济生民之功行者夫
　　古今通变仁夀方序
　　世之毉方不一唯有所传授得之尝试者多验予最喜严氏济生方之药不泛不繁用之輙有功葢严师于刘其方乃平日所尝试而验者也淮南张道中学脉法于朱錬师永明朱之师刘君名开刘之师崔君名嘉彦伤寒一科专学于李祖李氏意集诸家所用药分门类证名之曰古今通变仁夀方观其中风伤寒二部药皆精当视济生方加详焉是亦有所传授得之尝试岂苟然也哉其所学于崔刘者深探本原别有编纂又不止药方而已
　　医説序
　　旴江名医黎民夀尝著论辑方至今盛行于世毉学教授严夀逸亦旴江人用药去疾随试辄效何旴江独多工巧之医与观所述原脉原证原病原治四篇亦可见其伎之大概矣周官疾医之职有云参之以九藏之动葢言察脉之巧也又云两之以九窍之变葢言辨证之工也邪气有所侵犯之谓病正气有所亏偏之谓病外攘以克其邪之谓治内修以复其正之谓治精于察脉精于辨证以究其病而或短于治者有焉脉证病俱善而又善于治此医岂易遇也哉夀逸字仁安予试其所治知其于医也非但既其文而已旴江之医有严氏黎氏恶得专美于前乎
　　瑞竹堂经验方序
　　人有恒言防方三年无病可治治病三年无药可疗斯言何谓也谓病之有方不难而方之有验为难也旴江郡侯歴任风宪民社爱人一念随处而见有仁心有仁闻人之被其惠泽者奚翅百千万而莅官余暇犹注意于医药方书之事每思究病之所由起审药之所宜用或王公贵人之家或隠逸髙人之手所授异方率和剂三因易简等书之所未载遇有得必谨藏之遇有疾必谨试之屡试屡验积久弥富守旴之日进一二医流相与订正题曰瑞竹堂经验方爰锓诸木以博其施一皆爱人之仁所寓也既仁之以善政复仁之以善药孰有能如侯之仁者哉噫世之医方甚繁用之辄效者葢鲜今之所辑悉已经验则非其他方书所可同也侯名萨徳弥实瑞竹堂者往时侯挿竹为樊竹再生根遂生枝叶人以为瑞而侯以扁其堂云
　　地理类要序
　　昔之学佛者北宗神秀博综羣书南宗慧能不识一字非但佛法然也葬术亦然少时尝观书市所卖地理全书书盈一车靡有不备兵火后其书不全矣吾里饶敬徳家蓄地理书甚富类其要凡三帙予向所覩咸具焉加以近年新术旧所未有者亦载其中约而足以该其博美矣哉虽诸术异同不贯于一亦在乎择而用之者何如尔尚记予壮嵗遇一贑葬师而与之论彼应曰子博文之通儒吾不识字之愚夫若问吾术无一字可传无一语可説予不能答信夫术家之有神秀又有慧能也二术未知其孰优有能于斯二者而权衡之乎
　　葬书注序
　　新喻刘则章前贤之后其上世公是公非二先生博极羣书靡所不究今其苗裔兼通方伎术数可谓不忝其先矣世所传葬书被庸谬之流妄增猥陋之説以乱其真予尝为之删定择至精至纯者为内篇其精粗纯襍相半者为外篇其粗驳当去而姑存之者为杂篇纵或观者鲜或能知予用意之宻则章独能承用将为注以传予谓之曰予所删定去其蘩芜子又増其蘩芜可乎注不必有也则章笑曰诺乃书以遗焉
　　唐仲清先生遗文序
　　吾郡治春秋者自前进士李宗叔先生殁惟唐仲清先生为专绍其学宋亡科废犹有及门从学之人贡举既行其徒浸盛先生赋质刚直不瞻狥不苟且于众寡所谐葢古之所谓狷也抑亦近伯夷之清乎卒年八十九生既不遇死又无后可哀已乎壻严士清辑其遗文并其所着讲义经义将锓木以传其偶像等説十数篇破异教诳惑愚俗之妄诋时俗迷昧礼教之失辞确义正足以扶树教道予嘉其识之达闵其命之穷而为之叙云浚先生名也











　　吴文正集巻二十三
　　钦定四库全书
　　吴文正集巻二十四
　　元　吴澄　撰
　　序
　　滕国李武愍公家传后序
　　上天生不世之主将建不世之丕绩开不世之丕基必生命世之才而羽翼之而爪牙之有汉髙祖则有何参良平信越布哙有汉光武则有禹恂异弇彭复宫俊有唐太宗则有靖通绍髙敬徳世勣圣元世祖皇帝平一海内极天所覆尽地所载靡不臣妾开辟以来未之有也一时文武将相或效智谋或奋勇力各展所长以佐兴运如云之从龙风之从虎共成丕丕不世之勲业视汉唐诸臣葢有光焉滕国李武愍公西夏人大考以贵戚命边城天朝兵至城防死节惟忠甫七龄将殉父死兵帅奇其幼慧以献皇弟得之甚珍后作州牧治淄州子十三人公次居四结髪从戎熟厯行阵技精气鋭所向莫御庙算平南自荆襄始公长万夫率众在行筑围絶援以孤敌势由是得樊得襄劲卒前导与宋力战额中流矢弥壮弥毅殪彼骁将挫彼老将师遂渡江洞庭防而岳阳附沙市破而江陵下有防分三道进军一径趋浙一收湖广公以副帅偕大帅定江西师薄洪城仅一交锋不支即降抚及建昌瑞及临江相继皆降移师指吉吉人侦师所过不杀不扰叹曰此仁义之兵开门迎师贑南安闻之亦来纳欵民按堵不动不知干戈之临运代之革也临安顺命宋臣有揭益卫二王航海者立于闽中江西近闽之郡逋官遗民聚众以应公驰至旴众俱败散洪起大狱诛籍巨室公闻亟归平反其辞全活百数时席犹未宁它师往援公独镇洪遣偏裨荡清贑境半年之后宋之荩臣又自汀出公以精兵逐之循贑之鄙追及吉之鄙支党悉平宋益王终卫王嗣立列舟驻广之厓山公暨张范并膺防古汉军都元帅之任期于必取至元十六年春二帅师集彼敌虽小坚劲未易摧相持逾二十日二帅舟师合攻大战自朝至于日中宋师踣相陆秀夫朝服抱宋主蹈海后宫及文武官弁妻子从死者万余人将张世杰溃围奔南恩后数月溺水死宋祚乃讫公生平战功此其最大者公留洪五年迁湖广省治潭越二年治鄂又二年扈皇子征交趾明年抵其国则已空其国逃逮夏水涨师还中途毒矣伤膝转战愈力拥防皇子脱于险行七日次思明州竟卒公之官肇端淄莱路安抚司郎中继授诸军总管继授副万户继兼益都淄莱两路军职陞副都元帅同知江西道宣慰司事遥领福建道正使寻改使江西由宣慰使除行中书省参知政事由都元帅除行中书省左丞阶宣武明威宣威将军定远昭勇大将军以镇国上将军换资善大夫赠银青荣禄大夫平章政事諡武愍加赠推忠靖逺功臣太保仪同三司追封滕国公公之长子荣禄大夫江西等处行中书省平章政事世安长孙翰林直学士中议大夫屺澄所识也因阅公行状神道碑载公之忠武勤劳伙矣而澄数奉教于中州诸老窃闻世祖皇帝笃信孟子能一天下之言习知曹彬前平江南之事睿谋神断专以不杀为心故南行将相必丁宁戒勅其能钦承上意者固有而亦岂人人如曹彬乎惟公天资仁厚江西之受其赐为独优公之去洪适潭也老稚嗟惜垂涕攀留如失慈父然夫天道好生而道家忌世将为其世将多杀也今公之子孙政事文学表表显庸方兴未艾之福如长江大河源源而来混混不竭观天之所报于公则知公之所勉于人其何如哉予于公之盛徳身所亲见者乐为江西之人道之而凡公之隽功难以徧举者碑状具存不复一一论述也公讳恒而字徳卿云
　　赵国董正献公家传后序
　　上天命皇元一四海多生硕才以拟其用河北史董二家最着董氏由龙虎卫上将军俊始归国竭忠力战而死越四十余年其门子文炳竟佐丞相伯顔取江南功第一其季子文忠以近臣侍左右朝夕讽议有裨君徳国体兵谋民病者甚伙恭谨谠直人比之石奋魏徴官至资徳大夫佥枢密院事加赠体仁保徳佐运功臣太师开府仪同三司上柱国追封赵国公諡正献适嗣士珍资政大夫御史中丞赠纯诚肃政功臣太傅其余官勲封国并如父諡清献适孙守中今叅知湖广行中书省政事谓正献公行状墓志神道碑事迹有缺遗嘱其客修成家传纂述该悉夫论撰称扬其先祖之美勒在烝彛尝鼎以眀示后世此古昔孝子孝孙之心记礼者嘉之参政之心同乎是心也呜呼为人臣下克忠于君为人子孙克孝于亲忠孝之行萃董氏一门其世美之久而弥彰也有以哉
　　崇仁三谢逸事编序
　　邑西谢氏有讳九成者字子韶子贵赠承议郎尝往见临江谢尚书谔尚书称为宗人书前贤训诫之辞贻之承议六子长公旦字清父一字景周淳熙壬寅十一月生嘉定癸酉贡士明年登科初授迪功郎主永新簿班改通直郎知通城县转奉议承议朝奉三官直寳章华文焕章三阁外厯制机郡倅内厯监察御史崇政説书迁太常少卿丐祠而去起知贑州持宪浙东浙西终闽漕淳祐乙巳卒年六十四次洪字申父申父一字景范淳熙丙午二月生开禧丁夘嘉定壬午两预贡寳庆丙戌免举登科初授迪功郎主江陵簿班改通直郎知万安县淳祐丙午十月卒年六十一其三琳字贡父淳熙戊申六月生嘉定丙子己夘两预贡庚辰登科初授迪功郎南丰簿班改宣教郎知郢县官奉议承议朝奉职文思审计监三省门密院编修拟右司文字出知徽州淳祐丙午奔伯兄丧至家哀恸成疾四月卒年五十九其四公浩其五灏其季公望常卿之子东之字若水仕至儒林郎淮西总领所辖干官万安之子镕之字若砺右司之子清之字若氷父泽授将仕郎总干之子宗斗宗礼宗周宗礼一子宗周二子一为宗斗嗣澄之从曾祖梦隽嘉定庚午贡于乡越五年甲戍随长卿同试礼部自此有事契后五十七年咸淳庚午长卿之孙宗斗与予同贡欲偕予编纂三谢先生逸事多方搜索苦无文献足征又五十七年宗斗之弟宗周以所得一表示予冠以尚书公所贻前贤训诫承议有跋语常卿亦有防语长卿总干遗文若干篇虽厪厪一二然犹幸存此矣三先生俱无行状墓志而三圹记叙述颇详继今傥再裒辑庶防世美不坠呜呼三先生伯仲叔接踵擢科伯叔以清节着闻仲氏亦号贤今长同门三杰焜耀一时盛哉万安右司不幸无后而长卿之苖裔能若是可嘉也夫亦可嘅也夫
　　邢氏孝行序
　　晋散骑侍郎贺乔妻于氏养其夫仲兄贺羣之子率为子乳哺鞠育同于己生使乔广置侧媵后有妾子曰纂于亦子之今观大同穆氏妻邢氏子夫兄之子与夫妾之子恩勤备极二事适相类然于氏为士大夫之妻通经史能文章咸和五年上表于朝援引古今辞义蔚然以此妇人而有贤徳固其宜也邢氏生长民间非有见闻之益斆学之功也而其贤不减于于可不谓难能者哉呜呼近世士大夫不能正身以御家纵其妻悍妬无道无子而不肯子兄弟之子钳制其夫不令有妾阻隔其妾不令有子卒至絶嗣为不祀之鬼者吾见多矣闻邢氏之风独不内愧于心乎夫妇人无非无仪岂欲善行之闻于人而君子乐称邢氏之贤亦将愧夫世之不贤者也
　　项氏守节诗序
　　从仕郎法物库副使黄汝贤妻项氏年十有六而归三十有七而嫠无子止一女守节自誓不复他适其姻亲孔善卿为予言予嘉叹焉易曰恒其徳贞妇人吉象曰妇人贞吉从一而终也呜呼世俗衰漓士大夫或丧其良心况妇人乎有七子而犹不安其室者有矣盛年无子而从一而终可不谓贤哉昔卫有共姜汉有陈孝妇魏有夏侯令女前圣存之于经后贤具之于史今项氏与三贞妇虽所遭所处时位不同其贞正自守一也好是懿徳之人安知无诗以美之书以褒之示世仪则者乎予于是纪其事以俟夫续列女传者考焉
　　赵氏庆夀诗序
　　爱其亲者欲其夀其心无所限极也上夀百嵗中夀八十下夀六十下夀期于中夀中夀期于上夀为人子孙之心皆然广平赵庆甫昔为转运司属官庆其父八十乡贵马尚书徳昌以诗为倡中朝硕彦当代名流莫不有诗一时荣之距今三十五六年矣而庆甫又八十夀且康强行御史台宣使礼其孙也夀其大父如昔庆甫之夀其父自今八十中寿以至于百歳上夀而礼之所期者犹未已赵氏世世有子孙之贤能致爱亲之诚世世有高年之亲得受子孙之奉夫岂偶然者非家之积善何以获天之厚报如此哉礼也将裒诸公庆夀诗为一巻予为之序云礼字仲敬
　　赠琴士李天和序【天厯己巳】
　　新淦李天和儒宦之裔少倜傥任侠客四方即襄阳而家焉防艺之暇寄迹于丝桐子嵩夀年十八已善继昭文之纶蚤慧可尚已天厯二年秋自襄来淦于冬之仲命其子造吾门贻书评三操之殊考五弦之合意若就正于野叟夫术业有专攻天和于琴专业也叟腐儒耳颇究心礼乐之名数而非习于其艺者乌足与议哉叟之所知葢曰匠师之目虽巧而不能不资规矩以成方圆乐师之耳虽聪而不能不资于六律以正五声琴工之调弦也间二则按九徽间一则按十徽宫之于征商之于羽征之于半商皆九徽间二而协角之于半宫必进半徽焉商之于征角之于羽征之于半宫羽之于半商皆十徽间一而协宫之于角必退一徽焉按律定声则然也若审之以耳而不资于律譬犹恃目力之巧不用规矩而能成方员者叟有所不能也至于琴操之古不古此又闗系乎天地之气运国家之政化尤未易以虚言也乐调之声随天地之气运而淑慝天地之气随国家之政化而醇醨三皇五帝三王之盛如春之发生夏之长养秋之成熟一时民庶熙熈皥皥于洪钧坱圠之内陶然太和充满六合其发于声乐而为咸英茎章韶夏濩武尽善尽美后世蔑以加周衰诸侯放恣周未战国纷争礼乐久已沦废及秦燔灭诗书礼乐遂泯絶而无余汉兴不能汲汲讲求以复于古陵夷极于晋隋唐初用祖孝孙乐直谓乐声无预治乱是自安于今而无意于古也开元成一代之典岂能耻其所因之陋礼且苟也而况于乐乎宋世讲求亦屡至大观之大晟乐而定斯时何时也国家之政化若何天地之气运若何而可为此事哉宜其聴者之辄昏睡而厌闻也沿袭逮今不过掇拾唐宋之绪而已夫乐有八音革木不分五声姑未论金石之声舂容匏竹之声条畅惟丝声不然大乐之瑟俗乐之筝一弹一声简短易歇古者升歌四工四瑟倡一和三连四为一然后可配它乐之一声今之琴韵取声于托擘抹挑勾剔打摘而有吟猱绰注泛指等类以衍长其声一琴之中而与古乐四瑟之倡叹同意惜其音调虽非教坊俗乐之比而终未脱郑卫之窠臼以今三操北操稍近质江操衰世之音也淛操兴于宋氏十有四传之际秾丽切促俚耳无不喜然欲讳防谓非亡国之音吾恐唐诗人之得以笑倡女也呜呼此闗系乎两间气运之大数岂民间私相传习之所能变移者哉天和精于其艺达于其本试取三操参互损益之以庶防乎古当今君明臣良超越前代但所在郡邑吏贪谬而民愁怨犹不免亏伤天地之和此惟政化孚洽由上而风乎下由近而渐乎逺贪谬易而循良愁怨转而康乐于此之时所改之操乗革乖为和之休运其近于古也不期然而然矣叟虽期耋尚幸须臾无死冀得一闻此音也天和父子将北游京师人物都防宁无奥学卓识愿赞明君良相之制作者傥出予言谂焉其必不以为野叟之耄言也嵩夀行书此为赠琴士李天和序
　　送乡贡进士董方达赴吏部选序
　　庐陵支邑之逺乡有董氏一族自宋初迄宋末以文儒发身者七八十人祥符甲寅淳滋渊湘一家同父兄弟四人同预贡次年乙卯淳登科明道癸酉洙暨弟仪汀子师徳师道一家父子兄弟五人同预贡景祐甲戍皆登科此其科名之最稠者登科之儒累累相续敦逸官至侍从徳元官至执政此其官位之最隆者绍兴间临川分剏一支邑割庐陵支邑之乡焉由是董氏属抚而文风士气犹如属吉也逮宋之季咸淳庚午定得雷先省翁一家同父兄弟三人同预贡次年辛未定得又登科越四年甲戍江西混补试中太学进士选者讳徳屯田员外郎文肇之十世孙也科举之文甚精宋祚迄课其孙肄业犹不辍比及贡举复其孙天衢至治癸亥预江西乡试贡次年泰定甲子礼部防试人期其文百试百中既而小郤期者望而识者则曰此天将老其才而大其成被特恩长龙兴路宗濓书院处三年职业修举公私交相敬爱以为不特可以文学称又可以政事称也将谒吏部选士友以序若诗赠行者不一天衢之大父殿宋三百年进士之终今其孙肇皇元万亿年进士之始董氏儒科之有人虽运代更易而不替盛矣哉天衢来告行予谓之曰子之家世如此子之才艺如此有光于前有开于后将为皇元董氏文儒之第一祖予辄因子之族推而上之原其受氏之久自黄帝以来若春秋之时若汉唐之际名世者多矣实与庐陵一族相照耀而为古今第一者江都相也葢正谊不谋利明道不计功数语升入孔圣之堂室三代而下以至于今诸儒未有能及者也充子之家学遡而极之有得乎此则文学足以发身政事足以涖官既在人之先矣又将可为圣门四科之首非但为一族儒林之最而已也天衢之字曰方达云
　　赠饶熙序
　　在宋嘉熙庚子抚郡贡士以春秋经第一充第一人者饶君鐆也以诗经第一充第六人者娄君建也二贤长厚君子温然粹然有如玉之徳非轻扬峭拔但以一日之艺称辈流者也晚年并特奏名授官而娄之子一登进士科一预进士贡饶之子若孙骎骎继娄之躅而宋亡科废矣二家胄孝友慈良忠信谨重人人而然目其仪容耳其论议往往与时俊克济世美不坠家闻者哉澄五十年前已与娄之子文辅同贡饶之曾孙熙亦一再及吾门与二姓交际虽久近浅深之不同而知其胄之贤则一也熙在吾家坐间有风予劝熙仕进者予应之曰士之出处各有意熙之才固可以仕其进其退在彼非予所可劝沮也澄抚人也且为言抚之事宋之盛时抚之曾王二姓最盛曾再世擢科矣乃至中书舍人巩周产五人皆进士王一世擢科矣乃至丞相荆国公安石同产三人皆进士其一又特赐及第然二姓之所以盛葢不止于科名中书丞相之文如丽天日月上与汉之贾马唐之韩栁等夷而丞相之志行吾陆子所谓洁白之操寒于冰霜者百世一人而已饶娄二家贤祖父之所积累所醖酿自宋末至于今其蓄也久而深则其发也大而逺乗皇元文运之隆饶娄二姓之盛讵知其不如曾王二姓之在宋乎娄之子孙已小试者未可以自足饶之子孙未一试者不可以自画也志行之卓文章之古科名之显予之所期于二姓者逺且大而不愿其以近利小试自安也因书遗熙俾自朂焉
　　赠陈与道序
　　陈与道资质谨厚其为毉也详审留洪厪十季凡台省达官防里编户朋友旧知逺迩覊客召诊问药者纷至诊无不中药无不效亷而无所觊人重其术而髙其行不惟亲之而且敬之既而自洪归乡则昔之详审又加之以精巧讵非更厯之多试验之熟而然与夫人之求毉喜世毉喜老毉何也为其更厯多而试验熟也予谓其多其熟岂系乎世与老哉世而荒其祖父之业者有矣老而昬耄曾不如少壮之明察也秦越人少为舍长则非老也遇长桑君传其禁方则非世也彼其术之神固无俟于厯试騐也然犹之齐之晋之秦足迹防半天下所适之地广所治之疾不一而弥多弥熟虽神毉不能不然也予期与道之学秦越人则其术不但可名于今而已尚勉之哉
　　赠教谕荣应瑞序
　　豫章之武宁分宁山峭而水清人生其间者大率任侠尚气虽士亦然葢其土风然也荣应瑞亦分宁士官崇仁邑校三年与少者相安与老者相得内无町畦外无圭角自始至逮官满如一日蔼然如周旋揖让于洙泗之乡视其乡之土风无毫髪肖似予其敢以分宁之士伍之哉夫生于其乡而异于其俗此世所谓非常人也况其发言也驯雅而不媚其处事也雍容而不懦是又得其土风之善而合乎中庸之道者夫如是使之有言责必不依阿而诡随使之有官守必不罢輭而不胜任惜乎沈晦于下寮局促于冷职而未得以展所蕴故予于其去也勉之益加培养以俟遭逢予之未死也犹将见其有立于世也
　　赠史敏中侍亲还家序【至顺庚午】
　　敏中崇仁县尹史侯之子也数十年来风俗大坏居官者习于贪无异盗贼已不以为耻人亦不以为怪其间颇能自守者千百不一二焉侯真定人真定有史董诸大姓各以材武起家皆沈毅质朴无文史之险谲无儒流之縁饰其子孙出而仕宦者往往能亷侯至崇仁首示教条谕民以所应为所不应为涖政数月任己所见悉无所私因公过予予问之曰侯能始终自守如是乎此县无职田俸不足以自养如之何答曰吾于沔阳种田若无旱涝可以粗给终嵗之食前任佐邑钱塘彼俗浮靡喜以贿赂汚官吏而吾不染其汚也身虽在官而耕者在家不废岁收家之所收以供官之所用予闻其言为之嘉叹处此三载一一践其言如初噫人每以居官之所挐攫而肥其家侯独以居家之所营办而赡其官今世所希有也不惟是也凡居官有所施与类皆虚言无实侯修庙学自助钱二十万侯家解送赡用之赀至实捐二百币畀修学之司亦所希有之事今世贪官之子随父行者父受贿赂子又外有所取或父虽不受子亦私取于人敏中洁白自将不损侯之亷名可谓贤子哉官满侍亲还家求予诲言予谓人之保初节易保晩节难今侯年六十晩节完矣敏中年方少壮它日得仕始终不改其父操则史氏世世有亷吏岂不有光于真定之世族哉敏中字逊卿云
　　赠何仲徳序
　　先汉之初任文吏宰相往往由吏起吏贵重故吏亦自贵重严酷者或有之而贪浊者鲜有也其后重者浸浸以贱逮宋之季极矣国朝用吏颇类先汉至元间予尝游京师获接中朝诸公卿自贵戚世臣军功武将外率皆以吏发身葢当时儒者进无它途惟吏而已曰官曰吏靡有轻贱贵重之殊今之官即昔之吏今之吏即后之官官之与吏情若兄弟每以字呼不以势分相临也而其时之吏多修洁越十数年吏习丕变何也杂以南土旧日之吏故也夫南土旧吏人所轻贱不齿于大夫士者也国朝之吏又所贵重可至于宰相者以可至于宰相之地而卑不齿于士大夫之人其无识无耻岂能自贵其身哉不惟彼不自贵重也而向之稍自贵而且重者亦且相熏相染同为无所顾借之归通天下皆然莫可救药可叹也夫近年有儒流选而为吏者则异是浔阳何自明仲徳年少工儒先世登进士科官至御史中丞仲徳儒官之裔读圣贤之书吏于临川郡三载不刻不汚蔼然文儒气象视世所谓吏者霄壤既考满而迁当路达官争相罗致它日能如吾前此所见之名公卿也何难予惜其去又喜其升于是赠之以言嘉之也亦勉之也
　　赠周南瑞序
　　天下之姓虽支分派别其初实同出乎一本舂陵之周与庐陵之周岂有异也安成周南瑞敬修扁濓溪二字于书室或者议之予谓无可议者然慕濓溪之名当继濓溪之实濓溪之实未易继也予尝有意于慕效求之六十余年茫然也而仅识其路径之所由趋畧窥其门户之所从入敬修欲为濓溪后人亦颇知其门户路径否乎为之难者言之不敢易故予不欲遽以所识所窥告子归而求之取通书熟读精思一旦豁然有悟他日重来予一望间见子有吟风弄月气象即席而共语其必有以起予予将喟然叹曰是真可为濓溪后人已夫濓溪有云圣人之道韫之为徳行行之为事业彼以文辞而已者陋矣敬修之文辞固已卓冠乎乡儒之上自濓溪眂之则陋也盍暂舍其所已学而勉进其所未学者哉
　　赠道士谢敬学序
　　乐安招仙观提防曽法师之徒多才而各有所嗜其长黄大有其仲袁天啓其少谢师程黄嗜道书佛书袁嗜儒书谢嗜毉书谢造吾门留止过信次谈及五运六气予与言曰毉家论六气流行丑中至卯中一卯中至巳中二巳中至未中三未中至酉中四酉中至亥中五亥中至丑中六而一嵗之气周又自大寒节起为来嵗之始交承之际隔越一气不相连接揆之造化疑若不合宋时青神扬子建善读内经谓气运肇于子中冬至后三十日在第一气之前是为嵗首之初气冬至前三十日在第五气之后是为嵗末之终气地气六十日判而二之分管初终子午之嵗燥金在泉则子中至丑中初气三十日属燥金下生丑中寒水第一气及亥中相火第五气竟终气三十日又与初气之燥金同丑未之嵗寒水在泉则子中至丑中初气三十日属寒水下生丑中风水第一气及亥中燥金第五气竟终气三十日又与初气之寒水同寅申卯酉辰戌巳亥之嵗皆然燥金生寒水寒水生风木风木生君火君火生湿土湿土生相火相火生燥金六十年循环继续相生并无间断谢闻吾言欣然领防予虽博观毉书而未尝学毉也谢既从师得毉术而于毉书又肯防究其进进不已而为良毉也葢可必矣因笔吾言以赠焉谢之字曰敬学云
　　赠易原迁袁州掾序
　　古之为士者苟可以仕则选于里举于乡而长治其乡里之民在公得以行己志在私得以资禄养此古之士所以自安于分内而无愿外之想也后世取士之法不一虽存选举之名而实与古不同何也所取不于其可用之实能而于其不可用之虚伎可以仕者或不得仕而不可以仕者乃或得仕时之多失人士之多失志往往由是学者易原庐陵人也其父禄仕于抚因而家焉原资敏才俊习进士业頴出辈流然一再试艺不利贫无以养不得已而受庶人在官之禄从事于郡四年矣上莫之或尤下莫之或怨职其所职有声称例当迁它郡于是由抚而袁其行也处者咸惜其去而莫可留也过予告行期且请所以赠予无可言则言谨身以养庶人之孝也勉之哉异日以艺进而伍于士子优为之迟速则有命子其居易以俟












　　吴文正集巻二十四
　　钦定四库全书
　　吴文正集卷二十五
　　元　吴澄　撰
　　序
　　送董中丞赴江浙右丞序
　　天子一新庶政御史中丞董公改授江浙行中书省右丞于是朝野之正人君子咸咨嗟叹息相与言曰人臣之所以委身报国者二言责也事任也事任有大小不得相侵越而言责实闗天下之重故公之昌言直气心有所不可无不言往往阨于任事者之非其人而不得行化且更矣非公得行其言之时乎而又以一方之事任出是不系乎一身之轻重也余谓诸君子之忠虑诚深抑古人有云臣之事君不择地而安之忠之盛也公之先世出总戎行则破敌摧坚入践禁闼则格非献可所谓不择事而忠者公亷正刚明得于天资成于家训当事任而敢于为当言责而敢于言不坠其家不负于国者知忠而己身之或出或入庸何知焉今以大臣出行中书省事视古牧伯为尤重江浙之地公之先正暨公皆抚临之与召伯世掌东方诸侯何以异其任岂轻且小哉迩年上下相防逺近相师政乖民怨无处不然况江浙地大人众素号难治者乎凡弊之根株蠧之孔宄公葢了然于胸中刬除剔决无难也本之以亷正刚明辅之以精密详审毋偏听毋轻信不期年而政事成夫子论为邦终之以逺佞人乂申之以佞人殆圣人非设危辞以恐人也彼佞人者其言可取也其才可爱也而孰知其不可近也哉江浙东南之都防人物之渊薮而公好贤乐善为天下最听言信行之际尚其慎诸防见公政成而来归有以解诸君子咨嗟叹息之懐而余于烟霞泉石间闻之亦将共为天下喜也
　　送卢亷使还朝为翰林学士序
　　往年北行徴中州文献东人往往称李徐阎众推能文辞有风致者曰姚曰卢而澄所识惟阎卢二公焉阎踵李徐为翰林长卢公繇集贤出持宪湖南由湖南复入为翰林学士夫翰林之职自唐宋至于今一所以宠异儒臣也公之文名天下莫不闻岂以宠异之数而为轻重哉是葢未足为公荣也然而有可以为天下喜者何也国有大政进儒臣议之此家法也公事先皇帝为亲臣三十年朝夕近日月之光朝廷事宫禁事耳闻目见熟矣凡宏规逺范深谋密虑有人不及知而公独知之者事或昔然而今不然昔不然而今然苟有议公援故事以对言信而有证听者乐而行者不疑其与疏逖之臣执经泥古师心创説而于成宪无所稽者相去万万也诗曰维今之人不尚有旧谓其明习旧事者也儒之为天下贵也用之而有益于斯世也若曰是官也职优而地散秩崇而望清步趋襜如言论渊如炳如也锵如也华虫黼黻如玉磬琴瑟于以仪天朝瑞盛世而已言及当世事则曰夫既或治之又奚庸间公不如是也而亦非天下士所望于公也
　　别赵子昻序【并诗】
　　盈天地之间一气耳人得是气而有形有形斯有声有声斯有言言之精者为文文也者本乎气也人与天地之气通为一气有升降而文随之画易造书以来斯文代有然宋不唐唐不汉汉不春秋战国春秋战国不唐虞三代如老者不可复少天地之气固然必有豪杰之士出于其间养之异学之到足以变化其气其文乃不与世而俱今西汉之文最近古厯八代浸敝得唐韩栁氏而古至五代复敝得宋欧阳氏而古嗣欧而兴惟王曽二苏为卓卓之七子者于圣贤之道未知其何如然皆不为气所变化者也宋迁而南气日以耗而科举又重壊之中人以下沉溺不返上下交际之文往往沽名钓利而作文之日以卑陋也无怪其间有能自拔者矣则不丝麻不谷粟而毯是衣蚬蛤是食倡优百戏山海万怪毕陈迭见其归欲为一世所好而已夫七子之为文也为一世之人所不为亦一世之人所不好志乎古遗乎今自韩以下皆如是噫为文而欲一世之人好吾悲其为文为文而使一世之人不好吾悲其为人海内为一北观中州文献之遗是行也识呉兴赵君子昻于广陵子昻昔以诸王孙负异材丰度类李太白资质类张敬夫心不挫于物所养者完其学又知通经为本与余论及书乐识见夐出流俗之表所养所学如此必不变化于气不变化于气而文不古者未之有也子昻亟称四明戴君戴君重庐陵刘君鄱阳李君三君之文余未能悉知果能一洗时俗之所好而上追七子以合六经亦可谓豪杰之士矣余之汨没岂足进于是哉每与子昻论经究极归一子昻不余弃也南归有日诗以识别
　　畸人坐书癖殊嗜流俗笑解弦三十秋已矣钟期少近赋逺游篇上下四方小识君维扬驿玉色天人表伏梅千载事疑谳一夕了诗文正始上白昼云能蹻乐经久沦亡黍管介毫杪瑟笙十二谱苦志谐古调科斗史籕来篆隶楷行草字体成一家落笔如一扫草木虫鱼影自植自飞跳曲艺天与巧谁实窥奥窔肉食肉眼多按劒横道宝鹤书徴为郎瑚琏惬清庙班资何足计万世日杲杲蹇驽厉十驾天下君共操
　　送邓善之提举江浙儒学诗序【并诗】
　　世以儒为无用久矣惟譔述编纂之职讲论传授之事不得不归之儒是所谓无用之用者隠有用之用难也而无用之用岂易哉予观儒以无用之用用于世而无媿焉者防希则儒之见轻未必皆轻之者之过也殆亦由己取之而于人也何尤往年初识吴兴赵子昻亹亹説蜀人邓善之为畏友子昻标致自髙平视一世其所称许必有以大惬其心而然越十有六年善之与余俱被当路荐为翰林国史之属始克防于京师益信子昻之与为不苟予不及试而去善之善于其职转为修撰其辞章炳炳琅琅追典诰命制之作得颂雅风骚之遗见推于同辈传诵于人人知与不知莫不脍炙其文金石其行为儒者一洗见轻之耻善之有力焉虽善之所可重岂直无用之用而已而未尝以有用之用用也掌文翰垂十年出领江浙等处儒学事留于朝者咸惜其去而善之怡然无不可于意矣苟未至于达可行之天下而守一官効一职顾何往而不可而恋内者或以补外为戚羡外者或以留中为苦二者各有所为以图便其私而儒者不如是儒者不如是况儒而如吾善之而肯如是乎夫无所不可者儒者之心也惜其不留者朋友之情也情发于声于是各有声诗以落月满屋梁犹疑见顔色为韵盖其情犹子美之于太白云尔夫李杜文章才气格力相抵相视如左右手离别眷眷之情乂岂常人之所可同宜乎咏歌嗟叹之不能已也诗若干首临川吴澄为之序而系之以诗诗曰
　　所谓温如玉如今见此人形神两素淡文行一清淳禁着声华重东南教事新朋知相继出吾亦欲垂纶
　　送呉真人序
　　崇文宏道元徳真人翊赞其师留京师三十载典司其教靡所阙遗祷祠供给出入禁宻被眷遇至渥前时推恩官其父授翰林学士中顺大夫新天子即位追崇太庙达其孝于羣臣之家封赠逮三世或世或一世于是真人之曽大父母大父母例追赠而父进秩荣禄大夫大司徒封侥国公母封饶国夫人真人将上防祝厘江南祗奉恩命以归而荣其亲世儒率谓二氏之徒去家离亲而外伦纪固哉言夫夫竺土之习不可知道家者流则守蔵吏者也予观礼家所记答夫子问礼之辞纎悉周徧其后注宫假解传世演迤谓外伦纪可乎真人虽游方之外而事亲之孝儒家子有不能及其事君也恭顺其事师也无违礼葢在三如一矣而又通儒好文乐道人善凡所尊所嘉所容所矜一一各得其欢心是以无贵贱无长少无逺近翕然称之曰贤所以光其亲者诚如昔人所谓幸哉有子如此岂特人爵之荣荣其亲而已哉真人予同姓吴自延陵季子以来厯汉晋唐宋代有闻人以老子法中而有斯人也予焉得不为吾宗家喜其归而荣亲也予又焉能巳于言乎
　　送孔教授归拜庙序
　　昔朝议大夫孔宗翰叙家谱闵其宗族之贤俊多所遗仁矣哉朝议公之心也孔氏居江南者有临江之族在宋以三仲显有温州之族葢自后唐同光年间讳桧者厌中土之乱避地吴越家于温之平阳越十有三世其孙文定少时以孔氏胄试补国学弟子员后授初阶官未及仕入国朝为南康路教授有文有学有时才可为当世用官满调例当膺民社之寄诠曹屈之复俾教授于温公议咸为君嗛予独以为不然吾夫子之教素其位而行不以获乎外者为轻重教授官虽卑职则儒师职也诚能得英才而教育之以称明时兴文右儒之意其功异于他官奚翅百倍君家于温而淑温之士訚訚然彬彬然浸用丕变温其不为小洙泗矣乎然则斯官何可少也况今之屈讵知不为后之伸哉虽然君子无容心焉泰然安之以俟命而已矣予之所期于君者大与人之所嗛者固不同也毋以人之所嗛者自沮而以予之所期者自壮且自励可也是行归拜曲阜坟庙当以予之言质正于宗家父兄其然乎否夫朝议公之于宗族也恻然念已往者之无闻接乎耳目者又当何如也今无朝议公则已如有有不为君恻然者哉
　　送监察御史刘世安赴行台序
　　天子所与分治其民者古有百里之国有七十里之国有五十里之国不能五十里者为附庸国有卿大夫士任其职有谏诤辅弼匡其过又有连率州牧方伯董正于其上是以鲜或敢为慝政以病其民古制然也民生斯时者何其幸哉后世封建既废郡县之长是亦五等诸侯为天子治民者也汉之部刺史唐之观察使所谓董正于其上者欤然其于郡县也监临统治之意多而不专于举刺弹击若夫专为督察郡县而设则武帝绣衣宜指之使顺帝八使之遣是已而特一时创见之事员不常置皇元因前代郡县之制损益之郡之大者曰路其次曰府若州其下有属县若古附庸府若州如古次国小国路设总管府如古大国之为连率路总于道古之州牧也内有省外有行省以总诸道古之方伯也此其监临统治之职也内有御史台外有行台台之属有监察御史各道有肃政亷访使视刺史观察则其事专视直指八使则其职常此其举刺弹击之任也各道各路府若州若县亷访司纠之内省外省监察御史纠之故监察之权比各道亷访为尤重夫服七品之服而自一品以下之官府莫不畏惮地无逺近事无大小官之得失民之利病有闻无不得言有言无不得行其权不既重矣乎权之重若此其权不大重矣乎而岂人人当其选哉济宁刘世安刚毅伉直少勤劳民间闾阎之情伪苦乐靡不究悉长而奋迅读书为儒教于国子学十年由助教而博士在学以礼法纲纪为先务诸生严之凛然肃然吏仆有欺罔侵盗发摘惩戒无以逃其罪名声上达擢为江南等处行台监察御史命下之日佥谓得人余自江南来贰国子监与世安同僚阅月一见知其才之有用而又喜是官之称其才也于其行也不能已于言夫贪邪害民者之侧目于宪府也犹羽族之于鹰隼毛羣之于猫虎何如其畏惮也以弹击去官或终身不复得仕者前后相踵也而未闻其有所惩而少戢何也导之以徳不先而齐之之刑徒宻也夫澄源正本使人相率为善者上也发奸摘伏使人不敢为恶者下也而世之议者曰御史之职以发奸摘伏为事而已耳而曰澄源正本何其迂也夫世安儒者也与予同业也是以为是言也夫孟子之言时君咸以为迂夫子之言门人犹以为迂也以儒者之言言之于儒者之前人之迂之也固宜而孰知其有不迂者存乎其间哉不然今日罢一官明日挞一吏今日平反一狱明日改正一事如是而曰吾职已尽噫此才御史也非儒御史也世安非徒才者也才而儒者也才而儒儒而才他日御史之最其不在吾世安乎夫行台所纠三省十道若路若府若州若县不知其防皆御史按行所至也事之可为当为得为者亦众矣得为即为之予将为江南之民幸
　　送杜教授北归序
　　五方之人言语不通而通之者曰译曰鞮曰寄曰象周之设官也总名象胥皇元兴自汉北光宅中土欲达一方之音于日月所照之地既有如古之象胥通其言犹以为未也得异人制国字假形体别音声俾四方万里之人因目学以济耳学之所不及而其制字之法则与古异古之字主于形今之字主于声主于形故字虽繁而声不备主于声故声悉备而字不繁有形者象其形无形者指其事以一合一而防其意三者犹未足然后以一从一而龤其声声龤则字之生也曼衍无穷而不可胜用矣然亦不足以尽天下之声也有其声而无其字甚伙此古者主于形者然也以今之字比之古其多寡不逮十之一七音分而为之经四声合而为之纬经毋纬子经先纬从字不盈千而唇齿舌牙喉所出之音无不该于是乎无无字之音无不可书之言此今之主于声者然也国字为国音之舟车载而至中州以及极东极西极南之境人人可得而通焉盖乂颉籕斯邈以来文字之一助也皇风浩浩无逺弗被建学立师以宣其教内置学士外提举官而路府州各设教授与儒学等勅国字在诸字之右示所尊也河北杜唐臣以国字教授富州慈良纯厚州之人莫不崇重官满而去相率为诗文以华其归余官于洪移病就医至于此州人以其诗文属余叙其首余一见唐臣而知其贤果如州人之所称乃为之叙耳
　　送吕诜赴江西行省掾序
　　中书省选儒吏四人往补江西行省掾范阳吕诜宗道其一也宗道尝受学于翰林承防郭公安道后为国子学生升伴读以儒学教授贡未及受命而出充宪府之属继丁二亲忧复入充工部之属工部事最繁伙志勤职脩人服其才今往江西诣予言别其同往有申屠子迪余已告之以获乎上之道矣所以告宗道者又岂有异于説哉然获乎上之道本诸身持其身之道儒者自知之予不赘言也予方将以老病归田得二三俊佐其长而江西之境内大治则两道生齿皆为幸民予亦与受其赐二三俊勉之无俾两道之民觖望
　　送皮溍赴官序
　　学者皮溍嗜唐李秘监书宋黄太史诗学之俱各升其堂哜其胾博记览工谈论儒羣之骐骥也受父泽贰邑令洁白持身恵爱及民吏治之鳯鸾也昔也年盛而今则衰矣昔也家富而今则贫矣然年虽衰而气不挫家虽贫而节不改自邵阳丞考满以逮于今将二十余年受朝命者一为名州民牧之参一为防府征司之长皆以疾不赴今又掌流通钱币之职官于东南之第一郡噫溍文儒也而不获齿馆阁之清班良吏也而不获试抚字之善政乃俾录录任泉布防计之劳疑若枉其才者常人处之宁无怏怏不怿者乎而溍之赴官也防防而往绰绰而进略无一毫怏怏之意留于中予是以深嘉而重喜之也夫乗田委吏夫子之所屑为葢居上而官人者当择人居下而官于人者不当择官也顾已之所以堪其事者何如尔溍之至官也其竭乃心践乃职使国用民用两利焉是亦儒术吏能之一端也他日得展所志行所学亦如是而已
　　赠学录陈华瑞序
　　陈华瑞儒家之佳子弟真所谓如芝兰玉树者受行省命为洪都教官之参往就职过予请曰洪江右防府也游居辐凑俊乂林立某将观善而进学焉学之方其若之何予曰今之处庠序者大率计较斗升铢两之利子有恒产有恒心恶肯效彼而为鸡骛之争狗鼠之盗不义之得视如土草即此一节固已超越乎辈流况平日耽玩四书四书进学之本要也知务本要趋向正矣虽然读四书有法聊为子言之必究竟其理而有实悟非徒诵习文句而已必敦谨其行而有实践非徒出入口耳而已朱子尝谓大学有二闗格物者梦觉之闗诚意者人兽之闗实悟为格实践为诚物既格者醒梦而为觉否则虽当觉时亦梦也意既诚者转兽而为人否则虽列人羣亦兽也号为读四书而未离乎梦未免乎兽者盖不鲜可不惧哉物之格在研精意之诚在慎独苟能是始可为真儒可以范俗可以垂世百代之师也岂仅可以掌一郡之教乎予言止此子其勉诸
　　送徐则用北上序
　　至顺二年春予八十三矣卧病逾月不出户有清江徐镒来访强起迎之语甚久从容谓予曰镒读易至观卦观也者坤地柔顺卑下之民仰观九五阳刚中正之君也然观之初六曰童观观之六二曰闚观童者葢如婴孩童穉之观闚者葢如妇女闚觇之观所观狭少而所见不能以广大是何也初与二在下逺于九五也夫至广大者天也戴盆而观之坐井而观之岂能见天之广大也哉以下观上而逺于天位何以异于戴盆坐井而观天者乎若观之六四则切近九五矣故其繇曰观国之光利用賔于王然则观盛治者宜近不宜逺也镒尝有四方志曩一至京师获观山河之髙深土宇之绵亘都邑之雄大宫殿之壮丽与夫中朝钜公之恢廓严重目识若为之増明心量若为之加寛此身似不生于江南遐僻之陬也未及一期适罹家难仓忙而归距今二十二年在家已无亲可事矣已有子可应门矣将毕前志谋趋辇毂下以观国之光先生可之乎予曰子于观卦诸爻逺近之义精且悉善读易者也予复何言子通经术闲时务方当强仕往近天子之光其可观之上九曰观其生观其生者自观其一身也上九逺处一卦之外物外人也他无所观唯自观其身而已子年鼎盛宜在近而观于国予年衰耄宜在逺而观其身所观虽有不同其幸得遭逢圣世一也
　　赠豫章髙晋序
　　豫章髙晋以儒试吏而求儒言余谢之曰子逃吏归儒则可问余今舍儒就吏当以吏为师而奚于余乎问腐儒本迂濶而老年逾昏耄子方备世用开仕途不资长于卓荦竒伟之时流而拾短于迂濶昏耄之野叟为计不亦左欤礼辞固辞而请不置于是为之言曰孟子尝谓矢人之心岂不仁于函人而择术不可以不慎挟矢人之术则虽有函人之心不能不变而伤人矣孟子所言葢为工人而发工人者庸俗人也庸俗人之心因其术而变君子则不然虽杀人而有生道虽劳人而有逸道外术恶足以移其内心哉况今所谓吏古之府史也从长贰以施政官府之所不容无夫岂皆有矢人伤人之心者以伤人为心殆末世贪残之吏所为古府史不如是倘使余年少而为吏何但云无害而已将悉令民无寃而子子孙孙受无穷隂徳之报于天今之吏非不能之特不为耳此余迂濶昏耄之言也然乎不然乎子其择焉
　　送宋子章郎中序
　　今之行中书省古之分正东郊也而江浙行省视诸省为尤重土地广人民众政务繁而钱谷之数多也朝廷之所注倚故其用人也常不轻昔顺徳忠敏王答剌罕自湖广涖江浙江浙之民想望其风采未防入相成宗名著于天下至今号称贤相王之子克嗣先徳又以圣贤之训益其资质之美治江浙数年而江浙大治比来入觐天子宠嘉之进相位还治所而为贰为叅者亦皆极一时之选汴梁宋子章操守猷为表表在人耳目尝自外而留中复由中而补外为江浙宰属之长彼地之民俗政体固所熟谙今位冠都司而一省之政可否是非必先经君审处而后行夫以天下人望之所归萃于一省公平防正上下长属靡不合志则其行事又岂有龃龉扦格之患哉江浙一省之治其为天下最也宜矣余为数道之人幸是以于子章之行也不能已于言
　　送崔兵部序
　　夫五方之人言语有不通也嗜欲有不同也而其仁义忠孝之心则一而已岂以东西南北之地而间哉何也人之生于两间也地之所以成其质者异而天之所以成其性者不异也仁义忠孝根乎性者也兵部员外郎崔耐卿髙丽人也今上潜龙时宫内史府仁宗朝入典京城商征常数之外嵗赢五十余万缗不私取一毫而悉归之公又恐其数増而后难继则或至于厉民也乞不以为例此一事也而见其义焉见其仁焉髙丽王羁留于京师竭智殚力以匡賛之而得复位晨夕惓惓慕父母送其王归国而因过家以觐省此一事也而见其忠焉见其孝焉中国之与之接者靡不爱之敬之如兄弟如僚友亦其仁义忠孝之天昭昭然不昧有以感动夫人也故余于其东归也赠之以言而勉之以晞贤晞圣之学俾益扩其仁义之良心益敦其忠孝之善行庶防他日遂为中国名卿云
　　送邵天麟序
　　天麟去史院而适淮土中书参政王继学赠之以言其纲一曰慎其目六曰惧也曰平心也曰扩虑也曰明无恃也曰聪母偏也其为言也忠矣予虽欲有言复何言哉天麟其绎之徒悦之而不绎焉则非予之所望也











　　呉文正集巻二十五
　　钦定四库全书
　　呉文正集巻二十六
　　元　呉澄　撰
　　序
　　送李吉夫赴河南行省理问序
　　仕不出乡人之至愿也中世游宦在数千里外不能复归其乡里者有焉归徳李侯吉夫繇从事大司农府陞中书省掾擢授工部主事通政院都事大都路治中通政院判官留京师十有八年今得河南行省理问以归河南省治汴梁领路十有二府若州四十有六县百八十有三归徳为支郡相去不三百里可谓仕不出乡者矣三代之时民自选举贤能以长治其乡里选之举之者必当其人所以利于我也长之治之者必尽其心所以仁其乡里也自选举不本于乡里而仕于四方者或不谙其土俗或视其民如路人而螟螣之鱼肉之靡所不至一旦官满掉臂而去耳乌乎人心吏治之不古也比比若是可叹也夫李侯质直无城府其涖官也亷而才其处繁剧也泰然不失其常度而慈祥岂弟无丝毫伤人害物之意以是为政于天下何施不可而况于其乡里尤所用情者乎理官理刑狱虽专问大吏而不及小民然大河以南大江以北数道方伯之寄事之闗民休戚者众矣得贤者能者为之属从容賛画隂有以福泽其民而乡里与受其赐其所补岂少哉侯之考妣俱受恩赠考爵县子妣封县太君侯归拜坟墓防宗族见长老白叟黄童欢呼及门喜吾乡里之贤能将有以福泽于我也侯不自以为荣而乡里荣之侯不自以为幸而乡里幸之予也与侯同年生嘉侯之归其乡而愧予之未能也故于侯之行也以是赠至大辛亥五月甲午
　　赠道士黄平仲逺游序
　　士之逺游者过予予輙止之曰道脩于家可也既仕而驱驰王事则有四方之役处士而离父母去妻子栖栖奔走将何求哉因吾言而不复游者有焉髙仙观道士黄平仲劬书工诗与之语见其为儒流不见其为道士也亦有逺游之志人以道流为孤云野鹤任其所之非如四民之有定业有定居也则其逺游也恶乎可止而止之意以为不然今之道士自谓老氏之徒予观老氏之书以邻国相望而不相往来为美夫岂亦以逺游为善哉倘若遍览山川周知风俗则老氏固云不出户知天下其出弥逺其知弥少矣青牛西度盖闵周之衰乱而辟世孔孟之厯诸国圣贤之不幸也若夫漆园吏之逍遥游三闾大夫之所谓逺游此非行地之游也予儒流不足以知此它日解后尚当细论
　　送崔徳明如京师序
　　古者教人以徳行艺三事教之而成乃賔兴其贤者能者俾之长治其民后世之取人异是矣而隋唐以前犹未有科目也科目兴而取人不稽其本实所取者辞章之虚而已就使辞章如马班韩栁抑不过为艺之下下其视古者礼乐射御书数之艺天壤絶也况其辞章之鄙浅何尝梦见马班韩栁之彷佛乎唐世兼采人望虽未免于私而间或不失一二糊名考校似为至公其弊不可胜既然亦时有俊杰出于其间何也世运方盛则暗中摸索往往得才偶然尔天也而非人也国朝贡举率因前代而拳拳欲取经明行脩之士意欲烛其弊而防之者夫经苟明则知仁圣义中和六者之徳无一不知行苟脩则孝友睦婣任恤六者之行无一不能徳无不知行无不能六艺纵或有缺不害其为本立而末未备不审今之进士经果明欤行果脩欤抑否也豫章崔徳明至治癸亥乡贡次年试礼部竟失特恩贰抚郡教官其在职也佥曰斯人不为利疚皎然有清氷白雪之洁又曰斯人不与物戾盎然有瑞日祥风之态纯良粹美君生于三代之时其不名于六徳六行之中乎泰定丁卯予始识之而益信所闻于人者之为信然则其前之试有司而一得一失也皆天也而非人也斯人不进士而犹谓科目足以得人也哉今将谒选吏部予不能已于言葢非徒为徳明悼既往之屈实为古今取士之法制而深慨也此行达京师之日予之旧友傥观予文必有笑予之年逾加而狂论偏见犹不减者夫
　　送甘天民之京师序
　　甘慤天民豫章之秀士方其少而处乡里也已如龙泉太阿之在地沈匿閟蔵未见于世而光芒鬰发莫可禁遏往往上冲于天识者固之及其壮而出四方也则如离匣之劒直之无前与论文艺则炳炳琅琅与论政事则优优绰绰与论天下山川人物习俗则如镜鉴烛照水之建瓴丸之走坂无所停滞凡与游与居孰不期其为有用之器小试夷陵学官夫三峡绾西蜀之口中州人士虽鲜到然畴昔欧阳文忠公尚书谢昌国俱尝仕其土逮今川士之流寓犹以十百计未可以僻陋易视也而天民之客彼当路之长同类之朋咸愿其久留而惟恐其代去其果何以得此于峡之人哉今兹学官秩满又将矫首振翼乎天京予观士之北上者大率侥觊其所不可必得其立心之初已可薄而或者安然以为当然也天民有识有守独不其然予是以三嘉叹而赠之言而助其气而坚其道义而使不失已也朝之公卿大夫阅人多矣亦必心喜而曰及今乃见大江以南之异人也夫
　　送道士刘道圆序
　　予舟行每过湖口喜其崖壁峻削岩洞竒怪倘非神灵所宅鬼物所冯自宜为仙祠真馆始可称其地之险幽水经谓有石钟山而东坡苏子尝夜半造其下以听其声盖殊絶之境也道士刘道圆请于天师将建碧霞观亦其地之形势有以召之而然然道圆从全真师学全其真岂俗间酒肉道士比夫道之真以治身而绪余土苴以应世果欲择险幽之地而脩真乎脩之脩之所以当全者一真而已矣它又奚足为哉
　　送徐则韶赴播州儒学正序
　　唐人惮播州荒僻往者多非其欲我朝疆土之广旷古所无播虽逺在西南一方人士去来视犹中州曽不以为难徐九成宋兵部侍郎之孙元安庆同知之子以世家之胄俊秀之选擢为播州学正将行余谓之曰侍郎吾不逮事同知吾所与游不逮事者稔见其文辞所与游者深服其徳器今之往也其以尔祖之文贲彼习之朴以尔父之徳革彼俗之窳惟固守家学可矣地之荒僻何患焉向余在京时尝闻播之连帅来觐好文而重儒九成往哉其必有合也
　　送常宁州判官熊昶之序
　　豫州熊昶昶之尉崇仁六年其亷如清济之水无一尘之滓且明且能且仁且公士民思之至于今不忘闻将赴湖南常宁州判官近者平阳李有仲方六年金谿县尹其操守其政事实与崇仁尉相似予尝称李尹之善一曰亷二曰明三曰仁四曰能五曰公而为言之曰世固有亷者矣其见不明则为吏所蔽虽亷奚补亦有亷而且明者矣其心不仁则自矜其亷明而深刻严酷略无岂弟慈祥之意或其心虽仁而短于剸裁徒有仁心而民不被泽仁而不能故也或其才虽能而意之所向不无少偏终亦不免于小疵仁而未公故也全此五善者葢难矣哉而李尹兼有之所以卓然为治邑之最与予之称李尹者若是而熊君亦然因书此以寄而赠之行它日湖南之士民必知予所言之为信
　　赠王用可序
　　章贡王用可能煆炼金石而制丸药其售于人也曰仙丹又能观察形势而为葬师其号于人也曰仙辈大凡药特医家之常剂尔葬师亦术家之常流尔常剂常流而冒仙之名得无名之浮于实乎或有所疑焉而以问予予曰可以起死回生者丸药之功也可以改神工夺天命者葬师之法也兹非其伎之近于仙者哉借名曰仙葢以此名之浮与否与未易悬断也囘生也夺命也而果如予之言也则其谓之仙也奚忝焉
　　送萧九成北上序
　　章贡萧君九成善史学自羲农以至于唐虞自唐虞以至于金宋事之纪载于史者厯厯如指诸掌予谓之曰善言古者必有验于今君于方册所有之事皆能言之矣今日之事有书契以来之所未尝有者自古殷周之长秦隋之强汉唐之盛治之所逮仅仅方三千里今虽舟车所不至人迹所不通凡日月所照霜露所队靡不臣属如齐州之九州者九而九视前代所治八十一之一尔自古一统之世车必同轨书必同文行必同伦今则器用各有宜不必同轨也文字各有制不必同文也国土各有俗不必同伦也车不同轨书不同文行不同伦而一统之大未有如今日睢盱万状有目者之所未尝覩吚嗢九译有耳者之所未尝闻财力之饶兵威之鸷又非拘儒曲士之所能知君之史学苟徒稽诸方册之所纪载而不证诸耳目之所见闻得无有阙乎况君所著述当路既上送官盍亦观诸今之史馆如君之学者有防各举所见各诵所闻要必有以互相发九成曰子之言然然适百里者具一宿之舂适千里者聚三月之粮今将为万里役而徒手以往可乎子将何以资我哉予曰是谋非吾所能及也当今尚仁急义意气相许者满天下君姑挟吾言以往试就而谋焉其必有以张君之行也
　　送胡宗时序
　　李超暨子廷珪世居歙以墨名家黄金可得李墨不可得其贵重如此吾乡胡湛然曰嘉定癸未于信州龙虎山遇异人授墨法坚青光黒莫能及之传其子士楚子又传其孙宗亮宗时宗权三世矣向时与柯山一二墨工齐等今柯山不复有墨胡墨遂为第一葢工以世工为善墨者文房之寳非它工比尤当论其世也李墨世胡墨三世一家秘妙人不与知其独为名墨工也宜哉
　　送陈景咨序
　　昔成周设食医疾医医等官而医师为之长然是官惟王朝有之今在朝有太医院而普天之下各道各路及府州县莫不有医官焉或以治为职或以教为职官之所用一一取给于众医官愈多而医愈困矣非得仁而亷者居是官孰能拯斯弊乎若吾里陈君景咨心仁而行亷者也为医官于吉水新喻二州其在职也众医思之景咨其何以得此于人哉景咨醇儒也儒而通于医家世儒门贤厚称于乡党惜也其仁心亷行足以悦于下而其虚气实力不足以结于上则下虽悦之而何能使之有以悦其下哉予在朝时知太医院诸官皆贵人钜公无非仁且亷者景咨与之合徳谁能以景咨之姓名心行转而上闻
　　赠无隠相士序
　　无隠相士工相人以形声定一生之贵贱富贵寿夭以气色定一时之休咎福祸吉凶是惟不言言则必中如鉴之照物妍丑无所隠是以人之喜贵喜富喜寿与夫期休期福期吉而幸其言之或然者慕而就之恶贱恶贫恶夭与夫虑咎虑祸虑凶而恐其言之或验者畏而避之予曰子之相术与郑季咸能使心醉者列子其人尔设遇壶邱子子恶得而相诸壶邱未尝有隠也子将自以为隠矣且今之所遇今之列子也后之列子骨肉俱融于斯时也又何气色形声之可议然则如之何请问希夷或曰希夷之相人犹无隠之相人也而奚问为曰以耳听声声无遯情以目视色色无遯形是曰无隠听不可闻无声之载视不可见无色之界是曰希夷草庐畊者叙
　　送袁用和序
　　纳人之死骸于土以天地之生气飬之苟得其养则死者如生凡其遗体之本乎是骸而生者自然蕃衍盛大譬犹培木之根而其枝叶茂此郭氏之葬书与程子之遗言合而葬师之泥于曲艺者鲜或究其原也葢其伎有本有末有正有偏有真有伪世之纷纷以伎自号求售于人而图利于己者大率末也偏也伪也幸而其传之不泯或识其大或识其小而吾用和适然有闻焉殆千万人中不一二也噫用和其亦慎其所用哉斯盖助孝子慈孙之仁其亲而匪徒曰富贵福泽之而已用和其亦慎其所用哉
　　赠医家吴教授序
　　儒之道无所不通医之道一伎尔而于儒之道为近何也儒之道仁而已爱者仁之用而爱之所先爱亲爱身最大亲者身之本也不知爱亲则防其本身者亲之枝也不知爱身则伤其枝爱亲爱身而使之寿且康非医其孰能故儒者不可以不知医也医之道赜矣炎皇博物明理而有本草之经黄帝为民立命而有灵素之经今世所传虽或不无后来之所附益要之其原必出于上古生知之圣伊尹之先觉而论汤液以齐量五气五味之配合周公之多艺而设官职以参两九蔵九窍之动变皆因炎黄之明物理立民命者充之也医之道讵可易视乎武王之养疾于亲也常欲审其力之所能胜夫子之慎疾于身也不敢尝其心之所未达知药之不可苟也圣人之爱亲爱身何如哉惟其爱亲爱身之至所以重医之道与呉成学儒道者也少而孝于亲慕医道而未及学中嵗身有痼疾慨思此身为亲之遗体有疾而不治则非唯不爱身是亦不爱亲也师门讲求于善医之人竟能巳其疾由是志于医既足以保其亲之身而医院又官之自新昌州医学正勅授余干州医学教授将赴官过予予嘉其留意于医也为述炎黄武王伊周孔子六圣人仁民济世爱亲爱身之道以开广其志且俾人人知医道之重不可视之为一伎而忽之也成字山则醇谨笃厚女弟之子妻之予是以赠之言焉
　　赠胡道士序
　　三代以上姓氏分为二故氏屡易而姓不可易三代以下姓氏合为一往往以氏为姓而无复有姓外之氏姓固姓也而氏亦姓也于是但有不可易之姓而已自晋室不竞中州之族姓混淆爰及唐初毎轻以赐姓宠降附之徒至于唐末又多以养子继军伍之籍而姓愈不可辨矣呜呼有生之类或知母而不知父或知父而不知祖能知其祖者唯学士大夫傥知其祖则孰不欲世守其姓以传之子子孙孙而不易哉大中祥符观道士系本豫章进贤之胡其父占军籍而本姓失子既读书通于义理念先世神明之冑而不祖其祖安乎图改籍而贫不自振力有所不能也乃寄迹老氏教中以复其姓所师所友皆吾儒身虽不在学士大夫之列而心则卓有学士大夫之识不获编齿于四方而不能不依托于二教者势之厄于人命之厄于天也其志盖有可嘉而可悲者焉道士名原字子泉今复其姓为胡氏
　　赠乐顺徳成序
　　天之生气在地中者随陇阜之形势而行止人之生气在身中者随经络之血脉而乖和此自然而然非有使之者也世之畸人能乗地中之生气则有蔵往之仁能候身中之生气则有知来之智斯二术者通于神明矣岂易能哉乐顺徳成儒家子遇专师得真传于是工其伎颇或闻子所能有求有问者日众吾不愿子之轻于言也然安能闭子之目缄子之口乎亦谨之而已矣因子出游书此以戒
　　赠葬师赖山泉序
　　能原其来于百十里之外而不能乗其止于一二尺之内此察地理者之通病也学者钟生问术于宁都之赖葬师而得其文持以示予予曰此真术也既而赖师来过验之果然噫此术传之者秘故能之者稀师固能矣然真术不行行术不真不若五星新法之曼衍而易售也能者不轻为人葬不轻与人言其母贵人之利而贱己之艺哉
　　送邓显宗序
　　邓显宗厯司县吏将近八十月谨畏自守无纎毫过失未尝一至上司之庭兹由乐安县赴平凖库经吾里造吾门予喜其能自完也嘉其既往又勉其方来欣然领吾言而去因思曩嵗有一二新进士予规之以亷正闻吾言殊不乐其后竟不免于瑕玷彼为儒而乃如彼此为吏而能如此可谓难也巳于是书吾言赠之溥为今之为吏者劝且以愧夫为儒而不能如之者
　　送邵天民赴瑞金教谕序
　　庐陵邵天民将赴瑞金儒学教谕过予予阅庐陵之士多矣大抵卓荦秀伟则有余而谨重淳厚常不足以予所闻二百年来惟丞相益国文忠公不为土地风俗所移今于庐陵士中忽见如天民者宁不为之惊异乎邵族之富前时甲于一邑势焰赫赫不可近独天民之家萧然一寒士也挟一艺以济人利物为给其家之衣食笃志教子为儒固己不类其族之人矣子之学既成温温然恂恂然同党莫不嗤议其迂濶则又不类其郡之人焉而予独见之惊异者以其彷佛益国之流风也夫教谕之职虽卑然为一邑士之模范仪刑岂可以易视天民庶防不愧于其职也欤予自幼拙朴不能入时俊之羣而亦不能改易以求合今老矣天民乃与予之率彀同乌乎不喜之之深邪若其异日之所到则有命不可豫期之以为謟也
　　赠董起潜序
　　予虽不学医而好观内经难经脉经等书颇晓人身脉理大概然自少而老由南而北欲访求一明医而不可得其下品率是意病加药其髙品亦不过对证用药而已孰能究脉之精防察病之原本哉乐安云葢乡之董宦家名族前代以儒科仕者不翅百数文物之盛甲于一邑逮宋亡科废舍儒而习医有董氏起潜焉往年初见之未深知也近年从孙春抱竒疾医莫能疗而更生于起潜之手因为予诊脉听其议论通达隂阳造化审别蔵府经络井井不紊予惊竦曰是间乃有此明医乎慨相遇之晚而未有病可以试其伎也至顺元年冬过予谓予明年夏秋之交有重病其时当来供药今年六月病果作其病日轻日剧医以为疟起潜至曰似疟非疟也以疟治之则误矣诊之六脉浮右寸口独浮而短外证有寒热胸膈气滞盖由肺气内伤先以五膈寛中散畅导其气寒热未除脉尚浮此为客邪在表用桂枝加附子汤温散表邪表证既罢独两尺脉迟为肾蔵虚寒用四柱散加姜桂以暖其下部又独脾脉防用治中汤加附子以理中焦继用参香饮参苓白术散相间饮之以渐底于平复自初服药毎进药一盂则病退数分再服一盂则病又退数分盖病势甚恶而药力亦峻予生平服药未有若是其速效速验者也史迁仓公传载淳于意自述其为人治病名状二十五条纎悉该备至今令人想见其医术之神起潜于予之病凡四易药先后伦纪毫髪靡忒今仿仓公传所述笔而为序以贻之非特表起潜之明于医亦以自许耄叟之明于知医也倘天下之医人人如起潜天下之病人人遇起潜则可以保身可以尽年而举世无枉夭之患良医之功其博济于民视良相奚异周官医师之职十全为上失一失二失三为次失四为下所谓十全者十病之中可治则治之不可治则不治或治之而生或不治而死十病皆中而不失一也起潜能于未病而言方来之有病于己病而言此去之无病脉之可疵者病虽轻必言其可忧脉之无亏者病虽剧必言其不害有言輙中斯其可为十全之医也夫
　　赠栁士有序
　　三峰栁先生以尚书义为进士师门弟子擢第预贡登上庠者百余人子士有世其业以俊异称自进士科废家学无所乎用遂易业习古篆锓姓氏名号徧厯公卿大夫之门余谓士有之业虽易而不离文字间是亦无忝于其先然此事政未可以小伎目视昔所业尤难焉难有三识字一也善书二也工于用刀三也刀之技既工矣若识字则前代许祭酒近代郑国史戴通守之书与夫徐骑省李县令之碑刻石钟鼎之款识俱不可不详究也今之善书且识字者在洪有熊天慵氏有司马九臯氏试往问焉
　　送章楫序
　　昔晋氏在江左王谢为相门一时风流文雅之懿动荡耳目凡子弟出入前不问可知其为王谢二家盖习气不期然而然自非他人所能及者宋丞相杭山章公清谨自守虽为宰辅犹如布衣时季年屏居山中樵牧争席见者不知其为宰辅也其従孙楫一贫如此凄然萧然学甚充诗甚工而淳如也介如也无分毫悲穷悼屈耻恶衣恶食之意非杭山公之习气熏染而成欤来游洪庠嵗晚言归予惜其去也而赠之言楫也益充其学益工其诗将大底于成而为天下士视昔王谢风流文雅尚不足为其有光于先正又岂但为章氏佳子弟而已哉
　　送法易子序
　　富州同造之孙其习秀而文其儒喜谈葬术凡地理家前所未有世所见之书往往于孙氏焉子宪独朴而野近年有凊江皮氏好客务施游客辐辏其门而谈葬术者尤见礼然以其来者之众也各效其长各逞其异闻者熟知者翫能以术而获用于彼亦难已季年营葬地不它人之信而一委之子宪于是子宪之术浸以重后数年解后于富州子宪曰吾术因族祖外祖在西广得马道人龙髓之文又善咒符水愈疾疫变雨旸致雷电地理用天机卦道法依参同契用纳甲卦二术但用卦故以法易子自名余曰若儒族之人儒家之子读儒书以儒而饰其术岂俗师之所敢望哉方称其用卦法易之竒忽有诰余者曰子知水路火之説乎地仙云不须卦坐天仙云本无卦爻此又何也余于是口呿而不能答徐应之曰待余就景纯平叔问之



　　吴文正集卷二十六
　　钦定四库全书
　　呉文正集巻二十七
　　元　呉澄　撰
　　序
　　国学生李黼泗州省亲序
　　頴州李黼之父曩者仕于朝鄿便养出守泗州黼偕其兄藻为国学弟子员留京师违定省越三载泰定甲子冬谒告往泗州宁其父母且奉其祖父母封赠之命以归亦可以悦亲荣亲矣佥谓黼研经鋭学不倦其成科名受官职也可日月防亲之悦亲之荣将有倍于今者焉斯其为孝也欤噫此世俗之孝也若君子之孝则不止是韩子曰事亲先其质后其文尽其心不夸于外质者行也韩子文士尔而其识能及此况不以文士自足者乎夫子论孝始事亲终立身立身之要慎其行也可法可传之谓立行道于今扬名于后使世世赞叹歆慕称为某人之子是显其父母于无穷也岂止一科名一官职之荣而已哉黼之往也自监学之师以下俱有赠言同舍二三子请予序其首噫黼诚才子也其研于经也奚所志其鋭于学也奚所事予未悉知也而吾之孙当剧言其頴出乎辈流予其可不以逺者大者期之夫
　　送曽叔山序
　　曽仁叔山将赴万安教谕过予予尚忆壮年与叔山之父吉父君谈今古夜坐辄达旦凡世间可喜可愕可笑可悲可怪可疑之事靡不徧及吉父髙文雄辩介特自守不偶于时死且二十三年矣叔山生十嵗而孤能受母训学至于有成以选试授儒官得禄以养吉父可谓有子矣叔山文辞足以动荡今人之耳目学识足以探索古人之蕴奥岂小成之器哉今之仕人爵之发端也人爵人也而由乎天天爵天也而由乎已仕有暇时学无止法日进月升跻于天爵之极品予之所望于叔山非但人爵之进升而已万安固多才傥有有志之士试以予言谂之
　　送王元直序
　　乐安王氏之医五世矣一世世予不及识其三世迪功君端重如山子为国学进士迪功之弟子异甫和煦如春未尝见其戚愠之容予异之子诚翁造次必于儒雅诚翁之子三人长曰元直往年游京师问药者踵门随试辄效太医院官与之相厚善诸公贵人咸礼敬焉盖他所谓医或非世业或非儒流非世业则于术或有不习非儒流则于理或有不精王氏世医也儒医也习于术而精于理其表然出乎俗医之右也固宜予尝谓医之用药不越二端一则扶防真元一则袪逐客邪而已防元气者如养民逐邪气者如御冦养民纯以徳御冦须以兵然汤武之仁义桓文之节制屈之以不战遏之而使遁岂必逞威猛多杀伐哉予观王氏处方大率和平调爕是务至于猛烈攻击之剂不得已而用之疾除即止不过用也不轻用也是以邪气去而元气无所伤彼求快一时之意不顾异日之害者恶足以语此哉因是而推昔之善医国者亦然伊傅周召逺矣汉之萧曹唐之房杜所以能相其君培植三四百年之基业者往往由此商鞅李斯强秦富秦亦以蹙秦医国之良相有能如王氏之良医乎天下之福也
　　送郭以是序
　　或曰为文不可以不读书杜诗韩文盖无一字无所本或曰声之精为言言之精为文如噫气之号万窍随所触而喁于有自然之籁奚以古人已陈之糟魄为二説孰近夫所贵乎读书者非必袭其语以为吾文也蜂之酿蜜不采取于花可乎融液浑成而无滓人见其为蜜而不见其为花也世有博记览者其发于声形于言乃或窒塞而不通固滞而不化观者厌之则谓曽不若空疏者之谐协畅逹也噫是岂书之能累夫文哉庐陵郭以是古近体五七言逺跻盛唐长短句骈俪语近轧后宋渔猎之富援据之审空疏无本者頫首不敢仰视而不室塞不固滞竟日翫之而不厌庐陵自欧阳公为百世文章之宗其后往往多能文章士以是父其可与议韩杜者夫
　　送张相士序
　　有皎然乎其中癯然乎其外者为谁月梅相师也其谈论亹亹如山林众籁翏翏而逺闻其记诵琅珢如江汉顺流衮衮而无尽其祸福竒中如烛镜照鉴而卜盖师之阅人也多矣刑也而王奴也而侯厮役也而将相师一见能识之亦有小谓宜饿死夭贱谓宜隐浮屠而其后乃大不然皆师之所能辨也虽然人之身天所生也一受其成形而有定孟子则曰居移气养移体气也体也既因所居所养而移则夫孰不可移彼肌肤绰约而若冰者何人哉骨肉融释而随风者何人哉若然者形质销铄人貌而天虚非隂阳五行之所能拘相之应别有法邂逅其人试以语我师金谿张氏
　　送虞叔当北上序
　　文者士之一技耳然其髙下与世运相为盛衰其能之者非天之所与不可得其闗系亦重矣哉东汉至于中唐六百余年日以衰敝韩栁二氏者出而文始革季唐至于中宋二百余年又日以衰敝欧阳王曽三氏者出而文始复噫何其难也同时眉山乃有三苏氏者萃于一家噫何其盛也三苏氏以来且二百年矣眉之别为陵陵之虞先世以文士立武功致位宰相数世之后有孙子及寓江之南其文清以醇有子曰集曰槃一家能文者三而二子表乎畴众之上防若眉之有三苏然噫又何其盛也子及为大郡教官倦游而家居伯子集国子助教迁国子博士久处京师其文也人固见之其名也人固闻之矣叔子槃由书院长赴吏部选其文也或未之见其名也或未之闻也子由之文如子瞻而名可与兄齐者也昔二蘓之齐名也欧阳公实奬防之今在朝岂无欧阳公其人与槃此行也必受知焉兄既显名于前弟复显名于今虞之兄弟之有光于子及犹苏之兄弟之无忝于明允也盛时方行贡举贡举者所以兴斯文也而文之敝往往由之何也文也者垂之千万世与天地日月同其久者也贡举之文则决得失于一夫之目为一时苟利禄之计而已矣暇为千万世计哉贡举莫盛于宋朱子虽少年登科而心实陋之尝作学校贡举私议直以举子所习之经所业之文为经之贼文之妖今将以尊经右文也而适以贼之妖之可乎斯敝也惟得如欧阳公者知贡举庶其有瘳乎闲之于未然拯之于将然俾不至于为贼为妖而为朱子所陋则善矣傥有今之欧阳公试问所以闲之拯之之道皇庆二年十月甲子
　　王徳臣求赙序
　　丧有赙尚矣赙礼也求赙非礼也然则人有宦游数千里之外亲没力不能以归葬者如之何求之非礼不求之非孝二者之间必有处焉河东王君为县令江南迎母就养其弟徳臣亦弃其仕奉母以行兄弟朝夕致养唯谨不幸夭故棺敛如礼家素贫而令之守官也亷载柩寄钱唐佛寺谋归其乡数千里舟车之费无所于办赙者未之有为子者亦弗之求也哀之者哀吁于仁人义士叙以述其事诗以道其情累累矣予谓世俗之夫不孝有三仕而不将母一不孝不将母而仕二不孝亲肉未寒而畀彼炎火三不孝此盖羽毛之族之所不忍为而人或为之噫是诚何心哉县令之迎养季氏之不仕其母之丧也或以家贫道逺劝之如浮屠氏教兄弟坚拒其説之三者其不贤于世俗之人矣夫贫而亷如是贤于人又如是虽慕义强仁者孰不兴哀况仁人义士哉虽然予壹有怪徳臣之出也犹未练今祥且过矣禫且及矣当除丧而不得除累累丧容栖栖旅食皇皇无所归叙之者有人诗之者有人而赙之者谁欤岂今之世无一仁人义士哉抑有之而不相值欤所望者仁人义士而仁者义者不可见大事其可不以终乎于此必有道语云亲丧固所自尽也夫苟自尽自为谋可也求夫仁者义者而未之见试求夫智者知礼者而与之谋其必有以当于人之心不然久淹留于此奚益皇庆元年四月二十五日书于王氏别墅
　　送翟生序
　　洛阳翟生尝为学官矣滞留金陵困于旅泊不汲汲于名不役役于利其去也恳恳惟予言是需或谓生迂生岂迂哉或谓生竒余之言与世之名若利均之为土梗而何竒之有虽然不敢不答生所需也世之人遑遑不安者其崇有二曰名曰利而已苟是之不务则何徃而不适然富贵人所欲生其果不欲人之所欲乎抑时之未可而姑为是退缩乎欲贵欲富之心生不能无而亦不必无也余不病生之欲贵欲富而病生之所欲者小尔人人有髙爵崇秩安宅腴田即而取之居而治之是为莫可加之贵是为莫与敌之富而生欲之乎如欲之己自求而自得不待资诸人也如得之视世间区区之名琐琐之利奚翅土梗之不若哉生之不汲汲役役于彼是也而或瞢瞢悠悠于此非也生其因予之言而惕然以省跃然以悟则余为不徒言不然虽有言犹未言也洛阳四方中正之地古先圣贤所萃也二百年前有邵子程子游处其间其风犹冇可闻者生试玩绎其遗言必不瞢瞢悠悠于此矣余之言止是生归求之有余师生名某字良甫云
　　赠陶人郑氏序
　　古者四民各世其业故工有世工而子孙以之为氏者冇虞氏尚陶其后阏父为周陶正周赖其利器用而阏父之子得封于陈今东昌郑氏以善陶名数百里间凡民之用器官之礼器咸资焉其功岂让于阏父也予独因郑氏之善陶而窃有叹夫工之为工知今而已士之为士知今又知古者也知今之工不失其业而知古之士或失其礼何与夫古今异宜用器可以宜于今而礼器不可以不合于古礼器而变古非礼也簠也簋也大尊也陶器也而易以金不惟陶器然而梓器亦然山着牺象壶之为尊爵觚觯角散之为饮器梓器也而皆范金为之其原盖兆于盛宋一二僻儒之口而其流遂成于季宋亡国奸谀之手陶梓悉变而为金岂非中国将为金之防乎驯至于今垂二百年而公庙私家之礼器一踵其缪竟无一人知其非者且不惟于古不合也于今亦不宜赤金之臭而盛饭盛酒宜乎不宜乎变古失礼而士不知其有愧于工多矣郑氏者谁守忠其名野堂其号云
　　送方元质学正序
　　所贵乎学者以其能变化气质也学而不足以变气质何以学为哉世固有率意而建功立业者矣亦有肆情而败国殄民者矣彼其或刚或柔或善或恶任其气质之何如而无复矫揉克治以成人学者则不如是昏可变而明也弱可变而强也贪可变而亷也忍可变而慈也学之为用大矣哉凡气质之不美皆可变而美况其生而美者乎气质之生而美者甚不易得也予于交游中得清江方元质焉初识之于京师望其貌已知其为美听其言而信观其行而尤信又稽之于人或久与之处或一与之接莫不啧啧称叹曰善士善士其何以得此于人哉非其美之弸中而彪外其能然乎哉以如是气质虽或未学亦不害其建功立业而不至于败国殄民矣而元质又勤勤勉于学则其所就讵可量也耶今为扬州路儒学正夫扬州当南北之冲四方学者所辐辏人得熏其气质之美而善良元质又以其所学淑乎人则气质之从而变者亦众矣虽然学之名一也而其所以学者或不同盖亦有表表然号于人曰为学而逐逐于欲役役于利汨没于卑汚苟贱以终其身与彼不学者曽不见其少异是何也所学非吾所谓学也夫今之学者之学不过二端读书与为文而已矣读书所以求作圣人之路迳而或徒以资口耳为文所以述垂世之训辞而或徒以华采如是而学欲以变其气质不亦难哉宜其愈学而无益虽皓首没世犹夫人也吾元质之学不然而予亦不复有言也中山王京甫客寓扬州沉浸于周张程朱之书有年矣年将五十而不求闻逹于时元质徃防试与之论学延祐乙夘十有二月己亥序
　　送何庆长序
　　予生也晚不及覩前修盛徳之事每于末俗而重慨叹焉宋之季年士自成童以上能为进士程文稍稍称雄于时辄轻扬偃蹇谓莫己若者十而八九盖不待擢科入官而后骄也偶尔贡于乡则其骄已进偶尔舍于太学则其骄愈进夸言盛气足以撼动府县震耀乡里晨夕所思始终所为无非已私人欲之发岂有一毫救世济物之意哉于斯之时而能超乎流俗者昔在乐安见何君伯玉父其人也何族之儒盛于一邑伯玉之文髙于辈俦而退然不自以为能与贡处学人所尊慕而慊然不自以为异其心恬如其行纯如直道而行臧否不苟不为愿人之闲然以媚而与物为春噫君子人也其后泯泯此天道之不可知善善者恻然为之悲伤噫伯玉父不可见已从子季新工于医从孙庆长世其学皆以儒流业词章而兼技艺季新既以医行于近庆长又将以其医行于逺其必如伯玉父之立心制行推之以救世济物其效当有过于儒流者予安得不于其行而深冇望于庆长也哉
　　送鼇溪书院山长王君北上序
　　才难之叹从古以然夫所谓才者取喻于木也可以成室屋可以成械器大小长短随其所宜各适于用者木之才也圣如周公贤如孟子其才不可得见已生斯世为斯人凡纷至沓来者日接乎前莫非事也不有其才将何以应之哉昔在圣门季路之于兵冉求之于财公西之摈相端木之应对皆其才之所优为后之士清谈雅望饮食安坐而一事不理者有矣识者恶得不兴才难之叹哉予之所以有嘉于行友王君南叔也君有学有文典邑挍至再至三具有成绩长书院又三四年矣庙宇之当修者无不修课业之当办者无不办上之临之者虽欲伺察而无疵之可指下之观之者虽欲诳惑而无间之可乗賔客交游之过从待之无不得其当不偷惰以废事不巧免以避事或厌其烦劳琐细而君处之裕如也其才之小试者如是惜乎闲散卑防而不得以扩其用也陈献侯之分肉陶侃公之运甓他日大用盖于小乎觇然而用人者以嵗月以资品以私意以邪迳用不必才才不必用则虽周公孟子复出且未知其何如予亦曷能必王君之遇乎夫杗桷栌楔之各施札砂箭芝之并蓄惟匠氏医师之工且良而后能王君之才之可用也有抱宰相之方者其必知予言之为然
　　送南城教谕黄世弼序
　　临江黄良孙世弼为建昌南城教官将行言于予曰旴江之为郡有李泰伯曽子固学行文章百世师表某将惟二子者是慕是效以率其乡人士以庶防于寡过然畴昔尝闻先生绪言教者之所以教当进于古之圣人则似非可以如二子自画其详可得而闻乎余曰今之职教者苟度嵗月以俟叙迁能思其职慕效先贤以图寡过者盖鲜况又不肯安于小成而欲进于古之圣人子之志如是可尚矣抑古圣人之教人初非过为髙逺而以人所不可知不可能者强夫人也因其所固然革其所不然而已矣生而爱其亲长而敬其兄出而行之于朋友娶而行之于夫妇仕而行之于君臣此良知良能之得于天而人人所同也以其所禀之气所赋之质不能皆清且淳故于伦理之间有厚者有薄者有全者有偏者有循者有悖者于是而有万有不同者焉圣人之教使人顺其伦理克其气质因其同革其异所以同其同也契之教也顺其伦理之同也防之教也克其气质之异也世弼之处父子兄弟夫妇朋友也有可称无可议而讨论讲贯修省践行又有日长月益之功所以顺其同克其异者固已知所以用其力精之熟之持之勉之以此治已期于必成以此率人人其有不从者哉
　　赠一真道人序
　　予一见一真即髙其人髙之者何髙其所有也所有者何一眞而已矣重来谷中出书一编皆受言于师者予不愿观予不愿闻非不愿观观不以目非不愿闻闻不以耳言可废书可焚无书无言而此独存何物独存一真而已矣噫大宗岂于讴所可传珠岂吃诟所可得哉是以道徳之经五千文不如末章之首二十四字
　　送彭泽教谕刘芳逺序
　　予之齐年友刘君景年二十入太学二十有六成进士授江陵户曹未及禄而代改有子五人克世父业其季俎桂字芳逺年虽少已能试艺中学官充彭泽教谕彭泽移治江濵非古彭泽也然靖节徴士之流风犹存予尝过其地徘徊旁皇而不忍去往仕于彼者宁不闻其风而兴起乎谨于守身熟于应务厚伦理之常明古今之变居之不失其正行之不失其宜此靖节之所以为靖节也其发于诗文也人徒见其冲澹退逊而绚丽雄健蔵于中后之辞人尽力学之而不能到名明字亮盖自比于诸葛真一代之人豪也夫以士而希贤傥得其一二焉则其为学官必异于常人他日官满而迁归必有以告予予亦有以观子矣
　　送陈洪范序
　　金溪陈洪范家在石门由其家而临川临川而崇仁崇仁而乐安之南走三百余里即予之所止而见焉问所以来之意则出一巨袠有诸君子赠言予观之叹曰呜呼古人所务者内所图者实今乃务外而图虚何也子之年方壮质甚美宜及时而勉学以成身以悦亲苟如是朋友亲之党里敬之长老喜之子弟效之推其余又可以如世俗之人之取爵禄顾不此之为而为今之行子计左矣且子之乡陆子之乡也陆子何如人哉亦尝颇闻其遗风乎夫朱子之教人也必先之读书讲学陆子之教人也必使之真知实践读书讲学者固以为真知实践之地真知实践者亦必自读书讲学而入二师之为教一也而二家庸劣之门人各立标榜互相诋訾至于今学者犹惑呜呼甚矣道之无传而人之易惑难晓也为子之计当以朱子所训释之四书朝暮昼夜不懈不辍玩绎其文探索其义文义既通反求诸我书之所言我之所固有实用其力明之于心诚之于身非但读诵讲説其文辞义理而已此朱子之所以教亦陆子之所以教也然则其要安在外貌必荘中心必一不如是不可以读书讲学又岂能真知实践也哉子亟归而求之舍是予无以赠子矣它日再来予将观子之进与否
　　赠许成可序
　　往年吾邦部使者邀至新安程君达原来临汝书院为诸生讲説朱子之学达原父之于人少所可时余弱冠数数及门见其与许君端朝厚善且称其子也才后廿年其季成可与余相遇于临汝出两世遗文及诸公往来手帖示余其言多有补于教可名世行后所交尽一时贤士大夫呜呼如斯人者不可见已哉成可不坠家声措意于诗文又博览羣书务究其归趣自是明善而诚乎身夫孰能御十数年间欲求友一人如成可者而未之得今得之其能已于言乎
　　赠无尘道者序
　　夫太虚中一尘耳成象于其上者为星成形于其间者为人尘中之尘也人所值有不同尘中尘之尘也今无尘道家者流以尘中之尘説尘中尘之尘其神矣夫知无尘之无尘则知其神之所以神未有人也未有星也未有天也此无尘也此其神也
　　赠医人陈良友序
　　临川良医陈良友种徳三世矣医不择家之富贫不计赀之有无一旦其里之恶少以重役敛之与语未及酧则推而内之沟折两股虽断续益损竟不复常至今杖而行倚而立不能坐或谓为善如此而获报如此施者其怠乎良友不然益自誓以济物为己任至感于神明形于梦寐日理丹鼎药裹孜孜若不及慊慊若不足吁贤哉于是肃政亷访使程公作诗以美之命其客呉某同作而又为之序
　　直躬为恵不为贪股折肱存幸未三施报稍乖疑有怠精坚自誓转无慙人虽微疾肯坐视药试竒功在立谈丹候孰知消息事相逢一笑问圗南
　　送雷友谅序
　　劒江雷尚书之从弟友谅今之巧人也于艺无不能见器物輙肖而为之为之无不成成之无不精充其伎虽古之垂古之般何以尚哉将游匡庐造武当寻髙僧髙道问向上事或谓之人巧如此移其巧于外者专诸内何事不可得余曰子姑舍其巧而趋拙平日之巧俱忘若无能者必至大巧盖知不可以得珠也友谅闻之怃然
　　送陈中吉序
　　庐陵陈植延祐四年江西省所贡士也试礼部罢归益厉其志读书为文不休或告之曰子之学学于古者也士贵通古而通今盍亦学于今乎于是将游四方以厯览山川遍识人物过予道其行之意予曰男子初生而蓬矢以射固以四方为分内事矣人谓司马子长之史杜子美之诗皆得之于游未必然也然夫子大圣人也适周而问未问之礼自卫而正未正之乐徴夏殷之文献而必之杞之宋也况下于圣人者乎览不厌其广也识不厌其博也见闻不厌其多也不广不博不多则不无孤陋之讥予其敢禁子之游乎虽然既广矣既博矣既多矣有反诸约之道焉未广未博未多而径约则不可也子其行哉俟他日之广博而多当为子指其所谓约者于斯时也不出户而知天下而何事乎游




　　呉文正集巻二十七
　　钦定四库全书
　　呉文正集巻二十八
　　元　呉澄　撰
　　序
　　赠梁教谕序
　　南安梁君为金谿教谕三年矣延祐丁巳春予过自金谿徴予赠言噫予将何以赠子哉夫今之仕者由儒官而民官由民官而清要虽位极人臣可也然居官之大要不过曰亷曰能而已亷而不能则失职能而不亷则失已亷者徳也能者才也有徳有才谁不称其羙子之能获覩一二矣他日为民官歴清要即是充之无难也本之以亷其不为具羙之人乎当今贵儒而贱吏贵儒者非徒贵其能盖贵其亷也贱吏者岂谓其不能哉恶其不亷耳子方且治儒术以应上之求从上所好违上所恶人臣之义也舍是予何以赠子哉
　　送李教谕赴石城任序
　　昔宜黄李君防友以太学名士释褐为贑州教不及禄而其子仲谋中教官选再任得石城教石城贑州属邑也予少时客宜黄亲见贑州之所以教其子者又见仲谋之所以学于家者徃徃异于常人盖自宋末举世浸滛于利诱士学大坏童年至皓首一惟罢软烂熟之程文是诵是习无复知为学之当本于经亦无复知为士之当谨于行贑州之教子则不然仲谋九嵗以前论语诸经皆能成诵年虽防徳器如老成人不待父师防束循循于礼法之内逮其父时已如此父既没而孝飬其母谨饬其身益励于学以能有所立今之徃石城也谂于予曰新制取士以经明行修为首好尚近古谓宜一变可以至道而学校承袭旧不知所以自新之方凛凛焉以经未明行未修为忧鸣呼令之任教事者靡不哆然若有余而仲谋独慊若不足此其贤于人也逺矣哉予之少也尝有志于古人而荒落乆矣何能有所禆益于今之时俊乎虽然不敢不诵所闻古圣遗经先儒俱有成説立异不可徇同亦不可虗心以玩其辞反身以验其实愽覧而归诸约傍通而贯于一一旦豁然有悟则所得者非止古人之糟粕也人之一身内有父母兄弟夫妇外有宗族姻亲朋友近而乡党逺而四方推吾爱亲敬长之良知良能以逹乎彼何莫非吾之所当厚善者寜厚毋薄寜过毋不及夫如是经岂有不明行岂有不修者哉而非有甚髙难行之事也人病不为耳今之徃石城也试以斯言与一邑之士详防而实践之殆必有契于畴昔家庭之所闻也其母厌予言之卑延祐丙辰九月之望
　　送黄文中赴西涧书院山长序
　　昔夫子删诗定书叙礼正乐讃周易五经备矣犹曰托之空言不如载诸行事也于是乎作春秋汉儒専门明经学者徃徃引春秋断国论其最纯者江都董相也其言以为为人君为人臣为人父为人子皆不可以不知春秋然则春秋之为用大矣哉友人黄孚文中家世春秋学而文中玩索遗经贯穿三传二百四十二年之陈迹歴歴如烛照数计发言处事毎防经援传以为证使汉世专门之士复出未知其孰后孰先又推类以读通鉴纲目之书一千三百余年之得失治乱纵横商畧有若身与其间此读经读传之余效也今长瑞州西涧书院防谓西涧之难处非他书院所可同予谓不然明春秋者临大事决大议破竹解牛靡所凝滞况于居小官应细故而有难者乎为是説者盖不知春秋之为用者也盖不知文中之为人者也于其行也酌之以酒而书此为赠
　　赠袁州路府掾张复先序
　　淦张复先以儒生选择为吏将从事大府因吾里李道蕲予一言之益夫耕问奴织问婢宜也借视听于盲聋则不可为吏者自当就吏师而问顾乃于迂儒而求益焉不亦左乎虽然必有以也而予何敢黙古之庶人在官者曰府史受禄与下士同待之亦不轻矣当时人人有士君子之行其贤其能固已推举为长民治民之官至若府史之职亦必郷里推举其独无士君子之行乎自俗不古吏习于贪习于刻为人所畏不为人所爱于是世始贱吏而不知责今日以儒为吏上之人盖欲革吏之心也本之以慈行之以公不汨没于利凡事之曲直无髙下其手无变乱其黒白文无害而人不寃讵非古昔盛时之府史乎苟其不然虽满其意于一时殃于其身以及其子孙可指日而待也吾道有才畧有气义与之契则复先之为人可知已必不以吾言为迂
　　送传民善赴衡州路儒学正序
　　学正教授之贰其职甚不轻也传民善妙年俊才清文粹行选在此职岂窃禄尸位者所可儗伦也哉夫天地之气钟聚而耸起者为山山之髙大者岳也衡岳南方之巨镇郡踞其趾岳之灵异怪物竒寳不足以当则生伟人循岳而南舂陵昔有周子实绍圣道不传之统而文定胡先生父子兄弟皆于衡而讲道二百年间流风未泯今之衡安知无有志之士卓然崛兴能蹑胡而探周者乎民善至衡试求其人而与之语若衡之士不过应举覔官以为学殆恐未足以尽岳之秀也民善其择焉延祐五年七月朔
　　送唐古徳立夫序
　　古之仕者将以行其志后之仕者将以遂其欲所志亦所欲也而有公私义利之不同唐古徳立夫故御史中丞覃国公之子今佥典瑞院事薛超吾昻夫之弟也从事江西行省志有所不乐而去余观昻夫亦小试其才于此去而为逹官于朝立夫之才岂出兄下接踵登朝盖可期也志之得行固有其时而不在于汲汲于其游杭也赠之言而勉之以居易俟命焉若父急于遂其欲则立夫不为是也
　　赠兰谷曾圣弼序
　　临川西郷查林曾氏唯斋翁专门治周官六典寳祐乙卯初与贡咸淳庚午再与贡其再贡也予忝同升越五年甲戌免举试礼部登进士科授贑之瑞金尉运代迁革隠处不仕二百里间杳乎不相闻也延祐庚申上距甲戍四十七年矣有荣祖其名圣弼其字者来访问之翁仲子也善陈卦爻察形色推人生支干及七政躔离决休咎祸福小数曲艺不一而足巧发竒中防类东方生之覆射莫不惊骇其若神而罔或测识其所以然也其伯兄季弟亦皆出逰兄以儒得仕弟以隂阳家得仕各能随世择术以干名利翁为有子矣圣弼将逰梁宋省视其兄予特叙其家系大槩俾人知其为儒官之胄而非止伎术之流也平生所识名士大夫赠之以言者甚众圣弼自号兰谷云
　　送医士蔡可名序
　　予家夫容山之东南山之西北为乐安之境蔡氏居焉予之居与蔡之居虽有两县之分而无二十里之逺是以声迹常相闻蔡之先曰伯珍者名毉也传其子光叔光升再传其孙明徳明徳又传其子可名至于今五世矣毉之隂徳其施在人而受报于天家日进于饶裕而子孙多学儒学儒者不复为毉守其世传者可名而已盖其心独専其业独不易以其术济其郷隣修治丹丸以救卒暴危急之证尤为有功于人夫蔡氏前之所施既受报矣今可名益厚其施则天将益厚其报蔡氏之昌其可量也哉
　　赠长沙王秀才序
　　长沙王秀才世为儒家家有恒产六七嵗读书即能为文被慈母之教九嵗而母没父有郡妾又有后母年十五弃家而出游年二十归娶妻既娶而复出诗文雄伟俊迈震曜人耳目挟其才气不屈下于人人稍不相知輙奋怒逰之所得随得随丧衣破防走尘垢泥涂中湖广江淮两浙无不歴且将北行中州抵京师有竒之者焉有怪之者焉或谓毁节以快其欲耳防谓将钓誉以跻其身也而其中之然不然皆未易测予独慨长沙多才士近年有才气而游者予见其二一显一晦然公不能以表于世私不能以卫其生可耻也而不足算屈大夫不得于君虽遭放逐犹依依怀恋而不忍离甚至涙哀吟而不能已所以为千古词人之宗岂徒文之竒哉歴九州而何必怀此都贾传尚得为知原者乎臣之于君子之于亲一也而人子尤无逺去之理古圣人之怨慕卓矣后之王祥薛包槩可师也不顺乎亲不可为子纵使文章盖世亦何足以取人之重而有识者不为也予毎与来朋谈孔孟之道秀才颇若厌闻徴予赠言窃虑言之不相合而慎于作酒酣论诗酷爱后山简斋予跃然曰子于二陈能喜其诗必喜其人二陈之为人何如也秀才曰吾之游匪为利匪为名也覧天下山川识天下人物以恢廓吾之即归理畎畆守坟墓终身与父母兄弟妻子处复何求予又矍然曰始予谓子有才气而已令有识如此人固不能知子也真竒士真竒士讵可以狂士而视子也哉
　　赠张希徳序
　　乐安县之南曰云盖乡昔有云岫长者居其地家富而心慈其于人不间戚防新故良贱贤否待之一以慈为主慈于弱或速强悍之侮而亦不校不怒终不改易其心之所安其子希徳之慈如其父温温然惴惴然略不逾越规矩之外重小儿医以其余力学焉苟有名术必访问师事苟有竒方必求索抄録里中婴孩之疾輙馈善药而愈修治丸药之号为丹者以防危急慈矣哉其用心也扁鹊因秦人爱小皃遂作小皃毉彼盖为利尔此则出于中心之慈而非有为也慈者仁之发而慈之所施始于防周官飬万民之政有六亦自慈防始尧之嘉孺子文王之先防孤其心一也且人之有疾必以所疾告之毉婴孩不能自言而聼医者之以意揣摩设有不审危殆立至故医之于小皃尤宜防心能于此而动其恻怛致其哀矜于以见其慈也虽然慈之施始乎防而慈之推则及乎众者也大学言使众之道不过推其防防之慈而已凢民皆吾防也是以保民当如保赤子窃怪夫字牧之官徃徃视民之休戚漠然若无与于己者独何心哉得召杜数千人为慈父慈母列布郡县民瘼庶其有瘳乎予喜谈希徳用心之慈亦将以为世之字牧者劝也希徳姓张氏
　　赠涂云章序
　　丰城涂汉云章判官熊先生之髙弟弟子其才与进士周賛府尚之翰林掲应奉傒斯伯仲间也掲陞朝班周亦成进士而熊先生之门人人皆擢髙科独云章挟其艺试有司再战再北于是不能不觖觖于怀将繇江浙道扬徐中原造京师广其见闻以纾愤鬱将行而与予遇予释之曰揆子之才成就非在周掲之下者其迟其速则有天焉非人所能必也子其居易以俟不患无位患所以立经明矣益明其所已明行脩矣益脩其所已脩岂惟可见知于人其不见知于天乎见知于天则子所宜有者如期而至而天岂靳之哉云章闻予言欣欣然耳受陶陶然心醉若不复知世间有富贵利逹事余熟视曰子真竒丈夫余一言子輙悟子真竒丈夫余未见如斯而乆在人下者也
　　送河北孔君嘉父官满序
　　今天下之俗如黄河之水溃决横流浑浑而浊莫能使之清者风宪一官号为天下之所取正非有嵗寒松筠之操亦不能保其不变移而他复何责焉风宪之家至后嗣而堕其世美者有矣风宪之身至他官而改其初节者有矣夫其若是者何哉无识无耻无守也无识则不知亷介之可尚无耻则不知贪黩之可羞无守则为子孙之计为妻妾之奉为饮食衣服之不若人而厌贫羡富以至苟利防义也于斯时也有能蝉蜕于埃泥滓之中而嚼然不缁其皓皓之白者予于河北孔君嘉父见之嘉父为诸侯佐属位在僚底刚而不可挠明而不可欺公而不容私防而不受污民有是非曲直未分者莫不颙颙于君焉注目盖当无所控告之时苟有可以倚頼之人则如乘亡待尽之病恃之以为命脉甚哉斯民之可哀也君虽不激不衒以咈众而取名民之隂受其赐于不显之地者殆不知其防家素风宪而世美不堕也身尝风宪而初节不改也非有识有耻有守而能乎官满将代士民咸惜其去予谓君之所至人必受惠日月所照皆天氓也而亦何能独専其惠于吾父母之邦哉君之代予不能侦其期君之行予不能饯于路则不可不一言而别此去官益崇名益盛操益坚惠益广予之望也因山长黄孟安来书此以寄
　　送姜曼乡赴泉州路録事序
　　泉七闽之都防也畨货逺物异寳竒玩之所渊薮殊方别域富商巨贾之所窟宅号为天下最其民徃徃机巧趋利能喻于义者鲜矣而近年为尤甚盖非自初而然也予尝原其初矣唐之时闽地肥衍丰裕民豢于其所安溺于其所乐莫或以仕宦游观上国为意常丞相来为一道观察使劝其民以学有能读书作文者隆礼接之民因是知劝欧阳詹遂举进士与韩文公齐名詹泉之人也闽人之贵进士自泉之人始由是文物浸盛波流及宋之季闽之儒风甲于东南其效显于数百年之后常丞相之教寔开其先也民俗之美恶亦何常之有哉在乎治之教之者何如耳吾里姜曼卿亷防公介为漳汀二路録事近十年一切防理法以行事而无所屈挠虽屡挫而持之益坚今又徙治泉州路予知其所守终始不渝者録事之位虽卑而父母一城之民其任固不轻也泉之人有土著有侨寓大槩没溺于利而罔或以义理淑其心傥能以常丞相之化一道者化一郡之民使之人人知学虽未能离乎殖货者亦不知没溺之深则非但民风丕变而易治当今进士科取士不限以疆界不拘以种类皆可以得大用将见泉之民以进士发身如欧阳詹者数十百而羽仪乎天朝其视终身没溺于货利者相去岂不万万哉曼卿不能以専行岂无贤太守如常丞相之度髙识者其以予説告之
　　送李道士云逰序
　　混成师以明眼之方逰东西南北人曰天下之盲遇师而明者多矣何其幸欤余曰然然人能知师治肉眼之盲而已世有防眸烱然而触处障碍者其盲不在于肉眼也南华仙云盲者无以与于文章之观岂惟形骸知亦有之师尝见方外至人得闻至论此去以此自度又以度人使人人具正法眼放大光明照破群妄不昬不迷则师之方何止去外障内障于五轮人廓间哉师其行乎吾将索师于混成之郷
　　赠刘相师序
　　视其所以观其所由察其所安夫子相人法也聼其言也观其眸子与夫见靣盎背施于四体孟子相人法也若左氏者其説愈详以执玉髙卑其容俯仰观人之死生以礼义动作威仪之能否观人之祸福以至语而偷举趾而髙行而委蛇其应也如响而尤莫显于叔服之相难谷窃意后世如唐举许负之法其术皆原于叔服而圣贤之法罕究焉盖圣贤之详观于言行威仪之间而后世之术法观于容貌眉目之际使徒观于容貌眉目而足以尽得斯人之平生则虎类孔项类舜吾何以观之哉刘相士善相所相多竒中予爱其盛年美才出语楚楚而虑或局于唐举许负之説之术也故举圣贤所以相人者先焉
　　送方实翁序
　　鄱阳方实翁儒家者流孝于亲而学医持脉定未来之灾祥投药苏已徃之沉涸知来知也救徃仁也推其知以医国其谋也必逺推其仁以医民其效也必速向年一走京师得郷郡教授而归今当路再荐举以进其必得美官以试医国医民之事然尝观世之儒平居论国体谈民病非不亹亹可聼一旦见于用略不符其言何哉彼所言虚言也而翁所能实也噫曾谓儒之虚不如医之实乎翁行矣余期翁之遇急观翁之所为将表翁之实以愧夫儒之虚
　　送胡夫中序
　　徃年为庐陵胡大中作字説勉之以大中之道防谓余説大髙而责人以所难夫大中之道虽若甚难者然人所同有也苟人所同有则人皆可得而至不以此自勉自弃也不以此勉人不忠也大中将之东广为学官教然后知困其必日有进矣欲防大中之道莫如易子之严君以易决科易固子之家学也虽然易之为易岂止决科而已哉郡子曰先天图者环中也吾言终日不离乎是子试于干之诚明坤之敬义而实用其力则于大中之道其庶防乎
　　赠黄生序
　　富城黄志以前知祸福谈人命玉霄滕君书至诚二字赠之至诚之道可以前知此上智通神之事非常人所易能也防谓滕善谑而轻防若侮圣言噫未必然也夫至诚虽未易能亦在夫人致之何如耳至者造其极之名致者求以造其极之方至也者天也致之也者人也致斯至矣故曰其次致曲曲能有诚今之谈命者徃徃如説士之揣摩捭合以幸其一中凡此皆不任真术而妄语以欺人不诚孰甚焉黄生朴而厚其语也不妄语不妄诚之始事也致之致之又致之诚其有不至者乎岂特不揣摩捭合以欺人而已哉
　　送孔能静序
　　人言盛徳必百世祀此槩论也若圣人之泽何止百世而已哉虽千万世犹一日也吾夫子不得用于当时而其泽之施于后由汉至今而益隆世世袭封爵主坟庙世世宰卿邑司民社犹未也特设官教其子孙而子孙防农或士悉复其家噫可为隆也已其迁于江之南者有三衢派有清江派防恩与阙里等今兴文署丞亦以清江之派宦于朝二子俱教授而季又将为奉常之属伯子能静当赴常徳余安得不深有感于圣泽之逺乎虽然夫子为万世儒教之宗而儒之所以为儒贵其能不畔夫子之教也世所谓儒防渉猎章句或缀缉文辞则已哆口而言肆笔而书以矜于时以号于人曰儒尔儒尔夫子之教固若是乎哉能静徃教其必有以异于庶姓也鲁论具载夫子诲人之语未易一二数其至切近者入必孝出必弟言行必忠信笃敬行已必有耻见得必思义所不欲必勿施于人毋色厉而内荏毋群居不及义而好小惠能静律已范人一出于是有以丕变世儒学习之陋人必曰是真孔氏子孙矣夫如是不惟不忝于先圣将见子之名英英而腾子之仕烝烝而升偏方初试其何足以羁也夫
　　送乐晟逺逰序
　　吾郷侍郎乐公寰宇记一书行天下然不深考亦末有知其书之精者侍郎生于唐之后显于宋之初在抚州登科记中褒然为首诸子诸孙科名相继施及宋末贡举者犹不絶一姓文儒之盛其吾郷之表表者与晟字防诚亦其苖裔也好吟咏多伎能徃年事今翰林学士程公于闽中公甚器重之将繇江东淮东山东河北以防于四方男子之志也经所歴山川风土了了在目前有以徴先世之书真可无忝于其祖矣匪特予嘉之也出门同人嘉之嘉之又嘉之者奚翅十百千万其人哉
　　送曽叔诚序
　　士之贵乎多见多闻也尚矣经史传记诸书靡所不读所以通古也居则有过从出则有交防于郡县山川靡不偏覧于政教风俗靡不周知所以通今也乐安曾叔诚世为儒家不业他技专以亲炙名胜传録文字为务奔走洪瑞临吉抚建数郡间以东之所见所闻言之于西以西之所见所闻言之于东使人不出户而坐致千里之事诚足为见见闻闻之一助故人皆望其至而喜焉予于其行而赠以言亦嘉之也
　　赠谢有源序
　　崇仁三谢其一曰野航先生嘉定癸酉郷贡明年登第内官歴监察御史太常卿外官歴江西提刑福建转运操行清介江西宪兼贑守任满人有诗云琴鹤亦无空载月旌旗不动只疑香福建漕时有故人为属县令知其不受馈遗乃献桕烛百炬以其情旧物薄不郤亦不视逾月启掩将取烛照夜怪其烛之重用力辨辨烛心皆黄金即以运司官印缄封元掩命县尉差弓兵送至彼县取具交管元物状回竟不显其事清介而厚如此其二曰万安令君嘉定壬午乡贡寳庆丁亥以开禧丁卯初贡之名免举登第官至万安宰文雅醖借治邑多惠政其三曰徽州使君嘉定丙子乡贡己卯再贡明年登第至徽州守清介亦如伯兄从子从一甫晚号玉谿翁工于诗翁之子寿文孙有原挟游士大夫之门所至俱礼貌有源之于野航从曾孙也





　　呉文正集巻二十八
　　钦定四库全书
　　呉文正集巻二十九
　　元　呉澄　撰
　　序
　　送崔知州序
　　朝列大夫知新淦事崔侯文质予初见之于京师一见虽未交谈已识其为才吏未防予移疾还家而侯适治新淦予所居视新凎为邻闻侯之政如神明人为予言其令如疾风之偃草其威如迅雷之破柱差役均而乐岁民得以安生赈救厪而嵗防民得以免死既而官满受代淦之民士作诗以颂美之者成巨编侯其何以得此于人哉吾门之徒夏志道与侯为防姻家录士民颂美之辞请予序其巻首吁才之难久矣如侯之才世不多得也淦之着姓曰邓曰邹予之旧交侯与之极厚巨室之所慕一国慕之此孟子之所以为政而侯有焉夫侯以才吏而有志于儒术予以腐儒而亦有志于吏事今侯屡底绩而予老不能有试傥予生为新淦之民得如邓如邹而与交际以予迂阔之见济侯精敏之能譬犹盐海五味之和美调适众口而尝者靡不悦而侯赫赫之誉必倍蓰于今日惜哉予之不与侯值也虽然怜才而乐道人善者吾意也以侯之才以侯之政而淦士民之颂美若是安得不乐道之以嘉其既往而又以勉其方来也哉侯名显祖齐人其仕之所厯在内服在外服俱有声称若新淦之政则予所亲闻者也
　　送四川行省译史李岩夫序
　　予防闻先达长者云仕宦之人于交代官有子孙云仍之好于同僚官有兄弟手足之情葢言其恩义之愈久愈深至亲至垕也陇西李仲渊襟懐轩豁意气慷慨是非可否纎芥无闭藏昨为集贤直学士予忝与之为代今为翰林侍读学士予又与之为僚共处数月其情好深厚真有如先达长者之所云者令子师尹承家训负时才精于国语习于国字口宣耳受指画目别如水之注下如火之照近沛然了然略无停滞虽处之阴山天大漠之北与其种人未易优劣也尝以其学教授于南甸路复以其能译史丁云南省随父客京念母在蜀旷晨昏之礼思切切不置公朝体人子之心发充四川行省译史以便养母而命其弟留京侍父去住之间两得其宜矣以予之于其父如兄弟也告别而后行予视之如子然其可无一语以遗之哉子之往也恭顺以奉慈亲于内忠谨以事官长于外名声将日起禄位亦日进矣予也老病无所用于世赖而父翼衞以苟容于斯子年少才敏力强志鋭其以而父之奋发就事者自勉而以吾侬之巽愞瘝官者自警可也夫能为人子斯能为人臣达官非子其谁乎师尹之字曰岩夫
　　送申屠子迪序
　　昔御史申屠公清名峻节伟然有闻于世子迪其第四子也勤学谨行以増崇其家声其未仕也侨寓淮土训授生徒萧然如寒士略无外慕意其既仕也从事于宪府从事于省部绰绰有美誉进治簿书退玩经史虽公务纠纷而吟咏不废其资其识两皆不凡亹亹议论累累著述往往可听可观充其所到应非小成而止今往掾江西行省而征予赠言噫予言虚言也已有实学有实行奚以人之虚言为虽然予其可以遂黙而无言哉凡仕于下位者其上有长焉长之心不能必其一一与属同也为之属者如之何亦惟循理守法而已尔理法天下所同也其孰可以立异者乎如或未同则积诚致敬以感悟之可也感悟之机甚神感之而应悟之而通殆如云翼之翔顺风川鳞之永清波也夫如是岂惟两道士民庆江西一省之有贤属而为之长者且将自庆其属之得人矣子迪行矣
　　送何友道游萍乡序
　　梅窻何先生四子俱擢进士科长宜章令次永州教次道州判官次广昌主簿其季出为萍乡柳氏后袁柳抚何二族各以儒官着而其初实一姬姓文之昭由鲁之展而为柳武之穆由晋之韩而为何氏不同而姓同宜章仕萍乡时冡嗣友道生今为宗子友道不忘所自生而为是行也棠阴犹存有先世之遗爱焉韡然耀于他土者吾父之季也礼为人后者不复顾私亲独于宗子无絶道何也欲其宗也本原一而支派分卒然合并之际孝悌之心有不油然动于中者乎噫典礼废而俗之薄也久矣本本原原惟学士大夫能然余将于是而观其则
　　赠李庭玉往岳州序
　　宋熈宁间始以经义试进士其初体格有张庭坚书义载在文鉴逮宋之季愈变愈新浙东之温江西之吉与抚其书义号为利取选者吉则安福抚则乐安也而乐安县北李氏又为书义之大宗李庭玉之曽大父以上世以书义为进士师受业者弥数郡为己为人春科秋荐指数未易悉也国朝贡举未行时人竞延致庭玉之父以淑子弟贡举既复抚之擢科者二人并以书义中髙甲推其师友渊源所渐咸曰自李氏则乐安书义之取选非但利于昔亦且利于今矣然宋人不手之药市方以去者获封而蓄方之家犹洴澼洸葢未尝用之于水战也视故箧而方尚存夫何患傥用以战客乌得而专其功庭玉勉之哉抑予闻之取贵有术守贵有道庭玉将往岳州路湘阴州见黄张二贵官养原国賔之贵俱得取之之术者而予又欲其备守之之道焉长守其贵诸侯之孝也是以因庭玉之行而寄予意
　　送卞子玉如京师序
　　淮东卞子玉家世仕宦政事得于讲闻者熟矣才识明敏器量深宏贯通乎儒书练习乎吏牍可不谓之全能乎其施于政事固宜如峻坺之流丸髙屋之建瓴水岂或有所滞碍者哉而往年于狱讼之间犹不能无失葢以长官之所鞠问宪官之所审覆然其已然而不复立异卒乃不然遂与鞠问审覆之官同丽失之之罚由宁州判官左迁崇仁征官日办官课之外悉付同僚一无所计较惟与贤士友论学论文而遇事益安详益慎宻人皆曰子玉素安详慎宻者也今又愈加意焉讵非所谓遭一蹶得一便经一事长一知乎孟子尝言人之困心衡虑在于有过而改之后必以为天将降大任于是人而然也然则子玉之不宜有失而偶失之者其殆天欲长其知而玉成之也夫处崇仁五年人人爱之重之既受代将如京师谒选莫不赋诗以写依依不忍别之情而予方期其此去之必为良吏也序以赠其行云子玉名瑄父少中大夫寳庆路总管大父以上仕宋
　　送传民善赴桃源州教授序
　　吾里傅师孟民善近年为衡州路儒学正摄治教事承郡牧意一新黉宫考满且代士友惜其去今受朝命教授桃源州其操履之洁职业之修在衡具有已试之騐一州得贤师儒可幸已金陵王云起霖仲亦吾临川人荆国丞相之裔昨任湖北沣州教亷声能名洋溢四达民善至桃源之后沣州殆不得専美矣然予之知民善不在其莅官临事之时而知之于其平居之素知其素者何察其言行之实也夫古之学者概以谨言谨行为今人执笔粗能文辞则谓儒不过如是其平居之言行岂暇计哉肆口所发类多鄙倍之言任己所为不免疵玷之行既不自知其非而人之所以游处者亦恬不以为怪士之不以谨言谨行为学非一日也民善防侍亲侧已异常儿及其长而与予接察其言行防于无可选择尝客武昌以诗防铁峯张氏一见称其清苦俊防甚加奬进张于人最不轻许而独喜民善何哉葢其诗非徒虚文浮辞之尚谨言行之实有素而形于文辞者自有异于人也仕途方此开端积其平日所素谨之实益加勉焉用之于政事将无施而不宜何官不优为也岂特可为贤师儒而已哉
　　赠九山山人序
　　池之九华山巉峻刻峭如春笋之乱抽严严如酋矛之列植又如狂风逆吹幡旗之尾缤缤然向乎天予过其下为之怵心骇目踌躇凝视而不能去三百年前有偏方伪臣専其山之名其人也工于夺人所有移人之基业以为己功揜人之撰述以为己能犹未也卒之并与其命而不之贷险矣哉其有甚于山之险奚啻十百也今皇图坦荡万里如砥而有中州庶士侨寓江之南又専此山之名而有诸已九华先生之迹已陈而九山山人之号方新也予益怪之徐观其人肆口议人之命往往期人以责富不惟不阨人之命且欲昌人之命不惟不夺人所有且举天之所有轻以畀诸人而无吝辞此其心之平广近厚岂有毫髪如畴昔先生之险者哉専山之名一也而用心有不同山若有灵其不转祸昔之先生者而福今之山人也耶予合九华九山二名而观始而疑俄而释于是作九山山人序以赠山人为谁陈其氏良卿其字汴人也
　　赠陈立仁序
　　永丰陈氏累世儒科发身有建宁佥判有建德察推有为信州司户福州教授者予及识之教授之从孙立仁察推之曽孙佥判之元孙也克守世业授徒以养亲方技术数多所谙习以七政躔离推人休咎甚騐挟此以游往往取重于人予观立仁之父安分处约不染时俗狡险之习世德之积既厚子孙众多而能其后也必隆立仁惟当力善以竢命一艺之长聊寓意耳宁以此为事子以星数推人之命予以天理子之命知穷之必通也其毋以蹔焉之不振而怠于为善哉
　　赠西麓李云祥序
　　前辈言陈所翁黙坐潜思时疑与神物防于混茫之间或醉余意到忽然挥洒虽在墙壁绢素之上如是能飞跃葢得龙之真也湖南李云祥居岳之西麓今为吉之安福人自少好画龙毎得所翁之画凝视终日不瞬以至防食一旦有悟恍如亲得其传焉前御史大夫彻里公集贤大学士李叔固俱可其艺而二人俱往矣云祥于是去京师而走四方栖栖未有遇也人谓福慧难双全岂其慧进而福减与荆公尝叹二画工未遇其诗曰一时二子皆絶艺裘马穿羸久覊旅华堂岂惜万黄金若道今人不如古予为云祥歌此诗而劝之行安知无不惜万黄金者哉安知不有如前人之二贵人者哉
　　送邵文度仕广东宪府序
　　上饶邵宪祖文度先世擢儒科者累累文度以其家传易学中延祐四年乡贡次年防试于京师未能成进士退归既而宪台嘉其才俾从事广东宪府人谓文度世科之盛才名之美屈之仕僻壤践卑位若非其所宜处而文度裕然无不怿之意其殆有悟于易之变通能随所在而安之者古之君子之未遇也或乘田或委吏或抱闗击柝或仕于伶官悉皆安之而不辞宪属清流也有权有势人多贵之荣之非如乘田委吏之浊抱闗击柝之贱仕于伶官者之辱也则随其所在而为其所得为固儒者之安于命安于义近年宪府之选其属者必不产于荆扬者始与其选葢疑其荆扬之人轻狡险黠未易制御故摈斥不用而仅得以周旋于岭海之间夫人才苟可用随地皆可苟其不可用则无处而可岂有不可用于彼而犹可用于此者哉三道之宪独非朝廷之宪乎二广之民独非朝廷之民乎而何其待之以轻重厚薄也虽然所重所厚之处其所选所用果能尽得其人乎不论其人之何如而惟论其地之所产何耶噫风宪之职不轻矣下不能以其上之心为心属不能以其长之心其所以非诸人者往往不能无诸已居其上为之长者不欲章其家之丑则不得不防其子之短如是复何所忌惮哉文度之往其必頴然有以异于辈俦使人知儒者之所为果非常人所可及亦使用人者知其不用之人未必皆劣于其所用者也
　　赠刘泰观序
　　庐陵山水竒秀其生才也往往俊迈絶羣地产然也自昔山西多名将而论者独取苏属国赵营平二人何哉以其不类山西人也葢良金美玉天下所共寳者不以所产之地论而亦非地气所能囿也庐陵人物甲天下二百年来名位之最隆福禄之最厚无如益国文忠公公未达时其心度其行业何如耶有此心度有此行业则有此名位有此福禄如形之有影种之有获也刘泰观庐陵俊迈士才气超然而栖栖不遇予固怜其才而尤欲大其成也故以益国之名位福禄期之先民有言有为者亦若是其母以今之不遇而自沮
　　赠襄阳髙凌霄鹏翼序
　　东汉以来荆楚号多竒才葢其地便于用武智计之士往往岀焉驰骛一世而立功名者常有人也斯其可谓人中之豪杰矣乎曰未也孟子所谓豪杰以其虽无文王犹兴也兴也者谓其能自感发以求文王之道也文王之道何在近则在周公逺则在孔子周孔遗文之传于后有易有书有诗有礼以及春秋与夫诸弟子之所记子思孟子之所述者至今犹未泯也能求诸此而得其道是即师文王也世无文王而能师之于二千余载之下非豪杰之士而何岂徒驰骛一世以立功名而已哉襄阳髙凌霄荆楚才士偕其友张师善跋涉数千里之逺而来学予既启之以为学大概矣今其归也又举孟子之所谓豪杰者以勉
　　赠南阳张师善序
　　南阳张师善为学有志通朱子诗传能应进士举矣不逺数千里造吾门而学焉善也如欲应举覔官乎其为俦类人人皆可其为技艺人人皆能何待他适而逺求也若其志有在而非应举覔官之谓则予尝闻古圣贤之所以为学者矣必明人伦究物理必去私欲存本心使一身有主而处事曲当如斯而已矣师善居游数月每日所闻不外是今将还家省亲而求言予又撮其大略以告善也尚谛思而力勉之哉
　　赠方无咎序
　　吾里有医日有狎习者率故常视也一旦逺方备厚礼邀迎舆马赫奕临其门见者惊骇又有人抱疾剧甚族医缩手无计病家叹嘅某邑某医挟异能恨不克速致以救危急闻者亦且悚慕他日偶至其邑询其能邑人掩口大笑余尝举此二事与客共评客曰人之情重所闻忽所见从古以然懐才抱艺者往往名于逺不名于近夫子之圣犹或以东家见轻而况其他乎今夫香材之可寳可贵者杂生岭南山中彼之人日樵斧以供薪防孰知为逺地所寳所贵如此谚云离落之苏不芳岂真不芳哉以其近而易得也是以翫视之耳余谓客之言是也而有未尽也盖圣门之论曰闻曰达各不同焉闻者虚名之外着达者实得之内充外著者或闻于逺而不信于近内充者先信于近而后达于逺鄱阳方无咎家世儒医年少而俊敏名未逺着也而同里芳谷徐君称之吃吃不容口又笔之于书其信于近有如此者古之选举也先自五家之比推之次而二十五家之庐推之次而百家之族推之又次而五百家之党推之以及于乡以达于国实之孚于人由近而逺岂若虚名之闻于逺而不信于近者比哉余前所见所闻二人名胜者也古之所谓闻也无咎实胜者也古之所谓达也名胜实盈而立涸之沟浍也实胜名盈而渐进之源泉也吾未见信于近而其终不闻于逺者无咎之选举由乡而达于国也有日矣若夫逺方嘉羡尊敬而争相罗致其余事也又岂有惊骇窃笑于其侧者哉
　　赠相士吴景行序
　　吏部吴公之裔孙景行儒术世务俱优仕不得志乃隠田里尝闻希夷风鉴之学于方外畸谈人寿夭福祸期以嵗月旬日毫髪不爽人畏其神騐避之不敢即昔庄子言郑之季咸如是世率谓庄寓言耳今果有如季咸者焉庄氏岂欺我哉吏部公学通天人名彻宸聪有是闻孙抑亦光于祖矣然予欲戒之勿易其言夫居今之世而有季咸是可骇也惜未有如壶邱子者试使观其何如
　　赠袁用和赴彭泽求赆序
　　昔之人善于其父者必厚其子夫为人之子岂固望报于其父之所善者哉而人之情自有不能已也主一袁君抱才不试其为人交也欵欵慈祥其为人谋也恻恻周悉是以不问亲防逺迩皆心悦之虽久不渝其子用和将赴彭泽教官告违于父之执友而后往凡与主一善者于用和之行也得无情乎
　　赠医士章伯明序
　　昔之神医秦越人撰八十一难后人分其八十一为十三篇予尝慊其分篇之未当厘而正之其篇凡六一至二十二论脉二十三至二十九论经络三十至四十七论藏府四十八至六十一论病六十二至六十八论穴道六十九至八十一论鍼法夫秦氏之书与内经素灵相表里而论脉论经络居初岂非医之道所当先明此者欤予喜读医书以其书之比他书最古也喜接医流以其伎之比他伎最髙也年十五六时始与人交际逮今七十年自神京辅畿通都防府以放乎天下所闻有名之医已往者不可见矣所见可用之医于千百人中仅得二人焉而皆在吾郡一曰董某起潜一曰章晋伯明二人皆涉猎儒术精究医方去秋予在家有疾董治之今冬予在城有疾章治之试之而有实能用之而有实效明脉而明于经络者董也明经络而明于脉者章也初得一董已喜再得一章益喜老年遇二巧医异事异事然董虽竒人未深知之知之深自予始章虽竒人亦未深知之知之深亦自予始董之伎方今盛行于豫章章之伎此去盛行于逺迩可必也葢伯明于近代中原诸名医所著述博览通贯非特研习周秦汉晋以前之医经方论而已予以耋耄中寒气累日不粒食其所用药三剂止八服悉本仲景如印劵勘钥不差毫厘其騐神速傥病者人人得此医则世岂有难愈之疾哉予之疾既瘳将由城归乡不能已于言而书此以赠
　　送曽德厚序
　　平山曽先生隠居金溪之陶原诗文自娯以终其身子观頥亦安贫自守讲授乡里董其德而善者总总也从子德厚文学不忝其世又多伎能将游四方以数谈人福祸噫子之数也所以济其道之穷也然为人臣言依于忠为人子言依于孝俾善者知所劝而成其吉恶者知所惧以避其凶则数亦道也子行矣必有爇薪煑鱼与子饮而论易者
　　赠用和谢教授序
　　文固士之末技也亦有可得于后而不朽者虽既殁而其言立立者何谓其卓然树立于天地之间而不仆也闽之将乐实为程门髙第弟子杨中立先生之乡南方讲道之祖也士生其处渐被余教往往与他土异咸淳贡士谢景云精于举业由春秋义改治诗兼治书先辈称其潜心理学时造根极笺表记赋诗词杂著靡不工致年三十二而卒其学其文不可得而见矣其子中收拾文书于乱离之后仅得经义论策二十三篇读之令人悦怿一时俦侣葢鲜能及然此应试之文尔其可传逺则不在是孝子于父之手泽哀慕终身如见其存斯须不释去立身之孝显亲之本也子之立身则父之名立岂在乎文之传不传哉中字用和文学为时所推寡浅者莫敢仰视其能有立于世也景云其有子矣夫
　　送舒庆逺南归序
　　往年河间李岳及吾门以治周易义应举吾观其所为文曰可擢科矣遣之去次年果成进士豫章舒庆逺侍其亲至京师亦治周易义予试之难题剖析密微敷畅明白得经之防合得之格其去而决科也岂在岳之下哉明年值可应举之年今侍其亲南归予既以必能成进士期之又语之曰儒之学不止能决科之文而已为利达而学者滔滔皆是也它日既遂时俗之所求傥或过予又当有以告子姑去
　　赠墨工艾文焕序
　　世称墨为玉居其色玉喻其质也葢墨之坚青光黒者佳黒青合谓之而黑易青难但黑不青缁尔非也坚光备谓之玉而坚易光难但坚不光石尔非玉也前代墨工未暇论宋南渡后盛行柯山之墨在后乃有有吾郡之胡焉七八十年竞用湛然之墨近年又有同邑之艾焉如楚吴特起间齐晋之霸其取信于众见售于时也岂偶然哉不有其实不能也而艾工犹欲借重于人言夫人言何足以为重苟无其实虽百口交誉虚而已矣文焕之墨既信既售不资予言也予旧识之故书此以赠
　　赠朱顺甫序
　　葬师之术盛于南方郭氏葬书者其术之祖也盖必原其脉络之所从来审其形势之所止聚有水以界之无风以散之然后能乘地中之生气以养死者之留骨俾常温暖而不逮朽腐死者之体魄安则子孙之受其气以生者不致凋瘁乃理之自然而非有心于觊其效之必然也若曰某地可公可侯可相可将则述者倡是説以愚世之人而要重防焉者也其言岂足信哉北方之地平旷广衍原隰多而山林川泽逺其葬又与南方之之术异惟通达者能推而用之适彼此之宜而不执滞近见北方士大夫仕南方惑于南师之説归用其术以葬其亲往往可笑曽不如其上世不通于术而用古礼以葬者之为得也司马公及程子之所谓葬师以方位时日论吉凶则不过阴阳家尅择之一伎于其地理无与也今朱顺甫所传肥城孙葬法其果南方之术邪抑亦北方之术乎他日傥一防面叩其底里则吾有以知之矣






　　吴文正集巻二十九
　　钦定四库全书
　　吴文正集巻三十
　　元　吴澄　撰
　　序
　　送娄志淳太初赴石城县主簿序
　　石城主簿娄志淳将赴官予昔与簿之叔父道舆甫同年贡士父契犹兄弟视簿犹从子也于其来别也恶得无言哉簿之大父艮堂翁宋嘉熙庚子以诗经贡越二十九年戊辰特恩对防授迪功郎尉饶之徳兴翁之伯子徳刚甫簿之父也咸淳丁卯以诗赋贡次年登进士科授迪功郎尉袁之万载一家二尉并转从政郎一授福州监镇一授吉州法曹值革命隐不复仕既而翁暨伯先逝簿之诸父唯仲叔季在须眉皓白仪观甚伟俨如商山老人画像正至朔望深衣巍冠领郡子弟序列家庭接见宾友一如司马文正公家范士大夫之家能存承平时礼法之余风娄氏称乡邦第一当路为皇朝收拾遗逸道舆甫充濓泉石林两书院长志淳亦以湖北亷访使程公荐长南岳书院部注宁州教再注南康路教以至于今遂分县寄夫石城贑之鄙邑地偏俗朴近年宁都州民苦于两属傥亲临之官又不悯恤之民无所倚矣簿世儒世宧恂恂慈祥熏沐乎圣贤之书讲闻乎仁义之实葢非一日洁身如秋霜之肃爱人如春阳之煦民其少瘳乎予不以居小官为簿之慊而以遇好官为民之幸有胡亷者石城士也簿其询焉
　　送庐陵解辰翁谒吏部选序
　　庐陵之士俊伟卓荦之类多谨重信厚之类少昔人论汉山西诸将独赵营平苏属国似非山西人物予亦尝言益国周丞相虽家庐陵而泯然俊伟卓荦之迹韬于谨重信厚之中故其名位所到事业所就超出众人之上抚州学正解应辰辰翁庐陵善士也栖遟郡邑学官十五六年其文可称其政可称而不矜持不浅露恂恂乎国公气象年逾六十矣方将谒吏部入教授选固不能有乡衮之名位事业然予观其所存所为谨而不肆也重而不轻也信而不妄也厚而不薄也则所胜所致夀考康宁之福当必有以异于人况其先世累累以儒防勲而未崇显其从子一贡再贡腾腾青云之步予将坐见解氏一门之盛辰翁吾子之同僚而意度与老拙合臭味相得也今于其去不能不怏然书此以别云
　　赠番易柴希尧序
　　番阳柴献肃公之诸孙得仁以希尧为字能诗有句輙动人又喜读论语可谓克念厥绍者矣往年游诸公间若程承防钜夫邓学士善之石中丞仲璋郭侍御干卿皆奬许之骎骎二十载栖栖无所成朅来临川偶与老拙相邂逅与之语知其才而知诸公之奬许之者非过然犹不免戚戚于不遇汲汲于速达予于是忠告焉夫士孰不欲遇且达也而其遇不遇达不达系乎天岂人所能为哉是以古之君子不当富贵而富贵则不处不当贫贱而贫贱则不去素位而行贫贱亦荣不义而得富贵祗辱尔君子曷尝恶富贵而不求知其无可求之理也既不可求虽戚戚汲汲其何益圣人固云学也禄在其中矣在其中者不求而自至之辞吾但修吾之所当修命一旦而通富贵之来也孰御正不在乎戚戚汲汲以求之也子其执已读之论语复之究之必将豁然有悟而信老拙之言为信不然伺于公卿之门奔走于形势之途侥幸于万一老死而后止者此唐李愿之所耻也愿且耻之而况不为愿者乎故予不敢为先正之后人愿之也
　　赠彭有实序
　　彭鼎有实三世工小儿科擅名里中幼幼矣而求老老焉受用师所传鍜炼修制丸药十数品救急扶衰已疾延年服之能却老而还童取信于近将行于逺以博其施予嘉其伎之竒心之溥也遂言曰籛铿夀逾八百而未老养生家祖之谓之彭祖子孙以彭为氏有实岂其苗裔耶俾幼者长大以至于成人老者少壮以复于婴儿厥功懋哉由此医方之丹进于仙方之丹人得如彭祖之夀则跻一世于夀域矣可以上禆圣朝好生之仁奚啻名里医而已虽名国医可也我亦有丹君信否用时还解夀斯民伊川程子云然聊举此以为行劵
　　赠碧眼相士序
　　昔闻有青白眼者重其人则青眼视之轻其人则白眼视之善轻重人莫相士若也今彭相士以碧眼自号夫碧者青白之合合者混而一之也然则人之可轻可重将混同而不别异乎相士曰青白相兼而为碧碧则有青有白二眼俱有人之轻重岂不了然在吾眼中也哉予曰善然青者木也白者金也木必臣金金必胜木是青之分数弱白之分数强也木弱金强吾恐重人之眼常少轻人之眼常多也何知相士笑而不答
　　赠绍兴路和靖书院吴季渊序
　　今世之学官大率借径以阶仕进孰肯省识其职守之当何如哉才之所堪学之所至皆所不问唯计日书满以待迁而已新安吴希顔季渊生朱子之乡往年受知宪使卢处道勉之以进学继而及吾门亦尝告之朱子所以为学之等级欣欣然若领防于心也今将长和静书院而复请益于予予岂可以今世之学官待之乎朱子之学祖于程程子之学以敬为本而讲究以明之践修以诚之和靖尹先生程门高第弟子也其所传于师専以敬为务学之得其本者未闻或之先也书院以祠尹先生则为之长而阐教于其间者其可不学尹先生之学而懵懵悠悠虚度嵗月也邪欲学尹先生之敬者如之何曰朱子之箴尽之矣季渊依朱子之箴而实用其力焉予之望也能若是其于长书院之职守余事尔而予又奚言
　　送潘汉章序
　　浙东俊士潘汉章违亲而游江之东家在千里之外旷定省二年余矣一旦幡然思归朋友留之莫可此良心之发见不容遏者人皆嘉其孝诚能因是心而扩充焉其孝可胜既耶夫孝者非止顾父母之养而已至若擢儒科登仕版以荣其亲亦世俗之所荣君子不以为荣也然则孝当如之何曰生我者父母也所以生我者天地也天地吾之大父母乎吾所受于亲以为身者全之而一无所伤是之谓孝子吾所受于天以为心者全之而一无亏是之谓仁人孝子者仁人之基仁人者孝子之极故孝子之事亲也如事天仁人之事天也如事亲斯言也张子订顽具言之汉章盖有所已学亦有所未学其尚以是自勉哉
　　赠浮屠师了一片云半间序
　　浮屠师了一片云字而号半间噫老氏以无名不可名为道盖闻浮屠氏亦然究意洞彻闭塞渗漏是名了一此法无二上复何加焉名已赘矣而加之字以倅其名字犹未也而加之号以侣其字赘不亦甚乎且夫空所有而不实所无者其法也缀以片云缀昏翳也益以半间益障碍也妙明莹净不留纎滓而何有于云虚空浩荡孰为宅舍而何有于间一也本无有则非一幻口幻语谁实其无若曰云曰间等是有相正觉正知盍空其有爰有居士为説偈言六尘緫销亡四大俱变灭无云无片云无间无半间珍重一上人巍巍众中尊不减亦不增了此不二法
　　送廖信中序
　　舟也不可以梯山车也不可以航川此器之各适一用者人则不然夫岂拘拘于一而不能相通也哉故仕不择何官官不择何地世谓之通儒近年选部患儒选之壅凡应得儒学教授者许注各处巡检而其地皆岭海之乡边鄙之境夫以章甫缝掖之臯缓一旦使之驱驰弓马以戢奸捕盗为事疑若失所宜然此例一啓趋之者纷纷曾不以为怨苦何也夫既不甘于淹滞而幸其变通则又岂敢辞劳避逺哉临江廖珙信中年少才俊在选十年不调黾勉循例受恵州属县巡检而去吾固知其才之所优为也然不无可闵者焉士之干禄将以悦亲也信中亲在堂违之就官不可也奉之而蹈危不可也其何以处之东广大帅府宣慰一道近例取儒官为从事才名之士傥得与于其间公可以服勤私可以便养臣道子道两得之矣大帅多贵人钜公必有恻然怜才而罗致幕下者子其往哉
　　送周徳衡赴新城教谕序
　　三代以后设官立师以善天下宜自一县始县之有学学之有师盖不轻也宋之季以五举不第人尸之乃上之人所谓不才无用怜其老而恩之者进士不居是官也显官不厯是途也于是其官虽重而望已轻矣今世儒者入仕格例无不阶县学官而升苟得之则显官可以积渐致故其职浸重而求为是者率多新进之俊流昏耄不任时用者自瑟缩而不敢进焉然选者未必皆当其人也盱周君徳衡名父之子壮年嗣其同宗兄掌学事于新城其平居所得于家庭固已高出于人人而又不自是也勤勤走四方以增益其所见闻则其居是官也诚无媿而或者谓其人可也其年未可也余曰不然昔王通氏二十五而为人师唐初诸名臣或以为河汾之所培育其功不亦大哉周君之年于仲淹有加矣新城虽下邑何地不生才也培育而成之他日文学彬彬为国家用可以称明天子诏防推其功必曰自周氏君其行矣哉
　　送黎希贤序
　　泸溪萧令君深可诗人之子文雅风流不坠其世异时客其门萧之父子兄弟与宗族宾友举酒论文诗琴壶奕日不下数十人其为乐也虽卿相不与易也后数年再至则深可君出而仕矣宰广昌秩满再调泸溪泸溪小邑也士民与蛮獠杂布户才二千余防居二十之一而为士者不一二焉夫去其平日之乐而就其所不堪处人情所难也能人不择官能官不择地尺土一名皆足以行志而有所择而有所不乐深可君岂为是哉一日以书归命其里中友黎希贤为客希贤甚少而甚度学诗之志甚劬以盛年有志而得此主也以异乡无友而得此客也吾知其交相乐也主有乐于心而仕日以优客有乐于心而学日以进风雷之为益水火之为既济物有或同或异而相发相成者如此此吾之所以乐为之道也彼其客主之乐无预吾事也而吾亦乐焉者此心同也此心同则此乐同虽言其事于数月之前想其人于千里之外庸讵知其不相感而乐乎吾亦令君客也希贤至其以吾言谂之必为之冁然一笑也
　　赠数学胡一山序
　　数学至康节而极观物内篇六十二演数学者五十篇始于一五乘而十二万九千六百者年数也元防运世三十有四干三圆支一径其围象天始于四三乘而一万七千二十四者物数也声音六吕十有六干四唱支四和其方法地康节之数此二例而已前乎千嵗之日至可致后乎百世之事防可知数云乎哉康节之心如明镜止水不尘不波凡物无以遯其形所谓至诚如神者此心不传而数固在近世术家以年月日时干支起数推人贫贱富贵祸福夀夭曰先天曰后天曰太极曰皇极其名至不一而皆出乎二例之外坐市肆立标榜以自衒鬻必康节康节云甚哉医之多卢巫步之多禹也独范围一家不事假托初盖取诸图次盖取诸虽其用卦用爻未中理然视诸家则逺矣吾里中胡君手横布竪布口横説竪説言之中者十七八数则同而所以用其数者又各不同是必有独得于心而吾不与知者故乐为之道而愿与世之学数者共属心焉
　　送李鴈塔序
　　韩子称李虚中以人始生年月所值日辰推人夀夭贵贱利不利百不失一二昔闻其语未见其人也嵗乙亥今福建闽海道肃政亷访使程公从其季父官于抚与余日尚羊郡市间公与余同嵗生书同嵗者四人年月日时就鴈塔李君问君立为剖决无疑思其一无成而夭其一有成而虚其一因人而成也速其一自立而成也晩于时君不省余二人为何若人余二人亦不以君言为然也后验之则所谓无成而夭者不数嵗竟死所谓有成而虚者时已繇太学成进士授户曹以归未几革命不及仕所谓因人而成速者公也是嵗十二月公之季父摄守盱归附入觐赏献城功公以从子得宣武将军管军千户既而入质以文字被眷知厯翰林秘书集贤出为行台侍御史由侍御史为亷访使所谓自立而成晩者余也自乙亥至今二十余年于三人皆验不验者余尔虽韩子所称李虗中之术其能有以过是哉或谓君之验者尽其术以窥天也其不验者不尽其术以悦人也夫尽其术以窥天则泄天不尽其术以悦人则欺人君之名日起而术之行也日广欺人固不可泄天亦不可君其无易其言哉
　　送黄通判游孔林序
　　余弱嵗闻江西部使者荐人以黄吾老丰城之政为五十四县第一因是得君姓名而未识也后十七八年始识君于盱时君为黄初幼安永初元毫矣又后八九年再是君于洪则君年益老气益壮容甚泽而言议亹亹不衰方将东游鲁拜孔林阙里坟庙或谓君将于是求夫子之道君求之久也孟子云见而知闻而知知不知不在乎其居也亦不系乎此行也而君此行岂他游比哉余故取其意焉君于昔为才进士厯官所至有能声人所想望以为可为有为于斯世者今以绍定遗老徳祐朝士年六十有七犹能跋涉数十里纵观宋氏百五十余年欲至而不得至之邦其可喜也夫亦可悲也夫
　　赠星禽詹似之序
　　东七宿象龙西七宿象虎南七宿象鸟北七宿象蛇其来尚矣其后以十二辰肖十二物又因其类附益之防兎马鸡之属各三牛虎龙蛇羊猴犬豕之属各二十二而又十六总之为二十八宿禽盖予有所未喻而日者以之定吉凶占者以之晴雨兵家以之一众志测敌情其法尤神以至术家用之以推人命亦往往而验云舟詹似之得其术于中州比南方旧法差一宿余尝泛举人生年月日时以叩随声应荅而不竭凡人之所禀定于有生之初所值于有生之后甚不一也其气质意态祸福影响言言切中其实百不失一二何其神哉然其所论者人之命也人之命同乎物而不皆同乎物也以人下同于物夫既知之矣以人上同于天犹有不知者能不物于物者其惟天人乎
　　赠张嘉符序
　　圣人言天下国家之经以重禄为劝士之道古之府史与下士同禄薄者食五人厚者至于食九人禄足以代其耕当是之时人人有士君子之行虽府史亦然何也惟其有养是以能有守也国朝官吏之禄未尝不厚然自中统以来至于今物价之相悬奚啻数十倍物日以重弊日以轻而制禄如其旧于是小官下吏或有不能自给者矣彼不能自给而欲其不疚于利难矣哉其间卓然自守不移者非其资识之明渐习之美不能也大名张嘉符以世宦之子试吏方其从事列郡时已表表独异于人及以亷干擢为宪府掾厯江东江西二道八九年如一日始终无毫髪之玷人莫不难之夫其所养之禄与众人同而其所守之行与众人异则古之所谓重禄而后劝者亦常流尔若夫不以常流自居讵肯以禄之轻重变易其所守哉嘉符家有严君清谨自持典司风裁俨然为宪府之望平日家庭渐习耳闻目见固已一出于正而又日读四书以充其资识宜其非常流之所可企及也吏秩满且入官矣以其所守移于官所至必有亷循之政事予安得不嘉其已然而期其未然者哉嘉符诸子亦务学右古图书手不释巻与今之士同其趋世世子孙清白著名其在张氏一门乎
　　赠成用大序
　　成用大于时流靡不交于时务靡不达盖亦有用之士延祐六年春自和州来与予遇于金务欲学易予告之曰易在我不在书也坚子之志充子之才敛藏其精神専一其智虑先之以小学之明伦敬身继之以大学之穷理慎独夫如是可以为士矣由是而希贤焉希圣焉所谓进徳修业所谓直内方外勉勉循循而不已易之道有不具备于我者乎盖得之心践之于身者上也索之辞验之于事者次也聒聒于口耳而姑以为名焉者下而已古之学正其义不谋其利明其道不计其功苟道义蕴积于中岂有无功不利之道义哉舜跖之分毫厘之间耳系辞传三陈九卦曰履也谦也复也恒也子欲学易于此深思之
　　赠洪徳声序
　　人皇命苍颉制字开万世人文之先至周太史籀一变秦丞相斯再变而其事形声意之妙无变也行篆废人文几泯矣况又姿媚而楷简略而草乎繇汉以来千年间篆法靡闻唐李县令阳冰宋徐骑省铉二人仅仅名世嗣徐之后夫岂无人而超絶者鲜则古学之不传岂不重可叹哉金溪洪震徳声有志于此余喜古学之不坠而又察其笔法之可进进于古也故书此以劝焉
　　赠周尊师序
　　今上之初元法师周鹤心从天师至京国其明年夏归故山朝之文人各赠言以华其归有序焉有诗焉或美其进见受恩之荣或蕲其退修成道之高夫中朝人物之渊海词章之丛薮也而其所美所蕲于师者不出乎二端若师之意则或不然师之意若曰上恩虽厚身外物耳吾不自知其崇也仙道虽神分内事尔吾不自知其高也夫以众多文人之为説举未足以得师之意则师之遐情逺趋茫茫未易涯涘也讵可以浅窥而臆度乎而予复何説哉盖闻古之至人有冲而无盈也有随而无迎也似敝而常新似诎而常伸师其归矣晨钟暮灯
　　赠郭荣夀序
　　或问相地相人一术乎曰一术也吾何以知之从艺文志有宫宅地形书二十巻相人书二十四巻并属形法家其叙畧曰大举九州之势以立城郭室舍又曰形人骨法之度数以求其声气贵贱吉凶然则二术实同出一原也后之人不能兼该遂各専其一而析为二术尔庐陵郭荣夀善风鉴又喜谈地理庶乎二术而一之者夫二术俱谓之形法何哉盖地有形人亦有形是于各于其形而观其法焉虽然有形之形有不形之形地与人皆然也形之形可以目察不形之形非目所能察矣余闻诸异人云
　　赠建昌医学吴学録序
　　宜黄之宗人有讳霆发者宋咸淳庚午与予同充乡贡士后五十七年而其孙一鳯为建昌路医学録或讥儒学子而易业于医予谓医儒一道也儒以仁济天下之民医之伎独非济人之仁乎彼以称号曰儒而瘠人以肥己害人以利己者不仁甚矣恶得谓之儒盖儒之为儒非取其有日诵万言之博也非取其文成七步之敏也以其孝悌于家敦睦于族忠信于乡所厚者人伦所行者天理尔今虽以医进而能修孝悌敦睦忠信之行是乃医其名儒其实也而又何讥焉予于贡士君犹兄弟视一鳯犹孙也故赠之以言
　　赠曹南夀序
　　夫成形之至大者地也有形而最灵者人也地之形工于目者能相之人之形工于手者能像之曹南夀一身而工二艺可谓难矣予谓相地像人虽以形而取果但索之于形而已乎古之相地者曰察理曰观法今之像人者曰传神曰写真理也法也固不离乎形而非形之所可尽神也真也亦不外乎形而岂形之所能圃哉曹之二艺各有师授二师俱刘氏其像人也人人曰似则形中之神形中之真余知其得吾里刘师之妙矣其相地也予未之见而形中之理形中之法其术无秘尚当防雩都之刘师细叩其何如
　　送李仲谋北上序
　　宜黄之士李敬心有学有文太学释褐进士贑州教授迪功君之子也生质粹美方龆年已俨然如老成人咸羡李氏之有子摭曹孟徳嘉叹孙氏之子之语而字之曰仲谋后以字行更字敬心其学足以浸灌其文足以藻饬而其才又足以荷大任勤小动邑校燬职之者不职其职而去众士友推举典兴造事省劳者费朞年落成壮丽十倍于昔既而主教石城临川二邑修补废缺振拯頽敝俱炜烨可称迁教建昌州值连年荒旱学计悉空人所不能为而犹能为之于表章前修启迪后进靡须臾怠也秩满剡名而上谓予曰某将如京师欲徧事诸达人钜公事之当何如予曰岂有他道哉言必信行必敬而已矣坐间有客诘予曰君子之赠人以言也或因其所劣而禆之或因其所短而规之无一毫虚伪之谓信无一毫慢忽之谓敬窃观敬心之言行素谨言无虚伪行无慢忽盖其所优所长者也而复援此以告无乃陈腐庸常而非所以益也乎予曰告人者推已之所能而语之也予之所能仅止此若厌其尘腐庸常别为新竒之説语人而不由其衷是诬也予何敢夫子答子张之问行不过此二者其答干禄之问亦然虽敬心之所素能愈加勉焉可也舍此予无以为赠敬心瞿然起立曰先生之训是也某虽不能如子张之书绅谨拳拳服膺而弗敢坠










　　吴文正集巻三十
　　钦定四库全书
　　呉文正集巻三十一
　　元　吴澄　撰
　　序
　　赠李溉之序
　　济南李溉之以卓荦之才骎骎向大用一旦辞官而去将求深山密林以处泯泯与世不相闻而韬其声光此岂人之情也哉或曰君子之仕也以行其志也不于其志之行而惟禄之苟君子耻之溉之之去盖亦若是或曰溉之儒者也儒者游乎方之内有游乎方之外者与之言始悟人之有生为甚重世儒役于物以疲敝其身而不自知殆不免乎以珠弹雀之蔽观彼之所以自为不离一身之内而身之外纎芥不以动于中恍然如梦之得觉醉之得醒而今而后而知四十四年之非也是以然尔之二説者其果足以得溉之之心乎余尝闻诸先哲人之所行朋友皆可效忠益惟出处听其自决非他人所当与然则溉之之出处余不复问已而或者以为方外人之重其身吾儒有不能及则未敢以为然夫儒者之学何莫非反求诸身其所以存主而全天之所畀付盖有甚于彼也彼所存主乃吾之所常存主者彼所保爱亦吾之所常保爱者也由吾之道则公且广能与天地同体用由彼之伎则私且狭防防然独善一身而已盖此足以该彼彼不能以知此也惟夫末流之儒逐外徇名而防所本荣华于表柴栅于里彼视吾之出其下故得易而辚轹之使吾闻彼之言而惊异焉余窃意溉之之必不为彼所惑而何羡于彼哉昔人语邵子以物理义理性命之学斯人之品不在邵子上也而邵子后来之所造诣实权舆乎此以溉之之资器而与斯人者解后其不为驾风鞭霆盖世之人豪也与余既疵或人之説因诵之以为吾溉之赠
　　送南安路总管赵侯序
　　自秦罢侯置守郡守之职视古诸侯为尤重何也诸侯之国大者不过地方百里秦之一郡方百里不知其几也汉之郡小于秦唐之郡小于汉及至宋以后之郡又小于唐然亦大于古者方百里之国守一郡者其不犹古者牧伯之任欤吾故曰视古诸侯为尤重也两汉郡守若龚若黄若召若杜彬彬光耀于史册由汉以来循良之政代不乏人当时之视郡守甚重而不易其选也国朝之选居此职者有四武职以军功选文吏以年劳选侍御仆从之使令煇胞翟阍之供给以恩宠选其间亦有公卿贵冑闻望儒臣在选中则若栾阳赵侯伯昻父其人也侯世家也好尚竒记览博才思清识趣卓治郡屡矣近年吾临川郡士民喜得贤守未几四民之外有以晻暧之事挠之于其上在上无张忠定包孝肃之明决早为辨正侯喑哑以待三年而去曾未畧展其所施士民惜之今自临川迁安南安西江之上游控东广往来之冲地虽僻无异于中州也侯其可以伸其志矣乎昔眉山苏文忠公辞章妙一世初仕鳯翔受陈公弼挫抑盖不许之以吏事也其后苏公守密守徐守杭守頴皆有遗爱则夫父母斯民之寄岂刀笔俗吏庸凡俦之所能为哉苏公之文雅风流吾伯昻已窥其髣髴南安多苏公遗迹试往访求而省想其标致必有悠然契于心者焉吾将以密杭徐頴之政望于侯也
　　送亷访司经歴莫侯序
　　职风宪之职而贻风宪之羞者有二秽污而不持已罢輭而不胜任也幸而无二病或苛细而不知大体或严刻而不近人情其失盖均矣莫侯京父皎然氷雪之防确然铁石之坚是其素行也今擢海北海南道宪属之首将行而余赠之以言何言乎不患其不及而患其过尔夫俗之波流非一日之积未易障而回也临吾之上者有长并吾之列者有僚处吾之下者有府史岂能必人人之与我同哉独清于众浊之中孤雄于羣雌之表固人之所忌也吾之自重吾身而已彼之自贱其身可闵而不可嫉也其毋以我之所能而愧人其毋以彼之所不能而薄人也哉矜而不争羣而不党此大中至正之道可以终身由之而无弊老子之书云亷而不刿方而不割直而不肆光而不耀斯言也君子亦有取焉
　　送左县尹序
　　宋初割抚州之南城县置建昌近郭多石山岩险麤砺故其民俗刚毅士生其间其行往往峭峻介特盖其形势然也南城之东南鄙与闽接壤析为新城县其山独竒秀明丽而民俗士习亦肖之宋三百年儒科相尚抚之县五建昌之县四九县之中其八县之登进士科者岂无长才异能而仅占第二人以下惟新城县有进士第一人谓人物之无闗于山川形势不可也宋亡儒科废后四十年始复而士以善书服勤于翰林国史院者歴月九十则出仕与进士之髙等同恩数渥矣然南士之得与斯选者厥惟艰哉贡举初行时予于校文得一士曰饶抃新城人文工行淳良士也其明年试礼部报罢以特恩厠儒学教授选中予荐之于集贤充国子助教而未用也今承乏词舘又于史属得一士曰左祥亦新城人才优守固良吏也新受承直郎广州路香山县尹而去予于是益信新城之山川多产英彦也夫其才之优也必能有禆益于民其守之固也必能无玷缺于身祥也往哉闻东广之郡县有以良吏称者必子也夫
　　赠杨谨初序
　　丁亥之秋余自燕还至金陵始识蜀杨君求仁翁翁之孙谨初与余之子文同年生生十有三年矣清杨姢姢可念夫教子婴孩谨其初也十数年前凡大夫士庶人之子能言有识之初导以趋利干禄之术是自其初壊之无怪夫人才大靡以至于沦亡絶利一源不在今日乎谨初来前吾告汝谨初之目顺而亲恭而长降心以从胜已之友毋狠毋傲色必愉以庄言必婉以正事事究其理而身力践焉圣门曾子之学不过如是吾一以是教吾子今为汝告谨初汝其识哉求仁翁负文武材数竒不偶其后也必大谨初汝其勉哉
　　送黄文中游京师序
　　士之生斯世也其必有以用于世也用也者其肖于器耶虽然是有三上焉者不器用可也不用亦可也次焉者器也用则可不用则废下焉者器之未成未成而用而用适其事者鲜矣然则士非用之难而器之成者难也夫器岂一而取之取其适于用而已舟车之可以利天下也防樯柁楫轮辖轸盖其器也室屋之可以蔽风雨也栋梁楹榱杗桷节棁其器也矛盾弓剑之为兵者也钟皷笙磬之为乐也敦牟巵匜之以食以饮也皆器也是数者体不相同也用不相通也其适于用一也士之成器类乎是黄孚文中尝学于予予知其为有用器也不逺数千里游京师将见见闻闻以益其器方今圣君贤相在上其用人也如工师聚众材长短大小各有施也得如子者数百参错中外无一职一守不得其人不亦斯世之幸欤余有望矣夫有用者之得以展其用而无用者之得以安其不用吾有望矣易曰出而有获成器而动者也其器也成其动者时其出有不获者哉子其行乎
　　赠邵志可序
　　五藏六府之经分布手与足凡十二脉鱼际下寸内九分尺内内分者手太隂脉经之一脉也医者于左右寸闗尺輙名之曰此心脉此脾脉此肝脉此肾脉非也手三部皆肺藏脉而分其部位以他藏之气焉耳其説见于素问脉要精防论而其所以然之故则秦越人八十一难之首章发明至矣是何也脉者血之流派气使然也脉居五藏之上气所出入之门戸也脉行始肺终肝而复防于肺故其经穴名曰气口而为脉之大防一身之气必于是占焉人受天地之气以生智愚贤否贵贱贫富夀夭其系乎所受其清浊轻重缓急大小长短悉于脉乎见是与相形推命之法同而知之者鲜上饶邵君志可得其术于舅家前知休咎穷达人咸以为神予讯之信盖亦于肺之一脉而并心脾肝肾之气分属五行而配先天卦数后天卦位其术有理哉然先天易自君家尧夫而大明其观物也以声色气味夫古昔神医之望圣医之闻工医之问未尝以色以声以味也今神圣工三法不存独巧医切脉气一法行于世而尧夫观物以色气味者其学亦无传惟声音之数具载皇极经世书而所以观之之法莫可知也或布筭以起卦末矣尧夫之学固若是其陋乎为尧夫之学者曰色有一万七千二十四人之目不能尽其覩也气有一万七千二十四人之鼻不能尽其嗅也味有一万七千二四人之口不能尽其尝也唯一万七千二十四声可以字别故举声之一例而色气味可类推予尝学之而未及竟志可能因巧医切脉气之法防其一而以类例通其三则君家观物之学有传矣神圣工巧云乎哉
　　送番阳陈仲江序
　　番阳陈仲江质美而学劬行完而文懿执事为翰林国史之属有年矣予在国子监时数数同游处予既南还逾年而仲江亦去其职延佑二年冬顾予于山中论学者累日且易其名曰浣其意若曰物之至防者水也水之至大者江也凡有垢必防之以水浣之于江则防之尤防者也髪曰沐靣曰颒齿曰潄手曰盥身曰浴足曰洗器曰涤衣曰浣皆以防其垢也人之不能为贤为圣者垢留于心也吾将如浣衣之垢以浣心之垢庶其可以自新乎予察其意而嘉叹焉乃言曰江汉以濯皜皜乎不可尚曽子有得于夫子之道者如此故其传大学也述汤盘之铭以喻自新之功苟志于夫子之道其不由于自新之学乎濯去旧见知之新也涤除旧习行之新也知日以新行日以新愈新愈防垢尽而诚存始也有事乎浣终也无事乎浣而今之仲江非昔之仲江也浣之哉浣之哉
　　送袁用和赴彭泽教谕诗序
　　刘祖桂芳逺袁梅瑞用和皆吾故人子也相继为彭泽教谕昔芳逺之行也予既赠之以言今用和又行而里中诸友咸为赋诗予于是序其端曰桂之芳也以秋华梅之和也以夏实士之重于世惟其华与实而已矣彭泽渊明仕国也往仕于彼者其亦想渊明之遗风乎渊明千载士也有华焉有实焉其实也事业不及试其华也文章犹有传玩其华可与王风楚骚相上下究其实当与子房孔明相后先然其为诗也冲澹华而不衒如防里之锦读者莫知其蔵绚丽之美也其为人也隠退实而不沽如匣中之剑论者莫知其负经济之畧也然则渊明之华之实知之者鲜矣彭泽当此时沈一世豪空余诗话工落笔九天上知渊明之实之华莫豫章黄太史若也予今之为用和言者犹言之为芳逺言者也亦惟曰师渊明而已华其华实其实立名立功光国使时其不以此与若曰靖节徴士髙人也何敢企而望则非所以尊己也尚无然哉尚无然哉
　　送林鴈山序
　　孟子将逺行人餽之则受曰行必以赆也独恠公西使齐之役非逺行乎冉子尝为有请矣然请粟而与釜请益而与庾与者若有所靳何也以子华肥马轻裘之富不必资于人也士君子辞受取予何常夫固各有当尔当时鲁邹齐宋间其行逺不过千里今教授鴈山林君谒选如京师歴扬徐青兖而兾涉湖江淮济而河非止十里之逺也家徒四壁囊无一钱非有肥马轻裘之富也舟车之费焬舎之给何所从出哉青谿陈君为之请于人持是以往必有与粟五秉而餽金七十镒者君其受之勿辞
　　送李庭秀序
　　湖北亷访使程公论诗论文法度甚严于人无所不容而慎许可大徳六年秋余过武昌访士于公公曰居于斯者某游于斯者有番昜李英庭秀一日解后与语异之问其乡里曰番昜固疑其为李君也审其姓名果然翌日造其所寓语移时益知君之为可爱可敬也君任武昌学正防朝廷遣官定西广选选为韶州教令之教官凡学正及书院长满三年自可执左劵取非其才非其望者十七八岭南僻逺得如斯人掌教事不当为君贺为韶之士贺余行卒卒不获磬君之防里而私喜程公之知人公喜教官之得人又喜韶之士有所宗也是以不能已于言
　　赠相士叶秋月序
　　余不善相人而善相相人者秋月叶道人相人多矣余相相人者亦多矣毎见相人者以人形貎如是如是则云是可贵是可富是可福且夀其不中是则反是验或十一二而不悉验窃意古之善相人者不然今道人之相人也亦不然余如是知道人有道眼非肉眼也其号于人曰秋月也宜哉
　　送李文乡序
　　古之仕者三后世行可之仕几于无而际可之仕亦或鲜矣大率皆公养之仕也夫既曰公养则有亲者凡以为其亲而已于养不便不仕可也葢人之大伦五父子其首也孝于父斯可移于君自非贵戚大臣身系社稷安危膺托孤寄命之重不得不以公义夺私情苟守一官一职去就繇已而诿曰委身为国不顾其私虽曰不贪荣吾不信也余犹记数十年前仕而少亏于子道清议不容不以人类比数坐是终身沦废者有焉而窃恠海宇混同以来东西南比之相去地理辽絶有违其乡而仕逺方者于其亲也或五六年或七八年或十余年而不一省不惟安否之问甘防之供阙至有畜妻抱子新美田宅于它所而其亲自营衣食自给繇役于家窘穷劳苦而莫之防老矣而无欢或不幸永诀而不相闻甚者闻而不奔又甚者匿而不发饮食衣服言语政事扬扬如平时噫是岂独无人心哉其沦染防溺之深而然与其未尝讲闻礼经之训而然欤可哀也已迩来国典许人子以终养终防此孝治天下之第一事也颓风流俗之中能自防者谁乎饶阳李文卿温温有君子之徳其家七世不分异其太毋逮见孙年九十九而终其父年逾八十文卿佐涟海两州戎幕力请解官归养期年而后遂买舟北渡于是两州人士及见者闻者莫不为诗文以褒美之夫文卿是举人子之所当然然行之于人所鲜行之时亦其天资之粹卓然有以自防于世也归侍其亲诸弟诸子诸孙林林乎其前一家自为师友即论语孟子周公所制之礼戴氏所辑之记汉魏唐宋诸儒之注防论説杜氏通典司马氏书仪及刑统等书参稽熟究见古圣先王礼律所载所议其与今日国典异世而同符縁是悉人子事亲之道则立身扬名将俾天下后世闻风而想慕不但二三子区区之褒美云尔
　　赠王士温序
　　古者公卿大夫之子凡未仕必学学以明义理仕以行政事所明者本所行者用也本之所培者深则用之所逹者优予处国子监时今平章政事王公伯之子思恭为国子学生予去官七年道过金陵而思恭为行御史台掾学于国学者学义理也仕于宪台者学政事也朝廷大臣苟欲官其子即日可跻崇显不待议而陞也平章公固抑其子俾就劳职躬细务此其逺识岂常流所能及哉思恭质粹美行醇谨无贵游骄惰之态学之所造仕之所到未可量也然古人十五入大学四十始仕所以培其本者乆今人学之日速则学必数倍其功数倍其功虽仕亦不可以废学也予在京见平章公在此见中丞赵公位既穹年既耆而且孳孳焉好学不倦况子年犹少也位犹下也其力于学当何如也义理非可以浅窥政事非可以易视讵可以粗有所知粗有所能而自足乎子之在家也日侍平章公今之在官也日亲中丞公宜必有所视効而兴起矣平章为国之良臣思恭为家令子人之所属望也其将何以塞斯人之望哉复有请于予焉予不可以无言也
　　赠郑子才序
　　古之治经者先小学唐昌黎韩子亦言为文宜略识字葢不通字义则训诂失真用字失当此治经为文者之所以尚字学也自书盛行笔史惟简便是务类知有今无复知有古矣刀笔工为人刻姓名印章独不可废仓颉籕斯三体之文然亦依随旧刻往往袭舛踵讹孰能正之哉建康郑子才业此技三世矣士大夫多与之交非徒取其刀刻之精也所作之字分合向背摆布得宜上下偏傍审究无误于用力也见其艺之工焉于用笔也见其识之通焉艺工而识通求之治经为文之儒或未至此予之进之岂敢直以工师视之而已哉
　　赠周文暐序
　　大徳庚子朝廷用荐者言授某应奉翰林文字命既下明年春郡太守学官将勑命诣门畀付与俱来者周文暐也泰定丙寅予以翰林学士告老家居文暐再过予相别二十有六年矣前之郡太守学官各已物故独予及文暐无恙文暐昔年未三十今逾五十矣困瘁不得志其少也尝从技艺人赴阙多传竒方秘术后试吏不乐为医官又不乐而受道所一职非其意也葢颇知畏法安分不汲汲于嗜进贪利值命竒蹇是以成之艰予无势权货财足以振之裕之闵其未通惟永叹而已其去也书此与之别
　　赠罗以芳序
　　新建教谕袁梅瑞用和亹亹言罗烈以芳之学之行训导于县学三年而归养其亲退然自守充然自得无一豪外慕意诸赠言者亦称其为人而惜其未有以进身予谓其学其行如今所闻葢不待卜筮而知其必遇必逹也岂以无由进身为患哉惟以芳益励其学行韫玉而待贾藏器而待时未有玉美而不沽器成而不获者也
　　送王东野序
　　吉永新王氏世执医伎而东野始以发身提领官医自州而路比至京师因贵近上其名遂得给事圣宫洊膺宠锡徽政院请立广恵局以济民病实自东野倡其议被恩命受同提举官又陞提举官一时荣遇有如此者其后局废东野不复仕年六十三将其帑归故乡予观嗜进之人舎旧者必图新出此者必入彼有所未餍则顾而之它奔走伺无休息时鑚刺罅缝营求百端以侥幸于万一孰肯轻去名利都府而退就田里也哉今东野未耋老而知止足之分回车复路以修其初服脱然无所系恋超超乎有髙尚肥遯之风其贤于人逺矣东野所受赐赉不赀悉以买田赡其乡之医学家藏集验方锓木以传夫财者人之所秘而皆不私诸已其用心之广为何如儒流或未之能而医流能之予所以再三嘉叹而于其归也书以为赠
　　送乐顺序
　　宜黄乐顺谭防俊士也及门请学而曰欲学易夫易昔夫子所以教门弟子无非日用常行之事使之谨勑于辞色容貎之间敦笃于孝弟忠信之行其于书于诗于礼葢常言之而言及易者鲜假我数年卒以学易夫子自道也是时夫子年几七十矣夫以生知之大圣犹必年几七十而后学易则知易之不易学也子贡之在圣门聪明頴悟下顔子一等而超乎七十子之上凡夫子言所未言往往能以意测之而得其防然且叹夫子之言性与天道不可得而闻也今也年甫逾于弱冠而学夫子年几七十而后学之经资虽或可以语上而遽欲闻子贡之所不得闻何哉大槩古之学者切已而务实非以罔世而取名也姑欲为其所难以称号于人不几于伪乎夫诚而学学而不得者有矣未有学之以伪而可得者也果诚有志于学欤则有其道循序渐进毋躐等毋陵节行逺自迩升髙自卑及其深造而自得则视世俗之图小成徼近利者相去万万矣虽然易岂终不可学哉易之为易具于心备于身反而求之在我不在书邵子于羲卦之画极乎大道之防程子于周经之辞该乎人事之显啓防明邵之已明本义啓程之未啓占法粗见于春秋内外传象例略露于唐李氏所集虞翻等説若夫穷神知化之奥夫子发之朱子释之亦既粗且详焉总是数家信其是订其非融防贯通殊万同一本之于身心证之于天地非学入圣域与造化同流者未易至此呜呼此岂可以伪为也哉二生欲学之乎学之必以其道顺之归其以予言告防也










　　呉文正集巻三十一
　　钦定四库全书
　　吴文正集巻三十二
　　元　吴澄　撰
　　序
　　清江皮氏世谱序
　　长沙醴陵之皮分而为新淦安国之皮再分而为清江崇学之皮有商焉有农焉有士焉有预贡者有擢科者以至于有百里之宰有千里之侯其于醴陵参政公之宗亦可谓无忝矣虽然范宣子言其虞夏以来保姓受氏之逺而叔孙穆叔以立徳立功立言告夫徳之立功之立言之立三者有其一则光其祖显其族莫大乎是而非徒世宦之谓南雄总管之子潜示予世谱故以穆叔之告范氏者告皮氏皮氏勉诸
　　井冈陈氏族谱序
　　有起自犁锄之公相有降在皂之世家从古以然为人子孙者思自立而已矣族姓之或微或着何算焉能自立欤虽微而浸着不能自立欤虽着而浸微盛衰兴替亦何常之有惟自立之为贵丰城井冈陈思式谱其族自殿中丞始而中丞于晋公为伯兄其族可谓着矣余欲其知所警知所勉也而为题其端苟有省于是则亢身亢宗其庶几乎
　　庐陵王氏世谱序
　　自宗子法废而族无统唐人重氏族故谱谍家有唐以后不能然苟非世贵富多文儒族之派系徃徃湮沦而莫考庐陵王氏自河东迁江南至今廿有余世名选举者众矣中行述世谱以传庶几不忘本者王氏子孙继此能自修以振于时则此谱之传将愈久而愈光
　　詹氏族谱序
　　乐安多詹姓而崇仁簿一族文物尤盛詹族多文儒而贡士叔厚君学行尤卓何也其学同乎理其行殊乎俗也尝仿欧阳氏世谱谱其族所以孝夫本原仁夫支派者用意甚厚斯亦足以见其学行之一端至于家庭父子之告语俾敦天秩隆学殖贫贱者明义富贵者好礼则其言可为天下后世之丕训非但可施之一族而已噫叔厚君不可复得子世忠以所修族谱示予予阅视竟于是为识其右方而重有慨焉
　　丰城县孙氏世谱序
　　同造里之孙丰城钜族也沂唐沿宋五六伯年子孙蕃衍绵延以至于今代有科名而官不甚贵家有恒产而赀不甚富人人被服儒术其间通经通史工文工诗之人卓尔不羣求之它姓鲜或可俪虽遭厯运迁革之余一族聚处彬彬文物视昔无衰杀也其里距吾崇仁之境仅隔一岭风声气习大略相似而予尝与其族之耆俊防故知之为悉泰定元年秋予在京阅其世谱第一谱吴兴以后旷数百年失其系第二谱五世以后亦阙一二世莫详所自姑置勿论防自第三谱南唐仓监行琰为初祖以来凡十六世其六世宋元祐戊辰进士永丰知县发号曰敷山其七世绍兴乙卯进士江州司理褎号曰楚山其八世廸功郎竒号曰玉隠皆以能诗闻亦有杂著当时称为三孙其九世淳熙甲辰特奏名监潭州南岳庙约之于乾道癸巳始仿欧阳谱谱其族其十一世绍熙癸丑进士临湘知县伯温于庆元已未辑事迹以附其谱之左方前之谱未及载后之事迹未及録者咸淳乙丑其十二世沅广之大元至治辛酉其十四世隠求又广之谱之重修已再而三事迹之续编亦再而三矣考据之审纂述之勤岂一耳目之力哉于此不惟见孙族才人之盛而旧家文献之足征其可无夫子之宋之杞之叹也与示予谱者沅之族孙隠求之族兄用拙也
　　邓氏族谱后序
　　金谿多着姓为抚州五邑之甲邓其一也邓自初祖至三四世派别为六第六派尤盛乡部所贡士太学弟子贡进士科及第出身者不一仕于邑仕于郡为部使为朝官俱有之宋惩唐末藩镇之弊兵农判为二农不知兵而募无籍之人为兵国势之弱由此靖康之变金谿邓氏与傅氏起民兵翼卫有功终宋之世不废民皆习战犹有周唐之遗风二百年间邻防无敢犯邑以邓傅民兵故也宋亡矣而邓之子孙犹有贵富者岂特与国咸休而已哉今通山县主簿希顔在宋时咸淳癸酉秋贡以诗赋选中第一名与予素厚善因观其族谱为志其末云
　　罗山曽氏族谱序
　　鄫之去邑而氏曽犹邾之去邑而氏朱也曾以国灭改氏未及百年而武城子舆父子以学显于鲁歴秦汉晋隋唐又千有余年而南丰子固兄弟以文显于宋子舆师孔而友顔氏子固祖韩而祢欧阳其声实殆将与天地日月相终始曾氏之有此它族之所无也予于曾氏之传系尝获观南丰松江二族所叙记而知武城之后在汉为都乡侯都乡之后王莾时避地豫章豫章境内南城之甘山有曾崇仁之咸溪亦有曾盖皆都乡苗裔也甘山之族一留居水口一徙居藤山一徙居南丰者于子固为四世祖计其伯仲季之离居当在唐末五代间而咸溪之族有迁于吉之松江者卒葬金龟惟其葬之地杨曽所卜则其自咸溪而迁松江者亦在唐末五代间松江之六世有居罗山者其八世有居流坑者予家距咸溪十里知之为详其族虽不大炽盛然比它族人丁最蕃衍年代最久逺自盛唐时已然松江之有咸溪而分藤山南丰之自甘山而分先后盖同其时甘山咸溪为二宗原藤山松江乃其支派而或疑咸溪之曽出自藤山者无乃考之未详欤夫藤山分自甘山之时咸溪已有分适松江者矣焉有数百年前之宗原反出于数百年后之支派也哉大凡族系惟据谱谍信以传信疑以传疑苟以意料而臆説则必至抵牾曽圣贤之后也罗山之派派自松江而居近咸溪至于今尚存诗书礼义之风将有复兴之渐予观其族谱识而归诸曽氏
　　庐陵娄氏家谱序
　　娄姓之显在汉莫显于建信侯在唐莫显于谯郡公宋之季四明之娄亦有一二著名者今庐陵归仙之谱本谯郡第七子之系在宋擢科者几十与贡者几三十然未有卓然名世者也娄天章以其父止善所脩家谱征序语予谓族之显晦不专系乎富贵贫贱也苟位极乎公卿财雄乎乡里一时固号显族矣数代之后而消歇则昔之赫赫以显者能保其不昩昩以晦耶然则何以使之常显而不晦曰鲁叔孙穆子所云是已在乎徳立功立言立也夫立也者表表在天地间久而不偾不踬也世之谱其族者不知其几至今人称欧谱苏谱者何与以永叔明允之言立故也是岂以富贵而显哉功之立则汉建信唐谯郡其人也继今娄氏之子孙能如先世之立功斯亦汉唐之娄也况或能立徳则又有过于二人者乎娄氏子孙勉之它人之序奚足恃所以久存其谱者盖不在是也
　　睢阳王氏家谱引
　　王氏最蕃衍于天下考之姓氏书其所自出不一大率皆古王者后典午南迁为江左右族系亦有二曰临沂之王曰太原之王今睢阳之王不知出自何系杭州推官家谱曽大父大父无名讳而墓为河流所齧其谱当以讳用娶时氏韦氏葬忠义村凤凰冈者为第一世用生珪生赟生昕为第二世昕初从事浙东宣慰司授将仕佐郎主丹徒县簿擢充江浙省掾调省检校转承事郎晋陵县尹又转承务郎杭州推官推官能吏治有声绩宜足以昌其子孙夫它族之谱盖以存既徃谱之者何恐久而失次不可稽故而睢阳之谱盖以俟方来谱之者何俾三世至于百世续续而书也汉于公髙其门曰吾为吏多隂徳子孙必兴王氏之有谱意亦若此与永嘉林君记之而予复有言是为睢阳王氏家谱引
　　青云吴氏族谱序
　　初建昌之呉主崇仁簿壻于青云郷之张而家焉其地曰萧家巷后改称石桥浸以蕃衍宋淳熙丁酉庚子癸卯如山如陵礼翼相继与乡贡嘉熙戊戌方叔入太学淳祐乙巳遂为释褐进士族之文声大振邑南之沧原临川之彭泽皆其分派也亦可谓盛矣时运既更凡旧族鲜不陵替独此族之人治儒业有恒产视昔未替非其先世之所积者厚所遗者逺而然欤以视予者其十九世孙任字景尹故为识其端云
　　横冈熊氏族谱后序
　　族可不谱乎上无以志本原之所自中无以志枝条之所分下无以志流派之所系不谱不可也熊氏钜族也在上古则三皇之最盛在中古则五伯之最彊所从来逺矣天下诸郡之熊未论姑以豫章一郡之熊言之其族之别奚翅数十族而昭穆莫相通也何也同姓而不同谱无可考也苟亲族之谱不传则数世之后其枝条流派亦将如旁族之不可考此熊氏原翁所以汲汲于谱横江之族与自叙其谱几千言文辞博赡如广薮深泽羣竒众怪层见叠出观其文之浩瀚滂沛不可覊束因以占其族之蕃衍昌大未可涯涘云
　　丰城徐氏族谱序
　　丰城富城乡之徐自宋末资政公以宿学硕望在朝乡里遂称为名族公既殁而宋祚终今虽时异事殊然族之人犹有好习儒耻作非者其可期于复盛也与资政族曽孙宗礼之子本以其族谱示予为识其左而还之
　　珠溪余氏族谱序
　　华盖山之东麓有脩谷曰珠溪余氏一族居之靡它姓间杂且三百年矣其初一人之身蕃衍至二三百户六七百口虽无甚富之家亦无甚贫之人皆有土田或自食其力以给父母妻子之养尚质实不尚浮虚所谓山深民俗淳县逺官事少者逮予之外舅玉甫始为儒应宋末进士举玉甫之族孙璲嗣为儒应今日进士举璲慎行循理庶几乎学有根柢谱其族自祖传四世五世二干分五支十世而五支之分凡三十有一亦族之盛大永久者哉或有去故里居于它所寻究裒集纪録罔遗惇本厚伦之道也予是以嘉之而序焉
　　东川陈氏族谱序
　　家之有隆有替犹国也天朝得南土以来微贱崛起赫赫称雄者比肩接踵旧家之能如昔者固间有之而亦寡矣乐安东川之陈自宋代号为着姓既富且文入国朝五十年而族之隆视昔未替它族鲜或能及也非其先世之所积者厚所遗者逺而然与庭芝敦谨士多子多孙而皆肯学萃族中之不队其世者重修族谱以示后人所期一族之子子孙孙殆未易涯涘也庭芝名文秀云
　　桐木韩氏族谱序
　　宋东都百六十余年间氏族之大莫盛于韩吕二家而韩氏二族尤莫盛于桐木韩家桐韩繇参政忠宪公亿始盛其盛也非但名位功业而已皆知以礼义学问为事少师维兄弟常亲二程南渡后丞相绛五世孙元吉最厚朱吕其寓洪者予识国材梓炌炣其二子也是为忠献第四子职方绎之后国芳桂之子炳正是为忠献第六子丞相绩之后曰壵曰珪则忠献第二子舎人综之后于梓为诸孙行春秋之晋大国也国犹竞而世家贵族已或降在皂自金人取中原皇元一四海更二大变而韩氏至于今有子孙宋之祚已终韩之泽未泯炳正以其族谱示予巻首南涧公一序足征之文献也因有感于家国隆替兴亡之故而志其左以寄悲慨云
　　宜黄谭氏族谱序
　　宜黄谭氏之族宋末号为盛大家富而有贵焉其在国朝受朝命亦五六然盛大者一二支而已衰微者固多也甚则絶族有旧谱而不该徧今之新谱上所逮知者推为第一世之祖下所逮见者载至十五世之孙廪廪然惧久而失其绪紊其次也其心盖厚其虑盖逺矣哉修谱者谁十世孙观也
　　窦氏世谱序
　　燕山窦谏议一椿五桂自宋兴之初逮宋亡之后传至于今余三百年乃有住世间而出世间者尚友箕子管防安于千载之上是岂但与它族之贤子孙相等伦而已哉斯人为谁谏议公之十三世孙名神清字神清者也
　　龚氏族谱序
　　乐安诸乡之族其久且蕃者龚坊之龚其一也盖出宋初至于今十六传中更冦祸室庐燬而谱牒逸一徳字汝明者始追修之克昌字士龙者又补完之任字希尹者及士龙俱叙其端唯恐前之逺而迷其原后之多而紊其派也立心厚矣在先虽未有甚贵甚富之家而亦鲜有不才不肖之人敦尚诗书持循礼法各务本实以殖其生依稀淳古之风焉张子曰子孙贤族将大然则龚族之渟防而未大发泄也其将有俟张子之言岂诬也哉
　　宜黄吴氏族谱序
　　吴为宜黄崇仁大姓也旧矣而宜黄之吴自朝散大夫公以五举特奏名佐邑奉直大夫公以一举正奏名参制置司议遂以贵显又其一初也奉直之子有世禄而官至儒林者有世禄而官至通直者有乡贡而恩科如其祖者其孙一与贡一登科而其曾孙一又有以武爵仕者其元孙一人贡于宋一人仕于国初为永春主簿予与主簿君交游如亲兄弟惜其不得年以卒之二十四年其从子京玉以其伯父所修族谱示予览之慨然噫呉自朝散以来至于今殆将十世而六世之间正科者二特科者二贡者凡五仕者凡七富而贤者振振如也其族可谓盛也已觇国之兴者以其人才之众验家之兴者以其子孙之贤吴氏之兴其未替也夫予悲主簿君之不可复见故为书此而还其谱且以傒于其族之子孙云
　　龙云李氏族谱序
　　嬴秦以前国国有本系李唐以前家家有谱牒宋以后微矣贤士大夫徃徃自谱其族如欧阳氏如老蘓氏其章章可称者也予所见诸族之谱不一或志在追逺或志在合异不免渉于传疑今观永丰龙云李氏之谱谱其所可知而已逺不必追也异不必合也确乎其为传信之书可以为脩家谱者之法矣谱自讳徳昌字天徳者始谱之者其八世孙慧孙字景能以示余者其九世孙济老字济可嘉其谱之善而识其端者临川吴澄也
　　宜黄曹氏族谱序
　　凡世之望族莫不以仕宦科名而显宜黄未置县以前有曹姓膺郡檄监黄田镇镇既陞县留而不去家于县西之十五里今其地名曹坊监镇为曹初祖其三世当宋熙宁间以特恩官太常奉礼郎者其五世有以邉赏由承节郎迁保议郎者又有一家父子三人俱以捍防功补承节郎者至六世靖康丙午乡贡终攸县丞者奉礼之曽孙将也至七世崇宁乙酉乡贡次年丙戌登科者保义之孙时脩第八世嘉定丙子乡贡者保义之曽孙万也逮九世尤盛开禧丁卯乡贡嘉定戊辰登科者工部员外郎锡也继此乡贡者次贡庚午金旁睾也次举癸酉其弟镒也又次举丙子而金旁睾与其从弟鉴族父万聨贡焉嘉熈戊戌入学者镗也金旁睾再乡贡嘉定癸未又入学十世而其子衍端平甲午乡贡嘉禧乙未登科仕至衡阳县令应升亦与族父镗同年入学应旂以寳祐戊午转运司贡名金同是年乡贡林咸淳癸酉乡贡而宋之儒科止矣曹族登科者三入学者三贡于乡贡于运司贡于国学者十三四特科而官防授而官子贵而官者累累有在宋季所以号宦族儒族而望于其邑者也宋祚已讫其子孙能保守家产传习儒业者犹有人其十一世直翁名金之子也尝因其族谱类韩一世至十世之年寿卒葬及仕不仕颇周悉其十三世理衍之曽孙也又以其旧谱求予序予嘉其克世先世之美将期后世之昌也不自陨队可称曹氏之贤子孙乃为序其谱云
　　巴塘黄氏族谱序
　　乐安一县四乡之富家大姓非一予防年稔闻众口夸谈宗支之蕃衍文物之光华声誉之烜赫者巴塘之黄为盛相去虽不甚逺而足迹未尝一造间在它处邂逅其族之士流不满十数老年便道经由行人指示诸黄兴隆之地徒有蒿莱瓦砾閴寂惨怆为之伤心然不独诸黄之居为然也及今乃见其族谱颇究黄族旧日声誉之所以然它族有唐五代以来五六百年之家或三四百年之家而黄于宋祥符七年甲寅始自华容侨寓于此盖止父子两人第二代葬其第一代考妣之二防于巴塘第三代兄弟凡四其仲生康定庚辰距来时二十七年矣兄弟悉巴塘所生也其初力穑务本一传后家产渐饶叔氏无曽惟伯仲季冑众多仲为最伯次之季微不及逮宋既南渡浸浸雄大子孙日趋于文祥符甲寅越百九十一年为嘉泰甲子肇端预乡贡寳庆乙酉至咸淳甲戌五十年间而贡于乡郡者九贡于漕司者二升于太学者亦二正科仕为县宰官承议者一特科仕为县倅官从事者一太学舍选庭对仕于京国官修职者亦一此黄族极盛之时也今稍衰替而犹有人不队世资不废儒业淳熈末名筠者谱其族系绍定庚寅冠燬谱亡寳祐中名栝者重修名崇实者将锓木不果景定中名楷者因栝所脩而増续之名三杰者作序皇元至大戊申名绍复者润色旧谱锓之以传并刻初三代所葬地图九栝之孙复亨又备其所未备请予序之予观黄族之盛虽不如昔而其苗裔汲汲欲传其谱于逺乆黄氏其将复振乎昔之作序者字用之老儒饱学予七十年前所识令之请序者字见可俊秀能文近年数数过从焉
　　吕城刘氏族谱序
　　乐安忠义乡吕城之刘云盖乡双龙之分派也族人虽不甚蕃衍而吾所及见心术皆良善伦纪皆笃厚习尚皆文雅无它族轻浮浇薄诡谲麤鄙之俗昔有东甫娶吾祖姑季平季德祖姑之二子也季説与予同嵗生老而愈欵宻其余之尊卑长防亦多旧识祐甫治进士尚书义驰声子季行儒业行俱修不忝其先拳拳用意于族谱之一事既成有檄檄其族有序序其谱韩子云仁义之人其言蔼如也读其檄与序信矣夫而予所以嘉其族之良善笃厚文雅者岂溢美哉季仁之子祖衡季説之子润之持季行所述示予故为识其巻端而归诸刘氏
　　金谿呉氏族谱序
　　尝见番昜呉氏世谱推而上之以达于畨君又推而上之以达子延陵季子续续相承罔有间防盖悉心勤意防合诸郡诸族之谱而成自喜其备予独疑焉夫呉以国氏傥非其后以改姓以胃姓以异姓为后乱其族则天下之呉无一不出于防伯仲雍不待世系可考而始可信也司马氏作史记时诸国谱谍具存然燕世家召公九世至侯已缺其传次名谥彼有国之君也汉初去古未逺尚有不可考者况国灭宗防子孙降为士庻人而由周至今寥寥将二千载果何所稽慿何所证騐而一一皆欲谱其世得其名哉昔南丰曽氏自叙遡汉都卿侯上接子舆子晳欧阳公不以为是岂非欲其传信也乎今观金谿谱以宋初讳词者为初祖传至于今十有四代如荆国王丞相世家谱所不载族分派而失其次者不追补而强合谱其所可知不谱其所不可知最为得其实其族赀产盛文儒盛宋之季以科名显者相踵而宋亡矣诗书礼义之习逮今犹前日其盛未替也予嘉其谱之善故识其端以为驾虚翼伪自欺自诬者之戒云
　　云盖乡董氏族谱序
　　唐改临川郡为抚州疆域之广亚于洪吉赣而文物声明甲于大江以南之西宋三百年间一家一族儒宦之盛乐曽王蔡晏五姓为首称爵位之崇王曽晏最乐蔡次之科名之稠曽蔡晏最王乐次之乐安云盖乡之董计其科名多于曽蔡与晏校其爵位亦在乐蔡之上而论者不以拟于抚之五姓何也盖宋南渡以前董极盛之时犹于吉绍兴中年抚増置乐安一县始割吉之云盖乡抚由是董氏乃为抚之属民今董之抚也久矣则尚论抚之世族其可遗董氏乎董之裔有庆重修族谱甚悉其弟天防持以示予予于是而益详董氏之盛毎贡举之年预荐名或七或六或五或四自祥符八年乙卯至咸淳七年辛未擢进士科近三十人武举特奏世赏异路而仕者不与通抚之六族而论仕宦之众莫之与伦至于今从事辞章者不匮虽然昔晋范匃具陈其家族厯千数百年之久而鲁叔孙豹以为保姓受氏世祀之不絶不若立徳立功立言之不朽六族之儒科仕宦则均而惟南丰曽氏荆国王氏可以当言之立继此董氏之子孙傥能立功立徳则其不朽之实将与孔门之顔闵周室之太召有商之伊傅唐虞之臯契并其徳立其功立下视曽王二氏之言立且不足贵而超越五族盖有在科名爵位之外者董氏之子孙其懋哉
　　中山赵氏家谱序
　　人之为人也有大经焉有大本焉其当然者与生俱生其固然者不与死俱亡也而能不亏天地之畀付者几何人哉中山赵徳齐自叙家谱以述祖四言诗及思亲五言诗聨系于后哀死事生笃近追逺蔼然良知良能之发见恻怆恳至字字由与身不行其事而口姑为是辞者逈絶不侔也呜呼徳齐于伦纪之大经若是真笃行君子哉虽然二五之运参差杂糅气质所赋不一概也肫肫切寔者或不能不防暧乎其大廓廓髙明者或不能不忽昜乎其小自圣人以下鲜有不偏予始遇徳齐敬其端慤而已浸浸亲宻而与之语乃知其洞彻大本如披云雾而覩日月也盖渉厯二氏约而归之吾圣人既升切实之堂又入髙眀之室斯世也而有斯人也即累然山泽之癯被褐懐玉世莫之知抑亦以知我者希为贵欤昔臧武仲言有明徳而不当世其后必有逹者弗父何宜有宋而不有故其后有正考父之贤孔尼父之圣也夫以神明之冑于今为庶而希贤希圣犹有其人则所谓明徳不当世而其后有达者讵不信矣乎徳齐名由齐秦康惠王之苖裔云













　　吴文正集巻三十二
　　钦定四库全书
　　呉文正集巻三十三
　　元　吴澄　撰
　　序
　　送彦文賛府序
　　彦文之先西北人也往年父倅临川郡而彦文生比长能属文皇朝贡举取士以其艺试于有司至治癸亥与贡防定甲子赐进士出身授华亭县丞将赴官蕲言于予彦文少年擢儒科移其才施于政必頴然异乎众顾予耋耄昏聩虽有言亦何能有所禆益哉窃观吏选入仕之人循资格厯嵗月戞戞乎其难而儒科之变化甚速人所歆羡以为荣我仁宗皇帝之贵儒抑吏也盖以吏多贪残而儒流知有仁义故也仁者之临民恻然有慈爱之心义者之律已凛然有髙洁之行或不能然如当道之豺狼伤人害物以自肥而无盈餍如倚门之妖冶目挑心招以求利而无媿耻夫如是则馋兽尔贱娼尔吏之稍自重者犹有所不为而儒流乃为之宁不为彼所笑而亦何以报答明时崇隆优奬之意乎夫人其靣而兽其心官其身而倡其行不惟君子所不齿抑亦众人所同恶也彦文知仁知义之儒防防不为是有不能如彦文者傥以吾言晓之庻其疾之有瘳乎
　　送赵宜中序
　　汴人赵宜中先世任征商之职而家于歙其父学易为通儒仕不择官官不择地序庠之清淡州县之尘劳靡不渉厯处之裕如有不怨遗逸不闵阨穷之量宜中受教家庭以易义试进士科防定甲子春赐出身丞广陵郡之如臯辰旅人夕品官变化甚速非若其父之备尝艰勤矣盖易之功也虽然易非梯利禄之具也令幸以易而获仕凡律身凡字民一一于易之道无违焉其殆庻几乎豫之时孰不迷溺于豫独六二以中正自守而上下之交无謟渎此持身之得其道者也在上而能益下谓之益上九以刚居上不能益其下故民莫之与而伤之者至此临民之失其道者也易之道不可胜穷也姑举其二以为之兆子之仕宜必有以异于人使人人皆曰仕果不可以不知学学果不可以不知易如是而后可不然岂特招儒科之尤抑亦诒家学之羞宜中字心道云
　　送葛州判南归序
　　豫章葛君贵纯甫润玉其名其为人也润如玉其为文也润如玉可谓实称其名者矣授教临川郡六年终始如一日学校之政一皆公心直道粟布之出纳毫髪不以自污词章囿韩欧法度中非率意肆笔而书之纸者官满造吏部授南丰州判官予时在词舘心欲得如是之人而时之所尚不论实能必也工鑚刺善伺而后可侥幸于万一以遂所求而君岂肯为是哉不惟足不一蹑权势之门虽如予之最相知仅仅一再见见则谈问学谈古今一语不及利逹部注甫定则翩翩南还噫如斯人者吾见亦鲜矣君之家世以儒显其大父贡于乡者再其伯父贡于乡者三其父繇再贡登进士科官承直郎两浙运管其父翁王水监亦名宦其渊源渐渍所以陶其徳噐畅其辞枝者固与白屋新进之士逈不相侔然昔吾夫子已起鮀朝之叹而况今乎君亹亹清言而恂恂不为侫短小不逾中人又不能以躯干雄伟骇众视苟取人以言貎何从而遽知君也耶予向之居乡也以乡之得此师儒为幸今之居官也以官之不得此僚佐为愧故于君之去也不能无介然于懐焉
　　送曽巽初序
　　世家冑子仕于朝慱记览尤谙于典故能文章尤工于制诰者吾于今见翰林侍讲学士袁伯长应奉翰林文字曽巽初二人焉巽初前代监察御史追封武城伯之季子近时翰林直学士益初之介弟也处翰苑垂十年方将循序而升一旦浩然有归志余以老病窃为慙闻巽初之归欣然愿与之偕巽初儒中之杰而乐与方外髙人游终夜静坐世虑澹然碌碌嗜进恋恋人爵者庸讵测其髙情逺志为何如哉昔钱澹成学士未逹时陈希夷嘉其有神仙之风骨麻衣道人以为急流勇退人也其后澹成繇翰林学士知制诰跻政序盛年解机政果如麻衣所云然则急流勇退者虽未至于神仙其亦神仙之流亚欤巽初归矣其俟我于武城之塾
　　送毕宗逺序
　　昔汉之取士每以先圣之术当世之务并言盖不通世务者不能以有所为不明圣术者不能以有所守二者有一之不具不可也故必兼能而后谓之有为有守之士今之用人于儒学吏事不偏废亦以是欤汴梁毕光祖侨寓湓江其父出仕命之居守于家秩秩然无不理也截截然无不齐也一一顺承其父之志而无违徳化县学素无廪给礼殿将圮官职徃徃以不可支吾而去郡县推择其才俾摄学事曽几何时能劝率乡之士类一新孔庙宏壮钜丽为诸学甲甓甃巧镘庙貎器物纎悉完整若不劳力然以其治于家者觇其他日之移于官以其试于小者觇其他日之于大于是而信之其才之能有为矣刚直而不苟徇寡特而不妄交日问学于予与之言圣贤之道悠然有防欣然有得而非耳聴靣从者所可伦于是又信其志之能有守也宪府辟为属吏可谓用之适其宜矣乎虽然吾犹有虞于子才之优而优者不可恃也志之介而介者不可满也恃则常哆然若有余满则常慊然若不足哆然则所为有时而大过不慊然则所守有时而不及彼未知学者未可与议此子既知学矣而知之非艰也其尚惕然思所以自警自励哉
　　赠清江晏然序
　　吾座主清江黎先生之孙婿氏晏名然所同字也任播州儒学正满如京师谒选过予而行然之妇翁与吾子年相若然与吾孙年相若予视之犹孙也于其行既无财以赆之可无言以赠之乎然之才艺自足为今世用前应奉翰林文字范惇徳机所授之徒故翰林学士元明善复初所造之士也徳机清苦自持家徒四壁其淑人也甚不苟复初英迈自恃眼空四海其进人也甚不易而然之学也得不苟于教者为之师然之仕也得不易于合者为之主是岂可与常流例视哉今然之行也将求人之所贵而已夫人之所贵在国有定法在身有定分无巧智术可以助然之求无竒计谋可以速然之得予虽赠言何能分豪有益于然哉而不能已于言者以寓吾之情焉尔抑予之所闻贵有二有人之所贵有天之良贵求之有道得之有命者此人之所贵也求之在我得之可必者此天之良贵也然也既得人之所贵而以长者遇予予当以天之良贵告斯贵也然固有之然之然圣人亦然故曰先得我心之所同者斯贵也不考格于吏部不受恩于宰相自初品至极品皆可自致而不资借于人然今其徃哉斯事姑竢他日
　　送李晋仲序
　　金陵李桓晋仲为上饶县教谕至治癸亥与进士贡防定甲子春试礼部小郤圣恩隆厚以龙飞初榜特加优异受余干州教授去晋仲金陵着姓也其逺祖襄国公庆厯六年登科其大父通直君淳祐十年登科晋仲狷介之行精深之文人谓掇世科如拾地芥易易尔今虽未成进士然亦解褐衣服命服矣知之者犹以为屈而晋仲凝然不以动于中彼得志则骄倨盈溢旁若无人不得志则陨获沮防几欲无生真所谓斗筲已夫盖士之所尚者噐识予以器识观人而知晋仲之可大受也喜之之至是以不能已于言
　　送李见翁廵检序【并诗】
　　徃年儒学官之至吏部者贠多缺少当路通其变凡应注教授之人俾借注警逻之职吾乡李见翁以将家子读儒家书而又工象胥译鞮之学防公朝差官定两广选由象州防古字学正授栁州栁城东泉镇廵检将赴官诣余别窃惟文武之伎能畨汉之语音军民之政事见翁靡不谙练予复何说独惟儒生习气素慕栁栁州之文每诵罗池碑意栁子犹生也傥有公事上府其徃讯前刺史之灵昔之春猿秋鹤精爽今何如也它日官满来归尚以告我诗曰
　　武事家声乆文儒国语精初官严警逻美誉聴匉訇南海鲸蜺静东泉牛犊耕傥因公事出一酹栁先生
　　李季度诗序
　　李季度吾之异姓兄博览彊记真豪气数竒不偶家贫身贱发于声音徃徃泄不平之鸣才赡思敏所作诗甚富存者无几孙宏祖尝持月航旧藁至予序其巻端令归収拾坠遗今再示一袠曰近藁殊未能得数十之一也不幸沉泯其人又并沉泯其言乎惜哉季度儒流傍及方伎渉猎长生之说精専救死之术予昔养亲毎借助焉予亲既逝后三年而季度亦殁大徳庚子也噫三十年矣见其诗恶乎不思其人
　　送临汝书院山长黄孟安序
　　临川郡城西南门之外有临汝书院规制崇敞宋淳祐间常平茶塩使者所建也予昔游处其中有宿儒揭领于上有时彦曵裾于下肩相摩踵相接而谈道义论文章者彬彬也昼之来集者如市夜之留止者如家皇治聿新黉舍仍旧予于城府之迹浸浸踈矣临汝为弱年游处之地便道经行间尝一至则霤外之蓬藋如翳楹内之尘坌如积不闻人声檐雀之啾啾不见人影而见穴防之累累其墙壁室屋东倾西頽上漏下湿为之悒然抚然而已又其后也旧存之楼阁逾六十年而一夕燬于火新竪之栋宇费万余株而一旦摧于风不特人祸亦若有天罚焉无他长之非其人也敝极必复盖理势之循环数年以来闻见顿异廪有余粟矣帑有余币矣斋庐有诵之人矣倾頽漏湿者修且完火燬风摧者亦复岿然跂翼翚飞矣何以前如彼而今如此也得人焉尔人为谁山长庐陵黄顉孟安也一书院之弛张隆替闗系其人信乎用世之不可以无人也孟安部郎官之曽孙部以儒科仪范乡里至今人诵其遗文孟安不坠其家学不泯其家声畀以党庠遂序之事恢恢乎办之有余而未足以展其才也至治二年冬考满受代将谒吏部选有数千里之役予无财以赆其可无言以赠乎孟安气貎温然粹然馆阁器也家学诚善矣益思所以懋其学家声诚美矣益思所以宏其声未有学优而仕左声大而响微者他时舘阁之望固亦今时庠序之余也官怠于官成尚其毋怠于官成之后哉
　　送江州路景星书院山长吕以能序
　　士大夫以家事视官事则何事不可为然自人心不古苟非利于其身私于其子孙者徃徃不肯为肯为之者亦不敢为其不肯者志之偷也其不敢者气之馁也于是乎习以成风凡莅官之处视犹传舍俟满而代则脱屣而去谁复以家事视之而为永逺计哉脩水吕以能名家也累任学官所在以才能显生徒之养靡不周也黉舍之修靡不完也一切当为之事靡不举也前之教南康县学也有稻田一区约数石亩为豪家所有者八十余年以白于上司而复其土后之长景星书院也有鱼湖八所通数百顷为豪家所有者四十余年又以白于上司而复其土夫赡学之产诸人毋得争占纶音昭昭布在天下畴敢不钦阁而不行罪莫大焉学官岂不知之一发其事则公府有对辩之劳私家有仇敌之怨是以畏惮退避而不肯为且不敢为尔非以利于其身非以私于其子孙而旷日持乆悉心殚虑不惮其劳不避其怨卒使强者狡者力无所措谋无所施辞穷理屈而服学院养士之产得还其旧非视官事如家事其孰能然以能笃意文学尤工古诗事上接下各得其懽任旴江学録时甚为寓公程承防所礼每推许其文墨议论可谓才士也已长景星将受代诸儒有诗章美其政予适留盆浦独摽前后二事以序于巻端以为世之居官办事者劝呜呼移是心以办他事于事何所不济推是事以居他官于官何所不宜吕为许国申国之后目北而南绵绵延延以至于今遗泽不泯闻人不匮以能犹未然也海也月也果且有消长盈亏乎哉苏子不云子亦知夫水与月乎知海之无消长月之无盈亏则人命未尝有荣悴休咎也斯不惑矣而世盖未有能知之者也
　　赠王相士序
　　中州王生年少而多能既能医又能相寓荆门之当阳谓京师众大之区人物之渊薮于是挟二技而来游将博其所施广其所览也夫二技者能其一已难而兼其二尤难窃尝闻古之神医望人顔色以见其病不待问证切脉而后知斯殆与相人同一法扁鹊得长桑君之传洞见人之肺肝则不但能察外色之显并与内藏之隠而一目了然矣其目亦神矣哉以此目而相人虽咸负又何加焉然则医与相二术固可通为一也又尝闻相人之术相形不如论心形显而易见心隠而难知故也生于所相之人每言某贤某否某正某邪是隠而难见之心且能烛之则夫显而易见之形其孰为贵孰为富又何难辨之有故予喜生之能相心愈于世之徒能相形者也然生之至此也熏炙名利之都府所相皆逹人显官其贵其富各已前定予不复问他日寛闲之野寂寞之濵有耕钓之夫果为贤果为正而可伊可吕者傥识其人予之所愿闻也生以徳元名朝佐其字
　　赠篆刻谢仁父序
　　古之天下书同文书之用大矣而右武者云书止记姓名不其小欤然自篆废兴晋唐以来楷书相尚而古书法泯如也近代图书之表识竿牍之缄题古书法乃犹以记姓名而存一二谢复阳仁父儒家子工篆刻予毎视其累累之章而喜岂真为其笔法刀法之工哉盖庻几其存古而将与好古攷文之君子征焉
　　赠竹隠医士序
　　昔扁鹊秦越人得长桑君之术以医行天下遍厯诸国徃徃各随国俗所尚变易其名以售其术或为带下医或为小儿医吁秦氏诚多能然巧于售其术也亦甚哉故一望桓侯而识其有疾可谓见病于未然者矣桓侯之不信也反疑其好利而以不病者为病竟至于死夫孰不以桓侯为愚噫岂惟桓侯哉世之安其危利其菑防疾而忌医者緫緫而是也医能治之而弗使此洛阳年少之所为痛哭流涕也岂独桓侯于扁鹊为然哉然则为越人计者宜何如曰深藏而不市必俟夫人之求不得已而后应自贵自重于已庻乎其见信见用于人也或曰子为医者计则可独不为病者计乎且无乃杨氏为我之学而非仁人扶危救急之心乎曰然救急扶危仁人有是心也危且急者不我信不我用也则柰之何哉必夫人之见信见用也而后救急扶危之心得以遂善售其术者无他亦唯自贵自重而已矣吾是以于竹隠医士之行恳恳为是言也竹隠隠于医者也一旦羣然以诗从臾之行四方是欲显其术也吾之意唯恐其术之不隠愈隠则愈贵愈贵则愈重愈重则愈信愈信则愈用愈用则虽以隠自名而其名岂终于隠哉归觌萧令君试以吾之言问焉
　　送谢见山序
　　人有一愤激感发而前后若二人者故曰士别三日当刮目相待谢岘见山以地理术游临川清江诸郡所至避席乐安夏氏尤尊信之既而夏从他师窥破秘妙礼谢颇不如昔谢慊然自愧竟去未几再来则其术顿进较夏所得靡毫髪殊而又加宻焉夏乃大敬服其师亦大敬服唶唶语余余初未遽信验之果然于是益大敬服夫江西之有是术也盖自唐末通禁有秘文者避乱而南授之赣人流布浸广然其术徃徃秘而不传传者非其真也剽其似冐其号叩人门户而自售者奚啻百千万人见山之术已盛行于时能不自足深入雩都礼硕师而师焉遂得其真一蹴而可接杨曽二氏之传吁异哉余观今世所谓儒能舍己从人而至其所未至者寡矣儒家不能而术家能之可不谓百千万人中不一有者乎虽然余窃有虑已之能不多有人之知者亦不多有百千万人而不一知也今而再过昔所经从之家彼视其外犹昔也孰知其中乃大不然而其目非复昔时之目哉屠龙技成而无所用其巧古所叹也虽然世无智人福人则已有则必识必遇见山其行将有竦然惊骇以为天仙降于人间之人也聪明絶人者也天将昌其家者也
　　赠邓自然序【并诗】
　　天地间六气少隂君火之暄和不为病阳明燥金之清肃虽能为病而其病亦微非如厥隂木之风太阳水之寒太隂土之湿少阳相火之暑中人伤人之甚也然寒暑湿之中伤也或専一气或合他气其名证亦不繁杂故治寒治湿治暑者曰寒曰湿曰暑而已独风之一病不止曰风而曰诸风盖风善徧善散不一名不一证必曰诸而后足以该之寒湿暑之病则不曰诸也今世医流大率治四气中伤寒为先务若风之多名多证或不能一一徧治也于是风有専科焉有秘传焉论者遂视风疾与劳气肿三疾同谓非専科秘传之医不可也尝见病风者医不能治又不遇専科秘传之人或乆而不痊或危而不救悲夫青云乡祈真观道士邓自然専科医风其秘传有自能愈数十年不愈之疾吾覩闻其神验数四矣有此竒术而知之者犹鲜自然亦珍重而不衒鬻因叹古之为国毎患无贤及至有贤不知不用何以异于此哉医能治病而不使贾太传之所以痛恨也与乃作诗赠自然曰
　　治风徧了诸风状论病推为百病先林下散人它想淡槖中秘诀此科専屠龙不费家金学扁鹊亲逢禁药传多少世间医国手实髙名晦亦堪怜
　　送陈景和序
　　人而无恒不可以作巫医里中陈景和自祖父以来有恒产值数多竒防其土田虽无恒产而有恒心自若也以其力从事于医资质敦厚端谨与人言惟恐伤其意所行惟恐有愧于天恂恂善士也如是而为医庻乎其有恒者矣夫医者伎也而景和有士行躬士之行执医之伎是岂専方伎家所可等伦哉余闻医者必有隂徳况有恒之医乎有隂徳者之受报于天也如种之必有获然则景和岂终困哉











　　呉文正集巻三十三
　　钦定四库全书
　　呉文正集巻三十四
　　元　吴澄　撰
　　序
　　送何太虚北游序
　　士可以游乎不岀戸而知天下何以游为哉士可以不游乎男子生而射六矢示有志乎上下四方也而何可以不游也夫子上智也适周而问礼在齐而闻韶自卫复归于鲁而后雅颂各得其所也夫子而不周不齐不卫也则犹有未问之礼未闻之韶未得所之雅颂也上智且然而况其下者乎士何可以不游也然则彼谓不出戸而能知者非欤曰彼老氏意也老氏之学治身心而外天下国家者也人之一身一心天地万物或备彼谓吾求之一身一心有余也而无事乎他求也是固老氏之学也而吾圣人之学不如是圣人生而知也然其所知者降秉彛之善而已若夫山川风土民情世故名物度数前言往行非博其闻见于外虽上智亦何能悉知也故寡闻寡见不免孤陋之讥取友者一乡未足而之一国一国未足而之天下尤以天下为未足而尚友古之人焉陶渊眀所以欲寻圣贤遗迹于中都也然则士何可以不游也而后之游者或异乎是方其出而游于上国也奔趋乎爵禄之府伺乎权势之门揺尾而乞怜胁肩而取媚以侥幸于寸进及其既得之而游于四方也岂有意于行吾志哉岂有意于称吾职哉苟可以寇攘其人盈厌吾欲囊槖既充则扬扬而去尔是故昔之游者为道后之游者为利游则同而所以游者不同余于何弟太虚之游恶得无言乎哉太虚以頴敏之资刻苦之学善书工诗缀文研经修于已不求知于人三十余年矣口未尝谈爵禄目未尝覩权势一旦而忽有万里之防此人之所怪而余知其心也士之能操笔仅记姓名则曰吾能书属辞稍协声韵则曰吾能诗言语布置粗如往时所谓举子业则曰吾能文阖门称雄矜已自大醯瓮之鸡坎井之蛙葢不知瓮外之天井外之海为何如挟其所以能自谓足以终吾身没吾世而无憾夫如是又焉用游太虚肯如是哉书必钟王诗必韦陶文不韩栁班马不止也且方窥闯圣人之经如天如海而莫可涯讵敢以平日所见所闻自多乎此太虚今日之所以游也是行也交从日以广厯渉日以眀识日长而志日超迹圣人之迹而心其心必知士之为士殆不止于研经缀文工诗善书也闻见将愈多而愈寡愈有余而愈不足则天地万物之皆备于我者真可以不出戸而知是知也非老氏之知也如是而游光前絶后之游矣余将于是乎观澄所逮事之祖母太虚之从祖姑也故谓余兄余谓之为弟云
　　送亷充赴浙西照磨序
　　皇庆元年春正月国子司业呉澄以疾去官就医于江南三月勅国子学生亷充授江南浙西道肃政亷访司照磨兼承发架阁命下给驿骑趣就道夏四月充至江南过家省亲余留金陵适相值喜充之学而仕也充表愿中昭躭书如理丝射侯必循缕寻绪端括审的试之事虽劳偞不辞使之言善达彼此情未尝不底于成未尝不称人意号才辩者俱让其能未之或先也余已是知充之有用仕其可充勲阀家也不以勲阀进而以学业选异哉宪官之属此其底职优事简莫是官若培徳植艺莫是官若学矣而仕仕矣而学烝烝日罔已他日胜巨任实由此基之将光于前勲俾亷氏休闻逾大逾逺其不在充乎不然非余之所几于充也
　　送赵仲然赴循州长乐县主簿序
　　新安赵仲然生朱子之乡读朱子之书而尤专意于易夫易未易眀也皇羲始画一奇二耦二而八八而八八其图大不盈尺而天地万物悉具其中学不至知天者未之或知以之而筮则其用之一端也文王周公本诸其画系之以辞虽为占筮设事则民用言则圣蕴是以如天如海莫可窥测夫子十翼以来眀之者几何人哉汉魏至唐注释非一李鼎祚集三十余家其大概可覩已宋代诸儒汉唐所未有皇羲之画邵子眀之矣文王周公之易则亦各眀其所明明理至程子而极明占自朱子而始项氏平甫宗程而明辞葢得其六七朱子发祖虞而眀象十仅得其一二也朱子非不知象之当眀本义惟大壮説象他卦则否岂非以其不易言而不言欤蔡翼朱者也徐翼蔡者也师之所阙亦复阙之近年谈象者纷纷愈博愈详而终不免于疵也然则易岂易眀哉予之愚陋有志于斯者数十余年然黙识而不敢一出口葢在我则未易言于人则未易与言也若仲然者庶几可与言易矣去年初识于金陵以有行役而不暇于言今年再遇于金陵又有行役而不暇于言不知何时可以竟其言乎仲然昔为师儒今趋恶地为小官或疑其下乔而入幽予谓不然易之书言若卑浅而实至髙至深易之道虽曰髙深而不离乎日用常行之间地无美恶官无大小道固无乎不在至官之日时其饮食适其寝处使邪气不能渗勿以荒逺而鄙夷其民抚之如赤子治之一如中州内郡心无愧于天地事可质于鬼神易之道葢如是宪使郑公非它吏比视其所行必有得焉异日北归过予予先观所以能合乎易之道者然后相与共论易之书
　　送陆教授序
　　自汉以来郡有文学而以教授名官自近代始葢授可能也教不易能也呻其占毕习其句读授而已教不与焉夫教也者此行而彼效之之谓也虞廷五品之教曰六徳六行孔门之四教曰文行忠信文者岂占毕句读之谓我国朝设官循唐宋之旧路府州俱有教授余至中朝观彼所谓教授者聚生徒数十人日从事于占毕句读虽未能知其教何如而授之职则不旷矣江以南或不能然凡授之事往往于教授之下别立一职以掌授且如此教其可知也问教授所职何事则曰吾有政问其政安在则曰稽钱谷也缮治黉舍也夫是二者货殖家一奴营造家一胥所可办也而教授之职固若是乎噫緫緫而是也可叹已浙西陆君经为教授孰朴详谨其始至也士之哗者或侮或慢或笑或嘲而君弗与较越一年翕然定越三年靡然化深者革心浅者革面似若不令而从不言而信非能以身教者欤若是而教其可也彼授者其末尔陆君于财计一毫不私而人服其亷于房舍一日必葺而人服其才兹其所以不令而从不言而信也越六年代者至人士爱之敬之如父兄而惜其去华其赠送之言盛其祖饯之礼而君之所以得此于人也夫岂偶然之故近年繇教授而司民社者率以贪败以庸不任事弃君不但善教也而又有政屡摄州事沈审简重吏不敢易视充其亷充其才使之从政也何有教授云乎哉
　　送皮昭徳序
　　圣门之可使从政者赐之达求之艺由之果也清江皮溍昭徳承父泽出仕例当赴省部给使以试其能其行也西江数郡之士相率为诗文以赠之而请益于予予谓三子之达之艺之果虽未易能而子于国典俱谙晓亦云达也已于世务俱练厯亦云艺也已于谈锋事机俱敏决亦云果也已概以异代取人之志如所谓言辞之辩正如所谓楷法之遒美如所谓文理之优长靡不绰绰有余以子之能试于今宜无施而不可余既嘉子之才又尝进子于圣门学者之列达而守之若愚艺而处之若无果而发之以徐夫如是不矜已以急人之知而人自知已必曰是真可使从政者也而子之登膴仕者有日矣
　　送程鼎实序
　　凡冬大雪来嵗必大熟松脂入地乆而为伏苓为虎魄是何物也阳气闭藏而不发泄则地力厚而生物也茂木之滋液于叶者未易遂则灌注本根凝为灵药异草理固宜也世之贤人君子可以大用而不获尽其有余不竭之泽流衍于后往往如此月岩先生程公明戴氏礼贡于乡选于上庠褒然为多士先志行清峻严恪不苟合不轻进而温然四海为春之意行乎万仞卓之间呜呼使公而展所蕴名公卿也而被其泽者几千万人然而嵚﨑厯落年余五十乃擢乙科官至经府元僚而止厯数肇始以康宁夀考终乌乎乾坤龙战之防鲜或不伤三百年雨露膏润之物蔚然春荣一旦槁然秋后之园林葢天运然而栁子所谓咸宜韩子所讥薄功而厚赏岂其非耶公归田山中而家日以肥子孙蕃硕而且贤公殁之后悉为当路所礼起家以仕此非公之所留者乎予公之门人也识公二子矣世孙鼎实教授海陵官满而人士称颂之不渝不坠其家学不忝其世徳此非公之所留者乎呜呼天之生贤人君子也以为民也公抱贤人君子之器百不及试一二今二子诸孙俱有位方日进而日升一命以上可赐于民小大多寡分数不同耳公不获大用于昔者子若孙以之试于今焉此贤人君子之胄所以继先志而天所以生贤人君子之心也其母曰位不足以行其母曰时不可以行夫今昔殊时而今之民犹昔之民也夫岂遂忘之哉斯言也昔尝闻于公而非迂也鼎实归尚以斯言谂于父兄
　　赠畨易呉岫云序
　　自兴于秦而篆废于汉其初不过图简便以适已而已汉之流为晋则又专务姿媚以悦人妍巧千状见者无不爱学者竭其精力以模拟之而患不似也夫字者所以传经载道述史记事治百官察万民贯通三才其为用大矣缩之以简便华之以姿媚偏旁防画浸浸失真弗省弗顾惟以悦目为姝何其小用之哉汉晋而后若唐若宋声眀文物之盛各三百年颇有肯寻斯籀之绪上追科斗鸟迹之遗者视汉晋为优然亦间见尔不易得也就二代而论唐之能者超于宋宋之能者多于唐余风犹未泯畨阳呉正道承家世文献工篆书不惟笔法之工并究字体之原以所订偏旁一帙示予予毎慨古艺之不絶如线而忽值斯人焉如之何而不喜之之深耶
　　送罗养正北游序
　　庐陵印冈之罗自涧谷翁以有学有文有声于时其族诜诜多闻人徃年于金陵识恭有甫得其杂著数十条言当世事一一精实可采时与侍御史程公共观而称叹然而竟韬晦不用以至于今养正能学其家学出为伯父后其貎若甚愿其言若甚讱退然山泽之癯而孰察其谨审缜栗毅于进为殊不类迂疎之儒葢罗氏之才子将游京师兴文署丞孔君其姻戚也昔韩子送董邵南游河北以谓子之不遇虽慕义强仁者以爱惜焉今养正之未遇与邵南恶有异也京师豪俊之林岂无恻然而仁挺然而义卒然邂逅而相欢如故者乎矧又姻戚牵聨援引于其侧哉养正之行也余知其必有合矣
　　赠尹国夀序
　　秦丞相斯燔灭圣经负罪万世而能损益仓史二家文字为篆书至今与日月相昺焕是固不可以罪掩其功也斯诛之后工其书以名世者谁欤七八百年厪见唐李阳冰又二百年仅见宋初徐铉而已宋人能者多于唐而表表者不一二噫何其孤也哉葢亦有其故矣秦人苟简烦碎峻迫以为治壹惟刀笔吏是任至以衡石程其书厌篆书繁难省径为以便官府人惟便之趋则孰问背时所向而甘心繁难者哉篆学之孤殆其势之所必至噫篆之兴繇于秦而篆之废实亦繇于秦推所从来任吏之过也上饶愚溪尹国寿儒宦名家值世代迁革世官不可复叙图试吏以庇其身然屡试而屡格既不获所图遂专意篆学游士大夫之门得其片文只字者如宝傥使试吏日劳形于案牍随羣随队役役焉习奴书之不暇虽欲研精心画尚友古人于千载之上其可得乎然则国夀之不用于时未为不幸也夫篆书之派自秦任吏始而国寿篆学之工乃以其不为吏之故二者之互消长如此夫是学也乆则神神则天如其未也亦将齐名于冰铉而所以光其先世人不溃其家声者与为刀笔吏于一时其得防荣辱岂不相去万万哉
　　赠之金陵序
　　金陵东南之都防而秦之前靡闻龙盘虎踞之奇汉末忠武侯实显其秘时英雄各营窟穴是葢悠然有触于心孙氏以来遂成伪覇之居中州衣冠道尽司马氏揭区区文物寄之一隅自是声名与中州等故士之游其地者往往徘徊踟蹰顾瞻欷歔而不能已其所由来非一日也今四海一家金陵僻在江之濆豪华之迹息狡黠之念絶而诗人墨客之悲嘅填冩亦且竭矣地以时而轻重今金陵岂昔金陵比哉而何汲汲为斯游也问之曰士有志天下不有得于昔必有得于今夫昔人兴废之由诚无预吾事若今人休戚之故独非吾所当动心者乎当今置中书省分治江之南凡三又设御史府于金陵以纠之东南百万生灵之休戚不系于斯乎吾将往观焉予应曰然子之志如是行可矣余数游金陵中州大夫官于彼家于彼者类多才且异子往而观其人察其行事稽其用心归以语余其必有以起予也子之志如是行可矣
　　送邓性可序
　　男有分女有归不必为已此大道为公之世也噫不可复见己男女得以及时诗人美之葢被二南之化而然大道既隐二南之化岂常然哉自士无恒产虽事育或有所不赡而况于嫁娶乎世有睦婣任恤仁于其类者往往称为卓异之行嫁者与钱五十缗娶者与钱三十缗范文正公睦其宗族者如此有能推公此意婣于姻亲任于朋友恤于乡里一如其睦于宗族者焉则及时之幸是亦二南之时也诗人之美奚得以专于昔邓性可家徒四壁二女皆已笄而字昏期迩只问其所以将者阙如也其宗族果有文正其人乎无也姻亲朋友乡里之间则未必无矣余亦忝朋友之一赠之以财力不足而与之者薄于是乎又益之以言
　　为赵法曹求赙序
　　杨林赵法曹萧然一贫女防未塟余方为之哀吁于仁人而又倐有妻防何其厄哉噫古传记所载赒人死防事非一不复徧举余游北方见有防者一家号恸百务俱废防不举火隣里为粥为饭以饮食防家之人并及逺地来吊之客初死各将衣衾来禭遂敛既敛各持钱财来赙遂塟故虽甚贫之家遭死防之祸无营办应接之窘无倥偬缺乏之虞死者易得以全其礼生者亦得以专其哀此中州之微俗也当今风化自北而南法曹其告【阙】　知旧比闾族党间将见人人动心垂情如文正忠宣父子而异乡之俗即中州之美于毕二防也何难之有
　　赠一飞相士序【有诗】
　　予少有狂疾志欲学飞凡可以飞之术每究心焉或谂予曰两间能飞之物唯羽族飞之最髙而奈乆者莫鹰隼鸿鴈若也然鹰隼贪食肉鸿鴈贪食粟苟所贪之食不饱则其飞之力不能以不倦人之飞异于是人孰无骨肉血髓孰不资外物以养能不人于人而与云霞风飚齐飞必其专乎内遗乎外所资以益吾之身者悉不以溷吾之口滓吾之腹俾吾之骨肉血髓销铄变化始如未生之婴儿终如太虚之无有而后倐忽往来飞行于上下四方而无留碍予信其説之然而不能然者不能离吾父子兄弟徒友朋侣也是以舍其説而守吾之故吾噫其老矣无复有是志矣而夜寐犹或梦飞则少年之宿染旧习其根刋除未尽也今年七十有六适在京师有自号一飞之人相觧后不觉欣欣然悦之因自笑曰吾之病根岂但于梦境而有未刋除者哉其人善谈所识穷达与其未来休咎如烛照镜鉴乃为之喟然叹曰飞者善目子以能飞而善相乎骚客有言黄鹄一举兮见山川之纡曲再举兮覩天地之员方谓其飞愈髙而目之视愈逺也大鹏逍遥九万里之上下视人寰不啻瓮盎之间百千蚊蚋须臾起灭其区区之穷达休咎又奚足云昔闻华山隐者麻衣道者之流翩翩飞游乎世外虽不相人而超然神智靡不先知也若犹与世内食粟食肉軰混处尘埃中则如纷纷之蜂蝶欵欵之蜻蜓虽飞也而相去地行之物不能以寸讵能纳八表于一瞬也邪子之飞也如之何相者对曰人寓形于走类我人类也走于地而已常人之走或终嵗不出门户或终世不入城府而我于燕楚齐秦走千万里如咫尺以走之百当飞之一亦走类中之飞者尔而必取飞之飞为喻公言得无过与予谢曰予怵于子之名子今自吐情实予言诚过聊赠诗一章以释前之过言云自言逐目走漫讶刺天飞无处不留迹有尘常满衣空中悬五眼方外破三机识徧六六善相人谁敢非
　　送程平父序
　　上饶月岩程公往年官吾郡诸生中特异目予今湖北宪使郢人公同宗也时亦游吾郡与予相友善未几时革而身遁无从问公安否何如独宪使出为时用既乆廼闻公以夀考终而子若孙能自树立以昌其家于是而信盛徳之有后越数年防公之子于广陵学舍又十余年于广陵见公之族孙衡英爽而粹温学古近诗五七言如雄风舞雪令人卓【阙】不给亦异哉程之族祗于广陵祯于新安而条于江南江北自六朝以来称着氏其为才子也固宜衡方为当路所爱试学官浸浸向用日长而人不知再以家世名世可也诗一伎尔予视月岩公犹师公不可见已得见其族之有人恶乎而不喜恶乎而能已于言哉
　　赠鬻书人杨良甫序
　　古之书在方册其编袠繁且重不能人人有也京师率口传而学者以耳受有终身止通一经者焉噫可谓难也已然其得之也艰故其学之也精往往能以所学名其家厯代方册以来得书非如古之难而亦不无传録之勤也锓板肇于五季笔功简省而乂免于字画之讹不谓之有功于书者乎宋三百年间锓板成市板本布满乎天下而中秘所储莫不家藏而人有不惟是也凡世所未尝有与所不必有亦且日新月光书弥多而弥易学者生于今之时何其幸也无汉以前耳受之艰无唐以前手抄之勤读书者事半而功倍宜矣而或不然何哉挟其可以检寻考证之且易遂简于耽玩思绎之实未必非书之多而易得者误之噫是岂锓者之罪哉读者之过也汴人氏杨字良甫业锓贤圣之书市徧致其所无以资学者余嘉其功而虑读者之或因是而不自勉也葢欲人人善读书而得于心则杨氏之功为不虚
　　送叶钧仲游孔林序
　　盱江陈子实以书抵予曰广信叶钧仲湖海士静徳祝君之乡人而所加礼者将有曲阜之役愿有以张之噫予忝与祝君为代未及期而君疾不起夫交代之好犹兄弟也生不及识死不及哭悲如之何简书促赴官急予悲未忘而未忍行也祝君不可复识矣得识君之所爱敬者其敢不用情乎哉钧仲工诗而多艺能挟此以游谁不爱且敬抑曲阜圣师之林庙虽逢盛代褒崇而不免于寂寞荒落也升于其堂岂复得闻金石丝竹之音观于其乡岂复得见浴沂风雩之乐孔氏子孙大率类农夫野人有所谓儒见闻染习亦不过南北陋儒俗谬之学问其先世所以得为万世之师之由茫然不省其故子之至彼也能无怅然望缺弛然兴尽甲陬而归乎子如欲观圣人则宗庙之美百官之富葢具在方寸之内一俯仰间可游也又焉用逺适为虽然游之必以其道去扬地之轻扬就鲁人之质鲁此出门第一程也吾语子游也他日再瞻眉睫瞿然起而贺曰幸哉我子已得游圣人之门
　　送范文孺痔医序【并诗】
　　痔之为疾最下而痔之为医最上何也其方秘其术奇而能者鲜也豫草范文孺之于医外父家之业也七世其父壻其门传其业古人称三世之医今文孺自外氏传其父父又传之子凡九世矣父子为人已疾奚啻数伯人去年疗吾友其疾甚三月愈今年疗吾儿其疾轻一月愈皆先攻之以毒药去恶肉然后养之以善药长新肉如士之治已去其恶疾而养其良心如农夫之治田去其恶草而长其良苗如吏之治国去其恶类而养其良民其事殊其理一也凡有血气之属疾虽小不可有于身况痔之乆为漏漏不已则杀人工于已此疾者得不为上医也哉余爱之重之言之不足而咏之以歌其辞曰　防庄超世外有患不到身寓言贬秦医托以讥时人遑知血肉躯微苦尤嚬呻安得希文者普救疾疢民



　　呉文正集巻三十四
　　钦定四库全书
　　呉文正集巻三十五
　　元　吴澄　撰
　　记
　　瑞鹤记
　　神皇圣帝之于天也合一而无间后乎天而我不违天先乎天而天不违我凡智足以知天仁足以事天者其出入往来其游行宴息未尝不与天俱也见其日监之在兹岂徒曰髙髙在上而已哉古圣人以其知天之智事天之仁寓之于祀礼升中于名山飨帝于吉土其道深逺矣是以甘露降醴泉出朱草生四灵假诸瑞毕应非偶然而然也诚之感也如是故谓之体信以达顺自祀礼不如古而人主敬天之诚无所寓则专意于祷祠之官焉祠之仪文各殊而敬天之诚一也今皇帝元年之春左丞相传防命教大宗师呉全节于崇真万夀宫如其教以蒇事而防告于天有报也有祈也告天之辞上自署名省台近待之臣肃恭就列罔敢懈怠宗师静虚凝神对越无二朔南教之士服其服职其职供给于斋宫者千人歩趋进退璆锵以鸣赞咏倡叹疏缓以节穆穆以愉夫上皇者靡所不用其极将事之时有鹤自东南而来者三俯临祠坛飞绕乆之乃翺翔而去成事之旦有鹤自青防而下者二复临祠坛飞鸣乆之乃骞翥而上预祠之臣目观心异佥欲刻文以彰瑞应既而其事上闻有防命词臣撰録钦惟天子之尊膺天眷践天位心与天通若稽诸古一变之乐能致羽物九成之韶能来仪凤况吾圣天子敬天之诚乎诚心之感何所不至鹤者羽物之族仪鳯之伦其致其来固其宜尔且闻先朝祠事亦尝臻此诚感诚应今昔同符宗师严持教法羣工恪奉上意有以协一人之诚召灵物之瑞其美不可以不书庸敢诵言圣天子敬天之心推原古圣人知天事天之道而为之记有见于是有得于斯道者镜之哉泰定甲子嵗季夏之月望日记
　　都运尚书髙昌侯祠堂记
　　侯之有祠何也从民欲也侯髙昌人合刺普华其号也至元间受广东都转运盐使兼领诸蕃市舶时盗贼蠭午盐法梗滞侯初共招讨使答失蛮捕戮再同都元师课儿伯海牙扞搤遂殄二防未几命将出师取海岛小夷以侯有智有勇属防饷道侯至东筦博罗二界中值剧贼横截石弯侯语其下曰军饷重事畏难退避是不忠也身先士卒且战且行矢竭马伤徒歩格鬬踣数十人众寡不敌为贼所执贼欲生之侯骂曰吾方岳重臣岂从汝蛮贼遂遇害至元甲申二月十九日也年三十有九后三十五年公朝念侯忠节追赠通议大夫戸部尚书上轻车都尉高昌郡侯侯之子二长偰文质尝以江西行省断事官监临抽分舶货至广今以通议大夫同知广西两江道宣慰使司副都元帅侯之孙六延祐乙夘戊午至治辛酉泰定甲子丁夘至顺庚午六科六孙相继擢进士其第三孙偰哲笃最先登科厯陜西江南二行台监察御史今以中顺大夫佥海北广东道肃政亷访司事亷明寛慈是非有公论循良知劝奸恶敛迹广之人士咸谓佥宪祖至孙三世惠于南海前时有功徳者皆有祠是邦矧都运其节表表可无专祠相率告诸当道而请于佥宪佥宪以为吾祖死兹土诸孙幸获从故老咨询敢以祠事烦邦人邪众请不已乃捐已俸市材木瓦甓僦濓泉学宫隙地一区其广六寻有四尺其袤七常八尺而嬴自创祠堂三间于周元公祠之右翼之以两庑面之以三门又竪衡门于外癸酉立春日始构逾月告成买田若干畆供春秋时祭契劵出纳俾之濓泉学司宪掾前乡贡进士易景升述邦人士之意求文以记予窃闻礼书云圣王之制祭祀以死勤事则祀之侯之捐躯徇国非以死勤事者欤其得祀宜也而祀典出于圣王之制则贵乎有上之命非下之人私自为之者也葢礼乐征伐当自天子出祀死节之臣大礼也不自天子出可乎后世固有民为官立祠者以其惠泽在民没而民不忍忘也此礼律之所无有上之人聊徇其情而不禁遏之尔为人子孙之孝其亲自有常祀于家岂必别立非常之祀于官而后为孝哉夫祀之非常者可举亦可废也可举亦可废则非祀典之正典者常也祀典祀之有常者也狄梁公名臣也刺魏州而民立祠祀之既而其子贪虐民毁其祠夫其初之立祀也未足増梁公之重而其后之毁之也为梁公之辱莫甚焉然则孰若其初无祀之为愈哉大抵羣庶之情惟权势是趋当其有权势也謟之媚之何所不至一旦无权势则不然矣古之君子之图事也不苟徇于目前而逺虑于永乆佥宪辞邦人士之请是也辞之不可而从民所欲然一为之自己而一毫不劳费于民其殆庶几乎两得其当而予之所期于佥宪者不止是钦惟仁宗皇帝视儒为寳特开贡举之途网罗天下英俊自设科以来逮至顺初元凡六试士而佥宪一门兄弟毎科中选未尝间歇科名之盛天下无与比虽唐宋极文之际世儒世科之美及此者亦希防福之报忠臣也厚矣殊渥之萃一家也荣矣将何以当天贶而答国恩哉况进士所业在论语大学中庸孟子是皆往圣先贤传道之书书之奥防岂徒擢髙科取美仕而已葢欲其义理眀于心徳行修于身政事治于官功业昭于时无少瑕疵有大成立卓卓焉天下第一流使其名声洋溢乎四海称誉焜燿乎百代于今于后人人歆羡颂説髙昌侯忠节之家知有此孙则所以光于其祖者恶计祠之有无也若夫庸庸碌碌无以逾于中人甚或贻咲贻讥于有识而不知愧近年之以儒科在仕路者大率然也佥宪之家世如此人品如此予固望其伟然异于众讵肯如是夫
　　江西亷访司经厯司防壁记
　　风宪之官闗系人心世道不小也国朝设官之初各道有提刑按察司后乃更名为肃政亷访其意若曰为治一于刑待天下亦薄矣是以不曰刑而曰政政者正人之不正也政以道之于其先导之而不从则刑以齐之于其后而岂专尚夫刑也哉济寜田君赟为肃政亷访司属官之长参贰得清江范君梈志合徳同皆能以苦淡自持清白自励于时宪官凛凛有风裁而其属又如此于是江西之宪职大振予在山中乆闻其风至治三年春被召过洪以所见征所闻犹信田君涖政之署书正已二字为扁予见之益加叹焉夫肃政者固以正夫人也正人之具有法有制有禁有令能执政者其察或至于见渊鱼其刻或至于穷穴防发擿以为神弹击以为威非不甚可畏也然止奸而奸不止戢贪而贪不戢将欲正人而人愈不可正何也欲正人而不知正人知有其本也正人之本安在正己是己先哲尝言正己以格物为御吏之方格云者为之楷式也己为楷式以正夫人孰敢有不正者乎近而正一司所总之府史逺而正一道所部之郡县一皆本诸已也表直则影直源清则流清其效葢不期然而然彼无诸已而欲以求诸人有诸已而欲以非诸人者曽何足以语此哉若田君可谓知政之本矣予故为志其壁以谂夫继今之居是官者焉
　　寜都州判官彭从仕平冦记
　　县有尉职捕盗旧矣州之判官职如尉国朝制也延祐二年六月赣寜都州冦作判官彭君以运粮留总管府同知州事赵某摄其职从州长出御冦七月惟己酉朏越五日癸丑赵与冦遇死焉州无镇守军官设捕盗之卒不满百时平豢安武备无一有闻警亟白之府出私钱市弓箭疾驰而还缮修壁垒越四日丙辰冦逼城下闗外民居悉燬君画计谋悬赏彀弓机炮躬事矢石率民兵出城与之角杀冦五六十収众而入防总管府长官至万戸府官亦领军至决冦围入州城慰安人心州之长贰与君及大家分城四面而守厥七日壬戌冦退越七日戊辰官军与冦战于延福里君率先冲阵发六矢俱殪获马二匹冦设伏官军失利而溃冦复进围城君竭力守御寝食为废徧告危急于上司纠集两乡民兵七千人八月戊寅旁死魄暨巡检官率民兵屯州城七里外越翼日己夘冦万余人自城下来战君不避锋鋭而前羣众齐力薄冦杀死甚众令卒登髙麾旗招城中之兵出内外夹攻冦不能支奔散渡溪水涨不可渡溺死过半冦大衂遁去州城再受围凡十有二日乃觧越四日壬午行省平章政事李公出董师台宪官咸集有指挥使有副元帅有江浙省平章皆受朝命来督视赣州路长官及万戸六人总六郡兵捣冦巢穴君为乡导首攻拔一砦官军继进大蹂殱其丑类无遗育渠魁就擒始班师州人以寜于是州之士民相率造彭君之庭劳且贺曰君侯劳矣哉冦之围城经再初守城经七日君侯之功一再守城经十有二日君侯之功二冦之交锋者三出城杀冦小胜君侯之功三射冦获马小胜君侯之功四大战大胜遂觧城围君侯之功五引军深入遂净冦尘君侯之功六保一城之民得免为鱼肉君侯之徳也救诸乡之人不化为鬼物君侯之徳也敢贺矧君侯驻兵之地曰仙亭背俗传昔有飞仙为此而升举葢吉地也战之日冦既死于兵又死于水若有助然士民愿勒石其处以纪君侯之功以无忘君侯之徳君蹙然曰噫仆佐州无状牧驭乖方弗能先事弭变为民父母而使赤子弄兵延及于良民遭杀戮遭俘虏遭胁从者不知其防以至攻犯州城震撼隣境彻闻天京中外文武重臣下临遐陬动数路之兵然后荡除居者疲于供亿征者毙于锋镝冦之所污军之所厯罥罣躏借而不得以天年终者往往无辜之人也思之痛心言之哽咽可吊也而何贺焉其敢自以为功乎士民曰君侯有功而不居谦矣抑此冦一日未殄则州人受一日之祸死生所系而非小小利害也君侯之徳其敢忘乎哉于是余之友前叙浦县尹萧君士资具书述士民之意来征余文余谓彭君之不居功也其言仁士民之不忘徳也其言义上皆能仁则何至于致冦下皆知义则何至于为冦继自今官吏士民人人为仁义之人则寜都为善地为乐土矣余亦乐书其美以劝彭君名淑字仲仪济南厯城人年少而识髙慈敏而亷平为州人所称云
　　亷吏前金谿县尹李侯生祠记
　　予闲居思天下之治法以为禹稷伊尹之志苟得一县亦可小试何也县之于民最近令之福惠所及最速莫是官若也而举世瞀瞀孰知其任之为不轻专务已肥遑恤民瘠壅阏吾君之徳使不得下达愁怨之气弥漫两间以至上干阴阳之和者十而八九也聚羣羊而牧之以一狼恣其啖食何斯民而至斯极于斯之时倐有人焉慰惬其苏息之望则民之爱之也乌得不如子之爱其父母哉若金谿县尹李侯是已尚论邑政之最必曰五事备予谓简讼均役二事尔戸増土辟盗息三者其效也贪官喜民讼之繁则其需贿之路广架虚诬告欣然听纳蔓延嵗乆而不决受诬之人甚则殒身破家事兾求直而枉者先有所输则直者无复得伸役户议差之际鬻卖殆遍惟无力请赇者不脱免即此二端欲民之聊生可乎侯则不然讼者造庭面诘其故稍渉伪妄往往辞穷或以理感喻之而止所当辨觧责之乡都纵或逮问不遣一卒比及至官片言判其是非罔有留滞虽理屈抵罪靡不心服上司命之鞠讯亦若是户役一以资产髙下为等第来嵗之役定于嵗杪数戸俱差则考验其力以多寡其日分如衡之平无所低昂由是民不可为欺而讼自简吏不可为奸而役遂均讼简役均县之大纲举矣此外皆其目也事倘便民诸利毕兴倘不便民纎害必除有闗系于伦纪风教者尤切切富既获安民亦乐业百里之内一和如春隣邑竦慕恨不得为金谿之民侯宰邑凡四初宰华容继宰临湘二邑各处三年如一日后宰髙安郡以私而挠县政侯莅官甫七日遄弃去金溪之治视华容临湘无异侯之所以过人者非他其善有五而亷为本亷一也明二也仁三也能四也公五也世固有亷者矣其见不眀则为吏所蔽虽亷何补亦有亷而且眀者矣其心不仁则自谓无取于民不于事而深刻严酷又纵其下渔猎躏跞畧无恻怛之意或其心虽仁而短于剸裁徒有仁心而民不被泽仁而不能故也或其才虽能而意之所向不无少偏终亦不免于小疵能而未公故也全此五善者难矣哉而侯独兼有之所以卓然为当今治邑之最欤侯资质美而益之以学公余手不释四书防祭一遵朱氏家礼燕坐之际扁曰防矩民之所好好之民之所恶恶之践行絜矩之实者也匪但揭名扁之虚而已在金谿六年其去也士民思其徳传以纪之者数千言诗以颂之者数千首又立生祠于学宫去已四年而复来请予记将欲夀其祠于永逺予观汉循吏传六人始文翁终召父蜀郡南阳世世祠之今侯得此于民与汉之循吏异世同符予素知侯名乐道其善侯名有字仲方平阳人善誉着闻擢典风宪浸浸向显用或曰侯尝书亷勤公慎恕五字于壁今称其亷眀仁能公何哉曰彼之五字侯之所以自励也此之五善予之所以美侯也恕即絜矩之谓乃其所以仁所以公者曰仁曰公恕在其中矣曰眀曰能侯执谦而不以自居其于五善孜孜勉力而不怠者勤也翼翼小心而不恃者慎也侯之自励予之称侯其究一也抑侯之善五而予特表之曰亷吏葢摭五善之本而云请予记者前之县尉曽文枢暨金谿之士彭瑀
　　临川县尉司职田记
　　制禄者驭臣之柄也重禄者劝士之经也夫君之驭其臣而必重其禄何也厚之也欲其有以赡于家则可以无所营于私而得以专其治于官也三代以下禄之等差降杀虽不一而俾居官之人足以自养则其意同也国朝之制凡官于内服者月有俸币而又有廪粟焉官于外服者月有俸币而又有职田焉职田之制通行乎天下而亦或无公田可给有所偏颇不能均一上之人莫之知也县之置尉旧矣官虽小而职则要近年亷耻道防贪浊成风官资清显而不能亷者有矣况在庶僚之位者乎田禄丰盈而不能亷者有矣况无职田之养者乎临川抚之附郭县也而尉司无职田齐人张雩从事风宪初授将仕佐郎来尉临川独洁于羣汚之中而其才又与其志称眀不可欺毅不可犯盗贼息于境胥徒闲于庭郡县之狱讼纷纠费爬梳迁延未结絶者上官率命之讯鞫剖疑无所停滞击强无所畏避审决一一得其当亷能之声逺播已虽能守深虑继其后者之不能然乃以临川尉司无公田之故闻于上抚州路尝増设治中一员后不复设而其所占职田在官行中书省于内给一顷为临川县尉职田从张尉所请也嵗収之米以斗计可三百五十有奇郡府易原乡士饶宗道嘉邑尉自守之亷而心公虑逺如是请记其中以贻永乆而田之条叚载诸碑阴焉予谓士之亷如女之贞固已分当然之事虽冻饿迫之刀刃临之寜死而不改节岂顾禄之厚薄哉而禄欲其重则君之厚于其臣也君厚其臣而臣不自劝以报其君者非人类也居今之世而见张尉其人葢千百不一二予乌乎而不喜谈乐道之乎世亦间有号为亷者亷于始而或不亷于终亷于此而或不亷于彼亷于位卑之时而或不亷于位髙之后亷于得寡之处而或不亷于得多之地蹔焉伪亷以钩名焉耳噫嗜利无耻而真贪者剽掠之冦也若钓名无实而伪亷者穿窬之盗也相去迨不能以寸张尉字志道益都沂州费县人其籍儒家也谙吏文习国语已能亷而愿人之皆为亷可嘉已予乌乎而不喜谈乐道之乎
　　抚州路达鲁花赤祷雨记
　　至顺三年六月不雨至于七月水田干拆搯苗委瘁早熟之稻仅収已损其半民情惶惶所在祷雨俱未应验抚州路元侯答不花防古人也自总管刘侯致仕而去郡事丛于一身忧民之忧日不遑食夜不遑寝六月二十一日以后日领官属哀吁上下神祗弥旬弥月食素宿外内讼自责誓不得雨不止迨及七月下旬旱势逾剧侯曰吾祈泽于道观僧寺心虑殚矣崇仁华葢相山其山髙峻兴云致雨夙称灵应曷徃祈焉乃于二十四日午离郡行百余里三更至崇仁县分遣崇仁令崔显诣相山躬诣华葢山四更而起行百余里憇山之阴距山巅四十里而宿二十六日癸巳晨兴及山麓草屩歩行而陟午至山上达诚于山灵忽雷声震动午后下山旋得雨二十七日二更还次崇仁县又得雨二十八日乙未子初刻离崇仁县午至白虎窰距郡城三十里大雨至龚家渡距郡城十五里再雨未时还至妙观隂霭四合乂雨其夜一更后密云布空风雷电交作雨大降二十九日五更雨大降亦如之经一时之乆三十日辰时雨复降侯之诚感山之灵应如响之答可谓神速已侯曰雨虽应祈恐逺近旱甚有未霑足吾其申请于社稷命郡士检寻天旱祈社稷坛礼八月二日己亥昧爽前率僚佐祭于社稷坛儒生赞相一遵礼典侯拜跪进退心敬容肃终事不忒祭毕四日五日六日之夜皆雨或滂沛或淋漓渐而不骤膏润浃洽而雨意未已也七日之昏大雨达于八日之旦竟日绵绵而不断絶三日以往为霖其此之谓欤郡之父老咸曰此郡四五十年以来未见有郡侯如此忧民如此敬神者亦未见有祈雨得如此灵应者我民咸愿纪其实以无忘侯之徳澄之子京窃禄郡庠每日奔走从侯之后予就养于子亦留郡城亲见郡侯忧民之仁敬神之诚祷雨之应因父老之言顺郡民之愿而叙其事如右噫旱暵天数也祈祷人事也以人事囬天数岂易哉诸侯得祭社稷及境内山川古之礼也旱而求雨则祈于其所得祭之神侯不惮勤劳触冒炎暑躬造名山且为百姓请命于侯社既协于礼又尽其诚自登山之日以至于七月晦一雨二雨三雨四雨五雨六雨七雨八雨自祭社之日以至于今亦复一雨二雨三雨四雨五雨六雨而遂竟日以雨涸浍通流枯泽满溢千里之旱顿苏前己巳嵗大旱庚午嵗大饥民之莩死奚翅数百千人今兹之旱弗救将复如前矣侯竭其力以活数百千之民命其心也诚之笃故神之应之也速其徳也仁之谌故民之感之也深予素居田野稼穑是寳与斯民同感侯之徳者也晋锡堂记【见楚国程文宪公雪楼先生五世孙行在吏部郎中南云家藏墨迹】
　　大徳八年十一月广平公除翰林学士九年五月命下促行行有日乃八月甲申治子舍于中和堂之西偏将俾中子少子行昏礼于其间晨鸠工未逾时再命下使及门命云仍翰林学士议中书事驰驿赴阙正从马四疋于是郡邑之长属闾里之耄倪逺近内外之友亲咸集举手贺曰公之位朝着被宠光其素也今以儒臣预政前所未有是不为公一家贺为天下贺越十日新堂成于是侈上之赐以为斯堂荣而名之曰晋锡呉澄曰晋卦正体之象二上离下坤坤顺之臣进而近离眀之君也互体之象二中坎中艮少二男蕃育于君臣际防之时也公方缮营私室为其子承家嗣亲计而天恩适以是日至夫岂偶然之故哉葢天之祐忠贤非立于其身于其子孙绵绵延延百世未艾者其符如此公之晋与齐桓之观否魏毕万之屯比实同其吉请以齐魏之占赞公之名可乎堂之前曰朝晖阁离之大眀初出也后曰衍庆楼坤之厚徳无量也合之亦为晋公曰子其善颂者与书以为记是月廿五日将仕郎江西等处儒学提举司副提举临川呉澄记








　　呉文正集巻三十五
　　钦定四库全书
　　呉文正集巻三十六
　　元　呉澄　撰
　　记
　　建昌路庙学记
　　唐以来立庙设像以祀先圣于礼未之有稽而所以致其严敬则隆矣建昌郡庙学因地之势其位东向有燕居殿在西北隅此他郡所无者庙庑之左书阁之后皆学地也民僦而营居焉庑左之居编戸鳞次近逼庙堧喧秽不静阁后之居面北背南构宅一区横截其间庙与燕居离隔为二别启一门向西不共前庙之门而出今天子御极之初念民生休戚系于郡县守令精选其人擢江淛行中书省郎中萨徳弥实为建昌郡侯治政既优教事尤防暇日戾学宫目覩心惟将更而新之教授方君夀条具所宜凡学地民屋悉令撤去改造以地归之学俾庙学前后通达无碍缭以宫墙相其他不中礼度者循序完整前守赵侯所积学计嵗防有羡可如侯之志邦伯荅失帖木儿属之长宋贞佥议允谐从祀绘像于壁嵗乆则漫易以木刻神像百有五左右各八室以奉庙之前庭迫窄春秋朔望行礼不足以容外门之东旧为教官之署乃撤其屋迁防门于外距庙之前霤一引五寻视其旧加四常有二尺防门之外凿泮池如半月跨以石梁池外如旧建櫺星门门外甃街道为通衢南北两端树命教门各一加封勉励诏防砻右重镌二碑亭对峙于泮池之侧燕居湫隘不称官有废屋如殿之制广三常有二尺深三寻有六尺六寸徙置阁后所撤民居之地以为燕居殿与前庙相直东向颇与右之前庙后寝类筑坛三城广仭崇三尺有五寸象阙里之杏坛先贤祠翼其右太守祠翼其左増祭器备乐器补书板葺斋舍作庾廪教官旧署既撤学之西南有尹周氏居半属学地以其屋来售适舒嗣隆代宋贞为郡属之长志合谋同赞助其决遂酬其直得尹之居以居教官周之居以居正录气象轩豁足以表师儒之尊其北隙地为聼事之所二一以待众官之公聚一以待教官之公坐自泰定元年肇始至四年迄于成门庑殿堂燕居祠宇以及庖廪与教官贰长之廨舍周围内外南北之广二引五常东西之深六引四常有六尺从衡端有规模恢廓圬镘炳焕道路平衍炜然壮观士民惊叹以为昔所未有非郡侯心量之宏志力之坚何以臻是防邦伯怯烈贰守刘珪府判伯顔察儿郡属张赓刘秉忠克恊克一前教授倡议之后郭建中嗣教职承侯之令惟谨正录石良贵岳天祐也防古字学教授杨太不花董斯役郡吏李方平王进周植也役既毕乡贡进士旴江书院山长聂公并述郡士之意请纪其绩虽侯累任风宪防能声实着于逺迩今为民父母有治有教其美可书也虽然敞学宫以育人才者官之事进学业以应时需者士之事时之事继今郡居共游岂曰涉躐记诵衒餙辞章以钓名媒利而已必真明经而心之所得能得圣贤之心必真修行而身之所行能行圣贤之道庻几上不负圣天子取之用之之仁下不负郡贤侯勉之励之之义哉
　　潮州路重修庙学记
　　二广南服之极南也三阳又东广之极东也古先声教之暨于其地也葢不与中国同然天之生斯民也民之秉是性也岂以地之远近徧正而有异哉或谓潮人始未知学自韩文公为刺史而后士皆笃于文行夫韩未至潮以前固已有赵徳其人恶得谓之未知学乎国朝承宋文盛之余潮之士学非唐元和时比矣至元戊寅郡庠燬于兵宪官牧官继继修复而未克完也丁侯聚之典郡也讲堂斋舍初构张侯处恭之按部也庙殿门庑略具潮人以为卑小弗称王祀先圣之仪悉愿更造以民则蔡氏献石柱二十以官则判官小云赤海牙助缗钱百千既有其资议迁孔庙于学之右明年佥宪任侯仲琮躬率诸官捐俸面命郡士输材于是大成之殿不日而成巍然其隆也廓然其敞也又明年郡牧王侯元恭华之以黝垩之餙翼之以左右之庑民居丛杂喧聒逼迫晓喻而徙之地域混并缭以宫墙尊严閟侐昔所未有又私出钱五百缗塑两庑从祀像明伦堂竦立孔庙之左于是潮之庙学厯五十余年而始大备董营缮者学正刘贡珍教授李复也至顺三年春有事大圣防告成绩邦人士咸喜乃来请文以记临川呉澄曰王制以泮宫为诸侯之学鲁侯修泮宫颂于诗而不书于春秋何也葢春秋常事不书非常乃书修学常亊尔然则潮学之记其效诗人颂美之辞欤抑效春秋纪事之笔欤澄谓他郡之修学常事也潮郡之修学则非常也何也潮之东广诸郡之最中人以下往往喜仕于其处亦有素号胜流一旦入境如饮广界之泉然靡不毁节败名安于浴污泥坐秽溷而不悟岂直司牧者忘其所以牧虽或司宪者亦失其所谓宪如是徇物而丧已灭理而穷欲之夫又焉知崇士学廸民彛之当务今而司宪有若任侯焉司牧有若王侯焉其笃意于庙学也事之非常者也可不特书乎前之张宪丁牧及郡判官事俱可书也然春秋所书之非常者书其异于古以示惩今余所书之非常者书其异于众以示劝也呜呼世之凡庸谁不受变于流俗惟其豪杰不然岂仕潮之官而无一豪杰乎澄尝考古验今宻窥天下之故而知在上之教固能导率其下以革易其所习在下之俗亦能感动其上以转移其所为虞芮二君争田一覩周民之譲畔譲路赧然自愧而息争潮之士果能明经果能修行其治心其治身莹然清彻如秋水之无滓皎然防白如冬雪之不尘虽隠处未仕人人望而敬潮之官倘见如此之士虽有缪戾亦必颇有惭怍虽未幡然改悔亦必少戢其纵恣继今以往余于二三千里之外闻潮郡之仕防循接踵则可验潮士之学足以转移其上而非止如今也潮之士其勉哉
　　南安路儒学大成乐记
　　天子所与分治其民者侯牧也封建为郡县而郡太守实古侯牧之任其治民也有政焉有教焉政以导之使不为恶教以化之而使为善也教民必自士学始后世教民之道虽不能纯如古而牧民之守必崇士学则由汉以至于今未之有改也崇士学之目不一而尊立教之人为之纲古之建学者必释奠于先圣先师而春秋入学亦皆释奠示不忘本也吾夫子为万世儒教之宗厯代尊事随时而举至唐开元而服兖冕之服正南面之位祀以王礼遂为定制凡释奠者必大合乐因古释奠之名损益其礼以祀夫子祀必用乐者仿古也唐宋金之礼葢相袭而无甚异国朝既得天下郡县儒学悉如旧世祖皇帝于京师首善之地肇创国子监学春秋释奠以前代之乐行事列郡遵而行之南安居以西之上游中大夫东平张侯昉来守怵然以夫子庙乐未备为惕乃议兴乐命教官制乐器于庐陵命学职取磬石于真阳簨钟磬琴瑟管箫笙埙柷敔之属靡不工且良延致能其事者为之师而教习焉乐器之至也躬出郊而迎乐事之肄也时入学而视必恭必防防或懈惰其敦礼乐也所以尊圣师其尊圣师也所以励士学其励士学也所以成善教而为善政之本斯其无负于牧民之寄也已侯之初下车也知往年虚増之赋为民害即日上闻祈除免以苏民力闵民之心如此其施于政可知也虽然政者侯之所自为也教则非侯之所可自为者侯于教之纲知所先矣教之目也如之何今之士学无不读书为文也考其持身未必皆能介然而义也逮其临民未必皆能恻然而仁也民之仪也而于仁义之道或不能无亏则何望其能表率乡里薫其民而化之为善也哉侯于士类中择其知孔圣之道者讲求其意条陈其目以教今之士俾不废乎其所已学而兼进乎其所未学一一如吾夫子之所以教于经则明于行则脩可以厚伦可以美俗士风丕变民风亦丕变将见南安之境人人相敬譲相慈爱蔼然为仁义之民而无复有辨争窃盗之讼至官府则侯之治郡又奚趐如汉文翁之治蜀唐韩子之治潮而已哉吾里陈幼实掌南安属县之教承侯之命征予文以记乐之成也故予得以尽其言教官庐陵马某也
　　临川县学记
　　自唐末衰乱迄于五代文治中否宋兴数十年间渐复承平之制临川抚之负郭邑也咸平庚子邑今陈从易始建学学在郡城东南隅防青云第一峯之右地势亢爽人迹稀踈喧嚣之声华靡之观不接耳目于学者游处讲诵为宜嵗乆屋敝后百余年当隆兴甲申邑丞郎余庆重修之嘉定庚午朱子之门人黄文肃公干寔宰斯邑建咏仁堂于明伦堂北既而赵令崇尹新明伦堂文防堂及两序斋舍四东曰尚志亲仁西曰务本好礼嘉兴庚子李令义山复新大成殿及两庑防门作亭青云峯之巅以畅阃适眺望之趣淳祐己酉赵令必瑛又市民地拓其境作外门而学宫完美矣国朝因前代尚文之治汲汲以勉励作养为务由至元元贞大徳至大诏防丁宁有隆无替皇庆延祐贡举既行则虽中人以下皆知所劝文治可谓盛矣而临川之学逮今又将百年未有重修者也成都马夀长来为令周视学宫意有弗称亟令学官葺理教谕邓文奉命唯谨倡率邑士不惮劳费材木之朽腐者易瓦甓之缺坏者增墙壁之破者秿之楹柱之欹者正之葢覆比宻杇镘辉炳学计不损一毫而王祀之宫羣居之室焕然一新既落其成众士咸喜以学宫旧无碑刻惧事迹乆远湮没欲备始终传永远而属记于征余窃谓文儒之尚此圣世之厚恩庙学之修此贤令之善政虽然有治有教今日文治浸盛而文教犹有当明者焉前令黄文肃公以朱子之学教临川之士流风未泯朱子之学宗程而祖孔孔子之道皦如日月人心所同得也究其礼践其事以吾心之所同得契圣人之所先得知必真知行必实行岂徒剽掠四书五经之绪言以趋时干进而已哉临川之士继自今勇猛奋发洗濯刮磨以革旧习以涉圣涯一旦丕变士习之新与学宫而俱新虽俾临川以为洙泗可也夫如是可无负于圣世长育之仁矣夫其可无戾于贤令承宣之义矣夫
　　宜黄县学记
　　宜黄抚之支邑宋皇祐元年邑令李详始建学南丰先生曾文定公为之记学近社坛遗址今不可考后徙城隍庙北绍兴初燬邓令庾改筑于县治之北叶令上达又改筑于北门石下而以旧学为尉治邓令昌朝病其近水垫隘乃徙今所绍定庚寅邻冦犯邑官舍民居燬者过半而学独存淳祐初赵令希防黎簿璹更造大成殿御书阁陈尉寀祠邑之先达于左右庑实祐间杨令允恭复新两庑四斋至元丙子再燬越二年教谕成都胡端宜即其基营构大徳乙巳居民失火又燬防访分司郝俟鉴廵按适至召诸生议重建以命邑长爱忽都鲁时学官去职邑士李仲谋董其役取材于官山士之有力者捐赀以助未几庙殿成讲堂成两庑从祀之室各五斋舍四各三间中门五间外门六楹立先圣像至大辛亥教谕南丰陈敏子増陶瓦宻覆门庑立四先师从祀十子像又绘两庑七十二子诸儒像祀邑先达乐公以下十二人先是前进士邹次陈书来征记至是教谕复以请将刻南丰先生旧记于石以与新记并呜呼学校庠序之设自三代至于今凡有社有民者率莫之敢后诚以国命系于人才人才系于士学也夫士之为学岂待官之建学哉然而官必建学以居夫士俾为学者于是乎学焉厚之也上之厚之者如此士之自厚者当何如耶故居学而不为学自薄也为学而不知所以学自误也所以学如之何如南丰先生之记之所云是已呜呼三代而下正学湮没士各以其质之所近意之所便为学学其所学非三代之士所学者也若南丰先生之记在孟学不传之后程学未显之前而其言精详切实体用兼该有汉唐诸儒所不得而闻者宜黄虽小邑自昔多良士继自今士之为学人人能如南丰先生之记之所云则合乎程接乎孟以上达乎孔氏不待他求也于心有得也于身有守也于时有用也斯无愧于居是学矣不然不学者业荒行毁其为学者又不过夸记览衒文辞以钓名声干利禄而已是岂上之人所期于邑之士者哉
　　乐安重修县学后记
　　皇庆元年乐安陈仕贵以前学录摄教邑学承邑令刘汝弼命与诸儒恊心重建夫子庙殿余为之记其成然讲堂斋舍左右庑内外门未及一一修也延祐三年豫章邓镕为教官时邑长倒刺沙提调学事议修之四年冬邑令黄栋孙至长倡其议令成其谋而教官不惮劳以躬其役有富家捐至元楮一百贯专修讲堂诸儒率皆有助由内暨外靡不用工若左右四斋若东从祀室倾者支阙者补楹檩桶之朽者易若西从祀室敝坏已极不可支补则撤其旧而构架中门当庙殿之前外门在东南之隅黄令悉命新造宏敞其制灵星门亦新竪立崇广逾于旧贤牧有祠以示有功于学者必报又创公廨三间于外门之侧庖廪位置各得其所凡上而陶瓦之覆下而瓴甓之甃内而镘餙之丽外而墙堵之周咸焕然而一新缯绘两庑诸贤像铜铸爵尊罍洗簠簋等器于是乐安之学既完且美复请余作后记余谓官之修学职分所当而能加意勤力若是葢可尚已至于士之为学其当加意勤力甚于官之修学可也苟官修其室屋而士不修其行业则游居于学将何为哉宋末儒科之盛乐安甲于诸邑皇元肇兴贡举而乐安得士又他邑先虽曰士所以学不止乎是然乗其气数之新勉勉勿怠异时学术大明端自今日学舍一新始俾见者闻者莫不嘉叹敬慕不其伟欤此亦一邑治官教官之所愿望也
　　武城书院记
　　武城书院吉永丰曾氏之所建也其名武城何本曾氏之所自出也按史记仲尼弟子传曽参南武城人其苖裔有自鲁国徙江南者故南丰之曽追述世系以为曾子之后而永丰之曽亦然葢武城之曾盛于鲁越千数百年而南丰之曽始盛南丰之曾盛于宋又数十年而永丰之曾继盛兄弟俱仕翰苑其父前进士宋之监察御史元之儒学提举也因子贵追封武城郡伯于是设书院祠先圣先师以及其考以处宗党来学之人翰林之长移文集贤院转而上闻朝议可之俾推曾氏子孙之儒而贤者掌其教予自京师归而曾氏请为记其书院兴创之由予观前代书院皆非无故而虚设者至若近年诸处所増不可胜数袭取其名而已有之靡所益无之靡所损曾氏自谓先师之冑而为请于朝者且以上传道统下继祖风期之其待之至厚责之至重矣岂可复如他处书院之有名无实也哉然则武城之教宜何如学曾子之学可也曾子之学大概切已务内无一毫为人徇外之私必孝弟必忠信行必无玷言必无伪使近而宗族远而乡邦万口一辞称之曰君子而后可以庻几焉不然有一疵疢人将议笑而徒以涉猎故实衒饰词华为学恐非所以继祖风也况于道统之传而敢轻议哉澂也氏虽非曾而所愿学者在此用敢为武城后世之子孙勉武城伯名晞顔翰林直学士名徳裕者其仲子也应奉翰林文字名巽申者其季子也
　　广州路香山县新迁夫子庙记
　　广为百粤之地三代政化之所不及汉晋而唐俗渐渐易至宋弥文香山县最后置其初东筦县之香山镇也绍兴壬申始陞为县距宋亡百二十年耳而士风亦然能与他邑相颉颃国朝崇文仍前代之旧教之所暨无远弗届而教事之隆替亦击乎治官之能否焉旴江左祥职于翰林之国史院十五年防定乙丑勑授承直郎广州路香山县尹其在院也传言而言达办事而事集余觇其才之能官也乆矣及既赴官余亦归田然江广相去三千里余声迹了不相闻越四年戊辰调潮州路经厯以书来言曰祥以非才滥膺民寄思治之本在乎教也涖官之初首谒先圣庙庙直县治之西卑湿隘陋于严祀弗称谋之同僚拟更诸爽垲再至学俾教官召集郡儒议咸曰县东有文庙旧基后枕崇岗前瞻笔峰土质燥刚山势拱抱宋末迁于今所迁之后士风頽衰今复旧所为宜乃与同僚往视其地果如众言有前直学杨仲玉起而言曰倘或迁庙与前教谕髙生愿献栋梁柱础已而郡士各备大小材木以供用节缩养士余赀市瓦甓等防定丙寅孟秋兴役次年春先构大成殿崇三寻有六尺广倍其崇深视其广杀四之一仲秋落成次构仪门九檩九间其崇常有二尺广十有三寻深三寻有一尺季冬落成惟明伦堂东西庑未完祥既去亦储木石属同僚嗣成之至顺辛未左尹来过曰祥官潮阳香山县之旧僚及其教官与邑士营造明伦堂东西庑已毕其堂十一檩中五堂崇常有二尺广七寻有七尺深三寻有一尺夹室左右各二其崇杀于堂三尺其深如堂其广五常有一尺天厯己巳冬构次年春成东西庑七檩各十一室其崇视堂之夹室深亦如之南北之修七常有一寻至顺庚午冬构今年夏成祥在潮阳已厯一载之上谒告二亲来归靖惟仕于岭海间至再幸免瘝旷而香山小邑获迁庙学于吉地始谋虽出于祥而终成其事实赖邑僚邑士之力邑之长那海邑之贰张仲谷教谕陈介汤思义黎某邑士之输材竭心者杨仲玉髙生陈志袁珏也敢蕲先生纪其始末垂示永乆以无忘僚友士友成终之勤予谓左尹有三善令之居官者唯私于己何恤于民而尹无私于己有志于民其善一也或优于政不睱于教而尹既优于政又及于教其善二也官之政教去官则已而尹虽已去官犹不忘在官未竟之事视官事若家事焉其善三也尝稽郡志宋绍圣间广守章楶以郡学在中城西近市喧杂诸生百五十一人合辞请择地而徙遂参隂阳家之説迁学于牙城东南隅左尹之迁县学也由西而东与二百年前章守之迁郡学时异事同昔章守自作迁学记期广俗丕变如齐鲁今左尹之属记于予也所望于香山之士者其亦如章守之心乎然则庙学既迁而新矣士习之迁而新者宜如之何曰贡诏颁行具有谟训为士者亦惟明经修行焉廓志破愚趋义舍利存理去欲长善消恶此明经之效也能孝能弟能慈能睦能忠能信能耻能让此行修之实也经不明行不修而徒缀缉程试之文眯主司之目以撄科名苟官禄而已则岂惟近负圣朝之恩远负圣师之教抑宁不有负于邑宰新庙学以新士习之意哉
　　乐安重修县学记
　　宋绍兴乙巳割抚吉崇仁之四乡置乐安县置县之六年令魏彦材始建学建学之七年清江谢尚书谔时为摄尉令王植委之考进诸儒不满二百葢创县未乆教犹未洽也其后十倍于初迨宋季年升国学贡礼部登进士科者甲诸邑虽其所尚未离乎文艺然以后创之邑百年间士学彬彬如此亦可谓盛也矣县学之建百二十有二年而地归于大元壤土遐僻干戈抢攘人士逃生救死不赡遑及弦诵俎豆事哉足迹之布于学者无几宫墙之内鞠为茂草固其所也既而兵难稍纾军官王佑周视庙学恻然兴懐不谋于邑僚不资于士民躬役卒伍取没官废屋之材构讲堂一新之越数年堂复敝邑士陈士贵率其弟进市民屋五间辇任以至彻其旧再新之又新中门三间葺庙殿并两庑从祀有室肄业有斋缭以三门庖廪具完令王英薄董进教官前大学进士董徳暨诸儒力也皇庆初元庙之前宇将压令刘汝弼议更造筑基崇于旧二尺教官阙具以陈仕贵摄事资取于其家材取于其山先为之倡而学之士及邑之好事者损费以助仕贵之弟善司其出纳令于公事暇督视不倦八月鸠工九月竪楹明年秋告成奉圣师从祀神像复于新庙行上丁释奠礼士咸集佥言曰当今文教懋明于上士气未大振于下而吾乐安自甲申辛夘甲午至于壬子庙学栋宇四新矣官不敢以不切而弛未遑而慢士不敢以有费而辞有劳而惮昔夫子之作春秋凡兴造之事新延廐书新作南门书新作雉门及两观书僖公修泮宫诗人颂之而春秋不书何也春秋刑书也常事不书失礼失仪乃书书之者贬之也所以示惩也诗之有颂颂其美也得礼得宜而颂颂之者褒之也所以示劝也庙学之新也事之得礼得宜孰大焉既未能効史克之颂而遂使冺冺无传焉以劝后殆于不可于是请记兴造嵗月于石以传方来予稽乐安建学之始摄尉谢公首为之记其所期于乐安之士者甚厚期之以临川之王期之以南丰之曾期之以庐陵之欧阳清江豫章之刘若黄而犹未已也将借之以问津以诣圣门以归于仁义道徳不欲令人有愧于古士之自期其可不如公之所期者乎鸣呼声利纷争身外事也道徳仁义性所固有求则得之不待资借于人振防而追前辈之髙步谢记已云予何言哉夲其末而末其本髙其卑而卑其髙非所以荅官府修学之意非所以副朝廷用儒之实也













　　呉文正集巻三十六
　　钦定四库全书
　　呉文正集巻三十七
　　元　呉澄　撰
　　记
　　岳麓书院重修记
　　天下四大书院二在北二在南在北者嵩阳睢阳也在南者岳麓白鹿洞也其初聚徒受业不仰于公养然嵩阳睢阳白鹿洞皆民间所为惟岳麓乃宋开寳之季潭守朱洞所建其议倡自彭城刘嶅而潭守成之也时则陆川主簿孙迈为之记绍兴燬于兵乾道之初郡守建安刘珙重建时则有广汉张子敬夫为之记徳祐再燬于兵大元至元二十三年学正郡人刘必大重建时则有奉训大夫朱勃为之记逮延祐甲寅垂三十年矣陵刘安仁来为郡别驾董儒学事覩其敝圮慨然整治木之朽者易壁之漫者圬上瓦下甓更撤而新前礼殿傍四斋左诸贤祠右百泉轩后讲堂堂之后阁曰尊经阁之后亭曰极髙明悉如其旧门庑庖馆宫墙四周靡不修完善化主簿潘必大敦其役朱某张厚相继为长具始末请纪嵗月余谓书院之肇创重兴与夫今之増饰前后四刘氏道同志合岂苟然哉开寳之肇创也葢惟五代乱离之余学正不修而湖南遐远之郡儒风未振故俾学者于是焉而读书乾道之重兴也葢惟州县庠序之教沈迷俗学而科举利诱之习蛊惑士心故俾学者于是焉而讲道是其所愿望于来学之人虽浅深之不侔然皆不为无意也考于二记可见已呜呼孟子以来圣学无传旷千数百年之乆衡岳之灵钟为异人而有周子生于湖广之道州亚孔并顔而接曾子子思孟子不传之绪其原既开其流遂衍又百余年而有广汉张子家于潭新安朱子官于潭当张子无恙时朱子自闽来潭留止两月相与讲论阐明千古之秘骤游岳麓同跻岳顶而后去自此之后岳麓之为书院非前之岳麓矣地以人而重也然则至元之复建也岂不以先正经始之功不可以废而莫之举也乎岂不以真儒过化之响不可絶而莫之续也乎别驾君之拳拳加意者亦岂徒掠美名而为是哉其所愿望于诸生葢甚深也且张子之记尝言当时郡侯所愿望矣欲成就人才以传道济民也而其要曰仁呜呼仁之道大先圣之所罕言轻言之则学者或以自髙自广而卒无得论语一书大率示学者求仁之方而未尝直指仁之全体葢仁体之大如天之无穷而其用之见于事无所不在迩之事亲事长微而一言一动皆是也饮食居处一不谨焉非仁也歩趋唯诺一不谨焉非仁也温凊定省一不谨焉非仁也应接酧酢一不谨焉非仁也凡此至近至小甚易不难而明敏俊伟之士徃徃忽视以为不足为而仁不可几矣呜呼仁人心也失此则无以为人曾是熟于记诵工于辞章优于进取而足以为人乎学于书院者其尚审问于人慎思于已明辨而笃行之哉
　　瑞州路正徳书院记
　　瑞州路正徳书院防山银场提举侯君孛兰奚所创建也夫荆杨贡金从古以然周官丱人掌其地守之以禁而取之以时葢犹秘其寳于地藏其富于民而不尽括其利于官也防山跨瑞袁临江三郡之境固为寳藏唐以前未之闻宋之中世山近之民颇私其利而置场设官自国朝始职其职者旦旦惟利之是图既无治民之责谁复有教民之意哉当衮衮兴利之场而切切兴学之务其人识虑葢远矣然创建之初功未完而侯君去至于今二十余年田租薄少不足以赡给室屋日就敝坏延祐二年夏提举陈君以忠至祗谒先圣顾瞻怃然即日修葺殿堂门庑焕然一新涂径堦除甃砌端好圣师像位龛帐案座靡不整严置田增租嵗入可二百斛比旧多十之七八其费一皆已出无所资于人延请师儒招集徒众诵习其间公退之暇躬自劝督佐其经画者前龙兴路学录邹民则也予尝叹天下诱于其名于其实者緫緫而是若此书院之设岂徒徇其名而已固将责其实也防山僻在万山之偎近于寳货则其民贪远于都邑则其俗陋身不游于庠序则耳目不濡染乎礼义殆如孟子所谓饱暖逸居而无教者矣故夫居之以羣居之地教之以善教之人俾学者于是而学其当学之事此陈君所以继侯君之志也而诸人所以副陈君之心者何如哉是有在于学者而犹有系于教者焉今之所以教所以学其最下不过追随时好以苟利禄其稍上不过采撷华藻以工辞章又稍上不过记览羣书以资慱洽其最上亦不过剽掠先儒绪论以谈义理之四者皆虚也而非实也古者二十五家之里门有塾塾有师不特为士者学民之朝夕出入必受教而后退是以风俗厚伦纪明人人亲其亲长其长族姻乡党相交相助扶持蔼然仁让忠敬自家庭达于道路虽闾巷之民莫不有士君子之行当时之教必有异乎今者今之教于书院者诚能如古旧习丕变而防山之民新矣不然教之数十年犹夫人也书院之名曰正徳而于正民徳之实安在陈君之所期果如是乎陈君瑞之髙安人宽易倜傥重义轻财尝冶银于兴国所获嬴余悉以施与客游天京为贵近所喜受中防来莅是官先是课不辨民力重困又取木炭于瑞州龙兴不胜其扰为言于当路凡场所输杀四之一官自买炭扰不及于二郡律己公防而办课优敏公私便之观其所职于己者若是其实则其所期于人者从可知也
　　明经书院记
　　六经之道如丽天之日月亘古今常明者也夫明者在经而明之在人圣学榛塞俗学沉迷人之能明之者鲜矣汉明经専门其传授也章句训诂而已唐明经专科其对问也文字记诵而已宋初学防即唐明经也后罢学防而进士改习经义名非不嘉要亦不过言辞之尚逮其体格之变至宋之季年而敝极识者慊之新安胡氏之先唐末有以明经举者十四世孙淀建塾于始祖读书之析日从其父暨诸父讲学其间既而病其湫隘也乃与弟澄族父炳文议改筑西山之麓为屋数百楹右先圣燕居之殿左诸生防讲之堂又其左斋庐四又其前二塾扁曰明诚敬义山巅构亭据髙望远经始于至大庚戌落成于皇庆壬子畀之土田输其嵗入以飬师弟子淀所畀以须计者三澄所畀以畆计者五十知州黄侯惟中命炳文掌教事彰既往之美贻方来之谋请于上而以明经书院名逾年贡举制下取士务明经学与所名若合符契介其乡人乐安主簿汪震祖来言俾记其始末余谓明经之名一也而其别有三心与经融身与经合古之圣人如在于今此真儒之名经也句分字析辞达理精后之学者得稽于古此经师之明经也帘窥壁聼涉躐剽掠以泽言语以钓声利而止此时流之明经也汉唐未暇论三代而下经学之盛莫如宋其言禆于经可传于后者奚趐数十家防山之孙安定之胡其尤也所守所行不失儒行之常固其天质之异抑其学术之正于经可谓明已而未离乎经师也必共城邵子必舂陵周子必闗西张子必河南二程子而后为真儒之明经葢其所明匪经之言经之道也嗣邵周张程者新安朱子也易诗四书之説千载以来之所未有其书衍溢乎天下况新安其乡遗风余响犹有存而未冺者乎然则胡氏振振之子孙新安彬彬之俊秀与夫四方来游来观之士覩书院明诚敬义之扁若何而明若何而诚若何而敬若何而义于心身必有用力之实而于经也岂口吟手披寻行数墨而可以明之哉噫未易明也忽之以为易不可也惮之以为难亦不可也志于斯者其思之其勉之思而通焉勉而至焉真儒明经之学复见于朱子之乡不其传欤不然知不实知能不实能漫漫焉曰明经髙则昔之经师卑则今之时流而已志于斯者思之哉勉之哉淀受初命主龙泉簿炳文前长信州路道一书院明经府君讳昌翼所居曰考川在婺源之北三十里
　　潮州路韩山书院记
　　孟子而后儒之知道葢鲜矣西汉诸儒文颇近古贾太傅司马太史卓然者也徐考其言论识趣大率非鞅仪秦之绪余于道竟何如哉降自东汉不惟道丧而文亦弊厯唐中世昌黎韩子出追踪西汉之文以合于三代而原道之作直以尧舜禹汤文武周孔之道传至孟轲而止是又为文而有见于道也岂三代以下文人之所能及哉尝因諌佛骨事谪潮州刺史其后潮人立庙以祠宋元祐间庙徙州城之南七里逮淳祐初又于庙所设城南书荘俾学者居焉游焉皇元奄有此土屋室灰烬于兵至元甲申韩山书院重兴即庙之旧址为先圣燕居先师兖郕沂邹四国公侍而韩子之专祠附唐时先圣配祀独一顔子宋儒推孟子之传由子思由曾子上接孔氏其言本诸韩子送王埙序于是配孔者四祠韩而继一圣四师之师也固宜然书院仅复规模隘陋营缮多阙前守拟更造不果至顺辛未夏总管王侯至偕其长防里沙其贰哈里蛮恊谋命山长陈文子计其费乃撤旧构新韩祠燕居位置相直宽袤齐等后有深池广十丈许畚土实之建讲堂其上扁曰原道两庑辟斋馆生日食之供有庖嵗租之入有廪教官之寝处祭器之贮藏一一备具宏敞壮伟倍加于前五月经始九月落成海阳县长忻都实董其役越明年山长将潮士之意来请记予谓书院之肇基也以韩之能有见于道也书院之增修也以王侯之能有志于教也潮之士其如之何必也学韩子之学业精行完进进而贤则奚翅贡于王庭如韩牒所期而已由是学四先师之学道明徳立骎骎而圣则奚趐笃于文行如苏碑所褒而已不然学于书院昔人夫人今犹夫人欲与赵徳并且不可是为深有负于君师之作飬又何望其髙睨圣贤之蕴奥乎陈文子曰潮城之东隔水有山文公平日憇息之地手植木尚存潮人称其木为韩木山为韩山后取城东韩山以号城南之书院云王侯名元恭蠡人也
　　丹阳书院飬士田记
　　黄池镇有书院旧矣自宋景定甲子贡士刘君肇建郡守朱公以闻于朝锡丹阳书院名额拨僧寺没官之田二顷给其食厥后僧复取之而书院遂无以养士至大戊申宪使卢公议割天门书院之有余以补不足令既出防公去不果如令人匠提举陈侯分司黄池暇日与羣士游习知书院始末慨然兴懐移檄儒司上之省省下之郡郡太守主之力竟如宪府初议俾天门书院归田于丹阳以畆计凡四百侯犹以为未足以赡乃劝士之有田者数十家暨官之好义者一二人各出力以助或十畆或五畆有八畆七畆者有四畆三畆二畆者积少而多所得之田以畆计凡二百噫丹阳书院之剏垂五十年而教养之阙余三十年今一旦有田六百畆卢公开其始陈侯成其终卢公勉励学校固其职也陈侯典治丝设色之工而用心儒教有出于职分之外者尸祝越樽俎而治庖可乎唐风之诗曰职思其居又曰职思其外夫居者其分也外者其余也唐风思之远者也于职既尽其分而兼及其余所思可谓远也已陈侯有焉侯所劝率匠籍者五之一儒籍者十之八此岂以气势利害动而使之从哉能得其心説而乐助葢有以也非才之优识之定其孰能感人如是田之疆畎名数乆则湮羣士请勒诸石而陈侯之功尤不可冺春秋常事不书侯此举非常也宜得书若夫士既有以飬必知所以学是不待余言也侯名童单州人
　　都昌县学先贤祠记
　　秦汉而下孔道之传不续厯千数百年乃得宋河南程子远承孟氏之绪而道国元公周子实开端于其先徽国文公又集成于其后二子当熈宁淳熈间俱守南康郡南康偏垒也传道二大贤尝过化焉都昌南康属县也畴昔仁风之所披拂教雨之沾濡流芳遗润百世犹未冺社而稷之尸而祝之也固宜考江丞相修学碑周朱二子有専祠在县学迩年废而莫举讵非掌教靡人不以为意欤天厯已巳教谕万钧用至惕然大慊白主簿黄将士孚转达县丞何进义其县尹李承务某佥议谐恊遂营明伦堂之西翼室设二子扁曰先贤祠允谓知教之本者乡贤旧亦无祠若朱门四友西坡黄氏梅坡彭氏厚斋冯氏昌谷曹氏萃祠于明伦堂之东翼室强斋彭氏深居冯氏暨古心江丞相配扁曰乡贤祠表章尊奉之余靡不竦慕兴起其于人心世教岂小补哉况圣时崇义理之学二子皆从祀孔庙学者倘不惟二子是师循习卑陋猥同时辈徼近利迷远志则负公朝愧先师矣师二子宜何如也定而无一物留于心应而无一事乖于理思必通微动必审几慱文以明善约礼以诚身敬主诸中义制诸外其庻乎教官其朂率邑士精熟朱子所释诸经诸传周子所着一图一书反求之已而真识实践可也抑自古逮今有教必有政区区邑校于教幸知所务闻明伦堂北豪民侵疆乆弗克正职典往往诱于其饵而不顾今教谕踵前官之所已行具牍于县簿賛丞尹督府史防竟根株上事于郡卒能归六十年已失之地于黉宫教外之政此其一尔主簿孚少从余学请为作先贤祠记而余因及一县治官教官之可书者并书之以劝方来
　　临汝书院重修尊经阁记
　　宋淳祐戊申冯侯去疾提举江南西路常平茶盐事至官之日以其先师徽国文公朱先生尝除是官而不及赴乃于抚州城外之西南营髙爽地创临汝书院专祠文公为学者讲道之所明年己酉书院成位置分画率仿太学故其屋室规制非他书院比左个之左竪危楼贮诸经及羣书于其间扁曰尊经阁大元延祐乙夘楼燬于火官命重建越六年庚申四月庐陵黄镇来长书院始克构架又三年至治壬戌九月工毕事完轮奂复旧同知总管府亚中大夫马合睦提调其役相之者前经厯赵谐继之者金经厯张允明也是年春予往金陵过抚山长以楼成请记予有行未暇作其冬还自金陵而总管大中大夫杜侯至与廵按官防访副使董侯登斯阁周囬瞻视且嘉山长之勤又一新外门斋舍廊庑暨池亭靡不修葺而以书来促记命山长躬诣吾门以请噫汉贾生有云俗吏所务在于刀笔筐箧侯下车坐未暖席而惓惓焉以儒教所当务为急其贤于俗吏远矣哉书院之创逮今七十余年矣未尝刻石记其兴造始末非阙欤今侯急人所缓而补昔人之所阙余何敢以固陋辞夫尊经云者岂徒曰度羣书于髙阁以为尊也哉尊之一言何所本始曽子尝言尊所闻子思尝言尊徳性尊者恭敬奉侍不敢防慢之谓经之所言皆吾徳性内事学者所闻闻而已所闻于经之言如覃懐许公所谓信之如神明敬之如父母而后谓之尊读其言而不践其言是侮圣人之言也谓之尊经可乎昔日冯侯名此阁今日杜侯之重揭斯扁也其所期望于学者为何如余少时一再就书院肄业不常处也退而私淑于经一句一字不敢轻忽资凡力小用志亦甚苦然老矣而无闻仅能通训诂文义之粃糠于道昩如也其有负于冯侯之意多矣继自今学于书院者其可不深以余为戒而惕然惊惧动息语黙必知所尊以求无负于杜侯之意哉杜侯名毓贤而有文常为勉励学校之官故其加意于儒教若此云
　　湖口县靖节先生祠堂记
　　晋靖节陶先生家浔阳之柴桑尝为彭泽令后析彭泽创湖口县湖口亦彭泽也故其境内往往有靖节遗迹孙侯文震宰湖口因行其乡至三学寺民间相传以为靖节读书之地旁有望月台旧基犹存乃出私钱屋于台基之上且就县学东偏建祠堂三间以祀先生湖口小邑凋弊特甚扼江湖之防当驿置之冲侯兴补滞废应接往来精神光昭意气闲暇处难若易任劳若逸固其才畧之优而又追慕先贤尊崇表章以励末俗是岂俗吏所为者值余舟过湖口而请记其事窃惟靖节先生髙志远识超越古今而设施不少概见其令彭泽也不过一时牧伯辟举扳授俾得公田之利以自养如古人不得已而为录者尔非受天子命而仕也曽防何时不肯屈于督邮而去充此志节异时讵肯忍耻于二姓哉观述酒荆轲等作殆欲为汉相孔明之事而无其资责子有诗与子有疏志趣之同苦乐之安一家父子夫妇又如此夫人道三纲为首先生一身而三纲举无愧焉忘言于真意委运于大化则几于同道矣谁谓汉魏以降而有斯人者乎噫先生未易知也后人于语文字间窥觇其髣髴而已然先生非有名位显于时非有功业着于后而千载之下使人眷眷不忘其何以得此于人哉予于孙侯之为恶乎而不喜谈乐道之也侯燕人所至有防能声
　　滹南王先生祠堂记
　　滹南王先生藁城人金朝登进士科至今诵其经义以为法式博学卓识见之所到不苟同于众遗言绪论之流传足以警发后进藁城王董赵三氏勲阅世家平居尊礼父兄子弟师其言而薫其徳乆远而愈不忘故三氏偕里中儒生协心建祠于县学讲堂之右以致报事之诚国子助教董士防请为作记余闻古者诗书礼乐之教虽至曲艺各有所师嵗时入学必释奠释菜焉示敬道也况先生之行学识垂世不朽真古之所谓乡先生殁而可祭于社者其有祠也固宜亦可见藁城风俗之厚矣非先生之教有以渐渍其心而然乎先生讳若字从之立朝侃侃有正气仕至翰林直学士金亡后十年游防山及山之半坐大石凝然而逝时年七十







　　呉文正集巻三十七
　　钦定四库全书
　　呉文正集巻三十八
　　元　呉澄　撰
　　记
　　建康路三皇庙记
　　自天开地辟而万物生人与飞走草木翾狉莾苍混为一区不有大圣者作君之师之其何以得生其生而自异于羽毛鳞介之伦哉鸿荒以来载籍莫考葢不知几千万年而有伏羲氏神农氏皇帝氏仰观俯察画卦造易寔开人文民用之先医药方伎肇端发源又在十三封备物之外三圣人之有功徳于人也其犹天地欤夫有功徳者必有报能定九州而祀以为杜能殖百谷而祀以为稷况三圣人与天地同其大者乎古者旅上帝之礼以五人帝配所谓木徳火徳土徳之君者此三圣人也祀之以配天其尊不亦重乎古礼缺废唐开元间三皇与五帝俱列庙祀皇元新制路府州县医学立三皇庙视儒学孔子庙等可谓不忘三圣人之功徳也已建康大防府也江南诸道行御史台在焉而三皇庙庳陋弗修将及倾圮台臣目之谓弗称明时崇古重本之意以监察御史言命有司修理惟庙学地隘弗堪展拓于城中西北隅得官地十有余畆宋时公馆旧址也度之以度衡之广八常有二尺从之深三十有七寻有半谕有司曰庙迁新基宜得新构旧木石其一切勿用乃市材鸠工卜日兴役既而御史公荣禄大夫伯顔自京师至御史中丞资徳赵公简治书侍御史奉政公帖木歌帅其属暨诸监察诸从事各捐俸钱以助于是郡邑官吏以及医家以及士民莫不捐俸捐资建康所辖一司二州三县悉来输力延祐五年之冬肇创而六年之秋且完正殿中峙前中门后讲堂以间计各七中门之左右有塾以间计各四外门之楹六东西两庑各七间东西斋舍各九间若庖若廪若便门亦各五间崇峻宏敞规制伟然为江南诸郡之甲又得官地若干顷俾收其嵗入以充庙学春秋祭祀经费葢非台察注意之专郡邑奉令之防莫克臻于兹也世谓风宪之官惟监临督察其务夫孰知天地生民之所本古今治道之所始而有此远大之思者哉窃尝论之圣君贤相之心欲民得生其生而已遂民之生者陟之是以有字牧之寄贼民之生者黜之是以有紏治之职劝农桑通啇贾俾之衣食余饶财货阜通励学校明教化俾之由于礼义免于刑戮凡为斯民计者皆爱之而欲其生也疾病疠疫虑其无医药也则恵民有局犹以为未也医有学学有官俾医流之习业一如儒流幸其达脉病证治之因审温凉寒热之用而不误人以致枉夭仁矣哉是心也推防斯民生生之初而思三圣人之大功大徳为两间开物之祖圣君定其制于上贤臣承其意于下殚其崇极以报本者一以为民也若曰壮丽其栋宇设餙其像貌以竦人之观瞻焉尔则何足以知圣君贤臣之用心与是役者其名各书于碑隂是年嵗在己未七月十有一日甲子记
　　抚州重修三皇庙记
　　自李唐以来至于今天下徧立孔子庙于学以表儒道之所宗国朝继金宋而兴郡县各设医学与儒学并乃立三皇庙于医学以昭医道之所祖夫天生亿兆人而人类之中有圣人者卓冠乎众天命之以司亿兆人之命一元混辟几百千年而有包犠氏神农氏黄帝氏是为三皇纂其绪者少昊氏也颛顼氏也髙辛是也而尧舜焉而禹汤焉而文武焉此十有二圣南面为君者也北面为臣则有周公焉此十有三圣达而在上者也穷而在下则有孔子焉此十有四圣或以其道而为天下之主或以其道而为天子之宰或以其道而为万世帝王之师徳天徳心天心而生天民之命者位不同而道一也体其道之全俾世享安靖和平之福而民得以生其生者儒道也用其道之偏俾世免扎瘥枉天之祸而民可以生其生者医道也曰儒曰医其道圣人之道有偏全之异而其生斯民之生固无彼此之分也国朝之设医学均齐以儒学者岂苟然哉以其同囿乎十有四圣之一道也三皇于十有四圣为最初孔子于十有四圣为最后儒学之祀其最后者尊其集羣圣之成也医学之祀其最初者尊其开羣圣之先也易传叙三皇之制作起自画卦讫于书契民之食饱而衣暖生养而死藏利兴而害除与夫礼乐刑政纪纲法度凡以生斯民之生而易所未言者何往非三圣人开先之功圣人天锡之上智曲艺无不通也试即易卦三百八十四画观之何所不包何所不备本草之辨药性内经之究医理今世所传虽不无托附而大率必尊归于圣人以此见三皇之有功于人之生如天之大荡荡乎莫能名也恢恢乎莫能外也奚翅医之所祖而已哉医学祖之尊其所尊蔑以加者矣抚称江右名邦儒学雄于他郡而学之建亦已数十余年至顺二年秋佥宪聂侯廵厯至抚谒三皇庙相老屋弗称报祀民牧刘侯承意重修戎帅章侯一力协賛适官有所废所积之材可以为资二侯首捐已俸近而僚属远而士庻谋从志合者欣然共给兴役毎日当政之暇郡牧躬自督视木之朽蠹者革瓦之缺檩者益隆隆其栋翘翘其宇葢覆之宻涂墐之周雨凌风震而无虞庙殿中峙后耸一堂前敞三门殿傍达两庑之翼室二庑由门而北绕殿东西各七间斋舍左右各五间外门之号櫺星者其楹六既完既美炜然光华从祀配神之肖像十昔无今增坛席于东序西序新构易服之馆一费不取于民一劳不及于民秋季肇土冬孟底绩郡从事南丰李士宏寔董营缮事毕勒石纪重修之嵗月二侯述宪官之意征予文聂宪刘牧予所未识窃闻聂侯之行部也肃肃然正已律人恂恂然明伦化俗韬袭威棱慎审弹击而奸贪懔懔警畏敛戢可谓才部使已又闻刘侯之治郡也拳拳然鉴古得失谆谆然询今利病皎洁如秋慈祥如春而禁令必伸狱讼无滞可谓良郡守已章侯余故旧也门胄而尚文雅军职而谙民务其谋人也忠其与人也和前后宪官之暂临郡官之淹处乍见乆交靡不隆礼貌孚心腹焉三贤吉徳参防斯役也为臣而钦圣代之所崇重居今而思太古之恵泽涖官而知民命之所闗系一举而三善具予之所以乐书其事也聂侯名延世懐孟人奉政大夫佥江西湖东道肃政防访司事刘侯名承祖东平人亚中大夫抚州路总管兼管内劝农事章侯名伯顔汝宁人明威将军镇守抚州万户府万户医学三皇庙在郡城东隅之庆延坊
　　宜黄县三皇庙记
　　医有学学有庙庙以祀三皇肇自皇元前所未有也夫上古圣人继天心立民命开物创法以为天下利至于今赖之者莫如三皇也然厯代以来未闻立庙以祠唐天寳间制立三皇庙与五帝庙同置命有司以时祭享葢曰祠古圣云尔非如今日医学之专庙特祭也当今路府州县儒学有孔子庙皆因其旧医学立三皇庙与儒学孔子庙等则新制也宜黄县儒学重修孔子庙甲于诸邑而医学三皇之庙无其所毎嵗春秋设主于废社之屋以行礼延祐元年资阳史君荐为宰政治明敏民用丕諴乃及神祀以三皇祠宇未备慨然曰是岂所以尊古圣钦上制哉于是慤意兴造辟废之坛以为基伐官山之木以为材人乐助其费身乐亲其劳三年二月礼殿成又一月左右庑内外门成不数月而功毕缭以周垣四围新甃具完具美设伏羲氏神农氏皇帝氏三圣人像配享从祀名数位次悉如朝议书来请记其事呜呼吾闻诸韩子云古之无圣人人之类灭乆矣为之医药以济其夭死其一事也三圣人之功在万世如天地之覆载日月之照临奚趐医药一事哉然神仙医药之伎徃徃根极先天之卦图而本草之明品内经之答问虽或有后人之所依托増饰者然至今为医家方论之祖亦以圣人之无所不知无所不能故其聪明睿智之绪余犹足以周于小物如此皇元崇尚之制类非议礼聚讼之流所得闻而天下守土之臣钦承帝制无敢不防若史君之为可谓能官也已抑君非独于医学为然儒学西偏局于地隘莫可展拓君为节缩冗费市学外隙地于邑之大家而广其居又累石作址构书楼三间于明伦堂之后扁曰仰髙书儒行篇于壁以励来学史君之仕也所至有能声宜黄之政此其可称可观者焉
　　江州城隍庙后殿记
　　城隍郡县之土神也土神之祭有社又有城隍何也社兼祭五土而城隍专祭城隍也夫祀典莫重于天地然天尊而地亲尊者惟一人得祀亲者人人得祭也故有天下者祭地于北郊又祭之于社有国者祭于社而已大夫及士庻人所居之里置社其祭土神以报地一也而地有广狭之不同王社大社天下之土神也侯社国社一国之土神也里社者一里之土神国立社而家立中霤中霤者一家之土神也蜡以祭四方百物虽隄水之防潴水之庸咸得与祭古人于报地之礼周且悉也如是地之险山川丘陵而建邦设都必依险以为因或因山与邱陵以为城平地则累土筑城以拟山之险或因川以为隍燥地则掘土浚隍以拟川之险曰城曰隍其名肇于古史之造字其用着于周易之系爻所由来远矣而礼经国典无祭城隍之文儒者谓社祭山林川泽邱陵坟衍原隰则城隍固在其中然予窃有疑焉防与水庸尚于祭社之外有专祭城隍以扞冦敌以保人民其功岂出于防与水庸之下而独不专报其功乎今郡县各有城隍祠所谓礼虽先王未之有可以义起者其若此类也夫夫土神当祭于坛墟而城隍祭于庙予尝求其义矣葢祭必有配社以句龙氏而爵尊徳尊齿尊之人徃徃而得祭于里社俗称土神是也里人或为之立庙城隍之有庙殆亦以栖配食者之灵试以祀天之礼喻祭地之礼祭社神于坛而配以人犹南郊之祀天也祭城隍神于其配食之庙则犹明堂之祀帝云尔江州地扼荆扬之交面崇蛮背大渎其城其隍山川自然之险形势之雄他郡莫与伦也城隍配食之人相传以为汉丞相頴隂侯灌婴郡志言髙帝六年侯筑湓口城即今江州地则侯之配城隍也宜或谓他郡城隍亦皆侯配食岂以侯尝定豫章诸郡而然欤旧江州城隍庙在郡东东北民之祈祷不便宋宣和壬寅郡守迁于今所嵗乆屋淳祐乙酉沿江制置使以其属帅郡民修完之外门竪景福楼巍然临乎通衢有钱氏者先世河北人名安道绍兴初江淮招讨使张浚命之世掌城隍祠其来孙大通攻隂阳方伎涉三教绪言熟诸人情世务士大夫善与游病庙地窄隘弗可以恢廓勤力经营市庙后地数畆兴造寝殿材钜工良视前构有加修广穹隆与外楼称翼以两庑规制伟甚家无铢两斗斛之储好善乐施者相与捐资以就其志非其诚足以感于神才足以动乎人何以能壮丽其神之居以至于此哉皇庆壬子创始延祐己未落成值予过江州大通请纪嵗月予嘉其为人遂不辞而叙古今祀典之大概以俟后之议礼者攷焉
　　崇仁县社稷坛记
　　天子之命诸侯也畀之以社稷人民而使之主其祭掌其治秦罢侯建郡县郡有守县有令犹古之侯也故守令膺民人社稷之寄崇仁抚之壮县土乐而俗醇民社之官多善于职旧社稷坛在县之东南往年有人献议谓建国之神位右社稷傥不如礼者宜变置前县尹王侯承郡檄迁于县西之巴陵坊小溪拱其前大川绕其后罗山杯山远耸其右普安禅寺近映其左面平畴数百顷广衍如棊局巴山一峯嵂嵂云表以其地之吉故神享而人安坛壝门垣嵗乆圮今县令史侯怃然兴懐而完美之已捐俸以倡人助资以继东社西稷北风师雨师其坛四筑甃如式坛侧之阶阶下之涂大门一达旁垣四周修礼具齐涂防増丽抡材召匠撤旧营新乃断乃度乃绳乃斵作斋庐三间于坎方为行礼之位作次舍三间于艮隅为易服之所日计其役竹木斧锯之工凡七百有四十瓦甓圬镘之工凡一百有五十他役称是所用诸物悉以时直布于民斋庐之崇上栋常有三尺下宇寻有五尺其深倍宇之崇其广倍栋之崇而杀防定四年八月经始致和元年七月告成轮奂有光观者咸喜土民请纪嵗月夫社稷人民皆县令所主掌也职其职则有先后焉孟子曰民为贵社稷次之春秋传亦曰先成民而后致力于神侯一清如水而与物为春民视之为父母既知所先矣又能严祀社稷一新其堂构爱民敬神允为两得而防其本也世之防吏或暂或伪侯之防出于真心而始终不渝岂但一邑之所无葢举世之所希也因士民之请而特为之书侯真定史氏景让其名
　　迎恩桥记
　　迎恩桥在宜黄北门外邑人邓应元独力所成也天下之险险莫如水一水中隔则两岸之人不得相徃来古圣人作舟以济不通水大且深必以舟乱流而济非甚大之水者防舟亘岸谓之浮桥诗言造舟为梁是也非甚深之水者竪木为柱而架梁其上不必浮舟于水也木柱有朽壊时后人易之以石墩浮桥不如木柱之安木梁不如石墩之固而斵石之费比之竪木奚啻百倍宜黄县二水合流于东北一水自南绕东趋北者源远而流稍大一水自西绕北趋东者源近而流差小旧日桥于东岸濶而桥长又趋郡之途稍纡桥号百丈圮易修难宋末桥于北溪狭而费省又趋郡之途差捷桥名丰乐人甚便之东之长桥遂废然溪狭岸髙水不散漫春涨流急桥柱亦不堪水势国朝县主簿以桥梁专职疲于屡葺防定甲子主簿谋建石桥官欲辨而帑无可支民可资而众不易集仅立二墩石多脆裂功弗克竟天厯庚午邑宰何槐孙劝名出力竟前功而邓应元慨然以一家力独当之命良工伐坚石结新墩二移旧石防两岸墩之纵广七尺横袤常有四尺其崇五分其袤之三巨木委积叠加于墩实土甃甓屋以覆之凡十六楹梁之修十其墩之崇役始于仲夏毕于仲冬计费至元凖缗钱万二千有竒将告成而何尹以忧去杨尹景行继至为更丰乐之名曰迎恩自书其扁以示嘉奨众覩石梁牢强坚耐卓伟壮观讙颂防已来请文以记邓氏昔居南乡之极境父兴家好义予尝客其门应元季子也甫及龆齓比长偕叔氏宅于邑家业丰盛日进称一邑之甲循理畏法未尝干溷官府不侈于用不吝施今年逾六十矣若此义事心所乐为利于民甚大而可乆公则贤宰一邑之政私则善事一家之惠俱可书也
　　奉新县惠政桥记
　　新呉豫章郡之属邑也有水横贯于邑之中曰冯水冯水之源出百丈山行百有余里及邑之西其流分为二经流在北绕邑治之南而东支流在南径南市之北至邑之东西与经流合二流各有桥梁以渡水势漂悍桥不能支屡修屡壊南桥之袤逾二百尺而北桥之袤殆七寻故其壊尤数数其修尤难宋初邑大家胡氏架木为梁太平兴国中胡之家有国子监簿仲尧嗣新之弟秘书省校书仲容请于杨文公亿为之记名其桥曰安固于后改作浮梁而易其名曰安济淳祐间浮梁敝晋城乡罗鉴暨奉新乡王珣率诸大家合力结石为墩至元末石墩亦敝邑之令佐用民力竪木为柱置板于上而易其名曰行教财力夫力一皆取于民九臯王徳全珣之孙也轻财重义克蹈祖武视役户嵗遭督责之苦役夫时被鞭棰之虐恻然兴怜遂以修桥为己任大徳戊戌损资造新桥五十余丈不籍势于官不假力于众明年春为水所壊则造二舟以济至冬复完其桥自后辙壊辙修不以其事诿官府买晋城乡杉林数百畆长养其材为乆远计嵗乙巳相视水势平缓之处于桥之上流二十步两崖叠石重构新桥广袤一仍其旧其将终也遗命嘱其子文炳兄弟勿堕前劳以田租六百石及晋城杉林专备修桥之用延祐甲寅桥又壊文炳兄弟又造二舟以济至冬又成新桥其南桥旧名惠政大徳以后修理一出王氏之力至是南流渐微乃用七千余力运土石实筑垾道壅水北流南桥既废得以萃其工力于一桥而移彼惠政之扁易此行教之名邑人咸喜求予文记其事予谓古以除治桥梁为官政而今亦然但官无可用之财而惟民是资则惠未及民而厉先及后矣王氏以一家独任其功俾官不劳心而得惠政之名民不劳力而防惠政之实贤已且人之好助修桥梁者固有之然能同于众鲜能成于独也能为于暂鲜能厯于乆也窃闻大徳以逮于今桥之壊而复修者五每一兴役用木不趐千株用工不趐千人而用财计楮币万其间水所摧残或比年一修或半年一修其费又在此之外方将世世继述而无倦呜呼其孰能有此肯心者哉徳全字义甫生平好施赒恤乡邻之事不一赈饥贱粜该受赏典则以老辞将官其子则仲子文炳叔子文谟俱让而以防其季子文杰仁让之徳如此王氏之昌其未替乎昔邑之胡氏种徳而二子并膺朝职子若孙登进士科者八九王氏之种徳如胡氏天将不以报胡氏者而报之乎王氏孙其益思所以善继述哉
　　龙泉济川桥记
　　防定五年正月龙泉县新石桥成邑之人请记始末曰龙泉左右一江俱发源于栁衡演迤百余里而防为一横界邑市而中分之架木为桥以通南北燥湿迭更木易朽腐支倾补敝劳费防已宋末有大家施田嵗输所入以备修完桥赖是不圯宋亡其家毁田宅属官而桥无赖焉今官府每以桥梁为急务大率令里长驱编氓廹促而成之成之苟而壊亦速壊而复修修而复壊桥壊则舟济春夏暴涨舟弗敢前秋冬浅澁舟复难动待渡者迟迟病涉者累累公私两阻末之如何项司丞振宗资富好义恻然兴懐至元辛夘斩木鸠工而桥之远迩大悦然三嵗辄一易易者数矣司丞谓与其如此孰若攻石为之使永乆坚固厯数百年而长存乎访求良工未获而司丞逝事遂中止其子丞事郎同知永昌府事时俊追念先世得浏阳工人甲子初元乃兴其役及今将五年而工毕费缗钱约十二万五千石墩凡六墩之相距三常有竒其崇二寻羡寻之半其修四寻其厚一寻羡亦如之墩之上叠木七重木之上布板其广如墩之厚板之上构屋以间计三十七袤四十二寻有四尺两崖升降之道至岸寻又七尺屋之南北端为门其中为神祠自是人无待渡病涉之忧桥无数壊数易之患南北往来如在家居如履平地不复知有一水之隔莫不嘉叹而归徳傥无文以记恐后人昧兴造之由此非邑人之私喜也敢请予素善时俊知其能世父之美父尝新邑校则拓之所已为父欲作石桥则成其所未为有继志之学有济众之仁所费不赀不以为意自忘其富超然尘外趣皆非人之所易能也因邑人之请特书其美以劝方来















　　呉文正集巻三十八
　　钦定四库全书
　　呉文正集巻三十九
　　元　呉澄　撰
　　记
　　后山记
　　清江黄正道之父尚干君居市而爱山扁苍山二字晨夕其下悠然若有见者葢与夫苍苍者宜防于中而人莫知其意之所存独正道知之可谓善承意矣后正道复扁其肄习之所曰后山或议之曰世有藏山之固者不免为南华仙所笑子之先君子于山已癖子又欲世世专此山乎正道曰吾闻移山之夫智人笑其愚彼谓吾之子孙无尽而山不加葢何不可移之有吾味其言安知笑者之非愚而移者之非智夫彼之山有形而形之也有事乎力犹且期之子子孙孙而必其可吾之山无形而一毫无事乎力子子孙孙之世守之也夫何难而不可哉况人子之于亲也思其平生志意之所嗜所乐而不敢忘吾视吾扁而见山焉吾视吾山而见亲焉此人子之心也而又何讥议者语塞余适遇而闻之闻而嘉之子曰仁者乐山夫尚干君非古所谓仁人与故云髙山仰止子曰诗之好仁如此夫正道非今所谓孝子与于是正道肃容以谢而请识其语于壁
　　絜矩堂记
　　人之心无不同也目同视耳同聼口同嗜尊荣逸乐福利富夀所同好也卑辱劳苦祸害贫夭所同恶也古之君子其所欲不敢以专于已其所不欲不敢以施于人者无它以人心之与己同也易之同人曰唯君子为能通天下之志夫以天下之大千万人之心至不一也而吾之一心与之相通何也同其所同而已父而同子之心则慈子而同父之心则孝兄而同其弟弟而同其兄则友且恭同而视宗族宗族犹己也同而视姻戚姻戚犹己也同而视朋友乡里朋友乡里犹己也然父子兄弟至亲也世之人或不能同者矣况它人乎此君子之所以贵乎絜矩也夫矩从而絜之长短同也衡而絜之广狭同也清江聂君守愚名其堂曰絜矩余尝至其家父子兄弟雝雝如也于族无不睦于戚无不姻也于友无不任于里无不恤也不谓之实称其名者与虽然絜矩大学终事也其始必有事焉干离之合为同人用离则明而不蔽是以能知彼之同乎此体干则公而不私是以能推此以同乎彼学用离者格物致知学体干者诚意正心是学也古之大学而非今之俗学也君淳厚谨饬人也父子兄弟俱有文而乐学余是以云然
　　必葺斋记
　　昔人于其斋居之室或谓之斋宫或谓之斋庐斋也者固所以名其室也后人去其所谓宫所谓庐而专谓之斋于是又泛取美名以名其所谓斋者名愈衍而义愈非然其意犹古者铭户铭牖之意也是以君子亦无訾焉汴人张君仲黙官淮南僦一室扁之曰必葺斋官既满而去或仕或止迁徙不一随所寓而谓之斋必葺之名亦因而不易也或讶之君曰吾所谓斋岂有所谓宫所谓庐者邪上覆下甃不资于陶巨楹小桶不资于匠涂暨不以土键锢不以金也吾所以葺又岂人之所得而知哉余闻而嘉之曰君之意勤矣今有一室于此毎日必葺斯已为勤而君之葺则未易也终食而违终食必葺矣须防而离须防不葺矣人孰不葺是斋也求其善葺者千人万人不一见也十世百世不一人也君其懋哉尘则拂之秽则□之隙则墐之漏则禆之其甚也蠧者剔之朽者易之缺者完之倾者支之非徒为是崇广之容毋垩之饰以观于外而欲人之称其美也葺岂易能哉虽然必有其道室有人居则虽乆常新一日无主则毁败立至君之斋所以能克勤勤于必葺者或以主之者出入之不当与往来之靡定与苟定矣苟常矣不必葺而未常不葺也始之以必葺终之以不必葺上下四方一吾斋也春秋冬夏四时之行以至于后天地而无终始皆吾不必葺而未尝不葺之时也夫如是真足为必葺斋之主矣然则君如之何曰葺之哉葺之哉
　　立本堂记
　　葢尝观髙山巨林之木乎其直榦亭特而上遂者千层霄其横枝蟠偃而旁走者隠千驷其宻叶美防童童如车葢渠渠如厦屋者可以蔽亏日月不以春夏两露而増荣不以秋冬霜雪而损瘁何以能如是哉其本深且固也彼浮沙浅土水之所齧风之所摇其本悬寄孤露顶顚且拨本既不立求其枝叶之盛如髙山巨林所生不可得己人本乎亲身与兄弟其枝也子子孙孙枝而叶者也厚于本者枝叶繁薄于本者枝叶单理则固然河北槀城董氏自龙虎卫上将军起陇畆乗风云致官勲开世业子孙日显大蕃衍忠献公兄弟内文外武出将入相赫赫为时名臣三传至今御史中丞公尊卑长幼官居家居数十人人知董氏之盛其本有在矣龙虎公夙丧其父事母尽孝丧极哀祭尽敬一门三族雝睦如万石君家子孙恪守之至于今不替此其立本者也天之昌董氏岂徒然哉论语次孝弟为本章于开巻之首其言曰本立而道生董氏三世父子兄弟忠于君恵于民和于乡远近交游内外亲戚无所不用其厚概自孝于其亲始公昔为侍卫指挥使居忠献公丧故参政啇公书神道碑因书立本二字名董氏之堂其后公更作新堂昭揭所扁示子孙以无忘公之子孙朝夕斯堂目斯扁也盍亦悠然而思思吾祖宗以来爵之所以隆禄之所以充门阀之所以穹族之所以丰世世防其余休遗泽而无穷繄孰为之本也夫如是祖宗家法讵敢须防而忘哉譬之木然龙虎种植之忠献封培之今公保防之公之子孙又从而灌溉滋溢焉其本愈深愈固而林叶愈茂愈乆繇今三世至于十世百世犹一日也本之立者如是夫余未获登公之堂而乐为之道将以为世之厚于本者劝非但俾公子孙不忘而已也
　　崇仁县招隠堂记
　　世有探万化之原妙一气之用超物表而游方外者是名仙人道士而其初也皆必深藏僻处菲食恶衣屏人事絶世累而后能道家所谓宫观既或喧襍而不可以居于是好事者徃徃别为道堂道院以待其人而助其道之成用意远矣然主领非其人维持无其法乆而不废者葢希崇仁水北有招隐堂肇自宋南渡前绍兴间邑之大家赵氏好仙道而乐于饭其徒顶包肤衲手瓢足屩而至者嵗千百人重修斯堂以奉纯阳真人之祠居之者莫可详矣后有呉君集虚洒埽缮治有加无隳呉已逝而难其继未几刘君天瑞寔来刘庐陵人得秘方专医目疾能使翳障如失瞽蒙复见冒术既神心又仁求药者踵门如市自给充然有余赀乃议兴造正殿旁房内庑外门云堂斋厨悉撤而新度其徒李及徒孙凡二人为道士命李往拜凌云观道士邓为师而其孙又以李为师买田五十畆以遗契劵畀凌云掌之俾节量其出入葢不私诸已惟欲其徒世守以传之无穷分画毕因邑人陈徳仁征余文记其事将镵诸石以示后余孔氏徒也于仙人道士事胡能防其微窃意世之好之崇之者未必人人而知也其徒之学修之者亦未必人人而能也而昔之创斯堂今之守斯堂务维持之以至于乆是则可尚也顾余方出山而宾上国仙人道士有招之归隠者乎噫招隠一也淮南小山招隠者以出太冲士衡招出者以隠余其一出而遂隠于斯也尚能反小山之意嗣左陆之章为招隠赋之
　　远清堂记
　　香远益清子周子所以説莲也周子拟莲于君子而状其徳曰不染不妖曰不蔓不枝曰中通外直香也者其君子之徳流风美韵之达于人者与一乡一国薰之善良天下闻之而兴起焉犹未也且有所谓流芳百世賸馥丐后人者远而益清葢如此河北马仲温侨寓仪真其居面城城之北居之南大池方广百步与城内外沟水通舟可往来其间池中莲万本盛夏花开叶茂时绚错如锦南薰徐至香气弥天作堂阚池以翕受之名之曰远清夫莲有君子之徳中通外直本也不枝不蔓不妖不染余也香远益清余之余也昔之人托以自况后之人因物而尚友有其本斯有其余矣中之通也外之直也莲之徳此其本周子之学此其要也然则将何稽曰稽诸周子之书周子之书谓何曰静虚而明通动直而公溥也此圣学也而未易言也程公伯温命二子受学周子而竟得其传今仲温纯谨长厚教其伯仲二子亦将卑之学圣学其志已嘉已果能师周子于异代而有得本者立于已余者闻于人则远而益清可以同乎君子之莲而世俗所称谢庭之兰燕山之桂其香又何足羡哉
　　可山记
　　学士卢公书可山二字遗医士王君迪客持以视余有同观者问曰可山何如余未应或曰山镇屹不移君迪之重厚似之故曰可山或曰君廸家江南环所居山崒明秀皆可人故曰可山余曰子所言者可山之名也夫卢公之进君迪也果以其名乎抑以其实乎余所知者可山之实也试为子言之今年夏余自京师还至广陵初识君廸至仪真见所设药肆稽其儿诚有所谓镇矻重厚者讯其乡诚有所谓崒明秀者虽然外也其中所有不在是君迪迁江北垂二十年以医走公卿大夫间下及闾巷士庻人之家不计远迩不惮往复不避冻暍有求必赴寠者困者售善药已其疾不责其报此其心之仁也淮境多寓人五方风土殊气质殊法不可一概施君迪审实虚权重轻按古方酌今冝不盩豪髪用辄应手愈此其艺之精也自黄帝岐伯扁鹊仲景叔和士安诸先觉之书与夫南北乆新所述方一一防详持脉别二十四状参之以外某脏腑某经络有偏有邪如烛照镜鉴然此其学其识之到也凡君廸所有余所知其实葢如此而名不与焉予欲名之乎谓其可以山可也谓其山之可亦可也庄生云恶乎可可于可山与非山与有山与无山与何所不可哉言未既客大喜抵掌而笑曰善知可山莫如斯言请笔之将以谂手于君迪
　　复庵记
　　与物相刃相靡终身役役而不知所归此漆园达士之所嗤也李君谦甫仕于天下一统之初相诸侯相方伯职修事治清谨慈恵之闻孚于人当路将阶而升之年甫五十遽老于仪真因宦游所厯而家焉城西南十五里结草为庵名之曰复每嵗春夏秋居宿其间视耕耘敛获事勤则书倦则枕暇则宾友共壶觞徜徉花卉竹树之侧望江中航樯往来上下梭织交错络绎不絶江外羣峰森耸苍翠隂晴朝夕变化万状而嶷立不改田夫野叟争席欣欣然与之相忘葢有晋渊明之风噫昔之人未尝不欲仕仕而或止何也语云可以仕则仕彼徃而不复者不计其可震荡风波之航冲觝豺豹之丛惊悖喘汗而行不休考其终竟何成哉而其甚也父子兄弟澘然凄然相视而叹追忆东门之犬华亭之鹤当是时虽欲复可得耶余恶乎而不善吾李君之善复也渊明少日为州祭酒参镇军军既而令邑幡然赋归以行迷未逺自幸时亦艾而未耆也由世俗观之似太早计而孰知士之髙见逺识固未易为常人道也举世滔滔泊泊熈熈壤壤而见斯人其在周易不谓之独复不远复者乎噫古今人所值所志不皆一一同若吾李君之复则于古人殆几矣君河北安平人也或曰去官不复其土而侨寄他乡复其未邪是不然复也者于其义不于其地迷于声利权势之途而能复者古今有几惟随所在而安者庻乎其能也必于懐居与迷而不复等尔而君岂为是哉余尝与友人元复初评所知曰安分而无忮乎心而无愧子之妇翁与应曰然翁谓君也
　　滁州重修孔子庙记
　　滁州学正刘黙言滁学在城东偏滁水经其南宋季年安抚金之才修州城修官廨修诸神祠亦新孔子庙其时滁迩邉界日有儆备于多事之际兴百役不数月俱告成率苟简取具距今才四十年余已败壊不可支奉训大夫徐侯守是州防已爱人为政期年民懐其恵士服其善视庙屋不脩礼器不中度与同列议更之一日谒庙毕慨然曰滁州古名郡前守多名贤以文教治民治民之本葢自吾夫子出天朝崇道兴学以照化原今庙貌如是凡我政人与尔学子安乎闻者感奋输赀效力以先市良材命良工撤其旧而改作侯亲劝率之经始于癸夘之夏落成于甲辰之秋庙四阿崇六仞有二尺南北五筵东西四筵有竒两庑崇三仞有五寸东十有七楹其修十筵西亦如之门之崇如庑深常有四尺广五寻有一尺东中西凡六扉列二十有四防东塾之室三西塾之室三外三门之楹六祭器以梓以陶古制也大尊山尊着尊明参之为壶尊犠与壶钧象倍牺之数爵二十有九俎五十有四笾豆以十计盙以三计皆八罍洗各二篚七爵有坫笾尊有幂罍及酌尊有勺诸用称是此黙所职掌而得免于瘝旷繄侯之赐请记其事俾后有考期有嗣而修之者也澄观今之莅政者非昬墨以遂私图则苟渝以逭公责夫孰知治之当务其知者不过精谨狱讼簿书间以为能夫孰知治之有本哉徐侯治政可称而知士学为重知圣道为尊知天朝敦教励俗之意不可不承宣也可谓知治之本矣侯之民滁之士其亦知学之本乎记诵以矜其赡辞章以衒其艶末也必也处内处外而有孝慈恭逊防耻忠信之行明于人伦日用之着通于天道物理之微审于公私善利之几存其仁义礼智之心检其气血筋体之身其静也中其动也和周于家国天下之务无施而不当退则有志有守进则有猷有为庶乎其可也若夫日讲圣师之书而不真知不实践于是数者无一焉则亦剽窃训诂涉猎文义而已尔彼记诵词章之末何以异而岂侯之所望于滁之士哉侯名君庆许人世有令闻黙卫人习四书朱氏之説其传有自非以记诵词章为学者也滁下州不设教授官而以学正行教事
　　麓泉记
　　麓者山之足泉者水之原盱之山自西来包山以为城城内有井甘冽而寒名曰西麓泉医士余明可家其侧翰林学士程公为书麓泉二字扁其药室吾闻医家以水喻人身之脉宂所注之海为合所流之川为经窦者为俞溢者为荣而初出之泉为井易于井乃不以其泉之初出者而以其汲而上达者故取木上有水之象坎不言水而言泉惟防为然坎水在艮山之下其象曰山下出泉麓泉者其防之象乎明可初工小儿医其后偏通诸科人之童防犹山麓初出之泉混混乎欲盈而未盈也涓涓乎欲流而未流也汨之则清者浑阏之则通者塞养之导之有其方而后可君子观之以果行育徳育徳者养之之方与果行者导之之方与坎之中防之泉也繇易者遂以坎中爻为治防之主何哉中以上则过中以下则不及彼童稚之质精神未完血气未定易虚而易实易热而易寒治之稍过稍不及俱失其宜善乎周子説防之义曰慎哉惟时中此论学也而可以喻医医之道祖三皇三皇三易之所从始也医家素问难经往往与易防契明可之医无不精而童防未能言其病治之为尤难吾将进之于易详于防而略于井者欲其于防之医也致谨焉明可名澄孙今为建昌路医学正
　　怡怡堂记
　　父之慈子之孝兄弟之雝睦温然融为一家之春是葢天地生生之徳两间太和之气贯彻于人心而流行不能自已者人孰无是心哉而世之兄弟有不相能者何邪夫其初一人之身也生而各有形骸则已有分矣肌体日长血气日盛而私日隔混然无间之心日泯日忘及乎异姓之妇日昵同门之产日蕃各妻其妻各子其子各私饮食衣服之给各私田宅寳货之遗于是乎胜心萌焉争心乗焉忌心汨焉妬心滋焉漠然相视如路人狠然相怨如冦雠防于墙讼于官伤风败伦靡所不极岂复知其为一人之身哉世教衰民行殄可哀也已大学进士胡君景贤甫兄弟友爱甚笃弟没无嗣以其子后之庐陵城中有五世百五十年之居名堂曰怡怡其意若曰昔者吾兄弟相好如此也今虽欲复如昔而不可得自今以往吾之子子孙孙兄弟具在思吾今日不可复得之悲则其所以怡怡者当如何也或谓怡怡之教夫子特以药子路之偏是不然夫兄弟固有严敬相处之时固有谏诲相成之事而雝睦友爱之意未尝不流行于其间是则所谓怡怡者也故凡兄弟患不怡怡尔岂患怡怡而过也哉常棣之六章曰傧尔笾豆饮酒之饫兄弟既具和乐且孺其七章曰妻子好合如鼓瑟琴兄弟既翕和乐且耽周公写怡怡之情恳恻谆切胡氏子孙欲无忝于先训其尚三复周公之诗
　　松岩记
　　江西上游之地饶材吉据其防匪直山林之木然也木之材松上上而产于岩者尤坚劲崔国良吉材士以松岩自命非以上上之材自拟与然吾乡工师抡材柏最贵杉次之桐梓亦贵槠若樟又其次而松不与以其不得与也于是牙松之所在工师弗迹而凡风霆所折樵牧所摧僵死于山委弃于途漂没于水腐烂于泥沙曾莫有顾者防者斧之而为薪冶者燎之而为炭以上上之材充下下之用而松岂自知其然哉古书往往称松柏不以柏先松也而杉之号不显今也不先者先不显者显而先者显者退然不齿于中材之列几与樗栎散木同何其厄也吾尝游中州矣宫室棺椁皆以松而松之材不易得松之贵也如是而江以南目为下材以蚍蜉所喜攻也然则松之贱于江南也材之罪与处非其地尔转而致之北则尺寸靡不中用松也为栋为梁为禅傍被丹漆黝垩然为世所贵松也杉也恶得而掩其美哉虽然吾见斤锯日相寻而不已虽欲夀其雨露氷霜之身于岩不可得邪今而僻处江之南以不中用见斥欣欣焉童童焉春煦熈阳夏肃清风秋映明月冬傲急雪贯四时而不改其青青行者得而休立者得而倚坐者卧者可以防而游者观者可以玩也此非松之最可贵者乎而何以用为国良登进士第未及仕而为庻今老矣黾勉就禄于学此松之未离乎岩也噫国良其以楚材适防而处柏杉之上乎老于江南而为崔岩千嵗之夀松乎请择于斯










　　呉文正集巻三十九
　　钦定四库全书
　　吴文正集巻四十
　　元　呉澄　撰
　　记
　　尊徳性道问学斋记
　　天之所以生人人之所以为人以此徳性也然自孟氏以来圣传不嗣士学靡宗谁复知有此哉汉唐千余年间儒者各矜所长奋迅驰骛而不自知其缺董韩二子依稀数语近之而原本竟昧昧也则亦汉唐之儒而已矣宋初如胡如孙首明圣经以立师教一时号为有体有用之学卓行异材之士多出其门不为无补于人心世道然稽其所极度越董韩者无防是何也于所谓徳性未尝知所以用其力也逮夫周程张邵兴始能上通孟氏而为一程氏四传而至朱文义之精宻句谈而字议又孟氏以来所未有者而其学徒徃徃滞于此而溺其心夫既以世儒记诵词章为俗学矣而其为学亦未离乎言语文字之末甚至专守一艺而不复旁通它书掇拾腐説而不能自遣一辞反俾记诵之徒嗤其陋词章之徒议其拙此则嘉定以后朱门末学之弊而未有能救之者也夫所贵乎圣人之学以能全天之所以与我者尔天之与我徳性是也是为仁义礼智之根株是为形质血气之主宰舍此而他求所学果何学哉假而行如司马文正公才如诸葛忠武侯亦不免为习不着行不察亦不过为资器之超于人而谓有得于圣学则未也况止于训诂之精讲説之宻如北溪之陈双峯之饶则与彼记诵词章之俗学相去何能以寸哉汉唐之儒无责焉圣学大明于宋代而踵其后者如此可叹已清江皮公字其子潜曰昭徳其师名其读书之斋曰学潜从吾游请以尊徳性道问学更其扁名合父师所命而一之噫而父所命天所命也学者学此而已抑子之学词章则云至矣记诵则云富矣虽然徳性无预也姑置是澄也钻研于文义毫分缕析每犹以陈为未精饶为未宻也堕此科臼之中垂四十年而始觉其非因子之请惕然于歳月之已逝今之语子其敢以昔之自误者而误子也哉自今以徃一日之内子而亥一月之内朔而晦一歳之内春而冬常见吾徳性之昭昭如天之运转如日月之徃来不使有须臾之断间则于尊之之道殆庶防乎于此有未能则问于人学于已而必欲其至若其用力之方非言之可喻亦味于中庸首章订顽终篇而自悟可也夫如是齐于圣跻于圣如种之有获可必其然也愿与子偕之若夫为是标榜务以新美其名而不务允蹈其实是乃近代假托欺诳之儒所以误天下误国家而自误其身使异已之人得以借口而谓之为伪学者其又浮于朱学之外而子不为是也
　　俨斋记
　　修己治人之道一言而撮其要曰敬而已俨者敬之形于外者也自昔圣贤教人为学莫不由此而入门孟子而后吾夫子之道不得其传汉唐名卿钜儒或资质之暗合或言议之偶中而能的然知学之有要者其谁乎宋河南二程子续孔孟不传之学于千载提一言以开后觉新安夫子究竟发挥而其学益以显时则伊洛之学独明于南土近年覃懐许公读朱子之书而有得复恢河南之绪然后伊洛之学盛行于中州从之游者立身临阵徃徃异于人人见其异也不问可知其出于许公之门上而宰辅次而庶官下而秀士比比有焉崇仁令田侯若思曹人平居私淑概尝有闻许公之説名斋以俨岂徒因已之名而生是义哉古曲礼三千余条逸于秦火汉儒掇拾其遗冠于礼记首篇之首凢十二字首言敬次言俨何也学之道无它主于中者敬是也敬之道无它形于外者俨是也外肃则内安貌荘则心一俨所以为敬之第一义也夫子而孟子孟子而程子程子而朱子而许公之所得于朱子者其学不在于斯与侯于许公之学有闻矣其亦有见于斯与侯前长长乐着能声今宰崇仁至官以来寝食未尝适私室遇休沭一归视又出公廨究心民事夙夜不倦勇于必为事无留滞歳饥天旱若已或致赈恤祈禳汲汲恐后不惮彊圉御吏如束数十年间所称贤令其勤其健其坚其果其严其整未有如侯者也夫是六者敬之实也而侯兼有之六者其目也俨者其纲也侯之仕侯之学俱进进而未已益大其所用益充其所闻所就其可量也哉脩已以安百姓由此其选也澄不及识许公然颇注意于朱子之学它日侯为澄诵所闻其必有不期同而同者俨之本体极其防俨之功用极其大尚将极谈于俨斋之下
　　忍黙堂记
　　一忿或至于亡身一言或至于丧邦其小者或以招祸或以败事矫其失者所以有取乎忍与黙也豫章黄幼徳愿慤士取山谷老人养生四印之二名其堂曰忍黙将以自警且以戒其子用意不其严乎抑闻古之君子休休而容恂恂而谨容则自平其忿谨则自认其言奚事于忍奚事于黙哉当忍而忍当断而防惟其可当黙而黙当语而语惟其时又岂専于忍専于黙耶前之所云仁之所能后之所云义之所为仁者寛洪而静重义者裁制而精审夫如是忍黙之名可废也或者因字取象而加忍于心托物取形而三缄其口以示警戒则善矣然皆矫枉过直之意非大中至正之道也幼徳姑置太史之诗而留意圣贤之书居仁由义而有实得其必欣然领防予之説请为笔之以志堂壁
　　有原堂记
　　半畆方塘一镜开天光云影共徘徊问渠那得清如水为有源头活水来朱子诗也朱元明摘诗中有原二字名其堂夫水有原则活活则清无原则死死则汚理之在人心犹水之在地中昼夜生生而不竭是之谓有原心理之发见犹原泉之初出毋滑壊毋阏絶将混混乎其来常活而常清矣彼汚地之聚无原泉之生虽或一勺之多死水耳臭腐之区泥涂之窟黄浊渟滀枯涸立至胡可以镜而又乌取天光云影于其间哉审乎是君子于此心之理其可以滑壊阏絶于其原乎果行育德在易取山下出泉之象育之果之不滑不阏之谓也孟子曰仁义礼智四端扩而充之若泉之始达孟子之学传于朱子元明氏而其则亦学朱而原其原可也朱子之学类非俗儒之所讲闻思之思之重思之思而得得而学学而成焉朱氏世有人矣岂但称斯堂之名而已哉
　　拙闲堂记
　　人之情莫不耻拙而慕巧喜闲而恶劳是知闲之胜扵劳而不知拙之胜于巧也巧于利者营营于货殖巧于名者汲汲于权要巧于艺巧于谋凢号为巧者役役焉劳其神瘁其躬自旦及暮自春徂夏自少至老虽欲求斯须顷刻之闲而不可得无它巧累之也拙则不如是矣然人之生斯世也具耳目鼻口而为人有心思智虑而接物苟事事一于拙能不前防而后防乎而岂人之情也哉故夫世所谓拙者徃徃非真拙也或以拙用其巧或以拙藏其巧如是而拙巧之尤者也清江皮季章南雄总管公之从子公爱之甚公之赫赫昌盛也依乘附托干利干名者填门排戸而进不间亲疎逺迩纷纷防若狂然季章于斯时澹然屏处一十五里之外非嵗时问起居不一至巧于求者皆议其拙而季章俯仰一室笑傲夷犹方以得闲自喜名其燕坐之所曰拙闲予评季章谓闲则然谓拙则非然则其用巧以拙藏巧于拙者乎亦非也庄生云巧者劳周子赋拙偶其语而曰拙者逸夫庄言固多激过周子亦因世之尚巧而矫其辞未暇约之中也君子安分无求乃其常事岂必曰拙哉予故曰季章非拙也安分无求者也尚巧者以为拙因人之名我而取以自命也季章曰子善知我书之为拙闲堂记
　　中和堂记
　　中和者子思子传道之书所云也儒家者流目辨其文曰中和中和云耳口诵其音曰中和中和云耳虽善于训诂者亦不过曰性之无所偏倚情之无所乖戾云耳实能体是达是者何人哉持正崇通妙法师道家者流而以之名堂其子思所谓乎抑别有所谓乎师曰儒家精蕴非敢与闻也吾道徳经言守中言知和子思子言致中和亦在夫人知之守之致之何如耳儒家道家所言何间焉予曰师道家者流而言若是懿哉吾儒云致中者心之正致和者气之顺噫此体信达顺之道也未易言未易言盖闻道家之指芸芸而复归于静中之地与绵绵而不勤于用和之天与致虚而极致柔而婴也致中致和之功与予儒家者流而言若是师谓何如也师笑曰吾弗知吾弗知志之可师尝任龙兴吉州路道録今就闲而老矣世务悉畀其徒孙王汝能王恬淡朴素与世之道流异足以称师之托徒之长防十余人亦俱有立有守将必有超然领防于斯堂者志之所以俟也师朱氏名时中字时可其居曰清都之观
　　临江路脩学记
　　官之于人也不戾于其才人之于官也不戾于其职此盛治之世而人不能以皆然也纠察之官必明如水镜也而罢软昏庸者有之字牧之官必慈如父母也而贪饕残虐者徃徃而是至于儒之设官此古之所谓以道得民者岂偶然哉必曰立师道以善一世固难其人傥能为其所能为以不堕其职斯亦可矣大徳十年冬予董江西广东儒学稽教官之能振职者莫不以临江为首称明年予移疾还家道经临江见其学宫之饬学徒之聚学计之饶学务之举心甚异之有顷诸生合辞进曰临江学计常时三四月已匮用不足则事事弛前教授所不能拯真定刘君徳原以学正行教授事乃能若是盖学正贰教官者也长所为贰或不欲贰所欲长或不然此事之所由废今以贰兼长无牵制之患故能専心一力有所规画殿楹之朽蠧者易以良材殿壁之败壊者甃以坚甓前霤敞重檐五间俾行礼典乐者遇雨无沾服之忧两庑从祀绘像一新礼器若尊爵若罍洗若簠簋悉范以铜乐器若琴瑟若笙镛若柷敔并凖太常旧制肇造购得英石作悬磬十六执事之人各制祭服讲堂书楼府库庖廪靡不脩治生徒有肄习之斋教官有燕适之所其于学计徴其逋负而所入丰节其浮冗而所出约比及三年沛然足用防所余以上送至元钞为贯四千有竒学有田在新淦之鄙与僧舍邻冐占强夺垂二十年官职徃问贪者中其饵怯者骇其横卒莫之谁何今兹力陈于当路僧计穷纳赂以请郤弗受竟归其侵得米百四十余斛予闻而益嘉之噫官不问崇卑维亷维能何事不办君之仕此其发端耳可不谓才之无戾于其职者与循是而充之何官不可为也抑自昔临江人才于江西为盛集贤刘公之经学视古无前尚书谢公之古文追配欧阳文忠公王文公曽中书李直讲而无愧然未闻其继也今在学之士有宫以居有粒以食藏息其间者亦求所以跻二公而上合古之圣贤否乎内之学何学外之文何文羣居所言者何言日用所事者何事若止如今所观而已则二公未可及也而况于过之乎处则为名儒仕则为名宦必有其本其思之哉其勉之哉于是诸生请记其语遂书以遗焉
　　逸老堂记
　　日月之行四时之运无须臾而息是以常新而不老天地之所以如此者何也运行虽不息而无容心也人生其间而克肖之则亦天地已然人不能无血气知思之累能自胜者防何人哉受役于一身之血气而心之知思与事物相为无涯计较欣戚得丧之供私给耳目口鼻之欲靡有盈厌名者汲汲于荣升利者孳孳于饶益士农工贾各献其伎驰骛一世孰肯甘于逸者逮其年运而日就衰耗也筋力志虑种种不能如少壮时于是求息而逸焉盖廹于不得不然而岂其所安哉吾家士英不尔也少有意乎进取治尚书号时俊磨厉不少息年甫北而此事废乃纎悉乎计然白圭之防试輙效为輙成而家以肥未六十举一家之务畀其子筑新堂为宴休之所翰林学士程公书逸老二字扁其额视世俗之营营不自足者有间矣虽然士英读孔氏语岂可以其贤于世俗之人而遽已乎夫未尝逸而未尝不逸不以少壮老而异者上也不能不劳于少壮而能逸于老者次也终身役役以至于疲薾漏尽钟鸣而行不止者斯为下矣下焉者有所不为次焉者既曰能之上焉者如之何也愤忘食乐忘忧不知老之将至夫子其天地与无必无固无我其逸也如此士英吴氏升名其居在乐安县南之六十里
　　南楼记
　　古之大夫元士有家有家者何谓也邑有食采之田以奉宗庙子孙虽不世爵而犹世禄承家之宗子世世守其宗庙所在而支子不得与焉宗子出在他国而不复然后命其兄弟若族人主之此古者大夫士之家所以与国咸休而无时或替也后世大夫士则无家矣故虽田连阡陌皆其自私植立者可得而分异可得而儥贸既非君赐之禄其势自不能永久以大夫士之贵犹尔而况巨姓甲族之富者乎兴替之无常迁徙之靡定于是祖宗堂构之旧子孙或不能以长有其有岂不深可悯哉国子伴读番阳李亨言其先大夫文学尝筑南楼教子读书其中因号为南楼翁翁殁居室分为三而楼属之长廹于世变长避地去而楼入于族人其父时泉居士翁季子也亦徙他处慨斯楼之不存思已徃而如割新一楼于居室之南族祖父宗正寺丞为书其扁仍曰南楼以示不忘亲也予闻之而叹且嘉焉叹者叹后世之族姓不能如古之大夫士嘉者嘉居士君得人子之道也夫人子之于亲何所不至哉见书册思手泽见食器思口泽思其平日之所乐思其平日之所嗜欲思其居处之所在思其志意之所存所谓南楼者非其亲居处所在志意所存者乎见之如见亲然当何如其思也夫有后弗弃基父之所望于子者人人同事有不能以如人意既末如之何矣以父之心为心人子终身之慕也不以本支之异而有间讵忍以异居之支子自诿而恝然不一动念乎若居士君可谓能子矣抑人子之身受之于父母斯须顷刻不敢不谨其身者不忘其亲之故也李氏世之儒宦有闻居士君父子果能跻此身以上逹圣贤之域俾人皆称曰某之子某之孙如此是为全其所受于亲之身其所闗系又有重扵一楼者亨其勉请而归以告父兄尚有以副予之言哉亨曰唯唯敬受教先生其书之愿以掲于楼之壁间予遂不辞而书以遗焉
　　约斋记
　　召公封于燕燕之有邵旧矣康节邵子徙卫徙洛伟然为百代人豪予毎尚友其人乐闻其风雅推寻其姓所本今犹有人以否盖尊之之至慕之之深而不能自已者来京师康里衍中为予言蓟州邵权平衡之贤质愿而守坚志笃而学粹安分好脩凡枉已殉人超时竞利之意一毫不萌生于中蓟东门之外翁同山之下构一室命之曰约斋读书其间泊如也予闻而嘉叹焉噫世之为学者比比知务约者防何人哉工词章衒记覧书五车牍三千説稽古数万言于以闘靡而夸多此俗儒之俗学固无足道幸而窥圣人门墙矣格物穷理以致知识前言徃行以畜徳而终身汗漫如游骑之无所归亦岂善学者哉圣门高第弟子如子贡初年未免此病况其下者乎然则知约者卓矣卲子自言其学于里学于乡学于国学于古今学于天地尽里人乡人国人古今天地之情以去已之滓夫天地古今乡国之情不易尽也而其要归则以去已之滓而已约者盖如是孟子云博学详説将以反约守之约者曽子也约以礼者顔子也卲子之学原于孟子孟子同乎曾子顔子曽子顔子得之夫子者也吾道一以贯之约之极至欤平衡知此学之进于卲子而上达于孟曽顔也孰御衍中曰吾将还蓟子其笔是义以遗平衡而识诸其斋壁可乎予曰未也学不约不可径约亦不可不约非圣贤务本之学也径约则其流或入于异端不可不慎也他日觏平衡当相与索言之
　　融斋记
　　予尝闻至人之言曰天地之气西融而北结又曰结而为山融而为川曲阳李恵父家北岳恒山之下而以融名斋何也国子学生张庸李出也曰吾舅之于家也家之人怡怡于乡也乡之人熙熙其在官也虽勉勉孶孶而逶逶迤迤其间居也好书以益志好善以济世不贪不妬不竞不忤盖将与物而为春斯吾舅之所以为融者乎予曰今夫学者资于师质于友习于已语于人未尝不曰吾欲希贤希圣及省其私则喜怒爱恶之颇名利嗜欲之炎柴于中者若或结之有人于此混混与众处而能若是异哉庸曰先生不轻可而可吾舅请笔之以示劝予曰融之义大矣未易名言也试言之涣涣乎若氷之泮也习习乎若风之散也盎盎乎若日之映也此融之天也恵父之天同乎圣圣贤贤者也天与天与列子之骨肉俱融者未足多也张子之理妙春融者其庶防乎庸也为我以是复而舅
　　时斋记
　　春夏秋冬时之运也温凉寒暑时之化也隂晴风雨时之迭至而不齐者也在天之时若是而在人者如之何哉夫先天而天弗违后天而奉天时徳与天合者然也若夫君子而时中曰时措之宜曰当其可之谓时是则人之所能为者康里子渊卜筑于国子监之西而名其斋居之室曰时大矣哉时之义乎昔先文贞公为国名臣从贤师知圣学其行于身施于家发于事业固已得中得宜而当其可矣子渊淳正明敏益之以平日家庭之所闻众人纷纷竞竞而退然间处若无意斯世者然苟所当辞虽近而怯就苟所当受虽逺而勇去所谓中所谓宜所谓可盖亦无忝于其先公此所以名其斋室之意也虽然时之为时莫偹于易先儒谓之随时变易以从道夫子传六十四彖独于十二卦发其凢而賛其时与时义时用之大一卦一时则六十四时不同也一爻一时则三百八十四时不同也始于干之干终于未济之既济则四千九十六时不同也值引而伸触类而长时之百千万变无穷而吾之所以时其时者一而已子渊好读易予是以云云子渊又善晋人书书以志诸其壁








　　吴文正集巻四十
　　钦定四库全书
　　吴文正集巻四十一
　　元　吴澄　撰
　　记
　　儒林义塾记
　　庐陵郡之南百八十里其县曰万安万安县之西二十里其地曰邓林山水明秀人烟丛聚一名儒林唐以来文物之盛他境鲜俪宋三百年擢科与贡之士不可胜数旧家极盛而中防有刘氏自郡城徙居于此而代兴焉赀甲一乡其翁好善乐施五子俱务学仲子桂平喟然慨叹谓昔也此地儒风彬彬而今也或至惰弃其业非有他也无所于学无以教之而然耳乃设塾延师凢党里子弟童防以上悉许来学既而病其湫隘一新营构中创先圣燕居之室二庑翼其左右前为中门门之前为外门后为讲堂堂之后炉亭有齐舍以馆诸生有庖厨以供饮食施田若干畆歳收所入以赡其用扁曰儒林义塾不逺数百里造吾门请记其事将欲垂之永乆俾不堕壊其立心逺矣哉余考前代义塾之设睢阳为首称学舍四五百间好义之家所自为而不属于官府其后遂最天下四大书院之号五季衰乱之余上无教下无学而士之读诵传习犹幸不废者其功为多今日所在书院鳞比栉宻然教之之师官实置之而未尝甚精于选择任满则去矣飬之之费官虽总之而不能尽塞其罅漏用匮则止矣是以学于其间者徃徃有名无实其成功之藐也固宜刘氏义塾既不受官府之拘牵则其睢阳之初一也其养之之费有继而教之之师亦恶可不慎也欤不然学徒锵锵书声琅琅非不可视可聴也要其效之所成高者仅可应举徼利逹卑者不过识字记姓名而已又傒足云哉教者学者如之何其必遵朱子之明训拳拳佩服弗至弗措必洞彻于心必允蹈于身行必可以化民美俗才必可以经邦济时而非但呻毕摛辞之谓夫如是命世大儒由此而出庶其不负建塾者之心乎
　　安福州安田里塾壁记
　　世有甚易至之事而人或怠于至亦有甚难期之事而人每必于期吉之安福上田李氏儒家也宋南渡后有淳熙布衣献中兴颂见知艮斋尚书者有庆元贡士着史评二十怀古词八见知益国丞相者淳祐又有乡贡者焉咸淳又有漕贡而国朝至元间掌教于县者焉先后四世皆治儒术以干人爵而卒末惬所期也五传至辛翁至元县教之子淳祐乡贡之孙评史者之曽孙颂中兴者之孙也安福城西五里外创里塾构礼殿奉先圣先师设讲堂立斋舍门庑庖廪悉具方将请公额割私田以教以飬意盖有所为事未及竟而身遽终子刚犹稚越数年渐长亦克畀田百畆供里塾春秋释菜之费示不改父道也天歴二年春刚之外传姚贡士霄鳯暨友周南瑞过余言其事余谓父之创塾而有所为者已矣子之畀田而无所为者可嘉也虽然刚之先世期得人爵之贵而竟未之得不可必得故也世有可以必得而其贵优于人爵者刚亦愿为之乎夫人爵之贵小夫贱之所贵尔而大人君子不以为贵天爵之贵大人君子之所贵也虽千百世之下犹以为贵况于求人爵之术必效人作虚辞虽不可谓难而或有不能脩天爵之方唯反已用实功虽不可谓昜而人皆可能也人皆可能者何也已所自有不待假借也仁义礼智人人有之不为则已为则人人能之有所慈爱而扩之则仁也有所羞恶而扩之则义也有所敬让有所辨别而扩之则礼也智也婉顺父母谓之孝雍睦兄弟谓之弟尽心为人谓之忠推己待人谓之恕仁也礼也义也智也孝也弟也忠也恕也岂人所不能哉其有不能非不能也不为也为之而能能之而熟熟之而极则虽尧舜之道亦不过孝弟而已虽夫子之道亦不过忠恕而已人而能孝能弟能忠能恕则人人可尧可舜可夫子也夫如是名满天下法垂后世虽无人爵之贵而莫之能及其视小夫贱一时之所荣生与鸟兽同羣死与草木俱腐者岂不相去万万哉至顺元年冬南瑞重来为刚请教于是书吾言以遗俾以掲诸家居之坐右刻诸里塾之壁间而自励自警焉凢与刚游处者亦数提吾言以励之警之可也呜呼人爵之贵不可期虽九品之卑亦戞戞乎其难天爵之贵必可至虽一品之尊亦循循然而易世之人徃徃不为其所易而可至者乃为其所难而不可期者非惑欤
　　朋习书塾记
　　礼义之根于人心者我固有之盖有不待读圣贤之书而后知也曹州楚邱朱仲敏淳厚谨实非从事言语文字以为学而能设立书塾延礼儒士以淑其郷里之子弟意欲使同归于善此其根心之礼义由中出而非由外铄也教于其间学于其间将何以副其意哉其必自孝友睦婣任恤之六行始六行完足而检制其情养其性明诸心以扩所知诚诸身以笃所行夫如是庻其无负于朱君建塾之意矣不然记诵以为学词章以为华则世务趋末之学而非君子务本之学也夫朱君之建塾也由其根心之礼义而发教者学者乃不由其根心之礼义而教而学可乎塾名朋习谓羣居之朋相与学习于斯也习云者虽已知已能犹且熟之复之而弗措其礼义必能明诸心诚诸身而后为有得也前进士张士良为余道其事余嘉之故为言此俾志于壁以为书塾之规
　　旧冈义塾记
　　古者盛时万二千五百家之乡有乡学乡大夫主之颁教法于州党族闾俾教其民二千五百家之州则州长属民读法以时习乡射于学而尚功五百家之党则党正属民读法以时习乡饮酒学而尚齿虽二十五家之闾巷口亦有塾闾内致仕之老朝夕坐其中民之出入者必受教此所以教成俗善而人人有士君子之行也后世虽休明之朝亦唯郡县有学居之逺于城郭者子弟无从而至焉旧豫章郡之豊城县有掲氏家于长寜乡之旧冈下族以儒鸣曰商霖曰飞雄曰三京于宋绍兴淳熙绍定登进士科曰先觉曰着亦以累举奏名得仕际国朝而仕者养直儒学教授傒斯翰林应奉正孙塩司丞时益县主簿司丞君在官命长子悳就旧冈旧基建义塾聚教其族人少子懋相成之中建巍楼一前建小楼二中以奉先师旁以处学徒主簿君割右畔之地益其广而构燕居之堂及庑与门以底于完美畀地五百畆给其食建塾之意殆与古之里塾无异悳诣余求文记之将以示后期于永乆而虑其堕废也余谓古之里塾有教无养今掲氏义塾有以养之矣而其所以教之者未知其何如也盖古之学教人明人伦今之学其教不过习无用于世之文辞以钓有利于已之爵禄而已使义塾之教亦若是虽有塾奚益其必以择师为先乎其师也不必记覧之多也不必言语之工也择其有实行孝于亲弟于长敦于宗族笃于外婣信于朋友仁于乡里行已有亷耻待人能忠恕者以淑一家一族之子弟取朱子小学一书熟读实践薫蒸泳乆自变化将见一家一族无一人不明于父子兄弟夫妇之伦推而及于宗婣朋友郷里之间雍雍一和充满融盎贵者必获称当代之名贤富者必获保奕世之永业虽不求名求利而其名其利孰大于此余观丞簿伯仲籍父世资而不分析已与薄俗逈殊若徳若懋克嗣前猷人伦之厚出于天禀之时天之昌掲氏于斯可卜也继今又以古之教教其家教其族则人之所昌有以合天之所昌掲氏之悠逺隆盛讵可量也哉
　　成冈书屋记
　　成冈书屋者里人李幼常季从之居也李族繇吏部侍郎公始显家在白沙族之支析处邱方幼常于侍郎为来孙行去邱方徙成冈与侍郎之旧宅相望梅僊一峯卓立于前大溪横绕如带后枕峦阜宛延委蛇罗列拥防卜筑尽挹其秀人劝之仕应曰生逄盛际齿于太平一民幸矣外有希觊非安分也居既完美或进扁额因作称号辞曰吾闻冠则重其名而副之以字未闻复轻其字而易之以号者斯殆末世流俗之为乎即吾所居之地扁吾所居之室曰成冈书屋可也余与季同乡里夙敬邱方逺仲之贤幼常善承善继不改父道储书淑后将俾蹑侍郎之遗踪其志端可嘉已今之时流浊者荣构一资以求别异于民伍清者标榜二字以求矜高于士类而防常皆所不愿其识之超越于众何如哉尔雅云山再成曰英一成曰坯邢疏谓成犹重累之义成冈之山盖山之重累而崇峻者也自今以徃李氏子孙之居成冈者积一家之生业积一身之学业悉如山之重累而崇峻其可无忝成冈书屋之扁也夫
　　重修李氏山房书院记
　　高山仰止景行行止夫子读是诗而曰诗之好仁如此民之秉彛好是懿徳夫子读是诗而曰为此诗者其知道乎民之秉彜也故好是懿徳夫孩提之童初生已知爱其亲蔼然天地生物之心与生俱生而非有使之者也心有此仁则必好之如山之高目所必仰如路之大足所必行也然仁之为徳人人所同吾有是仁彼亦有是仁也好吾固有于心之仁岂不好彼同有是仁之人乎秉彛者固有是仁之性也懿徳者同有是仁之人也有是常性者未有不好懿徳之人心同是仁故也南康李文定先生少学科举之学未弱冠时朱子来守南康心窃慕之既成进士遂徃受业终身截然礼义之闲澹然利逹之境盖学而有得于师者视其所师若高山之崇崇景行之坦坦向仰履行弗忘弗懈俛焉日孜孜也讵非夫子所谓好仁者哉所居之县曰建昌前有兵部尚书同邑同氏清名姱节望于一乡藏书庐山五老峯之増舍号李氏山房中更乱离书与山房俱燬宝庆丙戌言于邑令曹豳仍李氏山房旧号创书院于县西以祠尚书述其学问出处大概而为之记文定推好仁之心而好人之懿徳盖若是或曰尚书人品固高未尝得闻圣学也文定师朱子而慕尚书何居曰已之好仁必学圣人以充其全体人之懿徳苟其生质之美制行之卓有合于仁之一徳斯可好矣孟子愿学孔子而亟称夷恵夷恵虽不能如夫子之大全而使顽者亷懦者立鄙者寛薄者敦亦足以禆世教文定之拳拳于尚书之懿徳也其犹孟子之称夷恵也欤文定既没与尚书合祠皇元新政建昌陞县为州山房始得专官后以州之学正兼掌防定初学正李仲谋欲新书院而牵制于有司防进士髙若鳯以州判官总儒学事志同谋恊乃克重修新祠堂新讲堂又徙燕居之堂焕然有加于旧仲谋为赋以纪其畧而徴记于予予弗及详其工役之歳月室屋之规制而独发明文定好仁好徳之心以为来者劝继今以徃人人知好徳则官于斯者必能嗣葺而俾二李之祠永不废坠人人知好仁则学于斯者必能阶文定之堂闚朱子之室以无愧于燕居所祀之先圣先师而尚书公之懿徳亦水木本原之分支分也尚书名常字公择文定名燔字敬子人称斋先生云
　　十贤祠堂记
　　河洛之间四方之中也天地之所合隂阳之所和固宜为圣贤之所宅周成王时营建东都以防诸侯周公大圣毕公大贤俱以父师之重尹其民平王东迁遂为王国吾夫子亦尝一至而不乆留也由汉及唐名士大夫之居洛者不一而皆未若宋中世之盛盖吾夫子得尧舜禹汤文武周公之道而不得天子大臣之位道不行于天下而私授其徒然惟顔子曽子二人得其传再传而子思再传而孟子孟子殁而传者无其人夫子之道冺矣歴千数百年之乆河南二程出而孟子之传乃续同时邵子卫人也司马公陕人也皆迁洛中张子秦人也亦以邵程之在洛而时造焉五贤之聚于洛周毕以来之所未有也洛人张顺中多其乡之有五贤又思程子之学其原肇于营道之周而其流衍于婺源之朱广汉之张东莱之吕至覃懐许文正公尊信四书小学书以教而国朝士大夫始知有朱子之学帝制以十贤从祀孔子庙后学跃然有所兴起顺中白其父市地于洛城宣仁门之北构祠屋祠十贤以致严事之诚其次以邵周司马张程朱张吕许为序盖以齿之长少时之先后定也来京师求文以记予谓顺中庶士也有志尊慕圣贤之学可嘉也夫果能遵许文正之教而上达于司马以行天下之达道循朱张吕之言而上逹于程张周邵以立天下之大本此实学也他日有光河洛其不在斯乎君徒立祠以祠之则亦虚文而已道者人人所同有圣贤者人人之所学其为人也亦惟实用其力尔顺中勉哉
　　寜都州学孙氏五贤祠堂记
　　贑州都孙介夫讳立节当宋熙寜行新法之时不肯为条例司官又以桂州节度判官鞠宜州狱抗经制司活十二人于死苏文忠公称其刚而仁作刚説诒其子遂有名于世后百余年寜都县令即其居延春谷立祠并其二子祠焉庐陵杨伯子作记推所本始并祠其祖浔州史君夫因一人之善而上及其祖下及其子昔人之用心可谓厚也已立祠之后又将百年寜都县陞州孙氏祠于州学之右庑延春谷之支派有同知东川路总管府事寿甫讳登龙少年为乡贡士行懿文醇学者推服重义轻利恵泽及物天祐其家诸子彬彬然仕进而多文雅既殁州之士佥谋请以柎孙氏四贤之祠州长可之转闻大府新构于州学构堂之西祠孙氏五贤与乡之先贤齿复以公檄徴予文记其事于石噫好徳者人之秉彛古今一也是以君子善善之心长而寜过乎厚于达尊之善乐道而不忘乡之美俗也于众论之公乐从而不拒官之美政也苟有一善生而敬慕之殁而表显之其所以示劝者何如也澄之友萧令深有言曰东川君仁于亲仁于兄仁于井里富于财而不盈富于学而不矜谦谦循循有长者风处也人薫其慈良出也掌教古冝摄事属邑辨伪钞狱昭雪无辜凡数十人与桂君时异事同先后济美柎祠为允澄曰崇善以敦薄此众论之公非一家之私也虽然论撰先世之善勒之彛器以明着于后若稽古训盖亦以见孝子之心也故曰有善而弗知知之弗传人子所耻也孙祠之祀不犹孔鼎之铭乎斯举也一以美官政一以美乡俗一以美孙氏之代有闻人又以美闻人之家有孝子一举而四美具其可记也夫虽然子之厚其亲必自厚其身蹈大方跻大成俾乡国天下咸称曰善哉有子如此徳立功立扬亲之名于不朽由乎内无待乎外又岂但以祠堂之立为尊隆记石之立为悠乆而已哉
　　黎氏贤良祠记
　　寜都州之着姓黎为盛盖自唐末迄宋季以逮于今甚盛也乆矣志逺有齿有徳好礼而尚文修其族谱锓木以传其十世祖之从父兄弟曰十一贤良字汉儒讳仲吉祖球后梁时为防州刺史百胜军节度观察使仲吉端重该博士林称之结庐金精南挟防称弟子礼者常百数淳化中郡将陈殿院荐于朝条陈当世务数千言名人皆愿与之游寻举进士丙科天禧中扣阍言事丁谓恶其不附已亟授洪州文学丁罢相有防召对辞以疾授袁州戸曹一日谒太守求觧职还梅川称方外高人伦着数十万言年八十一以夀终此章贡志所载治平四年擢乙科曰珣官至右文殿修撰赠少师乃贤良四世孙也寜都学院虽从祀贤良于乡贤之首于家则未有祠祀至治壬戌秋志逺鸠工度材相地涓吉于州之东北隅即三江之防遂立祠祠之厚之道也夫孝子慈孙之心孰不欲追扬先世之美傥谱系不可知而或如崇韬之自诡为汾阳后则是诬其祖也志逺既明谱系别支分有秩然不紊之义复举祠祀情亲意笃有悠然不忘之仁于义于仁其两得之者夫


　　吴文正集巻四十一
　　钦定四库全书
　　吴文正集巻四十二
　　元　吴澄　撰
　　记
　　乐闲堂记
　　夫心所快悦之谓乐身得暇逸之谓闲而世之人但以不在位不任事为闲者其义未该徧也金台耿文叔蕴脩能负清望或筦朝政或持邦宪声实俱着闻于时盖经济之器宜用不宜舍宜行不宜藏者也而其家辟地数畆植菊百本疑若有爱于花之隐又以乐闲名其室孰不谓公虽在官而不忘在野之乐也视彼繋恋于权势而不肯脱没溺于利禄而不知足者万万辽絶矣予独以为闲之义非専指隐退而言何也闲也者安安不劳力也绰绰有余裕也隐退固闲仕进亦闲也处繁剧而优优简易应纷纠而秩秩修理非闲乎邵子云虽忙意自闲此之谓也细务满前二十之罚皆亲覧大敌压境百万之众未易当而孔明之寜静致逺安石之和靖镇物曷尝顷刻之不闲也耶驱驰危难之中一如南阳躬耕之间也处分兵甲之际一如东山高卧之闲也无时而不闲则无时而不乐岂必隐退不仕然后为闲而可乐哉仕可也止可也仕止不同而闲一也此昔之君子所以终其身而乐与公自江西宪长参知行省政事其僚属请予为公记乐闲堂予故推在昔君子之意以尽闲之义而不敢执世俗一偏之见以儗度于公也
　　观复堂记
　　复之名一也而实二焉有动初之复复其见天地之心是已有静极之复万物并作吾以观其复是已清江聂文偁以观复名其堂其亦有志于静极之复乎夫草木不敛其液则不能以敷荣昆虫不蛰其身则不能以振奋此人之所以贵于复而复之所以贵于静也寂者感之君翕者辟之根冬之藏一歳之复也夜之息一日之复也喜怒哀乐之未发须臾之复也观物观我葢于是乎观文偁资质粹美器识深潜嗜善以宗之懋学以封之其可以语是者哉然吾圣人之道有所谓诚之复彼仙子之术有所谓命之复皆非可以言言不可以言言则如之何以心心之可也自求而自复勿忘而勿助长其必有豁然而悟之时矣吾将有俟
　　存与堂记
　　公侯之子孙思保其国卿大夫之子孙思保其家何也国之境土受之先公家之地邑受之先子受先公先子之所与而不能存不可言孝为人子孙所以拳拳保守而弗敢失也岂惟古之公侯卿大夫为然今之士庶人而不能存先世所与之田宅岂得谓之孝哉南丰州判官葛君世居豫章新建之石江其父与山翁景定壬戌进士有子六人宋歴既终隠晦不仕壮丽其居以佚老又为诸子各创宅一区南丰君其仲子也壻于外郡五载始复不欲以土木之役劳其亲自筑室于旧居之东偏而以父所构让其一昆四弟大徳甲辰父卒而南丰君留燕诸昆弟墙闘室君闻讣驰归为平其忿至大戊申君仕郡庠三年辛亥以后待次私居六年有以调胹其同气尚黾勉聚处延祐丁巳君教授临川郡六年而后得代六年之间其昆弟悉以所受先庐售之强邻君归自临川恻然以伤慨然以誓曰吾亲辛勤有此屋一旦属之他人异日何以见先人于地下不欲争讼伤党里之和计直倍偿取之于豪夺之手幸完旧物嘉之者名其堂曰存与谓其能存与山翁之所与也君于南丰贻书请记曰愿求训戒之语寘之堂壁俾葛氏子孙徃者有所惩来者有所劝朝夕思念前人植立之艰庶防世世能存其所与非唯葛氏之幸亦厚伦美化之事也予谓君能存前人所与既亡之余可谓孝也已虽然亲之所与盖不止是屋庐身外物也犹必保守身者父母之遗视外物尤重保守又当何如身之体不可有毁伤身之行不可有亏玷此曽子所以战战兢兢乐正子所以一举足一出言而不敢忘也存吾亲之所与孰有大于是者君能博记覧工词章亦既有光于前傥学曽子乐正子之学而益加谨者充其所到所存者天所与我之广居又非汾曲之庐善和里之宅所可比予故并言之以为存与堂中之贤子贤孙朂
　　脩齐堂记
　　圣门之教先学诗学诗先周南召南何也脩身齐家为本也故曰人不为周南召南其犹正墙面而立墙面者虽至近而蔽塞不见窒碍不行也夫于身至近者家也家有夫妇焉家有父子焉家有兄弟焉人之大伦五而家有其三必先有以厚夫妇之伦而后父能慈子能孝兄能友弟能恭此学周召南之功也今世人人读大学之书脩身齐家具列八条目之中益信周南召南之学切实而不容缓夫学周南召南者岂谓诵其辞乎岂谓习其声乎徒诵其辞徒习其声于家奚补当思夫家内有闗雎鹊巢之徳因何而能致盖亦反求诸身焉尔矣身不行道不行于妻子身之不脩家可齐乎哉太和康斯济家世积善一新构架以脩齐名其堂命子武宗诣予请记予观吉郡之俗大抵恃气好胜唯斯济之家恂恂然如孔子之处乡党有犯无校无争有让固已超出乎軰流又以为家本于身而掲脩齐二字于堂扁晨夕瞻省而效慕噫可尚已虽然齐家之本在脩身而脩身之本果安在曰有二明善一也诚善二也明善者何读书以开其智识而不昧于理也诚善者何慎独以正其操履而不愧于天也智识无所昧操履无所愧则男女之判谨内外之限严室家之仪肃而睦仁意融盎和气浃洽凢如此之家未有为父而不慈者也未有为子而不孝者也未有为兄为弟而不友不恭者也身之行无一亏损之谓脩家之政无一参差之谓齐斯济一身一家尊古圣贤亲良师友其可进于是与予故为之言以授宗武而俾归白其大人是为康氏脩齐堂之记云
　　柏堂记
　　青云乡刘绍可妻熊氏儒家女其先世尝登进士科仕至牧守其叔父亦登进士科仕于州县熊氏归刘年二十五而有子甫盈二歳居四十余年年六十九矣子克致养新构此堂以奉晨昏豫章掲曼硕名之曰柏诗而颂焉昔卫共姜夫死不嫁而自作柏舟之诗道其志今刘母志同共姜而人作柏堂之诗美其节柏舟云者岂真用柏为舟材乎柏堂云者岂真有柏在堂庭乎起兴以柏立名以柏借柏喻妇徳尔夫众木葱笼蓊欝于春夏及秋冬则柯瘁叶脱唯柏也厯风霜氷雪之严凝而青青如昨从古圣贤论柏之徳以其歳寒后凋也以其四时不改也妇徳之贞侣之人之伦有五其二曰二纪其三曰三纲君为臣纲父为子纲夫为妻纲也为之纲者为之天也臣所天者君子所天者父妻所天者夫也天一而已世无二天父亦一而已人无二父子之天其父天属也自不容二臣之于君妻之于夫虽由人合而非天合其人合之天可一不可二则亦犹天属之天有一而无二也噫君之于臣势分尊卑甚辽絶也天其所天谁不谓然夫之于妻匹配等齐非有相辽絶之势分而天其所天视臣之天其君无异斯义逺矣哉稽诸礼经女未嫁以前天其父既嫁以后天其夫天其夫则移所天而不复天其父故降父服而専以服父之服服其夫明所天之不二也斯意逺矣哉此予所以有嘉于柏堂之名柏也噫道丧俗壊昂昂丈夫于其甚辽絶之天能不二而一者或不多见况幽幽妇女于其不相辽絶之天乃能一而不二若此盖赋质而彛性之懿徳弗殄陨此予所以有慨于柏堂之名柏熊氏之子观事母孝绩文而种学有是母其有是子也宜
　　大中堂记
　　人之气体随所居所养而移居焉者固所以养之也古人之于其居也若楹若户若牖或为之铭岂非欲使训戒之辞常近于目而以养成其徳也欤后世无是已近时士大夫之居或以嘉名而为之扁或以善文而为之记虽古之所未尝有而予亦有取者以其合于铭楹铭戸铭牖之意也乐安南乡士刘楚兰思有所养以移其气其斋居之室名之曰明明而徼予记之其燕居之室名之曰大中而又徼予记之予叹曰大哉刘氏之名其居乎明明者大学要防也大中者中庸要防也夫程子续孔道之传独能于戴记中择出大学中庸二篇为圣学之门庭宅奥今刘氏于二篇首各择取其要防以名室名堂焉是愿学程子者也其志岂不可尚矣哉虽然明明者入徳之始事犹可言也大中者成徳之极功未易言也中一也而有二有大本之中有逹道之中子思子曰喜怒哀乐之未发谓之中中也者天下之大本也此以心之不偏不倚为中也周子曰中者和也中节也天下之达道也此以事之无过无不及为中也不偏不倚之为大本者体也无过无不及之为达道者用也体用皆曰大中何也其体无不该其用无不贯是以均谓之大也前哲立言每先体而后用后学用功宜先用而后体论语所载圣人教人多在日用常行之间曽子之学力到功深其于用处悉已周徧夫子乃告之曰吾道一以贯之盖至此方指示以其体之一也为中庸大中之学亦当自日用常行始凢所应接必求至当无毫厘之过无毫厘之不及积累日乆无一事非中由是进退虽目所不睹之时亦戒谨虽耳所不闻之时亦恐惧则不偏不倚之中亦以为无过无不及之本者存存而不失矣若其用功之初亦惟博于文以明经慎于独以克巳而已先得逹道之中驯驯而得大本之中后学岂易言哉虽然予不可不畧言之也安适其居而动息有养所养纯熟而所学与俱气之移也将不期然而然是为造诣程子堂室之端倪楚兰其细味予言而实用其力可也不然名扁之嘉徒为美观记文之善徒为虚言则非予之所望于居斯堂者
　　九思堂记
　　予自中歳闻御史申屠君之名敬慕而愿识而卒未及见也至治三年予在京师识其子駉他日谂予曰先人家东平晚爱高邮山水营别墅焉尝谓君子有九思为身之本每以是诲子孙駉上有三兄下有三弟追维先志名所居之堂曰九思而集贤大学士郭公为篆其扁敢徴一语发挥其防朝夕观省而有所警悟庶其寡过而无忝所生矣乎予曰唯唯子之先君子所以淑其身而期其子孙者逺矣哉予之浅陋不足以既其实也虽然不可不畧陈其概谨按论语所记思之目有九前之六思存心治身之要也后之三思明理克己之务也何也目之视耳之聴见面之色举动之貌出口之言应接之事皆属于身者视而思聴而思色貌言事莫不有思思者心之官也身之职统于心之官内有所主而外从其令故以视则明以聴则聪色与貌则温而恭言与事则忠而敬此顔子之视聴言动悉由乎礼孟子之先立乎其大者而小者不能夺也六者之思其圣学之根基与学者所当学而未易也毋亦先以三者之思为务哉盖欲之易诱者利为甚见得而思必不舍义而污已也情之难制者怒为其当忿而思必不趋难而害己也疑而未通必问于人彼不思而耻下问者寜终身而不知疑而思问则理无不明思难思义则已无不克理无不明已无不克则操心而心存检身而身治聪明温恭忠敬固无所不能也思之功大矣程子曰九思各専其一谢子曰无时不自省察也子命予发挥九思之防予窃诵程谢之説以复抑子之先君子磊落轩昂卓然自奋有古烈大夫之风子求诸家法有余师而又稽圣训立堂名以无改于父之道若兄若弟聚处斯堂夫苟因九思之名诣九思之实随所在而思无须臾而忽忘怠惰也则卑可以贤高可以圣且将炜煜烜赫有光于先徳其为无忝也蔑以加奚啻寡过而已若夫动静语黙间于九者不一一致思以允蹈其实而徒悦其名子之先君子所期于子之兄弟者殆不然也御史讳致逺字大用除南台都事江东佥宪翰林待制俱不赴后以淮西佥宪而终子七一伯骐二骥三骊四駉五骅六骝七骆有已仕者有未仕者年月日记
　　拙逸斋庐记
　　宜黄之士乐夀言其邑令李侯之贤可为今之循良吏初年从事于一郡一道一省以至仕而宰三邑俱有声称其于人也恻恻闵恤肫肫恵爱救活其死蕃育其生全性命于天地间者不知防千人宜黄之政不皦皦不察察子民如慈父母读圣贤之书喜程朱之説嚅哜有味不止涉其藩隅而已尝摘周子拙赋中拙逸二字以名斋庐及来宜黄新葺茅屋三间仍揭旧扁虽于先生未获识意欲得一语以发拙逸二字之蕴何如予曰君子由乎道义大公而不私至正而不偏无拙亦无巧也自世俗视之则以君子之循理谨守安分无求者为拙而以小人之肆欲妄为侥幸有得者为巧尔周子因人谓已拙而赋之以自实犹陈司败讥夫子之党而夫子受之以为过也若周子所行大中至正之理又恶可以巧拙名也哉且君子亷于取名拙于取利似若拙矣要其终则有福无祸安安无危未尝拙也小人巧图爵禄巧贪货赂似若巧矣计其后则人祸立见天刑徐及巧固如是乎夫心逸日休心劳日拙古有是言也拙者心逸逸则日休巧者心劳劳则日拙谁谓日休者为拙日拙者为巧哉侯其甘拙之名享逸之实逸则真逸矣拙非真拙也寿曰某也请以先生之言逹于侯侯名复字守道系出女真氏今为真定人尹汉川尹绥寜尹宜都而迁宜黄尹年月日记
　　巻舒堂记
　　昔人心画之传于世者不少而顔鲁公之字至今为天下宝岂独以其字画之劲而已志节如其字也庐陵文信公之志节盖有大于鲁公则其字之可寳为何如哉巻舒堂三字公徃时为其乡人刘氏静隠公作也翁之二子构书塾掲名扁俾家之子弟及里之子弟巻舒简编其间一翁二季后先济美好尚之超于流俗逺矣夫巻而舒舒而巻巻而复舒者以书之不可不熟读也读之将何求必有以也而世之读者不过以资口耳之记诵不过以助辞章之葩艶鹦舌翠羽悦聴视焉耳矣察其为人稽其行事胷蟠万巻之儒或不如目不识一丁之夫何哉读而不知其所以读也且书之所载果何言与理也义也理义也者吾心所固有圣贤先得之而寓之于书者也善读而有得则书之所言皆吾之所有不待外求也不然买其椟而还其珠虽手不停披口不絶吟一日百千巻舒书自书我自我读之终身犹夫人也而何益焉不惟无益也甚其过者有矣长其骄长其傲长其妄诞长其险谲靡不由书之为崇彼之胷中无一字者或不如是也噫是岂书之祸人哉人之祸吾书尔予不识刘之二季而吾友刘光泽称其静慤温雅称其明练爽豁则其质固可以学圣贤矣以其可学圣贤之质楷式其子弟而进之于书其必能有得于书之理义而不虚读也信公之为人臣真有得于书者也得其所得而推之以为父为子推之以为夫为妇以至为兄弟为朋友莫不皆然是之谓善读书因覧光泽之记而附予説以告夫巻舒堂之巻舒者云年月日记
　　致乐堂记
　　致乐者何圣门教人子以事亲之道也乐者乐其亲之心非止悦其耳目适其口腹安其身体而已致者欲其至极而常若未至也能尽是道者难矣哉铜陵胡伯恭家于宣善事母前宪使庐公处道扁其堂曰致乐而于之记所期于侯甚渥也夫田蚕衣食之供防甘滫瀡之具亭榭园池之胜水竹卉木之佳竽瑟歌舞之娱罍斝俎豆之欢以是乐其亲侯之家自有余而侯之所致不在是自昔贤母孟母为冠孟母之贤闻至于今以其子之为大贤也亲之心孰不愿其子之贤有子而贤乐莫大焉居乡党称善类仕州县称循吏位朝廷称良臣子能如此贤子也乐亲之心岂有加于此者乎侯为善类有素矣其为循吏今于崇仁之政见之他日之为良臣不卜筮而可知也侯所致以乐其亲之心而卢公所谓誉显宦成者盖以是夫侯名愿歴仕每着亷能声尹崇仁将再朞百姓恩之如父母一日不公署则伥伥如有失也予因其在官之仁于民信其在家之仁于亲而识于致乐堂记之左以明卢公所期于侯之意云年月日书
　　极高明楼记
　　临川东乡饶君仲博父昔有读书之堂乡先生金溪曽县令名之曰极高明其后旴江程学士为书三大字饶君之子宗鲁克绍先志延祐甲寅新一楼于堂之东以贮父书移堂之扁于楼东有竹西有松春晴夏风秋月冬雪皆相宜也北则重岗复崦起伏缭绕南则林影湖光葱茏荡漾龙角柏峯诸山崷崪苍翠如画徴予文记之而曰楼之作非为景物役晨夕藏脩息游其间仰瞻名扁俨然如父师在前蕲闻一言以自朂也予谓世之名其室屋者姑为是名尔岂必践其实哉而欲因楼之名以求极高明之实乎吁未易言也高明者天也惟圣人可以配天极之云者俾学者穷之而至其境也然则何以能极之乎吁未易言也窃尝闻鄱阳饶氏中庸之説盖以尊徳性道问学一语为之纲而道问学之目有八八之中四言知四言行极高明者八之一也是为致知之极功尽心之能事至之有其渐求之有其方譬之斯楼登楼而观与在下而观者固殊矣以是为高明则未也极之极之又极之至于无可复止而后谓之高至于无所不见而后谓之明也其必心识充周而无一毫障蔽之隔其必物理昭彻而无纎芥渣滓之留如身居九万里之上俯视九万里之下四通八达一覧无遗学者欲求至乎是岂易能哉子思子于极高明之前有所谓尽精防也于极高明之后有所谓温故知新也是四者皆言知目虽四而实则一也欲极高明者如之何亦曰尽精防而已未有不尽精防而能极高明者也欲尽精防者如之何亦曰温故知新而已未有不温故知新而能尽精防者也温而知焉知而尽焉此极之之方也何也尽性必自知性始致知必自格物始由其方而高明可驯至也夫楼之扁曰高明而予之言则卑近如楼之扁其至也难如予之言其入也易宗鲁字心道笃志勤学故予不敢隐而诵所闻以为记其毋厌予言之卑近也哉










　　吴文正集巻四十二
　　钦定四库全书
　　吴文正集巻四十三
　　元　吴澄　撰
　　记
　　善乐堂记
　　为善最乐汉东平宪王刘苍之言也善乐云者皇元治书侍御史高唐王懋徳之名其堂也夫善者天之道也人之徳也天之道孰为善元亨利贞流行四时而谓之命者也人之徳孰为善仁义礼智备具一心而谓之性者也是善也天所赋于人人所受于天也天之赋于人者公而不私人之受于天也同而不异虽或气质之不齐而其善则一也不必皆自诚而明之圣也不必皆自明而诚之贤也天所生之民无不有是则人所秉之彛无不好是徳也人之善也犹水之下人之乐于为善犹水之乐于就下也无他顺其自然而已矣刘苍生居帝子之贵长食封国之富身之所奉与韦布异而心之所得与圣贤同所以超然悟为善之乐也高唐在汉东平国之北境有王氏者世积善懋徳其贤子孙也资近道而心慕学曩在金陵尝从予游歴仕中外持宪河南因得归省葺先庐又増新构追美若祖若父之心而其堂曰善乐翰林学士承防郭贯为篆其扁贻予书曰懋徳之曽大夫谨愿谦和有犯不校宗族党闾称为佛子年八十六而终逺迩嗟伤大父克肖不幸无年吾父讳祐虽尝事吏牍而处心长厚治政亷平多有恵爱恩赠中顺大夫礼部侍郎懋徳承借绪业际遇此时皆先世积善所致掲二字于堂顔盖示子孙以无忘先徳尔先生一言识之则吾祖吾父身虽已死而心常不死也庇夀其遗裔不亦多乎澄初识懋徳时仕犹未显也固已期其必显且意其必有所自于今观之犹信噫末俗浇漓徃徃以奋迅青冥之上为巳之能谁复寻究水木之本原者今也近享先世善庆之报而逺推先世善乐之施非贤祖父何以有是贤子孙哉虽然王氏先世之以为善为乐也独善独乐而已其后人浸浸升庸将溥已之独善独乐以及于人而兼善同乐焉此孝之大也徳之盛也其尚益懋其所已懋者哉
　　具庆堂记
　　延祐元年秋江西行省试士余校文贡闱郎中杨士允都事石国器亟称东昌周珪之美问其详曰其为人也蚤试吏其试吏也在呉郡得亷能之誉遂陞于宪府继陞于察院歴外台内台其入官也一命江西宪属再命广东宪属其既官而复补吏也椽行台行省其既吏而复授官也长一路府僚初仕江西时迎养父母家于洪其后承台檄吏南台则以二亲年高不愿就而仕洪省以便养又其后被朝命官肇庆亦以二亲年高不愿去而寜弃官以终养余向尝聴人评江西宪属已知周君名及闻二君言益嘉之校文毕余将归周君具书请曰珪少防二亲之教置身风宪从事台省三十余年幸无瑕玷以忝所生去年二亲年俱八十防内外賔友奉亲欢有翰林侍读贯学士适至洪为书具庆堂三字扁所居愿赐一言俾获闻事亲之道以毋贻此堂羞余曰父母俱存是可庆也年夀俱高尤可庆也人子事高年之亲爱日之诚致乐之礼孜孜惟恐不及此天性之固然名利身外物也受之不为荣辞之不为辱世之贪恋名位而不顾父母之养者盖有其人君能知所轻重而不以外物易天性之爱其过人也逺哉天地之徳曰生人得天地之心曰仁仁之所先爱亲为大移之爱上则为忠推之爱下则为恵子道脩于家其出而仕于国也讵肯慢上而残下乎予固愿表君弃官终养之美以劝后来以励薄俗以示人子事父母之范以愧鄙夫贪名位之心庶其有禆风教之万一虽然余闻之孟子事亲若曽子可也夫曽子之事亲至矣而犹曰可于以见子道之难尽也君其益勉之他日立身扬名以显亲又有进于此者君其益勉之
　　谦光堂记
　　河南杨友直善书工诗其文蔚如也积久从事于风宪其才艺之优权势之重人所敬慕希望以为不可及而自视慊然若有无也金陵有寓屋在秦淮之南占地甚幽车马之尘防市之嚣不可得而干徃年仕于宪台留京师翰林承防赵子昂为之篆谦光二字以名其寓屋之室咸谓斯名盖称其实至治壬戌予客金陵而友直为行台椽予观子昂所篆因言易六十四卦惟谦之占辞最美夫子传彖亦惟谦之赞辞最盛内三爻俱吉外三爻俱利卦辞则云亨且有终他卦之占未有若是其全美者也天之所益地之所流人之所好鬼神之所福悉萃于能谦者之身他卦之赞未有若是其极盛者也谦之为谦卑己尊人而已然已素卑而自卑之其卑乃所固有谓之卑己未也人素尊而我尊之其尊亦所固有谓之尊人未也谦者地中有山之象也内蕴高高之山夫岂处于人下者哉而肯卑屈乎坤地之下外际卑卑之地夫岂出于己上者哉而使高压乎艮山之上已不卑也而能卑焉人不尊也而能尊焉此其所以为有谦而有宣着显融之光辉耀于时也欤友直谢曰今日获闻易之奥义某不敢当也于是笔予之言以为谦光堂记
　　拂云堂记
　　凢植物之生生长长也萌于出地寸尺之卑而倐焉参天常引之高者唯竹最速而易人之进位进徳期于速成徃徃借竹以喻乐安桐冈黄氏族多业儒前后收儒效不一与可族中之表表者也环所居种竹左建书塾扁之曰拂云吾观杜子美诗言拂云者二其一谓木其一谓竹夫木之自初生而至于拂云也期之者以歳计竹之自初生而至于拂云也期之者以月计长之速而成之易孰有过于竹者晨夕习业之处而扁此名其期儒效之速成与黄族之儒或荐名于乡或奏名于朝今以素习之业仍已试之效数月间尔不类竹之数月而成拂云之高者哉虽然此庸人俗子之所尚也大人君子之所高不是在何也位之进而高未若徳之进而高也求诸黄族于汉得叔度焉爵非可贵也齿非可尊也而人人目之为顔子世有位极公相而史防不载冺没朽腐者何可胜数叔度以匹夫庶士而列传著名炳如日星百世青云之上非但一时拂云之高而已叔度盖以风气之所薫陶资质之所禀赋而挺然特异犹如此况又充之以学而优于叔度也耶予愿与可之身及子若孙位进而徳亦进其高将如天之不可及流传百世寜不增拂云之光乎
　　一乐堂记
　　金谿朱元善父母年未六十兄弟凡七孝友雍睦颇闻于人楼于所居之东扁之曰一乐堂予过其家而请记焉予观孟子之言君子之所乐者三一由乎已一属乎人一系乎天惟系乎天者最不易得故居所乐之首幸而得是于天矣然能有是乐者盖鲜也何也有父母而不知所以孝有兄弟而不知所以友则亦孰知俱存无故之为可乐哉吾元善盖不如是父仕于京思念不置母养于家晨夕不违兄弟之异出者一视均爱殆庶乎知有此乐也则斯堂之扁非徒借其名而已也夫人之孝友本乎天性而充之而至圣贤不异也或有生质偶合者或有好名而强为者其偶合者虽行而不着其强为者至乆而必渝惟能充之以学则天性之爱全复其初事父母如古之曽闵处兄弟如古之夷齐夫如是始可言君子之一乐矣元善其勉学以复其性之全也哉
　　百泉轩记
　　昔孟子之言道也曰若泉始达曰原泉混混泉乎泉乎何取于泉也泉者水之初出也易八卦之中坎为水六十四卦之中有坎者十五水之在天为云为雨而在地则为泉故坎十五卦象水者十一象云者二象雨者一独下坎上艮之防水出山下其象为泉而以拟果行育徳之君子岳麓之泉山下之泉也岳麓书院在潭城之南湘水之西衡山之北固为山水絶佳之处书院之右有泉不一如雪如氷如练如鹤自西而来趋而北折而东环绕而南注为清池四时澄澄无毫髪滓万古涓涓无须臾息屋于其间为百泉轩又为书院絶佳之境朱子元晦张子敬夫聚处同游于岳麓也昼而燕坐夜而栖宿必如是也二先生之酷爱泉是也盖非止于玩物适情而已逝者如斯夫不舍昼夜惟知道者能言之呜呼是岂凢儒俗士之所得闻哉中经兵火轩与书院俱燬至元丁亥始复旧观上距乾道丁亥二先生防处之时百二十一年矣延祐甲寅潭郡治中陵刘侯又乃重脩之侯与余相好也余亦知侯之为人故其脩是轩也余为之记侯名安仁字徳夫余为谁临川吴澄也
　　闲靖斋记
　　闲闲者智之大也扰扰者愚之甚也智斯闲闲斯靖矣闲也者岂偷惰自逸之谓哉昔之人大敌压境通国惴栗而围棋别墅防然如常人或献言则云处分已定卒以康屯而济难噫此何人也之人也非付之无可奈何者其智周于事而扰扰者不留于心也之人也非寡浅所能测也故知之者称其和靖长算不知者目为矫情镇物而已里中陈升可承借世资歳时伏腊祭祀賔客之奉不待缩而赢使愚者易地而居则其狼贪且蚕食且左右望营营如蝇稯稯如蚁寤寐以思日月以觊规规焉自丰自肥讵肯有顷刻自寜之时毫髪自足之意哉而升可恬如也泊如也乃日与孔氏之徒夷犹乎巷内又时与老氏者流澹荡乎方外然家事靡不治也人事靡不应也其治也优优其应也绰绰无忧劳之迹而亦无废弛之萌无匆遽之懐而亦无忽忘之病吾友虞子及为名宴休之堂曰闲靖予惧夫人之以偷安自逸为闲而与所名不相似也夫自逸者百务所由以堕羣蠧之所以由滋也务堕蠧滋在易为蛊蛊则事多虽欲静得乎靖之为言安也谋也随处能安随事能谋惟优优而治绰绰而应者能之优优而治绰绰而应非智其孰能若是洪水之平勤莫如禹孟子以为行其所无事无事者何因其自然也是以身虽勤而心闲故曰智之大也智者之闲闲者之靖为国为天下有余也而况于家乎彼扰扰自为多事曽何足以窥其藩焉以终日役役焉以终身愚亦甚矣噫
　　雪香亭记
　　洛阳名园名花之盛自唐以来尝为天下最宋既南渡逮于金亡洊罹兵祸殆不能如旧也然地气得其中正民俗习于承平故虽仅定小康之时士大夫往徃亦修治亭台以为游观之适杨献卿河南旧族居后有园植梅其间筑台构亭曩时郡守东平严侯为书其扁曰雪香雪梅之色也香梅之气也祗言花是雪不悟有香来前之咏梅者云尔遥知不是雪为有暗香来后之咏梅者云尔语畧转而意愈超诗人固尝以白雪香咏梨花而梨花不敢当也则悉举而归之于梅盖梨花能如雪之白不能与雪同时而白也深冬凝沍众木枯槁两间之生意索如而梅也傲极隂于方隆回防阳于最先魁百卉而得春冠三友而独葩色之白气之清士之素节特异芳誉逺闻者似之严侯之以此名亭也岂非欲杨氏世世为清白吏乎献卿官大都官外省无污玷而有声称子益试仕于风宪也亦然其可无愧于侯之所以名亭者哉夫洛阳之园自昔相夸以富贵艳丽之花为甲也今不取于富贵艳丽而取于清寒孤节嗜好与众殊絶矣献卿讳庭实终南阳府判官其子请记此亭者彰父之美坚已之操也予亦乐为之记者洛阳之人竞爱牡丹而杨氏之亭独因梅而名于以见其为清白之家云
　　致存亭记
　　故同知东川路总管府事孙侯笃行而能文家富而身贵年七十一而终翰林承防姚端夫既铭其墓集贤待制冯子振又表其墓而予为撰墓隧之碑其子大府监左藏库提防毅臣奉柩于陂阳郷君封里奎塘之原立屋于墓近以诸人所撰碑志等文刻石寘于其间而扁之曰致存之亭盖曰人子致爱于亲随其所在如见亲之存云尔非但祭祀之时为然也古者大夫士皆有庙以祭其先人近世人臣之家非有防不得立庙祠于家者止曰祠堂或屋于墓所而名亦祠堂非也盖墓有展亲而无祭祀亭者停也展省之时憇息于此名之曰亭为宜而亦以寓孝子事亡如存之意侯之子追慕不忘苟可以显其亲者无所不至可谓致爱已矣祭祀则如见亲之存于家展省则如见亲之存于墓亭扁之掲岂徒虚名而已哉
　　恭安斋庐记
　　恭者礼之端礼者恭之理其在于天为亨之道火之神而人受之以生者也恭未易能也故人之为恭者必劳劳则非安也安然为之而不劳者恭之善也彭城彭克温威卿曩客广陵与学佛之徒游而为号其斋居之庐曰恭安恭安者吾圣人之盛徳彼佛者乃能言之是闯吾之门墙而可与俱者也彭君今从事于江右宪府问予以恭安之説予可易于言乎昔之人盖有象恭者矣象恭者其恭也伪亦有足恭者矣足恭者其恭也浮二者皆非也尧之允恭恭之出乎诚者也文王之懿恭恭之合乎中者也此大圣人之所谓恭也尧传之文王文王传之孔子也吾夫子之恭文王之恭也尧之恭也动容周旋中礼盛徳之至恭而安者也学者虽未易希而不可以自画也亦在乎行之习之而已必庄恪必详谨勿慢侮勿傲惰行之乆习之熟既乆且熟将不期然而然则恭安渐可希矣吾夫子大圣人之资备隂阳之徳其恭之盎然而温者如春之和其恭之俨然而威者如秋之肃和之中有肃焉故曰温而厉肃之中有和焉故曰威而不猛夫其隂阳之徳兼偹而不偏其恭也何往而不安彭君以温为名以威为字其名其字其斋居之号有志于希圣也予恶得不乐为之言而劝其进哉
　　明明斋室记
　　乐安士刘楚南名其斋居之室曰明明而求言于予予语曰人之所得于天者五水之神曰智火之神曰礼木之神曰仁金之神曰义土之神曰信智之为始者天一生水也人性之智象水之明水之所以明者内无所留藏外无所振荡故尔人之有智凡内体不尘秽外用不错谬亦以其能虚能静也傥不先以敬为务使内有主而心常虚外不挠而心常静则如水之有泥留藏于其内有风振荡于其外汚浊波流无毫髪净莹之处无须防安足之时纵令读书应事格物穷理闻见虽多而心识愈窒何明之有程子曰明得尽滓查便浑化邵子曰能尽里人乡人国人古今之情而已之滓可去一二十去三四十去五六十去七八九矣既尽天地之情而已之滓无可得而去焉二先生之实用功实收效者如此是之谓明明明明者明其本然固有之明也明之之法如之何曰尊徳性道问学而已楚兰有志于斯乎其详玩深味于予之言哉
　　凝道山房记
　　永平郑侯鹏南严重清谨为时名流而不以所能自足也谓仕必资于学学必志于道别业在滕州筑山房为游居之所取子思之言而扁之曰凝道不逺二千余里走书徴言于予夫世之成室屋者徃徃有记记者纪其栋宇之规制营构之歳月而已稍能文辞者可命也而奚以予言为侯之意寜不以予尝借闻于儒先之绪论而欲俾言其所谓凝道者乎呜呼道之不易言也言之易者未必真有见也非真有见而言是妄言也而予何敢夫子曰为之难言之得无讱乎虽然侯之意不可以不答也讵容已于言哉请言其似道之在天地间犹水之在大海道之中有人犹水之中有器浸灌此器者水也纳受此水者器也水中之器或沉或浮而器中之水或入或出器与水未合一也水在器中凝而为氷则器与水求不相离而水为器所有矣人之于道犹是也有以凝之则道在我无以凝之则道自道我自我道岂我之有哉人之生也或智或愚或贤或不肖均具此性则均受此道不于贤智而丰不于愚不肖而啬愚不肖之不贤智若者何也能凝不能凝之异尔呜呼子思子言道也以有贵于能凝者凝之之方尊徳性而道问学也徳性者我得此道以为性尊之如父母尊之如神明则存而不失养而不害然又有进脩之方焉盖此徳性之内无所不备而理之固然不可不知也事之当然不可不行也欲知所固然欲行所当然舍问学奚可徳性一而问学之目八子思子言之详也不待予言也广大精防高明中庸故也新也厚也礼也皆徳性之固然当然者尽之极之问之知之问学以进吾所知也致之道之敦之崇之问学以脩吾行也尊徳性一乎敬而道问学兼夫知与行一者立其本兼者互相发也问学之力到功深则徳性之体全用博道之所以凝也夫虽然此非可以虚言言亦在夫实为之而已矣斯道也人人可得而有也况如侯之卓卓者哉其凝之也予将验侯之所为侯名云翼今为江南行御史台都事
　　心乐堂记
　　庐陵士吴用奎彦章来过谓予曰吾家世居永新之烟冈南土既属天朝而先庐燬避地徙安福之吉村吾父维甲父好賔客四方来者无问识不识皆于我乎舘谷用奎之兄弟四所居不足以容延祐庚申秋与弟壁彦和筑一室于旧居之南以奉亲吾父取程子诗中二字扁之曰心乐前小池横广可数丈许种莲其间名小西湖逺对三峯崒然苍翠予喟然叹曰子之严君所期于子者厚矣夫乐者人之情也孰无所乐哉禽语禽乐也鱼游鱼乐也物且然而况人乎然人各有乐乐一也所乐不同焉贾有贾之乐工有工之乐农有农之乐而士之乐尤不一乐文章者欧阳文忠之乐也乐事业者范文正公之乐也其载于鲁论则有夫子之乐有顔子之乐夫子之乐虽身处极困之中而其乐亦在也顔子之乐虽人所不堪之忧而其乐不改也三千之徒也鲜或知是曽晳浴沂风雩之乐近之而未全也歴千数百年而程子受师于周子乃令寻孔顔之乐所乐者何事程子有悟于是吟风弄月以归自周程二子之外乐此乐者其谁与今子之居是堂也父子之乐兄弟之乐人所莫能及文章之乐期于欧事业之乐期于范乐之至矣斯乐也其果孔顔周程之乐乎程子之乐足以兼子之乐子所乐未足以尽程子之乐也其毋以今之所乐自足而曰程子之心乐盖不过如是而已子归试以予言质诸严君彦章曰唯请以斯言识于壁乃书以遗之







　　吴文正集巻四十三
　　钦定四库全书
　　吴文正集巻四十四
　　元　吴澄　撰
　　记
　　心逺亭记
　　人有混迹世俗之中而超超乎埃之表者亦有遁迹幽闲之境而役役乎声利之途者是何也心与迹异也均是人也或迹近而心逺或迹逺而心近居屠肆而芥视三旌者何人也迹非逺也心则逺也身江海而神驰魏阙者何人也迹非不逺也心不逺也君子之观人也恶可于其迹不于其心哉夫以芳草而杂艾萧以独清而汨泥滓自迹而观虽楚三闾大夫之洁安能髙飞逺举不在人间邪逺游之作乃与世外飞仙者俱而翺翔寥廓之上其心之逺何如也君子之观人也讵可于其迹不于其心哉晋陶征士犹楚屈大夫也征士少时作镇军参军而经曲阿为建威参军而经钱溪因长史秦川而欲游目于中都曷常遗世絶俗而忘天下也义熙归来之赋盖有不得已焉结人境之庐而能絶车马之喧何哉喧寂在心不系乎迹也故曰心逺地自偏东篱之西南山之北悠然真意谁其知之呜呼逺矣国学生成克敬家砀山之安阳斯亦不离乎人境者作亭而名之曰心逺陶子意矣夫陶子卓行之贤也生日与胄子讲闻乎圣学岂止希贤而已虽然陶子时运暮春之诗慨想清沂咏归之乐孰谓陶子不知圣学哉生其有志于陶乎勉之
　　顺堂记
　　魏郡李夀卿之子郁暨弟显率羣弟以事亲左右无违京兆萧维斗以顺堂名其居王伯益谓予曰某与郁生同乡长同学纯笃人也劬书而惇礼一家愉惋雍睦名堂者葢取中庸父母其顺矣乎之义子能绎一语以诒之乎予既礼辞为之喟然叹曰上古神皇肇开人文始画乾坤以象天地之徳曰健曰顺而已矣五常百行一由是出至哉顺之义也逹乎物我逹乎内外逹乎逺近逹乎上下一毫无所咈逆谓之顺就一家而言妻子顺兄弟顺父母之所以顺也一顺之着宗族称之乡党称之难已今也时之硕彦华其名乡之执友许其实予安得不为之叹而嘉李氏之有子也虽然顺一也行之有五致焉致其爱致其敬致其乐致其勤致其慤能是五致于顺其几矣抑犹末也子之顺乎亲未若亲之顺乎子也亲之顺乎子未若子之顺乎道也子顺乎道心与道一亲喻于道心与亲一顺之至也劬书与惇礼与予之言庶有合哉
　　可堂记
　　鄱阳徐君治易祖程宗项而旁通邵子经世之书夫意言象数全易也于邵焉得其数于程焉项焉得其言易之道思过半矣然君之学无所不窥才无所不宜宏伟倜傥年耆而气壮志在当世未获一施屈其能长书院文事大兴上名于天官又有以君易说进者荐以不次君至京师视纷纷干进之徒十之九与势利朋索还其书藏之箧笥而不复以闻常调调寜越郡教授浩然而归谓予曰吾名吾燕居之室曰可堂问其故曰可仕则仕可止则止吾师孔子也噫君真不虚读易者矣可者易之用也虽然可有三有道之可有时之可有身之可身可时不可不可时可道不可不可可者何可于道而已若时若身徇乎道者也而行是三可者又有三可焉有圣人之可有贤人之可有士之可圣人者如气序之寒热温凉如物品之生长収藏万变不常而莫知其然人见其可实无可也人见其不可实无不可也是之谓圣人之可贤人者可其所可不可其所不可是谓之贤人之可士也者审其可而可之辨其不可而不可之不可而可士岂为士哉是之谓士之可君之或仕或止而惟其可其为士乎为贤乎为圣乎一槩诸易而已矣夫易六十四卦非止为六十四事用也三百八十四爻非止为三百八十四人用也变而通之一斯万殊而本之万斯一士用之而为士贤人用之而为贤圣人用之而为圣识之所造力之所到深浅不同而其道一也然则君之仕予不能必其可君之止予亦不能必其可而君之用易予所能必也士而贤贤而圣均之为用易则均之为可也君所谓可葢如是乎君曰然子所言吾所志也请以子之言志诸吾之堂之隅君之名麒甫其字也
　　思存堂记
　　和靖书院山长吴希顔曰吾之大父葬曾大父于靖安里之存山筑室墓傍环植万竹扁其楣翰林承防赵子昂为书万竹寓隠四字吾父殁复葬山麓今为嵗时展省荐享之所而名之曰思存敢求文以记庶其不泯予曰懿哉子之名斯堂也夫孝子慈孙之于亲墓以藏其体魄庙以栖其神魂随所在而思如见亲之存焉故曰事亡如存又曰致爱则存而予又谓孝子慕其亲者无一时而不思亦无一时而不存岂特于省墓享庙之时而思也哉一举足不敢忘亲道而不径舟而不游忿言不出恶言不反无往而非思亲之存也葢致敬不忘者事亲之孝慎行恐辱者立身之孝有事亲之孝有立身之孝虽孝犹未也予嘉子之名堂而广子之孝心乃笔之以为记
　　垚冈堂记
　　陈徳可之父宅于临川山之阳阿有其先庐既完且美矣而以栋宇之构迫近于山每嵗春夏霖雨山水冲射疑不可乆处乃相居宅之左渡溪而南不半里间得广衍之地而改筑其地曰垚冈平畴中特起髙阜溪水界其后山无所复之其势之止其气之聚固宜有乗其旺者而徳可定居焉仍以昔之名地者名其堂而请记扵予予谓地之名旧矣而堂之名则新也其语葢出乡俗之所呼其名又非图志之所载而予何可以妄言之也哉请不置则姑即其名而稽诸字书土髙曰垚山脊曰冈夫自广衍之土腾跃而上耸抜而为冈斯可以逺絶埃尘頫视培塿矣然予观诗人所咏周雅鲁颂皆以如冈为期望之辞何也冈之耸抜特起不有似于剏造之隆者乎冈之常永不亏不有似于保守之坚者乎雅之所谓单厚多益颂之所谓黄髪台背大率期其禄之有常年之有永也徳可嚅哜乎诗书之味驰骋乎古今之迹何理弗莹何事弗鉴也常守其家之富永保其身之夀有合乎诗人之所期则垚冈之实吾得享而有之岂但袭取垚冈之名也耶垚冈者积土之髙以成山之髙也享有垚冈之实而常守其富永保其夀者如之何亦曰不自髙而已矣予又拟诸易象三土之垚象坤山脊之冈象艮坤上艮下其卦为谦谦也者慊然自卑而不自足也夫苟慊然自卑而不自足则惴然戒慎之心生焉惕然省察之道行焉凡一毫有违于礼法而能害于家者不敢犯也一毫有动于气血而能损于身者不敢肆也何敢哆然自恃其家之丰大身之壮盛而谓莫吾若哉一谦而众理无不该百事无不善人所好也鬼神所福也尊而光卑而不可逾者其唯垚冈乎
　　斋记
　　士之贵乎者何也天地之所以为天地吾之所以为心也苟不能充其心体之大以与天地同是于心体之全有未尽也心体之全有未尽则吾心所具之理其未能知未能行者众矣夫与天地之同其大者心体之本然也心之量所以贵乎也与心量之不者知行未百十之一二而已哆然自足盈溢矜傲谓人莫若己也此无他其心隘陋不足以藏贮故耳惟其也是以愈多而视之若寡愈有而视之若无葢心量寛洪而其容受无限极也集贤侍讲学士中山王结仪伯读圣贤之书以圣贤自期名其斋居之所曰按曾子之言与毅不偏举也毅如干之徤如坤之广毅以进其徳以居其业不毅则功力间断而不能日新不则容量狭少而不能富有二者缺一不可也昔南康李文定先生燔字敬子登科之后年三十五始受学于朱子朱子告以曾子毅之说于是文定归而取之一字名斋室朱子兼言其二而李氏専取其一何哉文定自揆其平日所学颇近于毅而或歉于故取其所歉以自励若古人佩韦佩之义所以矫其偏也然则仪伯斋之扁其亦犹文定名斋之意乎前修之已事可发固不待于予言也王氏之名斋与李氏不殊庸敢援其事证以志于斋之屋壁
　　种徳堂后记
　　古称臯陶迈种徳而后世或借种徳二字以嘉善人夫古之种徳者种之于民后之种徳者种之于家种之扵民者天下防其惠泽种之于家者子孙受其福报钜野李氏之家素积徳其先讳成教子孙力穑劬书周姻戚之贫乏而代其徭役其嗣名珪名璧俱克承先志亲殁数年而兄弟同居同财无间言重义轻利一如其父于是乡之儒特书种徳字而扁其堂葢以其再世种徳如嘉谷之既种则其苗之芃芃禾之离离可计日而待也李氏资用饶裕而成之孙珪之子曰好义治进士术渐可媒仕其富其贵将兼有焉所谓种徳于家而子孙受其福报非邪且种者必有获理固然也虽然种之后获之前岂无所事哉既种不可以不耨也耨之当如何亦务学而已矣故曰义以种学以耨为义而不讲学犹种而弗耨也学之当如何亦崇徳而已故曰尊徳性而道问学学外乎徳非君子之学也若祖若父之徳虽自天质而出若子若孙之徳必自学力而充也质之美者种于昔学之笃者耨扵今其获也寜不十倍其入乎不然芸而灭裂实亦灭裂种之之种非不嘉也而耨之之功有弗至耳勉哉芸其业韩子之言也好义从予学故诵斯言以劝
　　自得斋记
　　盛昭克明因孟子深造自得之説而以自得名书室克明之务学也有年矣今观所扁之名其志不亦甚大其义不亦甚奥矣乎予考之经史传记自之义有三有所由之自自诚自明之类是也有所独之自自省自讼之类是也有自然之自自化自正之类是也孟子之言自得亦谓自然有得云尔何也天下之理非可以急迫而求也天下之事非可以苟且而趋也用功用力之久待其自然有得而后可先儒尝爱杜元凯之言意其有所传授其言曰优而柔之使自求之厌而饫之使自趋之若江海之浸膏泽之润涣然氷释怡然理顺然后为得也斯言殆有合于孟子自得之防欤优柔而求者不以速而荒使之不知不觉而遂所求厌饫而趋者不以馁而倦使之不知不觉而逹所趋若江海膏泽之浸润者渐而不骤也逮至胶舟而遇初氷之释觧牛而遇众理之顺则胶者涣然而流动解者怡然而悦怿无所用其功力矣此之谓自得然自得者言其效验而未尝言其功力也非不言其功力也未易言也故但曰以道而已以道者循其路迳以渐而进也君子固欲深造也岂能一蹴而遽造于深也哉其必进之以渐而待之以乆夫思之思之又思之以致其知以俟一旦豁然而贯通勉之
　　勉之又勉之以笃其行以俟一旦脱然而纯熟斯时也自得之时也克明其收自得之効验欤盍亦先于用功用力之地而加思勉焉
　　养正堂记
　　京尹耶律氏名其别墅之堂曰养正前参江浙行省政事时翰林承防赵子昻为书其扁今扵京师征予记之余惟养正二字肇自圣人传易之辞诵习进脩之士有终其身莫能究察履蹈者尹以公侯之贵乃能防揭斯名朝夕瞻翫其志趣之超扵人也卓哉余未获步斯堂目斯扁绘筑构之规模稽完成之岁月于是演畅堂扁之义而为之记盖闻邪者正之反也偏者正之偶也事违于理之谓邪心倚于物之谓偏故夫正之为言有以事言者有以心言者所行无邪事之正也所存无偏心之正也正之名一也而正之实有此二端焉所养之正其事欤抑心欤曰事之无邪为之而已不待养也心之无偏苟非养之于素养之于渐则岂能遽至哉养正云者养其心也凝然在中不近四旁是为心之正喜怒忧惧一有所偏非正也未正之前不失其养既养之后斯得其正矣正之所贵乎养者何也若地之养禾然不可无雨露之滋也不可无穮蓘之勤也若山之养材然不可有斧斤之伐也不可有牛羊之牧也方其静而无思也主敬以直其内及其动而有为也不可不养之于外也养之于外如之何亦在乎所行之事一皆无邪焉尔盖必行无邪之事而后可以养无偏之心也外之无邪与内之无偏虽不相同然不相悖而实相资也凡不可以质诸天不可以语诸人者邪而不正之事也于邪而不正之事不肯为此养心之道也养之之久则查滓净尽本体浑全正而不偏之心又岂俟他求哉堂之扁斯名也固将既其实也余言其可虚乎庸敢述圣功之实以谂而系之以箴其辞曰心之正体明镜止水未发而中焉有所倚下圣一等或不能然用而善养体则罔偏以义胜利以理制欲外行必果内徳斯育滓澄水净尘扫镜空不南不北不西不东防养圣切繇此臻极尚其朂哉安处仁宅
　　香逺亭记
　　鄱阳陈广居家有园池之胜池中种莲池上构亭扁其亭曰香逺而请予记之予谓周子以莲比君子其状莲之徳曰中通曰外直徳之备于己者也曰出淤泥而不染曰濯清涟而不妖徳之不变于人者也其香之逺犹君子之誉望逺闻盖徳之征验焉夫徳必先有其本实而后有其征验欲誉望之闻如莲香之逺者必其有君子之徳也君子之徳如之何静不蔽于物而此心常明也莲之中通似之动不违于理而凡事悉正也莲之外直似之虽与汚世合而不为所污虽与流俗同而不为所流也莲之不染不妖似之徳如是誉望其有不逺闻者乎且莲香之逺也闻于寻丈而已徳之香则始乎一乡逹乎一国逺而可法于天下又逺而可传于后世奚啻如莲香之逺也哉广居今为防古字学教授方当习译鞮之语而乃慕香逺之莲倘因周子所爱而能有慕而思焉而学焉而悟焉而得焉将见无处不香无时不香香之逺无更逺于此者于莲乎何有
　　仁夀堂记
　　金陵之人世积仁厚者王氏为首称王子渊深源之家有堂名仁夀予昔与其弟子清寅叔防今与其弟子霖起岩防见其季父仁甫之善行又闻其先翁国济父之遗事于是而知王氏世积仁厚之实李桓仲防介士也谓予深源之先翁讳君久素号长者其先汴人宋南渡徙霅川再徙金陵勤俭殖生以致饶裕周人之急虽重费不吝至元间郡既降兵犹散掠郊外有秦氏者旧曾识靣为兵所执求资靡应将就戮秦绐云有白金寄姻戚家愿偕往以索兵捽秦径抵翁所秦绕屋叫呼急活我急活我声甚哀翁恻然兴怜出迎军校坐防以酒肉众咸喜言及索金指秦喻之曰彼贫人安有寄物即非吾姻戚也汝所需几何当代输以易其命众感动许诺畀白金若干秦获免死又有许氏者尝客于门妻子被俘翁遣人赍金帛遍地寻访竟赎之以还许之家已毁资以牛六十蹄角令归治田许得复业后成富家秦许之子孙至今不敢忘徳而外人鲜知之者其生平隂徳多类此某生晩不能悉也予闻仲防言叹曰世有若人乎以是翁为兄宜其有仁甫之弟也以仁甫为弟宜其有若是之兄也仁夀名堂不忝矣一日深源请曰子渊为人子弗克扬父之美常悒悒于怀先生幸知之敢请纪此遗事于仁夀堂之壁俾后之人世世鉴观之如之何予曰可也仁之施不一而夀之报有三年齿耄耋一身之夀也世业久长一家之夀也子孙蕃延一族之夀也深源意度坦易才识明敏不坠先徳年垂六十顔若童孺资用源源而流通生儿衮衮而贤才所谓一身之夀一家之夀一族之夀人蕲享其一而不可得者且将备其三而不为难天之报王氏方殷也虽然天之于人也如土之于木栽者培之人之于天也如器之于水虚者受之深源既知所以光其先益思所以淑其后化所居之里为仁里拓所至之域为夀域皆此一堂之仁夀为之基勉之哉深源曰敬闻命矣乃书以遗焉
　　宻斋记
　　宪府郑万里名其斋居曰宻前翰林之属欧阳南阳因教授傅民善而讲求宻之意予曰有其名必有其义究其义宜识其字识字者古之所谓小学也予幼尝学之矣今以小学家所学而告于学大学之人其尚无忿字由宻而生宀之下谐必声者室之静也山之上谐宓声者山之用也宓密二字通用故周密之密作宓而静宓之宓亦借用洗心退藏于宓者静密也几事不宓则害成者周密也静密者心不胶扰之谓周密者事不疏漏之谓二者固宅心之要法处事之大方而行之不保其无弊静密之弊寂灭而絶物周密之弊诡秘而自私密而或若是不可也惟中庸言密察聘义言缜密其义与周密之义同以密察之密而析理则分辨精微已精而弥精以缜密之密而治身则脩省详悉已谨而弥谨精而弥精诗之如切如磋也谨而弥谨诗之如琢如磨也此则宻之所以为宻而大学之所以为学者名斋之君子倘亦有志于斯乎
　　观复楼记
　　物之生始于根人之生本于父夫物春而发荣夏而长茂秋而成遂皆生意之流行也至于冬则伏藏固密而归其根是之谓复而来岁之发荣长茂成遂皆于此乎基人之本乎父亦犹是也自幼而壮自衰而老学行足乎已事业加乎人徳至于为圣为贤位至于为公为卿凡所能为者皆吾之一身而吾之一身即父之身也故曰身也者亲之枝也然则亲也者身之本其犹嘉植之根与是以君子之于亲也事生而致其乐送终而致其谨追逺而致其严者报本反始不忘其所由生也髙安陈以忠孝行畴昔孝于其亲亲殁而犹有终身之慕今为防山银场提举创楼于公廨之侧面池背市峙乎其右者大防之山耸乎其左者钟秀之峯也翼以圆明丈室退食之余宴坐其中悠然而遐思以不忘其亲楼经始于延祐乙邜之冬落成于今兹丙辰之春而扁之曰观复
　　尚古堂记
　　人之所尚有万不同尚名者进取百途以蕲于升尚利者计度百端以蕲于丰其他小术末伎足以溺心荡志者皆能使人尚之终身而不厌嵇康之逹也而鍜刘毅之雄也而愽则其下者又奚足怪夫其所尚之不同由其识之不同也识之卑者所尚亦卑宜春黄元瑜循循谨厚处家处乡未尝矫激以求异于人而其尚自有与人不同者若名若利若小术若末伎凡世人所好一切不之尚作堂于所居之偏聚群书及法帖名画充牣其中而扁其堂曰尚古予闻而嘉叹焉盖人之所尚者今而元瑜之所尚者古彼尚今者喜其快已喜其衒俗而笑尚古者之澹且迂夫孰知澹中之至味迂中之至乐哉孟子言读其书诵其诗论其世尚友古之人斯堂之名于孟子之言有合也其识不亦髙乎元瑜之所尚固已髙于人而予又为之次其品法帖名画古矣而未为古也古者莫如书书之有集有子有史古矣而未甚古也甚古者莫如经春秋古鲁史非司马迁班固以来之纪也仪礼古周制非叔孙通曹褒以来之仪也风雅颂古乐歌非苏李张平子以来之五七言也书经为上古之书易经为三古之易古莫古于此孰有出其上者黄氏之子若弟沈浸乎是含咀乎是因古经之辞学古人之道得古人之心则居今之世而与今之人异此尚古以淑其子弟之效也其与尚今以误其子弟俾日趋而日下者相去之逺奚啻九地之视九天也哉元瑜名璧为防茶都转运司属官在江州为予言其作堂之意而予笔之以为记云

　　吴文正集巻四十四
　　钦定四库全书
　　吴文正集巻四十五
　　元　吴澄　撰
　　记
　　庆原别墅记
　　新淦龚翊舜咨贻书云去家三十里许介新淦乐安之间有名山隆中形势回复山麓有湫四时不涸心乐其地营别墅焉将逸吾老于斯他日幸得全其天年而归于斯也榜其屋曰庆原敢蕲一言以疗吾癖予素闻舜咨喜佳山水今庆原之扁宁不谓人杰因于地灵而期演子孙无穷之庆乎阅书竟与龚之客邹志宏可道言曰前儒或诋葬书本骸得气遗体受防之説盖未之思也程子知道者以为地之美则其神灵安而子孙盛若培拥其根而枝叶茂此言与葬书之説何异夫以庆之原于地为非者非也以庆之原于地为然者亦非也得地于今延庆于后是庆不自天而可以人力致也然则庆果有原乎抑无原乎吾夫子言之矣积善之家必有余庆善者庆之原也何也地之吉可遇不可求也其遇不遇由善之积不积尔尝见富贵之家礼葬师择吉兆自谓子孙可保数百年富贵然不旋踵而遂陵替祖父之用意福其子孙者乃所以祸其子孙也此无他善之不积天其肯以吉地福之乎凡兴盛之家其始曷尝有意于求地哉而天自畀之非人之私意所能求而得者也邹可道曰舜咨弱冠失父卓然自树能亢其宗万变纷纭而生业愈拓苟有一善辄称父训家之宝器必识父之名号于底母宋氏早丧结庐墓侧展省如孺子慕刘令君将孙文其碑辞极悲怆初叔父与其父同甘苦立门户父既终尊奉叔父如父叔父亡又恭顺其兄兄亡又扶植其孤慨世降俗薄族人不收疏逺之属就髙祖葬处构追逺亭嵗时率族罗拜谱一族之昭穆刘提学岳申为叙其意派出乐安龚坊程承防钜夫书淦龚坊三字表其闾不忘所本也长子卫大幼子衢任石城县教官生三孙命第三孙为长子后其于伦纪之笃有如此者招致名师接待四方賔友来者既众居不足以容则改辟増创园池亭馆诸贤皆有诗文花木游观之美非専以奉己也暇日领客焚香啜茗观画共赏清胜花晨月夕觞咏相驩其于交契之厚有如此者尝授天全招讨使经厯不赴一造京师谒中朝诸公不干进而去识者髙之比其南还多有赠言其器识之不于外慕有如此者读书通古今为诗句律穏妥集名桃原渔唱竿牍往来辞翰俱优而犹以记未博语未文自慊其志趣之不厌于内脩有如此者予谓可道所扬舜咨之善予所欲闻也令复举善之一言指为庆之原者盖善也者仁义礼智之根于心也舜咨尝以心一倅其字心之一则其固有之善具存而处已应物一一纯乎天理之公略无纎毫利己之私若其伦纪之笃交契之厚器识志趣之不羣固皆善中之一端也夫如是则心合乎天而天之福龚氏者如水之汨汨滔滔而来也斯其为庆之原也欤地之吉不待求而自遇其庆也非原于地之吉原于心之善也可道曰大哉言矣其可惬舜咨之所蕲也夫请书以遗于是系之以诗诗曰猗欤舜咨挺拔之资有光其先超越等夷广交好贤劬书工诗表表已伟谦谦益卑靡靡俗学夸博尚辞予谂舜咨学不在兹本心至善天命之性孳孳为善古有大圣鸡鸣而起未与物应为善伊何曰惟主敬曷其谓敬心一不二吾闻舜咨以此自励一者无适一者无欲惟心之一万善具足涵养扩充达泉决川净尽已私上合于天惟心之一惟心之善其原深逺其流迤衍其流迤衍施及孙子孰为庆原心一是已
　　十章章四句
　　相泉记
　　吾乡吏部侍郎李公家在巴山之隂山下有源泉自南而北可十里许达于宅西乃自西而东绕宅之南合于大溪而复北流侍郎之从子阳春令涛工于诗扁吟屋曰防泉以其泉自山下出也阳春之孙允思追念祖先扁所居曰相泉盖乡人敬汉尚书栾叔元山巅祠之为仙山麓祠之为神叔元讳巴尝为沛国相避神之讳故谓巴山曰相山而巴山下之泉谓之相泉焉昔阳春以卦名名泉者疑取果行育徳之象今其孙以山名名泉者不忘继志述事之孝也夫不舍昼夜盈科而后进孟子称泉之徳行如此固阳春之所愿果育者也允思持已温谦应务通洽所继所述无忝于祖吾将见其如泉源之有常吾将见其如泉流之有渐斯泉也防卦所象也亚圣所称也孙之所名即祖之所名也其源混混其流涓涓世世不竭是为李氏之相泉乎允思字汝徳云
　　墨庄后记
　　庄之为字草下谐壮声盖草之盛也假借而他用容貌之致饰曰庄路途之交防曰庄与夫田业之所在曰庄皆有盛之意焉农之业在田士之业在书士之书犹农之田田谓之荘则书谓之墨庄可也然农之治庄其用一以养其生而已士之治庄其用亦一自世降俗陋而其用力或不同用之以明义理而为圣贤者上也用之以资博洽而为词章者次也用之以媒利禄而取富贵者下也庄一也而用有三志之髙卑各异尔古先圣王之率其民以义种仁获者无不由夫四术之教书之用甚大也后人谓经训乃文章之菑畬抑末矣况以青紫之拾推本于明经车马之防归功于稽古何为小用其书如此哉宋初三司磨勘刘公夫妇目其家所蔵书为墨荘而朂其子以学殖逮一传再传果以笃志勤学成名登进士科累累特余事磨勘之孙集贤学士公是先生敞中书舍人公非先生攽学贯古今名塞宇宙而芳百世遂称江西儒宗所以用其墨庄者固已占上等之次次等之上而二先生之族曽孙清之与新安朱子契犹恐人疑其治庄之志出于下等也乃请朱子发挥其先代之所望于子孙者盖在上而不在下卓哉斯志乎中书之冑一派居抚之金谿其八世孙自得自持朱子墨庄记来示蕲予増益其语予迟迟数月而不敢僭其请不置于是书此于朱记之左夫士之立志在我人莫能夺也畴昔墨庄之子孙每从知道之大儒游继今读书防防乎不志于下遡公是公非二先生之学以上达于周公孔子吾于刘氏之庄何幸及观其道畎之春畊仁谷之秋熟也邪
　　西园记
　　园池之胜非有补于治道也而君子之观治或以验焉岂不然哉临川山水清逺不以险固为恃田畴之力完厚嵗之出者敏博其风俗尚文雅昔多大儒先生以为之仪则而又涵煦国家徳泽之盛者数十年居是郡者宜必有名胜之士治亭榭树花竹以极视听之娱者焉然而予数过之未闻有园池之可名者也将昔人之风流渐泯莫或继之将孤迥自处者以山川之竒为己足厌薄于役心事耳目耶将敏为生徇势利而不暇为此也以江左之名郡而又当国家太平极盛之世几复有寡陋之叹者何也延祐戊午余复过焉客始以棠溪饶睿翁西园为言者于是知其缔构之壮丽树艺之瑰异賔客之盛游览之乐而又得园之主人能以文学世其家嗟夫余固疑其有是而予未之闻耳夫力足以为西园者非止一棠溪也而饶氏独以西园名者存乎其人也棠溪之为棠溪非一日矣而西园之胜独见名于今日则遭时升平故也不然其孰能有此而乐之也哉予将求访于西园之下上以歌咏圣朝安富之盛而下为棠溪极其盛以赋焉则俟予重过可也
　　小隠源后记
　　抚州金谿县东二十里朱氏族望于其乡昔有倜倘不羁之士前乎崇宁大观之时挟弓劒防骏马走大梁之墟意将颉颃取世资竟不偶则归治园池亭馆植竒花异木名之曰小隠源日与賔客饮食宴乐而以仙翁自号身既死子孙不能保其族人所有垂二百年其族之贤子孙得之新园池亭馆如旧仍其名不改也有客过之言曰夫所谓隠者道不行身不用潜伏而不见也非求显不显之谓所谓仙者链气销质不寒不饥离羣絶俗髙骞逺腾逍遥乎山岩海岛之中缥缈乎烟霞云雾之表人不得以见其彷佛闻其依稀其视人间一切所有同于查滓粪壤污秽臭腐之物弃之若遗而恶得有如朱翁所有者哉今子复能有翁之所有而不改其名也何居主者曰小隠吾家旧物也物如旧名亦如旧奚以改为且昔吾仙翁乐于此吾将于此延师儒讲义理聚宗族乡党子弟来学飬而教之其乐又有大于昔吾于仙翁之小隠名虽因实则革矣客曰伟哉子之是举也因先代名徳之厚也不私耳目之乐于已而公理义之乐于人识之殊也虽然子之志安在或谓五代窦禹钧尝为是举多所造就一家五子俱显于宋初此为可慕若子之志如是则陋矣五代之季干戈纷纭弦诵息絶窦氏于斯时笃义方之教而及乎人亦为可尚当时所教者何人所学者何事一家所成不过如仪俨辈奚足多慕邪今文轨大同自京师至郡邑诗书理义之教洋洋盈耳子兴私塾以助明时大有禆益而后可何也所教所学必有异乎今之所教所学者也主者曰可得闻与客曰干淳绍庆间大儒学徒徧东南今其书行天下人人诵説然其所教所学往往非世儒之所与知与能子之是举将以助于时也将以光于宗也充此志也所造所就果有如洙泗之门颜曽闵冉其人乎上也果有如伊洛之门谢尹游杨其人乎次也不然昔之源既徒为是诡激假托之名今之塾又秪为是卤莽灭裂之实后视今犹今视昔也其何能有以光于宗而亦何能有以助于时也哉以斯源也为斯塾也教者何以教学者何以学非可以卤莽非可以灭裂此朱氏也彼朱氏也安得起云谷遯翁于九原而问诸主者曰客之言是也小隠翁曰子平今主者元善元善之弟受益来游为予道其颠末遂记之
　　景云楼记
　　初毛侯总戎柄长万夫居松滋二十余年其弟自广平奉二亲就养官所侯之悦其亲者无不备至有游处之地有寝息之室又建一楼以极登临眺望之乐二亲既以夀终礼葬毕侯驱驰王事于外弟留佐戎幕守坟墓越数年楼敝敞而大之以书问名于伯氏侯然曰吾尚忍名斯楼也邪斯楼也吾亲畴昔之所登临眺望者也吾尝观唐史狄梁公登大行顾瞻白云孤飞而曰吾亲舍其下怅望久之而去古人怀亲追逺之心无一时而或替今吾亲已殁而楼复新吾尚忍名斯楼也耶无已则取梁公顾瞻白云之意而名之曰景云志不忘吾亲也时侯年逾六十而有孝子终身之慕侯于是过人逺矣临川吴澄曰汉诸葛孔明自比管乐人莫之许惟知孔明者信其然孔明卒无忝于二子而又有光焉侯之窃效梁公亦犹是梁公唐社稷臣其忠之盛皆孝之推也侯厯官临事悉心竭力固已得移孝为忠之槩俾当大任决大疑其不为梁公矣乎然则侯之自期岂止名一楼而已哉侯名渊字巨源弟名洧字巨济楼之未名景云也曰先月楼
　　山间明月楼记
　　龚舜咨居于新淦之逺郊志气卓越尝游京师将有命自天而登仕版矣一旦幡然而去别予于禁林曰吾欲归玩栖碧山中之月予甚髙之赠之以诗末句有云浩歌归去浑无事栖碧山前月上东舜咨既归而余亦归过客来言舜咨有楼扁曰山间明月予味其楼之名益髙之夫万古常峙者山也万古常明者月也眉山苏子指山间明月为用不竭之无尽蔵是矣又谓月之盈虚如彼其卒莫消长则不无疑焉月固无消长也而岂有盈虚也哉古今人率谓月盈亏盖以人目之所覩者言而非月之体然也月之体如弹丸其遡日者常明常明则常盈而无亏之时当其望也日在月之下而月之明向下是以下之人见其体之盈及其也日在月之侧自下而观者仅得见其明之半于是以之月为半亏及其晦也日在月之上而月之明亦向上自下而观者悉不见其明之全于是以晦之月为全亏倘能飞步太虚旁观于侧则之月如望乘凌倒景俯视于上则晦之月亦如望月之体常盈而人之目有所不见以目所不见而遂以为月体之亏可乎知在天有常盈之月则知人之曰盈曰亏皆就所见而言尔曽何损于月哉登楼玩月其亦有悟于斯乎若夫春之花月夏之竹月秋之桂月冬之梅月影淡香清兴致无极足以快赏心足以供乐事如苏子之所谓用不竭此众人之玩月者而已客喜予言书以诒舜咨龚之主与客试其登斯楼对酒浩歌而以予之所言问诸月
　　蛾眉亭重修记
　　姑熟之水西入大江其汭有山突起曰采石横遏其冲江之势撞激齧射浩荡而不可御山之骨峻削刻露巉絶而不可攀其下有矶曰牛渚晋温常侍峤然犀烛怪之所也其上有亭曰蛾眉宋元祐张守环之所创也俯眺淮甸平晲天门一水中通三山旁翼修曲如蛾眉状亭之所以名也据险而临深凭髙而望逺水天一色景物千态四时朝暮变化不同虽巧绘莫能殚也频江竒观未能或之双者元祐至今余二百年亭嗣葺盖亦屡矣延祐五年秋予舟过之又得寓目而嘅亭之将敝也明年夏留金陵姑孰郡侯命其客持书抵予曰采石镇距郡三十里自昔号为重地多事之际英雄豪杰鹰扬虎鬬承平之世韵人胜士醉吟醒赏流风槩可想见防恩守此土幸与千里之民相安境内凡有前代遗迹不可坐视其废坏蛾眉亭三间榱之朽者易矣瓦之阙者补矣壁之圮者今以甓矣涂之以垩缭之以楯肇谋于嵗初讫功于春杪一时闻者乐趍其事中朝达官大书其扁亭与名额焕然一新重修嵗月不可以无述敢徴一言惟侯尝仕江西行省绰有令誉其牧郡也防正如江西时声实孚于上下郡事治而心思靡所不周一亭之防可以观政他日郡民思之触目皆遗爱也岂特四方来游来观之人唶唶叹美而已哉乌乎近年气习日异仕而无媿耻者十八九也旦夕蠒丝其民苟获盈厌则翩翩而髙翔官府犹传舍尔事之当为者有不暇为况可以不为者而肯为之乎如侯之为其识虑逺矣然侯之声不待今而着也侯之实又岂以久而渝哉侯名铁柱亚中大夫太平路总管翰林学士承防司徒公之子也是嵗五月丙辰记
　　道山记
　　崇仁山在县之西北一名罗山巍然髙大为一邑之镇县郭之南阜横如几案与罗山正对前无障蔽极目逺眺尽见县北峰峦之秀山下之水北流而东至南门外潴为大池渟涵如镜是谓南湖湖山之北为乐安县尹李氏所有尹之子道新构面湖臂山地据南郭之胜山有神馆以祠既往之仙灵以俟方来之仙隠而名之曰道山道山之主人谂于客曰尝闻海中蓬莱诸山飞仙所宅人迹不得而到汉以来图书秘府清严幽邃众所尊慕视山如道家蓬莱山故秘府有道山之称彼拟其似此期其真山之名同而所以名者异也客曰幸哉兹山之得斯名也乎道也者大而天地莫能载小而人之日用莫能遗未易以言语绘画也唐韩子略言其用于原道之篇盖自尧舜禹汤文武周公传之孔子以至于邹孟氏周之衰也世丧道失柱下守蔵史著书五千言论道其防以清静无为为本孟子既没孔道失传人但见老子所言超乎末俗因是专以老氏为道家学孔之徒名曰儒家者流而不得与于道之名韩子作原道虽极其辩而卒莫能夺比及宋代孔道大明于下非汉唐所可等伦然老氏専道之名犹如昔也战国之际燕齐之间目蓬莱三岛曰三神山后世遂易神山之名为道山焉道云道云神仙云乎哉清静云乎哉山之主人家世皆出仕同乎孔氏用世之道异乎老子之清静无为也况道家之流一降而为神仙再降而为法术为符箓为科教愈降愈卑逺于老氏矣是乌可以名道也今也治民能言游之爱治材能冉有之艺无一非孔道之用何羡乎图书秘府之拟于蓬莱者哉语曰仁者乐山又曰义重如山有乐山之仁而人防其惠有如山之义而事合其宜则道山之道韩子所谓合仁与义而言者也彼老氏去仁与义而言之道又奚足云于是道山主人冁然而笑曰客之言是也深契我心之所同然请笔之以为道山记
　　静虚精舍记
　　心学之妙自周子程子发其秘学者始有所悟以致其存存之功周子云无欲故静程子云有主则虚此二言者万世心学之纲要也不为外物所动之谓静不为外物所实之谓虚静者其本虚者其效也江州栁从龙云卿家阛阓之中厌喧嚣之聒择幽旷之地为蔵息之庐晨省之暇燕休其间饱玩圣贤之书而扁曰静虚将俾外物不能波其止水之停窒其灵府之空也卓然斯志云卿年长矣而学于予予故为之陈其槩周子言静而程子言敬敬者心主于一而无所适也夫苟主于一而无所适则未接物之前寂然不动非静乎既接物之后应而不蔵非虚乎静虚二言敬之一字足以该之学静虚者亦曰敬以存其心而已所存之心何心哉仁义礼智之心也非如异教之枯木死灰者仁义礼智四者统于一一者仁也仁者天地生生之心也而人得之以为心故爱人利物之心满腔皆是而伤人害物之心一毫无之由父母兄弟而宗族婣戚朋友乡里欲人人各得其所温然如九州四海而为春视人之所愿成全之视人所患救防之盖同生天地之间皆吾之同气同体也或伤害于彼而便益于我且不为也况无便益于我而伤害于彼者其肯为哉周子所谓前之草与已之意思一同程子所谓静后见天地万物自然皆有春意者即此也能存此心则妄念不起恶事不留此心廓然豁然与天地同其静虚圣学之极也然岂易至哉期学而至之惟当主敬以存吾心之仁此其大槩也其悉则有周子程子之书在云卿跃然翻然于此实用其力再见之日其必有以异于今













　　吴文正集巻四十五
　　钦定四库全书
　　呉文正集巻四十六
　　元　呉澄　撰
　　记
　　梅峯祠记
　　抚崇仁之境环南西北百里间山之耸起而髙大者五俱有仙灵神异之迹寄托其上最南一山曰华盖由华盖而西北一山曰夫蓉夫蓉之北支迤而西曰杯山杯山之东北曰罗山夫蓉之东支迤而东曰巴山巴山之东北为梅梅峯者世传以为因汉梅子真而得名子真昔为南昌尉而此地在汉南昌或子真所尝经行栖息或后人祠之于此而以名其山葢不可详已子真讳福九江夀春人少明尚书春秋成帝时外戚王凤擅权京兆尹王章以忠直忤凤下狱死人莫敢言王氏愈炽五侯僣侈新都受封宗室刘向极谏成帝叹息悲伤其意而不能用永始间子真上书引吕霍上官三危社稷为鉴乞抑损外戚之势其逺识深虑逆知王氏之必不利于汉以遐方小吏越职言事可谓忠君爱国之至者矣其后贼莽势成遂弃妻子变名而遯有人见之于防稽竟莫知其所终或传以为仙云葢贤人哲士沉困下位不忍坐视移国之祸而力不能救则洁身全命逍遥物外髙风凛然犹将使百世之下闻而兴起省想其遗迹所在敬仰而祠祀之此好徳之良心不可冺没者也人以仙祀子真宋代封灵虚妙应真人既合祠于巴山又専祠于梅峯故吏部侍郎李公刘家梅峯之隂暨弟愽古捐赀筑室买田备诸器物度胡守真为道士奉其祠其子修从子涛又度罗日新为道士以嗣胡期于永久不替而中更防燬守者失次有乗间而据有之者侍郎之曾孙允思言之于官始克复旧乃度邹嗣昌为道士以嗣罗求余文记其颠末余谓子真忠清而仁箕子伯夷之流亚固不以祠不祠为轻重而梅峯峻防特立气之钟聚而秀美者山之灵异配子真之名莭亘古亘今同其永久也宜李氏子孙善继先志能得道流之勤谨者世守此山其事皆可书也是为记
　　相山四仙祠记
　　凡山之巍然髙峙者其气盛其气盛则其神灵大而五岳次而五镇下而一郡一邑苟有挺拔耸起之山为一方之望往往灵异而祷祈者趋焉古礼惟诸侯得祭境内名山今庶人以上俱有祷祈然其所祠不主于山之神而假托于人以为灵若山之所托必曰仙其所谓仙非必御风乘云飞腾天宇之中或其功行术法有可济人利物则祠之矣抚州之西南其县曰崇仁崇仁之南六十里其山曰相山所祠之人曰梅曰栾曰邓曰叶谓之四仙考之史传梅尉南昌栾守豫章山在所治境内邓叶皆唐开元天寳间道士方伎之流也山初名巴唐时号临川山而俗称不改其旧巴乃栾仙名也佥曰宜避而栾尝为沛相故易名相山云山巅有祠屋其地髙寒雷风之迅烈云雾之湿润氷雪之凝沍木石不能堪易于朽腐摧裂屋虽频修而不久复敝住山道士黄守正集聚材木未及营造而去泰定丙寅六月黄本初来贰其职增益所储之材七月巳未构新屋十有八楹从之深曰寻衡之广如其深而羡一尺适上清孙庆衍被防长是山遂底完美本初来言曰仙祠一新黄师实肇其始孙师实成其终本初获效微勤相其投愿刻石记嵗月以为后之葺治者劝予观宋咸淳之季郡守黄侯震为道士罗端英作仙祠记叹典祠之人攘取微利是思今山之提防提举不私其利不私其名公其心为永久计是可书已况此山迥絶人境超出物表有地之灵宜有人之杰居山者倘虚吾之心不便有一毫埃尘滓之留六合内扶舆清淑唯所収拾以实吾之腹逍遥逺近坚固久视且将与四仙合灵兹山亦道家分内事也因及之以为今之奉祠者勉
　　玉华峯仙祠记
　　吾家之南有山名华葢祠浮邱王郭三仙逺迩祷祈奔趋如市竟嵗弥月无休息时抚吉两郡之境山之秀特者必设分祠往往以华为号清江郡东南之三十里玉华一峯耸立防起水旱疾疫有求輙应里俗相传亦曰王郭二仙所憇则与华盖所祠同此仙也然华葢有屋以祠而玉华之祠无屋山近郭氏敬神好善父子再世拟搆仙殿而未果及孙汝贤汝敬继承先志乃聚木石乃兴工役泰定乙丑九月丙辰垦辟基址十月乙未竪架楹栋山形险絶俯晲岩壑跂翼翚飞冠冕其巅不劳人力若或阴相俾陈道人掌其洒扫吾友人皮溍范梈为之请记予家华葢山之下数世矣祷祈之盛目见耳闻而莫能究仙迹之实窃尝思之自古名山有功于民者受报而唯诸侯得祭境内之山今下逮士庶既皆可祭古诸侯之所祠其人不祠其山庶犹未至于黩乎盖山气之欝发众心之归向必有所寄寓故其灵托诸超离氛埃翺翔寥廓之仙始能与山之孤峭峻削者称唐诗人谓山有仙则灵予则以为仙因山而灵也玉华之峯予虽未至而尝至者言葛仙之岫令威之坛拱其左雷公之壁瑞云之巘揖其右扆其后者圣岭烂柯卓其前者凌云一峯暨三十六峯也竒花幽草嘉生之祥不类凡品其尤足以骇人观聴起人敬信者旦暮之圆光静夜之天灯也夫其灵异之迹大率与吾鄊华葢同而郭氏兄弟近亦有出而从事于时者克成其父之志孝也予又重皮范之请是以记之云尔
　　涂山庵记
　　涂山庵者抚宜黄涂君允瑞墓所之庐也涂之得姓本自涂山故生时以之为号而其墓所仍以之名庵焉宜黄之涂由豫章徙彬彬文献之盛百有余年矣允瑞名立可以宋咸淳丁邜六月庚子生其先三世鄊贡进士曽大考骥子绍定辛夘贡大考良佐嘉熙庚子贡考登寳祐乙邜贡而开庆己未入太学涂姓固为一邑之望允瑞尤为一时之杰盖诗书芳润克绍于昔而才识经纶足称于今者也其孝友恭让也规矩绳墨从容礼法之内然英游豪彦契如胶漆莫或病其其俊迈倜傥也精神意气潇洒尘埃之表然纯儒庄士亲宻如弟兄罔或议其纵东西南北往来太夫士以成交获识为荣筑亭江臯俯临遐眺因其浦防寺钟影响之彷佛而扁曰小潇湘三字其趣逺矣哉一兄一弟早逝抚其孤教育冠昏之与己子无异子埙子均子坦俱务学其二人尚防天厯己巳七月乙亥卒十月丁酉邑南仙桂鄊之上池迩先茔也尝自营构于其侧题曰于斯其子复名曰涂山者盖于斯如见其父也予每过宜黄允瑞礼予若其父师及其卒也逺近莫不叹忆以为不复有斯人而予亦云然其将也友人侯恭述之以状其既也宜春夏镇志之而铭坦传二兄之意求庵记乃为冩予之所以嘉于允瑞者如右而所已述己志者不再书
　　豫章甘氏祠堂后记
　　爵之为公侯伯子男官之为卿大夫士皆有庙以奉其先古制然也自封建罢郡县置人臣之有国者鲜矣驯至叔末虽处卿大夫之位或以官为家而终身客寄于外岂复有国有家而有庙以惬其报本追逺之心乎秦汉而下惟宋儒知道河南程子始修礼畧谓家必有庙庙必有主而新安朱子损益司马氏书仪撰家祭礼以家庙非有赐不得立乃名之曰祠堂古者庶人荐而不祭士无田亦然盖度其力之有不足故尔遵朱子家礼而行亦惟荐礼而已视古祭礼则为简然古之卿大夫士祭不设主庶士之庙一适士之庙二卿大夫亦止一昭一穆与太祖而三今也下达于庶人通享四代又有神主斯二者与古诸侯无异其礼不为不隆既简且便而流俗犹莫之行也豫章甘君景文独拳拳于报本追逺推其族之统系以记其家之祠堂建昌州学正曾仁复述其意俾予一言予谓奉先之礼孝子慈孙之所当自尽者奚以人之言为哉虽然礼乆废之余而君之好礼甚非其质之得于天者厚而然与非其识之超于人者逺而然与君豫章奉新人先世自丹阳徙其族蕃而乆以儒吏出仕持身谨恪惧辱先也初从事宪府继为郡牧之属云
　　雪崖书堂记
　　临江贡士黄先生钺宋淳祐壬子寳祐乙夘戊午咸淳丁夘四贡于鄊议论慷慨才猷卓荦无曲士龌龊之态今袁州路儒学正良孙其子也曩从予游家有阁扁曰同予拟予经过则馆于其中嵗久敝壊学正在袁时冡子振祖新之又于阁后创书堂将以祠其祖其父归而嘉其意今年五月访予山间请为之记越数月振祖复来温请予叹曰孝子慈孙之厚于其亲也如此哉贡士君四举无成子若孙堂而祠之者欲其名之永存也然名之存不存不系祠堂之有与无记文之传与否也盖闻显其亲者在于立其身而已身能自立则身之名扬而亲之名与之俱显所以立身者学也而非如今世之士所谓学今世之学不过应举覔官幸而得焉志愿毕矣必欲永存其名殆未可也立身扬名之学窃尝闻之先儒而未之能振祖资质粹美可进于是倘欲闻之乎他日当为言之雪厓者贡士君所自号也
　　临川饶氏先祠记
　　饶氏先祠者临川唐坑之饶施田于武林寺将以久存其展墓之礼也古之大夫士家有庙而墓无祭近代非有赐不得立庙先儒定家祭礼遂易家庙之名为祠堂而墓祭之礼亦从俗然既祭于墓而又立祠于僧舍不知于礼为何如礼未之闻而孝子慈孙之心不能不然者其意可悲也何也古者居不离其鄊各姓皆族墓之地域有墓大夫之官时巡其茔限而无相侵且设官寺于中以守其墓防宅兆禁樵牧不专诿其家之子孙也时世非古人家守坟墓之子孙或游宦或迁徙不能不去其鄊矣纵使不去而家业或不如前则嵗时展墓之礼岂无废坠之时哉深思逺虑者谓人家之盛终不敌僧寺之久于是托之僧寺以冀其永存其意不亦可悲矣乎予昔在金陵同一达官游钟山寺见荆国王丞相父子三世畵像香灯之供甚侈达官怃然兴叹焉盖以二百余年之久荆国子孙衰微防处而僧寺之祠独不冺絶此孝子慈孙爱亲之意所以不能不然者与临川唐坑之饶为着姓也旧矣居士君元衍讳从木从区卒里之叶方叔旸讳鐆者其子也中神童科又中嘉熈庚子鄊贡苐一晚以特恩授廸功郎主石城县学卒里之武林武林寺距墓不逺施田入寺以祠居士君石城君二世其孙文甫讳成功祔葬居士君之兆其曽孙睿翁讳璿祔石城君之兆其孙熈又增施田并祠髙曽祖考四世饶自石城君以来种学绩文笃行好义至于熈益进益修有隆无替表表在鄊闾间可谓世济其美之家已初施田者熈之大母黄氏增施田者熈与也寺僧曰慧顔曰妙碧熈请作先祠记殆又欲托之文以永其祠予嘉其爱亲之笃也深思而远虑故不以古礼所未尝有而没其美云
　　灵杰祠堂记
　　有蜀西草木之秀是以产蘓氏父子之才名有江东山水之竒是以毓孙氏兄弟之雄畧其见于经则甫申之生者崧髙之岳也人杰之系乎地灵尚矣爰自后世术行而人家之盛必归功于地之美其説曰本骸得气遗体受荫某事某应牵合防碎甚于汉儒洪范传之所云致逺君子或厌其説之泥而莫之信然譬之于木本根得所托者枝叶茂虽程子盖亦云然则其説未可少也夫古人冨贵福泽徃徃推其苗裔所出故世有本系族有谱牒其兴必有所由后世或徒歩而取卿相白屋而拟封君无可推原不归功于本根所托之地则无其説矣抚金谿之世族视他邑为盛与宋祚相为始终奚啻数十至于国朝而邑有王氏代兴焉望于乡党礼于官府资甲一邑而名齐二三百年之旧家非地之灵而能若是哉于绕城者君杰也其子谦亨谦道构堂墓侧为嵗时展墓奉祠之所扁曰灵杰而谒记于予予谓地之灵已往而已然人之杰方来而未艾葢人之特立如木之特起者曰杰王氏子孙骎骎向文学充其所到如苏如孙如甫如申分内事尔衍于后所以増光于前修于人以増重于地兹杰之方来而未艾者乎余将有俟












　　呉文正集巻四十六
　　钦定四库全书
　　吴文正集巻四十七
　　元　吴澄　撰
　　记
　　御香赉江陵路妙观记
　　皇庆二年总摄道教所掌书记唐洞云钦奉帝制授诚明中正静法师江陵路妙观住持提防兼紫府真应宫住持后又兼领本路诸宫观事教所嘉其能留之弗遣遥领其职而已延祐六年冬被防赍香诣武当山及江陵妙观祝禧将行防国恤不果至治元年冬被防如前又被中防兼诣紫府真应宫武昌武当宫庐山太平宫二年春驰驿至武当山次至妙观建大斋醮以殚报上之诚宿徳冯提防主斋醮事提举胡道隆副观胡道安都监任惟杞暨逺迩徒众莫不肃恭就列宣防二司军民诸官咸集对扬于斋坛俛伏稽首如侍清光之侧同与斋宴以侈恩荣一时欢声和气充塞上下续徃真应武当太平三宫一一蒇事毕乃复于教所江陵道流佥言宋大中祥符肇创天庆观视诸宫观特为崇重我世祖皇帝至元间改锡妙名额其崇重如昔而江陵妙之承天宠也未有若斯今之盛粤帷吴大宗师际遇熙朝嗣阐教将防使臣不辱使命用显皇猷宜有所纪述以昭示永久予适召至京师来请譔文窃谓道教之源逺矣专掌祷祠盖自近代而然我朝列圣降香祝禧益加防敬祷祠之臣奔走供给惟恐弗逮拳拳报上实与天保之诗同意予于其君臣之义有取焉故聊叙梗槩而俾刻于石
　　南山仁夀观记
　　开府张公际遇世祖皇帝待诏阙庭晨夕宻勿厯事五朝宠眷如一秩号崇进而弥不自髙锡类稠数而弥不自泰天子视之如腹心宰臣视之如賔友近依日月而退然类山林之隠逸接防贱不异显贵在朝垂五十载上下之交人人心服其徳厚以冲虚不盈为里以慈俭不先为表妙契元之教生质固然非学而后知利而后行者也至大辛酉年七十四翛然悬解嗣教子孙奉委蜕还故山今圣上敕有司礼葬泰定丙寅嗣教宗师特进上卿吴全节将防祠信州建康临江三名山既竣事乃以十有二月甲申蔵公冠劔于贵谿县南山之月峤隂雨连旬是旦忽霁风和日暖明丽如春信饶二郡及所属诸县军民官奉勅防督唯谨官僚士庶僧道防葬不翅万人生荣死哀可谓甚盛也已其地北距龙虎山十有五里两山旁峙一水中通仅一径可入行至其中划然开豁平畴广衍四山环拱如列屏帏月峤西北创仁靖观殿名混成堂名范开府公之祠以辅成二字扁其南轩曰悠然总为屋若干楹库廪庖湢器物具备命其徒世守供香灯省茔兆有土田给其食山之东又营别馆缭以外门榜曰南山道域落成于是年治葬之先董其役者李奕芳也凡特进之所以报事其师悉如孝子之于父开府公欲有所为而未及为者一一继承靡或废堕予尝论人心之天唯亲所亲者能尊所尊特进昔也于父致其孝今也于师致其隆亲亲尊尊同一心也或乃以为道家者流游方外出人间人纲人纪有不屑屑为是説者岂知道者哉特进虽以元之道立教而其亲亲也本乎恩以尽其义其尊尊也本乎义以尽其恩盖与周公孔子之道符予所深嘉也是以因其徒之索观记而特为之书
　　金华玉山观记
　　乐安乡之栎步澄先茔在焉茔面金华山之隂山之阳有道观名玉山旧观在东华山之下久废宋建炎间阖山道士谢居义剏道院于金华山麓之金石原谢之徒冲隠大师杜行正工诗善奕清江谢尚书谔摄乐安尉时甚礼貌之广拓道院迁于山麓之左或谓道院不属官终不可久乃为请玉山废额而杜之徒詹季立言于官以为东华山山下旧基形势迫隘地僻人稀难以建观遂以旧额施之于金华山麓之道院今观是也詹之徒李拱辰自出力首营殿宇而好施者为造门庑自此道院陞为观嘉泰甲子构经蔵嘉定己夘乡士邬克诚为之记后四十年景定庚申李之徒丁寅賔始刻记文于石观旧无恒产丁三传至谢若玉于国朝至元丙子以后买田数百亩以食徒众竪楼一所以礼天神观浸兴盛至治辛酉游泳祥装塑诸像益美观瞻观之道士保真明素冲静法师邹嗣昌分处崇仁梅仙峰受天师命提举华盖山崇仙观数过予请玉山观记予未暇作泰定丁夘予省先茔至玉山与邹之祖师陈文亨邹之徒孙康仁寿接察其地观其人而觇其观之兴盛未艾也金华山一峰崔嵬特起气脉至观而尽水绕其前山环其外泛观诸处道流有悠悠废务者有汲汲营私者有悻悻好事者有荡荡逾闲者是数者倘有其一不免于败道而招愆而玉山一无有也予是以知其兴盛之未艾也杜师之字曰正甫詹曰孳斋李曰筠窗丁曰苍桧谢曰石屋游曰沧州陈曰山居邹曰梅康曰虚碧嗣康者姜兴渭再传则邹性善也而清溪南华二观亦皆玉山道士分处故称玉山为祖山云
　　瑞泉山清溪观记
　　抚州西南二百里外其山之髙者华盖上有浮邱三仙祠华盖而西北曰芙蓉芙蓉之东一支为巴山西一支自上阜岭而为杯山杯山之下溪水分而二不一里复合而一二溪之间有道观以清溪名无碑记可考莫知其兴创之由俗传以为华盖三仙祠之分也且谓尝有异人甘其水味号之曰瑞泉后人立观因曰瑞泉山清溪观小钟一宋咸平辛丑嵗道士徐徳所铸大钟一宋宣和壬寅嵗道士萧延宰及其徒邓处谦陈处正所铸传系中絶宋南渡后临江闪山道士詹季立来主玉山观而其徒一人李拱辰者留居玉山一人邹指南者往居清溪邹之徒黄黄之徒陈陈后七传至今观复保真大师李泳沂李之徒康绍庄于延祐丙辰创一殿甚伟不百日而归徳流民止宿于观遗火焚燬左右前后新旧屋庐靡孑遗者越三年戊午李师自出己资建法堂次年己未康师再建寝堂等屋俱丙向道寮厨库咸备泰定丙寅康之徒黄文静劝率好事有力之家建金阙寥阳宝殿及三门俱庚向装塑神像圬墁甓甃具完具美康师黄师奉李师之命来请记予向闻清溪罹人火之厄共为惋恻迨今不十年间营缮克底周悉非其心之公力之坚才之优何以能若是呜呼巻懐世间有用之才寄迹方外无为之教而有未见者安能使人不慨然思其人哉幸而获见其人又安得不深喜乐道而奬与其能乎是以为之记而不辞
　　乐安县招仙观记
　　抚之支邑乐安最后创县虽小北郭有僧寺曰郁林南郭有道观曰招仙其地幽雅可隠处招仙旧基在今县境之东五里外及其创县乃迁今所是名铅田招仙观绍兴以来道士杜谭李曽詹陈董许相继主祈禳事许当宋之季新其栋字于时市叟有归生业于观而托以终身者未几国朝得南土遐僻之陬兵寇躏跞观亦凋敝许虽受灵逺大师掌其教而未遑营造也太和诚一仁静法师曽徳贵始竭已所储合人所施构殿堂两庑太虚冲妙髙逺法师黄有大协志同力不怠不啬肇建蔵室善士各致助而军官夏镇抚夫妇崇信尤笃者畀田以丰其食捐资以益其居度人以永其传而观之兴盛倍于昔矣曽法师妣澄祖姑也为内外兄弟偕徒孙谢师程过余请作观记乐安县内旧頟之观有南真焉县外新頟之观有石泉焉招仙实为之总而其徒分处之三观道众十八九人一派之流演也观占胜地而子子孙孙皆能观之兴盛而未艾也宜哉
　　崇仁县仙游昭清观记
　　仙而曰游何也以仙之能飞行乎六合之间也游者非行之谓隂质销尽阳精浑成倐往忽来无所滞碍咫尺八极瞬息万里漆园真人所云逍遥游楚国骚人所云逺游郭景纯之称为游仙佛氏书之目为十行仙概以仙之飞行者为游也夫仙游之翺翔空虚也或值天际孤峰海中絶岛而栖止故凡世间山之崇峻而特起人之隔逺而稀到者往往以儗仙游栖止之地而建祠宫崇仁县百里之内山之髙出羣山者四曰罗曰巴曰芙蓉曰华盖皆于山巅祠仙灵而华盖之祠人之信向防奉尤众山形之近似者辄为行祠县东五里有山虽不崇峻然南望华盖诸山崒嵂竒耸上接寥廓眼界所极昭昭太清无纎尘防滓予每一至其处泠泠然超超然有御风乘云意则此山虽在人境实同仙居名仙游宜哉前代有昭清道观占地五亩环观之山亩二十有竒赡观之田亩三十有五观无碑刻可考不知创始之由传闻观基山田俱邑人吴氏所施开山道士汴梁周觉之也中间重修建炎丁未秋贡士吴沔为记而碑防缺不可读国朝有此土以来居之人既死居之室亦坏至元中玉清观道士姚时升起废畀其徒居之买田二十五亩益其食大徳乙巳北里谢录出力葺仙殿逮泰定乙丑居者非其人观复敝东里陈祥协从姚时升之谋与祥符观道士黄守正公举道士余希圣掌观事陈施财新三门黄施财新道寮余又自新庖厨等屋施粟施田施山者累累有别载碑隂于是观再兴盛希圣宜黄县南华山招福观道士也遍厯罗浮天台武当东岳等处亦尝一造京师澹净持身通变谐俗兹山可借以永久而仙游之胜迹庶其如仙道之无堕毁时也陈祥陈毅及上方观道士彭南起求予文记始末予因言仙游之游以俟夫有志仙道者印证焉
　　抚州都观藏室记
　　都观者前道教都提防张师次房之所肇剏观之蔵室则其徒孙黄仁之所新作也师本临川梅仙观道士至元间従天师北觐留侍阙庭数载宣授崇道防法妙法师江西道教都提防住持浮云山圣夀万年宫抚州梅仙都观以归凡得近日月沾雨露而复还山间林下者宠渥焜煌位望殊特人人夸之以为荣师乃不然曰皇泽诚优非吾徒所宜防非吾教所宜有也二教设官一如有司每日公署莅政施刑师曰吾教清静无为奚至是哉彼有司所治地大民众非政不整非刑不齐今吾所治皆吾同类何事当讯何罪当惩而以势分临之而以囚挞待之乎其时主教天师简易不扰所在宫观晏然宁处师之言己若是既而习渐变道流不胜困苦夫然后知师之逺识先见仁心厚徳不可及也道官出入驺从甚都前诃后殿行人辟易视都刺史郡太守无辨唯师不改其素间不骑乘或以勿太自卑为讽师曰吾岂乏马然故旧满眼不下马则人议其傲数下马则己受其劳孰若缓步徐趋遇所识则肃揖而过于身甚便于心甚安也都观初在郡城南隅后徙今所按唐时旧观其中止有元一像逮宋中叶装塑天神増益名号矫诬防慢莫之或正都观独循唐旧制即此一事师之定是非审取舍髙出千万人之上师既厌世其徒周秉和将营蔵殿于元正殿之左盖以元尝为周蔵室史故也市材未毕而周亦逝仁已克承其志至治辛酉始构次年壬戍底成崇深宏伟耸动观瞻中蔵圣贤经传厯代史记与夫诸子百家之书靡不存贮仁已请记予谓佛寺有蔵蔵诸品经佛经蔓衍繁复而贵其多非蔵莫可蔵也老氏以约为记以不博为知而贵其少道徳二篇五千文尔虽南华之汪洋亦不过六万余言非若佛説之蔓衍繁复而何以蔵为故道观之有蔵追仿元所守蔵书之室而非拟释教之经蔵也虽然元务约不务博也及至荅孔子之问礼纎悉细防详尽曲当则其上智之知兼该普偏岂寡陋以为约者哉张师道行纯美黙契元慈俭让下之宝其徒世世相传不忝祖教亦匪纷纷道流所可例观是以备述张师之善而为都蔵室之记云张师字绍隠号松谷道人一初者仁己之字也造吾门时与徒孙毛允执俱
　　仙原观记
　　仙原观者乃宜黄县仙原邹氏之所创建也邹儒俗世居县市之西隅宋治平丁未进士讳极官至度支郎中提防江南西路刑狱殁葬县南之小麓墓近有赤松僧寺掌其泛扫至今二百余年得所托度支公生湖北转运永年转运又数世而生石城县丞子宜县丞两与乡贡晩以五举推恩就禄伯子次传叔子次陈咸淳癸酉聨贡于乡甲戍次陈登进士科未授官而宋祚讫徙家刺桑贡士君次传三子其一友直仕国朝任韶州路儒学教授从事广东宪府其二众武冈路儒学教授俱先贡士君而卒无子其季明善承父命嗣伯兄众子其甥明善娶同县乐氏相夫毕伯兄伯嫂若父若母之防无阙礼颇务生殖夫年四十得疾革顾谓妻曰以弟后兄于礼不安且吾亦未有子乃求族兄之子夀珍继伯兄之后而已归奉贡士君之祀鞠叔父次陈之孙荬蒌为己子遂以疾终乐氏遵夫遗言一无所违夫卒之明年泰定丁夘二月葬待贤乡之萧家原营双穴以俟同蔵请于道教所得仙原观頟建道观直墓宅之右前有殿后有堂像设钟鼓如仪左庑右庑外门内庖悉具堂之后祠屋一间以祀其舅姑与夫施水田计亩七十有五并畀陆地山林以资守观者之食用予孙女壻谭观来乞文将俾贻诸永久鸣呼予与县丞君贡士君父子兄弟交游见其一门之内敦睦慈良宜无人非鬼责而世珍无传可为恻怆度支公之墓幸托于佛寺贡士君父子之祠仍托于道观匪礼之经而中事之权其可也乐氏名徳顺孝敬舅姑贞顺于夫年未四十而存其夫家之祀于既絶思深虑逺不以盛隆衰替二其心从一而终有古今女节妇之风书之可厉薄俗云
　　上方观记
　　上方观在崇仁县之青云乡崇仁抚之壮县也县之西北耸然特起而髙大者曰罗山罗山之阳宋初时侍郎乐公父子兄弟接踵擢科故名其乡曰青云其后罗文恭分与丞相赵忠定公同时秉政安宋社稷山之灵异钟为伟人其蜿蜒磅礴郁积不尽者往往为仙佛之徒近年以来道观之最盛者上方也俗传晋代尝有飞仙往来其地因以立观三徙而宅旗峰之侧今观是已中间道流传系泯絶道士陈逢吉派出东京夀圣观苦行清文受知邑令范清敏公嘉定季年来主观事观之重兴自此始数传之后至吴惟一朴素直谅为众所向田园嵗入増三之二骎骎日趍于盛继而陈次抟陈复宗志宏才优同心协济用克树立世绪弥昌广其所居益其所食不啻数倍于昔炜然以光岿然以隆声实与巨室富户等县大夫以下莫不敬礼焉复宗尝奉其师次抟命来索观记而予未暇作也防有集贤之命以予行之有期督之逾亟予谓家国之兴替系乎其子孙臣下之能不能虽游乎方之外者与人家国一也上方之盛基于吴而成于二陈非其才之与志合而能若是乎视彼寄身清净教中而营营自丰靳靳自私不以一毫公于其徒利于其后者其用心之广狭为何如哉予既有嘉于昔吴与今陈而人之尊之也各以号称吴曰竹隠次抟曰林居复宗曰昶山昶山长于文恭公之族其初以罗氏若其构架之广凡若干楹壌土之益凡若干顷不能悉记也年月日记











　　呉文正集巻四十七
　　钦定四库全书
　　呉文正集巻四十八
　　元　呉澄　撰
　　记
　　紫霄观记
　　至治元年十月甲子紫霄观道士张惟善来言紫霄观在南丰之西南八十里岩洞之胜世之稀有而逺于通都要途故搜竒探幽之士鲜或至者惟遁身絶俗之人保神炼气栖息其间而亦昧昧鲜有闻也其入山之迳石岩削立中凿石磴百余级至梯云洞洞之上右一迳入华阳洞正路逶迤而升又石磴七十余级而后至观门立正殿以礼天神屋三分之二居岩下其前宇飘雨所及乃覆以瓦正殿之左为屋以礼武神右为屋以处道流其前为法堂又前为藏室藏室与观门相直正殿之后石窦中有蜕骨色如金长八尺许又上小岩中有仙床又上一岩形如瓮盎名曰经洞观之左有挂冠石赤松岩及蛟湖金坑之属观之右有丹井四时不竭由丹井入中岩有张丹霞读书山房中岩而上至山顶为上岩有浮丘祠祠下有小岩曰妙仙洞踞髙望逺军卓然诸山耸秀盱水如带萦纡横陈军之下水流小涧绕观之前如线通于山石之间五七里内凡九曲出双莲桥合于大溪观之后方如屏观之前一山名香炉前后左右小岩洞不可胜数观肇自唐开元名妙仙观五代时頽废宋大中祥符道士王士良重兴之治平初改今名额淳熙间道士呉源清知书能诗锡号善逺大师赐紫一新殿堂今百余年惟善忝主此山大徳丁未善士施财修葺其旧惟善已纪其嵗月于石延祐丁巳又以善士施财创建经藏正月兴役九月毕工十有一月开藏运动施者王子茂陈哲谌檝暨逺近诸善士王应祥承父之志竟所未竟惟善昔年游江右江左自两淮荆襄至武当而还今老于山中矣蕲一言以传乆逺可乎予闻其言泠然有御风之想欲飞至其所一观幽竒而不可得惟善通儒家道家书朴素而不俚逍遥而不危方外畸人也以此地宜有此人非此人不足以宅此幽竒也予既以未获至为欠则笔其所诵授之以逹予意于山灵尚期他日徃游而赋咏焉
　　西阳宫记
　　文章之传世虽圣贤之余事然其盛衰絶续之际实闗系乎天地之气运周秦以前尚矣先汉贾马二子以来八百余年而后唐有韩子唐韩子以来二百余年而后宋有欧阳子天之生斯人也固不数也是以百世之下万口一辞称为文章之宗工尊其文则敬其人尊其人则敬其亲苟敬其亲也则其敬无乎不在而况其坟墓所在乎此予所以不能已于西阳宫之记也西阳宫者何欧阳子之亲之坟墓所托也昔韩子三嵗而孤先世坟墓在河阳时或徃省欧阳子四嵗而孤二亲俱葬吉永丰之泷冈终身不能一至盖其考崇公官于绵而生子官于泰而遽终妣越国太夫人郑氏以其子依叔父随州推官越一年崇公归葬于吉葬后还随欧阳子年二十预随州贡年二十四登进士科厯事多在江北及留中朝年四十六而太夫人防次年归附崇公之兆葬后还颍崇公之葬距越国之葬逾四十年越国之葬距文忠之薨又二十六年六十年间欲如韩子之一省坟墓而不可得其坟墓之托幸有西阳宫焉宫在永丰沙溪镇之南旧名西阳观莫详何代肇创宋至和乙未道士彭世昌起废掘地得钟识云贞观三年己丑西阳观钟崇公讳观声异而字同乃请于朝改观为宫宫之后有祠堂合祠崇公父子阡表世次二碑竪于一亭中间祠堂敝里人陈氏新之淳熙丙午诚斋杨先生为之记其堂后复敝陈氏子孙重葺咸淳丙寅巽斋欧阳先生为之记莆阳方侯崧卿守吉出钱十万命邑尉陈元勲修筑泷冈阡之门与墙绍熈辛亥艮斋谢先生记其事尤该备独西阳无片文可稽祠堂初记丙午至今一百四十四年矣祠堂续记丙寅至今亦且六十四年矣而宫之道士鞠文质始遣其徒萧民瞻来请记建宫本末民瞻之言曰宫面山枕溪供抱明秀金华桃源翼其左龙图凤冈峙其右地之广袤六亩而缩礼神安塟室屋俱完宋南渡后道士赐紫者四刘师禹陈宗益彭宗彦曾若拙也田之嵗入米以斗计三百而赢则宫之可借以永乆宜也而予窃有慨焉常闻诸礼士去国止之者曰奈何去坟墓也子路去鲁顔子俾之哭墓而后行然则古人未尝不以不得守其坟墓为戚也而唐宋二大文人栖栖无所于归末年就京就颍而家悉不得归近坟墓岂其心之所乐哉今泷冈之阡嵗时展省如其子孙者西阳宫道士也据礼之常揆义之正虽若可慊倘非欧阳子之文上配韩子如丽天之星斗光于下土与天无极人之尊仰推之以爱敬其亲者亦将与天而无极则亦何以能使其亲之得此于人哉夫能使其亲之得此于人也其不谓之孝子哉夫得谓之孝子也而但谓欧阳子为文人可乎哉噫此予所以不能己于西阳宫之记也
　　仙岩元禧观记
　　信之山水固竒秀而龙虎山都其最山之西十余里厓石嵌嵁下瞰溪津洞穴百数有名者二十四号为仙岩地势险絶人迹不到阳显隂幽若或宅于其间龙虎胜境寄身老子法者宫之逮及国朝盛极甲天下一本三十六支冠褐千余其崇隆丰厚位望侪于亲臣资用儗于封君前代所未尝有盖其地气之积郁发逹而然开府大宗师以龙虎道士际遇世祖皇帝依日月光厯事五朝眷渥如一嗣其统于神竒者若而人演其于故山者若而人分设宫观布列朔南郡县者不可胜计至若仙岩之卓诡殊特自应乗其旺气而开府之徒孙张师嗣房始建观于岩之隂面玉屏鉢盂天马诸山名元禧观师恢廓慷慨刚直自立人有过辄面折人有急周之无吝情好读书能吟诗毎谓富贵浮云死生夜旦尔倘不闻道如未出世择地营搆俾其徒安内养忘外想蕲守清虚谦让之教前传后续永不失坠也尝从开府入觐仁宗皇帝制授体道通渊静法师主潭州路岳麓宫乃以元禧观事属其徒何斯可致和元年制授斯可明素通隆道法师主仙岩元禧观何之诸孙薛羲具建观始末薛之诸孙曽吾省诣予求文载诸石羲曰元禧观延祐三年丙辰肇建六月己未落成殿名宗元钟楼鼓楼翼于左右堂名范东西二厢曰楚樵曰爱梅东西二舘曰清真曰寳外设聴事之所其二庑曰兴仁曰集义中门扁曰渔樵真隠一池前曰环翠池一涧横绕桥以便徃来曰通徳桥观之后有闲机洞有芳润圃有玉泉井茂林修竹名花异果罗簇葱蒨买田若干亩以饭众经画四五年而功大集泰定三年丙寅张师化去何师克绍先志凡营搆未备者一一修完观之阳诸岩崭峭或唅呀而中空或瑰玮而外见川流中贯风防上下探僻搜怪者时时而至昔陆文安公偕文学士七十八人游览留其名氏今元禧之建可无记乎愿得一言与文安之记并刻以志后观予夙闻仙岩之名而足不一履未由模写其态状之彷佛因嘅龙虎上清闗系地势然亦有天焉亦有人焉天运将昌其教而教门之继继承承莫非人才之杰人才之杰有以当地气之灵地气之灵有以符天运之昌天地与人三者合一龙虎上清之极盛于今也岂偶然哉仙岩之元禧则杰才之衍灵气之波昌运之潴也
　　清溪道院记
　　希夷处士名允字从道氏老子之氏年未六十须髯皓然貌老子之貌不求身显不与时竞随俗浮沉隠遯于市行老子之行也察其心若混兮其无物观其迹若冲兮其不盈又将道老子之道者焉其先河壮曲阳人也少负豪气常登恒山瞻海曰意欲挟百岳而跨东溟腾九霄而隘六合也其后渉大江而南游望龙蟠之阜瞰虎踞之城喟然叹曰此偏方也形势乃有类京洛者乎遂留居而不去尤爱清溪之浮涵莹彻买地数亩搆室数楹前俯清溪而中以祠老子扁曰清溪道院泰定乙丑冬予过金陵谒予文记之予谓今之处士殆非昔之处士也不然何以有是祠之又必有悠然黙契者矣方将和其光方将袭其名方将如良贾之深藏不示人以可见天下不出户而徧天道不窥牖而知乾坤一萍也人间外世奚啻尘垢糠粃曽是足以滓吾哉且处士也老子也二欤一欤其氏同也其貎似也其行可几及也何独于道而犹难之老子固言其道之易知易行而叹人之莫知莫行也小则私一已而葆真大则公一世而还浮存乎其人而已如志之果在于斯道乎予有道徳经注二巻可以实藏室之藏而亦焉用予之文为
　　大瀛海道院记
　　外察乎天内包乎地三旁无垠而下无底者大瀛海也非冲融混防智周寥廓能纳六合于方寸未易与语此而有客授予以大瀛海之图为之瞿然以惊谓客曰此恶可图也而孰为为之哉展而视之则荒厓斥泽之间浮沙浅水之上一勺之沮洳一撮之埆瘠夫岂冲和清渊明秀之所钟乃或堂而构焉以为栖霞餐露之舘而冐之以是名也又为之喟然以吁授图者曰逹人奚索之之深也鄞之东南壮里逹于海舟行八十里曰象山有县县之东二十里曰爵溪潮汐齧冲贾舶络绎东望日本南走天台世传神仙安期生之徃来也故其名至于今好仙道其乡曰游仙至元癸未乡之人王翁弃妻子改名一真结屋其隈延接方外之交前代善书之人尝有大瀛海三字购而得之因以为扁大徳丁未天台崇道观道士吕虚夷为县令祷雨有应王翁一见而莫逆也遂与共处王逝而吕嗣主教者命之世守方将资众力大其居又欲资一言乆其名也为是手图以来蚁之于垤也蜗之于殻也涔蹄之于广居大囿也亦各适其适也而逹人奚索之之深耶予于是进道士与语曰子生长海濒请为子竟瀛海之说禹贡叙事至讫于四海而止讫者地之尽处也海之环旋东西南北相通也而西海北海人所不见何也西北地髙或踞髙窥下则见极深之壑如井沉沉然盖海云东南地卑海水旁溢不啻万有余里中国之地广轮方三千里耳而东连海岸以勾股稽之水之所浸倍于中国之地二十而羡其间洲岛国土不可胜穷若三神山者盖不知其几也奚独蓬莱方丈瀛洲也哉载籍之所不记人迹之所不及而惟长年度世之流形质销铄神气澂凝逍遥飞歩乎太空之中者得而至焉人也虽非彛教庸行而胚间气秉絶识超越凡庻万万也企而慕之者人人而然能几彷佛者谁与名不混世实不离世稯稯营营卒与耎肖翘之类俱为尘泥其亦可哀也夫今子出乎四民之外不与游方之内者为徒讵可但以大其居乆其名之为务哉必有事焉可也他日朝燕暮越瞬息八极泠然御风过三神山之顶临观旧乡而一笑下觑人间自称为道人非子也耶道士改容曰谨闻命敬闻命于是乎书以遗之
　　仙城本心楼记
　　龙虎山形势之竒秀莫可与俪自宜为神君仙子之所栖止其后冈名象山金谿陆先生亦尝搆室而讲道焉至今使人尊慕而不忘上清道士刘立中致和生长儒家寄迹老氏法好尚迥与众异得地于龙虎山之仙城筑宫以祠老子若仙岩若台山若琵琶左右前后森列环合一览在目而象山直其东乃相西偏作栖三间以面之楼藏书数百巻扁之曰本心焚香读书其间俨然如瞻文安在前也致和来京师语其事且请记予叹曰致和之见固及此乎夫人之生也以天地之气凝聚而有形以天地之理付畀而有性心也者形之主宰性之郛郭也此一心也自尧舜禹汤文武周公传之以至于孔子其道同道之为道具于心岂有外心而求道者哉而孔子教人未尝直言心体盖日用事物莫非此心之用于其用处各当其理而心之体在是矣操舍存亡惟心之谓孔子之言也其言不见于论语之所记而得之于孟子之传则知孔子教人非不言心也一时学者未可与言而言有所未及尔孟子传孔子之道而患学者之失其本心也于是始明指本心以教人其言曰仁人心也放其心而不知求哀哉又曰学问之道无他求其放心而已矣又曰耳目之官不思而蔽于物心之官则思先立乎其大者而其小者不能夺也呜呼至矣此陆子之学所从出也夫孟子言心而谓之本心者以心为万理之所根犹草木之有本而苖茎枝叶皆由是以生也今人谈陆之学徃徃曰以本心为学而问其所以则莫能知陆子之所以为学者何如是本心二字徒习闻其名而未究竟其实也夫陆子之学非可以言传也况可以名求之哉然此心也人人所同有反求诸身即此而是以心而学非特陆子为然尧舜禹汤文武周孔顔曽思孟以逮邵周张程诸子盖莫不然故独指陆子之学为本心之学者非知圣人之道者也圣人之道应接酬酢千变万化无一而非本心之发见于此而见天理之当然是之谓不失其本心非専离去事物寂然不动以固守其心而已也致和朝于斯夕于斯身在一楼之中心在一身之中一日豁然有悟超然有得此心即陆子之心也此道即圣人之道也夫如是则龙虎山之竒秀又岂但以老子之宫而名天下
　　紫极清隐山房记
　　夫心不溷浊之谓清迹不章显之谓隠古之清静无为隠约无名者予于周室守藏史老聃氏见之粤稽聃书渊兮湛兮清之极也小而隠于柱下大而隠于西徼隠者孰能及之哉汉初尊其教目为道家言张留侯曹相国拾其绪余犹足以佐汉以之治一身寜不绰绰乎后之道流寄身老氏法中豫章诸宫观紫极独擅江山之胜其道流之分而七一自玉隆管辖孙师元明始孙传章传孙传魏而至余师永和尝名其堂曰清隠余传胡传汪传刘而至余师天熙其于清隠之余在家为同宗之从子出家为继祖之孙号称谷道人宅通都阛阓之地静坐块处不愿与事接不愿与物竞将虚其心以期于清晦其迹以期于隠其徒传以诚善应世縁逺近士大夫无不与之亲厚优优于应者其师之所以得安安于定也至治辛酉余命傅创楼而扁曰太古意甚深逺至顺辛未傅又命其徒萧自頴于堂之前筑丹室奉其师缭以中门而榜曰清隠山房予观前余师首标清隠之名而后余师遂蹈清隠之实傅又善事其师俾无或挠其心滞其迹者虚之又虚进进而无为晦之又晦骎骎而无名谷师之能全其髙也可待矣予每客豫章必造紫极获识孙师安定防定乙丑还自禁林泊舟宫门之外而留信宿与余傅二师聚谈嘉其师弟子之不相沿而互相成也后八年至顺壬申傅师过予叙其清隠山房颠末于是悄然叹曰予读易窥圣人洗心齐戒者其清也遯世潜藏者其隠也然圣人之心常清而迹之隠显随时不必于隠也老氏与夫子同生周季専守无为无名之道固亦吾夫子之所尊至今能立其教与夫子并允谓博大真人哉囿于其教味于其道者殆鲜道流之宫而睹清隠之名已可惊喜况又有睎清隠之实如谷者焉恶乎而不敬异之也昔尝为诗太古楼矣故今复为记清隠山房云傅者梅岩师也
　　崇贤舘记
　　龙虎山之北十里许有白云岭岭峻而径凡之龙虎者必由斯径也贵贱老少缓歩以渉无不气促而力惫上清外史薛卿静中观动而闵其劳也乃于岭之东构二亭岭之西构一馆俾得憇息焉又买田若干亩収其嵗入供汤茗之资以待过客而沃其喉吻之焦其心亦仁矣哉或曰卿学老氏老氏贵之道而贱煦煦之仁今之为是煦煦也得无以其所贱待人乎或曰劳瘁于斯者少贱有所不获免老者可以休贵者可以逸而胡为乎来哉其必有所牵也终身役役薾然以疲可大哀己而彼不自哀也是岂可以言而谕使之驻足斯舘游目斯亭览羣峯之竒胜纳六合之广大当劳瘁之余而悠然遐想恍然顿悟将外境俱忘内虑氷销知闲闲静退之髙而攘攘飞奔之痴也是盖善以之道觉斯人者而岂徒以煦煦以为仁乎哉或又曰卿之于老氏寄迹焉尔其心则儒也儒之心寒者思暄之暍者思清之虽见一牛之喘闻孤兽之号犹且恻然动不忍之心而况于人乎救饿必发廪利渉必成梁固也廪未发而粥以食饿梁未成而舆以济人亦时措之冝而贤乎已讵可谓之小恵而不为也耶是三者之说各不同予厯举以问卿卿笑而不言于是笔之为崇贤舘记






　　呉文正集卷四十八
　　钦定四库全书
　　呉文正集巻四十九
　　元　呉澄　撰
　　记
　　冝黄县杜熂兴祖禅寺重脩记
　　冝黄小邑也寺之以禅名者八数杜熂其一也寺后枕崇冈前頫大溪北之山曰笔峯南之山曰南搭东之山曰重华西之山曰西华他山不能悉纪也恒产不满二百畆水毁其四之一赀力防薄而寺僧世守之逮于今不替虽曰地气之钟聚人心之信向有以致然亦主之者能维持保葺而然也寺无碑记莫考本初改律为禅自雅师始雅师而新师十四传矣至元丁亥新之徒行元主其寺节缩所出积儧所入又得诸大家乐施若佛殿若法堂若楼阁若厨库东庑西庑中门外门或后或先以渐脩建月増嵗益完美伟然有隆盛之势装饰像设瞻者竦敬盖自至元壬辰讫延祐甲寅二十三年之所经营也元之徒四人曰宗敏曰宗祐曰宗恺曰宗义延祐丁巳宗义嗣其师为寺主泰定丙寅铸洪钟竪巍楼声闻振扬规制宠峻镘艧甓甃倍加雄丽于昔亦皆众力之助成也义之徒五人曰自亨曰自泰曰自智曰自恵曰自璋致和戊辰春主僧来言先师艰难兴创于前宗义刻厉继承于后惧事迹乆而湮泯将勒石以垂不朽丐文文之且于碑隂并存施财为钟与楼者之姓名予嘉其意之公广悠乆也不辞其请而为文以畀宗义秉戒防应务熟僧俗咸钦重焉乌乎世之公卿大夫士所以谋国家而诒子孙有能长计逺虑若此者乎
　　净居院记
　　崇仁一县六乡而崇仁乡之地最广乡之南鄙不二十里间僧之院有九赀力则长兴院为甲徒众则净居院为盛其初同乡陂头袁氏施田一百八十畆共一区田之两旁山林园野皆与焉宋绍定庚寅院遭防冦残燬既燬而脩乆而后完景定甲子僧觉应建法堂及东庑咸淳丙寅僧觉升建佛殿及西庑前所建法堂镘以采甃以甓而犹未周备也皇元大徳甲辰僧道正重脩佛殿两庑増益陶瓦鳞比缕密加以镘甃越三载造新庖延祐乙夘造中门外门回环四围缭以墙屋次年铸大钟又次年新覆法堂又次年题助于乐善好施之人以造钟楼望之岿然即之伟然而院始周备矣予适家食道正求文记之呜呼晋唐以来佛法与儒老二家并而为三教三教兼崇无所偏重者皇元之徳也前此僧自置司徴取无艺力不能支往往僧迯而院废皇上御极嘉恵僧徒罢去専官四海之内咸仰圣恩大小寺院浸以兴隆净居在深山之中非若大禅刹日费浩瀚然数年以前防不能以自立今而得以安居暇食香灯钟鼓晨夕供养优防自乐有此室庐非赖吾皇天地育之赐其何以臻此哉僧道正丰城徐氏其师曰永顺其祖师曰觉应道正之下其徒殆将十人九院长兴修祈华严芙蓉各有僧义兴石绳龙泉龙兴皆净居之徒分处
　　海云精舍记
　　不庐而居不耕而食者浮屠氏也其初盖不以奉身之物累其心尔后世尊重其教优异其徒而宏敞其居丰饶其食则至贵至富之奉亦或蔑以加焉其初岂若是哉不惟处者然也而行者亦有奉或行千万里之逺或厯千万日之久不问舍而有归依止宿之适不齐粮而无覊旅穷乏之虞奢之者曰此佛教之所以为盛佛徒之所以为能也临川海云精舍当一郡阛阓之冲而为僧人接待之所僧之游行至是饥者得以饲劳者得以息无不容纳如大海之于百川任其去住如浮云之于太空供给日仰于人而未尝不足主之者谁与僧文焕实肇其事焕过姓郡城人也为僧于金溪之静思院至元甲申游闽游浙谒防山和尚而有契乆之还乡结茅白水渡离郡而孤栖家有二兄嘉其厉行大徳戊戉仲兄良弼首让己宅为今精舍伯兄仁亦割己田助其日费既有以居既有以食乃精専自冩四大部经由是感孚贤善竞舍财粟皇庆士子始大营缮宝藏法轮金仙正殿巍然壮观轮奂一新纲条具举延祐乙夘焕年四十有一端坐入防二兄念焕开基勤笃思得其继佥言静思院僧文恢焕之同派戒律素严善誉乆着必能成焕之志于是合辞以请恢来嗣业一遵成规有崇无堕庖厨府库僧堂旁舍备所未备上瓦下甓盖甃完整丹漆艧涂炜煜美观纯金装饰梵相五身又市隣屋撤而扩之则出富室呉仁甫之力损俸起立华严宝阁上塑观音及善财五十三叅像装严圆满又市近地辟而拓之则承郡牧闾闾公之意诸方僧众二教胜流来往过从殆无虚日转藏徼福绳绳不絶施财施田月益嵗增钟鱼震扬香积芬飶防若十方大禅刹之风恢之成终可无负于焕之创始也已郡牧徴予文为记精舍始末予惟二师先后相资其善心公溥共愿力坚固有可书者遂不辞抑尝闻释氏经教言饭善人福最深重而谓饭善人不如饭五戒饭五戒不如饭四果况诸菩萨佛又在其上毎日饭于精舍之人莫能知饭者之人品髙下等为何如则饭之者福徳深浅重轻固亦莫可知也师之意若曰佛心慈悲佛门广大来者饭之而已不问彼之人品也又奚暇计此之福徳哉文焕师号称懒牛文恢师号称了如云
　　泰元院记
　　泰元院者崇仁云峯院僧恒可之所肇创院在冝黄崇贤乡之笁南磜其初山谷深阻草树防翳狐狸豺狼之所窟宅防魈盗贼之所藏匿延祐己未春恒可翦除荆榛垦辟基址于其西偏东偏构供佛栖僧之屋各一泰定甲子始建佛殿于中旁有楼阁前为三门缭以廊庑曰泰元院广其田以食众度其徒以继绪请予记其肇创之由以贻永乆恒可福之候官县人而于抚之崇仁为僧尝从讲主演説经论后遂披法衣坐讲席钦奉国恩受袈裟之赐至再受大师之号亦至再初号圆悟继号教净明此俗僧之所夸以为尊所羡以为荣者而恒可不然方且幽寻人迹不到之地以营梵宫不私其所有而与众共殊无一毫贪痴留滞于胸臆予以为当于佛法中求之而非可与世之族僧例例视也故于其请记也不复辞文以畀之俾归刻于石
　　云峯院重脩记
　　崇仁县之乡凡大而崇仁一乡地最广山最多乡之云峯院距县八十里在重冈复岭间东南有马祖岩西有山曰龙滇有峯曰叠石院盖肇于唐前时废兴无碑记可考至宋末将圮国朝初僧法旻道建钟楼徳杲徳鉴新佛殿及佛像恒可恒敬新法堂及供器又立外门继而恒恵修一二门造廊庑徳郴徳义备其未备以底于完美僧寮派别而各寮俱肯悉心协力用能使营构周足设饰辉煌壮梵王之居耸众目之观有如此者由其心公力勤故也僧来谒记予闻洪之分宁亦有云峯院昔南曽氏作记薄其土俗而称院僧道常斥散有余淡泊无累独与彼土之敝俗异今吾崇仁民俗素厚非如分宁而云峯僧众皆闽人饶人心无所私力无所靳与吾乡之善俗同予安得不嘉之重嘉之而乐为之记乎
　　元真院长明灯记
　　噫佛氏之教四大俱幻万縁俱空以天地父母生成之身为大累况身外物耶为佛氏之徒崇佛氏之教夫孰敢云非是而不之贵然而着贪痴者营营自私汲汲多积视外物重于身愈有而愈不足倘俾公其所有虽毫毛之防如邱山之重靳靳然难之或乃甚于市井殖货闾阎畜帑利者之为噫是诚何心哉佛教固若是乎古丰城之防昌乡有元真院废也乆矣而净居众僧恵空兴之其徒惟叙敦土木之事功半而空入防叙竭力成之殿堂楼阁门庑馆庖舍僧之室供佛之器咸具靡阙舍己所有之田悉归于公以饭徒众其用心也公矣又作长明灯三炬一供佛一供普庵师一供后土祗别施己财买田嵗入以斗计者三百诒之后人专给灯费期于永乆续续如初其为谋也逺哉心之公谋之逺于佛之教其庻防于佛之徒其亦可尚也已虽然灯之长明果何谓所以象佛之性常明也朝朝暮暮嵗嵗时时常明不防彼灯如是吾性亦然融大圆光普照世间黒闇防迷刹刹尘尘同囿净恵正觉之内是又佛祖禅宗所传之灯厯千万刼而长明者诸有等是虚妄毕竟销亡惟此一灯真实自如吾今説是灯己见在未来一切僧众皆当欢喜踊跃信受奉行
　　五峯庵记
　　自佛氏之教行乎中土其始也福田利益之説足以诱庸愚其乆也明心见性之説足以悦贤智是以智愚贤不肖莫不翕然信奉而尊事之由晋隋唐宋以逮于今可谓盛矣百年之前袁州慈化寺僧号普庵师得正觉法了悟自性作慈闵念济度众生住世之时固己起人之尊慕入防之后威灵气焰震燿逺近信奉之者跨越江淮奔走祠下一嵗不知防千万亿人僻在荒服亦且航海梯山而効布施图刻像貌家家而然凡有天灾人祸必叩普庵普庵云僧道兴者瑞州髙安谌氏之子幼年辞家舍身临江宝庆院苦行勤力遍游诸方道路桥梁种种方便事不惮劳瘁独力修完嵗在乙亥厯抚州冝黄于时疫疠煽炽凭普庵师威神发愿救治是年六月行冝黄南鄙之仙符坪左黄山右华盖五峯森耸乎其前照镜石仙人塔隠暎乎其后水口无路可通沿流而下有九龙渊幽閴寥逈亢爽显敞拱卫旁罗襟抱环匝于佛境界为冝遂结草为庵名曰五峯地属袁氏即日喜舍庵之四畔林阜原陆悉以归焉垦辟荒芜自给衣食毎冇祈禳应答如响趍之者如市至元壬午有乐贡士祈禳获安施杉木一千株搆佛殿及藏殿运转法轮大徳庚子于东建观音阁至大己酉时西建华严阁门庑庖厨一一周徧又设普庵道塲曰玉泉庵命其徒觉了主之又造僧寮一所曰桂溪庵命其友江生主之夫道兴赤手而来于万山之间人迹不到之处诛茅菅剪荆棘驱狐狸豺狼而立佛祠乙亥至癸丑垂四十年鼓舞羣动赫赫如小慈化虽曰福利之诱人然非坚志长才足以办事亦安能成就若此故尝谓世之士大夫学孔氏之教者食君上之禄膺民社之寄使人人能如佛氏之徒何事不可办而素餐尸位怠其事者比比可叹已吾安得不于道兴之所为而嘉其志其才之不易及哉兴之为僧也续吉州三学派礼台山禅寺僧大显为师兴传之徳通通传之恵深是以五峯开山以来相传之次
　　小台院记
　　小防院在抚乐安天授乡杯山之湾唐僧肇建而宋僧徳聪神宝自满智清守宁绍端嗣海了印道洪道源道溟经咸淳辛未院废大元至元甲申洪丰城静安寺僧法成来起废院再兴成而智敬敬而得宁宁而恵昌亦且四传矣考之旧碑宋元祐间自满主院事时里人陈若谷兄弟肯有所施象设一新满之徒智清请记于游主簿极绍熈间僧了印宏敞其居开禧嘉定里人郑安国父子续有所施营构大备印之徒道源请记于刘居士迂院之再兴也大徳庚子里人黄一元殷正吉造佛殿至大庚戌塑一佛二菩萨于法堂者亦一元所施也延祐甲寅僧恵昌自出己槖诸善士暨黄助之起钟楼脩殿宇并完三门两庑诸寮及罗汉像十八泰定丁夘作大佛像七福海上覆香案前横金饰花果罗列璀璨甓甃内外镘艧辉煌者又一元所施一元翁年八十矣过予求文以记将欲佛像僧庐之永乆不敝壊也俾众目观瞻想佛气焰骇佛神灵而勉于为善慑于为恶翁之用意厚矣哉呜呼自佛法之行乎中国也鼔舞一切智愚翕然信从之然智者之根有利钝愚者之疾有微剧信从则一而所以信从之实奚啻百千万品之不齐约其大较则有四上焉者超于无径造顿悟诸缘悉空智根之利也次焉者犹未免滞于有或由教入或由律入或由禅入而以渐至智根之钝也下焉者徼其福谓佛真能贵我冨我寿我康我愚之疾防也其最下者直不过怖其祸尔必有所感触必有所严惮境变心移庶或可防其畏威寡罪愚疾之剧也然则佛教之夸靡烜赫于其居处像设者殆剧疾者之药欤游之记曰阐教敬言俗刘之记兼存普摄盖亦如予所云予以黄翁昌师之发念积既可嘉尚故为申前碑之説而记焉
　　云峯院经藏记
　　藏者何藏经之所也昔释迦牟尼佛以世外法为天人师凡一言之出闻者莫不恭敬作礼围绕讃叹何也以其言诚可尊重故也匪特其徒为然后千余载传入中土中土之人尊之重之亦如其国译以华言名之曰经不敢轻慢也措诸塔庙贮之以藏不敢防渎故也藏之所在经之所在其尊其重如佛在是无智愚无贵无贱人想慕其功徳烜赫其威神焉云峯院经藏者僧自新及其徒妙鉴之所建也院占冝黄县南之上游距县六十里宋初有里人乐黄琮譔记亦莫详其肇创之年代无城市之喧嚣有山林之幽寂事佛者居之为称自新父母家里之乐氏侍郎史之族裔也离俗为僧谨朴淳厚不畔佛之戒律自至元己丑主院事三十年余艰勤备尝以克禃立至治壬戌授其徒妙鉴抄题众力于癸亥嵗建经藏一所将底周完而鉴先逝新再主院毕其前功金饰二龙于两楹为防卫甚伟其徒孙曰道隆曰福广曰慈珏咸知辅翼其长珏徧告善士得所施助购四大部经满足一藏新来文记之以示永乆予谓经藏所藏之经悟觧之者超最上乘其次上乘其次中乘又其次下乘其下持戒脩福亦可成就种种福果藏制之圆象天拟法轮之运转无息也院僧之所崇奉善士之所信向岂徒为是美观而已哉新能率其徒为永乆计以不坠其教可嘉也夫



　　呉文正集巻四十九
　　钦定四库全书
　　呉文正集巻五十
　　元　呉澄　撰
　　碑
　　崇文阁碑
　　国朝以神武定天下我世祖皇帝以武之不可偏尚也广延四方耆硕之彦与共谋议遂能禆賛皇猷脩举百度文治浸浸兴焉中统间命儒臣教胄子至元间备监学官成宗皇帝光绍祖烈相臣哈喇哈孙钦承上意作孔子庙于京师御史台言胄子之教寄寓官舍隘陋非冝奏请孔庙之西营建国子监学以御史府所贮公帑充其费逮至仁宗皇帝文治日隆佥谓监学椟藏经书冝得重屋以庋有防复令台臣办集其事乃于监学之北构架书阁阁四阿檐三重度以工师之引其崇四常有一尺南北之深六寻有竒东西之广倍差其深延祐四年夏经始六年冬积成材木瓦甓诸物之直工役饮食之费一皆出御史府雄伟壮丽然増监学之辉名其阁曰崇文英宗皇帝讲行典礼贲饰太平文治极盛矣台臣请勒石崇文阁下用纪告成之嵗月制命词臣撰文臣澂次当执笔今上皇帝丕纂圣绪动遵世祖成宪于崇儒重道惓惓也泰定元年春诞降俞音国子监立碑如台臣所奏臣澂谨录所撰之文以进臣闻若古有训戡定祸乱曰武经纬天地曰文武之与文各适所用然戡定祸乱用于一时而已经纬天地则亘古亘今不可无也何也日月星辰天之文也山川草木地之文也人文与天地相为经纬则亦与天地相为长乆而可一日无也哉我世祖怱怱用武日不暇给而汲汲崇文惟恐或后此其髙识深虑度越百王宏规逺范垂示万世以为圣子神孙法程夫岂常人所能测知盖创业之初非武无以弥乱守成之后非文无以致治武犹毒药之治病病除即止文犹五谷之飬生无时可弃也有文治之君必有文治之臣文治之臣苟非教习之有其素彼亦然孰知文之所以为文者故建学以兴文教畅文风育其人将与人主共治也斯文也小而脩身齐家大而治国平天下言动之仪伦纪之叙事物理义之则礼乐刑政之具凡粲然相接焕然可述皆文也古圣贤用世之文载在方册不考古人之所以用世不知今日之所以为世用者也然则圣朝之崇文岂虚为是名也哉门之所庋古圣贤之文也立之师使之以是而教设弟子员使之以是而学教之而成学之而能则游居监学者济济然彬彬然人人闲于言动之仪登于伦纪之叙慱通乎事物理义之则详究乎礼乐刑政之具他日辅翊吾君跻一世文治于尧舜三代之盛由此而选也夫如是其可谓不负圣天子崇文之明命休徳己若夫不能潜心方册真有得于古圣贤之所谓文而涉猎乎浅末炫燿乎葩华曽是以为文乎上之所崇下之所以为世用者盖不在是臣澂再拜稽首而献颂曰皇元肇兴于赫厥声天戈所指如雷如霆圣圣继承六合混一威命逺加丕冒出日神谋英畧敷遗后人征诛以义持守以仁既成武功火阐文治尊道隆儒劝学讲艺京师首善教冑设官孔庙巍巍四方来观执法之臣职务纠慝爰矢嘉谟弼我文徳于庙之西黉舍翚飞于黉之北杰阁云齐其阁伊何有经有史传采旁罗有集有子昔在中古郁郁乎文式克至今用宏兹贲诜诜多士被服圣术鳯翥鸾翔虎炳豹蔚维身之章维国之光匡扶盛化上跻虞唐民物阜蕃礼乐明备允显崇文昌运万世
　　通州文庙重脩碑
　　皇元有天下文教自京师达郡县虽遐陬僻壤莫不建学设官以阐教事通州近在畿甸素闻廪给学官毎至輙去不惟教事废弛而孔庙亦且不葺将就倾圯永平杨齐贤繇丰润县教谕来为通州学正思振厥职择民间子弟可教者得三十家籍之入学课之诵书白之官府而复其身州之叅李侯与州之长协心主张于上于是其人咸愿出力以脩庙学孔庙正殿东西两庑爰及外门上瓦下甓杇镘四周奂然一新至治二年七月役兴八月绩成讲堂敝壊上两旁风盖覆而涂墐之前后窗牖中外甃砌悉备其所未备其南则敞门塾一间其北则续檐宇三间以益堂之深学者遂有藏息之所庙之南竪穹碑刻加封诏书示永乆积年之颓靡一旦而完整虽曰学官之勤防州官扶树之功胡能致是哉古之牧民者常以教民孝悌忠信为急务通州之官能用意于庙学不敢后庶防不愧古良牧之政矣齐贤诣国史院请书其事予固乐称其美以为后来治官教官之劝州长名速朗吉大其官承直李侯名也先其官承事在州多恵政通民便之初榆河之西有间田钦依至元三十一年诏防拨州学后运官夺取造庐舍而私其僦利齐贤遡于官户部礼部暨监察御史直其説以畀州学如初今齐贤又以余暇率所辖三河县之民脩其县之庙学概可书也
　　大都东岳仁圣宫碑
　　天子祭天下名山岳为众山之宗岱又诸岳之宗也东岳泰山之有祠冝矣而古今祠祭礼各不同岳者地祗也祭之以坛壝而弗庙五岳四渎立庙自拓拔氏始当时惟总立一庙于桑干水之隂逮唐乃各立一庙于五岳之麓若东岳泰山之庙徧天下则肇于宋氏之中叶古者祭五岳之礼视三公盖天者帝也地者后也诸神诸祗皆帝后之臣也天之日月地之岳渎臣之最贵者三公为臣之极品故祭之礼与公齐等祭之秩次如公而非以公爵爵之也唐先天开元间谓汉以来王亦爵也位公之右于是封岳祗而爵之曰王宋大中祥符间致隆岳祠犹以王爵为未崇极于是尊岳祗而号之曰帝意在乎尊之而已礼之可不可有不暇计吁咈哉若神僣窃同天地所以起大贤之嘅也既庙之又爵之既爵之又像之地祗而肖像若人焉至于今莫之或改也我世祖皇帝平一海内制作之事未遑尚仍前代之旧东岳旧号天齐仁圣复加新号曰大生郡县并如金宋时有庙以祭东岳大都新筑规模宋逺祖社朝市庙学宫署无一不备独东岳庙未建教大宗师张开府留孙职掌祷祠晨夕亲密钦承上意买地城东拟建束岳庙事既彻闻仁宗命政府庀役开府辞曰臣愿以私钱为之倘费国财劳民力非臣之所以効报也上益加赏遂勑有司防持毋得沮挠方将涓吉鸠工而开府遽厌世嗣宗师吴特进全节深念师志永毕竭心经营不惜劳费于壬戌春成大殿成大门于癸亥春成四子殿成东西庑诸神像各如其序鲁国大长公主捐资构后寝勑赐庙额曰仁圣宫特进以书来请记予观先开府之报上恩今特进之继师志忠敬出于一诚其美可书也而余因及古今祠祭循习之由以俟议礼者之讨论方今袭累朝积徳之余际百年兴礼之防明圣在上仁贤布列必将追复二帝三王之懿尽革魏唐金宋之驳其于东岳也礼以地祗而不人其像尊比三公而不帝其号兆之如四望而不屋其祠庪县于其方岳而不徧祠于郡县夫如是虽圣复生必无曽谓防山不如林放之叹乗太平之基新一代之典昭示万世之法程斯其时矣何幸吾身亲见之哉
　　南安路帝师殿碑
　　宣政院臣奏请起立巴思八帝师寺殿王音曰俞各省各路臣钦承唯谟中顺大夫南安路总管府逹鲁花赤臣常山言先太传开府仪同三司冀国忠武公先臣右侍仪使资徳大夫中书右丞厯事先朝世笃忠贞臣被命守土为臣之礼敢有弗防于是躬董其事得吉地于郡之东购良材集良工栋宇崇峻规模宏敞大称明时尊尚有人之意遣其属县儒学臣陈幼实走临川俾前集贤直学士奉议大夫臣呉澄文其碑守臣所钦者上防也虽老病退闲之小臣何敢以固陋辞钦惟世祖皇帝混一区夏创建法度逺近大小文武之才各适其用帝师佛教之统也翊賛皇猷为有力焉爰自古昔圣神君临万邦因时制作各有不同鸿荒之世
　　民淳事简结绳而治之至于黄帝始命其
　　臣苍颉肇造书契乃有文字以纪官政以纠
　　民慝更数十年而周之臣籕颇损益之名为
　　大篆又数百年而秦之臣斯再损益之名为小
　　篆且命程邈作书以便官府行移遵而用之逮今千有余嵗矣其字夲祖苍颉而畧变其体然观汉臣许慎说文所载字以万计而不足以括天下之声有声而无字者甚多也皇元国音与中土异则尤非旧字之所可该帝师具大智慧而多技能为皇朝制新字字仅千余凡人之言语苟有其音者无不有其字盖旧字或象其形或指其事或防其意或谐其声大率以形为主人以手传而目视者也新字合平上去入四声之韵分唇齿舌牙喉七音之母一皆以声为主人以口授而耳聼者也声音之学出自佛界耳闻妙悟多由于音之学于中土有曰娑陀力有曰鸡识有曰沙识有曰沙侯加滥有曰沙腊有曰般赡有曰俟利箑其别有七于乐为宫商角徴羽变宫变徴之七调于字为喉牙舌齿唇半齿半舌之七音此佛氏遗教声学大原而帝师悟此以开皇朝一代同文之治者也圣度如大无所不容圣鉴如日无所不照所以徇近臣之请而致隆致厚以示报也先是南安守臣教养防古字生徒新其学舎可谓知所重矣及是帝师殿成中大夫总管臣张昉同知总管府事臣某判官臣饶某暨经厯知事提控照磨臣梁某臣安某臣饶某若长若正若贰若叅莫不同寅恊恭以竭尊君敬上之仁而于是役也唯恐或后猗欤钦哉臣澄既为书其事而复系之以诗诗曰两间初屯狉狉榛榛苍图黄书载基人文醨醇散朴变逮秦邈世异文同未或有作于昭皇元一统九垠挽今追古六典四坟天赉西师蹑籕转斯妙悟佛音国字滋滋帝臣有心帝有俞音隆师重本咸用丕钦新字翼翼遗像有赫报祀惟崇永永无斁
　　抚州路帝师殿碑
　　钦惟世祖皇帝朝八思八帝师肇造防古字为皇元书同文之始仁宗皇帝命天下各省各路起立帝师寺以示褒崇今上嗣服再颁特防圣心眷注俾加隆于文庙不与其余不急造作同恩纶诞敷雷震风动越在外服臣钦承唯谨宣武将军抚州路逹鲁花赤臣闾闾躬董是役卜地于宝应寺之左广寿寺之右髙明爽垲宏敞行迤从度之其深六十寻有竒衡度行其广五分其深之二中剏正殿崇二常有半广视崇加寻有五尺深视广杀寻有七尺后建法堂崇视常九尺广视崇加寻有二尺五寸深视广杀寻有二尺五寸前立三门崇二常冇四尺广视崇加一尺深视广杀寻有二尺堂之左右翼为屋各五间其深广与堂称门之左右有便门有二塾为屋各十有四间其深广与门称两庑周于殿之东西前际门之左右塾后际堂之左右翼为屋各十有三间左庑右庑之中有东堂有西堂各三间环拱正殿上合天象如紫防太防之有垣三门之外櫺星门其楹六　楹之竪于地者通计二百有五十屋据髙厚俯临阛阓望之巍然彪炳雄伟足以称皇朝尊奉帝师之意工役重大而民不病其劳官不病其费盖唯郡臣防恭勤恪剸裁运调有其才是以不期嵗告成极崇侈壮丽之观可传示于永乆猗欤盛哉窃谓自有书契以来为一代之文而通行乎天下者逮及皇元凡四矣黄帝之时仓颉始制字行之数千年周太史籕颇损益之行之数百年秦丞相斯复损益之秦又制为字以便官府仓颉古文史籕大篆李斯小篆程邈书字体虽小不同大抵皆因形而造字防古字之大异前代者以声不以形也故字甚简约而唇齿舌牙喉之声一无所遗倘非帝师具正觉智悟大梵音从衡妙用无施不可天实赉之以备皇朝之制作其孰能为之哉宜其今日受崇极之报也圣上逺继世祖之志近述仁考之事以致奉先之孝天下臣子咸用丕钦以尽奉上之敬继自今徳教所被一皆以孝心敬心为之本而声学字学之用使太平之治光辉烜赫于千万世由此其基也逺方小臣为记其成非但嘉郡臣有成之绩盖以賛皇治无疆之休也
　　华盖山雷坛碑
　　风雨云雷均之为有功于民也祀典有风雨而无云雷然屈原九歌有云中君则楚俗固祀云神矣今黄冠师祷祈必礼雷神礼虽先王未之有而可以义起者此类也夫吾家之南三十里有山崒然而髙曰华盖能兴云能致雨常多迅雷烈风山峯卓立下临悬厓厓石空洞如頥天将雨云气一穟如炉烟直上俄而雷声殷殷由空洞中出以弁于天此予之所亲见而雷震之威俗传其神异可骇可怖不可胜计山祠仙灵祷祈不絶徼福之人往往不吝财施祠仙有屋祠雷无坛吾里郑子春命工琢石累坛三成为礼雷神之所考之古礼祀日祀月祀星曰王宫曰夜明曰幽宗皆坛也风师雨师亦于坛而祀以义起之雷为天神其有坛也宜邑二令李粲嘉之而记其事郑之友陈种为予言其严敬天神之诚予之嘉之犹二令也为是为作迎享送神之辞俾有祷有祈者歌以祀焉辞曰
　　起岩穴兮行苍冥腾腾以上兮逺迩闻声神之来兮雨八纮砉然大震兮天下惊苏团蛰兮发屯萌翼元化兮生万生云收兮日晶神功若无兮藏閟其鸣山共长天兮万古青青
　　崇仁县孔子庙碑
　　夫学校之设三代至今今数千年矣所以明人伦而善风俗所以育人材而禆正教其闗系岂小哉而学之尊先圣也自汉以来未有一定之制亦未有通祀之典唐开元间定孔子为先圣庙而衮冕南面每嵗春秋祀焉由是庙学之礼益备凡有学者必有庙示其尊也抚崇仁江右壮邑县学据一邑之中近横清涟逺矗苍翠山水之秀鲜俪前五十年遭兵火而毁后买民间旧屋起立为殿为堂苟简取具而已泰定三年冬真定史侯景让来作尹视孔庙敝陋将谋更造邑丞祝彬相与恊賛四年春召匠以计未防丞去尹独尸其事既得良材乃于九月壬子兴役十二月己亥竪楹悉彻其旧易以新构用竹木瓦甓暨石若干斧之工千三百锯之工百五十度以工师之度其崇三寻有二尺其广五寻其深三寻有六尺五年三月告成巍巍赫赫大称圣朝崇儒重道宪官勉厉之意侯其有见于风俗之机政教之本也与夫崇仁学产之入嵗用且或不给而克臻是者侯之用心公而用人当也邑人陈祥慷慨有干畧前时倡议修县治之谯楼舆论伟之及是知邑宰之用心于庙学也率先乎众而出金济急代任其劳而市财敦匠又与教官荣应瑞劝在学职员各捐己俸在邑在乡好义之家咸乐致助盖率众而人先之则有义者孰不愿输其财代劳而肯任之则有职者孰不竞効其力此费之所以办事之所以集也虽然侯之所以新孔庙岂徒然乎将以耸动观瞻振起偷惰居防于学之士于是警发而厚于伦可以端羣下之表仪而优于才可以侍公上之选举焉耳况崇仁近世之先逹徳行则有若尚书何公事业则有若佥书罗公博洽则有若侍郎李公奥学则有四呉清节则二谢皆后来之所当睎慕者进而有闻乎孔道则又有光于前夫如是庶防不负邑宰作兴期望之心邑之士其可不自勉哉
　　江西等处行中书省照磨李侯平反疑狱之碑
　　李侯名楫字济川番阳人自袁州路经厯迁新淦州判官大徳壬寅至官丁未得代明敏公勤精于吏事佐州六年令行政举声誉着闻当路毎委用焉朝廷命使者巡行天下彰别淑慝临江官吏俱受谴责至新淦侯迎谒应对得宜使者嘉之分遣诣安福永新出吏賍钞以贯计凡六千二百有五十六年之间平反邻州邻县疑狱者四其一新喻民求奸弗获杀死妇人七嵗女在旁并杀之以灭口时暮夜无证左囚不肯伏輙畨易牵连无辜七十余人三年不决侯设法鞠问精办器仗衣服诘囚囚骇然无辞遂伏辜释所罣罥欢声如雷其二奉新庖人治庖于豪民之家不返其兄侦伺不得踪迹与谷千斗嘱其兄俾勿讼其兄受劵闻于官豪民结连华校数人指言其兄已得其弟溺死之尸于某水中焚之以归吏受赇曲是其説鍜链其兄以为诬告校寘狱将议罪侯视豪民自书与谷之劵曰岂有无慊于中而私贿人者究问乃庖人通豪家之婢豪民之子见而杀之投其尸于水遂脱庖人之兄所荷校以校豪民之子干系三十有八人悉免一邑称快其三靖安有狱谓甲奸乙妻勒死乙或谓乙与丙交争乙折丙齿惧罪而自经于丙之门检官以死者项后痕不交匝遂定为勒死侯取他文巻叅考有自经死而痕不交匝者又以洗寃录所载自缢者尸下地三尺有炭依其法验之于所缢柘树下掘地二尺五寸果有炭块数十遂定为缢死其四奉新甲告乙盗葬山地官吏监改职役人党甲不待乙至掘其父棺乙与甲閧至丙之门而甲之仆丁鬬殴死官谓乙盗葬谓盗葬纵或侵越谓盗葬则非也官吏职役擅发乙父之棺以致交閧而遂殴死亦偶中伤而非故杀前二事失出后二事失入累年掩昧至侯始得明允非真见定力不能也侯母夫人年近八十侯出问事归有所平反夫人輙喜年与夫人相若者侯客之升堂把酒为寿善画者作家庆图赋诗夸扬以娯其亲侯于桥梁道路加意修治州郭外有岳祠倾圯侯曰岳于祀典最重捐己费葺之其他兴滞补弊率类此佥亷访司事李公嘉侯荐之曰亷洁详明宜寘风宪今授江西等处行中书省照磨朝廷所以旌能也淦人摭侯平反事实为传又将勒诸石余乃因其传次叙其辞而系之以诗曰
　　粤若古者钦恤惟刑于昭皇元恻恻哀矜奏谳审详有慎无轻贪人庸夫弗念弗承彼诎孰信彼暧孰明韪哉李侯善治流声有狱未直汝往司平靡防弗章靡隠弗徴奸狡胆落展如神灵家有慈亲天锡遐龄隂徳之报其昌其荣朂哉李侯徯汝澄清
　　天宝宫碑
　　泰定二年春予以养疾寓天宝宫之别馆其宫之道士李天瑞任进福王进瑞崔进贵合辞言曰吾教之兴自金人得中土时有刘祖师避俗出家絶去嗜欲屏弃酒肉勤力耕种自给衣食耐艰难辛苦朴俭慈闵志在利物戒行严洁一时翕然宗之继刘而陈陈而张张而毛毛而郦郦始居天宝宫际遇国朝名吾教曰真大道自为一支不属在前道教所掌郦之后有孙有李有岳而吾之师嗣焉吾师张氏干州奉天县人儒宦着族大父徳开为军官掌千夫父永兴袭其职母吕氏师长身古貌瞻耳美须肃然埃之表望之知其有仙风道气自防恶杀不啖肉味年十六从天宝宫李师为道流锡名清志然获归养父母年十八辞家入太白山越一年往觌李师复还省亲久之辞亲入终南山大父年老招之出山乃家居侍养年二十六剏长安明道观又适鳯翔扶风县立天宝宫及李师死师事岳师畀以扶风道教之职年三十三为永昌王祈福于五岳四渎名山大川既徧复来闗中修理前所剏宫观居太白山龙虎洞三载妖魅障厄亟至一皆不慑闻大母丧归服丧如礼防陜西行省官有疾治之而愈有所赠遗皆郤不受彼乃为办葬资服阕至京师岳师试以劳事喜曰是子所矣又遣之出曰他年再来吾师暨徒二人入东海大珠宇山结茅而居山旧多虎穴虎避他处颇为人害吾师曰吾夺其所可去之于是游山东诸州为人除疾应验之速若或相之云已岳师死吾师还丧之丧毕潜遁逾大庆渡至河东居临汾五纪居云庵地大震城邑乡村屋庐俱摧压死者不可胜计独师与其徒所居中裂为二得免于患师遍寻木石问听呻吟声救活甚众复归华山旧隠而天宝宫二赵一郑摄掌教事五午之间相继殒灭郑临终语其徒曰天降凶灾死亡荐臻得非教条有违逆与吾闻张清志躬受岳师嘱咐盖仁人也可奉之掌教庶有在乎于是宫之徒众寻访吾师得之于华山岩谷既至众皆悦服师谕徒众曰吾教以慈俭无为为宝今听狱讼设刑威若有司然吾教果如是乎继今以始凡桎梏鞭笞之具尽废之众曰诺自是众安害息五年宿弊一旦息除诣奉圣州郦师所建大宫及缙山香水园值车驾临幸尝移文集贤院欲觧职而去弗可归乡展省坟墓因至河南庐时山仁庙俞集贤之请加防进号英庙命住华岳太白山祝厘今天子即位有防促还师曰山泽之癯于国不能寸补何敢乗驲骑乎步行而前围人牵驲骑以从吾师之孝其亲也大父母父母之存膳必亲视药必亲尝出入必告应对必谨清温定省靡或有阙母尝病疽殆甚口吮其脓去毒遂得苏瘥又患满气疾防不救师祷神进药不寝食四句忽吐涎块如渐底平复居丧至哀于儒家丧制不悖师之敬其师也尘贱之役人不屑为者皆不厌倦澣衣执防汲井剪厠一无所辞师之持其身也衣布衲携铜鑵自为粥以食终夜危坐未尝觧衣其寝衣丝纩及氊皮毛之属至于乳酥酪密亦未尝哜也师之济于人也少能力耕其乡土厚泉深艰于得水盛夏时毎日于农务之余汲水贮石槽中使盈而不竭以待乡里放牧牛羊及禽之渴者来饮之宗戚之家亲死子壮葬娶愆期则倾橐为之葬娶饥馑之嵗见不能自存之人輙赈恤令不至馁死行祷岳渎山川时自赍钱三十缗随行以济所在惸独无告者钧州赵家河民居近山麓莫可凿井逺取河水以饮师为相土脉俾井其处果得甘泉人甚便之新丰戯河地在髙原亦以无井为苦或告以师前在赵家河得水之事众请师师曰前特偶然耳其可再乎请不已竟为掘二井师之逹于命也汴有狂民以逆取败其所罣与师同姓误执师以往治狱者鞫问师师凝然不动无一辞辨觧拘系年余省台官徐察其诬特与释免吾师谦冲损抑掌教将二十年教风日盛于天宝【原阙】







　　门中豁三夹旁附正殿之西竪西阁与东阁对峙东庑西庑以问计凡一十前后左右既周且备乃作正殿抡才于逺郊礲石于隣郡为柱为础必良　必坚四阿巍巍四宇翼翼阿之所帱方五寻有半宇之所环其室十有二规制朴伟视昔相倍蓗正殿之比居屋之南造法堂及东西房负柱之楹六惟西偏东向之屋八间仍其旧余皆一新像设坛位辉赫整肃自丁巳之冬至己巳之夏十余年之所经画而妙之精神气象奚翅复其旧而已哉非意度之广才具之优能若是乎防其费当缗钱一十二万昌祖临川彭塘人礼师受业于仙盖山之龙堂观善继善述轮其居充拓其产有光于其先矣往往绕山观振极于頽败之余内外构架具足舍所买私田百五十畆赡公厨其所进益一如罢堂焉永崇观废旧额犹存重为啓立度人嗣守其所完美又如绕山焉以至白云开山而乐畀观近之土相山兼职而大筑仙祠之宫最后再兴妙优为之也盖长于理财而不私听有凡诸观营造悉用其私积一毫无所取于公帑妙之役城中诸善士施助约万缗此外无所资于他人也呜呼羣动总总终身孳孳利身肥家是图贪其入吝其出重外物尤重于一己达者固痴之而况弃家遗身游方之外非有仰俯之事畜非冇世胄之縻系而货殖辟地靳靳自私靡异流俗之编防则其痴殆有甚焉若全迹昌祖之达千有不一二也世之士大夫学孔氏以治国平天下自许授之以事鲜或能办私其一身一家者比比而然熟能于已无私于事有成如全师者乎师以其法嗣万得一连学礼分掌妙观务来请记营造如果予因是叹士大夫之冇不如师亦贱土苴而贵
　　其真缺　　　　称绕山道人云
　　兴圣五公寺碑
　　五公寺在今清江镇镇古淦阳县也旧传梁僧宝公朗公唐公化公约公飞锡所驻故建寺而因以名焉寺初涉江后值岸圮遂徙东已废而重兴者宋绍兴年间僧师善也既毁而重构者宋嘉定年间僧明悟暨觉慧也嵗乆复敝大元大徳庚子僧自宏谋新之弗果皇庆壬子僧祖震白其师志澄命其徒宝印敦役更造而好事之家二黎氏曰镕曰栋二黄氏曰遵曰莘二周氏曰寅孙曰仕竒杨氏三登陈氏以忠诸人咸施财助力于是供佛之殿县钟之楼旁两庑前三门讲法有堂财物有比公庖私寝内外一新崇广之度视昔加羡延祐庚申告成寺有藏经中使嵗至集僧繙阅特赐兴圣二字冠寺额且锡师号及金紫之服旌印之勤宁具修寺始末谂于史氏曰昔寺之重建也绍兴时则有杨补之所譔疏然禅师所譔记犹存嘉定后则有寺僧净师狱麓退居与乡贵向范李王诸公游□咏未泯今延祐营缮功倍于前不冇钜笔雄辞文诸坚石永作实镇其何以示方来唐宋文人不吝分余光以照丛林庸敢布其予观都上国梵宫造天金碧焜煌小冇壊坠官为完尝言王公大人主之于上其烜赫固冝若夫遐陬幽寺非有提挈维持之援而寺之僧世世克承以兴废补敝为事虽运代冇迁革而佛灵无休歇其心也公其谋也逺是岂等一切有为于梦幻泡影者所能哉予固不得以学佛之徒少之也持印之役者僧道安僧义寿予并嘉之而人以精严僧律绍述师志为来者劝
　　长兴院碑
　　天下名山僧占多世有是言也崇仁一乡之居数十长兴院距县最逺而形势最佳山势自北而来形如城垣环绕周四方三隅唯东南隅为出入门户院之初起不知自何代唐时已有之院基背北面南负山之正脉乗其王气后徙右畔之西南旧基芜废院亦浸不如昔有僧祖莹善吟诗游士大夫间持身甚清苦而莫克复其旧数传至僧如昌新褠于旧址之上而院日以隆盛创法堂创佛殿创正门廊庑楼阁府库庖厨僧庐賔舘及左右前后之室屋靡所不具至元癸巳肇役逮延祐丁巳二十余年乃底完美一出己力而不资人之助吁难矣哉营造既备而诗文以记予固喜其形势之胜又嘉其兴复之勤于是乐为之记而不辞盖长兴之中否而复泰也以得其地以得其人焉尔窃尝怪二氏之徒丰其储积而沾沾自肥甚若编氓之欲以遗其子孙然工于营造则广受布施以崇侈甚居而利其嬴余者或不能免也今昌师有所储积而于已无所私有所营造而于人无所求夫其不求也贪之疾除矣其不私也痴之疾瘳矣应接盎然如春而好医术以寓其慈闵普济之仁则嗔之疾又无有也为佛之徒而去此三疾岂不可贵乎院之抵吾家不满三十里予之识昌师不啻三十年无私于已也无求于人也有功于院也皆可书也












　　呉文正集巻五十
　　钦定四库全书
　　呉文正集巻五十一
　　元　呉澄　撰
　　【原阙】












　　钦定四库全书
　　呉文正集巻五十二
　　元　吴澄　撰
　　【原阙】












　　钦定四库全书
　　吴文正集巻五十三
　　元　吴澄　撰
　　铭
　　潜斋铭
　　卫李君宗伯名其读书之斋曰潜呜呼君其果于潜也夫夫六经莫奥于易四书莫奥于中庸君读其书矣潜也者周公所以始夫三百八十四爻子思所以终夫三十三章者也其义不渊且矣乎徳之未成欤藏而不行潜也徳之已成欤晦而不显亦潜也及其进修之极而不容隐也充积之久而不可掩也则有不终于潜者焉何也藏也者不急于时而不必其不遂行也晦也者不衒于人而不必其不遂显也隐者身之用揜者名之彰君之自赋亦云然是君之潜名是也情非也虽然君子亦何恶于不果潜也人之彚不一槩也随其所至而有所就身之用也名之彰也人情所同好也而何恶于不果潜也君曰子之言然也吾以潜名吾斋而子欲从吾情违吾名吾宁从吾名违吾情也予曰君之情不必违也君之名固可从也予将从君潜之名君能从予潜之实乎君所谓潜藏而遂行晦而遂显始于潜不终于潜者也予所谓潜主而不賔家而不旅始而潜终而潜不可一时而不潜者也是潜也非易之潜非中庸之潜潜者孰谓谓潜心也是潜也法言尝言之未必能尽之敬斋箴尝言之匪徒言之也曰靡他曰弗贰潜之实也易之退藏于宻也中庸之不可须防离也潜而至是其至矣请以箴敬斋者名潜斋可乎君曰可哉于是为之铭铭曰
　　宜壑幽鳞蛰冬跃春今而膏屯后也厉云文锦宏聚表黯炯初而避景卒也脱頴寂寂而张寐寐而光理也固然义也何伤爰有大物善潜防逸害防维离害宅维宻水贮于壶火宿于炉维水弗泄维火弗灭呜呼潜只维敬斯潜守防禁诃夙夜具严
　　蜦山铭
　　旴东有山挺防嶙峋山中有人蔚秀清纯蜦山维季旭山维昆各已専壑谁复争墩山以人重名当永存伊人曰山伊山曰蜦亦名之寄奚实之论彼蛇彼蜧夫岂不伦
　　讷斋铭
　　君子之讷不尽其有余小人之讷将言而嗫嚅得善敏于行近仁者欤是为君子儒非小人儒
　　忍恕堂铭
　　百字可以睦九世一言可以行终身中人之行聊以寡怨君子之道将以同仁苟内有宿藏涣兮冰雪之销则外所周被盎然天地之春是知有事于恕者忍不必有无事于忍者恕不容无斯其可与论元氏名堂之意乎
　　中倪庵铭【为陈又新作】
　　浑浑沌沌非合非分窅若无朕秩然有伦问地何所问天何时于起处起此中之倪
　　省斋铭【为文士昌作】
　　了了省省而无不知瞿瞿惕惕而有不为谓盈难持谓高易危醉梦昏昏彼何人斯
　　虚室记后铭【为危功逺作】
　　室则有居曷其为虚虚则无质何者为室既无有室曰虚奚谓室岂其名虚岂其字弗可以字而乌乎记弗可以名而乌乎铭古古今今信信宿宿了无一有万有具足
　　梅泉亭铭【并序】
　　木之先花者梅也水之初出者泉也以其先花于冬而不同乎桃李之春也以其初出于地而未浑乎泥滓之尘也故梅之于木也为独清泉之于水也为最清而他木他水莫得而拟伦焉广平毛巨源往年总戎荆州构亭别墅有独清之梅有最清之泉主是亭者逍遥容与日参乎双清之间山南宪副冯夀卿过而喜之名亭曰梅泉夫梅之清岂有资于泉泉之清岂有资于梅而二物者偶相值乎亭之侧亭中之人又与亭侧之二物交相值焉皆得天地之至清其气类之相求葢有不期然而然者然非二者之清景不足以称斯亭之清非斯人之清操不足以合二物之清非夀卿之清致亦不足以发巨源之清也巨源有政事有文学持宪节绾郡符所至有名声予闻之旧矣今始识之乃因其亭之名而为之铭
　　幽然一枝防玉晴雪然一规明镜皎月作亭者谁配此孤洁资而羮之众口调适流而行之羣品膏泽梅乎泉乎于以比徳
　　勉庵铭【并序】
　　勉生于不足不勉生于足不足则勉勉则进足则不勉不勉则止昔之圣贤兢兢业业孜孜汲汲不自足故也世之自以为有余者反是莘县杨氏代有闻人行省郎中杨士允学足以堤身才足以周务仕登要路矣而慊慊不自足也其进而未止讵可量也哉临川吴澄为作勉庵铭
　　硁硁鄙夫哆然有余柴柟厥防肛尔躯怙恃孤雄气凌万夫矜持小黠术笼众狙视今之人曽莫我如欲其勉也不亦难乎谦谦自牧欿然不足深藏若虚上徳若谷海纳百川如秕一粟山崇九仭如篑初覆视古之人思蹈往躅傥其未逮何敢不朂温温杨君允艺允文维学是种维业是耘维事克敏维职克勤弗辞劳瘁弗惮紏纷光于世美懋乃官勲勉哉无斁尚永有闻
　　王景瑞墨铭
　　磨研靡坚防染弥赡弥坚弥赡艶艶
　　静斋铭为学子王章作
　　羣动飞奔扰扰纷纷鸡鸣度闗马迹辙环智人内观净室蒲团九渊鲵桓息龙蟠
　　自如轩铭
　　自自自寂无事如如如绰有余惟委顺靡固必由由然坐一室陈福叟自如轩铭者谁吴澄文
　　真止轩铭【并序】
　　老庄氏及学佛之徒言真三代以前儒家之书无言眞者周子程子朱子始言之书易大学皆言止而二氏之学亦言止淮西黄仲亨儒也而以真止二字铭轩其取儒家所言乎抑老庄佛所言乎余尝闻之矣真者实也曰诚是也止者物各得所不相侵越之谓于是铭其轩铭曰
　　惟皇斯极有实无伪一物一则各至其至主敬闲邪内诚斯存明究万微沠别枝分如是而忠如是而孝天秩天叙不紊不挠粤若二氏亦云悟真静定为止以息外因视圣圣心似防差殊鉴虽空洞衡靡锱铢世逺言湮此学几絶弗知弗蹈腾驾虚説儒读儒书真止何如铭示正途展也匪诬
　　寳敬斋铭
　　吾闻老氏有三寳提举薛卿学老氏道而三寳之外有一寳焉曰敬夫修己以敬吾圣门之教也然自孟子之后失其传至程子乃复得之遂以敬之一字为圣传心印程子初年受学于周子周子之学主静有如老氏守静笃之意而程子易之以敬葢敬则能主静矣卿之所寳者敬虽同乎孔氏而亦老氏归根复命之静与铭曰
　　惟周学圣云主乎静惟程学周则主乎敬惟敬故静惟静故定定故不迁心得其正定而无适虚明若镜应而无二公平若称湛然澄莹不将不迎斯敬之功存我恒性卓哉卿学有印证所寳非他上帝正令
　　逊斋铭
　　兵部员外郎崔君字耐卿名其斋居之室曰逊铭曰粤稽商训惟曰逊志聿观周诰亦曰逊事逊之为言其意曷谓谓当早顺谓宜退避卑顺伊何顺理顺义退避伊何避权避势理义谦谦致福之原权势炎炎召祸之门谦君水流永久滋液炎如火炽奄忽灭熄心常卑下不欲尊己身常退后不敢先彼自下者尊自后者先一逊之余百嘉萃焉有扁有铭朝夕警惕神所扶持俾尔多益
　　防夀翁墨铭
　　凡木之类松之夀为最其液防而下者为琥珀夀可千嵗其气升而上者为墨夀可万世惟尔不朽此所以久惟此可久尔所以夀夀以此乎夀以尔乎此夀尔夀両相无穷尔夀此夀一将无同莫明初终问之墨工墨工为谁防卿夀翁
　　履斋铭
　　中有实地下泽上天初行其素终视其旋毋轻于夬虎尾在前大道不径履之坦然余既为之铭又为之説曰履言虎尾者三释之者云干有虎象兑蹑其后履虎尾也然虎尾一也卦之象履之而亨四之象履之而吉三则咥人而凶何也一阴不中不正而当羣阳也履者慎诸
　　詹见翁墨铭
　　以磨则磷以湼则缁一时之施其昭不缁其久不磷万世之信孰全孰亏往问詹尹
　　和乐堂铭
　　兄弟二人初实一身未俗薄恶各视其槖郭氏善门相好克敦异株同根罔有间言内无私贮外无私与或出或处奚我奚汝既翕既具且湛且孺子孙继武赡此堂宇
　　鹿外亭铭
　　身在尘内尘在身外身之所在尘之所在身不出尘尘内有身尘不入身身内无尘我身非身则如太虚彼尘身尘而奚乎外作亭何年黄氏体元铭者谁与伯清父呉
　　明极阁铭
　　佛性如天佛慧若日彼哉防翳黒暗抹漆云雾划天大明东出荡荡晴空普照纎悉讲僧惟觉有明极阁铭之者谁吴澄所作
　　清宁斋铭
　　纯气晃朗炯然莹净元形漭广頽然安定斯宙斯宇斯防斯处所戴所履所用所体惟虚之极惟静之笃心既虚白命根静复湛兮独尊此不尘昏寂兮长存彼自飞奔西庆之孙南华之昆廓廓屯屯我干我坤斋居清宁薛氏卿谁其为铭临川呉澄
　　山钟琴铭
　　八音悉谐于律然律之于钟名者四他音不与焉律岂特为金之一音设乎曰非然也金者八音之长也长尸其名属从之矣金音之钟可以名八音之律岂不可以名丝音之琴哉此琴之所以名山钟也与琴自饶而升号为众琴之甲前后铭者不一临川吴澄复嗣铭之铭曰
　　横理庚庚流响泠泠日暖风轻月明露清吾志所贞触指成声如山钟灵气应自鸣主姓四更今既昔程賔一其名夀百千龄
　　黄云仙墨铭
　　前湛然后云仙得一研可千年
　　观澜亭铭
　　防防江河浩浩湖海水天混茫风力撼摆雷轰电击氷涌雪洒晴揺目神悸心骇乾坤一亭今古万态傍观静观大慨永慨初而涟沦倐尔澎湃奔腾哮吼变现竒怪
　　省吾斋铭
　　吾之为吾凝气成躯前有深阱亦有坦途惟吾所择任吾所趍兢兢惕惕慎乃驱驰私邪险艰省之鉏之公正平易省之劬之已如不疚内省而惬彼或不贤自省而慑耳闻雷震吾省斯惧目覩机张吾省斯度曽省者三臯省则屡夕省及朝晨省至暮昼之所行夜可告晨夜之所思昼可语人俯仰无愧心安体舒省焉若是吾知免夫
　　率性铭
　　钱原道字率性为之説者奚翅数十又索余言余谓率者循其自然之谓非人之所以用功也有志性学者宜如何其用功有二曰知性曰养性知之精养之熟则率而行之庶其少亏缺欤为作率性铭
　　仁义礼智性同一初随其气质而有万殊惟性所禀湛然粹然率其所性无一不全苟非圣人其率各偏或相伍什或相百千在物尤贱窒塞蔽防问有含灵一鏬仅通物不能人人则可圣葢由乎学以复其性复性之学其功有二知性其先养性其次若何而知格物穷理若何而养慎行克己知则知天养以事天孟子之云子思所传天之自然率而循焉人之当然知而养焉有实造诣非虚语言因孟遡思勉防勉防
　　墨铭与袁自心
　　袁自心墨最晩出前山后溪几若一其坚如石黒如漆光焰透纸又宜笔得此圭镇石室我为铭之着其实
　　又
　　儒而墨有此黒体刚坚耐磨研用濡染发光焰文印千年东鲁所传
　　舟铭
　　匪舟之舟又之小则己疾大则延年其功在医其道通仙鼎鑪造化传自先天
　　落月古镜铭
　　清池月霁青萍防缀月中微云如月生翳葆光混尘用晦以涖风刮萍开莹净无滓全体圆明普照一世寳匣韫藏尧舜之智
　　缉熙铭
　　客示实得实见缉煕顿悟八字予曰悟未易顿也见岂易实哉况于实得乎
　　夜光壁一团夜明珠一颗奉持常在手永永不失堕
　　着乐堂铭
　　弗耗吾神弗戕吾真耆匪以天其耆也人匪醲而鲜匪管而弦乐弗以人其乐也天时定时省百嵗永永嵗获嵗耘四时防防侗然逰嬉如汉畆翁冺然识知如尧衢童田心逸民今代皇风耆乐常春谁之与同
　　舟铭
　　细药成九嘉名曰丹铭生已死可温沍寒却老还少扶危即安炼治维谨功行其完
　　杏坛铭遗陈应元
　　洙泗之上太和融盎累士功崇嘉植天降元造无声花开实成丹腮艶艶蜡弹盈盈暇日从防春风归咏頫仰静观尽心至命两间生意万古在今覩物思人如侍缁林
　　新城县观音寺钟铭
　　嵗侯月九会日丹防煽炉韝巧治铸隧景帯金之刚永不壊声逺闻醒众瞆耳悟入得佛鲜观音寺新钟成一吾山吴澄铭
　　菊庭王时可墨铭
　　黄金盈庭玉韫匵无价之珍有待而儥
　　崇厚堂铭
　　猗嗟邃古巢木冗土既基既构层级峻宇有修其楹上干杳防有累其台下絶尘逹士苟完近临逺观仰戴巍巍俯蹈安安不栋而隆不庐而穹不蒉而覆不版而筑所崇惟徳其智湜湜所厚维伦其仁肫肫
　　存斋后铭
　　存存何事吾有吾天孟后千年斯秘失传谁其嗣之宋代儒先臧塾掲名希古圣贤柴笔摛辞耀今简编闻孙克世守防弥防玉韫于山珠潜于渊为之难甚言若易然前修迈美来者勉防
　　南轩书院山长臧廷凤朝瑞之先大父扁其书墪曰存柴献肃公铭之临川吴澄复观遗墨申之以三章章六句系于左方云
　　明徳铭
　　此心此徳如镜如水物来毕照明彻底里云胡或昏尘集风起云胡复明尘去风止静无挠心动则察理明斯昭昭大用全体
　　诚善铭
　　此性此善我固有之是曰天真而匪伪伪云胡未诚或间以私人所未覩谓彼不知神也与俱岂其可欺诚斯慥慥莫显乎微










　　吴文正集巻五十三
　　钦定四库全书
　　吴文正集卷五十四
　　元　吴澄　撰
　　题防
　　题程侍御逺斋记后
　　集贤学士程公十年于朝日近清光而亲舍廼数千里今以行台侍御史得旨南还庶几便养而回望阙庭又二千里外日以近者人子之乐日以逺者人臣之忧此逺齐所为作也夫忠臣孝子之眷眷于君亲者壹以朝夕左右为乐然亦难乎両全矣子之爱亲不可解于心臣之事君无所迯于天地间惟其所在而致其道岂以逺近问哉余既从公观光上国又将从公而南与公同其乐而不同其忧者思有以纾光之忧焉为是言也或曰近多惧逺多誉人所乐而公忧之何也之言也读易而未知易之所以易何足以知公之心
　　题李赤传后
　　宗元之传李赤善矣王韦之门非大厠溷欤过者掩鼻而宗元出入阳阳则固视犹钧天清都也竒袤之与齿少自好者羞之而将倚之以兴尧舜之道非以厠鬼为殊丽而妻之者邪其友之号而捄者葢有矣而宗元不悟竟以殛死死且不悟易曰迷复凶于赤尚何罪哉
　　题朱文公武夷棹歌遗墨
　　朱子早年肆其余力于诗章字画甚雄伟不凡而晩乃若不暇为武夷棹歌年五十有五时作吾詹叔厚父得遗墨寳藏之夫诗章字画妙一世固人所共爱而朱子片言只字流落人间而人之爱之也又岂直为词翰之工而已哉万世之后有知其解者是旦暮遇之而余于其诗与字也夫何言
　　题术士彭时观赠言后
　　相地相人二术一术也并形法家占筭以推吉凶则蓍五行之支与流裔耳汉儒序数术为六种而彭生渉其三吁何其多能哉彼儒而不通天地人者何如耶
　　防樊教谕六峯
　　六峯临卭山名邑校先生樊君坟墓所依也君去蜀四十年坟墓在万里而遂以六峯偏之寓屋以示不防孝子慈孙之心也吾求所以藏吾亲体魄者犹未获而君悠然六峯之思乌乎吾目中亦安得见如六峯者哉
　　防吴适可先世诰厯
　　吴守正适可持其先世诰厯示余曰某之高祖绍兴登科初授廸功尉临桂再授从事今通城官至正郎典郡而终曽祖受泽为总领所属官祖贡礼部始由临川迁乐安父业进士教生徒至某益贫困而惧世绪之殒家藏临桂诰身仅存至兵冦流离之际身与之俱罔敢失也一日至丰城畈有宗人名演字庆长就某行囊中索廸功诰一视因言往年有以从事诰并印厯质钱于先大父者恻然乆之曰固君家物欤取厯归于某某再拜受与初诰并藏之惟谨乌乎适可贤矣庆长又贤也虽然为人子孙于先世遗物何莫非所当保受此身亦其所遗也而视他物为尤重适可栖栖旅泊衣食无所于给卒不易业犹以文墨议论奔走士友问不謟不屈不为一毫非僻以辱其身忝其先则适可之所以贤于人葢在此而不在彼也
　　防胡刚简公奏藁
　　宋三百年权奸之误国亡国者五初亡以蔡后亡以贾开禧之败去亡无几绍兴寳庆虽未有亡国之祸然挟敌势贪天功诬上行私使不得尽为臣为子为弟之道则二凶之恶殆浮于三凶当是时以小臣而敢于言国家之大事以扶天地之常经者庐陵二胡公也忠简忠愤激烈惊悚一世刚简援引故实敷陈伦理明白恳切而不危辞又不抵悟时宰而贻书以感动之忠简之言似简谊刚简之言似陆贽二公知爱君而不敢爱其身一也夫人臣之告君冀其悟尔岂欲触其怒哉夫子之请讨陈恒也所以告其君大夫严正而不廹如此后之忠君徇国者其尚有味于吾言
　　题樊教谕斋名六峯
　　教谕樊君坟墓在临卭六峯之下去蜀来南寓临川乃以六峯名其斋居之室盖以故乡不可归识坟墓常在目其意岂不悲哉君昔以辟乱出时也故乡沦落于异国终其身无复有首丘之望岂料天下为一家也今则东西南北舟车无所不通君归故乡易易耳而未之能者贫故也观君之所以名斋虽梦寐曷尝不在先人丘陇之侧然转徙艰难年逾六十无五畆之宅百畆之田以养其生栖栖邑学椽苟升合之禄以畜其妻子且不给讵能里粮徒步万里而一省其松楸哉此其所以益重无涯之悲也世之仕者或生中州絶漠足涉大江南养生之具取诸寄种种便利则依依留恋市肥田美宅老子长孙于荆楚视其所自生之处如弃敝屣生者是利死者何知焉人生天地间孰无所本始哉坟墓之思一也或欲归而不能或能归而不欲其心之厚薄何如也
　　防黄则阳藏乌朴斋石璧诗
　　黄则阳出示为其大父所赋石壁诗永题防于人是欲扬先世之美于无穷也孝子慈孙之用心逺矣去之千载而其言立是为有以称君之心也夫
　　题余震伯撰父行述后
　　予观分宁余震伯撰其父贡士君行述凡二十条且以四方之能言者系其后仁人孝子之心哉夫以贡士君之徳宜有立而潜于时今而犹可以不朽子之言立也虽然若是而已乎葢将进乎是立如之何以身不以言也身立则名扬而亲显矣震伯之所以厚于其亲者庸有既耶
　　防吴瑞叔藏舅氏墨帖
　　吴瑞叔父祖以上占籍临川而毋家在豫章其舅前进士魏君书山谷与外甥洪驹父帖遗之世谓山谷诗人耳此帖所言曰本以孝友忠信曰养以敦厚醇粹曰立身行道以事亲曰寡欲寡言以进徳曰思不如舜禹顔渊曰一日克己天下归仁充是言也诗人乎哉惜驹父所到三未有以副其舅之所期也魏君谓瑞叔因是有省他日岂止驹父而已此意厚甚瑞叔勉之母俾后之议者如今之议驹父焉则非徒舅家之光抑亦吾宗家之幸也瑞叔勉之
　　题郭友仁佩觹集
　　书契代结防以来厯几千年而有郭氏佩觹葢许慎之忠臣徐锴之益友书契代结绳以来有郭氏佩镌岂其家之传器耶然前之觹有其名无其器而犹有所解也后之觹有其名无其器而亦无所解焉不惟无所解也人之解其所以解者方且累数万言而未已何哉吁有所解而解人将以一智智众愚无所解而解于人乃以一智愚众智二郭之佩觹孰优曰后出者巧
　　防萧寺丞书梅山扁铭后
　　先汉梅子真尉南昌后汉栾叔元守九江声迹所暨人至于今祠之为仙有山焉曰巴山或谓以叔元之名名之也有山焉曰梅山其亦以子真之氏氏之欤梅山有聂氏居其下清江萧寺丞山则为书二大字以贻聂洪父洪父卒授其从子咏夫寺丞公又为作铭咏夫卒乃还畀洪父之孙方春洪父耆儒也咏夫诗人也方春年少而才俊寳藏前代钜公之字与文于兹三世矣虽然字以人重文以人重地亦以人而重也字之重文之重重在彼地之重重在此方春其思所以重其地者哉故吾举子真以告庶几闻其风而兴起焉
　　防诚斋杨先生学箴
　　昔人忘言处可到不可会还湏心眼亲未许一理葢词章特其余君巳得其最当知邹鲁传有在文字外此南轩先生赠诚斋先生诗也观诚斋为陈氏作学箴其言如此则其忠于告人也尤厚于为己贤矣哉屏山曽君陈之自出得墨迹于舅家以遗其子其子志顺笃于学夫苟因乡先贤之训而有发焉虽逺绍先圣之绪以无坠其世可也是岂在言语文字间哉他日当騐之于一唯之时
　　书秋山嵗藁后
　　壬寅四月既望于龙溪康氏梅花吟院观秋山翁戊戌己亥庚子辛丑壬寅嵗藁毕翁云鸣吾天籁发吾天趣若局局于体格屑屑于字句以争新竒则晩唐诗也非吾诗也知翁此言乃可观翁之诗昔卫武公年九十五而作抑戒编诗者附之大雅翁今七十八矣至武公之年犹及见其大雅之作
　　题罗县尉遗事后
　　罗君士廸辞华足以擢高科才具足以仕邉郡夫文士之于同业也毎忌之而轻心生焉武帅之异于己也每恶之而慢心生焉能使所同者心服而不敢轻所异者心敬而不敢慢非果有以见于人其何能致是惜哉时命之不偶而死于盗塟不偹礼墓石未树其子临抱此戚不可解于心切切然图其不朽孝矣夫予未及识之而诒吾书颇及当世葢亦有辞有才者士廸为不防矣临也尚思所以成行立名其显其亲也哉士廸讳恵孺吉州永豊人戊辰进士及第任武昌节度推官防湖镇抚司湖北制置司干辨公事所事参政高公达也乙亥弃官归隐居十年死之时五十有余
　　题彭泽尉廨后读书岩亭记碑阴
　　人子不能行三年之丧乆矣俗頽礼废之余广平【原阙】之孝闻朝廷旌其门而授以官厯三任为江
　　州彭泽尉尉廨后怪石数十其间有岩旧传宋时县尉石振兴宗教三子读书其下豫章黄太史为书读书岩三字境固竒胜因山谷字益重名士大夫多逰焉石刻姓名具存率漫灭不可识后二百余年仲寛宴来芟剔芜秽拂拭苔藓岩前甃地广轮二丈许可列坐作六角亭于外赋诗以落其成翰林侍读学士王公徳渊记之大徳六年余如京师九月朔舟过彭泽宿水驿初识仲寛遂至尉廨观所谓岩亭盘桓而不忍去夫今之居官者务在刀笔筐箧而已仲寛昔为人子而亲于亲今为人父而知教子读书之为美想慕前修表显为遗迹以示不朽葢有本者如是其可以为良臣可以为亷吏可以为字牧之贤父母也宜哉
　　题孔居曽侍图
　　古者跪坐席地夫子如今僧人坐曽子如今俗人坐各踞高榻固古然欤虽然此迹尔观者得其心可也相对俨若非一贯曰唯授受时耶
　　题张仲黙梦元遗山授诗法图
　　张君未觉乃梦既梦乃觉恨我不识遗山翁耳
　　题董氏家传世谱后
　　槀城董氏家传元明善撰世谱虞集撰传详核谱简明呉澄曰董氏世将也而昌有以哉孝友于家忠于国仁于民始也启之后也报之天也抑有人焉语云成难登天覆易燎毛子子孙孙如万石君世祀宜矣
　　题高县丞去官诗巻
　　高文琬官于吾抚者再久闻其廉且贤由抚而丞南城南城之民去思如此则余所闻犹信
　　题香逺亭记后
　　骚人以香草比君子独芙蓉荷一品华叶并取非他品可题至舂陵翁命名君子遂専美焉骚所列众芳悉不得与夫兰蕙茝若薜药蓠蘼荃菊桂椒胡绳棍车杜衡留夷可以纕可以帏可以服媚俱有香也微风徐动达于数千里外而益清诸品有之乎曰无然则香固可爱香之逺者尤可爱君子孰不有徳而出类者难也邹傁千五百嵗而后舂陵翁生宪佥赵侯君子人也名亭以尚友岂志乎近者所能哉持宪事能洗寃泽物葢公之余用云
　　赘藁防
　　赘藁吴君信中诗也平山翁引曰复所以遡赘而返且曰一非贽而又斯赘吁又祖实云是可赘乎夫而虽赘不赘也不然虽不赘赘也芸芸并作必观其复君于祖教熟之而犹以藁授命谓余试出其赘以入于谢非圣奚敢君师吾里空山翁平山翁翁友也师友固自成一家言二翁俱往矣弗获与语以大契于同岂赘邪复可也复有二敛众妙而一祖道经所云也散一而众妙圣易传所云也二而一者也君迹祖而心圣其不达是哉
　　题西斋倡和后
　　宗弟此民教授待选留京师张野夫修撰賔而师之野夫家世文儒诗词清丽固风尘表物暇日主賔吟咏多至累百葢其意气相似才力相当云翮川鳞不足以喻甚适是以无倡而不和也余在京师时察其交道与苟合强同者辽絶賔之忠直主之爱敬始终如一而不渝此民得官南还依依而不忍别追録主賔倡和之什犹存五十余篇野夫为之引恻然兴风俗日衰师友道缺之叹呜呼逺矣古之吟咏所以厚伦而美化言辞声音云乎哉凡今之交有如二君者乎余将进之宵雅伐木不废谷风可无作也
　　题茅亭诗后
　　闗中白君君举工诗余未获覩其全有人为余诵一二巧妙秾丽错诸吴楚歌謡中几莫可辨葢无复有古秦人之风风俗与化移易讵不信然然君举尝似中朝以直道不容退居频山之南渭水之北结茅为亭朝夕其间若将终身焉及再出而劳郡县之职则又能廉能勤能强力能坚忍能不惮驱驰畧无丝毫骄惰罢软意真秦之人哉非是人孰可居是亭者呜呼余读国风至秦毎一章必三复或至流涕其慕秦也秦故周也毕原原上翁不作梦久矣何当从君茅亭入紫芝深谷问园黄绮用精爽今何如耶
　　题曽母墓铭后
　　故朝诸大夫监察御史东轩曽公之季子巽申与予之子衮同年生生十有七年已教谕乐安县学予见其少有老器惊异叹羡其后毎见则学与年俱进如春山之木当路嘉其文行屡荐之浸浸向用矣前应奉翰林文字陈郡阎宏为其母丁氏撰志铭予读之又知是子之才且贤也由母训而然嘻孟子亚圣以有母故人称孟母至于今以有子故巽申若希孟子是使其母为孟母也孝孰大焉朂哉
　　同知英徳州熊侯墓志后防
　　英徳熊侯沈毅重厚其施于时者八年教育之徳其垂于世者六传编纂之功若广东一道若英徳一州俱未获展布而以忧以疾去昔也岂天固靳之而留以遗后欤内翰修史卢公之叙事约而周蔚而覈无饰美无蔓辞可谓不愧幽明矣埴衰绖走数千里而得此庶其恔于心乎填真孝子哉
　　九臯声防
　　鹤鸣于九臯其声上闻于天然犹未离乎人间也倘与飞仙相颉颃于九霄而其声闻于天下九霄之声又有超于九臯之声者廉翁诗挟仙气非人间所得留愿洗耳以聼其一鸣
　　沔阳尹氏家世防
　　自昔荆楚多竒才剑客其气劲其才可用异于江以南之俗沔阳尹氏避地南迁初寓豫章之吴城镇继而居临川城中居士君年老爱仙佛言不肯阿随其子仲富善谈辨优干略有排难解纷之长浮湛州县从事几三十年同时自京襄南来者或至显官俱其亲故也而尹氏独安其分无攀援嗜进之想噫兹其所以为荆楚之人与仲富字伯夀其子孙日蕃衍云
　　题徐云韶双喜
　　翾翾蝡蝡或申或巻惟虫能天任其自然而无所忧也既无所忧何者非喜
　　题卧龙图
　　谓其卧与则己见矣谓其见矣则非龙也虽然能大能小能有能无葢不可测而可尽乎斯翁可作吾将问诸
　　防熊君佐诗
　　豫章熊君佐嗜好雅淡能自蜕于一切世味之中是以诗似其人若草木生天香若花尽春容瘦不事雕琢而近自然细评今古难为别则余亦不能窥其何如也
　　防聱斋集
　　清江杨氏名其读书之斋曰聱犹元次山自称赘傁云尔其诗词甚清淳其为逃禅翁之诸孙文学君之令子真可谓不隤其家声以名斋之名名集表斯集为斯人所作也非有意义而人人因其名以序其文曰聱曰不聱曰聱而不聱曰不聱而聱或曰聱于俗或曰聱于命累十百言反覆缭绕而聱之一字不舍置噫是岂所以评诗词也哉然则作者本为明顺之辞而序之未免颇僻之见聱者其谁乎
　　皮昭徳北逰杂咏防
　　秦蜀诗非秦蜀以前诗防峡诗非防峡以前诗昔之诗人则然清江皮昭徳少学诗得老杜句法前作固多佳大徳十年秋如京明年忧南还有北逰杂咏一编视前作逾超葢诗境诗物变眼识心识变诗与之俱变也宜非素用意于诗者何能因外而有得于内若此哉计其一徃一来半载间尔往而过吕梁洪也曰岂知极深畜险莫倚波靣如镜平还而过徐州洪也曰洪中平无涛不见湍石激观乎此不但诗进而学亦进矣










　　吴文正集巻五十四
　　钦定四库全书
　　呉文正集巻五十五
　　元　呉澄　撰
　　题跋
　　题厉直之行巻
　　以孝为行以温柔笃厚为诗则逺之事君授之政而使于四方何施而不可哉
　　题呉节妇传后
　　余每爱东平李公之文事覈而辞达不借难识之字难读之句为艰深盖庶乎可进于古之作者其序晋城王氏节孝始末防矣人知吴为节妇宁为孝子者公之文也呜呼好徳之心人人所同苟可以厚人伦禆世教君子尤拳拳焉善善所以示劝恶恶所以示戒施之于政托之于言其功一也王氏一门之令徳如此为政者未能旌表以厉当时则立言者为之纪述以厉后世曷可以已乎抑闻令徳之家有余庆起宗节者之孙孝者之子尚思树立以光其先徳哉
　　题庐陵公杨邳徐沛郓保楼桑涿鹿八诗
　　三闾大夫既放逐知宗国之必为秦所有感触愤闷而有声尽其辞而后死读者至今悲焉然其时郢尚无恙也若庐陵公北行之作于古今废兴存亡之际痛慨如割殆与麦秀松栢之歌齐其哀此时此情为何如又岂三闾可同日语哉徳庸得此巻于燕之馆伴者读之欲不作蒯生癈书状其能乎
　　题瓶城轩后记
　　余有守瓶防城法即孟子飬气持志之学夫子之欲无言与无意则其究也他日坐瓶城轩中相视黙防此解
　　题刘中丞事迹后
　　故御史中丞刘公刚正闻天下鬼神所畏也自古邪正不相容如水火彼凶邪稔恶自知不为正人所喜公未深嫉彼彼已深忌公意诬搆挤防公以至于死或谓公之死伤勇呜呼此鄙夫贪生惜死不顾羞耻者之言也以耳目重臣无罪而被逮问浮云蔽日如此岂善类可望生全之时耶使公不死忍耻以对狱吏奚翅理色辞命之辱假而得生亦臧获婢妾苟免者所为耳若公临絶之音岂不毅然大丈夫哉人孰不恶死不曰所恶有甚于死乎公之所以宁死而不辱也公死之明年余至金陵所闻与今霍侯所记合公尝持宪江西有遗爱其后识公于吏部尚书出使时读此巻抆泪而书其左
　　书胡氏隠几堂
　　胡琏噐之筑一室隠几于其中噫子知南郭子綦之丧我乎不知谁是我复以何为几彼无可隠此无庸隠我之外有几为隠之之具几之外有室为隠之之所我我相形将不胜其多我矣是岂今之隠几者哉无我焉用几无几焉用室然则如之何曰室之用在无有谓余不信请质子綦
　　跋晦庵先生礼书
　　伪学之禁严甚而拳拳礼书弗置彼李斯之师固曰礼者伪也
　　跋鱼图
　　荷枯水冷万意俱秋而圉圉洋洋从容自得如此知此乐者其谁乎
　　跋黄寺薄与媒氏帖【黄帖附】
　　吾侪我軰娶妇则但愿能承宗事敬礼其上而慈抚其下家道旣昌莫大之利不然虽堆金积玉百两盈门何有于我哉嫁女则但愿徃之
　　此帖仅存半纸吾里寺薄黄先生之门子将成婚礼时以与媒氏程子建其言娶妇嫁女岂特一家一时事端可为天下后世家范所言内外上下尤足见先生家道之懿黄氏子孙多贤而家方昌岂偶然哉
　　题杨开先讲义后
　　为文辞敷演经意诵之于稠人广坐之中而使之聴谓之讲义葢自宋末始盛前无有也余未暇论其有益与否而不能不于其辞有慨焉夫子尝云辞逹而已矣夫以精深之义理而托之于辞以畅之虽甚善于言难必其不粗浅也况遣辞而不足以逹昔人精深之意则昔之昭昭于今而昏昏奚可哉余读建安杨开先讲篇明白谆复无滞辞无昧意説经不得已而用此法若是者余其可无慨也夫
　　题詹庆瑞诗后
　　詹庆瑞以环中名其诗夫庄子邵子所谓环中者苟真有防焉真有得焉则诗可无也庆瑞盖不溺于俗学余故为之言
　　跋石鼓歌后
　　凡古噐物古有之而后不复见者比比古未之见而后忽有焉者往往可疑六一公谓石鼓可疑者三余尝至燕都孔庙南草莾间手抚遗迹踟蹰乆之今又见此刻文装禙甚整附昌黎东坡二诗于后余于是而深敬宗茂之好古也宗茂多蓄古人墨迹名画而家无铢两赀处之裕如吁是岂可为俗子道哉
　　题谢徳和诗后
　　旴江谢徳和以儒试吏刚防明敏持宪者固宠嘉之其诗如利刃健斧所向直前不识盘根错节磊磊落落无丝毫伈伈倪视意观此又可以知其政云
　　题欧阳世谱后
　　文忠公撰欧阳氏世谱载在文集行于天下如掲日月人所共见公之子孙留頴而二百年后永丰之裔以此石本示余余何人余何人敢賛一辞哉噫欧阳受氏以来厯周秦汉晋隋唐至公谱之始大显复有如公者出当有续谱行世欧阳氏子孙勉之授余谱者惟梅山人吉翁也
　　题抚州陈教授东山巻
　　上饶陈君隠居东山之下既出而仕矣广平李文都书东山二大字以赠之官必挟以自随是其志未甞一日不在东山也夫伊尹之于莘吕望之于渭诸葛之于南阳苟不遇汤文王刘徳则终其身而已偶逢其时行其道而岂有心于仕哉陈君两食学官之禄而闲散朴野之趣翛然犹如东山时其仕也盖非世之徇物忘己者比处则负重望出则致大用谢安石之东山如此文郁之赠有以哉文郁佥江东宪事五年代者不至自免去耕牧大江之北其交也不苟观其所与可知其人而不待以他事徴也
　　跋牧樵子花卉
　　人与飞草木之属貌像姿态万之又万莫可胜穷而无一同者画史乃能以笔拟之清江牧樵子寄予卉实四小幅逺视真以为宰物所生也充斋皮公称其传神之笔如化工且得相人之妙若郑圃君子见之当亦心醉夫生物之巧自己出而别其所生贵贱夀夭贤不肖何如易易事尔然予尝命画者画予輙阁笔命相者相予輙缄口或强作终不似强言终不应何也物之生曲尽其巧独予之丑恶无物可比盖大巧所外则画者之手相者之目无所施其法也宜抑又安知予畴昔所遇未有如牧樵其人者乎何时于清江之上聼牛背之笛和谷口之歌以予示之
　　题牧樵子花木
　　宋代经学公是先生为天下第一南渡后作古文艮斋先生为天下第一下至曲艺防巧如逃禅翁之梅亦然更数十年牧樵子花木当与逃禅翁梅同价何清江才人之多欤
　　跋牧樵子鹌鹑
　　徃年冬在京师日以此充旅食之羞今得此十数把玩于手活动如生其悦吾目有甚于恱吾口者
　　防黄祖徳庐山行巻
　　左湖右江界截地脉其气盘鬱无所复之耸防突起而成至髙至大之山此庐阜所以为江右第一其峯岭泉石之竒晨日隂晴之变日光月华云情雨态烟霏雾霭谲怪万状固宜为仙圣所巢梵释所都神灵之奥宅物之幽栖而供髙人胜士之逰者也余尝东沿彭蠡西遡大江舟过其下思一造其问以极超絶伟特之观荏苒二十余年此志竟未遂也而浮山黄祖徳一旦先之行巻纪逰览次第及唱酬题咏数十篇葢有此遐趣有此妙笔然后能追白苏之迹于既往悠然心与境遇目与心遇累累至前而谁与领防谁与发挥古今游者不一而能若是逰者几何人哉附记所见尘间遗迹所闻方外异谈一一皆可喜可愕之事余虽不获从祖徳后已若在此山中矣虽然非足履身厯终与亲见亲闻者逈隔余将必遂初志先至先知者能为之道乎祖徳曰诺敬题巻左以订后逰之约
　　题四清堂散人家乘后
　　大徳九年六月八日癸未居士易君伯夀甫卒余既哭而退越三月其门人医学教谕邓焱为其孤涛来言涛将以十有一月十有七日己未葬父于长安乡福祚里之墓背父平生大槩有自述家乘在先世名讳辱先生代书之卒葬月日不可不补记也涛斩焉衰绖中不能踵门敢因内兄焱以请余惟邑之耆旧独居士君暨制参李进野翁俱生嘉定辛巳衣冠仪状如商山老人间暇过从自乐所乐葢虽在世而实遗世制参卒之年余留京不及哭今哭居士焉呜呼耆旧尽矣居士徳称其齿八十有五无疾而逝允好徳考终命者
　　跋汪如松诗
　　汪如松诗喜淡而于花独爱梅此趣髙甚飬吾李君所摘五联己得之集内哭碧梧哭文山哭叠山访李飬吾四题能效老杜八哀体作四哀四篇又当照耀千古
　　题沛公踞洗图
　　古今率谓髙帝嫚诚有之观其师子房将韩信相萧何亦尝嫚乎无也然则此画得其嫚士之一短耳其知人之长谁其画之
　　跋乐氏族谱
　　抚州登科记宋初自乐氏始少保公十八世孙渊咸淳末与余同荐名于礼部呜呼古人以与国咸休为期今时代已革而乐氏子孙福泽犹未艾所谓盛徳必百世祀讵不信然
　　题金谿吴节妇黄氏训子诗后
　　金谿新田前贡士呉君叔可甫第三子泰发之妇黄氏年二十七而其夫逺贾溺死黄氏守共姜之誓长其二子一女俾有室有家年且五十矣作教子诗三十韵以朂其子暨从子辞义蔚然不忝曹大家节操文学兼有难已其从孙绶録以示子予嘉叹焉予仲子衮之妇亦生于至元壬午及至大己酉余子丧时有孙男一孙女二少者才二嵗今各嫁娶毕此妇与黄氏妇徳颇同但不能文尔
　　跋曾翰改名説
　　乙卯进士李路戊午进士李岳往年从子游病其名之不雅驯予为更令名更名后二人各登进士科或以为所更之名吉予曰不然士之遇于何年也葢前定名之当为何名也亦然定皆天也观豫章熊先生梦中为其门人曽仲巽更名曰翰其事甚神斯殆未来之先兆形见于梦者尔仲巽用所更之名应举庚申初试未验癸亥再试卒验熊于梦中更仲巽之名予于觉时更二李之名梦犹觉也觉亦梦也其名之前定乆矣非熊与予之所能更也借人之口以发天之机也仲巽名在防定甲子进士第三人既与熊之所梦所説符矣他日悉如熊之所期固仲巽分内事也熊以仲巽与贡之年五月逝惜哉不及见其梦其説之验云进士唱名竟呉某识
　　跋王令有人耕緑野无犬吠花村图
　　金谿令王侯才卿慈祥和粹十年乃得代邑之士奉此图以赠别有人耕緑野无大吠花村何谓也谓田野辟盗赋息于以见侯之徳云尔侯繇金谿宰龙泉四年恵爱如金谿繇龙泉宰崇仁不数月罗无妄之祸而去何崇仁之民独不得如金谿之民哉
　　题郝令徳政碑后
　　大徳六年秋予过金陵人称御史之才必以卢龙郝公子明为最闻于天朝特陞五品佥江西宪事按治所及奸贪悉无所容二十年来揽辔澄清之人鲜或有是十年冬予至豫章初识公公前令乐夀时防明敏恵靡政不举民爱之如父母既去而有去思之碑前代御史之官多自亲民而选匪独国朝为然葢以其谙下清周庶务谨宻详审而非徒击搏苛察之为能是以贤邑令郎才御史也公于前之抚字也可爱如彼于后之司臬也可畏如此夫威奸贪所以慈吾民其心一而已矣谁谓今之可畏非昔之可爱者哉
　　防曽氏墨迹
　　吾乡文物之盛无逾曽氏一门者南丰兄弟之后有艇斋景建焉艇斋之闻孙广贤防示先世墨迹读竟为之畅然噫乐其所乐忧其所忧安得复见斯人也哉
　　题斗酒集
　　古丰城有寳劒焉沈鬱地中其气上冲于天光怪四逹至发泄变化乃已地之灵钟而为人人之未用世犹劒之未出土也故近年徃徃多能诗之人人人负斗酒百篇之气亦其沉鬱于下而光怪之不能自掩者方将百篇百篇而复百篇然则何时已耶其必遇有识者取去进之相国则此光怪陆离于华虫黼黻之间其不铿戞而和璜琚珩瑀之音乎
　　防呉昭徳诗
　　万松呉昭徳奔走宦途万里如咫尺厯落未遇夫必于进入者文辞婉软妩媚巧佞如脂如韦困于时命者志气雕防沮抑摧折如枯如萎而昭徳不然其坚心劲气饱经风霜冰雪而顔色自如真有似于松也故其诗象之仿古作序记趍时为骈俪亦皆可观不以其身之未昌而其言与之俱余以是而知其中之所有得未见其言之昌如此而身有不昌者也昭徳名徳昭番昜人盖番君之苖裔云
　　题李缙翁杂藁
　　徃年余见李缙翁诗而未见其文也今见之而惊惊而喜喜而惧何喜喜若人之有斯作也何惧惧时人之莫之好也噫唐宋六百年间雄才善学之士山积能者七人而已不其难乎近年人人奋笔不譲文若甚易何哉然其最不过歩骤叶氏孰有肯闯七家门户者余安得不为缙翁喜而大音未必谐于里耳则亦不敢知也余窃有问子于何处得之答曰喜读大苏文夫如是宜其然也虽然勿矜其实勿恃其光益溉其根益加其膏如斯而已矣
　　题峡猿图
　　迁客覊人偶经是处忽闻哀啼一声不觉心碎涙下殊无今兹展巻把玩之乐境一也而哀乐异何哉真幻异也虽然何者非幻
　　题李皆春防头后
　　庐陵李家春少喜读坡文其文甚似之而未有知之者世无欧阳公则己若有终必知之坡初出蜀时家贫无赀老泉公自作书请于当路竟頼其力以逹京师而成其名今皆春之北行也贫尤甚老且孤矣岂复有能为请于当路者当路乃能代为之请于好义之家此又坡所未尝有也是行必有遇矣其逹于京师而成名也可数日以俟余愿诸君子有以速其行也
　　十公遗墨防
　　周赵杨朱吕陈崔十公十四帖杨子真罗子行家所藏今庐陵王氏得之呜呼宋季名流斯其极矣寳之者岂以其翰墨哉若人之噐业若人之学术若人之风节不可得而见此焉为之三复而歔欷
　　题野航谢公遗墨后
　　玉溪谢从一父以其族父野航公元日词一首除日诗四首示予墨迹宛然得见前軰之流风余韵更革乱离之际人间何物能有而此纸获存异哉从一父之子携以客清江镇寄于逆旅主人而他之大徳丁未冬镇大火延烧数千家主人所靡有孑遗独于烈焰中全此以还畀火后往索而得之疑若有守防者然昔顔鲁公字所在必有雷神公之清节劲气视顔无愧则有神物司其字也亦宜余之诸大父从公一门兄弟游嘉定甲戌族曽大父与公同试礼部咸淳庚午予又与公之孙同预乡贡而从一父折行軰与余为文字交于谢氏可谓世好矣故与公之片文只字凄然感忆如见先世遗言云
　　跋诚斋杨先生易传草藁
　　诚斋杨先生易觧板本行天下久矣王若周得其草藁有序及泰否二卦凡先生亲笔改定之处比初藁为审独初名外传而后去外字余谓当从其初盖易之道广大悉备无所不包程子被之于人事所谓一天下之动者由王辅嗣胡翼之王介甫至此极矣朱子直谓可与三古圣人并而为四非过许也杨先生又因程子而发之以精妙之文问有与程不同者亦足以补其不足然皆推行易道之用而经之夲防未必如是人以国语为春秋外传非正释经而实相发明今先生于易亦然故名曰外传宜















　　吴文正集巻五十五
　　钦定四库全书
　　吴文正集巻五十六
　　元　吴澄　撰
　　题防
　　题刘爱山诗
　　至后八日天寒闭扃有客及门啓扃出迎髯翁姓刘世居庐陵爱山其字济翁其名诸公贵人礼为上宾以其能医以其能诗医有还童却老之方诗有去文就质之章余爱其方而不敢甞余爱其章而不敢忘诵者琅琅聴者蹡蹡虽穷冬沍隂而春风满堂昔欧公于诗尊韩柳杜甞云老夫清晨梳白头都道士来相访韩必不肯道或应之曰昔在四门馆晨有僧来谒非此类也耶欧遂语塞然则杜为诗家冠冕固亦以如此诗而鸣于盛唐况其集中如黄四娘家花满蹊如南市津头有船卖此类非一盖杜诗兼备众体而学之者各得其一长翁诗不専学杜而与此体合声情自然不事雕镌众之所同其籁以人翁之所独其籁以天
　　题孝感诗巻后
　　于乎孝岂易能哉圣门之以孝名者曽子也其门人尝问夫子可以为孝乎而曾子以参安能为孝答曾子之父亦圣门髙弟乐道亚于顔子曽子之事亲极其孝矣而孟子仅以为可岂谓曾子之孝为有余哉盖子之身所能为者皆其所当为也是以曾子终身战兢惟恐或贻父母羞辱逮及啓手足之际然后自喜其可免于此见孝行之难也晋王祥以至孝之子遇至不慈之继母每虐使祥俾求所不可致之物隆寒冰冻而欲生鱼祥惟命之从将去衣剖氷而偶获双鲤以塞其母之虐乡里甚怜闵之幸其得解以为有天助故推言其孝感至若州守吴侯之贤暨其子少府可初之贤吾所知识一家孝慈和气蔼如胡可援祥奉不慈之母为比图买鱼供亲馔而巨鲤出适然而然尔交游之友附防王祥故事惊异奢美称其孝行之能动天形诸歌咏累累谀辞益友固应如是夫澄与州侯父子素厚不敢然也愿少府思孝道之难尽愈勉其所当勉而以曾子自期焉
　　题邓立中所得赠言后
　　吾郡邓清旷以诗名其子立中为临汝书院诸生已而试吏不相闻廿年余忽解后于豫章将赴龙泉典史出其所得赠言一通示余其间盖多隐居肥遯之士余读之曰异哉夫巧于仕进者其求知也必于有权有势有位之人今立中不彼之求而此之好观其所与言类皆理义之谈规诲之语立中旣乐闻之又珍重之如防至寳然于是而知立中之识其度越軰流逺矣夫自儒而吏者一措意乎刀笔筐箧之间心术变移与畴昔殆若二人今立中不以儒之言为迂不以儒之行为拘方切切求益而将以之律己治人焉于是而知立中之识其度越軰流逺矣古昔设官治民司其案牍文书者曰府曰史繇周以来未之有改也国朝又于府史之上设官以总之典史则一县府史之总也百里之内凡民事之逆复官赋之出入无不掌其所系亦不轻矣立中之为人如此则龙泉之为邑也其庶几乎余旣喜彼邑之得人不贻彼民怼又喜吾郡之有人不贻吾徒羞又喜诗人之有子足以为清旷翁之光故为题其后
　　题须溪刘太博赠彭真观为两书院复田序后
　　彭真观复乡校乆失之田耕之至今士赖以飬其功茂矣此知真观之小者也真观自耕寸田旦暮不辍苖而秀秀而实观其自飬不为飬他人口体而已是岂人之所得而知哉治己之田将无暇于芸人之田不然何以为真观
　　跋唐国芳诗
　　观子之貌今人也观子之诗乃如与数百年前唐人相对如梦伟哉识趣进学力进子诗可仙
　　跋文信公封事
　　信国丞相开庆封事比忠简胡公绍兴封事尤恳恻周尽胡初以罪谪卒以夀终惟公不幸值国运之去他日一节难于忠襄以一身而备二忠之事伟哉王若周以公手藁示予读之然
　　跋杨补之四清图
　　尚书月湖何公之弟之子竹居君好尚清雅得杨补之梅兰竹石手巻一于从公游宦时徧求鉴赏绍兴癸丑锡山尤公等七人题字于左而此庵罗公有书嘉定庚午吴兴沈公等十人题字于左而梅亭李公有跋何罗李吾乡三先逹二次一十六人同观皆一时钜公至今见其姓字莫不竦慕夫补之墨戱有名不待他人鉴赏而后重竹居君犹拳拳借重于人惟恐不及盖贵游习气如此君后以此转授子婿袁主一两家寳蔵之且百年余主一又每持以示人意度一如其妇翁所谓冰清玉润者欤
　　书何此堂诗后
　　此堂何先生壮年擢甲科而有学有文一时莫不竦慕尚记戊辰嵗私塾课试先生选余一论为第一所以奬借期待者其厚惜居逺鄙弗克朝夕左右请益先生亦复去家而之官初任永教再命江东运司之属而卒子始三嵗扶榇及家而时事异家亦毁焉于是平生著述漫无一存子伯大既长恻然痛父书之不可见此片纸乃永教时劝进永士之诗得之如获拱壁然噫此孝子之至情也伯大质美行粹而力于学必将卓然有立以光其先余也愿与伯大共勉之以不负先生畴昔奬借期待之意云
　　题百鱼朝一鲤图
　　此图侍郎李公得之于成都故以八印印其左一大服百小公乃病其未化何也夫大犹未离其类化则出乎类矣苟至于化能大能小能有能无尚何以一服百之足言
　　题侍郎李公画像
　　生世何用早我已后此公然朝夕升其堂如见其容焉固不待拜遗像而后致予之恭也
　　题柳山长墓志后
　　通守之子能业进士与丞相游如兄弟然时既革而家自如志不挫身不辱夀且考终有子克绍其可谓吉徳之人欤前年识其子元善今得丞相之弟所作志铭为识其末
　　题陶庵邵庵记后
　　徃年尝于吾庐之侧治一室寘文成张司徒靖节陶徴士希夷陈先生康节邵先生画像其中晨夕瞻敬后以防扰弗靖迁徙不常而废吾友国子助教虞伯生取靖节康节二贤之氏名其庵与予意岂异也夫二贤所志所学有未易窥测者于其言语文字之遗时或瞥见彷佛焉至今尚论其人不过见所能见而巳身之所寓心之所防要不可一槩齐而其所以同者一也子欲合陶邵而为一盖有世内无涯之悲而亦有世外无邉之乐悲与非有为而悲也乐与非有意而乐也一皆出乎其天予又欲并悲乐而両忘之陶庵亦可无也夜根其静昼握其动首击而尾应风起而水涌有能从吾惜生控浮游以上征者乎
　　绍陵赐杨文仲诗后跋
　　咸淳间将作监杨公文仲両侍经幄所得赐诗如右不十年而歴改一元肇始太原壹正八字皆诗中语几若防语异哉防乱流离中公之子焱翁防敢失坠戊辰巳巳至今逾四十年奎画如新公之孙绍祖出以见示呜呼宋三百年礼儒臣尚经训前代莫及虽季世家法犹未替天命之与人文固藐然不相闗欤
　　题进贤县学増租碑引
　　士大夫治官如治家则何事不可办官府学校之间大率视如传舎苟且以俟代去孰有视如家事者哉进贤学产隐没亏折前后学官安视而不经意教谕万君始搜括究竟悉革其弊学计顿増然万君能复其旧而已非有所増也什一中正之赋通古今可行至今官之取于民者不过此惟豪民私占田取其什之五以上甚矣其不仁也而近世公田因之亦十五以上耕者不堪逃亡荒废者过半于是官抑配于富户以取赢焉学产与公田一也其赋虽不能如什一之轻幸未至如豪民之取而奸民或増租入以饵职掌之人而求夺佃予提举儒学时凡若是者必沮遏夫万君有功于进贤之学而予虑规利者不知大体縁是以增租为能则是厉民以自飬也其可乎故题其碑之隂一以示劝一以示戒云万君有理财之长视官如家为洪郡学録值洪学弊极予欲移其施于一邑者试之于一郡而同列不悦之遂不果
　　题彭学正圗书讲义后
　　彭方升早擢科第晩为学官咸池浴日之初在京师版授太常博士居之数月弃官而归来临川示予太极图通书讲义一编善为文辞以发明朱子注义敷畅条逹亦多有警于学者语焉而详既有之矣择焉而精更加之意焉他日所得又不止如余所观
　　题吴德昭世家谱
　　世家谱何为而作也使为人子孙者知所本始也吴自太伯居勾吴为一初开国之祖季子邑延陵为百世受氏之宗源同流分曼衍乎天下番易宗人以畨君谱示予观之油然有尊祖敬宗之心吾夫子称太伯之至德太史公称季子之仁心慕义俱以其让也让者礼之端予愿与德昭共朂以无忝于先德
　　题战国防校本
　　战国策字多脱误予尝欲合诸家本校之而未及后见鲍本喜之然其篇题注义颇有乖谬庐陵罗以通悉心考订定其篇章补其脱正其误释其大意谱诸国之年冠其首凡鲍氏之失十去八九读此书者得此庶乎可为善本矣以通于经亦有见非止精专此书而已
　　题贡仲章文藁后
　　理到气昌意精辞逹如星灿云烂如风行水流文之上也初不待倔强其言蹇濇其句怪僻其字隐晦其义而后工且竒噫兹事微矣名于宋者五而已亦惟难哉仲章江南之英与吾善之伯长俱掌撰述于朝各能以文自见蔚乎其交防炳乎其争辉予有望焉予来京仲章将有上京之役示予新作数十温然粹然得典雅之体视求工好竒而卒不工不竒者相去万万也读之竟喜之深书此而归其夫上有所规下有所逮正有所本旁有所参韩栁氏自陈其所得甚悉暇日善之伯长切磋究之又必有以起予也
　　跋李氏家集
　　畨易李周卿尝闻诗法于南康三冯又尝见莆田刘潜夫故其诗多可传其从孙南甫裒聚得数十篇而以周卿之兄之父之大父之曾大父凡生平吟咏可追録者冠其颠其从祖祖父及其二从祖兄所作亦附载四世八人诗百余首标曰李氏家集汲汲然欲存先世之美惟恐或冺没废坠也予于是而叹南甫之孝爱逺矣哉周卿讳敏肤其曽大父日新讳楙大父信夫讳孚先父君诚讳嘉绩兄宋卿讳敏求南甫名元宋卿嫡孙也至大己酉予贰国子监南甫之弟亨充国子伴读出其家集视予李氏累累以儒科显宋咸淳间有提举江南西路常平茶盐事讳雷奋盛德君子也予尝辱知焉八人之中其一恩补初阶官其六俱由进士贡特奏名者一正奏名者一至于今遗教未替亨也不逺数千里宦学京师他日归兄弟自相儆励尚知所以光其先世又有当求诸内而无事乎外者谨勿怠
　　题苏德常诚斋
　　庐陵杨文节公学行文章为一代儒宗号诚斋先生孝庙亲洒诚斋二大字以赐其注易也与伊川程子并行世称苏杨诗法其古文俪语与丞相周文忠公相颉颃二家各成巨袠曰庐陵二交文集晦庵朱子于人多所讥评少所推许而于文节公扬其美赞其诗章书翰倡和徃来敬礼而凡事之尊之可谓至矣惟独不满其名斋之义南北相去不知其几千里也后百余年兀氏苏德常又复以诚名斋而采亭杨君为书其扁夫古今人同不同未可知而号则同矣德常能儒能吏主县簿判録事司居官亷能未六十而勇退则亦有可称者焉夫朱子不以文节之号为可而予不以德常之号为不可岂与朱子异见哉朱子之意以为诚者天道非圣人不能当是则固然然诚者实之谓也全体之实诚也一行之实一言之实亦诚也不诚无物盖无一物而非诚犹水之在地中盖无一处而无水必曰大海而后为水可乎况人之取一字以名斋者非必以己之有余而为此夸示也大率以己之不足而致其勉慕焉耳诚者圣之事人人可以希圣勉慕乎此以名其斋亦何不可之有
　　题常道士易学图
　　眉山则堂家公如箕子归周而不仕周其外孙临卭常君不肯为农为贾为胥为吏以贱辱其身而寄迹于老氏清静之教公遂为言老氏所以同于吾圣人之易者而并及陈邵周子之学所望于其外孙者不其逺乎常君籍记外祖之训罔敢坠遗述一图以广羲文八卦之说可谓不羞其先世不忝其外氏者矣邵子曰老子得易之体又曰孟子得易之用进退存亡不失其正家公有焉消息盈虚与时偕行常君有焉祖孙之所得于易者如是邵周授受之次则颇与予所闻异予所据者邵子文所记陈授穆穆授李李授穆亲授于陈而非转受于种也种亦得陈学之一支传于南方刘牧承其绪或以周子与牧同出此一支者非也周子之学乃其自得而无所师授至谓穆传之周尤非也朱子发进易传表盖踵讹而失其实何也周在南穆在北足迹不相及也何繇相授受哉虽然不足深辩也予愿常君忘言而用易忘象以体易言可忘也象可忘也之者又奚足云
　　题朱巨观道宫薄媚曲后
　　李杜文章在光焰万丈长惟子瞻赞太白真介甫赞子美像能得其似盖蘓学李王学杜知其诗是以知其人也金儒朱澜巨观効黎园十曲赞杜有为予言朱之为人及出处者予读之悲其志云
　　题羊舌氏家传后
　　礼不防其本君子谓之仁何也以其心之厚也凡物知母而不知父众民知父而不知祖人之本乎祖也非心之厚者其孰能推本而不忘羊舌受氏垂二千年武义将军繇东平徙固安恐坠其氏谆谆然命其孙孙禧承大父志南走山阳访求宗人旁考谱牒以明所本既不获则姑述所知托诸能者着家传以传信用心不亦厚乎禧字吉甫号本讷翁夫貎木言讷质之近仁者也即此一事近仁可知矣又奚待稽其貌与言也哉司业尚文蔚亟称其贤故予为识传左
　　防赵运使録中州诗
　　唐人诗无一句一字不切题者宋诗盖不能然夫诗或言志或冩情或感时或即事固各有当而咏物尤难于精工运使赵侯以近世中州集録出七言八句三十七篇畀王子宁俾初学不至失于支离由此可入唐诗门户矣
　　题陈徳仁通书解
　　圣门诸弟子聪明卓识者顔子为最子贡亚之然以夫子之言性与天道为不可闻何也圣人教人随其资质所可到未尝躐等陵节而语此其所以不可闻也晩年赞易始发性与天道之秘率皆当时弟子之所未得闻者濓溪周子至于千载之下不由师授黙契道妙本夫子赞易之防作太极图通书盖几于生知而可比圣门顔子矣新安朱子训解周子之书亦旣该备里中陈徳仁笃志于学道经释典俱颇搜猎又取通书敷畅其言俾读者易晓良可嘉已予嘉其志之不凡而期其识之诣极也故书此以勉焉
　　题蔡人杰诗后
　　人未易知也蔡人杰清俊好修余喜其标格而未知其诗今始见之五言若古体若近体七言若八句若絶句殆无一不中度恃才任气狂呼乱噭者岂知其字字句句不苟哉盖自后山简斋二陈法中来而无摹拟蹈袭之迹学诗而若是庶乎其可矣彼皓首苦吟或不能通其解余言非过知诗者试观之
　　题宏斋包公巽斋欧阳公遗墨后
　　玉谿翁尝登旴江宏斋先生庐陵巽斋先生之门予于二先生皆闻其风而不及识今见翁所蔵六诗一书如见其人焉得包之卓伟则于道可以进取得欧阳之醇厚则于非道有所不为观者因是踊跃奋迅以睎前修可也岂可但珍其遗墨而已哉





　　吴文正集巻五十六
　　钦定四库全书
　　吴文正集巻五十七
　　元　吴澄　撰
　　题防
　　题致堂胡公奏藁后
　　致堂胡公此书忠直敢言似贾傅至今读之流涕清江曽忠节公娶胡公孙女封新平郡夫人藏此书藁藁有涂抹改窜字易世后弗能有曽之曽孙以授长乐张圻得其判而阙其前其前幅予及见之于豫章蒋钧之家二家各寳其所寳呜呼安得好事者合而一之乎此书建炎己酉嵗上第三己酉嵗人观于第四己酉嵗之前二年人谓临川吴澄也
　　题长丰镇庙学志后
　　以庙貌祀先圣先师礼欤前世未之闻也民间立庙设像如郡县礼欤近世未之闻也古莫长丰镇张仪父知纲常所系归功于圣人庙焉像焉以示报本郡守县令嘉其心春秋仲月上丁日分僚属诣其庙行释奠礼繇是一方之民知所劝俗为之移其于世教不无助也是以谈者尚之呜呼古者饮食必祭先代始为饮食之人不忘本也毎嵗八蜡虽百物之防无不报仁之至义之尽也有家者祭户灶门行中霤有国者祭社稷及境内山川有天下者祭百神至尊至重者皇天后土也夫孰非报本也哉然而各有分限何也曰礼然夫子之功如天地岂直四方百物一饮一食之所可比王仲淹有云太极合徳神道并行吾于夫子受罔极之恩然则人人当知所报也而报之有其道张氏之心诚厚矣而郡守县令之嘉之也亦宜虽然予之所期进乎是因报本之心而求其所谓道者考文以益其质循名以得其实于事之已然理之当然洞究而无违知道之在是而报本之心将日加厚焉而不能自已其眞见卓识有协于理盖不待于予言也
　　题晋周平西改励圗
　　刚恶之害人类蛟虎柔恶之毒人类蛇虺改过迁善之勇唯刚者能之周处少年之恶刚恶也是以一悔悟间为善如此其力千载之下观其图尚慨想其风烈人亦何惮而不为善哉世之柔恶者藏戈矛于谈笑中而终身不知悔悟又周处之罪人也
　　李宗明诗防
　　予在乡与丰城诸诗人防宪使陈公逺矣若掲养直若赵用信若蔡黻胡琏掲傒斯铁中之铮铮者来京师又见李宗明诗胡蔡赵掲伯仲间也岂非犹有龙泉太阿之余灵钟而为人发而为诗与何其诗之超超如此哉宗明今为参政公客晨夕见闻必有出于诗之外予将问焉
　　冯窦二子善事叙后防
　　北平冯窦二家之子偿金辞金其事与童防训所载包孝肃公尹京时事正同二家非有所稽而慕仿于所行偶与之合盖良心之天自然而然时异而心则一也然包公之民有此善行不知其姓名为谁冯氏窦氏因佥宪潘泽民上其事于台故至于今有知之者翰林张仲勉与之同乡知之尤悉往往喜为人道而吾祭酒先生刘熙载又为叙述以传于世三君子之用意厚矣夫彼之一善何暇计名为之哉而君子能俾其事不至冺没流布广逺万一贪鄙有闻缘此愧悟寜不可以兴防譲之风乎是则岂惟二氏子之善抑亦三君子之功也
　　防庐陵公书后
　　庐陵公魁多士歴二十年位不至通显盖其时非媚柄臣者不可以得志也国将危亡犹为江西安抚招集乌合之众入卫不见容于内又以江广宣抚出未及行而国事去矣大兵临逼邀宰相诣军前陈相遁吴相泣不知所措众推公为右相往军前祈请至则拘留夜逸趋闽间关险阻卒以就俘求死不获在拘囚中乃有乡人为求志墓者此其答书也呜呼悕矣
　　题陆传甫墓志后
　　文安先生兄弟六人其伯兄从政君之孙传甫粹行逺识不殒家闻号燕居之室曰颐庵葬时江西运管黄侯为撰志铭事覈辞逹足章厥美后复改葬季子士楀自记碑阴痛恻恳至允克孝慕于是知陆之世有人也士楀字景荐介特寡合博记工文
　　题河南世系后
　　大程先生仕金陵宋淳熈间祀于学既而有専祠既而有书院犹以为未也乃立五世孙奉祠事朞而殇又以名防学者承五世孙后先生为往圣继絶学而诸君子为先生继絶世亦云厚矣呜呼曽是足以报罔极之恩哉二百年来家藏程子之书又诵程子之言口説沸溢或谓洛学盛行呜呼果有一人能明斯道者乎然则世之已絶而复续也若可幸道之已续而又絶也寜不重可叹矣夫
　　题澶渊孟氏族谱后
　　昔周公大圣着大勲劳于天下元子侯于鲁歴八世十四君至桓公桓公之庶长子为卿传家曰仲孙氏一曰孟孙其别曰孟战国时有亚圣大贤居邹汉唐代生闻人皆以儒学文艺显圣贤之流泽逺矣哉临川之孟其先自澶渊伏道村徙开封长垣县开封之初祖端拱间明经及第卒赠太子中舎一传而賛善传而侍禁三传而特进公南渡四传而中太公始居临川临川之系且八九世矣自端拱讫德祐垂三百年仕宦不絶与宋相始终而族亲雍睦家庭礼法蔼然圣贤遗风临川故家文献之盛未有出孟氏右者中太公之六世孙濬川寄示其父登仕君所叙族谱予三复焉噫古者公侯伯子男有国国统于君卿大夫有家家统于宗后世无建国之封无立家之任宗法废而族无统是以族之蕃衍者往往散漫不可考今孟氏子孙虽当更运之后犹能自振防以不陨坠修其谱牒明其世次绳绳不紊以有俟于方来用意逺矣其可谓无忝于圣贤之后者夫
　　题咸淳戊辰御赐进士诗后
　　咸淳辛未嵗予与朱光甫先生同试省闱试毕同途而归今四十三年矣其子希一以戊辰特奏名时所得御赐诗墨刻示予观之然
　　题文公赠朱光父二大字后
　　朱光父先生工律赋为举子师尤精于校文少年贡于乡五举推恩得官又两与转运司贡咸淳壬申主吉州太和学事县学春试时文公天祥张公槐应皆家居春试取中第一名赋出自文氏第二名赋出自张氏人莫不惊骇曰暗中摸索而得二抡魁之文异哉其年秋试文氏子弟宾客投赋巻六十考校毕无一中选文公阅巻见先生披抹大敬服谓遭黜落宜当遂书古香二大字寄赠云先生名桂发古香者其书室之扁也官至江州德化丞子希一醇儒不坠其家学
　　题朱望诗后
　　父党朱賛府之孙友人朱希一之子曰望年未三十而能诗不陈不腐美矣哉吁望前来吾语汝陈腐诗之病强学俊逸语亦诗之病望也审诸
　　防梅亭李侍郎二絶句
　　记曰亲亲故尊祖尊祖故敬宗敬宗故收族宗子法废而族人无所统收族之道难矣哉故吏部侍郎梅亭李公为崇仁逹官其族伯父巨川少尝从公之王父藏修翁学长而出赘乐安石陂之邹同宗几不相闻公自成都运使奉祠家居而巨川之子春卿来谒公颇忆幼侍王父时知有巨川名字春卿出巨川手抄藏修翁与其兄县尉外舅周府君倡和诗一编公览之怆然欵留缱绻其去也赋二絶句赠别春卿自叙于左方珍袭以贻子孙公不以贵而遗其族春卿不以逺而忘其宗盖两得之公之从子涛孙畬畿暨曽孙孙元升各有和篇而春卿之孙善述曽孙文从文应文定孙仁夀溥守防遗墨唯谨中更乱离屡失复得前既镌诸石矣今又并刻所和之诗厚之至也亦以见李氏子孙之多贤也夫
　　题先月老人自志碑阴
　　逹士之自为志者有之而谌君道夫之为是也似太蚤计然予观世人志墓或太丰而涉虚或太损而失实孰能如自叙者之覈乎君胷次明莹无留滞故其形于文辞者亦然恳恳焉恐子孙以多财益过朂之以力学朂之以好贤朂之以孝友其贻谋训逺矣君之子孙宜何如哉
　　题安湖书院始末后
　　汉循吏化潢池弄兵之赤子卖刀劒买牛犊史传以为美谈吾乐安何侯初登进士科尉庐陵已着吏能署临江录曹仕弥进学弥优反宰其国建安湖书院于邑之衣锦乡敦以诗礼能化一乡素不可化之民讫今不复弄兵虽汉之循吏何以尚兹于乎士君子有志斯世大而宰天下小而宰一邑皆可以行志顾其人何如耳斯髙用而盗贼遍山东林甫国忠用而盗贼遍河北卒以亡秦而乱唐一郡县之小用得其人则如此以天下之大用不得其人则如彼人才之有关于斯世岂小哉天下不难治也安得如侯者千古布泽郡县哉侯讳时字了翁后辈尊称为见山先生采季侯之同年进士安抚江南西郡侯主管严宜文字朝今提举江南西常平茶盐事不及上未几衔石填海之志不遂匿姓名曰坚白道人市药民间数年后还家以夀终
　　题读书説后
　　人之异于物者以其心能全天所与我之理也所贵乎读书者欲其因古圣贤之言以明此理存此心也此心之不存此理之不明而口圣贤之言其与街谈巷议涂歌里謡等之为无益与已了不相干冝其愈读之而愈不知味也故善读者如啖蔗不善读者如嚼蜡读书者当知书之所以为书知之必好好之必乐既乐则书在我苟至此虽不读可也
　　防竹居诗巻
　　尚书月湖何公盛德尊爵为吾乡之望人其从子仲躬父清致雅懐为其家之贤胄所居多竹因号竹居当时名士竹溪李君为之赋诗竹林陈运使野航谢常卿又嗣为之赋尚书公集中有诗亦所以状竹居也李聂二侍郎皆属和尚书公之韵诸贤辞翰前后辉炳百有余年矣竹居君之曽孙润袭藏之以至于今时运迁革而故家之流风犹存见者固为之惊喜又以嘉竹居君之有后云
　　题实堂记后
　　曩嵗闻人称江西行省省掾王暄君宝之美不知其为何官也延祐三年冬盱江饶抃士悦来言其邑宰之防问为谁曰王君寳也于是始信曩嵗所闻之不虚士悦曰君寳处新城五年矣终始如一日予于是益嘉叹焉近年防耻道丧仕者往往为利而仕殆如市门之倡穿窬之盗失其身犯法所禁为人之所不为苟可以得利不顾也故不能自守者十之九间有不取者伪也伪于初任者至任而变伪于一二年者至三四年而变君寳省掾时如此邑宰时又如此初年如此五年时亦如此则其防之实非伪也审矣君寳恵于民能于事多可称而予独深喜其防防为本也苟无其本虽有他善不足称也已君寳以实名其堂有为之记为之説者予闻士悦之言因着其防之实而附书于左方
　　题李伯时九歌图后并歌诗一篇
　　九歌者何楚巫之歌也巫以歌舞事神手舞而口歌之九歌之目天神五人鬼二地示一俱非楚国所当祀而况民间乎物魅一又非人类所与接也然则楚巫事之而有歌何耶古荆蛮之地中国政化之所不及先王礼教之所不行其俗好鬼而多淫祀所由来逺矣三闾大夫不获乎上去国而南覩淫祀之非礼聆巫歌之不辞愤闷中托以抒情拟作九篇既有以易其荒淫媟嫚之言又借以寄吾忠爱缱绻之意后世文人之拟琴操拟乐府肇于此琴操乐府古有其名亦有其辞而其辞鄙浅初盖出于贱工野人之口君子不道也韩退之作十琴操李太白诸人作乐府诸篇皆承袭旧名撰造新语犹屈原之九歌也太一天神也按天官书中宫有太一星非此之谓礼记云礼本于太一庄子云王之以太一太一者天地之始也主宰之帝故曰上皇祠在楚东故曰东皇犹秦祠白帝于西畴也司命亦天神也周礼所祀有司中司命注以为星非也司命者万物之母也有大有少在周礼一为司中一为司命中者民受中以生之中命者阴阳五行化生万物之命也东君日神也礼云春朝朝日又云王宫祭日祀于东方故曰东君云中非云神也周礼祀风师雨师而不言祀云云师雨之属也固宜有祀或谓楚有云梦二泽云泽谓之云中梦泽谓之梦中云中君云泽之神也考之歌辞曰日月齐光曰龙驾帝服曰猋逺举曰横四海乃天云非云泽也湘君湘夫人之称黄陵庙碑楚辞辩证备矣太一尊神歌辞独简质而庄重择日辰盛服饰洁器物备音乐以致其尊奉臣之修其忠善以事君犹是也司命云日言神既来而遄去以况君始亲已而后疏之于皇英欲一见而不可得以况己欲见君纳忠而卒不答也河伯与巫既别而波迎鱼媵近于古者三有礼焉之遗风而楚之于原不如是故集注有云原岂至是而始叹君恩之薄乎八萹并以神况君山鬼物魅耳不可以况君也故原特变上八篇之例不作巫语而作鬼语言鬼欲亲人而不亲之以况巳欲亲君而君不亲巳也夫此歌假设之辞与戱剧何异而唯恐引喻失当有乖尊卑之礼敬之至也九歌之后有二篇国殇者为国死难之殇礼魂者以礼善终之魂年十九以下死曰殇不终其天年而死亦曰殇春兰秋菊终古无絶四时祖考之尝祭也前之九歌原托以伸己意后之二章无所记意且为巫者礼之辞而已盖与前九篇不同时后人从其类而附焉此画李伯时所作伯时画妙一世而或传此画若有神助然盖其尤得意者予在洪都郡守毛侯出示予既为作解题而复隠括九篇歌辞成诗一篇与歌之意虽防不同而明原之心其趋一也呜呼千载而下能有契于原之心者尚有味于予之言哉
　　李家画手入神品楚贤流风清凛凛谁遣巫阳叫帝阍为招江上归来魂音纷纷音纷纷柱髙辰逺聪不闻扶桑初暾海横云二妃涙洒重华坟司命播物泥在钧洪纎厚薄无齐匀公无渡公无渡冲风起螭鼋怒夜猿啾啾天欲雨天欲雨迷归路嵗晏山中采兰杜灵修顾顾复去莫怨瑶台神女妬坎坎鼔进芳醑耻作蛮巫小腰舞千年往事今如新摩挲旧画空怆神腾身轻举一回首楚天万里江湖春
　　题杨氏忠雅堂记后
　　人之所志有雅有俗志之雅俗不同亦犹雅言之于方言雅乐之于燕乐也贵防所事非声色之娱则竒珍之玩而汉河间献王独好书史称其大雅不羣有以也杨氏莘故家前代尝掌书监近年二政府位中朝职外服者累累有亦显且盛矣家不聚货寳以愚子孙惟储书及名画墨迹今郎中士允曩从其父唐州使君宦四方又购书二万巻并其先世所藏作堂以贮扁曰志雅其亦有慕于古之大雅不羣者欤予闻异端者流之訾吾儒也曰儒家器械备具竟不一用吾持寸铁即能杀敌盖讥儒之博而寡要云尔博而寡要犹讥储而弗用其讥又当何如且夫大雅君子之储书以遗后固将有所用也请言书之为用通天地人曰儒一物不知一事不能耻也洞观时变不可无诸史广求名理不可无诸子防戱词林不可无诸集旁通多知亦不可无诸杂记录也而其要唯在圣人之经圣人之经非如史子文集襍记襍録之供涉猎而已必饮而醉其醇食而饱其胾我与经一经与我一使身无过行心无妄思其出可以经世使心如神明身非血肉其究可以不世是则书之有功于人人之有资于书而储之者所以有期于将来也不然一一垂牙籖新若手未触李邺侯之初意岂如是哉杨氏子孙其勉诸堂有记
　　题鹤山魏公所撰二李墓志后
　　宋东都二百年间崇仁未有显者南渡后四吴始以有学有文显然居士布衣不仕国录免解法身吏部特恩补官唯司封繇进士选佥书罗公尚书何公侍郎李公进士成名者也侍郎之考次琮父王考仲实父所学与三吴伯仲为乡里后进师宜显不显临卭魏公为之志墓叹其不逢呜呼当时取士拘进士一涂而崇仁一邑若吴若李数人皆于是科不利进士果足以得人乎哉魏公所撰二志铭髙古栁韩近代之文鲜有其比亦李氏一寳也侍郎之曽孙稹出示魏公真迹因识其左云
　　防黄革讲义后
　　黄革文炳别去不翅十余年今观其史评讲义等作辞逹理长俱有可采革之先君子清节恵政天所必佑其多闻子也宜哉
　　题约説后【缺】
　　吴文正集巻五十七
　　钦定四库全书
　　吴文正集巻五十八
　　元　吴澄　撰
　　题跋
　　题延祐丁巳诸贡士诗
　　江西省试士与选二十有一人省府命其属吏王君质持檄诣门礼请赴省敦遣诸所贡士萧然清寒頺檐败壁氷雪相防其礼使人也各赋一诗为赠而已君质跋履辛勤资屦匮乏而以气味之同得所赠诗如寳珠玉于是度越时流逺矣便道过予喜而书其赠诗之巻首
　　题李太白二诗后
　　太白诗中之圣其语有似乎天仙此二诗尤超逸然其指归不过借醉以遣累耳太白尝见司马子防亦闻所谓坐忘者乎倘得闻之虽不饮一滴而百虑俱消岂必如刘伯伦阮嗣宗哉惜乎其有仙才而未闻道也
　　题邓希武丧母杂记
　　仪礼曰继母如母其传曰继母之配父与嫡母同故孝子不敢殊也乐安邓希武于继母彭氏之丧哀疚痛切情见乎辞有通乎礼者有从乎俗者虽不一一仝于古而其孝心则至矣哉史称昔贤之孝于母大率皆继母也希武质美学赡弥老弥笃凡事过厚况亲丧乎丧过乎哀不及不可也观过斯知仁矣吾于希武见之
　　题王景渊道书
　　世祖皇帝焚毁道家説谎经文此其一也宜黄王景渊留意仙学博覧异书引用修真语言多有可采何不效张平叔石得之薛道光軰自成一编以行于世又安用依附其所不足依附者哉紫洞賔题
　　题习是病中所书字后
　　临江习是六七嵗已善书广轮或五尺许运笔如飞似不经意而劲徤遒美虽老于觚翰者叹奨不已外省上于朝一时倾动逹官巨人目为竒童发充国学弟子员予嘱博士助教令授之业以大其成越三年予以疾去官是年习生亦以疾还家其明年竟死年十有五噫人言早慧者不夀岂其然乎顔子贤而夭李贺才而夭一艺絶人而亦不能乆于世何哉其父悲哀以其病中所书示予予亦为之然
　　题葛教授家蔵雪斋姚公墨迹后
　　雪斋姚公辞翰逸迈近世鲜俪曩在京师识公之从子端夫绰有诸父风今覩葛教授家所蔵墨迹把翫不忍去手于乎中州遗老如斯人者不可复见矣为之悲叹而志其左方教授得之于其外舅王水监水监尝客公之门者
　　跋姜清叟画
　　郡人姜清叟工画尝进之翰林学士程公公曰吾往来临川数数乃不知有此画史与同逰别墅留半月学士公既善之天师真人又喜之二人贵且富蓄古今名画非一其于画品髙下了然心目间得二评亦可以収名定价矣夫
　　题山南曽叔仁词后
　　予乆闻新城邑长之贤且能昨嵗吾老友山南曽君作词以美之己足实前所闻矣因公事经吾乡过吾门得望其眉睫聴其言论察其心胷益知其人之真有识有守如此为之民者一何幸哉他时名位益峻声实益孚苟有良史传循吏舎斯人其谁乐道其善所以劝也
　　跋皮昭徳蔵李士所临书谱
　　延祐五年澄以集贤直学士召脩撰虞伯生将防而南侍读学士河东李士亦被命祠衡岳讫事过家是年五月与平江州判官清江皮昭徳防于豫章留月余欲俟澄与伯生至澄以疾病六月始克就道至则侍读公行矣临别时以其所临孙过庭书谱赠昭徳意甚不轻盖侍读于皮氏昔为故旧今则婚姻而伯生与澄素忝其相知以士之俊迈超逸而于亲故慇懃缱绻如此亦其徳之厚也
　　题李承防赠吴琏手帖后
　　庐陵吴生儒家子中罹兵变掠卖于郓之苏家苏为婚娶生往见承防李公告之故公勉令报苏待遇之意蔼乎仁义之言哉生遵所教不敢有离心其后苏竟焚劵放还吴之知恩苏之知义可谓两得然皆自李公发之有徳之言其有禆于世若此吴既来南寝食不忘公之徳蔵公画像出入与俱晨夕敬事焉子昔拜公于京师今为识其左方盖以嘉吴生之厚抑以叹李公之不可复见也生名琏
　　题姚博士与洪汝懋赠言后
　　豫章四洪黄太史之甥也玉父之后有夙慧文工才俊繇国学生预贡礼部防特恩出长东湖书院行之时博士姚君所以教戒之者至矣尚思无负于博士之言哉
　　题甘公成诗集
　　延祐四年秋乡试校文毕于东湖书院见一士问其姓字曰甘公成示予书二帙皆律厯度数之学此虽末艺然为士者往往不知而能究之不差可尚已今又见其诗文一篇语甚俊防噫才士也夫虽然诗文度数之外犹有当学者亦知之乎
　　跋冯元益诗
　　頴川冯元益诗效陶靖节韦苏州欲其冲澹自然而然非求工于一字一句者元益虽受特恩提举江西等处儒学事而科举进取之文尤长且将以才进士名一世不止于为诗而已
　　跋慈云庵记
　　昔番易周君有慈云庵以奉母当时钜公及近时名士俱为作记君登进士科天既报其孝矣周君之子任翰林集贤十载出补郡为贰乗而君之孙多贤而文比比取世科可待天之报之者未巳也苟子子孙孙能立身显亲盖不假夫钜公名士之记而流芳也
　　题吴真人封赠祖父诰词后
　　吴真人全节寄迹道家游意儒术明粹开豁超出流俗初从其师入觐大被眷知遂嗣其师主教锡号崇文道徳真人扈跸日乆特嘉其劳以翰林学士中顺大夫官其父越明年群臣例有封赠真人恩及二代生者封一品死者赠二品宠光荣耀儒臣或不能及制诰谆详又前代词臣所未尝有也真人供给祷祠之臣也而能致此者固圣朝之厚恩而亦有由焉盖其立心也异故其获报也亦异其善不可一二数而其大者则好贤也夫天下之善莫大于好贤天下之恶莫大于妬贤世谓妬贤之人犹妬妇非特妬其得近于夫者虽见他人之姝亦妬虽见图形之丽亦妬徐察之信然夫治天下者在得人相天下者在用人用人必自好贤始周公大圣也而急于见贤一食三吐其哺一沐三握其髪赵文子贤大夫也所举筦库之士七十有余家呜呼当时周公所见文子所举岂必皆其亲旧而有所请求者哉好贤之臣能容人而天下治妬贤之臣不能容人而天下乱此大学平天下章所以引秦誓之言而深切教戒也真人非居用人之位非秉用人之权而人有寸长惟恐其不闻惟恐其不达呜呼安得相天下而有是心也哉故推原真人显亲之由而归美其好贤之心以告夫千万世之相天下者
　　题严氏四世家传后
　　昌黎韩子曰文书自传道不仗史笔垂庐陵士严鳯阳自为其曽大父夷伯大父恕作传又为其父前进士逢元作铭其父之传及其身后之传皆其友朱同孙所撰虽无史笔书之而四世有四传岂非欲如韩子之以文自传者欤其五世之胄严有孙复以四传俾人题跋若疑其文之不孤传而外资于人庸讵知其资于人之文果胜自作之传乎有为之求予文者予闻命羞恧礼辞曰严氏盖欲文之传永乆以显其亲揆予之文与草木俱腐瓦砾同弃者尔奚可以塞孝子慈孙显亲之意哉虽然欲显其亲者当务其本此非予之言也圣人之言也显亲本于扬名扬名本于行道夫行道也者持循天理不使有一毫私意人欲之萌身心粹然如无瑕之玉与世儒浮华务外之学絶不同汉之黄宪当时目为顔子故以庻人而名载史册宪亦不过生质纯美而已人称其渊乎似道似道且为人所称况真能行道者哉能行道则名扬矣既扬名则亲显矣徒欲托文以传则欧阳子送徐无党序之甚详文固不足恃也欲传莫若行道道在我求之巳而有余无所资于人也严氏子孙其勉诸
　　题天文小图
　　天如弹丸厯官范铜为象外圆中虚通窍为星于内窥之或易以绘其图有三上规自北极常见七十二度际赤道南下规自南极常隠七十二度际赤道北中规以四宫半见半隠之星为横图上际北极下际南极三图若合为一则于上规图外増赤道至南极五十六度赢此图是也一百七万一千里之围而尽之于不满尺之径中外官之名三家赤黄黒之象靡不具精矣老眼昏华不能细辩得意忘象庻其可哉
　　题何太虚近藁后
　　夫言之秩然次序条理者谓之文文无待于作也后之人口之于言杂乱无纪则必缔构于思撰造其辞而后笔之于简牍古之人虽不作文孔子尝云辞达而已此固作文之大法也而柰何作者之不知此哉东汉以来气弱体卑无复有善作者至于今殆千余年唐宋盛时号为追踪先汉而仅见韩栁欧阳曽王二苏七人焉若李习之若唐子西若张文潜非不游韩苏之门而竟未与韩苏合一也兹事岂可易视哉表弟何中太虚少负逸才弱冠已能诗而亦用意于文至顺二年春予卧病顾予于病中録示近作十数予读之盖优优升七子之堂矣予不胜其喜非私喜也喜斯学之不孤也斯学也虽非儒者之本务而其格力之髙下实由气运之盛衰关系又岂小小哉病余倦于书喜之之极不能自已为书其后而还其藁
　　跋钟改之诗
　　予未冠已闻永丰钟改之先生为名儒今五十年余始识其子士安而见先生所着之书所作之诗叹慕斯人之不可复得也乃识其右方
　　跋长清赵氏述先録
　　集贤赵克敬以卢龙世家谱来眎濮尹赵子敬又以长清述先録来眎谱克敬作録亦克敬作也盖卢龙之赵以辽太师卫国公为初祖卫公之子十有二按谱克敬在第五支下而子敬述其父祖至曾祖止以上不可攷曰闻之先人出自卫公第七支克敬所谱不载故特为之録以补其阙呜呼辽始终二百年所得中国之地燕山一道耳卫公辽之重臣子孙世禄不絶辽之未亡也必无去其国而分适他国者卢龙而长清不知自何年始其在金人有中土之后乎盖不可详矣夫文无所于稽人无所于询虽夫子不能以徴杞宋之礼况丧乱流离之余而推明一家之系乎长清之赵三世以医科济人慈祥岂弟而不规利子敬为吏亷平是皆有隂徳隂功宜足以昌其后而子敬之子有方进进于学者继自今子子孙孙果能使才行闻于时勲名见于世自立自成日大日衍则长清一卢龙也呜呼由昔观今卢龙信有光于长清由后观前安知长清不有光于卢龙也哉长清之子孙其勉防
　　题卢龙赵氏世家谱后
　　唐自中叶以降河朔弗靖岂无雄杰生于其间欤抑有之而沉泯弗获振奋以见于世与卢龙赵公思温生唐末材勇絶伦事幽燕而幽燕弗能存归沙陀而沙陀弗能有值辽室将兴遂为开国功臣赠太师卫国公子孙蕃衍爵禄累世不絶卫公十二子其五特进延威特进二子其二节度使匡禹节度八子其七团练使为翰团练三子其长团练使相之生七子七之三曰团练使洧生六子六之二曰观察使公为观察之子镇国镕镇国之子骠骑居常九世皆仕于辽骠骑生建春徴士植徴士生珉仕金为三司使三司生钝轩逸士铉逸士生穆今为集贤司直以其世家谱示予予覧之竟为之喟然叹曰朱三移唐祚中原无人五十三年更八姓十四主辽人起自荒服之外乗时拓疆得中夏燕山一道年代独乆屹然与宋氏对峙为兄弟之国金人因之而有天下之半皇元一之而有天下之全辽金至于今日国统三易而赵氏一家厯仕三国垂四百年绵绵若此何其盛也中更乱离谍记湮没司直君攷详纂述无所遗坠于以见其祖宗根本之逺族属枝叶之广贤已司直君字克敬贤而知学是以能然呜呼赵氏之昌其未艾哉
　　题曾云巢春郊放牧图
　　春盎郊原十牛在牧或奔或驯或行或息或前或随或饮或食或鼻浮水或背负人各适其适牛不自知也牧者亦何心哉噫善牧民者亦若是而已矣
　　题毛宗文梅花二百咏
　　毛宗文梅花二百咏其开也曰客折一枝头上挿我绕花邉行百匝忽然客问花如何防得入神浑忘答其落也曰海风卷水攅飞箭战退花神人不见芒鞋破晓出门防万玉枝头无一片昔之诗人一句亦可传名今于二百之中得其二焉多矣乎
　　题臧氏家谱后
　　世称族之大者若晋之王谢唐之崔卢盛矣然王谢至唐崔卢至宋巳泯泯不复有闻然则族之大者常有之大而乆者不多有也臧氏自隋骠骑将军传七世至工部尚书之父始居饶之浮梁而尚书七子布濩流衍其世爵之延家业之富本支之蕃遂为江东右族七百年而未替可不谓之大而乆者哉噫三百年之唐三百年之宋此享国之最乆者其间乃有七百年之世家厯唐厯宋而至于今传曰臧氏其有后乎以今观之犹信
　　题范氏复姓祝文后
　　大徳十年二月乙夘真州范之才祝于其先攷宣教君曰我祖派衍文正厯世既逺考君赘居唐氏生之才与兄頥不幸防失所怗随母适周借兹飬育以成长大习学艺术粗赖温饱以至于今既感其恩勉随周姓每伤所思敢忘本祖姓乆未复罪莫大焉不幸先兄去春早世归宗之义有孤呜呼哀哉我母巳徃于周所生一子亦既有孙克承祭祀周氏有后范氏归宗无遗憾矣我母谨蔵先世诰命可以慿依子孙之幸也伊我文正公防随母适朱长归本宗当时韪之以为美事爰兹末裔亦举斯典今涓吉旦祠庙复姓髙曾祖考庻其来格皇庆元年国子司业吴澄移疾还家道过真州之才之子有元从沔阳教授蒋华子来见具道复姓始末澄按仪礼丧服篇齐衰不杖期章继父同居者传云夫死妻穉子防子无大功之亲与之适人所适者以其货财为之筑宫庙嵗时使之祀焉妻不敢与然则古之随母适人者虽与继父同居而未尝易其姓废其祀也后世或有贫不能自存防未能有知依托于人至于易姓废祀者可悲也已范文正初冐朱姓举学究既知所自出则复范姓举进士卒为宋名臣今有元克相其父效文正此举不亦善乎然文正所以光其祖大其宗不在复姓一事宋三百年参知政事凡几人而范文正公惟一人耳继自今有元用心立身一以文正为法则人将曰是真大贤之后矣不然不可也有元其尚兢兢勉勉于兹是年四月望日
　　跋杨颙諌诸葛武侯之辞后
　　开诚心布公道集众思广忠益诸有忠虑于国但勤攻吾之阙汉丞相诸葛忠武侯语也可以为万世相天下者之法矣孔明岂不知为相之体哉于主簿杨颙之諌也生既谢之死又哀之孔明岂不知其言之忠哉然而罚二十以上皆亲覧食少事繁至为敌国所窥而庆幸其不乆孔明岂不知爱重其身哉其若是者何也呜呼是未可以常情度浅识议也夫知相之体而未免自劳知言之忠而未见乐取知一身系国之存亡而竟中敌国庆幸之计苟非甚愚者或有所不为而谓盖世絶人之智者为之乎予故曰是未可以常情度浅识议也且当时事势何如耶以一木支大厦之倾事君而致其身尽瘁于国遑恤其他夫岂可已而不已者杨颙之谏谓之爱孔明则可谓之知孔明则未也杜子美诗云三分割防纡筹策万里云霄一羽毛又云福移汉祚难恢复志决身殱军务劳此诗字字有意细味之庻乎知孔明之心而岂常情浅识之所能测度拟议者哉齐右王良父尝书杨颙諌孔明之辞于片纸其孙出以示人予获观焉抚巻再三而不忍释呜呼前軰或者其亦有感于斯欤
　　跋吴真人閤漕山诗
　　闲闲吴真人至大延祐钦承诏防两至閤漕名山天宠焜煌照耀下土山之一草一木靡不衣被恩荣矣祝厘余睱泛应从容珠璧之珍绮縠之文灿烂于诗章吟句间又有以増益其辉光张君省吾亲受笔墨之教纸尾拳拳欲省吾不溺于伎而知进于道其意盖深逺矣哉
　　题画鱼圗
　　昔之达士有云于鱼得计夫得计云者以其潜于渊泳于川相忘于江湖上下隠见来去倐忽自适其适自乐其乐而不自知其然也若摭鱼之名借音取义睎慕荣显以悦世之浅丈夫是欲诱鱼以钩饵待鱼以罩罟也尚可谓之得计哉果有达斯趣者乎试以吾言问诸画史









　　呉文正集巻五十八
　　钦定四库全书
　　呉文正集巻五十九
　　元　呉澄　撰
　　题防
　　题孙履常送饶夀可之官后序
　　夀可之为人仁义之心恻如也履常之赠行仁义之言蔼如也以仁义之心得此仁义之言以仁义之言发此仁义之心充之不可胜用也何往而不达今其肇端耳人之契夫天者未有艾则天之报人者庸有既乎于夀可将行之际书于履常赠言之左
　　题朱文公敬斋箴后
　　敬斋箴朱子作凡十章章四句其一言静无违其二言动无违其三言表之正其四言里之正其五言心之无适而达于事其六言事之主一而本于心其七总前六章其八言心不能无适之病其九言事不能主一之病
　　题朱文公答陈正已讲学墨帖后
　　朱子答正己一书备述为学之功又规正已之失葢以其人有志于学故曲尽其言之至厚哉先觉之用心乎然澄窃闻之大功废业况服齐斩乎古人居父母之丧三年不为礼三年不为乐斩齐唯而不对齐衰对而不言自发一言且不可况可与人论学哉眉山二苏兄弟文人尔而其居丧也再期之内禁断作诗作文寂无一语是亦尝讲闻乎丧礼也正已靳学圣贤身有母丧而交书论学不异常时则三年之丧为虚矣夫亲丧本也论学末也忘其本而务其末不知所论之学果何学欤朱子固已箴其失然舍其大而议其小或者姑为之掩覆也耶
　　题康里子渊赠胡助古愚序后
　　士之遇不遇有命焉不系乎学与才也皇庆初予识东阳胡助古愚于金陵嘉其资质粹美辞章俊防意其必遇也逮今十有四年矣再见之于京师方且谒选吏部受九品初职而又不遄得孰不叹其淹滞而悼其屈虽予亦不能为之慨然也宋南渡以来东淛之人物防为盛东莱吕子其首也古愚言论性标格蔼然乡先达之遗风不但其文之卓异而巳康里子渊赠与之交欲进其文于道期之者至矣噫道不载以文则道不自行文不载斯道则文犹虗车也故曰笃其实而艺者书之子渊所期将进之吕子之上彼悼之者悼其屈于一时尔此期之者期其伸于百世也一时者人爵之贵其品秩之升由人之所畀而不可必百世者天爵之贵其品秩之升可跻乎极等皆我之所致而非人之所能减削也苟得是虽不得人爵无损也而天爵亦阶之而升乎予拭目以观古愚之升
　　题范清敏公赠墨工序后
　　宋嘉定宝庆间丰城范清敏公宰崇仁澄幼穉时每聴先大父对客谈论亹亹道范公之政神明刚决公正审悉不可一二计葢自宋初以至季年防宰未有能如公者后为郡守部使其政皆然澄既熟于耳闻及见公之一笔于书者则知公非徒有其政而又有文有学有识也第所见者不过剖析狱讼之语而于他文曽不多见今忽见公赠墨工一序读竟叹曰斯地而有斯人也夫斯时而有斯文也夫公谓墨工之售墨不可轻售非其人则其墨适足以蠧斯文蚀吾道呜呼严矣公以此为售墨者之戒则用墨者之罪为何如哉观公用此墨以莅官临民真无负此墨者使公得用此墨于皂囊之中白简之上则弼遗补阙击奸去邪上有补于君徳下有裨于国政是岂小小哉惜公不得用此墨于彼而仅得用之彼狱辞讼牒也公之文既不多见而此文几为人间苞苴废弃之纸非吾友陈渊然之卓识髙谊则公之曽孙凯何从而得此家寳也耶澄之所以把玩不忍释手而重叹斯文之幸而存也渊然宋江西提刑讳杰之子与范世婣凯尝仕于朝为赞仪署丞
　　防饶氏先世手泽
　　临川饶熙则明奉其父睿翁之手泽过予言曰熙之曽祖家富万巻乙亥燬于兵吾父最喜观史火后无书得之良艰百计购求弥劳弥笃晩年虽稍遂意然犹未备也随所见有日抄且嘱熙以宝其书熙不敢忘父命就曽祖所剏西园中构小阁以贮吾父所读书予曰而父贤巳夫得书艰而劬学若是彼多书而手未触者何人乎令子庋藏唯谨可谓善继志矣子令曽子早中童科长魁乡贡推恩受禄未显庸而厯运革而父精勤亦不小试盖皆福祉以遗后子其自勉以光于前哉
　　题得已斋叙记诗巻后
　　得己者何有吾之所自有也吾所自有者何可以自求不可以言言也非不可言也言虽多无益也窃观夫子之与人言未尝多也若利也若命也若仁也言之亦罕言不多矣犹以为未而语子贡曰予欲无言圣人岂靳于化今传后而欲无言何欤化今传后不在乎言也自汉以下儒者虗言炽而实功防流而至于宋之末虚言之敝极矣西浙盛君吉甫盖安分知足无客慕妄想也者扁其斋居曰得己为之序为之记铭之箴之诗之赋之者伍伍什什而弥富彼官爵货财举世所耆盛君之操趣尚且视之如粪土以其为身外物故也而于身外无益之言收聚不少疑若近名务外之障或犹畧尘粹徳之光乎崇仁崔命君与盛君交契深俾予増赘其言予方以是尤人尤而効之可哉辞之弗获聊为推明孟氏之防夫孟子所云得己者不失义之获也所云不失义者得已之种也而不失义不离道二事一事尔或穷或达时之遇不同其所不失之义即其所不离之道其所不离之道即其所不失之义道体义用非有二也学孟子之学如之何有实功焉虚言其奚庸必也慎独养气靡愧靡怍行吾正路动应无毫发之差斯不失义矣必也主一存心靡放靡驰居吾安宅静定无须臾之间斯不离道矣实功至是则吾所自有者吾自得于已自玩自乐之不暇虽圣贤格言亦可得其珠舍其椟得其思忘其筌况人之虗言蜩甲蛇蜕而已予今复以甲蜕进一览而弃之可也専乎内勿恂乎外勉乎实勿炫乎名他日有识之君子将喟然而叹曰斯人得己者夫
　　题梁湘东王绎贡职圗后
　　味柳子厚睢盱万状之辞益以八荒四极之逺隂阳竒僻之气所产亦犹禹鼎所象之物古有王防圗不可得见此圗南梁萧绎所作也当今天下一统日月所照悉为臣民开辟以来之所未见殊陬絶域异服怪形人所骇栗者时获目覩不待索诸圗也绎圗仅仅二三十国奚足多哉或谓萧梁无有是事绎作此以欺后世矣虽陶谷防语亦云斯葢卑陋萧梁臆度立论未尝读史书考事实而然夫梁虽偏霸一隅然南朝四代运祚之短者止二十余年而萧衍一人享国逾于四十年元魏扰乱故三十余年魏人不以一矢相加遗境内小康多厯年所为南北七代之最遐僻小邦闻风慕利而来史不絶书绎据实而圗之岂欺也哉但元魏乃梁敌国以基业则魏先而梁后以土地则魏广而梁狭以势力则魏强而梁弱萧衍尝自求和而元恪不许魏分东西之后元善见始与梁通以魏列于贡职之首则欺也绎于君臣父子之道俱失而文艺精丽能诗能画此圗之作乃在极盛将衰之时不五六十年侯景兵入三主皆不得其死国遂以亡其事无足称而人寳此圗者却以其画之工也观其摹本有缺落字或谬误梁史所载若扶南若林邑若婆利若于陁利及蠕蠕盘盘丹丹等并有使至而此无之宜借善本完补改正陶谷防语亦紊前后之次谷初得于石重贵末年之丙午其年晋亡而失再得之于刘知逺初年之丁未庚戍汉亡再失复得之于郭威广顺之癸丒明年甲寅以侍郎充学士又有防语丙午至甲寅九年之间三姓五君谷仕晋为中书舍人仕汉为给事中视易姓易君如置棊曽不以为意而独拳拳于此一圗之得丧不知其孰重孰轻也
　　题汤汉章为程周卿治病巻后
　　周卿之疾竒疾也汤汉章之医上医也防其人之医斯疾不可得而愈防汉章之义斯医不可得而致而微成父之文则斯事之义亦不可得而知也汤氏素号义门其好义也非自今日其为义也非止一义人所不知者固多矣然为义者岂蕲人之知哉为之者不蕲人之知而乐道其善者惟恐人之不知也此文人之所以不能巳于言哉
　　题朱法师求雨应验诗后
　　泊然无心者老佛之源也而其流有气学焉有声学焉以梵声呪雨呪晴而輙应四僧至今能之若夫専一气以役鬼神以感天地南土往往以是相传然得其真者鲜矣予闻建康称诵心渊朱师求雨之騐师其得是真传者欤师不肉食甚孝于其母又推孝于其外祖母有此苦行有此至行所养者完而不挫气学之本也盖能以志帅气故能以气动气而阳召阳隂召隂唯其气之所使志为之帅志之所帅行为之本居畏垒之山而大壤居藐姑射之山而物不疵疠此充其学以造于仙者予虽不能其术而知其理乐闻朱师之事而因劝世之道流以脩行也彼为道流而实非人类者能无愧于斯乎
　　题赵中丞逑眼医说后
　　道济天下而不有其功施及羣生而不祈其报者此禹稷伊周之用心士大夫未必人人能若是也而况技艺之家乎古今之流最莫秦越人之若也其适周适赵适秦随时改变为老人医妇人医小儿医以迎合其国俗葢亦为利焉尔故以轻身重财则列于六不治之一其志可知也扁鹊犹然则于俗医庸何责河南常光明精専眼科河北老儒李彦政双目失明跬步无进适相邂逅恻然怜之为之畀之药而其疾顿减于昔髣髴有见遂能扶杖以行艺既神矣又且郤所报而不受厚感其徳拳拳不忘于心延祐六年秋客金陵告之于其乡达尊中丞赵公公嘉其人以至笔之于书而予亦得闻其事噫孰谓技艺之中有能若是者哉使世之士大夫能以是心为心则禹稷伊周之心庶乎其不泯矣彦政儒之穷也常光明医之良也救人之疾而不圗其利感人之徳而不坠其名二者皆厚之道也寡情薄义之徒受人再生之恩如父母而亦旋踵忘之者其心之厚薄为何如也一观赵公之辞而兼显二人之美所谓一言而可以善风俗其若公之言也夫
　　题汪龙溪行词手藁后
　　书之誓诰命古王言也下逮春秋诸国辞令之善犹足以折彊振弱汉初制诰温乎三代之遗风武宣不如髙文景时矣况东都以后乎自唐以来代言之臣至宋二三文儒殆蔑以加未能齐先汉也而骎骎近之间有才气之髙溢出法度之外不无伤于浑厚然视全句对偶用事砌甃以夸精致者相去辽絶也南渡讫于季年惟翰林学士显谟汪公最优多难之秋徳音所被闻者凄愤何其感人之深哉葢其制作为体不但言语之工而巳今观手藁六帙虽一时不经之辞非大诏令也而一斑之窥一脔之尝亦粗得髣髴云临川吴澄肃读毕敬识左方转示者公之逺族孙巽元也
　　题刘端夫送万国卿序后
　　万国卿谦厚和易达练于事坦坦然有乐为善之心刘端夫称之曰正人正人之名岂易得哉刘公天下达尊葢未尝肯轻许可吾夫子云如有所誉者其有所试矣于以知其善善之心长也国卿为江南诸道行御史台属官与予始相识出示刘公赠言公之行予所敬服因公之行从公之言则见公所喜之人如见公也而喜之亦如公焉
　　题人瑞堂记后
　　皇上践位之初翰林学士承防刘公为国子祭酒葢以望实选不以品秩论澄由国子监丞任司业朝夕事公公为官长又年长恂恂焉视予犹弟也时公年六十有五而公之父邢国公年八十有三顔若童孺气若少壮予嵗时执卑防礼及门致拜必抑损下接不自知其齿徳之尊煦煦为待予犹子也其明年予移疾归田虽邈在大江以南数千里之外而公一身之信厚一家之善庆寤常佩服于也越七年邢国年九十皇上敦老老之仁特防锡燕三宫颁赉恩贶渥洽朝臣咸至称夀文臣各为赋诗而平章政事李公序之布宣上意为邢国为人瑞承防于是以人瑞名其堂而翰林待制邓侯记之一时宠荣福祉之隆君臣父子之懿宾客僚友之集京都相传以为盛事诚旷代所希有者予不获供给使令其间而于江南窃覩邓侯所作堂记为之三复祗叹而志其后云
　　题李思温举业藁后
　　前浙东宣慰司都事李谦父之子思温往年从予受尚书凡殷盘周诰诘屈赘牙旧注黯闇不明宿儒媕娿难语者悉畅其义洒洒可聴頴然特出秀于羣弟子之中年二十游京师一二钜公贵人器之以闻于上得补国学弟子员贡举行为应试之文及投赠等作俱有可观假之年而进进何可量也不幸婴疾以归竟弗可疗生至元甲午卒延祐丁巳年止二十有四其父痛之不置卒之明年予过仪真观其遗藁亦为之悲感焉天之生人也与之才者或夺其夀从古以来至于今多矣是其闗于一时之运数欤抑系于一家之福分欤呜呼
　　题苇斋记后
　　斋者斋居之室也昔人之名其斋有曰竹者矣有曰榕者矣竹斋者以其斋外之有竹林也榕斋者以其斋近之有榕树也斋而名苇者则不然谓以苇为斋非若竹斋之在林间榕斋之在树侧也而目以为名也苇斋肇于谁乎儒学提举李君肖翁所为也肖翁种学绩文士流所推服家于龙兴路之富州尝教授于州庠仕而不离其乡也及是提举儒学事于辽阳则逺违其乡盖六千余里逺近虽殊而处之如一辽东地寒市苇席障蔽其上与四傍为斋居之室而名曰苇斋人或哂其陋而君视之若广居安宅然且自为文以记谓其中之和如春者仁也谓其制之防隅中矩者义也噫世之人役外物以奉其身大率尚华靡而羞简俭一有不备怅怅不自足卫公子之居室也其美其完一必曰苟无求美求完之心故夫子称之肖翁不欲求完求美夫岂不能强力以办一室而简俭如此略不以外物华靡为意其识趣为何如哉庄子书有蘧庐之言蘧之从草注者释为艸屋考之字书蘧不训艸艸屋之注疑非惟从竹之籧字书释曰竹席又曰芦蕟然则籧当以竹而传写之误以艸也今肖翁之苇斋以芦蕟为之正庄书所谓蘧庐也与然庄书以仁义为蘧庐今李记以蘧庐为仁义予未知其孰贤必有能辨之者肖翁归自辽阳与予邂逅京师予见其所作苇斋记嘉之如夫子之嘉公子荆故书此为其记之左
　　题温公日厯藁
　　温公日厯藁二巻凡十纸备见荆公初行新法时事一巻自正月己未讫二月壬午一巻自三月壬辰朝讫是月壬子熙宁三年也公素善荆公吕献可弹文公甚怪讶及是所为不合公意始恳恳言之上前又私书再三往复公之忠诚至矣其后公既大用悉改其法然荆公卒犹厚褒赠且曰介甫好处甚多但执抝尔公于国家之政事而故旧之义始终不逾噫孰有能如公者哉在赵子敬平章家获覩此巻因识其末云
　　题赤壁圗后
　　坡公以卓荦之才瑰伟之器一时为羣小所挤几防死地頼人主保其生谪处荒僻公尝痛恨曹孟徳害孔文举谓文举不死必能诛操其胷中志气为何如哉身之所经苟有阿瞒遗迹则因之以发其感愤此壬戌泛江之游所以睠睠焉托意于赤壁而不能忘也不然夫岂不知黄州之非赤壁哉一世之雄而今安在托客之言公不自言也水也月也道士也神化竒诡超超乎逺游鹏赋之上长卿之人何可髣髴其万一公之所造如此而犹不能不有所托以泄其感愤者何耶殆亦示吾善者机尔公视操如鬼鬼犹可也当时害公者沙虫粪蛆而巳矣人间升沉兴仆不过梦幻斯须之顷公岂以是芥蔕于也哉鲁人范仲寛绘赤壁二赋而齐人张明徳效之明徳儒而通盖慕公之文而起者巻首有东平王间堂承防叙语予既因明徳之畵而追忆前事又慨间堂之不可复见也泚笔而识其左方









　　呉文正集巻五十九
　　钦定四库全书
　　呉文正集巻六十
　　元　吴澄　撰
　　题防
　　题阎立本职贡师子圗
　　阎立本职贡师子圗平章赵公子敬所贮立本画品超絶传流殆六百年厯几贵家而公得之是可寳也亦可慨也当时此人此兽中土盖稀故圗以示后今逺方职贡靡所不有虽未观画巳稔见之矣
　　题宣和画女史箴圗
　　黄屋之尊而游意曲艺笔法精妙规戒具存其圗女史箴与唐开元圗无逸奚异昔楚灵王闻右尹诵祈招之诗为之馈不食寝不寐者数日仲尼叹焉今抚此圗不觉抆泪
　　防说后
　　乐防成说曰儒者首当明理惑于异论希求不巳累嵗暴露亲丧大为不孝又买巳发旧坟改掘他人祖宗之骨而望己之子孙获富贵可乎斯言有禆政教夫人子卜宅兆藏亲之体魄以孝先也岂为利后计哉或萌贪欲之心而便贪欲者之伎或持贪欲之伎而蛊贪欲者之心一则小黠一则大痴噫可叹已余是以有取于乐氏之言
　　题物初赋序诗后
　　吾游心于物此庄子之书述老子之言云尔后之人曰物之初也物之先也未有物之时也释初为先训义乖矣且未有物之时而游心乎是得无近魏晋清谈放旷之习而使人无所执守莫可防诘乎老庄之学不然也物之初葢有所指而言谓一物之初非谓万物之初也在吾身之内非在吾身之外也以吾生身之所从始故曰物之初游心物之初者真人之守规中也此人身要妙之境而文士亦或拟之于天地之鸿蒙龙虎山陈自诚嗣老庄氏之学于此心知既其实岂徒既其文而已哉
　　防张蔡国题黄处士秋江钓月圗诗
　　夫言心声也故知言者观言以知其心世亦有巧伪之言险也而言易躁也而言澹贪恋也而言闲适意其言之可以欺人也然人观其易澹闲适之言而洞照其险躁贪恋之心则人不可欺也而言岂可伪哉今读蔡国张公题黄处士秋江钓月圗诗超超出尘言彼之外境而观者因以得公之内境也其澹也其易也其闲适也纯乎一真心声自然无雕琢之迹盖非学词章者可到必其中之有所见有所养而后能也唯陶韦妙处有此予敢自谓知言乎真知言之人乃知予所知之非妄知也
　　题诚恱堂记后
　　孟子传子思之学其言诚身恱亲之道本诸中庸然中庸言顺亲而孟子言恱亲恱与顺有以异乎孟子尝云不得乎亲不可以为人不顺乎亲不可以为子得亲之恱为得谕亲于道为顺恱亲者人人可能顺亲者学晞圣贤而后能也恱者顺之基顺者恱之极孟子言恱以该顺盖通乎上下而欲使人人可能也诚身之学则岂人人而能哉夫一语之不妄者诚也一事之以实者亦诚也而诚身之学则不止于一语一事之诚而已知性尽心之余养性存心之际仰无所愧俯无所怍内省不疚而无恶于志慎独不欺而自慊于已夫是之谓诚身必尝用力于圣贤之学乃造乎此生质之美素行之谨虽或暗合而终有未至也若夫恱亲之孝则随人品之髙下人人可以勉而为大而三牲八珍之奉小而啜菽饮水之欢安其寝处时其温凊愉其耳目适其志意俱可谓之恱也东人陈公严家饶财而善事亲翰林学士承防李公扁其堂曰诚恱以人所可能之孝嘉之而并以人所难能之孝期之公之待人也厚矣公及巳逝子彦微克肖恱亲之孝不忝其人继今以往陈氏之家世世有孝子加以博文约礼进徳脩业而至于圣贤诚身之学有得焉则其恱亲也亦将如圣如贤又非但如常之人所能者恱亲之贤有若曽闵恱亲之圣有若舜文夫如是其可谓不负李公之所期也夫翰林侍讲李伯宗为陈氏作记临川呉澄后识其左方
　　王氏缾花瑞果诗防
　　醴泉无原而出灵草无根而生世有是事岂曰无是理哉缾水养花忽结异果其殆此类也邪圣人之言垂于经者皆道其常而不语怪惟春秋一经常者不书非常乃书非常者何变也异也吾观宪使王侯之先公先夫人其于君臣夫妇之伦变而不失正所谓异而非常者矣有异而非常之人则其所惑必有异而非常之物应之理固然也抑尝闻诸先圣君子于其所不知葢阙如也于其言也无所苟王氏异果之瑞母之贞节所致欤子之诚孝所召与不可得而知也迹已陈而推测臆度其由目不及睹而想象追赋其事虽可强而能然阙其所不知而不苟其言者于此亦难乎其为辞也吾欲舍其巳往之非常者而为侯道其方来之常者可乎侯为义臣节妇之子朝廷向用之意方隆而未艾侯之徳行侯之功业宜可传于千百世之逺而后无忝于承家之孝报国之忠非但龌龊为防谨循良吏而已也夫如是则侯之一身将为国家之上瑞而于一花果之小瑞又奚足以喋喋多言为哉
　　防六龙圗
　　以飞龙在天腾百川雨天下逢此时见此象而有此妙笔写之亦气数之参防也盖建隆庚申后之所作
　　再防曹璧诗后
　　诗以时论则周之曹诗殿变风十二之后诗以人论则汉之曹诗冠建安七子之先予尝为曹璧序其诗倐二十有六年矣曹之年昔三十有八今六十有三矣时之易往如此哉而人之重未可喜也于是因论诗而论其人论其时焉以人欤不愿举衰汉之人期盛世之士以时欤所愿挽下泉之终复闗雎之始也
　　题程县尹光州徳政诗后
　　自封建废而为郡县郡守县令之职犹古之侯伯子男上之人实与之分土而治其民民之休戚系于守令之贤否用得其人则如择母以乳子用不得其人则如召狼以牧羊也由汉以来每以守令之选为重事至治改元之初诏天下举首令燕人程侯居仁中所举受特恩宰洪之南昌南昌负郭邑地大人众素号难治居省府宪府之宇虽有长才者莫能获展侯至官凡有可利于民者为之唯恐后苟有不便于民者去之不惮难民有所诉或晓之以义使知愧而止或析之以理使知不可欺而退府史不得以售其奸胥徒不得以肆其横服属于官以蟊贼斯民者咸思弃公役而复民伍侯之能是者其美有四防勤明敏而已可谓上不负明诏下不负举主哉侯之考尝守洪都而侯复来宰洪属邑其政葢有光于先者焉前此侯任徳安府判官以能官称防光州有宿弊民甚困弊乆莫能革河南省府命侯往治之侯悉除其蠧根光民感徳入骨髓为诗歌以颂者成袠予过洪士民谈侯之美借借既而有以光民颂侯之诗示予予喟然叹曰方今主圣臣贤期措天下于太平安得如侯者千百人布满天下百里之邑乎乐道其善于是书此于光民颂诗之右方
　　地索笑圗防
　　索索索有心越难得笑笑笑无人敢轻诮圗圗圗糢糊复糢糊防防防透脱真透脱
　　防茌平梁君政绩记后
　　朝列大夫江西等处行中书省员外郎梁宜彦中昔为国学诸生知其为美士公朝贡举制行首擢科第以才优字牧荐厯数州皆有政迹予于是而喜士类之可用世又喜儒科之能得人也
　　题真乐堂记后
　　昔伊尹耕于莘野诸葛孔明耕于南阳盖将终身焉既而被三聘之礼值三顾之勤则幡然而改感激而许由是出任天下之重驱驰危难之间视其前日躬耕旧隠之地若蜩甲蛇蜕此明出处进退之宜者也河间刘君天爵甫其初非因三聘三顾而出者发身儒学从事政府游立治迹以至于今浸浸通显且将大用而悠然旧居之思乃以躬耕畎亩为真乐堂记写君之心殆无余蕴矣夫古人之仕有三行可止也际可次也公养则下焉尔令人之仕欲如古之际可巳不可得而行可何觊也然则公养而已矣公养者不得已而仕也有志之士岂以是为乐乎而没溺于醉梦曽不一醒觉者举世皆是也孰有如君之有觉有醒者哉虽然仕进荣达之乐外也隠退闲适而假物以乐亦外也刘君自有天爵之贵其乐也无与伦葢不在此赵村之田而在君方寸间田也求则得之在义而不在外惟此乐之为真他乐皆非真也得此真乐隠退闲适固乐仕进荣达亦乐其为乐也不系乎出处进退之迹而根乎仁义礼智之心斯记之所未及言君其求之哉
　　防朱文公帖
　　此朱先生遗金华吕子约书盖庆元乙卯之夏也按先生绍熙甲寅八月被侍讲之命发长沙至中途巳闻近习用事而忧比及闰十月先生去国还家矣明年春赵丞相罢吕子约以论救丞相贬韶州书云时事已非所及不能复道则先生之忧可知也其曰往者予弗及来者吾不闻乃述屈子逺游篇中之语屈子以忠放逐而蔽君误国之人方得志适与先生所值之时同观楚辞集注释此二句谓往者之不可及则巳末如之何来者之不得闻则世之惠廸而未吉从逆而未凶者吾皆不得以须其反复熟烂而睹夫天定胜人之所极则安能不为没世无涯之悲恨书中述此二语而楚辞集注亦成于是嵗先生之意深哉呜呼忠贤得志之时少谗邪得志之时多因先生之书味屈原之辞令人悠然感慨于千载之下后百三十年大元防定甲子三月十一日
　　题髙宗御批后
　　开封石守信仕周充指挥防御节度等使宋初为开国功臣子保吉尚主其八世孙处厚尝奉髙宗御批以经武郎閤门宣賛舍人权发遣袁州兵马钤辖子孙遂居临江又徙髙安閤门五世孙珍字安道重交防轻施与国朝授承务郎庐饶等处哈喇赤长官因观释典忽有解悟脱屣世縁肥遯家山筑水心道院延四方三教髙人谈空说有超然出离尘界之外临江之士吃吃称其美予谓石氏盛大绵逺前乎宋而已兴后乎宋而未替非但三百余年与国咸休而巳人间富贵如春华开落如浮云聚散何足经意阅厯多者自能照烛固不待闯梵师之藩而后知其为梦幻泡影也安道其有见于此哉
　　防子昻写度人经
　　予于道家书自道徳南华二经外俱不喜观今观此巻不能不喜也
　　题棣华轩记后
　　翼城张遵信诚之四嵗而孤其兄笃于友爱衣食长养之又俾从师读书以底于成才诚之以其兄之恩惟恐他日之易志也请于其师欲如古人之实生其以朝夕恒接乎心目其师侯伯正父名其轩曰棣华而记之以文予读之而叹伯正父之而非记诵词章之儒所可同也夫兄弟者其初一人之身尔同本而分枝爱兄弟之身犹爱己之身也然本者吾身之所由以生者顽夫尚或昧昧而不知爱况其所分之枝乎张氏之爱其弟弟之不忘其兄皆其良知良能之固有而岂由外铄哉常棣之诗周公所作以为上下通行燕兄弟之乐歌乐工歌之于燕饮之时因寓警戒之意以明兄弟之恩者也篇首二言托物起兴而非有深义郑笺孔疏以华之覆鄂喻兄之覆庇其弟鄂之承华喻弟之承顺其兄则兴而又兼比焉伯正父厯陈末世薄俗伤败彛伦之事既足以诛其心使闻之者愧赧矣而棣华之名又不専取覆鄂承华之义也弟之于兄岂为其有覆庇之徳而后有承顺之恭也哉天性之爱自然发见如草木之遇春而生勃然不可遏也循性所有扩而充之乡党称弟而可为尧舜亦由是而巳矣幼则敦行厚伦行其所当然之常长则传文穷理知其所以然之奥程朱之为学盖如此诚之其尚反身而求之哉
　　防送范达夫序后
　　知人未易也吾有吾之所知彼有彼之所知吾能知吾所知而已彼所知者吾不能徧知也然由吾之所知以知彼之所知则彼之所知亦吾所知也豫章范达夫仕广海宪府有声而予未之知若资阳郭居仁清江范徳机豫章范舜卿则予所素知者昔人之观人观其宗族所称观其僚友所称观其交游乡党所称居仁徳机达夫僚友也而其称之如此舜卿达夫宗族也而其称之又如此以吾所知者之所称知彼所称者之所为予虽未知达夫而今则知之矣于其慎操守也见其义于其笃伦纪也见其仁有义有仁人道之大纲举矣大纲既举不待一一见其目之细而其人固可知也达夫宪府满三考受朝命为南康佐属予又将见其行事之目以证三君之所称犹信
　　防永丰何县尹徳政颂
　　予家距永丰不满二百里虽不同郡而声迹常相闻如县尹何侯之防声政迹洋溢乎四境之外予虽在京师而来自吾乡之人亹亹言之不置予亦获闻其槩夫今之庶几乎卓鲁者同郡有金谿李尹邻郡有永丰何尹二人焉李尹已改除监察御史何尹之望实如此匪朝伊夕必为台省所夺去果尔则永丰之民皇皇以失其慈父母为戚噫吾将何以为永丰之民计哉




　　呉文正集巻六十
　　钦定四库全书
　　吴文正集巻六十一
　　元　呉澄　撰
　　题防
　　题胡志甫墓志后
　　往嵗于清江皮氏馆中识庐陵胡尚志甫温然如玉盎然如春时巳老矣不知其少年有患难摧折也读此志文三复恻怆
　　题皮蒙墓志后
　　始予游南雄之门蒙也方少气直量宏恢恢有父风岂料其不夀哉其生之年与吾子同而月日后故于其死也尤悲之孤霖以墓志示因识其左
　　题思无邪斋说后
　　程子曰思无邪者诚也此邪字指私欲恶念而言有理无欲有善无恶是为无邪无邪斯不妄不妄之谓诚以大学之目则诚意之事也易文言传曰闲邪存其诚此邪字非私欲恶念之谓诚者圣人真实无妄之心也物接乎外闲之而不干乎内内心不二不杂而诚自存以大学之目则正心之事也凡人昧然于理欲善恶之分者从欲作恶如病狂之人蹈火入水安然不以为非蚩蚩蠢蠢防顽不灵殆与禽兽无异其次颇知此之为理为善彼之为欲为恶而志不胜气间居独处之际邪思兴焉一有邪思即遏制之乃不自欺之诚也夫既无邪思则所思皆理皆善矣然一念才起而一念复萌一念未息而诸念相续是二也是杂也匪欲匪恶亦谓之邪此易传闲邪之邪非论语无邪之邪也论语之引诗断章以取义云尔诗之本意岂若是乎哉豫章熊原翁以思无邪名斋室或以不二不杂勉之言固甚美予疑熊君之未遽及是也葢必先能屏除私欲恶念之邪而后可与治疗二而且杂之邪诚意而正心其等不可躐无私欲无恶念世孰有如司马温公而不二不杂而犹未至终身每以思虑纷乱为患故程子惜其笃学力行而不知道异端氏之不二不杂也自防而持戒持律巳絶去私欲恶念故也不然诸业未净乌乎而可以不二不杂乎
　　裴朗然诗防
　　里中裴显资可教志肯学才思清俊而劬于诗孙履常甫奬之勉之矣复以所作示予显也将慕诗人乎谨循履常甫诱引之意而进进罔已其不委蜕挿翰而超物表哉傥欲为儒则诗之外有当用力者
　　防李伯瞻字
　　伯曕传儒术精国语又工晋人法书世冑之良也此巻以赠昭徳亦其好尚之同者云
　　防麓泉记后
　　予昔为医学余明可教授作麓泉记今二十五年矣程承防胡司丞有防语共作一巻后被好事者持去程胡巳山不可复得其文明可以告程之孙胡之子就其家集中传録二防语独予尚偷生世间矜是托乐安邑教来言蕲为再书旧记予因老病久不秉笔勉强书之以答所请因思程之生月胡之生年俱后于予而各先逝令人感慨云
　　防孙过庭千文
　　孙过庭所书千文豫章李昶徳明能购得而宝藏之好尚如此可嘉已夫
　　防子昻千文
　　李徳明家所贮千文其一孙过庭书其一赵子昻书合二巻观之犹二子也
　　题遗宋生
　　青阳公才略术智可以为能臣可以为奸雄葢孟徳仲达之流亚而其所居之时所仕之国与彼不同故其所就亦有不同者然及今三百余年尙克传世或工辞章或工技艺绰绰有闻岂相国不得遂其志于一身是以得留其福于末裔与较之曹马孰短孰长夫忠厚而光其前此昭徳之所以褒嘉于济可英豪而昌其后亦予之所以欣幸于相国者哉
　　题宋列圣御容
　　呜呼自吾父吾祖而上三百余年养生送死于天地覆载之中日月照临之下而不知覆载照临之像为何如也今于画绘见之呜呼形不尔妙万物之神如斯而已乎遗民之子呉澄书
　　题朱近礼诗传疏释
　　朱子之注经诗传为最善学者之穷经亦唯诗经为易入盱江朱近礼喜读诗传随已所知具疏其下或有所释或有所广年未二十而専攻一经志可尚已虽然经之难穷也如梯天航海仰之而弥髙前之而弥无畔岸继今以往志益励功益勤择而精语而详融防贯通应无窒碍庶其可以羽翼先儒之训传而无慙也夫噫勉之哉
　　题画莲实巻后
　　莲实大如指分甘念母慈共房头濈濈更深兄弟思读涪翁诗而观此宁不油然生孝弟之心乎
　　防陈桂溪画册
　　桂溪陈居士所蓄画二三十幅共为一轴旧新雅俗俱有其季子庭祥珍袭之可谓善保先世所有者矣
　　题钟氏藏书巻
　　藏书不可以不多而不可以徒多洊乱离经之后人家藏书之多者鲜矣今闻新淦钟氏所藏寜非大幸乎尚拟过淦借目録一观倘得见所未见亦此生一快也
　　题皮南雄所藏画
　　皮南雄得此于徐氏自识其后而宝藏之皮公去世骎骎三纪矣其子溍示予此巻予不以见谭之旧画为重而以见公之遗墨为喜也
　　书嚣嚣序后
　　金溪余国辅为其叔弟国瑞作嚣嚣序曰嚣嚣云者内乐重外乐轻穷达得失遇否不足易其中心素守优游委蛇休休然怡怡然予读至此为之废书而叹呜呼国辅之识固造于是乎朱子以自得无欲四字推广嚣嚣之训释国辅乃以三十字描写自得之气象防哉言乎圣贤复起不易其言矣异时窃窥国辅之学疑其未透此闗今与国辅别不啻十数年其学之进可畏也哉不然何其言之精到如是也孟子七篇言嚣嚣者再一则述伊尹辞聘之美一则沮宋句践好游之非苟能嚣嚣虽聘币之至且辞之恶乎逰孟子不直沮句践之好逰而但语之以嚣嚣不明孟子之意者谓以嚣嚣而逰也夫谓嚣嚣而逰者犹曰以尧舜之道要汤尔真知尧舜之道者必不要汤真嚣嚣者决不逰也故其下文有穷不失义达不离道之说此指嚣嚣之实而言也逰也者仪衍妾妇之为也不离道不失义者肯为之哉游与嚣嚣之意戾国辅知之明言之当且以固尝嚣嚣逰为悔学既进而知昔之非也然姑为缓辞而不遽止叔氏之游者殆不以朋友偲偲之义而伤兄弟怡怡之情国瑞察伯氏之意于言外可也欲广其见不必观上国故都宫阙山川也欲壮其气不必防履齐楚燕赵闗陜巴蜀也欲充其学不必谒候寓公大人竒才隠徳也向年有逰孔林者予问之曰将何求彼应曰求孔子之道予语之曰孔子之道内求之则在吾心外求之则在其书不在孔林也夫金谿先觉之第一则陆子也续千数百年不传之道者河南程子也集伏羲以来羣圣之大成者鲁国夫子也一圣二贤岂以逰而得哉难合而易疎寡同而多异国辅备谙逰之况味矣国瑞其可复袭伯兄之所追悔而不为者乎逰之为逰外慕妄想也而曰内乐重外乐轻穷达得失遇否不足易其中吾不信也世俗之逰者曰为名为利而巳虽可鄙而犹不欺也今以嚣嚣名其逰讵非借美名以掩其私而为欺耶国辅国贤国瑞伯仲叔皆文儒而肯务学所虑者学末学而非务本也倘果能依国辅内乐重外乐轻之三十字而践行其实将见金谿之三余犹三陆也夫何慊
　　跋朱子所书陶诗
　　朱子尝言陶靖节见趣皆是老子意观此写陶诗四首与刘学古而巻末系以老氏之六言盖其诗意出于道徳经之绪余也
　　跋曽翠屏诗后
　　翠屏曽先生先澄之大父二十年而生大父视之犹父行也谈话数数称先生名好诵其诗澄自幼侍侧熟于耳闻先生年四十四预嘉定壬午乡贡年五十三时考官得江月满江城诗大喜再预绍定辛卯乡贡一时诗名播于逺迩年至八十三乃终伯子应鳌预淳祐癸卯贡仲孙梦魁暨澄同预咸淳庚午贡后五十九年先生之元孙一元持示先生诗藁二帙感今怀古为之惘然因识其左方云
　　跋子昻书东坡王晋卿山水圗诗于熊大乐画巻后
　　袁用和得此于邓少初甚珍之然此画之景非此诗之所言也此诗之工非此字之所増重也珍之者以其画与以其字与以其诗与
　　题明皇出逰圗
　　潞州别驾来归定祸乱安社稷可为文皇曽孙矣友爱兄弟如家人礼朝罢毎与诸王游此在开元勤政之初若未甚害然古昔万乗之尊盖自省方观民之外不轻于出故曰无非事者而周公之书亦以游为戒何也防其原也上无典学之主下无格心之臣则视此为常事而不之怪呜呼岂待天宝之滛侈骄怠而后可以亡国哉
　　题遗廖生
　　寜都廖国器妻陈氏生宋嘉定甲申年二十八丧夫守节甘贫以俟其子之长至元丙子更革之防子死于兵妇亦被掠仅存孤孙人俊生甫七嵗劬劳以鞠其孙孙既弱冠哀其父死不母去不还痛苦求之询诸遗老得父骨于丛塜间聊慰其心焉零丁徒步往北方寻访其母至杨知在沧州至沧则知母在彼有子既死而矣欲归母骨异父之弟不可衔哀而复几欲无生而祖母年八十一再受赐帛恩及九十有七公朝旌表其门闾乡里咸称节孝之家陈氏康寜无疾夀未可量昔陈氏之姑郭得年八十七祖姑邓得年九十九郭没而邓犹存陈氏以孙妇养祖姑尽孝今人俊甚孝于祖母而陈氏年夀又将过其祖姑天之所以报昭昭也一门之内有节妇有孝子为节妇者天既厚报之人俊家祸虽惨而能为孝子天其不终报之乎或惜人俊未学予谓不然夫所贵乎学岂曰窥钻故纸讽诵陈言下民彛学莫大乎是也世之识字观书号为知学而伦纪堕斁曽飞走之类不若者奚足道哉人俊之孝行本乎天性若其刻木象母以附父宂施经侫佛以祈防福则礼之所否理之所无不为可也有人伪作予语以贻人俊其间不无违经悖教之辞匪但诳之且或误之甚哉其不仁也太府提防孙君好徳尚义以谂于予为书此以黜其伪云
　　防陈防诗后
　　蕲州路教授陈伯美之子防年甚少勤学而工诗观其所作古近五七年俱合度句有法字有眼语有味意有柢充而进之何可量巳虽然吾之儒学葢不止此文者儒之小伎诗又文之小技有最上事业坦若大路既有其资且又有其学充之夫何难他伎特其余尔诗诚工谨毋専一伎而遽自足也
　　题文山帖后
　　益齐钟先生与大魁文公同寳祐乙卯乡贡此其复书葢在初仕之时故与后来字体大异用一笔吏犹且谨审如此于其小可以觇其大矣
　　防王登甫诗后
　　豫章王贡士登甫昔时与清江徐侍郎交防屡有相倡和之诗既而时异事殊宜王诗之多感伤也夫达于事变懐其旧俗此变风之所以见取于圣人予观登甫之诗殆亦古风之已变而又变者与
　　防艾氏所收名公墨迹
　　郑郡旧家之居城中久而不衰替者艾氏为最其先贡士君名茂在宋绍兴丁卯庚午癸酉三贡于乡没而乡贵侍郎李公墓铭诗人放翁陆公书丹伦魁于湖张公篆额当时称为三絶乾道戊子以椿年名贡者其子也寳庆乙酉绍定辛卯两以彭老名贡端平乙未与礼部正奏者其孙也八十年余一门三代荐名凡六七既中礼部选而未及仕岂非天将留其不尽之福以待后人与淳祐宋三衢径畈徐公为郡守爱贡士君之曽孙方子孙丒第奬进甚至称其五世盛徳今则其孙之孙道孙济美如初有子已娶徐公所称五世者且将八世九世矣非其积深流逺何以能若是予素闻艾之为旧家而不获识其家之子孙因见其先世与诸名公交际之真迹为识其左
　　题正山诗巻后
　　诗曰淑人君子其仪不忒其仪不忒正是四国济南彭君名淑字仲仪而扁其燕处之塾曰正淑者善之在中也仪者美之在外也有诸中形诸外则已正矣已既正于正人也夫何难君任寜都判官为政有惠平冦有功其亦能知吾夫子之答季康子者乎
　　防文丞相与妹书
　　一代三百年间有此臣一家数十口内有此女臣不二君女不二夫臣尽节而死女全节自生不愧于天不怍于人可传千万世卓哉曼卿出其门藏此帖甚珍之噫诚可珍也观者为之流涕
　　防张葛狄范四公传
　　韩司徒张文成侯汉丞相诸葛忠武侯唐司徒狄文惠公宋参知政事范文正公四人之功业不尽同而其为百代殊絶之人物则一文成身事汉而心在报韩仇文惠身仕周而心在复唐祚常人莫能测知卒克遂其志故邵子称其忠且言忠武扶汉于未造文正佐宋于盛际而器局公平广大设施精审详宻心事如青天白日遘时虽异易地则皆然故朱子称其磊磊落落无纎芥之可疑也张鉴子明类四公行事为一编其尚论古人也识亦卓哉予是以题其巻端云
　　防唐以方所藏呉司法帖
　　临川唐由义以方之髙大父贡士君讳必达字民功宋绍兴二十年庚午预乡贡次年不第又五举而免解赴省试又四试不中而免省赴廷试当在淳煕五年戊戌中间解试省试之年必有两科以事故不及试是以防至甲辰始赴廷试未得试而殁于旅舍也呉定翁仲谷之从曽祖司法君绍兴丙子乡贡及此厯二十九年凡五赴省试而后登科唐贡士为同郡又为同年赴对之人哀其困于场屋晚节欲就一特科官而不幸客死家贫子弱弗克归榇为作此帖恳告在京之乡人俾随力厚薄以助恻然矜恤之念形见乎笔墨至今读其辞犹有余悲真仁人君子哉当时署名者二十七其年与司法君同登科者八前时登科而在京者五此外有官而在京者五不知其官称者四计费宜用緍钱六十而所裒未充其半二十七人诺而不雠者有五焉他人不足责司法君同登八人之中有其三所助甚微而又负已诺夫事之可哀孰有甚于斯者呜呼岂其畧无仁义之心乎由是观之范文正忠宣父子之意度为何如哉唐氏袭藏呉司法帖以示其从曽孙仲谷谷考之甚详又以示予而予复识其左方司法君讳炳若字文炳以方尚清雅不坠文献之遗家之方昌未艾可期也屈于前者伸于后理之必然欤后百四十九年同郡呉澄书
　　题野庄诗巻后
　　世有身居江海之上而心乎魏阙之下者亦有身系轩冕之贵而心乎农圃之贱者一则忠一则智也昔翰林承防真定董公在家或闻国政之疵輙终夜不寐而叹野庄圗凡在宫必携以自随时一展玩若有意于桑麻稼穑之务而不可得此岂浅丈夫之所能测哉呜呼世之人防履﨑岖冲犯风波乘危濒死而往不休逮他日追思牵犬聴鹤则已晚者其智果何如邪公之吉徳而奸凶亦媢忌屡谋加害頼主知之深主眷之笃而彼之计不行公保身之哲固炳于几先所以未尝须防忘野庄也夫其身虽闲退而其心每忧朝中者忠臣致身之义其身虽仕进而其心乐野外者智士存身之道忠与智公其两全也
　　题袁学正先友翰墨后
　　昔柳子厚记父友之姓名于父墓之碑隂使后世知父之所交皆一时名人也今袁梅瑞用和于主一君交际往来之人凡书问尚存者类为一轴惟恐失队亦以表其父之所交有若人也葢犹柳子厚记先友之意云




　　吴文正集巻六十一
　　钦定四库全书
　　吴文正集巻六十二
　　元　吴澄　撰
　　题防
　　题遗方生
　　生物有一本而无二统恩义有相夺而无兼隆此理也亦礼也理者吾心之所固有礼者古训之所昭垂世有不幸当人伦之变而不得以蹈天理之常则权其轻重而处之以复于正俾于心而安于义而可斯巳矣或事势无可柰何而不能然将泯黙抱恨以没齿寜复敢宣之于口以语人也此其志之可悲者夫若士宗义之二姓亦人伦之变常者也宗义宜如之何曰从陈族之长择一人后其舅而巳归于方倘无人可以为后则于方氏家嵗时为墠以祭其舅至终身而止如是其亦庶几乎噫东晋以后南北分裂果何等时耶而当时犹有専攻礼学之士稽诸礼防所引通典所载可见也亦且间有通逹礼意之妇人焉以今日文物盛多之防承前代义理大明之余曽谓无一学礼者哉噫
　　题萧道士父示儿诗后
　　身为道士弗获养亲于亲之生日馈尊酒亲心惊喜作示儿诗传至予所遂为古今世变而发一嘅夫道也者父子之亲居其首汉初以老氏清静之教为道而古圣人设司徒以教人伦但名儒家不得预道之名列在道流之下虽然老氏言道亦曷甞废父子之伦哉其后出家弃亲一效西竺而曰道士固如是乎因子之有馈父之有诗而知民彛之不可泯也是以识于其诗之左方云
　　龚徳元诗防
　　龚德元诗巳窥简斋门户濶歩勇进由是而升堂焉而入室焉可也
　　题李伯时九歌后
　　徃嵗洪守毛侯以所藏李伯时画九歌诗本见示予为作防语及歌诗今谭观又持此画至岂能复措一辞得善书人写予旧防诗于后可矣然世之好者好李之画而巳非好屈之文也谁更论原之心哉予言赘疣尔
　　防朱文公与程沙随帖
　　朱子手笔人得之者固多此书与沙随程先生其间质正孝经疑义及易疑义则非泛泛徃复之书比也沙随先生经学精深朱子多取其説于朱为丈人行故朱子以师礼事之书中所质孝经之疑程答书云近见玉山汪端明亦谓此书多出后人附会朱子然其言载之于孝经刋误夫朱既不自足而质之于程又不自有而推之于汪前哲为学取长于师友而不自恃盖如此
　　题王晋初所藏画
　　予每见好画为程子之戒不敢收蓄今观晋初所寳颇乐而玩焉岂亦犹有猎心也欤
　　防朱子庆元巳未十二月四日与益公书
　　圣贤之道不幸不行于当时犹幸其得明于后世也朱子以庆元庚申之季春卒此书贻丞相益国周公乃巳未之季冬相距四月尔当时伪党之禁如燬殆甚匡人桓魋之厄及至我朝表章崇尚与元圣俱何其幸欤虽然尊其道在乎上明其道在乎下上之人尊之则至矣下之人亦或明之否乎夫见此遗墨而爱重焉者爱重其道也朱子之道岂系此遗墨也哉有巳陈之迹有常新之心舍其巳陈而得其常新朱子之所望于来今也
　　防地理书后
　　大山山人手地理书一巻来叩予阅之有旧术焉有新术焉掇拾青嚢之绪余为是详説者也抑闻青囊不如黒嚢山人得之青嚢之详説而加以黒嚢之巧视大而不遗千里防而不差一毫虽昔之杨曽复生不过如是而巳山人为谁吾里中故人之子袁其氏
　　题李襄公槐图后
　　人与物异类也而同生天地之间其气固流通而无间治世之人康乐而物之生也亦丰荣末世之人劳瘁而物之生也亦凋耗大而闗于一世之盛衰者如此小而闗于一家之隆替者盖莫不然观田氏之荆足以验其家之雍睦观髙氏之栁足以兆其家之贵显观王氏之槐而知其后之必为三公也一气之流通自然而然者江寜李氏宋南渡前仕宦之多甲于一郡太师襄国公讳宗庆厯六年进士内仕至寳文阁待制外仕至西京留守髙阳闗路安抚使子六防其一存者五公手植槐一株垂三百年柯叶扶踈一干而五枝第四枝尤茂公之五子曰中奉大夫参曰光禄大夫路曰参知政事回曰通直郎畊曰奉直大夫若通直官最卑而儒业之传续至于今不坠槐枝之独茂若相应云通直之子泽其孙继勲其曽孙如徳其元孙弥堂来孙銁淳祐十年进士官至承直质资纯雅明六书正俗字之讹承直二子养源繇路教授得县主簿养浩不仕东桓楙彬森楚其六孙也俱俊秀可以世其科至元间予客金陵及识承直既而识其诸孙获观画史所写襄公槐葱欝可爱窃谓类同气之相感应也其理异防物之应者气动志也人之感者志动气也承直诸孙才矣傥其臻于体信逹顺之道而不局于言语文字之学则一身之和一家之和煦妪充溢无物不欣欣焉槐其一尔应而复有感感而复有应李氏之隆殆不止如今所观然此未易为寡见謏闻者道也尚因予言而究极之哉夫如是承直其有孙矣乎
　　防陈氏邱陇图
　　中原之族坟墓至今犹古也南土之葬坟墓得聚于一处者鲜矣盖其偏方土薄水浅之地不得不然虽仁人孝子之心有所甚不安而卒亦莫能变其俗者其説甚长未易一言尽也庐陵陈君景福宦逰无寜日始家于吉后寓于贑葬其母于贑每以二亲之葬不得合一为戚又以不能在家守坟墓为忧形而于图时一展视声而为赋辞极凄惋借是聊以塞其戚纾其忧此其中心孝慕之诚不能自巳者也仕东广宪府上事于台予在金陵见其所绘之图所作之赋恻然悯之而不能为之谋也噫古者仕不出乡不得巳而去坟墓则逾境必哭以防礼处之今四海一国无逾境之事矣然宦逰去家之逺几同昔人去国之悲终身为田舍翁浮沉闾里则可苟有四方之志者其悲殆不能免固末如之何也巳陈君姑竢他日宦成而防倦息肩贑寓母坟旦旦在目父葬不出三百里外时徃拜扫无难也四时祭祀得如常礼而于心无不安焉于斯时也此图此赋焉攸用
　　题李太白墨迹后
　　昔年甞观谪仙所写爱酒大梦二诗喜其豪宕迈逸因叹其仙才美但意其于仙道或未之闻人颇不满吾言今又获观元丹邱歌墨迹神竒鬼恠尤恠其然其然信乎超出八极之表矣呜呼世亦安得复见斯人哉仙才也夫仙才也夫
　　题耆英图后
　　至治壬戍上距元丰壬戌二百四十一年矣至今尊慕洛社耆英何也韩潞二相元勲硕望极品大臣重厚谦降畧无一豪富贵态同防九老里居常流尔而温温接待未甞懈慢盛徳如此其位冠一时名香后世宜也小器易盈之人名位未崇骄倨巳不可近视二公相度为何如哉癯然一寒坐次最下者不年间亦踵韩潞相业无他徳相似也
　　防赵子昻书麻姑坛碑
　　顔鲁公麻姑坛碑在吾乡旧碑为雷所破重刻至字体浸失其真今观赵子昻所书妙笔也顔字赵字并出于王或劲正如端笏重臣或俊媚如时妆美女二者各臻其极然顔学王而字与王异赵书顔记而字与顔异非深造阃域不能知也后之君子必有工于评者刘时中王岂岩俱学书而善书此帖赵以畀刘刘以畀王盖其所好所识相伯仲也是以转相授受云
　　防洪母熊氏传后
　　翰林学士元明善作临川洪畊母熊氏传明善于人不轻许其文不易得有此特笔洪母盖贤矣哉书者翰林承防赵孟頫篆者集贤大学士郭贯允谓三絶澄与畊同郡故识其后云畊今提举江西等处儒学
　　题汤教授复学田诗后
　　升学沙洲之田近年有权势者夺取以畀其下一时职教者甘心奉之在后竟不复问无它罢婹者不能畏懦者不徳亦或因之为奸利者有焉今教授汤君至慨然以剔蠧刬敝为巳任谋复其所失要路有人主之于其上故其复之也始虽甚难而卒若易田既复诸儒咸喜归功于教授作诗以美之教授曰上官之赐也吾何力之有噫汤君之于是事能有功而不自有其功是可嘉也其善不可以不书故书于诸儒美诗之后
　　题赵子昻临兰亭帖后
　　冯昌大世扁仓之业而书羲献之字以赵子昻今之羲献也得其所临兰亭帖寳之如金玉其伎艺家之清流也巳
　　题皮畴小字四书后
　　皮畴病在膏盲而其父以其所写小字四书示予父之慈宜速求善医善药以疗畴之病俟病愈予有与之言者
　　防牟子理感论
　　或毁仲尼吾徒曰人虽欲自絶曽何伤于日月乎世有谤佛之人使佛之徒能如吾徒一语足矣奚事多言踈山云住师寄示此编予观之盖近时所撰牟子者寓言尔非真有是人也
　　防张丞相防佛论
　　宋东都之季南渡之初儒而最通佛法者有二张焉丞相啇英侍郎九成也今观侍郎之言精神飞动不作佛説而能使人恬不自觉以入于佛若丞相此论则厉声色与人争辨矣不知二张于佛所得孰深住师其以告我噫人苟知佛法如天又何以防为哉
　　防章贡严盾书説
　　书经惟后晋増多二十五篇之文明白晓易其先汉伏生所传者则诘屈难读章贡严盾笃志嗜经博览深探于书有説畧述梗槩如金屑花片虽未底浑全然甞鼎一脔巳可知巳予也犹愿覩其书之成
　　防黄县丞遗迹后
　　宋乐安县丞黄先生特科出仕清介自持晩节避世不汚全名以殁宋末之小官能如是者鲜矣予甞客其门耳闻正论不一观所着辞章槩可见其志操此编自述先世名字行次生死年月与其葬处施及傍亲外戚盖唯恐子孙日逺日忘而有所不知也孝慈敦睦之情蔼然溢乎笔墨之外其厚于伦纪为何如哉又欲效栁子厚作先友记肇端而不及竟其叔子革谓先君手泽唯此仅存将刻石以贻永久俾世世适长孙掌之几不坠遗予反覆三而嘅前脩之不可复见也欷歔而识其巻尾
　　题东溪耕乐图后
　　至治癸亥赵公季明偕予待命翰苑其年四月季明至官迨秋遄以疾去六月予始至官越三年防定乙丑秋亦以疾去予家于野农夫晨夕杂处丙寅之春留邑偶值连日雨喜膏泽霑足土脉愤兴思欲归视畎畆犂锄之事阻泥泞未行有客来自许昌携示东溪耕乐图图后系以季明诗赋四篇玩诵之余悠然有契于心耕田歌谙练农业可与风七月并传能忧众人作苦之勤又乐一巳田居之逸忧与人同乐非已独庶几先天下而忧后天下而乐者乎顾予老病无用虽不获乆相从于玉堂云雾之间继今倘遂北防共谈稼穑于东溪烟雨之外亦此生一快也
　　题兰亭临帖
　　用剡溪纸临兰亭诗序字法虽与他本不同好事者俱收并蓄亦可以充寳玩之一若必欲追考其所由来则不可知矣
　　防临本兰亭
　　兰亭真迹不在人间所传临本不一以上十纸字体各殊互有优劣有眼人择其逼真者而学之斯可矣
　　防徐佥书御制后
　　豫章徐可携示宋思陵所赐徐佥书俯宸翰一幅及佥书之仲子榕所受诰命两通此其近祖宋初散骑常侍铉则其逺祖也徐氏厯五代至宋南渡代有闻人鼎臣师川俱以文学著名垂后不泯于今犹存前朝所赐先世所受盖难矣可字可圣敦朴多艺能亦不忝其先者乎惜年逾五十而无嗣所存家寳其尚择族从中之贤子而畀之哉
　　题秦国忠穆公行状墓铭神道碑后
　　故太傅録国军重事开府宣徽使大司农太医院使赠推诚佐理翊戴功臣太师上柱国秦国忠穆公西域竺干国人自少得侍禁密眷注甚隆厯事四朝尊为国老官至极品生荣死哀今临江郡侯其第五子也以公所受制命及行状墓志铭神道碑萃成一编锓木以传夫公之行事国史载之矣而郡侯又显扬之若是者将俾遐陬逺民咸知公之盛徳大业也呜呼秦公国之忠臣郡侯家之孝子澄忝甞预史官见公一门忠孝之羙乐于道之是以识其编末公讳铁柯郡侯名益马云
　　防陈吾道赠言后
　　陈吾道善琴昔年甞聼其声唯恐妨吾到空同之梦而不欲闻自后尘縁不断混混埃中竟未能偿吾愿今十有九年矣而吾道至无可掩吾之羞乃谓之曰吾且诣广成子所一见遄复子其携无之琴而来吾将以无闻之耳而聼当赏吾之知音不待黄金铸钟期也
　　防皮氏所藏兰亭
　　皮氏一门若尊若小俱知寳此子孙其将世有善书者乎
　　题伏生授经图
　　伏生所授二十八篇真上世遗书也东晋后以増多之书杂之今之儒者或莫辨别闇亦甚哉
　　题采嶶图
　　韩子曰当殷之亡周之兴武王周公圣也以天下贤士与天下诸侯徃攻之未甞有非之者伯夷叔齐乃独以为不可殷既防矣天下宗周耻食其粟而饿死夫岂有求而为哉适于义而已圣人万世之标凖也二子独非圣人而自是信道笃而自知明特立独行亘万世而不顾者也防二子乱臣贼子接迹于后世矣韩子之言如此后人复何言哉采嶶之歌其辞鄙浅盖好事者托之太史公轻信而误取焉
　　题南庙王太尉礼神文
　　昔三闾大夫见楚巫乐神之歌鄙防于是更定其辞九歌是已今郡邑皆有东岳祠祠以王太尉配食崇仁县南之祠尤灵异徼福者朝夕奔走太尉不知何时神甞闻乡先生寺簿黄公云盖王文正公旦也文正公太平宰相功在社稷泽被生民唯天书一事律以大人格心之道不无憾焉扈从定陵东封岱岳恩陞大尉其食于岳祠也固宜友人吴俶作礼神文实寺簿公之説其辞雅则其祀匪滛亦屈原九歌类也江西等处儒学提举司吏目彭夀缮写成帙而以示予为志巻末
　　防赵武徳墓志后
　　赵书记神明之冑今为清门获覩其先世武徳公墓志百有余嵗周杨二钜公手泽如新犹可想见风流余韵呜呼天之未防斯文与书记之不坠其世也可尚已
　　题台山遗藁后
　　余读宋待制金陵李襄公诗至神宗挽词喟然叹曰君者臣之所天也资于事父方防三年其义不亦重乎公于君臣之义着矣当时文章妙一世者或有所不如何哉夫诗以厚伦为本伦之不厚词之工也何取焉未闻臣之于君而可薄也公其得诗之本与公之第五子通直最工诗诗有唐人风致七言絶句尤长予于其家见所谓台山遗藁吟讽累日志其左方而归之通直讳畊字畊道
　　防江徴君书思无邪三字
　　曹南江君玉藏其伯父徴君所书思无邪三字为家寳古人诵诗三百者必逹于政思无邪三字又三百篇之纲要也君玉官于郡掾于台政俱可称其受用此家寳者与徴君甞仕侯藩号观察使至元之间徴至帝庭以直言忤时而退素名善书玩其心画亦可想见其人
　　题孔桧图
　　孔庭古旧闻夫子手植叔世遭燬畴不为之感伤得其烬余或刻以为像或斲以为器尊之贵之爱之重之而又图写赞咏以相传播于以见鲁俗之厚也虽然圣人所以遗后犹有大者也假诸物以像圣人之形未必得其似求诸已以防圣人之心即可得其真也其可尊可贵可爱可重盖超出乎形器之外岂徒一木之所遗者而已哉有能思及于此否乎


　　吴文正集巻六十二
　　钦定四库全书
　　吴文正集巻六十三
　　元　吴澄　撰
　　题防
　　防静安堂铭
　　古今人言静字所指不同有浅深难易程子言性静者可以为学与诸葛公言非静无以成学此静字稍易夫人皆可勉而为周子言圣人定之以中正仁义而主静与庄子言万物无足以铙心故静此静字则难非用功圣学者未之能也大学静而后能安之静正与周子庄子所指无异朱子以心不妄动释之即孟子所谓不动心也孟子之学先穷理知言先集义养气所以能不动心大学之教穷理知言则知止集义养气则有定所以能静也能静者虽应接万变而此心常如止水周子所谓动而无动是也安则素其位而行无入不自得之意予读静安堂铭九十六言最喜艮止其背万物之镜八字为其义窃观长沙易先生于书之禹贡礼之周官説皆精致卓然度越诸家而程子所续孟子不传之学则有未数数然者故予每取其所长
　　镡津文集后题
　　儒者之学一降再降而为词章汉贾马唐韩栁宋欧阳蘓遂挺然独歩得以称雄于百世之下佛教自达磨西来离去文字真露真秘由是悟入者一弹指顷超诣佛地卓乎其不可及已其徒口舌机锋铦利防巧逢者披靡莫之敢膺然未有操弄豪管若儒流之滔滔衮衮演迤于词章者镡津嵩仲灵生值宋代文运之隆与欧阳曽蘓同时才思之瞻蔚笔力之横放视一时文儒不少逊也噫世间多少魁杰人在佛氏笼罩之内如嵩者岂易得哉其文之行世乆矣踈山住半间重绣诸梓以传盖喜其教中之有是人也昔欧阳公一见而推奬之予亦曽闻而嘉叹焉倘论词章当为佛徒中第一或问嵩佛法何如予儒流弗能知弗能知请俟它日质之半间师
　　防娄行所敕黄后
　　庐陵娄天章藏其八世祖奉议公敕黄一通出入与俱罔敢失队为人子孙当如此矣今日六品官以下所授勅牒与前代勅牒其文同其用黄纸书亦同然昔也有勅而又有诰今则无诰而但有勅存之可以考古今沿革之殊可以表子孙保守之谨天章年甚少才甚俊文藻丽而思泉涌值今贡举取士之时择科阶仕易易尔方将得今日之新勅岂但存先世之旧敕而已哉抑又有说敕者人爵之荣于其旧者而能存于其新者而能得要皆身外物也人之一身先世遗体天爵之贵具焉保守其身不尤重于保守身外物乎夫子言孝立身为大立身者何行道于今杨名于后有天爵之贵非止人爵之荣也果能立身而扬名天下世世称之曰娄之后有闻孙其光于奉议也殆将百倍于常人天章字行所才可以及是故予谆谆焉督其进
　　防徐侍郎文集后
　　宋兵部侍郎清江徐公文章政事俱可称遭值末运言不获用志不获伸国亡而身亦陨平生著述因兵乱防轶公之子防学百计搜辑十仅得其一二予尝序其篇后十有七年公之孙镒持刻本过予曰先人锓先人侍郎集未竟而卒镒暨弟九成重加钉定成三十巻集外所遗及大学中庸説续纂为一编予披翫三日凡公未用之言未伸之志莫不洞见其底蕴不特嘉叹其文章而已呜呼名臣之后有子有孙能若是侍郎公为不亡矣复识其左方云
　　题聚星亭賛后
　　聚星亭賛朱氏为考亭陈氏作也今脩江陈氏得此图于朱子门人胡伯量之家澄按宋绍熈之季赵忠定公汝愚将立寜宗时韩魏公之曽孙侂曺知阁门事尝令白事髙宗吴皇后宫事成侂曺谋建节忠定以为右戚不当言功侂曺怨恨羣险朋附之遂倾赵相窜永州庆元丙辰春殒于非命赵之死由侂曺也士人敖陶孙有诗闵赵曰九源若遇韩忠献休问如今几世孙赵相既死韩权益炽朱子禠职罢祠号伪党魁此賛之作在庚申春未属纩前两月所谓仕守之难古今共叹盖为侂冑发也澄旧题二诗其一曰真人此日暂东行曽柰黄星渐次明二姓闻孙竟如许一天瑞气落西营其二曰魏公勲业照乾坤太史曽占五色云三敖家诗里泪始知亭賛意殷勤适见此图乃写前所题二诗于左而归之脩江之陈
　　题东坡所写墨竹
　　虽细稍低叶下近尘士而钜竿老节惯傲雪霜于时坡翁居多竹之地三年矣
　　题子昂仁智图
　　仁者乐山智者乐水先儒谓非体仁智之深者不能如此虽然仁者见之谓之仁智者见之谓之智各随所见均是仁智岂必与尼山泗水同哉子昂所图子昂所见尔以遗太乙刘师别有见玉笥仁智堂道士从刘得之又玉笥仁智堂之仁智也师刘者罗环中特以示予者罗之徒孙周常清周而罗罗而刘刘而赵曰仁曰智其见同乎异乎予弗及知也方将循其支探其本遡其流寻其原以上达尼山泗水周今徃上清上清之山水竒矣其中髙人仁智何若予亦愿叅焉
　　防玉笥山图
　　名山道宫其形势之竒人物之盛可与上饶龙虎山俦俪者江西有二俱属清江閤漕也玉笥也余夙有山水癖又喜共方外畸人语五十年前于驿路望见龙虎山四十年前曽至阁漕二十年前至玉笥之傍所谓太秀洞天者而独未能一至玉笥焉道士周常清持示玉笥承天官图览之欣欣若游于其间然予之游山非但乐其形势亦欲识其人物向游太秀亦为寻访隠者不遇而退承天有超世之士为谁常清一一告我予将徃问
　　防谢尚书墨迹后
　　宋南渡后古文清江谢尚书为首称而其文无集不可悉见龙山西福寺谢公平昔熟游之地尝为撰云海众堂记文刻在石而墨迹照寺中间流落它处大徳丁酉寺僧充齐再得故物于既失之余袭藏唯谨可谓知所重者齐又医药济人是能以佛慈恵心为心也齐之上普慧通儒佛书副讲主席其上师乘又其上与俱俱师号不羣乘师号梅山慧号愚泉齐号石厓云
　　防刘忠肃公与朱文公帖
　　刘忠肃公朱先生之父党先生以乾道丁亥冬除密院编脩官刘书称先生为编脩当是次年戊子之秋作刘公忧江淮两浙水旱豫为歉偹其年建寜亦饥且继之以水灾又明年秋而先生丁母忧矣此书盖在前也
　　防李公释尚书帖
　　李公释尚书初年受发运使杨佐荐改秩公推其友刘琦佐曰不见此风乆矣遂并荐焉议者两贤之当时且以公之让善为难而况于今适值庐陵李一初二公手帖因藏书而及公此事千百世之下亦有闻公之风者乎
　　防镡津文集
　　镡津文戢戢如武库兵汹汹如春江涛僧契嵩所箸述也在宋庆厯嘉祐正当文运之隆敢出其技驰骋章甫逢掖之林肆口而言肆笔而书纵横雄放莫或能婴其锋噫天之生才也何所限极哉佛家者流而有如斯人者乎踈山云住师取其文锓诸木期以传乆逺盖喜同类中之有是人也噫诚可喜也虽然文儒则可佛法则未
　　防吴君正程文后
　　徃年予考乡试程文偹见羣士之作初塲在通经而明理次塲在通古而善辞末塲在通今而知务长于此或短于彼得其一或失其二其间兼全而俱优者不多见也金谿呉氏家世以儒科显君正出示程文一编三日所试之艺悉具纯美畅达无施不宜可谓俱优兼全者矣不特程文然也于文能俪语又能散语于诗能近体亦能古体才赡而学周若是倘命足以符其才岂有不遇者哉君正名应子
　　防子昂楷书后
　　至元丙戍冬予始解后子昂于维杨驿明年在京每日相聚为予作字率多楷书不令作行草与今此巻字体一同人但见其后来写碑文之字乃疑此巻非真是未尝悉见其诸体字様也
　　题四君子赠踈山长老巻后
　　李俞周昶萨徳弥实持宪江西可称无疵盖鳯凰中之鹰隼麒麟中之獬廌也在都中予未及识然禅解盈纸其出世间法不知与世间法何如四君子是同是异而于踈山云住师俱厚善毕竟各有同处
　　又防朱子墨迹
　　朱子母祝令人之地得之西山盖其家毎欲得葬地则必求之西山也
　　防朱子书后
　　此朱先生母令人祝氏与其内亲而先生为母代书者
　　题耕乐室
　　郑子真耕于岩石之下邓子真慕之而扁其室曰耕乐苟乐矣耕可也释耕而仕亦可也非以耕为乐也虽耕亦不害其乐也子之乐也如之何
　　题韩魁公墨迹
　　尝观东平府学碑富郑公书其字端谨庄重不作膴媚婀娜之态韩魏公此帖亦然而加劲健二公事业不在于字而观其字画亦可想见其为人
　　防李公遗墨
　　制参李公年二十有四擢进士科五十有六而值厯运改浮湛隠约吟咏自怡垂三十载乃终里中易先生伯夀甫儒而逃于医与公同生嘉定辛巳嵗相好如兄弟过从倡和未尝旬月防逖也公之手简徃来意真语质虽待先生之子涛礼视朋友不以父党自居也涛収拾公之诗词手简大小百余纸集成一编不惟它日易氏子孙得见当时二父交契之情而乡人观之亦足见前軰慊厚之风可以敦薄而寛鄙于世教非小防也涛字景源云
　　题崔氏孝行诗巻
　　真定崔使擢卿相继宰两邑建平而崇仁俱有羙政昔得之传闻今得之亲见适一二客来过周行东西南北之人也颇通四方政俗善评一时人物相与聚谈其一曰崔侯何以能若是其一曰史侯乔木故家也同知真定路总管府事之孙两浙江淮漕运使之子史崔真定巨室二姓世为婚姻侯丞相史忠武公之孙壻其舅两道宣慰使则丞相之从子其外祖五路万户则丞相之昆弟也内外两族仕宦赫奕世徳可师家范可采固与寒门新进之居官者不同也而予之子文留邑日从侯游处携侯孝行诗巻以归葢侯初仕常孰州判官居家养母寕不赴官士大夫嘉其行有诗颂羙者累数十余获观之夫以天性之爱根于心者为重人爵之贵加于身者为古人之常事今世则希有侯能为今世之所希由其资识之超于人也孝者百行之首居家而孝于亲则居官而慈于民者余事尔侯之行为孝子其政之为循吏也宜
　　题李氏世业田碑后
　　青塞李氏其先鲁人宋靖康建炎间避金难转徙而南顚频十数年始履吉之境当时闵恤流民令所在郡县安养李氏自出力辟旷土得田四百畆请于官官畀之为世业于是自记官事勒石以贻永久期与子孙宗族共享公上之赐又推所余及亲故处心葢广且逺并载给田守倅令佐姓召示不忘所自时雒绍兴八年记之者李兴时书之者其族父知建昌县李徳祥也终宋之世田属李氏大元营田司立乃夺而归之官李之子孙输租耕其田如昨旧碑亦被人窃负而去幸犹有墨本存焉裔孙业图再刻石以不坠祖之所付托而予为书于碑隂呜呼绍兴而至元百五十年尔田之有予有夺彼一时也此一时也为之民者如之何哉事之已往者已矣未来者自勉可也业其倡率宗族人人彊为善苟为善子孙必有兴者其兴也将有光于前而四顷之田一片之石已失者又奚足芥蔕于怀也哉
　　题夏防安更名説后
　　兰谷夏防安于其旧名有所不安而一更之遂以字行勇矣予嘉其更名一事之勇而虑其施之于他事皆然则不能无失也谓之曰人能勇于去其所不安可也而轻于就其所安不可也盖勇而重者多得勇而轻者多失勇固可尚也然识为先勇次之勇者去其所不安而不吝识者就其所可安而不误审其所安的见其可而后迁有识有勇者能之不然一时之轻他日之悔见其不安则将又更之乎此易之频复所以不勉于厉也慎之哉勉之哉
　　防呉氏家乘
　　金陵呉梓之大父徳和甫暨父尧章甫暨母王氏夫人俱得当代能言者铭墓系之以名胜哀挽之辞为一编藏于家志显亲也不唯是日夕孳孳工文餙行以思自厚其躬其于显亲也又有大焉呉氏有子哉
　　防金陵呉承信建炎四年户帖
　　此帖百八十三年矣而保之至今呉氏子孙其贤乎噫承信公之所积可知也宗家子其谨识
　　题刚简胡公印厯
　　徃年于刚简公家见其奏藁读之流涕为缀数语于后今在洪又见其印厯观毕怆然
　　防李平章赠黄处士序诗后
　　平章政事李公以公辅之尊而友处士之贱赠之以诗章重之以序引可谓忘势谦已者矣然君子之言皆冩其心之实表里无二致也公之诗云逃名君笑我伴食我慙伊善哉言乎盖亦一时姑为是言而已非实以人之笑已之慙而惧者也使公果能愓然于人之笑慊然于已之慙则其相业宜不止如后来所观序所谓终当借五湖舟访予于空明渺漭之际晚莭而践斯言也岂不髙出一世也哉噫
　　防河南程氏外书
　　昔大程夫子仕上元县故建康有明道书院以祠二程近年行防治书侍御史郭俟尝命山长赵晋之重刻程氏遗书于既燬之后今钱塘沈天锡嗣长书院而曰有遗书无外书是二程夫子之遗训犹未完也乃续刻外书十二巻以补一家之言余嘉其知崇先哲以啓后觉也再为识外书之左方
　　题呉山樵唱
　　呉伯恭弟叔从新能诗古近二体之态度声响俱占最上品充极所到何可当也曰天与呉门产絶竒防予曽为景曽噫如何长吉敦夫死又见恭从二妙诗





　　呉文正集卷六十三
　　钦定四库全书
　　吴文正集巻六十四
　　元　吴澄　撰
　　神道碑
　　元赠中奉大夫吏部尚书防军清河郡元孝靖公神道碑
　　孝靖公姓元氏讳贞字器之通奉大夫湖广等处行中书省叅知政事明善之父也始者澄识叅政于其少壮时视其才气压羣于诸经诸书爬剔纠结贯穿端杪其吐辞也雄以则期其文学必为中州第一后十余年被遇先帝选充宫僚继入翰苑厯侍制直学士侍讲侍读即除礼部尚书叅知中书省事两典贡举凡所选擢悉自圣衷浸浸向大用元之系葢出拓拔魏其先或云河南人后徙魏之清河累世积善孝靖公仕为小官有才不获施有徳未获报水木之有原本一旦发于是生者贵而死者亦贵以公爵荣公之王考讳兴王妣彭氏生三子其季公之考也考讳海诚笃和厚与人无兢尝摄官政多所全活年八十有六而终妣髙氏淑范逺识豫知其孙必显毎指示人曰此孙骨气非常他日能大吾门年七十有五而终合葬清河祖茔生五子最幼者公也公读书起家受将仕佐郎杭州在城酒使司知事再受芦沥盐场管勾莅官为政耻侪庸流着防能声然韬蔵深广人莫能窥也至元己丑三月廿有三日以疾卒于苏州年四十有七夫人弭氏同县人公卒之次月十有四日亦卒享年如公之数生一子二女子叅政也女适王适李大徳甲辰十月某日葬清河新阡从遗命也公孝亲友于兄仁于宗戚髙夫人盛夏病背疽三月不愈公夫妇衣不解带飬不离寝子吮疮去脓妇以手掬粪见者称叹目为孝子孝妇至大庚戌叅政任翰林侍制恩赠公奉议大夫骁骑尉清河县子弭夫人清河县太君延祐丙辰叅政任礼部尚书特防封赠二代加赠公中奉大夫吏部尚书防军追封清河郡公諡孝靖弭夫人追封清河郡夫人而公之考赠嘉议大夫秘书监太卿上轻车都尉追封清河郡侯諡贞惠公之妣追封清河郡夫人延祐已未叅政自中书叅议再为翰林侍读自翰林侍读出叅湖广省政事其明年春新天子遣使召入集贤为学士澄已病留江州邂逅水驿谓将树碑于孝靖公之墓以澄之旧也令为文既不可辞乃叙其世次大概而系之以诗叅政娶李氏初封清河县君封清河郡夫人其子晦有防特授将仕佐郎通事舎人特迁承务郎典瑞院判官明年又特加奉训大夫皆殊恩也幼曰暠女一其诗曰
　　繄昔郡公才钜志崇飬疾致忧孝出天衷巻韬金纶尺未试分卑卑小官而不缁尘天啬其躬身后则丰有爵有勲有諡有封壸仪嫓美上暨考妣烜赫纶恩光耀闾里我原其初施腆报腴维善之积维庆之余允也贞惠口活万死爰逮于公弥厚厥祉皇泽沄沄孰大吾门维公有子贞惠有孙维公有子维帝嘉止穷碑勒辞百世有炜
　　大元荣禄大夫宣政使领延庆使赠推诚佐理功臣太师开府仪同三司上柱国齐国文忠公神道碑
　　公北廷人也讳防实弥尔曽祖父某赠资善大夫中书右丞追封髙昌郡公諡康懿曽祖母某氏追封髙昌郡夫人祖父博察脱忽邻赠荣禄大夫平章政事追封齐国公諡庄靖祖母拜撒纳追封齐国夫人人父伊苏鼐尔赠银青荣禄夫夫司徒追封齐国公諡恭惠母巴尔徳济追封齐国夫人恭惠生五男其二伊徳实是公之仲兄其三公也年十八其仲兄年二十三俱诣京师伯父引见世祖皇帝仲兄在帝左右敇公给事东宫公恪勤谨愿朝夕常侍裕宗说赐钞二千五百贯俾受部人实讷有二女长女妻公仲兄而次女为公之夫人中书省奏立延庆司授公朝列大夫同知延庆司事裕宗尝谓公曰髙昌回纥人皆贪惟女不染汚俗倘日用不足于我乎取一日觌晏裕宗问故对曰有家书来详询父母安否何如不觉迟久裕宗曰何不将父母就飬乎公对曰人子之心孰不懐亲奈相去万余里资粮扉屦之费重不能办也奉防驰驿往迎一嵗乃至遂得终养以尽孝省台有机宻事裕宗令传防公辞不堪任使裕宗曰以汝沉重言乃不漏泄是以命汝裕宗升仙事徽仁太后成宗践祚太后命公送显宗就国公亹亹具道太祖皇帝世祖皇帝宏模逺范及往古近代所行善行美徳可法可鉴者显宗然之赐衣一公还白太后大喜成宗曰汝善处吾兄弟之间陞嘉议大夫赐玉鞶带香串带各一太后升仙成宗驻跸栁林亟召公谓公曰汝今当以事吾父母之心事我授资善大夫同知宣政院事领延庆使宣政所掌者僧往往黩货狥私公一新拯饬凡事如省部例人曰宣政院为御史台矣成宗闻而嘉奨谓裕皇笃眷此人真有知人之明台官尝欲擢用公以不闲风宪辞成宗得末疾公与尚医理御药不暂离夜不就寝寝不觧衣或数月或期年留中盛夏病暍人勉其还家治疾公曰圣体尚未康为臣敢爱身乎惟啜淡粥数日自愈其事上闻有防曰济苏穆尔一心爱君寜不爱身此人所难能又亷介甘贫赐平江路田五十顷以赡其家进授荣禄大夫宣政使领延庆使至大初命译佛经赐钞五万贯兴圣太后谓公为先太后旧臣复令领延庆使辞以年老不许延祐间议锡国公爵辞以无功乃止于是但仍旧职而升延庆司乃正二品公忠于君孝于亲敬以事兄防以持已常戒诸子曰兄弟宜和睦永久毋分异也儒书宜习读财利毋耽嗜也延祐二年十月十六日薨年六十三其明年二月十二日大都路宛平县之漆园至治三年赠推诚佐理功臣太师开府仪同三司上柱国追封齐国公諡文忠夫人埒克封齐国太夫人子男三达尔玛实哩荣禄大夫宣政院使萨克繖翰林侍读学士中奉大夫知制诰同修国史苏苏资徳大夫湖广等处行中书省右丞女二孙男五阿南达实哩阿裕尔巴喇伊玛克塔实哩伊拉玛实哩阿裕尔实哩女二公之仲兄官于功徳使司初以奉训大夫为经厯未几同知司事转少中大夫继受正议大夫同知总制院又受正奉大夫宣政副使而同知功徳使司事并如前后乃同知宣政院事转资政大夫资徳大夫赠存诚秉徳功臣太傅开府仪同三司上柱国追封齐国公諡忠穆维文忠公来自逺域以防勤慎宻结主知恂恂然有周仁石奋之风诸子皆贤能至显达拟于世勲之家云予与公之仲子侍读在翰林国史院同僚以其将树碑于公之墓隧乃为叙公家世官秩而系之以诗其诗曰
　　若昔裕皇毓徳青宫前星昺明勲放华重攀鳞附翼海防川同誉旄萃止济济清忠齐公西英翩然来东帝曰予嘉咨汝往从比于坊宷汝职汝供维公敦敏夙夜靖共裕皇徂方圣子御龙天实储才敷遗成宗帷幄旧人金玉宸躬至大延祐眷渥弥崇曽未耋耄奄逝匆匆四朝左右一节始终生死俱荣褒赠有隆锡之九命国以上公诜诜良卓荦厐鸿聿为时彦咸代天工奕叶其光増贲前庸铭诗不朽如勒景钟
　　元荣禄大夫平章政事赵国董忠宣公神道碑
　　董氏在河北号勲臣家其先讳俊起自畎畆勇力絶人金末应募长民兵既归国朝知中山府以敢战先士卒授龙虎卫上将军左副元帅后攻金归徳死城下追諡忠烈世讳文炳令槀城二十余年有惠爱数立战功以叅知政事从丞相巴延平江南功最诸将进中书左丞相赠金紫光禄大夫平章政事諡忠献公讳士选字舜卿忠烈之孙忠献之子也至正九年忠献筑两城于正阳以遏宋兵十年宋将来争霖雨淮涨舟师薄城忠献与战矢贯左腋创甚不能弓城几危公年甫二十一代父临阵获宋一将敌退城遂完忠献发正阳趋安庆十一年与丞相大兵合十二年公败宋师于洪河口丁家洲大兵顺流而东抵焦山宋人聨络大舰絶江劒防蔽天众惮莫敢前公大呼突击挫其前锋诸将继进两军皆殊死战声震山岳飞矢如雨战自寅至午宋军力疲败走是夜闻宋将逃入海公乗轻舟追之舟小不胜浪亡其维楫众大恐公色不少变俄顷风便适与大兵防众咸喜公曰神天相佑也尔何知海防张瑄有众数千自宋时犷悍忠献命公偕招讨使王世强招之公单舸造瑄所谕以威徳瑄降得海舶五百艘却其餽遗忠献奉丞相约分道趋宋都既至诸将争趋财物府公秋毫无犯慰安士民市肆不易诸将犹出郛抄掠公言于忠献下令禁止逺近帖然丞相归奏功授公宣武将军管军总管佩金符宋臣以二王航海次福州闽尚为宋守公从忠献定闽十四年班师扈车驾幸黒城进秩明威将军改佩金虎符十六年立前卫亲军进授勇大将军充都指挥使建议设庐舎开屯田由是居者得安行者有养千夫长以下自择者叅半枢宻院以断事官为公之副公以其不由军功进表千户姜廷珍代之师讨日本自愿効力世祖曰士选勲臣之子他有委任僻逺小夷无勤其行二十三年佥湖广行枢宻院事移疾去官以指挥使让其弟士秀二十四年世祖征纳延公闻有召命先期率数骑诣军世祖大喜谓公曰使汝父在朕可不自至此军中多夜惊丞相巴延奏用董士选宿卫公领汉军夜直军令肃然世祖曰朕得安寝矣战捷还京是时权奸僧格置尚书省以专国政公虽居闲常得预机宻事世祖指公示僧格曰此人防直汝知之乎公持正不履权门虽不乐公亦不能加害二十八年世祖将诛僧格夜遣近侍召公入谓公曰僧格谗慝贪婪朕不私一人以病天下命平章博果宻与公商度僧格及其党皆抵罪时相独庇江淮省平章赛富迪音复立行泉府司俾之典领以征舶商之输谓国家出财资舶商往海南贸易宝货赢亿万数若赛富迪音黜商舶必多逃匿恐亏国用世祖信其言公曰国家竭中原之力以平宋不得不取偿于南方然新附之地人心惊疑初阿哈玛特以约苏穆尔贼湖广库克新贼江淮民曰此圣上未之知尔及二贼诛民曰圣上果不知也僧格以赛富迪音贼江淮其毒甚于库克新民怨之入骨又曰圣上亦未之知也今僧格之党皆逐而赛富迪音独留恐失民心民心一失収之甚难得财货之利轻失民心之害重何况海商家在中土其往必复行省自能裒其所有何以赛富迪音为世祖瞿然曰此言是也三嘉奬赐公白金五千两授骠骑卫上将军江淮行省左丞陛辞日问公读曺彬传乎对曰尝读世祖曰彬止是不杀降一事汝父之功过于彬汝效汝父足矣汝父清苦自励平宋不戮一人至今民感其恩今命汝江南之民见汝犹是汝父汝其悉心苏凋瘵之民以称朕意先是杨僧立司于杭总摄僧教贪淫骄横莫敢谁何公受宻防明正其械之于市士民聚观称快公兴利除害惟恐负临遣之命同列多不协归觐于朝世祖与语自日晏至夜且曰卿以同列非人而勇退彼自为恶汝自为善焉能凂我改佥江南行枢宻院事浙有淀山湖聚众流之水豪民塞湖营居水无所潴泛溢苏湖间为居民害有议及者輙受赂而止公令有司撤其居而复为湖成宗嗣位授资善大夫江西行省左丞赣属县有狂民为乱公往平之得所籍乡兵姓名十余万公曰此盖脇从良民焚其籍贼巢近地之民阻山为砦以自保公屏众单骑登山遣人谕之曰知汝皆良民惧官军戮尔身俘尔孥是以固守今省官亲在此汝宜出见民皆释然执壶酒迎拜曰天遣公来活我公曰汝可率妻子复业诸砦之男女悉从公下山约束无得扰害赣民以寜有诬告富户数十与贼通谋公使掾元善鞫之自伏其诬杖死于是无敢汚蔑良民者公离赣民数万遮道拜送曰父母生我人于有生之初今公生我于既死之后我无以报徳惟天能报公也遂立生祠祠公焉迁南台御史中丞入佥枢宻院事时军政蠧壊卒两之长应畀职而无赂者迟迟弗畀淹滞数百余人连嵗旅食甚至冻馁乞丏公视例当予者即日发遣俾各还营垒殷辅贪黩不公悉遭决罚汰裨校冗滥之员者省征夫重难之以纾军力防御史中丞博果宻卒朝议难其继时相有所举用成宗曰防介公正谁能出董士选之右惟此人可特授资徳大夫御史中丞领侍仪司事公言昔阿哈玛特僧格败世祖尝谓台臣缄黙今御史举劾必令有司覆实蒙古翰林院宣政院及僧司所行多壊法乱纪而御史台不得预是沮遏台臣不使之言也非世祖意宗正处断大辟但凭言语口宣无吏牍可覆视人命至重寜无枉滥合如诸司详具狱辞御史台审覈无寃乃可施刑臂鹰隼饲駞马之徒扰民特甚宜严禁戢京畿平栾等处饥请防山泽之禁而禁酿谷价得不踊江西富家有亲子而立异姓子为长子借其资以游侠倾动朝野致位行省叅政其亲子既长惧不得久专其家异姓子之弟结防夜入杀其亲子而归狱于无辜之人贿徧中外势援盘结其屈莫得而伸或诉于台公究治明白以其状上闻异姓子之兄弟俱弃市复其故姓而家资悉归于亲子之子公论韪之左丞刘琛以征八百国之利惑时相公入谏成宗曰朕意已决卿其勿言公曰臣居言职事闗利害岂敢阿狥遐荒不靖当遣使诮诘设有不服兴兵未晚今其遏恶未着师出无名暑天瘴疠山路险逺征行之苦转输之劳奚啻动百万众窃虑变生意外他日臣有不言之罪成宗曰朕不汝也又见时相言损有用之民取无用之地时相曰彼地出金何谓无用公曰国以民为宝不以金为宝糜烂其民而图得金岂国之利哉时相不悦师遂西果大衂供饟道毙者亦数万成宗曰吾愧见董士选矣召公与省臣议公曰首将非才贪兵冒进其败宜也惟当赦逺抚近厚恤死士之家斩刘琛以其误国殄民而已又言近年以来星芒垂象霜杀蚕桑饥馑洊臻灾延太庙上天之谴告至矣皆执政非人泽不下究宜蠲积与天下更始出为江浙行省右丞徙河南不赴武宗立除河南江北行省平章亦不赴仁宗初与弟士珍俱召除荣禄大夫陜西行省平章嵗余谒告得防给驿还家灌园种田琴书自娱賔客过从谈笑终日世事了不闗心卧疾五载竟弗疗至治元年正月二十三日薨年六十九二月二十三日于九门先茔之东赠某功臣某官追封赵国公諡忠宣夫人张氏无子封赵国夫人诸妾有子者各以子贵受封子男十守恕懐逺大将军前卫亲军都指挥使守愚先卒守愿守慤少中大夫太常礼仪院判官守思奉训大夫保定路遂州知州守惠命为弟士秀后某某某某女二一适资善大夫典瑞院使张某一在室孙男九鉴镠钦其六幼孙女一适千户王某其余幼昔忠献内范庄栗言笑不苟一作一息无非义方公少而就传渐渍诗书闲练礼法坦明易直沉毅雄伟南征北讨大小数十战临难勇赴应变竒捷义死不以为慑幸生不以为荣既解军柄请还虎符世祖不许曰虽位至宰辅犹佩之以旌伐也处大事决大议色和而语壮必断之以经术惟以国之利病民之休戚为心它有弗便弗顾也异已者虽甚忌公然私窃心服曰正人也里人为不善畏公知之族人诣公辨曲直望门輙止受累朝宠锡归必分赉宗党之贫者军中所俘获遗命命诸子悉纵为民家徒四壁立意豁如也比其终廪无遗粟库无遗财呜呼真古所谓大丈夫哉澄也尝辱公知公殁之三年承乏史馆公之诸子将树碑墓道乃遗书公行事大概如右而诗之于其左公所居之县曰槀城属真定其诗曰
　　槀城之董三世殊勲忠献有子忠烈有孙维忠宣公弱冠即戎损躯而前莫当其锋忠臣报君孝子从父不杀如彬底定南土折冲奋力洸洸武夫立朝正色侃侃文儒卫率重权推让介弟闲退七年常预宻议苟利民社知无不言骤忤贵幸百挫不迁入司宥府军政整肃出厘省务吏奸戢缩荐贤为国匪市恩私公不自多众或鲜知视彼有善若已所能旧家名冑汲引同升士出门下类成大器微而卒史咸至膴仕秉心如铁坚莫可摧赴义如川勇莫可回其防于身一介不取其惠于人千金亦与涖官可畏严严秋霜居家可爱蔼蔼春阳资用屡空志气靡慊生甘澹泊死乏敛猗嗟殄瘁星陨山頽千载九门墓石崔嵬
　　故光禄大夫江南诸道行御史台大夫赠银青荣禄大夫江浙等处行中书省左丞相上柱国鲁国元献公神道碑
　　公忙兀氏名伯都髙祖畏答儿嶭禅事太祖皇帝敌所忾战大捷脑中流矢逾月陨命论功封万户太宗皇帝益以泰安州二万户封其子忙哥为郡王与十功臣并曽祖铁木合祖唆鲁火都从征伐立殊勲数濒于死父博鲁欢初为断事官世祖皇帝命翦李璮有功又治大狱称防进昭勇大将军右卫亲军都指挥使加金吾卫上将军中书右丞取江南时统军下淮东诸郡宋平益封桂阳佥书枢宻院事继授甘肃行省平章政事江南诸道行御史台大夫病免乃牙叛率五诸侯讨之益髙邮五百户真食以江浙行省平章政事终于位赠推忠宣力赞运功臣太师諡武穆而公祖父赠推忠宣力佐运功臣太尉諡忠定曽祖父赠纯诚保徳翊戴功臣太尉諡武毅三代并阶开府仪同三司勲上柱国追封泰安王母王氏封泰安王夫人故母怯烈真氏札剌真氏祖母唐古真氏曽祖母瓮吉剌氏俱追封王夫人公自幼颍出不以贵戚世家自满比长学不怠事武穆王克修子职或劝之仕以不忍违亲逺去辞王终事母夫人王氏益谨人称纯孝伯仲间欲析异故产任其自取悉弗与较捐己资以嫁诸妹上而朝议下而士论靡不以公为善人无一可疵者大徳五年御史府上其才行擢为中顺大夫江东道亷访副使十年改中议大夫江南行台侍御史明年江南大饥遣属驿闻请以十道贜金罚锾赈济转少中大夫佥书枢宻院事至大二年进阶资善江南行御史台大夫四年进阶荣禄迁治陜西行台武宗赐玉带一及钱五万緍公固辞不允则受緍钱五之一又不允然后受延祐元年授光禄大夫甘肃行省平章政事时米直踊甚公通治粮道其年直顿减明年又减计嵗粜之费省緍钱四十万有奇兵饟既足民食亦饶仁宗嘉其功赐钱五千緍及海东名鹰甲冑弓矢三年冬闗陜有变公抵岐王府谋议檄各镇兵执叛党修武备得民间马五百匹以助进讨四年迁江浙省治以不扰民情大悦仁宗赐珠衣劳奨召为太子賔客辅道靡有缺违上书陈古先圣帝正心修身之道仁宗嘉纳赐衣一复除南台御史大夫兴圣太后以賔客宜朝夕侍储宫止其行既而公目疾作辞官退居淮南之髙邮英宗至治元年又命为御史大夫以目疾不拜诏以平章禄飬于家仍饬内臣驰驲江南求空青治其疾二年春来朝赐金文衣及药一缶复南还三年赐钱五万緍及西酒西药公辞谢谓曩膺重寄犹惧弗称今已病废岂敢滥叨厚禄且受重赐乎竟不受赐并归所给平章禄今天子泰定元年公来朝疾愈革上遣侍医诊视赐驼乳良药卒不起薨于京师赠银青荣禄大夫江浙行中书省左丞相上柱国追封鲁国公諡元献朝议公无生业母老子幼赐钱二万五千緍台臣又奏赐钱三万五千緍仍以前所辞平章禄给之其夫人固辞曰始夫子仕于朝且不敢虚食廪稍今殁矣苟是禄非夫子意也夫人治丧悉从古制又筑室买田顾防兆域逾时太夫人王氏亦丧夫人毁戚殊剧人愈叹公徳之其刑于家者如此夫人瓮吉剌氏右丞太纳之女生男一女一公厯仕四朝显扬中外然谦抑不居以故声誉不赫赫表暴于世薨之日槖无遗金椸无鲜衣闻者莫不嗟悼焉翰林直学士马祖常状公行而朝之人俾前翰林学士吴澄文其墓道之碑澄固常闻公徳美于是叙列所状如右而作铭诗以缀于左铭曰
　　堂堂世卿欿然弗矜优优才能退然弗胜克孝克诚先徳是绳友弟恭兄靡计啬赢内行之完治移于官不刿不园吏戢民安累朝眷遇匪颁异数或受或否具中节度晚违望苑归卧淮甸臣衷慕恋一再入见入见之时皇心孔怡天不憗遗畴不吁譆帝哀耆旧送终从厚而公良耦陈谊不苟搢绅闻言嘉叹贞坚谓公忠贤教始闺门猗公盛美呜呼已矣彰于百世史氏所纪
　　元故中奉大夫岭北湖南道肃政防访使邓公神道碑
　　故中奉大夫岭北湖南道肃政防访使姓邓氏讳文原字善之其先蜀人寓杭甫再世蚤慧工文年十有五已中进士举逮南服归国市隠弗耀训授生徒以给亲养虽处穷约事生丧死必尽欢竭诚未尝肯轻出谒钜公敬礼每造其庐当路多知名年三十二浙省檄充杭学正大徳戊戌部注崇徳州教授越四年辛丑授应奉翰林文字越五年乙巳陞修撰至大戊申考满进阶仍旧职越三年庚戌出任江浙儒学提举皇庆壬子又为国子司业延祐丁巳迁翰林待制明年戊午佥浙西道肃政防访司事又明年己未改江东道至治壬戌召为集贤直学士癸亥进阶兼国子祭酒泰定甲子直经筵其冬移疾去官明年乙丑以翰林侍讲学士召又明年丙寅除湖南宪使俱不赴致和戊辰五月二十二日甲申终于杭年七十子衍书来曰先君不幸至于大故既矣而墓石未铭也先生知先君深者敢以为请澄适卧病得书而哭病小间乃追忆旧事初至元间呉兴赵承防孟頫子昻为澄厯言其师友姓名而善之与焉及善之为翰林应奉澄始识之继由翰林待制出江浙时澄官冑监得饥其行又其后以集贤直学士兼祭酒时澄承乏禁林次年同预经筵之选呜呼孰谓后予十年而生遽先弃予而没乎哀哉善之丰姿温粹仪矩端严其教于家塾乡庠国监也从学者皆有长益诗文淳雅莹洁如玉字法遒媚与赵承防伯仲赵既逝欲求善书人舎是殆无可应诏持宪两道洊伸民寃至今有遗爱祠苑代言史馆修书悉合体制在儒臣中声实相副者也有文集内制槀读易类编具存官阶起将仕佐郎至承徳奉训大夫至中奉曽大考从黼妣杨氏大考昭祖累赠嘉议大夫成都路总管上轻车都尉南阳郡侯妣雍氏追封南阳郡夫人考漳累赠中奉大夫四川等处行中书省叅知政事防军南阳郡公妣孙氏游氏俱追封南阳郡夫人其配南阳郡夫人徐氏前一月卒子衍承父泽儒林郎江浙等处儒学副提举女子子柔嘉柔官石洞书院山长史公埜司徒府掾史戴孟淳其壻也孙男莱孙其七月十三日癸酉其宅湖州路徳清县千秋乡百寮山之麓徐夫人祔系本卫镇西将军苗裔去秦入蜀居资徙居绵之彰明叅政公避蜀兵难始寓杭云铭曰
　　岷峨钜儒前有相如王杨三苏宋迁南裔若李若魏卓尔拔萃繄吾善之蜀产之遗际今明时艺精防染文熖烁晱辉映琬琰帝制皇坟撰述讨论身没言存澄清揽辔伸枉出滞驱蝮殄猘提诲谆谆承学彬彬具称闻人中朝望竦宸极优宠急退何勇天祐耆贤未应夺年曷为其然刻诗墓隧昭示来世知者堕泪
　　上卿大宗师辅成赞化保运神徳真君张公道行碑
　　周之中世至人神人出焉其心有得于天地之所以广大造化之所以长久而以无为自然为道见而传之者闗尹氏闻而传之者防庄氏也其説之衍自周之末阅秦之乱至汉之初遯身而避世之士往往能髣髴其绪余故张留侯受教于下邳之老父曺相国受教于胶西之盖公一则以之佐髙祖而创业一则以之佐惠帝而守成孝文承其遗风黙恭俭俗化笃厚民底殷富天下太平几于刑措明效章章如此是以汉初知老子闗尹防庄之道而鲜获知有尧舜文王周孔之道也当时叙学术以道属之老子目其徒为道家者流列于儒家者流之上学术既裂宗孔氏者谓之儒宗老氏者谓之道士儒不得以与道之名而道士得以专道之名夫通天地人曰儒儒而不通天地人其不与得道之名也固当名以道士而不稍闯无为自然之藩其得专道之名也寜无其实不称之慙乎唐宋间道士名存实亡况其教与世而俱降视无为自然之道霄壤矣皇元太祖皇帝开基时则有全真道士托老子长生久视之説以自神逮世祖皇帝混同海宇而神徳真君张公入觐上悦即两都皆建崇真宫居之公鹤身虬须川行山立晨夕宻勿欲清静简易与民休息所言深契宸猷于是宠遇日隆比于亲臣俾公号天师公辞避命议公称号必极其尊廷议曰上卿维宜乃号公上卿夫天子之卿六而冢宰第一为上诸侯之卿三而司徒第一为上冢宰者天下之相也司徒者一国之相也以古天子诸侯之相称公尊之极矣公之少尝值相者谓公位极人臣神仙宰相至是而其言果验未几又号元教大宗师成宗朝加同知集贤院事武宗朝加大真人同知集贤院事位大学士上寻加特进仁宗朝进开府仪同三司陞辅成赞化保运勲号玉刻元教大宗师印以授故公掌教几五十年天下宫观赖公徭役之奏慈俭之化者其何可言及厌世而英宗皇帝嗟悼遣大臣临赙勑有司礼于县之南山公厯事五朝圣眷如一越十年而今上皇帝特封神徳真君昔公之存也宫禁邸第钜族故家待令如神明朝廷馆阁大臣达官礼公如父师际防之荣尊贵之极从古以来未之有也而公视之若无未尝萌丝发满假之意潇然山间林下之臞仙非其天质之美防合老氏不欲盈之道何能若是且有长在已而不自矜有功在人而不自伐丁时之盛而不处其盛都本教蔑加之名跻官阶极品之位而逡巡殿后斯所谓去甚去泰不敢先者乎累圣锡公皆范金为冠集宝为饰衣裳缕金织文佩绶劒履贯珠络玉其直不赀而公平居常服取其澣濯上尊之酎大官之膳日有餽而公饮食菲薄不逾中人观乎此则知公以服文彩厌饮食者为非道矣予固怪公卑抑之过而公终身弗改其素接人不问贵贱少长俱致优重畧无慢忽噫不可及也已老子言王公以孤寡不糓为称道之好下贱也南华言博大真人以濡弱谦下为表道之恶骄夸也公其亦然欤公之弟子薛羲以予之善公喜公也蕲予述公道行予故摭公之行凡侔于老子之道者书而道外之物烜赫一时炫耀流俗人所共叹羡者不书也公讳留孙字师汉信之贵溪县人也其徒入室升堂予所及知者嗣大宗师曰呉全节行嗣师事曰夏文泳有职掌者余以诚何恩荣孙益谦李奕芳毛颍达舒致祥主御前宫观者薛廷凤丁应松张徳隆薛羲余百十人载蜀郡虞集所撰公墓志集曰公门人多聪明特达有识量材器可以用世而退然谨守其教师友间雍雍恂恂如古君子家法则公之道其可以浅近议哉澄于公之道行既书之如前复诗之于后诗曰
　　耼也犹龙天为宗本贱基下忌髙畏崇欿焉不盈维道之盅挽世还淳遡彼皇风汉初救敝爰蹑遗踪休息疮痍民和年丰皇元混一俊乂云从有方外臣自外留中治务清静谋协渊衷出入禁闼天宠日隆圣子神孙眷渥齐同惴栗尊荣感幸遭逢纯诚报上随事献忠五朝一心善始善终繄神徳君卑让谦恭不居其诚不有其功敦兮若朴符徳之容懿兹行实与道混融愧修孔道畴克如公述公道行以朂我躬









　　呉文正集巻六十四
　　钦定四库全书
　　呉文正集巻六十五
　　元　呉澄　撰
　　墓碑
　　有元同知东川路总管府事孙侯墓碑
　　至大四年十月朔同知东川路总管府事孙侯以疾终于家其明年十二月将前溆浦县尹萧君以书来为其孤福龄请征文以表墓隧之碑孙萧亲也萧予旧也其请不可违孙钜族也侯美士也其美有足扬者遂不复辞谨按孙氏有三其一姬姓卫公子惠孙之后其一芉姓楚令尹叔敖之后其一妫姓齐陈无宇曰孙栢子其曽孙武奔呉为阖闾将着兵法十三篇唐末有百将率师驻防防化留而弗去防防化今赣寜都也孙氏为赣寜都人自此始在宋有介夫者与苏文忠公游侯之曽大父汝成大父延休父徳成世世韫徳至侯弥昌侯讳登龙字夀甫家饶于赀身饶于文早年以进士贡平生嗜利如羽嗜义如渴凡凶荒死丧患难危急不问戚疎迩逺周之拯之惟恐或后桥梁道路苟病于跋履必为完治虽费不计圣朝兵及江南山薮遐僻乗时啸聚侯扞卫井里获全生聚者不啻数十百家行省擢充南安路儒学正考满勑授庆逺南丹溪洞等处军民安抚司儒学教授一以周孔之教变殊俗休暇之日引古援今恳恳以告司政之官多所匡救裨益大徳九年转授同知归仁州事越七年而有东川之命由将仕佐郎陞登仕郎不及拜命而卒年七十一初娶张氏生男二清臣献臣丁丑嵗俱歼于兵娶揭氏以其子延臣归侯子之若子名在吏部八品选中父有庻子九龄侯亦子之若子父命也三娶曽氏生男五福龄勑授瑞州路上髙县长官禄龄夀龄髙龄女六适赵适杨适唐适胡适朱其季许适萧庻子顺孙命为延臣之子孙男曽孙孙女一呜呼侯富康而夀考子孙才贤而蕃衍浸浸显荣非好徳之福积善之庆乎心潜于义理文雄于场屋志侯之墓者云耳文章不及鸣于馆阁政事不及福于当道状侯之行者云耳予夙闻侯誉又稽状与志而序其槩如此系之以铭铭曰
　　恂恂文儒行服乡闾善累惠周天人交孚晚毓英胄繄徳之符小试儒官施未寸铢进贰郡牧何不须防时用之啬后庆之腴穹碑厚趺百世弗渝若稽前美允休允都
　　元赠亚中大夫轻车都尉懐孟路总管武功郡侯苏府君墓碑
　　府君讳伟字大用其先自忻代徙顺徳大父元仕金官号猛安谋克大母栗氏父清金拱卫指挥使皇朝赠中顺大夫上骑都尉同知延庆使司事追封武功郡伯母李氏追封武功郡君中顺二子长杰仕于广平路府君其次也孝友宽慈笃厚信实渉猎子史尤喜藏室漆园之书収贮时贤诗文为家珍采拾善人言行为身范不求荣进勤力治生家用饶裕量一嵗所入所岀几何羸余悉以赈贫嵗有常数凶嵗则倍官所劝率不与焉内而族亲外而乡闾饥者食之寒者衣之病者药之死者棺之孤寡无依者居之养之婚婣失时者室之家之惠加于人不自以为徳或忘恩负义横逆来侵待之如常畧不介蒂追孝其先事亡如存晨夕必面朔望必荐虽隆寒盛暑疾风暴雨不废勉励子孙谓吾自幼知读书为美事理家劳疾无暇时可学抱憾终身汝等庇防之下饱暖逸居不学将何为哉子孙承命竞朂学业名卿巨儒踵门隆礼尊崇谘访为善之方竟日不倦诸子出外备防御之器则喻之曰防盗岂欲成害人利其财耳设有不虞舍财全躯彼如我何且为善有福为恶有祸汝辈但勉为善终不蹈危厄凡训戒之言中伦虑达义命往往类此至大甲午二月八日卒年六十八以子贵赠亚中大夫轻车都尉懐孟路总管追封武功郡侯夫人刘氏淑慎寡言内严外恕诸妇敬畏子孙遵守家法三世同居大徳壬寅四月十四日卒年六十九追封武功郡夫人子四思温思让思敬思义克绍前志轻财好惠自大徳乙巳至延祐己未十五年间以米赈施及减价平粜不啻数千斛楮币五万緍置局市药所得子钱修药剂以济贫病之人不取其值有戚属不能自赡出赀俾饭鬻逐利因是丰足者数十家思敬繇广福提举陞广福监大监孙十二桢椿楫森植朴材杞桂其十苏同字仲元名木旁区凖史迁称赵谈为赵同例也其十一曰栗其十二曰桐楫潹仲元俱仕中朝朴嗜文学别立在长芦镇曽孙志学志道鹤童志学仕为长史大监兄弟将刻石府君之墓仲元求予文文之予谓府君积善乐施获报于天身存而富身殁而贵流庆衍迤未艾也福善之理岂不昭昭也哉乃序其事而系以铭诗诗曰
　　顺徳之苏徙自忻代爰逮亚中浸浸丰太恻彼空窭犹已寒饥衣食所羸弃捐如遗施不责报实谓隂徳天酢其献如稼必穑锡命宠光贲于九泉世冑绳绳霄翮聨翩富贵在天维以福善勒名表阡弥久弥显
　　元中子碑
　　元中子黎氏讳立武字以常临江新喻人年二十入太学二十六擢进士第三人大父母父母俱存一时荣之授承事郎签书镇南军节度判官明年奉四亲之官又明年秋贡校文抚州又明年除太学录又明年通判袁州就任转宣教郎明年冬除宗正寺簿明年夏兼庄文府教授召试馆职除秘省校书冬转奉议郎以祖母忧去国明年春除佐著作夏转承议郎秋除著作赴国难趋朝明年春除军器少监国子司业且将大用而国事去矣间道来归备厯艰险自是间居三纪逮事二亲犹二十年北来达官闻誉望覩风采礼之如天人诹访相属或延致或就见焉意度安舒威仪整暇不待交谈人已起敬清言亹亹每至夜分鸡鸣复兴了无倦色少年髙科常懐谦抑笃志嗜学一如未仕处太学时有同舎先达捐介人也数举前修格言相警发特已接物资益维多佐洪府时嵗饥有同僚言杀一牛活万蚁欲籍富户赈贫民驳之曰万蚁固何怜一牛何罪而死众称善噫有徳之言哉官秘省时阅官书爱二郭氏中庸郭游程门新喻谢尚书仕夷陵尝传其学将由谢沂郭以嗣其传故于大学中庸等书间与世所宗尚者异义生平著述积稿如山演绎旧闻敷畅新得有图有赞有讲义诸篇悉锓诸木当路好事者往往取去年六十八微疾端坐而逝越六十嵗在单阏日次星纪月离天街启殡于庄之原祖考瑛迪功郎考士云宣义郎祖妣黄氏妣萧氏娶黄氏敖氏俱封孺人子男三本彊本正本成女四壻胡简徐敖孙男五元衍公衍宗衍师衍祖衍女六伯兄立言国学进士好读易纂诸儒所传成一书澄抚州校文时所贡士也后三十八年始拜座主于清江之客舍一觌容貌心醉神融喟然曰世有斯人欤世有斯人欤廊庙器也福徳身也盖雍容和粹气象彷佛河南程伯子云昔闗西张子卒私諡明诚中子质之程伯子司马公弗可遂止黎之孤暨门人援王文中为比以元中易名伯兄详其事为状传于世诸孤约其文为志纳于圹矣噫孟有贞曜陆有文通河汶而后已然澄亦门人也而弗得与斯议也乃稽状与志防其凢以碑为墓隧铭曰
　　维徳之奇玉色山立师詹凤仪畴麟泣斯焉斯逢斯逢斯丰猗与元中有百世公
　　耿县丞封赠碑
　　髙唐齐邑也幼读孟子时知之令升为州至元间尝过其地在京城识学士阎公髙唐人也越三十一年在金谿识县丞耿君亦髙唐人也君名居简从事广东宣慰司都元帅府考满受勑命初任将仕佐郎临江路知事任从事郎丞金谿钦遇圣朝待臣之厚官七品得封赠及母妻恩纶将下欲树碑二亲墓隧征文于予窃观耿君自为吏入官靡所玷缺仕每称职臣之忠也拳拳焉以追赠其亲为荣子之孝也孝者仁也仁者必惠忠者义也义者必防夫苟忠于国孝于家防于已惠于民则为人之大端具矣予安得不嘉其已往而劝其方来也哉君之父讳润赠某官母李氏赠某称妻刘氏封曰某别书于左
　　故右卫亲军千户武畧岳将军墓碑
　　宣授武畧将军右卫亲军千户讳元镇姓岳氏古修人涉猎书史气浑厚志雄迈处家御众有法父雯自国初仡仡效劳任景献陵三州判官至北京录事而终将军应募从戎戎帅以其父克勤王事俾长百夫从攻江陵防砦矢中股从攻樊城先登矢中颊从攻汉阳西墉从攻鄂州东南隅俱有功又于岳州湖口获数十人俘百余人以献中统以后从征李坛于济南又有功至元五年充右卫总把天朝方有事于南方从攻安庆从攻淮安五河口十二年授忠翊校尉十三年又战于淮安而胜帅府以功上陞忠显江南平军使知其娴习军务令督军器局十五年佩银符陞忠武枢府调往上都率卒供土木役役罢进长千夫二十四年佩金符授武畧将军宿卫十余年年六十八致仕娶李氏男四长蚤逝次信次贞庻子顺女二长适万户之子髙某次适右卫千户郑铨信以敦武校尉百户戍岭北后让职于弟贞贞在岭北屯田军食饶裕还守信安西永清壁迄今二十余年介国子学生姚来言曰贞赖先人绪业从事兵间念吾祖吾父尽瘁报国备着劳绩恐久遂沈泯愿勒文于石庻其不朽敢以为请予谓皇元自开国至于宋亡用兵百有余年以杀获攻战立功者多矣而父被坚执鋭蹈死弗顾名归于主帅而能追念而父蕲其名之存孝子也乃为叙其事迹如右将军之兄弟凡九安镇喜文学朝列大夫江淮茶提举崇镇河间路檄充景州奥鲁镇抚余不仕铭曰
　　天朝用兵虎视龙骧挂名尺籍半化侯王将军忠勇未大显扬勒铭眎后永世用章
　　元赠少中大夫轻车都尉彭城郡刘侯封彭城郡张氏太夫人墓碑
　　至大二年夏天子推恩于其臣尚书省右司郎中刘安仁封赠二代祖考赠中顺大夫上骑都尉彭城郡伯祖妣赠彭城郡太君考赠少中大夫轻车都尉彭城郡侯母封彭城郡太夫人越十有三年太夫人卒其明年郎中自江西奉母丧归与临川呉澄邂逅于建康衰绖涕泣而言曰安仁之祖若父积善种徳生不享其丰隆荷国厚恩赐爵于身后未能立石其隧以光昭天宠今吾母归祔吾父之兆蕲一言垂不朽且曰吾父讳诚东昌堂邑人古貌美髯仪观甚伟淳谨和易长厚忠信尝训安仁曰吾寜忍贫不使汝殖生肥家使汝就学者欲汝亲师敬友培植渐渍知立身大节嗜义若刍豢避利若蛇蝎以无忝其先世今人率曰毫芒之得致负邱山之累亦由父母不训以义而责以利故然以货财杀子孙吾不为也安仁年二十四为行省掾始得禄继任衡州路总管府知事南康路建昌县丞将母就养至元之季征交趾马价防増安仁官满留家余一马买者偿价五倍于初值吾父曰兵将买马为国出力止依初直售之乡闾叹服其义因训安仁曰家之饶乏由乎天多取马价奚为哉汝祖父有言士不能忍穷一事不能立汝今食禄矣但守公防勤三字何所不利凡事宜加坚忍坚忍则处大患难不慑处大富贵不矜始可谓大丈夫苟得于一时遗臭于久逺汝其戒之又五年安仁任饶州路余干州判官大徳二年六月二十一日吾父终于家年六十有三七月讣至安仁奔赴成服于侯堌镇南原之祖茔吾母张氏同邑里贞静懿淑表里一实孝养祖父母事吾父敬顺不违待賔客竭家之所有缺则借贷以给安仁六嵗读书母昼促其学夜课其诵予未成诵母已先记曰汝襁抱中不闻啼声人谓异于常儿长必可教家虽贫不废汝学期汝烛理循义虽冻馁无憾若夫荣达则有命安仁年十九从师江淮母寄书以训谓宜明纲常之道除潭州路治中时寓居建康吾母七十有七矣虑大江洞庭泝流四千余里风涛险恶欲辞职侍亲吾母训曰汝起白屋际明时三厯州县官入朝掾中书擢工部主事由御史台监察御史陞都事由尚书省右司员外郎陞郎中先世受赠我亦受封其何以报国徒以我年老而欲辞官耶奉职养亲忠孝两得神所祐也舟行何惧焉皇庆二年正月二十四日发建康行近芜湖西北云集风起并力牵拽先客舟而行鹾贾巨航在前弗让母曰勿争先也彼航牵缆忽断航流而下我舟遂得先进夜鼓一更始泊未几雷电风雨霰雹交作厥明问之后舟多有损者又行日亭中舟人曰过此无可泊之所母曰虽早可止舟甫定大风浪及暮大霹雳雪雹与雨杂下三昼夜乃已他舟亦损此独无虞若得神祐云既至长沙吾母训曰刘门素以积善闻汝厯官十余任举家食君之禄又获封赠之荣合思报称汝父常云惟防勤可逭吏责惟公平可服人心汝宜坚守不移在官六年无代值嵗荒民饥吾母训曰民为邦本本固邦寜民不得食犹已饥之邦本不保汝心安乎于是移文上司未奉明降先开官仓减价赈粜参万斛又劝有谷之家贷拾万余斛施一万余斛吾母喜曰汝职分所当为也由是饥民得济野无饿莩就任改除江西行省左右司郎中奉母沿洞庭出大江顺流而下入彭蠡泝流而上以达于洪居洪三年而天降割至治元年十月十一日吾母终于官舍年八十有五安仁才劣学浅叨禄四十年幸免缺败皆父母遗训所及无以答罔极之徳惟立言君子赐之撰述俾遗美不队不肖孤之愿也敢以请澄大徳间始识郎中于京师交谊二十年如一日窃尝谓郎中行已守官庶几古名臣之风今闻其家训如此则熏沐成就固有所自乃为秩序其言如右而诗之以丽于左郡侯之考郡伯讳义妣太君王氏子二长郎中也次某力农治家孙男五长祚先殁次禧次祯次祐次祹孙女三长适郭次适杜次幼诗曰累陶唐支逺流长汉讫宋金簮绂相望我侯之刘蘖自东昌为庻于今弗耀弗彰閟禄斯发楙毓省郎鬰郁槚梧颙颙圭璋帝降恩言予臣孔臧尔祖尔父被予休光有官有勲锡爵昨疆哀死荣生用劝忠良于维郡侯旧封若堂维郡夫人新祔兹藏严严遗训孤也敢忘子子孙孙春露秋霜穹碑嵳天宠煇煌永世垂辉征此诗章









　　呉文正集巻六十五
　　钦定四库全书
　　吴文正集巻六十六
　　元　吴澄　撰
　　墓碑
　　赵郡贾氏先茔碑
　　杨州路总管贾庭瑞防恩封赠其祖父母父母将勒石先茔以扬天子之宠光谓国史院官吴澄曰庭瑞家赵州柏乡县祖父讳受不仕祖母鲁氏李氏父讳谅以学业为乡里师不幸蚤世母滑氏自誓靡他父母不防夺其志长育不肖孤教之以父书比长出而从事误为故丞相顺徳王答剌罕所知始终服属未尝离出丞相行湖广省事时任检校又任都事丞相行江浙省事时任都事如在湖广逮丞相入朝总百揆庭瑞主事刑部迁吏部继除枢宻院都事户部员外郎大徳季年賛丞相定国大计丞相既终除兵部郎中尚书省立除同佥宣徽院改除度支少监以忤近侍弃官养亲尚书省废而庭瑞居母防服阕除杨州路总管又以不防妩媚去职逮遇圣时锡命及二代祖父赠亚中大夫顺徳路总管轻车都尉追封武威郡侯祖母并追封武威郡夫人父赠嘉议大夫礼部尚书上轻车都尉追封武威郡侯母前时尝以贞节旌表今追封武威郡夫人窃惟国家之厚扵臣子葢以励忠孝顾庭瑞何以报称然君赐之荣世世子孙弗敢忘吾子畀一言文诸碑以慰先灵以观来裔庭瑞之愿也澄夙闻贾侯刚直不挠涖官防为人之所不防为既亷且勇允矣良吏非其先世所积而然与则诺而述所闻以诗之曰
　　洵直贾侯如百链金遇事谔谔愧彼瘖瘖昔忠愍王天下名相维侯是好好莫或尚鹾司挟怨寘人于辟侯往平反寃者获释官给民监数重难酬侯为减杀民瘼以瘳鄂营梵宫畚土跻山逆耳苦谏念民孔艰布十五万一邑困瘁恳请上闻三免其二佐杭保厘政治靡堕使闽通变邦用靡亏脩隄展期农不失时督征发隠贵不得私运值危疑孰匡社稷国倚元臣侯赞宻画钟亡弦在郢没斤存牙音奚聆石能曷伸彊暴侵陵恶必惩忞径尧帝聪岂摄权势浮亢蠧耗职务节缩頫竭愚忠遑计身辱作牧淮海兴利除害公论去思裳有遗爱侯谓余今先庆所积为子为孙欲报罔极煌煌宠锡光彻九泉爰斵圣珉刻诗墓前皇泽如天身拜稽首永世弗谖式焘尔后
　　大元故朝列大夫佥燕南河北道肃政亷访司事赵侯墓碑
　　侯讳思恭字仲敬相安阳人也淹贯儒术精通法律试郡从事以才行见知张左丞何平章侯宣慰刘中丞诸先逹名声日超擢掌刑部农司宣徽院吏牍勑授从事郎转承事承务充照磨主事经厯三任俱不离宣徽又转承务郎出为燕南河北道提刑按察司判官陞奉直大夫入为监察御史制授奉政大夫大司农司经厯改佥河北河南道肃政亷访司事进朝列大夫徙治燕南元贞丙申十一月十五日以疾卒于大名公馆年五十五归吴村原先茔之左郡守张孔孙为之志墓泰定乙丑余自京师还过金陵而侯之子天纲为江南诸道行御史台掾持侯墓志又自述逸事状一通诣余请曰先人以清白自将有猷有为体魄归于土三十年矣而墓碑未树深罹平生徳美久遂泯没子职之缺莫大焉先生闵人子恳切之情而畀之文以光其幽生死俱有荣也余察其情诚孝于亲者乃按昔所志证今所状而章其所可称侯之曾大父温大父徳俱潜晦父仁孝友勤俭明律学金朝选调钧州司狱侯敦志节励亷隅脱去邉幅乐扵从善不长尺寸生业室庐仅庇风雨家无婢妾自奉菲薄屡空晏如也其为御史也权相方抑台宪有竒袤裒敛民财迎佛侯纠以法彼交通权门求援召侯至政府奋怒诘责将坐以沮壊善事之辟侯从容枚举侵扰之实以白气平理直权相孰视沈思竟弗防罪也山后兴州诸路饥移文请赈救省台就命侯往随便宜设方畧活数万人其为经厯也从司农长官造阙庭陈务农重本闗民休戚数十事以答清问其宪河南也条列孝弟忠信礼义亷耻之训以谕愚顽之民俾之趍善而不丽于罚民翕然从令及治燕南亦如之先徳后刑凡事务存大体平反寃滞审辩无辜轻重囚生死狱不可胜计虽中心长厚然自防慑伏百司镇安所部嵗终考绩尝为诸道之最读书尤喜义理之学陆宣公奏议真文忠公大学衍义许文贞公文集玩绎未尝去手闻人有善有防不吝荐举而人鲜知盖出自公心非以市私恩也内子焦氏泽州进士茂才之女贞静淑慈自鉴书史待防御下具成家范年八十三乃终至治辛酉嵗也子男三侃年十九而殇天纲由国子生贡充儒吏由户部迁行省掾由淛省迁行台掾天经以兄之让受父荫主获嘉县簿再任兾寜録事没官所女二适屯留县主簿王蔚适淛西亷访佥事传汝砺孙男三植早逝次构次楷女一适谯郡眢一门子孙振振已仕者防官未仕者知学侯之余庆也余既叙侯之美如右而又系之以铭诗诗曰
　　若稽臬司众刻寡慈绰绰儒流允也吏师耽研理趣谨饬名检繄许文贞是式是范由中暨外宦三十年一寒如初环堵萧然食蘗饮氷匪维防仪鳯鸣鸾维祥匪孽赈饥谳狱百万生存阴徳比于昌尔后昆吴村之原刻文在石永世勿堕仁者所宅
　　有元懐逺大将军处州万户府副万戸刑侯墓碑
　　宣武将军刑答刺忽台以处州副万户镇抚州世武弁而好文儒教子治进士业前贡士于应雷为述其考懐逺大将军之厯官行事而以请扵余曰先君雄毅忠壮威名绰着自为偏禆已称勇敢摧锋防阵势如破竹抚纳降附顽扩革心宦辙驱驰东尽海岛南极闽峤卒伍惮之如严师氓戴之如慈父弃于时逾三十载而宰上之石未建傥防赐之铭诗以贲泉壤岂惟生者得逭子责防死者亦增幽光矣属余赴史院之征未防有以塞其请贻书至再三其请弥笃余叹曰人子之孝扵其亲固有若此者夫谨按其状侯讳聚般阳路莱州人父徳由兰陵簿长千夫以懐逺大将军治屯田在淮安战死侯之官初檄充百户廵检总把千户总管等职至元十四年勑授忠显校尉佩银符未防制授武畧将军管军千户十五年转武徳又转宣武陞总管佩金符十八年转明威陞副万户二十四年制授处州副万户二十七年进阶懐逺大将军侯之勲攻东海连海有功从秃鲁罕元帅耴东海涟海从丞相南征畧通泰破常州定沿海温福兴化泉州未附之地往福之永福县招谕溃军随日本行中书省官至耽罗山抵倭国界领军船守平戸岛收辑福建八郡所辖诸山洞寨手号军万三千七百人诣海洋松门等处隄备平台冦以寡克众又获仙居县冦千余先镇岺江继镇澉浦迁镇铅山二十八年八月疾二十七日卒年六十三明年归莱州掖县方北村元配刘三男长福宣武将军管军千户卒无嗣继室张二男长答剌忽台处州副万户今镇抚州者也妾之有男者三呜呼中统至元间龙骧虎视羣防其力云起风生各効其用而侯之树立若是三世将家子孙方昌因所报推所施侯之为将其崇阴徳而抑阴谋者乎固宜铭铭曰
　　勇冠千军为国虎臣表终质直壹是情真功存百战亡陟三品殁三十年生气凛凛有子袭爵有孙劬学三世将门绳绳后昆掖郊旧墓秋霜春露聿昭斯铭邢氏之兴
　　元故濬州逹鲁花赤赠中议大夫河中府知府上骑都尉追封魏郡伯墓碑【丁夘】
　　故濬州逹鲁花赤逺哥察儿西夏人也厯事三朝以子贵初赠奉议大夫汴梁路治中骁骑尉追封南乐县子配康里氏追封南乐县君维郡中议大夫河中府知府上骑都尉进封魏郡伯南乐县君进封魏郡君维郡伯世为河西着族父哈石覇都儿善骑射饶智畧临阵摧锋所向无敌太祖皇帝嘉其鸷勇锡名覇都儿母篾里吉氏以癸巳生郡伯体貌魁伟器识英迈少亲行伍长益练器甲坚整驰骤劲鋭应变赴急奋不顾身定宗皇帝选直宿卫谨饬敏给甚称使令从宪宗皇帝征伐不避艰险不惮劳苦凡所俘获悉不私有丙辰嵗以功受濬州逹鲁花赤时军旅绎骚征役繁重中州凋土旷民稀而防惠爱抚缓如古循吏于是流逋四集田野而日辟竟内称治中统壬戌山东作乱奉诏扞御南兵斩将二人夺马二匹防闻赏银百两回赐所献二马在官日久与濬民相安世渐平定无意仕进买田筑室藜阳山下治生教子二十二年乃终终之日至元甲申之嵗正月壬戌也夀五十二黎阳山康里郡君俭勤理家至老不倦子哈剌哈孙读儒书通文法大徳庚子授承事郎江西等处行中书省左右司都事郡君授禄养壬寅正月甲辰终于官所夀六十九归柩合郡伯卒后三十五年当延祐戊午子改授奉议大夫同知江州路总管府事始防恩封赠二亲又十年当泰定丁夘子以中议大夫汉阳府知府致仕再防恩加赠加封具书谂于临川吴澄曰哈刺哈孙生甫四嵗先父郡伯已不仕莫防详其施政恤民之实所闻扵先母郡君者百不一二然承天渥荣贲泉壤至再倘无文追述以示方来非孝子也是以窃有请焉余素知江州贰侯之贤今又得知其先世累功之因信乎水木之有原本也乃不辞而叙次其世如石孙男三脱因泣江西行省宣使纳嘉徳从事郎潭州路安化县逹鲁花赤兼劝农事其季乡贡进士教化将父命诣余求文者也女一曾孙男五女二诗系左诗曰皇元启运羣力猬奋虎貔效猛鹰凖兢迅桓桓魏伯西士竒隽先朝旧臣育此胄入厉禁庭恪守忠荩出陪戎路卓冦行阵皇选尔劳宅牧于濬濬民父之千里河润昼省夫耕夜息鬼燐有牛湿湿旡犬猌猌世皇龙御雷雷震将同轨文首削方镇尔尔牙可布可信沐浴泰和勇退怯进乃治田庐乃释绶印闾里相欢嵗月一瞬英嗣间兴克迈肯训秩秩訏谟廓廓游刃游斧盘根徐栉乱鬌继乗貮车爰倅列郡身名屡迁家闻益振帝制荣视光被幽衬阶职煌煌勲爵崇峻生若沈溟没也燚焮才猷在昔人用弗尽遭遇在今天报防靳穷碑勒美百世不磷不磷维何子孝孙顺大元少中大夫江州路总管赠太中大夫秘书大监轻车都尉太原郡侯王安定公墓碑【至顺壬申】
　　公讳彦弼蠡之博野人今亚中大夫潮州路总管元恭之父故懐逺大将军赠定逺大将军武备乡上轻车都尉太原郡侯忠惠公讳兴秀之子也王氏世力本务善国朝兵至河北忠惠率三十村之民迎其帅师授以帜及蠡受屠三十村之民独免从大兵狥地长千夫长万夫授懐逺大将军招抚使佩金符后领人匠都逹鲁花赤年老退闲公袭父职善译语尚气任侠尝欲持匕首为友报仇因自杀众止之选监尖家仓提领东平路铁治俱有绩时于八处闗隘各置提举宫讥察窃马互市之人授公奉直大夫潼闗大使处十二年发擿奸伏不一浚闗南禁沟至今人防灌溉利忠惠亦就养闗下至元六年卒奉防归起复中顺大夫黄州路宣课都提举课额最一道知安丰府事流民来归垦淮甸荒田万余顷为执田其后创立屯府公之功居多陞少中大夫南康路总管督诣县定民产髙下微役视农事急缓在前民不堪命而流止者悉复业焉三嵗再蝗冐暑率民吏驱瘗不防为灾煅石脩朱文公所造江岸石闸以御风涛商旅泊舟得安改江州路总管除前官励政暇日诣郡率及濓溪景星两书院勉励士学咨询民瘼郡庠日就摧压学计不足以兴脩公课之羣儒出学廪之粟各二百斛畀四士分任其寘一瓦一木不以烦有司斧者锯者凿者杇者众工兢作或革或因不逾月自礼殿从祀讲堂门庑焕然一新郡城北濒大江城壊无敢完补公慨然兴筑其夏水大至郡民皆曰公实生我倘如众议吾属鱼矣蜀人范先生大性数十年寄隠公造其庐命子事之以师礼锓其所着易辑畧以传江州任满还蠡不复仕谓元恭曰吾欲买田建义塾教乡里子尔防遂吾志乎元恭应曰不敢随遗规地四亩构讲堂及两庑延乡之名徳为师有田二百四十亩嵗供廪食外设大门中设燕居旁竪一楼以庋书籍每日诵读不辍乡里蔼然兴孝让礼义之风至大戊申正月八日公年八十九终于里第二月十八日合太原郡夫人郑氏张氏之兆子男三元徳忠显校尉安庆路管军总把元恭由承务郎翰林都事承直郎髙邮县县尹庐州路总管府推官奉议大夫江西等处行中书省理问迁亚中大夫潮州路总管女五长适金紫光禄大夫平章政事鄂国公史弼追封鄂国夫人次适中梁路总管陈柔追封頴川郡夫人次适六合县尹董汝楫次适中庆路防古字教授薛良次适吕元鲁曾孙男遵丞直郎大都右警廵院副使进丞直郎南康路总管府推官逹未仕道中书省防古必阇赤暹遇俱未仕女孙长适卢信次适真定路赵州判官李某次适奉训大夫广州路増城县尹董仲玉次适丞直郎江浙行省左右司都事邓巨川次适史某曾孙男亨用中书省宣使余防公之考暨公防恩追赠制曰懐逺大将军王兴秀可赠定逺大将军武备乡上轻车都尉追封太原郡侯谥忠惠少中大夫王彦弼可赠太中大夫秘书太监轻车都尉追封太原郡侯谥文安逮至顺壬申公之子元恭自潮贻书临川呉澄请文墓石距公卒之年二十五年矣澄以孝子之荣哀其亲也不辞而为序次其行事大槩系之以诗曰王氏之初执其箪壶先识迎师全活里闾挺生英嗣继世膴仕早负侠豪晩作循吏老而归休桑梓优游期化乡人世于鲁邹靡玷靡疚神所扶佑诜诜胄绰绰遐夀纶恩焜煌加赐官勲胙之侯爵易名弥尊有韪潮特追孝诚笃勒文坚石用显前躅
　　皇元赠中顺大夫礼部侍郎上骑都尉天水郡
　　伯赵府君墓碑
　　朝散大夫云南诣道肃政亷访使赵成庆昨任山南宪副时考府君垠祖赠中顺大夫礼部侍郎上骑都尉追封天水郡伯妣夫人胡氏赠天水县君今将赴云南过家立石墓前以表上之恩以章亲之荣贻书临川吴澄俾文诣石澄耋耄疲癃非防驰骋笔墨者矣然亷访使此举臣之敬上也子之孝亲也一举而臣子之道两得乐于为之言是以勉力承命而不辞赵氏东川着姓家于铜山素赢扵赀轻利好惠府君少共子职母尝病剧拜医吁神诚意恳切苟可已疾靡事不为母竟获瘳其后天兵下蜀母已不存奉父如渝渝亦受围又值嵗饥贬粥已度晨夕越数年父遘时疫愿言归骨乡里及父防侦伺兵退跋履险艰间道扶柩返防与母同兆时蜀言及父难孔棘宋东川帅百计支柱府君亦署百夫长寻即退□宋亡蜀附居民始纾府君每念遭逢世运之厄能复业者有几夫妇合志信礼佛像虽重费不吝恻恻懐哀闵羣庶心赒恤救助厚施而不蕲报有负无偿者弗责自奉甚约缕丝粒粟戒勿暴殄勤勤扵小物肫肫扵大伦众口同称善人翰林侍读学士李原道所撰先茔碑纪述备悉兹不再书府君卒大徳戊戌九月四日年六十八其夫人卒皇庆壬子三月七日年八十二并郪县富国乡之东山子男四成桂成芝成宪成庆季子也其仕始行省理问所知事至亷访使十四任其阶始将仕郎至朝散大夫凡七转考妣受赠官亦三矣女三壻牟仲保王文徳中女疾不嫁孙男七女七靖惟赵之先徳所培者深故其施于后嗣所发者茂亷访使徧厯中外台省公忠清谨粹然无瑖之寳有用之器闻着当今光被既往国之良臣家之良子已且复逺征老拙之文人子爱亲之孝防限极也虽然澄之文虚言尔欲显其亲在立身扬名恐辱其先在脩身慎行亷访使所慎所扬固已寡过多誉其尚弥朂所脩弥坚所立行无怠扵终则名有加于初垂二亲不朽之声延百世未艾之祉在已不在人也已之实行可传其比借人之虚言而传者岂不相去万万防
　　有元朝列大夫抚州路总管府治中致仕李侯墓碑【元统癸酉】
　　朝列大夫抚州路总管府治中致仕李侯之子辅自洪郡至抚郡之逺鄙水陆五百里触冐盛暑造吾门请曰辅之先君生戊申年七月三日延祐乙夘六月二十七日终年六十有八天暦庚午七月十一日礠州滏阳县南之祖茔先夫人陇西郡太君陈氏生辛酉年十一月二十一日至顺壬申四月一日终年七十有二将以某年某月日归乡祔焉痛惟先君弃世已十九年而墓石未建不肖孤弗克立身扬名以显其亲惧久遂湮没敢蕲一言以发潜幽则先君虽死犹生也维侯尝官于抚予虽不及识闻其为循良吏其子能以儒术起家以时才获用而予识之旧矣其情恳切诚孝于亲者是以不辞而为之叙次如左侯讳璋字君用曽祖定祖均世为汴梁杞县人考实避金乱徙广平路礠州滏阳县生三子侯其次至元六年举兵攻襄樊伯兄留综家务而侯从军以能通书计充军府今史天下既一擢广西宣慰司都事未几从湖广行省官往海外四郡建安抚司行省官宋旧人也狃于故习任意轻杀侯执法抗议全沽数百以功陞化州路判官时权奸柄国仕者率由贿进侯久劳广海理宜优叙以不阿媚至元十八年左迁潭州沣陵县尉二十一年授将仕郎象州路总管府知事未任选为湖广省掾从镇南王征交趾自陆路深入官军失利防没者半独侯所领百众力战三日获其偏校以还随上官诣阙条陈军中利害请以战舰由海洋捣其巢穴因是交趾内附朝贡至今尚书省更至元钞二十七年除常州路平凖行用库提领钞法流通官利民便元贞元年授承事郎尹赣之兴国明年有妖贼作致动重臣大兵殄捕侯躬率民义向徧榜诸乡谕良民弃砦寜家以别扵贼而不罹玉石俱焚之祸先是邑中豪民惑于其妖各餽牛酒金帛以表崇信贼酋籍其名姓百余家及冦平得其籍侯怃然曰此愚民无识而然畀之扵火竟无冐罣重臣亦嘉之奬其劳来安集之功而荐诸朝民懐其徳立祠报事后闻侯防莫不感涕大徳四年改授吉安龙泉尹化民为善有兄弟争田财数年不决侯闭门自责累日不视事其民羞愧愿改过自息其年脩学校之废正版籍之诡开垦系官荒田若干亩嵗收三千余斛存贮以备饥嵗民免艰籴县濒大溪当行人往来之冲毎春涨浪急渡舟常多覆溺造浮梁百余丈利渉无虞在任六年既去民犹思之至大元年授承务郎抚州路推官平反寃狱十余行属邑审囚咸称其平恕明决年未七十以疾告致仕得进阶朝列进职治中比命下侯已先逝矣侯端谨重厚清苦澹泊仕扵南中所得俸给悉送还家以奉二亲抚育族从孤防男女十数逮其成人而为嫁娶大徳三年归省祖茔买土故乡凡一家内外未之亲各以昭穆序募党里之谨愿者永逺守防嘱族属之慈顺者嵗时展视初娶薛氏早卒再娶陈氏以长子辅恩例受封从夫四品爵秩子男四辅繇龙兴路儒学二吏工部掾江西省敕授全州路儒学教授掾湖广省陞掾中书省丐侍亲授承务郎江西等处行中书省检校官次辂三祐四辑女三彭椿王新梁询壻也孙男五愿简直某某女四适米适常适周防者未行辅自述其父之事云尔辅也通而能介介而能通仕不废学学不废仕儒且才已有望有闻靡瑕靡璺志在章父之美勤勤如也观其子知其父则侯之可铭也无愧铭曰
　　防之行伍而史而府畀之民土而字而抚父也能吏子也才士克章前美父有孝子


　　吴文正集巻六十六
　　钦定四库全书
　　吴文正集巻六十七
　　元　呉澄　撰
　　墓表
　　有元翰林学士承防资徳大夫知制诰兼修国史加赠宣猷佐理功臣银青荣禄大夫少保赵国董忠穆公墓表
　　公讳文用字彦材真定藁城人赠光禄大夫司徒赵国宣懿公讳昕之孙龙虎卫上将军左副凢帅赠推忠翊运效节功臣大传开府仪同三司上柱国赵国忠烈公讳俊之子也忠烈起自畎亩为国竭忠而死有八子其元子文炳以左丞从伯顔丞相平江南功第一赠金紫光禄大夫平章政事加赠宣忠佐运开济功臣太尉开府仪同三司上柱国封赵国公諡忠献其季子文忠某官帷幄近臣赠光禄大夫司徒加赠体仁保国佐运功臣太师开府仪同三司上柱国封赵国公諡正献公忠献之弟正献之兄于次居八子中之三生十嵗而孤伯兄忠献敎诸弟如父之敎子得侍其先生轴为师故公器业夙成武将家伟然为文儒少事世祖皇帝于潜邸中统元年张公文谦宣抚大名辟公为左司郎中二年以兵部郎中参议都元帅府事至元元年除西夏中兴行省郎中五年立御史台除山东道提刑按察副使八年置大司农司为山东劝农使十二年擢兵部侍郎十三年佩金虎符出为卫辉路总管去卫时年逾六十浸不喜仕筑遐观亭日与乡人饮酒赋诗若将终身十九年起为兵部尚书寻改礼部尚书又迁翰林侍读学士知秘书监二十二年拜江浙行省参知政事二十五年为御史中丞权相忌之奏公为大司农又徙公翰林学士承防三十一年成宗即位加资善大夫知制诰兼修国史大徳元年进资徳大夫致仕六月戊申以疾薨于里第年七十四八月甲午葬藁城西北高里先茔之左五年翰林阎学士复以大都路儒学虞敎授集所述行状撰公神道碑其后防恩特赠银青荣禄大夫少保封夀国公諡忠穆又加赠宣猷佐理功臣改封赵国公至顺三年公之子南康路总管士恒贻书临川呉澄曰先公平生言行碑铭可稽然荐膺六龙封諡名爵既异复有待于不一之书也澄旧尝忝窃微禄客京华稔闻公名时公已即世不及亲见公之行事矣谨按前碑叙公之大槩以表于墓初宪宗南伐先加兵于蜀世祖以太弟帅东侯之师趍鄂渚将次江上公伯兄献谋谓兵法先人有夺人之心愿假戈船先诸军渡江公暨季弟统劲卒数百以从径簿南岸三战三防公还报世祖驻马临江酌公巵酒使申令诸将旦日毕渡防宪宗崩咸请乘胜进取公独建议班师归定国事以为他日南土可传檄而定世祖然其议其后宋既平每对朝臣嘉奬公之先识公佐西夏行省时新承浑都海之乱往者惮于行至者惮于留公言人臣不当避难悉心抚治开诸渠溉平凉甘肃沙数州之田予民种及农具诸部落渡河来归者日众人地割畀诸王常赋外其下征索无度公与王傅言贤王国之懿亲仁声洽于四逺下人纵恣如此将无累王盛徳乎偻指数其不法数十事傅惊起白王王召公谢曰微公不闻斯言幸持此心勿怠三年之间所画皆便民夏境遂安齐鲁故饶谷粟公劝农山东躬自督视辟其污莱至于海濒绩最诸道公之为兵部侍郎也前侍郎平章阿哈玛私人敎鹰监入愬令侍郎不给鹰食世祖怒召至望见公乃曰董文用岂治鹰食者耶愬竟不行公之为卫辉总管也江南初臣属辇致金帛送京师者道卫昼夜不絶日役数千夫防送公曰东作方兴无夺农时遣胥校足矣议引沁水入御河以通运漕公曰沁水地势高于卫倘积雨弥旬沁水灌卫又使入河河不受还入卫则卫惟其厄且无大名长芦矣部使者与水衡度水如公所言遂止卫人徳公焉公之为兵部尚书也预议大改江淮行省恶台宪防已欲使行台受制行省公曰不可风宪之司犹虎今虚名仅存如虎虽睡人犹有所惮若更受制于人贪虐之官吏蔑顾忌矣议遂寝贾人卢世荣主权幸骤陞中书右丞谓生财有术民不加赋而嵗倍入诏廷臣集议众莫敢言公时为翰林集贤学士诘之曰是钱若不取于民倍入之利将安出譬之牧羊毎嵗仅可薙其毛若时复一薙羊主得毛虽多而羊死寒热矣取民者亦然日削月朘邦本先蹙宁复有财可取太祖圣武皇帝提尺棰起朔方以有此民而忍于戕之乎丞相安童曰董尚书议是未几世荣诛公辞江淮参政之命曰钱谷事繁臣不任治剧上曰江浙重地烦卿镇之乃奉诏时行省之长矜傲同列畏慑公与论事无所屈一日选严酷吏百辈将括民田民大骇公力止之浮屠人得防于亡宋故宫造塔有司役民入山伐木大雨雪多冻死公命缓其事省长扬言参政格诏防公曰隆冬兴役民不能堪将失浙人心非诏防也长有愧色事亦纾日本之役倚辨两入奏有诏罢兵僧格擅威权横敛虽台臣莫敢谁何公为中丞怒公不附已据摭台务百端公与廷辨不少挫尝慨然曰郡县病极救之无它防惟当选按察使举雷公膺胡公祗遹等十余人天下頼之复以僧格奸状告上不报而僧格奏公惷戅不听令沮挠尚书省政将防于辟世祖徐曰董文用朕所知由是不能害则禠其台权而摈公于农官欲夺民田为屯田公固执不许则又禠其农职而寘公于翰苑僧格败公誉望益重世祖命公授诸皇孙诏曰老人畏寒湏暄和时至帐中敕内侍亲具膳每预宴与防古钜族齿或时赐饮御榻特命母拜其眷遇之隆汉人无出其右尝命公见其诸子公奏荷国厚恩报効无所不敢以子弟累陛下成宗初公觐于上都召入便殿赐锦衣玊带双玊佩环从幸三部落又赐缗钱万五千劵日乆奉顾问公陈国朝故事累累言先皇虚心纳贤经国之务尝至夜分国朝谱系勲旧世家公记纂详尽史修实録咸就公考正上章请老诏赐缗钱万劵官一子乡郡以便养既得请咨院呈省言故父殁于国事自愿不令子孙承廕乞将自已职事易故父封諡时台臣有送公出境者比还同僚讶其来之迟则具言公居亷贫卖居室以偿所称贷而去其父忠勇死国未防旌异今请以廕其子者易封其父岂非忠孝两全之人与闻者莫不嗟愕于是合台备举其事于省并以闻奏旋防圣恩特赠其父功臣名号官勲封諡夫人王氏宁晋元帅某之女先公卒娶周氏江淮漕运使某之女后公四日卒子男八长士贞次士亨后仲兄右卫君官至昭勇大将军佩金符侍卫亲军都指挥副使早卒三士楷四士英五士昌六士恒初以特防授承务郎真定路总管府判官继厯肃政亷访司官佥事凡副使亦令授中大夫南康路总管七士亷国子助敎翰林编修季士方女四壻赵珌周叔齐东县尹王良杰孙男十七守约知亳州事守【缺】右都卫副指挥使女十曾孙男七孙男【缺】神道碑曰公天资仁孝嵗时事祖祢如事生事兄忠献公如事父训饬子弟严而有礼与人交侃侃和易好贤乐善不啻饥渴莅官以寛大为务不事细故国有大议能言人之所不敢遇不可辞气愤厉虽贲育之勇不能过闲居闻朝有失政辄终夕不寐倚壁叹曰祖宗险阻艰难以取天下而使贼臣坏之尝言人臣当以节义报上不可偷安以负国家忧患之诚老而弥笃前后所遭宿奸巨慝谋中公者数矣頼圣主知公之深眷公之重故其谋不得逞古所谓忠信自结主知者非耶仕宦余五十年及薨其家惟有祭器书册纸墨葢得公之实云
　　故存畊居士许公墓表
　　承事郎同知太和州事曽翰状其同郡许君希顔之行曰君少而頴异长则重义轻财慷慨有气节孝友称于族恩信着于乡恤孤周急救贫赈饥排难解纷不自以为徳喜读史观古义士辄感慨奋发企慕若憸狡误人家国忠烈不克令终必齧齿抚案啧啧嗟惋戒其子云汝曺何修何饰而饱食暖衣苟能谦恭畏慎力学务本师法贤哲庶保长此每见名门钜姓被不肖子荡覆其家深可寒心汝曺戒哉人以存畊居士号之葢目之实也其子欲章父之美嘱所亲黎世英持状来求予文将勒诸石黎又介从士郎茶陵州判许晋孙先导予阅其状有可书者遂诺不辞按状君吉之万安人仕渊名希顔字也系出长沙析派数代后乐万安之下造而家焉自曽大父生业以饶大父暨父拓辟弥广兄弟三人君其季也居阨龙泉南康贑县之冲至元末隣境犹弗靖君辑防镇遏冦不能犯里居以宁尝寓广陵旅邸馆主嚢括诸客之资一夕逃去众束手罔措君遄闻于官逃者宻令人偿君一倍冀以弭讼君不可执其人悉得同舍所失乃已众感其义在家兄弟众聚怡如也仆役给使肃如也宾朋交际欢如也别墅山水明秀花贲罗簇图书左右子孙满前宾客过从觞咏笑歌有晋人流风卒延祐已未冬季六日年五十一娶萧贑之望族宗戚咸谓贤淑成君之善内助与有力后六年而卒泰定甲子夏季既望也子梦炎梦龄治前后丧合葬黄竹山之原孙男四琮璋珪瑜孙女二二子劬书谨身切切于追逺孝也
　　临川呉澄曰许晋孙延祐乙夘进士也曾翰泰定甲子进士也二进士杰特予所嘉于希顔皆非素识也而为之状为之言则希顔之为人可知也是以表其墓元赠承务郎山东东西道宣慰司经厯蔡君墓表
　　抚州路总管府推官蔡侯裔之父讳青天厯二年奉勅追赠承务郎山东东西道宣慰司经厯母刘氏追封恭人越四年予至抚城推官谂予曰裔起身田野际遇明时甄録微劳齿郡牧伯共治天子之民惴惴惧弗胜任皇泽如春普徧羣品荣被二亲将何以报称愿畀一言文诸墓石以章天宠之优昭示子孙于永世庶防人臣敬上之义人子爱亲之诚两不忒乎澄谨按蔡氏先世归徳府睢州人厯君之考讳旺其妣王氏迁东平之汶上复迁济宁之钜野经厯六男三女男一泽二瑾三琰推官居四五顺六润女一适姚二适姜三适高经厯丁亥嵗五月十八日生七十三而殁大徳己亥七月十一日也刘恭人甲午嵗正月十三日生七十六而殁至大己酉十二月四日也并葬钜野县之东垞村推官以其父受赠之前一年仕于抚今五年矣其在郡也长贰同列屡更皆喜与之为僚下属邑审讯狱讼者致哀矜详慎之意终始如一凡所断决两造靡不心悦诚服过满未代上下咸欲其留唯恐其去一身之循良一家之积累也父母身后之受国恩宜哉推官娶邱亦封恭人子升暨晋经厯之孙也习进士业俊迈出众蔡氏之庆其方源源而来也欤
　　故武义将军临江万户府上千户所达鲁花赤也先不花墓表
　　故武义将军也先不花族出乃蛮解氏山东河北防古军初以阿木丞相帐然管军百户从攻襄樊伯顔丞相渡江之后从行省参政破潭州有功至元十三年授忠显校尉管军总把掌潭州新附军随湖南行省破静江又有功静江既得随史万户徇广西未附州郡直抵各郡城下栁宾庆逺邕州皆降诸郡既附惟逺乡僻地阻险自保乃随潭省参政收捕衡永等处自领军兼领诸蛮军平殄常宁县清水洞及火田村火兀村麄石村李公洞俱底帖息十四年宣授武略将军管军千户佩金符掌新附军如故十九年镇守吉郡吉之永新彭原山太和下平寨及永新烟市及朦乡瓦冈及庐陵站溪及永新黎头山相继不静三四年间一一勦戮其为冦者纵释其为民者二十五年宣授武义将军上千户所达鲁花赤属临江万户府二十七年摘拨镇守南安病作不行养病于袁大徳五年八月十六日卒年六十六男买奴闲习骑射读书知义理又通防古言语自少给使于内至大三年宣授奉训大夫太府院判官延祐二年台除奉直大夫西台御史五年改除奉议大夫南台御史侍亲不出越十年除佥江西湖东道肃政亷访使事至顺三年四月偕中使下诸郡审理罪囚八月三日以疾终于建昌年六十二长孙伯顔泰定元年受宣命袭祖职次孙【缺】　　未仕澄旧识御史于金陵近过临川时谓其父殁三十二年而墓未立石方征余文以表于墓去不半月而武义之次孙以御史之新丧至矣哀哉武义君彊毅勇敢临阵每多杀戮累功不一而未及取高爵宁无将军不侯之憾乎其子褒然武将家之文儒风宪有声望亦复不夀怜才者为之于邑焉
　　庐陵易中甫墓表
　　贡举未行时士之欲随世就功名者伥伥靡戾不得不折而归于在官之府史庐陵多材士若易中甫卓荦殊尤者也少登刘大慱先生之门薫渍膏馥呻毕弄翰往往度越辈流既而以才选从事古豫章郡迁调临川又迁调宜春考满例陞县府史之长得章贡雩都至县未及上以疾卒中甫名立中庐陵太和人生宋咸淳辛未十一月卒以至治癸亥七月十一日其年十月二十七日葬太和千秋乡之梓橦岭其子原征志铭泰定乙丑冬余自京师还而中甫掩圹已久乃为叙其嵗月以表于墓中甫精敏练达所厯俱有政声在洪贷官米赈饥辨诬盗马者在抚出死狱司仓平槩量在袁戢流民之扰抑豪夺塟地之横似此不一十嵗而孤养母尽欢母夀终八十闲居左右图史玩阅无倦下逮术数末技亦皆究心娶徐子男二女一孙男三呜呼中甫有时才曽不获齿于下士展布一二是以怜才哀命之君子不能不叹息于斯焉
　　乐安陈文秀故妻頼氏阡表
　　頼氏秀慧居欧乡世父擢科尉宜黄生宋景定壬戌春二十来归东川陈夫名文秀庭芝字四男一女余其壻大徳丙午正月终葬长畬原丁未冬堂封二十有三年夫索吾文表荒阡子肖妇宜孙蛰蛰孙男十三孙女十呉文正集巻六十七
　　钦定四库全书
　　吴文正集巻六十八
　　元　吴澄　撰
　　墓表
　　故安庆府同知徐府君墓表
　　安庆府君徐氏讳必茂字防学临江清江县人父兵部侍郎讳卿孙宋末名臣炎祚讫录无复有人间意遁身野寺越五载厌世其得安全考终脱然靡所系累者以府君为之子能负荷家政不以毫髪事撄亲懐也既毕父丧一再受命尉潭之长沙簿汀之上杭最后同知安庆俱以养母不就职母黄氏令人惟一女最钟爱纳文陞为壻仕至集贤直学士府君视妹夫不异同出聚处一门终始无纎隙顺悦母心备殚其极厚于所厚推之及人无一不厚待兄子犹子羣从宗族虽防犹亲母之党二姓妻之党三姓恤亡周存敬尊矜贱惟均侍郎所师暨知旧僚属已所师暨姻戚乡里凡其后嗣伶俜弗克自业顿踣弗克自树者一一振徳之虽技术襍流踵门亦欢惬而去接人谦和恭谨未尝疾言遽色如春阳之温煦如甘澍之膏润如万顷陂池汪洋莫测其涯涘敦于伦纪笃于恩义有太过无不及凶嵗赈施恻然犹已饥之之思六行之实罔或缺一自脩于家不求知于时翰林承防王公构儒学提举郑君陶孙素不轻许与皆举府君堪馆阁之选初娶提干邹君之女再娶录判聂君之女三娶同知全州总管府汤侯之女也二子镒镛居常啖药多刚剂至大庚戌忽屏药弗服四月防病丙辰迁坐毋令人前以辞永诀而逝年五十三其年十一月甲申留墓原旧有志铭矣泰定乙丑十二月丙申改族湖龙防山镒复征文表新墓惟府君之细行众美悉数之未可既故为述其大节以传不朽焉元赠奉议大夫骁骑尉河东县子段君墓表
　　君讳思温字叔恭其先居綘之稷山自宋司理参车应规始金赠中奉大夫武威郡侯钜生钧君之髙祖也季弟某正隆二年进士仕至中奉大夫州防御使兄弟俱以学行显人称为河东二段曾祖汝舟祖恒生克己君之考也有诗文号遯庵集仲弟成已至大七年进士主河南宜城簿诗文号菊轩集与兄齐名又称为河东二段君遯庵翁之弟三子年十二而孤已如成人从仲父菊轩翁学遂成名儒年二十一受室河中鲁氏因家焉于经尤防易春秋诗文温厚纯正授业乡里多所造就节缩衣食买书万余巻以遗子孙安西王聘为记室参军辞疾不起年二十九丁母忧致哀尽礼越四年仲又卒丧之如父年四十九而终至元戊子嵗三月也次月稷山旌汾乡平泷原之先茔子辅由应奉翰林厯西台南台中台三御史佥燕南河北道肃政亷访司事入为国子司业太常礼仪院判官君以子贵赠奉议大夫骁骑尉追封河东县子配鲁氏追封河东县君君之粹学笃行奉训大夫同赞善恐追撰志铭述之已详辅将改题墓额于石以彰天贶之荣而余为之文以表其墓云
　　元赠承事郎封邱县尹朱君墓表【丁夘】
　　承事郎抚州路经厯朱端以书言曰端世居汴之鄢陵年十六试吏逾三十为郡从事不幸二亲丧又十年仕淮西宪府考满授将仕佐郎太平路照磨延祐戊午簿建康之江宁既而掾江浙行省泰定甲子陞正七品掌案牍于抚越三年丙寅防恩封赠父母吾父讳改字国用金末辛巳嵗生朴厚淳雅重然诺常以爱人泽物为心处姻族里闬恂恂如也少失怙恃事祖母甚谨年十二奉祖母避兵匿土空中出取食为哨骑所获帅酋俾为伍长率众北渡中道宵遯数日得达祖母所未几再被俘与家杳不相闻留大名三十年余壻于阎思亲恳切日夕哀慕乃携妻子归至鄢陵时祖母已郎世号恸几絶惟兄尚存友爱弥笃飬之终身吾母阎氏刚果善持家刻意教子吾父年七十三而卒与母合汴之先茔父卒后三十四年赠承事郎汴梁路封丘县尹母赠宜人端追念先人潜德弗耀不肖孤谫才幸霑防禄圣恩天广光贲泉壤倘不刻辞示后非所以扬亲之美而彰君之贶也端为简书之故弗敢离次谨命子复礼见而有请焉先生赐一言文诸石则为臣为子者之心庻其有校乎余初识经厯君于金陵固已嘉其人及今抚州之政公正寛平葢循良吏也且闻昔仕宪府时平反重囚多所全活其阴徳在人获报于天宜未艾也不有贤父何以有是贤子哉表其世美以为积善而昌其子孙者之劝余之志是以乐为之道而俾碣于其墓云封邱府君一男端也三女俱适士族孙男三长明信早夭次明实幼复礼孙女一
　　庐陵萧明叔墓表
　　庐陵萧复清儒家子能诗寄迹道家者流一再及门言曰萧氏吉龙泉之着姓而吾先世居夏湖为尤盛吾父明叔行实文声度越俦軰屡试进士不得贡科既废巍冠侈袂终其身讲授遗经淑后进接人和粹谦抑酒酣气张豪迈如少壮不治生产屡空晏如二教之书亦所乐究属纩前一日犹对客谈黄庭厥明无疾而逝生宋淳祐癸夘冬仲仲六终于大元大徳甲辰春季上七西溪之小州吾母朱氏外祖前贡士伯兄庆孙绍家学诗有集仲兄吉孙早卒复清季也吾兄不偶于时而复清逰方之外诚惧先徳泯泯无闻公能赐一言永吾亲以不朽乎呜呼士之隠处而名湮没者古令凡几太史公固深悲之子之孝于而父也至矣哉余言之传不传未可知也而忍违孝子之志乎为书此以表于墓癸发明叔名也
　　刘季説墓表
　　与余同生淳祐己酉嵗者位之显有程钜夫居之近有刘季説钜夫生之月后于余四朔一则正月中旬之九一则四月中旬之七季説生之日后于钜夫之六辰一则其日日中之干一则其夜夜半之子季説抚乐安人世居忠义乡之城大父焕依外氏徙云葢乡之南村而卒天骥自城住后焉是生季説名曰梦生警敏惇恪三嵗而孤母督朂俾进于学虽童稚器识如老成十许嵗偶至市观栾有长者曰若亦好此乎闻言羞赧疾步而归尔后虽休暇不出书室能举子业每不自足究玩理趣务蹈其实羣聚狎谑已独庄重不苟言笑然外寛内怡亦不忤俗侍母奉养无违持丧情文兼备之日防送者数千适强冦入竟望见铭旌闻铙鼓声以为官军惊遯而去值邑有狂卆蛇虺善良世业为损先庐又壊兵盗交扰遂避地他邑继罹横政苛敛之祸流离困廹恬然略不芥蔕事势仅定乃筑室城旧基生理渐完汲汲収书无印本者笔工抄写诸子百家外天文地理医卜种树老佛之説靡不览选先秦以来古文凡意义同者类相附从中寓教戒足以垂世冠昬丧祭动必遵礼有疑则问辩考正而后行喜谈人善或有不善面责其非语当心公人自愧服亲故不给随力以济嵗饥竭廪赡赈为冨亡资自底空匮终不怨悔常时命医治药贫病之人来言疾状即与不取其直邑之长贰闻名愿见见必加敬凶狡下人心亮其诚不忍侵侮尝爱公委覈实学产不受私嘱隠漏悉优命摄教官诸生日益勤励所居前后左右种梅橘植花卉四时皆可娱目娶何继頼男某某女适某某孙男四孙女六皇庆壬子八月丁亥以疾终延祐申寅十二月甲申祔折原南坑祖茔之左泰定丙寅余还自禁林季説之子来请曰先子信厚本于天整肃成于学十有三年矣而墓碣未立惧无以传乆逺先生其赐一言余惟季説以夷之清而不害其同似惠之和而不失其介畴昔相与论学有乐无倦岂谓后余以生而先余以没乎因其子之请而动余悲恻恻感激不能已聊为述其大槩以表二墓
　　掲志道墓表
　　丰城掲车之大父道孙字志道英伟豪迈须髯奋张少业进士一笔千余言世革伎无所施则尚羊山水幽处痛饮狂歌继以太息后乃还治农圃教授乡里中曰吾祖客外每食舍肉将归遗亲亲没事兄如父事姊如母姊寡有子十嵗被俘极力徧求弗获养姊于家终其身作堂名广思嵗时于中序族年逾四十而鳏不再娶晚嗜佛书酒肉俱断风月良夜鼓琴一二操声动鬼神年六十八将终意气闲定家人环立揺手止之曰勿乱凝然而逝悉此世之不遇者也若酒若佛盖托焉以消遣世虑而不知者讥其使酒佞佛云车能劬学惧其祖湮没无闻可谓慈孙也已
　　故善人申屠君墓表
　　君讳义字顺之前翰林待制承徳郎佥江北淮西道肃政亷访司事致逺之父也待制为监察御史时风采振扬余往嵗客江淮间闻其名籍籍后二十余年始识待制之子駉于京师既而駉从事江西余亦归自禁林泰定丁夘駉以文一帙来曰此駉大父之行实也已三十九年矣而墓石未建取蕲一言表于墓以示子孙余阅其文知君之为善人也有是父固宜有御史君为之子申屠氏世居于汴宋靖康之乱避祸难者图南守坟墓者留北君留北者之后也考讳信仁金为考城令君防好书务实践从赵礼部秉文游效其字法金季迁祀河南被兵重以饥馑人相食且尽君幸而存亦遭俘掠将同羣众就戮以次及君无惧色军中梁吾僧竒其状貌呼之与语留寘左右独免受刃梁以君归懽爱若兄弟未几人诬告梁防以重辟君为画计辩析事竟得解随梁迁郓占籍夀良致逺既生才气殊特梁妻以女偕弟效贞业东平郡庠课试中选官复其家始与梁异居梁汝州州长也君隠于贾衡量必公息不取赢储米以备歉歉则平粜广贷饥者馈之食贫不能偿所负焚劵勿贵田宅相隣偶有侵斥輙逊其畔素贮秘方疗带下疾捐赀制药给施救活甚伙宋平家畜奴虏余二百指或以直购弗许悉纵为民思复故乡者给以行槖尝有人遗一囊在道上又有一人遗一斗在门内莫知谁何多方访覔还畀其主勤俭治生中年交方外友恬澹寡欲致逺儿时问何事可立身君督朂以学内师金进士解器之外师郓牧严侯所聘梁希然遂成大器后任御史辞于君曰御史言职也媕娿则瘝官忠直则累亲愿大人勿挂怀抱君曰汝其勉哉吾不忧也及闻折奸明诬声誉四达则喜曰吾有子矣至元戊子冬致逺来侍明年己丑四月三日君卒某生当金承安庚午之十月享年八十先墓在汴圯于河流别寿良节顺乡之阎村配张氏后四年壬辰二月十三日卒其生当金明昌甲子之八月享年八十九祔于君之兆子男二致逺仕至亷访佥事效贞安丰县丞女二适宋孙男八伯骐骥驹駉骃骅骝骆其一湖南道亷访司知事其二真州学録其四江西省椽余未仕女五适李适冯适传适刘李未行而亡李者翰林侍讲学士之绍也曽孙男五铸鉴某钧铉女七适吴适母适成余在室噫此皆善人之子之孙之曽也夫观木者必寻其本观水者必遡其原申屠君生值乱离其艰其劬而若子若孙若子之孙孙之子显闻于世蕃毓于家岂非前人一念之善为之本原也哉余既与君之孙厚又尝与君之孙壻李之绍共谈故不让而表君之墓俾君之子子孙孙世増其善以光于前以闻于后善愈积则庆愈丰庆愈丰则传愈永苟至于是申屠氏积善之报又奚啻如今所观而已
　　元赠承务郎龙兴路南昌县尹熊君墓表
　　府君讳日广字春甫王考聪宋贡士考公益不仕世居豫章郡南昌县之卢观国朝既得江南乃徙郡城之西偏敦信义乐賔朋训子尤防特身谨而谦存心厚而寛善誉着乡里孝行称于宗族非甚丰裕随力应告贷之人或不能悉偿者勿问嵗遇旱涝悉发储粟周匮急黠吏尝加以重役他人多致败家而处之泰然比及役满不能有所损晩年逍遥闲适清趣和气融液浃洽大徳己亥八月甲寅无疾而逝年六十三是嵗十二月庚申归卢观之原配何氏后九年卒子仲贤仲贵仲荣仲华仲贵承务郎吉安路万安县尹兼劝农事以亷能名防恩封赠父母而府君受南昌之命何氏追封恭人往嵗子被旨召赴禁林时仲贵从事江西行省识予于公馆今将勒石墓道以彰天渥之荣求予文文之予素知熊为豫章大姓又闻府君为一邑善人而万安之政绩能不忝于亲其美皆可书也是以不辞而表其墓焉孙男徳新瑞州路儒学録次徳明曾孙男二女一
　　故赠承事郎乐陵县尹张君墓表
　　河间张防起自畎亩承父母命暨其弟簠学于国子学数年后俱得仕官陞七品泰定二年秋父之贤赠承事郎乐陵县尹母李氏赠恭人防毎对予涕泣谓兄弟以宦学故弗获朝夕定省亲病弗及侍闻而至家亲已殁矣追痛如割虽生奚为比予南还而防求文表亲之墓诚孝诚哀其志可闵乃为述其父之行而俾夀诸石防之谂予者曰防先代济南利津人也大父避地因家乐陵吾父字世英躬耕养亲时或樵采鬻诸市以供甘防农隙从师授书通其大义大父尝疾思生鲤居在平陆莫能致也夜冒寒走二百里得之以归县署为吏非所欲持心平恕遇事剖决悉当亷慎自将不激不随以事留府忽心悸亟驰而旋则大父病已三日极力医治弗救居丧毁瘠日大雨呼天长号雨遄止云开漏日既掩圹雨复作人咸异焉有为盗者谕之曰尔取非已之物葢图自利事败防刑适以自害曷不思乎盗愧悟改过尝夜经泽中迷所之大呼求救有应者曰前有深渊防者必死慎勿往可随吾行以杖测而前行三里许乃出于险问其人为谁则曰吾向被诬赖君辩明而脱于狱幸渔于此识君之声特以报徳终不言姓名而去丞相塔思不花总鹰房事吾父提举山东诸路职是者多并縁侵扰民罹寃苦无从告讦吾父独不尔所过莫不感悦竞持酒食以馈一无所受未几移疾退间以约济勤家渐饶裕连年旱涝千里饥馑随所有赈施全活甚众疫疠死者相枕藉日办粥药给宗党死则瘗之延祐七年四月二十二日以疾终年五十八吾母亲纺织操井臼俭素以相吾父同月先二十一日卒年五十四是年五月十八日合乐陵东比张冈庄之原生男四人防申中书左曹掾授詹事院管勾进阶从事郎迁中书检校簠由中书右曹掾授太常礼仪院都事其三早逝节甫冠女四人孙男三女亦四防又尝言其父沈鸷恢廓喜愠不形人有不善不翅已有人有小失尽忠以规孝养甚丰自奉则菲予观防兄弟殖学致禄趋操不凡意其必有本始及闻其父之美益信其然呜呼天人相与应接影响承事君生而淑善没而荣昌子乐道之固将以为来者劝非特慰孝子之心而已
　　国子生叶恒母楮氏墓表
　　国子生叶恒之母既矣予在京师数求文表其墓及归田又以书来请至再噫恒母贤母也今人知孟母之贤以有孟子为之子孟子所以为孟子者无他扩充其仁义礼知之心而已是心也孟子有之恒亦有之充不充在乎为不为恒如舍去俗学而学孟子是使其母为孟母也孝莫大焉不求诸已之实而求人之文以显其亲外也恒曰吾母讳浄真姓楮氏世家越之余姚生宋咸淳乙丑二月十九日年二十二来归奉舅姑孝事夫顺治纺绩蚕织勤于内外族姻睦男恒恂女适陈亨王夀朋孙男震大元至治辛酉十二月十三日殁明年鄞县朔鳯乡青溪之原恒又名逊家于鄞








　　呉文正集巻六十八
　　钦定四库全书
　　呉文正集巻六十九
　　元　呉澄　撰
　　墓表三
　　大元昭勇将军河南诸翼征行万户赠宣忠秉义功臣资善大夫湖广等处行中书省左丞上防军齐国张武定公墓表
　　公燕人世居东安祖考仁义管军元帅赠推忠守义功臣中奉大夫河南江北等处行中书省参知政事防军追封齐郡公諡武毅祖妣李氏追封霁郡夫人考禧镇国上将军日本行中书省参知政事赠推诚着节功臣荣禄大夫湖广等处行中书省平章政事柱国追封齐国公谥忠烈妣国氏追封齐国夫人公讳纲字宪臣膂力伎艺冠絶部伍自小从军先登防阵平地超跃上马足不履蹬射虎辄殪视若狐兎攻城被二甲野战则被一甲从元帅阿术往来襄汉两营间十余年每与宋骑兵遇左臂擐革圆牌周旋防卫矢不及身惟元帅及公二人能用此它人不能也湖州冦数万行省命公率数千兵往捕公距贼巢十里而营或曰贼近知我虚实倘率众围我坐视危困不若急攻乘其未备公曰吾有万全讦尔姑竢诱致山中老人数辈论之曰汝等各有妻子产业弃安乐趋死亡何耶汝能徧告若俦及今改图犹可生也如其不然金皷一震悔之无及老人皆叩头曰实非好乱为贼所逼今日生死惟在将军公命数吏不持弓矢从老人至贼所约以三日内释兵还家者为良民众悉如约无或后期给安慰檄文揭之于门令诸军毋得惊扰复业之家乃分道入山余冦仅赢百数一一就擒诸军贺曰今日见公万全之计矣公曰贼众我寡林宻山深弓马不便若不示以生路数万之众致死向我我何以当先散其党则擒之易尔行省又命捕建徳盗遄亦平定公初镇暨阳移镇京口又移镇通州禁止掳掠出巡乡村自赍粮食民诉军卒攘鸡豚夺衣服听其随行前至阻水有桥处立马集众搜检各卒行槖俾词者识证携去量物轻重受笞谓再犯必加重刑竟无复有敢犯者由是乡民安居深感公徳其后公去不复莫不兴哀流涕公孝于事亲少时已能脱父母于难尝逢参政公怒挞之流血畧无疾怨人问之隐其事曰偶尔触物而伤奔参政公丧年已六十昼夜兼行多下马歩走通州抵都城之南二千里不半月而达望柩恸哀防至陨防教子甚严然未尝厉声色家法整肃内外截截女子无大故不出中门友兄弟睦嫺戚见贫乏者必周其急接人恭谨馔客丰盛而自俭约虽爱妾无丽服晩年好读书暇日尝就馆宾讲论厯官管军总把陞总管招讨副使陞正使终河南诸翼征行万户府万户初以忠显校尉佩银符继以昭信校尉佩金符进广威将军定逺大将军以至昭勇将军佩三珠虎符公之卒有行状有墓志有神道碑殁后二十四年赠宣忠秉义功臣资善大夫湖广等处行中书省左丞上防军追封霁郡公諡武定元配左氏追封齐郡夫人继室杨氏封郡大夫人公之子亷访副使汉将立石以纪恩命之隆征文于予惟公孝义忠勇出自天性平宋立战功征蛮着死节其勲名赫赫在人耳目状志碑已具载兹不録摭公遗事一二以表于墓云
　　故徐令人黄氏墓表
　　清江徐镒曰镒生三月而丧所恃惟祖母焉依否则无以至今目祖母系出崇学卿上湖里之黄家世儒族福州助敎讳甲之孙彬州司法讳汝砺之子也宋景定壬戌归于我祖父左史兵部侍郎防恩累封令人归之嵗侍郎已登进士科随宦湖南连治剧县号称良吏进陞朝班厯諌台侍从号名卿葢齐家得内助力心虑靡所分国尔公以是声闻副其实运其革兵棼先君奉令人间道还家未防侍郎亦归隐越五年至元庚辰始捐馆令人独主家政垂四十年延祐丁巳冬乃终年八十一众口称羡谓一身五福备矣自奉简质每服浣濯缝补之衣虽高年犹然鞠训诸孙诸外孙慈爱均壹礼遇宗戚各称其情有腆无替舍食宾客罔或懈厌莅家严肃而待下有恩咸感悦畏惮逺近族婣窃视所行取其家范日坐堂上区画纎悉夜分乃寐率以为常处事曲当有丈夫弗能逮者卒后二嵗葬富州泰定丁夘十一月朏改葬檀溪之西园祔于侍郎之兆墓相距寻有竒其初窆镒之姑夫李尝有述以纳诸圹今窆矣敢祈先生一语光泉壤噫予昔获与令人之子同知暨其壻学士者游审其内治信如今所云钟爱季女馆壻于室其子之事母甚孝子孝壻爱举不及终养然前有孝子后有慈孙其存其殁俱有福也以镒所言合予所知而表于其墓焉子震早亡次茂同知安庆州事壻豫章李泉庐陵文陞集贤直奉训大夫孙则诚清湘县尉镒征东行省理问所知事镛改名九成珍州儒学正是为表
　　元赠承事郎同知深州事崔君墓表
　　往年予客金陵真定崔原道建南行台人职刚膓疾恶勇于赴义以予泥古不徇今言行或相契暇隙数数过从子嚞亦来问学南台仕九十月朝命受广西宪嘱丁艰改授广东宪嘱任满选充星子县尹县南昌路与予所居同为江西道俾嚞造予求文文其考承事君之墓石承事君讳杰字彦卿其先临川人临降淄三郡俱有墓坟高祖某任金擢巍科曽祖某宣武将军扈亲王镇河南柘城县因而家焉祖某为儒不仕父某母孟氏夀近一百嵗国朝既得河南地徙遗民实北邉君奉父母自柘城徙真定之元氏县仓卒就道程期逼迫上世诰勅谱谍悉委弃中途而去乘更革之防取爵位者不一君独辟菜圃蔬耕种自乐寛厚谦让仪度有古长者风闻人善亟称不絶口闻人恶戚然惧其防罪罟里人闘阅辄不即官府而诣君判曲直公诚能服人心故也廓廓有容忍或肆凌侮待以一笑彼自愧恧而止延祐庚申七月之望疾终于家年八十四子贵赠承事郎同知深州事配冯氏勤俭克相养姑至孝先卒年五十赠宜人子男三长道原字君章次某字君美季天瑞字君祥女二适曺适张孙男五徳嚞允诚愚女二曽孙男三女一君章混混流俗中毅然特异今观其家之所积若是有良考固宜有名嗣嚞之学文进进立身扬显未可涯也为书所闻以表于墓前
　　石城胡际叔妻徐氏墓表
　　贑士胡亷言曰亷家在石城至元末广之剧冦驻贑境当路不亟殄平受其降而许其留俘掠杀戮自若羣不逞相挺而起环二三百里罹其凶害遑遑奔窜先父字际叔己丑春避冦病卒于途先母徐氏儥簪弭以葬亷甫九嵗弟绍甫六嵗二女兄防徳已适頼防端未行冦势益张其冬往依舅氏佥谓乱世杀礼多婚庚寅春以次女兄适廖舅家难久居转依长女兄冦息始复故里满目蒿莱死者过半田无人耕一二邻旧虽为编茅葢头然稿无生意莫可安栖依近族依逺族依内亲依外亲或半月或一月或二三月靡有定止如是又数年乃还草庐之中习耕寥间荒凉人所不堪亷捆履卖卜弟造箬笠母隆冬练衣昼夜不下机不停梭共营二子一母之衣食不死于冻馁幸尔亷年二十出训防童嵗得所奉助养自是饥寒颇纾越五六年母不待终养大徳乙巳十一月十九日弃其孤而从先父于地下哀哉吾母慧性警敏豫见防微避冦之初遇一旧识荷戈而趋语先父曰左右前后皆冦指示其泽可以藏匿既至先母疑焉从而之它其夜冦果即彼所又尝一族偕行搬挈行李先母督促甚急众莫晓解行速向前者薄暮达邑有二盐商行缓殿后被冦追及殒命相去仅二里许乱离之后不知三世坟墓所在母足穿草履携亷徧处寻访深入荆棘丛中衣罫面伤不惮弥度经三四年遂获识认曽祖考妣祖考妣及叔之坟凡五祖考殡浅土棺坏母恸哭防絶易棺而窆适廖之女兄未半年间冦虏其夫不归夫兄抑使改嫁私受人聘女兄誓死不从聘者髙其义不愿彊婚而罢蔬食箭笄不释丧服一十七年终于夫家亷伶仃孤苦日事薪水稍暇母令求书以读傥值良友遣亷亲炙亷粗识数字能书姓名以此之故吾母讳贵页生宋淳祐癸夘备厯艰危无愠无怨男不废所学女不二所夫皆母之敎母卒时防未娶今有妻有子矣思为卧氷负米而不可得延祐己未克启藂葬母于栢里之頼田哀哀劬劳欲报罔极敢以为先生告予观胡母之贫而处患难胡安之少而守志节胡亷年垂五十而哀慕不忘亦可谓贤母贞女孝子已一家萃三善行尤难也既嘉叹之罔斁因为叙次所言俾以表于其母之墓
　　故月舫翁熊君墓表
　　古豫章郡之丰城县令称龙兴路之富州州之着姓熊最盛姓则同而族各异横冈之熊有号月舫翁者宋淳祐庚戌九月二十五日卒距至顺庚午二十一年矣其孙为从事抚郡因公过予始求其大父墓石之文呜呼晩矣明年夏翁之壻雷芑将其妻兄雷震之命而来请益力雷震自述其父之行曰吾父躯干丰肥坐立凝重温和庄肃罔或傲惰同里尚书雷公宜中妻以弟之女孝亲顺长治家斩斩父命为伯父顗后同父之兄先殁抚育其孤遗若已子保防其生殖若已业内宗外戚待之曲当晨夕诣先祠定省如亲之存出入必一至四时荐享礼甚谨里恶少肆暴潜俾镇服虽供给公上迎徕师旅未尝乘时倚势以作威豪猾渔猎于人必析以理无所避惕排难解纷不惮劳谷费酬酢敏练防恵者恩之贤士大夫时造吾门州尹陈侯元显尝留题云窈窕清流环稻陇参差层阁负松冈父年艾耆齿髪不少衰饮虽多不乱孰不期以上夀岂谓下夀而终乎葬于泪湖之橦山予辞其请不能得乃为叙其槩焉翁之配雷氏至元甲子年卒子男七今存者曰雷震曰霦曰霖其三其四其五皆已逝其三出后异姓女一雷芑壻也孙男女十七曽孙男女七鹏升公之名防程翁之字月舫者其自号也
　　故奉义大夫安定州达鲁花赤秃忽赤墓表
　　皇元奉议大夫安定州之元侯秃忽赤皇庆癸丑六月卒明年甲寅三月葬滑州白马县石佛村之先茔十有九年矣侯之子哈喇那海任江西省员外郎乃嘱前掾史杨送来索文以表其父之墓澄卧病山间久闻员外在省之赞画今阅其父元侯之行迹又知世美之有自也侯防古人寓居滑之白马县考马哥以军功长千夫尝从军而身有伤已出舍三十里侯年甫十六追及代行在军能力战渡江南伐累获功赏本国言语暨别国言语俱精儒书吏文亦闯其樊充江西省通事枢宻行院立徙行院通事行院废仍行省通事如初至元壬辰授从事郎兴国路通山县达鲁花赤政声上彻湖广行省平章答剌罕选克本省通事平章迁江浙省丞相侯随入觐荐为江浙行省副都镇抚未防丞相进位中书左丞相奏充都省通事大徳乙巳授承务郎吉州路总管府判官官满改判衡州官官满陞奉议大夫安定州达鲁花赤未赴以疾终于衡年六十有九时长子在朝奔丧来至偕次子夘兀那海防柩归葬侯心地坦易徳量恢接物谦抑待士尤厚每谈析经理书生逊服皇子镇南王征交趾还驻武昌世祖皇帝颇以兵出无功咎之侯奉行省命赴都禀奏防谓所奏不明进来使问状都省丞相以侯入见侯敷陈周悉上意顿释恻然动爱子之念遣使赐食赐酒防慰其艰棘皇子嘉侯能回天怒遗币马以报此其専对之长也从江西右丞督运古城军粮广州海贼前梗侯犯难搏战贼溃运道遂通右丞赏以白金食器从江西平章讨瑞州冦侯奋力剿杀贼败悉俘其党平章赏以贼属二十口从湖广右丞讨广西贼有功乂受白金器皿之赏武昌百里外三虎食民牛畜居者徙避行者阻隔侯从省官出捕一虎咆哮前冲平章马惊堕地侯一箭中虎以已所骑坐马扶掖平章上马驰去得脱于危平章还省壮其勇且义此其武艺之优也长一县佐两郡遗爱在民去而见思在通山时邑民供给驿置道里迂回甚以为苦侯诣省辨诉俾蕲黄之民供淮北之驿通山之民供江北之驿各适其便彼此之民感徳在衡州时重修公廨侯虑吏胥并縁骚动乃具饮馔延致富户捐已俸为倡劝其输财以助择亷干人掌出纳不经吏手科配新棛宏丽未半嵗而功毕侵扰不及于民前此运粮之官交纳倘有欠少例责舟人卖舟以偿不足则儥及子女侯督湖南海运粮数十万躬亲视其槩量受纳者虽强悍侯不可欺竟无亏耗舟人得免填欠之害前此造舟之家率至破产葢以官吏苛迫贪求故也侯造运船五十艘召属邑议其制度约以期限听民自为时加勉劳执役之工民乐其寛争先办集未逾月而舟成民省劳费此其官政之善也听讼断狱不假刑威咸得其情他处疑事不决上司辄委讯鞠守职谨恪持身亷慎于官长同僚恭而有礼于府史胥徒严而有恩上自朝廷大臣下自闾阎小民见者莫不加敬加爱治家动遵礼法其事亲也孝妣黄氏年八十余养致其乐丧致其哀其事长也悌家产寳器让与其兄忽里哈赤而以贫俭自处其抚防也慈有过则循循善诱朂以劬学闺门之内雍雍如也夫人刘氏河西匡族封元城县君淑懿柔顺内助多所匡益男二长哈喇那海由内台监察御史兵部员外郎佥淮东江北道肃政亷访司事为江西等处行中书省左右司之贰娶昭文馆大学士荣禄大夫白云平章之女次夘兀那海袭受平江十字翼千户达鲁花赤娶镇守衡州张万户之女女二敦武校尉右帅府百户伯顔将仕郎肇庆路四防县达鲁花赤燕只哥其壻也孙男三女一予观古圣人有才难之叹以今世而论儒或不通于吏吏或不通于儒而武之与文两全者鲜侯家世用武而文事克兼习尚好儒而吏事亦熟才而若是允谓难也已况又有子不坠家声继今以往侯之冑名位勲业有光于前奚翅如今也哉是以因其子之请而表其美于墓石以谂方来焉















　　呉文正集巻六十九
　　钦定四库全书
　　吴文正集巻七十
　　元　吴澄　撰
　　墓表
　　元懐逺大将军行都漕运使赠昭勇大将军真定路总管上轻车都尉博陵郡侯谥桓靖崔公墓表
　　崔公姓也徳彰公名也光甫公字也大宁富庶县北韩里公之家也公之考讳祥金季聚千众于乡及国朝兵至以其众附得命就领之既而真定史帅麾下从史帅取河北山东诸郡值金降人叛帅之弟平其乱官至管军千户真定同知权府事公其中子也谋畧如其考宪宗朝乙邜嵗摄蠡州庆都等处行军千户随史万户戍邓西起武当东抵下邸缮治壁垒亘数千里已未岁世祖师指鄂战武矶公败宋江州都统军中统元年庚申改授金符至元四年丁邜从阿术破宋刘义砦五年辚宋邓砦南川髙头擒其将五九年宋将张贵饷襄阳围城中粟乗夜出公偕诸将夺其舟而殱旃逼襄樊城蹙郢黄家堡十一年冬围沙洋渡江袭青山矶大防十二年春宋师溃于丁家洲公追逐百余里获将士二百战舰五十进临毗陵督炮兵摧木栅以入克其城益公宋兵千授宣武将军管军总管由宣武陞显武复迁懐逺大将军两浙江淮行都漕运使金虎符在职数年转输裕如也一旦言曰曩宣力行阵委身于国奚暇恤家之私四海既一报国事纾当归养老母以供子职幡然弃官去十七年十二月二十七日遘疾而终年四十九明年正月九日祔真定真定县治头原之先茔夫人史氏北京路行六部尚书讳秉直之孙宣权真定河间大名衞辉济南五路万户讳天安之女子男二昌武畧将军管军上千户显承直郎抚州路崇仁县尹女二壻忠显校尉徳州齐河县尹史炤奉直大夫佥陜西汉中道肃政亷访司事史熺也至顺元年庚午制赠昭勇大将军真定路总管上轻车都尉博陵郡侯谥桓靖追封史氏博陵郡夫人而公之子在崇仁贻书云先人殁五十年余二亲始受褒封若不勒辞以昭天宠无以尽人子之道蕲畀片文文诸石予览公之墓志铭神道碑载公事迹备矣今撮其大凡而表国恩之隆公先几欵附智也向敌莫御勇也竭力为国忠也念亲还家孝也一身而兼智勇忠孝之美四允矣当代之英贤乎天啬其身前之夀而丰其身后之荣陟阶赐勲防封颁爵易名节恵着辟土克明之功着寛乐令终之徳孝子慈孙虽百世犹将防其庇頼耿光弥乆而弥彰焉予不及识公而识崇仁君其洁已其爱人所谓恺弟君子民之父母又有以增光于往昔崔氏其世祀也已
　　故逸士曹君名父墓表
　　临川曹名父讳原杰生宋淳祐乙已九月丙申年六十有二元大徳丙午十有二月庚申终其配龙氏讳美英生淳祐丙午闰四月壬子亦年六十有二大徳丁未正月丁亥终两月间而有三年之防二其孤以至大戊申四月己酉塟后防于金谿县归徳乡之朱陂是年六月甲寅塟前防于崇仁县頴秀乡之苦竹塟之先后合礼矣越二十有三年至顺庚午秋孤璧走二百余里造吾门言曰璧将改塟父丧于临川县明贤乡之京谿改塟母丧于旧穴之前二步许予瞿然惊愕噫古有改塟礼盖非孝子所乐或因水齧墓而改固不可已或因塟有阙而改则不如其已也昔澄于母丧犯此恶毎一思念痛恨自讼无所容其身自惟不孝于亲不愿人之如已也而璧亦为之乎璧求予文以表新墓谨按旧所志曹之曽祖汉贤祖熺考世永妣龙氏龙之曽祖延庆祖汝砺考庭瑞妣陈氏名父少习进士业恪共子职应务中伦壮嵗翫医家书有以疾告必馈之药待人和易咸得其欢心戒其子云我死处事寛厚宜如我母效世俗龙氏勤约工织纴奉祭严洁荐新尝恐后相夫治生训子以礼义亷耻为先噫名父良士也其配亦贤妇哉男二长璧次恵子女四孙男六孙女五改塟之期某年月日也
　　故宋太学进士觧君墓表
　　自古以保姓受氏之悠久为难而况后世乎吉有解厯唐宋逮于今五六百年为儒族难已始家庐陵之同水乡后徙吉水之东门坊以儒发身者代不乏人觧君讳梦斗字孔阳一字星端工举子诗赋宋景定甲子贡于郷咸淳戊辰入大学越三年庚午又以大学荐名试礼部曽祖叔达祖寅俱不仕父谷淳祐己酉壬子两预江西转运司贡母王氏以子入学恩封孺人弱冠丧父事母事兄称孝友咸淳末丧母比服满大运将革遂不复至大学教授于家父让所受之田业与诸弟父之弟翔龙没于外子幼君为归其防嵗饥用已田易米赈施隣里母之党贫分食以食之妻之父死鬻产以窆之科废四十年教子若孙勿弃旧学元皇庆癸丑十有二月丙寅无疾而终年七十有九延祐乙邜十月甲申塟于鉴湖之原初娶萧生三女再娶邓生二男一女男应辰抚州路儒学正应中常贰县教刘恕卢乔乡贡进士罗用发建康路儒学教授胡敡壻也孙男八观防聨中天厯己巳乡贡第四第五名孙女三乡人刘岳申巳志君之塟应辰仕抚复请予文表君之墓君之自立若此子之追孝若此诸孙之衮衮表表其扬名显亲可期也是为表云
　　有元张君墓表
　　张氏之先霸州益津人金亡时就食献州交河之建城镇因家焉君讳禧力本多能涉书大义敦厚朴愿不事机巧有侵畔者譲弗与较率使愧悔里人贤之子完为治书侍御史君受禄养至大辛亥四月四日乙巳终于京师年八十四完奉柩归塟于先茔是月辛酉也君之考讳寳贫而好施罄所有赈饥隣不计家之匮乏天寒尝值无所栖泊之客延之宿食飞蝗入境竭诚黙祷遍集四野独不犯其稼君之妣王氏生甫八嵗而丧事继母赵氏如母君之配赵氏世居建城之北理家勤俭有法先七年卒得年七十君之子五曰进曰忠曰完曰赐曰信进简重不苟忠质直自怡完事成宗于潜邸得见世祖初受承事郎兴国路判官亷明有声迁户部司计出防视仓站遇鹰房官害民归上弹于省再迁监察御史击彊无所避忌丁母忧去服满超擢太中大夫治书侍御史风力如监察时忤尚书省权奸几不免圣上龙飞将显用又以父忧去除河东道亷访使转正议大夫同知总管皆不赴除工部尚书不及禄而卒赐端恪早亡信温谨给事皇太后宫君之孙七进所生曰允曰正曰诚忠所生曰贤完所生曰彛曰仁嘉信所生曰礼君之曽孙四正所生曰定安诚所生曰镯柱贤所生曰永安曰燕防君之女一婿刘顺孙女八完在御史台紏尚书省之过举朝愕眙余时在国子监令国子生张防告曰人臣惟忠与智忠者不爱身不负国智者有益于国不危其身复命曰吾宁死不顾予嘉叹焉虽未合中行可谓直臣矣其卒也遗言命彛曰呉司业文必传世尔往求又以表尔祖之墓吾死不憾彛遵父命因张防来请澄不可辞也于是为之序次云尔
　　詹统制墓表
　　宋勇胜军统制官詹侯开庆已未之夏战死于蜀勇胜军屯鄂之城外其秋大兵奄至降其军而侯之妻子在军中俱北徙子里始四嵗时世祖皇帝以亲王总兵柄河北董忠献公从世祖具知侯在蜀力战不降状谓公曰佳父必生佳児汝其善护视公鞠诲同已子名之曰士龙既成人仕州县以亷惠称追痛其父常忽忽不乐及擢江南诸道行御史台监察御史按厯荆楚所至访其父遗迹有宋士録国亡之际能城守野战死者人各为传而侯与焉得其传又稽诸故老遗黎退卒之口参伍附益归以语其友友辑为事状持示临川呉澄曰吾父以节死居北之五年吾母亦死不肖孤仅存大徳壬寅冬具衣冠招吾父之魂与吾母合塟镇江丹徒崇徳之砚山惧弗克扬先烈将遂沉泯则终天无涯之痛愈不可塞愿有述以表于墓敢以累子澄礼辞不许于是读传为状而哀侯之所以死呜呼欧阳公论五代之臣全节而死者三王彦章其首彦章北面朱梁盖路人一旦为君臣嵗月甚浅鲜无足道而弗贰所事百世之公议犹韪之宋三百年仁义之国岂朱梁比而其季也死宗庙社稷死城郭封疆求如项籍田横刘湛诸葛瞻顔杲卿张巡许逺南霁云辈一何寥寥独侯以下官防禄出入行阵仡仡不挫如此世亦曷尝无人哉呜呼稀矣侯之死以蜀重庆告急宋大将往援侯率偏师以前破营垒十数攻蜀之帅号纽纶有善战声大将畏惧得小防遽谋左次以遁侯见帅深入不戒骤领数十骑来往有敌辄迎又喜逺追谓其轻脱可获也大将逗留侯率所部独进进叙州南平隆化县界遇游骑什什伯伯接战无大胜负日中帅以精骑数千至侯之众不满千人皆敢死士驰突冲击力战不少却遣卒诣大将求救方引众趋山顾望竟不赴侯弃所乘马立射发无不毙帅兵屡却然以步敌骑众寡几十倍骑生力分畨迭鬭日昃战未罢步之所杀已过当而死伤者十七八矢贯侯臂裂帛裹创复射连中数十创创甚矢尽众稍稍散逸聚者犹数十人伤重莫能军侯被执帅壮其勇期生之侯大骂求速死亦不加害翼日帅亲视其创馈之食与药侯摽去弗受络寘马上载以行八日不食至播州土门死年五十二帅还都辄对俦党言啧啧奬叹曰好人好人且曰其箭不可当侯之从子二其一先数嵗戍巴州战死其一后数嵗邀随州归师战死婿王杞守樊城樊城防不降亦死一门死者四人侯光州固始人讳钧少负竒气嗤龌龊儒精神事无用语毎云读书了大意耳暇日挟劲弓驱马出平原广野指南北东西射曰大丈夫立功名当以是万殿帅器之妻以兄女由边郡材技良家子选补军职武定军屯光徙屯黄勇胜军后剏并取于武定而以侯为副其将后于襄阳城上走马堕城下死侯叱曰大丈夫不死敌而死于是儿女子尔制置使遂以侯代将充统制官寳祐间蜀嵗嵗用兵往来粹渠开达等州扞御周备蜀人赖以完聚尝深入蛮徼筑建城堡化服羣獠抚以恩信任事不避险艰有如此捐躯徇国其素志也而竟以敢战死呜呼悕矣夫人万氏蚤卒再娶胡氏生士龙今繇监察御史佥岭南广西道肃政亷访司事子澍亦嗜书愿而周于务呜呼自古忠臣义士身不食其报者往往报于其子孙然则侯之后宜大盖已覩其兆矣
　　姜公宜墓表
　　公宜姜姓也讳端义其祖某娶曽氏生子兴不幸早世子幼家贫祖母曽适李生子二人兴嗣鞠于李李为之冠娶因冒李姓生端仁端义皆聚学徒教授于家端义年十二而孤事祖母甚孝事伯兄甚恭其祖母尝曰此孙善奉养我李之子亦曰此児善奉养吾母伯兄暨嫂相继殒没遗三女一子长其女嫁之抚其子如已子子未冠而夭配邬氏生时敏时中临终语其二子曰吾祖姜也吾祖母归李有子有孙承祀吾姜姓子孙而称为李姜遂无后可乎复初姓续祖祀吾志也汝其以姜志吾墓比塟时敏之师许文荐为撰志铭明李姓之冒而未正姜姓之称于后时敏职西涧书院训导乃具其事白书院长移文有司有司下里胥覈实如其言改其户籍曰姜时敏谓予曰先考生宋淳祐甲辰八月辛未卒元大徳戊戌二月壬戌十月癸酉塟长安乡北原之夏坑先妣生宋淳祐己酉六月丁邜卒元大徳丁未六月丁巳七月乙酉附塟先考墓左今初姓已复其可无文以表诸墓先生景贶之所以光照本系庇覆遗嗣者渥矣敢以请予既叙其始末谂于后之人谨按仪礼传夫死妻不已与其子适人继父为子筑宫庙嵗时使之祀妻不敢与呜呼古之处人伦之变何其恩与义之两尽也为继父而知此礼岂至于妻人之妻子人之子而遂易人之姓絶人之祀也哉此理不明则虽范文正公之贤随母而嫁犹不免于姓朱况不如范公者乎然范公能复姓于其身姜之姓厯三世至其孙而始追复抑又重可叹也时敏不忍絶其祖之祀不敢忘其父之命必复其姓而后快于心呜呼可谓慈孙孝子也已且将以其弟时中后其世父端仁呜呼厚之道也其美不可以不书书之为公宜墓表
　　故袁君季时墓表
　　友人袁绎字季时工进士防论诗赋谆勤严肃善教导人家子弟所读经书语音辞义考订详审不苟焉随俗舛讹为人刚正无一毫媚柔态以此不谐于俗人鲜知之然见者必敬畏不敢有慢侮心以大徳丙午九月十日卒年六十有四卒之次月塟于所居之南初娶温氏再娶彭氏三娶李氏生四男二女男祖仁祖义祖忠祖信女适詹鑅余瑞季时长予六嵗同乡久交既塟予始还旧山既拜其墓而祖仁请文以表诸墓门呜呼以季时之才而不遇命也夫
　　故儒学教谕余府君墓表
　　府君讳珏字玉甫宋绍定壬戌闰九月十二日已未生习进士诗赋累应乡贡不利元至元间江东道儒学提举司授信州路贵溪县儒学教谕不赴防抚州路宜黄县儒学缺官江西道儒学提司命摄其事就职一月而归闲中以诗词自乐词尤超防似辛幼安刘改之之作大徳戊戌四月二十二日戊寅以疾终于家娶袁氏方氏男继老女维恭孙男戊孙孙女适曾贡欧阳仕琪邬兰曽孙男四人一再卜宅兆俱未安至顺辛酉四月十七日庚申迁新穴在峡山椆树之谷澄子壻也前时客外今得躬视役乃识其月日以表于墓





　　呉文正集巻七十
　　钦定四库全书
　　呉文正集巻七十一
　　元　呉澄　撰
　　墓表
　　前进士豫章熊先生墓表
　　先生宋咸淳甲戌进士第四人也授从仕郎寳庆府判官不及仕而国运终常人壮嵗取髙科辄沾沾自喜得之未几而旋废必怏怏自失先生不然当其得也不以为加及其废也不以为损处之裕如于是识趣过人逺矣南服始附田野间有窃发弗可宁居徙家依城市胸懐洒落态度寛和闻风者造门人人如煦春阳饮醇酎而去莫不貌敬心服有所询谘恳恳开示不倦中州士大夫率令子弟受业朱子小学一书条分节觧标注其事凡名物度数姓字称号族繋时代一览了然大有禆益于初学之士书市刻板广传今通行乎天下朝廷遣使定闽广选士当路咸以名荐公议以为先生大儒师而东南士类之盛福吉其最遂命相继任两郡教官以拟安定胡公之苏湖教官任满部注将仕佐郎建安县主簿疾不赴其后再注从仕郎福清州判官致仕视之若浮云然自号彭蠡钓徒日鼓瑟以自怡逺近来学益众口讲指画俱通经能文贡举制复门生悉堪应举擢科者累累三科三省礼聘校文所贡大半成进士人羡拣择之精在宋用周礼义防勲今制此经不与试士则教人习礼记或渐沐其余润遄有明效博通羣籍而礼乐书数尤所研究每叹诗乐无传仿朱子所得赵彦肃家二十四谱增二十诗俾皆可歌且谓朱子虽疑古乐必非一声恊一字而犹存此聊见声歌之彷佛然今之音调纵未如古不犹愈于以近世操弄词曲为乐哉呜呼此先生之深心殆犹逃虚空之喜闻足音也倘际议礼制度考文之会幸次胡和阮李之间其庶几礼乐岂出诸君子之下也孔庙释奠肇自唐开元礼宋政和礼因之者也升歌之辞多阙江南学宫配享有四而酌献旧辞止有顔孟所在因循苟简仍以侑顔孟者侑曽思为是更譔新辞补所不备春秋各按月律合调迎神至送神通十八曲部使者以之遍行于诸郡惜哉此学此志不获显设台阁名流若程钜夫若元明善屡言于朝时未及用所谱诸诗考槃蒹葭衡门白驹一皆寓自足已乐不蕲人知之意赋又假瑟以喻不无金铸子期之嘅焉平生著述有小学书标注有瑟谱有文集三十巻具存观此可以见所学之大槩矣家世豫章熊氏讳朋来字与可学者称天慵先生配袁氏前卒子三父命以永先为长子象先袁出也继室何生古孙七昶昱升昉棣寅富夀年七十八至治癸亥五月壬寅卒十二月壬申合塟袁氏墓右江西行省参政亷惇自初防至塟亲临哀送如弟子礼逺近会塟千余人明年自翰林直学士虞集铭其碑越六年古来征文表墓呜呼予畴昔与先生谈论不舍昼夜深知其学之奥故特书予之所知而凡前碑已载者弗渎
　　有元管军千户赠骁骑尉牟平县子武徳孙将军墓表
　　将军讳玉宁海州牟平县人大父寳益都临朐县尹父奭武畧将军管军中千户玉少侍父出入行阵至元己丑父得末疾摄父总戎从其帅收捕岭海诸防有功越三年辛邜将袭父职六月望卒卒之后三年癸巳宣授管军中千户阶忠显校尉佩金符命下而不及受矣又三十二年防定甲子以子贵赠武徳将军管军中千户骁骑尉追封牟平县子配王氏追封牟平县君其子忠显校尉管军中千户赟自洪抵抚郡而邑邑而乡走四百余里造吾门请曰赟幼读父书长袭世爵随江西行中书省殆将三纪夙夜罔敢自逸惧忝前勲吾父之父武畧勇力冠军我朝规取襄樊以来攻城畧地防阵摧锋洊着劳绩夺樊城夺郢州夺阳逻堡渡江而南定江西诸郡以至防厓山俱元帅李武愍公麾下吾父武徳不得年未及报効而防恩赠官勲封爵邑夫为人臣而不彰君之贶为子而不扬父之善无乃不可乎先生畀一言文诸石以焜燿于后是教赟以为臣之敬为子之孝也敢请予尝游今平章李公之门颇闻先武愍公所用偏禆多有能名而孙其一也武畧不但荣其身而又荣其子武徳不获荣其生而荣其死此天朝甚隆甚厚之恩臣子所当世世不忘者也予安得不乐书其事而以表于武徳之墓哉
　　故萍乡州儒学教授聂君墓表
　　君讳斗月字文范清江崇学乡聂氏平山居士思清之孙将仕佐郎余姚县主簿应防之子博综羣书辞艺超众宋咸淳癸酉江西转运司以进士贡于礼部国朝既臣南土民未谙新政奸黠并縁乗时渔猎旧族往往困瘁独君才识通敏应事适宜见者心服莫或敢侮既克自立同里与受庇焘至元壬辰剧盗猝至质人以求货君纳重赂见免其母身留贼中凡同时被系之人悉意调防尽脱乃已越境数日而后返其极难诚切临危不慑有如此者由是买宅于洪奉母而居防府人物渊海缙绅宦游云萍旅寄莫不就见而问政欵门而缔交一身仰而糊口者有焉一家待而举火者有焉接纳弥久不倦大徳庚子复还先庐録前人赀产及已所増殖均畀诸弟当路荐君文行勅授袁州路萍乡州儒学教授至大戊申之春得末疾弗克赴君仪形端庄气象纯雅敦谨和裕表里不二龂龂然有古邹鲁遗风孝于大父若父若母养生送死一一如礼敬长慈幼好贤容众赈贫赒急救患平怨宗族亲昵友朋乡党睦婣任恤之行靡有亏缺慧智明达而深潜掩抑守之以愚因自号守愚以寓其志后进称曰守愚先生生宋淳祐丁未三月朏终元延祐丁巳十一月朏越三年已未正月庚申富州富城乡之缑山配黄氏子男四克勤后二年殁次克潜克让为弟斗元嗣季克修女二黄武黄允恭壻也孙男一徳符女三既之八年予过清江克潜示以将仕郎前辽阳等处儒学副提举李克家之状请铭先徳予夙昔与君交游思君笃行不可复见已久矣铭无所施乃为叙次其状之所述而以表于墓初余姚主簿年壮未毓子平山先生素尊事翰林学士丰城徐公一日客其门值公之从弟携仲子偕来即斗月也居士一见竒其秀伟欲求之为孙以情白徐公公可其请命从弟以此子与聂而主簿子之其后主簿生四男及诸女君友爱笃甚一如同出父防弟妺犹稚鞠之长之教之各使成才嫁之各使得所仲弟斗韩擢惠州路儒学教授诸弟感覆育恩事兄终其身如事父又恢拓其家业益光大其家声人咸服居士逺谋而嘉君之善为人子无忝付托云
　　故侯府君唐卿墓表
　　士之抱才畧负志气者如龙泉大阿苟匣蔵不试其光焰鬰发犹将上干青防散为绮霞防云晃耀众目夫岂寂寂落人后厌厌如在泉下以没齿而已哉故凡无所树立于斯世者亦必有以树立于其乡而展舒抱负之万一若侯府君唐卿则其人也府君讳逢丙其先籍开封从宋南渡家彭泽家宜春后徙庐陵曾大父显仁擢儒科宰髙邮兴化县大父世昭尚书刑工部架阁游周文忠杨文节之门倡和诗具存父从周广东帅属诗集名僦庵府君幼防父孝养寡母魁岸伟迈援笔成章法书足为模楷诗集名适安壮年有志四方淮蜀湘广足迹靡不到当路奬进尝授司警司征及兵马等职不辞卑亦不屑为也最后帅府拟准使督府拟谘议他人欲求而不可得府君一以虚文视畧不介懐南土既归天朝絶仕进想心知计然之防不得施于家择地趋时清江镇扼江广之防自庐陵而家焉多畜使令行着鬻事设肆制药以惠逺迩其所分济徧满东南为一镇诸肆之甲起身儒素不数年间齐于封君盖以其才畧之开阖一世者敛缩而用之是以随试辄效有非龌龊拘挛之徒可得而偕也其志气之超特为何如哉赀业既饶尚义好施石以砌江岸甓以甃市衢费虽重不辞嵗饥施粥冬寒施衾楮薪炭死而贫者畀之棺以至二教之宫举不吝于舍助恬澹娯老筋力不减少壮读书教子礼賔客外他无所经心也生宋嘉定丙子季冬仲旬之五终元至元庚寅季秋仲旬之二夫人李氏继敖氏熊氏男公定应顺登应顺为兄后女适贡士何三寄孙男士瑞士敏士元士表士重孙女一适前真定提举朱纮一适前河南省宣使岑伯顔一适富州王邦荣曽孙男六大徳丙午冬斗冈之原弗妥延祐已未春改春坛敖氏墓左首干趾巽府君三子在者唯登嗜学工诗前勅授敦武校尉管军把总以侍亲不愿仕防定丁夘予过清江而登请曰先君卜兆至再前进士黎公立武旧撰志铭未刻而熸于火文不复存以先君之徳美讵可沉没非先生孰能使之传敢以为请予方彊壮之时唐卿誉望洋洋盈耳闻之四十余年矣毎嘉其才畧志气卓为人中之杰今又重以孝子之请故为书其可传者以表于墓
　　故延平路儒学教授南丰刘君墓表
　　南丰之镇曰军山峻削耸特上逼霄汉山灵所钟宜产竒杰而唐以前无闻逮宋之盛曽子固文章磅礴万古真可为兹山配神气厖鸿意其鬰发而无尽讫宋之世科举之艺擅名者数数有而曽之躅未或继也宋季及国朝混一之初南丰之彦有若谌祐自求有若刘壎起潜各以诗文鸣然皆沈晦于下倘俾生庆厯嘉祐间获承六一翁镕范安知其不参子固而三乎谌入国朝时年逾六十又二十余年至大徳戊戌八十六而终终身无成刘少谌二十七嵗才气等埒每自相推许方起潜之在宋已卓荦不羣邑正长郡守倅及乡先达莫不期以逺大年三十七而宋亡时势人情兵谋地利素所谙练北来钜公间以事接听其言论甚器重焉竟亦落落不偶郡庠缺官当路交荐年五十五始署旴郡学正年七十受朝命为延平郡教授其教于两郡也绳检诸生作古文庙屋修完学务振举视食焉怠其事者迥异延平官满既代诸生不容其去复留授业者三年乃归归四年延祐已未也年八十矣后八月七日晨兴进饭一七端坐而逝初殡华野泰定丙寅九月庚申广昌县文教里之塔冈刘氏世为儒家其先唐末濠州刺史金生清淮军节度使刘仁瞻节使生懐州刺史崇赞懐州之孙建康通守昭建康之孙著作郎用滋著作之元孙宁逺县丞讳从睾是为曽大父大父讳炎父讳岩母揭氏起潜事母笃孝乐为义举厚朋友恤贫困拯人于患难心所至不顾已力之何如研经究史网罗百氏文思如涌泉所着有经説讲义水云村藁泯藁哀鉴英华録隐居通义凡百二十五巻曾文定公墓祭久废典乡校日率诸生以暮夜行礼如初抑其心所尚友者耶娶傅氏先十七年卒子男三龙瑞亦先卒麟瑞鸾瑞孙男二曽孙男二麟瑞走二百四十里诣吾门请表父之墓予于起潜前闻其名后见其文今观长兴州判官许晋孙所状益叹其时命之不与才志合于是表其所可传以示方来使其可传于人者苟有传则其不可得于天者固无憾也已
　　故逸士游君建叔墓表
　　呜呼建叔之殁十有一年矣已三年而其子惟和始求予文表墓惟和防父时年甫十有三今既冠既婚而劬学未已思欲不朽其亲可谓能子哉建叔讳应斗姓游氏世居抚崇仁县崇仁乡其地曰暵郙族大而蕃敦本务实俭勤殖生在宋之季浸浸以盛迨今将百年而其隆未替也建叔好尚文雅少习进士诗赋艺成而科废南土初臣附新官莅新民官府数有重难之役并縁侵渔豪横吞噬之徒又乘间而出短于支拄者率身陨家毁建叔佐父兄厯危险理纷纠智足以破奸勇足以御侮卒防安全而生业弥裕元贞大徳以后世道清平人获休息乃治园地大室屋日共賔朋诗酒谈笑游士旅客时相过从殷勤欵洽周急困皆恱怿而去阜财不竞小利粒饥不踊髙价取与各当于义睦宗防邻有请假而无欺觊同产虽别籍友恭弗弛得子晚爱之至教之笃邓氏子随母来归抚之如已子视礼经继父之道无愧焉延祐丁巳七月庚辰以疾终年五十有九久殡未泰定乙丑正月壬辰安厝于株陂道社之原元配李继室尤俱无子惟和王出也自予之大父以来与游族交际建叔于予犹兄弟然富而文才而良吾里之吉人也子又善继予是以慨然兴懐而文其墓门之石
　　元赠承事郎徳清县尹朱君墓表
　　承事郎瑞州路在城务税课提领朱景渊语其寮乐务副鲁常曰吾父讳文进字野夫湖州长兴和平镇人也早失怙失恃鞠于兄从祖渭富饶吝啬里多仇怨有自经者诬之逮系于狱幼子莫克救觧吾父年甫弱冠上白宪司马公光祖直其所诉从祖释械而归而吾父年甫弱冠畧无徳色其后保任友人贷于从祖嵗久负欠乃儥已产代偿其子本而吾父亦无慊意由是去家逺游值宋季世豫计宋币必将无用罄竭所有市易诸物未几宋亡旧币果废吾父所贮物货价长数倍遂得为兴家之资先是太平州黄池镇贾人以货寄售直数千緍既而贾死于兵妻已改嫁吾父悉输其直俾畜遗孤吾父与人交际不问贤否无所訾毁号称长厚或有谘问必以忠告每推赢余周防邻戚嵗饥民疫侦伺炊烟不起之家隂有所遗不使人知善鉴人之能度其能有成立者给助赀力彼人既致丰盛所报不如所施无憾也教子为儒兼习国字景渊借以仕进尝适一处乐其形势翕聚指示景渊拟为身后塟地皇庆癸丑四月二十五日终年七十有二其年八月乌程县三碑乡小金山之趾即前所指示者也吾母同邑丁氏讳妙靓勤俭静柔克相吾父共植吾家致和戊辰三月十四日终年七十有九明年二月祔塟小金山之兆景渊頼父母遗训服七品章服自嗟禄弗及养幸皇泽优渥追荣于亲吾父赠承事郎湖州徳清县尹吾母赠宜人亲防久而墓石未竪深惧先徳泯坠敢介子以请于翰林呉学士蕲一言文诸石岂惟吾亲托以不朽景渊为子之心庻其有恔乎鲁尝将景渊之命来谂予谓景渊之父义足以敦薄俗智足以识几防而有子能发身荣亲俱可尚也是以不辞而表其墓焉朱氏上世有仕者而承事君之曽祖琰祖恒考清皆不仕君之男长景渊季景思女适马适呉长孙介夀南安路防古字学正考满名在吏部选中景渊能诗能文有猷有守其益自勉益自谨为良吏为闻人使声实加于上下则立身扬名之孝又非但如今而已






　　呉文正集巻七十一
　　钦定四库全书
　　呉文正集巻七十二
　　元　呉澄　撰
　　墓志铭
　　乐安县丞黄君墓碣铭
　　乙亥之冬郡既降下诸县索降状乐安令率其僚聨署以上丞黄君独不往令遣吏促之方对语云云吏廹之不动白令令怒俄而吏民数百人集于庭强舆致君颠踣于地若卒中然众捽蹢诟骂且曰为是不顺将召兵累我民君佯死为不闻令无如之何同他僚署名应郡命君有惠爱在民既暮怜之者舁入寘中堂蓐处地上翌旦或饮以粥气少续越三日家之人始来视迁就榻面壁卧旬余新领郡事者分遣新官治所属一郡吏来丞乐其人素敬服君防正又见府积緍钱甚富诸器物一如故可为已有以此徳君用交承之礼接待力覆护为言于郡郡檄召不赴则檄摄县事亦辞全身以去与家人完聚尔后连嵗盗起挈家辟地靡宁仅定庐于巴山之下日务治圃观书年七十二乃终辛邜十一月二十日也君隆州井研县人讳申字酉卿弱冠以春秋义贡礼部比壮再贡戊午出蜀依叔父于南康旅且贫急就禄已未廷试对防特奏名授廸功郎江州徳安尉官满转修职郎抚州乐安丞需次闲居当路命摄县主簿州司理又兼提防刑狱事多所辨明寃者获伸乐安之政亷谨如初以恩陞从事郎丞相江公万里提刑黄公震宋末号名人不轻许可者称君坚壁御贫明洁无私其言足征云盖惟怯于利者能勇于义君尝与予言蜀被兵时一守臣先出其帑榜其门曰一身留许国诸子用传家其年将变君悉遣家人逺避而身自留于官借予一力给使纷扰之际亦逃惟一犬随君作传纪其事夫人牟氏继韩氏先八年卒子四人贲孚革防女子一人归权大元至元二十九年壬辰十月癸丑塟于崇仁宜风之孔陂原君乡人同知抚州路总管府事眉山史侯铭墓弗称贲请更之以刻于墓门予骤辞请逾力乃铭曰
　　利之闑截截义之玦掲掲维洁不湼维节不折众尔惙惙独厉烈烈不裂不缺有官斯碣
　　秋堂陈居士墓铭
　　古有徳人不出诸口而行诸躬与之终日无疾言遽色温温其恭与之终世无藏怒宿怨休休其容岖嵚末路委曲新令开释围罗清泠沸鼎隂功实善报未称永藏于斯百世其庆
　　亡妻余氏墓志铭
　　乡贡进士呉澄妻余氏讳维恭父珏业进士宝祐乙邜二月庚寅生生十有九年归为呉氏妇事舅姑相夫教子悉合道子男四女二二女一男殇存者三曰文曰衮曰京生三十有七年六月四日食时犹分画阃内事如常有顷自觉身弱目闇扶至牀如是而终越五年五月丁酉塟于黄树谷距家四里而近兆向已铭曰
　　姑失贤妇夫失贤助子失贤母淑也宜夀而天不与其何故
　　将仕郎师济叔墓志铭
　　自进士专科取人士之入仕者世胄与进士两途而已杂流特恩不论也宋氏盛时先正诸名公率由进士出是皆间世之英不待学而能盖天将拟之以为当世用假途进士科耳岂是科果能得人也哉呜呼穷之所学非达之所用达之所用非穷之所学一旦弃举子业登吏部选有民有社临事懵然者众矣方且以科第自髙自荣而骄世胄抑孰知彼家庭之所见闻官府之所经厯监旧章视已事明习法令有非孤寒乍跻仕路者之所能及哉若故将仕郎师君济叔其世胄之才者夫惜其不及于用而止于斯也济叔讳世美眉州彭山人曽祖考讳如冈某职朝请郎祖考讳复某州军事判官朝议大夫考讳应极知某州某王府教授户部郎中某监某大夫妣杨氏封宜人大监公辟地出蜀来居抚之崇仁师蜀着姓也大监公久负重名一时士大夫倾意愿交知不知咸延颈竦慕走其门者日相踵故虽客寓兹土而所树立卓卓声实气势与故家埒大监卒济叔方幼学已能相其母特家如其父时泽授将仕郎试于铨曹未获仕而天厯改人与法一新异代髙门巨室失其故常无所控倚身殒家圮类十八九济叔于斯时出入虎兕甲兵中如升虗履平角两莫之容措涖政者逺来未谙习俗及一种乘时用事狺狺狠狠翕赫可畏不惟不见伤害又加爱敬焉济叔体貌髭髯伟然竒丈夫工翰墨善辞令终日亹亹不倦接人谦下和易虽儿童舆待之至恭然持已矜庄不屈不辱人自不敢狎慢为人谋竭尽底蕴论事切中事情多知前代故实闲居观书有见辄标识上方客有问应声对曰史某纪某传通鉴某代某年某书所载某人所録也抽简帙参验无不然其记览精熟如此使济叔早获推其所长施之治官长民决不碌碌乌乎而止于斯邪而止于斯邪生癸丑三月二十日享年四十六卒戊戌十二月十八日娶陈氏融管安抚元晋之孙安逺军节度推官同祖之女再娶黄氏乐安人子男三元奎元坚元基女二元直已归豫章李元里许归同邑袁初陈夫人长安乡某里银水谷后黄夫人附于其兆之左稍前济叔卒之三年十二月十三日甲申合于陈夫人之兆将陈夫人之弟舆孙谓予曰子与吾姊夫故且知之悉宜为铭铭曰
　　侃侃才胄既苖且秀罹兹多虞谈笑羿彀脱人于难匪直自救早而服官肤敏孰右时哉不偶命也不夀从二嫓藏铭永弗疚
　　皮母罗氏墓志
　　皮母罗氏丰城人生淳祐乙巳二月为赵氏媵归清江皮左右君夫人三十余年既能且贤元贞乙未十一月得足疾靡药弗试弗瘳明年四月十四日终九月殡宅南越七年某月某日塟于金华山之阳生子一人曰溍赵夫人子之是为总管公之世嫡溍与予友故其母之也予为之志
　　缪舜賔墓志铭
　　缪舜賔宋咸淳间以能赋中程试第一授知乐安县令既而得软脚疾贻书余曰不幸得痼疾显亲扬名之事已矣先子未沾寸禄赍志以没宰木且合围其赐我昭诸幽不朽之辞余不敢当而哀其意转求诸丙辰进士第一人庐陵文公天祥竟为其父得志铭舜賔生淳祐乙巳年五十有七今年初夏豫知死期遗命其子持所书以为平昔所交游者诀且曰必予为志铭呜呼铭墓非古也盖古之所谓不朽者必于身不必于人后乃不然托诸人以传不朽其人与其文又未必可以不朽也昔铭舜賔父者其人可传矣今为舜賔铭者其文可传乎哉虽然予与舜賔往来久死以是属予何可辞缪为崇仁甲族舜賔之祖姑归吏部侍郎李公刘逢国大庆恩霈旁及舜賔之曾祖考祖考俱迪功郎曽祖妣祖妣俱封孺人舜賔之父讳若鳯乡贡不第特奏名授修职郎吉州永丰县尉未及禄而卒母呉夫人教舜賔至成才博记览善谈论于众中四座辄屈舜賔日与侍郎公家诸胄游处有令阳春者以诗自好从当世能诗者学膏馥所霑丐于是舜賔之诗卓卓不羣乐府长短句四六骈俪语皆工家徒四壁立未尝有戚容授徒以给其妻子娶呉氏继胥氏男三女一十二月七日故里峦坊之原附修职君之兆舜賔名穆前郡守徐公霖所钖且字之后自更名无咎所着诗文及书语谩抄藏于家铭曰
　　四科之一学与文六极之二疾与贫得其一不免其二天匪人已乎舜賔后千千春眂此墓门
　　秋堂陈居士夫人黄氏墓志铭
　　余读刘向列女传及诸史襍记所载母仪妇徳尚矣然士大夫行实修而名湮没者世何可胜纪况不出闺门之内者乎若吾里陈夫人黄氏母仪妇徳可谓无愧者也夫人讳某世居乐安之桐冈父兄弟侄皆为儒贡礼部者相属归于吾里陈居士居士徳人夫人相之家道日隆居士既终优防子舍壻家十有余年福称其徳年七十有五乃卒生之日宝庆丙戌九月季二卒之日大徳庚子十月上五子男四孟壵仲壵先卒季壵叔壵女三壻袁士真袁宏道袁士达士真亦先卒孙男四观行观过观徳昌生女四曽孙女一卒之明年二月壬午塟于里之塔山坪季壵叔壵请铭余昔铭居士云与之终日无疾言遽色与之终世无藏怒宿怨知者以为非溢美夫人居士贤配其可铭也已铭曰
　　父族为士夫族为士母有孝子奉终如始勒铭山趾以着厥美
　　觉溪游君墓碣铭
　　防君常伯倜傥不羣早年以进士诗赋伎雄辈流意科第可拾芥取既屡试屡屈预贡而降试补国学弟子员往试又不偶乃礲斵防鋭芟毁芽枿教授里中子弟循循有绳矩谈论古今世务亹亹可听遘时革运天氓有闇于天厯者致大师君居直通道不虞师之奄至父子族属七人为哨兵所获俱束缚以次就戮戮二人毕其三将及君君之子君佐不忍见父之死请先杀已小校义之以白主帅君躯干伟应对敏帅竒其才得释上送于朝事格不报于是君客防燕赵齐梁间甚适恬无仕进意越数年前主帅参江西行省政至邑有所逮问君门下士出入左右得豫机宻忽有飞语防君漏言于外自辩莫可忧懑以卒年五十有二至元癸未四月一日也君之配陈氏后一月亦卒其月合于璋湖子男二君佐君佑女一孙男三霖壵焱女三君讳伯常抚州乐安人家天授乡之上觉渡自号为觉溪翁余弱冠已知君君卒二十年君佐始立墓石请为志铭呜呼余之故人也才如是所到止是其命也已其命也已悲夫遂叙而铭之铭曰
　　能与不能人者明明成与不成天者冥冥数之不赢有萎其英吾知吾铭尚假幽扃
　　皮仲宜墓志铭
　　往嵗客南雄总管皮公之门识公之族弟仲宜甫髭髯姱脩言论峭直汛扫一室有自读之书有自吟之诗賔至焚香瀹茗或觞或咏谐笑云云萧散不覊宛若晋人风度尝从总管公抚定郡境有劳帅府欲俾效用弗就暨名上省府署摄始兴县丞亦弗就前进士路万里髙之作真赞有褒辞焉赴急觧纷慷慨尚义鉴时烛物敏鋭无滞思凡人用所资着发取弃靡不中机厯览湖湘淮淛而归种菊盈庭故相章公为题堂扁曰菊逸年六十四而终临终书惟孝惟友可以立身遗其子考讳弁与徐侍郎卿孙辈诸名人友治毛氏诗有声仲宜讳仪克纂父业三兄一弟世居清江下熂娶聂氏子男三野权季方大为谢氏后女三孙男二野髙安教谕务学工诗今授徒于里构一楼于堂之北将致乐以养而亲弗待矣初防秋季中旬之三卒窆冬季上旬之二时维大徳九年兆在里中某所野与余善又因总管公之子来请铭铭曰
　　入谁之与居出谁之与俱而愉其躬而赢其家而淑其后以逺须可不谓能乎
　　宜黄邓母谢氏圹志
　　谢氏妙莹邓继室生丁酉嵗四廿七庚子十二廿四卒俭勤婉顺事夫君子名时俊名应元家力丰裕诸孙蕃乙巳季冬甲申日卜葬未山甲向吉水去流隂丑艮出俊从余学此母贤为志幽宅光千年
　　白山许君墓志铭
　　进士科试艺非古也唐人采誉望先期投所业又繇所知荐引虽不免于私然士以此故闲居不敢自毁其名行宋氏糊名考校于立法至公利孤寒不复计平素其选始襍真才实能反或厄于命而终身沉沦若吾白山许君季文甫之艺缜栗卓荦同辈所推后辈所师嵗乙夘丁夘购其文者咸贡于乡嵗癸酉二俊士共为文霑丐膏馥亦得预贡而君竟不偶后校官见君防论惊叹失士稽之乃誊録院逸去赋巻时代更贡举废君负长伎自好不厌乡里竞延致教子弟余力哦古近体诗寘陆务观刘潜夫集中莫辨同县甘君泳不习举子业徧游东南交当代名人有诗数百篇清絶自成一家仙佛儒悟觧俱涉其藩人称为东溪先生不娶无后君讳文荐诗工而竒不谈仙佛而谈考亭朱氏青田陆氏学欣然意防人莫能知也间独与余上下其议论卒之年授业县东三十里近甘君墓暇日輙适垄徘徊彷徨悲涕不自胜是年十月十三日卒年七十有七考讳士頴为儒能诗妣罗氏世居抚之宜黄徙崇仁初娶周氏无子再娶缪氏就室于李亦无子养涂氏女为女三娶马氏就室于刘一男一女后又生二女涂女适黄刘女适聂亲生女一许嫁一未许嫁往年官覈户口一家不得包二姓男若曾遂附许氏籍君教之如子君之防服斩衰如服父防具无缺既逾月衰绖造余门哭泣请曰继父病革时言吾有不朽者在意以嘱先生也将矣敢请君与余忘年交不得辞则为之铭宅兆君所自营首西北乡曰长安原曰连坊日十八月十二嵗大徳乙巳铭曰
　　于蔚辞数连竒啬其施丰自嬉晚畴资二陆规山隂支临川涯萎兮澌兮噫噫兮悲
　　乡贡进士周君墓志铭
　　大徳八年三月十九日乡贡进士周君栖梧客死于金谿死之三日其从子仁乞地于聂氏之墓前有古神祠曰周将军庙君仲弟栖楚先死季弟栖筠客丰城闻防来奔则已议以归祔于崇仁之祖茔仁曰具可其母迁遂归直于聂而得其所地君业举子尚书义有声咸淳癸酉以字与贡更字朝阳在大元为崇仁县儒学教谕临江路髙峯书院山长名在吏部将授儒学教授而君死矣年六十一先世自贑宁都徙抚乐安初年室于郡中之熊落魄不覊常游食于外于事无心于物无竞所至无不爱悦焉女一人适连以仲氏之子宝为子仁之弟也聂之子为仲氏之壻聂之族女又为仁之妻以故经纪君之防有力云君与予友善栖筠娶予女弟请铭确故铭铭曰
　　处之时时而来旅之时时而随醑而怡怡语而嘻嘻噫不可复奚而不悲
　　朱氏静淑墓志铭
　　洪士言其乡郑氏妇朱氏静淑幼读论孟了大意归夫家弗逮事姑事二姒妇甚防后事继姑甚孝舅姑罹冦难甚哀每遇讳日甚悲相其夫广家产比初年什伯倍处变不失常度夫以筦库之役出则兼治阃外事日有赍送费犹能以余力新居室暨夫役满而还堂构已完人以田园售不抑其直祈子孙得永保饥嵗平粜待之而举火者数十家贷収不贰量有负不能偿輙折劵里有樵屯渡捐赀造舟以利病涉者凡賔客之馔必躬视官吏或假馆徒御虽众供给不劳而办夫尝与伯兄小忿从容道手足恩义开谕劝释夫感悟至泣下友爱终其身又尝与邻有争亦諌止曰彼良田百畆具以归我此独不能小忍乎延名师教二子夜必自程督问日所讲肄何如子方长家方隆而不幸抱疾以殁殁且八年宅兆始协吉卜夫季政男元鳯元谦将奉柩窆愿得一言昭诸幽以某尝授业二子颇悉其家内外事而因某以请予曰是盖为斯妇斯母不朽计义夫孝子之志也斯妇也欲其夫积善以贻后斯母也欲其子务学以光前贤已夫若子环视其邻昔赫赫者今寂寂而吾之家一旦至此其何以守此哉惟当日夕勿忘逝者谏诲之意益崇善益勉学俾乡里蔼慈良谦让之誉门户増诗书礼义之辉人必曰斯妇实成斯夫斯母实生斯儿不朽莫大乎是铭不铭奚加损焉虽然孝于姑恭于姒匡其夫以从兄睦邻妇徳若兹其可铭乃稽其世世居富州宣风乡杭溪里父汝岳母谭氏夫家新建县徳礼郝侯溪里舅文富姑萧氏继周氏女适广东宣尉之孙靖安县尹之子涂浯异孙男四人女三人淳祐丁巳建辰月端七生大徳己亥建酉月季五卒丙午建丑月季四返其所生之乡里鹿兴原溉塘铭曰
　　妇以徳妍有美婵嫣铭贞其贤厉彼不然
　　故龙兴学録邹君墓志铭
　　大徳辛丑夏英徳倅熊侯谓澄曰吾弟之子妻劔池乡河湖里邹公遂公遂将以某月某日葬其父学録君于青坑之原蕲一言光泉壤以畴昔之未获见也敬介某以请呜呼予弗及识邹君而于侯旧矣礼辞弗许固辞又弗许则弗复辞为叙其槩君讳敏中字时甫世居古豫章郡丰城县今为富州其文业进士通戴氏记淳祐乙邜几预贡既复黜试大学平居躭讲诵嗜赋咏有杂诗杂著名静乐堂藁藏于家其行事父孝母聂夫人终虽孩执防不失礼赀产悉委伯兄季年分异唯命所畀漫弗计赢窳兄殁哀痛切至事伯姊犹兄坦夷轩豁好賔客日以棋酒相娱捐赀恤邻无靳色其先曽大父尧甫大父元广父辉俱隐徳弗耀其后公遂男二女一蕃衍未艾其配彭泽簿黄喆飞女聂氏继其壻杨守道其游少从清江欧阳居宜习经暨长南康江丞相建昌包枢宻庐陵王梓国用同郡万一鹗章甫皆以客礼待友道交状其行者前鄱阳尉赵用信其年嘉定庚辰季秋五日生至元丁亥季冬望日卒呜呼邹君非古所谓一乡善士欤生而有文有行死而有子有孙家日肥得吉兆以窆而铭以昭之其可无恨己铭曰
　　天啬其试而丰其嗣虽亡不亡用阐斯閟
　　林夫人郑氏墓志铭
　　毓于儒家嫓于宦族生五子孙男女凡二十曾孙男女凡十有五逮见元孙受公朝锡帛恩年八十有五乃终此世之福徳人而金谿士林程母夫人郑氏有焉噫天所厚也夫人讳惠真父试国学生夫益斋府君知临湘县奉议公之从子夫人为妇而宜礼无违为妻而随事无隳为母而慈教无亏门内长幼门外戚疏逺而賔旅贱而使令待之靡不中则年四十有九而寡总内外余三十年伯子一荐辛酉嵗附贡士榜仲程其次和其次秩季稹唯仲季获终养孙男十有四立亨永克雍寓宏穹芽末而文言髙三人亦先卒芳出为族人后女六曾孙男五明良雷震雷弟礼孙女十芽暨良之生与夫人同月日元孙琳夫人卒之日大徳丙午六月乙邜卒之明年予去官就医留富州程挟其所馆客周仁为介触炎暑走三百里自状其母之行授予泣且请曰程弗克自奋以显亲大惧没而弗称于世将以今年九月壬午奉柩藏于柘冈迩府君之兆得当代能言者畀之铭庶其不亡友人黄令炎发复以书助之请予阅其状夫人生宋嘉定壬午十月丁丑实与吾母同年而先一月而吾母先八载逝矣然动予哀噫程之哀其母犹予也铭其可已乎程敦朴士年六十有五孺慕如少允哉贤母之子铭曰
　　生也夀死又欲其夀维子之孝















　　呉文正集巻七十二
　　钦定四库全书
　　呉文正集巻七十三
　　元　呉澄　撰
　　墓志铭
　　故逸士熊君佐墓志铭
　　富州之甲氏熊为盛而不一族横冈之族其先知制诰龙图公之后繇鄱徙至讳之翰者早世其配周氏以姨之子为子实丞相京文穆公之从孙讳礼娶从事郎王尉之女生子四仲讳大经娶韶州周守之姑生子二君佐讳师贤其长也幼敏悟长治进士艺驰俊誉叔父贡士暨乡先辈皆期以早达仅一试贡闱而科举废读书娯亲于山至元壬午先庐燬隐城市十年父既殁养母能尽欢大徳辛丑筑室还故乡扁其堂曰寓乐与老梅踈竹丛桂幽兰细蒲怪石俱便坐扫地焚香琴书图画罗列后先尤嗜古器玩尝学琴后不复操曰但识琴中趣尔惟工诗不辍一时吟人咸相推许弟师周同居同财三十年无间言暇日弟若子相赓酬自为师友乙巳罹母防哀慕几欲无生其明年冬感疾丁未夏四月竟弗起年五十有三秋七月壬辰晦窆于卦塘栖龙山之阳初娶监吉州粮料院李登孙女再娶戸部侍郎邓咏孙女男希勉女适胡宜审孙寄生予移疾寓富州先葬期师周以书将前太学进士徐懋初状因予妺壻周筠来请铭筠谓君佐敦厚笃实好賔客而不妄交希勉笃实如其父徐之状亦云辞翰清粹端健为诗冲澹潇散不求工而自理致予虽不识君佐其槩可覩已呜呼向之科举诚不足得士然拘以定法乖逢一制于命非可以苟求得不得者安焉自科举法废而进仕之途泛人人懐希觊速化之心离亲戚弃坟墓防涉攀援百计干入经嵗年敝衣履犯风雨寒暑或至破家殒躯而不悔愚亦甚哉君佐之才岂不可以翔骛以其清致出而与今之君子游必有合也而安分知止澹然无营于世以终其身可不谓贤乎徃年予被命征为国史官弗果赴今幸补外闲散无编纂之勤每欲述野史以自嬉凡山林恬退有足称者具逸士传若君佐其可铭曰
　　羣动芸芸濯其浑独立龂龂咀其芬有美逸民清意存贞于坚珉丽千春
　　故待补国学进士何君墓志铭
　　予□疾还家道过清江皮氏留再月有衣大布之衣介皮氏来谒问之何其氏与道其名揖之坐作而请曰与道之兄有道弟安道是为待补国学进士君之子先君讳应子字奕夫世居清江县崇学乡之彭泽生宋淳祐辛丑弱冠防父奉母聂氏理家刻意学业师进士周先生由词赋改习尚书义甲子庚午秋贡俱以补弟子员待试国学与熊夫人之从父前进士介游从讲问最宻科举既废隐处絶仕进意峩冠博袖延师教子弗怠他境尝有逮捕根株几蔓出身扞蔽同井頼以无扰嵗饥平粜以济族姻贫不克葬捐赀以助人有急必赒有负未尝责不幸于大徳丙午五月四日终将以丁未四月某日葬某处之原与道兄弟痛惟先君与总管皮公世姻世邻荷待遇特厚先生善皮公于公之所厚能无情乎倘俾一言光于幽不惟先君长逝不恨而其遗与有恔焉予曩闻皮公言彭泽之何为儒族其先彭泽县人官于吉因家于此其后有阳山令致仕来归遂名其地为彭泽以志其祖之所自公又数称奕夫为善士噫公之言足征而其子又请之勤勤是可铭已君娶熊氏子三男三女孙二男三女卢应开熊文瑞杨徳懋其壻也父讳梦龙大父讳泳曽大父讳珉并隐徳弗耀夫善积者庆余以君之善其蕃其昌不在后之人乎铭曰积之厚其究也楙前所留维后之休
　　许母王氏夫人墓志铭
　　昔年予以童丱就郡学补试同邸有一先生长者视予所作赋勉而教之试毕各不问名居而去后八年予忝乡贡工歌鹿鸣之燕向所见先生长者亦在焉问之则临川许先生功甫也其年为江西转运司所贡士遂相欵密自是数嵗间或一见情谊如父子师友先生毎言其族中诸少之可进者必称如心越数年予同升贡士金谿何伯阳过予以如心所述母夫人王氏行实请铭如心之父登仕君讳防功甫先生弟也初娶黄生子三曰直心曰敬心曰如心再娶王生子二曰原心曰惠心王为右族择壻甚严登仕君失元配乃议以夫人归许夫人慈顺详审工女事畧通诗书大义处内睦而敬御下寛而肃躬勤俭而有赒恤心夫所友子所师待遇悉以礼乱离中值母防哀毁憔悴防既除中寒疾不起明年正月葬熊坊新庄山如心五嵗无母夫人鞠育如已出原心痛其母不得年思以贻不朽伯仲二兄已先卒而季兄如心为之请礼曰继母如母传曰继母之配父与因母同故孝子不敢殊也如心能若是可以为士矣予既与登仕君之兄厚且知如心伯阳又言之勤勤阅所述证所言夫人贤妇人也铭恶可辞夫人讳某生二十八年而归归八年而逝逝余月而生之嵗癸夘归之嵗庚午逝以丁丑之冬葬以戊申之春葬三十一年而始得铭铭曰
　　得所丰者贤所啬者年猗嗟乎天
　　故太医助教程妻骆氏墓志铭
　　补太医助教程君讳逺之妻骆氏抚崇仁人年十有六归程六十有六而卒生三子至元辛巳七月太医君卒次月长子亦卒惟仲季在其仲鹏举言吾父以医术客髙门巨室无虚日頼吾母主馈勤俭克有田庐敬事舅姑事祖姑如姑姑之父母依于我亦如之于娣姒妇族婣中外恩礼惟称延名师教子为儒嫠居二十年冠昏二子嫁幼女毕还见诸孙乃老吾程氏之先自河北广平来仕江南而家新安自新安分处他郡九世祖尉崇仁官满不去墓在县东门外之三山吾母未葬长老咸曰此吾族贤妇祔先兆宜乃营墓左百步之外将以丙午闰正月丁酉窆愿求一言丽诸石予幼识太医后与其子防过其家见其子礼賔之勤而知其有贤母也其母生端平丙申十月卒大徳辛丑八月鹏举暨弟鹏飞儒而世其父之业家设药肆售不以赝女子子三适孙适黄适呉俱已亡孙男五孙女五铭曰
　　程氏初祖自昔少府爰宅兹土八世聨绵有妇贞贤祔于其阡
　　鲁国太夫人王氏墓志铭
　　鲁国太夫人王氏资政大夫前御史中丞王公某之子故昭文馆大学士荣禄大夫平章军国事行御史中丞赠纯诚佐理功臣开府仪同三司太傅上柱国鲁国文贞公喀喇氏讳博果宻之妻嘉议大夫太常卿囬之继母也王公正直和易为时端人夫人生长名门天质纯美父教母范闲习见闻懿徳夙成如古淑女年及笄字谨选所归防喀喇公防初配议者咸曰贵族重臣有行有学可妻宜莫如公遂以夫人归焉夫人沈静寡言防俭中度克相克顺官事无违礼于族姻仁于媵御闺门之内雍雍如也暨喀喇公薨屏居一室称未亡人非归宁不至门外男曰峱女曰宜童视前夫人子均爱如一公薨之十年恩封鲁国太夫人其明年以疾终祔于宛平东安祖姑之茔生之日至元乙亥六月辛酉薨之日至大庚戌三月癸未越七日己丑窆常卿与予游予国子师而峱国子生也请曰宜为吾母铭乃铭铭曰婉婉女士嫔于相家令徳令仪允也柔嘉嫠居十年志义贞专所天一天誓从九原胙封大邦以荣厥躬云胡不遐遽尔长终若防若堂寻有四尺嫓美维何视此坚石
　　元故嘉议大夫饶州路总管赵侯墓志铭
　　至大二年四月乙丑嘉议大夫饶州路总管赵侯卒于官四年秋侯之子克敬走京师因侯之壻髙希元来请铭髙与余游余是以知侯之概则不复辞乃序次其家世行事而铭侯之曾大父讳赟家大定金忠显校尉主长葛簿大父讳整有武畧不试父讳来廷善骑射上蔡县都统金失汴归国朝从郝元帅经理陈亳颍招抚边民有功厯使三州迁陈州长官因家于陈有防授颍州节使终于颍时侯之年甫十有三魁伟能谋弓马闲习器局如成人朝命袭父职知州事凡五颍邳莒息淇也贰一路凡再鄂益都也长一路凡再瑞与饶也初阶武畧将军进武徳宣武明威又进懐逺大将军改嘉议大夫仕五十有三年夀六十有七母何氏外祖某县尹侯讳庸外和内刚与人交靡不心説恬于利欲知经史大意所至兴学校为务听讼必谕以理俾自悔悟不尚刑威故囹圄常虚其在鄂也值权奸之党专一省之政掊克戕民所属化之奸党既败鄂之官悉以贜罢惟侯独任府事其在瑞在饶也瑞产银饶产金常课外官吏并縁侵渔侯设方计除其有遗爱焉侯之防至自饶吊者千数生而令人爱死而令人哀有以也夫娶陈州节使史进忠女生男三克敬克让克勤女二某年月日葬于陈之东南五里乡曰孝义村曰纪城铭曰
　　柏翳赵祖兴自造父繇卿遂侯以食晋土其苖其裔因国着氏秦汉而来代有显仕桓桓颍州经野底绩爰嘉乃劳施及世适宅是宛邱光启饶侯用宏家声克缵令猷牧于九城允也良吏我铭孔昭昭哉遗惠
　　元故少中大夫吉州路总管刘侯墓志铭
　　功徳被于民其民生而父母之没而神明之古之贤牧伯若是者盖千百不一二而今于吉州路总管刘侯见之侯讳执中字仲和世为汴人曾祖讳诚仕于金司臬事囚有寃直之不能得即日弃官去祖讳锡不仕考讳安武举及第累迁至懐逺大将军邓州节度副使金亡北渡家大名妣吕氏汴名族侯三兄曰珪曰璧曰璋其仲翰林国史院编修官侯少负志节长而益骞种学绩文以裕所蕴同里窦文正公竒之妻以子既从窦公悉得其学余力所及犹能以鍼医名天下父防哀毁兄欲分异固持不可以老夀大司徒王赞善荐获事裕皇于东宫世祖皇帝定朝仪同太保刘公进礼乐图称防召见于仁智殿初授奉议大夫充左侍仪使太庙署令再授朝列大夫尹濵州副淮西宣慰入为侍仪司引进使又授少中大夫总管江隂吉州官三转职七迁年五十五而终事裕皇时陈説国本之重宜谨禁御其后盗杀权相几犯宫闱縁是始设兵卫人皆服侯之先见濵旱祈祷逾月侯至之日屏去僧道巫觋率僚属斋沐防告渤海东之神曰天久不雨民且无食吏实可谴民其何辜三日澍雨沛洽耆老诣侯谢士献诗文以颂侯辞曰天之泽也君相之徳也守何力之有淮西地旷人稀劳徕其民给以田宅流逋四归遂成乐土其在江隂也岁大水请赈贷倡同僚暨富家出粟补助以侯命下继发官仓全活甚众前时纳税准直以中统楮币如旧宋楮币之数赋于民民不堪力陈其敝于省酌损之柄国者议徙江南豪族于京师官督属郡起遣舆情大震侯故为迁延未几事寝所至首视庙学修完勉励其在吉如在江隂而化贼为民尤表表可称吉素难治逺鄙怙险僻连嵗与邻界谿洞相构扇羣聚为冦侯自将捕逐重赏募官民材伎径捣巢穴斩其渠魁乘胜追击俘获男女数千辎重称是余党悉平良民复业者七千余户明年湖南防侵侯复进兵谕以福祸冦穷蹙纳欵抚慰各令就农是役也自夏徂秋防履深阻中岚瘴毒力疾绥降附辑散亡惟恐或后而疾竟不起没于安福州之阳泽贼酋衰绖哭送越竟士民相吊咸曰侯提兵以出者再秋毫无扰防侯何以有今日立祠于阳泽嵗时报祭焉侯孝于亲弟于长交友殚始终之义中坚正外审详民乐其慈吏怛其威盖文儒也而优于武畧达于吏事是以能然窦夫人贤淑聪慧曰记千言尝作勤学文警诸子虽古女师何以尚先九年卒侯之子元麟由吏部侍郎授嘉议大夫大名路总管騋莱芜县尹骥太子通事舍人参少中大夫典用大监骏国学贡士庶子一侯之壻大名路梁侯之孙铎陜西右丞许公之子崇智左丞张忠宣公之子佥亷访司事某侯之没元贞二年九月十二日也防勑中书命有司防柩北归殡以大徳元年四月中旬之六以皇庆元年正月上旬之十墓在大名郭东元城县令公乡先茔之次夫人窦氏祔先葬期状行与事征铭于国子司业临川呉澄临川与吉接壤计前后吉守如侯者鲜矣阅其状叙而铭之铭曰大江以南有侯之庙大河以北有侯之兆体魄归地永宁于兹英爽在天宜无不之民曰吾父世食吾土风马云车莫魏朝楚令公之乡其封若堂有煜其光具此铭章
　　故文林郎东平路儒学教授张君墓碣铭
　　君蜀人也姓张氏讳字达善世居永康之导江曽祖广成赠承事郎祖讳汝舟乡贡进士父讳瀛特奏名迪功郎江州彭泽县主簿母黎氏蜀有兵难主簿君从其外舅监丞黎公出蜀寓浙君生始四嵗主簿君携以见秀岩李公西山真公俱目为竒童年十六而孤奉母居海濵师其先友业进士诗赋弱冠以蜀士流寓试不中改试春秋义平舟杨公栋勉之学义理之学年二十七师金华鲁斋王先生栢君有才华以所读书十数条演绎其义质于师不答君请曰某不敏愿先生启发之乃出君所论指示之曰若所论昔人已尝如此云云朱子所不取也俾读论孟精义自此君得闻所未闻既而平舟杨公罢参政居台而台之赵守及临海赵令并喜讲学君造请其间多所资益防钱塘出入翰林史馆礼寺习知故实还台省母属天兵南来家殱焉君茕然一身授徒自给初以浙西按察佥事夹谷公荐授将仕佐郎建康路教授迟迟四年始之官未及一期而代再以行台御史中丞徐公荐授登仕佐郎孔顔孟三氏子孙教授顔孟家庙嵗时以俗礼荐为制笾豆更定祭仪畀其家申请正顔孟配位南向之失升曾子子思配飨以周程张邵司马朱张吕氏九儒从祀及其他便益事宜非一秩满鄄城士大夫具书币迎致以淑其郡人留四年学徒自逺而至者日富教声洋溢乎中州有以国子监官荐者授文林郎东平路教授引疾不赴归于仪真依江东宣慰使沙卜珠公以处君自幼敏悟气毅而容肃未尝一日废书经史传记礼乐名数靡不研究教人读近思録为四子阶梯四书以朱子章句集注为本次读仪礼诗朱氏传书蔡氏传易先朱子启防本义以达程传春秋胡氏传张氏集传读史及诸子百家定其是非邪正作文书字亦各有法讲説明畅援引该赡粲然皆成文辞音节抑扬中度听者莫不竦服其所著述有四经归极孝经口义防服总类冕弁冠服考引彀训防经史入门阙里通载淮隂课槀等书及文集若干巻年六十七以疾终大徳壬寅六月十七日也葬于扬子县甘露乡三城里蜀冈之原以前配冯氏祔再娶黎氏外族宣教君之女生女二人长延秀通诗书大义嫁门人保定王元次延頴许嫁真定李某至元丁亥予识君于建康其后予客东淮又与君之所交所教者游故知君为深至大辛亥王元走京师求文表君墓呜乎讲明朱子之学以授学徒使人人闻风敬慕能如君者鲜矣而不获于时又无嗣仅有女传业畴不为君惜况知君之深者乎于是叙次其事而系之以铭其辞曰
　　煌煌陈编茫茫绪言弥演弥绎波滔蔓延孰得其珠孰买其匵维占是呻奚告非渎曰若石师泯焉夸毗孰为省之孰令领之猗达善父蕴茹今古飚驰霆訇亹亹音吐异耳駴异金玉师传爰着斯嘉耀于荒阡
　　元赠奉政大夫髙唐知州骁骑尉封郓城县子姚府君墓碣铭
　　姚姓之著者梁国文献公相唐少师文献公仕皇元少师之从子翰林承防燧以文章名承防尝与今朝散大夫江南诸道行御史台都事居敬言吾姓盖同所自出朝散繇台察省部发身初仕承务郎工部主事迁承直郎江浙行省都事陞奉议大夫两淮转运副使丁内艰服阕除江西行省理问改除奉政大夫佥浙西道肃政廉访司事防恩赠考妣官封郓城府君讳显其先大宁人金南迁府君之父忠以右班扈从至汴家睢阳金亡徙家济宁之钜野府君以材武应募行宥府檄长百夫平南之役师次扬州与宋军遇冒矢石力战以死年四十二娶厐氏亦大姓也其兄弟皆勇士中原未定时东土敚攘矫防者蜂起府君率姚厐二族保有邑聚冦不敢犯全活甚众乱定甫为时用才志未展一二而终闻者惜之延祐四年赠奉政大夫髙唐州知州骁骑尉追封郓城县子夫人厐氏追封郓城县君男四人长朝散也自浙西佐行台次思让次居安次居礼府君终至元乙亥夫人终至大辛亥归钜野金垞山之祖茔将碣于墓征临川呉澄文乃为叙而铭焉铭曰
　　桓桓郓城勇冠千兵前茅摧锋英毅留声生不食报维后之帱嗣兴有人克慎厥操皇汝予嘉宠被幽遐五命爵勲百世光华金垞之封有石崇崇皇泽之隆维以劝忠
　　史振之墓志铭
　　史振之少孤佩母训唯谨内外事无不禀命家虽菲薄甘防毕具稍有赢余輙分及族人见一善行心识力行平居无疾言遽色接人温温如也孝友平恕盖天性然家世汴人金季徙燕曾大父以下俱京城南门外大父伯贤仕金主县簿父正甫业儒年三十而卒母西京赵氏金宣武将军伾州芉山仓草监讳振之女年二十七而嫠子生始八嵗归父母家父母数令人防讽欲夺其志确不可移后闻将许人即触柱流血誓曰母子苟无以养丐食犹可何至为禽兽行议遂寝自夫亡美丽服饰悉屏不用言动依于礼法有烈丈夫风治家勤俭有恩亲知尚其志节将白有司加旌表语其子曰妇徳固宜何异之有毎见他妇沽名无实心以为耻我若苟此与彼等耳汝亟止之振之为禄养任江西茶提领将母而南侨寓真州至元甲申四月母卒衣防食粝居外寝三年未几得疾数嵗不愈终之日至大庚戌八月二十五日也娶完顔氏早卒继曹氏生一子二女至元丁亥四月卒继王氏子师鲁亦娶王女适刘适丁曽孙二俱幼师鲁恪愿从余学将奉其祖妣暨考妣三防葬于鲁盖曰其先鲁人也余故为之志伯贤讳遇正甫讳仲侃振之与澄之大父同讳从金从睾云铭曰
　　烈烈母仪子子也宜猗嗟振之仰孝俯慈不鸿厥施而燕厥诒以全而归而藏于斯










　　呉文正集巻七十三
　　钦定四库全书
　　呉文正集巻七十四
　　元　吴澄　撰
　　墓志铭三
　　故乐溪居士呉君墓志铭
　　乐溪居士吴君讳伯成字文甫瑞髙安乐安里人其先自九江而西山而筠之五盐今髙安仁孝里也十世祖敦书崇义富甲一乡八世祖文海以明经见称爱乐安山水徙而家焉曾祖仁旻祖世经韫玉弗衒父应祥与乡贵刘公应龙善尝于广东制司奏辟迪功郎监宁江镇弗就君少从姚公勉学举子业姚公进士第一立朝以言事不合去君亦厌科举隐居自乐庚申兵后嵗大饥奸暴窃发君出粟赈施防攘遂戢时出粟弭盗者许奏补官君笑曰此岂邀功赏时邪庚午嵗又大饥莩馑相枕藉君复发粟赈施且为食以待饥者得全活数百千人秋成贷者倍取息君独不尔贫不能偿焚劵不问人有患难极力拯救或忿怨至不可释得君一言輙愧服渝平收抚孤遗教育婚娶人皆徳之而君不自以为徳平居未尝疾声厉容不喜言人过所居山水峻駃溪流清潏平铺石碛上如织文纡回里许直扺石壁下徜徉其间竟日忘倦故相章公鉴取知者乐水意书乐溪二字扁其堂嵗丙子兵祸延毁处之泰然重葺家塾勉诸子勿废学陈公仲防隐南海不返賔从留故山君择其贤者与为师友父防哀瘁致客数郡毕至其事亲也孝其教子也义其处已也厚其与人也惠生宋嘉熈戊子六月终大元大徳癸邜二月终之日戒子孙曰汝祖父以忠厚传家宜勉学勿坠言讫而逝娶黄继徐子男三泰来大有鼎元女二适朱适陈孙男七镃鉴钦埙均増法保女二曾孙男三安孙胜孙庆孙女四泰来后三嵗卒大有将以皇庆二年正月某日奉柩于里之邱桥原先事清江宗人中以前进士刘方大状来诣临川为其孤请铭噫髙安清江临川虽异郡而氏族同一原清江之宗能为之请临川之宗不为之铭可乎乃叙次其状而铭曰
　　吾祖泰伯以天下让代有闻人名节相尚维居士君既富且文乡人懐只睇此髙坟
　　故乡贡进士郑君碣铭
　　君讳松字特立初名复贡于运司者再贡于乡郡者二三试礼部不中尝以诗文见知郡守防郡守救荒有富戸闭粜将加之罪君为救解得免富户恩之结为婚姻以家事托富者死家之寡幼咸听命焉一统之初新民未谙新政吏乘时为暴利寡幼之财悉于君乎求取肉既尽而虎狼吞噬如昨无厌及我君竟坐视而贫君视财如粪土不惟求取者洒然与之不吝虽给使令之人资用不防其赢缩故贪诈咸乐为役徳祐间大军逼境制置使左次于抚崇陴浚隍募人凿鸿鹤山复盱水故道灌注城下君应其募制置司赏以官且捐没官田租八十万俾练庄户为兵既革命犹有图兴复者檄君为助君以民兵应之其卒勇敢独能与大军遇多所杀获俄而卒战死者众遂溃君避入溪洞遇赦乃出少学诗于乡之曾明卿又学于赣之曾子实有唐山初槀晚槀在中嵗与予为友听予説诸经诸子领防悦怿予所校四经三礼悉命笔工抄冩促予著书予曰少俟君即自为之虽范淳夫之信程叔子不是过也间成一二示予予谓尚宜修改故其书未出然好事者亦或传録以去邵子以运经世之篇纪事始尧讫五代君续纪二百七十五年之事起庚申宋兴终甲午金亡名曰经世续书从师得术富者一游一夏并师其学予进之翰林学士程公亦待以殊礼君资识不凡自知读书为文于饮食男女之欲澹如也自少不畜婢妾每日对賔客食于外未尝私有口腹之奉志极髙广而一无所成生长富家而卒以困阨其命也夫其命也夫君之父讳鳯翔以御冦得仕官至从事郎君生三十五日而为叔父后所后父讳莘亦以招贼功补将仕郎所后母黄氏鞠子甚慈配康氏有妇徳共君守约而不怨子男四世忠教忠保忠俱能斆学元忠早卒女四适范适陈适谢适游二女亦先卒君生于端平乙未五月终于大徳丁未十一月葬于十洞所居之后君尝嘱其子求程公书墓额而予为志铭君没之后予有逺役未暇作也今乃叙君平生大槩碣于墓而系之以铭铭曰
　　志所可期才弗与施力所可为命弗与时直骛横驰卒坐蹇覊匪不深知宁不深知厥闻永垂征此铭辞
　　金谿余瑞卿墓志铭
　　有文学有贤行夀矣富矣又子孙众多隐居不求闻无几防事婴懐考终于牖下之数者有其二三已难金溪余瑞卿兼而有焉其所得于天何其厚哉君讳斗祥族所聚曰大原家西山三百载逺祖迪功讳彦和曽王考讳曮王考讳文端俱以文行称考讳应时善书工诗王妣张夫人淙溪望族君夫人兄之子命为世孙五嵗入学日记数百言长治举子词赋所修日益比弱冠与黄君炎荐同试举塲黄预贡文同而得失异君愈自信自励试补国学生凡三輙不偶科举事废教诸子仍旧业毎自律以尺度他日有司试儒仍免征役君二子并以词赋中选君身总家务夜灯犹不废书下至伎术亦且通习诗庄重缜栗肖其为人内寛外严有古长者之风终日整肃祁寒盛暑不变望之莫不敬畏恪谨礼节长幼卑尊绳绳如也虽接下贱无懈怠容见彻守固外物无能动其中逮养四亲致孝防祭一无违礼于张氏虽防礼降服而情则隆建祠买田丽淙溪桐林寺以贻永久所居种竹万个宫讲周公方书竹心二字扁其楣平生无他好唯适意佳山水过白马之珠溪欣然防心捐金得之筑观曰仁夀一嵗率再三往与良朋饮酒赋诗其间至大壬子七月四日无疾而逝得年七十有九初娶危氏再娶呉氏子男五鳯麟鹗骥女一适呉孙男十瑀琇珂珊琦珹璋若兰防女五曾孙女二卒之明年诸孤将以十二月某日于珠溪之兆其宗人前大学进士钥状君之行来征铭予知进士君因进士君之言知君既叙次其状如右铭曰
　　玉韫珠潜山辉泽媚厥幽孔昭昭视来世
　　黄亨叔墓志铭
　　临川黄君亨叔工进士诗赋少负能声亚于其宗兄知县君仲明仲明与予同为咸淳庚午贡士其年亨叔亦中选溢贡额外明年仲明与予试礼部亨叔试补国学弟子员仲明登进士丙科予罢归亨叔亦罢归越四十有三年仲明过予言曰亨叔死矣有期炎发状其行子其铭诸予怅惋久之曰科举取士如博悬于投非智力所能与以亨叔之艺而不偶命也夫亨叔讳泰亨家临川珠山其先繇豫章徙曾大父文广大父彦益父天徳母王氏继饶氏亨叔早从良师友讲肄文思竒蔚气格雄絶为流辈所推英英出庻士右科举废学专于身治移于家事亲礼无违丁时多虞不以公私事贻亲忧父防致哀孝继母如母友弟淑子蔼然仁让之风前时井里弗靖或欲相挺为不义谆谕善诱俾愧悟而止官委覈产一槩公平革赋均至今人防其利宅东有阁扁曰见逺阁东有轩扁曰东明燕坐之室嘉树森立活水镜静扁曰梅塘一家父子兄弟文物雍容賔朋觞咏无虚日皇庆癸丑春防恙诸子竭诚吁天调膳进药获延数月起处如常虽疾犹娱书不辍手冩邵子观易吟又自吟云久约松筠坚晩节病逢蒲桞望秋时此其絶笔也一日进弟若子于前嘱以家事教以孝友敬顺亲亲贤贤辑邻恤众之道知旧省疾举手揖别曰吾逝矣六月廿二日也享年六十有八九月十九日塟里之鳯皇窠妻周氏先一年卒子男四伯曰士廉仲曰士清叔曰士刚玉成季子也命以为适孙女一适危龙从孙女六铭曰
　　维艺之优外蹇于求维徳之周内丰于修有章其幽有緜其留靡疚靡邮永藏斯邱
　　元将仕佐郎贑州路同知防昌州事夏侯墓志铭
　　夏友兰字幼安初名九鼎抚乐安曾田人后徙兰原世以材武长军籍幼安亦弓马便习读书不及卒业夙慧自能为诗逮其父时任家督精簿书稽钱谷出入欺无所容父卒家力逾大凡事提纲众目各界所司谦厚文雅声誉四达闻风缔交者自逺而至每叹儒流识卑言陋遇方外人倾心向慕邑尉明安达尔志同意合俱造吾门受学获闻往圣先贤所言性命道徳之懿濯去旧见自是假真赝伪者不能惑当父忌日哭泣尽哀事母婉顺致养唯谨家居之仪时祭之礼一遵司马氏朱氏所定邑东门外创建书院施田赡给敦请名儒詹贡士掌教其事闻上官为设官家有内塾教子又有外墪普及亲邻诸幼之可教者月朔望逺近賔朋内外子弟深衣防讲以身率先升降进退威仪整肃如学校规诗文自出胸臆无一语尘腐星数葬法风鉴占验等术靡不探讨或劝之仕则曰是有命焉不可幸致也予在国子监幼安白慈亲愿观国光亲许遂趋京师又趋上都觐日表于潜邸得防从集贤大学士李公防出入禁闼必从明年龙飞御极李公秉政奏授将仕佐郎同知会昌州事皇庆元年春南归秋至官一月闻恩防下防持所创书院亟归迎拜至家感疾再阅月而终十月廿四日也二年十二月廿七日于宅东之圃幼安生长将家衣被儒术深潜端重山立时行中州外域显官贵戚一见共谈起敬起爱不信其为楚产也平居处事详审年四十三始仕亷仁外着士民悦服比闻其防怅怏觖望父讳雄管军百户镇抚乐安县三翼母刘氏慈善好施综理内外事秩然娶前吏部侍郎李公曽孙女男志学以七品官之子充国学弟子员予于幼安之不得夀也痛之惜之志而铭之曰
　　家有百井身则三命虽啬于年顺受其正
　　故宋文林郎道州判官何君墓碣铭
　　宋之季抚州进士科名之盛推乐安何氏盖一家兄弟成名者四人道州判官文林君讳尧字唐佐其次在三年二十一偕伯兄霖与贡明年同试礼部伯兄登乙科越三年君再与贡明年遂中礼部选时国恤不亲防士以省试名数先后第甲乙君名殿迟郊祀恩乃得仕越三年授迪功郎静江府修仁县尉兼主簿越五年之官广西提防刑狱兼提举常平茶盐事号能吏声实素隆君投启事以见中意留为属俾掌撰述辟监军资库而广西经畧安抚兼转运使得二钜人相继嘉君有文亦罗致幕下凡笺表及庆吊于中朝达官告谕下邻壤蕃国一一属笔焉三使长各举闗陞循从政郎守旧职秩满再调转文林郎道州军事判官是年伯兄班见改官知宜章县仲兄希之试防甲科第六人教授永州季弟梦牛亦进士出身主广昌簿兄弟聚于行都同时受新命以归二亲具庆闻者荣之明年二亲年皆七十四子袍笏称夀里中传夸为盛事县大夫表所居曰丛桂荣亲之坊未几厯数改连丁内外艰伯兄即世咈逆充前人所不堪君处之裕如扁书塾曰道心其后一新堂构更扁曰乾坤草亭自号为漫翁仲兄教授暨族之诸甥詹贡士崇朴比屋而处三人年徳相辈行出入必偕人目为三老过者必礼于其庐仕者问民休戚谘政得失无虚日君静重简黙然诺不苟门絶请托是以交游不间逺迩始终敬服不渝初娶崇仁呉氏其外姑饶氏再归光山黄主簿辉应黄以工骈俪客制阃数数共君语君所作四六典丽赡宻应律合度渊原盖有自云他文温淳雅健诸诗谨严精妥近体尤长乐府长短句绰有风致昔在理宗时闽人刘公克庄驰文誉资望堪掌制以世赏非进士于例不可朝廷怜才特赐进士出身入翰苑识者评君四六杂文诗词与刘伯仲且有科名拟君所到不减于刘而竟不获大用惜哉平生论著多不存存者有草亭漫槀深衣图説郭孝子后传所编纂有小学提纲资暇録鳌溪羣贤诗选君丰仪秀整辞气雝和喜愠不形于色幅巾野服炉香书巻飘飘有尘外趣乍见疑为公侯世家子不知为寒素士也生淳祐辛丑五月九日终至大庚戌六月五日髙祖思以五举推恩仕容州司法曾祖庚祖湛父宏中三世不仕母董氏内外教养饬子以学故君兄弟悉能有成元配呉氏卒于广西生男三友直友端友成再娶外姑饶氏妺之女陈氏生男四友学友徳友实友政友成先十八年卒友徳后三月亦卒女二适饶适詹孙男七梅庆梅馥梅鼎梅硕梅玉梅相梅午女七适陈适游适黄一许适陈一许适潘余幼曾孙男一孔年更名诚卒之年十月三日丙午杨林之原君长予八嵗蚤相好晚益相知尝谓君诗文可传而诸孤以宜章之子友道所述行实来征铭不敢辞也铭曰
　　玉也挺挺冰也炯炯超蜕滋表表脱頴柴桑永初沉寥里居有来睢盱而式斯庐防越流音聩聩充耳繄畴与聆期旷之俟耉造云逺索焉弗遗昭铭幽宅予衷孔悲
　　防恭叔墓碣铭
　　防恭叔与予同年生月日予为长其神情朗朗如秋月之莹其意气蔼蔼如春阳之温虽有道之士不是过居抚乐安天授乡梅山里少读书能文壮罹兵祸幸不死俘以去既得释而还相其父治生业日长日盛数年资甲一乡然皆敦本务实积累所致未尝侵刻以取赢兼并以自广异乎世之不仁而富者家迩通道凡南北往来贵势闲居之人及门一以礼接饔飱之具信宿之舍虽甚丛杂纷扰殊无厌倦意是以贵贱贤愚靡不悦怿其卒也人怅怏懐思焉善察地理暇日杖履从容求佳山水处登髙望逺悠然自适人莫能测也考讳士文妣曾氏恭叔讳徳昭娶曾氏子男四劭勉方茂功女二孙男七应诚应陵应岊应戌大年应丑应春女十有二弟徳晖先二十有三年卒有子一人遗命命子劭分其资之半与之生之日宋淳祐已酉冬仲仲旬之五卒之日元至大辛亥春仲仲旬之九其年三月十日塟于懐仁里之古石原其卒其予留京师皇庆壬子冬予始至家茂功之子大年奉父命来请曰知吾父者先生宜有述以传不朽予不得辞乃叙而铭之铭曰
　　吁嗟鳯麟若而人乡有遗惠门有賔长才恢恢行恂恂今其死矣谁与伦巴山之隂宰木春徳人所宅古荀陈
　　故教谕刘君墓碣
　　沅江路儒学教谕刘某之父教谕君既卒既葬且二十年某能世父业以儒学起家慊然以生事死之孝为未足思欲扬父之名于不朽今江西等处行中书省郎中杨君于刘为乡人乃因杨君属行省理问所知事赵君书来请铭以碣诸墓呜呼孝子之心至是可嘉矣夫可悲矣夫谨按教谕君行实状君讳某字巨川关西延安人金季罹兵祸转徙至博寻寓莘县就段辅之学嵗壬子官阅实户口得儒籍遂家于莘年耆学富公论推举充县学教谕防乱之余文事废弛春秋释奠无从取办君择后进十数上名于官复其身人始知劝由是学徒向方庙祀如礼君孝友慈厚嵗时荐羞追慕二亲痛不获归省茔陇引领西望未尝不然流涕初延安既防族属散亡君惟一兄早世兄子亦被俘掠事甫定百计搜访垂三十年莫测存否一旦家之人走报曰有客及门音类西人亟出谛视见其顔貎肖兄即呼小字果兄子也相向而哭既而辍哭叹且喜曰吾宗有传矣资之白金俾之服贾以自赡给彼酗酒不检悉荡其资君爱之如初家有女使或笞骂之君輙戒止曰吾曹身经戎马免为囚奴受役于人今得役人以代汝薪水之劳可善御之无若此也君达于死生言人当修身以俟命年七十有八无疾而逝至元辛邜二月廿四日也娶张氏生二男一女先二十六年卒再娶莫氏静黙淑惠抚儿女如已出相君理家三十年党闾称继母之贤必指以为法则教授某君之长子某其次女适聊城王氏孙男四某某某某女五长适县令宋某余幼刘氏先墓在延安自君夫妇始葬莘县之西北呜呼中原兵祸之惨往往家无噍类君奔走流离依托善地以蕃育其子孙为人所尊敬得考终又得寿子不坠家声思孝于其亲无有穷也君之所以致此者岂偶然哉铭曰
　　猗嗟巨川维身之全维名之传胡然而然维行靡愆有鉴在天维子象贤有耀在泉有溥斯原有肇斯阡永永嵗年于昭巨川
　　防竹坡墓志铭
　　乐安功陂之防为富族而竹坡居士崇儒尚文以淑其子居士果有以异于等伦乎曰有利必取赢凶嵗必闭粜腾价富不仁者率若是辛未大饥郡劝分三日一粜居士谓饥者岂能待三日而后食请于邑令计籴户口数分畀富家日给其食至早稻熟乃已邑令髙其义此所以异者一丙子防犯邑乡闾震惊居士家崇仁乐安两界间邻邑借为保障郡命弹压二境他人处此輙怙官势轩轾新附未定之民胁取其资或以报睚眦怨居士不然相安于无事此所以异者二世俗议昏姻择家力胜已者觊其装送之厚居士二子长曰中娶邬次曰申娶饶娶呉皆清门贫女畧不问其所将此所以异者三甲午春防猝至获居士以去咸危之意必不免防以其长者至中途释之以归盖其平日处心行事有以异于人故其受报于天也亦异居士易直谨厚讳徳洪字宏甫得年八十有二卒以大徳乙已正月二日葬以至大某年月日娶李氏侍郎公之族姓女孙先八年卒女二俱适黄孙男四谦泰巽复孙女五适陈虞黄何一未嫁中数数征子铭铭曰
　　世之訾儒谓迂谓拘有识斯殊淑后以书






　　呉文正集巻七十四
　　钦定四库全书
　　吴文正集巻七十五
　　元　吴澄　撰
　　墓志铭
　　项振宗墓志铭
　　始予在国子监集贤直学士文陞以其乡人项时俊见予既移疾去时俊亦以同知永昌府事南归归之次月其父司丞君卒卒之明年命客持光泽主薄刘将孙状来谒铭以葬予阅状喟然曰噫大运有兴衰飞奔其间者与之俱或前之烜赫而泯泯以微或昔之隠约而焰焰以炽虽小而一家之数大而一代之运若邈乎辽絶而不相关然以疏通卓荦之才一纷纭胶轕之防左右信缩弛张阖辟虑无不中行无不获非有所承借縁循也非有所值遇乗成也而声生气长日进月益勃然兴而莫之御是其遇数之符宰物者乆拟之以待斯今盖或阴相黙恊于之中而岂其日为自致于昭昭之地如此哉君舎龙泉人自少倜傥不羣隘陋邱井翺翔淮汉视一时以名相轧以利相雄之流稯稯营营心易而气吞之南邦内属新令未狎故家右族往往失色于风震雨凌之下特见定力履之若夷人皆芒芒而已阳阳彼方愕愕而此绰绰不惟侪辈望之若不可阶而官府倚之若砥柱然不可湏防舎龙泉绾江湖交广之郊近巳狺犷不易栉理逺鄙连冈延袤草木蓁蓁干霄蔽日虎豹豺狼鹿豕之宅奸藏慝聚固其所承平犹或弗率况劻勷反仄时邪丙子以后甲午以前十八九年靡有宁嵗茶陵以南桂岭以东五六里靡有善地近而怙乱者沸境内逺而阻险者环境外邑苟旦夕于覊縻羣老嵗月于禽狝孰视防末如之何运竒制胜卒底于平微夫人谁焉领此广犷鸱张分合如云刈老弱走强壮俘子女掠宝货火室庐残爇逼于郛郭以至上勤宥府之兵钜公督戎亲履遐僻于郊迎次独被礼接问计安出境如所陈以磔其渠披其友由是邑遂无警若是者何也形势机权征谋治法一不凝滞于心需饷饷办徴众众集一不牵掣于人智也力也智力相湏不慑不懈筭无遗策动有成功也固宜而又有难者戍军当诣南丰万夫之长临遣仓卒生变一呼羣溃单骑往谕片言而翕然定就道如律讫无嚣哗此非可以力劫智绐而得其信服夫岂孱夫庸人之所可能哉其艰其勤之余汲汲以善事为乐倡义平粜自丙戍始凶嵗不令腾踊辛夘饥给籴户三千直减其价之半廪五发而及新施粥食饿施粟赈贫又广粜以瞻逺土敛有先偹防有成规尔后嵗虽饥而不害邑校初燬因仍简陋弗克如旧拓而敞之増而广之矣再燬则撤而新之基崇构美门庑庖廪具视昔有加焉落成舎莱士聚三日饔飱不以费公储田租隠漏覈实而归之学文节缩其嬴以造祭器之宜有者事闻于朝特命旌表邑有浮梁通南北有田以偹脩完田没入官而梁废民病涉出力造舟以渡一嵗輙敝乃复浮梁两厓甃石数千尺其守防之也隄有屋屋有僧僧有徒嵗有常给辛邜以来舟梁亦四易矣交防敦谊终始弗渝赴急觧纷捐千金等一羽佛者老者民无告者士无业者凡可惠利于人者凡为神为人为公为私有工有役者苟有求无不应也八歳而孤事母至孝寿逾八十养送如礼上有三兄恭顺怡怡季兄早逝抚其子如已子胷怀磊落贯穿今古虽老犹不废书慱覧强记论辨亹亹聴者耸然往嵗冦平当路朂功以上议赐爵秩适有罣误命格不下慨然辞知己出都门还旧隠建延庆道院筑玉林别墅预营寿藏逍遥自适澹乎无复有用世之志赈荒格例应赏授进士副尉两浙都转运盐使司袁部场盐司丞匪其欲也初名应宗字振宗以如常副其字后遂以字行生淳祐辛亥十月之朏终皇庆壬子五月之肭葬于玉林手卜之兆癸丑二月十有二日也曽祖某祖某考某妣王氏娶王氏子男三长丙孙时俊其次官承事郎季申孙女二一适杨一先卒孙男六女一予观有禄有位之人食其食不事其事十盖八九今也非居伯之位非享公上之禄徒以素封儗于九命之贵齐于千乘之富而羣邑乡里事之重大艰难众之旁观缩手者必项氏焉归甚劳而不辞甚费而不惜一旦无是皇皇失其所资伥伥失其所依若不能以独立于世则状之所述以为百年之思百里之泽微斯人宁复有斯邑者岂虗美哉呜呼此可为识者道也铭曰
　　猗嗟才难有夷斯艰有纶斯繁或汗彼顔而此闲闲刃防节间梗楠章诸枝条扶疏隠庇万夫岂其栎樗可栋可栌不逢其湏逝矣畴依巳矣畴资身后之思功如所怀用不雠才天乎人哉
　　有元万载县尹曾君夫人陈氏墓志铭
　　夫人讳柔应临江新淦陈氏归吉之永丰嫔于曾太平路儒学教授如圭之母袁州路万载县尹某之妻宋某官追封武城羣伯之冡妇宋戸部侍郎宝章阁待制讳伯大之子也昔宋咸淳间曽陈二公俱列言路震耀一时士大夫想慕风采二家门第等埒相望不二百里缔昏姻于声实翕赫之时夫人有贤行归事舅姑孝谨未防天厯改乱离中处常处变曲当其宜以克完克安后城武公即世相夫君持家万载二弟皆幼鞠诲如子迄用树立仲氏直翰林季氏名在太常万载卒时子年十七晨夕严饬冠之室之以逮于仕犹其亡父志也内外戚防长少贵贱待之咸中礼节喜愠不形综理家事绳绳如也而人未尝闻其声为伯兄继絶弟奉母来依有居有养又为之继室而昏其长子塟其四丧厚于父族者如此万载尝营别业于郡城皇庆壬子夫人徙居焉延祐甲寅五月己巳卒年三十五六月壬午殡庐陵儒行乡之螺山将以是年冬葬子男一女六壻陈王萧陈邓周也孙男二昭福华寿女二翰林君太常君援韩吏部例加服期以报嫂氏恩予与二君游故为之铭铭曰予于名门女子名门淑女孝妇令妻慈母而于此乎坟
　　乐安夏镇抚墓志铭
　　镇抚讳稭字淑芙姓夏氏族在崇仁之成冈宋南渡时以抚崇仁吉永丰二县相距阔逺遂宻聚二鄙间籍土军防遏置砦崇仁之曽曰夏氏之先领众守戍因家焉既而分崇仁三乡永丰一乡置乐安县曽曰遂乐安镇抚为人慷慨易直不事机巧志气超迈材质沉毅精于技击一可当十御冦輙以技胜国朝收附江南遐陬尚有弗靖大军所向必率所部前驱若着劳绩北来戎帅咸异其能受抚州路管军总管府命镇抚三翼又受江西等处行枢密院命长百夫先是县有暴卒肆恶吞噬家之所有悉遭刼夺执置囹圄几不自保防暴卒伏诛始得复业徙居兰原家益饶裕资右一县谦谦自卑毎遇凶岁赈饥周贫人怀其惠至元癸巳四月十六日卒年四十六父讳岳母聂氏娶刘氏子男一友兰将仕佐郎同知防昌州事女二适詹得之谭遇孙男志学国学生初葬桐冈迁巴壤又迁黄潭又迁团墅延祐甲寅某月某日志学奉祖母教安厝于阇黎铭曰
　　其勇也育而冠部曲其智也蠡而甲党里弗殚其施尚表所诒
　　故宋江州徳化县丞朱君墓碣铭
　　乐安天授乡之朱其族最久而蕃唐末有为郡司马者以材武雄其里子绘称为大夫八世孙奕富饶倜傥清江谢尚书谔志其墓奕生安民安民生克永克永生居敬居敬生徳化县丞桂发工进士诗赋与从兄焕齐名其从兄终身不偶宋末乃有一子入太学陞内舍县丞君字光甫年二十有一贡于乡次年淳祐辛丑至开庆已未景定壬戌咸淳乙丑戊辰凡五试礼部戊辰族子一鹗暨金溪一士同试君为详定其文俱得进士出身而君独黜次五到礼部恩对防殿廷授廸功郎吉州太和县主学越四年奉母之官时母年八十有一太和多士邑有壬戌进士第三人张槐应邻境有丙辰进士第一人文天祥每县学春秋试二家子弟宾客各献其艺君遴选公明所取所黜靡不精当二达官心服焉文书古香二大字名君家塾以示相敬君既仕庚午癸酉两赴转运司解试并与贡辛未甲戌又两试礼部亦不利授江州徳化县丞以归丁母忧自是不复仕寓居僻壤安贫自乐澹如也大元大徳戊戍十月十有七日终年七十有九庚子十有一月某日葬横坑原配黄氏后君五年终年八十有七葬古城四子男五遂珠魏翁早夭逸世其学女一适邬孙男六及献廸祖生午望女一适邬曽孙男三三孙吉孙善孙女二延祐甲寅冬逸谓澄曰先君葬十有五年而墓碣未树子其畀之辞君之齿澄父党也素相悉乃不让而为之铭铭曰
　　维艺之精维士之程三与賔兴七试礼部迄不一成而谓是科足罗豪英勿斯名维实其贞维古其承
　　故筼坡居士陈君墓志铭
　　筼坡居士姓陈氏讳荣祖字仲顕居崇仁县崇仁乡之苦竹宋端平丙申十二月二十九日生方其少也诸大父有擢科取贵者骎骎进取而居士恂恂雅餙人称为佳子弟及其老也羣从间有乘时取富者赫赫炽盛而居士优优谨守人称为贤父兄呜呼骎骎于名者既如梦幻赫赫于利者亦如露电而居士岿然独存如经鍜之金经霜之木不亏不渝衣食足以给子孙足以绍康寜寿考年七十九而终其可谓乡之善人巳娶杨氏子曰贤孙孙曰时曰赐曾孙曰善孙曰仁寿曰宜寿曰万孙曰延祐曰福孙居士之卒也延祐甲寅十一月十二日其葬也次年乙邜十二月廿八日其兆石塘之原距家甚迩其穴首乙趾辛孙时好读书能吟诗居士甚爱之得年三十三先五月而卒后五日而葬铭曰
　　履静视动犹风中尘彼有聚散此无悲欣行孚于一福建厥身宰木千春居士之坟
　　故鉴湖居士李君墓志铭
　　君李氏讳峻字至道寳章阁待制正奉大夫吏部侍郎讳刘之孙文林郎荆湖制置司干办公事讳修之子恂恂谨饬似不能言而工进士诗赋与寒门试艺者争先一难也娶容管安抚孙女出壻于陈与亲异处而晨昏侍养之礼无旷二难也妣工部尚书何公之孙三兄皆前妣所生性行各异而事之悉中宜节人谓之恭弟三难也俭约恬淡无贪媢心而独能保有所受赀业有増无亏四难也宋既亡弗萌仕进想终身读诵家藏旧书晚年一目失明尚能作小字侍郎公初有类槀版行翰苑已后文辞多逸不传君辑録成帙名曰类槀续编又自纂韵注甚详后见古今韵防遂不复出生于宋寳祐癸丑之八月卒于元延祐甲寅之七月其明年八月壬寅葬长安乡嘉防里之南阜祔妣何氏墓右子三积頴稘孙男孙女凡五尝戒积曰家无它畜惟前朝宸翰为家寳慎勿失坠余素善君积来请铭铭曰
　　名家之胄而淑而秀以昭于后其可不朽
　　故次男吴衮墓铭
　　吴衮字士工次尚三澄之第二子也防而明粹长而傀竒学法书学诗文皆能之至元壬午七月己夘生至大己酉正月丁未卒殡于后园延祐乙卯六月甲申塟于横江湴田坑首兑趾震娶袁子四男蕃女贤嬴寳其塟也父澄铭其墓曰
　　生之勤死之闵啬汝身以豊汝后人
　　故楚清先生龚君墓碣铭
　　呜呼宋末士大夫淟涊脂韦便身迷国者滔滔而是习熟成风恬不为怪固有稍负气节于未仕时亦不能不改变于既仕之后呜呼余安得不于吾楚清先生龚君而致其慨慕也哉君资禀峻迈文辞精致年二十二贡于乡二十八再贡赋中第一明年试礼部赋中第二廷对防中第六以咸淳初防士特恩授文林郎隆兴观察推官秩满除两浙运司干办公事迁临安观察判官又除福建运司干办公事转儒林郎侃侃刚直不徇不诡应务明决略无留难始仕于洪继仕于浙幕府拟昼任法防理甚属久谙律令为僚者推服为长者器异焉天厯告终辟地野外如永初元亮如黄初防安如楚之两龚清而不汚号曰楚清居士其志可知己世氛颇静仍还城中混迹编岷沉晦免祸介特之操曒然不渝少年擢巍科不十年而肥遯名教自乐余四十年所蕴虽不获施然论文讲学端巳淑人践履持循俯仰无愧逺者慕之近者宗之仕者礼之学者师之为古文简健光洁根着理道求序记志铭者相属有集四十巻及宦游拟槀尝自为序比其逝也靡不流涕太息以为无复有斯人也天爵之尊不犹多于人爵之贵乎君讳孟防字龙友莫本系龚所后也临川龚自昭武徙大王考诚之王考良英考方乡贡进士妣汪氏赠孺人君亦汪出也故孺人子之吉州判官名若通山县尉名雷复者莫氏二兄也咸淳辛未伯兄以太学进士第黄甲仲兄以南省进士赐出身而君受两浙之命时莫氏母无恙见三子俱贵部使名其所居之坊曰丛桂荣亲君仕进时洪庾嵗收缗钱数百归监纳官挥郤不受其它日给日共旧例所得一切屏絶唯食廪稍而已所嬴又以分济同列之贫凡死无所归求有未遂者苟可援助必尽其力至闲退时于人之急虽不能周亦恻恻怅闵初父有庶弟凌蔑寡防君之母子重罹困阨此叔之子不慧死而絶祀乃为立后保防遗业以逮至今人谓以徳报怨君曰宜然奚徳之云襟怀坦易论议平实嗜义如渴疾恶如仇见人有善欣怿称扬闻人有过颦蹙隠讳别白是非不少假借而后进寸长倍加奬与其乐成美如此所受举荐者安抚吴坚曹孝庆转运陈合朱浚监察御史曽渊子所与同僚者节度判官黎立武节度推官萧立之季年所善者曽县令子良异代所师者陆先生子静也宋嘉熙庚子五月中一生之日也今延祐乙卯五月上二卒之日也是年六月丁酉葬之期也乡曰积善原曰西楹塟之宅也配晁氏文元文庄之裔有妇徳子自厚有文声女子适侯并先卒子妇制置司主管机宜文字邓晋孙之女夫亡子防贞一自誓长育其子以绍家学女孙壻张观朱夏皆儒家子状君之行者唐浚也专门治春秋长于君二岁贫而有守葢与君合志碣墓而请铭者君之孙文潜也为之铭者乡之后进吴澄也铭曰崇崇儒科暠暠雄文乍试吏事如觽解纷望实峻明交章荐闻选愞包羞吞声敢云歳月防何拄藜看云耿耿于中防锦袭纁绰绰嗣学丐厥余芬维坚不刑维完不皲有抚斯原宿草芸芸百世吁嘻清徳之坟
　　宜黄谭遇妻夏氏墓志
　　将仕佐郎赣州路同知防昌州事夏有兰之女弟淑明至元丙戍六月十九夜生生十七年而奉政大夫江西等处儒学提举谭文森之子遇来壻于夏氏有子一人曰道生为谭氏妇九年而卒于父母家至大庚戌六月十二日也卒时凡在京师越三年四月自京师至乃治葬葬参原首亥趾壬延庆壬子九月二十四也父讳雄先卒母刘氏甚钟爱其卒也悲其葬也命其外甥道生造吾门再拜请志遂刻文于其墓云
　　李道墓志铭
　　宋寳章阁待制正奉大夫吏部侍郎李公之孙畴字道文林郎沿江制置使司干办公事讳修之嫡长子也侍郎掌制时生命之日制保养太保携抱终日不出帷房因得痼疾母谭夫人恩之甚勤食寝作息躬自顾视逮至有室犹然自防頴悟虽疾不废书一覧终身不忘经史典故记忆淹贯信奉释老二教晨夕香灯防诵敬礼隆寒盛暑不辍侍郎既任子赏延诸孙该受登仕郎以疾让于弟略友爱出自天性未尝疾声厉色恬淡忘世毫发事不婴于怀娶知金溪县黄元孙女元侍郎同年进士逢时多虞而外无咈意葢内有贤助云黄氏先二十有八年卒子贞年十有三竭力干蛊家用小康男婚女嫁俱毕尝燕处贞侍特书褒美之辞以畀贞受藏唯谨次子允思以制干命俾后阳春令涛之子寘贞承志均家产为二不求嬴焉女一适文虎一适夏有兰一适邬文传李氏世居崇仁乡之白沙侍郎贵显始徙于邑江南新附法令未孚军冦交扰避地靡定依贞妇家数年时既寜谧复归白沙筑室大徳丙午正月八日卒年六十有七子少以里中子识制干公交游三世矣贞数数为其父请铭延祐甲寅某月日贞允思奉柩葬于宜风里上塘祖茔之左乃为铭曰
　　维兄友以克让其贵维子亦兴让以克友于弟维身教不匮维家闻不坠以永于世世
　　临川曽母刘氏墓志铭
　　临川曽必荣之妻刘氏讳慧珍生宋淳祐辛邜之十一月年四十三而卒其夫四男一女家又甚贫有欲夺其志及分异其子女者坚志不从卒全其节长其所生而室家之冢子泰来尝为吏归解其槖以所得进郤勿视曰吾教汝为士不使为吏汝若教学虽菽水缺供吾不憾否则为农为贾以养亦其次也今为吏必取所不当取恶用此为泰来惭惧自是不复为吏素不好华饰孀居即屏芳泽终其身不御前期与邻妇诀微病三日而逝大元延祐乙邜十二月二十六日也既殡乃得塟地里曰孝行山曰熊家畬以某年某月某日葬求铭者泰来也述行实者曽之族人与嗣也铭曰
　　天其夫弗肯渝于义士其子弗肯没于利鸣呼虽古贞奚以尚兹











　　吴文正集巻七十五
　　钦定四库全书
　　吴文正集巻七十六
　　元　吴澄　撰
　　墓志铭
　　故袁君主一甫墓志铭
　　主一姓袁氏讳立初字义夫生宋淳祐庚戍九月自少倜傥有志慷慨尚义习进士业应举不中客州县与其谋议如参佐然进士科既废无复仕进想新附之民地偏俗殊闻一令輙骇吏并縁为奸丝棼鼎沸莫克应承君处之得宜于家不贻父母忧同产頼以保所有庇及一乡愚氓相挺为乱锄其根株里居以寕逺近归徳焉冨室礼为賔师诹度悉中理法多所禆益君伦纪笃厚意气轩豁亲故交逰恳恳用情靡不感悦至大庚戍十二月以疾终次年十一月于艺原延祐丁巳二月庚申改廻乡祔母夫人墓左呜呼古有乡之贤能长治其民不出比闾族党之间故上下相亲如家人父子袁君不必如古之仕于乡而比闾族党受其恵盖无愧于古之才士也夫考讳摹承节郎监隆兴府樵舍镇妣曽氏进贤县丞讳三徳之孙女配何氏工部尚书讳异之从女孙也男三梅瑞彭泽县教谕相瑞桐瑞女三端女平女安女中男中女皆先卒大庾县令何子安之子隆孙道州判官何壵之子友成暨子之中子衮其壻也孙男二焘孙熹孙孙女四君与予相友如兄弟其卒也予在京师今于其改也而为之铭铭曰
　　生不试没有遗恵留其庆以昌后裔
　　故县尹萧君墓志铭
　　萧氏居赣寕都之小田至于君五世矣君之世父讳澥能诗有集曰芸庄五试礼部特奏授户曹君之父讳立之诗宗江西絶句有唐人风致其集曰氷厓登进士科由镇南军节度推官班见改籍田令累官至通直抢攘之际擢为道守不及赴君通守之季子也讳士资字深可噐识超异绍宋学文艺最优知时将多虞期以武功奋就右选授承节郎及大兵至江南仲兄赟募乡兵助时偹御君请曰报国忠也寕家孝也二者不能兼兄居弟行帅李公不许遂徃君奉二亲依山险同乡邻保聚兄与大兵遇而止元师李公竒其才全其生询其家世益加敬重君亦受知焉李公镇卢陵命君招抚寕都降汀冦有功剡上随逹官入觐授从仕郎建昌广昌尹承乱离后井里荒残抚字有方户増狱简遭父防去官再尹辰州卢溪寔五溪蛮洞之地乌言兽心御之得宜靡不恱服茶溪洞反谕降其众又遭母防去官再入觐迁徴事郎辰州叙浦尹叙浦与卢溪邻土俗相似治之一如卢溪前者洞蛮屡服屡叛招懐以徳咸俾革面闻君有代渠魁复出钞掠行省调兵勦捕君率先捣其巢穴冦穷蹙就擒君不有其功以让军官与同僚归旧隠觞咏自乐视仕进澹如也越数年有南安路行用库大使之命居官将再期觧钞上行省还及赣疾作至于南安益笃诸子扶侍至家寝疾七日而终君事二亲孝虽驰公事于外爱慕不少释奔防及门号踊恸絶兄弟怡怡终身无间言待宗戚友朋各中理节能得其欢岂弟慈祥接物和煦三为邑宰民皆去思尝以自得扁书室所着诗文有吹劔吟北觐纪咏卢溪客语疾病召诸子及弟兄之子毕至教以和顺娶连继黄子男四若渊若潜若济若渉女四孙男四楫孙吴孙周孙相孙君生于淳祐辛亥之冬卒于延祐丁巳之夏二年十一月廿七日于里之吟田长山头予与君父子兄弟交逰四十载父兄既没而君独存每嵗书问往来至数四君少予三嵗乃先弃予而逝乎诸孤求志铭叙而铭之铭曰深沉坦夷□廓宻微荘肃愉怡无莫有持文继父规政若母慈忘者巳而存者如斯
　　故赣州教授李君夫人徐氏墓志铭
　　故赣州教授宜黄李君夫人徐氏以延祐丙辰九月从其子仲谋官赣之石城越明年丁巳五月甲戌卒仲谋具棺衾衣物敛于旅次悉得如礼是月壬辰奉柩以归六月丙午殡于正寝八月巳酉仙桂乡北华山左仲谋衰绖求请铭呜呼余视夫人之父犹大父视其夫犹伯叔视其子犹兄弟也可不铭诸窃谓妇徳一而有三从焉徳既贤所从亦贤世所希也盖徳之贤在巳而出乎性所从之贤在人而系乎命苟非于天者羙命于天者厚其曷能然哉若夫人所得于天可谓羙且厚巳夫人儒家子讳懿如天孝慈知书秉礼事姑色飬无违执妇功至老不废相其夫裕其家新宅舍馔賔亲睦乡邻教子孙一一中程度居近夫子庙遇朔望趣起拜谒中燬于火部使命有司重脩以仲谋董役夫人视如家事然有梓木可材或请以立夫子像即斧以畀呜呼妇所先者徳而夫人之徳则贤也父乡贡进士乐易敦厐讳桂得以工词牋为儒林宗逺近从逰者数百咸称为介轩先生呜呼防所从者父而夫人之父则贤也李君端严闲雅受业徐先生之门师特加器重而妻以女后入大学厯外内舍以上舍释褐授廸功差赣州教授呜呼长所从者夫而夫人之夫亦贤也夫没时子甫弱冠或谓所居差繇繁宻盍徙以避夫人谓吾辛勤有此屋去将安之仲谋奉母应门纯正防通每为邑大夫所礼家頼以寕初仕南安路学録夫人抚诸孙留于家再调石城县教谕则曰吾昔尝从夫仕赣今从子仕赣之支邑死不憾矣受禄飬八阅月愉如也仲谋防谨自守所至取重于官长取信于士友大率母教所成呜呼老所从者子而夫人之子又贤也夫人生宋淳祐甲辰七月得年七十有四次子良蚤卒女一适莱山山长邹众孙男四除比冠阶先十有九日殇夫人哭之恸由是婴疾除后二十有八日亦殇陞尚防孙女一适临川徐铭曰
　　天丰之乎于其躬又于其所从孰如其丰天啬之乎于其徳不于其所食孰云其啬
　　故陈副使夫人黄氏墓志铭
　　小曹金银场副使陈仲南之配黄氏乡贡进士庆老之女宋淳祐壬子嵗生十有六嵗归于陈毓质儒家性行温淑相夫君治赀产日以盛大警戒相成慈俭如初宗族乡党咸称贤助至元辛邜五月三日卒黄陵迁奥村迁桥头坑又迁炭坑距家一里许副使讳楠后二十有一年卒初生一女一男年皆防罹冦祸能相让就死再生一男曰炳文娶大学进士吴防来女为妇孙男一世孙孙女二一许归予之孙蕃一许归斤村防之子铭曰
　　梱仪靓颛顺恵且贤维家之嬴不嬴其年永蔵既安流庆嬗嫣
　　故临川丁君墓志铭
　　丁氏系出齐侯吕伋汉时有寛有固至宋显者尤众其居临川灵台乡者有叔才为士讳应桂父曰从龙以其子有志于学凢益友过从应接不倦叔才所师皆一时工进士业者最后与今翰林承防程距夫同门业成而科废栖遯不求闻于时名书室曰竹所以厉其节户既儒籍俯就乡邑学谕之职又防处临汝书院遂与郡中诸耆宿俊彦日相亲宻间或吟咏以抒懐抱语尚平淡不事雕琢资禀刚直趣操清洁倜傥潇散不拘不迂与人议论少不合则疾声大呼然聚防欢笑浩歌畅饮和气春如也待族姻乡党知旧交逰各中礼度娶龚氏先卒子荣翁克世其业教导临汝叔才就飬焉有疾乃奉以归终于正寝其生也宋淳祐辛亥九月其卒也元延祐丁巳三月十有一日庚寅祔龚氏兆是年秋贡余校文还过郡前临汝山长赵思以荣翁来请铭余尝序叔才诗矣今铭其墓也宜从老氏教子井山观者季子有容也孙显生相生铭曰
　　生而有章死而有蔵我辞孔掦厥闻弥芳
　　大元将仕郎南丰州判官萧君墓志铭
　　大元有江南一天下三十有九年始以进士科取士江西行中书省所统两道贡士三十有二校艺之优劣定去取而吏议以襍犯违制有所黜校文者争之一二逹官临之亦务寛厚欲偹其名数卒不能夺吏议于是与选止十有八人而吉安一路居其六明年防试京师六人之中擢第者三杨景行罗曽萧立夫也立夫字兴吾吉水人年最少授将仕郎南丰州判官以归八月巳丑甫拜其亲十月甲申遽终其身呜呼其可悲也巳其可悲也巳大父讳符世在宋三贡于乡五试于省咸淳戊辰省试诗义第一殿试中乙科任衡州推官父如愚守家学五子立夫仲也大父命之为世父后自防敏悟其行其识卓然特异体素嬴弱归途遘疾逾月小愈至家又疾竟不得起呜呼其可悲也巳其可悲也巳生至元甲申终延祐乙卯越三年丁巳正月于松林之原兄鼎将父命来徴铭乡试余曽校文得士如此而不见其用呜呼其可悲也巳其可悲也巳妻彭氏男辰生之时年十有四矣铭曰
　　才与否与富与贫与贵与贱与寿与夭皆命也夫呜呼立夫未可谓富而亦不贫未可谓贵而巳不贱天畀以才不畀以寿命不可期若之何其知与不知俦不子悲呜呼噫嘻
　　故诗人吴伯秀墓志铭
　　伯秀讳廷兰抚金溪之吉原少工进士业与从兄廷龙素齐名其从兄入太学登进士科调赣石城尉而伯秀不仕进士科既废乃肆其力于诗甄意洽辞不甘伈伣出鲁直履常下迹不渉城府朝夕一室吟啸自若中有亡聊不平一皆发于声汪洋无涯涘众口遽相传诵其佳句家素贫抚弟如子私箧无一钱蔵言直行方见不善輙靣折有急则力救之慱记覧善诱诲后进宗党恵其徳而化者比比生宋淳祐三年四月得年八十元至治二年闰五月卒闻者靡不伤悼防定元年十二月里之何家原前期其族孙举及裴在京为之请铭既而其从子庆益来速铭噫宋三百年间抚之诗人前有谢逸谢薖后有赵崇怿而崇仁甘泳金谿曽子良亦以诗自好伯秀与曽同邑而为曾所敬余尝观其诗是可铭也或谓伯秀之穷如孟东野抑天固穷其身以昌其诗乎余谓东野无后而伯秀三子诸孙森然克绍其世天之丰之也非东野所可及巳而其诗又有不同者焉祖某父某俱弗耀娶王氏子三孙四铭曰
　　韫匮潜珍粲粲琪珣畴谓诗贪贞曜与伦涤破酸辛渊乎深淳不昌其身以傒其嗣人
　　故金陵逸士寅叔王君墓碣铭
　　皇庆元年春予在国子监以疾寻医其夏过金陵郡士王寅叔授予舘执弟子礼而请学焉每为谈士君子脩身谨行之槩言言胥契如水沃地其秋予遡江而南则依依不忍别若有失也一年余不相闻或传寅叔死矣夫金陵东南大都防也然自吴晋以来常为用武之国事文学者视他郡为少况归朝之后士之世业者或弃其业而他从寅叔一身独膺持家干蛊之任犹能有余力不废学其为学也又不卑卑于世儒记诵词章之习上慕古之圣人贤人而为师可不谓特见卓识者哉而竟不得年以死是可嘅也巳延祐五年冬予再至金陵寅叔之子谓吾父虽巳就土而穴有水泉冝改乃营宅兆于城南西石子岗以明年正月四日奉柩而窆予为文以碣于其墓寅叔讳子清其先汴人宋绍兴初来居霅州祖父讳某徏金陵祖母徐氏勤俭殖生父讳君祥早世仲父季父恊心共事以致丰裕寅叔仲父之第三子也年十有四仲父亦卒为母命之为世父后事母张氏尽孝人无间言家务母及女兄主之寅叔惟读书为学而已他事一无所与数年后家浸以蛊始奉母命整饬剔蠧补详缓精审増益其田数十顷若不经意人服其能声誉日起贤士大夫常造其门交朋甚驩而喜赒恤亲戚无依頼者量其厚薄月有赡给名阀之子孙他方之寒俊不能自立者恻然矝念时与舘谷嫁娶无力者捐赀赠之死无具者偹棺之嵗防施米及为粥以食道路之人时疫施药间命医流往就其家胗视隆寒积雪则散禇衾木炭委于甚贫者之门而去不出主名盖其季父冨而好施寅叔力不逮数倍而亦如之其所值之境为尤难母病药必亲尝朝不暇盥栉夜不脱冠帯而侍居防三年不酒不肉不处于内未衰绖不去身祭祀一遵司马氏书仪朱氏家礼容无惰言无戯跬歩必以古人为法式训督诸子动循正道年长者遣之数百里外从名师娶氏相夫教子无违子四珩琚璜璛琚先殇女一婿旴江传若川寅叔生宋咸淳巳巳嵗六月十有七日其卒皇庆癸丑嵗十月十七日也铭曰王氏世族济济纯笃维学之劬肇自寅叔谓年宜崇未艾而终谓天昭昭岂其夣夣韫瑜韬瑾理弗尽蓄此有余以锡遗石冈有坟石碣有文于戏寅叔虽亡犹存
　　故吴君庆长父墓志铭
　　古丰城之长安与崇仁之青云接境吴族居焉其初与崇仁之吴俱来自宣州宋之盛时有繇科第而仕者逮南渡以后崇仁之吴文学科第大显于时而丰城之吴亦儒雅循良饶裕自殖巨公名士以徳义相契交际过从络驿不絶至元间予至其乡有五云峯居士端严谨厚冠衣淳古俨然商皓之遗风适孙名演字庆长年二十余嶷立侍侧简黙凝重慱洽秀异望之知为逺器厥后耆艾日以凋谢族之冨盛者亦渐衰替独庆长卓然树立甲于一族户门孔艰防剔振治不劳而办乡邻弗靖恊心殱殄众得奠枕赀力非甚有余而饥嵗率先赈救豪右愧焉名声四驰逺近竦慕当路亦有知巳而不愿仕日与吟倡倡和自乐诗曰梅臞集晩年新居室以处诸子婚嫁各当阀阅将遂闲适而年不待矣生宝祐丁巳十月之癸卯卒元延祐甲寅三月之己未越四年丁巳十二月戊午祔于六世祖妣曽夫人之兆原曰桐坑娶范继黄子男六楶棻榘棨棠女四范继老黄延选葛真黄琛婿也长男长女先卒孙男六灿炤焕燿炜焴女九皆防予之先自丰城徙世逺失其次庆长少余八嵗视余犹兄也棻请铭故为铭铭曰
　　猗嗟具宗宣而抚洪世世有闻四海趍风丰城一族积厚报丰猗嗟庆长亢宗之雄命未称志维后之隆
　　故逸士赵君墓志铭
　　进贤赵君若焕尧章甫宋宗室也年二十三值火祚讫赋草之茂三章援琴而歌与箕子麦秀歌同其悲哀时运之巳失矢志义之不渝略无移咎推怨之意视麦秀之辞为优故予疑麦秀非箕子作也太史公轻信而悮取之尔安得如赵君之自伤而不他尤者哉君之志义类箕子无朝鲜之地可逺引于是陈迹乡闾放情山水髙睨广覧遥吟孤啸舒泄所懐弟若悭受当路索络俾同游徼君讽之来归日共族从聚处读书想古饮酒忘今澹如也与弟分财悉置不问唯取先世帯笏琴书君年将七十母万氏夫人犹无恙孝飬致乐朔望率子孙盛服拜堂下饮食必躬调胹生旦上寿自鸣匏弦起舞以怡亲心母年八十五而卒既无亲可事则専以教子为务賔客非端良不接所接輙觞咏尽欢邑校春秋释奠斋宿陪位甚谨言论本经训尚理趣谓学而不行非实也吾喜玩易不以谈説不以占验日月无非易也披阅古书得精要语遂笔之防目曰偹忘告戒内外戚防徃徃按防所录著述之存者中庸讲议适情小藁逸民自得合若干巻其诗有云青山入遥望敛襟坐虗阁世故不可期冲懐有深托平居兴夙寝衣未尝免冠褰裳嗜饮不至醉每微酣令人歌渊明归去来辞自吹洞箫以和书阁临池扁曰晓泉晓喻明泉喻清也真淳和易恂恂信厚乐导人为善而不计从违是以人人敬且爱焉重义轻利逋负不屑屑责偿冬寒见冻者衣之嵗饥见饿者食之初乙亥之兵卿人有被俘者捐金赎之享年七十八大元至顺辛末八月十一日晨起安坐而逝明年某月日邑西之雷冈先世魏悼恵王之一再传安化军节度使讳克整封髙蜜侯生金紫光大夫叔防光禄生右朝请大夫续之靖康之难由曹州徙豫章之进贤朝请生永丰主簿公磥君之髙祖也曾祖彦琯祖夫考时福俱不仕君娶周先二十年殁男三嗣贤嗣箎嗣均一适艾芳闰孙男四女一嗣贤曰先子临终命嗣贤求先生铭追念遗言恻恻哀恸庸敢以请予诵君歌辞嘉叹罔巳夫有商孙子服于周自古以然磐石之宗及今为庻君之志义若此贤于人也逺矣铭曰
　　身之寿命长家之胄昌不与国而俱忘志义堂堂噫其可伤








　　吴文正集巻七十六
　　钦定四库全书
　　吴文正集巻七十七
　　元　吴澄　撰
　　墓志铭
　　有元徴事郎翰林编修刘君墓志铭
　　呜呼自谦遽去予而殁矣夫悲哉予在禁林自谦为属南还之日远饯出通州明年将防而至澄老病弗克奉诏遂别予去未复使命以疾卒于家呜呼悲哉卒之后一年其孤埜触暑走六百里来求铭曰将以今年十月某日葬里之江井山呜呼悲哉自谦姓刘氏光其名也住上饶葛源人其先世初由彭城徙玉山大横塘后家葛源王考讳养浩宋太学进士廸功郎寜国府教授考讳安国朝将仕佐郎湖广等处儒学副提举其仕南雄路儒学正既满逰前翰林承防姚公之门勅授琼州安抚司儒学教授待次辟中书省断事官属吏扈跸上京分按诸郡疑刑滥狱之乆悉白于长决遣无滞中书委催海运不旬日万艘集民食日给父忧解职服阕之琼以诗书礼义化荒服之民广帅受诏捕贼檄参军谋固辞帅入贼境无可与议驿邀请不得已募百余兵诣帅垒画计珍其渠魁活胁从之众万数自琼归创白石书院祠朱文公而黄文肃公配以王考逮事文肃故也分田赡养学徒省为设额行省为差官以教公朝复加旌表焉掾江西行省数月不合不留选授将仕郎寳庆路总管府知事未赴徴补集贤掾史继陞徴事郎翰林国史院编脩官凡所撰述辞采蔚然可观泰定三年驰驿造吾庐四月还家拜墓以追荣考妣之命告于庙考赠徴事郎江浙等处行中书省检校官妣方氏赠宜人趋杭起邓侍讲文原忽得疾再还家事医药八月浙省遣使聘充考试官力疾见使者疾革不果行是月七日终享年五十二九月讣达京师孤埜哭防絶即日弃官奔丧朝之闻人数十防哭僧舍为文小奠平居赒施贫乏救恤死丧销释怨争熏为善良可以范俗可以经世自少有志气有才略小试于用皆所优为种学绩文循循儒行规矩中允矣其有猷有守也而用止于斯寿止于斯呜呼悲哉娶杨氏封宜人子男二埜中卫亲军都指挥使司防古字学教授圻国子生女一孙男一予之长子文与自谦同年生次子京客都城恭自谦犹兄今则已矣而予为铭其葬呜呼悲哉铭曰
　　生才若兹不使有为天乎何其予之铭之不足于辞而有余悲
　　故承直郎崇仁县尹胡侯墓志铭
　　崇仁壮县也数十年字民之官率未能大慰其民之心往往觖望近岁有簿斯邑者言曰崇仁之民有幸不久有贤令至问为谁则以胡侯对道侯之美略举大槩闻者皆喜逾年予客外而侯至官比予还家则侯在官将再期矣入境问政而民之所称加于前之所闻于时侯以病在假然未尝须臾忘其民也病小间即出视事其病而在假也民伥伥若无所依其出而视事也民欣欣若有所获越数月始及一识察言观色以证民之所称犹信又数月侯之病竟不起不间迩遐哀伤痛切若失其父母侯之得此于民岂偶然哉其孤奉侯之丧归葬以翰林待制虞集所辑事状来请铭予夙闻侯为铜陵世家既阅状复稽荆国王文公集所载侯之七世祖讳舜元嘉祐四年进士官至著作佐郎少从王文公游公为志其父母著作之孙讳棣建炎二年进士官至朝请大夫兵部郎官于侯为五世祖兵部之孙讳元一宋末太学进士皇元赠承务郎侯之考也乡先生阮翁竒其才而妻以女侯之母也侯自防能文章有智略舅氏复以女女焉至元乙酉舅氏为建徳守入觐侯以甥从防恩得仕一再授县主簿寜国路之南陵建徳路之淳安也一再授州判官嘉兴路之崇徳徽州之婺源也迁龙兴靖安县尹由靖安而尹崇仁其在南陵也有妖巫托神怪以惑众虽长吏亦共防信侯逮诘即首服受笞而去其妖遂息其在崇徳也有诈称降香使臣所过迎接防送莫敢谁何侯独疑其伪执而讯之果然缚送于府宣抚奉使坐以法而嘉侯之明敏婺源州距总府数百里山路峻险转输莫可赋粟每岁留州忽有令诣府送纳州民震怖官畏上令之严不敢以请侯自上府陈利害府不能夺侯议民得免诣府仓感悦如更生婺源庙有灯油田掌事者侵盗讼久不决侯言供神祠无益之费孰若为国家养有用之才监察御史是其言以其田畀州学其宰靖安也验户籍髙下以次受役不容毫髪偏颇民粮不知主名岁责役户代输侯究诘所起竟得其人而役户无代输之苦人户产去税存一一覈实归于得田之家酒课额有定而民之贫冨无常贫或数赢富或数缩侯为均派随粮数之多寡定课数贫民大便土兵害民县不敢问侯捕治如法兵始敛戢其治崇仁也如靖安而尤整暇讼牒至庭讯其情伪曲者辞穷而退直者旋为剖析事不凝滞浸浸简静庭无争辩之声乡无徴呼之迹惟日与名士讲学论文而巳胥徒改营他业者十五六或障大溪之流以擅机舂之利舟往来輙碍告之官而官不理一日侯过其所适值羣小逞阨阻数舟侯命左右捽拽至前进父老问曰此处旧有陂乎曰无有灌田多乎曰不多陂之髙低与隣陂等乎曰此独髙曰然则非水利也徒阻舟尔目左右曰毁之行客居民争先除折薪篠蔽水下顷刻而尽欢声动地行事快人情多类此前时经理民田有司奉行失防意民大扰因重加其赋至是徴包银钱不遣一卒令民自推择事末利而瞻者乃与徴晏然无动摇以病告致仕于府僚友狥民之欲不上其状诏书命台察举守令佥曰孰有如吾侯者乎岂料终于官而弗及应时需也哉至治辛酉四月十六日终年仅六十侯讳愿自伯恭仕南陵时承务君小居宣城侯请以铜陵田园悉与守坟墓昆弟承务君殁事太夫人孝谨常就养于官及太夫人春秋髙难逺适既受崇仁之命欲留奉侍不往太夫人再三谕遣乃不敢违弟懋致养于家侯得专志官政以有弟也子立淳谨肯学未尝干与公务一家孝友出乎天性府表其里朝旌其门葢不虗美云侯之殁虞集同邑尉熊昶晨夕顾视经纪其丧事某月某日侯之丧至宣城某月某日葬某源予亦崇仁一民也故述邑民哀思之情而为侯铭铭曰
　　吏治轩轩久矣无闻天惠崇仁锡此令君四野耕耘三载一春遽弃吾民曽不逡巡侯来民诉侯逝民颦靡控靡因孰思孰勤极目蒿焄江东莫云千古松筠循吏之坟
　　故千户黄府君墓志铭
　　黄氏之先邵武人也廸功郎讳忠者来家江西之清江鎭配杨氏以进义副尉讳宪者为子进义君配甘氏子三人其仲千户府君也府君讳遵字正道生寳祐甲寅十一月壬戌孝友敏悟根于天质一时名卿钜公咸韪异之长逰淮堧值至元革命受知元帅府用为管军千户辞以亲老归未防遘父丧致哀如礼兄弟继殁悲戚逾深奉母抚孤内外雍睦有前代义门遗风一新居宅翰林承防程公为扁曰后山堂葢进义君尝以苍山自号示不忘先志也母年九十防恩赐帛里中髙年妇防宴称寿逺迩叹羡以为希有母病养不离侧及丧致客数郡年防六十孺慕如少市失火延燎防逮躬抚母柩泣拜吁天俄而风止火息邻居免燬并推孝感之功哀毁成疾数年颇瘳皇庆癸丑秋复作弥剧一日止药弗进语诸子曰修短有数汝辈友恭克世先业吾死奚憾言毕而逝八月甲戍也娶熊氏生子一曰子钟先二十年卒再娶喻氏生一男一女孙女二俱防兄珪一子曰莘弟浩无子钟继其后延祐丁巳十二月丁酉葬富州防昌乡之杨原先期钟造门将期兄之命以岳州路平江州判官皮溍状来徴铭余谓范蠡英杰也其智足以霸越弃卿相如脱屣岂区区势利所能凂然一居于陶则匪直变易姓名而已并与生平识虑俱变易而用之于小是何也其居使之然也清江镇大江以南之陶也居其间者鲜不惟趋时计嬴是务独府君庄重闲雅俨然贤大夫之仪对客清谈泠泠如壶氷盘露蝉蜕埃之表以诗书礼义淑后三世同财而无间言父无恙时誉望亦籍籍嗣之而兴益以光昭居斯地也而有斯人乎斯古所谓不随流俗者府君有焉非特余知之也风宪清流外服之官暨中朝之使苟贤且明者每见每闻莫不嘉敬而惜其不获用于时是果何以得此于人也状称府君刚介自立不轻与人交事上接下各得其当乐施与振流落不以为恩或受累不以为怨而为善益不倦葢摭其实云铭曰
　　昔铭其母今铭其子一贤一孝世世视效
　　勅封宜人孔母罗氏墓志铭
　　延祐六年秋予留金陵客舍有太史院校书郎孔思则衰绖过予泣而言曰吾为三江三孔之胄南北既混吾父归曲阜拜祖庙遂如京师初仕教授嘉兴路迁兴文署丞淮西廉访司知事江西行省照磨陞儒林郎江西等处儒学提举不幸四年丁巳十一月十日吾父以疾终吾母勅封宜人罗氏实相吾父以能有所立初归逮事吾祖母婉愉孝养无违为冢妇执谦自下以礼诸介妇兄寿仁生四岁而前母周氏殁吾母抚育同于巳出后教授常徳路迁瑞州路知事思则年十七从吾父宦游后教授归徳府迁太常礼仪院太祝万亿绮源库知事三迁而为太史之属吾兄弟各沾微禄一皆吾母所教不幸五年戊午十一月三日吾母又以疾终吾父巳得翰林直学士李之绍伯宗志墓而吾母之葬不可无文也敢以请予于儒林君及其二子俱旧义不得辞明年庚申九月九日寿仁思则奉母父二丧合葬于里中桐水之原服阕寿仁以将仕郎改武昌路嘉鱼县主簿思则陞承事郎改济寜路寜阳县尹兼管诸军奥鲁劝农事来索铭文乃书以畀之呜呼妇人不出闺门嘉言善行非人所可闻见以其夫知其为贤助以其子知其为贤母是可铭巳宜人所生女适欧阳孙男观保福保孙女四铭曰
　　若夫若子奋越而翔妇徳母仪于焉而章
　　故游夫人余氏墓志铭
　　澄外舅之弟余仲璋讳珪有女妙真生宋寳佑丙辰九月年二十一归同乡游应铃其夫君贤厚人也家素裕相夫治家夫徳益光家道益昌阃以内阃以外尊卑长防宗族婣戚下逮使令服役辈靡不称其善元延祐戊午五月以疾终明年十二月窆于株陂之原祔君姑余氏墓右男通习进士业女荣适黄世英次适余震孙男福孙孙女恩恕俱穉通奉父命来为其母请铭铭曰维慈维淑维徳称福爰宅兹隩以引而续
　　故平山舒府君墓志铭
　　舒以国为氏自江北徙江南家洪之靖安为着族府君讳公平字廉夫其高祖邦佐宋淳熙八年进士任衡州録事叅军受知连帅朱文公未老以疾致仕官至通直生四子其二选君之曽祖也生三子其长乡贡进士巘君之祖也贡士亦三子其三鐩君之父也君资识警敏意气爽迈防年值家中衰从亲往依外氏刻厉奋发期于立身兴家从其舅学进士诗赋驰声应举至再不利贵冨家竞延至为子弟师一统之后君之父念故土遂奉二亲以归收拾余烬治财殖产日以饶裕竭力甘防先意承顔父丧哀毁庐墓侧服丧母时年防六十如丧其父擕弟就学迄成人不更他师从祖兄瑞昌县尹赀富无嗣为之立后匡翼其家始终弗渝有族人贫困教育冠婚计其逋欠罄所有不足以偿则悉蠲之又一人殁于外无以为殓舆榇往殡邻有病患死丧周之唯恐或后命工斵材以给死而无棺者嵗饥竭所积赈贷略无乘时徼利之想友朋情谊尤笃见故人子闵闵焉望其成或自逺来归则买宅以居给田以耕与人语极恳欵至有过必面责弗阿徇前依外家因学徒所资得田百畆及归乡悉以分畀外家之贫族官定户籍奉命总覈一乡凡有田不税无田虚税之家悉以实报防惠者甚众捕冦之军留数月日有餽饷而弗以扰乡邻所俘男女百余早夜饮食之且言于主帅多获释免流民数百入境邀重糈弗得则肆掠君与之约令勿旁骚当供汝三日之食帖帖如约而去舒氏自通直公积徳累善尝买田二千亩为义庄以赡亲故之不给其乡邻之无告者人食其徳至于今而舒之福庆绵逺族蕃盛富甲一邑子贤孙俊而文擢科预贡及仕于国朝者累累有之君文学卓然不羣博渉经史于春秋尤邃文不苟作必传经理禆世教评论宋文推苏明允第一后进寸长片善绳之不置一时秀彦多出其门曽受讲书者尊称曰平山先生延祐初行贡举举君为首辞曰吾老矣岂较艺时耶次科君已病遣一子就试曰汝能续世科吾死不憾君之母涂氏家世儒宦诸孙侍立必勉以学君之配熊氏事舅姑相其夫抚诸子俱不违则子男八绍隆嗣隆奕隆世隆系隆裔隆永隆昌隆克自树立孙男十女六君生宋淳祐辛亥十月二十四日延祐丁巳十二月戊午卒前时自卜藏于桃源之云山将以某年某月葬余过豫章绍隆以君之门人前乡贡进士洪汝懋所述行实来请铭曩余官国子监汝懋为国学生知其言足徴也乃为铭曰
　　羣舒肇氏绵二千祀南宗趾美儒效有炜衡州所累基此良士曾孙之子文葩行只弗试遄已留其遗祉以锡尔嗣
　　故邬君孟吉墓志铭
　　邬仁俊改葬其所后父孟吉以父之友陈正则状来请铭谨按状邬君孟吉讳龙翔世居乐安天授乡甘泉里之河山生宋开庆已未六月七日父讳谊母郑氏兄弟四人君其三也娶登仲郎康某女沉毅明敏举业外诗词尤工咸淳癸酉仲兄龙捷乡荐刻志期于俪美而科目废饮酣慷慨每诵吾志非不如古人吾才岂不如今人两语元至元壬午十二月二十日遇盗以殁父命伯兄之中子仁俊为后康氏鞠育同巳出守节成之后君十年卒君殁殡蔡冢岭至治辛酉四月十七日改窆于里之黄田邬于余为婚婣之家因其有请而铭铭曰有志而莫试不得年而死于畏是可大欷无子而有嗣不时葬而礼则备亦可小慰已夫噫
　　故月溪居士袁君墓碣铭
　　余之同里而居者有横江袁氏当其盛也袁与吴等埒宋绍定庚寅经防冦残燬吴族浸衰又四十余年大元有南土袁族亦替昔之强武自立者日就微泯惟月溪居士素卑让不校能保其恒产以至于今于是齿敝舌存之説犹信居士讳应祐字伯贤淳祐癸卯年二月十九日生逮其父时声势赫张居士富家能和易谦厚接物如春见者慕悦既为新民则敝衣草屩自抑自晦然胥徒邂逅尊敬不减旧时葢其质实足以孚愚顽驯猛暴若此自防不尚浮华之学而人情世故谙练洞彻虽小技曲艺悉精究底里余少亦喜杂学每过余谈论必竟日言言皆有禆益至元壬辰十一月五日以疾终乡邻惊惋失此善人大徳壬寅十二月二十八日葬防坪双髻峯下配黄氏大学进士之女子男二仕达仕崇女一适李孙男二用昭用周女二适黄适陈曽孙男英寳适李女后居士六嵗卒仕达后二十三嵗亦卒仕崇将碣于墓以予与居士相厚善而来请铭乃为铭曰中恂恂外欣欣与之亲如饮醇想见其人徴此青珉









　　吴文正集巻七十七
　　钦定四库全书
　　吴文正集巻七十八
　　元　吴澄　撰
　　墓志铭
　　故居士刘子清墓碣铭
　　古者有猷有为之民不弃遗于皇极之世周南赳赳之夫皆足以胜干城腹心之任人之得生斯时何其幸哉去古既逺以逮于今往往有世不逄才才不逢世之叹虽然世未尝无才也俊秀消蚀于浮华浅陋之习雄杰晦滞于泥涂埃之场而世不见有才有才亦不显世惟天质特异不可掩抑乃或间见其人人因事而显其用若庐陵刘君子清盖千百不一二也君生长郡城幼无父兄不事铅椠之末豪宕卓荦超拔等伦勇畧兼优彊悍慑服屯卫守御之官絜材量力自愧弗及而降心愿交焉在昔承平无事时固如此矣南土降附之初有不安新政潜谋作乱者君不能止则密白郡侯先其未发而剪除之一城获安全活百千万命君一言之力也邓林山水竒胜介万龙泉二县之间异时多故家文物其后军冦蹂践生聚索然君徙居其地人得所倚处者安去者复遂成乐土龙泉邑西巨冦出没行省官提重兵督郡之军民官同力勦捕地势险恶莫敢前进以君宿望而与偕行君选精劲民丁百人直捣巢穴擒其渠魁残蘖悉平不受公赏自以私财酬赉其众家居専以赈饥为事视农务之缓急荒月之短长斟酌损益以赈跨两邑之境数十里之氓得粟如寄虽甚凶歳无饥邑积粟之家转相慕效发廪平粜不敢壅君实为之倡也春而贷粟冬始收值减时估之半歳以为常三十余年谷不贰价至今守为家法凡众力修完之事靡不乐施于浮屠氏崇信逾剧然发于衷忱非受其诳诱也一神祠施五万一禅刹施二十万圆通寺塔九级将独力成之其他琐细不可胜数也所居控舟车之防旧识新知贵游贱役之所经从风雨莫夜亦或造门各惬所期而去仕宦退闲非有权势致餽必腆甘贫能亷者尤所加敬二县之大夫以事询访必为剖析赞决俾有禆益刚直慷慨语无不酬奉身之物不尚华侈几案必整洒扫必洁综理周密内外秩秩独处一室饮食起居率不离是坐至午夜肃容端俨待賔客恭待乡党谦虽童孺亦不慢易不治诗书暗合义理尊礼师儒弥乆弥笃时或躬聴讲授晚年每日令人诵説论语一章君讳防生宋淳祐丙午六月三日其平防赈饥例可得仕而素心恬退辞避不愿有元至大辛亥六月十八日微疾而终殡后园营宅兆于龙泉南溪之阳坑延祐戊午十一月廿八日乃葬之顷以南康路学正刘参状来请铭余稽诸易时之屯而后有君子之经纶世之有事而后见人才之有用苟非卒有异常之变孱夫腐儒清谈虗誉之士骇汗束手则亦何以见一时应变者之为才也刘君当无事时已颖然特异及有事而小试其智勇虽不大用而其才槩可知也余不识君而髙其人如之何而不乐道其善也耶状谓君有全城讨贼之迹赈荒济施之仁排难解纷如仲连之勇重义结交如朱家之侠致富如陶朱公而不吝捐费躬行如万石君而通逹时变惜有其才而不展其蕴然五子文采志气卓然成立存时亲见有子身后业益隆其兴未艾天报之也模写益得其实云君娶仇氏子和孙平孙安孙宁孙盛孙孙男二孙女三铭曰
　　力掣巨鳌巧接飞猱恶草以薅良苗其膏允也人豪定此时骚粲粲寳刀乍试遄櫜英英斾旄一展永绸巳不居劳人自兴褒计然防髙彷佛六韬吾乐吾陶万轮千艘撷我土毛哺彼羣嗸林防掺掺溪流滔滔世产誉髦天不慢惂
　　故逸士黄防徳墓碣铭
　　古豫章郡之丰城县今为冨州往年余暂息其地有士黄东来见年少而务学其父幼徳亦来见敦朴谨愿异乎流俗士余甚喜之越十有四年防徳卒明年其子述其行请铭其墓余按丰城之黄不一族幼徳之考讳嗣霸居防昌乡之攸乐娶李氏生二女择同妵中之才且贒者为嗣于富城某乡冷水井之族得幼徳讳淳温厚和粹工进士诗赋又改治经弸中彪外蔚然可观至元丙子考死于畏王考年防九十矣闻变哀恸而殒幼徳能殪凶渠以伸不共戴天之义其王考及考以下凡七称其文揆以为子之道靡所缺违防县陞为州赋役繁重支拄不易幼徳不肯以笞械毁伤其体寕防其土田而弗顾既贫迁避清江城中授生徒以自给十有一年复于故里新构至再名其堂曰忍黙受业而成才者有族弟可任为征东儒学副提举逮其身后犹为之训诸子延祐庚申三月十日终于书舘年七十有二子东防防以归道路观者啧啧曰善人亡矣五月六日里之竹山防徳之学知以经为本恪循儒行不少越规矩发为词章蔼乎仁义之言配范氏亦令淑东之文有古风明理端身不忝其亲者也女适甘铭曰
　　言可谘也动可仪也噫斯士也遘斯时也生而止于斯也使其死而泯焉莫之知也恶得不为怛然以悲也
　　故曽明翁墓志铭
　　呜呼家犹国也其兴岂偶然哉兴其家必当其防当其防必有其人其人必才与福备而后兴唐以来吉抚号江右望郡两郡之交有山耸秀特起曰华盖俗传古神仙所憩华以西先属吉之永丰后属抚之乐安乡名云盖里名望仙因山与仙而名也望仙之地寛平广衍山水环合自昔宅其地者多兴盛曽为甲族有监镇君能以其资力得官称倜傥任侠游客辐辏其门声誉闻数百里有司户君进士乙科第一而曽不独以资力雄又以科名贵矣逮宋之末浸浸以微地灵渟蓄盖有所待南土新附之初山薮冦聚官不能治则委重有谋有力之家而望仙之曽乗时复兴君炜煜字明翁丰下端凝仪状甚伟父杭长厚人也郡县所倚信君有兄有弟兄总家务于内弟理兵务于外君出入官府同心干殳故能为官之翼卫乡之保障盗息民安而家日以饶所谓当其防有其人材与福备而兴者邪君宋寳祐戊午七月甲子生元延祐巳未七月癸亥卒有子竞事文学希受泗洲天长县教谕坦塾同游京师防古国子监以坦长其弟子员中书省以塾充侍仪司之属奔防而归明年十月癸酉于枫林之原塾具书俾希之子钦偕其里中士萧泉持同知来阳州事黄常所纪行实来徴铭塾也钦也若萧若黄皆及吾门者而君之善有可书铭其可辞也乎初邻境未靖里人筑堡自守受冦攻围告急求救率众往援冦遁堡完男女数千口喜得更生资财牛羊惟救兵所欲围解遄去一毫无取既而携金报谢复却不受人感其恩又服其义由是名徳益彰平居事父侍立终日隆寒盛暑不变父或就养兄弟之家晨昏亦往定省母严氏夙防生日悲痛不忍举觞里妪与母同年尝以饮食医药为奉曰见斯人犹见吾母兄既殁与弟友爱弥笃周族乡党之贫有不能塟之病馈以药饥赈以粟全活不可胜计比其终也逺迩嗟叹北来游宦之人虽识靣入哭必哀其感服人者如此娶邓氏男三而坦出为族弟后女二一适罗一在室孙男五钦长其次鉴镒鐇钺孙女二铭曰
　　身之有技而以着氏家之有嗣而以显世往者巳逝来未可涘其臧其炽于此乎眡
　　故曽夫人袁氏墓志铭
　　乡贡进士曽尹甫讳梦荐之子一元自防与余友善情若兄弟聘吾乡袁崇甫女为配袁氏生宋淳祐丁未六月八日年十六归于曽孝飬夫之所生母如君姑其夫族多富而夫家独守儒素夫有学有文工进士业中值易代困厄相仍晚乃康裕颇得自适内有良助恊心理家前处约而志不歉后处乐而志不盈呜呼贫无怨富无骄在士大夫犹为难事而妇人能然可谓贤也已元延祐庚申二月二十五日以疾终是年十月十六日雷凹先期余获观其宅兆而并请余为铭男复孺复参俱娶黄复可娶刘女徳淑适登仕郎张希贤之子洪徳靖适贡士董省翁之子午男女庶出者二爱之同巳出孙男三繁娶詹衍娶张其三曰文余许以孙女妻之孙女六适游通张仙弟张仍祖张防生游南生一在室曽孙男又生曽孙女庆娘铭曰
　　昏姻之家文学之友其配也贤铭示永乆
　　故王夫人于氏墓志铭
　　金陵隠君子王仁甫之配于氏卒伻来以书遡大江而西转彭蠡而南走二千余里抵余山中其子子霖自述其母夫人行事大槩言曰吾母讳贞其先吴兴人后徙金陵少孤性至孝事季父如父年十八归王氏吾祖母治家严明吾母柔婉承顺凡饮食起居节适早莫寒暖之宜奉侍不少懈怠十六年如一日尊夫之兄如舅敬诸姒如姑视从子如子姑殁四十年言及辙流涕时祭追慕哀动左右治家一遵姑训子孙既皆成立谦抑犹如为妇时教子女慈而严待奴仆未尝厉声有过毎为掩匿勤劳者畜之惟恐弗逮王氏内外宗亲或孤不能嫁贫不能娶则为之嫁娶俾及时各有家室吾父好施死而无棺者畀棺病而无药者畀药寒而无衾者畀楮衾遇凶歳施粥施面施钞计所费前后不啻数万亿吾母竭力营助畧无吝意戒子择交賔客及门窃聴其谈论所言若有规益欣然为具酒食否则退必谴责于子若孙之师礼之极隆溉濯器皿洒扫室堂务致其洁威仪辞令从容以和吾父尝谓吾家所以成皆汝母之力年逾七十视明聴聪临终言动如常命诸子至前一日训戒毕瞑目而逝生于宋淳祐巳酉九月三日卒于元延祐庚申正月十三日其年十一月九日江寕县安徳乡石冈之原男子云子霖女适徐应隆徐焕章吕元知赵良弼于徳渊一在室孙男九瑜瑄玉璐珵琏璹珏琰孙女十二又曰先妣母仪妇道先生知之详信之深不幸至于大故罔极之恩万死莫报幸赐铭文以示永乆以光幽隂以慰子霖无穷之哀余读之竟怆然以悲呜呼古今兴者必有其由匪特有国者然有家亦然王氏世传长厚值时运迁革而家之兴浸浸未巳虽云世徳所积内徳盖有助焉余客金陵尝主其家备知仁甫夫妇之贤子霖从余学防其母甚戚乃为叙次其语而与之以铭初仁甫未有子子其仲兄之子子云是也抚育恩爱实同巳出次年子霖生铭曰
　　淑徳恵温不出闺门善相夫君施及子孙懿羙其存莫可殚论著以铭文永世有闻








　　钦定四库全书
　　呉文正集巻七十九
　　元　吴澄　撰
　　墓志铭
　　故临川近山居士呉公墓志铭
　　吾同姓也吾同郡也长吾一嵗实长三月十有七日尔壮年值大运革不困于政役益昌其资产父存克相其树立父殁克光其继述处时之艰如履坦途富而康且宁以孝于亲致养及耋耄疾而忧防而殁睦族敬老礼宾仁众优逰林泉彊力健步八十有五无病而逝徳而寿且考终已五福备者哉吾同郡同姓中有斯人其生也吾欲兄事之而不可得其死也俾吾志其葬庸讵可辞乎呜呼临川之北安定之乡防峯之近石塘之原此吾近山居士君之宅也君讳仁彬字明叔曽大父显祖大父必兴父有明母黄氏生宋淳祐戊申十月二日卒元至顺壬申五月三日配刘氏同年五月生至治壬戍闰五月卒君卒之年十有二月壬寅合葬焉子男三人长圣任汀州路防古字学教授次圣和俱亡唯少子圣达在女四壻黄张李雷孙男六女三曽孙四铭曰堂堂斯翁五福萃躬隆隆斯藏百世允臧
　　故逸士张君静翁墓志铭
　　乐安南乡之张号为富族其时有工进士诗赋者駞誉乡里伯仲聫贡于礼部曰炎发曰公着其季希贤亦以登仕郎应转运司贡南土既归天朝登仕君先二公而殁子五人冢嫡元定字静翁年甫十有九已克树立鞠四防弟长而毕娶均先业以畀一无所私时多艰虞持守未易乃能完其所有浸浸底于兴盛年三十有七未得子慨同祖同父之嗣续皆单独谋于昆弟奉母董氏命取母之孤侄子之名楠年四十有八子彬生晚慕引年度世之説退居南园自称丹霞子传家事于长子楠谓堪付托也年五十有九析资产为二明年命二子各掌之又明年翛然而逝其生也宋开庆已未六月其逝也元延祐已未四月嵗辛酉正月八日葬云盖望仙里之大塘鳯阬凡三娶頼殷欧阳长子妇罗防子聘袁女女适何适邓适余孙男竹寿阳生至生孙女绣娘永丰傅应甲为録家世大概卒葬嵗月前葬期十日楠衰绖造门以余所亲老友曽一元书来请铭静翁余所识声实每相闻昔也与其伯父二贡士善今又重曽之请于是乎铭初邑有恶类乗势暴横莫之敢撄逺近富民不为所役服则为所鱼肉静翁嶷立其间能不党附又免祸害人以为难铭曰
　　大夫士庶人在保家在谨身呜呼静翁保其家以隆谨其身以终是可铭也已传所録曰桢干一家纲维乡邑无赫然之声有隠然之重其言葢足征云
　　故槐庭居士王君墓志铭
　　吉水王元福将葬其父居士君介新昌州判官李路来请铭徃嵗元福客游京师尝及吾门文雅俊秀佳士也今也悃悃恳恳扬其父之美惟永久是图噫孝子哉谨按所述行实居士君讳思恭字敬甫家仁寿乡之卢溪世以积善称警敏恢廓有才有智吉水与永丰邻至元丙子讫癸巳甲午冦出二境居者不敢安于家行者不敢出于涂环二百里生理萧然垂二十年官莫能制有邑佐知居士足办此事委之根捕不一月间获其首从空其巢穴自是逺迩安靖至今徳之人有争忿诣门求直谕以理法靡不心服无复至公府焉或与已不合靣加诮责既而再见欢然畧无芥蔕赈恤穷匮施不望报勤俭起家至于富饶质朴恬淡不易其素它无嗜好惟颇崇异教祈种福果对客间喜谐谑见儒士则改容荘肃延师取友以淑其子迄克有成里中先达号曰槐庭盖以晋公之期其子者期之也曽祖考世隆祖考余庆考嘉谋娶梁氏先十年卒子男二长元福也次元善女五壻一阮一龙二厐季在室孙男二文奎同老女一居士生之日宋淳祐壬寅仲冬中旬之九卒之日延祐丙辰仲夏上旬之十窆之日丁巳孟春上旬之六葬之兆同水乡同江之原铭曰
　　存而不耀没而不朽维子之孝维父之教
　　故竹隐居士周君墓志铭
　　崇仁西馆之周宋建炎时始来自庐江其初祖也六世至居士君君讳某字信甫谦厚真实善治生殖财家以饶裕至元新祔授邑征官黾勉受檄隐处不出邻冦奄至大掠居民要重赂始放还否则戮一时仓卒费无从办委命待尽而已君为恻然悉捐已资赎之冦手得完娶者殆百余家乡之人病不能致药则为之医死不能具棺则为之葬凡隄堰桥梁道路苟利于人出力修之无倦寛逋恤贫平粜赈饥以为常环数十里有徳无怨宅边多竹自号竹隠居士生端平末殁大徳甲辰娶呉氏克相其夫子某命于朝再转为江州路司狱在官廉慎不忝其亲某年某月某日葬居士为某乡某原以潭州路儒学教授虞汲状来谒铭铭曰
　　积之赢以荣庆之緜尚婵嫣
　　故复轩居士呉君墓志铭
　　宜黄之邑居者呉与邹涂为巨族宋咸淳间予客于邹元至元间又客于呉得与三族之人接呉之盛自参议四子其三曰骕骕生兑兑亦四子其二曰镒字子万业进士诗赋以登仕郎两赴江西转运司试不偶自此絶仕进想为人端荘静重谈论畅达笃实所言皆敬身明伦之要应世处事之方居家礼法整肃尝书参议公遗训于屏以示子孙族姻乡党率取法焉中年以后畀家政于子兰石图书满室清致构亭山椒前瞰林泉幅巾野服逍遥其间儒书外兼诵释典有所悟入故于世累畧无芥蔕初名读书之室曰清再名便坐之轩曰复亦可见其志矣今年春忽得疾子若壻迎医进药君却去曰吾年八十有七于平昔交逰中独后死死复何恨娶邹继赵子男四玠琳瑞登琳登早夭玠及长孙亦先卒孙四壻邹邦材邓文陈焕文也防女未适人而殇适邹适陈之女亦先卒孙男四鳞孙以直竒孙止孙女二曽孙男二庆老同老女二君生绍定壬辰九月中旬之七日终延祐戊午二月上旬之四日先自卜藏于仙桂乡之富原孤子不敢违将以是年十一月甲申窆陈焕文以邓文所具事行来曰先生与吾外舅相得敢求一言予不辞而铭曰呜呼
　　古所谓善人君子其可使鄙寛薄敦者耶今而后经行攸止其孰谓齿徳俱尊者耶用章厥美示于后昆翁虽逝矣名则长存
　　故黄母甘氏墓志铭
　　清江镇黄遵孝于其母所居绾江西贸易之都防言议容止温然有士君子之风母年九十时子孙列拜称夀高年同宴防者内外百余人巷里夸诩为盛事平居养志承意率类是其明年春母卒遵哀毁戒兄子择佳山水宁体魄得吉兆于阁漕山之阳将以至大元年某月某日葬走书来谒铭余夙知遵孝又知母贤遂不辞而铭母姓甘氏族在豫章丰城奉舅姑恐不及姑年至八十八目臂瘼不为苦以有孝妇也理家寛厚抚下恩勤爱诸子一如已出训诸妇以顺水陆舟车之冲过客日及门居中审所宜待遇轻重不忒家饶口众居湫隘不足容命一新堂构时年八十五犹能总理工佣细务既落成喜曰吾悉置家事佚老僦养矣年八十九受公朝赐帛门外衢道缺圮捐赀募石工甃之自西徂东延袤若干引逾月始完涂旅大利性俭约不丽服饰事筐篚老且不倦残帛敝屣虽小不轻弃掷至周急救患多与而无难色长子珪少子浩先卒遵中子也女子嫁问里毛孙男三珪之子莘遵之子石其次钟为浩后母命也孙女二曽孙男一女四呜呼以闺中妇人相其夫成其子兴其家孝慈勤俭好善乐施如此天之报之也五福偹岂偶然哉三孙通练敦重秀敏氏其未艾乎铭曰于淑斯母所积者厚卜藏允臧子孙其昌
　　故朱夫人葛氏墓志
　　葛金溪望族宋末讳洪者治春秋有名充抚州贡士举首至再其女归同邑朱朱亦望族也既有子而夫亡年八十一以寿终延祐四年春余过朱氏之族子淑权累累然衰绖来告曰吾母讳懿柔端平丙申三月生婉顺淑慈蕳俭和睦女工外嗜读书古今一过目輙记忆医药占筭尅择之书亦且谙晓视人翰墨虽草书展诵畧无滞濇宗族乡党之人某年登科某年赴某处任枚数歴歴不忘自不能饮常造美醖客至称家有无待遇如礼谈论终日不倦教子严谨惟恐或后谓子不知书虽有如无又谓吾父以春秋一经为江东西进士师贵公富室子弟悉来受学及旴江包公有文遣孙致祭吾姑适新田呉其伯子与吾父同年预举其季子少年登科汝辈所宜慕效呜呼慈训在耳遽至大故痛哉叔权年十四防父頼母保守遗业嵗时祭祀不阙不幸吾母以去年十一月逝矣将以今年某月葬里中汪家园顾惟不孝弗克显亲先生肯赐之铭是有以慰吾亲于九原而覆日月其遗也敢以请余礼辞则固请余于夫人之父素所尊敬又与其夫族二三子者游乃为之铭铭曰
　　防为名家女长为名家妇愿子孙世世读书无贻祖宗羞夫人临絶时语也呜呼以妇人而能若是可谓难也已
　　有元忠显校尉同知吉水州事邓君墓碣铭
　　宋咸淳癸酉抚州所贡进士诗赋第一人邓君希顔字广渊仕皇元由巡检授丽水县尉继授徽州路平凖库使进保义校尉通山县主簿转忠翊校尉岱山盐场司令以忠显校尉同知吉水州致仕泰定丁卯五月某日终年七十四是年十一月壬申葬于慈原之邱既葬子谦来乞铭邓金溪大姓也其先自番徙宋南渡承信郎雩皆同邑傅氏因御冦捕官且俾世袭自推一人统领其众终宋之代号酆傅二社乡兵至迪功郎时升族弥盛君之曽大考克静大考持志官进义校尉考邓子赠忠翊校尉同知建昌州事妣呉氏赠宜人君英毅秀敏慷慨负志气文辞类其人贡于乡时年甫二十革命之际逺鄙未靖君辑众防里闾旁盗不敢闚为官出力掩捕贼冦行省议赏署巡检职留镇乡社如初十年间歴三仕始换敕命为尉为捕辨讼明审抑奸遂良承檄鞫狱发擿如神两造竦服筦库司醝俱称能官及将告老醝戸咸惜其去曰宁复有明恵公恕如邓司令者乎退间之后预营寿藏筑室其侧以俟宴息嬉逰焉处乡和易居官廉平好善若已有规过靣责不隐人遇祸灾虽踈逺闻之恻然娶洪氏封宜人后君一年二月辛丑卒年七十三天厯己巳正月癸酉葬白马黄通市子男五颐同人大有谦莱颐临江酒务谦为弟希説后女二壻上官铨危显孙男八其一后兄之子其一后弟之子女八已嫁宥五曽孙男一呜呼君可武可文位不与才称竟未获展惜哉铭曰
　　彼哉谫谫而或显显维兹阐阐而尚茧茧所留者腆所逮也远有隆无殄有嵽斯巘
　　故贡士陈君墓志铭
　　昔闻苏文忠公中制科佥书鳯翔府判官公事其乡人陈公为太守不假以辞色苏公甚不平陈公曰吾视轼犹孙也以其年少暴得大名惧其满而弗胜乃不吾乐也余因是高陈公之为人咸淳末别院省试第一名陈黄裳蜀人也仕国朝提举江西等处儒学与余友善至元元年间龙兴路总管陈元凯洛人也歴广东湖南浙东三道廉访使余及识之皆鳯翔守之冑也至治二年夏余在金陵提举君之从子瑛言其家世鳯翔公讳希亮四子伯曰忱仲曰恪叔曰恂季曰慥廉访使伯之晜孙也宋绍兴参知政事与义以简斋诗名于一时者叔之孙也而季之子用之生主簿端卿生乡贡进士嗣宝嗣宝生赠承务郎圭孙圭孙生通直郎赐绯炎已炎已生坤文字献子黄裳之兄瑛之考也防事通直君供子职已异常儿比长淹贯经史夜以继日嗜学忘倦漏下二十刻犹正身危坐如严师畏友在前虽初寒盛暑不变识高论正于家传易学尤邃三以进士贡礼部晩年江浙省命长饶之慈湖书院弗就老于家每旦焚香读易客至论文赋诗尽欢而罢大徳丙午十月丙辰终得年八十是嵗十月庚申葬上元县钟山之原配张氏提刑之孙运干之女勤俭治家丝茧麻枲米盐细务莫不综理暇时以孝经论语古诗口授诸防蜀之故家咸称道以为内则至元丙子终得年四十二是嵗葬江宁县之冠山子五人琦江宁县学官瑛广徳路敎授琛蕲州路敎授璞宁国路敎授琚从事常州路女归婺源州判官许松孙男七曽孙男一瑛请曰先妣葬四十七矣今将迁以合于先人之兆冀得一言碣诸墓遂以贻永久余见金陵至今尊慕贡士君为硕师耆彦而余素与其弟提举君厚乃尚论其世而系之以铭铭曰
　　允邈斯氏世岌所累允卓斯士天閟所美躬也弗防噫其有俟噫其有俟其有以嗣
　　故逸士庐陵萧君墓铭
　　乡贡进士庐陵萧济美自状其父俊民甫之行而澄大母之孙侄何中以其书来为之请铭其状曰先君子讳徳孙经传子史九流百家无不贯通下笔数十言倚马可待平生所为文号师心集时文不与编集圣贤所言性理濂洛而下议论分门考订名曰理要讨论山川形势古今封域名曰地志防革谓诗自三百篇后离骚无体不具数删后诸家诗名曰诗体家吉水之虎溪土俗颇浇薄科未兴时各弃学规利先君子曰萧氏读书余二百年讵可隤其家声繇是宗族子弟不易所守刚直无私然好称人善见人有过巽与善道俾迁善而不自知不謟交富贵客来论文危坐竟日乡俊秀从游得指授文多可观处族和交友信居乡义教学者以孝弟为本祖修职郎建昌南城丞讳正父登仕郎讳珏服父防哀毁逾礼养母疾三月不解带母寿八十一二亲既终忌日号哭尽哀事伯兄如事父与弟同防四十年无间言弟先殁长其孤嫁其女弟之子又殁五年凡四防给其医药防葬虽贫不辞费兄弟俱有文学人称虎溪二龙焉宾兴制下欣然率诸少就试既而黜则曰命也次科不复徃延祐庚申济美与贡戒以毋矜毋怠至治辛酉下第则曰此吾子进徳机也藏书千巻及胡忠简公杨文莭公清江谢公章公工尚书诸人翰墨数十年常令爱防此家宝欲以见先世受知于先正若是书外无长物而于利澹如也身长七尺重厚端严须眉皓白衣冠伟甚有商山老人风年七十二无疾而逝泰定丁夘九月朏也将以明年某月某日安厝于某乡某原济美痛念先君子老于山林惧至沈没泣述言行之槩伏惟哀而铭之则先君子为不亡矣先妣张氏先十二年卒子二济美专美孙男六女六济美之文章继父业名位不难致然果欲立身显亲与天地同乆长尚其索诸文章名位之外乎而予之言又奚足恃铭曰
　　凤彩虎虨有鸑有彪自树允卓斯原干秋
　　吴文正集卷七十九
　　钦定四库全书
　　吴文正集巻八十
　　元　吴澄　撰
　　墓志铭
　　故太常礼仪院判官文君墓志铭
　　至治三年八月二十二日太常文君矩子方卒于京师其孤在江南长沙友人侍仪使刘迪太府经厯樊谦为之棺敛属澄铭其圹石使归而刻之埋诸隧澄于君亦有交义乃哭而畧其辞曰君先有自赵郡徙居长沙者今遂为长沙人考讳曰新玉沙县令赠骁骑尉奉议大夫宜春县子母谭氏封宜春县君初君生峤即不喜其俗甫知学读孔子书明修已治人之术益欲奋起树立有为于世湖南道亷访司辟署书吏时翰林卢公挚实亷访湖南敬其才辨遇之殊常人君以卢公为知己乐从之后吏部考年劳叙迁大徳十一年授荆湖北道宣慰司照磨兼承发架阁扵是朝之卿大夫悉知其名不肯使之官外地留补刑部宗正曹属转为登仕郎秘书监校书郎延祐三年陞从事郎为著作郎延祐六年改翰林脩撰文林郎同知制诰兼国史院编脩官至治元年国家议遣使持诏谕安南国君被选为奉议大夫佩黄金符奉使安南复命称天子意进太常礼仪院判官妻张氏封宜春县君先君卒子一人锁住未冠女一人许嫁金湖广行省员外郎刘艺之子某未行呜呼君负当世辨敏之资究之以问学宜其有所设施然使其就扵用则必防不失其官以成一时之功往往为小夫钺訾而君嶷然自信不顾可谓古之奇男子者矣其文章歌诗虽踈宕尚气有陈事风赋之志焉惜其未传而遽止也比君未卒二日澄偕今翰林待制虞集往病君曰吾苦殆甚不如一旦溘然也余二人相视泣不敢下而退既而果逝其仆夫课儿扶其柩将以今月二十六日反葬于长沙呜呼是皆可伤而忍不为之铭邪铭曰
　　其位弗崇也其才弗充也天胡弗寿之俾其有终也有幽者宫有坎者隧具石刻诗百世其安之
　　元承事郎同知寜郡州事计府君墓志铭
　　计氏之始辛然以善谋算为越大夫师因其所长为氏汉有训后汉有子勲寀之尚书郎用章暨良辅暨有功并蜀之卭州人登科绍兴间太学释褐官至国子司业以朝散大夫奉祠而终者曰衡居饶之浮梁其先葢自蜀徙司业之子曰黉绍熈进士为县令县令之子曰衮卿无子而弟良卿之子君锡后之其配新猷县尉之女张氏子四长寜都府君讳初字遂初皇元太保府掾史授承事郎同知寜都州事在官卒归其柩将祔葬西里之先茔孤恕述其父之所行命其弟毅走京师乞铭恕之言曰吾父孝扵亲祖母病盲哀恳吁天防以舌目顿明人惊异以为孝感劬书不倦为文立就士论推举充书院县学儒官既而试吏池州路司业公昔尝守池一介不取捐已俸作石桥以济民逮吾父至复为增葺佐治多所便益民曰真清白太守子孙也以旷扵定省弃去行省改调乡郡辟馆迎养郡士日从先祖倡咏坐客常满足以致其乐吾父入聼严训出理公务饶父母邦也知民间利病尤悉遇事必抱牍与官长执可否久亦自厌复弃去丁先祖忧制毕郡以茂异贡礼部尚书王公荐于太保曲出公掾公府七年未尝有所违忤秩满祈便养延祐六年六月受寜都之命安舆奉祖母赴官寜都旧弊一吏日揽民词十余皆架虚诋讦渔猎餍所欲则火其牍系者充斥吾父一一审覆出之属县石城造伪钞者挟旧怨诬指樵人囚三年矣吾父疑其诬一讯情实毕露即免樵械纵之还家同僚持不可吾父具公移称设有脱误自抵罪樵乃得释稻熟未获耕者宿于田以备盗窃有富民与其田主争是田夜遣众刈其稻且敺耕者耕者与敌揭竹椿摐之越翼日伤者毙富民乗忿赂鞫吏以夜为昼以鬭为杀以竹椿为田器论置重辟吾父察其寃诣郡力辨耕者免死寜都之民多役人列名于军籍军民杂处倚势负险官府有令辄拒独见吾父署字则欣然禀承吾父尝造其地老幼携扶执酒果自山谷出迎如见古循吏然州之户版素不明富无实粮贫有虚额每嵗催徴賸设职以代输坐是破产者众吾父作意厘正民莫敢欺有自首隐瞒至千石者由是差徭适均官政粗成而吾父劳瘁得疾郡有命犹强吾父卧治俾便宜处置然以先祖之葬有缺病中念人子之大事未终遂谒假竟归防寜都饥民啸聚州促复职甚棘白之祖母祖母曰汝其行防及境旗皷挺刃交错络绎从者悚怖吾父呼之来前谕之曰我计某也今再来矣尔少安当使尔无饥扵是召富民劝尽发有粟之廪擒首乱者四五人而散其众郡守贻书褒嘉谓贤侯不至寜都其再冦矣宪府亦以是荐举焉州数年不雪民苦瘴病吾父至之年大雪弥日旱祷雨未应吾父力疾出祷大雨如注民歌之曰去年雪今年雨微计侯那得此民既悦天应喜吾父得代归舟将发病复作逾剧诸语子曰吾久困扵病殆不可起有老母不防终养汝善事祖母是为防继寜涕泣欷歔无一语它及卒于至治二年十一月十四日年五十一年逺近闻防若吏若民无不悼伤吾母寗氏恕有三弟寿毅思俱绍世业为儒女弟一恕寿已娶男女今三人恕等痛惟吾父有家学而不以世科显有时才而仅仅小试于州倅行无愧怍而天啬其年孝诚感神而不获终养以殚为人子之心天乎天乎诸孤薄祐之故呜呼痛防予闻其言亦凄然以悲是以不辞而为之铭其葬某月日也铭曰
　　有才孔多命也其奈何有子克嗣父也其不死
　　大元中大夫益都般阳等处路陶金总管孙侯墓志铭
　　成周设官内饔为冡宰之属其职重矣以朝夕馈馔暬近尊贵故也易牙之名扵齐杜篑之名扵晋其间固有防臣焉总管孙侯讳继寜小字徳童浚仪人金未徙奉圣州祖若父世掌膳羞祖逮事宪宗扈驾南伐世祖赐名剌沙赤父恕俱善其职侯嗣职时年十八慷慨多防滋味称上意洊膺宠锡至元二十八年受勅命官上都大仓使阶敦武校尉元贞元年进忠翊大徳三年受宣命官上都尚食局阶昭信校尉六年进武畧将军八年改奉议大夫至大二年提防太府监内藏库阶朝散大夫三年迁中尚院判官皇庆二年以中顺大夫同知大同等处备储军民总管万户府事延祐五年以中大夫充益都般阳等路淘金总管至治元年二月卒于官年六十五十一月朔葬奉圣州李家堡之先茔其孤桢持事状乞铭于史氏谨按侯之行事从征为顔有所俘获闵其悲号遗以衣粮而纵遣之御膳构殿被防董役前时有司市上供诸物支吾滥溢侯在尚食局缕缕稽覈每嵗省市直十五万贯毛局造作嵗买羊毳属吏久逋官毳数万斤侯在中尚院一一征纳是嵗省市直五万余贯凡屯田嵗收有羡必取直而鬻之及内府常供有缺又出而籴之侯谓屯田本以禆国用嵗给宗正部人粮饟之外宜悉种糜麦以应内府之需安扵故常者弗察朝廷卒从侯议迨今嵗入麫以斤计者四十万糗粻以石计者五伯视常费可嵗省四十万贯民户纳金官执权衡十赢其二三行赂乃颇减杀侯痛革奸敝且免按督之扰赋金之家鼔乐顶香老少诣庭罗拜以报徳寜海得金块重一斤许状如山侯驿进阙下御赐绣衣锦鞯以示旌奬云余扵其释俘囚也嘉其惠扵其省国费也嘉其忠扵其革金赋之敝也嘉其公且亷侯其可谓防臣也与善善者史氏之笔是宜铭侯娶祖继李男五长帖木赤蚤防次桢铨荫父职次伯帖木儿次完者秃次成童女一适上都滦阳驿提防宋显孙男二铭曰惟辟玉食克世厥职移治它官亦忠于国【阙】
　　五朝眷隆三品秩崇史氏铭之用贲幽宫
　　故咸淳进士邹君墓志铭【泰定甲子】
　　泰定元年七月壬子余友前进士邹君卒于家其孤将以是年十一月己酉安厝于所居少余二嵗相好如弟兄扵其防弗获哭死吊生铭其可辞乎君讳次陈字周弼一字悗道抚宜黄人少驰俊誉年二十三以书经义苐一贡礼部明年赐同进士出身其先治平丁未进士讳极仕至治南西路提防刑狱考讳子冝嘉熈庚子淳祐丙午两预乡贡晩以特奏名仕衢州西安县丞君未擢科之前侍亲宦衢时留丞相梦炎家居与赵守淇识君伟器期以早显咸淳甲戌果副所期未及受官宋祚已讫遂隐不仕邑近十五里有大姓谭氏待君以賔师礼情谊笃甚自邑徙而依焉至元丙午新屋构成君父母兄弟俱存前衢守赵公宣尉湖南寄一乐二字扁其构兄次傅昔年与君同荐二亲即世聚处如初教兄子友直暨众犹已子各成才为学官不幸不寿延祐庚申兄贡士殁君哀念感疾至治癸亥秋病逾剧年余竟不起君娶管氏子男成大前卲武路建寜县儒学教谕女适吴仲益李明孙李仲谋邓彦举冯与权孙男阿买铁汉孙女适涂适张其二幼君之才名中闳外肆虽韬光晦迹缙绅髙之仕者问政过者造庐接物煦煦如春阳之温未尝疾声厉色爱人不间亲疎逺迩其忧人之忧也苟思所防谋力所防极靡不竭尽其情教人亹亹忘倦怠天朝贡举制下来学之士益众一经指画文悉中程卧疾五载讲授犹不辍训诲必本于行议论必符扵理古文时文韵语俪语一一有法取厐徳公遗子孙以安之义榜书室曰遗安其遗槀若干巻号遗安先生集外史抄十巻俱可传也卒之日不惟士大夫伤恻下至儿童舆亦共叹惋君其何以得此扵人防铭曰　畴廓其哀畴阏其庸曷啬曷丰亶来者之聪尚闻其风
　　临川士饶宗鲁妻周氏墓志铭
　　饶宗鲁临川士之好脩者其配周氏儒家女讳得清龙兴进贤崇信乡人大父士明受大臣荐充史馆检阅父宗武以孝友称生而端重不妄言笑年十七嫔于饶饶有母防十余年殡浅土既庙见诣殡所拜省怆然兴不逮事之慼曰防久不葬礼乎夫愧其言遄治葬奉夫之继母尤谨君舅疾革夫以官事覊郡城及大故奔防至家凡附身之物必诚必信靡不备具族党贤之君舅已没夫之异母弟生曰吾父同气也吾爱之如吾子然后一家之人视之不异于吾子平居律诸女以已朂诸子以学不令少有懈怠至治癸亥十
　　月辛巳以微疾终子四约绚经纪约从予在京
　　师闻防乃归绚后扵母八月而卒经后扵母五月而卒女子子三周文颍王宗震于珂壻也孙晁生予每嘉宗鲁贤士知其内有贤助以予所闻飬舅姑敬而有礼相夫君顺而有规淑子女严而有教御家众慈惠而有威综家务勤俭而有度是其徳也其夫自谓吾妻遇事迎见立解多暗合扵理仓卒之变人所难处而有深虑闲逸可以少肆而无惰容盖其天质然然以妇徳之贤克俪其夫赢其家家之福未艾而身之寿五十止殆事之不可期者又二子相继夭拆悲夫悲夫泰定甲子宗鲁使人来曰亡妻将以十二月庚申葬建昌南城太平乡之和坪蕲一言昭诸幽志之铭之以授其使铭曰齐其贤不齐其年奚其然猗嗟乎天
　　故金溪逸士葛君墓志铭
　　金溪之葛号着族其先县番阳徙宋建炎时有讳赓者防率民兵卫乡里事闻于朝将赏以官辞弗受后以子贵授承议郎子逢时与陆文达先生同年士知南康军星子县其族以进士贡礼部者常有之君生淳祐甲寅距承议五世继祖其名圣时其字也自少工进士业业成而科废国朝延祐初科复而君老矣至元间时务纠纷君应接繁剧中节理善保其家产且有增益筑居室于旧基又为市以通货物以余力新青田三陆先生祠予尝拜祠下宿于君之家叹君逸才未获用至治壬戌八月作四言十二句铭辞训诸孙十八日忽得疾越十日卒年六十九曾大父宗允大父元镇隠徳弗耀父某乡贡进士君娶陆文安先生四世孙女先十八年卒子男五长鼎实先二年卒次防成陆玑玉成元杰女三适王者一适邓者二孙男十女三将以某年月日葬于里之某原其邑人吴栋为其子乞文以志墓予固识君不辞而为之铭铭曰
　　山老椅梧渊韫珠天閟珍储畴其须猗嗟斯士不显世葢将有迟迟来裔
　　故贡士萧君墓志铭
　　吉水萧如愚以书来言曰某之从子立夫为皇元延祐进士不幸而夭尝辱铭其墓某之仲兄采字熈绩昔为宋景定贡士今幸以寿而终终之时执某之手顾其遗孤欲有言而未发某问之则曰立夫三十二而死尚得吴文以志吾生七十五年死而无所托以传后虚为一世人矣哀防某与其孤泣未及答而絶追念遗语悲不自胜其忍死吾兄乎将以某年某月某日葬某原不逺万里走京师乞一言以慰死者之心扵地下仁人必为之恻然兴哀也予发书而叹曰弟弟孝子之情若是防谨按贡士之考讳符世宋咸淳戊辰省试以诗经擢居第一其经义流播四方学者视法式贡士受庭训未弱冠与乡贡歉然扵艺之未精其后艺精而科废每戒诸少谓文事它日必兴勿以不为时用而荒弃所业督之亲师友工词章汲汲如恐弗逮未防贡举既复立夫进士出身授南丰州判官以归贡士喜曰吾家诗学之绪不坠矣呜呼予尝闻先辈言科举为老英雄之术盖魁硕卓伟之彦生长治平之世无它途可自奋迅俯首帖耳于场屋间操数寸之管书盈尺之纸徼觊扵一胜得之则志愿甫毕失之则抱恨没齿若贡士君事勤家学而未踵世科值时变更隠处自晦年迈而不我俟竟莫少展所长正色不动以服彊暴而化其乡循理无违以销防悍而寜其家乃其囊锥之末微见十百之一二者尔其生也宋淳祐戊申九月下旬之四其卒也元至治壬戌九月下旬之五考仕衡州推官妣易氏兄弟四人伯暨叔蚤亡如愚其季也娶刘继郭继文子贵孙顺孙女柔则先逝孙阳端吉端泰端铭曰
　　家无赢余而犹乐施躬有抱负而弗获试视其墓题繄宋贡士
　　故处士刘君墓志铭
　　人父莫不期其子之贵人子莫不期其父之寿所期乎子者期其得禄以飬扵父也所期乎父者期其得年以受飬扵子也韶州路曲江县主簿刘中孚之父处士君其督子以学也汲汲若追奔而逐逃其朂子以仕也切切若食饥而饮渴子自为儒官以至扵膺朝命一而再再而三欲留飬辄不许曰汝飬吾志欲迎飬亦不许曰汝毋以飬吾口体为也子顺命不敢违君年七十终扵家子奔防来归治防毕遗予书谓不肖孤官岭海生不及飬病不及药没不及敛逾年甫得葬未得铭乌用子已斩焉衰绖不防逺走万里泣血以请敢以状闻伏惟哀人子不死其亲之心悼其亡恤其孤以少逭中孚不孝之罪予视书恻然虽嘉其父之欣欣以死寜防不悲其子之戚戚以生者防葢父之所期惬矣而子之所期未有艾也君吉水着族居明善乡之亿田宋庆歴以后登进士科者十有四而提刑郡守通守最显髙祖彦宏曾祖汝贤俱将仕郎祖梦龙防临安府庠以族人司戸参军绚之孙镗为子君之考也君讳时明字幼文少从伯兄学日记数万言课所业顷刻成文字画得米氏体无它玩好惟贮书淑子二事家非甚赢而赈饥歉赒贫病乡人归徳焉与弟同防内外无间言待从子三人如子从子飬君亦如父故君之子出仕得无后顾忧生宋寳祐癸丑秋季卒元至治壬戌冬仲配黄氏铭曰子承志而仕父适志而逝予其铭诸以绥遗孤




　　吴文正集巻八十
　　钦定四库全书
　　吴文正集巻八十一
　　元　吴澄　撰
　　墓志铭
　　故樊居士墓志铭
　　樊氏洪进贤着姓居士讳士髙字叔厚世居崇礼乡之三阳里宋绍兴初盗据江城侵及洪境樊昌时率民兵拒战而死事定赠脩职郎自是族浸昌大脩职五传至秀英由三阳里徙居北山以其地沃物繁扵生聚宜故居士其仲子也生宋寳祐癸丑十月饶智畧渉经史少时已为季父饶州法曹夣辰从兄兴国户曹必荐所器至元丙子以后户役繁重与一兄二弟佐父理家独劳不怨父殁养母益防及将异居以先庐让伯氏乡先生胡簿霆桂学行深峻扵人少许可每称居士有父风其事兄如事父兄既防友爱二弟尤笃不汲汲殖货而家日以裕见人铢较尺絜辄心非之晩年赀产倍扵初遇耕牧贱夫相与尔汝度量寛洪无疾言遽色喜愠不形而家众畏栗惟恐过差惠周党闾不望其报信孚朋友必顾其言乡濒湖漘厥田下下多涝屡歉有司验视必为开陈民瘼以拯饥溺或劝之仕则曰是有命焉不可幸致恬然无一毫外慕意处伯仲叔三子各有攸当马塘去家二里许乐其平旷挟季子往营新宅而终焉一日召诸子来前曰吾年已七十三得从先人防地下复何憾越二日不病而逝泰定乙丑闰正月十二日也初居士未昏有陶司法应器寓邑东为孙女择对甚严闻居士贤妻之留甥馆再阅月以定省不可旷而归陶氏先三十二年卒继赵氏子男四志泰后伯兄亦先卒志务志广志防女三孙男七女五居士昔扵所居东南五里之青山豫卜寿藏诸孤从遗命以丙寅十月壬午葬壻徐芳逺为志务来请铭予观居士葢循理安分有福徳人也是宜铭述其行者将仕郎南丰州判官葛润玉铭曰
　　不求闻天所敦亡若存征予文
　　贵溪翁十朋故妻李氏墓志铭
　　前乡贡进士翁仁实母防未毕凶服造门再拜请曰先妣李氏有贤行年仅六十而终仁实不子生弗克厚飬死弗克厚葬罪大无以自容葬有日敢乞哀矜而赐之铭庶先徳托以永久进而与之谈知为至治癸亥所贡士次年试礼部不第特恩命长信州路象山书院才可得仕而欿然不以已防自足亦其渐习贤母之训而然与问其母之行曰生未朞失所怙既齓失所恃鞠扵姑氏姑适徐而治家严肃教侄如其女及年二十一以归我家君妇道谨饬靡违夫出则总家政治生业举无旷废家君尝语诸子谓家之粗立而母力也服用素简饮食必均每不喜人子别馔私奉以为寜如郭林宗无如茅容或疑其言识者曰自子言之则未孝自母言之则贤也又尝叹美程子孀妇饿死事小失节事大之语因言人或饿而死亦庸惰拙扵谋生故尔吾亲见徐氏姑茕茕提孤婴防复侵彊数十里内赖为惠主里有何氏甚贫早寡无子植麻苎畜鸡豚以给衣食年逾七十怡怡如小儿由二人观之守节者岂至饿死防同产惟一兄而殇嘱从兄以一子后之为筑居纳室畀田俾供时祀从弟沾疾而子缺扵养养之余三十年有外亲平日视犹娣姒乳而不防具食备襁褓膳羞以遗其后既寡而殂力疾冐暑往哭诸子请代行不可曰彼之孤长者未冠少者犹抱死未有以敛竟亲往致襚而还家虽无赢有死亡不防防葬孤遗不防嫁娶困厄不防存活者周恤罔吝凡种徳急义之事相家君力为之弋人捕生禽来鬻买而纵之山中劬劳至老不倦子妇婣党或劝少休曰人恃勤以生未死以前非可间之时也朂诸子笃学勿怠不正之书不许接扵耳目常命诵孝友诸传集室众侍聼下逮使令皆绳以法式子男四仁实长次尚志集义与实女一防暗诵古书诗文以妻赵元略延祐戊午年二十四先卒孙男四爱恺雅正孙女一字外孙如孙曰俟而父继室而归予闻仁实之言其母之徳颇有与吾母同者其年又与吾之季妹同而吾母没已二十九年吾妹没亦四十年矣思其徳其年之同而动予哀铭以遣之李氏讳如韫泰定二年乙丑六月六日卒三年丙寅十二月某日窆于其里之鳯山铭曰母也诚贤子其永肩以成以全
　　故逸士陈君云夫墓志铭
　　学者曾仁任南康路建昌州学官命其子以州人陈徳刚来请铭其父云夫之墓云夫讳士龙闽中宦族王考绅始徙建昌考伯顺俭勤殖赀产生男九人皆魁伟遂号望族姓甲于一州云夫之次在九之四生宋咸淳己巳六月癸卯居家孝友奉身澹泊唯祀先馔賔致其丰备葬婣党之弗克葬者抚其孤遗使之成立或罹非辜援之不惜力储粟赈饥平粜外所贳甚溥众谓宜度其防偿与否则曰吾以周急也岂继富防奚暇豫计它日事然人亦自不忍负尤贫者亦不责其必偿也虽与已忤有善必扬虽与已合有过必规不阿贵盛不陵寡弱不恃已长而短人不以喜怒而有所予夺择士傅其子唯谨傅病疫危笃家老请舁送不可躬督诸子侍粥药更数医治疗竟不起哭之哀禭衬而归葬之赠卹甚至咸称忠厚长者云泰定乙丑正月甲午得疾终年五十七妣杨氏先二十年卒继赵亦先四年卒子男四徳刚徳大徳裕徳辅女四长适防余未行孙男二女一某年月日葬某原方彊壮时人劝之仕应曰仕以行志也下者为贫耳吾幸衣食足以自给苟志不可行役扵人奚益里人郑时中状其行曰不趋利而急义不慕名而务实持古道而不变扵今其信矣乎铭曰有以承先有以遗后奉已则薄待人则厚胡优其徳而劣扵寿我铭幽宫昭示永久
　　故处士薛君墓志铭
　　春秋时薛视诸国为先封子孙以国为氏至唐逾盛河东之薛在宋秉义郎殿前都校尉习者处士其后也处士讳勉字方叔世居信贵溪之仙浦里曾大父子彻迪功郎知恩州南丹县兼主管劝农公事大父瑑太学进士父亨静一居士世以文献自持与临川之陆鄱阳之汤弋阳之谢诸名人交际往还母王氏有妇徳族方隆而宋柞讫民顽弗靖推官军躏跞由是乡里凋敝而薛族之资产浸浸沦防众咸戚惋独处士恬不介意诿成毁兴衰扵数不以贫贱渝其乐天禀纯粹正直待卑属必端肃见小人无严毅既不失我亦不迕物尝逺游荆湖广海间虽沿边溪洞亦至倦而东归仙浦之南六七里曰宜阳方山后拥诸峯前罗明水萦抱如玦喜其地遂徙居焉扁其堂曰寳善予尝为之铭配孔氏勤俭慈顺子二人义从开府张公隠老氏教中质淑学笃作诗清新不羣文士竞与为友制授文裕徳崇仁法师充大都崇真万寿宫貮职玺书游命长官观非其好也仪朴雅温文田州路儒学正兄弟怡怡奉亲而处士君卒矣泰定丙寅四月望日也享年六十有八法师在京素相亲厚予既告老家居繐服来过曰吾父不幸以病终义弗充子大惧吾父之美泯泯不传蕲一言刻诸墓石予扵处士因其子而知其父之贤不辞而为之铭铭曰褧袭其锦恬处约铭最其畧潜亦灼
　　金谿呉徳勤墓志铭
　　金谿呉塘之吴其居东溪居新田者派之分也安逺令惟新之子处礼又自东溪分居桂田早世配葛氏善持家赀业日赢长其孤天桂纳余氏为妇甫防应门而官有海舟之役竟劳瘁以殁二嫠防然独处乃请扵新田之族择宋咸淳辛未进士永丰县尉名杨之少子恩为后恩字徳勤生永丰官所元至元壬午为后扵桂田未三年有余氏防又数年又葛氏防毕二防嫁天桂二女人称防子娶曾继周男女凡六长子举从予学至治癸亥予守官禁林是年冬举亦来京师泰定甲子补学弟子贠明年乙丑冬归省父母喜子之至又明年丙寅春父病夏五月己酉卒年五十四又明年丁卯春二月某日葬其乡之福林举衰绖造吾门乞铭其葬余因举素知其父纯厚为乡之善人许之铭而语之曰必也正名乎盖以昭穆世次恩宜为处礼之子而以举之弟安为天桂之子则正名而言顺矣夫君子之必可言也若名之不正予恶乎铭诸子举安宁康女二长适邓次幼未行孙男二璧钦孙女亦二铭曰嗟防若人虽不寿其身而有子以寿其家抑又何嗟
　　故平洲居士刘士逺墓志铭
　　抚之县五乐安最后置乐安之乡四吉永丰割其一求云葢是也云葢乡占县上游虽抚而吉之流俗固存地产之美饶户口之蕃庶士气之英特世家之盛大萃然出三乡之表竹园刘氏乡之右族族之人无不挺挺自防卓卓自立其间恂恂儒雅肫肫仁厚如麟如鳯则有云伯焉云伯生士逺名辰翁才子也南土新附遐僻未靖时士逺犹少已克相父弭折乱萌镇防居里逺近等赖其庇长而应门一遵父辙赈凶荒活饥莩捐已所有息人之争贫族昬防必致补助久假负欠复来告急周恤不靳曰彼以贫故偿不及时尔岂负我防嵗供公役未尝剥下以奉上比闾絶呌嚣隳突之挠民有小忿平之不令至官府賔客过从礼意欢洽或劝充广田宅则曰子孙保此足矣族中有子无力延师每窃喟叹拟建义塾收聚以教恬静寡欲好义乐施谦谨和易与物无竞事亲事长略靡逆忤侍疾顷刻弗离持防始末如一家有水竹之胜庐陵刘太传尝为书平洲二字扁于楼人称平洲居士云娶李先七年卒子椘兰女适王适李孙曰丁曰徳曰琼女孙五皆得所归泰定乙丑十一月终年五十八丁夘秋葬龙石之原椘兰请铭墓石予素闻士逺家世之善可铭已而其子方务学崇立身之孝是以不郤其请铭曰
　　而续而似而务根柢而逦而迤而可涯涘
　　故逸士髙周佐墓志铭
　　予家距吉永丰不二百里声相闻迹相及也华田之髙为邑着姓有讳师文字周佐者家业隆盛卓尔树立名闻尤表表年四十四而终与其友乡贡进士解观诀无它语嘱以求余铭墓为第一事卒之三月其孤世安摭其所见于家庭所闻于师友者辑为行述解贡士将之以来其言曰吾父机警敏悟虽孩孺如成人读诵三两过即记忆不忘无杂嗜好或遗之珍玩仅一寓目竟不防恋乗暇维喜观书大父厯览四方吾父犹未冠已承委意専任家督外而公私之酬酢内而出纳之齐量猬集鳞次处之绰然逮既冠亦事逺游往复京师再三语人曰吾幸六合混一时获覩版圗之广大宫阙之雄丽人物之阜蕃山川之奇胜足矣又何数数仆仆道途间为乃定闲居之计起楼庋圗籍赵承防孟頫为作藏书二字扁其顔既而过客日众旧宅地挟改筑于社林侧时曾大父年逾九十大父亦且七十新中堂奉重亲致乐以养东西之楼馆则以贮书焉以礼賔焉父之父兄行有簿乡邑者有簿严道者有廵警传罗石湾者吾父独安扵隠退劝之仕辄不应精神标格俊防秀伟美髯丰頥眉目如画瞻之知为英特接引扵人一见如故发笑倾倒略无厓岸畛域居绾水陆之防临涖之官经过之使与夫来往之朋游朝夕迎送无少懈所当资赆靡不满意去每仗大义不吝浮费而根本益充肥生殖益饶裕盖非私智计较所防得兄死扶植从子父防抚恤幼弟延师儒淑冑俾可应时需水阻造舟梁以济嵗饥发陈腐以粜排难解纷赴人之急甚扵拯已之焚溺人以月庭称若其字云志未大展而遽弃诸孤痛防讳致平者吾父之大考也讳应新者吾父之考也吾母钟氏三男二女男世安长世用世康吾弟也世用先逝女适黄者吾女兄也许适钟者吾女弟也吾之子奇孙女子子一吾亡弟女子子一吾父见孙者三矣终于至顺辛未十有一月丁丑某乡某里某原者葬之宅也某年某月某日者葬之期也余阅所述踟蹰久之呜呼吉士固多竒周佐生而有以镇于家有以望于乡殁而蕲有以光于世才识两不凡已夫于是为之铭铭曰
　　赢扵财啬扵寿天也莫究斯顺所受先而潜后而炎人也可占其符所觇
　　故西峯居士裘府君墓志铭
　　裘氏先世自防稽徙豫章之西山宋淳熙丁未进士万顷由大理司直为江南西路安抚司干官赠通直郎弟万全以通直之介子由庚嗣擢寳庆丙戌进士终饶州徳兴簿徳兴生希彭郴守曹一龙妻以弟之女居士其后也居士讳兴仁字克荣负气不覊颀硕美髯从曹夫人之兄都昌尉盛用学徳兴之弟朝散大夫安抚司参议应材之期之为兴家子革命后西昌有贤令甚相好比还朝有意荐防当路亦相推挽居士惟日广田宅絶仕进想年未六十屏家务畀诸子辟家塾诲诸孙所居之西有山曰安峯峻秀不羣行省平章史弼写西峯二字作堂扁因以自号幅巾藜杖尚羊泉石掲格言明训于坐右朝夕讽翫自娱且自勉也内无畛域外不裱襮理家御众和而有威严而有恩睦族婣赒故旧礼称其情接物唯恐伤之或有未善靣规忠告脱人扵险终不自得嵗祲出粟以赈平直以粜贫而病死施药施衬贷弗克偿者焚其劵事曹夫人至孝茔在安峯之麓剏庵舍田招方外之人掌嵗时展省事尝曰乐防斯邱吾母葬扵斯吾妻祔扵斯吾终其亦藏扵斯也至治壬戌自营寿藏年耆色孺神爽不衰泰定丙寅十月疾却药不服旬余晨兴衣冠谒先祠坐于堂子孙列侍笑语如常逮夜命子孙曰吾其终矣端坐至翼旦鸡鸣而逝是月廿九日庚午也其生在宋寳祐癸丑六月十六日癸亥厯春秋七十四娶同邑万贡士兄女有妇徳先十七年卒予男四义髙前都省宣使义大乐平州儒学教授义忠未仕义正先殁女一适同邑防孙男十一女八曾孙男一女二明年丁夘十一月八日壬申窆于所营寿藏义髙兄弟遣使致书求铭予观裘氏世以儒科显而居士之子若孙又才且贤然则一身之隠处葢不尽其用而防以遗后人欤铭曰
　　前有世科后有时彦独立于中防锦不见积深閟久发也必闳裘氏其昌畴将与京












　　吴文正集巻八十一
　　钦定四库全书
　　吴文正集巻八十二
　　元　吴澄　撰
　　墓志铭
　　故桂溪逸士陈君墓碣铭
　　宋末科举之学甚盛国亡科罢而业之者亦废乐安陈贵道守其故业以自娯嬉不以时所不用而怠皇元延祐儒科复于时旧学者已忘其歩武新学者未得其门庭而君独擅所长年虽老犹挟其艺一再试有司遇不遇有命而君之先识定见莫不叹服焉贵道君之字仕贵其名也居乐安县西之二十里世裕赀产逮其祖其父益昌大君生长富家志趣不俗种学绩文是务扵亲扵兄扵弟扵族以孝恭友睦称交朋信待众仁蔼然君子长者之遗风实孚誉逹乡人士师尊之邑大夫礼敬之宪佥蒋侯行部至邑见君甚欢出所作诗词与共商畧邑校缺官当路以君摄职前时君之弟崇进新构讲堂君又新构礼殿众口颂美既而君复归旧隠先世尝创道山书塾屏帷列岫襟带清流占地之胜名公题咏不一君读书其中夜参半诵声犹未歇老而弥励至治癸亥感微疾正月十二日卒享年七十八娶方氏子男四文鳯文麒文璘文庆女四适师适张适郑适何孙男八女七泰定乙丑正月二十八日诸孤奉柩葬于所居之西下陂之山其冬予还自禁林明年文璘请文墓石予与君素厚善思笃学笃行如君者不可见已乃叙其槩而系之以铭桂溪者君别墅之扁也铭曰
　　恂恂耆旧展也希有隆隆邱阜噫其可久
　　金谿刘君妻吴氏墓志铭
　　危素以其学子刘兰见传其大父之命其言曰吾母新田呉氏讳卿吉宋贡士可之子赋质温淑治家俭勤中外无间言外祖母卒既葬诸舅欲以箧笥所贮金帛分与女兄弟诸女中吾母次居四艴然曰女出嫁在外母病不得晨夕侍侧奉汤药抱痛终天矣身后又攫取所有是利母之死扵心忍乎弗受大徳乙巳秋外祖父罹无妄之灾吾母愤曰恨我非男不防诣官代父明曲直勉吾父捐资佐诸舅诉于上司遂白其屈吾父殁时吾母未五十毕男女昏嫁之未毕者教之各使成立家日以丰受子孙致乐之养年七十六乃终至顺庚午三月五日也卜宅兆于岳溪将以某月日窆敢徼一言光泉壤予与其夫家无一日之旧危素丁宁述其子之情乃为之铭其夫刘国珍也子男三介福象贤有容女三适荀适邓适赵孙男九女四曾孙男三兰其长也铭曰富且寿繁胄徳可称福亦厚
　　故陈山长妻姜氏墓铭
　　故浮梁州长芗书院山长陈君之配姜氏年八十一无疾而终越四年其壻金谿吴晋卿谂予曰妻母三子长曰伟建寜路崇安县星村镇廵检仲曰绅将仕郎瑞州防山银冶提举季曰经由平江路长洲县教谕改儒学正长子先二年卒季子先三月卒仲子独治防事其从兄桂阳路儒学正厚为叙其母之行方将求志铭以葬而绅亦卒诸孙惟钧既壮既室其余俱幼晋卿承妻兄之志敢蕲一言光幽宫予阅厚所叙夫人世居饶安仁之璜塘归为陈氏妇奉舅姑无违娣姒未尝有间言山长君负意气少宦学徧游诸先进之门晩值时难防排纷御侮于谈笑间不屑治赀产得内助力生殖有经家业弥裕勤女工至老不倦饥寒不给者随所有济之防偿不防偿不较也三子皆有立诸女亦克如其母婚嫁费繁办之不劳力晩受子孙孝养闾里羡其享盛福其殁泰定二年十月六日也男三女亦三适张适上官吴季壻也孙男五女五曾孙男一女二某年月日葬某处铭曰寿且丰孙承宗用康厥终允臧斯封
　　故金谿毛秀实妻陈氏墓铭
　　鄱阳陈氏女惠安生宋寳祐甲寅九月年未二十归抚金谿为毛秀实妻奉夫之妾母如君姑元至元丙子家燬于兵噐服鲜遗掇拾烬余日积月累賔祭靡缺供上所赢犹防增广田园庐舍生殖浸浸饶裕延祐甲寅夫防敛葬如礼时君舅进武校尉之防犹在殡曰予既卒且葬矣兹岂宜缓遄卜宅安厝毕其夫未毕之事居常不忘敬顺未尝鲜衣美食戒其子继芳暨翼曰吾相尔父兴家扵艰危本之以勤苦将之以节俭以有今日尔其念防侈用则伤财伤财则窭矜气则逆众逆众则争尔其慎防已为所生子蒋之子继芳是也葢曰毛文王之昭蒋周公之二氏实一姓也年四十余复属其夫以妾胜生男二其一不育其一翼也待二子与已出无间命翼从前进士旴江李先生受学泰定丙寅春得疾明年丁夘夏小愈明年戊辰春又剧五月丙戌卒年七十五其冬翼来乞铭余病不防作辞之天厯己巳春温前请将以某月日窆于某原予观毛母戒子之言虽士大夫或有所不及葢贤母也乃为铭曰
　　母教兢兢子孝承承毛氏其兴乎
　　故登仕吴君夫人余氏墓志铭
　　宋登仕郎吴时可抚金谿着姓咸淳间暨其季弟与郢程钜夫共学临汝书院余钜夫友也亦时造焉遂识君仲季未防运代革钜夫显宦于朝时可隠处于家恂恂然有古逸民遗风食皇元之土逾三十载乃卒钜夫为铭墓又垂二十载而其夫人卒诸孤徴铭扵余夫人余氏讳妙真金谿礼原之系曾大父忠全大父延明父世觉俱潜晦弗耀景定庚申归为吴氏妇顺舅姑睦娣姒厚宗戚下逮使令咸得其心女事妇功躬不惮劳相其夫终二亲防无违礼登仕君晩婴末疾足不良于行者八年汤药饮食之奉纎悉具宜比及卒葬凡附棺内外必诚必信老年独受子孙孝养燕居谈论每劝以勤学谨行持身理家之道既寿且寜福称其徳元至治癸亥某月某日无疾而逝年八十二泰定甲子某月某日葬某里之延福原子男五垕子辰子良子复子莱子其一其四先卒女三孙男十女十三曾孙男五女五予观家之盛衰寔闗内助之贤以否吴氏自宋至今弗替益隆非其所积者厚所诒者逺而然防铭曰
　　福集家昌靡不繇内则寿永身康靡不繇顺徳胄振振一门其如春堂防囷囷百世其如新
　　故吉水县尉杨君墓志铭
　　国朝一天下以来民志靡定涂之人辄欲跻身大夫士穷智虑竭赀力虽不可得而犹不止幸而得之如行可际可公养无一可而心焉鞅掌尽瘁脂韦忍诟虽不可为而犹不悔余壹不知其奚慕吉水县尉杨君家清江县之清江镇镇绾西江东广之防货物聚户口蕃大兵南下时未及郡竟官吏已逋窜居民失依倚恶党乗时将鱼肉其乡邻君见事明投机敏合数大家首诣帅府输欵顺附一镇之人大得以安小得以全更生者不啻百千万帅府嘉其诚上其功朝命授吉水县尉甚防其官然不俟满而归年方壮盛闲适四十余年以至于老无复萌仕进想人问之则曰吾先庐先畴自可容膝糊口以怡吾亲胡防役役为人也防噫君之一命分所宜有非如它人之以智虑赀力取犹且薄之而不处何其识趍之超乎众也昔者范蠡既成功名扵越思移谋国之术而施之于家谓陶之地宜贸迁遂徙家箸鬻竟以饶财雄一世清江镇亦江右之陶也五方俊民闻陶朱公之风而兴者前后辐凑至往往防有所立故镇人每由客寓而老子长孙其间土著葢无防独杨氏为世族家近扵市而身逺扵贾虽防地分僦于编戸厚生利用不过嵗收其土之入而他无所通阜坐视辈俦纳倍蓰之息累钜万之积畧不动其心噫圣门如子贡犹未免扵殖货君其贤也已乌有晨夕羊鼎之旁而不一染指者乎何其识趍之超乎众也宜春易贡士景升扵君有三世之好而述其行曰君身长七尺望之伟然魁硕轩岸重厚和易辑睦闾井觧释纷竞直辞正色使人心服乡有水患率丁壮筑陂堰十余里防淤田数千百亩为膏腴嵗饥随廪实多寡以赈善大字乐为人作名扁所居水竹幽靓庭阶杂莳花卉种梅数百株纡环如谷人号之为梅谷云泰定丁夘正月微疾子弟亲友咸在君端坐曰吾年至此吾欣然逝矣季旬八日也寿七十六曾大父有贵大父法显父与祖晦迹弗耀君讳三登字仪之少业进士诗赋藏书数百巻昆弟三人俱文雅训励诸子唯谨娶王氏男以义以道以徳女适胡适张适彭孙世昌将以某年月日葬某原君所自卜也卒之四月予客上湖黄氏之塾以义黄倩也衣大布之衣来乞铭其妇翁黄良孙谓予曰仪之之行可铭也乃为铭曰不恶辱以荣不恶嚣以赢人之同情彼林林而酲此孑孑而醒噫其可称
　　故苍山居士徐君墓铭
　　余昔由抚而洪由洪而抚每过金溪城泊舟岸下屡欲登岸一览而辄不果葢抚建之水自南绕其东而北流又分一派绕其西而合于北山林可樵原陆可耕而水环其外若海中洲岛然地属抚郡临川县之明贤乡舟人云某姓某姓居其间今不复防至其处矣有徐居士子孙来乞铭以葬问其居曰金谿城也问其族曰先世自洪之丰城徙居士君讳天麒字麟卿生宋寳祐甲寅仲冬季旬之二日卒元泰定丙寅孟冬上旬之六日得年七十三至天厯己巳季冬仲旬之四日葬长乐乡之塔坑居士处有恒产出可通舟荐歴江淮湖湘贸迁所贮家浸以肥多接豪侠伟人故襟抱识趍不鄙不凡南服归国征役难任率至疲瘁独绰绰应之竟莫防害而尤加裕焉近境窃发设计平殄不烦官军党里防惠赒赈匮急负者弗责二教之徒蕲助亦欣然乐施逹官尝书苍山二字而扁其宴息之楼邻善家富身康心寜优游长年以寿今终子孙才贤兴盛未艾真福徳人防考文先妣萧氏娶白早世无嗣再娶陈氏先卒子男四景仁景瑞景辉景昭瑞陈出也女二梅次鼎泉壻也孙男十曰彧曰彦曰谊曰启曰文曰成曰马曰虎曰智曰黒女五曰武曰琇曰祉曰祐曰玉为请铭者邬迪景瑞之妻弟而吾孙妇之族父也铭曰
　　肥遯皎皎人间灜峤生崇吉徳死妥吉兆
　　有元忠显校尉富川县尹皮府君墓志铭
　　府君讳南举字仲尹姓皮氏系本长沙醴陵徙新涂西归里分徙清江崇学乡今为崇学人族以业进士举贡者不一至宣教郎讳防登上第知平江县繇是声望弥光府君平江第二子也幼从父游宦其伯兄留任家督父既殁聚处协理兄所可弟然之弟所可兄然之雍睦无间乡族鲜二早嵗俱从硕师受周礼义兄嗣家学相先后贡于乡同试礼部弗利国朝奄有南土豫章已附游兵骎骎及清江皮姓介居二郡之间官民靡所倚借佥谓宜得望族有才畧者出应事机府君完保宗党于家众推伯兄往诣帅府输欵境内遂安堵如故事定朝命授伯兄嘉议大夫南雄路总管授府君忠显校尉管军总把湖广行省命充贺州富川县尹府君素志恬淡隠退不仕俗尘畧无芥蔕尊酒棋秤药炉丹灶逍遥闲散如方外人然誉闻日隆过从云合接賔朋有礼赒邻曲有恩逺近视如泰山乔岳焉夫人清江县尉胡防冲女生子豫晩嵗病癈年七十七子防忧悸病剧既而复愈年八十二危笃防甚忽矍然而苏自是又五年八十六乃终女八人壻二胡一赵一黄二邹一刘一邓孙男一植女二适杨适赵曾孙男二女二皆幼余昔年屡客皮氏总管公暨府君亲宻如胶漆府君卒后九年余再过清江而府君之柩犹在浅土植以总管公之子平江州判官溍之状请铭其大父之葬余扵府君情谊非止如旧馆人而已追想其风流不可复见则为之铭曰质也清仙之臞气也初春之煦人也外氷之涣天也内防之灌徳臻兹其寿也宜
　　乐安胡仲玉墓志铭
　　乐安胡仲玉讳謰宋咸淳丙寅四月戊子生元泰定丁夘四月壬午卒是年九月乙夘葬县北二十里康村之大朱谷前期孤恭衰绖请曰先君善事父母承顺养志服劳竭力敬兄友弟夫妇如賔应接允当明习吏牍通敏过人强壮时在官方惬志忽自引退曰此非吾业也闲居植产勤而有恒俭而中节日丰饶汲汲以教子为务又推所余济闾井之贫衣寒粒饥药病棺死以至梁川甃途施财于二教靡有吝意孝弟慈厚出乎本然而非黾勉也今也不幸大故傥得逹者一言光于幽则死者为不亡矣敢以请予家距乐安甚迩人之善否固所熟知而恭劬书博记屡应进士举尝及予门者仲玉去吏为民竟防致富其财葢足称也祖讳潜考讳祐之一兄二弟娶邹男三良恭让女一孙男二惠溥女孙亦二铭曰孟子有云术不可不慎也斯人庶防防择术者夫家裕而子贤宜防
　　故南城杨泰可墓志铭
　　右南城县之南八十里有聚曰里塔杨氏族居焉族无贵显之人无富豪之家而风俗敦朴好善先世有讳宏者尝暮行入郛度郛外长桥桥有遗箧命仆人携归馆舍启视内贮白金二百两翌日天未明往俟桥间果有号而至者曰昨领官降和籴银本适醉于此而忘持今虽倾家莫偿傥索不获唯有死尔宏察其言覈其情哀扵是呼之造所馆出箧授之其人泣感而去由是乡人称为缺
　　念善翁翁之仍孙亨字泰可祖考妣考妣四防俱未就土悉心竭力卜占宅求良师详审安厝唯恐弗慎后享年六十九而终其子素不相识诣予求铭谓葬期拟今冬余未暇作则冬仲又至必欲得铭谓葬期展来春呜呼昔者其父之葬亲也必待已之谙葬法今也其子之葬亲也必待人之与铭文否则寜未葬揆之中道固或未合而致孝扵亲必诚必信可谓厚也已矣缺
　　泰可徳不许和不流天姓孝友养生送死无憾以礼开族属俾不失尊卑序理家俭勤纲条整然力匪有余每喜赈施见贫瞽輙蹙额若已疾痛道路阻隘不便亦为脩治宋寳祐戊午十一月生元泰定丙寅三月得疾弗起娶宜黄饶子男三乍平本平为兄炎嗣女适新城郑孙男六女三俱幼两及吾门者季子本也墓地在南丰小岭下茶坑白石之原铭曰
　　偷俗靡靡苟简防纪讫事而已奚念所始必安亲体必章亲美鸣呼杨氏有是父子
　　故临川郑君宏叔墓志铭
　　唐仆射郑畋之子户部侍郎凝绩葬建昌新城县北三十里子孙因家焉今为郑氏族临川之杨塘清泥池头浮田四派其分流也宏叔讳居谊居杨塘宋末寓清泥与一二宋人文学相好咸淳甲戌混补入大学者名翔贫无资君给送其往在学未防事变孔棘奔避而出道梗不通适解后君扵江东之境相挈至家时人情震荡君与大学兄弟力防乡闾镇遏羣不逞幸而无虞得以生聚其间小定乃归杨塘故里贡举已废君教子明经不辍或笑其迂及儒科复而君之子孙克副时需始服君逺识母年逾八袠子职谨甚伯季凡四同居五十年雍睦如一日公私应接长者分画少者禀承防不恪恭处乡恂恂嘉善嫉恶间出片言平释忿怨悉惬所愿有防无以敛葬周助唯恐后晩年创僧道寺观各一施田以饭其徒欲建书塾待游士未果而疾革犹以成志嘱子孙生宋淳祐庚戌元泰定丙寅九月卒娶黄氏子男一雷一中一鹗尝任江浙御米稻田提举女适杨适曾适龙适杨孙男五女七四已行三未筓曾孙男四女一卒之年十一月窆于金谿归徳乡之上磜前期一雷命其弟一鹗以前乡贡进士程禄应所述行实来乞铭余观其行葢乡之善士也是可铭已铭曰
　　视久生厚五福具有本培末茂韫美未售躬之弗遘式显之后
　　陈垚葬志
　　陈垚生长素封之家而无膏梁纨绮之态既成童诣予所读书予每日谈辩从旁窃聼悉防悟解退而与同辈共论虽年在其上者輙为之屈予固异之父亦喜之泰定丁夘夏予出访清江旧友世从及秋父促之归将为毕娶其意殊不欲予与言曰父命安可违遂归而娶明年复过余三月望归省竟以内疽之疾不可救而殂四月十日也父母哀之予亦哀之以予文志葬葢其父母意也聊借是纾哀焉尔矣噫程子谓有生之类间值者难难则数或不防长垚之慧而夭也殆以是与其生至大庚戌九月十九日年十九已冠已昏故不为殇冠之时字曰伯髙妇吴氏卒之后五月二十二日生一女噫








　　吴文正集巻八十二
　　钦定四库全书
　　吴文正集巻八十三
　　元　吴澄　撰
　　墓志铭
　　故居士康君祥可墓志铭【丁卯】
　　江西之郡吉为最其最者何也文士之秀伟富户之雄盛俱非它郡所防敌也其文士也渔猎异书以逞其博追琢瑰辞以衒其巧如山岳嶙峋如波涛汹涌如秋空鹰隼如春园花卉或豪健丰赡或清竒俊逸或诙谲诡怪或妍媚蔚纡卑卑者不敢仰视然求其渊渊如海温温如玉恂恂如孔子之处乡党谦谦如顔子之有若无实若虚者葢不多见其富户也精神振发气焰赫奕伯仲公侯而舆台府史伐蛟抟虎吞象食牛弛张阖辟无施不可大率袭翁伯季良之余风倘不若是则相与嗤议其选愞骫骳有防不为习俗所移者防何人防若太和深溪之康庶乎不移于习俗者也康居士讳瑞孙字祥可先世自祁州徙家足恒产迨南服土疆既属国朝其大父若父相继充拓浸浸与拟封君者齐而秉心无竞横逆弗校卒防使之自屈未尝有一事溷公府男女长穉防食秩秩如古礼法之家至居士三叶遵守靡渝居士幼已卓荦见者心瞿少长佐其父致养尽欢大父景明至元己丑年六十八而终大母郭氏延祐乙卯年九十七而终父国俊受养三十年终延祐戊午年七十六惟母刘氏夙防戚戚常懐网极之报事继母罗郭与因母同一兄一弟不寿恭承父命教育孤遗一如已子叔父年八袠尊奉网违女兄之夫托处白于亲庭给以田宅至于今得所妻兄孑立无依为窆其五六防馆谷之终身日与共饭孝友睦婣之行隆于内外者如此嗜书如饴尤喜读史论已往成败得失如身与其间泰定丁夘秋携孙出省稻畦训之曰诗书礼义固当熟稼穑艰难亦当知越五日晨兴理栉家政如常俄入卧内无疾而逝闰九月二十日也得年六十娶罗氏先卒子男元恺孙男宗武孙女许适刘曾孙男举曾孙女一卒之明年春元恺遣宗武来乞铭以葬余适未暇辞之孟夏又至乃进宗武而问焉获闻居士梗槩噫赀力之家孰不颉颃骋骛以市声势习俗则然独居士退若不盈固其资识之超抑亦黙符扵柱史之意乎是可铭已其友顔观生述其行曰居士昻藏玉立束带十围白髯萧疎风采熠燿衣襜手翼无疾言遽色薄书填委公檄交驰泰然若无事待下有恩虽盛怒不一扑少颇嗜饮中年痛自节抑毎以沈湎为戒常谈皆菽粟之味聼者不厌嵗饥平粜不乗时射利为低昻敦意气重然诺所为磊磊落落无一不可对人言不求愧人而人自愧不求胜人而人自不防胜或有非义晓以不可事或非便必力沮以安善良为人排难解纷而不以为徳一二郡侯甚严明见之必礼敬称为善人子练逹周务孙警敏乐学身后其无憾矣儒学提举同郡龙人夫记其书室而曰盘盘硕硕为家令子冲冲雝雝为乡令士亦知居士者云铭曰
　　斯人之懿斯器之异斯铭之识斯则之眎
　　吴叔升墓志铭
　　至元丙戌余始与吴东子叔震友其幼弟顺子甫十嵗余就传读书嶷然如成人余及见其冠及见其昏及见其有子及见其教子防成才又及见其卒且葬乌乎悕矣顺子字叔升自幼端重恭谨事亲从兄动循礼度言行表里相应襟懐坦易耻为机巧神情散逸与物无竞生至元丙子五月季旬之七卒泰定乙丑十一月仲旬之五丁卯九月丙申葬崇贤乡之大塘其先宋绍兴甲子贡士珏特奏名入官子防赠朝散大夫朝散生乾道己丑进士荣仕至奉直大夫江东制置安抚司参议奉直生绍熙甲子贡士发藻贡士生从事郎吉州永新县丞焱免文解登嘉煕戊戌第是为祖忠翊郎御前诸军都统司主管机宜文字困孙是为考妣邹氏无子继妣徐氏所生也县南邹景元壻之五男二女长兄东子归附初授将仕佐郎主永春县簿尝以家之书楼作明新义塾其后屋者摧压鳯山之阳山水竒秀拟于其地建塾以嗣兄志未及为而卒呜呼顺子三兄不四十年其长兄逝次兄逝顺子年及五十又逝惟一兄曾任儒学教谕者尚存昔韩子志马少监墓以人久不死而观此世为悲今余之扵顺子亦然其子也其孙也铭曰
　　命也在天莫窥其然徴之人事有子可俟
　　金溪吴昌文墓志铭
　　金溪士吴斐出应至治三年进士举遂如京师泰定二年试补国学生三年谒告省亲中路疾作赖母之从兄陈真人日新与偕不惜劳费为求医药扶防至杭之崇阳宫弟贯先期在杭见兄羸瘠甚戚是夕臀肤生疽七日而溃养疾逾月七月季旬乃与弟俱西丁卯舟宿富阳二十里外中夜如梦而逝次日顺风踔二百里余泊严陵买棺以敛时贯之妻之父曾尉文枢同自经纪丧事有力又三日抵常山止扵逆旅八月辛巳父母闻讣防闷絶从兄善往迎柩丙申以丧至宗族宾客哭极哀数百里内皆伤叹葢其天资纯厚精敏童时不同羣儿嬉狎进士业既通及吾门问古大学之道志在为善士喜吴兴赵承防孟頫书模冩忘寝食宛然得其风致作近体诗温雅华丽事父母至孝与人交未尝忤人虽烛见奸慝口终不言或托以事必尽心竭诚生大徳辛丑十月年廿六而终居延福乡之吴塘大父可孙宋咸淳甲戌进士迪功郎新昌尉至元中授将仕佐郎建昌路儒学教授父晋卿世世积善乡里称为笃行之家有子贤而不寿天道殆不可知娶谷城簿朱彦才女生一男二女男始十嵗余之哀之也如亲子姓余之三孙与共处国学者哀之如亲兄弟焉其妻之兄乡贡进士朱夏状其行而曰较之徳俭年多者此曷为短彼曷为长也邪呜呼此昌黎韩子所以铭李观施之昌文为宜昌文斐字也铭曰冉而疾顔而夭谓天昭昭胡斯杳杳
　　故梅埜逸士刘君墓志铭
　　故丞相庐陵文公尝冩巻舒堂三大字贻其乡之隠君子刘氏笔势雄伟广脩文余刘宝藏之其嗣肖翁敞前规掲旧扁不逺数百里遣人持文公真迹造吾庐余嘉其孝为作堂记越数年肖翁之子以麟致书曰亡考辱先生记其堂矣不幸大故将卜月日以葬敢乞一言志诸墓余昔者固嘉肖翁之孝今也以麟之孝如其考恶得不诺其请防刘自袁之分宜徙传十余世至振道字子明志气慷慨交四方贤士大夫文公为书堂扁者也肖翁其次子名梦説博诵强记经史诸书贯穿通畅翰墨尤工婉愉事亲左右服勤网或亲忧素善鼔琴父之燕座曰琴牖其扁章丞相鉴所书延客其间父命操古调聼者咸喜父既没偶至琴牖必澘然陨涕终身为之废琴养母田夫人堂名春晖未防母亦防读孟东野诗辄呜咽痛絶与伯兄同防三十余年雝睦如一日兄逝哀戚剧甚凡父所营创莫不继述充拓堂西建重楼藏书数千巻首自防校籖帙整整前代所存古器奇玩法书名画笃意收贮资质甚端毅言动典刑遇事正辞无所阿狥里有灵祠庙圮弗治嵗旱祷雨未应焚香祝曰惟尔明神乆食兹土幸速作霖以苏民望有顷大雨首倡众力一新其庙平时希入城市府公邑长待以宾礼未尝私有所干安福州官范侯益民亷吏第一敬慕身教家法之严以女妻其子往时卢学士挚将防祀南海解后一见特加器重问其名若字因曰传岩之肖冝为和羮之梅乃锡梅埜二字以号繇是种梅结亭称梅埜逸士幅巾鹤游息亭中雅歌投壶枰弈茗饮与賔客赓酬为乐酒酣兴适浩歌东坡治生不求富读书不求官譬如饮杯醉陶然有余欢之句拊掌击节殆不知世间有荣辱事防谦自牧好学友善耆徳先逹名人胜流相与如伯仲故见闻识趣嵗长月异渐润熏染扵其子亦日益焉泰定丙寅子以麟往应进士举朂之曰吾祖父以儒为世家吾从兄以名逹礼部汝其勉防八月初疡生于背虽谨视医药然别墅从容宾客谈笑一如无病时是月二十九日终享年五十四娶王氏先三十年卒继张氏县尉某之女县尹某之孙也子男二以麟以立俱张出女三长适吴次许适王幼在室张榉之状谓肖翁好义好礼保其清福有诗书园林之娱其生也人乐与游其没也伤嗟之不已所惜学未及设施名未至光显懐才抱器死于中天可哀也阴有徳者必食其报不在其身在其子孙刘氏世有隠徳其来逺矣其后又何可量防斯言葢足征云铭曰
　　韬巻经纶以隠以沦漫漫知津畴诎畴信不降其志不辱其身古之逸民与
　　故邬夫人周氏墓志
　　夫人周氏乐安邬君孟时之妻仁杰之母也仁杰为余言邬氏自五代时居天授乡泉里之河山族属蕃衍经宋三百年号着姓至元丙子以来军冦交扰靡有寜嵗壬午冬先君奉亲避地丰城之竟明年春彼地冦作吾家亦罹其毒而先君没焉先妣抱诸孤依外氏而处尝谓仁杰曰汝父才志不在人下实为家督相尔祖树立门户诸叔防业而安咸淳癸酉汝仲父龙从与贡汝父慨然以儒效自期未防厯改科废乂不幸早世汝防勉学继先志乎事变仅定去外氏复归故里吾母劬劳二十载毕男女昬嫁一家子孙四十余人养志尽欢乃潸然涕泣曰吾与汝得脱防乱之祸享康寜之福犹有浅土之防盍亟谋葬既葬又曰昔张圆遇盗以死其妻防求文人志墓俾死者名永长存而不悼其不幸扵土中吾老且病弗果谋汝辈独不念及此乎逮病革又曰吾年二十归汝家汝父年四十四而死其时汝七嵗汝弟三嵗防弟甫嵗今幸未坠先绪吾死必乞铭以表汝父之墓以成吾志言既涕泣不自已明日遂终先君讳龙启生宋淳祐庚子九月壬申卒元癸未三月丁夘延祐庚申正月戊子迁里之大山先妣讳柔恭生宋宝祐癸丑七月丙午卒泰定甲子九月丁亥越四年丁夘十二月壬申里之蔡家原仁杰未防立身显亲吾母遗教其敢忘失谨承先母志以墓石之文为请先生闵其情而畀之铭不惟生者可逭子责扵昭昭抑使死者可无遗憾扵也曩余未壮已闻府君之父宜伯讳谊富盛而尚文表表为名家比壮又识夫人之父叔器讳治敦朴而不华与余相厚善夫人以周长女为邬家妇承厄难之余克勤克俭以中兴其家哀伤夫君圗寿其名扵身后呜呼贤矣防志夫人之因以着府君之名庶其慰惬贞妻孝子之心乎系曰夫人府君同乡懐仁里人三男仁杰仁俊士佐中男为季父后一女适崇仁郑桂孙男十一女八曾孙男五女六余之孙当夫人孙壻也是为铭
　　袁道妻陈氏墓志铭
　　吾里陈居士庚夫妇皆善人四男三女其中女幼慧生宋宝祐戊午十一月八日元至元壬午归扵同乡袁道君舅夙防事君姑甚谨夫家富而文当时务纷纭世业分析之后俭勤相夫以长裕其家比近兄弟而处凡七载大徳丁酉冬从夫复还故里赀产日辟为里中之甲治内有法遇下有恩待宾客有礼居士之家渐不如昔弟侄来依者衣食之冠昏之经纪顾视终始如一延师教子孙俾克绍先志里有贫病者乐周之至元己酉构新宅而居延祐己未正月十五日以疾终夫悲失助子哀失母弟侄之依焉者賔客之过焉者莫不怅然思其徳泰定丁夘十一月戊寅查坑溪南夫为请铭子时敏娶黄娶陈时敞娶游时孜娶吴孙男济泰光明昭志孙女六长适李五在室陈居士暨道诸父扵余为异姓伯叔父行故不辞其请而铭铭曰
　　妇人之善不着扵外不闻扵人猗与良士得此良嫔
　　乐安徐明可墓志铭
　　乐安徐昭明可服亲之防既练泰定丙寅二月乙酉以疾终明年丁夘十月丙申将葬县前之碧陇谷孤子炳哀泣请志其葬按乐安徐氏先世自临川之下麓徙昭之大父讳通字泰甫轩岸倜傥意气出羣宋未以庶人在官前后邑令人品虽不一率皆伟其才器喜亲士大夫亦乐与交其门常多嘉客国朝初定南土郡牧檄摄邑尉新官待之如弟兄时旧民未嫺新政贵者乍失其贵富者不保其富伥伥无所依倚一邑四乡之人晨夕奔趋席其庇焘消患解纷人之赖以安全奚啻十百声誉洋溢赀产弥厚豪侠不啬日食千指四方游士伎术襍流填咽而至各满所欲去至元己丑九月卒防惠者追思之大母陈氏年九十犹康强善饭父仪字士仪习进士程文宋亡科废不获试晩好老佛书泰定乙丑正月卒昭生三嵗防其母陈比长从诗师学诗吟咏可传贡举新制行亦防其业而夀不永暨从弟尚俱及吾门娶何男一人炳也女五人适邱适王一许适黄二在室徐氏三世挺然自防于俦类中昭年仅四十四大父年止五十四独其父得年六十九而父子相继以殁为可悲也铭曰
　　猗嗟一门前祖后孙有惠济人有志显亲恵未及浚志未及伸而遽陨身其可嚬呻
　　宜春易君妻刘氏志
　　故易处士妻刘氏淑新其名系出安成之族年十九归易二十四防夫一男甫五嵗一女甫二嵗奉养舅姑没而终其防鞠育子女长而毕其昬嫁礼教各无阙违和妯娌睦族婣善比邻恤患难抚孤防俱有蔼然之仁子既室传家事専意道释二教每日诵经寒暑不辍年未六十及见曽孙六十三得微疾越八日盥頫而坐命人诵金刚经于侧聼至如梦幻泡影如露亦如电而逝泰定丙寅十一月十九日也明年某月日里之黄防原子震为儒谨愿笃实请志其母之余谓而母嫠居四十年有妇徳又防理家上孝下慈外雍内慧贞妇也贤母也女妙防适骆先卒孙男一曾孙男一是为志
　　故抚城吴居士墓志铭
　　吾家与居士交游四十五年如一日年七十七得末疾艰歩履越三年余赴阙过郡至其家犹防扶拽出见又五年年八十三而终其孤请为铭墓噫余其何防无慨然也防居士讳徳新字鼎之世居抚城西门之内直郡治之北事亲善防谏事兄笃恭兄卒于家卜宅兆而安厝之抚其遗孤如已出为之冠笄昏嫁各择一业以终其身故人子不自振量力资给可教者教之底于成济亲旧邻里之贫有贷未尝计息衣其寒食其饥疾不防医者助药费死不防者助费讳言人过苟可告语必责善以成其美拯救急难或有争讼晓以理法片言解纷一出公是非靡不心服繇是诸乡诸邑望族巨室咸造其门科举兴教二孙以取应每日晓钟动即起焚香诵梵典自少至老不辍至治辛酉春疾泰定丁夘秋剧七月二十二日翛然而逝其生在宋淳祐乙巳十二月二十五日娶黄继姜皆先卒子男一文炳女三其一适詹其二其三适张孙男二女一曾孙男三女二卒之年九月某日临川县招贤乡之徳坊噫居士敦谨人也与人有情与物无忤延祐乙夘充吉委吏吉大郡也纳米数十万斛槩量平讫事无哗诚且才故也善书者尝扁其燕室曰实庵云铭曰
　　维慎维慤有厚无薄有善无恶交久不渝嗟防已夫余其铭诸











　　吴文正集巻八十三
　　钦定四库全书
　　吴文正集巻八十四
　　元　吴澄　撰
　　墓志铭
　　有元承直郎南康路推宫萧君墓志铭【戊辰】
　　延祐五年进士第八人萧防初任同知唐州事奉其父就养秩将满一从子偕其父相继卒于官所累累然以丧归既服除所知迫之同趍京且先为持河南省咨文以往防忧患之余趦趄其行黾俛就道仅一力自随泰定二年春至汴疽作閠正月七日死旅邸子辐扶柩过旧治僚友吏民哀伤如其戚焉丧归数月命下改授承直郎南康路推官其始仕唐州也长贰颇以书生易之见其行事心乃大服亷明之声闻于当路呜呼竟如是而止悲夫防字汉西临江新喩人生至元癸未十月二十七日祖寘叔宋乡贡进士父元善不仕娶伍氏子辐璋琇琇嗣兄后女子一许嫁而夭四年十一月某日某处余尝校江西行省试士程文而防与贡故其子辐走数百里诣余请铭呜呼余校文江西者再初科得萧立夫拜初命遄死再科得萧运不及拜再命又死昔既铭立夫之今又为防铭恶得而不悲也邪铭曰
　　人栽之天培之其谐也冝哉人扶之天摧之其乖也何哉
　　故洞真处士周君墓志铭
　　君讳鼎字德卿姓周氏庐陵人其先世自汴徙君生而英伟倜倘不惟慱览羣书卓冠时彦又善説辞可驰鹜艰难胶轕之场年比壮宋祚讫危亡之际犹能效谋献计赞近闗守御之臣然厦颠非一木能支矣北来将相喜君才辩君志在退处无复干进足迹半东南达官钜族人人青眼相看君亦不苟合所至輙主僻陋隐约之家不轻出不泛交韬晦其才擅名一艺丝桐遗音悠然嵇中散之趣所师葢当代宗工而君之巧有若飞卫与甘绳之射手法神纵几独步江右从学弟子常数十辈余力兼嗜医经深探张仲景用药意毎叹庸医误人摄伤寒论治法撰成歌诀明白缜密观者易晓虽自处髙简弗能低首下心为人治疾然医流拾此足以悟疑辩惑隂有活人之功焉老而倦游不逺适间造邻郡访旧相知或留数月或及朞年清江彭氏尤所亲厚泰定丁夘客其舘值初度剧饮朗吟乐甚越数日无疾而终十二月九日也年八十三君之子闻讣而来彭已悉为经纪终事舆论义之君娶太学进士沈君女子瑛瑾珤女归罗瑾珤俱为承天宫道士瑾先卒瑛卜致和戊辰某月日兆在临江新淦善政乡德集里之玉涧珤谓余知其父请铭君自号大江翁夙慕清虚元教之宗又号君洞真处士珤克踵家学铭曰
　　古之伯牙痛子期死今之子期欲伯牙生岂可得哉岂可得哉呜呼噫嘻
　　金溪余天麒妻呉氏墓志铭
　　金溪名家故登仕郎吴君时可之长女懿纯以侄从姑归为同里余天麒之配防定丁夘七月戊午年六十四而终有期哀子城承父之命持舅之状来为其母乞铭余尝铭登仕夫人余氏之矣阅状余母之贤一如吴母奉舅姑夫君处族姻待使命以至主馈馔賔靡不中礼蚕绩女功躬服其劳虽家力弥裕不改常度姑疾逾年晨夕侍养左右忧不满容父登仕君晩节风废八载每月致药饍每歳归省问已嫁而孝不衰可谓贤已子男一城也女一婿倪大本孙男三女一致和戊辰九月甲申白马郷之豹塘状其女兄之行者登仕君之叔子应子也铭曰
　　父也贤母也贤故其为女也贤而归为人妇也亦然
　　故登仕郎髙君妻艾氏墓志铭
　　临川髙漙以其大父登仕君所撰大母艾氏夫人殡志因其舅饶君心道来请铭登仕君讳一防字帝臣艾夫人讳良秀字德润咸淳癸酉贡士性夫之女年十有四归于髙六十有六而终延祐戊午冬也次年春殡于三岐子男五可诒裕其四其五出为人后俱早卒孙男八溥洪濬深某某某某女七长适章余未行夫人卒后一年其季子卒又四年其伯子卒又四年其夫卒又一年仲子亦卒诸孙将以泰定五年某月日于所殡之北夫人生儒家有妇德中馈之职甚修尊卑长防内外咸雍睦事父孝已嫁如未嫁时其父贡士君晚节颇怏怏失志日具壶觞就其寓地娱乐之死而丧之哀习见父族得儒效每以朂其夫铭曰
　　一殡十年家祸连连今始克维孙之贤
　　故太学进士黄君妻徐氏墓志铭
　　临川黄君叔与太学名士直易代弗及成名诸子皆能一日持其舅氏金谿县主簿徐竒伯状来为其母请铭其状曰奇伯女兄谨慧中凝重不妄言笑生淳祐丙午五月癸酉咸淳癸酉归黄治家有则动相警戒夫入太学脱簮珥斧压成剂贮布箧中以授且曰勿以舅姑晨夕奉养为虑元至元戊寅君舅丧助夫丧祭举中仪式君姑多病抉掖盥栉汤药必尝而后进训儿子女鲜或厉声色处妯娌终始无间言服饰简朴虽盛寒暑手不离针线大德丙午得疟疾毎旦犹洮颒七月己丑言语如常时奄然而逝子男五纯维约继防女四壻曽壻熊壻王壻许孙男四奂冈肯德女四至大己酉八月殡君姑墓左至治壬戍卜吉兆于尽安郷之石牛堡首干趾巽将以年月日呜呼余于太学君及其子约素厚善铭其可辞乎铭曰
　　夫振文声子抱时才克相克成噫贤矣哉
　　倪君立墓志铭
　　与予同生淳祐己酉者日就凋落其存者相知有广平程公相闻有上饶倪君延祐丙辰程公自翰林承防以疾谒告归是年冬倪君亦得疾如程次年丁巳春竟不起其孤介通山主簿邓君希顔书以前太学进士余君钥所状君行来徴铭呜呼予与君犹兄弟也君生九月朔后于予八月而先于予以殁能无悲乎遂不让而铭诸君讳南杰字君立先世银青光禄大夫始居贵溪之沂阳曾大父元大父沣从事郎武宁县尉父应云承信郎防海制置司议事官君天资特异书一览即成诵工进士诗赋侍制议君业象山书院山长黄侯器之咸淳庚午秋贡与选待试国学提刑唐公特荐入官以养亲辞父既丧恭顺二叔同门聚处无间言嫁遣二妹厚资备礼无靳色堂构克继先志宫讲周公书南溪扁其楼元宋之交羣情震荡君内外调胹宁亲以施于乡邻当路劝诱以仕弗应至元辛巳省差徽州路学正紫阳书院山长黾勉供职究朱陆异同捐俸以修黉舍士众悦服乃曰吾安为斗升之禄废晨昏之养乎不竢官满归养慈亲年已五十孝慕如孺毎一邱陇恻恻兴哀子能应门家事一不闗心吟咏自适为佚老计尤乐佳山水尝防旴有夕阳影里行人逺春鸟声中归兴忙之句继游淛徧览竒胜成诗一帙曰淛水渔歌临清流建小阁水光山色收拾靡遗暇日登临蝉蜕尘氛埃之表去家十里许原曰庄院抚金谿过而乐焉结庵其间环植花卉曰吾将宅于是次孙如京戒勿乆处甫及半载又命促还先除夕三日至家则君已疾矣风淫于未然精神烱如正月朔旦受家人庆礼如常至午索笔书遗教一畀二孙朂以勤学一畀其子令丧祭从礼勿信世俗荐防等事越四日翛然而逝配金溪刘氏先十八年卒男以忠女以适安仁上官銮孙志文志学曾孙日新曽孙女三君卒之明年戊午二月已未日遵治命庄院铭曰
　　温温粹玉炳炳华烛如绮如縠如菽如粟乃如之人兮未展而束我铭以昭之百世芳躅
　　故静乐逸士黄君墓志铭
　　故静乐逸士黄君讳长元子仁其字也负英杰之气倜傥不羣往年初识予心异焉后尝寓宿其家既而不相闻垂二十载泰定甲子秋其季弟膺客死京华比其归骨予哀而志之而君之子德华亦贻书为父请铭乙丑冬予还自禁林丙寅春德华来温前请君洪之丰城人其先自长宁乡新田徙劒池乡散田考讳荣孙号桂岩翁少与清江徐侍郎卿孙友宋咸淳丁夘覃恩贡礼部家素饶裕至元丙子以后民骇新令畴昔髙门钜室不数年间沦为中下户者比比甚则破灭靡有子遗君年甫弱冠以家督膺门奋励不少挫摄当纷纭胶轕之冲众缩手莫前若谈笑从容处置一如故常不惟保守先畴又能有所恢拓翁得养髙肥遯一事不撄于怀承志尽懽宗党称孝丁亥之春翁始厌世君弟兄三人各克振防人谓难兄难弟赀产日进视世业不啻増十之八声誉翕然賔客益盛由勤俭兴而济急周贫罔有靳色或犯礼义面折无隐挺特嶷立不波随流俗外似简傲然于所尊敬虽为之执鞭忻忻如也抚接卑下惟恐弗逮豪悍挟势必与之角理胜乃已最喜严陵方氏提起截断二铭勒之于石佩服惟谨天资超迈书壹成诵终身不忘进士程文肆笔中度旦旦敦朂如科未废延祐甲寅贡举制复率子弟应诏丙辰秋得痿痹疾明年丁巳犹力疾就试至治癸亥九月十八日竞以前疾弗起年六十三卜某乡原配陈氏男德华理复徳范女适熊某杨某孙成生明生夀生酉生熊壻后君一月卒理复先君九年卒俱无子以孽子麟生添生次孙明生为其后状君行者胡氏绍初谓君才敏鋭识通明力量足以治繁剧精神足以周细防好善结交急义勇为使得一命行其志必有可观惜施于有政仅及一家胡与君之考同辈年八十九矣其言信铭曰
　　猗嗟猷为卓荦瑰竒不其施而止于斯
　　故山南逸士曽君墓志铭
　　呜呼世未尝无才也不用于世则其才不可得而见山南逸士曽君才之可用而不获用者与君长予二嵗予兄事之所居限一岭相距十五里自防相聚相知至老而君先逝矣予其能无悲乎君警敏倜傥年十二而孤已工进士诗赋才名自负富贵竞罗致为子弟师中值革运邻冦蜂起逃难备尝险艰黠猾并縁新政鱼肉旧民循常蹈故者往往家毁躬瘁君雍容其间抵巇如夷匪但自庇又以庇人悉复早年所丧先业日进月益赀浸以羸一族子一族孙合志扶树人称三曽云习俗頽靡之余儒族流风幸未泯絶三曽力也盖君干畧最优忘年折行不相猜疑用克恊济议论明决机锋防出虽谐谑嬉笑绰有雅韵士大夫官于斯客于斯闻闻见见咸尊慕敬礼焉诗词倡和竿牍来往若不经意而精神飞动葩焰炳蔚可目可口令人喜悦无厌斁时充君之材使小试一二或以文采着或以政绩显将无施不宜然终身成效仅仅一家一乡而止呜呼才之难士之不遇古今所共叹予之谓君亦何能已于言哉铭曰山南谓何号以地也逸士谓何士弗仕也鄫去邑为曾姓其氏也一元名叔仁字也考贡士夣荐讳也张氏妣也袁氏嫓也复孺复参复可子也张洪董午壻也孙繁衍文三曽孙又生成生明生泰生四也孙女五已行一未行曽孙女犹稚也居抚乐安乡则忠义也南砦原二十里而迩也生淳祐丁未日四月九也卒至治壬戌日三月五也十月六日窆卒之嵗也其窆之宅丙首壬趾也志之以章其美也铭之以系于志也











　　呉文正集巻八十四
　　钦定四库全书
　　呉文正集巻八十五
　　元　吴澄　撰
　　墓志铭
　　金陵王居士墓志铭
　　居士姓王氏其先自汴来南一徙再徙而家金陵讳进徳字仁甫少孤奉母涂氏至孝上有四兄其一其四蚤世其二君祥其三君玉居士其五也勤苦自植趍时贸迁道途不避寒暑严事其兄如父协力兴家二兄既逝君祥之子曰子清君玉之子曰子渊子淳子澄母三分其产畀一子四孙异居异财居士所有浸浸以赢创立虽艰而振防不吝三四十年间每遇饥歉施麫施米施钞施粥日甚久数甚伙费甚不赀泰然行之如常每遇疫疠市善药命良医家至户到随证治疗煮药之器佐药之用纎悉毕备病愈能食则啖以糜其所全活甚众寒卧无以盖覆者施楮衾贫死无以殡葬者施棺木公府倘有劝率所出必倍他人亲疏之族内外之姻周济尤笃礼聘名师教子郡庠燬于火为构讲堂髙壮宏敞并其中陈设器具一新计缗钱七万有竒皆独力所办买宅一区割田九顷剏建江东书院朝锡以额设官掌其教仿范文正公义荘规制以赡亲属城隍外门坏内屋敝运石于吴取材于江而更易其楹柱而修完其栋宇若此类布施不一固其余事尔配于氏婉顺温惠孝其姑友其姒如居士之事母事兄父母之没已多厯年凡忌日及时祭夫妇哀感不异初丧寛厚谦和崇伦纪敦信义未尝以赀富齿长而骄贫傲少炎天独处衣冠俨然见者竦肃病剧语言不乱神色不变天厯二年五月二十九日终年八十有四将以某年某月日合祔于氏宅兆前期来乞铭余客居士之家者屡知其笃行详矣故为志而铭焉子男二子云子霖也女六一先卒其婿徐应隆涂焕章吕元知赵良弼于徳渊戚光孙男九女十三曽孙男三女六铭曰
　　笃行于身无怨恶于人噫防防噫恂恂噫畴之与伦元故从仕郎婺源州判官致仕操君墓志铭
　　操君饶之浮梁人贵持名子敬字也宋赠朝奉大夫讳升之之孙朝奉大夫太府寺丞知武冈军讳斗祥之子寺丞公淳祐辛丑进士发身陞朝典郡诸子皆殖学绩文称为名家君其第五子也年十七以郡守之子试湖南转运司贡礼部明年试入太学充弟子员皇元一天下奉亲隠处至己丑十月父丧癸巳任安吉县儒学教谕大徳丁酉进余干州儒学正庚子迁溧阳州儒学正癸夘八月母安人张氏丧葬二亲悉遵朱氏家礼例应部注教授内省为员多阙少檄外省凡五十以下再与学正山长之任理作教授月日丁未长信州路蓝山书院至治辛酉勑授抚州路儒学教授壬戍四月至官越三年泰定甲子移疾致仕年未及不许力请再四乃得请丁夘勅授从仕郎婺源州判官致仕至顺庚午五月己巳卒年七十四君教授抚州时余被防趍京识君于郡庠卒之年十有一月君之子希徳丧服造吾门累累然戚戚然谓先君尝获一面去冬苦脾泄疾今春加剧正月犹彊出拜先祖考妣墓生平喜玩易善占筮四月辛丑筮疾遇干之夬曰阳既亢矣其能久乎次月甲子再筮遇同人之干画卦讫默默敛防而卧自此絶笔越六日旦命舁就正寝屏女侍亲友来省一一答之精神不乱问所欲言则曰无可言者日将晡翛然而逝不肖孤痛惟先君幼侍先祖宦游涉歴世故备尝艰险事父母孝待兄弟友厚睦族姻笃嗜文学质刚介务实践不阿附不奔竞见义必为取友必端洊任学官廉勤尽职引年早退日以教子若孙为急年逾七十考终归全兹卜十有二月壬申安厝于嘉禾山诸孤无能显扬深惧先徳泯坠敢乞铭以示永逺噫余畴昔一见子敬固已嘉其敦谨今闻诸其子证吾所见尤信世冑而学不废文儒而行不瑕其可铭也已君娶许继方子男六希徳希先希颜希仁希曽希元父命希先为季兄后希曽泰定丙寅贡士女适朱适洪适李孙男若干铭曰
　　言行恂恂质文彬彬不忝其先以启其后人
　　庐陵张君材墓志铭
　　庐陵张君材名榉先世唐曲江公之苗裔宦辙所到留家吉之吉水后分置永丰割其所居之乡隶焉大父宋进士易名元佐仕大元至承直郎婺源县尹清谨慈爱民怀其惠然已意不惬官满而止世父伯澄父伯济聨中宋进士第一授分宁尉一授南康尉代革韬晦不仕南康年七十二而夀而康君材其丕子也资禀英特博综羣书吐辞成章敏健卓伟慷慨倜傥负济世略儒业时务外文字声音之形象寄译鞮之语亦克旁究年十六郡守举充嵗贡年二十行省檄充乐安县防古官学教官皆非所乐延祐甲寅科目取士出其素所长以应试一不偶即不肯再盖志趣弗与流俗卑卑屑屑者同治生殖货等事丝毫不尘襟抱前后郡邑正贰凡廉能公正之贤闻名起敬辄不以民伍视俯就问政必剖析曲直可否以对听者心服多所匡救尝过余及见其诗余谓君材岂但以能诗名当以用世显戹于命戹于时尺寸莫展年五十一而终怜才者悯之虽然借令得一官未必可以舒其志则又孰若全所守之为愈终之日至顺庚午九月丙戍死生之际凝定从容有髙人达士之风娶南城尉罗致女子男四文豹文彪文虎文箎文虎奉尊者命为同宗后女四长适王前三年卒次适陈余未行孙男女各一其年十一月乙巳葬石井箬塘之原弟棣状兄行畀文豹来徴铭铭曰
　　才气轶羣既博且文俾引而伸不让辛陈惜也隠沦翳天匪人
　　黄愚泉墓志铭
　　故愚泉逸士黄君天麟名厚翁字也先世自丰城之沇江支分于清江之湛溪考讳应雷妣邓氏宋咸淳辛未十月四日生元天厯戊辰六月四日卒生十有四年而二亲逝伯兄督家及既异财或疑君未更事外侮潜窥君应变如常家浸以饶田宅悉増其旧恩浃宗戚信洽乡闾一言晓譬辄平人忿争苟可利人虽劳力捐赀不吝里有麾塘储水备旱甲午乙未间巨蟒穴堤堤坏水泄讹言见此蟒不死即病人莫敢前君率众窒其穴蟒亦避去塘堤得完而水利复居当通衢夏月每防制暑药以饮行者平日又修它药以施病者济物为心大率类是该通隂阳厯数医药方技百家之学足迹逺涉江淮吴越而恬无千时意宪官问俗嘉君肥遯为书愚泉二字奬之盖以唐栁子厚之知而不用为比配徐氏前清江县尹某之女子男以宏孙男阳生阳弟孙女长适徐泂宋兵部侍郎之曽孙也幼未行至顺庚午十一月八日葬思贤乡敏塘之原其妻党徐镒为之请铭铭曰既灌既濡润后有余斯泉不愚
　　元故荣禄大夫江西等处行中书省平章政事李公墓志铭
　　公西夏贺兰于弥部人也皇元资善大夫中书左丞赠银青荣禄大夫平章政事加赠推忠靖逺功臣太保仪同三司滕国武愍公恒之子益都淄莱军民都达鲁花赤赠金吾卫上将军佥书枢宻院事滕国忠襄公维忠之孙初天兵奄并诸国守夏边城城陷死节者其先世也忠襄始仕我朝家于淄川从唐所赐夏国姓武愍遂为佐命混一功臣公讳世安字彦豪国言名散术防宪宗朝癸丑嵗九月五日生于宣徳府龙门川人称李龙川云武愍从丞相淮安忠武王平宋既取防樊下荆岳被命往定江西诸郡邑相继降附无劳攻战平反大狱全活故家百数征谋治法公之翊赞居多江西之民按堵如故武愍经略广东授公金符朝列大夫广州路达鲁花赤办军需与宋师战于海珠寺下公总千骑据岸发矢俘获二百余人夺取三百余艘宋师舍舟陆走明年春克厓山武愍同张元帅入献捷二帅分议水战陆战功赏议未毕而张帅没防令武愍并议之论定武愍由都元帅授资善大夫中书左丞出行湖广省事公留命宻院所拟中书每抑之公见执政言曰坚敌在前非有重赏何以得人死力张帅及吾父奉防専赏罚生杀之柄今大功既成岂可失信不然此去再有征战谁肯捐躯命哉执政乃从武愍所定以金符银符畀公给散进阶嘉议大夫新军万户寻陞同知江西宣慰使后奉特防世袭益都淄莱上万户至元二十一年武愍薨于交趾公防丧归葬大都路宛平县永安山之阳起复正议大夫佥江西等处行中书省事兼本军万户二十四年尚书省立公佥行省事如初有黠僧托采药为名至江西俾人诬告宋相章鉴匿故主国及亲属宻防命公提兵捕取公止用百卒猝至其家搜索无验诘问告者首抉其诬章相得释其僧撰造重大事名胁取富室货宝不一公摭其事以闻权相右之事寝不报二十五年巨獠猖獗数道震撼重臣出讨中路陨踣转以委公卒底宁敉信丰有冦公冒大雨夜行五十里黎明抵贼所贼方汲水朝餔出其不意杀戮殆尽军回留骑数百不给以食约五日而还骑兵掘食贼所窖粟余贼逋逃为饥窘求食而出悉捕斩之以殄冦功陞中奉大夫参知行尚书省政事二十七年冦党复聚江西立行枢宻院差官与公合力行省丞相止给军三百大军迁延不发而但移文督促贼众兵寡不可前进公乃声言修理桥道储积糗粮以待大军之集贼惮公威名比行院军至一十七寨俱降既降复叛者令偏裨解青统官军及降贼直捣其巢芟刈靡有遗类南丰广昌贼继起省官职应勦捕托病而避复请公往公命弟万户世雄等偕首散民丁归农决遣官军出城屯驻令居民入城宁家官吏贱籴民粟图利公责之曰汝不能弭冦又复厉民何以为民父母尽散其粟与复业之民移檄谕贼以祸福许其改过自新三日之间贼悉输纳其旗鼓兵仗公乃防聚其徒诛首恶六人余悉贳罪被掠男女各付所属完聚省长率僚佐举酒贺曰真大丈夫也盖以愧前之托疾避事者尚书省罢旧官尽革独存公一人改参行中书省既而参政徐公琰公与协心刬除宿弊前时官差民户典仓库往往亏折填偿以至破家乃咨内省择府史代充至今便之三十年省院以所获冦四百余属公涖杀公与都事周元徳及行院官一一判别仅戮其二而已将征交趾公往广州造战船五百元贞大徳间授正奉大夫参江浙河南二省秩满陞湖广左丞供刘平章西征馈饷溪洞险恶无木牛流马可运率一斗粟数十倍其费始达人皆鬼蜮兽心重以饥馑瘴疫公与役夫均其劳往复期年之上逺征士卒得不乏絶至大初召入加荣禄大夫平章政事商议枢宻院使提调诸卫屯田仁皇居春宫领中书令枢宻使既幸省府将幸枢府知公商议院事促令就职宴罢还宫抚劳公甚勤公素闵汉军戍广东瘴乡十死七八至是建议择善地分六戍镇守有役然后调遣无事则安居戍兵免罹瘴毒得全其生皇庆元年锡内宴服金绣段金鞍辔弓箭白金等物日给公母太夫人尚醖一壶次年冬除江西等处行中书省平章政事又次年夏赐玉带自至元之末逮延祐之初江西二十有余年无冦祸延祐二年宁都官吏经理田粮残虐启衅冦大作杀死州官军官围城至再省中同列诣公请曰非公孰能弭此变公以不兼提调兵马之职非所当任恳请不己公乃移咨宻院然后就道不两月获其渠魁禁戢用兵缓辑胁从罫误之众一如往年之于南丰广昌平冦隽功此其四矣恩赉三珠虎符以赏功也三年公念太夫人王氏寿将九十乞侍养得请七年丁太夫人忧扶衬合葬武愍公之墓服阕还江西至顺元年十二月诏一品致政旧臣给全俸二年三月二十六日公以防疾薨天使来徴造朝而公薨已七日矣先是公参江浙河南二省时逮事忠襄公夫人武愍公夫人有子有孙一家五世文人钜公作诗颂咏后忠防夫人终公上事武愍夫人下见曽孙亦五世及武愍夫人终公年逾七十而公之长子翰林直学士中议大夫屺归省已近六十须鬓皓白人不辨其为父子亦复四世莫不羡公门积善之庆武愍生长边陲饮食祭祀并遵国俗暨公之长务学友士诵习经史希古圣贤仪礼一书儒流鲜读縦读亦鲜达礼意公识髙质厚值斩齐期功之服靡不暗合礼经居室之西营家庙祠武愍公物未荐新口不先哜四时朔望率家人行礼虽晩年小疾未尝使人代尝至淄淄聚族戒曰此吾祖初基今族大蕃衍以淄川公视之岂容有亲疏之异族人无子孙或孤弱客死逺方为归其丧就祖茔序昭穆以葬有义田供展省之费族之婚丧皆取给于斯在家燕处萧然若韦布其出也驺从省约平生澹无所好惟延名师训诲子孙劝人为善见有善若自已出闻有过辄为覆防勉仕宦以忠贞勉子弟以孝友贫约者勉其治生富厚者勉其施与饥寒之人衣之食之所识丧葬必躬往吊祭野有莩死捐赀掩骼一胔龙兴郭外买地十余亩贫无葬地者蔵焉门生故吏位省台官郡县不可胜数若子若婿俱厯清要孙曽数十家僮不啻万指生之时虽行伍小校贱隶里巷儿童妇女咸知公名薨之日百司庶府以下人人惊惋公之子将祔公于考妣之兆贻书请铭澄江西人也知公父子之丰功盛徳详矣曷敢以老病辞公之配颜氏先四十八年卒张氏先三十年卒俱追封滕国夫人子男五屺中议也屿怀逺大将军袭万户二十三年而卒巗栖霞县达鲁花赤峙亦先卒嵘奉议大夫江西行省理问女一适典瑞院同佥纽里鬲孙男十孙女四曽孙男六曽孙女三公之弟世雄世显公以本军万户让世雄授宣武将军在职十年还以让公之子屿屿临终以让宣武之子繁繁曰父让而子夺之可乎不就职乃与公之嫡长孙保保以让怀逺之子顺武愍公之防让与世显初任湖南宣慰之贰继任建康吉安瑞州三郡之监阶昭勇大将军中议武愍嫡长孙公之冢嗣也门防当袭固让不受兄弟交相让自公倡始而中议济其美故一家雍睦之风他姓希有识者知李氏之昌未艾也铭曰于维武愍活西江鲋抑有贤子克相名父礼敬遗老风动一隅当革而因如疾其苏鼪鼯羣号公至屏息男耕女桑公所衣食西江之民沦浃公恩逮公之丧耳不忍闻公魄归只公魂留只公兮弗留民之悲矣
　　故承务郎湖南岭北道肃政廉访司经歴范亨父墓志铭
　　士之泛滥于虚文而忽略于实行也久矣波流茅靡之中有特立独力者焉余恶乎不以东汉诸君子例之哉清江范亨父一字徳机家贫早孤母熊守义长而教之天资頴敏所读诵辄记忆年未三十予识之于其乡里富者之门虽介然清寒茕然孤独而察其防有树立志无苟贱意越数年渐渐着声称其处也苦节困穷竭力奉母其出也假隂阳之伎以给旅食其躭嗜于书钻研于文用功数十倍于人人鲜或知也年三十六始客京师勲旧故家延致教其子艺能操趣绷中彪外流光浸浸以达中朝荐举充翰林编修官官满部注建昌路照磨宪台有闻名者改擢将仕佐郎海南海北道廉访司知事不惮波涛之险瘴疠之毒巡歴遐僻每务兴学明教民之抱寃官之受诬者一一存活申雪政誉上彻仍其所职迁江西湖东宪长严明于僚属中独异目视选充翰林应奉宪台又改擢福建闽海道知事闽俗本汚而文绣局取良家子为闽工无别莫甚嫉之闵之作歌诗一篇具述其弊宪长采之以闻于朝缘是其弊遂革居十阅月防江浙行省礼请校进士文巻行至建宁移疾竟归托于外族而家在新喻之百丈山天厯二年授湖南岭北道肃政廉访司经歴以养亲辞不赴其秩自湖广行省校文而还逾月有母丧明年十月以疾终年五十九娶易先卒晩有子二人庶出也持身廉正涖官不可干以私疏食水饮泊如也为文雄健追慕先汉古近体诗尤工蔼然忠臣孝子之情如杜子美又善大小篆汉晋隶书金谿士危素慕其风数从逰处未终前两月往哭其母时疾已剧尫羸骨立谓素曰世道之卑士气之陋甚矣子其勉诸吾殆将死已而果然素哀其卓荦大节浮沉下僚又不获中寿其子长者甫七嵗幼者甫四嵗惧其湮没无传乃摭其事行徴予撰铭将与龙虎山道士薛义买石勒诸其墓呜呼亨父诚特立独行人也而素之髙义亦薄俗所稀范之诗文有燕然稿东方稿海康稿豫章稿官稿江夏稿百文稿总十二巻铭曰
　　介洁之行瑰玮之文而止于斯也来世倘有闻乎噫







　　吴文正集巻八十五
　　钦定四库全书
　　吴文正集巻八十六
　　元　吴澄　撰
　　墓志铭
　　故处士季徳吴君墓志铭
　　青云乡吴季徳少予一嵗同姓也同县也其子任数及吾门泰定丁夘秋季徳访予于上方观越二年余八十一初春以诗来余和其诗以往将期永久叙兄弟之好而是年夏季徳死矣噫顾言蕲余志葬志曰崇仁之吴甚盛而不一族青云之吴先世旴人主崇仁簿壻于其乡而家焉在宋淳煕间丁酉庚子癸夘如山如陵礼翼续续预进士贡方叔嘉熙戊戍补入太学淳祐乙巳优等释褐由是其族之文声大振彬彬应举林林授徒至今不乏其人季徳厚伦纪笃恩义施于内外族亲足以敦励薄俗又非止文辞句读之长而已宋祚讫儒科废犹以旧举业训子逮延祐复行取士制子若孙皆能试艺若前知然曽大考天麒大考表臣考子能俱不仕嫔乐安熊氏子任和辅中子以后从弟孙男六尚秀禄向瑜瑨六女四曽孙男立一家四世蔼然诗书礼义之流风季徳名徳夫若隂阳家小伎若卜日若卜宅若推人生休咎靡不旁究允为通儒矣哉卒以天厯己巳四月辛丑葬以至顺壬申正月丙寅其兆黄栢坑之原左距先嫔墓数百步铭曰
　　骤献璞弗售储以须其冑
　　从仕郎瑞州路髙安县尹严君墓志铭
　　严自东汉避讳而得姓蜀之遵富春之光肥遯髙蹈名耀百世托易而谕臣子忠孝之道于众者遵也虽不言易而明屈伸进退之道于独者光也宋之季有吉太和严氏进易解余及见其书其辞达官之以秘书省校勘而亦不仕余因叹当时专门治易义应举覔官之士其于易也深之为精蕴固鲜究竟浅之为文义亦或迷昧然亦以之擢髙科登显位往往有焉非借易以徼利禄而能沈潜玩绎为孤寒之所不能为余是以善严氏之书而贤其人爰逮国朝又闻私剏义塾教养宗族乡党之子弟方时务抢攘轇轕之防人人自救不给于斯之时暇豫从容作此义事问之知为秘书之家益叹其不坠文献之流风越数年余承乏禁林或持髙安县尹严君行状示余读之则秘书之子义塾之主也予既辞官归而髙安之孙奉父命因余之孙当请为君铭墓时君已葬矣余素闻其再世之徳美乃为追述而铭之太和之严盖自冯翊徙又自金陵徙至朝奉郎潮州通守康元之弟保义郎淮东制属光庭生知古知古生起予起予生秘书肃髙安秘书仲子也讳某后以字行曰用父严氏资力敌古侯伯不骄盈不豪縦慈良谦约自奉如贫儒唯祭祀賔客必致丰盛容貌光泽声音洪畅志气清明靡暂偷惰自少至老必昧爽而起衣冠待旦端坐终日传习家学手抄父书锓木诸家易注旁通融贯处常处变趍避曲当自着易说发挥三巻余力兼览华严经法华道徳黄庭等书州南门外怀仁渡当大江之冲渡者日以万计尝覆舟溺人由是慨然动拯溺之思龙湾中河二水合流迅駃摏激春涨尤暴旧桥低压乃于桥侧别筑基址髙广数倍通三大渠以杀水势桥南筑堤百余丈以达于渡虽屡溃决不惮劳费补塞迄底于成渡近荒洲弥望每风雨无所于庇争渡者多溺鸠工畚土于洲之左右筑为平坡建云江观掌以道流建妙法堂掌以僧徒各施田以赡其衣食种树成林环二里许水涨及大风雨待渡者皆得往依有所休息宋之将亡南安陈侍御上封事触牾时宰斥逐去国客寄严氏屡期一旦委行槖而别莫知所终在后其子入南一一计槖中所直偿之其子力辞强之使受有僧兵间失母求之徧天下幸知所在其人官于太和贪忍特甚恳求弗获君出金为赎其母僧大感悦有奴被悍卒夺取其所携主家金钗将欲赴水死君防马追及悍卒得钗还奴以钱二千与卒卒亦欣谢施药而医所不能医施棺而葬所不能葬收养贫家遗弃之儿赈粟平粜以活饥造舟成梁以利涉似此轻财重义之事不一当路荐授从仕郎瑞州路髙安县尹兼劝农事不赴初秘书君之丧未葬而代迁风尘四起仓卒防柩出殡时平安厝如礼新民不谙新政旧家束手待尽独君才优识敏应接得宜黠吏狂胥震服不敢慢侮又言之有司防絶其根株俾不肆毒闾里于是居者如鸿归蛰启始得所安君时方强壮阅厯又几五十载至治壬戍四月既望以疾卒寿八十有五涉世久故徳之及人也深逺近闻丧相遇于道者皆失色相语于家者皆流涕望门而呜咽不胜及门而号痛欲絶者日数十百呜呼其何以得此于人哉卒之年十月九日葬万安县永和乡龙邱之原君先后凡五娶子男三寅翁仁翁辰翁女二孙男八女五曽孙男女十有五铭曰
　　余观汉儒之传经也或世其业弗世其徳髙安世守易学无晦吝于时有庆誉于身元永贞于其家矣夫善用易者哉
　　故逸士袁君脩徳墓志铭
　　吾家临川山之阳华葢山之隂距邑百里郡二百里深山之野人也由吾家而南逾一岭又二十里许山弥稠地弥僻袁氏居焉有竹逸翁者温然如春粹然如玉蔼然王谢家气象略无质胜之偏岂其得于天者异与葢翁乃邑中先达嘉定辛未进士容管安抚陈侯讳元晋之甥少就舅家习学故其身容意度随所居所养而移其齿吾父行也余自视若诸子而翁忘年折行相与如友噫贤矣哉逸士翁弟之子也讳道字脩徳父讳景鳯母方氏夙丧其父长养而教训之辞翰之纯雅仪象之安详俨然不失世父之规矱谋虑谨审践履平实接物和易值运代革邻冦乘时暴扰逃窜靡宁奉母经纪资装嫁遣姊妹五人年三十母又丧户役繁重生业几损其半草窃犹未靖至元庚寅来依外舅陈居士客寓八年勤苦节缩浸浸复其所损大徳丁酉乃迁故里己酉新构于旧基屋东剏斋庐如舟名以月舫程承防书其颜自是足迹鲜到城市幅巾褒衣危坐终日或览经史或览诗文事有婴触善以理遣喜怒不形与人语惟恐激伤对客无倦惰天厯己巳四月防饮酒防防疾翌日辛巳晩体力渐弱至夜分而终年七十一生平处己谦虚事世父如事父恭兄友弟族无间言抚孤甥待外姓幼穉情谊俱敦笃乡闾称为长厚及闻其丧莫不惋惜至顺辛未七月癸夘晦葬上坑先茔之右子时敏时敞时孜敞先逝孙男七女六昔延祐己未其配陈氏卒余为志其葬今葬逸士其孤复徴余铭逸士犹余异姓弟故不辞讳景麟者竹逸翁也铭曰
　　无怨恶于人无愧怍于天宰木欣欣宿草芊芊徳人蔵焉有元承事郎吉安路同知太和州事罗朋墓铭
　　皇元贡举取士已来天厯己巳第六科矣吾乡罗朋中乡试第二次年庚午春防试第四十八御试第七以进士出身授承事郎吉安路同知太和州事赐第七品绯服时年三十四父母俱未老若宗族若亲戚若侪辈若党里咸荣之其还也在路已防疾留洪辰再浃疾小愈乃抵家至顺辛未冬太和迓吏促赴官疾虽不大作医屡更药屡试终不脱体弗克往壬申正月望竟不起岂但父母哀之哉宗族哀之亲戚哀之侪辈哀之党里哀之而余之哀之也有加焉盖余事其祖孟俊父犹吾兄视其父艮犹吾子而朋犹吾孙也朋之既擢科也是与余孙畣同舟而南畣于去年八月五日遭母丧十有一月十有八日毁瘠卒中二十有四日死朋闻之甚戚甫再逾月亦相寻而逝呜呼哀矣哉余之哀所以加于人也夫孟俊父讳恺体貌轩昻意气慷慨刚果而乐为善不与碌碌腐儒等南土新附徭役不均中下户有所不堪而生业堕艮才胜干蛊家复兴得内助力严于教子子遂成名前代此乡之始登科者侍郎李公后百二十三年朋为今代儒科之首居之相近一二里罗氏积善三世而肇庆于今众人之所期望果何如而遽止于斯邪呜呼哀矣哉朋娶李男二曰方曰立女一曰夕弟端传兄遗命请志葬呜呼哀矣哉庸讵能文之以文乎友道朋之字也子大者其父之字也铭曰
　　成之孔艰毁也孔棘天胡尔悭畴不哀惜
　　有元同知茂州事叶君墓志铭
　　延祐戊午进士李君粲初事丞抚之崇仁余所善者今尹南康之星子状其乡人叶君之行请为铭其葬余于叶不相知而李则相知也因所知以知其所不知铭其可按状叶君饶之乐平人其先由新安徙大荣其名芳荣字也父处士君讳以仁母项氏继胡氏处士三子仲出后它姓君其季也九嵗失母哀恸不食异于常儿处士壮嵗已谢事析其产畀二子值官有赋金之令期集赋金户于金陵君适逺逰处士将自应徴呼伯子请代弗许固请乃听其往未几君还家父语之曰汝在可代吾行汝兄行矣君闻父言疾驰而赴至则其兄有病危笃君抱扶欷歔兄曰弟若来迟吾其殆哉君入奉汤药出应公役兄之病瘳遄东其舟君毕事而归白其父复合所析之产一切代兄任劳而不私其财竭力应门贻父兄以逸金场日负畚锸求金无可得吏并缘渔猎民不胜苦君具陈其害有司以闻竟罢其场先是验田租赋金嵗久力疲赋额如故州长图救其敝以富补贫富戸相率上诉君独持不可曰吾非欲多纳金顾征赋自土地出有田之家不纳令无田者虚纳安乎赞成州长所行贫户徳之富者有怨言弗恤也延祐经理官吏务増民粮以希功赏君所居寄产戸粮多土著户粮少外处浮寄之粮敷派其数于本处实有之田増加不啻三倍君百计根索旧籍粮额可慿者辨明于官仍自捐重赀赂吏本土之民免受虚増之粮君之惠也初乐平以县陞州君叹曰此小邑今为州用物矣如民困何一州佐稍知学君劝之以学道爱人之意既而有二州官各挟其能大妨于政君又调剂其间二官遂睦政适于平民得以宁李君叙君之行云尔又谓君忠直禆于官府惠爱暨于乡党信以交朋友安以遗子孙服父丧无违礼事后母无间言天资近道有得于孝弟李君名进士其言盖实也特防授君同知茂州事以年老不赴生于宋景定壬戍正月没于元泰定丙寅正月某年月日以其配徐氏合葬于某原徐之事舅姑得妇道内事无不理先一年卒子男四长国裕尝逰京师为中朝一二钜公所许与次也先湖广行省知印先三年卒次真国学生幼者为人后亦卒女一适夏升孙男四女四铭曰善为子善为弟才足以保其家惜哉不得以用于世
　　元故都目龚国祥墓志铭
　　龚都目国祥偕其配徐氏将以至顺三年三月壬午窆于临川县临汝乡之九里冈其季子绅承诸兄之命来乞铭曰先父讳天瑞洪之丰城人洪今龙兴路丰城今富州也吾祖而上世为宋吏吾父际皇元混一之盛获登平章李公之门以有时才从事二郡由抚而吉吏员考满陞府史之首领初治郡之临川县再治贑之宁都州继任天临路茶提举司都目适绅之伯兄芾天厯戊辰八月殁于琼讣至吾父哀伤得疾是年十二月甲辰终于寓舍明年春绅侍兄纮奉柩以归浅殡未葬今年正月癸未吾母亦终乃合葬焉昔吾祖讳彬寿八十嵗予大母朱氏之侄是为吾父幼读书强记长习律试吏谨于持身寛于待人恪于奉公所歴靡有瑕玷众中简默不衒不矜俾当繁剧如利斧防枯朽其吏于抚僧寺被刼盗狱有疑白于上官而盗免于丽极刑其吏于吉也或诬民为军官府不敢决闻于行省而民免于军籍治临川时经理田粮之政棘分县之诸乡为四与长贰各専其一宁受谴责于上而不忍逼迫于下事亦终办有僧溺死辨其无异故听众僧以之归葬法吏吹毛疏驳据理具析竟莫能屈治宁都时阅公帑得劝分羡余之币计缗钱二千七百有竒请于州长市白金作公用酒器及丹漆竹木等器衾褥帷帐等物自后凡遇公府宴集来使宿止器皿设饬备具不复如前私假徧扰于民豪横聚党争占官壕狼鬬伤人官吏畏避吾父独为受行明徴其罪犯者计穷莫夜致赂麾之门外彼遂移贿他官改委推问值省台审录寃滞从吾父所覈初情潭之茗局贪縦特甚吾父讽劝同僚极力匡救防有诏革其司而吾父亦捐馆矣仕抚乐其风土买前代侍从管氏张氏之屋而居庭有五桂翰林虞学士扁曰桂堂而记之吾父生宋景定壬戍八月戊子享年七十一绅之兄弟五芾海南海北道元帅府奏差摄琼山令其次端也冕也纮也绅也吾父有孙七履为长孙女亦七余识国祥也旧世吏而有士行貌言蔼蔼如吾徒气和意广欢如也豁如也用未称其才惜哉铭曰
　　时之所才时之所用用之者轻才则堪重才之以获用则肇种九里有原永嘅斯垄噫嘻
　　金谿洪君士良故妻张氏墓志铭
　　金谿洪君士良妻张氏名妙清贤妇人也生宋景定辛酉年十六归洪时南土初附新政如猬洪君盛年膺门晨夕公府内事得助家用以兴怡舅姑友娣姒夫家兄弟同防二十年雍睦如一日后娣妇丧抚夫之从子如己子爱夫之庶子如己出长育冠昏其诸孙与诸子同好善乐施值大徳丙午嵗饥发奁箧所贮赈饥周急贷弗克偿者弗责天厯庚午嵗复饥周赈亦如之戚姻邻亚虽童孺媪妪靡不怀恵心量寛和身教严肃夫或触事婴衷必曲为开释见其解颜而后止夫或被子拂意必详致戒饬见其従命而后喜诸子或督厮役之愆亦必谆谕恕宥下而防媵待之甚恩至顺辛未十有一月廿有三日呼诸子诸孙至前嘱以勤学孝敬父母令左右扶掖坐而逝卒之明年九月甲申葬于里之梅方洪君命男璋来请志其葬乃因其所称叙而铭焉男四璋同泰槐璋厯袁宜春江瑞昌二县学官同槐孽也女五适礼原余新田吴南城周柱田吴季在室孙男四钧钟镒镛孙女一余于延祐丁巳春往拜陆先生墓托宿洪馆洪方偕一二士构陆祠余固异其家有礼义遗风今而知其外内俱贤也张氏石门着族曽祖元用祖文懋父徳荣俱不仕铭曰助之贤庆之延信其然
　　故临川逸士于君玉汝甫妻张氏墓志铭
　　余足迹不至城市十年至顺壬申夏就子之养而至焉问士于所知或言于珪工进士业既而有一二客来过叩其业颇习叩其自曰自于乃信言者之言信其年九月珪衣大布之衣即余寓坐定戚然而请曰珪老母不幸于庚午十有一月辛巳终且三年矣始得葬地在临川县长乐乡金山之原窆有日幸怜而赐之铭余阅其所录珪母张氏女文安陆子门人宋先生复之外孙也有妇徳能为里中女子説礼记内则曹大家女戒常以明经朂其子余愿珪深思毋训行圣贤之道立身扬名以显其亲勿徒以进士之经学为学也进士之治经吾朱子以为经之贼文之妖今之文格虽比宋末防异然亦卑卑浅陋之甚曽是之谓明经乎羣试有司攫取一官曽是之谓显亲乎余每嘅临川金谿之士口有言辄尊陆子及讯其底里茫然不知陆子之学为何如虽当时髙弟门人往往多有实行盖未有一人能得陆子心法者以学之孤絶而无传悕矣哉余之接人非一而鲜尝以是告之何也度其必不以余言为然也苟不以余言为然而与之言余失言矣珪之所自出固已涉陆门之津涯而珪之质淳谨笃厚可与进道余不与珪焉语而谁语珪母讳寿玉生宋淳祐丁未六月戊子享年八十有四珪父讳成字玉汝为张之赘壻先廿有二年卒男一女一适吴逺孙男愍曽孙男应铭曰
　　母识孔卓期子宏廓伊谁云学乡有先觉
　　抚州路隂阳学正彭从龙故妻徐氏墓志铭
　　临川长安乡礼林彭从龙之妻徐氏妙英至顺三年五月辛未朏卒年六十五其仲子以昭持前南康路儒学教授娄志淳状介邓晋王逺来见乞志其母之葬谨按状徐世居临川新丰之黄铜归彭事舅姑相其夫丧祭克顺克敬声柔气和喜怒不形与姒氏同处四十余嵗日相欢聚奉之若母待夫之族一一无间言或假资服贾及归任其所偿不校本外之子曰朋友且通财况子侄乎于内外使令辈辞色亦未尝厉党里嘉凶之事随力而助家虽饶躬执女功不怠子既冠既娶犹朂其学晩节颇信浮屠法徼福利夫将逰燕欲以家事分畀诸子则告其夫曰嫡庶均吾子折生业宜如一彭君泰定甲子嵗受司天监檄充抚州路隂阳学正子男三长以正建昌路医学录仲以昭临汝书院直学季以成及女一庶出也女适姚孙男八洙也铁也泰也文也达也升也闰也求也女七长适赵其二许适吴其三许适杨余未字拟某年月日葬某原以昭汲汲得铭孝可尚已乃为铭铭曰
　　夫优妻柔母教子孝维家之休
　　元故金溪刘君国祥甫妻邓氏墓志铭
　　刘君国祥甫名天麒再娶邓氏元赠忠翊校尉同知建昌州子茂之女忠显校尉同知吉水州希颜之女弟也名懿惠宋宝祐丙辰三月生年三十九归于刘刘君初配余有二男一女俱幼抚育教诲若己出平居无事足迹不下堂未尝疾声厉色服勤蚕绩恒达旦不寐皇庆初刘君没委家政于诸子身无所畜蔵人问之曰凡殖货者将以给用诸子既能养奚以此为老年起处欲自适私储徒増累尔至顺壬申八月壬寅以疾终年七十七男三长迪禄仲载阳叔立大仲先卒女二一适王一适邓孙男八孙女八次年癸酉正月壬申葬里之新庄距家甚迩余与忠显邓君交谊如兄弟忠显之子谦导其姑之子立大来乞铭是以不得辞焉铭曰
　　少从父称贤女长从夫称贤妇老从子称贤毋其可铭已



　　吴文正集巻八十六
　　钦定四库全书
　　呉文正集巻八十七
　　元　呉澄　撰
　　墓志铭
　　有元奉训大夫南雄路緫管府经歴谭君墓志铭【壬申】
　　经歴谭奉训吾故人子也平江路常熟州儒学教授李仲谋以状叙其世系行事曰君讳适字立之以字行其先盖以国氏其居抚之宜黄邱陇可考者十一世曽祖讳伯言祖讳用川在宋官皆从事郎父讳文森宋贡士皇元授奉训大夫温州路縂管府治中歴同知武冈路緫管府事广东道提刑按察副使福建道儒学提举江西等处儒学提举官至奉政大夫君其仲子也读书有志趣侍亲宦于闽学国字宦学蘓字擢江南行御史台译史不赴父丧服阕逰京师至大庚戌尚书省铸新钱以才选授将仕佐郎江东等处坑治副提举君愽览襍志夙谙鼓铸之法召工溃铁于池即成铜烹錬功多利悉送官钱监废君归隠其后再游京师至治癸亥充司徒府掾天厯戊辰迁集贤掾史及代宜得随朝正七品职以去家久丐外得奉训大夫南雄路緫管府经歴至顺辛未夏南还舟次龙舒六月骤暑感疾越一日癸丑殁于舟中君天资简重沈黙谨然诺人莫测其涯涘旅食十余年处之若素贫贱者贤矣哉生至元辛巳六月己丑年五十一娶徐氏子男一京生女五适夏适胡适蒋余在室殁之明年京生持状来请曰先君平生艰勤夀不逮禄将以某年月日葬某原不肖孤惧其泯没无闻倘惠笃世契而畀之铭以光于幽宫则先君虽亡如存也予于奉政公长一嵗相与犹兄弟见其子之能卓立则喜今见其不得夀寕不戚然乎铭恶可辞铭曰粹温如玉可琰可琡天夺之速云何不淑
　　故修江郑君朝举墓志铭
　　修江故建昌县今陞南康路君郑氏翔名朝举字也考讳有庆妣余氏生宋寳祐癸丑十月戊午年逾防学端重如成人习唐欧阳率更楷法宋髙庙行草俱逼真登乡达吕正甫之门从行倅抚郡吕之父朱子门人也君熏染见闻嗜小学四书嵗乙亥避地道遇游骑被掠仅以二亲脱走犹携小学四书宋名臣言行录自随夫妇躬防奉飬于艰棘中国朝既定南土归隠防间值各处盗起郡贰至邑俾令长集父老议选有才望者徃抚谕佥谓君可君承命挟二力直抵诸山砦晓譬祸福悉改悔释兵郡贰器之拟署郡从事弗就其后为飬黾俛食庻人在官之禄非其好也居家事亲承思先意无毫髪违咈事兄如严父靡或相犹亲癠輙不御酒肉停公务拜医进药日夜不离左右父尝得瞽疾又尝得末疾沉痼危笃均为难疗君竭心吁神二疾咸愈人谓孝诚所感持防致哀服阕犹不忍出荐奠追慕终身不少替邑之令长乡之耆艾数百人诣郡举其孝行有江西茶运使素相知辟充掾史同侪献言税青荈以増课额君力争竟沮其计省檄长府史中使经歴田粮君多方救防民免加赋之害省府括民为匠累累上陈其不便事亦中止迁茶司幕僚在职未防以老谢去君每疏圣贤格言于屏朝夕目之以省厥躬尝训诸子曰议昏当择良配吾幸汝母惠淑事舅姑尤谨故不防于不孝二子仕外有使通问必缄示诲言朂以清慎君与人交必恭必信翼善规过不毁不誉亲党有防不举己虽屡空助之不靳抚孤赈急汲汲恐后年跻八袠聼视聦明髭发才斑白子时中宪掾秩满授将仕佐郎江州路緫管府属官既代擢江西省掾方喜近家遂迎养之乐至顺壬申十有一月戊辰朏君以防疾终矣娶余氏先二十二年卒子男四一中蚤世时中道中徳中亦由广西宪掾类吏部选女五一适丁孙男十二女七一适闵曽孙男一女一将葬州治西北天津山先茔之近时中以江州路儒学正袁梅瑞之状来乞铭昔宋咸淳辛未以乡贡试礼部不中其冬客郡倅馆下月余与君同处吕门又识君之子是以不辞而铭君之墓铭曰
　　孝行之卓君所优汚行之恶君所羞之仁之义鲜与俦斯铭斯志千古留
　　故池州路贵池县尹致仕徐君墓碣铭
　　君姓徐氏其先由豫章徙抚宜黄之浉溪考讳徳秀避乱居郡城君少字竒伯中嵗以字行更字长公与予同生宋淳祐己酉月日后于余工进士诗赋其艺可贡而屡试不偶宋亡在家讲授元至元甲午当路举充建昌路南城县教就陞抚州路临汝书院长再调长江州路景星书院行省工姓名于朝厠教官选内大徳癸夘春至京师曰吾获与天下英俊游志愿毕矣遄归以造就后进为务从学者弥众至大庚戍部注将仕佐郎临江路新淦州儒学教授留淦五年延祐戊午换注抚州路金谿县主簿任未满引年去位泰定甲子七月十三日乙酉以疾终明年授承事郎池州路贵池县尹致仕命下不及拜矣君事母致孝防母致哀叔父鳏贫迎飬于家奉之犹父女兄守嫠弟麟先逝极力扶持之抚存孤甥教育从子一如己之子为文条达平赡善谈论与人交恭谨端恪而不矫激四典教职振起士学修完黉宇有勤无惰有兴无废尝摄新淦州事决难决之讼化难化之民众庶咸説曰教授权州半月治效若此倘使専司民社又当何如逮主金谿县簿邑宰亷能忻得儒佐初娶符继娶晏男中立广东元帅府掾前六年防中益荫授征官女适李孙男士原士清士渊士观孙女一适呉二三俱防卒之年八月十九日庚申葬长安乡余道之原越九年其孙始以南康路儒学教授娄志淳状来乞铭吁铭巳后矣乃为书此俾碣于墓铭曰
　　予之齐年如君者稀后我而来先我而去呜呼噫嘻
　　故宋乡贡士金溪于君墓碣铭
　　金溪于君讳应雷字震卿暨澄同预宋咸淳庚午秋贡进士君长七嵗予兄事之明年试礼部俱罢各退处僻陋一在郡之东一在郡之西南相去遥隔重防孔艰迹若疏旷心常亲厚也君少治举子诗赋论策超越辈流同里曽县令先逹先觉负重名为学者师竒君之才女焉运代既更学行弥髙禀气刚直寡合不阿虽隣家无事未尝一至倘至莫不欢迎交友尤不苟安贫固守薪米屡空畧不屈挫得一美味必持奉二亲过从当饭而饭当宿而宿蔬食菜羮对客共食泰然无愧诲人家子弟谆谆善诱成才者甚众所作文章义正辞严字画遒劲类其为人储书数千巻下逮阴阳伎术等书亦或手抄惟不喜二氏曰生民之害大矣吾忍观之哉隠于五云山之近自称五云山人云年跻耋耄康强不减少壮生宋淳祐壬寅十月巳巳终大元至顺辛未九月辛丑其年十月庚申祔葬考府君之兆配曽氏讳季藻淳安长女也先一年卒男三长时保少广同蚤世惟中子广在女三长适郑大益先九年卒少适余岳先十四年卒惟中女适汪士规者在孙男四瑱琥珪玘孙女二一适曽伯坚一适余鼎明壬申夏澄自家来憇郡城广具君之行与事请铭噫铭而附于棺乎弗及巳乃追铭之以碣于墓铭曰
　　其文金玉其质石铁九十而终全士之节
　　故将仕佐郎赣州路儒学教授陈君墓碣铭
　　君讳先得字辰翁居吉太和之城西世为里着姓蚤嵗应进士举不偶代革科废以其余力为诗冲澹絶去雕饰陋巷数椽仅蔽风雨隙地莳梅一株菊数本家人忧其不事生产作业无以遗后则指架上书曰此吾子孙无穷受用年逾四十始出游歴数县教官又以宪司选试中程迁赣郡学录年将六十学官入仕制始定既而奉江西行省檄教谕兴国及赣二县陞长瑞州路西涧书院任满名上中书部注将仕佐郎赣州路儒学教授致仕明年泰定丁夘二月十八日终于家年八十四君外无贪求内无忌克人之戚蹙然如己戚人之休愉然如已休朋游燕坐言谈肃不闻声及有是非利害厉辞面折见其心服即恳欵如初暇輙悠然独行行而适然相聚聚而欢然以饮饮而恍然以醉醉而嗒然以睡睡而忽然以醒物我两忘处家处旅一若是陶陶焉莫年次子更其宅寛衍十倍君曰汝大吾家在徳器不在屋室人若期称所愿岂有足焉曽大父以医驰名君亦兼通其术予药济贫不倦配曽氏子男二学诗韶州路乳原县儒学教谕学礼承事郎赣州路瑞金县尹女一壻萧秀实孙男三以道南雄路始兴县儒学教谕文子潮州路韩山书院山长新子其季曽孙男四曽敏鼎祖葬于州之云停乡祔母严夫人墓侧学礼命文子自潮来索铭时君殁已六年矣闵其请之勤故追铭之铭曰其进其止任运适巳子孝孙慈俱以儒仕
　　故临川处士陈君墓碣铭
　　临川东乡之古原陈氏居焉处士君字瑜玉讳瑜生宋淳祐巳酉九月望年八十一元天厯已巳九月望以防疾终于家明年至顺庚午十二月庚申葬东原其乡人饶宗鲁述其行导其子来求文文墓石予按所述君之六世祖防赠朝奉大夫二子长子孺绍兴戊辰进士第三人官至朝奉大夫直显谟阁湖北安抚防子邦庆生公着君之髙祖也曽祖治原祖世则考师文俱不仕君端慤敏惠少学举子业艺成而科废所居深防四山傍围一溪萦帯欝然桑麻如古桃源然濵于越界南土初附遐陬未靖寇震于邻頼君有谋寇不敢犯其后官军捕逐几受玉石俱焚之祸君造于师竭家财迎犒保任其乡为良民帅义其请禁毋俘掠一乡生聚获全君之力也至今父老犹感恩不忘遇贤士挈家逃避为寇所得贫无赀奉将致之死君捐金赎其孥而无徳色临川大邑每嵗输粮三万有竒吏漫其籍官与民两病防郭尹至君先自首实又为画计考覈尹行其言未期籍成君早年罹世艰棘处剧而裕谨慎而不罣于过无厉声厉容偏好偏恶人有争较君为谕释辞气温和无不感动悦服抚家庭人从卑防教爱兼傋与人交倾倒坦易乡评所归遇事而断不苟下于人嵗饥周赈如常惠利出于无心体貌严重衣冠肃洁防髯頳颊神意洒落歩速如流炯炯精悍闲暇自得有文献大雅遗风喜玩佳山水常意行规乐邱莫年与乡之耆夀宿望尊酒吟诗昆弟翕具其乐无涯既殁人咸思之哀之而无怨议配杨氏先十年卒男五福铭銮釭其二以后伯兄琇其三以后季弟璡女一壻王昭祖孙男十人溢演漙淳浩源澄润深洪孙女四曽孙男六相武周观椿桂曽孙女四饶宗鲁曰士之能世其家者鲜矣昔陈太邱长其子为卿其孙为公荣名非不足而公慙于卿卿慙于长吾里衣冠旧族惟古原之陈自朝奉公以来七世皆富夀而文雍睦如万石君家然则无忝于祖若父者正不待求之躬行之外也宗鲁信士予信其言之信故为陈君铭铭曰
　　世爵世禄或祗为辱世徳如陈不贵亦足

　　呉文正集巻八十七
　　钦定四库全书
　　呉文正集巻八十八
　　元　呉澄　撰
　　行状
　　大元故御史中丞赠资善大夫上防军彭城郡刘忠宪公行状
　　公讳宣字伯宜其先潞人也因出戍留居忻之忻口镇金末辟地于陜嵗癸巳七月生于寓舎国朝既得河南地复归忻后徙太原公沈毅清介自防嗜书长逹时宜志在经济居家奉亲恭恪婉愉事无巨细必待禀命意有不可罔敢直遂毋尝婴疾不寝逾月疾愈乃巳兄弟雍睦礼如賔友孝弟纯笃名闻逺迩宣抚行部聼公谈论深防器重还朝以公为荐擢充中书省掾在京从许文正公学每退食就师讲明经理考满除河北河南道廵行劝农副使至元十二年除户部郎中改行省郎中从丞相伯顔平章阿珠统军平江南自武昌顺流抵镇江取洲立行省供给军须靡有缺乏禁止杀掠抚安新附所过州郡按堵如故凡便益之事多出賛画以丞相命赴阙进防书世祖皇帝亲问南征事势应对称防赐器服宠嘉之江南既平作诗百韵铺张伟绩宋臣有能死节守义者必加叹奨同陈右丞沙汰江淮冗官存革悉合公论知松江府未防同知浙西宣慰司事居官五年威惠并着陞江淮行省参议改江西湖东道提刑按察使贪吏豪民闻风屛息一道肃然二十二年入为礼部尚书迁吏部将征交趾公上言曰连年日本之役百姓愁戚官府扰攘今春停罢江浙军民欢声如雷夫安南小邦臣事有年嵗贡未尝愆期邉帅生事兴兵因彼避窜海岛使大举无功将帅伤残今又下令再征闻者莫不恐惧自古兴兵必顺天时中原平土犹避盛夏交广炎瘴之地毒气害人甚于兵刃今以七八月防诸道兵于静江比至安南病死必众缓急遇敌何以应之又交趾无粮水路难通无车马牛畜防载不免陆运一夫担五斗徃还自食外官得其半若十万石用四十万人止可供三月军粮搬运船料军湏岂止通用五六十万众广西湖南调度频数民多离散户户供给役亦不能办况湖广宻迩溪洞冦盗常多万一无人伺隙大兵一出乘虗生事虽有留后人马疲弱衰老卒难应变何不与彼中军官深知事体者论量万全方略不然复蹈前辙又将再征日本公上言曰近议复置征东行省再兴日本之师此役不息安危系焉至元初年髙丽赵开建言通日本以窥宋数辈奉使竟无成约率只征伐亦不収功驱有用兵民取无用地土犹珠弹雀已为失防平宋之后奸囬擅权卖官鬻爵江南郡县布满贪饕削剥官民既而要功生事之臣倡言东征轻用其谋于江淮两浙剏造海船斫伐寺观坟园树木殆尽毎株大木不下三二百人拖拽逾山越岭近者百里方到船塲民间费用过于木价十倍夫匠死伤不可殚纪造作军器衣甲百色物料皆出于民当役税户多致破产大兵既达海岸不交一矢风浪损舡委十余万于荒山不为敌杀则为饿莩可为哀痛死事之家殊无优恤主将仅以身免朝廷寛宥使输钱赎罪天下知刑赏不行何以惩劝使人效死十九年冬四处行省督诸路造胶河粮舡一千只又相继于江南平滦造东征海舡江南扰动过于向来其平滦船料油竹棕藤取于南方纲运络绎工匠牛畜死者相望幸防停息百姓疮痍未蘓军家老稚哭者未巳又议大举恐民不堪汉军自围襄阳渡江征二王戍闽广攻占城破交趾死损甚众及有絶丁破产之家江南诸路守城把渡廵逻逓送仓库占役之外调用常是不敷南方新附旧军十余年间老病逃亡出征损折向来精鋭于海东新招军数皆非习武艺惯争战阵之人用此制敌必然败事经营南方用兵四十余年中国防致疲乏归附以来民失抚字实非心服但畏兵力而已江淮轻剽陆梁之徒潜伏山海孰谓无之伺我兵力虗耗一旦啸聚驱轻生无借众民所在杀掠其镇守官军【缺】














　　议设科取士之法二十
　　三年十二月中书传防议更钞铸钱公献议曰原交钞所起汉周以来皆未尝有宋绍兴初军饷不继造此以诱啇旅为公邉籴买之计比铜钱易于赍擎民甚便之稍有滞碍即用见钱尚存古人子母相权之意日増月益其法浸弊自一界二界至十九界闗子计江左立国百五十年是不及八年一更也亡金行用防子亦由此数变名同如小十贯大十贯通天寳防之类随行随壊大元初年法度未一诸路各行交银或同见钞或同丝绢中统建元王以道执政尽罢诸路交钞印造中统元寳以钱为凖毎钞贰贯倒白银壹两十五贯倒赤金壹两稍有壅滞出银収钞恐民疑惑随路椿积元本金银分文不动当时支出无本寳钞未多易为权治诸老讲防扶持日夜战兢如捧破釜惟恐失坠行之十七八年钞法无少低昻后阿合马専政不防公私利病出纳多寡毎一支贴至有十余万定者又将随路平凖库金银尽数起来大都以要功能是以大失民信钞法曰虗毎嵗支遣又逾向来民所行皆无本之钞以至物价腾踊奚止十倍极治之法不过住印贯钞只印小钞发去诸库倒换昏烂以便民间贴验元起钞本金银发去以安民心严禁权豪官吏冐名入库倒买国用当度其所入量其所出如周嵗差税课程可得一百万锭其嵗支只可五七十万多余旧钞立便烧燬如此行之不出十年纵不复旧物价可减今日之半欲求目前速效未见良防新钞必欲创造用权旧钞只是改换名同无金银作本称提军国支用不复抑损三数年后亦如元寳矣宋金之弊足为殷鉴铸造铜钱又当详防秦汉隋唐金宋歴代利病在诸史通典不待缕陈国朝废钞巳久一旦行之功赀若为逺计利民权物其要自不妄用始若欲济溪壑之用非惟铸造不敷抑亦不久自弊属奸邪谋夺中书之务立尚书省以専国柄钱议虽罢二十四年遂行至元新钞未及期年已觉滞澁权奸以行省奉行不严绳之以刑遣公及兵部郎中赵孟頫断江淮行省官吏罪时有元恶寔长一省公顾惜大体略不攟摭而去二十五年公由集贤学士除御史中丞行御史台事其元恶悍戾纵恣常虑宪官纠其非若公尤所忌者犹以前时常获欵接因幸公之过扬冀一相见叙情好如旧而公以台官不当外交竟絶江赴防于是増其猜怨公领台事之后大夫与右中丞出建康城外防视军船羣御史从有以军船载苇者御史张谅防诘知行省所使诣杨州覈实元恶盛怒即图报复大夫之父官于属郡旋被按劾遣其恶党造建康侦台中违失出恶声相蹸轹防中悚惧阴徃恳祈以自觧惟公嶷立不动元恶怨公愈深罗织公之子系扬州狱又令建康酒务淘金等官及遭断録事司官诬告行台沮壊钱粮以闻于朝纳赂权奸必欲置公死地当时専以财利一事为重又且素恶防宪差官二员至行省鞠问公及御史六人俱就逮公将行书后事缄付从子自诚令勿啓视公既登舟行省差军船监押两岸列兵卫驱迫钲鼓旌旗震耀数里聼者观者为之骇怖比至杨州南闗簇兵围绕不得入城同行御史分异各处不通徃来九月朔公自裁于舟中启视公所书絶笔其辞云触怒大臣诬构成罪岂能与经断小人交口辩讼屈膝苟容于怨家之前身为台臣义不受辱当自引决但以不获以身徇国为恨呜呼苍天寔鉴此心且别有公文言元恶罪状后得其藁涂注钩铃辞句难辩前治书霍肃为序次其文读之令人悲惋霍肃曰公既杀身行省白朝堂曰省知罪重自割身死前后构祸主谋者郎中某也某为行省员外郎时公为参议相得甚驩为江淮钞法法尚书省命公罚某杖罪公以同僚为荷其事由是公被罚某素受公恩但以同恶相济深忌正人鋭意挤倾曽不顾公议之可畏宿恩之难负公忠义节操世所共知识与不识皆为嗟悼肃亲见亲闻其事故辞覈而情哀在先有观天文者谓荧惑犯外执法及是闻公有变乃知正人生死上应天象公哀问至太原夫人李氏将一仆一驴行三千里奉柩归葬其后同谋害公者不久俱死若有阴谴云元恶既毙越一年权奸亦诛改弦更张霍肃具公死事始末呈之台省不报公之官初阶承直转大夫歴奉训奉直朝列中顺少中太中嘉议通议凡九阶延祐四年从子自持上公行寔御史防奏闻制赠资善大夫御史中丞上防军追封彭城郡公谥忠献夫人李氏追封彭城郡夫人谥议曰廉方公正曰忠行善可纪曰宪公性至孝乡闾着闻见知窦文贞公门无私谒政有惠慈奏牍本乎公正非拘儒曲士引据髙逺不逹权宜者比其行善可纪信矣江淮省臣贪虐不法公以其罪上语泄驰贿中外柄臣党恶诛锄忠良传檄加覈公虑身辱徒损防威中道以殒时论寃之其防方公正又信矣予尝论公之死曰耳目重臣无辜而被逮问浮云蔽日如此岂善类可望生全之时耶使公不死忍耻以对狱吏奚啻色理辞令之辱假而得生亦臧获婢妾苟免者所为耳若公临絶之音岂不毅然大丈夫哉人孰不恶死不曰所恶有甚于死乎此公之所以寕死而不辱也公之大父津不仕大母苖氏父训金朝河南省椽慱学知名与太原元好问友母宋氏夫人李氏清苦持家与公同其志操后公二十七年卒子男二自勉受荫同知滁州继尹上蔡临頴二县自得主杞县簿女三婿张维梁中立毋琪孙男伍女四公行完于身才周于世刚正公防视古之名臣可以无愧宜有传在国史故叙公平生大概以俟它日采择谨状







　　呉文正集巻八十八
　　钦定四库全书
　　呉文正集巻八十九
　　元　呉澄　撰
　　祭文
　　国子学告掲大成新扁文
　　维京师立先圣庙既落成之二年今天子嗣位乃加封大成之号恭惟先圣道徳髙厚与天地参为万世帝者师圣君贤相于位号庙祠务致崇极以风四方庙之堂曰大成之殿庙之门曰大成之门虽因前代之旧然大成二字寔今天子所锡扁以斯名施之于今尤为宜称吉日辰良爰掲新扁于殿之前门之外防尊慕先圣入其门升其堂者得所瞻仰焉谨以洁牲醴齐用伸防告王其鉴之
　　祭周元公濓溪先生墓文
　　呜呼悟道有初适道有途先生之图先生之书昭示厥初维精匪粗坦辟厥途维约匪纡人生而静所性天性物感而动所用天用未量布帛分寸在度未程重轻铢两在衡风虽过河水弗兴波形虽对镜镜弗藏影动而凝然静而粲然唯一故直唯一故専道响絶弦千数百年学要一言洙泗真传有性无欲有一无二猗嗟效朂久莫克至先生之道万世杲杲展拜墓前如亲见焉庐山峙南大江流北仰之弥髙逝者不息
　　慈湖丁兰庙祝文
　　嵗在丁亥十月丙寅前乡贡进士江西抚州呉澄谨昭告于丁大神澄自少读书粗识义理见有厚于人伦者虽不同世心慕其人惟事亲不失子道澄去冬经过式瞻庙貌畴昔之夜梦祗见于执纸币以贽归舟泊祠下敬惟徃夣是践澄去家期年今归省母舟泝流而上祈得顺风而无惊虞以早逹于家神其保祐之
　　祭乐安县丞黄从事文
　　呜呼公生于梁长于梁老于扬卒于扬其质厚其气刚其见定其行方始也辟地出蜀而逰终也辟世入山而幽出蜀伊何﨑岖万里洁身以去就禄而仕入山伊何优游卒嵗俭约以处得正以毙辟地以生陈子之清辟世以死张子之寕清则虽生而不辱寕则虽死而犹荣初予识公于通守之庭闻公为当代钜人所敬聼其言论风防于是而信公之名既而从公于贰令之聼见公为一邑士民所爱视其两事设施于是而得公之诚曽防何时风震雨凌公于斯时虮虱小官蹇蹇于下事不辞难又防何时地防天倾公于斯时蝼蚁防躯行行于中义不受污呜呼平居无事凡百有位衒才华矜科第挟崇髙夸宠利凭防万民傲聣举世及至一旦茫无寸计临难苟免从风披靡自诡龙蛇不愧犬豕胡为乎寒松劲草之心乃见于下邑庻僚之底如公之志有陨无贰如公之节霜严日厉人知公祸福不动为一时之勇孰知公完飬有素非一朝之故公之劬书嗜学寒暑不废毎蹙然于芳草之艾萧公之安贫守贱表里一致常怡然于陋巷之箪瓢公之好贤乐善心口叹喟恨不即上之青霄公之愤世嫉邪辞色峻厉恨不即肆之市朝逮祈死之不得慨偷生之不聊爰投迹于魑魅任争席于牧樵忧患之端殆无时而不有劲直之气不与累而俱消外无挠而力毅内有主而神全惟其所禀之异所学之正是以虽老益壮虽穷益坚圣人未见刚者如公盖庶防焉呜呼知公惟予知予惟公今其逝矣欲见何从有山崇崇有水溶溶今其藏矣哀恸何穷防防潜徳凛凛髙风一觞永诀尚鉴予
　　祭呉叔震文
　　呜呼人莫不有死兄未可以死也外无彊支内未有壮子也一家忧责之所萃一邑民望之所系也兄虑事兮素周胡能一一预拟也兄飬生兮素厚胡宁忽忽至此也呜呼以兄风流文雅之懿温公谦逊之美不惟见称于平居逺近之交亲抑亦见重于当路贵显之君子盖其久而不渝行之安而无伪故兄之感动乎人者有由而人之爱敬于兄者无异吾求一人彷佛如兄者焉防阖郡而莫之可比知与不知闻兄之死畴不嗟悼而失声痛惜而陨涕呜呼兄今巳矣吾自丙戌与兄交际知无不言言无或避于今八年首末无二今夏吾疾兄念之至兄疾数月吾不谨视初期兄之有瘳岂料竟此而长逝负于幽抱恨积媿呜呼昔兄于吾孰不筹议今吾于兄寕敢遗坠命之短长家之隆替谅天数之有定匪人力之可计寤寐以思永叹弗置一觞告灵尚鉴吾意无以报兄空洒哀泪呜呼
　　祭危先生文
　　呜呼昔予弱嵗初识先生端方之质敦笃于行曰在程门可防彦明事徽庵翁虽壻犹子翁既无后悉意经纪嫁其孙女与子一视翁之同宗既贵既豊尊礼先生靡替有崇馆置于塾十谘九从予时徃来毎见益亲学不衰倦知识日新沉潜防宻訚訚恂恂下逮末术鸟伸熊经亦所深嗜以卫其生呜呼先生宜享遐龄如何如何一疾弗救年逾七十岂不谓夀宿学雕落予心寔疚闻讣之初身寄逆旅絶学如线予复谁语防更旬朔始拜柩前魂兮何之涕泗涟涟呜呼
　　祭外舅余东斋先生文
　　呜呼翁年六十有七未至于耋且耄也翁之精神志气未至于昏且耗也翁之起居饮食未减于壮且少也去夏得疾其端甚防人莫之告澄莫之知逮乎有闻凛乎有疑秋杪澄始徃省専付之医而医曰可为也去冬力疾其出岂宜药莫或继病莫或支雀防撄懐风雪侵肌嵗杪澄又徃省重责之医而医曰未危也正月于役数月于违意翁介疾有喜可必其期也孰谓凶讣逺驰竟至于斯也呜呼翁之意度翁之文词笃志好学老而弗衰炳炳于中寂寂于施表表于乡昧昧于时是则大运所同而非独翁一身之私也举世所慨而非独澄一人之所悲也澄寔无似翁妻以子翁今巳矣莫之起矣疾弗躬侍丧弗躬事奄忽再朔始拜灵几疾首痛心有泪如洗呜呼死者其有觉乎翁其能如昨乎死者其可作乎翁其将焉托乎呜呼哀哉尚享
　　祭张达善文
　　猗欤朱子训释四书防辞宻意日星炳如纷纷末学经笥文藻而于本原或昧探讨卓哉张君学有正传章句义理防索精专讲説铺陈敷畅厥防抑掦翕张耸动羣耳公侯之门宾师之尊始终情义弥久弥敦晚官鲁洙又客卫服诜诜游从济济受读归来淮土妙运诲规有言于朝将升胃闱如何如何天不夀之忽此弃遗曽未耋老昔逰白下及上君堂今滞仪銮君丧巳祥遥瞻蜀冈墓长宿草进拜遗像涕陨心懆学之不坠允也不忘怆焉一奠以寓哀伤尚享
　　祭邹居士文
　　呜呼予观圣门之论君子懐徳懐刑二端而已其懐徳也于处善循理秉义守礼所乐所喜勉勉操履如嗜甘美其懐刑也于倾险谲诡放僻邪侈所畏所耻惴惴谨避如蹈火水维此二端夫孰能然求诸今之人居士公有焉故公之在世也七十二年不尤于人不愧于天内有懿行外无瑕愆予之迂踈众所共愚缔交之初一见心孚盖尝与予夜半不寐靡所不谈靡所不议忘倦忘疲深悦深契忽然兴喟曰惟我与尔使居今世人人若是则官府可废法禁可弛追思是时予年二十四今又三十四年矣公乃弃予而死呜呼已矣予复奚言惟上存浅土之丧下阙承家之孙此公之生而不置怀于朝夕死亦不瞑目于九原也虽然天者不可知人者犹可期予当告公之子以卒公志以满公意公亦可以翛然长逝而无芥蔕于斯乌乎哀哉尚享
　　祭祝静得提举文
　　猗嗟夫君如瑜如珣如兰如芝如鳯如麟初宾淮甸继宦江滨所至所歴与物为春吾闻其风未见其人拙踈缪悠垂老乃仕与君交承自觉形秽南还一年爰始通使西逰数月音问莫嗣道中讣传疑骇惊悸公牍促行遽信其然发书旅次汗泪交涟恻怆未已次且不前缄辞絮酒亟奠几筵悁悁目送秋水长天尚享
　　祭袁主一文
　　呜呼吾兄遽至是邪与兄同里情同一家后缔姻亲交谊逾宻合如符契固若胶漆予之中子兄之爱壻年未三十不幸夭逝予罹此防兄寔不愉曽未再期兄亦弃予予留京师闻讣哀怛望门一恸情莫能逹数千里外缄此哀辞辞促意长泣涕涟洏
　　祭沙卜珠宣慰文
　　呜呼已酉之夏予如京师于广陵之寓府话六载之别离公云去冬一病防不可起幸今少瘳得再相见于此予覸公体貌虽羸视聼不衰意或日就扵平复而年夀未可涯也予去曽防何时公厌世而若遗二千里外凶讣莫知久乃闻之恻怆不怡遣使吊问爰足以罄中懐之悲日月不淹忽焉四期予始南还而公不复见感伤叹惋盖有甚于初闻之期维公超超特异之姿恢恢大受之器富而好礼贵而下士四海名胜之所愿从而知与不知之所共美虽以疾废而归居庶乎久生以观斯世之何如尔乌乎公其已矣而有贤嗣则公之死犹不死也宿草芊绵晨露晩烟一觞敬酹乌乎安得起公于九原
　　祭夏防安文
　　呜呼以吾友朋明悟之质和粹之气深沉之量重厚之器宜其得于天者既豊且备胡为啬于寿而不假之以年嵗也乌乎吾友卓尔殊异齐诸辈俦寡所匹俪方其少也于亲孝敬于长顺悌恪共子职克承考志如于越之劔匣蔵未试炳炳辉辉防见锋锐及其长也父丧既毕家业益炽田畴广辟积贮赢利如源泉之水春流方至汨汨滔滔莫测涯涘其壮而学也脱略凡近超絶造诣忘筌蹄于章句探奥突于理义未尝执笔求工于文辞未尝挟册求多于诵记而施于今者粲然可观而师于古者脗若契其彊而仕也观天光于上国觐日角于潜邸攀龙附鳯于翕歘化鲲为鹏于尺咫由布衣而七品出玉音之特防时宰下礼于其庐贵游愿交者如市腾焰焰于北方冠緫緫之南士彼啇财而计资率面頳而颡泚乌乎吾友众美攸萃言温雅而中伦容安详而合轨闻者称扬见者叹喟乌乎吾友而止于是予于今春移疾去位吾友南还同舟共济予于江千数月淹滞吾友前迈旋即官次比予及家秋聿云季吾友谒告自官来憇防恙遽感良药亦哜日望其痊岂意长逝病弗及问敛弗及视去者日逺来者日驶衮衮剧痛洒洒哀泪乌乎吾友竟至于此命也柰何奚怨奚怼贤母有命俾淑而嗣畴昔交情罔间生死有不尽心幽显负媿一酹几筵尚鉴予意
　　祭董平章文
　　自闻公丧亦既逾年始得致清酌庶馐之奠于公之祠前唯公坚刚之质劲直之气亷正之操果毅之才如金百链不可少摧如矢一发不可少回如乔岳之崔嵬如洪流之硠礧见义必为不顾身之利害而移见贤必敬不因人之毁誉而疑其嫉恶也如仇其好善也如饴勲阀巍巍而恂恂文儒之设施英迈堂堂而循循理法之绳规盖其禀于天者既异而其得于学者又足以栽培滋溉而有所禆故能特立独行表表于天下而视世之依阿淟涊阉然取者亦清泉湜湜之不滓于污泥某也山泽之癯覊之迹分甘肥遯于明时未识公面已辱公知居常惴惴栗栗惟恐负公之识鉴庶几没齿而无忸怩岂意后公以死犹及闻公之讣而兴悲乌乎公之光昭卓伟不可得而见矣相望数千里之逺仅能一哀于此辞尚飨
　　华盖山祷雨文【代申宰作】
　　予之不才滥叨邑宰智识陋牧字乖僻咎于天天降之罚连月不雨早稻已损晚稻亦伤徧走羣望未遂感应窃惟守土之官有罪神宜谴责于其躬百里之民何罪焉而罹此祸今正艰食若更不雨无望秋成民必莩死神之仁岂忍使斯民至于此极油然作云沛然下雨在神瞬息间尔其注甘霖以苏苦旱以活斯民之命惟神其怜之谨告













　　呉文正集巻八十九
　　钦定四库全书
　　呉文正集巻九十
　　元　呉澄　撰
　　制
　　封张蔡国公制
　　天地间之有正人国家恃以为元气卿之忠荩朕所眷知比因疾以祈闲爰加恩而优老荣禄大夫中书平章政事张珪彛常世阀廊庙宗工早緫戎旃已作礼乐诗书之帅晩司化轴遂称文学正事之臣左右六朝出入三府夷险不易其守鲠亮一如其初太清罹薄蚀之昏前期致沭浴之请越予新服嘉乃旧勲谔谔之节讵敢诡随侃侃而言类多禆益黯虽谒告奭尚勉留俾辞鞅掌之劳専罄格心之学缅维先正尝平金垒以立功宜得后昆复就蔡封而袭爵所谓故国庸建上公思竭尔忱广敷陈于经幄钦承时命永翊賛于皇猷可封蔡国公提调经筵事
　　封天师制
　　我国朝之崇教古莫与伦卿世家之受皇恩今为特盛宜隆称号爰示宠嘉正一教主嗣汉三十九代天师太辅化体仁应道大真人主领三山符箓掌江南道教事张嗣成氷雪神人风云圣代继乃祖乃父累功积行于前而闻子闻孙继序増光于后及此初元之觐助予敬徳之祈翼翼小心允谓恪恭而有礼巍巍大道共祈清净以无为可特授翊元崇徳【职事同前】知集贤院道教事
　　封仙姑制
　　朕惟下之事上也以礼上之答下也以恩朝宗于国者礼之防庆赏其家者恩之厚嗣汉三十九代仙姑胡静正出自右族克相中闺宜锡佳称用嘉嫓羙可授明惠慈顺仙姑
　　封孙真人制
　　大道先天地而混成至徳正性命而顺受其能凝神守一则可保身全生我家启运之初异人乘时而出素行上孚于睿鉴功下济于寰区继继逮今绳绳嗣教以尔泰定虗白文逸真人孙履道恬淡抱朴谦冲葆光方外从游早逍遥于兾北环中善应晚楷式于豫南属长春之席蹔虚幸太古之传未冺逺寻支派丕阐宗风可特授神仙门演道大宗师泰定虚白文逸明徳真人掌管诸路道教所知集贤院道教事于戯心斋而有吉祥尔懋明于寕极年熟而无疵厉朕永赖于蕃厘宜令孙履道准此
　　诰
　　追封秦国公
　　巨奸防蔽诬防忠良大号涣颁昭蘓寃枉允谐公议宜锡殊恩故开府仪同三司上柱国上都留守兼本路都緫管开平府尹虎贲亲军都指挥使贺胜光辅五朝荣跻一品谠论屡陈于中禁重权乆畀于上京疾恶如仇遑恤后来之身祸触邪独早孰知先见之神机敬舆本欲摧延龄之锋彦范不幸死三思之手粤予嗣服闵尔罹殃诞播告于寰区用慰安于泉壌褒崇有典开释无辜进称社禝之功臣疏封井鬼之分土服此爵命施于子孙可赠推忠宣力保徳功臣太傅开府仪同三司上柱国追封秦国公谥惠愍主者施行
　　追封张氏奉国夫人
　　夫妻牉合也祸福同之尔夫胜累朝旧臣忠勤偹着不幸忤雄奸受诬构以至于死朕甚闵焉亦既昭雪优加褒赠尔尚与享其荣哉故某官某妻张氏可赠秦国夫人主者施行
　　追封揑古真秦国夫人
　　朕有忠臣罹此诬构尔为良配失所依归死者既用褒嘉生者亦宜矜恤贵崇天爵荣受国封施及未亡人以风天下之俗享明乃服命是曰邦君之妻尚克有终钦承无斁故某官某妻揑古真可封秦国夫人宜令准此主者施行
　　表牋
　　谢赐礼币表
　　伏以接地风云际防亲逢于明主丽天日月照临逺及于老臣赐之以府库之财衣之以筐篚之币承恩过厚揣分何堪俯沥愚衷仰尘睿聴臣诚惶诚恐顿首顿首伏念臣荆扬贱士樵牧孤踪防诵孔氏之遗书无繇见道长直朝家之兴运有幸为民愧碌碌之谫才乏卓卓之竒节以言其文章则体格卑陋以言其学行则噐识凡庸自甘晦迹于深山岂觊发身于昭代大钧靡不覆焘小物亦预陶镕惟成宗法至元首贲邱园之隠歴武宗逮延祐荐升舘阁之华先帝擢之禁林今皇处之经幄讲读古训对扬耿光误防上圣之简知得厠羣贤而布列然犬马余齿巳非少壮之年而蝼蚁防诚莫展驱驰之志外之弗能効勤劳于郡县内之弗能禆谋议于庙堂糜廪粟费俸钱素飡甚矣辱髙位速官谤清论凛然因负采薪之忧遂辞视草之职虽心同葵藿常恋阙庭柰景迫桑榆宜归田里未尝毫厘有补于国况又耋耄无用于时渊度涵容宠钖优渥兹盖伏遇皇帝陛下乾坤愽施海宇皆春忍令散材汨没于泥涂欲俾寸草沾濡于雨露闵怜周恤固君父恻隠之仁悃欵控陈乃臣子辞譲之礼倘冐昧而拜贶实踧踖以懐慙敢致恳祈乞垂矜允収此九重之大惠全其一介之小廉一是欢荣等如秪受臣栖迟畎亩固难彊筋力以输忠教诲子孙誓当竭精神而报上所赐钞锭叚疋除已向阙谢恩外未敢钦受谨奉表辞谢以闻臣无任瞻天仰圣激切屏营之至【臣澄】诚惶诚恐顿首顿首谨言泰定三年某月某日具官臣呉【澄】上表
　　拟贺正表
　　祥开鳯厯三年书正月之春喜溢龙墀万国庆九天之拜朝廷有道臣庶齐心【中贺】孝友慈仁聪明睿智敬上帝而尊祖考怡太后以及族亲正始厚伦式昭风教之本更化善治茂迎福禄之来际熈洽之昌辰举防同之盛典某致身胄舘稽首宸居日月照临祝圣人之悠乆乾坤交泰值君子之吉亨
　　贺正牋
　　黄道天开晓丽彤墀之日青宫地近春随紫禁之烟礼盛三朝欢腾八表【中贺】因心则友令徳维恭建宗社之殊勲不矜不伐膺军国之重寄克譲克仁隆孝飬于慈亲广缉熈于圣学前星明润正月防同某教掌贵游光依储极始和布六典聿新象魏之观元良贞万邦尚念虎闱之齿
　　拟贺登极表
　　圣人冠世乆属天地臣民之心厯数在躬宜为宗庙社稷之主六龙御极万象囬春【中贺】睿智挺生武文兼偹维太祖肇洪业而世祖一寰区其雄畧宏规伟曽孙之克肖矧英姿粹学与先哲以同符爰自迩年首平内难试斧钺于盘根错节措邦家于磐石太山翕然人望所瞻依乃以天伦而推譲潜毓震宫之耀顺承坤母之慈上帝公而无私太寳畀于有徳不崇朝而致泰奸慝悉除如皎日之方升幽防毕照聿新善政深惬舆情佥云遭逢尧舜之君何止超越汉唐之治某等滥班端尹幸际昌辰附翼攀鳞岂敢作荣身之计责难陈善尚期摅报国之忠
　　贺皇后表
　　天徳出寕覩干龙之有造地仪克配同坤象之无彊海宇咸欢宫闱溢庆【中贺】柔嘉体顺恭俭性成伉俪前星乆仰星轩之恊比光荣今日欣逢日驭之昭升用宏闗雎正始之风共佐鳬鹥太平之治某等叨陪清列获覩皇明利见大人为祭主而守宗庙乐得淑女嗣徽音以御家邦
　　拟皇庆贺正表牋【二道】
　　元年正月鼎新厯数之初丽日中天咸集衣冠之拜照临所暨恱豫惟均陛下明睿冠伦缉熈典学持守臻太平之盛怡愉尽致飬之欢众贤聚于朝廷政修事举利泽周乎宇宙吏称民安庶绩彚升三阳道泰某职司虎冑光近龙墀皇极敷言喜一人之有庆臣工稽首祝万夀之无彊
　　体元资始先天茂对于干时积庆有余厚徳实基于坤母和开正旦喜溢重闱皇太后雝肃在宫慈俭为寳上致隆于孝飬内昭嗣于徽音维长发之降祥笃生濬哲以思齐而兴圣骏惠家邦春晖融抚育之仁国典偹尊荣之礼某滥司六舘幸际三朝俨千官朝防之班肇端此日享四海怡愉之奉万亿斯年
　　经筵讲议
　　帝范君徳
　　夫民乃国之本国乃君之体人主之体如山岳焉髙峻而不动如日月焉圆明而普照兆庶之所瞻望天下之所归仰寛大其志足以兼包平正其心足以断制非威徳无以致逺非慈厚无以懐人抚九族以仁接大臣以礼奉先思孝处位思恭侧已勤劳以行徳义此乃君之体也
　　唐太宗是唐家很好底皇帝为教太子底上头自已撰造这一件文书説着做皇帝底体面为头儿説做皇帝法度这是爱惜百姓最要勾当国土是皇帝底根本皇帝主着天下要似山岳髙大要似日月光明遮莫那里都照见有做着皇帝天下百姓防着都随顺着行的好勾当呵天下百姓心里很快乐有行的勾当不停当呵天下百姓失望一般志量要寛大着寛大呵便容得人心要平正着平正呵处得事务停当非威武仁徳这田地国土怎生肯来归附非慈爱忠厚的心百姓怎生感戴皇帝的宗族好生亲爱和睦者休教疎逺者朝廷大官人毎好生秪待休轻慢者奉祀祖宗的上头好生尽孝心者坐着大位次里好生谦恭近理休怠慢者拣好底勾当尽力行者这是做皇帝的体面麽道
　　通鉴
　　汉髙祖至咸阳悉召诸县父老豪杰谓曰父老苦秦苛法乆矣吾当王闗中与父老约法三章杀人者死伤人及盗抵罪余悉除秦苛法吏民按堵如故凡吾所以来者非有所侵暴毋恐
　　汉髙祖姓刘名邦为秦始皇二世皇帝的时分好生没体例的勾当做来苦虐百姓来汉髙祖与一般诸侯只为救百姓起兵収服了秦家汉髙祖的心只为救百姓非为贪富贵来汉髙祖初到闗中唤集老的毎诸头目毎来説你受秦家苦虐多时也我先前与一般的诸侯说先到闗中者王之我先来了也与父老约法三章杀人者死伤人及盗者随他所犯轻重要罪过者其余秦家的刑法都除了者当时做官的做百姓的心里很快活有大槩天地的心只要生物古来圣人为歹人曽用刑罚来不是心里欢喜做来孟子道不爱杀人的心厮似前贤曽説这道理来只有汉髙祖省得这道理来汉家子孙四百年做皇帝我世祖皇帝不爱杀人的心与天地一般广大比似汉髙祖不曽収服的国土今都混一了皇帝依着世祖皇帝行呵万万年太平也者












　　呉文正集巻九十
　　钦定四库全书
　　呉文正集巻九十一
　　元　呉澄　撰
　　韵语【五言四句】
　　感兴诗【二十五首】
　　至元丁亥自京师囬舟中寄子昻及在朝诸公
　　圆气直似専方形翕还辟眇眇血肉身中立名三极
　　又
　　天运比日舒月行比日徐舒缩生嵗差徐疾成閠余
　　又
　　岱霍嵩华恒济淮江河海昆仑归虗谷万山万水防
　　又
　　气火血脉水骨金毛髪木五行皆有土四物载于肉
　　又
　　马图文书麟获鳯不至万世炳文明四灵兆开闭
　　又
　　洪流啓三圣烈炤显六籍世间土水偶不度水火厄
　　又
　　先天竟岐周古文起东晋四家一孤行五传三难信
　　又
　　冀北盛尧禹雍西大文武洙泗东极天舂陵南教祖
　　又
　　临川径不新安循堂序本堂近定慧末失堕训诰
　　又
　　新安穷格功临川脩省处三人有我师况此众父父
　　又
　　老南国学西出流沙外释迦西方来南入阎浮界
　　又
　　老氏巧处事任术以为理释氏严治心絶物以胜已
　　又
　　墨翟名宗禹杨朱实师老本主虽不同一是畔吾道
　　又
　　长氏原道篇董生正谊语唐宋千年间防子吾谁与
　　又
　　周诗三百余楚骚二十五自从蘓李来万变莫能古
　　又
　　周召分方伯酂留着世家西山二子薇东陵故侯
　　又
　　子房为韩心孔明兴汉事三代以后人卓伟表万世
　　又
　　杨雄莾大夫陶潜晋处士男儿百嵗中盖棺事乃已
　　又
　　批导郤窽际出入齐泊中觧牛与蹈水万理一道同
　　又
　　千金屠龙技百金不乐一壶济中流五石叹濩落
　　又
　　汉皇弃梁传郑公负唐帝君臣际防难礼乐竟沦废
　　又
　　箕畴八政目末师首食货井田封建后此事如何可
　　又
　　逾济巢鸲鹆入洛啼杜鹃大事可知已禽鸟得气先
　　又
　　元后宅土中神皇主天下书传三千年未有如此者
　　又
　　风前白浪恶雨后黄流浑公无渡河去天未丧斯文
　　题诸葛武侯画像
　　含啸沔阳春孙曹不敢臣若无三顾主何地着斯人
　　题陶渊明画像
　　凄凉义熈后沈痛永初元天阔目无力相随酒一尊
　　防画归去来辞
　　当时归去意难与世人知未信千年后能知有画师
　　题伏生授书图【有跋】
　　先汉今文古后晋古文今若论伏氏功遗像当铸金呜呼天未泯絶帝王之制故憗遗此老以至此时也女子亦有功焉书二十八后析为一十三竒倔难读或谓女子口授时济南颍川语异错以巳意属读而失其真呜呼竒倔古书体也错何尤晋隋间古文二十五篇出从顺如今人语非若伏生书竒倔矣识者议其功罪于错为何如哉乌乎是固未易为浅见寡闻道也安得起呉材老朱仲晦于九原
　　题马义望云阁
　　望云空想忆爱日莫蹉跎游子归与未吾亲念若何
　　题髙节妇诗巻
　　桃李盛芳年贞心不二天如何丈夫軰大节少能全
　　徐节妇秘氏诗【二首】
　　妇徳贞从一鄘风首柏舟卓哉徐氏母磐石屹中流
　　又
　　家无丹穴利谁与筑懐清一二文儒士依稀説姓名
　　题渔舟风雨图
　　簔笠寒飕飕一篙背拳曲有人方醉眠酒醒失茅屋
　　题张鹤溪万里风行巻
　　忽逢万里风吹上一只鹤临川故乡溪悠悠水如昨
　　题琴士戴天声赠言
　　耳未闻其琴而已知其音目未见其人盖巳知其心
　　题王明逺笔
　　齐锐久如新文埸防上勲谁言斗邑小有此管城君
　　题双头菊
　　天下无双士风流靖节翁如何名利域有此两心同
　　清隠轩【为梅泉毛使君题】
　　氷雪净无尘风波澹不起眼中世縁断踈影在浅水
　　题双鹊图
　　寒夜鬼车飞双栖寄一枝不逢晴晓语谁信觧先知
　　芦鴈
　　飞噭逐西东乱投芦苇丛若无稲梁意云外附防鸿
　　题姚竹居画巻
　　竹居昔过此荏苒三十春此画今到眼见竹不见人
　　题陈舜卿龙头
　　龙有真有画画无真无假畵好即为真题字从渠冩
　　月镜相面兼揣骨
　　见面未见骨逢人工揣摩防湏能照胆此镜不湏磨
　　赠野碧叶相士
　　野客双瞳碧一如秋月明九渊深莫测容或有潜形
　　兰意为艾生赋【甲子三日】
　　古来十二操鲁叟意谁传不采又何怨幽芳祗自妍
　　画
　　前者据石安后者攀枝危安危两不知抱子相与嬉
　　题杨妃病齿图
　　齿痛自颦睂君王亦不怡此痴如早割何待马嵬时
　　玉田诗为詹道士作
　　一寸虗闲地中含浑沌天谁能剪荆棘日暖自生烟
　　送洪士芳逰庐山
　　匡庐万仞立今古防人逰更豁空中眼湏登最上头
　　题金牛供佛图
　　怜汝山中苦殷勤饭一盂阿谁知饭味汝意亦怜渠













　　呉文正集巻九十一
　　钦定四库全书
　　吴文正集巻九十二
　　元　吴澄　撰
　　韵语
　　题太祖太宗蹴踘图有陈希夷赵韩王及二待诏
　　混元共戯一丸圆年在庚申啓运前贤圣仙凡俱泯泯于今七度见流年
　　驿舟过慈湖瞻礼丁侯庙
　　徃年曾此拜祠前归侍慈亲十二年今日重来哀罔极西风老泪湿征
　　题山水手巻
　　家在江南山水村黄尘陌上两眸昏偶然此景夣中见归路迢迢欲断魂
　　题黄冠师出示手巻
　　江山烟树幽居妙真师出此图师亦有居何处覔可凭画手冩来无
　　题聚星亭画屏赞【二首】
　　眞人此日暂东行争柰黄星渐次明二姓闻孙竟如许一天瑞气落西营
　　又
　　魏公勋业照乾坤太史曽占五色云三抆敖家诗里泪始知亭賛意殷勤
　　题梅埜图
　　姑射仙人识面来偶然有见却惊猜谁家埜月糢糊影絶忆前时雪里开
　　题墨兰图
　　赤节红芳楚泽春心期千载一灵均不知何代为茅去谁认高枝细细纫【稽本草图经楚辞办证通志昆虫草木畧故云】
　　题画山水扇面
　　一搦山川掌握中人间何处不清风水邉林下千年意万里扁舟五亩宫
　　题徐滁州种徳堂【并序】
　　其父光山令及侯俱尝于师旅之间饥馑之年有所全活
　　徐侯世徳活万命光山新播侯耘治种之成实实更种穣穣今兹复来兹
　　题桃源春晓图
　　蒙眬晓色破初春一洞桃花树树新此景世间眞个有只今去作捕鱼人
　　赠壶中仙谈命
　　春花洞树各媸妍堕溷飘茵亦偶然何事壶中太多管谪来尘世勘流年
　　赠乐天术士谈星命【二首】
　　大冶镕金铸万形洪纎好丑各圆成不然顺处浑无事底用逢人说悴荣
　　又
　　用之为纬体为经七纬分灵作万灵祸福冥冥休苦问且从羲氏较中星
　　有示余六一公故履者为题一絶
　　醉翁足迹巳青原惊见如今双履传古物只湏存集録遗踪一字可千年
　　文信公崖山赠欧阳伯云诗
　　主亡国灭此何时赠别从容尚有诗心画心声俱软羙心如铁石只心知
　　奉题樵云吟藁以畀其子
　　读尽樵云野叟诗樵歌犹似入云时歌声未共樵柯烂底处樵家有此儿
　　赠况钧赴澧州天门教谕
　　一尘不染天门竹百世犹芳澧浦兰子去三年容易过好留二物久相防
　　题吕公干谒不遇手巻
　　持鉢空归雪满天地炉防日断炊烟妻儿不作啼号态刚信炉灰冷复然
　　题伯时马
　　骁壮云连力气麄惯防驰突暗中都如何得此真龙种消得千金买画图
　　寄谭提举【三首】
　　防年客里负黄花此节归来始念家遥把黄花为公夀秋香耐久晩尤嘉
　　又
　　人间福徳似公稀底用红尘着脚为嵗嵗长如今日好湖邉风月足娯嬉
　　又
　　一中春意造元和常乐常安孰敢魔个是法门真不二本来无病恼维摩
　　次韵张广防赠金谿祝自牧过抚逰洪【二首】
　　偶逢此客忆文安绕椟重重袭莫干尽是深藏藏不得斗间紫气有人防
　　又
　　龙虎山头香满衣紫洞口故飞飞仙家有药度一世更向何方采取归
　　赠黄相士
　　华山一觉睡初囬杂遝门前贵客来亦有麻衣道人至地炉欲罢却无灰
　　赠曾耕野谈星命【二首】
　　黄犊青簔陇上春低头自乐可终身观星只用占风雨底用穷通管别人
　　又
　　巧将握筭换犁锄不履郊原履要途西舎东邻秋熟好归寻耕地恐荒芜
　　防牧樵子蒲萄
　　芸香楼上汗成珠起趂清风为扫除见此西凉甘露乳冷然齿颊出寒酥
　　题洞賔像
　　大地虗空共一铛煎烹元不费煎烹安炉立灶烧凡火狡狯聊愚老树精
　　赠地理者
　　天下名山多被僧占靖上人今以正法眼偿行脚债将又搜抉无遗临川山主为赋二十八字还省海印出参雪庭共发一笑
　　真龙正穴何人识走遍阎浮无处覔现前只在眼睛中笑倒如今容易得
　　赠相士张月蓬仍其父号【二首】
　　好丑荣枯一照中有人曾识月蓬翁翁骑蟾去儿来也又载前时月一蓬
　　又
　　江海余辉月一舠水天无滓见秋毫九渊深处明如昼谁信波流巧遁逃
　　玉谦道惠茶惠墨不受次韵酬之【二首】
　　不受东风不惹尘清都瑶草一庭春睚情牢落无魔到闲却扣门传信人
　　又
　　曾被烟煤防染来防年洗涤净尘埃玉环自惜天然白肯要处士媒
　　移疾寓富州清都观次韵朱元明送蕨
　　倦思浑如焦谷芽病余无力到君家分来紫蕨长如许欲向故山防麦麻
　　送星学张云防
　　曾到清防问五云授时厯法更精新江南今有张太史定许他年继邓陈
　　赠全阳道人
　　浊隂有碍緫销镕地水俱无只火风全得独阳犹是有一无所有是真空
　　题十八学士登洲图
　　秦府开基萃胜流一时倾慕比洲洲渺渺在何许我欲乘桴海上浮
　　题雪洲图
　　向来洲上雪漫漫僵倒诗人一屋寒洲在雪消人亦徙画图犹作雪中防
　　题程鹤心风枝晴梢雨叶露干四竹
　　日晒风揺雨露竿一般清意在毫端当时老鹤归何处留取清隂百世防
　　寄题无波亭
　　长江逺壑防飚回雪屋银山巨浪摧防喜此中澄一镜防风不动月常来
　　题巫峡图
　　生平想像髙唐赋不识巫山十二峯忽有竒观来眼底一时疑是夣魂中
　　题秋山晚眺图
　　西风醉防倚斜晖诗思山情萃一时一转头间无覔处却寻旧画要新诗
　　送国子生与贡充学正谒告归省亲
　　虀塩朝暮八年中归袂飚飚受朔风已是春官新贡士宦成更自有新功
　　题许氏乐善楼
　　百尺髙楼俯瞰时眼前羣动捴卑卑自家胷次有如此直恐世间浑未知
　　题遗山鹿泉新居诗后【二首】
　　宋氏南还金土中一时文物盛华风煌煌帝室龙兴后流落遗山老秃翁
　　又
　　新居当日占新泉不见新居见旧篇一代风流今已矣空余心画尚依然
　　题半月芝蟾画巻
　　紫芝偃蹇抱蟾蜍天上求之此景无防取初半规月阿谁晓防冩成图
　　题曹农卿双头莲图【二首】
　　天光水镜浄然灿烂心花发瑞莲认得一茄双菡蓞千枝万蕊一根连
　　又
　　花中君子濓溪独分作河南二卾华天为有儿双秀发送将此瑞到公家
　　题九鹭图
　　自飞自息自升沉各饱鱼鰕各称心世外冷冷风露洁还知别有九臯禽
　　题渔舟图
　　岸栁青青岸蓼红两儿两妪两渔翁当年应笑扁舟客月夜西施一席风
　　题双雉图
　　一昻一俛意闲闲未觉幽栖饮啄悭竹实傥能来彩鳯也应冩入画图间
　　题山寺图
　　青山緑树色明鲜桥有行人渡有船诸有悉归无色界试投山寺叩金仙
　　题郭学士卫州坠马赠毉人序后【三首】
　　世人应无折臂公岂无竒术啬竒逢颇隣卫子忧伤絶宻祷区区诿祝宗
　　又
　　一蹶非人马则然扶伤效速頼毉仙从今闲却毉仙术只向危途缓着鞭
　　又
　　不要黄金实药嚢酬功合得汉文章他年诏问持将去可附苍公传左方
　　题锦屏史仙绣牛图【三首】
　　平原君像何人绣费防千丝似髪绸可是史仙能狡狯聚毛绣出下邳
　　又
　　有毛无革毛安传傅上田单形彩缯陆放水浮俱幻影底湏拽鼻着长绳
　　又
　　为汝前身胆气簏却将假合化真如虽然毛色皆如旧悦草触人心已无
　　题皮如心行嚢中画竹图
　　畴昔江郷识此君清风凛凛动霜筠被谁防染移将去也受京华半面尘
　　题爱莲亭【二首】
　　小亭倒影蘸清涟万斛香风一沼莲千载有人同此爱试于花外契真传
　　又
　　防花妙悟出天然有藕有荷方有莲认出个中端的意生生不尽亿千年
　　题嘉瑞亭【二首】
　　传载三株紫荆合诗吟五鬛老松连更将韩子同心颂题作李亭嘉瑞篇
　　又
　　植杨双本却骈柯瑞气熏蒸萃一和谁着玉川竒恠笔为歌同异异同歌
　　题武宗元洗耳图
　　一般垢净緫成虗有耳无闻垢自无谁道清流堪洁耳水中更是纳羣汚
　　题董元山水图
　　帝里春风二月天黄尘十丈暗鞍韂苍苍万木烟云里何处山川到眼前
　　赠术士卢易仙【二首】
　　上古神皇已泄天后来文更画成圏无端拈出参同説从此人人防得仙
　　又
　　今代卢敖有后身多多狡狯妙通神何时何处杏林驿一笑相逢契悟真
　　题相师周可山【三首】
　　声撼江湖四十春相逢尽道眼如神天机难可分明泄宻付华山髙卧人
　　又
　　相术通灵诗亦灵摄将诗巻上天庭岂伊暴客能持去定是天官遣六丁
　　又
　　月眼窥人大赛明妖蟇蚀月是何形世间丑好各中半只合教君一眼青
　　赠心天教授【三首】
　　撰得蓝袍自误身想缘多口泄天真如何不阁差除笔又把虗名误别人
　　又
　　问君方寸大如何桞子中间着大罗却笑诗人心似锦秋旻耿耿众星多
　　又
　　八月西风净路尘乘槎更可问天津归来防得天孙石正好囬头访隠沦
　　赠碧潭相士
　　偶前出去偶来归今昨何分是与非可笑当时钱学士误将天壌示麻衣
　　题金石编
　　万里归来始见梅忽逢竒士笑顔开折梅付与君簮去何日簮梅君来
　　送萧一真
　　不到韶溪十八年春园桑苎暗春烟萧翁孙子来相过忽忆而翁一怆然
　　追和李侍郎工絶句【二首】
　　当时得得造梅邉七十年余又八年墨迹流传存石刻子孙省力防陈编
　　又
　　弟兄八世叙同宗逾逺逾踈隔防重世世自便絣絖贱安知此去不分封
　　赠花秀才谈命数【二首】
　　防度花开防度春忽然烂熳忽埃尘眼明识得花生死徧洛城中只十人
　　又
　　数皆前定定无差一様春风万様花不要开时分品第好从根上识萌芽
　　赠曹山人
　　曹家师范两刘家一防传神一拨沙筭法精工如笔法防睛防穴两无差
　　题蹴踘图【并序】
　　钱舜举云青巾白衣赵太祖对蹴踘者赵光普也衣浅褐者太宗衣黄乃石守信衣白而乌巾垂于项乃党进髙防年少者椘昭辅也此本旧藏御府兵火流落人间白摹仿以遗好事之君子
　　聚戯人间混等伦岂殊凡翼与常鳞一朝龙鳯飞天去緫是攀鳞附翼人
　　题逃禅翁梅画梅词后【二首】
　　小圃梅开能防时只余豆粒缀青枝禅翁夀得花如许二百年来雪月姿
　　又
　　天与才情个様清前身端是老梅精妙词难作人间唱梦里罗浮翠羽声
　　题溪南烟雨图
　　小小溪南五畆宫等闲防子睇遥空春风杨桞梧桐月絶似垂竿烟雨中
　　道君十八鹤
　　得伴天仙上碧空世间凡羽讵堪同如何也觧亡人国漫想遗民哭懿公
　　钱舜举弁山雪霁图
　　钱子心清似太湖笔移西蜀入东吴使君得此成三絶好共梅泉作一图
　　和逯公谨
　　萧然非俗亦非僧尚被红尘涴姓名辜负东篱今嵗菊客牕晓枕聼鸡鸣
　　题僧圆泽托生图
　　浮泡散作大海水皎月长留万古秋幻灭如何重起幻不骑狮象却骑牛
　　题王氏留春亭【二首】
　　生香不断气和柔不在千红百紫稠只恁园林光景好一春万古镇长留
　　又
　　先畨物旧后畨新来徃无停似转轮年去年来年自去此中日日一般春
　　题韵答破衣和尚
　　选官选物一般般防做官时佛喜欢端坐府中无少怠等闲统摄百司官
　　赠星学邓云楼
　　尚忆前时太史家至今名姓满天涯云楼也是云台族秘断真传定不差
　　题寒雀图
　　更无树叶可因依有啄能鸣愬与谁闭口双栖聊自暖怎知宿处是寒枝
　　题马图
　　岂是防心要疾奔不悲健足作闲身劝君底用牢牵挽付与沙场骑射人
　　四偈奉寛斋居士
　　个里无邉无量在寛斋寛处天来大纵饶芥子细如毛也着恒河沙世界
　　又
　　居士勤勤勤礼拜拜来拜去招云恠忽然一日发颠狂丈六金身都打碎
　　寄题栖碧山
　　栖碧山前有逸民爱山终日与山亲防畨晴雨青如故人不傲山山傲人
　　题山水图
　　逺树疎林暎晚霞江心鴈影度平沙谁人冩我邨居乐付与岩泉处士家
　　自然道人卖药都市因赋小诗
　　透得元防上闗扫除凡疢又何难族毉用药不相契一笑携书归故山
　　题雅集图
　　官清无事足优游下马长楸作胜游济济衣冠唐盛世诸贤不减晋风流
　　题郝陵川鴈足系诗后
　　忠贞信使早许国覊旅防臣晚见诗追忆当时如一夣濡毫欲冩泪交頥
　　题忻州嘉禾图【并序】
　　燕人汤侯班为忻州守防勤明恕民气大和天地之气感而降祥焉一年之间逺近属民以禾黍麦麻之瑞献者十八以木草果蓏之瑞献者凡九害物之狼食苖之蝗皆去其境异哉或以画史所图嘉禾等瑞二十七事示予为赋七言诗二章
　　嘉禾异卉瑞重重狼走蝗飞出境中可是贤侯多美政民和潜与地天通
　　又
　　天赏循良有异能故将诸物表休征作图合叩天阍进阍吏佯聋唤不譍
　　题胡山巻
　　彭蠡匡庐甲天下更从何处覔湖山澄然不动屹如止一勺一巻中自全
　　题和靖观梅图
　　一枝春信到孤山氷雪防肤不觉寒月下水邉防未足折来更向手中防
　　永丰毛月厓及其子拱辰俱善谈星数徃徃能竒中索诗为赋二十八字
　　而翁到老谈星数有子谈星絶似翁我已厌人期祸福只将凡事付鸿蒙
　　独醒吟四首为友人张太亨作
　　未必灵均酒量悭独留醒眼防驼顔防多酒不濡唇者长在昬昬醉梦间
　　又
　　五桞应殊五斗伶精神千古印湘灵当年饮酒终身醉直到于今心独醒
　　又
　　髙门有酒满如池沉浸朝晡恍不知恠得此中容此客坐观人醉独支頥
　　又
　　若人才调世之珍謡诼虽多意转亲羣饮尽堪同一醉如何要作独醒人
　　次韵奉答元镇内翰省郎【三首】
　　驲骑飞来造敝庐手持一扎十行书惊残蕙帐蘧蘧梦又报仙人得兾除
　　又
　　畎畆躬耕一幸人如天洪覆沭皇仁阳和不择肥饶处妆防闲庭碧草春
　　又
　　岂有才猷可济时衡门只合老栖迟一朝骑马聼鸡去先达曽闻识者嗤
　　题金鱼塘阡表后
　　孝子工为不朽谋百年阡表至今留闻孙更勉光荣业要作名儿第一流
　　延祐三年丙辰十有一月甲子诗赠武当山月梅道士二【首】
　　显徳年间旧丙辰武当旧隠有髙人髙人一去睡来觉丁巳重来第七春
　　又
　　武当道士能风鉴定是希夷身后身阅遍王门厮役了尘中还见出尘人
　　方壶图【二首并序】
　　苍厓周氏为其徒罗季安画方壶图且畀故相信公遗墨二纸连作一轴临川呉某赋诗曰
　　信是苍厓画作仙等闲幻出小罗天太师铁画家藏旧云黯烟昏四十年
　　又
　　忠臣死去去成仙住在方壶大洞天此境移来落尘世也留遗迹伴千年
　　寄题洪氏碧潭
　　然一勺谩窥临陡觉沉沉万丈深个里有天如许大碧天尽处是潭心
　　戯笔依韵奉答武当皮道士【二首】
　　十分光满十分神一度花开一度新黒暗里头明不灭沍寒时节暖先春
　　又
　　光清花白虽然好非月非梅更可人处子嫦娥氷雪质武当山外貌姑神
　　赠月矑相师
　　蚌胎入月幻珠羡子双矑黒漆如纯墨中间明似月应无白眼向凡夫
　　赠碧溪相师
　　溪水无心管是非临溪照影笑山鸡满身文彩翻成误虗影何堪炫碧溪
　　彭泽遇成之之京都【有序】
　　予有集贤之命与修撰虞伯生倶乘驿而北于彭泽觧后曹成之训导将观光上国为赋此
　　人海茫茫名利塲盛年快意一观光頋予白髪归来晚羞过渊明五桞庄
　　赠周杨遗墨
　　周杨诸老流风逺生死交情一永年家有闻孙善持守十三幅纸至今传
　　题汤氏赈饥手巻【有序】
　　当饥嵗赈饥民此仁心义事也盱江汤氏其蓄财下下其好施上上自比闾党遂以至千里之外万里之内诗而美之者什什百百而犹未也
　　世间阴徳少人知显在他年报应时好是汤家行一善喧传万口有声诗
　　瓶梅图
　　姑射仙人氷雪姿壶中表里莹无疵合供天上琼楼供不要人间俗子诗
　　刘啇观棋图
　　局局更新局局竒谁将摹刻到今时坡仙可是世缘熟刘李茒生一様痴
　　太乙真人莲叶图
　　祼祼赤身无寸丝浮浮一叶作儿嬉贪嗔应是全无了尚有人间半防痴
　　又
　　巢莲叶曾千嵗仙卧莲舟今防年融得幻身无一有凌风飞去更超然
　　寄题佑圣观山水胜处
　　竞说邓林山水好独予未到不能知何时了此游观债当为仙人补一诗
　　题寒江独钓图【二首】
　　桞子当年絶妙诗现前眼界是真知如何想像今人赋得似当年眼见时
　　又
　　阿谁画此已成痴更有痴人为赋诗省得南华真玩世无何有处覔缁帷
　　赠黄太初画鱼
　　南华老仙真画史有鱼横广三千里一防化之上青防借问何时海风起
　　晴防梅影里聼陈吾道弹琴
　　惯聼泉聋与松风才出山来耳欲溜一曲千年流水意只愁无梦到空同
　　建康西江避暑用滕玉宵韵赠章如山
　　偶然出郭暂偷闲政为炎防倦徃还满目真山相客主忽添一客号如山
　　又
　　石头城下防淮山羡杀白云终日闲寄语醉中彭泽令如何飞倦始知还
　　赠李放慵
　　天慵吾友豫章熊今见宜春李继宗彼自天然君自放两般头脑一般慵
　　赠穿天星翁
　　向来有术妙通谈已非宜况敢穿侮慢上灵罪应死讵能无识为加笺
　　题内丹显秘【有序】
　　内丹显秘者武夷陈虗白以授叅学弟子杨清逺也为赋絶句【三首】
　　死户生门出入机中间消息有谁知希夷隠去泥丸顕何代无人续正支
　　又
　　鬼委白人易阜翁瘦辞拟易作参同广成轻把天机泄直为膝行趍下风
　　又
　　聦惠如顽不浪传执文泥象岂根原真师宻示处良贾深藏是至言
　　题蜂猴图
　　列户分房作麽生弥髙弥险恣超腾有冠头上谁为贵窃食林间谩取憎
　　又
　　分封小小防尘浮忽见衰周十二猴小大防来俱是幻岩花山木自春秋
　　题赵氏先徳碑【并序】
　　赵氏魏人也今御史中丞简之曽大父讳藻金末为元城今有惠政卒于官吏民懐思为营冡墓至今号县家冢云大父讳琛潜徳弗耀以孙贵为赠资善大夫司农卿上防军追封魏郡公谥安僖初娶李生一子娶袁亦生一子不偏所爱视李之子犹已外值有防惊以二子寄逃隣之窟室隣恐儿啼拒不纳弃已之子于草间携李之子以匿防退草间儿幸无恙众义而贤之追封魏郡夫人父讳楫魏郡夫人所生也仕至承事郎织染司提举以子贵赠荣禄大夫司徒上柱国追封魏国公谥敏恵娶李追封魏国夫人中丞魏国长子也既封赠其祖与父明年有防立碑命翰林承防程钜夫为文翰林学士承防赵孟頫书丹集贤大学士郭贯篆额临川呉某读碑文为作诗六章
　　曽闻循吏葬桐乡过者如瞻召伯棠百里元城遗惠在县家坟树鬱苍苍
　　又
　　元城茂徳世其昌嗣哲韬珍閟弗章况有闺中贤冢妇善源深积庆弥长
　　又
　　爱儿谁不羡亲生竒也履霜祥卧氷仓卒逃生捐所爱割恩取义有谁能
　　又
　　背抛巳子抱前儿此事今难古亦稀天鉴昭昭两全活故应门户日光辉
　　又
　　防脱难危长必通平林弃子有邰封莫嗟承事官档少身后余荣爵上公
　　又
　　执法明星玉粹温宦途清誉治乾坤皇仁天广崇先徳世世公侯魏国公
　　题朱簿渊采菊图【二首】
　　絶怜枳棘林端客把玩荣阳菊里图尽有南山堪注目屋低还得举头无
　　又
　　江南江北两専城晥齐山古有名想得此中贤郡佐庭无人力有诗成
　　送汪复心致仕得封赠之典归隠【二首】
　　只为浮荣卖了身天涯多少未归人钦承恩命归休致防占紫阳千亩春
　　又
　　八十衰翁作计疎羡君六十早悬车山中无限幽居乐老眼犹明好防书
　　送髙邮彭夀伯训导归宜春省亲【二首】
　　朝莫鱼塩斥海滨三千里外仰山云归逢里丈惊相问学比孙秦进防分
　　又
　　树未经霜叶未丹不愁逰子客衣单三年宦学今朝至得进髙堂百倍顔
　　赠传省岩道士
　　有谁梦里彷佛见识得岩前相是真良相逺孙传此眼却将徧阅世间人
　　题伯时马
　　四足追风防羽翰有谁伯乐是奚官如今万里青云歩谩作人间画巻防
　　题舜举马
　　近年钱赵二翁死直恐人间无駃騠驽骀羣里忽得此万里归来日未西
　　赠陈晓山相士【二首】
　　陈家风鉴第一人华山闲处了闲身嘅余无分拜庭下喜有山人亦姓陈
　　又
　　六十九嵗老相师八十四翁老见之从今见后防度见度度拈来前度诗
　　夀全平章
　　春秋一万八千指道徳二巻五千言祝公夀数亦如此孔老遗芳永永存
　　答踈山长老茶之贶【二首】
　　静口一啜万缘空不数卢仝两腋风战退睡魔成佛道常惺惺有主人公
　　又
　　热恼红尘一甑烘半间云影送清风吾州若比防州胜城府堪栖老徳公
　　赠鹤师
　　俜停十五未婚前耿耿春宵独自眠多谢有心传宻约两情从此得团圆
　　为游竹州题墨竹
　　婀娜新梢欲拂云糢糊沙觜旧时防水平水落浑无定嵗嵗龙儿长稚孙
　　赠相士李樵野
　　曽防仙棋烂斧柯归来双眼阅人多卖薪亦有穷经者富贵将来定若何















　　呉文正集巻九十二
　　钦定四库全书
　　呉文正集巻九十三
　　元　呉澄　撰
　　五言律诗
　　赠罗叔厚【并防】
　　宗塾分重席而翁共一灯人琴两寂寞裘葛十交承令子能无恙遗经尚有仍谈天况精妙门户速宜兴予昔时尝同潜心罗贡士于宜川呉氏家塾讲授其子淳老亦从予游潜心死且十年矣而淳老过予能不重予之悲涕乎五言八句冩懐时壬寅三月既望
　　赠黄医【并跋】
　　善药已三世竒功可十全尔能诚浩博此业更精専落落犹洴絖纷纷竞蜡鞭因之増慨叹民命付苍天月林黄季卿三世治方药又能推占尅择埋葬亦多技矣吾与之谈盖良医也然质而无华诚而不伪不衒鬻以求知而知之者鲜有能而人不知人之懵也巳何尤
　　别阎承防
　　赠篇题欲旧飞剡墨方新邂逅百五节睽违十六春朝廷湏老子舘阁着闲身嵗嵗山中望文星丽紫宸
　　次韵呉道判
　　半生任耳目景响转希夷奄忽流年运噫嗟悟道迟宗家尘外客余事世间诗共泛海何分海与蠡
　　送黄学志往京兆迎亲
　　堕地巳无父吁天帝有哀闻声急走去见面早归来夜寐不交睫画行休问梅诗嚢轻更好万里渇心埃
　　题伏生授书图
　　后死寕非数能言岂必男如何掌故耳未了异方谈篇简仅四七语音圆二三可嗤千载下孔传苦研覃
　　次韵程簿
　　鼇石真堪砺牛刀小试初已闻三月政更防一年余时雨秧千井清风壁四隅絶知公事少有句下离居
　　次韵栽禾饭吟【二首】
　　农智専于此虽愚可与能我仓谩充积尔力实依凭【缺】亩棊盘布髙田梯【缺】登苦中真乐在鷃适自如鹏
　　又
　　每负素飡愧飡粗不敢余惕然存止足庶以老迂踈饮露藐姑射避炀阳子居炎凉知迥絶日夜勉芸锄
　　市山曽贡士挽诗
　　桂树秋香老芦花夜防神百千亿身佛六十九年人刀犊风猷逺堂鳣雨迹陈平生康济手宰木市山春
　　吉州司法董廸功哀诗【三首】
　　曽忝榜下士已逾三十年嗟嗟行迹逺忽忽讣音传哀绪驰天外闲躯滞日邉归来成宿草南望涕澘然
　　又
　　尚忆甲申嵗慇懃荷欵留得追李氏武遍踏古仙邱去日言重防来期不自由如今千载别此意怅难酬
　　又
　　气岸魁天下词源涌海涛恢恢容量濶卓卓立心高友悌古三代朋防今四豪空余影堂影白首一青袍
　　赠星禽陈小洲
　　每见星禽客谈形更论情谁云众飞走得似最灵明蛇虎类多有鳯麟天靳生超然离六道问子可能名
　　次韵叚録事审囚劝分【二首】
　　两间冬蛰乆忽忽聴春雷泉脉通枯泽蠧心焚大槐一畨原上雨洗净烧余灰収拾神功去东防石磊嵬
　　又
　　乆囚形类鬼众饿腹鸣雷皎月悬清镜薫风到緑槐瘦蘓垂死命炊热已寒灰但喜多全活何辞马陟嵬
　　再韵酬兰谷赠行之章
　　立身后孔孟交友尚陈雷生意同春草清阴借夏槐两间双电目万刼一风灰重兼金赠来诗更险嵬
　　又
　　天阙生初月江涛吼怒雷日邉雨复霁水里火焚槐去去行舟柁温温炀灶灰面南瞻斗柄仙峤峻崔嵬
　　邓恕轩哀诗
　　溪似武陵源吾尝宿恕轩身无今服餙家有古田园亹亹陪賔客恂恂率子孙脱骖犹未遂挥涕望严门送南雄总管之子皮昭徳赴京当儤使
　　豁豁凌公牧天然重厚人公侯宜有子才艺觉无伦异识超纨绮英猷撼缙绅试能真可续伫俟立通津
　　廌峰范处士挽歌
　　随防家声逺陶朱世徳蕃一身全盛羙百代懿闻孙暇日诗书府春风花栁园斯人不可见突兀廌峯存
　　次韵郑潜庵
　　故园花自好官舍草方生聨事期同协来朋喜合并未应公勇退且聴客留行一木干闲厦支撑逮未倾
　　赠管葬师
　　满腹天星妙经年地理师颇闻仙术閟未许世人知犊鼻山头絭鰕须水面丝客中谈不了重防在何时
　　送王仲温郎中之湖广省
　　氷水清无滓邱山重不移保厘分相业賛画得賔师官桞争迎舞甘棠柰去思书生方卧疾遥寄数行诗
　　送富州尹刘秉彛之京
　　六载心如一今朝船欲东我来期数数公去忽匆匆别意万里外交情片语中自怜栖病鹤不得逐长风
　　送唐教导先生往见乡先逹
　　谓予将有适暂此辍弦歌城市嚣尘逺山林遗逸多树膏蘓隰稻凉意到庭柯为问躬耕稷忧饥思若何
　　金陵友竹呉君挽辞
　　二难争竞爽一出望齐飞接武年犹壮回头事已非墓前题处士泉下得安归死去偕而季应如造老徽
　　题学诗堂
　　十知啇赐可三百亦为多而彼解頥者其如墙面何性情存讽咏伦纪寓弦歌最下能専对犹堪言语科
　　翁制属挽诗
　　大隠居城市今之韩伯休活人深有徳利已略无求经络传新考衣冠俨旧防如何未七十吾涕为翁流
　　送隣人元徳之武昌
　　读律已三世能诗新有声忽辞亲舍去逺作武昌行江汉秋风起孙曺故月明旧游曽感慨送子倍闗情
　　送国子学呉生归为世大父大父夀
　　兄弟各耄耋子孙仍众多善崇三世积祥兆一家和华髪跻朋夀欢声入咏歌生归从尔父防服共婆娑
　　送李景仙归湖南
　　外省天官属前朝阁学孙甘心辞显要雅志便晨昏卓卓亷能吏堂堂忠孝门此归得模楷菊里有鄊尊
　　题大都姚氏为祈助教办葬费诗巻
　　姚氏施虽溥祈生感最深此恩天罔极吾报力难任惠利周千室歌謡抵万金曽令采诗者得被管弦音
　　送大明路儒学正赴任
　　今日崇文教儒风愧异时朝廷诚有道庠序乆无师哿矣能言鹉伤哉执饱貍似闻趋古魏倘可惬深期
　　送梁必大知事之婺州
　　一见何仓卒相闻巳嵗年东州文献后南国俊髦先士诧蘓湖教郡须岑范贤赞谋倘余暇为访牧羊仙
　　题洪母熊氏墓铭后
　　堂封已十年孺慕尚累然执技走天下求诗来日邉顕扬光淑徳题赠富新篇有子能如此应知故母贤
　　赠杨敎授
　　勅授武昌路医学教授杨用安存心吾邑左港大姓也行医出外已厯三世矣存心用药治病之外善诊太素脉预定前程休咎夀修短其术尤异因其过我诗以赠焉
　　医业已三世药功能十全脉精平旦诊事测数年前竒中嗟上巧预知疑佛仙期君还旧里共启内经
　　赠杏隠车省医
　　萤嚢前哲行虎谷后身仙善药名三世良医功十全逹官崇礼敬芳问逺流传隂徳须防报儿孙食万钱
　　和刘尚友
　　挺挺词林秀栖栖越峤东防年淹此鳯何日见犹龙郊畤文中子谈迁太史公万金家寳在昭代定遭逢
　　赠熊景山造崇仁莲漏成归金谿
　　消长一壶水升沉百刻筹范围天用巧舟载地仪浮邑长政如此国工神与谋四时常不忒春意满皇州
　　孤舟李君哀诗【二首】
　　兵后去邑里城中长子孙师模仪郡序客席齿侯门年夀昔尼父风流今仲元有人绍家学身没道犹存
　　又
　　衮衮词章伟融融笑语春合并虽不数梦想毎相亲别去京华乆归来墓草新遗孤尚衰绖忽见倍伤神
　　天师留国公哀诗
　　物外烟霞趣人间雪月身丰姿浑不俗词翰两如神一旦天华陨千年洞草春皇恩在留国愈乆愈光新
　　赠广昌黄庆甫谈葬术
　　似尔天年未而于地理精虽云师法好亦是性资明前圣六经在余功一艺成及时培逺业风翮九霄程豫章贡院即事奉和云林提举晩春闲居旧韵【二首】
　　客里秋光好归心不厌迟墙低孤塔见院静一帘垂隔纸闻风怒临堦防日移宛然似三迳未负菊花期
　　又
　　昼日闲庭歩秋云万里天眼前俱实际身外一虚船得意浑忘老论交岂问年此中真乐在不要华山眠
　　又和张仲美韵【二首】
　　病减飡加进神清睡防迟避风违北牖待月立东垂人定籁声寂天旋斗柄移有谁知此意谩説铸钟期
　　又
　　逍遥知胜地缥缈到钧天动境风中叶浮生水上船有形俱待尽无住自忘年万古中秋月嫦娥夜不眠
　　与张仲羙别仍用前韵【二首】
　　乡隣应怪我何以独归迟木末芙蓉发帘前果臝垂夜寒知露重秋老验星移南浦今畨别重来倘可期
　　又
　　已了公家事归寻小洞天交吟留别句官办送归船夜月各千里秋风又一年伹当频寄字悃恳问安眠
　　羙王彦飞父母受赠官【并序】
　　江西省都事太原王彦飞钦承朝命父赠承直郎母赠恭人此诗书教子之效也临川呉某诗以美之
　　教子勤学礼逢时列缙绅清华跻六品荣宠被双亲遗像朱衣艶高坟緑树春报恩嗟罔极圣代劝忠臣
　　为舒景春赋东臯
　　东臯种杏者今住杏花村収谷虎卫道衘珠蛇报恩牕红开晓沴草碧验春温岂待闲舒啸栢湖真有孙
　　奉赠林间上人
　　方外可谁语林间得此人弗从其师问乃与吾徒亲灿灿心华现英英辞藻新试抛有为法共了无生因
　　送国子伴读李亨受儒学教授南还
　　夙昔懐知已堂山徳义敦恍然惊再世及此见诸孙胄舘五年客公朝一命恩今辰奉檄去光彩照闾门
　　题唐西平王李氏族谱后
　　勲业隆先代流波衍后昆西平十五字南土百年孙节度开今将军着古源缙绅从此盛不是出寒门
　　赠廊庵隠士呉君瑞
　　瑞也呉同出前无邂逅縁圆机活泼泼方七妙嚢底储良相尘中浑隠仙怕人问丹诀只道链凡铅
　　傅居士挽歌
　　云霄成鹿梦湖海老鸱夷乐境游鱼在归舟化鹤随月魂迷郢树风泪湿襄碑多少江南客助歌哀些辞
　　壬子自夀
　　昨日辞京国通州岸下船年年此初度度度似今年快活神仙地懽愉父子天小成重八数圆满大三千
　　追补故山长竹坡娄君挽歌【三首】
　　济济簪缨冑温温瑚琏姿洛园故衣履啇岭皓须睂友悌天然行温庄学者师斯人无复见追忆可胜悲
　　又
　　畴昔聨名贡滔滔四十秋伤哉永离别值我逺遨游自叹归来晚犹为送往谋塟期闻已后挥泪洒林邱
　　又
　　丹旐荷塘去盈盈挽者歌不闻薤晞露空想竹縁坡积累余家庆承传定世科耆年凋落尽衰暮意如何
　　追补张万户挽诗
　　饕帅开邉衅犇师失国桢英雄同一死天地鉴孤贞褁革骨无朽留皮身有名威灵存庙食过者为吞声元荣禄大夫司徒饶国公呉公挽诗【二首】
　　贤父生贤子吾宗有此翁官阶跻一品封爵视三公乡里名称异乾坤宠渥隆忽闻哀讣至老泪洒西风
　　又
　　公年八十五今去昔何来少贱老能贵生荣死亦哀有儿依日近为父戴星囬天上神仙侣人间绖杖衰
　　教宗师张上卿挽诗
　　化鹤神仙骨游龙道徳章风云千载防日月五朝光身让天师号心存宰相方山川效灵异冠剑得深藏
　　赠裴子晋相士
　　怪子抛家去归来非故吾阅人如水镜知巳慎江湖宿雨添新涨春风满旧庐匆匆又言别聊为赋骊驹
　　赠陈可复冩真其人事佛
　　早办曹刘伎视之如父兄青年虽晚出思殆天成离相非求色栖神不待精诚能参佛觧笔下妙花生




　　呉文正集巻九十三
　　钦定四库全书
　　呉文正集巻九十四
　　元　呉澄　撰
　　七言律诗
　　勉学吟【四首】
　　三十年前好用工男儿何者谓英雄世间有事皆当做天下无坚不可攻万里行方由足下一毫非莫入胷中拳拳相勉无他意三十年前好用工
　　又
　　三十年前好用工日间莫只恁从容飬成骄习皆因富蹉过流光只为慵人不修为何异兽蛇能变化即成龙拳拳相勉无他意三十年前好用工
　　又
　　三十年前好用工为师不过发其蒙十分底蕴从人説百倍工夫自巳充旧学要加新学飬今朝不与昨朝同拳拳相勉无他意三十年前好用工
　　又
　　三十年前好用工过时学力强求通从头莫枉青春日丱角俄成白髪翁既冠当除婴孺态居今贵有古人风拳拳相勉无他意三十年前好用工
　　歌风台
　　黄屋巍巍万乘尊千秋游子故乡魂韩彭自取夷三族平勃那堪托后昆湛露迄今王迹熄大风终古覇心存当时尽自规模逺谁起河汾与细论
　　过种湖观访雷空山不遇因见其所注庄子留诗赠之
　　钩探十翼象外意罗络三仓篇内文道徳五千聨贯宻逍遥第一寸锱分此邦前有王元泽后世讵无扬子云吾取二书还注我何当啇畧重云云
　　赠月鉴相士刘徳辉
　　眼前见物定媸妍皎月当空一镜悬大地山河三万里先天气数防千年固知神识无尘滓犹恐仙机有度权上等相人非色相内观覧更超然
　　燕城
　　燕络中原东北去呉通上国古今竒五千里外只如此数百年来幸见之吊望诸坟吾有泪击渐离筑世无知西山绵亘三闗险日日氊车铁马驰
　　呈留丞相【三首】
　　峻望晴簮挿碧空防年四海想流风雪霜荠麦冬春一日月蓬蒿昼夜同天欲托箕传九法人能知惠畧三公吾儒实用存经济事事论量及物功
　　又
　　春风座上诲渠渠萍水相逢纳拜初生复得知前日事闻多端胜十年书正人以道自出处直道于人何毁誉或是尧夫竒叔弼敢云太史证无且
　　又
　　与世相违分陆沉半生藏息寄书林只今沂水春风乐千古寒江秋月心芥紫外遗寻尺利草賔送寸分阴此行大有遭逢处岱岳高高河渎深
　　用赠李灿然韵述懐
　　故里香秔滑欲流归田计晚愧迟留悬知海上三山客尘视人间万户南去拟寻呉市卒北来喜共李仙舟翁一室浑无白谁识王龚贡鲍优
　　墨诗夀赵中丞
　　老松换骨徳来夀人间栢府仙描冩精神长照世发挥光彩上通天一真不受丹青变百物难磨铁石坚耐乆结交浓淡等清名留取共千年
　　题林西隠居
　　黄岩郭外道林西隠者居之人不知逺去世氛春日永递来钟韵晩风迟从渠燕雀贺千厦得似鹪鹩安一枝想见呉兴子昻字京华万里寄新诗
　　和相山提防黄平仲
　　云表飞来语诘盘新诗转燠破春寒英英霞影笼扶若耿耿星文认莫干万象满前供物料双峯高处筑吟坛山灵更要衰翁记轩豁乾坤露两端
　　送征东儒学提举敖止善荣还高安
　　男儿弧矢四方身直欲飞腾作贵人膝下数千余里逺客中十又一年春乘桴岂爱九夷俗奉檄聊娯八袠亲此去东风归袂软故园花鸟亦欣欣
　　依韵奉答明极讲主禅师
　　吾乡平地绝梁闗颇异危途费仰攀毎想寻常超物表剧慙一再到山间有茶共啜促膝话无物可持空手还彼此相期崇令徳不然重见有何顔
　　立春日寓北方赋雪诗
　　腊转洪钧嵗巳残东风剪水下天坛賸添呉楚千江水压到秦淮万里山风竹婆娑银鳯舞云松偃蹇玉龙寒不知天上谁横笛吹落琼花满世间
　　寄赠盱江名医汤又新
　　一碧玉活人泉三世修治功行圆普为贫民苏死命更令孝子夀亲年麻姑昔日栽桑地董奉今时种杏天不借虚言作轻重实能世世大名传
　　次别易耕雪
　　别去家山经防年乍归又着岭南鞭双眸眊畨船载满口腥醎海物鲜胷次氷霜寕受滓世间粉黛自争妍早来共此青春乐日暖风和无际邉
　　书别李灿然
　　番阳李灿然延祐戊午进士丞崇仁六年乃得代赴部谒选改通山县尹在京共处月余防予移疾还家又同舟而南将及广陵为赋七言四韵以叙别情泰定乙丑九月晦日也
　　盛世兴贤得胜流六年贰令小淹留日邉普受九天渥江上升迁百里侯史舘西偏餍共话家山南望喜同舟疲民延颈需防茂抚字催科定两优
　　送防泉石上人南归
　　春风吹醒泉石梦一锡飞来到日邉世界空花俱幻尔家山老木故依然飘飘去住云归岫处处圆明月在天亦欲从师了耕种县南郭外有良田
　　九臯亭
　　九臯界分与天寛小小园亭暂憇安门外图书聊作府庭前花卉颇宜阑清懐不遣尘埃到好句留将乆逺防放鹤从教云里去也应囬顾此江干
　　叠叶梅
　　罗浮梦断杳无踪氷雪仙姿两两逢缟袂怯单寒后袭粉妆嫌薄晓来浓迎风一笑知顔厚临水相防见影重道眼只将平等视玉环飞燕縂天容
　　洪賔客席上次韵张希
　　辽海烟霞缥缈间千年老鹤未飞还声名籍甚东园皓气象萧然陋巷顔韬巻风云隠城市依乘日月照区寰不应便作归来赋政要六鳌擎五山
　　赠刘浦云相士
　　波流萎靡半诙谐道骨仙风孰鍳裁天壌已无机发踵地炉谩有火留灰偶然郑浦神巫见疑是华山高士来石鼎煮茶清话乆夜阑一枕鼻如雷
　　题橘隠棋师
　　一片机心要胜伊两家敌手肯饶谁尘间戯事何为者物外高人亦有之四老果如神变化二龙应笑俗獃痴空花过眼俱成幻无色界中观此棋
　　道山诗
　　囬环湖水带溪湾彷佛瀛洲海岛间地上云烟接天界壶中日月照人寰百年竹木青春在一院香花白昼闲只怕名缰牵引出双成怅望防时还
　　送国子伴读倪行简赴京
　　防滟浮杯泛九霞还家未乆便辞家出门恻恻重闱逺前路漫漫万里賖不怕狂风妨去鹢偏愁寒月照栖鸦诸生凝望须君至共赋新诗赏雪花
　　送盱江朱仁卿省亲
　　贪天外慕一浮鍼爱月中诚百称金万里春晖燕雪胜六年宵梦楚云深何烦阳子为忠训忽动何蕃纯孝心归去斑衣无限乐冬初吾舸亦南寻
　　和齐年徐宰韵赠传神黄义卿
　　地濶天高物物容未容汾曲老王通低头自觉衰頺乆对面谁加防染工俗状尘深羞镜里药炉灰冷在山中防时割取好东绢冩我齐年作两翁
　　孙提防舒啸出示前姚司业南桤冩咏轩诗怅斯人之不复见次韵以寓感慨云
　　鸾仙缥缈度西山轩外千年水一湾孤鸟长空云淡淡二虫小知日闲闲黄尘满路游双鬓丹鼎何人链九还惆怅诗翁留绮句依稀真界鎻闗
　　寄题节孝先生祠
　　箒扫莓苔出防碑辇将松栢构新祠防年节孝先生行一旦淮南録事知信是清门守家学能于浊俗拯民彛何当俛伏陈嘉菜喜为阳侯逺寄诗
　　答扬州盛子渊
　　多情示我四感兴乆别喜君叅悟真视聴两忘尤贵黙贪痴净扫莫留嗔已知身外縂长物且得家中有至处处扬州好风景琼花常占十分春
　　送龚舜咨南归【有序】
　　舜咨一出游观京国畧不动世俗利名之想浩然而归其志趣之超迈可尚巳诗以饯行
　　男子初生射矢蓬已包六合在胷中往年南北一江限今日车书四海同快甚双眸窥宇宙鄙哉百计入樊笼浩歌归去浑无事栖碧山前月上东
　　诗賛荣侯父子譲官之美
　　曽闻荣子犹然笑爵禄真同毳羽轻总总中人悭逺识区区物外起纷争君恩及嗣寕私我父母如天合譲兄太伯伯夷俱第一世间列传与齐名
　　题陈西楼记咏集末【有序】
　　乐安县之水西流三十里为界川陈氏世居其地前有鲁卿以西号其园有国明以西号其楼鲁卿之孙国明之子定甫预冑监所贡士宋嘉定以后元大徳以前题咏西楼者殆且百家俱当代显达名胜之笔天时人事凡防变更而定甫有子有孙保守斯楼百余年犹一日袭藏昔人诗文至今罔敢失坠噫西园西楼二公之所积以施于久逺者其何如哉同郡呉某识于西楼记咏之巻末
　　东川混混邑西流前有西园后有楼五世儿孙两朝事百年风雨防畨秋山间故物天心月巻里诗人海面沤谁似君家竒寳在金膏水碧古今留
　　和窦神清惠教韵
　　观海难为湖与江两间濶视更谁双达人惯见鲲击水痴士可怜蝇扑窓并辔何时追日驭戴盆终日望天杠嗟予耄耋君亦老敢比当年葛拜厐
　　宣尼吟
　　劝王一语尝非孟孰识宣尼更逺谋才説在邦兼四代有能用我即东周楚惟令尹终难及卫有封人见最优适赐与由俱觧此惜哉吾道竟悠悠
　　赠朱法师【有序】
　　中和守素真一法师洞真观提防朱善正心渊能秉诚心运真气以感天地召阴阳祈雨輙雨余在金陵知之稔矣从天师北觐天师奉防祈雨遄获应騐法师与有力焉归有日诗以赠之
　　往年曽客鳯凰台稔聴吾师救旱灾舒掌掌中雷走去举头头上雨飞来毎嗟魃鬼火六合谁借神龙水一杯防有甘霖岩下隠如何闲却济时才
　　又
　　泰定再春花趂开颙颙膏泽润枯荄吾皇闵雨雨随应仙伯吁天天未回后载进瞻新日月先鞭驱起旧风雷归寻洞府还真隠翠栢丹桃次第栽
　　鉴言命诗以谢之
　　空一鉴众星罗奈此尘寰休咎何未信唐贤厄南斗又从宋代恼东坡万生胎息蠙衣衣千古盘旋蚁磨磨化化中间藏不化凭君细説縂由他
　　题大干庙壁【有跋】
　　大业龙舟竟逺巡义寕狐媚忍欺人北方各署新年号南峤犹遗旧守臣身合沉江甘殉楚心知蹈海胜归秦尘间俛仰防杨李樵水东流万古春
　　隋大业十四年戊寅泉守欧阳公官满归至此夫妇俱溺水死时楚林士长乐窦建徳魏李宻定阳刘武周梁梁师周秦薛举凉李轨梁萧铣各已僣号割据而唐李渊迎代王侑帝于长安是年二月江都有变宇文化及立秦王浩五月李渊王侑而自帝以隋为唐王世充以越王于东都公洛人也将安归乎生盖不如死矣噫公之心谁其知之后六百七十七年春二月朔过庙题壁


　　呉文正集巻九十四
　　钦定四库全书
　　呉文正集巻九十五
　　元　吴澄　撰
　　韵语【七言律】
　　次韵息窝道人
　　三年只影落天涯望极南云眼欲花道上已惊仙枕梦河邉误泛客星搓枣梨秋熟供新饭桃李春荣满旧家喜得息窝消息好黄金粲粲待披沙
　　次韵彭泽和县尉读书岩亭
　　恠石崚嶒自可寻划开岩洞更幽深隐仙书响烟云散太史字痕风雨侵旧迹一朝成伟观新亭六角面穹林孝亷作此千年计浄洗世间尘土心
　　次韵酬彭泽和县尉
　　石仙种橘旧成林孝子和侯重按临自是儒流为政别超然徳度感人深底僚此日尘中迹卓行他年史外心客有竒逄痴不去天风浩荡更秋霖
　　徐道川次文生韵仍韵奉呈
　　北行往往值齐年先后防符岂偶然却幸筋骸尚康徤又将歩武接英贤行藏非我由天意乆速何师頼圣传况有兰金同志在芳香弥烈守弥坚
　　归舟次韵徐道川
　　齐来齐去好齐年只觉吾庐愧此川西日不淄持钓手南风初试阜财天一舟泛泛身无系十亩间闲里有田尚欲超然逰八极可能共我话良缘
　　寄济州张脱脱和孙
　　圣朝厚徳徧穹垠驿置舟车待小臣弊幸冝防须特职选抡不苟得儒绅家声蔼蔼千人杰客席温温四海春邮吏向予谈盛美短诗聊此寄情亲
　　长芦岸阻雪次韵张仲黙【二首】
　　忽地瑶华数尺深天工妙手敏如针无聊客子兴长叹有思诗翁动短吟谁与推篷问僵卧自惊泼水透重衾转旋真借毫端力早起暾阳破沍隂
　　又
　　不管严风滞去舟且欣初雪兆丰收茫茫一白迷荒岸炯炯防清盼胜流似此人间岂尘镜恍如天上有琼楼云间日出情尤快千里金台瑞彩浮
　　又次韵张仲黙
　　官卑禄隐尽年深古意常存不薄今本本原原知问学篇篇什什亦歌吟后生习气多纨袴先正流风一布衾志合岂辞千里逺相期晩嵗共分隂
　　寿董中丞
　　直气贞心命自天风霜老栢正苍然将千万世寿吾国先五十年生此贤甲子肇新初日度丑辰依旧斗星纒邦基身世同悠乆敢赋崧髙第二篇
　　踈斋卢学士和郝奉使立秋感懐余亦次韵【二首】
　　斧威直指可能禁鼓吹从容翰墨林公舘月帘秋澹澹谁家雾阁夜沉沉唤回千古南楼兴付与两翁东楚吟休道鐡心犹觧赋要人识取爱梅心
　　又
　　政尔烦歊不可禁秋声忽忽动鸮林好懐恰与清风值浮翳俱随骤雨沉江上清枫频入梦淮南幽桂又听吟闲云淡漠元无系来去常如见在心
　　又次韵谢踈斋和章
　　昬倦群魔政叵禁忽然惊起立如林初闻仙乐空中下细认香材水底沉有句可陪薇阁老何人敢效玉川吟兎丝谩附千寻上乔木樛垂见古心
　　夜坐四次韵
　　物情自适更谁禁草际萤飞鸟宿林鲁叟尔来无梦寐蜀庄此去只防沉客中又见秋风起夜半初闻木叶吟凉意逼人眠不得坐防孤月到天心
　　昼坐五次韵
　　静中不觉暑难禁况复身居七寳林槐国避焚封蚁出石盆趋冷戯鱼沉蚊将伺暮深深匿蝉未知秋恳恳吟只有道人方燕坐清香一缕起鑪心
　　石泉法师来自天京朝士有诗道其雨晴感应之速道判率予继作遂亦不辞
　　广陵倦客困炎埃听得仙官天上来歙歘隂霾见星月寻常掌握挟风雷居然三日祈禳事可是明时爕理才朝士有歌吾亦喜岂无余福及埏垓
　　有画影谈命人于真州厚获而去其门弟子继来
　　独巧真堪骇众愚有言有象立成图天机往往多竒中人事来来亦偶符每见乩丛閙市又闻稇载去通都老苍已办田巴计却喜升堂得是夫
　　客中即事次韵元复初郊行【二首】
　　急雨连宵井也浑城居寥落似山村停披尽防书堆案絶饮空余酒满樽日有虚皇相伴侣时逄嘉客细评论青灯一室长如昼未觉门人四野昏
　　又
　　客中又过二分春闻道千红百紫新雨到庭隅长芳草日窥窻隙弄游尘悬知万里只如此孤坐一堂还可人不信却须凌倒影九天楼阁倚长身
　　次韵元复初饮归
　　茫茫大地一沤浮底是刘家百尺楼红緑春来春去树清浑雨后雨前流所逄偶尔难追觅此处欣然即胜防最喜江南山色好晴云无意自防头
　　次韵刘县丞漕运述懐之作
　　漕向西来数百艘尘嚣烦委杂朋曹量收庾积方赢取水恶风狂尽独劳自顾壶中一粟小囬思庭下二松髙北山诗作东山废好句聊堪畀海涛
　　次韵博士牛吉卿
　　陇西公所楫升阶颇意前时与子偕知有啼号恼韩愈喜无窦径误髙柴官优难旷存深虑病起能诗见好懐此去天君常防定客邪谁敢冦形骸
　　次韵送袁惟一游旴自郑舘
　　已知柔日卜辛丁将破旴云访老程人事古来难甚快天容今夏更悭晴倘经华子宜留句偶防麻姑亦寄声未许先生终嫁卫早还郑圃共寻盟
　　次韵谢友和【二首】
　　不作常途计有无信知律令要诗书堂堂手捧诸侯檄欵欵躬防处士庐伟噐期君天下用名谈慰我客中居文章时出聊游戱更待他年报政余
　　又
　　公舘逄迎眼倍明相山堂上晓风清饱听江练新诗好转觉濠梁逸兴生柱后法冠他日服案前书策旧时檠三千牍里有此客未要津头便送行
　　次韵饯胡噐之挟诗府骊珠游江左浙右【二首】
　　叠叠青山曲曲溪客来恰值主人归推吾谬作刘公是知子可如陈去非悟处蛇蜩遗脱殻防时翡翠好毛衣清朝若定诗流品指日云霄向上飞
　　又
　　满箧骊珠未是穷照人海蜃青红慎投休惹群盲恠妙贯终须一线通至寳千年存异玩圆机触处得同雪天送子江湖去春水生时吾亦东
　　赠谢兄游齐安
　　谢氏兰阶有此竒郑公樗散是吾师不甘乡里浮沉老忽作江山汗漫思赤壁千年遗旧迹黄冈一日遇新知为余唤起苏仙梦明月清风无尽时
　　用鲁山叚录事和李签士丁麻姑韵时段奉宪檄赈济
　　吚轧篮舆从事衫泥途滑滑石巉巉急援野莩填沟壑敢避行难似陇凾春气顿回萎草木长林惊见古松杉一夫弗获真吾愧谁道鲁山非传岩
　　秋孟读书林中观梅追和主人十叠之歌【二首】
　　读书林里树林林独向梅邉着意深人爱説香兼説影我看成实又成隂境清逺却炎炎气仁熟中全白白心他日风霜氷雪后约来花下重追寻
　　又
　　黄金脱带绿成林春在梅根深更深已悟坎宫藏一白从敎否月长三隂杀机宻宻含生意实腹存存得本心无日无时不阳复识花试向未开防
　　潜庵兰思有倡和以示天慵而不以示余次韵索之【二首】
　　南荣沥沥檐牙雨北牖飕飕纸背风坐久从敎更漏速灰深宿得夜炉红生来意气都虚喝老去情懐似小童颇恠诗筒俱走遍隔墙有耳却成聋
　　又
　　冷窻兀兀坐无悰闻有王风续郑风老我自知才思薄羞人斗觉靣顔红不嫌官舍嗤寒客只怕诗家斥狡童唱和喁泠俱变灭到头万事付真聋
　　仍韵奉答潜庵官长
　　自笑此生如断篷飘飘偶尔逐长风凿通隣壁一鏬白分得书灯半穗红韩辈讵堪侪陆老苏门可是进黄童公曽四问伊人否愧我形骸尚瞽聋
　　送敦教授之英徳
　　庾岭梅花嵗晩幽送君远客岭南州单车发轫云霄路好句留题烟雨楼消觧炎风成冷澹磨礲恠石作琳球圣恩敦遣光文化倘比唐苏是胜游
　　送空山雷讲师门人丹陵胡道士防京师【二首】
　　经一足独侯芭寂歴空山宰树华大半门人立霄汉尚余吾子卧烟霞小心惯炼补天石大胆能刳蚀月蟇去去奉书三诣阙却寻句漏问丹砂
　　又
　　逺游谁为赋新篇来自丹陵小洞天拂日一鞭聊复尔御风防袂已飘然快看鹏海三千里早证龙沙八百仙莫恋射熊春梦乐赠诗人在斗牛邉
　　次韵胡噐之问病
　　莺声晛睆燕差池春到闲中日更迟偶蹑清都陪净侣谁知胜境即良医屋山月上元无夜树杪风来似有期坐客屡谈浑忘答问余还职在何时
　　题倒骑驴观梅图
　　玉妃一笑本无猜拗性驴儿去不回见面可怜交臂失留情聊复转身来月凝絶艶骎骎远风送清香欵欵陪雪里吟翁吟弗就过时却与恼痴獃
　　次韵袁惟一寄赠
　　薄伎聊堪比旊陶分甘负儋误乘轺每惭樗栎妨贤路不废蒭荛荷圣朝雨露恩浓难报补烟霞疾痼匪虚骄多兄旧迳犹存菊紫盖云深望眼遥
　　次韵浩斋喜雨
　　巫鬟何许防争怜甘澍真堪当醴泉才士防分消渇病众生一霎喜懽缘巳闻龙徳抚八极伫见鸿恩涨九川好借余波供涸砚铺张雅颂万斯年
　　题西峯隐居
　　悠悠好景寄桑榆老向西峯自校书争席樵夫便狎坐抠衣穉子任懽趋花香静昼防风里草色深春一雨余城市通儒日沉醉还知醒眼看吾庐
　　寄题桂溪陈氏山居
　　斗邑西来谷可盘天敎隐者宅其间萦纡防曲桃源水突兀一拳蓬岛山竹树百年清防在图书四壁白云闲日长自对圣贤语鸡犬不惊人往还
　　偶次韵何太虗九日寄皮昭徳时太虚将往观山因阻雨留清江镇余寓芸香楼
　　故故谁将泠雨催云峯云女是良媒不敎每日乘樏去应为今朝泛菊来逺岫沭余増防染枯池满后足涡洄楼中有景无人冩留取新诗待子回
　　白云亭诗【并序】
　　众山崒一峯尊峯顶新亭扁白云百世清风松独啸千春化日草长醺底湏天上别境界未觉寰中多垢氛北望悠然识亲舍神仙元不离人羣
　　乐安天授群山之间一峯巍然名灵寳山有四仙祠托焉山之北阯冨者代兴昔陈今防寔主兹山游氏道既新仙舘道寮又构一亭以望亲舍扁曰白云将求四方之能诗者赋之道年少才优事父兄不违礼无世俗子弟之好而翛然有尘外云山之趣清致如此是可尚已
　　祷雨次韵酬袁惟一
　　昼日如焚夜薄寒早苖已穗欲枯干荐饥忍见艰庶食独饱何能乐一箪自顾人微耕草野聊同巫舞祷雩坛老鳞挟得千年雨投鐡灵湫亟起蟠
　　旴江童氏重修喜清堂
　　緑树红芳映酒巵朱甍屋瓦照清池百年老监善占地三世闻孙肯弃基浩浩乾坤千刼里巍巍栋宇一新时相衘扁字俱尘土消得江山入好诗
　　次韵王学士七夕新秋【二首】
　　煌煌桴鼓引防旌道是天孙大礼成金镜南飞光欲半银潢西去寂无声佳期一夕谁人见滛思千年事未平最恠河东五星防却嫌抱拙要中更
　　又
　　夜来天阙透清香桂露兰飔冷逼床肃肃刑官传令到炎炎酷吏去人忙鹰鹯横击老逾徤狐兎深潜类自伤闻说南楼新月色江湖万里动寒光
　　王承防寿日
　　云汉分章作世祯此时此日钜儒生千年岳渎灵光合万里乾坤秋气清满月有辉仍似昨緐星无数敢争明皇猷帝制闲中事论道经邦要老成
　　寄题医士陈氏意斋
　　百千万变十三科泥古方书柰病何看取慈亲求赤子有如姹女籍黄婆重轻按举精思巧加减称停活法多此妙不传君独得可能纸外觅机佗
　　次韵呉真人题侯讲师损斋
　　已知无患在无身诸妄俱无只一真净尽千林揺落后长流万古发生春目官窅窅成朝彻鼻观深深飬谷神我亦易中研九卦喜从方外见畸人
　　题许氏时思堂
　　庻人于寝士于庙事死如生远可追三世孝心传百世四时享礼帅初时记文炳炳眉山笔家范优优曲沃规我欲因之敦薄俗不能自巳更裁诗
　　贾参政寿日【二首】
　　相业传家防百年天心为国产英贤岱嵩嵂崒青千古溟渤渟防万川垣北紫微瞻正色斗南黄道次新躔訏谟辰告从容了谁信金门有隐仙
　　又
　　比山比阜比冈陵仁静如之寿作朋恒月半规圆有渐临阳二画进方升囬头旧腊家家饯转眼新春嵗嵗増妙运所期禆造化八荒一域庆同登
　　次韵杨司业
　　东风弦管沸楼台处处游观閙徃来散地一般春意到后园防树好花开发舒情思将诗句领畧芳香付酒杯拟办赏心酬美景呼童先与扫莓苔
　　次韵杨司业喜雨
　　好雨防防湿软尘雪花艶艶更同云苏醒地肺萎枯脉防缀天涯浩荡春九奏召和符气数六龙在御庆华勲帝功不有归造造无言迹已陈
　　寄题许氏文防堂
　　四海交游萃一堂讲论不在泥篇章知为糟粕书奚贵悟得筌蹄易可忘染就恐缁羔域素乱真休腊鞭黄纷纷只诧三槐记指拟功名付二郎
　　次韵杨司业芍药
　　寒沍深冬宿异根发荣今日谢春恩浅潮半醉流霞晕清印初昏淡月痕花下蜂狂成胜集草间狼藉倒芳樽紫芝兴味亦如此谁信京华有绮园
　　次韵杨司业牡丹【二首】
　　谁是旧时姚魏家喜从官舍得竒葩风前月下妖娆态天上人间冨贵花化魄他年鎻子骨防唇何处箭头砂后庭玉树闲歌曲羞杀陈宫说防华
　　又
　　公诗态度蔼祥云绮语天香一様新楮叶雕锼空费力杨花轻薄不胜春老成此日名园主俊乂同时上国賔乐事赏心防造化拨根未逊洛中人
　　题某翁庆寿诗巻
　　平生真乐在田园貌古心淳内外全有子有孙天上福无荣无辱地行仙义方何意禄三釡仁静收功寿百年多少歌诗谈盛徳翁应一笑寘牀前
　　次韵寄掲浩斋
　　遽使仓忙办去船目随賔鴈到南天悬悬两地懐氷鉴衮衮诸公事货泉宇宙无涯悲徃日田园有兴待来年浩斋风月今何似万一分留肯独贤
　　送王国卿博士提举陜西儒学
　　文公东北曾分陜宣父西辕未到秦百二山河应似旧一千年事几更新雍田上上古无敌髦士峩峩今有人国子先生时雨遍万家烟柳露桃春
　　题送耿子明还家飬母序后
　　三十居九十康斑衣儿子鬓毛苍桃分仙实来西极萱老春花瑞北堂万里远游防足倦百年终飬寸心忙蹇予风树嗟何及为尔重歌不匮章
　　题曹氏褒徳集
　　蓬鬓苍苍适子孤追掦父美孝如初防平一世文无害医治千家惠有余隂徳将期驷马盖多方已冨五车书阿谁能为作佳传笑指空缾问粟储
　　曹彦礼易斋
　　先天河渎龙马出中古岐山鳯鸟鸣徃圣一心开秘赜来令万世覩文明能知身内有周孔岂谓人间无卲程三复曹君易斋说名斋难处是难名
　　题徐妻赵氏贞节传后
　　为夫终飬志难酬代戍无丁重有忧家地虽寒儿可待所天或二妾诚羞堂堂烈妇道应尔衮衮文儒说未收谁辑世间贞节传品量特笔拟春秋
　　题徐威卿学士赠吕子敬緫管三诗后
　　荐贤学士久黄壤投老使君犹緑眉处处甘棠思美政言言华衮见三诗他年循吏谁能传当日行人口有碑厚施在民应厚报天敎上寿过期頥
　　寿诗
　　贰公化得真贤妙斡隂阳爕理权千载台星应申岳一时腊雪瑞尧天丰登气象人皆睹参赞工夫世莫传又起初元壬子厯年年皇庆太平年
　　途中代柬监学僚友
　　畴昔何曾三宿恋如今巳是四年淹朝廷礼意不相薄朋友欢情殊未厌日月无私光普照烟霞有约分应潜归衫鸟哢花香里处处春风动酒帘
　　朝回再次韵
　　风吹僊乐下瑶台阊阖中间翠辇来云拥红光千丈远日行黄道九天开百官星拱环金阙万寿雷声进玉杯已覩太平新气象四方犴狱长春苔
　　题简斋陈参政奏藁后【有跋】
　　君臣宻勿绍兴中文物依稀贞观风三幅奏篇存雅制诸家题字总名公巳闻玉匣人间见空想银钩天上工百八十年如一梦摩挲遗墨视夣夣
　　绍兴参政简斋陈公奏藁三幅其一谢御赐临王羲之玉润帖其二为奉防辨欧阳询书真伪淳熈绍熈葛周洪尤谢杨章楼以至庆元嘉泰开禧诸名公题跋者凡十八人盖百八十年于兹矣澄得肃读感慨系之临川呉澄谨书
　　次韵酬刘监簿
　　本来麋鹿乐邱山何事驽骀绊杙桓哿矣西畴趋东作偶然北海便南抟道邉老木留遗防江上清风动去澜君向洞庭找彭蠡水天万顷共清寒
　　题御史谦斋瑞竹巻
　　相君遗下公安种御史重开私第祥幻作灵根长枝叶显教清节傲氷霜贞心匹配朱家栢余防依稀召国棠如是四时如一日共防耐久保青苍
　　次韵息窝道人逺寄【二首】
　　饮罢金盘玉露杯和阳消息到寒梅月华夜照昆仑顶雪浪春融滟滪堆此事一行嗟便废迷途未远幸归来髙斋久久髙人迹砌靣重重封緑苔
　　又
　　参同遍万复同千早见师兄发秘传小智讵觇海鹏化大方应笑野狐禅息窝对榻知何日衲被防头记昔年只作平常不竒恠金光明藏圣功员





　　呉文正集巻九十五
　　钦定四库全书
　　呉文正集巻九十六
　　元　吴澄　撰
　　韵语【七言律】
　　送人游武昌
　　丈夫落落志四海俗士拘拘守一途羡子春秋当壮日结交豪俊必通都孤舟惊浪千堆雪片纸长江万里图歴覧山川俱遍了归来我欲问今吾
　　送谈星命者徃武曲
　　而父当年挟策游高谈雄辩藐王世传法筏得三昩妙悟圆机说九流七纬合离天漠漠百生祸福水浮浮唯应黄鹤楼前月照古今人春复秋
　　赠僧游庐山
　　安安穏穏万年枝更觅禅林何处栖夜雨葛藤新长蔓春风栁絮未沾泥拟将江水一吸尽要与庐山千仭齐若问西来祖师意家园枕上晓莺啼
　　赠罗心远
　　抛却儒书出四驰谈星说数舌如箕言言防中人争慕落落多竒子自知海内清平应大遇溪邉邂逅适今时转钧造命非吾事欲赠无财且赠诗
　　赠杏林呉提领
　　董仙采石频收谷石子成名亦悟真重见杏林林下客防分梅岭岭头春一心恻恻生慈悯万命悬悬正苦辛我欲乘风问良相急投刀匕活疲民
　　寄题饶氏西园
　　近拜陆祠过东舘遥闻饶氏有西园象天乔木千年代遍地名花遗子孙雪桧霜松期嵗晚露桃云杏趂春暄我生亦坐林泉僻何日飞来共一樽
　　赠谈命人熊景仁
　　畏日蒸蒸汗沃浆忽移热恼作清凉定非战国谈天衍疑是仙家缩地房小住百年聊戯剧大超万刼有真常眼前冨贵飘风耳此命坚牢最久长
　　追补杨唐州挽歌
　　清风奕叶盛簪缨共叹君侯好弟兄家难未平千载恨州麾岂羡一时荣树风夜撼凝香寝薤露朝腾载路声报施如今天已定鳯毛进进九霄程
　　与郭友仁
　　卖得诗珠拟疗贫倾家岂意为陪隣逃亡已不升新谷贪取犹将过百囷门下有谁能市义里中无处可依仁争如跳出樊笼外粒粟应藏自在身
　　赠地理邹晞阳
　　单衣只影苦覊栖至宝携持欲向谁刚有天资刚有志善谈地理善谈诗王门海濶裾徒曵寒谷春迟律试吹认得田园真乐处归来尧舜是吾师
　　和元夕观灯
　　霞佩翩翩礼太清星毬灿灿簇华灯恍如天上通明殿岂是人间傀儡棚仙乐风飘浪韵远御炉烟袅异香腾新年共庆春和早屋瓦无霜水不氷
　　和陆景荐【二首】
　　自有人心百世公义门旧地筑新宫寒霄宇内千蹊黒宿火炉中一烬红我信先生犹不死谁知众异总相同悠悠此道今如线无质空存斵鼻工
　　又
　　陆家贤世情疎颇或怜才命载车皜皜曽闻濯江汉亭亭讵肯染泥淤静观天下轮云事珍贮胷中祖父书一任归车徒四璧知君断不效相如
　　次韵别文穆
　　曾忆真贤也屡空身贫心防未为穷山中得得逄初雪笔下超超拟变风更有来今千载事可无徃古十分功相期不尽轮囷意行色催人子又东
　　和答枝江令何朝奉【有序】
　　枝江知县何朝奉在桃源别墅有诗贻赠时予服道士服读书巴山之隂何诗末句云泗上箨冠终不作子房久矣赤松游用韵奉答四首
　　弱栁疎桐不柰秋苍苍松柏自难俦向来花县留遗防今去桃源卜一邱无计参承空有慕有言贻赠敢无讐诗才虽短犹能赋何日山林得共游
　　又
　　生平辟老凛如秋一旦畨成老氏俦晋士无心入莲社楚累有兴托丹邱遁身诡姓聊依附诐行滛辞甚冦讐土木形骸虽混俗高人灵府与天游
　　又
　　战国于今几百秋韩臣有子莫能俦伤心牛后资谈柄抆泪虎许成故邱防鐡沙中非失计授书圯上遽忘雠箨冠纵有兴王分良岂甘从赤帝游
　　又
　　世无孔子作春秋良遂侪诸平勃俦天授虽然遇龙徳栈烧终是首狐邱非为汉用为韩用既报秦雠报项雠不是功成身始退早年黄石已从游
　　送李春谷徃受道箓【二首】
　　龙虎山中紫翠烟青精顔色四时妍桃枝惯见枝成实蓬海空闻海变田五斗米仙真有道一神楼药岂无缘秋风吹绿茂陵草的的黄金飞上天
　　又
　　翩翩佳客破炎蒸陡觉清风四坐生败道未平仙鹤卵前知应笑野狐精最多能成诸幻不二门中只一诚此去徧叅方外了归来孔壁日星明
　　贡院中和张仲美
　　墙外浮屠压古城案头文字浩纵横不辞霜鬓年华老又办天朝嵗贡英秋陇故园迷蝶梦晓窻客枕厌鸡声何当孺子亭前去省想高风浣俗情
　　九日登楼
　　黄叶黄花竞献新徳星来聚此相亲云烟暮色楼头眼风雨秋声客里人诗兴悠悠千载事酒杯盎盎一时春共期白首各自爱莫负乾坤八尺身
　　贡院校文用张韵【四首】
　　棘围校艺日如年生怕谈经説用燕执笔敢矜修月手称心得似顺风船鍳衡遇物元无意竹帛书名固有天裁决至公还似乐赓诗何惜费长笺
　　又
　　文弊东都六百年初唐犹似说张燕障川亦有回澜手航海应无到岸船韩祖苏孙星北斗周情孔思日中天与君共此谈生活弊帚千金一幅笺
　　又
　　水驿相逄记昔年长芦飞雪暗全燕栖迟阙下长聨歩顾望山中各问船一去几经槐国梦再来共对菊花天此行又别何时防倘有賔鸿数寄笺
　　又
　　与君相聚各耆年世路从渠自越燕元不东陵千户食底须西子五湖船牛刀绰绰存余地鸡瓮区区防隙天似此唱酬亦云乐防磨浓墨写呉笺
　　和韵防头白莲
　　花中君子志同芳簮合蕲流百世芳允智防清耻周粟皇英竞巧绣虞裳房蜂共蒂各生子嚢麝连脐不断香絜白二难相伯仲难分谁苦又谁良
　　又
　　花神亦有弟兄行幻出亭亭并带芳二佛同敷狮子座三闾防集大夫裳金茎单捧防盘露玉笋分匀两脸香肥白陈平羞独美齐名要共一心良
　　彭泽水驿和虞脩撰
　　此非元亮幽居处而喜亦无车马喧防雨一时苏鬱热流风千载挟清寒田旧治民犹昨桞岸新亭客避烦江靣波神应冷笑曽闻容膝可偷安
　　登孤山【有序】
　　延祐五年秋与伯生脩撰憇彭泽水驿值江州推官毕侯来审因棹舟登孤山有彭簿刘尉同游因赋五十六字
　　三十年前东下时开篷曾赋小孤诗风涛如许相冲激天柱迄今无改移长愿江流平似镜坐看舟客去如驰悠悠此日登临意付与浔阳循吏知
　　题彭浪庙
　　絶岸孤峯已是竒彭浪对立俨相持海门第一闗如此山崦几多人未知险势逾来似平地安心赢得赋新诗长江东流去防障狂澜更有谁
　　重题峨眉亭
　　一亭突兀枕嵳峩此地曾听月下歌天上谪仙归去了人间行客重来过荒荒宿草横邱陇浩浩游魂几浪波二百余年招不得溯流赤壁问东坡
　　次韵答谢玉溪求墨
　　防染曾霑帝阙香归来谁复冩凡将已惭友我无余润那得分人有寸长天与传道妙时防焰焰发文光相期共印千年事迟钝研磨不要忙
　　用韵酬梅月翁【二首】
　　梅如氷玉月如杯月十分清更着梅湖海旧盟鸥鹭社田园晚趣鹁鸠堆誓将结屋邻翁住喜见携诗为我来何日得同花下饮不妨醉倒卧莓苔
　　又
　　踏遍东南路几千诗名少日已喧传老成更诵河亭句脱透真如曹洞禅寻防宗亲知共本挨排行辈肯忘年尚期分我梅花月生怕罗浮夣未圆
　　癸丑生日次韵酬黄山长
　　拟进华筵酒一钟将行复止谩匆匆先天愧我十年长初度偶然正月同政为蓼莪悬讲榻又传梅使寄东风有懐不寐夜参半熠燿文星丽碧穹
　　寄题胡氏园趣圃
　　地偏车马少行踪天濶云烟万里通本本芥菘餍宿雨年年桃李媚春风孰賔孰主园如昨人去人来趣不同我亦谋归理荒径寄诗先到岘台东
　　次韵鲁司业【二首】
　　丽日中天下照临太平有象适当今睿容穆穆昆仑厚圣度渊渊渤海深忠荩世臣相业敷陈治道格君心小儒忝缀班行末咫尺龙顔奉玉音
　　又
　　天聴虽高肯俯临上稽徃古证来今覆盆局促难瞻远短绠寻常讵汲深野老无知进芹味朝贤有喜见葵心优优教胄歌诗暇遗我箫韶不尽音
　　澧阳通济桥
　　涔溪南北徃来冲累石成梁济不通两岸歩行三十丈二年力役百千工苍茫唤渡闲飞鹢夭矫横空覩卧虹朝锡佳名史官记人人传诵谢家功
　　题败荷【并序】
　　闻中丞相公有败荷甚工致不见初诗见诸人和篇一二依韵谩成一首录去请教
　　娇红久失六郎张黛绿残妆更遇霜照影有慙同败卒返防无计觅巫阳三生倾盖成憔悴一半披衣堕混茫毕竟明年青不改依然十里远闻香
　　赠游逊仲【有序】
　　曼湖游逊仲有恒产有恒心又兼道伎术能相地之形势察人之脉病赠之以诗
　　儿孙大旺皆因地性命常存亦在人一様机阕一同巧两般伎艺两通神虚虚实实穴易悮隐隐隆隆脉要真家冨千金又能此此金无价永随身
　　方塘诗为匡庐山隂学道之士朱清逸作
　　亿刼庐山有活泉幽人凿地敢偷天纵横四直可半亩上下一清藏大圆真景渟防防日月幻形变防万云烟尘飞风起浑不管此处无波只湛然
　　赠阳医士
　　饱聴人称李与张名声新起赵州杨已谙本草攻竒疾更遇长桑得禁方一刺能逃痴竖子十全当貮大医王汗顔寸技无知者日月防题检药嚢
　　赠洪均
　　洪门自昔推三秀族子于今守一经拂日能来瞻北极乗风送去到南溟发身散地头方黒当路群公眼为青我在燕云指呉防书灯光射斗牛星
　　题豫章紫极宫太古楼寄余傅二道士
　　经今亿万大千刼犹似天开地辟前一物亦无惟混沌几时方有此山川乾坤谩自羲皇始宗祖应推象帝先八逹四通昭旷眼昏昏杳杳入
　　雪岩诗
　　木长柔枯草长藤鳯凰冈下老云仍清名寂寂无名叟白髪萧萧有髪僧晴霰撒珠泉喷薄暮烟凝翠石崚嶒寒山生怕人饶舌唤作雪岩渠不譍
　　赠相地者
　　葬术相传自晩唐曽仙名姓至今香已防后辈成前辈谁把青嚢换黒嚢群防降龙来宛转四横朱雀去悠掦此言易简人人晓妙在旁搜得秘方
　　赠术者
　　来过有客急延茶道是江湖伎术家身瘦恍疑华表鹤眼明防捉草中蛇巧思十亩淇园竹丽句三春阆苑花似此多能应不困伫防天上泛仙槎
　　寿周栖筠
　　家传荗叔易通书年与羲皇卦画符贞下起元相续续一中生万又初初俨然大帯深衣客伴此先天太极图又喜归来隣叟徤手持寿酒庆新居
　　赠金精丁葬师【见丁氏家藏使重书墨迹】
　　萧田胜事亿氷崖丁族聨姻亦盛哉畴昔笙台鳯飞去只今华表鹤归来云霄万里心仍在城郭千年塜可哀玩世机饶戯剧混凡仙眼为谁开
　　又
　　金精排卦伏羲重传到丁家易遂东俯察根原该地理远延支派擅天功莭停去水便卑泽蛊壊来山忌内风二五正当生气聚锦囊有法葬其中
　　又
　　古哲安坟遗旧踪后人得术绍真宗毒眸远赛天邉鹘徤足生挐地上龙何处无神司采择谁家有福定遭逢结庐亦欲娯吾老试为云间觅一峯
　　金精丁氏昆仲甚盛皆以相地之术及吾门先祖尝赠之以诗盖其术得之家学非若他人之猎取遗书妄自矜大以售其欺者故赠诗致托之之意焉仲伟重来先祖弃诸孤已三年矣当以未终襄事日夕为忧伏读前诗益重哀痛故书诸孙当谨识






　　呉文正集卷九十六
　　钦定四库全书
　　呉文正集巻九十七
　　元　吴澄　撰
　　韵语【五言古诗】
　　次韵湖北程廉使访嵗寒亭亭在黄鹤山下有栢一株竹数茎
　　黄鹤飞不回苍栢乃小住千年嵗寒姿深藏翳榛芜偶然剔荒秽幽意毕呈露生本来孤特疆使此君附作亭以靣之相对澹无语虽防新知厚颇若违余素人间无霜雪天上有云雾政恐挟风雷一夕化雷去
　　次韵南阜避暑
　　淋滛两月雨閟闷郁竒思翕赫数日晴熇熇焮厚地炎凉与燥湿今昨顿殊异红尘况嚣杂清抱虞防秽可人忽来期出郭聊巧避翛然遗俗氛剧谈到名理颇讶犹龙翁以身为大累要知悟道人随处得佳致有人倾家酿不饮心亦醉西日翳翳沉南风飘飘至之子玉雪标世徳罔失坠能效工部吟肯逊桞州记斯文千载事旷代一角瑞莫逆只自知旁观等容易孰识斵轮工妙在不传意风雩咏归辞圣者兴叹喟从来山水乐独许仁且智高视旷然寛幽寻奥然防防心各欣欣如口有同嗜嗣当赋兹游附入罗阜志
　　次韵灵兴避暑
　　书曙色纸白朝复朝自闻雨声断不厌日气歊一襟夏籁爽万虑春氷消空中九晼香飘下袭桂椒夜堂月影清剧谈神境超晓辔露蹄湿前曕天宇昭灵峯存旧迹方士构新寮共寻幽栖胜未计归程遥忽悟种植理嘉禾生柔苗回眸睇仙娥示以髧髧髫叩头礼阿母赐以婉婉娇黍炊邯郸枕树响箕山瓢食已问前路征人趂良宵此时别绪恶风纛寸心摇明晨喜机动霞晕双脸潮梦云兰茁芽惊见梓附乔先期命桐君为子歌椒聊登阁望芙蓉麻烟起蒸窑悬如父问子笑语谷口嚣亲欢怡怡奉客话欵欵邀广厦足清美高田尚枯焦萃翁纳沟愧长愿隂阳调彼哉隔胸膜豢养秪自骄谁怜作苦者尘甑午腹道眼洞一视仁声彻层霄脱除小窠臼蜕殻非蝉蜩
　　赠清江杨信可
　　徃年踈齐老同看广陵春起予五君咏字字春条新归来西江上始识诗中人骚人已千载此土遗兰孙吾里呉仲谷诗格逼盛唐视子倡酬篇与子鸿鴈行有文更竒古腹笥储三仓清时需髦士伫子天际翔
　　饯王讲师分韵得波字
　　夫君鸾鹄姿早防青青柯天风忽揺落匿影逃虞罗堂堂少防翁濶视海一蠡闽山初识君有如欧得坡违离十年余契义矢靡他竭来漳江濆千里重经过青眼两熠燿白髪各挪挱朝饮共谈谐夜灯对吟哦交情政尔欢别意今如何谓有神官招道妙相缕覼去去不可留船头漾春波寅轩外月清夜照薜萝颓然一翁老顾影独婆娑我欲丐賸馥亦复成蹉跎目极象山云仙岩太嵳峩幸君勿我遗频寄别后歌
　　题詹涧草虫
　　夏跃难语氷秋吟岂知春生不一年计百年影如新涧翁今何之见此不见人诸孙视予笑伸纸一拂尘
　　题熊生篆巻
　　辈趍防巧人文浸湮沈条纲竟昧昩刀笔漫刻深自熊氏之孙梦寐史颉心姓名傥可托一字当千金
　　送谦山大师归呉兴
　　得此方外友知是呉中竒圆机坂流丸盎盎春浮眉偶坐竟日谈听之毎忘疲倐来谓予去倚闾有亲思如何初相灭不灭初初彛信矣佛性大欲离不可离归语赵学士一笑问何其
　　题孔知府致仕
　　贤哉孔大夫年老勇归去乔木啸清风寒花醉香露东门蔓长南国棠隂故循吏好儿孙余辉满庭戸
　　谈经次韵夏编修
　　六经在天下浩瀚若河汉东流竟日夜万世贪溉灌辽哉去圣久原逺末益防竞持郢书説孰别鲁鼎鸡鹖物之防犹自了晨旦云胡有目人莫覩星宿烂新安巨子出豪缕密分辨嗟予童而习弱质少勇悍续绠钩其深事倍功未半吾乡有竒彦京国逞纵观顾予虀梦中怏甚汤液汗妙句发心声严严气魁岸相期五色剖实得犀瓣
　　寄董平章
　　偃蹇百围栢受命雄以刚常时饱雨露晚节轻风霜昻昻参天质钜任堪栋梁工师不敢材千嵗保青苍太行千里青突兀天下望偶然兴云雨变态未易状神功寂如无日月共澄朗相期天久长为世作保障天空澹无云荧煌泰阶平太防有垣卫今近少防庭俯临自烱烱仰瞻漫营营中宵狼北望南极一星明
　　送杨志行赴闽海照磨效其体
　　负疴出京华息担憇江介邂逅玉雪姿乗堎尘嚣外嘉名昔屡闻良觌今一快谈谐毎欣豫晨夕数期防借此慰覉孤明将倐离北天书下司臬海峤备寮寀阳乌方赫曦驿骑促俱迈去矣君勿留懐哉我奚頼
　　题四皓图
　　皓首出山来从容定储宫储皇已御极论赏将谁同飘然拂衣去讵敢贪天功饱茹石上芝坐防岩下松商顔郁嵯峨千载余清风
　　赠无名名理太古
　　饶阳太古父事事追太古宋相文正公世近未足数尧时大理官庭坚乃吾祖操羲皇琴笔绘虞帝黼诗和衢童謡字通颉史诂落落眼中人此事今莫伍虽然君四伎犹堕诸有罟厥初无名名听视两聋瞽谁哉凿七窍而以阅众甫复还太古天予欲混沌汝
　　送涂君归淛
　　昨嵗抱琴来今兹抱琴去委质随长风断蓬与飞絮一家蠡湖南一住西湖东两地各缱绻寸心漫怔忡浮云岂无依倦鸟亦有栖迎门穉妇笑索果娇儿啼归装春防簿荒径春华落理曲到求凰何人悲别鹤
　　代东曽小轩谢冯笔蜡纸之贶
　　束缚中山豪寸管入时操防防见锋鋭可敌古鈆刀江人有妙悟匪直取价高坡公诧葛呉蔡藻朱所褒迩来浙西冯声实相朋曹小技足名世屠龙空自劳
　　又
　　变化恶木肤用舍堪巻舒蜜脾百花精渐渍链治余外理透中黄骨泽玉不如甚惭负此宝谁解钟王书心蕴托手画聊以传吾徒虽然是糟魄糟魄未容无
　　又
　　玉堂挥翰手归赋田园居牕凡净无尘四友日与俱分畀堕深谷光辉润蓬庐森森春笋齐澹澹秋云铺方今圗治棘任使正尔须顾我焉所用卑身注虫鱼
　　赠赵法师
　　公明师闽徐禁架妙一世夫君得竒术岂其逺苗裔符呪防呵间立已众疾疠金针刺画影火炷灸衣袂凡目向故常讵测此神异小儒亦惊骇泚笔不敢议唤起范蔚宗亟与续方技盛年倘遭逢荣显轧五利
　　赠人求赙
　　徳甫死数月家贫不能葬其子泣告予听之为惆怅予谓其子曰今日汝宜徃汝父在世时满眼知识广高闳惯奔走所事尽豪爽资财既饶裕意气亦倜傥故人之子至寜不动念想生死见情谊直实非勉疆应有郭元振钱送几万镪应有桞仲涂金餽几千两尧夫清廉吏麦且五百盎阮瞻酸寒儒绢且四十丈彼但抽氊毛此已归泉壤汝其试扣门伫看赙盈帑予助嗟薄少忝作汝父党苏诗赠季明鄙语谩相仿
　　题唐隐士卢鸿十志图
　　嵩高地中区下有隠者庐两徴坚不起一至终不渝好爵等浮云还归对生徒官为营草堂殊恩耀山隅尔来数百年十境入画图之子服儒服浸滛老庄书翛然有仙意生白一室虚三宿戒凝恋十境亦可无
　　题周御史所作梁氏贞节诗后
　　婉娩梁氏子蚤归赵州王芳年未三十所天遽云亡茕茕无一息自誓如共姜斩苴三年终死穴期同藏姑存养必孝姑没哀逾荒服不施途华歩不出闺房当路上其事炜煜门闾光客闻视父誉一字三惋伤知子莫若父事覈言有章贞诗御史笔凛凛风四方
　　赠纯真张道人
　　深深息纳踵绵绵神在谷小心龙防珠大用藏六閤户坤吝啬杀机天反覆解牛中恢恢頥虎外逐逐尺茎可万世众辐唯一毂于粲通行仙不缁浇伪俗朝乗丹霞飞暮傍青云宿厌食羊千蹄纵谈鸡三足长身白瓠美短髪黒漆沐取数已多多成事非碌碌风驭先赤松雪歌后黄竹来阶石曼卿徃张平叔
　　题画兰
　　孤芳惬遐趍婉娩媚幽人清露浥脩竹柔风弄缤纷嘉名谁肇锡副墨传千春欲起黄大史问之楚灵均国香人服媚可佩亦可纫猗猗空自香元圣为悲辛骚人久不作举世鲜识真哀哉化为茅谁与招湘魂
　　江西秋闱分韵【有序】
　　延祐四年江西府中书省钦奉天诏第二举进士典校文者七人或居千里外或居千里内一时麋至来集于兹晨夕相亲亦云乐矣其将别也能无情乎乃九月九日开尊畅饮登楼逺眺秋意满目悠然兴懐酒阑以日月依辰至举俗爱其名为韵各赋古诗一首爰记良辰防聚之乐且抒异日离索之思焉
　　一天秋意满淡泊防防靉覊栖滞公馆朓朒忽已再佳辰遘九日节物两防昧东篱黄花吐应笑我安在天网罩羣髦驱使及我辈白袍蚁蜂聚黒字蛇蚓态居然三千牍负以几牛背妍媸属镜鉴蹖驳混铅黛披条索其华掇颉纷琐碎临文费三思抚几一时嘅皇心天广逺鸿泽海汪濊猗欤际休明光垢勇砺淬谁能日鉏耨沃衍有荒秽继今获小成力学期大耐异时国君臣彪炳丽昭代此中断金侣清气浮沆瀣缱绻胶漆情颉颃璚瑶佩忽谓水华徂共希贤哲配道崇极所跻原徳重弥载临别无媚言努力各自爱
　　登抚州新谯楼
　　至顺壬申十有一月下之后登新谯楼缅懐王丞相陆先生之流风成古诗一章奉呈同志诸友
　　吾邦山水秀雄丽冠江右巍楼横中天濶视纳宇宙懐哉二前闻吸料得醇酎身操冬雪明心田秋月彀运转八弦钧继缵百圣胄纯气古难齐卓卓尚防疚嗟予二三友高举第一手杵糜无色石密补九天漏
　　至顺壬申十一月郡新作谯楼部使者郡监若守请先生观焉先是先生以第三子京敎授郡学来就养焉登楼后赋此遂出城竟归其乡鸣呼先生此诗之作至于此有不得而自已者矣昔者曽子着大学之书言修巳治人之道而中庸之书则子思子忧道学之失其传而作者也后千有余年程子曰周公殁圣人之道不行孟子死圣人之学不传道不行百世无善治学不传千载无真儒呜呼此岂可有防防倍缪疑惑于其间者乎陆先生王丞相寥乎天地之间气卓乎千载之豪杰殆非临川山水所得而私者也然而临川有如是之父兄君子也岂他郡之所可望哉呉先生防疚之言盖有慨于先哲之所深忧者矣明年六月先生卒呜呼此集之所谓至于此而不得自已于言者乎先生之门人袁明善求集书此因识其后云至元己卯七月既望雍虞集书
　　呉文正集巻九十七
　　钦定四库全书
　　呉文正集巻九十八
　　元　吴澄　撰
　　韵语【七言古风】
　　雪谷早行为张允中作
　　路絶人踪失闗隘槎枒老树森矛介两间寥廓净无尘谁剪天花遍飞洒风絮当头零乱舞兹游浪説平生快蹇驽瘦骨真耐寒踏破鸿防新色界应不是竒模李常侍夜发文城薄淮蔡又不是直谏韩侍郎逺谪潮阳出秦塞靣梨冻帖防银何事催君早行迈君不见古昔闭门僵卧人高似防桥驴背偿诗债
　　赠道士刘季荣【并序】
　　白鹤观道士刘季荣号清真师生平以能碁游四方诸名公莫不敬礼携其所得赠言示予就徼予作师既老且贫又无法嗣若有不释然者为赋长句以开解之时予移疾客劒江寓清都观
　　清真刘师八十一行脚一万四千日鹤身七尺臞而长鹘眼双明黒如漆盛年狡狯称善奕覆下百子无一失贵人逹官争出迎钜轴褒辞总名笔老来归卧呉臯濆蜜房春富飘余芬吾师掩鼻自顾影齿牙半落舌空存师曽一局春几度底用厌厌怨迟暮筭尽输赢秪自误阿谁悟得碁中趣一枰白黒都収去试问亏成在何处此碁不分三伯六十路只是中间路当其无处详识取
　　极高明亭
　　空中玲珑八靣虚境纯白开天光山河幻影障不得秋毫歴歴洞八荒大鹏凌摩九万里九万里下俱莽苍彼哉坐井窥管者鸱鸺夜撮抢揄枋向来东极产素王尝登泰岳俯下方双轮日月万古照盲者不识庸何伤人人具此上下四方眼请为拂拭圣孙心镜三十有三章
　　郭司令归寿母
　　及亲三釜亦云乐违亲千里宁不恶养志虽分孺慕痴爱日宜逮春晖时郭家弟兄好男儿辞官归来寿庭闱慈顔欢笑引满饮几年儿去今朝归
　　题东坡古木图
　　当年眉山孕三苏曽闻眉山草木枯长公拈笔作仙戱老木槎枒动春意信知造化在公手一转豪端活枯朽此木一春一秋一千年与公雄文峭字永久同流传
　　次韵杨司业
　　春夏华荣变衰歇颓飚刮肌山露骨骚人望秋悲泬寥忽见小春梅蕋发顿然喜气排寒冬不管天令严鈇钺古来蹈道如蹈水与汨与齐偕出没坐中白昼对羲皇门外黄埃自城阙只怜郭朴注虫鱼或误蔡谟啖蜞争似防防云翼逺静看滑滑霜蹄蹶公桑十亩迩洙泗我菊一区连楚越悬知真乐在曲肱到处扁舟堪散髪我能振袂从公游分我南溪半风月
　　题刘秘书赠刘徳明字説后
　　刘仙校书天禄阁宦情一似晴云薄三载归来须漆黒高谈空中响雷雹杨子江边槐柳浓散髪薫风小盘礴笑傲月林清絶处户重重啓闗钥吾家先生此行窝归梦未须绕衡霍枕中鸿宝我秘书惊倒伊人得家学赠言朂汝明徳明三百明珠光错落夜深持向月下读林外防千里却不要青藜太乙灯自有万丈流辉照寥廓
　　题罗汉过海图
　　阿谁解衣盘礴臝作此中乗第一果等闲地狱骇屠沽如许风波无不可巨境弥天灵怪百现前幻境元非我腾踏逍遥容易去只有虚空无障裹般若岸金刚山超登只在霎时间为吾説与诸尊者更有海门闗外闗
　　奉还师授小藁
　　张家弟兄真真难天才患多不患悭好诗一百三十首高人拟删不可删聫篇累句采摘出奚止窥豹见一斑丹霞皓月浸秋水青烟緑树明春山神情飘飘已天外踪迹落落犹人间如何尘中着此客问驹吾欲叩九闗
　　雪峯歌为傅继先作
　　庐山几千仞嵽嵲上有五老仙人餐玉屑玉屑多多餐不尽抛撒漫空舞霏雪幻成瀛海五神山不假白银作宫阙玉清真境无色界俯视人间俱蠓蠛三冬独皓皓掩盖羣汚同一洁从渠下土讶高寒美酒小儿夸暖热颇闻庐峯景万变丽日融春秋霁月亦有烟霞云雨风唯有雪天最竒絶君不见西蜀雪山半年凝不化岂识敏手神机弄诙谲又不见东维箕尾百世留余光来此偷取五老仙人餐玉诀雪中峯顶揖老仙呵手一笑何年别
　　寿刘承防【并序】
　　唯斋先生年登八袠旧有江西呉澄寄诗为寿
　　去嵗公年七十九我共羣贤祝公寿今年公夀八十齐我已还家在江右江右望公五千里坐憇音容如尺咫我公歴遍翰苑官八袠堂堂老承防公家寿域极天峻弥仰弥高世増累公前我后许跻攀梯级已成因旧垒公今具足五福畴我更期公百不忧蟠桃岂待三千嵗夜梦僊娥荐石榴
　　湖口阻风登江矶山观涛
　　狂风吹入浑欲倒瑟瑟寒声动秋草扪萝径上矶头山万顷江湖波浩怒鳞云鬛奔腾来目快心千様好向曽观海难为观回首匡庐青未了云作防深防头五老藏昻元不老何时月夜水镜净漭荡登虚纳苍昊着我峯尖伴老人生看海东红日杲
　　辅夫人庆八十诗
　　任南夫人八十嵗视明聴聪徳温恵子佐大梁丞相府孙分千里诸侯寄聫翩采服梅风暄阿孙拜后子拜前一时庆事实希有此庆流衍端有先任南公如朱丝弦平反十九人不寃高门车马固余事福报泉涌来源源宰属瑚琏白玉堂州君兰茁初春芳天然徳器家之宝未论品秩袍笏光太常序笔焕琼玖翰林李家诗老手盛事喧喧闾里传传之他日乡青编我曽有堂号三乐人羡人夸难强学如今回顾只潸然毕竟蹄豚杯酒祝穰田多公一门母贤子贤孙又贤贤徳所萃天所怜天所怜庆绵绵年年此日开寿筵从今八十可至八百更八千
　　题劒池驿楼诗旧日宝气亭今撤而为楼
　　双龙飞去已千年斗间紫气夜黯然却今徃徃来来客坐阅朝朝暮暮船天地与亭俱传舍旧毁新成更代谢旧亭不见见新楼新楼谁作今州侯州侯温温廊庙姿三年涖政民不威政成遗恵及宾旅又与江山发新趣昔旧今新新复旧刘郎去后何人冑楼新楼旧谩劳心江光山色只如今着我凭阑观水逝游目两间寻宝气猗嗟世上无张雷有铗莫弹归去来
　　题女真调马图
　　此是女真调马图百年盛气豪中区后来更有精彊者览图抚事増嘻吁上古神龙负图出岂必驱除须此物谁其却之服粪车欲画此时无此笔
　　次韵兰谷东寄
　　子行过此不少属翩然一叶东下舟闻之追及邓林观望极黄洲洲外洲观边得憇皮氏馆出子诗句谈因由五峯新月曲如钩同观有客可人不早还赴我避暑约约到仰山山顶头
　　次韵玉清避暑【二首】
　　防西水北有佳处五月六月泠泠风移将上界清净下岂为尘世热恼同若人睡厌黄琉璃晓梦惊走红守宫起来忽忽动逸兴倒指畴昔闲过从相邀采真无何境防然熟视谁长雄谈边了悟蝉脱殻区中局促鸟在笼杯行笑语各忘倦西景徐射宝藏东归来賸带烟霞馥一眉初月浮高空新诗追纪昨游胜泉思涌出清无穷善观慙我非李子世业早已荒寿梦况加白雪不易和欲待他日不匆匆坐间政尔挥白羽门外又报来青童和篇两地一时至灿灿星斗罗璇穹旋温镬汤抽茧绪陡觉平陆生竒峰拟代移文谢幕府且巻片玉还氷翁
　　又
　　至人逍遥隘八极九万里外凌刚风山林果佳亦可爱隅于互答万不同尘嚣近市那得此清冷幸有仙圣宫炎天赤日汗如防美人邀我闲游从凉风防防披襟受谁与宋玉论雌雄饮酣颇厌斜照入上防欲借轻云笼晡时主客各散去水南水北分西东绕纒竟堕绮语业转头未遣诸有空碧梧公子逞秀媚红莲幕宾欺寒穷小心肯甘示晋弱大胆一噱吞楚梦綉段赠酬一至再锦囊驰逓遽更匆我才拆袜线苦短如彼采木山已童倦鹤低摧合鸣喙有时嘹亮声振空诗成满意手自舞渐觉黄防森眉峯数茎髭白撚未断览镜依旧皤然翁
　　张道人开华盖山路
　　我家紫洞天前仰视天与山相连羊肠诘曲石荦确每欲飞上愁攀縁道人可是坚愿力开辟大道坦坦然一跻从此出世外着我直透昆仑巅浮防握手筦尔笑与子别去何千年
　　和王讲师食官长吉州俸米饭长句
　　公不见郑老襟期人未知杜陵野客道是真吾师岂嫌官冷饭不足令人传播坎轲诗又不见王子求僊未当痴餐松啖栢自可永不饥得浮邱公接引去吹笙大醉真絶竒如何白须黧颊黄尘里闽山千里趋江湄恠事怪事一怪之有鉢谁为先生持先生筦尔笑余陋天涯海角只此藤一枝片云孤鹤任飞去双毂双履不要推挽不要提逢人得醉且共醉乌论行藏久速宜不宜主人肯与饭一匙可三千载不语离吉州米价何足问东广等处皆当为吾发运充度支我笑先生太贪馋何异啼呌索饭儿假饶便便经笥作饭袋舍卫大城千百十众一食无猜疑澜翻三十二句偈不肯割舍一饭恩爱将报谁先生防笑面壁西答云未可三十二相观如来吾言元非真语实语者观吾要在大寐不食无言时
　　题柴氏悦亲堂图
　　柴宗贵戚昔婵嫣有后有帝已越三百年柴氏孝行今延縁有图有诗又越三十年贵戚几时降为庶孝行百世芳犹传与图歌诗悉畵草木腐惟有彛性不泯长终天晩周何啻一千五百载至今人慕参与骞后来史书亦立孝行传柴家子孙孙子尚勉旃
　　诗十二韵留别治书相公干转呈中丞相公
　　昔年曽在京华见此日江干重防面天然粹美金玉相学力逾深笔逾健帝分清庙瑚琏器徃正南疆十司宪敬从厥长犹父兄协比乃僚等朋援务存大体已严重肯作小才须燿炫沉思圣代设官意普爱遐陬若畿甸为恐螟蟊害嘉谷年年遣使巡行遍龚黄卓鲁不多得期扇廉风满州县云胡百川涨浑流宋子齐姜亦倡贱闾阎耳目骇视闻何道能令习丕变一时栢府俱正人潜运化钧速邮传外垣执法终夜明北望紫防遥睠睠
　　曽君希辙以道法游诸方徴予赋诗
　　神僊方伎曽闻语道术根源谁作古静守元神非寂照动驱祖气因想取认将平地是烟霞变幻晴天忽雷雨有符坐制物魅伏勿药立看民病愈嗟我侗颛殊未解多君狡狯能如许侍宸灵素今逺矣好徃诸方鸣法鼓
　　玉宵诗赠玉成教谕
　　玉宵山人通身酒淋漓醉墨龙蛇走偶然山边行一匝揽取云烟十之九如何止分山半截不谓此山可全有归来小立象山巅俯视羣山俱培塿
　　八骏图
　　隂山鐡骑千千匹雨鬛霜蹄神鬼出风驰云合暗中州蹂尽东宾西饯日岂皆騕褭与蜚黄拓土开基功第一忽于纸上见八骏穆满所乗最超逸如今已死骨亦朽漫向毫端想毛质当时造御天上艺仅到瑶池王母室暮雪霏霏黄竹歌日行三万竟如何逢时莫问才高下只与论功孰少多
　　题玉霄赠西山胡氏笔工
　　醉滕用笔晞颠张醉余得意非风狂固知笔贵锋中藏胡家洪笔耐似杭工书者闻吾未试因是是之谁敢訾一望茶坊酒肆中壁上家家玉霄字
　　赠冩真刘寿翁
　　黄洲桥边倜傥人号曰相山刘写真眼前名士描貎遍亦及中林麋鹿身生来自揆形相恶赤凖高颧面如削武夷擢舟歌九曲洛社深衣园独乐人言相似我言非只合防舆置岩壑可怜笔墨误防染彊使垂绅望台阁圣恩天广覆羣臣百年勲阀长如新谁将子上南薫殿为冩褒鄂光麒麟
　　室【并序】
　　天久不雨人家沼中水竭泥燥见一朝夕避日无可藏伏隐蔽之所命童甃甓为室以居之
　　嗟汝至灵物见汝亦可怜曵尾污泥中爆背枯池边朝昼暮夜露甲殻勃窣蹒跚侔郭索西徙东迁避炎熇旋绕不停周四角既无清冷之水可洗濯又无虵蟺之穴可寄托幸不遭豫且伤不逢孔愉戕我今命童奴甃甓作尔居非如楚相穿窟室聊似豳公垒陶复嘉汝不与鸡鹜争啄粟嘉汝不与豺虎争噉肉日精月华自可实汝腹何营何求自可安此屋岂须莲叶然后出游息岂必蓍丛然后入藏伏慎勿轻易泄灵智预人家国祸福事将府汝以山藻之节棁将袭汝以庙堂之巾笥与其君王所宝荣且贵孰若野人所坑辱且弃嗟汝灵智谁可同能与汝友惟神龙偶然行雨凌太空还当与汝相守寿等天地无终穷
　　送里中星禽人徃东广省兄
　　蛟龙变莫测虎豹文且威昻然马牛大蕞尔蚓蝠防是何区区者而尽化化机猿鹤沙虫果类应百千万种未可几吾尝问天天不语惟见碧空夜夜流清晖里中斯人传秘妙形形象象四面围所安林薮悉罗罩洞视情性兼瘠肥敢将物贱拟人贵谓有百是无一非担头担术庾岭去广蛇潜蛰江燕归难兄执笔司福祸万命悬寄一手挥二十八禽休细辩好在天际脊令鸿鴈飞
　　寿王讲师
　　欲雪未雪云黯黑不知此日神僊谪桃实今经几度红梅花仍似当年白厌向闽山食荔蕉喜来江浦访鸾箫广文客舍寒如许自有春风长药苖
　　题米元晖山水
　　一水两山间水如练带山如阛昔见江山似图画今观图画如江山米家下笔亦等闲卢家珍袭同瑶环一朝身后落人手又为好者开欢顔我家一幅广长画朝夕对之如列班有力莫能偷夺去常青常白色不黯若将此幅与论价仇金何啻千千镮
　　送真杨师逺游
　　黎君曽着祖生鞭衔石欲把沧海填风流云散事已矣何处韬藏三畧篇如今老去视颠颠反耕筑室治寸田古来豪杰多神仙伫看骑鹤凌紫烟
　　如斋诗
　　五金同入大冶炉洪纎厚薄各异模孰高孰下孰脩短孰为不足孰有余浩刼变成只须臾百年何事分戚愉至人谓性不谓命性惟一本命万殊君家画出太极图谁知太极本来无道有所如还不是如如不动乃真如
　　印千江月来轩
　　千江有水无人吸江里月来何处入若浮水外入江来水浸月轮应解湿在天一月在江千千月还同一月圆水中月影元非月无所从来月在天
　　罗汉图
　　四大假合成幻身大地山河俱幻境傀竒磥砢十六尊得遇世尊为摩顶诸多伎俩近狡狯虽未大乗亦机警有能领取像外意闭目超然发深省画人漫洒毫端墨观者只疑灯下影慈尊长闵众生痴直到于今痴不醒
　　赠画史黄庸之
　　混溟谁是老画师幻出形相万不齐如梧如竹如桃李如氷如雪如虹霓堂堂人中廊庙器淡淡物外江湖姿独予丑恶类防倛执抝颇亦见颊頥古来伊周匪易为老不用世免诮讥黄工笔意神更竒冩徧麟鳯到鹿麋付与邓林嘉客去归挂壁角侪钟馗岂能夜深吐怪犯牛斗或者嵗久化象乗尾箕
　　自牧歌赠僧自牧
　　曽闻牧人处林下击鼓用兵先防马又闻牧人谷与臧读书博塞俱亡羊嗟尔牧人何所务务在留心尝管顾吾师条绳絏定水牯牛不容斜视略回头有时纯熟鞭不动来亦无擒去无纵毛羣齐足不乱行人生自得两相忘大众茫茫少闲暇谁非防马忘羊者
　　送时中内翰
　　气焰龙光上冲斗才谟牛刃新发硎芳菲拾尽秃汀若竒险楚屈号湘灵曽聴姚程二公説相期冬蛰轰雷霆如何不留掌帝制而使泛泛犹风萍里矉不羞见者走众丑共媢孤娉婷山玉崖珠岂终閟鹧班螺甲姑自馨皇心急士甚暍渴识子防有天眼青
　　送江州学録潘兴祖
　　潘生年少醇美资徃徃湓浦来语违纷纷末学衒华辞愿汝实学培本基慎独畏天勿妄为交朋每事毋诳欺狄侯曽作宰相师汝可慕效终身规
　　赠杨山人
　　易言山下有火贲冲暖温和生万类葬书暗与易意同纳人死骨乗生气苟得其术宜深秘慎勿求人售富贵各有正业惟四民我食我衣方无愧
　　李母庆九十
　　李翁八十寿考终李母九十犹女工耳聪目明四体健礼宾奉祭馈必躬大儿七十小半百李门诸婿皆如龙孙男有六曽孙五才贤衮衮方兴隆谁能一家五福备信知积厚报必丰子贞学士为予説作诗聊续十五风
　　题张郡侯庆寿
　　八十五嵗张子野彊健风流老潇洒一百余嵗张北平含嘻乳哺还孩婴人间大福无如寿张家寿者时时有清河郡侯家栢乡汉宋二张鸿鴈行只今八十又逾五未来一百从今数寿星光里舞斓斑儿孙玉雪翁朱顔腰系黄金身衣紫焜赫天恩耀闾里生封侯国天下荣三尊备具身康宁侯家积善已数世显亲肇自殊科使殊祥有志晞骞舆晨昏致养亲欢愉绮罗筵上开春酒宾客骈阗祝公寿喧传盛事至京师朝士人人为赋诗铺舒世美谁椽笔董相文章今第一
　　过枯河
　　高堂出郭二舍近午憇东阳安乐镇双堤对峙似城墙中防一道如壕圳驱车下坂抵防行低平尽处还复登半防一门字斗大滨盐沧盐两分界不知此是古黄河且行且顾心疑怪前询父老为予言河北山东此处分滨河南沧北河流已改界仍存古河来自白马渡东过开州城下去遂入沧河粤鲁河入海当年犹此处自从六七十年来南趋梁汴防于淮河患古来兖州极今日兖州河道塞忆昔初通禹贡时道元渔仲遍参稽万语千言俱纸上亲见亲闻今指掌振古黄河北道流渐渐南移天地秋今迳与淮同入海北行无用济河舟世事古今大竒变岂但蓬莱更清浅他年欲续山海经聊述此诗纪闻见
　　题东坡载笠着屐图
　　白鹤峯前井赤鯶逺徙又化南溟鲲城南白昼魑魅现頼有东黎诸弟昆腥咸满口无异语似人意聊过门竹刺藤梢归路晩蒙蒙雾雨天欲昏御人不识臧纥圣抖擞雨具相温存天涯禹跋不到处要使旧撵留新防荷笠俄成牧羊叟谁怜海上属国孙襄童拍手接篱倒庸犬惊吠扶桑暾先生招怪每类此白首幸免长鲸吞何人为作野老像风流不减乗朱轓谪来天仙堕尘网化身千亿难名论我从像外得真相神交心醉都忘言
　　题牧牛图
　　树叶醉霜秋草萎童驱觳觫涉浅溪一牛先登防犊背犊毛湿湿犹未晞一牛四蹄归在水引脰前望喜近隄一牛两脚初下水尻高未举后两蹄前牛已济伺同队回身向后立不移一牛将济一未济直须并济同时归此牛如人有恩义人不如牛多有之人不如牛多有之笑问二童知不知









　　呉文正集巻九十八
　　钦定四库全书
　　呉文正集巻九十九
　　元　吴澄　撰
　　韵语
　　临江仙
　　九日舟泊安庆城下晚愒临江水驿于时月明风清水共天碧情景佳甚与徐道川方复斋况肩吾方清之驿亭草酌子文京侍以殊乡又逢晚秋分韵得殊字赋临江仙
　　去嵗家山重九日西风短防萧踈如今景物几曽殊舒州城下月未觉此身孤胜友二三成草草只怜有酒无茱江涵万象碧霄虚客星何处是光彩近辰居
　　谒金门
　　依韵和孤蟾四闗
　　如何喜自喜自知可矣天地与人同一理世人知者几六十循环卦气嵗嵗二分二至坎险何妨离附丽共
　　谁研底里
　　如何乐见孤蟾轮郭莫道个中难捉摸细寻应防错斫桂呉生善谑管甚髙深广博记取嫦娥端的约当空圆不落
　　如何改认得吾庐堪爱虚敞玲珑无障碍主人常只在得此非因赐赉得此非因赌赛占断这些闲境界僦
　　来成永买
　　如何悟静看风前雪絮飘落晴光明媚处易晞还似露大笑忽然回顾日在天心几度八万里中元不暮徃
　　来经熟路
　　渡江云
　　揭浩斋送春
　　名园花正好娇红殢白百态竞春妆笑痕添酒晕丰脸凝脂谁与试鈆霜诗朋酒伴趂此日流转风光尽夜游不妨秉烛未觉是踈狂　茫茫一年一度烂熳离披似长江去浪但要敎啼莺语燕不怨卢郎问春春道何曽去任蜂蝶飞过东墙君看取年年潘令河阳
　　木兰花慢
　　和杨司业梨花
　　是谁家庭院寒食后好花稠况墙外秋千昼喧鳯管夜灿星毬萧然独醒骚客只江篱汀若当肴羞氷玉相看一笑今年三月皇州底须歌舞最高楼兴味尽悠悠有白雪精神春风顔貎絶世英游从敎对花无酒这双眉应不惹闲愁那更闗西夫子许来同醉香篘
　　再用韵
　　正羣芳开遍花簇簇蘂稠稠看艳杏夭桃蒸霞作糁辊绣成毬天然素肌仙质对秾妆艳饰似含羞痴絶京华倦客贪春忘却南州似传闻天上玉为楼此事付悠悠且白昼风前黄昏月下烂熳同游神凝藐姑氷雪又何须一醉解千愁自有壶中胜赏酿来玉液新篘
　　三用韵
　　好风流诗老双鬓上雪霜稠忆少壮欢娯呼鹰逐兎走马飞毬春风断肠柔唱拚千金一笑破娇羞此日花时意气当年梦里扬州对客床百尺卧危楼徃事总悠悠把湖海人豪消磨变换洙泗天游应知裂麻司业为前时谏舌颇多愁去今却堪痛饮瓮头有酒频篘
　　四用韵
　　看风花烟柳浓又淡少还稠有小巧微虫垂天布网转地搏毬冲融一般春意只啼莺语燕向人羞收取尘间乐事都归杓里舒州下绮筵珍馔醉青楼光景信悠悠柰蜹队虾羣空中聚散水上浮逰谁知太和真趣本无愁何用更浇愁问字频来未已漉巾不要亲篘
　　水调歌头
　　四垂云晻暧一夏雨溟蒙千竒百怪惊人海蜃青红谁道谷城黄石混迹长安紫陌九万里培风静夜歘澄霁皎月丽中天人问今年年几许尚童防憨痴自笑能禆造化竟何功岂意京华倦客忽得蓬莱妙唱流响韵商宫此去两神劒终久防雌雄















　　吴文正集巻九十九
　　钦定四库全书
　　吴文正集巻一百
　　元　吴澄　撰
　　韵语　【楚语　杂题】
　　楚语
　　约离骚
　　灵宗婵嫣谍髙阳筚路篮缕启南荒祖瑕食屈奕叶光蹇予初服杂众芳蕙纕兰佩芙蓉裳忍令遗弃官道傍灵脩收拾充帏囊先后皇舆骤康庄好姱佳丽蛾眉扬众妬謡诼言如簧牛女中道成参啇所天不二何可忘中肠踊跃如沸汤抆泪哀吟寤后皇下冻羿浇桀纣亡上述三后跻虞唐云旗龙驾环四方终然临睨悲旧乡浮云蔽日夜未央终不见天老人狂贞臣一变宗国疆登天有夣魂无抗国事颠倒衡人张絶齐婚媾亲虎狼秦闗月冷空徬徨舆尸东归涕泗滂天未絶楚郢有王寝苫枕戈胆可尝不幸言中臣罪当天乎何辜窜江湘君恩已矣无复望缱绻侧怛臣所臧九歌天问继九章求僊问卜歌沧浪防人壅君恨不彰临絶之音转琅琅一经六传相颉顽至今光焰亘天长为千万世扶三纲比经风雅伯仲行九十四章三百七十有六句言言壹为灵脩故后世不知原所愬祗把离骚等词赋模拟逼真谁得似翁胷中冨竒字赫赫官称亦大夫大夫还反楚三闾三闾当日沉湘意臣仆于人不如死鱼腹清魂招不回悠悠千古何人哉一死一生同一哀晋士一篇归去来
　　泗濵四章【并序】
　　泗滨羙善长也善长盖氏而居泗之滨焉
　　泗之滨兮结屋树苍苍兮波緑挹其清兮可沭首虽俛兮心不覆　杲杲兮东旭晞予髪兮阳之谷就其深兮可浴澡予身兮濯予足如垢净兮莫予敢黩白皓皓兮人如玉
　　泗之滨兮出游防乔木兮頫清流颙颙鱼泳兮鸟哢幽幽风轻云淡兮昼景悠悠马騑騑兮辔柔蹇予省兮松楸野老争席兮竟日绸缪觧后蒭人兮犹不忘乎诹谋骤天衢兮策骅骝胡于此兮淹留
　　泗之源兮萦纡经鲁阜兮南洙合流兮舒舒借微润兮泽万世而有余沛歌大风兮惟覇之符彭城恃力兮子羽噫鸣二雄陈迹兮俛仰已旡汤汤自如兮襟帯扬徐浊河横溃兮不与同污非清沂清淮兮谁与为徒泗之流兮沕潏逝如斯兮夜继日风防兮迅疾千里寻常兮徃来忽屈折而东兮奚固奚必沈浮任物兮齐出汨入滔滔兮汨汨积小成大兮不遗纎悉弥逺弥多兮靡殚靡毕终然到海兮防万川为一
　　楚歌五首劝潭士归乡
　　潦径兮篁丛露沾衣兮翳夫蒿蓬块独立兮山中蹇何人兮忽予从
　　防在兮懐荪閟其馨兮齄不得闻翦纸兮招离防坐三沭兮三熏
　　鬖髿兮尾影随形兮我我中渴饥兮焦火夣西江以供吸兮沙饭颗颗
　　又
　　湘水兮沄沄莾千里兮九疑之云朝朝暮暮兮晴复雨十年不见兮我心苦
　　湘竹兮脩脩泪痕虽干兮滑欲流天寒嵗暮兮之子无禂君胡为兮此淹留
　　题芦鴈飞鸣宿食图
　　败芦兮萧萧肃肃兮嗸嗸惊夜兮泬寥为一饱兮辱泥滓以劬劳鸿冥兮九霄侣大鹏兮逍遥
　　楚语赠欧阳尚古
　　欧阳尚古将游孔林遂游京师壮哉斯游也吾闻君子之爱人以徳不以姑息于是作楚语招之其辤曰嗟嗟子之为斯游兮余一不知其何求工居肆以缔造兮农服勤乎畎畴买宅市以贸迁兮啇致逺乎车舟繄淳古之安土乐俗兮行惘惘而靡由虽中世之贤能兮长治亦不出乎乡州逮春秋战国兮孔孟皇皇而周流盖圣哲之不得已兮庶几民病之速瘳彼仪秦妾妇以希合兮大丈夫之所羞六一公之违坟墓兮寓于随而藏脩竟荐书以防名兮不闻未仕而遨游今圣代之隆盛兮多士咸防其庇庥励行业于家庭兮歘焱举而云浮县里选而天府兮脱民伍而賛皇猷又奚仆仆于道路兮嗫嗫于王侯惟孔道之昺阳兮若大明之烛幽瞻前后而无不在兮岂在乎堂防之一抔子有太平十二防兮姑待对于宸旒抱璞而自献兮仲淹未免乎愆尤归来归来兮息艺圃以优优异时快意观光兮固异乎今日之覉愁归来归来兮驯猿放鹤聊淹留辞曰秋风兮嫋嫋莾汀洲兮苹蓼于何之兮天渺珠在渊兮月皎皎鸿万里兮俟子云表
　　杂题
　　题郑印心龙头
　　冬而沉夫孰测其头角峥嵘也春而奋兴又孰测其雷雨发生也时止时行初真后亨吁嗟客乡善得其情
　　题况生手巻
　　欲渡未渡兮岸侧夷犹之舟欲到未到兮云中缥缈之楼何时天风泠然臂两翼瞬息飞歩过十州
　　防牧樵子草虫
　　维野有牧见彼子于维山有樵见彼喓喓子岂樵夫子岂牧竖子何见闻深觧虫趣牧樵子言此论未然闻闻见见得者浅浅维虫能天天固在我非牧非樵亦何不可
　　防虎溪三笑图
　　一谿不过限隔尔我偶接髙人容易打破六眼相视大笑呵呵法界无邉吾师知麽
　　题王氏洗经图
　　净洗净洗莫留一字并将故纸撇在水里空手归来无可执把如是如是是了悟者
　　题东溪周氏画鱼
　　得所得所郑相可欺乐也乐也蒙叟安知画好画好一黠千痴
　　题子昻竹石
　　匪竹匪石伊松伊雪作如是观竒絶竒絶
　　题马图
　　頫首齧蹄昻首欲起谁其御之一日千里
　　题牧樵子草虫
　　入机出机走草飞草真假俱幻造造
　　防草虫
　　喓喓趯趯蠢蠢蝡蝡谁之所为自然而然
　　防一犁春雨图
　　听人使唤依理耕种稼穑休犯见草休动
　　防牧牛图
　　齁齁钩钩这般顽牛把鼻拽转尚不擡头
　　题飞鸣宿食四鴈图
　　前者东后者西好兄弟胡相违
　　天宇髙隂风号尽嗸嗸谁汝劳
　　水深深夜沉沉无人举火芦荻林
　　湖泽卑苽稻肥何事春来又北归
　　宋徽宗二鹊图
　　帝皇之世巢可俯窥万机余暇及此微
　　昔观二鹤今覩二鹊笔意如生抚巻泪落
　　题刘夀翁为予冩真【见家藏遗像墨迹】
　　里人刘夀翁为予冩真见之者咸曰此朱夫子像也其有若之似与抑阳虎之似与予为此愳识者鍳焉草庐六十翁始生之日题
　　自警二首【前丙寅十八嵗作】
　　气昏嗜卧害非轻才到更初困倦生必有事焉常恐恐直教心要强惺惺纵当意思沉如醉打起精神坐到明着此一鞭能勇猛做何事业不能成
　　又
　　元来一片虗灵府埋没经年滓秽场不特通时多走逸觉于静处亦飞扬昼间常被事牵引夜后犹如夣扰攘唤起主人翁警省自家三径不容荒
　　题閤皂山
　　汉吴仙迹两齐欲拾瑶花路恐迷寳殿青红疑地涌林峦苍翠接天低九重香案分云篆八景琅凾记玉题仙鹤翔空清似水歩虗声在朶梅西
　　题苏李泣别图
　　节旄尽矣自湏存此日生还侍主恩策杖谩循椎结泣平陵有子广无孙
　　送陈小庭之庐山
　　匡庐几千仞崔嵬上有天仙相徃来我欲游之未遐逺君今徃矣何时回我游我意亦无佗君游君意还如何岂为昔人诗句好岂为其间僧舍多天地升在最髙顶谷帘界天直下悬银河我观此水注湖注东注入海复随海日腾涌上天偏飞洒飞浩浩荡荡无尘界万生活动増恣态流无转穷万万载更万万载匡庐山不改
　　晦庵画像賛
　　义理宻微蚕丝牛尾心胷恢廓海阔天髙豪杰之才圣贤之学景星庆云防山乔岳
　　宁可无顷
　　风吹枯木不揺水激方轮不动毕竟有木有轮惹起风号水涌虽如泡影露电也被眼根觑见诸有都归变壊万刼一空长在
　　己上自自警二章起至此见风雅集今増入赠术者自言能通皇极经世诀【戊辰五月】
　　六合之外大无方一气所到何渺茫浮阳运转无停止浊滓凝结留中央不用安排理自然能知其理为知天区区象数特糠粃屑屑推占心愈偏伟哉卲子盖世英天光宇防何灵明南禽声里知人事枯树枝头识物情天地中间物几般古今来徃事多端玲珑楼阁虚空里八逹四通皆洞观世人胶漆盆中锢趍亦趍兮歩亦歩未得逍遥林下心焉能黙防环中数风角鸟占世不少凢是术家皆可了观海廼令河伯叹登岱始知中山小嗟予用工在格致观书亦尝到经世窥天岂不见分毫对人何敢谈容易如君几载江湖客自道有传并有得临别聊陈我一言熟玩之余细消息
　　赠金工新学篆剔【癸酉六月】
　　赤帻白衣逞妖媚工倕驱归宋无忌錬骨范形镌凿竒花叶龙蛇有生意灵心巧智随机转鼎足钗头得新制枣刻逼真瘦与肥朱丝屈盘闘神丽姓名千里一封书万口沫流天上艺他年铸就左顾倩生为剔全窠字宜黄友人逺逰不反因其投赠用韵招之【乙亥七月】
　　君平归来鳯山巅明月清风相欵延穷冬笙箫响松桧盛夏霜雪飞湍泉歩屧春跻赤松岭拏舟秋泛黄华川宾朋过从亦足乐谈王说覇浩无邉诗思发来把酒沃睡魔防我呼茶煎人生穷逹固有定冨贵不在人着鞭袍笏堆床钱满屋一身以外皆可捐从来肉食多肉眼千古英雄苦呌天能除种种贪痴相是即生生自在仙出门一歩便荆棘归家四壁賸霞烟山髙水深桥梁絶猨左狨右虎豹前投刺谒人困细字上书献防费长笺君不见长安冨儿罗荤羶十日一炊称世贤又不见朱轮华毂诸王宅子云黙黙守大归乎归乎盍归乎毋上九闗兮入雷渊
　　赠术者【丙子二月】
　　金精山人李方叔到处山头曽印足季袁术数景纯书许巫识鍳君平卜谈天三寸舌澜翻相地一双眸歴睩我欲从君问占筭己拚前程任伸缩我欲倩君看骨骼生出世来知碌碌搜求天下佳山水又怕儿孙不禁福布裙挂破芒鞋穿山灵秘防迷人目与君且饮数杯酒寄傲荒村老茅屋日月无光天地黑微躯何翅太仓粟臂挿双翎背负云侧身北望吞声哭君不见古来隧道兽蹄腥空塜茫茫春草緑
　　和桃源行效何判县钟作
　　冀州以北徤蹄马一旦羣嘶庐藿下睢阳不遇防貂公总是开闗迎拜者燎原焰焰春复春不惟捧水惟益薪海门浪沸防稽坼血泪交流草莾臣举首日邉逺与近不知官守何人问仲连未即蹈东海元亮至今尚东晋桃源深处无腥尘依然平日旧衣巾拟学渔郎棹舟入韩良宁忍终忘秦
　　懐黄县丞申时避乱寓华盖山【丁丑四月】
　　丞君丞君天一所十日不共床头语粤从天纪涣散来大半英雄化儿女举世张頥啖粪壤君独吐之不肯茹举世眯目蒙埃尘君独去之不肯处大鹏垂翅何人怜神龙失水痴獭侮当道林林立虎豺深山处处多蛇防不堪啸聚没复出近来眠食问几阻奔逃无间天隂晴腹背浴汗头沭雨心如清水到底洁身寄白云深虗住伯夷叔齐上追踪浮邱王乔两为侣洞岩殷殷生风雷仙馆沉沉鎻烟雾山蔬可羮买米炊何湏更学农与圃有儿读书绍家风有客清谈忘世务我自逺来亦云乐寻又别去徒延伫二亲定省不可旷安得终嵗矻矻万仞冈头论今古
　　忍卦
　　忍【刃上心下】元亨初吝终吉悔亡利君子贞不利小丈夫彖曰忍刚发乎内柔制乎外小有所抑大有所益也象曰心上有利刃忍君子以含容成徳初一必有忍其乃有济象曰能忍其性事克济也次二小不忍则乱大谋象曰小不克忍成大乱也次三一朝之忿忘其身以及其亲象曰一朝之忿至易忍也忘身及亲祸孰大也次四出于胯下以成汉功韩信以之象曰胯下之辱小辱也成汉之功大功也次五张公艺九世同居书一忍字以对天子象曰同居之义忍克致也积而九世有容徳也上六血气方刚戒之在闘象曰方刚之气忍则防也形而为闘自求祸也
　　送乐希鲁之髙安征官【见乐氏家藏墨迹】
　　马首向髙安驼裘耐苦寒圣师曽委吏贤相亦征官初筮宁辞贱脩程此发端尘中吟不费有句寄来看
　　自賛画像
　　峩峩冠肃肃端人今服古貎丑神完秋霜面目春阳肺肝少也弗秉畊莘之耒老而弗持钓渭之竿徜徉烟霞泉石之间悠然而有余欢其自适于乐水乐山者欤一吾山人自賛
　　又
　　身形瘦削春林独鹤眼睛闪防秋霄一鹗逺絶尘滓大同寥廓自鸣自和自歌自乐　以尔蕞尔之躯谁谓充满六合而有余以尔荧然之目谁谓周流万古而不足舒舒其居也于于其趋也其山林樵牧者乎野之耕筑者乎




　　吴文正集巻一百
　　原序
　　吾儒之道三纲五常之道也故儒道之在天地间一日不可无者自先师孔子设教于洙泗之后惟顔曽思孟氏得传斯道以为眞儒余未免惑于虚无寂灭之谈溺于记诵词章之习其于眞儒盖不易得也两汉之儒固多而道统无传有唐之儒亦多而道统罕继惟昌黎韩子奋然而出厯序道统相传之自有曰尧以是传之舜舜以是传之禹禹以是传之汤汤以是传之文武周公文武周公传之孔子孔子传之孟轲而末有轲死不得其传之言又有荀扬择焉不精之语至于力排异端起衰济溺而韩子所任之意亦有在焉由是观之道统之传有自来矣眞儒之生诚不偶也宋徳隆盛五星聚奎天啓文运笃生异人而吾儒之道灿然复明若濂溪周夫子康节邵先生河南程夫子横渠张先生一时迭出以儒道为任继而晦庵子朱子挺生新安上承孔孟之传下绍周程之统顔孟而后此数先生者方可为道学之眞儒也迨乎前元眞儒亦罕惟鲁斋许先生草庐呉先生焉耳先生才智过人黙悟斯道逺泝洙泗之流而竆其源近绍程朱之统而得其要上焉天文下焉地理与夫九经之防辞奥义以至诸子百家之言罔不研究眞知实践而各臻其极有功于圣门有功于来学周邵程朱数先生之后若先生许先生者讵非道学之眞儒乎第恨阳之生晚不获担簦负笈抠趋于先生之门轨经问难侍从于先生之侧一瞻先生之光以聼先生之诲而求夫眞儒之归可胜叹哉迩者叨持宪节道过临川怀思先生之道景仰先生之风乃得目覩先生之遗文而私淑先生之教何其幸与吁先生之文道徳性理之文也先生之学周邵程朱之学也孔门千载而下若先生者曽几何人哉正所谓麒麟凤凰世不常出景星庆云世不常现者耶阳忘其愚陋勉赘数辞于先生文集之间者庻有以见厯代眞儒之难得而阳之私淑抑亦少寓于万一云景防辛未秋七月甲子后学防稽韩阳拜手谨序















　　钦定四库全书
　　呉文正集
　　附録
　　年谱【并序】
　　临川呉文正公年谱二巻门人危素所纂次初公既捐馆其长孙当尝草定其次序又以请谥来京师以廕补官朝廷知其能世家学驯致清显数期素刋订其书以传于世素惟及公之门者在朝在野犹有其人故屡致辞让当以江西肃政廉访使奉诏招捕盗贼十年不返而最后及公之门者亦皆相继物故素于是不敢缓也防繇禁林调官岭北暇日取其藁颇加防绎凡公自制之文见于集中者可以互见宜不必载其与人论辨胜负一时之言亦复删去祭文挽诗行状谥议神道碑并附见焉呜呼方宋周元公倡圣贤之絶学关洛之大儒继出迁国江南斯道之传尤胜于闽境已而当国者不明重加禁絶嘉定以来国是既章而东南之学者靡然从之其设科取士亦必以是为宗其流之弊往往驰骛于空言而汨乱于实学以至国随以亡而莫之悟公生于淳祐长于咸淳而斯何时也乃毅然有志防乎流俗以径造髙明之域宋既内附隠居山林者三十年研经籍之防玩天人之妙槀城董忠宣公力荐起之仕或不久而即退或拜命而不行要之无意于为世之用著书立言以示后学盖灿然存乎简编方来之英彦亦可以潜心于此而无负公之所属望岂非善学者哉素几弱冠以亲命执经座下侵寻衰莫无能发明师训夙夜畏惕莫知所云年谱之成君子有以悲其志矣至正二十五年正月既望门人荣禄大夫岭北等处行中书省左丞临川危素序
　　公讳澂字伯清姓呉氏其先七世始自豊城县【今富州】徙抚之崇仁县六世周始居崇仁乡之坫原生二子玑璿宋髙宗渡江选民为兵玑以繇役长乡兵戌江东因家太平州璿生煜公髙祖也谨厚慈俭家自饶裕有冦自宁都县【今升州】境至屋庐尽燬改筑于呉山之下曰咸口年至八十余曽祖考太徳澹然无时俗嗜好中年即谢家事优游林泉亦享耆夀祖考铎工进士诗赋精通天文星厯之学寛厚不屑细务考枢温粹纯实谦退不与人争善为方里尝大札业医者多畏传染不敢往视或尽室不起乃煑善药命一力持以自随给以饮之全活者数十家有丧不能举者竭力周恤终身以为常妣游氏生二子长则公也
　　宋淳祐九年己酉
　　正月壬戌日申时公生【十九日公生前一夕邻媪梦神物蜿蜒降于舎旁之池中里父老云豊城徐觉得望气之术见紫气于华盖临川二山之间谓人曰是必有盖世伟人生焉公稍长与觉遇诸邻邑觉惊异曰向吾所占伟人子良是幸自重】
　　十年庚戌
　　十一年辛亥
　　三嵗颖异日发【公三嵗大父每读古诗爱之渐至数百篇琅琅成诵防夫人携过里姥姥惠以钱果公敬受之终有惭色宻置之而去】
　　十二年壬子
　　寳祐元年癸丑
　　五嵗就外傅【公五嵗始就外傅颖敏殊絶读书累千余言数过即能记自是日务勤学或至逹旦防夫人虑其过勤致疾量给膏油仅可夜分乃宻市油伺母寝复观书且障其明恐为母所觉也】
　　二年甲寅
　　三年乙邜
　　七嵗【论语孟子五经皆成诵能属诗通进士赋】
　　四年丙辰
　　五年丁巳九嵗【乡里邻邑课试每中前名】
　　六年戊午
　　十嵗始得朱子大学等书读之【读大学中庸朱氏章句　公尝因学者求读中庸语之曰吾幼时习诗赋未尽见朱子之书葢业进士者不知用力于此也十嵗偶于故书中得大学中庸章句读之喜甚自是清晨必诵大学二十遇者千余日然后读中庸及诸经则如破竹之势畧无凝滞矣学者于大学得分晓则中庸不难读也】
　　开庆元年己未
　　景定元年庚申
　　二年辛酉
　　十三嵗大肆力于群书应举之文尽通【公于书一览无不尽记时麻沙新刻古文集成因家贫从粥书者借读逾月而归之粥书者曰子能尽读之乎公曰试抽以问我随粥者举问辄尽其章粥者惊异遂赠以此书】
　　三年壬戌
　　秋时十四嵗丱角就抚州补试【按公撰许母墓志云余以童丱就郡学补试同邸有一先生长者视予所作赋勉而教之试毕各不问名居而去后八年予忝乡贡工歌鹿鸣之燕向所见先生长者在焉问之则临川许先生功甫也其年为江西转运司所贡士】
　　四年癸亥
　　十五嵗知厌科举之业用力圣贤之学作勤谨二箴【公年十冇五深知科举业之不足致力専务圣贤之学因读朱子训子帖得勤谨二字谓眞持飬之要经为学之大务】作敬和二铭【公曰吾读敬铭则使人心神收敛百望俱消如在灵祠中如立严师侧凄凄乎其似秋而不觉足之重手之恭也读和铭则使人心神怡旷万境俱融有弄月吟风情有傍花随桞想熙熙乎其似春而不知手之舞足之蹈也】
　　五年甲子
　　秋侍大父如郡城【时大父赴乡试防郡守延致番昜程先生若庸于临汝书院宋季士习惟以进取为务程先生尝游石洞饶氏之门独以朱子之学授诸生公谒见升堂厯观其标贴壁问之説有不尽合于朱子公乃一一请问如所谓大学为正大髙明之学然则小学其卑小浅陋之学乎程先生悚然曰若庸处此未见冇知学能问如子者余之子仔复族子槱之皆与子同年生可相与为友自是公每至郡必留临汝槱之翰林承防程文宪公钜夫旧名也】
　　咸淳元年乙丑
　　八月作襍识五章十月己丑作顔冉铭十二月戊子大父卒丧葬凡役公悉考古礼禀于父左丞公而行之【大父寝疾公侍其父视药食不就寝席者凡十余夕无怠容大父叹曰吾察此孙服勤连昼夜不懈而神气有余此大器可望其善教之】
　　二年丙寅
　　冬葬大父于坫原之古宅十一月壬子作理一箴
　　三年丁卯
　　十九嵗作道统图并叙较正孝经【又取他书之言孝者为外传十篇公谓朱子于诸经各有成书独未及于书于春秋欲取诸家之训説而成朱子之志精力方强凡天文地理律厯田赋名物筭数博考经传而得夫观察之防制作之故】作皇极经世续书【公潜心邵子之书每病夫昧者流为术数之末遂以先天六十四卦分配一元之数推治乱相禅之由而为是书兵火后散轶不存】通赵主簿书作自新自修消人欲长天理克己悔过诸铭
　　四年戊辰
　　作题四书一章纪梦一章襍识一章矫轻警惰二铭
　　五年己巳
　　六年庚午
　　八月应乡贡中选【以乾卦保合太和万国咸宁赋中第二十八名】答缪郡守书答程教授书作襍识二章
　　七年辛未
　　春省试下第三月癸酉纂次旧作题曰私録【程先生识其后曰若庸来此二十二年阅人多矣未见年方弱冠而有此志量有此工夫广大精防无所不究如画方旦何可量也仆虽老不敢自弃愿闻切磋语】八月至临汝书院【留止数月】
　　八年壬申
　　授徒山中
　　九年癸酉
　　十年甲戌
　　授徒乐安县【以县丞黄酉卿之招酉卿蜀人忠义士也】
　　大元至元十二年乙亥
　　抚州内附
　　十三年丙子
　　奉亲避冦【时宁都盗起】
　　十四年丁丑
　　十五年戊寅
　　十六年己卯
　　十七年庚辰
　　隠居布水谷【公与前贡士乐安郑松结庐谷中谷在乐安之髙山上有田有池羣山外环唯一迳河通县崖飞瀑而出故曰布水屏絶人事箪瓢卒嵗今为古隠观以公旧隠故也】
　　十八年辛巳
　　留布水谷纂次诸经注释孝经章句成
　　十九年壬午
　　留布水谷较易书诗春秋修正仪礼小戴大戴记成
　　二十年癸未
　　冬还自布水谷
　　二十一年甲申
　　五月己酉朔父左丞公卒【公居丧治葬率循古制参以书仪家礼行之乡党姻戚亦多依效不用浮屠里俗或讥之则以为觧】
　　二十二年乙酉
　　居丧冬葬父左丞公于里之鲁步东邉
　　二十三年丙戌
　　八月释服【程文宪公以江南行台侍御史承诏访求遗逸有徳行才艺者即驿送入觐冬程公至抚州命郡县问劳迎致强公出仕力以母老辞程公曰诚不肯为朝廷出中原山川之胜可无一览乎公诺之归白游夫人治行】十一月如建昌路【同程公行故也】
　　二十四年丁亥
　　春适燕【程公疏上所荐士以复命终不忍舍公公防知之力以母老辞遂治任南归公卿大夫多中原老成而宋之遗士亦有留燕者皆知公之不可留而惜其去相率赋诗送别阎文康公复之诗有曰羣材方用楚一士独辞燕赵文敏公孟頫方被召为兵部郎中独书朱子与其师刘先生屏山所赓三诗为赠】十二月还家【舟中赋感兴诗二十五章】
　　二十五年戊子
　　授徒宜黄县明新堂【宜黄呉东子建义塾扁曰明新堂设先圣像行舎菜礼奉书币聘延公受徒其中属隣境有警乃奉防夫人寓门人邹志道旧庐自留寓塾数月】秋还家朝命求较定易书诗春秋仪礼大戴记小戴记【程文宪公请于朝曰呉澂不愿仕而所考易书诗春秋仪礼大戴记小戴记俱有成书于世有益宜取寘国子监令诸生肄习次第传之天下朝廷从之遂移行省遣官诣门誊写进呈仍令有司常加优礼】
　　二十六年己丑
　　进呈诸经【令藏国子监崇文阁见书目】
　　二十七年庚寅
　　二十八年辛卯
　　夫人余氏卒【夫人讳惟防父珏世居里之余溪寳祐三年二月庚寅生得年三十冇七】
　　二十九年壬辰
　　三十年癸巳
　　三十一年甲午【以上皆元世祖朝】
　　正月甲子如福州【程文宪公为福建闽海道肃政亷访使迎致焉】十一月戊申还家
　　元贞元年乙未【元成宗朝】
　　八月如龙兴游西山【江西湖东道肃政亷访使司经厯郝文闻公至来见问易疑数十条留居郡学有答问之辞郝君命吏从旁书之令学者传録名曰原理○朔南士友问学者众时元文敏公明善自负所学论经之次辄屈其坐人闻公至质诸经疑难数十条问春秋尤多公随问剖析元公大加畏服以为平生所遇明经之师未见如先生者及论性理未甚领悟公令其观程子遗书及近思録元公尝读是书至是始潜心力究而有所得他日谢先生曰先生所学程朱二子所学也请执弟子礼终身城中士友及诸生请开讲郡学公説修已以敬章反覆万余言聼者千百多所感发】十一月还家
　　二年丙申
　　如龙兴【时董忠宣公士选任江西行省左丞元文敏公其客也辟为掾以教其子公执谒于其馆董公闻之亲馈食中堂颇问经义治道顾元公曰呉先生徳容严厉而不失其和吾平生未之见也】
　　大徳元年丁酉【成宗】
　　二年戊戌
　　【董忠宣公以江南行防御史中丞入觐改佥枢宻院事力荐公于朝堂吏颇缓其事一日议事都堂董公起立语丞相谔勒哲平章军国重事东平文贞王博果宻曰士选所荐呉澂非一才一艺之能也其人经明行修论道经邦可以辅佐治世大受之器也皆曰佥院质实所荐必天下士何疑焉防平章拜御史中丞寻薨不及用公】七月母夫人防氏卒
　　三年己亥
　　居丧
　　四年庚子
　　六月作正中堂于咸口之原【长子文治其后堂成程文宪公为之记赵文敏公篆其额】八月释服
　　五年辛丑
　　授应奉翰林文字登仕郎同知制诰兼国史院编修官【董忠宣公时为御史中丞以私书勉公应召都堂移江西行省令有司敦请】复董中丞书
　　六年壬寅
　　八月壬戌戒行十月丁亥至京师【春有司奉防朝命趣行督廹邑里具驿舟敦遣至京师已有代矣公即欲归河冻不可行元文敏公朝夕奉公尤谨大夫士多来问学及行元公为诗序】
　　七年癸卯
　　春治归五月己酉至扬州【董忠宣公言应奉翰林文字呉澂天禀髙特道业安成不求用于时隠居五十余载至元间遣使求贤同至者俱为按察本官力以母老辞还大徳三年举本官有道之士都省奏充前职咨行省特遣之任未至而吏部作不赴任阙顷于本官无所加损似失朝廷崇儒重道之意至扬州江北淮东道肃政亷访使赵公完泽以暑炽强公留郡学中山王玠河南张恒皆受业焉】答张恒问孝经七月至眞州【淮东宣慰使沙卜珠公玠工部侍郎贾公钧湖广亷访使卢公挚淮东佥事赵公瑛南防御史詹公士龙及元文敏公诸寓公具疏致币率子弟至扬州请公讲学】
　　八年甲辰
　　授将仕郎江西等处儒学副提举十月还家
　　九年乙巳
　　较定邵子【公尝谓邵子著书一本于易直可上接羲文周孔之传非术数之比其能前知在人不在书在心不在数也公天资髙明蚤年已能领悟故于其书考较详审布置精宻并冇意义】较定葬书
　　十年丙午
　　四月如袁州【公将游南岳至袁州儒学提举郑公陶孙遣使致书追请赴任】十月朔上官【各路学官循常例其礼物致庆者郤之惟谕之以笃意教飬而己有直学以钱谷讦其教授者公曰直学所窃教授冇所不知教授所得直学无不知者乃谓之盗欺人不知而愬其可知者可乎直学为教授属于义为犯上当先治之时天寒其人惶愧汗下拜谢悔过告讦者为之息学官之不严者闻之皆凛然知耻云省若宪以两提举俱硕学鸿儒每加优礼宪府即郡庠设燕以聼讲为请郑公以讲席逊公公亦以其出于诚意毋谦也为讲孟子一章开发明辨有以各当其心也日与郑提举谒叅政戎公益公曰东南士习凋敝得二先生作而新之使不习如某者得以蒙成而逭责岂非幸欤公从容言曰必欲作成人才在于教人言忠信行笃敬以尊徳性而已】
　　十一年丁未
　　正月戊辰以疾谒告二月就医富州【寓清都观五旬之内本司遣学职催请者六吏人催请者四文移往复凡数十又移省宪趣还公固辞以疾尝曰学校教育各有其职钱谷出入总之有司提举之官本为虚设徒糜廪粟故勇于去职】较定老子庄子太章句【公以老庄二子世之异书读者不人人知其本防注释者又多荒唐自诳公为之叅考订定将使智之过髙者不至陷溺于其中凡下者不至妄加儗度于髙虚云耳太之书其文艰深读之者少然卲子于其数实有取焉】六月如临江路【病至百日止门人清江皮溍家】十月还家
　　至大元年戊申【元武宗朝】
　　授从仕郎国子监丞九月改筑宅于咸口【此故宅基华葢临川二山南北对峙相距各十有五里山水明秀长子文董其役】
　　二年己酉
　　正月丁未次子衮卒【衮字士工生至元壬午七月巳邜既殡郡县与都堂移江西行省遣官礼请给驿舟具礼敦遣公哀痛未欲行督趣不置】三月戒行五月至京六月上官【初许文正公为国子祭酒始以朱子之书训授诸生厥后监官不复身任教事唯委之博士助教公至官六馆翕然归向公清晨举烛堂上各举所疑以质问日昃退就寓舎则执经以从公因其才质之髙下而开导诱掖之讲论不倦每至夜分寒暑不废一时观感而兴起者甚众时未设典簿廪膳出内监丞主之公防其羡余以增飬膳而旧弊悉革中书省政多循习故常好大喜功乗间而起立尚书省以夺其政权其丞辖尝通洪范易经之义近进者多言儒术以迎合之数欲引公以为之重公严重不可屈致有辩士自谓能致之踵门曰先生负治平之学生民之涂炭国家之困敝甚矣今在朝廷寕能不一副执政者之求乎公以疾辞明日又至则避之辩士遂知终不可致归绐其人老儒未尝骑乗堕马折臂不能来矣乃止】
　　三年庚戌
　　四年辛亥
　　授文林郎国子司业癸酉上官【尚书省臣伏诛阿附得进者皆斥罢中书省奏升公司业刘公赓繇侍御史拜集贤学士兼国子祭酒问语诸生曰朝廷徒以吾旧臣故自防臣来领学事主上作新斯文之意甚重吾岂敢当司业大儒吾犹有所质问时不可失师不易遇诸生其勉之公为取程淳公学校奏疏胡文公二学教法及朱文公贡举私议三者斟酌去取一曰经学易诗书仪礼周礼礼记大戴记附春秋三传附右诸经各専一经并湏熟读经文傍通诸家讲説义理度数明白分晓凡治经者要兼通小学书及四书二曰行实孝于父母弟在家弟于兄在外弟于长睦和于宗族婣和于外姓之亲任厚于朋友恤仁于乡里以及众人三曰文艺古文诗四曰治事选举食货礼仪乐律筭法吏文星厯水利各于所习读通典刑统筭经诸书是为拟定教法同列欲改课为试行大学积分法公谓教之以争非良法也论议不合遂有去志】
　　皇庆元年壬子【元仁宗】
　　正月移疾去职【公登舟赋诗留别僚友皆为之惊愕诸生一旦失所依归有流涕者监学命属吏及诸生十人追至通州河上恳留不从都堂亦遣使请或尼不行】三月至眞州【旧学者强留讲学】七月至建康冬还家
　　二年癸丑
　　【集贤院知公之教人不倦同至都堂请以国子祭酒召公还朝平章李公孟为倡言曰呉司业髙年飬病而归今即召还是苦之也遂不复召】
　　延祐元年甲寅【元仁宗】
　　作久大堂【命长子文董其役仿古规制赵文敏公篆额】八月江西贡院考乡试【屡以病辞不获】
　　二年乙邜
　　正月如龙兴【时经理田粮限期严迫使者立法苛刻务重増民赋以觊爵赏郡县奉行尤虐民不堪命羣情汹汹邑父老知公与部使杜顕祖在朝廷有交承之谊请往陈其害公既行一日使者已趋袁瑞不及入城而还】
　　三年丙辰
　　留宜黄县五峯【公欲着易纂言五峯僧舎僻静门人往从者二十余人】
　　四年丁巳
　　七月江西省考乡试【时患足疮坚卧不出使者率郎县留山中不去不获已而行考官七员公所命题出经问曰孟子道性善尧舜至于途人一耳而论语曰性相近何也同官或恠其易公曰于此有眞知则言不差江西贡士二十二人公以为答此问不差者才得二三巻耳先是臣僚数言公姓名于上前八月上特问公何在太保楚苏对臣闻居江西集贤知上意所在请以代李源道为直学士中书奏可命修撰虞集给驿聘召】
　　五年戊午
　　还自永丰县武城书院授集贤学士奉议大夫【既拜命疾作久之无行意虞集曰此除实出上意宜勉为行】五月戒行八月次仪眞【疾复作使者亟欲复命公因辞谢遂留淮南】十一月留建康书纂言成
　　六月己未
　　留建康十月留江州【寓濓溪书院南北学者百余人十一月庚寅祭周元公墓】
　　七年庚申
　　留江州七月湖广省请考乡试【以疾辞】还家【北方学者皆从】
　　至治元年辛酉【元英宗朝】
　　二年壬戌
　　如建康【定王氏义塾规制有司上其事赐额江东书院】十月还家易纂言成
　　三年癸亥
　　授翰林学士太中大夫知制诰同修国史【英宗皇帝严明果断独委丞相拜珠以政于是励精求治故老荐公才徳于今为儒士冠故超授是命遣直省舎人刘布哷齐给驿聘召疾驰至公家且曰上固知先生年已髙所以来召者必欲见先生宜毋以此为辞】二月庚寅戒行三月甲辰次龙兴【己酉省宪官祖饯】五月至京师【时上在上都丞相闻公至大喜】六月己巳上官七月勑譔金书佛经序【时书经于庆夀寺中书左丞苏苏传防譔序仍谕上意一追荐列圣一祈天永命一为民祈福对曰主上写经之意为国为民甚盛举也唯追荐福臣所未知葢释氏因果利益之説人所喜闻至言轮回之事彼之髙者且不谈其意以为为善之人死则上通髙明其极品则与日月齐光为恶之人死则下沦汚秽其极下则与沙虫同类其徒遂为超生荐拔之説以蛊惑世人今列圣之神上同日月何待子孙荐拔且国初以来凡写经追荐之事不知其几若超拔未效是无佛法矣若超拔已效是诬其祖矣譔为文辞不可以示后世左丞曰上命也先生请俟驾还奏之防上崩不及奏而止】八月丁卯上还次南坡崩【丞相亦遇害】十一月晋王入即位十二月癸酉逆贼以次伏诛【公亟谋治归河冻不可行】勑譔国子监崇文阁碑
　　泰定元年甲子【元泰定帝】
　　正月推登极防【赐银百两金织文锦四疋】二月开经筵【用江浙省左丞赵简言也命公同中书平章张珪与祭酒邓文原为讲官】壬午防议进讲事宜条奏勅讲官赐坐三月壬寅上御明仁殿聼讲【悉屏侍臣唯丞相御史大夫在侍讲罢命内饔赐食】甲寅上御流杯池亭聼讲【公讲中庸舜其大孝章及资治通鉴数条上大悦】四月壬戌中书集议太庙神主【先是至治末有诏作太庙议者习见同堂异室之制新庙作十二室未及迁奉而国有大故有司疑于昭穆之次故命集议焉先生曰世祖皇帝混一天下率考古制而行之古者天子七庙庙各为宫太祖庙居中左三庙为昭右三庙为穆昭穆神主各以次递迁其庙之中颇如今中书省六部对列省部之设亦效金宋之典官府尚从前代典故岂有宗庙之序次不考古之典故可乎】七月修英宗皇帝实録中书防议司天监属讦其官长【所讦二月皇后出殡系犯复日又葬日正犯圣算行年轻侮不敬致二后同日而崩刑部取罪状中书奏两院防议公曰云云】
　　二年乙丑
　　正月朔【以疾不能防朝】辛卯移疾【养疾南城天寳宫之别馆】辛丑中书遣官问疾【朝中知公将南归】庚戌中书请议事【直省舎人某来】辛卯中
　　书具燕【礼部郎中楚辉致丞相意敦请还职】闰月辛未翰林国史院开局纂修英宗皇帝实録【有防赐宴丞相亲至公以是居院之西防】二月进讲八月辛亥移疾【实録既毕】丙子中书具燕举留【左丞相许师敬领官属至院燕毕即命小车出城僚友及朝士大夫知者追饯于都门外诸生送至通州中书闻知亟命官具驿舟追至杨村不及而还】十一月至龙兴【延祐经理各省田粮后有诏蠲虚増之税惟江西舞文之吏以减削则例为名増税至三万余石不得免至治初包银令为害泰定改元中书集议便民之事公力以二事为言下诏始免包银且命体覆减削之名而蠲之有司因循未行至是值奉使宣抚在江西公又言之乃督宪司即为除害人皆徳之】十二月还家
　　三年丙寅
　　授翰林学士资善大夫知制诰同修国史【公既归丞相数欲召还或曰公以髙年称疾而去其可得而复致乎丞相乃言于上曰江南呉某旧徳重望往年召为学士商】
　　【议政事进讲经筵今以年髙辞朝而去宜加优礼以宣扬朝廷敬老尊贤之意使天下有所激劝而圣明之誉亦得垂于无穷矣上深然之乃有是命并赐中綂钞五千贯金织文币二表遣翰林编修官刘光至家传防】三月己巳拜命【公上表辞谢】蔡国公张珪荐章【其畧云钦承明诏肇启经筵考论前经讲明正道实国家之令典其所闗系非细务也而珪以家世之旧愚戅之诚偹位宰相首当劝谏及觧机务仍俾专官自念世备戎行所谓明经实惭寡陋况通译之难讲明有限积诚未至不能感格惟愿老成之进庻几陈闭之心窃以周尚父授丹书之戒汉申公赴蒲轮之招皆以耆頥为国羽翼葢有乞言之礼必于飬老之时非徒外饰虚文实以谘询治道翰林学士呉澂心正而量逺气冲而神和博考于事物之赜而达乎圣贤之蕴致察于践履之防而极乎神化之妙正学真传深造自得实与末俗盗名欺世者霄壌不同粤自布衣一再収召超擢学士有识君子不以为过前当讲説剀切温润完厚康健聪明经学之师当代寡二虽防防赐存抚为礼甚优然合召还资其学问良非小补云云未几复举以自代曰制诰国史二事所以成一王之大经万世之昭宪比于效一官分一职重轻不侔若止因循冒昩常人孰不可为当职世从军旅厯职省防文章本非所长志虑耗于劳勚深思逭责其在荐贤翰林学士呉澂学贯天人行足师表书事得笔削之法代言近典诰之文葢其所造甚深文学亦其余事日今两朝实録未经进呈累朝嘉言善行多合记録载事修辞全资学识又有辽金宋史先朝累有圣防纂修旷日引年未覩成效使前代之得失无闻圣朝之著述不见恐贻后悔君子耻之然非博洽明通孰克成此本官虽曰年近八十其实耳聪目明心清力瞻今不使身任其事后必追悔无及近防朝廷差官优赐存问礼意诚厚然须使当承防之任总裁方可成就所合举以自代允协舆论云云】答田宪副问
　　四年丁卯
　　三月省墓乐安县【七世祖妣张氏夫人葬天授乡之栎歩】留清江县【荆襄来学者十有五人】八月还家
　　天厯元年【是年初改致和元年嵗在戊辰】
　　二年己巳
　　七月江西省请考乡试【辞疾不起】易纂言外翼成
　　至顺元年庚午【天厯至顺皆元文宗朝】
　　伯子文以廕授官【先是郡县以公归老无复出意举文承廕授奉议大夫同知桞州路总管府事】叔子京以侍飬授官【故事儒臣吿老许官一子侍飬】答王参政问
　　二年辛未
　　答危素问八月冡妇曽氏卒【制大功服】十一月孙畣卒【居母丧毁瘠卒公惜其颖敏哭之痛】
　　三年壬申【此后为顺帝初年先没又三十六年元亡】
　　留郡学【子京迎飬公服所制冠端以谒先圣先师】礼记纂言成
　　元统元年癸酉
　　迁母夫人游氏于里之鲁歩东边祔父左丞公墓左六月甲子感暑得疾【公感疾服药数日小愈逾旬颇安医者请退公曰吾往时病退体即清和今证已去而体气若在病中时殆未愈也庚辰复作辛巳公命孙当曰吾疾异于常时矣召学者曽仁曰生死常事可须使吾子孙知之共手胸前正卧不动者数日乙酉挥药不进水毕暝目不语里中人是夕见一大星陨于屋之东北隅】丙戌薨年八十有五【卒时神思泰然而逝戊子小殓袭用端己丑大殓用绞衿】事闻诏加赠资徳大夫江西等处行中书省左丞上防军追封临川郡公諡曰文正【谥法经天纬地曰文内外宾服曰正】
　　行状
　　曽祖大徳妣张氏祖铎赠中奉大夫淮东道宣慰使防军追封临川郡公妣谢氏追封临川郡夫人考枢赠资善大夫湖广等处行中书省左丞上防军追封临川郡公妣游氏追封临川郡夫人先生讳澄字防清晚称伯清姓呉氏其先自豫章之丰城迁居崇仁七世祖周生二子玑将乡兵留太平州璿生始居咸口里公之髙祖矣自是以来世治进士业先生以宋淳祐九年己酉正月十有九日生前一夕乡父老见有异气防其家后有望气者言华盖临川两山之间当有异人出两山之间所谓咸口里也三嵗颖异日发宣慰公抱置膝上教之古诗随口成诵五嵗就外傅日受千余言诵之数过即记不忘母夫人忧其过勤夜节膏油之焚常母寝复续火读书达旦不敢令母氏知也七嵗论语孟子五经皆成诵能着律赋九嵗乡邑课试每中前列十嵗始得朱子大学等书而读之恍然知为学之要日诵大学二十过如是者三年次第读论语孟子中庸専勤亦如之昼诵夜惟弗达弗措十三嵗大肆力于羣书家贫常从鬻书者借读既而还之鬻书者曰子尽读之乎先生曰试举以问我鬻者每问一篇輙终其巻鬻者遂献其书十四嵗丱角赴郡学补试郡之前軰儒者皆惊其文十五嵗知厌科举之业而用力圣贤之学见朱子训子帖有勤谨二字如得面命而服行之作勤谨二箴又作敬铭有曰把捉于中精神心术检束于外形骸肌骨又作和铭极言周子程伯子气象以自勉常自言曰读敬铭如临严师如在灵祠百妄俱消不觉足之重手之防读和铭心神怡旷万境俱融熙熙然不知手之舞足之蹈也其后又作顔冉铭理一箴自新铭自修铭消人欲铭长天理铭克己铭悔过铭矫轻铭警惰铭等节节警防践履之功于斯可见矣是嵗宣慰公赴乡试先生侍行时郡守迎新安徽庵程先生若庸以朱子之学教授郡之临汝书院徽庵盖从双峰饶氏游先生因乡人谒之徽庵未出而外斋有揭帖片纸满壁皆徽庵特见以语学者之说先生一览而尽之及见先生从容进问曰如先生壁间之书以大学为髙明正大之学然则小学乃卑小浅陋之学乎若此者数条徽庵曰吾处此久矣未有如子能问者吾有子曰仔复族子槱之与子年相若可同学为友槱之者旴江程文宪公文海钜夫旧名也自是常往来徽庵之门徽庵深知之而同堂之人弗尽知也咸淳元年冬左丞公侍宣慰公之疾久而小间宣慰公谓左丞曰吾察此孙昼夜服勤连月不懈而精神有余此大器也可善教之盖宣慰自襁褓知爱先生间形于言而亲戚乡里以为有誉孙之癖矣十有二月宣慰公捐舘丧葬凡役先生考古礼禀于左丞而行之十九嵗着説曰道之大原出于天圣神继之尧舜而上道之元也尧舜而下其亨也洙泗鲁邹其利也濓洛闗闽其贞也分而言之上古则羲皇其元尧舜其亨乎禹汤其利文武周公其贞乎中古之綂仲尼其元顔曾其亨子思其利孟子其贞乎近古之统周子其元也程张其亨也朱子其利也孰谓今日之贞乎未之有也然则可以终无所归哉盖有不可得而辞者矣又尝与人书曰天生豪杰之士不数也夫所谓豪杰之士度越一世而超出等夷也战国之时孔子徒党尽矣充塞仁义若杨墨之徒又滔滔也而孟子生乎其时独愿学孔子而卒其传当斯时也旷古一人而已眞豪杰之士哉孟子没千有余年溺于俗儒之陋习滛于老佛之异教无一豪杰之士生于其间至于周程张邵一时迭出非豪杰其孰能与于斯乎又百年而朱子集数子之大成则中兴之豪杰也以绍朱子之统自任者果有其人乎澄之龆齓时惟大父家庭之训是闻以时文见知于人未闻道也及知圣贤之学而未知能学也于是以豪杰自期以进于圣贤之学而又欲推之以尧舜其君民而后已实用其力于斯豁然似有所见坦然知其易行而力小任重固未敢自以为是而自料所见愈于人矣是时先生方弱冠而有志自任如此其后先生尝识此二文之后曰其见多未定之见其言多有病之言然不忍弃去録而藏之则晚年所进自此可攷矣六年庚午应抚州乡举以第二十八名荐明年试礼部下第归而纂次旧作谓之私録时宋亡之证已见先生以其道教授乡里尝作草屋数间而题其牖曰抱膝梁父吟浩歌出师表程文宪公知其意题之曰草庐学者称之曰草庐先生嵗乙亥皇元至元十二嵗也抚州内附传檄乐安乐安丞蜀人黄酉卿不署状去之穷谷不免寒饿犹招先生教其子先生从之十四年亡宋丞相文天祥起兵庐陵郡多应之傍近防起先生奉亲避地弗宁厥居乡贡进士郑松竒士也迎先生隠居布水谷后人以其处为眞隠观十八年纂次诸经注释孝经章句成十九年较定易书诗春秋修正仪礼小戴大戴记二十年自布水还居草庐二十一年五月左丞公捐馆二十三年程文宪公奉诏起遗逸于江南至抚州强起先生以母老辞程公曰不欲仕可也燕冀中原可无一观乎母夫人喜其行与程公同如京师既至程公犹荐先生不令其知先生觉其意力以母老辞二十四年归朝廷老成及宋之遗士在者皆感激赋诗饯之故宋宗室赵文敏公孟頫方召为兵部郎官独书朱子与刘屏山所和诗三章以遗之一时风致识者叹之二十五年程文宪公言于朝曰呉澄不愿仕而所定易书诗春秋仪礼大小戴记得圣贤之防可以教国子传之天下有防江西行省遣官缮録以进郡县以时敦礼元贞元年八月游豫章西山宪幕长郝文仲明迎先生入城学易时南北学者日众清河元文敏公明善时行省掾以文学自负常屈其坐人见先生问春秋大义数十条皆领防至语之理学有所未契先生使读程氏遗书近思録文敏素读是书至是始知反覆玩味他日见先生曰先生之学程子之学也愿为弟子授业终其身城中居官之人及诸生皆愿闻先生一言请先生至郡学先生为説修已以敬一章指画口授反覆万余言聼者千百人有常用力于斯者多所感发三年董忠宣公士选任江西行省左丞因文敏得见先生于馆塾以为平生所见士未有徳容辞气援据经传如先生者大徳元年拜行防御史中丞入奏事首以先生为荐及在枢府又荐之一日议事中书起立谓丞相曰士选所荐呉澄经明行修大受之器论道经邦可助治国平章军国重事博果宻曰枢宻质实所荐天下士也丞相逮事世祖亲见用人之道平章许文正公髙弟之得其传者是以知董忠宣之言授应奉翰林文字豋仕佐郎同知制诰兼国史院编修官诏有司敦遣忠宣又以手书招之先生答书云朝廷用人之不次公卿荐人之不私布衣之授特知防特防如此近世以来所希有也虽木石犹当思所以报称而况于人乎然夫子劝漆雕开仕对以吾斯之未能信而夫子説之者深以开之可仕不可仕开知之而夫子未知之也閤下之举古大臣之事澄敢不以古贤人之所以自处者自勉继以邵子之诗曰幸逢尧舜为眞主且放巢由作外臣澄虽不敏愿自附于前贤成之者在閤下矣有司敦廹久之先生为一至京师而代者上矣方冬寒沍京师学者奉先生而问学焉七年春中丞犹抗章论朝廷失待士之礼先生归至扬州时宪使赵公道及寓公竹公玠卢公挚贾公钧赵公英詹公士龙元公明善等先后留先生身率子弟诸生受业明年八月除将仕郎江西等处儒学副提举九月校定邵子之书十年十月之官十一年正月朔以疾辞去留清都观与门人论及老子庄子太等书之本防因证其讹伪而着其説至大元年除从仕郎国子丞朝命行省敦遣二年六月到官先是世祖皇帝初命许文正公自中书出为祭酒文正始以所得朱子小学躬尊信之以训授弟子继之者多其门人犹能守其法久而寖失其旧先生既至深悯学者之日就乎荒唐而徒从事于利诱也思有以作新之于是六馆诸生知所趋向先生旦秉烛堂上诸生以次授业昼趋堂后寓舎则执经者随而请问先生恳恳循循其言明白痛切因其才质之髙下闻见之浅深而开导诱掖之使其刻意研穷以防精防之蕴反身克治以践乎进脩之实讲论不倦每至夜分寒暑不废于是一时游观之彦虽不列在弟子员者亦皆有所观感而兴起矣时朝廷循习寛厚好功名者奏立尚书省改更纷然新执政铸钱货变钞法以为功欲得先生助已而恐其不可致有士请致先生先生卧病门生家不可致乃归绐其人曰老儒不善骑堕马折臂矣四年武皇賔天仁宗即位尚书省罢先生陞司业侍御史刘公赓拜集贤学士兼国子祭酒召诸生语之曰朝廷徒以吾旧人自防臣迁以重国学司业大儒吾犹有所质问师不易得时不可失诸生勉之皇庆元年正月先生买舟通州既行而后移文告其去监学官愕然贵防之士伥伥失所依有流涕者数十人追至河上恳留不从朝廷亦遣人追留或尼不行盖先生尝为学者言朱子道问学工夫多陆子静却以尊徳性为主问学不本于徳性则其弊偏于语言训释之末果如陆子静所言矣今学者当以尊徳性为本庻几得之议者遂以先生为陆学非许氏尊信朱子之义然为之辞耳初亦莫知朱陆之为何如也延祐三年先生深入宜黄山中五峯僧舍以居六越月修易纂言四年江西行省请考乡试先生出经问曰孟子道性善尧舜至于涂人一耳而论语曰性相近何也同官或怪其易先生曰于此有眞知则言不差江西贡士二十二人而答此问不差者先生以为才得三四巻耳五年春除集贤直学士特陞奉议大夫遣集贤脩撰虞集奉诏召先生于家行至仪眞病作不复行渡江谒金陵门人王进徳家新书塾所至学者云集居数月修书纂言六年十月泝江州寓濓溪书院十一月率诸生拜周元公之墓是年北方学者为多明年还临川从之者皆北人至治二年易纂言成三年英宗即位东平王拜珠为丞相励精为治黜陟臧否朝廷赫然超拜先生为翰林学士知制诰同脩国史阶太中大夫遣直省舍人刘布哷奚奉诏召先生于家使者致君相之意甚笃先生拜命即行五月至京师六月入院时诏学士散直集善书者粉黄金写浮图藏经有防自上都来使丞相苏苏诏先生为之序先生曰主上写经之意为国为民甚重事也但追荐冥福臣所未知葢释氏因果利益之説人所喜闻至言轮廻之事彼之髙者且不谈其意止谓为善之人死则上通髙明其极品则与日月齐光为恶之人死则下沦汚秽其极下则与沙虫同类其徒遂为超生荐拔之説以蛊惑世人今列圣之神上同日月何待子孙荐拔且国初以来凡写经追荐之事不知其几若超拔未効是无佛法矣若超拔已効是诬其祖矣譔为文辞不可以示后世左丞曰上命也先生请俟驾还奏之防上崩不及奏而止泰定元年朝廷用江浙行省左丞赵简言开经筵进讲平章蔡国张公珪领之以经学属之先生先生言温而气和经防敷畅得古人劝讲之体廷中骤见文物之盛而先生首当其任来者法焉在至治末诏作太庙议者习见同堂异室之制新庙作十二室未及迁奉而国有大故有司疑于昭穆之次故命集议焉先生曰世祖皇帝混一天下率攷古制而行之古者天子七庙庙各为宫太祖庙居中左三庙为昭右三庙为穆昭穆神主各以次递迁其庙之中颇如今中书省六部对列省部之设亦仿金宋之典官府尚从前代典故岂有宗庙之叙次而不攷古之典故可乎七月有防国史院脩英宗实録时汉人承防缺先生总其事分局纂修既毕先生有归志中书左丞奉防赐宴史院致勉留之意宴毕命小车出城朝士追送于齐化门外诸生送至通州中书闻亟命官具驿舟追至杨村不及而还是年先生七十有七嵗十一月至豫章延祐经理民田时激变贑之宁都中外骚动事定诏蠲虚増之税惟江西有郡县舞文之吏以减削则例为名増税三万余石者不得免至治初又行包银为害益甚先生在朝数言于执政者泰定改元中书防议便民之事先生始以二事为言诏书始免包银且命体覆减削之名而蠲除其税有司因循未行至是值宣抚在江西其副齐公履谦尝与同官成均相敬如师友先生力以吿之乃督宪司即为除豁十二月抵家中书言呉澄国之名儒朝之旧徳年髙而归不忍重劳之宜有所褒异有诏加授资善大夫赐钞五千贯金织丈锦二皆有副初先生与张蔡公同年告老其再相也力荐起先生防蔡公又去而士大夫多传其辞云钦承明诏肇起经筵考论前经讲明正道实国家之令典其所关系非细务也而珪以家世之旧愚戅之诚备位宰臣首当劝讲及觧机务仍俾専官自念世备戎行所谓明经实惭寡陋况通译之难讲明有限积诚未至不能感格惟愿老成之进庻几陈闭之心切以周尚父授丹书之戒汉申公赴蒲轮之招皆以期頥为国羽翼葢有乞言之礼必于养老之时非徒外饰虚文实以谘询治道翰林学士呉澄心正而量逺气充而神和博考于事物之赜而达乎圣贤之蕴致察于践履之防而极乎神化之妙正学眞传深造自得实与末俗盗名欺世者霄壤不同粤自布衣一再収召超擢学士有识君子不以为过前当讲明剀切温润完厚康健聪明经学之师当代寡二虽防防赐存抚为礼甚优然合召还资其学问良非小补未几复举以自代曰制诰国史二事所以成一王之大经为万世之昭宪比于效一官分一职者重轻不侔若止因循冒昩常人孰不可为当职世从军旅厯仕省防文章本非所长志虑耗于劳勚深思逭责其在荐贤翰林学士呉澄学通天人行足师表书事得笔削之法代言近典诰之文盖其所造甚深文学亦其余事目今两朝实録未经呈进累朝嘉言善行多合纪録载事修辞全资学识又有辽金宋史先朝累有圣防纂修旷日引年未覩成效使前代之得失无闻圣朝之著述不见恐贻后悔君子耻之然非博洽明通孰克成此本官虽曰年近八十其实耳聪目明心清力赡今不使身任其事后必追悔无及近防朝廷差官优赐存问礼意诚厚然后使当承防之任总裁方可成就所合举以自代允协舆论天厯元年春秋纂言成二年易纂言外翼成逰先生之门南北之士前后无虑千百人门人元明善言尝闻先生论及门之士先生怅然曰吾闻郡多俊秀宜有可望者三年其第三子京为抚州路儒学教授迎先生至城府学者无不得见焉进而教之靡间晨夕虽偶病少间未尝辍其问答居久之则又问明善曰得毋有未见者乎后数日部使者郡守请先生观新瞧楼先生赋诗一章懐王丞相陆子静以示学者遂登车归其乡矣四年礼记纂言成六月先生寝疾病逾旬屏药医使门人告子孙治后事拱手正身而卧乙酉夜有大星陨其舍东北隅丙戌日正午神气泰然而薨年八十有五嵗以端敛娶余氏追封临川郡夫人子男五文廕奉议大夫同知桞州路总管府事后先生一年卒衮先卒京以奉养先生特授抚州路儒学教授禀亶孙男十一当蕃畣防防奋里畀畟畧界畣防蚤世孙女五适谭观曽文熊铃袁镇黄盅曽孙男四亼全仚仑女二呜呼孟子殁千五百年而周子出河南两程子为得其传时则有若张子精思以致其道其逈出千古则又有邵子焉邵子之学既无传而张子殁门人往往卒业于程氏程门学者笃信师説各有所奋力以张皇斯道奈何世运衰防民生寡祐而乱亡随之矣悲夫斯道之南豫章延平髙明纯洁又得朱子而属之百有余年间师弟子之言折无复遗憾求之于书葢所谓集大成者时则有若陆子静氏超然有得于孟子先立乎其大者之防其于斯文互有发明学者于焉可以见其全体大用之盛而二家门人区区异同相胜之浅见葢无足论也朱子以来又将百年为其学者毫分缕柝日以增盛曽不足少救俗学利欲之祸而宋遂亡矣先生之生炎运垂息自其龆齓特异常人得断简于众遗发新知于卓识盛年英迈自任以天下斯文之重葢不可御也摧折穷困壮志莫遂艰难避地垂十数年其所以致于圣贤之道者日就月将矣厯观近代进学之勇其孰能过之南北未一许文正公先得朱子之书于邉境伏读而深信之持其説以事世祖皇帝而儒者之道不废许公实启之是以世祖以来不爱名爵以起天下之处士虽所学所造各有以自见其质诸圣贤而不悖俟乎百世而不惑论者尚慊然也先生自布衣用大臣荐出处久速道义以之三命益隆遽至内相之贵稽其立朝之日未尝有三年淹也施教成均师道尊重劝讲内廷诚意深逺与大议论大事虽可槩见而无悠久浃洽之功者非人之所能为也然而先生生八十有五年耳聪目明以终其身得以其学肆于圣经贤传以辨前儒之惑以成一家之言天下后世之学者可以探索玩味于无穷矣其于易学之五十余年其大防宗乎周邵而义理则本诸程传其校定用东莱吕氏之本而修正其缺衍缪误其纂言则纂古人今人之言有合于己之所自得者大槩因朱子象古之説而益广其精防若项安世玩辞等説则因之益致其洁静至于自得之妙有非学者所能遽知而通其类例以求之者则在外翼外翼十二篇曰卦统曰卦对曰卦变曰卦主曰变卦曰互卦曰象例曰占例曰辞例曰变例曰易原曰易派书校定以伏生所传自为一巻不以所谓古文者杂之春秋纂言葢取近代儒者特见之明以破往昔诸家传注穿凿之陋决以己意而折之使人知圣笔有一代之法而是经无不通之例既采摭羣言各丽于经又用赵氏纂例之法分所异合所同纂为总例七篇曰天道曰人纪曰嘉礼曰宾礼曰军礼曰凶礼曰吉礼例之纲七例之目八十有八凡春秋之例礼失者书出于礼则入于法故曰刑书也事实辞文善恶毕见圣人何容心哉葢浑浑如天道焉所谓例学者以此而求圣经云耳仪礼存者十七篇先生补逸经八篇者投壶奔丧取之小戴记公冠诸侯迁庙诸侯衅庙取之大戴记中霤禘于太庙王居明堂诸篇名见郑氏注而其文则甚畧矣有传十篇冠义昏义士相见义乡饮酒义乡射义燕义大射义皆取之小戴记大射义乃自乡射义而分者聘义公食大夫义则用清江刘氏所补朝事义则取诸大戴记以备觐义而所谓礼记纂言者既取诸义附于经又别大学中庸别为一书其存者凡三十六篇通礼九防礼十一祭礼四通论十二篇次先后稍变于旧就篇之中科分栉剔以类相从俾其上下文意聨属章之大防标识于左其篇章文句秩然有伦先后始终至为精宻先王之遗制圣贤之格言千有余年其亡阙仅存而可攷者既表而出之各有所附而其纠纷固泥于専门名家之手者一旦各有条理无复余蕴矣孝经章句最所蚤定而外传十巻亡矣其余皆存也诗则以为朱氏传得其七八其有余论则门人传其言未及集録周子程子之书既定于朱子之手而张子邵子之书先生始为校定次第正其讹缺张子书挈东西铭于篇首而正防次之又以邵子为孔子以来一人而已盖其于邵子之学深有所防悟也先生之博通妙契有未易言者门人众多浩不可遏各以其所欲而求之各以其所能而受之盖不齐也乃着学基一篇使知徳性之当尊着学统一篇使知问学之当道所谓穷乡晚进无良师友而有志于学者循此而学之庻乎其不差矣又有老子庄子太经乐律八阵图郭璞葬书等説卓见精识去世俗浅陋之説逺甚而先生支余之学盖不止此其进学之涂辙首见于私録二巻而心术之精防文集具可考见平日议论门人各有纪述识者有所择焉呜呼先生往矣其可得而见者经学文字之传于世者也至若厉如秋霜煦若春日论説如江河之渊源沾溉若雨云之敷布亲切者如剑之就砺薫陶者如饮之得醇望之而心服即之而气融比之求于言语文字之防者其感化疾矣不幸天不憗遗文星下坠后死者不得有与于声光然而自昔贤者所可见于后世者亦赖此而已矣呜呼天乎集之先君子长先生四嵗有交友之谊自防侍侧以聆其绪余晚仕于朝尝从先生之后归田之日先生已去世数月葢深叹其有不可得闻者窃叙所知之万一以吿方来之学者谨缮写上之国史太常使君子有所考观焉谨状
　　列传
　　呉澄字防清抚州崇仁人髙祖晔初居咸口里当华盖临川二山间望气者徐觉言其地当出异人澄生前一夕乡父老见异气防其家邻媪复梦有物蜿蜒防其舎旁池中旦以告人而澄生三嵗頴悟日发教之古诗随口成诵五嵗日受千余言夜读书至旦母忧其过勤节膏火不多与母寝燃火复诵习九嵗从羣弟子试乡校每中前列既长于经传皆习通之知用力圣贤之学尝举进士不中至元十三年民初附盗贼所在蜂起乐安郑松招澄居布水谷乃着孝经章句校定易书诗春秋仪礼及大小戴记御史程钜夫奉诏求贤江南起澄至京师未几以母老辞归钜夫请置澄所著书于国子监以资学者朝廷命有司即其家録上元贞初防龙兴按察司经厯郝文迎至郡学日聼讲诵其问答凡数千言行省掾元明善以文学自负尝问澄易诗书春秋奥义叹曰与呉先生言如探渊海遂执弟子礼终其身左丞董士选延之于家亲执馈食曰呉先生天下士也既入朝荐有道擢应奉翰林文字有司敦劝久之乃至而代者已到官澄即日南归未几除江西儒学副提举居三月以疾去官至大元年召为国子监丞先是许文正公衡为祭酒始以朱子小学等书授弟子久之渐失其旧澄至旦燃烛坐堂上诸生以次受业日昃退燕居之室执经问难者接踵而至澄各因其材质反覆训诱之每至夜分虽寒暑不易也皇庆元年陞司业用程纯公学校奏疏胡文定公六学教法朱文公学校贡举私议约之为教法四条一曰经学二曰行实三曰文艺四曰治事未及行又尝为学者言朱子于道问学之功居多而陆子静以尊徳性为主问学不本于徳性则其弊必偏于言语训释之末故学必以徳性为本庶几得之议者遂以澄为陆氏之学非许氏尊信朱子本意然亦莫知朱陆之为何如也澄一夕谢去诸生有不谒告而从之南者俄拜集贤直学士特授奉议大夫俾乗驿至京师次眞州疾作不果行英宗即位超迁翰林学士进阶太中大夫先是有防集善书者粉黄金为泥写浮屠藏经帝在上都使左丞苏苏诏澄为序澄曰主上写经为民祈福甚盛举也若用以追荐臣所未知葢福田利益人所乐闻而轮回之事彼习其学者犹或不言不过谓为善之人死则上通髙明其极品则与日月齐光为恶之人死则下沦污浊其极下则与沙虫同类其徒遂为荐拔之説以惑世人今列圣之神上同日月何庸荐拔且国初以来凡写经追荐不知几举若未効是无佛法矣若已効是诬祖也撰为文辞不可以示后世拟自上还奏之防帝崩而止泰定元年初开经筵首命澄与平章政事张珪国子祭酒邓文原为讲官在至治末诏作太庙议者习见同堂异室之制乃作十二室未及迁奉而国有大故有司疑于昭穆之次命集议之澄议曰世祖混一天下悉攷古制而行之古者天子七庙庙各为宫太祖居中左三庙为昭右三庙为穆昭穆神主各以次第迁其庙之宫颇如今之中书六部夫省部之设亦仿金宋岂以宗庙次序而不攷古乎有司急于行事竟如旧次云时澄已有去志防脩英宗实録命总其事居数月实録成未上即移疾不出中书左丞许思敬奉防赐宴国史院仍致朝廷勉留之意宴罢即出城登舟去中书闻之遣官驿追不及而还言于帝曰呉澄国之名儒朝之旧徳今请老而归不忍重劳之宜有所褒异诏加资善大夫仍以金织文绮及钞五千贯赐之澄身若不胜衣正坐拱手气融神迈畣问亹亹使人涣若氷释弱冠时尝着説曰道之大原出于天神圣继之尧舜而上道之元也尧舜而下其亨也洙泗鲁邹其利也濓洛关闽其贞也分而言之上古则羲皇其元尧舜其亨禹汤其利文武周公其贞乎中古之统仲尼其元顔曽其亨乎子思孟子其贞近古之统周子其元程张其亨也朱子其利也孰为今日之贞乎未之有也然则可以终无所归哉其蚤以斯文自任如此故出登朝署归于家与郡邑之所经由士大夫皆迎请执业而四方之士不惮数千里蹑屩负笈来学山中者常不下千数百人少暇即著书至将终犹不置也于易书春秋礼记各有纂言尽破传注穿凿以发其蕴条归纪叙精明简洁卓然成一家言作学基学统二篇使人知学之本与为学之叙尤有得于邵子之学校定皇极经世书又校定老子庄子太经乐律及八阵图郭璞葬书初澄所居草屋数间程钜夫题曰草庐故学者称之为草庐先生天厯三年朝廷以澄耆老特命次子京为抚州教授以便奉飬明年六月得疾有大星坠其舍东北澄卒年八十五赠江西行省左丞上防军追封临川郡公諡文正长子文终同知桞州路总管府事京终翰林国史院典籍官孙当自有传
　　圹记
　　有元翰林学士呉公讳澄字伯清居抚州路崇仁县祖铎赠中奉大夫淮东道宣慰使防军追封临川郡公妣谢氏追封临川郡夫人考枢赠资善大夫湖广等处行中书省左丞上防军追封临川郡公妣防氏追封临川郡夫人公生宋淳祐九年己酉正月十有九日中咸淳九年乡贡进士举皇元大徳四年以处士起授应奉翰林文字登仕佐郎同知制诰兼国史院编修官未上八年除将仕郎江西等处儒学副提举至官三月以疾辞去至大元年擢从仕郎国子监丞二年六月到官四年就陞国子司业转文林郎公欲更学制与僚友论不合皇庆元年正月去官延祐五年进集贤直学士超转奉议大夫奉诏行至仪眞病作而归至治三年超拜翰林学士知制诰同修国史阶太中大夫奉诏遣直省舎人特召于家五月至官秋闻南坡之变即有归志以寒沍舟不可行泰定元年春开经筵诏公独当其任明年二月有防修英宗实録时承防缺公总其事八月书成即归三年特诏加授资善大夫赐钞五千贯金织纹锦二皆有副上表辞谢上不允至顺四年六月丙戌薨于正寝至正五年赠江西等处行中书省左丞上防军封临川郡公諡文正子男五文衮京禀亶文奉议大夫同知桞州路总管府事后公一嵗卒京将仕佐郎翰林国史院典籍官孙男十二当蕃防奋里畀畟畧界罍累当翰林脩撰徴事郎同知制诰兼国史院编脩官孙女八曽孙男九亼全仚仑仝钰銈防铿曽孙女七孙男一炫孙女一以至正七年七月初九日己酉葬县之礼贤乡太平里谨志于圹云
　　神道碑【揭傒斯奉诏撰】
　　皇元受命天防真儒北有许衡南有呉澄所以恢宏至道润色鸿业有以知斯文未丧景运方兴也然金亡四十三年宋始随之许公居王畿之内一时用事皆金遗老得早以圣贤之学佐圣天子开万世无穷之基故其用也呉公僻在江南居阽危之中及天下既定又二十六年始以大臣荐强起而用之则年已五十余矣虽事上之日晚而得以圣贤之学为四方学者之依归为圣天子致明道敷教之实故其及也深上既命词臣欧阳诔许公之行于石复以呉先生之述诏臣傒斯臣材质驽下于学问无一堪可讵足以窥涯涘塞明诏然国家盛典敢不钦承谨按前奎章阁侍书学士虞集状公讳澄字伯清抚之崇仁人曽大父大徳大父铎皇赠中奉大夫淮东宣慰使防军追封临川郡公父讳枢皇赠资善大夫湖广等处行中书省左丞上防军追封临川郡公祖妣谢氏妣游氏追封临川郡夫人世有积徳为儒家其所居咸口里在华葢临川二山之间丰城徐觉者善望气尝过而指曰必有异人出焉已而生公之前一夕里中人梦有神物蜿蜒防公所居明日生公三嵗能诵歌诗数百篇五嵗出就外傅日受千余言三四过即记不忘夜诵常至达旦七嵗能黙诵五经十嵗知为学之本大肆力于朱子诸书犹以大学为入道之门必日诵二十过如是者三年十五遂以圣人之学自任作勤谨二箴敬和二铭十六拜程若庸先生友程文宪公钜夫十九作自新自脩消人欲长天理克己悔过矫轻警惰诸铭以自防励二十举进士明年下第又三年宋亡天下为元是为至元十三年而政教未舒民疑未附乃与乐安郑松隠居布水谷作孝经章句校定易书诗春秋仪礼大小戴记二十一年遭父丧凡治丧悉从古制乡里皆化行之服除程文宪公以南防侍御史奉诏求贤江南强起公以故旧俱至京师而不受其荐居数月以母老辞去程公既不能屈公又言所校诸书宜置国子监以资学者朝廷下行省行省下有司即其家尽録上之元贞初至豫章宪幕长郝文公迎馆郡庠朝夕聼讲有所问答原理数千言省属元文敏公明善以学自命问易诗书春秋叹曰与呉先生言如探渊海终身执弟子礼董忠宣公士选时为行省左丞迎至家亲执馈食曰呉先生天下士董公由南防御史中丞入佥枢宻院事荐有道东平文贞王博理宻曰董公不妄举方议行用之防迁御史中丞寻以疾薨不果用五年又以董公为中丞乃授应奉翰林文字豋仕郎同知制诰国史院编修官比至已有代执手遮留不去中山王张达河西张恒軰皆从受业焉八年秋除将仕郎江西儒学副提举明年待次家居校定邵子书始推其书上接伏羲文王周公孔子之传明年冬始就官居三月即免去校定老子庄子太至大元年以从仕郎国子监丞召脩许文正公之教日讲于公夕讲于次寒暑不懈仁宗即位进司业乃损益程淳公学校奏疏胡文定公大学教法朱文公学校贡举司议为教四条一曰经学二曰行实三曰文艺四曰治事未及施行为同列所嫉一夕竟去六馆诸生怅怅如失父母者有不谒告从之而南者居数年然后归归皆取髙科为名士集贤以祭酒召公中书不可延祐初賔兴之诏行四年再校议江西而诏集贤修撰虞集乗传山中起为集贤直学士特加奉议大夫明年秋行至仪眞以疾谢遣使者就金陵过九江拜周元公墓而归北方学徒数十人皆从之至家留不去英宗即位郓忠宪王拜珠为丞相进贤屏恶天下风动至治三年春遣中书直省舍人防江西省臣就家起拜翰林学士知制诰同脩国史进阶太中大夫以五月至京师时驾在上都寻有南坡之变明年春治任将归众皆恳留为大行实録计防朝廷以江淛行省左丞赵简言请开经筵以公及平章政事张蔡公珪国子祭酒邓文原为讲官每进讲必三四过乃已泰定二年闰月脩英宗实録八月书成未及上进即称疾中书知有去志即院具宴举留宴毕乗小车出城委牒而去中书闻之即以驿舟追至杨村不及而返明年诏遣使赐楮币五千缗金织叚文二进阶资善大夫公上表辞所赐物四方学者日益众公虽疾必强起教之又衣食之故学者多至卒业而后去元统元年六月防疾乙酉夜有大星陨其舍东北隅明日日中遂薨年八十五以端敛及治丧一用公所定家礼赠江西行省左丞上防军追封临川郡公諡文正妻余氏追封临川郡夫人子男五文以泽授奉议大夫同知桞州路总管府事后公一年卒衮先卒京以便飬特授抚州路儒学教授禀亶孙男十当蕃畣防防奋里畀畟畧当国子助教畣防早世女五谭观曽文熊铃黄盅其壻也曽孙男四亼全仚仑孙女二臣窃惟我国家自太祖皇帝至于宪宗凡厯四朝五十余载天下犹未一法度犹未张圣人之学犹未明世祖皇帝以天纵之圣继统纂业豪杰并用羣儒四归武定文承化被万国何其盛欤至若眞儒之用时则有若许文正公由朱子之言圣人之学列位防辅施教国子是以天启昌明之运也乃若呉公研磨六经疏涤百氏纲明目张如禹之治水虽不获任君之政而著书立言师表百世又岂一材一艺所得并哉其学之源则见于易诗书春秋礼记诸纂言其学之序则见于学统学基诸书而深造极诣犹莫尚于邵子其所著书文章皆行于世公隠居时有草屋数间程文宪公过而署其牖曰草庐故号草庐先生其葬以元丁亥其墓在县之礼贤乡地名左桥陈顿坑其铭曰
　　天地之大六籍载焉帝王之尊六籍位焉六籍之道无内无外六籍之义有顕有晦匪伊求之道何由明匪伊明之道何由行昔岂弗求求或未至昔岂弗明明或犹蔽天监六籍生此哲人抉防阐幽志气如神其言汪汪其书洋洋其学之方其国之光天下儒师国中通贵永配孔庭以式百世










　　呉文正集附録
