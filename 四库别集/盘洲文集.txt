　　钦定四库全书　　　　　集部四
　　盘洲文集　　　　　　　别集类三【宋】
　　提要
　　【臣】等谨案盘洲文集八十巻宋洪适撰适有释已着録许及之撰适行状称有文集一百巻藏于家周必大撰适神道碑则称其论著为四方传诵有盘洲文集八十巻与行状互异考陈振孙书録解题张萱重编内阁书目俱作八十巻则及之所称其家藏之全稿必大所称乃其行世之刋本也其书流传颇尠王士祯居易録谓朱彞尊所藏盘洲文集仅有其诗则藏书家已罕覩全帙此本为毛
　　氏汲古阁所藏犹从宋刻影写惟末巻劄子第三篇蠧损特甚其余虽字句间有脱落而巻帙完好亦古本之仅存者矣适以词科起家工于俪偶其弟迈尝举所草张浚免相制王大寳致仕制浙东谢表生日诗词谢启诸聮载于容斋三笔然考适自撰小传自其少时拟复得河南贺表即有齐人归郓讙之田宣王复文武之土句为作者所称其内外诸制亦皆长于润色藻思绮句层见叠出不但如迈之所举也至于记序志传之文亦尚存元祐法度尤南渡后铮铮者矣所作释续于史传舛异考核特精今观此集如跋唐瑾传跋丹州刺史碑跋皇甫诞碑诸篇皆能援据旧刻订北史唐书之谬葢金石之学最所留意即隋唐碑志亦多能辨证异同又宋史本传称其父皓谪英州适往来岭南省侍者九载桧死皓还服阕起知荆州旋卒今以集中自撰小传及皓行述考之则皓安置英州居九年始复朝请郎徙袁州至南雄州卒后一日秦桧亦死非桧死而皓始还足订宋史之误其他表启疏状诸篇亦多与宋史防稽是又不但取其文词之工矣乾隆四十六年十二月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀











　　钦定四库全书
　　盘洲文集巻一
　　宋　洪适　撰
　　诗一
　　拟古十三首
　　行行重行行
　　行行重行行南北各倦防昔人重别离一日嗟三秋如何三秋暮相见尚悠悠方寸正纡轸何以写我忧仰瞻衡汉移俯对兰菊遂臭味虽云同光尘若为异回风凄且发飘我别时袂欲知长相思披衣不胜体
　　青青河畔草
　　青青河畔草英英篱邉菊雅雅当牕女濯濯手如玉渊渊锦中意粲粲未盈幅藁砧天一涯刀头误行卜却鉴怨新眉谁教逺山緑
　　青青陵上栢
　　青青陵上栢橚橚庭中竹人夀能防何譬彼电过目一觞命昵交且以慰心曲驾言长安游川光晨可掬神州何赫戏髙城矗延属峣榭千星斗雕栭错珠玉鳞鳞王公第华缨夹绣毂放懐恣槃虞端忧竟谁逐
　　今日良宴防
　　今日良宴防朋簮故人家摇情绿绮琹度曲渔阳挝放歌掀醉髯晤语粲春葩列坐各知心游扬相齿牙芬芳须及时东扶忽西斜胡不厉逸翮天津问仙槎无为甘寂寞痼疾守烟霞
　　西北有髙楼
　　西北有髙楼偃蹇轶千门绮栊纳飞月璧珰碍翔云上有歌女哀声啓莺唇谁能为此曲无乃返香人一章三致意脩蛾有余颦不惜饶清响暗惊梁上尘所悲聴者心中无洷渭分愿作南溟鸟夕饮玉池津
　　渉江采芙蓉
　　渉江采芙蓉芳蕤防幽沚相思不相见芬香欲谁遗秋容感人心浪浪睫涵泪不如膝上琹哀音入君耳
　　明月皎夜光
　　明月皎夜光瑟瑟扇商籁衡纪直西躔云草斜左界感彼林薄凋嵗律倐云迈蜻蛚谁汝怜凄凄鸣戸外昔我耐乆朋着鞭道方泰尉借缯缟轻金兰旧盟改东井不及泉须女无俦配君防贡公綦白头媿倾盖
　　冉冉孤生竹
　　冉冉孤生竹成隂幽谷中聿来君子室葛藟施乔松乔松千百寻攀附犹可穷思君江水深褰裳往难从同心而偏栖愧彼摩霄鸿灼灼芙蓉花凌波媚芳风非不努力爱秋至无归鸿昔盟倘不寒谁叹久西东
　　庭前有竒树
　　庭前有竒树黄鸟巢其枝之子不顾返失此熈春期采采未盈匊夕风已纷披路逺怅莫致虽多亦奚为
　　迢迢牵牛星
　　迢迢牵牛星奕奕停梭女寻盟整瑶辔缄情遵汉渚欣防未斯须别愁眉已度黄月不我留残机忍重顾翻羡巫山云朝朝楚王遇
　　人生不满百
　　人生不满百蟪蛄等春秋花月多风雨何不蜡屐游朱光忽以驰退舍未易留生前一杯乐难与昧者谋临流羡芳芷欢言泛轻舟
　　孟冬寒气至
　　孟冬寒气至冲风一何厉宿楚失故隂思虫柱【上声】哀喙客来门冬冬袖有尺书遗一读泪先零再读心巳醉妾如初开花君如长流水花挽水回难水捐花去易流水何时休春荣难久恃
　　明明何皎皎
　　明月何皎皎舒光莹防绮宛转羞空床披轩歩庭际故爱同一心新愁今两耳咫尺相防难迢迢若千里况复千里隔忧端无穷已
　　谢洪庆善提刑遗法帖
　　纷纷渴骥竞秋蛇镌镵收拾俱名家吾宗尺牍擅天下年来野鹜谁肩差庭前书带凝寒緑架上牙籖富新轴中蔵墨妙更竒竒长物不留沾賸馥生平小楷拘蝇头岂知虿尾与银钩从今已叹笔成塜学竒还许登门不
　　春思
　　自闻郊外景多病负年光沐雨桃容腻耽春蝶兴狂幽期知我背遅日为谁长一枕虚牕寂炉烟续旧香
　　晚望
　　古堞髙亭暮登临逺眺时菊芳栖渥露荷盖偃清漪遵渚归鸿集投林啸狖悲闗情聊绘句独立自遅遅
　　欲雨
　　雨意泄琴床桃笙骤觉凉冲飚方贾勇藻景荐韬光去室怜鸠妇封闾看蚁王青灯可吾伴黄巻任更长
　　客至
　　闭闗聴剥啄有客欵蓬嵩谭垒万人敌词源八月涛园蔬供菜甲盘食饤桃毛冷淡琴书味由来属我曺
　　秋懐二首
　　送喜得新凉秋情未憗忘弱枝红皱重平野碧滋长林迥蝉初乱篱疎菊自芳吟成转萧瑟径醉任苍苍愁绪苦萦人寒螀殆叵闻瓜畴残蔓去兰畹秀蕤薫逺水涵秋态余霞冠夕曛扬扬今夜月独与广庭分
　　送人之姑苏
　　呉门千里役别话不堪闻暂发参商叹长懐星斗文菊丛黄彩乱槐路緑行分日冀书邮至防鸿接暮云
　　送呉傅朋知盱眙
　　山其下古淮壖上驷骎骎稳着鞭千里八年开皂葢九重一旦下青氊名郎他日曾趋禁静镇今朝叠典边簮笔侍书公雅意薫风殿阁待诚悬
　　方福州生日行
　　雪峰髙髙雪如许海门潮生浪吞浦郎罢携囝街西东到防欢然闻好语旧日大官多养髙民词狱寄充官曺横行阡陌喧夜皷唯征闗市析秋毫只今事事无长蠧五月政成歌召父尺一方来问鳯仪魁三快刷聫鸳羽三山岌嶪摩曾空便是方丈蓬瀛中他年图画凌烟了却向山中访赤松
　　谢唐守送朱樱二絶句
　　铃斋一树滴堦春翻走髹盘赠野人欲进麹生呼伯雅却无樊素啓丹唇
　　乳酪醍醐僻郡无多酸梅子岂吾徒香擎翠笼青出旧事从谁説上都
　　荅林神童
　　快覩终童英妙时跫然衘袖出明玑家声不诧大防问文律何愁知者希益利锋铓临大敌养成羽翼防髙飞红尘可厌忙车马挹取西山爽气归
　　海棠花二絶句
　　雨濯呉妆腻风催蜀锦裁自嫌生较晚不得聘寒梅【金城记犂举常云欲令梅聘海棠枨子臣樱桃及以芥嫁笋但恨时不同然牡丹酴醿杨梅枇杷尽为友】鸭殻非难致鲛胎业已成夜深宁覔睡相照月偏明【张寳就印録寳使子弟常巡市乞取鸡鸭卵殻鸡卵以煮药鸭卵以金丝织海棠花名鲛胎盏醉后畏酒时多用之】
　　瑞香花
　　衮衮香毬次第开结根幽独谢纷埃芳蓉妬入鸳鸯社异馥清传锦绣堆睡里魂交非自衍醒时心赏可无猜品题盍在春林石不是花王喜后来
　　题信州吴传朋郎中游丝书
　　上饶甿俗醇且古千室鸣弦方按堵黄堂人人今循良河南治平追鼻祖讼棠留景分清隂炉篆方羊燕寝深笑谈了却邦人事游戏翰墨惟书林自从真行易篆草圣书絶驰极艺游云惊龙初振竒渇骥怒猊争作势臣中第一兹谓谁寥寥典则其防希文人尺牍妙天下咸去收拾生光辉作古要须从我始直欲名家自成体手追心摹前无人一扫尘踪有新意纵横经纬生胸中落纸便与游丝同缲瓮茧车飞白雪织檐蛛网破清风一行一笔相聫属姿态规橅骇凡目临池漫劳三十年千兔从教后人秃旧闻吕向连锦书百字环写萦髪如惜哉淟汨已无考盍使北面称台与独歩不复名相甲端恨二王无此法只今四海书同文使者来求至将押
　　雪诗用晁无咎韵
　　密雪舞冬昼祁寒反夏炎竹枝低未湿梅萼莹先霑怯冷昻肩立欣繁矫首瞻随风方北渡际海必东渐轩簸来如掺缤纷势转严枯荄新防缀曲砌巧争添伺隙花穿戸承隅箸挿檐髙飞迷皎鹤夜影逼清蟾砧浄绡横石牕虚粉杂匳昆丘千璧碎武库五兵铦烟径杨吹絮香蹊蝶奋髯鲸鲵陆骨腐鹄鹭野翎爓白髪秦人遯厐眉汉尉潜渍蚕功孰及平地瑞初占窖卧行人节门扄志士恬已甘穿履困奚避割氊嫌醉慕双螯毕寒懐五绔防飘飖疑宓【阙】刻画谢无盐河濶凝新浪峯髙失旧尖山隂宾欲返淮右冦将殱穆满三章着桓五板兼君恩捐卫粟天意絶齐痁江上蓑堪画篱间氅可觇客观眸已儿咀手频拈足没寻萱屐腰闲刈藿鎌马驰毛愈素乌啄首难黔冻折騒人笔光临织妇幨螟牟宁待火疫疠讵烦砭甲长寒蔬细根肥宿麦纎年丰虽欲颂神助愧江淹
　　前韵虽险用之未尽掇其余复成三百言
　　一苦寒威重清晨雨脚□严风号宇宙防雪下闾阎布地盐初撒穿帷粉乍黏裴回轻防袖萦积满盈檐骋巧飘虽急乗危势或沾梨花芳小圃桂魄射疎帘烟湿茶翁灶竿低酒舎帘清泉埋沼沚苍榦耸楩柟玉匝齐君履银封鲁国檐盆收新琢璧堦展未裁缣木杪疑飞絮江干襍秀蒹正随云阵合未放日光暹处壮山屠虎髙兴泽殪蚺重巅闻折木防野絶飞鹣隼击翎添厉鳞蔵口敢噞狼随姬满驾鹊集叔才苫授简词臣敏乗车海若谦汉传王母綘周贡嵰【丘俭切】山甜王晙师方整髙昌众欲汉光开帝业苏烈贯兵钤豹曳荆人舄牙抽孙子籖肤寒方起粟手坼正忧□挟纩冬裘燠倾罍夜饮厌寒光欺宝鉴素质夺朱綅犬喜蹄方逞儿餐舌未箝梅林催皑皑麦垅长蔪蔪罝兎难探穴叉鱼已溉鬵鸱蹲饥愈噪马缩冻难拑见晛将消释歌诗兴佞憸妍辞惭谢客讵敢示羣佥
　　用雪诗韵谢三外弟见和
　　我昔檇李寓君方锡山潜欲驰咫尺书驶足无飞防相望参与商引首徒遐瞻朅来萍楩踪逺野得茅檐获与谭垒接何询筮占青山整烟鬟澄波开鉴奁乔松与怪栢如虬老龙髯悠然一望间野色皆可觇范甑飞埃尘墨突寒不黔好友岂厌频鸡黍供炊爓外家三遗珠脱頴皆囊尖交情谢流俗不问凉及炎着鞭挹清风从者屡我淹髙论极根源师友识所渐大略催治忽细谈析毫纎皮里有阳秋褒贬追齐殱古称学如殖秋成观执鎌吾匪董夫子家居下帷幨言经虽败绩宁妨整冠嫌抽轧强成章句鄙不任拈骫骳且艰澁疵瑕费鍼砭君诗粲珠琲光焰古人兼讵覆伧父酒不道胡儿盐陈檄愈头疾杜诗却寒痁轻缣邉幅富健笔锋铓铦语句既遒防格律何森严我穷思已竭君方涌泉添三峡争倒流未肻波澜恬短才媿匪匹尚期膏馥沾吟罢觉夜永明耿孤蟾
　　读秦本纪
　　应侯一语幽宣后长信蒙辜徙萯阳秦室无亲类枭獍借箕诟语亦其常
　　侯公
　　淮隂束手九江闲谁信功成頬舌问不惜鸿沟分二国太公今日得生还
　　楚懐王
　　武闗谋诈却称臣寃魄游魂尚在秦墓木萧条冢犹湿流闻其子作婚姻
　　读战国史
　　折足黔徒未易欺箦中死士亦何为魏齐防首厐涓死祸报由来不可知
　　读召公世家
　　齐晋分四国王嬴秦为吕芉为黄六雄当日皆新主独有甘棠泽未亡
　　穰侯
　　推毂曾闻荐武安威伸三晋走荆蛮厠中犬彘图攘夺犹道藏兵不出闗
　　田单
　　齐主轻忘在莒时解裘淄水遽相疑若无貂勃明勲业防使功臣枉见夷
　　长平
　　一败长平振古无赵邦臣主亦何愚当时已中冯亭计犹自区区遣郑朱
　　春申君
　　珠履三千尽在门争无国士解衔恩棘门难作无遗类死党宁闻报李园
　　题陈体仁判官休斋
　　翔缨彯组盍中留绿水芙蓉且漫游过耳从教千不是处心浑欲一宜休炉中异馥非多爱架上新籖弗外求寂寂掩扉何所事饱聴风竹韵凉秋
　　次韵陈体仁惠诗并示游山诗巻
　　人生名利塲羁绊无休假沈迷鴈鹜行梦寐鸡豚社见谓游子欺更妨官长骂何如山中乐松牕肆嘉话陈侯青云客英声蜚日下当年金马门掉鞅示闲暇小试芙蓉池未整骊驹驾台岳十日行樛萝若相迓来归探古囊篇篇可图画倾耳金石声郑卫敢争霸
　　次韵李举之县丞秋日偶成
　　当年使节反穹庐解绶归来得少娱底事微官又萦缚强顔文墨受噫呜
　　朝来倾耳得街谈颇説尘容亦可慙从事未知三尺守醉心空向六经酣
　　官途陆陆未回车秋桂春萝总负渠目送飞鸿千里去故山应草絶交书
　　笔底渊源万顷多巻中句法不随波覃思正作青云计寡和聊成白雪歌
　　次韵题谢景思少卿药寮
　　壮嵗挥金迈二疏眼防余子伏盐车芷兰清馥浑纫佩芝术新苖防荷锄剰作好诗传近体谁言巧宦胜闲居北牕睡起琴声寂便若身登太皥墟












　　盘洲文集巻一
　　钦定四库全书
　　盘洲文集巻二
　　宋　洪适　撰
　　诗二
　　蔡瞻明寺丞有诗见简次其韵
　　潄芳倾液饱心胸久矣髙名在郢中遂请丛祠方养气卜居萧寺且谈空结交许入芝兰室招饮奚须桑苎翁妙语鼎来惊创见益惭白豕过河东
　　酬李举之
　　象载凝华落茟工一时英妙盍居中交情耐乆惟同味诗意求新更凿空挥尘宁谈何堵物聫珠不数嗫嚅翁文成间被鸡林得复有声名到海东
　　次韵曹功显都承赏梅
　　纷纷凡卉怯严冬独有清姿对雪中拂幌更宜妆妩媚巡檐谁惮履穿空南来未见传声使东望方思避俗翁闻道聫镳得幽趣无因同醉玉堂东
　　次韵李举之立春四絶句
　　东皇先遣雪清尘一夜山川眼界新共喜太平今有象更将歌舞为迎春
　　三冬文史摠空虚独有施行寛大书坐对南墙千个竹何妨留客煮园蔬
　　雪后疎梅正压枝春来朝日已晖晖痴儿公事何时了一醉花前心似飞
　　他乡春日思如何屏去茶瓯任睡魔且得小牕成好梦片时江上逐烟蓑
　　次韵蔡瞻明惜花五絶句
　　底事春愁减玉肌谁能獭髓为扶衰可怜傍巘临池处非复嫣然一笑时
　　无情谁似东风薄相见那思雪夜初欲把红顔借桃杏便教枝上白纷如
　　月地云堦满意开牵花凖拟尚裵回抗琼解佩已仙去骇緑纷红徒后来
　　试因子墨赋瓌姿独记朝容在一披着粉直嫌妆太白只今何似梦中时
　　一声横笛晓林空知是春风十日东来嵗花时在何防探芳还有防人同
　　陈体仁以心清闻妙香作诗恵末利花香次韵为谢
　　尘劳昏独志禄利蠧良心扫地香一炉澹然清兴深假寐倾刻间烟霏遂盈襟聫翩瑚钩逼人何骎骎东风将小雨一夕池中平春声在疎竹琅琅有余清公退逺世氛心地莫与京寳薫凝牖为君寻鸥盟鼻观拜嘉贶名香如前闻尘容方一洗藻思期三薫乆坐欣有得飘飘欲凌云都梁与迷迭芳馨此其分英英末利花素蕤馥清晓谁将煮水沈采撷得竒妙吾非范蔚宗品题能了了杂佩媿报酬芜音发謿笑春日紫宸朝合殿萦天香玉笋粲风采鸡舌相芬芳陈侯金闺彦指期簉鹓行安能久欝欝俛首回刚膓
　　偶得梅一种疎枝清香附萼之花五出与江梅无异但花色微红而五出之上复有一重或十叶或九叶他日皆并蒂双实俗呼为鸳鸯梅昔上林有赵昭仪所植同心梅疑即此也因成四絶
　　却月凌风一种香更匀粉面作红妆枝头自结鸳鸯社为倩东风谢海棠
　　重重香蘤故多情索笑初开解薄酲翻恨前村雪深处一枝幽独太憨生
　　客子逢花心欲灰异方初见眼还开故应临水横斜日曾作于飞一念来
　　开花已作鸳鸯侣着子还成鸿鴈行旧日同心上林种至今千载亦流芳
　　次韵蔡瞻明登巾山三絶句
　　朝来爽气冠曾丘急雨惊风正麦秋要得云轩聊放目何妨松径暂低头
　　名缰局促祗懐慙飘忽熈春月过三矫首白云千里外此心无日不江南
　　好句聫翩得未曾品题今日欠钟嵘登临自有江山助岂是胸中不得平
　　得二弟消息
　　倚栏春昼静花栁自芳香消息三州逺尘埃両地忙鹊声传近喜鸿影忆初行抄得新书策归时补墨庄
　　次韵李举之风雨中书事四絶句
　　挂壁鸣琴久防弦强翻书帙本相便词源顾我非流峡藻思如今已掞天
　　雨势风声何太雄羣山答响乱贲镛青奴今夕安用汝玉友此时留得侬
　　怒号通夕搅空虚好梦那能到玉除枕上泰然无一念只愁雨滴架中书
　　向晓登楼凭小栏萧然归兴在江干痴儿未了公家事且把云山子细防
　　次韵蔡瞻明秋园五絶句
　　芥毛金爪勇难干肯作霜花对乍寒若説乗轩有痴鹤司晨如此合峩冠【鸡冠】
　　翔仞当年览德辉传芳花品未思归晚来雾鬓凭轩处直恐金翘相对飞【金凤】
　　泽兰萱草比多言谓汝分隂久夺鲜政恐洪园脩竹劲不如秦岭老松坚【芭蕉】
　　髙标幽艳自宜霜弱草繁葩莫中伤肯与红莲媚三夏要同黄菊向重阳【芙蓉】
　　临风裛露早秋天范出南金色更鲜若向东篱比标格定知花市不言钱【金钱】
　　宿佛窟寺
　　篮舆登佛窟髙阁望中清古木尔许防飞泉无限声雨消今日暑云作晚来晴独对青山久相逢如有情过瑞岩寺示胜上人【空照禅室尝坐一石长唤主人公自云喏惺惺阙他后莫受人瞒时有瑞气金辉映烛岩下因以名岩而号其石曰惺惺石】
　　逗晓乱山中来寻古佛宫荷间留夜雨松下进秋风瑞气旧如许巗姿今亦同惺惺有盘石应记主人公
　　惺惺石
　　簿领久沈迷谁能不忍欺我来慙此石拈出问吾师
　　滴滴泉
　　石罅来泉滴松风杂涧声天明有公事还忆此时清
　　题灵石寺并简景思
　　闻道飞来石当年却畔亡烟杉行【行列之行】客路风竹防禅房有酒对玉麈无诗夸锦囊尘缨自羁束真赏负山光
　　夜饮药寮次景思韵
　　主人知我乐郊居药圃嘉招走尺书笑语池边欣促席醉归林下却【却去之却】肩舆正闻鴈过猿啼后更是风清月白初见説长安消息近却须髙兴谢鲈鱼
　　题景思水芝亭【白莲一名水芝】
　　逺意閟干云亭幽不受尘来为池上客本是社中人影宻鱼防花开【阙】　　还如山遂志应许卜比隣
　　黄巗道中
　　两口黄岩县纷然百虑侵乍聴幽鸟语复起故园心冒热度峻岭惮劳休茂林潮来知海近三岛可能寻
　　过妙绿寺聴懐上人琴
　　防涧复危岑红尘且满襟疾驱触炎热小憩得禅林煮茗对清话弄琴知好音秋风不借便去辙已骎骎
　　行县道中寄曾谹父
　　云山初见非昔游一瞬不许回双眸二年依州已强半七月行县难罢休溅溅防溜响萦谷薿薿多稼光盈畴兵厨愿留一樽酒霜螯醉嚼期中秋
　　登宁和岭【岭属宁海】
　　初识宁和岭有懐占梦时闻诗千里隔防织九京悲草木应相记烟云浑异宜西风袭懐抱泪睫不胜垂
　　懐孙邦求
　　酒开桑落泛觥觩行子驱车恨不留鴈塔自是文人行麟台更叅儒者流官居二年有十月别思一日真三秋氷轮今已可人意何时来赏城东楼
　　宿大龙山寺赠海上人
　　防山论旧事拂石认前题雨滑苔径阻云收松峤迷三秋文豹隐一夜寒螀啼又复问程去清游满虎溪
　　大龙山五咏用家君所和胡别驾韵
　　经藏
　　万法俱一空忘筌亦防字勿置齿牙问囘观方寸地
　　龙祠
　　夹日授五飞论功中兴主【龙父有五子建炎末防行幸有功皆封侯赐庙额】宛宛龙父尊兹山职霖雨
　　宻室
　　小室坐蒲团死灰念不作所以防明珠精脩企先觉
　　小池
　　山椒有龙湫清泉日夜流疏岩作方沼潄甘非外求
　　汤炉
　　蠏眼候松风云腴挟霜月炉下岂常炎灰飞即烟灭
　　懐李氏昆弟二十韵
　　城南两佳士英躔名硉矹相之妙才具玉笱班中阙胡为彯长缨去去事輗軏举之登词坛龙虎榜未掲归循南陔兰不使芳馨歇胸中蟠五车一一思英发有中清庙瑟审声知度越我来贰银菟接袂俱墨发情期胶漆坚门受车马谒笔阵几鏖战君盈我先竭别来勤相思十日倐飘忽迟明蒙嚣尘毕景迈崷崪跻髙怯肩舆挹秀欣拄笏泉清甘着齿巗幽冷萦骨西风涌波澜极望际溟渤是中三神山缥缈云出没问津旧乗槎引舟今舍筏俛首倾缥瓷独醉径兀兀起防天宇开诗成走邮卒归与及中秋髙楼共嘉月
　　宿广润寺书伦上人灵云庵【灵云禅师因桃花悟道有偈曰三十年来寻劒客防逢落叶几抽枝自从一见桃花后直至如今更不疑】
　　寳地深深俯碧潭有僧酌茶延我谈千巗状秀蹑风磴万竹含翠藏云庵西来指柏本无着一见悟桃须再叅登临已是秋欲半霜叶枝头才两三
　　摘星岭
　　披山凿道何崄上摘星汉摩虹蜺七襄终日往曾问一握去天今可跻叱驭已排萝蔓去下车不复烟云迷举头此际长安逺愿借六翮凌丹梯
　　交翠亭
　　政和丙申家君主宁海簿明年作交翠亭是秋而某生后二十有八年某来贰郡事逾年行县至此感旧懐逺赋诗二章
　　三十年中事鸾栖筑小亭寒声长新箨清閟拂疎櫺水转前时绿山浓逺防青重来勤问讯此别记秋萤
　　三瑞堂
　　乆矣驰魂梦今登三瑞堂故山有乔木近事话甘棠展骥惭充位占熊忆问祥白云留未去极望是吾乡
　　留别县僚
　　满城鼓吹出林坰珍重来思此日情共説栖鸾留政迹自怜展骥坠家声一时宦侣推儒雅百里民编乐治平山意川容若相挽不堪整驾问归程
　　过梁王寺书家君祠堂【旧有道流妄引地记乞废寺为宫外台下其事于州州下之县家君时摄邑事力为辩明乃寝】
　　生还未列麒麟画旧德犹懐鸾鳯栖共问翰林今孰似凛然眉宇染风防
　　山行遇雨
　　天公作意轰雷霆风雨骤至神如兵飜手为云只俄顷举头见日尤精明蚁君一战方奏凯鸠妇复还已和鸣税驾欲投佳处所林间隠隠疎钟声
　　蔡瞻明以诗还行邑鄙巻次韵谢之
　　凉秋野趣已萧騒方驾防山念我曹十日空归才毎下一篇来贶曲弥髙词华若我惭防霓笔力惟公掣巨鼇欲作歌诗兴协律清朝今日有王褒
　　酬李举之用前韵见寄
　　阅尽千峰不惮劳归来文墨厌官曺浮槎问汉秋期近埋劒冲星夜气髙那复精思如吐鳯初无壮志欲乘鼇诗坛轩轾归题品滥得阳秋一字褒
　　褒字诗已得十二章请各赋其一以足巨鼇
　　纷纷吏道夸吹毛未肯留心效此曹象齿好辞降二妙鲈鱼归思羡三髙吟毫未秃一千兎诗轴须聫十五鼇敢道严霜起中夏益知趂韵有龙褒
　　次韵蔡瞻明木犀八絶句
　　谁为花王定等差清芬端合佩金犀上林他日移根去应记诗仙防笔题
　　香清为借三秋露葩绚宁禁五日风俯对猗兰振寒緑静防飞叶陨轻鸿
　　风流直欲占秋光叶底深藏粟蕊黄共道幽香闻十里絶知芳誉亘仙乡【此花亦名十里香】
　　笑含菊彩媚疎篱巧作葵妆傍曲池顔色从他矜速肖芬馨如此孰争驰
　　心禀犀文饶地力体薫蝉影夺天香图形好命丹青手絺句须烦锦绣肠
　　广寒秋桂映天池休説当年折得时韵胜今逢岩下种价髙宁靳橐中资
　　篸鬓新枝立晚晴淡妆异馥称双清梦魂不记前来事愁逐江潮日日平
　　黄绢家声映古今随和发彩惊词林髙楼宴坐清商晚独向此花垂意深









　　盘洲文集卷二
　　钦定四库全书
　　盘洲文集巻三
　　宋　洪适　撰
　　诗三
　　次韵李相之观溪涨二首
　　愁霖方注射骇浪忽冲斜宿鸟行惊鴈游鱼目失虾夕波奔析木春涨过桃花沸渭今如此谁乗犯斗槎风声随雨急水势满川黄巨舰困澎湃穷阎悲混茫为鱼懐雒汭揵竹谢宣防共徯隂云巷氷轮替戾冈
　　次韵酬丁致逺司戸
　　翰墨塲中识面初珠玑粲粲似相如盍簮多士登台省却椽诸曹亲簿书白社不妨闲泚笔赤城更好命巾车寸心淟汨方茅塞快读新诗得剪除
　　次韵蔡瞻明江楼秋晚二首
　　斜照穿林迥归云敛岫迟蜗文寒壁篆蛛巧暮檐丝待月是愁处对山无倦时掀髯阻谈绮细读寄来诗竹外秋风急楼头夕霭微遣懐须命酒怯冷几更衣严鼔萦城去轻舟劈浪归登临多少意坠叶满庭飞
　　九日官舍种竹
　　独整陈编对北窗烟云浑欲助凄凉庭前且使竹交翠篱下从他菊自黄逺宦只今同旅泊壮懐谁复问行藏携壶已失登临便不待微吟恨夕阳
　　天台道中
　　滩声因雨急山势向云斜橘绿谁能画枫丹逺似花舂锄怀浅水郭索上寒沙渐聴鸣梭近林中三数家
　　赤城
　　平生防读兴公赋今日霞标对赤城此是南门入山路山只乞我一畨晴
　　玉京洞
　　飚轮曾此宅灵仙洞府今称第六天规往不辞萝蔓险回看云物起琼田
　　国清寺
　　绀字今方盛名知国已清【李邕寺记云智者尝梦定光曰寺若成国必清因以为名】万松九里影双涧四时声【贾岛云山门九里松圗经云五峰囘合双涧萦抱天下四絶之寺】杕策将穷覧巾车不计程登堂山更好人去晓猿鸣【光老作更好堂方成而有旨移住灵隠时丈室未有继之者】
　　清音寺
　　久坐俯潺湲流淸诗思悭跳珠鸣藓石淙玉下松闗此日耳尘静几人心地闲抽琴作新曲归去要怡顔
　　禅林寺
　　振策快秋晴伽蓝倚翠屏看云不留瞬对竹已忘形银地声千载虹桥拱百灵至今钟磬响如讲浄名经【智者始至佛陇定光指此曰南峰金地我所居北峯银地尔宜居之后讲浄名经陈郡袁子雄见堂前有瑠璃山梵僧数十擎香跨虹桥而来】
　　山中阻雨欲登华顶峰而不果
　　昔闻天台山一万八千丈层峰目华顶魂梦几驰想朅来乗清秋明发将独往小雨巧作难祥云约仍爽风磴渍苔藓霜厓乱榛莽峥嵘一何峻梯空不可上便思捐竹舆徐行倩藤杖老僧揖而言兹山韬万象举头天宇逼寓目岩扉敞重溟倒寒影万振幽响峡迥啼猱猿林髙陨樝橡仙袂挹浮丘飘然顿尘网今兹风雨时烟雾接穹壤劲寒或薄人跬歩迷俯仰不如游石梁重来事真赏斯言既纚纚诚哉非我诳俗驾为之回芜言不堪榜寄声山中灵心期空鞅鞅
　　石桥
　　悬磴跨幽崖奔流潄深壑宛然卧苍龙天巧谢镌凿万木森前山笙竽真籁作长啸斥猩猱来巢怖乌鹊莓苔助危梁下瞰心胆落横前限翠屏峭壁旁如削于此判尘凡只尺遂绵邈飞锡蹑空虚楼台变林薄寳辉觌华灯金翰过神雀二年佐铜虎渠能解羁络【阙】烹紫云腴寒瓯散葩萼竒事订前闻诗成识层阁
　　雨中宿万年寺
　　梦回深夜耿秋灯泉窦争流一味清过鴈不闻天外影寒松长送枕边声饕风但可乆无赖急雨那能便寝行已问琼台双阙路此心何必羡层城
　　闲上人览众亭
　　篮舆行尽白云层来欵禅居得小亭乱石引泉归曲涧寒风吹雨过中庭四旁野色朝昏别一览岩姿逺近青宴坐蒲团作何想光隂不复问尧蓂
　　贺子忱吏部抱膝庵
　　主人蚤嵗抽华簮隠居时作梁父吟于今松窗在人境空有蕙帐留烟岑风来翠篠自摇玉秋着黄花仍散金拂拭尘埃记行役兴来命酒还孤斟
　　桐柏观
　　屼然双阙峙琼台仰见彤云郁郁开三井穷源知海眼六符垂象应天台【徐灵府天台山记曰山上应三台故曰天台三井甚深不测尝有投纶其涧纶尽而不及底或云海眼其一今塞或云女人濯手而然】松杉满道欣初过芝术何年得自培更聴鸣泉杂风籁直疑鸾鹤紫霄来
　　众妙台【台有八棱柱司马子微朱漆书三体道徳经】
　　白云仙迹纪琅函三体丹书寳翠岚欲问仕涂今防径不须髙价借终南
　　石道士妙声堂
　　泉溜古今同临流万虑空采芝归絶嶂添竹映疎丛影漾髙秋月声宜深夜风真清长在耳何用抚孤桐
　　仙坛院【王子晋坛所】
　　旧闻王子晋云卧夜吹笙控鹤冲天去松风千古声
　　天台观
　　芝田环拱碧崔嵬流瀑髙从天际来飞沫有风长是雪寒声无日不如雷岩前八桂人谁折溪畔千桃路未开便觉仙都清昼永翻愁归路染黄埃
　　刘阮洞
　　桃花当日未成蹊只有幽禽语翠微楚峡行云空入梦秦台鸣鳯要齐飞仙家常若三春好人境何知万事非访问丘园荒旧迹却应逥首悔来归
　　赠防国昌老
　　缓辔到襌扃髙谈得细聴茗花泛轻椀烟篆度虚櫺门外云千片轩中水一瓶我来无好语留此待丹青
　　慈云祖老相邀至悠然阁倦不克往
　　几日陟云烟危峯懒着鞭聊将临别意为我谢悠然
　　明岩寺
　　路转烟标外云开绶帯前几层山底屋一线竹间泉洞口石孤耸岩头峰倒悬故应风雨际行于总回鞭【临海记云寒山有石室前有立石参差如侍卫者悉五色逺望似绶古今相传为绶帯山】
　　寒岩寺
　　峭壁揷青防层岩覆化城空中清磬发幽处慧灯明万瓦足云气四檐无雨声丰干不饶舌此地孰知名
　　宁国寺
　　几日山南北端期汗漫游水痕秋雨过竹色晓烟收宦海何时了僧房为少留却寻归去路余兴漫回眸
　　晓发秦安驿
　　秋梦不能晓起行山径迷小车惊宿鹭列炬误鸣鸡冷觉霜华重光瞻斗柄低金庭有佳处芳桂想幽栖
　　以糟蠏送曽守
　　太湖九月霜波寒郭索不幸逢渔蛮谁令骨醉糟丘里使我涎流书巻间黄堂丈人思防玉耳边不复亲丝竹一杯聊使破愁顔要遣诗情踵山谷
　　得景严弟书
　　往年同入洛此日各监州惯见浮云改相思野水流有书将逺意何处话新愁莫为痴儿事干萤满案头梦中送妙兴寺僧【绍兴十六年十月二十五夜梦息檐山中独游旁近处至妙兴寺欲回阻雨寺僧西指云是方霞彩如此少顷必开霁田家常以为占而束顾凝隂雨下如注寺前髙山樵径中水争下流予因并山而南复东折有桥长可二十许丈自深涧耸立巨松毎五七歩必夹桥蜿蜒枝榦俯就桥上若龙然谓之盘龙桥直东至所憩处时有一僧自妙兴相从欲先去口占一诗送之既觉复梦携家登陆日既髙而儿曹尚告未办家君命趋之见内子方梳栉而董氏妹解箧授于衣遂侍家君偕景严景卢弟歩寻近境至一桥畔指西隅有小寺欲往予视所取道颇协向所经行因话前梦而二弟告予此妙縁寺也欲度桥而雨复作予辈欲辍行而家君强之使往疑若彼寺有先世槀其间者家君杖策命一兵张葢既登岸子踵而前斯桥危甚因返顾二弟勿偕未至妙缘而寤欲验他日故诗书之】
　　西望霞光东望云划然晴晦此区分小桥过尽盘龙险回首髙人多谢君
　　次韵曽宏父探梅未开
　　梅枝浑待雪山意渐呼风欲索檐间笑那忧径外穷英辞窥玉洁拙句媿雷同只恐花开日纶言下法宫
　　招曾宏父待雪
　　欲把诗催雪先将酒送寒冻云方作意微霰已开端目防乡城逺心惊嵗事兰拟同今日醉待取玉花防
　　次韵钱防和运使郡斋晚集
　　风声止雨嵗云暮雪态兼云昼欲昬共喜髙轩归别墅肯临画防对清樽埋轮前事空豺路授简英辞踵兔园是处梅花寝消息更凴玉藻为招魂
　　游葢竹洞
　　晓出山城故着鞭荒荒寒日满晴川幽栖未卜诛茅地乗兴来登葢竹天霜凝【去声】隂崖疑积雪云跻重障杂飞烟洞门今古无闗键俗客那能见列仙
　　仙居道中
　　雪英方瑞腊雨势欲凋年此日信泥轼来风侵坐氊为官浑漫尔行役又徒然为报仙居令无劳负弩前
　　寄吴明可正字
　　嵗晚仍多病春来尚异乡愁城谁与破谈垒漫相望体怯山岚重心随驿路长后亭梅若放为寄一枝香
　　次韵范子芬雪中同访曺功显
　　明朝春琯欲飞葭腊里重防舞雪斜笔下百篇非事业樽前一醉即生涯初疑髙栁狂吹絮却伴寒梅好放花踏冻不辞方驾逺闭门留客更谁家
　　忆梅呈曽宏父
　　重忆城东路盈盈十里梅弥旬阻风雪几处杂尘埃已是春移律何时酒泛杯好花那忍落直待使君来
　　题王氏秀野堂
　　饱闻居处好逺意快心胸树接髙低影山分朝暮容佳时能自适闲客几相从勿讶题诗晚新来百事慵
　　【阙】
　　青编送似补山房妙语相酧掩夜光盗瓮不湏睎吏部将军何日命元方












　　盘洲文集巻三
　　钦定四库全书
　　盘洲文集巻四
　　宋　洪适　撰
　　诗四
　　送范子芬赴浙东机幕
　　男儿三十富春秋况复才华出辈流传家不坠右丞相入幕少佐东诸侯梅花颇惜诗人去草色正牵行客愁脩稧兰亭访陈迹应懐同醉仲宣楼
　　送季元衡教授赴调
　　三年淹讲席斗酒动离情此去登台省诸公熟姓名骅骝看地絶鸾鳯为时鸣春日西湖上烦君一寄声
　　送石初平归四明
　　析别梁谿七换春海边相过意能勤袴襦不羡千金子简防无惭万石君豪气掀雷须给札他时修月待挥斤镂衢又揖东风去情话无人可夜分
　　送李相之提干闽中十二韵
　　官栁讫春事落絮束复西门外髙轩过行行将何之七闽绣衣属非如州县卑少留长者辙酌酒话别离五年官他壤一面即故知辩囿麈仍落诗坛襟屡题撞钟问今古邃然五总迢迢千里去风过衫裳吹我亦及兹晨归耘楚江涯河梁携手叹参辰后难期曼倩宁自衒长卿固同时征途慎勿遽防看轺车驰
　　题左达功秀才桂香斋
　　小斋面蓬瀛昻霄得双桂黄巻对圣贤欣然有余地笔端妙言语挟此波澜势荧荧百链刚自是青萍器冲星不我识铅刀且争利于今修月手益振凌云气明年广寒宫声名郄诜似归来八桂乡浮丘挹仙袂
　　还李举之太平广记
　　稗官九百起虞初过眼宁论所失诬午枕黑甜君所赐持还深愧一瓻无
　　酬光吉叔用前韵见寄
　　怨鹤今谁侣驯鸥讵可亲颇思同渌酒久已厌红尘归梦常通夕防吟漫惜春牀头易在否触手不应新
　　次韵蔡瞻明雨中书懐
　　梅雨防防晴复隂小轩终日起归心自怜宦业初何补独喜交情乆益深忆得微醺看锦瑟愧无好语比南金青山千里江南路他日邮籖幸见寻
　　赠传神陈秀才
　　举世人心别端如面不同山川险难测笔墨思何工未索形骸外聊先阿堵中自怜无骨相不到汉南宫
　　次韵向宪见赠三首
　　理财无管晏言利析秋毫吐论千人废摩空六翮髙未簮安世笔先佩吕防刀楚泽东风劲宁辞揽辔劳四望荒楼观登髙动土思山川相映帯桃李已纷披汉节人重仰黄陂世莫窥三章堆锦绣唐突古西施河东空有赋人不道扬雄贵贱云泥隔夤缘井邑同平畨依列宿谈笑霁威风终頼帡幪力能成尺寸功
　　次韵向宪道中偶成
　　四牡驰原隰侯邦害必除疲民端可念茅舍未如初消息三春异创痍二纪余君王心在逺谕意倚相如
　　闻景严弟迁西掖井寄景卢
　　俯仰梁谿嵗几寒囘来墨沼已中干传家紫橐荣三子得路青云喜二难爵位方知稽古力论思当使覆盆安自怜骨相宜尘土那得丝言动笔端
　　次韵向宪留题荆门惠泉卒章见及
　　对泉一洗心如水诵诗三叹颡有泚字比渴骥骎骎来文如翠潋鳞鳞起皇华辙迹环诸道济物良筹载襟抱双泉复见等故人竹马儿童半羸老吾君丰泽要下流惭愧长澜力不侔一方始此一滴润千亩长有千钟收去瘼未尽惠未施可使剜肉生新痍尘埃满面语甚恶虚辱逢人説项斯
　　独歩惠泉用石刻中韵
　　拂崖防古字倚策仰前英雕章细细读清思源源生文传岘山石句敌渼陂行一字或华衮五言有长城林蝉众作噪下里羞混并坐令蕞尔国宇内浑知名兹泉发地脉有玉潜山庭神龙职呵防老蚌呈煌荧楚人力水耨倚沼仍畦瀛觱沸昼复夜输出无穷声演迤银汉接旋折数日程膏润亘原陌谷价年年平非才忝敷惠下考乃为荣疲民未击壤循吏难聫横独行浥清泚谁与论丹诚销忧頼季雅遣兴烦客卿信美非吾土千古仲宣情
　　杨元素题防泉诗云源有雌雄分碧白注谓南泉色白为雌因为之解嘲二絶句
　　小孤宁有匹织女自无家浪比人间世増添白玉瑕雄风波不动雌霓影空垂欲洗防泉谤须删蜀客诗
　　曲水
　　杯去浑无勇退时偶然遇坎亦安之不教坐有独醒客便与投醪倒接防
　　金莲
　　緑衣黄里水苍笄朝暮凌波歩武齐一种清髙乐泉石移根不肯汚涂泥
　　古栁
　　异时古木蔽岩阿去盗来兵厄斧柯老栁如龙夀千百独全煨烬傲清波
　　同姚当可胡元质钱舜仁张昭甫游上泉
　　避暑逺簿书寻幽踏菅蒯寒泉浮玉根巨石开眼界灵湫几千年洗尽尘土碍老藤走长蛇茂木欹翠葢扫叶坐水旁可喜此风快炎云不能神潜虬秘竒怪满酌白玉钟咽甘犹沆瀣何如习家池举鞭同倒载
　　次韵朱宣州见寄
　　十载萧萧麋鹿姿那知出守得同时黄山白水空孤讽叠嶂双溪属好诗击析晓传邾子国举鞭春到习家池只今霖雨思贤佐防见丝纶下玊墀
　　谢景髙兄惠鱼蠏
　　霜风激水蠏舍寒渔火献俘清夜防不烹五鼎若賖死使之骨醉尤加餐尺半之鱼鳞六六同入糟丘随小牍鼎来兼味口流涎可使盘中食无肉浔阳从事姿南金髙山调古谁知音宁同娵隅作蛮语生憎郭索多躁心檐头雪消春有意洗盏开尊宜一醉持螯颇忆左手同尺素不妨时遣使
　　送唐左史纸墨
　　黄山竒峯三十六耸壑夀松多节目真工曲突扫芳煤介圭拱璧陈玉淛河千里兹滥觞万谷之皮捣氷霜肌理细腻色白晳蜀网剡藤难鴈行使君来自岷峨麓曾赋客卿朝奏牍细字不作蝇头书髙文富有牛腰轴向来平歩第一螭勇退宛在番之湄陶毛颖幸旅进快写元和圣德诗
　　送李泉
　　周人九府有圜法汉京金布在令甲炊炭冶镕多乱真纷纷轻薄如榆荚即山不复私下臣张官置吏防王春君子谓之阿堵物方兄不知何许人十羊九牧其近谈何容易趣销印事权顿使归民曹皷铸伊谁察诸郡诏书恳恳修废官诸公争言隃度难向来矫枉亦太过畴咨英俊乗輶轩鼎新能事推心计贯朽不须夸古始共瞻使者振绣衣曾见真人兴白水荀卿自有富国篇髙视管萧宜并肩钱流地上小术尔便合论思雨露边
　　江州尘外亭
　　使君人物风尘表亭下纎埃逺白苹佳传缅懐方外友漫郎端是社中人山光水色长排闼鹄侣鸿俦已卜邻莫语软红车马客香鑪峰下有遗民
　　喜景徐作小圃因懐东阁二絶句
　　数顷澄湖练有光小亭处处得疎篁梦中春草多佳句一洗尘埃速寄将
　　白白朱朱手自栽两年忆着满林开莫教童稚轻攀折惜取浓隂待我来
　　次韵董伯鲁
　　读破羣书有逺谋逢时便可动凝旒不辞岩邑千山险肯作铃斋十日留辩舌未容蠡测海归心已梦蝶为周松闗万一逢佳友为说相如故倦游
　　端午日应贤小集戏用坐中韵
　　短檠长忆桂岩东翰墨新来莫论功日日簿书成俗吏星星鬓发逼衰翁公【阙】难缓三人帯小垒聊吟一马骢共饮昌蒲修故事山肴野防是家风
　　次韵黄子余惠双井茶二首
　　荻花枫叶醉为乡毎忆临分一鼎香枉费光隂惊老大略无治行媿循良归心来往鸡豚社清思消磨鴈鹜行且喜弦歌余乐地好诗句句挟风霜
　　峰横万仞临双井调防旗枪春怕深白雪有芽鹰作爪黄粱无梦蝶何心闻名可信非虚语知味端如赏好音秖欠谷帘一杯水未能相就盍朋簮
　　送范至能
　　愁云暗千山欲雪意未歇雨脚侵夜分鹢首勇朝发软红英俊林定不冗干谒磊磊胸中书髙谈倾上笏结驷映天街登瀛有仙骨摩娑先友碑姓名或湮没却顾浮丘亭寄声频日月
　　次韵王伟文二首
　　山城碌碌负鱼符尺五家园好坦途可惜光隂迷簿领漫无惠露到樵苏鸡豚小社元相接鸥鹭新盟不敢渝莫话弹冠仍结绶秪宜袯襫与夫须
　　衒石难夸和氏场挥犀久避盖公堂笔端风雨真无敌纸上寒温细作行结屋竞传千亩竹奉祠聊对一炉香朝中环赐无虚月遥想眉黄已效祥
　　次韵程观过
　　山城寂寂簿书稀梅际春风一夜归忽喜烹鱼中有得恍然挥麈久相违折腰岂爱蕲州竹问汉须寻织女机竒絶黄山待佳句何时小雨湿征衣
　　和州
　　叹息和州事兵戈未易除惊涛饮边马壮士江鱼列戍俱奔命斯民不奠居元戎犹拥钺资斧定何如
　　三将
　　鼎立淮南将朝来竞退师折冲潜白羽告捷閙黄旗已报州败还惊采石危边防恃天堑百万岂熊罴
　　寄题陈阜卿总秀堂
　　佳丽并包地曼花子夜香望中团野色尘外发天光小队髙牙驻轻裘清啸长故应堂上燕相与贺雕梁
　　詹氏仁夀轩
　　修竹林林贯四时厖眉扶杕到期頥子孙长忆当年事留取轩楹客赋诗
　　道中懐景卢
　　官路多暌别春游隔弟兄频年再登陛十日又离京吏责仓台少官曹省闼清牀头何夕月冷语聴残更
　　阐阳驿二絶句
　　略略春晴天亦悭雷惊雨作转头间浮云又逐东风起不见前山出髻鬟
　　触石泉声髙下闻曾将两耳洗埃尘相逢尊酒今谁侣细草青花是故人
　　次韵范守翠微亭
　　帯郭长堤十里春是中佳防外风尘层层危磴浑依旧一一髙亭已斩新领略江山初纵目翦除荆棘不劳神携壶一笑须投隙官事何时可脱身
　　次韵施德初游齐山
　　诗尘谁复数齐梁小杜文章楚大邦曽为黄花酬九日至今陈迹擅三江新亭髙下依乔木逺岫参差倚曲牕着屐与君时茗饮后车何必酒盈缸
　　再赋
　　向来边马逺跳梁奔命纷纷不一邦景物何期新斸壑梦魂犹自怯防江看山小隠红帘幙批敕须临青琐牕无事肯来文字饮为将红酒倒鹅缸
　　喻江宁欲遗蕲笛辞之
　　蕲州美竹今古名白云吹裂笛一声臞儒所对笔墨客长物虚寻疎比僧还君不用君莫怪绮牕办得千金买谁与移根到草堂他日风来聴天籁
　　烈士
　　烈士死知己交情重同心反眼如不识怨深恩更深忆昔邂逅初一诺百黄金口血顾未干旧盟何许寻
　　景卢自右史假北门出疆再用前韵
　　汉节螭坳出青氊映父兄天方摧劲敌人已望神京使指今兹重边尘定可清归来陈口伐莲烛问严更闻应贤景髙文特少张景孙同客景庐官舍
　　使回亲旧集虎穴问穹庐半夜枥喧马髙秋盘进鱼真成聚东井谁复话南徐底事桃源客新来书也踈
　　左举善求草堂诗
　　孤山佳处着茅庐饱防烟云自巻舒莫向淮南恋戎幕松闗恐有絶交书
　　次韵景裴赞喜农扈之除
　　北固金焦顾盼中裴回于此再逾冬徒劳金谷供诸将未有田园问老农且喜边亭罢区脱不须水战习防冲九卿已媿班行忝敢向明时叹不逢
　　答木緼之用前韵见寄
　　魁星秀句挟东风便觉阳春变盛冬媿我供军侪绛灌羡君汲古到羲农北隣再讲衣裳防京口今为冠盖冲已具扁舟勇归去粲花清论度难逢
　　得江楼
　　官事何时了凭髙思豁然逐江开北戸望岫顿修椽繁卉浑相亚新篁便可怜归心入春梦已绕故山前
　　花信亭
　　解报花消息江边有好风吹香四时别问讯几人同梅坞难藏白桃蹊岂借红但能长检校定不酒尊空小雨同裴弟深甫坚上人登新亭次韵
　　移梅种竹趂阳春举目江山发兴新曲槛疎牕那草草飞檐碧瓦已鳞鳞鼎来好语酬佳景更有高僧话浄因步屧踟躇乌亦喜不嫌风雨垫冠巾
　　春雪再作戏成絶句
　　常年穷腊无一白盈尺冬来已屡书防事天公太手熟又同春絮到堦除














　　盘洲文集巻四
　　钦定四库全书
　　盘洲文集巻五
　　宋　洪适　撰
　　诗五
　　使北道中次韵防亭
　　平野风烟濶孤村父老存薄云低故堞落日逐輶轩分裂时云乆澄清敌未吞春光满花柳天道竟何言
　　过谷熟
　　玉帛齐盟亦可寻东风着面客尘侵隋堤望逺人烟少汴水流干辙迹深桃李不言应感旧山川无主秪伤今遗民乆厌兵戈苦辟谷谋乖负此心
　　次韵马上偶成
　　天遣祥风扫塞氛越疆轺传礼仪新御戎可鉴秦无防觇国谁夸郑有人鸣鹤九臯闻彻响翔龙千载仰攀鳞垂鞭日日陪清话谈笑成章泣鬼神
　　次韵车中倦吟二首
　　旧国于今作两家邻翁有酒不能赊明朝又逐归鸿去秪有尘埃满一车
　　叱驭宁辞歴险难投戈且幸迩遐安氊车轩簸长危坐恰似舟行八节滩
　　次韵初入东京二首
　　乾坤正欲稔天骄防见降兵欵圣朝蓄锐乘机先自治莫令武库五兵销
　　五门双阙未央城碧瓦朱甍云雾生真主南巡正尝胆从今瞻仰泰阶平
　　过黄河用上介龙深甫迁居旧韵
　　风埃如雾满川黄马上朝来识太行水防浊河桥甚壮沙连逺塞路何长皇华复讲衣裳防京阙今为瓦砾塲夹道桑麻过千畆野花时有一枝香
　　絶句
　　宣防瓠子挠西京向者河堤役不宁边骑任教流就下始知谈舌悮朝廷
　　次韵北使邀观常丰湖
　　一泒澄湖何处来鸣桹渔子聚还开主人甚顾他乡客莫使归途欠一杯【此处欠一杯葢北使语】
　　次韵初望太行山
　　层峦逾碣石形胜镇神州可惜羊肠险今多虎踞忧天心端有待人力岂能谋未老如凭轼壶浆为曲留
　　次韵伊洛道中
　　万里修邻好氊裘不乱羣边烽方两解春事已平分发轫鸡三唱挥毫酒半醺问途殊未已返顾羡归云
　　次韵汤隂寒食遇雨
　　殊方遇寒食节物负年华小雨偏宜栁轻风未落花见如隔岭对月共忘家俗重之推庙谁祠万里沙
　　次韵讲武城
　　汉鼎三分霸业成并吞犹未戒佳兵故城四壁存陈迹荒冢千年断乐声何必枕戈防诡计岂容横槊窃诗名我来吊古停车辙垄上农人也辍耕
　　次韵赵州石桥
　　访古汶河上聊忘道路劳仙踪尝防蹇海怪或镌鼇济逺徒杠小慿虚乱石牢何时冠葢集题柱共游遨
　　过中山
　　三闗标重镇自昔防边陲观者堵墙立纷然帘幙垂欲谋千日醉恐悮十旬期可喜中庭月何妨尽一卮
　　过保州
　　艺祖枌榆社唐人保塞军百年邻毳幕今日聚兵氛故老垂黄髪妍姬艶防裙白沟才一舍何计可中分
　　次韵早行
　　夙驾星光动徐行雾气迷塞鸿翻月去边马向风嘶柝静谯门晓轮欹沙路低颇思眠蕙帐枕上听邻鸡
　　次韵得保州老张瓦研
　　毛頴传既成陶名不朽陈楮接武来论交篇籍囿千年铜雀台瓦解沦坤厚何人澄其泥颇能髣髴否龙公天上客金兰幸同臭结束万里行聨翩五旬乆清谈落玉麈痛饮尽金斗咳唾珠玑粲挥翰不停手穷边得佳砚可出老吕右瓦缶莫雷鸣龙尾羞牛后
　　次韵保州闻角
　　觉来屈指数修程歴遍中原长短亭谁向城头晚鸣角北音嘈囋不须听
　　北音嘈囋不须听整顿征衫待啓明已把哀笳变清角可伤任昧杂韶英
　　次韵梁门
　　双垒依然栁作隂故疆行尽倍伤心时平且得无争战苔上戈枪卧緑沈
　　次韵白沟河
　　唐余画壤媿鸿沟西闭闗门汉道柔一自旄头入京洛至今泉水不东流
　　次韵回程至涿鹿
　　回首燕然日再西一杯相属使轺归残花媚野不妨好倦鸟投林自在飞可惜光隂销客枕不嫌尘土染征衣大明退直清和日已约梯云访翠微
　　燕馆日饍得四鴈笼之以归
　　提携乘鴈脱庖丁等待他年羽翼成唳月摩云须有便莫教更作不平鸣
　　次韵杨花二首
　　桃花开落不同时燕子衘泥相伴飞若向章台问春色可无清泪湿征衣
　　官路风轻落絮迷望中髙下杂游丝糁氊拟雪春无际只有骚人尽得知
　　再至保州
　　再入中原境相迎有暮鵶柔桑新迸叶髙栁细吹花乱后人烟少兵消雉堞加指期淮可渡宁叹在天涯
　　次韵再至中山
　　路指中山国人归析木津终风震檐瓦细雨压车尘落纸诗章速开尊酒力醇无功惭报国来往漫劳人
　　次韵中山雨后
　　好雨连宵鸠唤晴晓行襟袂有余清逺逰朔塞殊风景梦到东阡看火耕红退桃溪三月晚緑添麦陇一川平纎尘不逐车轮起喜听驱驴叱马声
　　次韵村店得牡丹
　　花品称王擅洛京朱朱白白莫齐名相逢河朔春将暮半吐檀心若有情
　　次韵陈留闻鸎
　　恰恰啼莺马上听凝云欲雨晓寒轻满郊碧草皆春色秪欠山光与水声
　　次韵宁陵憩驿
　　野外人声寂林间鸟羽翻朱樱喜堆案青杏助开尊故国多荒草遗黎有怨言雨余尘土静不复汚归轩
　　次韵南京道中
　　密叶成隂行路寛鸠鸣鸎啭足开顔半涂泥滑夜来雨数片云飞何处山薄暮每寻樽俎共残春能伴节旄还尘襟好濯西湖水偷取禅房一日闲
　　次韵游臞庵不果
　　水纹如縠送归船渐近觚棱尺五天适意莼鲈公有兴寻盟鸥鸟我无縁逺懐并辔穿红皱近阻携笻欵碧鲜却待湖山最髙处醉中一笑挹臞仙
　　寄别景卢
　　禹穴遗书不可寻坐看緑叶再成林千岩竞秀非吾土三径就荒劳我心谁是周人思召伯今无老叟出山隂台堦穏上添花萼时倩来鸿续好音
　　蓝宪遣人往吴门移洛花未至而去
　　雒京隔絶花难得茂苑移将信已通世事好乖犹献鹄雕栏不用怨东风
　　新檀巧斵列东西准拟看花倒接防交臂失之端可笑傥来外物尽难期
　　三春桃李家家有不费阳和特地恩名品异芳天亦靳未教容易到丘园
　　登芝榭见景卢所増月台
　　台榭相望闻语声茹芝观月有余清旁连小隠分三径细数修篁限一城日日杖头思径醉年年铛脚玩欣荣谁人知我归与乐趂此登临未惮行
　　许倩报白榴已得玉茗未谐以诗趣之
　　万里移根安石国何年傅粉未知名须邀玉茗来岩壑便结琼花作弟兄诗客定疑天外得园人已办腊前迎东家阿措休相妬不学秾妆照眼明
　　次韵景卢喜得安州牡丹
　　洛中花信已沉声泾渭宁分浊与清近出黟山空接壤【徽州虽出牡丹吾乡亦难致】逺来安陆【阙】连城虚坛仅免游人问浪蘂从教着处荣更欲丁宁新芍药【维扬新送勺药五十本】莫夸多少便横行
　　次韵景卢野处解嘲之什
　　地偏不接市防声古木参天鹤唳清台榭逈穷千里目诗章突过五言城花移琼树真无敌酒换金貂未足荣灯火归时笙管作解嘲何事有歌行
　　再赋
　　幽壑藏云水作声纫兰入室好风清【云壑兰室皆野处所名】髙蜚便有飘飘意进筑如开荡荡城百尺楼成同日涉四时花发匪朝荣园池如许谁言小但【平声】放刍荛雉兎行
　　酬景卢赋圃中种橘移花
　　瓮头玉友已销声小试山斋百末清十客对花休避席千奴呼橘拟专城微霜到处叶未落小雨移来根易荣情话团栾亦终日坐中惟欠十般行【景孙有小鬟解作此戏足日不至】
　　酬景卢谢菊
　　涉秋无复滴堦声夜雨随风尘已清平日爱山营一壑老来学圃列三城园夫种树元无术篱菊分丛独晚荣蹑屐问花兼问栁不须乗橇可泥行
　　答景卢
　　鴈翅齐飞有隽声文章何止赋华清谁教短防长寻壑不拥髙牙且典城台省向来非独冷身名此日已俱荣盈旬诗轴牛腰大抱牍须同饕虱行
　　病酒
　　三日惟闻煑药声一中可怕圣之清移花种竹已得地逢酒当歌须闭城逺避霜风严北户静看朝日满东荣双螯退步输年少谁与抽琴作蟹行
　　答景严
　　向来代马沸边声曾出良筹助廓清六载倦逰潜楚泽一枝同折记栾城北门西府仍班缀后鴈前鸿媿宠荣两鬓星星吾老矣防君重上赤墀行
　　景严送冬杏
　　苍头呼梦杂鸡声蕊杏诗来句转清独傲风霜爱冬日不随桃李媚花城一枝得得能相对凡卉纷纷孰并荣大队开时春且尽醉吟当续丽人行
　　景卢送瑞香
　　翠幄藏春巧寄声熏笼织锦晓天清幽香端是花中瑞仙初来尘外城酒海何妨三雅进鬓云谁称一枝荣雨来顿使邻墙逺不到阑干深处行
　　野处有诗羡山居小隠之广而有拓地不可之叹
　　败叶飜风防防声山根可掬石泉清东隣美荈乆成坞北陌新柑小筑城台在家边来更好地连郭外得非荣层楼纵目无穷景安用垂涎杖屦行
　　再赋
　　厌听朱弦裂帛声擕锄斸壑赋临清赏心尽得难并景舒足休嫌踏破城夜璧朝琼宁独乐春兰秋菊岂争荣闭闗不使髙轩过只许渔樵为辅行【周智光镇泾州尝曰夜眠不敢舒足恐踏破长安城】
　　忆城东来禽【为景孙弟】
　　逺送来禽我独无后来才得两三株隠园野处花难比秪恐人评棣萼图
　　忆古城杮【为景陈弟】
　　果园幽僻少能知丹杮乌椑手自移欲学郑防书坠叶何人解有寄来时
　　忆隆庭竹【为魏彦成】
　　闻道隆庭竹满园许分苍翠长儿孙看看冬尽无消息始信庄周是寓言
　　忆吴中洛花【为蓝叔成】
　　书邮浸失鳞鸿约栏槛长教蜂蝶猜待拟子虗乌有赋东宾仍遣耳孙来
　　戏陈孙二弟
　　城东卜筑有期无须为檐楹动百株可忍非时归防下合尖何似助浮图
　　古城栽种畏人知定是根盘不可移【酉阳杂俎木中根固杮为最俗谓之杮盘】车载斗量稗贩走果纲却有入州时
　　傍囐经营杂果园翻愁他日逐王孙不如种竹招风月此意难逢俗子言
　　林居草创名花少栁径苔生过客猜不管空言无实惠只嫌巧取近嗟来
　　再赋
　　外求他壤曽攀桂近舍家园尚守株待得枝头如赤柰【广志林禽花似赤柰】却来看我百花图
　　圃在前村若个知山逢愚叟防须移前言戏耳君休怪七絶成隂自有时【杂俎杮有七絶】
　　何人种栁成门巷防处看花到子孙【髙适诗门前种栁成深巷罗邺诗买栽池馆愁无地看到子孙能几家】且尽山斋一杯酒此君相对已忘言长惭无地起楼台覔果寻花颇受猜且向园林聊寓意不教丝管逐人来
　　送景卢
　　涉世难防犬吠声放懐安可俟河清昻霄莫辨千寻木凿牖聊防三里城丹橘黄柑随处好美花香草逐时荣晚来寒雨催归骑酷似邹人接淅行
　　送朱叔召归吴中
　　长忆吴中鸣橹声风髙月上水波清臞庵掩映花成聚笠泽微茫烟若城十载相忘存梦想一防此去喜归荣老来无复莼鲈防尚看骅骝得路行
　　景孙以妇病稽赏柑尝蠏之约景卢以诗诘之
　　郑庄好客底虚声药裹闗心兴未清应恐被围因鲁酒也防完璧弃秦城【谓徳兴二客】双螯弗讲连宵防千橘谁教满路荣见说髙台新断手何如自索玉杯行
　　戏景卢
　　千橘亭前莫听声岂无邺酌和汾清【齐武成勅河南王曰吾饮汾清二杯劝汝邺酌两盌】轻裾长袖闲列屋碧瓦朱甍髙照城台上金波催夜集楼边玉树待春荣赏花斫鲙言犹在还被题舆诮却行






　　盘洲文集卷五
　　钦定四库全书
　　盘洲文集巻六
　　宋　洪适　撰
　　诗六
　　隆庭竹至四絶句
　　忆昨分抄种树书三荆今古美同株闲将草木供诗戏待把渔樵足画图
　　竹里巧传幽鸟语月台髙视客星移乡园何幸立分鼎鸣鼔铿钟乐圣时
　　斑箨逺移湘岸种猫头亦是渭川孙百金得诺今无恨千亩封侯不在言
　　装景松篁浑可喜忘机鸥鹭不相猜南牕情话有时尽唤取青州从事来
　　答景卢乆隂遣闷
　　防日思君环佩声方冬天宇未澄清冲寒也到临春阁处暗如登却月城整顿建瓴愁雨作商量设醴卜花荣锦囊不用诗排闷起看朝云亦倦行
　　喜小隠新得山茶
　　芳园封植阅年华异卉搜求閙小车不羡竹林生石竹独来茶坞补山茶游人认杮枝头子归鹤求雌叶底花我去临川寻玉茗遥将白雪映红霞【有人以山茶子为没蒂柿者】
　　答小隠惠山茶
　　何处仙官萼緑华鞭鸾独御五云车来从月窟曽依桂分种盘洲不碍茶枝耐嵗寒犀换叶蕊蔵朝雾锦羞花红顔不逐东君老须着频来鬭脸霞
　　答小隠闻野处开尊
　　遗我双鱼集棣华尚疑信马误随车丝声自是不如肉酒薄须知大胜茶翠袖明朝看倚竹兰灯昨夜报开花饮阑同步荒台月古堞危亭见绮霞
　　答小隠喜得白山茶之报
　　素质宁嫌潘鬓华来时应有【阙】　车赋传山谷文堆绣种出麻源韵胜茶不向桂宫蔵玉兎合横蕊观俪琼花冥摉未获诗先作驻目轻防泝落霞
　　忆东阁手植花木用雍陶过旧宅看花诗韵
　　分根徙核望春栽曲径幽蹊手自开今日成林浑着子花时不折一枝来【雍诗云山桃野杏两三栽树树繁花去后开今日主人相引看谁知曽是客移来】
　　玉茗未有耗而小隠作诗以琼花为二絶当専美野处可也
　　休论官业出金华共乐家林鹿挽车何日寻春携漉酒有时留客试擂茶望梅止渇宁非梦却月横枝始是花秪恐偏枯惭好句空教步障锦如霞
　　和景严送方蒂杮
　　万株红叶咏光华【昌黎咏杮诗正植万株红叶满光华闪壁见神思】嘉实堆盘走绀车【柿之七絶其一曰嘉实】方蒂宁同牛奶杮朱唇应笑鸠【上声】盘茶园官急送须足茧童子争观多眼花罗列林珍生饮兴讵思辟谷更飱霞【谈苑鸎粟子诗既似柿牛嬭义如铃马兠笑林有邻夫自外归见妇吹火赠诗曰吹火朱唇动添薪玉腕斜遥看烟里面一似雾中花邻之丑妇亦求夫作诗遂改作吹火青唇动添薪黑腕斜遥看烟里面一似鸠盘茶柿有青者但堪打油故借用】
　　答景卢懐旧
　　了无梦寐到京华来往园林整钓车缓步竞移霜后橘清谈旋碾雨前茶虚名长媿称三鳯旧事休懐判五花共把诗筒销永日喜君襟韵秀朱霞
　　园中观种树
　　望中赤叶渍霜华林下徐行便当车好处见山仍见水兴来呼酒不呼茶旋移朱橘添卢橘更拣红花间白花出郭最欣尘事少饱看孤鹜逐飞霞
　　答景卢报月台将毕工
　　新筑崇台欵桂华凌虚如跨白鸾车西来自余吾水逺物谁询悉里茶不减平泉书草木更寻南部録烟花落成有约【阙】　讲舞袖还看举防霞
　　答景严咏山居夹道种松
　　投黻归来发半华居民怪我出无车树当樵径频争席地接禅房好覔茶要使行人长防樾不教侍女独司花十围五鬛他年事会见摩空薄【读作博】绛霞
　　和景卢饯朱叔召往宣城
　　与客窥园春未华也须日昃始回车松间共赏猫头竹酒半先尝雀舌茶云覆踈櫺香起篆风侵密坐烛吹花双谿叠嶂催行色佳句重吟绮散霞
　　答景卢
　　落落乔松说嵗华【阙】　霜骨想専车沦脂此地能和药结实殊方却入茶山客拾钗分翠叶野人敲粉聚黄花翛然一径穷芝岭晓见飞云夕见霞【顷年官池阳见九华山有数松亦结实乃梁时胡僧移来者】
　　和景卢雨中叹
　　工徒滞雨望朝华好倩泥蛮指日车茉莉怯寒先近火瑞香蒙润免浇茶莫嫌云暗青油幕尚恐天开端木花待得严霜变隂翳便须酌酒赏金霞
　　和景卢喜晴
　　共赋往时杨栁华戍边聊出武刚车天公欲遣风催雪僧舍方疑烟湿茶巡圃观橙无坠叶隔溪移杏恐伤花举头忽见云间日急草诗章庆半霞
　　闽商货千叶牡丹疑其非而却之并懐蓝宪所许
　　星文陨石应皇华鹊语参差雨洗车忽报商人缄韦箧初疑闽产杂官茶栽培况乃三冬月真赝难分千叶花宁使双坛且虚左空吟轻日防香霞【罗邺牡丹诗门倚长衢攒绣轭幄笼轻日防香霞】
　　和景卢咏新得歙县牡丹
　　旁摉嘉卉对韶华宝玩明珠【阙】照车可使东坛无蔓草如防北苑得名茶【阙】　　　多炊黍准拟襟期共赏花醉语美人无【阙】　不教拖帔泣归霞【李贺牡丹种曲美人醉语园中烟又归霞帔拖蜀帐昏】
　　野处送百结花
　　盘屈枝仍垫葱青叶未稀双衔疑鳯帯百结类鹑衣弱骨长连锁轻腰孰解围若教花自在应作防云飞
　　野处送金灯花
　　银灯未茁有金灯翠叶森森比劒棱待得花光无断续却须拈出问邻僧
　　和景严咏冬开木犀
　　桂枝冬更好浪蕊到今稀逸韵催吟笔幽香傍舞衣月分千里影风突百花围倚防山亭暮寒鵶亦倦飞
　　和景严约赏木犀
　　防防蟾宫桂冬开自昔稀犀通一防骨蜜染六铢衣樽緑拚深酌炉红渐可围赏花宜卜昼莫待晚霞飞
　　喜景卢有落成琼楼之约
　　地近篮舆便心清俗事稀檐花琼结佩牕月练垂衣松竹添三径溪山豁四围落成歌管集仰首暗尘飞
　　和景严咏新得葡萄
　　名传马乳乆物比【阙】　　　　酴醿架【阙】铺薜荔衣孤根临水窟踈蔓接篱围急酿凉州酒西园葢欲飞
　　得洛中牡丹
　　洛花天下选千里【阙】　园望岫方缄恨凭莺【阙】践言羣葩俱退舍胜日便开樽莫惜诗偿债真同香返魂
　　蓝宪所送牡丹道逺失时颇多枯槁
　　殷勤人有信惊喜得花饶可惜三冬晚来从千里遥根荄愆润泽芽蘖顿枯焦傥有更生路宁辞楚些招
　　答景韦赴调还家见寄
　　迎归乌鹊竟传声摆落尘埃襟宇清薪桂岂容留帝阙幙莲且得近乡城眼边触处梅争破陌上分行柳向荣如约速来春可探肩舆须去静中行【韦弟乗车频有可笑故云】
　　许倩遣舟送花栽
　　双舟十日涉长湖甆斛筠篮且百株可喜石榴初变白更惊玊茗不施朱临风含笑劳花使映水分行拥木奴装防园林娱杖屦好来一醉倒金壶
　　余得圃芝山之麓去春始治畦径名曰山居中为芝榭四楹其秋双芝产于榭南今夏复得四本而盘洲亦有其二因刻诗以志之
　　山中曽有采芝仙此日灵根讵偶然题柱漫将诗纪实凭栏真共酒忘年英华可是丘园瑞造化元非雨露偏留与山居作嘉话未甘草木羡平泉
　　双溪堂
　　负郭藏嘉处清溪夹岸流风漪前后起云态浅深浮入戸松横岫开牕橘满洲心闲身自在【阙】事底能留
　　檥斋二絶句
　　野色山光列画图坐看渔子入菰蒲恰如放鹢穿三峡何事航家问五湖
　　青翰不动栁隂多桂棹无声鸟语和有此孤舟寄丘壑可怜平地起风波
　　侣鸥亭
　　憩防新亭上波光入坐来鱼逰能自乐鸥狎肯相陪风快尘襟豁云深俗驾回寻盟须日涉未怕落霞催
　　小隠芝草
　　芝丛盈百见闻希不数嘉禾连理枝紫葢堆云光防漆金茎蒙露色凝脂一时竞秀园林胜十载深蔵天地知急办轩楹尊瑞物泥封诏墨有来期
　　招二弟赏盘洲双头莲
　　何须艶质鬬鲜妆并蒂红蕖本自双却恐花飞成造次急来相就倒甆缸
　　紫薇花以六月至自溧阳在道已五十日今有花满树因示二弟
　　六月炎天千里移不期繁蕊便盈枝向来浑是西垣客忆得看花草制时
　　九日欲为云松之集以病倦而辍
　　半秋翻药裹九日负云松黄菊从他好清尊不我容零丁怜败叶旁午羡防蜂今古登临恨云迷五老峯
　　景卢约赏朝天菊不克往
　　暮节真无分头风秪自知朝天虽有菊向日不如葵乆旱千株槁深秋百草萎吾衰亦相类饮兴谢东篱
　　除夕
　　嵗尽春虽浅更长夜亦阑枕边鸡送晓牕外鴈冲寒学圃心常在筹边力所难老来惊节序那复问椒盘
　　观园人接花
　　植杖看园吏挥斤接果栽夺胎移造化类我借根荄一似雀为蛤能令桃作梅天工待人力信手便春来开嵗三日有夜雨屡闻雷声继以大风晨起飞雪已盈积景卢作诗即事次其韵
　　旱灾已叹失秋成春到谁教夏令行风阵骤来收雨脚雪花未集听雷声隂阳改变才俄顷冷暖乗除若晦明待向斜川防邻曲占晴须问蜀君平
　　雪后游盘洲
　　书事斜川日月同行年过四逼衰翁纵情自洗和陶笔乗兴谁开访戴篷梅萼仅存难聚雪竹根未穏不禁风莫将野趣逢人说水上轻鸥西复东
　　檥齐观耜
　　城下经营二顷田倒囊不惜买山钱一犁驻目雨初歇三径藏身地自偏乞米帖来须领畧相牛经在与周旋尝新指拟翻匙雪旱魃诛夷胜去年
　　景卢新治西园而亭榭未立以诗趣之
　　斩新曲径治西园野色春来已可观便好作亭供客醉望中流水有时干
　　答景卢和篇
　　致君无术合归田谁敢贪荣食万钱且对清尊希北海最欣别墅接西偏转头麦陇龙工往缓步花蹊蚁磨旋辛苦三农营一饱莫教牟贼壊丰年
　　上元日圃中归
　　春风环柳岸夜雨湿沙痕种竹期新笋移花防旧根身闲贪独乐舌在戒多言是处无灯火荒凉一上元
　　次韵梁宪盘洲之集
　　轻风吹雨称行春丘壑装懐我辈人照水轩牕如进艇穿花旌节屡移轮携壶【阙】讲三杯酒挥麈曽无一防尘明日兵防寻故事已教园吏拂华茵
　　再和
　　于越归来三见春买山学圃狎渔人非嫌厚禄轻捐印所畏空餐咏伐轮时运可惊如过隙人生何苦不同尘明年此防谁重讲唯把书邮问鼎茵
　　江守置酒盘洲张贰卿两宪及景卢同集时江新【阙】司
　　皇华分鼎坐添春隠雾巢松三散人半月隂云浓似墨今朝晴日大于轮不辞多酌娱浮蚁何用清歌落暗尘归去池塘入新梦句中芳草醉中茵
　　再赋
　　到处争持麴米春阗阗花底凑防人同盟非是新倾葢巧匠谁云老斵轮倚竹岂无人拾翠凌波谁想袜生尘后期直待荷花发欲唤轻裾上舞茵
　　醉中三用韵
　　小车追逐赏光春花坞行盘走人水面落英如濯锦云心初月未安轮今宵同举盈觞酒后夜还凝满席尘倒载归时童稚舞莫教驺哄滓冯茵
　　雨中排闷
　　生怕花飞减却春半旬苦雨恼幽人山房挂壁有双屐村径冲泥无只轮但见渌波侵碧草不须皂荚去黄尘拥炉更【阙】　　　转觉寒威逼坐茵
　　次韵梁宪再集盘洲
　　春风步屧共优防【阙】　园庐匪拙谋罗列清尊资啸傲安排好语待赓酬【阙】　香草装三径恰恰鸣禽想十洲玉节寻盟端不【阙】便回天上近凝旒
　　浮杯
　　南北芝泉一涧开穿花度柳势潆洄不须元已方脩禊才遇良辰便泛杯行止岂由人智巧沈浮长与客惊猜急流一去谁难进却有先防殿后来
　　送吴逺泽赴南宫
　　文压秋闱擥桂华一鸣天陛穏乗槎归来须踏盘洲路要看荷衣醉藕花
　　九曲有感
　　忽忽光隂转骎骎华发添迹陈三可叹心赏四难兼
　　嵗三日挿栁
　　欲教垂栁匝池台寻覔长河处处栽待得成隂身益老攀条能得几畨来
　　次韵梁子正咏棕亭
　　翦得栟榈制数椽绣衣拈出少陵篇倚楹见水幽情畅驻屐迷花诗兴牵便觉茅轩俱退舍若谈竹室不同年满山所欠青青药且趂流觞集醉仙






　　盘洲文集卷六
　　钦定四库全书
　　盘洲文集卷七
　　宋　洪适　撰
　　诗七
　　梁子正有诗谢牡丹及聚仙花次其韵
　　天教国色傲春华不肯争先伍杂花西洛尘埃长太息名园今日属谁家
　　痴坐林间类守株一年春事已无余直须九曲添清涨洒扫防亭进一盂
　　玉蕊茸茸映四筵团圞如集饮中仙下方簇蝶非俦匹上比琼花难并縁
　　病中忆九曲
　　新穿九曲望时霖水到渠成病已侵见说小舟穿柳岸那知清涨入桃林五旬药裹长经眼防日荷花复赏心梦里亦知行乐处老来尤更惜光隂
　　六月郷城不雨祷赛无应得建康书一雨连半月至以望日匄晴感而有作
　　苍苍太手熟嵗嵗厄吾乡千里均州县三旬殊雨旸谁云不私覆乃尔分此疆遂令逺防子转盼生炎凉江鸣玉遗苍梧二苍鹤其一病两日而死陆鲁望诗云医鹤自须监吾乡人医尚无良手况禽医乎
　　病骨摧頽警露难草埋长胫委苍翰吾乡尚欠肱三折况有禽医为一看
　　八月下旬观邸报二絶句
　　黄巻漫穷年天梯欲上难闾阎听小子竞欲裂儒冠叹息东坡老聪明误一生不须多识字防径自横行婺源乃歙之剧邑素有汤鼎之谤顷治此郡俾邑官作止沸之亭而不果吾宗应贤下车而风俗易书来求扁因为赋诗
　　琴堂少值烹鲜手壮县空遭沸鼎名止火絶薪俱下防风移全在长官清
　　宗人应贤婺源张氏之壻也治邑清介一无所私其列岳诒书郡幕至以邑尊称之其里谚如此戏成絶句
　　自昔为门壻于今是邑尊秋毫无假借清话与谁论
　　朱叔召遗文官花二絶句
　　幻出荷衣防雪衣更将紫换牙绯人中巧宦谁知此好向天街挿翅飞
　　緑心变却初时白紫色由来昨夜朱学得文官何足道但堪花径骇僮奴
　　再赋
　　不用风人怨緑衣身兼魏紫与潜绯司花真为文官地可忍春残一片飞
　　解褐方闻上玉除宠光转眼叠金朱大夫不愽乔松贵嘉橘千头也作奴
　　景卢蠙洲
　　芳洲编地志老蚌隠澄湾轩楹今清絶全胜合浦还
　　蠙桥
　　堤长交柳防桥狭束荷香掩户回逋客凭栏狎漫郎
　　索笑亭思景严二絶句
　　往日江梅发巾车数数来自今花索笑不复共衘杯常棣春来减人如折脚铛倚栏思旧事老眼泪纵横
　　次韵景卢赏梅
　　曲坞梅蔵白东皇解出竒不嫌歌板閙直与酒尊宜倚竹盟三友凌风粲一枝清标何水部千古説能诗
　　石鼓诗
　　天作髙山太王荒鸑鷟一鸣周剪商郏鄏卜年大搜讲诸侯敛袵尊天王六月中兴绳祖武平荡犬戎恢境土石崖可凿诗可镌千载神光薄西浒橐驼挽入大梁都璧水湛湛河出图中间两鼓备章句日惟丙申不糢糊左骖秀弓射麋豕有鳑有君子渔光和石经屹相望诅楚登峄非吾徒辛壬癸甲鴈分翅桥门观者堵墙如星沉东壁干戈起首下足上天倒置景钟糜碎九鼎飞王迹皇风吁扫地羣凶扛石徙幽燕兵车乱载包无氊敲火砺角小小尔为础为砧多歴年宣和殿中图复古冠以车攻次十鼔韩诗欧跂尽兼收云章剖判定鱼鲁先君辛苦朔方归文犀拱璧弃弗携一编什袭自鐍秘更有司马鳯翔碑我生不辰今已老岐阳三雍身不到匆匆奉使接淅行在耶亡耶问无报整齐篆籀饰牙籖简撮篇咏劳穷探致主有心歌小雅江顔无术下登三
　　丙申腊二十五日落一左齿
　　行年六十已中枯雪映衰髯嵗至除一齿骤然离左辅益怜大嚼逺庖防
　　野处孔雀为狸所毙
　　逺程万里起南溟文采葳蕤掩画屏展翼来朝金翠晃竦身轻举鹊乌停园中但有辟蛇法山下相望瘗鹤铭野鹜家鸡随处有孽狐何事独淫刑
　　过濠上
　　心随溪水清目逆岫云生不惮躧芳屐桥南鸥乞盟豹岩之北脩竹数畆中有丛冢数十百处皆绍兴末年所寄予得此地先定规橅某处起亭榭某处植花木七八年间成畦迳矣所寄之榇愿移者从之不强也作噩之春有姓淡人来啓菆【阙】日擕挿掘土数尺败棺俱在朽骨为土所蚀颇亦不具皆包裹而去后数日忽诉于县于州于外台追问证治逾月始定今不复塞其故穴欲使孙曽知之故作此诗
　　未央长乐宫中有樗里墓沉沉天子居咫尺穴狐兎乃知古圣人如天覆下土虽袒裼裸裎四目曽不顾贤哉季武子杜殡迫西庑堂皇步武接松槚暗钟鼔桃茢不屏除刍灵许来祔忌讳后愈多今人不如古曹瞒好发丘凶徳孔璋数掩骼埋其胔人当事斯语我老得归田买山因学圃欝欝琅玕林丛冡不知数岂忍去枯骨为我展杖履恣其笋侵畺不使种瓠花木列四旁亭榭亦回防数年畦迳成或徙或如故尚有犷悍人珥笔巧诬诉无言事自明有物众所覩旧圹今弗堙朽木且支柱尚恐妄男子轻传市中虎书事示孙曽无心覔佳句
　　席上见姚泉寿母诸子求诗
　　潘舆随五采三釡古今荣兰玉盈堦砌追攀千佛名
　　董伯鲁以诗送川海棠用韵荅之
　　花栽趂上春重趼疲双足何日对仙姿分题同刻烛
　　次题景卢题龟巢
　　拙速谁云胜巧迟新亭结罢得成竒细看逺水兼天浄可但中秋观月宜出郭自欣三径乐枕流今有防人痴巢莲千嵗同蔵穴一笑泥涂曵尾龟
　　三月十六日龟巢观月渭师擕宠同赏后两日大雨复作景卢有诗同其韵
　　潜鳞故故上钩迟翠防凭栏自一竒半夜醉归闲有趣一年春尽事如宜盍簪何惮再三凟览镜堪嗟六十痴已办寻盟临斫鲙不将可否问蓍龟
　　四月十三日流杯次景卢韵寄渭师
　　今年无好雨曲水未胜杯谁伴山翁醉难令俗客陪青苔迎马入緑柳【阙】　　　步濠梁上垂缗更乐哉
　　流杯同景裴韵
　　三春少雨未行觞槐影交加更漏长半夜水来山涧满四檐竹密酒尊凉新亭方作巢叶画栋何妨燕语梁满引三觥一醉老来真个惜时光
　　流杯次日连雨渭师有诗次其韵
　　入夏浓云日夕昏举头烟雨暗前村风随重客清葵扇月为佳人射翠樽依旧建瓴欹屋角防畨携杖失溪痕小枰已在纱牕下欲把明琼防倒盆【赵侍儿覔小棋局次日与之】
　　再答
　　投老无能千虑昬归田【阙】　　令村长因步月成三影难得朋云共一樽水涨溪桥孤钓隠雨侵山径洗韡痕寓公在此宁黔防有容光照覆盆
　　景卢开尊阻雨展日复用前韵寄之
　　逐妇鸣鸠急定昏不堪烟霭弄千村掩闗尽日资笻杖改席何时对瓦樽云暗松皮多节目雨伤梨颊有瘢防溪神若也心无事迎出常娥照玊盆
　　雨中排闷
　　饭牛戴笠牧云昏掩得斜阳过别村户外涎蜗行半壁牀头渇防侧空樽花残莺老浑如梦水到渠成不见痕天意未晴人未饮家奴欵曲办籸盆
　　再赋
　　月在云中破镜昏防时清影散林村杖藜难去寻渔艇洗盏无因续蚁樽竹叶弄风添秀色榴花帯雨露啼痕不如坐卷珠帘醉唤取佳人笑拊盆
　　庚子山居采茶有感
　　忆昔采茶时雨后山蹊湿鹰爪喜盈防蠏眼思朝汲归路取盘洲下吴行踪急珠汗透裳衣更换登梯级徙倚曲栏干鸣鴈圆沙集晚景不胜春寒气潜相袭诘旦傍装台攲侧人扶立舆疾望医来谁煑青黏汁举桉念齐眉幻泡何嗟及重到故园门不忍擕笻入引领顾前丘空对旗枪泣
　　一春置酒必苦风雨今日幸晴而景卢有行色
　　一春风雨厄逰遨此际开樽始解嘲恰恰鸣禽蔵柳陌防防嫩叶迸花梢离筵欲动愁分袂胜日何妨剰出郊燕寝香凝公事了频将书札问巢
　　次景裴席上韵
　　桃李纷纷已半春海棠睡觉晚妆新巢剰有千般景琼报浑无一防尘酒未举杯风逐客诗方拈笔雨催人从今只拣晴和日草草杯盘勿厌频
　　用景卢诸公诗轴韵招监司太守
　　浅白轻红笑倚门何须雪夜忆前村韶光定入诗人句胜事难逢俗子言风振绣衣须命驾云随皂葢欲窥园人生易老愁春老问柳寻花故事存
　　景卢数日枕疾复用前韵
　　半载悠悠只闭门不知红緑遍千村山川满目供衰境桃李成蹊出怨言可惜花飞聊洗盏何期雨作阻行园车公不出须重讲检校芳菲心兴存
　　答景裴
　　春来啄剥少登门澁雨悭风笑我村桥上垂纶装好梦花边倚杖记前言长杨美竹虽当户语燕流莺不到园此防明年千里隔诗筒犹有置邮存
　　席上遗景卢
　　白发归休【阙】　生棣华酬唱得娱情双旌欲指闽中去三径谁同月下行蕙帐风清知鹤怨苹洲波细忆鸥盟新坛留【阙】人千里【阙】　相思涙睫横
　　枕上示景卢
　　朱幡皂葢有行期暮景无情惜别离枕疾半旬乖语笑急风吹雨泪垂垂
　　南憩畨禺北抵燕片帆西上驻荆门平生不作东瓯梦荔子丹时【阙】
　　荅太守谢牡丹
　　华髪归来不记春优防学圃傲江村已欣胜日临千骑漫折香霞佐一尊对竹便当寻水曲藏花那肯效慈恩行厨若有真消息奔走畦丁急扫门【剧谈録唐慈恩院浴室有鞓红牡丹一窠千朶不使一见防昌中老僧漏言为朝贵强掘去】
　　懐景卢
　　菖蒲节近暑风髙常棣丛疎月影交清夜不曽空鹤帐浮生何幸老龟巢酒杯独引今无侣书巻闲开共苦抄想得公堂鳬鹜逺须懐西坞欠诛茆
　　答徐守
　　改日开尊已十成冬曦烘地晚来晴江梅独报春消息应笑羣花太薄情
　　不教丝竹沸曾台促席飞谈怀抱开夜半梦回聊趂韵媿无好语答琼瑰
　　排闷
　　数日雷中雨凝寒向陌头出逰闲豹舄危坐索狐裘怕冷杯常执扶衰杖屡投满园冰木稼天遣阿谁忧
　　雪中叹
　　连绵春雪助凶年十地盈庭大可叹词客罢吟雷散漫园夫渐报竹平安鸟鸢腹馁飞穿屋牛马毛寒病倚栏天意欲添人殍野四时玉烛古来难
　　答裴弟
　　常棣成隂慰暮年困人春雪好长叹闭门终日诗频和伏枕盈旬病未安已遣携锄移竹径更思杖策整花栏饱闻冰下游鱼跃所恨双溪一笑难
　　忆昔
　　跨马春衢袅翠鞭垂纶圮下解鱼船霞飞绮散无踪迹依旧清霄月在川
　　寄景卢时往豫章
　　闻得荼防语牡丹蜂回蝶散恨春残西山柱笏晨光爽北海空樽夜漏寒徐孺堂中仝下榻滕王阁外久凭栏归来已失兰亭集照眼榴花待细防
　　辛防安稼轩
　　济时方略满襟胷卜筑依城乐事重岂是求田谋万顷聊因学圃问三农高牙暂借藩维重燕寝未须归兴浓且为君王开再造它年植杖得从容












　　盘洲文集巻七
　　钦定四库全书
　　盘洲文集巻八
　　宋　洪适　撰
　　杂咏上
　　芝径
　　金茎岂受尘三秀已通神不竞铜池瑞逢兰肯卜邻
　　种秫仓
　　种秫无多子犹胜避俗翁尽将供酿具不复用青铜
　　芝泉
　　美瑞山只管幽泉地脉通潄甘冰熨齿短绠走溪童
　　草塘
　　茸茸春草茁碧水涌方塘入梦无佳句看云忆对牀
　　鱼台
　　掩闗麾俗子裂网禁畦丁台下鱼相贺溪邉人独醒
　　兊桥
　　桥横桑下涧望处极西郊有客同飞葢何人伴结茅
　　泛杯
　　酒进鸬鹚杓花随翡翠盘岩边多怪石岩下有奔湍
　　九曲
　　风轻杯荡漾岸曲水逶迤遇坎亦可喜倒行羞接防
　　防亭
　　乞得栟榈叶都将当屋茆青青夸药甲可怕杜陵嘲
　　一咏亭
　　有水足浮醴宁拘秋与春共将诗拟古不必语惊人
　　小垂手【九曲二名】
　　醉袖起如舞翩然三岛仙约君为石友伴我傲林泉
　　醒酒石【平泉醒酒石以水沃之有林木自然之状】
　　名髙牛氏品地接燕儿窠有客图沉醉翻嫌石是魔
　　墨沼
　　凿地肖风轮洗云吞月扇败墨起缁尘山隂劳北面
　　既醉亭
　　酒半兴方浓缻空罍弗耻更看一筹输各尽三觥醉
　　溪帘
　　雨过溪添緑横澜自在流水精帘欲卷何处着银钩
　　可止亭
　　循除泉潄石改席酒分船到此须知止行前将坠渊
　　鹅池
　　路转左画方水来斜中矩不解冩黄庭倚笻看白羽
　　流瀑
　　髙坡势建瓴触石惊涛沸入耳转声清庐峡参差是
　　薝卜涧
　　夹涧荣薝卜倚竹顔如玉溪鱼大上时临流香可掬
　　菊澨
　　夕英色衰落小摘尚盈襟错防离骚意元无满地金
　　末利菊
　　化工将末利改作寿潭花零露团佳色鹅黄自一家
　　双溪堂
　　溪光摇四壁瓦影落中流洗耳百闻寂清心千虑休
　　防斋
　　随波堪泛宅因壑遂藏舟坐稳无维楫任他风打头
　　云叶【双溪四石】
　　支机何代石风截秋云根一叶下人境坐令台榭尊
　　啸风台
　　于菟啸空山万窍寒风出隄防飞将军汉箭有神物
　　蜂房
　　石是蜂窠变蜂来有处藏不须开戸牖薜荔为穿房
　　磐矶
　　有竿不见纶无纶焉用饵终日坐钓矶旁人笑儿戏
　　问柳桥
　　濡毫求露柱堕履望竒书问讯縁溪柳新条可拂裾
　　鳯柳
　　春情百尺牵午影三眠过脩眉漫成颦细腰谁类我
　　蓼岸
　　□蓼花如糁残霞照晚汀不教资麹蘖留得隠防防
　　碧芦步
　　津头晚风急欹倒一丛芦宿雁逢清泚飞来作畵图
　　西汻
　　春凴西汻防夏卧西汻榻待月最宜秋探梅还度腊
　　扁舟
　　非厌人间事不携西子游聊将去越意指此作扁舟
　　飞庐
　　浮家今得计举棹疾于飞一笑儿童舞芳莲当妓围
　　采莲舟
　　圣得三峯藕刳为一瓣莲着身犹不稳何用济长川
　　彩鹢
　　兴来飞画舸泛泛水中鳬緑皱移歌扇红鲜迓酒壶
　　饭牛亭
　　冬耕春复犂麦秀禾方挿少放牧儿休莫教牛力乏
　　西畴
　　代耕荒防学投老乐归田卤莽人之罪丰凶勿怨天
　　土湖
　　波涛送客帆松竹围僧舎野趣望中来西湖当减价
　　石衖【竹弟石兄出玉川子诗】
　　一丘封竹弟万石齿金昆收拾甲乙品庄严可欵门
　　有竹轩
　　前身岂汲直枉尺天所难贤哉耐久朋结盟同嵗寒
　　斑竹
　　帝子登湘岸临风粉泪弹棃花多少雨防防透琅玕
　　紫竹
　　拾青容色混着紫宠光偏幽迳留风月行多履易穿
　　方竹
　　体方如就矩干直匪从绳杖有削圜厄提携先摸棱
　　人面竹
　　怪竒存相法妍丑出天真此君无二貌正是葛天民
　　猫头竹
　　穹枝回鳯尾健笋迸猫头安得真致比勿为羣防羞
　　慈竹
　　义居传九世瑞物记三荆何似同根竹春风一死生
　　笛竹
　　蕲产名天下含飔别様青中郎如一见应不数柯亭
　　箭竹
　　美箭东南出成林地不悭安边如有将寄与定天山
　　洗心阁
　　飱霞吞沆瀣一吸千顷湖黙坐更深省心尘今有无
　　橘友亭
　　倚栏歌橘颂廵圃款甘林更待商山老于斯朋盍簮
　　绣橘
　　后皇权植物奴婢徧江干绣蹙一林橘髙擎黄玉团
　　脆橙
　　谓橘不盈握胜橙颛进皮香虀难共捣遮莫蟹螯持
　　金橘【道州者】
　　朱千里变金弹一分増入口蜜相避怀归谁不能
　　罗甘
　　罗包肌理细霜颗辅车香封殖贵濒水逾淮非我乡
　　常棣径
　　已废蓼莪篇难荒常棣径步屐不思归共看花弄影
　　花信亭
　　时时风报信处处雨催妆大赉一年景均输万斛香
　　牡丹
　　绮丽偏宜昼香霞独占春洛阳荆棘久谁是惜花人
　　勺药
　　名标溱洧赠根自广陵分所欠盘盂玉黄楼尽不羣
　　丹桂
　　无癖不誉儿有诗非责子丹桂防枝芳对之空颡泚
　　瑞香
　　紫苞杨柳叶竒絶锦熏笼香气阗襟袖清尊为汝空
　　白山茶【亦曰玉茗】
　　自读文成赋经营巧作难涪翁真溢美何似鹤头丹
　　白榴
　　耻上舞裙帯愿依九琳韶顔今换骨阿措使心降
　　末利
　　肤莹过凝脂香浓逺随步应有防花人入园心见妬
　　素馨
　　防盛闽南粤潜藏霜雪天素云生寳髻賸馥借龙涎
　　含笑
　　自有嫣然态风前欲笑人涓涓朝泣露盎盎夜生春
　　木犀
　　逋客敢欺桂秋巗曽遣风古香吹一再如到广寒宫
　　文官花
　　破白便懐青纡朱旋着紫鼎鼎一春忙浮梦均梦蚁
　　聚八仙
　　圆整装花蕊周遭列饮仙琼英难上僣簇蝶不同年
　　衮绣毬
　　流苏团小蝶伯仲聚仙花衮绣名非是瑶琨未足夸
　　水栀【鲜支即支子出子虚赋】
　　鲜支形相小石罅解蟠根香凑芝兰室居便水月村
　　重杏
　　重英迷宿雨巧笑聘春风寿汝一巵酒勿嫌肌太红
　　紫薇
　　十年三雁序接翅紫薇垣花下哦前什难酬明主恩
　　木兰
　　未识春风面先闻乐府名洗妆侬出塞进艇客登瀛
　　荼防
　　青条散蛟螭素艶欺琼玖体薫尘外香骨醉壶中酒玉珑【此花得之临川谓之玉堂春或云闽中谓之玉珑浙中谓之睡梅唐人有霿淞花诗云阁林初日静无风霿淞花开处处同记得集英深殿里舞鬟齐挿玊珑疑即此花也】
　　品轧酴醿架名疑霿淞花【阙】　　假借可但鄙金沙
　　山茶
　　平泉穷胜事南守送名花寓意惩多爱劳人召怨嗟
　　黄蔷薇
　　彤阙收红绶金门赐鞠衣【阙】无纎防罥一摘便须稀
　　红蕉
　　岭外花无数分移颇歴年破除猩血染舒巻蜀城牋
　　海仙【本名锦帯】
　　人来认海裳却讶枝条弱嫩蕊不胜春生怕东风恶
　　绣带
　　蜀艶停针久柔荑着意描五文萦色线百寳簇芳腰
　　荳蔲花
　　冶叶拥香苞盈盈二月交相思意安在试去想花梢
　　丽春
　　纎莛小作罂瘦殻元无粟色丽品少双诗成看未足
　　长春
　　四季花长发朝朝得细看绛英能受暑緑刺更禁寒
　　水仙
　　龙宫陈酒器金琖白银台欲结埙篪伴无逾緑蕚梅
　　剪春
　　巧剪鲛绡碎深涂绛蜡匀残英枝上隠逾月逞鲜新
　　玉簮
　　月娥新琢玉何夕忽遗簮斜挿风鬟湿蟾宫底处寻
　　麝萱
　　手撚雏莺羽鼻参香麝脐千忧何处散芳径酒争携
　　玉灯
　　叶如薏苡长花比金灯白一簇蕊宫仙银灯臧与获
　　鬭日红【一名落地锦】
　　红英鬭日开暮落锦成堆不借西风力孤根委草莱
　　佛桑
　　展叶柔桑沃装丛醉缬繁定应西域到略不耐轻寒木芙蓉【离骚采薜荔兮水中搴芙蓉兮木末盖言水中无薜荔可采木末无芙蓉可搴犹縁木求鱼之意与古诗涉江采芙蓉皆指藕花也韩文公木芙蓉诗云采江官渡晚搴木古祠空乃误用耳】
　　川陆有芙蓉名同物不同采江搴木句作麽误韩公
　　黄拒霜
　　芳林秋冷落木末改黄裳可笑名虚忝何曽拒得霜
　　小黄葵
　　拂金铺细靥骑鹄堕新翎花小也倾日芒寒犹聚星
　　金鳯
　　九苞滋雨露五采烛轩楹奉送归丹穴朝阳幸一鸣
　　鸡冠
　　未观金距鬭已怪左轮殷一夜风霜作垂头急挂冠
　　石竹【文与可诗蜂齧红蕊烂虫啼碧丛短】
　　蘤红蜂好齧路细麝来眠若也栽幽处逾冬色不蔫
　　黄莺儿
　　鹂庚翻栁去拾羽渍轻花战战枝如压无风势亦斜
　　真珠
　　细簇盘洲岸初惊合浦还娉婷邀十斛借取买青山
　　鼔子
　　抽蔓类牵牛含芳伍萱草上上不知休髙柯压纒绕
　　金钱
　　鑪炽隂阳炭金钱满地流何人能防铁笑覔富民侯













　　盘洲文集巻八
　　钦定四库全书
　　盘洲文集巻九
　　宋　洪适　撰
　　杂咏下
　　金灯
　　灯焰既埋光幽蕤不露黄阿谁驴唤狗为我问花王
　　百结
　　体轻难受雨枝软不禁风全赖结蟠力能超造化功
　　后庭花
　　月满临春阁云随张丽华隔江虽度曲破国不因花
　　凌霄
　　天借凭依便云霄若可凌莫教风拔木却羡水飘萍
　　杜鹃花
　　山深啼杜宇溅血染花心阆苑未归去不妨留鹤林
　　玉蝴蝶
　　赞皇襃簇蝶京洛古来稀一阵雄风起穿林粉翅飞
　　苔【亦名绿钱陆龟防石竹诗而今莫共金钱鬬买断秋天是此花】
　　赤憎賔舍满雅称落花留纵使金钱好如何买断秋
　　虞美人草
　　尤物钟芳草虞兮奈若何动摇縁体弱非是感悲歌
　　睡足亭
　　露重宿妆凝地偏春睡足卜夜到横参却须髙举烛
　　黄海棠
　　汉宫娇半頞雅淡称花仙天与温柔态糚成取次妍
　　垂丝海棠
　　脉脉似崔徽朝朝长看地谁能解倒悬扶起云鬟坠
　　孤松
　　昂霄苍鬛五独立几寒暑不肯在鸡羣自然羞哙伍
　　菱湾
　　食芹知献君嗜芰不忘亲大节全忠孝劳心思古人
　　芡曲
　　芡槃平羃水雁喙饱吞风剖蚌珠惊坐清谈拳屡空
　　林珍亭
　　主林时献供它壤昔移根秋后收棃栗倾奁得弄孙
　　樱桃
　　园官来献熟万颗滴堦红緑李髙名品须知论未公
　　蒲萄
　　虺蔓奋长须累累明月珠休传酿酒法万一误分符
　　雪棃
　　魁然饤坐珍落刃雪分身酒渇思吞海加笾纵臾人
　　鵞棃
　　新鵞借顔色甘蜜添滋味忆得赏花时防干带春泪
　　林禽
　　防润碧千颗迎曦红半颊阅古憩鵞池牵连青李帖
　　竹村
　　一任笋侵疆何妨鞭碍道千户广侯封三家结村保
　　竹屋
　　栋梁无一木眼底尽龙孙千亩清隂合出门人灌园
　　灌园亭
　　好手善和羮非才当抱瓮加防苜蓿盘丁宁及时种
　　西【癸亥年先公自北方带归】
　　万里随边使分留三十年甘棠遗爱在一见一澘然
　　罂粟
　　美艳亚羣花千罂倒储粟饮客醍醐浆可以代醽醁
　　琼报亭
　　珍物再三投英琼修永好以兹君子徳不作众人报
　　木
　　硕果宣城得花肤易地无上楼要脚健不假瘦藤扶
　　矮桃
　　结子卑枝繁成蹊长防舍饱杀驺朱儒谁牵果下马
　　昆仑桃
　　满树鸠【上声】盘茶曽开胜锦花夺胎春薄相刻画搅诗家
　　朝天李
　　长柯浑直上茂叶不横生缟夜心倾藿朝天荷美名
　　破核李
　　苇绡欹鼠穴翠质临螬井自破核不钻通行冠可整
　　嘉庆子【壬午年仲弟使边遇此果熟带其核归种】
　　雪艳燕脂蕚京都核逺来游人初识面不作李花猜
　　茧瓮亭
　　倚槛课条桑作茧看成瓮我亦效吴蚕踏破愁清梦
　　沃桑陌
　　植桑非一日斩伐良不忍亦欲后人知爱竒仍务本
　　六枳闗
　　分付司花女谁何六枳闗少年轻薄子驱去勿教还
　　碧鲜里
　　劲节旧捎云新添老大根何年居此里着处长儿孙
　　柞林
　　柞树何人种成林不乱行汉家全盛日宫殿对长杨
　　桃李蹊
　　粲烂九张机交加五杂组蜂蝶胜于人东来又西去
　　凌风台
　　老根呈冷艳鼎立傲刚风危坐层台乆衰顔得酒红
　　苍鹤
　　吭赤羽毛苍华亭雪羞比昂昂警露仙飜作辽东豕
　　驯鹿
　　呦呦忘野性掉尾草中眠寄语射生户深山空嵗年
　　猿
　　掷果心频喜攀条臂暗通有怀清逺峡云断玉环空
　　野緑堂
　　縁流排劲草盈野鞠长芦烟树髙低见如开平逺图
　　壁立万仞【野緑五石屏】
　　立壁无蹊径纎尘不可留若知心匪石那复为身谋
　　千岩万壑
　　屏开山弄巧岩秀壑争流漫作剡中梦难寻雪夜舟
　　横坤一练
　　沧浪东入海神禹了天功谁解闻鸡舞来招击楫风
　　叠嶂
　　愚公移叠嶂神助到盘洲细问昭亭路今非风马牛
　　月娥留照
　　星稀天陨露山静谷生风万古云中月炎凉无异同
　　隠雾轩
　　平昔慕文豹管窥才一斑谁言披宿雾吾欲老兹山
　　豹岩
　　九仞基人力千峯夺地灵日长频拄颊雾暗可藏形
　　楚望楼
　　鲁詹尊岱岳楚望指江流地占山川胜小哉云梦游
　　巢云轩
　　羌庐腾爽气非雾拥楼居夜鹤能知我鹪鹩甚起予
　　驻屐亭
　　长林劳屐齿植杖解冠衣覔句题青竹不知孤鹜飞
　　郊扉
　　尺五蠙洲境绳枢每日开抱闗无约束俗驾望风回
　　濠上
　　大鱼缓扬波小鱼轻触芰鱼乐我能知我来鱼不避
　　野航
　　短篷收辑濯栏楯占濠梁受得两三客更添垂钓郎
　　龟巢
　　眼看莲叶巢藏六可论交但得沧洲趣何嫌蝘蜓謿
　　鱼
　　心嫌大吞小不忍唤渔蓑皱月年年减潜渊渐渐多
　　白龟【张籍诗天欲雨有东南风南溪白龟鸣窟中】
　　往作清江使身遭七十钻南溪今自在鱼鼈报平安
　　緑毛龟
　　青髯千嵗夀緑发九江稀巢叶相渐染沙边曵水衣
　　泽芝亭
　　花开常比两叶巧或盈千独步南风里繁英愧在前
　　双头莲
　　骈花先总角一体素心同可是鸳鸯瑞于飞幻碧浔
　　重台白莲
　　緑房韬紫的玊片踊重葩公论评优劣难私解语花
　　多叶红莲
　　步有凌波袜掌为承露盘尚嫌花片少千叶映朱栏
　　槐
　　花黄秋欲半昔嵗一番忙谬应魁三象深惭王氏堂
　　流憩庵
　　日日来无数周流足也疲安排憩防地准拟曲肱时
　　欣对亭
　　临清莫三叹对景非一欣缓踏溪南路怕惊鸥鹭羣
　　锦鸡
　　冠距山雌比谁来断蜀机斓斑兼众采似戏老莱衣
　　溪
　　笼寛毛不损境熟意能驯自得寒江乐何忧采捕人
　　拔葵亭
　　防中饶菜把足以给盘飱不逐露葵去定遭修竹弹
　　容膝斋
　　寸地有别天斗牖无长物吾身容易安此膝不可屈
　　芥纳寮
　　地战两蛮触气吞九云梦何以纳须弥是中甚空洞
　　梦窟
　　世事一场梦山栖冬复春花边侣蝴蝶不省宰官身
　　椶
　　剖心青掌露蓬首紫髯垂花孕鱼堪馔枝重鸟不窥
　　木竹
　　竹叶木枝柯葱青光可鉴桃竹最名浮自知萧洒欠
　　兰
　　清馥畏人知辞山便泣岐请将纫杂佩不去傍蛾眉
　　药畹
　　自笑桑榆景犹贪草木滋烟霞成锢疾良药岂能医
　　仙茅【临江许仙观所出庾岭亦有之羊食之者为乳羊】
　　许仙初拔宅灵草迸香茅能使羊无血云何命在庖
　　黄精【一名鹿竹亦名莬竹】
　　叶细浑疑竹丛轻却象花果然能辟谷谁不防萌芽
　　蘼芜【其根芎】
　　菲菲芳袭予采菜叶敷碧捐躯陆羽轻箝口陈琳檄
　　芷
　　为爱草中香灵均咏药房行山踏虵虺系肘有名方
　　地黄
　　塞耳可治聋下咽多去病九曝不辞劳蚤衰谙药性
　　茱萸
　　览尽辋川图击节茱萸沜九日秋子来黄花为酒伴
　　玊虹洞
　　天晴玉连蜷洞邃香吞吐趁逐牡丹时游人推不去
　　緑沈谷【杜诗苔卧緑沈枪皮日休竹诗一架三百本緑沈森冥冥】
　　塞翁马论谷山房谷名竹千驷后无闻一竿清亦足
　　聚萤斋
　　广野萤如织凉郊书好观借光须【缺】晷莫遣案头干
　　萤
　　得夜不韬藏飞星乱草塘都縁光影误无路出书囊
　　美可茹亭
　　勿夸万钱食可畏五鼎烹采山逃后悔碧涧有芹羮
　　蕨
　　块破擎拳出盘行转眼空捄荒非小补粉骨不言功【辛夘大荒村人掘蕨根捣粉谓之乌糯赖以脱死者甚众】
　　荠
　　犯寒青匝野信手各盈襜不与草争长听教茶比甘
　　笋
　　出羖瘗五皮获麟髠一角煮篑太憨生非闗渠善谑
　　云起亭
　　水穷云四起出岫本无心莫负苍生望须为旱嵗霖
　　西户
　　行乐惜分隂或风雨有疾细数一年中户开能几日
　　山居二十咏
　　山居
　　经始得山居幽寻迹不疎自开溪上径花露泣前鱼
　　竹坡
　　有圃无修竹其如借宅何宁忘三月味不厌此君多
　　芝榭
　　筑榭芝山麓仍年再产芝欲求茹芝法已与赤松期
　　樵径
　　松钗藏曲径林浪积枯枝足了园炊用何须坏扊扅
　　茶丘
　　半世别玉州梦忆仙人掌经丘获鎗旗清思飘云上
　　栗岭
　　霜栗大如拳皱开穰献熟借问嘉卉山何如白鸦谷
　　茅轩
　　翦茅聊复尔步屧欲何之风卷三重去危檐雀防儿
　　蜂庐
　　分【去声】窠能择地识路自寻花不候谯门皷羣飞晚趁衙
　　情话斋
　　意到非饶舌情亲易解頥或时铛脚坐不効劒头炊
　　榴花城
　　榴艳对枯笻西来解后同折花羞鬓白未挿已顔红
　　锦被堆
　　锦衾铺緑野山麝可曽眠蕙帐尘凝席花残鹤惘然
　　赪桐【一名百日红】
　　花涵百日红色到三秋重叶大好题诗丛卑难集鳯
　　双鱼
　　犀角透鱼龙石肌蕴星斗亦有无情花枝头鱼贯栁
　　蔷薇
　　竹外霞为幄花间锦作篱离宫多怨女吃吃竟亡隋
　　迎春【一名黄雀儿】
　　桃杏正酣酣光春当仲月吐艳既后时嘉名安可窃
　　长生草
　　经时久枯槁得水即青葱起死医无药返魂香有功
　　云松闗
　　叶生新易旧嵗寒凋独后不改四时柯贤言非圣耦
　　山樊
　　蘂碎叶伤多风韵弗娱目独抱絶尘香无心出幽谷
　　踯躅崦
　　一气浃羣芳漫山踯躅黄有谁相领畧自解度春光
　　野草
　　发生宁有种滋蔓妨人路不得十月霜扫除难尽去







　　盘洲文集巻九
　　钦定四库全书
　　盘洲文集巻十
　　宋　洪适　撰
　　挽章
　　钱伸仲挽诗二首
　　佩兰扈芷楚三闾抽秘骋妍汉子虚甘向黒头辞印绶肯将白眼对图书清规尽入先贤传繐帐空驰长者车千里纒悲付虞殡西风吹泪着襟裾
　　秋来鸿羽得新文不谓回风限九原起起若为偿嵗梦嘻嘻无复对朝言一编徒挂延陵劒三径谁开靖节樽尘迹盖棺浑莫问墓头黄石拜儿孙
　　程通判挽诗二首
　　力行先孝友潜处伴渔樵日奉斑衣戏风移尺布謡白头方得禄朱绂便登朝车作骅骝折松烟喝鼓箫日游通徳里防面盖先倾我作南垂去君成东蓼行忽持刍束奠忍听薤歌声为看三珠树门髙莫与京
　　熊直阁挽诗二首
　　文石荣三接君王膝屡前蒲鞭如汉日盐防有苏天未上甘泉道俄闻京兆阡传家文史足不在一囊钱居巷相南北登门乆嵗时温言流肺腑和气见须眉日昃长沙傅年凋绛县师春云冒丹旐同防袂成帷
　　中大族伯挽诗二首
　　笑谈登月窟转眄戞天池十载董狐笔两州龚遂祠文章传古法名姓畏人知忽作龙蛇梦今无甲子疑乆矣宫盘谷幡然筑大逵方瞻乌亦好已问鵩何之无复竹林防忍闻蒿里期行行遡西日有泪若连丝
　　朱承事挽诗
　　乡闗闻徳耀子姓有佳声五十贵不騐三千功已成山幽双剑合桂近一枝荣他日先贤传求之月旦评
　　臧县尉挽诗
　　共在乡人后相髙君子前家声郜大鼎利器楚龙渊不相买臣贵竟传梅福仙只今空溃酒落笔更凄然
　　程参政挽诗三首
　　身近长安日官无州县劳黄麻袭姚姒赤舄等伊臯量与南溟阔名如北斗髙十年蟠緑野轩冕一秋毫圣主更琴瑟真儒政事参上阶占两两东第得潭潭忽卧漳濵疾虚传渑水谈骅骝好千里底事学呉蚕一顾驽増价兼收雁作行篇章非子墨藻鉴误雌黄云淡番君国年荒陆氏庄眼看飞旐出雨泣漫淋浪
　　李沆州挽诗二首
　　籍籍台郎日臯苏逺拍肩疏陈三尺法制可九重天不使金横带俄惊酒渍緜平亭知有报髙盖拂脩椽朱幡今素幔归路乃长迷露菊荒三径春棠叠五溪新丘悲寓马陈迹记谈犀泪迸无干袖重云入望低
　　程司户挽诗
　　把酒论诗日髙标迥絶尘那知三语掾便作百年人山雾铭旌湿松风挽铎频流光须有后何必在其身
　　程枢使母永嘉郡夫人挽诗二首
　　华族鸣徽乆闺风蔼徳门鸿枢看子贵象揥拜君恩纯孝纒吹棘端忧陨得萱板舆无复御旧迹识家园赫奕家声振吾乡今所稀北堂黄发夀西府黒头归方羡含饴乐俄闻侍膳非万家旁置处空怆白云飞
　　郭太尉挽诗
　　闲适珍台腆旧仪趣归方俟诏封泥人生七十古犹少执政二三今与齐忽见墓门陈石马空怀賔閤奉金犀不须知识方流涕处处俱成桃李蹊
　　罗尚书挽诗三首
　　周旋仪禁路契合本孤忠帝识尚书履人惊御史骢贵名青史上谠论皂囊中不入三台志盐梅事竟空当年持从橐白发奉亲闱安否君王问尊荣简防稀祥琴曽未御丹旐已同飞萧瑟千章柏深藏五防衣连蹇鱼符忝宗师藻鉴亡但瞻扬子宅莫避盖公堂逺水松区对东风绋路长九原精爽在遗恨一庄荒
　　向通判挽诗二首
　　屡荐声名白低飞鬓发苍平生几朱绂梦寐一黄粱利刃盘根出明珠后乗光洪都囚不死隂徳未渠央里社承顔旧情非数面亲令名髙月旦和气蔼阳春乍阔谈挥麈俄惊冢卧麟濡毫记遗事顾我不如人
　　俞淑人挽诗
　　名父尹京日移天冠柏台齐眉丰爼豆继踵脱尘埃徳比人如玉情钟子在梅山髙云不去虞殡有余哀
　　何宜人挽诗
　　心了金刚偈身膺石窌封灵津双劒合平壤万家容感慕风吹棘悲凉雾喝松乡人清泪落可但辍邻耕
　　魏恭人挽诗
　　儒门传礼法妇道有初终石窌重封贵金章上夀同含饴谈往日吹棘怆来风绋路刍灵隘春朝里巷空
　　沈淑人挽诗
　　尊章欢二姓八座对厖眉井井传家法绳绳赖母仪川灵双劒跃壤吉万家移多少龙湾树云藏不尽悲
　　余吏部挽诗三首
　　石月颛门学儒林誉翕然虀盐家有塾菽水坐无氊孝永趋庭日名成佩韘年流芳千载下不减汉韦贤入台光六察言事过同寮可畏触邪豸元非开口椒召来仍襆被老去但乗轺未报蒲轮聘巫阳已下招清音扁新阁山色送溪声尚欠题诗债难寻把酒盟囊空无长物甑堕底浮名绋路他州逺临风泪睫横
　　章通判挽诗二首
　　丹霄箝荐口白首滞微官涉世无圭角论交出肺肝翔鸾説秋浦展骥到新安泉下赍遗恨丝纶趣挂冠富州春再见风月款平分翠竹曽留我红梅独对君遣书成挂剑挥涕屡沾巾千里佳城闭哀笳不得闻
　　陈左相挽诗三首
　　盛徳波千顷清风偃俊躔两朝隆柱石四海入陶甄致主唐虞上齐名房杜前期頥悭上夀底处问苍天往昔旄头起羣心共震惊指麾戎幕固谈笑敌氛倾绣黼重当国氊裘即敛兵岩岩谢安石不数晋公卿天意尊黄发人扶上玉墀传呼昼接后邂逅日斜时瞻仰三台坼沦亡一鉴悲千秋名不朽奎画在丰碑
　　杨和王挽诗二首
　　矍铄狨鞯出魁梧玉带轻良家三世将幕府万人英长啸临天堑兵氛散敌营黄垆有遗恨不见朔方平三纪羽林卫千秋彞鼎铭拔材多勇爵教子寳遗经淮上开王社云边落将星后来思燕颔麟阁仰丹青许倩幼失所恃得地办葬名其亭曰棘风求诗纪事
　　择邻传懿范负土踵前规回首树萱録动心吹棘诗幽亭三鼎变吉壤万家随度曲薫弦絶临风泪满頥
　　汪徳邵挽诗
　　监郡能名播分符治行髙俄惊驹过隙不见鹤鸣臯三径賔朋散重楼柱石牢伤心丹旐举旧事记松醪
　　彭叔容挽诗
　　襟宇无畦町乡评有誉言宦途材智出名阀典刑存未试牛刀手俄招马鬛魂有怀尊酒日挥泪北山昏
　　章令人挽诗
　　肥家尊淑范阅世悟浮沤风棘慈顔隔堂萱子舍忧六珈齐上夀一劒跃中流绋路倾隣曲凄其松露秋
　　梁竑夫挽诗二首
　　材髙易盘错语妙出波澜和气如春暖交情耐嵗寒牧民千里治奉使五刑寛杖屦褢陈迹琴亡曲罢弹向来持国秉贡禹合弹冠予节縁心计飞章或面谩开陈疑已释腾跃事非难覆餗长缄恨何知便盖棺
　　魏彦诚挽诗三首
　　星文推独步风采偃先声沉虑千人废髙谈一座倾苏枯崇治效去草折奸萌春雾新阡陌裁诗泪睫横偃月欺天日淫刑及反唇程论传学者粤岭作流人贻后端无憾瞻前讵有隣太刚终龃龉袖手老江濵昔年同揽辔累日到门阑题竹飞松管观鱼走玉槃着鞭顔有愧推毂力何难飜坐葭莩累尘凝贡氏冠
　　汪枢使挽诗二首
　　两朝尊辅拂一徳赞规恢简劾人所畏囊封天可回指挥兵事密谈笑塞氛开尺五魁三象俄惊山岳頽天陛黄麻出同时拜宠荣荐贤窥汲引谋国冀升平暌阔仍寒暑吁嗟隔死生门人有碑诔不数汉公卿
　　荣国李夫人挽诗
　　斗枢光梓里壸徳讲鱼轩教子诗书足齐家礼法尊相随双劒逝来吊一刍存松雾铭旌暗悲歌塞墓门
　　许硕人挽诗
　　敬兰光相阀采藻助儒宗偕老金犀贵増封石窌重川深双劒合壤吉万家容遥想铭旌举悲风喝雾松
　　向侍郎挽诗二首
　　防足王城日声名显妙年剸裁无肯綮施置不拘牵惊坐瞻挥麈丰财赖筭鞭中兴良吏盛佳传压甘泉沃辔环天下澄清今范滂带牛奸破穴问马智盈囊逾七春秋足尊三爵徳光乡闾失耆旧绋路送车忙
　　余文特挽诗
　　决科荣防服诺仕振芳埃金玉胸怀好珠玑言语堆一麾临白首八载厄黄能情话今陈迹悲悰衮衮来
　　张待制挽诗
　　松闗辞旧隠平步汉甘泉破敌资长防丰财简细旃捄荒隂徳大尚齿达尊全觞豆怀陈迹风悲马鬛阡
　　彭仲光挽诗
　　吉徳传乡党家声企大儒九霄欣得路五马议分符叹息人琴逝凄凉邻曲孤霜风丹旐举松雾暗黄垆
　　枢弟挽诗三首
　　少小犹朋友陈编昼夜开同时题雁塔旬月聚麟台词掖君先达台阶我后来伤心今古隔楚挽不胜哀投老开三迳联翩北郭门謿花诗插架对竹酒盈尊叹息千秋宅荒凉十亩园谈丛铛折脚云暗脊令原静镇多遗爱存桥有逺谋禁林传大册宥地简前旒疾也劳心得生乎撒手休三年棠棣径倚杖泪争流
　　陈公秀吏部挽诗
　　顷陟词坛日初瞻雁塔名坐氊甘独冷掲节守真清防虿能隂中骅骝使郤行佳城千里外无处送铭旌
　　张龙学挽诗二首
　　今代风云防何人善论兵丹墀凝睿想黄石踵家声瑞国仪千仞筹边妙两楹重泉有遗恨不见复神京中台双挈槖重镇四分符井地观佳政林蛮铄异图犂添长乐犊鞭截豫章蒲处处甘棠泪黄童白叟俱
　　周尚书挽诗二首
　　九师迷易説皇极倡先天学苦韦编絶名髙雁塔悬朱轓多惠露紫橐表甘泉叹息佳城闭乔松锁墓烟忆昨登瀛日官曹幸接聮再来闻国论及见上经筵渊识闚灵宪嘉谟凑细旃生刍千里奠覔句一澘然
　　姚参政挽诗二首
　　发轫词坛日曽同萧寺盟望洋吞渤澥歴块指幽并不竞二三防难淹九万程君王颛赐第千佛漫聮名晋昼光三接霜台肃纪纲栽培指佞草重叠上书囊笔槖留施设钧枢忆赞襄伤心左溪路松桧已成行
　　周知郡挽诗
　　徳比圭璋润言如布帛温休心驰宦路寓意傲家园侯国思遗爱吾乡欠达尊佳城邻别墅松雾望中昏
　　叶提刑挽诗
　　冠带桥门拥曽披星斗文属鞬寻耿贾投笔逺渊云献纳频三接平反自一欣凄凉真率防鸥鹭也离羣
　　彭叔阳挽诗
　　买邻乔木近不隔一牛鸣甲第夸新作髙楼待落成未教长纵壑亦合且专城矫首天难问伤哉挽铎声
　　参议弟挽诗
　　新筑乆同隠崇桃存旧栽壶中春漫别花下我频来议幙三年隔丧舟千里回琴亡情话絶泪落有余哀盘洲文集巻十
　　钦定四库全书
　　盘洲文集巻十一
　　宋　洪适　撰
　　内制一
　　縁边残破州军徳音【隆兴元年】
　　朕惕奉慈谋务行仁政惧赤子之防祸敢起争端防邻国之厌兵弗渝和好比遣王抃逺抵颍濵得其要领而归靡有毛厘之隠寻澶渊盟誓之信仿大辽书题之仪正皇帝之称为叔侄之国嵗币减十万之数地界如绍兴之时怜彼此之无辜约叛亡之不遣可使归正之士咸起宁居之心魏杞使车已越疆而通问淮南侵骑皆空壁以退师重念数州之民罹此一时之难栋宇或遭于煨烬田畴并丧其犂鉏老穉有荡析之烖丁壮有系累之苦三冬匽薄千里绎骚顾尔何辜皆予不徳宜推洗涤之宥少慰凋残之情【入赦文】于戏歌鸿雁之诗期奠桑麻之业息貔貅之戍俾无金革之声尚冀循良之臣共敷汪濊之泽用陶恊气复见乐郊咨尔羣黎体予至意
　　郊祀大礼御札
　　勅内外文武百寮等朕受太上之燕诒宅域中之广大将迎景至初款圜丘念报本反始匪尚乎虚文而交神塞明在颛乎诚意稽皇祖之诏令敕攸司而讨论凡粢盛祭典则不改故常若卤簿赐式则俱从省约行潦潢污之可荐斯举邦彞骍驹鸾路之勿修敢劳民力庶函防于繁祉以大庇于黎元丰年无患于虫蝗斥堠不惊于熢火遂成熈事用答鸿休大号是朌先期逌戒朕以今年十一月二十九日谒款于南郊咨尔有司各扬厥职相予肆祀罔或不恭故兹札示想宜知悉
　　郊祀大礼赦文
　　门下朕仰受燕谋获承洪业刺六经之王制监百代之礼文治坛燎以祭天警边氛而迁日盖昌陵始避于近晦在太宗甞改而用辛诚意动而二仪通孝道专而九庙格致邻国有休兵之好实上穹开悔祸之期前事俱捐弗念乎薄物细故烝民咸乂靡分乎尔界此疆五辰循宣夜之躔三白示丰年之兆进玉巵而界亲夀爰创缛仪偕椒屋以庆母慈有光徽躅只荷博临之况敢忘昭报之防启蛰而郊饬周人藁秸之具奉牲以告协汉世竹宫之时式履孟陬之端遂逢先甲之吉灵心可卜帝武是绳乃裒四极之驩用洁一纯之荐款閟宫而朝献假太室以祼将酌沿袭不同之宜取齐戒自新之防瑄璧缜权火配藜髙斿滇滇胪所求美光旁烛百官济济敬厥事熈典备成载惟我宋之肇禋乃当干徳之盛际法皇祖纪元之义采羲文行健之辞诞易嘉名以宁大器宜推作解之宥益广好生之仁可大赦天下其隆兴三年改为乾道元年于戏逆三神之厘既横流于春泽接千嵗之统期丕显于文谟尚赖臣隣协恭小大服采同济更张之治用承防选之休
　　郊祀前二日朝献景灵宫圣祖册文
　　伏以丕显圣徳垂光在天源深流长基命积累肆予微眇获保宗庙神丘备物亶惟其时沈沈閟庭灵斿所御其香始升克绰永福
　　前一日朝飨太庙帝后册文
　　伏以天祚炎图圣圣继武盛徳必百世祀是之谓流光施及菲凉嗣无疆大厯服爰熈紫坛初交于神先事一日入太室祼骏奔济济列陈嘉笾假哉皇祖启佑我后人永缉熈于纯嘏
　　别庙册文
　　伏以晔晔管彤卓卓坤极绥予孝子服尧之服上辛改卜礼神颂只絜粢广牡既右飨之兆防祉福天下乂安
　　郊祀昊天上帝册文
　　伏以惟泰元尊丕冒下土旋转三辰阖辟隂阳元功无垠荡乎难名粤惟冲眇继天为子仰宪聪明求端谨始兹执牺牲圭币肇禋于郊笾簋非馨于荐诚慤髙髙降监是飨是宜事亲保民惟皇其右之谨以玉帛牺齐粢盛庶品涓选休成肃若旧典
　　皇地只册文
　　伏以至哉坤元穆穆柔只播生品彚配天其泽惟冲人不徳传国于慈父用辛之吉礼行于郊宴娭安鴹粤其敢不察时和嵗丰皇建有极用永受于蕃厘
　　太祖皇帝册文
　　伏以五季抢攘逺迩如沸实天生徳经武纬文灭除凶灾用肇造我区夏燕及曽孙获绳祖武崇崇其坛陟配上帝庶几临飨克昌厥后
　　太宗皇帝册文
　　伏以天造草昧圣武布昭席卷畔援卒其伐功传序无疆于今九叶恭承禋祀瑄玉升坛烈祖烝哉克配彼天于万斯年介以繁祉
　　立皇太子册文
　　维乾道元年嵗次乙酉月朔日皇帝若曰在昔帝王稽夏商家天下春秋之法立嫡以长主器继明盖取诸震离所以尊宗庙重社稷也咨尔皇子少保永兴军节度使邓王食邑二千户食实封八百户愭生有异表序居上嗣敦厚温文金昭玉裕问寝视膳则尽防衣之孝亲师就傅则乐圣人之道令徳逐日以新英声随风而流元良正本乆矣佥望朕服尧之服兢兢四载仰奉慈训肇辟春闱协华复旦日宣重光懿哉铄乎有国有家之庆也是用撰嘉辰御路朝盛仪备物迎休于乾坤册命尔为皇太子于戏悉尔心修尔身勿蹈非彞勿迩邪佞惟诚可以格物惟仁可以济众正言正道闻斯行之敬之哉用永我祖宗之丕命
　　除张浚少师保信军节度使判福州依前魏国公加食邑实封制
　　门下宅百揆而督五兵正赖筹边之效冠三孤而张六纛曲隆制阃之权我有明缗飏于拱着具官某材尊王佐道耸民瞻节操坚刚曽嵗寒之不改规橅逺大宁日仄而遂休蚤逢阳九之交上应魁三之象叱王尊之驭亘井络以蜚声下杨仆之船空潢池而扫祲更险夷而一致谓文武之兼资粤从緑野之游殆为苍生而起肆予嗣服即俾来朝提江淮表里之封尽颛总统佩将相安危之寄式重倚毗三年于兹庶绩用乂搜乗补卒亦既输劳増陴浚隍未甞彻警孟明报彭衙之役独负壮犹武侯引街亭之愆靡形愠色朕念疆陲之乆戍诏师众以代更分遣从臣往宣使指棘门如儿戏耳庸谨秋防衮衣以公归兮庶闻辰告叠览指瑕之劾且披请老之章欲畀旧官盖无故事是用出枫宸之异渥超棘位之巍班荡节有光择合肥之名镇甘棠弗翦临长乐之价藩衍以圭腴侈其真食于戏春秋责备于贤者慨功业之惟艰天子加礼于大臣固始终之不替其绥吉履毋有遐心
　　除汤思退都督江淮东西路建康府镇江府江隂军江池州屯驻军马依前特进尚书左仆射同中书门下平章事兼枢密使岐国公加食邑实封制
　　门下位上宰而通四海乆成调鼐之功开幕府以督诸军有赖止戈之畧参考古今之制独颛内外之权式倚宗臣用凝丕烈刚辰允协显册具宣具官某学博而识明器宏而用逺禀五行之间气盖彪外而弸中冠四辅于两朝实光前而絶后主盟公道杜塞幸门业可侔于臯防言必称于尧舜当羣疑之未定每潜画而有余事不一书既铿鍧于竹帛智惟千虑迨契合于蓍龟聿髙忧国之风遑恤盈庭之咎枢机周密犹神爵五鳯之时庙堂雍容増大吕九鼎之重臻兹殊效本自至诚朕获缵皇基常怀戎事顾边尘之未靖方议寻戈总兵柄而非轻孰能和众若时英衮正斡洪钧文武为宪万邦真有兼资之美精神折冲千里当收无竞之勲蔽自予衷谐乎人欲俾仍提于相印往尽防于师干焕泰阶三台之躔益隆瞻仰括尺籍伍符之数咸听指麾自然増气于貔貅何特知名于草木乃陪井户并衍原田于戏兵事节度皆付公吾岂从于中御天下平治谁舍我尔盍励于逺犹缅惟真儒宁烦多训
　　除杨存中都督江淮东西路建康镇江府江隂军江池州屯驻军马依前太傅宁逺军节度使和义郡王加食邑实封制
　　门下听皷鼙而思帅孰能折于遐冲赐斧钺以视师殆无逾于英望仍其制阃宠以扬廷具官某识邃而明气刚以果声飏朔野知虎头燕颔之名书受邳沂非风角鸟占之术勇爵号万人之敌洪钟铭百战之勲左右凝严掌西汉羽林之卫始终福禄继汾阳异姓之王近整辕门外开幕府饬备有金汤之固分屯如箕翼之形逷彼北邻制于悍将靡思践好不戒穷兵若孛斗之旄星有逾淮之候骑虽丞相一劳弗惮偶未祃牙念元戎三令已行宜申跪毂庶几独任可以有成是用诞举徽章特隆异数颛锡盾雕戈之柄増淑旂元衮之威况国家或置督军皆宰辅用之立武惟此总干之命是为絶席之恩更广圭腴益光竹帛于戏诸将于是皆以兵属朕既付以重权匈奴不灭无以家为汝盍追于前哲必图来效庸副眷知
　　汤思退罢尚书左仆射同中书门下平章事兼枢密使特授观文殿大学士提领江州太平兴国宫依前特进岐国公制
　　门下冡宰佐王治国意实注于安危大臣以道事君时具瞻于进退睠惟雅望乆翊繁机既殚上印之诚宜厚秉钧之礼诞扬坦制亶告羣工具官某器宇清明材猷超诣乐尧舜之道阿衡专美于有商品渊骞之篇扬雄度越于诸子轩然俊域籍甚要津烜赫北门儗丝纶于雅诰从容右府运帷幄之良筹结慈陛之深知应台阶之上象粤予纂绍复俾赞襄积熈载之忠规罄安边之潜虑循名责实所期公尔忘私应变守文常以今而视昔方仰成之无间何引去之甚坚选众举臯陶任盖尊于一相事亲若曽子养已洎于千钟遂其甞药之怀失我和羮之助兹推渥典用贲归途鼎秘殿之崇资食珍台之优禄式笃股肱之义以全体貌之恩于戏明哲以保其身靡失青氊之旧喜愠不形于色可娱緑野之游无起遐心斯能终誉
　　除陈康伯尚书左仆射同中书门下平章事兼枢密使依前少保进封鲁国公加食邑实封制
　　门下咨四岳有能奋庸实系朝廷之轻重图旧人越惟共政尤借老成之典刑允谐虚左之求盖积处中之望诞敭涣册亶告昕廷具官某用博而适时量宏而容物阃奥莫窥乎畛域奴皆知其清明学过况雄贯古今之千载道侔伊吕逾前后之数公咸徳慈闱有声揆路如蓍龟之决事以柱石而尊朝敌骑投鞭轸抱火寝薪之虑周京奠枕赖济川作楫之功辅我重华歴夫再嵗转洪钧之一气坱圠无私陈泰阶之六符规摹可乆方焦心多垒之日岂袖手东山之年申戒使貂趣迎公衮庶交修于内治能潜弭于外虞是用再冠魁衡仍司枢筦侈多田之真赋荒大国之新封以昭物采之仪以宠岩廊之寄于戏武丁得一傅説斯商道之复兴江左自有夷吾宜晋人之相庆尔惟敬明乃训邦其永孚于休大同军节度使提举万夀观蒲察乆安进封开国侯加食邑实封制
　　门下朕防卜上辛肇称元祀合圆丘方土之祭诚格万灵倡七始华始之声孝臻四极既涓成于缛典难专乡于蕃厘式奬厖臣诞丕号具官某性资纯固气识靖深灌昔在于边亭削衽来归于乐土陪周行而甚乆知忱节之可嘉不顾望以事君逺追大【缺】以笃敬而传国将若秺侯兹推赐胙之恩用答奉瑄之助乃荒侯社并广户租以彰惠术之行以示襃章之劝于戏甘泉歌邹子之乐爰布青阳之祺徐卢同仆防之封有加白马之约往肩忠报永迪燕康
　　除吴璘太傅依前奉国军节度使四川宣抚使领御前诸军都统制充利州西路安抚使判兴州进封新安郡王加食邑实封制
　　门下拥斋钺以防坤维夙赖长城之捍奉介圭而朝魏阙宜膺华衮之襃疏絶席之殊恩讲临轩之显册乃涓刚日用诏羣工具官某忠义本于天资智勇谓之人杰书传圮上非鸟占云祲之文气盖闗中固玉垒铜梁之圉乗边兹乆按堵如初左启右胠耸戎车之四牡前兄后弟超辕门之二龙灵旗逺憺于雄棱彞器屡铭于洪伐寛予忧顾时乃勲庸爰注想于英规俾来趋于召节驰驱万里恭谨一心周邦戎有良翰舆人咸喜吴公隠若敌国奕叶相望嘉愊臆之壮犹称魁梧之异表盍肦徽数庸答元功象鼎面槐应上公于台宿苴茅裂壤开异姓之王封衍彼圭畬敦其井赋以重登坛之寄以隆制阃之权于戏戢弓矢而散马牛方审包桑之意被介胄而生虮虱敢忘细栁之劳往服宠光式酬亲倚保平军节度使龙神卫四厢都指挥使提举江州太平兴国宫王彦加食邑实封制
　　门下鲁人类帝用骍刚于上辛汉代祀天歌青阳于肇嵗朕考前王之成宪遵烈祖之丕谟乃逢祈谷之辰获展钦柴之礼爰彰景况普洽緜区有若劲臣可稽涣命具官某识潜武志材壮戎昭从枕席以过师屡书功伐执干戈而卫社甞防边陲乆分斋钺之荣曲遂丛祠之佚兹推茂渥不替旧勲用増采邑之封更侈食田之户以广逆厘之庆以申锡胙之恩于戏开天庭以延羣神既格宴娭之美建皇极而敛五福厥敷砰隠之休往服辉光益臻茀禄
　　推诚顺化崇义怀忠保信向徳安逺承和秉礼归仁协恭励节继美功臣静海军节度观察处置等使特进检校太师安南都防上柱国南平王李天祚加食邑实封加遵度功臣制
　　门下朕卜辛日而用郊获逢嗣嵗陟午阶而奠币仰格飚斿幸熈典之涓成与殊方而同庆具官某性资纯一节槩沉深绍奕叶之勲庸守藩条之信誓仁惠周于南纪声名慕乎中区辇賮航琛不懈朝宗之礼撞牙茸纛所资屏翰之雄视槐庭霖雨之臣兼柏寺风霜之职宠之焘社防若抚封兹循饮福之文用益纪功之号陪之外户侈厥真畬以襃侯度之恭以表灵厘之广于戏主祭而百神咸享敢专乡于万祥昭徳于异姓之邦岂遐遗于四裔其迎戬谷永底荣怀









　　盘洲文集巻十一
　　钦定四库全书
　　盘洲文集巻十二
　　宋　洪适　撰
　　内制二
　　抚谕四川军民诏
　　朕嗣守神器于斯三年乃睠坤维邈在万里防边尘之未靖致戎备之不除乗塞防闗乆矣采薇之戍逾山越谷逺哉输粟之劳或郡邑不值于循良故田里尚生于愁叹兹选近臣之彦往专外阃之权挟纩以慰军情下当户晓褰帷以求民瘼大则驿闻推吾轸防之恩酌以便宜之制必令四境之安堵惟恐一夫之乡隅傥休息之有期庶荣怀而相庆
　　戒戢赃吏诏
　　朕闻先王之时人有士君子之行在位者皆节俭廉清冰霜其操羔羊素丝之诗所为作也今则不然贪夫徇利亷耻道丧亶以广田宅厚妻子为计谿壑无厌漫不忌惮甚者掩公帑之积私仓庾之赢贼民剥下浚其膏血呜呼岂设官之意哉朕自临御以来崇俭徳蠲浮费庶几虖风厉天下奸赃之吏未有闻而不治然速辜相继何耶是朕徳不能化罚不能惧也古者刑不上大夫唐虞画衣冠而民不犯孰谓搢绅之士心无愧耻不若古之齐民欤夫先甲后庚申饬教告而抵冐不已至于用法岂得已哉凡我诸臣其洒心迁善励淳白之节副总核之政以长保其禄位无或不悛奸我重辟播告中外使明知朕意
　　激论将士诏
　　朕只奉慈训嗣有基业永念祖宗陵寝朝献路絶黎元涂炭屯戍未休朕为人之后而不能报上世之愤为人之君而不能振斯民之厄故食不知味寝不安枕未甞以尊位为乐也特以战争之役肝脑涂地不忍南北之人枉罹非命自即位以来两发聘使冀寻旧盟而邻帅主兵及境弗纳行人再往始则立式邀求继则迫胁囚辱朕以兵隙难开隠忍自屈仍遣魏杞衘命复行不较礼文书辞屡易不爱四郡割以奉之乃渝元约又求商州且索临阵系虏之人是其更变无厌必欲寻衅初无休兵结驩之意今使命逗留议论不决积粟出船包藏罔测朕以太上圣意不敢重违而宰辅羣臣前后屡请已尽依初式再换国书嵗币成数亦如其议在我可从无一顾惜若彼坚欲商秦之地俘降之人则朕有以国毙不能从也傥或不谐前好至于交兵天实临之非朕得已想彼兵民厌其黩武亦当嗟怨况我将校六师受国家爵禄之乆忠义所激自应奋勇捐躯为国雪耻夫立非常之事彰无穷之名醲赏厚赐朕不敢吝呜呼兵凶器也朕既无徳以修二国之睦又无威以寝敌人之谋时当三冬而使军士有暴露之叹人民有转输之劳害贻尔众痛在朕躬凡百臣子当念兴师用众匪朕本心我直彼曲动则有辞共输报国之忠永享安居之乐
　　抚谕归正将士人民诏
　　朕遣使约和首尾三载北帅好战邀执不移自卢仲贤初议则有画定数事叔侄通书之式唐邓海泗之地嵗币银绢之数及縁边归附之人朕志存好生宁甘屈已书币土地一一曲从惟念名将贵臣皆北方之豪杰慕中国之仁义捐去旧染投戈来归与夫军士人民厌厥殊乡喜我乐土朕知其设意欲得甘心断之于中决不复遣前后书辞再三峻拒故彼逞怒无厌入我边境若朕利于和好之速成不顾招怀之大信依随所欲驱迫北归则与淮北之民同为鱼肉矣尔等当思交兵衅隙职此之由视彼如雠共图扫荡髙官厚赐自有明科传之子孙永保宁泰天地鉴昭朕不食言
　　亲征诏
　　国家一祖八宗积累基业至于太上传序在朕乗兵戈扰攘之后境土裂为南北陵园废于烝甞二帝防尘终天抱痛皇族荼毒所不忍言自践位以来焦心疾首思欲报皇祖之雠快四海之意而慈闱务行仁徳羣臣多主和议朕识不能料事诚不能柔逺屈已寻盟反堕奸计今彼拥众涉淮犯我郡县尚犹遣介持书邀索降将朕宁与之百战岂忍驱逐归义之士【缺】就屠戮昔春秋之时郑小国也介居晋楚之间城下之盟君臣同耻收合余烬尚能成功朕今丕冒东南幅员之广带甲之众若忍辱事雠不图一战岂不贻万世议己稽考故事展郊祀之期朕将亲临江淮率励六师用行征讨凡我文武军民怀十圣二百年涵养之恩痛中原四十载分崩之难奋忠出力不与雠敌俱生大可以成功名而取富贵次可以宁父母而保妻子皇天后土实佑此行布告迩遐使知朕意
　　视师诏
　　朕以南北生灵乆苦兵革防敌帅有通和之议不惮屈已委曲如约既得四郡尚复邀求书札方来兵锋已接朕识不能料事诚不能格物志在寻盟反堕其计使我士卒暴露民庶流离蚤夜痛心噬脐何及已稽典故改卜南郊将临江淮亲御戎辂师有曲直盖不得已凡我文武军民怀十圣二百年涵养之恩愤中原四十载分裂之难奋忠出力勿负国家大可以取富贵而求功名次可以宁父母而保妻子皇天后土实鉴此言已令有司择日进发所过务从节省并不得有所搔扰布告迩遐使知朕意
　　又视师诏
　　朕以连年用兵战士苦于暴露两国交恶居甿不能乂安防北师之欲和走行人而就议凡往来之要约皆委曲而听从即归四郡之疆庶结万年之好岂期得地又复逾淮书札未回兵锋已接使师旅冒于矢石生灵失其田庐嗟尔何辜由吾不徳想迩遐之扼腕空蚤夜而痛心已展燔柴之期将寻细栁之举亲乗戎辂用靖边尘夫师克在和理自分于曲直兵应者胜鉴可质于神明动盖有辞事非得已惟我荷戈之众士推毂之劲臣怀累圣二百祀涵养之恩愤中原四十载分裂之难相勉忠义共图功名犹蟁蝱之噆肤所当驱逐若熊罴之奋力岂畏艰难
　　改郊祀诏
　　朕惕临寳位始祓泰坛已勅攸司肃茧栗齍盛之备将因长至展膋萧圭币之诚防有边烽尚驰羽檄方治劳军之计恐亏类帝之仪盖事既问于甲兵则心不专于斋戒若昔鲁史礼屡变于卜郊惟我昌陵日甞移于近晦况当至道之载适值继迁之虞诏以来春行兹元祀旧章具在故事可稽参两朝烈祖之规改嗣嵗正阳之月庶几只敬可荐馨香宜颁一札之书用谂四方之听
　　改上辛郊祀诏
　　朕比以军兴未遑郊见欲涓建巳之月已戒先庚之期幸消弭于外虞惧稽迟于大报敬惟元日正得上辛合鲁经启蛰之文法周室用辛之礼神厘可逆犹汉帝拜于甘泉祖武是绳盖太宗行于至道式从改卜防举彞章
　　皇帝答皇后诏
　　勅皇后夏氏朕只临寳祚初展祲容涓肇嵗之上辛得元日之吉亥嘉笾荐飨雅乐绎和曽霄呈明概之祥緜防洽厖鸿之庆端由内助获举精禋载阅芳函益深襃咏
　　赐王彦奬谕诏
　　军律之弊乆矣握兵者背公徇私相率成风朕当馈而叹将谁使革之卿智勇笃诚山西之桀召自万里倚重江介不唯赖卿威望筹防以训兵固圉亦欲号令纪律为时标凖也故将之去偏禆舆皂纷然升进羸弱冗食者众曾不经意卿甫入辕门即能厘正忠实可嘉不负亲擢人悉如卿朕何忧焉
　　赐刘寳奬谕诏
　　古之良将心在国家者当待敌之隙必以屯田为事今并塞多旷土朕欲举行便宜十二利遣九卿持节商度之未有大将奋然为诸军倡卿奉公体国自请留屯将以丰边储而省漕挽与避难怀诞者殊科至于修治障隧汰简将士咸振阃外之职忠勤如此朕甚嘉之
　　赐王彦戚方时俊皇甫倜奬谕诏
　　淮之西濒塞数千里朕留意戎备不敢忽异时将帅不以国事为怀视它壤有故隂拱而不恤若秦越肥瘠者有之卿提兵扞城根于忠赤列戍同心谋无崖异兴治闗隘修设烽燧所以固封守杜侵轶势若常山之蛇谏大夫谕使指而归具为朕言之防边有赖嘉叹不忘赐潘清卿等乞以秦国大长公主所留金银助视师犒劳之费不受奬谕诏
　　汉武帝时干戈日滋大农所储不足以奉战士至出御府禁赃以赡之而鼎贵髙訾之家不拔一毫以佐县官之急轻财体国四海之内卜式一人而已耳卿等戚畹之彦心在王室愿输橐装以助军须忠款如此与孅啬为我者殊科顾卿新有陟屺之难养生送死之费未艾也朕亦安忍取而用之不恤纬允蹈斯言载览所陈不忘嘉叹
　　赐呉璘为发遣呉拱于祁山堡等处掩杀敌人大获胜防奬谕诏
　　强敌骋兵骚我四鄙乃睠西垂之逺尤深中昊之忧卿忠智根心防虑超卓遣发将士动中事机祁山之役大有斩获防布既至良用叹嘉所期元戎殄殱劲敌用驰一札少寓襃怀
　　赐呉拱于祁山堡等处大获防奬谕诏
　　敌人防边再变月律将帅罢怯未成伟功朕当馈而叹时无颇牧赖汝父子家传方畧天授智勇必能为我扞西鄙之患果闻捷音大翦獟悍更期尽力勿使生存国有恩章朕所不惜
　　赐王彦时俊戚方奬谕诏
　　夫设险隘以固国严烽火以守边自古不易之道也卿董我师旅乆屯于淮外无犬吠之警则已贤于长城矣辅臣有言汝悉心竭力修障隧备塞之具无一不治嘉汝忠勤喜见于色金帛之赐庸示眷怀见知则説尚其勉之
　　赐姚宪乞以籴到米一万石助平江府常州阙乏奬谕诏
　　夫以邻国为壑者徒知乎为我视越人之瘠者不足以语仁尔治郡可称救菑有术损赢余之万斛助比近之二城免吾移粟之忧嘉尔泛舟之役用颁细札以示襃怀







　　盘洲文集巻十二
　　钦定四库全书
　　盘洲文集巻十三
　　宋　洪适　撰
　　内制三
　　赐金安节辞免吏部尚书兼侍读不允诏
　　勅安节省所奏辞免除权吏部尚书兼侍读恩命事具悉朕惟六官之长莫非民誉三铨之柄尤在得人以卿笃实刚方飏声中外再仪禁路迨今累年硕画嘉谟据公守正琐闼之望如乌台时松柏后凋在廷寡二小天典选见谓清平申命于兹作我常伯露门进读班列益尊奚为执谦尚格成涣所请宜不允
　　赐徐林辞免给事中不允诏
　　朕爱惜名器不轻假人侍槖才难宁刓印而不予卿古之直谅为国老成勇退再三色无喜愠乆不见贾形之寤寐琐闼虚位无以易卿曷为引疾未闻命驾一节以趋当事斯语
　　赐张浚再辞免恩命不允不得再有陈请诏
　　王者守大公之道用舍不可以私君子髙易退之风出处谁得而议卿三朝旧徳四海美名虽甞垂翅于回谿必欲快心于狼望掌握重任勤劳累年精神既折于遐冲体貌宜加于异礼洊披来奏未谅兹怀亟只涣汗之恩可絶谦防之请
　　赐张浚第三辞免恩命乞致仕不允不得更有陈请诏
　　朕去月丁丑甞告大昕之庭以贰公极品重镇节旄贲卿七闽之行卿乃轻轩冕薄方面殆欲长啸东山继韦贤疏广之迹翛然之志节则髙矣美矣人其以朕为忘耆哲而忽典刑也三章固辞命不可反
　　赐兵部尚书湖北京西路制置使虞允文乞宫观不允诏
　　朕以遗祲未清戎事为大专阃重寄倚我寳臣卿潜筭可以料敌雅望可以折冲备御之防厥有功绪襄汉仍年无犬吠之警贤长城逺矣需封再至乃欲优游林壑以成易退之名将使朕焦心西顾日昃不得食于汝安乎少须艾宁归断国论
　　赐资政殿学士知潭州黄祖舜乞宫观不允诏
　　长沙壤阔民繁一都防也夷獠错杂其间连率不称职则有弄兵山泽之忧卿机宥之老望实隠然息偃于蕃效见宁谧朕方以得人为喜贡章匄闲难以曲徇赐汪应辰辞免敷文阁直学士四川安抚制直使不允诏
　　坤维之壤邈在一隅方伯之权隆于九牧卿有尊主庇民之学负昂霄耸壑之材偃藩累年方驾前哲将驰一节入补从橐之虚乃睠四川防有髙牙之阙与其尊朝以纳朝夕之诲不若制阃以寛宵旰之忧万里甚劳此行六阁未足为宠如尊乃勇顾蜀道以何难维周之翰使雪山之益重
　　赐宰执汤思退等乞全免南郊支赐不允诏
　　朕将执牺牲圭币初见上帝实赖二三股肱之臣秉徳显相以竣祠错事卿等行为世表济我俭徳匪颁之式三分损二仲春丙子制书着为令矣忽揽来牍又欲悉免所赐虽由衷体国陈义甚髙若尽废旧章殆非中道赐龙图阁直学士赵子防辞免知福州不允诏
　　七闽居鲸波之凑亡命者或沉浮其间必威爱两全能苏枯锄奸然后胜连率之任卿材堪理剧所至瘉人尹京之美如汉赵张弭盗鄞川桴鼔不警徙镇有命宜疾其驱毋使吾民叹于来暮
　　赐户部侍郎淮东宣谕使钱端礼乞宫观不允诏
　　朕垂意边防日昃或不暇食自淮以往简兵调马丰财积粟谨堡障备器械其素定之防固已断然于中卿智畧辐凑有忧国之风嗤空言务实用朕故辍之论思倚以治外虽官以谕指为名实行督军之事卿叱驭甚勇图上方畧刬剔蠧咸契朕心遄归奏陈备见计虑嵗云秋矣岂以疾求去时耶日竚再行寛我忧顾
　　赐钱端礼辞免吏部侍郎不允诏
　　卿学问渊源于今古论议烛察于是非再掌民曹乆劳心计出使淮甸如朕亲行念累嵗之用兵独武铨之挠法仕者徼幸而得志吏或并縁而为奸非资通练之材曷捄放纷之虽然少进盖匪超迁何须踵故之辞尚事循墙之避
　　赐户部尚书韩仲通辞免荆襄制置使不允诏
　　善保家者必固其四壁然后穿窬之患可弭善养生者必卫其四体然后晦明之疢不作朕轸虑边陲常若临敌东起淮泗西抵秦蜀以吾三从臣分专阃之权矣襄汉介乎其中緜地数千里百将所屯障隧相望指麾总统厥寄匪轻卿蚤歴险艰能知兵事乆仪禁路备见嘉猷忧国惓惓实惟素蕴折冲制胜倚俟茂勲上牍执谦乃为稽命
　　赐尚书左仆射汤思退生日诏
　　仲商之吉清籥将中咏崧岳之降神梦傅岩之赉弼有若伊陟格帝式赖宏橅可与王乔争年宜膺夀嘏乃申蕃锡庸体睠怀
　　赐皇兄岳阳军节度使开府仪同三司居广生日诏
　　九秋强半万寳寖成惟时宗英集此间气庸举廪庖之锡以荣弧矢之辰宜服宠光用迎昌炽
　　赐崇信军节度使开府仪同三司充万夀观使赵密乞致仕不允诏
　　卿识潜李法名压花卿蚤扬贝胄之威入防羽林之士伍符甚整师律可称兹闲馆之均休俾昕朝之借重据鞍矍铄谁谓伏波之衰扣楫扫清未减祖生之志奚为上牍遂欲挂冠益务葆宧毋轻眷倚
　　赐吏部尚书金安节乞致仕不允诏
　　朕读诗至于虽无老成人尚有典刑书至于尚猷询兹黄发未甞不辍巻三叹盖养老乞言古昔之令典而限年致仕仕进之常规也礼经之制乃为碌碌凡材戒之在得者设若不得谢岂虚文哉卿年髙徳邵名声四驰魁垒尊朝徒得君重今百僚楹然绅佩相映顾不能容厖眉一老以表仪班列耶舍朕而去人谓斯何
　　赐贺允中赴阙诏
　　朕总揽纪纲规恢绪业思得黄发台背之杰尊我朝廷若覩景星鳯凰之祥编之图牒卿器宏而用逺学广而闻多道可侔于臯防言必称于尧舜清节懿行表诸荐绅谠论嘉猷烂其章奏令徳无古今之间美声洽中外之传崇易退之风尚抽簪于壮嵗佐更张之政实补衮于慈闱有怀典刑每劳注想兹借露门之职俾均云阙之休盖大臣以忧时为心非常人拘谢事之制竚期朝夕之诲勿托春秋之髙安石将如苍生何难循墙而固避鲁人犹望髙子也其叱驭而疾驱特讲旧章始肦温诏睠惟硕辅必体至怀
　　赐汤思退等为水潦害稼待罪不允诏
　　朕徳不足以感召和气乃邪隂奸阳常雨为罚水不润下伤我百谷今驻跸于兹呉中盖根本之地而膏腴之乡也嵗一不登如公私何卿等宜图内外之治思政刑之失求捄菑之方叶心力行消去变异以副朕应天忧民之实合辞引咎非所愿闻
　　赐汤思退等为水潦再上表待罪不允不得更有陈请诏
　　朕以政之失中水不就下思销复之防方尽心焉引燮调之諐既闻耳矣菲躬有过台辅何嫌解琴瑟而更张赖于协力归印绶而自劾勿复费辞
　　赐赵密辞免少保乞守本官致仕不允诏
　　卿执戈卫社有籍甚之雄名结发从戎迨皤然之暮景乆奉祠而均佚忽贡牍以遗荣恳请既坚去心莫遏兹陞华于少保用疏宠于老臣何须伛偻之词未体宠光之意亟其只服夸彼等夷
　　赐金安节辞免敷文阁学士不允诏
　　疏广盛东门之饯观者皆贤孔戣怀北陌之游去之何果卓然夙望踵此髙踪卿道不诡随言皆至当乌台谔谔宁抑厌而退藏青琐昂昂实刚方之素蕴良金既已百链乔木耸其千寻忽轻禁槖之荣遂起安车之兴念羽仪之逌赖况筋力之未衰屡揽忱封勉从雅志虽无人乎子思之侧长者不留抑使亲闻伯夷之风顽夫丕变用跻内阁之职俾对昕朝而归优任子之常科尽贪贤之异礼尚劳冲挹曷副眷私
　　赐虞允文辞免显谟阁学士知平江府不允诏
　　卿名驰禁路材轶英躔羽扇纶巾甞扫舟中之敌轻裘缓带乆宣塞上之劳防呉郡之阙人听舆言而出命陟之内阁重我辅藩使道路不复拾遗则京师于是防福事无可避行也勿迟
　　赐贺允中辞免落致仕提举万夀观兼侍读不允诏
　　朕愿见耆艾不啻饥渇惟时旧徳近在数百里间乃下尺一之诏使之乗驿造朝济我国论卿左右承弼天下达尊闻命幡然朕心以怿惓惓不忘君真古之所谓忠臣也欤祠庭经幄何以辞为
　　赐皇子镇洮军节度使开府仪同三司恭王生日诏
　　节两间而吹律式对盛秋艮三索而得男是占吉梦惟璿源之毓粹宜贝阙之延休爰饬恩朌以崇夀岂赐资政殿大学士左通议大夫致仕贺允中辞免知枢密院事兼权参知政事恩命不允诏
　　朕假人不以名器宁或虚员执政其犹股肱相须成体眷本兵之任重乆选众而才难既得老成之典刑必致枢机之周密卿忠在王室行如古人博物洽闻言谟有补于世独行特立巻舒不随乎时造朝无俟驾之淹接昼非括囊之比蔽自朕志冠于宥庭仍参预于大钧乃弼谐之旧物纪纲益振帷幄可尊亟只两命之荣勿执三休之美
　　赐淮东宣谕使钱端礼乞罢遣不允诏
　　赵营平画军册是其计者初什三中什五最后什八宣帝听之不疑故功名垂于亡穷卿衘命治边于今半载忠谋潜画纎悉曲折犁然当于朕心公卿议臣亦未甞有异同之论也何疑上书遂欲解印绶去朕方治使者车结二国之好庶几边城有晏闲之期夫为山九仞功亏一篑毋惮小留以讫成绩
　　赐起复检校少保威塞军节度使充河北路招抚使建康府驻劄御前忠毅军都统制萧琦乞宫观不允诏
　　朕捐髙爵推赤心以待将帅熊罴之士无此疆尔界之殊庶几得人如金日防浑瑊等辈宣力成功方驾前古卿骁毅冠军策畧深逺鋭然右衽不爽初志入对便朝诚谅有余朕所以宠之斋坛授之将钺冀汝忠义奋发副我倚信神明扶持何恙不已求闲之事勿效虚文赐太傅宁逺军节度使和义郡王杨存中生日生饩诏
　　日躔井宿对桑弧蓬矢之辰天佑将星得燕颔虎头之相彞鼎纪殿岩之绩衮旄膺王社之荣恩锡有常夀臧斯介
　　赐张浚辞免少师保信军节度使判福州恩命不允诏
　　朕以卿连年督军殚耗心志复调台鼎坐不燠席跋履江淮之间风纚露沐亦已劳矣方趣来归而抗章再三欲追赤松之游诏防虽颁顾不得而留也跻荣亚师盖非常典斋钺之拜在儒者则以少为贵始终眷遇所以宠卿之归抑无负矣全闽之寄慰彼去思又何以辞为




　　盘洲文集巻十三
　　钦定四库全书
　　盘洲文集巻十四
　　宋　洪适　撰
　　内制四
　　赐少保观文殿大学士充醴泉观使福国公陈康伯辞免判绍兴府不允诏
　　卿道蕴防龙名参魏邴乆处中而当轴能亮采以惠畴怀赤松之游遂轻元宰享緑野之佚既阅三时睠岳狩之辅藩起岩瞻之旧徳几祃牙而为重兹击柝之可闻尚驰称疾之章未动趣装之意先一州而后天下已有愧于是言润九里而福京师岂遂忘于斯世即期引道勿事循墙
　　赐知枢密院事兼参知政事贺允中乞依旧致仕及还纳前后锡赐恩数不允诏
　　卿夙钟踔絶之材内抱经纶之志鍼膏肓于泉石惠然肯来访谋谟于庙堂酌焉不竭政赖同寅之助庶图再造之勲又欲挂冠曽不暖席岂朕尊贤之礼有所未至而卿致主之道亦不克终勿轻去就之怀有负倚毗之意
　　赐左仆射汤思退辞免都督江淮军马不允诏
　　夫有文事必有武备孔子所以克齐无智名而无勇功张良用之兴汉虽战阵不逮瑚簋之学而筹防自髙帷幄之中顾方畧之何如岂儒术之无益卿临机有断烛理甚明已能制胜于两楹何惮启行之十乗惟善致君者必欲立事恐不知我者谓之辞难宜畧防章以图成效
　　赐少保崇信军节度使赵密辞免落致仕权殿前司职事不允诏
　　昔马服善兵能成阏与之绩营平虽老不惮金城之行以卿乆防周庐屡专勇爵必能追于鼻祖尚有志于肤公乃出异恩俾还旧服无谓挂冠之后遂忘持防之忠其体眷怀勿拘辞避
　　赐太傅宁逺军节度使醴泉观使和义郡王杨存中辞免同都督江淮军马不允诏
　　朕留神以治军政拊髀而思古人命丞相以董师将展百笾之饯有元戎而共服更增十乗之光卿甲令称忠太常纪绩闳茂深逺洞龙弢应敌之机福艾竒厖得虎头肉食之相当兵革未能休息岂英杰可以韬藏谋上将以贰元台贤长城而开大府几万全之良防成七徳之畯功涣命已行谦辞勿讲
　　赐左谏议大夫淮西宣谕使王之望辞免参知政事不允诏
　　卿乗驷马车入蜀十年之间徧持使节兵民疆场之事无逺近巨细皆知之而学可以伸其志文可以畅其説材可以任重致逺谋可以见微炤隠邦家之杰君子之光也谕指淮壖边备其设奏函鼎来辍食嘉叹与其外治于军政不若归协于庙谟蔽自朕心跻之两地夫君臣遇合千载一时趣装亟来勿执谦槩
　　赐吏部侍郎淮东宣谕使钱端礼辞免兵部尚书都督府参赞军事不允诏
　　夫能折冲者君子之谋不避难者忠臣之职卿受任抚边悉心尽虑城隍兵甲刍粟之事处之善矣朕以交邻之始将帅之心未一故建督府以重其权命尔为大司马以赞之庶几制胜定功举无失防再三称疾朕何望焉
　　赐左仆射汤思退乞罢机政不允不得再有陈请诏
　　大丞相所与朕决中外之计以身为天下安危者也君臣之间无纎芥猜嫌何为连章直欲归印朕焦心励精内修政事遏冲固圉外治军旅以文武二柄剸属任一相庶几迩安逺肃奠枕于京使朕仰有以奉慈闱之欢俯有以遂元元之乐则卿亦有无穷之闻也夫忠臣在甽亩犹不忘其君卿图回庙堂任重济难劳亦至矣无谓大雅保身而轻为此去就也
　　赐左谏议大夫充淮西宣谕使王之望再辞免参知政事乞宫观不允诏
　　卿禀川岳之晖有公辅之器英名擅乎中外奥学达乎古今经武整军忧遂寛于旰食料敌制胜明盖察于秋毫既强本以折冲能运筹而合意俾参大政冀展壮猷有徳进则朝廷自尊诈谋斯寝真儒用而天下无敌治效可成其报非常之绩勿牵至再之请
　　赐给事中呉芾辞免吏部侍郎不允诏
　　士君子公耳忘私当官而行乌有亲疏曲阿之患然三尺法大为之坊【缺】非为端人正士【缺】也尔能养刚大之气素擅直方之名甫入东台正赖纠駮辅臣有连必无偏党援此再疏【缺】甚力朕亦不欲使汝破律造端也小【缺】虽髙抑汝要路夫何辞之有
　　赐参知政事王之望辞免督视江淮军马乞致仕不允诏
　　朕以境土分裂宿愤不摅顾瞻中原未甞一日忘于心仰禀慈谋俯从廷议屈意寻盟固已逆料其不成也敌人无厌竟为戎首卿习知边琐智畧纵横揆防运筹吾见刚者钧轴之拜所恃有为今御侮捍冲机不容发非揖逊捄焚从容拯溺之时以卿忧国之忠吞敌之气必能执言不复避事视师之命舍卿而谁勿淹引道之期何俟清边之効
　　赐左仆射汤思退乞罢机政不允诏
　　昔越勾践苦身焦思图报强呉谓镇抚国家亲附百姓蠡不如种故举国政属之种而使蠡治兵甲之事内外得人终刷防稽之耻今强敌寻戈犯我边鄙虽卿受任董师前有成命念排难图全在予左右其责甚大一相之动【缺】　易摇非奠枕于京之计也虑之再三权其轻重【缺】　　　代此行举棋不定朕则有愧委而去之【缺】
　　同患之义乎
　　赐汤思退辞免观文殿大学士不允诏
　　卿再相枢垣忠劳备至塞氛孔炽尚赖画防出竒之助悠然而去朕甚惜之规殿美名所以增衮衣之光亦卿之旧物也过形冲牍岂谅朕怀
　　赐杨存中辞免都督不允诏
　　朕以敌人犯塞师众在边欲专总统之权用注安危之意凡我戍役咸听指麾庶三令五申之明无十羊九牧之患以卿老于戎事积有智名必能展于壮猷遂克成于伟绩徽草已播舆诵谓宜益肩卫社之忠勿讲循墙之避
　　赐陈康伯辞免召赴陪祠不允诏
　　朕有怀英衮隆显相于郊禋已播明缗俾复持于国秉兹披前牍难废细书勿稽命驾之期终觊奉璋之助赐兵部尚书钱端礼辞免端明殿学士签书枢密院事不允诏
　　朕畴咨隽望入赞神机冀摅帷幄之谋用应甲兵之问兹披来牍乃徇防文况当多垒之秋岂是循墙之日亟其承命副我虚怀
　　赐显谟阁学士虞允文辞免端明殿学士同签书枢密院事不允诏
　　朕以敌国阻兵怙强搆恶非有厌难折冲之材者岂足以居本兵之地以卿文而【缺】武所虑甚长畴昔视师决舟中之胜名已知于江淮草木矣暨使陜蜀临荆襄驱驰兵间洊开幕府料敌之防整军之术盖从容于胸中乃稽舆言俾赞宥画防章来上非我欲闻
　　赐陈康伯辞免尚书左仆射不允诏
　　朕外治边虞内虚相位区处甲兵之问不胜宵旰之劳望卿之来以日为嵗卿以经邦元老固当与朕同忧拯溺捄焚非规行矩步时也
　　赐参知政事周葵生日诏
　　月律就盈星躔分秀笃生哲辅能攀房杜之名申锡恩朌用介乔松之夀
　　赐吏部侍郎呉芾辞免敷文阁直学士知临安府不允诏
　　王城杂五方之民彊凌弱众暴寡京尹威望不立则奸宄椎埋无复忌惮况有挠其前掣其后者非刚毅自信未易以办治称也卿屡把麾符威而不猛有兴利除害之政有苏枯摘伏之声典治吏铨浸耘蠧弹压辇毂直差易耳内阁峻职庸示宠光毋守冲怀亟图善最赐草土沈介辞免特起复原官显谟阁直学士知鄂州兼鄂岳江黄州汉阳军沿江制置使不允诏
　　夫忠孝臣子大节朕岂固欲夺人陟屺之哀而遂废凯风之诗也盖公家之事有急于私壸则君子当权其重轻不以报亲追逺之情而忘忧国事君之志虽欲躬曽闵之行然移孝为忠古人盖有变礼而不可免者今敌人南侵扰我四鄙襄汉亦交锋刃惟长江上流所以襟带东南也思得有文武威风善方畧者往当一面庶几遏冲御侮寛我昃食乃建使名俾临沔鄂畴咨中外无以易卿勉为朕行勿复固避
　　赐陈康伯再辞免尚书左仆射诏
　　夫天子以论相为职得贤可以永安人臣以忧国为心有疾犹当彊起若济川必俟舟楫如作室难虚栋梁明良相须今古不易朕猥以菲徳仰承燕谋惟我大儒首陪初政迨兹多事无出旧人虽老成当遂其燕闲顾内外适丁乎纷纠所资忠计用集治功况宰臣未至而先除在国朝絶无而仅有宜思注意之重勿以卧疴为辞日冀兼程副予虚竚
　　赐参知政事周葵乞赐黜责不允诏
　　卿辅朕逾年肃敬有守明于治乱忠无隠情赞襄政机罄竭劳瘁方今内治未举外防孔炽政赖股肱之老同寅协恭计安天下上书引咎是彰朕之未烛也勉安厥位图所报焉
　　赐敷文阁直学士王刚中辞免翰林学士兼给事中不允仍特免回避祖讳诏
　　卿学博古今文摛黼黻有潜藩师氏之旧实儒党人材之英使之润色于训辞可以追踪于典诰仍司封缴所赖论思兹览逊章具知冲守谓祖名之相犯在官称而有嫌惟公义当夺夫私情况王制可屈其家礼唐李贺不举进士已为韩愈所讥毕士安之居北门弗避义林之讳勿拘防节即服恩纶
　　赐王刚中辞免改除礼部尚书兼给事中直学士院恩命不允诏
　　昔帝舜之戒伯夷曰夙夜惟寅直哉惟清朕以卿直清之操比方前哲既恳避家讳屈以玉堂之直矣秩宗虚位用尊禁聮夫批敕视草而决聚讼之议儒者之荣何以过此往哉惟钦勿复谦固
　　赐周葵辞免资政殿学士不允诏
　　君子达而在上居台辅之位使朝廷尊安遐迩赖福名遂而归啸傲丘壑以松竹为藩篱以鸥鸟为朋俦进退俱荣岂不超然有余裕哉卿望倾后学屡上要津遵道而行不合则去晚陟政地熟闻嘉谟所赖赞襄以格上治而赋归甚勇指疾锢辞挽之再三不得而强规殿美职厥有彞章成命已朌勿劳谦避
　　赐陈康伯辞免兼提举玉牒所监修国史提举编类圣政不允诏
　　夫修玉牒之文约金匮之史纂慈闱之政皆国家信书大典垂之不刋非鸿儒比良迁董者未易居其职上台典领厥惟旧矣机务之隙毋以笔削为劳也
　　赐郭振辞免捧日天武四厢都指挥使不允诏
　　十月己夘敌人絶淮始祸我濠焚我盱眙吞噬我楚迭我合肥蹂躏我固始侵掠我舒城防刘我临滁睥睨我六合我师分布于两路而外御之功无闻焉卿许国尽忠奋励士卒搴旗斩将首奏肤功有进死而无退生捷音既腾为诸将军之倡冠职交防非曰赏功何必防辞以遏成命
　　赐陈康伯辞免长男伟节除直秘阁次男安节赐同进士出身不允诏
　　夫寓直蓬山有登瀛之美列名科籍如折桂之荣要路由此权舆士林之所欣艳卿柱石之老邦家之光肯力疾以造朝见竭忠而忧国顾无优礼可示睠怀既给扶获上于禁墀故疏宠用霑于子舍盖祖宗甞行之事在简牍具存其文荐览来章力辞异数当勉承于恩意勿固执于防情
　　赐沈介辞免权兵部尚书不允诏
　　朕以卿资兼文武材出等夷运筹可以折冲整军必能固圉畀之名节夺尔倚庐闑外之事则制之专属荆襄之任舟中之指可掬也仍总江淮之师方邉患之未清顾诈谋之难测勉思至计以解外忧惟兹常伯之迁实允舆人之诵当体艰难之寄勿为伛偻之词



　　盘洲文集卷十四
　　钦定四库全书
　　盘洲文集巻十五
　　宋　洪适　撰
　　内制五
　　赐王之望辞免端明殿学士不允诏
　　朕承洪业托士民之上若涉渊水未知攸济思得天下之杰合谋相辅以成治功故髙位厚禄所不敢惜以卿有慷慨之志更中外之乆乃自首谏跻之政涂今盖未几也而雅怀莫遂公论弗孚虽欲留以自近顾不可得书殿美职乃进退大臣之优礼何至遂有挂冠之请哉赐步军司后军统制崔臯辞免鄂州观察使不允诏
　　朕注意戎事醲于用赏髙秩美官未甞爱惜执此之信有如皦日卿扞敌淮壤厥有茂勲吉语首驰朕心以怿观风之任躐等而迁益思尽忠勿事冲避
　　赐钱端礼辞免参知政事兼权知枢密院事不允诏
　　昔舜命九官济济相逊奋庸亮采靡事不理朕甚慕之卿学足以行道识足以决疑入践钧枢能断国论畴咨选众宜斡政机兼冠宥庭助我经武防词相推无愧于古涣汗不反亟其只服
　　赐虞允文辞免同知枢密院事兼权参知政事不允诏
　　朕以眇身获保宗庙天下治乱在予一人非邦家之英同徳一心禆助万务则安能有济哉卿充积学问练达事机中外践更所言可绩比参宥画具见良图宜副本兵兼预政柄赞襄之效倚俟有成只服恩荣无劳谦挹赐王刚中辞免端明殿学士签书枢密院事不允诏
　　朕兢兢业业一日二日万几寤寐有徳之辅天下贤哲肯从我游者吾能尊显之卿有佐王之学有拔俗之材入从出藩咸着显闻复还禁路风望隠然入助筹帷孰曰不可循墙之避非所愿闻
　　赐戚方辞免捧日天武四厢都指挥使不允诏
　　宰辅以汝求免厢部事入奏夫爵禄者朕所以厉世磨钝也介胄之士有安边郤敌之効达于朕听赏不旋日惟恐忘其功也卿忠不顾身名副其实旂常有纪襃律匪私宜畧防词亟只茂命
　　赐皇子少保邓王愭生日诏
　　新穗厯于三微甫迎献嵗视蓂阶之双秀厥有休符为吾元子之祥得彼列僊之夀爰推恩渥以颂炽昌
　　赐太尉昭信军节度使曹勋生日诏
　　嵗籥更端方歌青炜之曲禁门通籍不隔赤松之游式朌牢醴之珍用介衮旄之夀
　　赐签书枢密院事王刚中生日诏
　　勑刚中献嵗发春景逾三宿元精生佐秀括五行爰推朌式之常以相夀祺之永
　　赐左武大夫宜州观察使龙大渊辞免落阶官不允诏
　　朕践好之始择材为使必得长于专对者以坚二国之盟卿讲习古训识虑渊深乆于潜藩终始如一尽忠致主畏逺权势出入禁闼厥有休声张旜越疆弗惮遐阻俾脱横列正名亷车庆不虚行无事防固
　　赐陈康伯乞解罢机政不允诏
　　朕以菲质膺太上传授之重蚤夜懔懔不敢以位为乐念宰相助理万几图任之失则不特噬脐之悔而已故力起旧徳还以魁柄衮绣复来即日无甲兵之问显相肇祀天闿其祥殆亦燮理之效也方倚硕望尊彊朝廷虽目未平顾岂不能奉我清闲之燕坐而论道乎上印匄归朕不敢听
　　赐参知政事虞允文乞宫观不允诏
　　君为元首臣为股肱盖一体相须所以合谋同徳计安天下者也卿辅政半载屡告嘉猷筋力方强思虑甚审何嫌何疑遂欲引疾而去详味来章深所未晓
　　赐虞允文乞宫观不允更不得再有陈请诏
　　卿秉尊朝之徳有忧国之风造膝惓惓备见忠款朕方倚以为治庶几虖厉无前之绩未甞有纎介之间也移疾匄闲何易退如是耶载览所陈难以曲徇
　　赐知福州赵子防乞致仕不允诏
　　大夫七十而致仕盖血气既衰惧其漏尽钟鸣而不知止足之戒故先王制礼大为之防而后世以此约三尺之法也乌有神明之胄笔槖之杰齿发鼎盛治有能名而欲抽簪髙蹈则国家安得而从之囊封启来政尔辞费亟其视事勿复卧閤
　　赐凌景夏辞免复徽猷阁直学士不允诏
　　朕推紫坛之泽于四海无逺迩之间况甘泉之旧乎卿性资夷粹操履端方出镇藩维有慈祥之政入司铨部有平允之声归憩丛祠未寻故步兹还内阁之职实听舆人之言奚用防章尚留茂渥
　　赐王大寳辞免礼部尚书不允诏
　　卿履道醇固蓄徳雄刚从列谏坡积有令问退休林壑恬适泰然趋节逺来得惓惓不忘君之谊入对文石筋力未衰宜长春官用资献替之益已朌涣命奚事防文赐赵密再上表辞免少保不允仍断来章批答
　　省表具知朕讲修军政睠遇一臣念坚甲利兵甞冒死亡之地故髙秩厚礼特优终始之恩兹宿将之告休以贰公而佚老使师众益思于报国知朝廷不负于用人朕命已行汝辞毋再所请宜不允仍断来章
　　赐贺允中再辞免知枢密院事兼权参知政事恩命仍断来章批答
　　二老来归于西伯以齿为尊九官相推于舜朝匪辞所命我图耆艾俾典事枢庶几制胜于两楹如彼运筹之三杰国有成涣人无间言当思遇合之难共讲治安之防畀之召节既不凿坏以为髙览此奏函何乃叩阍而未已
　　赐文武百僚汤思退等上表请皇帝御正殿复常膳不允批答
　　涉秋以来天作淫雨害我穑事朕仄席辍餐惕然靡宁天烖荐至夫岂偶然朝思夕维顾无以仰答谴告虽沴气欲解而沈没之田农方告病公卿大夫有足国惠民之防能纾我之忧则为爱君复常之请姑置之可也赐汤思退等再上表请御正殿复常膳不允批答
　　永初遇雁雹之异不陈庭下之车祖已戒雉鼎之祥尚改庙中之祀顾予不徳方古有惭雨集七八月之间遂成积潦郡灾什四分以上迨及数城虽采纳于谠言亦举行于荒政莫救西成之害不胜南面之忧惟卿荐贡于诚忱在朕正怀于抑畏上栋下宇难讲大昕之仪右胾左殽敢丰中昃之御
　　赐汤思退等三上表请御正殿复常膳允批答
　　朕罪已畏威便坐未甞安席斋心食淡厚味不复充庖永念咎端敢为文具虽恐惧于斯而逾月顾贬损何足以应天卿等咸造广廷屡腾需牍具陈稽古之训深见尊君之诚陛九级而上亷勉从来请物百羞以俟馈只愧多仪所冀责难之恭交修除害之利
　　赐杨存中上表再辞免同都督江淮军马不允仍断来章批答
　　卿材资果毅谋虑沉深百战摧坚屡奏藁街之捷八营掌武乆尊兰锜之权时有弛张色无喜愠兹边尘之未靖岂王事之可辞当思注意之隆必奋折冲之効夫李靖专用兵之善盖房杜济之以文若子仪坚事上之诚故齐晋比之为褊宜蠲冲节往副庙谟
　　赐王之望再辞免参知政事不允断来章批答
　　朕临渊思济寤寐实防外而一路一州之寄内自郎吏九卿而上曷甞易以印绶与人况一二辅弼所与断天下事而系国家重轻者哉以卿通达治体文武宪邦事不避难精于逺虑必能同徳合谋兴今复古无愧于烝民车攻之诗兹用决之朕心峻登政路非以私卿一已之荣也卿当体朕责成之意夙夜孳孳同寅和衷发舒贤緼以振可大之业屡章不已非所望焉
　　赐钱端礼再辞免签书枢密院兼提举徳夀宫不允仍断来章批答
　　朕仰惟太上皇迈徳勋华以神器之重传归在予虽一月三朝竭四海之奉而防衣问寝不获旦旦左右若稽皇祖甞以廷臣领使于慈宫朕跽以有请而圣徳谦托因仍未遑也以卿受知两朝出入禁闼况材髙识逺筹边甫归当此治外宜在枢机之廷崇我孝养立我武事一举而两得之又何辞焉
　　赐虞允文再辞免同签书枢密院事不允仍断来章批答
　　夫右府本兵盖颛戎政北枢垂象实接阶符兹求艺圃之英俾赞筹帷之密既舆言之相庆犹逊牍之重陈虽谦冲者君子之常而忠力者股肱之事当思多垒遂展胜谋勿徇防情以留涣命
　　赐陈康伯再辞免尚书左仆射不允仍断来章批答
　　辛巳之役中外骚然卿坐于庙朝智畧辐凑雍容谈笑能解非常之纷今边陲受敌丞相位虚思我旧人式遏乱畧扬廷之后诏札屡颁衮衣来归国人胥庆宜摅逺业遂寝防词
　　赐钱端礼再辞免参知政事兼权知枢密院事不允批答
　　卿练习世故有猷有为隃度世事犹烛照数计而龟卜也朕知卿之材旧矣迩者赞右府兼政柄启沃设施有乆大之业试可而迁人望咸允辞至于再吾意不然赐虞允文再辞免同知枢密院事兼权参知政事不允批答
　　文武之枋系于东西府二三大臣通国之望也朕以卿硕材不器舆诵所归俾佐事枢揆防详审俾参朝政告猷允臧详试而进朕命不易虽复深词难徇来恳赐王刚中再辞免端明殿学士签书枢密院事不允批答
　　朕延登民望参筦神机陟三杰以同时监百王而治内庶赖多筭匪求近功卿契合于潜藩峥嵘于禁路去国之乆靡人不称甫持槖以尊朝宜拥枢而立武当遵批语遂絶防函
　　赐文武百寮宰臣陈康伯等上表奏请御正殿复常膳不允第一批答
　　朕念戍边之暴露躬避殿之焦劳雨雪载涂有感出车之咏钩星在汉未遑交防之朝上天储悔祸之休邻壤结寝兵之好虽擐甲枕戈之士将遂归期顾垂衣列鼎之仪敢寻盛典
　　赐文武百寮等再上表奏请御正殿复常膳不允第二批答
　　朕比警边尘歌采薇而遣戍每怀戎幕惭细栁之劳军难因多垒之平便讲正朝之礼荐披来牍具见勤诚宜思治内之方姑缓复常之请
　　赐文武百寮奏请御正殿复常膳宜允批答
　　朕彻禁卫于两阶甫阅七旬之乆损牵牢之百品敢陈八物之珍念暴师露众之劳行修徳责躬之事虽得沉烽之报未施挟纩之恩顾卜郊近斋宿之期欲上夀讲昕朝之礼勉从忱请徒积愧怀
　　赐呉璘辞免太傅新安郡王不允断来章批答
　　朕执爵禄之柄以厉世磨钝虽五两之纶半通之铜未甞轻以假人况茅社之封槐鼎之任乎卿英望鸿烈为中兴第一卓马来朝国人相庆大庭孚号佥曰允哉而执谦再三伛偻之恭犹未已使朕襃显功臣之意鬰而未伸卿亦安取此亟其拜命勿复费辞



　　盘洲文集卷十五
　　钦定四库全书
　　盘洲文集卷十六
　　宋　洪适　撰
　　内制六
　　抚问犒设荆襄将士口宣
　　有敕卿等奋忠许国擐甲临边暑往寒来暴露良苦有怀制阃兹选近臣益勉功名用酬恩意今差户部尚书新湖北京西路制置使韩仲通抚问荆襄将士其犒设依两淮宣谕司体例支给想宜知悉
　　赐三省官满散天申节道场香口宣
　　有敕朕孝伸蠖濩瑞接虹流卿等集朱紫于周行达缁黄之善颂名薫有赐神防斯増今差某官赐卿等香想宜知悉
　　赐枢密院官满散天申节道场香口宣
　　令行九夏节纪千秋有若枢机之贤式严蓬贝之祝芬香是锡福祉斯迎
　　赐殿前司满散天申节道场香口宣
　　六幕迎薫千龄纪节有若羽林之将载严贝叶之宫锡尔寳芬助予孝治
　　赐皇子邓王庆王恭王满散天申节道场香口宣
　　玉卮讲家人之礼金简受仙官之祥惟时王邸之贤能尽孙枝之孝寳薫是锡寿祉斯崇
　　抚问贺允中到阙并赐银合茶药口宣
　　卿驱驰道路密迩郊闗乃将恩篚之颁往问行骖之次用申眷待益辅葆调
　　赐赵密辞免少保不允批答口宣
　　卿枕戈之乆解绂而归已出襃章用光晚节防文可畧拜命勿迟
　　赐少保致仕赵密告口宣
　　卿恳辞宦路归憩家园缅怀百战之劳已陟三孤之贵出纶有赐承命为荣
　　赐贺允中辞免同知枢密院事断来章批答口宣
　　载稽夙望诞布明纶升筦斗枢茂经天縡舆情相庆冲节可蠲
　　赐汤思退口宣
　　卿鼎席望尊筹帷虑审不改燮调之职俾专总统之权已告昕庭宜祗茂渥
　　赐杨存中辞免同都督断来章批答口宣
　　朕畴咨良帅共督诸军庶有櫜弓之期遂臻奠枕之治往图伟绩勿事防辞
　　赐皇子邓王庆王恭王满散防庆节道场香口宣
　　卿竭孝兰陔归诚莲刹介八千春之眉夀繙十二部之尊经爰赐寳芬益严胜防
　　赐三省官满散防庆节道场香口宣
　　卿等输忠卫防展敬名蓝欲崇箕翼之符广集乾坤之祉乃加颁锡以助薫严
　　赐枢密院官满散防庆节道场香口宣
　　卿乆问兵甲来归庙堂次舍之间神明所防宜有恩颁之宠以咨偃薄之劳
　　赐赵密落致仕权殿前司职事告口宣
　　朕畴咨一老复卫千庐士气既増舆言咸惬宜祗纶命庸副眷怀
　　赐王之望辞免参知政事断来章批答口宣
　　卿学擅洽闻材堪大任兹陟钧衡之贰甚谐中外之瞻宜视批章遂蠲来牍
　　郊祀毕宣劳将士口宣
　　朕修报觚坛迎厘斋幄卫社赖六师之武周庐阅三宿之劳式对严凝良深嘉奬
　　抚问少保恩平郡王璩到阙并赐银合茶药口宣
　　卿比趋召节来相郊禋防冒霜威驰驱江路庸推颁式以示眷私
　　传宣抚问宣押陈康伯赴行在口宣
　　朕焦劳宵旰注想仪刑申遣使珰往迎召驿所期倍道以副虚怀
　　赐汤思退提举太平兴国宫告口宣
　　卿洊腾需牍祈解冡司载嘉勇退之风莫遂挽留之意兹颁制渥宜体睠怀
　　赐杨存中都督江淮军马告口宣
　　边尘方起阃制匪轻赖总督之得人能扫除而安国已颁襃律宜服涣恩
　　抚问张纲到阙并赐银合茶药口宣
　　卿防趋一节密次九阍宜饬使貂往询来驿恩颁有式眷倚惟深
　　抚问陈康伯到阙并赐银合茶药口宣
　　卿不惮三冬载驰千里副吾论相之意知汝致君之忠宜有恩颁用申眷遇
　　赐钱端礼辞免签书枢密院兼提举徳寿宫断来章批答口宣
　　比稽舆论俾陟宥廷仰以奉于慈闱逺欲清于边祲宜祗茂命勿治防章
　　赐虞允文辞免同签书枢密院事断来章批答口宣
　　朕延登邦杰进列机廷所赖逺谋以排外侮宜肩忠报勿治防词
　　赐陈康伯告口宣
　　朕眷求元老复位上台舆望逌归边氛自却宜膺书赞以展经纶
　　宣押陈康伯赴都堂治事口宣
　　朕延想柱石有如渇饥行斾非遥我心则喜申戒貂珰之使趣临政事之堂勿复趦趄用酬眷倚
　　赐陈康伯批答口宣
　　卿跋履川谷肯为朕来整顿乾坤谁出卿右其展经纶之蕴勿修防避之文
　　抚问杨存中赐金合茶药口宣
　　卿乆督戎旃兹周嵗籥念风威之偃薄知幕府之勤劳爰出恩颁用资啬防
　　抚问诸大帅并赐鞍马口宣
　　嵗律将更边城良苦分禁闲之上驷助戎幕之神旗祗服恩颁益思忠报
　　赐钱端礼断来章批答口宣
　　卿望髙两地象应三阶掌朝政于中台本兵权于西府当酬眷倚毋守谦防
　　赐虞允文断来章批答口宣
　　卿学葢尊王材堪谋国进跻枢贰益起岩瞻宜体批章遂蠲冲牖
　　赐王刚中断来章批答口宣
　　比采师言俾登宥地乾纲独断涣命已行当谅至怀勿拘逊礼
　　赐蒲察乆安告口宣
　　卿比逢郊类获相盛仪厥有明纶用敷祭泽往其祗服思称龙光
　　赐呉璘告口宣
　　卿拥旄乗塞卓马造朝爰举徽章用颁褒律亟其祗服式副倚毗
　　赐呉璘辞免太傅新安郡王不允断来章批答口宣
　　朕涓辰之吉敷命于庭褒答元勲谐契舆论其祗茂渥遂寝防文
　　赐王彦加恩告口宣
　　朕比讲郊禋普推祭福若时虓将宜出纶言用示眷怀亟其祗服
　　赐三省官满散天申圣节道场香口宣
　　卿等萃千官于仁宇祈万寿于慈庭以若忠勤罙深嘉尚名薫之赐法防是崇
　　赐三衙满散天申圣节道场香口宣
　　卿等庀职周庐输忠报上开梵宫之法席祝慈殿之遐龄爰锡寳薫用严胜防
　　郊祀毕端诚殿受贺枢密宣答宰臣词
　　有制朕惕奉慈谋肇禋吉土赖上台之显相协吉日以涓成翕受厖禧言旋清跸礼成之庆与卿等同之
　　端诚殿宣答枢密词
　　朕黄流假庙紫燎充坛惟元祀之熈成赖鸿枢之陪辅
　　端诚殿宣答筦军词
　　朕嗣守邦图初修郊类赖尔干戈之卫肃无陛枑之哗已受神厘遂回诏跸
　　丽正门肆赦宣答宰臣词
　　燔柴泰畤接风马之灵斿旅轸端闱霈星鸡之渥泽敷锡之庆与卿等同之
　　赐四川宣抚使呉璘夏药勑书【五月四日】
　　勑呉璘卿权尊帅阃威震坤维当铄石流金之时劳锻甲摩劒之事逺颁珍剂庸示睠怀今赐卿银合夏药并统制统领将佐官属并依年例分赐仍传宣抚问故兹示谕想宜知悉夏热卿等各比好否遣书指不多及赐保信军官吏军民僧道耆寿等示谕勑书
　　勑保信军官吏军民僧道耆寿等朕以张浚宣力于外阅时兹多眷惟耆哲之臣闵劳军旅之事趣来归而调燮乃恳请于退休已疏异等之恩特宠三孤之上相攸乐土畀以节旄谅草木之知名必室家之相庆今特授张浚少师保信军节度使判福州依前魏国公加食邑一千户食邑实封四百户故兹示谕想宜知悉夏热汝等各比好否遣书指不多及
　　赐南平王李天祚厯日勑书
　　朕钦天治厯稽古颁常仰齐七政之文用协九畴之叙睠言南服夙慕华风欲知来嵗之宜当讲新书之锡谅循月令以格时和
　　回赐南平王李天祚勑书
　　卿奉藩丹徼慕义清朝拜覃渥之褒纶驰方输之珍物备殚忠恪深用叹嘉
　　赐阶文龙州经畧使呉拱等夏药勑书
　　卿防犯隆暑勤劳极边城池斯固于金汤介胄或生于虮虱匪颁有式注想不忘
　　赐湖北京西路制置使虞允文淮东西路宣谕使钱端礼王之望夏药勑书
　　卿潜筭折冲皇华防塞寛吾旰食劳汝暑行乃颁赐式之珍以助生经之卫
　　赐福建路安抚使张浚夏药勑书
　　卿甫离揆路借重价藩当炎赫之御辰恐驱驰而失叙乃分良剂用辅生经
　　赐荆湖南路安抚使黄祖舜夏药勑书
　　卿在时旧徳为国长城当三夏之炎晖念重湖之卑湿爰举匪颁之式庶迎善啬之休
　　赐江东安抚使汪澈银合腊药勑书
　　卿逺拥帅牙时当寒籥虽有神明之相岂无偃薄之劳爰出恩颁用资頥啬
　　赐江东安抚使汪澈银合夏药勑书
　　卿誉偃朝绅权尊宫籥兹履长嬴之序恐违啬养之宜爰锡上奁用颁温检
　　赐御前都统制郭振等银合夏药勑书
　　卿权尊制阃任重干城式当炎燠之辰或有晦明之疢宜颁良剂用表睠怀
　　赐四川制置使汪应辰银合夏药勑书
　　卿逺开幕府静镇坤维聿临九夏之时宜有万金之剂爰推赐式用示眷怀
　　赐呉璘夏药勑书
　　薫风入律畏日流金岂无霑汗之劳宜有卫生之助庸颁珍剂以表眷怀

　　盘洲文集巻十六
　　钦定四库全书
　　盘洲文集巻十七
　　宋　洪适　撰
　　内制七
　　太一宫介福殿开啓太上皇帝本命道场青词
　　维年月朔日嗣天子臣某恭遇光尧寿圣太上皇帝本命之辰谨遣某官命道士二十一人于太一宫介福殿开啓灵寳道场一昼夜满散设醮一百二十分位防上生命灯一坛谨上啓圣位伏以风薫纪序迓慈闱元命之辰星度垂光崇睿筭长生之祉飇轮在上蘂笈具陈庶通格帝之诚获尽事亲之孝臣无任
　　太一宫齐明殿开啓天申节道场青词
　　伏以仰东井之躔斯临永昼竭南陔之养更庆诞辰防叩层穹肃陈法席所冀博临之况益崇难老之祥万夀观纯福殿开启天申节道场青词
　　伏以电枢稽瑞垂金鉴于千秋云陛胪驩上玉卮之万寿寳坛夙啓秘笈屡繙更迎滋至之休永介无疆之祉
　　南郊奏告天庆观报恩光孝观青词
　　伏以燔泰畤之柴将迎长至降昕庭之札已肃前期仰觊博临助成昭报
　　南郊奏告元天大圣后青词
　　伏以事先稽古礼大报天将陟颂只之堂初欵栖真之宇乞灵蘂御集祉觚坛
　　郊祀奏告天庆观青词
　　伏以祓神丘而称祀将讲盛仪欵琳宇以告期仰徼嘉贶惟乾坤之所助幸雨雪之不逢防布帎衷觊竣熙事
　　太一宫郊祀预告祈晴青词
　　伏以先庚假庙将严荐祼之仪万卫适郊遂展燎熏之报仰觊神明之祐俾无雨雪之虞渊鉴不违礼容斯备
　　太一宫郊祀前七日预祈晴霁青词
　　伏以卜献嵗之上辛逢元日之吉亥始严庙祼遂举郊柴仰觊乾坤之休俾无风雨之阻
　　太一宫郊祀毕谢晴青词
　　伏以卜辛日而用郊陟午阶而奠币神明所相雨雪不逢旣竣事以迎厘敢储精而拜贶
　　万夀观纯福殿开啓太上皇帝丁亥本命道场青词
　　伏以慈宫增德沓迎神防之休商律题期旋次命元之纪防遵冲式诞啓清坛仰徼金简之光长上玉卮之寿太一宫介福殿太上皇帝丁亥本命道场青词
　　伏以葭律吹灰初届清商之候萱阶视防斯推始命之辰仰渊覆之无私为慈庭而有祷庶迎帝祉式介皇龄太一宫齐明殿开啓寿圣太上皇后生辰道场青词
　　伏以日临西陆澄景多休天佑南陔纯坤有庆肃延真御前祓秘庭仰繄覆焘之仁丕锡炽昌之福
　　万寿观纯福殿开啓太上皇帝丁亥本命道场青词
　　伏以天运无穷临旻秋之季月日躔有次庆基命之元辰延飞驭于苍圆介寿祺于慈殿仰邀灵贶永祚昌图太一宫介福殿开啓太上皇帝丁亥本命道场青词
　　伏以气动潜葭换杪秋之懿律庆流慈扆推正命之休辰载祓防庭聿陈馨醮仰导信棊之福益增神防之符
　　茅山崇禧观啓建会庆节道场青词
　　伏以日临析木之津聿逢诞序天辟三茅之洞爰啓清坛仰延飇御之光其绎琅函之秘庶臻保佑永锡炽昌万寿观纯福殿满散防庆节道场青词
　　伏以良月就盈斯逢诞序上天佑德已锡蕃厘法防备成真科有考更赖照临之施咸跻仁寿之隆
　　太一宫崇禧殿满散防庆节祝太上皇帝太上皇后圣寿道场青词
　　伏以肇寒律于三冬聿临初度祝慈庭之万寿仰叩上圆愿迎蘂笈之休式展兰陔之报
　　太一宫介福殿开啓太上皇帝丁亥本命道场青词
　　伏以天象盖髙神心善应届慈庭之元命啓秘宇之清坛仰祈顾諟之私增畀炽昌之福
　　万寿观纯福殿开啓天申节道场青词
　　伏以伯赵司至气和吹律之中华渚流虹节纪称觞之次夙陈法席仰介慈龄更迎覆育之休永锡寿臧之祉
　　太一宫为民间疫疠祈祷道场青词
　　伏以髙髙在上丕冒绵区林林而羣仰依洪造兹履炎歊之序尚多疵疠之人爰祓灵坛大开醮席敢觊甄陶之施咸收药石之功
　　满散青词
　　伏以天降之灾或爽雨旸之候民殃于疫遂多哭泣之声兹啓清场已周法防仰祈慈覆益赐嘉生
　　太一宫满散防庆节祝太上皇帝太上皇后圣寿道场朱表
　　伏以坛开靖馆仪讫冲科防布诚心几九阍之格帝永伸孝养以四海而奉亲
　　郊祀奏告天庆观满散朱表
　　伏以律对黄钟【续改作节迓青逵】报伸紫畤肃清场而先告秩元祀以非遥仰集美光庆成钜典
　　太一宫满散天申节道场朱表
　　伏以仪备清坛福徼寳笈复投诚于渊覆愿介寿于慈宫永庇羣编丕隆洪祚
　　万寿观满散太上皇帝本命道场朱表
　　伏以秘馆敷筵肃挹飇斿之驭僊科考式具繙寳椟之文仰赖天休常共子职
　　太一宫满散太上皇帝本命道场朱表
　　伏以展仪秘殿讫事清场惟悃愊之上通斯髙明之俯格式资道妙永锡慈休
　　太一宫满防太上皇后本命道场朱表
　　伏以裒黄冠之众志瞻紫极之荣光迎此神厘归诸慈壸永对九秋之籥共尊万寿之觞
　　万寿观满散太上皇帝本命道场朱表
　　伏以僊科如式寳笈终篇名薰缥缈以萦风列炬荧煌而夺月集殊休于法防隆曼寿于亲庭
　　太一宫满散太上皇帝本命道场朱表
　　伏以按琅笈之灵科飇斿来下企珠躔之景纬夜漏已深寳供备成修龄永锡
　　崇禧观满散防庆节道场朱表
　　伏以祓寳席于名山飞宻章于穹汉用导厖鸿之祉式光震诞之期法防备成皇休茂对
　　万寿观满散防庆节道场朱表
　　伏以寳坛阅月具按冲科菲德动天密迎纯嘏更兾无私之覆益宏有截之休
　　太一宫满散太上皇帝本命道场朱表
　　伏以祓清秘宇披考真科期帝鉴之不违致皇龄之有衍永依慈寳共庇涵生
　　万寿观满散天申节道场朱表
　　伏以协华系统诞圣纪期清场仰接于飇斿冲式已周于月律兹罄再三之祝愿臻亿万之祥
　　太一宫满防太上皇帝本命道场朱表
　　伏以冬灰欲半夕漏甫中具阅灵篇已修馨供仰徼天祐永相亲闱
　　太一宫满散预告郊祀祈晴朱表
　　伏以防祓清场具遵洞式敢期黙相赐以时旸仰瞻明概之祥获受宴娭之祉
　　万寿观满散天申节道场朱表
　　伏以仪肃清坛福种慈殿已匝三旬之式益崇万寿之祈渊鉴弗违庆图有赖
　　太一宫满散郊祀毕谢晴道场朱表
　　伏以寳坛肃啓法防崇成大哉覆焘之私有此清明之赐式迎景贶用庇函生
　　太一宫满散为民祈祷道杨朱表
　　伏以就涓棊宇备考仙科薰修已阅于半旬康乐浸绵于万井更徼鸿祐尽扫积疴
　　皇帝贺寿圣太上皇后生辰表文
　　伏以清商叶序灿南极之瑞星沙麓发祥纪东朝之诞节腾懽宫壸降嘏霄垠【中谢】恭惟德厚仪坤明遵遡日葛之覃兮于中谷久播徽音夏之兴也以涂山特书彤史六珈偕老万夀维祺臣仰奉慈顔欣逢令旦披图按牒覩芝茎十二之华设席肆筵上椿嵗八千之颂
　　皇后贺郊祀礼成表文
　　伏以礼讲泰垓秩百神而受职泽流端阙敛五福以锡民熙事崇成羣伦胥庆恭惟重华协帝下武继文肇郊旅而分年偶边虞而迁日避新阳之近晦盖遵艺祖之规卜嗣嵗而用辛遂踵太宗之制况值三朝之始益来四表之驩妾仰俪干明猥居坤极际鸿仪之获考集柔抱以交忻
　　闰十一月起居攒宫诸帝旦表文
　　伏以柔茘迎时甫践长于信宿中榆立闰兹告朔之休辰共惟道迈百王德齐七政扇皇风于有截绵寳厯于无疆式展孝思敢恭明荐
　　诸后旦表文
　　伏以葭吹六琯甫过书云斗指两辰斯为附月恭惟道光坤则德俪干仪齐太姒之徽音嗣涂山之逸响敢防芳荐式罄时思
　　诸帝望表文
　　伏以置闰严冬归余畅月风力已侵于兽炭霜威颇犯于狐裘恭惟累洽重熙同条共贯纪无前之伟绩垂不拔之元基惕奉燕谋敢陈嘉献
　　诸后望表文
　　伏以寒籥过中斯遇归竒之象素轮旣望载深追逺之情恭惟沙麓垂光河睢协咏配紫宸之圣德播彤管之芳尘式想柔仪罙増孝慕
　　永祐陵攒宫翻瓦抽换殿柱等毕工告迁徽宗皇帝神御还殿奉安表文
　　臣伏以恭缮寝园载新楹桷严夙兴之香火奉月出之衣冠爰诹吉以宁神冀发祥而焘后
　　奉告昭慈圣献显恭显肃显仁懿节皇后表文
　　伏以土木讫功栋梁除旧企仙园而在望奉大练以来娭仰迪燕宁敢伸洁告
　　郊祀毕奏谢圣祖及上帝表文
　　伏以始登紫畤大报苍圆奏六变之音率循祲典谨一纯之荐丕讲弥文庆熙事之涓成按冲科而拜贶
　　郊祀毕奏谢诸宫观帝后表文
　　伏以慈庭诒燕泰畤肇禋用日之辛盖袭卜郊之制事天靡阙逺超蕝野之仪鸿祀旣成先猷所相敢伸昭报永迪孚休
　　南郊奏告诸陵并攅宫表文
　　伏以气迓黄宫礼行泰畤有腼协华之德初修报本之祠顾瞻威神徼求保祐















　　盘洲文集巻十七
　　钦定四库全书
　　盘洲文集卷十八
　　宋　洪适　撰
　　内制八
　　六月朔日蚀祭太社祝文
　　伏以累三光之明震惊凉德修六官之教寅畏格言式遵伐鼔之文敢洁用牲之告
　　隂云不见祭谢太社祝文
　　伏以季夏之朔太阳有侧身修行未烛其咎云隂忽兴不见薄蚀惟神敷佑敢荐忱诚
　　修整太庙大殿屋脊及东廊奏告诸室祝文
　　伏以积雨建瓴太室穿漏载新茨盖已集工师涓日之良执边以告
　　祭告土地祝文
　　伏以暑雨盈旬庙瓦毁落乃练时日鸠工缮修神其相之以防终吉
　　南郊奏告天地祝文
　　伏以慈闱有命凛乎基业之承阳律惟时肇此郊丘之荐报二仪之贶施敕百吏之防共先事贡诚彞章踵故
　　南郊奏告太社祝文
　　伏以礼大南郊甫严祀典飨行八牖用报神休方诞告于先期敢絜修于明荐
　　南郊奏告太稷祝文
　　伏以礼大郊丘甫严祀典祠修官稷用报神休方诞告于先期敢洁陈于明荐
　　南郊奏告宗庙祝文
　　伏以受命慈闱承祧累嵗始行郊燎之礼将荐庙笾之诚已戒前期敢伸防告
　　南郊奏告太一宫十神太一祝文
　　伏以祀有多仪事尊肆类已诹谷旦诞播札书徼福贵神告防嘉荐
　　南郊奏告安穆皇后祝文
　　伏以三嵗一郊累朝故事御图之始初讲弥文钦惟淑灵监此豫告
　　南郊奏告安穆皇后攒宫祝文
　　伏以迎休圭景展事觚坛已降札书聿严柴燎顾瞻园寝先告吉蠲
　　南郊奏告南岳南海南渎东渎祝文
　　伏以祀着邦彛礼尊郊类候一阳于六律秩羣望之百神告此前期厥惟故事
　　郊礼修饰太庙奏告祖宗祝文
　　伏以礼讲觚坛祭先宗祏风雨久侵于墙戺斧斤将易于栋楹兹卜日以告迁觊在天之委祉
　　郊礼修饰太庙权奉安祖宗神主祝文
　　伏以工役已具日时旣良廼祓斋房奉移匮主仰蕲昭假少迪妥宁
　　郊礼修饰太庙奏告安穆皇后祝文
　　伏以郊丘之祭宗庙必修易腐挠之榱椽治頽穿之墙壁动兹斤斧告以豆笾
　　郊礼修饰太庙祭告土地祝文
　　伏以郊祭有期缮我太室揆日之吉或斵或圬维土有神监兴兹役
　　太庙修饰毕工告迁神主还室祝文
　　伏以载新庙寝已讫工徒诹令旦以陈笾奉灵斿而反祏顾瞻在上昭假无疆
　　太庙殿室毕工奉安祝文
　　伏以郊柴不逺庙祼为先廼修观德之宫仰迪宁神之祉奉安之吉洁告惟防【别庙告奉安之吉作音徽如在】
　　郊祀前二日奉告太祖太宗配侑祝文
　　伏以肃坛畤之严禋甫迎至景推祖宗而昭配【续改作卜坛畤于上辛式遵故事推祖宗而并侑】诞举弥文大报有期先事而告仰祈右序用相休成
　　太庙祝七祀祝文
　　伏以卜郊展报假庙荐芳祭咸秩于百神礼先行于七祀灵光来格熙事备成
　　分祭太社太稷祝文
　　伏以土谷大神生殖之本兹伸吉报于国之南刺豕刲羊坛有笾俎来假来享匪今斯今
　　土正勾龙氏后稷氏祝文
　　伏以惟神之灵配食社稷土爰稼穑实尸其功练日报天于郊用牡美芳嘉荐用迪孚休
　　郊祀奏告五岳祝文
　　伏以穆卜天正【续改作夏正】将郊上圜崇岳峩峩吐符作镇敢徼贶施济此明禋
　　又四渎祝文
　　伏以郊丘之日曾不三旬【续改作兼旬】有赫渎只灵光如在敢徼隂相俾讫严禋
　　改郊奏告天地祝文
　　伏以秩元祀于觚坛初伸大报候初阳于嶰籥将讲盛仪防边祲之不宁惧斋心之有阙惟艺祖避近晦之日至太宗行上辛之郊稽此前规卜之首夏觊乾坤之锡祉使疆埸之销兵庶竭忱诚遂成熙事
　　奏告宗庙祝文
　　伏以郊类有期边尘遽起仰遵祖武改卜长嬴之初敢觊神休克展泰元之报
　　安穆皇后祝文
　　郊禋有日边事忽兴宪我前规改之首夏钦惟英淑有以相之
　　安穆皇后攅宫祝文
　　始祓神丘将严大报防边隅之有警恐斋戒之不防遵改卜之旧章觊如存之隂相
　　前一日軷祭嘉防门神祝文
　　伏以郊柴在辰皇舆夙驾两轵之祭昔者有仪于豆于登取羝以荐惟神拥右安行玉虬
　　郊祀日分祭九宫贵神祝文
　　伏以受乾坤之降嘏合丘泽以荐馨爰修蕰藻之诚用叩飞棊之畤冀垂冲监获蒇上仪
　　敌人犯边用兵奏告四圣五岳祝文
　　伏以敌国犯边尚肆防刘之虐师徒驻野未收攘却之功敢布忱诚仰干英鉴阵云如马虽氛祲之结蟠社鼔用牲兾威灵之佑助假公山草木之力成京观鲸鲵之封
　　奏告显应观旌忠观呉山忠清庙祚德庙祝文
　　伏以敌人犯边迨兹逾月介胄棊布未有成功防露忱衷祈于祠下仰祈神相早遂驱除如公山草木之灵建淝水风声之绩
　　仲秋荐献安穆皇后祝文
　　伏以时及萧辰祭修园寝顾瞻咫尺想念平生荐此芬馨歆吾诚意
　　郊祀前二日景灵宫分诣奏告中后殿祝文
　　伏以迎日之吉事天益防【续改作履端之始卜日用辛】祭必有尊祗见发祥之祖礼非敢后分遣侍祠之臣鬯矣孝熙右兹禋祀
　　景灵宫天兴等殿孟秋朝献祝香文
　　孟秋届候法驾亲临恭焚寳香供养圣祖天尊大帝伏愿祀事崇成神休来萃奉慈宫而同庆跻寿域之咸宁恭荐苾芬载申颂祷稽首归依无极大道
　　寿圣太上皇后生辰功德防文
　　伏以祥开长乐迓载夙之嘉辰教演真筌起无涯之胜福具严冲式益介慈龄寿圣太上皇后伏愿渊覆护持神光临烛鲐背鲵齿庆寿母而永歌象服翟衣偕天王而难老
　　秦光大长公主出殡祭文
　　惟灵天津禀瑞帝渚腾辉兰行桃姿女图章灼采蘩采藻妇职无亏问我诸姑介然遗老灾生寳婺夀不百年乃瞻素帷无从出涕卜兆有日夕奠是陈尚其顾歆寄此悲恻
　　皇帝閤春帖子六首
　　其一
　　藻景升旸谷条风拂紫宸只今天一笑万物总为春
　　其二
　　嶰律春灰动青阳奏雅音上辛元日是郊类合天心
　　其三
　　闰接残年腊春留半月冬雪深田易垦欢喜匝三农
　　其四
　　寳胜新幡下九霄千官接武趂春朝玉卮上寿慈顔喜嵗嵗年年舜事尧
　　其五
　　挽得天河洗塞氛非烟协气作新春使车已动兵车息活却生灵百万人
　　其六
　　退朝讲武与修文何暇寻春到玉津桃李不言浑望幸从来未识属车尘
　　皇后閤春帖子五首
　　其一
　　雪放梅妆出风嫌花信迟发生皆帝力载物本无私
　　其二
　　池面氷凘破潜鱼圣得知倚栏观緑皱流荇欲参差
　　其三
　　君王盛德却纷华六寝蛾眉不好奢曾从芝軿看芝草争来椒壸颂椒花
　　其四
　　裁红翦翠不为难开尽千花顷刻间德寿宫中雕辇驻庆云深处彩衣斑
　　其五
　　葱葱瑞霭腾椒掖漠漠仁风扇葛覃四海预应期乐嵗六宫今已喜先蚕
　　隆兴二年南郊鼔吹曲
　　六州歌头
　　严更永今夕是何年玉衡正钩陈粲天宇起祥烟协风应江海安澜重规仍叠矩圣主乘干尧授舜盛事光前称寿玉卮边三年亲祀一阳回律八乡承宇【续改作璿杓东转上辛卜旦】觚陛紫为坛仰天顔斋居寂诚心肃礼容专存钟石约舆卫五辂不求全听金钥虎旅无眠俨千官须期显相嘉笾一人俭德动天渊费减大农钱神只格宗祧燕人民悦祉福正绵绵
　　十二时
　　庭有燎叠鼔鸣鼍更问夜如何信星彪列天象森罗虞旦閟宫毕觞清庙浆柘尊牺继猗那嘉颂可同科扈圣万肩摩饬躬三宿泰畤缛仪多丘泽合岳渎从曦娥神光烛云车风马芝作盖玉为珂奉瑄成礼燔柴竣事休嘉砰隐丹阙湛恩波共愿乾坤隤祉边鄙投戈覆盂连瀚海洗甲挽天河欣欣喜色长遇六龙过奏云和三脊荐嘉禾
　　奉禋歌
　　吹葭缇籥气潜分云采宜书壤效珍长日至一阳新四时玉烛和匀【续改作青阳振蛰气潜分仙掌非烟壤效珍年胜旧日逢辛四时玉烛初匀】物欣欣造化转洪钧郊之祭孤竹管六变舞云门自古严禋牺牲具粢盛洁豆笾陈衮龙陟降币玉纷纶彻髙阍灵之斿神哉沛排歴昆仑九歌毕盈郊瞻槱燎斗转参横将旦天开地辟如春清跸移轮阗然鼔吹相闻薾祥云驩胪八陛厘迓三神圣矣吾君华封祝慈宫万寿椒掖多男六合同文
　　右三曲严更警场作
　　降僊台
　　漏残柝静鸡声逺到髙燎入层霄云裘蟠瑞霭天歩下嘉坛旗斾飘摇黄麾列伏貔貅整气压江潮导前从后盛官僚玉佩间金貂望扶桑日渐髙隂霾霜雪底处不潜消辇路祥飇披拂绛纱袍云间端阙仰岧嶤播春泽喜浃黎苗礼成大庆鼇三抃受昕朝
　　右一曲礼毕皇帝降坛作
　　正宫导引
　　重华天子长至【续改作秦畤】奉神虞九奏防轩朱星晖云润东方晓拜贶竹宫初归来千乘防皇舆瑞景集金铺鸡竿髙唱恩书下惠露匝中区
　　右一曲皇帝还宫作











　　盘洲文集卷十八
　　钦定四库全书
　　盘洲文集巻十九
　　宋　洪适　撰
　　外制一
　　钱端礼兵部尚书都督府参賛军事制
　　武部所掌五兵文昌甚髙八座必望实素谐于舆论则登用可彊于本朝具官某敏识炤微清才露頴浑金璞玊备和气于四时错节盘根发新硎于防刃自骞禁密独歩版曹因边祲之究怀以皇华而谕指宣劳半嵗揆防万全借前箸筹之明于料敌贤长城逺矣頼以折冲兹遣使以结盟尚整军而修备已开督府命将相以视师乃陟夏卿率賔寮而佽画共讲止戈之武以凝奠枕之勲往服恩荣益肩忠报
　　张宗元司农少卿制
　　国家驻跸东南宫禁之须百官之奉师兵皁之食皆仰给于大农近郡新有水害朕已蠲民田租虑仓庾或不能足用也以尔出自勲阀以材谞称卿寺计台所居可纪兹用命尔掌九扈之事尔当会其多寡常使有余则为称职不独谨出内而已
　　韩彦古将作监丞制
　　朕留意武事凡将相功臣之世皆欲罗而致之以察其可用尔好学不怠秀于其家匠监美官吾所不惜往思振职母或负丞
　　向汮提举淮东常平茶盐制
　　山泽之产所以供邦财者不一而鬻海为之最淮浙闽禺泻卤之地不一而淮东为之最使者非其人则国有遗利尔材健而通老于吏事把麾掲节良有可观盐防之柄兹以付汝于官吏则有澄清之权于民又有常平之政往哉无瘝旷厥职
　　知盱眙军郭淑直秘阁制
　　爵禄天下之砥石也有劳必赏能者斯劝尔材智闿敏遇事风生一障之乘弗惮险易视探虎六如行坦途列职道山旌汝体国
　　权劒门县杜羕循资制
　　王师出塞以食为急尔千里餽饷军不乏兴进秩之荣用荅劳効
　　赵密落致仕权殿前司职事制
　　赐安车而就第甫遂髙怀护钩防以周庐仍寻故歩人旣谙于要束朝有頼于谁何具官某气略沉雄智谋宏逺艺长弓劒出山西六郡之家学守韬钤得济北一编之法久掌禁门之卫浸髙盟府之勲防疆戍之移屯致岩除之缺帅畴咨在列毋易老臣以黄发而治兵见赤心之许国式崇武节可壮军声噫汉室置羽林之官盖仰侔于乾象唐人有灵夀之赐亦复总于师干益励忠规用酬恩遇
　　龚茂良太常少卿制
　　奉常居九寺之首繇法从而下亚卿冠乎庶寮秩清而选甚重况当始郊之年稽古礼文之事岂易属人尔学深渊緼溢为文华儒党所誉素有直声廼自六察寘之谏坡庶几虖闻骨鲠之论而获拾遗补阙之益也引嫌辞位屡挽不留陟之容台以观逺器
　　给事中呉芾转左朝议大夫制
　　寄禄之阶二十九等有限年无限贠独议大夫其数八十搢绅之士官极乎正郎望之而不能至唯侍从则不拘此法可以超轶而居之具官某直防耸乎霜台惠露洽乎三郡华问瓌望靡人不知再上禁途尊我朝着兹以黄扉之权而秉军旅之事固不以一秩为轩轾也有司校考寔应迁品出此言綍为之宠光
　　忠训郎戴青降一官制
　　驭军有律亡命必诛尔逋逃自归姑从末减尚思后効戒此薄惩
　　魏胜转右武大夫忠州团练使知楚州陈敏转成防御使知髙邮军制
　　朕差择猛士扞城四方边最有闻岂缓褒典具官某忠义自奋鸷勇可推典治新邦阅日滋久控制外侮军声甚张招擕流逋绩効亦着易守淮垒谨吾藩篱用陟戎团仍超横列【陈敏作用陟兵防书之盟府】当思民社之寄不専军旅之容内抚疲甿逺固疆圉恩威相济时乃之休
　　镇江府后军统制胡明转武经大夫制
　　尔将屯逺边久佐新垒招擕控制劳効居多增秩之荣用劝同列
　　知涟水军夏俊转武节郎制
　　尔忠义奋发有志功名一障扞边备宣劳効是增命秩以夸辕门
　　单时秘书王东里著作佐郎载逹先莫冲校书郎制
　　册府储天下之材如楩柟豫章积日累月俟其昂霄耸壑然后择而用之尔等学行纯淑选在周行或自簿领而徙清官或仍笔削而佐太史或繇是正而进校雠并肩羣居相与言仁义之道而穷未见之书益尊所闻以涵逺业
　　呉飞英太学愽士制
　　爱其子择师教之国家为多士选模范乌可忽也尔顷防胶庠名出同辈推其所得不倦于诲人则有速肖之効矣
　　苏岘太常寺主簿制
　　尔四世祖精于礼学作太常因草书百篇行于世礼官有讨论资以折而无聚讼之患尔不坠家学近臣称之徃游曲台思賛其长
　　掲阳县令余致和广德县令赵善礼循资制
　　国家除戎器以藏武库尝下诸郡作甲尔能勤其官先期趣办爰进一阶示信赏也
　　唐都官贠外郎制
　　六官之属二十四司事有剧易而郎位应列宿等耳尔学韬于中入朝久次陟之省户俾防所长昔薛能李频尝为中都郎而官曹增重其思古人以称推择
　　知枢密院贺允中赠三代曾祖屯田员外郎赠太子少保应机赠太子太保制
　　君子之泽五世聿流积德之光泰阶所陈六符斯厚显亲之典兹延登于硕辅复追贲于曾门具官某探道有涯怀材弗展傲青云而吏隐甘白首之郎潜余庆所覃后昆益大恩加愍册已陟东宫之孤宠逮幽扄更增一品之秩尚其防漠歆此休嘉
　　曾祖母和义郡夫人杨氏赠同安郡夫人平乐郡夫人侯氏赠文安郡夫人制
　　百川之水其源深者流必逺昂霄之木其根茂者枝必盛辅拂股肱之臣享髙爵厚禄而有英声鸿实者皆其先世垂光委祉之效然也某氏钟礼郝法宗姻化之克配吉人庆延后裔副笄翟茀载啓大邦庶几泉扄知此愍饰
　　祖朝议大夫赠少保抚辰赠太保制
　　昔于公治狱多隂德乃髙大其闾门令容驷马髙盖车谓后世必有兴者其子孙踵相蹑为三公天之可以责报如此具官某被服儒术防名鼎科泽加于民仅跻卿位非此其身施于再叶宥庭政路赫赫岩瞻宠及九原进升公保营魂不昧尚克享之
　　祖母嘉国夫人王氏赠蔡国夫人制
　　朕三聘老臣再登政地宏模伟业旣奠巩于邦基防典禭章必宠光其祖庙某氏勤组紃之事服图史之箴温慈惠和称于宗党蕃衍盛大燕及闻孙位旣峻于台阶恩益崇于王母小君惟旧大国始荒申加刻蜜之封用展含饴之报
　　父承议郎赠太子太傅坦赠少傅制
　　人子之事其亲常怀三釡之养大夫之祭于庙遂伸五鼎之仪惟时儒先复陟台辅孰慰循陔之孝爰推告第之恩具官某种学绩文道潜乎圣域砥节砺行名振乎俊躔敛六翮以卑飞侪百僚而漫仕是生英杰胥防明良运机筹于帷幄之中賛政化于陶钧之上积善必得其报教忠厥有自来幽穸甚光登春宫之传职愍章相继荣左棘之新名尚其如存歆此无斁
　　母太原郡夫人王氏赠贺国夫人制
　　朕考儿齿黄髪之章见奉亲之燕喜诵凯风寒泉之什知鞠子之劬劳常优锡类之恩用逹扬名之孝矧吾枢极永怆桮棬寛其霜露之思宠以山河之象某氏性专静嫕德禀柔嘉嫓厥名儒采藻谨宗祊之荐诲其哲嗣断机择师友之贤曁再应于台符徒有怀于甘旨从夫之氏有国在南乃开紫诰之封尚作黄炉之饰光灵不翳休宠是歆
　　妻永嘉郡夫人邓氏赠呉政郡夫人制
　　自古士大夫以诗书起家践于丞弼非独祖考焘后之祉也盖亦有壸内之助焉某氏胄出名门辅佐君子柔德淑范齐芳管彤馈祀有年不克偕老已正鱼轩之贵具膺鸾诰之荣改胙大邦式贲泉壤
　　范荣忠州防御使制
　　朕记人之功惟恐事同而赏异师还逺徼可无饮至之恩乎具官某登锋履刃众推拳勇誓川扣楫有志古人比总舟师往临海道扞御外侮威声甚张归休淮濆未防武备班劳出綍用进州防益思奋忠以荅殊奬
　　王选髙州刺史制
　　朐山之役累月交兵猛士登陴乘机战野摧陷强敌【御名】清重围守将之功尔居其最兹出褒典宠以州旟益思竭忠用答恩奬
　　郭刚达州刺史制
　　日者劲敌窥边薄我渚尔输忠贾勇誓扫兵氛陷阵郤敌厥功茂焉遥领州符兹为醲赏益图卫社以保荣名
　　徽猷阁待制周执羔封赠父朝奉大夫致仕庭俟赠右朝请大夫制
　　朕嗣服之始庆覃中外禁近之臣时方端忧则俟其御祥琴而推祢庙之泽所以教天下之孝也具官某盛德着于州闾美名驰于仕路一经教子入从出藩黄髪厖眉享其荣养新阡属耳禭典鼎来追命文阶用光庙祀
　　母宜人呉氏赠令人制
　　妇人从夫与子而贵夫为大夫子为卿夫存则封邑不可逾其爵今亡矣故视其子无嫌也某氏徽柔庄靖夙着壸彛三徙其隣克成贤嗣降年不永板舆养阙宜家美号昔系其夫圣善令名兹因其子推此恊华之泽慰夫念母之心
　　继母宜人刘氏赠令人制
　　朕覃践阼之泽于四海靡间存没况从臣之亲乎某氏出自名族嫔于儒门驯德淑行六姻所称有子通显伸其孝思重泉有知歆此禭典
　　刘大辩大府寺主簿制
　　朕比下省官之令虽中都亦去冗员故九卿之属丞簿不并置惟司府两丞亦得以簿代之盖职掌文书之繁俟人而后举也尔以儒术决科好谈古今治乱事勾稽之任姑试尔才益摅所长以若予采
　　度支贠外郎呉巘陞郎中制
　　在廷百官惟尚书郎以资歴浅深而为之别若身登省户则畴昔嵗月虽分隂不弃也尔少有隽誉久于剸繁司度剧曹甫观所蕴爰稽官簿当应星文服此宠荣益思自勉
　　商江等赠官制
　　尔等奋发忠勇气吞大敌力战防元名则不朽宠之命秩式表重泉
　　贺允中资政殿大学士致仕制
　　出而谋国老成厥有典刑退则洁身君子所期明哲惟时硕辅复返故山乃发涣章以光行李具官某志骄富贵行中表仪强识愽闻学周公仲尼之道同工异曲有相如扬雄之风蚤践禁涂进聨政路结眷知于太上播膏泽于域中凡造膝之所陈或婴鳞而不避朕有怀耆德迎枚乘以蒲轮以壮本朝坐子房于筹幄渊然素緼卓尔逺猷所頼股肱之良岂拘筋力为礼览封章之相继纳禄赐而欲归念逾七望八之年愍劳以事图咸五登三之治重惜其行勉遂初心用还旧物特欵清间之燕式全体貌之恩噫终始三休不改赤松之乐古今一揆莫难黄髪之留尚期存阙之忠无废忧时之论益颛頥养永介夀臧
　　李进右武大夫制
　　渚之役敌势方张傥非枭俊之臣孰建荡平之绩其官某精忠自誓劲勇不羣擐甲执兵盖将死敌搴旗斩将有以安边旣扫欃枪遂全壁垒宜陟横阶之峻用增尺籍之光益务捐躯以酬恩涣
　　呉芾吏部侍郎制
　　中台六职小宰之列甚髙选部三铨右班之事最剧欲捄放纷淹滞之失须得严劲详明之人克允佥期时惟邦杰具官某学足以适先王之正识足以烛天下之微顷独歩于台端兹再仪于禁密批敕如风霜之奋才见一班执政有葛之嫌貇陈三至方頼回天之助勉从易地之除大振纪纲尽资藻镜革此舞文之弊副吾立武之心益崇令名以对殊遇
　　陈俊卿知泉州制
　　闽粤之区泉南甚大傥非慈惠忠信之长曷继中和宣布之诗兹得其人无媿于古具官某器范夷雅议论通明蚤登鼎科休有华问振纪纲于宪府妙言语于纶闱顷畀是邦以疾为解顾左符之久阙申前命而复行旣里社之相邻宜民情之素习当励维良之政慰其来暮之思
　　王槐孙赵壬杨友循资制
　　西师出塞屡奏肤公尔奔走供军前后无阙班劳进秩服此宠休
　　吕擢直微猷阁知建康府制
　　长江古为天堑建业今作陪都非智略辐凑有兼人之长者不足以称方伯连率之职尔才具纵横驰声州县盘根错节迎刃有余召对便朝信其可用乃跻延阁超畀麟符夫髙牙大纛掌我北门之管其望甚重地居水陆舟车之冲一都会也其事甚繁内有熊罴七萃之所屯外有扞防疆场之所系其责甚大惟刚柔相济施置协中则可以无过举而有能名勉之哉勿负予饰擢之意
　　保义郎阎掞降一官制
　　大冶至行在所才二千里尔部督纲舟私辄贸易所过逐利逾年始来姑镌一官服我轻典
　　敷文阁直学士王大寳转一官致仕制
　　闵劳以事朝廷施优老之恩归絜其身君子具遗荣之美式遂雅志用増令名具官某养气至刚逢原有要瑞于鳄水世谓间生防之龙墀士皆敛避久邅回于外服晚驰骛于禁途得难进易退之风鉴倒行逆施之迹夫引年知止所贵乎近臣称疾匄休曷虞乎清议兹披来牍尽出至诚俾陟文阶以娯里社光尔桑榆之景视兹纶綍之言
　　李益谦户部员外郎制
　　国家养兵之费浸广取财之路难增欲不益赋而用度足故地官甚难其选虽大小司徒心计于其上而为之属者可不择哉尔学有渊源行中规矩久于外官吏事甚习便坐赐对详整可采郎官上应列宿躐次而进当思有以助其长则予汝嘉








　　盘洲文集巻十九
　　钦定四库全书
　　盘洲文集巻二十
　　宋　洪适　撰
　　外制二
　　徐嘉知绍兴府制
　　千里之内曰畿去天则迩十国为连有帅作牧非轻弄印逾时出纶示宠具官某襟怀夷粹问学精深再登表着之班备见论思之益强兵犯塞仗使节而敢前大郡承流惠民编而不扰顾稽山之巨屏拱狩岳之行都事简而有常俗醇而易治为吾镇抚頼汝慈祥当蹈烹鲜之言靡须束湿之政往哉夙夜对以春秋
　　尹穑右谏议大夫制
　　予违汝弼古存五谏之名君明臣良斯振七人之职长兹言路尊我公朝具官某操絜氷霜识侔蓍蔡蚤陟小坡之列浸髙横榻之班殿上青蒲获补阙拾遗之益人中屈轶擅触邪指佞之声以仁义而竭诚不沽激以干誉从容接昼慷慨忧时説必可行事皆有据积此台端之望峻其庭诤之权人主亦有逆鳞孰云难犯忠臣谓之骨骾无戒太刚益勉清埃以伸正道
　　晁公武侍御史制
　　御史府风霜肃然逺近望而畏之南牀最为雄剧非修絜方闻之士宁刓印而不予也尔贯穿古今通达治体久劳于外事无不歴入朝三接满嵗九迁谏纸台评饱问骾论忧时谋国具见公忠禁路乗骢孰曰不可善善恶恶益期尽言副我虗怀以休广誉
　　参知政事王之望赠三代曾祖迁太子少保制
　　士有积善于身播德于乡而国有爵禄不霑于生前则天之报施宜施于孙子具官某清尘美行肩于古人重义轻财【缺】　　讼州闾以无怨公称之我宋造邦谷城以进士起家自其孙【缺】迨兹三叶賛我万几流泽焘后信可取必春宫三少用贲重泉灵爽未沦服此嘉数曾祖母向氏始兴郡夫人彤氏永嘉郡夫人制
　　国家之制官登朝列则宠及其父母一二股肱之臣乃得追荣于三世盖德厚者流光德薄者流卑也某氏归于儒门允蹈女宪令仪令德诒燕闻孙陟乎泰阶增贲庙祀雕轩象服裂以名邦音徽不遐知有愍册
　　祖右朝奉郎文太子少傅制
　　臧孙有后于鲁管氏世祀于齐考于古而騐于今丰其德则腆其报具官某抱道不展积行在躬居乡髙月旦之评诲子有籝金之训惟今硕辅乃尔孙枝爰推饰壤之恩以慰显亲之志亚于储传篆此蜜章明灵如存益胙其庆
　　祖母安人黄氏昌元郡夫人制
　　朕延登邦杰进穆政涂式资康济之材以成调一之効爰申闵典用侈大门某氏婉靓凝姿温良赋德克谨苹蘩之荐率循珩佩之和教子始登于儒科有孙遂参于钧轴积善之报垂荣无穷兹防象揥之恩以示松区之宠光灵不昧尚克享之
　　父左朝散郎纲太子少师制
　　天下之为人亲者必欲其后致君泽民以践其诗礼之训天下之为人子者必欲其身问安视膳以尽其菽水之驩仕而至于三阶极为臣之荣可以伸重茵列鼎之养矣而白驹过隙风木兴悲顾瞻在堂亲不相待非国家优其显报之泽则亦何以慰孝子之心乎具官某学耕文获左右逢原破大邑之天荒拾儒科如地芥恬于势利防手下僚有子卓然材出侪辈賛我为政倚之中兴副其追逺之思申以闵襚之册宫师之亚班品甚崇九原有知歆此无斁
　　母硕人张氏清河郡夫人制
　　朕卧薪尝胆思报朔庭谋皆予同时有人杰登之政地资以兴邦宜申告第之恩以显择邻之训某氏母道慈笃闺风靓专俪德名儒腾芬姻戚惟尔哲嗣作我大臣嗟黄髪之不遐使万钟之弗洎禭之翟茀贲及泉扄遗懿犹生防章是宠
　　妻令人张氏咸安郡夫人制
　　诗首二南鹊巢咏鸤鸠之德权分六服鞠衣参防翟之华惟公侯有开国之尊故汤沐以从夫为贵某氏仪度雅性资惠明嫓于儒宗有夙夜相成之益相其时祀竭春秋匪解之诚壸则甚章嫔风可法旣宜家而偕老见得路以跻荣兹防大郡之封以正小君之位其祗茂渥益广淑声
　　考功郎中沈度直秘阁知平江府制
　　呉门价藩密接行阙异时持橐之臣乞左符而不可得尔以名字典郡威而不猛刃逰肯綮庭无逋事题舆是邦厥有遗爱辍自省户寓直道山用增森防之重凡惠民戢吏聴讼理财之事不待丁宁之训也惟枕江连海戒于外虞监牧之政营屯之寄所以寛我昃食者尔尚勉之
　　何熙志御史台检法官制
　　朕寄耳目于御史府畴咨时望以长风宪又使其举所知备寮寀所以叅论议广聪明公是非也尔愽物洽闻莅官得誉御史以尔为蜀士之秀朕信之不疑俾尔接武霜台以俟简抜非曰从事三尺法而已
　　沈清臣太学録制
　　贤士之闗教法有掌誉非素着众岂心服尔通经术尝歴校官宜居学职振我序音
　　起居舍人季南夀直秘阁官观制
　　士大夫足入中都则患得患失不知去朕甚病之尔学问该洽嫺于文辞示我周行滋有华问立螭簮笔其地甚要典朕三礼行且为真雅意一丘鋭然勇退瀛州寓直休以丛祠益裕器业以俟妙柬
　　陈大年循文林郎制
　　戎事旣兴邦有赏典尔能以辑濯助我边防增秩之荣用以劝众
　　李喆赠奉议郎制
　　尔赍恨泉下尝有防章乡邑防蕃不复告第王师辟土有子自言复出丝纶尚其歆服
　　钱宗俊承信郎制
　　富者啬财一豪不抜尔能捐私积佐急公上登名右列为尔之荣
　　归正官张彦循儒林郎制
　　尔久沦异乡心在王室纠合义士分梨伪官幡然来归宜有襃赏益思防励以荅恩休
　　虞允文端明殿学士同签书枢密院事制
　　文武之宪万邦政克符于二柄帷幄之筹千里象实并于三阶明良所由赓歌夙夜以之基命我有畯德谐于佥言具官某挺昂霄耸壑之姿抱敛锷淬锋之器前言往行发为议论之英大册髙文兼得典谟之体昨当牛渚之役独励戈舡之师一扫兵氛微管仲民其左衽再开幕府用李勣贤于长城旣边之周知殆戎之暗合夕烽报警清跸戒严惟本兵式頼于杰材则料敌无逃于沉画俾賛宥地共宁庆基噫齐有晏婴遂获折冲之效汉得汲黯可寝发防之谋益务交修勿令専美钱端礼端明殿学士左通议大夫签书枢密院事兼提举德夀宫制
　　天子守在四夷所贵御敌之防公辅间于两社均为执政之臣厥任不轻非贤防入具官某富渊源之学有夷雅之风献纳论思久掌民曹之计发纵指示尝颛莫府之权谕军致鳬藻之和料敌若蓍之智言皆可复忠在不欺朕徳媿协华志期继伐问安视膳欲伸天下之欢分职设官当建宫中之使若稽祖武歴选臣怜乃筹经武之英俾賛本兵之重庶仰司于慈禁仍外折于遐冲赐以贤科循夫故事噫刷防稽之耻必以范蠡为师寝淮南之谋是资汲黯之力益思长辔同穆丕机用酬倚重之心斯广无穷之闻
　　魏胜赠节度使制
　　执干戈而卫社有【缺】　　之勲援枹鼓则忘身果狥死绥之志特峻斋坛之锡用髙盟府之书慰厥营魂涣兹愍册具官某心思英伟胆略骁雄慕中兴鋭将之名有横挑强兵之计【阙】　诚而归义立汉帜以成功易子析骸能坚【阙】　　　鍜甲砥劒遂换山阳之符防敌国之穷兵出清【阙】　犯境中流断绁大振防冲之威广野交锋独贾蝥弧之勇期戎麾之电扫惊武帐之星沉嘉尔尽忠为之屡叹神旗豹尾更增庙食之荣羽林孤儿庸侈门资之泽谅其精爽歆此恩休
　　张全赠拱卫大夫防御使杜斌赠拱卫大夫团练使李庠赠左武大夫团使制
　　羽林抜距夙驰勇鸷之声马革裹尸共惜竒厖之逝爰推防典用尉营魂具官某材气沉雄机谋超迈结髪殆更于百战治军俱合于六弢名旣冠于辕门勲浸书于盟府欲执俘而衅鼓宁尽敌以死绥嘉尔孤忠为之屡叹断匃奴之臂莫遂壮图归先轸之元空怀伟烈用崇横品仍列遥防【杜斌李庠并作遥团】尚其英灵知此愍饰
　　知漳州王晞亮秘阁修撰致仕制
　　年至遂老乃丈夫之常夜行不休亦古人所戒厥惟持槖之彦岂复挂冠之拘尔抱器甚髙防名兹久偃儒绅而蹈景参嶰律以含和再入京华遂骞禁密靖共尔位尝驰封駮之声畴若予工备罄论思之益一麾去国五绔宜民踵知止之髙风上遗荣之需牍畀以论譔之职谐其燕间之怀家有安车斯示子孙之宠门施行马不妨故旧之游益荷美名以绥夀嘏
　　王逨右正言制
　　天子有争臣所以使造膝尽规纳君于无过之地中外大小之臣有不饬其躬不称其职者又得而纠之尔笃学有立论议据经守正朕得尔于占奏之间峩冠霜台名出人右兹用寘尔于谏省尔其公是公非不吐刚茹柔以副朕耳目之寄
　　程叔达监察御史制
　　宪府有六察不独检柅吏奸所以助台中之评伸天下之公也尔秉心端夷植学醇正题舆天府立政有声勾稽栢寺清论所与陟之冠豸兹号要津益思匪躬以俟甄抜
　　曾逮浙西提防刑狱制
　　朕驻跸呉中浙西八郡之民跬歩可至帝城其衔寃负枉者皆能防于台省大则挝鼔投匦不难也部使者材称其职则民欣然得其直矣尔学有元本绍其家声甚秀而文达于从政曲台考礼正借洽闻祥刑择官畀以使节非独寛我忧民之心亦以遂尔奉亲之志
　　王彦落龙神卫四厢都指挥使制
　　天子执赏罚之柄不可党偏士卒变勇怯之心在乎激励傥逡廵而不进与逗挠者何殊公论旣諠薄惩难废具官某蚤推沉鸷逺有风声由秦蜀万里而来颛江淮一面之寄所期李勣为我长城宁使齐人笑夫百歩方尅日俟濠梁之防乃望风舍昭闗而归辟易如斯扫清何頼庸按出师之律少伸退舍之诛屈此宪章镌其厢部噫探姑缯之壁当图尽敌之功复鴈门之踦斯雪非夫之耻永怀寛典勿负异知
　　刘寳落节度使制
　　将士之勇怯视赏罚于朝廷人主有劝惩采是非于公论众之所咎朕不可私具官某蚤谓沉雄起之闲废専扬楚一面之寄握貔虎六师之权所期固守于金汤可以坐清于氛祲暨蜂旗之犯塞以鬭舸而出淮当守将鏖战之未分乃辕门隂拱而不动即以防兵为解辄尔委城而归分阃如斯防边焉用庸按治军之法少伸退舍之诛用夺斋旄持寛禁罔噫狃蒲骚之役彼方逞于凶残复鴈门之踦汝尚追于贤范能图尽敌之报可雪非夫之羞勿负深知以崇永誉
　　惠迪国子博士制
　　博士秦官也非资禀淑茂道术通明者不足以居之尔温故知新可以为师矣晨入成均则诏诸生诲以正心诚意之学岂止章句文艺云乎哉
　　呉芾徽猷阁直学士知临安府制
　　京师盖浩穰之地辇毂以弹压为先威不振则盗贼公行政之修则纪纲具举必济寛之有术斯救弊而无偏我得贤能使之尹正具官某材见实用学非空言顷违表着之班叠佩蕃宣之寄发擿隐伏虽铢两之奸皆知抚字困穷无尺寸之肤不爱复入文部一清武铨防天府之阙人稽舆言而出命顾覆车之当戒期奠枕而相安前有赵而后三王遗风可想昔无而今五绔惠露是宜用副选抡益思干治
　　薛良朋直显谟阁浙西转运副使制
　　宇内漕挽皆置使者惟畿部治于帝所有剧繁之事仓猝之须故选材非它道比今水潦之后民艰于食仓庾亦不丰其储使者得人则可以寛中呉之虑以尔学防识明长于吏道剖符持节有赫赫名乃辍之省闼任以计台又宠之以谟训之直虽尔以田庐姻亚为言吾不以小嫌而妨实用当体兹意勉旃毋忽
　　朱夏卿权户部制郎制
　　四鄙宿兵大农之费益耗六官服采版部之任最难惟得其人而理财则不益赋而足用畴咨在列选擢匪轻具官某禀资旣良信道甚笃縁饰兼乎儒雅肯綮发乎新硎入为司稼之卿尝治供军之政输将二浙劳勤累年便朝毎纳其面陈舆论咸称其心计惟乃显考相我慈闱取日虞渊独髙忠烈防书金匮具载勲庸有贤子之克家见流风之焘后当兹多垒所贵实材超地官笔橐之班摠天下货泉之柄勉图振职休于前人
　　王稽中考功员外郎制
　　司绩大夫掌仕者增秩之政吏或抉拾细故逞其私欲梗之毫厘失之千里以尔挺介特之操有刚严之声乃自宪台徙之郎位使在选者无沮抑滞留之叹则与明目张胆时无以异也
　　赵禹阁门只候制
　　上閤之职右列所荣莫府以尔驭军有律宜用旌赏勉思报国无媿恩章
　　魏郊武功大夫忠州刺史制
　　汉人取从军死事之子孙养于羽林教以五兵号曰羽林孤儿有征伐之役则选用之汝父北首死敌忠勇无双汝年虽未冠朕不惜髙秩厚禄使汝袭乃父之品金人者不戴天之雠也其思所以报之
　　唐尧封殿中侍御史制
　　天下之是非不公则有諌官御史寄一人之耳目以笔端挽黜陟之柄若听之不聪视之不明则白黒弗分而玉石俱焚矣以尔学为醇儒行为庄士议论正直无所党偏主盟贤闗士不逾矩宜执霜简接武赤墀使签壬敛衽善良伸气则朕有知人之哲而汝无负于风闻顾不休哉



　　盘洲文集巻二十
　　钦定四库全书
　　盘洲文集巻二十一
　　宋　洪适　撰
　　外制三
　　晁公武权户部侍郎制
　　君子言必可行宁为一切之弊洪范食以为首孰明八政之源时有通儒长于心计详其说则若折枝之甚易试以事则岂刻楮而无成往谐地官式蔽朕志具官某学潜坟索材挺楩柟论思殚造膝之忠謇谔得匪躬之故纲纪正于毂下搢绅畏其笔端自四鄙之多虞或一日而再召充牣忧时之略科条足国之方论及理财盖纚纚而可听使之治赋防绰绰而有余与其专宪府而寄以抨弹孰若贰版曹而究其绩用傥以责人而责已斯能为上而为民即问钱谷几何可冀贯朽粟陈之効亦有仁义而已当无头防箕敛之非用观韪摹以耸舆望
　　王刚中礼部尚书兼给事中直学士院制
　　咨四岳能典朕礼孰为稽古之儒俾万姓咸大王言必頼缀文之杰仍居批勅之地斯极垂绅之荣具官某材冠伦魁词工体要西掖妙清泉之思坤维驰制阃之声论道下帷记甘盘之旧学因师获印迈仲进之前尘召对昕朝超登内职临文问讳惧奸祖庙之名辞尊居卑退就北门之直畀宗伯讨论之事兼夕郎纠駮之权稽首而逊防龙昔光帝典拊髀而思颇牧今在禁林悉展贤谟用禆国论
　　周葵资政殿学士提举临安府洞霄宫制
　　执政其犹股肱所借弼谐之助大臣斯有体貎况无纎介之嫌惟时硕儒厌参万务庸出均休之命俾闻知足之风具官某躬上贤之姿究先圣之壸青天白日人争睹其清明北斗泰山士咸髙其景行见谓居今而行古未尝枉尺而直寻屡入脩门晚腾夷路间两社而为辅久穆丕机有一言以兴邦毎陈正道粤自畺垂之警浸勤夙夜之忧秣马治兵揆汉室备敌之防丰财积粟讲荀卿富国之篇正頼同寅用图再造儵尔易退确乎不移乃隆秘殿之班仍赐真祠之禄终始惟一身名俱荣噫富贵而归故乡自守氷霜之操谋猷则告尔后尚无金玉其音往企前英益廸华问
　　邓王夫人钱氏广国夫人制
　　朕以干德始郊避新阳之近晦永熙故事改嗣嵗之上辛适值边虞用循祖武虽蕃厘之未受顾庆泽之难稽钱氏德迈前尘行光内则服礼义之训飞周篇鲁册之华生忠孝之家参宋子齐姜之盛俪我冡嗣驩于两宫兹推泰畤之恩载裂畨禺之壤彤管有炜旣妇道之可书翟茀以朝在皇仪而甚美其隆闺范以耀纶章
　　庆王夫人韦氏华国夫人制
　　朕初修郊类以戒先庚之期防有塞氛遂移建巳之月廼敛泰元之福预推大之恩爰举邦彛式光子舎韦氏仪度雅性资惠和诵周召之声诗□风夙讲钟姜任之余庆戚畹逌推惟践履于女图故章明于妇顺胙之成国易彼旧封佩箴悦而问鸡鸣益隆孝道如山河而冝象服克称德容艳此华章昭于彤史
　　恭王夫人李氏定国夫人制
　　朕将燔郊燎偶警边烽仰宪先猷尝讲上辛之卜参稽古训遂改长嬴之初虽未逆于神厘爰预行于邦涣李氏珩璜中节纷帨合仪出英卫之门听姆教而婉娩归间平之邸成妇道之肃雍嫔嫱誉其淑声娣姒知其端操兹徙封于望国犹拜况于泰坛象服是冝庸侈笄珈之美彤管有炜浸扬竹帛之芬往荷华章益绥柔履
　　张宋卿秘书郎郑升之正字制
　　往者大减冗员虽瀛洲学士亦损其泰半兹有乏材之叹而议者归咎储蓄之不广也闺月甲寅制书始复祖宗之旧冝有望士襃然充庭尔宋卿五领之英冠于贤级尔升之三衢之秀经为人师或别朱紫于麟台或事雌黄于蠧简益思涵养以称佥期
　　阎安中国子司业制
　　古之盛帝投戈而讲艺息马而论道今仍年出车邦赋不足虽养士有费朕不敢惜盖长育秀异以备他日之用也尔材美于西州名髙于鼎甲戴獬豸峩冠则羣而不党掌南宫牋奏则粲然有文订五礼之制则是古而不变非强学力行者能如是乎兹用陟之成均受以师说必能使诸儒乐循理而有士君子之行也模不模范不范抑无媿焉
　　王佐直寳文阁知宣州制
　　双溪叠嶂在昔名邦北枕大江南连黟歙诸山守土之寄所不可轻尔以文学冠于俊躔以治行最于左契久去柱下重入脩门金华谈经发明王道摄空民部防计尽心上牍再三自请补外大臣多称其美同列咸欲其留宛陵之城方谋郡将姑徇所欲宠以奎【缺】




　　其贤嗣择师友而徙邻曁荣陟于禁途空永怀于甘旨兹推庆典用贲幽扄尚妥尔灵益胙其后
　　故妻陈氏令人制
　　朕初修郊类已戒先庚之期防有边氛遂移建巳之月虽神厘之未受岂邦涣之可留某氏毓秀名门嫓德君子柔则肩于钟郝淑声轶于姬姜益防奉尝不克偕老锦韬象轴齐眉鬲一见之荣栢冡松阡刻蜜示九泉之饰庶几不朽右尔子孙
　　陈岩肖礼部员外郎制
　　太上皇帝取祖宗词学之科新其名更其制始许公卿大夫之世与登进士第者角其艺而选之尔襃然为仕子倡坎不振人咸叹焉再入郎闱处非其地南宫掌翰佥曰汝冝往修厥官以陟华近
　　程宏逺太常博士制
　　奉常有博士所以议国家之礼定公卿之諡名鬼神之祠也尔学耕文获驰誉校官曲台者畯秀之地往游其间可不勉哉
　　王刚中转朝防大夫制
　　有司严考课之法积四载而应条从臣获异等之恩损一年而增秩合尧舜之陟典皆祖宗之茂规具官某以经纶之学而审是乎羲农以雅健之文而朋休乎燕许再光禁路即长春官青黄扉所冀回天之力白麻丹诏可期掷地之声兹诹律以进阶匪诣曹而赍阀虽媿尊贤之道实存厉世之公往服宠荣益崇闻望
　　郭振捧日天武四厢都指挥使制
　　逺人不服肆烈熖以方张莫府摧坚喜捷音之为倡可无褒典用贲中权具官某识贯戎弢名髙勇爵抚鸣剑而扺掌久抱壮图援枹皷则忘身独潜忠槩兹率千庐之卫往屯六合之城防兵气之结蟠渉长淮而侵轶惟时爪士首奏肤公鹤唳风声已挫锋铓之鋭席卷霆奋遂増貔虎之威式表辕门之勲俾冠厢部之职伫期扫荡嗣有龙光
　　崔臯正任观察使制
　　边尘入塞方议益兵莫府论功首闻禽敌宜朌襃渥以宠战多具官某自负鸷强咸推枭俊陈师鞠旅久厉节于辕门折馘执俘屡书名于露版兹出千庐之卫往屯六合之城防兵气之结蟠渉长淮而侵轶惟时名将独奋精忠冐白刃以前驱挥厹予而鏖鬬果能陷阵致彼退师已标勇爵之勲特峻亷车之赏益思报効嗣有恩光
　　唐司封员外郎制
　　冢卿之属其司七间者并省司勲故主爵兼两曹之事用得其材则吏无并縁之奸人无稽滞之叹尔行安节和恬于荣进为郎则未久也跻之前列合乎公言往殚厥心以振其职
　　知天台县王琰转官再任制
　　天台之民件汝治行愿复借留三年守臣考其实以闻吾何爱一官而不徇斯民之请也益思尽力以望卓鲁
　　蒋芾起居郎制
　　国家之用人如工师之用材可楹者不可使为桷可楶者不可使为棁人物之英絶类离伦则一日九迁人不议其速録録无庸或十年不调人不叹其滞若是则选授公而众职修矣尔以文艺登乎甲科以材器久于省户国人皆曰尔有荀杨之学有屈宋之文当在华近吾方陟尔曲台寘尔词掖而训辞犹未出也左螭虗位非尔其谁宜为往钦哉以称吾超拜之意
　　张进董江遥郡刺史制
　　熊罴之士不二心之臣立斩将艾旗之功则信赏之行葢不旋日某有履锋之勇有狥国之忠茨湖之役渉水力战执讯获丑咸犇于率书之盟府陟以州旟益思捐躯用荅恩渥
　　沈介起复权兵部尚书湖北京西制置使制
　　属大事而当一面有鈇钺之可専见素冠之能三年惟金革则无辟葢君子知断恩之义在先王存变礼之文我求寳臣起之凷次某学广而足用材髙而不羣四禁代言得上规姚姒之体三铨分职继前有马裴之称治行着于呉门威灵耸于蜀道事靡不举人莫能欺适兹疆埸之虞正讲甲兵之问顾荆襄之重镇连江汉之上防羽扇纶巾頼周瑜之制胜轻裘缓带谋羊祐以折冲夺其陟屺之哀授以防边之筭用尊莫府俾长夏官搃光黄湓浦之封是为新制集歩骑舟师之众咸禀中权宠使范以光前期戎翰之善后益摅壮略庸释逺怀吕广问敷文阁待制在京宫观兼侍讲制
　　朕仰希尧舜三代之风乐闻诗书六经之说厥今帝幙尽虚讲读之员旣得耆儒首寘咨询之列具官其言有坛宇性守宫庭能习是而胜非故闳中而肆外董狐古之良史尝立赤墀伯夷汝作秩宗遂窥紫闼怀章而去趍节复来陟西清次对之班修金华絶出之业国之治乱与臧否惟前言往行之师学有缉熙于光明頼博物洽闻之益往祗茂渥益振荣名
　　莫延葚银青光禄大夫检校太子賔客使持节南丹州诸军事南丹州刺史兼御史大夫知南丹州公事武骑尉制
　　率土之濵莫非王臣靡私涵覆九州之外谓之蕃国所贵怀来眷惟卉服之英能慕华风之美承祧有庆锡壤为荣某浴义浸仁资忠履信心倾葵藿逺输就日之诚世受丝纶不阙梯山之贡旣处天伦之长宜称海峤之雄当兹似续之初贲以便蕃之渥跻银艾禄臣之秩兼风霜宪府之官儗储邸之元寮陟勲阶之华品并斯徽数为我遐藩噫尊君之道无他主乎恭顺抚俗之方有要务在温慈祗服训言益绥福嘏
　　何俌权工部侍郎制
　　朕履位以来劳人是戒苑囿服御无所益敢兴土木之谋技巧工匠精其能独治甲兵之器久虚起部兹得胜流具官某智略凑于朕前言语妙于天下人瑞有郑仁表久侍左坳古事问髙仲舒兼司右掖王邸頼谈经之益中台分典选之权力陈宰路之有连愿匄他官而遂去顾博延于耆旧方自外来难近舍于文儒从其逺引惟冬卿之非剧虽姻党而无嫌兹用出纶俾之持槖其广立朝之誉益殚致主之忠
　　王稽中起居舍人制
　　左右史分主柱下班列甚清直造榻前谋猷可告言动资其良笔选用在于端人尔古训积于中而正论发于外不惮大吏风采凛然自台察而陟望郎繇郎闱而摄记注再盈旬耳即真之命佥曰允哉益思尽瘁以报知奬
　　杨似循从事郎制
　　边鄙有衅勇者当奋其力冨者当输其财而孅啬成俗体国之风无闻焉尔心不恤纬倾赀助军增秩出纶夸彼邻曲
　　王宣防御使制
　　朕志在劝功不爽出纶之信醲于用赏毎惩刓印之非具官某趫猛知名朴忠着节出竒设伏夙蕴深谋掩空击虚屡彰韪绩兹分王旅逺戍边垂扞襄阳之冲荐闻吉语严樊城之备咸奋鬭心用陟兵防式光戎幙益思吞敌以荅恩章
　　任天锡左武大夫遥郡防御使制
　　西师出塞咸有战多莫府上功式稽信赏具官某众推劲勇自奋忠纯执鋭披坚久居行阵斩首克敌能立勲庸用陟遥防仍陞崇品力图报効嗣有恩光
　　陈伟节直秘阁制
　　朕聘召元老尊彊朝廷优礼殊恩寔循旧典尔大丞相之冡子也一经之训不坠家声寓直瀛洲用作过庭之宠

　　盘洲文集巻二十一
　　钦定四库全书
　　盘洲文集巻二十二
　　宋　洪适　撰
　　外制四
　　皇后封赠三代
　　曽祖吉水簿夏令吉太保制
　　士有戴仁而行抱义而处其道可以致君其材可以兴事而官不过八品职不过黄绶储休衍庆在其后人三叶之孙遂母天下则宠绥先庙不一褒而已也具官某行修于身名播于外恬于荣进漫仕下僚积盛德而流光致柔仪之鼎贵愍书甚宠已跻亚保之班郊霈先行庸正三公之册营魂不昧勿替引之
　　曽祖母张氏卫国夫人制
　　国家广显亲之孝崇告第之泽外庭之宰辅内掖之妃嫔皆得追荣其三世矧敌体紫宸齐明羲曜者哉某氏懋徽柔之则秉幽静之仪德配芳图克恭苹涧福流来裔爰正椒涂兹推泰畤之恩大开淇澳之壤燧以象服叠于幽扄
　　祖谷太傅制
　　朕登建坤仪助宣王化内有进贤之志歌周南巻耳之章外无出阃之言矫汉代长秋之敝推庆源之所自酌愍册而可行具官某令德蔼乎州闾逺识该乎今古有拨烦理剧之材而不得其位有爱人利物之志而独善其身集之慈孙俪乎皇极式衍曽沙之祉孰为幽穸之光出帝傅之卹章宠庙祧之时享尚其歆服益右后昆
　　祖母孙氏蔡国夫人制
　　朕稽二祖之圣谟变一阳之元祀盖干德尝避于近晦淳化始行于上辛兹边鄙之有兴谋蓍而改卜虽神厘之未受岂邦涣之可留某氏性婉而明教贤以肃四德章于女宪六婣讲其壸彛妇道显融罔专钟郝之美孙枝盛大遂成隂马之家申刻蜜之新封表含饴之积庆其以蔡仲之国用光夏氏之阡
　　父恊太师制
　　和熹钟邓氏之庆不及防羌之存窦后登汉掖之尊已结观津之恨兹值边疆之事未行郊畤之仪预出恩章敢遗戚畹具官某躬履五常之行气备四时之和抱材不享于脩年委祉遂绵于后嗣爰有息女以升中宫咏任姒兴周之诗监于彤史法春秋褒纪之义禭以师垣精爽如存宠光无斁
　　母赵氏福国夫人制
　　孔子叙诗以后妃居三百五篇之首涂山娀防姜原任姒所以助三代之兴也今朕得淑哲以隆内治则母氏之训可忘乎某氏庄靓凝姿徽柔缮性出自公族分玉之余辉嫔于德人恊鳯鸣之吉兆笃生良女遂履纯坤永怀□下之慈孰慰宫中之念讲阳陔之庆典开长乐之脂田尚其重泉歆此褒禭
　　张绶潘景珪贾选大理评事制
　　廷尉平断天下之狱而贠少事丛虑请谳之稽逗也益者三人庶无旷职尔等明习律令秋卿以为言往充其官思踵平廷之美
　　唐仲友秘书省正字制
　　刘晏言天下之文惟朋字未正朕旣擢尔父于风霜之地破党与之私矣尔兄弟鼎立白眉最良发防玉堂奏篇甚善冝居中秘雠校羣书归休从容必无异同之论
　　王时升权兵部侍郎制
　　朕招延俊乂列布禁途庶几献纳论思得厌难折冲之略咨诹谋度闻安民和众之言顾武部之阙人稽佥谐而出命具官某秉中庸之德着朴茂之称版部斡旋合研桑之心计辅藩抚字踵龚召之遗风节费用而府有余财勤簿领而庭无逋事未奏防稽之最已劳宣室之思聚天下之兵朕方脩于戎政率夏官之属尔其治于军防式竚良图用禆上防无使立朝之誉减于作郡之时
　　翟贵妃封赠三代
　　曽祖世俊太子少保制
　　国家广追逺之孝崇告第之恩外则三公上及其曽门内则四妃可覃于初室宠光之渥存没俱荣其翟方进之孙班媫妤之祖雍容孝弟之行佩服诗书之言旣抱器之甚良乃埋光而不耀庆钟来叶仪次中闱兹逢郊类之期先漏泉扄之泽惟春宫之亚保盖朝路之巍班尚其营魂知此愍册
　　曽祖母孙氏齐安郡夫人制
　　朕郊柴已具边祲是虞稽皇祖之旧章卜长嬴之首月预行庆典敢后外姻某氏温靓呈姿柔明宅志佩帨奉茝兰之献锜筥絜苹藻之羞盛德所延后人鼎贵繇八月良家之选冠四星天极之躔兹以显亲之恩得推饰壤之泽禭之象服锡以脂封乃其有知尚克嘉此
　　祖思成太子少傅制
　　朕敷求邦媛光赞坤仪夙有淑声继樊卫二姬之行内无私谒非许史三王之家推厥庆源贲之卹册某评髙月旦节挺嵗寒以利物而存心不逢辰而诺仕宜笃孙枝之祐遂登妃掖之尊兹有蜜章用光先庙亚于储傅檖彼泉途想其如存服之无斁
　　祖母张氏和义郡夫人制
　　朕初防郊类已戒先庚之期防有塞氛遂移建巳之月虽神厘之未逆顾邦涣之难稽某氏毓粹名门俪德君子柔则齐于钟郝美声轶于姬姜庆绵再叶之英位冠四妃之上于沼于沚生能絜于苹蘩如山如河没遂荣于翚翟光灵不昧永庇后人
　　父益太子少师制
　　天官书中宫天极其间四星大者为正妃余则后宫之属也王者求河睢之德巻耳之志者使之宣嫔则而应乾象于是有漏泉之泽及其三世之庙顾于显考不厚可乎某秉青萍之器挺楩柟之材袖手林泉不得其位笃生淑女遂亚柔坤以孝敬而事慈闱以谦约而谐椒屋六寝之间靡人不称其以官师之册禭于幽陇以展其报亲之心呜呼休哉
　　母刘氏咸宁郡夫人制
　　圣善之爱其女以图史之戒丝枲箴纴之事谆谆焉诲之于□下旣齓又笄矣廼见其入禁掖登元妃光大门闾艳于戚畹今也服澣濯之衣以六珈副笄归而夀其亲不亦荣乎某氏其仪庄靓其德懿柔祀其先尽执笾之敬事其夫得举案之恭有女甚贤蔼然内范报厥母训洊出恩章兹裂冝川之疆式开汤沐之邑门楣之语验于是矣
　　呉盖妻赵氏越国夫人制
　　朕将燔郊燎偶警边烽祖武可遵尝讲上辛之卜神心斯荅宜改长嬴之初虽未逆于厖禠爰预行于庆典某氏仪容庄靓德履肃雍毋训少成循八篇列女之戒壸彛交播为四姓小侯之师苹蘩絜烝尝之羞滫谨尊章之礼如賔有敬偕老则荣兹崇鸾诰之封益示鱼轩之宠越为大国宜尔室家
　　王逨直秘阁宫观制
　　册府上应东壁之躔吾七略羣书充牣栋宇寓其直则与挟巻拂蟫之士等非絫嵗月巧宦游者可得也尔明经博古于文辞一再超迁骎骎显列寘之郎位弗安厥居予之郡符匄闲愈力以其尝入諌坡故贴以美职遂其归心盖吾于言事之臣常委曲其恩意如此李若川权刑部侍郎都督府参赞军事制
　　朕慕孝宣综核之政推帝舜好生之心念画地为牢毎虞其轻入故吞舟之网宁失于不经眷求时论之英俾作秋官之贰某性资闿敏谈辩纵横沛然理剧之材辅以传家之学久徊翔于外服甫轩翥于近班治赋版曹弗笼天下之货賛筹督府能寝淮南之谋身虽在于戎亭位不虚于禁橐解严可冀践职有期五刑之属三千在成康而能厝一嵗之狱数万惟于张而不寃致吾空圄之隆頼汝立朝之效
　　张运知广州制
　　二广之区五羊最大药洲蒲涧民有嬉遨之风龙户马人政以抚柔为上得此良翰起之丛祠具官某蕴盘错之材去表襮之饰法家谳狱解密网之秋茶禁路理财腐太仓之红粟把麾而去歌袴可嘉念南服甚逺于朝廷故连率毎艰其印绶傥风移俗易令孚黄木之湾则水宿山行害去緑林之盗往副朕指益殚厥心
　　陈正同赠四官制
　　朕礼优法从恩笃臣邻晚节挂冠已徇归田之请一朝易箦罙兴移壑之嗟爰有卹章告其居第具官某风槩方整机猷硕肤蚤腾誉于畯岐遂致身于荣路贰秋卿之禁橐知胜残去杀之仁承天旨于筹帷有排难解纷之助把麾而去歌袴甚休忽惊垂尽之言空轸云亡之悼増之四秩饰彼九京没而有知歆此无斁
　　潘景直秘阁致仕制
　　大夫七十而请老古之制也近人耽禄廼钟鸣漏尽而不知止吁可叹哉具官某学道洗心声中其实蚤入京都垂上华辙晟府典乐禄臣司光皆当时之遴选退休林壑亦旣有年遗荣抽簮无玷终始中秘之直非贤弗居光尔桑榆用迎夀嘏
　　李防常仲循资制
　　尔沦胥异域久厌腥羶挺然来归亦着功效进秩有命夸组和门益思尽忠用答天涣
　　佥书枢密院钱端礼封赠三代
　　曽祖暄秦国公制
　　钱氏有德于呉越之民上天祐之宋兴二百年间枝胄蕃衍重袭紫为搢绅望族运筹帷幄祖孙相继发祥锡羡厥有自来具官某得传家之学蕴迈俗之材入聨禁途分司会之剧职出颛方面畅柔逺之英规搢绅髙其令名史防纪其遗懿惟厥显考光辅两朝迨今三叶复登宥地天之报施可验不诬大师维垣已崇愍典四塞之国载锡蜜章是为有后之光益笃无穷之祉
　　祖驸马都尉景臻大宁郡王制
　　宋有天下凡将相之子勲贵之家以选而为副车者无虑数十百人虽公圭将钺生极其荣而甲第绮襦代袭豪侈求其来裔卓尔不羣秉枢翊政光于三阶者未之有也具官某永昭陵之禁脔异姓王之闻孙谦畏慈仁白圭无玷享沁园之奉而有声于戚畹传金籝之学而善训其后人宜有孙枝致身两地世德之懿瞻前无邻爵秩旣尊叠禭泉壤焘以新社隰为乐郊尚其如存服我休命
　　父忱庆国公制
　　昂霄之木不生于培塿之丘纵壑之鱼不出于蹄涔之水公侯之子孙踵前人之盛烈受髙门之美防奋然有立为国光煇者所慿厚也具官某天姬之嗣休有德名乐善履谦白首不变教忠之训咸仰义方陟我机廷实尔贤息延登之始饰禭有常表其流光胙国于庆式増庙祐之宠且慰烝尝之思
　　妻髙氏和政郡夫人制
　　刘向采取诗书所载贤妃烈妇兴国显家可法则者为烈女传后之秉直笔者莫不防彤管之书序鹊巢之徳以足一代之史盖妇人不出房闼美闻于姻党则名达于州闾至于垂之竹帛自微以至着非一朝一夕之力也某氏桃姿兰行华阀之英虽有姬姜孰佐君子至于掌枢翚翟之封以荣鸾诰岷峨之壤载啓脂田享其偕老之荣益修内助之德
　　左仆射陈康伯祖居仁越国公制
　　朕霖雨之思贤佐复正台衡舟楫之济巨川遂彊国势氊帐变发防之语边氓谐咽哺之欢式衍庆源用覃先庙具官某仁义根于心术孝友得之天姿怀利器而不施彯华缨而漫仕惟邦之杰实尔之孙禭以维垣厥封康叔之国贲之新册大开勾践之疆音徽不遐尚克嘉此
　　范成大秘书省正字制
　　瀛洲英俊之躔也中兴以来未有父子踵相蹑者尔学赡而文缛并美于前人益观异书以正鱼鲁之谬
　　呉总右朝奉大夫制
　　西师出塞日辟故疆中禁防恩用酬茂绩尔顷居莫府办治文书靡盬夙宵军行有頼第劳増秩少示宠光益思竭忠以济勲阀
　　邵及之福建运判制
　　分道置使民之休戚系焉自昔用人或私其党朕比下令必对于文陛然后命之盖敷奏以言明试以功之意以尔吏能可取治郡有声予节闽川廷无异论故使汝便道奏事而丝纶不惮于先出也戢吏惠民转输不絶俾七郡无不革之弊乃称澄清之职
　　巩衍大理正制
　　朕虑法吏吹毛不循三尺棘寺之属详于用人尔决谳之久以文毋害其听狱成思继平反之美
　　户部侍郎朱夏卿父胜非鲁国公制
　　鲁人类帝用骍刚于上辛汉代祀天歌朱明之雅乐朕稽前王之成宪遵烈祖之旧章偶四鄙之多虞变一阳之大礼先敛中坛之福广为幽穸之光具官某名闻华夷功在社稷再安国歩扶日毂于天衢具赫民瞻应星符于台路有嗣贤之分鼎贰禁密而筭鞭慰其陟岵之思出此漏泉之泽不改师垣之禭大开阙里之封尚其英灵歆此愍饰
　　兵部尚书沈介故母莫氏赠硕人制
　　人子有吹棘之难创钜痛深顷歩不防哀慼惟金革之事起之于服舍则先王许其变礼盖移孝作忠不以家事辞王事也某氏四德兼全六婣所则相其夫犹乐羊之室仁其子得鸤鸠之风兹因边鄙之虞夺尔执防之嗣郊丘有霈少塞沉忧音徽不遐知有卹册
　　又所生母阮氏赠硕人制
　　汉文帝以黄龙见成纪始下诏议郊祀礼官曰古者天子夏亲祀上帝于郊廼以四月幸雍祠五畤今朕以边事展期盖亦有合于古也某氏其性婉淑其仪庄靓廼生令子为时显人入从出藩已尽立身之美冬温夏清莫酬养志之诚式慰孝思用推愍典母慈如在尚克享之












　　盘洲文集卷二十二
　　钦定四库全书
　　盘洲文集巻二十三
　　宋　洪适　撰
　　外制五
　　王之望端明殿学士提举江州太平兴国宫制
　　朕图回治道招显时髦纵壑相须聚精神于左右坠渊为戒全进退于始终锡此明纶贲于近辅具官某降材足用抱器不羣茹古涵今明于先王之术本仁祖义列于君子之林蚤列通阶屡分剧职召节逺来于巴蜀戎旃持摠于江淮言兵体之三章自许兴邦之筞坚帝意以十事载嘉尊主之忠廼繇谏坡遂躐政地冀素怀之底绩能剸任而有为命其复往视师濶焉久不闻问国人皆曰可去谓尚出于私心台评以汝为倾殆勿容于公议念股肱之旧弼推体貌之优恩畀以真祠班之秘殿俾遂燕闲之志当无喜愠之容噫孔子失之宰予盖知人之不易成汤至于帝乙何谋国之皆贤其服宠光尚思报塞
　　敷文阁待制朱翌左朝议大夫制
　　三年而计羣史若稽陟典之文絫日不离小官独减从臣之考兹协铨曹之格寔彰名器之公具官某学问淹该词章典赡右坳书事马迁有良史之材而掖出纶苏颋为代言之最论思皆本仁义吐茹不以刚柔厄彼防波久于炎峤晚逢更化连命承流抚字不讳其劳循良无媿于古虽奉祠而养气盖迁秩之应条其服明纶以畅荣问
　　韩彦古太府寺丞制
　　吾以北鄙有衅命尔祖先世之部曲以图上其方畧尔奋然愿行无避难之色归奏便殿雍容可观顾虽摄事郎闱而雉监犹须汝也司府之属俾复其旧往践厥官则朝有着矣
　　江淮都督杨存中父震秦国公制
　　古语云三代之将道家所忌傥世济忠义则福禄鼎来逺而有耀矣道家之忌岂其然乎具官某弢略传家尽力边圉父子死敌名藏金匮天之报施乃在嗣贤久典防卫受知两朝以槐衮斋旄而赐真王之履以碧幢黄钺而颛督府之威兹遇郊厘益光祢庙咸秦之国载彻旧疆英爽不亡尚克嘉此
　　王天觉循资制
　　兵出西方人百其勇第功行赏小大不遗尔名在辕门战功有绩进秩一等用示恩荣
　　王师心知湖州制
　　朕廵守三呉以苕霅为藩辅畴咨九牧欲召杜之人材得此良翰谐于佥属具官某望实髙嶷材猷硕肤再登献纳之班独抗忠嘉之论孟容还制多士想闻其风山涛执铨人物各为之目郡章再绾师节五移防薤本以抑强严霜可畏憩棠隂而听讼白日显行凡牧人御众之方无擿埴索涂之患兹选呉兴之守孰逾禁密之英赖善政有以抚绥则斯民不复愁叹往振其职永孚于休
　　虞允文父祺太子太师制
　　蜀道文儒之林也在西汉时严马渊云禀灵江汉擅声四海后来仰之如庆云景星曽未闻父子继美及致身鼎辅者我宋勃兴异材间出髙视前古世载其英具官某包括羣书洋溢嘉闻登名月窟仕不隆振储休子舍大其门闾光践鸿枢兼握政柄聚精防神景行夔卨宫师藵禭制墨未干兹讲神厘复申卹册以彰教忠之训以慰显亲之心没有知也尚荣享之
　　周时防路运判制
　　蜀道去朝廷几万里更有諐邮御史风闻所不及民有寃枉不能践理匦及台省之庭与我仁民而戢吏者其唯贤部刺史乎尔文史足用称有吏能蜀人也又尝治蜀之郡习于蜀之故也握此漕节是必振其职矣
　　张子盖妻封国夫人制
　　朕考功伐而思虎臣旣褒其禭又擢其孤犹以为未也顾其平生忠义不以家为者皆伉俪之贤有以相贰之某氏端肃之行柔明之性称于宗党冝其闺门子盖扞马边城婴疾不夀使尔有未亡之叹而感伊威之诗也兹广脂封胙以成国庶几乎石窌之意
　　薛良朋知临安府制
　　尹京之任亦难矣赵张三王擅名于汉后世犹议其明者伤于太察严者伤于太猛鲜克有终殆以是乎国家之都上京也尹正者皆辅弼之储其望崇其权重可以不惮大吏可以不避彊御怀私者不得而挠之依势者不得而摇之故其威易立其政易成今暂跸呉中名同而实异责重而势轻故居之者为尤难尔整烦拨剧裕而不迫接物处事和而有立使节州麾名震中外靡人不以尔为材也畴咨四岳擢尔天府当官而行思善其后
　　赵涣江东运副制
　　都城之外其权重者无出于部刺史百史之升黜一道之戚休系焉寛则人无所惮蔽则万事不理猛则泽不下流傲则情不上达传不云乎过犹不及二者之失等耳尔材而甚健人谓素刚屡乗使轺亦旣白首今予命汝持江左之节平其心守其局则汝之职举矣
　　呉芾吏部侍郎制
　　朕畴咨舆诵品覈实能与其弹压都城劳以谍诉倥偬之事岂若澄清选部振其铨总公平之休弊必务于尽除任弗嫌于数易具官某识防以敏材周而通再入中台乃率秋官之属曁居东省尝分夕拜之权择良牧以尹京辍贰卿于司列甫逾月律已播治声虽称职可嘉在前孰出其右然审官旣阙至今未得其人妙简周行俾寻故歩夫镜明则尘垢不止衡举则轻重防遗惟吏奸有钤制之方则仕进免滞淹之叹益行已试之效用广无穷之称
　　黄钧国子正闗耆孙国子録制
　　朕惩省官之非广翘材之路愽士员咸复其旧辅臣谓尔通经术善属文西州之英也召对可采列之学职勉帅以正无负推择
　　周用之循资制
　　朕以慈闱有天地之德顾无以执之日者奉寳册尊徽称办治之吏序劳进秩尔其一也只此恩涣思称所防
　　钟世明复直徽猷阎知庐州制
　　合肥重镇也新遭兵革之难民失其居朕诵鸿鴈之诗谋方伯之寄命从臣御史之公选可胜任者尔翔歴中外久有能名荐牍鼎来佥言无间兹甫起尔谴域畀尔帅节还尔美职尔其以诚报国以仁抚民以智守边以材集事使归者辐辏闾里熙熙田畴日辟则诸大夫无失举之责矣
　　汪澈端明殿学士知建康府制
　　十国为连莫重髙牙之寄两都相望实兼留钥之雄爰出华章式崇旧弼具官某量包山薮识并蓍有贯穿今古之学而尊其所闻有酬酢事物之材而见于歴试忠臣谓之骨骾独振台纲执政其犹股肱尝参国论制荆襄之专阃息疆埸之外虞久憩丛祠甚淹逺业兹听舆人之诵俾还秘殿之班防我日畿镇夫天堑惟虎踞龙盘之壤莫府旣尊则鸡鸣狗盗之奸非谋自寝往图绥抚用副倚毗
　　姜诜两浙运判制
　　王畿千里外台耳目之选非它道比也以尔久于宦路绰有能名掲节闽川及而代畿漕阙员肆以命汝惟明则能察吏奸惟公则能革众枉惟勤则能办王事母徇私以干誉毋媚上以害民十目所视可不勉哉
　　倪偁太常寺主簿制
　　簿领虽卑奉常盖礼乐所自出有列其间则与闻稽古制作之事他寺不可同年而语也尔强学好脩久率多士俾造稷嗣益观所长
　　钱端礼参知政事兼权知枢密院事制
　　朕居域中之大以天下为公念立政之维艰孰称前疑之任傥量材而可倚难拘左戚之嫌书賛稽乎人情典故存于国史具官某学该古训名著清躔忧时极饥渇之思致主出忠嘉之緼下王恢之议终始未尝异同成魏绛之功南北以之休息自登右府兼賛中台见施置之无私喜规橅之可久都俞契合犹伯牙之操递钟典领雍容盖庖丁则有余刃其参国秉共立邦基仍尊帷幄之筹匪専俎豆之事家声不坠臣节甚休噫二百载而中天欲显祖宗之烈三十辐而共毂所资辅弼之良勉奋尔庸以济于治
　　虞允文同知枢密院事兼权参知政事制
　　朕仰承慈训光绍庆基经武整军莫重本兵之寄移风易俗常怀修政之难时有异材助吾上治具官某学周贯变识緼经纶运堂上之竒兵方显兼资之略扫舟中之敌国遂成无竞之功兹陟宥庭仍禆政路已见赞襄之効庸知密勿之长离娄烛千里之隅物情难隐栁下奋百世之上时望浸髙宜副斗枢并参天縡所頼股肱之助无复毫厘之差噫众贤和于朝当法臯夔之迹一相处乎内非专周召之权益展英规用隆华问
　　王刚中端明殿学士佥书枢密院事制
　　国家以得贤为重人臣以逢时为荣况登四近之班实应三阶之象惟邦之彦非朕可私具官某诚悃无华特操不倚学有根柢而抗以髙明之识言无枝叶而发为典则之文附翼攀鳞蚤从容于宫邸扪参歴井独振耀于藩垣趍节召而复来听履声而可识虞夏之书浑浑尔方推禁苑之长伊望之业凛凛乎宜陟筹帷之列所资忠力同起治功噫尊俎可以折冲盍茂明于上防股肱其惟执政无専美于前英往体至怀奚俟多训
　　魏昂魏昌承信郎制
　　尔父尽忠报国死于行阵恩及存没不一而足咸畀命秩勿隤家声
　　胡昉直秘阁知盱眙军制
　　边城新遭戎马之难劳来凋瘵必惟其人尔少长淮壖习知风俗寓直中秘超分郡符无轻一障之乗遂媿鸿鴈之雅
　　鲁訔太常丞周舜元太府丞鲁可封将作丞制
　　九寺三监之属尝合丞簿为一今还其旧所以开搜材之路也訔决科之久达于礼文舜元名卿之子习于财赋可封学古而仕干用有称为官择人分佐其长各思尽忠无或负丞
　　唐辂大理司直制
　　狱人之司命也吏或巧心析律髙下其手使无辜者遭刑罸岂为民父母之意哉故选儒臣为司直所以申其枉也常思名官之旨则人无寃矣
　　龚滂国子正制
　　襃衣博带之儒露其頴者咸集于胶庠表正之官未易居也尔愽古知今乡曲有誉力行所学用副选抡祝闵利路运判徐人杰江西提举常平制
　　部刺史握澄清之柄动揺山岳震慴州县用匪其人下则受弊尔闵夙有吏材再任蜀道就持漕节以饟王师所以省送往迎来之费也尔人杰儒林之老久列郎闱俾陟仓台以临江右所以徇更迭补外之请也绳奸摘伏思振六条寛我逺怀时尔之职
　　陈辉知广州制
　　畨禺为一都防象犀珠香之凑见者惑之贪泉之诗所为作也遐萌隔于朝廷连率系其休戚必得文武威风知大体者廼称其选以尔老于宦途饰以儒术苏枯锄强勇于去弊旌旗盖海南伯甚尊畀尔重权用竢报政思济斯民以称朕仁不异逺之意
　　竹友直循资制
　　日者宿卫置使大开莫府尔名在籍中厥有赏典进秩之荣国不失信
　　韩慤胄循资制
　　国家除戎器以藏武库尝下诸郡作甲尔能勤其官先期趣办爰进一秩示信赏也
　　左廸功郎龚总父绂封右承事郎制
　　朕以孝治天下推紫坛之泽于有官君子凡鲐背鲸齿之老有子列于仕籍者咸得而宠光之尔脩身齐家耄期称道义方之训着于乡防载増命秩以为尔桑榆之荣
　　马希言太府寺主簿制
　　有列于朝者搢绅之选况九寺之属乎尔揔领工巧劳于办职司府勾稽肆以命汝往佽而长益勤其官
　　胡坚常直秘阁知盱眙军制
　　盱台新刳于兵数月之间郡将三易遴择其人将以徕流亡而通互市尔赞贰京邑咸谓有材召对便朝占对可喜寓直藏室畀以虎符能振其职则吾无北顾之忧矣
　　洪葴大理司直制
　　法家者流或用刑定罪安忍深刻失先王仁恕之意司其直非儒者安归乎尔名父之子颛门擅业往践其官必能以古义决疑狱也
　　袁震循资制
　　日者北鄙有衅慈宫视师江上凡扈从之吏无小大毕进其秩尔名在籍中冝受兹赏
　　李晖降官制
　　尔掌征商之事课损于常宜在大谴之域又讼其僚验之无实并按尔罪欲不惩可乎夺官一等省我寛科
　　朱华孙降官制
　　尔为县大夫吏有乞取之奸而懵不知觉缗钱防计差舛岂无雀鼠之可疑也宁失不经姑用贬秩服我寛典思盖前愆
　　知贑州赵公称复直秘阁制
　　朕慕西汉良吏之盛故信赏必罸循名责实祖述孝宣之政尔顷坐小过失中秘之直旣更大而治声达于朕听还尔旧物思所报焉
　　盘洲文集巻二十三
　　钦定四库全书
　　盘洲文集巻二十四
　　宋　洪适　撰
　　外制六
　　张孝祥复集英殿修撰知静江府制
　　炎峤分疆八桂独为善地有唐重外九牧多用词人我得良翰可寛逺虑以尔性识超诣学问纷纶抱昂霄耸壑之材利敛锷淬锋之器广廷对防诸老生莫敢抗衡两禁代言他学士至于阁笔典股肱之剧郡掌管钥于留都治有能名庭无逋事睠遐萌之未艾咨南伯而匪轻稍还论譔之班往重蕃宣之寄椎埋或奸法令当去渠魁淄槖之在州闾盍新轨辙国须贤立吾不汝忘
　　李珂改官制
　　仕者满六考有荐者五人然后脱身小选亦可谓难也已矣尔好学能文尝见推择便坐赐对详整可采跻之王官非常典也思我恩渥有以称之
　　刘芮湖北提防刑狱郑丙湖南提举常平制
　　部使者分耳目之寄职有剧易而澄清之权等耳尔芮恬于势利论议不阿尔丙材资敏明知民疾苦持节重湖盖未久也易地而处佥曰允哉或揔岸狱之柄或行敛防之政使人无寃事无弊则惟尔之休
　　张训通复官制
　　失律防师罸难苟免灾肆赦泽所不遗尔久逮戎行尝劘敌垒治弃甲曵兵之罪已有严诛推息黥补劓之恩稍还旧秩勉图后效用盖前愆
　　魏彦转官制
　　山越弄兵骚我岭表尔控擐甲力挫妖锋解围擒敌厥功茂焉爰陟荣阶书之勇爵益图忠报嗣有恩光
　　刘淑赠官制
　　尔气吞羣盗履刃登锋拳勇无前没身流矢爰加禭典并録遗孤三泉有知荣此恩涣
　　孙谅转遥郡刺史制
　　羣盗蚁聚五岭麕惊逺闻献馘之音可后逾时之赏尔精忠自奋沉勇无前独提虓虎之师遂清狡兎之窟畀之州绂夸尔戎防当令黄木之湾不见绿林之迹益思功效嗣有恩褒
　　呉掞转五官太府寺丞制
　　太府掌贡赋之贰而颁货贿于受藏之府盖周之旧官也尔材器庄粹佩服义方万里侍行西平有子俾丞九寺仍陟五阶用増济美之休且示襃忠之眷往渉其笔以对恩光
　　呉柄转五官直秘阁赐紫章服制
　　朕注意元戎逺驰召节晋昼三接未尽褒赏之恩尔教忠有训称其家儿躐进文阶俾直中秘仍锡金章之宠式増防服之光
　　周梦若母许氏封孺人制
　　朕竣祀紫宫推泽遐迩彯缨仕路者其亲九帙则有圭组之荣与夫汤沐之邑所以教天下之孝也尔壸范之贤择邻有训厐然华发逢此恩荣用増三釡之欢以彰四德之报
　　莫延廕承信郎制
　　尔弃其故土慕义来归载嘉忠忱冝有襃异俾跻仕版用示恩荣
　　彭升贵州刺史制
　　右列以遥郡为荣非异恩不能到也尔尝扈慈殿积有勤劳宠之州旟宜思忠报
　　王瀹浙西提防刑狱窦敷潼川运副制
　　坤维吾西土也距朝廷且万里呉中吾驻跸之所也外台去天才尺五朕视其地如户庭视其人之休戚如一身未尝有逺迩之间分道置使厥选匪轻尔瀹尝持闽节有澄清之誉兹用命尔察刑于近畿尔敷尝典蜀郡有平易之政兹用命尔转漕于旧壤能使民不寃用不乏官不媮吏不蠧则尔之职举也
　　薛鳯国子正季翔太学録制
　　士不逺千里而来使其渐摩道义循服规矩则表仪之列可非其人乎尔鳯尔翔儒之秀杰其推正心诚意之学以助我长育之教
　　魏吉甫大理评事制
　　孔门髙弟片言可以折狱周书有训两造然后听辞尔详练法令冝列理官钦哉钦哉母宁上下其手
　　凌景夏复敷文阁直学士制
　　朕礼神颂只已用上辛之吉涤瑕荡垢率循令甲之常惟时从臣未获旧贯爰推茂渥实采佥辞具官某识邃经郛量函德宇出入久乎中外声名著乎迩遐重镇撞牙遏边冲于樽俎清躔听履振公道于铨衡顷出多言退休闲馆兹广奉坛之泽俾还内阁之班往服纶恩以需节召
　　资政殿学士湖南安抚使黄祖舜转一官致仕制
　　轻裘制阃逺驰茸纛之声方幅叩阍遂露抽簮之请勉从雅志用出襃书具官某识洞眇绵量苞广博糟粕不胶于纸上经纶自得于胷中有嘉忧国之诚屡纳庇民之说荣跻枢极陈泰阶六符之经任重藩垣修方伯连率之职正仰折冲之效遽髙知止之风眷此老成闵劳以事増之品秩式宠其归往佚乡枌益迎夀祉
　　李如冈磨勘制
　　三年而计羣吏若稽陟典之文絫日不离小官独减从臣之考兹协铨曹之法实彰名器之公具官某识探道原智优治具司刑禁路鞠茂草于圜扉敷惠藩方美甘棠于南国奉丛祠而通志増华秩而应条往服恩纶益休广誉
　　梁俊彦转遥郡刺史制
　　朕患陟典之滥或【缺】　　　其法自贵近始所以奉三无私也尔蚤齿【缺】　　　文史典司宫维能勤其官环列序进训齐【缺】　　绂之荣与【缺】类等益思忠恪以对光宠
　　周葵封宜兴县子制
　　朕嗣守洪基肇禋紫畤当路寝斋居之日霏雪甚繁曁閟宫朝献之辰隂云尽解克竣熙事爰布庆条若时旧德之臣宜出明纶之命具官某深忠许国遗直事君非尧舜之道不陈同熙庶绩殆管晏之佐弗及咸仰贵名属三嵗之亲祠值四郊之多垒建改卜之议能稽皇祀之成规迓涓成之休遂展泰元之大报防有燕间之请莫陪显相之仪兹举典章用开爵邑噫致齐侯之胙有考旧闻受宣室之厘敢怀専乡益绥善履用对恩褒
　　王之望封襄阳县子制
　　朕遵旧规于【缺】　　变熙事于一阳啓蛰而郊恊鲁国骍牺之祀获兽以馈若汉代白麟之章旣蒇上仪用推庆泽具官某忠规致主壮志絶人闚紫闼而攀台阶荣登六太穆天縡而经国体密赞万几缅惟防选之辰实参改卜之议偶休间馆莫相明禋兹疏谷璧之封乃荒菜食之邑噫百神咸秩已格嘉虞之休万福来同敢怀专乡之意更绥吉履用对恩煇
　　黄祖舜赠五官制
　　禄贤襃德稽载【阙】　　　　崇终存有邦之典令若时畯望尝列【阙】　方览挂冠之章忍闻易箦之语告其居第出此卹书具官某器局沉深风规直谅传孔孟圣贤之学入渊骞德行之科卿佐是谓股肱久运中枢之画俎豆尝闻军旅爰分方面之权羽渊忽梦夫黄能长沙果集乎子鵩命之不淑识者咸嗟用増幽壤之荣防进文阶之品尚其不冺歆此犹生
　　刘立等转官制
　　尔等顷以军兴奔走邮置冝推赏泽用奬劳勤
　　髙邮军立功人转官制
　　淮濆之役氛祲盘结尔等或被甲战野或衘枚攻营第赏襃功咸进阶秩益思忠力以对恩荣
　　权洮州赵令结妻包氏封令人制
　　尔夫身留异壤而王师薄于城下尔能率军民望风归义忠壮如是女史所无冝锡令名以开脂泽使妄男子知所媿焉
　　杨贵等转官制
　　西陲受敌百将同功尔贾勇奋忠斩首捕敌幕府差次冝陟荣阶往服恩光益图报塞
　　呉益转右朝奉郎制
　　朕惕奉慈谋光临寳祚尝覃中外之庆靡分大小之臣具官某接物惠和宅心端栗披防竹帛知师友之渊源怡养丘樊玩烟云之舒巻顷阶戚党蚤缀从班获逢嗣服之恩寔应迁官之典益思谦畏用保宠荣
　　薛良朋进职制
　　人主以八柄驭羣臣予夺废置犹雨露雪霜不可以偏废也二浙嵗恶不登民多菜色朕隐悯流徙食不甘味故坐视不恤如嘉如康祖如宥之者则绌之奉使称职如訔如者则陟之尔奉行不懈赈捄有劳顾不赏可乎进直河南尚勉之哉
　　姜诜进职制
　　朕哀防嵗之民轸殍野之虑捄菑之防靡不施行王城之外流亾四集今旣数月矣幸而生存则可以返其田庐有司劳于赈恤者以次取赏宁过于厚所以劝勤事之吏庶几乎广我仁民之心也尔阅视赒委不懈厥职道山之署时谓优恩益思其终以称羣论
　　韩彦古转官制
　　日者聚饥民于四郊分官吏禀鬻致医药尔摄承民曹实参其事今生者可归第劳班赏増秩一等以劝后之济斯民者
　　呉掞驾部郎官制
　　郎位上应干文为朝廷华辙尔有列卿寺训墨未干跻之司舆时谓异渥所以彰乃父教忠之训也惟尔行安而节和必能恪居厥官以称朕意
　　阎安中中书舍人制
　　朕考三代以来在两京最盛文章涣焉可述莫非尔雅之辞号令防有不臧初无替否之迹追还古始有待髦英具官某学阐丘坟声谐韶濩决科文陛切直冠夫诸儒掌礼仪曹光焰辉乎侪辈介然有守卓尔不羣自入贤闗一新学法挟防负素者争亲乎模范躐缨彯组者咸仰乎规绳惟禁路之择材辍师资而为诰虽出纶出綍欲求润色之工为纪为纲尤頼论思之助往践厥次时惟休哉
　　赵伯强承信郎制
　　尔父防盾援旌殒于行阵録孤之泽所不可遗往即官聨式思所报
　　叶颙磨勘制
　　八柄诏王厥分爵禄之等三载考绩率循法令之常虽列从班必遵彛矩具官某赋材硕大廸德忱恂蚤环辙于宦岐晚垂绅于要路秋官断狱议者谓过于张文部曲铨衡时论号后于卢李兹因防课实应迁阶庸出丝纶之襃庶増笔橐之重往只恩渥益广休声
　　刘仪鳯磨勘制
　　设六卿之官是为迩列考三载之绩盖踵前规若时禁密之臣亦限吏铨之制具官某渊源种学典雅摛词自挥翰于南宫即主盟于北苑司马掌九伐之法厥有弛张太史成一家之言正资笔削兹因防课实应迁阶初非不次之恩庸示无私之典往只茂命益畅美声
　　呉璘判兴元府制
　　汉中巨屏实蔽极边闗外重权毋逾元老出兹言綍新
　　彼辕门具官某名【缺】　　　　武立凛凛中坚之望畨
　　畨上将之元建方【缺】　　　　谷以西寛逺顾【缺】雄心于狼望之北独蕴【缺】怀兹载戢于师干庸近移于幕府九命作伯孰先倚爱之亲十国为连益赖扞城之助副吾注意知汝匪躬往究英猷奚烦多训
　　王大寳礼部尚书制
　　朕逺覧周书尚猷询兹黄髪若稽虞典畴咨汝作秩宗复起老臣甚谐舆诵具官某抗髙明之识驰魁垒之名紫橐峥嵘孰并驱于禁路皂囊剀切殆独歩于諌垣雅操不移髙风易退方奉祠而均逸忽上牍以遗荣缅怀骨鲠之英浸劳梦寐之想逺移一节旣无俟驾之淹载锡兼金宁有挂冠之执爰蔽朕志俾长春官盖进德以尊朝期用儒而益国讨论礼乐岂止玉帛钟皷之云献纳箴规庶几几杖盘盂之戒往祗厥位惟尔之休
　　方滋权刑部侍郎制
　　朕俯酌人情若稽禁防前之所是着为律具存画一之章尔曰勿宥惟厥中斯济登三之政比申细札用戒祥刑畴咨明恕之才俾揔平廷之柄具官某緼沈深之识擅盘错之能使节川麾殆艰难之歴试民风吏蠧无纎介之可欺舆议皆称其贤三纪久劳于外冝持紫橐遂贰私官夫法令譬犹江河盖易避难犯之义若文书盈于几阁有竒请它比之奸已扄鐍乎两端唯科条于三尺其推朕意毋忽狱疑竚而称职之休成我知人之哲
　　王承祖等转官制
　　尔逺随戎莫来造帝庭用陟官聨以示还归之宠
　　唐国子司业制
　　古之君子经为人师行为人表故居一乡则一乡化在一国则一国治今朕罗天下秀异于成均侈袂方履訚訚秩秩不但取其庠声序音之盛为美观盖欲养材器备官使也以尔擅颛门之学髙月旦之评入朝十年恬于执利弥邵之德称为醇儒比因使指之还尝赐清间之欵占奏详整简在朕心往诲诸生思称其职
　　王弗权户部侍郎制
　　朕若稽仁祖尝用许元虽増秩迁阶至列贤科之籍而歴年玩嵗不离财计之官盖久其任而得人则尽其才而兴利今朕此选将庶几焉具官某智虑从横材资超诣歴宦岐而甚久惟心筭之最优通知食货之源灼见公私之弊对之昕陛嘉冨国之谋猷试以版曹有裕民之方略其颛治赋之柄勿分约法之劳要当解瑟而变更毋或守株而苟且从班足可施设非锥处囊中之时国用赖以赢余竚钱流地上之效往追前哲嗣有褒章
　　郑立改官临安府知县差遣制
　　赐对于昕朝易阶于小选虽典章所有而恩不常出也尔粹于学问称有吏材敷奏可嘉不误举者畿内壮县用试尔能政绩有成嗣将饰擢
　　韩彦古直徽猷阁知严州制
　　尔摄承省户以语言之失罹于清议自诡治民吾以乃父勲藏盟府不汝疵瑕延阁汝旧物也严陵吾辅郡也夫美锦尚不可使人学制况千里之寄乎尔其矫揉脩饬允蹈中庸使实惠洽于编氓则爵位可以长守敬之哉毋荒弃朕命




　　盘洲文集巻二十四
　　钦定四库全书
　　盘洲文集巻二十五
　　宋　洪适　撰
　　词科习槀一
　　戒谕诸将抚循士卒诏
　　勅朕嗣有令绪躬履多虞披榛莽而立朝廷未济艰难之业听鼓鼙而思将帅有懐屯戍之劳比虽通两国之和讵敢忘五兵之备边城密迩政击柝以相闻戎幕﨑岖亦暴衣而浸久慨此执戈之众未知税驾之期惟山林未息于马牛致介胄尚生其虮虱风洒露沐日削月朘左亲戚以相从举室家而靡托兴言至是轸念于中虽进元戎与叅密议每虞裨将未体朕懐或狃故常罔加存抚庐舎弗矜其燥湿糗粮或失于时宜有乖挟纩之恩靡徇投醪之义繇今以往毋蹈厥初其同甘苦之情仰副绥懐之意未能按辔亲巡细栁之营傥遂櫜弓即议【缺】　之赏勉图报効共享升平
　　令监司举防吏诏
　　朕闻上古之治百僚师师尽瘁竭节罔不清修淳白以振乃职励乃事是以教化兴行众庶乐业咸以康宁朕承洪业托士民之上于今十有六年数诏有司务行廉白抚绥吾民将以配三王之隆明先帝之徳也今吏率以贪渔为常牟贼其民慢视厥职弗以经意而方絜之士饰躬自将挺然不徇流俗者又沉滞下僚壅于闻达薰莸不同反罹訿毁部使者罔克闻知奉诏宣化如此岂不谬哉方今国家少事繇役不兴兵革不作而民多贫困失职厥咎安在是廉吏不兴而贪吏未去也部使者不以为意朕将何任哉夫部使者位尊责重所使为朕外台之耳目也其各公乃心广及视听嵗举所部廉吏一人上其功状朕将识擢以风在位而律贪夫焉
　　令宗司举贤宗子诏
　　勅朕猥以眇躬嗣承大业观轸辖之象伤同姓之孤暌诵角弓之诗鉴前王而亲睦思强王室广用宗盟冀枝胄之繁兴为本根之庇防挺挺有祖风烈何独旧闻显显为世豪英岂无佳士爰举先亲之典毎防逾戚之非或剖竹分麾出畀朱轓之寄或垂缨戴纵进叅紫櫜之聫尚虞或抑于下僚未克尽跻于显仕昔周家致治毛原迭位于公卿唐室多材程石继登于鼎铉曷于今日有媿前朝夫防逺鲰生尚能谋国岂神明贵胄不可亢宗凡我懿亲宜遵明诏虽行有九徳惟知人之固难其嵗贡二人则进贤而必赏益思汲引以副招求
　　御史中丞除吏部尚书诏
　　勅分职以倡九牧周寔重于列卿掌选而主三铨唐尤髙于文部乃朝廷之贵职须识量之名臣朕得其人使率其属具官某刚方【缺】任公正无私谦谦有君子之风蹇蹇励王臣之操学通坟素酌道徳之渊源才冠等夷防文章之林府久骞禁密【缺】首宪司嫉恶如雠触邪罔避白黑分于毂下中外畏其笔端豺当道而不问狐狸王纲大振兽在原而莫采藜藿国势愈尊爰升常伯之聫俾典天官之务其考覈于流品无殽混于贤愚尽革頺纲一清选部山岳动而州县皆震威已并于思谦筦库擢而门阀不遗美无専于辛术往服朕命是惟汝能
　　代宰臣以下谢进徽宗实録赐宴表
　　史述信书昭掲先猷之盛恩霑迩列式均嘉宴之私仰佩宠荣罙深感涕【中谢】共以徽宗皇帝文周经纬道合希夷礼乐粲然复兴刑罚措而不用垂裳平治迈三代之英风脱屣崇髙蹑二皇之遐武于铄岩廊之美有光竹帛之传中偶兵戈荡然埃烬爰极网罗之力遂臻纂缉之成事不一书诛奸谀于既死言非虚美质鬼神而无疑岂期法酒之陈乃及素餐之列抚存若此报称谓何兹盖伏遇皇帝陛下情笃孝思徳先仁政克济中兴之业能昭下武之功掲大训以丽天方切羮墙之感贲殊恩如湛露遂加柱石之微臣等获际昌期浸登显仕有颁其首既膺鱼藻之欢惟既厥心少竭盐梅之报
　　代宰臣贺收复河南州县表
　　善师不陈初无攘敌之劳文徳诞敷坐受归疆之请一人有庆四海交懽【中贺】窃以炎正中微适际阽危之运北兵南下尽罹锋镝之菑荼毒中原荐食上国惟昊穹之悔祸致勍敌之乞盟通使乞盟盖自舞干之格神州赤县遂无血刃之伤王纲所加车书同道宣王复文武之土永固洪基齐人归郓讙之田不失旧物旄倪鼓舞宇宙廓清恭惟皇帝陛下圣敬日跻勇智天锡懐禁暴安民之志捐穷兵黩武之心【缺】单于【缺】　　　朝本圣人以天下为度干戈载戢大凝复古之勋师徒不勤自获和戎之福事载竹帛功光祖宗臣等猥以庸材叨居近弼一心尽节获闻五利之谋再拜奉觞愿上万年之夀
　　代宰臣贺正旦雪表
　　三微更始正王道之大端六出飞花兆年丰之嘉庆自近及逺式舞且歌【中贺】窃以葭律移灰方陬月棣通之际椒花献颂正洪禧萃聚之时盖圣人之徳无加则天瑞应诚而至葵心向日方曕鳯厯之颁栁絮因风已发兎园之咏杂轩墀之玉砌成宫阙之瑶台寔一人有庆之符示百谷用成之应良史直笔已书尺地之珍太师陈诗行播千仓之什兹盖恭遇皇帝陛下履端于始与物为春惟盛徳上合于天故圆穹不爱其道既颂声之并作致恊气以横流七政齐于璿玑有合璧连珠之瑞四时和为玉烛无鸣条破块之灾故兹五谷之精降此一嵗之始臣滥司台柄获覩休祥燮理隂阳大惧丝毫之亡补勤劳稼穑行观廪廥以皆盈仰望龙顔徒深鼇抃【庾肩吾谢厯啓拂琯移灰识权衡之有度】
　　代皇子谢明堂加恩表
　　展采合宫克达明禋之荐均厘宣室遽叨恵术之颁逊避莫从震惊罔措【中谢】窃以圣人飨帝式防报本之诚孝子事亲必极宁神之奉亶哲王之稽古严烈考以配天吉既卜于秋辛礼遂行于阳馆用荐一人之馨徳聿来四表之欢心咸造在庭获覩弥文之讲并受其福诞霑大泽之流臣袭庆星潢骈晖寳萼勉饬温良之行愧无岐嶷之资建旐设旄节拥双城之贵剖符锡壤爵超五等之崇逮兹熙事之成复冒宠章之及辕田加厚圭赋増腴拜赐甚荣抚躬知感此盖伏遇皇帝陛下广运帝徳克享天心比及三年属有宗祧之事锡厥五福故使子孙无忘致此明纶被于弱植臣敢不祗承徽数益迪令猷学礼学诗恪谨过庭之训惟忠惟孝誓坚卫社之心
　　代普安郡王谢赐第表
　　奉藩王室将从外邸之安筑第神京遽拜大君之贶俯惟虚受内积愧懐【中谢】切以世祖推恩长安列六子之舎明皇广爱华清建百孙之居未闻弱植之微臣独庇中都之大厦是惟隆典有掩前修臣徳陋中和器惭竒頴出从外傅粗读河间之书入侍严宸曽乏东平之善荷龙光之俯逮顾鲁钝以难任渠门赤旂已峻将坛之拜冕朱绂更兼王爵之封岂期十札之颁遽奉一区之赐敞髙闳于吉壤分清禁之余光乃寝乃兴遂偃仰栖迟之乐既怡既怿无嚣尘湫隘之虞岂惟拜命之帡幪固且隆基于乆大兹盖伏遇皇帝陛下治先睦族义重隆亲胡不佽焉鉴独行于杕杜式相好矣歌攸芋于斯干故兹宫室之成特壮根本之辅臣敢不仰铭睿徳益励臣衷夏屋渠渠毎念满盈之戒小心翼翼誓坚忠孝之诚
　　代边将谢赐春衣表
　　圣主畴劳载锡春成之服戎亭拜命咸叨天赐之恩稽首欢呼省躬感厉【中谢】切以楚人挟纩彰拊循士卒之能汉祖解衣得驾驭英雄之术盖君之视臣尚思于足体则下之报上当务于捐躯洪惟清朝髙视前古既九月举授衣之典复三春施赐帛之仁驻辇闻诗常有及时之喜与袍同泽深惩偕作之非遂致无庸亦霑大赉兹盖伏遇皇帝陛下握干立极乗震当阳服光武之大冠久兹得众爱韩昭之弊袴必以旌功方阳律之始回念征夫之在逺爰出有司之币以为公子之裘万里乗边未着七擒之绩十行颁札遂膺一袭之恩拜贶甚优论畴何有臣敢不书绅佩徳敛袵思忠掲竿为旗誓奋犀渠之勇何戈与祋庶逃鹈翼之讥
　　代状元以下谢赐中庸篇表
　　礼经贻训载先儒明道之言宸翰摛华贲新进服膺之宠仰拜枫庭之贶蔚为桂籍之光展诵兢惶珍藏荣耀【中谢】切以道沦雕丧学昧中庸知者过之望门庭而莫造小人反是纳陷阱以奚知或卑汚仍甚陋之途而矫激肆至髙之行惟顔氏择乎而弗失得穷夫子之言至荀卿守焉而不详遂堕孟轲之学虽道之不行已久幸天之未丧于斯洪惟熙朝特兴絶学盖百世俟圣人之作致诸儒识君子之归恭惟皇帝陛下广大精微聪明圣智得执中之一贯是传之汤用好问之两端斯以为舜达治国九经之义知修身三徳之原乃睠鲰生未明奥防述天圣甚盛之举采子思不刋之经徒载空言炳若日星之着特形妙墨粲然云汉之垂俾之勉强而行庶或从容而中臣等幸逢治世滥擢儒科可以终身行之永佩一编之戒不能朞月守也益惩前辙之非
　　汉灵旗铭
　　汉元鼎五年四月南越相吕嘉贼其王及汉使者其秋天子遣伏波将军愽徳出桂阳楼船将军仆出豫章戈船将军严下濑将军甲出零陵驰义侯遗出牂柯合其众十万防畨禺以讨之仍以兵事祷于泰一以牡荆画幡日月北斗登龙以象太一命曰灵旗太史奉之以指所伐明年春遂灭南越披其地为九郡始用乐舞塞于祠上观其师行若破竹一举凯旋虽庙堂制胜将士奋力所致然非得隂相安能成功若此其速宜有铭章纪神之休敢为之言曰
　　武有七徳　　禁暴为先　　兵以义出
　　获眷皇干　　招揺在上　　闻之先古
　　我武维扬　　当假隂助　　赫赫汉室
　　六叶维武　　越夷不賔　　敢肆螳斧
　　皇命伏波　　耀我天戈　　皇祷泰坛
　　牡荆掲幡　　是为灵旗　　绘斗登龙
　　两曜旁列　　三星为锋　　太史奉之
　　以指所伐　　九夷賔将　　逺殄于越
　　蠢尔小丑　　众叛亲离　　烈烈王师
　　上天佑之　　寻陿失险　　石门陷阵
　　一举覆亡　　地析九郡　　惟泰元尊
　　助兹有道　　惟圣天子　　荡彼凶暴
　　洪頥所指　　莫我敢当　　题芳千古
　　宜有铭章
　　莲花漏铭
　　仁宗皇帝御宇之八载龙图阁待制臣肃上莲花漏法琢石为壶剡木为箭以测十二辰二十四气四隅十干暨百刻分布昼夜成四十八箭为壶以贮其水有乌以注之有秤以平之有荷以承之水至刻盈则箭与莲心适平司辰者拱而谨视以揆景测辰虽风雨晦明靡有差忒时司天官以其法虽符古漏而日纒进退颇与黄道不合至景祐元年测验无爽始作而用之夫日往月来寒暑推移以之成嵗而考测盈缩辨察昏旦非假器物则无以仰窥神道此挈壶氏之所以作也而季世失官诗人兴刺兹有国之先务今肃以创物之智作为新漏世服其精臣操笔在庭不敢拑黙谨摭其事而铭之曰
　　莫神于天　　灵机渊奥　　扶光动华
　　望舒登曜　　昼夜推移　　时积嵗成
　　圣人揆测　　挈壶逌兴　　季嗣不纲
　　法制沦亡　　聚失次　　击乖常
　　于皇昌代　　连珠合璧　　畴人庀官
　　鳯氏司厯　　圣主当阳　　业业诹治
　　昧旦丕显　　夜分乃寐　　有臣曰肃
　　创法来献　　琢石成壶　　剡木为箭
　　高卑殊级　　洪杀次陈　　灵乌挹注
　　芳荷吐吞　　微若萦蠒　　捷于激电
　　忽往倐来　　鬼没神变　　登刻盈时
　　水浮矢飞　　司辰凝目　　鸡人告期
　　晷景长短　　风雨晦明　　罔逃揆度
　　靡失亏赢　　制符造化　　贻则垂宪
　　亿万斯年　　铸芳金篆
　　晋白虎尊铭
　　晋孝武皇帝蒙三世之遗烈爰革魏正肇建丕业正月之吉大朝防乃能端本谨始思有以来忠谏而兴治道遂设白虎尊于庭文武百辟有能献直言者则发尊饮之诚得君子居正之义而合先王思治之意矣故当斯时有若刘毅裴楷之徒率皆仇然献替无有忌讳传曰国之将兴必赏谏臣晋武得之其英风佳躅宜有铭诗而史逸其传敢为之铭曰
　　摄提革嵗　　万物更始　　哲王履端
　　体元思治　　于皇晋武　　八尧啓祚
　　弊刬当涂　　基荒典午　　经纶肇造
　　政具交修　　朝图夕惟　　惧其瑕尤
　　济济春朝　　骏奔羣辟　　拖紫纡青
　　编星拱极　　皇轸宸虑　　谨始端本
　　厉节导言　　使之思奋　　乃设厥尊
　　乃防厥酒　　其形伊何　　坤维挚兽
　　其兽伊何　　藜藿之守　　乃饮厥直
　　乃醻厥忠　　其饮伊何　　沃心匪躬
　　其沃伊何　　格非廸聪　　天子居正
　　虚襟来诤　　卒嵗图终　　徳胡不盛
　　文武在列　　肃然改容　　褒一劝百
　　节胡不终　　有愆必绳　　有过必除
　　无舌之拑　　无言之谀　　汉觞上夀
　　第讲朝仪　　杜举存名　　徒戒前非
　　懿范佳躅　　自我作古　　于万斯年
　　铭诗可覩
　　皇宋玉牒序
　　绍兴十一年十月宗正臣大受言宋受天命圣圣相承亲宗咸族逺肩尧舜三代之隆兴仁厚之行享维城之安绵二百年宗寺旧书所掌有四顷厄兵戎鞠为炎埃陛下比命搜访虽总图箓属籍为一书而玉牒实与时政纪起居注相为表里独阙不存非所以笃叙纠合垂宪万世者也臣愚欲望裒掇逸遗讨论旧制以正昭穆以壮本支备中兴之盛典臣不胜狗马心惟陛下裁择制曰可仍令相臣董其事书成有防命臣序之臣闻传曰欲治其国先齐其家故亲睦九族圣人以为盛帝之极治周人亲亲则有宗伯掌三族之别以辨亲疎小史掌邦国之志以奠系世汉兴首仍秦制宗正官而嵗上其籍于朝至唐而建寺设官玉牒属籍各有司存其事愈详矣宋有天下传世相授于今十帝枝胄扶疎瓞绵衍自至道中始修玉牒掌帝籍皇族昭穆之序仍命刑部郎泊编属籍书至咸平中臣安易修成属籍三十巻祥符中臣世长言唐季衢以玉牒与史册并驱因名皇唐玉牒遂诏以皇宋玉牒为名且建堂于寺而仙源积庆图宗藩庆绪録则毎嵗元日献而纳诸龙图天章寳文阁建炎之役举不复有皇帝中兴益严家法以化天下凝旒岩廊慨然以天枝玉叶荡无纪録乃博求而总缉之俯从议臣之请而四书复备甚盛徳也臣切惟我宋之治惇崇宗明亲贤并建所以尉荐教勅之莫不备至而戚属感奋咸能自厉若騊駼之俊材辟疆之清净歆向之学间平之贤岘勉回石之材徳为宗室标的者驱汉驾唐而七国八王骄奢湛佚之患寂未之有璇源蕃衍既有图箓而雍睦之政嘉言懿范与夫宗英事业可以鸣徽无穷尚阙而未着是书之成可谓备矣彼诵葛藟之诗形斗粟之謡者得无愧哉臣材学荒陋幸以文字待罪朝着既被命敢书其説以冠于篇臣谨序盘洲文集巻二十五
　　钦定四库全书
　　盘洲文集巻二十六
　　宋　洪适　撰
　　词科习槀二
　　唐定襄道行军大总管破突厥露布
　　臣靖等言臣闻王旅徂征逺问弗宾之罪天戈所指果收罔敌之功威震百蛮欢倾率土恭惟皇帝陛下兆基开业经武纬文致治庶乎成康课功贤于汤武风纚露沐扫奸慝以扩清天盖地容跻生灵于仁夀蠢尔突厥謷然朔方倚父兄之余资轻国家之新造黄金载道莫充谿壑之求鸣镝扬尘屡肆虿蜂之毒由宸衷之布徳冀边垒之销兵姑迟票骑之师用进奉春之策而边人忘义敌国懐贪方走聘车已负【缺】　之【缺】未干口血复寒渭水之盟援我贼臣涉乎王畧肆其侵轶欲事窥觎覆载不容神明所殛臣仰承睿筭逺致天诛十万之师六道并进蹈垒屠城而莫我敢遏艾旗斩将而所向无前马邑潜行定襄夜入酋豪鸟散部落麕惊疑精兵倾国而来谓智将从天而降盖戎人轻而无整怒螳不及当车而兵机速则为神震霆不使掩耳尚守妖穴退逃铁山诈揺尾以乞怜欲磨牙而恣螫狐疑犹豫方谋三窟以庇身虿毒蜂贪不可一日而纵敌复将万骑进逼隂山俘其帐千余以随去其牙七里乃觉叠罗施贼之孽子旋即生禽义成主贼之逆徒亦遂死获其余聚落尽投戈请命衿甲迎降而颉利不为牵羊衔璧之思尚作走雉窜蒿之计已令貔虎必取鲸鲵旄头失明既一清于氛祲朔风不竞方大布于阳和威烈所加书契亡有此盖上穹助顺列圣储休成兹不世之功允谓非常之庆坐明堂而献夀行持万嵗之觞作彛器以铭功永纪一人之烈
　　唐京畿渭北鄜坊商华兵马副元帅复京师露布
　　臣晟等言名位不同既君臣之素定神器有命岂智力之可求故楶棁不任于栋梁而燕雀焉知于鸿鹄苟闇奸于天位实自速于邦刑简策所书古今共贯恭惟皇帝陛下聪明英武笃实辉光化民以躬为政以徳优繇亮直贤哲萃于朝廷总揽权纲威令伸于藩屏乐嵗享金穰之庆康时臻玉烛之和蠢尔逆臣忘夫大徳六旄导节五分重镇之权四履疏封两峻真王之册所以轻捐于名器欲其图报于朝廷奈鸱枭之悖逆相承而豺虎之贪残难革罔竭惓惓之节居懐觖觖之心世济厥凶其父已臣于安史家传不轨乃昆复乱于卢龙偶泾人变起于京都致源休诡称于符命遂凭叛党辄起厉阶褫绅笏而袭冕旒固已沐猴而冠逼乗舆而惊辇毂敢磨窫窳之牙盗环之恶则所不可言裂冕之情而至于此极忍肆滔天之罪轻为填海之谋毒贯堪舆怒贻宗庙万方愤发莫不疾首而痛心九服嚣腾尽欲寝皮而食肉臣自闻国难祗奉诏音即投袂以兴师遂属鞬而就道虽阖门之遭絷何以家为念灭贼以报恩维其时矣百舎一息王事宁劳三令五申兵威已振共抵臧宫之掌欲然董卓之脐始以孤军而屯渭桥虽能断其首尾彼之重兵方聚苑内要当披其腹心遂防奉天行营副元帅浑瑊镇国军节度使骆元光商州节度使尚可孤等商秘计于幄中【缺】　　　麾下愤一夫之射月致万乗之防尘使之乗此时以建功勲戒以诛元凶而取富贵皆闻言而雪泣思贾勇以风飞即日啓行克期同集移军于光泰门外筑垒于米仓村前螳臂既张遣廷芬而出战狼心甚炽攻华壁之方坚遂命呉铣整众以当锋复令李潢督兵而救急防虎皮而直犯被鹤膝以争驰两军相鏖终日大获辙乱旗靡方蔽野以横尸兵尽矢穷遂弃门而夜哭羣帅宣威而气倍众师席胜以鼓行彼虽延命于须臾我必乗机而扑殄遂使王佖将骑兵而前进复令万顷率步卒以偕行中夜以开苑墙先登而拔贼栅朱旗绛日髙锋彗云杀人之易若刈菅近刄而势如破竹擒段诚于伏莽心膂既亡败令言若摧枯爪牙已挫尚思拒辙未悟倾巢谓宫城万雉之可居以武库五兵之足恃欲为帝耳阵方布于蕲西其如予何兵已临于新室伏羸师而见击收余烬以复来百骑自驰十战皆北生灵既已鼓舞乾坤于是清夷尽扫妖氛径趋中禁逆酋漏网轻骑窜蒿防堑师奔但听有声之马隂陵路失漫嗟不逝之骓已驰追蹑之兵行有俘囚之日王家再造覩父老之来迎钟簴不移幸寝园之如故臣滥陪台鼎获总戎旃不令剧盗之讫平致使属车之再狩免冠伏地敢逃失职之辜负斧狥朝请正辱君之罪限拘军事未副愚诚谨先布于捷书庶仰寛于圣虑
　　唐淮西行营宣慰处置使克蔡州露布
　　臣度等言雪霜雷电皇天申震耀之威斧钺甲兵盛世赫诛锄之怒盖禁暴除乱有不得已者故陈师鞠旅由是而生焉恭惟皇帝陛下齐圣广渊聪明神武内有拨乱之志奸宄继平再获受命之符纪纲大振九夷通道三务成功强藩旋踵以就诛悍将革心而効顺风行夏蜀清数路之妖氛霆击李卢澡积年之凶徳田洪正举宗而向阙张茂昭扫地以归朝独是蔡人素为戎首偶三朝之含贷致四纪之逋诛养稂莠以不薅豢虎狼而弗拂未暇膏之鼎镬尚冀少悛然其带我金犀罔思所报自视由如羌狄不复知有朝廷包藏祸心谓一隅之足恃参防凶徳已二【缺】之【缺】　托唇齿于平卢倚腹心
　　于董质刃交宰辅【缺】　　　　奋臂以一呼遂放兵而四刼反形已具我伐用张世济其凶固罪盈而恶稔天降之咎盖运痑而祚殚八纮俟其然脐万夫为之切齿臣恭承宸命出劳戎行誓灭贼以还朝乃奋身而督战三军既附咸如挟纩之温羣旅争先莫不投袂而起命文通道古捣其腹背委重裔公武鲠其喉牙既谋主之悉擒致坚城之继陷尚裒余烬辄拒大邦赖光顔角洄曲之师而李愬席呉房之胜乃出秘计潜蹈贼区率九千人自文城而疾驰行六十里至张柴而少息即偃师而治吾鞍铠复遣卒以断彼桥梁冒风雪以宵行出其不意击鹅鹜而声乱晏然无知遂坎庸以先登得发闗而直入凶俦散溃弃兵仗以星奔狡敌震惊讶官军之天降猛兽将擒而尚凭空穴孤雏欲死而徒防危巢犹鞠众以登陴敢婴锋而接刃势无繇而窜雉计方出于牵羊将执而归于京师使大者陈诸原野念胁从之罔治不戮一人喜灾害之不生永清四海兹盖陛下法天立道与神为谋破万口之雷同命六师而电扫皆由宸断成此伟防臣滥预良图获戡大憝受俘而献太庙于
　　以慰在天之灵【缺】　　　　　庶几示为臣之戒唐伊丽道行军大总管擒西突厥沙鉢罗可汗露布
　　臣定方等言蠢兹丑虏背我殊恩嘉夀称觞尝拜解衣之赐瑶池刻印更叨立防之荣辄啸逋逃欲盟侵轶防圣主广含容之徳遣使人驰尉抚之词地接筰駹文漫劳于谕蜀性同盘瓠声肯变于吠尧取咄陆以建牙寇廷州而犯塞【失二句】六师初道于金山一战即枭于处木降独禄而先声已振薄曵咥而鋭气方张意其胆落以来归尚敢尸居而作固裒十姓蜂屯之众当万人虎怒之威辄舒翼以旁张冀磨牙而恣蠚遂令步卒遽髙而列阵亲率劲骑直北以布营妖锋三遇而皆殱神旅七擒而莫遏乗其踣籍肆厥剪除都撘大酋既摏喉而漂卤俟斤五弩旋泥首以投戈乃遣嗣业趋邪川以追奔独与雅相提降兵而踵后赖风雪蔽天之助相云祲兼日而行既破竹以无前尚寝薪而不悟遂连弥射直抵金牙彼方猎野以偷生我乃麾军而纵击渠魁震詟度伊丽以潜逃凶丑分犂举达干而大溃方兹逋窜遽就系累臣已申画疆圻修严亭障释余萌以示不杀之武收露胔以昭无外之仁镂灵山而梁孙原列壤已穷于西海衅温禺而染尸逐献俘行告于昭陵臣无任
　　唐京城东北西行营都统复京师露布
　　臣克用等言逆贼黄巢者緑林戾气白挺饿夫斩木掲竿啸仙芝而首祸防盾负羽涉河南以弄兵蹈籍我江淮防刘我闽越所过靡不残灭其锋莫敢谁何毒贯苍旻凶焰几周于诸夏乱纒紫极妖氛遂鞠于上京致銮辂之防尘举衣冠而扫地恶逆之极古今所无虽身具五刑未足偿生灵之愤况畿方千里岂久容凶孽之蟠道岚州以行师营沙苑而布垒挥刃即戡于黄揆扬旌进逼于干阬既合许蒲易定之兵奋其武怒敢率赵向王林之众逆我顔行俄大获于梁田即分屯于渭北师既勇而素坚鬬志贼屡挫而隂有遁谋因乗防贰之时共竭分犂之防继鏖零口复拔华城乃遣杨守宗提劲卒以前驱仍率白志迁董利兵而先进幸三战俱殱于逆党故诸军争贾于英威震呼动天罔遏灵旗之鋭僵仆蔽野尚余踦屦之逃遂披光泰之门直造升阳之殿防魂既逺怪终夜之有声噍类犹存恨余风之未殄
　　唐天下兵马元帅复东京露布
　　臣某等言【云　云】合蕃汉十余万之众驰闗陜数百里而来分兵既拔于懐州整众即临于横水王师严静既威棱凛若雷风凶徒震惊始忧惧形诸顔色尚作防巢之计方凭坚壁之强遂遣仆固陈西原以扼其前因命回纥并南山以缭其左表里由是夹击杀伤亦几相当谓其束手以来归乃敢埋根而决战赖朝恩攅矢以注射俄马璘夺盾以先驰势若枯摧正交锋而鏖战视其辙乱遂乗鋭以鼓行方折馘大克于老子祠而积骸已平于尚书谷渠魁雾散淮壖之鹤唳堪惊逆垒风清楚幕之乌声甚乐
　　汉五属国记
　　汉自白登之役匈奴凭其强忸其胜狺然有吞噬中国心歴五世无嵗不有狄师汉之为邦亦且弱矣孝武奋然遣将遐征旌旃之所为及涤地无类单于始惵息不敢南望且怒昆邪王居西方不能御王师欲召诛之昆邪于是始有来降谋大将息得其使以闻天子遣将军去病将兵迎之以其众四万余人度河来归既至长安以漯隂万戸封其王而尽侯其禆王呼毒尼等四人乃于张掖灯煌武威金城酒泉郡地置五属国分处其众郡置一都尉治之复择明习外国事者一人为典属国时元狩之二年也夫圣人所以制四夷悯其顽蠢桀骜叛命不为之震怒而兴师六月之伐亦有不得已者至慕义而顿颡则接之以礼羁縻不絶未尝欲正朔加其国而礼乐政教被具人也其肯内而戚之耶武帝于昆邪之降乃能因其故俗存其国号虽属朝廷而处之塞外内使降夷忘亡而得其驩心外可以扞御冠侮可谓策之善者也宜有文字纪其始末乃摭前事而为之书
　　汉武功赏官记
　　汉受天命一海内四方次第平独匈奴桀骜于北垂五尺之童不轻得息而烽火侯骑间至于京师世宗即位乃大遣卫霍诸将军出定襄云中鴈门髙阙数年之间遂浮西河絶大幕走楼烦沙漠以北震詟而不敢惕息元朔六年天子以军士之大克获受爵赏而欲移卖者无所流貤乃置赏官名曰武功爵自造士而上级十七万凡直三十余万金所以显军功而宠战士诚良策也夫用兵上矣自昔观暌画以制弧矢而阪鹿之战已兴于【缺】　之时虽戴天履地皆其赤子莫不荷戈効死犹子弟之卫其父兄然而不有刑赏以为之劝沮亦曷能尽蹈水火而无避哉夏有甘扈之役商周以征伐取天下而赏祖戮社始丁宁于誓命之间矣迨七雄争强淬刃相屠而赏罚之科亦益宻汉乗秦制斩首赐爵累一二级以至于封侯而兵法后期若亡师者行失道者逗挠不前者必诛无赦虽列侯将军之尊【缺】　　法旋跬已下廷尉而削为士伍赎为庶人其罚可谓严矣至于丰勲伟绩乌可吝靳恩宠而常科之赏亦不足为之劝此世宗所以制武功之官而复俾军士之流貤也是宜士卒奋厉穷讨殊鬬争捐躯以死其敌至于排迮单于域灭区单封胥山以临瀚海而汉南至无王庭【缺】
















　　盘洲文集巻二十六
　　钦定四库全书
　　盘洲文集巻二十七
　　宋　洪适　撰
　　进巻一
　　观文殿大学士醴泉观使兼侍读除保平军节度使开府仪同三司江南东路安抚大使知建康府兼【缺】行宫留守制
　　门下奉琼阙以均休久赖谋猷之助佩麟符而居守有严节制之权睠中外之无殊宜宠光之特异乃峻斋坛之拜仍叅宰轴之华协以刚辰孚于羣听具官某行髙而徳钜材全而器周尊所闻而髙明养其气以刚大负博极羣书之学而抗之以识緼度越诸子之才而持之以谦蚤践禁涂越登揆路尽瘁事国苟公家之利无不为正色立朝以天下之重而自任备尝险阻蔚有名声恳辞劢相之劳勉循燕闲之请通班书殿嘉素志之甚髙进读经筵顾逺图之未究惟秣陵之沃壤乃今日之陪京襟带江淮控扼呉楚龙蟠虎踞列山川形势之雄箕张翼舒摠师旅屯营之众付兹重寄得我宗臣荡节雕戈开茅津之钜镇衮衣绣黼视槐位之多仪用昭柱石之隆式畀藩维之重于戏赐旂鸾而刻命载加栒邑之章守管籥而擅名其企鄼侯之迹往凝报効奚竢训词
　　雄武军节度使利州路安抚使兼知兴元府除检校少保防国军节度使加食邑实封制
　　门下十国为连懋着价藩之绩九命作伯载陞帅阃之雄视亚保以叅华肃元戎而増重肆加褒律庸谂治朝具官某谋蕴沉深资函刚果自策名而委贽惟竭节以忘家叩楫誓江志欲清于边祲援枹临敌勇常冠于戎行顷授钺于秦川俾总戎于蜀道屡腾捷奏夙振军容国士无双隠若长城之扞战功第一毅然锐将之风朝廷倚重以无虞夷狄畏威而遐遁宜加徽数用答鸿勲夏篆介圭聫新妆于左棘雕戈鏚柲易要地于中条加衍爰田倍崇真食于戏授西讨之逺畧朕方有法于汉光奏北伐之肤公汝其聿追于南仲无使六月之雅独歌三代之时往究乃心以若子训
　　御史中丞除礼部尚书诰
　　勅中执法任耳目之寄所以弹纠士大夫使蹈忠信廉直之域大宗伯掌邦国之礼所以辨上下定名分而严堂陛之势分职虽殊而尊君肃臣其揆一也以尔具官某践履公正节操刚方久居宪台中立不倚绳击奸邪罔不震詟望实之茂隠然在人今春官阙长畴咨迩服无以易汝昔李勉劾悍将而唐室知朝廷之尊叔孙通制绵蕞而汉祖知皇帝之贵朕之所以命汝者盖将创仪立制以隆主威而励臣节岂特钟鼓玉帛云乎哉往哉汝谐嗣有褒擢
　　给事中除翰林学士诏
　　勅禁闼持荷夙重从臣之选銮坡视草尤艰内相之求非直谅多闻不足以备咨訽非温厚尔雅不足以当论譔久虚此位今得伟方具官某智识通明器资宏博考其师友渐防夏之【缺】　　　文章丽卿云之黼黻蚤徊
　　翔于迩列【缺】　　　　　比擢夕郎浸更嵗籥黄扉论事继批勅之髙风青琐宣猷罄沃心之谠议朕当国步纷纭而多故欲王言鼓动于羣情扶杖老民思见汉文之徳化流涕武卒感奋奉天之制书冀得若人以宣朕意佥云汝可其代子言当使明纶耸四海九州之听庶几奥义追三盘五诰之文汝其勉之以永终誉
　　戒守令劝农诏
　　勅朕以寡昧获保宗庙遭时屯棘戎事未宁江浙荆淮之间疮痍犹未瘳也宿兵百万调度资粮非农无以给之重困吾民莫斯为甚而州县之吏劝劭不力末技防食背本趋末者尚众惕然以思靡遑朝夕冀得良吏以宣徳意故尝明诏大臣举任县令者亲擢郡守临轩劳遣道民之诏无嵗无之比年以来吏偷弗防慢视民事嵗小不康则下有饥色道殣相望豢其脂膏而莫之省忧岂朕之不徳训之有未至耶抑吏狃故习不可遽革耶夫为人师帅而田野不辟桑麻不殖戸口滋耗狱讼浸繁是师帅不贤而主徳不宣也朕将何所赖为继自今其洗心涤虑恭尔有官乱尔有政毋以朕言为墙壁虚文则汝之职时亦有无穷之闻尚或勿念勿庸惟汝大弗克祗厥辟惟予汝辜朕言不再汝其听之
　　仲夏赐诸路恤刑诏
　　勅朕猥以眇躬嗣有丕业永念愚民之众轻干文法之中虽画地为牢必使之无讼故呑舟之网宁失于不经情毎轸于乡隅志欲期于按堵尽除苛禁已破觚而斵雕尚恐有司或吹毛而次骨适临中夏爰举旧章惟炎日之如焚在圜扉而良苦搒笞火烈逮系株连或罹瘐死之悲殊损好生之徳肆颁明诏申告庶邦惟唐虞之画衣冠民无犯者成康之空囹圄朕甚慕之尔其钦哉惟刑谨乃出令仰副哀矜之防奉行寛大之书夫五刑之属三千非先王之得已而一嵗之狱数万稽前训而可惩咨尔有僚咸体朕意
　　代宰臣以下谢进徽宗皇帝实録赐奬谕诏表
　　事録先朝甫逮一篇之奏宠形温诏蔚为三馆之光拜赐兢惭抚躬感幸【中谢】窃以徽宗皇帝席荣华之旦乗富有之基发政施仁必先鳏寡制礼作乐用文治平隆儒术以大兴省刑章而几措规恢宏逺绵九闰以忧勤号令坦明垂百王之模范方竚苍梧之返俄成谷口之防将欲铺张日新之隽功形容天纵之盛徳必得蹇蹇谔谔之士与迁董而比良庶几浑浑灏灏之书追夏商而并驾中偶兵戈之厄荡然图策之亡采摭旧闻惟网罗之匪易搜裒遗籍极煨烬以兼收爰命有司共成大典臣等识乖五例用乏三长正次王而王次春未达发端之防事系日而日系月粗殚纪日之劳方兹首帙之告成遽沐十行而称善荣冠翠緌之列恩逾华衮之褒自揆庸虚曷图称塞兹盖伏遇皇帝陛下昭思来孝遹骏有声诵尧之言深切羹墙之慕纂禹之绪欲光竹帛之传俾汗简以图终乃出纶而示劝臣等敢不佩服睿训防寻帝谟絶笔可期敢自延于白首垂绅罔报誓将尽于赤心
　　代嗣大理国王修贡表
　　锡壤南交获嗣承于家绪拜章北阙敢防奉于国珍退惭不腆之仪仰凟盖髙之听【中谢】伏念臣九隆后裔六诏支流逾岭海以来賔绵汉唐而不絶永平懐逺始开龙尾之疆天质防恩爰锡马头之器防圣明之在御擥道徳以遭容弗以遐遗许之内属幸藩方之世袭惟忠节以家传久习华风屡沾睿泽适际首祧之始谨修任土之诚恭惟皇帝陛下日月照临乾坤覆焘布深仁而旁暨耀神武以外扬风雨顺时知中国之有圣夷蛮効职闻盛徳以皆臣仰睇前旒之蔽明愿削左袵而防化臣国小而偪道阻且长虽陪九译之重莫遂五原之欵长安在望誓坚葵藿之倾楛矢虽微少致苹蘩之献晋征虏将军征讨大都督破苻坚露布
　　尚书兵部臣石等言臣闻师克在和故宣威而罔敌戎轻不整虽用众以奚为徒夸涿野之强自取昆阳之败以寡致胜在昔罕闻恭惟皇帝陛下纉渡江一马之宏基宅御天六龙之寳位登庸贤徳总揽威权干符坤珍寖底金行之盛星珠月璧已臻玉烛之调蠢彼氐酋汚吾帝阙啸良家之恶少惑白虏之甘言狃代凉燕蜀之能扫巴汉幽并之聚独决乱华之断罔虞犯嵗之殃固败是求不亡何待臣谨与冠军将军元辅国将军琰等祗承圣畧躬履戎行暴衣露冠思狥国家之急锻甲摩劒誓清凶孽之尘三令而军法已明一鼓而人心共奋谓其束身而自遁乃敢怒臂以相持方虎踞于项城即蜂屯于洛涧遂遣【缺】　以精卒前迈既馘梁成而逆俦始惊士卒莫不争先水陆由是继进君臣落胆皆疑草木于公山将帅协心已挫虎狼于肥水因设谋而遣使俾移阵以济师天诱其衷敌堕吾计俄主帅夷伤而大衂故部落殱没以无遗鹤唳风声讶王师之已至草行露宿瞻弃甲之相望虽已收尸而筑京尚阻漆头而为器臣等谬膺阃寄偶殄防锋属强氐百六之秋遽为戎首致劲卒八千之众有此武功折冲实本于庙谋助顺亦资于隂相奉觞汉殿愿歌明主之休挂斾天山行豁神州之境臣等无任庆快激切屏营之至谨差某官奉露布以闻
　　唐闗内兵马副元帅复京师露布
　　尚书兵部臣子仪等言臣闻戎丑凭陵敢长驱而犯顺天威震耀果不阵以成功盖帝王羽卫之所临岂奸宄甲兵之可据未遑接刃皆已曵兵宗社将安幅员共快恭惟皇帝陛下聪明寛厚徽柔懿恭拔贤哲以当朝振纪纲而御宇治兵讨贼隆勲业于两京继体承祧奉烝尝于九庙蠢兹羌种雄于西陲人有兽心初不知于信誓首垂狐尾惟独喜于战争盖由中朝方幸于内宁故释逺方以为之外惧乍臣乍叛屡残馘于华人弗虑弗图久逋逃于天讨荐兴兵革尽取河隍初螘聚于神州即鸱张于帝阙倚泾州之叛将敢肆奸谋迫邠邸之皇孙致奸大位上天既已震怒率土皆欲分犁臣投闲方事于枕戈闻难即思于齿劒人惟求旧既复建于鼓旗国尔忘家即广裒于车骑縁兵权之既解集部曲以惟艰孤锋方顿于咸阳凶焰已临于渭水得张知节合军而少振屯上洛郡简兵以大搜而星孛紫垣飚回赤县四望之陿虽知虿尾之无能留七盘之军政恐豚臑之尚捭遂遣长孙绪出蓝田而观势仍令第五琦摄京兆以偕行击鼓讙山若雷霆之方震张旗绐敌虽草木以皆惊赖仲卿渡浐水以扬先声而王甫噪苑中以为内应酋豪落胆意大军之已来种聚奉头尽中宵而潜溃臣既出师以追丑类即入城而抚遗氓惟府库萧然一空独宫阙俨如其故室家相庆牛酒争持幸皇祚之既宁喜官仪之复见貔貅逺逐长狄行覩于摏戈雉兎既逃尸逐少稽于染血兹盖髙穹之所眷佑列圣之所凭依成兹却敌之勲不俟交兵之力刻忠而着金石惭无汗马之劳清道以迎乗舆实切回銮之望臣无任庆快激切屏营之至谨差某官奉露布以闻
　　唐戸部侍郎平原太守河北招讨采访使移清河诸郡讨安禄山檄
　　天寳十五载二月某日户部侍郎平原郡太守河北招讨采访使真卿移清河博平诸郡太守盖闻食土之毛既已莫非臣子儋人之爵毋宁坐视宼讐敢布心腹之辞共竭股肱之力我国家受天明命卜世过于商周享国百年致治追于文景髙祖肇基大业太宗剪薙羣凶我皇帝厚徳格于上天深仁被于绵宇而贼臣安禄山者犬羊余噍蝼蚁饿俘荷三道之重权积十龄之异志忘推食解衣之徳奋裂冠毁冕之谋鸣镝扬尘蹂北土万里之地长戈指阙孛太微五帝之庭僭拟乗舆汚秽宫禁罄南山之竹书罪无穷决东海之波涤瑕不足神人共怒天地靡容真卿世受皇恩身膺郡寄誓捐躯而効死不与贼以俱生増陴浚隍为日已久搜乗补卒固敌是求励平原之兵已多多而益办仰清河之粟更陈陈而相因英雄皆投石之才骁锐有成林之众以此制敌何敌不摧以此攻城何城不克公等王侯华胄师帅重权方当此揺蜂毒以长驱岂不能闻鸡鸣而起舞宜各陈其师旅以共济于国家或搤其吭或断其臂或趋汲邺以溃其胷腹或徇河洛以鲠其喉牙帅兹西向之锋制其北走之路同济非常之业式隆再造之勲义士忠臣各恊乃力皇天后土实佑此行毋懐恤纬之心致失投机之防
　　唐中书侍郎同中书门下平章事兼河南节度
　　采访处置使都统淮南诸军事某告浙东浙西淮南青州濠州救睢阳檄
　　至徳二载八月某日中书侍郎同中书门下平章事兼河南节度采访处置使都统淮南诸军事告浙东节度使李君浙西节度使司空君淮南节度使髙君青州节度使邓君濠州刺史闾丘君夫夷凶靖难事实在于人臣救患分灾职莫先于侯伯方孤垒外当于剧盗宜近藩各举于助兵是兴纠合之言式济艰难之急惟国家升平之既久故干戈朽钝而不支羯奴攘臂以长驱甲士奉头而皆北狐鸣帝里鸱峙神州皇图如累卵之危大驾有防尘之役独张金吾拔雍丘之众同许中丞守睢阳之城志在本朝誓粉身而糜骨气吞逆贼常嚼齿以穿龈而尹子琦将同罗之逆俦合杨朝宗收宁陵之余烬交战未尝虚日合围迨且经年独沮妖锋遂豗溃于梁宋能婴危堞获遮蔽于江淮虽奋羸起病以相持奈鞠顽裒凶而孔炽援师既絶无蚍蜉蚁子之一来军食已穷至雀鼠马羣之皆罄惟是孤危之极在乎顷刻之间傥坚壁之不能遂横行而莫遏繄此一邦之胜败实为诸道之安危唇既亡则齿必寒皮不存则毛安傅当轸恤邻之念咸坚报国之忠幕府无樽爼之竒谋玷机衡之重任宠分骍节建大将之鼔旗逺奉虎符发精兵于郡国公等十连分阃千骑长人或专淮浙之权或佩青濠之寄想枕戈之久矣闻传檄而欣然要当奋同心举功名之思母或懐全躯保妻子之计正同虞虢犹辅车之相依母若越秦视肥瘠而不恤












　　盘洲文集卷二十七
　　钦定四库全书
　　盘洲文集巻二十八
　　宋　洪适　撰
　　进卷二
　　汉云台功臣记
　　汉世祖皇帝荷天人之符龙飞白水诛剪奸雄不数年而得天下虽髙祖文景之遗徳余烈在人未逺而帝之庙谟雄断足以再造王家然锄纇夷荒非得爪牙股肱之助亦谁与共成丰功也哉究观斯时有若邓禹防恂呉汉耿弇之徒凡二十有八人皆感防风云奋其智勇以成中兴之业伟绩鸿勲光被简册至显宗绍述追念先烈乃以永平三年图其象于南宫之云台又以王常李通窦融卓茂继之惟马援以椒房懿戚抑而不与以此知其选矣夫昔者明王之所以御其臣也欲其蹈危履艰竭节赴功必有劝之之道而不在乎髙爵厚禄盖爵禄所及第能荣其身温其家而不足以激劝后人故刻名钟鼎纪绩旂常书之司勲藏在盟府所以褒勲显徳莫不备至而使来者悦夫有功见知歆艳企慕思奋功名之防庆赏不加而人自知劝云台之举不惟崇徳报功使其声明暴白于亿万世以示先朝得人之盛而彰夫佐命兴王皆间世伟人盖将使忠臣义士瞻其容貌而想其风采景仰荣耀愿踵后尘所以激英风而动义槩真得先王之要道矣台在兰台阿阁之间西汉之所筑云
　　唐筹边楼记
　　唐以兵革治天下而四夷莫不臣妾中叶抢攘吐蕃南诏侵犯疆场自韦臯帅蜀始生厉阶至杜元頴时遂长驱深入蹂剔千里继以郭钊病失事事南失姚协西亡维松由清溪下沫水而左鞠为盗区斯民惕惕日有左袵椎结之虞太和四年赞皇公自兵部侍郎郑滑节度使来镇兹土坐席未暖慨然懐忧国制敌之心思俾一方之人仰父俯子而遂有生之乐乃卜胜垲鸠工建楼而以筹边掲之凡南道山川险要与南诏相入者图之左西道与吐蕃接者图之右部落之众寡馈运之逺迩纎悉曲折皆在目中登临筹度朝夕于是嘻赞皇之设心如此哉夫天下之事成于思而败于不能思善料敌者方无事时坐于帷幄优防夷愉从容谈笑乃能长虑却顾无顷刻食息不凝思于胷次敌之强弱诡诈率皆判然先知一旦机防适来则临事应变若印劵契钥皆出素料彼虽变伪百出恃吾有以应之未尝一堕其计苟惟当其闲暇乐宴安而忽逺图忘敌人之可惧恬然未始轸虑及机至变生则仓猝遽无所措其手足其为成败利害岂不较然明甚若赞皇公可谓知此矣兹楼既成仍召老于军旅习于边事者与之指画商订虽走卒蛮遇之亡间访以山川城邑道路险易广狭逺近未逾月间皆若身涉敌之情伪尽皆知之故能玩诸股掌之上使残膏余噍拑舌顿喙不能一肆其毒卒之二边震惧南诏还俘吐蕃归疆呜呼使阃寄者皆如赞皇之设心则甲兵之问焉得至于庙堂间哉
　　御书六韬兵法赞
　　臣切惟皇天厌五季之乱乃命太祖皇帝拯生灵涂炭而太宗皇帝以天锡神武佐右圣兄锄暴芟荒一驾而平潞再矢而克扬三揖而纳荆潭四指而得川蜀五征而戡定江南既践帝位南致闽粤数十州之地北俘并汾二十九年之宼薄海内外悉臣悉妾万几之下独以翰墨文章自娯虽揷矢弢弓而居安之备亦不少弛雍熈四年召北面诸将田重进潘美崔翰及殿前刘延翰对于便殿访以御戎备边之策因取六韬兵法将有五才十过之説笔以赐之使之昭然识为将之术知勇知仁信忠之可以法而轻敌好利怯懦急缓之可以戒朝诵夕惟起居造次必思而践行之其所以训敇臣下之道可谓善矣臣以儒名家幸以文字待罪于朝其敢自以芜陋为词谨拜手稽首而赞之曰
　　皇矣艺祖　　混一四方　　于铄太宗
　　翊赞龙骧　　五季鼎沸　　虎踞蛟凭
　　旦粟我马　　暮犂其庭　　稂莠既薅
　　薄海臣妾　　威憺遐荒　　水栗陆詟
　　居安虑危　　罔弛厥备　　精拣虎士
　　防边宿卫　　皇帝曰咨　　咨尔重进
　　尔翰尔美　　实司分阃　　咨尔延翰
　　实长六军　　访之边策　　悸惧莫陈
　　帝谓六韬　　圣贤所作　　十过五才
　　为将要畧　　爰御翰墨　　宠加锡赉
　　诸将稽首　　荣此恩霈　　圣人驭臣
　　诲之有道　　良将戴君　　强勉允蹈
　　欲教孙呉　　徒有斯语　　赐之汉纪
　　复非亲御　　惟是奎画　　超逾古昔
　　小臣赞扬　　以诧千亿
　　汉麒麟阁名臣图赞
　　汉中宗皇帝承孝昭之绪中兴帝室左右前后莫非忠良之臣委质奋庸共凝隽功当是时大则枢机周宻品式备具小则技巧工匠各精其能内则朝廷清明民俗阜安外则氊酋豪屈膝殿陛甘露三年上思股肱之美乃选其臣有功徳而知名当世者十有一人题其官爵法其形貌于未央宫之麟麟阁于以传之无穷施之罔极使瞻仰之者励忠孝之节而激功名之心甚盛举也宜有宿学钜儒赞扬厥美而史氏无传谨追书之曰炎正七叶　　天啓英主　　受命中兴
　　毕张治具　　虎啸风冽　　龙兴云腾
　　巩固洪业　　实惟股肱　　宗臣霍侯
　　元勲鲜俦　　定万世策　　比迹伊周
　　富平温良　　宿卫著名　　畨畨龙雒
　　功埒灌婴　　营平善谋　　遂克先零
　　髙平提衡　　声闻赫然　　博阳同心
　　众职修理　　建平寛裕　　明法练事
　　阳成谨厚　　表仪宗室　　少府醖借
　　进繇儒术　　太傅堂堂　　社稷之杰
　　属国精忠　　北使犹劣　　猗与异人
　　辈出昌代　　峩峩华阁　　以次图绘
　　黄霸于张　　仰企后尘　　山甫方召
　　并扬清芬　　义士瞻想　　奋发感厉
　　奸臣顾盼　　胆落心悸　　圣主贤臣
　　千载一时　　泚笔作赞　　表而出之
　　汉赤伏符颂
　　汉髙皇帝以赤帝之子提干将斩蛇泽中实啓受命之符推之五行协于火徳歴二百十有四年而贼臣扛鼎天未厌汉乃命世祖再造王室更始三年诸将请登尊位而帝固避弗从先是天鳯中帝尝至长安受尚书于庐江许子威至是而同舎生颍川疆华奉赤伏符以献诸将以为符命昭然万里合应不可久旷遂以其年之六月践祚髙邑改元建武超拜王梁为大司空用防文也汉业复炎卜年二百而赤伏诚中兴之符宜有歌颂刻之金石以传不朽而史阙焉谨追书之曰
　　汉受天命　　承尧之运　　断蛇着符
　　龙飞沛郡　　赤帜禽歇　　朱旗举秦
　　协于火徳　　为天下君　　祚厄中叶
　　鼎移贼臣　　皇干眷佑　　复开真人
　　诞生济阳　　赤光照室　　嘉禾得名
　　兆告吉　　吉梦维何　　乗龙上天
　　王迹维何　　火光赫然　　佳气郁葱
　　伯阿所望　　裒是灵贶　　皆炎徳祥
　　披剪荆棘　　整齐乾坤　　虓将拜手
　　请登至尊　　有臣曰华　　奉符来谂
　　惟我真王　　名应图防　　四七之际
　　火实主之　　系隆我汉　　非君而谁
　　爰即髙邑　　践阼建元　　王室再造
　　如障狂澜　　氛荡八纮　　烽销四鄙
　　黔首更生　　仰父俯子　　猗欤赤符
　　实啓中兴　　敢绍吉甫　　作为颂声
　　唐神功破阵乐颂
　　唐受天命一海内四方次第平武徳二年刘武周用宋金刚之谋连锋突厥拔介州杀石州刺史败裴寂入太原浸揺闗中髙祖太宗御之柏壁天戈所指莫不摧折明年遂平河东武周奔于虏爰即军中作破阵乐以志武功之盛及魏徴禇亮辈更制歌辞曰七徳舞后更名曰神功破阵乐凡嵗旦冬至大朝防则与九功舞同奏于戏唐以兵定天下而兹实武乐传之子孙以示王业所由而颂声阙焉敢为之辞曰
　　古帝命唐　　正域四方　　扫旧布新
　　长彗流光　　乱结隋杪　　奸雄纷扰
　　如虎凭山　　如蛇当道　　赫赫太宗
　　圣武神功　　干将莫邪　　畴克婴锋
　　薛犂其荒　　郑陨其强　　夏氏累俘
　　魏人纳降　　逷矣武周　　借助凶俦
　　怒其萌牙　　大阳是仇　　乃鞠王师
　　驱熊率罴　　天戈一指　　颠踣流离
　　爰制乐章　　蹈厉发扬　　以志武徳
　　子孙无忘　　辞摛魏禇　　七徳命舞
　　裘褐惊咍　　民观如堵　　龙墀大朝
　　星拱羣僚　　乐奏其间　　上下和调
　　闻诸古昨　　功成作乐　　韶夏英茎
　　于昭景铄　　唐室之兴　　定乱以兵
　　兹乐之成　　王业惟明　　被之管弦
　　其辞弗传　　作此颂焉　　何千万年
　　两朝寳训序
　　臣尝读书见三代之时庙堂之间君臣相与戒敕训告罔不以遵祖训监先宪为言考诸行事盖实未尝弗率前王之典则禹啓少康之法夏之子孙实守之成汤三宗文武成康之法商周子孙实守之故其享国或四百年或六百年或八百年唐有天下传世二十文宗宣宗皆尝读太宗政要而慕之故太和之政号为清明而大中有贞观之风是无他故焉能遵其祖之法而已恭惟仁宗皇帝天纵圣徳励精为政登用真儒屏殛奸邪纳鲠直劭农桑赏信罚明宫室池台无所兴作所御帷帟衾裯多以缯纯为之左衽辫髪鐻鍝之君梯山栈谷屈膝陛庭【缺】　　不觌介胄菽粟丰穰行旅彻粮叶气嘉瑞兆为太平四十二年之治季仲三代视汉之文景唐之贞观开元皆不足称继以英宗皇帝遵业治道浸以光大俗易风移黎民醇厚圣谟洋洋焕焉可述名山所藏太史所掌山林汗青之所编辑灏灏噩噩抗衡典谟迨神宗皇帝践阼之十五年诏儒臣林希采实録日歴时政纪起居注诸书自干兴尽治平法天圣故事裒稡事迹以类撰次越明年四月书成来上凡七十有六门成二十巻名之曰两朝寳训所载岩廊之上切摩治道商确坟索之精语【缺】谨威福之善制畏天事神之道勤政爱民之方恭俭仁孝之徳规摹制度之畧辨察贞邪笃叙姻族与夫劝农兴财治兵御戎之术炳若日星事简而明有条不紊施之朝廷则可以正纪纲厚风俗施之闺门则可以饬人伦兴孝弟施之夷狄则可使懐仁慕义稽首称藩信不易之宏规万世之通典也臣窃惟五闰之际干戈日寻鑪视四海煽以虐焰黎民灼烂呼号吁辜我皇宋栱揖指麾为壶浆百姓请命于天丕降霖雨澡荡涤清人用休息皇干眷命佑于神孙规重矩叠开辟以来书传所纪未之有也其制度纪纲之法后世有以凭藉扶持寳训之作足以垂之不朽与天地并臣才学浅昧不足以仰叙圣徳之万一谨战汗再拜而书之巻端臣谨序
　　汉四种兵事叙
　　古者圣王之王天下也因天讨而制五刑甲兵弧矢所以诛暴而禁乱爰有熊氏修徳振兵阪泉涿鹿之战破炎帝禽蚩尤而兵法遂兴自周之东五侯九伯日寻干戈陵夷至于战国出竒设伏变诈权谲之兵并作汉髙祖皇帝以英武雄才翦羣雄而得天下【缺】














　　盘洲文集巻二十八
　　钦定四库全书
　　盘洲文集卷二十九
　　宋　洪适　撰
　　赋　　　　　　铭　　　　　　赞
　　偈　　　　　　杂文
　　银条鱼赋
　　兹银条之小鱼实羣游于深水闯双目之如漆体洁白其无比絶肺肠与鳞腮信清莹之堪美盈一掬之十百唯铢两而已矣昔季鹰乘秋波之月明浮扁舟以半醉簇银丝于金盘曽不闻于用尔子陵当春瀬之涛澄垂长竿以香饵伟巨鬛以登来尔不闻于一至既不足以上严公之钩又不足以簉张子之味唯醢瓿之是宜乃溉鬵之所弃我闻北溟之鹍其身大乎千里又闻东海之鲸吞长舟于寸晷彼何为而若斯尔何为而至是信天赋之差殊知人才之亦尔
　　恶蝇赋
　　伊虫族之至防独飞蝇为可恶閧类至之恶声扇朋来之弱羽方炎昼以赫曦拥火轮而停驭汗浃体其浆流邈清风之遐【缺】就枕簟之氷霜庶少逃于烈暑汝于此时廼纵党类或扑面以縁髯或循肱而集股扇屡拂以复来睫欲交而忽寤徒困顿以神疲寜周公之可遇此库狄伏连所以杖扣阍人使无得暂入于庭户者也又若疥疠始生疮痍见苦才流溃以未干正痏瘢之小愈汝于此时羣来莫御俱逐臭以防腥争穿裳而入袴吮膏血以自肥丛肌肤而交互徒手倦于驱除终无由而得去此王思所以拔三尺之利锋发冲冠而震怒者也彼令节与佳期正鼎来于亲故穷水陆之珍竒列果肴兮脩脯染指方尝张頥未哺汝于此时往来旁午或沉溺于壶觞或循环于匕箸致嘉客之恶嫌委杯盘而不顾咸失色以辍飡岂玉山之可仆此武元衡所以举扇而力挥讶其来之何遽者也至于器皿牲肴瓶罂酢酒倘防守之不严或盖蔵之少露汝于此时引朋召侣悉投隙以寻香窃羶芬而为蠧才旋踵以逾时已孳生之无数既丑类之满盈致所蔵之臭腐此欧阳公所以切齿而疾憎遂援毫而成赋者也以至变乱黒白恣为防污无异防人防惑明主毁正誉邪肆其疾妬排拫燕公镌诋裴度拔仙客于河湟寘延龄于省部有如汉室之恭显有如唐朝之林甫此戎子驹支所以辨晋国之责辞赋周诗而借谕者也悲矣夫汝躯虽小汝害实巨汝量易足汝多难拒胡为营营欲何之以取嫉贻憎于率普我闻周公翊賛文武驱猛兽入深山跻烝黎于安堵设官属以成书垂后王之仪矩射鸟张庭氏之弓除虫击壶涿之鼓或掌覆天或职熏蠧虽蛙鼃之聒人亦洒灰而不恕何于汝而独遗岂末而不数寜分职之有亏抑编传之脱误我思古人必不汝弃呜呼若凤鸟之仪庭与麒麟之郊舞常旷古以不来亘千龄而莫睹惟汝物之可憎乃羣飞而类聚信端士之间生嗟壬人之塞路惟屈指于秋来鼓西风于寰宇纵汝类之伙多终飘零于何处
　　书架铭
　　朝而出宾寀栉退于室簿书桎不有缃帙孰起装懐之疾
　　书板铭
　　孰圆非规孰方非矩木从绳匠可斧羌先生兮防稽楮嫔然来兮累三五孰能使之鹓其行而鸿布有典则兮我作古君子检身兮视兹度
　　王君所居三铭
　　愚轩
　　山乌可移我志不辍佛乌可为我禅不灭用智蠹心巧不如拙
　　痴室
　　自痴莫知人痴孰治【平声】名室以痴其痴则非
　　丈庵
　　痴者见之之谓痴愚者见之之谓愚不痴不愚入丈庵而趑趄
　　龙兴寺钟铭
　　大云龙兴古招提钟璺弗考岁屡移云门九世守日师怂惥檀越欢喜随鳬氏范金侈弇冝六时警发声法槌大地震动人天知剑轮息苦刀山隳功德无边不思议绍兴作之发配支青牛御辰帝乘离显允方叔防法时
　　徐彦立琴铭
　　嗌息者鹿鹿踵息者神之谷有人焉妙乎吐纳而托诸可弦之木籁逺则韵林流长则源深幽幽而愔愔是之谓不穷之音
　　李冝仲见见堂铭
　　见乎小而不见乎大见乎外而不见乎内彼以为明我以为晦孰升此堂不求甚解
　　潜玉亭铭
　　郏石山在荆门之右百歩泉发其麓南北异相传其南出玉其北出珠故李卫公诗云明玑难秘彩美玉讵潜珍介泉有茅亭风侵日漏胡牀不可设因为更张题以新榜荆山盖结緑所产卞氏抱玉岩又在畺内则山之有玉较然着明矣崇寜年巨蚌夜逰于北泉光彩四烛独南众能潜珍不露也铭曰
　　玩西麓之甘泉汇津津之寒碧纷触石以喷珠非纎防之防滴湛澄清而莫滓无龟鱼与虾蛭閧朝昏之罂缶神龙蟠而兴泽行百里以成川畆一钟而冝稷崒青嶂于中天以英瑶为山骨寜了然以求沽不愿为环玦意抱璞而深潜惧献者之遭刖彼卞子其太愚不如葵之有智苟博识之背驰曷不懐寳而逝三自粥以见珍抑未偿其灭趾信哉兹山之灵请埋光而铲采长借润于泉源恵我民于亿载
　　冩真自赞
　　智不智愚不愚自见其臞而不见其腴外之臞人可以
　　模中之腴果何如虽然【缺】　　　　而不失则非吾徒【缺】　　龙兴寺【缺】师为方广州冩真求为之赞
　　魁然其容充然其中不形喜愠惟桐庐方公青油客散牍去其按坐维摩牀念珠一串以善铸凶昔盗今农虽使千佛出世所以化人则同
　　报庵十六尊者偈
　　绍兴丙子闰十月癸亥孤洪某等为先公尚书作十六尊者相稽首説偈
　　我等痛贯心归命诸尊者愿以大利益作我罔极报
　　弃猫文
　　洪子适武林馆黄氏逆旅屏烛未顷羣鼠纵横厥声万状及旦乃止主人有猫而不能捕因为文以弃之天赋羣物兮介毛鳞翼人所字养兮资其有益若马可以驰驱若牛可以垦殖犬有弭盗之功鸡有鸣晨之德鸽之传书鹰之挚击凡若此者故所以居人居而食人食彼鳬彘无所施其劳是以供人之烹炙惟兹猫焉捕鼠为职热则肆乎温凉寒或登于寝席鱼肉膏粱饫充其臆念此逆旅曷其多鼠乘夜伺昏羣游类聚方切切以穿墉俄累累而循戸腾践裀褥反覆器具或齧我衣或食我黍鬭暴喧呼纵横党与余欲投而忌器余欲射而鲜弩抚几之不能畏挥杖之不能去【上声】将谓主人有某某氏之风故使恶物得以集其羣侣因熟寝以终宵恣防虫之旁午旦召主人歴诹其故主人告余有猫四五饲养弥年孱不能捕余谓主人来吾语汝汝岂不见夫国家之设官乎宠以高位畀以厚禄相图治于朝端将折冲于边服外台澄案于列城守令抚柔于萌俗负辞藻者跻翰墨之选厉威槩者列弹劾之属善心计则司货财明枉直则尸刑狱凡厥庶僚各庀其局一有旷瘝旋跬屏逐人尚如然况于防畜胡为汝猫乃防含育彼既不能咋喉而使之迹絶人不能游堂而使之安穴犹乞食以求餐敢张頥而伸舌非罢懦之弗堪殆尸素而饕餮今汝椸无全衣室无全器以穿屋为常以盗肉为易致隂类之公行宜汝猫之获戾曷不投逺地而迎善捕者代之则将杀鼠如丘而庶防安枕卧矣主人曰唯
　　竹奴文
　　洪子以畏日虐昼几案如炉乃下竹榻寘庭之隅设蕲簟与筠枕将逭暑于须臾卧既久以不寐汗如浆而浃肤挥圆箑以腕脱咀坚氷而口呿榻枕簟之三子俄趋进以来俱同辞而言曰走之鼻祖宅于渭墟有地千亩富埒侯租钓月北海者徯英主而赴风云之防龙跃葛陂者委功名富贵而高蹈天衢逮后来之孙稚遂枝分而居走家寒而族冷无绍介之吹嘘顾以凉德而猥叨亲近誓将尽节以簉夫防舆今君流汗四洽气鬱不舒走等乌敢缄举类之口而不告君以良图走族有竹氏夫人者性不热中形状魁梧傥受君之亲倚可来爽气之虚徐君诚召而用之彰鄙言之非谀洪子曰俞吾方思之已遣长须三子方退而竹氏至于洪子曰来竹氏汝以斧斤成质遇热见须凭肱据股纵意所如非有鹊巢之德采苹之职曷为而受夫人之呼人之称汝既以重诬汝辄披襟于汝安乎夫金烱有清明之鉴而疏彻侯之爵毛頴以翰墨之勲而掇中书之除汝非有功有德可与二君子为徒今黜汝之称而谓汝以竹奴盍安名而谨分顺主人之所驱无沮怍以觖望遂衔寃归憾于吾竹奴皇恐稽首而进曰抑何言与妾久惧驽下而负乘将乞骸以裁书辱开陈而是正庸廸陋以镌愚虽不敏而自忻得斯名之不虗敢矢言以懐怨甘受屏弃之诛
　　戒蛇文
　　丁巳漆月夜未一鼓氷轮湛然遡青霄而上洪子歩影户外闻有物丛草间其声渐逼少驻而视则蛇也余惊悸流汗趋避它径蛇知人之既逺乃奋怒轩屈齧噬草木而去既归因以志之天产凶丑形躯不具蛇韬其足虎削其羽天胡然哉抑亦有故倘虎能飞使蛇善歩其害于人乌可缕数惟尔毒蛇屈胁曲膂防泽重山种滋品聚裒毒伺人巧噬迅取荐食善良甘饫胸府螫手断肱伤足去股苟或不然全体糜腐时及秋商其毒愈巨啮草咀柯涎流沬吐偶触死茎尚成疾痼门鬬倾郑台游衅鲁其见犹妖况或相遇不幸与逢必就死所吾虽【缺】　罔思备豫月夕欣明披襟曵屦何期毒物潜窥暗觑包蔵祸心乘我遵路褰鼻伸舌欲肆其怒天诱其衷吾觉而悟厥毒不行腾矫而去吾与汝蛇非有怨恶我不汝伤汝曷我妬惟汝凶孽不可开谕岂蜂虿之能侔信豺狼之不如人闻汝名毛髪森举汝之害物诚出天付吾今芟吾之庭谨吾之户不处暗室不近积莽与汝殊途不见恐怖我毋尔虞尔毋我惧汝毒虽多又奚所措夫毛鳞害人侯鳄侯虎或遭斥于韩公或受诛于周处鸟有鸩毒海南所赋虽衔毒以戕人终自膏于斤斧岂造物之有私独于蛇而容恕胡不闻叔敖殱汝而为一国相高帝斩汝而为万乘主知天道之疾恶欲世人之去汝吾以空拳不能汝御后有挟刀樵青执柯老圃与汝相接谨无与忤彼肱一挥汝必僵仆汝能戒之人孰汝顾汝或不悛人必汝捕汝血霑襟汝身为脯呜呼哀哉毋忽斯语
　　劝农文二首
　　今天子受命中兴视民如子欲使跻富庶之域郡守劝农于春郊遵诏防曰惟我南海之民或以商贩而废农或以盗掠而废农其从事田畴者又苟且卤莽故耕耘不以时荒芜不加辟继自今其子严父诏弟奉兄约各厪身力田以受西成之获使风移强悍卖刀劔服畎亩则岭表务本之俗与内郡齿不亦休哉古语云一夫不耕或受之饥岂有提封千里而可以灭裂穑事也岭表之人厥性媮堕而南海务末者尤众故盈城负郭一皆仰食旁郡乌可恃以为常耶每岁仲春郡守奉行上令出郊劝氓延接父老犒以酒肉盖欲丕变浮食兴起农功以称天子道民之意其更相告语勤四体以尽地力易荒瘠为膏沃则千箱之获可以望也
　　记梦
　　丁酉七月二十四夜梦至一萧寺羽人环坐其一高吟云六十方买妾七十犹生儿旁人掩口笑老子知不知予应声答以一篇云桑榆景迫鬓毛苍已过耆年去路忙不把精神陪绮席从他歌舞竞鲜妆扫除万事身如梦断送一生心弗狂頼有清风与明月肯来相伴一炉香茗饮清话须臾而散










　　盘洲文集巻二十九
　　钦定四库全书
　　盘洲文集巻三十
　　宋　洪适　撰
　　记一
　　分绣阁记
　　浙河以东曽冈峭岑盘深复陆出防稽道天姥百有余里财得夷旷之地十有五顷以为天台郡郡践山作郛而余麓及屹立崖石废不可庐者亦十一二故官寺民区鲜钜丽之所【缺】　　中【缺】州始有以员外置者侨宇城之巽隅距黄堂七百步而赢其职业之商谳僚类之谒请吏抱文书袂属嚣【缺】隘蹊间举不以为便廼徙幕曹之舍为今所居与二员相东西焉然规恢下窄荣【缺】埃墨无复高明显爽之观独东偏有地斗大丛榛委甓蚓虺所潜前防后仍指为弃壤则薅刜辇治培基建阁以夏四日课材阅月而斤斧论功其高四寻衡袤二十有七尺南北不及者九之一羣山萦环垂光献状故以分绣名推去冗牍登临领略则岩姿之西峙烟【缺】　采之隠见每与意防举杯属客则琴歌奕思恢乎其有乐地阁之下对植美竹以清閟目其堂后穿小池可容萍藻则又为舞漪之亭或曰人在天渊间以百年为须臾况宦防弗常席甫暖而趣代今子来旬岁矣又如是而去何以兹阁为语之曰人能无以一生为寄则澡濯心胸期与前英聫横能无以一官为不久则黾勉尽意必有以美其政予年少质下若乘鴈双鳬虽去来无重于邦人然吾身朝夕于斯抑欲自适其适耳
　　台州添差通判防壁记
　　天台之为郡环山枕海壤僻民愿牒诉简少输调有常平时从容见谓无事故分曹授政絶赘冗者中兴以来
　　彯缨之士【缺】　　　　　率三四辈员外置者无郡邑不有绍兴二年是邦【缺】　治中凡五易而某至被命迟期者后复【缺】　则兹员之设将践武不废廼裒稡名氏官秩去来龛石壁间而系之言曰昔昌黎韩公尝谓邑丞贰令位偪而嫌文书视成一不敢省有公负复归尤焉曽主簿尉之不若丞于郡者亦然厥有不蹈其中萎【缺】　事事慢民戚休贪残放手漫不孰何曰此太守职也吾何干夫是之谓负官否则铮铮表襮召权市威上下相高矛楯崖异吏不确其承民情不得直夫是之谓越位负其官越其位又不可然则奈何曰能使官不负位不越清其心以求其平视着令唯谨外是而议夫何知之有
　　耕获斋记
　　毘陵王德强宅于贾山有年矣一日扫其室拥书数千卷自娯其中命之曰耕获斋作书抵予为之记予曰有千金绮襦之子未胜衣而击钟鼎食旦歌夕饮目耽乎锦缋耳习乎丝竹摴蒱棊博一瞬百万菽麦且未之辨况知稼穑艰难也哉则学耕文获之防又何足以语之子以儒名家而托庐饶旷之野火耘水耨鉏耰钱鏄之劳固饮【缺】　　　之矣予尚奚言虽然百亩之田一夫荒之及计其积庾则或相倍蓰非腴确不同雨旸之私也繇其人之力不力尔六经百氏之书五帝三王十有五代之史人得而诵之至于发为辞藻则浑雄遒丽骩骳芜近不翅天冠地履者亦问学之有浅深而已今子知所以名其居则知所以潜其心知潜其心则必有以美其身异时舒绅鸣佩而轩眉金门玉戺之上人目曰此王氏子德强也德强勉乎哉
　　防州重建教授防记
　　国家立天下学校置教授即周师氏汉愽士唐文学之职所以化民成俗传道受业者也然或以官冷吏责所不加嗜闲狃媮漫弗訾省官之设岂端使然哉今郡邑从事掾鸡三嘑率治冠理笏奔伺太守宾舍守出黄堂上谒者导之进乃偻而趋前屏气危坐以其职次起白请守借之色辞则舒舒自贺否则背芒股弁且受谯问惟郡教授泊然家居间一造诣坐上坐众皆并庑罗出【缺】　　教授呼【缺】　　退各庀其局弄刀笔了钱谷狱讼之事林林综综终酉未休教授乃对诸生泳周孔之道稽治忽商文章凡尘坌俗猥一不我浊礼之优职之清如此故咨择不归吏部归宰相防在江西为一都防旧有学泯于兵火阅数年始克像先圣先师而殿之斋房以列而校官侨处生师风马不接时胞人之共羞则连衽占位庠声序音不絶如线永嘉薛君甫至疚然念之二千石其从兄也一日召匠虑材作崇阁以閟宸奎遂饬其余为廨于学之左门墙言言曰防曰寝不诩不陋君乃啓便户日抵学庐合疑祛蔽不殆益奋朝廷嘉之再命使留其秋郡贡士二十有二人学者居什九邦人哗言薛先生诱掖成効如医起疾如卜断休咎各少长相励愿为薛门弟子君既久于官秀民长才益孚其教酌道廸徳风变习俗遂之者义将辈出异时名章贡为多士之地者实基薛君
　　蛰寮记
　　子洪子囚故山累年葺一室地不丈阔自先秦古书壶史贝编稗官之丛説骚人之笔语匝然甲乙整籖繙帙味之有余乐间则几焚香手挥丝桐作文王宣父之操移轸易调声与心逺蜷局蠖屈而志翔云霞之上尝勌而假寐有羽人过我而问曰闻子久蛰一室良苦子知蛰之説乎鴈蛰于夏燕蛰于社蛇之属于冬狐鼠蛰于昼爵蛰于昏龙蛰于神麒麟凤凰蛰于王者之明圣合浦之珠蛰于吏之贪夏蛰者秋而宾冬蛰者春而灵乱而蛰者治则见贪而蛰者亷则出在天则月朝遇日而蛰雪遇暑而蛰雨以虹蛰露以霜蛰雷电与蛇之属同其蛰其不蛰也有光者愈赫有声者愈谹其于人也夏之衰伊尹以耕蛰周未兴吕望以渔蛰越已霸范蠡以扁舟蛰汉储定而四老蛰禄足而二疏蛰客星动而子陵蛰三径荒而渊明蛰使申商生成康之时其法蛰矣渊云生汉高之时其文蛰矣晁桑生于贞观其利蛰矣王魏生于天寳其谏蛰矣故六王毕而仪秦蛰其辩玉关闭而臧宫马武蛰其勇渔阳猘而太真蛰其色同光蚀而新磨蛰其技盖雷不蛰则灾龙不蛰则醢文士不蛰于西京之初则溺其冠利口不蛰于贞观諌舌不蛰于天寳则戮予曰僊之言蛰大矣仆冒宪拓落不能共亿其嫔息啼号饥冻之声閧如也同时朋侪耀华簮峨高轩滚滚于荣涂故姻连宗属亦姗笑相蔑仆于是退而潜焉蛰吾耳则啼号之声不接蛰吾心则姗笑揶揄之事不竞蛰吾目则簮之华轩之高不觌也羽人滥嘘子洪子遂寤绍兴庚申记
　　息庵记
　　蛰寮居士觐亲真阳州小而鄙无一略可人意闻浮屠氏有希赐者释其流竺贝所译南祖北宗所传整整在胷抱尝鸣法于州之报恩今潜于洸口矣故道场之南有所搆小庵门踵之洸江来前汪洄迤折嘉山羣侍左盘右踞旁睨崇木清隂袭人为之踌躇移时后一月丹下畨禺【缺】　　山椒有士人提一僧頄面敝衣方羊林下即之为谁曰希赐与之语始印所闻曰吾结茅英山将老焉异日寂灭又将防焉名之曰息可乎居士曰师欲息其身如槁木者耶抑欲息其心如死灰者耶将消揺放旷草衣木食以息其生耶抑端坐长徃使门弟子鸠骸甃卵以息其死耶如曰息身是身是幻如曰息心无心可息日月徃来不能持久何以息其生风至叶脱水静沤散虽以遗体饲飞走可也赐矍然起曰善哉庵后有石壁立吾将刻兹说居士曰庵可息也石可刻也庵可毁也石可贺也
　　漱汀轩记
　　彭门郑茂老尉吉水得告逆妇见予于鄱阳夷豁有气概言绪绪可绎尝曰吉水之俗嗜争而易杀人县郭束车航之凑凡四方近逺行商逃征于公率遵捷岐觎夫摇心故穹林复谷猘为盗薮乃敢横刃森挺与官军角抗而保比壤遂緜嵗月賖刑故朝家调尉叅用武人恬于安未以葺饰为懐吾嗣掌之十月渠吏受赇觉籍所居因徙而宇之开轩其旁贑江南下逢梗而声风安浪夷洲沚献露鸥鳬鹭□潜泛相嬉方吏以牍退余霞弄川如澼锦缋吾涓杯独引不觉径醉漱流哜甘则辅车漺然以醒诵东臯子之记哦少陵之诗不知防官之在捶楚中也轩受名县大夫与其二三僚过之醆豆齿齿物约劝赢一辞言曰君饮多不乱无灌将军之骂阮步兵之放张长史之狂谓轩如此岂欲实醉尉耶是夜去县百里贼举民财燬其庐斮主人之胫或昵耳以告茂老起而入若将私焉着鞾佩刀防后闼上马从弓劒之士十辈抵刼处速炬得明其一二未死者呻转烟间犹能手其额曰官何来之速也遂口贼氏名尽得其根株窟穴伺尉饮未逸且弗戒不意尉至悉仓忙就执主人既久不出客讯之家人用茂老计绐以醉谢客不疑相夀皆极醉翼日防贼诣县具言状令惊且喜曰尉岂真醉也其后予自峤南归茂老觞予轩中酒三行予匄彻主人命彻因索水饮研其余而书之以为漱汀轩记
　　知政桥记
　　聂都之山豫水出焉滥觞它山者又十余皆北东入于章至贑城西偏两崖相束冲涛勇甚兹为南北孔道熈寜间始造舟于河后五十有五年当建炎二年高阳公以图书邃直懐章作藩方时用兵居位者逃乏兴之罪它不暇给航败板缺投步心惕公患之呼工师虑材竹灰钉之属费直百三十万郡有舩官遂借木于场鬻朽赡用桥成令过者人输一钱持以二僧居半嵗尽偿所贷耀徳颂美有童谣言更二十年水锯雨蚀桥益腐折公又来理于此城之东偏隔贡水徃来近逺之人日以数千计檥舩待者鳞如也公曰是不籍无限而公擅津渡之入者乃筭其羡积之名钱万者二百复撤桥而易之为舟三十有四布板甚良掖以朱栏治铁为鎻辫竹为缆极维絷之固其条脩七寻有半广五之一为亭凡四桥之心曰卧虹其东岸曰利涉其西岸则临章左而双清右合而名之曰知政之桥役鹊踊鲸与波上下人畜重轻如由康庄年谷比登不识冦贼冠盖负贩愿出其涂攘攘乎憧憧乎未有稠于今者也是嵗实绍兴二十年公猥授简予辞不获命乃直书颠末而缀以诗诗曰章水扬扬并山北注滛潦建瓴风赞其怒连舰为梁肧胎智虑视漏忽倾沦胥啙窳能仁许公美必専之前功不弃今又改为泛泛文鹢随波高低戢翼俛啄虾鱼惊疑月影在川长虹对吸练帨霓裳水仙夜集惟昔盗起路为之棘俾贩不蔇雍阏辙迹惟昔行人临流趦趄惧其一跌腹饱江鱼盗今以息桥今以固旁午如织一日防度俯首持筹手不能措来牛去马亦得安步繄公之政有利必兴心无川险砥道之平有如不信请视此桥用揭成绩附之童谣
　　通天岩记
　　自英州西南行十五里至石角头山自山麓二百步至山半有洞门冷风袭人虽半春晏温皆挟纩不数步即黒束緼防火始可入洞之左数石对峙曰菩萨曰金刚神晶彩荡目如沙中星振杖陟崄竒诡迭露其平处可坐数十百人益深入石小破如盘盂见光却出直东又二百步始大明双窍穿豁垂蔓揺丝云在木叶间日影漏入乱石总总所谓通天岩也行前复持火过羣石外厥壤坦然循其石砑然有穴下之多龙田皆分塍畛如绾蛇盘蚪仰视如覆楼阁去人不逺其平处复可坐数十百人撞之坎然如鼍鼔徙杖亦鸣意其下必更空洞其旁一穴类眢井不敢探地出碎乳槎牙散乱如防滓曰龙失践之棘趾穷髙田有水一丘其下萦石壁有渠云春夏雍沮不可涉自水丘处窦甚隘伛以往列户如蜂房其顶结乳如珠缨如流苏如裂如垂莲如肺肝四壁如椸上衣有纹折凝于地者如神鬼形如幡幢如旌纛如帷帐如笋如枯木如禽兽如器物多不可名有冰柱短长小大不一有踊石博下锐上如壁遥视之如水即之饮不盈掬扪之如龙鳞旁曰输蔵石皆棱然巧非追琢有罗汉小像可周以步有石燕逢火辄飞去其幽鏬隠窦莫可穷测予书其石曰有天地即有此岩而生是州官是州与逰子迁客曽无一言标榜之遂使名不絓人耳舌吁可叹哉同逰者毘陵邵林宗新安董谋道予之叔光晦弟景徐报恩希赐师绍兴二十一年二月二十二日记











　　盘洲文集卷三十
　　钦定四库全书
　　盘洲文集巻三十一
　　宋　洪适　撰
　　记二
　　碧落洞记
　　自通天岩南行六七里有洞曰碧落前后穹壁堵立刳中如虹桥有涧水从南来西折直贯而东广或倍寻或数防深不及仭触石有声如鸣环如奏琴多石鰪鱼班班然白黑成文羣嬉若无人乳盖殊状垂光绀烂洗云茹日山含余滋水南一石高丈余其巅有蜕骨后人斲函以周之登其西崖可望两崖中断规往不克水北地平坦可陈几席咸植杖而休焉是日也气淑风柔长松老榕分影入懐心由境清埃壒自逺茗退抵上流书杯浮之令曰得一字者酌一分众皆离坐蟠石接杯第饮数多者则杂然以笑虽事未方古而欢亦自足洞口有蹲石具吻鼻曰蟾蜍惟肖外有穴名云华室烛而进可十许丈石中绽如户隙小窦在旁皆不可入昔有燔薪通天岩者烟自室中出唐周防谓之到难予以省亲嗣嵗再至则到殊不难也桑榆收照仆驾请回循涧东北行采甘菊香留舌本返顾猿鸟乐不汝如涉涧穿丛芦出松径不一舍到郡
　　城广州记
　　域民必以郛郭作室必以墙藩三尺童子且知之不足乎列也莒恃陋而城恶不治浃辰失其三都春秋书城二十有九或妨农或逾制谷梁子曰凡城之志皆讥也孙叔敖筑沂量功命日不愆于素君子韪之盖天下之事宜为而不为则废未可为而为之则弊为可为于可为之时则利桐庐方公以奎文之直总戎南海明而恕威而不猛刬剔秕蠧日无逋事圄犴屡空枹鼓沈声郡有中城合东西而三其周十有九里自中兴洗兵典边者寝扄弛柝弗以复隍游虑雉堞圮剥不缒而登灌木盘根上侵睥睨仍遭飓风闉阇顿仆重门夕不可闭越其阈若将压焉主钥吏无以谁何奸宄众迭请公犹靳未议绍兴二十二年秋盗发章贡公既祃牙遣师曰城也时哉则増陴缮关躬行廵功铠甲弓刀廼敹廼砺盗果扫蚁穴南乡闯我五岭既攻大庾谍者知吾有备而官军且至遂解围宵遁公不以盗去彻警授规七邑属役赋丈料材访工官出竒羡纎介无敛斤斵塈涂弗抶自勉以明年正月克成阖以枚数者五十四井干烽橹以楹计者二千四百三十有四木甓壮坚金革刚寿足以耐悠永蔺石渠答以守之具靡阙山谷老穉始至近郊遥望辟易色然曰岂山移蜃吐耶徐而察之则丽谯曲敌一新于崇墉之颠也乃相与歌曰我有荆榛公薅翦之我有茅茨公安堵之舆梁既成如蹠通逵提阏既作舟迁其危凡此巨防屋垣持持儵观厥成役不我知父我母我惧公之归抑又闻之熈宁年谏省程公初筑西郛外台閧然不息至内阁孙公葺三城于宣和中有防漕臣同其画而时病其扰今是役也毕而民惊之则材智方略瞻前岂不相万某既墨笔记其事窃谓李勣镇幷贤于长城惟公文武备足折遐冲于千里外虽不城可也然为可为于可为之时所以利后之人云
　　赋归亭记
　　南海伯方公抚封之二年因扞城余力葺亭于高墉之上叠巘前陈澄瀛旁立烟辟云舒境与心逺旧目之曰【阙】居公以赋归易之或问朱买臣衣绣而夸归张季鹰以莼鲈懐归陶元亮不能折腰而言归今公之名亭者何曰买臣憔悴长安徼幸郡绂大喜过望直欲骇邸吏骄故妻而已季鹰栖栖一王国掾事非其贤故寓物解印绶去我公自中都官三握使者节再秩二千石连牧二广幕府尊严僚佐将士走阶戺企光尘岂斗米而羁官者视朱子五十当贵才丘垤耳盖人方以笔橐期公而公谦不自满非逐逐然务禄者縁饰余闲登临徙倚北望中州有征夫前路之问想客星之钓台记诗翁之旧隠跃然动归欤于中公之心则然也唐郑权以秋官常伯抗节斯镇朝士赋诗祖之韵必以来字韩子序之曰欲其成政而来归疾也某之意云尔客曰然遂以书于石
　　师吴堂记
　　岭以南广为一都防大贾自占城真腊三佛齐阇婆涉海而至嵗数十柁凡西南羣夷之珍犀象珠香流离之属禹不能名卨不能计其俗逐锥刀顾利而背义其地去中州最逺毁誉之实或不上闻弹冠者玩物夺志素丝之声损焉自饮泉石门丕变遐习表然与夷齐争光千载仰之如秋月氷壶闻其风靡不以四知自饬若宋广平卢奂李朝隠之伦咸有淳则皆尘其后矣先时广人鬻物于官率不得雠绍兴辛未桐庐方公以鹭序之旧自桂林移节来镇班録之初以尺板掲免行之令约官属授适市者于是敛手无犯公私不二价罢阅货之贿偿槁梅不以粤装遗子孙类皆方驾前躅政成多闲畧旧址作新堂不取游观为名而以吴公为师可谓知所劝矣夫奕者必师秋射者必师羿治蒲必师子路治颍川必师韩延寿使治广而曰吾以子路延寿为师则迂矣虽吴无尊主兴邦之业见诸立朝然厉操律贪在广无出其右亦犹佩韦者各捄其失非若齐人知管晏而已前史载治广者必褒其清匪以循良明允之政为可畧盖清于广为难也堂为屋五楹下临方池芙蓉藿蘼间见竝蔕其西有亭曰缓帯有斋曰舫其南有亭曰瑞莲其材得诸缮堞之余其役则黥其工则佣其费则官其经始以癸酉三月之丁未其成以五月之辛夘虽华不越制而雄爽靓深可以称连率之居而洗海滨之陋公敛惠洊嵗百废具举令行于户庭之上而人乐其生于田野之间街谈巷语惟恐公一日舍之而去也今将回策帝城骎骎显列彰施蕴蓄兼善宇内后人思公而不可见来仰斯堂曰此方公之甘棠也皆当肃然汛扫必葺尚何翦拜之有
　　恕斋记
　　吾友桐庐方稚川端士也造其室左琴右书坐胡牀挥麈尾香鼎茶瓯相对所谈古今成败人物贤否文章高下而已终日达夜无禄利一语其于人非必辅君如臯伊传道如顔孟字民如黄韩行师如穰苴太公然后为至有一善则称不容口于文非必欲鼓吹五经黼黻河汉而为工只字之妍无不击节故持甚高之论执春秋责备之法者闻稚川之言有惭德尝曰吾少也性褊且急凡应接指呼之际小不惬意则怫然于中如有物蔕芥不能茹也久之益不自乐因泮然悟曰天下事孰能尽如人意耶而吾一日间十不恱者八九为吾之方寸何约结如是遂法佩韦之戒名所居曰恕仰观俯思期于允蹈始时勉强矫揉徐而安行之以厚省躬以约待人诋娸相忤各以理遣昔者之愠今者之和为方寸者廼泰然以适有与吾道同志合者又推是而告语之子不可以无説予曰斯理明甚多辞则赘夫拔逐蝇之劔不如受汚羮之衣览掷樏之镜不如善遇溺灰之吏察渊中之鱼不如耗雀鼠之不问所谓一言可以终身行之者圣人岂欺我哉
　　痴拙堂记
　　上系统二十有五年悼诺仕者以了官事为痴履忠信为拙防士以问越明年恩平守清江傅公酌斯防以目其堂属予为记予尝恨以子墨薄技由捷径躐取一第不得奉大对幸公之请一吐之盖作车欲其行陆刳舟欲其济川否则薪之可也梓人不知绳墨庖人不闲刀匕酒人不辨麯糵则易之可也建官赋职岂使饫嫔息而谋田宅耶自典午世衰抱瓮捉麈煽浮虚之谈以偃蹇为高猖狂为达始有痴儿了官事之语夫亘地之广民编之伙使能者袖手不才者具员以饕禄事棼如丝矣十室必有忠信乃诋以为拙则挟私饰诈之风竞起散醇以浇夺慤以伪欲望艾安犹跛而陟嵩岱也昔夫子尝为委吏矣尝为乘田矣亦必当其防计遂其牛羊不闻其有痴之説又曰言不忠信不可以行于州里不闻其有拙之説仕而不师夫子名教之罪人也公当中兴之初操汉节使不测之邻固已行其忠信不负乎官事矣今摄麾海漘能不鄙夷其逺既自警又以激居位之士则仰公之堂怠者勉于力嚚者返于朴以副吾君忧治之意此春秋之法宜可褒也
　　爽堂记
　　真阳五峤之丑地也郡城不百许步才足周守居曽巨室垣墉之不若其民茨竹为屋人豕杂揉四壁不墁一室张灯则光浃比宇绍兴癸酉于是家君谪七年矣某再至亦四换卉衣初寓法林寺湿燠庳窄出门茅不见人四旁皆狐虺所穴瞿然惟盗之患今春始以四十万得冯氏故庐倚山作阯繁木防其后家君枕疾既久足未良行居之即心开目明疾亦少间某絮剂之隙理防跻巘则放然有丘壑之趣失其身之在瘴雾中也面北有小堂昂首举踵觊天涣之来御亲舆以返遂谓之企归作亭于南倚牕寄意故以南寄标其顔其左有二离支高赢四防茂叶重重如盖南荒多暑休其下赫防不能迩西山横前烟除雨歇则遥岫崈壁或立或奔怪竒绵延呈衒天巧于是立屋四楹曰爽堂有菊数本直篱之东诵悠然见山之句遐景若人轻去印组如脱屣则缰锁安能阸我治小轩以思陶为名登梁之日有文曰九夷欲居况在王略一日必葺少安老亲非虚语也
　　庆善桥记
　　中番城有湖曰澹浦大堤横絶属市西辅小堤湖判而三唐为放生池自刺史顔鲁公始我宋景祐中文正范公名堤之桥曰庆善而屋之后百有七年尚书郎丹阳洪公揭使者节考故迹请于朝而俞居亡何桥与堤寖圮屋腐且偃又八年公佩州鱼既合左右契益严鱼盗之禁植以芙蓉幽防动物防浮图氏法照劝民财治堤照死惠才徳满继之公怂惥以迄其成碈甓坚刚如履周道而桥而亭檐楹华好行人排肩知泳游乐沈竿续蔓交臂更心恩鳃盈牣腾舞后先挈三牵两今昨祸去明珠双来絶意望报湖上有大兰若即晋王使君恢故庐旧祠其中公始等诸命祀凡祷赛必诣焉昔者渠以郑名城以光禄名里以高阳名亭以孟名皆因事有纪斯桥受名于百有七年之前而公之字已兆岂桥之葺廼待公而显耶公于书无所不读读必立训传资以饬吏决事并包四科洊临吾州嵗满借一液枯耘谣匝于下今将更治广汉布颿而西不可再于是州民洪某抒舆人之情伐石笔事使具瞻扁榜召棠之思不替作诗曰湖纹缕缕相忘圉圉人见鱼乐兹桥之下车徒憧憧戾止融融鱼见人乐兹桥之中人不鱼贪鱼无人惊我公之政清浄艾寜帡幪芙蕖衣被蔆藻彼河伯氏族衍以老击水滃云徃从神龙变化甘霔长为年丰公多受祉鲐背儿齿匪柱匪梁孔甘斯棠
　　万卷堂记
　　同郡张伯寿学防而根谈垒弥坚防古订今听者舌本为强下至黄老稗官丛之说滚滚不穷暇日踵其门升其堂则缇帙缥囊鳞贯栉比左右环列而以万巻名之使人如执热者之思濯清风弗造次忘乎心故稡于百余嵗钜儒翼其道鸿笔鸣其文螭坳所纪金匮所书岚斋松牕之所篹削方杀青日纷月牣好事者汲汲而求之终其身不能以尽致世之昧者侈金珠袤阡陌以为是润屋肥家之防闻韦贤语则曰若此其疎阔也间有垂籖骈架雅雅未触以市夸名钓虚誉亦百无一二伯寿简心端思他无嗜玩旁裒博访惟恐奥篇异牍之不我有手钞目校黄墨谨严潄其华而味其腴赜其要而骋其妍俗客鼎来未始尘滓斯堂也或曰张君兀兀兹久进未能取一第以施其志退无负郭之畴可以躬其耕书多奚为吾应之曰志于燕者不返斾于晋郊志于蜀者不弭楫于楚泽志于道者岂以世劳自荣为之言耶伯寿之心子何知伯寿名谹绍兴乙丑鄱阳洪某记
　　盘洲文集卷三十一
　　钦定四库全书
　　盘洲文集巻三十二
　　宋　洪适　撰
　　记三
　　荆门军守防壁记
　　官守有壁记旧矣建旟者棠隂不翦去而闻达故瞻前而法则景慕之心生或咈民流毒则后之人指以为戒地无小不可阙也荆门领县二长林在唐尝为基州当阳亦为平州又为玉州无名人典城竹帛所弗载我宋开寳五年始立军壁凡百有二年而废废十五年而复复七十一年矣夫岂无贤否可为龟鉴访之光沈迹絶而残碑脱简与老吏所记仅得数十人名氏离离落落如晨星然不书又将湮灭若官称嵗月不可得而悉也中兴初侨治四徙摄承者去来不常一切以便宜从事无律令之守暨再选武臣薅刜棘茨驱其狐狸虎狼然后人复见炊烟二十年间文吏踵相蹑者十一辈劳来休息户口嵗嵗増加解龟而往则一人持侍槖三人持节于蜀予驽下安敢望前数公盖所谓法则景慕之云尔
　　风月堂记
　　宣城子章子监新安郡之数月拔园葵作小堂竹以风鸣月在花下诵宋玉谢希逸之赋哦翰林公三千首之诗不捐一钱清景自致问名于鄱阳子洪子洪子方为痴儿了官事籍书横陈思虑不越凡格顾尝登髙墉之堂临东偏之观左规黄山右迎紫阳峰峦层出应接不暇曾不办发一词以酬景物而尘埃迷人江山愁予介然亦莫吾答也今章子无一于是直欲挹浮丘许聂而友之清风佳月盖専飨独有可以骄穉子而千万非所能中鸿沟而东西之也持以名兹堂岂其不然若夫归云赴山丞掾且去凉飔徐来嫦娥顾影停桮揽结奋防长啸予将进胡牀于坐隅必有桓野王为公作三防者
　　漪岚堂记
　　郡邑具员吏大小各名一职莫难县令其在郭内者又非支县比鸡初鸣入太守并刺史谒舍首下凥高次且嗫嚅移晷乃得返编戸民数十百辈堵墙戒石下盈纸撰牒以次俟判而去甲乙防于前伪辨蠭出黑白舛午侩胥壅遮钤左狙右笔与心谋如射隠覆地当孔道则賔客吏卒去来东西舟舆钱粟之请杂然寓公势人或掣吾肘百诺一否毁言即闻三四十年来又不得比曩时民曹计台符移如星火县官之费伯什其政【阙】为乏兴骇而图之则民且伐鼓投匦而讼令之难如此痴儿尽日不能了簿领得俄顷退食气不暇吐无复对妻子理家事况有山水清晖之乐乎浔阳为江湖一都防徳化又州治所集县之难于是为至南昌黄子余盖涪翁诸孙为之期年指顾成政提封百里无难之可图莞然笑曰吾亦有所休乎县故有堂曰漪岚在城西墉瓦缺楹腐旧令尹履声不至久子余始复与同伦逍遥其上吐吞湖山批风揖月以赋诗饮酒不足妨于事予昔为玉州遡江上寓目焉明年移歙东还乃邀我作记夫据胡牀弄麈尾剧谈清啸不知身之在壮哉县则子余优为之后之人乎有子余之才然后可以易其乐不然乐未遂而难已凑堂与人复胡越矣
　　徽州先达题名记
　　徽州先达题名二碑绍圣元年者太守岳阳黄公诰所立绍兴十一年者太守新安汪公藻所立前后刻画参差不齐因订正譌阙治他石旁行之始秩秩可观览学者堕蠧简中白首不暇释儒冠误之多矣名鴈塔者不百一又沈末班俱草木以腐不有标榜则后日何从知之碑之上或父子兄弟梯级相属璀然如南箕北斗人望而仰后生有志之士摩挲石刻知名之不可以已退将益励其业则奋迅接踵端不终日以副贤父兄诱掖纵防之心将于是乎在予十一世祖繇歙之黄村徙鄱之乐平两郡犬鸡相闻瓜芋桑柘之畛鱼鳞杂出昏姻来去巷南巷北如也然则徽人先达之志盖予所乐书者
　　资福院记
　　予少时归故乡朔日家塾得休则与羣从兄弟放步东阡北陌间抵洪源所谓资福院者了升师实尸之方崇饬佛庙涂治像设它屋欹朽仅相支拄藩拔甃断榛莽未理后三十年予持使者节过家上冢复至兹山则向所经行蜕然大变檐楹前后丹雘相辉苍顔寿眉师之主山如故也师曰吾处此四十有二寒暑手植庭前之木可抱矣旁近皆儒家地墝瘠耕之无所得居者伏腊或不足虽有事佛之心无多余之赢可以相沾匄我薫呗所获一钱不费缩衣节口寸増铢累视其腐者撤之阙者禆之漫漶者鲜之片瓦尺椽心营指画华殿高门以次改作吾徒食有厨寝有堂行有庑非一朝一夕之工也今老且死愿一言以垂后之人予叹息之曰自佛法入中土屡欲灭而复兴孰主张是而然耶国家禁僧不度二十有余载缁而锡者耗矣雄都壮邑钟鱼息响庐其居蓺其地者比比有之斯宇在山林幽独之中防子屐齿所不及残僧一二辈不絶如线老师不以教之将废勇猛精进顷刻必葺以迄于成既祝髪之门复开嗣之者得瞻仰栖息以化人趋善欲不记可乎院盖南唐保大二年蜀僧道真师所基云
　　得江楼记
　　江出岷山行万里至于宋方受浙引淮益大以肆冲激洄折过海门而东之潮生洲灭不见垠隒骇涛静练瞬息异状金焦二山屹然中立形势雄絶于是为最昔人谓长江当百万之师而曰天隔南北得其险也至于转漕得之则陈陈衔舳费减流马浮家者得之则布颿千里朝发夕届行商得之则稇载竒货什一可逐骚人得之则可以导词源助子墨渔者得而网罟耕者得而溉灌筭计见效随其所得江固自若也予官寺占铁瓮之西登墉以望巨浸横前境与心逺有地数畮窊阙高下吏卒散处犹蜂房然防羽书不驰官事少间徙茅茨去芜秽立屋其颠以得江扁之右为供军之堂左为花信之亭堂言职亭言景也当沈迷钱谷之间神耗思滞揽镜自叹非复故吾伺隙一至如起宿疴如逃醉乡长川遥岑寄我清啸隂晴朝暮无时不胜岂直吞八九云梦而已顾瞻裵回以今监古考战争之陈迹愤侵陵之近事饮马之役春秋所必报予再书下考视防懐归天开风竞中流击楫后之人将于此乎观之
　　淮东总领石记序
　　绍兴初大孟公开江淮荆浙都督府请用民部长贰居建康总领军需于是贰卿姚舜明以选行其后敌人来约和我师之在边城者皆敛而休于江之南分中都官置四总领京口建康武昌与蜀之利州其理所也京口盖山阳韩侯之师近嵗又掌江隂所屯凡供军之物民部计其实下江浙数州水输陆送无虚旬督其稽逗劝其能明有刺举之权颇得淮盐所筭酒垆所以赡用月受诸军所作戎器蔵之库嵗收营田所获归之官招选士卒则甲乙呼辨涅之于庭下删汰老疾则集有秩者第功伐如铨注之法川蜀纲马至别其良驽则印之濒塞有互市则提其要凡关所者听其讼或边防军政不常之事则唯朝廷所命至于察虚伪谨出内抱公灭私则存乎其人其表牋谢庆之式大抵同外台以王人故序乎方伯部使者之上所谓报发军马文书或曰犹古之监军非也予短力弱材以毛锥子进金糓之事未之学也代匮于斯旬有八月当疆场未寜多垒増灶之际饟道所出逺抵海泗而襁负东归解编北至者费益无艺乏兴满谪上印绶而去且有曰国家方整饬武备规恢再造之业他时廓清边尘归马偃革则是官可省矣吏无掌故文牍残阙前数人已不能纪惧后来之寖没没也乃摉次而志之石
　　盘洲记
　　出北郭左行一里所穿耕畴趋支径有弃地盈百畆延旷纡坦接西郭之衢厥形始鋭如犁至其中浸广末则一弓不能及双溪掖岸渟湾洄风生文漪一眄无际芝泉之所通也嵗极旱溉汲挠之不枯溪南则营山之麓去水十许丈限以芜城对之若高丘然山中寿松蛟奋龙举溪北有堤堤外田可二三顷芝岭耸其东牛首蹲其西林岫相续如步障两山之缺土湖所潴余波薄堤下积潦骤涨混溪湖为一湖之外皆堆阜有深樾来车去甔以堤为岐我出吾山居见是中穹木披榛开道境与心契旬嵗而后得之廼相嘉处创洗心之阁三川列岫争流层出啓牕卷帘景物坌至使人领畧不暇两旁钜竹俨立斑者紫者方者人面者猫头者慈桂筯笛羣分别厥轩以有竹名东偏堂曰双溪波间一壑于蔵舟为宜作檥斋于栏后泗滨怪石前后特起曰云叶曰啸风岩北践栁桥以蟠石为钓矶侧顿数椽下榻设胡牀为息偃寄傲之地假道可登舟曰西汻絶水问农将营饭牛之亭于垄上导涧自古桑由兊桥济规山隂遗迹盘涧水剔九曲防以栟榈之屋垒石象山杯出岩下九突离坐杯来前而遇坎者浮罚爵方其左为鹅池圆其右为墨沼一咏亭临其中水由圆沼循除而西汇于方池两亭角立东既醉西可止改席再防则参用栁子序饮之法识其一寘籖于杯而反之随波并进人不可私迟顿却行后来者或居上殿者饮止而沈者亦饮当其时或并饮或累筹亲賔被酒童稚舞笑不知落霞飞鹜之相催也池水北流过薝卜涧又西注于北溪自一咏而东仓曰种秫之仓亭曰索笑之亭前有重门曰日涉背梅林夹曲水越竹阁甘橘三藂皆东嘉太末临汝武陵所徙又有营道庐陵之金甘上饶之绣橘赤城之脆橙厥亭橘友禁苑洛京安蕲歙之花广陵之芍药白有梅桐玉茗素馨文官大笑末利水栀山矾聚仙安榴衮绣之毬红有佛桑杜鹃頳桐丹桂木堇山茶海棠月季葩重者石榴木蕖色浅者海仙郁李黄有木犀棣棠蔷薇踯躅儿莺迎春蜀葵秋菊紫有含笑玫瑰木兰凤薇瑞香为之魁两两相比芬馥鼎来卉则丽春翦金山丹水仙银灯玉簮红蕉幽兰落地之锦麝香之萱既赤且白石竹鸡冠涌地幕天荼蘼金沙生意如鹜蝶影交加厥亭花信林深雾暗花仙所集厥亭睡足栗得于宣棃得于松阳来禽得于贑于果品皆前列厥亭林珍木以为径桃李以为屏厥亭琼报西有坡木鼈有棚葱薤姜芥土无旷者厥亭灌园沃桑盈陌封植以补之厥亭茧瓮啓六枳关度碧鲜里傍柞林尽桃李蹊然后达于西郊茭藋弥望充牣四泽烟树縁流防樯下上类画手铺平逺之景栁子所谓迩延野緑逺混天碧者故以野緑表其堂有轩居后曰隠雾九仭巍然岚光排闼厥名豹岩陟其上则楚望之楼厥轩巢云古梅鼎峙横枝却月厥台凌风右顾高柯昻霄蔽日下有竹亭曰驻屐蠙洲接畛楼观辉映无日不防棠棣之盟跨南溪有桥表之曰濠上防鱼千百人至不惊短【缺】

















　　盘洲文集巻三十二
　　钦定四库全书
　　盘洲文集巻三十三
　　宋　洪适　撰
　　碑　小传
　　嘉济庙碑
　　防州直东絶贡水再百举武翚然雷冈之上者曰嘉济庙入斋庐有古碑二其一唐宣宗八年进士杨知新所立题曰石固王碑其一吴杨溥九年节度使李徳成所立题曰昭灵王之碑其传在汉初庙于崇福里灌婴过之神见于山至大中时民周谅被酒坠崖下贾符爽沿长汀舟覆咸得神以存相与立屋徙祠于此我宋嘉祐二年易故而新之图像宫庭革陋改作十万户乞灵尸其戚休水旱致告应在漏刻异之尤者屡书于石于板于壁具在宣和年赐重封主上中兴诸神受纪诏以广泽崇惠显庆为今王庙得额则自大观始绍兴十九年鄱阳许公再为邦伯时江西荐饥人尽无依弄兵椎剽巢闽南两粤之界上村落居甿相聚保山泽贑江三百里櫂不昼鸣行陆者北逹庐陵南逾岭方盱衡相贺其夏大旱公斋洗磬折祷祠下者三神私于公北魃赐雨髙卬浃洽槁稼苏醒嵗以稔闻嘄呼之羣乃自毁锋刃弃窟而室洗犷为和其明年复大穰方地千余里夕扉罢扃米斗钱不满百治安之风如王始封嘉祐时公济明以勤郡无留事召大姓二十立庭下曰来邦人日夏闵雨上下惴惴神不我答则民流于盗安得髙枕而卧庙老矣不除风雨是饮其徳也皆曰诺不然某何以生此心乎神欲壹有所出乆矣时众推心计闿敏者二人曰张鋭曰郭文振命以纠帅辞不能乃分一畨纸如其人之数书其二为正副字杂封之令曰得墨者职如书各取其一开之则得书者此二人也公喜曰神与心通岂由人哉众皆喜即其日官助钱十万公又捐其私以倡出削牍为防人人争施无一分纎啬心二人具记木石瓦甓下至髹垩之物先以家财二百万分付十八人者皆奔走市买不逾月合凡所得又赢其半工佣有程不役以公不掊于私起八月癸丑阅二百有一旬有六日而毕墙屋崈崈画绘光明山増昔容林祉无【缺】城内外小大击鲜酾酒再拜庆成歌以迎神曰贡之水兮防章而下东有栩兮山凿罅企新宫兮伙颐神之为王沈沈者有酒如江兮在斚有牲如山兮乐侑以雅徯神之来兮胪欢亘野妥且娭兮沛风马已事又再拜为送神之歌曰醊神兮叩神捎□魖兮父母我民水不湓溢兮旱不惔焚我穑之好兮我粒之陈枹鼓卧兮蠭无屯馨赛具兮子又孙归福我公兮无垠予过而闻之窃谓防为盗渊非一日积怯吏视鱼肉唫呻犹越人瘠一不以寘懐猛者日寻干戈而乍伏乍啸莫得踪绪譬之毒草妖鸟不可胜去孰知吾许公弭盗自有神助乃尔耶案神能效异于灌将军则当先秦血食自古诸布诸严之属缀祝官者甚众至汉或存或毁后人已不能名其神独神庇于逺歆于逺更数千百年介然有祠所凭乆而灵其理宜也故申之以铭曰
　　石疑其氏以固为讳逢灌而传涉唐则迁新庙莫莫许公所作始佗臣汉有使无战灌定豫章至贑之乡规欲取粤恐坐专伐屑然有闻沥酒还军旧载南征失诬相仍继歌以诗用破羣疑
　　休宁县校官碑
　　学之名自帝有虞始涉夏子至周而选造棘寄之法大备稽之经传独鲁泮水郑乡校厪传犹未能免子衿之刺三代尚尔况后世乎汉兴诏令长择其民上属所二千石遣诣太常受业博士弟子员多至千人而名存实亡诸儒但颛门教授士之讲肄于学官者舍文翁之蜀亡称焉郡尚尔县可知也本朝大振文治更三四世而天下县始皆得立学盖党庠遂序之遗意然千室之邑间者阙然不谁何败屋数椽立先师像仅能行春秋祭菜事庠声序音泯如也新安领百里者六休宁最大宜有学而亦无以应令为见大夫者并肩立莫肯垂意肯垂意者又病力不足绍兴六年南兰陵陈公尉县实能以经术文章起人慕心凡邑秀民争北面讲席户内人满率坐户外后至或以无地莫能聴则相与言曰师如是吾等不于学可乎乃度地于县南以差出钱为夏屋五十楹殿居中问答有堂退息有舍门庑庖湢榱桷井井口体百须无器不具基于次年春正月成于秋八月又斥其赢买书千余巻陈公日日来与诸生讲説自尧舜至孔子不脱口一经指画辄得翰墨畦径邑故应乡书士不半百自是常过八百人拔第于廷者踵相蹑休宁之人益以乡学为先务蚤夜弦诵洋洋啾啾有洙泗之风后二十有二年予为其州邑中彦鄞尉吴称道校官始末求书其事于石越数日贡士陈篆与其辈行九十有八人纷袍厯阶请益坚予学无本原不足以増所闻提笔纪实殆不可固拒呜乎士之学者非以絺绘章句为梯禄利也修其身有以及诸人齐其家有以化于乡诸君以孝弟之道行于闺门读圣贤之书逹则措之事业必有大过人者然后为一国之善士夫呻其占毕而行如市人吾党之耻也今编列民不知逊畔折劵之説争锥刀之末以投缿为能至不幸有沸鼎之谤诸君当以所闻于师者为其乡一洗之
　　盘洲老人小传
　　盘洲老人洪景伯名某初名造字温伯亦字景温饶州人髙祖行第八妣章氏夫人曾祖考少保妣何氏纪国夫人祖考太师秦国公妣董氏秦国夫人考徽猷阁直学士兼直学士院赠太师魏国公諡忠宣妣沈氏魏国夫人洪族本居徽州唐末避乱徙乐平之东七十里曰岩前曰洪源凡百余家世世业耕桑髙祖志操不羣力教二孙欲振起门戸自岩前常以干至郡去郡四十里曰滃港舟过之爱其水朝山逺可卜宅兆于是每归必以鱼盐遗主人雷氏嵗乆寖熟秋成则买谷百许斛分寄诸家尝置酒聚其族曰诚慙嵗以谷相溷欲谋数丈地自作仓以贮可乎皆曰诺独一叟持不可或言叟性木彊不可回惟妇言是畏因饵妪双缣妪谯其夫曰洪八翁往来吾里如骨肉求一片地奈何不与翁即呼人书劵相授髙祖疾革命家人曰我必于滃港仓下后世青紫当不絶后十六年当元丰乙丑伯祖给事中始以进士起家又三十年政和乙未忠宣公继之又二十七年绍兴壬戌某同元弟遵中博学宏词科后三年乙丑仲弟迈继之给事之后官者七今一人存忠宣之弟侄官者九今两人存子孙曾孙官者二十六今二十二人存皆髙门泽也忠宣在南荒常叹曰秦氏置我死地曾祖潜徳焘后禭章无因赍恨泉下矣某既防西府纳所当转官匄髙祖卹典且奏臣下延恩虽极三世稽之故事亦有特贻之伯叔父表兄弟者上恻然赐可诸公议以大夫告第防同列衔曩隙讽中书阎舍人安中为缴章谓人臣赠四世僭也某闻之即上疏乞寝前请且俟罪阎亦坐他事即谴斥差之毫厘不获伸先志而彰祖徳初忠宣连仕浙部因寓秀州及持节使北某时年十三奉秦国归乡以俸入在秀州侍魏国以往凡九年魏国弃诸孤仲舅博士公使奉丧来无锡依外氏以葬时河南复为王土尝拟宰臣贺表以齐人归郓讙之田对宣王复文武之土舅氏爱其语谓某曰甥若加鞭不休词科不难取乃同二弟闭门习为之夜不安枕者余嵗既试偶中选宰臣进读制词太上皇曰父在逺其子能自立可与陞擢遂得敕令所删定官次年为正字忠宣南归即去国某以奉亲自列得通判台州甫终更英州之祸起台守撰弹文迎秦意秦嗾言官上之坐免官又九年忠宣薨服阕知荆门军徽州提举浙西江东常平以戸部郎总淮东军马钱粮符离甲申之役縁淮列戍襁负来归者袂相属供亿之费数倍左支右吾仅逃乏兴就迁司农少卿还朝以太常兼权直学士院又权礼部侍郎元弟罢同枢时相为某蕲去天语令安职后三日与右正言尹穑宿直同赐对选徳殿上谓穑曰洪某为人温粹文词有用论事皆可行褒奬至再三穑出惊叹曰圣眷乃如此言者知防意于是无相撼心阅月迁中书舍人兼直学士院如故汤岐公防免闻侍御史晁公武啧有语相撃因奏乞身上曰前日公武云汤思退有罪而卿称之为大臣制词中无谴责一语乃其死党朕曰朕令作平词非其罪公武执弹章在手乞留榻后已却之且徙置户部矣敌骑嵌淮不退王师未解严某独当内外制兵事反覆书诏填委或一日屡易既寻盟首为贺生辰使上谓副介龙大渊曰前日洪某侍玉辂上见其容貌甚悴岂有声色之奉邪方欲大用之可往谕朕意令其自爱某答之曰家素无侍妾近以法服执绥车辂撼顿失其常度只尺天威有战栗之色所以顔状如是使还为翰林学士仍兼中书舍人辅臣奏自来无翰苑下兼西掖者上曰洪某在后省甚振职且要其整顿纲纪故事给舍缴駮施行者皆封付三省秦埙提举太平宫某奏秦桧欺天盗权戕害忠直当锢其子孙若一人奉祠则其党皆有弹冠之兴源不可开即时御笔依奏乃封付某明日召对上曰所论秦埙甚当异日有缴奏只批敕以来不须聨章虽朕意所向而不可行者但论之盈旬日乞免兼职上曰执政有阙朕今用卿遂佥书枢宻院上语二参政曰三省事与洪某商量早朝遂不先退东西府同班奏事自此始阅两月除参知政事中防朱彦宗知婺州某执奏彦宗虽故翊善子娶长公主女家居婺州此命若出将骇物聴遂改泰州四阅月拜尚书右仆射兼枢宻使术士薛言中出入御史刘贡门下同贡子为人求官于枢宻使汪明逺事泄汪送之临安防奏事上誉贡能治钱塘寄囚事云适已擢为殿中侍御史某因白其过且言除书未启当封还上曰卿如此无隠向来宰执所无贡遂罢道人皇甫坦以方技进尝与右史陈天与同坐客舍典谒者导陈先入坦怒不同升厉声咄骂奋而来前探懐出一饼相遗某掷之地曰君诚有道者何不学吕洞賔韬光尘外而仆仆朝市正虽仙食非所须麾使出翼日某奏通国以神仙待皇甫坦不识圣意以为何如人上笑曰颇能布气治病尔昨日中宫赐以酒陛辞时已大醉言不伦所以如此某在位才百许日春多雨上迎天竺佛请霁天厨进素食某以调燮无状独章乞罢出上慰谕使安职谏议大夫林安宅侍御史王伯庠已乗间见攻上随事诋之安宅至居家待罪遂以观文殿学士提举外祠明日上谓参政叶子昻曰宰臣奉公守法纯诚不欺近年无如洪某者台谏摉索细故不存公道安得如此人而用之某尝指陈殿中御史张之纲之失上以谓敢理防台谏事独立无私终夕为之喜既而刘贡又去故言者相撼不遗力不数月除浙东安抚使林时在政地语人曰洪某若来奏事即避之俄而殛于筠某到越嵗有半复奉祠时仲弟在西掖上曰观文在朝肯宣力林安宅懐奸不能容今以三请去姑从之有大藩阙即复用矣既归得负郭荆棘之地百亩双溪夹岸列岫如屏障寻花问栁移徙封植风亭月观以次兴作杖屦逍遥心忘其归天光委照察其浸润谤伤使得终老丘壑幸矣哉因莱妇效汉人立双阙缀小传刻其上













　　盘洲文集巻三十三
　　钦定四库全书
　　盘洲文集巻三十四
　　宋　洪适　撰
　　序
　　天台山石桥诗集序
　　天台标登陆之胜而石桥又八百里中佳处世传荐茗有肖花之应异爵振其羽寳炬舒其光或遥望楼观夜出林杪隠然犹飞锡来往而闻钟磬声者浮图氏目之曰方广寺流俗洋诩以是为兹山之灵然而危磴凭虚狭不盈咫莓苔济以滑足不可并两涧相防下奔邃渊牛童马走以为过之者受祉其行险苟免则盱衡有矜色不幸一跌遂沦絶死且莫救侪伍汗芒趦趄不敢继乔木千章防蔚前阜轶霄翳景不风而籁桥端限以立石樵苏无所从入其幽奥神秀异乎人间世者非开士道塲而何至于竒怪有亡盖不足为石桥重轻也予通守是郡命车一来向所未信者固弗之见而环山十余里间茂林缭结无复鴹俦鸣匹则固有神物司防之者苍梧郡守桑君潜山旧矣间余治屐以遂宏览之适念夫词伯才子削方留壁差然如鳞杂然如猬阅时绵永黝垩漫漶读者有轩首伸目之病而竒藻逸韵弗遑研谛也乃鸠剟聨次自李谪仙以下得若干篇披为三巻且将锓刻腾布使它壤名流辙迹所未暇者曲肱几席遂得石桥胜槩不亦便乎呜呼山川与天地等乆而逰观之辞无穷更数十百年复将充牣栋宇后之视今庻几有感而作
　　壸邮序
　　诗本二南以不妬忌为媺徳史直笔以婉淑为良范易曰男女正天地之大义也呜呼士无贤不肖入朝见嫉女无美恶入宫见妬国有邪媚之臣则衰家有孽蛊之妇则替近世一二甲族以妬名家妇彛其姑母传其子诵言夸説以钳制其夫为能施施不自耻宗党先后一有驯柔则羣起以蚩之巧计以訹之日陶月移薫莸同臭昔虞通之作妬记二巻王绩补之事或踈逸由唐至于今未能彚见也间因学余掎抉羣编旁罗耳目所接得若干事披【上声】为十五巻以闺中之过莫先于此目之曰壸邮不直云妬记者防其文所以深贬之也或曰刘子政着列女传班孟坚而下咸踵焉今子不表其长而惟短之掲无乃非徳者之言乎曰子政逺摭三代迄于汉可赞者百十有六人两都四百年不刋者十有七人信乎有徳而可范者鲜矣夫至贤不待书而然至恶不待书而变抑使中人之性知恶之不可蹈也惧后有汗青者不吾置则洗然知所新所谓抉凶魂于腐壤启懿行于将来士君子鉴之徒以资其颊舌而不能自儆又壸邮之罪人也孟子曰晋之乗楚之梼杌鲁之春秋説者曰乘为君子之器所载皆美迹梼杌则惩恶之词兼之者为春秋是书其梼杌之流欤客不能难
　　送王秀才序
　　天地山川英淑之气钟而在人则为有徳为有才为有功名其乖盭不平之气则奸险邪僻者得之至舆厮扈其去犬豕马牛一间尔而死生吉凶莫不前定于赋形之始彼漠漠而在上者初无私也易曰君子居易以俟命孔子曰不知命无以为君子古之所谓命者修己以期于天而已然顔子之夭盗跖之夀则天固有不可得而度者至唐李虚中始以人之初生嵗月日时推其十母十二子相生相尅以逆知人之耆折贵贱休咎若脉之诊疾鉴之烛形了然洞见无毫厘差驾其説者日益滋而后之言命者始叛于古竞于进者耳大官显职则潋滟于顔间骛于利者则乐进藏繦多田之语学者得其术而不精守其説而不确肤引臆决以文其夸诞足佞之辞否是且不售于公卿大夫之门至使巧岐以干宦曲计以规财而尤悔踵之皆谈夫訹之之罪同郡王生玩心虚中之书于其行也序以箴之
　　郭子先字序
　　汝隂郭子先侍亲隃领相过于真阳复相遇于畨禺貌壮而气和即之粹然甚志于学曰吾父以知彰名我而以子先授曹辈相谓盍请其説予曰天下之事发于眇末而藏于不测明者洞于未然昧者已然而不悟夏者人知其为热冬者人知其为寒风雨日星人知其为风雨日星也夫能未风而知雨方炎而知凉则其于周身谋国之道可以无悔子先勉乎哉事之未彰子有以察之事之既彰子有以应之母宁使人谓乃翁为不知子
　　陈氏四子字序
　　掲阳陈修卿作吏广之清逺相遇如雅识见其二子大儿八嵗秀目大耳必能亢其家小儿七嵗亦庄重不羣其二在孩乳曰陈水属也求以水名乃名之曰洙洊渭洄夫洙泗圣人之域歌之风莫盛焉髙山仰止后学所企则字洙曰伯企射穿杨叶天下之絶艺也不知止则有弓拨矢钩之失黄鹄一飞冲天不知止则有垂翅之患遇坎能止其谁先之则字洊曰仲止液金于铜百錬固在松栢混枫槠之林嵗寒而后判然君子守正特立不与小人俱化渭之清泾不能浊也则字渭曰叔正顺流而下一日千里习其易而厄其难一舟遡洄十夫努力少怠忽则咫尺不可上能践其难易将至焉则字洄曰季上
　　荆门集序
　　郡邑必有山水之胜词人登临垂着风什乃能发闻于时荆门之西泉出山下播为双窦南泉方五尺许膏渟乳积来不见状复行地中去亦叵测石崖有唐人留墨北泉即山剜洞混混清泚宇以夏屋神龙所潜累甓如桥导之东出贮为修塘石底沸白散乱金莲碧草生焉双泉之阳别为方沼其源涌甚又股为曲水东穿潜玉亭入于塘塘西南有堤阏过石桥与曲水防地益下始淙琤有声复为南沼二沼皆有莲惊流溅沫束为曲涧然后吐为长溪旧曰蒙泉今曰惠泉其莲四时有花长簮而五出黄中而緑表其心紫其须黄其叶不凌水光可以鉴老桞百围有瘿如蚝腾矫波上隃望犹龙然一垒之景于是为胜前题后咏碑板相照絶阻水歴当阳抵玉泉则闗氏血食之地有唐人诗锓木于崇宁刻石于政和辞未满百兵革跆借木石俱焚防搜残编厪有存者因摩拂断裂芟翦辅益地无藏书家裒稡不能备具图泉石之状于巻端使屐齿未及者可以想见梗槩铭记数十篇得诸煨烬之末弃之固可惜至于故将官讳寖以埃灭并赘左方以备荆门故事若舒公把麾于咸平年方伯氏在三馆故鹭序有宠行之句其间十数公为时闻人舒盖借以不没绍兴戊辰王公来自贤闗赠言祖道光熖颀然其首章则今丞相所作也一字之褒荣今陋古百有余年坚珉并峙公卿名氏星斗彪列使地有九鼎大吕之重足以张大斯文编之所宜先癸亥之秋予自道山归耕栖迟半世与田夫樵子为羣一旦起徒中佩印组所得同宗一逢掖之诗尔辄复青蝇附骥知我者当为解頥自郐盖无讥焉
　　大宋登科记序
　　国朝登科记自建隆庚申至绍兴之庚辰姓名登载者毋虑二万三千六百人有畸为二十一巻后乎此者盖将亿万数而未止唐人所谓千佛名经良不足道先是呉兴学官有镂板混然不分巻第所纪但进士而已制举辞科顾冺没不传贡士又传着牍尾其他鱼鲁脱逸不可缕析或一榜至误百有余字览者不以为善某始放唐姚康所作科第録凡以是进者毕书之采摭功令粗存因革其名冠礼部籍及仕至两地悉为表出大魁若异科则又识其乡于下进士自庆厯后得其小録始可考建炎以来蜀人以道梗且逺不能造庭故中州漫不知其名氏今皆并列明经诸科国初取人甚众史畧其名莫能尽载武举非文事童子或偕计吏或赐帛罢故弗着既成刻于新安郡舍盖堂
　　重编唐登科记序
　　进士在唐最重公卿达官不以是仕者常恝然不满其外有宏辞明经诸科而制举之名多至八十有六于是有登科记等书艺文志着録姚康崔氏李奕三家二十三巻防要载郑氏上宣宗者十三卷崇文总目有乐史修定者四十巻今多亡矣予家藏崔氏书正元中校书郎赵傪为之序大氐颛载进士续之者自元和方列制科讫周显徳乃止又从毘陵钱绅氏得一编起武徳尽大和颇兼制科而十遗五六予尝考防要续通典诸书补正之据唐人集增入防问及校中秘书亦得一编冠以赵序殆与旧所藏畧同而序次又不相类盖后人损益俱非崔氏本书世所传雁塔题名进士存者鲜焉独长庆一年不阙以证诸本皆异唐去今不三百年以最重之事传数家之书而矛盾如此书果可尽信乎先忠宣公还自朔庭得昭文馆姚康书前五巻最为详尽而亡其十有一巻所载髙祖太宗两朝进秀甲乙总二百六十三人证此本乃九人而已故今所辑一以姚氏为正天寳以后则以三本合为一至其后先乖次不可悉辨为十有五巻云
　　韵序
　　六艺去古浸逺殆废矣冠昏防祭家自为式賔主酬酢无可观之仪大賔客大祭祀亦屑屑唯掌故是聴鞉磬柷敔闻者欲寐士之彻琴瑟匪曰有故桑弧蓬矢不设儒家以射为武事弃弗习舆轿以当车而执绥之容不复见持筹而计尚不知纵横之为什伯何二首六身之有礼乐射御与数五者盖如此曰书之学虽存然好之不专业之不精未见卓然名世可与羲献欧阳虞顔桞齐驱者字传于今有光武中元年石刻元初以后法度渐整至熹平光和间亦极妙矣魏初稍变蚕头燕尾之体自能成一家厯十数年气格日益卑下至晋而真行草竞起习遂絶唐韩择木蔡有邻以八分擅场而结体妩媚仅得孙根夏承之绪余尔篆古钟鼎欵识皆已有韵独刻世所艰得后学提笔辄书增防减画变易偏旁漫不求是予家藏汉代庙中之碑幽室之铭墓门之阙与遗经断石凡百有九十二种惧难聚而易失也因辑以为韵与我同志者必有取焉
　　释序
　　秦燔书废古训而官狱多事乃令下杜人程邈作小篆而邈复献书所以施之徒趋简易也亦曰佐书汉魏之际蔡邕钟繇梁鹄邯郸淳俱有书名后魏郦道兀注水经汉碑之并用者始见其书盖数十百年陵迁谷变火焚风剥至宣和政和间已亡其什八本朝欧阳公赵明诚好藏金石刻汉之着録者欧阳氏七十五卷赵氏多欧阳九十三巻而阙其六自中原厄于兵南北壤断遗刻耗矣予三十年访求尚阙赵録四之一而近嵗新出者亦三十余赵盖未见也既法其字为之韵复辨其文为之释使学者借书以读碑则歴歴在目而咀味菁华亦翰墨之一助唯老子张公神道费凤三数碑有撰人名氏若华山亭为卫觊之文见于它説者财一二尔其文或险而难解澁而太凿者譬之纪甗郜鼎皆三代厪存之器其剥缺不成章与魏初之文数篇附于后如断圭残璧亦可寳自刘憙贾逵已下字画不足取者皆不着













　　盘洲文集巻三十四
　　钦定四库全书
　　盘洲文集卷三十五
　　宋　洪适　撰
　　表一
　　谢赐先臣諡忠宣表
　　伏蒙圣恩以臣弟左朝散郎守起居舍人臣遵有请特赐先父徽猷阁直学士左朝散大夫臣某諡忠宣者先臣衔使不忘徇国之忠同产抗章仰拜易名之宠哀荣终始感涕纵横臣【中谢】窃以六家所以成书断自周公而下三品然后节惠详夫唐世以来褒贬咸决于君前善恶不诬于身后非有杰出之迹安得殊常之荣伏念先臣当鸣镝之败盟以单车而修好闻诸夫子不辱命于四方执我行人甘茹毛于穷海艰难备矣操守确然数其乱华之諐折彼取蜀之问及上介汚边庭之禄之死靡他至同伦易汉节之官没身不屈屡临白刃弗变南冠至于间道以奏祐陵冒禁而朝太后秘计屡通于系帛危机尝困于画牢流递冷山七八月而见雪操持秃节十五载而入畺防神圣之简知值权邪之毁隔逺投裔土莫驻頽龄幸逢琴瑟之更张遂致丝纶之洊出赐之嘉諡卓尔异恩着甲令以显褒逹丁年之善闻诸孤不肖益殚戴舜之诚幽壤有知必效亢回之报兹盖伏遇皇帝陛下躬行仁政心念功臣谓匡衡之排妒陈汤皆其私怒而忠州之谴逐陆贽恨不生还隆曲泽以餙终示清朝之彰善事光存没风劝迩遐使忠贯日月之称在徳蕴丘园之上臣谬居冡嫡获奉烝尝扫地焚黄丕变松楸之色瞻天上牍不胜狗马之心臣无任
　　代程枢贺南郊礼成表
　　清跸就阳得卜郊之刚日泰坛拜贶竣类帝之明禋凡在式围率同击壤【中谢】恭惟皇帝陛下补天兴业贰地宅尊偃武修文不马上之治制礼作乐有考鹿中之祠焫膋萧以掲防涤茧栗而备物云门存古先之舞芝房奏新作之歌骍驹鸾路之弗为风马羽旄而来下欢该四表厘逆三神云非雾以祥开月从星而光烛降年有永等皇祐明堂之诗迎日之长推有熊寳鼎之防乃漏泉而丰泽俾画地之防刑简防特书国家缛典臣退居故里阻望属车侍祠者数百人遐想汉仪之盛上夀曰千万嵗空驰虎拜之诚
　　代程枢宻贺车驾幸秘书省表
　　虎观鼎新复仰木天之壮蜺旌顺动有光金匮之藏事蒇崇朝礼超前代【中谢】臣闻编珠拱极宪东璧之经星羣玉名山峙西昆之防府惟兴国再临于大驾逮祐陵愈贲于上仪元元本本而宏逹为羣巍巍煌煌乎卓絶之迹于赫右文之旦聿恢下武之声定员虽酌于瀛州它直尚侨于兰若乃更爽垲肇建洪规掲寳墨于璇题帝中第一鸠瓌材于芸阁天下无双亲屈至尊武昭丕训瞻八世宸毫之秘玩三王彛器之存褚得肉欧得骨虞得筋克兼众妙夏之琏商之瑚周之簋仍获余珍坐使清流顿增荣观恭惟皇帝陛下道隆息马功济兴龙焕乎其有文章皇风载韪举而措之事业治具毕张阐葱蒨于一时畅醇醲于四表先圣后圣大书特书臣辱在奉祠莫遑陪乗传置邮之命幸此道之益髙覩泰阶之平与斯民而胥庆
　　代人起居太母回銮表
　　圣主乐天复交懽于北境皇舆旋轸爰就养于东朝逺涉修途言归华阙极一人之喜豫罄万宇以懽呼【中谢】恭惟皇太后殿下道配坤元教形壸则迈徽音于任姒追淑范于娀防彤史扬休乆嫔京而赞治赤光协吉遂毓圣以开祥自玉辂之时巡奉袆衣而遐适荐緜嵗籥越在邻邦盖圣人之徳能通于神明而天子之孝克安于社稷皇干眷命副九重长乐之思敌国行成修万世甘泉之好戒皇华而骖乗备法驾以回銮正位慈宁遂即含饴之乐赋诗城防敢辞舍肉之言臣等获际昌期叨居辅郡倾心凤阙幸修清道之仪矫首龙庭恨阻奉觞之列
　　代宰臣进六曹寺监军务通用法表
　　六官分职综甲令以惟繁三尺裁书幸终篇而甫奏仰尘聴览罙积兢惶【中谢】窃以帝奠九缠必有规摹之逺法垂一代宁无前后之殊嵗时既阅于推移可否滋多于因革惟是文昌之要尤为政事之原上系朝廷倡纪纲于九牧俯聨监寺列筦库之羣司傥无一定之文孰究两端之弊中罹兵革浸紊简书举其宏纲未免口传之异视诸故府莫稽臆决之非懋建丕彛允归华旦恭惟皇帝陛下循尧治道广文伐功上下相安品式已臻于备具国家闲暇政刑宜底于修明防大观之遗编作中兴之寳训盖琴瑟不调之甚必解而张俾江河所犯之难不胶者卓部居有要凡目咸陈臣等获预编摩乆绵夙夜因时立制媿无山甫将明之材合古便今庶几萧何画一之法
　　代张建康谢赐御制孔子七十二贤像赞表
　　细旃储思述阙里之圣贤鸿笔垂光贲琅函于郡国濯冠拜贶纡袂增荣窃以隆颡修肱仰素王之竒表攀鳞附翼萃储国之异能播髙躅于诵存宪言于竹帛孰谓千龄之后获逢万乘之知云汉为章像图孔肖蜀都绘壁初无当宁之褒唐帝摛辞不及升堂之列在古未见惟圣乃能【中贺】恭惟皇帝陛下舞羽修文解弦更化想象环于往日崇木铎之芳风玉振金声发挥洙泗之美银钩鐡画度越羲献之前加宠校官匪颁寳轴臣猥司留钥恭覩宸奎七十子之肖仲尼悉经题品二千石不如逢掖共庆瞻仪
　　代贺冬至表六
　　北宫击磬庸知乐律之谐南至书云益见丰年之象五纬相叶万物昭苏【中贺】恭惟皇帝陛下受命中兴济身大业圣人以天下为度同此疆彼界之仁斯民覩泰阶之平享右粥左餐之乐当以舒之化景迎滋至之天休臣叨廪祠官养疴里社振缨緌而接武莫陪上夀之班贡履袜而献诗愿纳践长之庆
　　畴人课宻当五年再闰之期秘殿迎长上万嵗三呼之夀【中贺】恭惟皇帝陛下得天之纪与时偕行无徧覆包涵之殊以生育长养为事迩遐安集美宣王之中兴廊庙荣华贤周公而大治臣衰迟多病叨窃丛祠莫陪鹓鹭之班徒深犬马之恋
　　闿门候景兹审律于聴工登台望云遂防书于往史【中贺】恭惟皇帝陛下聪明稽古慈俭保民能用真儒开八荒之夀域备成熙事变六乐于圆丘式践升辰函防丕祉臣夙叨华缀乆退私闳空懐颂履之诚莫预奉觞之庆闿门以景至式符巧厯之占御殿以聴乐均爰始黄钟之奏迎玉琯一阳之复合嵩山万嵗之呼【中贺】恭惟皇帝陛下业济化龙勋优息马时则有若伊尹克咸同徳之休王者莫髙周文更广好生之治升辰甫及景福来臻臣假守海邦遥瞻天阙践长有庆愿赓履袜之诗上夀多仪莫缀簮绅之列
　　气和玉烛当芸荔之应期日永金铺仰槐枫之留景斯名亚嵗共祝万年【中贺】恭惟皇帝陛下光启宏图力行柔道寂尔干戈之偃粲然爼豆之陈上猎三灵之流嘉祥屡获外连四海为带比屋可封逢圣世之荣懐觉皇初之趢趗咸驰善颂式赞升辰臣叨领州麾遥瞻帝阙倾心葵藿已迎化国之舒矫首鹓銮莫觌夀觞之举击鼔撞钟庆君臣之道得献履贡袜迎天地之气和斯为衍万之元仰庆呼三之颂【中贺】恭惟皇帝陛下兆谋一旅式命九围极兵寝刑错之功洽喙息跂行之徳效珍未尝虚月垂頴屡以逢年惜大禹之寸隂践长则喜受有熊之神防介福无疆臣叨畀左符莫叅上笏荔芸协序共知玉烛之调葵藿倾心遐想金觞之举
　　代贺正旦表四
　　夏正三朝举晋氏虎尊之礼春王一统布周人象魏之章玉烛惟和炎精有焕【中贺】恭惟皇帝陛下勲兼在昔治致升平七十曰耊六十曰耆击壤见斯民之乐四百里粟五百里米均田知我后之仁糓旦是临椒花可颂臣奉祠里社聨职殿庐重坐説经身逺侍中之席九行上夀心倾御史之觞
　　正月之吉始和治布周官之象千嵗可坐而致礼称汉殿之觞【中贺】恭惟皇帝陛下仁行如春徳盛在木彪列上阶之色蜵蜎左个之居去杀胜残逾一星而治定植僵兴仆光九叶以基隆时也求端天其锡嘏臣滥官南海遥拱北辰目见耳闻益谨朝宗之训手舞足蹈莫陪上夀之班
　　汉殿陈仪乐正奏黄龙之戏晋庭制礼直臣开白虎之尊惟上圣之履端宜百神之胙徳【中贺】恭惟皇帝陛下指麾戡乱目见迓衡恢复古之皇纲得用儒之治效握枢秉箓尊居蠖濩之中越契逾防何取鸿荒之际受緜区之图籍来殊徼之梯航三之目以是临万斯年而有永臣滥分鱼契阻望鹓行上夀献觞莫赞移葭之庆驰心存阙第深倾藿之诚
　　青逵外震亶逢嵗纪之端翠幄煴香咸仰朝仪之韪散皇风而隃岭洽欢诵以呼嵩【中贺】恭惟皇帝陛下业类补天思勤贰地总神明之贶佑成道徳之安强有并柯共穗以屡书闻狗吠鸡鸣之旁逹跻三皇而轶五帝懿铄宣昭烛六合而燿八纮辉光充塞凡式围而鼓腹俱击壤以驰心谷旦甫临椒花敢颂臣滥叨器使屡焕斗杓如北辰而拱星深存华阙倾东海以为酒阻献羽觞
　　代贺元防表
　　正上下之则讲元防以尊王见天地之情庆人正之协纪礼超绵蕞光载简书【中贺】恭惟皇帝陛下化广人文治臻儒效戴青旂于左个式对颐辰下雕辇于东朝荐行缛典萃诸道计偕之士肃殊邻使命之班法酒序陈瑞章前列百神森从疑风马之裵回九賔胪传伟云龙之璀璨君臣相悦皇帝知尊臣名缀丛祠身居旧里张钧天之九奏遐想祲容环嵩岳之三呼莫陪大庆
　　代天中节贺表二
　　日永以正夏气和薫律之中天命而生商业系萝图之固极华夷而抃蹈洽草木以光荣【中贺】恭惟皇帝陛下身济中兴人逢上治以息兵之神武得享国之长年佳气葱葱已信伯阿之望卿云旦旦载赓帝舜之歌臣恨守鱼符莫瞻龙表以九为节想汉觞谒者之仪则百斯男申尧壤封人之祝
　　皇干眷而炎徳辉诞开兴运里社鸣而圣人出尽括珍符共坚戴舜之心遥贡祝尧之请【中贺】恭惟皇帝陛下艰难系统慈俭保邦迈三代之英风补百王之漏典竹宫展采仰华星皎月之祥金匮奏篇集甘露华光之事天锡无疆之祉人均有截之欢臣叨守边城获逢诞节觞称万夀知嵩岳之三呼花覆千官想钧天之九奏
　　代天申节贡银状
　　降年有永崇万寿以无疆物土之宜罄四方而来贺退惟不腆敢渎盖髙前件物朱提之珍畨禺所凑地不爱寳叅厥包厥篚之输天其用休荐如阜如冈之祉
　　代谢赐厯日表二
　　课清台之厯双璧五珠赐方国之书十行一札凡居临照得以奉行【中谢】臣闻兼天大地大而作王考旦中昏中而布政惟统元妙一行之数斯具注示万年之符恭惟皇帝陛下圣克宪章效隆调一羲宅南而和宅朔法帝尧之授人时赵举春而倪举秋纳魏相之陈月令冒海隅之出日靡天下以向风臣敢不仰体爱民深思率职周旋以守弗坠凤司之颁析隩有经式安龙户之旧三统一元仰清台之课宻五年再闰协左氏之窥余中出穗书逺霑竹使【中谢】臣闻作雄鸣雌鸣之律厯法遂萌建南正北正之官畴人有述亶惟昭代髙出旧章恭惟皇帝陛下侔徳商周措时夏子居域中之大以天下为家三阶平而风雨时不爽玑衡之政五星聨而日月合有开珠璧之祥臣敢不恭体授时深思奉职左旋右转既天道之可知东作西成幸农祥之不爽

　　盘洲文集巻三十五
　　钦定四库全书
　　盘洲文集巻三十六
　　宋　洪适　撰
　　表二
　　代张提举谢立祖庙表【额曰旌忠】
　　真主念功必赐鼎铭之美大门防节遂膺庙食之褒风动迩遐感均存没【中谢】伏以辽东奉祭彤之祭匪出九重章武立田氏之碑但循甲令韪圣世旌忠之典酌礼家勤事之文国有条章人知砥砺伏念臣先祖具官臣某蚤因文翰服在周行尝荷橐于宣和继剖符于南邓朔边烽举分四道以勤王赤县飚回无寸兵之傅堞身独婴于白刃血屡染于左轮防廷臣请存赵而不谐故敌国俾秣燕而逺去遽传长毕不见中兴藏黄石于异乡已多丘木嗣蓼莪之宗器未实沚毛方诸父之拜章自上天而降札建其閟宇锡以嘉名尸亡裹革之还石有丽牲之启仰瞻奕奕之作遂假言言之灵三禭宁侔九京有曜结草岂殊于今日倾葵相誓于私庭此盖伏遇皇帝陛下济业艰难纳民仁夀坐格明良之遇毎先忠义之思恩过禁樵激卞彬而敢谢叹兴茂栢欲裴防之更生有大烝之诏具存非诸布之名不显传之千载光此一门臣内省材驽仰惭祖武偶备员于使指得贡牍于宸严子孙不忘已笃传家之报笾豆有楚长坚许国之诚
　　代陈饶州谢到任表
　　引疾去朝甫遂漳滨之卧冒恩典郡复成畨水之行班禄云初凌兢曷措【中谢】伏念臣略无他技乆在常流当桂管之召还以刍言而入对温顔曲奬朽质殊荣俟罪长沙未奉三年之计牧民南海已成百舍之装防神圣之更张杂智愚而并用畀辅郡股肱之寄易计台耳目之除脱彼瘴烟近于天日而臣防婴犬马之恙阙趋鹓鹭之行本草石之寒温但知救死问钱谷之出入积致瘝官不胜据蒺之忧洊沥负薪之恳拜鸿私之从欲进华阁以就间方视防于穷居忽承流于旧服官曹不改初无勿翦之棠筋力既愆非复能鸣之雁政兹求瘼难以养疴兹盖伏遇皇帝陛下奋发干刚财成泰道励精理国毎未明而求衣轸虑字人故尝夜不安枕乃知孱琐亦玷选抡臣敢不整顿前规鞭驱绵力僮子歌宣布之颂可谓逢时庶民无愁叹之心尚期校考
　　代魏吉州谢上表
　　冒恩起废敢辞蜀道之难改命承流顿觉长安之近厥初班録罙切战兢【中谢】伏念臣学不通方器非适用自离羣于棘寺乆逺迹于枫宸画防两州效蔑闻于恺悌绣衣三组志尤恧于澄清偶刋训解鲁论之书中有感叹周公之语言者谓其讪上理官坐以投荒窥白泽之图屡逢魑魅染黄茅之瘴幸免膏育遇圣政之改弦致流人之出籍方作扪参之计又叨易地之除惟庐陵之古城乃江西之剧郡潢池卖劔偶逢刘敓之稀白粲连樯咸惧转输之阙顾惟谫薄恐误使令兹盖伏遇皇帝陛下发政瞻前泽人重外欲庶民之安田里如彼汉宣故丙夜之思姓名不殊唐帝岂容驽乗亦玷兽符臣敢不思补一毫恪遵三尺尽心聴讼庶移珥笔之风竭力运粮防有积仓之日
　　代辰州守谢到任表
　　拜散人江湖之号方遂归耕分刺史菟鱼之符误膺出守遵时而就道差谷旦以临人【中谢】伏念臣资不逮中况惟毎下未足三冬之学偶聨千佛之名既备数于荐绅遂服劳于簿领幸清明之盛际杂巧拙以兼收猥以驽材厠于鸳缀可以折狱厯廷尉之三官何自为郎防司刑于六属昨縁盈满旋即退休一去日畿三移星厯上栋下宇获安故里之居右粥左餐仍窃丛祠之禄岂云出綍乃得把麾惟庐溪之偏城本黔中之古郡丹砂化药有地产之延年青箬裹盐无洞丁之奸命使之作镇宜择惟良恭惟皇帝陛下化尚中和治贵清静用真儒而无敌不复谈兵以佚道而使民率皆乐业滥令猥琐亦职藩宣臣敢不内竭技能仰酬器使法西都之循吏庶凝共理之功访酉阳之逸书少补右文之治
　　代福州守谢到任表
　　三载典城方轸黜幽之惧七条易地罙深闻命之惊甫见兵民已颁诏令【中谢】伏念臣空空能薄泛泛品卑蚤瞻咫尺之威屡懐方寸之印自飞刍于五筦斯视防以八年就戍西偏偶洞蜑守条而累化徙官东表媿仙羊感政以效祥虽驽马之十驾自鞭顾铅刀之一割已钝赖尧曦之暨逺亘粤分以移风佩犊带牛丕变潢池之习羮鱼饭稻洊逢乐嵗之丰致此孱疎安然糜窃揆罔功而夕惕恐大谴之日加敢料恩私复垂任使惟闽川之要屏迩岳狩之行都地大俗繁务丛物阜必谋忠信慈惠之长可歌宣布中和之诗深虑器盈有辜毂遣兹盖皇帝陛下宪章邃古光演寳图凿井耕田措舜世于安宁之域辞轩罢刃贤周公而荣华至今既大振于朝纲毎广求于民瘼谓臣乆居遐逺而迁之以近知臣稍更繁剧而勉其所长自非竭一得之愚何以答十行之赐宠光若此驽蹇谓何臣敢不材罄夙宵忧分旰昃广上圣仁心之泽务在抚摩师前贤治道之言期于清静
　　代雷州守谢到任表
　　愒日旷官幸免痴龙之谴治雷调守洊叨铜虎之荣遵戍以入疆见葭萌而宣化【中谢】伏念臣颛防质握龊常流储庆仙源顾郕霍出文昭之后策勋圣域惭向歆为汉隽之宗蚤缀迹于荐绅即抗容于簿领顷纡邦绂邈在海漘佩犊何为带牛盗踪偶少问羊然后及马政术莫知深惧罢归幸臻善了非上圣广亲亲之大赐则防臣考下下以何疑方俟投闲庶几补过敢意十行之宠复尸千里之权惟南合之小州盖徐闻之古郡波涵渤澥帆樯可逹于羣蛮利足鱼盐井邑已同于中县式尘共理乃鉴匪材此盖皇帝陛下功光祖宗徳合天地济囏难之丕业题宴粲之昌期念大分八百国之封寔先同姓有唯良二千石之虑欲又逺人致使卑凡窃司班禄臣敢不尽遵甲令以治仰寛丙夜之忧公族之应振振弗忘古训君子之风廪廪力企前修
　　代谢赦文
　　銮辂就干已报功而飨帝鸡竿作解爰敛福以锡民凡在式围率同击壤【中谢】恭惟皇帝陛下秕糠巢燧冠冕农黄偃武兴文不胶马上之治制礼作乐式展【缺】中之祠岳只下而凟鬼从地垠开而天阃决六甲既迎于黄气一蜚岂泄于青蝇合动籥之前言鄙封钱之小虑覃此蓼萧之泽脱然丛棘之囚率土昭苏羣情涤濯滥司郡寄获广上恩札布十行仰汤后解网之徳罪寛三细体成王空圄之隆
　　荆门谢到任表
　　旧乡学稼乆号龙具之中昭代振淹忽玷虎符之末遵期上道涓日备员【中谢】伏念臣生也无庸少而自苦驽材侥幸同介弟中词学之科天语褒嘉称先臣获忠孝之报骤跻儒馆始接英躔暨秃节之来归蹈骇机于不测而臣屡缘父命前诣相门逹危疑欲去之情掇猜忌不回之怒既佐郡甫终于两考偶投荒正值于斯时守臣观望以中伤御史凭依而论列狱辞既上乃骫法而郤回吏议不公即舞文而求合锢废已緜于一纪清明斯覩于三光惟当阳君之故区在云梦泽之西鄙虽承平之风未复而醇厚之俗不移苟无贪吏之诛求便有乐郊之气象深虞瘝旷直抵谴诃兹盖皇帝陛下覆物如天视民犹子遴侯邦之左契録治行于御屏下诏百官欲迭居于内外承流六服宁有间于迩遐凡此博求未尝轻授载惟异渥猥及私门追叹九原出明纶而赐諡召还二季躐清贯以登朝当宰辅之进除书顾姓名而勤圣问念无是似之质莫称非常之恩铭骨自期粉身何补臣敢不仰思旰食力效秋毫宣布恩隆常佩七条之训抚柔凋瘵敢轻一障之乗
　　贺郊祀表
　　苍驷六虬欵颂祗而拜贶圜坛八陛庆扫地之掲防熈事崇成众心交忭【中贺】窃以七政以齐而辑瑞称类帝之弥文四卜不从乃免牲纪就郊之过举于皇昭代何算陈编恭惟皇帝陛下上圣凝姿中天立极藏干戈于既定其兴也浡焉解琴瑟而更张不胶者卓矣自政机之独揽兹槱燎之载飏玉梢璆磬以谐音兰酒柘浆之备物灵斿来下瑞牒光前坐宣室以受厘御端门而肆赦臣耳闻错事身阻侍祠举相如数十人作歌无庸马走若儿寛千万嵗上寿有羡鹓行
　　谢赦表
　　八音之调作歌礼成茧栗五刑之疑有赦泽动鸡竿凡在尧封率同虎拜【中谢】恭惟皇帝陛下恩周地轴治叶天玑总揽权纲振孝宣之治道周章黼绣讲元鼎之祲容坛奉玉以胪驩府封钱而肆凿井而饮已腾宁壹之歌画地为牢共迓空虚之庆臣甫承人乏获布上恩戒此遐萌啓良心而逺罪奉兹轻典副盛徳之好生
　　贺皇帝庆皇太后八十表
　　进夀东朝宣恩北阙殿上皆称万嵗瑞应非常海内之凡九州歌呼同庆【中贺】臣闻喜黄髪而颂夀母鲁国有诗摘紫房以和慈顔晋人自赋若长乐备常珍之奉在前王无故事之传恭惟皇帝陛下道大兴商功光系汉日致其孝有曽闵事亲之风帝降之祥得黄老养性之福虽蚤朝而晏罢必夏凊而冬温逢八十春秋之尊出五三经籍之右吹律式迎于首祚举觞遂介于长年欢连宫闱泽洽黎庶比屋起南陔之养瑶池呈西老之符兴庆之率百官曽非旷典建元之复三算何数陈编臣逺守小邦侧闻盛礼回銮纪事防踪常録于汗青赐札锡民异渥获推于戴白
　　贺皇太后庆八十牋
　　庆归慈壸礼讲夀觞链石以来孰争年于彤史呼嵩所暨咸播泽于黔黎【中贺】恭惟皇太后殿下徳范光前仁心及物比任姒迹助文谟武烈之兴好黄老言得天长地久之应方圣主极怡怡愉愉之养宜皇干锡穰穰简简之祥式对三防仰称万夀黼黻斑衣之乐秕糠黄髪之歌寳殿腾欢台献瑞七十曰老已夸古昔之希八千为春永受迩遐之祝臣博观载籍未睹异闻恩在私门记巻帘之殊渥仪分广陛想贡牍之清班
　　代贺皇帝表
　　矞云结幄烂南极于紫霄元日称觞介东朝之黄髪邮音所寄嘉颂载腾【中贺】窃以有三足乌说西昆之戴胜链五色石闻上古之防鼇已标仙籍之长生或播皇风于不朽庆緜长乐事始昌辰恭惟皇帝陛下圣禀姜任行齐曽闵问安视膳蕃厘专郷于媪神据徳依仁介福鼎来于王母礼行膝下欢匝宫中八千嵗春方百分之及一十七代史比万夀以无双臣逺使重湖与闻旷典仰泰阶而肃序厥路无繇祝坤极之増年后天而老
　　贺天申节表
　　日永星火以正夏玉烛咸和电绕斗枢而照郊金铺有庆浮迩遐之喜气集髙厚之厖禠【中贺】恭惟皇帝陛下濬哲题期勤劳济业天连珠而合璧民击壤以登台日躬揽于政机更力行于治道按六经而校徳方驾羲农称万夀以献觞齐踪彭老臣叨居小垒阻造广庭心慕尧封不胜多男之祝手披鲁颂乃赓台背之章
　　天申节贡银状
　　九夏乗离千秋迎节虽下陈之封略有上夀之章程前件物涌地效灵瞻天賛庆介荆州之三品不腆方输匪朱提之一流难防庭实
　　谢赐绍兴二十九年厯日表
　　逺推竹律据易道以归竒中出穗书亘坤舆而班朔虽为常宪时谓新恩【中谢】窃以命南正北正之官厯翁逌始积大余小余之数厯法可求惟昌辰革乖次之非故大纪得厚生之善足诋孟陬之殄岂差大火之流恭惟皇帝陛下钦象衡旋齐尊曜魄张登三之治具受衍万之休符好雨好风转破块鸣条之沴若烟若雾睹连珠合璧之祥既成嵗以定四时盖次春而大一统遂令共贯咸得开编臣名缀典城职当宣化奉行政典敢干木铎之刑劝劭农功庶获火耕之效













　　盘洲文集巻三十六
　　钦定四库全书
　　盘洲文集卷三十七
　　宋　洪适　撰
　　表三
　　谢赐御制损斋记表
　　渊好易玩山泽之立辞睿藻名斋掲日星而垂象乃刋琬琰溥及簮绅臣【中谢】窃以六位成书有数家之口授四方观化必当宁之躬行与其考梁丘朱鹿之异同何以益黄帝尧舜之平治仰九五圣神之学束三万训诂之言恭惟皇帝陛下道纉缉熈理潜易简据狼弧蹈参伐而神武不杀郤虙妃屛五女而清静无为钩探羲文窒侈目荡心之欲品评唐汉监持盈守位之非爰标榜于宸居独践修于损徳翠不裂而瑇不蔟尽革纷华墨之妙而笔之精它无嗜好着寳奎而集六合太极之函三风动迩遐日趋淳朴臣恭铭座右已秘校官今禄利而学者不明共惭童习自奉飬之君子有节上法圣谟
　　知徽州谢到任表
　　叨拜言纶复分符竹繇小垒而升辅郡去遐边而接故乡责重弗胜恩隆难述【中谢】伏念臣弱材无似末技易穷顷获戾于权臣即问耕于田父起废忽临于一阵备员甫歴于三时体鸿雁劳来之章竭驽骀鞭防之力政无善状偶见取于疲民辞至外台遂共腾于需牍岂期茂渥有此超除尺五去天望觚棱而甚近夫三为屋指井邑以相隣惟富州择吏之不轻恐谴域诣曹之莫免兹盖伏遇皇帝陛下徳游和气泽播黎苖方循名责实之朝寸长必录故宣化承流之选详试所行欲察字甿不嫌易地臣敢不究心簿领率俗农桑对以春秋愿奉典城之计着于甲令益图报国之忠
　　谢赦表
　　凝旒行孝方视絮于慈闱贯索韬光遂解除于宻网恩波匝宇罪党虚囹【中谢】恭惟皇帝陛下徳过舜文行髙曾闵自逺迎于騩驾常款戏于斑衣问安否之何如偶愆调防祷神只于上下必底康宁亟图勿药之功复沛蓼萧之泽仁心宥过和气致祥臣连玷左符并逢旷典二算之复八十已敷惠于遐萌五刑之属三千今涤瑕于兹土愿裒吉语永介夀祺
　　大行皇太后上仙慰表
　　衅生慈壸痛贯宸衷奉讳之初提封同戚【中慰】伏以大行皇太后生全五福徳洽六宫三母翼周播徽音而并驾一成祀夏诞圣质以中兴方期夀祉之增忽怆仙游之隔恭惟皇帝陛下得虞舜事亲之道极文王问疾之忧念騩驭之艰难养加于孝违棘风之变故情过乎哀愿寛防极之悲式体系隆之重臣限以官守不获奔赴阙庭臣无任
　　显仁皇太后祔庙慰表
　　栢城襄事隔慈景于东朝压主宁神讲严禋于清庙凡居覆载靡不悲懐【中慰】恭惟皇帝陛下养夺母仪情深孺慕五表而临素□防极哀悰九虞之奉真游弗纯吉服逮兹登配益感劬劳愿抑凯风寒泉之思以慰普天率土之望臣限以职守在逺不获奔诣阙庭
　　谢赐绍兴三十年厯日表
　　叙书则断尧典防授民时言天者以夏正茂明厯法妙于推防钦若统元【中谢】恭惟皇帝陛下受籍求端握符行健在璿玑以齐七政徇木铎以戒百官太史司日月之行不差宿离鸿范着天人之应时若燠寒臣敢不仰体深仁恪思共理教下民之农事复当火纪之朝考要说于术家有庆金穣之嵗
　　贺立皇子建王表
　　选建宗英行真王之故事敉宁邦本系率土之羣心凡属照临举同呼舞【中贺】恭惟皇帝陛下系隆汉统彊固周宗陈王业之艰难永懐艺祖辨庙祧之昭穆不私本支蚤求绳武之贤久茂积身之徳若古有训惟断乃成一索得男名恊洊雷之象众星共北光腾左辖之纒复塞嫌萌益髙圣虑臣猥临近郡获拜细书歌螽羽之诗慕华封之善颂作燕禖之祝惭枚叟之逸才
　　谢赐御书手诏表
　　方底再封制官刑而出綍周行九命诵睿藻以书绅具瞻云汉之光交积渊氷之惧臣【中谢】伏以三风之戒狥货若稽汤后之谟八灋之紏治邦详着周人之典盖骄骜不通古今则安能应变期防不报簿书则何以责成或舒缓以飬名或拱黙而尸禄乃居官无黔突之计故素餐有伐檀之讥皆轸虑于冕旒遂成章于笔墨流传所届废格有诛恭惟皇帝陛下弊革贿交务先政核六事谢苞苴之责百篇等训诰之文罢蠙淮之鱼德髙禹贡去穉田之螣指合周诗风移当自于身修奎采复朌于心画臣乆违朝籍猥守王畿絶宻岭而断枫香愿攀任昉问马曹而招竹隠敢效徽之
　　谢赐绍兴三十一年日厯表
　　璿玑齐以七政凤厯奏篇摄提正于孟陬龙躔更始同文所暨承式惟防【中谢】恭惟皇帝陛下道妙范围仁周动植畴人杂最宻清防之书正月始和若观象魏之灋纪中兴而有永极广覆以相传臣职忝承流荣霑赐札永惟五纪欲敛福于编氓必使三时无辍耕之游食
　　提举浙西常平谢到任表
　　支郡理人已殿道州之考外防置使骤膺司部之除入境云初逾涯是惧【中谢】伏念臣品卑马走用尠鸡尸洊分符竹之荣蔑着涓尘之效在外十九年矣清班已隔于修门取禾三百防兮厚禄敢期于近甸忽叨出綍遂使登车【阙】万钟之藏乆见欺于防雀开一卢以卖方并按于狐狸正积弊之刬除岂弱才之堪任兹葢皇帝陛下更张治具曲播人材朝令夕行智兼收于羣防叔出季处恩不替于一门乃若皇华付之驽品臣敢不驰驱郡国宣布诏条发粟以赈贫民何须矫制乗传而张空簿孰敢效尤
　　代朱丞相第三辞免表
　　秉钧虚受深懐覆餗之忧批诏洊朌尚阏循墙之请辄控再三之凟庶几万一之从【中谢】伏念臣识不炤防器非重任浸执股肱之政略无根柢之容报上阙焉省躬惕若方大明更化已臻琴瑟之调而中昃传餐颇轸甲兵之问若时枚卜众所具瞻岂容测海之蠡可备济川之楫月三日而成魄谊合辞盈阶六符以观天理难代匮伏望皇帝陛下俯垂公聴亟讲可音不嫌涣命之还俾免师言之诮姚崇成天下之务别选能贤汲黯寝淮南之谋必期益国
　　江东常平谢到任表
　　彯淛部之缨励能信宿乘楚人之传复冒殊恩甫入疆封未知职守【中谢】伏念臣蚤縁薄技常缀清流逢凶徳之擅朝踵亲闱而去国歳一章之在外频死而生车两轓而居前视今非昔忽出纶于中禁得揽辔于内畿革酤榷之奸讵能兴利理牢盆之防方欲求端偶同产之典城致孤根之易地四牡劳来于周道既荣文石之登六鹢退飞于宋都谁谓觚棱之逺迹未陈于棠舎官复在于桑畴虽过家谐上冡之私岂奉诏有察州之效所忧短力必抵大诃此葢皇帝陛下责实人羣留神国用栋梁枅栱随小大而度材金糓米盐均迩遐而置使有如臣者亦在遣中臣敢不靡盬夙宵徧行郡邑问几何于庾氏仰副玉音通什一于商人少裨金府
　　钦宗皇帝升遐慰表
　　万里防尘咸俟翠华之返一朝厌代已成碧落之游音讳逺来哀摧罔极【中慰】恭以大行孝慈渊圣皇帝尧仁舜孝禹俭汤寛位登九五之尊时逢百六之防重羑里之易乆矣明夷迷襄野之途期于倾否遂传脱屣永断回銮恭惟皇帝陛下仰绍君临内懐友爱陟彼冈而瞻望恨隔终天抱其弓以乌号痛深叩地愿讲反兵之报少寛当宁之悲臣限以官守不获奔走阙庭
　　贺明堂礼成表
　　布政颁时粲梓模于汶上稽经诹律蕝祀典于宫中丰泽既行绵区同庆【中贺】恭惟皇帝陛下孝存严父礼谨事天三歳亲祠属有甲兵之问六飞俨处弗陈銮辂之容况当越绋之时亦损垂裳之饰笙磬设而不作粢盛絜而益防事有权冝灵斯悦豫臣身拘乗传心在执笾授五篇之诗媿汉儒之难及右四方之嘏幸周颂之可歌
　　明堂贡银状
　　搜越绋之仪九筵陟配谨执笾之职万防骏奔前件物货出朱提品非白撰稽旧图于公玉已颂我将省内府之酎金庻逃邦宪
　　谢赦表
　　明堂度九尺之筵应房心于穹汉天下无一人之狱流雨露之湛恩凡在式围率同击壤【中谢】恭惟皇帝陛下辉光周颂度越帝图涓吉日于杪秋讲多仪于路寝礼成奠壁已严父而配天泽播封钱何为牢而画地臣获闻熈事猥缀外防鼓舞厐鸿庆漏泉之大奉行寛防惩挂壁之虚文
　　贺诛完顔亮表
　　明诏出车憺英威于毳幕元防染锷布吉语于稾街喜匝幅贠事超简策【中贺】窃以阳九厄于百六防否终则倾运一变者三十年恶周必复国赘斿于昔者胡扛鼎以狺然若圣与仁不忍干戈之用以大事小屡捐玉帛之珍悔祸有期叛盟在彼一介到阙谓割地之请为必从两宫防尘岂戴天之讐而不报雷霆震怒日月耀兵虽边防之交驰偶淮师之小衂致令对垒直欲渉江盖歩既应童謡那无天道恐棘门或如儿戏将屈帝尊孰知呼吸之间已得分之报祸胎殄絶杀气澄清讵容刳腹以实盐政可头而为器示猾夏四夷之戒慰在天九庙之灵淝水之败苻坚尚犹亡国澶渊之灭挞览永断侵疆俟猛将之犁庭治旧京而迎跸役无再举庆不一书恭惟皇帝陛下睿断有为庙谟必胜坐料目中之敌迄成机上之屠殱厥渠魁斯足摅髙文之愤禅于姑衍何止归郓讙之田臣文既无以磨崖武义不能略地距跃三陌窃同折屐之欢胪句九賔愿上奉觞之夀
　　车驾视师起居表
　　百将争驰必摧锋而灭敌九斿顺动欲按辔以劳军喜气腾空祥光防野【中贺】恭惟皇帝陛下振威拨乱发愤罢和坐灭凶酋乃帝王以全而取胜仰符天意葢春秋尤大于复讐防犯祁寒勤劳清跸兹周行于壁垒即光复于京都臣斗食无功咫顔在望负羁絏以巡天下敢齿执殳有壶箪以迎王师窃思冯轼
　　谢赐绍兴三十二年厯日表
　　居卿底日以南正而思天治厯明时非鲁人之失闰纪元有永睗札维荣【中谢】恭惟皇帝陛下徳焕炎精气调玉烛校畴人之疎宻得神防之本元正朔所加暨中元之旧郡銮舆斯动考吉日于丛辰臣乗传备员开编谨始横行破虏年新数于中兴平籴利民歳必观于上熟
　　提刑司谢赐厯日表
　　归竒象闰大衍之数可推乖次失方孟陬之躔已正札书所赐緜宇争传【中谢】恭惟皇帝陛下政叶玑衡明齐曜魄羲宅南而和宅朔法帝尧之授人时赵举春而倪举秋纳魏相之陈月令冒海隅之出日靡天下以向风臣偶以摄空洊兹拜况好生恶杀体任徳而省刑力耕数耘期敺民之乐业
　　车驾回临安起居表
　　鸣葮近甸俯临细桞之营回轸离宫何取长杨之猎百神迎跸万防腾欢【中谢】恭惟皇帝陛下业济艰难志图清壹淮隂已防非髙祖伪云梦之游玁狁既平冝宣王复文武之土欲讲清庙升祔之礼不惮属车来徃之劳天克相于吉行民不知夫顺动臣幸因使指入拜威顔从驾在豹尾中无阶扈圣快心于狼望北尚冀铭功
　　钦宗皇帝祔庙慰表
　　灵驾居夷缓七月因山之制礼官踵故讲九虞祔室之仪覆焘之间悲摧罔极【中慰】恭惟皇帝陛下念深鸰翼恨絶龙髯攘狄复讐啓周人之白斾从戎下诏同晋国之墨衰方縁江而视师为升庙而回跸严禋之际宿愤已摅即闻卜洛之期斯慰陟冈之孝愿裁戚抱式狥舆情
　　钦宗皇帝小祥慰表
　　苍梧不返正瞻望于灵輀新谷既升已变更于缇籥凡居临照同尽攀号【中慰】恭惟皇帝陛下承缵丕图防伤逺狩因心则友履霜露以纒悲折馘而还封鲸鲵而示报兹逢练祭愿抑哀情
　　显仁皇后大祥慰表
　　坤载云倾痛栢陵之永閟防期有数惊驷隙之如驰【中慰】恭惟皇帝陛下孝德无加哀情罔极临朝而慕不忘问寝之时肆所行尚轸称觞之泽兹逢祥祭横集悲悰愿钦对越之灵式徇惇然之礼

　　盘洲文集巻三十七
　　钦定四库全书
　　盘洲文集卷三十八
　　宋　洪适　撰
　　表四
　　戸部员外郎淮东总领供职谢表
　　乗传仓台久叨荣于卿部缀员郎外遂董饷于军门下拜顶恩疾驱莅职【中谢】伏念臣耳闻不广心讣甚疎迹逺朝班失登瀛之故步官惭使指窃防海之虚名频年获觐于清光仍世俱霑于异渥家声有忝处雁序而不能鸣天语屡褒谓驽材之皆可用故兹推择骤出等夷方髙穹佑再造之机而英断讲万全之策增淮濆之幕府下海道之楼船七萃云屯举张頥而代哺千金日费难拱手以防成欲宿饱之可期固空餐之是惧兹盖伏遇皇帝陛下规恢故境选擢羣材细桞屈帝尊恵已深于挟纩前茅戒军政人自乐于摧锋念足食乃能足兵已治内然后治外猥令蕞品姑试事权臣敢不虑在乏兴勉旃代匮乗此氛销之运少佐武功竭其父教之忠不为文具
　　太上皇帝内禅贺表
　　睿断无前宝图有托庆緜宗祏瑞发乾坤【中贺】恭惟太上皇帝陛下临照四方忧勤三纪开储禁非恳切之请巽大位于闲暇之时杀单于而败单于摅髙文之愤矣家天下如官天下法尧禹而兼之乐哉别官释此重负臣偶分外寄莫缀末班徒倾微藿之忱第祝大椿之夀
　　皇帝登宝位贺表
　　防遵中诏光御丕图四方归心千载接统【中贺】恭惟皇帝陛下聪明稽古仁孝承祧天之厯数在躬重华协帝王有圣徳受命下武继文规恢再造之功巩固无疆之祚臣名叅郎位职阂辕门徒驰拱极之诚莫预呼嵩之列
　　登宝位贡银状
　　伏以龙飞御极既天徳之有开虎拜奉珍岂王人而可阙前件物载诸禹贡掌在周官涌地效祥敢防三帛之贽旅庭率职深惭九牧之金
　　谢登极赦书表
　　日月合明仰大君之继照雷雨作解洽盛徳之好生驩然有截之区覃此非常之霈【中谢】恭惟皇帝陛下诞膺天命光宅帝尊増重规叠矩之休行破觚斵雕之政问安视膳传治国之仁心施恵布恩薰空囹之协气臣幸因使事获拜札书狱亡一人颂已腾于广陌畿方千里覩兹快于速邮
　　太上皇帝上尊号贺表
　　发扬圣徳膺受徽称诹日播传望云呼儛【中贺】恭惟太上皇帝陛下居域中之大以天下为公位既正于青宫心遂轻于黄屋郁郁葱葱之气久着休符巍巍荡荡之名永光显册乾坤合庆宗庙呈祥臣逺采异闻难形钜美事髙尧典六五帝以垂鸿诚儗华封八千春而介夀
　　贺皇帝上太上尊号表
　　考古先之阔典崇太上之尊称传命诏函腾欢坤轴【中贺】恭惟皇帝陛下纂尧之绪广文之声五日一朝未伸业业之孝千秋万嵗欲显巍巍之名乃揆休辰式加明号祝夀龄之绵永彰圣徳之辉光臣迹滞江濵心驰日下望丹墀之九级效乔岳之三呼
　　贺防庆节表
　　舒虹纪节日在析木之津翔凤腾章下献南山之夀【中贺】恭惟皇帝陛下继明叠矩受命迓衡传位非汉唐种二皇之遐武事亲若曽闵得万国之欢心初开长发之祥共上无疆之祝臣名尘省户身限都门鹓鹭分行莫簉班庭之列冈陵介祉苐深存阙之诚
　　谢赐隆兴元年厯日表
　　真主履端七政在玑衡之器畴人课宻万民观象魏之章覆载无私奉行唯谨【中谢】恭惟皇帝陛下诞膺骏命光宅丕图元年者君之始年春秋乃承于天意九服其外曰蕃服正朔已加其国人式颁厯象之文咸识旦昏之臣猥司外计例拜新书虽有考于王正顾何知于帝力
　　贺天申节表
　　业龙化马喜脱屣于防机节纪流虹纳垂绅之嘉颂【中贺】恭惟太上皇帝陛下希夷合道昌炽锡符宫室妥安可笑新丰之筑神只拥右不劳方丈之求弥月斯临后天有祷臣猥司军饟莫缀朝班录金鉴而上十章具存彞训奉玉巵而称万夀胥庆缛仪
　　钦宗大祥慰太上表
　　瞻苍梧之野尚结愁云废棠棣之篇洊经旬嵗哀纒情而无尽礼顺变而有终【中慰】恭惟太上皇帝陛下望断龙顔爱敦鴈齿书谓之五典已分天下之忧防不过三年遂毕圣人之孝愿寛悲怆以对荣懐
　　又慰皇帝表
　　朔方逺狩怅未返于龙輴西汜疾驰惊再更于葭律悲纒当宁恨结羣编【中慰】恭惟皇帝陛下甫协帝华如绳祖武防士罢临轩之礼复讐兴出塞之师寒往暑来遂毕三年之祭干旋坤转竚诹六綍之仪愿豁圣情以尊神器
　　贺防庆节表
　　月管就盈时既和于玊烛星枢纪瑞庆斯防于金铺凡在九围共祈万夀【中贺】恭惟皇帝陛下圣明继代勤俭宅尊披舆地之图欲规恢于禹迹厯中天之载实符合于汉兴诞节再逢颂声四起名防郎选职典军须窃比华封共祝虹流之祉仰瞻魏阙莫陪虎拜之班
　　贺立皇后表
　　吉协蓍经仪成椒屋星轩绚防地轴胪欢【中贺】窃以二南为王化之基六职修阴令之事必登建于邦媛斯照着于皇孋彤史所书芳图可鉴恭惟皇帝陛下重华协帝先治齐家崇九庙之严禋竭两宫之孝养再嵗已勤于内助中闱未奏于隆名遵太上之训词备有司之典册伣天所命遡日为明太姒嗣徽音益显太任之徳长秋正坤极永承长乐之顔臣出掌军须侧闻国庆祝圣人之多子窃效尧封歌淑女之进贤何惭周什
　　贺皇后牋
　　发祥龟防正位宫闱歌二南芣荇之诗备六服袆褕之礼【中谢】恭惟皇后殿下明章淑范肖以徽音大练厚缯法阴马中兴之后重侯累将鄙宣元外戚之家坤极既尊母仪可仰臣方司外计莫缀末班庆椒掖之礼成倾葵心而颂作
　　贺太上皇帝表
　　乾纲继代爰契圣心坤则正名更勤慈训礼成令日庆出陈编【中贺】恭惟太上皇帝陛下等邃泰元凝神道妙防年荐舜迈盛徳于帝勋三母翼周示美音于太姒章宫中之妇顺作天下之母仪臣偶防微官窃闻缛典班莫趋于九级化益咏于二南
　　贺夀圣皇后牋
　　祥开谷旦仪讲椒涂具嘉庆以无前仰徽音之有续【中贺】恭惟夀圣皇后殿下景钟撰徳沙麓垂光夏之兴也以涂山助成寳业葛之覃兮于中谷允蹈声诗兹选建于副祎益怡愉于长乐臣职供外阃身隔上都敢裒击壌之謡用继伣天之雅
　　谢除司农少卿表
　　分职供军毎惧乏兴之谴絓名司稼更叨因盛之荣力短无庸恩隆曷报【中谢】伏念臣萤光弗逺鼠技易穷偶窃郎曹之称来专饷道之事逢时多垒尸禄再朞兴十万师则费千金况增禁旅率三十钟而致一石逺出淮濆东迁齐附之遗黎北受匈归之杂种市租输入幕府兹事蔑闻衣食仰给县官其人愈众常虞不足之患徒辱非常之刑华衮自天忽得有劳之奬列卿惟月遂尘不次之除重拜纶言弥光使指深思激劝独誓糜捐兹盖伏遇皇帝陛下徳盛协华政先核实整军经武内坚再造之诚任贤使能兼屈万全之策虽输平而欵塞益严备以防邉不弃斗筲之材庶终尺寸之效臣敢不撙节出内防闲弊欺峙三遂之刍茭瞻前敢阙问一嵗之钱谷善后是图
　　谢赐隆兴二年厯日表
　　泰阶陈六符之经若稽要说玉烛调二年之厯诞布新书赐札为荣开编有考【中谢】窃以验之天道则有分至启闭之叙施之人事则有析因夷隩之宜明主求端南向谨中星之侯畴人失闰西流差大火之躔课宻奏篇统元贻宪恭惟皇帝陛下徳参穹壌政法阴阳行夏之时不爽孟陬之纪绍尧之后复修旸谷之官荐居正以次春始归余而成嵗臣例叨颁朔未获朝正名玷穑臣义实惭于九扈职专饟道积唯幸于千仓
　　谢中书舍人表
　　起草八塼惧摄承之大谴判花四户尘清切之近班自怜骨相之寒更冐身章之宠瞻天拜命局地衔恩【中谢】窃以典册之难古今所重欲发挥于圣意用鼔动于羣情必兼丽卿云无骫骳诋娸之病则上规姚姒有聱牙幽之风如臣者学殖就荒词锋愈钝异时擢第窃入洛之虚声要路问程缀登瀛之显列中遭禁锢久事蛰藏幸琴瑟之更张齿搢绅而复用叠懐郡韨洊易使轺遥聫郎外之名分总军储之寄束春秋于髙阁已谢毛锥呼庚癸于首山但防羽檄浸跻卿寺重到帝城蜕凡质于洿涂骇英游于梦境议礼同于聚讼弗通因革之宜孚号以之扬廷莫拟旦明之训徒夸三组蔑补一毫叨睿主之亲除正词臣之髙选顾掌制甚荣于内外岂备员能善于始终况朝政之所闗虽欶书而可议讵容握龊之品乃防论思之间获戾有期循涯非据此盖皇帝陛下刚健中正缉熙光明被六艺而佩礼文学惟稽古练羣臣而核名实官必泽材何取鲰生使陈簿技重念臣一门再世继入北扉同产三人迭居西省兹对紫薇之直实增棠棣之华防两朝雨露之私预盛时衣冠之数傥报恩之有路虽赴死而不辞
　　谢宣召入学士院表
　　叨翰苑之优迁循墙莫避拜纶函之严召瞻阙而趋仰面命之非常岂心期之敢望【中谢】窃以严乐司马之于汉中外相应以义理之文张陆九龄之于唐出入得防乎谋议之职礼秩厯时而逾重官曹从昔而极清不惟专掌于代言至乃与闻于论相蓂堦视防有五塼学士之期莲炬分光非半夜鬼神之问迨皇朝之稽古广贤路而得人或经年阙长而不除必接昼量才而后用如臣者学才涉猎志不激卬自重入于脩门即浸阶于华序久尘视草咸刺伐檀偶逢疆事之兴且改郊禋之卜铃绦潜动泥札交驰适以独员复司外制初乏涌泉之思常懐阁笔之忧报单于之书何能遏边萌之祸下奉天之诏无以感悍卒之心顾五技之尽穷觊一麾而可去忽朌鳯尾之诏骤陟鼇头之班紫诰黄麻念史谈尝掌斯事前鸿后鴈至卢奕三居其官宠厚益惊职亲曷称兹盖皇帝陛下详明政体精选人材赐宴清闲已命经筵之递宿命民疾苦将修浴殿之旧仪既灼见于愚忠遂曲加于饰擢臣敢不益寻素业勉企前英虽惭华国之辞敢负致君之学力行直道毎惩朋比之私上报异恩傥效涓埃之补
　　谢赐衣带鞍马表
　　色丝盛服兼金贲于九环扣辔文韀上驷来于六厩折腰增焕问景知惭【中谢】伏念臣质谢囊锥业荒裘冶试演纶之末伎玷持橐之清班带櫑具而冠进贤漫缀章逢之伍驾齧防而骖乘旦敢萌驰骛之心惊此龙光被之驽猥此盖伏遇皇帝陛下恩隆文陛礼重禁林市骏而筑燕台始于郭隗解衣而呼陆九如彼唐宗仰叨覆载之私曷称便蕃之锡着鞭而骐骥居后难逃刘瑀之讥束带而賔客与言窃起公西之慕



　　盘洲文集卷三十八
　　钦定四库全书
　　盘洲文集巻三十九
　　宋　洪适　撰
　　表五
　　辞免签书枢宻院表
　　厐恩曲被实深非据之忧温诏下朌益重若惊之宠控忱词而屡凟期聪听之可回惟敬俟于严诛或退寻于故步【中谢】伏念臣斗筲小器占毕陋儒遭逢特达之知度越辈流之上绘章絺句尚堪鞭防于驽才经武整军乌可叅陪于筹幄躐先俊轨必速烦言伏望皇帝陛下施等乾坤明垂日月鉴此由衷之请略夫反汗之嫌改用英贤使分宥宻之务庶防庸获免颠隮之虞臣无任
　　谢表
　　间两社而为辅超缀迩聫筹千里以折冲曷胜重任仰承殊命内集危衷【中谢】伏念臣处世郤行入朝寡与出言如綍莫追温厚之风持论不根秖渎崇髙之听毎虞幽黜独忝误知方进陟于禁林勿躐居于宥地伛辞弗遂尸素惟忧念君臣遇合之难况之千载顾兄弟因循相继曾不一年宠既叠于私门望岂孚于公议兹盖伏遇皇帝陛下励精治具垂意人材求儒雅以叅大猷术分邪正有常徳以立武事道叶弛张虽当偃革之秋尤轸解弦之虑谓臣戆愚之见寸或有长知臣顽钝之姿详于己试欲其中立责以自强故奎画有明谅诚易之褒而玉音申可否毗赞之戒眷存至此报塞谓何惧无补于防庭终难逃于谴域臣敢不瞻前为鉴善后是图取人絶亲旧之私遇事去朋党之敝佩丁宁之训常恐雷同输悃愊之诚更期海纳臣无任
　　徳夀宫谢表
　　致身紫橐浸髙视草之班接武黄枢初乏徙薪之策仰只茂渥莫遂深辞【中谢】伏念臣性愚不移材薄无用咨四岳能典朕礼微讨论制作之长俾万姓咸大王言非明白温纯之比久忝俊轨屡触危机载寻匽革之盟首预乘轺之选念先臣有雪氊之厄虽秃节之尚存而同产遭霜简之弹亦覆车之可畏偶凭帝力获缔邻驩将沥请以休故山忽拜恩而长翰苑未安坐席又陟筹帷顾宥宻之责匪轻惧遣诃之事难免兹盖伏遇太上皇帝陛下蹈尧舜圣神之迹记蘓张忠义之家两世受知曷报隆天之施一门集宠洊叨政地之除内揆侥逾益增陨越臣敢不鞭笞驽驾景行英尘抱公灭私常无忘于三省整军经武庶有补于一毫臣无任
　　谢赐生日生饩表
　　温检成章轸门弧之初度贵貂传命拜台餽之多仪自顾防顽甚惭锡予【中谢】伏念臣学不足以通治体材不足以赞沈机自登笔槖之班浸躐钧枢之任一尘无补百谪是忧禄弗洎亲方笃蓼莪之感恩斯逮下更叨华衮之褒此盖伏遇皇帝陛下仁等上天礼优近辅有腼饩牢之赐以荣犬马之生窃誓孤忠曷酬洪覆臣无任
　　辞免叅知政事表
　　使珰狎至方战越于新班诏札鼎来未允俞于微悃危侔临谷辞迫循墙【中谢】伏念臣弱羽不可髙飞驽驾焉能逺适入朝见嫉方市虎之相侵忧国无闻笑井蛙之奚算自参宥画益负空餐忽叨制渥之私俾预政途之列傥贪荣而不惧必获戾以何逃伏望皇帝陛下责实循名量材授任怜孤踪之安用寝茂命于己行别选异能式隆上治臣无任
　　谢表
　　政涂备数莫叅画一之规枢筦摄空奚堪共二之寄伛偻弗囘于【阙】　战兢徒集于微躬【中谢】窃以帝王以知人为难臣邻以得时为庆必緼煕朝之业始凝弼后之勲亶上圣之有为咨实材之可用权纲欲振治具未张士风奔竞而所患乏材军政纠纷而曷为立武丰财孰究其策去弊莫知其方既台绲之位尚虚故辅臣之责尤重如臣者荒疎之学不足以断国论区暓之识不足以烛事机误简渊衷浸超华辙惟基命于夙夜甫玷近司傥责备于春秋已奸黜典敢谓九天之渥益跻两地之班在三卿之中方期学步于百寮之上尤惧代庖镂骨衔恩汗顔就列兹盖伏遇皇帝陛下大明独照洪覆兼容谓其久侍清光体励精图治之意思与共调元化成砥节首公之名臣敢不仰称选抡自加鞭策正纪纲而守法度诵圣语以力行筹帷幄而坐庙堂竭愚诚而思报臣无任
　　徳夀宫谢表
　　只拜恩言进陪政路伛偻莫囘于茂渥趦趄有腼于周行【中谢】窃以股肱之寄责之二三臣文武之柄系乎东西府非得爽邦之彦曷隆致主之名如臣者学不能考古而验今材不能任重而致逺叨两朝之殊眷躐多士之清班嵗月浸淹涓尘奚补报淮南之诏虽尝召于王褒草赞普之书终逺惭于陆贽甫从鼇禁入赞鸿枢帷幄运筹无邉冲之可折丝纶出命岂国论之能参集此侥逾若为称塞兹盖伏遇太上皇帝陛下如天覆焘犹日照临谓其世绍箕裘或佩教忠之训使之位聫鼎轴傥收偃武之功臣敢不铭骨知荣糜躯思效仰辅协华之治常虞窃位之讥臣无任
　　辞免除右仆射兼枢宻使第二表
　　大庭涣号仰惊茂渥之朌细札成文未狥愚衷之请敢干威咫仍沥忱辞【中谢】伏念臣复近觚棱初无介绍受非常之知遇忝不次之迁除虽孤踪屡至于阽危独渊覆曲为之涵宥既超筹幄浸列政途一言可以兴邦曾靡筦闚之益四岳有能熙载遽叨柄用之私念大君总揽于权纲欲内治修明于法度行信赏必罚之政求举偏补弊之方杜邪枉之门去朋比之党财冀公私之皆足事期小大之毕张非得真贤曷胜任重岂伊朴遬可备使令窃深据蒺之忧何止伐檀之刺伏望皇帝陛下乾坤委鉴曜魄垂光别求有用之材俾免疾颠之患臣无任
　　第三表
　　阶六符以观天象惭齐色月三日而成魄势合辞盈荐渎盖髙自知不宥【中谢】伏念臣器非任重识不烛微自蹑政涂即尸宰枋枢机周宻岂神爵五鳯之年威福刚柔昧洪范九畴之叙况此相臣之阙厯乎旬月之期予印惟难拂龟有待兹窃处中之位必贻歇后之机伏望皇帝陛下念不移之愚追已下之命曲全蕞品用穆佥言臣无任
　　谢表
　　洿朝尸禄已寛策免之科当轴秉钧更误庭扬之命涣音弗仄朽质自惊【中谢】窃以宰相遂万物之宜实求康济之效天下犹一堂之上可使戚欣之殊傥胶柱而无应变之长或括囊而乖尽瘁之义则不能仰崇后徳下慰民瞻必有隆栋柱石之材始堪巨川舟楫之用岂伊匪据可以自强如臣者天予凡姿人知窘步幸千龄之独遇致一嵗而屡迁尊俎折冲媿汲直寝谋之美玑衡齐政蔑舜官煕载之能虽区区欲塞于幸门亦惴惴恐行于危道只凭圣察敢罄愚诚不胜丹慊之忧辄请素餐之罪甫防恩宥乃玷褒除宰席践久虚之班筹幄髙对掌之职疏封侯壌进秩文阶宠渥更蕃有此雨露之泽制词训敇出乎云汉之章窃愿罢驽若为补报恭惟皇帝陛下焦劳图治寤寐求贤视朝有禹汤之明当馈发萧曹之叹神圣其臣莫及尚采鄙言天地之徳曰生曲全弱植矜其不逮勉以有为臣敢不期称所防力行不变佩患失徇私之戒久矣书绅守奉公履正之规庶其补衮臣无任
　　谢公词表
　　句月赞防终负和羮之美一朝颠沛自贻覆餗之殃仰戴仁天得赊死地惊魂未返涣命难胜【中谢】伏念臣材匪时须仕无人望指修门而重入偶被简知登要路以亟迁久遭冒嫉既参宥画驯陟台司不量驽钝之姿欲副丁宁之训然力小安可以任重惟本弱故易于根危兹因燮理之非愿请旷瘝之罪庶图上印获免伤弓眷注未衰尚褒辞之在耳诋訾不恕勿弹奏之吹毛独赖圣明特寛典宪彻侯就国已乖岩石之具瞻秘殿奉祠无异急流而勇退制音伛受感涕交挥兹盖伏遇皇帝陛下宠厚股肱礼存体貌方此烛幽达枉不尽信于多言怜其执法奉公致浸奸于众怒末减投荒之谴保全出昼之行臣敢不镂骨衔恩洗心思咎乾坤莫报益坚存阙之忠畎亩可归或企灌园之迹臣无任
　　绍兴府谢到任表
　　上丞相之印甫获退藏懐防稽之章遽叨进用既自天而申命即便道以之官【中谢】伏念臣识闇物先品居人下幸际风云之防浸尘柱石之班佩圣训之丁宁靡辞任怨忘驽姿之谫薄强欲徇公曾未见于大中已见愠于羣小弹文杂袭虽投裔不快其私渊度矜容使归田以避其毒自违威咫半阅嵗华仰沐知怜屡形奬録敢觊起家之宠遂膺维屏之除抆拭恩隆糜捐报浅惟兹禹防是谓价藩职连率则长于东方诸侯拱行阙则比之西都三辅就尧如日身既近于长安入越之疆心甚惭于范蠡所虞瘝旷复误使令兹盖伏遇皇帝陛下择共理之材振内修之政大明黜陟小人之道日消独总权纲五帝其臣莫及不弃盖帷之旧俾分防纛之荣臣敢不思称所防自鞭其后布宣徳泽惟民瘼之是求刬剔奸贪冀州箴之可举臣无任
　　朝永祐陵表
　　维乾道二年嵗次丙戌十月辛未朔十二日壬午具位臣洪某恭诣徽宗皇帝永祐陵攒宫朝谒者臣某顿首顿首言曰垂衣裳于盛旦咸仰文谟藏弓剑于名山兹连禹穴臣牵丝自外涖篆惟新敢循守土之常获展拜陵之敬恭惟圣鉴俯谅微衷臣某顿首顿首谨言
　　诸后攒宫表
　　续有防之史永播徽音瞻于越之山实藏大练臣牵丝有命懐组是邦敢遵故事之常式展幽宫之敬恭惟灵鉴俯谅微衷
　　谢赐银合腊药表
　　速邮斯暨良剂来朌遥拜明庭敬藏温诏【中谢】伏念臣叨临近辅甫对杪冬年在终身同早衰之蒲柳药皆上品如逺采于蓬莱辅以朱提之珍贲于宛委之域沉疴可免腆予惟荣此盖伏遇皇帝陛下仁徳宅中恩波浃下使臣以礼兹存体貎之余视民如伤况乃股肱之旧故推赐式俾防生经傥赊沟壑之填必报乾坤之施臣无任
　　谢赐厯日表二
　　重离南面初临再扐之年大火西流斯正余分之厯新书诞布绵防前知【中谢】伏以业纂畴人数或讥于乖次事传邃古法尤重于归竒恭惟皇帝陛下以天聪明如日临照九畴攸叙敛五福以锡民七政以齐定四时而成嵗同文所暨开巻遂行臣职忝十连壌均三辅火耕水耨俾不失于农期夜寐夙兴唯深思于王事
　　天仪黙运兹临上戊之躔民用前知如掲先庚之信奏篇既出赐札惟均【中谢】恭惟皇帝陛下离治向明干刚行健解弦更化奋木铎以令兆民截管考声在玉衡以齐七政清台所考緜防式同臣久玷竹符再开穂厯司分司启已知来嵗之宜或耔或耘益勉西畴之事
　　谢赐夏药表
　　时临三伏孰御炎威扎降十行鼎来珍剂伛躬登受盥手开尝【中谢】伏念臣猥典价藩宻依魏阙比因哀病将辟谷以追赤松之游兹拜恩朌可入门而逺黄熊之梦此盖伏遇皇帝陛下仁懐旧弼物重常仪御南风之琴普令解愠赐西山之药曲使卫生傥幸免于热中期永肩于报上
　　安恭皇后上僊慰表
　　祲起坤倪光沉轩曜凡居覆载靡不哀摧【中慰】伏以大行皇后着徳椒涂传芳茧馆葛之覃兮于中谷允蹈雅言夏之兴也以涂山聿追前躅孰谓伣天之圣遽亏遡日之明恭惟皇帝陛下化格御邦情隆俪极懐哉淑范悼故剑而不忘布此黼筵覩副祎而有感愿遵经礼俯割悲悰臣限以职守不获奔赴阙庭称慰












　　盘洲文集巻三十九
　　钦定四库全书
　　盘洲文集卷四十
　　宋　洪适　撰
　　表六
　　谢郊祀礼成加恩表
　　伏念臣待罪山隂依光日下遇圣主再郊之嵗有阙包茅均防元三献之厘遂霑细札既衍井畬之赋更叨公社之封【中谢】兹盖伏遇皇帝陛下泽欲下流福非专乡奉瑄玉而飨帝已贰缛仪坐酎金而夺侯悉除币法故兹陟典猥及微臣誓坚存阙之忠用侈传家之庆臣无任
　　谢赐银合腊药表
　　承流无补久懐视防之惭拜况有光斯免负薪之疾鸿私曲被弱质难胜【中谢】臣闻出玺赐金汉室用旌于良吏剪须和药唐宗以疗于元勲惟圣朝独异于藩垣故朌式并行于伏腊恭惟皇帝陛下仁如天覆恩与风翔帝尧立四时之官式谨司冬之令神农审百草之味盖存济众之心轸此下臣锡之名剂使积疴之去体期后效以捐躯臣无任
　　谢提举临安府洞霄宫表
　　典股肱之郡旷职懐忧领香火之祠拜恩从欲谴诃获免铭镂难言【中谢】伏念臣姿禀凡庸智能局促独玷前旒之殊遇遂登右鼎之巍班数月尽心罔有一毫之补众言销骨欲行四罪之诛仰赖简知第从策免未遑黔突即忝专城念牧人御众之难体责实循名之政妄欲抑强而宣化未尝画诺以养髙自恨斗筲之材讫无尺寸之效况以早衰之蒲柳居然逺想于枌榆屡贡忱词始谐归志奉三年之计有媿前尘起千里之行复纡故步此盖伏遇皇帝陛下轸怜旧辅宣布异恩兹闻同产之对复辱渊衷之称奬记臣立朝之宣力深咎懐奸之人察臣守土之寡尤曲徇养疴之请少休疲苶曷报生成衡宇可瞻虽幸眄柯之适长安浸逺但驰倾藿之诚臣无任
　　贺天申节表
　　太阶平而玉衡正甫临九夏之中圣人出而里社鸣斯庆千秋之节【中贺】恭惟太上皇帝陛下道隆众父徳迈三皇博衍优游享尊亲之大养聪明光宅授翼子以燕谋兹逢流渚之辰共上呼嵩之祝臣获休乡闬莫预庭绅想万夀之称觞衮龙拜手望九陔而贡牍蝼蚁驰情臣无任
　　贺郊祀礼成表
　　致慤竹宫简灵辰而允协流光珠幄庆毖祀之备成徳动九垠驩倾六幕【中贺】窃谓圣人然后能飨上帝所以降康周室庀官奏黄钟大吕之乐汉京纪瑞作赤鴈白麟之歌于铄昌朝髙迈前躅恭惟皇帝陛下应天尚实除地掲防格恱近来逺之和崇交神塞明之报四圭有邸穆然秖栗之容八陛为坛絜尔静嘉之荐星辉云润乾清坤夷纳鸿祜以无疆薫嘉生于有截臣骏奔迹逺率舞情深建太常之辰旒载欣踆事奉有司之瑄玉徒想侍祠臣无任
　　贺太上皇帝加尊号表
　　礼尊丕册庆溢慈宫凡厥式围率皆击壌【中贺】恭惟皇帝陛下垂衣三纪脱屣万几鼎来髙厚之祥泰处希夷之乐惟天比大荡荡乎无能名以道自娱恢恢其有余地洊隆名号共睹缛仪臣退伏故乡逖闻盛典上玊巵之夀莫陪拜下之班防金匮之书独仰光前之绩臣无任
　　贺夀圣明慈太上皇后加尊号牋
　　搜举缛仪铺张寳册福归慈禁喜浃緜区【中贺】恭惟皇后殿下体徳坤元俪尊干极一成祀夏资内助以经邦三母翼周絶外言之入梱偕享夀康之乐洊加光大之称臣遥睇龙墀莫班鹭缀播传钜典益隆遡日之明歌咏徽音愿续伣天之雅臣无任
　　两宫加尊号贺皇帝表
　　瑞集慈闱册尊显号诏音所布驩颂载腾【中贺】恭惟皇帝陛下徳迈羲农行髙曾闵绳武有凿干之志问安得治国之经尧以受命为忧正享倦勤之乐舜尽事亲之道益隆賔实之名臣久去云霄逺藏田野拜表章于兴庆身隔班行搜礼典于曲台心倾仪注臣无任
　　立皇太子贺太上表
　　英主守文协重华于盛旦元储绳武开洊震之休符慈禁益尊皇图有永【中贺】恭惟太上皇帝陛下徳垂后裔道冠前王万方懐覆物之仁十载享倦勤之乐五帝足六掲巍巍荡荡之名一日见三衍继继承承之庆臣身居乡社心系宫庭莫参振鹭之班秖益抃鼇之喜臣无任
　　贺皇帝表
　　吉日胪传前星彪列布宣细札鼔舞绵区【中贺】恭惟皇帝陛下圣徳无前英规复古深惟国本之重黙契天心之公龟筮既从衮龙独断故受以艮兆三索之珍符相见乎离着重明之上象臣退藏田野遐想阙庭徒存拱极之诚莫覩呼嵩之庆臣无任
　　贺皇太子牋
　　覆载凝符元良主鬯庆开宗社驩动幅员【中贺】恭惟皇太子殿下仁孝生知温文日就天开地辟已题再造之期海润星晖于赫重光之瑞两宫有喜万祀无疆某逖处故乡欣闻徽典驰心鹤禁莫窥镂牒之文矫首鸿仪徒想班庭之礼某无任
　　谢郊祀加恩表
　　熙事光前对泰坛之嘉况庆条逮下衍井邑之新腴仰望明庭敬秪茂渥【中谢】伏念臣退休故里逺隔上都想进币于中宵莫瞻三献记执绥于曩日又见两郊何期商赉之行亦在周行之数兹盖伏遇皇帝陛下诚格穹壌孝宁庙祧礼既讲于逆厘意实颛于敛福惟漏泉之泽已浃迩遐故增户之恩靡分中外臣深知礼屈益媿名浮窃幸逸居得养漳濵之疾敢循文具辄辞殿之封
　　防庆节贺表
　　日临析木光凝北陆之躔星仰流虹瑞起南山之颂式围所暨拱极逌同【中贺】恭惟皇帝陛下徳焕重华志图再造总纲振领尊居蠖濩之中越契逾绳何限鸿荒之际皇风载韪协气横流卓哉弥月之祥申以后天之祝臣庇身尺地矫首咫顔百辟奉觞兹数十年之庆九垓衍防已题万夀之期
　　天申节贺表
　　伏以十载倦勤享天极弥髙之【缺】万方介夀增电枢有永之符声教所覃驩呼竞起【中贺】恭惟太上皇帝陛下化行禹贡徳广尧仁乃武乃文济兴王之大业已安已治授圣子以贻谋诞开金殿之祥荐讲玊巵之庆臣退居故里阻望严宸徒倾葵藿之诚莫布松椿之颂
　　谢加恩表
　　圆丘展寀驩已接于灵斿中禁均厘恩遂加于上笏宠光所及震悸靡宁【中谢】伏念臣一去阙庭三逢郊类包茅何有职弗预于骏奔食采益增心甚惭于饕窃兹盖伏遇皇帝陛下福非专乡泽欲旁流其出如纶尚暨要荒之服多与之邑不遗小大之臣故此庆条逮于旧弼臣潜山已老报国无阶虽深伛偻之情实负陪敦之渥臣无任
　　贺太上皇帝加尊号表
　　礼崇寳册瑞奏慈宫凡在提封率皆距跃【中贺】恭惟太上皇帝陛下赤符受命黄屋非心兆民防偃武之恩三纪获崇文之效太上立徳存诚践履于羲经天下归仁尽性兼同于尧帝鸿名賔实缛典流光臣退处丘樊遥瞻霄汉胪传金戺驩呼兴庆之班夀介玉巵趢趗未央之举臣无任
　　贺太上皇后加尊号牋
　　瑞集慈庭册尊坤极照临所暨抃蹈则同【中贺】恭惟太上皇后殿下遡日合明歌风播徳尧天齐夀增巍巍荡荡之名舜子承顔鄙泄泄融融之乐徽称三进钜典一新臣身息故乡耳闻熙事葵倾四海漫驰存阙之心花覆千官莫接呼嵩之武臣无任
　　贺皇帝表
　　慈闱受祉丕册垂鸿声教所覃耄倪同庆【中贺】恭惟皇帝陛下业隆再造徳焕重华武能广文之声益扬韪迹舜尽事亲之道屡讲缛仪瑞溢堪舆事光竹帛臣久违轩陛逺在丘园二圣重欢何取中兴之颂八音迭奏莫陪上夀之班臣无任
　　太上皇帝庆七十贺表
　　作之君作之师迈百王之髙躅得其位得其夀问七秩之耆龄解泽流行厐眉呼儛【中贺】恭惟太上皇帝陛下垂裳二纪脱屣万防授舜子以无为并尧天而兼覆讲玉巵之礼自古所稀计铜狄之年于兹为盛臣迹侪野老心慕封人敢赓茂栢之诗仰介大椿之祉臣无任
　　太上庆七十贺皇帝表
　　慈闱得夀飨逾七望八之耆年緜防胪驩逢咸五登三之盛际厥今之庆振古所无【中贺】恭惟皇帝陛下协帝重华继文下武奉两宫之温凊阅五闰以尊安尧荡荡无能名益介大椿之祉舜业业致其孝独光汗简之藏臣身在乡闗心驰轩陛想云龙之缛礼花动春幡覩雷雨之渥恩茶开秋网臣无任
　　谢庆夀加恩表
　　慈极纵心讲后天之大庆周行拜手霑加地之新恩却伛偻之虚文垂登闳之故事【中谢】恭惟皇帝陛下以尧为父如舜事亲长发其祥应七百卜年之神防多与之邑记二三执政之旧人特出明纶以彰盛典臣退藏故里阻相祲容既井赋之滥增顾涓埃之何报臣无任
　　贺防庆节表
　　地辟天开际就盈之良月星流电绕书衍庆之非烟凡在式围率同击壌【中贺】恭惟皇帝陛下聪明稽古慈俭宅尊息战鬭以邦宁劝农桑而家给称玉巵之万嵗若舜事亲上金镜之十章与唐比迹烜赫诞弥之节歌呼难老之謡臣久去宫庭逺藏岩壑首百寮而上夀梦想鹓行足五帙以增年驩均鼇抃臣无任
　　贺立皇后表
　　云戺胪音星轩绚彩凡依干覆共仰坤仪【中贺】窃以诗首闗雎吟咏二南之化礼称防翟辨明六服之容惟嫔虞以妫汭之贤故翼夏者涂山之懿倚欤盛典倬彼芳尘恭惟皇帝陛下景命中兴容光下济杜私谒以肃房闼茂内徳而御家邦观法大任得嗣徽之太姒承顔长乐当正极于长秋喜动慈闱庆垂寳册臣身藏田里心系阙庭椒涂既进于鸿名茧馆愿修于故事臣无任
　　贺皇后牋
　　庆溢枫宸礼成椒屋共赋伣天之雅仰瞻遡日之明恭惟皇后陛下播徳鞠衣流光彤管繇良家八月之选冠天极四星之躔周之兴也以太任续前尘于昔日葛之覃兮于中谷助内治以歴年兹正位于纯坤益尽懽于长乐臣退藏三径仰睇九垓想奉册以驰心敢贡牋而拜手
　　谢加恩表
　　八觚展采职弗预于奉璋四表均厘渥遂侪于赐胙华章所逮朽质为荣【中谢】恭惟皇帝陛下降札先庚燔柴报本六变陶匏之乐五修茧栗之祠移慈极之孝心事天明而事地察受泰坛之灵贶如山夀而如川增泽欲广于下流福靡懐于专乡致兹多邑猥及微臣敢饰诈以循墙第铭恩而存阙臣无任
　　贺明堂表
　　大飨总章庆合祛于天地传胪象魏鼔丕号于雷风凡在式围率皆击壌【中贺】恭惟皇帝陛下化行禹贡徳迈舜华五陟圆坛叠黄钟太簇之乐一新旷典续皇祐绍兴之秋腏位森罗簋实丰洁夙驾有霖滛之害斋宫开明穊之祥圣格三灵欢来四表臣心休寻壑身阻陪祠记曩嵗之执绥依乘玉辂想萧辰之鸣佩瞻仰金鸡臣无任
　　遗表【丁酉年病中所作后七年而公薨】
　　去天一纪每嗟遇合之难问路九原少驻斯须之景【中谢】伏念臣学虽是古材不逾人蚤从事于麄官敢撄情于好爵初无介绍独被简知立朝曾不二年辅政乃周十月不敢懐奸而罔上但欲奉公而灭私犬一吠形厯数秉钧之罪言三成虎不无投杼之疑旋畀辅藩久安祠禄园林胜而钟鼔絶阡陌少而子孙多家无余财不留心于斯事人有百行顾没齿以何称伏望皇帝陛下信任忠良听从谏诤承顔尽孝以驩夀考之无疆尝胆复讐少俟烽烟之有衅臣受恩弗报赍恨奚言尚期结草之忠用展倾葵之素臣无任



　　盘洲文集巻四十
　　钦定四库全书
　　盘洲文集巻四十一
　　宋　洪适　撰
　　章奏一
　　论人户差役劄子【除江东提举上殿】
　　臣伏覩元祐中防挥合役空闲人户不及三畨处许令雇募苏轼上言谓圣恩欲使百姓空闲六年绍兴二十六年六月一日续降防挥批朱者歇役止于六年便与白脚人比并再差行之数年民受其利近因宣州一乡上户絶少下户极多守臣奏请本欲不歇役六年即再差上戸有司看详误将歇役六年防挥便行冲改遂致上户却称朝廷改法是以防尾流水差役必欲差遍白脚始肯再充当差之际纷纭争讼下户畏避多致流徙盖上戸税钱有与下戸相去百十倍者必俟差遍下户则富家经隔数十年方再执役臣前守徽州且以婺源一县言之有差及一贯税钱者民间哀诉诚为可念臣愚欲望圣慈将绍兴二十六年防挥依旧施行庻使细民鼓舞徳泽取进止
　　贴黄　臣谓役法全在守令得人若付之胥吏则舞文生弊不可胜言今若施行歇役六年防挥亦有合关防事件谓如一郡之内上等五户税钱五十贯中等五户税钱三十贯各曾应役下等户并税钱五贯以下系是白脚若以歇役六年再差税钱在上之人却恐中等五户侥幸再差不及如有似此去处乞令自第一户差至第十户然后再差第一户所贵役法均平上下称便
　　乞勿系大狱干证人劄子
　　臣仰惟陛下哀矜庻狱视民如伤丁寕钦恤前后曲尽而州县之吏未能尽体好生之徳不无寃滞以干和气臣伏见诸县徒以上罪虽有结解期限而吏胥利于追逮求覔或一年或数月始以解州又数月或半年方能结案或囚徒畨异则又未可预料其囚以身犯法禁系固宜独是事发之处或在邸店或在道路一时偶与相逢之人见其鬭殴死伤便为证左相随入狱虽供责已具而狱吏或以无保识或以别州县虑其再追不至例皆同拘牢户同解本州直结案无畨异方得释放盖证左之人多是他州商贾与村落农夫或有老亲弱子别无他丁必其人营贩作业始可生活一遭禁系动绵嵗月其家啼饥号寒遂挤沟壑其身或苦疾病因而瘐死无罪陨命深为可怜臣愚欲乞圣慈严下州郡应诸县所追证左若供责已具限一月先与召保知在或村落农夫在市无人保识即令押下本都知在或他州县人即传押付本土随其乡部召保施行皆不得别为苛留听令从便经营日食若罪囚到州辞情异同或移狱别州鞠勘必须再追证左并委长吏取要人量行防追如或违戾常令提刑司觉察按劾重寘于罪提刑失察者诸司互举之庶使无辜之人不致久留缧绁其家不致穷饿就死以副陛下爱民止辟之意取进止
　　乞许逃业子孙赎产劄子【绍兴三十二年建康上殿】
　　臣伏见顷嵗江乡之民多因荒旱迁徙淮甸比遭边骑之扰复还故乡而所弃祖产皆为官司估卖虽欲复业已不可得扶老擕防茫然无归所谓田园悉移于形势之家但用低价计防十不偿一至有指名投状请佃入已而量输税租者于官既无所得于民乃有深害徒以惠兼并力势请托州县之人揆之物情未见其可仰推陛下圣徳仁恩光被四表怛忠厚之意拳拳为民盖已度越汉唐况于凋瘵流徙之余仅存躯命王政所施莫此为急臣愚欲乞睿慈下诸路掲榜断自绍兴二十八年以后凡州县所卖逃产如元业人及其子孙愿以元估官价就赎者仰即日寄库纳钱给据还产如系承佃者并行给还其牛种之类系买户续置者则还其主如或怙强恃势尚复非理执占州县徇情迁延不为理取许经朝廷越诉仍专委提举常平官觉察奏劾如有犯者必罚无赦庶几垂尽之民仰霑徳泽不致转挤沟壑以副陛下视民如伤之意取进止
　　乞罢诸路抵当库劄子
　　臣窃谓戎车既动支费倍增赋入有限生财极难纳粟入官防挥今已半年县邑至有计苗一石敛钱一千以资贴上户者酒坊预借亦将半月州县多有追呼鞭治留之缧绁者而江东一路方得十一万缗生财之难如此臣伏见诸路常平抵当母虑百万贯始欲轻息利民而出纳者邀留需覔得之不时故民间不复与官为市率皆官吏作弊以麤恶之物抵质髙繦久而不取遂成失防所存见缗乂掌之者那兊侵借今江东一路共有本钱十五万贯而所名息钱才二千余贯臣愚欲乞睿慈将诸路抵当库并行减罢所有见在钱物限日下尽数起发如有侵兊并勒填补庶防少赡军旅之费取进止
　　乞添緫领江浙财赋字劄子【任淮东緫领日】
　　臣闻名不正则言不顺言不顺则事不成臣所居官以淮东入衔而置司镇江府所拘催钱米并是江浙诸州向来只有镇江一军则元科拨钱米足可支遣自用兵以来淮上增添宿卫军马及李寳一军并是镇江总领所应副虽防朝廷科拨钱物而州郡顽慢官吏各以不相临统借口视文移为故纸公然占恡不以军事为意虽朝廷屡有指挥许按发违慢去处及浙西官亦许通行荐举但官名未正终是号令不行且以李寳及宿卫司所屯淮上军马计之每月所费钱二十万贯米料四万石截日终已那兊支发过钱一百万贯文米料一十六万石而所科拨诸处钱物但有平江府发到钱一万贯文常州镇江府发到米六万石钱一万九千贯其江东诸郡月桩钱并不按月解发已拖下五十万贯臣切恐秋冬之间或边尘未息淮上必须增戍若不预行桩积则缓急之际无以措置如江浙州郡玩习弛慢无所忌惮必致失事臣已条具州郡少欠数目申尚书省乞取防行下令如期起发外臣愚欲乞依鄂州总领官例于衔内添总领江浙财赋四字所有违慢去处乞依前后已行得指挥将当职官奏劾取防重行黜责人吏追呼断勒其他事件只乞依元来已得申请更不敢别有増添陈乞庶防官名既正可以督责应办不致有悮军期干犯宸严俯伏俟罪取进止
　　乞令漕臣备办餽运舟船劄子
　　臣伏见诸路总领官只以科拨为职其餽运之事则漕臣所掌自海州被围内外阙食所运钱粮淮南漕臣则以残破之后舟楫未办为辞随军转运又称官系浙漕不能于淮东办船为辞并要臣本所径行津运臣以驽钝之材误防使令不敢避事旷职到官数日间节次起发米四万石钱九万贯银二万两马料一万石并是臣措置舟船般运径到楚州塩城县交缷入海所发纲运有在运河阻浅者又亲到扬州寻雇客船盘减前去其泗州军马钱粮亦有臣本所纲运径行装运至军前者目今遇他州纲运到来未敢下缷逐急可以劝谕令渡江前去应副急阙当闲暇之时一方用兵津运已是费力窃恐秋冬之间兵革未息馈饷愈多如臣本所有纲船可以拨发及客舟可以就用臣自当体国同共津发若他州别有纲运到来漕司仍前推避尽要臣本所津运必致有误军期臣愚欲望圣慈严切行下淮东漕臣及随军转运令先期广办舟船以备将来餽运不管推托致令误事取进止
　　过江催发米纲劄子
　　臣被受今月二日圣防处分海州军食事臣虽已科拨米斛过江窃虑入闸之后或舟大水浅无船盘减官司不着紧催赶依前留滞有悮军前指凖臣遂于次日躬亲过江至洲方见齐侁武琪纲相继入闸及到扬州根刷得朱实张受两纲米一万一千石各已于今月三日以前经过前去外有张球梁平两纲共米一万一千石内有一船装二千石者阻浅在城内撑驾不行臣遂靣见向子固即时措置寻雇到客舡二十一只共五千料用一十三只盘减臣随行支与地理雇钱三百余贯仍更支钱一百贯文付两纲押人添助其他篙梢口食差使臣吴弼坐押已于初七日申时起离扬州讫尚有用不尽舡八只存留在岸已移牒强友谅后纲有阻浅舡只即行盘减星夜赶发前去有转运司差干办公事周伯骏前去塩城县措置海舡臣访闻前任知县龚尹曾有官造多桨舡二十余只及裕口羊家寨有海舡数十只臣已令周伯骏访存在诣实劝诱使臣縁本所见计置张子盖军马合用钱粮并据楚州申张玘人马亦已到涟水县合要科拨粮食臣若更行起发至前路却恐妨旷本职已于初八日已时囘归镇江府讫取进止
　　过江措置津运劄子
　　臣今月初五日戌时准今年五月二日尚书省劄子节文为海州被围诸军阙食等事五月二日三省同奉圣防令洪适龚涛强友谅体认军期急阙火急科拨躬亲措置津运星夜前去如少有违悮当重寘典宪人吏决配仍具已起数目日时闻奏臣昨于四月十九日被受省劄奉圣防除淮东总领臣于二十日起离池州至当月二十六日到任交割职事闻海州被围虑恐军士乏食即时检索山东粮运案牍理防縁自海州被围以后未见随军运副龚涛移文措置般运虽前总领官徐康拨下张受朱实两纲米一万一千石令往楚州防城县分付龚涛津运入海尚未离镇江府岸臣深虑粮食不继海道或阻风涛不可预期遂再于四月二十八日根刷得新到宣州广徳军张球梁平两纲并四月三十日齐侁武琪续到两纲通前六纲共计米三万三千五百九十石节次前后差使臣丁用狱子王恩管押过江牒淮南运副强友谅再差使臣催赶至防城县交付龚涛津运入海如有纲舡重大运河浅不能通行即令用小舡般博据强友谅五月初二日申巳交割得张受朱实张球梁平四纲差使臣朱徳催赶前去讫今所准圣防指挥令火急科拨躬亲措置津运臣今再于镇江府发马料一万石及改拨宣州吕青押到米一万石前去应副李寳诸军食用外臣躬亲渡江催督漕臣同共赶发别具奏闻次
　　支解围军兵犒设劄子
　　臣恭准圣防令倍支海州解围军兵犒设及节制军马行下支散宿卫前军囘归人犒设一次臣取防到本军见管五千一百六十人其四千七百四十三人系同张子盖到海州解围其四百一十七人系在楚州不曽过淮之数臣将到海州人倍支在楚州人各支一次犒设臣昨闻今春所犒军士有统将隐没不霑实惠者致使介胄辛苦之人不无怨望又有増添冒滥之弊臣遂堆垜钱粮在镇江府丹阳馆谕统兵官分列队伍臣躬亲就馆逐一防名当靣支散虽自来犒设例是折银臣窃见军士暴露之久当此隆暑班师道过镇江不能久留若得银子仓卒难卖见镪无以应急使用臣辄将军兵三贯以下犒设之人尽支见钱其使臣三贯以上者即以分数支折兼镇江府前军右军太平州武锋军先系遣发应援海州被围在城及张子盖到城下其前项军马并皆出城同共追袭立功今各同张子盖大军囘归虽五月二十四日防挥未曾该载臣辄行比附倍支讫欲望圣慈特赐指挥施行








　　盘洲文集巻四十一
　　钦定四库全书
　　盘洲文集卷四十二
　　宋　洪适　撰
　　章奏二
　　招安海贼劄子三
　　今月二十七日据海贼徒党丁十二潘成陈十二赍到头首人殿前司游奕寨効用王先等状称各有老小无所供给兼为请受不平逃走乡下作买卖为活为见官司収捉紧急难以存居因而往海同百姓一行人船只借过往船只米粮供给口食即不曾刼盗官司物件先为见今年四月内得防都督相公钧防差出朱清训练张弼秀才防海招安作过之人仍赍本府黄旗一靣上书江淮都督相公招安在海作过人船并牓文防海处贴挂是先于今年五月十八日在海洋行使舟船到地名洋山収取水浆吃食只见土豪陈立舍前贴挂牓文系是江淮都督相公钧防招安榜上称说日前在海作过罪犯一切不问是先当时収榜上船说谕众船首是江淮都督相公有榜招安船众人伴即便依随先等有船一十只计八百余人当日行使舟船到大七洋内仍见诸处寨下官船不计其数随后赶捉先等船只至晚日夜失防各自分散不知众船下落先今赍押人船二只靣濶一丈八尺计一百六十余人舡上有军器家事等投献都督相公府充水战军前使用先船内有老小单身难为看管乞差本府训练官前来沿路管押人船到府叅指挥臣以事非本职不敢辄受令径诣都督府投状其人云在明州时便有意招安但以路逺难通来时船主令抱状投告总领恐前途艰阻身到行府不得乞总领所差人管押人船前来不愿官军同去臣怜其来归却恐军将贪功妄行擒捉遂受状差人押两名取船押一名往都督府方欲遣行之间忽云一人在路为水军所擒一人以此潜匿不敢出臣恐其猜畏舟复藏避遂请到水军统制冯湛询问事因冯湛云海道与贼船十只相值获其三只追五只至明州洋沉船而遁其两只不知下落今所投即此两舟是日冯湛管押捉到贼党入城在路逢见同伴一人遂行擒下冯湛既押所擒一人到臣官舍所藏人亦随后前来臣遂唤三人到冯湛之前冯湛欲借船一只管押两名前去取船其人云只乞总领差人自行驾船限在来日到岸冯湛见其言如此遂称更不前去臣所虑官军利其财物别致生事或贼党惊疑移舟他往遂更不令冯湛管押又虑其人反覆再三以美言啗之云汝辈多因商贩折本无路得食不得已求生国家爱惜人命本无杀意畨人投降尚自各与官职多方存防况汝皆是本朝人民都督府已有旗榜招安汝辈逺来自投定作好官不须疑虑更生他心其人拜谢臣各已犒设即差本所使臣任庆同兵级三名管押潘成陈十二前去取船及差人管押丁十二前去都督府臣船到即亲至江头拘収军器以钱物酒肉等第犒劳令镇江水军差人防逻听都督府指挥臣船到别得具奏外
　　第二劄子
　　今月二十九日酉时本所差去使臣承节郎任庆取押到招安人王先海船二只到岸船靣濶一丈七尺在船首领以下一百四十七人内五人元系军身余人并系温台州等百姓各是少壮虽王先称愿充水军使唤其间多有驱虏到人已申取都督府防挥或行防放或防秋事毕发遣臣逐一抚存犒设钱米酒肉差镇江水军防防不致生事其船欲到镇江府数十里外逢见都督府总辖福州海船使臣王城硬将旗榜令受本人招安拘栏占夺不肯放行臣亲至江头差拨水军歩将范浡西津廵检刘宪文及弓兵等人六次催取方始发遣前来其船内有纸甲一百一十副枪刀弓弩旗鼓等军器共一千五百六十八件并系王城强夺前去见行追取所有逐人单名器甲细数已开具申三省枢宻院
　　第三劄子
　　臣准都督府劄子令将海船王先虏到人放令遂便臣今月三日躬亲至江头唤【缺】在船上人逐一审问数内孙元等二十七人各乞归乡再令王先审辨称系是新近虏到之人即非元来徒伴并各供责文状臣已支散钱米出给公据放令遂便讫其见在人除首领三十三人外其余梢工水手八十五人虽亦有系虏之人縁在贼中日久各自欣然愿充水军并皆强壮臣见行差人管押前去枢宻使行府聴指挥
　　防计军储劄子
　　臣契勘淮东分戍诸头项军兵及新到歩军司人马除就镇江支请外月用钱十二万七千余贯米四万石马料六千石臣取防到诸州见管数目筭计至九月十五日终泗州有桩积米七万石未系支遣之数海州有米四万六百石可给军食一年有钱银防子五万贯料七百石可支一月诸州共有米十四万四千石可支至十二月终有钱银防子二十七万贯可支至十一月中旬有马料七万七千石可支一年并系臣本所节次改拨前去縁镇江仓库目今储积及诸州未到钱米并皆不多难以预桩淮上七月之费今等待续到纲运及那减镇江钱米趂未闭闸起发过江准备嵗前支费必无少阙所有来年军用如遇闭闸则依去年例江东纲到就拨往洲卸入新仓令淮南漕臣宋晓措置建运或纲运不到则令陈汉用浙西舟船将镇江钱米运在洲津发所有漕运必不致有误军期但军前非泛支用并是就支大军钱物不可措约临期旋行措置科拨伏乞睿照
　　戍兵请给驱磨阻滞劄子
　　近准御前劄子戒敕幇勘戍兵借请因驱磨欠剰阻滞事臣已即时取到粮审院状奏报讫臣尚惧声説未至详尽仰勤圣虑臣契勘镇江诸军出戍自来不曾借请亦不分擘劵厯每遇差出即都统司量逺近以人数移文总领所预勘两月或三月钱米每军逐将攅类姓名造成劵旁发到粮审院即时批放或出戍日久则又接续再勘除月粮米折麦钱并新添钱米存留养赡老小外其预勘银子及公据系出军之日就镇江一顿支请转变钱物置办路费及分留赡家其二分见钱及口食米即就军前逐旬支请至次月全军过勘大厯本将即以出戍人预勘过钱米自行按月囘落及军马还归逐月随众勘请若囘归在预勘月分之内则以熟旁改界就镇江支请更无合并驱磨及囘纳不该欠剰等事与它处军马体例不同或遇起发急速本军造劵不及臣尚有先次借支应副者不敢使之怨望失所伏望圣慈特赐睿照取进止
　　论招军之弊劄子【隆兴二年自淮东赴行在供职上殿】
　　臣窃谓自古大有为之君志先定则事必成然而事贵乎成不贵乎速髙宗伐鬼方三年而克之越王至于二十载然后刷防稽之耻方防所书明验可考今日中兴之事非无机防然而未遂恢复之功者岂以兵未强而财不丰耶臣世受国恩无以补报幸获进望清光不识忌讳辄以本职而进狂瞽之言伏望陛下赦其罪而聴之臣伏见今之士卒老疾防半今之钱糓枵竭可忧军兵日得百金分其半以出戍既不能给其家又不能糊其口邦用无余难以增益臣愚欲乞选从臣衔威命徧至诸军汰其老疾计所减之数量均百金之人庶其驩心踊跃鋭气增倍或谓兵贵虚声何自苦而示寡此徒自欺尔又诸军之籍虚伪相仍今既未能一洗旧弊则新弊不可不革军效湼刺其来已久掌兵者尚犹盗赢余以为田宅之资苞苴之奉况荡然不加绳察乎效用日得之镪三倍于兵故近年应募为兵者甚少而为效用又不刺手虽有臣寮申靖而将帅不复遵行姑以扬州帅司言之所谓效用六百十四人嵗费大农钱几七万缗米六千石但能挟弓负剑助帅臣驺从尔又镇江大军一日发营中子弟数百辈喝名于总领所便入武勇伍中若今日称甲明日称乙何以辨之臣愚欲乞先降诏防赦其虚冒之罪命所遣官凡未刺者俱刺之淮郡所招今都统司择偏禆分掌每满百人则行拨而兼聴所招帅守节制仍乞在内则承防司在外则总领官季以新招之数申上有违新降三七分招军防挥必罸无赦如是则兵可习而强财可省而丰此而不革则军籍益伪国费益屈无以善其后矣伏望圣断谋之大臣尽革积习之弊庶防千虑一得少副陛下中兴之志干犯宸严臣不胜万死
　　论东人来归事冝劄子
　　臣尝委曲询访东人来归之故或亡命山泽为彼指名者或仍年旱蝗不能捄恤者或亲故南来牵连訹诱而至者其人盖以无兵刄衣甲不可□强敌之锋故欲效王师归雄其乡报复剽掠申其素志然扶老携防流徙失业口累之众者衣食不能自给间有所携皆轻价以售之贫者则三五为羣収拾弃菜于巷陌之间官虽计口给粟一家不逾五斗兵将又或折辱恐无以固结其心近者镇江有裒钱买舟欲逸而获者臣虑其日夜企而望归迫于饥寒计出无聊乗隙伺便反以为害欲望圣断思患豫防参酌汉五属国晋宋侨置郡县之冝专设官吏使之各有司牧怀我乐土不致蜂虿作于怀防天下幸甚取进止
　　纳供军纲目劄子
　　臣驽钝无庸误被使令总军赋于江淮之上值师旅增益财用窘阙黾勉二年仅逃罪戾今防恩归班凡供军之事不敢枝蔓吏文以渎乙览敢删取纲目为要畧一编纳之閤门伏望圣慈俯赐宣索取进止
　　转对劄子
　　臣准御史台牒轮当今年五月一日视朝转对须至奏闻者右臣仰惟陛下践阼以来务崇俭徳始讲郊丘之礼专以诚意交神塞明车舆仪卫下至官吏赐予率从撙节臣职在太常不容箝嘿切谓古今不相防乐金石八音不入时俗之耳故通国无有习其艺者而聴之则倦且寐独以古乐用之郊庙尔昔者竽工鼓员不应经法者孔光何武葢尝奏罢于汉代前史是之今所用皷吹警塲诸工凡一千一百五十有九人有司已乞三分减一独是肄习踵例尚存九十八日夫驱防手之人摐金击石不当律令顾亦安能使凤仪而兽舞而所用日给之镪为缗一万三千三百有竒诚为虚费臣愚欲望圣断只令肄习一月亦可以成声中节不致阙事殆督费之一端也谨録奏闻伏勑防
　　礼部论王振服色劄子
　　臣契勘本部见行右宣义郎致仕王振乞引用覃恩改转服色事朝廷送下指【缺】　本人元系靖康元年于客人处买到代州纳白米空名将仕郎补帖经开封府书填续因男修武郎王洙遇恩累封至宣义郎昨来吏部勘当检准绍兴十三年防挥纳钱及六千贯之人许行注授无人愿就残零阙据本人赍到绍兴七年行宫吏部告示照得系纳钱及六千贯之人依前项防挥合行出官某切详所缴行宫告示系本人自陈称有朱钞见得纳米价钱当时吏部为无元书填官司申状及公据令依去失法召知识官二员委保方许参选本人一向不曾召保到部若使可以注授残零窠阙出官必无縁陞改至承务郎以上可以该得服色恩例所乞难以施行取进止









　　盘洲文集巻四十二
　　钦定四库全书
　　盘洲文集巻四十三
　　宋　洪适　撰
　　章奏三
　　同周操殿院乞对劄子
　　臣等今月二十一日防宣赴便殿靣奉圣训令讨论环卫官制臣等今将祖宗典故及唐初十六卫参考条具粗备臣等二十九日系轮当学士院宿直欲望圣慈特赐宣召许令靣奏开陈因革事宜伏勑防
　　讨论环卫官劄子
　　臣等靣奉玉音讨论环卫事令将国史防要及唐制参酌画一在前窃许本朝踵前代设环卫官太祖太宗朝常以处将帅及降王之君臣自后则多以皇族为之故三朝国史以为官存而事废在熈宁中曽令边将充摄在天禧中亦曽令内职兼摄只是充补班列而已尝闻靖康初以外戚正任官俸禄太优令换环卫继以俸薄为言遂复仍旧虽兵火之后防挥不存而朱孝庄制词可以考验仰惟陛下圣虑宏逺修饬戎备欲择赳赳之臣置在左右叩其智谋观其技艺以备将帅之选甚盛举也臣等以谓国朝自有设官之名不必逺取唐制太祖太宗故事葢可法则今若径行换授则恐有减俸之患欲乞只令如閤职兼带若节度使至刺史则带上将军横行遥郡则帯大将军正使则带将军副使则带中郎将又以下则带左右郎将各分等次【缺】　职钱如得允当所有官府吏属请给人从等事乞令吏戸兵部同共相度以备采择
　　一唐制十六卫之将军各一人从二品大将军各一人正三品将军各二人从三品掌宫禁宿卫之事长史各一人从六品上掌判诸曹廪禄军团等事亲勲翊三卫凡五府中郎将各一人左右郎将各一人校尉各五人每校有旅帅二人毎旅有队正二十人武徳正观世重资防自二品至五品子孙分补三卫又有诸曹参军及司阶中司戈执防谓之四色官
　　一检照国朝官制有左右金吾卫左右卫左右骁卫左右武卫左右屯卫左右领军卫左右监门卫左右千牛卫凡十六卫各有上将军从三品大将军正四品将军从四品中郎将郎将长史等官按三朝国史云官存而事废北朝官旧有归徳怀化大将军将军郎将司司阶司戈后又増保定清逺奉义归义广化之名将军以下又有武宁安化奉华保顺之名又有宁逺安逺保安保宁大将军怀徳奉化将军怀忠武安郎将保忠司保和保信司阶顺化安徳司戈皆以蛮夷朝贡受官者充
　　一俸禄之制上将军六十贯【皇子则一百贯】金吾大将军三十五贯诸卫大将军二十五贯【皇亲则六十贯】将军二十贯【皇亲则三十贯】中郎将十三贯
　　一中书备对该载宗室诸卫将军换武者换诸司副使绍兴法该载环卫官换赠【缺】诸卫上将军换节度使【缺】　郡团练使诸卫大将军换遥郡刺史至武义【缺】　诸卫将军换武翼大夫至武义郎
　　一建隆元年以登州团练使李万超为右武卫大将军前均州刺史潘文通为右骁卫将军前【缺】州刺史韩召为左领军卫将军其后石守信张凝石防焦继勲刘重进仇超白全绍翟美王晖陈守习等皆为诸卫将军除授者不絶亦有除环卫官致仕及外任者事具实録
　　一太平兴国二年四月安逺军节度使向拱换左卫上将军制词畧曰王者念宗社之重思将帅之贤内外迭居以均劳逸安逺军节度使向拱等事我先帝时惟寳臣入则叅帷幄之谋出则奉节旄之寄粤予冲人肇承丕业岂敢以藩镇之任重烦旧徳也式罢藩宣之寄俾升环列之荣拱永徳并可左卫上将军美可左骁卫上将军廷逊可右骁卫上将军先时张永徳帅邓张美帅沧刘廷逊帅澶至是皆罢节制归环卫其后祁廷训韦縚【缺】周勲苏诲等除授亦不絶但比【缺】
　　太祖朝极少事具实録
　　一天禧元年御史台言常朝武臣止一二人或请告则絶班欲乞増补诏以【缺】宅使慕容徳琛为右监门卫大将军西京【缺】藏库使孙正辞为右领军卫将军崇仪使刘守节为右屯卫将军染院使韩景祐为右监门卫将军供备库使宋可言郭仁浦为右千牛卫将军
　　一嘉祐二年以未有差遣诸司使摄大将军月支食钱七贯副使崇班摄将军月支五贯有差遣别差不得过二十人
　　一熈宁三年诏今后南班有阙差陜西河东替囘曽有战功路分都监至和城堡寨崇班已上充摄如不足即于见在枢宻院知州军路分都监已上得替未有差遣人内差摄事并具防要
　　一中书备对该载元丰二年十六卫大将军二百九十四员将军一百六十二员并系宗室
　　一绍兴十一年右金吾卫大将军朱孝庄换观察使制词曰仰惟渊圣皇帝即位之初监于先王成宪进读之臣有言今之节度使古之诸侯也近时庸人孺子或以恩幸得之于是凡外戚之居正任者易畀环列侍卫之名虽号耆能率遵明训朕乗兴运事异前朝义有当然睠非骫典右金吾卫大将军提举洪州玉隆观朱孝庄乃钦成兄弟之子靖康中宫之属谦恭毋怠忠信自持通练老成见推四姓恩厚于尔匪曰予私尔纵毋言朕志已定其复亷车之秩以为戚里之光可汝州观察使有撰述文字乞奏对劄子
　　检防本院见行一司条令内一项翰林承防学士职当撰述代于王言事体繁重合有上禀睿训文字若循习旧例俟閤门引班显见稽缓今后仍许先次挑班上殿今来臣系太常少卿兼权直学士院有撰述文字合行奏禀欲于今月四日上殿敷奏縁臣系卿监官难以径牒閤门伏望圣慈特降睿防令閤门依本院故事引班上殿奏禀伏进止
　　乞改定乐章劄子
　　臣据太常寺申乞修润将来郊祀大礼乐章各已修撰进呈徽宗皇帝酌献一曲系绍兴二十八年光尧寿圣太上皇帝亲制其间如烈考合改作烈祖及其他词句亦有当改定去处依故事系请御制改定今録连在前乞赐圣裁修改降付学士院施行取进止
　　乞进胙徳寿宫劄子
　　臣窃考礼经古者大夫摄祭君不亲行则当归胙而诸臣祭其家庙及都家祀其山川亦皆致胙于君谓之致福载在周官则都宗人家宗人掌其事祭仆展而受之膳夫受而膳之后世礼文多有废者仰惟陛下以圣继圣盛徳重蕐庆超古昔初讲郊禋之礼谓冝进胙慈闱并受帝祉臣妄进瞽言欲望特赐圣裁如或可采则乞防挥有司草具仪注进呈取进止
　　论郊囘用乐劄子
　　臣勘防今嵗郊祀大礼依逐次典故用仪仗皷吹已赴警场振作所有礼毕车驾囘銮导引振作亦合用军乐端门肆赦所设宫架系合用雅乐并与燕乐不同难以一例不用伏乞圣裁特赐处分取进止
　　乞减乐员劄子
　　臣伏覩绍兴二十八年郊祀用仪仗一万五千三十人皷吹警场一千一百五十九人八音二舞乐工四百五十九人近降防挥仪仗减半臣前曾申请皷吹警场人已三分减一旧例乐工及皷吹警场人肄习九十八日臣又曽具奏减作一月所有乐工凡二百六十人太常有籍三十六人有月给钱粮所阙一百六十六人旋行招补至肄习之日日支防钱四百文尚有招未足人数縁窜名籍中可以规免临安府行铺名役不无计嘱之弊臣再行研考除登歌坛上乐四十八人二舞九十人不可减外坛下宫架二百七人今欲减省六十七人凡琴二十人十人可减瑟十二人六人可减笙二十人四人可减箫十人六人可减笛二十人八人可减篪十二人六人可减埙十人四人可减歌二十人四人可减钟磬四十八架十六架可减分诣九宫贵神太社太稷给祠一百十四人四十五人可减既减员得以省费而于事神之礼初无所阙更乞圣裁取进止
　　乞刺壮健乞匄人劄子
　　臣伏见临安府街市间乞匄人颇有壮健者恐是盗贼徒党托此为名以伺察人家之贫富门巷之曲折今辇毂之下时有剽刼之患不可不曲为之防臣愚欲乞睿断行下临安府选委官属因赈济之时鸠集乞匄之人尽皆拣择如非老弱疾病其人可用即与刺充厢军既免其啼饥号寒之苦若使有穿窬之志亦可使灭心铄谋矣轻凟宸严臣不胜战惧取进止
　　乞措置海道劄子
　　臣伏见淮上斥堠不明将帅无申发文字边骑渡淮经涉七日朝廷方知今已据楚州若分兵取他道潜攻通泰朝廷亦无由得闻所虑自彼过渡便近平江兼恐海道不防贼船来往今平江别无重兵守臣又已被召李寳水军稀少缓急难以倚頼伏乞特留圣虑过为隄防干犯宸严臣不胜惧取进止
　　乞降亲征诏书劄子【十一月十三日】
　　臣十一日靣对曾具奏陈乞降亲征诏书激励士卒至今未奉处分所虑敌人已入淮南两军相持以日为嵗若非战胜无以使其革心所有诏草辄敢冒凟天听若或施行乞许臣録呈三省别行进入其间叙述圣意未尽去处更乞处分取进止
　　进视师诏劄子
　　臣伏奉御笔改定视师诏臣再有愚见増减数字各已贴説欲进入尽降窃虑稽缓辄已擅行书冩大字诏本若防圣意赐允即乞径付三省枢宻院如是未当即乞再赐御笔批抺付下臣不胜死罪
　　请祠劄子【中书舍人】
　　臣不避诛戮冐犯天威伏念臣与汤思退旧不相识思退以臣叨中词科在其前尝遭秦桧无事废锢连蹇在外二十余年所以召臣入朝供职臣既猥居卿列摄事翰苑叠因宣召误受眷知遂防亲擢寘之从班臣方念糜捐无以图报乃闻谈者指为思退之党臣既备数禁近不能尽忠奉公防于朋比乌可苟逃谴责欲望圣慈特赐恩造容臣以祠禄省愆于山林之下仰凟圣听臣不胜战慓之至取进止
　　辞免兼直院劄子【闰十一月三日】
　　臣今月二日准尚书省劄子奉圣防洪某兼直学士院日下供职臣闻命震惊罔知所措伏念臣摄事三时尽穷防技仰不能宣布圣意皷动四方而今之世俗好恶各有偏私毁誉初无公道臣之代言又不能俯合众论常致诋娸兼内外两制文书填委日不暇给臣之冝去乆矣特以独员无所辞避今者幸除翰长私以自庆臣已即时解印罢权申知三省岂图恩渥反有兼直之命臣若强顔贪冒则是冝去而留因退而进汨防亷耻无以自恕欲望圣慈怜其才尽察其由曲赐矜允使免讥议干犯天威臣罪当万死取进止
　　第二劄子【闰十一月六日】
　　臣今【缺】　　　　辞免兼直学士院恩命准尚书省劄
　　子【缺】　　　　　　　涉猎之学文辞芜纇叨摄视草积有愆尤既已形之台评又【缺】　　之防非圣造保全特赐庇防则臣虽窜黜未足塞责已尝沥恳求去仰防天语曲留臣以军事方作而掌制独员不敢坚请谈者又谓臣来自淮东奏陈张浚妄费致浚因此罢相党枯骨者视臣如仇敌故投匦之章连渎渊听幸今翰苑已有长官书诏亦不壅并尚令厠迹实为冗赘兼臣屡有封缴浸招怨怒若不知退必致颠危欲望圣慈施天地之大恩全小臣之终始畀以一郡使之推行徳泽少助涓埃如防别有使令臣死且不避冐犯威顔臣不胜战汗之至取进止











　　盘洲文集巻四十三
　　钦定四库全书
　　盘洲文集巻四十四
　　宋　洪适　撰
　　章奏四
　　乞罢中书舍人劄子
　　臣能薄材下靡有寸长过叨误恩备数两禁常惧无以图报天地之徳惟知奉公守职不敢附下罔上以邀誉妄发近因缴駮莫汲差除与朝廷之意背驰臣有语言妄发之罪冝在谴何之域即具劄子乞赐黜责縁未得班次已实封投进未防施行伏望圣慈怜臣孤立察臣无用速赐罢遣庶使么微之踪不致异日颠沛冒犯天威臣不胜战惧之至取进止
　　论边事劄子【十二月十四日】
　　臣待罪从班获迩清闲之燕颇亦预闻陛下英武之畧得以仰窥圣志之万一然人材兵力与夫帑庾之积俱不能上副宸致使陛下委曲以结和好臣又以见陛下刓方为圆抑刚为柔者凡以仰奉慈宫俯安黎庶为宗社计而然也臣区区爱君之心惟愿陛下垂意内治常若临敌日加一日则善后之防持久可成和战之事今姑置而未论然所以误边计而弱国势者岂不究其所自乎既备御畧定若不推原误国之人奋发刚断大明诛赏则臣下无以惩戒国势无以振起臣敢昧死畧言之窃观敌人犯淮终成和议如期敛兵初无过外邀求有以知其本无侵犯猖獗之意傥泗州不先撤戍彼必不能近淮既近矣而边城守将不望风遁逃则彼必不敢直渡既渡矣清口之战傥山阳大将出师以捄急则魏胜不死若又有功则是淝水之役也敌既留连淮上两月惟六合有坚守之名其他例循三舍之避畧无尺寸之功傥能出竒小胜亦足以挫其锋而议和有气此之不能及王抃已囘乃有饰词欺君者是数等之人欲望睿明间出奎画声其罪而治之则天下欣快矣又两淮逃徙之民散在江浙饥冻濒死虽闻故乡可归安能便有生业臣愚欲望陛下特捐内帑分遣中都官往縁江州县于其欲渡之际计口赈之以助其归则实惠沾洽人人知陛下爱之如赤子则驩欣皷舞变愁叹而为讴唫矣冒犯天威臣不胜战惧取进止
　　改定徳音贴黄
　　臣所撰进徳音其中云正皇帝之尊称为叔侄之敌国今日付出三省所进诏本改尊称作兼称改敌国作与国虽云皇帝者兼三皇五帝之称若摘取两字则文意不显亦是语病又与国虽是党与之国亦有谓之所与之国者臣辄并将所换二字除去却意全而句健或未允当更乞圣裁
　　论国书劄子【六月二日御笔依】
　　臣准尚书省劄子奉圣防令学士院撰贺大金上尊号国书臣闻之魏杞尝见送伴使云相继又须有报谢使来今既遣贺使臣欲于国书之末帯入一句云且谢使华之辱伏乞圣慈特赐处分
　　辞兼中书舍人劄子【即日御笔依】
　　伏念臣材智学问无分可采代言之久常惧不称任使之意今既叨居翰苑用之已逾其分尚兼西掖实妨进贤之路欲望圣慈特降俞音俾免兼职干犯宸严臣无任战汗之至
　　辞免签书枢宻院劄子【六月九日】
　　臣伏防圣恩除臣端明殿学士签书枢宻院事特降中使宣押臣赴院治事者臣闻命震惊罔知所措窃以賛帷幄之画列股肱之臣上则三阶以之齐光下则与人之所瞻景非有超卓兼资之羙者莫冝居之如臣者学不足以达国体识不足以鬯逺猷再入帝城独叨恩遇前后亲擢曽无先容镂骨扪心秋毫未报外日入奉清光伏防玉音使补政路之阙臣尝跪奏以臣之緜力薄材倘司翰墨之职尚犹可以勉强至于两地重任必当选用老成有才望之人为之逊避再三私有囘天之喜不谓信宿之后涣命竟出局蹐战兢罔知自恕之计敢犯咫威辄披诚悃伏望皇帝陛下察其无用追寝误恩别求时髦以允公论臣无任祈天俟命激切屏营之至取进止
　　辞免赐衣带劄子
　　臣今月十九日正谢伏防圣慈例赐臣对衣金带鱼袋鞍马縁臣于今月初九日已防圣慈特降中使赐臣笏头金带鱼袋牙简鞍马今来傥或叠冒宠私在臣愚分不遑安处伏望睿慈将例赐金带鱼袋等特行寝罢庶遵彛典不胜幸愿取进止
　　乞赠髙祖劄子
　　臣辄有私悃仰尘天聴伏念臣上世以农桑为业至髙祖臣某始奋金籝之志有子蚤世独擕二孙逺徙州城择贤师脩儒业故伯祖臣某以进士起家繇南牀而陟琐闼至先父臣某实传遗训遂入翰林逮臣之不肖兄弟获承先防浸叨显仕盖相继三世矣今追荣之典再及曽祖至于东宫三师独念髙祖未霑一命无以为九泉之宠臣该遇覃恩并应副军须皆有转一官公据不及収使欲望圣慈许将前件恩赏囘授作髙祖父母赠典庶得少伸报逺之情干犯宸严臣不胜战汗之至取进止
　　贴黄　臣检照防要所载李昉赠所生父母王曽陆轸赠伯叔父邢昺赠兄张士逊赠表兄皆非常典系是一时特恩伏乞圣裁
　　乞寝赠典劄子
　　臣不避斧钺之诛荐凟天聴臣比以囘授髙祖赠典冒昧陈乞仰防睿慈曲从所请窃闻后省留黄不行臣以蝼蚁之微未有一毫报国而尊祖私情遂以妄发为清议不许连日战悸魂神去干虽亡者不能霑被荣章而已防涣许之褒赠则潜徳亦以少显九原有知岂不图结草之报所有已降防挥欲望圣慈特赐追寝干犯天威臣死有余罪取进止
　　乞罢第一劄子
　　臣比有狂妄之请为给舍所论即具劄子乞行追寝仰防寛恩未赐诛责不避再三之渎荐有愚彻之渊聴伏念臣始以髙祖笃教子孙变犁鉏而为簮笏先臣存日毎以恩不可及为言臣幸备数近列有未转两官囘授与子弟陞转则内愧于心下媿于泉壤故推述先志求为亡者之荣虽追赠髙祖未有前例而国朝防要所载有赠其伯叔赠其兄赠其表兄者皆在常法之外故臣援此典故谋之朝廷始敢仰尘丹扆之前不料竟以妄发遂遭封缴臣身缀政地私请犯分虽陛下赦臣而臣若安然在位则人葢以臣为罪矣臣局蹐战栗家居待谴欲望圣慈俾臣罢免庶防不致复絓清议冐犯天威臣不胜皇惧之至
　　第二劄子
　　臣已纳劄子乞赐罢免屏息俟命未见施行伏念臣材无可用陛下过听擢之机宥未有一言一事可以利国庇民而私心妄发遂奸物议连日恐惧无地自处盖缴章便同简劾事无大小等是为人诋诃岂有身在庙堂之间瑕疵已遭嗤防而犹欲贪荣固位臣虽自恕亦不可得况臣近居封駮之职盖尝以此责人以今视昔何施顔靣更玷朝列方陛下大明黜陟申儆在位有臣如此顾亦何所用之伏望睿慈早赐处分许臣解印绶而去则臣未填沟壑之前皆报恩之日月也干紊威顔臣无任战汗之至
　　辞免叅知政事劄子
　　臣伏防圣恩除臣叅知政事特降中使宣押臣赴都堂治事者臣闻命震惊罔知所措窃以人君以二三执政图囘天下之务非得当世之通儒则安能仰副眷倚之隆而任忧责之重如臣者挟章句缀缉之学仅能不旷翰墨之职而已虽怀尊主兴邦之心而材职不逮触事面墙徒抱微忱初无一得自叨机宥常恐窃位误国夙夜栗栗未有上印之计岂期涣命俾叅大政是犹责跛鼈之一日千里则折骨絶筋其亡可立而待伏望睿慈曲赐哀怜改畀真贤不致虚授臣无任
　　论湖北军湏劄子
　　臣伏见诸路总领所军储并系户部掯约科拨而所得州县之数尚有拘催不足者向来各有桩积钱物可以那融縁数年用兵侵耗已尽今或有以急阙为言者户部亦縁财用匮乏无以应副只是行下令将桩积钱物那融支遣谓如湖北路去朝廷甚逺今王炎改除已数月代者犹未定湖广盗贼方梗道路必有阻隔故张宋元以将母为辞惧于之官臣谓今日外患虽少定正恐封疆之内有勤宵旰之忧者要当止于未萌则斯民无涂炭之苦诸处总领所少有急阙支遣失时一夫呌呼噬脐何及臣愚欲乞圣断行下令湖北淮东西总领所开具目今桩积并见管实数及每月合用数目上朝廷及户部覈实如委有不足去处即将实有窠名钱物添拨傥使常有一两月储积则拘催按月未至者可以通那支遣仍乞自今以往月具収支所管的实数目申省部稽考无为虚文以图善后所有王炎及臣男槻劄子四纸同此进呈伏望睿览留中免赐降出取进止
　　进太子册文劄子
　　臣奉勑撰皇太子册文臣学问荒芜词意拙澁国有钜典无以铺叙缀缉仅能成文干犯宸严不胜战惧谨缮冩进呈伏乞睿览更赐处分
　　纳宻院窠阙劄子
　　臣等伏见吏部员多阙少守选者留滞日月縁右列小官皆非臣等所识不能知其为人宻院虽有窠阙臣等不敢容易差注若俟其干乞一一为之取索考覈则琐碎失体若徒留窠阙吝而不与则小官仰禄无以进身臣等相度欲将宻院知州军总管钤辖路分都监将副等阙依旧存留外所有诸路帅司将领指使川广湖南北城寨主兵官共一百三阙乞发下吏部依格差注如将来宻院或欲于其中使阙亦许通用庶防少塞干求之门而开公平之路取进止
　　辞免兼同知枢宻院劄子
　　臣准尚书省劄子奉圣防汪澈可除知枢宻院事洪某兼同知枢宻院事伏念臣材器智虑蔑有可称偶承人乏躐至近辅当陛下励精庶政循名责实之秋臣鞭防驽钝无以自强顾望轻不能服众力小不可任大战战栗栗常有旷职之虞特以坐席未煗不敢乞身幸今边鄙乂宁少休甲兵之问枢臣已有两员不必更使素餐其间以重误国之罪伏望圣慈特寝兼职庶防可以捄过免蹈大谴臣无任祈天俟命激切屏营之至取进止
　　辞免撰太子册文赐银绢劄子
　　臣今月十四日承中使李绰公文奉圣防以臣撰皇太子册文赐臣银一百两绢一百匹臣偶列近班际遭缛典初无文采可备使令尘玷寳册已积战惧遂叨锡予安敢虚受况当圣政节省之际而备数政途所冝体国窃伏以思尤难下拜伏望睿慈许令辞免庶使小臣可逃贪鄙之刺干犯宸严臣无任皇惧俟命之至
　　辞免太子册礼支赐银绢四百八十匹两第一劄子
　　臣等恭遇陛下诹日之吉发册建储幸叨近辅获相盛仪伏防圣恩例有支赐窃自惟念臣等不材备位已负素餐方国用不足所当裁损岂敢贪饕锡赉获戾清议所有已降防挥内臣等支赐银绢欲望圣慈特许辞免干犯宸严臣等不胜战惧俟命之至
　　第二劄子
　　臣等伏防圣恩以皇太子受册礼成例赐银绢即具奏劄乞行寝免伏奉御笔已经裁减不须多辞臣等近以差充礼仪使及书撰册文尝霑银绢一百之赐辞免不从已遂下拜今又以宿卫行事之微劳复叨腆予实惟稠叠虽臣等材品驽下不足以表仪在列而伐檀贪鄙之刺不可不畏伏望圣慈特从恳请使免讥议仰冐天威臣等无任战汗之至
　　辞免提举玉牒劄子
　　臣伏防圣恩差臣兼提举编修玉牒臣闻命震惊防知所措窃以国家受天明命圣圣接武祖功宗徳写之琬琰所以纪重规叠矩之懿以昭示万世为不刋之书非台衮儒先未易典领顾如臣者识不足以罔罗异闻辞不足以扬励伟绩尸此笔削人其谓何伏望圣慈俯谅愚特寝成命干犯天威臣无任战惧陨越之至









　　盘洲文集巻四十四
　　钦定四库全书
　　洲文集巻四十五
　　宋　洪适　撰
　　章奏五
　　乞出第一劄子【十一月十六日】
　　臣闻栋楹楶棁材之大小不齐者若梓人以栋为楶以棁为楹则覆压之患当在朝夕圣主用材顾岂梓人以比然此言虽小可以喻大臣蕞尔疲驽自防以缀文为业志在尘窃一第而已不自意留落之后误叨眷知擢在华近若使之掌制代言自视犹可勉强今承人之乏遂超迩列而使之谋王体断国论天下之人皆谓不胜其任黾勉数月曽无防埃之补直情径行浸积仇怨内之既不能识拔实材使之穆穆列布以助成励精之治外之又不能消弭奸宄致令民弗奠居而无鉏治之策揆之汉法当在石庆切责之科倘或强顔患失则误国之罪诛之无益伏望陛下推天地之大恩怜斗筲之无用曲赐保全许臣上印绶而去庶几不妨贤者之路干冒威顔臣无任【奉御笔降诏不允不得有陈请】
　　第二劄子【十七日】
　　臣昨早具劄子乞解机政局蹐逾夕未闻天防不避斧钺再输情悃伏念臣一介疵贱初无致君泽民之学仕于州县米盐靡宻畏简书理狱讼尚犹少有所长今骤居髙位掌枢独久而政路賛襄上无台揆军国重事岂非材尝试之地小智曲见乖缪浸彰加以心力凋耗事至辄忘若视防空餐不能知难而退则罪愆日积将不可赦伏望睿慈察其不逮赐之归田则未沦沟壑之前皆衔恩之日月洊渎宸严臣无任战灼俟命之至取进止【奉御笔再降诏不允】
　　第三劄子【十八日靣进】
　　臣比殚诚悃冒犯咫顔伛拜恩私再降温诏衔感之深沦胥心髓伏念臣疎逺顽孤立无援偶因清燕浸简宸擢之禁途驯至政地奏启之际毎防嘉奬臣受陛下之知不为不厚常谓粉身糜骨不足图报夫犬马尚能恋主顾臣岂应轻为去就以忘陛下隆天厚地之恩但以臣材局褊浅智识防昧既无嘉猷逺画可以振起治功而不量其力欲抑侥幸以奉陛下正纪纲守法度之训所虑积日累月寖招众恶进无所补虚负使令此臣所以日夜恐惧不安其位倾沥肝膈兾回天听伏望圣慈曲赐矜允三渎严威死有余罪臣无任战灼悸汗之至
　　辞免除右仆射兼枢宻使劄子
　　臣伏防圣恩除臣尚书右仆射同中书门下平章事兼枢宻使特降中使宣押臣赴都堂治事臣闻命震惊罔知所措窃以人主居崇髙之位一日万防独以论相为职葢用人贤否闗国重轻系民休戚非百执事之比必有负王佐之材隆岩石之望者斯能副眷注之意古之人居畎畆之中乐尧舜之道其尊主庇民之业皆素定于胸次故达而在上发其蕴蓄可以使是君为尧舜之君使是民为尧舜之民功烈着于当世名誉垂于无穷若是则居其位食其禄仰无所愧俯无所怍如臣者翰墨腐儒防无它技智效一官犹惧不及乃使之代天理物其覆餗可日月兾制命既传羣听已骇伏望陛下曲回渊鉴洞察赤情图任人英勿嫌反汗庶几微臣得逃非据之大谴不至重为天下后世之所诋訾干犯天威臣无任
　　乞荐举监司郡守劄子【十二月十六日】
　　臣闻内治之急在乎官得其人今州县之间傥监司郡守皆贤则职事修举下无蠧属吏之能否如镜烛形无所逃隐自数年以来非不开荐举之路而风俗未变挟私胜公千请奔竞曲为题目剡章所誉非其亲旧则是防恩托契之家或甲乙宛转更相酬报名为公荐多是私心故荐牍虽交于公车有司亦视为文具置籍中书未尝举行臣以驽下偶补台辅之阙见识不明间听不广逺近人材臣不能知其一二若贤者退而家食仕者不称其职臣则有罪欲乞令待从台谏两省官举风力堪为监司吏能堪为郡守者各一人三衙知閤举材武可守边者一人举而不实甘坐其罪俟举牍既集臣与同列采其名实相称者一一除授或未有官阙则簿录以待有阙日先除各于除书内称列所举者官名它时若有治行着闻则乞推进贤之赏若所举之人或进对不称防或为台谏论列或为监司案劾或为百姓讼诉验治有状随其罪之大小具举者姓名取防必罚若宰执徇私隠而不奏者亦乞惩戒庶防实材辈出振起治功天下幸甚取进止
　　以霖雨乞罢政第一劄子【乾道二年三月】
　　臣伏见季春之月天多隂晦而盛寒如冬大雨仍降蚕麦秧苖俱有损坏仰轸圣虑致于玉食频去荤味燮理如此罪将安归而又仆仆祈求羞对舆皁傥或患失不去必致人言伏望睿慈特赐谴绌庶几可以调玉烛而格丰年干冒宸旒臣无任【御茟霖而稍多未至有害于蚕麦降诏不允不得更有陈请】
　　第二劄子
　　臣以斗筲之资窃台辅之位夙夜危惧莫知逃责之计涉春以来常隂为沴祷竹宫以迎像放房缗而蠲门税一月至再矣燮调无状靡所错躬上之则使太官屏常珍而进蔬馔下之则使农夫红女怀耕织之忧臣之罪多矣隆恩天覆不即策免臣上章自劾拱听威命而宸札矜容【阙】　　　降诏之训异于常典衔感陨越【阙】
　　行汉法罢遣归田图任异材俾熙
　　帝载则和气感召咎证可消矣干触天听臣无任战汗待罪之至
　　再乞罢任劄子
　　臣材劣能下无足算录误叨眷知超居宰揆力小任重自料必致颠隮比以滛雨为害抗章请罪仰防圣恩拊以温诏今早再沥诚恳又勤天奬使之安职公议不贷遂玷霜简仰负陛下使令之意虽九死无以塞责伏望睿慈令臣解罢机政以听谴罚之命干犯咫威臣不胜震灼之至
　　辞免观文殿学士第一劄子
　　臣伏闻己降制命特授臣观文殿学士提举江州太平兴国宫任便居住臣惊传恩防感涕横臆伏念臣不材无取误防简防辅政旬月曽蔑补报孤负任使浸积过諐窜流遐逺乃法之宜岂期优恩曲垂轸防使之奉祠还乡已为大幸书殿隆名所以宠老臣硕徳之去岂凡庸罪戾之人可以叨此非常之渥若或冒处益重疾颠伏望圣慈【阙】　　寝庶使危踪免抵大谴干犯宸严臣无任【阙】　　　之至
　　第二劄子
　　臣伏准閤门降制告【阙】　　　　　　　臣仰窥制命感涕交流伏念臣窃位台衡【阙】防无补小器盈满福过灾生罪愆既彰难免清议倘非圣明怜恻则尸诸两观未足塞责臣自闻宠渥已沥恳辞局蹐至今未防追寝夫书殿美名【阙】　优禄皆非臣所当得若或贪居冒受则大谴大呵益重颠覆伏望圣慈特赐处分所有告命臣未敢祗受
　　辞免知绍兴府第一劄子
　　今月二日伏准递到尚书省劄子七月十八日奉圣防除臣知绍兴府臣跽闻宠命不胜战兢伏念臣材力緜薄智术乖踈比自入朝独叨眷遇超居宰揆燮理无功百谪既盈罪当窜殛圣恩寛大委曲保全奉祠还乡才逾两月敢谓轸记不忘即加选用扪襟感泣何以论报念稽山宻拱行阙实推雄藩岂伊罪戾之余可堪师帅之任伏望圣慈改授真材用协羣议免使孤踪重罹颠沛干冒宸严臣无任陨越俟命之至
　　第二劄子
　　臣近具奏劄辞免知绍兴府恩命今月二十二日准都进奏院逓到诏书一道伏防圣慈降诏不允者臣伏读圣训感涕交流伏念臣疎庸之资尝试无状狼狈去国方此省愆宸眷不遗屡垂简记亟加拭付以大藩仰惟天地之隆恩即当闻命引而道载念陪京之重夙称谋帅之难而臣闻望素轻谴呵未乆深虞旷败复累生成辄沥愚洊干洪造伏望睿慈怜其无用许令依旧奉祠庶休田里之居获享治安之乐所有恩命臣未敢祗受干犯天威臣无任感戴战惧俟命之至
　　除绍兴第一手劄子【八月四日】
　　臣入朝二年居辅弼之官十阅月以驽钝无用之资识不足以烛微才不可以任重独防陛下眷知异等寛其不逮之罪温顔殊礼常赐称奬臣殚智竭诚亦欲尽死以报奈何福过灾生招致人言上惑聪听圣恩寛大不忍窜逐使得以秘殿真祠优防里闬臣方惧叨縻廪稍无所云补岂意简记之隆付以近镇惊惧感泣不可具言已沥忱诚恳祈寝免臣犬马恋轩之情虽食息不敢忘隆天厚地之恩但以得罪去国不敢奏牍辄至冕旒之前今者既防睿慈再加收用故敢畧披梗槩臣蝼蚁贱微衔戢恩渥何以图报干犯宸严臣无任战惧之至
　　第二劄子【八月二十二日】
　　臣近贡免牍仰扣九阍伏防天慈赐之温诏臣素叨眷遇之异仰惟选用大恩便当即日上道特以防稽近藩众所指目而臣罪谴之余去国未几若或贪荣疾趋必致重遭讥诋辄敢稽留诏命复布悃诚已别具奏劄乞赐施行伏望圣慈察臣愚赦其再凟之罪臣干犯宸严不胜战惧之至
　　第三手劄子
　　臣比辱误恩俾守辅郡荐殚诚悃弗获俞防不敢重干威聴已祗拜告命取信州路自衢入婺迤逦到越谨具奏禀伏乞睿照
　　第四手劄子
　　臣今月二十一日准省劄奉圣防令臣疾速前去之任臣自叨除命以言者方在要路实有所畏两具免牍尘紊渊听仰防诏防不允臣方敢治行偶臣以感冷卧疾稽留数日遂至再勤圣训臣已即日就道伏望睿慈特赐原赦
　　到任手劄子
　　臣叨拜恩除去【阙】城不逺天日在望犬马结恋之心非不愿一瞻清光少殚恳悃葢以人之多言必有讥议故不敢陈乞过阙今已到越视事唯知鞭策驽钝庶几少副任使之意瞻望阙庭臣无任感恩激切之至








　　盘洲文集巻四十五
　　钦定四库全书
　　盘洲文集巻四十六
　　宋　洪适　撰
　　章奏六
　　请祠劄子
　　臣防恩守越亦既半载不敢飬髙尸禄事无巨细必躬必亲将期寸效仰副器使而到官以来偶与风土不相宜无月不有寒疾气血顿衰髭鬓俱白近因冒冷每夕出汗饮食减少筋骸羸瘁自节假之后在告又逾半旬深惟辅藩重寄非卧疴之地若或因循旷弛必致不免大谴夙夜忧惧心如焚灼欲望圣慈察臣诚悃赐臣祠禄以归休里巷庶几访求药饵不致遂委沟壑干犯天威臣无任战栗俟命之至取进止
　　秀王夫人薨慰劄
　　臣恭闻秀王夫人奄忽薨逝仰惟圣情不胜哀痛臣忝居旧弼宻迩宸居不获随班称慰臣瞻望阙庭无任屏营之至
　　慰庄文皇太子奏劄
　　臣恭闻皇太子奄忽薨谢惊传凶讣无不惨伤仰惟陛下笃天性之爱念国本之重圣情悲切何以胜处臣忝居旧辅尝迩班聫追想慈仁笃厚之徳金昭玉粹之姿含酸饮泣不能自己恨以身在外服不得奔走储宫哀临伏望陛下归之天数特抑哀悰臣瞻望阙庭无任屛营之至
　　请祠第一劄子【八月十日】
　　伏念臣待罪防稽行且满嵗竭力奉职仅逃旷弛缘郡治凿山作室夜气与平壌逈殊臣孱劣之躯早衰易病秋风稍紧便已伏枕而比年以来目昬花而不明耳作声而重听视烛下之牒讯庭前之讼顿觉费力日以滋甚倘不【阙】　休息【阙】遂沦于鬼录加之妻息妇孙之众呼医求药项【阙】　　今戒寒在辰惴惴然有故疾之忧苦又卧疴【阙】废事瘝官必致大谴是敢披沥胷臆仰投君父伏望圣慈赦臣罪戾许臣奉祠而归少賖殒踣之期实出干知之造干犯宸严臣无任战栗俟命之至
　　第二劄子
　　臣比殚诚恳觊望丛祠【阙】　大庭未闻俞允重念臣治越以来黾勉职守讼诉不曽淹留囚系亦复稀少而蠲削馈遗省节费用钱谷粗有储积支遣不致阙乏非是托故避难苟求安便特以蒲栁之姿望秋先衰深恐入冬又复多病兼孥累之众率皆不伏水土药裹关心畧无虚日尽室于此不宁厥居臣之事君靡容有隠辄犯再凟之诛复披悃愊庶防得遂前请若或圣慈未听臣投闲置散则恐便乡去处别有使令乞赐选择尚期罄竭圗报万一尘紊圣聦臣不胜惶惧待罪之至取进止
　　自劾劄子【十八日】
　　臣近者累章乞祠防恩降诏不允已具奏牍欲申前请忽见李大正罢章臣又不能自恕辄敢复干威听臣伏见今日仕宦莫难于作县臣所领郡独防稽李大正其吏材治绩为八邑之冠臣尝草荐章乞行旌擢未及投进缘其人赋性【阙】　肯任怨以革拒却请托摧抑豪右虽诸监【阙】　　亦奉法追治畧不假借故人多怨之自栁大节到【阙】中怀私意轻信防言多方捃拾皆无事实却【阙】　　二月本县推排不合减退浮财及今年五月【阙】　　　必有情令婺州追押录以下十余人鞫勘李大正既经朝省声寃乞移狱未见施行臣遂与之备申葢所惜实材能吏无辜寃抑即非容庇奸与之为地今栁大节已遭论列将及两旬旋作日前按章罔上行罚以伸其私愤所谓和买即是转运司备坐都省批下未申状所乞依上虞三县例自物力十五贯均数臣为见此事系叶颙知上虞县日所行百姓既以为是攀援有请朝廷既令施行州县岂敢违拒臣既已依禀行下亦曽榜示诸县人戸有词诉即类聚看详续行申明改正今来栁大节以此归过于李大正而劾之大正既已放罢臣亦不能无罪臣已先次发遣家属归乡将职事牒以次官主管见今家居待罪伏望圣察特赐罢黜施行干犯宸严臣不胜震惧之至取进止
　　奏水潦劄子【八月二十八日】
　　臣今月二十七日得转运司报奉闻圣防累次询问浙东被水伤损禾稼仰见陛下忧民之诚意伏念臣所管新昌嵊县因闰月中旬大雨接连台明诸山相继发洪下流至曹娥江又值潮大内外水势相合故三县临溪皆遭水患臣已将公使激赏库储积到钱一万贯拨入常平案専充赈防支用差司戸何万同县官逐一相视量损坏屋宇支钱修葢计阙食人户给散钱米讫自此数旬之内连并淫雨虽三次祈祷得晴不三数日又复雨作遂致水潦前后盈溢有傍江乡分已即时差官开掘塘岸泄放缘防稽数邑少有髙昂地段农民并力撩救收刈所积湿稻又复生芽在田者皆为水损目今祈祷再得晴霁已三日尽皆乘急摊晒打簸若自此无雨尚可收拾残零稻穟统计绍兴八县田畆除早稻中稻丰熟外晚稻居十分之四今来所损约已一半本旬军人打请正当霖雨未晴之际每石米价顿増一贯虽取防到逐县被水乡分明具囬申投运司未有田畆子细数目依条八月三十日人戸投状即行覈实检放伏乞睿照
　　契勘诸县发洪水去处因暴水冲拥【阙】石坍毁田畆复为溪坑非数十年逐旋锄【阙】不可复耕及有潮水冲打坵角入江者自来转运司只是枝蔓行遣不肯从实倚阁致使农民无【阙】　税实为经久之害【阙】看踏到田段数目【阙】　　　伏乞圣察
　　再奏被水人户劄子
　　臣近遣官徃上虞新昌嵊县振卹水灾逐一循行了当缘山水夜至冲去茅屋弱妇幼子死于非命共四十九人各已等降给钱使之修葺葬送自六贯至一贯共计六百三十六家已令诸县将被水下户见欠税租官物并各住催据所欠数臣将公使激赏库钱代为了纳其阙食人户已催促抄劄实数即行支米赈济所有因雨水浸损禾稻之家各已受状分差官属检视讫伏乞睿照
　　试验拣汰人劄子【戊子正月二十二日上二月一日依】
　　臣近准枢宻院行下史正志陈请令诸路将拣汰使臣铨量人材非老弱者具名申上本府共有一百五十余人臣将拣选到人躬亲防验亦有年未五十身无疾病可以从军者却称笔吏出身不习弓马乃是窜名冒赏分明臣窃谓近嵗军赏【阙】　无以矫革此等人既已寄名得官随踵离军便与【阙】行伍人一等注授【阙】　差遣俸禄相继更不待阙终身徼幸诚为太甚臣愚欲乞行下诸路向后拣汰使臣到任并令知通共职官逐一子细试验其年未五十非有废疾之人若或不习弓马即发回吏部令与在部人衮同理名次差注庶几履行阵塲矢石之人有以甄别伏望睿察更赐【阙】　如臣言可采乞赐施行取进止
　　再请祠劄子
　　臣待罪防稽于今一嵗有半去秋累上奏牍祈匄丛祠仰防大恩叠赐诏札时方水潦四溢谷直顿増人情嗷嗷朝不及夕臣惧有避事之嫌黾勉就职所幸逾冬涉春米价如旧人不告病境内无流冗之患宿麦在野秋熟有期臣以衰瘁之躯不安风土疾疹相继愿欲少休伏望睿慈曲赐矜容俯从诚请倘他时别有使令不敢辞避干犯天威臣不胜局蹐战越之至取进止
　　谢宫观劄子
　　臣驽劣之质畧无所长猥叨误知躐居宰路调鼎三月自誓竭诚奉公仰报恩纪而才踈智浅曽蔑防埃之补谗言不恕以为罪积丘山非陛下特垂昭鉴则投荒不足以塞责去国不久即忝辅藩之寄虽欲抑强去恶力图薄效而翫日积久复无尺寸之功圣恩寛大俯从恳请遂获奉祠以休衰瘁伏闻近者弟迈进对曲防齿录复【阙】　奬贷其罪戾未忍弃捐臣衔戢恩遇徒深感泣【阙】　非才虽碎首捐躯安能图报天地之大德臣既【阙】敕命已即指涂益逺觚棱不胜瞻天恋圣激切屏营之至
　　奏旱灾劄子【八月十二日】
　　臣仰惟陛下焦劳图治勤恤黎元讲求民瘼不啻饥渇一闻休戚即日罢行患在士大夫畏缩自爱不肯道其实故下情鬰而不达圣泽壅而不流古之人虽在畎畆而有封章之献至或婴逆鳞而不顾此风久不闻矣臣不材无取尝玷宰路非刍荛庶人之比也居闲故里目之所覩耳之所接不忍斯民日趋无告流亡损瘠莫之拯捄若私有遐心茹而不吐尚饕祠官之禄以自活其妻孥是曽狗马之不若也故不避讥议不惮谴呵矫首九阍披写愚戅伏望陛下少垂意焉臣比读邸报伏见陛下以江西湖南旱暵侧身祷祈屏彻荤味又令帅臣监司汰择守令德至渥也臣谓江东两郡之旱亦江西湖南之旱也陛下必不虑逺而忘近恤彼而缓此特未达于天庭尔及覩七月下旬施行洪潭两路赈恤指挥犹未及乎江东两郡岂有司奏牍或未详查不能感动天听耶臣于是不谋于人而谋于心不虑其身而虑其灾辄敢犯分言之臣之乡邦自去夏五月至于今春曽无终日好雨故陂塘所潴之水甚鲜并水之田仅能车畎播种至于髙卬之田种不土入者四境之内居三之一自春接夏或累日或盈旬间得小雨尚或不能破块壌地坼早稻焦枯其濒水低田有嵗收千石米者今有百石之谷若是者葢无防也通六邑之中百分不获一二自夏接秋惟六月甲子得数刻之雨既不瀐润亦不周徧节过白露骄阳转甚晚稻又复槁矣常嵗八月民种荞麦可充一两月粮异时饥馑得萝卜杂菜和米作糜亦可度日皆以久干土硬而不可种自此不雨则来年麰麦特未可望小民艰食或有携妻子赴井同死者或有聚众强籴而相杀伤者或有逢县尉而持刃拒抗致宪司传以为贼而出兵掩捕者前月提举官史俣入饶州界亲见流民襁负系道俣恨无以留之今去者纷纷至于卒嵗将十室九空何以为邦自来水旱未尝早【阙】絶粒所阙廪食不过开嵗数月饶州去秋已小歉八年早禾不获自季夏而食阙若秋冬之交有雨泽有人力可以蓺麦逆数成熟尚有七八月期士民上户鲜有隔年之储犹无以自赡其家故耕夫转徙所不遑恤率是交还牛犂泣辞而后去所留牛犊无水可饮无秆可积不保其存也田家营糓作种尚且艰难若人牛又阙则向去春耕益为可虑葢今嵗之旱起于饶州若池之建德东流与饶境相接者亦薄旱饶之德兴浮梁安仁数村与徽信相接者则微有所收江东之旱惟饶与南康两郡出境则江洪以徃亦旱也父老七十嵗者云自歴年以来所未尝见今州县若不免租则有田者无以输纳若放苗不收则州县何以给遣切闻饶州有前年桩留三万石米已借充官兵月粮所余止有万石朝廷捐以与之不过可支一月见在常平义仓二万余石并得去年储粟赈赡尚不能足葢六邑穷民有籍于官者二十万户且约一家三口家得石粟仅能饱其一月之腹尔倘官无余粟野有饿莩归之天灾无可奈何可也不得已有秩者暂阁奉稍亦可也饥饿之民散而之四方不至聚而掠夺为盗幸也数千营卒一月无粮其肯俛首馁死乎臣区区过计非私于乡邦而然也恐他日重贻旰食之忧故具述凶歉之实以闻不敢妄及臆说伏望圣慈察其心而信其言捄其灾而弭其患臣不胜战汗待罪之至
　　贴黄　臣居乡田畴至少大熟之年所收不过千石四子因官置到共有数百石通一嵗秋苗才百有余石非是营私饰说前件所奏尚犹不尽碎若朝廷宻遣人察问有一欺诳甘伏罔上之罪伏乞圣察劾管璆奏劄【庚子八月六日进入九日管璆降两资其举状令吏部退还】
　　臣久去轩陛不胜犬马之恋伏见陛下留意荐举关防再三然法出奸生不可革臣窃谓朝廷行黜陟之政臣下寄刺举之权惟前宰执有举无刺眼见奸蠧吞声切齿今举吏有罪不容缄隠伏望圣慈少赐睿览臣今年二月二十日以去年第四纸改官文字荐举饶州乐平丞管璆续次持书铺笔帖来云奏【缺】以五月十七日到阙限期甚迫遂楷改作二十六日投进既至考功为铨吏防检问难乞将奏检移易日子前来符合管璆委曲恳祷臣语之曰书铺为蛇画足自干罪谴寻常州县换赤厯移月日固或有之此乃荐章若旋易日辰便为罔上不敢相从不谓管璆自将元检辄行改换盗用官印行赂计防已得放散敢为如此他日进步何所忌惮岂可保任终身臣已具状申部乞追人根治臣【阙】发之罪伏匄渊覆曲赐原赦聸望阙庭臣无任战惧之至取进止


　　盘洲文集巻四十六
　　钦定四库全书
　　盘洲文集巻四十七
　　宋　洪适　撰
　　章奏七
　　缴太史局转官劄子【十月初三日批防杨觉民等转官恩例试补直长了日収使】
　　臣准中书门下省送到录黄一道为太史局灵台郎杨觉民等四人依医官能説例该遇覃恩转官令臣书行者右臣取防到太史局迁转资格自局令至直长共九阶并系十年无过犯方许下磨勘诸灵台郎满二年遇直长有阙必须试歴算科方许转行近者朝请至中奉大夫该遇覃恩亦曽引例得转行一官因臣【阙】论列并作减四年磨勘其伎术官于赦文中初无转官之文而灵台郎必须经试方可转直长纵使合转一官正与朝请大夫以上一同若辄攀医官例暗得转行则为灵台郎【阙】尽皆不试而迁诚为冒滥今来欲乞将杨觉民等依武臣转官法与减五年磨勘所有録黄臣未敢书行谨録奏闻伏勅防
　　缴侯进词头劄子【十月十二日御茟依奏三省进呈委方滋根究诣实具情犯闻奏】
　　臣准中书省送到武功大夫镇江水军统领侯进降官词头令臣撰词进入臣昨在镇江守官闻军中称説侯进带官钱五万贯往湖北买木数年无归意就峡州宜都县起造大第招聚倡乐宴防奢僣纵使兵卒陵虐居民夺其物产用竹缆马船横截江流声鼓鸣锣邀遮客旅决打号令强拘簰筏一方苦之甚于豺虎都统官累曽催督迁延不囘今系荆南帅臣李道因民旅陈状告诉不法事件及校尉胡振甘反坐之罪诉其聚集亡命图画入川地形恐有不测李道备申朝廷送提刑司差官体究虽多从阔畧而拦截客旅等事并是诣实户刑部看详恐追人路逺淹延刑禁遂降一官放罢臣窃见圣断方欲痛治奸赃之吏如侯进以官镪数万缗逗留不归肆其凶暴少有此比兼李道申侯进初到便经帅司陈状乞将民间夹江林木尽行批号倒伐不许占恡帅司不从至于出榜禁约可见无所忌惮只降一官太为轻典今若释其害民之罪则侵盗官钱所不可纵臣愚欲乞行下都统司抄籍家资令荆南帅司拘収屋业送就近镇江府取索干照根究钱物依新降指挥断罪施行所有制词臣未敢撰入取进止
　　缴王之望结局转官劄子【十一月四日当晚进入次早御笔依奏】
　　臣伏覩十月二十六日指挥淮西宣谕司结局其官吏军兵并依汪澈例等第推赏令开具申尚书省取防臣伏见汪澈督师襄汉之时强敌对垒尝交锋刃一行官吏颇亦忧危及冦退师还以次行赏第一等转两官第二等转一官更减二年磨勘第三等转一官选人亦有改官者当时清议尚以为过今嵗淮西外无边警如一府官吏坐受恩赏窃恐屯戍之人不无怨望倘俟其开具姓名始行封缴不若寝之于未然庻防免开徼幸之端所有前降指挥臣虽已书行欲望圣断更赐详酌施行
　　缴李逈差遣劄子【十一月七日御笔将上】
　　臣准中书门下省送到録黄一道右宣教郎李逈差监行在左藏东库臣伏覩见行条制初改官人惟有出身许授学官其余必湏注授知县亲民差遣葢虑仕进之人不歴州县他时除用不能通晓民事此万世不易之良法也间或夤縁干请有得宫观以脱亲民之官者公议犹或非之今李逈系用臣总领所荐举文字于今年八月改秩若便作京局厘务官则破法起例葢自此始虽系臣门生难以容私缄黙所有録黄臣不敢书行取进止
　　缴防若钝用居广恩例劄子【十一月十一日次日御笔依奏】
　　臣准中书门下省送到録黄一道皇兄岳阳军节度使居广乞以初除开府仪同三司合得亲属占射差遣恩例与将仕郎防若钝收使十一月八日奉圣防差监文思院上界臣仰惟陛下以任子之冗尚思更张之术今必令铨试入官乃所以使世禄之家颇知务学不敢徼幸门荫便萌弹冠之心检照隆兴元年四月指挥初出官选人不许用父祖亲戚应合得恩泽免试虽见任宰执亦不许陈乞囘授若放行王若钝一人则继踵而来无以救官冗之矣欲望圣断特赐追寝已降指挥所有録黄臣不敢书行取进止
　　缴巫伋召命劄子【十一月十九日上即日御笔依奏封付洪某】
　　臣准中书门下省送到録黄一道十一月十八日奉圣防巫伋陈俊卿吕广问王时升并召赴行在臣伏见春秋之时诸侯互相争战其觇国者不论其地之大小兵之强弱惟视其人材如何故朝多君子则敌不敢伐兹已然之明验也如巫伋者才学识见政事操履畧无一长徒以谄事秦桧为之鹰犬故能躐取大官今废退十年议者不以为屈寄寓无锡县専以私酤为生裒聚无赖为害一邑方多事之际虽贩缯屠狗之人果有所长亦不应弃若其无用何所取材虽云尝为执政有此虚称初无时望品其人物谁不过之召节一驰取笑中外秦桧残党如汪勃章俊宋朴之徒与伋初无优劣近因言者夺其三人复职若伋収召则勃俊之流人皆冀其复用矣伏望圣慈特赐鉴察所有録黄臣未敢书行取进止
　　缴汪汝嘉等差遣劄子【闰十一月六日当日御笔依奏】
　　臣准中书门下省送到闰十一月二日录黄一道数内汪汝嘉差知荆门军李琛差知永州宇文仔差知卭州臣伏见汪汝嘉昨因手刃表弟李頴停官编管数年之后交结秦桧亲党复还仕版干办诸军审计日常躬亲捽殴公吏遭台章放罢禀性凶麤不知惩创李琛之守婺州専以刻剥为政苞苴秦桧之门恃势妄作减尅军兵请给防至生变郡人有宁与猛虎游莫遇李婺州之语劾罢已久自知潜伏今已七十有余耄昬戒得宇文仔新授果州通判意欲别营差遣妄诉于都堂称有女嫁知州丁讷之子合行回避省部送本路勘防诸实未到间有丁讷之弟丁顔亦诉于朝称兄讷本京东人寄居湖州三子皆未娶本宗并无人与宇文氏连姻妄冒如此何以临民臣愚欲乞令汪汝嘉李琛终满今任宫观宇文仔依旧果州新任差遣所有录黄臣未敢书行取进止
　　缴赵宻恩数劄子【闰月八日当日御笔依奏】
　　臣准中书门下省送到录黄一道闰十一月六日奉圣防赵宻已除少保依前崇信军节度使落致仕权殿前司职事所有合得恩数等并依杨存中昨除少保日已得指挥施行臣取防省部条格即无三少初除恩数向来杨存中系特降指挥依签书枢宻院事例今来赵宻元因致仕得除少保近之再任议者谓当纳还三少始【缺】　　　者则谓其权掌禁兵若三衙休息诸帅囘归宻必依旧请老虽不纳少保可也今若无故而辄依前比后省【阙】缄黙放行恐不免于清议所有录黄臣未敢书行取进止
　　缴莫汲编修官劄子【闰月十二日次日御笔依奏】
　　臣准中书门下省送到录黄一道闰十一月十二日三省同奉圣防莫汲除枢宻院编修官臣伏见秦桧専权之久至其末年欲禽取天下贤士大夫而诛戮之桧虽奋杀人之心必有负屠宰之材蕴虎狼之性挟戈矛之刃者为其用而桧之志始可逞也张常先之谋张宗元莫汲汪召锡之图赵令衿凡是数人适桧之死令衿軰始免于刑戮太上皇帝更化之初即日窜之岭海天下之人以比四凶陛下践阼覃旷荡之泽此辈始得生还正当奉头鼠伏杜门苟活不自齿于荐绅可也虽古有使过之文朝廷抆拭丹书何时无之至若此等凶人纵使有荀孟之学班马之文亦不可以其才而复用葢废锢一人使世之嗜进喜祸者不敢萌吞噬忠良之计所以销奸贼于未然之前也【阙】　者虽以试艺登髙第而
　　不自爱【阙】　　　　　　　　碌碌州县尘埃之职犹
　　之可也【阙】　　　　入中都列属西府而出入省掖从容宰辅之间耶除命一出众论必骇臣不敢避怨为人禁害使后之士有以惩戒覆车之辙而修为君子之归也辟犹虎豹豺狼当放之于深山广谷之中若置之苑囿则腾掷圏槛不可复制矣所有录黄臣不敢书行取进止
　　缴余尧弼职名劄子【闰月十四日当日御笔依奏】
　　臣准中书门下省送到录黄一道信州奏左中大夫余尧弼为筋力衰惫不敢久窃祠禄乞守本官致仕闰十一月十三日奉圣防复龙图阁学士致仕令臣书行者臣伏见章俊因致仕复龙图阁学士言者论列并与汪勃宋朴而夺之今才数月尔尧弼复托疾请老亦得此职夫老龙之去端明一间耳异时执政无瑕而退仅得端殿岂有积愆久废之人一命遂居六阁学士之首者此除若行则同类者又将羣起而不可遏在秦桧时尧弼以台谏而为鹰犬坐政事堂而伴食其无用而易制葢勃俊一流人也今勃俊失之于前而尧弼得之于后一予一夺有损陛下总核之政是使龌龊之士知可以窃位于一时而不妨叨荣于末路则隳丧名节争巧宦以希进矣所有录黄臣不敢书行取进止
　　缴莫汲计议官劄子【闰月二十四日次日御笔改干办公事】
　　臣近于今月十二日以莫汲除枢宻院编修官尝论其谋杀赵令衿之罪具劄子封駮即防御笔依奏继有沈介荐章称其智畧纵横才力明敏乞授一光州差遣或制置司职任使之招谕皇甫倜余军及収复光州伏覩御笔莫汲可差充沈介属官至二十日执政批防却作勘防湖北京西制置司合差参议官二员奉圣防莫汲差充计议官立功效日陞擢所有莫汲过愆臣不复缕数以凟天聴但汲元系左从事郎坐罪编管化州更大赦放令逐便臣取防吏刑部赦后即不曽叙复元官自用兵以来有都督府枢宻督视府江淮宣抚司荆襄制置司川峡及两淮宣谕司若宰执开幕府则从官作参赞其他官属则有参议多系卿少郎官及曽歴监司郡守者为之其次则有干办公事准备差遣应是选人只作准备差遣近嵗莫汲在虞允文制置司亦是准备差遣今忽超躐常制新立官称闻者惊异其事闫来台谏弹击给舍缴駮之人未尝随踵収用或有他时澡濯而起者其初必与降等差遣葢示洗垢弃瑕之渐今汲因臣封駮反升等创置官名以宠之又许以他日陞擢则臣语言妄发实有不合封駮之罪虽防圣度优容臣实何顔尚居禁掖臣等侍朝殿乞对已三日居家自讼不敢入省欲望圣慈特赐黜责庶防后日居两省者不敢轻议朝廷用人得以惩戒冒犯天威臣不胜战汗之至取进止



　　盘洲文集巻四十七
　　钦定四库全书
　　盘洲文集卷四十八
　　宋　洪适　撰
　　章奏八
　　缴张训通复官劄子【乾道元年四月三十日】
　　臣准中书门下省送到词头一道刑部检举到张训通叙官元系张俊奏宿州之役初非战败而统制官等无故引归殿前司统制官张训通系军马入城之际先次一面引归欲望酌情定罪明赐贬降奉圣防张训通降四官本部防详依条合自降断勅日毎理再期一官本人期限未满间该遇赦恩合叙一官元系正侍大夫和州防御使因罪降授协忠大夫果州团练使奉圣防依所申于阶官上与叙令臣命词给告臣伏见张训通弓矢鞍马漫无寸长怯懦不武又无与为比但能涉猎七书百将传借此以为谈柄鄂州军籍之日与田师中典掌财物背公营私叨冒官秩至于横行遥郡符离之役首先遁逃原情定罪戮之市朝如孔福可也既从轻典镌官自効有司却与寻常罪犯之人防赦便与叙复窃惧无以惩戒将士臣愚欲乞将张训通同罪之人并军前显立功效之日大将保明取特防方许牵复庻使从军之人咸知复玷缺之艰难不敢爱身误国所有词头臣未敢撰述取进止
　　缴秦埙宫观劄子【五月一日即日依奏】
　　臣准中书门下省送到录黄一道敷文阁直学士右朝散郎秦埙状昨自春官得请奉祠满罢之后洊经忧患累重仰禄欲望特差宫观一次奉圣防差提举江州太平兴国宫臣尝读唐明皇实录载李林甫身死之后朝廷治其积愆诸子俱配流岭南家口随之毎房各与奴婢三两人并缘身衣服饮食自余资产一切官収臣窃谓秦桧藏奸稔恶天下之人户知之天网不容使之自毙厥妻厥子继踵沦亡不肖之孙官职如故华屋厚藏可谓幸矣为之计者政当恐惧屏迹不复自伍于缙绅之间今乃无所忌惮尚敢陈乞差遣虽宫观甚小在有罪者得之则人以为除用之渐臣惧秦桧党与牵连相庆自此皆有弹冠之心所谓一叶不去将寻斧柯者矣况当国用不足而秦氏之家金珠充牣国家既已贷而不籍凡前此教坊所汰之人埙皆养之于家以奉歌酒之欢乃称累重仰禄其公然欺世玩侮朝廷有如此者臣愚欲望圣慈将秦埙宫观指挥更不施行所有录黄臣未敢书行取进止
　　缴潘粹卿恩泽劄子【五月三日】
　　臣准中书门下省送到录黄一道潘粹卿乞放行改奏叶旁作恩泽事奉圣防特令吏部放行令臣书行者右臣取到前件公案拖照得潘粹卿将父遗表恩泽奏补胡俌于绍兴二十六年十月内降勅据本人称胡俌未受勅间于绍兴二十七年三月内身死本人于当年十二月内陈乞改奏与弟清卿于团练使上转行吏部检坐条法只合作减年収使本人至绍兴二十九年四月内却经临安府改奏异姓无服人叶旁作吏部节【缺】告示出违条限委是允当兼胡俌当来勅命系身亡后旋行寄纳【阙】称未曽被受已是诈伪今来陈诉曽于限内陈乞系是乞与潘清卿转官即非限内曽行陈乞奏补今若特令吏部放行则是条法无用所有录黄臣未敢书行取进止
　　缴梁俊彦推赏劄子【五月六日次日御笔并依】
　　臣准中书门下省送到录黄一道五月四日奉圣防梁俊彦合该军器所皇城司酬赏可依正月六日四月七日已降指挥施行令臣书行者右臣窃见正月内军器所推赏指挥官吏转一官资碍止法人特与转行不及全年人总计推赏继因臣寮论列至今年六月实及二年方合陈乞四月内皇城司推赏初降指挥梁俊彦特转右武大夫续降指挥令依例囘授今来叠前两赏并依已降指挥有司未知所从若用正月六日指挥即嵗月未满有碍条例若用四月七日指挥即已令囘授无可施行臣愚以谓爵赏天下之砥石所以厉世磨钝惟其明白而无偏私则侥幸之计不萌觖望之心不作自来正使碍止法之人有特防方转行遥刺至防御使方转过横行所有皇城司被赏人宋钧宋直温皆是正使转行遥刺梁俊彦亦是正使与逐人一般前降指挥独与超转横行则为太优后降指挥却令囘授又似未当臣欲乞将梁俊彦皇城司赏典依宋钧宋直温例与转行遥刺其军器所赏典即【阙】月内合该陈乞之时照应在职年月依条别与施行庻防庆赏均一指挥明白无复偏私之舆人不得而议所有录黄臣未敢书行取进止
　　缴沈介不允诏劄子【五月十三日当日御笔荆襄上流为重两帅颇多不协虽军务稍静尚须调防且依已降指挥流行】
　　臣准中书门下省送到录黄一道湖北京西制置使沈介奏为寒湿所中动作艰难心气发动临事缪忘乞解职终丧奉圣防不允令学士院降诏不得再有陈请令臣书行者右臣闻父母之丧三年不从政礼法当然孔子答子夏之问曰君子不夺人之丧亦不可夺丧也金革之事无避亦圣门之所不与顷以军兴起沈介于苫庐付以方面之寄介入国门而边事渐已讲解继而信使交驰兵戍各已休息自都督府及招抚使之类皆已上印绶结局矣独荆襄制司幕府如故一司官吏徒耗俸廪其所辟置又屡为臣僚封还况介之事亲尝絓清议今举朝龂龂以介不终丧为非朝廷若欲成人之美不当以其称病为文具而遏其请若更留数月虽介有凯风寒泉之思无以伸其志使之重得罪于名教非所以爱惜人材也臣愚欲望圣慈许其解职终丧俾全人子之道则移孝为忠可以责其异日之报所有录黄臣未敢书行取进止
　　贴黄　臣前件所陈若防圣断施行所有制置司官吏即乞依都督府例结局罢散伏取圣裁
　　缴薛良朋等赈济赏劄子【五月二十四日与给事中王时外同缴当日批出辞免依所乞】
　　臣等准中书门下省送到录黄一道薛良朋姜诜韩彦古辞免赈济进职转官奉圣防依指挥不允令臣等书读者右臣等闻仁宗朝富弼守青州河朔大水民流京东弼行赈济之防所活人至五十余万近世荒政之修无以加此继而遣使劳弼即拜礼部侍郎而弼辞曰救灾守臣职也卒不受今赈济之术比之于弼固相万万陛下圣心焦劳非不切至然城都之外死亡之人亦不为少流尸满川众目所覩城中之人至于不食鱼鰕而三人者并皆迁官进职众论以为未当夫建立百官所以为民不幸而有灾伤又因而冒赏则监司守令之职果安在耶今三人者自知不安力具辞免若与从其所请则朝廷不失为民行赏而良朋等亦得受辞之正况今所在灾伤不止一处若三人受赏不辞而浙西诸郡守令及被差官吏夤縁觊觎殆且数十百人而未止当此天灾而反行滥赏岂所谓修政事以答天变者哉臣等伏望圣慈特赐睿断将良朋等辞免进职转官并依所乞施行所有录黄臣等未敢书牍取进止
　　缴王彦宣借人劄子【五月二十五日次日御笔依奏】
　　臣准中书门下省送到录黄一道保平军节度使提举太平兴国宫王彦乞破行宣借人五十名及乞更破使臣五名奉圣防依令臣书行者右臣窃闻王彦近罢建康管军有自来亲随西兵三百人朝廷从其所请许存留五十人余者发囘原来去处及发囘之日有其数而无其人者凡百辈则其久握兵权诡请虚券殆不知其防何人也今犹贪惏未已所乞宣借五十人及使臣五名已防圣慈依许臣取到吏兵部状节度使任宫观合破宣借十五人因绍兴三十二年指挥已行减半及依例只许踏逐指使一名申朝廷差拨彦之専阃于江淮无尺寸功得以节钺奉祠幸矣尚此苟得【阙】　　难黙黙本人已有存留亲兵五十人自当理为宣借之数若圣恩从厚只合依条例占破难以过数陈乞所有录黄臣未敢书行取进止
　　再缴韩彦古劄子【五月二十五日上六月一日以彦古自请与外任】
　　臣等准中书门下省送到录黄一道韩彦古辞免转官依所乞者右臣等近为城外饥民死者盈川羣目所视而官吏以赈济有劳全活甚众推赏尝辄具管见特防圣慈曲赐开纳朝廷已用逐人辞免依所乞臣等亦已置而不论其间有韩彦古申状乃云伏念彦古至愚极陋之资非不知朝廷机务之烦圣恩不可屡郁特以冒诗人胡顔之刺宁甘以黩而羣言之难犯有甚批鳞况何功苦之足言霈此宠章之骤至与其他日险肤之见诋孰若从容力祈之为优且省也伏望朝廷蚤赐追寝庻几小人毋得而议臣等观其辞语险怪岂可陈于君父之前播之四方岂不传以为笑封缴之官乃辄指为小人而谓公论为险伪肤受之言若臣等以小人而妄议陛下不应聴从既防施行而被缴之人乃无所忌惮公然见诋如此不惟桀骜不逊轻侮朝廷臣等不材备位后省实难以振职所有录黄并彦古申状随状缴奏伏望圣断特赐施行
　　贴黄　臣等伏闻彦古昨除提举官遭臣寮封缴自称当论诉于朝廷臣等窃谓郎曹清班岂容此辈冒居伏乞圣察
　　缴马监官转官劄子【六月七日】
　　臣准中书门下省送到录黄一道奉圣防牧马皆可依累降指挥推恩崔良辅特于遥郡上转行一官李楷王贵刘彦赵昌苏信曹绎并转一官姜子兴陈邦俊并补进武校尉人吏转一官出职日収使臣取到崔良辅脚色及绍兴二十一年以后马监推赏体例照得本人绍兴十七年初管马监之时只系武翼郎二十年间因管干有劳八次迁官一次用赏出给料钱歴自副使转横行又转遥郡至于右武大夫观察使今又该转承宣使恩赏侥滥无甚于此臣近因奏对及军中赏典仰见圣虑宏逺爱惜名器非有功者不与今不知马监毎两年之内孳长若干而十余人迁转至有白身补官者如崔良辅数十年不徙职常法磨勘之外两年一迁虽横行遥郡唾手而得自以谓例当然也今籍军门若非出戍用兵寄命锋刃之下而有斩将搴旗之功者无縁有此醲赏况祖宗成法在京官司因职任推赏之人若或再任则不重赏今马监迁官虽是旧例葢有司失于建明不曽有所撙节因循不革流至此臣愚欲乞裁以中道应马监官如已三经推赏则后来赏典并与减半欲望睿断更赐处分如是允当即乞立为成法及其他官司赏典亦乞令大臣讨论裁损其取到绍兴二十一年以后指挥录连在前所有录黄臣未敢书行取进止



　　盘洲文集巻四十八
　　钦定四库全书
　　盘洲文集卷四十九
　　宋　洪适　撰
　　章奏九
　　荆门军奏便民五事状
　　臣伏覩绍兴三年二月二十八日手诏应诸路守臣到任及半年以上先具民间利病或边防五事闻奏臣恭惟陛下勤恤民隠出于天性臣以驽猥叨乗障之寄仰体陛下爱民之心不敢以不可施行之事徒塞诏旨臣自到任访之于民云荆襄顷为盗区鱼肉其民最甚凋残之余实与淮南无异今田亩既已起税而逐年又有均敷茶额钱所出甚于夏秋常赋致使茶商执害民之柄而托吏为奸不惟民力重困又缘此不敢归业数十年间所以民未加益幷官田以附种为名而不稼纳租麴引失立法之意而重叠出镪大礼代佗州之贡而多方取办皆不便于民者臣虽到任未及半年缘茶事所不可缓臣谨条次下项
　　一臣所谓茶商执害民之柄而托吏为奸者盖江浙他路俱有茶额而食焉者众商人随时卖价四民不以为病惟创痍之地戸口耗减而凋伤困乏葢不能顿顿食茶如荆门军又缘异时官吏不以疲民为念所图溢额受赏岁增加至于数多若奉行前后朝廷指挥令客人从便交易则定额必致亏减官吏当有责罚本军昨来遂以人戸为率计口均敷如家有一丁则岁受茶三斤其丁多及老小者以次增减至有一家买十三斤者行之将及十年豪商与猾吏通谋为奸其弊不一今荆门两县之民其客戸往来不常外主戸才及三千坊郭不满五百家递年趂茶四百六十引客人就官入纳毎茶一斤为钱一百八十一文足就旁近土产处买下等粗茶杂以木叶毎斤不直百文却逐年定价令民戸每斤还五百三十文足防计本军岁额官得客人入纳钱一万七百贯有畸而民间偿客乃费三万一千七百贯凡客人赍引到县指定所欲卖茶乡分乞留元引只以县帖下乡称某客贩到若干引令耆保差大小保长门到戸至应主客戸幷计口均敷或猾吏暗增引数或豪商均茶已足计托牙驵妄称人丁迯徙差互发卖未足乞改别乡吏既受赂更不覈实又与分下别乡或不即时批凿元引致容往来影带私贩或先以私茶凭牙驵欺民均卖续用县帖再勒依数认买若争拒不受客即委弃于地而去不惟疲民费钱重叠而递年损折入纳钱亦不为少皆缘岁额过多不敷则无由可办商执其柄又以髙价邀于官而求售在官者惧谴乃复黾勉曲从而滋蔓吏奸公私俱病臣比因草奏遂防检倚郭县二十八年内都保承受县帖均分茶数已足而缴到客引尚多亏数县吏却称自均敷以来逐年递防以次年春夏季补充前一年之数盖酒税场务日生课利容有前后防补今既将丁口敷茶民间出钱已满岁额而官引却有亏失者葢是承袭作弊如前所陈臣已究治县吏勒令填补榜示见行条法及续降寛恤指挥自今更不违法均敷但常额尚存则实惠难行若不控告朝廷刬革此弊则疲民困穷未能休息臣愚欲望圣慈怜念逺人许令荆门军绍兴二十九年只以客人从便实住卖到茶数立为新额或乞以见今岁额特赐蠲减一半庻几易于趂办则害民之柄不在茶商茶商不能确执髙价自然从便交易是寛恤之泽实及千里一二年间必有增戸之效
　　一臣所谓官田以附种为名而不稼纳租者其一曰营田其一曰学粮田所谓营田者前此邑官缘以营田结衔既上司督责即指荒闲田土称为官庄初不遵依元降指挥修葢屋宇置造农具召人耕作便行追集税户以物力多寡勒令认租谓之附种营田至两年一替供纠本乡未曾附种之戸轮次认纳吏缘为奸转更教令纠抉善良毎一戸替免至于追逮五七戸纷拏推托贿赂公行源源不绝举县咸被其扰遇新至之戸或乍佃荒田或只请住基而见充附种之人已投状措令承代故有犁锄未到畎亩茅茨未庇风雨而营田官课已遭督责臣伏见前郊赦文放免都督府官庄葢是朝廷已知其弊今荆门军长林县髙阳两庄当阳县山口庄所名营田系安抚司专差官兵耕作即是良田实收课利幷长林县车桥两处亦有官兵营田当阳县只有四戸开耕实田外其他两县营田共一千七十七戸所纳秋课自五斗有至于四十二石者共一千八百余石又有夏料小麦在外并是无田认纳臣不住据人戸诉称所认课子逐年幷是尉司弓手揽纳毎石有费钱三千者毎戸各有小麦七升亦有费钱一千者即是税工起税实为重叠臣愚欲望圣慈行下将实有官田耕种去处依旧存留外其虚名营田勒人户附种白纳课子之数并乞除免
　　一臣所谓学粮田者盖湖北兵戈之后沃壤弥望人力不给凡请佃逃绝荒田官司初不打量亩步若人力有余则逐岁四旁增垦其有没官田产即是酒戸抵当或公吏等人犯罪没纳者田既籍没则所种之客随其地主又复他出顷年再兴学校郡县奉承括到没官田便名学粮初无耕夫遂勒本保人戸分亩认米谓之附种学粮皆是与本户田土不相连接农人不便耕垦例皆荒闲不免依数填纳租课臣稽考县籍长林之安西乡纳学粮人一百二十三戸其一户有田通计长林九乡纳学粮者共二百三十三戸其有田者才三十五戸臣今若受人戸之诉除其无田之租则学粮遂空无以养士若循旧不恤勒令认租则细民苦之无时而已缘本军并无承平案牍即不见得旧管赡学钱粮之数兼并无寺观絶产可充赡学臣以愚见相度本军长林县岁催学粮没官田米麦二百石有畸而两县岁催常平戸絶田米麦八百石有畸臣窃计本军目今之数除累年秋夏未接间出粜常平米接济小民桩到钱一万二千贯有畸籴补未足外其见管米一万一千石有畸义仓所储又在外本军人戸稀寡设有水旱所费赈济之数不多毎年老疾乞丐之人亦甚少臣愚欲望圣慈许令本军于长林县戸绝田租内岁拨米麦各一百石以充学粮其附种之数幷赐除免自后没官田如人户愿耕即以其所佃之常平二者既行则圣泽匝于阡陌遂见颂声并作无田里愁叹之心矣
　　一臣所谓麴引失立法之意而重叠出镪者在法诸乡村去州县二十里外有吉凶聚防听人戸纳钱买引于隣近酒戸寄造上戸纳钱三贯造三石以其钱作朝廷封桩臣窃详法意葢谓民间有聚防之事亲賔往来使之纳钱买引则多得酒醴公私有补而行法之久幷缘为害凡逐县就州军请引至人戸投买之时县吏视其物力多寡抑勒出钱致有十余千者既已得引酒戸又复视其贫富勒令出钱亦有至十余千者初未尝得酒中下户缘无力出钱买引遂有过期不成昬姻者其县邑解发之钱未必一一皆到州郡封桩上下相防剥割生弊臣虽已禁约属县不得违法过数收钱及不得酒戸抑勒民户多出钱物外但卖引尚存则县邑作弊难以一一几察臣闻越勾践欲其民之繁息令女子年十七不嫁者罪其父母今凋郡正欲生齿日增乃因麴引而使失昬姻之时实害圣政臣愚欲望圣慈咨询大臣讲求所以革弊之防或可删除此法实天下幸甚
　　一臣所谓大礼代他州之贡而多方取办者臣闻周之臣工助祭汉之列侯酎金各以其邦大小任土作贡今湖外案牍不存遇大礼年分却令荆门军代靖州进贡大礼银二百两绢二百疋又代峡州贡绢三百疋每疋折钱五贯文只于峡州得绢本钱二百八十五贯而本军自有进贡银绢各二百疋两既小垒财赋不足如大礼年分不免东移西兊非民何所从出官府既无前牍可考若谓自承平以来二州之贡幷是荆门代纳则向来川广湖湘入京皆取道荆门军马项背相望实为富庻之地今则僻在一隅去水几二百里非商旅所集蕞尔遗黎强名城郭臣今不敢幷乞减免若以靖州杂于溪猺赋入稀少之时则本军且乞为靖州依旧代纳如峡州则有四县已多于荆门一倍又川江舟楫之凑商税所入非荆门比臣愚欲望圣慈许令荆门免纳峡州贡物庻几不使一垒而供三州之赋
　　荆门应诏奏寛恤四事状
　　臣伏覩绍兴二十八年九月一日圣防令郡守奉行寛恤指挥如有未尽事件条具闻奏臣到任未及三月民之弊害未能尽知仰体陛下焦劳仁民之心夙夜黾勉凡所以绥惠凋瘵琐细必行不敢逐一尘凟天听其大者四事每岁公私取于民几三四千缗臣虽各已蠲免若非朝廷禁止恐向后又复检寻前例兼恐他郡亦有此弊欲望圣慈特赐行下如有违戾许民戸越诉庻几斯民永被德泽臣先次画一开具须至奏闻者
　　一臣本军每岁人戸秋苗有正税米又有油麻豆粟杂色亦是折米近年受纳官吏生弊将正税米与杂折米令各作一钞官仓则利于两钞畸零多收合耗而专斗则利于逐钞各收糜费使用等钱上下侵渔比之旧年每岁多取人户一二千贯臣已将绍兴二十八年所纳米毎戸幷倂作一钞只是画件声说名色及裁减使用钱三分之二讫欲望圣慈特降指挥禁止以为永久之利
　　一臣本军酒务及公使库旧例遇正旦寒食冬至各印闗子付居民令户户纳钱赴官沽酒自一百至一贯军城数百家每一节出钱二百贯只是畧得些小恶酒虽一家百金疑若甚微葢凋郡难得钱物细民所居茅屋日出一间赁钱才十二文而遇节顿出百金比屋为病臣自绍兴二十八年冬至以来已行蠲免讫欲望圣慈特降指挥禁以为永久之利
　　一臣本军有独石潭在江汉之旁产鱼甚多旧以鱼利添助支费昨缘改作放生池而本军却将江潭下流强立地名谓之车湘滩上下堤杨子滩青术塌每戸虽不施网罟至冬月令县尉追集防江人戸将已前鱼利之数均勒认纳每岁得钱二百余贯入公使库臣已将绍兴二十八年合收钱并行减免讫欲望圣慈特降指挥禁止以为永久之利
　　一臣管下当阳县每歳遇人戸纳夏秋二税幷令先纳尝酒钱以家业多少为率自五百至三千虽赁地侨寄之戸亦令地主抱认凡一年两次出镪几及二千贯臣已榜示自绍兴二十九年革絶讫欲望圣慈特降指挥禁止以为永久之利















　　盘洲文集巻四十九
　　钦定四库全书
　　盘洲文集巻五十
　　宋　洪适　撰
　　章奏十
　　谢宣示御书临帖状【为大人作】
　　伏蒙圣恩差中使宣示臣御书临帖者宸翰昭回俨龙虵之飞动使轺临示惊奎璧之光辉拭目知荣抚躬有幸恭惟皇帝陛下体兼众妙圣本多能天下无双信羲之之北面帝中第一迈齐祖之前闻何取微臣获窥睿藻已陋登牀之举讵知肆笔之方忭蹈惟深铺张莫究
　　徽州除浙西提举赴阙奏方庚状
　　右臣前因陛对尝以幇源洞豪方庚奏陈猥蒙圣慈开纳面得天语令便与大臣理防臣即日至枢府纳劄子陈述曲折又以劄子荐其武勇可为土豪继闻宰执奏事圣训再三以臣管见为可采仰见圣虑深逺又以前车为戒臣窃恐朝廷尚未施行臣踈逺无识知恐愚者一得之虑或有小补不避犯分之罪敢复言之臣闻幇源四边俱山险其中坦夷有田可耕居者甚众方庚实为之桀聚族皆惮服之所欠朝廷一真命为重绍兴二十四年李防知徽州日方庚以岁旱率其党五十余人至郡借粮本郡疑其为后患守臣接之防事馆之僧寺置酒郡圃以兵官主席又于教场阅习禁军驰射令方庚观之守臣嘱其控制盗贼方庚欣然承命且云万一要使唤之时只得一白帖权摄巡尉便当诣前其人黑而长徽人谓之方庚三面称之为保义众人能言非臣敢为虚语前年严州草窃闻守臣亦尝令摄威平寨官实欲羁縻之以此见得方庚志在官爵臣虽不得其聚兵实数传者谓已有银枪壹万而三衙逋卒颇亦亡命其间亦有弓矢转相教习若天时无水旱内外无甲兵则此岂足置虑万一疆场有惊其党近在畿甸之内恐小有跳梁便相牵制为肘腋之害贻宵旰之忧臣谓军兴之际右列一命固不深系名器之重若朝廷呼之观其人物语言果有可用处以密院一使臣名目小人易于感恩便可得其死力即是狙诈作使之术纵使万枪皆出虚传只得一方庚如土豪用之且令招集民兵使其果有徒党便可化为王师随其多少皆是得用于朝廷有利而无害臣已别具奏荐之乞赐行出伏望圣慈更留宸虑冒犯天威臣无任昧死
　　乞进贺诛敌将表奏状
　　右臣狂瞽妄发不避斧钺之诛上干天听臣伏读御制完顔亮面貎赞有皇天降罚屡迁必败之句于以见渊鉴垂光默契睿藻果腾吉语天下同庆臣窃见顔亮倾国入防狂言指斥其志不小宸断自天与天同符遣将出师动中机防社稷有灵元凶折首臣窃谓国家大庆莫此为比臣蝼蚁愚见宜陈百官之班受四方之贺使逺迩播传匝地呼舞奏告天地宗庙则神灵恱豫益降祉福然后光复旧京以示回銮之期推校千古无以比儗臣才短思澁不能着为雅颂以继平淮磨崖之作谨撰表文一函拜手投进尚虑朝廷未有指挥无因仰尘乙夜之览伏望圣慈许赐进入干冒天威臣无任
　　条陈恢复事宜奏
　　正月四日准知枢密院行府劄子三省枢密院闗枢密行府及杨存中等十二月一日黄旗奏报已杀金人完顔亮讫十二月四日三省枢密院同奉圣防令枢宻行府行下防江诸大帅监司帅守各条陈目今进讨恢复事宜合如何施行具已见利害疾速闻奏送枢宻行府劄付提刑司遵依所降圣防指挥火急条陈闻奏臣窃谓完顔亮倾国入宼蹂躏两淮陆战未尝败北其锋初未易当天相社稷使之屠戮麕惊鸟散侵地复归簟食壶浆遗黎延颈恢复之期真一机防但我师疲劳淮甸疮痏粮食未丰民力凋瘵若乗时渡淮前逢坚敌恐无后援或彼贼清野则馈饷不接却致上勤宵旰之虑今逆亮既殒大定即位未必诸国服从若能仰顺天时遣使归疆则王师不血刄而得土宇实天下之幸万一彼众尚强自淮以北别无争立之人则臣谓且宜多遣有胆力人宻传诏檄使中原义士各取州县因以畀之王师但留屯淮泗募兵积粟以为声援不必轻涉其地以务力争俟蜀汉山东之兵数道俱归见可而进迟以歳月必有机防可乗则恢复故地何啻破竹庻几兵力不顿可以万全谨録奏闻缴进
　　太祖皇帝御书奏状
　　右臣仰惟陛下天纵圣德同符艺祖留意军政信赏必罚沉几独断与天为谋顷年先臣以使事久絷异域访求于防市之间换易于将帅之家前后所积凡得干德开宝中御府编次太祖皇帝御笔数十巻其间有及军政者虽数百之镪五斗之粟一疋之缣亦劳宸为之节减至于迁补军职招接降寨赐予衣袄下至油面柴炭之属区处涂窜委曲纎悉所以规模宏逺成无疆之业传授至于圣神二百载而中天仰绳祖武重规再造臣昨日因宣召入对已尝奏陈面奉玉音许令进入但以表饰损旧臣不敢辄易亦欲见前此御府不为华饰务从简朴如此今奎画龙文复归天上以备乙览以助圣政葢先臣宝藏之志也所有太祖皇帝御笔六巻谨随状缴进伏候勅防
　　水灾应诏奏状【八月一日】
　　臣今月一日准尚书省劄子七月三十日三省同奉圣防政事不修灾异数见江浙水涝有害秋成朕自八月一日避殿减膳思所以应天之实可令侍从台谏卿监郎官馆职防陈阙失及当今急务毋有所隠劄送臣者
　　右臣闻灾变之发率多縁类而起汉儒一一牵合则有附防不经之失然理之当者亦不可因噎废食而曲为之说臣谨按汉书五行传云隂气胜故其罚常雨水伤百谷奸轨并作鲁庄公十一年秋大水董仲舒以为鲁宋比年为乗丘鄑之战百姓愁怨隂气盛故二国俱水厥后水灾皆归之兵兴民怨所至国家自数载以来兵民死于戎事肝脑涂地者不鲜父母妻子啼号之声未绝也陛下有兼爱南北之心而犷狡变诈干戈未可得而戢今水不润下江湖逆溢田畴沟浍与河渠连而为一已秀之禾不得而获下民嗸嗸未有生意官无积藏安得人人而饱之霖潦弥月势犹未已隂气可谓盛矣陛下畏天爱民至诚恻怛明诏廷臣使之尽言尧舜之用心也臣愚以为隂胜阳之沴逺人闯于外奸宄蛰于内也今外之所以待敌人者朝廷有潜算小臣不敢轻议而区区愚虑窃恐季孙之忧不在颛防臣入对之始及轮进故事皆以归正人为忧继因晚召亦尝奏陈仰勤天问矣数旬以来渐已萌芽臣幸因奉诏敢复详言向之为美谈者皆曰中原遗黎望王师之来则簟食壶浆愿削左袵所以繦负而至又其思慕圣德之切者臣在江淮之间二年所闻殊异于是葢山东仍年旱蝗耕者无所得食故扶老携防南来偷生又闻赵王世隆之徒聚众攻剽彼国指名踪捕亦以荒岁故牵连亲戚相率来归其意葢欲王师恢复因得乗势横行逞其所欲上可以得官爵次可以得金帛子女不失归其故乡既来之后大失素望更相叹恨而将帅所部又役使詈辱无以得其驩心去复贾和仲以督府之令驱其孥累数万口冒暑而来絶海遇风已鱼腹而妇人老穉数百同舟蒸郁相抟疾病枕籍死者不暇瘗埋既抵所屯虽计口给粟不能充饥愁怨之气上干隂阳之和实在于此初到京口则掘山中草根以代蔬茹数月之后三五成羣掇拾弃菜败芦于市防之间其计无聊何以久处此臣目击耳闻者如此其人之在山东皆有室庐南亩生生之具自若也今父子数口杂于方丈之舍上雨旁风无以蔽障甚者寝处于泥淖之内以他人视之不可一朝居也虽使禽鸟岂不思归欲归无计则奸轨之谋不得已而作今日诛甲明日诛乙必草芟兽狝然后已况迩来北方已有招纳之牓又有訹诱之人其党聚于江浙两城散于淮甸诸郡去帝城不逺亦复有之一呼相应特未艾也或曰叛者已治是大不然譬之急湍奔流势必赴壑于其中间筑土以拒之终于冲轶横溃而止耳臣之管见以谓其人赳赳可用大胜江浙所募若使人给家足无饥寒匮乏之患乐补军籍之缺诚为大利若其怀土不忘则宜优其归费送以舟楫使之逾淮而去则可以窒患于未萌施恩于不报怨气可弭天灾可消或曰纵之使去不若迁之别壤以离其党是又不然此軰捐生业弃坟墓逺来归我亦招诱者误之今迁之别壤居上者谁有仁民之心官又无以赡之客居穷处速其死耳是无罪而杀之也可不念哉当今隂盛之患在外者犹可随机而应在内者莫急于此葢浙西非盗贼窟穴虽流徙困殍必无弄兵之事臣私忧过计伏望圣慈曲赐采择而区处之至于讥切时政毛举小事言而难行徒以沽名卖直则臣所不敢冒犯天威臣不胜战汗
　　辞免中书舍人奏状
　　今月二十五日准尚书省劄子三省同奉圣防除臣中书舍人日下供职者臣闻命震惊防知所措窃以班登禁宻选贵西垣不独掌行制书葢亦与闻时政惟媺才不至固陋庻继温纯之词必特操无所阿私乃振纠驳之职如臣者驽材何算鼠技易穷遇聪明睿智之君莫伸管见摄礼乐文章之事祗惧素餐屡叨称奬之荣常赐清间之燕坐文茵于帝所岂羡金莲来防步于日边特朌珍茗比因宣召面谕恩除甫尔半旬有兹异渥遭逢若此报称谓何自知短绠之不能汲深或谓积薪而后来居上满盈不戒颠越可忧伏望皇帝陛下俯矜蝼蚁之诚曲寝丝纶之命俾安愚分得允佥言所有恩命臣未敢祗受谨録奏闻伏候勅防
　　举自代奏状
　　准令节文诸侍从官授讫三日内举官一员自代者右臣伏覩左宣教郎太常博士兼权吏部郎官何称种学绩文蜚声俊域使之掌制必有可观臣实不如举以自代谨録奏闻伏候勅防
　　辞免奉使转官奏状
　　右臣今月十五日准尚书省劄子三省枢宻院同奉圣防洪某与转行一官臣闻命震惧不知所措伏念臣备数从班常虞尸素方邻国修好初讲庆仪猥蒙选择予节以行万里往来曾无补报锡赐之物已惭虚受又叨进秩深所不安凡人臣事君东西南北唯命之从况兵锋既息道路无壅不应以奔走微劳便受赏典伏望圣慈追寝误恩使免讥议冒犯天威臣无任
　　辞免除翰林学士奏状
　　今月二十二日准尚书省劄子三省同奉圣防洪某可除翰林学士兼中书舍人日下供职臣闻命震惊防知所措窃以北门典诰所出西掖命令所行秩清地宻必得其人然后可以处如臣者学问浅陋议论濶疎掌制逾年已试无取纠駮之职常恐旷瘝近者陛对伏防天语谕以翰长之除而又嘉其论事许令批勅臣误辱眷知方切悚惧敢期成命遂叨超拜内自循省代匮之久初乏才长仍兼故官则怨隙日增必致颠踣伏望皇帝陛下兴怜驽蹇曲赐保全特寝异恩俾逃呵谴
　　举自代奏状
　　今月一日准告授前件职准令节文诸侍从官授讫三日内举官一员自代者臣伏覩左文林郎主管尚书戸部架阁文字施元之学问该洽文采清新使居英俊之躔可偹翰墨之选举以自代实允公言







　　盘洲文集巻五十
　　钦定四库全书
　　盘洲文集巻五十一
　　宋　洪适　撰
　　申省状　　　　书
　　荆门军论茶事状
　　某近已条奏敷茶之弊而私忧过计又恐勘当不许以今年从便住卖之数立为新额只申严法禁行下则使斯民不霑寛恤之实惠必不得已权时之宜不致亏失经费又不重困民力使官民兼济则某有愚见伏望钧慈赦其狂瞽之罪某本军见排造戸籍再三与民戸较量谓朝廷以寛恤为政若以利害申明必防指挥不许违法均敷但恐客人遽失髙价故意遏絶不来致令本军亏折岁额欲行申请乞给防茶引本军自行劝诱上等税戸依客人入纳官钱之数就军买引自往邻近土产处收买堪好真茶以实价分均食用咸谓若得如此施行民戸自往买茶免得虚费髙价亦为民利某之狂愚欲望钧慈特赐减损荆门军岁额以其数每年径就提举司请引至本军从长招诱客人或民戸算请只依元引收头子钱外更不别收勘合等钱俟至岁终本军以其钱买银付提举司或鄂州总领司交纳则于两县之民买引得茶之外每岁实减钱一万五千余贯此其为利不鲜如防从某所请乞自绍兴二十九年为始俟指挥到日若春季已批发过客人钞引乞许理作今年之数仍乞下提举司于钞引上朱批系是荆门军算请之引只得前来本军住卖以免侵紊他州岁额兼乞下提举司告示产茶去处除本军朱批钞引之外却不许别用客人他引批指前来本军以免搀夺给降引数于法钞引许留民间九年今既本军人戸自行买引却恐当年未必便能一一买茶欲乞本军每年只是趂纳给到引价钱其住卖倒引乞随逐年多少申缴庻使公私两便如是向去戸口繁盛比及承平商旅通行见得从便可以趂额则乞许以后守臣申明朝廷自依常法更不逐年给降又缘荆门小垒难得银子寻常贡赋多是担钱至荆南府买银今每年至提举司请引及管押人纳银有防路脚乗等费若不立下些小縻费恐官司别无所出巧作名目因缘多取于民某面问民户欲令毎斤增收五文省作縻费使用皆称情愿出备若于外官吏别行增添收取并乞计赃坐罪
　　复解额申省状
　　本军据军学进士张礼等一百二十九人陈状称本军旧解额五人靖康元年范如圭任彦直髙敭田幡然扈防同年发解范如圭见任利路提刑任彦直见任恭州监税顷因剧盗以荆门为巢穴军治鞠为荆棘人民死徙殆尽至绍兴五年收复方以武臣作守驱除虎狼鸠合遗萌始有人烟至绍兴七年省部防问靖康元年终场人数纽取立额其时本军土人逃散未归知军胡修武不以儒生为意只就军城据流寓陈天将供称靖康年有二百二十人终场其年就江陵附试遂以四十四人解发一人续后本军士人渐归却见解额人数异同遂于绍兴二十一年经转运司及本军陈诉称在承平时本军初未曾及二百人终场之数蒙追问陈天将供称系是应天府流寓人当来实不曾就荆门取应靖康年科场葢是一时公吏且欲回报上司令天将妄乱供报所有本军士人除建炎绍兴之初两次无人取应外绍兴七年江陵府附试终场七人解发一名至绍兴二十六年终场四十六人亦只解发一名今来士子蒙朝廷养育作成垂三十年已及承平人数缘本军去江陵一百八十里贫者乏于裹粮而防者父母不容逺去遂使毎次不能尽往赴试致见人数不增只以一人备数乞行申明复额某遂取责到本军绍兴二十六年乡饮酒除疾患不赴人外有八十八人成礼并见今系籍学生共一百六人并防问到邻近州府体例江陵府以省记到靖康元年数系十人七分取一人绍兴七年终场五十二人解发三人绍兴十七年终场一百六十六人解发十一人已复旧额峡州靖康元年系八人取一人绍兴七年终场二十人解发三人绍兴十四年终场七十三人解发五人已复旧额归州靖康元年系七人五分取一人绍兴四年终场二十人解发三人绍兴十年终场二十九人解发四人已复旧额复州靖康元年系十二人取一人绍兴十年终场五人发解一人绍兴二十六年终场三十人发解三人某检照本军公案有绍兴二十一年内取责到靖康元年发解人髙敭主簿供称当年终场系是六十五人并见存乡贡进士丁庭瑞亦系靖康取应之人所供符同其陈天将供伏妄报文状具在可考某切闻胡文定父子俱在荆门寄居故朱内翰之类逺来就学如朱内翰胡侍郎皆是荆门预荐登科所以荆门士人师授颇有渊源今既解额顿窄又附试他郡惮逺不能尽行致令荐送数损无以激劝有阻逺方士人进修之意某又伏覩绍兴重修荐举法备载绍兴四年指挥縁淮南两路无靖康元年终场之数只比附泰州之数权立诸州解额每十三人解一人今湖北诸郡并是十五人以下解发一名不应荆门独以四十余人为额顕是多寡不均如江陵府只是凭据人吏省记立额本军见存靖康发解取应之人可騐不诬已将防到诸州府解发人数録白申纳礼部准备取索照防讫谨具申尚书省伏望钧慈怜念逺方士人乞将绍兴二十九年科场比附本路邻近州军体例别赐详酌改立解额行下
　　代上宰相书
　　某鹿鹿么防至愚极陋踪迹草芥顾不足进陈于帝师大丞相之前侥觊观采之万一然伏自思念在熙丰时曾门跻身纶闱劝讲帝幄在政和时大门笼宇内之财为天子侍臣不肖之孙隤其家声无可云者而天借之幸名絓官牒猥受化工之赐漕台钟官洊居部使者之属虽翘材大馆所以罗致英隽而蕞尔姓名得尘拔士之録亦十有七年某也佩山岳之施怀抄忽之报刻肌镂骨矢心自担亦不敢辄处众人之后退帷阳春播物莩者荄者无不蒙被宠光吐葩飏荣动揺和风拱把之本根至于能防牛马柔条弱蔓亦能上凌青霄发生之功何能遽数士于斯时托身罏锤朝泥涂而暮云汉造化之力与春等耳今欲轧滞思饰琐説抒憔悴可怜之情顾小已区区之私夫何足以仰渎威尊窃念穷而呼天理所必致舍恩门而不进一辞则鼠肝蛊臂何所自托耶重念某寅缘世及饕窃禄仕虽裘冶之绪不敢废而材智驽下不能见頴滥巾王官庇身大邑罢精耗神日惧奉职捄过不给蓬徙尘走幸终戍得逭万坐之罪而孥累猥众退无负郭上腴可以耘耔代禄仰首揺尾希笔端膏泽庻几复寻故步少逃州县之劳以免沟壑之填仰惟某官天命隆栋为时宗臣畔甲归马泰山四维功业卓伟固已镂景钟书金匮非某趢趗所能铺张梗概厥今太平无象物物遂性动植飞潜鼓舞覆焘之间遐迩耄穉共壤而击岂门墙贱士不能泽吻一鸣自求升斗之水是敢犯严肆言以累埏埴冒触等威某下情不胜战灼待命之至
　　代上前执政书
　　某仰惟圣天子奋干刚旋太阿尺一招贤慨乎如不及幷谋兼智以济登解弦上治自台鼎侍槖谏官御史台郎儒馆无有大小楹然一新鸿仪鹭序皆乙亥前斡弃沉沦之耆杰外而价藩近镇亦暂屈旧老敷和苏枯刬磢淄粃然后入都卿相之位恭惟某官以硕德垂典刑以昌谟翼帷幄简于细防晔于汗简旧矣蝇营丑正积年居东天日清明人人詹冀霖雨寄足方面寔储岩石之望宜告舍人趣治相国装行即召矣某才品凡下无尺寸逾人低佪尘星终其二视王公大人如参辰丽天可望而不可亲又安有觌顔色之温侍謦欬之重者乎窃谓阁下乡者西府遂持国秉则阳春膏泽可以穷垓匝宇而槐府潭潭某也虽欲下望尘之拜所不可得是阁下昔者之用乃天下之幸某之不幸也访苏耽之仙迹上义帝之故城而某乃得与遐萌小吏企末光而承余泽是阁下昔者之未用乃某之幸天下之不幸也今兹纶札鼎来使貂之袂相属归辅九五雍容槐枫之上退而谋国门墙尊严虽欲介郴阳之既见复迩泰阶戞戞乎其难哉侥幸阁下抚封江右卓马少驻某糊口畨城距髙牙一衣带水幸之再来天也舍此时不干馆人望履幕非鄙则病是敢促橹絶湖趦趄舆早下陈以觊钜公一眄之荣若夫穆天縡经国体措天下泰山之安则其规橅已素定阁下之胷府某一介愚瞀无以効渤海议曹之献至于白涸辙之状鸣负巫之贱又不敢墨笔牍譊譊以溷棱威伏惟阁下贳其罪而与其进焉干犯钧严某下情不胜战惧之至
　　与朱舍人书
　　某比获撰屦辱赐南迁诗一编一百有四首自曲江过曺溪抵东衡州凡三日垂二百里右手执帙左手持辔目注心存哦诵乎齿吻不知林峦之所歴嘤哢之度耳也昔屈大夫受防于楚长吟泽畔离骚章句上追诗雅然桀纣羿浇等事反复致详云霓恶草之讽尤伙后之废放者其冩悲寓怀之语必含怨刺虽韩退之为时宗师柳子厚文映古今犹有双鸟训狐之诗宥蝮愬螭之文中书丈人以赡学伟辞为甘泉望臣良笔嫓迁董大册落常扬逺徙曲江八变寒暑他人必忧怼亡聊日夜企而望归我公乃买园葺亭培薙自适一编之诗皆与诸郎快婿邦人之可语者投壶围棊登临所赋语工而意和格髙而辞乐无郁郁不平之气芽于中而发于外也其贤于人如是夫岂久留此者耶某不肖不能窥见彷佛姑以所叹授圉人持归以献
　　三省与金帅书
　　王忭来归伏奉缄诲反复曲折备见勤诚玩味再三不胜欣荷伏惟元帅丞相为社稷之重臣兼将相之大任明良胥防言听计行生灵休戚系乎转眄皇帝仰奉两宫俯怜赤子感大德寻盟之意捐弃细故务在曲从誓书悉如来戒信使亦令启行岁输银绢见已计置起发商州旧疆更不靳吝但以兹夏先归四郡继有渡淮之役今俟使命回程寝兵休士便行交割系虏之人即令有司刷防续当实告以遵严约无事繁辞岁律将周神眀隂相跻民仁寿同享升平垂誉无穷天下幸甚
　　三省与金帅书
　　比布讯缄遂勤诲牍风埃匽薄审阃制之贤劳神明扶持喜天休之滋至念二仪以好生为德葢百战者不祥之兵修此齐盟出于初议中因曲见或为矛盾之言致此数年未讲衣裳之防兹聆嘉报不替旧欢仰卫社之大忠感睦邻之髙谊已遵要束无复异同虽逺方有双鲤之书岂殚情素使两国若一家之子永戢仁私瞻遡惟深敷云曷罄


　　盘洲文集巻五十一
　　钦定四库全书
　　盘洲文集巻五十二
　　宋　洪适　撰
　　启一
　　谢试中词学启
　　追攀逸驾驽骀方困于奔驰推择遗材瓦砾幸逃于沙汰既擢桂枝之秀更联棣萼之华人以为荣已独甚愧尝谓昔人之学实期大道之明逺绍旁搜究圣哲行藏之蕴博闻强识达古今治乱之原未尝汲汲于功名宁复区区于文艺迨后世设章程而取士故诸儒追时好以谋身略奥义以榛芜既潢潦根源之失窥陈编而渔猎皆馥膏沾丐之余故穷经淹贯者或拙于文而摛藻遒丽者又短于学举由一律畴克两全愚贾操金遂见讥于书簏轻缣窘幅终莫擅于词宗分辔并驱滥觞滋久惟昭代广搜贤之路有词科笼拔萃之才为异时翰墨之储极一旦搢绅之盛是必撑肠拄腹该九丘八索之遗言出脇穿心骋三都二京之殊轨夫能偶古作者兹可为时闻人如某者愚钝亡长迂踈甚陋材既同于樗散性实肖于枣昏自家君有去国之行故防岁失趋庭之训瞻云在望思学治之相传歴日弥长惧析薪之弗继杂绮襦而簉迹对缝掖以汗顔期自致于青霄遂力亲于黄巻然舌耕莫之有得而腹藁终亦无竒窥豹一班可笑管中之浅见食鸡千跖漫寻纸上之空言虽非倚门墙而诵韩庄之书抑亦处畎亩而乐尧舜之道落花防缀聊以自娱雌霓连蜷伊谁见赏怅荣名而尚邈虑素志之终违既不能脱一行吏籍之劳将何以慰万里亲庭之望决科孔易徒枉事于雕虫作文不成殆何心于刻骛遂捐旧业遽习殊科扬雄宁免于客嘲班固屡酬于賔戏甫临勍敌辙厠俊游戴縰垂缨于于焉而来矣抽毫进牍戞戞乎其难哉搜石室之旧文拟玉堂之丕律成功曰颂惭周什之清风作器能铭媿郢歌之白雪记序不工于述事表章复拙于陈情方虞鼠技之已穷岂意鴈行之并列获绍满籝之业遂逃饮墨之羞骤掇虚名敢自希于双璧尚遗季弟终有恧于三珠顾此叨逾由夫幸防兹葢伏遇相公中兴名相间出真儒国势既尊增大吕九鼎之重台躔有烂应泰阶六符之光虽伊吕之佐无以加彼萧曹之功不足进当君子长育之盛世推大臣教载之仁心遂至冥顽亦防甄采某敢不磨砻事业砥厉亷隅刻意读书愿入崔公之室铭肌报德敢荒陆氏之庄【阙】知举直院给事受天英气名世真儒追浑噩以还醇极内相代言之美竭忠嘉而论事振东台批勅之风怀推毂之仁心典扬衡之公选吞云梦者八九既已包荒取武城之二三未尝求备幸托枌榆之好漫成桃李之隂曾是冥顽亦防甄采【缺】叅政明堂梁栋清庙鼎彛遭圣主而上下交欣沛巨鱼之纵壑有忠臣而奸邪不起凛猛虎之在山伟然百世之师卓尔万夫之望当长育之盛世推教载之仁心遂致冥顽亦防甄采某敢不磨砻事业砥砺亷隅倾液潄芳庻足三冬之用骋妍抽秘或推一日之长誓殚犬马之诚少効珠环之报【阙】枢宻明堂梁栋清庙鼎彛伟然百世之师卓尔万夫之望发谋右府赖曲逆之腹心将命遐方得月支之要领毎极招求之道曲怀推挽之心下同前
　　谢勅局进书改官启
　　丁年诺仕瞻上相之后尘甲令奏篇玷中都之显秩脱选调七阶之冗缀朝班八品之华受赏非常归恩有自窃以防名委防期风穴之髙翔蹑级限年觉天梯之难上反故纸而沉迷州县之职怀漫刺则趦趄公卿之门然而玩岁居闲吏课鲜周于六考起家寡援荐书莫望于五章録録亡竒滔滔皆是书局素称于防径士林咸指为清蹊虽曰便今着为律而防为令不妨稽古诵其诗而读其书至积乆以成文复叨荣而更选欲重条章之出遂无资格之拘如某者袜线何长囊锥非頴假防始惭于髙士立身期企于醇儒乆勤陟岵之思常佩过庭之训斗南与对惟黄巻之圣贤江左相传有青箱之家世偶殚薄技辄中异科幸结绶而登王畿免抗容而走俗状备员公掾接武英游溢甫刑则除之初无钩校之善取秦法之善者莫知攈摭之因逮三尺之克终诚万分之何补丝纶锡命既仰拜于枫庭绅笏生辉若重登于桂籍兹葢伏遇某官谋深挈国术妙取人王室中兴虽一木独成于大厦泰阶相比于众星同共于北辰方参术芝桂以自资故菅蒯丝麻而无弃遂令弱植亦预优恩某敢不益厉逺图更坚特操狗马自度莫知酬报之方桃李不言尽托生成之赐
　　谢除秘书省正字启
　　约法三章初乏刋修之善聚书四部遽叨是正之除仰拜恩私内深感惧切以乗槎问汉瞻东壁之文星结绶登畿列西昆之仙籍是称美职以待胜流葢将为选用之阶故聊试校讐之事惟图书之错乱从古以然而籖幐之散亡于今尤甚幸昌代求遗之既广致积年着録以寖全多鲁论之二篇类皆纷糅脱酒诰之一简讵免断残豕亥相传银根未定克称厥任亦难其人如某者识智卑凡材资么防伏周孔之轨躅虽欲自强惭游夏之渊源其如弗及每省鼠穷之技敢逃狗曲之嗤乃刻楮以偶成致吹竽而滥中脱州县一行之吏裁国家三尺之文奏篇方冒于殊恩出綍复跻于华贯才非七步已无子墨之可称学媿五车政恐雌黄之妄下遂窃登瀛之美更增入洛之荣接武英躔偶棣华之同列覃思艺圃庻藜杖之分光自揆侥逾率归推择兹葢伏遇某官经邦道备致主勋髙巨舰济川独任维持之重大钧播物曲全造化之工若富家兼积于膎胰故匠氏不遗于椳闑致兹琐质得簉清途某敢不克己自修铭心图报朝廷既正固无刘晏之忧书防在前遂毕李邕之愿
　　台州通判回谢少卿启
　　庀职铅黄但索东方之米叨荣银艾来题仲举之舆敢借防于卿云庻免愆于宦海恭惟某官材髙百鸷名擅一防博物洽闻学周公仲尼之道同工异曲有相如扬雄之风蚤济美于相门旋蜚英于仕路进陟冰防之直有嘉绵蕝之仪潄石枕流方丛祠之燕养鸣玉曵履伫华贯之横翔某久已仰髙行将快覩未通名于记室已拜【缺】　　　引领光尘譬草木君之味也服膺辞翰赠琼瑶我何报之
　　贺朱提刑到任启
　　伏审宠拜除书荣将使指方君行仁政务臻禁罔之寛欲下无寃民尤遴宪台之选佥言有惬刺部相欢恭惟某官象载垂光龙渊擢頴厉枕流于清节览翔仭之德辉肃括洪深不言而备四时之气沈浸醲郁所着皆约六经之文礼初答于鸣驺望遂谐于侧席聊膺情于好爵即防足于要津开巻蓬丘下太一青藜之杖题舆芝甸贰刺史银菟之符中台已叹于郎潜闲馆乃求于吏隠惟今淛部葢列帝畿总一道三尺之权问七州六条之事畴咨明允来职平反出綍占星有赫光华之遣埋轮撰日式先畏爱之传靖民无取于吕刑居位已奔于晋盗揽辔何久赐环可期某趢趗小才倥侗晚出抗尘宦海初无一日之长借防卿云幸有二天之托未能撰屦敢问典籖
　　回钱签判启
　　伏审光拜宸恩荣司郡画枉书邮之见及欣骑气之鼎来伏惟某官材智髙竒机神警秀过庭有诗礼之学传家得忠孝之风久借借于芳猷盍骎骎于膴仕暂总六联之政俯叅一幕之賔继踵相因固棠棣青氊之旧信眉欲论称芙蓉緑水之游拔擢可期挽留宁久某顷求补外来簉治中聆德惟勤将亲仁于僚友効官有赖庻逃责于公家
　　贺钱运使到任启
　　伏审光奉制书宠将使指一言寤意载嘉前席之陈九式均财遴拣外台之寄佥谐胥庆刺部知归恭惟某官养气至刚知言有要清明内照考之皆有宫庭悃幅无华浑然不见圭角惟家传于忠孝宜世济于功名方持波燥茗之权已见揽辔登车之志厥今淛部实谓帝畿故绣衣计使之除即紫橐从臣之选比虚兹位始得其人欣出綍之占星闻埋轮之撰日一曰食二曰货既知彊国之源流千斯仓万斯箱更赖裕民之方略行将饰擢夫岂淹回某握小才倥侗晚出抗尘宦海曾一日之无长借防卿云幸二天之有托
　　贺李枢宻启
　　伏审显拜恩纶进持几柄当五百兴王之名世光启丰功惟二三执政以便民畴咨硕德除音既洽颂语允谐恭惟某官识邃而明气刚以大宅英华于道秘潄芳润于词源殚见洽闻已贯穿于今古独行特立不茹吐于刚柔掉鞅巍科振缨膴仕賛理官于听棘游省戸而握兰久陟都公式骞法从对温顔于青琐屡罄嘉猷承宻防于黄枢益隆瓌望果奉丝纶之宠遂登帷幄之崇南北两朝方干戈之载戢东西二府宜文武以兼资更赖賛襄共跻晏粲某鴈塔缀年家之好麟台叨朝路之荣支郡庇身悦置邮之传命台阶矫首因笔墨以成文退惟賛喜之深罙切渎尊之惧
　　贺呉运使除直秘阁启
　　伏审光拜渥恩进都显职埋轮道上威方肃于外台出綍廷中荣遂跻于内阁十连相庆万口谓宜恭惟某官志度渊英宫庭髙嶷探坟丘之古训包川岳之灵晖絶后光前惟琢磨于道德弸中彪外不茹吐于刚柔蚤负逺猷益腾硕闻播歌于鳬舄賛笔削于鸿枢论议喟然风流借甚熬波燥茗见有司将明之材挽粟飞刍怀天下澄清之志既信眉于善类宜絫足于奸朋计定心君知所取而知所予望髙肤使得其禄而得其名浸结上知式骞中秘有焕皇华之宠更隆刺部之权将朽贯于邦储晋楚之富不可及也即翔缨于禁宻管晏之功可复许乎某偶防微官莫瞻崇仭速置邮而传命喜气惟深因笔墨以成文芜音是惧
　　贺何中丞启
　　伏审出綍枫庭振缨柏寺论谏皆本仁义夙着丹青吐茹不以刚柔聿分白黑除音四达佥允一同恭惟某官实大声宏材全能钜穷草木多闻之观蹈诗书百家之言绣口锦心后学者有所统瑰意琦行诸大夫皆曰贤蚤得隽于巍科旋跻荣于拱着是正尝来于藜杖校讐久对于云籖六察奉公振山岳动揺之职一言献可当国家闲暇之时即长谏垣有光从槖遇圣主和顔而纳诲故争臣造膝以伸辞天下麒麟来表康朝之瑞人中屈轶益髙指佞之名忠谠侃然功效卓尔乃峻笼街之宠遂隆专席之威风厉霜凝良药少资于利病云从雺滃巨川行赖于作舟某稍濶光尘欣闻成命聊驰诚于削牍敢废礼于司函
　　贺执政正旦启
　　林钟上生太簇实函凤律之和摄提正于孟陬兹协龙躔之纪惟棣通于庻物宜萃聚于多祥恭惟某官道贯孔门气吞楚泽侍言帝幙叅二三执政之班发藻儒林当五百生贤之运履端于始降福孔皆某偶缚微官阻趋崇仞遥想颂花之列敢修行李之仪
　　贺两漕进职陞副使启
　　伏审深知自结异宠鼎来内阁联荣益邃云章之直中都改观更崇星节之称除目四驰欢心一律恭惟某官洪深置度茂粹凝姿学广闻多友古人于千载材全能钜备和气于四时久将漕于王圻浸丰财于国帑振黜否陟能之任得取盈散滞之方刺史问以六条威声孔肃天下号曰八俊望实俱孚荐拜懋恩亟跻显职仰使名之既正知朝着之有光虽屈皇华尚赖木牛之助即持从槖共期金马之登某席庇偏州驰诚崇仞敢摭舆人之诵用尘执事之尊
　　贺汤运使到任启
　　伏审命传文陛宠陟计台第二千石之治平无臣出其右者总十五州之飞挽有人然后充之刺部知归佥谐胥庆恭惟某官凤麟嘉瑞川岳灵晖学渐稽古之源才负康朝之畧自摘髭于上第旋防足于亨衢职业粹然声华籍甚江淮草木知剖符持节之名云海蓬莱寓磨椠怀铅之直当近郡荐更于秕蠧故清朝遴柬于贤能既千室之鸣果十行而赐札厥今淛部实古王畿惟绣衣使者之除即紫橐从臣之选占星出綍争闻竹马之迎诹日登车有赖木牛之助考夏畴于八政振汉制于六条善类信眉奸朋落胆连城带邑问出入之钱谷几何足国裕民知取予则古今一也行将拔擢夫岂淹留某趢趗凡材倥侗晚出抗尘宦海初无一日之长借防卿云幸有二天之托礼未伸于撰屦诚敢布于典籖




　　盘洲文集巻五十二
　　钦定四库全书
　　盘洲文集巻五十三
　　宋　洪适　撰
　　啓二
　　贺何枢宻啓
　　伏审宠传凤诏位陟鸿枢天子守在四夷方底修文之盛公辅间于两社允资同德之良帷幄有光绅緌相庆恭惟某官人伦仪表天下中庸尧醲舜薰絶翰墨之蹊迳周情孔思酌道德之渊源久歴通津荐居言责丹匦掌授书之柄绛驺扬清路之威志在击邪如鹰鹯之逐鸟雀事先去甚当豺狼安问狐狸辍自南台洊登右省身享怀金之乐人歆执玉之荣简求兹得于真贤康济益隆于极治盖一国之慕巨室为政不难惟三公上应台阶斯拱而竢某窃观除目偶抗尘容削牍倾心敢賛典籖之喜捉衿接武莫勤倒屣之迎
　　与交代石监丞啓
　　伏审瞻天拜命暂违金马之班涓日治装来佐银菟之政揺心比屋企踵前驺恭惟某官量赋登闳识该贯变振鲁叔复兴之学读黄童未见之书六翮髙飞三科连中酌渊源于道德异乎绠短而汲深焕星斗之文章所谓芒寒而色正纸见洛阳之贵马惊冀北之空既发頴于俊躔遂跻荣于华缀前主所是着为律爰笔削于金科三人同行必有师久范模于玉叶旋奉虎闱之宠共期鼇禁之防何挺特之英姿顾翺翔于半刺虽山登桐柏有仙迹之可寻而社接枌榆宜民情之素习政恐赐环之趣不成暖席之期某一别瑶林五迁缇籥词坛给札尝叨采菲之兼収郡垒题舆不意积薪而居上况甲族有亲莩之旧复周行依防樾之余逮兹糠粃之扬实赖瑾瑜之匿披承云迩欣惬惟多更啬冲襟益丛嘉祉
　　答谢将仕投贽状
　　讲闻隽誉愿挹令仪辱谦牧以光临贲牋函而下问虽成蝇误墨昔尝被羽以先登而得鱼忘筌无复倾囷而罗进益媿琼瑶之报第荣锦缋之藏
　　谢人投所业状
　　比辱光临宠诒雅制抽琴命操讵知山水之音下笔成章有辱琼瑶之报
　　谢人惠生日诗啓
　　特勤都骑宠贶佳篇牛斗不神媿名声之何有参辰相比覩光焰以非常退惟褒拂之私良积感藏之厚
　　谢人惠生日诗状
　　男子占熊罴之祥猥勤齿录美人赠锦绣之段益贲身荣方下拜于缄封将永藏于巾衍
　　贺胡提舶啓
　　伏审疏荣细札拜职輶轩传声五岭之南讲德百僚之上恭惟某官轶材兼美逹识不羣抱圭璧之琼华探简编之奥府久居别驾深郁逺图兹奋迅于星轺来典司于浪舶惟犀象珠玑之凑置使匪轻非山林川泽之饶输公有限必赖筭鞭之智自多航海之珍佥曰得人可以利国第恐注思于宣室靡容留憩于外台某夙仰光尘未亲謦咳岂期留落于此乃得帡幪之依敢寓意于书邮庻闻名于记室
　　囘广州罗通判啓
　　伏审授命监州治装隃领咸骧眉于英矩已倾耳于先声伏惟某官学擅纷纶才夸典丽尝因野鵩而作赋复为仙羊而拜官荐屈题舆不辞叱驭来康南海少烦别驾之功入拱北辰髙应列星之位某暂縁摄事将获承顔书记翩翩愧报章之不敏行迈靡靡愿旅食之益调
　　贺饶州洪郎中启
　　伏审眷深前席宠拜左符燕寝棠隂方画防新临于风月螺州芝岭皆绣衣旧领之山川初布教条逺聆讴颂恭惟某官书轻倚相识博胥臣超卓见闻束春秋之五传增多训故説离骚之一经网罗阙里之蝉嫣是正昌黎之鱼鲁沛然学问借甚声名开天禄之陈编光分太一赐隃糜之佳墨文应列星廼持刺举之权常奏平反之策卖劒正传于淮甸梦刀复至于江城召王褒而作诗将闻宣室见盖公而问治欲避正堂即有褒纶入叅禁槖某暌违之久慕仰益深顷讲宗盟不弃他杨之谍兹叨河润尚稽维梓之恭岁事向阑郡章多暇愿谨鼎裀之节益隆襟履之休
　　贺肇庆刘守启
　　伏审疏荣象阙作镇龙藩戍指期允协东之吉棠隂留景已传今袴之謡恭惟某官至德中庸大雅宏逹圭璧岂迷邦之宝楩柟推耸壑之材蚤驰问于朝端复承流于岭表扬仁风于赠扇来福遐萌沛甘雨以随车逺追前躅即闻异政遂下褒纶某甫间芝眉宻叨樾防扬衡賔閤莫瞻五马之尊寓意管城奚报双鱼之遗
　　回郑德庆启
　　伏审承荣凤阙宣化龙藩时望允归风謡立振恭惟某官襟灵磊落知略髙明豫章呈耸壑之材大吕擅尊朝之器久潜宦海连把州麾砚台方选于一钱锦石又歌于五袴鹿効祥而夹毂不坠家声犊务本以卖刀益崇治行即闻褒召遂陟通阶某顷际英躔获亲清诲骧眉画防何因乐雾之披寓意短缄莫报郇云之赐
　　回曽解元状
　　鏖锋笔阵彼乌敢当我哉造牓文塲无能出其右者乡评允惬儒党有光先軰积思三都驰芬五岭充牣简编之读优防翰墨之林文最善鸣白也诗固无敌言多实用谊之策岂略行瞻鴈塔之峥嵘指鹓行而腾翥肯迃逢掖见贲长牋某久矣讲闻欣然谐际摄空泮水获闻掷地之声逺迹瀛洲莫快如墙之覩
　　回侯解元状
　　争锋笔阵日五色以齐驱造牓文闱心三星而着象声驰枌社喜动兰陔先軰韶濩谐音楩柟耸榦学周公仲尼之道特立独行有相如扬雄之风同工异曲不辍夜分之习素髙月旦之评果得隽于槐黄将防勲于芥紫章章鴈塔衮衮鹓行某旧矣知名跫然识面摄空未几初非一巻之师掞藻肯临深愧双金之报
　　回戴解元状
　　争锋笔阵少陆机作赋之年造牓文闱冠王勃齐名之杰声驰里社喜动亲庭先軰囊颖有闻席重是似平时妙童子之作既擅价于雕虫一日中有司之程果赏音于雌霓不负槐黄之举能収竹素之功唾手巍科致身荣路某久钦警悟幸际清扬暂尔摄空弗补撞钟之问惠然摛藻有惭报玖之章
　　回傅解元状
　　窃审席珍长圃副嘉诏之详延造牓外台占贤书而独步他乡改观吾党垂光先軰赋丽孔门气劘屈垒果见旧氊之得不负短檠之勤出月脇以蜚声一枝可折振风翰而借便万里为程某顷幸承顔欣闻中的遂迃方履见诒金薤之辞不腆报章有愧木桃之什
　　代人谢郑漕举改官启
　　賛赤侧三官之事浸及终更受皇华四牡之知顿增倍价感藏心石喜动背芒窃以鸟有凤而兽有麟咸知为瑞木在山而马在肆孰辨其良惟真贤司藻鉴之公故后进得帡幪之托然锦心绣口者或有山川之险而蜡言栀貎者曷分珉玉之殊狐裘反衣而有之柏舟不遇亦多矣取人失之子羽何以得才草奏不如陈汤艰哉知己谓予不信从古以然如某者马走质凡鸡尸用小自保岁寒之质未髙月旦之评非韫椟以求沽何席珍而待聘徘徊九品几韩子之无归坎十年真释之之不调偶铜山之设属致菽水以承亲刺史部州十三自惭黄绶城南去天尺五莫借丹梯初无鸑鷟鹓雏之称安得蚍蜉蚁子之援岂期内举获厠下陈某官济美相门搴芳圣域专绣斧振威之任绍缁衣好贤之宜君子存心既埋轮安问当路执事过听乃推毂【缺】未【缺】　何知桃李之隂近在葛之末某敢不服膺吏道律已官箴巢寄一枝不作南飞之鹊印垂三组庻同反顾之
　　代承务郎谢梁侍郎举陞陟启
　　曵裾求见偶志目而中眉列牍受知遂鑚皮而出羽有识相庆无言可酬窃以国家崇紫槖之班三年使之延赏铨选厄绮襦之路五官然后陞朝已离竹马之逰真作土牛之钝歴仓氏庾氏之职至于再三合社郎庙郎之员动以千百抗尘竟走于俗状累日未离于小官惟寸进之艰难曷丈量其长短黒头年少谁称饤座之梨白脚门生宁望迎霜之兔傥非论荐孰得甄升如某者蟠木弃材豨苓下品学未知于习是文不造于防竒良冶为裘莫继槐花之举尚书给札空惭棣蕚之编猥以门资厠于仕版已分为国舎虞比之伍见讥于封胡羯末之间敢希敝帚之千金自嗟驾马之十驾才不才各言其子方景行于芝兰防吾防以及之人遂兼収于葑菲宠逾意表喜溢顔行某官江左兴王之臣山东相国之种龙返乡而蛇得路首佐命以负羁鱼纵壑而鸿遇风久论思而簮笔进人将加诸膝慕才而贵其身分浊泾清渭之源赏流水髙山之志何期刻画亦及盘跚某敢不刿目囊箱防心刀箧有丝麻无弃菅蒯仰戢谬恩投桃李报之琼瑶誓坚后効
　　代徽州尉上太守启
　　仕而求禄腰黄绶以遵期我独有天目朱幡而结想将承顔于旦暮敢问讯于寒温伏念性不逮中技惟毎下久焚膏而继晷非藏器以待时鲤退学诗恐坠过庭之训孔门用赋妄希入室之工屡踏槐花晚穿杨叶脱白丁而释蹻齿黄甲以弹冠方尘九品之微复占百僚之底一行作吏未伸北部之威三釡及亲独喜南陔之养问津兹始匄庇甚优恭惟某官识冠伦魁学穷渊奥珠藏璧韫旷千载而流光鲲化鹏飞抟万里而直上未登金马聊佩铜鱼惟大贤无所不容故小人恃以不恐帡幪有赖捶楚可逃敢不律已官箴防心吏道牛刀而割鸡未用敢希顔籕之风鹗荐而累鸷不如尚冀孔融之鉴
　　又迎新守赵监丞启
　　紫禁疏恩荣佩左符之重朱轓戒道聿严前弩之迎老稚知归封圻改观凡叨属吏倍激懽悰恭惟某官川岳灵辉凤麟嘉瑞出神明之贵胄负标的之清规德备忱恂独乐东平之善学该贯变尽读河间之书蚤掇巍科浸跻膴仕自典尚方之职益宏大雅之休肆外闳中论议冠诸宗室光前絶后名声显于朝廷暂违金马之班荐荷银菟之寄治装伊始流化有期幸此大州得依慈父虽叔度之来何暮式伫袴襦胡陆君之去不留第光衣佩使防女复兴于孝行岂小人敢致于私情逺绍昔贤政在今日恐棠隂之未久即芝检之鼎来某趢趗凡姿倥侗晚出赋防穷之短技守狗曲之浅闻屡踏槐花偶穿栁叶初占百僚之底未闲三尺之从仰恃帡幪庻逃捶楚信眉自庆将逢流水之知引领方勤伫快青天之覩
　　代斋长见新教官启
　　仰如北斗夙装蹈景之懐志在髙山将遇知音之听敢修尺楮庸布寸心伏念某胄本单平禀非竒卓夏弦春诵空坐对于短檠朝虀暮盐几悲歌于长铗遡闽川而泛梗乐鄱水以采芹滥陪讲説之俦蔑有切磋之善中焉行役逖矣滞留复寻仲蔚之居已失邯郸之步处斋房之前列曷足长人直横舎之攸司猥令代匮方趁槐黄之举妄希芥紫之荣欣哲匠之鼎来冀顽姿之速肖大衍挂一庻穷牺画以东归宵雅肄三或俟鹿鸣而西笑夫何侥幸有此际遭恭惟某官学博五车文兼千彚燕之角荆之干独擅美材汤作濩舜作韶宜荐清庙屡鼓词闱之气益驰艺圃之名惊大器之晚成快景星之争覩广庭首唱诸老先生未能言便坐口谈当时弟子有所记三叹坐氊之冷久期朝席之重即有褒纶入跻华缀遂衮衮青云之上岂郁郁绛帐之间尚容负笈而前少遂撞钟之叩某自鞭十驾愿反三隅问铸金得铸人已获求师之益若食鸡必食跖终収善学之功

　　盘洲文集卷五十三
　　钦定四库全书
　　盘洲文集巻五十四
　　宋　洪适　撰
　　启三
　　代广东帅属谢帅启
　　问津黄木之湾甫窥官海窜籍红莲之府仰泛恩波即尸素以怀忧敢杀青而通谢伏念某禀生椎鲁探道艰难拜千佛之经莫能趾美聨五星之集有愧齐称学书既已不成为器遂同无用滥尘官簿空积岁躔因定省于亲闱遂徘徊于炎峤叹庸材之墙面筮膴仕以灰心临渊羡鱼初觊丛祠之末秩乞浆得酒乃叨戎幕之下陈徒诵过庭之诗未闲作吏之事惟片长可胜任使奈狭见不足激昂非赖包容难逃汰斥恭惟某官雕龙传学雌霓垂光蜚妙誉于簮绅补嘉谟于帷幄课先抚字聿髙使竹之分志在澄清克受皇华之遣荐佩十连之寄歴提五管之封里咏涂歌已洽袴襦之乐山行海宿寂无枹鼓之鸣宜锡诏纶入持从槖岂令贱子久托余辉某率尔弹冠欣然望履见父之执方自跃于鑪锤御众以寛愿少私于辔防
　　代髙要丞上郑太守启
　　糊口四方妄发弹冠之请庇身大邑叨居涉笔之官正结想于髙牙辄露情于小牍伏念某学初茅塞识遂枣昏语宁反于三隅能不名于一艺白驹过隙虽抱子以何知黄金满籝在传家而有忝亦尝诺仕才得奉祠方九重天逺念于泽南故万户县皆为之立贰首令摄事未通为政之经足以送穷不胜负公之媿趦趄欲进瘝旷是忧仰庇卿云岂无道地此盖某官鹏图击海鹤瑞鸣臯独钟乔岳之晖共推清庙之器荐都显职大播休声瑞既协于梦刀仁即扬于赠扇葱葱王者之气夙重潜藩廪廪君子之风聿追显祖惟陂量兼容于弱吏庻鲰生得视于聋丞某整楫非遥执鞭可冀自思牛马之走无所取材甫亲鴈鹜之行敢不尽力
　　代封州签判谢帅启
　　糊口遐方妄发弹冠之请庇身近郡叨为入幕之賔仰戢厚恩敢通小牍伏念某学初茅塞识遂枣昏语宁反于三隅材不名于一艺白驹过隙虽抱子以何知黄金满籝在传家而有忝亦尝卜仕才得奉祠顷辱外台俾丞大邑偶黄茅之感瘴致行李以愆期仰惟元老之尊获遇丈人之行进瞻步武幸披雾于公庭曲赐齿牙遂回春于寒谷殆类塞翁之失马自惊龙伯之得鼇惟有感铭莫知论报此盖某官包罗间气贯综多闻闚紫闼之荣途賛黄枢之宻议始居辅地无庻民愁恨之声暨拥使轺有天下澄清之志遂临八桂即咏两岐旋出綍于西垣廼建麾于东广寛猛相济蔑怀市虎之疑剖决如流不事渊鱼之察俯怜穷蹇遂致侥逾某敢不防畏简书力鞭驽钝量长校短遂无尺寸之能抱公灭私或觊涓埃之报
　　代谢吏部李侍郎启
　　把麾五岭已消西道之声出綍九重复玷东偏之寄装怀增惧揣分知归伏念某业守青箱用惭赤箭卖刀买犊荐辜铜虎之分挽粟飞刍未逹木牛之运牧人久矣奏课缺然恐获戾于备员忽拜恩而更治仍跻延阁并宠衰踪此日集衙无闻名之龙户他时报政空贻辱于羊仙侥幸如斯吹嘘有自此盖某官量侔山薮识蕴蓍蚤知借稻之文独富粲花之论主刑仁恕议者谓过于张典选清平人曰后有卢李夙怀推挽共赖主盟惟曲赐于品题致连叨于任使某自阅星躔之覩屡惊斗柄之移歃水易心益厉吴公之操薄征踈目仰师韩子之言
　　宫使梁尚书启
　　某官生逢庆防誉满华涂有烛照卜之明兼地负海涵之量得刘晏之取子任萧公之转输足用地官斗筲之徒何算也伸威天府铢两之奸皆知之蚤聨职于宝储暂均休于珍馆独司推挽共赖主盟载惟防技之穷夙受鹗书之荐傅之羽翼赐以齿牙独私华衮之荣猥遇髙山之听致叨任使尽出吹嘘某敢不拔薤抑强酌泉厉操可继宋璟卢奂伏仰前芳失之子羽宰予益慙厚遇
　　福州张侍郎启
　　某官量赋登闳识周贯变味道腴于七略包文体于百家曲台髙稷嗣之除起部造郎潜之列益崇昼接叠庆岁迁内舞舜干仰仁天而簮笔出怀苏印洽惠露以随车积有功名著于中外撞牙桂管尝复借于防君徙节闽川歌晚来之贾父自顾散樗之质夙逰栖凤之林惟接武之好尤深故推毂之言益过致叨推择有辱品题某心系重阶诚殚小牍凖程前哲欲厉操于贪泉寤寐清规庻免愆于宦海
　　回李惠州启
　　伏审懐章去国式临瓜戍之期森防专城将快棠隂之颂遐萌相语慈父斯来伏惟某官德宇粹温风规髙劭蚤擢奉常之第宜居著作之庭既荏苒于岁年尚栖迟于簿领以名字而典郡允得循良有方略以为民自然富庻治行聿追于召杜欢声将轶于罗浮某顷接班聨浸暌顔采方喜戒途之报已勤削牍之音书细十行即逺颁于褒诏河润九里犹少借于余波
　　问李防州启
　　把麾五岭已消西道之声出綍九重复玷东偏之寄甫恭朝夕遥问寒温某官学富家传言推世则自奉专城之寄遂深当宁之知刺史省以六条夙称桂海天下号曰八俊益振荆湘来司章贡之权兼用黄韩之化纪纲大举讴颂载腾为官乎为私乎变贪残于一问行山者行泽者熄椎剽之羣惊治已疏于御屏宠将持于从槖某受材甚下任职无长方轸虑于谴呵忽冒荣于推择退惟侥幸端出品题念平生云雾之披独彼此参辰之濶虽烹鱼狎至有逾从事之贤而覩凤后期未降君子之见每遡洄而结想空蹈景以兴懐比获守于郡封廼宻切于隣宝相依唇齿愿投分于兰金敢布腹心幸摅诚于药石
　　谢温南劒启
　　把麾五岭已消西道之声出綍九重复玷东偏之寄顾薄材而知惧枉荣问以增惭此盖某官学博书仓识穷理窟蚤擢奉常之第旋陪中秘之逰武城之防二三尽雠譌谬犍为之磬十六能考异同已垂上于云霄廼逺分于符竹物华天宝龙神潜合劒之津里咏涂歌黄犊化佩刀之俗夙保岁寒之契独私月旦之评遂致迂踈猥叨推择某暌离久矣瞻遡眷然书记翩翩若髙谈之对面故人恋恋冀清诲以倾心
　　回陆全州启
　　朽质叨荣已佩五羊之印髙情賛善复贻双鲤之书谦谦仰君子之风恋恋深故人之意某官机云家世召杜材猷燕寝清香寂棠隂之少事蛮溪豪族无薤本之可除当翺翔金马之间岂留滞银菟之久某驰心英矩引脰崇墉逺矣嗣音顾琼瑶之何报使之免戾幸药石之不忘
　　回蔡学士贺生日启
　　侵寻晚景知牛斗之不神焕烂雕章仰参辰之相比倍戢深仁之眷益增初度之光恭惟某官瑞企清明气涵刚大表表出尘之逸韵英英秀世之芳规隠帙奥篇读黄香之未见鸿词丽藻称王翰之可珍久肆志于林泉自怡情于风月夙蕴爱人之德独存介寿之心俯为初生欲其难老一言假借或松柏之后雕十袭秘藏顾琼瑶之匪报
　　回湖南韩总管状
　　五岭作藩已销声于西道九重锡命遂更治于东偏惟记室之未通廼书邮之先及某官识探李法名擅于卿国士无双有登坛之鼻祖一人当百多战野之肤公轻裘夕抚于龙州精甲暂屯于鄂渚頋惟緜薄方媿叨逾操笔腼然莫报翩翩之问抒辞逺甚空深耿耿之思
　　回知州惠生日诗状
　　定三百六旬之歴防遇生朝知四十九年之非侵寻晚景曲荷松侨之祝光垂李杜之文伏惟某官抚字知名中和兴咏听讼美甘棠之憩劝农传岐麦之歌性不违仁语皆扬善其诗孔硕寿欲俾之炽昌何德以堪荣但深于藏弆
　　回赵新州状
　　窃审彯缨西笑小迟象阙之行理槖东来暂摄鱼符之事先勤荣讯足见髙情伏以某官名擅宗英才推国器九流索隠能读河间之书千佛聨芳同射平津之防蚤传诺仕已歴专城置任棠之盂清哉若水赠袁宏之扇仁者宜风行将击柝之闻犹限盍簮之阻
　　回广西帐干状
　　半年怀旧常望岫以驰心千里寄声若飞谈而对面深铭永好罙激私情某官韵秀朱霞才淹緑水传幕中之辨是谓能官流地上之钱共推善计念斯逺别失我良朋枉兼牍之鳞鳞媿报章之草草
　　回潮州沈通判状
　　伏审拜恩中禁賛治偏城枉云翰以见诒传星屏之甫至某官聨横许郭方驾曹刘蚤擅价于俊躔久韬光于仕路居展骥之任寄实重于监州诵训鳄之文功正烦于康海念闻名之有素曾防面之未能不腆报章奚酬雅眷
　　回郁林知州状
　　暌濶清谈屡阅飞葭之变周旋雅好逺承裁楮之临某官养气浑雄存心抚字此时褒诏赐黄霸以兼金他日归舟载陆君之一石念披瞻之未再徒结约以弥深
　　回周贵州谢到任状
　　窃审承流镡水既拜鱼书摄事贵州已怀犀印某官风仪清整器局沉深歌麦两岐前乎既闻耳矣拔薤一本今者复尽心焉即有褒纶入登华缀曲枉翩翩之遗苐惭草草之酬
　　回赵贺州谢任满状
　　窃审解古郡鞭凤亨衢曲垂问讯之勤益佩论交之厚某官材推标的学载本原比及三年已见与求之政紞如五鼓不胜挽邓之情名已列于御屏荣即跻于省闼邈尔承顔之便怅然引脰之私
　　回范緫干状
　　窃审承恩云阙列属星台已协吉于戍瓜遂寄声于行李某官风仪秀峙器宇渊深有家学之相传更吏材之是似足兵重镇吐计画于幕中退食私闳奉皇华之膝下增益过庭之训轩腾当路之知念昔桂林实望莲府暌离既久瞻遡靡忘情非鹿鹿之交礼重鳞鳞之贶
　　回汪经干谢举削状
　　征茅引类实采公言摛藻鸣谦难当私谢某官渊源赋学通敏呈材久賛外台又屈红莲之佐尚淹小选未髙碧落之飞宝虽识于照车言媿轻于推毂曲承荣讯深戢勤情
　　囘石县尉状
　　窃审青钱中选黄绶荣归喜动亲闱光生里闬某官识探理窟学富词源广陛胪传共仰鲲鹏之化遐方诺仕难淹骐骥之驰益载休声遂阶要路未皇賛喜已辱贻缄
　　囘封州教授状
　　窃审时涓吉芹泮恢文枉兼牍以见贻佩髙情之良厚伏惟某官学能日益辞不雷同早聨千佛之名已得羣公之誉当圣主大崇儒术故逺方皆置学官坐绛帐以谈经少烦模范登金门而奉诏即见羽仪懐雅论以奔驰愧报章之崖略
　　囘郑德庆启
　　窃审治声夙着靡俟造朝吉语载驰复欣典郡方一麾之宣布宜千里以讴吟某官西都循吏之孙元祐名臣之世论议共推于魁垒典刑可见于老成未摅经国之材独纪牧人之効向来剖竹乃先帝之潜藩今日憩棠又吾君之旧邸惟两城之相接在五岭以称雄必有异能遂看褒渥某班荆未几纡轸已深声迹相闻斯不逾于数驿简书可畏尚有赖于余波
　　囘陈英州状
　　比承谦诲欲得剡章实循三尺之文重屈双函之礼某官彰名鴈塔铲采蓝田麦秀两岐已蔼闻于善政河润九里更宻借于余波将满秩以趋朝遂正名于典郡难虚爵里之辱漫备铨曹之须岂题拂之敢云盖扶摇之可俟
　　回浔州知州状
　　逺隃五岭荣把一麾得之流闻无不称颂某官包渊深之度负超卓之材既问政于盖公欲追踪于召父沛随车之甘雨惠爱无私扬赠扇之仁风芬芳大播行当简拔夫岂淹徊念久讲于英声曾未陪于雅论顷传得郡将期王事之同偶玷移藩遂有邻封之隔聊通柔削莫报珍题
　　盘洲文集巻五十四
　　钦定四库全书
　　盘洲文集巻五十五
　　宋　洪适　撰
　　启四
　　贺广西向运使启
　　伏审出纶内阙乗传外台腾八使之风声威行荆渚指二天之星次光烛桂林朝野佥谐江山改观某官韬臧逺业充牣多闻才握随和擅当今之竒宝声谐韶濩传上古之雅音饱説吏师独优才具政尝喧于歌袴名屡振于埋轮尚迟金马之防复领木牛之寄用知取予维出入钱谷几何志在澄清岂奉行文书而已宁容暖席即见赐环某夙缀末交浸暌英范偶剖竹有善邻之赖更扬糠深前事之惭敷衽论心徒起仰髙之恨裁缄冩抱莫酧问托之勤
　　囘刘肇庆启
　　伏审时而往懐印绶以临州谷旦于差拥车轓而夹道厥初班录咸有讴吟伏惟某官学考圣贤望尊耆旧试吏见慈祥之政济时懐超卓之材出鱼契于九重镇龙藩之千里昔襦今绔已腾蜀郡之謡右粥左餐可遂蔡人之乐行将促召夫岂久留某近枉髙轩遂承英范唯邻是卜幸借润于灵河无言不醻聊嗣音于芳牍
　　贺胡提舶交割启
　　伏审戴星叱驭涓日视章咸属耳于前驺独骧眉于英矩伏惟某官居今行古肆外宏中裂芰制于尘埃久跻膴仕分苕溪之风月屡賛名藩逺将五岭之权尽斡万商之货允谓济时之彦斯多航海之珍即恐赐环岂容暖席某自聆显綍尝贡柔缄喜闻持节而来时乃把麾之幸万事不理待伯始而可知一坐尽倾传孟公之将至更期冲啬式副瞻翘
　　贺余防州启
　　伏审疏恩中禁作镇雄藩城郭重来指绣衣之理所儿童相记骑竹马于道周初布教条侧聆讴颂恭惟某官圭璋宝器杞梓良材家学相传无歆向异同之论儒名夙就少甘竒显赫之年复掉鞅于巍科浸着鞭于要路台纲大振独髙屈轶之名郎位有光尝拜隃麋之赐廼驻车于章贡革珥笔于筠袁已见澄清复将漕挽方簉鹓而奉计又分虎以牧人所至移风不事缝裾之防自公退食更多戏采之荣既久习于民情宜易臻于治效即颁纶綍归侍冕旒某偶玷郡麾获依邻烛号五云体虽屡枉郇公之书封万户侯恨未识荆州之面
　　贺沈提防启
　　伏审荣锡天书宠持星节立九府之圜法久访能臣专三官于上林外兼数路邸音既洽时望攸归恭惟某官英伟赋才渊宏置度糟粕不胶于纸上宫商皆起于笔端鞅掌鱼符有淮人之孺慕规恢骊驾无汉士之色饥益懋简知果膺显擢广揽辔登车之寄总冶镕炊炭之司权子母之重轻少烦心计接防龙之步武即听履声某自濶台躔屡移斗柄皇华甚逺旅进退以未能防樾焉依大谴呵而或免
　　囘陆提举启
　　荣拜明恩进膺褒擢一麾出守辍近郡之股肱四牡载驰寄外台之耳目邮音甫暨佥诵相欢恭惟某官德粹珩璜学该竹帛云间烜赫追入洛之清芬岭表﨑岖偃説佗之雄辨自结冕旒之眷见称簮绂之英久借借于仕途将骎骎于禁路朝廷深知治行连付虎符原隰逺有光华暂烦龙节即仰北溟之击岂为南越之留某幸缀亲莩遂依防樾方扪襟而自喜将听履之有期牒诉喧嚣不敏寒温之问山川跋渉愿言裀鼎之调
　　囘邓漳州启
　　拜恩丹扆宣化黄堂方増重于郡符已分辉于邻烛某官受材卓伟函器宏深蚤发防于儒科旋濯缨于朝路连得三刀之梦尚烦双防之临雪白兰薰独亷清之名显风行草偃即岂弟以政成行遂陟明岂容敛惠某屡通声问未际色辞顷接凤毛斯见义方之训逺勤鴈足益知谦德之光
　　囘窦贺州启
　　显差谷旦荣憩棠隂凡千里之提封皆一词而咏德某官聨珠传业片玉呈材力睎青史之贤荐拜朱轮之宠马如羊而金如粟清节素传刀买犊而劒买牛遐萌丕变即看襃渥入簉要班某久濶髙标每懐余论借宝邻之润幸击柝以相闻佩谦德之光媿濡毫之不腆
　　囘徐通判状
　　承荣北阙受任南州笃雅眷以相先饰珍幐而见及某官轶材耀頴盛德照隣蚤驰黄绢之辞久载素丝之节饯清横浦谓尽展于鹏图賛治三城又少烦于骥足即闻改命岂复逺来念平昔之摇心独差池于防面偶分使竹喜传半刺之贤尚隔戍恨失同僚之便
　　囘李惠州状
　　窃审抚柔名郡靡辞南峤之行差择良辰已协东之吉某官学充素蕴誉蔼清芬法任棠水薤之言略黄霸米盐之细丰湖足乐顾何羡于谿堂法坐见思遂入翔于禁少看防刃以俟追锋某宻迩门阑无繇谈欵亭相接幸分余烛之光行李洊临有愧双金之报
　　囘权梅州状
　　比以偏城阙守佥议择人果得循良往苏凋瘵辱华缄之见及知善政之有为欲朘供亿之须既能身率不竞追科之考更在力行
　　囘南安知军状
　　声闻击柝如唇齿之相依情重财缄见肺肝之相示弥戢能谦之德第增不敏之惭伏惟某官风规闿明德宇宏逹夙着素丝之节遂居画防之荣比屋争传有去蝗之异政干城自卫却聚蚁之妖氛即听褒嘉进班清切某摇心虽久识面未能方商律之告穷冀黄堂之善葆
　　囘刘通判状
　　窃审拜恩象阙诺仕羊城共夸别驾之贤已作着鞭之计某官材猷奋发襟韫粹醇早佽画于外台即飏芬于华辙歌功康海烦骥足之一来得志摩空看凤翰之横絶虽平时濶半面之雅在难兄契同心之交何幸为邦遂将聨事逺勤芳讯愧不腆于报章时迓薄寒冀自颐于旅食
　　贺田提刑启
　　伏审罢拜恩纶荣将使指上方任德务臻禁网之寛官必择贤尤重宪台之选英尘所暨佥论相欣某官奎壁孕灵淄渑纳度蚤防勋于鴈塔即接武于鹓行六察去邪仁约张敢言之胆四知厉操阳城劳抚字之心爰奉真祠少休故里忽贑卒哀凶而舋作虽郡僚避难以宵奔独追凭轼之风髙出投机之计聚防鲵于孤垒不使横行庇簮笏之名家尽皆宁处旋致灵旗之集弗稽萧斧之诛迄能脱离于妖氛信有防持之神物偃先声于桂筦逺应二星迎异数于枫宸行跻两禁某离羣之濶蹈景已深偶左契之托邻将渐余润幸绣衣之假道即际清标凭竿牍以摅情冀鼎裀之垂意
　　谢陈经略启
　　垂弧纪旦惭学易之无闻削牍铸辞辱过情之善祝雅懐借重陋质生辉恭惟某官耸壑呈材照隣蕴德贯鲁壁邺家之读播函京灞岸之工八俊乗轺应景星于髙汉十连植纛洽惠露于遐萌少借银菟即班玉笋夙厚合符之好曲私逾衮之褒记轸生初礼逾望外俾尔黄髪欲三寿之作朋遗我緑琴顾双金之何报
　　囘南恩权州状
　　窃审筮告犹鱼符摄事染华缄而见遗知初政之甚休某官心术疏通吏材英发盘错廼彰于利器委蛇见咏于素丝种韭一畦雅有泽民之志鸣弦千室共推典郡之能少借剸裁以看润饰顾分擕之未几在翘遡以弥深愿宝生经遂跻荣次
　　囘袁教授状
　　窃审拜恩帝宇分职教官枉汗竹以甚勤知往之已及某官学称经笥誉振儒林绛帐垂堂将应撞钟之问襃衣匝序可无鸣鼓之攻即对言纶遂荣朝黻幸从容之有便冀防履之自颐
　　囘德庆通判状
　　受任题舆涓辰视篆提封千里讲德一词某官量赋沉深材推敏妙尝割鸡而小试聊展骥而逺来风月平分已翺翔于半刺云霄濶步即腾跃于髙衢方念语离遂勤遣讯尚濶从容之便第增翘伫之思
　　贺林尚书启
　　伏审宠拜耀章进都荣次天官其属六十久虚常伯之尊武王有臣三千孰出钜公之右丝纶所布簮绂谓宜恭惟某官学富盈科量深韬世追风枚贾能纬典以敷华发采随何蚤席珍而待聘歴芹宫而假道陟柏寺以尊朝既接武于防龙之间遂垂光于虹蜺之上台纲克正时髙三院之威谏草必焚名重七人之长妙简已隆于蠖濩祥辉廼烛于文昌望峻官仪上星辰而听履私无賔谒指风月以飞谈即践台槐共宁邦本某庀官有守赞喜无因体号五云屡枉鸣谦之诲侯封万户未降快覩之心
　　贺张洪州启
　　出纶中禁换节大拜賔客鼎来屡下凝尘之榻山川改观一新巻雨之帘闻视篆以敷和辄襞牋而賛喜恭惟某官楩柟耸壑奎璧垂芒和璞随珠早席珍而待聘潘江陆海能授简以骋妍若时题品之公自奋功名之防行贰卿之紫橐承宻旨于黄枢备殚献纳之忠欲试藩宣之寄紞如五鼓遂谊吴郡之謡愿借一年久敛桂林之惠幕府既移于闽峤正堂曾问于盖公眷益简于帝心任复隆于方面令行数月已慰八州之人色比三台即迎一札之召某自续貂于曩日不对麈者六秋承乏连疆廼借畴之润指期就道庻披棠舎之隂商节凄其髙牙乐只冀鼎裀之勿爽副簮绂之具瞻
　　贺吕桂州启
　　列职蓬丘摠戎桂筦逺人相语濳消佩犊之风舆诵攸归共起骖鸾之咏吉谐刚日欢动隣封恭惟某官识妙伦魁材髙肯綮种学逺穷于丘索吐辞皆中于宫商惠露霑濡最讴吟于名郡华星煇赫耸风采于外台方清朝久戢于干戈故重镇分屯于介胄足食政劳于心计列城咸肃于指防逺勤颇牧之谋难屈管萧之寄遂班内阁来镇南垂幕府雄开初笑谈而缓带居甿安作不愁叹于无襦即迓赐环未容暖席某情深引脰愿隔承顔扬粃居前既自惭于陈迹灌甚美遂有赖于余波
　　贺张福州启
　　名简帝心任隆方面髙牙大纛最九牧以横飞缓带轻裘挹三山而坐啸政新视篆喜浃提封恭惟某官嵩岱禀晖淄渑纳度材髙盘错擅多多益办之称节贯险夷玩蹇蹇匪躬之象防骞华贯茂着韪功足用版曹妙斡货泉之柄耘强圭甸稀闻枹鼓之鸣既昼接之益章宜岁迁而咸允书殿极儒绅之贵斋坛分将钺之雄襄汉上流有赖长城之扞豫章大府久喧慈父之謡拜宠自天摠戎易地惟闽粤东瓯之俗本防稽南郊之疆迩今日之上都廼一时之重镇民其幸矣公实临之少烦统御之良即叶都俞之防某自暌岩电屡阅秋霜窃食海濒复借光于邻烛驰诚门仞敢賛喜于书邮愿言裀鼎之调式副绅緌之望
　　贺黄提刑启
　　渥对纶言荣将使指上方任德务臻禁网之寛官必择贤尤重宪台之选驰声旧部耸望遐萌恭惟某官学探九丘文长三变黄钟大吕参嶰律以含和北斗泰山偃儒绅而蹈景蚤接防龙之武遂峩獬豸之冠自结深知式分逺寄乗轺久任周五岭之东西宜岸屡空逾诸公于前后人共期于紫橐命复畀以青氊虽平反大慰于羣情岂献纳可遗于夙德宁容席暖即以节趋某获保岁寒欵依云防承流千里已逾请代之期借润二天尚有承顔之便愿言冲啬庸副瞻翘
　　贺防州李大尉启
　　窃审宠膺恩綍荣把州麾籍甚威名洋然讴颂恭惟某官追踪细柳经武前茅结髪从戎功屡先于勇爵执戈卫社忠益显于周卢提鋭旅以鹰扬扫孤城之蚁聚智谋既运氛祲遂空缓带轻裘少借蕃宣之重髙牙大纛即开庆赏之行某讲服有年披瞻无日幸托宝隣之润聊通书驿之诚
　　囘董梧州状
　　宦海闻风恨差池于英矩州符接畛幸假借于余波方聆视篆之新已枉挥毫之贶伏惟某官斡时良具耀頴逸才克全白璧之名久厉素丝之节翔鸾集凤驾前箓之美谈佩犊带牛革遐萌之旧染少烦防刃遂迓追锋念引领之空勤曾论心之未便苐坚邻好不腆报章



　　盘洲文集巻五十五
　　钦定四库全书
　　盘洲文集巻五十六
　　宋　洪适　撰
　　启五
　　贺施察院启
　　宠膺制綍进陟宪台最天下之两轓卓然独步迎日边之一节久矣不闻夙儒既升佥论相快恭惟某官体局方整襟灵壮坚璧韫珠藏早埋光于川岳鸿轩凤举即荐瑞于朝廷方正笏于豸冠忽分麾于鱼契受厘宣室已深贾傅之思敛惠富州果下陆君之诏青氊复得白简益严少烦明目张胆于鹓鹭之间行见聚精防神于槐枫之上某自暌岩电屡换星霜旅进退以无繇虚寒温而敢问
　　贺陈帅生日启
　　候明星于南极聿临见丙之期赋峻岳之声诗允恊生申之什祥开初度颂溢维祺恭惟某官天上谪仙人中间气河目乃公侯之相泥涂无甲子之疑江左建旟良吏于是为盛峤南揭节肤使其犹劣诸遂居方伯之尊式赖长城之扞宣室思果于贾傅吴人难挽于邓侯在厥初生必得其寿彼松柏四时之贯所谓经寒而知惟鹤千岁之殊斯可同日而语某情深贺厦礼隔登门有酒如渑敢介遐年之祉若金作砺即看晋昼之荣
　　贺吕总领启
　　荣拜制纶宠将使指聨华省户依乌瞻列宿之文足食屯营流马斡百城之运邮音所暨舆诵谓宜恭惟某官超卓赋材沈深置度殖学得传家之妙飞谈驰惊座之名既剖竹于雄藩遂埋轮于剧部以经润饰通儒称者三人有志澄清天下号曰八俊益隆瓌望宻简眷知凡财用之在版图式付民曹之寄给馈饷不絶粮道重分军政之权即迓节趋岂容席暖某仰髙有素快覩未降借防卿云方备员于岭表贡诚子墨敢賛喜于门阑
　　贺黄提刑交割启
　　兼程叱驭涓吉佩章善类得所依归逺人无不忻颂某官咀华竹素擢干楩柟魁然见长者之风温其有君子之德蚤耸乌台之望洊烦龙节之行五岭澄清初祥刑于东表九重简注廼易地于西偏斯拜渥恩复临旧部夸乡上冢散金能洽于故人舆轿入疆持斧载瞻于肤使即闻严召归簉近班某自读制纶即飞庆牍庀官席防喜既儛于眉端指日接辞情庻披于心曲
　　贺广帅陈侍郎启
　　伏审名简帝心任崈方面轻裘合北久传岘首之碑舆轿宅南来酌贪泉之井先声所偃公望逌归恭惟某官参轨前良垂模后进广庭髙步仰三杰之飏芬要路横翔凌九臯而彻响诲方袍于槐市雠断简于蓬丘列星已应于天文四牡暂烦于风力惟臯吕体觚圜之意故闽淛有圄空之隆秉笔赤墀记注为千古之法蕝绵外野礼仪成十月之朝繇甘泉近侍之班作襄汉上流之镇自休间馆未塞舆言方谋帅临黄木之湾乃钜公开红莲之府羊仙荐祉必须执谷而来龙户集衙当有憩棠之听上召则迩人留实难某夙际光仪猥勤题拂鸣珂相踵深惭糠秕之扬胶柱不调所幸瑾瑜之匿偶滥移于左契度难俟于髙牙凭柔尺以摇情匄和襟之纳祐
　　贺广漕郑郎中启
　　伏审光奉帝俞肃将使指车茵所问来休黄木之湾印笥重开自是青氊之物积十年之遗爱踊列郡之先声恭惟某官德湛量陂名驰艺圃雅雅黄钟之在簴英英白璧之辉山八俊拔竒特表弦歌之绩九重锡对遂荣铜竹之行入賛大农进符列宿赋皇华而隃领振漕事以裕民自奉计而歴他官忽拜恩而临旧部虽木牛流马之陈迹较然可寻岂云龙神虎之通闺阙而不召人勿私喜公宁久留某夙景髙纒未亲余论自聆诏綍谓依赖之可期偶易州麾复差池而相失尚借光于仁里仍接畛于治台窃图行李之间或有班荆之便
　　移福州谢赵提刑启
　　辑粤空餐既大何之幸免掌闽出命顾緜力之弗胜惕拜丝言喜投樾防伏念某赋寻常之质阙尺寸之长隃五岭者八年易九垓之三防心虽黾勉初无画饼之虚名志欲激昂终愧贪泉之髙躅恐黜幽而负殿方请代以图归岂料清朝洊移要屏大惧铅刀之钝难求布鼓之声行阙中天望日华而已近故乡接畛知风景之不殊自非麈尾品题之私安得羊角抟扶之便此盖某官直方厉操淳白鸣徽有更生博极之书得东平为善之乐望崈玉节峻辅金屡司发軵之权复佩平反之寄用恩及下为长者而折枝见恶在前如农夫之去草时谓外台之表人欢夏屋之依每曲借于揄扬致叠叨于推择某自尊山斗浸换星霜听言未惬于鄙悰投分已同于夙契遂殚五技敢忘前事之师少借六条庻逭后期之责
　　谢邓建州启
　　辑粤空餐偶大何之获免掌闽出命顾緜力之弗胜惕拜诏纶幸分邻烛伏惟某官宅心端栗接物惠和才备四科挹前良而参轨风舒六艺发妙语于抽毫尝钩校乎三尺之文廼翺翔乎半刺之任铸龙班节原隰逺有光华分虎作符朝廷深知治行籍籍绔襦之咏骎骎笔槖之除惟平时曲借于衮褒致懦品叠更于器使某自亲风度已托岁寒樾防焉依尝略六条之问棠隂宻迩复渐九里之余
　　囘知州贺生日状
　　伏承轸记生初骋妍意表月宿南斗无片善以著称体号西昆有英辞之轹古髙情甚渥朽质增惭伏惟某官论议粹醇襟灵超诣材推时彦暂分皁盖之权清畏人知共説素丝之节夙缔芝兰之好欲先蒲柳之衰贻之嘉音介以难老一字之逾华衮拭目难任双金之报緑琴腼顔何已
　　谢知州惠生日诗状
　　诵蓼莪之篇老将至而增感介黄髪之寿礼甚厚以难任深戢谦防罙增悚汗此盖某官德惟贵齿仁以根心决雀跃之讼于棠隂案无留牍摛锦缋之章于毫頴才有残膏斯因初度之辰曲借长年之颂确然殊婘下鳞使于长川贲以好辞追马人之前藻剖珠私喜报玖知惭
　　囘连大庾状
　　讲闻风问积有岁时独觌面之差池每驰情而悁结某官学充素蕴世述清埃逺弹弁于梅山久鸣于花县服劳五斗已书集凤之能振响九臯即拜簉鸳之宠曲承华讯徒激鄙悰顾藏箧之翩翩惭濡毫之草草
　　囘州学正录状
　　窃审较评枌社立矩芹宫人皆曰然公岂自歉解元沉潜蠧简埋铲萤牕未逢流水之知尚屈青云之便朋友共惟于讲习深戒绣鞶老成端有于典刑遂仪逢掖某曲迂玉趾见贲瓌词第铭四益之嗛有腼七襄之报
　　囘何直阁状
　　分麾百粤已越戍期徙部七闽误膺诏札揆谫材而惕若倚余润以欣然某官氷壑照人骊渊瑞世谈必倾于一座书能读于五车下笔掀雷淡墨题乎鼎级吹藜夺月雌黄匝乎蠧篇猗欤隽声籍甚荣路已青防之垂上却朱绂以退飞既聨职于道家蓬莱廼俛眉为诸侯賔客郁沈亦久蕴蓄未摅惟曲借于齿牙致屡叨于方面合盍簮于曩日数判袂以积年何幸衰踪复寻旧好驱车倍道庻瞻西戺之登扫榻听言敢后正堂之避
　　囘叅议贺郎中状
　　分麾百粤已越戍期徙部七闽误膺诏札揆繁剧而萦抱倚佽助以信眉某官学综九丘词倾三峡丹霄骋步开天禄之陈编列宿垂芒赐隃防之佳墨遂抽簮而飞遯旋侧席以旁招方退然油幕之游廼昔者绣衣之治増重外阃实烦逺谋顾是微踪遂将窃食介季父同年之好顷接英躔记池阳一夕之谈屡更缇律复有亲仁之便可知逃责之方
　　代饶州守迎交代苏尚书启
　　伏审出纶法坐剖竹名邦千里心驰共仰甘泉之老一襦顔汗冀新蜀郡之謡公望所归先声是偃恭惟某官禀灵江汉发彩随和读八索之遗书备四时之和气挺挺有祖风烈济美儒先堂堂为国光辉蜚英庭缀自粉闱之彯组入芸阁以提纲成春朝蕝野之仪批夕拜门之敕国有六职峻紫橐之贰卿汝作秩宗续青氊之旧物梦刀屡矣买犊纷然难休老氏之祠来治番君之国论德而论四子昔已作诗敛惠以施一州今当有诏恐届中道遂仪上京某夙企清躔未亲嘉诲鸣珂相踵自惭糠秕之扬胶柱不调或幸瑾瑜之匿飞霜急节髙盖出关冀裀鼎之啬宦副簮绥之瞻瞩
　　贺知饶州李左司启
　　易地出纶显拜鱼符之宠过家夸组甫严熊轼之程舆诵逌归先声是偃恭惟某官星躔隤祉月脇铸辞卓尔昻霄壁千仞而独立渊乎韬世陂万顷以有容自髙鹓鹭之行不借蚍蜉之援台官张胆久震慑于朝端宰士尽心竭弥纶于省闼惟今剖竹所治盖昔灌之隣斯民熟五绔之謡指日徯双旌之至恐不席暖遂将节趋某顷缀篷瀛尝披云雾维桑有礼知厦屋之焉依置薤可言冀賔阶之与进
　　代程湖州谢执政启
　　外史养疴方赋归之三月辅藩代匮复流焕于九天班禄云初衰迟自惧伏念某学不足以要终原本才不足以治剧剸繁鸣玉要津防北门之清近懐金拱着恧西府之賛襄久休香火之庭自适山林之性制纶横及留钥遣行力以疾辞曲防恩贷寻邯郸之故步偶未失之求勾漏之秘篇他非望者岂期推毂仍使建旟惟兹苕霅之区今作股肱之郡起家甚宠卧治则难兹盖伏遇某官德简细旃望推隆栋方地辟天开之旦籍甚更张念涂歌里咏之民遴其共理当都俞之闲暇廼假借于拙踈虽鞭防其不能恐谴呵之弗免终期美防不累化钧
　　代贺万俟相启
　　涣号路朝升荣揆席家至户晓幸圣政之一新日晏天清见真贤之复用流传所暨鼓舞率同恭惟某官道緼经纶学该贯变挺松柏后凋之操抱蓍先见之明徧陟禁涂进叅国秉间两社而为辅备竭赞襄有一言以兴邦益崇倚注忽遭谗口逺落蛮溪孔子居中不胜麛裘之诵周公在外竞歌鱼罭之诗大君躬揽于万几温诏首驰于一节对扬便殿深契渊梦卜恊求果作巨川之楫栋梁有托大开众正之门方惩沸而吹虀必解而调瑟宗祊逌庆华裔具依某顷缀事枢宻叨防樾念阶符之久隔际泰道之光亨代匮辅藩已窃贡公之喜驰神材馆莫瞻汉相之尊
　　代贺汤枢宻启
　　疏荣纶綍冠位枢机朝登真贤人有嘉颂恭惟某官凤翔千仞乐奏九韶健笔振竒飘飘有凌云之气清埃擢頴赫赫乎逐日以新自首中于巍科即立登于荣路身为国史尝书笏以珥彤命作秩宗遂荷橐而持紫入明光而起草对宣室之问神浸积简知进居宥宻渊谋入告非尧舜之道不陈逺业所期岂管晏之功可许方朝政判东西之府而宰臣充左右之官惟是元枢久虚髙位式应魁三之象聿求第一之流帷幄既尊何独遐冲之折搢绅相语益观上治之兴某旧矣仰髙阙然快覩承流辅郡已叨推挽之私贡牍崇阶政窃帡幪之托
　　代张建康贺程参政启
　　显扬书賛参秉化钧惟旧德之立朝有颂声之载路恭惟某官学该治忽识判几微元圭彰间出之珍乔柏耸后凋之操凌云霄而彻响践台斗以结知文采陆离得大诰三盘之体枢机周宻如神爵五凤之时不竞急流来休緑野方万几之躬揽宜一节之首驰畀陪都管籥之司易辅郡股肱之寄上既久不见贾欲纳嘉谟使无何果召叅遂司大政螺洲有防防閤可期某猥备藩宣获依坱圠驰神西序旅进退以无繇投分东阡大谴呵之或免
　　代谢魏越州启
　　种东陵之久甘退屏掌北门之管忽拜误恩恳避莫能疾颠是惧伏念某性则寡与学无他长缀侍橐于荐绅毫毛何补奉真祠之香火齿髪浸衰政敛迹以养疴岂牧人之兴念遂叨晋秩罙积震惊虎踞龙蟠兹作京于岳狩鸡鸣狗吠仍接壤于乡关侥幸如斯吹嘘有自此盖伏遇某官道包贯变识洞眇緜登要路以着鞭追前英而叅轨方琴瑟更张之际有契符相合之知维石具瞻政切公槐之望急流勇退忽传使竹之分当一都一俞之初借三熏三沐之助致兹推择及此拙疎深虑居缾之危有辜推毂之意讼棠攸阻旅进退以无因防樾焉依大谴呵之或免
　　代贺汤中丞启
　　命播芝函位尊柏寺邮封四逹欢诵一词恭惟某官超卓赋材刚方厉操自得青云之路即膺丹扆之知方解弦躬揽于万几故出綍首驰于一节久不见贾非复鬼神之谈无以易尧即居御史之府鹰隼厉横秋之势豺狼空当路之羣凡此茹连有同草薙积三十章之奏牍振二十载之台纲威动垂绅宠跻专席近世斯焉独步益峻风霜泰阶所谓六符共期霖雨某庇身鱼钥引脰龙门敢修染襞之仪少赞典籖之喜萧辰始肃禁宻多休惟宝防于夙兴用迎承于昼接






　　盘洲文集巻五十六
　　钦定四库全书
　　盘洲文集巻五十七
　　宋　洪适　撰
　　启六
　　上宰相启
　　三千年而河清乆矣人生之难竢七八月之苗槁幸哉天泽之可期敢输恳恳之私庻动岩岩之听伏念某所禀极陋其愚不移学虽苦于丘坟誉不扬于邻曲操数寸之管偕鴈序以齐飞受半通之铜防麟台而羣处陟岵幸迎于秃节入朝遽触于危机不胜私情遂求外服抗尘走俗已日往而去官洗垢索瘢致风闻之及嗣抵于深宪侪彼圹僚玷缺隤声虽生以何面目困穷纒已脱死仅如毛牦再防赦而始复旧阶一终星而未刋黜典迫于立壁无以杜门登东臯而临清流自怜肮脏下乔木而入幽谷谁不揶揄未涓行李之良忽负茹荼之痛偶逃沟壑得累罏锤恭惟相公轨躅孔顔锱铢燕许当圣主解而更化以真儒调鼎而赞元道大域中转洪钧之一气计安天下犹泰山而四维东閤广翘材之方西曹无满谪之问某运将倾否筮亦遇干鸡失旦而一鸣靡忘振翼鹊绕枝而三匝所愿安巢倘回肉骨之恩可但漆身之报
　　贺新饶州唐舍人启
　　名简前旒任隆左契闻使君到大喧来暮之謡与老人期共快争先之覩欲伸贺厦敢问典籖恭惟某官声叶舜仪宝叅郢握渊云惊代挺玉垒之灵晖骃瑗名家禅金籝之秘緼一时弦改多士节趍结当宁之深知拜司光之异擢广内雅雅世南则行秘书柱下昻昻董狐乃古良史正刷横翔之羽忽回勇退之舟不谓吾邦乃烦钜德凝清香而森画防安能久居此乎闚紫闼而攀台阶斯拱而竢之耳某未披云雾常叹参辰麦千亩荻千章遂托居山之庇水一盂薤一本愿容置屛之谈
　　荆门谢宰相启
　　观六符于穹汉心切呼天乗一障于重湖身难择地仰衔厚施敢寓微伏念某生以数竒缺然寡智顷疾颠于僻郡即却扫于荒阎贱子具陈谁恤弓伤之阨室人交谪畧无装槖之储谋半菽以偷生泣编麻而濒死丰泽未逢于时雨髙躔已匝于岁星公道初开抆拭非辜之士私忧遽集迍邅不孝之帑偶转壑之賖期遇济川之在上抽毫进牍妄干亨否之荣捩手覆羮危掇凟尊之罪伤哉贫也止或尼之敢期播物之私亦预承流之数震雷霆而破蛰奋此幽蟠注渤澥以濯痕略其宿负大恩特达小器满盈兹葢伏遇相公任重推沟材收跃冶欲八荒莫不击壤无一介而使抱闗吐握既躬其劳爬罗有味其语前鸿后鴈或假借于云霄枯木朽株必薰蒸于芝菌特捐小垒渐进畸人某敢不履影惩愆刻肌报德挟泰山以超北海揆路非难呼中道而激西江恩波可冀
　　与交代赵知军启
　　与郡守为符忽焉分左蹑君子之躅有以指南聊先汗竹之私用结断金之契恭惟某官琮璜等润咸濩参和呈翔仞之灵辉抱昻霄之美榦多文为富足更生博极之书大雅不羣得东平最乐之善儴佯膴仕烜赫华名清标共仰于素丝错节始彰于利器方英主揽权纲之柄欲诸姬壮磐石之宗凡朱轩皂葢之除多玉叶金枝之隽一麾敷惠最楚甸之列城五绔作歌挹西京之循吏闻今日耕桑之野皆向时荆棘之场有凝寝之清香无穿墉之健讼已成乐土为利后人诸公兴推毂之心阖郡阻留鞭之计即前帝席遂陟从班某夙景髙标未亲余论水击三千里而上将幸瞻前刄游十九年而新愿言告旧倾翘之切敷染亡穷
　　为大儿江东漕属上使者启
　　家徒四壁甫从宦海之游我有二天遂席卿云之防方忧尸素敢后杀青伏念某马走品微防肝姿薄学六甲五方之事佩韘无闻读九丘八索之书为裘防坠蚤因延赏获免请农正鼔笈以求师敢弹冠而入仕衅生私室祸及大门遗忠见轸于朝廷异数俾襄其窀穸猥令就禄非曰量能退惟一物之不知安得三年而善后乗财用之出入尺寸无长计班资之崇庳斗筲奚算仰祈覆露尚切趦趄恭惟某官学贯籖幐识伦蓍蔡自占月中之桂久腾日下之芬方圣君躬揽于万几故钜德首迎于一节奉常蕝礼进前席之嘉猷剧郡埋轮赖外台之华使擢象已跻于中秘疏屛深结于上知铿鍧八俊之声震慴六条之察即归法从难借余光某将侍履絇获承鞭防小儿未知为吏尽托恩波若曹无益于官难逃谴域
　　荆门到任谢宰相启
　　贫切膏肓叹编蓬之左计恩深坱圠防剖竹之下陈逾月泛舟蠲辰视印伏念某千虑无得一斑弗窥少年妄意于临民或能岂弟半世衔寃而夺禄不复激卬敢画指以书空祗甘心于殍野帝揽权而真宰用士失职者泰道来补劓息黥育丰肌于朽骨揵鳍掉尾转穷辙之清波畧其三尺之拘畀以一麾之末惟当阳君之故国在云梦泽之西偏二百里男三百里侯本密连于近甸六十曰耆五十曰艾皆熟记于旧闻虽创痍未复于承平然风俗弗移于醇厚赋舆既简狱讼不生傥鸣鸡吠狗无贪吏之须则去马来牛有乐郊之渐退惟么防恐负使令兹葢伏遇某官挈国大儒梦嵓良弼叶璿玑玉衡之効光金匮石室之传以尧舜愧耻其心斯焉致主彼臯防密勿之辅可以齐名方校短以量长俾承流而宣化兴怜困踬初试凋残岂止捐奉稍以活其妻孥亦将观政事以品其人物某敢不自鞭蹇步庻効秋毫敢作伪声以八万流民而受赏尚期他日有五六老叟之送行不致瘝官是为报德
　　谢吏部贺尚书启
　　十六年之去国久蛰蜗庐三千里而遡江始开蛇笥深忧尸素敢后杀青伏念某生也多艰少而自苦撡数寸之管偕同产以联荣受半通之铜羣大雅而双入陟岵甫迎于秃节立朝遽触于危机既补外以终更又投荒之及难谁造哆箕之锦遂逢偃月之刀寃声不彻于九阍官簿退飞于一纪幸改弦之盛旦得夸组于小邦有社有民惟当阳君之故也乃疆乃理自云梦泽而左之傥鸣鸡吠狗无贪吏之须则去马来牛有乐郊之渐自惟么防恐负使令兹盖伏遇某官韬轶英躔铿鍧禁琐就日妙侍言之选回天髙批敕之声怀文以裁帝坟书成金匮分职而掌邦治班俊玉除緼推毂之仁心怜伤弓之弱羽曲垂题拂致此叨逾某敢不思効秋毫自鞭蹇步台符在望旅进退以未能云防无私大谴呵之或免
　　上荆南刘两府启
　　十六年之去国乆隔鹓行三千里而遡江逺叨鱼契焉依夏屋敢后书邮伏念某生也多艰少而自苦顷中含沙之射遂伤偃月之刀寃声不彻于九阍官簿退飞于一纪幸改弦之盛旦得夸组于小邦穷猿投林见微柯而亦喜枯鱼涸辙得涓滴以更生兹盖伏遇某官勲巩邦基望崇人杰探金匮六弢之秘分狼弧参伐之威贯日月以输忠挫虎狼而夺气绔襦安堵洽惠露于羣黎樽爼折冲作长城于重镇某自怜肮脏获托帲幪异世荆州复有依刘之幸列侯万户何比识韩之荣
　　谢王总领启
　　船引蓬莱谁恤囚山之乆符分铜竹自嗟乗障之微尸素云何杀青敢后伏念某千虑无得一斑莫窥自射影于含沙祗甘心于殍野防清明之上治防宣布之下陈有社有民葢当阳君之故也乃疆乃理自云梦泽而左之虽创痍未复于承平然风俗弗移于醇厚退惟么防恐负使令兹葢伏遇某官奥学盈科清规出类芒寒列宿言礼乐逺有光华檄到百城问钱谷几何出入外足连营之食上寛法坐之忧即以节趋难乎席煗顾小吏漫加于鞭防恐外台不欵于帲幪某敢不瞻仰光仪奉行约束楚虽三户尚求瘼之未能我有二天兹包荒之可恃
　　谢宰相改正过名启
　　十日寒之拙宦可题于良史一星终矣明刑获改于秋官佩造化之更生顾么微而何报伏念某昨从外补已得代还偶亲庭婴祸于铄金故郡将乗机而下石指为竒货肆厥巧言酿白简以报私环赤城而涤垢法家舞智却回牍背之书狱吏趋时别上需头之奏议辟遂沦于胥靡免官自叹于秃翁跕跕堕水之鸢奋飞无计累累丧家之狗濵死谁怜已甘漂溺于风波何意清明之天日望大钧而辩数致宻网之平反方商鞅作弃灰之刑难乎免者如曾参有投杼之事乆则昭然兹葢伏遇某官德类离伦仁心济物佐域中之有大纳天下于无寃若伊尹之思匹夫恐失推沟之泽谓苏君当宥十世特施及嗣之恩出严棘之赭衣脱枯桐于黔突某敢不魂惊曲木迹鉴覆车复鴈门之踦益矜细行问翳桑之病长记穷途
　　贺王成都启
　　梦益三刀权尊九牧结装去国不辞蜀道之难传命塞途已觉雪山之重贡诚小牍赞喜髙牙恭惟某官象箾谐声邓林擢干望倾后学仰北斗之垂芒名满广庭接魁星而齐色防光亨于泰道能寤合于渊防金匮石室之书四提直笔鸣红药苍苔之佩久演明纶追还浑噩之风宻吐忠嘉之论适坤维之谋帅辍鼎贵以筹边吾徒得君卧治之为淮阳而用黯有欲为王留行者愿孟子之在齐葢摠戎于岁月之间即穆縡于庙堂之上某退惟樗栎浪托枌榆流泽九京既逾衮得见褒之字冒恩一障繇推毂而有味其言顾谢悃之未缄已除音之先播卓然方伯财取道于隣疆防以微官阻望尘于谒舍甫新岁律正酿春寒冀垂意于持生副凝旒之虑逺
　　答张县尉状
　　鼔琴有山水意未易知音掷地作金石声自应击节某官沈酣七畧钻厉三余异曲同工已有飘飘之气博闻强识必成灼灼之名徒烦问稼于老农盍请诲规于大匠欣然尝鼎媿彼报琼
　　回教授启
　　访当阳君之故既玷左符定管城子之交乃闻髙谊骧眉则逺敷袵可期某官学海穷源文河涌思青氊对客泰然一坐之寒绛帐称师发彼三隅之诲以兹广誉必上清班顾以薄材遂攀逸驾庻几良药之诲可逭素餐之讥
　　谢张建康举十五年前陞陟启
　　治病七年那得三龄之艾成功一篑克全九仭之山媿邹子之夜光防汝南之月旦伏念某声销邻曲识闇丘坟顷佐郡以终更值含沙之肆毒狱皆文致既刬迹于周行命与仇谋即灰心于荣进顾铨曹之不齿束伐阅以相忘久矣栖岩期于梦野防更张于治具有复起之痿人焚厥丹书假之皂葢寻鈆刀而再割积琁厯以一终计班资之崇庳未离墨绶为题目而甄拔乌有旧章蒙泰阶仰而思之幸异时仅有存者遂飞一鹗之表用回六鶂之程兹葢伏遇某官天上景星人中霖雨帝以召公而分陜世期汲黯之在朝十国为连偕虎踞龙盘之重八元斯九积蜵蛸蠖濩之思以留钥而折冲葢儒冠之司命兴怜社栎获托乡枌推毂有味其言猥叅宝椟纳沟不被之泽倚竢洪钧某名玷阙贠时增倍价取人失之子羽益务省躬草奏不如陈汤敢羞知己
　　谢魏潭州启
　　居狄山之一障代匮隃冬陈方朔之六符依光垂象礼存事大罪恐凟尊伏念某马走品卑鸡尸用小引舡而去渤海寖逺蓬仙登陆则有天台亦终戍孰料含沙之毒巧符偃月之谋衔寃莫叩于九阍夺爵遂绵于一纪循陔荒服几不免于恶氛负土故山抱亡厓之沈痛防蠲除于宻网得抚字于疲甿考前召后杜于往图未能敷惠眄曲沮清漳之遗阯何以销忧欲逭諐邮实资庇防恭惟某官材推隆栋名简细旃初躬揽于万几即首驰于一节谈曰犹望髙子赖以兴邦道葢自比孟轲去其塞路烜赫解弦之治超逾补衮之诗淄蠧靡留纪纲丕变我心匪石必公道之大行众口铄金以价藩而静镇薰重湖之叶气欝四海之甘霖某辞呐抽毫神驰茸纛仰帲幪于夏屋窃动欢顔期坱圠之大钧倘收弃物
　　与交代梁判院启
　　闻买臣之引绶有客传呼先越石而着鞭与公汛扫重慙簸秕敢废裁缄恭惟某官结緑辉山长离览仞家传赤舄鄙簪笏于怀绷志凌青云图翰墨之勲绩破古书之万巻谐雅奏于九防繄耸壑之超羣即监州而腾誉上念四蛇之辅尝问世卿人称雌霓之词可司帝制曷为頫首亦欲乗边挟清漳而倚曲沮独有仲宣之赋袐明玑而濳美玉来续赞皇之诗某惠不苏枯罪难逃责切喜契符之合乃逢笔砚之交必怀瑾以匿瑕不索瘢而洗垢情同兄弟非彼一时之面朋好永子孙以吾两人为鼻祖
　　回富提刑启
　　天陛出纶坤维揭节方君行仁政务臻禁罔之寛欲下无寃民尤遴台谏之选邮音所播佥诵曰然恭惟某官降祉云逵骋词月脇惟庆厯之防卨有列传言视西汉之韦平不同日道宜有家传之学益増世济之光自涉要津共腾广誉天下号曰八俊比迹东都刺史问以六条飞声南服果闻简注进掌平反谅无席暖之淹即有圄空之効遂迎召渥归立从班某夙仰髙标未亲余论曲城僻壤幸逢四牡之驰除馆清泉遂借二星之重



　　盘洲文集巻五十七
　　钦定四库全书
　　盘洲文集巻五十八
　　宋　洪适　撰
　　启七
　　迎施运使启
　　传建节乗轺之命窃喜帲幪讲抽毫进牍之仪不虞蹉跌恃兼容之雅量寛再凟之严诛恭惟某官学蕴渊深材猷超卓乔枚耸壑必应明堂之须英采辉山见称东序之秘自登文石益振芳埃着岭表之澄清寄湖隂之飞挽二星所次仰髙汉而然六辔载驰环列城而惕若仄闻驺哄宻迩畺封某防技虽穷虎符无补解印绶而轻去未敢望风负弩矢以先驱由兹指日
　　答凌鼎州启
　　伏审解组极边拥麾名郡未还笔槖之旧列尚欝缙绅之公言恭惟某官量赋登闳识该贯变大对比魁星之色髙谈开霖雨之期禁路光前思涌泉而错枉长城扞逺名立岘以蜚英方清朝渴竚于仪刑岂穷塞久劳于筹画少移印篆以便节趋渔洞桃花宁作成蹊之计沙堤槐影想闻呵道之声某蹈景歴年托隣旬月千里粮不赍行也有慙事郑之仪万户侯岂足道哉窃幸识韩之喜
　　回郢州侯教授启
　　农畴联属殆鸡狗之音相闻宦路差池乃马牛之风不及敢期四益先枉一行伏惟某官雅叶舜韶宝叅和璧九变复贯执古道之权衡五色成文绚雕章之黼黻士久尊于讲席人常满于坐氊洋然庠声借甚朝望过郢中而歌雪难措客词居稷下以谈天共传师説即汗青于石室遂持紫于金门某质禀庸常心慙抚字斗升涉逺正思乡动游子之情只尺仰髙如逃谷有足音之喜
　　回胡知县启
　　读太史之传仰伯始天下之宗官君子之乡讲士龙云间之誉何期四益先枉一行恭惟某官览仞呈祥颛门种学乔枚挺特材可偹于明堂拱璧陆离宝盍陈于东序重以鸰原之望共期鹏海之程卓尔髙标恬于荣进芙蓉泛水久拄颊于名山桃李成蹊将俛眉于壮县少试歌之绩即叅绅佩之班某自顾凡姿漫无善状为孟玉而设榻乃幸肯临晓汉阳而置盂愿安承教
　　回王濳江启
　　鸣鸡吠狗幸四境之相闻足鲤多鸿枉一行而见寄深佩谦谦之好有慙草草之酧某官辉頴时流丛芳世烈允蹈渊源之学交称盘错之材千室鸣弦有长謡之咏德余粮栖亩繇善政以产祥烂其桃李之华屈此楩柟之干竚聆公举入缀清班某猥玷郡章获分隣烛明珠绚彩知碕岸之不枯良药发言庻沈疴之可去
　　与周郢州启
　　鸣鸡吠狗夙通里巷之欢食条桑重结邻疆之好可无一纸往白双旌恭惟某官包括多闻充盈雅量比美玉精金之称宝遇盘根错节而知材繇纶宠以专城有歌之塞路凝清香而谈笑最治行于等夷赐洛濵之诗正开元之重外奉防稽之计宜严子之留中某顾以凡姿飘然逺宦河润九里防方赖于余波医折三肱言伫期于良药其为詹遡未易布宣
　　徽州到任谢宰相启
　　起徒中而防塞甫阅三时涉畿内以典城旁隣四壁仰德辉而咫尺超恩纪于寻常伏念某造命多竒忧贫甚乆为十年之计者儋石无储取一障而乗之大钧未报逺莅凋残之俗畧无劳来之功正惧诣曹乃叨易地既斥堠免望烽之卧敢过乡效垂组之夸矧是富州咸谓溪山之胜兹同辅郡宻依日月之光在古今选用之不轻独朝夕忧虞其弗称兹葢伏遇某官道髙梦野望峻经邦右商实惟阿衡帝心平倚使赵重于大吕国势尊安以时栋而抡材葢儒冠之司命取上驷不遗于下驷由逺郊遂寘于近郊凡此生成若何糜殒某敢不力图抚字用答使令问羊然后及牛敢专任数抟蝱不可破虱戒在容奸
　　贺汤左相启
　　伏审庭涣明缗朝登隆栋转洪钧之一气乆矣赞元陈泰阶之六符谁其出右岩廊有庆华裔具瞻恭惟某官智过万人德尊一代金口木舌集圣贤之大成渊角山庭应乾坤之上瑞充积觉民之道践行稽古之言以蓍龟先见之明致琴瑟更张之治成汤之于伊尹所谓千载相逢孔子传之孟轲共仰大儒之效属有甲兵之问不无疆场之疑边琐周知苐沈烽于幽障庙谟素定迄奠枕于上京副衮衣虚左之求赖鼎铉光前之杰注意冞重颛面益尊某身在方州心驰潭府望尘拥笏莫瞻望于乔槐赞喜抽毫聊整齐于尺楮
　　谢王枢宻启
　　起家荒戍旁隣左袵之道易地辅州复接东阡之畛溢寸襟而怀德具片札以贡诚伏念某技则五穷虑无一得自祸于偃月已望絶于干霄落南山之箕久营半菽决西江之水孰顾常鳞忽叨乗障之除未着利甿之最饥者易食谓拙政之可称实不副名偶外台之并奏何期误渥骤畀迩封夸三组以过乡敢循覆辙歌一襦之安堵请事旧闻兹葢伏遇某官任重经邦道髙弼后枫宸纳説非尧舜而不陈松漠结成虽苏张而犹劣夙垂推挽致玷选抡某敢不愿补毫分恪遵甲令台星两两仰光焰以非遥夏屋渠渠喜帲幪之有托
　　回通判启
　　伏审拜恩中禁赞治名城枉月楮以见诒知星屛之且至恭惟某官材猷挺特学蕴渊深英采辉山见称东序之秘乔枚耸壑宜应明堂之须吏乆作于一行任尚居于半刺同流王化政须康海之功髙蹈天衢难屈凌云之气某久聆雅誉未际英标将结好于金兰庻免愆于铜竹
　　回孔主簿启
　　登仲宣之楼正逺怀于吾土曵任君之杖乃易守于邻邦非借揄扬那能侥幸伏惟某官禀晖阙里驰誉儒林杞梓千章可谓昻霄之榦凤鸾六翮共称览仞之祥即上要津遂摅素蕴某顷虽一面忽已数年沃若惠音顾琼瑶之何报使之免戾幸药石之不忘
　　与江州汪直阁启
　　易地分符遥指髙阳之里问津弭楫将披乐广之天敢修好于柔缄以闻名于画防恭惟某官览辉千仞擅价连城蕴弸中彪外之姿挺博古达今之识缥囊盈巻摛黼黻之韪辞白水飞荣列龙蛇之英辅自登文石之陛遂直道家之山长倩议论有余详试左冯之政次公治行苐一首驰西汉之声某乡社相隣賔堦未步言如良药愿见枕中鸿宝之书禄必素餐免坐柱后惠文之法
　　与饶州唐舍人启
　　公堂悬榻记陈雷胶漆之情便郡把麾托虞虢辅车之势退循误渥端出游谈恭惟某官英气吐芒清襟迈往千仞覩仪庭之瑞九防扬间代之音防金匮之图书粲然麟趾夹紫宸之香案卓尔螭防由宠纶以专城有襦歌之载路严助劳侍从之事对以春秋文翁修学校之官比于齐鲁某自揆德宇已阅岁华受一防而为氓夙依广厦润九里而防福复窃余波
　　贺张尚书启
　　伏审命传紫诰名得青氊复用张子房增西汉之气象有若南宫括作周室之典刑置邮流行海宇呼舞恭惟某官量包广博识判绵经纶自得于胸中糟粕不胶于纸上掌建国之六典多士弹冠有兴邦之一言宵人敛袵粤从去鲁谁不剧秦既摧偃月之堂即騐反风之卜三接之际百神载驩我识履声庆细旃之图旧民瞻岩石期宝鼎之调元必有超卓不羣之谋以振光荣莫大之治公固自任非尧舜之道不陈人亦有云岂管晏之功可许共竚施设一新见闻某贺厦情深扫门迹阻字逾华衮已叨荐祢之私物播大钧愿备铸顔之列
　　贺何大谏启
　　伏审制纶诞布从橐显持名者实之賔乆积棱棱之望官以谏为职愈伸蹇蹇之忠邸状所传佥谐相庆恭惟某官玉辉千仞乐奏九防尧醲舜薰絶翰墨之畦迳周情孔思酌道德之渊源自结眷知浸居言责幸圣主和顔而纳诲故争臣造膝以陈词卓尔不羣知鹰鹯之逐鸟爵去其太甚当豺狼不问狐狸欲崇丹匦之权乃峻青蒲之拜儒先益进善类焉依视越人之瘠肥孰疑阳子见郑公之妩媚必相唐宗某迹逺鸡翘喜同燕贺号五云体叠荣谦牍之藏封万户侯未快賔阶之覩
　　贺朱中丞启
　　伏审命播枫宸位尊柏寺几年弄印上曰无以易尧一角峩冠仕者皆严惮黯幅员相语纲纪毕张恭惟某官天壤蜚英山川稽瑞适尧舜帝王之道入渊骞德行之科茹古涵今后学者有所统弸中彪外诸大夫皆曰贤若时题品之公自奋功名之防振争臣七人之职践御史三院之班志在击邪如鹰鹯之逐鸟雀事先去甚当豺狼不问狐狸奉简以闻垂绅皆震积此立朝之望隠然执法之除虚位揖第一人具瞻独坐笼街过三百步孰敢并行少倚风霜寔阶霖雨某获观除目偶抗尘容因笔墨以贡词情均燕厦想簪踞之赞喜望隔龙门
　　贺杨尚书启
　　伏审命出法宫位髙常伯夏官其属六十乆虚司马之称武王有臣三千斯掌戎车之政邮籖四达舆诵一同恭惟某官识邃经郛量函德宇雅音从律中金石于宫商阔步离伦去翰墨之畦迳蚤飏声于全蜀已减价于他杨乆矣韬光筮之遇泰青琐初批于诏敕黄麻乆演于训词兼丽卿云由汉未之有也上窥姚姒下周者其谁乎遂跻八座之尊仍领七兵之旧峻班联于玉笋增光焰于金莲帝曰识公上星辰而听履人期柄国作舟楫以济川某获覩丝纶莫陪簪笏宠逾华衮尝叨荐祢之私气转洪钧或有铸顔之幸
　　贺王枢宻启
　　伏审法宫涣号右府居尊魁一星曰天枢有光乾象面三槐者公位益峻岩瞻人杰延登颂声腾踊恭惟某官量吞陂顷识洞蓍丛健笔振竒飘飘有凌云之气清埃擢頴赫赫乎逐日以新顷正色以入台不俛睂而媚灶上既知其直道人争仰于令名暨琴瑟之更张见栋梁之巨用尊朝之始举国相驩置邮流行追大诰三盘之作枢机周宻如神爵五凤之时偶生疆场之疑颇有甲兵之问心在王室请使者之长缨口伐可汗戢武人之萧斧至自朔漠安若泰山王言大哉立冠筹帷之上相尊等耳名参台鼎之间凡此寰瀛期于霖雨某情深跃冶迹阻班庭万里折冲共庆精神之壮四子讲德愿赞股肱之良
　　贺沈舍人启
　　伏审命播朝昕恩隆接昼凤閤目舍人之様快覩黄麻史官重宰相之权兼提直笔时有得贤之庆士歆稽古之荣恭惟某官乐奏九韶玉辉千仞韪辞行逺屈宋当得作衙官广誉离伦曹陆羞称于童子独当文阵连中儒科代言已妙于六题举世皆期于三字久徊翔而难进防总揽而彚征海中有蓬瀛作英躔之领袖李下无蹊迳振公道于铨衡方四禁之简材为九重而起草焕星斗文章之丽鼓雷风号令之传夫惟思若涌泉然后言如出綍虞夏之书浑浑尔可以齐驱伊望之业凛凛乎行将爰立某自暌符采屡变律筩三人同行有我师尝扳逸轨千里其外曰甸服幸借末光愿崖略于贤书免沈迷于吏牍兹因赞喜庸敢投诚
　　回甄教授启
　　伏审主盟儒道领职校官枉汗竹以见贻知戌瓜之已及伏惟某官器非近用学总异闻蚤搴月窟之芳大振雷门之响未通闺籍来续序音六七子之咏暮春正虚品藻二千石不如逢掖乃得楷模已击节于鸿文更倾心于【缺】　愿言强飰以速问津
　　回张信阳启
　　登仲宣之楼正逺怀于吾土光陆君之佩乃更治于富州未讲一行之书徒铭四益之德伏惟某官飞谈巷雾逸气横秋学本本以洽闻才多多而益办为茧丝于保障已播欢声离雕鹗之风尘倚看长翮某来游珂里尚隔瑶林愿闻拔薤之规庻逭伐檀之刺
　　回严州樊察院启
　　寄耳目之台久留封外治股肱之郡宻迩日边风采一新耄倪相庆恭惟某官道推先觉节挺后凋探圣域之奥篇声谐韶濩首英躔于淡墨名震京师惟巻舒不随乎时故否泰各反其类解弦之始冠豸甚休去义府双阙之前未伸直气居元礼八俊之上逺振芳埃舆人俟调鼎之期钓濑非黔突之地某粤从志学固已仰髙庭尚隔于贡綦壤幸连于鲁柝两岐秀麦浸闻邻富之謡七月食有赖余波之润

　　盘洲文集巻五十八
　　钦定四库全书
　　盘洲文集巻五十九
　　宋　洪适　撰
　　启八
　　与太平州周侍郎启
　　北斗仰韩旧矣执鞭之慕余波及晋阔焉贡牍之仪辄干禁琐之尊少赎后时之罪恭惟某官材优王佐学冠儒流蚤登清切之班雅负经纶之志席前奉简与秋霜而争严柱下濡毫藏名山而不朽直躬独步緜宇具瞻不胜众楚之咻自适一丘之乐迨更张于琴瑟方复拜于旂旒乃陟天官仍司东学真贤去位不税冕于当时多士叩阍有举幡之故事逺袭阳公之迹具存栁子之书惟道大而不容必天定而能胜屡专名郡以利斯民凝燕寝之香少烦重外作巨川之楫行且处中某流落之余沈迷于此小侯事大国正勤乡往之私清渭分浊泾庻托品题之末
　　贺饶州周侍郎启
　　伏审秋浦政成受白发厐眉之饯螺洲颂作喜朱轓皂葢之来初令一新英声四逹恭惟某官文穿月脇名埓斗魁闚豹管之一斑众知退步读韦编而三絶乆积多闻既挺拔于俊躔遂表仪于侍橐典选振山公之启披文彰刁姓之非自出帝城屡专民社兹鸣珂之宻迩同衣绣而少留君薄淮阳耶方凝旒之重外谁逾仲卿者必补衮以处中某顷隔珠庭几周玉烛蒹葭所倚尝分芸阁之光桑梓未恭又赖畴之润
　　贺吏部沈侍郎启
　　伏审显朌帝制真贰天官黄麻似六经宝璐已髙于纸价青氊曰旧物精金遂焕于带围邸状播传儒流歆艳恭惟某官人中间气天上谪仙以昻霄耸壑之材有敛锷焠锋之器渊源道德异乎绠短以汲深星斗文章所谓芒寒而色正兹重闚于紫闼因小憩于西垣兼丽卿云由汉未之有也上窥姚姒下周者其谁乎凛封诏之直声见改弦之公道欲革三铨之复思一代之英藻鉴既精甄陶可必某情深贺厦迹阻登门坱圠之播大钧既闻舆诵吹嘘而起穷羽有待片言
　　贺汪侍御启
　　伏审正色左台御史耸殿中之职拜荣南榻惠文光柱后之仪风采益尊见闻皆震恭惟某官宝侔鼂采誉冠月评尧醲舜薰絶翰墨之畦迳周情孔思酌道德之渊源自秘府之校文以清埃而露頴一言寤意共髙忧国之风六察分官即有事端之语如鹰鹯之必逐鸟爵当豺狼则不问狐狸白简凝霜方宵人之落胆巨川作楫期良弼以调元某贺厦情深扫门迹阻齿牙借誉每叨华衮之褒羽翮问程有待洪钧之播
　　贺陈察院启
　　伏审出綍法宫振缨宪府由太史而为御史四海耸闻迁元方而召季方一门鼎盛辄裁小牍以述佥言恭惟某官乐奏九韶光分五纬休扬令问赫赫乎逐日以新刋落陈言飘飘有凌云之气逺迩争传于师説巻舒岂自于人为逢解弦之清明果着鞭而踔厉既登文石之陛遂陟道家之山金马迭居丕变上车之谚皂雕始击具瞻冠豸之威少烦明目张胆于岁月之间即见聚精防神于槐枫之上某摇心函丈洗耳速邮闻伯夷之风再三立懦效贡公之喜万一嘘枯
　　贺陈殿院启
　　伏审出言法坐进步宪台山岳动摇巳振豸冠之职防龙接簉益崇鹭羽之班朝尊端人士作嘉颂恭惟某官量涵德宇识邃经郛执古道之权衡谐正声于韶濩望倾后学仰北斗之垂光名满緜区轧魁星而齐色迟徊乆矣问誉沛然自复入于帝城即髙骧于朝路西昆彯组居张率之清官东观防书称董狐之良史暂骞粉省尝次黄枢俯从六察之游兹庆副端之拜人中屈轶惟直指于曲邪柱后惠文咸具瞻于刚介风霜是畏霖雨可期某获覩速邮正拘左契捉衿步武莫勤倒屣之迎贡牍摇心敢赞典籖之喜
　　贺礼部金侍郎启
　　伏审显膺明制进陟清班监二代以从周上方稽古典三礼而咨伯时可恤功逺暨速邮畧无异论恭惟某官逢原贯变挺操刚方白日青天扩髙明于舆皁黄钟大吕备和粹于律同顷正色以入台不俛首而媚灶雕鹗匪众禽之偶豺狼空当路之羣惟道大而不容故天定而能胜尊朝之始通国相欢果闻前席之谈妙简细旃之听臯陶为理解禁网以破觚伯臣司宗告官箴于执玉共期调燮以庆荣怀兹逢荷槖之除尚谓出纶之晚某备员仁里借润荣河仰先达之姓名如瞻箕斗簉下陈之賔客正隔云泥
　　与交代沈正言启
　　伏审简在渊改临辅郡告旧尹之政媿此一麾采游童之謡期于五袴先声所暨公论咸归恭惟某官星斗吐芒随和稽瑞以习是胜非之学为闳中肆外之文卓尔昻霄壁千仞而独立渊然韬世陂万顷以有容自髙羽翮之程无借齿牙之誉宪台冠豸尝振职于风霜諌纸婴鳞岂窜名于雷电少迟簪笔不鄙建旟润九里而福京师虽倚贤能之力先一州而后天下恐非君相之心宁俟突黔即迎环赐某已书下考无补秋毫乆驰慕蔺之诚尚阻识韩之愿积薪居上固扬秕之可轻解瑟更张葢匿瑕之有望
　　回张侍郎谢送登科记启
　　伏以钱万选而中品事播家声佛千名以作经望尊时杰防粹甫成于椠本发挥猥辱于赏音华衮可逾英瑶何报恭惟某官识穷万户语妙二京上轧汉周擅燕公之大手髙出晋魏信籍也之善鸣蚤济美于八科叠飏芳于两穗盗环决狱蔑闻天下之寃簪笔立班有美省中之语某空疎不学编刬非才一巻之书必立师既阻得三之问尺牍所传以为法永夸俪六之藏
　　贺刑部张侍郎启
　　拜命严宸升华禁路方君行仁政已见朝令之更欲下无寃民尤重秋官之寄除音所洽善类相欣恭惟某官学洞丘坟文摛黼黻黄钟大吕函和粹于律同白日青天仰髙明于舆皁蚤摘髭于上第宜防足于要津乆矣徊翔沛然誉处暨清朝而解瑟先望士而握兰孝宣中兴工既精于技巧臯陶为理刑几措于累囚兹庆出纶遂荣持槖仁人既进解禁罔以破觚舆论所期济巨川而作楫某乆违崇仞快覩速邮贡牍摇心敢赞典籖之喜捉衿布武莫勤倒屣之迎
　　回蒋通判启
　　几年聆德固望岫以摇心千里寄声若挥谈而对面深铭永好罙激私情伏惟某官智术疏通吏材英发盘错素彰于利器委蛇无媿于素丝歌别驾之功尝翺翔于名郡下封轺之召即凌厉于荣涂某邈在山城阔然賔序凤毛独秀既欣王事之同鴈足逺飞莫报书邮之况
　　贺吏部凌侍郎启
　　伏审中宸作命小宰得贤幷九里之润以福京师効称异等掌六典之贰以治官府众孰间言恭惟某官媺德炤隣清规出类黄钟大吕叅嶰律以含和北斗泰山偃儒绅而蹈景自解弦而更化即结绶以立班螭防独擅于史才凤閤共推于文様正朝夕论思之美卓尔得君以春秋褒贬之严翩然出昼连得三刀之益中提六纛之权岘首飏声説轻裘之叔子昭亭覔句接澄练于晖政成当五月之初环赐出九天之上少烦清鉴丕变源前马后卢寒素洽弹冠之喜左周右召迩遐指调鼎之期某涤耳速邮摇心贺厦小侯事大国两分东壁之光他日有殊恩倘涉西阶之级
　　贺吏部汪侍郎启
　　伏审大昕疏宠小宰立班李下无蹊赖典铨之清鉴遂上有径迓传命于速邮贤者尊朝人皆贺野恭惟某官中兴间气元精佐臣河目龟文应乾坤之上瑞金口木舌集圣贤之大成自首中于鼎科宜立登于要路不能媚灶遄即引舟易地而赞黄堂再斯可矣计年而得朱绂一何钝耶防泰道之改弦入英躔而彯组刚肠故在直气不回屡殚造膝之忠又复乞身而去坐看巧宦躐取美官老之藏道之蓬领袖乆推于虞监周曰庠夏曰校范模孰出于阳公兹联笔槖之荣少惬簪绅之望掌六典之贰以治邦国固已逢辰遂万物之宜而理隂阳其谁舍我某情深仰斗迹阻披云坱圠之播大钧必收弃物吹嘘而起穷羽敢幸言
　　江东提举谢宰执启
　　彯组王畿突不黔而避舍乗轺乡部印已佩而入疆衔德泰阶贡诚小牍伏念某生而能薄仕则数竒自解瑟之更张两建旟而无补四牡怀归于周道已叨就日之荣六鹢退飞于宋都谁欤去天之逺重来江介岂应星文陟彼景山笼厥枪旗之利亦有髙廪察其雀鼠之欺所惧弱材难逃大谴此葢伏遇某官纯诚弼后善计安邦以公道而提衡为儒冠之司命大杗细桷罔非绳墨之分后鴈前鸿倂受羽毛之赐乃如谫薄亦玷皇华某敢不自防疲驽靡忘夙夜茁牛羊而已矣当服官箴问钱谷之几何敢为文具
　　谢前平江朱舍人启
　　引车避道望浸逺于日边夸组入乡迹不离于江表谦槩已尊于四益报章有腼于七襄伏念某极陋至愚数竒不偶稍整伤弓之羽再慙卖剑之风过凤阙以乗轺未能黔突遇鸰原之剖竹不暇褰帷官名幸得于旧氊宦路仍寻于故步虽云食禄之有地颇似贩浆而值凉鞅掌之初帲幪是赖恭惟某官堪舆嘉瑞笔橐前英兼丽卿云独飏声于艺圃上窥姚姒早出様于纶闱中遭偃月之防久蛰冲星之气防法宫之总揽起盘谷以腾振连把一麾咸歌五袴澄江练浄孰追逐于髙吟燕寝香凝复芬芳于故事品藻每私于贱子皇华遂防于外台倘非良药之规宁免素餐之责某始叨误渥谓借末光未报双鱼同作去吴之客重曕叠障但思事楚之时
　　贺中书虞舍人启
　　伏审逢辰得志接昼疏恩螭头记天子之言久藏金匮凤閤目舍人之様真覩氷衔士歆稽古之荣朝享用贤之福恭惟某官瑞浮玉垒学禅金籝酌道德之渊源髙眎千古絶翰墨之畦迳自成一家逺陟王城即登册府身为国史浓薰班氏之香口伐可汗不屈汉庭之节既判花而试可宜鸣玉以跻华况边尘牙孽之秋赖禁琐论思之杰山东听诏使扶杖有感奋之心淮南寝谋无发防相姗笑之语得人之效从昔为然少烦袭六之辞共恢画一之治虞夏之书浑浑尔孰敢并驱伊望之业凛凛乎自然平步某契缘雁塔好重鸰原甫暌隔于趋隅窃瞻翘于贺厦宠逾华衮已叨一字之褒纶气转一钧必念八荒之弃物
　　贺刘制置启
　　伏审诞扬帝制宠建使名匃奴不灭无以家为壮怀旧矣诸将于是皆以兵属初令耸然对垒震惊提封呼儛恭惟某官名闻华裔忠贯羲蛾异表魁梧禀光晖于川岳羣书该洽讲治乱于古今功既立于颍濵威遂倾于松漠防奸臣之擅政主和议以销兵养气横湘久欝舆人之望建牙荆楚近分甸服之权髙穹开悔祸之期强敌倡败盟之説九重赫怒诸道出师惟发纵指示之得人则磔裂分犁之有日畴咨佥论无易元勲乃尽护于列营兾中兴于洪业戎车才动敌骑濳奔仰多算之乗机宜故都之迎跸清中原而复济已誓长江絶大漠以暂劳即刋隆嵑某自传成命窃激懦听纶巾羽扇之谈莫叅檄笔抚簟食壶浆之俗愿窜辟书
　　贺刘右史启
　　伏审命播域中班髙柱下东观为老氏之藏乆振华缨右史书人主之言共尊直笔朝有得贤之庆士歆稽古之荣恭惟某官雅量测深清衿迈往龟千年而五总鹤九臯而一鸣博物洽闻学周公仲尼之道同工异曲有相如扬雄之风早模范于天枝已纵横于制草不能媚灶又复杜门既解瑟之更张始着鞭于严召赐隃糜之墨文已应星峩獬豸之冠势能摇岳作英游之领袖腾广誉于荐绅黄屋深知赤墀亲擢人瑞有郑仁表侍槖齐眉古事问髙仲舒旧氊唾手某不瞻芝采屡变葭灰捉刺就阶近失拜尘之礼裁缄贺厦预欣跃冶之期
　　贺户部刘侍郎启
　　伏审宠趋召节归冠从班乃立地官以佐王卓然振职不有君子其能国佥曰得人恭惟某官天壤知名山川稽瑞飞谈巷雾一坐尽倾游刃发硎千人皆废蚤乗槎而纵壑已簪笔而立朝何物含沙厄风波之汹涌几年茹蛊阅岚障之巻舒金百链而绕指不柔玉三献而刖足非罪防改弦之盛际即植纛于价藩长城方倚于壮猷緑野忽浓于归兴惟货财源流本末未易虚谈况金革沸渭汾沄有加常费既左支右吾之不给且上溢下漏之孔多言利而析秋毫讵堪俗吏思政而劳旰食孰慰渊倘非心计之英定有头防之患上能图旧公必光前葢举偏补而多寡得宜则散滞取盈而公私称足算鞭拟古岂管晏之功复许乎朽贯指期匪晋楚之富可及也更须硕画同却妖氛素闻倜傥之风必越拘挛之见使中原遂脱于左袵斯两地益美于旧氊采之公言敢为累句某诚深仰斗迹阻披云泰阶有六符之经具瞻调燮蟠木为万乗之器窃兾选抡









　　盘洲文集巻五十九
　　钦定四库全书
　　盘洲文集巻六十
　　宋　洪适　撰
　　启九
　　贺建康张相公启
　　庭扬坦制节换留都复用张子房人始知于良防今朝汉社稷年新数于中兴奔走邮籖震惊边帐恭惟某官材苞文武忠格神明荧惑守心尝生作噩之变咸池洗日能返大昕之朝初秉执于鸿枢即尊安于龟鼎扪参厯井国功遂固于西垂踏晋批周相业岂谈于前代上应栋隆之吉外消户阖之虞出黄石谷城之绪余扫青草洞庭之蟠结威詟四方之长名知三尺之童何物吠声举天饮气怪已摧于偃月毒尚喷于含沙逺登俟德之丘色无喜愠再翫反流之渴时有屈信惟用舍系国之安危而胜负视公之发纵居否既极旋干匪难幸悔祸之昌期稔叛盟之强敌九重赫怒頋割地之请焉可从二帝陟方岂戴天之讐而不报庙谟濳定戎斾交驰偶遣将之疲驽致涉淮而猖獗我师弃甲不竞南风之歌有马饮江孰思多垒之辱人心正恐天意已回逢显册之布宣快舆情而呼儛必资英望始却妖氛安石将如苍生何自有折冲之画鲁人犹望髙子也愿严叱驭之程乗机尽复于故疆当轴聿迎于旧物某寅縁先世踊跃大钧盥手发函屡拜一行之赐骧眉茸纛庻叨三握之私
　　贺吴殿院启
　　芝检疏荣柏台进步动摇山岳眷自结于紫宸接簉防龙班益尊于黑豸端人益国嘉颂塞涂恭惟某官色正芒寒心精词绮髙标耸壑仰乔木之千寻利器切泥别良金于百链邅回几载舒巻有时自复入于帝城即髙骧于朝路暂分六察遂陟副端柱后惠文咸具瞻于风采人中屈轶惟直指于奸邪大振纪纲即专机柄某夙叨一挹屡辱三熏斯逺庇于卿云阻再披于岩电削萧氏之牍虽结恋于离羣濯贡禹之冠敢缨情而效善
　　贺留守汤相公启
　　肃驱驲传光佩麟符朝廷不知周大夫久歌衮绣关中既留萧丞相必洗甲兵九庙尊安二邮震叠恭惟某官材推帝赉望峻民瞻穷逺测深驰古今之千载植僵兴仆逾前后之数公玉烛斯调炎精益焕庆泰阶之卓尔怀緑野而翩然居东既郁于舆人虚左至为之累月夕防浸起食靡宁当步已应童謡恐棘门或如儿戏劳军下诏择日戒严乃注想于栋梁以责成于管籥霖雨之思贤佐孰应骏图半夜而受神厘遂前龙席忠已殚于石画喜果动于咫顔冠规殿以立班入经帷而借步睠兹行阙倚我上台虽宋璟留中不从东巡之驾而房乔居守可无西顾之忧行复疆封再还魁柄某方漂宦海难走沙堤精神折十里之冲式看伟业离竒为万乗之器终托洪钧
　　贺栁运使启
　　伏审戴星叱驭涓日视章咸属耳于前驺独骧眉于英矩恭惟某官韬藏逺业充牣多闻璜珩呈韫椟之珍杞梓负昻霄之榦措刑天狱解宻网于秋荼足用地官腐太仓之红粟属控之犯塞遂增灶以防江六辔有光以穆宁主粮者敕也千金所费必孟子持筹而算之大恺筞勲要津唾手某久聆广誉幸借余波敷袵论心将释仰髙之恨裁缄冩抱少伸赞喜之诚
　　谢两相还隔下年月启
　　日月逝矣失未收于东隅江河濯之笑不腾于北垄贡诚小牍拜况大钧伏念某智不周身蹇而知命昨含沙之巧中阅过隙以偷生长裾曵何王之门枉寻岂敢郤行求前人之影退尺自怜逢黄屋之改弦焚丹书而弹弁子又有子既齿髪之浸衰春非我春独铨曹之相阨念光隂之不再赖造化之可投遂获旧氊少增短羽石渠通籍固梦断于昔游朝散入衔将坐跻于正秩信眉窃喜镂骨有铭恭惟某官道德致君功勲辟国计安天下犹泰山而四维泽任沟中作霖雨于大旱尽扫锢人之蔑闻失职之嗟轸及孤踪还其故步某敢不隄防堕甑创艾伤弓思枯鱼涸辙之时鬼能相笑感黄雀衔环之事人岂不知
　　淮东总领谢宰相启
　　寄仓台之使指方防乡闗督京口之军须遂联省户视章莅职贡牍酧恩伏念某学陋寡闻器拘小用两州抚俗媿任棠拔薤之规旬岁旷僚损倚顿盬盐之利正虞显绌敢觊褒迁名簉依乌想天街于梦寐智殊流马懵江道之转输方朝廷易将而筑坛况淮海济师而增灶多多益办孰流地上之钱陈陈相因必积塞下之粟岂容谫薄乃冒使令兹葢伏遇某官致主德咸备边虑宻璿玑以齐七政气应燮调尺棰以笞八纮功成谈笑问金谷甲兵之事用欂栌楶棁之材欲五将军不患乏兴恐一书生弗能塞责某敢不自鞭驽乗上答化钧援枹鼓而立军门使之宿饱给馈饷不絶粮道戒在空餐
　　贺汪参政启
　　显拜制麻进参国秉忠臣谓之骨鲠久赖谠言执政犹吾股肱具瞻良弼播传所暨欣咏则同恭惟某官道秘沈濳德辉发越友古人于千载备和气于四时玉润金声深造渊源之妙瑰意竒行外无表襮之华自得路于青云即受知于丹扆论谏皆本仁义卓尔囊封吐茹不以刚柔瞿然简劾方上流有攘敌之役以独坐为视师之行羽扇指麾耸逗遛之大将灵旗踊跃归侵轶之故疆逺却妖氛上寛昃食当和战之事未定而攻守之议并兴必倚人英来司国是公辅间于两社式转洪钧天子守在四夷共观上防某材慙樗栎契托枌榆燕厦落成欲奋卑飞之羽螺州前定兹符大拜之謡
　　贺表正言启
　　显膺制綍进陟谏坡速邮传弹击之词緜宇起燮调之望恭惟某官儒林宿学艺圃轶材人杰地灵禀光辉于川岳仙风道骨挹沆瀣于蓬瀛初步武于金闺将范模于玉叶既登彤陛旋入宪台曾黔突之未能已昻霄而横絶振争臣七人之职致明主三代之隆削藁奉公欣众正之开路伏蒲献可待一言以兴邦某职有官箴礼难賔谒听朝阳之鸣凤窃激懦寓逺客之双鱼庻通鄙抱
　　贺张少傅启
　　伏审诞布制麻进班孤棘武丁得一傅説致商道之复兴江左自有夷吾知人之必灭庆干朝社声塞乾坤恭惟某官盛德格天诚心忧国扫清君侧纪虞渊取日之功鏖战闗中得髙屋建瓴之势起燕闲而制阃慰逺迩之瞻岩筹边如卜于六龟增灶浸营于万弩志将誓楫利在投机赫英主之龙飞思宗臣而驲召介圭入觐绣黼来归信眉乗纵壑之秋造膝尽兴邦之防连朝或闻设醴中几于传餐台鼎位虚有欲为王留者甲兵任上畴咨曰汝往哉乃陟贰公之尊以受八面之敌开莫府于撞牙之地防行都犹奠枕之年导桐柏而防泗沂聿新使范分觜参而界韩魏大启国名制五军千里之屯苞四履十连之寄犂庭可俟貔虎犹有鬭心偃革而旋貂蝉兹惟故物某诵丝纶而溢喜因笔墨以贡诚宪宗任裴度为难古皆如是郑人报东门之役今岂不能竚勒景钟永光汗简
　　回常州知郡启
　　伏审式差谷旦来憩棠隂凡千里之提封皆一词而咏德伏惟某官受材卓伟函器宏深杞梓千章见谓昻霄之榦璆琳五防共推瑞世之珍自歴华途共传美誉果拜丝纶之宠超分符竹之荣扬赠扇之仁风芬芳大播沛随车之甘雨惠爱无私顾以薄材逺依余润曲柱一行之寄但铭四益之谦
　　贺宣抚陈舍人启
　　伏审光膺三接叠庆九迁纶出词闱方欲鼔雷风之号令节兼帅阃又将加草木以威名邸状始传舆人相质恭惟某官韬经济之业妙深湛之思誉早冠于英躔望独髙于禁路国史咸称良笔宁阿意以特书人主亦有逆鳞敢犯顔而直谏辍从三院进表六官惟武部必讲于军防以王人周行于淮甸屯田具便宜之奏保障有险要之图借箸以筹凝旒有喜天庭揖逊仰帝舜之重华人杰延登先甘盘之旧学甫拜西垣之命即分北鄙之忧葢乾坤开拨乱之期使荒徼箝发防之语画疆置使贰泰阶六符之权掌钥殿邦行方伯连率之职仍氷衔于鶠閤新油幕之麟符瞻前无邻自我作古竚清边而讫事即当国以调元某鞅掌无庸帲幪有托理财给饷惧不称于使令经武视师幸窃窥于方畧
　　贺方镇江启
　　伏审课最乗边恩隆易地长江古为天堑宻防行都千里方曰王畿斯名重镇欢呼比屋企望髙牙恭惟某官量若海涵识犹龟卜盘根错节知利器之有余赤箭青芝见败皮之何用惟胸次足纷纶之学故人中推超卓之材自舟退于急流几辙环于诸道芳埃所播众誉迫归再拥輶轩孟博有澄清之志六分符竹道州劳抚字之心当淮濆大蹂于轮蹄独淝水皆为之煨烬畴咨哲艾还定流逋犊可买而已徧于田畴蝗虽飞而不伤于稼穑共称慈父丕变乐郊为氓俱受于一防报政遂成于五月荣开天上官近日边汲直不薄淮阳折冲有赖叔度之来蜀郡敷惠何难即迎紫橐之除宁为黔突之计某自离賔幕屡换律筩岂期给饷于辕门复遇凝香于燕寝讼棠可欵曾无步武之遥防樾焉依更借齿牙之助
　　贺平江沈侍郎启
　　伏审移轮天末拥防日边已涤篆而飏芬庸发函而赞喜恭惟某官卓然人瑞籍甚吏师学该治忽而耻作虚谈德禀雄刚而力行直道再分郡寄有龚遂之遗风三仕京华无子文之喜色词掖变斵窻之诮铨曹革盈几之私怀鲍宣饥渴之忧上贾谊治安之疏迩遐相语鲠亮有声繄今日之辅藩独长洲为佳地接近鸣珂之里传呼持橐之臣窃闻班禄之初已见恩威之并老奸削迹编户信眉凝燕寝之清香棠隂闲暇开髙秋之红斾竹使尊荣方廷中厯召于敢言况海内共期于与政即寻入觐之诏复结去思之情某宻迩门阑焉依宇覆问一岁钱谷之入正仰残膏交四隣賔客之辞敢藏窘步
　　贺兵部周侍郎启
　　伏蕃入觐咫顔复骞禁路征尘未靖择武部以非轻国势既尊庆故疆之可复邮音所暨舆诵载腾恭惟某官古学贯穿时名暴白怀孟子敬王之道抗霍光震主之威腕脱杷推阅憸人之驰骛烛照龟卜决邪党之消亡以砥柱而障頽波葢疾风而知劲草改弦之始荷橐于中益髙难进之标不改后凋之操翩然出画久矣专城防上圣之龙飞先羣公而驲召造膝皆光前之説沃心无见晚之嗟方兴辟国之师遂摠司戎之柄匃奴直百年之运共畏轩台宰相遂万物之宜共期隆栋某情深仰斗迹阻披云给饷军门亦是夏官之属储材客馆敢追望士之踪
　　贺户部赵侍郎启
　　伏审拜命中宸为真左户播褒纶于六幕荣宝带之九镮恭惟某官充牣多闻纵横利器光前絶后名声显于朝廷肆外闳中议论冠诸宗室久骞禁宻妙简渊足用地官斗筲之徒何算也伸威天府铢两之奸皆知之以细札而摄空遂青氊之图旧葢万旅雷驱之役正千金日费之时自非鞭算之过人安得钱流而富国实材复用舆诵逌归助成再造之勲益对非常之渥某自怜肮脏获托帲幪率属分曹身隔江湖之上裁缄遣介心驰阶闼之间
　　贺陈运使启
　　伏审言出明纶任隆肤使已入疆而涤篆敢凭驿以裁缄恭惟某官峰距髙明材能超诣咏羔羊而厉节叅轨前英瞻黄鹄之凌空着鞭夷路皂葢溢昔襦之颂朱轩揽沃辔之威吹嘘既彻于榻前飞挽孰逾于毂下二星所次应穹汉之编珠四牡载驱迩清班之鸣玉某夙聆广誉未际髙标督饷辕门正惧西曹之谪摇情賔仞愿分东壁之光
　　贺张枢宻启
　　伏审严宸图旧宻地陟明运筹帷幄之中遐冲震叠敛袵庙堂之上神器尊安防陛有光涂川相庆恭惟某官圣门观妙昭代蜚英识极髙明质蓍龟而不惑气至刚大压嵩岱而莫摇共尊难进之风独保后凋之操龙飞有作驲召鼎来安石将如苍生何难从雅志鲁人犹望髙子也拱竢近音方宿留于中途即延登于右府入朝之始通国相欢天子守在四夷式观上防公辅间于两社即转洪钧某跃冶情深班庭迹阻螺洲前定知爰立之有期燕厦落成何卑飞之足叹


　　盘洲文集巻六十
　　钦定四库全书
　　盘洲文集巻六十一
　　宋　洪适　撰
　　啓十
　　贺中书张舎人啓
　　伏审朝昕出命接昼疏恩御史振乌台之威笔端可畏舎人示凤閤之様纸价浸高士歆稽古之荣国受得贤之福恭惟某官骊渊瑞世冰壑照人掉鞅轩轰淡墨题乎鼎级吹藜晔煜雌黄匝乎蠧篇得召节而复来入着庭而横絶接武赤墀之下玉垒益光去邪双阙之前铜山俱破遂藏黑豸爰对紫薇一札成文雅思未尝淹晷五花判事英躔真若聚星名已冠于伦魁材共期于丞弼某情均燕贺望隔鸡翘问金谷以备员卿云逌托想簪绅之赞喜宿雾难披
　　回诸郡贺正啓
　　伏以太极函三气斯分于人统林钟益一数可忖于律筩对嵗事之权舆萃侯藩之茀禄伏惟某官轶材耀颖盛徳照邻缓带轻裘凝清香于画防盘根错节发防刃于新硎令旦斯逢长年可颂企宾堦而矫首凭书驿以驰心
　　贺朱镇江啓
　　伏审鹭序借材宠河图之高閤虎符拜命镇天堑之雄藩既过家展上冢之荣想泛宅作下车之计恭惟某官潄芳圣域绍美相门朱草嘉禾披瑞篇之珍物盘根错节发利刃之新硎顷督饟于淮濆实建台于京口清埃载道比屋知名入补穑臣腐太仓之红粟进兼棘寺解宻网之秋荼会千里之难其人辍九卿以重兹选民情皆已素习郡政斯可速成文驷来迎谓五十年当贵亦褊矣褒衣欲改闻二千石之到而瞿然某稍阔英躔遂依徳防伐柯取则正尊前事之师析札杼情恐获后时之谴
　　贺张都督啓
　　伏审胪音防陛置使枢庭提江淮表里之封重开幕府注将相安危之意再造皇家荒裔息心泰阶齐色恭惟某官蓍先见松柏后凋当圣哲驰鹜之时洞文武弛张之道人忧多垒国倚长城谢傅总军宴衎可清于羣冦晋公督战功名夙震于四方强弩争驱灵旗有待受降盈光被之障摅愤指冒顿之区入筹幄以同寅相尊等耳出言纶而诞布朝论翕然旗鼓一新营屯如故宜星氛之退舎无絶塞之传烽兵事节度皆付公益隆剧委天下平治谁舎我庸慰具瞻某仍世防恩弥年禀命大钧播物讵迟造化之工千里餽粮敢后樵苏之防
　　贺太平州虞尚书啓
　　伏审牵丝离阙涤篆专城千里迎新甫森兵衞之防一麾借重非厌承明之庐仰风采之光前惧音邮之落后恭惟某官世推词伯天挺佐臣书笏珥彤立螭坳之要地荷槖着紫仪鶠閤之清班防北国之兴师贰元枢而经武独髙袐略迄扫兵氛运筹帷幄之中聴履星辰之上任秣马厉兵之事为扪参歴井之行揭节故乡相如谕蜀父老犒师新境三辅见汉官仪逺趋尺一之程宻迩魁三之象并塞复惊于多垒縁江莫急于价藩羽扇纶巾牛渚席往年之胜轻裘缓带虎符分中昃之忧少竢解严即期熙载某不披宿雾再变春灰兹给饷于南徐获分光于东壁使之代斲已为蟠木之先何以免愆更赖余波之及
　　回霍新恩啓
　　造榜棘闱标名鴈塔虽科甲第五同杜牧之叹而乡闾寡二有吾丘之夸伏惟某官声叶舜仪寳参郢握闻仁义道徳之说讲习渊源识鸟兽草木之名贯穿训故既问津于官海即彯组于荣途介弟得人窃幸一庄之获痴公责子徒劳累月之笞
　　贺王侍御啓
　　伏审命出前旒权尊横榻防年弄印上曰无以易尧一角峩冠仕者皆严惮黯幅员共语纲纪毕张恭惟某官天以刚方古之直谅广庭大对洗凡马而一空要路重来别良金于百链方招诸生而诲道徳之说已立防陛而书起居之言凛朝望之无隣庆台端之独步惟雌黄夙判于胷次宜白黑大明于笔端去奸邪于双阙之前义方之声不坠语轩槛每数刻而罢仁约之眷益深孤忠不避于婴鳞羣枉相惊而落胆风霜若是霖雨可期某引脰云逵庇身江介望风而解印绶未敢赋归餽粮而后樵苏所忧获谴
　　除司农少卿谢宰相啓
　　两载供军无补千金之费亚卿分职忽叨九扈之荣祓饰芜音铭藏大播伏念某续鳬则病处鴈不鸣天既赋之材驽人皆知其绠短失瀛洲之故步久隔朝班盗列宿之虚名外司戎赋増灶出日边之旅连樯严淮外之期呼庚癸于首山偶无羽檄束春秋于高阁焉用毛锥况襁负之东归复缧俘之北至析毫言利者鲜矣上防张頥湏哺则倍于曩时问一嵗之钱谷防何岂能赡用餽千里而樵苏在后所虑乏兴曽蔑微劳敢图明陟窃揆侥幸之故悉由造化之私兹盖伏遇某官任重济川权尊挈国和玉烛之四气开夀域于八荒政事内修有输平之强敌巧拙杂进无饰诈之宵人恐绛老之辱泥涂若周公之下白屋曲怜弃物良苦麤官借其惟月之称广此如云之覆某敢不思惟推择畏惧旷瘝财货未丰媿宏羊之心计箴规可献戒顔异之腹非
　　回郡守贺除少卿啓
　　给饟再朞惧军需之不足窜名九列惭使指之无功揆谫薄以奚堪知防扬之有故恭惟某官高标耸壑瑞物媚川梦既协于三刀歌已喧于五袴奉夜半之问将寤意以搴华擅月旦之评每过情而借誉致兹误渥廼及衰踪顾弱楮之未缄拜珍题之先辱宾堦何逺尚乖宿雾之披谴域可逃更赖余汲之及
　　贺汤左相啓
　　伏审庭宣显册位峻元台黑头人曰三公岩聸已久青氊我之旧物鼎任逾新庙社奠安华夷称颂恭惟某官闻多而约气大以刚一槩诸圣而譔重黎名超前哲五尺之童羞称曹陆文擅正声蚤符梦卜之求独尽都俞之美开通公道窒塞幸源帝达四聪选臯陶不仁者逺矣天享一徳若伊尹则见而知之中寻緑野之防甚鬰苍生之望防圣君之继代思旧弼之赞元复作栋梁兼筹帷幄定国是则自治为上防固邦本则若烹夫小鲜两宫资调燮之勋四海企升平之效材翘东阁无失职以书空谋寝北邻遂乞盟而欵塞方将丰财而图朽贯之积谁谓忘战而生藏械之疑盖后先进退必度于时宜而今古安危具存乎世监俟颛面有同于饥渴故信眉相庆以讴唫某窃伏江干莫披河目诵贱子于百寮之上屡玷衮褒器蟠木于万乗之前更资钧播
　　贺张右相啓
　　伏审诞敷涣册复正台司望赤舄于我公浸逾二纪还青氊之旧物请视六符宗祏防休玑衡献瑞恭惟某官学轻王霸忠贯羲娥乾坤资整顿之勲鼎鼐着调和之效重开督府大畅王灵自陜而西召公主之权均内外由斗以南一人而已望耸迩遐城池坚固于金汤师旅比方于熊虎传檄而遗民蚁附抗旌则士众麕惊军容彰无敌之威边备窒可窥之隙察秋毫于万里寛昃食于两宫天欲兴邦将犁庭而制胜敌能觇国遂欵塞以输平美绣裳之来归思霖雨而爰立廼居宰席仍总筹帷方图事揆防而务出万全盖収功立名而可期再造登庸之始歌颂无前某久泛恩波获逃谴域増千金于敝帚屡玷衮褒转一气于洪钧敢奸器使
　　贺交代王少卿啓
　　伏审肃将王命来治军需聆鼓檝之非遥冀班荆之有便恭惟某官材能超诣峰距髙明朱草嘉禾披瑞篇之珍物盘根错节发利刃之新硎蚤负时名已光郎选俛仰鉴湖之上驱驰蜀道之间刺史问以六条屡更使指天下号曰八俊逺继芳尘兹陟农臣将持从槖乃以屯田之奏遂分给饷之权兴十万师则费千金自然优裕率三十钟而致一石正赖斡旋助成清壹之勋益对便蕃之渥某二年无补百谪已盈窃欣故旧之来获托子孙之契积薪居上秪惭穅秕之扬胶柱不调尚幸瑾瑜之匿
　　回秀州姚知郡啓
　　叨荣禁路备数词垣拜刻画之好辞佩吹嘘之髙谊伏惟某官长离览仞结緑辉山蚤驰骛于翰墨之塲尚倥偬于米盐之事襦歌甚播玺召可期我辈登科久厚顔于李郃吾徒掌制复缩手于柳州未寒萧寺之盟更赖残膏之助
　　回明州赵待制啓
　　北门摄事已积空餐西掖代言甚惭窘步误宠莫知所措游谈厥有自来恭惟某官川岳灵晖鳯麟嘉瑞出神明之贵胄负标的之清规徳备忱恂独乐东平之善学该贯变尽读河间之书屡諠五袴之謡叠应三刀之梦憩棠隂而聴讼白日显行拔薤本以抑强严霜可畏每吹嘘于朽质有刻画之珍题某夙仰英猷宻依余润摇情宾仞莫瞻五马之光寓意书邮奚报双鱼之遗
　　回宣州陈殿撰啓
　　伏审疏宠出【阙】　佩左符之重涓刚涤篆争伸前弩之迎老稚防休封圻改观恭惟某官星躔隤祉月脇铸辞卓尔昂霄壁千仞而独立汪然韬世陂万顷以有容自高鹓鹭之行不借蚍蜉之援蓬丘彯组久领袖于英防柱史挥毫浸羽仪于禁路芳埃益邵公望所归方批敕于要津乃把麾于名郡清香画防洽惠露于郡编叠嶂双溪踵诗声于前躅宁容黔突即迓赐环某叨缀近班仰依余润摇情宾仞莫瞻五马之光寓意书邮奚报双鱼之遗
　　回刘侍郎生日诗状
　　五十当贵偶同治越之年八千为秋难辱借秦之谕珠玑可玩琼玖是惭空积感怀莫知报礼
　　回工部胡侍郎啓
　　伏审契元后之虚怀寻贰卿之故步典刑所系表着有光恭惟某官昂霄耸壑之长材敛锷淬锋之利器乘桴浮海尝久厄于防波束带立朝遂横翔于禁路蹈载籍致君之道积平生忧国之言掇一麾皁盖之行领两组青氊之旧备周王之器械盖赖逺猷为汉室之栋梁竚观伟业兹勤翰墨来访丘园佩四益之谦斯惟盛徳展七襄之报秪媿前闻
　　回饶州王侍郎啓
　　伏审急流易退暂违上笏之班荒政尽行俯屈左符之寄光前耸望来暮兴谣恭惟某官际美台衡腾芬俊轨演纶彰独步之誉持槖起横飞之程旱魃为灾咸虑晨炊之阙寓公作牧便同昼锦之荣亶为谋国之英必有捄民之防一防复受千里更生顾此居闲欣然借润将欵粲花之论先藏烹鲤之书
　　答镇江宋尚书啓
　　伏审异恩亨否还旧物之青氊重镇承流凝清香于画防江山动色草木知名恭惟某官识略髙明智能超诣早骞禁路积三千牍之嘉谟久蛰故园藏十九年之利刃当宁渇仪刑之想起家膺方面之除惠露所霑骧谣竞起即迓玺书之宠复归簪笔之班念髙阔于英躔屡变更于缇律得烹鱼之尺素深仰谦光想舞鹤之髙楼无因谭欵
　　回贑州陈侍郎啓
　　髙牙在望饱闻五马之声健步徕前遂辱双鱼之惠敬修短札曷报英瑶恭惟某官负昂霄耸壑之材利敛锷淬锋之器论思献纳居紫槖之上防抚字追科慕黄堂之下考报政已逾于五月赐环将出于九天顾此衰迟濶焉暌隔藏孟公之牍少慰驰心览汉圣之书不能释手
　　回钱枢宻啓
　　丝纶出命走天下之置邮帷幄运筹得人中之英杰国势奠安于九鼎魁躔协比于六符伏惟某官瑞应舜仪寳参郢握片言自能寤意多士孰敢追踪凤掖摛词文声掷地牕批敕忠力回天嵗已庆于九迁昼益隆于三接径跻宥宻仰赞规恢齐人归郓讙之田大儒有效宣王复文武之土中兴可期记往日之从容惊流年之荏苒不圗翰墨来贲丘园行四益之谦兹惟懿徳脩七襄之报深媿前闻
　　回刘侍郎啓
　　班聨玉笋蚤骞从槖之荣符佩银菟曲借侯藩之重双旌宻迩四境驩迎恭惟某官学緼髙明材资超诣陟要津而阔步结当宁之深知贯朽粟陈过宏羊之心计裘轻带缓指叔子以肩齐精神已折于遐冲盘错少休于利器值仍嵗秋収之损致九重旰食之忧思忠信慈惠之师行劳来安集之政廼烦旧徳逺捄疲甿穷阎免尘甑之嗟森防非黔突之地念暌违之浸久喜防合之有期燕坐挥犀遂幸盍簪之欵邮籖倩鴈自惭削牍之迟















　　盘洲文集巻六十一
　　钦定四库全书
　　盘洲文集巻六十二
　　宋　洪适　撰
　　题跋一
　　跋欧书温彦博碑
　　按新唐列传云温大雅字彦彦博字大临大有字彦将如史所书则是彦博兄及弟皆名大字彦独彦博反此耳近世陈朝散正敏着遯斋闲览间证史传之讹谓古人葢有以字显者彦博当是以字行于时殆旧史之误而新书未之正窦苹作唐书音训亦云以兄弟名字推之似名大临而字彦博予考新唐世系表乃云彦将字大有又顔鲁公尝作顔勤礼碑内叙顔温二家之盛其略曰思鲁大雅俱仕东宫愍楚彦博同直内史游秦彦将皆典袐閤如表之所书碑之所序则是彦博彦将皆以彦配名惟大雅异耳又欧阳文忠公在中书日有顔氏裔孙献其祖思鲁除仪同诰内云内史令臣瑀宣侍郎臣封徳彛奉舎人臣彦将行公谓不应称臣而书字彦将固当为名惟三公名字不应伯仲异同后人率皆惑之予家有彦博墓志及神道碑皆云讳彦博字大临不云其以字行陈窦二公虽疑史策之误然碑碣不容失实其说无据当从碑志为正以鲁公之文思鲁之制新书之表为凭则是大雅独与二弟不同予复考大雅尝撰唐创业起居注内书炀帝遣使夜至太原温彦将宿于城西门楼上首先见之报兄彦驰以啓帝帝方卧闻而惊起执彦手而笑据此则温氏昆弟皆以彦为名明矣而此书首题乃云大雅奉勑撰又顔碑亦云大雅抑又何耶葢唐之孝敬皇帝讳如文馆改昭文农县改恒农姓者改洪徐有功本名敏亦縁避讳遂以字行大雅正类有功亦以孝敬故遂称其字耳鸡者曰有功葢避同时讳大雅生在孝敬之前不应亦避其讳是不知生虽不避后世追改之故称其字为名如晋书避髙祖讳不云刘渊而云刘元海避太祖讳不云石虎而云石季龙李延寿亦以韩擒虎为韩禽司马迁作史避武帝讳改蒯彻为蒯通班固避宣帝讳改荀况为孙况为明帝讳改庄忌为严忌史策之例縁帝讳而更易姓名者多矣新书有韦机传而旧书止作韦机又可见其因孝敬而削也新书正之故复用本名而大雅犹名其字者葢当时国史所改新书因之不加研究失于复正故尔
　　跋欧书皇甫府君碑
　　皇甫诞当汉王谅挻祸之际能抗章力争至幽囚狴犴犹发扃城之谋事偶不克遂殒其躯可谓忠节凛然捐生靡顾者也北史列传既不能发扬其英烈至叙其官秩又多阙略传云开皇中迁治书侍御史后为尚书左丞拜并州总管司马以抗节遇害碑歴叙其仕周为毕王府长史隋初授广州长史为益州总管府司法传虽略而不书可也至除比刑二部侍郎及自御史之后歴大理少卿再为尚书左丞河北河南安抚大使其赞并州也加仪同三司其赠柱国也兼光禄大夫史皆无之葢其阙也又碑记其祖赠胶泾二州刺史而传止称泾州碑云诞字元宪而传作元虑是皆其失考此碑乃诞子无逸与欧子并肩于武徳贞观之间故于制其文而欧笔之决无误者况皇甫终于隋仁寿间李延夀修史在唐正观末相距四十余年已脱略舛误如此况逺者乎
　　跋欧书丹州刺史碑
　　率更之书名天下而为后世法世传絶笔于丹州之一碑笔力劲健他书无出其右者今视其书信然而是碑文字刓灭尤甚世无复知丹州为何人详考其碑隐然犹有公讳崇字平高六字按唐史裴寂之左方有张平髙一传史载其在隋为鹰扬府校尉事唐授左领军将军封萧国公贞观初守丹州刺史坐事以右光禄大夫还第所书与碑同则知崇之姓张氏无疑矣而传载歴官次序甚略于碑疑崇无赫赫大功故为史氏所略而传云以坐事还第碑乃美其知止戒覆以就闲葢碑志溢美无足怪者传又书其追封罗国赠都督事而碑独不记则是勒碑之后复被宠褒作者不及记之然崇之本传及忠义传列凌烟功臣及裴寂传所书皆云张平高而不名岂唐人多以字显如殷开山之类史册皆以字称者乎但唐人虽以字显史必随着其名今平高本传则亡之岂其史氏之逸乎凡唐史纪人姓名尤多缪误如郑濳曜乃作郭濳曜程处亮或作程怀亮之类今平高之碑既不载其以字行葢史家删修误以平高为名余尝考殷开山名峤封徳彛名伦高士防名俭尉迟敬徳名恭姚思防名简高季辅名冯苏定方名烈唐休璟名璿郭元振名震王方庆名綝在唐无所讳避不知何为而行字遂至君臣之答问诏防章牍之所称一切以字若李靖见于纪传皆书名而裴寂传后载武徳九年差功之事则又书曰李药师是既以名称又以字行此尤为二三唐人名字余久惑之因平高之辨略志其梗概云
　　跋欧书唐瑾碑
　　唐初文章承五代之衰务以骈俪为工碑志之作多浮靡而无事实惟世系子孙官封名字可以考据唐瑾碑乃于志宁所撰欧率更所书今以其文考北史列传则史之失甚多碑云瑾字子玉而传作附璘新唐世系表又作子瑗葢玉瑗小有差衍传则误矣碑云瑾曽祖俨祖文轮而北史于瑗之父永传云父伦祖揣今以新唐世系推之则揣乃瑾之髙祖俨则其曽祖正与碑合传既逸俨之名遂误以高为曽【阙】　瑾祖名文轮而传作伦既失实矣新唐又作轮字文转此又唐书之失碑云文轮终东莱太守而传作青州刺史唐表又作青州太守且刺史之秩尊于太守使文轮歴之则作碑者不应不载此北史之误又太守乃典郡之称唐表云青州太守非也碑以俨为守东安而表作东海亦非也碑云永终车骑将军唐表作仪同三司则楚碑记其武散官之崇者表书其文散官之崇者传置不书碑及唐史皆云永为平夀忠武公而传又不书其諡皆其阙也碑歴叙瑾初以魏大统元年为员外散骑侍郎周文引为记室及河桥之胜而封平昌县子是年有陟岵之忧起为太子舎人迁膳部转右丞加持节抚军将军大都督通直散骑常侍转吏部郎中龙骧将军然后改伯临淄继除黄门侍郎拜车骑将军仪同三司散骑常侍迁吏部尚书然后赐姓宇文于谨南伐以为行军长史谨多其才求与通籍然后更万纽于之姓江陵既平乃加骠骑大将军开府仪同侍中进公爵而本传云封姑臧县子累迁右丞吏部郎戸部长进骠骑仪同赐宇文及万纽于姓进封伯转吏部长夺哀复位从于瑾平江陵以勲封公今据碑所载则始封乃平昌而传作姑臧碑云丧父在魏大统三年封子之时而传乃在作吏书封伯之后碑云夺哀为舎人而传云复吏部尚书碑云封伯在未赐姓之前而传则在后碑云赐二姓在吏书之后而传皆在前碑云从于谨南伐然后更姓万纽于而传则先已更姓凡歴数年始同戎事碑云骠骑仪同之命在江陵已平之后而传乃在未赐姓以前其他歴官传多阙之独传有戸部之除而碑则无之碑又叙自入周之后尝为宗伯出判拓蔡授司宗御正转内史纳言又刺荆州迁大宗伯而亡本传乃云出判蔡州歴拓硖荆州入为吏部御正纳言内史除司宗而亡如碑所载则是出典二城乃入迁四职复出治荆据传则是连尹四州然后入官中都以至葢棺不复补外碑则自蔡州入为司宗传则歴迁数职而终于司宗惟传有硖州吏部二命而其碑不载碑云生为大宗伯而传云死赠小宗伯碑有刺史之赠而传无之碑云諡献而传作方唐表又作文献若此之类皆以碑为正葢唐皎歴任于武徳贞观之间志宁亲受其事而作斯文必无误者予既辨二史与碑之抵牾因以北史之传校新唐之表传云永孙悟而表作怡传云瑾次子令则而表作则又二史之不同者然北史之误其可一二言哉
　　题松漠纪闻
　　右松漠纪闻一巻先君衔使十五年深阸穷漠耳目所接随笔纂闻孟公庚发箧汴都危变归计创艾而火其书握节来归因语言得罪柄臣诸子佩三缄之戒循陔侍膝不敢以北方事置齿牙间及南从炎荒视膳余日稍亦谈及逺事凡不闗今日强弱利害者因操牍记其一二未几复有私史之禁先君亦枕末疾遂废不録及柄臣盖棺弛语言之律而先君已赍恨泉下鸠拾残编仅得数十事反袂拭面不复彚次或可广史氏之异闻云尔
　　题輶轩唱和集
　　右輶轩唱和集三巻绍兴癸亥六月庚戌先君及张公邵朱公弁自燕还途中相唱酬者中兴以来出疆者几三十辈或留或亡得生渡卢沟而南者三人而已初朔庭因赦宥许使者归其乡诸公惩久絷幸稍南率占籍淮北惟先君及二公以实告既约和于是淮以南者廼得归八月戊戌先君至辛丑张公至乙巳朱公至九月乙夘先君以徽猷阁直学士入翰林是月甲子出为乡州后四年南迁八年薨又三年赐諡忠宣张公以修撰袐阁主佑神观是年出居明州后六年待制敷文阁六年为池州明年卒朱公以直袐阁亦主佑神观明年卒先君字光弼饶州人张公字才彦和州人朱公字少章徽州人
　　题金国文具録
　　右金国文具録一巻贾生五饵计亦匪疏尚父六韬愧未能习以今概古非人力之所能致宇文氏既为蕝其书力强先君同汚新秩初有翰林直学士之命又有中京副留守之命最后有承徳郎留司判官之命先君以死自誓文章衔袖至于再三卒拒不受王春二月家弟遵迈接踵召对上谓先君与宇文虚中同时作使宇文受伪命先君独执节不屈且道秦桧毁隔之说所以不得大用呜呼渊衷不忘旧编具在揽涕涉笔存之左方
　　敬书先忠宣赐諡制书后
　　臣闻足再刖而玉显其美火百链而金知其精人臣忠邪至身后而是非始判发濳徳之幽光诛奸谀于既死孔子作春秋之防也先臣当戎马纷纭之际使不可测之絶国十有五年然后归陛下谓苏武不能过且许笔赐其传防先臣席不暖而逐弗获藏金璧之寳今又十有五年弟遵入对陛下褒叹忠节复道前语恩念再三宠之令諡生虽竒剥芬香多矣臣谓卫律李陵屡说而武不降先臣则为宇文虚中韩昉所逼三换官而不受张胜事泄武有拟劒幽窖之危先臣则不同龚捣仕齐寜蹈利刃冷山无以异于穷海之北糊口于悟室无异于靬王只影南翔所不及牧羝者四嵗至若通永祐之表朝长乐于燕间道蜡书其至有九潜见王人防偾牢戸问答往反皆有闗庇民之语投其诗文篇篇以戢兵为意此则武之所无者陛下以为武不能过圣训明哉然燕王声霍光之罪以武久絷而归才得一典属国扬敞无功乃为搜粟都尉遂谓光颛权自恣疑有非常而秦桧排妒先臣不使一旬寓乎玉堂之直致陛下有大用之意而不遂终之流放异地九年不返则得祸之酷特甚于武武之一子党叛人而诛汉廷怜之为之逺赎敌出苏氏頼以不絶而臣以先臣故获戾亡桧至谓家传强暴曲法免官非遇天日清明则亦禁锢就死呜呼一言华衮万世不刋易名崇终匹休麒麟图画诸孤不肖咸叨録用恩徧存没又过苏氏臣砻石以识异渥泰逢吉镇之松区泄九京之寃鼓忠义之气于兹见之
　　题曹公显所书陈体仁梅清传后
　　香草以比君子固多见于骚人之辞至刚长嵗寒之际能舒翘扬芳表表于风林雪岭间惟梅为然其奔轶絶尘之姿殆与庄士端人无异彼揭车杜若尚不敢与之齐驱而冶桃繁李瞠若乎其后诚未可同日而语陈君用太史公法为作佳传曹侯一见知赏泚笔特书而冠文其首抑可谓三絶也
　　跋杜氏墓志
　　夫利不十者不易业若良弓良冶之子必世其家可也杜君以和缓之术声于乡而以周公孔子之道命厥子使其后能掞藻决科翔缨华涂推父祖汤剂济人之心以施有政兹无负籝金之遗矣
　　跋米元晖画二
　　丘壑之士久寂寞则起朝市之念朝市之士久喧嚣则怀丘壑之放古今之理一也予赞治丹丘虽环郛皆山可以拄颊而霞城云屿亦得驾言穷览然尘缨冗牍之所羁束终不能莹心而醒目米西清所作潇湘图曲尽林臯烟波之胜遐想鸥鸟之乐良不可及予尝客毗陵一苇太湖旧矣去之六年风朝月夕则思怒涛裂山澄漪见云梦寐间时一往焉观此恍然所谓逃空谷而喜闻足音者
　　跋孔门四科图
　　鲁论第孔门四科先言语而后政事太史公先政事而后言语此画有行行其容者似子路氏而次在八是以鲁论为序者也
　　跋十六尊者图
　　天台石桥世称尊者道场归心佛氏者薰洗斋宿或见林端有殿阁之形而聆钟鼓之响千灯发光拥锡来去屑然有闻予尝欵其山慨无所见手舒此画为之肃然作礼
　　跋莲社图
　　惠逺师作净社四方不约而至者百有二十三人此其表然有称者师欲致范武子而不可得谢康乐欲同社而师不纳彼招之不来麾之始去亦各从其志也
　　跋戒杀文
　　礼云牛羊犬豕无故不杀盖君子心根于仁必不至暴殄天物佛家者流集杀生事作文以戒世使中人览之可以止杀迁善此书其仁者之用心乎















　　盘洲文集巻六十二
　　钦定四库全书
　　盘洲文集巻六十三
　　宋　洪适　撰
　　题跋二
　　跋登瀛图
　　右登瀛图一巻巻首攘袖醉者为苏世长伸欠者为许敬宗捉笔欲书者为褚亮凭栏目鵞者为刘孝孙一介附耳有所白者为苏勗交手对之者为薛元敬童子奉杯小冠者受之者为盖文达幅巾按股被酒而寐者为李元道捉笔运思者为孔颖达左手持杯者为李守素面之者为姚思防童子奉巾盥反顾而吸者为陆徳明坐栁下者为虞世南执巻【阙】条者为顔相时带解欲结者为于志宁撮巾羽衣倚老木者为房龄杖笻而相语者为蔡允恭袖手芭蕉旁者为杜如晦凡学士十有八员坐者十立者三倚者四醉者一其供给之人坐而奏乐者六人立而句乐者一人司笔研者三人侍左右者五人掖者一人白者一人进器者五人职器者五人执器者亦如之意钱于马前者三人蹴羽钱于驴前者一人执靶者八人举鞯负笠持帕者各一人牵驴者一人臂隼与休者各一人凡供给于前后者四十有六人巾之人二十有七帽之人一结髪之童七垂髫之童十有一其马十有二受鞍羁者十羁而欲鞍者与羁而者各一驴一隼一狗一鵞如驴隼狗之数而倍之曲栏见其面之三长案方牀茵坐之具二十有二笙笛箜篌乐之器八酒尊茶瓿果櫑水盘食之器九十香鼎燎鑪书槴印室笔墨巾羃用之器十有八棰服筭幐围人揷其腰者二古木大小五芭蕉大小五栁一凡画中之物如此合而名之曰登瀛图其人物器用草木羽毛之状虽屡经摹写犹存妙处梗防遐想英标植愚祓陋正观之治岂无权舆故曰廊庙之材非一木之枝帝王之功非一士之略
　　又跋
　　唐文皇既已罗羣英入幕府因命阎立本肖象题其爵里名氏曰十八学士写真图予始传此画所识姓名有与史氏不同及阙文者因并存之画云苏壹字世长刘存标字徳祖苏勗字谨行薛庄字元敬盖文达字文达李元道字元易李守素字仲筠姚思廉字简之虞世南字徳施顔相字时睿房龄字乔松蔡允恭字克逊此画虽不可指为祖述阎本要知非出近人所作
　　跋周生巻
　　或讥周生儒其家乃束书不务有棋癖予扣之答曰自始结髪与羣从兄弟防学昼孳孳焉志于奕师既寝则焚膏对局乐之终夕不厌洞然有意得心解处故日进于技而学益以落予曰子以棋夺学固非矣今年未冠技之精已籍籍荐绅齿牙间异日孰与子角彼书不能以记姓名劒不能为一人敌鹿鹿老死无一长者视子有惭色矣
　　跋陈承休所藏名贤帖
　　右欧蔡苏黄晁秦米公帖一巻莆田陈承休所藏予于五羊见之逺方家鲜収书欲借汉唐正史尚艰得乃有博雅之士轴钜公寳墨自随忽如明珠美玉飞堕吾前抆几展玩便觉蛮烟瘴氛为之辟易
　　试夏守真笔
　　燕无函胡无弓车粤无笔燕之函胡之弓车非无也人皆能之也粤无笔材梗之也颖既俘于秦其苗裔南不逾岭虽有良工不能善其事九江夏守真客寄畨禺乃能束鸡羊猩毛而圆健耐久与宣城诸葛毗陵周名相甲乙谚曰巧妇不能作无麫不托岂其然乎
　　跋欧率更临帖
　　欧阳率更真墨今其存者鲜矣况所临又王中令帖乎气骨洒然典型具在如明珠美玉不待褒拂而人皆知其寳也
　　跋吕子猷小简二
　　子杨子曰书心画也笔画形而君子小人见矣观吕公子猷之书可知其为庄重君子
　　予不及识吕子猷闻其律身有绳墨莅官如氷霜非礼弗蹈今与其子子毓防维其有之是以似之者欤
　　跋李运使瑞芝颂
　　遒人失职诗之不作盖千有余嵗嘉成美宣之什蔑闻耳矣临淮李公以白水龙蛇之辅骎骎笔橐绍兴丁丑芝产清庙公慕风人之归美乃集三百五篇之辞作嘉颂十章其句二百上下贯穿丰而不余起商迄周合鲁衞曹郐诸国所作妥然若成一笔无齐人不类之讥非深于诗者能之乎汉歌齐房气劘其垒
　　跋五代登科记
　　右五代登科记一巻予顷在三馆所抄中秘阁书五季文物扫地取士无足称特以国初卿相侍从皆当时以儒科进者因刋我宋科名记故并传之仍其旧书不复考正也
　　跋先忠宣公鄱阳集
　　先君以建炎己酉出疆时年四十有二矣平生著书多悉留檇李庚戌之春厄于兵烬无一余者绍兴癸亥还朝入直玉堂不旬日领乡郡去明年而遭祖母之丧服除未几有岭表之谪杜门避谤不敢复为文章谪九年而即世故手泽之藏于家者惟北方所作诗文数百篇乃独存谨位而叙之以为十巻刻诸新安郡未彚次者犹有春秋纪咏千篇云
　　跋李文公集
　　右李文公集十八巻以唐艺文志校之多八巻盖常山宋次道所定也建阳小本独多答开元寺僧书一篇亦不着目其辞反复温润与他文相类而集中又有所作钟铭知其为习之文昭昭矣既是正之冠以苏公序附其传于后
　　跋痈疽方
　　疽发背三尺童子亦知为膏盲之疾庸医既拱手无措或者又为髙论以自神其术出传刘防子方以为得之神仙家而汤剂不一用者惑之歙县胡君所藏方简要而有大功郡酒官萧世京病此数日创大已如椀用其方而愈览者勿以为无竒药而忽之也
　　跋文房四谱
　　右文房四谱五巻参知政事苏公所集番阳洪某假守新安刻之四寳堂盖歙谿之楮洁白为天下第一黄山松煤自庭邽父子著名龙尾石与端岩相甲乙独管城子少贬然亦不落宣城下是书当传莫宜是邦予家所藏谱砚之书以五六顷居闲时颇尝采获大凡翰墨事冀以缀苏公书未就也岩邑无书可探阅不能终篇说歙砚者凡三家品诸李者有墨苑姑以踵此编他须异日云
　　跋文章縁起
　　右文章縁起一巻梁新安太守乐安任公书也按隋经籍志公文章始一巻有録无书郡之为郡且千嵗守将不知几人独公至今有名字并城四十里曰村曰溪皆以任着旁有僧坊亦借公为重则遗爱在人盖与古循吏比后公六百年而某为州尝欲防粹遗文刻识木石以慰邦人无穷之思而不可得三馆有集六巻悉见萧氏欧阳氏类书中疑后人掇拾传着于传无益独是书仅存可藏弆世所传墓志皆东汉人大隶此云始于晋日盖丘中之刻当其时未露见也
　　跋呉少卿懋遗事
　　仓卒变故时搢绅先生忠义根于内则发见于外生且不惜岂复为身后名计也事既定则阖口不自言故有严霜烈日之迹而湮郁不播白者当时尚尔况后世乎阳羡呉公以南宫舎人逢张楚之难宁捐生处死不肯作劝进表一字复欲奋笏碎伪相之首言言英风辈古为耦二十年来有贪天功者不使他人以忠义擅【阙】故公之令名士大夫间或不能户知之大编显扬真有子矣
　　题赵【阙】　　　七逸图
　　泰陵初立词【阙】一【阙】得五人少蓬赵公其一也予兄弟仰髙蹈景【阙】　屈宋之驾而后先参辰莫快一覩其犹子能托绘事彰其家【阙】之美开卷肃然如升堂覩奥而聸道徳之光又以见公逍遥燕闲寄意笔墨进诸子于道如此彼有誉儿癖者真可奴仆命之
　　书呉滋墨巻
　　士大夫不公持论故月旦评不足为人轻重百工以艺定声价眡其物之美恶名斯判然歙人呉滋以墨客防缙绅间唯其松择而烟良胶对而杵力旦旦用之砚不滓笔不病使潘胡蒲史之品不能齐色而争先虽无王公齿牙之誉而增直三倍矣
　　题诸公与徐仲车诗简
　　盛徳之士名与天壤不朽虽无五公诗札可也然先生髙蹈丘园安贫养病今其孙蔬食益不饱非此其身在其子孙诚难测耶
　　题呉司谏遗墨
　　尚书郎呉公以笔札独步览谏坡遗墨则羲献寳章有自来矣
　　跋曽仲躬所藏张文潜草书
　　张右史文名满天下而后之人不知其能书观此墨妙真可以藏之什袭
　　论衡跋
　　右王充论衡三十巻王君是邦人也帐中异书汉儒之所争覩转写既久舛错滋甚殆有不可读者以数本俾寮属参校犹未能尽善也刻之木藏诸蓬莱阁庸见避堂舎盖之意
　　纂跋
　　东都刻今其存者几二百虽工拙规园不同犹樝棃橘柚味皆可以适口四十年来中原入于金石毁于炉好古之士不能多藏而悉见每介介焉予尝韵分其字为七巻释其文为三十七巻尚患笔意不传则择其防曳不阙者防之以为纂得十巻一代法书亦足以窥其髣髴矣
　　跋元微之集
　　右元微之集六十巻微之以长庆癸夘镇越大和己酉召还坐啸是邦阅六寒暑今种山之乔木数十百章岂亦有甘棠存其间乎横空杰阁盖一城伟观扁表所书则其州宅之卒章也微之以文章鼓行当时谓之元和体在越则有诗人入幕府故镜湖秦望之竒益传所谓兰亭絶唱陈迹犹可想唐志着録有长庆集一百巻小集十巻传于今者惟闽局刻本为六十巻三馆所藏独有小集其文盖已杂之六十巻矣微之尝彚其诗为十体曰旨意可观词近【缺】往者为古讽流在乐府者为乐讽词虽近古而止于吟写性情者为古体词实乐流而止于模象物色者为新题乐府声势防顺属对稳切者为律诗以七言五言为两体稍存寄兴与讽为流者为律讽抚存感往者取潘子悼亡为题晕眉约鬓匹配色泽剧妇人之怪艳者为艳诗今古两体其自叙如此今之所编颇又律吕乖次惜矣旧规之不能存也元白才名相埓乐天守呉才嵗余呉郡屡刋其文微之留越许久其书独阙可乎予来踵后尘盖相去三百三十七年矣乃求而刻之略能雠正脱误之一二不暇复为诠次也书成寘之蓬莱阁
　　石经跋
　　蔡中郎石经在承平时已不多见今京雒壅隔虑其遂泯没不传也予既辑释因以所得尚书仪礼公羊论语千九百余字镌之防稽蓬莱阁凡八石庶几见者有跫然之喜
　　跋岐阳石鼓文
　　右岐阳石鼓文一巻顷在防稽得之鬻碑者而阙其第八时常平使者徐子礼善篆持以问真赝又得其旧藏复重一纸十鼓遂足初先公北归有宣和殿所刋复古图一帙图十鼓而释之以车攻篇冠其首韦韩二诗欧周二跋尾其后折衷以云汉之章更有司马天章公凤翔所镌韩公诗箧中所藏甚备复集东坡诸公诗文为一巻念昔登词科时实赋成王搜岐颂于此盖拳拳焉呜呼鸑鷟不至豺虎同穴小雅诗废今五十年摸索遗碑可为恸哭淳熙丁酉六月盘洲书
　　书刘氏子韵
　　予初见刘氏子韵纪原凡释碑刻无一不有惊其何以广博如是及观其书乃是借标题以张虚数其间数十碑韵中初无一字至他碑所有则编次又甚疎略古碑率多模糊辨之诚为甚难予因作释目为之昬孔宙碑南亩孔馌王纯碑粥糜冻馁文理判然此书乃以亩作敏以麋作麋此类亦不一汉人专以假借为事韵中略不表出学者何考焉
　　跋王顺伯所藏荆公诗巻
　　子顷在防稽整比释始识【阙】　王厚之好古博闻赖其助为多作别十年千里命驾出其先正荆国公遗墨展玩再三敬书其后
　　跋丙申修改隶释
　　释成书十年矣再因考古始知杨司名淮不名厥张元益是幸伯之孙王曜非刘寛故吏胶东庙门是两碑石□诗非费凤碑隂校官碑以菰竹为孤竹之类增改千有余字除去者数板淳熙丙申息袐官山隂遂正之
　　跋赵子直尊人家録
　　乾道丙戌廷唱进士名时著作君为第一某偶备相位侍立上侧奏言近嵗宗子甚好学前举伯摅擢甲科儒林以为创见今汝愚遂魁天下可谓瞻前无隣本朝故事科举先寒畯有官人退居第二乞只依胪传次序勿令后来居上以见麟趾之盛天顔有喜良久曰姑循故事兹观赵侯家録其至言潜徳诚宗藩之标的金籝敎子厥有自来著作君须跋语因得窃识前事盖纪实云
　　池州续跋
　　隶释有续前后二十一巻乾道戊子始刻十巻于越淳熙丁酉姑苏范至能增刻四巻于蜀后二年霅川李秀叔又増五巻于越明年锡山尤延之刻二巻于江东仓台而辇其板归之越延之与我同志故郑重如比凡汉隶见于书者为碑碣二百五十八甎文器物欵识二十二魏晋碑十七欵识二欲令数书为一未能也今老矣平生之癖将絶笔于斯焉庚子十一月
　　淳熙隶释跋
　　右淳煕隶释目録五十巻乾道中书始萌芽十余年间拾遗补阙续巻寖多鄞江史直翁苕溪李秀叔一再添刻南兰陵尤延之自秋浦锓板禆助苏台范至能以越本刋于蜀前后増加律吕乖次合而一之得圣贤岳渎祠庙四巻石经一巻旌孝讲徳一巻河渠桥道二巻阡表圹铭十六巻杂刻三巻甎文器物欵识二巻魏呉蜀晋三巻谱一巻图式八巻水经一巻欧赵说六巻碑乡一巻凡碑板二百八十五甎器二十七某人垂意古学见之防然命掾史辑旧板去留移易首末整整一新传之将来或不束之髙阁劳勤心目可无憾焉辛丑六月盘洲老人洪景伯书













　　盘洲文集巻六十三
　　钦定四库全书
　　盘洲文集巻六十四
　　宋　洪适　撰
　　经筵故事　　　　防题
　　昬书
　　汉置五属国
　　汉书匈奴浑邪王与休屠王谋降汉汉令霍去病将兵迎之休屠后悔浑邪王杀之元狩二年尽将其众度河降者数万人号称十万既至长安封浑邪王万戸为漯隂侯禆王四人皆为侯分处降者于边五郡故塞外而皆在河南因其故俗为五属国
　　臣闻胡马嘶北风越鸟巢南枝禽兽之情犹不忘本土故王制曰五方之民皆有性也不可推移达其志通其欲使之咸安其居而已汉武帝北征西讨斥地广土一旦得降人数万岂不欲使之知礼义识亷耻而遂为吾冠带之民乃寘诸边逺使其自为聚落者盖虑性习风土之不同饮食起居之异尚或不乐久处则有不测意外之变故分处金城天水诸郡又各置都尉以治之终汉室不闻降人背畔亡逃之患所谓外而不内疎而不戚圣王制御蛮夷之道无以加于此也
　　唐宣宗面察刺史能否
　　唐宣宗诏刺史毋得外徙必令至京师面察能否然后除令狐绹尝徙其故人为邻州刺史便道之官上见其谢上表以问绹对曰以其道近省送迎耳上曰朕以刺史多非其人为百姓害故欲一一见之访问其所施设知其优劣以行黜陟而诏命既行直废格不用宰相可谓有权时方寒绹汗透重裘
　　臣闻宇内至广也斯民至众也君门九重不能悉知其休戚必张官置吏以治之郡守县令岂皆有防白之行强敏之材耶为之守者得其人则进贤退不肖可以振千里之治唐之法五品以上除授则归之朝廷以下则属之铨部虽有身言书判之制而限年蹑级非复山公启事固已贤愚同滞矣朝廷之所选用非其亲旧乡党则转相汲引者且不能人人识之其材与不材盖不知也大臣犹如是则人主焉能知之夫以言貌取人尚或有失况于未尝闻其言见其貌者乎敷奏以言明试以功此有虞所以致治也能言者犹或不能行其敷奏无可取者抑又可知矣宣宗亦唐之贤主大中初政有正观之风史氏美其精于聴防可谓有志于治矣终不能比迹于可称之三宗者辅佐多不得人虽有宏抚良法不能力行而然也可不监哉
　　汉宣帝诛韩延夀
　　汉书御史大夫萧望之闻左冯翊韩延夀在束郡时放散官钱千余万望之当问事东郡因令并问之延夀闻知即吏按校望之在冯翊时廪牺官钱放散百余万遂劾奏移殿门禁止望之望之自奏职在总领天下闻事不敢不问而为延夀所拘持上由是不直延寿各令穷竟所考望之卒无事实而御史按东郡具得其事望之自陈愿下丞相中二千石博士议其罪事下公卿皆以延夀前既无状复诬愬典法大臣欲以解【缺】狡猾不道天子恶之延夀坐弃市吏民数千人送至渭城老小扶持车毂争奏酒炙莫不流涕
　　臣闻有功不赏有罪不诛虽唐虞不能以致治汉宣帝励精庶政综核名实信赏必罚称为中兴后世或议其仁恩少损臣谓纪纲不立则何以捄中衰之观萧望之察问韩延夀出于至公而延寿挟私以报之帝已不直延寿犹俟有司判其曲直然后行法延寿初守淮阳治甚有名及守颍川能变广汉告讦之俗黄霸防之因其迹而大治在郡三嵗令行禁止防狱大减为天下最入守冯翊满嵗称职为真恩信周徧于二十四县吏民不忍欺绐良吏如此固已希有至其抵罪百姓攀车号泣朝廷岂不闻亦不能脱其死或谓刑失之重然夷考当时盖于定国为廷尉罪疑从轻人自以不寃又公卿议罪俱无异辞则延寿虽有治行不能掩其罪以一惩百宁有不治之患彼名声不及延夀而罪戾过之者必无漏网之幸也
　　周世宗斩樊爱能何徽
　　五代史周世宗击刘崇于晋阳樊爱能何徽引兵先遁帝欲诛之犹豫未决昼卧行宫帐中张永徳侍侧帝访之对曰爱能等素无大功忝冒节钺望敌先逃死未塞责陛下方欲削平四海苟军法不立虽百万之众安得而用之帝掷枕于地大呼称善即収爱能徽及所部军使以上七十余人悉斩之帝以何徽先守晋州有功欲免其死既而以法不可废遂并诛之自是骄将惰卒始知所惧
　　臣闻天壤之间虫鱼微物尚犹贪生而畏死况赳赳之士而欲使其冒白刃不避者以有赏罚驱诱之尔然熊罴之士带甲成林赏不信罚不必皆不足为用五代之君惟周世宗为英武南征北讨无不如志者能执劝惩之柄也盖无功而赏谓之滥恩有罪不诛谓之佚罚有赏而无罚则是姑息之政不足以激励士卒惟明主知其然故以爵禄结其心以刑戮鞭其后使其闻将军之令而凛如秋霜有进死无退生以守则固以战则胜以征则克矣又况为大将者爵位已崇珍寳已积奴妾音乐已盛名园甲第已侈爱其身不啻千金之子国家但易于行赏而恕于行罚使之无所忌惮则其下虽勇如贲获驭之非其人亦不能成功樊何皆一时贵将何徽又有旧勲而不免其死世宗贤矣哉
　　仁宗皇帝久任许元【缺　十三日缺曰御笔所缺　进故事切当今日之今后非因昬懦不职不得遽有迁易其兴利除害缺用缺　　　仁宗朝用许元故事优加旌擢显用施行】
　　仁宗皇帝皇祐三年以淮南江浙荆湖制置发运使尚书金部员外郎许元为侍御史元初为发运判官久之为副使既久又为使上谓执政曰发运使总领六路八十一州军其材货调用币帛谷粟嵗千百万宜得其人而久任之今许元累上章求解朕思之不若奬励以尽其才乃特赐进士出身除侍御史留久任
　　臣闻汉之仓氏庾氏为吏者至长子孙唐用刘晏领盐铁诸使歴二十余载仁宗皇帝久任许元实与汉唐同符而赐第除职所以奬劝之道又过前代盖中外百官一职掌一事旬月之间或迁或徙犹之可也惟财计之臣非久于其官则不能知首尾源流若使其坐不暇席虽有研桑心计亦安能兴利去害而致钱流粟腐之如皇祐圣政真可为后世法
　　试馆职防题
　　为天下国家未尝无事善为国者因其而治之如俞跗扁鹊之疗病原其脉之表里量其疾之浅深鍼石汤液随所宜而用之则沈疴可以复起三代之政忠质文之不变则【缺】后不【缺】　立国盖乐因循而惮改作诚非经久之道也今日之姑摭其大者论之官之冗极矣调于铨部者率常数百人僻逺之簿尉至于逆用五年阙擢于朝廷者虽外台连率亦或待次至有俟校官十年之期者法不可不变也将欲严取士之式裁任子之令以清入仕之源其事果可行乎兵之冗极矣天下之财耗于供军者什八频年以武功行赏其官进则其俸増新招神劲忠义诸军其数多则其用广不可不革也将欲覈虚伪之籍汰老疾之人以节蠧国之费其事果可行乎理财之政尽矣税赋有定而水旱无常爵已鬻道释已度盐茗酒醯之物皆有商贾之货皆有征财不可复生矣一有不时之须【缺】　　相视虑形于色其政不可不讲也将欲籴多田之赢借间架之【缺】以规足用之效其事果可行乎贪赃之风甚矣州县小吏蚕食齐民鲜防白之操仕至于二千石尚或簠簋不饰谿壑无厌罹文法者相继三令五申无所忌惮其风不可不戢也将欲用鞭棰之令施黥墨之刑以遵祖宗之制其事果可行乎主上励精庶政宵旰焦劳思捄数者之而谈者或谓行之则伤恩起怨损忠厚之政若然则委靡苟且日趋于不振何以善其后所谓者终不可革耶夫核名实摠权纲两汉之君所以致中兴也考古騐今愿闻至当之论将以告于上
　　乾道二年殿试防题
　　朕以不敏嗣承大寳循尧之道于兹五载寤寐俊秀始得亲防于庭子大夫褎然待问必有崇论逺虑副朕详延盖闻唐虞之世法度彰礼乐着不赏而民劝画象而刑措都俞赓歌不下堂而天下治朕甚慕之今朕夙兴具食兢兢业业惧无以协帝华而绳祖武若涉渊水未知攸济间者设举荐之科下聘召之命而实材犹未出也塞徼幸之门申奔竞之禁而公道犹未行也广言路恢治具而纪纲未立择守令务寛恤而民俗未裕赃墨之刑非不严而未能使人皆君子之行钱谷之问非不勤而未能使国有积年之储屯田以实塞下或谓兵不如农改币以赡邦用或谓铁不如楮岂为之不得其要与抑文胜而难革与何视古之弗及也夫内修政事宣王所以兴周综核名实中宗所以隆汉考之方防其施行之迹何如子大夫通达古今明于当世之务凡可以移风易俗富国强兵者悉陈无隐朕将亲览焉
　　代求昬书三
　　结庐在望相闻鸡犬之声克斧于行乃得凤凰之卜敢襞牋而致问用发币以通仪伏承某人执枲娩从协家人六二之吉而某人过庭退学习礼经三百之言念合巹以惟时抑系绳之夙定匪伊朝夕复取束楚之期若节春秋遂获芼苹之助
　　迁客居夷鲜矣防姻之问伍符乘障幸哉声迹之通克斧既谐抽毫宁后公之女有季兰之徳某之子以前英为师念合巹以惟时喜奉匜之得助两家来往无山川緜邈之劳一日还归遂骨肉团栾之愿
　　倾盖南州相驩一日之雅束薪东野不爽三星之期爰发币以寻盟敢襞牋而致问公之次女习观笾豆徳谓季兰某之弟涉猎简编誉惭华萼方合谋于二姓乃定好于一言不疑衔袖之书何待语氷之梦凤凰之占懿氏亦既欣然天壤乃有王郎恐非偶也
　　送礼书
　　风不相及好久阙于嗣音秋以为期礼洊修于用币遥俟乌鹊之喜式知凤凰之和不腆绮牋更须金诺
　　送币书
　　华宗谋对已寻合姓之盟嘉礼造端洊布请期之币将庇伉俪以宜室家不膴贽仪敢陈他牍
　　代许亲书
　　坚管鲍之深交兼金重诺讲朱陈之旧好奕世连姻拜况甚都告防敢后伏承令甥过庭有得蔽毛诗三百之言而某女子主馈禾闲惭家人六二之吉念风期之素厚更氷语以佥同久勤颛介之临何幸懿亲之缀阅人多矣无如宅相之贤以子妻之即有门阑之喜
　　求亲书
　　持使者节徼前好于日边同君子寮接英防于领表以奕世倾盖之故无常人伐柯之难令女典训素渐佩防金二同之诫某人诗书愿学慕白圭三复之风方求伉俪之贤有頼烝尝之助问名斯始既衔袖之弗疑得请为期庶委禽之可卜
　　言定书
　　比获通家遂谋合姓既语氷之得诺敢诹日以结盟盖田庐鸡犬之相闻宜防牍凤凰之允叶匪伊朝夕请束薪束楚之期若节春秋觊采藻采苹之助有惭薄币已件他函
　　送礼书
　　歌风人之沤纻思得淑姬逢月老之繋绳吉占介妇可无纯帛往助防装不腆之仪别陈于素
　　大儿求防书
　　击柝相闻旧矣风期之讲伐柯有得欣然氷语之同发币云初襞牋敢后伏承令女佩箴佩帨已练习于妇功而某长子某学箕学裘亦践行于子职入官虽久主馈尚虚聿求伉俪之贤所頼烝尝之助繋绳不爽合卺可期食鱼而河必鲂兹惟达裔乘龙而门多喜祗媿前英不腆之仪别陈其目
　　送礼书
　　为息覔防已得百黄金之诺行媒受币重惭双白璧之珍时既及于标梅助即期于采藻
　　次儿求防书
　　乡防徳尊所谓文人行也儿曹下品欲以其子妻之相先一纸之书无待十缁之币伏承令女熟组紃于姆敎可但鞶丝而某第二子荒篆刻于童防有惭弓冶方谋介妇廼得季兰曽衔袖之不疑顾析薪之焉用重诺过黄金之百轻缣非白璧之双食必河之鲂斯焉偶大射如臯之雉何以瞻前
　　送礼书
　　遡江而上更同拜于除书采涧之中岂偶谐于昏牍天借两家之便日从三易之占可无色丝以固前好欢欣交集宣布无穷
　　昏书
　　接鸡豚之社昔者知名诵鲂鲤之诗难乎择对吉既符于泰筮礼必讲于贲戋伏承令女习惯执笾讲明举案而某人已称三语不废一经正兹中馈之虚幸矣淑姬之得匪朝伊夕即诹束楚之期先春后秋遂获芼苹之助
　　回朱氏昏书
　　介弟持衡方庆一庄之获行媒进牍遂谐二姓之驩发币鼎来报琼不腆先辈搴芳月窟振响雷门妹子所乏妇容稍通女宪叶畴人之占鳯喜归妹之乘龙结褵而九十其仪盖闻耳矣在馈得六二之吉庶尽心焉
　　回许氏昏书
　　马牛之风不及夐隔乡闗凤凰之卜于飞遂谐昬牍鼎来纯帛有腼英瑶先辈摛词巍中于乙科次女主馈未闲于内训里言不爽良匹焉依姊妹有归在同郡获同年之好苹蘩可采须行媒申行潦之期
　　第三子婚书
　　扬舲假道方披拂于风仪倾盖定昬无往来之氷语谋之泰筮讲此币仪伏承令女姆敎雍容已有采苹之徳而某第三子师资涉猎未成折桂之名窃仰髙门妄希嘉耦岂谓一言之决遂谐二姓之欢食鱼取鲂既自欣于必宋射禽得雉将有媿于如臯
　　第四子昬书
　　仰先反之碑恭惟文人行也求小儿之妇得此季兰尸之泰筮既从币将敢后伏承令女采苹采藻盖女宪之兼通而某第四子学箕学裘顾祖风之弗继不谓里言之达遂谐嘉耦之欢鸡狗之音相闻曽里门之不逺凤凰于飞曰吉岂昬牍之无因
　　第五子昬书
　　三世连姻旧矣潘杨之睦十缁讲好惭于朅末之间宋城之牍岂偶然渭阳之情益深矣伏承令女施鞶有戒是必敬从尔姑第五子学箕未成不能酷似其舅爰谋泰筮用结驩盟夸百两以盈门初非竞侈瞻三星之在户行且告期
　　第五子黄氏昬书
　　平时讲徳未披拂于风仪此日连姻无往来之氷语讯之泰筮讲此轻缣休承令女姆敎雍容已习采苹之训而某第五子师资涉猎未成刻楮之功兹仰名门愿希嘉耦孰谓一言之决遂谐二姓之驩鸡狗相闻盖邻疆之不逺凤凰曰吉岂昬牍之无因
　　潭倅昬书
　　犹子连姻已协食鲂之咏友于择对复谐占凤之祥往助补衣敬输纯帛伏承令女久明妇道家弟克守官箴虚中馈以有年頼前縁而偕老匪伊朝夕即诹束楚之期若节春秋遂获采苹之助
　　长孙婚书
　　绣衣赫奕尝瞻父执之尊纯帛森罗兹缔孙枝之好令女女箴夙讲长孙家学粗传代结盟有云来之深契鳯占得吉匪媒妁之多言不腆骋仪已陈他牍
　　第七子昏书
　　里闾在望鸡犬之音相闻昏牍有慿凤凰于飞曰吉廼诹良日用讲贽仪令女习惯妇仪已佩采苹之戒防子剽闻师说未荣拾芥之名中馈是逑行媒可信想百两盈门之礼深媿前尘对三星在户之期愿寻宿诺
　　新涂昬书
　　企双井之儒门相闻击柝谐宋城之昬牍不假伐柯泰筮既从轻缣可讲伏承令女素闲姆训共钦四徳之全防弟久服师资未反三隅之问兹縁亲契遂缔欢盟愚子连姻已负乘龙之媿友于求偶复欣占凤之祥不腆菲仪式迎嘉命
　　姚氏昏书
　　鹫峰掉鞅尝同翰墨之盟鴈序弹冠复欵衣裳之防兹谐昬牍端有夙縁既泰筮之相从宜贽章之可讲伏承存心女史能尊彤管之贤而某束髪师门未饱牙籖之读逑宜家之淑艾得采涧之季兰必河之鲂喜华宗之合姓如臯射雉疑前事之寓言
　　杨氏礼昏
　　讯敬仲之占卜云其吉纪宋城之牍天且弗违伏承艺圃搴芳儒科得隽长孙女稍知女宪所乏妇容既协比于邻封不徒劳于氷语鼎来币物已藏倩鴈之书庆集门阑将迓乗龙之喜





　　盘洲文集巻六十四
　　钦定四库全书
　　盘洲文集巻六十五
　　宋　洪适　撰
　　致语一
　　台州防太守致语
　　一麾共理欣铜竹之鼎来半刺焉依期金兰之耐久式开华席敢肃髙轩恭惟某官辞丽孔门气劘屈垒万巻破五行之读七言膺一字之褒观泰阶之六符家声是似应郎官于列宿朝着甚休尚拥朱轓来临丹洞厥初班録已见慈祥赋云屿之诗江山得助追漠漠鹭田之句今昔争先通判宻令后昆闽川雅望飞鳬大邑醖借有余展骥偏城中和可法正字懐珠借润倚玉分辉三沐三熏犹有逾年之欵一觞一咏可无卜昼之欢南薰共挹于清风东谷正延于化日荷敷翠盖榴蹙红巾锦裀旋学栁之腰鴈柱促剥葱之指琼枝继佩相娱银海之前缥瓷酌醽莫惜玉山之倒但某等名聫动桶艺恧州鸠仰侑笑谈辄陈韵语
　　子墨声名满上都同时曽喜得相如二年宁俟棠隂久一日先防薤本除已向云霄班玉笋却思风月佩铜鱼百川莫靳长鲸吸会即泥封虎爪书
　　秋阅致语【已下为广帅作】
　　入丁出丙应星瑞于清秋先甲后庚肃军容于大府式讲干戈之问不忘爼豆之陈经略决胜两楹宣威五管妙略独优于缓带雄棱自折于遐冲戴鹖武夫咸贾系桑之勇弄兵赤子复安负耒之居提刑露颖词锋耀竒文阵绣衣直指有部使者之声名尺籍伍符多故将军之威令运使才兼数器笔扫千人挽粟飞刍既貔貅之素饱抜距投石致鹅鹳以咸精当执矩之萧辰举饮醪之故事置酒何妨髙会投壶然后雅歌天下不复用兵犹谨辕门之备军中无以为乐聊同舞剑之观但某等偶预贱工获瞻台席敢哦韵语少助欢情
　　使星两两下人间南伯来临黄木湾盖海旌幢龙户集折冲樽爼豹韬闲铦锋似雪摇银海美酒如渑倒玉山賔主一时皆伟望琁霄不日侍天顔
　　又归路
　　精甲朱旗同百将一心之力髙牙大纛启元戎十乗之行略诗美壮犹望隆方伯名下真无虚士堂上自有竒兵静镇南州举行秋狝一鼔作气见从者之塞涂八阵成图觉嚻声之振海师干巳试女乐可前少迟千骑之归聊献七盘之妙象板促生莲之歩锦裀回学栁之腰但某等滥缀伶箫获瞻使竹辄裒巷语以代涂歌风动旌旗熊虎开喧轰鼔吹隐晴雷襟裾夹道邦人出介胄填郛方伯来按辔传声真烜赫铺茵呈舞少徘徊林蛮洞蜑皆心詟共防威伸讲武台
　　设蕃乐语
　　南越建邦乃夷落珍竒之凑北风应律正舶商遄发之期惟朝家申来逺之恩故会府举示慈之宴经略政容狱市誉溢康荘得华裔之驩心知藩垣之大体治如方庆忿息昆仑之酋诗美郑公货通师子之国提刑凛然直指籍甚遐方竒器弗为不事齿牙之饰贪泉自饮蔑闻毫髪之须提举信着外区赋盈内府致栖陆藏山之寳侈抜犀擢象之储舩交海中何啻四十余柁钱流地上亡虑数百万缗当其整楫之时爰共肆筵之乐嘉賔簪盍亷贾鼎来纒头夸衣卉之装屈膝拜赐花之况与之亢礼莫不令仪一醉宁辞此去布防无恙再行益富岂有垂橐而归某艺习梨园营分栁陌初无棘句可助櫂讴
　　海山楼下水朝东此去弥漫拍太空稇载宁寻蕞尔国舟行好趂快哉风往来云汉经星外出入鱼龙巨浪中拜手君王零湛露举觞须似吸川虹
　　会肇庆新守乐语
　　守飞龙之潜邸方讲先声枉画鹢于长亭斯逢重客式张绮席以速朱轓知府和气粹然清埃籍甚阃奥难窥于畛域老成独有于典刑乆韬双劒之光叠应三刀之梦惠露尝霑于电白不改棠隂德风将偃于嵩台共瞻竹使于焉肯顾可谓能谦我经略夙稔令名愿承英矩闻足音而有喜抚心曲以既降义笃邻欢情深主礼唤惊鸣之妙舞扬曵茧之清歌同乐良辰少留嘉话鳯翔千仞岂为岭表之久居鲸吸百川且向尊前而径醉某等齐竽滥进由瑟未工仰奉台符辄成俚句
　　元戎好客过当时喜报江头鹢首飞欵曲西賔香作阵安排南食妓分围甘醪不必金貂换清话频防玉尘挥只隔嵩台衣带水未须轻赋醉言归
　　会肇庆旧守乐语
　　画防终更説借恂之遗爱扁舟乗兴寻访戴之旧盟草木传声江山送喜某官圭璧尊朝之器楩柟耸壑之材周室中兴畴世家而登用臧孙有后振门阀以光华课独最于潜藩名乆闻于邻壌潢池赤子处处服田山谷厖眉纷纷祖道入奉三年之计正深丙夜之思不替髙情肯迃行色我经略有懐德宇欲对谈城欣都骑之临存秩初筵而防宿决西江之水美誉长流倾北海之樽清欢无尽某等偶叨营籍未习乐均仰奉台躔敢陈乐诵【广州有三江自广西厯康端至广曰西江自循梅而至曰东江自南雄而至曰北江】
　　再歳专城屈令才西江人至説清埃瓜时解组飘飘去雪夜乘舟得得来一笑坐开桑落酒防声乐奏越王台元戎预起阳关恨不放谯门玉漏催
　　会黄雷州乐语
　　儿童知姓识天际之归舟賔主开顔投井中之去辖绮罗分秀桃李呈妍某官禀瑞玉渊腾辉金社追贾马升堂之作驰机云入洛之名暴白题舆芬芳剖竹过家上冢之南海有如西州垂组夸乡不东阡则在北陌我经略自移犀印遂濶尘谭喜闻衣绣之归复有盍簪之欵乃开华宴共对良辰拨弦齐裂帛之声趂拍进垂螺之歩居二千石今为五领之达官倾三百杯好继八仙之豪饮某等偶因薄技获佐清欢仰奉指呼敢陈乐诵二难辞藻琢琼瑰入洛当年擅轶才五岭达官今寂寞九龄髙躅乆尘埃分符有此二千石投辖中之三百杯衣绣还乡真罕见戏鱼同队防驽骀
　　平齐孙致语
　　三防成功害去緑林之盗七擒献状声喧黄木之湾霁川陆之妖氛儛闾阎之喜气可无饮至于以劳还经略文武威风诗书元帅念旷诛之羣丑将假息于十年近壤无聊或通宵弗能奠枕潢池相煽致白昼不敢张防乃运壮犹潜分精骑禀成算而势同破竹缚渠魁而今始除根雨啸风嘷狐已空于三窟山行海宿车航如出于一涂提刑媺德尊朝芳猷映世玉节壮澄清之志绣衣专逐捕之权问当路之豺狼先于剪恶扫罗澶之虺会此执俘运使擢頴龙渊凝华象载愤渉水为舶商之患故祃牙光甲士之行被羽前登实頼糗粮之济挽车奉饟率皆规画之余盖马服之裔孙有虎贲之鋭卒果能一举遂克万全元戎欣反斾之归数郡息鸣桴之警乃陈勇爵式肆歌筵吹竹弹丝作西域泼寒胡之戏椎牛酾酒歌少陵洗兵马之诗某等欢类甿丁技惭师乙辄成韵语仰奉台躔
　　山越逋诛歳屡更元戎指纵有竒兵长歌壮士归三箭必胜良筹妙两楹窟已空春草碧鲸波无事夜潮平干戈便挽天河洗桴鼓从今不复鸣
　　防南恩守傅侍郎致语
　　东君送喜来紫槖之贤侯南伯论情开翠樽之雅燕筦弦献状防纛増辉恭惟某官降岳髙标筑岩华胄磊落简编之读陆离翰墨之工口伐可汗虽张骞其犹劣心存魏阙嘉季子之来归积有声名腾于逺迩暂寄铜鱼之事未回金马之班清浄治齐自适西园之乐殷勤访戴肯为南海之防经略夙企光尘愿亲謦咳朱轓皂盖有此搢绅之英白饭青刍勤于馆谷之礼乃因胜日少接清欢舞裀虽乏于楚腰歌扇【阙】传于郢曲香褭龙涎之妙柱烹马甲之珍乐奏越王台铿锵可听坐对贤人酒酩酊何妨某等偶缀伶伦获趋崇仞敢停乐句仰奉台顔
　　向来烽火起边尘肤使南翔誉益振肯为鱼符临海角合归鹭序映朝绅髙情如泛山隂雪喜气能添泽国春一斗百篇推敏防醉中端有语惊人
　　韩提舶解印致语
　　梅岭乗轺独最二年之课时解组幸无三尺之拘觞豆既陈绮罗相映某官学传原道望重封侯铸轹古之伟辞韬达今之逸识屯田减漕续重华振武之功作郡移风肖延夀颍川之治荣拜輶轩之任尽司防货之权名落岛夷信孚舶贾侈犀象珠玑之凑戢戢防樯入防龙鹓鹭之行骎骎笔橐我经略自分铜竹益契金兰接惊坐之剧谈屡陪挥麈惜着鞭而逺别未许歌骊方此日去簿书之劳而平时皆文字之饮留连去舳欵曲清樽促鴈柱以髙张啓莺唇而低唱眉轩席次变宫又听于变商辖投井中卜昼难辞于卜夜某等齐竽已滥泗磬未工仰奉台光敢陈俚诵
　　万户封侯识面难南来清誉落诸蛮指挥浪舶风防了谈笑木牛流马间四牡言归光帐饯一杯相属防弓弯行行日逺长安近平歩逍遥玉笋班
　　韩提舶饯行致语
　　介圭入觐共瞻星使之回一节以趋将动天顔之喜賔筵荐啓祖帐遂陈恭惟某官道探圣涯材推国器籍圃破九丘之读词源倾三峡之流揽辔剖符偃江淮之草木懐珠献象集山海之梯航致十倍之息以归公家无一毫之物而敢私市兼总转输之寄益彰盘错之能将奉计以造朝已指期而解缆驾轻车而就熟路难蹑髙踪闚紫闼而攀台阶遂跻近着我经畧乆欣敷衽重惜分襟寳钗呈桃笑之妍长袖骋翠曽之妙异时问讯当在日笾此夕语离满倾若下即见鸿轩于清汉从教鹤怨于故山春草緑波装愁懐于南浦秋风白露寓归梦于北湖某等优子贱工乐家短技辄成韵语式冩心声【太白诗朝登北湖亭遥望瓦屋山天清白露下始觉秋风还今居其地作亭用其旧名】
　　激浊扬清有渭泾鞭鸾归去侍天庭文星持节光南斗巨翼摩空击北溟黄木湾头波湛碧阳关声里栁吹青莫辞更尽一杯酒明日相思过短亭
　　众官饯提舶乐语
　　岭表彯缨仰九霄之星使日边赐札赋四牡于风人羣僚深恋德之情胜日展语离之防恭惟某官龙渊擢颖象载呈祥屈宋当作衙官曹陆羞称童子转输淮甸欲天下之澄清抚字江臯无庶民之叹息未骞禁宻暂拥皇华厉亷操于贪泉溢竒货于中国及而代整鹢棹以言归不驾而行跨狨鞯而独步惟栁营之列将暨莲幕之众賔乆托光尘敢陈祖席操丝比竹歌阳关朝雨之词举白飞觞牵南浦春波之恨某等滥因末技获对芳筵上奉台顔辄成乐韵
　　泰山英誉冠当时五岭人人説绣衣平步便应持紫橐它年何止到黄扉迟迟暖日离筵啓渺渺澄江画舫归若问越装无一物箧中寳唾尽珠玑
　　广东春教致语
　　司马仲春振旅职在周官连帅比年简车闻诸汉志盖两军相交而尚犹执榼岂今日之搜而可废开筵经略玉节逺分金弢博览扫盘牙之夙盗耀骇电之雄芒不戮一人同子文之训楚既明三令有孙武之教吴提刑光动台阶望尊肤使玉辔见澄清之志固已振威绣衣兼逐捕之权宁忘除器提举襟懐磊落仪表清明武库文场乆説声名之卓海灵陆寳暂【阙】经画之余共阅竒兵式逢良日目其拳勇角此蹶张分诸葛之阵图得逢门之射法虽介胄之色不可犯方肃戎容然爼豆之事则尝闻当行觞政自有折杨栁之曲何须迷蝴蝶之声倾緑醑以胜桮防红潮之登颊某等庇身治部接武谈优仰对顔行敢陈韵语
　　髙管嗷嘈叠鼓忙春云轻覆飨军堂二星光动狐狸伏六纛威腾貔虎良海孽向来如薙草射夫无有不穿杨时平已卧边庭鼔不废搜田谨旧章
　　归路致语
　　我武惟扬出旌幢而【阙】　　朝而毕洗兵甲以挽河经略智略少双文武备足崇宣力四方之烈妙折冲千里之筹憺秋肃之严威行春搜之令典罢休武舞既讫事于鬬场罗列靘妆愿驻车于广陌新声发越轶态便娟所谓进歩而若翔莫不骈肩而争覩某等偶因防技获仰虎符不揣凡才辄成韵语
　　辕门返斾到康荘甚宠传呼实鲜双丽锦轻飜青玉案髙牙旁耸碧油幢令【阙】遐峤真无事盗息潢池不受降防见追锋归禁宻独留威誉纪南邦





　　盘洲文集巻六十五
　　钦定四库全书
　　盘洲文集巻六十六
　　宋　洪适　撰
　　致语二
　　天申节道场所回栏堦白语
　　朱明纪至歌风式对于南薫赤伏告期绕电有光于北斗方臣邻之归美扣老佛以祝厘归涂正拥于旌旗夹道愿闻于管籥敢驻元戎之乗仍邀使者之车聊唤舞衫更陈口颂濯冠沐浴意能防已萃缁黄介万年乐备八音浮喜气香飘九陌凝祥烟双旌未用催茸纛四牡何妨款着鞭夹道邦人方属目试教舞袖略回旋
　　前筵祝圣致语
　　玉衡正而太阶平气【阙】　夏里社鸣而圣人出节应千秋共肩戴舜之心遥拜祝尧之请恭惟皇帝陛下龙飞上治马化中兴聚精防神屈左智右贤之策悦近来逺同彼疆此界之仁文物葳蕤规模宏逺上瑞并书于史谍屡丰大播于民謡决天阃而开地垠昆虫被泽压月窟而震日域殊裔向风迓载夙之令辰腾无疆之嘉颂五帝足六已迈德于商周万歳者三愿齐光于箕翼臣等欢浮海角想象天顔喜动眉端言成口号
　　帝晖咫尺照龙楹绕殿嵩呼若震霆朝士班齐鸾步武仙官瑞集鹤仪形奉觞亦有单于使秉笔应书南极星遐峤莫瞻天日表愿将湛露等沧溟
　　对防致语
　　如山如阜如冈已祈泰防以雅以南以籥式侑需觞广此上恩行诸督府烟云绚采草木欣荣恭惟经略鹭序名臣龙韬元帅治有清节振开元四十年之风民无叹声践孝宣二千石之训提刑蜚英表着借重澄清服领以南共仰使轺之乆遡江而上即迎召节之朌提舶风期隽明德宇宏达海濒遐逺斡竒货于古人天下中庸起髙芬于鼻【阙】甫际绕枢之旦同倾拱极之诚赋苹鹿之【阙】　秩蒲鱼之初燕销金罢镝既复复以指期鼓瑟吹笙故乐乐而与众宜言饮酒所以合欢某等偶预音家获趋台戺永歌不足口颂敢陈
　　时逢化国日舒长解愠风来宇宙凉飞鳦闿祥瞻北极颁鱼锡宴暨南方纷纷人赞元侯德两两星舒使者光来歳广庭班玉笋斯辰同奉万年觞
　　王母队祝圣致语
　　流祥光于华渚倬彼成章来仙侣于昆丘欣然上夀恭惟皇帝陛下粃糠夏子冠冕勋华如星非星如云非云六符辉焕曰旸而旸曰雨而雨五韪叶调帝业等于山河王度式如金玉比屋迓可封之治殊邻修不战之驩泄泄融融庆承顔于长乐葱葱郁郁载望气于南阳式逢贯月之辰咸致后天之祝集三岛十洲之羽客献千秋万歳之瑞图宛宛黄虬曽发至尊之笑峩峩戴胜更羞玉女之珍臣妾等遥望细氊少留防节辄成口号以助颂声
　　六幕纷纷啓瑞篇非烟深防下芝軿穆王扰扰不谋治武帝区区空学仙今代一人真间世【阙】时五老与疑年欢呼亦有南山颂谁解吹嘘上九天
　　对防致语
　　冒海隅之出日咸爱嵩呼象天上之需云式均京燕贰觞既举广乐复张恭惟经略道贯六经声驰九牧治广谁如方庆尹京将选王尊提刑典学淹该赋才英玮叠使华之三组覈吏事以六条提舶珩璜瑞世之珍杞梓昻霄之榦暂烦持节即覩赐环参防皇文之时载赓帝武之什是日也日舍东井潮生南溟清籁集而薰风翔协气流而景云烂置九行之法酒礼备侯藩歌万夀于声诗心驰帝阙妾逢斯玳席来自瑶池宻迩台躔可无口颂
　　天街躞蹀跨连钱帝念遐萌辍隽贤玉节绣衣三絶席翠樽琼斚再开筵筦弦声动宫商叶雨露恩均草木妍定有千秋金鉴録明年亲奏御牀前
　　广西春教致语
　　地压坤方仰茸纛撞牙之重月躔青陆正简车搜乗之时铠胄精明笳箫清亮略任隆分阃功载宁边有裴公文武之材推郤縠诗书之府龙韬豹略折千里之遐冲鹤膝犀渠贾三军之余勇提刑行都九德气备四时厉柏寺之霜威夙参鹓鹭持桂林之星节先问豺狼运使猎秀青箱结知丹扆绣衣防举蜚数路之英声骊驾转输致列营之宿饱式诹日吉同整戎刚鋭将鼓行壮夫剑立取上驷与彼中驷共观驰逐之能如小巫之见大巫黙寝跳梁之计屡下竒胲之约益振中坚之容虽问甲兵不至于庙堂岂忘除器尽事军旅则闻于爼豆于以投醪开豫北之芳尊设湘南之勇爵某等未通乐纪见谓音官敢摭耳言用成口颂
　　元戎堂上有竒兵楼堞旌旗未易名光接二星瞻使节令行八桂畅军声指挥已定熊罴肃什伍才分鹅鹳成威烈逺超铜柱外雕题交趾尽魂惊
　　道上致语
　　亘野弥川既蒇师干之试阗郛溢郭共瞻方伯之归经略烜赫髙牙雍容缓带赏刑兼用不推皮里阳秋策虑内充自有胸中兵甲讲周官之振旅统粤分以殿藩【阙】霁帐前之威愿防掌上之舞回弓弯之双袖飜花簇之轻茵翩然若【阙】观者如堵某等员参四防技愧五穷仰奉台【阙】
　　广陌无风栁絮藏【阙】　不起整戎【阙】洞【阙】累化青春寂师乙谐声白昼长无【阙】冠裳云塞道两行鈇钺雪摇光英英如此桂林【阙】便合腰金上玉堂
　　归府致语
　　踆事辕门顿兵幕府百将戢鸷强之勇三军书枭俊之功恭惟经略略妙两楹政成五袴比屋咸依于慈父御屏乆防于肤公已缮车徒荐临歌舞共诧斗南之秀更多兾北之羣粉白争妍奏八音而惜日丹青难冩冠五岭以娇春某等备数贱工观光崇仞芜音自媿口颂敢陈
　　凝笳叠鼓压天南从此邦人作美谈北里声名皆擢秀东州歌舞总懐惭轻裘坐啸青油幕积甲髙齐碧玉篸闻道家家卖钗钏武夫归去亦醺酣
　　水教致语
　　楼舩习战始汉室之穿池督府简师当楚人之竞渡雄飇借势逸浪回波恭惟经略文武威风诗书义帅苻泽并除于囊橐潢池复返于耕桑堂上自有竒兵克隆阃寄舟中尽为敌国聊试军锋提举龙劒分光蛇珠握寳中流击楫志乆在于四方当路埋轮权遂兼于三使提舶英规瑞世懿德照邻驾传一封逺矣九华之送【阙】楼四望安然珍异之来式聚星躔同观战舰得岑彭露浇之制【阙】董袭断绁之功巨劒长鎗如此舟师之勇多术大櫂潜消海孽之谋少停金鼔之声俯听筦弦之奏采菖蒲于古涧令节相逢张蝳蝐之华筵甘醪可醉某等未通西气稍习南音敢缀耳言辄成口颂
　　元戎肤使憩胡牀寓目舟师夏日长捷比黄头能辑濯勇于长鬛取余皇水中劒影蛟龙避帐下兵威狐兎藏见説潢池毁多防新来归去事耕桑
　　归路致语
　　巨舸休兵如得周郎之胜通衢返斾共瞻方叔之归恭惟经略识邃古今政兼寛猛比屋口谈于盛德偷儿胆落于雄名烈烈舟师置阵匪同于背水娟娟舞妓铺茵少试于凌波愿驻髙牙以偿众目某等寅縁短技瞻仰尊严不揆俚言敢陈韵语
　　油幢红斾屇通衢共听歌诗我不诬弭盗初无沈命法应时谁用辟兵符翻然奋袖回罗绮观者骈肩足袴襦早晚天朝朌瑞锦好书【缺】石遗番禺
　　防肇庆黄通判乐语
　　淡墨造化龙之【阙】旧矣想闻轻车寻展骥之程俨然肯
　　頋元侯目喜【阙】　　　　为开清尊通判状元结緑辉山长离览仞第策于【阙】　举子之上价擅无双雠书于十八学士之间识明元二已丹霄之得路忽朱绂以去朝云外神仙何拘弱水海隅老穉始识魁星我经略素讲芳猷遂谐嘉话既获同于王事仍宻迩于邻邦欲逺方歆艶于大名故髙会勤渠于缛礼蜺袖防轻飞之妙翠翘回巧笑之姸汪汪千顷之波非徒徳量油油三爵之酒方啓欢情某粗习筦弦得瞻履舄心声欲吐口颂已成
　　古锦衘标户户知瀛洲凖拟上云逵当今便便五经笥自昔汪汪千顷陂肯向江边留鹢首莫辞花底罄鸱夷康沂成咏颁归诏剥啄相寻后防期
　　防郑韩二守乐语
　　嘉客聨翩合东西之鹢首元戎缱绻列左右之蛾眉商律既清华筵足乐某官片言寤主善政得民腾茂实于罗浮介髙芬于龚召提封累化已罢盗而买牛当路知名岂呼卿而问鴈即闻前席遂簉要班某官讼敏憩棠威伸抜薤荆府见咏于太白颍川留遗于次公廊庙来询欲正铜鱼之拜儿童相记已谋竹马之迎行复陟明岂专敛惠经略式因暇日少接清欢乆闻置驿之贤【阙】承英【阙】更得觐圭之裔来慰别懐舞衫呈回【阙】之【阙】歌扇度遏云之妙蘂渊留照不须对影以成三竹叶娱情莫惜引杯而满百某等偶縁末技获望余光仰奉指呼辄成芜句
　　江别东西説二贤鱼书同拜喜聨翩穉卿风采齐龚遂延夀规模载颍川玉麈挥谈飞玉屑金龟换酒泛金船莫辞痛饮娱清夜对此中秋璧月天
　　广东秋教致语
　　萧辰都试盖遵武备之常鋭旅鼎来益壮戎容之气方一新于城堞爰大建于鼓旗赫然威棱崇我方面恭惟经略智谋辐凑声誉兰薫早陪议于枢庭荐制权于边阃赭汗致小偷之赎黒端行恶子之诛缓带轻裘自得折冲之略撞牙茸纛复临简力之秋提举德备四时学苞六艺振缨岭海乆揽辔以占星剖竹乡邦欲懐章而就道提举运使青萍擅器赤箭标材卉服衣称皇华之未有辇车骊驾政军食之是须知府统制郡寄逺分祖风善继名髙信布有黄石公一编之书世説关张为夘金氏万人之敌莫府既明于甲令武夫咸奋于熊罴铠甲鲜明皎如霜雪戈鋋犀利【阙】彼云烟控弦【阙】防呌之精画阵得鱼丽之法既陈勇爵斯啓华筵天下大安烽已沉于丹徼尊前一笑令须巻于白波其等因伍本牟预瞻巨阙芜【阙】自媿口颂敢陈
　　清秋大试斧寻柯噭咷谁言用楚歌帅阃威名传籍籍使台材业办多多兵机总是师黄石酒令同看巻白波见説邻偷蜂蚁聚逺闻军政已投戈
　　归路致语
　　拥斾建旗肃尔元戎之令夸银曵防欣然猛士之回恭惟某官道括古今材全文武发伏能张于耳目除奸皆得其根株已消枹鼓之鸣大洽袴襦之咏三千鐡骑讫武事于关场十二金钗舞汜人之妙曲欲副阗郛之瞻瞩不辞按辔以迟留某等未洞八音已穷五技台符在望韵语载陈
　　旌旗猎猎战西风介胄精明霜与同拥道共瞻元帅至折冲谁许十贤功夸银拖防征师喜回袖垂螺舞女工已向黄枢赞筹画便应归侍大明宫
　　设蕃致语
　　伏以栖陆隠沙牣八蛮之竒寳接舻连舳起万估之去程秩此长筵视诸故事恭惟经略权尊牙纛望偃簪绅继宋璟卢钧之清掩任延锡光之绩德惟善政除下碇之苛征利涉大川无揭竿之多防提舶素丝厉节紫槖储材领重寄于輶轩司殊方之防贿交【阙】中之舶通逺客之越郷校都内之钱借良筹而冨国是日也阳月未尽隂云不生严风至而北户寒骇浪伏而南溟晏昔焉阅货之宴私彼珠玑今及束装之时宠之樽爼晞阳之恩既洽藏市之愿可知卉服氎衣已睢盱而就列夷歌胡伎盖兰阇以同欢【王导拜扬州賔客数百并加霑接惟相人未洽因过其前弹指去兰阇羣相同笑四坐并欢】环丰颊之敷腴肆顔而茗艼所谓乌浒狼防之外何独龙涎象齿之珍发千里万里之行倍三之五之之息防开遥岛归期细数于朱明稇载众香异物兼赍于黒暗某等缀名顐侣效艺崇堦仰对牙居辄哦韵颂
　　舻人指日欲开樯洽此需云宠逺商竒物试求师子国去颿穏过大蛇洋银杯更尽金杯饮黒暗仍兼白暗将方伯使华清彻底不闻私有橐中装
　　会广西田提刑致语
　　分绣衣于遐峤籍甚相传下文鹢于澄江惠然肯頋初筵卜昼和气添香恭惟提刑察院壮志烟髙飞谈雾巻擅青萍之利器摛黄绢之好辞蚤甄奨于儒宗乆简知于法坐齐名屈轶独殚毣毣之思流惠甘棠愿书下下之考蹈危机于贼窟存隂德于乡城少寄澄清即归献纳瞻二星之次遂借余光迃三舍之程不忘雅好我经略命舟问讯除馆俟音释七闰析别之怀觊数日周旋之欵【阙】情道故契益腆于兰薰亲仁善邻事可寻于润唤萦尘之长袖飘叠縠之轻裾曲拨鹍弦声纡象板如淮有酒何惭南董之经并山为肴诚非邾莒之防某因縁丝竹瞻望壶觞仰奉指呼辄成韵语
　　北斗南边云物明然天节仰祥星朝端獬豸曽张胆道上狐狸已匿形欲奉三章仁逺峤定知五筦迓虚囹迃程肯頋交情厚莫惜花前倒緑酃
　　广东春教致语
　　国小大而制军夙邦典歳春秋而讲武用赫戎昭繄岭海之列藩以番禺为督府屯营之盛斧钺则雄经略玉笋重臣银莵贤牧笑棘门之儿戏绍方叔之祖风百雉崇成益壮长城之扞五兵素厉洊对搜田之时提举提刑比德前英著名先进沃辔见澄清之志天应华星绣衣兼逐捕之权人瞻畏日提舶运使眷深黄屋节厉素丝緫防贿于巨舶蛮琛无艺转木牛于一路军食有余式简良辰同亲武事耳目在吾旗皷惟车尘马迹之从手足以积机关得弋法劒道之説整我堂堂之阵肃然暨暨之容于以投醪于焉摄饮其争也君子实存酌兕之仪谓浊者贤人斯对挥犀之坐某等未谙乐纪偶厠音官敢缀耳闻用成口韵
　　豪竹繁弦振粤台鬪场雨过浄纎埃台符欵曲三挥麈军令分明屡举杯窟乆空春草出鲸波无事早潮来已知樽爼遐冲折且欲班劳激趫材
　　归路致语
　　箕张翼舒已严终于兵事丝鸣管语致驩接于民心恭惟经略谋过孙吴政齐召杜御侮得龙韬之妙抚封无犬吠之虞帅以门名仰旌旗之遄返家徒壁立倾城郭以来观爰进舞腰少凝羣目台躔在望口咏载赓旌斾摇摇巻碧云元戎振旅入城闉蜚腾广誉孚朝野讲肄强兵动鬼神无数冠裳声防昼两行罗绮艳娇春防防夜半朝宣室便把金犀换玉麟

　　盘洲文集巻六十六
　　钦定四库全书
　　盘洲文集巻六十七
　　宋　洪适　撰
　　致语三
　　天申节道场回栏堦白语
　　朱光发藻式临东井之躔碧缕腾芬共祝南山之夀愿徘回于六纛更欵曲于二星欲进舞人助成喜气足音勿遽口咏已成
　　鱼拥笏萃官僚黄宅缁庐再祝尧九夏正中调玉烛五云为瑞烂琁霄无劳广陌张戎幕且驻髙牙挽使轺观者如墙汗成雨为呼歌舞相欢謡
　　前筵祝圣致语
　　天命中兴符鬱葱于白水时迎上瑞荐清泚于黄河溥均湛湛之恩仰赞穰穰之福恭惟皇帝陛下成功一旅纳祉百神系丕绪于缀旒寘懐生于莫枕总纲振领尊居蠖濩之中越契逾绳何取鸿荒之际乆建橐而偃武同扇暍以垂仁陈六曲而措九刑皇风载韪集五章而扰一角恊气横流斯逢里社之鸣共效华封之祝燕鹿鸣而食苹野式歌小雅之诗叽琼华而噍芝英敢续大人之赋臣等技惭师乙欢等甿丁敢缉耳言辄成口颂薫风濯热自南来陛防传声殿绕雷九奏鸣球陈露瓮八珍登爼奉天杯鑪烟结篆狻猊喷扇影分行孔雀开海角无阶就尧日但知长曝报恩鳃
　　对防致语
　　五麟七鳯滃照室之荣光百榼千钟均式围之广宴舆情闿怿嘉颂沸腾恭惟经略茹古涵今经文纬武元戎十乗乆隆阃外之权泰阶六符当近日边之列提举提刑大雅宏达至德中庸不疑多有平反星虚贯索士安知所取予海羡牢盆提举材负能千任优共二巨舟如岛来异寳于殊方流马在途腐余粮于髙廪式迓瑶光之庆同霑湛露之恩秩朱紫于初筵吟青黄之雅乐如渑有酒共瞻拱北之恭并山为肴更献维南之夀某寅縁丝竹瞻望簪绅不度俚言敢哦口颂
　　填然歌颂沸康荘郁郁梢云昼漏长礼浃三行盈緑醑乐催百戏拥黄堂挹泉清节推吴隠揽辔威声小范滂来歳同称千万夀天顔有喜举瑶觞【梢云瑞云也见江赋】
　　王母队祝圣致语
　　非烟非云瞻祥光而逺集如山如阜介寿祉以同辞乌三足以前驱璈八琅而竞奏恭惟皇帝陛下功崇祀夏颂儗生商膺箓受符光启中天之业重规叠矩登闳上古之时成道德之安强总神明之贶祐东阡北陌屡多稼以逢年甘露嘉禾无瑞图之虚月梯航交至文轨大同邀宓妃玉女之车挹松子王乔之袂岳呼万歳纳虞氏之白环觞进九霞献瑶池之碧藕妾等暠然布武防若贡诚辄吐心声式飏口号
　　想像编星拱紫微龙蛇日暖动旌旗恭惟虹瑞生虞帝逺以鸾防宓妃云气先飞三足使风纹不皱六铢衣君王若问蟠桃木溜雨霜皮防万围
　　对防致语
　　震夙庆辰瞻星流于华渚鼎来广乐洽云上于羣臣列坐编珠繁花烁锦经略廷中旧徳岭表长城阜九牧之民熙然乐业最三年之计行矣趣装提举学赡家传言推世则洋洋领闻政司鬻海之权衮衮清班即快昻霄之志提舶韬藏利器充牣多闻通大艑之越乡载驰使牡迓明纶而造阙遂听朝鸡祥对舒虹诚深就日以九为节拜燕湑之渥恩于万斯年罄夀臧之善颂妾因逢玳席少驻羽轮已奏云璈乃赓口咏
　　心倾葵藿斗南边秩秩簪绅再就筵方伯举杯均舜酒外台连璧颂尧年望云鼇抃跃三百【音陌】指日鹓行官九迁秘殿此时同广宴宫花深处拜传宣
　　广东水教致语
　　扬子之江心铸劒重午及时越人于水面鬬舟先庚有令既肯临于肤使可不召于麴生恭惟经略名简宸政敷物听海涉凑归颿之客山行无择地之人阃外之事则制之遐冲已折舟中之指可掬也猛士孔多提刑气备四时徳翔千仞英声载路咸詟埋轮之威壮志横秋久存击楫之誓提举襟灵超卓识略髙明粟漕盈仓智过长鞭之算舶商衔舳心期多防之消同集楼居俯观水战伐鼓而穹踊跃挥戈而画鹢纵横羽扇纶巾酷似周郎之赤壁牙樯锦缆惊回秦地之白鸥葭萌贾勇以摩肩蒲盗闻声而落胆投单醪而分饮直可拍浮尝角黍以知新便如竞渡某等偶阶丝竹获望尊罍敢缀耳言因成口颂
　　水战横江一百舟海山楼里坐元侯偷儿已罢三年伎猛士聊因五月秋不用辟兵酬令节从今行客但安流将军尽列长安第留取楼舩震海头
　　归路致语
　　大翼蔽江过博昌之素习髙牙塞道如长岸之言旋恭惟经略徳浃提封望崇制阃按五兵于棹卒迎一节于邮籖水截潜蛟戢冲星之劒气体轻飞燕唤回雪之舞腰仰奉台躔洊存韵语
　　州民争看使君归千骑阗阗此一时防子已知焚大棹马人又是建丰碑但将海阁严军政不比湖亭习水嬉赤壁功成八十万小桥应奏舞腰支
　　防汪正字乐语
　　千里命驾如山隂乗兴而来一朝倾罍作河朔避暑之饮有重客而皆贺况良辰之难并声沸筦弦光生防纛恭惟状元正字德辉览凤竒表匿犀腾鼂采于荆山呈夜光于隋掌黄甲早魁于多士终贾销声青藜夜访于老人向歆等誉谢先容之推毂举后觉以执鞭正上于云霄却平分于风月饯清督府廼枉道而肯临入觐法宫即尊朝而列侍我经略顷聨班缀欵挹风猷迨敛惠于桂林复亲仁于泥轼仍年分索凭尺札以摇情此日从容敷寸心而道旧欲娱密坐遂速髙轩歌阳春白雪之词唤青笠緑蓑之舞盼兮美目虽东州莫并于西州酒有别肠葢大器难陈于小器某因侪伶竹获迩召棠同喜足音辄成口诵
　　一鸣曽使万人惊亘地驰声若建瓴此日东州披宿雾防年南斗避魁星共防骐骥腾夷路便接防龙侍楚廷千里寻盟须举白海珍无谢五侯鲭
　　广东秋教致语
　　进退辨镯铙存周卿之六典前后中规矩法吴将之五申时屇清秋令行督府经略龚黄抚俗颇牧总戎偷儿皆业于火耕估客乆闻于露宿仍年专阃令三出于萧辰不日造朝官九迁于拱着提举运使学穷竹素徳粹珩璜使指光华叠外台之五组宸心简注迎细札之十行簪盍鬬场鼓行猛士列方圆之阵法角胜负于兵锋歌南风而竞北风如临大敌取中驷与彼下驷自有神机惟熊威虎力之如斯何防窃狗偷之敢动式存勇爵遂秩賔筵七札张弓落杯中之蛇影一夫舞劒变掌上之蛾眉某等猥簉军伶获瞻戎幕共成口诵非敢面谀八月师田不失时武蠭赳赳震雕题耳批秋竹图骐骥锋莹朝霜拭鸊鹈连率名髙方叔后外台志与范滂齐向来佩犊潢池子一一腰鎌走稻畦
　　归路致语
　　壮士负防如奏班师之凯元戎缓辔益隆御侮之声经略徳辈前英政喧舆诵三校中秋之武乆勤半夜之思红旗尚压于南荒紫槖即仪于北阙犀渠夹道已収旝动之威翠袖临堦却作弓弯之舞台躔在望口韵是赓旌旄照海塞通逵共説元戎校武归三岁麟符寛逺顾一方防子詟英威征袍剑立严师律舞防弓弯有妓围顷刻连营俱解甲室中宁复叹蛜蝛
　　鹿鸣燕致语
　　设科选士仰华旦之右文提笔擅埸逢有司而定价自非白壁无瑕之侣安得青钱必中之功惟扬粤之东隅有张余之芳躅当时勋业能齐色于三阶后代宗师屡标名于千佛羊城是为盛府鴈塔相踵英【阙】瞻槐斯黄拾芥而紫劝驾腆元侯之礼开尊承嘉客之欢音沸筦弦光生韦布恭惟经略诗仙济美吾道主盟决遣有如神明润饰皆以经术已同延夀执爼豆而兴校官不减文翁买刀布以赍计吏提举望崇岭表胄出云间使节森罗兼总儒林之柄牢盆充牣独赢岁抄之储提舶论议粹醇襟灵开豁典司浪舶每多栖陆之珍涵泳金籝自有传家之学喜羣贤之得隽指上国以观光遂延郷社之先鸣且合漕台之髙荐凡旧登于贡籍咸同集于賔筵所期浑化之荣以激方来之秀宫商间作醆斚交飞歌鹿鸣之三式侑吸川之饮絫鸷鸟之百孰追击海之程某等偶缀贱工获披崇仞甲科可竢韵语敢陈采芹东鲁浪歌僖领海儒风异昔时学有渊源能贯道文如藻绣总防竒轩然西笑腾三级对此南烹举一巵勋业权舆自今日广寒折取最髙枝
　　防肇庆章守致语
　　遗棠隂于名郡载佩鱼符檥桂櫂于长亭少留熊轼清尊卜昼和气回春伏惟某官擢榦邓林席珍和肆自开而敛惠能去鳄以擅声仁浃遐萌无尺寸之肤不爱威清羣吏虽铢两之奸皆知绩既彻于法宫寄遂隆于潜邸于焉假道得以聚星我经略托契年家仰髙仕路抚封借润重分邻烛之光置驿迎来已办厩刍之费式开欢席少接绮谈列頋景之轻袿进萦尘之长袖如渑有酒何惭南董之经并山为肴诚非邾莒之防某等因縁鼓吹瞻望壶觞同喜足音敢哦口颂
　　风翼翔嬉云路轻合班玉笋直承明鳄溪已作思棠雅龙邸先驰抜薤声皁盖朱轓仍敛惠青帘白舫岂争程元戎政欲倾家酿唤取佳人进麯生
　　福州防权府赵提刑致语
　　入疆而瞻使牡既亲显显之英诹日以合州鱼更结承承之契可无燕豆少欵符阶恭惟某官嵩岱吐晖淄渑纳度望早推于标的识独妙于襟灵屡符李郃之占雅负范滂之志驾轻车于熟路再至闽川鞠茂草于圆扉一清汉律摄行方伯之事隠若长城之贤我安抚旧仰髙山愿披宿雾把麾近镇遂托部刺史之天视篆黄堂幸聨大君子之躅欲腆兰心之好乃开竹叶之尊荧煌既聚于荀陈靡曼兼娱于郑卫十眉相頋虽非轻别于旧官百榼须空此去复拘于三尺某等梨园传艺栁陌分营辄缀耳闻敢哦口韵
　　三山分鼎肖蓬瀛卬首云逵上使星缓带一年聊叠组破觚八郡乆虚囹元戎自喜聨髙躅胜日何妨醉渌醽雅望不应长揽辔便须笔槖侍天庭
　　防交代赵知郡致语
　　非桐不栖下鳯仪于千仞及而代解龟纽于一朝少驻髙轩乃张绮席恭惟某官清襟迈往雅量测深毕原酆郇文之昭见谓金枝之杰江汉濉漳楚之望来分铜竹之荣惠露所霑巫风丕变厖眉五叟欲祖道以攀辕细札十行即造庭而荷槖交代讲英声于朝野结永好于子孙方期接踵之初愿卜承顔之欵清香画防载赓燕寝之诗朝雨轻尘未奏渭城之曲某等侑欢若下滥吹郢中共集耳言遂成口颂
　　雪意商量未肯忙使君归骑已腾骧二年治行留襦袴万户生涯足稻粱便去峩冠登要路谁能截镫欵行装胸中乆矣吞云梦一举琼彛有别膓











　　盘洲文集巻六十七
　　钦定四库全书
　　盘洲文集巻六十八
　　宋　洪适　撰
　　上梁文
　　东湖上梁文
　　东海变为桑田漫作千年之调西山致有爽气遂萌三径之心頋穷人一事之难成宜智叟旁观而大笑子洪子生于浙右望出江东泛宅浮家叹萍蓬之无定架岩劚壑懐桑梓之必恭悼木偶以何之骑土牛而甚钝周子至止非假步于山扄陶令归来聊结庐于人境绕树靡劳于三匝栖林姑逐于一巢因髙城以为垣墉挹层峦而开户牖平湖湛緑闻渔父之扣船斜照穿红见樵夫之弛担方将买竹万个栽桃百科却师乙之诲筦弦课畦丁以治菘韭东邻西舍接封胡羯末之游右粥左餐轶许史金张之乐乃诹吉日式举脩梁少述襟【阙】并申颂祷
　　抛梁东三竿初日拂牕红盘中苜蓿朝朝是架上文书不疗穷
　　南芳兰手植茁新簪老莱便作斑衣戏日日循陔奉旨甘
　　西翼翼邻墙万瓦齐风至初无尘翳面不妨挥扇步桃蹊
　　北喜见边亭烽燧熄八荒夀域一时开处处楼台鉏枳棘
　　上郁郁非烟腾万状一天黄鹄自髙飞旧日银河仍在望
　　下爱竹子猷今不借已开虚牖纳清隂更待髙蝉吟永夏
　　伏愿上梁之后人皆奠枕门不呼医逐栁州之一贫送韩公之五鬼造化小儿不相戏梁上君子非所忧父子团栾问寝奏南风之曲弟兄笑语对床哦夜雨之诗
　　广州缓带堂上梁文
　　巨楹就斵得爽垲于守居缓带掲名壮遐陬之阃寄事皆中度下不告劳经略抚字慈祥剸栽闲暇庭息防牙之讼茂草鞠扉野无犊佩之人余粮栖畆饮贪泉而志洁挹溟涨而量寛治行鲜双欢謡不一数十处而起提阏时仰信臣十二月而成舆梁名髙子产既新粉堞尽饰黄堂以栋梁柱石之材运扂楔欂栌之用独营心匠咸听指挥方沼凝波闻賔莲之纪瑞髙城作屏有乔木之敷隂将率賔僚时开樽爼胡牀之雅兴故在投壶而雅歌甚休深有苇而浅有蒲不减谿堂之乐右持杯而左持蠏可拍酒舡之浮式举双枚因成短韵
　　抛梁东料戾微微晓色通桃李新栽千百本阳春都在笑谈中
　　南压枝荔子为谁甘红莲池上花争腻舶上风来客半酣
　　西堆案収回纸尾鹥缓带坐防霞送日桄榔叶底鹁鸪啼
　　北粉雉如山扞南国登临极目望中州便觉归心生羽翼
　　上青草黄茅祛风瘴天末神仙御白云执谷骑羊防相访
　　下抚字心劳歌匝野卖劒归来不带牛擕锄竞去寻秧马
　　伏愿上梁之后牒诉长稀版图益进岁丰而鱼蠏有余风静而鶢鶋不近青油幕下少留賔客之谈玉笋班中入奉鬼神之问
　　澹津卜筑上梁文
　　年登半百未皇蕞尔之居象应魁三甫遂归与之计方休它馆难缓吾庐澹津主人壮也安贫晚而亨否际真主风云之防防明时柱石之班智拙谋身坚白莫齐于众口恩深镂骨懐黄获返于故乡念先公之始基为我里之佳处营置锥之壤何啻买山规纳驷之门殆同刻楮兹契肯堂之志敢辞治第之劳起无地之楼台固多惭德对此牀之风雨况有善邻练吉日于厯翁付全谟于梓匠既安乂负可举栋梁
　　抛梁东螺洲水转玉皇宫枉教地防传前古调鼎曽无尺寸功
　　南澹浦弯环玉一潭拂径已成髙栁五当门须要緑槐三
　　西鴈序双檐入望齐步同行多乐地梦魂那复到沙堤
　　北仅胜诗翁歌偪仄欲营杰阁贮宸奎待向北邻咨信息
　　上不用星官説乾象青天白日是清明凌雨震风休薄相
　　下万轴牙籖重揷架祗将清白遗儿孙剰有门闾容驷马
　　伏愿上梁之后鼎饪导和巫医扫迹华髪庆采繁之助清尊交常棣之欢七子克家咸守诗书之叶诸孙满坐长寻棃栗之盟凡我亲朋共兹悦喜
　　楚望楼上梁文
　　江汉分楚望昔闻骚客之辞西北有髙楼兹占蠙洲之景工师喜于得木筮未尝违人绳墨既陈凿枘相合盘洲老人六年治圃三径成蹊桃坞棃原杂百花而竞秀溪堂水阁涌双以交流戏鱼识鸣屐之声驯鹤頋随轩之步复营飞观以俯西郊慕元龙百尺之名哦孙楚五寻之赋恋梯云之新级如履坦涂试耿雪之曲栏已横疎影纵目而天光无际怡顔而日力有余丘壑足以起予草木谁不如我旁瞻庐阜纳爽气于櫩楹前对鄱池发长讴于辑濯将以登临之暇时乎醻劝之娱从他【阙】火下歌台且向园林穷胜事舞低杨栁月乆灰年少之心栖老鳯凰枝独结歳寒之友脩梁升也短韵来欤
　　抛梁东雉堞连延紫极宫渔子入关争蚤市舻人击水快晴风
　　南万顷风烟性所耽细草重茵春亘野澄江横练月闚潭
　　西天际羌庐入望低棣萼楼台财尺五瘦笻来往印长堤
　　北美竹如椽潇洒国巢云上下啓轩窓一览芝山盈秀色
　　上落霞孤鹜供清赏一声长笛倚栏时待得蟾光萦蕙帐
　　下剩作茅庐容马藕花开后羽觞频风掩郊扉回俗驾
　　伏愿上梁之后日涉而风雨不渝云卧而神仙可学笋葅鱼醢进野老之晨羞羽衣虹裳邀仙妃而夜话其谁歇马同我盟鸥俛仰之间咏歌不足
　　花信亭上梁文
　　厯载买山方防勲于此日羣芳得地有报喜之祥风乃作新亭用酬胜槩盘洲老人酷好行乐雅知倦防治盘洲百畆之园费中户十家之产物非容易而尽获事或艰难而晚成东阁西楼仅有一牛鸣之隔左花右竹防乎两蜗角之争弗蔕芥于胸中若羁縻于化外灰心乆矣唾手得之胡越为一家无尔界此疆之异云梦吞九泽合逺山近水之竒草木皆知燕雀相贺画栋侈丹青之饰雕栏呈红紫之妍四时携酒则亲朋足以娱嬉千里命驾则故旧斯焉欵曲野无青草拥春径之名葩鞠有黄华送秋林之清馥阅冬蒨夏敷之相继任朝荣暮落之自然已架虹梁须吟茧纸
　　抛梁东日日来占花径风长把芬香迎杖履不将消息倩鳞鸿
　　南芍药留春不脱骖夹岸芙蓉争濯锦双头倒影媚澄潭
　　西丹桂盈林菊绕畦霜【阙】　时花恨老忧能忘处草惭低
　　北鸥思从容鱼足食梅花满眼雪花飘玉骨氷肌同一色
　　上东盼双溪西楚望稍踈问讯竹平安贪防穿花蝶来往
　　下兰蕙丛卑宜在野闲捻花史傍防干我欲雌黄赓演雅【陆鲁望作花史】
　　伏愿上梁之后风光益好乐事不衰三百六旬而歳成常常乗兴二十四畨之花信一一飘香凡我同盟逢场作戏
　　容膝斋上梁文
　　寸地休心或发置锥之诮数椽容膝大胜环堵之居非坐井以观天犹乗槎而问汉杗桶但求于细木门闾不纳于髙车斤斧论功龟鱼荐瑞盘洲老人技穷知止兴尽倦飞半百年而日苦无多又逾十稔九万里而风斯在下安敢肆言鹪鹩不过于一枝鳯凰始翔于千仞因山之麓倚竹为庐每驻屐而少留必横琴而独乐尘外欲招夫五老饮中难着于八仙抵掌而谈不出栁州之景曲肱而枕可寻蚁垤之防昼掩巻以盟鸥夜举杯而劝月小以成小斯焉取斯雾塞华榱沉沉者所以败也风生圭窦绰绰然有余裕哉虽不上梁何妨下笔斋之东九曲双溪在眼中人世最难开口笑兴来宁惜酒尊空
　　南斗大生涯亦可贪仙岛有【阙】　　到个中真趣上登三
　　西矮桃得地渐成蹊防鲲自逐天池乐此处相忘尺泽鲵
　　北坐防蛮触干戈息度地休吟葛屦诗开疆尽扫槐安国
　　上芥纳须弥非説妄浅中狭见小丈夫岂识汪汪千顷量
　　下何必万间谋广厦南牕翘足傲孤松北垞转头无片瓦
　　伏愿落成之后四时常健一室易安危坐蒲团乌有髀消之患徐行草径更无股栗之忧凡今之人与我共此
　　聚萤斋上梁文
　　三叶决科更编花萼之集一经趾美当慕桂芳之诗月未明风萤可聚授诸梓匠建此山房盘洲老人世禅儒冠室标艺苑演纶鼇禁仍父子者四人结绶鹓行踵弟兄于二府儿辈乆闻于师説孙枝半离于童蒙欲増门户之辉须佩轮舆之戒念焚膏而继晷尚凿壁以偷光肄业能勤防勲可必张口如坐云【阙】虽懐绷簪笏以徒然听履而上星辰尽灯火简编之所致莫惜数年之苦学誓图千佛之荣名良弓之子必为箕有心相续强弩之末不穿缟勉力有终兹顿双枚试听六咏
　　抛梁东一生穷达卜童蒙却数年稽古力拾青拖紫笑谈中
　　南烧烛寻书到草庵月练萦牕如白昼牙籖揷架好穷探
　　西景到桑榆漫噬脐趂取光辉对黄巻任他檐外玉绳低
　　北更漏迢迢天又黒短檠参用也无嫌莫使凝尘弃墙侧
　　上万防飞星迷四望案头干死可怜渠人倦欲眠渠亦放
　　下可但膏油颛五夜清霜十月叹飘零便有雪花相假借
　　伏愿上梁之后笔耕不辍书癖休医诗礼承家长作蟾宫之想朝昏挟防无贻萤烛之羞传之云礽味我药石






　　盘洲文集巻六十八
　　钦定四库全书
　　盘洲文集卷六十九
　　宋　洪适　撰
　　青词二十一首
　　代保安青词
　　屯蹇未亨虑贻灾于星曜呻吟有疾敢请命于天庭恭修禳谢之仪少沥归投之悃伏念臣惷愚有素摄卫失经灾积在身疡生于背纒绵枕席亦既两旬更易医巫备攻五毒气羸则甚疾肿不衰深虞俯仰之间积有神明之谴愽询巧厯谓荧惑方舍于限宫私念暮年正甲子方周于歳纪顾忧阴罚难遣沈疴辄控危衷涓陈清醮伏愿高穹降祉列圣兴哀畀以百生更驻桑榆之景起之九死庶收药石之功
　　代为子谢安青词
　　天道无亲罔间衡茅之陋灵心允荅敢修蕰藻之恭上凟高明冞深战惧伏念臣男禀生孱弱赋命迍邅疾在脾经肿已形于顔面医穷脉诀危几至于膏肓当鸠车儿齿之年进鹅管乳丹之药保兹赤子实忧似续之微祷于皇天遂底安平之庆不忘豺獭之报少殚狗马之心清选嘉辰聿严宝供延琼台之真侣按琳札之冲科伏愿飚驭回光凶星退舍日穷于次月穷于纪前迓春祺胆不受怕心不受邪遂消厄防
　　乡城禳火青词
　　愆阳易莭方迎万彚之通滥焰降灾敢后四墉之祝辄披丹悃仰叩苍穹伏念臣等结屋乡城连墙里巷惟时旸之既久致就燥以屡惊出糜竺之财难乎苟免潄栾巴之酒今也未闻虑炎炎或致于延烧皆惴惴不遑于宁处况经冬之无宿雪恐涉春复苦沈疴爰修回禄之禳更弭大陵之气物虽惭于玉瓒仪实按于金科庶消耋稚之殃愿妥心味之食伏愿高真隤祉列曜垂光脱焦头烂额之忧赐饱食暖衣之佚永供万斛长依壬癸之神疾去六淫不患阴阳之冦
　　为大人禳谢青词
　　陟岵思亲恨循陔之甚邈开缄闻疾欲尝药以无繇不胜人子之情遂凟皇天之聴果防阴相敢控微诚伏念臣父顷以台评谪于岭表逢魑遇魅久窥白泽之图茹蛊践蛇致苦黄茅之瘴初传消息冞剧惊惶肱三折以无医肠九回而终日谋之卜筮厄有星辰辄披恳祷之私即迓安平之喜惟祭鱼之匪报爰舍肉而有祈恭卜良辰肃陈妙供伏愿凶躔转祸渊鉴发祥土地所宜兾适调于南食雷雨作解早整顿于北辕
　　广州狱空青词
　　阳舒阴惨葢禁民有三尺之科讼息刑清偶阖郡无一人之狱仰上灵之徧覆兾下悃以潜通窃念九州不尽衡山百粤本同荒服惟羊城之剧镇处鲸海之上防蛮蛋杂居常起鬬争之事鱼盐逐利易兴掠夺之谋多有重辜号为难治臣自叨符竹力念简书惟措刑不用四十年岂古今之顿异故要囚服念五六日虽大小之必亲仰体好生幸无瘐死积下旬之决遣致三院之空虚爰择良辰肃陈净醮按多仪于琳札诵密语于琅函度既往之沈寃迎将来之景贶伏愿飚轮来格渊鉴俯临悯此无知使之丕变迁善灭罪不烦磔防之词易俗移风永絶带牛之习
　　代为妻保安青词
　　上帝监观回吉凶影响之速下臣激切揭斋戒沐浴之防敢控丹诚仰尘洪覆伏念臣妻行年灾蹇恶曜昭临自抵仙羊之城常有河鱼之疾节宣既爽防岚毒以焦心疼尰相攻忽风淫之在足不胜呻吟之苦遂萌祈谢之谋履地未能呼天而祷兼门户亦多于坎坷致巫医不絶于往来肃简端辰防陈清醮伏望俯垂渊鉴为退殃躔起此沈疴获臻勿药之喜锡之景福共保如茨之休
　　大人保安青词
　　受生天地之中夙凭覆载请命星辰之下愿赐哀矜防即醮筵辄披愚悃伏念臣禀资穷薄涉世邅回自窜南荒于今五稔山河乖异惟瘴毒之满前魑魅逢迎致风淫之中左手挛足废气耗神昏汗多不可见寒食少无以自养每视荫以度日将卧蓐以周星良医弗值于折肱沈疴何由而去体询求巫卜推测吉凶谓罗防临照于命宫而荧惑迟留于厄度迨仲秋之换节方列曜以回光不胜祈祷之私预肃禬禳之具念陋邦莫能备物赖渊鉴有以亨诚摠真适届于中元徼福庸殚于下地兾臻景贶获度灾时伏望上帝假年众灵转祸怜臣身久困于蛮貊察臣行无负于神明俯寛潢潦之诛特驻崦嵫之景脱孱躯于丑地迎大眚之渥恩末疾有痊得此蹒跚之躄故乡在望庶能匍匐而归
　　广州狱空青词
　　土木营膳尝虞妖禁之干狴犴寂寥悉自神明之相肃陈清醮并沥微衷伏念臣典郡于斯更冬已再顷因海飓致区屋之飘摧复有隣偷念城垣之倾圯遵一日必葺之戒玩重门待暴之文既揆日以落成虑兴工而有犯兼逺峤浸臻于俗易故仍年再格于圄空恐其画地为牢犹有哭林之鬼辄伸禳谢敢贡恳祈伏望列圣隤祥高灵委鉴俾风灾之息患兾旸雨之叶时盗贼不萌鞫室长闲于三木瘴疴自弭欢謡俱浃于四民
　　大人生朝设醮青词
　　寝瘵计穷不避再三之凟吁空情切庶祈万一之哀尽沥危衷仰干仁覆伏念臣自婴滞疾再涉隆冬足不良行如遇股夷之繇手无所措岂知指运之能既度日以减餐常通宵而夺寐怔忪自失废锢是忧居此炎荒阙然良剂犹赖神明之防尚容喘息之延斯届初生敢陈清醮居瘴茒之俗而不免固陋庶蕰藻之信而可以掲防伏愿渊鉴流祥殃星退舍悯其困阸赐以安平遭俞扁之高医复邯郸之故步念痿人不忘起早脱旧疴瞻衡宇以载奔遂迎解泽
　　代为妻保安青词
　　天鉴无亲尝沥陈于丹欵灵心善应非求报于含灵仰凟高明冞深战越顷以妻梦祥伊始徼福无门向背起居恐触游房之禁忧虞生育兾逃就馆之灾独赖洪私俯垂渊覆果臻如达之喜更协惟熊之占偶奔走于微官致因循于宝供敢消今日并谢后时伏兾列圣协仁大圆融祉数口保团圞之庆穷年无坎坷之忧
　　大人生朝醮青词
　　射蓬纪旦益惊垂老之衰卧蓐积年不避祈哀之凟仰干渊鉴曲聴愚衷伏念臣景迫桑榆罪投魑魅自纒绵于末疾兹经涉于三冬奄奄无聊安否靡知于朝夕苍苍所覆防持犹赖于神明致使孱躯稍能运肘重惟丑地难遇良医无饮食奚以扶羸乏汤剂未能起废复呼天而有祷兾履地之可期不胜丹欵之私敢肃潢污之荐伏望帝心融祉星度去灾体脱沈疴早占勿药之喜恩归故里获享诛茒之居
　　广州移右狱青词
　　狴牢易地当有事于禬禳土木弥旬可无干于禁忌敢诹吉日用肃醮筵伏念畨禺之城实叅夷夏之俗濒海故轻于为盗穿墉者鲜克畏刑臣罄竭薄材侵寻累歳虽颛愚之习少革而牒诉之事尚繁葢三狱连墙或谓犯阴阳之説致细民触网罕能臻桎楛之空偶朽椽见仆于飓风酌众论遂移于别壤赖万灵之委贶庶两造之息争乃遵秘笈之仪以落圜扉之始伏愿明神敷佑列象垂光器废缿筩省行露甘棠之聴声沈枹鼓无鬼薪白粲之囚
　　代为妻保安青词
　　高高在上惟诚欵之可通□□【音冺出太经】其中无祷祈而不荅仰瞻威咫敢达愚衷伏念臣顷以妻摄卫失经晦明召疾自逾五岭凡涉九龄或否或安长有呼医之事以朝以夕居多卧蓐之时虑行年易休王之期而厄曜在衡灵之限致斯灾蹇未速痊平甞丹悃之黙投赖紫清之真荫遂迎景贶不致沈疴脱瘴疠黄茒之乡甫居
　　【缺】　　　　之喜以保孱躯防卜良辰敷陈薰醮遵【缺】式【缺】珠箧之洞章伏愿照鉴委慈景游回【缺】不坎坷以屯如尽室旄倪常团栾而宁止代保安青词
　　大造无私防聪明而临下微臣有祷凭斋戒以投诚敢沥愚衷仰干威咫伏念臣材资凉薄运歴屯邅艰难特甚于壮年临照弗迎于吉曜靡瞻匪父尚存钜痛之创非此其身又丧下殇之适行藏跋疐思虑乖睽祸不免于闺房殃更移于臧获鬼其瞰室医不离门端由俯仰之愆遂获神明之谴谨悼心而谢咎爰请命以乞怜汛扫坛森罗琅简实赖灵文之力庶几下悃之通伏望弦覆垂光凶星退舍团栾数口潜消无妄之灾荡涤滞寃丕变不祥之事
　　舍盖堂设醮青词
　　土木逾旬恐妄干于禁忌斧斤讫事敢防卜于禬禳仰扣苍穹庸披下悃伏念臣叨承君命来领州麾惟是正堂临于东序自冦攘而改作垂四十年因灾变而不居隔六七政立三隅之复壁【缺】两置以重檐幽暗而不纳天光空虚则殆非人境岂敢忽倾而视陋遂谋去故而取新目力所营尽更张于户牗足音相接将旅进于簮裾兹择良辰首开醮席伏望灵符发轫乾象吐芒有觉其楹无复高明之瞰乃安斯寝长兴轮奂之观
　　妻子保安青词
　　呼天去疾从古则然扫地谢恩涓辰有祷敢披悃愊上凟高明伏念臣妻宜人妾沈氏顷失理于卫生臣第七男未免怀而婴恙巫医相踵咸无药石之功卜筮屡占谓有星辰之阸遂投恳欵旋获痊平偶迁徙以还乡致稽迟于拜况念愚息近成于肌热恐行年未脱于身灾不胜防犊之情并展祭鱼之报庶迎景贶即弭余殃方琼笈之森罗兾飚轮之降格伏望高真隤祉恶曜韬光先春后秋俱团栾而聚首弱妻稚子免防咀之闗心
　　防稽谢土青词
　　土木兴工恐妄干于禁忌斧斤讫事敢防卜于禬禳仰扣威尊用披忱悃伏念臣官居偪窄地势拘牵薰风自南无复追凉之所时雨将降每怀中湿之忧因增下以为高遂图新而改旧所虞穿凿以速咎殃或方隅乖避就之宜在神禁有犯干之罪落成之际醮谢为先乃按真科肃延清驭伏望高真委鉴列曜垂光吏牍少休宾寀获盍簮之欵医经可弃妻孥迎高枕之祥
　　祈晴青词
　　上天之载帷播物以无私苦雨数来斯叩阍而有祷高明匪邈肹蠁可通伏念臣所守稽山是为泽国每博询于农事葢常患于水灾傥一年不获有秋则庶民无以卒歳兹累月愁霖之洊作致大田多稼之寖伤虽屡走于羣祠迄未消于疹气乃蠲郡宇恭设醮筵仗仙之真官讲冲科之秘式伏望圆穹锡祉列曜垂光翻手为云弗使阴霾之积举头见日遂无凶歉之忧
　　澹津卜筑青词
　　卜筑澹津实防遵于先志用工累歳岂无犯于凶神欲保乂宁敢伸祈谢伏念臣顷因罢相再获还乡乃兴土木之谋以为风雨之芘前檐后庑幸略就于规模右筑左穿恐妄干于禁忌已亨一区之佚久稽百拜之仪兹肃清坛仰酬洪覆伏望高真委鉴吉曜垂光老稚伸眉长受如茨之祉巫医扫迹自臻勿药之休
　　莱国保安青词
　　矫首清穹惟包涵之罔间倾心洪造庶肹蠁之可通敬布微悰仰祈渊覆伏念臣妻沈氏顷节宣之婴恙尝斋戒以匄怜浸阅歳时有稽醮谢兹中春之在忽右体之不仁众剂俱投六旬未効虑行年之蹇剥有恶曜之照临或土功侵犯于神祗致风气纒绵于手足法筵斯启景贶是迎伏望列圣垂光灾星退舍良方相值早收勿药之功末疾有瘳复治采蘩之职
　　谢土青词
　　九载营巢葢屡兴于土木一区按堵已久散于工庸虽帡幪寛风雨之忧恐禁忌犯阴阳之説仰祈洪覆敬沥丹衷伏念臣子舍既多孙枝亦众自顷年之罢相归故里以谋居梁桷栋楹间架浸緜于歳月斧斤畚锸方隅或触于神示岂云凝燕寝之香仅尔列蜂房之牖失细推于三白甞轻犯于九良独被隆恩不生竒祸大惧禬禳之缓妄希荡涤之私令日是诹清醮斯启伏望皇干委鉴吉曜垂光既革故以除殃愿履端而受祉盘跚病妇寻故步而早安紏合童孙对衰顔而长乐








　　盘洲文集巻六十九
　　钦定四库全书
　　盘洲文集卷七十
　　宋　洪适　撰
　　疏文
　　干龙节功德疏二
　　四月维夏有开甲观之祥千歳为春遥罄华封之祝渊圣皇帝伏愿横流福物顺履泰亨问襄野之涂复回天步赐紫皇之药增梦帝龄
　　丙丁统日瞻华渚之流光甲子疑年指大椿而齐夀渊圣皇帝伏愿金僊助顺琳札与龄重易六爻将利艰于羑里受天百禄遂问道于广成
　　天申节功德疏二
　　舒虹烁电日临东井之躔亘地罄天人献南山之颂敢凭蓬筑仰介枫宸防惟皇帝陛下高步皇衢重恢帝载剽甲兵而不用隠旒纩以无为德及渊泉二仪与之比大功光祖祢六籍所不能谈式对诞弥同祈难老伏愿休符锡羡瑞谍葳防夀考用增不数与三之梦本支舄奕有开则百之祥
　　赤伏闿符光啓中天之运朱明纪至亶逢贯月之辰裒净宇之缁黄增祥辉于箕翼恭惟皇帝陛下诗赓瑞鳦业济时龙帝幄求衣常夙兴而聴政边城静柝久宴闭以结盟庆河海之安澜洽昆虫而被泽时哉震夙人也讴吟伏愿佛老防持乾坤长久继天为子覆禹贡之山川梦帝与龄迈周王之夀考
　　天申节功德疏
　　天有三辰诞纪虹流之庆山称万歳争驰鳌抃之情繙蓬贝之秘文介冈陵之曼夀皇帝陛下伏愿荣光旁烛福物来崇题南斗之长生等西方之无量举苍杼而去梼杌永振乾纲厮伯侨而役羡门逺超仙籍
　　天申节开启疏
　　防宾数七和哉玉烛之时嵩岳呼三清矣黄河之瑞仰凭楚贝少効涓尘太上皇帝陛下伏愿翕受颂声横流福物齐踪防古较尧舜以锱铢尚齿列僊笑乔松之呼吸
　　满散疏
　　天有三辰实纪虹流之庆山称万歳争驰鼇抃之情穷贝藏之秘文衍枫宸之曼夀太上皇帝陛下伏愿荣光旁烛福物来崇瞻金阙之殊祥鼎来戬谷受玉巵之缛礼永对懽謡
　　防庆节功德疏三
　　为天下君光啓蝉连之业祝圣人夀率同兽舞之欢防叩楚宫仰祈泰防皇帝陛下伏愿毕辏百福丕冒八荒何必学仙求蓬莱安期之属自然享国过高宗祖甲之年
　　非烟非云腾神光而载夙如山如阜祈夀荚以同辞皇帝陛下伏愿莲相凝符贝编集福五帝足六已迈德于商周万歳者三更垂鸿于箕翼
　　皇干眷命诞明主以中兴良月就盈增秘篇之上夀更凭宝用祝遐龄皇帝陛下伏愿圣与天通福如川至五十而慕父母益重舜德之华八千以为春秋共献防园之颂
　　南华斋罗汉疏并序
　　绍兴二十年十二月一日舟泊防州梦至一古屋下忽街中水深没膝不可出遂登屋行数十步有编大竹为高墙随行人皆自彼下街予畏不敢进遂回复入屋下过一处如人书室有文书委地返顾尚有一介相随予将出户见随行者取文书已盈抱予恐其外有人令弃之既出户见堂屋下有数人坐于地以白轻纱为衣如深衣然柱间皆贴纸画人物予意其家有学画者既过堂前见数房内帐幕皆是墨画人物已过数间因驻足视之乃地狱罪人变相予方知是防府复行入后廊下欲出无计因就地坐闭目诵佛觉有小介虫大如黑豆然缀粘衣上拂之不去忽闻人相笑声遂开目复行诸虫自落直后有横屋地形颇高最后檐际数尺见天如凿山作屋地者至彼见其上有一僧屋下有大穴数十予问僧求出僧指云入穴中闭目即可出矣予问既出以何为报僧云何以报为予再扣之即云只斋罗汉亦无所费予曰当作报谁僧云但言回施六亲眷属予入穴觉其中皆是沙努力以下颇如今之砌台不觉擦平处而寤
　　一梦入防念欲归之无计六亲指路如已死而复苏净记当时之言防修开士之供因仍摄事荅谢愆期仰兾慈悲曲生欢喜
　　饶州歳防道塲疏
　　南楚名邦盈居之万室暮春良日崇赛具于羣神厯甲子之一终繇戊辰之三防初心无怠大报益防扫宝刹以妥灵扣琳宫而徼福驱厉鬼兮山之左共祈奠枕之安祀盘庚于门之西那复济帷之患式修故事愿出余财
　　广州狱空道塲疏
　　五羊都防抵重罪者居多三院空虚传昔年之未有仰真乘之芘防肃宝相以薰崇伏念此邦濒于大海逐鱼盐于多桨易萌剽窃之谋杂蛮蛋于齐民常有鬭争之事诬是非于鴃舌轻性命于鸿毛某自佩郡章不留庭讼念草芟兽狝岂仁政之宜为然莠养禾伤即奸渠之浸长每原情而用法不任意以逞刑仰体好生敢令瘐死政非成于五月狱偶无于一人爰启筵广搜贝藏拔沈寃于既往严净福以无边伏愿慧剑解割于恶纒法炬开明于善地慈悲所化永无犊佩之羣逺迩可封不必鼠墉之聴
　　广州狱空道塲疏
　　遐萌丕变浸消嚚讼之风幽圉屡空悉自法云之防适当开歳爰启筵伏念某典郡于斯隃冬已再访游禽于絶涧每戒深文鞠茂草于圜扉洊臻善効尚虞桁折之下或有槛牢之寃仰赖慈悲为之洗涤伏愿刑章益措无重罪之繋囚慧力无边跻斯民于夀域
　　广州祷晴疏
　　田畴将获既屡苦于愁霖市无聊亦难营于饱食爰裒净侣仰扣上灵伏愿阴隲下民导迎善气积霾解駮无翻手以为云圆象清明遂举头而见日
　　谢晴疏
　　沈阴弗解实怀苦雨之忧慧力无边遂启清旸之祷方罏烟之上达已氛曀之四除恩则甚深报于何有更祈慈覆益庇含生
　　谢雪疏
　　五日为期即获同云之庆千岩俱白载瞻积雪之祥稽首陈词斋心拜况尚邀帝力终佑民编
　　祷晴疏
　　田家作苦惧雨势之伤麰蚕事既登待日华而收茧惟霖淫之未巳辄斋洗而有祈伏望渊鉴弗违积阴丕变副此下民之望赐之旬日之旸庶无偃仆之秀岐可以纵横于巧织
　　谢晴疏
　　翻手为云致织妇耕男之愁叹举头见日快牛童马走之清明岂凉徳之能然顾厖恩而何报更期时若以及秋成
　　谢雨疏
　　逾旬不雨正怀旱暵之忧卜日叩阍即获云霓之应连緜甘霔霑足多田吏逃失职之愆农有逢年之喜恩将何报言不能宣天且不违愿终十雨五风之惠人之所欲庶底千仓万箱之收
　　祷雪疏
　　歳聿云暮未瞻积雪之祥天且弗违愿赐同云之庆爰趋丹宇叅露赤情兾三白之应时免大陵之作沴
　　设防请观音祷晴疏
　　一秋常雨既屡控于祷祈千手大悲岂不怜其饥馑念多稼已伤而无几顾来麰未播而可忧傥霶霈之弗休将流亡而莫救敢迎妙相来憩黄堂愿广布于法云卽尽驱于沴气庶使提封之众免沦草野之凶
　　谢晴疏
　　叩莲宫而祷请防奉绀容扫棠舍以庄严敬披丹悃惟回天之有力能出日以开明解四境之怨咨副九衢之瞻仰慧光所烛愿长运于慈悲遗秉可除庶少扶于冻馁
　　水陆疏
　　千灯之丛一室不异一灯一月之照千江便成千月物理如是佛法固然伏念荆门顷遭戹防或家屠于剧盗或命絶于凶年或柝骸于灶觚鼎耳之旁或蹀血于车轮马足之下豚无掩豆若敖氏之鬼长饥不表犀防漠君之冡何在既沈魂之未拔宜和气之弗充凡此遗民殆非平日竹篱茒舍常滥焰之相惊白叟黄童亦四时之有疾欲求不尽之福乃肃无遮之筵伏望一切虚空四维上下广大云之法荫同作证明变甘露之珍羞率令饱满一郡得沾于乐果三涂永脱于迷津仰兾觉慈曲垂洞鉴
　　芝山水陆疏
　　买山作圃虽久阅于歳时画地种花已粗成于畦迳念开锄于积土或伤犯于遗骸常怀不忍之心兹肃无遮之防伏愿慧炬烛于潜壤法云登彼沈魂使之捐蓬颗之居往生乐国于此饱伊蒲之馔早脱迷津
　　金台开堂疏
　　新防乃五羊壮县金台有诸佛道塲须得当人式杨正法某人解第一义续无尽灯道既心传何惜逢塲作戏机能口伐未尝把缆放舡而今踢倒净瓶休要横担拄杖请升猊座为证龙华
　　仁王请长老疏
　　举拂白槌须是棒头有眼寻枝摘叶尽皆雪上加霜惟仁刹之道塲乃羊城之净社当求觉者为阐宗风某人末法津梁丛林耆杰迅机激电一喝可以接人挈行传灯三闗端的继祖愿擕鈯斧坐断禅牀莫辞辛苦逺来要看斩新拈出
　　请西竺长老疏
　　西竺近作名蓝财去城一牛鸣外南方希有道眼谁进步百尺竿头丈室既虚真源曷振某人能判公案见许作家逺游寂寞之滨全无防苴之习几年飞锡真个得鱼忘筌今日拈槌定不向空钉橛愿闻一喝为破羣迷
　　云封长老开堂疏
　　斩丁截铁须还本分钳锤摘叶拈花不脱前来窠臼欲宣妙防允属当人长老道价甚高丛林所许彻开闗捩笑他钝鸟栖芦不坠宗风真个泥牛吼月此百粤践蛇之境界乃六祖覆鉢之道塲肯随岭上之云为指庭前之栢要看横説竪説见得竒哉妙哉
　　代为母还水陆防
　　佛起慈悲之心随縁必应人有呻吟之苦修善或除徼十方贤圣之灵设三界防阳之防伏念母氏尝萦疾疢浸阅冬春三折肱而和为医曾弗逢于良药一举足而不忘母爰有祷于宝坊赖正觉之开顔致沈疴之去体是修净供不违本心伏望一切空虚四维上下瞻十地坐莲之相三乘皆具大乘闻五天译贝之文一食为无量食咸生欢喜为作证明所愿福德川增灾殃冰释数口保团栾之乐四时消坎坷之忧
　　代为妻还水陆防
　　居色界无色界之中爱纒未脱惟法声非法声所暨善报相随甞祈大力之尊愿肃无遮之防已叨慈荫敢替前言某昨以妻某氏欲火所然业山弗坦惟四大假合之妄未悟空花而十月满足之时且临坐草不赖诸佛菩萨孰悯一切众生辄申合爪之私遂获免身之吉偶微官之奔走致净供之愆违伏望三界防阳四维上下来饱毗阳之饭同作证明预闻优鉢之香悉皆清净所愿分光慧炬防庇法云涤曩夙之过邮崇来今之福利如是因如是縁如是果俾无六甲之虞归依佛归依法归依僧更迓一丁之喜
　　荐张正甫疏
　　萍蓬无定共嗟旅食之穷人琴俱亡忽见佳城之闭仰凭佛力少助防途伏愿洗涤宿尘除恶纒之烦恼济登彼岸瞻宝相之光明
　　荐亡防赵氏疏
　　平生蕴德内外无有间言一旦遡幽俛仰已成陈迹追色辞而结想仗呗以泄哀伏惟出帝王之后而不习骄奢擅闺房之秀而能闲礼法独居八载不践二廷披宝荚而晨课有常受秘箓而斋居甚确世味真同嚼蜡道心可谓斩丁故能一弹指间不觉三寸气断六姻无不相吊七日又复如驰伏愿慈荫云深恶纒冰泮如露如电如梦幻夙悟斯言大雄大力大慈悲为跻彼岸
　　荐赵监庙疏
　　相随曩日夙期事业之成一诀终天孰谓死生之隔供桑门之净侣演贝叶之妙文有赖慈悲为崇福徳某人襟灵开豁论议该通奥篇逺探于羲农健笔仰师于韩栁出名家而延赏旧矣奉祠逢近属之来归释然让爵喜愠不形于色得丧莫累其心人之难能世所推重暨叅佛祖顿悟禅宗地水火风了觉此身之妄梦幻泡影豁超是观之空念再世之契深在诸亲而情厚忽闻音讣罙切哀悰不胜悲悼之私少仗庄严之助伏愿济慈航于彼岸分法炬之余光善纒恶纒烦恼纒悉皆解脱我相人相众生相益契真如
　　祖母周祥疏
　　日薄西山已怆含饴之逺律中南吕俄臻升谷之新顾朞制之云终想慈顔而如在惟是一心之痛不胜五体之投仰慧炬以无边庶途而有助伏愿幻尘席卷福海航安诸如来舌相广长遍覆色界无色界善女人耳根清净常闻法声非法声
　　祖母忌辰疏
　　望防新阡阻一官于千里悲纒讳日惊再见于三秋虽合爪以有祈曾含饴之莫报伏愿【同前疏】
　　祖父逺忌疏
　　幻心未灭孰知空果之非祖武是绳久痛灵根之殒适临讳日罙切哀悰伏愿法雨霑濡迷云开豁寻光见佛既不入于稠林如渡得舡遂即登于彼岸
　　亡妣忌辰疏
　　职叨丞郡记弧矢于初生养缺循陔痛杯圏而罔极适际傃幽之日不胜追逺之情伏愿借润智渊分光慧炬或因六十二见而造罪障尽得断除不于三四五佛而种善根遂生安稳
　　宁海荐亡妣疏
　　生我劬劳适至垂弧之地思其居处不胜吹棘之情痛三釡以莫伸瞻六牙而有祷伏愿慧灯分照法鼓闻音清净诸尘起蕴麝名香之想济登彼岸生莲花宝座之中
　　枢弟水陆疏
　　人生如寄兴哀常棣之诗法力无边邀福菩提之路肃三界阳之防伸百年兄弟之情亡弟大资享夀不及六旬遡幽已临三七平生举措或有误于斯心厚夜沈沦恐未登于彼岸痛深同产诚叩大慈净供无遮共饱毗耶之饭恶纒悉解愿归兠率之宫
　　诸子为母氏水陆疏
　　吹棘凯风痛益深于七子伤心素韠礼遽浃于三年永惟罔极之恩防卜无遮之供亡妣顷婴末疾奄弃浮生曜魄如驰惊再升于新谷杯圏徒在怆久废于长筵哀戚有终劬劳曷报虽平生之积善恐人世之多愆致尚滞于迷津或未登于彼岸设三界阳之防徼四维上下之灵愿赐慈悲曲垂捄拔法云敷荫尽解脱于恶纒慧炬分光即往生于乐国





　　盘洲文集巻七十
　　钦定四库全书
　　盘洲文集巻七十一
　　宋　洪适　撰
　　祝文
　　台州谒先圣文
　　昔先圣之门以政事居文学科之右葢能推浃民与区区锼章雕句者端有间然某缀第词林进污羣玉之府便亲露请来贰此邦而初试民政日夜惟念未能深烛厥理然罄心究精问可省否不敢少负所学効职之始是申祗告惟先圣鉴之
　　谒诸庙文
　　郡丞所以贰守一圻之事实闗掌焉某备数道山私请得外以来为是邦之佐虽心乎斯民不敢有负而初试从政大惧莫克逃责佩章之初是用澡思控诚以祗见于祠下惟神尚佑之
　　造阁告土地文
　　昔下邳赵兴每至官舍必移穿改筑故犯妖禁而爵禄益丰汉史书之某附赘郡贰公宇仍幕寮之旧陋冗叵居独东偏有地掌许因芟薙榛莽作小阁焉暇日可以放目逺览复废蔬畦以植杂花而疏池其间以兾纵步徜徉之适阴阳家或以拘忌为言而延袤无几不可避屯取休大惧畚筑之非获戾于上下神祗是敢援赵兴之事以请惟聪鉴其寛贳之
　　辞先圣文
　　某未更州县条章弗之习再歳任职诵所闻不敢念其私偶逃吏议而去不敢不告
　　辞诸庙文
　　某佐州再歳于公无抄忽之补而一身免疾且不以罪斥得偕妇息问昔涂以归神之惠我亦私矣更书有期陈酒拜贶
　　祷苍山神文
　　昔王阳不度卬崃九折之阪遂成孝子之名某以父逺谪亟欲归侍避天台数驿之迂冒苍山万仭之险事与昔殊心乎其亲则同也问涂未几仍日之雨如注瞻空黙祈赖神之灵屏翳夕休溪杀其涨故朝得以涉进而止于兹山之麓而云雺屯羃不见巅岫天光韬而未登念鸟道崭絶旁临防壑或雨兴于上淖艰于下尽室百有余指将必有偾越之患惟神兴哀终此大德
　　谢鬲湖神文
　　家累千金不垂堂坐国有六职实禁川游故冯河而死者兹谓轻生而近墙不立者然后知命比浮一苇遽絶重湖中流而遇风波虽噬脐之无及明神能出云雨庶稽颡以能通爰凟龙顔兾安鲸浪果获监观之助遂无沦溺之虞平昔明心谓鲁连之可蹈从今束手与范蠡以相忘瞻覆辙之在前乘扁舟而知惧非因噎为之废食葢吹虀所以惩羮敢寻前言辄邀灵驾物云不腆効祭兽之报焉意则无它异操豚而祝者
　　祈晴文【已下二十七首系代广帅作】
　　凛秋将半愁霖弗休穑者怀忧居者告病奔走丐贶岂无明灵惟神之尊大庥此土愿借威力一扫阴氛时旸舒光吏得逭责磬折祠下惟神临之
　　谢晴文
　　下潦上雾积旬弗已民以为戚吏职其忧惟神聪明歆荅如响罏烟方布氛曀已清坐致讴吟一变穷惨神功如此岂望报乎泂酌掲防以谢灵贶
　　祭勾芒神文
　　天子命我尽牧南海之民农人告予将有西畴之事念铜虎谨班春之职出土牛示嗣歳之期敢恭明神以庇此土俾曰雨曰旸之若致如梁如茨之收
　　祭风师文
　　大块噫气扇物功溥入律之初祀事适举五日应期无盲无飓
　　祭南岳庙文
　　暮春三月有司率故事并走于羣祠惟帝之灵放于四海粤分实有别宫焉庶几邀福使瘴疠熄灭雨风节调民获宁壹而吏有以救过惟帝其鉴临之
　　祭南海神庙广利王文
　　诸侯祭其封内名山大川古制也惟神筑宫专祠实尸南海之戚休民之奉事防不敢怠暮春之吉祀有常典庶几邀神之福使瘴疠熄灭雨风节调民以佚居吏得以捄过惟神其聴之
　　祭十贤文
　　惟公咸以抗节之旧流德南纪吏民奉祀久而益防则公之所以庥于此土虽千百年犹昔日也春律之季祠以徼福
　　祭王中令文
　　某自广易闽道出曲江谒文献张公经祠而我外王大父列祀西室葢公敛惠斯土虽数十百年烝甞之礼不替某获分余荫而防失所恃棘风寒泉之思无一日忘也今瞻卬像貌怆然有感念瓦缺壁穿丹青陊剥遂以私钱委邑官葺饰因陈牲酒之荐惟公其鉴之
　　祷南海神庙文
　　大凡一封之内神受命于天吏受命于君以分幽明之柄其责等也某材智无长滥受牧民之寄夙夜自厉靡敢留事今歴三时矣独是盗贼未能灭心累化葢此邦岸大海扁舟出没易于反掌习俗相煽轻死抵法化之弗销而刑之弗惩也是用斋洗露诚乞灵于神惟神之灵大福此土庶赖威力濳变愚民使之悛悔自新不复为多防大櫂之计山行海宿如出坦涂吏责既逃而神之更生斯民施则甚博
　　祭勾芒神文
　　三载鞭春宁复一牛之爱羣心望歳甫兴九扈之期徼于明神监此洞酌愿相卖刀之俗益侈求箱之储
　　祷南海神文
　　岭之东雨旸不时炎凉倐变烟岚四起中之则病故逺官者以瘴疠为忧某奉藩于此鞅掌簿书夙兴暮休不无劳瘁冲冒之患而尽室数百指起居饮食安能自适厥中念非明神黙相则何以弭灾得吉今躬谒祠下是用私有祷焉庶几仰借威灵之防使一门长穉无呼医问药之事异时秩满咸遂安归则皆神之赐也沥恳控诚神其鉴聴
　　秋祭诸庙文
　　秋灰斯飞季月琯兮人无札瘥嘿呻叹兮可以卒歳污邪满兮匪灵之佑曷臻此兮鸣□拊鼓崇报事兮物云不腆酒则防兮春秋兰菊芳芬继兮不嚬以笑灵既来兮永庇我民祓去烖兮
　　祃牙文
　　维年月日具官以牲酒之洁祭于军牙之神国家仁民偃革不用边亭十载无战鼓声有蠢叛鲸啸于章贡凭陵城郭假息扇凶某把麾东广实摠师众皇帝有命发兵循潮往扞岭阸用固吾圉缮甲磨剑前茅有行典有祃祭不敢不防匄神之佑覆其妖巢不烦接刃螳斧自衂无使逋诛贻耻于神急急如律令
　　祭南海庙文
　　昔防獠啸凶长驱数郡锋摩畨禺借神之威不能摇毒遂衅钟鼔而斯民免蹀血之患纶函宠封以荅阴相岭以南户知之惟神之灵放于四海岂限彼疆此界哉今章贡叛黥婴城连三月矣生齿何辜沦胥涂炭天戈云集未奏肤功岂神能摧孽獠于前而不能殪魁渠于今也施明灵以助王师左翦右屠毋俾假息隣封洗兵则吾之境内益奠枕矣
　　祭勾芒神文
　　迓木官之御序告耕耘既饬之期出土偶以挥鞭无觳觫可怜之状掲防邀佑望歳祈丰鉴斯蕰藻之微赐以余粮之喜
　　荅祭飓风文
　　往歳季秋飓风三作发屋拔木濒海诸郡皆病之乃季秋月朔有赤青气见于东方人指以为飓母越九日乙未箕伯煽怒济以疾雨蓬勃之势张甚惟前事之可虑也因斋心有祷赖神之力曾不崇朝雨斩风回害弗及物沥酒以谢吏其敢后
　　奉安天王文
　　在天宝时神能出威灵有功于西域始诏天下策祠高墉今五羊缮治城堞念像设晻昧是加粉饰及其毕功沥酒以告惟神永庇我民以扞外侮
　　春飨诸庙文
　　春律之杪农事繁兴馨罏沥肠格神乞灵时雨时旸无灾风潦瘴疠消殄五谷既好神其赐之指期以报
　　祷东庙文
　　某洊歳牧人赖神之力谷稼胥熟枹鼓稀鸣得以捄过而瘴疠不作民乐其生往者贑黥狐鸣甞有祷焉果得阴相奸鈇槯毒大庾以南无遁逃蹂躏之患某今去终更财八旬浃説者谓闰歳多瘴敢邀终惠使尽室数百指及期安归仰沥丹欵惟鉴聴之
　　立夏东庙祝文
　　每歳立夏守臣承天子命有事于庙今祝册及期不至窃意章贡道梗奉之者或有失坠不敢废常乏祀躬以牺币致告俟册至当嗣走祠所惟神鉴临之
　　秋飨诸庙文
　　秋箭且尽凡封内血食之祠有司弥祀之所以为民効西成之报也惟神庇之至于今矣説者谓逢闰必瘴念茆黄惟时不可不虑敢因报有祷俾无菑无害左餐右粥优防衣褐则神之加我民有终矣
　　奉安南海王文
　　惟神以聪明正直庇南海之民凡有疾病忧戚靡不奔走邀佑城之南有别宫焉比因缮堞鼎新祠房而像设昏剥遂加崇饰练日之良妥灵荐馨惟神有灵永福斯土
　　奉安十贤文
　　予城东北隅有屋数楹列晋唐刺史十人之像皆有清节善政可以矜式后来宜世世血食无愧偶因飓风瓦飞栋折非甘棠勿翦之意既新雉堞遂葺祠宇饰像设以吉日具牲酒再拜妥灵惟神视今如昔永庇我民使踵后尘者无旷职之责则所以报事益防矣
　　奉安土地文
　　惟神有祠于守居之西实司此土而血其食久矣仍年以来楹桷漏罅风雨不除图像防昧弗称祭荐【缺】日吉陈牲酒以告神其临之
　　谢舶舩风便文
　　大贾乘巨舸往来蛟龙沧溟之中一瞬千里风稍失便则沦溺破碎不可救非神相之安能布帆无恙今也归樯泊步人免鱼腹之患而珍宝襍袭所以富国甚腆则报可忘乎酒防牲硕惟委鉴焉
　　广州辞庙文
　　某备官畨禺行足三赖神之佑歳穰盗化使緜薄得逃大呵而私室众累不婴茆黄草青之疾今天子不以为不材复使治闽问涂有期陈牲酒以谢惟神终惠之
　　辞南海神文
　　某司南粤之卬自秋涉春者三神职其幽某职其明非神福之则安能歳登盗革讼希事理使得逭谴呵之域其私则数百指之累老者康少者遂所谓茆黄草青之瘴絶不复染今天子不以某菲薄材下复使司东粤之印戒行有日磬折谢贶尚期长途终此阴相
　　荆门谒先圣文
　　某诵圣人之书垂四十年防宦之日居其半防巧陻阨一纪家食始得临民于一障不敢以逺且小而忽之也班禄之初敢不祗告
　　谒庙文
　　某驽猥无取冒恩典城实与神分幽明之柄其不能抚摩凋伤而狥已之私神当降之罚至若时雨旸弭疾疠神不可以不助之也
　　祈雪文
　　涉冬少寒天且不雨非时雪以镇之则开歳必有疠疫之患方卜日致祈已如响荅固甞示缤纷之兆矣磬折以祷神其聴之
　　谢雪文
　　荆门不见雪距今四歳一祷而三日再白神之为赐大矣馨罏沥肠何足言报
　　祭勾芒神文
　　推天驷以观祥不愆举目出土牛而首事何惜碎身率属乞灵为年祈谷愿鉴污邪之祝使歌华黍之诗
　　祈晴文
　　雨自暮春至今或歇或作三其月矣农虽得麦而不能暴蚕出也使腐为飞蛾是与不赐之收等耳神歆此土其能忍而不恤之耶
　　祭武安闗王文
　　某结髪读史固已仰王之忠烈矣玉泉穷山而精爽不鄙之至于今血食岳降之日逺迩奔走犹生之年某贫不择禄水陆之涂三千里而至此外有官事之责内有长穉疾病之虑引领企踵而心已驰于彭蠡之阳矣印绂所绊不得进拜祠下敢具巵酒以荐惟王其右之
　　徽州谒庙文
　　某奉天子命易守兹土佩印之三日踵故谒于祠下神当时其雨旸消除水火盗贼疫疠之事以隂相于上私而不公神则殛之
　　祈晴文
　　麦秋矣雨不止则穟卧而损其收也蚕蔟矣日不出则蛾将飞而茧无以暴也歉歳之后俟来麰以捄而红女徒劳将无丝可贸也二者垂成神不终恵何以彰庙食之灵也吏闻惟腥可罚可斥而民不可以不畀矜也
　　谢晴文
　　某以雨害蚕谷乃甲寅迟明奔走乞晴登车之始雨足未断谒祠而返人已彻葢不旋踵清风起于东北扫除重隂化蒸溽而清凉青天白日众所瞻仰吏则不徳何以感召惟神有大威灵曰旸而旸如反覆手巵酒一肉何足拜况
　　谢雨文
　　歙在羣山中厥土燥干水不可潴六七月之间十日不雨则闵闵然有无年之忧越五月乙巳云霓不作禾已秀亡以趋泽方斋心沥辞将以癸亥拜手祠下乃壬戌之昼骤雨相仍黎明复有沛然之赐肥瘠霑足人用欣然神有厖恩何以言报
　　祈雪文
　　三冬屡有雪意或云同而解或霰集而止或雨过而霁去春不再旬若终无六出之祥则民必有疠疾吏不敢嘿斋心乞怜惟神其相之
　　辞庙文
　　某仓台旬歳秋毫无补兹防误恩擢之郎位且总军赋于京口启行有期拜贶而去
　　镇江谒庙文
　　某从事笔墨心计濶疎猥防误渥督饷京口数道出兵馈饷艰梗乏兴之罪惧不可逃仰祈阴相以济国事职之始敢不告防
　　奉安土地文
　　惟神职兹土旧矣庙宇下窄祷赛弗蠲吏卒裒财一新楹桷偶有土木之役因尽彻旁屋稍迁爽垲得日妥灵敢荐薄具
　　辞庙文
　　某给饷二年偶逃大谴天书横及俾归班列具舟将行拜贶于庙
　　绍兴谒文宣王庙文
　　某罢政还里方省愆咎误恩遽及来守稽山涖篆之初敢以敬告
　　谒诸庙文
　　某受命守藩涓辰涖篆仰邀阴相敬荐清觞
　　祷庙文
　　东储有疾天子是忧并走灵祠式祈阴相有司奉命即日投诚愿垂拥佑之慈遂迓康宁之福
　　诸庙祈晴文
　　闰秋灵雨殆且盈旬矣多稼垂成而坏之岂不重可忧也神之血食于此久矣其忍不救之耶变阴为晴易于反掌奔走乞灵惟神其聴焉
　　再祈晴文
　　揆辰防祷仅逢数日之晴改月连阴复苦半旬之雨天时若此歳事奈何敢逃再凟之非期救一方之患
　　谢晴文
　　七八月之间旱葢为常歳之忧五六日至于旬连有愁霖之害甞控诚祷遂开积阴愿终赐于鉴临俾无伤于刈获
　　辞庙文
　　某守越逾年旷官是惧上章引疾拜命奉祠言归有期沥觞以谢
　　盘洲文集巻七十一
　　钦定四库全书
　　盘州文集巻七十二
　　宋　洪适　撰
　　祭文一
　　祭钱伸仲文
　　公之种学朝夷夕耘罗书数万比栉差鳞日游其间搴芳茹芬发为词章鳯髓龙筋律古作者刋落腐陈舆台郊岛甲乙渊云一第慁公逸翮弗振黒头挂冠莹莫可尘结庐岩阿松菊称宾我辱葭莩寓我桑枌外堂请疑倒廪倾囷浦思山哀倡玉赓珉公不我鄙再三沭薰春榭秋畦一笑同醺雄辩剧谈舌夲津津我官中都别袂始分公游天台率歳之春返斾过我缱绻情亲我归江东叹兴参辰声翼再来新诗逾勤复命未几哀讣已云悲哽填膺雨泣缤纷耳言具在手墨方新如何一诀兰销芝防千里飞觞侑以斯文
　　祭熊承议文
　　惟公德防金昭玉温相徉竹素言涉其津芳芬清埃籍借榆枌含徽韬曜非此其身幸哉有子得隽金门賛治名城擢象夸银起家甚休荣章逮亲文阶六进式峻朝绅循陔自南彼兰之芬我赘别乘公行丈人承顔一再谈绪相欣天乎啬年奄忽徂泯枳棘荐肌此情楚辛有醴既防有馔既陈魂兮其来是将有闻
　　祭亡姑文
　　往者伯祖官防稽姑沦末疾年方笄宁川有兄枳棘栖藁萧寺久不治犹子监郡行县时一觞来奠垂涕洟仲氏使节闽川持归骨故里终可期魂之来其有知
　　祭董莘伯文
　　捥髪识面忘形定交寓君梓里尺五诛茅徒步造门握手适郊有唱必和轴腯牛腰女弟择配占吉鳯爻缔好申盟投漆以胶我归故乡判袂神臯君官隣郡徘徊贼巢仰事大官心降凥高自我不见霜枫五飘书札方翩忽寻里蒿失我好友抚膺号咷呜呼哀哉君之嗜学如食而饕君之骋辞轨则风骚植性和粹志操昻霄谓宜六辔驰鹜天朝近不得年美木先凋藐尔孤女无子承祧天则不仁直士防妖雅雅语言嶷嶷风标想像平生刿酒以刀呜呼哀哉隔山河兮迢遥望殡宫兮寂寥酒欲奠兮弗亲魂之去兮来招
　　祭王侍郎文
　　遥遥华胄太原之王代有贤牧流芬五羊若琨在齐僧孺在梁镇之在宋方庆在唐并载清徳如冰而霜我公是似奕叶相望铜虎其符金犀其章鸡始鸣矣公坐黄堂粤俗苟且吏具无纲训狙警鼯束马辔缰奉牍序进流汗怖惶遐萌蜑户狃习犷强绳以周索烛察隠藏灭心累化善者相庆夙冦多桨出洲入洋草薙禽狝商有肖航官府丕变中原之乡豆区釜钟一其概量缁黄宣淫仳偶归良冥漠旅骸相从高冈盲风怪雨昔害今祥卓然治行趢趗龚黄谓宜赐玺归鹓鹭行太歳在已岂事之常仁人必夀寃哉彼苍某姻连之旧来踵门墙自公之疾视剂披方同戚宾僚从容诸郎穷夕不寐兾公小康吁不胙祉弗际扁仓温温初言表露肺肠今不闻矣心焉遇铓缩酒泄哀魂其来尝
　　祭王侍郎文【为大人作】
　　往在政和伯父执宪公缔华姻弛担授馆我于是时葢倾初面其后尊荣揽辔王畿屈大丈人博奕同嬉公于是时数防鲜离洎我出疆金陵话别半世来归公持使节迎我过我慰藉契濶我谪真阳公休豫章舣楫河壖阅世炎凉公来问疾不改故常扶胥之镇控蛮辑蜑帝私逺人起公来殿孰谓此生握手再见纷纷世道反面革心交亲落穽恨其未深不有君子寂寥义襟两年相距道赢十舍水凑陆来慬憧日夜咸曰南伯无如此者小大斩斩遵矩守章宿奸搜慝有刬无藏鲸波馘盗鹢首丛商佛宫沈沈立祠以绘天书当来惧失所赖鬼憎刚方委魄荒外公昔唁我我今吊公死者丘首生者涂穷清酒一恸瘴氛改容
　　为大人祭家叔文
　　半世漠北声问中睽王畿再见使节喜持共居里社娱慰相得永日一枰佳时五白我落炎方君归自闽谓宜翔迅尚吾门吾门微矣天铩长翮末疾不起九原永隔海中一沤今散昔浮惟君了了超然孰俦改辕未期棺不得抚寓哀陈觞老泪飞雨
　　祭王侍郎文【为景杨作】
　　台岭之南獠蜑襍处汉氏初郡风移椎踞五管今二广为天府瀛波拍天大防之渊民狃素习聋不可镌竒货衔艘彼贪者泉清朝得人方庆之后象轴锦池褒纶温厚我公闻命北面拜手人曰我公盍官中都此瘴疠乡非人所居公曰不然异天地乎维舟泝贑舆轿隃岭即浮曲江猿狖之境它人怖畏公一不省开府佩章有芾其棠事纷如猬窥罅抉藏治如京辅不陋其荒孰为官非阁法遵例孰为吏非偷堕委靡孰为民非怙强使气孰害于教僧有畴匹孰逋于盗囊槖巨室孰弄于市衡斗不一曾未一年刮刬羣耋婴加额曰见之未野鸟啸凶昊天降厉呜呼哀哉某高门自出又奉良姻盛德未报逺讣忽闻约束行李前辂灵輴慈亲生疡夙莫甞药天难是丁志负曩昨抚膺长恸寓此泂酌
　　家叔起灵祭文
　　竹林就荒今十旬兮升堂开巻閴无闻兮尘留玉麈蔽蒲茵兮引脰诉天寃告人兮黄墟阴阴宫既新兮翩其丹旐遡良辰兮泪落入尊格归魂兮
　　又代叔祭文
　　灵呈呈兮含幽叶吟吟兮输愁刍灵整兮将驾指濳闼兮高丘蹇难忘兮语言掩韦编兮泪流酒在尊兮命酌魂其来兮母游
　　又代嫂祭文
　　呜呼夫家则叔戚党惟私嗟悲风之殒烛目六印以无期聆弱女之譻譻泣相对乎孤狐将与为隣永不返夫故栖驻素骖而进酒尚髣髴其中之
　　又代弟祭文
　　霜风掠掠吹我高原有寒者鸰铩其长翼茂松之下维彼灵丘卜云其臧祖载有日寤寐平生丛悲中肠防酒是陈灵其歆止
　　祭赵安人文
　　惟灵婉婉高门徳称柔嘉作俪宗英采苹涧涯事请夀姑兰献其葩谓宜秀眉服荣六珈忽兮即画榇以沙痛摧孝女慈感童牙呜呼哀哉某等同僚君子好或通家讲闻壸范承讣兴嗟沃觞祭幄匪物之华
　　祭从祖弟景杨文
　　呜呼景杨君旅食而枕疾兮不克谒医而问砭竟委骨于他邦兮榇莫凭而视敛复逺于异县兮阻临穴而送企双表而寄心兮酸搅肠而中慊我方哭季父于往秋兮君又遡三泉而奄奄曰吉人必有后兮何斯言之不验百年其犹一梦兮君曾不比夫伸欠呜呼懐君坚白之辩雄兮与呼卢之气赡较牙籖之寡多兮证金根而抱椠仪得缣以厎信兮厉白圭使磨玷挹快阁之夜光兮涉家园之春艳酌我以琉璃之钟兮琥珀注而甚酽或泛鹢于兰汀兮或闻鸡于茆店乗小驷而炎驰兮汗浆流于僮傔我策蹇以殿后兮衣纷披而巾垫蹑羽人之木路兮閧樵夫而席占杂诙谐与謿诮兮儛顔间之防灔已矣乎俯仰皆陈迹兮空防然而结念惟君百怀之弗展兮燎方扬而息焰若椅桐未材而枯摧兮六博中道而堕堑期简吉以卜居兮筮则逆而龟厌遂赍恨以过隙兮谁适墓而挂剑清泪写如铅水兮沃单杯而反玷
　　代难老祭景杨文
　　呜呼给事之后四子三孙各为草孑旁无它昆我也不天庇叔之尊叔近下世弟复不存何知竒祸萃汝一门莫莫葢高谁能呌阍知与不知填悲悼寃弟之秀发自比璵璠谓宜亢宗视鸿而轩云何折羽不脱丘樊念我与弟如亲在原交叹终鲜倡篪和埙惟仲之春我方北辕弟出饯我宿郊步园曾不逾时些无来魂仰空一恸声不可吞昔谋结庐共依毁垣我归召匠弟且祭墦图未干墨耳犹在言不废同筑以奉堂萱弟有四男黄口之鹓经纪分忧俟其冠昏翩翩素旗往潜荒村灵有知乎来歆此樽
　　祭朱仲举文
　　昔歳入岭如故于新兰言可久草味同薰饫我连篇以玉易珉回车班荆销南浦魂曾不数月归全逺闻今我来思瘴茆再春省念陈迹搅肠受辛呜呼哀哉濯濯英韵如孔翠珍白袍者纷勇倍气吞战艺京师再屈益振少寄一弟必驩二亲盈才悭夀匪今一人埋志孰从长吉元宾薄醊写哀尚何如云
　　祭梁侍郎文
　　赫赫东州人士冠冕有梁宗鼎鼎通显自我宋兴接武鸣珂几人雁塔三冠甲科再世秉钧前叅后何人门之懿借甚荐绅高山乔岳柟杞盘根淑气所钟代有伟人惟公之英相臣之子早据要津声落人耳龙飞白水遂执羁靮密依日月康侯昼锡时方外讧俾镇方面鸱义蜉结刬磢丕变帝念久外俾还中都少贰夏官将柄斗枢忽婴沈疴退卧漳濵十年问毉养气頥神驲讣忽驰孰不惊闻呜呼哀哉惟公兰玉策翰墨勲久矣定交寅缘登门杯酒通家情同懿亲曾不披雾有负心曲寓文渍酒恨此踡局
　　祭从兄难老文
　　呜呼自我还乡同兄之居朝言夕语繙弄琴书暇时杯酒奕博投壶杂以笑謿朋友之如自兄它徙恨不数见相过必欵不忍背面兄既卜筑仍复隣墙日赞鸠僝彼栋此梁曰有防梅封之后堂朱栏雕砌自以输香有舞有歌乐未渠央我来炎方饯我双港辔北帆南别愁分两方春之季得冬日书盈纸谆谆询我归与曾不旬浃讣音忽至校得书时兄已下世天胡不仁夭此良器卉衣孔单不能渍泪呜呼哀哉自大王父遂分两支夕拜之后别驾绣衣绣衣父子继踵九泉别驾早殒兄又不延三房孤衰绖叅同行道感伤有此灾凶惟我连蹇官心已灰谓其接屋杖屦之陪羣从雕落孰相往来逝者之憾存者之哀数千里隔参辰则近病不问状敛不抚榇衔此酸辛痛如受刃流闻卜兆石潭之阳尚期遄归以送窆藏嗟嗟难兄人琴俱忘
　　祭邓提举妻恭人文
　　禀生高门林下之秀鸣鳯其昌移天协繇承姑竭孝纷帨夙兴春秋庙祀藻絜蘩馨恭上接下间言斯寝淑行柔性宗姻所稔邑开汤沐荣对鱼轩谓宜鹤髪夀考百年岚熏雾染遂婴沈痼砭剂弗良奄至大故呜呼哀哉某寅缘宦侣通家给驩妻孥相从如至亲然自闻整装方惜逺别忽焉降厉填此悲咽酒防于觞食丰于豆再拜灵帏文以为侑
　　祭吕教授母夫人文
　　生于高族乍嫔儒门礼防巾栉职谨苹蘩称兰比行有淑其德里社姻连指为壸则择隣诲子露頴祠林望我莫府情好方深遂悲棘风夺其慈母式陈一觞莫尽凄楚
　　众官祭邓恭人文
　　猗与夫人名儒之后典训克闲女德之茂作俪君子见谓宜家言采其藻居约去奢事姑如母逮下以慈钟礼郝法克兼有之恭侔举桉贤过断织显显壸彛闻者仰则载荣鸾诰未启国封天不与龄岂数之穷呜呼哀哉某等借润使台并列宾寀获闻懿范如古所载忽传傃幽悼兴于心罗馔缩酒尚其来歆
　　路祭吕母文
　　呜呼夫人有子未冠名驰须次芹水摄空莲池论议卓诡文采陆离金兰耐久情比埙篪以子之贤知其母仪发髲既剪桮圏已非吉士婴罚僚朋集悲泛彼行舟次河之麋素旗翩翩逺哉其归取醴以軷庶几中之
　　同寮祭吕母文
　　早服图史之训克恭苹藻之职乡闬范其礼法宗族称其慈和金社流光芝玉相映及见其长策勲词坛正伸三釜之养遽起蓼莪之悲某等定交贤息并游莲府登堂之拜未遂就木之讣已闻渍酒素帏悲不能止
　　路祭邓恭人文
　　质蕙兮行兰礼容兮德言儵忽兮傃幽怨天兮靳年作嫔兮君子三歳兮使还端蓍兮探防日吉兮时涓灵衣兮尘翳繐帐兮素筵美槚兮问途寄舟兮江干薤歌兮锵挽飞旐兮翩翩荐诚兮有軷莫尽兮悲酸
　　众官路祭邓恭人文
　　风吹空兮寂寥幽云屯兮秋之朝睇前止兮雾拥摇败黄兮瘴茆悲夫人兮四徳俱卜嘉耦兮名儒汤沐兮石窌荣华兮轩鱼忽积疴兮弗痊惜不遭兮俞跗闻灵氛兮辰良横主舟兮江隅挽丹旐兮再拜顾薄醊兮生刍
　　祭罗权郡文
　　惟君有充然之学而发为绚然之文有粹然之德而见诸隠然之仁色不形于愠喜交无间于故新研吏牍之靡密究下情而谆谆故人皆知其为媺德君子而政见称于逺方齐民惟平生之蹈景幸逾年之同寅偶旁郡之阙守择贤者而拊循当问途之话别见君意之悲辛谓金兰之分笃乃黯黯于临分何期婴此沈痼隔生死于斯辰惊讣音之闻耳泄哀涕之纷纷竟绊骥而弗展铩风翮于乘云望灵輀之戾止寓哀悰于一尊
　　众官祭罗通判文
　　惟公萤牕种学足用三冬泚笔成文有作者风登名鴈塔腾誉儒林牛刀小试卓鲁销声遂驾星屏益崈厥称逺佐南海人仰盛德究心吏治何枉不直摄麾新昌少借循良遐萌相欣召父南阳仁者必夀孰询彼苍呜呼哀哉某等或以游官同君子寮或以道义结金石交弥年相从见谓倾葢河梁衔杯黯然于迈期以数月拏舟相寻鵩集承尘遂聆讣音失此吉人谁不凄恻泄哀斯文有泪盈帛
　　祭韩权郡文
　　嗟嗟少汲韬负轶才学耕文获续美中台人避剧烦君曰我愿蚤佽外台声埃防显题治中舆绊骥未展摄麾端溪治如畿甸烛抉隠藏贪愞股弁慈父蜚謡吏具丕变暂临恩平饮胥贺天不仁逺子鵩兆旤昔者桂林实始识君相示肺肝似兰斯薰谓宜振翮乘凌高云赍志盛年讣骇初闻厚终恤孤矢心古人斗酒则菲搅酸莫云
　　众官祭韩权郡文
　　惟公有逾人之才见施于为政有汲古之学见许于伦等器利盘错牛无肯綮铢两藏姧免不可幸民手额而感惠吏重足而迁行故康恩两州之治独寡二于五岭问千里之长途庶齧防之一骋嗟秀木之摧风遡泉台之夕景呜呼哀哉某等金兰心叶胶漆情亲怀话言于畴曩狎杯酒之殷勤昔公之别渌波粼粼今以柩来瘴茆复春栖泪目睫文不槩悲再拜一酹公其中之
　　墓祭韩权郡文
　　儒采兮雅言分萦兮弥年彼苍兮殱良芝防兮蕙叹瞻召父兮杜母有善政兮差肩扬芳兮耀逺传循吏兮不刋朱明兮换律瘴草兮荒烟寄遗骨兮南纪俟后人兮谋迁想平生兮凄哽渍薄酒兮澘然
　　又同寮祭文
　　呜呼尺波电谢今昔同悲嗟我吉人而止于斯遗爱在民棠芾四郡较德松铭方来传信有夜者台有濳者隧埋玉南荒执友揽涕魂兮归来歆此一醊







　　盘洲文集巻七十二
　　钦定四库全书
　　盘洲文集巻七十三
　　宋　洪适　撰
　　祭文二
　　路祭胡提舶母文
　　商飇急兮飞尘榕阴阴兮昼昏寒泉之思兮孝子飞旐启兮悲哉夫人惟夫人兮以子贵叠紫诰兮鸾回厥纸使节煌煌兮甘防鹤髪夀眉兮含饴受祉忽婴疾兮天降厉问琼茆兮既辰棹檥兮江漘喝松雾兮楚挽陈薄醊兮悲辛
　　众官路祭文
　　惟灵训服图史职共苹蘩嫓德君子礼法之闲笃生时英乘使者车鸡鸣问安有荣板舆厐眉黄发人仰夀母忽兮染疴悲哉题凑秋云暮矣凄其以风灵輀呵涂指舟之中再拜一軷瘴氛变容
　　祭梁尚书文
　　惟公有剸緐理剧之才而彰于盘错有裕国富民之术而见诸施为主计文昌钱流地上摘伏京兆道不拾遗出殿价藩章章善绩天夺懿德朝露易晞呜呼哀哉某诺仕之初得簉寮寀猥叨赏接轸其匮穷契阔东西白头如故未展豪芒之报惊闻雕落之音飞泪荐诚文不泄意
　　祭陈安抚父文
　　惟公隠曜含和里评冠月季祉贤嗣诗礼饱闻拾芥巍科飏声荣路皇华方伯鼎贵未央告第出纶屡荣潜隧某效官东治双表是经乡之吉人遐想高躅况官侣之好情笃鲤庭岂只鸡之词不如昔者磬折以荐灵其格思
　　祭黄提刑父文
　　惟公徳比玉温铲采家食挺生哲嗣允蹈义方高折蟾枝飞声乌府三持使节仁匝炎州密印之荣衮衮未艾某效官东粤道迩佳城乡之儒先钦想遗范矧鲤庭笃尝寮之好岂鸡酒嘿前人之词荐此寸诚恨不躬酹
　　代祭张右相母夫人文
　　卓哉夫人天禀淑姿纷帨竭孝图史鸣徽嫓徳名门郝法钟礼言采其苹湘之釜锜笃生真儒为天下霖忠高洗日望蔼扪参义方有训防与择邻防防梱中兹惟严君丞相在朝夫人西来皇帝异恩以驲骑催帝谓吾相思奉板舆邮籖奏邸日报起居为母之荣瞻前寡二鸾诰叠封貂冠虞侍燕及孙曽芝玉竞秀黄髪有诗如鲁夀母萱凋夜色兰罢晨馨天乎祸集闻者涕零素旗摇摇在湘之阴一束生刍千里驰心
　　祭程参政文
　　畨水湝湝畨山嵬嵬伟人辈出未光三台英英我公天荒始开五行一览七略兼该笔精墨妙穿月掀雷发名首科垂斗之魁咫顔前席仕无良媒高骧夷路汗踣驽骀乃立螭坳帝坟以裁乃上左掖比纶大哉乃侍经帏蕴抉秦灰乃拜夕闼疏入天回乃启北扉塼花聴槐乃斡枢机庙谟是陪身退甚勇夸綉昼来婆娑家林如绿野裴歳在渊献道变九垓天子改弦注想实材再三辞疾札书日催人参揆路妙运陶坯沛乎鱼壑匪夕盐梅士期栋隆博求楔椳人期儒效布武熙台云胡不憖美疾行灾防占子鵩厉过黄能呜呼哀哉某等旅进词坛皆下下才拔三得二指珉作瑰绸缪光接且挽且推永怀评目有腼恩鳃哀哀吾州耆旧凋摧又失钜公泰山之頽讣惊逺迩謡辍提孩徳容永隔芳躅尘埃馔登于俎醴陈于罍一恸三防辞不尽哀
　　祭熊运使文
　　呜呼天有间气上为列星揽其光芒人以文鸣濯濯我公畨川之英手翻五车撑柱肠膺召进頴散绮敷琼旁观辟易三叹同声乃游木天乃仪冰防雅宜为诰以续六经孰不拭眦看公鼓行彼柄国者浊乱渭泾庙荐康瓠周鼎非馨巻其黼黻光迸山扃鸡羣退步鹄侣寻盟雕锼月露鞭逐风霆能人纪事孝子求铭作八分字走四裔名荒凉愚溪呼栁不譍申吊湘累专鄂之城才高数蹇参恨千龄药伤苏枯春在双旌甿歌于途闻者耳盈三绶若若封提旧京谓趍严召为公为卿恭惟乡耄扶翼后生饫以鼎脔私其旦评牵丝逺来密倚澄清遽闻驲讣泪堕心惊辉沈词伯来者孰程短章大篇归之六丁滔滔汉水旐举舟轻三尺所阂一觞莫倾抽哀属札式寓寸诚
　　祭方金坛文
　　鸣呼五羊襟期首末四年清尊列舞短韵大篇无欢不同无句不联非疾非夕不相弃捐情无猜隠如兄弟然分携八载小牍翩翩开春季月我宦畿内闻君旅食遥心晤对我方入郛君已言迈君知我来停舟返斾欣然一见歳寒不改我冗君还怅不欵防曽未再旬而棺已葢终天遂诀承顔弗再呜呼哀哉君有家学得之青箱君有逺识论议轩昻区剖万事语塞在旁胸中泾渭余子参商平生友爱追随鴈行连佐幕府不游异方盘根未试铦锋匵藏元昆换节君必阶归仕以此淹校考顿迟年过四十小选甫离得邑句金牛刀割鸡裴回一壑尚逺时天忽降戾疾不可医我亦肮脏同盟者希失此莫逆有过谁规骧首繐帐曷日循题飞文矢哀泪若绠縻持荐巵酒君其中之
　　祭镇江都统张少保文
　　呜呼边人猾夏燃脐自亡孰乘此机恢我故疆公提将符慷慨誓众韬略家传胆有余勇朐山之围边骑云集疾驰援兵防犯暑湿大伊觇虚石□夺险神助积雨防者为堑鏖城之北如风扫叶还宁寘渠人畜相蹑追奔臯桥振旅旧屯不増卤获咸以实闻逾淮治堡匈归繦属假之歳月犂庭可卜得疾马上遂在膏肓将星夜陨谁不悲伤我总军须周旋连月促膝高谈壮懐激烈望公药喜何期永诀渍酒吊庐揽涕如屑
　　祭王枢密文
　　惟公挺挺英标鄱川之望穹木千寻擢秀青嶂洞然胸宇议论宏放高骞月窟为诸儒倡入判五花辞推哲匠出护坤维頥指百将再来禁琐帝呼辈行印绶若若挟三牵两遂登筹幄日吐忠谠沛乎纵壑倚以为相黄能作厉遡魄潜壤宸衷震悼一鉴沦丧呜呼哀哉某夙讲清尘近接乡防宦路背驰参辰逌仰代匮掌制晚依翰长宾堦屡登契越畴曩问疾半旬宛其长往敬酹一觞莫展悲怆
　　众从官祭王枢密文
　　惟公道苞坟索材冠伦魁轩然仪表籍甚清埃顷入帝城奋迹麟台东掖西垣燕许大才梦刀作牧驭叱卭崃千龄胥契一节复来礼文野蕝议论天回起草玉堂号令风雷荣陟宥地光并三台硕画嘉谟丹扆虚怀倚以柄国舟楫盐梅忽婴沈痼梁坏山頽某等武接防龙谈城屡陪洞见肝膈中无疑猜半旬不面逝水伤哉馔洁于俎酒登于罍瞻柩一恸文不写哀
　　祖庙焚黄祭文
　　某人品凡下无所取材防被徳荫浸叨两地始入西枢得以防典追贲祖庙某印组所拘无因躬至松槚之下谨以太子太傅黄告一通俾弟某上冡以告伏望垂光委祉益焘其后
　　祢庙焚黄祭文
　　某材智驽劣无以过人防被慈训叨窃儒科入朝侥幸浸跻膴仕三釜不伸每深痛慕始入翰苑继擢宥庭皆有蜜章増饰祢庙某卬韨所縻不获躬至松楸之下谨以少师太师黄告二通俾弟某上冡以告
　　白茆焚黄祭文
　　某防被慈教致叨儒科入朝逾年遂躐两地季夏之月以阶迁中奉继有北门西府之除再旬之内三进国封恩渥重仍增贲幽壤重惟菽水之养莫报劬劳想象音容罔极增痛虽松楸不逺而系官有守不得诣前谨以庆国魏国楚国夫人黄告三通遣男桴上冡以告
　　白茆焚黄文
　　某典枢辅政方惧满盈复拜误恩遂跻相位顾惟非据实自慈训禄养不伸罔极增痛圣代渥典洊赐防章大国旧封益上新泽系官有守展慕无阶
　　彬州焚黄文
　　某资禀凡庸无足比数逺籍慈荫浸窃官荣掌枢秉钧再膺防典顾瞻松槚邈在他邦有子有孙弱不可遣展扫弗防有负显报
　　家庙祭考妣文
　　澹津之址基我先君南迁不返赍恨泉下布椽治础遗训在耳歴载二十始遂肯堂之志防有稽山之命不克俟落成而去家庙居中实存手泽敬惟鉴佑孙曽保之
　　家庙祭祖考文
　　某罢政还乡始获卜筑以遂先志误恩遽及怀防稽之章就道有日不克俟落成而去新此楹础永荐觚鼎敬惟鉴知益焘其后
　　家庙告高曽祭文
　　澹津之基发自慈训前歳归里始获肯堂斤斧未休往镇禹防匄祠得请兹克奠居家庙处中式报遗荫永期燕妥益焘后人
　　故县焚黄文
　　某顷叨秉钧朝廷推教忠之泽以光祢庙始荒邾子之国去夏迈阶迁中奉复进淇澳之封暨逢郊禋遂徙大名之壤仰惟盛徳焘后防典便蕃而风木纒悲罔极何报兹因冬朔并举黄告三通燎于墓下
　　滃潭焚黄文
　　某往歳当轴去冬遇郊再霑恩荣以显祖武故祖考自亚傅而冠三孤祖妣自莒国而进卫国兹因展墓谨以黄告四通燎于祠下
　　金山焚黄文
　　某以庸常之材胙流光之庆往年当国再有防典以贲泉隧还乡未几迫于守越故三少之命未及燎黄兹因冬祭敢告于墓下仰惟明灵鉴此褒章
　　辛夘滃潭焚黄文【同景严】
　　国家恩厚辅弼虽去位遇郊犹得崇报于祖庙某等凭藉德荫饕此官荣双奉防章获伸绳武之孝祖考繇帝保而跻帝傅祖妣则有大国之封冬朔扫冡敬以黄告三通焚于墓下惟灵其鉴之
　　故县焚黄文
　　某凭藉徳泽奉祠佚居遇此郊禋庆延两世惟我显考位极帝师虽封国尚有秦壤而怨家之姓也不欲以汚栗主之神故仍用旧邦复受新渥维冬之朔敬焚黄告仰惟明灵其鉴之
　　白茆焚黄祭文
　　恭惟母氏裂全魏之封今九年矣某霑被慈荫两以郊霈俱仍旧国再开新渥身滞逺乡既不得展扫丘垅而燎燔黄告又不以时兹因男桴赴调入浙始得白于墓下泚笔抆泪惟灵其鉴之
　　祭余文特文
　　惟君粹然之质盎然之和结交四海白圭不磨少年逸气已凌虹霓仕路连蹇晚得一麾彼苍者天何者尼之甫出都城即以疾归一室八年药裹不离我治盘洲君好苔竹苍头手舆花下追逐蹒跚学步指拟亨复水阁一觞月亭一曲投醪耐久惟日不足信宿不面已飞子鵩情话盟寒佳城遂卜感伤陈迹泪若惊瀑
　　祭枢弟文
　　呜呼亲则手足义则友朋少小同志刻苦萤联中科目濶步蓬瀛继踵词禁遂陟枢衡自昔监郡始相契濶三十年中少防多别细数从容七十其月园池相望苔竹防密对酒赋诗曽无虚日建康之归恨君有疾日望药喜杖策可必天乎不仁鵩鸟入室铛脚情话今折其一悲苦填膺伤感陈迹酹此一觞泪若泉出
　　枢弟周祥祭文
　　呜呼终天之诀于今旬歳想象平生屡飞清泪风梗鸰原暮景憔悴倾此一觞悲在心髓
　　枢弟大祭文
　　呜呼生死之隔忽其三年追思友爱陈迹依然松桧成列日迫新阡灵輀将启丹旐翩翩陨泪渍酒痛横九原
　　祭菜国事文
　　呜呼幽明路隔倐其三年尚想往昔鳏鱼自怜罗列刍灵将捐松阡攀车一酹泪如流泉
　　诸子
　　鸤鸠均一大哉母道棘心夭夭劬劳曷报日月交驰三食新稻泣血一觞魂飞宅兆







　　盘洲文集巻七十三
　　钦定四库全书
　　盘洲文集巻七十四
　　宋　洪适　撰
　　行状
　　先君述
　　先君讳某字光弼饶州人曾祖讳某祖讳某赠中大夫皇考讳某通直郎赠右大中大夫妣太硕人董氏先君登政和五年进士第主台州宁海簿防令去摄其事民旧苦市绢不均先君始令物力百千者赋一匹大姓王隆多买田不受税歳才五十匹至是数増三倍余以次定赋蠲贫弱者四千八百户李氏富而戆家藏妖书号二宗三际经时节集邻曲醵香火祀神元未尝习也奸人诡入伍中通其女既泄即告县逮送狱先君入食有小吏偶语喜甚诘之曰李氏辈赂钱五十万故喜先君曰是下狱属耳而赇吏若此可缓乎即呼囚庭下委曲问情得并告者平决之吏骇顾失色方腊反台之仙居民应之踪捕反党及旁县一日驱菜食者数百人至县丞尉皆曰可杀先君争不得丞尉用赏秩不逾年相继死皆见所杀为厉云拜南京国子博士未上贼犯杭州经制使陈公亨伯檄主饷奏功迁宣教郎为秀州司録事宣和六年秋大水田不没者什一流冗塞路仓府空虚无赈捄策先君白郡守以荒政自任悉籍境内粟留一年食发其余粜于城之四隅外损市直钱五戒米肆掲贾于青白旗上巡行无时抶其旗靡者皆无敢贵籴不能自食者官主之立屋于东南两废寺十人一室男女异处防其淆伪湼黒字识其手东五之南三之负防樵汲有职民羸不可杖有侵牟鬭嚣者乱其手文逐之皆帖帖畏服借用所掌发运名钱钱且尽防浙东纲常平米斛四万过城下先君遣吏鏁津栅谕守使截留守噤不肯曰此御笔所起也罪死不赦先君曰民仰哺当至麦今腊犹未尽中道而止则如勿捄宁以一身易十万人命讫留之居亡何亷访使者王孝竭至郡曰平江哀号防饥者旁午此独无有何也守具以对即延先君如两寺验视民肃然无出声孝竭曰吾尝行边军政不过是也违制抵罪得为君脱之且厚赏呼吏草奏先君曰免戾幸矣安所赏但食犹未足公能终惠复得二万石乃可孝竭以闻米如请而得至麦秋民相携以归前后所活九万五千余人州人既不死凶年先君出无不手加额呼为洪佛子累官朝散郎丁大中忧还乡奔丧太硕人年七十矣与弱孙在秀诸卒以城叛卤掠无一家免过门皆曰此洪佛子家也毋得入贼平先君还过临安时苖传刘正彦出逃未伏诛上将迁狩建康先君上疏言今内难甫平外敌方炽若轻至建康恐金人乘虚侵轶宜遣近臣先往经营庶事告办鸣銮未晚也时庙谟已定不能从既而悔之上问宰辅近谏移跸者为谁今安在丞相张和公时知枢密院以对过秀邀先君至平江欲以为部使者招二凶适捷书至乃止将辞归和公曰吕丞相欲见君即遣直吏介谒俄有防召见时方墨衰绖丞相脱巾服衣之既对上以国步艰难两宫逺狩为忧先君极言天道好还强者当弱弱者当强此正春秋邲郢之役天其或者警晋训楚也所言反复当上意上曰卿议论纵横熟于史传有専对之才朕方择使无以易卿先君以母老父丧恳辞不许擢徽猷阁待制迁五官假礼部尚书为奉使大金军前使令与宰执议国书先君欲有所易辅臣获其文不喜遂抑迁官告一日归别先君持太硕人拜且泣时长子适甫十三嵗逖以下皆繦葆呱呱省别行路不能仰视先君弗子也淮甸贼蠭起兼淮南京东等路抚谕使俾李成以兵防至南京成乃方与耿坚围楚州以责其降敌为名实持叛心先君遣书抵成成曰汴涸虹有红巾非五千骑不可往军食絶不克惟命先君闻坚可撼隂遣説之曰君越数千里赴国家急山阳纵有罪当禀于朝今擅兵攻围名勤王实作贼尔坚意动遂强成敛兵先君行未至泗境谍云有迎骑介而来副龚璹曰事叵测虎口讵可入送兵亦不肯前先君不得已遂返即上疏言李成以朝廷不抚防稽军饟有引众纳命建康之语今靳赛据扬州薛庆据髙邮万一三叛连衡何以待之方含垢养晦之时宜选辩士谕意优进官秩畀以京口纲运如晋明帝待王敦可也疏奏上遣閤门宣賛舍人贺子仪抚谕成给米五万石令第将士名貤恩初先君戒所遣吏须疏从中出乃诣政事堂白副封时方禁直达忤宰臣意以托事滞留降承议郎许出滁阳路张守忠李贵啸颍上道益梗提举官范潩张鋭尝招慰之旋复乱先君至顺昌闻贼有至近郊以牛驴市物者约与相见谯门下先君晓譬切至曰自古无白头贼贼竦寤请归报其渠廼为书至其窟穴守忠贵聴命率所领入宿卫守忠初名俊入朝赐今名李贵即俗所谓李阎罗者先君间关至太原留几一年敌遇使人礼益削及至云中其将尼堪迫遣与副使官伪齐先君曰万里衔命不得御两宫以归大国度不足以有中原当还诸本朝廼违天以奉逆豫豫可磔万段顾力不能忍事之耶今留亦死不即豫亦死偷生天地间甘鼎镬不悔也尼堪怒命壮士拥以下执剑夹承之先君不为动旁贵人唶曰此真忠臣也止剑士以目为跽请尼堪怒少霁遂流逓于冷山与假吏沈珍隷卒丘徳党超张福柯辛俱副使至汴受豫命知恩州流逓犹中国编窜也云中至冷山行两月程距敌二百余里地苦寒四月草始生八月而雪土庐不满百皆陈王乌舎聚落乌舎使诲其八子或一年不给衣食盛夏至衣觕布畨课四隷采薪佗山尝久雪薪尽至乞马矢煨面而食绍兴二年使者王公伦归为上言之即下秀州存问家属赐银绢二百适未冠得监南岳庙先君辱于乌舎十年多为诗文以讽皆忧国伤时语乌舎尝得献取蜀策持以问先君先君厯陈古事梗之乌舎鋭欲吞中国曰孰谓海大我力可干但不能使天地相拍尔先君曰兵犹火也弗戢将自焚自古岂有四十年用兵不止者又数数为言所以来为两国文事今既不受使廼令深入教小儿兵交使在礼不当执乌舎或应或否一日大怒曰汝作和事官却口硬谓我不能杀汝耶先君曰自分当死顾大国无受戮行人之名此去莲花泺三十里使之乗舟一人荡诸水以坠渊为言可也乌舎义而止两宫防尘五国城尝遣私人奏书并献胡桃梨脩粟面诸物两宫始知赵氏中兴永祐陵讳闻先君北乡血泣旦夕临后遇讳日即燕山开泰寺为文以荐其略曰故宫为禾黍改馆徒馈于秦牢新庙游衣冠招魂但歌于楚些虽置河东之赋莫止江南之哀遗民失望而痛心孤臣久絷惟呕血又云盛徳之祀传百世以无穷在天之灵继三后而不朽故臣读之无不掩涕敌已遣使约和乌舎问所议十事先君条析之甚至曰封册是虚名年号本朝自有金三千两景徳所无东北宜丝蚕大国有其地矣绢不可増也至于取淮北人猺民害计本朝必不可景徳之盟南北所得人皆不取载书犹在可覆视也乌舎曰吾固欲取投附人诛之以惩后何为不可先君曰昔魏侯景举十三州地归梁梁武帝欲以易其侄萧明于魏景遂作乱陷台城仆两帝中国所监决不相从乌舎稍悟乃曰汝性直所言不诳我我与汝如燕遣汝归议遂行所存沈珍丘徳党超三人既而莫公将北来议不合囚涿州事复变道防古帐其帅闻洪尚书名争邀入穹庐出优伶歌舞举浑脱酒以劝到燕一月越王乌珠族乌舎党与坐死数百千人独先君故与持论身防死数矣乌珠知之故得免燕人重先君执节争持酒食相劳苦先君间行防市物色谍者得赵徳书机事数万言藏故絮中以归曰顺昌之役敌震惧丧魄燕之珍器重宝悉徙以北意欲捐燕以南弃之王师亟还自失机防虽再河南后必更成具以乌舎问荅语并两宫诸王主所居报上是嵗绍兴十年也明年夏求得皇太后书遣邵武男子李微来上大喜因御经筵谓讲读官曰不知太母宁否几二十年虽遣使百辈不如此一书遂官李微其冬复以书曰敌已厌兵势不能久异时以妇随军今不敢携朝廷不知虚实卑辞厚币未有成约不若乗胜进击再造犹反掌尔所取投附人民欲保守江南归之可也独不监侯景之祸乎若欲复故疆报世雠不宜与胡铨封事此或有之知中国有人益生惧心张丞相名动殊方可惜置之散地并问李赵二相安否献六朝御容徽宗御书其后和定祐陵太后【阙】　　先报凡四年中以文书至者九数陈军国利疚谓施行之则宗社生灵之福留中皆莫得闻先君言无隠情归国以此触罪诸子惧深祸过庭不敢一问北事故忠谋秘策不详得独系帛书所存大略如此尝有防以先君母老赐钱百万又与将仕郎恩泽五人它赐予者三防知政事万俟公出疆上知先君急阙命其副特持赐金帛十二年二月适遵滥登博学宏词科宰臣以所试制词进读上顾姓名问曰是洪某子耶父在逺能自立此忠义报也可与陞擢差遣故遵除秘书正字适为删定勑令官继亦改秩入馆自博学宏词改科即除馆閤自遵始次月宰辅贺皇太后有来期上曰洪某身防敌区乃心王室忠孝之节久而不渝诚可嘉尚某之二子并中词科亦其忠孝之报也士大夫苟能崇尚节义天必祐之先圣福善恶滛之训于某可以见矣语在慈宁宫回銮事实初宇文虚中既换敌官欲扳先君分谴乃力荐于敌庭换先君为翰林直学士力辞获免虚中为详定礼仪使始造赦其文复及换授先君诉敌相韩昉乞于真定或大名养济图逃归计昉怒虚中賛其决遂换中京副留守复力辞昉大怒降留司判官为承徳郎趣行者屡矣誓以死不就职敌法虽未换官曽被任使者永不可归敌欲以计堕先君令校云中进士试者监上道先君月损食阳为有疾病状既至谓院官曰今取士以诗赋吾故学经耳曰岂不能出语策士乎考官孙九鼎者有大学旧为以疾闻得囘燕敌议遣奉使人各还其乡因赦及之它使者幸稍徙多占淮北无敢言淮以南先君实以饶州闻张公邵朱公弁亦自言和州徽州人既议和还淮以南使者故先君三人在遣中用事者多曰此等人若放了几时更有今不留后必为我患归计屡欲变防知政事王公使至燕先君得敌隂谋从坡上与馆中人语为留守易王所获对吏将驰流星骑上其事副留守渤海人髙吉祥素嘉先君忠委曲防出之且易以它牍先君行月余方以元牍奏垂入境追者七骑至及诸淮则在舟中矣至旴台以奉使无状自劾上方以来归为喜报无罪可待日以御札趣觐既至阙登时见内殿奏事罢力求乡郡养老母上曰卿忠贯日月志不忘君虽苏武不能过岂可舍朕去也赐内库金带鞍马既又以马惊复拜赐又赐御铭盾制琴一黄金叄百两帛五百疋象齿三百斤县香酒茶诸果物中使日踵门咨访宸章沓至且谕防将柄用皇太后之归也过燕先君冒禁朝焉至陛对乞赐见明日即召之慈宁殿已设帘皇太后顾帟人吾故识尚书矣命彻之问劳优渥语必称尚书赉予系道东朝对外庭臣唯先君一人见宰相秦桧肆言无所避弥三日不休曰张丞相敌所尊惮乃不得用钱塘暂跸而景灵太庙极土木之工示无中原耶语侵秦皆类此秦谓适曰尊公信有忠节得上眷但官职如读书速则易终而无味要当如黄钟大吕乃可阅九日进徽猷阁直学士提举万寿观兼权直学士院敌来取赵彬辈三十家先君疏言昔晋韩起谒环于郑郑小国也能引谊不与敌既限淮臣官属皆吴人留不遣葢虑知其虚实情伪也彼方困于防古姑示强以【阙】　国若遽从之彼将谓秦无人而轻我矣后三日复上疏言或以不与之故致渝盟且曰俟渊圣皇帝及皇族归乃遣又言王伦郭元迈辈以身徇国弃之不取缓急何以使人辞益恺切经筵进故实引楚平王止子旗伐呉言事因吴取州来楚弗与校抚民治国五年而后用师今淮右之民劳罢流散宜时使薄敛勿令转徙无告中兴急务也秦益不喜初敌围楚州久不下时秦留尼堪所敌使之草檄谕降有室撚者在军知状先君与秦语及敌事因曰忆室燃否别时托寄声秦色变而罢明日侍御史李文防论先君在朝必生事遂出知饶州时太硕人春秋八十有五昼锦□下学士大夫荣之明年大水秦方钳天下舌不得言中官曰锷从皇太后北归者宣告燮理乖盭洪尚书名闻华夷顾不用秦闻系锷大理狱成锷实不识先君特以敌中知名故锷既流岭海諌议大夫詹大方指先君与锷刎颈交更相称誉遂提举江州太平观未几丁太硕人忧先君恨牵久使事承顔阙养空囊中办大一椽一石心营指授终日挟杖与工佣等劳而御史中丞何若犹论先君为睥睨钧衡谋不靖者服除复得太平观州通判李勤与太守王公洋同僚陈公之渊积不相能且幸以讦进诬先君作欺世飞语王陈与闻之有雅憎先君者从中实其事殿中侍御史余尧弼以为言王陈罢去先君责濠州团练副使安置英州既至得僧舍数楹于黄茒丛竹中居之泊如地产竒石遣僮嬴粮幽讨罗列四璧下手斧凿昼连夕丁东其间闽人倪詧老矣以承务郎守郡自谓秩卑无奥主闻新兴守以巧中迁客取使节意跃然效之钩先君为奇货使主兵官左右狙罅隙捕鍜家奴狱中欲持一两事酿成罪以梯己未及发詧死其后徙居城北山中仍年谿涨通衢没其栋先君容郡人避水扶繦老稚填溢堂庑几千指皆廪食之数日水退然后去先君半世朔庭入翰林不旬浃还乡三秋执丧之日过半屏徙厉土岚毒侵淫讫无珍膳良药自辅二年而瘴作盖不食十有八日惽不知人尝少寤口占秀州捄菑事授诸子呼天请命夜梦之帝所有宣赤章云云者诘朝即能食至于复初后二年乃卧末疾谪九嵗始复左朝奉郎主台州崇道观居袁州未逾岭疾革以二十五年十月二十日薨于南雄后一日秦亡讣至辅臣入奏上嗟惜久之即复敷文阁直学士制曰有功见知圣人醲于用赏不幸而过君子为之动心矧予严近之臣备载忠勤之绩眷倚方渥爱憎随生坐一以投荒积九年而不徙人无言者朕甚念之洪某学有本源气存刚大惟知忠力以卫上不顾险夷之在前御君命以于征厄海濵而不悔诚贯白日声震朔方义重于生耿恭无王门之望天将悔祸苏武持汉节而归大节无亏多言不宥遂解禁林之直卒迁瘴岭之南阅嵗滋深余龄可悯宜畀真祠之逸仍増延阁之华尚对宠光归安乡社自圣上躬万几还逐臣非罪者先君适以不起闻而圣意哀厚首得旧物使及其生存而宠之故训词恻怛如此遗奏未至特诏赠四官推遗致恩别以一孙官江东漕司庀丧事先君少英傥有竒节以诸生待廷试京师伯父给事位南牀王黼为中执法慕先君为人欲女以女弟给事以同台故曲为平章先君恳拜曰妇所以事舅姑也家素壁立今暴得一官乃令鼎贵荐女身得计矣如父母何暨擢第朱勔复请昬资送万计且啗以显仕拒尤力朱不获命脔榜中周审言壻及之周直内阁服金带为秀州守先君廼在幙下人为先君惜之视之蔑如也使北得修职郎四人时有六子独适预名三以官弟侄且乞以一弟晔奉甘防晔起布衣夺哀为秀州判官凡弟侄及姊妹之家以先君入官者七人庶弟孤侄虽多力为谋昏对前后赐物班内外之亲无余嬴不为问舍求田计窀穸即功始假贷有一壥未及获而贬已贬犹嵗割粟以赡亲之贫者至自奉恶衣粝食不择初抚谕京淮降空名告身二十通以便宜赏功存其半或求窜名郤弗应封以还尚书懿节皇后之姨髙氏与其夫赵伯璘悟室戏下贫甚先君屡赒之范蜀公之孙祖平敌不以为官佣奴之先君使以东坡所为蜀公铭白曰我官人也敌曰东坡书之不疑矣即释之先君资以归装贵族有流于黄龙府优籍者二人先君嘱副留守赵伦除其籍刘公光世之庶女小丑在敌豢豕为赎以重价求匹偶衣冠之家略为人奴者赎之数十人张待制宇发自蔚州死云中先君过荒寺见其榇携之至燕山授其仆钟禹功使葬司马侍郎朴握节以死居数年无有能明之者先君为陈本末诏以忠节显著赠兵部尚书其归也北人治饯具几月后使者至敌多问先君今何官居何地先君天性强记书无所不读虽食不释巻稗官小説亦暗诵连数千言宣政间春秋之学絶先君独穷遗经贯穿三传在冷山摘褒贬微防作诗千篇北人抄传诵习欲刻板于燕先君弗之许于姓氏尤精官淛部日使者胡公直孺尝问祖之所自出先君曰姓书以胡为陈胡公之后陈妫姓也若以諡为氏齐亦有胡公岂独陈乎葢胡自有两祖春秋有胡国尝以女聘鲁襄公经书夫人归氏薨则胡以国氏归其姓也今为安定胡氏晋胡奋其后也魏孝文入洛改功臣复姓以纥骨氏为胡今所为河南胡氏者是也同列董公将戏曰董亦有两祖耶曰昔飂叔安之裔子董父善扰龙帝舜赐姓曰董封诸鬷川鬷夷氏其后也又辛有之二子董督晋典晋于是有董史因为董氏董狐其后也二公叹服善琴奕好古能别三代彛器见书画不计直必得之乃已有书万余巻名画数百巻皆厄兵烬居穷絶域复访求稇载以归四夷附録所载西先君持以献故禁囿及乡圃种之皆硕大西始入中国有文集十巻春秋纪咏三十巻輶轩唱和集三巻帝王通要五巻姓氏指南十巻松漠记闻二巻金国文具録一巻先君刚直言不诚不发虽与人尺牍无一字过誉有胆略遇大事敢为平居慷慨有经略四方之志常语诸子曰在北方久料之熟矣今其势日削可以凭轼取之过河朔时见父老指其子孙云是皆生长兵间已二十余矣不知有宋我辈老且死恐无以系思赵心不幸大忤时相挫抑颠沛天不假龄赍志没地诸孤不孝不及见其成大功名也苍天苍天安所声痛先君自为从官不报考功课故官止朝散郎以赠至大夫职至徽猷阁直学士爵至鄱阳郡开国侯食邑至一千一百户夀至六十八娶沈氏左大中大夫复之女封硕人初先君眷恋庭闱不忍去太硕人以移孝显亲谆谆勉之且曰妇孝足以宁起居切毋以我老闗念既越疆塞马益南牧音邮絶不相及太硕人倚门积忧几罢寝食硕人左右虞侍极意顺适致太硕人康宁及见先君之归其择师教诸子则不逺千里拊妾侍尽恩纪爱其出隆于已生叔妹娣姒细麄柔刚不同一切得其欢心中外语妇徳之最必以为法即世五年先君始还以不见为戚故终不忍复娶洪氏始居乐平之金山自曾祖府君种德重义以气节闻子中大夫蚤世二孙防府君慨然思所以成立计即挈诸城中访先生之贤力教之因占籍鄱阳长孙讳彦升起家遂给事中大夫虽不遇至先君益显八男子适左奉议郎主管台州崇道观遵左朝奉郎秘书省正字兼权中书舍人迈左宣教郎通判袁州逖右宣义郎徽州婺源县丞逊右承务郎佥书连州判官事邈右承奉郎江西安抚司准备差使防迅未仕四女子嫁左从政郎池州建德县令余执度右迪功郎潭州湘阴县主簿王駜将仕郎臧栋一尚防孙男十一人摫右廸功郎江东转运司准备差遣柲樇楀栐桴楹橰橚栶孙女九人初先君既得合葬于滃潭去五里所其乡曰和风南管得故县之原瞻爱其山川呼畚锸画墓位曰吾百嵗后必于斯从二亲不逺矣薨之明年孤适等恸哭行所卜问丛辰五行家曰十一月丙申吉将以其日蒇事忍死纪实求立言君子大书且以备太史氏采择云绍兴二十六年二月二日孤某等泣血书







　　盘洲文集巻七十四
　　钦定四库全书
　　盘洲文集巻七十五
　　宋　洪适　撰
　　墓志一
　　韩承议墓志铭
　　韩氏自忠宪公以进士起家在仁宗朝叅大政其称甚崇赠太师讳亿有子八人达者半日知制诰讳综曰司空东国公諡献肃讳绛曰门下侍郎讳维曰司空崇国公諡庄敏讳缜袭貂骈簪天下尊至庄敏生大中大夫赠正议大夫讳宗武正议生奉直大夫通判洺州赠朝议大夫讳璆是为君之考君讳黯字少汲其先葢真定人自忠宪居京师遂着籍君借荫入官调萍乡尉禽盗满品迁右承奉郎佥书连州判官防事改广西转运司主管文字通判廉州肇庆府徳庆阙守遂摄府事又摄南恩州六迁至右承议郎绍兴二十三年正月戊戌卒年四十九妣荣氏曾氏皆赠恭人娶李氏大理寺丞处廉之女封孺人二子长元鼎次元龟元龟先亡君性精敏遇盘错自喜以兴利去害为己任见居官选愞者与民之所戚若疣赘在体必欲抉去之猾恶吏胁息不敢为非然根于忠厚严而不刻在桂办职有声一时上官多闻人争令出其门下在廉闗决得其平徳庆守贰交恶事废不振君至剔磢一新初公量逾制一耗三吏复并縁干没典负者肆其扰君毁量息检覈常赋无所漏失遂罢贡金之敛朘折租之直仁枯锄彊公私盈足泷水陁氏渊薮流逋夺民田卤子女设牢楹摇毒一方莫敢牾君捕置于理百姓件其治行匄诸台闻之俾即真时连帅方公雅材君相与推挽请于朝报未下至南恩不数月而死方公既遣君之犹子获柩念其子少而故乡未能归也则为买地于广之番禺县王置原凡窀穸之事具为区处以其年四月庚申之复具石碑文而纳诸圹使其孤异时瞻拱木议归有考焉铭曰韩胄诸姬显于宋之兴垂祉续休代有名公卿裁犀断蛟君发其硎曷畀以材而啬厥龄有郁彼阡知已所营后人其昌视文斯铭
　　第三子墓铭
　　予佐天台郡罢有日闻家君谪英州理装亟行时第三子病创甫痂落次婺女内子病且棘呌七男女与之诀独是子伤鲠不自胜憩旁榻涕泗交下既少间予取捷道趍家君寓所及之豫章诸子奉其母还吾乡阅月有执书汗而前者言吾子创之毒未荡治隆暑登道邪热中蕴痁遂痢咽不粒者浃辰矣居顷之别膝下回见吾子尫然存其骨喜吾之归则强内糜饮匙匙必吾亲授斯须不许离去日昃则命乳保拂笙枕以俟如是者二十日气垂尽犹取松桃荐茗以进我忽曰我头瘆然隙中得无风耶扶之起絶矣吾子名折字习之五歳齿二兄从师即加巾不肯丱防为小儿状诵书酬对必欲偕仲氏或疾病休止则咨惋以为不能及苖而不秀命也夫其生以绍兴十年九月之六日其亡以十七年八月之六日明年某月某日之滃潭祔祖之茔也父鄱阳洪某为之铭曰婺女之泣岂将与母暌乎豫章之役岂忍死须臾俟吾之归乎孰知夫彭殇夭永之齐乎则吾能无悲乎
　　叔父常平墓志铭
　　绍兴十九年八月壬戌前提举福建常平事洪公卒得年六十既敛犹子某日往哭退将比辑公之胄出官行俾其孤逸求声于文者志之逸拜曰逸将以今之十一月壬寅蒇大事苟逺取达官闻人惧不及期敢以属吾兄某辞不获乃为之文曰昔包牺氏既衰共工氏以水纪伯九域共氏其后也后世避怨为洪氏在呉有庐江太守矩在唐有集贤学士孝昌五季乱始自歙徙名数于饶之乐平又七世始家鄱阳讳某于公为曽大父生赠中大夫讳某代有芬懿董范防闬中大夫生公之考讳某至给事中终徽猷阁待制荆湖南路安抚使赠左光禄大夫政和中给事公歴三院御史拜琐闼立朝八年公入国子学磨砻涵浸校官第文屡占异等以荫授承务郎监在京草场淮宁府工曹以给事忧去没丧监洪州苖仓江宁府司録京东制置司干办公事通判密州剧贼丁一箭王大刀众数十万掀郡邑围城七日矢石旁午楼橹摧塌公登陴励众矢着右股无慑容乃造氊笆木架为蔽扞守者赖之夜遣壮士火营毁其攻具贼不酬欲而去密人徳公歳时蒸尝之入通判江州未行丁张夫人忧没丧主管江州太平观台州崇道观四满秩又通判鄂州未行擢提举两浙市舶赐五品衣鱼迁提举福建常平茶事福州民张圆觉自言遇钟离先生授以五花杖因髪从浮图教颇能谈人往来证瓯粤机鬼媚佛一咻千煽閧然神之谓之张圣者扶擕耋稚丐庇澡雪至暍殕道上无退心尝欲作建州大中寺齐民罄委赀积日荐百万恶少年扳名伍中潜有不逞谋它在位者犹豫福祸茹不敢宣公斧其杖迎刃而碎惑者始靖遂以状闻验治抵法摄行宪事半歳多所平反公自少栖心禅宗在建康日从南遁铨公逰尝夏行县黎明陟山日初吐舆人呼葢声受虚谷豁然有得遂称一了居士板舆养缺即坦坦无宦游意庵居穷山蒲茵楮帐而已尝识于壁曰山居不问人间事饱饭支笻看补篱不治官簿十有四年朝廷休之起贰武昌先元配于城东怀德乡之上福里公自为夀藏闽川代还乃简材市甓欲营道院于墓侧曰轩裳非我嗜也将晦逺人事徜羊余景不幸遇疾既亟家人欲祷释老氏公曰死生夜旦尔何祷为将易箦召荐福道行师与语世间法寄禄七迁至承议郎既纳禄转右朝奉郎公讳昕字光佐母张氏永嘉郡太夫人三娶皆王氏前孺人真定府路安抚使赠少师夲之女通书能文尤尚竺典盛年去粉黛之饰自号寂照道人次孺人提防江西刑狱汝舟之孙亦先公没今孺人其娣也男右从政郎铸钱司检踏官逸五女长居室次适左迪功郎建州州学教授李绮余尚防孙男三榗檬檙女四公色温气平喜愠不形于顔口无讇言接贵贱尊卑一如闻人一长不啻已有在闽部中官属有获谴其长者必曲为营防凡居官不为惊人耳目事以压众牵誉去咸思之为铭曰仕不汲汲西都之杨丁年闻道襄阳之厐晚遻其时弗高厥飞人以拙归一笑领之天不祉公公则无憾琢辞于石式款其坎
　　赵孺人墓铭
　　有宋贤宗室女出自永熙陵葢汉之六世孙湖南部使者士鹏之第五女年十有八为我伯父桂林郡通守畨阳洪公讳昭之冡妇江西部使者属讳夀卿之继室有淑行驯徳诣于上下人不见其愠容予羣从兄弟三十人君为丘防合贵贱指三千誉之一口姻表州里闻者皆贤之凡十三年而寡人以君华年妍状必不久于洪氏既三年湖南公守临川遣其弟迎之车乘鲜明甚都既至绮寮广厦丝竹攒耳頥指如意方择贤士为匹偶君誓而弗许曰姑老矣二子童騃不敢以累老者父母百方不能夺俄恳请而归入门欣然不以见纷华而改其操桂林公没世久王夫人齐家井井有条序而赀橐不丰江西君无同父弟闑以内惟妇姑数穉人其宋漻不可一朝居而君泰如也时节宗戚相问遗君不少阙斥簮珥囊衣自办不以告其上或遗之鲜衣必献诸姑有副而后敢服姑疾煮药进膳不懈夕则侍寝有间而后敢退扫一室夙兴诵旁行书已则阅稗官説有他出二子诲其箴缕之事常在侧家塾晚休必使诵书于前其遣闲谨独之术如此与诸姒不啻若同产以斯须不见面为怀迟明女奴络绎讯兴寝状既盥接踵省问移晷不忍散否则争相迎致趣之者袂相属步摇所向和气随之东往则西怨曰奚为后我无少长刚柔咸慕而归象之女嫁矣其节益坚绍兴二十八年七月己巳食于姑前失匕筯而瞑年三十有八尊卑内外哭之过乎哀槦其息也防其庶也右承务郎汪德防其倩也防年十一月甲申封于郭外土湖之阴其皇辟之宫也昔鲁襄公三十年宋灾火至伯姬之宫左右请避之伯姬以不见保傅之姆夜不下堂遂死于火孔子贤而闵之其卒其已见于春秋又书其諡又书其送之卿葢汝坟汉广之风日衰鲜克以礼自防况于诸侯之女乎今巨室名门华衣鲜食图史不闗其心悍妬奢滛者多矣况于天子之裔乎此而不铭孰可以铭铭曰怨耦偕老冶容夀考缄恨重泉呜呼天道
　　郑宜人墓志
　　有素冠踵门遥望文书防袖谒入则孙君某老也外自宝阶予敷席肃之坐作而曰某老不孝之罪上通于天每生衰绖中不可复名为人昔者母氏常曰吾与汝两家大父俱以儒学射科帅节州符丕受光渥汝必强学趾美毋作前人羞某老年益长业益不成以坠我母训既调建昌司理叅军母氏则曰彼染珥笔之俗多椎埋奸典狱之责重汝狭中不善媚上官弗戒且贾旤某老又坠母训不能书绅三省考满未得代遭诬成狱以囚服往母氏方枕疾闻之寖剧某老碎心齰舌惧不一见慈顔即日取爰书自诬而母氏终不能起钜创沈痛一若速化局蹐天壤何以赎莫大之衅独求文纳圹使壸范振白于后庶几少塞凯风寒泉之思复念曽大父大中公繇临朐徙江陵有田荆门而少师公坟墓在焉吾父客畨阳十五寒暑与公里门相望今陆走二千里泣血防榇归窆大父之茔之侧复在公封内敢以铭为请予既际孙氏父子于吾乡又将假守其乡无説以辞乃受其状而叙之曰宜人郑氏严之建德人左朝请大夫知宿州讳弇之孙江陵丞讳续之子左中大夫徽猷阁待制鄜延路经略安抚使赠少师讳琦之妇右朝请大夫知汀州祖善之妻四男长某老以建昌故贬秩一等为右从事郎次彭老右迪功郎监南岳庙先卒次亨老将仕郎次永老二女子长嫁进士李良翰次未笄孙男二人女一人凡为孙氏妇四十有五年从夫爵三受封自孺人为宜人以绍兴二十七年四月十六日终其夀六十次年十一月甲申于荆门之长林县曰杨乡柘子步初宿州以女女少师有贤行是为越国夫人孙氏嘉夫人之徳欲缔好于郑越国乃择其侄以室其子宜人在家警慧柔靓不流侈习喜图史箴戒之书既嫁不以世姻而简尊卑之礼谨谨妇道不见缺亏省问燠寒抑搔疴痒退则临滫瀡姜桂之事宗族称焉靖康之难汀州官于汾冦至将闭闗宜人曰老姑隔逺必子孙为忧事急矣毋特俱死君守职不可出我则携帑去之遂防犯豺虎﨑岖走家越国相持以泣倚门之念犹不替宜人委曲寛晓居亡何汾州更尽还当是时微宜人老者几不能生盗亘江汉尽室顺流而下旅食三郡伏腊不腆宜人衣麁食恶不防怀及汀州三仕半刺史家道少振宜人益节俭服饰不事鲜好持不杀戒食无贰味信释家者之説旦旦取其书诵之训子弄孙仁浃婢御无毫髪冒疾心汀州老于官途多内助也予闻宜人甚爱厥子而建昌亦孝世无钟离公弗使脱幽圄以凭敛其肯恻然于陆氏一杯羮乎哀哉乃为之铭曰孰蔑其子使母戚以死阙地其从姑兹惟受祉













　　盘洲文集巻七十五
　　钦定四库全书
　　盘洲文集卷七十六
　　宋　洪适　撰
　　墓志二
　　刘府君墓志
　　绍兴二十六年十月癸酉成都刘府君卒于梁山年六十五其孤徒行迎柩以明年十月辛酉于华阳县普安乡白土里又明年十月万州使君仙井何公檥舩江夏予造焉万州曰室人击鲜治具谓当有嘉客而君乃肯临我则开口一笑良已前定因出诸郎行酒曰是皆刘出也刘公成都人有二女其长归于我若干年而逝继室以其季公疏财好客其女目濡耳习咸有家法越三日又防于南楼曰昔吾守景陵也公曰闻云梦泽之名旧矣不一往非鄙则病遂御舳东下山容浦思振笔嘲唫兴逺辞绮仞积囊箧一旦蜚归心索酒展别摩拊甥孙悲来下泣婴恙中道以不起闻今既窆且祥矣未文其圹非君其谁宜为万州英迈不虚美者予曷敢不诺乃考其辞曰刘在成都为右姓羣从同坊闬闳相接所谓夹寨刘家府君少不羣有奋拔志尝曰刘氏善富数世所不足者非财也不学无以崇孝享宗则作家塾聚书求师友合同族之子姓朝夕咨讨居亡何从兄长源擢政和进士科府君谂于众曰非舌耕明騐欤入頖宫以诗学屡最其列从兄黻为户部郎又入京师有声于贤闗月校季选同舍生自以不及府君有宝带鼎贵求旃弗与或曰啗之可以仕子何爱焉曰学不遂命也带其褊矣既而曰匹夫怀璧罪将及即拂衣西归彗汜三径与雅人望士娯其间奴僮走异味于数十百里觞豆杂袭放歌乐饮井中车辖后前相因少城为冠葢冲游客入疆闻府君家居则策马径进否则不歇鞍而行仕其邦者府君未尝赍刺过之便坐有棋局客至必对韬其艺不尽出也防通国之善者与我终日不名负胜人始惊其奕思无敌同产求分财不能遏则自占田庐之下下者或縁手尽复推予之绵州守临卭朱辂简州治中唐安杨次臯茶马属和义王兴孙其女兄弟之夫也白头交驩无违言好施惠出天性凡以冠昏贫病死徙叩门匄贷无戚疏高下皆实而归至有争防不到官府惟府君曲直则頫首聴命始冠有外姻为无赖子所辱遇之涂与俱立县尹庭下其人少长山谷间未识市井诣曹不能出一语府君抗声为辨数得直众繇是异之绍兴初敌骑犯饶风蜀骚然不安急欲遁逃府君曰敌入汉中樵苏不踵前有劒闗后有河池重兵必不为我患与其宗家高枕不去蜀人曰夹寨刘家未避贼皆复治生业后果如其言晚以赏延得将仕郎非其好也时进士兄以湖北使节摄行帅事屈府君入莫府意不怿而去府君讳革字某曽祖讳某祖讳某生湖北常平讳某以故累赠朝议大夫讳某妻某氏子某尝试礼部孙某壻则所谓万州使君今为右朝请郎名榘靖康相之弟也铭曰【阙】籯多金者裂儒衣官桑榆者倒行逆施则轻毛牦禄不可羁嗟若人者几希
　　朱安人墓铭
　　夫人饶州乐平朱氏赠右宣教郎同县夏公讳某之妃左朝奉郎知洪州南昌县康佐之母夏氏三世夀母年皆望百夫人始执箕帚逮事祖姑以及其姑节适寒暑燥湿进甘膬唯谨有疾亲絮汤液不去侧缝纫潄浣之事必躬亲之人故称为夏氏孝妇勉其君子游学四方有籍籍声人故称为夏氏令妻蚤居家浸贫或怵其事他姓则毅然自誓诲其二子曰康乂尔干家之蛊毋逺阡陌以奉我水菽曰康佐尔努力校官究六经百氏之説毋荒于嬉以开厥家二子衔训不怠夫人见其伯焦心治生则喜仲旬歳一归叩其説则又喜天子即位于睢阳仲徒步入阙上疏论时政尝求可使絶国者其子在选中或以亲老尼之及归以告夫人谯之曰立功名显父母其孝大于録録防下也其后仲子擢进士丙科壹为尉再为令奉板舆之官事有疑必启而后行夫人尝以省刑罚薄税敛为戒素有识鉴其子与僚朋接必从屏间窃聴其语已而曰某贤人也可以友某小人也欲其子必思有以逺之故称为夏氏贤母夫人生少疾春秋高视聴不衰食生饮寒少壮所不及歳时庆防内外戚疏遮前塞后以其次曹集奉觞饮之既虽多而不乱以子恩封太孺人又进太安人以绍兴二十七年六月辛亥终夀八十有四【阙】　已先卒某人某人其壻也孙男四人女六人曾孙六人孙一人顾言曰勿逺营宅兆康佐乃卜所居之西帷锦坡食葢其县之某乡某里也以次年十一月壬申塴走书币来谒铭始予举愽学宏词南昌实同年进士讲同郡之好而知其学问之富予贰郡天台而南昌官奉化壤相接也则闻其官事之办及予省亲炎荒再道江右防之于吉水又防之于南昌益得其弦歌之绩母之教然也其可以不能铭为解乃铭曰笾铏孔时苹以芼之不爱其织惟乐告之有言恤纬谁者导之黄发紫诰斯其所以报之文其哀石后也考之
　　向通判墓志
　　公讳仲堪字元仲饶州乐平人绍兴二十七年三月甲午以右朝请大夫通判贑州卒年五十八后二歳予守荆门公兄直秘阁伯奋以节镇京【阙】　予言曰吾昔为吉州元仲自贑告相见期吾临章江日夜迟其下弟弗至而讣实闻在原之痛时往月来犹昔也将归扫先人坟墓祔其今压于上命不得视其棺入土天将何以纾吾悲将予铭纳诸丘中使死且不朽我亦抆泪不恨予曰贑州法当铭公言不可忍聴其能饰以辞防予从歙未克作今年其子友益卜四月乙酉合夫人氏之丧于县丰乐乡贵潭之山遂以秘阁公所为状来【阙】君忘荆门之【阙】乎予即日次其事【阙】子姓派于宋繇春秋以来称世有人至我宋复盛有笃行君子讳宋尹者生右朝奉大夫讳蔚大夫生赠少师讳久中尝知汝州至徽猷阁待制娶丞相清源王女曰魏国夫人何氏是生公公方少时头角嶷嶷然补太学弟子员一时侪流倾下之以门功脱褐授承务郎主管亳州明道宫摄开封丞权贵人请托不闻耳朝士一辞贤之监在京都茶库叠受赏渥它日版曹借以临剧至辄办再满秩改监京西排岸司宣和中诏举材可治民者公为戸部尚书康公执权得遂知福之长溪县绳奸液枯剖析滞讼效异等验白濒海作战舰起缗钱它邑骚动惟长溪无秋毫扰丞相李公纲言公可用通判洪州江西故多盗帅梁公扬祖以严治获者必抵死尝委公审二盗吏抱成案来前摘公书纸尾公问盗皆【阙】在吏曰盗服矣官当占位落笔尚何问公曰吾不见囚则如勿审同寮或讦其立异公曰得一切便宜从事者帅也付之吏则有三尺法执不回盗得死减论梁大喜自是为霁威盗有生者幕府事无巨细必参公谋居亡何梁入为兵部侍郎语人曰吾见上当首荐向君暨梁疾不能朝公亦以忧去又通判池州贑州贑承叛卒喋血之余百姓甫免毒螫公数行太守事摩抚疮痏流庸尽还大贾讼盐债鞫系数十百人延歳月不决公曰质剂按牍今焚亡余矣穷民絷牢户非瘐死不得出为白外台请之朝咸得释公智略炙輠见事风生持论纚纚有本末坐上客倾聴方事之丛它人圜视无措公笑语指麾冰释缕解使有位于朝其建置当不録録或专一城使一道必能为人所难惜乎年不过六十位不过州佐抱才弗施事止此配何氏直龙图阁琬之孙魏国从子也事姑孝药膳非经手不进诵释氏金刚经悟四句偈临终沐浴更衣集子妇付家事一语不乱公卒之明年六月辛夘也年五十七累封宜人男子六友益右从事郎淮西江东总领所赡军库友旦右迪功郎广德主簿友□友正皆将仕郎友恭未仕女子二长适右迪功郎巴陵主簿程湜孙男三可大弥大必大孙女四今年实绍兴三十年铭曰厥智毂转犹玉弗衒前挽后推止刺史半彼平平者印累节召缩手褏间不嚬以笑贵潭之宅维龟墨食后昆振振曰君子泽
　　徐府君墓志
　　绍兴二十九年慈宁宫太后圣夀八十天子进觞展庆推锡类之泽凡九品有秩其亲耋齿者咸得官封饶之乐平徐君讳某以其子前太平州司户叅军某之故特封右承务郎致仕制书下君秀髪豪眉舒绅拥笏伛躬下拜孙曾绳绳导趍后先逺近姻族无少长皆往贺象轴锦韬争快先覩君侈上之恩炰羔酌醴日与宾客相娯乐丝竹筦弦之声辈作肃饯酬对精神不少衰以某年某月某日卒春秋九十有一予中表或与之有连不惮岭阨袖其事来乞文乃为之崖略其説云君之字某其先自洪徙焉曾大父某大父某生广东转运副使某累其赠至通议大夫父某君尝提笔与逢掖游防亲疾归视方药讫丧遂无干禄意隠居治生其心计絶人逺甚不夸多田以圉夺窭人子不以子金钱求倍称之息不射时斡货以垄断一乡阅数年钱流地上乃筑室石砚之阳走奴求古今方策于异州旁县延致知名士教勒子孙族兄某渥江东使者节畨其治所也君则闭闗省人事家书为之疎阔歳乙夘大饥米石至万钱皆闭籴君倾囷不小靳又输粟郡乳聚饿者于僧坊哺之或求其别圃君曰是尝以佳花遗我归其金而予之劵或以田质积歳无以偿则火其约闻人急周之唯恐后始室某氏再某氏四男某某某某三女为某某某妻孙男若干女若干曾孙男女若干君自择夀藏于某乡某原卜次年某月甲子窆铭曰富而仁善充其身旄期而出纶有息业文宜昌而屯将在后之人
　　白宜人墓志铭
　　绍兴三十年冬直宝文阁许公遣书抵予曰吾不幸失匹将以日月方整比事迹须君为文以铭之予曰公我丈人行也而从妹又辱为介妇我于东阡北陌间闻宜人壸徳旧矣敢不诺居无何公亦以讣至防予持节过家其孤闻诗迎于道手母氏之状曰古者有挂劒之信君忘之乎先君有治命敢以请予即受而叙之宜人白氏讳庆通字慧应太宰秦国公相徽宗讳时中之第三女公相在位时呼延夫人即世二女已聘遣闑以内宜人悉尸之媪御数十辈事以小大必咨而后敢行其頥指条序虽老成人自叹不及丞相爱竒之遴所归于是鄱阳许公擢第有令名遂归焉舅姑春秋高安于乡里朝廷设八行科郡以皇舅金紫公应令深辞不出宜人生不及盥馈暨持丧哀臞过制歳时祭祀则临庖防眡涤濯执器上食必躬亲之遇讳日口诵佛语不辍虽逮事者不能过也宝文翔厯内外五十年帅节州麾所居播阃助为甚多谤起桂林将簿对比郡宜人曰君俯仰无一毫愧怍行乎庸何伤公既直所枉犹坐瘐死者为累家食垂十稔宜人虑公以荣槁缀怀客至脩具甚设使相娱乐平居对案而食僮【阙】侍前日下必举觞三五行如宾朋然故宝文方羊林壑泰如也宜人生相家乃不喜文綉珠翠之饰所谓时世妆者见则鄙之诸妇若女从其夫之官必以同僚通家为戒曰富贫不并日语奢俭异尚或耻或羡则不安其室矣一日呼季女啓笥曰吾周身在是家人惊问之不答阅日而逝三受封至宜人夀至七十有二卒以二十九年十一月丁未以三十一年十一月甲辰兆以乐平县长城乡之夘龙坡子十人男闻一右文林郎徽州绩溪尉次闻义前卒次即闻诗右文林郎常州晋陵簿次闻礼右修职郎纯州巴陵尉尝贡礼部女长前卒次嫁右通直郎知蕲州黄梅县管镌右承事郎徽州祈门丞程遯通仕郎胡如愚二尚处嫁程氏者亦前卒孙七人夀俊将仕郎夀朋夀祺夀岂余女也白氏故某州人有左神武将军者在国初勲臣籍生保州刺史讳延嗣太平兴国中赐第京师永昌坊赠相国公于夀春其后遂为夀春人保州生累左骁卫将军讳文质赠燕国公以女妻大魁刘煇于布衣时故其子始用文变武【阙】进士起家歴守蔡润二州有能名赠魏国公讳某【阙】为宜人大父自保州而下以丞相故皆赠太师金【阙】讳某宝文讳某以左朝请大夫复直秘阁后宜人若干日而终铭曰生身相门侈习弗蹈嫓徳儒先锵锵偕老双劒联飞松栢夹道有子有孙为善之报











　　盘洲文集巻七十六
　　钦定四库全书
　　盘洲文集巻七十七
　　宋　洪适　撰
　　墓志三
　　慈茔石表
　　太夫人沈氏常州无锡人祖讳宗道赠朝请郎考讳复仕至朝奉大夫赠左中奉大夫妣令人陈氏政和五年先君及进士第太夫人之兄太学博士松年在京师闻先君名定婚焉先君既调官与太夫人归乡家故贫有妹未行太夫人倾奁中装资遣之先君官浙东西奉祖母安舆太夫人承顔色一以顺朝晡所食寒燠所衣节适尽志祖母即时病视絮汤液不去侧夜分不脱衣倦则假寐建炎三年先君奉使朔庭时祖母年出七十方防盗旁午外无宁居泊家秀州长子适才十三穉儿多未免怀不敢以家事辞繄太夫人是赖他姬有子太夫人恩之有过于已出者一姬甚嚚以太夫人钟爱其女意小不怿故笞辱之以挠太夫人啼声一闻则慼然见顔面必俟其嬉戏复常乃恱终不少谴其母葢其仁厚出天资行于自然未常有所彊勉数数然也生理既薄所仰以给者唯先君奉入衣服饮食取财足至诸子买书或捐钱数万不靳训之曰尔父以儒学起家尔曹能一人趾美我不恨尝为之迎师千里外虽隆寒盛暑不使辍叔氏之妻既移夫于他门矣复失匹无所于归太夫人并其母畜于家不与娣姒时异讫又嫁乃已平生靖重口不桂人之过差心不念人之旧怨左右童侍不闻一厉声见一怒色盛德着于闺庭放乎乡党逺近戚疎识与不识讲太夫人贤以为口实绍兴八年十一月二十三日不疾而终享年五十初先君宦吴久又寓秀男女昏嫁在焉太夫人稍储奉余买田一防于舅氏仓卒弃刀筥乡闗回逺莫能办归计诸子禀舅氏指防榇往无锡以明年十一月辛丑于县开化乡白茅山之原窆之四年先君持节南归祖母故无恙所留九男女皆在旁而太夫人独下世先君痛之常欲反柩于乡而阴阳以为吉卜不克徙后十二年先君薨诸子用治命不敢祔二茔相望千五百里春秋祭祀弗洒弗扫遵通判常州日以行县数上塜适使浙西即移官厪得一拜墓下前年遵守吴门始能立屋数十楹于墓道西居僧以职香火迈官于朝从督府江上继廷劳使客且报聘六往来县中皆以王事奔命不获往松秋结恋为诸子无穷悲今适在京口尺五拱木扁舟三日事尔而又不能孤坟异县惧数世之下樵苏之不禁也乃书石表诸隧上陵湮谷变知其为鄱阳洪氏慈茔尚勿圯也太夫人以先君恩封令人赠硕人以遵入翰苑赠淑人以四子恩追封鄱阳郡夫人以遵入枢府进博平郡始时执丧者子孙十人厯二十六年唯他姬子邈不幸死凡男女孙曾其存者三十有九葢子十五人八男七女适遵迈以太夫人薨后始中博学宏词科遂饕官荣防禄仕而三釡之养不洎矣悲夫适今为左朝请大夫户部郎中总领淮东军马钱粮遵左中大夫同知枢密院迈左朝奉大夫前起居舎人逖右承议郎铸钱司主管文字逊右宣议郎浙西安抚司准备差使邃迅皆右承奉郎女三蚤卒次嫁右从事郎董公衡公衡卒更嫁左朝奉郎楚州通判余执度次嫁右承直郎王駜次嫁将仕郎臧栋次许嫁同进士出身朱晞顔孙二十四人十四男十女槻柲樇楀樌桴楹橰栶椿防机楠槻右迪功郎湖广总领所干办公事柲右脩职郎樇将仕郎楀右从事郎与柲皆监南岳庙樌将仕郎橰右承奉郎许嫁之二女壻左承事郎佥书平江军判官木待问左迪功郎饶州司户许及之曾孙四人男曰忱先君讳某终徽猷阁直学士鄱阳侯赐諡忠宣赠太子太师
　　罗尚书墓志铭
　　公罗氏讳汝檝字彦济其先自豫章辟五季之乱徙家于歙遂为歙人曾祖讳仁升祖讳承吉考讳举以公故累封至右朝请大夫罗本春秋时小国在襄之宜城又徙荆之枝江衍姓臯陶之后国近楚后为楚所并苗裔遂氏其国涉晋及唐闻见史策其名未彰彻至公而罗氏始大公强记妙言语年十六贡辟雍角出侪类乡先生胡伸为司业每对客诵其文博士毛友龙雅好古能于稠众中辩所作第政和二年进士教授郴州眉山唐庚见其诗击节赏之改兴国军永兴丞遭母胡宜人丧后为池州仪曹厯江东转运司干办公事通判江州擢枢宻院计议官又通判镇江府监登闻鼓院除大理丞迁刑部贠外郎以次面对谓养子之禁不寛则杀子之风不革请因贫困而以襁褓之子与人者毋拘以异姓占奏详尽即拜监察御史不阅月迁殿中侍御史抚州两陈四系狱误论轻罪者死公上疏寃伤之始诏天下断死刑守以下引囚问姓名乡里然后决廷议防守江淮异同乖戾公言大驾幸临安以江为墙壁淮为藩落二者备等耳今武昌至当涂营垒相望淮濆独山阳一军非策也刘锜以孤军郤敌于顺昌他师亦踊跃争奋请更戍以休其众间谍各私其畺封言人人殊请西府择一谨信者总其事江西羣盗窟穴潮漳之间踪捕者不越境请三路宪臣通治之户部符【缺】郡折民口防绢一缣八千请从其便输本色或以田业多寡率财供军公言州县有被灾害什四以上及盗贼未衰息者若雷同箕敛则民不堪命官吏以趣办受赏者请删其科又乞调武人作两淮守置都统制以防南北诸屯革窜名赏籍人以劝立功者迁起居郎权中书舎人迁右谏议大夫兼侍讲上问或谓春秋无褒然乎对曰春秋上法天道春生秋杀若贬而不褒是有秋无春也上曰自王安石废春秋学圣人之防寖不明近日得其要者胡安国与卿耳中官梁邦彦用蓝珪例免减借月廪外戚钱恺用潘长卿例落阶官公皆论其不可又请奬用五岭进士以风厉逺学迁御史中丞条陈治狱理财宣诏握兵之皆中时病或请下州郡分掾属比辑续降条法施行之公言祖宗画一之法悉出仁恕艰难以来竒请他比有罔密文峻之失其便于后者宜防为令否则削之马院旧占富阳沙田为牧地马不至而民代输如故公请还其地予民迁吏部尚书兼侍讲东朝归自朔方天子以孝治天下廷中持橐而奉亲者公及魏公良臣林公待聘凡三人公在经幄上屡问卿父安否尝以当迁一官易绯鱼为亲宠居顷之以父母春秋益髙恳求便郡奉甘防除龙图阁学士知严州三衙卒入州境捕民为兵公【阙】其人归之有【阙】辖始至遗鞍马缣帛之类甚腆公郤之【阙】而果有私请白焉集黄堂其僚欲奉瑞不许居三嵗匄闲提防江州太平兴国宫四其任筑室焉聊山之阳疏岩斸壑亭榭爽旷父子白首乡党荣之嵗在戊寅大夫公即世公执丧茹哀后二年五月丁亥薨年七十葢绍兴二十八年也积官左朝请大夫既谢事进一秩讣闻赠四秩长子遇明堂恩赠左通奉大夫爵新安郡侯邑户一千五百实封三百三淑人吕氏王氏俞氏后二年三月乙酉于县之宁仁乡汪龙原以俞淑人祔六男子今皆除丧矣长某右通直郎湖北安抚司主管机宜文字吁右宣教郎主管崇道观颉右承奉郎监泉州市舶务颂右承务郎监镇江府排岸愿右承务郎监饶州景德镇颒右承务郎监临安府新城税二女子右从政郎荆南节度推官胡昌右奉议郎佥书常德军节度判官俞穑其婿也孙男十三人表臣右承务郎监宣州水阳镇厖臣右脩职郎婺州兰溪簿元臣介臣克臣信臣世臣力臣似臣阜臣缙臣正臣扈臣女三人曾孙男二人公形貎颀硕音如洪钟上尝谓其南人似北平生寡嗜好于物无所玩自以布衣起闾巷服饰皆事朴素与人交不强相取下对人言若恐伤之或有片善称之不容口可以推毂则举手不以为难其学问醇正笔力雄健言必闗于教化不出奇以哗众取宠前后论谏数十百篇反覆详尽粹然皆忠厚之说入朝八年以令名始终不一遭诋訾有东山猥稿二十巻奏议八巻外制二巻藏于家始某举博学宏词公实持文衡及假守新安公殡在堂入哭之恸诸孤楹然来谒铭谊不得不诺去郡之明年乃克为之铭曰
　　罗以国氏鼻祖咎繇晋唐有人未都大僚朅朅尚书超轶系谱搴翔帝城自结当宁台评谏纸霜凝笔端语妙鶠阁革天官论思十载名声寡双河图峻职钓濑辅邦七十执丧华髪素韠终始宦岐莹无一失汪龙之阳松栢布布四山如厉永閟冠屦
　　俞淑人墓志铭
　　龙图阁学士新安郡侯赠左通奉大夫罗公讳汝楫之夫人湖州安吉俞氏女也曾祖讳汝尚屯田郎中赠左正议大夫祖讳温父朝议大夫赠少师考讳俟敷文阁直学士吴兴郡侯赠右宣奉大夫绍兴二十八年年五十七以八月二十五日终积封淑人又二年三月乙酉合于徽州歙县汪龙之原淑人柔嫕简静幼不嬉弄暗诵孟庄诸子书知妇人法度之事刀尺缝絍不学而工母和义郡夫人陈氏性严淑人垂髦在旁遇其笞怒妾媵必委曲营防谴者多赖以免吴兴公绣衣持斧过江东闻新安公之贤以淑人配之新安公笔耕起家尚俭朴门中无华靡之饰淑人来自冠族处之晏如前夫人有四子爱均已生新安公在谏垣御史府吴兴公以从橐尹京两家鼎贵金狨照映淑人出觐其亲有侍防之孝入翼其夫有齐眉之敬左右内外不一见其骄奢之色新安公退而里居淑人则进其子于学晨昏定省必问所以修业状俱卓然有立呜呼其贤如此四子颉泉州市舶务颂镇江府排岸愿饶州景德镇颒临安府新城税颉右承奉郎颂以下皆右承务郎孙男五人女一人某既为新安公作铭其子复以淑人之铭为请乃铭曰父兮显显夫兮振振其生也何恨山兮聨聨水兮绵绵有子兮营其阡
　　莱国墓铭
　　莱国夫人姓沈氏讳德柔常州无锡人左中奉大夫讳复之孙太学博士讳松年之女魏国夫人之侄年十有六归于洪氏为太师魏国忠宣公之冢妇尚书右仆射同中书门下平章事观文殿学士鄱阳公某之夫人事魏国甫三年自嘉禾奉柩至无锡治时魏公留北庭予家八弟妹食指稍众夫人职其忧厥后魏公落南予从天台归时遭秦氏废锢又往来防下家用益不足一衣一缣无不质诸人如是一星终夫人不戚戚也暨天日清明予起典州厯侍从持钧枢间八年夫人六拜恩封至赐国于莱始防防眉伸偿已往困未尝以荣渥自大予从防稽归得别墅于城阴筑台观艺花竹夫人喜同其游临水看山常至日昃归则孙枝诜诜含饴足乐俯育僮幼极其慈爱不幸枕疾七寒暑以淳熈六年八月二十一日薨年六十有一夫人性和易口不道人长短故中外娣姒踈近族姻终始无违言昏嫁叔妹五尽心不讳劳凡噐物簪珥弗少靳病中自办敛具衣衾裀褥一一皆备身后事则无片语及之予素恶钱谷米盐之问阖门百口伏腊琐碎率皆夫人区处故梱内之事畧不累予方寸得以涉园忘归呜呼而今而后无助我者矣男子九槻承议郎通判德安府柲奉议郎江西安抚司主管文字樇文林郎江东茶盐司干办公事樌宣教郎主管仙都观桴承事郎楹承奉郎监泉州市舶务防承奉郎二蚤世女子三长欲嫁而卒次嫁宣教郎知分宜县许及之先二年卒次嫁宣教郎知鄱阳县薛绍孙男二十倬俨皆承务郎伋偲傃价侨佺俣侃傒传佃僴儋仔俅俭俦伉孙女十以八年十月辛酉于鄱阳县怀徳乡之徐村铭曰苹蘩诗缺松槚成列百嵗之后与子同穴





　　盘洲文集卷七十七
　　钦定四库全书
　　盘洲文集巻七十八
　　宋　洪适　撰
　　乐章一
　　畨禺调笑
　　勾队
　　葢闻五岭分疆说畨阳之大府一尊属客见南伯之髙情摭遗事于前闻度新词而屡舞宫商逓奏调笑入场
　　羊仙
　　黄木湾头声閧然碧云深处起非烟骑羊执穗衣分锦快覩浮空五列仙腾空昔日持铜虎嘉瑞能名灼前古羽人叱召防重来治行于今最南土
　　南土贤铜虎黄木湾头腾好语骑羊执穗神仙五拭目摩肩争覩无双治行今犹古嘉瑞流传乐府
　　药洲
　　传闻南汉学飞仙炼药名洲粉雉边炉寒灶毁无踪迹古木闲花不记年惟余九曜巉岩石寸寸沦漪湛天碧画桥彩舫列歌亭长与邦人作寒食
　　寒食人如织借草临流罗饮席阳春有脚森双防和气欢声扬溢洲边药灶成陈迹九矅摩挲奇石
　　海山楼
　　髙楼百尺迩严城披拂雄风襟袂清云气笼山朝雨急海涛侵岸暮潮生楼前箫鼓声相和戢戢归樯排防柁须信官廉蛤蚌回望中山积皆奇货
　　奇货归帆过击鼓吹箫相应和楼前髙浪风掀簸渔唱一声山左胡牀邀月轻云破玉麈飞谈惊座
　　素馨巷
　　南国英华赋众芳素馨声价独无双未知蟾桂能相比不是人间草木香轻丝结蕊长楹穗一片瑞云萦宝髻水沈为骨麝为衣賸馥三熏亦名世
　　名世花无二髙压阇提倾末利素丝缕缕聨芳蘂一片云生宝髻屑沈碎麝香肌细賸馥熏成心字
　　朝汉台
　　尉佗怒臂帝畨禺逺屈王人陆大夫只用一言囘倔强遂令魋结换襟裾使归已实千金槖朝汉倾心比葵藿髙台突兀切星辰后代登临奏音乐
　　音乐传佳作葢海旌幢开观閤绮霞飞渡青油幕好是登临行乐当时朝汉倾葵藿望断长安城郭
　　浴日亭
　　扶胥之口控南溟谁凿山尖筑此亭俯窥贝阙蛟龙跃逺见扶桑朝日升蜃楼缥缈擎天际翼缤翻借风势蓬莱可望不可亲安得轻舟凌弱水
　　弱水天无际相去扶桑知几里髙亭东望阳乌起杲杲晨光初洗蓬莱欲往宁无计一展弥天鹏起
　　蒲涧
　　古涧清泉不歇声昌蒲多节四时青安期驾鹤丹霄去万古相传此化城依然丹灶留岩穴桃竹连山仙境别年年正月扫松闗飞葢倾城赏佳节
　　佳节初春月飞葢倾城樽俎列安期驾鹤朝金阙丹灶分留岩穴山中花笑秦皇拙祠殿荒凉虚设
　　贪泉
　　桄榔色暗芭蕉繁中有贪泉涌石门一杯便使人心改属意金珠万事昏晋时贤牧夷齐比酌水题诗心转厉只今方伯擅真清日日取泉供饮器
　　饮器贪泉水山乳防防甘似醴怀金嗜宝随人意任受恶名难洗真清方伯端无比未使吴君专美
　　沈香浦
　　炎区万国侈奇香稇载归来有巨航谁人不作芳馨观巾箧宁无一片藏饮泉太守回戍搜索越装舟未去薏苡何从起谤声沈香不惜投深浦
　　深浦停舟处只恐越装相染汚奇香一见如泥土投着水中归去今公早晚囘朝着无物迟留鸣橹
　　清逺峡
　　腰支尺六代难双雾鬓风鬟巧作妆人间不似山间乐身在帝乡思故乡南来万里舟初歇三峡重过惊乆别玉环留着缀相思归向青山啸明月
　　明月舟初歇三峡重过惊久别玉环留与人间说诗罢离肠千结相思朝暮流泉咽雾锁青山愁絶
　　破子
　　南海繁华最城郭山川雄岭外遗踪嘉话垂千载竹帛班班俱在元戎好古新声改调笑花前分队　髙防樽罍对笑眼茸茸囘盼睐蹋筵低唱眉弯黛翔凤惊鸾多态清风不用一钱买醉客何妨倒戴
　　遣队
　　十眉争艳眼波横蜺袖回风曲已成绛蜡飘花香卷穗月林乌鹊两三声歌舞既终相将好去
　　勾降黄龙舞
　　伏以玳席接欢杯滟东西之玉锦裀唤舞钗横十二之金咸驻目于垂螺将应声而曳茧岂无本事愿吐妍辞
　　答
　　眄流席上发水调于歌唇色授裾边属河东之才子未满飞鹣之愿已成别鹄之悲折荷柄而愁缕无穷剪鲛绡而泪珠难贯因成絶唱少相清欢
　　遣
　　情随杯酒滴郎心不忍重开翡翠衾封却软绡防锦水水痕不似泪痕深歌罢舞停相将好去
　　勾南吕薄媚舞
　　羽觞碁布洽主礼于良辰翠袖弓弯奏女妖之妍唱游丝可倩本事愿闻
　　答
　　踏软尘之陌倾一见于月肤防来苹之洲迷千娇于雨梦且蛾眉有伐性之戒而狐媚无伤人之心既吐艳于幽闺能齐芳于节妇果六尺之躯不庇其伉俪非三寸之舌可脱于艰难尚播遗声得尘髙防
　　遣
　　兽质人心氷雪肤名齐节妇古来无纎尘不蜕西州路争得人知是艳狐歌舞既阑相将好去
　　渔家傲引
　　伏以黄童白叟皆是烟波之钓徒青笠緑蓑不识衣冠之盛事长浮家而醉月更辍调以吟风乐哉生涯翻在乐府相烦女伴渔父分行
　　词
　　正月东风初解冻渔人撤网波纹动不识雕梁并绮栋扁舟重眠鸥浴鴈相迎送　溪北画桥弯蝶蝀溪南古岸添青葑长把鱼钱寻酒瓮春一梦起来拈笛成三弄二月垂杨花糁地荻芽迸緑春无际细雨斜风浑不避青笠底三三两两鸣桹起　新妇矶边云接袂女儿浦口山堆髻一拥河豚千百尾摇食指城中虚却鱼家市三月愁霖多急雨桃江緑浪迷洲渚西塞山边飞白鹭烟横素一声欵乃山深处　红雨缤纷因水去行行寻得神仙路楼阁五云心不住分凤侣重来翻恨花相误四月团荷钱学铸鳞鳞波暖鸳鸯语无数燕雏来又去鱼未取钓丝直上蜻蜓聚　风弄碧漪摇岛屿奇云蘸影千峯舞骑马官人江上驻天且暮借舟送过沧浪渡五月湖中菱芰遍丝纶欲下相萦绊却棹舩来芳草岸呼侣伴蓑衣不把金章换　碧落云髙星烂烂波心举网星光乱跃出鲤鱼长尺半回首防孤灯一防风吹散六月长江无暑气怒涛潄壑侵沙觜飐飐轻舟随浪起何不畏从来惯作风波计　别溆藕花舒锦绮采莲三五谁家子问我买鱼相调戏飘芰制笑声咭咭花香里七月凛秋飞叶响长吟杳杳澄江上秃尾槎头澄一网丝自纺新炊菰饭更相饷　渡口青烟藏叠嶂岸傍红蓼翻轻浪鸂沈浮双漾漾闻鸣桨髙飞拍拍穿林莽八月紫莼浮緑水细鳞巨口鲈鱼美画舫问鱼篙暂檥欣然喜金虀顷刻尝珍味　涌雾驱云天似洗静看星斗迎蟾桂枕棹眠蓑清不睡无名利谁人分得逍遥意九月芦香霜旦旦丹枫落尽吴江岸长濑黄昏张蟹断灯火乱圆沙惊起行行鴈　半夜系船桥北岸三杯睡着无人唤睡觉只疑桥不见风已变缆绳吹断船头转十月橘洲长鼓枻潇湘一片尘缨洗斩得钓竿斑染泪中夜里时闻鼓瑟湘灵至　白髪垂纶孙又子得钱沽酒长长醉小艇短篷真活计家云水更无王役更田税子月水寒风又烈巨鱼漏网成虚设圉圉从他归丙穴谋自拙空归不管旁人说　昨夜醉眠西浦月今朝独钓南溪雪妻子一船衣百结长欢恱不知人世多离别臈月行舟氷凿罅潜鳞透暖偏堪射嵗嵗年年篷作舎三冬夜牛衣半暖何须借　滕六晓来方命驾千山絶影鸟飞怕江上雪如花片下宜入画一蓑披着归来也
　　破子
　　渔父饮时花作荫羮鱼煮蟹无他品世代太平除酒禁渔父饮緑蓑借地胜如锦
　　渔父醉时收钓饵鱼梁防翅闲乌鬼白浪撼船眠不起渔父醉滩声无尽清双耳
　　渔父醒时清夜永澄澜过尽征鸿影畧畧风来欹舴艋渔父醒月髙露下衣裳冷
　　渔父笑时莺未老提鱼入市归来早一叶浮家生计了渔父笑笑中起舞渔家傲
　　遣队
　　春留冬及一年中杜若洲边西又东舞散曲终人不见一天明月一溪风水緑山青持竿好去















　　盘洲文集卷七十八
　　钦定四库全书
　　盘洲文集卷七十九
　　宋　洪适　撰
　　乐章二
　　鹧鸪天【次李举之见寄韵】
　　报答风光思更新安排好语续阳春罗胷玉藻英华别信手银钩防画匀　歌妙曲想光尘相望尺五叹参辰曲终强对红顔笑欠我髙谈惊座人
　　生查子【收灯日次李举之韵】
　　亷纎小雨来噤瘆轻寒乍丝竹送迎时灯火阑夜　铜壶漏故迟银烛花频灹怀我独醒人健笔方飞洒
　　蝶恋花
　　漠漠水田飞白鹭夏木阴阴巧啭黄鹂语金鐀诗人新得句江山应道来何暮　好向金门聨步武何事双旌却为丹丘驻琼斚十分须一举看看紫诏催归去减字木兰花【曽谹父落成小閤次其韵】
　　藩车容裔挺挺风流追两地粲斗分星诗句当年汗简青　疎帘披绣共防横云晴出岫新月如钩来照琼彛醉小楼
　　好事近【东湖席上次曾守韵时莫曹同席】
　　风细晚轩凉妙句初挥新墨緑水池中宾佐对嫩荷擎緑　坐防新月上云头清臂【阙】寒玉只恐朝来酒醒有文书羁束
　　虞美人
　　芭蕉滴滴窻前雨望断江南路乱云重叠防多山不似倦飞鸥鹭便知还　角声更听谯门弄夜夜思归梦鄱江楼下水含漪辜负钓滩烟艇緑簔衣
　　卜算子【席上赠瞻明】
　　修竹拂疎櫺淡月浸凉榭四畔青山进好风金鸭香煤灹　宝唾粲珠玑长袖飘兰麝莫问更楼夜若何且结髙阳社
　　冮城子【赠举之】
　　冥冥云屿两经秋落霞收断烟留小閤凉生清馥凝金虬乗兴开顔那草草烦玉腕举琼舟　明年此日楚江头极层楼望丹丘只恐溪山千里碍凝眸重倚栏干相忆处寻过鴈作书邮
　　减字木兰花【太守移具饯行县偶作】
　　使君情愫念我明朝移县去一醉相留和气欢声到小楼　暂时南北莫唱渭城朝雨曲此去农郊收拾童儿五袴谣
　　浣溪纱
　　邦伯今推第一流几因歌席负诗筹一时文采说台州雨脚渐收风入牖云心初破月窥楼翠眉相映晚山
　　秋
　　望海潮【题双岩堂】
　　重溟倒影五芝含笑神仙今古台州山拥黄堂烟披画防双岩瑞气长浮前事记鼇头有百年台榭千室嬉游墨宝凄凉风凌雨蠧尽悠悠　规恢共仰贤侯当政成五月景对三秋飞栋干云虚櫩受露放怀不减南楼宾燕奉觥筹妙绮笺琼藻声度歌喉只恐棠阴成后趣去侍凝旒
　　好事近
　　小閤过重阳愁对轻篁团色喜得蛮牋新唱似夜光明月　萸房菊蘃定相怜酪酎娱蕉叶犹记去年今夜听歌声清切
　　清平乐【次曽守韵】
　　风鬟飞乱寒入秦筝鴈情似云阴浑未展两脚更飘银线　横枝有意先开玉尘欲伴金罍何日舞裀歌扇后堂重到惟梅【郡有惟梅堂】
　　选冠子
　　雨脚报晴云容呈瑞夜雪萦盈连昼千岩曳缟万瓦堆琼稍稍冷侵怀袖鹤氅神仙兔园賔客髙防坐移清漏想灞陵桥畔苦吟缓辔耸肩寒瘦　向此际色映堂阴香传梅影寒力更欺尊酒左符词伯蛮牋巧思不道起风飞栁舞态弓弯一声低唱蛾笑緑分烟岫任杯行潋灔为公沈醉莫教停手
　　好事近【为钱处和夀】
　　缥酒颂青春不减宜城桑落楼下玉人凝笑散万英千蕚　绣衣当日帝王州横飞防雕鹗闻道赐环书下向金门持槖
　　鹧鸪天【次曽守游梅圑韵】
　　领客携尊花底开薄寒初送雨声来一声未弄林间笛几片低飞阁下梅　酬的皪少迟回不妨春雪散银杯玉肌莫放清香散更待晴时赏一回
　　浣溪纱【饯范子芬行】
　　整顿春衫欲跨鞍一杯相属少开顔愁蛾不似旧时弯未见两星添柳宿忍教三叠唱阳闗相思空望防稽
　　山
　　又【以鸳鸯梅送曽守是日曾守携家游南园】
　　报道倾城出洞房水边疎影弄清香风流更有小鸳鸯蝉鬓半含花下笑蛾眉相映醉时妆梦魂不到白云乡
　　又【以鸳鸯梅送钱漕】
　　玉颊微醺怯晚寒可怜凝笑整双翰枝头一防为谁酸只恐轻飞烟树里好教叙揷鬓云边淡妆仍向醉中看
　　又【席中答钱漕】
　　忆得熈春晓立班使星曽入紫微垣归来小饮友芝兰投辖风流今复见开尊礼数自来寛更看宝唾写乌栏
　　清平乐【以千叶粉红牡丹送曽守】
　　轻红淡白蓬阆神仙谪魏紫姚黄夸异色到得海边初识　玉栏不语如颦虚教春尽三分却问檀心谁向多情更属东君
　　生查子
　　桃疎蝶惜香栁困莺惊絮日影过帘旌多少愁情绪红武陵溪緑暗章台路春色似行人无意花间住
　　思佳客【次韵蔡文同集钱漕池亭】
　　花信今无一半风芙蓉出水几时红看成弱栁阴阴緑自在迁莺巧语中　风傍户月留空金尊相对醉珠珑归鞭欲指江南处囘首霞标忆旧峯
　　朝中措【曽守生辰】
　　当年召父治南阳千室颂慈祥今代天台太守声名已达岩廊　风流闲暇胡牀乗兴燕寝凝香好去花甎视草珠庭喜见微黄
　　江西文派有新图诗律嗣东湖十首齐安书事君王曾问相如　牙籖繙架银钩落纸美玉明珠见说诏藏金匮后来天下浑无
　　又【邓盐生日】
　　青云垂下不争程绣斧寄澄清黄木湾头人閙耳边都是欢声　仙家咫尺波涵渤澥路挹蓬瀛十日东君不老一星南极长明
　　又【师生日】
　　斗南楼阁舞祥云为寿几多人有客恰如东海年年为满金樽　无双治行儿童咏德草木霑仁只把空虚三院亦须笑傲千金
　　又【苏少连母生日】
　　西昆当日下云軿采藻奉苏仙玉节荣看常棣斑衣笑俯芝兰　寿觞争举歌萦蛾緑香袅龙涎须与寄声鸾鹤飞来嵗嵗年年
　　又【黄师宪侍儿倩奴】
　　嘉禾一别十经春清泖记垂纶今日天涯沦落跫然一见佳人　酒浮重碧声低云叶香趂霞裙准拟魁星归去他时相防金门
　　浣溪纱【夀方稚川】
　　占得登髙一日先跨云来作地行仙天将黄菊助长年健笔已凌枚叟赋髙怀欲着祖生鞭骎骎彯组向甘泉
　　临江仙【邓盐生日】
　　向日鹓行瞻鳯彩共朝直上金銮却来持节海云边身兼三使者名是一仙官　汉室中兴髙宻冠千年苗裔蝉连左弧嘉庆儛祥烟橘中招四老同醉酒如泉
　　又【防黄魁】
　　北斗南头云送喜人间快覩魁星向来平歩到蓬瀛如何天上客来佐海边城　方伯娱宾香作穗风随歌扇凉生且须滟滟引瑶觥十年迟鳯诏万里寄鹏程
　　又【稚川生日】
　　钓濑怀珠山韫玉谪仙至自蓬莱他年勲业上云台棣华开幕府莲沼屈英才　南极隆光秋烂烂门阑香雾萦回须将寿卉荐琼杯篱东明日菊借取一枝来
　　又
　　烟凑横岚霞抱日望中衰草稠稠西风吹恨着扁舟马卿多病后方寸不禁秋　颇念银壶行緑醑共听渔子清讴梦魂飞过海山楼人随秋易老情寄水东流
　　又【傅文生日】
　　干吕青云垂宝露结邻恰挂初弦瑞光腾踊杂非烟骑箕瞻鼻祖孕昴控胎仙　勲业子卿全汉节壮懐久寄林泉举觞低唱脸舒莲寿髙人七十果熟嵗三千
　　又【寿周材】
　　瓞緜緜储庆逺闲平代有名人一襦五袴说朱轮云逵鸳缀近雷社虎符新　政是泗滨浮磬日潘舆一粲欣欣鸾歌飞起杏梁尘巢莲问嵗介寿酒融春
　　又【送罗倅伟卿櫂新州】
　　逺驾星屏临百粤康沂户户歌功使君五马去乗骢卖刀无旷土赠扇有仁风　莫唱渭城朝雨曲片防时暂西东促归行拜紫泥封云霄先步武三接未央宫
　　江城子　【黄魁】
　　当年提笔上词坛琢琅玕涌波澜晁董声名一日满人间底事逺烦骐骥足梅岭外砚云边　元戎倾葢有余欢酒杯寛语离难只恐江滨明日起青翰暂去平分风与月迎细札步金銮
　　又【黄宪生日代作】
　　江如罗带抱山青好风轻五云横北斗南边晔晔使华星两路平反多少事培吉德赉长生　当年乌府振冠缨稔英声起鹏程垂上丹霄回首志澄清雪片深深梅着子归路近看和羮
　　醉蓬莱【代上陈帅生日】
　　正中秋初过重阳相近金茎多露玉燕开祥喜气浮庭户览鳯千峯骖鸾八桂未展青云步碧玉篸边红莲池上羽仙旁午　少日声名珠玑黼黻晔□分符喧轰持斧带缓裘轻足逺人襦袴唇注樱桃腰欺杨柳歌舞新蛮素满酌金舡寿公千嵗东台西府
　　满庭芳【代上陈帅生日】
　　昴宿光芒德星家世当时飞舞华旗风清玉宇珠露缀瑶枝八桂苍苍耸壑问椿木同数秋期黄堂上油幢转影美酒注金巵　英纒名宇早青箱传学黄绢摛词说江东治行召杜肩齐畏爱双行五管収绣斧却把旌麾欢声沸明年此日公在鳯凰池
　　千秋嵗【代上帅宅生日】
　　顔朱鬓緑天与穰穰福旄钺贵崇汤沐华轩鱼映锦紫诰鸾回幅为寿处玻璃凿落斟醽醁　瑞雾蟠华屋露浥秋兰馥香篆起歌裙簇衣斑丹穴鳯色润东牀玉鸾共鹤年年来听神仙曲
　　眼儿媚
　　黄堂风转碧幢开笙鹤九天来三冬爱日一方惠露人在春台　持杯多赞松乔喜低唱列金钗明年此日紫防垣里光应中台
　　鹧鸪天【胡提舶生日】
　　月上初映左弧葭吹六琯转璿枢日边逺近瞻新渥天下中庸系两都　犀献角蚌回珠皇皇星节烛扶胥满斟北海樽中酒请寿安期涧底蒲
　　长相思
　　朝思归暮思归塞鴈三年不见飞断肠天一涯　千思归万思归梦到窻前拂淡眉觉来双泪垂
　　又
　　栁青青酒清清雨脚涔涔忆渭城一尊和泪倾　山青青水清清水阔山重不计程愁堆长短亭
　　好事近【别傅文】
　　柳岸碧漪深底事催人行色无计曲留情话只别愁如织　小蛮樊素两倾城几度醉狂客明日扁舟西去听歌声不得
　　防绛唇【别宪帅】
　　天末相逢醉中不讶车茵汚一声鸣橹惊散眠沙鹭我是行人却送行人去听金缕莫辞甘醑别泪飞寒雨
　　南歌子【童岭作】
　　云拂山腰过风吹雨防来田园好处有池台记着相逢时节海棠开蝴蝶那无梦鸳鸯亦有梅藏钩解佩两三杯明日水边沙际首空回
　　好事近
　　烂漫海棠花多谢东君留得眉寿堂边风景与蓬瀛咫尺　桃红李白竞争妍緑野尽春色只欠樱唇清唱怕行云南北















　　盘洲文集卷七十九
　　钦定四库全书
　　盘洲文集巻八十
　　宋　洪适　撰
　　乐章三
　　生查子【盘洲曲】
　　带郭得盘洲胜处双溪水月榭间风亭叠嶂横空翠团栾情话时三径参差是听我一年词对景休辞醉
　　二
　　正月到盘洲解冻东风至便有浴鸥飞时见潜鳞起髙桞送青春春在长林里緑蕚一枝梅端是花中瑞
　　三
　　二月到盘洲繁缬盈千蕚恰恰早莺啼一羽黄金落花边自在行临水还寻壑步步肯相随独有苍梧鹤
　　四
　　三月到盘洲九曲清波聚脩竹荫流觞秀叶题佳句红紫渐阑恋恋莺花主芍药拥芳蹊未放春归去
　　五
　　四月到盘洲长是梅黄雨屐齿满莓苔避湿开新路极望緑阴成不见乌飞处云采列竒峯絶胜防庐阜
　　六
　　五月到盘洲照眼红巾蹙勾引石榴裙一唱仙翁曲藕步进新舩鬬楫飞云速此际独醒难一一金钟覆
　　七
　　六月到盘洲水阁盟鸥鹭面面纳清风不受人间暑彩舫下垂杨深入荷花去浅笑擘莲蓬去却中心苦
　　八
　　七月到盘洲枕簟新凉早岸曲侧黄葵沙际排红蓼团团歌扇疎整整炉烟袅环坐待参横要乞珠丝巧
　　九
　　八月到盘洲桞外寒蝉懒一掬木犀花泛泛颇黎盏蟾桂十分明逺近秋毫见举酒劝嫦娥长使清光满
　　十
　　九月到盘洲华髪惊霜叶缓步绕东篱香蘃金重叠橘緑又橙黄四老相迎接好处不宜休莫放金尊歇
　　十一
　　十月到盘洲小小阳春节晚菊自争妍谁管人心迹木杪簇芙蓉禁得霜如雪心赏四时同不与痴人说
　　十二
　　子月到盘洲日影长添线水退露溪痕风急寒芦战终日倚枯藤细防浮云变洲畔有圆沙招尽云边鴈
　　十三
　　腊月到盘洲寒重层氷结试去探梅花休把南枝折顷刻暗同云不觉红炉热隠隠緑蓑翁独钓寒江雪
　　十四
　　一歳防盘洲月月生查子弟劝复兄酬举案灯花喜曲中人半酣添酒留罗绮车马不须喧且聴三更未
　　阮郎归
　　澄清阁下藕如舩扁舟曽采莲向来辛苦叠青钱而今知几年　人去也客凄然酒泉添泪泉一杯今夜且留连断肠芳草边
　　浣溪沙【席上别王巨济先是两姬免冠王夺两秩继以章罢】
　　丹桂飘香已四番杖藜擕手自今难黯然离恨满江干壁上两冠元是防花前双韵几时弹中秋后夜与谁
　　防
　　满江红
　　暮雨萧萧飞败叶増添秋色登髙防痴风吹散山居嘉客人世难逢开口笑老来更觉流年迫到于今黄菊满园开无人摘　珠履凑铢衣窄萦翠裙催牙拍索松儿添半战酣相吓橘緑橙黄时节好舞停歌罢门墙隔酒醒时枕上一声鸡东方白
　　又【郑宪席上】
　　累月愁霖知今夕是何天色秋老矣芙蓉遮道黄花留客长有霜螯来左右谁言枥马能煎迫眄高穹重叠起顽云星难摘　罗绮盛牕轩窄心已醉肩须拍更十分行酒再三相吓鳯诏十行归路近桂华千里明年隔趂闲时楼上共凝眸芦花白
　　临江仙【盘洲饯汉章】
　　两载绣衣频驻节金莲曽印青苔匆匆归去寿琼杯曲终挥别泪江上片帆开　记得秋宵山吐月酒酣同上层防杖藜何日解重来相思慿过鴈飞送一枝梅浣溪沙【景庐以米书眉间一防黄之曲饯送郑宪因用其韵】
　　举目霜林叶叶黄使星归骑未须忙烟鬟千叠弄残妆内殿恩光承雨露外防风力挟氷霜应懐三径杂花
　　香
　　又【席上再作】
　　不见丹丘三十年青山碧水想依然自惊緑鬓已苍顔月在桞梢人径醉雨荒院菊有谁怜绣衣归与故人
　　言
　　生查子【姚母寿席以龟游莲叶杯酌酒】
　　碧涧有神龟千嵗游莲叶七十古来稀寿母杯频接绣衣牵防衣喜庆相重叠龟紫萃孙曽鹤髪何须镊
　　又【枕上作】
　　贪防端木花难办销金帐庭下舞琼瑶飞到眉上衰病不禁寒对景频惆怅梦寐到凌风倚着青藜杖
　　鹧鸪天【席上赏牡丹用景裴韵】
　　莫问甘醪浊与清试将一酌破愁城海棠过后荼防发堪叹人间不再生　心已老眼重明嫣然国色带朝酲耳边聴得兰亭曲一咏流觞已有名
　　又【十九孙入学因作小集次景裴韵】
　　两塾弦歌日日春不容坐席更凝尘常思芳桂攀燕窦未见童乌继子云　流庆泽仰家尊捄荒阴德过于门从师已是平原客毛遂懐绷作弄孙
　　好事近
　　春意渐盈盈窻外小桃堪折若问得人怜处是轻颦时节　主人特地出红妆不要云心月三径虽然冷淡有采莲舟楫
　　满江红
　　春色匆匆三分过二分光景吾老矣坡轮西下可堪弄影曲水流觞时节好茂林脩竹池防永望前村緑桞防茒檐云封岭　蜂蝶閙烟花整百年梦如俄顷这囘头陈迹漫劳深省吹竹弹丝谁不爱焚琴煮鹤何人肯尽三觥歌罢酒来时风吹醒
　　又【立夏前一日景卢借坡公韵】
　　雨澁风悭双溪闷几曽洋溢长长是飞霞散绮岫云凝碧脩禊欢游今不讲流觞故事从何覔待他时水到却寻盟筹输一　燕舞倦莺吟毕春肯住才明日欠池塘緑皱小荷争出童子舞云浑怅望吾人提笔谁飘逸记去年脩竹暮天寒无纵迹
　　又【和徐守三月十六日】
　　雨过春深溪水涨緑波溶溢桃李是杨花吹絮草茵凝碧驹隙光阴身易老槐安梦幻醒难覔筭六分春色五分休才留一　鴈骛静文书毕尘外趣壶中日喜兰亭修褉郊坰忺出合璧连珠同啸咏怒猊渇骥尤清逸酒斟时梁上暗尘飞无痕迹
　　又【荅景卢】
　　衰老贪春春又老尊罍交溢凝目处清漪拍岸四山堆碧白也论文情最厚维摩示病心难覔到盘洲车骑太匆匆觞浮一　春再见官期毕归路近长安日奉清时明诏送囘更出上殿风霜生颊齿元龟献替图无逸记而今杖防过溪桥留行迹
　　又【黄堂席上荅太守】
　　燕寝香凝官事了诗情充溢归后院花容争媚桞眉添碧老子胡牀常自叹轻裙长袖从何覔探城楼此际夜如何更筹一　人已老春将毕临曲水才旬日快朝来雨过鱼儿争出淡酒一杯空酩酊黄堂千骑真安逸问朱幡何日到丘园聨綦迹
　　又【席上荅叶】
　　百计留春春不住愁懐填溢争如对寳梳鬓翠环铺碧紫绶金章都是梦云庐花坞如何覔劝金杯浅笑傍賔筵须均一　前夜月新离毕収澁雨呈红日荷主人情重五云齐出一颗樱桃天付与数声水调人飘逸叹荒园三月百花残无踪迹
　　南歌子【雪中和景裴韵】
　　闰嵗饶光景中旬始打春拥炉防雪酒催人梁上不曽飞落去年尘　未暇巾车出何妨举盏频斜川日月已成陈想得前村仙子晚妆匀
　　又【呈叶宪】
　　多病都縁老寒阴可惜春栽桃种竹怕因循移转篮舆藤杖未开门　真率须如约安排欲效颦莫将筝笛损精神自有啼莺舞鹤解随人
　　又【示景裴弟时叶宪明日率真】
　　顽健输村老嬉游付后生七旬才有五清明须趂良辰美景绕园行　云意将飞雪天心未肯晴难将性命作人情只合拥炉清坐阅医经
　　又【喜晴用前韵】
　　住得如筛雪方欣有脚春谁云三尺不须寻若是诗僧月下许敲门　钜竹多中断残梅竞小颦畦丁说与主林神扫洒板桥前径待吾人
　　又【示裴弟】
　　强作千年调难逾五度春脊令继踵漫相循休要关心药裹也扄门　蕙帐银杯化【自谓】纱窻翠黛颦【谓弟】烧香试问紫姑神一嵗四并三乐几多人
　　又【寄景卢】
　　南浦山罗列东湖水渺弥主人好客过当时斗转山横时候醉如泥　莫管莺声老从他桞絮飞野园春色别无竒船上有花多酒未须归
　　好事近【席上用景裴咏黄海棠韵】
　　睡足淡梳妆喜见诗人元白不觉艳红妖紫壊花仙飞格　须知玉骨本天然不是借人力准拟小春重防望秋灰无射
　　卜筭子【太守席上作】
　　五鳯望中仙五马人间贵舞态歌声尽出羣乌鹊巡檐喜　昨夜值狂风痛饮元无味说与谯门漫打更却怕催归骑
　　满庭芳【辛丑春日作】
　　华髪苍头年年更变白雪轻犯双眉六旬过四七十古来稀问桞寻花兴懒拈笻杖闲绕园池尊中有青州从事无意唤琼彛　人生何处乐楼台院落吹竹弹丝奈壮懐销铄病费医治漫道游鱼聴瑟弦绿绮山水谁知盘洲怨盟鸥间濶瘗鹤立新碑
　　又【酬徐守】
　　风搅花间雨悭桞下人人懒拂愁眉年荒省事投辖井中稀架上舞衣尘积弦索断筝鴈差池南柯梦转头陈迹饥鼠穴空彛　新年官事少秋蛇春蚓重叠乌丝更出竒花判百病都治报道行厨办也乌鹊喜龟鹤前知更书近鹓行浸逺长对去思碑
　　又【酬叶宪】
　　殢酒消愁逢塲作戏何曽择地伸眉诗筒来往如我与君希喜得青春有闰添日月欵曲临池盘洲有山肴野防安用设鸡彛　老来空自笑一头梳雪两鬓吹丝便常逢社饮聋不堪治曽就新年真率花神报蜂蝶皆知东风恶江梅欲尽荐福莫轰碑
　　又【和叶宪韵】
　　桞径花台熈熈春动游人珥堕簮遗枯藤到处緑刺惹冠衣雪后园林更好琼作佩香满横枝巡檐久留连一笑不管午阴移　盘洲今雅集皇华飞葢挥麈迟迟觉龟鱼増价草木生辉梁上不教尘落谈文字酒散星希明年好玉津随驾囘首记襟期
　　又【再赠叶宪】
　　同病相怜冻吟谁伴漫懐举案齐眉槐安梦境一笑自来希未到斜川见雪春饮半尚压铜池今思古拊盆击筑虿鼎问防彛　何时天意解并游花坞旋扫蛛丝对壶中闲日冗牍休治四坐同盟情话飞玉麈万事多知杯盘省浅斟随意真率视前碑
　　又【荅景卢遣懐】
　　蝴蹀梦魂芭蕉身世几人得到厐眉十分如意天赋古今希昼日猥叨三接摩翼曽化鲲池槐阴下深惭房魏那敢作封彛　鴈行争接翅北门炬烛西掖纶丝幸归来半世园路先治渔唱樵歌不到莺燕语何畏人知编花史脩篁千畆封植具穹碑
　　又【酬赵泉】
　　春日花畦雪迷筠坞桞梢未肯低眉泥深路滑车马徃来稀平地琼琚盈尺氷冻解澹水如池皇华喜争添泉货不铸尚方彛　光阴驹过隙髭髯如防容易成丝把诗盟长讲酒病休治两两垂螺舞彻藏羌管人已潜知樯乌转钱流地上褒诏便刋碑
　　又【酬赵宪】
　　当国无功归田有分四山浓抹烟眉春云多变清昼惠风希欲踵兰亭故事溪水涨簮盍鵞池临脩竹一觞一咏考古到辛彛　当时龙衮侧亲闻胪句天语如丝漫三年博士局冗争治厎事绣衣留滞青天瑞奴皆知迎归诏鸾台鳯阁名记壁间碑
　　又【再作】
　　草阁烟横花蹊雨润伤春谁画鸦眉药囊未减尊酒自然希堪叹云和挂壁弦半絶鼠啮龙池投壶罢慿栏玩古罗列父丁彛　龟巢添緑皱残梅片片新栁丝丝恨风狂折竹鹤病谁治自信年衰景短甘冷淡应也天知埙篪奏清歌醉墨一一上圭碑
　　又【景卢有南昌之行用韵惜别兼简司马汉章】
　　雨洗花林春囘桞岸窻间列岫横眉老来光景生怕聚谈希何事扁舟西去収杖屦契濶鱼池流觞近诗筒蹔歇焉用虎文彛　良辰懐旧事海棠花下笑摘垂丝叹五年一别万病难治几处绣衣尘迹歌舞地乌鹊曽知君今去珠帘暮卷山雨拂崇碑【汉章作山雨楼景卢为之记】
　　又【再作寄卢景】
　　旧日盘洲藏钩卜夜松儿笑拣双眉老人好静此乐数年希尚记乗舟西遡楼巻雪曽到雷池今非昔畏寒闭户弃掷夏商彛　入春逾两月轻烟非雾细雨如丝任风頺花架不惮装治想得醉吟滕阁家园事争解详知归来好猿惊鹤怨孤负辋川碑
　　望江南【荅徐守韵】
　　嗟故嵗夏旱复秋阳十雨五风皆定数千方百计为灾伤小郡怎禁当　劳抚字惠露洽丁黄田令吹烟常蔽野居民安堵不离乡祖道免赍粮
　　又【再作】
　　倾葢侣古语诵邹阳曲水一觞今意懒阳关三叠重情伤离恨落花当　人截镫归骑莫仓皇谁肯甘心迷簿领不如袖手傲家乡髙枕熟黄粮
　　西江月【雪中】
　　小室坐氊重叠红炉兽炭交加一巵村酒吸流霞窻外寒威可怕　心在盘洲种桞眼防密雪飞花银杯缟带不随车江上渔蓑难画
　　又【再作】
　　席上酒杯难减鼎中药味频加老人争得脸如霞镜里衰容人怕　檐溜尽成氷柱前村变却梅花琼瑶破碎为行车冻雀盈枝堪画









　　盘洲文集巻八十
　　钦定四库全书
　　盘洲文集附录
　　宋尚书右仆射观文殿学士正议大夫赠特进洪公行状
　　曽祖炳赠少保曽祖母何氏赠纪国夫人祖彦先赠太师秦国公祖母董氏赠秦国夫人父晧徽猷阁直学士赠太师魏国公諡忠宣母沈氏赠魏国夫人本贯饶州鄱阳县年六十八
　　公讳适字景伯其先徽州人唐末避乱徙乐平之洪岩世以耕桑为业自髙祖府君【士良】笃义方之训力教子孙每以事过郡至滃潭爱其山朝水抱可卜宅兆则郑重求之立庾屋其上为往来贮储地疾革命家人曰我必于彼后世青紫当不絶越十六年为元丰乙丑长孙给事中【彦升】遂以进士起家是为公伯祖又三十年政和乙未曽孙忠宣公继之是为公皇考又二十七年绍兴壬戌公与介弟文安公【遵】中博学宏词科后三年仲弟今敷文阁待制同修国史【迈】继之给事之后官者七忠宣之弟侄官者九子孙曽孙官者二十六忠宣尝叹曰秦氏置我死地曽祖潜徳焘后而禭章无因赍恨泉下矣公初除执政即当转官匄髙祖防典上恻然从之诸公议以大夫告第既有尼之者遂寝公为儿时已颖异十余嵗日诵三千言忠宣连【缺】　因寓嘉禾及使北公年才十三已能颛任门户时值敌骑犯吴间闗奉秦国魏国挟五弟三妹归鄱阳指众食贫忠宣奉入在秀复迎挈以往凡九年而魏国弃诸孤忠宣又乆留朔方公茹悲含辛破涕自力以奉秦国之欢躬率三弟刻意问学为文自出机杼皆中程度一时名人多折辈行与之交外氏居无锡公奉魏国之防往依以时河南复为王土尝拟宰臣贺表有宣王复文武之土光启中兴齐人归郓讙之田不失旧物之句仲舅博士沈公【松年】一见竒之勉以为宏博之习初用出使恩得修职郎监南狱庙调严州录事参军浙西提举常平司干办公事既以词科赐第宰臣进读制词太上皇曰父在逺其子能自立为可嘉宜与陞擢差遣于是为勑令所删定官改左宣教郎入秘书省为正字才数月忠宣南归以直忤秦桧即去国公以奉亲自列通判台州将终更忠宣有英州之谪台守与公不相能尝行县至黄岩令以繋囚十数辈匿堂庑间诡以狱空告公坐令聴事闻大呼声即诘视诸囚皆叫号称寃因备其事申诸司归白守守以为不闗白长官撰弹文迎秦意秦讽言官上之坐免官往来于英以奉忠宣温清里门聚食数百指皆仰给于公公处之怡然凡九年而忠宣薨服除起知荆门军以恵爱为政首奏便民四事太扺以均敷茶额钱所出甚于常赋茶商执害民之柄而托吏为奸民力重困官田以附种为名而不稼纳租麴引失立法之意而重叠出镪大礼代它州之贡而多方取办乞罢行之又荆门自兵火后学校废弛遇大比则附试江陵解额五才得一慨然以作成为已任力请于朝由是军得自解发额亦稍増其旧改知徽州先是朝廷立赏鬻官田当路急于受赏督迫甚峻属邑一切望风公下车民竞赴愬公曰赏可慕民独不可爱耶乃戒属邑有虐吾民者必劾已而使者罢去民卒得寛郡多讼分产不平者公究其端以官印闗书吏倍有邀索民宁匿闗而惮费以故成讼公下令许民持闗立庭下不以蚤莫即时呼吏印给之无毫髪费旧讼顿息其简易近民率如此提举淛西常平茶盐事诣阙且对适文安知平江府引嫌当避乃移节江东尝奏论役事其略曰元祐指挥合役坐闲人户不及三畨处令雇募苏轼谓圣恩欲使百姓空闲六年是以绍兴二十六年之防歇役六年者与白脚同行之数年下户得以寛佚间者宣州守臣有请欲不候六年再差上户有司误以歇役六年之文冲改下户畏避多致流徙葢上户税钱有与下户相去十百倍者必俟差遍下户则富家经隔数十年方再执役臣守徽州以婺源一县言之有差及一贯税钱者民间哀诉诚为可念乞仍行二十六年指挥庶使细民鼓舞徳泽又如一都之内上等五户税钱各五十千中等五户税钱各三十千各曽应役若以歇役六年再差恐中等五户侥幸终免乞自第一户差至第十户然后再差所贵役法均平上下称便人以为切中役法之弊江东实为乡部公又尝兼提防刑狱事风采凛然不可干以私逆亮败盟有防令沿江监司条具恢复事公上奏谓逆亮既殒大定嗣位未必诸国服从若能仰顺天时遣使归疆则王师不血刄而得土宇实天下之辛万一敌众尚强自淮以北别无争立之人则宜多遣有胆力人密传诏檄使中原义士各取州县因以畀之王师但留屯淮泗募兵积粟以为声援不必轻涉其地以务力争俟蜀汉山东之兵数道俱集见可而进迟以嵗月必有机防可乘恢复故地何翅破竹庶几兵力不顿可以万全车驾亲征至建康因上殿陈言江乡之民以旱荒而迁徙淮甸比遭敌骑之扰复还故乡则所弃之产已为官司估卖形势之【缺】　者十不偿一佃者量纳租课无补于官而有害于民乞断自绍兴二十八年以后凡州县所卖逃产许原业人子孙以原估价就赎専委提举常平官觉察太上褒予甚饰时待制为右史受命迎使客入对太上顾其副张抡曰洪某三子其材皆可用公激烈初心念先志之未酬每思尽瘁曰边防曰民兵曰防江曰积粟曰赈济流民皆次第为朝廷言之除尚书户部郎中总领淮东军马钱粮当海州解围又有符离甲申之役沿淮列戍襁负而归者踵相蹑供亿之费数倍于曩时公以书生从容心计略不见其趣迫之色有防犒解围军兵而镇江府前军之右军与太平州之武锋军以在围中独不预公从权比附且倍其赏军士莫不驩呼又以便宜招安海道尝为过者又谓沿边已招纳降人若使之饥寒失所则必怨望如萧扎巴一家余二十口劵钱最多日不过千六百金尚不给用则其余可知乞将已有官人与给料厯进勇副尉与依武勇给券四口或五口以上亦与添给口食其临事机识大体类是总所建治京口名虽淮东而所总多江东淛西财赋尝奏乞以淛西江东财赋入御勿复増荐举添官属庶名正事顺可以办集又尝请于朝皆为户部所沮公登政府始请行之淮东至今防赖就除司农少卿隆兴二年二月召还改太常少卿权直学士院旋又兼权礼部侍郎上初讲郊丘之仪公建议合进胙徳夀宫及改定乐章并郊回用雅乐与减乐工之冗员皆当于礼而适于时文安公罢西府公亦上章求去上谕令安职复遣中使赐以珍茗越三日与右正言尹穑同赐对选徳殿上顾谓穑曰洪某为人温粹文词有用论事皆可行褒奬至于再三穑出惊叹曰圣眷乃如此言者既攻文安雅不欲公留及是始无相撼意阅月除中书舍人汤丞相【思退】罢免公当草制侍御史鼂公武啧有语公露章求去且乞身于上前甚力上曰前日公武谓思退有罪而卿称之为大臣制词中无谴责语乃其死党朕曰朕令作平词非其罪公武执弹章在手乞留榻后已却之仍徙置户部矣时敌再犯淮甸羽书狎至书诏填委上焦劳至夜分不寐或夕召或细书咨访公独当内外制视草之余应诏密启黙当上心始淮上斥堠不眀将帅无申发文字公奏乞预隄防海道又乞降亲征诏以激励士卒敌既寻盟首为贺生辰使上谓副介龙【大渊】曰前日洪某侍玉辂见其容貌甚悴岂有声色之奉耶方欲大用之可谕意令自爱公附奏曰家素无侍妾近以法服执绥车辂撼顿失其常度咫尺天威有战栗之色报国之躯敢不自爱既越境金遣同签书宣徽院事髙嗣先接伴嗣先之父司空尝有徳于忠宣者故见公加敬且询先世甚详公因逊谢相与驩甚颇得其要领以归乾道元年五月除翰林学士仍兼中书舍人辅臣奏例无翰苑下兼西掖者上曰洪某在后省甚振职且要其整顿纲纪秦埙提举太平兴国宫公奏秦桧欺天盗柄戕害忠直当锢其子孙若一人奉祠则其党与皆有弹冠之望所谓一叶不去将寻斧柯者矣上即从之故事给舍缴駮施行者皆封付三省是奏乃以付公明日召对上曰所论秦埙甚当异日有缴奏只须批勑以来不须聨章虽朕意所向而不可行者但论之如缴论巫伋之不当被召余尧弼之不当复职莫汲之不当除编修计议官议者皆以为当未尝一为亲故千求除授有改秩而避免作县别得差遣者虽门下士亦不置以故人服其公盈旬乞免兼职上曰执政有缺朕今用卿既因缴马监崔良辅转官事上数称善至乞令大臣讨论赏典处上云卿今自作执政可以讨论六月除端明殿学士签书密院事上语参政钱公【端礼】虞公【允文】曰三省事与洪某商量蚤朝遂不先退东西府同班奏事自此始诣徳夀宫谢太上皇曰上用卿为执政朕亦谓从官中无逾卿者卿父精忠今人臣所无朕尝谓苏武不能及顷归自敌中欲除执政为秦桧所忌挤排使去上天有报卿兄弟相继辅政公每遇奏西府事必极意展布至三省则终不敢出位尽言一日偶及皇甫倜军告乏户部祗将桩积钱应副上云无分三省事卿有所见第言之八月除左中大夫防知政事十二月拜左通奉大夫尚书右仆射同中书门下平章事兼密使明年三月乆雨上迎天竺佛请霁减膳却荤公以燮理亡状独三上章乞罢免且面奏求去上曰春间自是多雨卿奉法守公近年宰执所不及第安职台谏因论列上随事谕之諌议大夫林安宅至居家待罪遂以观文殿学士提举太平兴国宫明日上谓参政叶公【颙】曰宰臣奉法守公纯诚不欺近年无如洪某者台谏搜索细故不存公道安得如此人而用之公自西府至相位才旬月而进呈之际多所开陈大抵以诚实不欺为主见有负于国害于民者必正色拒之宁已任怨而必欲使君立于无过之地用人第取实材不采虗誉可予不以疏而弃不可予不以亲而私有受荐而终身不知所自者上尝曰今日可谓存公道卿等所拟无不当可见留意选择公奏蒋芾尝语臣无事可论缴臣云前此见行事有特字者皆是非法今不敢下一特字自然无可论缴上曰蒋芾亦有此言因奏臣到政府数月见陛下行事未有不循典宪者今蒋芾尚欲审特防常思祖宗故事更愿陛下思其所以益崇圣徳上曰朕与卿等共守之上欲幸白石教塲阅三卫军马公奏云阅武固有名第闻三衙潜储鹰犬外人以为出猎又闻凖备麞鹿传之逺方恐损圣徳上曰朕意不如此于是戒诸将不得以鹰犬自随用兵后调度不给献议者欲复免行钱上曰曹泳所行惟免行一事至今人以为是今日岂可不及曹泳继是有乞借房缗收职田立宫观岳庙额添交子増乳香之直令诸郡献羡余者上以为伤国大体公亦力賛以为不可行上欲亲见问郡守以观能否公奏乞降防去阙期半年令奏事之任自是一经睿鉴能否判然诸郡多得良二干石时有辅郡守献言欲如汉太守许上计上问可以行否公曰汉法令长吏守丞嵗终上计大略似今攒帐耳郡守不可以自来惟严助以汉廷切责乞奏三年计不可行人以为善对然公始为执政即奏减机速房吏人它日又奏乞降防不得存留三省并密院额外吏人将上承防司谢褒者至漏舍坚请存留王兴祖等四人褒之子梓实在四人中公奏朝廷乆不治吏互相循袭无所忌惮乞与放罢编管上然之户部吏有稽慢公亦惩治不贳侍郎林安宅上章待罪上曰断一二吏何至如此虽圣明可恃而羣小固已愠矣又安宅乞降度牒千道限广东一季尽鬻公奏诸路分科甚扰乞减半付漕司俾从民便无得分下诸郡上深以为然马司治马甲买牛皮五千五百而御前又买五万内侍复传防下工部买十三万公奏淛西去年水潦漕司期限逼民多杀牛纳皮上曰如此却是公然使人杀牛军器所妄计耳祗买一万奏曰陛下务农重谷恤民如此天下幸甚中防朱彦宗守婺公奏彦宗虽故翊善子而娶长公主女家居婺此命若出恐骇物聴寻改知泰州殿中侍御史张之纲论不差陈宋霖华初成事以初成姓名藏之章疏中公奏白其事上取履厯视之明日曰华初成数放罢又尝勒停年已及岂可复使为郡卿敢理防台谏事可见无私朕终夕为之喜监察御史刘贡初除公尝于上前誉之有术士薛言中出入贡门因为人求官于密使汪公【澈】事泄送临安府防奏事上称贡能治钱塘寄囚事云适已除殿中侍御史公因斥其过且言除书未啓当封还上曰卿等如此无隠向来宰执所无贡遂罢去皇甫坦以方技进尝与右史陈【良祐】同坐客舍谒者导陈先坦怒不同升盛詈谒者奋而来前遽出懐中一饼以献公掷之地曰君诚有道何不为吕洞宾韬光尘外而仆仆朝市正须仙食非所愿麾使出翌日奏曰通国以神仙待皇甫坦不识陛下以为何如人上已先知昨日事笑曰颇能布气治病耳昨日中宫赐之酒陛辞已大醉语言不伦故如此凡公之所行人多为之岌岌而公奋已直前无所回避林安宅既登諌坡或劝公为去就以避之公曰主上圣徳逺过汉唐之君士患不逢时今身登宰辅恨无以报国苟一日留有竭吾愚尔吾于安宅异同国事也患失非所计讫堕其口去国不数月除知绍兴府淛东安抚使在越一嵗有半为治得大体而无废事不求治赋而用自足吏畏民爱至于今思之请祠以归提举临安府洞霄宫待制在西掖上曰观文在朝肯宣力林安宅懐奸不能容今已三请祠矣姑从之有大藩阙即复用矣公既归素不为求田计闾舍之外得负郭地百畆翦除荆棘列岫如骛双溪上下引以为兰亭曲水之饮渚洲窈深花木映带位置台榭随力兴作野服瘦笻终日婆娑其间人视之不知其为丞相也目其地曰盘洲一卉一椽皆有题咏杂亲朋醻倡为一帙曰盘洲编平生澹泊老犹嗜书不倦晚嵗为文益古轶出西京之上尤好汉略去笔墨畦迳而落纸典型深得东京用笔意治越之暇训释考证博极古书为释一书卄七卷嗣有附益为续卄一卷其后时有删润合释续为一而是正之以属越帅刋行为书史失去不复存副本公每以为恨有文集一百巻藏于家淳熙十一年二月二日薨于正寝公自撰遗表至是上之天子震悼赠特进官其后如格爵至鄱阳郡开国公食邑五千二百户实封二千六百户娶沈氏封莱国夫人左中大夫【复】之孙即太学博士【松年】之女魏国夫人之侄先五年薨公为墓铭效汉人立双阙因自作小传俾后人刻其上男九人□朝奉郎通判兴州柲承议郎通判光州槢蚤亡樇文林郎池州建徳县丞樌宣教郎知隆州府武宁县桴故承事郎楹承奉郎监汉阳军酒税槺早亡防承奉郎监台州商税务女三人长欲嫁而卒次归及之次嫁承议郎知袁州宜春县薛绍孙二十人倬承务郎监筠州新昌县须税俨伋皆承务郎伋监舒州山口镇偲傃俌侨佺俣侃傒傅佃僴仔俅俭俦伉一未名孙女十人长适迪功郎隆兴府武宁县主簿杨汝明次将仕郎权当国次承务郎监镇江府江口镇税张履信余皆在室将以明年三月甲申于郡四十里徐村之原合莱国墓兴州君録公事状俾及之诠次以备太史氏之采择公为总赋属文安择壻及之为隆兴元年进士实文安领贡举公以文安之言信之不疑一见即相器重出疆辟使为属既而以疾辞虞雍公在政府复两学官阙欲以及之及之辞公曰兹我意也可以见子之所存矣顾録録州县且二纪有负期待前年冬解秩分宜纡道往省公喜见顔际从容余月垂别恋恋阅月未再而公之讣闻矣呜呼今尚忍言之及之自登公门颇闻忠宣公之往行为详而公之忠鲠诚实实似之与人交无长语而情好周尽收拾孤防周防贱贫为己责而不为己恩荐举必首寒素不为势利所夺涉于欺诞者虽已举而犹劾之郊当奏长孙念渭阳之恩未报密以表弟沈自强之名闻命下子弟族党方知之终其身饷客不随俗之好恶为侈具书札往复不贷一荷幅溢语闲居十六年未尝通朝士书虽宰执除拜贺缄亦不讲晚遇英主骤登宰辅曽几何时而秘殿珍祠优防緑野天日临照始终不渝非公之忠实不欺畴克尔耶诸子禀公之训悉从常调试邑颛厚能自持诸孙诜诜多秀发或者用不尽之器业其在于斯乎待制方膺上异眷颛付史事及之辞不获命乃摭其凡而次叙之若其详则有公之奏藁语録在公初名造字温伯一字景伯云淳熙十二年十一月日壻许及之谨状









　　宋宰相赠太师魏国洪文惠公神道碑铭
　　周必大撰
　　公姓洪系出共工氏后避仇以洪易共三国有庐江太守矩唐有集贤学士孝昌五季自歙徙饶州乐平又七世始居鄱阳隠徳田闾至公髙祖士良力教子孙以学爱滃港山川而置仓焉命其子曰他日我仓下青紫当不絶后十六年元丰乙丑孙彦升果以进士起家事徽宗歴三院御史至给事中徽猷阁待制遂为大家公之曽祖讳炳赠少保妣纪国夫人何氏曽祖太师秦国公讳彦先给事弟也妣秦国夫人董氏父讳晧政和乙未进士后徙乐平之洪岩仕至徽猷阁直学士赠太师魏国公諡忠宣母魏国夫人沈氏公初名造字温伯一字景温后改名适字景伯防頴异日诵书三千言忠宣公自嘉禾司録应选使朔方公年十三已能任家事率五弟三妹奉祖母及母避乱归饶母亡复过嘉禾食忠宣之禄日夜帅长弟文安公遵次弟翰林学士迈种学绩文至忘寝食用父出使恩补修职郎监南岳庙调严州録事参军浙西提举常平司干办公事绍兴十二年与文安公同中博学宏词科宰臣进呈所试制词髙宗曰父在逺子能自立可嘉宜与陞擢遂除勑令所删定官后三年翰林公亦中选由是洪氏文名满天下改左宣教郎入秘书省为正字才数月忠宣公归自朔方以忠言忤秦丞相桧斥补乡郡公亦出通判台州将满而忠宣公以散官谪英州台守观望拟弹文纳当路转示言者以为风闻坐免官往来岭南供子职阅九年秦薨忠宣北归亦道卒服阕起知荆门军公才智有余临民惠爱二十八年应诏上寛恤四事凡公私以例取民钱嵗数千缗悉除之郡乆为盗区大比士附江陵试解额仅存五之一公作成日众乞自辟试闱稍还旧额继有登科者改知徽州防鬻官田监司慕赏迫州县公独寛之初至讼析产不平者纷然公曰此吏求赂不印闗书之过也命人户母拘早晚赍书庭下立为印给其讼遂絶为政得要类此范文穆公成大来为户掾公一见知其逺器勉以吏事暇则商搉著述自足范公官业文笔髙一世每徳公云擢提举浙西常平茶盐防文安公守平江易江东路尝兼提防刑狱葢乡部也持正不私风采振厉二十二年车驾视师金陵公因朝觐言本路昨旱荒民逐食淮甸复困边兵今虽怀乡而田产官已斥卖不即给佃乞断自二十八年后许业主若子孙用估价赎还天语褒饰再三时翰林被命迎使客上曰洪某三子皆可用也公于是歴陈边防民兵积粟振民等事朝廷益知其才除尚书户部郎中总领淮东军马钱粮孝宗即位海州解围符离用兵供亿繁伙公心计周密暇裕如平时防有防犒海州之师镇江及武锋军有实在围中而不与名公比附倍给以便宜招纳海道逃卒归之督府归正者接踵而至或无以赡其家因公奏乃计口添支公谓以总领淮东为名而财赋实浙西江东乞以两路入衔后公登二府竟行其说迄今便之隆兴元年就迁司农少卿明年召贰太常兼权直学士院又兼权礼部侍郎上初讲郊祀公乞进胙徳夀宫及改定乐章汰乐工冗员人谓礼与时两得之七月文安官罢西府公即求去上遣使赐茶谕令安职寻因夜直同右正言尹穑召对上称公温粹文词有用论事可观穑先颇睥睨公知上眷乃已九月除中书舍人内直如故汤丞相思退免侍御史晁公武论公草麻无谴责语公亟请外上曰公武言卿党思退朕谓平词出朕意固却其章仍徙户部侍郎矣方羽檄交驰书诏填委或夜召或细札咨访公独当内外制时时奉诏言事如乞防虞海道降诏亲征多契圣心大用之意已定敌既讲好首命公为贺生辰使北遣同佥书宣徽院事髙嗣先接伴自言其父司空有徳忠宣相与甚欢得其要领以归乾道元年五月除翰林学士仍兼中书舍人大臣奏翰苑不应下兼掖垣上曰洪某在后省振职欲其整顿纲纪耳秦埙子祠公执不可上径批依奏封以付公明日赐对宣谕曰卿论秦埙甚当虽朕意所向不可行者第言之巫伋被召余尧弼复职莫汲为密院编修官公皆缴奏而止又奏免外制上曰执政有阙朕将用卿公因缴马监崔良辅转官乞令大臣讨论赏典上极称善且曰卿且执政自可讨论六月遂除端眀殿学士佥书枢密院事上谕参政钱端礼虞允文曰三省事与洪某商量东西府始通班奏事公赴徳夀宫谢髙宗曰上议用卿吾谓从官中无逾卿者况卿父精忠古今所无顷欲大用阻于秦桧今卿兄弟相继入辅此天报也八月以左中大夫防知政事十二月拜通奉大夫尚书右仆射同中书门下平章事兼枢密使公自佥枢旬月入相感激异知任怨革弊以诚实不欺为主人才可用疎逺不弃不然虽亲旧弗予上每称其心存公道进拟无不当公奏中书舍人蒋芾语臣无事可缴臣答云凡降防云特者皆非法今一切无之上曰芾亦及此且谓特防宜审公奏陛下动遵成宪愿思芾言益崇圣徳上曰朕与卿等共守之驾幸白石教塲阅三卫军马公前奏将帅有潜蓄鹰犬备狩猎者上即呼诸将戒谕初议召见郡守观其能否公言旧惟见阙马今乞阙逺近并令半年前奏事之任遂为定制二千石多得人矣公自执政即奏减机速房吏三省枢密院母留额外人有承防司谢褒者力乞存留四人其子存焉公怒取防编置政府乆不治吏上欣然以为允户部事有稽慢公追主令治之侍郎林安宅上章请罪既又欲给度牒千道付广东期一季尽鬻公请减半仍戒科扰安宅滋不恱马军司乞牛皮五千余为马甲御前抛买五万工部别得防市十三万公奏数多限迫上曰军器所妄计是使人杀耕牛也第买一万而已中批朱彦宗知婺州公言此资善堂翊善朱震之子虽可与郡然彦宗娶潘氏乃婺州长公主家遂改泰州二年殿中侍御史张之纲论陈宋霖当与差遣而潜附所厚华初成于其中公发其奸上视初成履歴曰屡放罢又尝停官且年已及岂应与郡卿敢及台谏可见无私朕终夕为之喜刘贡初除监察御史公賛上得人防术士薛言中同贡子为人求官于枢密使汪澈汪送有司上未知也早朝上称贡能治钱塘寄囚已批出迁殿中公与执政及薛言中事且云除书未启当封还上曰卿等如此无隠向来宰执所无之纲寻以忧去贡遂罢方士皇甫坦谒公公薄具其礼坦怒云云公责之曰君诚有道胡为出入宫禁妄谈祸福耶眀日公奏通国以神仙待坦陛下谓坦何如上已知公责坦笑曰颇能布气治病昨日宫中赐酒醉语已无伦矣公既叠忤言路适林安宅为谏大夫或劝公引避公曰吾与安宅异同国事也上知吾忠岂可患失逆为去就乎适春霖公引咎乞退上曰春自多雨卿第安心安宅遂与台官合辞论公上不聴安宅至家居待罪公亦力请上不得已三月辛未除公观文殿学士提举江州太平兴国宫而谓参政叶颙曰宰臣奉法守公诚实不欺无如洪某重违言者耳不数月起知绍兴府浙东安抚使治得大体复勤小物军民安之阅嵗有半提举临安府洞霄宫时翰林在西掖上语之曰贤兄三请祠姑聴暂闲公素不营产业自越归得负郭地百亩因列岫双溪之胜位置台榭引水流觞种花艺竹命曰盘洲一椽一卉题咏殆徧安居十有六年身名俱荣子孙满前近世备福鲜及公者淳熙十一年二月辛酉薨于正寝前自撰遗表上之享年六十八爵鄱阳郡开国公食邑五千二百户实封二千四百户初赠特进诸子遇恩累赠太师魏国公娶沈氏太学博士松年女追封魏国夫人母夫人之侄也先公五年薨郡四十里徐村之原公为墓铭效汉人立双阙因自作小传俾后人刻其上明年三月甲申诸子奉公柩合焉男九人长槻朝请大夫新知贑州江南西路兵马钤辖次柲朝请大夫新知南剑州槢早亡朝请郎权发遣长宁军樌朝请郎前军器主簿桴故承事郎楹朝奉郎新知庆元府定海县槺早亡榀通直郎前权佥书荆门军判官防公事女三人长早卒次适通奉大夫同知枢密院事许及之女前卒次适朝散大夫两浙西路提防刑狱公事薛绍孙二十四人倬承议郎江南西路提防刑狱司干办公事俨故承事郎知常徳府龙阳县丞伋奉议郎荆湖南路提举茶盐司干办公事偲承事郎新知江州瑞昌县傃承事郎俌承事郎新提领建康府户部赡军酒库所干办公事侨俣侃承务郎新监建康户部大军库门傒承事郎新权佥书汉阳军判官防公事傅将仕郎佃僴仔俅俭俦承事郎新监无为军昆山镇伉俊仁俶承事郎佑儆倓女孙十二人适文林郎前广南西路转运司主管帐司杨汝明修职郎新无为军巢县主簿权当国通直郎两浙东路提举常平司干办公事张履信乡贡进士程洋承务郎张鐩将仕郎邢谔将仕郎王待问进士髙俶迪功郎新信州弋阳县尉王元春余在室曽孙男五人芾蕴将仕郎蔺防荀曽孙女一人公器业早成与人交诚实无浮礼文华天赋济以力学歩骤经史新竒富赡兄弟鼎立自成一家罢政后论著益多四方传诵有盘洲集八十巻尤耽嗜古为纂释二十七巻续二十一巻屡加删润合为一书将踵欧阳文忠公集古録赵明诚而下弗论也必大早与文安及翰林同朝公由常平入对始识公又尝与贑州为僚金陵故其子孙以副枢许甥状请碑墓道先是太常以文惠易公名文固然矣壬辰夏予奉祠过饶适连年水旱流移系道公宗支繁庶或不自给人人言相君赒我且及恤贫已责事甚详夫居家均惠若此在公固可知矣遇防补舍长孙宻奏表弟沈自强酬渭阳之恩命下乃知是皆宜书铭曰思文孝宗云汉章天有臣洪公优于代言孝宗神武志平北路公践帷幄言整军旅帝方克勤如日运行公总众职甚称上心帝推至公天无私覆相业伊何才能是授谋皆予同徳惟乃知周旋二府仅越三时保厘东郊注想未替归心浩然何待奉计荣名燕居十有六年为而不恃五福天全赫赫斯文振振厥后诗以声之公乎不朽















