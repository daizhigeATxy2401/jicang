　　钦定四库全书　　　　集部三
　　道乡集　　　　　　　别集类二【宋】
　　提要
　　【臣】等谨案道乡集四十巻宋邹浩撰浩字志完常州晋陵人元丰五年进士官至直龙图阁赠宝文阁学士諡曰忠事迹具宋史本传此集乃其子柄栩所辑凡诗十四巻文二十六巻李纲尝为之序此本失载东都事畧载浩集三十巻疑此亦后人所分也浩于元符二年以上疏谏立刘后编管新州当时已焚燬其稿徽宗初蔡京重理浩罪求其疏不得乃伪作浩疏宣示之今集中具载原疏盖自徽宗实録浩传中采出者又集载疏共四首而李焘长编内尚有元符元年论执政大臣不和一疏不见集中又论章惇凡四疏集亦祗载其三而髙俅转官一制乃存而不删盖编类之时搜采未备去取亦未尽当也柄等镂板宋末已燬明成化间其裔孙邹量始得内阁抄本万厯中钱塘令邹忠允亦浩之裔乃再刋行之王士祯居易録称其古诗似白居易律诗似叶梦得又称其受学程门而特嗜禅理诗文多宗门语其括苍易传序服膺荆舒之学亦驳而不醇夫浩之大节可谓不愧师门矣语言文字小小异同未足为累盖所学在此不在彼也以是吹求是亦不揣其本矣乾隆四十三年四月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀




　　钦定四库全书
　　道乡集巻一　　　　　　宋　邹浩　撰
　　古赋
　　愤古赋【并序】
　　余读离骚见屈平以忠不容而卒葬于鱼龙之腹也愤然伤之故爲此赋
　　呜呼屈平之忠曷不足以悟懐襄兮荐困乎防口之嗷嗷流落江湖不堪其憔悴兮曾旧履不贬损乎一毫愤懑中溢不可遏以复为无物兮操觚进牍遂大肆乎离骚愽万殊之动植而择以比兴兮匪故角胜负而为此忉忉或超然旷荡乎四方上下之表若无以取信兮要其心之所存则惟兾君之我交后世有志之士览斯文而想风采兮犹慨然永叹又继之号咷以此较彼轻重固有在兮如之何不从彭咸而投波涛人孰不有一死兮或重逾防山或轻愧鸿毛惟平之死于忠兮使来者自悔其贪叨歴上古以稽君臣之盛兮邈鲜俪乎重华之朝稷契臯防更相汲引以比肩于岩廊之上兮北之幽州南之崇山不闻流鲠直而放英豪聚精防神如一人兮成功独巍巍乎其髙夫何世而不生靳尚兮其消其长系人君之孰褒以唐太宗之贤卓荦近代兮于郑公之既没也停昏仆碑且不念其勤劳况夲非其拟重以难明易聼之说兮宜其君臣之盛亘千祀而一遭幸大明之烛无疆兮间不能以容刀戒百錬之刚化而绕指兮虽至陋也愿初终乎所操
　　四栢赋【并序】
　　广陵学官防尝为夫子庙今所居之堂即其殿也庭植四栢皆凛凛合抱爱之而赋云
　　瞻广陵之寂歴兮直髙堂之峥嵘薙蔓草以如拭兮伟四柏之亭亭叶委盖以固覆兮干耸崒以上征根盘薄而石老兮皮皴皵以龙惊俨相揖以成列兮何意气之不可凌岂商山逸叟见邀于子房兮将以翼储君而经营抑匡庐胜友自得于莲社兮方且傲当世而洁清想昔日之巍然广殿兮对先圣以交荣如子路曾晳冉有公西华之侍坐兮垂绅端拱各控其素志之诚呜呼余徳至陋缪膺教职获与栢而相植如亲炙夫盛徳讲习之余将迎之隙既弗嗜于杯盘又兼忘于射奕必徃来栢隂吟哦其侧绵日月以居多豁聪明而有得其朝暮也蔼瑞露以驻归云而凝碧其四时也谢羣芳之争妍憇薫风而暑释筛蟾光之十分封雪霜而玉皪若乃琼花兮一本芍药兮千畦蕙兰馥郁乎亭槛锦绮焜煌乎涂泥上由刺史爰逮黔黎咸择地而置酒纷踵继以车驰曾此栢之不顾兮其青青固自若也岂以此自少而遂衰及夫时运遄徃木帝无为骤雨滂沱以涤荡狂飚奔腾而折摧昔蕃鲜兮何在今寂寞兮空枝使当年之好事惨搔首以兴悲独此柏之不变兮其青青固自若也亦岂以此自多而增竒呜呼柏之所以为栢兮其常徳若兹仆幸得之而深兮胜老马以为师允蹈贤圣所期于学者死而后已兮肯以穷达异其毫厘庶几无愧乎栢之常徳兮不为君子之弃而小人之归
　　古诗
　　秋蝇
　　秋风快如刀着木木欲折蕃鲜转凄凄入眼无一恱青蝇独何为飞鸣犹未灭造化本无私尔生亦偶窃念方三伏中日车午停辙下照人世间何异红炉热劲鸟倦戢翼狞兽喘吐舌惟人于此时体懈剧疲薾虚堂幸可逃枕簟随意设好睡边韶同素嬾稽康埒更此值清凉酣寝谓湏决双睫才欲交汗肤遭尔齧营营不絶声宛类防口呐使我寝不安欲息还复挈况如一箪贫未能万钱歠园蔬荐脱粟杯盘殊灭裂双筯才欲拈咀嚼遭尔餮适从何处来食饮污修洁使我味不甘欲咽还复噎敺除付疲兵祗足增跛蹩宜哉孙权弹为尔情激切期望秋风回一扫无余孽偶此延朝昏勿谓风不烈气侵凝凛龙蛇且藏穴尔形大豆然岂能坚如鐡
　　书徐仲车先生诗集后
　　古人徃矣名空存尔来冠带谁其伦语言渊骞行跖蹻俯仰不愧何缤纷先生道义完且洁去彼取此非今人事亲不但防衣戯刻木省定长悲辛抛官却扫醉经史胸中寜复留纎尘履穿袍敝突不墨辞币与粟甘清贫自从秀髪到白首造次于是如一晨当知有昊悯浇散先生故出援斯民嗟余禀赋虽不敏管窥偶幸知所因讲闻先生亦已乆云为輙以书诸绅朅来广陵两阅嵗所得比旧尤加亲此编雅什数百计覃思成诵惊余神恍如聼乐周太庙黄钟大吕皦且纯又如典瑞出圭璧璀璨满目非玞珉伟哉固足信万一髣髴相见容彬彬吾皇图治急遗逸空谷相望推蒲轮先生髙卧焉得遂细扎匪日颁严闉奈何缰锁脱无计洒扫犹阻致此身愿言师法不少懈庶几有立逃湮沦
　　送李光道承事罢髙邮酒官
　　豫章拂青宻防覆百畆初由拱把微封植嵗月乆大厦捜栋梁匠者终见偶甘井如车轮千寻彻坤厚畚锸非一朝致力自培塿河流涸生尘源源独清浏李子素绮纨操约世莫诱字画尤劲竒徃往过虞栁当其求帖时髣髴昔人呕吾惟蜩翼知岂暇防众口愿言举斯心夙昔仁义薮甘井与豫章勿使擅所有
　　送楼谦中赴江州徳化主簿
　　忆昨随侍逰鄞川穷欲上苍崖颠峥嵘古寺忽邂逅眸子顾我惊了然子时苫凷惨无意挥麈岂暇论幽星离雨散已五载谁谓此地方周旋胸中突兀富经史欬唾落纸珠玑圆明明君王正侧席何事版籍从拘挛匡庐胜槩半境内足以寄傲追前贤穿云潄涧徧所歴妙句流落人间传却来隐几北下博山深炷沉香烟细观身世防竟处何者当好何当捐纷纷万事付一笑聊复尔耳姑随缘吁嗟二轮挽莫住愿子于此同勉旃
　　赠茅山范道人
　　道人夲是红尘客曾把锥刀閙胸臆一朝矫首防鸿弃子捐妻人莫测三茅峰北华阳南凌乱烟霞閟殊特筑庵寄傲知几年但见日月忙如织饥飡落英饮沆瀣策杖溪云随降陟蟾辉倒射松风寒长啸一声山欲辟飘然行止信自由或到人间蹑人迹朱门瓮牖初不分遇酒輙倾论斗石有时巧发惊四筵季主犹惭多失策纷纷流俗争称竒岂识道人真所适茅君仙去空遗踪髙行三千当自积琴闲棊罢幸相过却恐鸾飞无处覔
　　送宋司理赴吏部
　　古木暗长堤清涟涨轻縠南风防乌樯动子归兴速今日共一樽明朝各川陆我心乆已灰惨怆輙眉蹙鲍叔实我知嵇康亦子熟少年挺竒姿绮丽诱莫逐抑首掾雄藩哀矜见推鞫季文毎三思石庆惧谴戮多事如不胜投刀斯中族重华虽前旒踈逖无隠伏杂遝登俊良能官真棫朴行防万里涂追电恣腾蹴赫赫继家声勿忘勤圣读
　　登召伯斗野亭用孙莘老韵寄秀老参寥
　　广陵最佳处堂与南山平慨然寄逺瞩溷浊为冰清冷官从无徒犹阻窥朱甍矧兹斗野构名实乆已倾距我逾一舍何由偕友生王事有邂逅川途假新城登亭若为慰饥渇甘大烹莲花袭襟裾双鹤唳且行一笑发深省坐见星斗明回首莫逆交物外正采荣
　　寄楼谦中
　　三年客扬州鄙吝谁与晤美人海上来青眼独余顾荒凉吊遗踪毎毎参杖屦败意无俗物欣快平生遇陶丘今杜门习嬾殆成痼麈尾挂壁间琴书自朝暮匡山正倚天枕潄实幽趣清壮增茟力重规谪仙句相望越千里欵段不获驱何当继畴昔把手论情素惟有月下桐秋声已如故
　　效十二属体
　　区区鼯防技不优鼓刀要使无全牛力探虎穴必有获纵如兎窟焉能谋好龙既乆乃龙至画蛇添足岂蛇侔骢马御史风烈在痩羊博士声名流棘端犹作刻猴用寳鼎忽患烹鸡求相狗他年防见赏牧豕海上非吾忧
　　感年
　　一世三十年我今二十九昔人当此时事业已不朽顔渊语心斋瞠若夫子后着録盈三千独居四科首荀彧王佐才智畧子房偶脱身作谋主谈笑觧纷纠元賔与习之二李相左右复命索微词章配韩栁夙成更超伦初不愧黄耉项槖实可师仲尼安敢友孔融登龙门元礼接弥厚叔度千顷波能使荀淑忸陈蕃置一室誓涤天下垢贾谊入朝廷号咷动明后陆机文赋成见者咸敛手祢衡孰比俊帝室宜见受李贺锦囊中佳句敌琼玖相望编简上灼灼列星斗而我独何人拟之一无有追维故时事浃背汗如浏穷年坐井底曾不辨虀臼多岐既亡羊画虎欲类狗狂澜傥不廻何以刷兹丑吁嗟嵗律逝易于屈伸肘分隂所当惜来者勿复茍譬彼力田子耘耡肯卤莽所期嘉苗成不使乱于莠血气况方刚龙钟未为叟髙名非我心没齿庶无咎
　　菏泽【探得梅字】
　　防天洚水非凡灾平地汹汹生风雷帝尧哀民作鱼鼈咨禹平之时懋哉未暇雍容堂陛上和羮以尔为盐梅禹知休戚系予手汲汲岂获怜婴孩疏凿髙低捐四海校量势力天湏回尔时菏泽次第及导引一股从东来就中不独豫州利八荒頼以川原开农桑处处酬愿欲鸟兽蹄迹还蓬莱此泽虽微与有力掲之载籍悬星魁禹归天上已万祀遗利犹今分九垓帝里虎士不知数朝昏待哺张其顋转输粟布自东部浃日何啻浮千桅始知寸胶无足用安危湏仗经纶才君不见黄河泛滥金堤摧縻费皇家几亿财华衣肉食皆妙选年年议论喧中防
　　陶丘【得傍字】
　　山河融结皆竒状此丘之形谁与剏一成为敦再为陶二帝昌时已询访至今禹贡名字存气势仍容菏泽傍普天率土此其中杂遝舟车来四向分茅开国南面尊屡致千金谢齐相尔来日月几春冬兴废相寻人物上纷纷万事已尘埃此丘迤逦初无恙平生苦死嗜登临准拟携笻事踈放冷云寒日满荆榛蕞尔令人重凄怆防湏东走防山颠纵目乾坤更何障
　　黙坐有感
　　后悔宁可追称误岂容数试观古来人何以为先觉一日三省躬此事在力学年光捷霜蹄我心羞龌龊
　　次韵罗正之提刑见寄
　　天边故人赠明月恍惚如临沧海濶几年麈尾阻清谈一日中肠寛百结钟君骨朽谁能琴流水髙山犹到今平生宫徴愧伯牙邂逅夫子还知心相期端欲追前古诸事斯言逃责数青云穷达岂须论廊庙由来齐子午【子午乃谷名隠者所居见杜诗】
　　王景亮携晁无咎清美堂记来求诗为赋此一篇
　　先生不出二十年幅巾种树老卢泉卢泉水木清且妍筑堂流水茂树间晁侯作记笔如椽畵栏素壁青瑶镌明珠白璧光射天先生矜诧喜欲颠春归野岸緑漪涟青山东缺如防环雪消风软山苍然杏梢红破胭脂寒先生醉狂梦思山自驾草车束尘编上堂读书门画闗金徽朱丝弄猗兰相思古人太古前若非豪士鲁仲连即是幽人梁伯鸾先生好学老益坚少时不信功名悭青衫屡补履决穿晚知有命絶可怜归来自买汶上田防防香露凝秋殷只知留客有酒钱肯问釡粥寒韲酸拖金曳绣巻晓班何似布褐暖且寛先生所愿一何亷贵人孰与先生贤朱门铜臭防肉膻夜防白月照管弦美人一笑夭桃燃安知贤达死丘园正恐后世终无传此意已输先生先我今欲归无由缘蕙帐依约闻清猨何时相从一醉眠棃花杨栁傍禁烟曾防浴沂春衣单徳公渡沔应已还山中桂枝聊攀援
　　三朡亭
　　结构安在哉荒凉但郊薮无言对斜阳庐儿亦搔首唯余旧时春年年暗榆栁弃置勿复论兴衰古来有
　　成阳
　　茅茨土阶不图好想见防宫滋草草有时警跸从天来谇语应无路傍老可封之民纷万邦岂独兹城知所保谷林南畔今如何烟草茫茫车马道
　　范蠡冢
　　山栖尝胆时祸胎乆已孕欲令蘓防倾端俟天人应夫子实竒才大事力能胜中分句践忧内外各宜称一鼓雪前羞功名在乗兴向非防以独未必还千乗荆棘梗寒宫晨朝露常凝可怜东门眼至此不得瞪乌喙鲜克终天道亦恶剰脱身海上来嘉言谁与赠位髙金更多所向岂蹭蹬况有絶代姿提携充妾媵试防剑头血何如穷絶磴由来进退间处之贵不懵孤坟忽生疑文献良足证呉人未忘情髙楼时一凭
　　恭王殿
　　昔人语君臣相须比弓矢乃若父子间至情非所拟惟王适帝心重以才艺美朝来正临轩隤丸未云已谁令羽翮摧髙飞为中止朅来天宇东基构傍菏水灵光屹相望应陋茍完矣于今崇传舍便是当时阯那知王者居日与行子市悲风起庭槐飒飒盈双耳
　　送交代荣子邕
　　頖宫乆戢身所造益了了慷慨揖古人百为无一矫就令力回天初不变忽眇璀璨文字间与此故相表服膺今十年邂逅辱继绍遇我逾故交微言几昏晓可怜不两留行色逐飞鸟蓬山挿青鬰鬰佳气绕懐鈆谢风尘大用此其兆愿子更勉防真贤古来少
　　端午郊园
　　叔度乆不见我心如乱茅良辰适端午万事聊一抛策马指圭窦同焉有神交森森千畆竹正尔清乐郊相与造其下香泉荐嘉肴髙谈落美玊逸气腾长蛟径就真乐处古音奏陶匏日车驻晴空木杪疑焚巢何必蒲葵风翛然涤惛怓兹逰信物外孰与娱云髾无端消息来主人随钲铙防须更卜日城府方胶胶
　　送黄元明赴梁县尉
　　豫章控江南山髙水沄沄钟此千里秀君家贤弟昆文采映诸父鸾凤争腾骞伯氏晚相遇许我游其藩聪明置不用道术臻忘言妥然稠人中容貌白玉温求之古君子端若李仲元一尉聊尔耳谁识君所存霜风惨黄叶雪雨埋朝暾柴车竟行哉我心忧聋昏
　　次韵醇中见寄
　　此身风中蓬飘飖洛西豪【颍昌有西豪里】所向不胶漆杜门天自髙坐懐平生友皎皎眉间毫书随鹊声来厚我逾绨袍如何东野鸣亦复追离骚彼苍乆已均后逸须先劳试防刀笔微他日犹萧曹麹蘖正多事要在餔其糟勿谓伯乐死辕下终竒毛况乃掣电中几许堪游遨展江涵清空春光集渔舠命驾裁数驿慰此心忉忉吕安何人斯君首无徒搔
　　韩园
　　春风挽我出邂逅陪友生濵湖足胜事系马聊班荆踈栁傲清浅孤芳媚晴明禽哢杂鱼跃日转无人行此间已深趣继踵仍髙情犀局自胜负玉轸谁亏成盈樽不在饮防意时一倾岂减七贤防亦云四者并如何渺茫外忽起丝竹声未暇从尔爲目防陉山横
　　送宋子发节推
　　富贵如烈火销铄谁为钢黄金攫清旦一视无四旁夫子真璞玉炎炎讵能伤万事有规矩岂与时低昻五十犹幕府鬓髪初不霜天眼终自清弹冠指明光卿云澹朝日舞蹈萦炉香勿忧雨露隔二圣方当阳大器故晚成此去未易量巾车难更轫潩水徒汤汤
　　次韵崔徳符游湖
　　无双蔼嘉誉夫子真黄香磥砢傲松桧人间自炎凉平生翰墨中赤增戯萧娘【古有此诗】颍川今何时鼓翼端来翔西湖谢尘土危楼更斜阳幽期得髙士一笑歌沧浪新诗落圭璧岂异连城偿胡为独缰鏁不作逢潇湘杖屦行清秋从容酬所望
　　道乡集巻一
　　钦定四库全书
　　道乡集巻二　　　　　　宋　邹浩　撰
　　古诗
　　次徳符湖光亭之什
　　平湖泛日月清光渺无端并包入眼界危构何轩轩轮蹄隘行路逸歩谁与攀只应空旷中缥缈飞神仙我心夲虚室朝市成青山居然发余照妙用同一天凭栏岂无人杯盘争击鲜
　　简徳符
　　清标藐氷壶一见涤袢暑况乃北风穷辰荐佳语郑声正喧天忽此闻柷敔坐令偕生疾不得砭石去我愚虽絶人志气肯为鼠如何城下盟欣然为君举请防时雨来润泽先柱础岂无力使然黙感自难阻髙堂乆悬榻寳剑心已许昨宵共灯花今作参商处秋意入梧桐滴沥鬬东序连墙莫至前念君初逆旅蛇影勿狐疑当思啖虀杵桑蓬元四方事业在伊吕匪石讵可转纷纷任儿女但愿早晴明交臂无龃龉更约靖节君相与富毫楮朝昏经史间端知植禾黍他年羊子妻焉能断机杼君席果不分我知迯尔汝
　　用王宪韵寄参寥
　　天资不纷华脱身礼白足一笑语曹溪与世作眼目有时戯毛颖新诗奴郑谷翘然百家中疎烟澹脩竹顷年古招提山青水澄渌倾盖揖孤标令人慙逐逐平生稻粱谋从此在鸿鹄尔来落髙阳辕下方局促况乃建隆师黄垆已埋玉岂必阮歩兵途穷然哭頼君金石声丁宁鴈飞速我心端何如盲得浮木遥闻玉堂老初情敦夏屋支遁乆尘埃风流一朝续营营覆载间万事风前烛愿言扫云聊对传灯録
　　送张舜谐游上庠
　　髙木纷万状皆从毫末来天时与人事相资以为媒根本初不同他时终异材东风动霄壌繁华媚池防花枝竟无言车马争徘徊霜雪一朝怒孰与松柏陪青青几千尺寒峰正崔嵬向来丝竹处索寞空尘灰明堂屹南面梁栋支倾摧匠石有青眼肯为桃李开穷年后悔心何似今日回
　　颖桥僧舍壁间有诗颇怨不遇因次其韵刺之
　　食肝何必马食鱼何必鲂趣操茍冰炭谁能屈邹阳人间所荣观金门与玉堂患失纷鄙夫白首犹悢悢岂识君子心草衣如绣裳薮泽方尉罗鹪鹏已翺翔
　　路傍草
　　洪造初无私物自生殊异丛丛路傍草枝叶一何悴行人或陵践牛羊肆残毁纵能胜疾风厥害还遭值瞻彼山中兰孤芳常茂遂馨香动君子采撷逺而至须知得失间所托惟其地呜呼儒衣冠如何不尚志
　　午枕有感
　　宰我嗜昼寝邉韶仍爱眠当时师弟子指摘良纷然韦弦以为戒僶俛亦有年分作蠧书鱼文字相周旋纵不叔夜懒犹惭头在悬如何到此地午枕有所便晨飡未停筯睡思潜予牵蒙眬眼自醉百体柔于绵茗饮虽再三驱逐无由縁解衣卧北径走姬旦前徃徃随物化飞跃参鱼鸢老木森古砌日转惊鸣蝉矍然整巾屦衙鼓忽已传由来棘围中疎放成拘挛气血似止水鬰鬰为此愆何当彻门牡四顾还青天朝昏逓消息有节亦有宣焚膏续清昼冥心寄韦编徃失固莫救尚得来者全圣处几万里行矣勤着鞭
　　次韵邓州范仲成秘校见寄
　　落笔文章真宋玉八面纵横欺炙毂潜藏头角卧南阳刖足岂是王骀辱每嗟愚贾谩操金他日辛勤只书簏丈夫事业防惊人谁知范叔成张禄相逢怜我再虀塩不羡髙门厌粱肉追惟呉国旧时踪山澹晴烟水输渌几年阮作参商漠漠茂林空自竹懽然一笑换凄凉端遇牛公容杜牧尔来日月更中天未应寂寞飡秋菊
　　用前韵寄邓帅杜君章学士
　　策府名卿厌鸣玉朅来南阳朱两毂胸中云梦吞八九终然不贮闲荣辱坐令政事邈前人容易端如探筐簏去年持刃今扶犁所至熈熈丰谷禄华堂梦断燕丝簧笑谓邹枚不如肉公虽饮少客自醉但见银缾倒轻渌明明天子正搜贤真贤继踵还符竹勲劳矧已疏屏风八命难淹一州牧愿公快向百花洲更集賔僚勤把菊
　　用前韵寄穣城谢公静推官
　　邂逅蒹葭来倚玉浅见慙如视车毂荷君倾倒过平生妙处令人忘宠辱并包今古入灵防欬唾珠玑几盈簏纷纷年少多公卿何独斯人犹寸禄南阳刺史今伯乐叹息龙媒异凡肉剡章求以助风流岂减红莲泛澄渌更将余力付蟠根迎刃无留真破竹才全如此帝未知燕闲却自思颇牧东山出处是家风莫学渊明恋私菊【公静屡言非晚归休】
　　范仲成约非晚过颖昌留数日因邓兵还追用前韵寄之
　　勿叹卞和犹抱玉勿嘲扬雄未丹毂由来识防湏待时阨穷不是男儿辱相逢相别竟匆匆頼有好诗藏敝簏居然成诵想英标杀马无因愧持禄还家青镜览形容鞍上岂徒消髀肉故人要我泛西湖万顷弥漫浸天渌坐中寂寞欠车公只应冒雪歌黄竹从今尘榻扫南日俟髙车起耕牧悬知乐事与众分把琖追论灯下菊
　　与王仲弓分韵得东字
　　西豪星聚时有客还頖宫觧骖聼挥麈落落凌霜风平子幸我厚缪入题品中夷甫不复言目系心已同埙箎竞逺韵欣逢吾道东平生仰髙山鹄立拘樊笼谁令燕雀微一旦追鸿明珠继来投照夜惊儿童从今日虚徐所兾资磨砻只恐天池鲲朝夕抟晴空
　　次韵仲弓见赠
　　我生分稽古未始懐宴安万事不入眼人间自悲懽独于文防时所取良必端起废頼发药他年迯素餐蘓君日千里逸歩逾飞翰一从防金来况也宁永叹于今更天诱还逢鲁圆冠倾盖如旧识礼法能见寛湏知髙门中阶庭富芝兰何独仲弓家弟兄称二难琴张诚可友愿言谢外观圣域渺无旁观水湏观澜
　　送裴仲孺摄汝隂尉
　　我读醉翁思颍诗恨不六翮西南飞頖宫朅来濵颍水颍水虽同非颍尾羡君匹马秋风前吏隐去作南昌仙霜威凛凛肃普天环湖潇洒皆当年时丰铙鼓如寒蝉想见丝緍上钓船太白还光醉翁死隣家仍无隠君子山髙水深谁与知只恐未乐君先悲朱方豪士森戈矛青云蹭蹬犹督邮不如黄鸡白酒相与醉即休
　　次韵世美游嵩山
　　肇分五岳尊上帝委竒石维嵩据地中屹立万仞壁逺与四镇殊式应土圭测有人仰崇髙坐厌拘名迹邂逅天际来骅骝脱车轭将圣祭防山此心岂悬隔扰扰尘土中一朝复一夕闻君有风期欣然双蜡屐焉知马足非逈隔千峰碧古人亦多端相望托幽寂法音动山灵松栝惟所适寄径登显途自恃捷无敌遗辙谅未泯一一可逰歴借问去来人谁堪比心迹
　　送崔子厚朝散倅安州
　　君家如武库人物常森森伯氏妙难测一笑古今蒲团与蔾杖终然作知音王事挽以去嵗杪霜雪侵轻轩奉白髪遥指甑山岑臣子难有已忠孝亦已深南方拥兵刃调发多呻吟使民还击壌屏星实分任况乃功业本从来在无心独恨鏁天北谁与同瑶琴
　　次韵仲弓见懐
　　与子风雨散掩闗非世喧琴书到古人危坐屡忘言何当同此趣脱略文物繁嵗晏犹清居厉节真王尊悼陈生【鄞川进士陈生者失其名字顷赴举开封后时于是寄海舟经通泰而西焉同行十舟一日前舟逆遇暴风覆溺殆尽独陈生所寄舟囬帆转舵随风以徃已而陈生乃获游古天宫院蓬莱峯浸乆思归就试天宫人固留之莫能夺比归则妻孥之墓木且拱矣皇皇闾里间追惟昨者所接始悟其风尘表也复欲从之而不可得遂病狂以死唐城令建安章潜显父语其事故作此诗备他日寓目云】
　　豪商破浪随东风辘轳相继沧溟中回环极目渺无际万石之载裁飘蓬一朝六鶂不得进十舟八九成虚空一舟邂逅脱鱼腹开防岂暇论西东大明出没夜复旦何许清越鸣晨钟舟人侧耳正惊喜忽瞻水际排竒峰落防沉矴泊古岸介然荒径云间通鄞川书生托舟尾见之踊跃追猿狨扶踈怪木进十里突兀古院题天宫入门长廊转寂寂堂上髙拱厖眉翁左右侍立满三百谈演义声玲珑相逢问劳悯流落旋啓虚室栖行踪纷纷袍布欺腊雪独此锦帐朝霞红黄金白玉荐丰馔药苗蔬甲青茸茸主翁自言避巢防朅来不与中原同于今天子果谁氏语罢黙黙如盲聋日遣二子共游处因得细诘开冥蒙皆云我軰号处士名字非列神仙宗三等三百奉一主上等第一裴休公提携峻陟几千尺笑秦亭上聊从容秦皇可笑笑不已声撼亭角摧穹隆徐福曼倩亦何在前后石壁犹房栊举头指似蓬莱岛霜雪直上磨苍穹波涛作势撞山脚鲁有神圣躬磨砻欲令异物知所畏周遭水面盘蛟龙书生名利浃肌骨尘念日乆生心胸老翁照见輙微笑血盆再入宁易攻蓬莱有路尔常覩此别旷刼无由逢吾今舟楫助尔徃尔其登览庻可穷日轮迎晓傍山出水声先沸惊寷窿赤光散合动天地顷刻气分春冬髙低殿角屹相向一一镌凿非人工穷晨不复值仙子卿云瑞雾空蒙茏询之处士盖有谓近世人迹几相重鸾骖鹤驭厌凡肉矫然逺举归鸿蒙先生吕翁独于此一年三四眠松风书生尘念竟不断主翁但问何所供人参如人更长大愿乞数本扶疲癃翁言此物有神防特经海道湏罹凶良金美玉亦至寳尔诚欲之吾当从慇懃教告岂一事尤戒卧语详初终楞严秘密偈四句奉以周旋宜恪恭书生再拜起沉矴转盼已入鄞川封还家妻子乆黄壌单形只影反匆匆却思投翁事清净天南天北惟飞鸿茫然进退真捕景一生颠倒终狂童君不见秦皇汉武操利势自许神仙力能致海邉方士日从横毕竟千非无一是书生径歩蓬莱巅况乃天人勤指示若为名宦苦死坚失脚青云坠平地仙兮仙兮一何异求不求兮两莫遂我虽忘情亦欷歔仲尼之门非所议率然作诗纪其事
　　次韵世美冬夜见懐
　　君家儒学频公侯岂知孔孟穷于邹他年事业知未艾诜诜孙子多清流红莲上客更超诣劲节耻与今人俦自言名宦亦何有回防家法长包羞芜城嵗月已波逝朅来文防消吾忧青天白日有崔子亦许交臂闻嘉谋人生南北那可必合散倐忽春云浮防湏着鞭入圣域无使后悔空搜
　　送徳符还阳翟并简陈叔易
　　霜严识苍柏火烈知黄金不有小人谤孰窥君子心前程已如此纷纷矧于今衡门杜朝夕巧舌犹追寻一与接为构何以迯交侵任大始多事由来天意深北风动秋夜兴落西山岑逸驾岂受挽耿耿聊分襟太丘阻眉宇为我先寄音渔父可师否兹焉共浮沉
　　烹密云龙
　　君不见子建七歩俄一诗太冲十年仅三赋相去何啻楚与越尔来题品皆才具我生尚友到古人袖手寒重惭惧巧迟拙速非所长舟泝湍流只如故秋风逸思谁肯分惟资茗饮祛昏瞀人间气味足竒功毕竟不能成好句集仙公子天上囬拭目元丰新制度夜光明月岂足珍矫矫真龙翳云雾潜藏飞跃自有时只恐缄縢终不固况闻醉翁归颍东更号六一迯机务震霆端的助滂沱名称恰应当年数从今掩巻待青禽晴轩屑玉和甘露胸中无复旧尘埃五物狂吟在朝暮湏知料虎戚自贻莫讥恶客君家蠧
　　次韵蘓子骏寄其弟世美
　　霜风战芜城耿耿袖间手峩冠何许来逸气蟠九有入眼无可人终焉收下走舌端写天河那知胆非斗离亭巧梯媒节物几榆栁所向曹匼阿刚肠欲雷吼饥寒挽柴车莫获亲可否年来但韦编妙处知不朽规模绵古今元自一布肘翛然环堵中未觉羲皇乆三复鹡鸰诗亦已等妍丑此心千里同岂愧鼻如口更闻隠君子随风落岩薮崇朝公事休嗜好斥杯酒幅巾欵谈聪明谢天诱万象悬目前轩豁开户牖坐令黄堂上观浄亦成垢维皇急亲贤承庸防师友丘壑难自娱岩廊拱文母只恐行赐环仙去误鸡狗与其羡长生孰若夀黔首一语君试聼黄梅未当剖
　　靖节堂分题得重字
　　儒衣隘绵区冰炭非一种邂逅心事同清标揖孤耸驾言仁义涂相与戒前从廓廓膺肺间何由纳天宠春风入髙堂文字竞拳勇妙句窥杜陵微语倾叔重翘然真四防吾道有扶拥遂令斥鷃姿端为钟鼓悚从今日喧妍胜处宜接踵独恨韩城君伶俜泣新垄
　　次韵崔光先见简作诗催春色
　　春逰有客忘朝暮酷似经星好风雨岂知仲蔚长蓬蒿寂寂儒宫裁一畆新诗故委黄耳来舌在惊疑为频吐鸿钧覔运扫辙踪万物终然归鼓舞去年枯槁欲樵蘓今已蕃鲜媚农圃我家吹律信参天苗裔非才閴无覩族寒官冷自离竒安能仰賛娲皇补庙堂爕理皆少年伫见囊金罄花坞
　　送幼安赴澶仓
　　人生本逆旅行止良悠悠试防康荘上辙迹多成沟公子分闭户时来亦何由载书晓遄迈春令方如秋河滨古城府税鞅聊优防青云捷径在氏庾非君优臧孙故有后斩斩承风流故为重作恶日暮犹登楼
　　仲儒烹宻云龙得烹字
　　清都密云龙遐方乆驰名无因饮天赐叹息非公卿尔来牛斗间瑞气蟠纵横书识至寳近在璧假城物色到君箧发视凡骨惊君心本鐡石从此亦变更自言匹夫耳乃有懐玉声羣嘲杜潜隙径约良友烹伊予岂其人重以慰平生可怜谢康乐新诗徒尔鸣【谢公静旧尝作诗督烹之无効】
　　鲜于大受蜕轩
　　斵轮知读书解牛知飬生天下一致耳冰泮无余情向来所筌蹄俄已蜩甲轻岂必吟泽畔始为当世清鲁堂殆庶几居然黜聪明蠢蠢冠屦间胸中妙难名鼓铸虽有自竟脱模范成诗翁既僊去委蜕今韩城闭门作龙蛰端俟风雷惊文史聊寄径与古将抗衡何以识此心标牓辉前楹他年付巻舒防见推善鸣应怜刘季陵寂寞初无声
　　送郑祭酒得宫观还乡【代至虚】
　　闽中男子多儒衣龙骧虎视惟四防门前蓬藋老风雨籍籍声名天下驰尔来半作古人去亦或霜鬓甘伏雌独随日月上星斗即今先生侍丹墀先生胸次真武库无所不有世莫窥早年剖符勤抚字晚年赐环妙论思朝廷逺览得治本务先长育英豪姿凌云大厦岂一木要在钜细皆其宜先生彬彬掲模楷仰膺帝可端为师鸾飞鳯举徧防阁辟雍祭酒终不移下帷端坐对沉燎诸生自耻専浮词斯文与天共澄霁肃驾圣域无多岐他时合抱挽梁栋论功较徳谁髙卑先生胡不长风宪豺狼在念略狐狸坐令饮恨深发喜簮缨无复藏奸欺先生胡不同翰墨形容尧仁晓天涯鲁官典诰从此复大哉王言非寄私先生胡不秉枢极以道揆事如蓍河防民役有定论简拔贤俊去嫌疑吏员一一底乃绩二虏拜手受指防东西南北几万里匹夫匹妇违寒饥人言太平亦无象但见父老同儿嬉胡为五湖入清梦忽焉幽兴落武夷千钧一发谁挽得径约赤松歌紫芝长安车马竞囬首颇似巨源辞位时通徳髙门想如昨溪风旦暮犹有期冷然杖屦逺俗物此心惟许江鸥知巍巍北辰拱天子还淳直欲跻皇羲人才未登常侧席鹤书毎毎空山茨金瓯况复旧名氏只恐先生难自怡元鲁侍亲还以凡今之人莫如兄弟赋诗送之【并示至逺至虗】
　　秋风巻轻帷似送东归防亲心为恻恻谷马驰两衔呉江渺清冷呉山鬰巉岩侍行不尔俱官曹犹治凡
　　又
　　北去青山门宰木行森森吾祖不可见嵗月成古今侍亲奠鸡酒应慰乆客心尔心故自慰尔兄涕沾襟
　　又
　　尔生见天地较我两嵗迟儿童作壮夫恍若旦暮期诗礼乆服膺飞鸣当及时慎勿醉乡去志士良耻之
　　又
　　姑蘓一都防井径分龙鳞风俗如郓城臧否朝朝新况尔随侍子动与嫌疑隣延笃傥可师不如陪古人
　　又
　　至逺挽不来庭竹屡陨箨剖鱼得素书颇说甘寂寞矫枉勿过正执中思子莫他年同我心俯仰无愧怍
　　又
　　至虚走桥门所乐在羣居羣居固可乐他途亦纷如合抱自毫末要湏慎其初大带有余否此语当急书
　　又
　　詹何我师友【詹抃何天发】文行悬髙名天命岂易度栖迟尚柴荆省定余白昼相与发大鸣才进非故吾从此难为兄
　　又
　　四人如四支阙一不成体故为各天涯阻异晨昏礼但愿噐业成髙阳亦兄弟此意何时穷颍川方弥弥
　　次韵徳符夜访世美
　　蘓子甫及瓜装赍动檐楹念此不数见柴门行昼扄幅巾策藜杖邂逅诸友生凉月委新照无烦聚飞萤懽然造空洞却顾轻簮缨虀盐未果腹饱徳如楚萍只应他夕来矫首心盈盈
　　次韵樗年见简
　　一身能几何首尾复自畏岂知尘表姿落落惟所值官攡忽相逢欣悲十年事湏知袭人间舒巻在毋意他时况英声曾冠通侯次行矣方坦途真贤不难继
　　用前韵寄乡中诸长者
　　乡邦蔼儒冠后生良可畏况乃领袖贤疑与古人值尔来索吾居南北几嵗事冥鸿云外心疲马风前意遥知松菊间青编焕鳞次何当返柴车故歩懽然继











　　道乡集巻二
　　钦定四库全书
　　道乡集巻三　　　　　　宋　邹浩　撰
　　古诗
　　次韵徳符过曾园
　　东方澹残星车马各有之心落声利间揺揺无静时幽人独朝彻蟾光濯涟漪赋诗鸥鹭邉妙絶中郎词青时正相向白驹忽已驰归来过我谈闻风徒振衣
　　又
　　数子清玉峙粲粲凌朝辉持竿谢髙风鉢囊聊自携岂不一趣尚因縁非兎丝比去得幽圃相与无町畦白鸟亦忘我共此天然姿只应太史奏还在颍水涯九原审难作幸及同襟期
　　次韵仲孺见督烹小团
　　世事多好还徃躅端可视崟岩辉竒功颇愧文王肆他年焚舟来几作涂炭坠驷马岂及追我今亦如是狂言编虎须得报逾搯鼻平生储春芽美恶初一意浊氛腾墨云君舌故歴试小龙落几前毕竟不知异方欲事烹煎姜塩以为使【蜀人煎茶之法如此】頼君呼回头丝桐识秋思防当扫南轩石铫沃清泚从此师金人三缄诚有味
　　再酬仲孺
　　龙团方啓封数子已惊视端如肖壁人骑羊入城肆又如金谷姿不合楼前坠嚢衣夲酸寒茶具无一是纷纷诘隣家浪欲学拥鼻秋空輙云雷秘惜乃天意未敢还巾车且集诸生试岂非今年芽嵗月与君异直湏如印刓诗驿趼来使念君才患多落笔有余思盈编故可期河流几时泚君应嘲马肝不食亦知味
　　仲孺督烹小团既而非真物也怅然次韵以谢不敏
　　情伪初难分饱闻不如视君防求马时安得走唐肆此茶亦先声入手恐失坠泠然风御还共饮乃非是坐令竹邉心追悔如刻鼻故人岂欺予姑以将逺意由来毁誉间夫子犹必试八牀志多金龙断何足异胡为不三思取信輶轩使超超莆阳公铨量妙清思仰止一喟然背浃欲流泚尚赖君诗存髙吟忘肉味
　　戯世美
　　杨家絶艺十六弦公卿徃往趋賔筵妙龄才子更豪酌月中醉倒西湖船楚宫残梦几春晓五陵好事犹喧传只今展江尝托足香风带恨留苔钱谁令故人不他寓朅来亭上仍秋天幽花脉脉鉴清潩似与当日争蚩妍此心如水亦滉漾那堪焊拨还锵然骅骝夜半觧归镫青灯烱烱空韦编砧声渔唱起何许坐乆波面生寒烟故应鸥鹭有深意忽焉鼓趐鸣前
　　十六夜府防湖光亭呈世美
　　使君终宴先归休菱盘藻带妨移舟湖邉何处月已到观音堂下寒光浮鼎来谈笑托新兴沉沉万籁乾坤幽云端飞翼弄清霭波间戯鬛吹轻沤凉飚袭尘了无迹似动不动蒹葭洲却观落日倚栏处天东缥缈横髙楼不湏要月共形影吾曺兹焉成献酬单衣盈露坐忘返亦忘佳客相与留始知人世恶尘土生平今夕方中秋昨宵莲社二三子借问赏心如此不
　　次韵徳符访世美
　　秋晨饭香积举袂清风生朅来展江道老木森亭亭纎埃不随歩昨宵寒露零人境两相值简编焕新晴迁固乆黄壌椽笔窥群英崔子独异趣一笑鈆椠轻诗成似金籥为我开尘扄
　　敬读仁祖实録用前韵
　　嘉祐纪庚子犬马初冬生安知拱尧舜不事沉香亭尔来百寮底霏霏清涕零弓剑谁与问白云飞晚晴恭闻语乾造凛如班集英遗恩泰山重死报鸿毛轻圣孙主纂承行当叩天扄
　　送杜君童学士赴阙
　　西风猎猎鸣旌旗南阳学士趋丹墀南阳父老挽不住家声复如东汉时堂堂材具中梁栋鬓邉寒暑惊驹驰垂衣继照掲日月只应一见舒尧眉鸾防凤阁有新路着鞭宁许驽骀知委身报国一心耳嶷如嵩岱谁能移他时廷尉妙生死还将此道供论思凌云大厦肃天宇千秋万嵗无倾欹焦头烂额岂足尚长堤蚁穴今图之回看蹇浅丈夫子攫金清旦方沉迷矢来无乡亦可防付与公议分髙卑前人得失焕清简纳公胸次无孑遗愿言朝退坐华省更以反已为元儒冠徃徃喙三尺勿令白玉生瑕疵
　　世美归侍政府以送君南浦伤如之何作诗送之
　　泛泛莲花池日月几賔送乳燕辞故窠征途亦飞鞚防合安可常万事惊残梦何以寛我愁风流在民众
　　又
　　妙年公卿子可人逢此君退然数尺耳气节凌青云从今奉亲暇简策陪朝曛应怜四杰流勤勤但空文
　　又
　　岩廊拱真人妙与天地参政教似寒暑岂罪樵夫谈木铎乆不振相府方潭潭公子饱见闻归献北斗南
　　又
　　忠孝非两心事君如事父事君贵以人事父孰为愈真贤絶骅骝骨相未易取愿子继法真毋令老江浦
　　又
　　前年可罗雀朱幡出濠梁今年可炙手衮衣登庙堂公家夲金玉何曾变炎凉公子不展眉端为斯人伤
　　又
　　卞氏称六龙公家宛相如乆作风雨散于今共诗书山前犹制锦江上方题舆遥想侍侧心夙夕鴈与鱼
　　又
　　犹子知几人予独欣白眉风霆破春晓怒翼鸣天池未促南昌行还为竹间期傥及马伏波一书重示之
　　又
　　芜城兆霜雪颍川凋芰荷昔别情已矣今别情奈何英英二三子行亦车悬后日知谁同蝉声犹暮多
　　送杜堪才以江汉故人少为韵
　　与君夲南北作吏夲一邦诗书雅相好防酒空盈缸嵗晏赋归去冉冉车轮双我亦非匏兹焉念松江
　　又
　　杜陵世多人风流自唐汉振衣入朝廷玉立争璀璨若人独何为辕下尚羁绊舌在且加飡慎勿发长叹
　　又
　　秋来几何时送逺惊已屡山川澹无情苍莽亦非故分与人迹踈韦编对香雾只应知此心西陂有鸥鹭
　　又
　　青衫勿自少委质皆王臣贵贱物外耳直道惟其人下惠信先觉到今如北辰居闲傥未能君志终当伸
　　又
　　汉水方涸流梁园正秋杪驾言托朝昏陈事有台沼他年李杜来慷慨识者少安得从君逰一笑今古了
　　马叔宝寄种竹诗次其韵
　　穷年不挥斧叹息无妙质谁知深眇中环堵以为室纷笔如万牛力挽未曾出论交余此君聊为拂巾帻人间方好竽萧萧乃鸣瑟兹焉得所投陈雷信难匹昨来面墙心举倡有风日莫似白乐天殷勤在兠率
　　雪中对竹
　　飞雪一何情拜我南轩竹骈头控于地黙黙隃信宿寒花夲轻扬丛集乃折轴况此梢云姿萧然异凡木飘风亦狂生端来助灵蹴似欲揉直柯绕指惟所欲焉知天与刚初不愧幽独罄折虽尔为且异望尘俗晨光破沈隂春色盈两目风雪安在哉竹犹故时玉
　　次韵韩君表雪中感懐
　　龙衣不觧顔忧民向来急天髙委真符年丰兆原隰连山水气昏过云鴈声澁先春凌马奔投隙作尘入濒竹乍萧萧惊风还汲汲颇轻花闘狂肯共雨争湿夜半囬晓光木杪森鹄立开编适吾心鼓枻辍清集一饱傥可偿万事非所及想见秋稼前腰防荷青笠
　　用前韵寄徳符
　　叩门无季心尔来空缓急若人作枯蓬随风落遥隰防书珠玉昏匣剑蛟龙澁雪花陵春阳山寒拥扉入孤松初自髙短绠岂易汲伊予不逢年所向惊束湿分携忽嵗迁结念成骨立萧萧清潩滨冉冉白鸥集盟好何当寻瓜时亦云及东防傥未忘芦邉一渔笠【徳符顷有伯鸾下吴越之句】
　　次韵仲孺梦与世美诸友同集
　　箪食栖穷阎防衣焕华屋公子谢羣居几年羊胛熟逢迎纷故人趣异终疑独精诚洞虚无相应比如竹不羡春风前流莺啭乔木勤勤通昔心全胜书一束胡然亦神逰邂逅同梦鹿夜旦环中来梦觉更主仆只今所见闻转手惊莫复冰释倘未能兹焉良可烛
　　次韵和韩大资湖光亭对雪之作
　　岩廊未旋归故国聊自晦尘表澹崧髙胸中妙天对丰年随政还嘉雪徧境内从容陟九层指顾纷百态经纶动初心枯槁入长嘅虽陈北海樽终念东臯耒只应沙路干依前符帝赉
　　送曾仲敷赴庆州司户
　　栖迟颍水无三年四见长途事鞍马问君胡为乐驱驰告我吾非茍然者向来庭闱故当尔今乃从知古塞下男儿出腹在四方龊龊南吾未暇只手扛鼎非吾力百歩穿杨非吾射眇然躯干仅数尺智畧岂分子房亚诗书礼乐工作谋元帅轩轩更儒雅相知不与今人同徃逰其藩跃如也君言慷慨得我惊我有私忧为君冩巍巍法座天中央万物生成得陶冶边尘吹风不见人麟凤犹阻游郊野烦将此意问元帅何当鐡甲悬髙架君家一唯如雷霆震动乾坤失聋哑愿回庐阜异时心白刃前头荐潇洒家风欻从千古还上策酬恩真土苴口终拂防両无言因送飞鸿不知夜
　　次韵仲孺见懐十二韵
　　江梅飞故枝桃李日夕更宰物初无心芳菲自奔竞幽禽衘真如歴歴唤不醒东里似得之与春忘谒请頺然蘧庐中槃薄天地永交情海沤发吟兴秋翮劲璀璨十二旒陶谢不获骋湏知云气蒸未害山石硬但君已追风顾我犹蹇乗试冯作诗光普照万物盛物尽照亦空何许开绝景他时从此来一眄躐千圣
　　次韵世美见寄
　　鼻端漫故蝇心与天地逺声容天地前长似西湖晚判合亦何常从古车轮转君不见儒衣壌壌趋白头几人管鲍情相收我岂季子难之邹行矣同聼黄栗留与仲孺破兎饼色味皆恶同一絶倒既而述之又烹小团亦兎饼也作诗报世美
　　争携懃意烹春风终焉臧谷同一踪莫言不落第二月湏知所好非真龙窃香安得青琐趣效矉颇慙西子容此言虽小有大喻冯君转逹裨时雍
　　与仲孺文仲述之作诗送仲弓赴籍田以之子于征为韵分得子字
　　凤园佳人孤凤起草木无光春披靡红亭碧沼政髙借问何由驻双履王涂开泰日月中玉堂仙翁是知已瀛洲蓬岛未横飞且向籍田聊尔耳北道仲容休说贫东山太白谁比拟云汀荷芰供逺凉绕砌青青更兰芷丞相上马防阁空长鞭徃徃城南指君身虽不作羊羶自然尘表门如蚁清谈秀句得豪英合抱他年欝松梓要湏万口一同声文恪风流今有子
　　次韵刘元因赠王幼安
　　真人拱南向羣英纷玉除趯趯动环海夙懐思逺摅争弹冠上尘丘壑空故居之子建安裔少长惟诗书毎笑靖节君归来但巾车拟倍万乗噐璨璨雕璠璵终然怒剑横锐气埋忧虞湏知梦镜中所适难一如倘不逹夲原触事成自诬试焚定慧香矫首瞻六铢于此发深省鼓瑟犹吹竽
　　次韵钱济明访定力僧及寄呉行古三首
　　门前朝市喧门内山谷寂昨来有虑心到此了无迹况复有髙僧炯炯双眼碧渠今未易亲拄杖鸣百尺知君从之逰勤我遥相忆安得双树傍题名拂尘壁【仆元丰中寓寺舍累月题名壁间】
　　又
　　北阙来新荣南溪抱初寂二子非世交穷通偶殊迹诗书寄平生孤云巻晴碧遥遥天一涯囬首无咫尺伊予亦乡邦岂敢烦记忆尚误分隋珠宵光动墙壁
　　又
　　万物逓先死憧憧尝未寂中有不动尊随方示形迹巨海何曾波长天自来碧谁令失坦途认此躯七尺空华初无根欣厌浪思忆君今倘回光奚湏凿隣壁
　　寄题孔先生行歌亭
　　仁皇御宇作太平朝廷玉立森贤英岩耕溪钓日寂寞何独先生歌滍城遭世不比徐孺子设心不愧司马承唐虞垂拱岂不盛巢由亦自非公卿冥冥三圣妙相遇六爻一半曾吞并倐遗象数入天籁无声之中端有声有时鼓腹散秋歩有时击壌舒春情他年野叟得不尽独与杖屦同纵横故知造物有深意凤凰来仪治功成凤凰飞去定难乆直使先生为凤鸣先生道徳初不死先生歌声犹可聼微风淅沥动草木幽禽上下喧隂晴可怜双耳不到此龙山滍水空危亭
　　送文仲省亲
　　曾参爱孝通神明乐正子春逰其门下堂伤足不忍出流光至今覃后昆阿文全似李令伯更相为命母与孙母年可惧髪委雪诸父骈头埋九原淮山之阳归未得饮啜无以供晨昏脱身来寄岂获已方寸揺揺旌斾翻飞云入望且还岫况乃凯风吹棘薪白水真人挽不住却垂故槖驰京尘皇天后土识君意如君勿忧长贱贫
　　赋羲皇上人分韵得风字
　　妙逹万物祖天地生胸中坦腹夏日眠五栁来熏风不弦虞舜琴不觞唐尧钟况复羲皇前岂直将无同
　　送大受赴天官
　　元祐真人初御天四门穆穆来忠言阆风学士望朝野即日赐环司諌垣当时同列继登用独先朝露归九原位不酬身在孙子嶷嶷诸子声名喧叔也纵横五经内娱目未始窥家园茍闻某所有贤者弊车趼仆从之奔甘陵南北正分党攘臂其间无怨恩未见其止见其进防湏一指收乾坤素冠俛首琴复御鹏飞九万方化鲲于今怙恃只明主肯与世俗均寒暄早知妙笔三千牍矧已恸哭论元元韩城父老傥改作为报及此髙闾门
　　双璧歌寄马叔宝
　　君不见朱公托身天地中四方万货常憧憧其间双璧最竒宝分明日月生西东问公酬价初几所一者千金一半此精神肉好非不同侧视裁差厚薄耳公心夙悟谁得窥但无故槖无留赀交贫族逺富衣食髙义日与清风驰梁人有狱乆不决君臣相顾空嚬眉公来答问只一语群疑亟判如蓍湏知成效异霄壌颇恨儒冠多失之多失之胡弗思他年薄俗待尔移奈何璧价先自亏
　　送表兄华元翰赴四防尉
　　頥山颍水天西东四载相望二千里我守枯株未得还君逐飞蓬忽然至坐令桑梓落眼中顿觉精神到尘外昔人逃空喜足音况乃謦欬逢昆弟此防由来天予之几日冷风清暑气君才荣华早驰名荆国先生曾改视殿前射策失龙头仕处波涛起平地胸中万虑不一施却作明时岭南尉太夫人年七十三诸子半掩黄垆逝兰陔养志独頼君路逺何由复迎侍当思有以慰其心莫把光隂较荣悴夲朝丞相岂不盛尚軰流人已三嵗君今补考裁秋冬托身民上与之异萧条官府似僧居春入梅花更堪醉要湏相与无町畦巻舌为喑真得计我家宅相世所知矫首南云从此俟
　　送章显父推官改官
　　髙堂夫人九十余一子晚方趋仕途前年封邑非子致更待子荣新命书子纡墨绶来汉东百里气和年屡丰声名籍籍动羣耳还似当时诗赋中诸公欲黙安得已争遡日邉飞荐纸拔身左选归尚书摅发平生从此始摅发平生从此始未足为子增欣喜所喜荣亲有期矣郡邑疏防夀齯齿斑衣儿啼奉甘防
　　寄仲弓
　　道徳不与禄位期富贵自随时命至君賔以明故自销御防于羊知去意城南岂复异墙东诗句由来胜刺字直作朱防真丈夫莫使小生敢相吏
　　次徳符六韵
　　书懐二首
　　秋容未觉成萧飒脩竹疎桐隂四匝先生归驾挟西风堕我南堂似凋叶对牀邀月入髙谈梦想从来谢三接是非火作正炎空忍与纷纷竞牙颊莫欺鸥鸟不知人湏信天机在眉睫妙哉托处无何乡一念能回百千刼君诚有意渉其流请为安行具舟楫
　　又
　　木杪秋风鸣飒飒环歩空亭日千匝忽迂征辔入衡门共防霜轮上云叶紫烟收尽拟阶升白露漙空欣手接何湏清酌浣枯肠自觉爽气滋双颊可怜末路竞牛毛不悟劳生寄蚊睫向非覇处务功成争得盟时遭智刼西山君故有风期我亦从今理归楫
　　分韵见简
　　幽人寄岩谷志士从簮缨所尚初不同出处皆有行夫子胡为哉饮露飡秋英和璧以为质黄钟以为声皎皎文史中乆作星斗明一见輙心防端如屈人兵天意亦可料祸患矧已经岂其礼乐时而不收珪珽故知阿衡任便是西山清我岂夫子徒猥辱薮泽并驱车逺过我为我开天庭凡今落松麈皆昔所未聆念此坐相阻三十六峰横子言不子随犹得座右铭
　　与徳符仲孺述之宿南堂分得客字
　　从容白露前转盼一歳隔念我方促装夫君复来客踈篁生晚音霁月澹秋色此防岂易谐未用询长陌
　　南堂分韵得秋字
　　大火不秋驻髙堂文字秋青蝇付驱除白日堪迟留鸡痈落新烹防收轻浮尚有明月在倘能如故不
　　曾园分韵得得字
　　藩城富池塘所向輙荆棘天风初转西朋簮共来北暑清随处幽莲髙向人黙羣鸥安在哉我今均尔得
　　再宿南堂分韵得星字
　　夕云不成雨冉冉东南征凉月挂河汉鲜风起阶庭蛩韵响新织萤光驶流星谁知亦有念夙驾在青冥【徳符次日早行】





　　道乡集巻三
　　钦定四库全书
　　道乡集巻四　　　　　　宋　邹浩　撰
　　古诗
　　分韵送徳符还山得送字
　　秋风歘来归秋事日夕动叶净嵩岭髙烟空颍川纵茅斋鬰其傍妙与猿鹤共拂衣问前途不作河濵梦念君如病松重以旻天恸未屠朱子龙且集黄公凤伊予亦何为于此迭賔送慎勿甘自埋斯文要梁栋
　　送陈志仁赴河州司理
　　佳人宰木悬秋月穉子霏霏洒清血枯风冷雨暗长天借使端居亦心折问君夙驾今何之万里闗河西复西西州平昔但闻语不意黄尘随緑衣将军雅歌飞玉觞健儿如鼠马如羊桁杨生耳卧庭庑日冀賔僚来畯良雪霜肃杀百草死孤峰嫋嫋砂碛光城头笳鼓咽初晓梦破衾禂皆异乡情钟矧复是君軰只应矛矟攅中肠只应矛矟攅中肠当思大人在髙堂
　　送罗正之为两浙提刑
　　沧溟可枯山可移公心独与天地期田间经术入州县所至父老均儿嬉明明日月照肝胆谓言吾民方阻饥回车为我作丰嵗要令国体无疮痍买臣郡去不持节季真逸请非康时几年梦想在松槚再拜一觞今得之乡人拥路识忠孝雅慰平生良可知恩光到此何以报行矣二浙如王畿
　　送裴仲孺为太和尉【时与崔遐绍蘓世美乐文仲王仲弓以故人从此去为韵分得去字】
　　波涛几千里汹汹东南注故人防北风絶意蛟龙怒孤州何处城几尽长江路鸿鴈方来飞霜雪且凝沍夜旦耳目中动与客心忤况乃青云姿四十困不遇有室常罄悬未免折腰去命也天造之智力岂其预端能一判然楚越犹跬歩崖边晚分携君顔湛如故
　　送李子威致仕还乡
　　人间勲业如作诗先生能诗端自知人间得防如奕碁先生能碁复何疑此身未免人间世南北东西聊尔耳波涛风际涌丘山不害江河为止水今年青春草木青只有白髪日日新先生一笑谢簮绂归作三呉髙尚人三呉寒暄几来去童时闾井今犹故闾门亲旧半成空徃徃子孙无托处先生第宅濒清流负郭歳有千钟收挥金买酒醉花月一局一篇方外逰诸郎森森美且修名声相继彻冕旒斑衣夙夕奉顔色借问逹官谁与俦他年再拜乡人后犹能敬为先生夀
　　送散老归龙井
　　长安砂砾飞道人趼足来何为师恩浃髓未云报誓求卿相成其碑卿相盈朝成者谁尚书妙墨侍郎词【二蘓】二公奔走天下士士获一面犹几希道人愿力岂不满文字乃今兼得之龙井神龙应防持杖头星斗东南垂过门别我自色喜我愧儒冠多背师
　　送荣子邕宰新郑
　　子渊陋巷居子真岩下耕穷约一如此不妨道自行矧君有民社南面恩光荣问学展经济岂不慰髙情尔来几薫风许洛犹声名还将模范心农桑厚羣生行矣舆人歌国侨相弟兄
　　送郑州呉绶通直北归
　　霜雪下群木江山拱髙城旷然爽气中幅巾日将迎精神在文史朋旧皆公卿乃于功最时氷泮人间情不待髭髪改乾坤付柴荆虚舟夲无系风御聊尔行此邦鬰多贤向来集聪明徳翁可君心归欤助长生
　　次韵答交代俞樗年教授见简之什
　　吾乡蔼多士夫子惟英才妙年双眸清不为纷华开飞声动寰宇着録争徘徊论説翕以定端如匡鼎来着鞭青云衢飘飘谢尘埃伯鸾赋五噫少陵歌七哀岂比太平遇得志无疑猜朝纲举天网陞黜常恢恢胡然落泮宫犹歉南山台维今尧舜君侧席方虚懐简防到寒谷未始由梯媒悬知噐业成指日登蓬莱伊予愧朴樕聿来托髙斋与君出处间一一金石谐岘首鬰苍莾江流澹萦廽龙卧缩头角腾骧竢春雷君车亦难缓行矣明诏催逸歩从此分驽驾安能陪
　　知府吕大卿饯别樗年以今我来思雨雪载涂分韵赋诗得雨字
　　使君出吾乡门墙扫尘务诸生拥经来翕然影响赴维时夫子贤独入青眼顾河南防贾生千载一髙歩尔来十五年终然阻鹓鹭如星不丽天而乃西南雨晚逢使君车亦复此邦驻从容平生欢万事散朝露江山飞雪霜冉冉嵗云暮我来踵规模夫子故长路使君有髙情肃以豆觞寓賔僚集清夜健笔落佳句行矣勿稽迟青云答知遇
　　奉和邢舍人寄望之愚溪朝阳岩
　　冷风不动水无声倒影冲融漾太清公为少留谁防意且慿诗句作长城
　　又
　　我闻紫微公润色迈东里道阻未识面驰心极云驶及此防汉逰黄堂见名氏乃知吏民上屹若楚山峙不以外自殊夙兴酬寄委陶瓦焕穷阎长堤矗江涘陋彼防墨拘畏首复畏尾坐令焚溺余衣食就安址流泽配羊杜如水注无底念兹智略成愚者岂同履胡为愚溪水啸咏送寒晷虚涵万象幽清絶一尘滓想公溪上心所得似夫子嵗律方峥嵘抚事聊尔耳鼓枻得浮沉观鱼谢竿饵应怜栁司马爱身异桐梓
　　仲益约逰延庆不至作此戯之
　　出门无他岐一径指山麓余寒弄晴隂淅沥散轻玉我仆亦赏心我马亦飞肉囬首幕中英文书正拘束
　　与节推李师益逰谷隐习池
　　无心一何求无垢一何洗与子入山来放脚东风里岩根初着花溪冰半流水一笑真偶然松声为谁起
　　谢仲益惠兰
　　隣家得兰惜不得数夲分来好顔色儿童见之喜欲颠惊囬午梦松江侧起随斤斸聊斋前面势栏干相并植氤氲犹帯凤山云弥天道安端我即璧丘亭髙秀谷幽想见僧移动晴碧根深丛逈无他虞青眼东君方着力影连桂月共扶踈香入梅风更引翼此心莫逆知谁何金粟如来在东壁
　　次韵和端夫游谷隠【是日端夫畵大悲像初成设供】
　　我生泉石中清赏殊不足得官汉上来邂逅亦溪谷他时长安尘用此尘外赎城南百余里洒落自风俗招提宻相忘一一俨西竺缅维作者谋永集荆楚福兴国最佳胜千柱列岩屋前防白马泉后据白马麓衲衣拥云外拄杖倚藤竹天龙咫尺耳入户体生粟谁为逢氏迷不复枨也欲落英无再红秀髪岂常緑共将香火心稽首千手目老僧独何为瞬我掣电速已矣勿重言良药反成毒
　　次韵端夫闻江北水磨
　　万事根夲初难明声之所发由声声不有智者抉其理直如宝剑埋丰城风生风止孰嘘吸制作觧成琴与筝矧兹江汉防荆楚含桃初熟飞流莺波涛暗逐嵗月长激激滩际春雷谹白沙湖邉更湍急五磨因縁资养生城中鞭驴喘欲死亦或人劳僵自横借令麦破面浮玉青蝇遽集争营营廼知此策最长利朱墨岂复嗤南荣天轮地轴驰昼夜彷佛扇吹苍瀛游江夫人俨然坐蛟龙不动如石鲸只应神物亦持防我軰何妨双耳清
　　送望之移帅荆南
　　荆湖地与蛮獠通江陵开府节制雄劲兵十万拥罴虎鼓角声动波涛风列城如子满棊面一一大帅呼吸中陛下钩帘抚天宇妙选百辟今属公楚峰峻防江汉广晴光带影落渚宫悬知黄馘日饱饭酣歌鼔腹均儿童裕陵松栢老霜露钟山杖屦埋蒿蓬自从知已失君相隼旟熊轼西复东赭袍可想不可见十年一梦朝来空荆湖虽重岂留处朝廷百度皆元丰
　　次韵魏道辅教授折梅懐荆帅望之
　　霜风未放江梅折似向人间作价索冷然一觧氷雪顔花有天伦此其伯见卵求鸡亦非早只今已觉和好殷勤犹是故时香驿路一枝情淼淼我公所向物皆春想见新花如汉濵新花故人政如此欲了此心惟斵轮
　　送察推贾时以通直郎致仕还荆南
　　秋声起庭端索索故时语几人清镜中鬓髪黙自许东隣坐长叹曰此非吾所平生困一官湎若醉醪醑幸今豁然醒可以事髙举田园熟瓜芋茅茨庇风雨向来避席人把臂相尔汝年光虽云暮犹足送寒暑斯言不浪酬即日去幕府我惟尘世浮贵贱等逆旅寛为百年期形骸一丘土夫君脱身还岂不知所处行矣数珠功青天走龙虎
　　戯督潜亨作春
　　先生家中余玉粒粉以为饼陪春春品物谢时味江流暖泛园中英晴对案忽举首径走长须呼友生防阳大夫腹如鼎一着九牛犹未盈懽然放筯即过我自叹珍庖逾大烹且言初意亦在我属我府事留西城先生饭不饭俗客若苦转眄相倒倾东风雕刻物物好槎头缩项尾不赪药苗蔬甲破土出似与刍豢争功名应怜十载痩藜苋为我一除饥肠鸣
　　潜亨既见和再作此赠之
　　不作茍见如君平不以礼屈如樊英扊扅坚卧三十载凛凛风声人自倾墙东墙西过髙马徃往愧汗面发赪岂知嗜欲极豺虎白昼择肉无厌盈有时一饭稔竒祸他年五鼎还遭烹狡兎未灭黄犬在突兀上蔡空前城先生谢去既饱徳鼓腹之趣终难名更要我軰集匙筯风雨不变如鸡鸣自怜头额乏竒表几与虀塩同此生不愁捩手遂倾覆只愁未至闻戞
　　次韵仲益觧嘲
　　真宰干万物物物相乗除童角赎以牙毕竟均有无江山与丝竹等为荐虚徐江山寂寞生丝竹富贵余要知谢安石青史端几书逹人眼目开洞照无亲疎安用欣厌间浪取尔与余独喜丰蔀幽坐获骊龙珠
　　和欧阳彦立再用仲益前韵
　　山行迹未扫倐忽嵗已除东风从东还天机动群无自怜藜苋中遭时谢严徐两曜栖睫端辉光照三余尔来知昨非一笑捐诗书虚堂自朝夕与世成濶踈胡为公子贤賔集亦致余鸣泉春际飞聊复观跳珠
　　次韵和知府欧阳叔弼学士祷雨武侯祠
　　盲风日日吹尘土谩説有年歌自古纷纷机械空作劳况乃象龙求致雨黄堂学士极忧心忍复賔前事悬堵倘助丰穣能出云境内山川无不举丞相威灵凛一方逺瞩祠宫途可取旌旗拂晓动长庚彷佛飞云趋両府精神洞逹金石开此意豫应神已覩况公爱民如爱子不以斯民供鼎爼居士庵中常黙然田里人人自安处他时刀剑倚市门徃往买牛耕草莽心絶多岐礼义生和气氤氲见眉宇惟天至聪下其耳饱聼欢謡荐佳语故宜神力导休祥不待牲醪集轩庑胡为风旱乆未寕行矣斗柄将建午岂烦瑞祝更殷勤祷处由来似尼父三分天下指掌间頋此提封才一羽沛为甘泽定不难沟浍纵横互吞吐坐令百谷暗郊原防见腰镰分勤苦儒宫釡鱼端欲生自笑年来遽如许虽无髙廪并坻京犹得朝昏鸣食皷【时学粮不足方有求府中故云】
　　嘲仲益【春时植兰甚勤比新东轩遂悉鉏去或者讥笑则曰予将易竹于此作此戯之】
　　低檐廕茅竹陋如野人居夫子莞尔笑曰此真吾庐庭前鬰乔木庭后犹榛芜芟削随手净春兰植扶踈光影动几馨香袭文书皎然纫佩心邂逅同三闾尔来基构新百事凌徃初突兀焕华屋茅竹扫莫余双楠庭之珍斩代殊荣枯要知碧油幢特立当阶除念念入勲业不与蓬荜俱兰虽不生门安能逭诛锄剖琴如剖薪烹鹤如烹鱼珠玉抵飞鸟镈钟委洪炉逝矣覆辙存来车犹此涂尚欲取脩竹永以娱朝晡问竹竹无言冷风一虚徐
　　寛夫率同诸公谒大悲寺观所画圣像以回向心地初分韵赋诗得初字
　　防州城东十余里天僊大悲江上居白龙盘伏不敢动澄波如练风前纾饱闻黔首喜相谓微此妙相吾其鱼鼎来巾屦陪作礼他年假道今题舆毫端愿力歘有感手目纵横随巻舒髙亭短棹青春里云雨晓霁乾坤虚谁将五色染万物物物可意难亲踈防湏指顾发深省此心长似楚香初
　　次韵和签判靳慎微奉议谒武侯祠有作
　　卧龙得风霆天宇不难肃厯数端何归转昐移祸福庙食凛平生光灵走川陆欲知庇斯人绵延视巫祝【庙祝马氏自唐防昌二年充】
　　戯示柄
　　汝为狮子时而作狮子吼他年毛骨成一顾百兽走
　　次韵答詹成老谢宻云龙之什
　　龙凤小团分禁户徃往称珍减前语元丰天子妙风雷万古埃尘洒新雨壑源春贡识此心不比豫州常枲纻卿云宻宻拥蜿蜒御府仅能千百数匪颁台阁裁几人恩逐味増沦骨髓帝乡仙去鼎湖空井閟閤门犹玉乳龙髯虽在龙莫形只有云留瑞民伍叶家所得最非常好事殷勤始容取故人分赠不遐遗怜我哀摧病方瘉莆阳英爽杳难攀品目纵横谁扞御仰惟笔削到茶经亟以将诚归许与诗来寒谷歘然春坐觉春光满禾黍
　　次韵和成老谢何伯震
　　沧溟倒挽供缾罍少年取醉真豪哉天旋地转胆如斗何独谪仙方逸才尔来意气折忧患霜雪仍从双鬓催吾师吾友得浑沌有口不复轻为开賔筵竟日但趺坐竦聼揺犀谈玉杯中分鲁国两夫子道徳未逢贤者哀黄钟大吕相应和儒风頼以扶倾頺伊予幸甚获亲炙独愧不如匡鼎来
　　送石师稷还新昌
　　官失常丁民破产仅有流波入春眼行人不管居人愁但喜船头觧初绾汀洲梦破白鸥前归意峥嵘净如刬挽君君竟逐风东立西楼思何限念君心似岭云髙巻雨收雷依嵼弟兄元恺正功名独自巢由谢青简君今杖屦烟云中我忆当年寄萧散情深人合脗天伦相与宫商真律管可怜燕越阻寻盟夜壑不留空旧舘只应石佛俨巍巍为我旃檀荐诚欵
　　逰湘西道林寺用沈传师韵
　　赐还殊无功可论放逐复向山前奔道人眸子炯如故邀我累日游祗园御书新閤挿霄汉祝融严拱世所尊恍然身世脱尘垢矫若鸿鹄辞笼樊是时秋老雨脚断晴光万里凌朝昏北辰直下望天阙纷纷郁郁卿云屯防衣兰膳奉顔色想见协气还盈门鴈飞不到竟何许日兾湔雪除瘢痕四年之中两到此易揺难立怜孤根方寸倐忽丛百感湘源白鹤空盈樽【湘源白鹤乃长沙酒名】道人顾我亦无语但指幡从风际翻由来否泰反其类况逢主圣同羲轩而今而后戒覆辙长记崇寕初纪元【予以罪贬实在崇宁改元之嵗故有是句】
　　谒女贞何氏祠
　　正月一日雨不休朝来四望隂云收众阳扶导日轮出辉光倐忽盈九州欣欣草木动新意鸾凤鼓翅翔天逰髙山托处将半载真人风韵长凝眸精神澡雪亦已乆懽言夙驾南冈头仙居楼阁拱形象祥烟瑞霭檐间浮焚香再拜适我愿想见王母同优防蟠桃不老春更永人间变化知几秋轮囷重盖拥车马气势赫赫移山丘万方有口莫敢议勲劳自以为伊周门墙旦暮祝遐筭长守富贵无与俦于今扫荡一何有白杨影里令人愁丈夫祈向乃如此孰为女子能清脩功成直上紫霄去遗踪犹向潇湘留我来不及叩真诀真诀固在心求五行八卦自流转生天生地生物稠骑龙跨虎越宇宙岂但洗涤无愆尤他年谁作列仙传编入髙仙吾姓邹
　　醉饮
　　我生不嗜酒断来仍十年前年窜岭表去年斥湖邉欲以御瘴湿廼复酒至前一杯复一杯朝暮常醺然因之醉乡逰别是一山川日月不相促万物同暄妍眼界絶尘污耳根遗俗譞心平气自和妙与天地全歠糟而餔醨信以昔人贤琴外陶靖节诗中李谪仙声利挽不回昏昏长醉眠有师谁得之我奉以周旋
　　谢衡州花光寺仲仁长老寄作镜湖曹娥墨景枕屏
　　道人秀骨生何许若耶溪边清气聚不从章甫事功名逰歴诸方叅佛祖祝融峯下忽擡头觑破虚空笑而舞折脚木牀二十年门外草深无寸土偶然消息落人间挽出花光照今古我舟邂逅泊山前雾卷云开见眉宇更知我自浙东来曾拥旌旗尘督府千巗万壑绕罇罍梦断卧龙谁是主为将池墨洒鲛绡故国封疆归择取曹娥江接贺家湖环以峰峦暝烟雨森森乔木动樵风庙貌峥嵘閟神禹碑留遗刻蔡邕题注目端为杨主簿子猷兴尽季真亡髣髴棹声廻逺浦干端坤倪渺莫穷咫尺并包入庭户坐令乡思满潇湘恨不归飞挿双羽苍梧洞庭南北中气象纵横随歩武祗縁流放阻君亲入眼虽竒若无覩道人方便巧施为乃以家山慰心腑旧愆犹兾获湔除恩锡余年返农圃青鞋布韈谢尘埃肯使髙踪惭杜甫
　　除名
　　前年除名窜新州今年除名窜昭州我名无实浪自得坐此人间多怨讐恩深天地贷斧钺除之又除名不留虽然未即聼逐便已觉此身民是俦裂冠毁冕散车马幅巾杖屦西南陬行者争道舍争席所向尔汝纷应酬洞山有语乆弗契忽然一笑知来由我追我随非我患那用避如韩伯休
　　别零陵
　　零陵讵中邦道阻五千里我以放逐来夲非心乐只身止髙山巅忽忽弥半禩人情乆自亲况复多可喜坐使故乡念如火沃之水罪大不得留今兹动行李昭州虽岭南流寓盖均耳倘未还庭闱在彼犹在此胡然当作离耿耿殊不已物我要兼忘咄哉从此始















　　道乡集巻四
　　钦定四库全书
　　道乡集巻五　　　　　　宋　邹浩　撰
　　古诗
　　将徃昭州示柄
　　与汝暂相别南作昭州行昭州距零陵坦坦十日程音信昜来徃勿动异乡情但自勤读书思索厥义精圣贤如日月为汝出光明脩身识根夲力践以其诚发为文字间笔墨自纵横零陵豪杰士张邓尤髙名汝其师事之北面聼指令分隂古所惜况乃汝后生定省汝母外谨勿他事萦皇恩极天地我罪终从轻还家知有时欣见汝向成用为祖母夀慰叔及弟兄携汝返乡国重増门户荣
　　饮桂州酒示柄
　　好酒如好人虽乆略不变炎凉互推移气味愈可见岂若茅柴浆多为众所贱举杯吾得师足以警闲燕
　　题义明定慧庵
　　结草依山名定慧于此心第一义罏香深炷席帘垂老僧不见庵外事
　　答曾敷文有书见寄【有云客寓天地间夲南北异耳作此答之】
　　客寓天地间夲无南北异此语安从生却成相钝置
　　戯作
　　作自我作止自我止莫被傍人推倒扶起
　　咏路
　　赤路如龙蛇不知几千丈出没山水间一下复一上伊予独何为与之同俯仰
　　一切诸佛子
　　我心如虚空无物可伦比湖南与岭南谁行与谁止寳山得楼居屹枕乐川水森森青琅玕郤暑几千里团蒲叠双双炉烟凝然起圎觉首楞严遮眼聊尔耳幽禽忽来鸣一切诸佛子
　　榴花
　　阁东阁西安石榴两株相映花枝稠山髙江濶万木叶独此烂熳开不休有如牙门集缨绂碧油幢外红光浮又如青天驻羲御火龙鳞鬛惊人眸朝朝莫莫防愈好直若有意寛离忧无穷归念姑且置栏边取醉商声讴
　　仙宫岭
　　晓云生岭端遮日成清隂炎氛遽辟易兴逸安能禁仙宫风尘表髙髙百千寻石路上曲折健足犹难任绰约两仙子双鬟坐沉吟巫觋意何许门藤蔓深樵叟向我言自古传至今去州五十里有峒鬰森森陶家李家女年各胜巾衿恍惚若逢遇相与登﨑崯一朝作蝉脱英魂不坠沉乡人共祠之髣髴来顾歆水旱祷輙应民吏同所钦此宫乃行宫春秋荐诚谌言已叟仙去四望祛烦襟荥山直南耸龙岳山朝壬越王连佛子宻山秀孤岑囬环万峯峦挿云皆玉簮防防两川流防合通梧浔渔舟糁木叶城郭几突黔虚徐韵长松飞鸣集珍禽湏臾烟霭青遐迩浮祲祲变化纷见门饮酒时一斟我罪贷五鼎我躯重千金虽居瘴疠乡肯使瘴疠侵嚢衣完旧裾匣剑存初镡气聼谢耳力谁到无弦琴子期乆漠天地为知音中和王度新祈招咏愔愔赐环谅匪朝聊以写我心
　　送子发还零陵
　　我自罪大当投荒君胡为乎亦遑遑马蹄舟楫困川陆省定违离萱草堂由来孤操絶流俗屹与巨镇遥相望洞庭以南渺无际气象突兀收湖湘平时事事不入眼惟恐有媿如毫芒色难直到古人处以其绪余均四旁余波邂逅亦及我使我方寸失感伤我亲白髪照闾里我身局蹐瘴疠乡两儿随母仍旧寄骨肉星散知几方乾坤子初无厚薄恩为雨露威雪霜二柄交持不偏用万彚生成如审量我虽弃掷五岭外亦必有日防防光故人亭邉是归路尚得握手输中肠将分无可为君语独有髙义无时忘
　　有感
　　云囬雨歇天欲晴鹁鸠唤妇皆和声山南山北树隂里然相趂争飞鸣伊予流窜止平乐妻孥尚寄潇湘城五岭横空唤不闻不如鹁鸠犹有情
　　闻彦和过桂州
　　人臣难有已况复顾其家忘家以狥国致主为勋华割爱非不仁成功讵能加御史殿中杰指摘生疵瑕昔如鹄矫云今如兎罹罝省符到房陵驱逐殊喧哗即日出门去形影自天涯羁皇携众雏惊散随风沙渺漭失处所何由书报嘉君心固已定闻者空伤嗟
　　又
　　削迹投炎荒有吏督其后一州一易之稍缓輙訾诟所歴多官僚岂无亲且旧前车覆未遥不敢略回脰谁谓桂岭僧于君独勤厚沐浴君髪肤澣濯君领防使君霜柏姿凛凛出尘雾真风絶顾瞻髙义激頽仆乃知世外情非复世间构呜呼君何忧时命不终缪
　　自警
　　防书勿苦多多防目力眊作文勿苦多多作心力耗初虽莫觉悟乆乃成悔懊维心神所居惟目神所造开阖出入间神伤气亦暴所以古真人丁寕有深告平时当勤行况复处炎燠况复病初愈力始胜巾防老母在乡邦倚门望佳报尤宜决择精全神以自好收目以内视心以存奥气舒形康强外务一除扫生理保安完天恩垂覆帱归防老莱衣欢欣长舞蹈
　　感叹
　　一犬捕执将祭神羣犬随之号极声恶伤其类乃如此虽至茍贱亦有情人于天地最为贵诗书礼乐开聪明推恩尚欲极万物而况等列皆簮缨奈何心忍所不忍相残相贼争功名因知防畜反可尚使我感叹无由平
　　送李师聃祖道长官赴衡州耒阳令
　　视国如视家爱民如爱子秉心金石坚古人概如此今人亦古人但患物转徙遑遑声利间自不明夲已安能使元元一以父母比问其所居位广分国百里问其所食禄尽出民骨髓奈何莫之思颠倒以为是祖道于今古问学妙穷理内重外物轻识者乆叹美宰制得耒阳何啻牛刀委导逹圣主恩千仞决谿水雨旸随指呼丝谷饫邻鄙明神实聼之日夜介福祉君虽不求通轩冕自难已工部有英灵吾知为君喜
　　示徐道人
　　道人千里来触热废寝膳问其何所为但云求识面南方诸公门二年走略徧亦有苦苦留诸事颇安便念未见侍郎跋渉遂忘倦皇帝与天同深防满州县瘴乡寕乆留行复侍金殿卖药至京师礼数隔贵贱姓名且难通况复冀垂盼汝言岂吾知答之一笑倩
　　谕徐道人少唱喏
　　孔明拜牀下徳公初不止道人必见喏我令勿复尔道人非孔明喏拜不相似维我徳公心寥寥无彼此
　　咏菊
　　菊菊丛丛簇簇种阶除脱岩谷玉干碧鲜金英黄郁争妍无小桃结好有修竹满泛醇酒千杯高簮道巾一幅庭前子美休作诗篱外渊明自留目
　　咏竹
　　竹竹濒江绕屋声泠泠影矗矗霜雪难侵尘埃莫渎梢云齐老松带日映寒菊箨置顶上髙冠叶成樽中美禄行防威凤饱相从不但子猷情最熟
　　有所叹
　　亲者如路人故者如世讐路人与世讐反与亲故侔无日不同处无事不同谋自谓腹心托长乆逾千秋不知祸有孕有识所深忧一旦乗间作四顾谁依投徃徃舍之去掉臂不囬头却思故与亲大寒索衣裘聪明天资髙反已亦易求及此早觉悟厥疾犹可瘳
　　莫钓矶
　　饭罢何所之曳履江之湄粼潾白石间得石殊瓌竒莹然如紫玉屹立平不欹振衣坐其上聊以垂纶丝吾钩既不曲吾饵亦不施持钓非有钓与鱼均莫为鱼乐吾已得吾意鱼岂知投竿归去来晨昏以为期
　　下鸥防
　　此心乆已灰入鸟无惊猜轻鸥翔集处邀我相徘徊方圆十丈许疑是天所开锵金两滩瀬簮玉千崔嵬耳目肝肺中何由着纎埃鸥虽不觧饮屡舞劝我杯清狂与酒狂似此知几回我归有日矣鸥飞安在哉
　　读頥卦
　　灵龟不语亦不食深之又深乃其息清泠渊中能事毕天长地乆无终极朶頥自朶非自得何暇外观惟汝即吾言易行休更惑抱一故为天下式
　　九日对菊
　　不雨江亦干草木翳尘土重阳到眼前菊蘃犹未吐隣家一株来髙才尺四五种之小庭中亦自足风矩摘叶以当花茱萸可为伍泛我流霞杯喜色动眉宇頺然逍遥逰妙处有谁覩渊明何人斯东篱傲今古
　　道乡歌
　　要识道乡去处只在微尘里许不立四至封疆不问二仪寒暑日月常放光明鸟兽率同歌舞其俗无举无非其民无喜无怒别是一种乾坤全异九州风土师旷倾耳莫闻离娄拭目莫覩谁知有个防踏着从来门户入也不动脚跟居也不记年所行住坐卧虚徐色声香味愚鲁偶然成矩成规未尝为鼠为虎任他卜度纵横逈脱机闗取与人间天上无明可谓自今自古
　　梦臣惠潘谷墨
　　老潘飞蹑烟霞去墨宝流传能几许尚方犹以比庭珪况复人间故人处夫君好事追前贤巾袭深藏二十年雨旸燥湿莫知数毕竟挺然金石坚一朝酒发南箕舌信在言前可中辍有如印弄掌握间棱角虽刓终一决著书天禄垂无期云将掉头吾弗知但欣厚意厚若此来仙阁上信双眉我有歙州韫玉石琢成髙秋逺天碧平时长自水流珠未省呼童助防滴我有常州饱霜毫千钱一管价不髙真行草字百万劲锋凛凛方遒豪綘人陈元乃其伍相得甚谁能御心灰缘此亦复然和我精神动寰宇便涤砚便操笔便啓轩磨此墨敲氷佳纸适及门罗列千张耀晴日也吟诗也作文也把黄庭摸右军并包万类入方寸倐忽变化生乾坤君不见老子絶学故能学君不见孔子捐书故能书因君起我书且学我书且学孔老俱孔老俱竟何如冩我长句酬勤渠
　　又
　　潘谷卖墨时吕翁尝过之指授长生诀举世那能窥但称众墨中谷墨最珍竒一旦内药成觧去逃喧卑忽忽期月后来与丹元期夜饮晓分手丹元初不知仍留墨数片属元付其儿有儿旋其门顶白元惊疑细诘所以然始知谷如斯谷仙今几年谷墨今在兹静言人间世舟壑常宻移朱顔兀槁木绿髪垂素丝借令富贵极毕竟将奚为谷乎真可人得墨吾得师
　　梦臣再以墨来
　　孙郎文史外所好墨而已龟玉藏椟中防辰乃开视未尝轻示人毎戒卞和耻谓予心事同分惠真可喜磨去五之一余者恰盈咫印弄棱角刓前言戯之耳苍头忽踵门喘汗殊不止恍疑皂囊药无因至于此亟取啓缄封入眼胜双鲤其长应天数其光动晴晷当暑尚挟纩岂但什袭比且云此不刓品色尤更美始知雅意来要以补前毁想初闻语时废书频拊髀兵法善致人所致必如指一朝下两城曾不费一矢坐令鼎足心成辙乱旗靡堂堂莫我过势若建瓴水墨果多乎哉一一是孤垒齐城七十二受降从此始
　　别昭平
　　江山夲无情别去亦何语向来爽气中食息三月许来非吾所求去非吾所御回首谢江山吾今若轻举
　　留别张云立立之【立之昭士也】
　　来迁梦破知何处今君归去仙宫路江头舟楫岭头云曾许乗风邀月住翛然三载与君同信我此心惟白鹭白鹭忘情亦有情君更情多无量数天绘亭前不忍分逺送我来欣进歩霜凋万木见孤松顔色青青独如故湘南湘北旧光隂从此囬头但烟雾得志轩前藕未花梅率小桃先已露与君同醉复同醒千顷池塘渺新霔好随鱼跃趂风雷飞上青天休反顾
　　桂州紫极观主求亭名名曰转斗而示此句
　　转降适斗藏初九上清宻语谁知有七星峯顶紫霞前占得辉光长不朽
　　信中以诗来因次其韵送之
　　道言谁复书诸绅潇湘江上逢斯人向来濵死入魑魅胸腹洞然无甲鳞炎氛吹风作旗靡玉楼倒影明蒿里孤心还逐冷云飞歴歴长亭不知几圣王开了覩天庭妙脱筌蹄合喙鸣个中无可无不可智者亦迷何处名浑沌兼忘儵与忽有口鼻如欣莫咄北山之北草堂深怨鹤惊猿它自物
　　送李方几仲司户
　　我迁汉阳居君为建阳掾江山几千里何当重防面身世波上萍嵗月上箭自古以叹嗟不古乃独见为仁岂由人道道该徧万生无终穷同我一方便壑源春焙香黄鹂静中啭简书有光隂归坐亦可燕此事入髙明了了为君见舟车暂西东勿受离情转
　　题蒋彦回绯桃轩
　　何仙饥食王母桃王母唤去瑶防髙懐中核乃长生种付与东君谁适遭蒋侯夲是神仙族杨州骑鹤飞游遨囬也不愚愚故道不肯钓海连六鼇变邓家田作蓝田产玉成芝天所褒栁将眼觑竟何覩花着心觅空自劳东风莫逆花栁外洞然啓尽扄鐍牢铺张云霞驻迟日暖红牵梦春陶陶恍疑何仙只春似衣绣还乡导旗旄蒲萄浪兀弄明月寕比倒着宫锦袍从今结就千年实食之工力逾圭刀闻説扬州鹤知得鼓翼已先鸣九臯题成立道飞香阁【与其侄逸少隐防予于浯溪求易阁名以其翚飞红莲中名之曰飞香阁而作是诗】
　　碧池千畆红莲花勅书楼下醇儒家跻民仁夀逢主圣欣与万邦无叹嗟六经变化天地濶何处不可为生涯只今耆域在庭户信手掇取皆灵芽气运回环助调爕各正性命逾尘沙是渠病愈我亦愈红莲影里薫风斜隂功乗香飞北极上帝首肯羣仙夸赠之丹桂一千尺攀条直上凌苍霞
　　少隠惠所尽潇湘雪景
　　永州城北十五里二水初同为一水天花开玉满前飞人在故人亭子里
　　又
　　前年深冬一丈雪岩拥朝阳渡黄叶鸬鷀挿颈梦圆时天作髙山付双睫
　　又
　　将谓雪消无覔处元来只在毫端住为余展出冻云天一片潇湘宛如故
　　戯浯溪长老伯新
　　永州懐素精草书毫端万象纷巻舒浑身是眼防不破一笔至今藏物初浯溪得之不自用却要他人书作图蓦然打个筋斗去觅纸觅绢一物无急将床上被来拆手忙脚乱纵横铺五云和尚巧言语扫尽六幅裁湏防叠了又开开又叠喜欢胜获衣内珠二三子笑几絶倒左右僮仆咸惊呼寕比寒酸杜陵老海图拆应家人湏脱巾漉酒觧龟当表里空旷真丈夫吾行天下何啻半常恨眼前无此徒那知兴发乃方外与彼嗜好同根株小中现大大可覩跳出规矩渠非愚他时风雪夜参半灰炉氷冷灯影孤坐披破絮似鱼网数挽不揜皴肌肤只应侍者隔壁私自语我师为谁说法声呜呜
　　观华光长老仲仁墨梅
　　我从梅花海里来惊此两枝堂上开不由天降非地出道人作麽生栽培无缝塔子通一线放光照醒陈根荄玊蟾银汉雨初霁半啓琼室通瑶防香云漠漠防顔色世眼欲覩诚难哉不如取酒共春醉一杯一杯复一杯
　　次韵和范信中同游花药有作
　　花药山去来难遇此天日深衣书眼青摩衲禅眼碧鴈峯相与髙可以同我适浮云当面开千里见丛荜况紫盖祝融挿天日未夕正尔无能名僧来乞题石
　　湘隂邓氏翠微洞【洞有卧云堂聼松轩快目亭】
　　卧云云无心聼松松有韵快哉耳目中吾今亦同分
　　送成老赴西安
　　先生出逢尧舜时自当勲业追臯防胸中廊庙乃州县雪霜刺骨西安驰旁观徃徃屡兴叹色初不变心希夷但云将圣世所大乗田委吏皆尝为道通为一无不可等君事耳何髙卑髙斋髙居万物表清献清风天下师此心妙与此公契莫或遑处今其谁民歌仁恩到天耳天湏黙荐君王知坐令四海归一握隂阳变化随设施行即騐矣姑且置聊引花前金屈巵
　　偶书
　　朝读一巻经暮读一巻书一巻复一卷三藏与五车儒释夲不异昧者自亲踈昧者不足道明者当何如
　　送陈公晦
　　寂不闻凤鸣双耳聋已乆聿来丹山子一旦惊户牖旧聼歘我还喜气薄牛斗箫韶方九成飞勿众禽后呉公蔚将还滁阳出所集述徳堂诗作此送之
　　述徳髙堂在何许述徳髙人欣可覩彭州梦破知几人遗爱逺追曾大父至今民数旧邦君毎及呉公歌且舞述而行之徳莫穷定可周流浃天宇谁令千里便归休炯炯此心元自古四百六十五甲子貌若岩松傲风雨胸中何啻法界寛普集尘沙诸佛祖一如一切悉皆如逈脱拘挛不逾矩从横肉眼讵能窥但见鼻间常栩栩只应髙与老人星长现升平瑞明主
　　咏张公奭庐墓有芝三夲【锡山居士张公奭庐墓侧有芝三夲生焉绘以为图见者咨叹】
　　此芝初无根生自孝诚里孝哉夲于诚非缘利心起无芝非所怍有芝非所喜不期芝有无秀出乃如此飬志勤色难送终极哀毁既葬不忍归结庐独留止孺慕秋复春泪接九泉水比隣或未知天已知之矣因芝示邦人邦人争賛美防逢当路贤荐此八行始
　　书公孙巻末【公孙三防防诗过予门乃一时公卿大夫士推美其前人所以孝于其亲者而韩范二公先焉故书】
　　韩范天下贤褒贬不妄出舌端有春秋所与惟其实一举十五防富贵所难必公孙贱且贫兹事乃能毕心追古人髙迹付今人述二老首形容昭劝无终日伊予特后闻叹恨颇自失东望天山平风松正萧瑟
　　代书寄清老
　　从来游戯常三昧出语纵横无忌讳老聃全与释迦同人畏犹云亦当畏
　　题双芝轩
　　难弟难兄强氏子太学声名耸多士同时流軰乆公卿犹傍短檠业文史今年鉴防贡辟廱伯仲皆升从此起集英春晓拱天临龙头妙絶人间喜鸾防凤阁便腾骞况复吾乡有前比向来胸中宇宙寛包尽华夷无复委发为勲业助尧仁肯令元凯常専美倘如不信视双芝端不虚生漫黄紫













　　道乡集巻五
　　钦定四库全书
　　道乡集巻六　　　　　　宋　邹浩　撰
　　诗
　　和路主簿思雨
　　造物初无欠与余盈虚消息自洪罏晴空已见云如火秋获难期米似珠剧邑君宜形逺虑泮宫我亦念羣枯若为惊起苍龙睡頼有新诗胜大雩【见谕诗颇有感故有是句】
　　独坐偶书
　　梧桐沐雨响玲珑帘幕隂隂飏晚风讲诵乍闻人语息满床书史兴何穷
　　寄濠州陶户曹
　　台枕长淮耸半空登临应得古人风水天上下碧无际莫获观鱼与子同
　　勉毕元明
　　男儿数偶竒不必苦嗟咨顔子犹箪食荘生亦布衣百年容易老万巻卒难窥致力宜为者腾骧自有时
　　谢罗朝奉惠柏栽
　　惠我柏虽小观君意实深欲令儒服者同此嵗寒心月映庭雕玉风来韵响金公车已驰节不及待清隂
　　和钱签判赠胡都曹
　　公余来访习家池楚楚王孙桂一枝九十春光未过半倒罍尤喜有前期
　　和路主簿喜罢役法并酬范奉议见寄
　　因革纷然岂用情由来消息与时行奏封直指财并力造法当期实应名可使华夷渐润泽不烦衡石自均平将明况是忧民者即见熈熈百室盈
　　酬黄秀才见寄
　　自期谋道岂谋身不逐轻狂戏此春读史穷经求在我攀龙附凤彼何人一言逢主未如志百结成衣肯叹贫早晚病除堪属思新诗莫厌起予频
　　偶书
　　底事袁丝不自髙倾心剧孟乆逰遨元来缓急叩门处狥义忘躯胜我曹
　　和郡主簿絶句九絶
　　管鲍当年志风霜固自如信衰縁嗜欲岂在数行书俗论长纷若微言仅梦如逢君挥玉麈胜读十年书肘后虚金印梅仙职偶如升髙元自下功业异时书塞北亢喉地并门子所如六花无处用郤縠自诗书能诗唐太白善赋汉相如元帅真文举应先荐祢书取友能无怍初终贵一如陈张遗辙在试展马迁书咳唾成珠玉吾侪孰子如更勤潘氏学岂愧乐尚书提履归何处观花笑自如期君求向上糟粕古人书春风暗杨栁相见意何如虽愧江淹笔狂言为子书
　　送诗巻还参寥
　　盈轴新诗字字清弥天元不愧声名茂陵消渇无医处頼有醍醐得细倾
　　和路子髙微雨中至山光寺
　　野濶天低四望賖霏微膏雨兆休嘉早钟鬰鬰穿云防官栁垂垂夹道斜邂逅庭前方指柏逡廵木末已栖鵶杨朱易服归来处荷笠收车几万家
　　送监作院潘供偹
　　盟府功臣奕世孙低回筦库尚随羣干戈分职名虽武诗酒忘懐格自文倾盖二年嗟徃事赢粮一日指行云江梅欺雪南枝发如綍新除定此闻
　　其二
　　飘飘雅致孰如君旋辟西轩置酒樽振木岂惟闻白雪断缨仍许醉黄昏长亭风顺已言别小圃春廻空自繁惆怅潜斋不知处何年携手却重论
　　简王正父觅酒
　　瓮面蛆浮玉槽头水滴珠未能如茂世聊与义城俱
　　寄周彦亷
　　楚水不风鱼逝逺霜天初月鴈飞髙履穿袍敝浑无暇目防心驰祗自劳
　　和刘知录见寄并简阳先生【行先】
　　刘郎爽气晓霜晴阳子髙懐寳鉴明虽幸竹林容入防每惭布鼓独无声一杯葵藿真佳趣五鼎牛羊谩宰生廊庙他年调爕手不妨潜室且和羮
　　和阳先生见赠
　　万巻藏书肯自闲沉涵圣道欲晞顔片心既与人寰逺逸驾寕容俗士攀嗟我曳裾胶扰处荷君置榻寂寥间藜羮玉麈清何限每到斜阳不忍还
　　求刘知録澄泥香炉
　　千巻新书三叠琴青灯炯炯夜沉沉野人此外无余好只欠澄泥一炷深
　　大雨中接宪使因成小诗呈阳先生
　　霜风折木雨如倾敛板泥中厮役并遥想先生鼓琴罢观书正傍短灯檠
　　次韵盛长官觅酒
　　九万鹏程戢怒飞驱愁却叹酒无威頖宫官冷非文举一斗何能醉十围
　　次韵胡秀才遗桃花
　　灼灼桃源数朶红青禽传到荜门中傍人只喜窥春色逹士元来寄祖风谩説几经千嵗赏防湏一笑万縁空沉香散处团蒲穏花自蕃鲜体自同
　　次韵俞秀老建隆道中
　　道人不独是诗豪曽把沧溟注一毛破晓聨镳访孤寂致身如在太山髙
　　次韵慕公实
　　从来文史足三冬何事明时作退翁刺口岂能论扰扰心直欲似空空半轩苍莽雨初霁一钓清泠月正胧好把晨昏付香火个中真乐更无穷
　　次韵钱防雪中
　　六出飞琼玖云愁正腊天寒声生宻竹爽气彻纯绵故苑风初静重楼月向圆何当酬此景蘸甲引金船
　　次韵王贤良赠阳先生
　　脩涂几阅嵗终穷鹤唳猿啼蕙帐空杖屦何当归旧隐静防五栁飏春风
　　其二
　　嚣嚣所乐夲非穷曾向真乗悟色空闻説近添方外友清谈应得晋人风
　　二月十五日朝拜建隆桥上偶作
　　单衣迎犯晓风清斗柄囬南月尚明栁宻行人看不见轮蹄相属但闻声
　　清明日游大明道中
　　春风荡漾遍天涯纵歩郊原事事嘉不许逰人同所得竹林深处试龙茶
　　和通判王定国承议逰竹西
　　流年忽忽又残春策杖郊原肯厌频徃古来今何足校闲花幽草自争新旋开酒蚁成髙防共觧名缰作逸民随处怡然真有味不湏千里忆呉莼
　　其二
　　一霎狂飚破晓隂春光极目几千寻防湏胜事追莲社更约幽人访竹林渺平田涵白水萧萧苍桧聒清音郑防才大犹遭骂重愧持杯许脱簮
　　送胡适道秀才东归
　　十年星散忽相逢寂寞芜城古頖宫一炷澄泥窥祖要三巵浮蚁对春丛牢刍岂觧留天骥云路还闻逐塞鸿莲社故人如见问为言渉世百无功
　　次韵蔡寛夫觧元暮春见懐
　　九十青阳安在哉临风搔首谩迟回春于我軰非无意诗必先成为有才拖架酴醿香破麝翻堦芍药大逾杯病除更约归愚子浮蚁犹堪席地开
　　又
　　惊红防苍苔春去黄鹂唤不回九藏脉参知我病千人笔扫见君才防湏磥砢挥谈尘方悟蜿蜒落酒杯命驾相应怜叔夜笑顔一月几能开
　　又倒用前韵
　　休论花草与楼防借得江南叠嶂开纵使春归无覔处何妨人乐自持杯棊如孙武推多算诗似顔渊已竭才早晚竹林修故事更防君笔灿昭回
　　送及之贤良逰钱塘
　　屏迹人间二十年下帷搰搰究陈编新书曽入老商盼髙弟谁如顔子贤策杖青山元有约挥金红药故无縁岂宜便隠双溪去优诏行闻坠日邉
　　送俞秀老归维扬
　　踏雪驱驱原宪履御风猎猎老莱衣情投岂比钟山出兴尽逺同剡水归炀帝池邉松防逺维摩室内烛光微携笻促席相羊处应记当年接下机
　　雪中呈秀老原道
　　引舟西上正隆冬千里隋堤雪翳空恰似常年三月尾栁花凌乱逐东风
　　戏孙扬休
　　耿耿僧坊寄日邉晚移穷巷避諠阗羮藜不饱同攻苦秣马言归独处先木叶已随风力逺霜轮行作璧形圆衣冠返敝文昌路何似髙堂坦腹眠
　　简李子温推官
　　太冲当日号无兄苗裔于今更絶伦力防夲原书簏富唾成珠玉锦嚢新龙门乆欲攀髙躅鼎角方欣觇后尘借问竹溪余地否狂吟聊伴谪仙人
　　寄周亷彦
　　不见氷清几嵗周乗风举翮恨无由濒江松竹三秋后隐几情懐万事休险阻艰难空蚁闘东西南北正萍浮与君相好如兄弟莫惜微言为置邮
　　风起有感
　　秋来鬰鬰但炎蒸一夜狂飚骇四隣防送鸿尤得势留连残暑更无因镜中鬂髪虽非故下灯檠渐可亲勿似安仁儿女态由看节物重悲辛
　　班超
　　功名从古病难成况作天西絶域行縦有平陵同落落其如卫尚营营杀妻呉起终遭逐上防鸿卿不免刑定逺独能逢圣主千年万嵗蔼嘉声
　　次韵崔浚明见赠
　　谁为行作指南青灯黄巻乆间闗逢君岂测陂千顷许我时窥豹一斑骥足拘挛虽未展龙鳞腾踏防湏攀如何暗把隋珠掷欲报殷勤只强顔
　　将至南京简应介中
　　得之平陆我登车不见羣优孟子诛只恐鼻端无好质归时依旧腹空虚
　　其二
　　几日风尘困马蹄忽瞻孤塔献云霓双眸已似清江洗况入亭城见角犀
　　其三
　　先生不得醉红裙何以留连逆旅人故苑池防老秋色頖宫讲罢走车轮
　　其四
　　直谅多闻许我亲迷途从此遂知津社中忽恠尔来进曽向睢阳见异人
　　九月朔夜闻雨
　　尘蒙蛛网暗东斋设榻君能待我来昨夜梧桐有消息防湏急上宋王防
　　送曹巨源之南都
　　髙堂且置琴中操骏马初驰陌上尘无限清风与明月一时分付属闲人
　　挽石适中
　　剸犀翻羽早称竒亨防难遭但布衣不使牙筹烦伯仲果然玉树照庭闱灵防乆已天昭鍳奏籍初闻子发挥三世簮缨正无恙如何遽作百年归
　　又
　　南明山下读书堂曾许寒生借烛光髙义岂殊亲骨肉令人无复念家乡那知十载天涯别忽起三泉薤露伤追恨故时携手处不能执绋助棺傍
　　和朱仲明见赠闻琴
　　子期骨髪已埃尘谁谓知音不复生触处折杨争属和独君忘味叹遗声荜门寒日正多暇玉麈髙谈相与清鹤举鱼沉重惆怅一樽麦酒荐藜羮
　　次韵赵希元忆处州梅花
　　万花头上占天工得意开时斗未东破月麝脐来馥郁横烟玉树浄玲珑暖归故蘃应欺雪人在他乡正御风借问殷勤动诗兴忘机争似鹿皮翁
　　冬至夜梦中作
　　炉烟飒飒对团蒲暮去朝来只自如还见人间好时节羣隂消尽一阳初
　　雪中简次萧求团茶
　　竹上松间敲玉花最宜石鼎荐灵芽蓬门不识苍龙璧借问风流宰相家
　　和晦之见赠聼琴
　　忌子当年妙五音曾令按剑革初心昭文重愧难成曲潘岳胡为缪见寻在昔丝桐尝弃置到今山水自髙深何当共造无弦处莫使渊明擅此琴
　　再和晦之
　　举世欣欣濮上音丝桐还寄长卿心知君韶濩思千载劲莭松筠挺几寻万籁息时霜剑立一灯明处夜堂深他年振铎收遗噐岂愧云和瑟与琴
　　倒用前韵
　　我有一张琴穷髙更极深瓠巴那觧鼓师旷杳难寻寂寂三冬夜悠悠万古心衣冠徧天宇谁为作知音
　　次韵道卿寄同僚
　　从事休嗟我独劳何如对雪咏瀌瀌圣贤防灔冬来美朋旧绸缪老不凋仇覧初年犹主簿田单他日竟屠聊上方侧席捜遗逸未易沅湘作大招
　　督巨源和诗
　　诗成七歩有家风底事淹留嵗已穷应笑枚臯太容易欲令句似长卿工
　　郊行呈彦祖
　　迟日初干雪径沙等闲聨骑过田家长官标格风尘外衰草坡前报晚衙
　　和彦祖寄次萧
　　格外参军事事嘉竹全是子猷家清狂上客知何处恨不同燃柏径槎
　　柬理堂
　　主人生长绮纨中标致分明儒者同结构不因穷鼎爼栖迟聊欲事磨砻血漫霜剑悲王凤坐拥云鬟笑马融铭府功勲乆牢落防湏腾踏振家风
　　戯社正李子温
　　红莲上客有新编不见长安驿使传寄语持纲社中老可怜三百青铜钱
　　寄阳先生【先生名孝夲唐阳城苖裔举进士不偶輙罢不畜妻孥来京师买书数万巻以归老于通天岩郓帅蒲公上书苏公荐之】
　　长揖公卿不转头五车图籍指防州屑榆肯使家风坠谢币空令世俗羞【乡人知其贫甚共出钱三百千助之先生毅然不受】弄凤骑龙诚莫及壊车杀马恨无由嵩山出处君知否【嵩山处士近有朝廷起者未防言者交攻之竟罢去】似与髙人作覆辀
　　发山口堤上
　　烟笼官栁栁笼堤风引澄波细细移骏马不知鞍上意回头已是获麟陂
　　渡汶河
　　旧来纸上得河名今日横过彻底清浚治早经神禹手若为汩汩尚西行
　　过中都王彦章庙
　　一时多难见忠臣力拥貔貅扞此城岂为圣人曾作宰由来壮志在留名鐡鎗埋没今何处庙食追崇事若生功业已经华衮赠只应长伴斗魁明
　　慎夺堂
　　百錬终成绕指柔何人劲节拟横秋目前轩冕自来去堂上诗书尝讲求风度绮踈香漠漠月移苔砌竹幽幽将军此意生平事不似空言不到头
　　闲轩
　　结构俯危城公余杖履轻事随尘自逺心与水长清隠几鱼方乐开雨乍晴憧憧渡头客谁防此时情
　　王宪湖上分韵得荷字
　　使星明处是天河习习轻飚生芰荷自有芝兰生后乗更容簮履侍鸣珂未甘城鼓促清赏聊与汀鸥分素波异日定应如此少云雷行欲起龙梭【时王宪已被召】
　　送王宪赴阙
　　凤诏传天北輶轩指建章既能思贾谊何患老冯唐况是髙门庆从来美誉彰灵防悬宝镜峻莭凛秋霜庖刃诚难敌黄陂岂易量承家但清白报国颇施张属部分牦犬终朝事锦囊收功殊俗士知已恃明王此去堪前贺胡为独倍伤昔霑淮水润今借徳星光折栁故多恨衔环空不忘他年重望履应已歩岩廊
　　送王裘仲侍亲赴阙
　　置榻初相得膏车忽起行秋风无限事麦酒不胜情原宪何曽病丘明竟有声从容湖上语他日看功成














　　道乡集巻六
　　钦定四库全书
　　道乡集巻七　　　　　　宋　邹浩　撰
　　诗
　　试日懐世美
　　挟策刚为泮水行暖风迟日试诸生姚黄魏紫知何许独有杨花扑砚轻
　　戏王寛之
　　晚来闻説醉黄封弦管欣欣急雨中应笑西隣少风味一炉沉水对梧桐
　　其二
　　墨龙翻海几朝昏今日晴隂似欲分不道谷飞多作蛊犹敎歌扇遏行云
　　次韵世美简别乗喜雨
　　一勺龙泉甫到城滂沱疑是泻南溟枣心正为斯民赤菜色宁忧异日青击壌田家方自得掷金诗轴已交形病来无复髙阳兴宴喜空烦置醁醽
　　湖上杂咏
　　荷叶如钱三月时幅巾藜杖一追随尔来胜事知多少惟有风标公子知【杜牧之以白鹭为风标公子】
　　其二
　　何处清风作晚凉觧衣相与面沧浪青萍紫芡令人恨遮却琉璃万顷光
　　其三
　　华亭标格夲青云邂逅西湖秋复春作意一声君防否鹓鸾集处是真人
　　其四
　　疾病经旬厌药杯喜君折简傍湖来浓云几败乃翁事頼有南风为约开
　　其五
　　濵湖一一敞雕栏自是黄尘不汝闲今日舒眉寕易得未应轻作剡溪还
　　其六
　　霜蹄桧楫乆途穷暂喜天时人事同濯热不湏三岛去髙谈落麈自生风
　　其七
　　嵯峨秀色雨晴时极目城隅更落晖何必鲈鱼动秋意好携双屐便言归
　　登楼
　　荜门真蚁穴旷快一登楼天地投双睫诗书落九州栏杆元诘曲日脚更迟留借问同来客能同此意不
　　聼泉
　　天中悬日月激激正鸣泉洗耳岂吾事披襟聊石邉焦桐无杂弄佩玉有羣仙欲识偃溪语于今蹄与筌
　　呈同社
　　太史占星乆寂寥髙阳烟月但蓬蒿人才岂是非前日天意端如待我曹万古衣冠归指顾一时天地入风骚他年南北参商去知有青编破鬰陶
　　马上
　　防马戴残星郊原破暑清人间千万事并入一时情
　　又【二首】
　　晴空云物不留形大块遥呈一防青闻说嵁岩隠君子何当北面问黄庭
　　其二
　　孤冢如山官路傍老农指似是前王可怜烜赫当年计牧笛樵歌付夕阳
　　追凉
　　三伏流金石端居若探汤古松揺落照芒履促追凉天壌知谁似形骸亦自忘何湏北下始觧到羲皇
　　参寥示简元规诗用其韵寄之
　　千嵓万壑乆青天一鉢新从淮上旋昨日浮云今止水谁知庵内更无邉
　　又
　　人间何向不塩梅江海元从蚁穴开列防门庭扫踪迹只应飞矢亦潜来
　　次韵参寥访和靖先生故居
　　湖邉髙莭与谁邻落落寒松徃徃皴就使衡门已尘土不妨千古自阳春
　　闗氏四照亭【次韵参寥】
　　孤亭缥缈枕烟霞面靣江山不用賖何日乗风指星纪与君携手逐飞鸦
　　夀星院观竹【同前】
　　祗园寂寞耸髙材自有鸾凰接翅来回首壷觞散桃李日斜风动使人哀
　　送王幼安赴举
　　几年幽径委榛芜此去寒生孰子如笔下奔腾三峡水胸中突兀五车书岂惟丽赋欺正防使清时识仲舒富贵由来皆骨相门闾髙处莫趦趄
　　送二弟赴开封举
　　古人捧檄縁亲喜况值秋风一鹗天相与抟空谢蓬艾归来称夀防衣鲜
　　椹涧马铺壁间有黄元明诗因次其韵
　　武当在何许漠漠西南天雷电正多事道途如去年参差挥麈约妨废把书眠破我征鞍恨清诗犹灿然
　　纯孝墓
　　禽犊何知尚母懐黄泉相见岂宜哉向非雅意一杯去安得迷心中路廻自古功名随日月于今庙貌倚崔嵬可怜肉食趋朝者粪壌纷纷乆已灰
　　仙翁山下遇王由正用驿壁二诗之韵见意
　　物外风期迹已陈湏知日月去来频我今欲换神仙骨还向山前逢异人【用邢恕舍人韵】
　　其二
　　烟雨不肯晴无因飞歩数峯青朅来山下倾谈麈全似江邉语醉醒【用魏铨钤辖韵】
　　阻雨呈由正
　　秋风吹雨入踈櫺永夜漫漫双眼明借问泥涂困行李何如南畆念西成
　　其二
　　炼石曾闻补就天如何滛雨尚绵绵只应知我班荆意欲使从容夫子前
　　过仙翁山
　　羣山环拱一山青曾驻仙翁竟得名前日授书非我事旄头不耀正休兵
　　别由正
　　许汝相望无百里政声文誉益惊人岂知今日俱长路重慰平生仰后尘云澹京山黄鹄举风回汉水白鸥驯归来有约天从否凖拟行细问津
　　穣东驿壁间有诗因次其韵
　　棰辔驱驰长眼花更堪风雨作泥沙邮亭准拟一醉倒白酒黄鸡无处賖
　　林堠驿壁间有诗因用其韵
　　日转山亭寂寂梦迷蝴蝶双双何独渊明寄傲吾今亦是南
　　早行
　　朝来由气鋭前程入马蹄天形随月见斗柄傍人低路转才萦白沙平岂辨泥露零欺鬂髪犬吠隔蒿藜恍惚南柯梦参差逢氏迷比经十里堠始报一声鸡似脱闗中日如趋圯下蹊脩真空有术习懒信无梯行李几时北武当犹在西谁知贵公子角枕正清闺
　　顺阳东山下小池【用西防牛亭谢公定韵】
　　行尽江山知几重山前池沼尚残红尘埃满眼欣相见驻马垂杨夹岸风
　　将到均州
　　武当孤垒挿天西一见都忘渇与饥倦客惟贪早休歇不知匏系未成归
　　次韵宇文伯脩题清溪驿梅花
　　骥尾曾容蹑后尘栁花榆荚古河滨天衢事业已腾世山驿诗篇知几春梅蕚故应如异日风骚仍得慰幽人湏知犹是枯枝在早晚吹嘘近紫宸
　　入试院呈同事章显父推官及监试柴承之朝奉
　　汉江汹汹不知休江上谯门鼓角秋匹马﨑岖随国事同心邂逅得儒流何妨蟋蟀床头急况是芭蕉雨脚收别乗端容共萧散从今相与傲浮丘
　　午枕觉懐世美
　　睡乡天地肃秋风日日欣随宰我踪靖节有人湏命驾道途何事不相逢
　　李元礼墓
　　几年模楷掲天中四海衣冠尽影从必待名人裁受谒遂令当世比登龙求通谩负孔融志执御难追荀爽踪回首髙门正如市悲风猎猎起长松
　　泛汉江
　　汉江衮衮接天流百里舟行一转眸白浪激风鸣战鼓青山迎棹走长虬均阳已防南柯梦鄼上还惊宋玉秋南望祖茔能几驿王程不得下荆州
　　又【二首】
　　谁家防女戏江濵才见舟来竞敛身湏信文王风化逺至今犹自被行人
　　其二
　　山束长江激箭奔扁舟冲破白鸥羣故人正在笙篁里一枕滩声谁与分
　　懐防阳
　　寄迹防阳北无因吊古人卧龙应索寞堕泪想鳞皴不作庞公客空回徐庻身风流终自若他日引车轮
　　次韵显父睡起偶成
　　杜门无复毂声来一日刚肠欲九廽消遣但能眠白昼较量犹胜走黄埃霜风却暑通归路篱菊要人荐夀杯同我此心君最切更将幽思托清才
　　留别显父且约相见于南阳
　　风防催我上轻舟不得追陪自在逰山路马蹄新雨霁早来携手百花洲
　　次韵监试喜引试有日
　　朅来凡韵续髙张鳬鹤居然分短长鸣鼓未窥才气勇悬河先饫古今详三秋欲半月方好万事兼忘心更凉只愿真贤起山国异时端委賛垂裳
　　湖上聨句
　　遥岑舣舟见【徳符】野思过桥生【至完】兴尽回兰棹【子厚】归鞍月正眀【世美】
　　湖上
　　等闲来棹钓鱼船鸥鹭相忘亦自然多事脩鳞跃波底一齐鸣翼上青天
　　其二
　　烟含夜色迷修竹鴈带秋声落晚沙不是胸中有云梦只应凄恻满天涯
　　送薛唐卿赴省试
　　河东文物乆尘埃之子亭亭鬰有材已见中天鸣鸑鷟不应环堵更蒿莱緑衣春色知谁共青简风流自此开倾耳西州人快意玉堦曾上直言来
　　送周茂宗学正赴省试
　　草衣藿食寄尘编凛凛声名玉几前命数曲留成大噐乡书重上欲华颠一鸣竟与凡禽逺三献方知美璞全二十余年古人志从今摅发到青天
　　送周天和学谕以次十一人赴省试
　　日月交光万国同羣英无复叹途穷长松竟拔徂徕雪骏马争驰冀北风黄巻论心窥圣域青云携手赴王功归来协气充闾里好是邦人识頖宫
　　元夕席上食柑子【六言】
　　契阔呉门千里栖迟颍水三年臈炬光中气味洞庭波上风烟
　　简仲孺【仲孺约徳符来即烹茶徳符即来故作此报之】
　　晓来城府春融怡博陵先生还自西天时人事已如此不应璧月空云霓
　　次韵酬徳符湖上春色
　　乗风曾到水晶宫春色椎轮日力中几处梅花傲残雪不随桃李事轻红
　　戏史述古多问相
　　穷当益坚愧枉道心不胜述思齐贤如何东里史夫子骨相勤勤挥酒钱
　　世美约仲孺述之同泛清潩登楼待月分得楼字
　　风尘作败清逰杖履无光乆自羞约我晚来寻小艇与君愁破对髙楼山分逺翠凝衣重月借澄辉扑水浮不是严城不容与径随双鹤宿沧州
　　其二
　　采石仙人放小舟荆州老子上南楼平生风度归遐想今日还逢苐一流
　　与仲孺述之世美东禅纳凉校韩文世美以韩公召先去
　　清风多处是精庐饭罢俱来校异书车马焉能落吾事未斜桐影且安居
　　其二
　　红衣青简竟多岐无复寻盟作四防同见韩公不同趣城南城北啭黄鹂
　　送杜謷居方城
　　廼翁鬓髪已秋霜药裹仍开满北堂贫欲釡鱼勤子职分甘足蠒寄他乡山前黄石空猿鹤溪上青编屹栋梁想见使亲忘我后借书寻旧日徜徉
　　晓雨枕上有作
　　震霆几日动天阍河汉朝来竟一翻顿觉炎歊辞枕簟只应爽气满乾坤鸡岂但开千巻云稼悬知亘九原比事平生最闗虑从今得意遂忘言
　　次韵徳符曾家池上四诗
　　凉雨霏霏肃径沙芰荷无数拥烟霞幽人不受市朝挽竟日池邉借落花
　　其二
　　平生一语事诚忘鳬鹤不知谁短长跬歩秋园作殊域从他白眼嘲帬裆
　　其三
　　庭前叶下风萧萧暑气不敢慿虚骄青天碧水与君共他日谪仙宫锦袍
　　其四
　　真乐油油波底鳞相从欵欵波上萍雁奴燕子社前后玉树鲜风吹晚庭
　　世美寓展江作此简之
　　白鹭飞时天宇清君家琴瑟寄江滨不愁折栁无多日且喜荷花有主人
　　其二
　　翩翩俭府几西风更拟真逰渌水中秋晚倚栏应记得全家防尽渚莲红【王中玉罢使事寄展江韩持国作诗送之有此句】
　　洗竹
　　欣欣花草不闗心絶倒宫庭一畆隂夏箨陨风裁几日秋筠要月拟千寻携持斤斧从他恠缭绕栏干着意深全是呉中旧潇洒过门应喜伴龙吟
　　寄裘仲【侍亲知滑州】
　　几度秋陂老芰荷蓬门不见雁来过照人眉字今何似得意诗篇日更多事逐风云空白马功随山岳尚黄河无因双眼陪君子暝立西楼一楚歌
　　南堂八絶句
　　圣贤祠毕诸生散曳履斜阳哦杜诗幽鸟飞来似相好竹枝深处语多时
　　其二
　　桐竹交隂覆广庭秋风时与叶争鸣可怜一曲明君操不似髙山流水声
　　其三
　　长廊耿耿注西东鼓腹循环返照中更拟将心寄明月无端云叶上晴空
　　其四
　　盆水如池傍竹根早期功业在龙孙尔来取饮多竒羽更得南堂幽趣繁
　　其五
　　窭人何縁有遗啄一饮聊分秋水清贪泉盗泉满机械鸟鹊故应知此情
　　其六
　　风揺踈影落清漪泛泛鱼儿趂晚嬉不是来禽惊不去前从此使人疑
　　其七
　　倦来搘策立阶除深喜官居似隠居寒日西流报衙鼓纷纷清影上圗书
　　其八
　　緑竹不应忘旧好黄花还拟结新交栏邉醉倒非吾事只爱金英嫓玉梢
　　送田承君隠大留山
　　田郎风节薄清旻耻踏车马尘逺业不应忘魏阙髙人聊喜得东隣鹿门隐去曾携子绵上归来亦侍亲早晚云飞雨天下勒移何愧北山神
　　湖上访世美不遇【时世美燕集縂管家】
　　夜雨朝晴似蜀天湖光山色故人邉琵琶不许陪犀麈聼水亭东一黯然
　　月下懐同盟
　　常时二妙过晴丙夜犹同秋月光不分城扉日多事天南天北又参商【仲孺述之】
　　其二
　　碧天如水驻氷轮粲粲裁余一两星想见墙东病居士废书捐枕歩中庭【徳符】
　　其三
　　晚云携雨入陉山月到西湖万象闲公子归来泛家宅只应诗思落人间【世美】
　　其四
　　睡觉谯门已转更小童徐报月重明揽衣起与妻孥共矫首惟闻鸟鹊惊濒水杯盘无俗物隔墙巾屦有真情相从竟日今相望四者由来不易并
　　其五
　　一经三五一亏盈此夕胡然分外明金令中分寒暑蟾辉独占古今清樽罍自是常年事天地何难永夜晴寄语风云莫无頼万方矫首此时情
　　次韵王彦温邂逅登舟
　　过尽西城百丈堤村村鸡犬午声齐风前匹马不回首知有幽人在竹溪【时彦温后至】
　　访仲弓
　　凉雨吹丝络晚空朅来秋兴与君同防亭鹄立云霓上未许山川落眼中



　　道乡集巻七
　　钦定四库全书
　　道乡集巻八　　　　　　宋　邹浩　撰
　　诗
　　中秋日泛湖杂诗
　　髙栁茏苁暝晚烟拍堤秋水逺连天恨君不见桃花盛十里红波送酒船
　　赏心自与月俱圆今夜晴隂莫问天秋色向人方有意不逢星女不廻船
　　望中白鸟防青烟秋意交情両薄天仙李骑鲸不知处髙吟谁继岳阳船
　　晚风知我兴飘然力战浮云露逺天判却明朝官长骂与君彻晓引金船
　　从来笔力扫千军巻舌无声岂不能欲似元戎耀竒策故令偏帅作先登
　　荷花影里逢君軰棋子声中愧我能拟上髙楼对殷浩更慿长啸引孙登
　　胡牀兀兀坐忘情似向曹溪见老能若处樵歌好消息妙髙峰上许人登
　　路转城隅更可怜尽桥横处响潺湲篙人不防凭舟意径逐西风过水源
　　灵隠山前独子知清溪浑似颍川湄何当把手东南去却向山前话此时【呈世美】
　　士龙拥鼻时一笑司马忘机只言好野人浪测君子心应为狂吟分枯槁【呈仲孺述之】
　　舟去舟还秋半时孤花细草雨霏霏恠来诗句无清思不见沙头双鹤飞【不见鹤】
　　每将冲韵拟琴髙不值飞鸣心更劳邂逅诗成似招隠稲花深处举霜毛【见鹤】
　　谁家脩竹拂云电影带晴光漾渌漪风日无情促归楫不教闲客共题诗
　　早觉鸣鸠啼木杪晚来晴日破天顔不愁今夜云遮月且凭防干一看山
　　乍疑絶岸行飞鹜还误逰鱼出聼琴公子自随星斗去水声他日是棠隂【世美水邉聼讼】
　　滥巾文防出重城把笔时为蚯蚓鸣日暮归来理章句低头惭愧楮先生【观所作诗】
　　兴尽归来潩水邉翠隂亭上奏繁弦龙媒耳接新声惯驻足西风不受鞭【脱归马上马乃髙明豫者】
　　次韵述之
　　杜陵秋拟问真源博望亲从天上还不使清风委平地斯人今日在陉山
　　次韵徳符展江懐世美
　　翩翩风御返瀛洲清梦还应此地逰慿仗云鸿寄消息尔来何啻度三秋
　　次韵先生湖上有作
　　霜落西陂晚追携物外欢孤芳迎日动轻浪逐莲干鱼计从来审鸥盟未易寒谁知少陵老爱客似蘓端
　　湖上
　　菱盘不复藏秋水蒲剑犹能战晚风共陟孤髙更忘适纷纷霜叶下晴空
　　次韵陈君益见寄
　　冉冉嵗云暮泠然流水心他邦勤短策今日慰孤斟竹韵凌风逺花光受月侵毫端落珠琲三复故情深
　　次韵罗正之朝散到临颍见寄
　　何事委天数平生嗤李寻同时得君子如古惜分隂白髪日非故黄花秋似深谁知千里驾中有嵗寒心
　　代书招徳符
　　北风鸣四野饥鸟下黄昏寒烛照无寐孤懐谁与论伊予赋招隠抚事倍销魂莫使衡门下朝来独负暄
　　偶书
　　元鸟未来阳鸟稀广庭松竹皆故枝书邉痴坐送日月春色过门都不知
　　谢马叔宝惠佛像琴弦
　　故人知我乆忘情不假苞苴逺寄诚金范晬容窥徃制丝传流水得遗声隣鸡破晓炉邉静霜月储清席上横香散曲终谁防意与君相望一髙城
　　曾存之以伫云名庵以待缁流因作此戯之
　　不见从来庵内人结茅濒水更慇懃云飞日日满天地借问如何能伫云
　　仲弓见访同过叔原
　　幕天云不动庭竹晩生寒好事倐假盖拥炉聊整冠香煤围薄雾松麈落惊湍思逸何当尽邻家有谢安
　　次韵述之谢寄兰
　　朅来幽韵与时分雅称深沉扬子云记取人间多恶草一莸能败十年薫
　　曾氏北园
　　浮云不傍此庵来竹静幽兰一笑开若处鲜鲜解人意等闲氷破作春雷
　　藕花莲叶弄晴晖长记君来作好诗我亦池塘兴不浅若为相望北风时
　　江禽挿颈梦初成庭树横烟晩更轻已恨重城落吾事更堪明月向人生
　　蘓郎北阙未寻盟崔子西山尚掩扄矫首空庭问懐抱天髙无路鴈邉青
　　十年不折江南春亭下双梅是故人慿仗开时属青翼已判飞雪满悬鹑
　　白莲香火乆凋零还似乐天今服膺我有一言人不解请君问取北来僧
　　种竹
　　去年今日常种竹今年此日还添栽岂论传舍不吾有但愿清隂遗后来
　　次韵徳符寄世美因以招之
　　织女牵牛饯我车归来篱菊已荣枯韩城夫子旧青眼肯使东斋屐齿踈
　　次韵承君见寄
　　纷纷市道乆成风平地青楼作帝宫白玉相防有君子坐令髙议薄鸿
　　生平勲业在诗书黒绶翩翩下蘂珠漳水功名未为最他年丹槛更捐躯
　　谢承君见访
　　龙吟虎啸岭云开巻罢残经首重回命驾直因中散去赍羊不为防军来真情破腊融初日髙论先春骇迅雷勉力古人论一报终惭瓦砾异琼瑰
　　次韵刘世徳见赠
　　诗书乆与壮心期邂逅尘埃满客衣不分夀陵终失歩更怜蘧瑗早知非龙蟠旧水风雷在玉韫寒山草木辉大抵穷通有时节莫将吾道羡雄飞
　　次韵文仲元日登防亭
　　春随鼓角静浮逰放浪乾坤百尺楼北陌东阡政车马一时髙兴属清流
　　刺字漫来得古城栁枝桃叶入春情人间乆迟东君到独子相投盖始倾
　　次韵马叔宝忆梅
　　儒冠染尽马蹄尘又见年光冉冉新寄我一枝无驿使頼君佳句有阳春雪邉孤韵谢安石风际幽香韩得真何日相携拂衣去澹烟微月楚江濵
　　仲弓意欲协律作此戏之
　　王郎豪翰落明珠自合鹓行俨帝居底事奉常思协律不归天禄更讐书
　　次韵仲孺用前韵寄世美二首
　　雪霁髙阳里欣欣春意深旧逰还入眼何处复挥金尘表谁南北杯中失古今重怜非土木犹自一沉吟天宇梅邉静春光破蚁封岭云犹过鴈氷浪欲飞龙玉镫随新约茅檐祗故容何当巻书去相与豁尘胸
　　次韵文仲落梅
　　前引苍龙驾人间春欲光遽先鸿灭影应误蝶寻香何事雪霜际不随松桧长无言倚晴日酌水与君尝
　　次韵仲弓寄徳符大受【时二子皆持母服】
　　二子麻衣掩旧春霏霏眦血洒惊尘白云不雨还遮岫【徳符有白云轩】清颍无心觧阅人【大受居清颍上】祸福循环终有数诗书饱腹未为贫何当防马同君去萝月松风慰秃巾
　　邻家集射
　　墙东金鼓不停声知是将军奕世孙莫浪鸣弓向飞鴈一年一度到中原
　　曾园见梅
　　濵水娟娟四五枝不甘栁眼巧相窥晚来快我江南思似欲慇懃报小诗
　　姑射氷肌不黄土洛阳玉容更青春嗅风影日了无语知我此心能几人
　　雪中懐述之
　　不为梁园赋因辞颍水濵谁知遇风雪孤坐耿阳春问路无来辙携笻匪旧隣从君一樽酒犹喜有诗人
　　招文仲
　　晖晖晴日动寒灰书罢衡门为子开莫似王郎着杯酒更无茶思竹邉来
　　闻小引呈仲孺文仲
　　香中日月乆无邻特地过来两玉人何必开轩视天壤角声嘹亮自知春
　　独坐
　　庭下芝兰秀堂中简防清都缘无嗜好不是近声名
　　闻仲弓得籍田公
　　夏木如云作昼清西豪无复岸纶巾知君谈笑籍田去又喜长安有故人
　　对雨
　　不为泥融俟燕还自携秋事入春田人间因得风光好洗出从来寒食天
　　寒食日诸友见过
　　燕子声中藿食寒北辕同轨得儒冠槐檀新火未曾试为觅山泉破小团
　　和仲孺前韵约赏展江海棠及简仲弓述之
　　西蜀地暖北地寒长条殿春走衣冠江亭巧作故时面濯濯宫锦花成圑
　　一日秋阳十日寒李下多机难整冠戴崇彭宣各天性玉斧何当新月团
　　曾园见海棠
　　海棠簇簇弄繁英随分相逢眼自青一种风流似西蜀何湏心着展江亭
　　戏明豫
　　西幕情真庭驻云东幕心机门闭春无端幽梦落蛇虺漏泄风光来近隣
　　代者不以时至失仲孺同行之约怆然作此
　　平日莼鲈计犹随黄犊留蘓君騐前语裴子但孤舟隋栁薫风岸淮山霁月楼故因今好在为我一回头
　　上巳日招仲孺述之
　　三月三日颍水濵兰亭故事頽冠巾与君嗜好酷相似速来同鲙盘中鳞
　　次韵仲弓马上
　　霜蹄遥指日邉飞犹得春湖一笑期到此君方动离思并将懐抱入新诗
　　次韵君表送仲弓廻有作
　　北野隂成幄崇朝得暂休班荆无浊酒交辔有清流风絮闲相逐晴丝懒自逰吾行亦朝夕未拟问功裘
　　招仲孺述之同过文仲看酴醿
　　芝堂公子读书忙堂下酴醿晚自香犹喜阿文清兴在拟携双璧歩斜阳
　　次韵谢文仲惠酴醿
　　绕架应怜不记归故分新摘慰栖迟慧香妙质无人共頼有青牋寄我诗
　　次韵龙阳孔方平秋居见懐
　　黄落龙山暮天髙霁色澄栖岩方自若吾子亦难能家学潜东国时文斥茂陵遥知见懐处诗就耿寒灯
　　次韵和钱塘诸公赏梅十絶
　　冲寒来访喜生和破恨新诗不必多太皥初还好消息从今日饮更无何
　　琼英潜觧叩灵防一见先令双眼开欲识情缘未忘处不辞珠履歩苍苔
　　云山寂寂水回回幽境非縁世俗开桃李无言且如此自然人逐暗香来
　　江天吹雪不胜繁南北东西晚更昏料得时人散车马清吟应亦有英魂【顷年江淮间有汉子为梅诗云红苞紫蕚曾欺雪素艶清香觧动人自有风传枝上意肯教蝶见蘂中真】
　　陈根未作去年花天宇空明鴈影斜忽上溪桥见顔色不施朱粉似东家
　　排闼端令天地开万花从此四时催政如匠石椎轮后始有光华大辂来
　　东风柝柝动氷泥素蕚迎春满故枝早晚空熟青实人间消渇待真医
　　蜜蜂蝴蝶未狂飞蝼蚁仍难上冻枝惟有青松一千丈相看曾共嵗寒时
　　绰约氷肌故自轻玉衣玉食更鲜明无心来此与君遇莫起他时儿女情
　　玉树森森太傅家玲珑徐动晓风斜可怜刻楮空机事一叶三年犹未花
　　戏舜俞逰西湖
　　湖光收尽只芙蕖决眦飞来白鸟孤想见城南葛藤老又将心境示妻孥
　　赠周仁熟教授
　　西来黄轴塞虚空都在圆光一防中陌路劝君髙着眼宗风况即是家风
　　次韵答李希白秀才
　　数椽茒屋异千间惭愧君歌行路难自昔牛羊多列鼎只今藜藿未盈箪湏将嘉木殷勤植莫把修鳞取次蟠请看齐城不危困功名岂复有田单
　　次韵徳符马上口占
　　直欲掩闗心似水不知开国面如田相逢一枕秋光里疑是先生亦姓邉
　　春隂
　　极目三封日易斜无因重守故庭花春隂又是怜花草燕子飞来知几家
　　闻莺
　　樱桃初熟露珠轻客里光隂晓更清犹恐先生只归梦故携天籁入风声
　　病卧读书
　　山为屏障草为防黄犊群中早奋身骨立诗书亦何有不如参取坐忘人
　　次韵仲弓见答
　　青衫白马吏天邉胸次长年只辋川我愧无才似裴廸亦缘春歩见新篇
　　席上呈仲明
　　诵诗乆欲陪蘓焕载酒谁怜访子云莫道囊空乏供给邻家芹菊许人分
　　次王彦鲁韵呈仲弓
　　城南兼吏隠草树水中央飞鸟有时到惊尘无处扬留春供燕集落日借辉光一自乌衣后风流知几王
　　送郭舜俞再任頴昌
　　谷雨春尽头故人重觧去时舟西湖好在一百顷为我传声到白鸥
　　初到京谒执政
　　邹阳谩说曵长裾东阁由来礼自殊负郭田园倘无恙不如归去老江湖
　　次韵文仲冬夜书懐
　　抱经何必叹空言看取东郊旧力田藨蓘倘能无落事太隂居卯定丰年
　　长氷迎日动堤塍堤上人行似独醒只有群鸥疑着在一时飞舞起寒汀
　　冷官裘马怯凌风咫尺云邈异封长忆去年同燕处竹邉梨栗送残冬
　　初夏过西苑呈商居平程良弼二年兄
　　红香吹尽緑隂垂恰似当年锡宴时今日玉津楼下过午声依旧啭黄鹂
　　次韵蔡天啓寄籍田令
　　兴来云路欲飞仙风更吹凉入绮钱岂但乌衣今莫逆也知白鸟旧相便波随静止荷初展舟逐闲移楫自眠我亦书邉有余日与君同到五湖天







　　道乡集巻八
　　钦定四库全书
　　道乡集巻九　　　　　　宋　邹浩　撰
　　诗
　　雨中
　　五月沉隂久不开冷风吹雨满天街老农且莫愁蚕麦丞相祈晴已宿斋
　　与存之防相国
　　雨中竹叶不胜翠风过榴花元自红门外喧喧正商贾与君趺坐入真空
　　梦阎求仁
　　朱衣象笏肃宾阶平昔襟怀向我开犹恐孤根自摇荡故传好语梦中来
　　登建隆回呈俞秀老
　　痩骨崚嶒耸碧峯应縁曾住大明东道吾埋没今何处少室分张昔已空殿阁不移秋际影松篁犹韵晓来风为人彻困无人解借问三生厐德翁
　　虎丘晩归呈同游
　　虎丘山色最宜秋山下溅溅亦可舟北去防年空好梦东来今日快昏眸邦畿正蔼无双誉杖履仍逢第一流邂逅高风许追逐异时应拟岘山头
　　济明不预虎丘之游作此寄之
　　虎据千年一故丘尔来形胜絶南州池清不碍龙收影台逈犹疑石防头白日青天秋更好幅巾藜杖晓同游遥知正拥双旌坐直上云峯一凭楼
　　再用前韵答济明见和
　　长笑空言谩九丘更携余刃佐方州老奸不复濳封内佳句终然到笔头秋入江山供远思路回猿鹤伫清游只应未厌斯民乐还听钟鸣十二楼
　　次韵和通判梁端夫朝奉晓登岘山有作
　　天宇霜来岘首高爽心先寄雪中桡早陪胜集方多暇应念前人不复朝鴈影有时揺莽苍江声终日上岧嶤遥知清絶诗成际正似寒火欲销
　　次韵和端夫席上送樗年
　　过额纷纷竞扫眉此心直与古人期三年竝席惟夫子一笑忘言谢小儿江国旧编尘漠漠帝乡新路日迟迟儒冠道在无通塞莫问高门知不知
　　寄世美
　　江南秀色满崔嵬上得平山入眼来遥想归心动朝夕不应犹待八仙开
　　谢端夫惠梁因求余材
　　破竹诛茒屋数椽尔来风雨荡朝昏岂知东阁犹堪廐若比胶庠不可园蓬荜已甘聊卒岁栋梁谁谓入衡门因公起我髙堂意更乞余材千万根
　　再用前韵答端夫见和
　　朝衣暂此拥屏星长笑他时智慧昏不以诚心尊孔氏却将吾道奉只园由来博施能周物曾是寒生亦叩门只恐堂成待公落镜中黄色尚山根
　　简襄阳令田世德通直求余材
　　百里江天指顾中大夫真有古人风似闻斋馆成功久应许余材入泮宫
　　次韵和端夫喜望之祈雪有应
　　诚意通羣祀朝来忽已飘六花纷汗漫千里入均调赵璧光凌日隋珠暗掷宵老农愁自判稚子喜来娇化育知难诘形容岂易描白盐聊比拟黄竹谩讴谣谈柄迷修麈朝衣夺素貂丰穰归嗣岁收拾谢枯樵浅露先生履深齐惠可腰思添韦应物狂助葢寛饶民食逃艰粒宸心定解焦楼高天构玉池迥地防瑶爽韵陪松桧严声陋皷箫亡羊空道路失鹤但云霄抚运年将往侵人鬂欲凋题舆真健笔险句压寒绡重愧非名士兹焉缀下寮主宾参沔渡杖履集山椒故事梁园在风流楚国遥琼瑰争报复宇宙一漂揺莫讶春来晩春来待此消
　　次韵慎防雪
　　万物归根后端来兆物华仙姿凝鹤氅云路拥羊车但喜天时正宁知帝力加有田皆玉粒无树不琼花浪説朱蹄马空余白首鸦酒边深荐爽穽处巧藏窊径断回樵斧波浑倚钓槎高门委金帛隂壑蜕龙蛇功茂丰年谷名喧好事茶丛轻頽瓦竹揺迥动籖牙蝶冷残初梦蜂寒閟两衙殷勤非俗韵潇洒是生涯火变人窥异军濳夜肃哗暗香迷绽蘂新筑露平沙寸食方从寄扁舟未可拏只应清兴在犹似子猷家【一云何当归属国谁复念长沙】
　　次韵和慎防雪夜饮归
　　篮轝还自斗边城雪夜乾坤分外清我为捐书径眠去寒光犹助一明
　　招颍昌曽存之
　　荆山汉水雪边春满眼风流见古人领略此心谁与尽从容高义势难亲静揺庵影竹如昨清弄池光梅欲新知子相忘忘未得禅床推倒就车轮
　　延庆山中呈田世德
　　云拥招提自一家僧前百鸟正衔花长官不怕惊飞去犹向山头放晩衙
　　简仲益求纸帐
　　红锦暖笼樽酒后绛纱轻覆简书前悬知纸帐君无用斥与边韶助昼眠
　　仲益以帐来且有就榻眠之句复次韵与之
　　茒屋初成亦可怜更悬青帐小前不嫌索寞无春梦解使君心合眼眠
　　元夕过唐濳亨
　　乾坤为室月为灯今夕先生眼倍青笑尽筌蹄聊把手不知何处是中庭
　　其二
　　藏拙堂深不浪开夜光容我巻书来梅花傲雪初无语斗柄催春忽自回
　　其三
　　叅禅不学厐居士得句犹如孟浩然要识从来用心处閴无车马到门前
　　送谷隐呈同行诸公
　　窈窕峯峦藏寳刹峥嵘楼阁倚晴天我来不问东西寺径就僧堂借榻眠
　　仲益欲归作此留之
　　闗西闗北渐芳菲晓马凌春入翠防山向吾曹正多思不应揽辔屡言归
　　次韵答端夫约春游
　　分如松柏老相看桃李风前共岁寒只恐功名挽公去一春能得几游盘
　　次韵答仲益见简
　　镜里年华鬂未苍春山且喜渐芬芳功名富贵时来耳底事灵防着庙廊
　　次韵和濳亨雪
　　暖律稽迟太史占风前犹复弄威严不妨豪客成樽俎重使斯民困米盐但见青峯皆玉笋岂知白屋是茒檐何人隐入羣羊去应笑痴儿认角尖
　　又
　　朝来一色换纷华眼端如醉后车岂待三年方楮叶虽非八月亦芦花李边照曜河南日栁外缤纷靖节家欲上云岩访禅老路迷空想举长义
　　谒武侯道中
　　万株桑柘拥江城中有梅花独自清不近樽罍免攀折防须结实助和羮
　　其二
　　先生龙卧此山丘宇宙曽经防运筹一自英雄三顾后至今车马不曽休
　　其三
　　万山山上塔擎天万山山下碑沉渊天光渊影晓相入一碧万里青春前
　　其四
　　晩雨霏霏江上来长江水色蒲萄醅鸬鷀鸧鸹得意处凌风荡桨从东回
　　其五
　　万山横出波面浮山前舟楫凌飞鸥遥看塔庙带残日蓬莱方丈金鼇头
　　送香濳亨
　　炙背轩楹日转时博山炉顶驻游丝先生妙与此心契凭仗清香一解頥
　　次韵答谢公靖节推将至襄阳见寄
　　不见紫芝今几年朅来眉宇照山川闗南闗北风流在犹得时时一举鞭
　　又
　　賔主相忘沔水濵高风谁与向来亲君能鸡黍酬初诺我亦虀盐得此春桃李无言方永日江山有路正宜人直须弄凤骑龙去莫使身为可畏身
　　送墨濳亨
　　少室峯前松挿天栋梁余力焕青编东斋政欲捐书坐往助子云成太
　　送李拱之秀才还唐州
　　真淡先生早杜门三香亭上自乾坤人间巧舌犹蠭起子独抠衣识道尊防日凯风吹戸牖只今归路指丘园将分索我防言赠欲赠微言无可言
　　送居政禅者游庐阜
　　拄杖横担得自由冷云飞雪下南州殷勤要识庐山靣五老峯前一举头
　　六月六日城外马上呈世德
　　岘山脚下江水生普宁寺前舟楫行细民无钱不得渡老幼相持愁叹声
　　又
　　虎头凤麓连长堤随山刋木路可为长官仁政及物远一时力役民忘疲
　　仲益遽塞便门作此戏之
　　闭门不啻似泄栁排闼何由如舞阳怜君肝胆便楚越使我南北成参商
　　谢濳亨惠芸香紫桃
　　暑已觉书生蠧饥腹还惊后雷珍重先生解人意芸香桃实一时来
　　闻存之游京师且邸报达官有荐之者
　　昨来不肯听朝鸡乞得真宫即日归老衲蒲团闲共倚少师玉麈醉同挥谁知捷径嵩山在未觉心驰魏阙非緑鸭陂中钓竿手只应从此叩黄扉【存之曾有诗云从来钓竿手不解叩黄扉】
　　次韵和师稷清明怀乡之什
　　扫尽人间冰雪寒鱼龙鳞甲动斒斓向来协气无踪迹从此氤氲满世还
　　眼里飞蝇日夜侵对时宁复壮年心故人把手知难遇强起弹冠挿旧簮
　　天路幽禽暖颉颃芝兰抽砌叶初长自怜骨立风光里勉向原头泣奉尝
　　春声入皷晓咚咚春色盈花晩更红陶冶东君了无意一时分付与晴风
　　防心无物契毘耶触处俱为剡水涯却恠年来被春恼逢人不觉叹浮家
　　青鞋布韈水云乡胜践曾同物外忙欲寄沃州双涙去松隂高冢是星郎
　　南明山下枕清流胷次尘无一防留只恐少防黄色动终然来作济川舟
　　高水笼轩翠作行枕书闲听雨浪浪别来一念终难灭犹得追论几席傍【轩谓南防文防轩】
　　观象悬知岁有成通宵格泽照天明余生饭饱无它事坐看纷纷万物情
　　三元甲子防回旋前日沧溟今甫田惟有交情似春夀蟠桃花里自年年
　　次韵和永守丁葆光大夫对雪
　　防日江云凝不流欲将胜事一齐收乾坤破夜端为昼草木留春不复秋黄竹作歌君得意素娥行酒我消愁须知身世尘埃尽直到广寒宫里游
　　次韵和葆光晩望
　　雪晴新兴与春俱脱略司空城旦书衡岳带云回玉辇楚江浮日动金鱼故人情远欣相遇梦境时来信所如北阙遥瞻念图报恩深犹在免诛锄
　　登岳阳楼
　　岳阳楼上望重湖混合乾坤入太虚若比恩波未为阔此身犹得曳长裾
　　潇湘道中
　　清湘浮影动涟漪寒日收光下翠防回首君亲正无奈幽禽俄呌不如归
　　极目潇湘漾碧澜万峯挿水巧弯环我来日日忘机坐却爱真山似假山
　　万死犹轻罪有余恩容循省但流居潇湘二水相逢处无复波涛今自如
　　十月一日
　　杉松无数拥高坟想见今朝奠酒樽惟我罪深难赦宥五千里外惨销魂
　　寒食日
　　祖考流光岂有穷不能肖似忝家风北红塔畔清明节心折高山怅望中
　　寄花光仁老
　　行尽江湖见尽山无穷气象杳难攀知师笔有维摩力为我移来助解顔
　　仁老寄墨梅
　　二月八日春气分忽见梅英枝上繁颠狂索酒醉复醒知是笔端回化元
　　岭南消息报来新正想梅花傍酒樽生出两枝遥寄我道人方便信多门
　　前年谪向新州去岭上寒梅正作花今日霜缣玩标格宛然风外数枝斜
　　马祖庵头挂鉢囊晩随縁出住花光僧繇一笔无人防戏作寒梅自在芳
　　解衣盘礴写梅真一段风流墨外新依约江南山谷里溪烟踈雨见精神
　　金张许史竞东风魏紫姚黄醉眼中賔客贵人吾不预独将清韵照禅宫
　　春晩晴光破雨回闲将花轴傍檐开炉烟细逐轻风散疑是香随梅处来









　　道乡集巻九
　　钦定四库全书
　　道乡集巻十　　　　　　宋　邹浩　撰
　　诗
　　送僧慈愿游南华【用丁葆光韵】
　　南华老子定相亲应问三湘放逐臣为报君恩似天地不教重作岭南人【南华老子乃智明长老】
　　冒雪渡江游朝阳火星二岩既归戏作
　　踏雪寻山亦自竒归来追想欲吟诗孺人顾我忽然笑却道君今休更痴
　　元日
　　閤门拜表贺君王数载追陪鹓鹭行郁郁怱怱又元日望云空断九廻肠
　　其二
　　斑衣爵跃为亲寿岁岁年年兄弟同今日潇湘亦佳节独将无语对东风
　　其三
　　此身何物比仪形风里孤蓬水上萍莫道南来无可绩为谁扶出老人星
　　其四
　　南来日日望新年今日新年到眼前笑语妻儿莫惆怅即随归燕上归船
　　其五
　　寒雪欻随残臈尽暖风端逐早春回人间无数芳菲眼防见乾坤特地开
　　其六
　　红梅阁下梅香动青草湖边草色新鼓枻行将指归路倚栏犹得防乡人
　　其七
　　莫恠今朝雨不休天工着意在年头尘埃浣涤须教尽始得风光遍九州
　　其八
　　版筑何求终见起金縢不辩自能开君恩滉漾无边际解逐东风向我来
　　悼范丞相【丞相谪永州时居商山法华寺寺有祠堂崇宁二年正月二十日大祥义霞即祠堂作佛事追荐予适见之】
　　钟铭勲业今何在土偶形容尚俨然惟有老僧心不改慇懃歌呗作三年
　　又
　　公骑箕尾归天去我放江湖继踵来邂逅招提见遗像尚疑东閤为贤开
　　赠祖泽长老
　　针芥相投有几人故人亭畔忽相亲四门开了无它事笑倚潇湘一片春
　　戏泽老【用祖灯韵】
　　要识漳州李秀才无髭无髪恶追陪如今熟也君知否不独江西有大梅
　　次韵答泽老
　　觌面相呈是此时了无犹豫与狐疑南山云起北山雨爵跃掉头吾弗知
　　又
　　高山不动白云深一炷香凝弄水沉欲去复留谁防意黄鹂枝上啭新音
　　送泽长老往南方
　　枝头挑着祖师禅走徧三千与大千又被草鞋勾引去善财游处弄云烟
　　招梦臣
　　春色集檐楹今朝兴倍生一樽谁与共促驾有豪英
　　题仁老所画枕屏
　　昔侍先君官四明往来皆向此中行昊天欲报嗟何及空对小屏无限情
　　其二
　　万顷红蕖照落晖五云门外贺家池别来无复当时兴二十四年空自知
　　其三
　　古堰横空舟楫回曹娥江上候潮来全家弥月寒光里日日鲜鳞醉泼醅
　　其四
　　天华寺前维小舟僧牕轩豁留清眸平湖秋霁浄如镜时复轻轻飞白鸥
　　其五
　　身在九疑麓门当二水流谁知剡中胜朝夕助嬉游
　　柄生日
　　南极星中见老人祥光垂照喜生春身如鹤心如石进德功夫常日新
　　示愚溪守道山主
　　叉手前来问我禅我无言句与人传一杯茶罢抽身起笑指长松直上天
　　次韵和李余庆
　　三分春色一分空莫负花前酒满钟醉里是非浑忘却任它禅客自分宗
　　题仙居阁【丁晋公过零陵遇女真何氏未之信出所藏寳镜照之见其星冠羽服身光数道为建楼居】
　　心镜圆明照不穷晋公元自寳青铜真人外景虽能覩争识希夷造化功
　　霞老于云防堂后开小轩为以览胜名之因示短句
　　潇湘之胜无穷尽入西轩一览中须信髙山巧方便为人别自有家风
　　西邻葛长源司録到【名茂宗】
　　邻舍南来不得书口传消息到吾庐白云入望无休歇何日斑衣奉版舆
　　鵶鸣
　　老鵶声里度朝昏防吉由来我不分惟有渊明心莫逆一函经罢醉醺醺
　　偶书
　　长折松枝为麈尾圆刳杉树作茅庵本来面目无人识却许江山静处防
　　望澹山
　　澹山形势冠零陵咫尺拘挛去未能怅望烟霞今阻隔尚期归路一来登
　　移居昭州
　　广南东西四十州瘴疠莫与新昭侔我身多病亦知免陛下仁同天地流
　　其二
　　日日闻人説桂州桂州朝夕遂经由自怜罪大当逾岭深荷皇恩不远投
　　其三
　　忠孝从来不两全两无忠孝倍堪怜自新有路君恩重犹冀它时不愧天
　　览镜
　　览镜朝来心自知鼻端色动有光辉乡邦回首见归路已觉欢欣生防衣
　　陈满堂
　　满堂当日亦飞升金笋无根不复生惟有明皇留辇处至今云雾半山横
　　滩声
　　长滩斗折转城隅激浪飞声昼夜俱猛讶龙骧带雷雨缓疑仙防集笙竽吟风古木那能和弄影幽禽只自娱我已无心到天籁凭栏聊为一踟蹰
　　又
　　洗耳何须颍水清滛哇涤去有滩声宫商别奏天然曲淡薄追还物外情聊与沙鸥均至乐谩同渔父引余觥个中一拍谁人防长啸归来烟雾生
　　闻州学补试
　　辟廱泮水旧先生十五余年经自横今日传闻试多士尚疑身复任权衡
　　怀詹成老
　　胸中云梦向来寛妙入防尘心更安天北梧桐正鸣凤江东枳棘尚栖鸾渊明可是忘三径下惠犹能仕小官何日相从坐金粟静听飞雪洒琅玕
　　怀霍子侔
　　平时咳唾落珠玑未掌丝纶亦数竒远去天官空帐幄中分淮水动旌旗圜扉荡涤民知免列位搜扬士不遗报国功成有余日也应回首念流离
　　怀何伯震
　　我别家时君在牀后来南北两相忘直饶伏枕到新岁也胜投身居瘴乡孤节未尝交世俗清贫何以度星霜皇天黙相谁窥得看取它年吾道光
　　怀张晋卿
　　年少东隣新亲家奋然鳞鬛脱泥沙传闻昨者数时弊想见迩来双鬓华局上光隂聊鬭马杯中意气莫生蛇江鲈已过河鲀出准拟从君烹荻芽
　　怀黄光晖
　　远托同门寄好音夫君不改岁寒心因思明月共千里亦似家书抵万金美玉防开和氏璞高山犹袐伯牙琴真人训诰知无爽快我它时朋盍簮
　　招泽老
　　门向山城静处开更无一防旧尘埃葛藤尚忆龙溪老拄杖横担便可来
　　道傍妇
　　长挿双钗低系裙手持青繖步如云忽然退傍芭蕉立元是前头逢伯君【昭妇谓伯公叔公为伯君叔君】
　　怀至明弟
　　青衫虽已被天恩蹩躠难趋犹杜门分手于今十个月寄书何事一无言但勤药饵寛吾母休费心神接廼昆我罪湔除归有路防衣相与应篪埙
　　怀至远弟
　　机警如君亦可人经营门戸不因循须知孝友是为政莫叹功名难奋身北塔杉松培万本东臯禾黍列千囷尔兄倍觉归来好百事无为只奉亲
　　怀承天岑老
　　记得承天老古锥呵呵拍手防人知年来饱饭应无数门外小桥真可为浙右普瞻圆照塔室中高挂建降师我身虽窜心如昨落笔犹能挥寺碑
　　梦秦少游
　　淮海维扬第一流三闗齐透万縁休真心岂复随灰刼遗骨终然寄橘州専为流通深叹赏莫相钝置豁愁忧觉来欲语无人听屋角荧荧空斗牛
　　闻放归田
　　天地曾无一物遗孤臣今许返庭闱黄茅瘴里抽身出青草湖边鼓棹归衣锦还乡难并比承顔称夀倍光辉恩深骨肉何由报空有精诚贯紫防
　　寄曾敷文
　　谁道衡阳鴈即回也传书向岭南来故人得报皇恩至约我同归青眼开爽有江湖清暑气豁无尘土溷灵台功曹法掾相随处邂逅追踪真快哉
　　赠湘西琳老
　　八年之中三往廻道人一意金石开非干桑梓有分好自是针芥无嫌猜焚香説了四句偈把手直上千尺台洞庭青草不我隔东吴可归归去来
　　闻霍仁仲唱名第一
　　吾乡魁选久萧条深喜高才偶圣朝天子六龙飞紫极状元一鹗奋丹霄拜亲此日荣谁及报国他时事更超四海讙然重改观常州真是出英标
　　喜归
　　日日思归今得归朝衣不着着斑衣谁人得似邹居士跳出轮回无是非
　　喜雨
　　不雨人忧旱晨兴忽沛然早禾欣长王炎瘴敢留连气象还丰岁歌谣动乐川皇恩亦如此特放我归田
　　将归先寄道乡
　　自作中都吏道乡难更居今予返田里就尔乐琴书闭戸温生席开窻凉满裾年来通物理得计在渊鱼
　　川涨
　　昨朝清露石今日涨汀湾翕受无边水流来有众山鱼龙随浪跃鸥鹭掠波还因念盈虚数高楼一破顔
　　山禽
　　何处飞来傍隐居就中声与众禽殊长拖缓转娇无力一似汴孙吹画乌
　　凭栏
　　朝天坊里朝天客北去朝天已赐环从此昭平梦不到賸凭栏槛看青山
　　修仁茶
　　味如橄榄久方回初苦终甘要得知不但炎荒能已疾携归北地亦相宜
　　又
　　岭南州县接湖南处处烹煎极口谈北苑春芽虽絶品不能消鬲御烟岚
　　又
　　龙凤新团出帝家南人不顾自煎茶夜光明月真投暗怅望长安天一涯
　　得家书
　　乌鹊每来檐外集蛛丝时向眼边明心知有喜寻归路今日音书果见迎
　　又得敷文书
　　一封黄勑下天闗岭表湖南释旧跧吏部回头真可笑拾遗作伴竟同还张公洞里花流水扬子江边雪满山更约家居多暇日相从莫遣鬓毛斑
　　怀成老
　　乐平主簿詹成老平乐流人邹至完莫逆于心心古道不知其异异时官一觞一咏风光胜无咎无誉世界寛北陌东阡好归去幅巾藜杖永相安
　　寄葛长源
　　平乐舂陵地接连岭南岭北异风烟罪分轻重当如此坐阻声容空自怜天上恩书来有日湖边归路约同船东门取醉邻居耳已办金鱼当酒钱
　　静阅堂
　　进士王氏构堂燕居久未得名予偶散步造焉主人言汪朝散梁承奉顷尝集此因名之曰静阅堂且留此以见意云
　　左掖诸郎朝散君顷年于此岸纶巾谁知还是风炎日我亦来为堂上人菡蓞波澄端自倚桄榔烟静防畨新静中阅尽荣枯事独爱龙山万古春【龙岳苍山正与此堂相望】
　　山禽
　　异色殊形不可名飞来飞去亦多情只应知我归期近故傍书帷送好声
　　晩步
　　缓步随山径横前得野塘倚风荷展玉带日鹭翘霜雾敛都无瘴天晴却自凉搘笻惬新兴疑已到江乡记梦【赵正夫相劳如平生与语且访归田之命是否荅云有即方传无即不传予以其语两端又叩之云非误遂作此诗】
　　廊庙知心独此公夜来防梦忽相通宻言新命非虚语所以流传四海中
　　寄莹中
　　天道无私果是非斯人如凤中人机雄惊一矢从南落雌领诸雏向北飞且与龙为伴侣未应蝼蚁损毛衣【亷州濒海又飞蚁最多故此一联及之】吾皇致理肩虞舜防见翺翔下德辉







　　道乡集巻十
　　钦定四库全书
　　道乡集巻十一　　　　　　宋　邹浩　撰诗
　　读丘濬寺丞天绘亭记【丘侯庆厯中进观风感事诗百篇责为昭州职官州人尚有识之者云刚果难犯世传其得道尸解莫知所在】
　　襟怀落落富经纶造命竒穷道不伸诗以百篇天上献身为万里幕中宾每听故老谈风节尚有遗文照水滨闻説神逰已无碍想经山顶亦逡廵
　　读龙图梅公瘴説【公景祐初以殿中丞知昭州尝为瘴説其畧云仕有五瘴急催暴敛剥下奉上此赋租之瘴也深文以逞良恶不白此刑狱之瘴也昬晨酣宴弛废王事此饮食之瘴也侵牟民利以实私储此货财之瘴也盛拣姬妾以娱声色此帷薄之瘴也有一于此民怨神怒安者必疾疾者必殒虽在毂下亦不可免何但远方而已仕者或不自知廼归咎于土瘴不亦缪乎】
　　市门隐去不知年蔽芾甘棠防乐川五瘴作时虽不染一篇留诫指其然直须镂版人皆与庶使绵区病可痊更有竒方公未説上医医国许心传
　　追感董敦逸梦授侍郎【公熈宁中为昭州平乐令题诗莲花台上至今存焉元祐中罢御史为本路转运判官上即位之初公为左谏议大夫予为左正言实同省戸而予迁中书舍人公移尚书戸部侍郎未防公卒】
　　台陟莲花见旧篇追惟平昔倍凄然初为百里青衫短晩按连城白发鲜东省聮裾惊昨梦南宫分袂忽新阡使公虽老犹无恙只恐投荒更我先
　　寄零陵令朱君陟彦明推官
　　前时递角惟忧速今日邮筒只恐迟书到零陵长官处掀然一笑有谁知
　　偶书
　　莫把形骸碍此心此心真体杳难寻太虚仅此一沤发方寸能容万象沉无佛无人谁是我不来不去妙常今更须知有全提在拄杖从横云雾深
　　母氏安康郡太君生日三十韵【四月十九日】
　　朱明初启节分卦属纯干善积名门久祥开淑质贤柔仪应月吕和气集薫弦奕世儒风蔼持家礼法传乗龙来配德采藻助承先姑耄勤朝乳功余绎旧编卜隣严子教截发盛賔筵萱草欣多豫鸤鸠咏不偏乡闾师肃穆坤道信完全自辍齐眉奉尤于内典専三车窥至喻一笑悟真筌荣辱忘区别优防任众缘居常遵坦路方寸湛澄渊浩也端愚陋身兮数仆颠范滂防训敕梦得念慈怜放逐清湘外覉縻苍桂边遥知今日燕想见瑞炉烟弟侄纷为夀亲朋俨造前焚香控南斗极目望东阡鸾鹤翔仙岭鱼动乐川安康符郡号昌炽协诗篇计已闻消息惟新获洗湔赐环叨霈泽衣防即归田省定深如志生成实荷天岂徒寛虑耳必是倍欢然虽阻随行拜犹胜避瘴眠鹏抟九万里椿大八千年就养逾曾晳承顔继闵骞尚存诚意在终冀夙心圆永结老人好星光盈紫躔
　　寄蓬菜并示柄
　　皇帝如天极至公恩光来自大明宫归田实遂平生志与汝难忘造化功料得安康无限喜信知理数莫能穷吾今只候文书到便挈囊衣迎北风
　　桂花
　　丹桂从来未发花今年花发众惊嗟盈盈簇盖真珠细片片笼车美玉斜阊阖携香熏席绮嫦娥流影动牕纱乾坤着意欣逢遇收得风光向北夸
　　萤火
　　未解捐书常读书只縁炎瘴简编踈夜深萤火犹相勉无数飞光照閤居
　　广南四时摄养括子【元祐中知郁林州左朝散郎何与狷所撰印以施人人遵用之无不安泰】
　　仁者存心故不同四时括子广西东防恩归去虽无用留作韦戒我躬
　　览镜
　　三窜湖南与岭南生涯破荡孰能堪归田莫虑饥寒迫眼下新来有卧蚕
　　追凉晩步邂逅张云卿王文辅王子正三进士同行
　　巷僻门多掩鸡豚散不收后先携众士笑语入汀洲太尉庙前靣冠芝亭上头旷然无障碍谁羡尔公侯
　　过张云卿所居
　　发石诛茅古道边儒家清占静中天数畨雨水添塘水满目红莲间白莲望处苍龙蟠远岳坐来朱鹭舞祥烟我心本在风尘表偶此相羊更豁然
　　读庄子
　　形影相随向此居柴门终日掩清虚谁知盘礴高堂上自与南华游物初
　　又
　　万物同为一体真体真谁复见陈新今吾故我强名耳莫逆于心得此人
　　喜闻莹中同预归田之数
　　简在天心世所知赐环欣与我同归耦耕曩已神先受【予近以诗寄莹中末句云簑笠相从归耦耕今遂验矣】追路今休咏式微洗脚上船无昨梦【莹中寄声有洗脚上船非公境界之语】举头见日有祥辉扶揺本自南溟起只恐难淹九万飞
　　栩栩轩【邻居王子正秀才求轩名为取庄子所谓栩栩者名之示以絶句】
　　不知觉梦不知忧物与心冥事事休此是道人真境界西家分得亦同逰
　　梦曾存之见过
　　疋马来过笑且言防州象郡亦同还今朝勑了明朝下尽是君王独断间
　　又
　　衡阳深赖帝怜之论者虽多不远移一日一书谁管得人生倾倒在相知
　　闻归田之命怀同废诸公
　　同时废逐十余人我是丹书第一名方向岭边思往咎忽防天上许归耕诸公想亦茅连茹此日宜皆水濯缨覆载恩深约图报从今尤在罄精诚
　　池上
　　荷花荷叶满池塘柄柄揺风作晩凉忽忆新开湖里过绕船终日送清香
　　留题天绘亭
　　杖屦追随陟杳冥无邉胜景集孤亭解衣自若谁为史造物难穷巧赋形展拓二仪成缟素均调一气作丹青防将断取山川手巻入中州挂戸庭
　　山鹕
　　大如青菜小如乌色亦苍然二者俱嗣岁不惟催布谷可人尤是劝提壶巧兼琴弄端谁使追得年光赖尔呼萱草堂高欣属耳筠笼随我入东吴
　　遣感
　　我命还须我自推细防休更问蓍枯茎朽骨犹能兆岂有灵台不了知
　　鷾鸸【燕也】
　　畏人常是袭人间人不能伤自往还争似鸾凰在寥廓更无尘虑杳难攀
　　观赦文
　　吾皇恭已奉三无大赦敷天孰向隅自顾归田夙遭遇与人同庆倍欢呼
　　留别元老
　　不因投窜抵昭平争得相逢一笑亲尘里妙空居士室琴边聊见宰官身周颙尚以妻为累元亮惟知隐是真【元老不娶不仕故云】莫逆于心更何语拨开船子过牢津
　　偶书
　　去年端午尚京居骨肉团栾奉板舆今日菖蒲还荐酒犹于岭表待文书
　　重午王文辅送米食张云卿送新酒来因成絶句
　　水团糉子恰登门白酒持来更满樽节物人情总堪醉况归田里已承恩
　　竞渡
　　坊村一处一龙船擘浪飞桡鬭欲先要识晩来谁胜捷但听歌吹皷声喧
　　寄俞清老【清老书云近自兴教迁出夏轩且问曹溪消息如何因作此诗】
　　卧龙前约竟悠悠依旧淮南笑不休落发出家成往事从僧还俗惬新谋未尝异也谁燕越相与呼之任马牛一滴曹溪好消息为君船子下扬州
　　梦立求轩名以其面莲池十许顷名之曰妙喜轩
　　莲华千叶满前开断取应从妙喜来色带日光飞缥缈香乘风力转徘徊休寻物外庵罗果且进池邉鹦鹉杯一笑真能契无染不妨逰戯挟霆雷
　　偶书
　　白昼谈禅木上座清宵同梦竹夫人此心莫逆仙宫下一片乾坤特地新
　　王道人云彦和得报有归田之命
　　道人新自象州来殿院从容得屡陪坐上拆书归有日愁容忽作笑顔开
　　醉者
　　至化无私被远方渔樵谁不似颠狂得钱沽酒争酬酢执手高歌入醉乡
　　商丘【列子载商丘之言曰人欲见其所不见视人所不窥欲得其所不得修人所不为予心感悟遂作此诗】
　　视人所不窥修人所不为奉以无愧怍商丘是吾师
　　寄勉祖道修子美祠堂
　　工部云亡防百年精诚如在有遗编笔追六义回千古名薄三光亘九天师法周流寰海内祠堂落寞楚江邉长官风化尊贤急想见丹青复焕然
　　追思去岁今日出京有作【癸未六月八日作】
　　解船东下出都门倐已弥年讵可论圣主只应怜旧物归欤朝夕被深恩
　　读易
　　时时飞雨作清凉六月南方似北方阁上独居无一事韦编聊复到羲皇
　　偶书
　　白发倚门无限情江湖秋欲生回船捩柁见归路天道无私怜汝诚
　　王氏阁旧名拾青郡守王藻以余寓居易名来僊
　　僊宫岭下来僊阁太守更名为我来来既有时归有日泠然从此御风回
　　偶书
　　形影相随甫半年皇恩今日放归田回头一梦惊初觉敢把穷通更问天
　　又
　　阻奉晨昬宁孝子窜投荒远岂忠臣今朝恩放归田去留得遗踪警后人
　　喜书
　　水北摘禾将欲了水南发瘴已皆安憣然回指潇湘去感激天恩分外寛
　　记梦【夜梦在省中堂吏持印纸图来呈图上所贴姓名凡三十余人】
　　卜筮俱言七月嘉夜来魂梦更高华此生岂复公卿望惟喜斑衣早到家
　　闻仲殊长老化去甚异
　　逆行天莫测雉作渎中经沤灭风前质莲开火后形鉢盂残蜜白炉灶冷烟清空有谁家曲人间得细听
　　感怀
　　去年今日别庭闱回首庭闱未得归天道人心防相契归欤行即被恩辉
　　追怀去年今日舟离润州有作
　　颿出丹阳恰一年江湖陈迹慨茫然明明归路留双目只候恩书下九天
　　自叹
　　好学顔渊怒不迁犯而不校古称贤伊予物触心犹动空抚陈编倍赧然
　　主人忽来夹径修篱
　　踈篱诘曲巧依山洞彻柴门气象还恩释覉留应有日故先通路指乡闗
　　大风累日不止【土人谓之稻禾风盖稻禾欲熟时常如此】
　　昭平八月稻禾风吹尽浮云露碧空日月从今无障碍光明照我入天中
　　九日
　　归田日日望恩光今日尤思返故乡淡饭三杯菊花酒何妨随俗且重阳
　　送择老赴桂州龙华防
　　罪大投身瘴疠乡亲年老矣重难忘龙华防上俱贤圣为爇精诚一炷香
　　观牡丹
　　去年寒食已为客今年寒食未还家春前莫负一杯酒山后聊观三朶花
　　送希古
　　清都不敢梦中逰何况通明侍冕旒分手知从天上去望云深感岭邉留三年瘴疠精神在一日功名謦欬收骥足风生谁绊得緑杨芳草谩高楼
　　揽秀轩
　　观书已若观山水今更开轩山水来岌岌云收腾日月滔滔鱼跃起风雷二仪歘向胷中集万象都从笔下回只恐高深亦欣览秀才尤秀出尘埃
　　简君瑞覔竹叶清
　　通道三杯如李白解酲五斗似刘伶尔来心渇鸭头緑应许唇霑竹叶青
　　君瑞酒来用前韵
　　蟾影舞花真窈窕江风吹竹是伦伶开壶日月欣浮白放眼乾坤得倍青
　　闻正夫迁门下
　　促膝论心十二年有时忠愤泪澘然不闻一事拳拳救但见三台每每迁天地岂容将计免国家能报乃身全它时防有相逢日解説何由复自贤【予窜新州日公为给事中责命之所经由也及予召还公已迁礼部侍郎一日见访自言回时责命甚遽更不签书行之且指天作誓以明不欺意谓若来签书必须封駮耳】
　　开
　　雨师风伯倐回车今日春工得自如牕牖洞开除障碍尽教风景到吾庐
　　对牡丹
　　轻云笼日雨收尘天作竒花照眼明莫道岭边无好况吾今春在洛阳城
　　闻鹧鸪
　　黙黙炎荒已岁余音书那复阻三吴晩来何限青天出独倚栏杆闻鹧鸪
　　观挿田
　　防片空田白水中朝来俄已緑茸茸自怜于此留居久两见挿禾勤老农
　　佛前笋【寓居阁上忽于佛前生五笋甚可爱地主云阁成今十年隐筑坚实沟堑深涧未尝有此州人传之咸谓吉祥为予发也作二首】
　　基构于今政十年不容山竹暗行鞭森然五笋自何出盛矣文邦相与传
　　和气潜通无间断佛光回照有因縁恩书不远归期近已觉斑衣色倍鲜
　　写黄庭
　　来仙阁上道生成芝满丹田鬰鬰青不为换鹅为物役焚香闲自写黄庭
　　黄庭窈窈在吾身洒扫尘氛集万神但自精诚如一日莫愁金阙不高真
　　髙真元是世间人能宻枢机到上清天地有终吾不老环刚犹得度羣生
　　羣生何事日营营浪以三元作五兵未及残人先自贼防时重得见升平
　　升平无象亦无名翼翼巍巍拱玉宸流泽自周人自乐普天同入万年春
　　榕树
　　榕树能容故得名枝条环布若髙城何当种满弥天去永使青青芘万生
　　寄阳行先
　　曽以高风入冕旒未闻释耒起南州当縁我罪投荒远亦使君身得滞留万巻功名闲处立一瓢境界静中收它年太史无虚美卓行还能与祖侔
　　闻王吕二公罢郡皆得宫观【如谓可免矣而今亦贬去虽轻重命数不齐要之畧相似耳】
　　庚子同灾知防人二公华显独超伦比闻贬责祠宫去始信推移运数均势冷有官犹是贵居闲无禄未为贫须知削籍投荒者惟望归欤作幸民
　　以常宁鈆鑪合供政首座因用旧韵发一笑
　　十年流落见无由谁识江东有赵州凭仗炉烟寄消息定中应亦展眉头
　　闻政公住庵将成輙以只麽名之并寄絶句
　　纵横防了祖师禅聊唱还乡信此縁粥饭年来一齐足不妨和束带刀眠
　　招政首座
　　高歌一曲破还乡只麽随縁是道塲已向承天设双榻待师同快竹风凉











　　道乡集巻十一
　　钦定四库全书
　　道乡集巻十二　　　　　宋　邹浩　撰
　　诗
　　有感【李彦弼杂诗载嘉祐中有入栖霞洞者烛灭不得出后一年廼与逰人俱还自言尝见数道士相谓曰知至道者天不杀服元气者地不灭因诵此故生众方惊异忽轻举莫知所在予平生遇人指教数矣不能勤行之观此有感遂作诗以自警云】
　　真诀由来甚易明惟人用志不精诚从今谨事先生语何患无阶朝玊清
　　纪梦【十二夜梦孙梦臣报予已有赐还之命后三日梦臣有简来云昨夜梦予遣人谕以得移信州岂偶然哉】
　　梦如符节自然合吉事有开期必先天地无私人主圣孤臣从此望归田
　　母氏诞生之日得家书喜不自胜形于鄙句
　　萱草留春瑞气长二年吴越杳相望鑪烟正起依南极乡信俄来自北堂委曲备闻逾获寳欢欣遥想盛称觞人心天意端如此行矣归宁慰夀康
　　读林醇中书【醇中书祝云惟絶欲平心调饮食省思虑则邪不能干此非公自重乃为天下苍生重也】
　　天下苍生如我何故人犹祝保天和奉亲志意得归路报国功名还钓簑已分息心随饮啄不应平地起风波璚瑶欲报安能报空向秦淮怅望多
　　读钱济明书【济明云穷絶之域有书可观矣不尔则日月之徙云烟之变皆吾方册也言与不言皆与我防书何足道哉】
　　无书可借即捐书日月云烟见未除言与不言俱是着损之又损亦非如琴边酩酊何闗酒濠上从容岂在鱼为报氷华老居士吾今无欠亦无余
　　读袁柬之书【袁书云常器之尝言人生游艺无如读医书其益尤多又云顷官陜西读千金方一过极有所得敢以为献】
　　人生防艺亦多端莫若医书可纵观曾向千金深有得孰云三界果无安忘怀已自袪灾瘴寄语尤知笃岁寒敢不拜嘉勤辅助保全归去奉亲欢
　　读从外祖书【从外祖张牧之云恶固不可为为善复如此惟望事事节约而已】
　　善如平路恶如巇底事前人浪自疑方寸但令无愧怍彼苍何虑有偏私流言耸动知公旦削迹竒穷见仲尼事事存心惟节慎大哉斯语是吾师
　　纪梦【顷梦侍上左右如平时上方作字遽以笔付浩曰赐卿此笔】
　　玉色照清都孤臣亦侍书叨防一笔赐恩似五年初窜逐虽云逺精诚自不踈皇心定垂恻行获奉安舆
　　客思茶
　　久矣去清班无因预匪颁殊方得高义使我失愁顔月满浮云散龙飞瑞气还炎氛自辟易归路见乡闗
　　移夹竹桃
　　将谓轻红间老青元来一本自然成叶如桃叶回环布枝似竹枝罗列生兰助珍羞香不断萱留喜意色方明更移此本家园去岁岁花时献夀觥
　　闻茉莉香
　　日收炎照沈沈去月放凉光冉冉回茉莉一如知我意并从轩外送香来
　　青琅玕里白玫瑰不受尘氛天自开最好夜凉初雨过清香习习向人来
　　闲步
　　不出柴门半月强偶随鸥鹭到池塘荷花莲叶薫风里一似去年无限香
　　鍳华亭
　　羣芳移自岭南州要使儿童慎厥修看取逐时花烂熳即知当日罪拘留黄茆瘴里诚难脱紫极光中偶见收汝辈但将吾作鍳勿愁忠孝不优防
　　戯防堂
　　归田日月有光辉相与承顔家正肥萱草丛高明戸牖棣华枝盛照庭闱年年岁岁欢常在子子孙孙志弗违从此乡评知品目风流不愧老莱衣
　　不着朝衣着防衣欢然膝下永相依兄兄弟弟同真乐物物人人共息机三釡晨昏归省定一时裘马任轻肥长为不施其亲者免被无穷有识讥
　　读庄子人间世
　　巵言吾久得南华每一开编一叹嗟尘表物从何处去人间世自莫能加不知养虎但生事未始有回真作家此意于今妙相契却慙书读谩盈车
　　偶书
　　未始有回无不可焉能【阙】　亦何伤得师虽晩犹堪救万事纷纷付两忘
　　闻愈清老逰天台
　　不作寒岩枯木身又随云起别芜城大方广寺果随喜苦集灭人应奉迎山色何如霍山色溪声孰似偃溪声莫教却被阿兰笑此个老翁犹相生
　　岑老书云远老法堂上草深一丈矣
　　建隆无复旧行踪石塔开堂得远公衣挂六铢收法界草深一丈见家风也知是汝远狮子不分饶他岑大虫何日扬州船子去木兰花里问真空
　　寄上方安老
　　西亭防靣即移船迹扫青青翠竹前目击已知心照了对谈何必日留连禅堂仙阁谁三界岭月淮云自一天偶此诗成更吟咏飞来鸥鹭亦欣然
　　敬超先
　　此地凭熊几使君敬公名姓独超羣不因健笔曾推美纵使忘形岂得闻词翰莫窥真体要江山犹带旧风云我来访古惟高义追想区区只自勤
　　拾遗流落困埃尘海内忘形有使君长似汉中情义笃不同常侍死生分一时燥湿知难变万里经营想更勤管鲍不忘公亦在髙风犹得后人闻
　　寄子发
　　梅花春里送君行【冬至前后梅欲开暑热异常土人谓之梅花春】忽已芙蕖照眼明握手定须酬故约凭栏犹切念高情下帷静与忘言防扇枕凉随喜气生只恐悬悬亦知我有时清梦到昭平
　　寄蒋彦回
　　澄庵一别两炎风回瞩潇湘兴莫穷木耸云山常献瑞鼎收龙虎妙成功【木山丹药皆彦回賮行之物】精神逈出拘挛外日月都归笑傲中闻説芝园转增胜杖藜行欲绕芳丛
　　寄朱彦明
　　义薄云霄世几人零陵邑宰逈超伦能明圣主恢洪造曽是童儿谒紫宸衡岳深蟠心不动重湖闳冩惠常均别来眉宇知何似日冀恩还得款亲
　　寄霞老
　　闻説高山寺崇宁赐额新长为祝圣地无复寓居人佛殿焚修肃僧牕挂搭频西来祖师意从此出埃尘
　　伯和见过
　　防军跋马瘴江滨一笑相逢意转亲偶复面论前日事恍疑身是隔生人风随玉麈倾新盖暑避冰姿返旧轮八卦森森照归路为君留饮判经旬
　　贯道
　　沈冥谁复似当时九陌尘中偶得之洁已已能成玉雪为人犹自作蓍门前车马喧喧过室内乾坤黙黙知一语不随人事变与君陈阔岂无期
　　寄道林琳老
　　寳所从来指道林人间天上揔回心自他初不毫端隔悲智常随愿力深风带洞庭供爽籁云携紫盖献层隂防须一瓣旃檀去四句偈闻师子音
　　寄祁阳义明
　　散轩萧散万縁空寂寂炉烟驻晓风賔主不知谁合散江山何许自西东有时黄巻倚龛外无数碧云生句中好是心如大圆镜光能照我路岐通【师尝推予命言归期果验】
　　寄长沙何子玉
　　一瓯难忘雪云轻濯尽氛埃彻骨清瑞气绕龙应满意薫风留日正多情黄金照地人间肃白鹤飞泉物外鸣只待五湖归兴动扁舟擘浪去寻盟
　　寄公安令孙仲恭
　　得君宁独为葭莩两度湘中睠我殊兵拥渡江犹缱绻颿催离寺尚踌蹰莱公庙北民歌鲁贾傅城东地入吴防靣不知何日再但观休显继龙图
　　寄华光仁老
　　越州刺史越州僧曾是龙华同防人偶向祝融峰下过便从香积鉢中亲毫端寳刹重重现句里藏机一一新正是连天鴈回日此心先已到江濵
　　敷文
　　赦书该得尽量移君到衡阳适及期将谓南徐须近便那知北望尚覊縻人情既久应相好气无它亦自宜造物此心君防否少留同我返茅茨
　　圣钦
　　人生相得贵知心况复鸰原有断金但使连墙非异趣何须防靣乃同襟药囊警动苍生念茗椀招回梁甫吟早晩鲈鱼促归去为君聊驻马骎骎
　　正彦
　　东堂当日偶差肩屈指今逾二十年君作长官邻邑内我为迁客此江边时乖出处宜安土道在穷通莫问天只恐頖宫真拜勑无因重获奉周旋
　　送米
　　甑中如见欲生尘不待人言廪自倾虽阻负归同子路且知书帖异贞卿邻僧市井应无迹野雀堦除亦有情却想万钟安享者孰云天地极均平
　　皷腹从今得果然不须称美道州前一箪颇异山雌意满鉢还同香积天糁作藜羮夸举挟剖为钓饵戯沉渊只疑好事传将去饭颗兴嘲有谪仙
　　数畆非无负郭田川途修阻故萧然得君远胜子舆友使我非无漂母怜未拟更求佳传报且先分当酒家钱亲朋只愿长相见归饱丰穰不计年
　　食茘枝
　　曾向新州食茘枝黄堂酒罢即言归含香温玉还相遇定是恩光照客衣
　　种茘枝
　　高堂怀核谩栽培一一红根破緑苔携入乡邦吾第一风流知自岭南来
　　遗酒
　　载酒来过亦可怜持杯先已口流涎香浮八桂风光胜波动兼金月影圆共醉有时依竹簟独醒无复愧渔船此中天地尤安穏莫向尘埃盛处传
　　道人徐清自南来彦和莹中才叔并令寄声
　　吉语传来喜可知岂无神物共扶持但怜四载遭三黜偶与三公作四防海上风应骤息岭边炎瘴亦潜衰相从防有还归日却向江乡话此时
　　滩声
　　江流随落复随生巧作滩声入戸庭六律五音无不有人谁如我饱曾听
　　喜雨
　　午梦初残日正炎坐来滂沛泻高檐凉生几席心如水聊拂尘编理旧籖
　　思聊斋
　　頖宫聊尔耳卒岁亦优防昔已腾佳誉今应属胜流竹声锵宻雪桂影弄高秋为尔犹牵思天涯一转头
　　寄邓德甫
　　高山顶上偶相逢千尺孤松霜雪中不可亲踈真道广未尝喜愠信心空衡门笑咏尘方远太学声名日自隆行就车头舣归楫拟将周易问穷通
　　偶书
　　吟罢新诗复自謡欣然一笑静中超鸣鸡吠犬芭蕉外欲与论心不可招
　　寄元老
　　琴边聊现宰官身回忆来仙尚有情鸟鹊远从檐外集鲤鱼俄向眼中明闲将永日供黄巻静纳薫风擢紫英更得香山巧相对一如眉宇照人清
　　欲知别后事如何门巷苔生雀可罗偏称解衣槃礴臝真为静处萨婆诃鬼神宻防炉中药风雨深藏壁上梭惟是葛藤犹入念有时西望笑呵呵
　　得防彦书
　　九曲池边见老僧君为前导启重扄十年空忆扬州梦万里遥瞻长者形龙断心同委吏天涯随分作孤星何当鸣指相逢去珍重楞伽四巻经
　　元老寄惠香山
　　毘耶居士有神功断取香山置掌中五分普令薫法界一时倶送与仙翁岩头云澹晖晖日洞口烟横细细风可但吾心今莫逆香岩于此获圆通
　　道正移来
　　仙家春色不曾空亦有占暖风丹桂叶舒推重碧蟠桃花发避深红尽教带土培轩外行欲移根过浙中最好高堂归献夀年年光映棣花丛
　　题慈德寺頥堂为长老宗颢作
　　龙隐岩前忽转头翛然瓶锡此淹留十方法界元无限一片心田自有秋草木曲躬归白足江山依位拱青眸我来不问西来意独喜茶香啜满瓯
　　白龙洞
　　洞门寂寂昼常隂谁识行天济物心金翅影沉超永刼玉毫光现契圆音滂沱普润三千界靉叇浓兴一万寻天子六龙方在御不应头角閟幽深
　　简何秀才求龙眼栽
　　顷年曽食茘枝奴补益令人智有余闻説君家多此木可能分榦入吾庐
　　汩罗
　　忠洁云亡防百秋汨罗江水湛清流是非折衷无夫子直至如今口未休
　　读郭有道传
　　隐不违亲与俗通危言覈论絶胷中纷纷禁锢知名者何事全无有道风
　　闻市中遗火殆尽
　　村市才如一小虚那堪回禄扫成墟从今匕箸知何有百沸江流瀹野蔬
　　锥刀利害日相摩生火由来势自多咫尺长江水何限不能飞洒奈炎何
　　何暇从容白丈人火边绠缶定纷纷徙薪曲突非无策自是当时藐不闻
　　来仙阁
　　偶向人间作谪僊翛然来此住经年君臣鼎内重相合日月壶中独自圆过恶已除丹简上姓名犹在紫霞前一朝驾却飞鸾去留得风声举世传
　　玉虚观
　　山腰制作迩来新斧凿才终便掩门独殿纷纷罗杞棘老君寂寂看鸡豚烟凝叠嶂为香火风韵疎松作道言借问羽衣何处去一齐归屋抱儿孙【土人以归家为归屋】
　　存之
　　品目羣伦号智囊保身何事缺隄防青钱得谤由东府白简绳愆到北堂朝散郎应无所惜太夫人岂不忧伤平生尽入禅师室到此方知道力强
　　澹山
　　目击何人妙得知谩携斧子住岩隈衔花无复鸟兴供运木有时神倒栽丈室每思云外去山长记雨中来凭师更展慈悲力早使回头一笑开
　　太平
　　太施门开陆海中一时缁素许防同纵横只见山河露消息宁知车马通帝网重重含寳刹法轮日日转龙宫何当去作厐居士笑指庭花问祖风
　　勉萧尉秀实别刻磨崖【秀实欲于中兴颂侧磨崖别刻以待打碑之人庶防旧字可完传于永久】
　　忠义能令金石开至今凛凛动昭回彼苍欲作无穷计此事欣逢不世才浄扫烟霞留健笔巧分鸾凤过浯台亦宜爱日成君志侧席知名即诏来
　　髙山
　　莫道髙山老古锥歘令金碧照崔嵬神通未必输摩诘眼浄方能识万回捧打室中纷似雨皷椎堂上吼如雷天长地久君王夀从此宗风亘未来
　　吕四【零陵市户吕绚以钱二十万造一大舟日俟予还送至浙中】
　　市门风义有谁知旋打长船待我归秋入江湖正潇洒欢然鸣艣去如飞
　　揺转船头顺碧波日行五百未为多三湘二浙虽辽远尚及家庭赏芰荷
　　平生亲友谩纷纷有防书来寂寞濵二十万钱捐不惜可怜湖外有斯人
　　鸿鴈嗈嗈正北飞为传消息到庭闱不须过作风波虑已有新船穏送归
　　潇湘起柂出江湖日日乾坤展画图白酒红鱼对妻子鸱夷还似此行无


　　道乡集巻十二
　　钦定四库全书
　　道乡集巻十三　　　　　宋　邹浩　撰
　　诗
　　闻王若愚除桂帅
　　鸾台凤阁并门居同荷先皇奬眷殊谏草悠悠空皎日年华忽忽防青蒲朝廷择帅君来越乡里容身我念吴万事循环揔如此目前何必较荣枯
　　寄清老
　　自来渔父好家风一片潇湘晩钓中伊昔放言知莫逆于今亲到得防同金章寂寂残初梦汀草依依照短篷德秀虽亡次山在怅回青眼送飞鸿
　　览镜戱作
　　寒时骤热热时寒一等隂阳防百般发脱靣黄肌肉痩北人应作岭蛮看
　　又
　　赤脚蛮中过一年受持读诵日精専只应果满同诸佛丈六金身色莹然
　　元礼
　　来往憧憧多故人防能于此欵柴门红莲緑水还初兴青草黄茅得细论陡觉炎氛开日月坐令爽气满乾坤匪朝恩锡归田去只恐烦君费酒樽
　　元礼乗钓船见访作此戱之
　　一棹翛然一幅巾汀鸥集处亦逡廵功名正逐天机露不似钓鱼船上人
　　九日追和去年所作
　　茱萸黄菊占秋光休叹佳时在瘴乡饮罢此身归有日明明天子正当阳
　　清华阁
　　泉石清华世莫知萧然无是亦无非二年于此陪鸥鹭收得闲中勲业归
　　读论语
　　仲尼初不离灵台请业门人日日来一念圆光是论语何须尘简靣前开
　　谢仁老寄所畵李长者出山相五首
　　虎腰黄巻动昭回无数人天心眼开不是机锋妙相契是渠那肯出山来
　　其二
　　香云郁郁覆江城来现开元长者身八十巻经都论了却将无説示常人
　　其三
　　碧潭秋霁禅师笔白月天空论主形是幻是真分不得为人重説互严经
　　其四
　　贝叶巻文无表示于菟曳尾不求怜昻藏岂是维摩诘终日相从也黙然
　　其五
　　一真境界孰能防赖有斯人作指南更赖殷勤招唤得不知流落在烟岚
　　钦道
　　谁谓南方世乏人斯人见义若风生吉凶祸福略无惜父子弟兄同此情袖里珠光携合浦胷中潭影到昭平它年野史谁操笔定以青编著姓名
　　读张氏金塘阡表【同年正彦之父所葬处也表乃程忠彦所作】
　　大笔从来不妄褒特于阡表勇挥毫当年种德已如此今日里门宜自髙云带洞山常蔼蔼雨钟明水转滔滔追荣更有丰碑在行矣巍然压巨鼇
　　闻周仲修复致仕
　　继述嘉谋圣主知拂衣縁底便言归往而能返非难事安不忘危是识机西子扁舟藏国艶鲈鱼一筯出江肥公乎有地相容否才脱拘挛去似飞
　　闻朱世英再知江宁府
　　归领真祠未几时牙兵重展旧旌旗向来孰不歌来暮今去欢然释去思竹马渡江腾骏足甘棠拂戸动高枝钟山只恐违初兴径入鹓行侍玉墀
　　示长卿二絶
　　慑处炎荒已二年亲朋书问亦茫然独君风义能终始不管烟岚肯着鞭
　　其二
　　一别和州二十年山长水阔去无縁因君説起外家事特地栏邉心怅然
　　示二黄
　　摩尼超出衲衣中五色随方照不穷八万四千清浄眼一齐开了见真空
　　夜闻鸣桹
　　鸣桹声响五更初恰似京城叩木鱼梦里犹疑趂朝晩防回惊起揽衣裾
　　又
　　渔人于我本无情我自情生梦里惊惊起却眠方记得新条不得到京城
　　喜书
　　仲冬月吉吉可知日南长至恩光期一阳火复验内揵八陛圆坛严上仪玉辂回銮天倍喜金鸡肆赦人均禧倚门朝夕可寛念防衣归去今其时
　　喜晴
　　一阳初欲与时亨便觉羣隂不敢行寒雨断飞天皎洁冷云收翳日晶明泥干屐齿都无阻气协花心倍有情天运回旋吾道长欣欣此际孰能名
　　仙宫庙
　　千仞巉岩一径通可扪天处是仙宫婵娟并席谁家子缥缈吹衣万窍风初月淡笼眉拂拂晩云低绕鬓邦人不复知端的但説常能助嵗功
　　周御史庙
　　忠言直节动天聪名在升平北斗中隂德久宜家有后光灵今与国无穷庭前乌集当年栢门外风生旧日骢公不世情应我顾一觞聊复以诚通
　　龙兴观有感
　　自罢龙兴节人间几岁穷偶观尘榜暗追感御炉穹万事遗高躅三清肃下风钧天在何许犹冀梦魂通
　　枯荷
　　万顷菱荷一一荒骈头相倚卧池塘追惟弄日揺深緑不谓凌风折败黄饥鴈飞衔投远渚寒鱼浮触动斜阳那知凛凛梢云者自有松筠傲雪霜
　　闲歩【同长卿梦立】
　　冬来风雨并今日偶晴明况是亲朋集聊将笑语行青云随步武朱鹭入逢迎无限欣然思都随指顾生
　　泛舟
　　乗兴扁舟过赵村满家滩上水连云欣然便欲寻源去织女机边日未曛
　　又
　　风浄一奁水镜云开两桁山屏白鹭亦知人意飞来伫立寒汀
　　登鹏高亭基
　　野烧无踪知防年故亭遗址尚依然巍巍穏据山千仞渺渺前当水一川地展云衣深固防天回松盖巧周旋重兴栋宇非难事坐使风光集绮筵
　　铜池
　　匀叠滩头碎石满添江靣清流聊向个中儿戯不知何处尘浮
　　示长卿
　　君与我同庚子生连年忧患亦纵横天高休説不可问心下直须深自明运属时雍人正乐祀严郊报礼初成涤瑕荡垢知多少行矣欣欣木再荣
　　送长卿
　　有口如钳方鲜语无心似水始能思杯中一片闲天地占得新阳君与知
　　阳朔千山与万山生绡图写北人看君今欵段穿云去莫厌﨑岖行路难
　　阳朔路
　　云里峰峦千万重中间一路与天通新阳已约为前导回我车轮朝帝宫
　　寄长卿
　　乌衔霁色朝迎马蟾吐澄辉夜照眠日月于君已如此不须星厯问行年
　　偶书
　　朝天坊里朝天客拱北轩中拱北人惟有苍苍知此意只应潜为启严宸
　　寄参寥
　　云岫庵头挂鉢囊旃檀一瓣自馨香建隆消息天然别妙总流通笔放光南岭梅花空自得西湖沤鸟宛相望师如冰浄吾如月照入清泠知有方
　　上东门外解船时赴感汝隂师未归松麈对谈能几日瘴乡孤坐但忘机珠腾甓社淮南冷山折成都蜀道违世事浮云何足问只应袖手看鸿飞
　　喜捷应方成
　　上医医国有谁知且集方书捷用之疾苦一齐安乐后自然遭遇太平时
　　他处梅自十月已开烂熳独此今方作花覩之欣然
　　惊怪江梅独未开含芳元是待冬来新阳夙驾无多日已向枝头各自催
　　东君消息到梅梢满眼轻盈渐解苞绕树更忙须百匝行看新様挿云髾
　　梅将喜信自天来光动书楼趂暖开花比去年真个好一齐欣送我侬回
　　治梅圃
　　只有今年对此花此花欣送我还家呼童扫溉放花出作意相从归去夸
　　中间篱障压根蟠四面荆榛逼树攅今日削除随手浄放梅高出紫云端
　　放竹鸡
　　皷翅出樊笼双飞意气同便鸣泥滑滑深应竹丛丛善也还天性时哉属嵗丰弋人情已得宁复堕机中
　　拱梅亭
　　陆沉无复似当年高压云根气象全四靣山川趋指顾一时草木避蕃鲜垂檐鼎实须归帝起槛龙香必动天自我发挥人共乐风流从此映来仙
　　怀长卿
　　香醅新拨一尊浓准拟君来笑语同縁底留连过初约凭栏日日望湖中
　　深情知在霈恩边肯为闲花醉后颠不是看山驻阳朔即应倚担待长船
　　小树
　　一株短短八九寸四靣青青千百枝作供佛前偕瑞竹移根石上入铜池
　　小雨
　　梅圃初成尘土飞早来烟雨便霏防天时人事欣相得可騐防恩朝夕归
　　闻吴圣取还朝
　　庚子频年忧患同君依坟土我飘蓬闻君已复云霄上顾我须逃瘴雾中学校他年齐出处朝廷今日异穷通敝庐归去无他事惟愿时和嵗嵗丰
　　灯花甚竒
　　草赦今朝鏁北门灯花来报我防恩巧当楼阁中间立高出光明防次繁辽絶虽然如异域生成本不间孤根此身曲荷乾坤力仰荅洪私它日论
　　山禽
　　一鸟飞从何处来不如归去声声催炉烟正自山阁起天意俄从云路开三年至日阻为夀万里膝下今当回迎祥拜贶不胜喜满引贺酒千百杯
　　用老杜至日怀太白韵怀诸弟
　　罗拜为亲夀遥知亦我思阳生萱草色心入棣华诗帝泽来非久莱衣戯不迟为言多置酒归趂赏花期
　　怀旧
　　辛巳年冬导驾行朝从太庙出青城雪迎天仗徐徐舞日向龙顔淡淡明不待衔枚人自肃惟观夹道喜相仍今朝倍复如初盛遥拱神京空此诚
　　至日依韵和老杜五首
　　嵗月惊如弩发牀千官坛下又成行燔柴香蔼六变乐奠玉殷勤三上香当日佩綪躬进酒兹辰目断望垂裳端诚舞蹈无因预空想中天瑞气长
　　蛮风吹鬓鬓毛斑非复登楼旧日顔圣主亦应怜久窜孤臣尤切望今还金鸡欢动栏杆外防服光生骨肉间归去此恩何以报惟将香火祝南山
　　黄钟初气重氤氲喜色朝来便着人知有归期亲望我更无它事我思亲堂前献夀开金盏岭外防恩戴玉宸一笑承顔胜六印功名岂复羡仪秦
　　当闗无复守门催欲晓鸡声唤起来一炷夀香瞻白发三杯贺酒写红灰看棚尚倚天街栁恩信先通桂岭梅但喜奉身归膝下自余皆是鲁禽杯
　　慙愧君恩似日长终然倾否肇三阳休思往事追华贯且喜余生脱瘴乡俛仰自知诚自幸尊卑相守免相望外炎内热从兹尽别是人间一味凉
　　同仲亶长卿观梅
　　雨后江山欲放春更无一防旧风尘对花若不饮一盏却恐梅花解笑人
　　同长卿梅下饮茶
　　不置一杯酒惟煎两碗茶须知高意别用此对梅花
　　张紏惠吴洞簦
　　茶选修仁方破碾簦分吴洞忽当筵君谟远矣知难作试取一瓢江水煎
　　次韵和荅稷臣见贻之句
　　瘴疠侵凌鬓欲华凤凰飞诏下天涯有知病骨将枯日忽遇灵丹蹑彩霞赫赫千龄方啓运熈熈六合共为家此恩碎首知难报空感来篇似永嘉
　　次韵和李学文所示二篇
　　才气无双是陇西扁舟还指旧山溪非闗吕览难更字要使班输别造梯尘外光隂归作者道中消息在寥兮它年峻捷黄金榜路入三吴手重携
　　大明端拱赭衣红正想豪英入彀中但使学优迎命逹莫将年少叹途穷三秋水阔鱼依藻一日天高鹤出笼持我此篇归献夀苍梧欢动晓来风
　　移汉阳
　　汉隂丈人浑沌修汉阳居士逍遥逰中分汉水共天地能别此心惟白鸥
　　畵山
　　几年宻与畵山邻今日归航驻水滨天亦有心酬我愿敛云收雾日光新
　　三峯阔展映天长大巧由来未易量我欲移归殿前去万年千载对君王
　　扫成屏障几千春洗雨吹风转更明应是天工醉时笔重重粉墨尚纵横
　　展畵亭【畵山名闻天下山前乃无亭宇少延好事之目天其或者留以待吾正彦乎爰形斐章用为前导落成请以展畵名之亦丝歌外一叚佳事也】
　　丹青一笔妙难窥万古长如初畵时浓淡乾坤偏掩映巻舒云雾巧追随深藏尘表天元爱不到炎方世岂知展出高亭快人目舍君风韵更谁为
　　小舟柁上
　　船头鑚入北来风继日连宵闭短篷多少峰峦多少意一齐收在枕屏中
　　登碧岩寺卢舍那瑞像阁
　　楼阁门开处处通毗卢出现眼光中为人重説二愚品岩下滩声西北风
　　我自南方稽首回大千经巻出尘埃十方三世都圆了卢舍那尊金色开
　　我住莲华法界中尘尘刹刹本来同旃檀一瓣聊兴供吹满岩前万窍风
　　与梦立行入长安虚
　　恰到长安风色晴一条石径坦然平与君曳杖寻虚去全似仙宫岭下行
　　久不上船思上船偶然纵步是长安何须更望君平卜但把虚名子细看
　　斗米滩【滩在桂州南六十里俗传古有僧自远来者近桂人也舟泝滩不可上余粮一斗食之既尽乃登山望故乡化而为石至今絶顶有石如僧立之状】
　　粥饭都来一斗粮滩前吃了倍苍黄把如立作山头石何似急行归故乡
　　捍门山
　　扬子江头舟楫回海门山对润州开故乡归去六千里先入捍门山里来
　　过雉山
　　客睡当年托雉山杜鹃声切枕难安今朝归向山头过不见杜鹃空梦残
　　苾蒭曾向定中观谓我南迁使可还过了三年方语验聊将一笑谢禅闗
　　示夀宁长老如晓
　　十二年中独自春应縁还现夀宁身南方衲子闻知否便是黄龙旧主人
　　三闗谁复识黄龙大施门开振祖风无限人天无限眼一齐回向岭云中
　　师在兴安我在昭几年相望但云霄谁知小出忽大遇共折青柴带叶烧
　　示崇宁长老善资
　　五色云中有和烟天长地久祝斯年太平一曲凭师唱响彻乾坤万古传
　　独秀峰前是寳坊坐令热恼变清凉人人认得长安路珍重旃檀一瓣香
　　与叶适正资长老同宿觉华山安福寺
　　觉华山下古禅宫鼎足蒲午夜同但有鸡声替钟鼓更无僧影到帘栊真情逈出忘情外多语都归妙语中转首是谁南与北庭前桧栢亦生风
　　夜登台光亭示主人莫亢
　　亭据炎方第一州旌旗曾向此中留台光不逐春光改花影长随桂影浮谁谓岭云收白雨偶然莎径入青眸它年南北遥相望应记怱怱秉烛逰
　　留别兴安唐叟元老推官
　　天绘亭边三载梦石灰铺里一时情个中不是同防得胷次峥嵘何日平
　　风前火烈逢真玉雪后大寒见老松携得此心归北去与君无处不相逢
　　幽居不许穿云到寳阁仍忘破晓登多少从来疑着处一齐分付打包僧
　　留别龙城山主怀义
　　阳朔千山复万山最深山处是松闗新诗吟罢无余事一片真心云共闲
　　仙阁龙城一望间每来过我不如还汀鸥犹集栏干外应恠从今气象闲
　　好事如师岂易逢不辞趼足访行踪挥残麈尾知难再目断碧莲峰外峰
　　青天无碍本来同休向江边动别容师似碧潭吾似月东西南北总相逢
　　三车黄叶止儿啼一句何人妙得知今日为君亲説破满轩风静月明时








　　道乡集巻十三
　　钦定四库全书
　　道乡集巻十四　　　　　宋　邹浩　撰
　　诗
　　寄巡铺温防侍禁乃杲之弟也
　　几日长亭复短亭霜梅夹路喜相迎风光总属君家管霁色偏随马足生老酒盈杯谁款曲少陵佳句谩分明回头安福前山晓八桂苍苍无限情
　　山行示同逰
　　碧云堆里共徜徉莫厌扪天带夕阳逰徧桂州岩穴后更无闲梦到南方
　　东山
　　我是来仙阁上仙天教飞鹤过山颠松篁为我生清韵一似薫风初入弦
　　又
　　七星峯顶絶纎埃不负烟霞双眼开昨日湘南遥指处飞腾今向此中来
　　寄题妙峯阁慧照堂【威藏主授业院有阁有堂求予名既名之而示此偈】
　　妙峯阁外云收翳慧照堂中日放光大地山河都见了此心聊寄一罏香
　　叶筠元礼留饮
　　天造移居汉水湄岭边欣与故人期红灯暖照金波动全胜来仙阁上时
　　其二
　　殷勤留我共清樽无限情怀子细论天色亦如人意好晩来星斗满前轩
　　寓夀宁方丈州人求识靣继来焚香作礼戯呈晓老
　　维摩丈室一张床暂寄清宵梦防场却被闲人作禅看竞来合掌要焚香
　　戏灵川令王洵仁仲
　　长官贪着祖师禅有甚心情问我船一只逃归两只破谩凭江槛望灵川
　　示仁仲
　　槎头一别十经年月照黄茅梦不圆今日北归恩赐与相逢如在四禅天
　　其二
　　一根烧笋共分甘髣髴当年汉水南红柿鸟残无此意前三三与后三三
　　次韵和仁仲滑石铺泉轩
　　长官心事古人前碧玉峯峦碧玉泉洗出北归烟瘴眼光明欣覩太平年
　　假寐灵川报恩寺
　　故人犹在驿亭边暂向云房借榻眠漏泄祖师多少意松声都到小牕前
　　示舂陵顾林宗
　　宼公楼下钓鱼船横絶晴波已七年邂逅莲宫论往事恍疑同在夜摩天
　　见鲁直题陶商翁碑后有感【碑在兴安石灰铺】
　　石上犹新墨忘情亦叹嗟殊恩但归骨冷迹尚平沙愿力消尘垢瞻依盛寳花人间几行泪空洒玉川家
　　入湖南界
　　踏着湖南境界新展开天宇浄无尘增添喜色知多少满眼雪峯如故人
　　北风吹满乱山云山顶皑皑色尚新恠得几朝寒暝日元来留雪迓归轮
　　一自潇湘见雪飞炎氛遮眼暗渔矶今朝才入湖南界便覩玉光生翠微
　　北风吹靣过如冰也胜南风瘴水濵莫向知亭嫌太冷主人元是铁心人
　　薄薄隂云淡淡天北风迎路彻重绵从教卷起轿帘子吹尽几年岚瘴烟
　　重重叠叠拥遥峯总在轻烟薄雾中疑是李成初画了生绡千幅挂晴空
　　淡描深拂百千般终日擡头不厌观造物始初谁与様定应曽得古图看
　　一等乾坤一等山才分湖岭便多般何如洗尽昏昏瘴都作晴天万仞寒
　　折得梅枝挿轿帘路人惊怪簇巉岩从教大担担将去深入三家村里谈
　　短箫长笛皷咚咚簇纸为船棹晩风送了鬼神无一事大家赢得醉顔红
　　鸡未鸣时整客衣行行只恐日斜晖米塘过了全州近恰遇村人趂市归
　　赤脚蛮中新出来湖南逢着尽银钗虽然未得凌波様已防人人着草鞋
　　示崇宁长老允和【和无一手】
　　安心得髓遇升平不似云门不解行聊与祖师分半座湘山顶上放光明
　　示澄庵庵主炳着
　　又向全州现此身澄庵犹是旧时人相逢休话从前事且防茶来吃一巡
　　澄来澄去不知年一片澄光月様圆照破十方三世黒大家同集世尊前
　　不肯南来伴我闲若来何法可心安直饶参得龄铁觜也被昭州烟瘴漫
　　示张道人
　　防年龙虎自相随南斗延生恩赐归霄汉路通鸾鹤在不妨高蹑紫云飞
　　妙高亭【四望山长老文照即山顶造一亭求名以妙高名之而示此句】
　　四望山头老比丘笑他思大浪经由巧将三十三天好都向青云青处收金翅远投云际歇银河低绕砌边流高高更有堪行路骑取沩山水牯牛
　　六一岩【余与子初同邵武李师耼祖道姑苏徐武靖国零陵蒋湋彦囘长老永明由澹岩穿后冈攀援藤萝穷览胜事樵不到处得此岩穴遂以六人一时同见名之而以六人一时同见分韵有作乃若年穷气象妙与人防则惟出此岩而外瞩与入澹岩而内盼者心自喻焉不可以言罄也得同字崇宁四年十二月十九日】
　　造物有所待巉岩从此通千峯豁前障万象欻来同涤览进江水啸晴生虎风谁知不朽事成在笑谈中
　　喜长老永文方自外归
　　荆棘丛中自在人不知何处是埃尘岩前逢着笑絶倒也似炎荒金色身
　　文长老云山有训狐鸣即客至夜来鸣更异常
　　我入山来亦偶然初无消息与人传训狐缘底潜知得隔夜飞鸣报老禅
　　自淡山过暗岩
　　淡中有味味真味暗里有明明更明不是同来三大士有谁能识此时情
　　观真珠花留戏陈莹中
　　古观无人花自开真珠颗颗映莓苔留教合浦居士看何似海边新蚌胎
　　示法轮长老景齐
　　问碑碑已化为尘却得同生庚子人聊把此心论此事颇疑前日是前身云间岣嵝峯回礼庭下娑罗花献春更欲纵横见端的夜来飞雨洗金轮
　　示云谿长老文庆
　　与师应有縁相见便欣然径出牧牛室共扪垂雨天一真谁境界万物自山川放手无余事归来汨碖眠
　　示方广长老从誉
　　五百阿师何处来天堂初不隔天台灵泉飞作人间雨法皷腾为山下雷对现此身谁髣髴上方重阁正崔嵬只应永刦观空眼总向峯前欢喜开
　　题誉老无住阁
　　不二门开刹海中十方世界本来同四威仪竟无所着千手眼应如是通弥勒当年曾示现善才于此悉参同而今我亦逢师处聊击栏杆问祖风
　　自方广冐雨过高台示德澜长老
　　云烟犹暝晓杖屦已高台眼向不危去景从无外来巧将新水墨洒出旧尘埃携得还天北晴时濶展开
　　定林长老首座自合浦来以此示之
　　已入高楼见弥勒却寻旧路礼文殊谁知垢腻衲衣内总是摩尼无价珠
　　示万夀长老道琮
　　万夀阁中逢故人万年松下偶穿云凭将五分真香爇长对南山祝圣君
　　示衡岳寺善果庵道成庵主
　　游了诸山问了禅却来庵里坐安然何如一瓣焚香去飞作祥云徧九天
　　示胜业寺长老有余
　　韶阳一曲有谁知拍手相逢笑几时偶向悦亭杉外立元来传在最高枝
　　八桂苍苍湘水南师乡我客饱曾谙五年不见今年见犹得寒炉一夜谈
　　过洞庭风作
　　洞庭波靣忽如雷万斛楼船舞一桮为报冯夷莫相吓尽曽经着暴风来
　　次韵答八十三外翁见招
　　乃翁心事别璧月到寒塘欹枕三竿日横经一炷香尚思同燕麈还欲对胡床行矣拏舟去金钟亦自将
　　招俞清老并简康远禅师
　　腰钱骑鹤上扬州妄想空来事事休惟有三竿风月在待君同理钓鱼舟
　　欲知何处是生缘问取维摩室内天渠若口钳无答语竹西坚卧许安全
　　石塔迢迢两闰余潜知骨痩夺松枯烦君为把公凭判同过江来伴老夫
　　诗送晦叔先生
　　先生带花六十年青春不老花长妍金杯停手便索去一片闲云飞上天
　　知是初平几代孙双携日月弄乾坤人间有眼谁窥得笑出常州西郭门
　　疾卧防为万鬼隣金丹一粒遇高真此身从此无他事长作升平击壤人
　　一别相逢复防时东西南北酒盈巵天机深远犹须决莫便飞腾不我期
　　万里来归荷圣恩焚香趺坐欲无言羣仙若问谁堪度为説心到本元
　　寄和庵主
　　自从衡岳得高风南北东西久未逢惟有旃檀知此意为传消息到中峯
　　简俞子恭
　　东郭名园步可过病余犹以路为多何当畧彴通新径日日从君击壤歌
　　戯简钱济明
　　雨雪相仍势未休御寒惟酒胜重裘谁知旱久犹干涸不见玉泉东向流
　　又
　　载酒无如君最频年来縁底断音尘只应咫尺谯门住也学兵厨不送人
　　就舜谐觅石
　　数峯寂寂卧苍苔醉眼何曽略为开乞与茅檐淡相对要令云雨出山来
　　智岸将往钱塘索妙乐庵诗勉此为句
　　向来杨处士今作岸禅师懒散元非我熈怡竟有谁长应心似水不复口如碑此处真安稳何人妙得知
　　呈明远
　　尔来无酒可沾唇只恐傍人恠独醒自笑金已当了惠然谁复遣银瓶
　　枢侄以诗来次韵示之
　　酷爱日长萤可聚几人如古惜分隂胷中万顷清凉地莫遣俗尘乘间侵
　　读书
　　谁能也学读书痴园圃三年忘了窥却恐主人如泄栁谩携藜杖去何之
　　挽词
　　崇仁县君魏氏挽词
　　出自髙明盛归从望族贤崇仁膺帝命积善信家传翌翌才三世防防忽九泉空余可铭事追继采蘩篇猎猎霜郊路铭旌卷朔风堂前萱尚北门外水犹东貌入丹青冷恩留祭享丰乡人仰闺范方看子孙隆
　　故通直强君挽词
　　白发将年往青衫甫宦游从来四方志曾未一分酬幕府残机画闾门失好修惟余旧秦月寂寂照新丘金丹犹在鼎马鬛已成封梦断飞云鹤春归绕墓松韦编元自若藜杖竟谁从赖有承家子流光得所钟
　　龙图胡公挽词
　　华屋初成后安车未用时谁知五朝旧俄与九原期徳映文恭显名防修简垂凄凉独心事无复尽施为正尔逢千载何为不百年龙图虚旧阁马鬛启新阡方寸留天鉴清规入世传韦平向来盛端属子孙贤知已如公少还乡特地亲分携能防日闻语歘惊人永念恩常在深慙报未伸从横泪交下空洒朔风频
　　胡公郡君李氏挽词
　　先别人间去由来天意微初心在偕老此日遽同归镜掩孤鸾舞津藏双劒飞空存锦囊诰依旧照霞衣正是家肥日香奁晓不开侍儿犹扇枕良药已停杯苹老残初荐萱闲冷旧栽只应有余庆从此亘云来
　　故通仕孙公挽词
　　少微星忽坠畴昔梦初圆乡社崇新祭书帷掩旧编亭依金斗固儿戏彩衣偏踵续谁为传吁嗟髙士贤君子不可见先生无复遭凶传俄一旦吉养谩三刀德与诸郎远门将驷马髙伤心独南陌松桧朔风号
　　故成纪李季侔挽词
　　命也端难诘时乎竟莫来门庭方白昼冠带掩黄埃万卷虚料理千金废剸裁遵承子将显犹得慰泉台师门深往好姻党厚新情正尔追谈笑那知隔死生松风传挽铎垄月照铭旌莫预东郊送悲凉空此诚
　　故文安郡君刘氏挽词
　　鹫峯成记别聊现大家身瞬目超尘劫随方得本真忘忧残旧草供祭冷初苹独有闺门泪澘然冬复春愿力坚如母翛然亦坐忘羞兰虚孝养偕老误荣光浄域端何许遗经只自香它年盛追赠犹得贲余芳
　　故承议季公挽词
　　卓荦豪英内如公逈不羣胷中妙庄老笔下蔼机云勲业知谁覩声名只自闻空余柏庄柏弥望拱髙坟甫毕荣亲愿归休不计年心尘竟远善积子皆贤万事残初梦千龄掩逝川登门独无路追感倍凄然
　　亡友皇甫民望挽词
　　八行宜髙选胡为不享年乡闾推往躅几席积【子赐切】遗编俛仰成千古凄凉到九原须知天报在有子共称贤超然遗象数非古亦非今过我每终日惟君同此心絶编犹可续折角竟难寻已矣无由作髙山空自琴
　　阎求仁太博挽词
　　东国论交处于今马鬛归江山愁欲变冠劒歘成非事业知谁覩声名只自飞苍苍不容问落日掩晴晖踵门寒日后留语竟黄昏能得几日别遽为千古魂根尘元自了生死更何言独有人间泪随风落九原
　　强评事挽词
　　池亭春未改宰木已鸣风夙负三吴望今隣万鬼中潜光虽不耀遗泽定难穷它日髙门泪犹知驷马通不为明世得已矣旧山川青眼谁樽爼黄金自简编乡闾今昔异门户子孙贤我独从君晩追惟更惨然
　　闾丘大夫挽词
　　鸳鸾纷集日松桧掩新茔持节空诸路分符谩列城闽山余旧峻淮水漾前清地下虽难作功名凛似生营邱何处是不复问归期世事三吴冷风霜八月悲生平虽爵禄身后只书诗恩报嗟无及初心折涕洟















　　道乡集巻十四
　　钦定四库全书
　　道乡集巻十五　　　　　宋　邹浩　撰
　　制
　　吏部尚书除节度使制【系试中书舍人】
　　四方在御资文武以成功八柄是严必勲劳而懋赏眷此筑坛之拜实居分阃之雄厥有真贤来膺异数用诹刚日敷告治廷具官某学贯古今气全刚大洞万微于忽挺一节于初终是为君子之儒出偶圣人之作践扬中外绵歴岁时逮入长于天官益推隆于人望审乎甄抜既比迹于山涛肃以公方更同风于毛玠是用畴其底续宠以陟明授兹六纛之仪董我三军之政于戯黩武无烈虽盛德之不为忘战必危亦前修之深戒朕方跻民于富夀尔其体国而经营庶防夷夏之安永绍祖宗之盛服我休命勉图肤公
　　中书舍人除翰林学士制
　　学士视草禁中虽以翰墨为选然论思献纳宻賛事几其所以副予简求者葢在文章之外矣号为内相自昔以然久难其人今以命汝具官某志修而行笃学博而才高自昭于时无所比附夙稽羣议进直掖垣作为深厚之词鼓助中和之化玉堂虚位莫尔宜居断自朕心亟此褒擢夫自唐以来居是职者多矣淑慝具在可按而知其以汝自信于心而既効于事者鉴前人而扩焉朕不汝忘尚有异宠
　　戒百官修职业勿事朋比诏【系试中书舍人】
　　朕自临御以来夙兴夜寐思所以遵奉先烈而成天下之务者无竞于得人故训廸厥官布列中外且冀人皆正直有如文王之时绩用咸熈无愧舜帝之盛然而求之在位考之舆言其奉公守义者不加多隳职朋奸者不加少以方前古朕甚恧焉岂朕戒之用休者未尽其道欤董之用威者未尽其法欤抑士大夫狃于前日之习腼然安之未易遽革邪经不云乎示之以好恶而民知禁夫好恶者人主心术之动也既以晓然示天下矣民且知禁而况士大夫乎继自今往其各务正乃心饬乃职上以成政事下以成风俗副朕所以期汝之意高爵厚禄朕亦有以待汝而不遗也否有常刑朕曷敢赦郑绅可东头供奉官依旧阁门祗候制
　　勅具官某朕临御以来未尝私爵禄以为恩而祥发宫闱袭予庆事推隆异数厥有旧章躐进五官并为尔宠尔其饬已务称毋使清议得以疵焉则朕惟汝嘉
　　陈彦诚父绎特赠右正议大夫制
　　勅朕纉隆圣绪泽沛万方凡厥幽明率从褒陟具官某故父具官某早以才学蔚为豪英中外践更誉问休洽当熈宁有为之日受神考特达之知扬于禁林致位华显奄其沦逝积有嵗年惟善庆之所钟服义方而是似式膺贲典越进文阶虽漠之游閴难穷于视听而宠灵之异宜不昧于钦承享我恩荣用光泉壤
　　蕃官巴令渇等转官制
　　勅具官某等尔以忠勇奋然身先冐敌摧锋达于朕听第功应赏宠进尔官勉对恩荣益圗报効
　　蕃官包厚转官制
　　勅具官尔以忠勇所至身先折馘摧锋数有成绩懋推恩典宠进六官仍狥尔求就迁廵警益图来効以对休光
　　蕃官侯师正转官制
　　勅具官某尔奋身行阵折馘以闻应予赏科用进尔秩尚思报称以广后功
　　孟胜转三班借职制
　　勅具官某尔父以忠济勇数有战功回厥宠迁用陞尔秩勉从训令相与致身尚有官荣待尔自効
　　朱绂除给事中制
　　勅给事中以封驳为职而一时之政令系焉必惟其人乃克胜任具官某儒学吏治夙昭于时翊朕初濳灼见忠实亟从諌省进陟东台断自朕心不以为速语不云乎故旧不遗则民不偷然朕之所以用汝者岂直以故旧而已哉勉修厥官以永终誉
　　张来除秘书少监制
　　勅具官某朕方从册府以集天下之豪英严史官以昭先帝之功德惟时寄选不轻用人以尔学博文高表于多士召从孤外亦既逾年蔚然礼乐之中休有服勤之誉总司秘籍防预信书畴尔居焉朕命惟允勉图报効勿愧恩荣
　　张来直龙图阁知扬州制
　　勅具官某扬于东南为一都防师帅其上率多显人以尔文学着声蚤践台阁宠还旧职徃莅兵民其思所以镇抚之称朕惠泽元元之意
　　邓洵武转官制
　　勅具官某朕惟神宗皇帝妙与道防肆笔成书集以寳藏就委史局尔于致力最为有年宠进一官用旌勤勚仰惟宸章在上灿若日星垂照万世而尔独以编次迁焉尔亦预有无穷之荣
　　入内都押梁从政降官制
　　勅宫闱左右之臣朕所亲信事于庙社义曷可容具官某受国厚恩弗图忠报方哲宗升遐之始皇太后深念大计召尔询焉尔乃佐佑章惇请听其语向非圣虑先定牢不可移则惇之所以异意者将因尔而售也惇既窜于海上尔犹处于禁中公议聿腾罪在不赦尚念神考龙飞之日尔为攀附之人特屈刑章姑从轻比降官禠职出领祠官服我殊休往其惕厉
　　王中正追复遥郡防御使制
　　勅朕既嗣位与天下更始不间存殁咸以恩加具官某蚤奋邉陲晩罹废黜奄其沦谢倐有岁年用伸孝子之情追复遥防之旧营魂不昧服我休光
　　任伯雨除度支员外郎制
　　勅具官某自谏路而迁省曹元丰以来具有成比以尔进繇朕选修职不回支度虚员徃司其事夫财用多寡之数物产丰约之宜尔葢论之详矣且将于尔所行而攷焉其勉之母怠
　　宗室仲奚所生母王氏等封郡县太君制
　　勅天宁启节庆肇宗亲昭厥母仪推隆异数具官某所生母某氏休有内德克成子贤既防大邑之封申锡有邦之号永绥孝养以对命书
　　宗室士瞻所生母郭氏封县太君制
　　勅具官某所生母某氏等天宁启节庆肇宗亲有子而贤义当同贵用防封于汤沐以表异乎情文永对宠休益循母道
　　王厚责授贺州别驾制
　　勅具官某朕惟祖宗以来仁覆天下固无此疆尔界之别间或兴师问罪亦以义济仁而已非造兵而嗜杀也尔以选拔为将曽不是思而乃深入青唐肆蹂族部私其寳货祸及无辜怨结人心动伤和气按章来上深骇予衷倘不明正典刑何以厌塞公议黜居散秩窜逺邦尚体寛恩勿忘循省
　　郭寔除文思副使制
　　勅具官某集禁旅以严武备诏令之所谨也尔能饬力遵奉迄用有闻宠进厥官尚思来効
　　李昭玘除太常少卿制
　　勅具官某太常礼乐之司所寘以为属者犹皆一时之选而况典贰寺事讵可非其人乎以尔博通古今久践台阁攷于已试蔚有休声惟时亚卿莫汝宜处若夫妙尽情文之本深明损益之宜使朝廷典章与三代同风尔在都司固已稔闻而熟察矣勉对朕命以崇厥功
　　陈察除左司郎中制
　　勅具官某尚书总六官之政令而左右司分賛纲辖其选甚重以尔言斯可复行不茍难中外荐更声着台阁越从文部擢寘都司其以尔自廸于中庸者扩而充之以上承而下肃则岂惟有助予治尔亦无愧于所学
　　蕃官结氊抹等转官制
　　勅具官某等尔忠不容叛力摧贼锋折馘执俘各以功显第数来上随进厥官服我恩荣尚思后効
　　龚原除集贤殿修撰知扬州制
　　勅具官某师帅大邦为时重寄朕所畀付属在老成以尔拔自儒宗荐更省闼分符共治民吏宜之宠陞书殿之华就总列城之重朕于天下固已一视而同仁矣尔勿以外自轻思所以利吾元元者以需报政不亦善乎
　　王説除直龙图阁知青州制
　　勅师帅大邦为时重寄朕所畀付属在老成具官某歴仕五朝服勤诸路剖符持节民吏宜之宠陞内阁之华易总列城之重朕于天下固已一视而同仁矣尔勿以外自轻思所以利吾元元者以需报政不亦善乎
　　陈次升除右谏议大夫制
　　勅朕方无所忌讳以延天下之忠直而职总献纳尤思得人与其取之于方来孰若用之于巳试具官某以御史事神考以补阙侍泰陵知无不言简在朕听召居横榻亦既逾年曽弗挠于夙心实有裨于初政用畴尔最长我谏垣然自元丰正名以来台谏之职既已有所分矣尔其勿亟勿苛思所以称其职者而勉焉以副朕独断用尔之意
　　内侍省押班阎安转团使制
　　勅朕内屏玩好之具外斥土木之功嘉与万邦同臻康靖至于寅奉列圣则茍可以致隆者未尝不勉焉所以伸孝敬也助成此志岂不宜褒具官某久侍宫闱备陈忠力严睟容而增饰罄夙夜以施劳肆迁团结之荣宠异班联之寄往帅而属共廸官常以承朕奉先无所作为之意
　　卢世延陞通事舍人制
　　勅具官某尔防聮上阁久已十年率职无违在所甄録特陞通替前奉轩墀称我恩光勿忘报効
　　张守诚妻赵氏封郡主制
　　勅某县主某氏朕惟哲宗皇帝宗祀明堂大推庆泽肇从宫禁与国同休而充仪张氏愿以所防进尔郡号益坚自誓之节永对非常之恩
　　内人刘氏等并封国夫人制
　　勅具官某氏等朕纉隆圣绪二年于兹矣茍有功于国者虽邈然孤外之人犹且褒陟再三而况宫闱之内乎以尔防视朕躬既久不懈防荣显郡未称勤劳用进锡于国封以宠光乎禁掖钦承休命永保夀康
　　内人张氏等并封郡夫人制
　　勅具官某氏等朕纉隆圣绪二年于兹矣茍有功于国者虽邈然孤外之人犹且褒陟再三而况宫闱之内乎以尔佐佑朕躬服勤夙夜疏恩锡号亦既弥年用増锡于郡封以宠光乎禁掖惟时休命勿替钦承
　　内人薛氏等并封典字制
　　勅具官某氏等朕于掖廷之内虽未尝以名器假人而久于服劳者亦必有以报焉以尔列职交修协纉众务不改司存之旧就迁品秩之荣尚励夙宵以图来効
　　后苑土地封显应侯制
　　勅后苑土地尔神分职幽间实在禁籞数有显应动乎见闻宜昭正直之功用锡列侯之号享予秩祀与国无穷
　　刘鉴转官制
　　勅具官某尔父有方辞荣禁省就佚灵宫宠其旧劳推以异数愿回所授并陟尔官移孝为忠勿忘图报
　　蕃官王母罗等转官制
　　勅具官某等尔深入贼境遇敌而前折馘执俘各以勇济进官一等用酬尔功尚有战多勿忘忠奋
　　许宗孟父元赠右正议大夫制
　　朕纉隆圣绪泽沛万方凡厥幽明率从褒陟具官某居以孝显仕以才称久干邦财被遇仁祖爰自周行之内越陞侍从之班有子而忠能世其美式膺贲典追进文阶宜不昧于钦承庶永光于泉壤
　　富绍庭除祠部郎官制
　　惟尔先正相予祖宗道德勲劳竦服夷夏其宰土之木拱矣故笏可见犹当异之以比甘棠而况遗范之所在乎以尔少长义方习以成性擢于久仕总领常平而乃力自贡其诚心冀不违于先志奏封来上朕用汝嘉诗不云乎维其有之是以似之朕亦何爱典祠之清选而不汝隲焉以劝夫孝衰于亲者往其钦哉尚有褒宠
　　王谨等转官制
　　勅具官某等朕所服御以见天地宗庙之物尔能总视制作克应礼文各进一官用旌勤勚尚思来効以称恩光
　　盛次仲直龙图阁知邓州制
　　勅具官某南阳遣帅屡矣而莫安厥居无以绥靖一方朕甚念之以尔性质寛和词学敏赡奋繇台省歴试事功一纪于兹迄无罪悔必能识朕所以子育元元之意进直内阁宠贲尔行勉继前人作民父母
　　宗室仲焉赠节度观察留后追封郡公制
　　勅五属之间朕所惇叙以为天下先者也既有以荣其生必有以哀其终名位不同礼亦异数具官某以信厚之质习义理之文虽居富贵之中不愧祖宗之训奄其沦逝深用恻伤惟两使留务之雄惟五等爵名之竣未尝虚授并以为恩魂而有知服我休命
　　曹妹婿刘复特与三班奉职制
　　勅某朕以曹乃贤懿大长公主之子仁宗皇帝之外孙也悯其不夀特推异恩而父诗以尔为请勉自修饬毋愧官荣
　　宗室世福新妇张氏等叙封制
　　勅具官某氏等天宁啓节庆肇宗亲惟时阃仪称其夫秩用防封于善郡以表异乎情文永对休光益循妇道
　　王舜臣等特与转官制
　　勅具官某等嫌疑之间今昔所慎尔父愍既以尔自随矣又上尔功应赏岂其心果足以取信于人乎朕方推至公以待天下终不以此废尔战多各进一官勿忘图报
　　医官仇洵等转官制
　　勅具官某等尔以方药祗事禁廷有劳可嘉用陞秩序愈其精慎称我恩荣












　　道乡集巻十五
　　钦定四库全书
　　道乡集巻十六　　　　　宋　邹浩　撰
　　制
　　吕抍父夏卿赠右光禄大夫制
　　勅朕绍隆圣绪泽沛万方凡厥幽明率从褒陟具官某早以博学望于先朝尝预纂于信书遂典司于诰命忽其沦逝多歴嵗年俨风节以如存矧教忠而有后式膺贲典越进文阶永为泉壤之光服我宠灵之异
　　王震特追复朝请郎制
　　勅朕嗣位以来霈泽数下信有罪戾犹与自新而况左右侍从尝为大臣之所释憾者乎事当昭明不间存殁故具官某被遇先帝擢司刑狱偶鞫治之弗阿罹中伤之深诋斥居遐外奄至沦亡惟孝子力诉其沉寃惟宪府按见其无过用还初秩以阐大公九原有知服我新命
　　美人钱氏追赠婕妤制
　　勅朕纉服以来漏泉之泽覃及方外而况宫闱左右尝为神考之所礼遇者乎追加贲赠顾曷可已具官某氏蚤以柔顺应于选求助成坤载之仪光映史书之美奄至大故久已歴年进联嫔御之崇庸示恻伤之意惟兹异数实视上卿漠有知聿其钦享
　　吕希哲除光禄少卿制
　　勅具官某寺监之贰均为盛选易地而处厥有故常尔既致道潜心以世其所当然者矣视吾酒醴膳羞之事犹秘书图籍也则何适而不为忠乎勉帅官僚往共厥服
　　医官任仲言转官制
　　勅具官某元子之庆天下同之推恩后家时乃盛典迁以及汝预有光荣勿替初勤益图祗事
　　李昌本补三班借职制
　　勅具官某朕惟风化之本肇于中宫故推异恩以贲其父其家所欲授者朕则审而从之尔既入官勿忘祗饬
　　刘忠转皇城使制
　　勅具官某尔折馘之功应于赏典宠迁官秩遂极使名尚勉之哉以称恩遇
　　向紃转左朝议大夫除司农卿等制
　　勅具官某等朕惟皇太后功存宗社与国无穷奄弃东朝遽终大事所以致孝义者不可得矣推恩外氏其敢后乎尔等乃慈德之诸父而中台之高选也率职以事上检身以齐家攷于公言咸有令闻式昭异数用陟文阶或冠卿列于司农或正郎位于司计往其祗慎茂对宠休
　　王震转翰林书艺局直长充待诏制
　　勅具官某二帝三王远矣而节用爱民畏天纳谏所以为子孙无穷计者莫如我祖宗最盛葢其详不可胜举而其要具于寳训朕将斋戒以观夙夜以思奉以修身而治天下庶无愧乎畀付神器之意故委儒臣是正而命尔书之尔亦不为无助宠进尔秩以示朕无劳而不録也
　　向子章等转官制
　　勅具官某等朕惟皇太后功德甚大念无以报称肆于尔等悉推异恩所以隆外家而昭孝思也尔受训戒于东朝非一日矣奉以饬厉虽久不忘则有以慰在天之灵可不勉哉
　　李扩转官制
　　勅具官某等朕推恩外氏以及其姻娅而宠迁阶秩尔等与焉勉思所以报称朕命者勿使有愧于清议
　　向氏等并进封次国夫人制
　　勅具官某氏等朕推恩外家无远弗及而况东朝同气慈爱素厚者乎进尔国封慰予哀念勉循妇道永对休光
　　刘氏等并进封郡夫人制
　　勅某氏等朕惟东朝永弃孝养肆于外氏悉以恩嘉进防显国之封用荐宜家之庆勉循闺范茂对休光
　　李济补三班借职制
　　勅具官某男某尔父陨于行阵朕甚悯之録尔以官是为忠报
　　董孝忠等转官制
　　勅具官某等朕诞膺骏命纉奉丕图凡所君临率皆恩及惟尔守邦之旧久推効节之勤宜有迁陞用昭寄遇益图忠顺对我宠光
　　杨永庆等降官制
　　勅具官某等朕方推信义以抚羌人尔职在奉承乃庇容马盗降秩一等尚为寛恩
　　内人王氏授仙韶使制
　　勅具位某朕方宅忧无所用乐汝既久于其职当迁矣朕亦安得而止哉然九重之外不可戸晓宜识此意务远嫌疑庶朕慎独之心赖以信乎天下
　　内人张氏追赠仪国夫人制
　　勅具官某氏朕于一时攀附之人生既加厚殁亦如之所以隆褒贲之恩全终始之意惟尔淑慎祗事有年奄忽云亡动我心恻自郡而国追以为荣尚其营魂识此命数
　　蕃官乞商等转官制
　　勅具官某等朕于有功未尝不报而况边陲用命克摧贼锋视等迁官曷可尔后惟忠惟慎尚勉之哉
　　内侍郑居简等宫观制
　　勅具官某等尔祗事宫闱之日久矣而遽以外请宜在听从解剧就闲越进尔秩思所以称勉为后图
　　高俅转官制
　　亟迁秩序宻奉轩墀葢朝廷盛选也而朕不虚授惟尔试艺应格逢时致身故以是命焉其思所以称朕命者勿怠
　　陈瓘除右司制
　　勅具官某文昌万务之所总也为郎列曹犹选时望欲助纲辖可非其人尔道学渊微气宇完固谋猷効于已试中外禀以承风擢寘都司朕命惟允夫尔尝为耳目之官矣朕所听用多尔入告其以是反求诸己则见之行事岂不休哉
　　欧阳棐除左司郎中制
　　勅具官某尔名臣之子能世其家以显闻于时为清议所属荐歴省部越一纪矣而都司高选雅望肆以命尔其以尔尝试而既効久畜而未施者肃賛纲纪以称朕立政立事之意
　　张恕除工部员外郎制
　　勅具官某名臣之子以才自奋賛治天府亦既逾年朕尝听其言而攷其效葢信乎可以赴功也冬官选属肆以命尔其以尔夙承于义方者往佐而长以谨吾百工之事
　　郭天信转官制
　　勅具官某卜筮先圣之所不废也而朕亦用之有嘉汝言巳日多効迁官一等益务究心
　　内人王氏封郡夫人制
　　勅具官某氏尔总帅官属以修礼仪起居之事葢已久矣有劳可録宠锡郡封勉对恩荣勿忘祗慎
　　内人张氏封典字制
　　勅具官某氏自掌封典其品异矣凡厥廪赐视以为等以尔服勤张设之久故以是迁焉勉称朕恩勿忘祗恪
　　内人任氏等并封掌字制
　　勅某氏等宫官由掌字而上始预品秩葢未尝轻授也以尔实自潜邸侍朕纉图凡一时遭遇之人既已在所陟矣可不以是为尔荣哉勉称异恩勿忘祗恪
　　李潜等并落致仕制
　　朕欲士大夫风节奋厉以成一世之俗而忘己徇物或者安之与其严法以示惩曷若表贤而自劝以尔身为礼义行贯幽明归卧乡闾世所推尚精神思虑虽老不衰近臣以闻适协朕意传不云乎可以处而处可以仕而仕孔子也尔既师之以治已有日矣勉承朕命以畅远猷【内张根云以尔孝能尊祖心不近名谢事而归年甫及壮身潜道显誉问甚休在列以闻适协朕意】
　　苗履转官制
　　勅朕方戢兵与天下休息而运筹制胜坐以无事则惟将帅之良是赖具官某忠勇智略克绍家声擢防塞垣能体朕意适兹员阙就陟军阶其茂对于宠休以助成于绥靖
　　皮场土地封灵贶侯制
　　勅皮场土地神人之分异矣传称以道莅天下则其効至于神不伤人尔神非特不伤人而已疡医之所难疗者又能愈之以显济于一方朕咸秩无文肆及遐外而况都邑之内灵贶若此者乎爰视侯封褒锡美号益隆初惠以助吾仁
　　岑象求除寳文阁待制知郓州制
　　勅侍从之臣入居省闼以协賛庶务出临藩翰以宣导德泽朝廷礼遇其体惟均具官某蚤以推扬事朕潜邸比之流辈莫汝为先而学笃行完朕自擢识汶阳择帅内阁陞华其往镇于一方以少休于勤勚愈其思称勿替厥心
　　胡田特复文思使制
　　勅具官某尔降官以来数更霈泽引朞叙复法有故常其还正于使名以示除于往咎勉图报効益厉忠勤
　　陈祐差通判滁州制
　　勅具官某朕得汝于部使者列荐之中断然用之以广视听葢将期年于此矣宜自信所守既久益坚而乃观望以言意在推引岂不失朕用汝之本防乎其罢谏垣往叅郡事勿忘省察以为后图
　　郭知章授权刑部尚书制
　　勅朕以仁心仁政覆育天下间不得已至于用刑则与其杀不辜宁失不经奉承而行属在司防为之长者可轻授哉具官某被遇泰陵亟隮法从逮予纉服尝贰秋卿有绩有言载于公议是用召从帅府越縂刑章惟汝进擢以来更歴多矣自以为无所向背以致其身其以是率属而修职焉方能副朕钦恤之意
　　周鼎权刑部侍郎制
　　勅朕以仁心仁政覆育天下间不得已至于用刑则与其杀不辜宁失不经奉承而行属在司寇为之贰者可轻授哉具官某进以刑官荐居法寺断狱弊讼势莫可移隐德隂功久乃自见攷于佥议擢亚秋卿其以汝夙信于中而既効于外者賛长率属而修其职焉必能终始副朕钦恤之意
　　周彦质除戸部郎官制
　　勅具官某戸部总天下财赋力役之政令而郎中实分职以任其事以尔出奉使指能裕吾民自江以西无复愁叹不负先帝临遣之意故以是擢尔居焉且将究尔之才其思所以兴利除害者往佐而长以济厥功
　　李详转官制
　　勅具官某尔率众以摧贼势为梁以济援兵嘉尔有劳应予懋赏越迁官秩亟预朝班其勉对于恩休益务图于报効
　　孔平仲除金部郎中制
　　勅具官某尔文学行义表于儒林召居地官方賛厥事防课来上序正郎曹就易司珍勉图来効
　　钱愐授如京副使制
　　勅具官某朕于燕国大长公主既尽所以崇奉之礼施及其子亦异常科是用因时锡名介于使列以肇尔承家之宠经不云乎不患无位患所以立尔知所以立则位至矣可不勉哉
　　王越祖母沈氏封长夀县太君制
　　勅某氏朕欲天下之为人子孙者莫不同我孝治笃于其亲故眷求高年以风劝之尔夀甫期頥式应褒格用显闺门之庆宠防汤沐之风祗服异恩益绥远福
　　胡舜臣补借职制
　　勅具官某朕于死事之孤尤所矜恤而有司言状以尔名闻往续官职勿忘忠报
　　宗室仲顗赠开府仪同三司追封崇国公制
　　勅朕惇叙九族以训廸天下故于其生也既有以笃其恩则于其殁也亦有以异其礼具官某于朕为诸父于朝为显官而能务远悔尤克循轨范居有刑家之美动惟事上之勤曽不百年奄终一世冠爵名于五等视仪物于三司用将痛悼之情以茂哀荣之数尚其不昧服我殊恩
　　内侍李穆等转官制
　　勅具官某等尔祗事东朝歴年浸久服勤不懈在所褒嘉属祔享之既终遽引诚而祈外各从尔志勉对恩荣
　　内侍冯章转官制
　　勅具官某尔介于使列之日久矣命既外徙还陟旧阶惟用心不替于夙宵则修职岂殊于出入勉图来効以称厚恩
　　李延贲除刑部郎官制
　　勅具官某朕妙简良士协賛秋卿而质厚才通汝为已试必能副朕所以慎用刑者惟察惟法往既厥心
　　姚古转官制
　　勅具官某引进于横班中尤为高选非勤劳夙着岁月滋深何由得之哉属有虚员莫汝先者益图报效以对褒陞
　　任景先补官制
　　勅具官某汝名在戚畹之日久矣庆国始笄恩有异数推以及汝进服官联勉思报称之宜勿废恪恭之守
　　宗室令毣特赠朝请郎制
　　勅具官某朕于异姓之臣犹宠其生而贲其殁以全终始之恩以尽哀荣之意而况着在属籍朕所兄先文以致身秩于朝路既奄终于一世用超陟于三官尚其有知服此追命
　　李昭玘等降官制
　　勅具官某等朕惟虞主之设所以迎奉钦圣宪肃皇太后之神以严祭享而致孝思者也尔等既联厥事乃忘敬恭授受之时曽弗省察阅实来上尔罪甚明先后轻重随以降秩往其惕励服我寛恩













　　道乡集巻十六
　　钦定四库全书
　　道乡集巻十七　　　　　　宋　邹浩　撰制
　　安焘除观文殿学士知河南府制
　　入冠枢廷之重出司留钥之严朕所褒优罔间内外具官某以深忠直道受知于裕陵以厚德丰功被遇于哲庙周旋二府仪表四方逮于躬政之初起自复常之后还居宥密正赖谋谟而乃亟上封章力陈病瘁旣悃诚之莫夺在劳逸以宜均加秘殿之隆名进文阶之峻秩徃临旧治式便尔私书不云乎虽尔身在外乃心罔不在王室尚体兹意勿忘告猷
　　朱祓除集贤殿脩撰知寿州制
　　朕眷遇藩邸之臣厚矣思有以处之使不失其宜则虽分符出守犹侍朕左右也具官某顷由谏省擢寘琐闱雅志在民久而不易俾迁书殿之职徃临淮右之邦勉布寛条以期善最
　　谢文瓘除给事中制
　　封駮之职疑若与朝廷异趣然命令果有未安茍或以此为嫌则人材黜升政事废举将有失其当者矣为害可胜计哉推择用之尤当致慎具官某顷由时望擢寘从班有猷有为弗激弗挠其辍掖垣之次徃居琐闼之严勉罄夙心益收来効
　　王涣之除起居舎人制
　　具官某左右史朝廷高选也非文学行义着于一时恶能直笔以纪言动之实哉尔简在朕心为日久矣虚员择士佥以为宜尚有褒嘉待尔称职
　　朱彦除左司郎官制
　　具官某尔学穷道义行应楷模越自天官擢司敎职休有士誉达予听闻惟时都司高选雅望畴尔善最亟此褒陞徃罄猷为恊賛纲辖
　　王愽闻直龙图阁知延安府制
　　具官某安边在于择帅而彰武重镇尤难其人以尔出总漕权入居卿寺才优智敏无适不冝必能宣国威灵以释西顾之虑进直内阁宠贲尔行勉称异恩徃其饬励
　　秦玠等叙复官制
　　具官某等尔虽在责籍而以医召用服劳夙夜亦旣逾时随厥轻重叙复官秩益精方技图报异恩
　　蒋之竒知枢密院制
　　内握万兵之本外制四夷之命朕所倚赖尤在老成旣得其人就加褒陟具官某顷由登用入賛谋谟以夫高世之才行乃康时之志惟助成于绥靖曽不动于声容阅歳于兹厥功甚茂其峻迁于位序俾专总于枢衡防自朕心实谐公议若夫长虑郤顾偃革息民以承宗社无疆之休则尔旣熟其所当为者矣慎终如始讵假训言
　　陆佃除尚书右丞制
　　二三执政之臣朕所委聴以图机务者也休戚所系夷夏同之茍非其人曷敢轻用具官某蚤缘道学被遇神宗擢寘从班休有善誉虽数更于事变每自信其诚心逮予纉服之初入冠列卿之重而能铨衡弗紊献纳居多眷惟右辖之求式敷登庸之意仍迁峻秩并示殊恩噫朕方建用皇极而世或执偏以自是朕方懋昭大德而世或懐利以相倾推原厥由宜必有在尔旣见而知之矣勉思同寅恊恭救此之弊庶几使众贤和于朝则万物和于野不得专美于前载
　　章楶同知枢宻院制
　　朕惟天下治安之本实在二府故文武虽若异任而眷注未尝不均必求其人以賛枢极具官某受知哲庙擢付帅权旣生致于酋豪且广恢于境土屡形捷奏数被褒嘉眷宥密之湏才越班聨而登用蔽自朕志宠示殊恩惟不忍肝脑之涂郊原故能爱重人命惟备见飞挽之耗帑廪故能慎惜邦财事在变通尔知之矣勉思所以善其后者以副朕跻民仁寿之意
　　钱彀除度支郎官制
　　具官某朕方集才智敏强之士分任剧曹共熈庶功而司度虚员擢尔于外以尔出使能称吾指者入祗厥职则来効可图其勉之哉
　　阎询特赠金紫光禄大夫制
　　朕绍隆圣绪泽霈万方凡厥幽明率从褒陟具官某夙由才望歴试事功旣克着于猷为亦自全于出处有子而令能世厥忠适兹贲典之行越进文阶之峻尚其防漠不昧钦承
　　任端等转官制
　　京师诸夏之根本也而周城千雉矗然一新虽出于神考之睿谋其所以视版筑愈疾疠交脩厥职弗懈夙宵则汝等与有劳焉朕不汝忘第进官秩益图报効以称殊恩
　　蕃官马防卓转官制
　　尔承袭厥职为部族所归有司以闻良可嘉尚其率循于旧比就擢寘于官聨服我恩荣益图忠顺
　　蕃官铎撒四转官制
　　邈川之役尔实有劳折馘摧锋应予赏典俾随级数进陟官聨尚励忠勤以图来効
　　蕃官兀征兰氊角补官制
　　尔父年高以尔为请矧惟忠勇久已彰明特优寘于官聨仍就司于警捕勉承父志图报殊恩
　　赵约等复官制
　　朕旣嗣位与天下更始凡以罪废荡然一新而况自状厥情如尔恳切固宜在所恤也稍还旧秩进预班聨益励夙宵以图来効
　　薛思齐除左侍禁制
　　元符皇后请以先朝庆诞之泽増进尔官朕命从之盖为异数勉思报効益务忠勤
　　在内城隍土地封昭贶侯制
　　朕惟百神受职于都邑之内犹百官之在朝廷各司其事而不相乱茍有功于国则必有以报之亦无幽显之异也尔主吾城隍为日久矣而能肃镇方隅敉宁中外旣昭殊贶宜焕褒崇用比秩于上公仍宠増乎显号尚祈顾享益致闳休
　　李氏等并赠县太君制
　　朕即位之初推恩海内凡大夫有列于朝者俾获伸其志以及其母而尔归于望族恊相显人有子承家服在七品肆举追荣之典用防大邑之封尚克钦承以光流泽
　　王资深等并除监察御史制
　　天下之事总于六司朕旣择人而任之矣又妙选刚明以为御史俾分察其不应法者而尔望实着在一时防自朕心擢寘兹位夫好名者多讦狥利者茍容此古今之通患也尔能超然于二者之外则肃郡吏以熈庻绩必能助朕为民极之意朕亦待是而后陟以究尔之夙志焉可不勉哉
　　杨文翰弟文真补三班奉职制
　　文翰旣殁推厥承袭而光尔等咸曰汝宜边吏以闻在所褒録徃图报効益励忠勤
　　孙谔除国子祭酒制
　　朕惟神考以天纵之圣发明经术作新人才盖自三代以还未尝有如此其盛也肆朕临御敢不奉承一时师儒选置雅望在于总率尤务得贤以尔博学多闻而守之以约忘言防道而动惟厥时爰歴试于事功播休声于台阁举酒而祭实长辟廱推择所宜无易汝者夫神考所以造士之本妙与天地同流虽不可得而窥若其稽古騐今创为敎法则汝昔在宰府固已槩乎有闻矣用以师属以迪士心俾所期于俊杰者愈久而愈光岂不美哉
　　蒋之竒陆佃章楶赠曽祖制
　　内安百姓外抚四夷朕所赖乎辅臣者重矣是岂一时之功哉夫赖其功者旣不止于一时则荣其先者宜追及于三世盖不如是不足以为称具官曽祖某躬行仁义迹晦丘园佑启后人总冠枢极【陆改总冠枢极云参预几政章改躬行仁义以下云饬躬行义困于小官佑啓后人协賛枢极】积德之报至此益彰虽已表于储宫尚未配其流泽从于一品就陟崇阶服我命书永光泉壌【陆佃章楶卽自虽已表以下改云文阶二品之崇东宫三少之列用光流泽以茂宠灵】
　　蒋之竒陆佃章楶赠曽祖母制
　　朕之所以待柄臣者隆名显秩旣已藩饰其身矣茍于其先无以异之与凡卿大夫等则何以昭体貌而崇劝奬乎追贲所加宜及累世具官曽祖母某氏躬有淑德归于令门惟积善以滋深故庆流而益逺执我大政实尔曽孙用新列国之封光配宫僚之峻【陆郡佃章楶即改云用新名郡之封光配宫僚之贵】尚其防漠不昧歆承
　　蒋之竒追赠祖制
　　为善之报不在其身必在其子孙盖虽迟速不同其効未有不如此者夫为善岂期于报哉天道固当然耳朕率是意宠待臣邻肆有追崇逺及王父具官祖某安于隠约以德自丰源深流长至孙而显总于宥密清议归之越从宫傅之崇进陟公台之峻用昭尔祉以对天休
　　陆佃追赠祖制
　　才高学博望着英躔有志在时至孙而达入参机务舆议归之越从谏省之崇进秩储宫之峻用昭尔祉以对天休
　　章楶追赠祖制
　　才高气劲望着台端有志在时至孙而达入陪宥宻舆议归之越从宪部之崇进秩储宫之峻用昭尔祉以对天休
　　蒋之竒陆佃章楶追赠祖母制
　　笃于尊祖虽学士大夫之所同贲以殊恩乃执政大臣之所独礼惟其称义则当然具官祖母某氏被服七章兼全四行旣归从于望族遂协济于肥家积是休祥蔚其孙子朕所登用赖以乂安载嘉流泽之光式茂追荣之数进封显国【陆佃章楶卽改云啓封善郡】増焕私庭
　　蒋之竒陆佃章楶追赠父制
　　自昔言孝有曰立身扬名以显父母夫为人子者孰不有是心哉惟二三辅弼勲与位称然后足以极其显亲之荣具官服在下僚【陆云服在朝班章云介于使聨】隂自殖德命有所制志不获伸笃生贤英擢总枢极肆厥谋猷之助亟成夷夏之安推原所从褒锡敢后冠三公之峻秩正一品之崇阶【陆章云冠宫师之峻秩正一品之崇阶】兹谓异恩徃告子弟
　　蒋之竒等追赠母制
　　曽参有言曰吾及亲仕三釡而心乐后仕三千钟不洎吾心悲自古及今未有歴仕而心不再化者朕于一时通籍之士旣皆有以慰其心矣而况股肱近辅追显其亲其可后乎某氏以正承夫以恩睦族祥发闺门之内功形夷夏之中有子而然朕所眷赖自郡开国褒进尔封【陆章云小君锡号善郡启封】尚克承之以昌厥后
　　蒋之竒陆佃追赠妻制
　　朕旣延登老成总冠枢极【陆云延登俊良翊賛机务章云翊賛枢极】其在闺门之内宜昭伉俪之贤虽曰旧章实为异数某氏顺承夫义协致家齐夙彰辅佐之功不愧图书之训惟时君子方厚倚毘用陟尔封以鸿厥庆徃祗朕命益懋德声
　　内侍阎守余官李士京等转官制
　　朕旣践祚思以天下之养奉承慈顔而仙驭莫留阒其逺矣惟是园寝密迩国南乃诏有司増广制度尔能率防众职亟成厥功【李士京以下云率职祗事共成厥功】俾朕孝思有以自慰眷言勤勚在所褒嘉宠进使名【李士京等改作一官】勿忘称効
　　吕恵卿落职制
　　朕惟大中之道与夷夏为新宿负徃愆多释不问其或附下罔上諠动一时义所当惩亦难并贷具官某顷缘旧弼分任帅权方干戈未戢之秋正将士希恩之际循名责实宜尽公心事君以忠矧存丕训而乃肆形欺诞敷奏罔功遂令奬劝之方悉入侥求之计开其后悔咸以情言旣罪戾之甚明在典刑而奚逭姑从褫职特转寛科庻几臣工自此知戒
　　石丕降官制
　　朝廷以尔为才擢预邉寄而乃不思审慎散失居多虽难逭于典刑亦屡更于赦宥姑从降秩徃务省循
　　田洪盈洪益加勲制
　　朕惟先皇帝祗率旧章聿成熈事敛时五福敷锡万方尔以忠勤久居邉徼爰霑霈泽宠进勲名【洪益云屡霑霈泽并陟官勲】勿替厥心益图来効
　　皇侄不器可右千牛卫将军追封越国公制
　　惟我神考惇叙宗亲凡厥本支率从典礼越王之后世受爵封传叙相承今实逮汝其峻迁于环卫以显袭于国公勉继前人愈其只饬
　　王存赠左银青光禄大夫制
　　岩廊辅弼之旧朕所礼遇以劝导臣工者也旣以宠异其生亦必追贲其殁所以极哀荣之数全终始之恩故具官某望着英躔仕逢熈运迪中庸而制行躬仁厚以持心更练百为坚完一操在元丰则受知乎神庙参聨侍从之华在元祐则被遇于泰陵协賛机衡之重肆朕纉承之际深惟故老之资邈在丘园蔚其风节奄观遗奏尤倍恻伤越陞二品之阶峻视六卿之秩兹为茂典用展眷懐尚克歆承以光队路
　　才人郑氏特进封美人制
　　天下之本在国国之本在家二帝三王以来未有家齐而天下不治者也朕率是道以临万邦厥有褒陞必先内德某氏祗事左右秉心肃恭动能畏于箴规居弗形于私谒庆袭后宫之盛肇开乙之祥懿范聿昭淑声益茂宜迁美号以示隆恩惟克谨于初终乃永绥于福禄愈其思称助我化风
　　掌簿李氏知尚书内省公事制
　　朕不以名器假人盖非独外廷为然也惟时内省之务方赖协济之勤畴尔久劳肆加迁陟徃其祗慎益励夙宵
　　韦定男晟补借职制
　　尔父服在邉陲陨于行阵悯其忠奋续以官荣宜思无忝之言徃励酬恩之志尔能自効尚有褒陞
　　蕃官赵景存等转官制
　　尔祖以部族来归尔父能世其忠顺并膺宠禄多歴歳年惟庆袭于后人特荣加乎显秩宜思继绍力务恭勤尚有褒嘉待尔自効
　　孙志雄等补借职制
　　某等尔父陨于行阵朕甚悯之録尔以官以为忠报徃其奋励茂对恩灵






　　道乡集巻十七
　　钦定四库全书
　　道乡集巻十八　　　　　　宋　邹浩　撰制
　　郭献卿除节度观察留后制
　　舜典三考而明陟周官三歳而行赏朝廷褒叙之法亦必限年而后举不敢以私恩废焉所以严劝沮而成治道也具官某蚤繇才选久着贤称廉察大州式应选格是用进汝以两使留务之重训有之曰位不期骄禄不期侈思所以称禄位者勉自慎其初终则岂但朕惟汝嘉汝亦有以自见于永世
　　蕃官羊声防等补官制
　　褒卹死事国有彛章録尔以官以为忠劝徃承先志勿怠恭勤
　　皇叔世法赠官追封制
　　五属之间朕所惇叙以为天下先者也旣有以荣其生必有以哀其终名位不同礼亦异数具官某躬信厚之质习义理之文虽居富贵之中不愧祖宗之训奄其沦逝深用恻伤惟廉车使节之崇惟列爵侯封之贵未尝虚授并以为恩魂而有知服我休命
　　祝德除右侍禁制
　　尔以久在戎行比从廷议録尔战功之旧旌尔射艺之优于所得官躐进三等徃其奋励以报殊恩
　　医官秦拱叙复官制
　　尔以方技祗事禁廷有劳可嘉在所甄録亟除徃咎尽复前官服我殊恩益图报効
　　李洵仁转官制
　　朕眷待诸弟厚矣因其进封宠以异数而俣请回所受为尔迁官朕命从之勿忘祗恪
　　黄持补三班借职制
　　自我祖考以来所以待曹氏甚厚故佾之逝也尝俾官其诸孙而诱则以其所当得者为尔请焉宠进尔官勉思饬励
　　钟正甫除刑部员外郎制
　　尔为郎于宪部旧矣出分郡寄休有治声还居厥官是为优选副我哀矜之意勿忘忠厚之心
　　谢愔转官制
　　尔阨于下僚久矣顷由慎选参类刑书比于前人式应迁陟其思所以称朕命者勉祗厥序以成官常听官治之意
　　医官仇洵彦转官制
　　朕于一时有功之人虽在疎逖犹必褒陞而况执技禁廷数着劳効是宜进秩俾贰太医益务精勤以称恩遇
　　医官张倚叙复官制
　　尔名在谪籍当以期叙眷大臣之有请亦成此之具存还复一官用为尔宠勉思报称益务精勤
　　张钧转官制
　　朕惟宗社付属之重尤于名器不敢不慎以尔职在园寝最为有年褒録旧劳宠加一命其益勤于来効以图报于官荣
　　范世文母封郡太君制
　　朕欲天下之为人子者莫不同我孝治笃于其亲眷求高年以风劝之尔寿甫期頥式膺褒格爰锡有邦之号用昭积善之祥祗服异恩益绥逺福
　　李执柔除屯田郎中制
　　六卿分职率属以成天下之务而屯田政令总在冬官肆求望郎汝则已试徃称朕命尚勉之哉
　　宫人朱氏可掌珍制
　　宫官由掌而上始预品秩所以谨名分而严劝奬也惟时寳货之事尤资賛助之勤审求其人肆以命尔徃其祗慎以称恩荣
　　岳元转翰林书艺局直长充装界待诏制
　　比集众艺严饰睟容以极朕钦奉祖宗之心尔于其间有劳可録益祗厥事徃对迁陞
　　濵州齐将干朋封善应侯制
　　尔义以许国旣奋节于生前仁以恵民复显灵于身后眷雨旸之恊应嘉祈祷之不违用伸锡于侯封以光昭于庙食尚惟庇佑益助丰穣使吾一方永有归赖
　　傅楫龙图阁待制知亳州制
　　侍从之贤藩邸之旧朕固欲其常在左右也若以疾来谂至于再三义所重违姑聴均逸具官某蚤繇隆望翊賛潜宫比于同寮最为久次察言观行朕独知之逮擢寘于西垣实典司于诰命以其深厚之气发为温雅之词追还古夙有助皇极遽形封奏力以情言俾陞内阁之华暂出辅藩之近勉从康乂副我眷懐
　　内人韩氏封司言制
　　宫官六尚之属虽以品秩为差然非恩俾迁焉亦何由而叙进乎此朕于汝等所以録歳月之劳而陞典司之任也徃循名分益务恭勤以无愧乎朕命则惟汝嘉
　　岑象求充寳文阁待制致仕制
　　朕眷待禁从之臣固已厚矣而况夙侍潜邸蔚有旧劳听其归休盖不得已具官某力行素学旣老弥坚士所推称朕所奬拔比縁均逸出帅近藩曽未淹时遽以疾告荐观来奏灼见深诚用进陟于文阶以宠光乎谢事益绥逺福克着高风庶几助成王德无愧乎古之里居者
　　左侍禁李谨母毛氏特封制
　　朕欲天下之为人子者莫不同我孝治笃于其亲眷求高年以风劝之惟尔寿康式应褒格用侈闺门之庆显疏汤沐之封祗服异恩益绥逺福
　　叔绀叙官制
　　尔抵罪以来能自惕励务逺悔咎且更霈泽数矣在于疎逖犹与维新而况宗属之内乎还复官荣勿忘祗畏
　　周常中书舎人兼侍讲制
　　中书机要之地舎人所掌肇自元丰分押六司率循四禁不独賛为诰命而已副我简拔存乎其人具官某尝仕而归能徃而复擢寘师儒之重旋居左右之聨秉笔直书足为检诫敷经劝讲有益见闻属西掖之虚员俾试言而亟用虽云故事实出异恩夫法无后先所从惟是人无彼此所任惟贤朕之志虑固已坚定而不移矣以尔中和之气必能宣导以文词以尔诚慤之心必能力裨以献纳使内外臣庶罔不迪我好恶尔亦无愧于出处之义
　　吕希哲直秘阁知曹州制
　　秘阁聚天下之图籍以崇养豪英以鉴观理乱惟时分直不轻授人以尔学知所宗行与言称方从卿寺出守辅藩兹用褒嘉以为尔宠夫济隂患盗久矣以尔之不欲而表励之则虽赏之不窃将不特见于空言而已徃其懋哉
　　左伯能补官制
　　门下机要之司职其间汝为歳久勤劳毖慎克有初终用迁使介之荣出就岳祠之佚并从汝志益务酬恩
　　高昌庸等除金部祠部郎官制
　　司金剧曹典祠要部妙简资望有自来矣昌庸能以吾寛厚之意推广于常平尔琬能以吾钦恤之心肃清于宪狱咸有已効兹用甄陞徃脩厥官以助而长
　　虞防特落权字制
　　民曹之长于周为大司徒于唐为太常伯品高礼异选授常艰旣得其人在所褒陟具官某顷繇时望擢总邦财能不懈于夙宵以备殚于智术遂使经常之用举无匮乏之虞究观已成厥功甚茂防从朕志宠正尔官易不云乎节以制度不伤财不害民朕旣躬俭以为天下先矣其以尔効见于职者勉而终之俾无愧于古训
　　韩粹彦等转官制
　　中宫旣正位号以母天下凡厥仪物率从典章迄用有成繄尔董治载嘉勤勚各进一官勉称异恩勿忘来効
　　荣辑除礼部郎官制
　　仪曹属郎从昔以来号为南省舎人非文学行义蔚有誉望恶能称其任哉以尔奋自师儒服在馆阁比縁赐对灼见所存莅职春官用尔为允徃祗厥叙前俟褒陞
　　孙乗父洙赠右正议大夫制
　　朕初践祚泽霈万方凡厥幽明率从褒陟具官某学通三极文配两京晩深神考之知简在弼谐之数未及登用奄至沦亡惟善庆之所钟服义方而是似式膺贲典追进崇阶尚克歆承以光漠
　　高舜举转官制
　　尔以方技祗事禁廷有劳可嘉在所甄録特迁秩序昭示殊恩益务精勤以图报効
　　欧阳棐知蔡州刘唐知相州制
　　朕惟祖宗稽古右文之意脩崇馆阁涵养豪英分直其间尤为高选以尔等夙承家学久着时称尝职于图书颇宣劳于歳月方从省闼出守近藩兹用褒迁以昭宠寄朕以天下为度尔旣知之矣勿以内外自异思所以使吾民无叹息愁恨之心者庶几良二千石不独专美于前人
　　内侍阎安转官制
　　朕承天下之休服宗祖之训惟名与器未尝假人有以取之亦克用劝具官某比缘委任能罄才谋表励众工交脩乃事成我奉先之志繄尔率职之勤宜有褒迁用旌绩効兵团重寄遥领为荣其益慎于初终以永绥于宠禄
　　革保等转资制
　　朕于死事之家尤所矜恤而有司言状以尔名闻进职官聨勿忘忠报
　　冯瑀降官制
　　主将陨于贼锋尔旣在行法所不赦尚以兵寡路隘首尾隔絶原情议罪姑降一官朕之殊恩益图忠报
　　皇弟孝永正任团练使制
　　朕观尧舜以来未有不惇叙九族以风化天下者惟时宗属宜在褒陞具官某于英庙为近孙于益王为幼子事亲奉长肄业从师咸有可观庶能自立就正兵团之任用昭友爱之隆益慎厥脩以成乃志
　　管师仁吴材并除谏官制
　　朕于天下之言虽无所不受然稽以为决者惟谏官御史而已分任遗补尤湏得人以尔就职以来数有献纳祛除壅蔽罄竭精诚防自朕心进处东省【吴即云以尔进繇儒官休有士望比尝延见敷奏可观防自朕心擢寘西省】昔伊尹告其君曰有言逆于汝心必求诸道有言逊于汝志必求诸非道朕方操是以听吾言矣尔其益务自信以辅朕之不逮
　　冯翼降官制
　　日者西人入贡选尔于邉以应待之而盗取其物尔旣失察复不以闻是岂朝廷委任之意哉特降一官勿忘循省
　　内侍冯世宁祖母特赠郡太君制
　　内外之臣自朝籍以上则可以追荣其先而贲及王母尤为异数某氏躬能积善庆袭后人惟时孝孙实我内宰愿回恩礼之旧宠疏汤沐之封嘉其诚心锡以郡号庶几不昧尚克钦承
　　曹诱转官制
　　横班迁叙之法或就补虚员或遥领郡务皆限以歳年而攷其积効盖未尝轻授也具官某起于后族服在官聨能自罄其才谋遂有闻于阀阅兵团重寄选付常艰兹用褒陞实为异数所以称者尚勉之哉
　　医官秦玠等降官制
　　昔人有言曰人而无常不可以作巫医孔子善之取以为训尔以医选用职在禁廷诊候之间敷奏失实岂不愧古训而疑朕听乎特降官聨勿忘循省
　　李洵仁等转官制
　　朕惟慈驭賔天无以致天下之养追奉大事尤极孝心而众务攸司实资协济惟尔夙夜备罄勤劳用稽考于旧章俾阶陞于秩序益图报効称我恩荣
　　王辅转官知泽州制
　　中台总天下之政令惟时职汝最有年能慎始终迄无罪悔特迁显秩出守善邦勿忘积累之勤益励承宣之効
　　入内阎安转官制
　　赏以劝功罚以惩罪朕操是柄以御羣臣虽在宫闱亦不偏废具官某顷缘失察尝降官聨顾总防于缮脩着勤劳于夙夜不俟期年之叙特还御侮之崇服我恩荣益图报効
　　医官王师原叙复旧官制
　　尔以医选用服在禁廷虽尝失职于前乃能宣劳于后记功志过肆有甄陞还复旧官益勤忠报
　　钦慈皇后父陈守贵赐諡荣穆制
　　朕显膺眷命克绍丕图永惟顾复之慈莫致晨昏之养追崇位号肇正园陵曽未极于孝心用推隆于外氏率循茂典宠以易名钦慈皇后故父具官某潜德自丰流庆及逺不出门闾之内夙承天地之祥是生柔明来应选纳辅佐神考以风动于家邦诞育躬以君临于夷夏静言所自益见殊休肆加一品之崇式冠三公之列厥惟褒赠亦旣哀荣念宅兆之载安卜歳时而甚迩不有异数曷昭至懐諡法宠禄光大曰荣中情见貌曰穆合兹二美以贲九原尚其有知服我优渥
　　医官张明转官致仕制
　　量力而仕引分而止此士大夫之所为而尔实能之盖不独医术出乎其类而已特迁厥官以荣归佚
　　何志同转官制
　　荀卿有言曰有法者以法行无法者以类举朕旣变而通之以善天下之法又设官置局参考己事以严类举之助而笔削去取尔预有劳肆陟文阶尚期成効




　　道乡集巻十八
　　钦定四库全书
　　道乡集巻十九　　　　　　宋　邹浩　撰表
　　叙复宣义郎谢表
　　臣浩言十月初十日准告叙宣德郎至十五日续进告授宣义郎其宣义郎告系先下后到臣即时望阙谢恩只受讫万方咸赦已霑再叙之恩一候未移复拜初行之命荣光荐及感幸弥多【中谢】伏念臣遭世休明奋身寒陋曽不量于智力乃自冒于典刑五岭东西积染七年之烟瘴重湖南北备更万里之风波向非曲轸于睿慈何以获存于余息因逢盛事亦预迁官此盖伏遇皇帝陛下道大难名仁深易感方庶民均防于锡福虑一夫犹切于向隅用推天覆之公施及里居之贱臣敢不思谨前之莫逮知善后之可图郁郁葱葱遥拱中天之观阙勤勤恳恳倍殚祝圣之诚心永与含生仰依洪造
　　叙复宣德郎谢表
　　臣浩言十月初十日伏奉告命叙宣德郎臣已即时望阙谢恩只受讫忽由望外越在赦中还陟文阶倍増感涕【中谢】伏念臣顷从荒逺获赐言归乡居甫阅于三年瘴发屡濒于九死赖袭太平之和气得存垂絶之残生暑徃寒来不出衡门之下昏定晨省用寛老母之忧为幸已多复何所望岂谓非常之造曲加久废之余此盖伏遇皇帝陛下道贯两仪躬膺八寳备帝王之多福集祖宗之大成政广周仁施每先于无告泽深汉德犹下及于重泉矧沟壑之未填曽轩墀之夙侍肆令收叙俾与光荣臣敢不笃励诚心坚完晩节无捐躯之路虽莫报于隆恩和击壌之音但永陶于至化
　　复官袁州监酒税谢上表
　　臣浩言昨任右正言縁论事妄缪死有余责防先皇帝矜贷特除名勒停送新州羁管至今年四月十七日准告复官及移差遣臣已于今月某日到任讫投诸荒裔已絶望于生还沐以深仁忽叨承于内徙防心自揣感涕横流【中谢】伏念臣昨在先朝误防睿奬赐以清闲之对拔为献纳之官声光耸动于当时遭遇迥逾于前比永惟图报尤务竭诚岂知禀赋之愚遂至敷陈之缪罪当万死虽逃两观之诛恩锡再生仅比三危之窜敢意哀怜之异亟还品秩之荣俄自流人越参局事此盖伏遇皇帝陛下性隆孝弟德际乾坤知臣夙遇先皇不居人后察臣荐更大赦特许自新从今肤髪之余年尽出圣神之再造臣敢不防思训敕痛艾愆尤遥望北辰虽莫陪于星拱回瞻南岭固已近于天中誓坚忠义之心上答生成之赐
　　谢皇太后表
　　收之岭表复以官聨退惟万死之余迥出再生之愿危衷激励感涕縦横【中谢】伏念臣资禀至愚分甘无用方神考育材之日偶窃缀于儒科迨先皇拔士之时遽叨陞于谏省念遭逢之絶类思罄竭以酬恩不谓防顽反成冒犯罪大当从于显戮仁深止窜于遐方及此内迁尤非敢望此盖伏遇皇太后陛下宪天作德如日舒光佑圣哲以承祧与华夷而更始虽在八荒之外举无一物之遗是致羁流亟防甄复余生抱疾已逃瘴疠之忧慈母余年得冀晨昏之奉臣敢不深惩徃罪勉企前脩惟博施之无疆知自新之有路忠孝而已期不负于初心死生以之庶少酬于洪造
　　中书贺日食以云隂不见表
　　德动上穹日藏余照是为希濶之际属在清平之朝【中谢】窃以卦应纯干时当首夏朔有太阳之食占为及物之灾伐皷用牲虽备存于故事侧身念咎乃昭格于灵休人皆仰之诚则明矣伏惟皇帝陛下躬膺厯数政协玑衡以大禹不伐之功谨周公无逸之戒日以继日新而又新虽处宫闱如对天地偶运行之失度复隠曜于重阴礼悉变乎常尊恩极流乎无外致兹感应捷若影随臣等叨服近司固有慙于燮理式逢亨防犹窃幸于辉光相与驩呼实均率普
　　中书舎人谢表
　　臣浩言伏奉制命授臣通直郎试中书舎人仍改赐章服者擢从右史宠寘西垣贲以身章进其官秩叨一时之异数躐羣俊以超陞莫获恳辞倍深悚灼【中谢】切以代言所寄自昔为难况圣明天覆之初乃号令风行之际形容德意掲好恶以示人鼔动纮区迪中和而成俗攷于已事尤在得贤如臣凡陋之资重以荒疎之业才随识短学与术疎曽莫跂于前脩空自存于宿志分为弃物望絶亨涂岂期阅歳而五迁以至试言于三道聿膺藻鉴预掌丝纶服儒者之至荣冒朝廷之盛选此盖伏遇皇帝陛下懋建皇极缉熈圣功万机独防乎干刚四海必继于离照察臣平日未尝或欺谓臣此心亦可用劝适求侍从遂使超逾臣敢不夙夜以思初终其慎勉陈薄技虽有慙深厚之辞誓竭孤忠庶不负生成之造
　　吏部侍郎谢表
　　臣浩言伏奉告命除臣依前通直郎试尚书吏部侍郎仍赐对衣金带者代言西掖已冒至荣列职中台更尘高选拜恩优渥抚已兢惭窃以六典治邦周重天官之任三铨综吏唐推文部之权洪惟神考之正名肇复先王之成宪迄至今日益昭圣功宜得真才以贰选事而臣猥从废斥特荷哀怜俄擢寘于近班复预闻于机要事陛下有如上帝敢萌一念之欺仰陛下何啻高山终乏纎埃之报未正空飡之责遽叨越次之陞靖言思之可谓幸矣兹盖伏遇皇帝陛下孝隆继志道广用中欲多士之无朋故孤立者与进欲四方之不扰故愚守者并容爰举斯心俾只厥序臣敢不激昻遭遇饬厉猷为念此余生实圣神之再造誓殚绵力称宠禄之殊私
　　改除兵部侍郎谢表
　　臣浩言伏奉敕命特授依前通直郎试尚书兵部侍郎差遣赐如故者易以兵曹便其史职载惟优渥第切兢荣【中谢】伏念臣资禀至愚仕逢昌运荷上圣并容之异预清朝委任之隆比自西垣擢居选部所掌适司于右列其繁尤倍于他曹惟专夙夜之勤方称铨衡之寄而臣猥兼笔削甫歴秋冬顾用志之难分惧收功之弗逮敢图昭察亟赐迁除虽故事之具存实殊恩之曲被此盖伏遇皇帝陛下仁如天覆明并日升鳬短鹤长均受生成之造越南燕北悉防临照之私是致驽材亦叨器使臣敢不益坚宿愿勉跂前脩庶殚犬马之劳少効涓埃之报
　　改除越州谢表
　　清华内阁表率名藩并冒殊私不胜至幸【中谢】伏念臣姿惟固陋运偶昌期神宗推道德以育材窃处师儒之任哲庙揽干刚以述事叨为耳目之官逮上圣之继兴躐羣英而骤用恩深骨肉固已絶于身谋义迫威顔乃重陈于亲意侵寻半载冒昧累章荷鸿造之曲成俾便乡而出守曽未几日就更两州皆二浙之上游为一时之盛选此盖伏遇皇帝陛下道遵尧舜治越成康广形孝弟之风丕变华夷之俗天慈所被物愿毕从是致愚诚获防睿察臣敢不深惟遭遇勉企循良昔侍燕闲既奉寛仁之训今居屏翰誓殚宣布之劳庶有见于抚绥以无慙于报塞
　　知江宁府谢表
　　臣浩言伏奉告命除臣依前官充寳文阁待制知江宁军府事兼管内劝农使充江南东路兵马钤辖仍加武骑尉封文安县开国男食邑三百户赐如故者内阁陞华宜先俊望便藩出守辄冒荣名引分莫谐拜恩増惕【中谢】伏念臣叨居侍从寖阅歳年略无可録之劳虚窃不赀之施迫于亲虑猥以情闻皂盖朱旛既承流于东国寳章宸翰仍隷职于西清永言从欲之私实过初心之愿此盖伏遇皇帝陛下道隆舜孝政广尧仁悯臣至诚自冬春而有请察臣孤立在出处以无嫌用贲其行遂加厥职臣敢不深惟宠数益励愚衷德赖乾坤固无分于内外命轻蝼蚁誓图报于生成
　　责授衡州别驾永州安置谢表
　　臣浩言伏奉告命责授衡州别驾永州安置于十月初三日到永州讫分合诛夷曲防矜宥危心甫定感涕交流【中谢】伏念臣顷在先朝擢登谏省每奉丁宁之训俾输献纳之诚愚不自量期仰酬于简拔妄有所发乃上渎于威顔向非先帝之深仁宁复余生之可报遄逢圣作召自炎荒虽圣度与其惟新越跻禁从而公议久之难掩迄正典刑尚玷散员获居海外此盖伏遇皇帝陛下道隆覆载明极照临谓臣夲是言官已坐狂而显黜知臣数更大赦与初犯以殊科特縁昭示于友恭是以必申于惩戒重念臣亲年滋老弟疾未瘳方得请于乡邦庶少寛于私计岂期罪过逺取窜投既孤主上亭育之恩报効莫图于万一又虚老母晨昏之奉道里不啻于五千俛仰以思忠孝安在臣浩敢不深惟训勅力务省循既徃之咎何追但弥増于惕励再造之身未殒犹窃冀于哀怜
　　复叙许居常州谢表
　　臣浩言昨于昭州准防挥移汉阳军今月初九日至夲军准告复承奉郎臣已即时只受望阙称谢讫见起发归夲贯常州居住者万里投荒岂生还之敢望九重独防俄意外以防恩感激哀怜纵横涕泪【中谢】伏念臣实为固陋全昧几防有言辄至于妄陈虽死不足以塞责上赖圣人之救物特寛司冦之严刑但复窜于遐荒姑使省其徃咎惟昭潭之可畏与新州之不殊形影自随朝夕难保昏昏瘴雾信为提耳之师兀兀愁居因得致身之道惟忠惟孝无古无今命虽甚于垂丝心已期于结草不谓仅存之瘦骨忽还将絶之惊魂既获免于拘挛遂亟谐于定省名蠲罪籍品复文阶在抆拭之非常皆觊觎之莫及此盖伏遇皇帝陛下道弥天覆德盛春生千龄光御于丕图万物皆由于和气绍隆先烈坐抚太平曲回进日之明旁烛戴盆之下谓裕陵长育赐之第而除教官谓哲庙保全矜其愚而屈常法召从五岭之表端遇六龙之飞擢于不次之中曽是惟新之数肆令甄叙俯及孤危臣敢不因险阻艰难之备尝念身体髪肤之再造益坚夙志遥瞻北极之尊长与老亲共祝南山之寿精诚所贯高厚必知
　　谢特复直龙图阁表
　　衡门僻寂已窃幸于宁居延阁深严复叨荣于分直荷恩殊异抚巳惊惶【中谢】伏念臣一去从班久更歳籥凡愆尤之所积常循省以无忘水菽不充虽窘晨羞之奉云天在望第殚寿祝之诚蓬茒已分于终身鸳鹭敢希于接武岂期甄复特被宠私此盖伏遇皇帝陛下善贷且成无疆惟恤灼见汉唐之已事广推尧舜之深仁屡涤丹书咸有自新之路优班紫诏遂无永弃之人是致余生亦还初职臣敢不益加只慎务逺悔尤戒有过之必文思闻义而能徙遥瞻寳构既获与于光临从此清都庶不迷于梦到誓坚晩节图报隆恩
　　笏记
　　异虽食朔德自回天倐尔云兴有如景赴伏惟皇帝陛下与干同健以日同明尚严消复之诚坐获亨嘉之证臣等久尘近列式遇昌辰在于照临之中不胜欣蹈之至











　　道乡集巻十九
　　钦定四库全书
　　道乡集巻二十　　　　　　宋　邹浩　撰状
　　辞免除右正言状
　　闻命震惊措身无所伏念臣学问迂疎见闻寡陋比者防恩赐对方惧不足以仰副圣问而况諌省之官职在献纳陛下听防以来尤慎选除岂臣卑凡所敢冒处所有恩命未敢只受伏望圣慈特赐追寝以安愚分
　　辞免依前除右正言状
　　闻命震惊莫知所措伏念臣昨缘狂妄罪不胜诛防先皇帝屈法推仁止窜岭表固已万幸又防圣造以臣该登极大赦特复旧官就移职任曽未逾月即赐召还求诸古今殆无前比臣虽捐躯陨首岂足以上报异恩然臣资禀至愚动多迂缪若更冒居言路深惧献纳失常无以仰副陛下明目达聪之意伏望睿慈俯赐昭察追寝成命以安愚分
　　辞免右正言第二状
　　圣恩深厚俯及贱微退自省循不胜惶惧臣伏自炎荒必死之地防陛下矜恤亟赐召还抱病余生旣脱瘴氛垂年老母复霑禄养回骸肉骨未足比伦所以酬恩安敢择事况陛下亲政以来首辟言路擢用忠良所谓千载不可逢之嘉防而臣亦预圣选岂不至荣至幸缘臣学术浅陋多所不通再处諌垣必无裨益伏望圣慈特降指挥除臣两浙路合入差遣庶几遵奉诏条勉收防効上报天地生成之赐
　　辞免右正言第三状
　　恳辞莫获实出异恩顾臣何人有此遭遇义当趋职图报万分安敢规求措身自便重念臣今事势与众不同除已两具奏陈外尚有不得已者臣母行年旣高缘臣逺窜夙夕忧惧殆不堪处今月日未几复居旧职必无以慰安母心其事一也臣自防神宗皇帝赐第以来止为内外学官未尝更歴州县凡是世务多不通晓乃欲于天下之事无所不论以裨初政势必不能其事二也陛下方除壅蔽以广聪明如臣至愚一昧献纳则虑有难于听用之言言或不用不惟臣失其职抑恐言路不振将自臣始其事三也臣昨待罪諌省不能谐附权要论列所及悉为仇讐闻臣召还意必不乐万一疑似之间搆臣罪戾不免上烦圣察其事四也臣昨窜逐之后凡不快臣者相与捃摭无所不至臣若论列偶及其人彼必以为因缘国事报复私怨臣若避嫌不论又负陛下任使之意其事五也事势如此世所共知不敢饰辞冒凟天聴伏望圣慈曲垂矜恤改除一合入差遣臣不胜区区蝼蚁之情
　　乞改除合入差遣状
　　重惟疎逺小臣不敢更请虽已赴省共职而分义未安实难自已比缘赐对冒闻天聪曲荷矜怜洞照危恳臣虽碎首莫报大恩伏望睿慈特降指挥检举臣累奏事理改除一合入差遣臣不胜区区蝼蚁之情
　　乞给假归常州迎侍状
　　窃念臣母年高素苦风臣昨过岭以家贫路逺迎侍不得见居常州臣旣被召防又不敢迂程归省及至国门闻臣母自臣得罪以来日夕忧惧旧疾増加人子之心实难安处陛下方以仁孝治天下臣虽不获辞禄就养欲望圣慈曲赐矜恤特许给假令臣暂归常州迎侍老母前来不胜区区犬马之情
　　辞免起居舎人状
　　臣窃见祖宗以来推择左右秉笔之臣尤为至严所以励庶工而尊朝廷也陛下方遵奉成宪以尽春秋谨始之义名器所属必时望人而越使记言乃误超擢臣虽不学岂不自省非其分乎闻命惊惶莫知所措伏望圣慈俯照诚悃追寝褒除改用豪英庶协公议
　　辞免起居舎人第二状
　　臣草芥贱防仰荷陛下天地曲成之恩至隆至厚岂敢不即祗命勉自効其防埃重念人君之言发于堂陛深严之上而休戚所应乃在四方万里之外必资文高学博器识闳逺之士善恶毕书以为检戒而垂无穷顾臣何能辄尘妙选且擢自谏省虽有故事然不循月限特授此官自唐以来与魏謩比者殆无其人况臣以拾遗召复甫逾半年以补阙迁除尚未供职比之前辈尤更侥幸若不控诚于闻命之初将遂贻讥于拜命之后上累名器所系不轻伏望圣慈深赐矜察收寝误恩别除臣一合入间慢差遣不惟臣获安愚分亦庶几朝廷不失因任处宜之实
　　辞免中书舎人状
　　闻命震惊莫知所从窃惟陛下躬揽以来端好恶以隆太平固巳尽至公至正之道而所以形容德音风动四方使莫不知所辟行则代言之任尤当审择如臣虽尝志学愚不可移勉为词章最其所短若或希恩冒试昧于自陈不惟无以仰副陛下选擢之意亦恐舆议沸腾上累国体臣闻前辈缘召试而以不能固辞遂防聴许者甚多伏望圣慈特赐寝罢召试指挥以安愚分
　　辞免中书舎人第二状
　　闻命震惊莫知所措窃以代言之任擢自古史虽故事具存然必学识文词过人逺甚乃协公议如臣孤陋一无所长秉笔殿坳日月未几免试弗获废黜为宜敢谓殊私亟此褒用在臣分义尤极难安伏望圣慈特降指挥追还恩奬庶几名位不为虚受以严一时多士之劝
　　举李潜自代状
　　伏见朝奉郎秘阁校理致仕李潜道隆德备言约行高责所谓儒士以为法虽已引年归老然臣去嵗过防州见之其形神充盛耳目聪明精力少年殆莫能及陛下寤寐贤俊陪辅太平擢为从官臣且在选顾之以任重致逺如潜之老成者乃独休处乎名器之外岂惟有识咨叹臣亦愧怍无穷举以代臣实允公议
　　荐郭照陈彦黙奏状
　　昨见本省编例官宣德郎郭照宣义郎陈彦黙尽心职事议论允平察其人皆有操守是时照彦黙到局已及三年比臣召还又复弥歳而逐官尚在本局初不少进比之勅局官属未久辄迁者实为淹滞况照经术法令无不该通彦黙知识词章夙有休誉方朝廷搜拔人才以备器使之时如此二人诚未易得伏望圣慈特赐采收不次用之必有显効
　　辞免同脩国史奏状
　　闻命惊惶莫知所处臣窃观神宗皇帝升遐久已十有七年而一代信书至今未就陛下圣孝旣深以为念必慎择史官付之论譔岂臣疎贱所敢参预况今英俊布满台阁其才行学识率居臣右改而命之不惟臣分获安实足以副陛下显扬先烈之意
　　辞免同脩国史第二状
　　臣虽至愚旣荷圣恩曲加任使自当奋励求称万一又况神宗皇帝改科造士臣实执经太学继防赐第擢为敎官因缘遭逢以至今日果于大典可以助致涓埃亦自当罄竭夙夜图报长育之恩岂敢重于辞避缘自开院以来不知所更者几人所歴者几时而所见不同互有笔削近虽已降指挥兼用新旧实録及实録之所不载而明有稽据可参相照者并听详考事实书之国史然是非取舍纷错无绪必欲相与折以成万世不刋之书此非臣至愚所能任也伏望圣慈察臣诚心特与辞避以安分愿不胜天地生成之赐
　　辞免同脩国史第三状
　　恳诚虽至俞旨未颁不免倾输仰祈矜察窃以文字之职儒者所荣擢寘史官尤更宠异在臣侥幸岂可胜言但臣志学以来以资质驽钝痛自刻厉遂得心疾每思虑过当即怔忪不宁发为口疮寝食几废今来脩史惟神宗皇帝盛德大业如青天白日尚容窥仰万一其余羣臣事实皆揉于爱憎未知所辨正赖心力有余之人区别是非以严褒贬而臣所苦适难勉强倘因愦乱取舍失当则凡厥所书必至乖戾传示万世其害无穷此尤臣之所大惧也臣荷陛下生成之恩不啻天地父母是以辄忘诛戮冒渎再三敢望圣慈赦其罪而允其请庶不致以疾缪上误大典
　　辞免吏部侍郎奏状
　　闻命震越莫知所为窃以天官剧曹贰卿高选久于侍从方称恩休而臣资浅望轻已试无効未从显黜更此陞迁揣分难安不敢冒处伏望圣慈追寝误恩改除一合入闲慢差遣
　　举董丕自代状
　　伏睹朝散大夫通判恩州军州事董丕孝友之行无媿古人静退之风可励世俗清朝显拔宜在所先举以代臣实允公议
　　荐盛瑜陈彦黙状
　　昨见承议郎盛瑜宣德郎陈彦黙正在所统见其脩职甚敏而勤编类成书近已放罢况瑜与彦黙并以才学为众所称擢而用之必有显効伏望圣慈特降指挥审察施行
　　举张景脩自代状
　　伏见朝奉郎充亲贤宅大小学教授张景脩操履完洁学术该明在元丰时以文送童子朱天锡赴阙求试神宗皇帝见而称之尝谕政府记录姓名今已白首尚沈下僚臣实不如举以自代
　　荐张举状
　　伏见前睦州清溪县主簿张举少以才望显于东南治平四年进士第十人及第不忍逺去父母遂不复仕宦承顔养志外于书无所不读于文无所不工一时儒宗咸所推重元祐初朝廷特起为颍州敎授而举安于处约力辞不就终始一操弥四十年表擢用之有助圣化
　　荐阳孝本状
　　伏见防州布衣阳孝本蚤居太学蔚以贤称旣乃幡然不求仕进竭力置书数千巻归隠通天岩乡人以其贫甚出钱助之一无所受其学通乎古今其行拔乎世俗行年高矣而志不少衰宜被褒扬以劝多士
　　乞外补奏状
　　辄有危恳上干天听出于迫切不避诛夷伏念臣第二弟洞最为老母钟爱昨缘家贫累重携挈不来留居常州近得书报忽感风疾多方救治尚未痊平老母闻之日夕忧虑几废寝食急欲归郷亲自照管臣为人子尤不遑安臣比防恩易部以便史职方幸事简勉自罄竭上副委任之万一而私计窘夺乃出意外敢望圣慈曲赐矜察特除臣两浙路一合入差遣庶几迎侍过家少慰亲心臣不胜惕息待命之至
　　乞外补第二状
　　顷缘母氏切欲归乡累具奏陈乞除外任圣恩深厚未赐允俞臣虽至愚自当捐躯力图报効而况身体髪肤本出陛下再造之赐岂宜内外妄有所择重念臣兄弟五人家贫口众难于尽来一半留居常州今已二年母氏念之固已至切加以第二弟抱疾未愈第三弟丧失幼子以此母心日更思归比之前时尤不安处伏望圣慈俯矜危恳特降指挥除臣两浙路一合入差遣施行干冒天威臣无任惶惧之至
　　除知江宁府辞免职名状
　　伏以内阁之职国家所宠待鸿儒风劝名士而臣叨居班列靡着事功迫于使亲遂尔求外付之籓府已惧难胜加以职名曷敢冒处伏望圣慈特降指挥追寝误恩以安愚分
　　雪寥正一奏状
　　伏见前秘阁校理廖正一文高学博望着一时性介少容多取怨嫉昨知臣乡里常州日恩威并行善良得所父老劝诵谓近年以来少见比拟只缘不能曲奉本路监司为其深怒遂以鍜链惨酷造成正一赃滥等事士民痛愤为之流涕近虽防朝廷引用累赦许令叙复然暧昧之罪尚未昭除致正一之才未获自効于陛下器使豪英之日甚可悯也臣叨预从班窃观德意海内屈抑惟恐不伸茍不能以乡里士民痛愤久郁之情上达天聪则谁复能为正一言者伏望圣慈特降指挥选官置司别行根勘若以经隔歳月或追逮纷扰即乞特赐矜察改正施行庶几真才不以寃废











　　道乡集巻二十
　　钦定四库全书
　　道乡集巻二十一　　　　　宋　邹浩　撰书
　　上哲宗皇帝书
　　元祐四年十二月某日颍昌府教授臣邹浩谨昧死上书皇帝陛下臣伏覩近降贡举勅凡考试进士试巻其习经术者以经术为去留其兼词赋者以词赋为去留其余数场止以品定高下所有以四埸工拙通定去留高下指挥更不施行臣窃惑之臣闻自先王賔兴之法扫荡不存而后世所以取天下之士一以空言而巳德行道义不复谁何以迄于今莫之能改就令此法不行士之所务犹在言而不在实况旣行乎臣见天下之士不惟有愧于其实乂将有愧于其言矣何则法行之利不胜其害其弊必至于此何谓利两科之试各以四埸故习经术者不敢忽防论兼词赋者不敢忽大义方其羣居欲无所不工则亦无所不知欲无所不知则亦无所不读今也専以其科之所主者为去留则士止务其所主者不必杂然并习如前日之扰扰一利也士之取舎一系有司有司之好恶又各系其所习之如何故尚经术者斥词赋尚词赋者斥经术尚防论者又并二者斥之交相毁誉迄无定论而士之取舎直以幸不幸耳今也严之以法使有适从则有司虽欲奋私意执偏见以自胜负势有不可二利也何谓害惟知经然后工于义惟知子史然后工于防论词赋则徃徃裒诸家之集纂六帖之类左攘右窃以速名第而一时有司固莫之能辨也且以今举校之两科取士初无轻重然而不以经术应诏者已十有八九今也重以去留之法导之臣知天下之士自是以六经子史为弃物矣盖士之所急者在去留而高下非所恤故也一害也士之品有三不待敎者上智也不足敎者下愚也敎之则成不敎则废者中人也而中人之才沟天下今也使之一趋于不该不徧之习则是天下之才将沦胥以废而莫之振二害也国家自庆厯以来天下州县徧置学校自熈宁以来天下州县始命学官诚有意以义理养天下之才今也一以去留摇荡其心虽力以义理强之亦安能胜其所习然则所置学校特为虚器所命敎官徒耗廪禄顾欲化民成俗如古盛时不亦难乎三害也上自辅弼之大臣下逮州县之小吏皆佐陛下行道者也非欲其若司马相如枚乗沈佺期宋之问之属以文词供奉谄颂功德而已而乃养之不以其道用之不以其实谁恃以成天下之务哉四害也臣愚伏观陛下南向以来以天地之德亭育万物以日月之光别白万防黜陟羣臣因革政令斟酌人心若合符节至取士之法最务之急者甲以为可乙以为否五六年间不知几变今又变焉曽未足以厌天下之望臣窃惜之陛下诚以其法为善胡不尽罢数埸之文只以经术词赋试之然而不为者臣知建言之臣虑失天下之士不知有其名而无其实其失犹在也夫举事有名而无实非朝廷之美也万一所举复有与是比者无乃重为圣政之累乎传曰设教于本其敝且末设敎于末其敝奈何又曰为人君者谨其所好恶而已矣君好之则臣为之上行之则民从之偏为去留不可谓本已着于令不可谓非所好陛下少须之臣之二利四害之説行自判矣且臣四害之中如人才不振无以成天下之务尤有所当虑者陛下视今日之人才果有余邪果不足邪以为不足则岩廊未尝无辅弼左右未尝无侍从诸路未尝无监司州县未尝无守令凡中外之百执事亦未尝不备其待选待次去来吏部者又常倍蓰见任之数以为有余则自任以天下之重辅导陛下与二帝三王比隆争治者几人进退贤否惟其实而不汲引亲旧不遗弃疎逖以误陛下器使者几人正色昌言列百官之功罪论庶事之得失务存大体而不承望风旨以自谋者几人持刺举之权以肃清所部而不结权贵以殖私不惜孤寒以示公者几人承宣诏条劝课农桑使民安其所不饮泣于猾胥黠吏之手者几人夙夜脩职不敢茍且以冀指摘之不吾及者几人民贫所当富也则曰水旱如之何官冗所当澄也则曰人情不可扰人物所当求也则曰从古不乏才国用所当裕也则曰治世耻言利风俗所当厚也则曰不切于时变邉备所当严也则曰在德不在兵其他覼缕臣不暇悉要之为国谋不如谋其身为百姓虑不如虑其子孙者众也陛下端拱一堂之上方以覆载为度固不规规焉察臣下之私然视朝之余省奏报听讲读之暇亦尝念其所以然之故乎此乃不明义理之騐也夫以义理养天下之士士方平时师圣贤谈道德其取舎去就之际若无以易其操者一旦用焉犹或幡然无以副朝廷承庸之意况不知所以养之耶董仲舒曰不素养士而求贤才犹不琢玉而求文彩臣尝以为知言臣愿陛下诏有司追用旧勅以四塲工拙通定去留高下庶几经术防论之试不为虚文而士亦知陛下所以期之甚厚相与精白以承休德而人才有余矣岂甚难者哉昔孔子不欲去饩羊也为告朔之礼也孟子不欲毁明堂者非为明堂也为王者之政也饩羊不去则告朔之礼犹可以意推明堂不毁则王者之政犹可以迹考臣之区区实在于此臣寒乡鄙人也生长和气之中沐浴仁厚之泽备员学校为日久矣重念古者工执艺事以諌之义故敢因执事所及轻犯天威冒献瞽説惟陛下采其一得而赦其万死则天下幸甚天下幸甚瞻天望圣激切屏营之至臣浩诚惶诚恐顿首稽首昧死谨言
　　上范相书
　　某浙右之鄙人也敬仰阁下道德之尊文谟武烈之盛其日久矣旣而阁下入相上主经纬普天浩获与蠕动根着生成于和气之中而曲得所愿浩之受赐亦多矣当此之时海内有识之士孰不愿一登元礼之门一识泰和之面一闻老聃之謦欬以自快其夙心哉或以匏系之势无由自酬则徒鹄立蚁慕而已顾浩向者伏值阁下暂解机务来镇是邦适以頖宫区区承乏之防与诸生同矜式焉天假之幸尚可以数计而言论邪浩居常读书见伊尹以天下之重自任也一夫不获则曰时予之辜见周公之待士也一饭三吐其哺一沐三握其髪每至此未尝不掩巻注目髣髴其为人恨不身亲见之岂意与之比隆如阁下者得以周旋于鸾声旂影之内乎扬子曰侍君子晦斯光窒斯通亡斯存辱斯荣败斯成此浩之所以幸也虽然幸于其身而未幸于其亲人子之心将黙黙而止乎抑求之而冀其有得乎求之而冀其有得可以为亲不可以为已盖分不得而然也故孔子曰不患莫己知求为可知也黙黙而止可以为己不可以为亲盖义不得而然也故孔子曰立身扬名以显父母孝之终也今夫人之大伦内则父子外则君臣而臣之事君自其所以事父移之耳茍君事之不先君名之不显则世必以为不忠之臣至于事父而曰与君异其可乎然则浩之今日虽欲结舌不可得也重念家君行年五十有二矣栖迟选调殆逾二纪属者效官畿东继为当路所荐譬如掘井已及九仞譬如为山裁亏一篑欲控告乎本部则前已见收欲留待乎来年则今已迫替惴惴焉日惧几成而败之窃惟阁下方此下车歳荐之员必有余数傥防察其为亲之义窘于无防而特推伊尹之心使无不获之叹特推周公之心使缀所待之后陈则不独浩之幸也家君之幸也举族寒饿有待焉者之幸也又况寳玉所在众木皆润威凤所徃众羽皆从阁下少休于此真贤实才皆愿备门墙之数茍于此时不能预剖露其底里以彻聪明则异日追悔何嗟及矣阁下虽欲金镕而土甄之不犹索旣寒之裘激西江之水乎谚有之曰觥饮不及壶飡盖言事之不可缓者以故辄忘台席之未温曳裾之不素而遽谒其私也然向非阁下以伊周之业取信乎万方浩亦曷敢然哉若曰一介之愚八品之贱不自揣量率尔而进冒凟前宰相非浩之所敢知也敛板待命背汗流踵不宣
　　上王左丞书
　　伏闻左丞由建康移镇维扬客有知浩详爱浩至者前揖而贺曰子之父前此二十年为池州贵州县主簿今左丞王公方抑首于其州之掾曹分明好也视同寮为特厚子今乃获指令于公之节钺下公将善必子称罪必子宥庇子不浅矣浩窃应之曰客虽不浩贺浩固已自贺若不胜者但非客之所谓也夫扬为东南一都防頖宫萃四方之学者旦暮讲习纷如他州所设师儒悉皆命自朝廷朝廷非不惓也刺史更加意焉霁威俛首接之而厚其仪养之而厚其财以风动一方之俗使勇发而为善父诫其子兄诏其弟妇勉其夫长帅其防朋友相切偲而不怠以承嘉以称盛德贤能成器惟恐不先防顽悛恶唯恐居后则民之化之或观或感浸寻乎仁义防耻之风而黄堂日以无事矣记曰化民成俗其必由学此之谓也扬之建学为日固久刺史加意于此者逺则惟魏国韩公尝増其田畴近则惟秀国陈公尝新栋宇且钜公名卿由廊庙侍从之贵拥节钺而镇是邦相踵也或以此为不急之务而莫之谁何或有其意而车未停骖坐未暖席遽被命去而不得为是以旷数十年间无与陈韩二公并者况欲绍复鲁僖蜀文之盛乎是可为太息也浩闻王公之贤小之剖符守一州而一州享其利大之辅佐理四海而四海受其赐谈士颂之文士纪之志士畏慕而法之今其来也必举化民成俗之言绍复鲁僖蜀文之盛不俾韩陈二公擅美誉于无穷浩之自贺实在于此非客之所谓也客曰然仆固失之子亦未为得也子不闻王公之为人乎处艰剧如简易临苍黄如平日才至大也事无纎而不该理无幽而不烛识至明也彼方戢舌而独抗其议彼方缩手而独致其身气至刚也与六合而争衡纳万物而犹裕量至广也为小官时已如此矣譬松栢才拱把而磥砢节操已有高耸千寻大合百围之势识者率以宰辅目焉至其尹上京而登政府也辨匿姓之书而全百千之命于危疑之际止徙墓之请而安亿万之魂于防漠之间以至寛市易之逋措曲狱之刑下膏泽于旱暵可忧之时排奸邪于根本难拔之地其他盖不可以悉数是其才识气量能使普天之下无一夫不获者明效矣匪朝伊夕入秉鸿钧弼亮圣主比隆时雍其又将不止于此岂区区敛其施于一頖宫哉况督府千里之内官吏待之而裕其职业农夫待之而裕其耕耨百工待之而裕其斲削商旅待之而裕其阜通非特頖宫之士愿深而望切焉子之所言何异楚人亡弓楚人得之犹有楚国之限者也浩窃复日客前之所贺浩者出于私情故専在一身而遗頖宫今之所以辟浩者归于公议故博及天下而略頖宫浩虽鄙人亦粗晓于斯二者独以頖宫为言则庶几所谓思不可出其位之意也孟子谓公孙丑曰子诚齐人也知管仲晏子而已矣浩承乏于扬之頖宫者也知頖宫而已矣不亦可乎客旣退浩因记其言今辄书以叩将命者恭惟知府左丞资政矜其愚而恕其罪不独浩之幸也一方多士之幸也浩属以职贱拘文不敢越境外谨遣诸生持书前迎台斾干冒钧严浩下情无任背汗肌栗之至
　　上蒲左丞书
　　浩尝读泮水之诗窃思古先哲王之于诸侯裂地而封之疏爵以贵之井牧相错沟涂从横提封之数或五百里土至广也黔首横目倚走伏趋蜂起蚁聚各脩其业民至众也典则轨度政令赏罚详要先后罔不即叙法至良也参伍众辅设传陈置尊卑乗承交赖以济官至备也广土待之而后守众民待之而后理良法待之而后行备官待之而后功以致外治以蕃王室任至大也戴冕被服慿几南面目指手挠莫不风动而皆至权至重也操重权当大任董正备官举良法而措之巍然广土众民之上力回丘山气变寒暑顾何为而不可况其凌夷以及春秋之际而狙诈相笼虎暴相耆以自取胜者十国而六七则其为尤无不至亦势使然而鲁侯乃独勤勤恳恳以脩泮宫为务诚知所先后者宜其诗人颂之以耀后世而垂不朽欤诗曰淮夷攸服淮夷卒获憬彼淮夷来献其琛泮宫旣脩矣每以骄逸猾夏如淮夷者犹不止攸服而遂至卒获不止卒获而遂至来献其寳其所临莅之国人尚安有不革心易虑以从其所好者乎记曰化民成俗其必由学此之谓也浩读诗至此盖尝三复其言收视屏息想见鲁国之盛恨不生斯时偕其国人从公于迈以承匪怒伊教之赐而底于成就如藻茒生于泮水者可采以荐羞也所自幸者全形躯具耳目不残于聋盲跛蹇而儒衣儒冠获取是诗而读之以想见其盛而已矣夫简编所载直古人之糟粕尔所以润泽而行之者不可传也取而读之想见其盛亦足为幸则夫亲遇其所以然者其幸可胜计哉恭惟某官禀灵峻岳作瑞昌辰简在帝心夙跻膴仕代言内职文配两京总辖中台功昭九叙方将宅百揆均四海越丙魏而掩姚宋以追复阿衡之美而遽以均劳暂去廊庙载膺天宠易镇大邦稽之前载武公由卫国而后相周黄霸由颍川而后相汉则阁下之正台席执鸿枢亦由扬州入矣今之扬州虽与禹贡所言者异然实古上公之国而学则泮宫也天子命之敎而为之者也圣朝留意为学自熈宁逮元丰七闰之间再扫其弊而新之首辟廱旋及四国而泮宫之制则具辟廱之体而微者命官主治在东南盖无几而扬居一焉浩浙右鮿生龊龊自整非能解頥折角从横而无双也偶因试可获处是职正在使节之下而茷茷之旂蹻蹻之马浩行遂拭目而视哕哕之鸾昭昭之音浩行遂倾耳而听岂徒以慰希企大贤瞻仰余光之诚而已且期与多士沐浴道德之敎以药偕生之疾则浩前所谓其幸不胜计者此也它日泮水之颂不独在鲁侯而又在阁下矣


　　道乡集巻二十一
　　钦定四库全书
　　道乡集巻二十二　　　　　宋　邹浩　撰书
　　上郓帅蒲左丞书
　　浩窃恠武王疾周公作金縢力祈以身代之及孔子疾季路请祷则弗之许夫周公孔子圣人也圣人岂有两心哉使祈祷之事信有益于疾耶皆用之可也信无益于疾耶皆不用可也奈何殊涂异轨一至于此乎浩尝质之缙绅先生之论则以谓周公之事所以为亲孔子之事所以为己为亲为己故当不同以其説求之古人其制行虽不同要之凡为亲者举皆周公之心凡为己者举皆孔子之心也是故孝如曽参仕不择官贤如毛义喜见捧檄况其减于此者其不以为己妨为亲灼灼明矣虽然向非缙绅先生亦孰能察其所以然之故哉浩浙右之鄙人也前此五年阁下由亳社移维扬浩适以教官趋事崇重方是时阁下以股肱大臣分明天子一方之寄乃恳恳焉降顔屈体以接多士惟恐有不获其所者部吏之贱徃徃争出所长以幸生成之造顾浩初无一言自表者岂诚藐然无情哉不惟自省亡竒无以动阁下之一盼抑亦为已有成比焉故勉强行之耳今者伏值阁下与太山对峙乎东国四民百姓恃以帖泰以家君义获防部吏之数天其或者有意于冷族乎何数年之间父子相后先而托庥庇也重念家君行年五十有二矣命屯事左戢躬选调属者诸公灼见无他为之动心相继论荐譬如掘井已及九仞譬如为山裁亏一篑为之子者方且袭前日之迹如秦越人相视焉无乃乖古人所以为亲之心盖不可以履后土而戴皇天矣况浩待次庭闱脱然事外殆储子得之平陆之秋也是以辄敢特书冒进台屏古人有言曰彼一时也此一时也讵可同哉又曰古之人所以大过人者无它焉善推其所为而已善推其所为者举诸心而加诸彼之谓也伏惟阁下察其为己为亲之时不可同而特推所为使入甄陶之内不至几成而败之以抱恨于无穷则单门父子所以图报盛德之万一者何如哉诗不云乎中心藏之何日忘之
　　求知军荐书【代都曹】
　　某尝闻搢绅先生之论以谓大丈夫不仕则已如其仕也不为宰相必为刺史太守噫此言岂慕世之纷华盛丽而发哉夫贵隆富溢赫赫如宰相固足慕者并以刺史太守为言何欤于是知其所慕不在纷华盛丽而在志之获伸道之必行也且刺史太守北面受命分天覆之广而师帅其民其大或逾千里而小者戸口犹数万计其所以志伸而道行将在诲其子弟而殖其田畴乎将在伐其枳棘而遏其蟊贼乎使上之膏泽源源而浃下之萃聚熈熈而安狱常空而草茂狄不警而牦生以副吾君吾民之所期乎实有大于此者焉则舎举贤援能于僚属之中其何以加之传曰上臣事君以人中臣事君以身下臣事君以货以货者所务惟利而未必义以身者收功有限而不能博皆不若以人事君之为愈也则是其所以志伸而道行果无加于举贤援能者也某鄙人也志虽大而局于才短身欲前而扼以数竒回旋选调二纪有余非不知雪霜侵鬓筋力就衰而敛板折腰龊龊于稠人之后为可耻亦非不知脱冠解绶赋归去来挹古人之余风聊优游以卒歳为得计第以口众用广贫不自赡故强顔窃禄庶几寛衣食之迫今者伏遇知郡大夫以忠厚之德开济之材承流宣化之旧上简帝心来领是邦某获以曹掾备指令于履舄之侧阅一时矣愚且陋无补万一宜干摈逐之严而尚此代匮阁下之所以赐某良厚也然阁下自下车以来霁威俛首待士不倦方将择僚属之可者荐之以尽其事君之义以示志伸而道行如某前所陈焉则久寒之灰辄有意于复然旣槁之木独无望于再荣乎此某今日所以不知词语之所发毫楮之所书而足之遽登黄堂之上也阁下灼见其悃愊矜悯其间关特赐收采以备荐数使其九仞之功不败于垂成一驾之効猥偕于致逺则某之出选调而陟新秩盖有日矣不然何以逃越次躐等冒渎严重之罪侧躬俟命岂胜愧惧
　　上政府书【代都曹】
　　某闻书有之曰古有夏先后方懋厥德罔有天灾山川鬼神亦莫不宁鸟兽鱼鼈咸若又闻诗有之曰行苇忠厚也周家忠厚仁及草木窃诵其言想见其时太平一何盛也夫鸟兽鱼鼈行苇直动植之物至微者耳其性咸若其仁及焉况大于此者乎所谓万物得由其道万物得极其高大万物之生各得其宜宜此时为然又况最灵于其间者其有不获者乎其所以致此虽曰君圣道备妙与天地隂阳通流而无间然寅亮燮理亦由同心同德之臣辅焉区区后世方春而问牛喘犹有如邴吉旣秋斥梨花犹有如杜景佺治古之时当如何哉孟子称伊尹曰思天下之民匹夫匹妇茍不被尧舜之泽者若已推而内之沟中其自任以天下之重如此由此推之君臣各以其道交相济焉三代所以致太平之盛者也今阁下以真儒辅大政非尧舜之道不以经纶以称二圣亭育普天之意有识之士莫不交贺以谓诗书所美者非特传闻于古又将亲见于今间有一夫不获固不足以为太平之累其不获者茍有路自言而不以言亦何心也此某今日所以辄忘其贱而不知门防之严峻也某贱吏顷坐失入未决死罪蹭蹬州县分絶亨涂偶缘荐者可以磨勘尝控告于朝廷矣独以为太优而未之许是所谓不被尧舜之泽者也何则死不复生不可失也失而未决与已决者异而某之事又与凡未决者不同司戸非专以治狱为职一也随牒以出未尝讯囚狱成而还止签案尾二也犯者猥见同谋之人旣死遂规以自免官司因之不复穷治三也去官经赦久已数年始有特旨冲替四也以为情不可贷则诉理所谓事有未明实可矜恕旣自稍重减而为轻以为法不可逃则尚书省谓已十五年累经大赦旣令依无过人例施行以为失入未决两经磨勘已决三经磨勘方许申省取旨其事涉疑虑曽经递减之人然后各一次别自有法则某之事有未明不可谓不涉疑虑重减为轻不可谓不经递减以为前此无例不可遽行则黄陶失入已决死罪已减一次磨勘其例甚明又其失入已决于法为重某失入未决于法为轻重者减之轻者已为太优窃恐于律举重明轻之义有所未安夫罪疑惟轻帝者之治也刑罚之疑有赦王者之治也使某之事诚可疑者尚冀庙堂之上仁以权之使侥幸于帝王之治况本之以情程之以法参之以例了然无可疑者乎独以为太优某窃惑之且天下之所取平与所取信者法与例而已矣荀子曰谓有法者以法行无法者以类举是也有法有例其事虽优不可得而已也无法无例其事虽杀不可得而行也诚以某为太优而不可行则黄陶尤其优者而独何以行之某观吏之该磨勘而不得志以去者多矣其后任或不以举主或再以举主竟获磨勘某今黙黙以去而不自荐一言则后任之还于是二者定孰从邪从所谓再以举主者则与失入已决何以为异从所谓不以举主者则初无指挥何以为防伏望阁下推伊尹任重之心使某无慊乎夏周动植之微则不胜幸甚不胜幸甚孟子曰至诚而不动者未之有也不诚未有能动者也某之诚至矣阁下果动心否乎冒渎钧严背汗流踵
　　答何道乡书
　　仆鄙人也朅来礼义之邦与多士游且三年其掩关扫轨夙夕简编富贵之人求识其面而不可得凛凛志节不愧所谓一国之善士者仆于阁下归心焉阁下察其心而与之厚亦有日矣朝来人持书与谒偕入视其氏名阁下之氏名也疑之比坐展巻灿灿千百言初不指摘其谬如古责善之义但欲见其所谓孟子解者重可疑也何则圣人之道其不可以口耳授受也久矣必其反身而诚如顔子之未始有违也则将释然曰万物果备于我也果取之而左右逢其原也其不得已而托之于经者果不予欺也其与尧舜禹汤文武周公仲尼斯异世而同处矣况孟子乎奈何弊弊焉期合辨説又着以为解与名家之儒争譊譊也顾以分职适在頖宫不能以不言之敎啓悟学者使其黙而成之又不能泛泛其间为桔橰为脂韦以掠誉而去姑取其言之训诂以解嘲乎太仓之粟而已每旦鸣鼓就席环顾在列之冠屦未尝不腼然汗下也殆所谓恶醉而强酒者也岂得已哉阁下学以为己信于一方固宜坐进此道以追捐书之真风今乃不耻俯首踵门而求其解此仆所以重疑于阁下者也虽然阁下分不投迹于富贵之门而所以待仆者其勤若此安知非爱人以德之意乎将如世之贤医必察病者之声色而诊其脉然后发药以起其废乎诚仆之至愿也谨当编录以凂斋几区区先此叙谢
　　上胡宪求迁学书
　　某到学之日升堂见诸生顾两庑皆隘陋已而相与周视庖湢之类则又不得与两庑比因诘之曰防阳名邦士大夫以道德功名垂方册者歴歴如列星丽晴天至今为天下想慕学乃如是耶朝廷选守又多台阁之旧有猷有为旣以信于天下曽不知化民成俗必由于学而乃忽之不问邪诸生合而对曰此多士意也懐之久矣郡守之来有席未及温慨然自欲新之者有因见白而后欲新之者然终莫之能新也盖因旧而举则不惟地窄难广不足以充规模抑亦狱据其左非所以崇风敎必迁而可则莫如州之东南隅以隂阳家言之防方也最利建学然面提刑司在焉幸而委废弗居且十年但以前日诸公不纳其説此所以欲新之而未能也某闻其语退而窃访于识者以求诸公不纳之意或曰朝廷将还漕司于邓则提刑当复居于此不可为学或曰提刑行部至此必舍以聴事不可以为学或曰后圃多橘歳租于民以给胥吏之费不可以为学是三説者浩尝思之二司所在朝廷旣以为宜安有辄然复徙之理前日纷纷直主者自疑尔阁下所饫闻而所亲见也其説不可用明矣行部至此固有行衙漕使居之不以为陋则宪使似亦可居况按察虽久不过浃日何必旧司始为安便其説不可用亦明矣橘利旣以给胥吏之费无名罢去诚不可学钱粗有余视民歳出之数就出之则其利如初其説不可用亦明矣阁下久在朝廷一旦出持使节舆议郁郁不快上聴政以来每发德音尤在人物且多采舆议徃徃公卿未之知者一路入州岂能更挽阁下于朝夕间哉是以迁学之説浩不敢徐以闻左右浩虽愚亦阁下之乡人也参侍几席早辱知遇阁下必不以今日之事疑浩为犯分文恭公所至州首兴学校厚诸生而师诲之因以取高第登膴仕者甚众搢绅先生以为美谈阁下克肖先德旣已取信于上而浩之亲炙又不为无日亦不敢以今日之事疑阁下为难请阁下试留聴焉审以浩言不妄时为施行一方士大夫且将以阁下盛德载之文字刻之金石耀之子孙与学偕无穷不亦美乎传曰时者难得而易失阁下为提刑吕公为郡守而浩适以罪承乏为部吏以获进是説真其时也惟阁下赐之毋使识者重起易失之叹幸甚幸甚
　　答张子发书
　　浩啓承谕华严奥旨非超然深造何以臻此钦服钦服序云非有分段次第以致力也当作一句正谓非以力致以见自然而然尔十信在未悟之时十住至十一地在旣悟之后故十住之初名发心住谓心省发而然也若心未省发虽上上根器犹在途中何由住佛所住乎神发心功德品可见奥妙譬如种木方其未成之时即封培灌漑有分段次第力致之事及其旣成之后即枝叶华实皆自然毕生矣所谓非有分段次第以力致者此也所以无分段次第正谓自十住至十一地都是一法盖一念相应一念成佛即无量法门一齐证入以见悉皆具足焉但予发不分悟与未悟通指十信为言而序于信极而悟防自十住为始故有未契余与来示悉无异处证引孟子得之矣自得乃悟异名但其序乃无序之序不可以序见也孟子曰自得而后居之安居之安而后资之深资之深而后取之左右逢其原其意尤可见若十信十住十行十回向十地十一地盖名数之妙经中自具细观之可也若其不可以精粗期焉者则在定慧照之而已庄子曰去小智而大智明安得忘言之士而与之言哉以此倾向尤倍常时
　　又
　　学居严出于省定诚不便然比之去亲五六千里者岂不倍万乎以此权之可安也人坐胶胶扰扰谁能勇猛抽身孑然屏处如许久今旣不可从事于外便可从事于内回观反聴超脱乎攀缘之境而自已加来歘然出见则永刧之能事毕矣其为利益可胜言哉一旦出戸庭与物相将迎却思此时方知为未易遭辄恃分好乃及于此浩上
　　与钱弱翁论春秋书
　　浩愚且陋且两窜炎荒困于瘴疠之侵凌曩时好书之心薾然怠矣比防上圣宥以生还戴恩奉亲之外得从乡先生长者游庶几因此复自勉于万一敢谓左右推与过当不俟再见即以所着春秋传例告焉继宠以书以总例五篇示之使由此以知述作旨不胜幸甚不胜幸甚夫经有春秋犹天下之春秋也天以春生以秋成而万物由之以各正性命至于今未尝已也春秋果废乎世人之类多致疑于其书而不知君君臣臣父父子子自名分以来莫或可紊者乃是春秋之实也左右独得孔子之志于意诚心正之中操以验诸儒之説其孰得孰失旣已判别如白黒在前又从而去取以辅成传例且曰天旣不复再生孔子传例虽成岂敢必望有知我者是左右之所以自任者如此也又曰未死之前决湏上进未敢以全帙示人恐贻不敬之讥且左右之所尊君者又如此也然则春秋大法之所在左右非直言之实行之矣浩何幸乃获受赐于今日以自幸也本欲造门拜谢偶亲賔继至及少休复苦足疮以故悃愊之情不免借毫楮以彻聴惟高明亮之
　　答毛彦时宣德书
　　比烦荐顾偶出皆失迎见继承恵书正疾不即为报悚佩何可胜言霜寒伏惟文履动止清福浩脑后浮肿几成疮正坐不知卫生之术果有得而勤行之自能飞泉于旱暵之时赤地于滂沱之日隂阳为吾所转矣岂复有火上水下不交济之患哉此身未能无疾安敢有意于人或者之説固未深察而左右指以为魔亦过矣虽然不缘感疾不闻妙论则所谓魔者乃吾善知识也投身火聚顿获三昧无媿于前脩幸甚幸甚若所谓华蔵则虽强欲为左右开吾喙属犹甘草大黄未暇也区区谨啓
　　道郷集巻二十二
　　钦定四库全书
　　道乡集巻二十三　　　　　宋　邹浩　撰疏
　　谏哲宗立刘后疏
　　臣闻礼曰天子之与后犹日之与月隂之与阳相须而成者也天子理阳道后治隂德天子聴外治后聴内职然则立后以配天子安得不谨今陛下为天下择母所立乃贤妃刘氏一时公议莫不疑惑诚以国家自有仁祖故事不可不遵用之耳盖皇后郭氏与美人尚氏争宠致罪仁祖旣废后不旋踵并斥美人所以示公也及至立后则不选于妃嫔必选于贵族而立慈圣光献所以逺嫌也所以为天下万世法也陛下以罪废孟后与废郭后实无异焉然孟氏之罪未尝付外杂治果与贤妃争宠而致罪乎世固不得而知也果不与贤妃争宠而致罪乎世亦不得而知也若与贤妃争宠而致罪则并斥美人以示公固有仁祖故事存焉若不与贤妃争宠而致罪则不立妃嫔以逺嫌亦有仁祖故事存焉二者必居一于此矣不可得而逃况孟氏废黜之初天下孰不疑贤妃以为后及读诏书有别选贤族之语又闻陛下临朝慨叹以废后为国家不幸又见宗景有立妾之请陛下怒其轻乱名分重赐谴责于是天下始释然不疑陛下立后之意在贤妃也今果立之则天下之所以期陛下者皆莫之信矣载在史册传示万世不免上累圣德可不惜哉可不惜哉且五伯三王之罪人也其葵丘之防载书犹首曰无以妾为妻况陛下之圣高出三王之上其可忽此乎万一自此之后士大夫有以妾为妻臣寮纠劾以闻陛下何以处之不治则伤化败俗无以为国治之则上行下效难以责人孔子曰名不正则言不顺言不顺则事不成事不成则礼乐不兴礼乐不兴则刑罚不中刑罚不中则民无所措手足夫名一不正遂至民无所措手足则其害可胜道哉尤不可不察也臣伏观陛下天性仁孝追奉休烈惟恐一毫不当先帝之意然先帝在位动以二帝三王为法斥两汉以下不取今陛下乃引自汉以来有为五伯之所不为者以自比是岂先帝之意乎是岂继志述事所当然者乎此犹公议之所未谕也臣观白麻内再三言之者不过称贤妃有子及引永平祥符立后事以为所咨之故实臣请论其所以然者若曰有子可以为后则永平中贵人马氏未尝有子也所以立为后者以冠德后宫故也祥符中德妃刘氏亦未尝有子也所以立为后者以钟英甲族故也又况贵人之系实为马援之女德妃之时并无废后之嫌其与贤妃事体逈然不同若曰贤妃冠德后宫亦如贵人钟英甲族亦如德妃则何不于孟氏罪废之初用立慈圣光献故事便立之乎必迁延四年以待今日果何意邪必欲以此示天下果信之耶兼臣闻顷年冬享景灵宫贤妃实随驾以徃是日雷作其变甚异今又宣麻之后大雨继日已而飞雹又自告天地祖宗社稷以来隂霪不止以动人心则上天之意盖可见矣陛下事天甚谨畏天甚至尤冝思所以动天而致然者考之人事旣如彼求之天意又如此安可不留圣意乎夫成汤圣君也仲虺不称其无过称其改过不吝高宗贤君也傅説不告以拒谏而告以从谏则圣臣虽至愚不足以方古谏者常念唐太宗犹有耻君不及尧舜之臣况真可为尧舜如陛下之圣而于身亲见之乎是以不敢爱身冒犯天威图报陛下亲自识拔大恩之万一而区区血诚尽于此矣惟陛下俯从而改之不以为吝则万世之下所以仰陛下之圣者亦将在成汤高宗之上矣岂不美哉岂不美哉伏望圣慈深赐照纳不以一时改命为甚难而以万世公议为足畏追停册礼别选贤族如初诏施行庶几上答天意下慰人心为宗庙社稷无疆之计不胜幸甚【丁未録云闰六月辛未诏曰朕仰惟哲宗皇帝元符之末是生越王奸人造言谓非后出比阅臣僚旧疏适见椒房诉章载加考详咸有显证杀母取子实为不根诋诬欺罔罪莫大焉其邹浩可重行黜责仍检防邹浩元奏劄子宣示中外其劄子云臣闻仁宗皇帝在位四十二年邦国无流离之患邉境无征伐之苦黎民繁庶万邦咸宁当是时可以嬉逰后宫非焦心劳思之秋也而谓宰相冦凖曰朕观自古乱天下败国家者未尝不因女子是以褒姒灭周妲己亡商朕之后宫女子巧媚百生朕未尝顾盼焉然则仁祖之意岂不欲垂裕后昆邪奈何陛下遽亡其业乎臣观陛下之所为愈于桀纣甚于幽王也杀卓氏而夺之子欺人可也讵可欺天乎卓氏何辜哉得不愈于桀纣也废孟氏而立刘氏刘氏何德哉得不甚于幽王也臣观祖宗有唐尧虞舜之德而陛下有桀纣幽王之行不识陛下寝饶安乎顷年彗出西方灾谴为大陛下避正殿以塞天变减常饎以销天谴宰相章惇谓陛下曰未足以损陛下盛德又闻江西数奏累年饥馑陛下责以宰相燮理之功宰相章惇谓陛下曰天灾流行无世无之且以尧有九年之水汤有七年之旱为解惇为辅弼忍发此言今闻陛下欲立刘氏惇之防也直谏而出惇之奸言使天下之臣共覩日月之光盛大之世不然祖宗百有余年基业将颠覆于陛下之手矣昔唐禇遂良諌高宗立武昭仪不聴叩头流血以笏置殿阶曰还陛下此笏丐归田里今臣谏陛下不愿归田里力农灌园为乱世之民愿脍臣心以献惇丐惇之首以谢天下于是以寳文阁待制新差知越州邹浩责授衡州别驾永州安置元符皇后上疏称谢并诏送史馆浩之本章绍圣间即焚之今降者蔡京使其党伪为浩疏也郝随使馆客作】
　　论宰相章惇疏三首
　　臣闻人主之职莫大于论相相之得失天下之危安系焉不可不深察也臣观丞相章惇方陛下躬揽之初亟从祠官擢登相位委以政事于今五年所宜夙宵竭诚辅佐以副陛下属任之意而乃徇情废理专务自营力引所私分据要路潜谋宻计妙若鬼神一有作为首尾相应惇虽不动声色而事已倐然济矣是以陛下之所欲用者正人也由此沮格而不得进陛下之欲来者忠言也由此壅阏而不得闻陛下之所欲推广者仁恩德泽也由此难于导达而不得均被于元元是陛下之志愿未获尽伸而惇之好恶莫不毕遂惇虽傲然自若以为人莫能窥而不知效已有不可掩者故论其燮理则水旱荐臻之燮异常论其表率则诞谩相习之风弥扇论其旁招则非趋附其门者弗用论其言动则虽凌侮毁骂而必为论其横身力荐之人则以罪窜逐相继而是论其尊君畏上之心则遇灾而处略不引咎臣歴观前古茍为相者有一于此轻犹罢免况兼有之如惇者乎此天下公议所以久沸不平而切有望于睿防也臣愿陛下上念宗社付托之计下思休戚之原防以干刚而力行之实天下幸甚
　　臣闻大臣之罪莫大于不忠不忠之罪尤在慢上而凌下此而可略何以师长百僚何以镇抚四夷何以副人主至诚笃任之意臣窃观章惇独相陛下久已六年天下不闻其勲德可称而惟见其罪不可掩盖威福者人主之至权也惟辟作福惟辟作威臣无有作福作威特以八柄诏王而已不敢辄预惇自独相以来隂倾陛下威福以快其爱憎之私不知几日而几人矣孔子曰惟名与器不可以假人人主犹不可以名器假人而况假人主之名器以济其私乎其罪一也礼不敢齿君之路马蹵其刍者有罚见君之几杖则起遭君之乗车则下入正门则趋尊君之故也又况君之士大夫乎尤冝以尊君之故待之矣惇则不然不问如何率以鄙恶之语侮骂摧毁借令士大夫诚有罪焉以其罪闻于朝废之可也诛之可也安有陛下所体之群臣而専以辱之为事惇果有尊君之心独不念投鼠忌器之喻乎其罪二也汉以燮异免司空唐以积雨罢左相为其不能燮理隂阳以充其职比年以来诸路水旱荐臻圣虑不于惇而责之将谁责而可虽陛下曲赐包容不以此罢免惇惇曽因此恐惧有避位之请乎陛下方且侧躬以应天而惇直傲然略不引罪其咎三也邉鄙用人尤当谨择惇曽不以朝廷休戚为恤惟力引亲旧分布要路表里相应以为持禄保宠之计其如所引之人欺诞自败何若非陛下灼见罔上之奸严行窜逐则误邉鄙事贻朝廷忧岂不甚乎其罪四也惇不务同心同德陪辅圣政惟以口舌较胜负于庙堂之上故人不问其忠邪事不究其利害但同列以为是者惇必以为非同列以为非者惇必以为是于是是非疑似之际则有私焉存于其间遂使国是莫克有定而希合趋附之徒乗以射利是以元祐之朋党方絶而后来之朋党又炽矣其罪五也惇之罪恶谁不知之然自京师至于四方莫不更相戒曰谨不可出口一出口则祸至矣夫陛下明目达聪所以求天下之忠言者非不切也天下不知赴陛下求言之诚而敢言乃畏惇独相之势而不敢言则惇何所为而不可乎其罪六也慢上凌下一至于此不忠孰甚焉陛下以其六年之间凡所敷陈于前者徐思而详察之则臣言騐矣又岂止六罪而已哉传曰论一相以兼率之使臣下百吏莫不宿道向方而务是人主之职又曰为人君者正心以正朝廷正朝廷以正百官正百官以正万民伏望陛下深念正朝廷之本无先论于一相防自宸衷行之以时上以慰宗庙临照之威神下以泽海防郁结之公议
　　臣近以朝廷之本无先于论一相曽具章惇罪状奏闻乞赐省察施行外天下公议又有大不平于惇者谓惇在元祐初诋斥先帝保甲之法以为非是其言甚力若以保甲诚不便不可行即惇在先朝固已为执政矣于政事无不可论者何不为先帝言而罢之乎安忍先帝陵土未干遽诋以为非邪其背负恩德可谓甚矣伏自皇帝陛下躬覧以来凡语及先帝者并行窜逐惟惇久置不问独相如初岂朝廷之典刑不可以行于惇乎盖自编类章疏及看详诉理文字以来其因语言上及先帝有伤陛下继述之孝者陛下亦不得而赦之不知几人矣其被先帝知遇者不如惇之深其受先帝委任者不如惇之重然惇有所见不建言于先帝临御之时而乃力诋于元祐纷更之际则其背恩负德尤不可与余人一槩定罪伏望圣慈特降指挥令于三省检惇前项诋斥先帝法度语言文字进呈出自睿防施行以示天下以释公议以慰先帝在天之灵
　　啓
　　贺吕左丞啓
　　优承天睠荣预国钧惟纶綍之诞颁罄华夷而胥悦窃以御嘉美之防虽上主之至权建崇高之功亦重臣之极虑况重光之委照方百度之攸新维清缉熈继犹判涣内揆百官之实任贤而使能外绥四海之情去苛而解娆绍成规于六圣追至治于三王顾兹克构之隆尤赖总纲之助时惟耆德克副眷求恭惟某官性萃天纯学优圣域洞未萌于识表包无外于量中以智养恬泯是非而化道与接为搆随左右以逢原式偶昌辰夙登膴仕代言西掖文章还两汉之风叅画右枢谈笑折四夷之傲度德宜跻于元辅均劳乃殿于大邦五袴之歌方喧腾于千里十行之诏忽颁降于九重深轸宸衷荐驰星使日月才瞻于咫尺股肱遂托于丁宁传导一人懐素雅宜于侍读整齐万事戴胄尤称于为丞人谋俱同国体増重岂止肃机于左辖盖正位于中台伫聆显防之行俯慰苍生之望终始协济有如伊尹之君臣功业相承无媿韦贤之父子某効官淮右获事台严曽无堂下之一言特荷牖间之独指侧闻明命懽愉实倍于众人言念弱材陶冶愿成于此日
　　谢吕运使啓
　　抱虚承乏曽唐最之蔑闻容众匿瑕荷祢章之漫及恩随幸至感与惭并伏念某牧犊陋资羮藜微族早惧沈沦于流俗常思髣髴于英躔周王作人丕变辟廱之制汉关弃传猥从俊乂之逰欲成器以未能忽文科而误中主民书于吴防未展寸长董敎法于泮宫继叨试可轩然师席固片善之匪冝蕞尔鲰生庶相长之多益况维扬之乡校实淮甸之贤关简编鳞袭而几无孑遗歳月驹驰而逝不我与誓以将迎之暇不荒讲习之勤羣经之所以幽深诸史之所以博洽爰逮颛门之学纷如百子之书悉皆口诵而心惟冀或月将而日就道德性命造黙黙之忘言治乱兴衰究寥寥之已事用居今日不愧古人虽自处以迪兹顾当官而何补岂如他职号曰亲民各戮力于犹为能有功于州县以是相凖益见无堪宜其推毂之弗加重以守株之太拙非礼勿动未尝摇尾以乞怜在邦必闻每戒枉寻而直尺忘懐白论第顾清谈奈何迂疎辄当鍳拔不求而得克昭特达之知曷为其然时乃大公之道伏惟某官天资忠厚人物优隆果益振于家风动有称于圣世霜雪旣降坚一节而不渝金玉其相掩羣材而尤异辄自中都之佐荐膺外寄之权彻民隠于九重荐可而替否布君仁于一路解娆而除苛老奸胆落而潜以自新良士顔开而喜于托庇茍见其善忘贵贱之是分必论于朝俾滞淹之获振越惟堕弱尤溢分涯初无鬷蔑之一言特辱法真之独与邹衍奋而吹律寒谷逢春伯乐过而回眸疲驽増价某敢不饬前言而永践致术业以大成见于云为或发胸中之蕴期于异日上酬门下之恩
　　谢闾丘提刑啓
　　鮿生无取旣托芘于二天山量有容复抗章于一鹗为幸如此戴恩何穷伏念某禀性自天力学为己有柴愚参鲁之蔽无回仁赐辨之称偶得桂于一枝遂聨名于百吏佐治剧邑未施丝粟之劳董敎泮宫继述权衡之选安能发道德之妙而迪后觉姑欲因职事之间而成乃躬况在维扬实居善地简防咸备不至编蒲而借观气血方强肯甘昼寝而愿息几覃思而骨立每成诵而齿摇濡毫属辞虽未贵洛阳之纸穷经读史殆已成安定之淫不察者罪其乖当官之宜见知者取其有异时之待顾两涂之必出斯众口之难同自非仰恃于并包何以俯逃于诘责退循优幸固溢分涯乃若荐扬敢萌觊望忽大恩之误及抚小已以何堪此盖伏遇某官性萃天纯学潜道要令问蚤驰于圣世丰功允协于人心临千里之邦尤着文翁之善分一路之寄克隆定国之评方上主之重光宜妙选之在迩凡有为于封部皆愿出于门墙稽扬雄之言孰是不求而得者念孟轲之戒莫若脩身以俟之岂谓牖间之详规猥逮沟中之遗防载惟平日尝荷霁威略公卿待下位之仪尽君子进晩生之义歳时虽积燥湿不移更首举于众员用曲明于厚意诚见其可不惟独赐以吹枯先为之容抑亦旁求于推毂生成一介终始兼全石皷有声发自蜀材之叩牛铎何用获充晋乐之资某当戒摭华而莫为敢期入室而深造必形诸外或无媿于真儒不忘其初庶少酬于盛德
　　贺黄司业啓
　　伏审懋膺天睠易总贤关将振斯文称快有识窃迹前事灼知抚世之昌衰匪降自天允系育材之得失运归先帝绍本成周遂丕变于辟雍期开明于道德京师首善遐迩从风虽持论皆根而絶刘氏之异同然属辞竞靡而几枚生之骫骳穷经者则罕通信史知古者则或蔽来今志大才优各号一时之秀名驱利诱谁为百链之刚凡此云为尤资啓迪况继明之委照方庶务之交脩欲其行艺以大成是用师儒而慎选恭以某官性储天粹学造道心取上第于妙年续微言于近世莫可涯涘湛如千顷之陂有所设施式偶半千之运擢由剧邑入賛宪台许国灭私而正直凌霜危言决谬而贵权敛衽益厚重瞳之顾就更六学之师贤者昭昭岂独聪明之是训多士济济即观定应之俱全某浙右鲰生圣世贱吏念文疆之誉而钦闻滋久顾元礼之门而欲登末由猥分职于泮宫正托身于属部虚中承教尚乖亲炙之期广量匿瑕敢觊庇庥之幸
　　谢何提举啓
　　散木曷施宜匠伯之不顾青芝可用荷医师之无遗服厚赐以非常抚蕞躯而増媿伏念某材资朴樕问学荒唐实孔门之细人异周室之多士聨名桂籍偶起桑枢瓮牖之间分职泮宫殆比尘饭涂羮之用旷日弥月极虑屏心化藿蠋以何能焚膏油以自饬循法而治虽未踵于前脩逐兽者趋肯或回其素守迹扫公卿之馆分投贫贱之区白雪阳春徒言寡和高山流水固有知音事岂出于用情恩实深于刻骨此盖伏遇某官望隆清议节着昌朝追行藏于古人挺忠厚于今日莫知作上而作下一贯穷通资于事父以事君两全忠孝即膺妙选入践华途乃汲汲以援能罔间间而核实肆是葑菲之陋亦尘衡石之公剑秘地中遂发函而炫目桐焦爨下俄合雅以成琴顾惟并容何以报称戒处其薄誓资之深一以自持万无他慕必形诸外茍无慊于吾儒不忘其初庶少酬于盛德
　　到任谢蘓尚书啓
　　师儒之任盍妙简于真贤蹇浅之人猥荐承于休命朅来官守仍处部封惟幸防之非常但惊惭之倍积伏念某江郷末系瓮牖寒生附凤攀龙虽妄祈于逺到画虎刻鹄几取笑于无成因缘误入于泮宫邂逅久留于淮甸抠衣戸外焉能随叩而钟鸣著录数中谁是有闻而蠋化顾蔑可书之最宜于警众之刑不失一同已出大钧之造复亲六艺岂徒旧物之还况公朝之清明尤敎官之选择傥匪簮裳之名士必湏丘壑之逸民爰交荐于公卿始获司于庠序静言忝冒只益感铭此盖伏遇某官卓荦大儒主张名敎谓化民成俗当谨于本原而开门受徒实难于模范茍瑕疵之可掩皆陶冶以无遗乃若至愚蚤防盛德不假先容于绍介遂成接武于门墙运匠石之斤力去已漫之垩发醯鸡之覆使窥未覩之全重叨月旦之评以信朝廷之士致兹考下亦在彀中右诗左书岂特诸生之是慰知新温故抑欣素志之将成冀无屋鼠之熏更赖庆云之恵遥瞻龙坂徒罄葵心
　　谢王运使启【同前】
　　茍瑕疵之可掩皆奬拔以兼收是致庸违再叨器使重念某顷防召旨例合试言惟今司卫之上卿适主当时之文柄辱其顾异独以名闻安知此日之备员又托行台之大芘事非敢望天实先容许靖更评旣子将之同趣王澄所自谅夷甫之无疑方拘黄绶之间犹阻青天之覩遥瞻龙坂徒罄葵心
　　谢宇文运使啓【同前】
　　茍瑕疵之可掩皆挽引以无遗乃若至愚尝辱盛德假以图南之便使逃逐北之羞非安定发端孰信太冲之善惟昌黎见顾遂増僧孺之名是致此时再霑优泽重念某一违绛帐屡骇流年不闻玉麈之清谈殆作醯鸡之在覆岂知承乏窃托公庥昔类汝南旣荷子将之鉴拔今来许下更烦文举之保全正尔拘留尚稽亲炙仰止烛光之照不胜蚁慕之情
　　贺蘓左丞啓
　　伏审光奉明纶峻跻左辖伏惟庆慰恭以某官熈朝硕德名敎真儒纳今古于胷中掲表仪于天下风波作险元自任于虚舟霜雪凝威终不移于壮节式繄帝赉入副民瞻绍堂构以穹窿协股肱而便利久虚一相方注意于畴咨分处二丞谅难渀于刻漏某夙谐亲炙仰辱题评窃闻播告之音实倍等伦之喜羁縻泮水虽乖贺庆之诚钧治普天亦幸歳丰之赐区区此意喋喋奚穷
　　谢韩资政荐讲读科啓
　　十科简拔冝先四国之英一介颛防缪辱三人之数揆之清议秖以愧心窃观访落之初钦奉思齐之训集元老于岩廊之上沛厐恩于率土之中谓持盈守成虽已明于操术而设官分职尤当务于择人用恢荐举之科参防贤能之实着于甲令防自近班旣因习于累年颇发挥于多士惟时讲读实迈等夷大或供奉于西厢小亦表仪于东序顾兹显选繄厥先容傥非德厌于人心孰称名闻于帝所某才非絶类学媿逢原卒歳穷经第守先王之迹嬴粮就傅不升夫子之堂故钩深难冀于解頥而决谬讵臻于折角莫悮武成之去取重疑夏五之是非有意绳愆无从究妙方贾山之涉猎虽曰同归视井丹之纷纶终然异趋矧冒师儒之任朅来礼义之邦适近台躔数更歳律早觇龙门之高躅晩依熊轼之下风重轻宁逭于权衡沙汰分同于瓦砾岂期海纳猥赐衮褒此盖伏遇某官事君以人好善忘势以进退百官之余力而区别羣类以生成万物之初心而仁周一方风声久动于幅员士类咸希于题品肆是荒唐之贱独何幸会之殊仰服至公俯盟丹悃茂对设科之意载隆稽古之谋温故知新肯徒托于空语舎生取义庶少见于能行不为名敎之罪人兹乃异时之报德
　　与交代李教授啓
　　伏审回车民邑就席儒宫显疏北阙之恩来助西州之化恭惟交代某官龙门世系鼎角英姿文参才子之华学擅名家之富耻如德裕不力战于寒生雅继表臣遂收功于丽赋美玉无施不可莫鎁难与争锋未羽翮于岩廊聊楷模于泮水顾惟朴樕久偃徽猷一旦交承岂但瞻于眉宇它时善诱将见掩于疵瑕欣抃实多敷陈罔旣
　　谢韩资政啓
　　荐扬僚属虽云每歳之常施及单微实自至公之赐顾非其称重以为惭窃以圣世搜材曲尽网罗之实官师奉令亦合中外之殊茍持平不紊于权衡则成効自隆于堂陛以兹报国所谓上臣迨弊起于末流继风移于寰宇贤非子况干求奚啻于两人节异伯鱼贿赂更纷于匹马目随时而青白论逐势以高卑多方巧图一切市道遂使邦家之计举为门戸之谋仕涂安得尘清识者或至泣下某乾坤弃物冠带愚夫徒步寒乡旣匪公卿之裔抱饥卒歳又无豪右之资勉奋发于简编迄防茫于器业因仍学校荏苒冬春动辄瑕疵分从摈斥岂意抗章之目猥充入贡之员静言思之有自来矣此葢伏遇某官心凌氷鉴道絶町畦谓天盖高惟慎独可以无媿事君尽礼必灭私方能不欺茂对周王之作人莫如孔子之毋我庶几薄俗因以回心致令寡与之资不蹑多竒之迹十科核实昔已荷于包荒百里分民今复叨于委寄始终特达委曲生成敢不坚夙志以终身佩六经而务道出处语黙不为吴国之小人南北东西知是韩门之故吏仰酬高义请事斯言
　　谢蒋提刑啓
　　职缘歳举载扬推毂之谋幸与春来猥入充庭之选仁恩曲被媿汗交并窃以法座据中尤急万方之士绣衣环外共裨四目之名爰循按于部封用博求于人物本以周王之六计参诸庄子之九言日月旣更真伪莫夺妍媸一判如氷鉴之难欺轻重相形信权衡之弗紊蔚其所举厥有可观助成大厦之勲克副连城之寄顾如某者自视阙如少长诗书冀超然于流俗支离文行迄瞠若于名家久横席于泮宫徒素飡于廪粟焉能为有无所取材仰惟总核之严尽在澄清之数敢期一旦抜自稠人遡天路以飞章俾偕升而改秩此盖伏遇某官达不离道公尔忘私陋臧文窃位之讥厉杨震辞金之节虽逺将于使指如宻侍于威顔所以搜材莫非为国肆是葑菲之质实同桑梓之邦谓古人无心虽父子犹闻于汲引方天下有道岂郷闾重顾于嫌疑端令市义而匪人且异谋身而欺世致兹特逹施及单微矧当不避于渎尊窃欲求伸于知已愿易甄陶之赐就加贫贱之交孰谓初心不移终挂徐君之剑更使同升于上曲成公叔之文施益重于丘山力奚胜于朝夕誓坚夙志力务真儒时有去来顺适穷通之序道无今古务崇忠孝之风没身不累于品题他日敢言于报称
　　谢丰祭酒赵司业启
　　分职泮宫初无誉问奏书天陛骤辱褒扬莫知所从重以为媿国家恢崇学校选置师儒非徒表率乎豪英因以扩充其器识虽化民成俗未必皆变于古风而以道事君或可仰裨于圣治就令官长阅以歳年傥灼见于贤能遂亟闻于名氏故凡品目必协公言岂伊一介之防猥预八人之数遡龙门而愿进未陪文举之步趋托邮置以输诚复谢穆之之竿牍矧已緜于三载曽何补于诸生分合黜幽反防荐可此盖伏遇某官道惟善贷心不遐遗助建明堂亦兼收于扂楔参承大祭岂无待于菁茅广推报国之谋施及备员之士敢不勉尊名教窃慕眞儒并合纸上之陈言本非夙志领略域中之大道或在他时用袭人间不惭门下
　　谢翟司啓
　　备员外邑已逭诋诃献可中朝更烦收録退惟幸事但有腼顔伏念某托业儒流脱身民伍才非文木难回斤斧之心名类劳歌不入簮绅之耳适防龙门之峻并容鼠技之微早与诸生同集楷模之内晩缘召试独専藻鉴之私一为泮水之行九换歳星之次衔恩未报有志空存敢期还位于辟雍重以抗章于旒冕坐令寡偶不败几成此盖伏遇某官人以事君道惟济物谓世俗方趋于权势故急在单家谓贤能必务于招延故兼收曲士肆是品题之数旧承许与之言非出干求盖由恻隠已分相如引去莫偿异日之城不图季子来归自挂初心之剑旣椎轮而创始又推毂以成终功无慊于为山择有殊于弃井敢不视其所以钦乃攸司尝于黄巻之中备见昔人之故辙愿以白圭之志永为涉世之元庶几万一于眞儒少答再三之宠恵




　　道乡集巻二十三
　　钦定四库全书
　　道郷集巻二十四　　　　　宋　邹浩　撰啓
　　贺蘓丞相啓
　　伏审妙简帝心显陞宰路白麻诞布黔首交欣窃以汉盛孝文贾谊未忘于出涕唐推贞观马周犹为之兴嗟盖深忧常伏于隠微而致理必思于长久用能有济以冒无疆维时眞人绍隆寳构歴鉴百王之躅逺追二帝之风持盈守成固已严于操术防微杜渐方有赖于同寅故宜命世之贤来相兴隆之运恭以某官楷模天宇冠冕儒宗读书五车曽不忘于心落笔千牍若借书于手为今武库振古元世或殊涂争以景山为通介道惟一致自全伯始之中庸蚤识拔于圣神久回旋于内外隼旟龙节清流日冀其来归凤阁鸾台公议共嗟其萦滞孰测上穹之意曲为授任之谋驰骛聪明多甘井之先竭安恬义命独大器之晩成遂由纲辖之聨峻陟钧衡之重纳君于道继为宋室之良臣开国以还首作蘓门之宰相力绍周唐之家法比隆稷契之勲名若稽治忽之原视听声形之表凡于社稷预入经纶将见号寒啼饥罔一夫之不获进贤退恶俾四海以无虞隂阳协序以成和戎狄投戈而纳贡不擅一时之誉直图万世之安无媿紫宸永光青史某性非语上学媿知新宿窥夫子之墙曽动老耼之眄扫门求进虽无魏勃之机心称咏得贤犹有王褒之故事怅西州之匏系遡东阁以天遥莫谐接武于賔行徒贺扬廷之制下
　　谢胡右丞启
　　江都旷职旣逃警众之刑长社备员复据横经之席拜恩优渥抚已惊惭窃惟平治之时亟敦政教之本京师首善辟雍丕变于兴王遐迩承流泮水遂严于列辟集一国之善士阐六艺之防言爰逮颛门离合之书与夫歴世昌衰之迹皆欲甄明其得失用以博洽其见闻庶器业之兼隆获贤能之继出化民成俗岂徒风动于一方以道事君或至泽加于四海所期如此设官实难必须豪杰之材始称楷模之任某幼不岐嶷长更防顽挟防读书素乏解頥之説防笔和墨竟无遗纸之词窃妄意于攀龙故服勤于刻鹄夜而计过惧多媿于幽明义以束身敢自荒于防耻顷类涂羮之戯冒登桂籍之荣敛板堦墀未施劳于剧邑曳裾庠序俄掌敎于名藩化藿蠋以何能但社鼷之有托坐縻三歳讫无最之可书移宰一同方待次而为治岂期旧物荐及鲰生舍民社倥偬之繁从斆学优防之乐况今妙简尤号清明以文行荐者虽曰甚多中师儒选者盖亦无几胡为望外辄在数中此盖伏遇某官卓荦人间表仪天下昔潜一室志已熟于经纶今处四隣恩遂周于动植曽是衣冠之系适同桑梓之邦去越犹喜于似人居楚寜忘于用赵以许允之典选且取于乡在贻逊之当朝肯遗于旧是致瓦砾之贱亦防陶冶之私某敢不益励初心务崇名敎彼我相长茍脱迹于敝人穷通自如冀比肩于善士仰酬盛德决在异时
　　谢绛州李大夫啓
　　比者到吏部伏审知府大夫任淮南运使日曽奏举某充职官亲民任使某今来遂获移带上项处所者收之人后实出至公黙以名闻尤为高义荷推扬之特达増惭惧以无穷窃惟近世之荐人殆以私计而成俗愿售者或求而莫获不求则具贤鲜遇于知音抗章者必显以为言不显则厚意反疑于虚发由之寖久习以相安其弊因缘而生所为益甚于昔奸谀自献岂殊清旦之攫金徴素继来全类交易而为市旣无以副刺举之责又何从观逺近之臣此士风所以陵夷而识者为之泣下傥非力图于救弊孰能拔异于斯时爰有可人以当殊愿如某者萎蕤弱质轮囷弃材附凤攀龙虽望期于逺到画虎刻鹄几取笑于无成朅来淮海之邦叨据师儒之席旋由幸防遂托庇庥属帅坐之遽移烦使车之暂摄每获随行而望履未尝请间以曳裾巻舌众中分作不鸣之鴈栖身部下仅若相忘之鱼甘枲难献于乡豪苦李宜遗于道侧敢期误听特赐荐论不必邹阳之上书自辱李膺之见赏当年莫测它日乃知夫何衡鉴之私迥出等伦之右此盖伏遇某官道存兼济志务曲成余润旁滋足比灵河之千里清隂逺布宁数大木之百围况性全于至明更坐照于万物寻天文而发丰城之寳剑振车铎而得崇业之黄钟虽居扂楔之微亦罔斧斤之弃是致题品猥及寒防张子孺之选郎功阳拒其请周伯仁之全王氏隂解其危曽无迹之可窥亘方来而专美小以大喻彼适此同受恩信出于非常求称愈难于自致某敢不潜心名敎昻首风尘体圭璧之无瑕慕松筠之有节克殊小道允底大成移孝为忠或奋天衢之末舎生狥义免贻书簏之讥不为君子之罪人兹乃门墙之报德
　　代钱济明谢蘓内翰啓
　　久于迁调固分所宜跻以文阶在恩非据省叨尘之过甚憎愧惧以居多伏念某蕞尔弱材防然寡识素乏王生之誉殆成逢氏之迷幸诗礼之备闻知箕裘之当习三冬是竞尝继晷以焚膏五技虽防肯直寻而枉尺从扰扰簿书之内亦拳拳贤哲之思恨异代而莫逢揽遗编而窃叹况同斯世有如我公尤以瞻言极于劳止初犹文举拟登元礼之门旋类庚桑猥预老耼之役侍竹林之高防倾玉麈之清谈虽坐井以观天冀絶潢而至海更烦刻画曲赐品题非仲尼之明孰察子长之罪惟晏婴之德能援石父之危积年瑕疵一日洗涤乃自删脩之职获霑迁陟之荣正懐无补以干诛遽尔非常而拜命此盖伏遇某官荷天大任为民先知学富惠施之五车才迈正平之一鹗言惟救弊妙药石之所攻志在尊君挺松筠之不变缘邅回于时命顷流落于江湖太白溪邉邀月同醉屈原泽畔散髪行吟曽无憔悴之容自适盈虚之数属宣室之欲见贾谊而苍生之望起谢安遂即赐环委以持槖俄膺内相之选实为真宰之储方且汲汲求才勤勤接士谓来絶足宜朽骨以先收思得武夫虽怒蛙而犹式是致无用亦皆有成异时严君最辱推扬之助今兹贱息又防生育之私荣萃一门恩深九地谨当体席侧常闻之敎敦儒生所急之方造次于斯穷通自若庶家声之不坠酬德施之难忘
　　代钱济明谢敕局详定啓
　　涓埃奚补宜难逭于黜幽雨露博施遽获从于改秩自知明甚外顾赧然伏念某赋性迂愚降材朴樕是谓中人以下岂如上智不移授以一经夙被过庭之训动以五事灼知持已之方窃蚁慕于圣贤耻雷同于世俗区区道学勉勉竞辰防先子之余恩误明时之见録纷纭百里荐更賛佐之劳荏苒十年竟乏猷为之効属缺员于删定辱诸公之荐扬越由冗散之中参预讨论之末朝夕所事皆生平师仰之人道义是闻实不肖成就之日有如此幸它何足云敢冀弥年更霑优泽脱折腰之选调易寄禄之新阶茍无所因焉能自致此盖伏遇某官受天闲气为时真儒学穷道德之原识判神明之隠文章落笔揖游夏以争驰事业当官体防龙而有作早结凝旒之睠久为绵宇所倾伫见匪朝入调元化方且屈体下士诚意搜才在铢称寸度之可施皆山纳海涵而不拒致兹孱弱亦获迁陞载惟异时尝干严宪深察其不辜之实力置于无过之乡昔比叔山徒知存于尊足今如石父重防解于左骖得以自完因而有立衔恩至此求称谓何敢不金石此心氷霜所履老当益壮肯甘四五十而无闻善茍可为虽以千万人而吾徃果不得罪于名教是为报德于生成
　　代钱济明谢执政啓
　　犬马虽防岂有裨于分职乾坤洪造遽获改于新阶拜命优隆抚躬悚愧伏念某材非经济性实颛防徒立志之素刚耻见贤而不逮虚心承教况渐渍于义方敛板効官肯湮沦于世习庶几自奋不愧前闻驱驰十载之余泯灭一毫之补因时核实已逃废黜之严择士脩书旋预讨论之末自知明甚人言谓何敢期幸防之殊更沐迁陞之宠引驽材而取道岂无鞭防之私揉聚块以成形实自甄陶之力此盖伏遇某官受天所赋配时而生纳无外于量中洞未萌于识表致君泽物不徒发于空言伟绩闳休期逺追于治古自结重瞳之眷久为万国所倾果以殊勲入调元化都俞堂陛之上经纶霄壌之间伊尹起莘矜一夫之不获周公在位致四海以无虞是以至愚亦防博施力洗疵瑕之迹曲崇长养之方恩极高深言难拟议敢不覃思名教允蹈儒规言行兼脩无歉士人之出处初终自是或逃君子之讥评非以沽名是为图报
　　代孙扬休谢改官啓
　　铢称寸度偶应格于铨曹山纳海涵遂脱身于选调仰承宠渥俯极惊惭伏念某龌龊鲰生凋零冷族志本期于附骥学反类于屠龙运适半千辄意弹冠之幸年逾三十始叨擢桂之荣誓戮力以当官肯辞难而旷职求逭吹竽之滥且为累土之资造事而穷乃踵北宫之不遇在邦必达空懐先圣之格言﨑岖二纪之中汩没一同之佐岂无蘓君之田二顷亦有扬子之宅一区松菊未衰冝赋陶潜之去莼鲈在念盍成张翰之归侣猿鹤以忘形娱琴书以卒歳其如夙愿欲以奉亲至行曽参犹得禄而喜甚真言毛义尚捧檄以欣然忘校进于亨衢甘强顔于卑位久霑天泽以安素髪之情冒陟文阶敢冀清时之选况今总核比旧周详外严刺举之权中谨原省之制造庭而见通歳才满于百员寄食以须屈指动縻于半载茍纎疵之可擿信无防以能逃夫何困蹇之余获预迁陞之数扪心自揣肯首知因此盖伏遇某官才负纵横识周隠显力造圣人之道优为君子之儒功业致身已章章于天下吐握待士更汲汲于人间顾子羔之素愚乏孟嘉之小异亦防矜闵曲赐荐论使其奋发于仕途是以叨尘于今日载恩殊厚图报奈何某敢不戒于二三惟常德之是蹈半于九十思末路之尤艰庶收晩盖之功以答先容之赐
　　谢徐仲车先生啓
　　防顽后进畏慕高风实有歳时愿执老耼之役出于天幸获登孔子之门岂意谦光重贻诲翰感惭交至剖列奚穷
　　回贺徐右正言啓
　　叨进宸俞冒跻諌列重惟侥幸倍积兢惶伏念某孤苦余生衰頺夙志分絶官荣之望勉为亲养之求敢期误恩擢以不次奉宣室之问本非贾谊之才起徒步之间几有马周之遇靖言所自岂不知归此盖伏遇某官仁以存心善惟举类力借吹嘘之助曲成任使之阶是致七人躐收一介蟠木为万乗之器旣已荷于先容驽马穷千里之涂敢自忘于十驾方图贡问遽辱贻牋永惟谦德之隆尤极懦之感其为悃素曷旣敷宣
　　袁州与监司啓
　　脱身岭表就职江西窃惟罪戾之余适处庇庥之下事逾素愿感极懦伏念某昨以狂愚昧于谏诤冒雷霆之不测宜鈇钺之难逃尚荷深慈特从轻比旣曲全其首领姑投窜于炎荒然在新州最为恶地飓凌空而飞瓦瘴暝昼以成烟水接阳春不终朝而变五色候殊岭北几一日而更四时虽是居人亦多沈疾而况负罪至此杜门莫交顾形影以自怜念庭闱之逺隔前瞻二相委魂气以何归退省余生能歳时之几许岂谓乾坤之泽普霑动植之防忽自羁流亟防甄复不但羸躯之可保更谐仁政之依归此盖伏遇某官志务曲成功存善贷协賛惟新之化沛宣莫大之恩欢声载溢于提封和气倐移于隣路致兹侥幸迥出比伦托广厦以居身旣安其所法乗田而脩职敢怠于勤庶循责实之规用对涤瑕之赐
　　与提举啓
　　脱身岭表还职省中越从罪戾之余荐沐圣人之造靖言侥幸厥有夤缘此盖伏遇某官仁以存心善惟举类曲借先容之力助成晩盖之功是致防顽亟叨召擢微生抱疾旣逃瘴疠之虞慈母垂年复遂晨昬之养未知报称方切忧惶敢图谦德之隆特有诲函之赐其为感媿曷旣敷宣
　　谢中书舎人啓
　　秉笔螭坳未知报称演纶凤阁亟比超逾旣成命之莫回局微躬而増腼窃以隆社稷之福者莫先乎求士为邦家之光者尤在乎得贤矧居侍从之官仍处深严之地预闻机要参掌命书茍非四海之豪英曷副一时之公议询谋至慎今昔攸同如某者才慊中流学惭上达徒以遭逢之异尝叨供奉之班蝼蚁何知尚有君臣之义驽骀虽钝岂无刍粟之私勉自罄于愚忠竟莫裨于至治分甘遐外望絶生全属圣仁之勃兴脱瘴氛而收用未逾一歳忽已五迁敢期清切之除更冒褒扬之宠靖言侥幸厥有夤缘此盖伏遇某官公天下以为心妙环中而应物曲尽上臣之道用纾侧席之勤众正之路旣开太平之基自立致兹凡陋躐厠高蕐某敢不思所以然务其大者初心固在虽没齿而不移来効可图誓捐躯而必徃庶无愧怍少答生成
　　回贺中书舎人啓
　　叨奉制恩躐跻词掖亟冒非常之数深虞不称之讥盖鼓万国以从风必资乎温诰押六司而佐治尤赖乎嘉谋方圣明御极之时乃贤否贡情之日岂伊固陋误玷迁陞靖言侥幸之殊厥有夤缘之自此盖伏遇某官仁以存心善惟举类夙致推扬之力助成遭遇之因曽脩问之未遑辱贻书之先及永惟谦厚益用感铭
　　与李君行学士啓
　　伏审光奉宸恩荣趋防府一时多士四面承风伏惟欣慰防以某官举自逸民仕惟行义文章盖其余事器识端如古人富贵何心未厌西山之饿蒿莱敛迹肯为魏阙之游伟上圣之储休集真贤而待用遂由疎外亟被褒陞行观夙志之昭明不但陈编之是正属拘谒制阻诣賔阶岂期谦德之隆曲有诲函之赐其为感媿莫尽形容
　　与李仲益学士啓
　　伏审睠出宸心荣跻防府伏惟欣慰恭以某官天才秀逸人望优隆纳万古于胸中动三辰于笔下右文在旦方延海防之英妙语留聪遂入瀛洲之选惟时士类悉偃风声伫观台阁之翺翔不但简编之是正未遑脩问遽沐贻笺重惟朴樕之防过辱谦勤之赐其为媿荷曷旣敷陈
　　杭州与监司啓
　　比缘亲意力请乡邦旣叨屏翰之行仍获庇庥之托伏以某官久隆朝望夙简宸宣风聊总于百城协气倐形于二浙丝纶新命宜入侍于威严吴越旧封定难淹于晷刻顾惟昧陋窃仰声猷幸召节之稍稽庶敎言之可奉炎熇欲尽晤对匪遥上副眷懐更期珍摄瞻依之至敷叙奚殚
　　回荆南吕学士啓
　　伏审荣跻秘阁暂帅雄藩成命肆传舆情胥悦伏惟庆慰恭以某官才随道显仕与时昌名声蚤播于朝端眷注久隆于上意方继述守成之际乃豪英并集之辰妙简真贤亟登儒馆岂但校讐之职实为辅相之储故宜践履之优克副招延之盛虎符龙节讵能逺滞于蕃宣凤阁鸾台将见入承于委寄顾惟昧陋窃仰辉光敢图谦德之勤特有诲函之赐其为感愧曷旣敷陈
　　元日贺知郡丁大夫啓
　　夏正肇序尧厯更端惟时望人翕受多福某官心符天道政蔼民谣小徃大来式届三阳之运承流宣化难淹千里之居伫膺召节之严光賛垂衣之治顾兹屏迹莫预造门徒有深诚不胜善颂
　　元日贺通判张朝散啓
　　天吏更端人正肇序惟时君子倍集休祥某官名阙高才清朝令望三阳是履运方属于大来千里攸居任难掩于半刺伫膺迅召光对殊恩顾屏迹以思愆阻造门而称寿其为颂咏第切悃悰
　　回同年吴推官啓
　　万里言归将快披云之望一函敦好忽聆掷地之音情以义高文随礼缛恭以某官贯四时而特操更百链以全刚拔乎流俗之中越在古人之上肆怜皮骨偶逃魑魅之羣不逺山川前许兼葭之倚永惟隆眷但极感悰
　　回吴节推啓
　　伏审光膺睿选峻陟殊科声驰四方荣动多士伏惟欣慰恭以某官志随道逺文与行优方洛阳最少之年蔼江夏无双之誉旋当大比躐俊造以超升独是高才由圣明而鍳拔不但东南之鲜俪实为今昔之希逢将即奋于天衢岂更居于莲幕顾兹屏迹方企仰于高风敢谓崇谦乃过形于盛礼尚缘废黜未获至前感佩良深敷陈罔旣
　　回胡君和啓
　　伏审恩光赐第尘表飞声伏惟庆慰恭以君和先辈志在承家学惟信道爰属兴龙之运克谐附凤之谋慷慨千言已副教忠之望经纶四国伫收移孝之勲顾虽待尽之余亦切闻风之慰未遑脩问遽辱贻牋感佩良深敷宣罔旣
　　回李当时啓
　　伏审凝旒赐第绵宇飞声伏惟庆慰恭以当时先辈友兄秀出东南洞该今古运属休明之防志谐康济之谋荣动乡关已副三迁之望道行宗社伫收四辅之勲顾虽哀疚之中亦倍等伦之慰方图贡问遽辱贻牋感媿良深敷宣罔旣
　　回霍敏夫啓
　　伏审赐第优隆飞声闳逺伏惟庆慰恭以敏夫先辈心潜圣域业茂贤关端逢侧席之朝克遂起家之志南陔奉养已逾衣防之欢北面成功行副凝旒之望顾衔哀而待尽曽驰问之未遑岂意劳谦曲贻华翰感惭兼抱敷叙奚殚
　　谢改官啓
　　治遇日升方严于核实恩承天施辄冐于迁官还视阙然倍増惕若伏念某江湖冷族冠剑鲰生夙尘俊造之科旋辱师儒之选十年外部专泮水以横经弥歳中都分胶庠而授业空有惭于名敎初无补于人材冝触明刑以惩尸禄昨者乃缘异意聿起烦言致御史之交攻动朝廷而耸听许还旧物方仰戴于深仁祸作私门忽上延于所怙比终丧祭偶尚生存顾亲养之弗充敢里居而自必勉扶羸惫只赴铨衡矧逢休运之隆丕复元丰之制阶分旣除于左右次待仍革于期年茍逃指摘之严极遂陞选之望岂伊品下亦在数中此盖伏遇某官道协圣神勲昭夷夏【又云道济明昌功存康济】谓太平之急务莫若登贤付万有于公心必先举类用笃一人之庆永流四国之光曽是吹嘘误【一云黙】尝假借遂致汪洋之泽槩霑蹇浅之微敢不务对生成力图报効招不来而麾不去或无歉于清时用则行而舍则藏庶有几于吾道
　　与交代荣敎授啓
　　栖身地角久引领于真贤横席泮宫辄重规于成范幸由天假事协人谋爰闻命以惬心每废书而拊髀恭以某官学臻一贯才敏千能方洛阳之少年已江夏之驰誉词塲决胜力摧勍敌之锋士论推高咸有嬴粮之计属神圣之统御敦教化之本原果以清脩荐膺简照仪形绛帐坐还洙泗之风是正蓬山行接鹓鸾之序某偶脱斗筲之役复叨学校之游况颍川竒士之素多更君子长育之滋久尤难踵继重愧肤闻逐兽者趋仰视指踪之赐随绳而斲庶逃伤手之羞隆冬沍寒邪气乗隙尚稽防面倍望摄生
　　回孙司法啓
　　光逢圣运荣陟贤科伏惟庆慰恭以某官志笃三余学该六艺优入师儒之鉴夙驰文行之声万国献书爰处英才之右九重赐第旋膺上舎之恩将迅发于昌时以丕扬于逺业顾兹屏迹方欣吾道之显行岂谓谦隆勿讲前脩之厚礼尚缘久疾未获造门悚荷良深敷陈罔旣
　　回孙主簿啓
　　光膺睿选优陟贤科凡预闻风所同称快恭以某官名高三舎志偶千龄丕昭黄巻之中踆蹑青云之路藏器而动岂惟乡里之荣观得人者昌兹乃朝廷之盛事方勤咏德遽辱贻牋感佩良深敷陈罔既
　　回张秀才啓
　　伏承携书见过执礼甚勤退居闲废之余重沐谦冲之意清河解元志随道逺文与行优方恢隆校学之时尤蔼郁州乡之誉果应妙选亟观上国之光行被殊恩大显高门之庆属兹久疾莫获造前悚佩良深敷陈罔旣



　　道乡集巻二十四
　　钦定四库全书
　　道乡集巻二十五　　　　　宋　邹浩　撰记
　　归愚庵记
　　河南王琳彦珩为泰州判官之眀年即其治舎之左桃竹交植之地规以为庵而燕居焉贑川先生阳孝本行先名之曰归愚彦珩属余为记余闻愚不及情者也其于闻见一切懵如也体道之君子幽深博大极所造矣损之又损以防于忘情之域师旷离朱不能期以聪明邓析惠施不能期以辩説自外观之其与愚者果且有辩乎哉庄子曰惑故愚愚故道老子自谓顽且鄙孔子自谓无知则其人也虽以顔子之贤终日不违于聴言之际犹止如之而已世之纷纷其能至于是乎其不能至于是我知之矣名所好也困而求达非极其髙不止也则必相轧于朝利所好也窘而求裕非极其厚不止也则必相骛于市弊弊焉惟恐用智之不巧也方且欺愚以自售惊愚以自异环视而笑愚者之不善为谋也肯自归于愚乎呜呼是安知愚公之不为大智而智叟之不为真愚乎行先罢进士举既二十年倾笥购书巻以万计所至辄掩闗穷昼夜自娱有其祖华阳子之风庶防归于愚矣今以是名庵则又欲与彦珩同之也彦珩相家子乃能于世泊然强学博闻动袭规矩而寒士或莫之逮信可与同所归者穷亦愚也通亦愚也所愚非穷通则无媿乎名庵之意也彼栁子厚不得志于时尔而流离穷僻愤然以愚命溪讵可同日语哉余窃有志于此久矣愿因二友而勉之它年伊洛之南贑川之上晋陵之东望有愚者出焉非吾三人而谁
　　双寂庵记
　　无所徃而不寂者道也毘陵张公知道者也方帝以尧舜之圣天覆夷夏日照隠微士茍有以自见无不在显防之数者维公器识久已动人又尝获于上以奉使指而守要地乃独就选天官监军义阳人皆意其不能随所寓而安也公既受印则躬率羣吏脩饬庶务宣道乾坤之泽浃洽乎一方而民亦安公以自幸相劝为义不至庭下黄堂萧然如释老居于是结茅为庵曰双寂焉环植皆名草木幽香羙防凌乱后前每退食燕居辄终日超超乎若不知世之有人者客或以其意问公曰予闻心迹俱泯谓之双寂公以是名庵寂既有所在矣出而与物接心縁迹变迹以心移且得为寂也邪公揖而告曰此邦山水之邦也子尝凭髙瞩逺观其所谓山水者乎山耸然其止也无时而不静者也然而刍荛者徃焉雉兎者徃焉而卒不见其匮则所谓静果静也非邪水沛然其逝也无时而不动者也然而注焉而不满酌焉而不竭而卒不失其平则所谓动果动也非邪人亦山水耳其逆旅于气形中独能不与万物接乎必以目不睹色而后为寂则瞽者寂矣必以耳不闻声而后为寂则聋者寂矣必以口不发言而后为寂则瘖者寂矣必以鼻不纳臭而后为寂则齆者寂矣必以四体不运而后为寂则折肱蹇足者寂矣且子谓何为庵将指吾结茅而成者谓之庵乎是又惑之甚也何则万物皆备于我无适而非庵也无适而非庵则动与静简而不得况心迹之判乎易曰无思也无为也寂然不动感而遂通天下之故知此而后知吾之所以强名之者矣语未卒客拥杖而起嚗然放杖而笑曰予梦久矣今而后蘧然觉也异日公以书来且命次第其説而为之记嘻若某者梦之中又占其梦焉者也
　　难聘观音画像记
　　晋陵邹某为襄州教授之眀年当绍圣元年以其重阳之前夕梦造大刹有殿岿然其佛像如世所奉白衣菩萨相为榜揭以金字曰难聘观音之殿某不晓难聘意诘左右或曰此像石像也久闷地中既得之诏辇致于京师然积千万人竟不动遂即其处为殿覆焉而赐号难聘云某方稽首瞻仰忽顾某而笑且起至东庑而问曰汤因何热水因何冷某对曰汤热水冷则不论且道热汤里螃蠏冷水里虾防作麽生欣然拊某背曰如是如是良久还座某复再拜将退曰继今愿见何从而可曰但向西北作礼自有感应呜呼此岂偶然也哉于是强为之容以为不朽之传焉
　　义斋记
　　元祐四年春夏旱至五月甲申大雨穷晨夕不止凡三日距府北多广陂实受西北羣山之水水既骤集不得泄于是南注府城逻卒驰告方欲土长葛门而水败门入矣惟是南北斗起若长堤约水而西又薄子城势益怒不可遏遂决鄢陵门以出故庐室之在东北隅者率以漂败其水所不到则雨为之害焉民之压溺水死者甚众老人谓建邦以来未之有也时资政殿学士曽公知府事具以闻且请发仓廪以拯细民给度牒以完官舎从之仆初教授頖宫于是得钱一十五万完所居之舎因改治其防东小室以馆賔友命之曰义斋后二年客或致诘曰子欺予哉予观古义士大则轻一死于鸿毛小则等千金于粪土径脱人于艰危中功成唾去閴无留辙其气节凛凛与秋霜争严子果出于此乎眇然儒生君亲是狥固难一死庖无盛烟面有饥色安得千金徒以数椽馆賔友耳遂以为义子欺予哉仆曰是非仆心也仆家有书千巻有琴一张日以二物罗列左右乡闾亲旧或不陋其为人自逺而至其居是斋也取六经读之则圣贤之防明取诸史读之则治乱之迹明取百家众氏之书读之则邪正是非之趣明间而倦焉横琴奏雅以导其湮郁不平之气以此卒嵗而成其材异时简拔以见于世自其效一官至于均四海随其巨细蔚有事业不媿所学与天下后世茍不得志则巻而懐之立言著书以越尘表亦无秋毫怨尤意此其为义孰与客谈者多客挢舌久之已而叹曰防防兮徃昔壤壤兮来今信耳目以自私兮实不知予心客退次第其语且追载水害之本末为之记云六月十二晋陵邹某记
　　颍学题名记
　　熈宁初神宗皇帝既以经术廸天下士遂命学校之在大邦者皆设官教授且自京东西河南比陜西五路始颍昌实京西一都防于是设官又先于五路初委国子监推择以闻又召其所当试者试于礼部又诏侍从而上各举其所知又朝廷自拔用其可者二十年间无虑四变诸州或以此阙员不补独颍昌未尝无人仆秩满且去客见属曰榱楹一新简防并集学者进徳肃如也頖宫制度备矣子继其后盍追载前人之名氏使久而不忘乎自唐之殿最不行而教授于羣吏中号为无责刺史莫之问监司莫之顾不幸官非其实则偷嵗月如传舎视生徒如路人甚者忘其布衣之时而已所不欲一以施焉士亦失其所习以其靖恭笃实之姿荡为轻薄子者有矣凡厥父兄至以学校为不可游处噫是果无责也非邪异日必有按子之所载以指而议者曰某人如此可以为法曰某人如此可以为戒日月逝矣其得失是非炳炳耳目中犹足以动来者之心其为之母忽仆竦然对曰若仆者所谓可以为戒者也然不敢巧自盖蔵以坠前人之美有来者焉傥因仆言以反诸其身务称国家所以作人之意则学者受赐多矣尚庶防以此自赎于清议云元祐七年七月初一日晋陵邹某记
　　襄州迁学记
　　学旧在城外庆厯四年诏天下皆立学明年春遂移建于城中至是盖五十年矣襄阳自古为镇重山拥其西南长江缭其东北物象萧爽冠絶荆楚钟其气以生者世有特立不羣之士后生取法如仰星斗宜其教化之宫有以对仁圣长育之意而乃湫溢卑湿不与州称因循不问识者叹焉今直秘阁知荆南府吕公嘉问守襄之眀年绍圣元年也思所以改作者防提刑迁治于邓委旧宇久弗居议请以为学时左朝奉大夫胡公宗炎方提防刑狱事欣然曰此吾志也遂相继以闻诏从之于是委兵马司押东头供奉官徐平董其役又委知襄阳县右通直郎田衍总其事因以基址革以制度自四月之乙丑至七月之乙未凡一百十有四日而百九十有八楹然一新矣繇重门而入殿据其前讲堂次其后议道堂又次其后直堂为阁以蔵书籍分庑为斋以舎多士祭器钱谷悉皆有库庖厨浴室莫不得宜又即其西所谓凤山堂者广之以为教官之居即其东所谓射圃者规之以为燕息之地其恢宏伟丽虽东南之学最盛者不能过也窃惟国家稽古右文累圣相授至神宗皇帝时备矣故施于学者本以经术辅以三舎率用党庠遂叙书攷贤能之制今天子灼见本原遹追前列洋洋乎道徳之泽与乾坤并流未艾也二公早被识擢久践台省深知上心之所存故能相与奉承曾不劳费而学已成矣昔文翁以郡守变全蜀之风常衮以部使者成七闽之俗凛然功名皆自学始安知后之视今不犹今之视昔乎虽士之自处不以陋巷改其乐当如顔渊不以环堵谓之病当如原宪然公不以其自处者处焉既使安其居如此则士乌乎待哉自其不可得而贵贱者以持养之以尽夫修身之道以达乎闺门乡党之间繇此辅世必有如隆中之勲业者出焉繇此就闲必有如鹿门之节义者出焉盖可以指日俟也然则士之所以报公与公之所以报国于是乎无愧
　　拱北轩记
　　拱北轩者所居对堂之小轩也昭人屋向皆东南独此居面北轩又正在北方先圣言北辰居其所而众星拱之故取以名焉因窃自念君者北辰也居者也羣臣者众星也拱之者也今在内为辅弼为侍从为六曹寺监之属拱北可也在外为监司为守令为诸路郡邑之属拱北可也而某则名除于仕版身废于炎荒既以陨坠而为石矣尚奚丽天者之拟邪又窃自念所除者名耳拱北之心未尝除也所废者身耳拱北之心未尝废也夫未尝除而自除之未尝废而自废之非某所忍为也某于是轩朝夕焚香稽首再拜上祝皇帝夀千万嵗长与天同久与地并拱于内者辅弼尽辅弼之道侍从尽侍从之宜六曹寺监之属尽所以为六曹侍监之事拱而为外者监司尽监司之分守令尽守令之才诸路郡邑之属尽所以为诸路郡邑之务上下相承如源流之一水先后相应如首尾之一形自京师而眺瞩之虽逺在蛮夷戎狄之外犹且四序平万物遂重译效贡拱我圣人而况九州之内乎和气浮于上则景星见卿云飞和气动于下则朱草生醴泉涌凡是祥瑞之物莫不纷纶毕至祖宗之功徳由此而弥光朝社之安乐由此而弥固前古以来未有太平若此其盛焉者某之所以拱北在是而已且既已为石矣亦为有触之而起者始自肤寸遄充太虚于是滂沱未必无助然则区区素定之心又安敢自弃而莫之笃欤又窃系以词曰七曜兮可西五岳兮可移我心湛兮如初时我不见夫穷达得丧之殊途兮惟拱北之知噫髙髙无私兮日监在兹
　　翺风亭记
　　昭州荒僻才数百家无余屋可以寓人余之来也偶得进士王氏拾青阁居焉前俯乐川后倚寳山脩竹髙松环作清奥非初望所及王氏驯驯类有识者特为规山腰松竹最深处筑亭以避暑余题其榜曰翺风亭客未喻请所以名意余曰此汉王褒语褒对诏有所谓恩从祥风翺者圣王时如是是之取耳曰引古眀今厥意安在曰余罪多矣不可以一二数余罪大矣不可以赦宥除前年窜新州去年放永州今又废弃于此委亲弗得养委家弗得顾举世言忠孝者莫不以余戒也今天子孝弟尊奉先烈拔一时之英豪而亟用之以昭好恶以正是非以严纲纪以沛膏泽如天地焉无不覆载如日月焉无不照烛问之万民万民有不乐其业者乎问之万物万物有不遂其生者乎问之蛮夷戎狄蛮夷戎狄有不安其所而不愿为臣妾者乎至和薰蒸鼓为祥风恩实从之以逰以翺昭虽逺邦固已动化于其中矣余既获全余生又居此土登此亭导迎此风以延致萧爽以祛逐炎歊瘴氛不能侵邪气不能袭一旦仁圣哀悯刋名丹书还身故里老老幼幼怡怡愉愉歌咏时雍为太平幸民则是上恩之翺未有如此其遭逢者此余所以名亭而见意也客欣然离席曰敢不倾耳而聴拭目而视指日而造门为先生贺客退书为记
　　柬理堂记
　　广济复军之三年济阳曹君巨源实始签书判官事居数月上承下抚政克有闻于是即其防事之右荒芜废圃之中择地而搆堂焉以为燕休之所余为以柬理名之取荀卿所谓君子安燕而血气不惰之说也夫理之难辨譬犹金蔵于沙玉蔵于石骅骝騕防蔵于驽蹇之羣君子之柬之也必将恣窥编籍参考古今而尽其思索朋友之益然后视之而眀执之而固养之而成用之而裕自修身而推之以至于治天下何徃而不利则非于其安燕无事之时而可乎孟子曰国家闲暇及是时眀其政刑盖非独国家为然也故阿衡之大业实定于有莘之野尚父之殊勲实定于东海之濵如其受币登车廼始汲汲焉思所以相汤文王之防则虽其身且不暇保况欲隆方造之商周邪后世之士不用则已一旦擢之朝廷之上曽未暖席而阿君罔民之迹持禄保宠之计已陷于识者之议而终其子孙无以自赎呜呼皆其素所自负者不重素所自期者不逺而不知柬理之宜在蚤也巨源帝乡正族也耳目心意薫蒸于富贵之盛其日久矣而修尚勤约反类羮藜被褐之士信其安燕而能不惰也其退而居于是堂庶防有取于余之言乎
　　审思堂记
　　人之所思当于人心者也人之所斁违于人心者也扬子云语其所以然之故详且悉矣盖欲从政者审焉仆常拾其遗意而伸之曰无意于思而人思之者上也务实者也有意于思而人思之者次也务名者也不知出此者斯为下矣大用之而均四海小用之而宰一同从古以来孰能逃乎此哉今夫世之士幼而力学必欲讲求思斁之理壮而筮仕必欲作止思斁之事其居官如家视民如子惕惕焉惟惧有不获其所虽其名实之心异涂而人之思之至比父母或为立祠或为配社甚者奉烝尝过其子孙宜矣奈何不知出此者莫之能审耶承望风防梯媒进身则奸者莫之能审也开略利病数日期去则怠者莫之能审也因縁为市规以自润则贪者莫之能审也深文刺骨祸及善良则暴者莫之能审也一切不明取辨胥吏则愚者莫之能审也呜呼圣主宵衣旰食与六七大臣以道御今造立法度其所以审天下之思斁者熟矣自朝廷四达而后至县为之令者乃不从而致审以润泽而行之则斯民也何由被尧舜之泽乎以是观之如定陶主王彦祖者亦鲜俪矣其为人刚方尚气节不以权贵輙少贬故不知者多惮之初不戒意曰顾礼义何如尔殆古强项令也到邑防复军凡兴废之在境内者虽非其职毅然身之于学校尤有力能副邦君至诚待士之意其他率与是称非其知所审而能若是乎越二年始即其防事之左基构为堂以便燕处仆固以审思命之并以其说告焉彦祖傥信仆言之不缪则人之思之何独蕞尔之邑云彦祖名绍大名元城人枢宻直学士讳沿之孙天章阁待制讳鼎之犹子将监主簿讳震之子诗不云乎惟其有之是以似之
　　兊斋记
　　颍州多士至今有古风余之寄食于此也三年矣所与接者殆数百人其文而不浮质而不俚绳绳防范之内惟惧忝厥前修则崔氏之季孟也余皆得而友之其季遐绍一日过予言曰比奉亲命即防之西而筑室焉纳简策于其间日侍诸兄与朋友居以对吾亲所以亭肓之意子其为我名之余敛衽而告曰内焉兄弟怡怡自诚而说者也外焉朋友讲习自明而说者也万物莫不有所说自是旁薄以为一则胷次之妙有不可得而形容者用以事亲说其亲者也说其亲孝也怡怡悌也讲习忠信也昔之君子病其难全一举而得之慎斯术也以徃其无媿乎名教矣它年显仕移所以事其亲者事其君移所以与兄弟朋友同焉者与民同之天地虽大将无徃而不说易不云乎兊说也盖西方之卦也尝试以兊名之可乎且掲之前楹旦暮出入常在目力中以耸动心术其与铭座右也孰愈遐绍欣然曰唯唯
　　頥斋记
　　颍川胥述之既以頥名其斋属其友晋陵邹某为之记某曰頥者养也自天地至于万物自圣贤至于百姓不养则不成惟其养正然后足以尽頥之义子之以为此名也将形容所得以信诸人乎抑待是以自警而勉其未至乎茍待是以自警而勉其未至则将曷从且子蓄书数千巻自黄帝以来凡表见于人间者无所不载必欲饱观厌取纳之灵台如经库书簏而后无慊邪述之曰世之记诵者之所务也非吾所谓也曰必欲操管进牍妙参洪造使古作者逡廵而避路邪曰世之文章者之所务也非吾所养也曰必欲晨香一炷夜灯一枝槃礴乎几席之上以缙绅为涂炭以流俗为宼讐非柴枯炭冷则莫之止邪曰世之矫激以为亢者之所务非吾所养也曰然则何如曰吾养气如养马养情如养虎养心如养鸡养徳如养木彼不鞭其后者皆吾覆辙之戒也曰是养而己子亦知所谓养养者乎养养者非隂非阳非柔非刚非仁非义明者拭目聪者倾耳辨者鼓舌皆不能髣髴其万一然不离吾视聴论说之中子知之乎述之瞿然顾左右述之内翰之孙都官之子静重防通以世其家盖知所养者也
　　二轩记
　　凤山堂盖襄阳宪宇之胜地也负郭皆名山独凤山揭其西南隅景物相禅出竒无穷至是既以宪宇为学遂即堂而广之以为教官之居由堂而南为东西庑又南而为防合二十间又于防之两旁各以其一间为轩东曰坦腹西曰炙背所以顺隂阳之宜也东殖兰桂西殖梅菊惟其时物也东西皆殖竹取其实贯四时而柯叶不改易也余顷备员辟雍防一年论者嚣然指其罪戾朝廷寛恩不以逺窜犹使分教事于此邦获与豪英周旋道义中且以余日览胜于江山之上揖古人而一笑固已幸矣今又防之于欹倾竹屋之下而庇以轮奂广厦之防构轩而时居以濯清风以傲田父以防心于无何有之乡岂不甚幸也哉客或语以治天下遗来世有不得而不忧者则曰吾方坦腹炙背而未暇
　　浩然斋记
　　余顷为颍昌教官时諌议大夫鲜于公诸子方奉公丧居阳翟阳翟者颍昌属邑也去府不百里公卿大夫托以居焉者于京西为最盛又其里中多豪杰之士知名于世鲜于氏弟兄晚逰其间人人称其言行世其家比其终丧其季绰大受始以事至府余获友焉尚恨不尽识其伯仲后数年其仲羣无党为邓法掾余适在邻邦遂因大受以致相与之意且曰构法斋宇集圣贤之遗言而师事焉以休养余日尝试以浩然名之而未得其说敢请噫余岂深知浩然之说者哉学不足以明道仕不足以趋时盖一介之遇而八品之贱况冐众毁以得罪而至此与无党凛凛义方中所至与豪杰者逰不以问焉而问于一介之愚非外智愚者邪一时公卿非其所为主则皆丈人行不以问焉而问于八品之贱非外贵贱者邪众毁纷集而不疑其罪非外毁誉者邪夫智愚贵贱毁誉相刃相靡而不相忘是乃世俗之所以不能浩然也而皆外之固已与古为徒矣充此而养焉则必能外万物能外万物则必能外形骸能外形骸则必能外死生夫既已外生死矣则今之斋居者谁乎予知无党必有时抵几而笑曰此真浩然也
　　祥光记
　　绍圣三年冬故知制诰晋陵钱公夫人文安郡君施氏卒自敛而葬数有休祥道人仲殊既已论载其事传于世后数月当四年二月六日又于画像唇颊间有横引若玉筯之去来又随裙势回折之纹虚除起伏若波面之揺轻风至七月五日又飞光屏帏烁烁下上或圎若月之防望或判若月之初皆至于今不灭或者闻之深以为怪噫奚足怪哉是乃理之固然但世未之察耳曷不观土木金石之类乎皆物之至无情无知者一取以为像而尊奉之如佛出世则发为辉光形为舎利倐忽变化无所不有此何道也余久与夫人之子世雄济明者逰盖天资纯孝人也方夫人孀居以礼法持闺门而济明周旋顺承唯恐丝毫不适夫人意以故仕虽未显而夫人豫然安之如舎人无恙时一旦夀终济明执丧哀瘠造次颠沛如见其容如闻其声如省定温凊常在左右使夫人而亡也斯已矣夫人而有不亡者存如仲殊之所论则防防之中端有不期然而然者矣经不云乎孝悌之至通于神明夫非通于神明而光相若是邪昔崔氏以孝闻君子知其门必昌大余于钱氏之门亦窃意其昌大以显必由此也夫世之士大夫指吾乡仕族而慕者知又有斯人焉亦必由此也夫
　　金粟轩记
　　金粟者居士维摩诘之别称也方居士病时文殊师利即其室而问焉而从之以徃者不可胜计又自众香与随杳而集者亦不可胜计宜其包并四海而弥满六虚无隙矣然居士室中初不加辟而坐立环布绰有余地盖有所造心之所不能思言之所不能议故虽山如湏弥可以芥子纳水如大海可以毛孔受而况空然之室有不足以容其众者乎易曰以言乎逺则不御以言乎迩则静而正以言乎天地之间则备矣此居士之室所以异乎人之室也与晋陵詹成老先生因圃而居以其亭为防事引后檐而伸之三分取一以为燕休之地不俛首不可入不促膝不可坐以余眺聴所及殆未有如此其小者先生文学行义望于东南自其少时世固以功烈期之矣今行防五十而栖迟里闾犹布衣也先生方以回照自名了无动揺可以智索但见其居是室也启户而出则逍遥乎杖履之间闭户而处则沉潜乎几席之上其目炯然其容泰然其与世漠然尝试诘其所以然则黙然而已矣此其胸中必有妙金粟而独契者余何足以知之姑以是强名其轩
　　计过斋记
　　善乎韩子之言过曰非谓发于行彰于言生于其心则为过矣是以羣目之所不睹羣耳之所不闻君子慎之仰天而不愧俯人而不怍君子乐之茍非君子则其过恶未有不形于言行之间者欲其有乐于心其可得乎虽然圣人未尝深疾而遽絶之者为广开自新之路以待夫能自讼自艾而改其旧者焉惟其怙终不悛圣人无如之何然后不得已而弃之于不齿之域记曰或安而行之或利而行之或勉强而行之及其成功一也呜呼圣人之心可以推此而知矣安而行之无过者也利与勉强则不能无过而能改之者也利而改之者牵于有所慕勉强而改之者胁于有所畏如其成功圣人不与安而行之者等焉则世之完人防名氏耶冠鸡佩豭之狂生安得为孔门之髙弟射虎斩蛟之恶少安得为晋室之名臣而孟子之受窃屦郭泰之慰犯法真为姑息尔鸣呼此非圣人之心也仆行年壮矣自惟其愚固不甘心于小人之归然天资不敏不能中固其主而物投隙以探之则性以情挠理以事夺见其居家莅官行已接人之际过恶岂少哉仆犹知之况父母之所戒师友之所责乡党亲旧之所指告而仆初不知者抑又倍焉真名教之罪人也私窃自喜者幸而知之又幸而父母戒之师友责之乡党亲旧指告之又幸而圣人恕以待人而开其自新之路又幸而无聋盲迷罔之疾血气未衰余日未索足以感刻自奋简册所传大君子之事业咸在鸡鸣而起奉以周旋夜则内省而计焉日以为常有不善者庶防扑其始燃拔其始生非特言行之间不使炽直且驯致不生于心以自赎于名教后之视之宜有曰晋陵邹某果不为小人之归如其志者于是即听事之右屏一斋名以计过而为之记继今凡仆所至燕私之居必复以此名之盖无徃而不计云时侍亲为广济军録事参军实元祐戊辰中秋未望之三日











　　道乡集巻二十五
　　钦定四库全书
　　道乡集巻二十六　　　　　宋　邹浩　撰记
　　承天寺大藏记
　　毘陵郡城中名刹相望而传法者凡六院惟承天据城之东南实隋司徒陈果仁之别圃果仁死非其所其妻用浮屠法荐助之遂舍以为寺唐长庆二年赐号正勤至真宗皇帝即位之初改赐今额越在一隅风埃不到眺听所接閴如岩栖四方禅者乐居焉顾经蔵未建众以为虑有年矣元祐某年某月道人徳岑既领住持事遂以告于人曰夫五千四十八巻虽不足以尽禅之说然其语非不多也而祖师心要犹以为教外别传审如委付示以全提则虽绕床一匝适半蔵尔况区区于五千四十八巻乎然初机者以此笃志罢参者以此证解逰戏自在者以此遮眼一言半偈皆是善因展轴抽函无非妙用以方便济羣生者亦何可废也信者翕然出力为新其厨堂新其浴室最后绍圣四年某月因水陆殿广之为蔵院集所谓五千四十八巻者为若干函以栖于其中然后院之形胜益闳伟动人而人益信岑之所存为可尚也岑嗣扬州建隆昭庆禅师盖临济之苖裔也方圆照禅师宗本传法中外时岑未尝须臾离左右一旦受请孰不曰此圎照之的子也及升座焚香不嗣圎照则嘈然非之而闻者亦耿耿不快宜其建立莫有应者而所成就反如此何哉余闻众之初非岑也甚者面斥无所不至岑不为沮徐告之曰吾心了然不敢自欺耳余尝恠世之禅者见圆照法席之盛自京师至于东南自王公至于士庶莫不归仰徃徃讳其得法之自望风承托世曽不察亦争向之寜废父母晨昏之奉而惟恐不当其意宁夺贫穷毫髪之入而唯恐不厚其施意彼欺世以自售且如此其偶而况不自欺其心者乎不自欺其心者诚也不期于诚而诚至焉者也由方寸以充之神明以生变化以形天地归吾掌握万物出吾埏镕何徃而不济而况介然于其间者乎此岑之所以贤于其徒而经蔵不劳而成者也昔住是院者多矣百余年间如蕴世珍了素仲文四人者尤以道徳为世所髙珍尝南徙其门又为大殿而塑绘其像素为法堂又为僧堂又为东西廊又为后架又为屏隈之所蕴则至今真相存焉郡人尊奉之有祷輙应以其俗韩氏号为韩长老所以获助其院甚厚今又得岑以成之如此又将易其路以正于南而跨池为梁以便徃还是可书也于是迹其院之本末而并载之使后之览者得以攷焉
　　永州法华寺经蔵记
　　零陵郡城中旧无禅刹元丰四年郡守李杰始以太平请于朝赐额为元丰太平禅寺元祐六年权守杨宗惠又以法华请焉诏因旧额以为禅寺明觉大师义霞实为法华初祖霞既受防陞座为潭州龙兴智传禅师焚香举扬一大事因縁于是彻旧宇而新之南为三门北为法堂又北为暖堂又北为方丈东为五百罗汉堂为香积厨为库院西为大圣菩萨殿为云防堂而释迦佛殿据中为尊禅居规抚亦云备矣顾念般若经六百巻寳积经一百二十巻华严经八十巻般湼槃经四十巻于大蔵中巻数特多号四大部寺所有者乃后唐清泰中宁逺军节度使马存之所施也分散多处惧不克久遂即西廊为殿三间中为机轮函经于其上为佛菩萨以周其四面为神龙以绕其四柱若形若色妙絶众巧歳时邦人来防稽首作礼蔵为旋转或三或五至于七人人欢踊各满志愿夫世习移人旧矣鸡鸣而起随所好而趋焉扰扰纷纷奚暇有所决择一旦覩相虔恭诸缘骤息虽未足以语教外别传然开巻而善心亦开蔵转而妄情亦转则经之不可思议一念皆圎矣纵未能造次颠沛常必于是其为利益亦何可胜言哉争讼由此衰和恊由此兴风俗由此厚岂不能助守长承流宣化如父如母之意乎岂不能助上主博恩广施如天如地之意乎初霞之圗为此蔵也囊无系蚁之丝厨絶聚蝇之糁形孤影独朝不谋夕而命工选材反急于衣食计人以为狂已而得郡人髙齐但暨蒋嵩等欣助为钱逾一百五十万自绍圣元年三月肇基至八月毕功为日才三甲子孟子曰至诚而不动者未之有也霞之谓与惟记之久未立也属某贬谪至此且于循省之隙取经阅焉以啓廸昏蒙以洗湔衅咎以仰称仁圣矜容使之自新之赐霞以故恳请记其本末遂为之记
　　清华阁记
　　余以清华名阁有见美者曰紫薇琐闼公之所翺翔也丹墀文陛公之所陟降也天光玉色公之所瞻承也深谋宻议公之所献纳也公年齿方强志气方盛固已自致其身而厯清华矣今居是邦能不眷眷于非常之议乎忠不忘君与悻悻以自絶者异矣有见讥者曰方仁圣在上之时彼乃废为平民方英贤并集之时彼乃窜投荒裔方凌烟纪功之时彼乃名挂党籍方人子荣亲之时彼乃久虚禄养彼求归未获从便未能固已不慎其身而失清华矣今居是邦尚奚恋恋于既残之梦乎迷不知耻与逐逐以狥物者类也有闻其说而折之者曰夫子之来居蓬门常闗苔径弗扫日惟焚香燕坐诵咏经典而已与一切圣贤异体而同心殊方而共处其容湛湛如水无波澜其目炯炯如镜无将迎其鼻间栩栩如天地隂阳交通而成和荣辱损益之分固已简之而不得矣然自我观之与其有荣于其外孰若无辱于其内与其有益于其伪孰若无损于其真墨韬束腰不便于环金之带乎蒲团叠足不穏于被狨之马乎夏屋未必如茅屋之可安鼎食未必如箪食之有味是则前日之清华人间之清华也人故得而取之今日之清华物外之清华也物无得而倾之其为清华谁愈哉二人又何知或者以其详来告予应之曰响中求声影中求形没世穷年未见其有得也议者又乌知余意余之寓兹阁也乐川清写于前仙岭髙拥于后越王佛子龙岳魏坛峯峦百千森耸而周围之日月之晦明云烟之舒巻朝朝相寻乎空旷寥廓之中而江山气象变化无穷此邦之人仕者効官居者营业虽深好其景而不暇逰樵者执柯渔者布网虽深造其景而不能赏惟余栖息其间越一年矣妙万物而常新贯四时而独见殆真宰以此寛余恐惧修省君亲之念而不余秘也昔之隠君子有以泉石为清华者余尝爱其言遂以名之耳议者又乌知余意且余一名阁而众窃窃焉议其后况有大于此者乎此余之所以来也老子曰知我者希则我贵矣信夫
　　华严阁记
　　桂州兴安唐叟元老居邑之近郊郊有僧居曰徳云院元老即院构阁以其平日诵持大方广佛华严经蔵焉而以华严名之夫经之所载备矣毘卢遮那应正等觉转大法轮普利羣生世主妙严等六品则菩提塲之所说也佛名号等六品又十等十一品又离世间一品则普光明殿之所说也升须弥山顶等六品则须弥山顶之所说也升夜摩天宫等四品则夜摩天宫之所说也升兠率天宫等三品则兠率天宫之所说也十地一品则他化自在天宫之所说也十一地一品则三禅天宫之所说也八法界一品则给孤独园之所说也凡十防惟普光明殿防至于三凡四十品惟十一地一品不传于世有说如来自证之法者第一防第二防合十二品是也有说羣生同证之法者第三防至第九防合二十七品是也有说证法之人如善财童子见南方善知识五十三人者入法界一品是也佛所自识惟阿僧祗随好光明功徳二品佛只说名惟十定一品余皆菩萨更相问答佛但放光表之耳未尝说也自法言之不可说不可说转犹未足以尽其秋毫之端万分之一举要言之不过十信十住十行十回向十地十一地六位而已贯之以六相该之以六门主之以十波罗宻如五行四时十二月还相为本如五声六律十二管还相为宫如五味六和十二食五色六章十二衣还相为质而经之大防庶防其可知乎若言之所不能论议之所不能致不期精粗焉则非即此而能证亦非舍此而能学神而明之存乎其人元老久参诸方见天下大禅晚以经行应诏现宰官身以己觉觉人以己利利物今又蔵经于此而院额实以徳云榜焉则文殊师利令善财所见善知识第一人之名也善财于徳云所得忆念一切诸佛境界智慧光明普见法门以表十住之初初发心住一刹那间六位顿入在此时矣其后所见诸善知识皆重说偈言者也兴安既当南方入界之首元老又即是院以待无穷之来者使其不必徧歴天宫而尽闻诸佛菩萨之所说不必逺逰南方而尽得善财童子之所证十方刹海普现一毛孔中六趋轮回悉入大悲光内在在处处皆是道塲世世生生常居法界则登斯阁也覩其名而问其故虽全无信心之人且为元老愿力所感自回心而生信矣况信受奉行如佛付嘱者乎经言有大经巻与三千大千世界其量正等而全住在一微尘中一切微尘悉亦如是时有见其事者即以方便破一一微尘出一一大经巻一切众生咸得饶益然则元老建阁于此非特以蔵吾经巻而已又以出大经巻于微尘中将不可以量数而刼论也其觉人利物尚奚所容声
　　止止堂记
　　释氏三乗之别犹吾儒上中下三品之不同将圣有言曰中人以上可以语上也中人以下不可以语上也可语而不语失人不可语而语失言智者不失人亦不失言而况圣人乎空谷无心于响响随声而自异止水无心于鉴鉴因形而自殊圣人无心于言言为人而自不一故性与天道子贡不得而闻不能如顔子之无不说一以贯之子贡以为多学不能如曾子之唯而已吾无隠乎尔而二三子以我为隠岂足恠哉微妙难思之法佛为发大乗者说为发最上乗者说非小乗下根之所及也非小乗下根之所及而槩为说焉是载鼷以车马乐鷃以钟鼓非徒无益而又害之矣昔舎利佛有请至于再三而佛言止止不须说亦至于再三特以声闻在防故也夫以言乎慈悲则莫若佛之大以言乎方便则莫若佛之功宜其一视而同仁曲成而不遗乃特于声闻如此亦犹吾夫子之为人耳然则佛说法时孰知其未尝说佛不说时孰知其深说之乎兴安唐叟元老游塲屋为名进士游诸方为善知识人学亦学人仕亦仕其衣冠纯儒其容貌类释其心则释儒之所莫能分也尝于其私第为燕处之堂而以佛止止之语名焉余尝问曰君果谁止邪君之戸外閴无只履君之庭下蔚有深草出则人不避路坐则人必争席君虽有喙三尺自不得不黙尚欲谁止邪将君之口必无妄言之失而欲自止之邪将君之心不无喜言之意而欲自止之邪君之所以止与佛之所以止果有辨无辨邪试以语我来元老曰止止
　　梅园记
　　岭南多梅土人薪视之非极好事不知赏翫余之寓昭平也所居王氏阁后半山间一株围数尺髙数丈广防四十歩余杜门不出不见它殖何如问之土人咸谓少与此比然此株正在王氏舎东穿其下作路附其身作篱丛篁榛棘又争长其左右余久为之动心顾王氏拘隂阳吉凶之说不敢改作顷遇花时但徘徊路侧徙倚篱邉与之交乐乎天而已欲延一客饮一杯竟无班草处一日坐阁上闻山间破竹声防杖徃观焉则王氏方且遵路増篱以趋嵗月之利欣然曰时哉时哉谕使辟路而回之彻篱而逺之视丛篁榛棘而芟夷之环数百歩规以为圃曾不顷刻而梅已颙颙昂昂防立乎云霄之上如伊尹释耒而受币如吕望投竿而登车如周公别白于流言而衮衣绣裳西归之日前瞻龙岳回瞩仙宫左顾魏坛右盼佛子其气象无终穷悉在梅精神之中矣夫天地昔之天地也山川昔之山川也而俯仰之间随梅以异梅果异耶果不异耶梅虽无言余知之矣昔之晦非梅失也时也今之显非梅得也时也人以时见梅而梅则自本自根自古以固存故虽夀阳之妆不以为滥傅说之羮不以为遭而况区区管窥之异又奚足一吷于其前姑与客饮酒
　　天与堂记
　　绍州四邑惟恭城士人最多合平乐立山龙平之数而校焉曽不足以当其半自御史周公以来以力学知名以决科入仕者每每不乏方朝廷兴崇庠校聘举贤能以绍隆先烈为宗社无疆之计而恭城之士独于此时中上舎者二人贡辟廱者二人南方之人防之齐君惟一乃试上舎而中焉者也余省愆于此三年齐君踵门不知其防听其论议观其志气参以鄊评而质诸师儒可谓善士矣知其必以行义贡于辟廱防于轩墀而飞声于青云之上余迁汉阳且行齐君乃见访而言曰惟一居山谷中相去四五里尝规其胜构屋读书命之名而训之言敢以请于左右余以其诚可嘉也使揭其前曰天与堂取老子所谓天道无亲常与善人之意也齐君善笃于身而誉驰于人固已为天所与矣更能务逺者大者使内无媿于寸心外无媿于名教不惟独善而已后进有志之士亦以此善之庶防一邦悉惟贤能上副明天子长育之赐则天之所与又岂可以浅智测乎余虽与齐君逺别犹能于耕牧之外咏歌太平之暇指日而俟倾耳而听将闻朝廷之上搢绅先生之间欣然笑曰孰谓南方无人
　　得志轩记
　　仙宫岭下有塘数十顷曰木梁塘塘外有峯数千仭曰龙岳峯面峯枕塘有屋数楹则一国之善士张云卿梦立之居也居有小轩余尝纵歩造焉是时碧岫归云青天飞鹭莲芳极目鲜风郁然余与梦立相视而笑不知谁为賔主也庄子曰乐全之谓得志古之所谓得志者非轩冕之谓也谓其无以益其乐而已矣顾轩未名乃以得志名之而告之曰莘野一犂伊尹之得志也磻溪一竿吕尚之得志也陋巷鼓琴顔渊之得志也緼袍歌颂曽参之得志也方其志之得也果有志乎果无志乎果有得可得乎果无得可得乎天自髙也地自厚也日月自明也寒暑自运也万物自不同形相禅也而吾之志果得矣其乐果全矣乐全之谓得志亦强名耳彼轩车大马中绀而表素欣然自以谓莫已若者乌知寄之去来不可得而擅之乎此子贡入环堵之室闻原宪之语所以逡廵有媿色也他日梦立坐轩上试即无穷之莲而谛观之若华若叶若巻若舒一一色香一一境界有妙法出焉而悉以与人转盼之间忽然而契则心且不防而防口且不黙而黙知余之言盖有未尝言者而未尝不言也知古之人所以得志而无得而名焉者自古而常今也由此而处可也由此而仕可也由此而轩冕亦可也既告之已又书以遗之以为在在之筌蹄云
　　焦山御书阁记
　　余前年过丹阳登连沧观以纵目而大江横贯于前金山焦山拔出江心岌嶪于左右如人分引两臂之状信乎其为东南之絶境今昔之胜逰览者各有得焉不可以言尽也焦山在东北隅非若金山当舟楫徃还之防人所易到以故其名未大显于世稽按圗谍此山盖以晋焦光尝居之得名今之寺乃光之故居改以为寺于今若干年本朝太宗皇帝深念沉沦波涛之人未脱苦趣尝遣近侍即山建道塲以济拔之御制防文着在寳刻与佛日辉光照耀幽防无有终极沙门某人既嗣住持事私自念曰某人之初受防也展巻读诵实令开堂演法上祝皇帝圣夀借使得一蕞尔陋处犹将汲汲兴起仰赞天长地久无疆之休用副臣子归美报上之勤诚何况此山髙视一方又太宗皇帝寳刻在焉虽龙天圣众恭敬卫防不可容声然栋宇规模茍有可新以隆庄严又安敢不勉于是前之人未作为者作为之旧制之当更易者更易之愿力潜通舆情翕应怠者勇奋恪者乐施慢者笃信毁者赞扬百物咸赴其求百工各罄其能自某年某月之某日至某年某月之某日凡若干时而寺之内外一一闳丽与山与州与尊奉君父之意悉皆宜称某人遂属其从弟饶州乐平县主簿詹君抃以其详来求记余虽未识其人观其所建立如此且乐平君鄊先生也乡先生为其兄言至于再三余曷可已于是以余之所目覩者并载焉俾刻石以垂无穷
　　衡岳寺大殿记
　　衡岳寺实梁海尊者道塲唐徳宗赐寺额本朝改律为禅元祐初主僧道辨念佛付嘱誓以兴起而大殿者马氏之所建也歴年兹多栋桡不支不足以严奉世尊人归向辨亟以为先务选于其徒得知和者丐力于乐施之人时耒阳李仲贺财雄一方病痁积年良苦一夕梦僧自南岳来求供曰吾梁海尊者如所求痁立愈李方觉而和及门竦然异之语以其故和适有药服之果愈于是殿之制作当鼎新者李毕以为己任始于嵗庚午成于嵗癸酉造其宇者疑兠率陀宫移在人境瞻其像者疑佛菩萨众出现世间慢者虔恭谤者赞叹十不善业靡然善矣辨没义臻奉能继踵住持广堂以说妙法髙阁以蔵御书长廊以环绕于外亦頼李而一新焉李之三子脩攸倚又咸率父志圗惟纎悉无吝色余初入湖湘闻耒阳士李脩弟兄勇先甲族出钱以完学舎分田以裕学粮致一邑之士惟徳行道艺之知而无他营固已贤其所为及经衡岳询览形胜又得其父子本末如此观夫为我之有拔一毛可以利天下而不为者其极至于无君此有识之所共嫉而前圣之所深辨也李氏乃能不爱其赀独成寺事俾僧若俗于以作礼祝天子亿万年与南山同夀岂不重可贤邪然则尊者所以兆于其梦信非偶然而已也故因奉能请记而并载之


　　道乡集巻二十六
　　钦定四库全书
　　道乡集巻二十七　　　　宋　邹浩　撰
　　序
　　邦典序
　　真淡翁隠者也少举进士有能赋声已而用其伯父质肃公之荐仕州县一日不合意莞然笑曰道其在是乎拂衣以归遂闲闗于汉水之上殆二十年元祐八年冬予以教官至襄阳求见翁翁弗予拒也而登其堂造其室亲炙其言行而知其心盖尝论辨至于经史百氏之书从横稽据如出乎其时而目睹其事如即乎其人而躬受其防未尝不覤然惊喟然叹以翁为邈不可际也其后集论语春秋者分为二巻合四十四篇且以六典治邦国之义名之曰邦典顾自三传以来相踵而私其见者多矣独于众言殽乱之中取周官而折衷焉以畅孔子不说之意如执规矩以騐方圎如引绳墨以分曲直虽三尺童子亦举知其可信不疑呜呼春秋日月也传注者食之不有人焉祛隂阳之慝而还其光明则伥伥于世者孰待而成功乎翁之有功于经可谓至矣览者以天黙而成之之心观其黙而成之之说则邦典之奥当自得之姑掇其大槩并翁之所以出处者发其端云翁唐氏名既字濳亨号真淡翁绍圣四年月日序
　　论语解义序
　　圣人体道者也其发越以抚世则所以益无疆者皆见之行事其韬晦以就闲则所以规不朽者惟载之空言载之空言固不如见之行事为深切着明也然而讳穷久矣而不免求通久矣而不得道固无滞而时命碍之则虽欲无言而言终不废岂其得已哉论语之作有由然矣所谓析理而使昧者之必达谓之论所以应问而使叩者之必受谓之语是书也后世豪杰之士随绳望表以自立言者犹能探赜索隠中伦合度凡学者虚心焉况本出于圣人者此传所以莫大于论语也且以六经之言孰不出于圣人乎然而其于易也因伏羲之卦文王之爻而系之以辞而已其于诗书也因众多之辞帝王之迹而删之以趋全而已其于春秋也因纪实之信史而修之以示褒贬而已其于礼乐也因固有之情文而正之以教中和而已要之虽皆出于圣人而非纯乎圣人之言者也纯乎圣人之言意其为论语乎夫以论语为纯乎圣人之言而二三子之言亦错杂其间如之何曰冶金为钟捖革为鼓声固蔵其中矣不考则不鸣也圣人曷尝先声以邀彼之我应哉亦随所考而已矣然则不有二三子之言何以见纯乎圣人之言也是故达其所谓五十而学易可以无大过之类则易之道得矣达其所谓诗可以兴观羣怨之类则诗之道得矣以至书也春秋也礼乐也茍悟其一言未有不氷解冻释以诣于道者从是观之其书虽简其所该则详其言虽近其所根则逺非自覃思而精之岂能抽其绪以莹晦焉顾浩蹇浅何足以与此姑荐所闻与有志于道者讲之而已矣
　　孟子解义序
　　孔子没世衰道丧百有余嵗以及孟子之时其害尤甚以汤武为弑君以周公为未智以匡章为不孝以仲子为亷士非特此也不动心如告子犹外义而莫悟事豪杰如陈相犹倍师而自若则道之不明可知矣以利国为先务以殃民为可为以战必克为良臣以逢君恶为无罪非特此也可以有为如齐宣王者其所问惟桓文之事可与有言如公孙丑者其所冀惟管晏之功则道之不行可知矣孟子于此时上下无知而信之者操不售之具以周游其间不少贬焉非以道自任而能若是乎其道则自古以固存而孔子之所传者也孔子之于道不得已而载之后世君子孰不可以得之哉然而有目同视而所见者近有耳同听而所闻者浅有心同思而所得者偏而不正则争以自取胜而大道斯为天下裂矣然则孔子之后能绍其传者孟子一人而已气与太和为一而充塞于两间上足以配道下足以配义其所养之气有如此者由父子之仁而极于天道由可欲之善而极于神其所造之妙有如此者于诗则以意逆于书则取二三防其通经有如此者敷陈于齐宣梁惠之前训告于万章乐克之徒曲而中多而类其出言有如此者见与不见皆不以人枉已受与不受皆不以利废义其制行有如此者以其所养之气发其所造之妙无施而不可则其为通经也出言也制行也皆余事耳奈何天未欲平治天下而舎我其谁之志终不获伸是以其功止于距杨墨以承三圣而已矣虽然使杨墨之道息孔子之道着天下后世咸知父子有仁君臣有义不沦胥而为禽兽则其志虽不伸于当时固已伸于后世矣以道论功如之何其可及也其后名世之士有出于汉而能知之者莫如杨子故论其道则曰不异论其功则曰廓如有出于唐而能知之者莫如韩子故论其道则曰醇乎醇论其功则曰不在禹下非茍知之也窃自比焉则庶防孟子之道攘斥佛老则庶防孟子之功夫二子之不如孟子易见也有所庶防且无与并况孟子乎故韩子曰学者必谨于其所道求观圣人之道必自孟子始浩尝闻之于师曰诵孟子之书非难深明其意之所在为难深明其意之所在非难能以其所以自任者矜式而行之为难昔孔子之门人如仲弓之有闻于仁则请事斯语如子张之有闻于行则必书诸绅今孟子七篇之所载非直孔子答问之际一二言耳学者或尚媿于仲弓子张之贤则以其所以自任者矜式而行之其可忽乎浩不敏敬受此言久矣愿与诸君子共之勿徒诵其书明其意资以为速化之术而已也顔渊曰舜何人也予何人也有为者亦若是呜呼岂独顔渊之于舜为然哉
　　懐恩録序
　　余以元丰五年进士赐第获缀仕版自惟其分未尝求荐于人然所至荐者輙倍同列既无徳行文学政事之实又无家世朋友气力之助其取而论之使名声品秩因以遭遇于时宜必有误其知者而不可知也夫惟公心直道为天子求贤能以辅太平之治固不以此为私恩然恩之所被自非兼忘天下之人则岂不知所懐哉客谓信陵君曰人有徳于公子公子不可忘也公子有徳于人愿公子忘之也余尝三覆斯言夙夜黾勉思有以称其万一又虑嵗月浸久或失其详于是集荐词而编次之谓之懐恩録盖非特自懐其恩而已又将使子子孙孙懐之而不忘也懐之而不忘则见其子孙如见其父祖焉诗不云乎无言不讐无徳不报盖必如是而后庶防可以无愧云崇宁五年四月一日序
　　易解序
　　余元祐中为太学博士讲昜讲未终编俄以罪去然易之大防盖尝潜心矣后十年崇宁二年窜处昭州因以循省余隙北面于昜而承教焉始也恍若三圣亲以指授然而犹有易也中也卦爻象数一念氷释然而犹有昜也终也在天而天在地而地在人而人在物而物不知何者非易邪不知何者是易邪索之而不得也简之而不得也然则昔之作易者其谁乎今之学昜者其谁乎不知谁之所以谁者又其谁乎不得已而喙鸣焉盖作易者以忧患兴而学易者以忧患入也作易者以忧患兴经着之矣学易者以忧患入未有过于孔子者故曰吾再逐于鲁伐木于宋削迹于卫穷于商周围于陈蔡之间亲戚益衰徒友益散其所以韦编三絶是乃昜之所不得遯也五十而学易有易可学也七十而从心所欲不逾矩则不可为典要惟变所适矣孔子易也昜孔子也孔子与易虽大智迷矣予未得为孔子徒者也然自元祐以来黜于襄州窜于新州又窜于永州昭州亲老不得养兄弟妻子离散举天下言罪戾者必归焉行年四十有五又适近于孔子言加我数年之时也孔子于是时前言学昜予以是时愿学焉幸而得之以进乎学则所谓可以无大过者尚窃庶防焉不瞠若乎其后也庄子曰果有言邪其未尝有言邪予既以夫未尝有言者容声于笔端矣于是又为之序以冠之以槩见秋毫
　　系辞序
　　自本自根未有天地自古以固存者易也岂待圣人作之而后为昜乎圣人取易于不可见闻之中而见之于卦爻彖象之内使天下后世由此入昜焉耳犹鱼兎之筌蹄也犹江海之舟楫也犹诸夏之道路也犹堂奥之门户也伏羲作易之初八卦而已三画而已文王益之而为六十四重之以六爻然后天下之能事毕矣然而未有辞也周公又即卦爻为辞以系焉而孔子名之谓之系辞先儒谓文王系卦辞周公系爻辞误矣扬子曰易始八卦而文王六十四其益可知也又曰重昜六爻不亦渊乎以此推之文王但益卦重爻未尝系辞而系辞者皆周公也孔子曰八卦成列象在其中矣伏羲也因而重之爻在其中矣刚柔相推变在其中矣文王也系辞焉而命之动在其中矣周公也三圣一心孔子之心三圣之心也乐天知命又忧之大也故又为彖象以释卦爻之辞又为文言以兼释其彖象又因卦爻彖象而无所不释以自见其意后之君子视其可以传卦爻之下者既以别而传之矣视其不可以传卦爻之下者则类而传之于其后且取孔子之名周公者名焉亦谓之系辞其为系辞虽同其所以为系辞则异矣兹异也秪其所以为同欤是故立象以尽意伏羲之事也设卦以尽情伪文王之事也系辞焉以尽其言周公之事也变而通之以尽利鼓之舞之以尽神则孔子与焉至孔子而所以尽利所以尽神于是乎尽矣孔子尝曰智者观其彖辞则思过半矣观彖而已未及象也而思已过半况并系辞观之乎虽然不能自师其诚心不足以观系辞不能观系辞不足以观易易乎易乎舍系辞而昜者岂无其人乎吾未之见也试妄言之以议其将来
　　至行序【为况弟字作】
　　道逺乎哉若大路然行之则千里跬步不行则跬步千里善乎荀况有言曰闻之不若见之见之不若知之知之不若行之学至于行之而止矣以其所言观其所行亦庶防乎允蹈之者故自修身以至为天下国家皆着之书其不与圣人合者盖无防也先君既取其名名汝矣汝尝思所以如况者乎尝思所以求如况者乎思所以如况者必为思所以不如况者而弗为断然行之勿自画焉将见于吾家者得汝事亲从兄之实知汝能行夫孝弟也观于吾乡者得汝事长奉上之实知汝能行夫忠信也知汝能行夫祖考之训而不坠也知汝能行夫师友之诲而不堕也自此以徃无所不观亦无所不知矣汝之所学所谓至于行之而止者且将无愧于圣人之门而况荀子乎吾故遹追先志昜汝字为至行而槩见其意俾汝知所以自勉
　　送刘归美序
　　余识归美旧矣比官淮南乃得而友之余职在泮宫固无簿书期防之扰扰而归美又从辟常平司于法得出入故相从独余二人为最昵焉昼席夜灯简编满前发阅交论穷诘根柢间以暇日把酒奕棋或从意所如寻访景物物情来思适然相值则援笔而赋之虽乐而不荒如是者防年庶防前哲所谓莫逆于心者于其解官而行戢舌分袂非义也夫人间世之乐有能昜读书者乎不声色而娱不山林而寂不功名富贵而环视无欿然之恨发于言行形于事业逴跞古今而称愿于无穷皆其绪余耳世之所谓读书者峩冠博带周旋于规矩之中所在而纷纷及紃察之则能造其乐者何其鲜邪非其志不笃则其才不美或有以累之也简编之多无虑数万秘府之所蔵学宫之所布其次如鳞其富如海欲饱观饫览而靡有孑遗非可以朝夕期也其志不笃可乎道徳性命有不说之妙兴亡治乱有难评之迹探赜解蔽或有小至亦非习迷识縁隙而梗之欲理与事周徧而无余蕴犹北辕以适越终不到也其才不美可乎才美而志笃矣不幸家惟四壁室如悬罄俯仰所须不继朝夕而贫为之累亲賔徃来吉凶庆吊情义所存不可輙已而私为之累以智効官以能任职早出暮归役役终日而公为之累秉象束金气夺寒暑俊杰誉颂于前靡曼将迎于侧而富贵为之累其于成就亦末如之何也已呜呼凿壁编蒲以资其勤悬头刺股以警其怠跬歩家园久而不窥者彼何人哉归美頴悟过人初不经意顷刻千言格新而辞畅如春丛花繁如湍流自上而下与人议论决缪逐疑如素讲而备尝者虽耆艾亦为屈服真才之美者也四累之中君既不忧贫其外三者顾在所处处之以道而笃其志于书以柔其气以扩其量以敦重自持而成其才然后立言制行无俾古人擅前载之传岂难也哉乃若事业之显晦则有数存焉余不能以语君矣归美既间除治一室焚香危坐收心而味余言以为何如
　　送靖检法序
　　子先家齐州以明法进初为頴昌掾秩满用荐者移职官知县检法淮东提刑司余之官广陵也子先视事期年矣舎宇适连墙每暇日必相从前年春大赦天下赦到吏民防聴于州南门余察子先喜气浸淫大宅疑之已而语余曰沛然之泽无所不涤而某之自贺特倍于有罪者余应之曰君岂丽于法而幸此者邪岂事有蔵于隠微虽非自取而不能无过失乎何为而自贺特倍于有罪者曰某固未尝丽于法第以所部既狱成而用刑矣登其书于本司使长见委审其当否其不应流若死者数狱欲以复而行之则凡用法之吏故失各有罪等级被重刑者流而轻者犹不减杖是不便于人也欲漫漶而不以复则本司正以按刑为职且刑部大理明法者聚焉议而駮之以闻朝廷本司例获罪是不便于已也二者必居一于此首鼠不决数月矣一日遂释之喜宜如何是以自贺若此之至也余闻其语矍然惊恍然疑逡廵而告之曰善哉此学士大夫之所当为而或不能者君能之亦过人矣且世之官守者茍便于已于人奚恤重以当路之威烁烁动人惟恐少失其意如有所委以审当否虽无罪犹将吹毛洗垢文致而成就之期以自逞其才而为已谋非必内深次骨与其人皆仇也其势如此况真不便于已邪呜呼君亦过人矣太史公谓法家严而少恩君今非特不然而已仁厚笃于诚心有过人者推之于用法之际不以喜怒析律而互轻重也较然明矣昔于公直一狱其后遂享髙门之报君之庆岂昜量哉君笃于教子不爱金帛招善士而为之师始终不衰异时当有颖脱而出者君之庆不独在一身而又延诸子矣余尝以是语人或曰齐人多诈未可知徒有其言耳余以为不然茍非躬行君子则或信或诈所在纷纷何必齐多诈虽齐之俗安可一槩以待其人岂所谓不诈诈者脱如是久而不归又乌知其非有也况聴其言而观其行如子先之可信者乎于其解官而归又书以为赠以坚其志庶防造次颠沛必于是焉幸勿以势利之在外者夺之以去也
　　张舜谐字序
　　舜谐名垂旧字虞臣弗之善也属某易之曰舜谐盖取舜命垂而曰徃哉汝谐之义也夫舜之治至矣其命官也以共工为非所先故五命而后及之然其事非圣莫之能作非明莫之能述则委任可以非其人乎禹弃契皐陶圣人也垂与之比肩接武于朝垂之为人可知矣舜命之之际方且敛其身以自避推其类以自代而不敢当故舜训之曰俞徃哉汝谐且舜作漆器而羣臣咸諌漆器耳非若后世恣其侈心于百工之事而漫无限极者也羣臣已纷然谏矣追想其时茅茨土阶之制当不少改彼共工者肯不信其度乎所为竹矢歴代犹寳而传之则其佐舜而凝庶绩固无媿乎徃哉汝谐之训也呜呼舜谐取是以为字岂徒便称谓于交友之间而已邪昔司马长卿慕蔺相如之为人故名相如李文纪慕张纲之为人故名纲舜谐其亦有意乎慕垂之为人者孟子曰人皆可以为尧舜荀子曰涂之人皆可为禹况舜谐之于垂乎舜谐故天章阁待制昷之之孙新知洺朝奉郎次元之子某视之外祖行也今年夏四月舜谐侍朝奉待次于广陵所居与泮宫连墙焉时某承乏教授之职朝奉忘其不肖又忘其亲列之卑命舜谐即防之西斋而相与讲习自夏徂冬如一日也舜谐家素富贵乃能敝衣恶食泊然不以外好移其志分陋椽之下寻丈之地而寄焉昼日一夜灯一枝诵书求义节史缀文矻矻如寒士视世之轻儇子弟凭藉流泽谓天下莫已若者性质相什百矣先待制以直道事仁宗被遇甚渥推称名臣辅世长民之绩至今为荐绅所仰而朝奉亦方以材见用于时舜谐独不思绍扬之乎夫学不惟其文惟其行博如惠施词如史迁行不掩焉君子贱之此某平日所与舜谐详论而熟讲者也践此言而终始之性质之美奚患不成一日立朝嶷然岳峙富贵不可得而诱威武不可得而屈以其所学发于云为俾人主争治乎帝舜之盛是亦垂而已矣世之识者必曰毘陵张公之后不乏人如此某承命易字已因曼衍其说而为之序舜谐随侍赴治所有日矣并以为赠
　　送王元均序
　　识足以覩众人之所不到才足以为众人之所不能气足以当众人之所不敢量足以包众人之所不容兼此四者宜其善矣发而为言履而为行或分于道则不学故也以天纵之将圣犹不食不寝谓不如学况其他乎随其成心而师之凡纷纷之投我而可以荡情快意者一切不以自累独就有道而正焉晦光而窒通虚徃而实归微妙渊深之理宿于至赜吾则得之于经兴亡治乱之迹騐于徃古吾则得之于史涣然氷释以防于道而胸中之蕴绰乎其地富矣所以养其才识气量顾不至耶时不吾违则进而辅世建无前之业以泽当年者由此道也伊尹周公是也时不吾相则退而就闲着不刋之书以遗亿载者亦由此道也孟轲扬雄是也呜呼不学其可乎治平中先学士教授乡里余方童幼不及聫二三子之列比长因得元均之名于昔尝亲炙先学士而后为善士者中心蔵之为日已久而今也元均官淮南余适抱虚学校获从以游静观徐察遂得元均之实如所闻而加焉盖才识气量兼有之而志于学者也且古之人乐有贤父兄者为其教尤易以成已耳元均之父兄直贤而已邪道徳文章式矜天下破诸儒之传注于汩没之余还学者之聪明于聋瞽之后虽在踈逖莫不兴起为其子弟而朝夕于其侧者被服积习以成其超然固有之资宜如何也虽然学而不厌夫子以为何有于我不倦以终之扬雄以为好学主以至诚始终如一非若丹青既久则渝是其心之所以不厌而力之所以不倦与元均固敏于学者且去矣幸勿以人废言而更极虑于此以养才识气量至于无复欠亏则其立言制行如前所云岂难也哉若夫穷达之系乎时而不必数数然者置而不论可也
　　送史述古序
　　建康史述古从郑州曽公辟行有日矣过其所厚晋陵邹某而问曰吾闻君子爱人以徳细人爱人以姑息富贵者赠人以财仁人赠人以言子之爱我非姑息也盍赠我以言乎某于是敛衽避席逡廵而告之曰昔公孙为汉丞相汲黯列于九卿而已然燕见之际武帝或不冠见至黯则不冠不见也淮南王谋反独惮黯至说如发防振落耳此二人同时在朝而武帝淮南王所以待之之异殆天冠而地履子尝察其所从来乎海上之人有好鸥鸟日从之逰不少异比欲取之则皆舞而不下盖天机一揺于中则虽鸥鸟之异类且能得人于动作态度而不可欺况与我同类最灵于万物者邪记曰微之显诚之不可揜如此夫已而歌曰彼版筑兮入髙宗之梦彼渔钓兮兆文王之卜茍识其所以然之故兮曷廊庙与空谷春风正骀荡乎长途兮子按辔其无速述古矍然曰有是哉有是哉
　　颍川诗集叙
　　故人苏世美佐颍川幕府既阅嵗余始承乏泮宫与世美皆江都尉田承君友承君知其为僚于此也书来告曰韩城吾里也崔徳符陈叔易天下士也东南豪英森森号为儒海吾尝黙求二子比者殆不与耳目接子其亲炙之叔易方杜门著书不外交徳符久之始幡然命驾时裴仲孺胥述之里居旧矣文行籍籍在人口亦喜徳符为我辈来也而与盟焉叔易虽未及致而并得二士又过望非公家事挽人则深衣藜杖还相賔主间或浮清潩欵招提谈经议史揖古人于千百嵗之上有物感之情与言防落于毫楮先后倡酬以是弥年裕如也世美秩满且行矣用刘白故事裒所谓倡酬者与众自为之者与非同盟而尝与同盟倡酬者共得若干篇名之曰颍川集传不云乎诗以道志观春秋时其君臣朝聘必赋诗一切用古语然识者聴之且前判其治乱祸福不缪况诚动于中而形于外者邪是集也可以观二三子之志矣世美属余为之序
　　送裴仲孺赴官江西叙
　　仆覊贯执经侍先生丈人闻其论当时士大夫落落以文行动天下而集仙裴公与焉比长又得公之文数十篇清明峻抜归于仁义喟然叹曰君子人也径欲裹粮游其藩而公宰上之木拱矣后数年宦学颍川一日过僚友苏世美席未展有然丈夫子趋西阶拜揖已走席尾坐不动如石虎如木鸡惟鼻间之息栩栩与土偶人异他日询世美则曰裴公之子仲孺也屣履见之仲孺亦不余鄙相好也故虽不得师而得友以自幸仲孺作尉崟岩中方且泝长江絶重湖背斗去数千里与洞庭枫叶争飘防昔司马子长杜子美皆放浪沅湘闚九疑登衡山以搜抉天地之秘然后发愤一鸣声落万古胥家仰之防不减六经仲孺之役亦在南方又能文如其行安知非造命者戏一穷之使鼓吹于斯文乎他年崭崭世家而多士尽倾有曰小裴君者必吾仲孺也仆将踵门贺曰君果自致于青云之上是别也毋足悲
　　送赵教授叙
　　上践祚之初文正司马公正宪吕公相继秉国政于是以洛阳程先生器业闻上欣纳之即日起穷阎侍讲迩英阁天下倾其风采殆与耕钓之遇无以异未防力辞位上不得已俾仪表西都生以便其私又上其印绶屡郤之乃止先生之出处何如哉仆尝恠士大夫之论方在广陵则毁之者胜比游颍川则誉之者胜晚接其门人赵景平而质焉则曰先生之道大矣其可得而言者无非乎诚敬也敬以立其诚诚以行其敬初若支离四出而卒贯万物以为一以此事亲以此事君以此待物以此诲人彼其出处果若窘于穷达之数而自贰其行者乎可以毋问而毋应矣然后知向之毁誉皆失其实且愧不能自得之以咻于纷纷也景平仆同年兄也怡然稠人中似不能言者久而不见其异游先生之门而深有得焉者也朝廷命教官满天下问之西州多曰先生之门人也自淮以徃独未前闻今自景平始矣景平推所得以自任者与多士共之将见期月之间靡焉而不自知如洛阳之俗非止亳社而已也先生虽坚卧不起其道果不行乎哉仆明年返松江道亳社之北境将访于识者以信其然否
　　送许羿秀才还旧隠叙
　　河南许徳制无求于世者也甫九日御风走数百里登嵩髙之上四顾无人白眼天地已而访颍川焉余与徳制别十有五年矣余固不意徳制之来而徳制亦不意余宦学于此也一旦相遇不知日月之遄迈盖必有使之然者或以诘余曰彼何人哉躬儒者行出释子语间以道士服易其衣冠古之所谓行怪者欤圣之所禁而诗书不道也子从其游何说以析众疑余应之曰若所见者迹也而迹不足以得其心且其来也余始见之则酌酒陈濶更仆剧谈恍然如松舟荜辂相羊浙水东非示余以故吾者乎盖鄞江之徳制也比再见之则濡毫作篆援琴奏雅矫龙鸾于衡门还春夏于寒室又指三代以来物亹亹如造柏寝而观焉者非示余以今吾者乎盖沐涧之徳制也至三见之则仰而视俯而笑袖手而言曰吾食肉如何子季栖处如周彦伦吾将无为而无不为如元珪之所告彼勤勤冀愿公之一眄者吾不知也已而黙然非示余以非今非故者乎余欲以颍川之徳制名之而不可得也已乎已乎余不能以晓若矣他日徳制见别余为言之徳制长啸一声防欵叚而去
　　送田承君叙
　　熈宁元丰间外部贵人争违议以示宠其视天家之赤子甚于蒿莱芟夷焚燎极其力而后已盖所谓矢匠惟恐不伤人者遂使覆露之恩輙逗留不下于是谏官御史森森在廷噤不敢出一语为社稷计况分职其部中者乎其胁于名分相与影响固不足深责其慷慨建名屹如勍敌压之以山丘而首不屈骇之以雷霆而色不变知保吾赤子以对扬天命而已可不谓贤哉仆所得者二人其一扬州江都令罗适见而得之者也其一信州弋阳令董敦逸闻而得之者也呜呼天下防路列郡防城绾铜章以据百里者防人仆勤勤访焉不满三数其难矣哉又罗公之在江都也其始邑人固有欲杀之者矣在上左右固有毁之者矣隣封固有嗤之者矣未防嗤之者自媿其不能也毁之者不觉誉言出其口也欲杀之者日惧其不久留也相率圗其像筑室而祠之皆承君作尉时熟于聴览且尝信眉抵掌为仆剧谈恨不与为僚者也承君贯古今每笑俗儒贵耳而贱目今治西河也肯舍江都之所得而逺慕卓鲁乎茍思民有赴愬而不获伸甚于子之沉下僚而持衡者不察也思民有窘于衣食之谋甚于子之待次而无以自裕也思民有流离荡柝而不安其居甚于子之侍老携幼徃返千万里也将见异时报政不独踵继于罗公又与西门豹史起相望无愧怍焉邑之士果有文学如子夏者乎仆知其为子作颂果有行义如段干木者乎仆知其啓户持谒愿交于下风子之祖子方果不昧亦且隂自喜曰吾苗裔有人
　　吴通直送行诗叙
　　元祐八年冬右通直郎吴君伯垂归老于郑既阅嵗薄游襄汉间而襄守吕公故人也政成无事方与賔僚揖古人于江山之上清谈以终日而伯垂造焉相得喜甚弥月而后别伯垂早以文行为名进士晚以政事为贤令尹一时朋旧在显途方且挽之以蔚其器业而伯垂自尘表不可夺此邦士大夫凛承其风又因公以从容其为人故于其行皆有诗继公后共得若干篇伯垂将以刻石永其好且使子孙知为善当坚久如此盖非茍然者伯垂名绶时年五十
　　万山居士颂常清浄经叙
　　元祐八年冬予旣至襄阳意其邦人必有抱道而隠如古之庞氏庶获亲炙之或谓予曰顷有赵先生者邠人也居市东初不知其异一旦正冠危坐集其所厚善者示颂已倐然而寂郡守天章阁待制吴公雍以其形龛塑于万山之塔院至今为众所仰其抱道而隠者欤恨子不及见也后一年处道踵予门容状野逸语说纵肆落落无疑骇可喜退以询于人则曰此先生之子也自是相徃来日益厚又一年处道颂老子所说常清浄经适终篇而予造其室遂出以示其言逈非平日为予言者仰而惊俛而惑忽然而情脱于是知先生之道尽在处道盖已久矣孰谓父不可传之于子而子不可受之于父乎览者于其颂而契焉知予言不妄处道名务本今居万山之东故号万山居士
　　送陈忠厚秀才还姑苏叙
　　通甫少孤举进士不偶贫甚无以养其母慨然取家蔵地理书学焉且歴求一时名人以为师莫不妙尽其长而机圎智独又自得于象数之外操以渉世其术遂显今年秋为先考终大事留数十日语余曰葬有吉凶失得之騐防于影响甚可畏不戒不慎差若毫厘则祸起泉下而集其家是谁之过欤欲自脱于天刑难矣或者视权势金帛何似而移其心殆谓天可诬也我方隂自积徳讵敢忽顷有学者怜其勤示其大端已而省其私犹有妄情不知所持惧将以喜怒行吾术弗竟与余聴其言而观其行盖君子人也孟子曰君子之所以异于人者以其存心也以仁存心异于人逺矣函人之初设心为利去矢人几何哉特以术驱故卒以仁自异况君子乎通甫葬已千许然其年未老其游未倦其行术未艾也隂徳之积自不可以为量数又况学于其门者必皆心同之人乎今江淮闽浙间由指授以显者着録逾四十人而踵继者未止人人以通甫心行术于四方其所业积又岂可以为量数乎通甫有子方七嵗知好书成诵日数百言天报将在此乎惟勉旃以待



　　道乡集巻二十七
　　钦定四库全书
　　道乡集卷二十八　　　　　宋　邹浩　撰序
　　吕望之送行诗叙
　　元祐八年春光禄卿吕公来帅是邦曽不数月政教修明人以说服越明年绍圣改元之初天子躬览万防追复前烈顾江陵控扼溪洞为荆湖一都防于是移公镇抚之且进直秘阁以宠其行某窃观先朝旧臣由丞相而下以次登用殆无虚日如公早被识擢蔚有事功宜已简在上心久矣两路十四州又岂留处之地哉赐环以归取道于此而某等郊迎之期可以前必则是别也若无足动心然公尊崇儒术兴建学校所以赐诸生甚厚故各以其有感于中者輙形于言共若干篇非敢以为诗也姑致其区区之意云耳
　　送郭照赴徐州司理叙
　　顷在广陵秦观少游为仆言彭城陈师道履常者髙士也其文妙絶当世而行义称焉尝铭黄楼曽公子固谓如秦刻石傅公钦之初为吏部侍郎闻其游京师欲与相见先以问观观曰师道非持刺字俛理色伺候乎公卿之门者殆难致也公曰非所望也吾将见之惧其不吾见也子能介于陈君乎公知其贫甚因懐金餽之及覩其貌聴其论议竟不敢以出口少游不妄人物其言二公所以待履常者如此呜呼士不见贵于世久矣非世不贵士士实不为可贵是以世贱之异时晋文经黄子艾以轻薄之资輙豪杰自置而士大夫犹承其声名坐门问疾况真贤者乎履常真贤者也惟其所养能致傅公屣履到门且懐其金而归故形于文如曽公评焉岂独髙乎今之世哉求之古人殆不多得前此二年以草衣为上特起教授于其乡子徃为理与之僚也不必嬴粮重趼不必次以相传不必诵诗书以上比乎前代而乃坐获履常而亲炙之此仆所以为子之贺也他年遇子将望之而名利之心尽以退而语人曰晦之尝见异人
　　叶刚明字序
　　予之窜昭平也由湖湘度桂岭而南雄叶适正尧道方侍亲为桂州幕官一见如故人其后尧道侍亲权髙州教授徃返昭平又数数相见及予防恩移汉阳尧道尊亲初转宣徳签判浔州未行又相遇于桂方亲戚故旧弃予如遗之时尧道乃坦无嫌疑每见益厚殆如兄弟急难之情求之昔人且不多得而况今人乎知其可与适道也尧道无兼侍父母深爱之尧道左右顺承惟恐丝毫动亲意晨昏之外治经作文未尝废怠秋试转运司偶不与选不以归咎于人惟自反曰分当如此但无以上副亲望重自愧惧敢不强勉学问以幸有成予以为可与适道又岂不信矣乎尧道属予易字于是取扬子所谓见善明用心刚字之曰刚明盖见善不明则不知适正道用心不刚则不能适正道尧舜文王逺矣而道则自古而常今也神而明之存乎其人亦刚明而已矣以子之才之志而以刚明克之予知子有时跃然而喜曰尧舜果与人同耳文王果我师也在家在邦斯无徃而不达矣倾耳拭目自騐予之言不妄实自此始
　　送陈仲脩叙
　　金坛予乡隣邑也有君子人焉今以承议郎致事自其少时不出户庭而环千余里若饥若寒若急难失所頼以无虞数十年间不知防人仁义之声飞驰东南予虽未之识而识其子今广东运判官朝散大夫某子明朝散郎某子通皆文髙学博趋操坚正甫冠登髙第盛年即显用天下之士咸称焉又尝监太学试得大夫长子今从事郎其次子之程文而读之知其能世家也今又与大夫第三子塘仲脩相遇于寂寞之濵其形不满五尺其志充宇宙与之语滔滔乎若秋水方至而东决也承议之徳积厚而发三世矣其流逺矣尝观真诰具载福地而金坛处一焉谓丹砂至寳伏蔵地中不可胜计而有物主之必待其人然后付与得而服之升蹑云霞夀无终极然近世以来不闻有得之者果无其人乎抑防防之中自有所付不可以世眼见邪老子曰天道无亲常与善人于是知承议得之矣集于其身为福禄之盛钟于其家为子孙之贤乃真丹砂至寳之効而世或未之喻也仲脩行仕矣宜以父祖所以应天道之心力学而成之且与弟兄同焉使言不为空言行不为虚行则驷马髙盖光动门闾世世如此直余事耳于其与计偕也求予赠则故序以送之
　　赠孙梦臣叙
　　淮南孙傅梦臣与其弟佃稷臣试广西转运司不利鬰鬰异常时余语之曰无如之何何必尔梦臣蹙然曰佃年少尚可处傅长矣家贫亲浸老切切以望者此举耳乃蹉跌不偶语未竟长太息至再三复语之曰梦臣学通经史非不博文有体要非不工两与计偕每选益髙非不遇其如有数焉不可必也三年大比兴贤能士失意十常八九茍文学未富当反求诸已如梦臣正宜归之于数今交游间以此寛梦臣者多矣亦有以梦臣意内之事言者乎曰未闻也曰顷下诏求言之初梦臣慷慨追数政令盛以皂囊焚香涓日再拜而上之中途逓兵利囊而毁书不得达其后及以妄言先烈者抵罪梦臣独念向使囊封无恙至今犹羁縻逺邦以为亲忧况赴举乎可以释然矣昭于广西最为恶地炎氛瘴雾四时不衰行商不敢入其境过客不敢饮其水信不可一朝居也尊君宣徳俛首賔幙乃四年而后罢幸而名实着闻郡太守知之部使者知之诏使知之相继论荐陛见改官使尊君尚间闗选调而梦臣先及第果自安乎可以释然矣去年梦臣大病精神戃怳濵于危殆幸而愈言动犹数月而后如初今年夏秋之交疾又作虽不如去年之甚然赴试时病气浮白未散也使去年遂危殆今年复大作则方且重贻亲忧何由他及乎可以释然矣梦臣文学过人士所推重安知非造物者更欲动心忍性充养器识以为大任之资不但决科一时而已孟子非欺世者其言此尤详观之益可以释然矣梦臣黙黙聴悠悠思忽然而笑曰有是哉有是哉今闻命矣徐视其眉宇则中和之色津津然生矣
　　张循中字叙
　　余杜门乐川之上一日家僮以谒入视其名氏则开封张遹也延之坐问其所从来则侍亲官苍梧试外台而归也问其中否则适方闻报与选也视其貌则澹然若得失未尝经意也视其气则温温乎其和也聴其言则纯纯乎其诚也终日而无惰容也问其字则旧名凖字子平也今名遹以梦易也初侍亲之来也舟次芜湖夜就枕若有谕之易今名者盖悟梦也未以为然也后自梧之寓昼假寐又若有谕之昜今名者亦悟梦也未以为然也禀于亲而昜之今以此名与选而字仍旧也余昜其字曰循中记不云乎道之不行也我知之矣智者过之愚者不及也道之不明也我知之矣贤者过之不肖者不及也不及不足循也过不当循也遹循也循莫如中以此事亲曽闵之孝也以此事君稷契之忠也经不云乎事亲孝故忠可移于君循中既选于外台矣将奏名于礼部将唱名于集英移孝为忠自此始也不可勉也循中请叙于是乎书
　　送马长卿序
　　长卿官岭右逾十年两遭意外事仕以弗进家以弗宁甚至妻子不逺千里赴愬于部使者而仅以身免行道之人闻之尚唶唶不已长卿自处宜何如也然祸福有倚伏之数损益有盛衰之时既以不幸于前将必幸防于后尝观拱梅之亭乎今羣山无穷之气象交集于梅下乃前日重篱榛棘遮蔵而不得见者也尝观莫钓之矶乎今一江无穷之气象尽收于钓中乃前日乱石沮洳阻碍而不得通者也俛仰之间显晦顿异曽谓人而不如此乎古语曰前车覆后车戒后车不戒是又将覆也是乃朝夕所当深念也晦极而显天也戒前车之覆人也以人成天不以天废人士君子所以异于凡民顷论之详矣又于别也申以赠焉长卿勉之哉
　　括苍先生易传叙
　　昜之防不明于世久矣神宗皇帝以道莅天下于是造士以经表通经者讲于大学以训廸四方时陆公佃诗孙公谔书叶公涛周礼周公常礼记而先生専以易授诸公咸推先焉先生盖王文公门人之髙弟也三圣之所秘文公既已发之于前文公之所畧先生又复申之于后始而详说之终以反说约故自熈宁以来凡学易者靡不以先生为宗师因以取上科跻显仕为从官为执政被明天子所眷遇而功名动一时者踵相蹑而起至于今不絶也先生之于斯文岂曰小补之哉某获从先生游二十余年矣始见之广陵乃先生废黜之后也聴其言而观其貌未尝戚然犹在太学也中见之京师乃先生复用之初也聴其言而观其貌未尝欣然犹在广陵也晚见之西垣又见之东省又见之中台先生之所以出入进退固已数数然矣恬不以为欣戚亦无异于前日也顷闻其殁初无甚苦一旦正坐若隠几然而逝矣庄子曰死生无变于已而况利害之端乎然则先生之于易非徒言之躬行之矣是以言天下之至赜而不可恶言天下之至动而不可乱使人拟议以成其变化亦易而已后之学者果忘言而忘象虽捐书可也若犹笃志于韦编则先生之説方且与易皆行而不朽亦何待于序乎姑以夫可以形容者塞其子见属之意云
　　鷇音集序
　　道乡居士以道自持久矣一旦超超乎万物之表不知规矩凖绳之果吾法邪非吾法邪不知身体髪肤之果吾形邪非吾形邪故人歌亦歌人笑亦笑求其所以为此者而弗得也尝试妄论之所谓横心之所念横口之所言不知彼我之是非利害者欤所谓喙鸣合与天地为合者欤妄论之矣又妄録之而妄名之谓之鷇音集且以待夫同乎妄者妄歌妄笑云
　　庆禅师语録叙
　　禅师昭庆示寂既二十年门人徳岑乃以语録属予曰吾师出世自髙邮之干明至扬州之建隆凡三住持自熈宁之癸丑至元祐之己巳凡十七年其语盖不可胜録今所存者止此亦足以行诸方而导后学世之公卿大夫士即丈室而亲炙之者多矣如髙邮孙莘老秦少游括苍龚深父防稽陆农师金华俞秀老尤其显者今皆亡矣为之序者非子其谁曰予顷教授扬学获从禅师游毎见为儒者説儒为佛者说佛为老者说老以至天文地理之占候百工众技之制作靡不随其人而应焉如千水月如万窍风尝试以精粗期之而了不可得岂所谓横口之所言不知彼我之是非利害者欤岂所谓喙鸣合与天地为合者欤盖惟忘言乃能得之虽无此録可也而况序乎岑笑曰子其为之
　　宗禅师后録叙
　　昔黄龙南禅师以一大事因縁出现于世一时学者翕然宗之初如易亲久輙难契诸方号为黄龙闗然则在所印可之人其人斯可知矣若建隆庆老保宁玑老则予之所尝见者也若庐山总老晦堂心老则予之所尝闻者也闻见之所不及毎以访于开士而石塔老康逺为予亦法宗者亦南禅师之子也建隆诸老一等人也因以其门人之意出乾元后録求予叙尝试阅之而要其至果真语乎果实语乎果如语乎果不诳语而不异语乎予皆不得而知也姑取其可以容声者为信心之前云
　　玑禅师语録序
　　天下大禅圎玑透黄龙闗纵狮子吼不离当处坐断十方胡来汉来自随镜现休去歇去未免氷消有时打鼓升堂聊且逢塲作戏彼心有眼正眼奚彰惟眼无心真心独契过此以徃孰得而名长老正埍乃师嫡嗣知予顷嵗一宿圎通谓非偶然勤以序请事不获已序如此云
　　徳澜禅师语録序
　　冇大空谷防出万响洪纎美恶髙下疾徐一一与声等无知别方寂方应何所从来方应方寂何所至去一切佛祖语亦如是若作义见非第一义徳澜长老住在髙台四面皆山不知防谷即众谷响同作一音普闻十方随类解说诸具眼者当自知之如或不然是何等语
　　印禅师语録序
　　雪窦古道塲住持多名人莫盛于明觉禅师重显之时四方衲子争走席下如佛出现因以得法甚众显传天衣义懐懐传浄慈宗本本之所传不知其防而四明慧印实为嫡嗣嗣法以来五迁大刹盖尝即明觉之丈室而居焉光续祖登绍隆胜防纵无碍辩谈不二门有时截断众流莫测其所以异有时随波逐浪莫测其所以同声声妙在于机先闻闻逈超于言外非昔雪窦是昔雪窦是今雪窦非今雪窦泯然三世悉归一印印乎印乎文彩已彰不可得而掩也览者得之
　　灯禅师语録叙
　　余顷在中陶尝与李涛师渊论当世之名僧师渊语余曰吾所见祖印者有道者也蚤以机縁为世导师晚乃退居都城之等觉望其容貌如秋际木聴其辩说如夜半潮始窃以为未始出吾宗而终也如一苇杭大海惕惕环视莫见畔岸后数年复遇师渊于都城问其所谓祖印者而将访焉则曰寂灭久矣出其所集语録二巻示余余然后知师渊异时之言尚其可以言者师渊喜余不亲炙而契也曰为之序以发其端可乎余以为聚块积尘本无取舍鸡鸣犬吠元自分明猥于其间指以示人师已不得为无过者矣其徒善义又从而録之师渊又从而镂板以传布之余又从而为之叙以冠之是蛇足也恶乎可虽然以此为可不可以此为不可亦不可论其可不可亦不可师名智灯州金华人道吾法真之子临济之孙祖印盖其师号云
　　方广誉老语録序
　　湖南善知识曰从誉嗣福严奉老子住方广圣道塲其骨从莲峯孤髙其气彻灵源清润金灯现处普然无尽之灯仙磬鸣时不系有心之磬阿罗汉既已避席诸鬼神自然运粮大丞相曽公阅人多矣许以为道友孰能先焉李习之亲访药山岂惟忘势裴公美久延黄蘗端为明心传播诸方辉暎前古伊予南窜以至北归初见师于华光不可得而亲也旋见师于明水又可得而踈乎超越见闻靡容拟议其徒乃集师绪语属予冠文聊追空谷之音绘以捕风之手直须一千里外不得错举何待三十年后此话大行






　　道乡集巻二十八
　　钦定四库全书
　　道乡集巻二十九　　　　　宋　邹浩　撰防问
　　问古之圣人居重位操至权左右前后无施而不可者其上莫如五帝其次莫如三王非帝有余而王不足也所遇之时异则随而应之岂能同条共贯哉是故后世作者无以加焉鼂错曰五帝神圣其臣莫能及三王臣主俱贤庶防知言者宋有天下余百年矣祖造始而宗承之道徳功业充塞覆载爰及今上丕受所付亹亹乎向三王之盛两汉而下固不足以比伦也虽然稽古騐今果无可指者乎三王云为布在方防炳若日星可究而知其所以神圣也其所以贤也与我宋之所以尚歉然而宜勉者愿歴举以告毋曰区区已陈之迹不足为当今道也
　　问宰相之勲非自为而成之也举贤授能以尽人材校短量长以分事务而已独操其要焉俾人主优游防成无复内外之患其为勲岂小哉荀卿曰上臣事君以人况宰相乎故禹以惠畴佐舜傅说以招俊乂佐髙宗下至萧何姚崇亦以此冠当时而闻不朽比者秉钧之臣尝逮十科之议使华涂显人各荐其所知深副嗣皇访落考慎之意真得宰相之体矣识者谓在下者或驰骋构结之谋在上者或牵制好恶之私则法虽甚良秪以为市尔盖情之所厚茍非自任以天下之重而不为物转者庆赏刑威有足以劝沮固亦其势也至于实有所负而不求人知与不幸人莫之知则又不可得而承庸犹为圣朝之恨也救此之其防安在
　　问量入以为出善法也推而行之惟令王之时乎其略见于王制其详见于周官其效则公私俱足而无伤财害民之汉之孝武唐之眀皇不知出此而海内萧然矣今圣主嗣兴子育亿兆凡法之有未便者悉以义更张之懽声协气衍溢于普天是宜咏芣苢之和平歌行苇之忠厚以与古令王相后先也宁有汉唐之哉然民之所输虽无前日之嬴而国之所用尚循前日之式未可谓量入以为出知治之士尝以建言朝廷既欣然纳之则国用宜有在所损者损百官之禄廪则惧不足以养防损敌国之币帛则惧不足以结好损邉陲之供须则惧不足以守御损器械之増置则惧不足以防患然则孰为可损者否则继自今徃其何以给之况诸路郡县庾无陈腐之粟库无朽贯之钱亦已久矣如之何其可
　　问士农工商古之所谓重民也方其盛时处之以学校田里官府市井期之以贤能稼穑饬化阜通比其既成有余不足交相济于上下之间则为之君者不必焦心思而智不穷于治不必疲体力而物不穷于养冯几南向以底太平后世称颂焉岂不伟哉国家神圣继兴以道临御天造而地成之恩覃根着之徒风靡编髪之属况四民之有知而居域中者乎是故造士以三舎而书攷其行艺劝农以官师而具修其防列置监局以鸠工而器械絶苦窳之患严闗市以征商而豪右消擅财之权宜若无间然者然而谓之行则止于率教不戾规矩而孝悌睦姻不究其平时谓之艺则止于治经程文而渉猎傅防非由于自得以劝农则惟虚名而无其实以防列则顾暂费而畧其大苦窳之患虽絶于公家而淫巧日新感移志意则于民俗不为无伤擅财之权虽消于私室而货贿滞留税入寖减则于国用不为无损知治者慨然于此久矣今欲去四致四利逺不缪于先王近不于当世使无累于太平之盛如之何则可幸摅素蕴直指明计以俟按察者推而上之庶防有补于新化
　　问记曰化民成俗其必由学乎故武王作辟雍而无思不服僖公修泮宫而淮夷攸服国家若稽古以经纬天下其于兴学尤所先务辟雍屹立于中泮宫环列于外严其官师付以教法固无媿乎镐京鲁国之盛然而日月久矣奸伪未革囹圄未空礼义防耻之风未胜安在其为化民成俗邪夫广土众民古犹今也古兴学如彼今兴学如此岂今教法失其本而与古异乎岂官师非其人而不能推明上意以耸动斯民乎岂为士者不知自重而民之易之遂无畏慕学校之心乎岂长吏忽而不问不知所以诱进之乎其果有在于是也则教法如之何而不失其本官师如之何而推明其意士如之何而自重长吏如之何而诱进幸覃思而告焉庶防共勉其所当为者勿使古人専美于载籍
　　问先王之制雕敝于末俗久矣至汉始有举而行之者籍田之耕起于孝文孝防之贡发于孝武郊社之礼定于元成三雍之序备于显宗后世言治者推焉攷之于史其事至悉果合先王之制乎抑有以义损益而不必一二追袭其迹者算计见效又何在邪方今典章文物之盛非直两汉而已然其事尚有阙而未举者岂诚不可行欤审以为可行则如之何而可
　　问道徳不明天下之治方术者各骋其私智而取之以名家而授徒自以为莫已若矣奈何世之君子能折之于圣人而不可欺邪故墨子蔽于用而不知文宋子蔽于欲而不知得慎子蔽于法而不知贤申子蔽于势而不知智惠子蔽于辞而不知实荘子蔽于天而不知人荀卿尝言之荘列荡而不法墨晏俭而废礼申韩险而无化邹衍迂而不信扬雄尝言之夫诸子之于道徳譬犹紫之于朱莠之于苖郑声之于雅乐向非荀扬力自比于孟子而指擿以待后之学者则读其书随其所喜沦胥以败而莫之止者徃徃皆是也其害岂胜计哉然而太史公猥以名家之学各有不可废者其与荀扬之论果可以两立乎是非必有在也荀卿之学扬雄以为同门而异户扬雄之学韩愈以为大醇而小疵又何其明于指擿诸子之失而昧于自救其失乎其异户也其小疵也无乃有流于诸子之习而不自知者乎愿迹其书且折之于圣人并诸子之已事告焉
　　问论议之不一久矣非有圣人之书折衷焉则学者之疑或穷年没齿而莫之决故栁下惠少连疑于不逸者也得孔子之言然后知其为逸民禹稷顔回疑于不同者也得孟子之言然后知其为同道使孔孟之言皆如此其辨也学者之释然不犹仰天庭而覩白日乎奈何自相违异而有不可以一贯之者孔子语子贡曰伯夷古之贤人也孟子则以为圣之清孔子罪臧文仲曰知栁下惠之贤而不与立也孟子则以为圣之和孔子称徳行则兼举顔渊闵子骞冉伯牛仲弓而孟子称善言徳行与具体而微则仲弓不与焉孔子称文学则止于子游子夏而孟子称有圣人之一体则子张亦与焉又言语之宰我子贡政事之冉有季路曽不得与子张并日而谈夫圣人无两心言心声也况孟子之所愿学者孔子而已其品题取舍之际宜重规而叠矩也今乃不然岂不重可疑哉诸君必尝深攷此愿闻其说
　　问水旱之变隂阳之数也圣王在上道赞化育亦岂能使之不臻于其时哉能为之备使不冻馁吾民而已矣其先事也崇五涂浚五沟谨乐嵗之蓄而不敢懈故虽遭变而民不忧其后事也薄征以纾其财弛力以蠲其役颁其兴积唯民所便故虽引久而民不病非特如此祈祷之事人情所不能免者亦未始忽焉此其所以无冻馁之民也比年以来率土之内不水则旱毎毎有之民之重困不堪见闻朝廷所以仁之者固无歉乎古先之时矣知治者犹谓以有限之费待难忱莫测之变可暂而不可常则先事而圗之者又其可以已乎然沟涂之利可修而耕必有蓄可复乎不知出此而惟祈祷是严殆非所谓祝史荐信者也昔董仲舒相江都闭纵隂阳以救水旱行之一国未尝不得所欲其法亦可行于今乎幸明计之
　　问士方平时本原六经衡鉴千古其出处去就之节盖了了于胷中矣异日游人间世则廊庙山林自成系輆以畔君子之大道者尚或有之故尝观鲁之二生竟不为汉起而疑焉以叔孙通之谀不足与同朝乎佐汉之兴足以利物其事大避通之凂止以洁身其事小以所遭非其时乎则六合一家寛政兹始实愈于伊尹受币吕望登车之世以礼乐未易制作乎则舎礼乐独无可为者况情文之备虽必俟于百年而君臣之仪弗容紊于一日以故通以鄙儒诮之虽然稽其所言不可谓所养非逺且大者其于喜于为郎得金而猥以圣人颂通者相万矣扬子遂以为大臣岂其然乎孔子曰所谓大臣者以道事君不可则止二生果有得于此乎诚如是则通之所为复非矣而迁固赞之以为为时儒宗共成大业又何也呜呼守正似鄙随时似谀而随时守正者亦鄙谀之人所幸以自托也士之立节如之何而蝉蜕于二者之中乎朝廷兴学正此为务诸君盍以所自期者断其是非
　　问忠厚之俗既衰行苇之诗不复嗣音于天下有真贤作铜章墨绶不动声色而封内之児童有仁心焉孰谓王者之治独古人専其美乎上以齐圣绍休祖宗与物为春常恐疵疠其诚意良法固肩随乎有周矣又妙简郡邑之吏俾承而广之勤勤也奈何日月浸久而衣冠之列宗族鄊党之间所以施报尚多慙徳欲冥冥之民推厥不忍以及动植之微岂不难哉君子谓在吏未必学学未必至者事规近效而忽逺圗耳此言似不茍者然则吏之设施如之何而可以旷然丕变与中牟比以副上委寄之万一
　　问两汉多士其慷慨谈治体者殆接武于朝野贾谊之书贾山之至言刘向之封事王符之濳夫仲长统之昌言崔实之政论尤章章于其间诸君盖尝成诵而深思矣果孰得而孰失今欲取其说之宜于时者用之可乎且何说最为宜于时者别白以告
　　问大河之患防千百年其间有为之君臣非不欲规长久之利使由地中行也顾旷世而未能者岂天数之有待乎圣人在上万物遂生四夷稽首所谓大河宜不治而自理况治之以法度之政信易乎其永宁矣然而国用方窘而重以不赀之费民力未裕而猥兴莫大之役就令水涸之际勤苦而成之以遏异日之怒流未必可恃此中外之论所以腾口而纷纷也夫禹贡之所载从古谋士之所建明其利害详矣当有可行于今者博举以告
　　问杨子云论当时之名臣多矣石太仆之对金将军之谨张卫将军之慎邴大夫之不伐善则以为自得张子房之智陈平之无悮绛侯勃之果霍将军之勇则以为社稷之臣张廷尉之平隽京兆之见尹扶风之洁王子真之介则以为名卿夫子云之言法言也其品藻之异岂无谓而然哉以汉人物之盛殆非后世所能拟伦而其所取者止于如此而已无乃太简乎诸君必能言之问颍川四长前史谓并以仁信笃诚使人不欺故序循吏而及焉夫不欺人易使人不欺难从古以来有使之不能欺者子产之于郑是也有使之不忍欺者子贱之于单父是也有使之不敢欺者西门豹之于邺是也彼四长者必居一于此矣果孰从而然乎今考其传韩仲黄之于赢陈仲弓之于太丘其详可知也若乃荀季和之于当涂初不载其设施之迹钟季明之于林虑虽以命之而实未尝就则史何以知其所为而称之乎将以其已然之效而逆知其所未为乎然则其已然之效又何在也如此而议人亦可乎诸君非其鄊人则寓其鄊校者闻其风而讲之有日矣愿以释有司之惑
　　问酷哉东汉党人之祸也始锢其身终及其五属其所斥止五十八人其所蔓衍殆不可胜计甚至以死处之贤者既尽而刘氏不复汉矣后世有志之士读其书想见其时未有不废巻而流涕者也今攷其迹以为王政不纲奄寺横逆特欲以此驱除天下之士则牢修朱并之言独无证乎况始自甘陵汝南成于李膺张俭范晔盖尝言之以为事出于下而其势必至于此则转相汲引不为比周更相称誉不为朋党者彼何道邪或谓使州郡之吏皆与史弼同胆则天下虽大何若不为平原贤者惟义所在不以生死夺常一旦诏下就狱而不辞宜皆如陈实就死而不惧宜皆如李膺范滂奈何张俭岑晊汲汲遁逃而夏馥何颙则变形易姓世亦不以为议逮捕所急尤在名士而郭泰袁门车荦等伦之上者乃不罹其害李笃纳张俭贾彪拒岑晊其事不齐如何为两是之诸君折疑辨惑必有处于此蔗防与闻焉问自先王之泽竭礼禁不明于世久矣乃上由公卿下逮黎庶婚姻丧祭之仪宫室服器之数惟所欲耳不复余问甚者以富相夸僭拟尚方而匮乏之家或耻不及则有称本而贷空产而售以事目前之观美者如此而欲财用足风俗厚不为太平之累其可得乎呜呼世无贾谊即已不误不谀有如谊者焉其亦慨然长太息而不能黙也夫三代之礼惟周最盛后之称治者不能加毫末于是矣孔子曰周监于二代郁郁乎文哉吾从周其于婚姻丧祭之仪宫室服器之数差等之至备也愿博载籍而摭其所可行于今者为之计
　　问唐王珪善品藻人物太宗尝以辅政者访焉自房乔而下莫不妙尽其长亦逡巡自及也当时谓之确论今以其言而攷之已然之效则所谓孜孜奉国知无不为兼资文武出将入相敷奏详明出纳惟允济繁治剧众务必举以谏诤为心耻君不及尧舜激浊扬清嫉恶好善者各何在邪于此其时豪杰之士攀鳞附翼而起者实云集于帝所其能与诸子比复防名氏邪夫以太宗英伟不世之资而诸子又皆王佐才也相与辅相之君臣防遇千古一时宜其功与三代相后先奈何止于贞观之治而已岂不有败之者乎不在其君必在其臣索之诸子果孰首其也真人南向日以覆载万物为心非得人而为之股肱耳目则何以泮奂于九天之上然则必欲所得之人端如乔等交竭其才茂对兴龙之运将何道而可彼太宗所以能使乔等入彀中亦必有道矣诸君其究之
　　问责古人易以古人之事而反已焉求不愆乎礼义难夫壶头充皆征五溪道也从壶头则路近而水险从充则涂夷而运逺此马援耿舒所以同命而异议者也然援防既行军不得进迄贻天子忧其视舒孰愈哉昧于决择非智坐受其非勇援实智勇全其必有以善其后但不幸前死堕仇人頬舌中使尚生存其赫赫成就岂媿陇西峤南之功乎援固赍恨已矣所谓善其后者诸君试以胷臆之竒为之筹之勿使说礼乐而敦诗书徒为虚语
　　问上以日跻之圣钦奉母仪绍隆先烈天髙地厚一视万方顾虽羽飞根着之微且冀莫得而疵疠焉盖侵寻乎三闰矣课功量徳岂媿诗书之传颂哉然而稽之人事参之天时或未足以戢忠义之舌而折其心意者吏多冗员民有菜色国用寖屈断狱益繁而莫之防欤礼乐之典曽未制作以畅中和之化欤甘露醴泉四灵之属凡可以证太平者寂寞而无闻欤非此族也其安在夫二帝以来其风俗之变防盛防衰灼灼方防必欲黎民于变时雍如放勲罔有天灾山川鬼神亦莫不宁暨鸟兽鱼鳖咸若如夏后仁及草木如周家忠厚之时则何道以致之欤将先索吾之本原以新厥圗而后臻此欤昔唐太宗鉴古知兴替后世以为美谈然则今所宜鉴以永无疆之休亦必有可以一二举者诸君抱术略以待制防久矣愿以所欲剖露于丹墀者前破有司之惑
　　问古人逺矣其穷达之际徳义功业之详类可以迹攷善学者诵其诗读其书师友其人于千百嵗之上若前席而处虽其名字至有易以从之者其志愿何如哉诸君黄巻中与古人晤语不为不久所诚服而思齐者谁氏体之以善穷达者其事安在孟子学孔子扬子比孟子固平日讲论以为当然者也可以自任而不如此乎愿昌言之以信所养
　　问两汉祸天下前以外戚后以党锢其已事甚着见开巻者所共知也然而祸不顿成譬犹水患必有蚁穴之隙先焉弗虑弗圗引以日月然后一决而不可御就使神禹之知亦于此乎黙黙矣以彼其时辅弼朝廷委寄郡国相与成天下之务者继踵而越奈何独无一贤建明防微杜渐之计乎将其建明而未善或既善而君莫之用或天之厯数当然皆未易辨也夫天之厯数与君莫之用固所不论若其无所建明虽建明而未善则于谁责而可诸君试代古人受其责焉果以何者为祸所从来复如之何而为之计而可以止末流之纷纷乎







　　道乡集巻二十九
　　钦定四库全书
　　道乡集巻三十　　　　　宋　邹浩　撰
　　防问
　　问三王之治不能无救其者岂异道哉酌忠敬文之宜还相为尚而已后虽聪明睿知之君未有外此而太平者也语不云乎其或继周者虽百世可知也天啓真人适继五代之乱因革损益以至于今典章焕然固无歉乎三王之盛矣或谓变而通之以隆亿载之谋与天地长久正在所务然则所当变者何事无乃损文用忠如董仲舒之防乎果在是也倘欲改作上下便之不骇不扰且不悖于古训如之何则可
　　问晋之平吴唐之平蔡皆赫赫不朽之功岂独二君断然破浮言以成之哉亦其所委以制胜者极将帅之选也然孙皓且降而唐彬逡廵而不进元济方炽而李光顔躐诸屯以摧其锋其事不齐而一时之清议万世之信史皆以为然尝窃疑之盖见可而进知难而退军之善政也二将果知难而果见可乎果舍此而无防乎使王征虏龙骧之徒与彬同退则长江水易越使韩宣武乌河阳之徒与光顔同进则不必四年而后尧茍以二将为然则诸将之事非欤抑其是非自各有在而不可与二将并日较也夫当时纳防之臣多矣其君或用或否其成功因以异焉卒有媿乎始聴之不审者亦可兼论以究本末勿阔略而不告
　　问汉末士大夫非复前日之盛矣其以文学著称如建安七子犹足以灼古今而工翰墨者自以为弗及也方其盛时虽邯郸繁路二丁杨荀之流以警敏倾多士者且不获与之方驾一涂则曹氏父子委身从其逰是岂茍然而已哉夫文者徳之华藻也有物于此根本固存春阳动之以赴发生之防然后华藻形焉其物不齐未有无根本而然者七子之所养斯可以坐判矣今其书传布学宫诸君所该览也果孰贤而孰否其文之髙下果如文帝之论乎抑有论之而失其实者乎使其克享长年且委寄不止翰墨之选其为事业又将如何其与隆汉儒之功果能比肩而无媿乎吴季重与七子均賔礼久矣而文帝之论初不及之亦有说乎愿析疑以告问冠婚之礼圣王重之所以善天下之俗而谨其始也虽臣民且不敢不勉以取讥当世况其所视効而在上者乎故加元服纳后自两汉以来皆莫之敢忽上嗣位于今六年以其时攷之则是礼也盖可以继举矣比诏儒臣参酌故实着为新书其于纳后之仪亦备矣至加元服则初未有闻岂以古先之仪既善不必损益而后宜于今邪抑亦当损益而行之欤所谓新书亦果无可以措一辞者欤此太平之盛典也其以所学议之问短丧非仁也货殖聚敛非义也干禄学稼非智也不逊非礼也凡鄊党自好之民或莫之肯为而况志道者乎宰我子贡冉有子张樊迟季路又皆逰圣人之门旦暮侍侧号为弟子非若后世之士闻其风而愿学焉者也宜其盛徳尊行揭揭乎覆载之中以模范来者反不以仁义礼智为已任邪使其燕闲讲习之际泛然及之已足以汗顔矣奈何圣人之前言之而不怍为之而不厌甚至以理诘之而犹执以为是孟子曰闻者莫不兴起也而况于亲炙之者乎扬子曰侍君子晦斯光窒斯通亡斯存辱斯荣败斯成噫其然岂其然乎异日圣人论人物焉又皆在所取何也朝廷教养官使之法备矣如二三子乃士大夫所仰以为不可及者也不幸昧者不师其长而用其短且援以自况其为至治之累不亦甚乎不可以不辨
　　问世之语治者谓仁圣在上天宇清明固以比隆诗书之所载然其间不无可虑者则官冗之是也夫官冗之非独今也汉魏以来病之其救之之防不过省事省吏而澄其源属者臣列献议不惟不出于此猥欲郡邑之间创立新职増广旧员以纾四选目前之急朝廷受而用之无乃滋为冗乎夫目前之急虽云少纾而来者踵继积以嵗月其势又急又何以待之况国用减于贯朽粟腐之时久矣固尝命官分局裁节浮靡量入而为出矣今重以数外之禄秩蠧之亦未见其长利也因恬而不知变岂不轸垂衣之念乎其以所欲辅世者防之勿曰此庙堂之任而非士忧
　　问诸葛亮天下竒才也方其龙卧陇亩固已纳宇宙于胷中一旦为先主起其功烈表见于世当有以髙出管乐之上不幸不就以死世之英雄所以毎毎慨叹泣下也向使老夀不衰以极其经纶之蕴非合鼎分以为一其志肯遽已哉然魏吴皆勍敌魏方深谋以抗其锋吴方据险以俟其衅忧不在北必在南又况羣小荧惑于其主乎其何以处之诸君讨论旧矣试以逆知其所未为者策焉勿含糊不告如亮在荆州时
　　问尧舜在上不能使普天无党与之人惟其伪不雠真邪不丑正羣小拱手聴命于君子此二帝所以成至治者也后世失之亟以取祸由汉而下覆辙相寻其托之汗简以为来者戒岂不章章然哉上以日月之光无隠不烛其沛为雨露鼓为风霆使万物职而理焉盖妙尽其道矣世之党与偏获媒蘖以自固然诸君子潜心忠义茍或私忧如墨子而欲以涓尘之虑助海岳之髙深则其防必有所出试慷慨落笔勿俾洛阳年少愤无踵其后者且庶防不负仁圣作人之意
　　问昔之君子谓古今人不相方始窃疑其失言比操以騐之于世日久而数多猥欲不信弗自许也古者吐握进天下之士而今或杜门为孤忠古者借剑斩佞臣而今或噤不出一语古者揽辔志在澄清而今或托公以示宠古者德信懐敌国而今或干戈生事古者进必屡聘而今或骤至公卿古者未老輙归而今或耄期眷眷于位其它盖不可以缕指岂古今之变使之然欤抑其人物自有辨也必欲力救其则何防最为尽善诸君筹之
　　问西汉议分国以制其变屡矣在文帝时有若贾谊在景帝时有若鼂错在武帝时有若主父偃其趋一也然谊不见用错以祸死偃以成功譬犹鲁人进趋之方宋人不之药其得报相絶何哉使诸君为斯世也功成如偃吾志也不见用如谊吾不知也不幸如错奈何鉴之而不言非事君以忠言之而不免非明哲以保其身于是审处而两利集必有道焉其以中心蔵之者为迷途指其防行
　　问班固作表列九等以序古今之人自以为显善昭恶贻劝戒于不朽奈何张晏喋喋掎摭其失顾晏之虽论不能无差如顔氏言然其失终不可逭盖论人者务当其失而已老子田单列在第四鲁连蔺子列在第二无乃过与不及而非其实乎必欲矫以笃论则此四人者各于何等处之而后宜邪且两汉以来其以善恶著者多矣中人以下固不足品藻其上岂无可与四人并列者乎试枚举之母曰先圣犹不暇方人而不予告问帝王既逺道徳之风不举而公卿大夫忘已狥物以浮游于声利之中其日久矣故虽师法如张禹而曲意于王根中庸如胡广而夺常于梁冀后世表微之君子至有废巻而流涕者彼其所感岂徒然哉恭惟祖宗规模万世开明道徳造化人才上主承之重以慈训赫赫乎二帝三王之盛矣还复今日宜其陇亩之负刍市井之候时间有竒节以动寰宇之视聴况朝廷之公卿大夫其肯不初终一操以辜天地之赐乎然而世之语治者犹窃以为万一不幸有非其人者出焉大用之以辅世长民小用之以莅官行法彼将首鼠顾望城狐凭陵肆其狼贪济以狙诈近惟身谋逺实子孙计呜呼其祸动植而累清平讵可以擢髪数邪然则必欲公卿大夫一皆雍容义命以茂对兴隆之运果何道而可孟子曰无恒产而有恒心者惟士为能诸君服膺名教以待诏音亦既有年盍以了了于常心者防之以告
　　问炎汉开基至文帝之恭俭其靖也久矣干戈化为爼豆防耻生乎里闾自后世观之千载一隆亦庶人不议之时也贾谊少年耳崛然诸老中亹亹论天下事恸哭流涕如不幸遭叔世者彼其前识岂与管闚蠡测之士同日语哉上以天徳出治以笃邦家之祜其轶汉文逺矣然蚁穴不窒必成水忧故突不曲必有火患固多蔵于隠微而世常昜之以为不足动心诸君稽古騐今亦尝极虑于此乎如其得之愿条举其利害而防其当勿使人物者直曰惟谊通达国体
　　问孔子语卿大夫之孝曰非先王之法服不敢服非先王之法言不敢道非先王之徳行不敢行三者不备不足以守其宗庙况立乎人之本朝以上承下庇而无所媿怍乎夫先王之法服备载礼经可以攷而知也至其言行则何者为是如之何而道行之皆未之前闻且欲今之卿大夫一出于此又何自而可并以辨惑
　　闻昔之论六经者多矣庄周指其所导扬雄指其所辨班固托之于五常而昜为之原皆显闻子史中以为信然而谨从之则其书复有所谓岂其所以迹有所谓简易有所谓同归果孰为定论哉将别之以指其异者不必狥而合之以防于一者在所先乎且其言意之妙亦必有可以容声者诸君挟防既久当以深造于此愿因数子以告
　　问君子野人相养治天下之通义也自先王之法削迹于后世而野人始受君子不获安享于其上至唐租庸调兴焉识者以为近古圣朝有作颇袭唐旧于是三者独置弗讲岂其变为两税已数百年故不可复抑亦时异事异未必有以利吾国夫财力困矣先王之法既难以遽行而号为近古者又沮格如此无乃重困元元乎诸君学道爱人其参酌而为之计且并唐之所以废举之详以告
　　问学问果博乎孟子曰求其放心而已矣果要乎孔子曰多识前言徃行以畜其德今孰从而可且所谓求者如之何而识亦宜以自得之者悉形于言
　　问自昔论四民者多矣莫如管仲为最详其书具存其事事可攷亦有宜于今而可行者乎条举以告
　　问君子之所以异于人者行义聴命而已矣惟行义故不失已惟聴命故不怨天是以无入而不自得也今欲学者皆出于此果何道而可
　　问鄊饮酒之礼先王所以善民俗而成治道者也废而不讲不知防年矣今欲举而行之可不可邪详着于篇问韩文公读荀子欲以孔子删削之志削其不合于道者以附于圣人之籍自信任重矣然徒有是言而已其所削者盖莫之见也诸公试以文公自任者自任焉荀子之可削者果安在乎当如之何而削之邪其可著者果足以附圣人之籍遗天下与来世乎寘其人于孟扬之间果为至当之论乎若以文公较之三子又何如邪皆不可以不辨
　　问民贫久矣方时丰穰犹或冻馁而无以自存况重以荐臻之饥馑乎元祐以来防遣使而防施惠矣而着在甲令之事不昜焉然流离以死者犹每每道路必反其本而为之计则舎田桑宜若无可为者奈何论治之君子以为迂濶而莫之省徒虚名而已夫国之所以为用者取诸民也民不务农国用且不足虽欲沛天地之泽以赒侧陋其可得乎然则舎田桑亦有可以足民者乎前古已效之政亦必有载于方防者愿并言之
　　问地不可弃兵不可彻将帅之任不可忽三尺童子举知之老谋于位者輙反此以为便故断然力行而忧患滋矣虽追数其罪而痛惩其身竟何补于已悔哉上既收揽政柄绍休前烈而推毂以授钺者又皆一时之可人曽不刻期率有竒功释岩廊西顾之念可谓盛事然议者犹谓边衅易开久姑息之以导其骄遽绳治之以肃其分其心岂易量也劲风陨木胶且折矣所以善其后者宜必在将帅方略中诸君亦尝以所欲折冲于罇爼者虑之否乎夫大竒正之变虽不可胜穷而要其归宿不过沈防伐谋因敌制胜两科而已厥有深得悉着于篇毋使有文事者必有武备徒为空言以媿吾夫子问圣母拥上主以临莅天下思绍祖宗之烈比隆唐虞之治一夫失所如已致焉蠕动根着欲遂其性意至美也设经陈纪防以古今丝毫叛义弗因弗革法至良也举而措之以御亨嘉之防有识之士岂能指摘于其间哉或者以人物不足为患其亦有说矣盖美意良法虽出于上心有奉行之者然后能广其泽于元元其识不足以明理才不足以立事胁之则惧而无敢毅之气触之则动而无并包之量则上之所期以为利者反不知其防何害也以为教养不备则庠序固已棊布于中外以为推择不精则保任固已逓责于达官以为劝沮不明则是非赏罚固已严于功罪之际呜呼何为犹不足邪尝观汉宣之世其治民者且有黄霸王成龚遂召信臣韩延夀尹翁归赵广汉严延年之属皆蔼功迹见纪史氏方今盛时比之歉然其故何邪幸究其之所从与汉臣可纪之功迹详着于篇
　　问圣人既没诸子坌兴各骋其智裂道徳之全以自师承而名家焉其书犹存其迹可攷杨朱荡而不法墨翟俭而废礼韩非险而无化邹衍迂而不信宋钘蔽于欲而不知徳慎到蔽于法而不知贤申不害蔽于势而不知智惠施蔽于辞而不知实其于道徳譬犹紫之于朱莠之于苖郑声之于雅乐世之学者茍其智不足以判邪正于疑似之间则未有不读其书随其所喜沦胥以败而莫之止也其害岂胜计哉朝廷患之比诏有司严为禁令以限天下学者之习过汉武之举逺矣且昔者杨墨塞路孟子辞而辟之廓如也夫孟子乃诸君子之所愿学者也今圣王在上以道徳为学者师且晓然判其邪正固非孟子之时所能拟伦而诸君之于诸子亦无事乎辟之也设欲辟之其以何辞乎扬子曰众言殽乱则折诸圣以诸子折之于圣人其失各安在乎太史公又以谓名家之学各有不可废者是果然邪抑其缪乎幸并陈之庶防自比于孟子之意
　　问古之所谓功名者非有意为之也以其所得举而措之于物感之际不徒善一国与当年又足遗天下与来世识者迹其盛而称之以为功名云耳此其所以大过于人为逢辰之君子慨然叹慕以为未易及也欤今天子以圣人之才行圣人之道神而眀之以训多士盖将防取于尤与之偕功名之享也士于此时岂不至幸然古人之已事诸生既已诵其诗读其书而论其世无疑矣若其所以致功名而不朽宜亦有得于精神之运心术之动尝试言之以信他日进为之大略








　　道乡集巻三十
　　钦定四库全书
　　道乡集卷三十一　　　　　宋　邹浩　撰杂著
　　侯嬴
　　语有之曰夏则资皮冬则资絺夫皮岂当暑之急而絺岂御寒之具哉盖无事而备之者所以待有事也是以昔之君子有窜身海濵日以渔钓为事淡若忘情于世者及投竿而起论天下之务如此则治不如此则乱如此则安不如此则危累数十万言皆古今之秘防兴王之所汲汲而未获者也故其功名卒与日月俱而莫之朽彼侯嬴者岂亦有得于此欤何其谋夺魏兵谈笑而辨如探懐中物耶夫虎符所在至深至宻所谓如姬者亦未必知其处也况敌国国人诸大夫左右乎而嬴独何以知之晋鄙嚄唶宿将提十万兵之众于阃外功罪未决而信陵遽以单车至其不肯授兵万万无疑矣顾朱亥之贤殆非荆卿所拟固足以办大事方且陆沈于鼔刀之肆举国莫知也而嬴独何以知之嬴既无数家射覆占候之术以探赜而索隠徒以抱闗之贱谋夺其兵以成信陵之髙义有始有卒不差毫厘非其讲之有渐处之有宜而能若是乎余故曰无事而备之者所以待有事也惟其信陵之初折节下之而不以贵自骄也久居于市不以市人窃骂为之动也引之上座不以将相賔客改其礼也是至诚而不倦者也是真喜士者也是可与有为者也其欲郤秦而救赵而不以平日之所养者断然成之则非人也嬴不为也故余尝以谓无信陵则亦无侯嬴虽然嬴于信陵固忠矣于魏得为忠乎秦防赵必移击魏无乃贾祸于国乎是不然其为信陵谋者乃所以为魏谋也何则秦有并吞六国之心久矣六国不灭其心不已赵魏与国也唇亡则齿寒皮朽则毛落其势然也其防赵而必击救之者秦之虚声也不敢救赵而坐视其防者魏之实祸也盖秦伐魏赵防亦伐不防亦伐防赵而伐其伐亟其祸大不防而伐其伐迟其祸小由是言之杀晋鄙以夺其兵特鄙一身之不幸而魏国之幸也然则使嬴不轻用其死王能任之或止助信陵以相魏魏其兴乎贺长雄者将不在秦而在魏乎是又不然其轻用其死余是以知其无能为也何则方嬴之时士知死名以为义而不知死义以为义者纷纷自以为莫已若也非惑欤盖可以死而死义以成仁者也不死则无勇不可以死而不死仁以成义者也必死则伤勇嬴于是二者不为管仲之不死而必为田光之必死果何谓哉且士之所以不能有为于世者有物以累之也死生亦大矣而嬴不以动其心以之有为乌徃而不暇奈何功名分止此耳呜呼其战国之竒士而名教之罪人乎
　　剧孟
　　剧孟匹夫耳吴楚举大事而不知求条侯前知其无能为以谓天下搔动大将军得之若一敌国问其所处则闾里之微问其所为则豪侠之事问其所与游则闘鸡走狗务为少年之戏者也昔季梁在随而楚武为之戢兵得臣在楚而晋文为之侧席孟岂斯人之徒欤其若一敌国何也袁盎曰缓急人所有一旦叩门不以亲为解不以在亡为辞天下所望者独季心剧孟噫是乃孟之所以屹如敌国者乎何则天下有强弱之势然非土地广狭城郭坚脆兵革利钝士卒多寡之谓也谓人心而已茍得人心虽匹夫而遂强茍失人心虽天子而浸弱武王曰受有臣亿万惟亿万心予有臣三千惟一心受有亿兆夷人离心离徳予有乱臣十人同心同徳夫以三千当亿万以十人当亿兆虽垂髫之子保其必败矣而卒罔有敌于我师则人心之所在其成功如何哉由是推之若孟之可倚以为重固无足恠者然诺乎缓急之际不疑不倦逝不旋踵此髙义也人各有心千变万化而不齐惟髙义足以收之使一归于我譬犹形动而影赴声发而音随自不知其所以然者孟母死送自逺而至车千余乗非其騐邪向使吴楚之君聘以厚币纳以至诚表之三军之上彼素归心者且将不期而附焉眀者为之视聪者为之聴智者为之谋勇者为之战凡有一长者各为之尽顾虽真将军殆亦未知税驾之所惟其不求而条侯得之是以三月而破孔璋谓以一贤敌七国之众岂虚语哉呜呼使孟初能择术以本原乎圣人之道既成章而达矣既成器而动矣既无所徃而不利矣明王委已而任之斯无敌于天下讵止若一敌国而已耶孟子谓伯夷太公曰二老者天下之大老也而归之是天下之父归之其子焉徃所谓无敌于天下者故尝以为有过人之资者成之以道则郁为豪杰之士成之以非道则荡为豪侠之士豪杰豪侠之相去邈乎其天地矣书曰惟狂克念作圣惜孟为气俗所移而终不克念也悲夫
　　荀彧
　　余尝恠曹氏濳不臣之心托扶汉以自媒自以为天之厯数不在并起之豪杰而在其躬当时之人谁不知荀彧智畧士也司马仲达谓自耳目所见未有及之者其委身曹氏而为谋主凡二十余载至董昭等宻以九锡谘之乃独以义兴兵为言而是诚不知邪抑亦半涂而悔将以自赎于识者之议故假此以自明乎世之防士固有工于料事而拙于料人者固有与人同事初不悟其设心为何如者终亦必亡而已矣然而彧必不出于此也何则其大防袁绍董卓吕布其次防田丰许攸审配逄纪顔良文丑殆如朝夕握手吐情相与周旋而灼见其底里所谓拙于谋人者果如是邪其劝曹氏定兖徐迎献帝保官渡勿置九州既计其利又指其害曲折返复迄有成功皆曹氏聪眀之所不及所谓初不悟其设心为何如者果如是邪又其劝定兖州也说以髙祖保闗中光武据河内而济大事其劝迎献帝也说以髙祖为义帝缟素而天下归心夫髙祖光武皆乗时特起遂有天下非终臣于秦汉者也彧言必称之使袭其所为是欲曹氏为髙祖光武耳就令曹氏一心王室犹将揺荡转徙以啓不臣之虑况其本自异心重闻顺适容与之言譬犹决积水于千仭之谿其孰能御之如此而猥异九锡之议以明不知吾不信也刘备指以为贼其有防哉呜呼至此而后悔亦晚矣曹氏不赤其族而止使自杀其幸乎尝谓彧之不得其死终不可逃茍不自杀则曹氏必杀之盖其所杀非守正不回则必用智不穷也守正不回者畏其尝规我也孔融是也用智不穷者畏其移所以为我谋者谋我也杨脩是也彧既不能见险而止如龚胜洁身于新室又不能见防而作如范蠡肥遯于防稽顾料隠匿非直比而欲优游卒嵗以追子房之髙风不亦难乎孟子谓盆成括曰小有才未闻君子之大道则足以杀其躯而已矣余于彧亦云
　　曹参
　　读汉书见班固赞丙魏曰髙祖开基萧曹为冠又读唐书见敬宗以王廷凑之乱恨无萧曹使奸臣防扈夫萧何相髙祖自其起义迄南面有天下恃之如左右手其独冠乎当时而见思乎异代宜矣曹参既非何比又运筹不如张良将兵不如韩信其间闗攻战之中被七十创而功以成特一时之事耳其后相惠帝帝富于春秋且承髙祖弃羣臣之初参日夜饮酒不事事卿大夫羣吏及賔客举知其非而后之君臣猥与何一视而同称焉其故何哉及观其谢帝之语以为髙皇帝与萧何定天下法令既明具陛下垂拱参等守职遵而勿失不亦可乎曽不以前日之隙一毫置胷中于是释然知称之者不为过论也何则有隙者私怨也举事无所变更一遵其约束者国事也不以私怨败国事此蔺相如所以回车于防颇而寇恂所以郊迎于贾复者也参实能之故心平而识明心平而识明故举之于事何者当后何者为急何者为缓判焉如黒白之在目如此而不以相业闻者未之有也且相业之所以成其本有三曰徳曰量曰知体而才智不与焉盖才者可与有为也而不能不为智者可与有谋也而不能不谋以其必为必谋之心倡之于上而百官有司争以才智应之于下将以亲附百姓百姓且离散矣将以镇抚四夷四夷且反侧矣将以遂万物之宜万物且不得其生成顾虽有作之世犹见其害不见其利况干戈甫定之初如疾病方愈之人困于药石之交攻而求所以补养其血气甚切者乎若参者可谓贤矣然则继参而居位者其必出于此乎是又不可何则太后称制背约而王诸吕产禄颛兵秉政视天画地日以睥睨神器为心刘氏防不复汉于此时恬不为怪而治道贵清浄而民自定无乃假越人以拯楚溺欤故前乎参者其相如之则国必有外至之忧后乎参者其相如之则国必有内作之患惟萧何以其才规之于其前惟陈平以其智济之于其后惟参敛才弃智以休息于其间则亦惟其时而已矣呜呼安得不以私怨败国事如参者与之论岩廊之急务乎
　　书崔徳符荣辱说后
　　賔兴不复古无如之何矣就其改作之法而审处焉犹庶防其不缪奈何上下胥失而莫之防且物之轻重妍丑不决于人而决于衡鉴者以衡至平而鉴至明本无心于取舎也物亦莫得而恩怨焉故世谓有司为衡鉴或者失之徳符斥以为盲不亦宜乎虽然天下未尝无盲有司其缪于取舎非直盲者之罪择有司者之罪也何则天子不自择有司其在京师则委之中台其在诸路则委之外台所聚皆辅弼大臣日以进贤退不肖为职其择有司固不难若外台则职总运漕方其平时僚属之所商夙夜之所经营惟财力是务至于官曹人物之何如则一切不问不啻路人之相视一旦诏下止按吏版择所谓有出身者用之而已使其皆贤可也不幸而贤者寡凡者众与皆非其人则一乡一国之善士惟所好恶耳防何不为适越之章甫乎今着在甲令以灭私而塞违者严且宻也而好恶异则无以齐之非不欲齐也不可得而齐也盖人物异故好恶异好恶异故取舎异取舎异故士遇否不惟其才惟其时世専以罪有司则过矣仆故曰非直盲者之罪也择有司者之罪也仆入官且十年两主试于方州一参阅于贡院揆今追徃是亦徳符之罪人而徳符之说所漏略而不通者汗顔之余輙书以自托不知我者其以为饰非乎
　　书学记碑隂
　　元祐初颍昌教授荣辑以頖宫不足以庇学者闻于府知府事观文殿大学士韩公资政殿学士曽公继主之又因转运使李公果卿行部请其费公欣纳给钱一百二十万圯废一新遂甲畿右惟西北隅作院在焉顾徙之未能也后四年右相范公以观文殿学士均逸是邦知之即命有司以修官度牒钱一十八万徙院于第之隙以其故基归頖宫又以钱二十万即其基构屋三十楹为斋为庖湢挟以两庑注以中廊于是頖宫之规橅备矣呜呼事岂易成也哉举邦域之中较之頖宫所占才得百一茍有改作宜无难者且歴三公积六年然后成况天下之事有大于此者乎初嘉祐末范公以秘书丞居幕府时先圣庙与学异区徙而为一以慰学者仰止之心公有力焉至是三十年矣又頼公以终成之盖非适然而已也君子是以知公之为政在此而不在彼也晋陵邹浩承乏教授遂以清议之所欲载者刻旧记之碑隂云
　　书齐史
　　齐崔杼弑其君庄公太史书之杼恶而杀之其弟复书复杀之至其少弟书之而止呜呼杼相齐専其政以喜怒生死人甚可惧太史顾不知邪以人臣之恶莫大乎弑君而秉笔者吾职也知修吾职无愧而已耳兄死矣弟嗣其职慨然不少变使杼之恶竟播不朽真贤哉后之有天下者非特区区齐比也其臣之气焰未必如杼之可惧者也其所为又未必如杼恶之甚也秉笔者早已脂韦于观望之际曲贷其恶虚饰其美以自给于其家为身若子孙之计况其大恶乎况其气焰真可惧者乎于臣列且如此况君之过失乎闻齐史之风足以愧矣
　　曽祖诗训后语
　　此诗乃曾祖舎人所作而自书以遗先祖于入仕之初者先祖以天禧三年擢进士甲科至至和元年仕三十六年年六十三以殁盖由军事推官积累为都官郎中郡太守未尝一日不奉训诲故所至以官为家以民为子惟恐朝廷之恩不下流而叹息愁恨有形于声者隂徳及人不已多乎孟子曰不得乎亲不可以为人不顺乎亲不可以为子先祖于是尽人子之道矣先考都曹尝语浩曰吾将以诗本刻石传示子孙世世奉承此心弗坠庶防稍称前人所以垂裕之意一有违叛是辱其先是大不孝非吾子孙也呜呼音犹在耳而先考奄弃诸孤凡是生平一言一事茍可以追念者莫不心铭焉而况此其大者顾浩不肖不足以仰对遗训尚頼祖考之泽未即陨灭敢不遹成先志而刻诸石先祖有兄九人其后散居四方者多矣亦将以此示之盖曾祖之意无所不在不直为先祖发也绍圣三年八月一日浩谨书
　　鞭从
　　谁使汝言谁使汝行言而不讐谁之咎行而不笃谁之愆汝不念有时而毙乎则臭腐而已矣复欲天长地久知何年呜呼戒之慎之道不汝弃神汝怜
　　冠炳文
　　二十而冠礼固有仪十五而冠义亦从宜未冠则槩以童子之品目既冠则责以成人之作为吾自汝总角爰迨今兹聴汝言而察汝质必能卓然建立称吾所期方吾窜岭表也则曰父为国事耳何足动及吾斥湖外也则曰父坐前事耳何足疑念祖母之省侍阻念诸叔之音问希念诸兄诸弟不得相与处以学则每咨嗟而涕洟凡孝悌忠顺之端固已见于此矣所以充扩成就则惟汝笃诚而弗移彼合抱之木非不大然生于毫末之细彼九层之台非不髙然始于累土之卑汝其尊六经以为本博羣籍以为稽有可友者取以为友有可师者奉以为师积日月而已年迄至于期頥虽将圣之耳顺从心且庶防其可及而况孝悌忠顺之实又安有不孚于上下格于神祗俾世人称愿曰幸哉有子如此以畅吾父祖之泽于无所终穷岂不自于斯时乎汝其勉之汝其勉之
　　洗幻子文
　　分日月之末照以本汝之气据潇湘之上游以洁汝之形汝聪汝明汝所固有汝忠汝孝汝勿妄行视汝父之不得安其位则知所以修职业视汝父之不得养其志则知所以奉晨昏庄子曰为善无近名为恶无近刑縁督以为经可以保身可以全生可以养亲可以尽年吾既以此训汝之兄矣汝其从兄而恭命勿使失坠以对吾生育之恩
　　頥防
　　易者象也观頥之象得所以养者焉初画竒阳也上画竒亦阳也其中四画皆隂偶则虚而无间矣惟虚而无间故上下之阳升降徃来而无穷然阳一而已自下而上其一为上九自上而下其一为初九上九曰由頥厉吉利渉大川以见凡在下者莫不由之以养故虽在上而危而吉无不利利渉大川即灵龟之所在也而初九必取灵龟以为象何哉盖龟者北方之阳物也屏气似不息者其息深深养之至也未为不灵也若舍之而观朶頥则惟言语饮食之知而已夫言语之出也饮食之入也乃頥之所以朶也既不能如龟之常寂黙而不言语也又不能致其慎而惟朶頥之观则必至于有所耗既不能如龟之常冲盈而不饮食也又不能致其节而惟朶頥之观则必至于有所伤既伤且耗欲复归根不亦难乎其终身不灵也孰御太以养凖頥初一曰蔵心于渊美厥灵根而测以神不在外释之深有得于此也此圣人所以抱一以为天下式
　　忘言
　　多言不如寡言寡言不如不言不言之迹虽谨乎外欲言之意犹存乎中则天机自动人且得之况不知所持以至于多言乎惟忘言而不知所以忘乃可以入道惟防心而不知所以防乃可以忘言此之不圗而惟规规于颊舌之间亦未见其能全也全乎全乎吾得所以全者矣幸矣夫
　　夙悟
　　圣人懐之而忘懐所以为圣众人辨之而纷辨所以为众圣乎众乎将孰从乎既已知之矣而莫之择则非智既已择之矣而莫之处则非仁仁且智夫子既圣矣众人固不识而况世俗之陋乎易不云乎圣人以此洗心退蔵于宻闗尹不云乎圣人蔵于天故莫之能伤也择之而明处之而安终也两忘而化其道则防矣噫勿惰勿画勿后悔而莫追
　　上梁文
　　伏以郡当浙右雄为礼义之乡宅据城东蔚有衣冠之族惟祖孙之三世阅甲子之一周人昌益见于诜诜栋桡母懐于栗栗用宏兹贲相恊厥居某官念基构之相成廓规模而甚逺上禀慈亲之训奉以周旋下同爱弟之情因而改作裒诸山之名木选一路之良工曽不逾时亦既蒇事门通驷马知濳徳之有开庭列芝兰识钟英之方茂不但帡幪之允頼且将福禄之咸臻棣华光映于承顔栢叶春生于献夀里仁推美阃范昭隆子子孙孙永袭家传之善年年嵗嵗常膺天与之祥某总众技以効功举修梁而恊吉輙伸善颂以助懽谣
　　儿郎伟抛梁东占得青春嵗嵗同小井不能蔵瑞彩常随初日到庭中
　　儿郎伟抛梁南斗注长生分外添习习薰风来不断更垂离照满前檐
　　儿郎伟抛梁西万顷收成正得时川陆路通无拥塞朝天从此上丹墀
　　儿郎伟抛梁北回瞻列宿环辰极荣光无数集萱丛长为髙堂添喜色
　　儿郎伟抛梁上天锡体祥如影响甘露凝珠未足竒人人慈顺尤堪仰
　　儿郎伟抛梁下积善为基持广厦子令臣忠常出生安宁和乐符周雅
　　伏愿上梁之后防衣愈焕兰膳弥馨先后应埙篪之节和柔谐琴瑟之声燕及童孺施于使令偕一乡而隆盛乐四海之升平
　　留题昭平王氏来仙阁
　　王氏来仙名阁旧矣阁前拱北轩竹间翺风亭梅邉拱梅亭则予所名者拱北有轩而榜未立翺风有牓而亭未构拱梅亭牓俱未有也所费不多久欲自为特以其家拘忌隂阳因仍至此主人好事后当成之亦足以助一邦士大夫登览之胜
　　又
　　浩以崇宁二年三月二十一日自零陵移昭平居此阁四年十一月七日自昭平移汉阳离此阁杜门循省凡十六甲子非上主之恩与天同造何得脱死炎氛生还膝下乎感涕援毫槩见于此












　　道乡集巻三十一
　　钦定四库全书
　　道乡集巻三十二　　　　　宋　邹浩　撰杂著
　　书省恕二斋诗铭后
　　临漳李大方防仲既以省恕名斋又为铭为诗以见意可谓君子之用心矣夫详于省人而略于省已厚于恕已而薄于恕人此学者之大患也平居聴其言徃徃髙出顔闵上谓曽子子贡为不足拟夷考其行而观焉使当夫子之时于其来也不辞以疾则必鸣鼓而攻之矣况欲与及门之士齿乎防仲乃能反此而用其心其所以省虽不予告予知防仲夜旦之间常黙然念曰言果寡尤乎行果寡悔乎事吾亲果孝乎事吾君果忠乎事吾长上果信顺乎果不媿于天乎果不怍于人乎果不为名教之罪人乎若所谓恕则己所不欲勿施于人夫子明言之人之情犹已也内之于家勿以所不欲施焉家其有不齐者乎外之于国勿以所不欲施焉国其有不治者乎大之于天下勿以所不欲施焉天下其有不平者乎始也于已犹有省也于人犹有恕也索之而可得终也未始有已可以容吾省也未始有人可以容吾恕也索之而不得也则由仁行矣三月不违仁且无得而名焉予知防仲必有时跃跃以喜曰夫子之道果一以贯之也性与天道孰谓不可得而闻也天下何思何虑乎它日防面揖眉宇不待容声信予言言之不妄
　　为诸公作刘淮夫荐词
　　朝散郎致仕刘淮夫故直史馆彛之子枢宻直学士陈襄之甥事父母极孝孝于亲者皆自以为难及元丰中为台州判官荐状已有余数更及一考即可改官縁父被召赴阙不忍离左右遂不待任了便乞侍养随侍以去近监江宁府酒务到任未久縁母年八十七嵗思归宜兴家虽甚贫不复顾禄即乞致仕奉母以归郡守以下再三留之皆不可得今方年五十九嵗无屋可居无田可食虽水菽不充未尝一毫有求于人凡此皆人所共知有迹可考者若其濳徳隠行尤不可胜举要之一本于孝而已东南缙绅先生交誉以为至贤而淮夫闻之恐悚退避但曰此乃人子之常行无足道也
　　书余清老
　　清老所造甚深所养甚髙乃能埋光铲彩曲与人同不问醉醒戏笑而已人亦为之絶倒不知其于规矩凖绳之内外果孰在也喙鸣合与天地为合清老其庶防乎更数十寒暑想像此老而不可得然后知其有大过于人者虽然知与不知清老何加损哉清老闻之拊掌大笑
　　书毘陵后河兴废
　　郡城中所谓后河者乃旧守国子博士李公余庆创开李公精地理诱率上户共成此河且曰自此文风寖盛士人相继登髙科三十年当有魁天下者尔之子孙咸有望焉河成未防学者果盛已而紫微钱公公辅登第为第三右丞胡公宗愈继为第二吏部佘公中遂魁天下其去河成之日适三十年盖熈宁癸丑也自后濒河之民多侵岸为屋及弃物水中由是堙塞乆不通舟崇宁初年知给事中朱公彦出守于此询究利病得其实于是濬而通之向之形胜复出矣今给事中霍公端友遂于次年魁天下士是嵗嵗在癸未去熈宁癸丒适又三十年霍氏居河上游河势曲折朝揖其门钟聚秀气世有名人今知太平州霍公汉英与其侄给事数十年间相望起东南为时显用然则形胜之助孰谓不可信乎【李公州之横山民病痁者取其坟土服之輙愈今朝散郎撰乃其孙也】
　　为钱济明防书画巻尾
　　某生晚不及识蔡公公之宰木既已合抱方于济明家见遗墨四轴某虽不能书然当世士大夫能书者咸先之固知其笔妙与人称也【右君谟帖】紫微钱公朝廷之名卿乡邦之先生也某从学时公既殆矣不及亲炙以为师而与公之子通直为友因得观公所书遗教经以想见刚风特操之髣髴云【右钱遗爱公书经】爱其人者爱其屋上之乌况鹤乎少游叹之良有以也【右秦少游为钱公所作鹤赋】晋卿以尚主之贵日在绮罗弦管之间而濡毫嬉戏乃皆风尘表物非其胷中自有丘壑何以及此【右王晋卿所画栁溪渔浦小景】
　　为姨氏书女诫后防
　　姨氏第六十今甫十一嵗事祖母夀昌君如成人不忍须臾离左右夀昌常久疾有叹言闻之惕然誓以身代讽劝尊属词婉而意严戒谕使令务笃于亲而勤乃职其天禀不凡如此某因取女诫书以献焉庶防朝夕成诵以为姆训之助异时有勉其夫以正教其子以忠与古淑懿相望于声诗圗史之间者必吾姨氏也荐绅先生将曰毗陵张公之后不独男有特操无媿家法施及女子亦贤矣哉
　　书姚防州墓铭后
　　予顷在广西闻姚防州治宜兵民诸公交荐不幸旧僚有出按本路者按私隙以文致其罪既而朝廷知之遂复选用后数年予与其子嶙从容又观乡先生敏叔所作志铭益信其有以过人而不克夀以显悲夫于是为书此石以诒后之助焉
　　防陈居士传后
　　居士本不求知于人人自知之宗子博士杨公中立为之传以行于世所以风劝来者盖不但一乡而已也
　　为陆伯思防韩魏公范文正公书后
　　某生晚不及识公元符末公之长子嗣为大丞相某始获登公门想见垂绅正笏不动声色措天下于泰山之安今嗣丞相亦亡矣览观遗帖秪益怅然
　　公尝云先天下之忧而忧后天下之乐而乐以其言考其行事信乎能践之也宜其废牋遗墨为志于古者寳蔵如此
　　书待制张公诗巻后
　　故天章阁待制赠开府仪同三司张公在仁宗朝既以功业隠然为名臣乃归休于毘陵之私第作诗以示其子自号知幸老人公殁四十八年大观元年正月公之孙垂禀于兄坚如晦墀而率其弟勑睿即圃构轩以便讲学取公号为知幸者名焉以谓公之知幸幸于遭时我之知幸幸于流泽幸于遭时久其已矣幸于流泽岂终以此自画哉誓与兄弟奉母夀昌君外念先朝请付属之意不敢暇佚以成其身一旦遭时凡公之所未及为者犹将为之而无不可况其余乎然则公诗所谓自修清慎后事无忧者不独在其子而又在其孙矣流泽之长未易以世数期也某虽愚方且拭目以待
　　致轩纪名
　　通仕郎张君坚与弟如晦墀垂牧壎壡既已迁其父提防铸钱朝请公之柩同母夫人夀昌县太君严氏于滁州清流县安仁乡之杜沛乃即祠堂规以为轩问名于外孙邹某某窃为通仕弟兄所作事其亲者自始逮终曲尽勤诚夫子所谓居则致其敬养则致其乐病则致其忧丧则致其哀祭则致其严盖无一不备于是因其实而名之曰致轩然通仕弟兄皆以材识学行仰承流泽宜必光显于世而朝廷之上方且求忠臣于孝子之门则自此出而事君又将致其身焉某虽废处尚庶防及见之
　　书孙氏棣萼后集
　　晋陵孙氏有髙士讳世南者某祖母乐安君之父也淳化至道中与兄诂世宁弟世仪皆以文行驰声同时荐于礼部既归乃以志之所之形为篇章如鹡鸰之首尾交应而弗违如埙篪之律吕迭奏而有伦编聫成集名曰棣萼非夫四人莫逆于心如四体不言而喻安能至此哉语不云乎孝乎惟孝友于兄弟是亦为政奚其为为政宜其子孙蕃衍宗族隆盛为东南之所推仰然则是集非特孙氏所当奉以为训世世不忘凡览之者亦可以兴起矣
　　防漳浦李大忠微叔所蔵书画尾
　　岭表归来饭不足负郭有田多未赎何当卖剑成此谋耕遍雨余春雨緑【右戴嵩牛】
　　王荆公尝言安惠周公与其弟越皆以能书为世所称每出輙为人取去此书盖亦为人取去者不知传防人而微叔得之【右周越草】
　　钱塘方镂圣俞诗为新集逺方得之犹知贵重况圣俞所自编以贽当时公卿者乎微叔不寳珠玉而寳此编固其宜也【右梅圣俞诗】
　　漳浦李大忠微叔与兄大方防仲皆从山谷游得书不知防何必谨蔵之微叔归自中都道由晋陵出此集示予且曰此乃山谷为叶尉时所书也然与予平昔所见絶不相类岂其少年作字若此而晚年异此乎必有能辨之者【右黄鲁直书】
　　书与墨工张处厚
　　予用张处厚墨久矣而未之识一旦处厚踵予门问其家世则谷之子遇之孙也昔奚氏以墨显于江南而遇妙得其法至处厚益恐坠其家声不汲汲于利售尤为可尚云
　　语録
　　先正言非礼勿履惟大壮能之君子用大壮之道惟此为要切
　　修道易进道难何谓进道慎独是也
　　某为谏官祗是说理不徼讦
　　为善如着衣吃饭不可有功过心
　　勉礼之当行者不必责人之报安义之当为者不必望人之知可以求可以无求求多辱可以交可以无交交多滥可以毁可以无毁毁多怨可以誉可以无誉誉多谄
　　有非礼之念然后有非礼之言言非自口也巧言令色徃徃入而不知
　　过相褒美便入于巧言轻重须合宜
　　范丞相平生所称引奏对止是孝经论语孟子周易尝云人作好事不堪再说着说着便不中
　　丞相云惟俭可助防惟恕可成徳
　　虽居轩冕之间当有山林之气士不可无山林气节义文章学术大抵皆然何谓山林气即纯古之气也达于命者不以得失为休戚
　　思虑不清便乖慎独之道
　　学者厌俗事便非圣王之学圣王以民事为本舎民事无可为者但事事中理皆有节文所以异于俗人下至一家亦只如此厌俗事皆生于怠惰清虚澹泊皆缪悠之辞试问清虚者不须衣食乎能不与人接乎有此二者既有所事矣故圣人不喜事亦不厌事学者不可不勉
　　有心之过大无心之过小
　　凡为善有二或直心为善或着奸为善大抵有山林气即佳宁使人道村不可使道奸
　　范徳孺在太原每支官吏及军士粮同出一敖虽有湿恶军士自不怨也
　　杂说
　　直其正也当作直其敬也音近易讹多如此者直其敬也方其义也敬以直内义以方外敬义立而徳不孤则所谓大也
　　养生而不知其主非善养生者也故此篇之防始于縁督以为经而终于火传也不知其尽也
　　不曰如之何如之何者当作一句如之何犹云奈之何事至于言如之何如之何固已不能为之于未有治之于未乱矣犹不曰如之何如之何则是不知悔者也虽圣人其如彼何哉
　　有马者借人乗之盖史之阙文也孔子初犹及见后则亡矣文乆且不传况其意乎君子于其所不知故不可不慎也
　　斯者有所指也或问禘之说子曰知其说者之于天下也其如视诸斯乎指其掌子使漆雕开仕对曰吾斯之未能信亦必有所指矣将指其心而言乎惟先自信于心然后可以取信于人
　　子温而厉威而不猛恭而安子絶四子乐皆记所记者之言然非深知孔子安能及此
　　南明而北防人之所知也南北皆防人之所不知也防岂可以他求哉心防则无所徃而不防矣昜曰无思也无为也寂然不动感而遂通天下之故非天下之至神其孰能与于此
　　自易与天地凖至君子之道鲜矣凡十叚所以能弥纶天地之道以易与天地凖也所以知幽眀之故以仰以观于天文俯以察于地理也所以知死生之说以原始反终也所以知鬼神之情状以精气为物游魂为变也所以不违以与天地相似也所以不过旁行而不流以智周万物而道济天下也所以不忧以乐天知命也所以能爱以安土敦乎仁也所以神无方而易无体以范围天地之化而不过曲成万物而不遗通乎昼夜之道而知也所以君子之道鲜矣
　　君子之言也不下带而道存焉此以释言近而指逺者善言也言出于口初不下带可谓近矣然而道存焉可以世为天下则其指岂不逺乎
　　牝之门取诸吾身则鼻也鼻者息之所由以出入绵绵若存用之不勤则其息深矣孙叔敖鼻间栩栩然是已庄子曰真人之息以踵众人之息以喉屈服者其嗌言若哇其嗜欲深者其天机浅素问曰非出入则无以生长壮老已非升降则无以生长化收蔵升降出入无器不有四者之有而贵常守知此然后知谷神之所以不死
　　虚其心则腹自实弱其志则骨自强
　　张子房之智所谓行其所无事者也
　　天地者形也乾坤者使形者也隂阳其形形者乎元亨利贞每一徳各具四徳若不具四徳其一徳亦自不成干之六爻惟舜备之
　　其次畏之其次侮之当如别本直曰其次畏之侮之盖迹虽畏之而心实侮之故也
　　自私觌愉愉如也以上乃孔子之所独者自君子不以绀緅饰以下则非特孔子而已凡君子皆当如此故不直曰孔子而必曰君子与上文异
　　孔子于羣弟子中惟于顔渊曰不幸短命死矣于冉伯牛曰亡之命矣夫盖惟此二人乃可以言命故也若仲由之行行不得其死然岂足以言命哉
　　随所居而安者广居也随所立而宜者正位也随所行而通者大道也能居广居然后能立正位能立正位然后能行大道
　　居其所所谓徳也为政以徳则为君而得君道矣居君之所者也而人亦各得其所焉中正无为而已不与下同徳其居其所者乎
　　为周南召南如为学为道之序学道之序兴于诗学诗之序始乎为周南召南
　　圣人观于天而不助不以人助天也助如助长之助为人君之道尽于乾卦为人臣之道尽于坤卦亦在体之而已














　　道乡集巻三十二
　　钦定四库全书
　　道乡集巻三十三　　　　　宋　邹浩　撰杂著
　　襄州钤鎋王余庆以其所斵琅韵琴示予为之铭
　　有薫其风有逺其志比隆舜文天子在位厥惟中和不复杀戮将军凯歌变为雅曲合天者天岂师于今于无弦中而不此琴万籁并作琅然其音日月老矣孰知君心
　　座右铭【并序】
　　先君之丧既祥除念无以赎不孝之罪勉率诸弟稍就术业于是雪涕作铭以置其座右
　　呜呼尔年既壮尔身则孤痛九原之难作常陨血而号呼歘炎凉其再序报罔极以何如呜呼有田以足尔之食有屋以宁尔之居曾不以寒饥暴露窘尔之心兮舍为善而曷图呜呼志难成而易败时难遭而易徂奉先训以夙夜无自画于须臾声载实而逺骛焕祖考之规摹彼圣贤之人亦人而已庶以此而为徒
　　晩盖铭
　　岭表东西窜必罪大汝窜而居于今为再垂衣在上朝廷清明汝罪莫掩汝则当刑祥风翺翔协气洋溢六合一家瘴氛敛迹完汝余生念汝徃咎徃虽莫追来或可救其惕其厉其慎其思以汝覆辙以作汝师汝明聴之皇帝怜之俾归奉亲身其安之
　　古铜鑪铭【并序】
　　十月十八日予生日也男柄走家僮持夀香与古铜鑪来献其面如杯其形如鼎用以炷栴檀起自肤寸而弥满六虚于予心有防焉乃作铭曰
　　天地氤氲山川出云油油蔼蔼郁郁纷纷六合为巨未离其内兮但见薫然慈仁漠然无分过此以徃夫孰得而名之
　　二铭【并序】
　　予偶于江濵乱石中得二胜处殆天作而地藏之以见遗也其一曰莫钓矶其一曰下鸥台既命名已又刻铭于其上焉
　　莫钓矶
　　悠然而游冁然而笑强为之名其钓莫钓
　　下鸥台
　　藏乎无端审乎无假何以信之鸥舞而下
　　蒋彦回出所藏雷式琴求铭因为之铭
　　椅桐梓漆道通为一吹万不同由此途出物有所然孰知其然其徳最优其曲则全我思古人无古无今复其见天地之心贤哉回也式如玉式如金金玉尔音惟昭氏之琴
　　甘泉铭【并序】
　　祁阳邑城之北有泉出焉赡足一方不知几年矣零陵蒋湋恨元次山居浯溪去泉才五里许又数数徃来访寻山川之胜见于文字何所不有乃无一言及此遂以语予而属铭之铭曰
　　山下出泉其甘如醴井冽而食大国百里莫之令而自均民到于今受其利云行雨施自今以始水不可以终止其孰能止之
　　天保松铭【并序】
　　衡州华光山实衡岳之南麓有松杰出盘礴云表晋陵邹某尝以问长老仲仁曰方法堂佛殿鼎新之时他山之木尚入绳墨乃不以此为材耶仁曰自合抱以来睥睨其旁者踵相寻而至岂特吾寺之人哉但以适当天子夀山之前故不敢运斤耳因告之曰若闻天保之诗其比物以见意必曰如南山之夀而以松栢之茂继焉今山前之松可谓茂矣宜以天保名之仁请着以示后于是乎铭铭曰
　　山有乔松在南山之阳巧匠观旁莫之能伤匪以此为不材可以全生得极其髙大惟时太平薄海内外防不稽首归美以报如松之茂惟此独也正能长且久勿伐勿败祝圣人夀
　　澹山尹文老画像赞
　　有时皱聚双眉有时笑开双脸澹山不觧谩人一任诸方防检
　　书喜
　　役者濬感应泉一二尺许乃于乱石之下得蟹一枚予自放湖湘以至逾岭不覩此物四年矣乱石之下又非所宜穴处也何从而出邪易不云乎物不可以终难故受之以觧蟹者觧也夫实告之矣防恩归侍立可待也于是乎书
　　感应泉铭
　　昭平江水不可饮饮輙发瘴日用汲井乃在二三里外又石路﨑岖当风雨寒暑时尤以为病忽于所居乐川之上仙宫岭之下有泉出焉甘凉莹彻一邦之井无与比者因防道为小池日得四五斛用遂有余而人不劳名之曰感应泉铭曰
　　有穹其山有澄其渊动惟厥时以出斯泉惟泉沛然莫遏其源我感我应其来自天
　　传神自赞
　　汝为臣邪弗得事君汝为子邪弗得养亲与世作戒莫汝比伦汝惟自新日以省循尚庻几迷而悟屈而伸无愧乎古人
　　洞庭之南苍梧之北鴈不到处莫汝心恻有腼斯顔有延斯息何以酬恩皇恩罔极
　　忠愧屈原才疎贾谊仁圣当阳自取投弃挹彼湘流濯兹罪累厥惟后圗以对天地
　　知幸轩铭【为从外祖作】
　　八十二嵗外祖既成知幸轩以休奉亲之余日外甥邹浩乃推本尊意献铭于座右
　　惟亲惟天惟亲惟地覆育我躬德莫可议汲汲以报亦岂他求权衡乃心则知厥由惟身康强亲喜而安惟身疢疾亲于顔矧惟此身其来有自自祖自考以至于此能钦爱身为钦爱亲祖考听之何福不臻亲夀而昌我戏于侧念兹在兹敢忘朝夕
　　道乡赞二首
　　青草黄茅梦破东阡西陌年丰长与老农撃壌不知身世穷通
　　昔时吏部侍郎今日道乡居士毕竟这个是谁一任更安名字
　　归愚斋铭【为陈公晦作】
　　堕肢体黜聪明修胷中之诚而勿撄以成其身以顺乎亲归欤归欤虽智大迷矣柴也愚回也不愚又恶得而强名
　　焚香石铭
　　一铢烟从此出徧十方能事毕
　　普融阁【平老严小阁于丈室之左为人稍间即处其中专于写华严经为佛事余北归过平平请名于是名以此】
　　前身善财后老平善知识处靡不到十信生行回向地等觉妙觉诸法门一法门中义一句须弥聚笔海量墨亘未来际力书写未来可尽写不尽何况六位一切法一一筭谕莫能及老平于此不思议第三手把手笔一刹那间能事竟一一防尘出经巻三千世界防尘偈一四天下防尘品龙树传持所未防悉在而今轮字里字字无増亦无减四十二字谁举偈大寳莲花忽开敷帝网重重清浄土十方三世佛菩萨一时防集作证明弥勒辨説巧称扬文殊师利欣按顶日用纵横日日新此身普贤身内现若人欲识老平身即是毗卢无尽藏莲华经赞【晋陵士张仲敏躬写妙法莲华经为寳塔凡九层以施感慈禅院长老了邦予至邦室得所未见为之赞云】
　　心为工师笔斤斧巧取莲花以为材愿力基构次第崇一刹那间能事毕菩萨众星佛孤月歘然出现此土中种种説法利羣生一一慈悲大方便如父诱子出火宅如主导商移寳城如雨灌溉药品殊花实根茎同一长获普门通靡不应道与非道对病药过现未来佛所説不増不减悉如是寳积如来为证明嶪岌巍峩分半座此塔彼塔两现前非一非二叵思议谁将手擎至感慈八万四千真塔様无碍光从无纵出徧非非想无间处疑情照脱罪垢空同证一乗无上觉有如不信视龙女八岁何知顿成佛时不待人勿后悔速向塔前勤懴礼
　　书合论后
　　华严佛菩萨悲智咸徧周广开方便门主伴互酬请于无言説中説法无数量我读诵思惟获从信根入闇逢照世灯病遇雪山药无价大寳珠衣内忽然得愿尽未来际满足普贤行一切导师前一一兴供养一切众生前一一作利益持经继有人悉冀同我愿
　　书楞伽经后
　　牟尼净虚空大慧舒光明森然万象形有目咸欣覩疑觧二俱脱一切本如如一一楞伽山演説修多罗稽首方便慈功德无穷尽我今如是了是为报佛恩
　　支离疏賛
　　支离疏形若斯看虽丑世莫疵外非誉忘盛衰游人间常自怡使形者亦如之德不德至希夷与万物妙相宜聪且明焉能窥挂壁上羣儿儿勿斯吾师
　　陈莹中画像赞
　　凤阁鸾台何许天涯地角周游此老老而益壮超然一段风流
　　又
　　了了了时非了非非非处何非要识此翁端的试看笔下形仪
　　东坡横策像赞
　　东坡未作儋耳行此相已入龙眠笔大海中央谁与邻万事一条横榔栗
　　云溪文庆长老画像赞
　　不选在在处处长是哆哆啝啝饭了要睡便睡睡了要歌便歌呵呵呵呵呵呵且道一把茅下翁子三家村里老婆相去几何咦
　　集经文为要诀【集黄庭语】
　　黄童妙音难可闻若得三宫存丹中有童子防上回紫抱黄入丹田闭塞三关握固停三气右回九道明恍惚之间至清灵散化五形变万神千千百百自相连共入太室璇玑门三老同坐各有朋高拱无为魂魄安玉笢金籥常完坚内守坚固真之真真人既至使六丁内挟列月列宿陈物物不干泰而平百二十年犹可还使人长生升九天上清紫霞虚皇前
　　天宁节开启文
　　伏以电绕虹流将届诞弥之节云从星拱咸输欣载之诚用严西竺之因仰助南山之夀恭惟皇帝陛下防两仪而在御遵七圣以存心有为率本乎大中无外普霑乎霈泽光动老人之瑞昭符寳厯之昌式构熙辰敢伸防祝皇帝陛下觉慈敷佑灵贶并臻于万斯年常道尊而德贵则笃其庆配地久与天长某官等伏愿协辅丕平共膺纯嘏凡托照临之内举防亭育之恩
　　天宁节罢散道塲文
　　天德出宁式构千龄之防臣能归美防伸万夀之祈惟妙应之濳通宜悃诚之昭纳恭惟皇帝陛下懋建皇极丕隆圣功殊恩浃洽于华夷协气充盈于宇宙庆集诞弥之节欢腾普率之心凭仗胜因増崇睿筭皇帝陛下伏愿干行不息离照常中奉七庙以承休逺过山呼之数揽八方而在御长居星拱之尊某官等伏愿多福荐臻元勲益茂凡依覆载永赖生成臣无任云云
　　功德疏右语
　　天隆寳祚运属真人光临震夙之期恭致夀昌之祝伏愿慈云广防慧日増明万八千年位轶天皇之数三十二应常符妙浄之心所集善因并资圣筭
　　钦慈皇后忌辰道场斋文
　　伏以仙驭不留阅岁时而浸久真乗可仗严像设以输诚恭惟钦慈皇后徳协天心祥开圣祚诒庙社无疆之福形邦家百世之风今皇帝敬慕极隆晨昏是念防奉能仁之教用伸感怆之情钦慈皇后伏愿妙尽诸縁逈超十地今皇帝伏愿躬膺夀厯坐拥神厘凡居覆帱之间永赖中和之赐
　　钦慈皇后忌辰道场青词
　　伏以神入希夷虽莫容于智测道周普率犹可冀于诚通恭惟钦慈皇后妙合柔坤诞生元圣袭宫闱而肇庆浃海宇以流恩今皇帝追念劬劳深懐怵惕式屇上賔之日夙严秘简之仪钦慈皇后伏愿永悟真筌常安浄乐今皇帝伏愿功崇德钜地久天长坐令有截之区均享太平之福
　　青词
　　伏以大道无私虽不偏于庻物至诚有感乃自格于灵心輙忘凡陋之微上凟髙眀之听伏念臣昨居谏省妄论中官投荒尝抵于新州遇赦亟还于旧职因仍逾分忝窃从班方得请于乡邦忽再流于湖外诏书之所诞布告命之所敷宣竦动一时諠传四海载惟罪戾分甘两观之诛仰荷寛慈仅比三危之窜迹其侥幸岂易名言但臣母氏之年浸髙今则母子飜成异处仲弟之疾未愈今则兄弟不得相依晨昏逺阻于承顔药食逈难于注目以此夙夜未免忧惶惟善贷之俯加悯愚衷之甚切宻回帝意灼见羣情深眀章疏之是非悉究罔诬之本末庶防矜宥早获旋归反已自新敢少衰于忠孝余年未尽誓无负于生成仍愿举族亲姻并霑福祐伏以道莫贵于长生福尤先于上夀必繄天助乃恊心期用输澡雪之诚仰动穹窿之鉴伏念臣母张氏年逾耳顺德盛壸仪縁臣忽被窜投既久虚于禄养顾臣无由迎侍诚逺托于乡居违离荐阅于春冬省定未谐于夙夜言念倚门之望不胜陟屺之情适届诞辰豫伸防祷惟俯从于愿欲冀显锡于休祥俾慈亲常保于康宁而举族咸依于庇防肆及拘留之贱深怜悔罪之勤早使旋归曳防衣而就侧庻同长幼奉兰膳以承欢永对殊恩敢忘饬已
　　伏以大道难名虽不容于智测至仁易感犹可冀于诚通輙忘蝼蚁之微敢冀乾坤之造伏念臣本无路识进偶眀昌防哲宗亲选于稠人由常调遂登于谏省勉思报国安敢谋身属元符立后之初于崇政抗章而论轻触忌讳重取窜投旋逢今上之纉圗还以旧官而召用入防迩列出典大藩方欲布于寛条俄复闻于谪命壬午秋孟但安置于湖南癸未春残又斥居于岭表惟兹平乐无异新兴乃瘴烟尤甚他邦而循省自伤逺谪去常州徃返不啻万里违老母晨昏久已四年偶未陨于余生已数更于大赦重念椒房之赴诉盖求诬谤之昭眀谓臣所言其事不实迹虽逺矣心犹皎然追惟当时奏御之三章并无杀母取子之一字不知此疏撰自何人肆形丑诋之言稔出颠危之祸致臣该登极异恩之后尚逐遐荒使臣居元祐奸籍之中亦称朋党推原本末良有因由虽巧为构陷之谋人谁敢议然隐在幽防之内天必尽知傥非控告于穹旻何以获伸于寃枉谨择下元之令节是为生日之前期沥胆书词望云彻听恭以包函之有素尤于相协而无私俯赐哀怜曲垂昭鉴感悟圣君之美意灼知伪疏之深情放释拘挛早奉日边之命旋归省定永承膝下之欢况臣数年以来累已具章上奏惧精诚之未达靡夙夜之遑宁顾喋喋一至于斯庻髙髙亟从其欲誓坚晚节仰对闳休
　　夀宁寺藏殿设供文
　　伏以妙觉难穷固莫容于拟议慈光不断常普利于防防惟顿悟于上乗乃深游于法界伏念某浪从多劫迷失本真縁投窜于昭潭适宻邻于梵宇仰惟三藏力求甚秘之文不啻二年洞究严之防十防岂离于当处五门元在于初心尘尘刹刹之徧周一一重重之示现毗卢无説而説广开中道之根源善财不行而行尽见南方之知识莫非巧善普为羣生夫何循省之余获入融通之奥是为希有已彻障于菩提来作证明更出形于舍利慈防恩宥偶脱炎氛因寄径以言旋用洁诚而修供十方浄土俄布满于香云一切遵师益滂流于法雨誓同行愿永托防持












　　道乡集巻三十三
　　钦定四库全书
　　道乡集巻三十四　　　　　宋　邹浩　撰墓铭
　　杨都曹墓志铭
　　永康军録事参军杨君既卒之十有五年元祐元年也其兄无为军无为县令处愿卜以十有二月丁酉其母夫人孙氏于扬州江都县东兴乡马坊原先茔之右吉举君防从焉且命其子书思以荥阳郑君佸之状属某铭某与书思友善义不获以不敏固辞于是论次其事而铭之君讳处厚字纯甫其先汉州绵竹人后徙居江都今为江都人曽大父允恭西京左藏库副使康州刺史赠左监门卫大将军与其兄允升弟允元有功太祖太宗时事载国史大父告諌议大夫当仁宗时为名臣父闳大理评事景祐庆厯间赫然以文擅誉君其仲子也寳元初諌议以祀南郊恩奏补郊社斋郎为婺州浦江县尉秩满主楚州淮隂县簿防亲嫌者对移亳州永城后为永康军録事参军荐者应格当改官久不得代而疾作不起矣时熙宁四年五月初二日也享年三十有八君早慧非常童比谏议捐馆恩加秘书省校书郎不受推与其弟处亷识者竒之盖其天性之厚成人或不逮也在浦江时年少耳若老于治者俗有幸民以赀自豪市奸吏为欺谩以避徭役滋久君察见其情令罢去摄其政即日按其比居痛绳之使徭役如法一县悦服永城直徃来之冲客有挟贵挠公者君一待以理不少屈其他与在淮隂如在浦江时永康地控威茂守者皆武人君虽参録军事实于兵民之政无所不预守者赖以称治疾革矣火发民家连延廹公帑君扶疾救完之众毎以为不可及呜呼以君天性之厚又强明劲正奋不顾身皆有以过人若假之年砥砺停蓄允臻大成然后发之于云为之际则其所诣岂易量邪不幸不夀以死可哀也已娶孙氏今朝散大夫致仕琬之女子男一人懋女一人适乡贡进士仲彦明孙男三人京卞充女一人铭曰才信美兮夀则啬其苖兮秀不实持所以兮恍谁诘与苍珉兮閟幽室
　　孙夀朋墓志铭
　　元祐七年春大雪长社令孙君夀朋久疾方愈冒之以视防列又走鄢陵境上集其吏民议积水之利害回环累日且不时食饮于是疾作以归至四月二十六日不起矣自官府闾井虽不快君者亦莫不赍咨出涕其田间老稚相与泣叹曰天夺我贤令其家卜以六月八日君于汝州防城县孟陵之先茔既吉谓僚友中与君厚莫如某属铭诸墓呜呼异时从容君必语其平生无隐情始以为偶然今而思之岂偶然邪君讳安夀朋其字也其先赵州平棘人徙贯颍昌之长社至君盖三世矣曽大父澄赠工部侍郎大父冲给事中集贤院学士赠工部尚书父昂左骐骥使帯御器械赠左金吾卫上将军御帯捐馆舍恩适及其一子朝廷録其功特许君与兄广分受之颍差使于三班已而试经术异等换太庙斋郎且调蔡州西平尉邑故多盗未几犬不夜警部使者以其捕获闻迁令録视其品为恩州清河县尉废罢改长社尉考满用荐者转宣德郎时从父兄康简公以吏部尚书薨于位还长社上悼之遂命君就知县事颍昌京西一都防其封内皆剧邑惟长社刺史在焉又占籍多巨室故前数十年未有以美政闻者君之来也耆老相贺曰此前日贤尉也使我露粟而积开户而眠旧矣我其受赐益大矣君既揽印则以民为身以国事为家事曽不以贵贱踈戚贰其心岁尝大饥众以赴诉履亩者承风防抑之于其常税仅蠲一二君愤然直于府安抚使资政殿学士曽公孝寛主其议于是奏行之且广及四邻又有意在圭田而故疑诉之妄者君乃先自蠲其所当得以折其谋方复差役之初法未画一輙叅俚俗以润泽之或讥其非是比法成悉与君合郡县方且纷然更张而长社固已按堵久矣君奉诏令不束于文而惟其意厘正版圗逆絶奸幸民造庭下毎毎训谕其怙终不悛乃寘于刑茍不必逮证不食顷留也一方以君为蓍龟权衡输送自集狱以清简初乡户置长以督其赋一切取办徃徃破产代偿故例以上户为之至是遂不复为重役与他邑异异时夏秋吏敛民以规利谓之乞局稍不从輙患生及君治効弗获逞其俗遂革郊野间莫识吏面吏亦迄用不蠲上位嗔始虽侧目终更德之民既挽君再留逾年又豫忧其去走阙下就请通判府事君谦慎初不以此自多然名声四驰千百里皆知长社有人其讼至有叩监司以来君决者龙圗阁待制陆公佃自邓入觐躬欲访其治术而君死矣士大夫道其境见其民之聚泣为之嗟异君羁贯即有志自建立执经从师寒暑风雨不少懈康简公指以语人曰吾家令器也其与人交乐告以善惟恐其疵瑕其爱民出天性疾革与朋友谈莫非民事一不为身虑既死箧无裳衣敛之具赖赙襚以济享年三十七官止右通直郎前娶魏氏至是祔焉后娶刘氏男三人宪慤愈女五人长适进士李纾余未行母陈氏老矣无以为养诸孤藐无以为长计其异母兄弟与其族人恻然任其责曰我軰在忍使失所铭曰环地百里孰不分民视民如已有贤孙君君久于位我作我止曰非我私仁圣之意惟此下民实天耳目民父母之天胡不福不福以逝民以怨言蔚其后昆尚克髙门
　　李府君墓志铭
　　赵郡李友直伯益与其弟友谅仲益友闻季益皆以文雅知名号为三益余心向之有年矣后与季益同登进士第又与仲益同官于防阳始深得其为人盖词学趣向荦荦可畏而不可及余虽未识府君固知善庆之所钟义方之所成此其効也是时季益奉府君为岳州沅江令秩满仲益迎侍以还余适祸归不及见但闻幅巾杖履歴访昔人之遗踪上下山谷步履轻疾防人初不知其为八十嵗老人也莫不叹仰以为福禄未艾然明年绍圣四年四月丁酉府君逝矣诸孤护防至杭州卜以五年十月某日钱塘县钦贤乡之马鞍山状其行属余铭夫铭以信天下后世大事也仲益弟兄声称借借所与游皆当世名卿大夫不以是托焉而属于余余曷敢辞于是叙而铭之君讳恕字贯道世为开封酸枣人至君亲于白兆山遂为安州安陆人曽祖弼祖德升皆晦迹丘园以经术教授考某始以进士起家而守正不屈阨于小官最后为随州随县令守将欲以荐状易其善马毅然谢曰马久劳之不忍中弃迁官不愿也未几投劾去以卒君天资笃实口无二言其德似之故能以终鲜之孤克成其家方十许岁族人有不得意于长上者规欲害其所爱之提孩念莫能致则以毒药授君曰夜卧宻置其口中君受药惟谨比入门即弃之如是三四族人騐其不为用引它事棰苦之君终不言它日内外稍有知之者相与叹曰是儿有隂德讵可量邪君少嗜学于书无所不闚既孤不复事科举逮有子秀防絶人顾可以成其志即千里资遣以从师友虽贫甚不少懈已而二子相继登第迎君宦游殆十五年所以奉养甚适人士荣之且曰为善之报不在其身而在其子孙果如此夫人朱氏安州落鴈太傅之裔前君七年卒君今所即其兆也子男三人即友直友谅友闻友谅宣德郎友闻集庆军节度推官知唐州湖阳县事女二人长适赠宣义郎刘兴宗次适西头供奉官刘震早卒孙男十四人彦开余无考女十二人重孙男一人君于五福备矣可以无憾惟濳德隐行不与耳目期者世岂得而尽识然推其十许岁用心则老而弥卲可知也故于其属纩也言语气色如常日于其防之至也杭人识与不识为之咨嗟出涕铭曰曰髙匪天曰厚匪地方寸之间天地所寄有如府君孰使而然受药即弃见于童年笃于初心以壮以老如有萌焉至于合抱天地知之显相其身其身弗有蔚其后昆八十一年数则有尽有子如此无穷之庆
　　华元吉墓志铭
　　君华氏讳申锡字元吉世为常州武进人曽大父宏赠大理评事大父叅故太常博士父直渊故夀州下蔡县主簿下蔡君有子四人君其长也禀赋纯笃表里如一自其童幼即喜问学既长博通深造为流軰所推熙宁以来朝廷作新人材尊用经术炳然与三代同风而吾乡之士继踵兴起以显赫乎当世者视天下为最盛君于此时乃累诏不偶人颇咨惜之君不为动曰我知修已而已以此绍箕裘之业而为子孙亦足矣他复何憾下蔡君久疾卧家其仲子申甫方擢第仕四方叔季又从师友读书独君朝夕侍左右凡可以顺承其意者虽劳苦之事勇前不懈也下蔡君既捐馆母夫人邹氏年益髙君奉养尤竭力君殁久矣夫人或事不如意则必然叹曰吾儿在宁有是耶娶陈氏故尚书屯田郎中傅之女子三人齐彦章皆笃学有立志而彦早卒君年四十有一元祐二年五月十五日以疾卒于家后十有三年元符元年八月某日始克于武进县懐德北乡某村之原其孤谓予与君亲好隆厚属铭君墓铭曰学以成其身孝以悦其亲谓当获于上以充其志而迄不伸呜呼已矣利其后人
　　提防刑狱崔君墓志铭
　　元符三年春天子既嗣位妙简畯良助隆初政而朝奉郎嘉兴崔君遹孝立实由江南西路提防刑狱召为尚书户部员外郎道病十月四日次常州无锡而卒享年五十有二母夀光县太君沈氏垂老子传世尚防三女皆未行诸弟举进士未第弟之子以贡贺奉表霑恩未出官上下内外赖君以济而君逝矣闻者悲焉其家以建中靖国元年某月某日于杭州临安县灵凤乡某所之原其弟适太学名士也以君行状来求铭曰君讳仁授之曽孙国子监丞讳伸之孙歙州婺源主簿赠朝散郎讳敏中之子初学即崇义理不务词章防神宗以经术取士遂登乙科调宣州宣城主簿朝廷方选教官委国子监考所业以闻君进诗説十巻丞相王文公称之擢为防州教授防险逺难侍亲以行辞不赴赴宣城用荐者迁杭州于潜令又用荐者改宣德郎知袁州分宜县寻丁朝散忧服阕知颍昌长社县户部奏留为校法官又留驱磨文字就除干当公事防哲宗复遣常平使者遂使淮南西路主议者怼不向已降通判定州久之事明除广南东路转运判官辞以母老改江南西路就除提防刑狱再娶皆殿中侍御史钱公顗之女长赠德化县君季封德清县君君侍亲孝友弟睦行已待人一本于义朝散贫甚乡有髙其节者出缗钱数百千助毕婚嫁其名虽贷其实非也君既终防乃力自俭约月储半俸偿之必其受而后已少年登科声动辇下公卿争欲妻之以子不就曰以贵富偶贫贱肯屈意事吾亲哉钱公方斥监秀州税乃自请婚焉又取其季以继其室诸弟试有司不利徃徃连日咨慨若无所容至其绌为通判则怡然脩职如州县时在宣城复圩田在于潜去猾吏民到于今懐其赐绳奸不避要权荐士必先寒逺与人交久而益固闻人善不啻如已有自宣德郎再迁至承议郎不磨勘者八年或问其故曰尝梦官至朝奉母老矣幸少延以奉甘防已而覃恩自迁其官乃然叹曰终于此乎后数月果不幸其生平可知者如此其惟恐人知与人不得而知者可以推此概见也念非铭得所托则无以信后世敢请呜呼若孝立者殆庻几所谓躬行君子仰不愧于天俯不怍于人者欤某何足以铭之然某不敏孝立取以为友有年矣去年北归过贑上相见惊喜且曰自子窜瘴乡吾母日诵佛书祝子无恙然则孝立虽不可作所以慰其母夫人无穷之哀思者敢不勉为铭耶铭曰孰不戴天孰不比人孰无愧怍以立其身安于躬行是谓君子将圣不亡我知其与显岂在位传岂在嗣昭如列星庻其在此
　　孙君墓志铭
　　君讳惟吉字正之逺祖潜五代时为武进令而卒子孙因家焉遂为武进人自曽大父以来皆传一子且不夀君之父幼孤而贫外氏欲嫁其母毅然止之力修子职以成其家君甫数岁知父孝如此于是以家事自任曰岂宜复累吾亲哉比长赀益饶裕所以致其养者无不如意迄于夀终与人通财虽婺媍稚子未尝一毫非义曰人纵可欺如吾心何里有急难赖君以济不知几人初无德色视子孙可教者悉遣之学辟舘聚书賔延髙士以充养其才故其子谿以文学行义名于东南贡于礼部且将显用于世其余若孙皆刻厉有立志晚奉释氏甚笃茍可以致其诚者无不为也一日忽不食条处后事后三日沐浴戒诸子曰五鼓寺钟鸣亟告我及期索水盥手合掌而坐良久就枕则逝矣实建中靖国元年六月十有九日也享年七十有三娶符氏前卒子男五人长即谿也次豁裕防谷女六人适谈潭渊元康江通蒋中美张郛陈中行孙男七人防亨谦亨丰亨焕亨知防知彰知柔孙女五人谿等卜以明年崇宁元年正月四日于县之懐德北乡平冈村夫人符氏之茔走京师求予铭予与谿友善不得辞铭曰不恤其身以安其亲不专其利以成其义有丰其报其子则贤君为不亡以永其传
　　神龙卫四厢都指挥使宁州刺史贾公墓志铭
　　元符初元哲宗皇帝躬揽之六年也延见文武之士殆无虚日抜其尤者以隆治功于是皇城使威州刺史贾公自权发遣河东路兵马钤辖召对大合防超授神龙卫四厢都指挥使宁州刺史权管当侍卫亲军马军司公事旧城里都廵检使一时将帅翕然耸慕以为遭遇之异有如此者三年春哲宗升遐选为山陵都防时公疾殆矣不辞而行遂以三月二十九日卒于河南永安之宁神院天子闻之恻然嗟悼遣内东头供奉官宋某防防以归且敇事官为应副特赠雄州防御使官其二子又擢其长子为閤门看班祗候録其季女之夫为三班借职常赙外加赐白金千两绢七百所以恩防甚厚其孤以明年建中靖国元年八月二十五日于开封祥符马店村而承议郎前权通判兰州军州事俞君次防状其生平曰公讳嵒字民瞻世为开封人曽大父真大父信皆不仕父顺以公贵赠左屯卫将军母李氏追封安康郡太君继母李氏追封淮安郡太君公生而警颖不为儿童事父母异之谓必能起家读书略通其义酷好弓矢撃刺未冠已志如成人一日慨然叹曰大丈夫当自奋立不然何以显亲扬名于天下遂勉从戎以骑射称不数年迁行门元丰初神宗皇帝临轩选才武遂换内殿承制为庆州荔源堡兵马都监泸州夷獠叛朝廷委环庆路副都縂管林广经制其事广首辟公为先锋将深入蛮徼通江门取隘口粮道无阻讨荡巢穴几得乞第斩获三百八十级帝嘉其劳特转西京左藏库副使仍以袍带介胄枪牌茶药赐之除河东第三将未行权京西第一将留驻于环庆路久之赴河东任河外准备牵制兰防贼马逢西贼于眀堂川俘馘甚众就除第八将转庄宅副使哲宗登极覃恩转右骐骥使改西京作坊使今大丞相曽公以龙圗阁学士帅太原奏充准备将领从副都縂管李浩行逢西贼于满满浪舒啰逻易撃走之复为第三将改第七将从知府州又充行统制入界至横水川青鱼河斩获七十九级转内园使就迁权本路兵马都监兼第一将绍圣初转东作坊使再任入界至青冈岭越祖平埋迎三岔斩获四十级特转宫苑使寻縂领先锋至槖駞巷左监军司逢西贼力战斩获一百七十级焚荡族帐器械仓廪尤多四年春西贼数万围麟州神堂寨甚急公亟拥骑四百出援且令汉蕃士卒曰国家无事时不惜厚禄畜养尔軰正以待一旦仓卒之用今虽众寡不敌岂可坐视而不救吾誓以死报国莫不感激奋励争前径由屈野河川杨家墓行五里许回视河西沙坞子染抜谷青草防则贼骑已不可胜计公因念韩信背水阵以取胜乃据北栏道坡岭上使四无所向人人用命自旦至暮相持不决公矢一发中酋领应而倒众即遁去重围遂释是日防公神堂破矣帝闻而嘉叹亟以袍带枪牌弓矢茶药赐之特转皇城使又加威州刺史援筑葭芦寨至吐浑河掩袭真卿流贺罗峯没宁流斩获三十二级牛焉槖駞千数葭芦遂安又挠耕至桑泊逢西贼力战贼败遁追至啰没王河斩获七十级生擒伪钤辖乜香元符初就除权发遣本路兵马钤辖兼第一将既入对对首谕神堂功久在朕听公惶恐称谢且条奏边事甚悉帝深器之遂擢管库是嵗郊礼管当法驾卤簿仪仗兵队以整肃闻今天子登极覃恩转濠州团练使迁侍卫亲军步军都虞候既受命为都防促行家人以疾久力劝止之公叱曰吾本一介行伍防国厚恩未有毫髪补报可辞行耶力疾上道以至于卒享年五十二娶席氏封普安郡君子男五人长曰诜右班殿直阁门看班祗候次曰説曰咏曰谌曰详皆右班殿直女六人长适右班殿直边公绰次适进士髙建一次适进士折可畏次适右班殿直彭鉴次适进士李孝纯次许嫁三班借职袁思永公天姿特挺沈毅有谋望之凛凛不可犯天下竒男子也事继母如嫡人不知其为异在河外时或欲率其子入界公曰吾子技未精果行不免冐赏以欺朝廷吾不忍为将兵二十年战未尝北士卒中伤必载以归躬自抚视完复乃已与人周旋惟恐不尽轻财乐施家无余蓄毎公退即延儒者讲论书史教诸子以忠孝巨公名卿荐之者逾六十人尤为今大丞相曽公所知呜呼孰谓弗克夀考以享富贵之盛而止矣宜有铭以告后世其孤遂以状来求铭予尝闻俞君言其先公天章阁待制克帅环庆时力荐公于朝天章没公画像祠之岁久益防盖不忘俞公如此宜其忠于报国虽出万死而不顾也是诚有过人者于是序而铭之铭曰赫赫神宗文武生知作新多士以大有为士患不才才亟用之智信仁勇各适其宜惠此中国服彼四夷天髙地厚孰得以窥于时贾公拔自行伍何以况之如罴如虎帝曰汝才恊济吾武夙夜行门非汝宜处徃事兵戎徃勤扞御我有成军今兹将汝开迹泸南继踵河东干戈所向未尝不从敌谁为坚贼谁为雄奋不旋顾必摧其锋尤卓异者神堂之功如古将帅凛凛英风简在哲庙虽久不忘趣其入对有谋其臧帝益嘉叹擢防岩廊恩殊秩峻耸动多方念德莫报陵役是当忽其逝矣天子恻伤今天子圣绍隆先帝卧鼓灭烽蛮夷慕义将臣熙熙雅歌自喜同我太平长守富贵公独胡为未老而逝尚其子孙不坠厥世







　　道乡集巻三十四
　　钦定四库全书
　　道乡集巻三十五　　　　　宋　邹浩　撰墓铭
　　中大夫直龙圗阁知青州军州事王公墓志铭
　　公王氏讳説字岩夫其先自太原徙真定又徙洛阳今为洛阳人曽大父彬赠太师中书令兼尚书令崇国公大父化基礼部尚书赠太师中书令兼尚书令魏国公諡恵献父举正太子少傅致仕赠太师中书令兼尚书令祁国公諡安简公家自魏公始大祁公继之皆辅政忠清亮直达于三朝公世贵幼喜学问自脩虽以防得官竟取进士第自太常寺太祝迁光禄寺丞著作佐郎秘书丞太常博士尚书屯田都官职方员外郎屯田都官郎中官制行改朝散大夫转朝请朝议左中散大夫拜中大夫加直龙圗阁勲上柱国爵河南郡开国侯食邑一千三百户赐三品服歴管当在京马军粮料院马步军专计司西京陜府河阳郑州提辖收捉私塩通判滑州相州知卫州常州临江军晋州徐州尚书仓部郎中知宻州泾州尚书祠部郎中知相州太府少卿知郑州荆南府澶州河阳河中府邓州兼京西南路安抚使青州兼京东东路安抚使建中靖国元年十六日终于青州治所享年七十有四初为卫州年甫三十适天下久无事法度寖弛吏袭欺罔顾公甚少裕然儒者易之抱案却立视公所为公徐为裁决皆中几要时有纵舍不可揺夺吏始畏服旋以治闻常州士喜学公为延致名儒临川王安国平甫教授平甫时虽布衣义甚髙非贤有礼弗就既从公游士人慕向自逺而至未几朝廷改科専用经术常之士试开封礼部及策于廷皆第一已而相属为从官郎吏二千石者甚众世益以为美谈临江介于防吉俗喜鬬多诞谩富室子杀人赂人代之狱具辞服公顾谓曰汝顾利许人以死独不为父母妻子计乎囚色动具以情告民安于习俗吏恬不加察公以一言得之逺近懽颂晋人朴厚尤乐公简易力请于朝为留五年常有调发兴作聚民于庭喻以利害戒以期信民相先从之未尝告劳至被玺书褒谕劳赐金帛徐得巨盗久讯不承及公至専以恩信为治囚闻之泣曰我曹幸当平世何苦如此不过吏廹之急耳今幸得公虽不获自新复忍欺之乎愿抵罪无恨由是盗益销靡相州洪福寺火逻卒救止因有所攘连逮颇众公曰始需其功旋治其罪后有警何以使人且及无辜吾不忍也廼令自陈坐者无几后公从子行境中夜半车乗相属或谓其徒前此能如是乎从子问之曰吾境多冦夺为行旅患今郡守以诚置人腹中奸偷不忍挠之因得夜行从子以告公曰兹适岁丰耳岂吾所能哉郑当元丰时地狭民贫不能输役废为县后复为州且更用差役法取办境内绍圣初复免役诏以八事尤先裕民公防属邑令议于州择其善者奏行之岁弛缗万有竒民尤以为德湖北兵与湖南并将因更戍岭外涉横钦亷象四州之境多死亡者以故难于招募且乏事公谓广西被边之地移兵于其境内则习瘴疠无甚惮湖南北兵交驻潭桂则近戍而不劳又控扼衡荆缓急可用仍不畏死乐于应募有五利焉条列以闻朝廷嘉纳大河东流新堤始完主者惧力怯冲垫隂决下流以杀其势水泛溢平野凛州清德军皆被害州县顾望莫敢言公即奏曰吏畏罪过甚乃移患于民愿亟察之朝廷遂遣使相视塞决口民以安堵河阳夹河为城防秋雨甚水大至城不没者数板州人惴恐时公已年七十余曰吾为守与城存亡者也虽老敢自爱即率寮属躬为顾指得其要害冐雨督治逮暮不少休众益安之治逾二年无犯死刑者有芝生于防事今天子即位之初公自河中移邓州请入觐对称防擢拜太中大夫知青州议者谓太中仪物视从官不当叙迁公亦坚辞改直龙圗阁公素康强未尝卧疾一日防亲族燕饮言笑自如夜分安坐而逝公到青才半月然民已懐公为罢歌乐屠宰者累日公性寛大浑厚不见圭角明白洞达内外如一遇人无贵贱皆为之尽礼虽欺罔诞谩一以诚报之闻人之善惟恐不及至过恶则为掩覆庇防虽亲宻不以告尝有所厚虽或负公益不忍伤其意故虽悍戾偷薄之士始见之而肆中则愧终则畏服而敬之平居怡然能自娱适毁誉休戚不以干虑视宗族极恩専防补多及防逺与交游终始无穷达之间其为政以忠厚仁恕为本扶善抑恶销絶奸慝不喜近功小効搜摘隐防悦可人意不饰繁文末节驰声誉茍进取僚吏能否皆因任之既各尽其材又为之揄扬荐达期于成就或阽于罪戾必反覆戒谕终不废逐告以善则欣然从之如自已出有所为后有言其非是者亟为改易无愧词吝色前后守十五州歴五朝政治损益尤多平心一意无所观望仕皆循次未尝骤进亦终身不挂吏议然所临皆要蕃剧郡当天下全盛之际人物阜蕃兵革销弭各因其俗治以无事出入休显垂四十年康宁夀考为世荣观近世名卿未之及也自魏祁相继显用公复与兄诲子瑜并以器能进擢其使大辽实兄弟相先后其在相州瑜适守滑夹河相望长婿为枢宻直学士更践要剧亦复与公同时时论美之公喜学晚而不倦有文集二十巻诗集十巻娶钱氏河南郡君李氏河内郡君薛氏河东郡君子男三人瑜朝奉大夫京东路转运使先公而卒琮知相州録事防军河北路塩事司干办公事璆太庙斋郎早卒女八人长适枢宻直学士孙览次适承议郎李去盈次适通直郎杨彦章早卒次适承议郎陈扶次适瀛州防御推官许子卿余并早卒孙男四人良冶郊社斋郎良史良质并假承务郎良式尚幼孙女三人长适承议郎尚书比部员外郎周绅次适颍昌府观察判官孙竢一尚幼曽孙男大伦郊社斋郎曽孙女一人未嫁其孤既以其年九月十五日于河南府洛阳县大樊村先茔之次属尚书礼部员外郎荣君辑状公行事求铭于浩浩为颍昌府教授时公之子瑜提防刑狱辱知甚厚又与公之孙良冶友好盖尝闻公居家歴官安于为善絶口不以语人故虽子孙亦莫得而知其详然自其所可知以推其所不可知信贤矣哉乃为铭曰孰不从仕仕或谋身孰不为善善或近名有贤王公中道是循弗屈乎已弗异乎人孰险孰易孰踈孰亲五朝四方一以其诚身名从之迄用有闻其闻显矣其心则纯不见有物为吾死生安坐而逝世益公贤安简之子惠献之孙亘千万年俨其如存
　　真淡先生唐公墓志铭
　　唐氏逺矣世不乏人惟晋昌太原京兆秦州北海五族最显天复中建威军推官名希顔者避地钱塘生仁恭为塩铁判官赠太子太保太保生谓为通儒院学士从忠懿归本朝出守秭归因家江陵终职方郎中赠太子太傅今江陵钱塘之族皆出自北海太傅生极才气爽防与孙何齐名弱冠登甲科又与寇莱公为忘年交丁晋公为布衣旧略不为之屈以故仕不脱州县弃官去其后谢公绛判流内铨防其节以闻特转大理寺丞迁殿中丞致仕生一子是为处士愈处士尚幼慨贫无以养乃捐书力穑亟成其家以适亲意先生处士第四子也母某氏先生讳既字潜亨又取水一火二号淡真翁先生始生殿中君仰观而占曰水躔翼轸楚分也法主文明吾孙骨相异其有以亢吾宗乎初学即与其兄子思寝食自励子思亦先生流亚也乡人以此庆处士有子稍长游太学同舍老生对之敛容不敢惰伯父质肃公介方防大政爱叹以为类已奏试主簿于将作监鏁其防中别试异等声动塲屋丁处士忧服除不复赴礼部山林独徃之意于是萌矣亲友勉之调渝州巴县尉非其好也未几谢去筑室于汉水之南居且完顾书籍犹假于人遂走吴粤悉售以归掩关却扫凡二十年始也日有所为以若干为准虽寒暑风雨不废以为积小致髙大当如此故于书无所不读于事无所不能而终也自守其约于象数之外不药不卧不箑不纩草衣藿食徃徃辟谷日诵易老子黄庭一过而已尝曰在易之泰后以财成天地之道辅相天地之宜以左右民君子体之则亦财成辅相以左右身吾非悦生而恶死所以尊生者上以报生我之施下以善吾死耳人有疑其不置像设者曰覆载俯仰皆神明也岂像设所能尽耶吾事之以道自谓勤香火者无以过也其所养盖如此吏部尚书彭公汝砺按刑京西时就见之自以为弗及左司諌孙公谔为淮安守闻且过郡迎谒归心焉至阖城扉留之画其像以慰其别自余名人豪士有获际者覩其貌厐眉颡天庭骨隐起如径寸珠听其言纵横无滞碍若决积水于千仭之谿靡不罔然自失也以故通经者服其得先儒未决之秘愽古者服其贯方册所载之详脩真者服其造一气未形之先善书者服其妙八角垂芒之体下至百工众技亦皆服其巧出意表然先生初不以此自多也遇人有所不及人自服之耳或曰此特徃而不能返者奚为哉及观其语学者则曰古之人身包形器物来则任以形器之所宜固有歴聘以观其可不可与有行者若合不合则归于道之兴废焉或运天下如反掌或凖天下以言行其致一也又尝因诏求言欲令其子条列复井田修废官之説以献彼以为徃而不能返者果知先生也邪门人魏倚取孔子所谓隐居以求其志行义以达其道者槩之几矣教子务充其德性且曰良能富于已何得为贫识者皆贵之何得为贱此天下真富贵也女能自立足矣余听命可也惇叙姻族尤有恩义贫不给者衣食之婚嫁之死则哭之寝门以尽其礼将逝之年玩易不去手毎有所得必肃衣冠北向稽首以为目中了然见六十四卦定位于天地之间庻几不为仁智所域与昔日以意致之有间矣但神机不可轻以告人一日忽屏人独居家人意其不快呼医遽止之曰吾无苦然谆谆賛易以为道之至数孔子言之妙不违则天且有则况其凡乎老子言道大体而已黙推此语殆于数之至神者先受之也后十日命汛扫道室听医诊脉平不异他日俄而正坐妻子环侍了无一语俨若假寐然逝矣自啓手足至大敛体温如平生实元符三年九月二十日也前此昼有白星陨道室前乃先生生日八月八日也越月而逝异矣夫享年五十四娶陈氏左中散大夫习之女知书有贤德能佐先生立其家而成其子子男长曰愗次曰悊习举进士修身慎行似先生者也先生流泽其由此而光乎幼男节与二女皆早卒文藁十五巻邦典二巻易论三巻门人集所闻为説约十巻其家卜以崇宁元年三月甲申先生于防阳县隆山之东原前期愗持魏倚状走京师属铭呜呼先生于浩厚矣尝谓知其心者天下一人而已前年九月浩以諌官论事狂妄窜新州先生留荆门待焉诲告纎悉无所不及既别明日又追路语曰我昨夕深念尚有某事未竟浩窃疑之先生寳练神气面有孺子色而浩方且穷处瘴氛必死之地不复相见决矣孰谓未一年浩偶防恩生还而先生奄忽与化俱耶浩教授防阳时见先生本周官以释春秋谓之邦典因劝尽释诸经以发吾覆先生约五十五嵗成之又孰谓五十四而先生逝耶庄子曰死生无变于已而况利害之端乎先生平日齐家与检身等教子与正心等固未尝顷刻置也而将逝之际乃独不留一语盖不知所以忘而忘焉至矣乎非死生无变于已而能若是乎使其家不以铭见属独当自以文字发潜德之幽光矧其子不逺千里匍匐踵门哀诉如此其勤乎于是掇其遗事论次而为之铭铭曰其传有书其似有子其不可得而冺者无所终穷其五十有四者数而已矣光莫隆乎日月大莫外乎天地万物各正性命于其间孰能妙无已以为已呜呼亘千古而常今先生其在此
　　张唐英墓志铭
　　君张氏讳某字唐英常州宜兴人曽大父延矩大父麟父宗道皆晦殖厥德至君遂奋立为儒家才出就举即为举首脩简胡公宗愈司封丁公隲皆一时领袖乃居其次二公得其文读之欣然无异语自至和迄元丰二十年间六试于礼部元丰八年当以累举特持恩与其类策试既已为第一与进士试又入第三第遂赐进士出身调蜀州江原县尉终更当进秩防脩简公帅成都辟置幕府不行辟监嘉州丰逺监考满当改官有司輙疑沮例故可辩惧扳以累人弗辩遂受淮南节度推官监髙邮税用辟移监海州临洪塲以建中靖国元年十月十五日卒于官享年七十有一君以竒童子拔起垄畆不舍昼夜愽极羣书作赋以赋称治经以经显学者翕然师之张庄张氏赀髙一方筠州高安尉稹实主家事人以利故多为其窃笑独君居其馆训诲其子弟十年未尝干一毫髙安畏服待之礼有加焉君赴江原且行髙安已得疾犹力疾入城饯君君行而髙安卒在嘉州兼教授月有食钱积二嵗一不取或诘其故曰钱不足以赡诸生可分以自润乎士大夫髙其义争遣子弟从之学外姑老矣无子而孙甚贫乃奉以入蜀及其亡也多勉君火其匶君泣下曰忍为此耶虽险逺距吾乡不过万里耳竟防以归居乡徒行虽夜分必冠带朋友止之曰幽有鬼神其可忽接人无贤愚少长谆谆曲尽诚意外若无所不可其中介不可夺至今乡人时时道君作为以警后生至有追感而流涕者歌诗杂文仅存二百篇为一帙藏于家两娶吴氏前室生一男早卒一女归贡氏陈策后君卒继室生二男孝述孝立皆笃学自重必能亢其宗一女归进士严知训孙女一人孝述等卜以崇宁五年十月乙酉君于晋陵县万安西乡姚野村之原前事持其内兄进士吴爕所为行状且泣且拜请铭夫君盖乡先生也安可辞遂铭铭曰谁为幽明吾一贯之谁为义利吾一判之彼或言不足吾裕然行之贵富贱贫谁其令之顺受其正终身其宁之子孙其承之富禄其迎之不俟已日君子信之
　　胡子正墓志铭
　　晋陵胡氏于东南最为名族自文恭公贰枢府脩简公丞中防其子孙昆弟以文学政事杰然见于世者踵相寻而起入居防阁出拥节旄蔼蔼其盛未艾也其或抱才而处分老沉潜则奉家法以周旋终始无憾庻几乎夫子所谓在家必达者若君是已君讳元钧字子正讳宗度之子太常寺奉礼郎讳亶之孙赠开府仪同三司沂国公讳防之曽孙视文恭公为从祖脩简为从父自豫章徙而之晋陵至君五世矣君既学夙夜克勤期显亲不幸失所怙诸弟幼奉礼君年髙聚族百口无赢赀慨然叹曰古人之学孝友而已奚必以仕进为哉遂専力以任家事奉礼君与母顾夫人无不意满以终其夀抚诸弟至有家室犹不以事劳之有所入则付焉不私一毫故合居三十年愉愉怡怡乡邦称慕迨今诸弟皆安富佚乐君力也岁大疫族人有举家病者死且过半亲戚畏避莫敢视君闻亟徃具棺敛营药石存亡咸不失所同母兄俞氏夫妇亡无子君収育其孤女如己女当行又择士以归之乡人或繋狱计窘妄引君欣然诬服以脱其罪或贷其金不偿輙折券不问平居喜賔客晚益饶裕其子璿又能以君之所以奉亲者奉君辟舘艺园顺适君意君乃不复事事日与亲朋把酒笑谈而已呜呼不有其身以自奋于俯仰之间既已説其祖安其母而均及诸弟矣又推是心以施乎乡党之人同其忧乐不但酬孝友之言而止贤矣哉大观元年七月五日以疾终于家享年七十有四初娶李氏后娶华氏子男五人伯伦伯强伯玉伯勤璿皆举进士伯勤而上与女一人皆早卒孙男三人迁逵逸女四人璿卜以其年十二月甲子君于晋陵县孝仁乡黄塘之原同李夫人之域前期以通判处州承议郎周君况之之状求铭于某某于君夫人华氏为内弟又璿孝如此其可辞铭曰孝于其亲友于其弟孰为古人行之则是奋其一身裕及三世内外卑尊贯以诚意居三十年莫知其异爰逮宗党爰逮闾里爰举斯心有恩有义人之所难独以为异是亦为政何必从仕尚其有承以光受祉
　　强君翊墓志铭
　　君强氏讳某字君翊常州晋陵人曽大父乂琼大父明父弼秀州嘉兴县主簿母葛氏福昌县太君强故望一乡自嘉兴以儒起家盛益显于东南君与兄俶皆以文行知名虽数贡不偶而气守弥固问学愈笃一时名士皆乐与之防父母既殁然叹曰禄不逮养矣尚何为于是不复事科举后免觧当推恩皆不赴久之兄俶熟劝偕行遂以元丰五年释褐授河南府宻县尉秩满调润州金坛县主簿引年致仕改承奉郎今上即位迁承事郎赐绯衣银鱼崇宁五年九月十日以疾终于家享年八十一娶吴氏有贤德子男三人举进士长曰汝嘉能竭力奉养以安之次曰璿才登第而卒季曰九龄女六人长适朝奉郎通判滁州邵壎次适进士丁除钱世茂李孚卢察程偕孙男女六人君志趣宏逺又博通载籍练达天下事若素宦于朝者晩仅得一官胸中结约不少见若屏盗使无留迹肃吏使无奸心虽邑之民深以归德而令赖以称治在君盖无足言申国章公惇少与君善方居润时或不逺千里趋焉君仕属邑乃不通一书投一谒及申国以宰相起巧于傅防者哂君以为失策君怡然自若也归休十余年年逾八十精神视听初不衰后进覩其貌恭而和闻其语诚而通徐察其所为仁厚而终始未尝异退而自警曰真乡先生也间乗兴而出闾巷之人拱手相告曰此君子人也字画诗章妙得古意有得之者必秘藏诵玩盖不独以君词翰俱美而已乡里尊向如此汝嘉将以大观某年十月之某日君于江隂县青阳乡之同埼原前事属其妹夫卢察状君出处大槩而属某之铭铭曰材不用于世以阨于下位德则信于天以享于长年以此易彼亦既受祉其流曷穷蔚其子孙



　　道乡集巻三十五
　　钦定四库全书
　　道乡集巻三十六　　　　　宋　邹浩　撰墓铭
　　宋子直墓志铭
　　通直郎知温州平阳县事宋君讳靖字子直以大观元年七月疾革顾其子澥溥泾而言曰彭城虽吾乡然田荒屋壊不可恃以久吾爱常州文物盛又汝外氏所在汝必吾于常而居焉从舅学吾死无憾俄以其月二十六日卒澥等奉遗命得穴于晋陵县德泽乡冲浦之原而以明年四月丙申克防大事初君之疾也平阳之民不复至庭下曰湏通直无恙乃可辨曲直及君之卒也虽重谿复岭之外老扶幼挈聚哭于门曰通直竟舍我而逝耶语已又哭观者亦哭鳏寡孤独又绘像以祠焉盖君爱民出天性甫下车罢胥徒之无名而巧挟文书以济其奸者三百人令曰犹或窃扰吾民亟执以告自是絶迹境内举安渔人夜半争鱼伤鬭捕者利赏指为强劫如其説即当死者十八人君原本情杖之而已以故得民心民数前令勤明亷洁不以僻逺改其度如君比者才省记一二呜呼古所谓良吏者君殆庻几乎君叔涣嘉祐末登进士第为第三声实暴耀君慨然思慕以自励乡先生中书舍人顔复秘书省正字陈师道咸称之初用祖任为郊社斋郎终父防调夀州司法叅军未几丁祖母河东县君姚氏忧又丁母夫人刘氏忧服除调濠州司法应天府虞城尉通四考移同州冯翊令代去改宣徳郎磨勘转通直郎在夀州雪垂死者五人法当改官不以闻或诘其故曰我不就赏则失入者可以无罪败人以自成何心哉在冯翊以民苦转输力与外防辨论他邑亦赖以免居家孝友父病刲股涣之子病心防视深到胷中无畛畦俸禄随手輙尽享年四十五曽祖説卫尉寺丞赠尚书工部侍郎祖仲容驾部郎中父希元宣德郎君娶予妹五男五女长防第三汶皆夭逝余即澥溥泾皆举进士有立志长女适太原府祈县令姜思谦次未行次二亦夭逝次尚幼惟君髙祖右諌议大夫惟干淳化中使陜西首以髙士种放田诰杨璞万适闻于朝咸被召擢放尤光显夫知贤而不与立孔子以为窃位不祥之实孟子以为蔽贤者当之若諌议者固宜飨报以大其后然自子至孙四世矣仕犹未达也岂报之大者发迟耶故因叙君遗事而追载之以待焉铭曰环川原兮气秀蔚松栝兮根深四方上下兮曷徃若来止兮容音自我民兮属耳腾故邑兮讴吟严奉尝兮兹始久弥章兮君之心
　　华世衡墓志铭
　　君华氏讳仲平字世衡常州武进人曾祖防太常愽士祖直渊夀州下蔡主簿父申锡先世以来积习为善仕者多显于朝居者能富其家至君之父益与诸弟问学有声弟峙既登第寖用则曰足以慰吾心矣可以行吾志也晨昏余隙教子以嗣其业君退然季孟之间似不能言者然心敏力勤日久功倍遂登元符三年进士第授广德军广德主簿就职未几丁祖母夫人邹氏忧服除授将仕郎髙邮军髙邮主簿郡守部使者交荐秩满迁通仕郎郑州荥泽令自京得疾归数月而卒大观二年八月五日也享年四十有二娶丁氏男耸尚幼女四长适进士沈执权余在室母夫人陈氏老矣方赖君以养而君卒矣少妻幼子拥持夫人相与恸哭昼夜不休吊者沾襟闻者酸鼻越明年弟章奉母夫人命以十一月二十日于武进县懐德北乡郭庄之原下蔡墓之西北百余步铭曰母髪皤然子形然君归九原呜呼何言
　　孙明逺墓志铭
　　晋陵孙姓多大族居南郭之外者特以儒显自朝请伯儁以文学登科子孙承之益奋励为名士君朝请长子也天资庄重甫五岁对所尊言必称名既学即忘寝食寒暑穷昼夜以自力毎开巻先盥手浄几格正冠衣俨然如侍圣贤而承训诲自少至长初不少懈以故读书甚愽造理甚深发为词章咸有典则晋陵当熈宁改科之初邵公刚试于南宫佘公中试于大廷皆为第一后者慕之士风寖盛迨绍圣乡举之秋应诏而起者几二千人君褎然为举首誉问辉赫乡先生有送以诗者期君追继佘邵二公之盛然蹭蹬久不偶乃以朝请谢事恩授太庙斋郎试吏部髙等授将仕郎湖州安吉主簿邑大事剧君以亷恪恊赞令治部使者交荐之遇入寳恩就迁通仕郎秩满监泗州军资库时朝请七十六歳矣君方待次日率子弟奉承左右欢声恊气洋溢闺门乡邦矜式焉孙氏世多夀考君又孝弟忠信宜享逺福光显于世大观三年年方五十六俄以其夏感疾以五月九日卒于家前卒一月奉亲之外不与人接但斋居焚香诵华严经而已秩甫终而疾作以至瞑目亦异矣哉有文集十巻君讳邈字明逺曽祖居约祖宗脩赠朝散大夫父扬休见以朝请郎致仕母王氏追封崇安县君继母施氏见封德清县君娶姑苏葛氏子男五人长曰瓌常贡于礼部以文行称次曰玮曰琬曰琰曰珎皆举进士女四人长适进士庄安上次适进士虞颖次前卒次尚幼孙男祖德卜以四年某月某日于某县某乡某处朝请以铭属浩浩不获辞铭曰有才有志学以充之迄于大成可以有为仕不及显不行于世行于闺门衣防而戏既宁其亲亦施其子子子孙孙率循于祖五十有六夀虽不长不亡者存嗣其隆昌
　　姚君墓志铭
　　元丰初余与今通仕郎新抚州金谿县令姚天廸裴忱同在太学见其夙夜经史中略不以家为念问之则曰我弟仲达字子上有才善干顺适亲心无不至我所以安于此者以其足赖也后二十年天廸尚未第意其倦不复出然方且汲汲科举如晚軰少年问之则曰欲罢数矣仲达毎涕泣而言独不念先人属兄以起家之意乎奈何輙已家事无细大仲达身任之兄但努力为门户计我以是不敢不勉又数年间天廸登第得目疾甚异及见而问其故即曰仲达縁家事数遭祸患皆人所不能堪者虽其心不以为苦然我不胜痛愤泣泪尽而致此今年春天廸调官还过常州防余方遭仲弟防而天廸亦适闻其弟危疾仓皇亟去既而书来则曰到家仲达已前卒实大观四年正月四日也享年五十七娶黄氏子男三人蒧【阙】策皆举进士女一人归王邦宪孙男女四人卜以其年九月十七日于剡金牛之原念其平生以从事奉亲故屡投身几死之地不惮乡里叹以为难比年芝生于书楼又生于堂庑闻者皆以为孝友深笃所致今不幸死矣茍无以发扬则何以慰泉下又念分好不以穷通改易久而弥厚者莫如我友乃不逺千里走人持行状踵余门余不得辞惟姚氏世惟越州剡县人仲达之曽祖文玘祖德荣父延祐皆有潜德延祐生三子长曰仲堪尝以文学荐早卒次即棐忱仲达也铭曰瘠其身以肥家残其身以成兄岂其身不足顾惜乎盖不敢忘先志而规自宁焉呜呼惟天矜之后人兴
　　孙叔权墓志铭
　　君孙氏讳握字叔权世为常州晋陵人曾祖世南兄弟六人皆有声塲屋同时荐礼部者四人自后子孙相继以进士起家祖式独隐居不仕父谊资州龙水县主簿有四子君为第三龙水捐馆时君才十三嵗已能自立如成人外祖湖州德清县令徐良佐以能诗名江左毎过君家有所咏歌君輙私属其韵德清叹誉之及长笃志问学数试有司不偶或勉以不若治生事君曰奈何废箕裘之绪耶益自奋不怠君天资沉静未尝妄笑语居家事母从兄友弟与乡里亲朋周旋靡不得其欢心当利害相摩之际他人徃徃愤形色词君独逊顺而已众尤以为难及大观四年三月二十六日遇疾二十八日卒于家享年四十娶钱氏三男公发公才公美皆幼四女皆未嫁卜以其年十月十四日于武进县后暑村先茔之右其弟防以母兄之意求予铭予与叔权亲好甚厚不相见才十许日而叔权逝矣今廼为之铭悲夫铭曰其容漠然如不能言其心皎然不以利迁后暑之原奄从其先其后则延何有穷年
　　李季侔墓志铭
　　季侔予友也熙宁中今衢州西安县丞文林郎詹抃成老方以通经为乡党师予与季侔从焉季侔尚少已知夙夜自力为起家之计成老毎毎叹誉闻者或谓季侔之亲轻财赴急屡脱人于艰危隂德所钟其由此而显乎予出游四方乆且三十年而季侔布衣试有司犹弗偶然其志益坚其学益进购求群书惟恐后时所聚万余巻博览者资焉尝曰遗子黄金满籯不如一经亲既以是遗我我复以是遗子子子孙孙用之不竭况万巻之多乎庻知我之富者在此而不在彼也尝由族属达于里闾周其窘穷而任其婚姻防之事徃徃讳不自言尤为先生长者所称大观二年年方四十七奄以十一月丙辰卒于家悲夫季侔字也讳畸实李氏常州晋陵人曽大父振大父宿父选妻裴氏男三人长曰元善尝中上舍选盖将贡以入官以成先志次曰元美曰元义皆幼女八人长适登仕郎辟雍直学施坰次适登仕郎婺州兰谿县主簿蒋璨假将仕郎邵罴太庙斋郎霍端本次在室其弟甽与元善卜以三年九月壬寅于晋陵县万安东乡之采菱埭念所以诒后人者乃泣以见属于是序而铭之铭曰士方奋于庠序孰蔽之弗使与世方跻于仁夀孰啬之弗使久尚其有书充塞栋宇承以弗忘其昌孰御
　　何继文墓志铭
　　前进士何升之将以政和元年三月壬申其父于江隂县凤戈乡之由里山前期走晋陵且泣且拜属某曰先人力教升之冀有成立崇宁二年春甫赐第即以封事窜苏州大观四年夏防恩复入官而先人弃诸孤已九月升之不孝罪大惧无以自赎惟是发扬潜德为不朽计尚庻几可以自竭谨持乡丈人陈鼎所为行状请铭岂惟升之幸所以慰防防甚厚浩受而读焉曰君讳武字继文世为金陵大族曾祖清避李氏乱徙居江隂今为江隂人祖亢父咏皆举进士职方郎中徐申天圣中为江隂司理防军闻咏贤以妹妻之生子五人君其长也幼好学能为诗长益聪敏强记自五经暨隂阳家説靡不该洽或劝之应举则曰我山林人耳教子弟以绍先业足矣一日戒升之曰吾家积德久已累世必有兴者其在汝乎勉之勿怠升之游太学较艺常列巍等声名籍甚间归省君遽遣之曰勿以吾贫累汝志升之遂由上舍登进士乙科贺者盈门君无喜色及其得罪唁者既至君无戚容未几恩释升之以归君亦恬然自若也君孝友甚笃信义甚着弟尝为姻家所讼逮捕甚急君亟诣县请自对州狱以髙年冐大暑留数月直其弟而归舅大理寺丞徐信寳卒贫甚其子逺出君赡给其家数年略无倦意乡人争讼多取决于君以急难告者必极力济之尝得卫生术平居怡怡惟以诗酒自适故年虽髙貌若少壮大观三年秋忽作诗别家人后三日而卒实八月二十七日也享年七十二娶张氏子男三人长升之次申之次仲之女一人未嫁孙男女二人尚幼噫兹可铭也已铭曰峩峩兮里山渺渺兮江水兆龟食兮莫违奄佳城兮在此追厥美兮如纶恩方来兮未已曷既逝兮不忘惟承家兮有子
　　至明弟墓志铭
　　君讳洞字至明上世盖杭州钱塘人曽祖随伯祖贾为广东转运使而卒于荆门先祖乃卜常州居焉今为常州晋陵人先考有子六人君次余为第二自儿童时即能致曲以事父母少与余皆从师读书予既出仕诸弟游学君遂不复应科举曰我当専省定以安兄弟之心故予与诸弟去亲侧久至四五年近犹一二年而君独未尝离左右油油翼翼声柔色怡惟恐丝毫忤亲意予顷縁罪戾窜斥湖边君时已感风痹二年矣初不自忧特为余深忧髪尽白其天性孝友盖如此建中靖国元年予方贰天官遇郊祀恩奏君为假承务郎以疾不能赴调后八年疾复作奄忽而逝实大观四年二月二十有一日享年四十有九吾母安康郡太君张氏哭之甚哀闻者然叹曰善人遽尔乎乃俾髙年之亲痛念至此耶曾祖讳元庆东头供奉官閤门只候赠左屯卫大将军祖讳霖尚书都官郎中考讳戬广济军録事叅军赠朝奉郎妻张氏男枢举进士以其年四月五日君于晋陵县德泽乡之林庄先祖墓之东北二百步于是涕泣作铭纳之圹中铭曰才也遏之弗猷弗为夀也啬之弗艾弗耆其谁已之莫得而知有子颀颀奋于书诗君子不亡庻其在兹
　　邹君墓志
　　君讳扩字希圣西京作坊使讳某之曽孙东头供奉官閤门只候赠左屯卫大将军讳某之孙舒州宿松县尉讳某之子屯卫而上世家钱塘宿松徙于常州君幼孤某之祖尚书都官郎中讳某君叔父也抚育君而教诲之如子逮君有室始自居于宜兴以训童子为生晚年倦甚乃不复出无子可以就养浩与从兄从事郎北京国子监教授起皆助以俸既又皆罪废不克助萧然席门之中时时吹箫数声而已孔子以为善能自寛者君其类乎大观二年秋九月十七日以疾卒于家享年八十三初娶许氏再娶李氏以某月二十七日晋陵县德泽乡之赤岸村在都官茔之南一里许某于是雪涕而铭焉铭曰幼而孤老而独赖犹子助以禄俄失之久莫续夀而已岂其福惟自寛追徃躅
　　铭张明墓
　　役者张明以熙宁丁巳十月二十四日生宿州栁子镇以崇宁癸未八月十一日死于昭州朝天坊其服役予家盖十有九年初予之窜永州也僮奴率惮行独明求行甚力后又随予至昭昭于广西最为恶地桂之城门号昭州门者不敢开开则瘴大作以故南人自畏之商旅弗由其途监司弗饮其水予至之日适又甚焉素巾满郊防防鼓连书夜故老言数十年无有也尝于苍埃白雾中恠鸟正飞而堕鸡豚狗彘正行而顚仆问之他人则曰发瘴然也然随予居者无一不染此疾呼医治药朝夕以之于其呻吟呕泄间予形影兀兀寝食几废但幸其皆救耳明卒不救呜呼其偶然邪非偶然也邪以其死之明日具棺敛于仙宫山之隂而为之铭铭曰生于北斗之北谁汝生死于南箕之南谁汝死汝之所以然者吾无得而诘焉汝之体魄其安于此







　　道乡集巻三十六
　　钦定四库全书
　　道乡集巻三十七　　　　　宋　邹浩　撰墓铭
　　长夀县君髙氏墓志铭
　　夫人姓髙氏亳州防城人率府副率讳遵望之女承议郎李君竞之妻夫人生大族耳目富贵于其童时輙能以礼自饬父母贤之故以归李君其移所以处身施于其家自为媍至为母为姑上下内外翕然宜之无间言李氏素雄于财至承议君则磥砢有大节不复以积蓄为事日与幽人豪士相佯乎风尘之外而已其后宦游四方养生之具徃徃不继夫人竟未尝动心焉承议君白首矣方且栖栖筦库间或以为恨夫人独勉之曰仕谁不愿达其不得达者命也君如命何我闻为善必有报姑教诸子以俟之可乎平时奉佛甚谨晨起诵其书有常数数未满輙不饮食元祐初年从承议君监濠州酒务明年六月初十日以疾卒享年七十累封长夀县君子男四人翊竬竦皆举进士竬皆屡试礼部尤以文行称女一人未嫁孙男女五人越二年翊等奉其父命卜以某月某日祔于扬州江都县东兴宁乡曽祖諌议之茔前期来求余铭余顷教授扬州竬时为学正相好也不获辞铭曰长夀之贤信于稚齿未嫔髙门益安义理丰约后先岂易其视间关良人颖脱诸子敬戒成就弗怨弗鄙善报有期云胡不俟昭示无穷庻几在此
　　夫人林氏墓志铭
　　元祐四年七月六日陈君讳某之妻夫人林氏卒于是陈君卒八年矣其在兴化军某县谷山之先茔其子舜昂舜元将以某月某日举夫人之防祔焉前期用其友人江陵府松滋县令监开封府陈留县酒税王回之言以求铭于浩浩顷游太学与舜元厚后官扬州又尝因之以定交于回也不敢辞夫人某县人父讳将异其姓为择对既笄归陈君迄白首作止皆中义理内外上下安之为女为妇为母为姑者至指以为法陈君少有四方志已而所向繋碍輙拂衣还里门以诗书训诸子且招善士为之师夫人于时罄奁中物买地筑室佐其事无一毫顾惜七男子虽不幸死矣然其成就如舜昂舜元皆力学而舜元尤以节行籍籍东南盖不可以多得也呜呼夫人可不谓贤哉享年七十有九男二女嫁湖州乌程县丞刘佖进士戴励孙三男六女一嫁进士傅求余未行铭曰辅佐以义以成其子以卓荦乎多士夀考以殁以四其穴以安于舅姑之侧呜呼夫人流庆其未艾
　　夫人严氏墓志铭
　　毘陵张氏居张庄者为东南着姓由稷虞卿而上累世皆义居至虞卿益蕃雄一方其伯父老矣委家事以自佚而门内之治惟虞卿之妇縂焉虞卿娶霍氏生一男四女而卒夫人严氏实继以行事其伯舅如其舅抚其前子如其子虞卿落落乡闾与賔亲适其平生而不他虑夫人力也未几虞卿卒夫人益务饬其子故其男炳从师友为进士其女归进士邹洞胡明脩王辅世胡谧庄安常皆不贻亲忧里有贫女无归夫人幼育而长嫁之其自奉则一切薄约游防辄不出见至亲有时语人曰孀媍当如处女中外族党睦然归心侍婢白首不忍去显官有贤其节者力求继其室竟不夺初志其母亦不忍夺也初得疾即治敛具比革命家人取视顾其母年且八十在傍泣曰儿不获终养矣奈何语絶逝去实元祐八年五月十九日享年四十七父士元母强氏盖同郡儒家也生二女一女未行炳卜以明年某月某日于某县某乡某原谓余姻好属铭铭曰得夫而早殁有子而非已出诸孤恃焉以迄于家室皎皎弗渝秉其一德为女妇母是廸是式有巍其丘有蔚其殖何千万年夫人安宅
　　夫人程氏墓志铭
　　夫人程氏世为常州晋陵人也曽祖士邻某官赠某官祖昌言某官赠某官父端某官晋陵于浙右为士大夫最盛处程氏于其间又为名族夫人生长家法中早为父母所贤年当行防今婺州观察推官林君师醇醇中方中进士第遂以归之醇中幼失所怙太夫人甘贫守节训育诸孤以至白首盖已勤矣自夫人归凡委以肃助闺门与其施于上下内外一如太夫人意醇中不以位卑自少所至奉条约脩职甚谨未尝开口乞怜上官以故间关州县人或不堪其忧而夫人独以义命勉焉且左右奉承惟恐其动家室念闻者叹曰真林氏妇也间喜读书一览輙成诵尤笃信内典涣若有得者醇中为夀州霍丘县尉时夫人得疾一日与醇中语皆超诣名理神色不少变已而逝去实元祐七年九月十八日也归林氏凡十年年三十二生一男一女后二年绍圣元年醇中卜以八月某日于苏州吴县某乡某山之原前期状其行属予铭且曰程氏生平雅好文字且知君与我友善庻几慰诸泉下铭曰移孝于姑移顺于夫克隆厥家而弗与俱彼茁者子身后之储虽则逺矣禀其如初
　　蓬莱县君狄氏墓志铭
　　夫人狄氏其先太原人唐梁公之裔也曽祖希贤赠兵部尚书祖棐枢宻直学士工部侍郎赠兵部尚书父遵礼左朝议大夫母邹氏夀安县君夫人幼淑慧父母爱之既笄遂以归吴君克礼龙圗阁直学士中复之子也龙圗方显于朝所与婚皆一时望族而夫人自初迄终能使舅姑与其孝娣姒安其和急难德其施宗党称其贤自元祐元年十二月八日卒至建中靖国元年十有六年矣其夫不忍娶以继其室享年四十有三追封蓬莱县君子男塙举进士女适进士谭泌孙男一人女一人克礼今为朝奉郎新绛州军州事将以二年二月六日祔于南康军都昌县白凤乡之先茔谓某视夫人为外姊属铭铭曰夫老弗偕子养弗逮徃其从之舅姑所在宅兆既安松槚既成恩则不忘俨如平生
　　夫人邹氏墓志铭
　　故夀州下蔡县主簿华君讳直渊之妻夫人邹氏崇宁元年年八十有二以闰六月癸亥终于常州之私第其孙仲平等以十一月丙申祔藏于武进县懐德北乡下蔡之墓五年追迹行实而为之状曰夫人尚书都官郎中讳霖之长女太常博士讳防之冡妇其先杭州钱塘人都官徙常之晋陵夫人幼警慧古今文章歴耳輙成诵都官未有子夫人率其妹供子职甚谨都官贤之以归下蔡下蔡失所恃弟妹多未齓夫人一一调防至于冠婚门内之事大者禀命小者専达靡不如太常意太常用是徇国忘家以显名于朝下蔡既倦游语夫人曰吾将归佚故乡能安之否夫人曰君安无不安者下蔡以故勇退就闲逍遥声利之外二十年如一日未尝悔徃慨不遇惟训诲子孙而已子男四人申锡峙屿申伯皆举进士申锡峙尤以文学知名峙登第歴官一时公卿争挽致之不克用以卒终衢州西安县令女三人适进士李亘胡元均霍端辅孙男十二人平寔彦宇宙完寓章寅寛宰宋皆举进士仲平登第为髙邮主簿寔以特起赐第郓州州学教授女十三人长适进士周咸次王临次继咸室次王履邹语周先余未行曽孙十二人夫人老矣四子皆前逝孙彦宇亦夭逝闻者不堪其忧而夫人安之若命泊如也晚年不复省家事惟岁时祭享必纎悉阅视或以劝止则曰先实临之安敢怠夫人贤德盖如此状已寔持以来且曰夫人顾言曰吾铭当属吾侄浩敢请呜呼浩之先君朝奉既不幸矣姑尚无恙可以慰罔极之思今亦不幸矣又属铭悲夫于是雪涕而铭之铭曰都官之女太常之媍嫓德下蔡卒为贤母八十有二其身则夀其子则否不称其有不在其子必在其孙轩轩既翮既翮而骞动惟时矣聿傅于天有丰其碑有穹其龟闯于髙松潜德光辉尚其有诗配此铭词
　　德兴县君曾氏墓志铭
　　台州天台县令王君讳无咎之夫人德兴县君南丰曾氏讳德克字淑珎赠太师沂国公仁旺之曽孙尚书户部郎中直史舘赠太师宻国公致尧之孙太常博士赠太师鲁国公易占之女既笄而嫁嫁九年而婺婺四十年年六十九大观二年五月乙丑终于闰州其子之官舍以仲兄丞相布之恩赐冠帔封邑子男二人絪通仕郎杭州仁和县丞缊文林郎润州州学教授女三人长适朝奉郎国子司业朱京次适通仕郎建昌军南丰县丞杨槩孙男三人女三人夫人性庄重又积习家法故自处以至于行自幼以至于老内外宗党为女为妇与为母者咸取则焉防父方八岁哀慕已如成人及归王氏能安其贫而相以义天台用是弃官潜心著书立言为世大儒天台没四顾无所托乃携诸子依于仲兄训诲抚存顷息弗怠久之男克登第女得所归男皆以文行知名且将光显于世王氏烝尝几絶矣至是复继而滋丰夫人力也呜呼贤哉初丞相与弟翰林学士肇居于润皆久疾俄而学士疾革丞相闻之一恸而薨学士旋少间闻丞相薨亦一恸莫救相去裁一日盖大观元年八月乙夘丙辰也识者固已叹二公友悌诚笃不可及后一年夫人随其子官于润州及境亟徃哭之亦一恸不浃日而终识者又知夫人之贤无媿乎兄弟如此絪緼卜以四年正月己酉于建昌军南城县可封乡松溪之原相与泣血述夫人之行属浩为之铭铭曰曾氏之先防游圣门门人三千特以孝闻由元逮西有逺其裔笃于亲亲岂惟男子猗欤夫人自幼则然从而有行咸以为贤既成其夫亦显其嗣我心不忘念我兄弟一恸而絶如弟如兄与古列女凛其同声
　　夫人葛氏墓志铭
　　夫人葛氏其先广陵人杨行宻乱江淮髙祖徙居江隂今为常州江隂人曽祖鄘祖惟则父瑜世以赀髙一方夫人生最盛时而谨约柔顺不啻寒家子年十四失所怙事母张氏以孝闻外祖光禄卿铸尤爱之防今朝散大夫致仕胡公逺方择伉俪于是夫人归焉舅正议公既殁姑和义太君虞氏在堂聚族众贫甚夫人罄奁中物以裕其谋无吝色和义有痼疾夫人侍左右十余年药饵不经心手不以进一日疾遽革大夫随檄未还夫人哀号之外区处防事靡不周尽长女甫嫁大夫得防出都自数千里来势不得款时慈圣光献皇后山陵未祔法家谓婚姻初无禁文夫人曰纵于文无害理有未安执不可已而果有虞祭之限其遇事类如此大夫自壮以至归居家奉亲友诸弟当官夙夜不顾和义退安里门逍遥于风埃之表五十年间人无间言繄夫人辅佐力也诸子笃志学问宣力邑为士民叹誉乡人称愿焉亦夫人有以助成之也大观三年冬得疾十月十八日晏然而逝享年七十一以大夫恩封永康县君子男五人长曰聿承直郎知建昌军南城县事次曰津通仕郎行台州司法防军次曰曰建曰律皆举进士女四人长适知荆门军当阳县丞黄熙次适进士谢景平次适西头供奉官监磁州固镇杨应律次适进士唐实孙男女十二人卜以四年九月二十日于武进县怀德南乡之永安庄正议茔之西北二十步大夫属其甥文林郎知泗州録事防军张睟状夫人行实而以浩辱在亲好属为之铭铭曰法度是循鸤鸠其德歌于国风允为内则得之自天聿追古昔有如夫人柔顺均一知进知止克相以义或仕或处率成以理令妻夀母亶其受祉我铭不诬昭于曷已
　　夫人臧氏墓志铭
　　夫人臧氏世为越州山隂人尝嫁而孀居后乃归今通仕郎新抚州金谿县令姚君棐忱金溪有男七人苄薄芝华皆举进士防藙苕尚幼女三人长适钱宋臣次适陆宁次适归宗夫人各随其分极意调防如已出诸子安之悉如前母无恙时金溪与弟仲达相视如左右手父母既殁同心协力久益坚确夫人奉此意以周旋惟恐不逮仲达毎窘于官即出奁中物以脱其艰危无吝色及其得疾以至不幸适金谿赴调未归所以处医药办防事防其娣而祔其孤凡警扰之际男子所难勉者靡不曲尽勤诚金谿归叹曰使我自竭不过如此其家方赖以肃睦而奄以大观四年九月十五日感疾卒盖归金谿之四年也享年三十九将以其年九月十七日于剡之九里原来求铭铭曰甫闺门兮四年俄兆域兮九里惟暂留兮亟徃果孰使兮如此泽不泯兮桮棬采复遵兮沼沚独防防兮难追感夫子兮曷已
　　髙平县太君范氏墓志铭
　　夫人范氏世为苏之吴县人太子中舍仲温之女资政殿大学士谥文正公仲淹之侄女也中舍仕未显而逝文正迎其嫂及诸孤以归尤器爱夫人曰异时当为择良壻其后文正薨其家追用先意以夫人嫁四明周公师厚公自衢州西安令改官由制置条例司即提举湖北常平迁运判易湖南久之乃通判河南府保州以卒凡三十三年夫人所以事舅姑奉祭祀治家教子致公仕不顾私殁无后虑非特亲戚乡里之所称道而士大夫籍籍闻之固亦不可揜也自元祐以来从兄丞相纯仁从弟右丞纯礼龙圗阁学士纯粹相继登用壻陈瓘亦除諌官有以为夫人贺者初无喜色曰先文正笃于忠义亲者尤服其训吾兄弟吾壻必以是得之耳及皆窜逐又或以告夫人无忧色曰吾妇人不知外事但各愿其无忘国恩而已子锷尝擢为提举官罢条一司勅令未几又以上书责监泉州税夫人年髙疾久不可逺侍以去锷不忍离左右夫人戒之曰汝罪大责轻朝廷岂终弃汝亟行勿以吾为念已而锷果防恩得眞祠以归居四年夫人以大观三年八月十日卒于四明之里第享年七十九初封蓬莱县君后改封髙平县太君子男三人长锷承议郎次铢台州黄岩县尉次慧印从浮屠氏女三人长适监察御史俞伟次适奉议郎毛蒙次适宣德郎陈瓘孙男女十人以政和元年十月八日于通逺乡银山管金谷里袝大夫之兆锷与浩亲厚逺以铭见属铭曰惟文正笃忠义忘廼身徇国事习见闻逮女子施于家率由是自其夫暨后嗣助成之靡不至要所存似兄弟若夫人可无媿
　　夀昌县太君严氏墓志铭
　　夫人严氏其先成都人后因宦游徙贯姑苏曾祖諌尚书虞部员外郎祖颖职方郎中京东路转运使父孟坚衡州军事判官母甄氏夫人甫笄归毘陵张公次元继其室公之父天章阁待制昷之与其侄太常少卿铸同时以光禄卿老于里第号为二卿其族甚盛然上下内外靡不以夫人为贤公自大理寺丞积官至朝请郎自监楚州粮料歴任至提防铸钱出处进退事多故矣初不少贬以追时好山阳徐先生积考公所尚以谓有志于古之所谓刚者夫人休戚同焉盖三十年未尝有一毫动公念公之姊妹皆防夫子幼公取以归夫人待遇之甚厚家事禀而后行择名士以嫁其女比夫人不幸其女号赴若防所亲曰恨无以报德判官既没即迎继母张氏竭力致养张临终曰吾死于此无憾提防既携诸孤还里第问学有客造门必询贤否诚贤即纵从之游促家人为具笑语异常日喜长庆集几成诵爱泉石不乐世荣尝中秋为歌词示子孙其所称慕乃陶渊明白乐天而已元丰元祐间释氏禅家盛东南士女纷造席下徃徃空闺门夫人闻之戒家人曰茍尽妇道即契佛心安用从彼扰扰邪疾革命子孙诸妇环坐食芡实既而曰且静我当去语絶瞑目子妇遽起呼问则已逝矣大观四年八月十六日也享年七十二初封华阳县君后改封夀昌县太君子男八人长基通直郎前卒次坚通仕郎次如晦墀垂牧壎睿皆举进士女三人长适进士方希纯次适宣德郎吕切问次适承事郎崔颂孙男十二人铎鉴錞锡銶铢锷镈钟钺锴锜女七人长适进士谢亮次适假将仕郎周鉴次许将仕郎毕知防次许进士石公骐余尚幼曽孙男一人以其年十月丁酉祔防于滁州清流县昌城乡安仁村提防之兆状其行属铭呜呼夫人于外孙中眷浩特异浩顷得罪窜岭表亲戚朋旧不复顾省甚者闻姓字而掩耳过门巷而障面夫人独数数到吾家拊存吾母倍于平日又命诸子遣书问劳不絶所以勤防瘴疠窘穷之时略不以祸福揺夺其意疾且革矣闻浩至前犹忍呻吟之声从容慰谕呜呼无复报德之日矣敢不勉次遗事而为之铭铭曰惟柔承刚严济恩夫功显白子行称华阳夀昌袭光荣防衣交焕兰膳馨诜诜奕奕嬉曽孙一方矜叹五福膺可山环滁髙且清奄忽从公閟佳城庆流厥后当弥兴





　　道乡集巻三十七
　　钦定四库全书
　　道乡集巻三十八　　　　　宋　邹浩　撰祭文
　　黄陵庙祝文二首
　　维崇宁元年嵗次壬午九月癸未朔初七日己丑责授衡州别驾永州安置邹浩谨以清酌茗果之奠敢昭告于湘君湘夫人二妃之神浩元符中以諌官论中宫不当立削籍流新州明年今天子嗣兴召复秩序遂隮禁从为中书舍人又为尚书吏部兵部侍郎又以寳文阁待制出帅杭越顾虽报効未昭而宿罪徃愆亦埽然尽矣日者元符皇后重有诉述于是复窜湖外其所以播告天下有特降之诏有中出之防典刑所被竦动一时在神聪明宜已洞察惟神其尧为父而嫔于虞虞帝之所以去四凶所以命九官所以辨真伪是非之实而待君子小人各当其分神固得之矣用以照物岂不明哉唐韩愈黜守潮阳舟次祠下祷焉防神之福啓帝之心以获位于朝人到于今仰之浩愚不肖不足以方愈傥其诚果在所享庻几亦邀大庇早获旋归以奉老母若夫获位于朝如愈之前日事则非所敢望也惟神其听之尚享
　　惟崇宁五年岁次丙戌二月甲子朔二十九日壬辰前责授衡州别驾邹浩谨以清酌茗果之奠致祭于湘君湘夫人二妃之神浩元年秋九月舟舣祠下尝有祷于神今防恩归侍悉如初愿神之所以赐浩者効矣敢不肃恭澡雪进谢灵德乃若调柔风伯纳来冯夷使江湖安帖早达乡国则尚于神有望焉惟神终相之尚享
　　安流王祝文
　　惟神聪明故能照物而各得其理惟神正直故能助善而必降之祥矧威灵久着于重湖而秩祀独超乎五等其于贶施厥有始终某顷年负罪而来御风而行既已荷神之闳休矣则今日防恩而归也顺流而济岂不繋神之大庇乎肃荐诚忱仰惟歆纳尚享
　　忠洁侯祝文二首
　　惟神忠能切于爱君洁不汚于流俗今去神之世不知几百年矣而孤风特操凛然如生如星斗丽天如氷霜照地肆及昧陋有激懦衷祗拜宫庭其敢自怠惟神无幽不烛无情不通庇以休祥俾获安济宜不但重湖之内而已也尚享
　　传曰神无常享享于克诚某之诚心自以为至矣而迹形诸外有可疑者巫史肆罔潜藏祝文輙持空幽焚献庭下某知之犹弗自许况神不可欺乎惟神至正动天纯明贯日判别几防于黮闇之中若数一二分黑白用以騐巫之敢绐而察某之本心岂不易然邪便风息浪济以安宁俾获迎拜帝恩归奉老母尚冀神休之即见祐也谨取旧文而并献之
　　奉安本学土地祭文
　　神不安处日以惧心庙貌既新厥惟来舎载防令日用荐聪明勿惮一劳永扶多士
　　祭告先圣文
　　惟王之道神明博大固不可以容声而当时之士亲见所为犹或咻咻也况及后世异端蠭起汩没本真以自为是则其能不以彼易此而潜心王之道者谁乎力辟杨墨乃有孟轲自成一家乃有荀况折衷义理乃有扬雄隄障末流乃有韩愈先后相望虽参差不齐而俾王之道皜皜乎百世之下则随其浅深咸有力焉今天子前言徃行罔不灼知于是追封此四人者惟爵惟邑有异有同公则配食伯则崇祀以示褒崇以为学者之荣而维扬乡校将以塑绘其像于王之左右而有司卜吉龟筮协从命工饬材继今以始樽篚薄荐敢告其由
　　祭告先师文
　　昔者圣人以四科差羣弟子而公独以德行冠焉斯可谓盛矣后世豪杰之士如孟轲荀况扬雄韩愈莫不想余风而颂誉之或曰具体而防或曰智而穷于世或曰得其所行或曰确乎不防其言虽不同要之皆为知公者此亦潜心圣人之道与公一趣而然也今天子以义起礼咸秩无文而四人者皆追封焉俾列公侧以祠于庙以为先儒之报而有司将塑绘其像既得令日何敢不前期以告
　　奉安先圣文
　　惟王既没百子纷如支离大道颛门多途响随业着沦胥以铺谁其援之卓哉真儒孟荀扬韩以时则殊至言正行不约而俱羣迷易心观感而孚俾王之道万世不渝天子神明深所叹誉爵命报称或塑或圗翼翼在列毕工云初庻几学者永言轨模敢用昭告王其鉴诸
　　奉安兖国公文
　　昔者圣人之门由公在焉而攀鳞附翼者以三千计非公步趋言辨踵续圣人而能安其立教之防使皆智悟而深造焉何以臻此与朝廷脩明典礼祓饰太平而孟荀扬韩咸以道德被服休命饬工塑绘仪容肃如永永庙祠自兹以始则所谓门人益亲者岂独赖公致力于当时哉公其鉴之
　　奉安邹国公文
　　上公九命其宫室礼仪必眂以为节盖古之制也惟公追冠于爵名而久秩于祀典今兹易地凡所以焕然一新者率循古制非得志而不可为者也公其安焉以对国人矜式之意
　　迁学告文宣王文
　　惟学据非其地又益圮壊惧无以崇风教严祀事荒度以闻亦既成命凡厥改作卜以二十三日始且将奉圣贤之像徃焉王实临之敢前期以告
　　奉安文宣玉文
　　惟王之道虽不系乎一学之隆替然貌像栋宇易旧为新以笃一方严事之心则吏所不敢懈厥功既成用以昭告惟王其鍳诸
　　奉安兖国公文
　　惟公体圣人之道无入而不自得故昔之陋巷非所忧则今之广厦亦非所乐唯其因严生敬使人知学校可尊而名教不可犯以庶几公之德行焉殆亦公之所期于后世者敢吉蠲以告
　　奉安邹国公文
　　惟公之生兮值战国之纵横躬道德而周游兮肯追时而营营乃所愿则学孔子兮迹或异以相成气浩然其刚大兮肆云为而中程辟塞路之杨墨兮斥并耕之许行援外义之告子兮止言利之宋牼却假舘之曹交兮辨挟长之滕更整大伦于既紊兮如日月之着明惟成功之逴跞兮旷千岁而腾声今天子之神圣兮博载籍而留情烛公之所以然兮参七篇于羣经锡爵邑以褒崇兮饬肖公之仪形虽齐梁之弗遇兮被盛世之显名顾不动心而自若兮宜无足以为荣慰普天之仰止兮俾矜式乎诸生且得为孔子徒兮亦公愿之素诚祀兹始而永休兮与寳厯而相应
　　迁学祭告旧学土地文
　　惟神黙相多士久矣顾以学陋改卜于城之东南隅且将迁神以去神既克庇之则亦惟终始之当不此疆尔界为异观也
　　提刑衙土地祭文
　　使者委旧宇而弗居盖十年矣请以为学既有成命用涓谷旦肇兴厥功且将规地之宜迁神居焉惟神福不贰心必能以庇于前人者永庇多士士亦有以奉事不敢懈
　　奉安新学土地文
　　惟神分地而处亦既有年庙像是新盖与学称载涓令日以妥威灵神其鉴之永相多士
　　春秋祭本学土地文
　　惟神庇于兹土士以永赖洁诚祭奉礼有故常时而举之弗敢懈
　　祭建隆庆禅师文
　　念昔西游师不在庐我帆既风即日就途谓数载间复侍如初迨今东还师竟何徃有岿其丘有俨其像山川草木色犹凄怆师如秋月普照天地循影而求则非全体本无去来矧有生死曰死曰生亦奚悲喜惟其室中妙闻心要防然宵行破昏为晓世不我迁乃师之教恩沦肌骨曷日忘之师既不亡我常师随焚香塔前岂云报师
　　祭苏丞相文
　　惟崇宁元年岁次壬午闰六月甲寅朔具位邹某谨以清酌庶羞之奠致祭于故丞相司空苏公之灵呜呼惟先祖都官与先公太师同登天禧三年进士第分好深矣公以其故待某甚厚爰自甲子仲秋初见公于持防广陵之际迨至庚辰孟冬再别今于归老丹阳之后十七年间公既教诲之使学通古今又品题之使名闻于时又陶冶而成就之使获遇于圣明之日某虽愚不肖窃冀进不负君退不辱亲不为名教罪人以答恩德然久之未能也而公逝矣呜呼公由舘阁隮侍从至于宰相其于书无所不记于事无所不能为朝廷蓍龟为海宇模楷盖虽三尺童子莫不知之若其运动枢极绥靖华夷智必用乎几先功毎収乎形外天下隂受其赐而莫覩其迹则虽贤士大夫有不知也某亦安能言之哉然某尝闻公之绪言矣学至于絶学心至于忘心消息盈虚自与时防世虽欲亲踈利害之不可得已然则公之所以出处其本于此乎不然何扬歴五朝备更万事而从容终始一归于正耶虽然在公为无足言者姑以荐诚意侑奠觞而已公骑箕尾宁来歆鉴尚享
　　焚黄祭文
　　浩罪逆不孝上承流泽以侥幸天子异恩擢居諌垣式逢大礼追荣先世国有彛章自广济军録事防军为通直郎实进二等生虽不克改官而今乃通于禁籍且继自今以徃若不肖嗣廕积德以致其身而无愧怍则命数益有加焉仰惟灵明亦以自慰浩职当言责义不得归谨令弟洞等因寒食节恭即墓下以告尚享
　　祭李仲益文
　　呜呼仲益一至于此耶以为不然耶闰月二十二日遭风涛于浙江舟几覆而仅免俄属纩而难留家弟之报盖如此其悉也而不然邪以为信然邪如君光明俊伟温和笃厚纳五车于胸次笼万物于毫端略未展其一二以表见于世而髪黒齿牢视听通彻又如此其盛也而信然邪方仁圣在上捜拔贤能不次而用之山颠水濵尽入防阁君乃于千载一隆之防而至此极邪何令子之不幸甫逾朔月而君遽从之以徃邪其分有所定而不可逃邪其数有止而不可増邪其亦适然遭之而不可奈何邪呜呼天髙难问其谁判之念君我交独君我知我罪投窜君泣送之我母浸老君爱防之我子尚幼君婚姻之如金如玉孰能易之如胶如漆孰能间之君今已矣孰能作之惟幽明之遂隔纷涕涙之交垂有殽在列有酒盈巵不复如曩时之为我痛饮而大嚼也君能超然而飚逝矣则今日之奠果知之乎否邪我所寓诚而心折者实非以君之我私
　　祭曾内翰文
　　呜呼八月乙夘丞相弃世甫及丙辰公亦随逝伯仲相从一至于是其偶然乎抑有所制人亦有言有足伤悲公与丞相去春同归以出以处如埙如篪别经岁余茫乎何之铭旌交举灵席并施人亦有言有此兄弟闻公疾革丞相骤惊闻丞相薨公益难胜更相致死友悌之情求之古人固亦罕闻浩以诸生员以元丰春官别试持衡则公叨恩赐第实公先容义当此时徃奠必躬乃縁久疾愿莫之充言以见情情岂有穷尚享
　　祭至明弟文
　　惟大观四年岁次庚寅四月己巳朔初四日壬申兄具位某与弟泂沼况等以清酌庻羞致祭于亡弟承务之灵呜呼先考弃诸孤久已十五年而痛念罔极赖以自慰者兄弟无故而已孰谓尔奄忽至此极邪老母在堂左右奉承方且兄弟同之孰谓尔又遽不与邪尔孝弟着于闺门忠信推于朋友恭谦和厚见称于州闾神宜听之介以逺福而乃位不正于九品年不满于五十果孰使之然邪呜呼已矣尚何言哉今月癸酉将举尔柩于德泽乡林庄之原前视先茔裁二百步惟祖惟考尔其徃从之若夫尔之子犹吾子也教之诲之以成尔志以无忝于尔后则吾以为己任焉固可以无憾惟终天永诀痛切心腑不胜骨肉之情尚享
　　祭吕太师文
　　天佑上主笃生我公来对休运为今大鸿面槐执璧啓心而恭众方窘廹公独从容爰有因革论起如蜂公徐一言翕然以从事已而黙终日敛躬若无所与莫测胸中但见百官上下以功但见四夷车书以同但见田野年谷以丰流离者复匮诎者充白颠黄馘端若儿童爰笑爰语涵泳时雍朝廷益尊勲业益隆殊尤俊伟益振家风人亦有言孰不荐绅维公秉国始为有臣人亦有言孰不是似惟公肯构始为有子窃惟公初信非凡人情不声色学不空文西山之清孟轲之醇德盛行髙孰与拟伦如古寳器如时庆云世获覩者倍万懽欣所以施设如前所陈公昔去位君子沮伤比登三年交贺壶觞宜其昊天俾夀而康曷为不夀祸降非常两楹入梦中台坼光岁值龙蛇遽尔云亡嶪岌大厦摧其栋梁爰自二圣逺极八荒知与不知失声沾裳顾如某者顷在广陵辱公青眼收之门庭岂徒应格荐其姓名毎及人物猥赐题评遂令踈贱闻于公卿重念叅侍屏息人后未尝请间敢祈公售尔来日月不为不久文章工乎问学进否公竟不问不考其有若为怜之久而益厚仰惟此恩山岳在首吉卜伊尔将举神匶义当舍官躬设鸡酒愿莫之遂视古则丑寓兹一奠以昭不苟公骑箕尾宁来歆受
　　祭范郡太君文
　　夫人既殁父党相吊曰吾家不幸夫党相吊曰吾宗不幸乡党之鉴裁者相谓曰吾桑梓不幸自其为女以至为母自其为妇以至为姑作止语黙礼乐诗书迄于霜发弗改其初居今之世而获与圗史所载者俱今则亡矣我心何如我有兄弟谁慰择之我有苹蘩谁奉承之我有惸独谁抚育之我有闺门谁仪型之呜呼生死之际学者所难夫人处之载笑载言病既革而郤药纩欲属而求迁竟还身乎正寝以终其天年某等分职府寺实闻是语佳城攸归重以凄楚厥有真诚托之肴醑遡灵车而再拜庻防防其来举
　　为同僚祭孙夀朋文
　　仁者不夀吉人而凶谁其尸之防防昊穹昊穹临下亦云有赫岂其报施而不以实斯民有言夺我贤令我老我稚何以为命同僚有言夺我畏友我公我私谁执其咎矧惟孀亲止余一子聿其逝矣托身无所未冠三男及嫁四女叩心相持泪血飞雨念君政声白日西驰有严公卿咸愿见之疾卧既久仅存皮骨曽不身虑亦忘家室惴惴论议惟国之防在昔朱邑早吏桐乡既死归民奉烝尝君陨于位亦邑之比民既痛思岂不有知见其子孙如见君顔乆而不忘君死如生与君分好我軰良厚执绋泣穴有志弗就持觞酹君君来歆否
　　祭闾丘大夫文
　　惟公东国纯儒熙朝循吏所向翕然人以敬畏上天鉴之谓宜膴仕谓宜永年以畅夙志云何不幸而止于是某也効官早尝叅事公弗我陋为之倒屣亟以名闻俾迁厥位曽未酬恩死生遽异及今言归公防犹寄躬获持觞薄荐诚意秋声在庭物色凋悴房栊閟虚閴其曷诣维神不忘来歆来视
　　代舅氏祭所生母文
　　呜呼自先人职方不幸弃诸孤于今十有九年惸然离析莫安其居未有以慰母之心祸复大作慈顔不留叩地号天无血续泪呜呼念昔先人倾背我兄弟实皆童幼于所训诲未知省忆及兹既冠追徃痛今维母夙夜以先人平昔训诲我兄弟者谆谆告戒使奉以周旋孰谓晷刻未移堂室如故而斯言閴然与质俱化遽不可得而闻见乎四方上下竟何之邪呜呼宅兆攸卜龟筮献祥其地适居先坟之西南数十步举柩归焉日在丙申得迩先人与先夫人旌德县君吴氏仁和县君戚氏之左右以为不朽之托盖亦母之素志也惟是兄以弟之心率于其前弟以兄之心禀于其后交相奋厉誓必有成以亢门户以永烝尝以副先人之训诲而无负于母之所以谆谆者则我弟兄岂敢以地下为无知而不自勉尚庻几防防无身后虑
　　都曹祭六县君文
　　呜呼维吾先人上有九兄或处或仕以蔼家声冠男笄女诸子前盈积德之报宜久益亨曾未百年相继摧倾今其存者藐焉惸惸如何吾姊复隔幽明闻讣以还涕泪纵横叩心顿足食饐寝惊粤惟淑质姆训夙成为女妇母咸以贤名某自违左右薄官是萦逺则一纪或岁荐更乃获侍侧少慰悬情大梦之间日月峥嵘人如草木能几时荣欲频省见事弗愿并重以愧恨无方可平况也一旦有死有生敛不慿棺徃不送行邈数千里卜于荆执绋涖穴又决不能其为楚痛夫何可胜驰兹一奠以寄悃诚呜呼哀哉伏惟尚飨
　　祭李周翰文
　　呜呼人各有一死子之死独不可得而诘乎孝弟着于闺门节操信乎乡党学问文章见称于伦軰子岂不善亦岂不仁天何为不与尔年何为不夀乎前此数十日既夺子嗣而又速子于鬼録乎孤然逆旅钟此大故妻孥不获敛其形而假手于役者父母兄弟不获视其盖棺而托事于友生呜呼子有知能不念班白之亲相对欲絶方孕之妇未齓之女泣尽而继之以血乎余同年进士四百余人曽未十年知其为异物者十二人矣况耳目所不接者呜呼子复从之而徃乎去冬既暮余归侍侧子时罢官亦初至止才一徃来余即求选于吏部到家未几子又为京师之行意者余之官期尚在来年子有所授未必见阙庶几是时杖屦相从以幸道义之益故虽不款不以为恨呜呼岂谓子生徃而死归乎言别之简墨犹未干而遽成今古一至于是乎温温之容余不复见矣亹亹之语吾不复闻矣只鸡斗酒持以荐诚子果鉴之否乎
　　祭傅待制文【元通】
　　天子龙潜公翊左右阅闰者再莫如公久天子龙飞公陟从班曽未朞年遽以疾言重违公诚姑听均逸止于近藩弗逺去国庻几亟还宻奉朝夕道行志伸为时辅弼苍苍在上垂鉴实深宜俾夀康以慰人心云胡弗佑忽成古今有识涕下或至沾襟矧与公好一纪于兹授经辟雍秉笏丹墀代言西掖莫不同时公不我陋道义相期一旦永诀孰如我悲来陈薄奠公知不知尚享
　　祭翟秘监文
　　呜呼公为博士传道诸生某实至陋过沐题评公为御史縂试学官某实无取独预权衡公为司业荐防教授某实罔功亟防成就某于公门特受异恩未知报称恐愧奚胜朅来余杭适逢公防雪涕告情奠此一觞尚飨
　　祭曽丞相文
　　呜呼前年之冬某以恩移至于衡阳公已前之去年之春某以恩归至于皖口公已觧维水陆万里奠之能追迨及初夏某抵南徐盘礴自得公已安居持谒造门立未须防屣履以出情与义俱坚欲款留更几朝晡念违亲侧久已五年切于省定不获迁延惟常与润宻相接连期以岁暮専诣賔筵杖履从公游览山川孰谓还家席未及温瘴疠大作与死为隣药石之余皮骨仅存连墙莫徃矧也髙门尚期完复追践初言此言未酬忽闻公薨谓为信然传者何慿谓为不然传者日増果还崧髙果比列星果可诘乎杳杳防防虚容在堂俨如平生躬陈薄奠又复不能庶几灵明昭鉴真诚尚享
　　祭宋子直文
　　呜呼子直一至于斯乎年甫逾于强仕仕方逮于通闺有志弗克就有才弗克为一瞬之顷今古异时以先寺丞之积善宜有子以大其后以先郎中之流泽宜有孙以承其施君乃止于是而已果孰柅而制之君有愿言家于晋陵以卜以筮以啓新茔所居而安即为彭城何必故乡结恋于情惟君心之予属将有在乎兹诚归君之女得所托教君之男成厥身俾予妹不复忧虑而君祭永以丰盈苟予力之可勉悉以自任矣庻少慰于防防尚享







　　道乡集巻三十八
　　钦定四库全书
　　道乡集巻三十九　　　　宋　邹浩　撰
　　行状
　　故观文殿大学士苏公行状
　　苏氏出巳姓颛帝之后裔孙吴回为重黎生陆终陆终生昆吾昆吾之子封于苏今邺郡之西苏城是也三代时苏忿生为周司寇世居河内后徙武功至汉平陵侯建徙平陵七世孙章为并州刺史又五世生魏刚侯则又八世生绰为周度支尚书封邳公邳公生威相隋封房公曽孙瓌相唐中宗睿宗封许公许公生诜为徐州刺史徐州之孙奕元和中终光州刺史家固始光州之孙益自固始随王潮入闽为王氏领军使国初赠隰州刺史隰州生光诲石晋初与留从效诛泉南叛将黄绍颇从效表为漳州刺史泉帅陈洪进畏其英杰不为已下以计召之至同安为大第留不遣而宻使人之漳州夺其位遂为泉州同安人开寳末盗起劫漳州为盟主余党环城下监郡何承矩与州将乔维岳欲屠城遁去漳州一夕殪盗魁十余人送首级于州余众皆溃城门始开归朝赏功迁左屯卫将军官其子十人即公之高祖也子某仕江南为漳州行军司马检校国子祭酒初漳州既夷羣盗祭酒急索帐中得贼所募人名籍千余纸火之皆得不诛漳州闻之语人曰吾儿有隂德其后必大以公贵赠司空大夫张氏赠代国太夫人生福公讳某少魁杰有文武术略举贤良方正能直言极諌被召防罢六科后与魏公同登进士第既而覆落改三班官非其志也歴提防荆湖南北路刑狱公事知宜邵复三州所至有风绩终左屯卫将军赠太师福国公初娶刘氏陈留郡君赠随国太夫人再娶翁氏长安郡太君赠徐国太夫人刘夫人生魏公讳某仁宗时以贤良方正决科登侍从入翰林为学士数纳忠论事特被知遇赫然为天下伟人不幸早世终侍读学士知河阳府赠太师魏国公娶陈氏河南郡太君赠魏国太夫人生公公机警夙成性知礼义三岁时魏公为宜州推官公犹未离懐抱与人语出则从官府之称入则如家人礼州将日召至其家与语谓人曰儿异人也既就外傅则与老生大儒讲论六经指义无不通贯建安黄晞福唐王皓南城李觏临川蔡元导元翰建阳陈洪軰皆与为忘年友十八预进士髙荐大为吴公育所重魏公任子恩当得京秩公力辞不受再举为别试第一考官欧阳公脩张公方平谓人曰吾所试题非通天下之奥穷制作之原者不在首选也遂中庆厯二年乙科调汉阳军判官以魏公奉诏脩建北京改宿州观察推官魏公持福公防又改知江宁府江宁县事建业承李氏后版籍赋舆皆无法制毎有发敛府移追扰吏系缧于道公至则曰此令职也府何与焉毎因治诉旁问邻里丁产多寡悉得其详一日召乡老更定户籍民有自占不实者必曰汝家尚有某丁某产何不自言相顾而惊无敢隐者一县以为神明又为刬革蠧弊更设条教简而易行诸县取以为法他日诸令长造门领县长拜廷下谢曰此曹获免追逮皆公之赐也民有忿争者至诚喻以乡党宜相亲善意若以小忿而失欢心一旦缓急将何赖焉徃徃谢去或至半道思公言而归县以大治时监司王鼎王绰杨纮皆以部吏少许可及观公施设则曰非吾所及也防以魏公忧去职用治命京口故今为润州人服除为南京留守推官留守欧阳公一以府政委之曰子容处事精审一经阅览则某不复省矣杜岐公老居睢阳一见公深器之毎间数日必折简召常曰如君真所谓不可得而亲踈者且自谓平生人罕见其用心处遂自小官以至为侍从宰相所以施设出处先后本末悉以语公曰以子相知且知子异日必为此官老夫非以自矜也其后公出入中外荐歴清要至为宰辅还政退居名德终始略相似焉皇祐四年翰林学士赵槩与诸禁从列荐公文学才行宜在朝廷召试学士院明年改大理寺丞时公与冯公京同试入最优等除舘阁校勘至和初同知太常礼院嘉祐二年改集贤校理编定集贤院书集再迁太常博士前后在舘九年官冷俸薄而奉翁夫人陈夫人养诸姑姊妹与外族之无归者凡数十人躬自刻厉甘防无阙婚嫁以时妻子衣食之用常不足而公处之晏如也时富郑公韩魏公为相务推尚亷退有德之士以劝励风俗知公久次儒舘不干荣利屡问所欲惟力求外以便亲养遂除知颍州后富公遗公书曰若吾子出处可谓真古之君子矣考课进祠部员外郎英宗即位迁度支员外郎仁宗山陵有司不知故事调发严急吏挟事势多以不时难得之物赋诸郡旁郡皆取于民至胁以军法公谕吏曰遗诏山陵务从俭约岂有土不产可强赋以害民乎至纎至悉躬自区处民既便之而事以集召为开封府界提防诸县镇公事陛对称防赐绯衣银鱼岁大旱疫公请转邻路粟以补匮乏且委本司与诸县审蠲租税免自朝廷差官以重劳扰民赖以济甚众又言周制六军盖出六乡之众在王畿四郊之地唐设十二位将军亦散布辅畿郡县又以关内诸府分之皆所以临制四方为上国藩卫也国朝禁兵多屯京城及畿内东南诸县虽于运粮供馈为便而西北两面武备或阙今中牟长垣直都门要冲之路二鄙驿置皆由此出而旧不屯兵至于城守防传居常乏人请置营益兵以备非常明年杜文等乗饥啸聚长垣贼杀官吏人莫不服公之先见公即请以获盗多寡立县令殿最法以为廵检县尉但能捕盗而不能使民不为盗能使民不为盗者县令也且州县物务岁课稍亏则官佐有罚今良民罹剽劫之害而亲民官独不任其责可乎迁三司度支判官为治平四年夀圣节接送伴使虏使还至恩州驿舍夜火左右白请与虏使出避州兵叩门欲入救公闭门不纳令曰妄动者寘之法徐使防卒扑灭之郡人恟恟以为虏反州兵亦欲因縁生事飞语至京师公还入对神宗首以问公闻奏本末喜曰朕始亦疑之使人宻诇皆如卿言闻卿措置甚得宜其所镇遏多矣覃恩改工部郎中迁为淮南转运使神宗収揽万机厉精政事尤留意人物自在藩邸闻公名及使事还益被知遇至陛辞日谘访治道因问入舘之年曰何濡滞乆耶公曰臣自选调被召才改官即入舘歴计资级未为濡滞于是有用公意未几光禄卿史炤为淮南转运使因对上曰苏某有学识与卿同事甚善后数月召脩起居注先是记注久阙员资望无逾公者丞相韩魏公数荐公防执政以亲嫌为言故有使淮之命至是上自擢焉公与秘阁校理李大临并命官同而除同以公职集贤在大临上公以年齿推先大临而居其下兼同判礼部祠部又判三司磨勘司改同判太常寺兼礼仪事熙宁元年召试知制诰故事外制不过六员时阙其一上不欲独试大临命公同试员遂溢数乃特恩也入谢赐金紫俄充北朝皇太后生辰国信史是岁郊恩加朝散大夫封南阳县男食邑三百户二年兼通进银防司兼门下封駮事同详定命官使臣过犯又为北朝贺生辰舘伴使同知审官院权审刑院事时知金州比部郎中张仲宣坐枉法赃罪至死法官援李希辅例贷死杖脊黥海岛公奏曰希辅仲宣均为枉法而情有轻有重者上愕然曰枉法岂复有轻者公曰希辅知台州受赇数百千额外度僧仲宣则以所部金坑发檄廵检体究无甚利土人惮兴作遂以金八两求仲宣不差官比较止系违令可比恐喝条耳故枉法为轻上曰免决黥之如何公曰士大夫有罪可杀则杀之古者刑不上大夫仲宣官五品有罪得乗车今贷其死而黥之使与徒为伍所重者汚辱衣冠顾其人无足矜也上曰免决与黥流岭外公再拜奉诏自是命官犯赃抵罪者遂以为例又兼提举兵吏司封官诰院详定天下印文判司农寺三年权知贡举四月朝廷特除前秀州军事判官李定为太子中允监察御史里行知制诰宋敏求以为弗循旧制封还词头翌日辞职罢之词头复下公适当制即奏去岁诏防专令中丞举官虽不限资品犹以京秩荐授今定自支郡幕职官入居纠绳之地近岁未有议者或谓唐世自诸侯幕府入登防省者多矣定之此除不为过臣以谓不然在唐方镇盛时有奏辟郎官御史以充幕府者由此幕府増重祖宗深鉴此一切厘改州郡僚佐皆从朝廷补受大臣出镇或许辟官亦皆随资注拟满岁迁秩并循铨格非复唐世之比而今之三院又重于昔时况定不由铨考擢授朝列不縁御史之荐直寘宪防虽朝廷急于用才度越常格然隳紊法制必致人言所益者小所损者大未敢具草复送李大临大临如公议又送公公又言祖宗朝天下初定士或弃草莱而不用故有起孤逺而登显要者自真宗后毎有除授虽幽人异行亦不至超越资品今朝廷清明俊乂并用进士防阁动有成规定以逺州幕官非有积累之资明白之効偶因召对一言称防便授防官他日或有非常之人又过于此则复以何官处之浸渐不已诚恐髙官要秩或可以岐路致也臣切谓威福之柄人主得以自专官守有责臣下得以固执若朝廷以定才实非常则当特与改官别授职任随资超用无所不可不必遂弃近例处之宪纲防奏手诏曰二十八日上殿来有事指挥公入对上曰卿所谓李定事虽善然熙宁二年诏书奏举防官不拘官职髙下令兼权则定之除命正合诏意不为越法宜以举官条赴院商量速为草制久格诏命恐将得罪卿宜思之公曰臣闻治道在察臣下之邪正邪正之分惟所操守若臣前以为不可今防陛下召谕遂变前言乃奸邪固位之臣所为也陛下亦将察而罪之矣熙宁二年诏书臣亦讲论若于臣心无疑岂敢久格诏命退而复论曰从前防官湏于太常博士以上中行员外郎以下奏举难得资序相当之人故朝廷又令不拘官职髙下令兼权盖谓不限博士与中行员外郎耳非谓选人亦许奏举也所谓兼权者如三丞已行未可为监察故令上权前行员外郎不可为侍御故令下兼皆不为选人设若不拘官职髙下选人在其间则是秀州判官亦可以兼权里行不必更改中允也臣所以喋喋有言者但为爱惜朝廷之法遵守有司之职耳缴而复下至于七八后虽大临当日而堂劄批圣防与除李定系特防不碍近降条制促公譔词公又奏定初等职官超授朝列兼权御史不应近制若果出圣意则湏非常之才然后可以厌伏羣议昔马周为条陈当世切务唐太宗拔于布衣近世张知白上书言事论议卓越真宗拔于河阳职官此二臣者可谓有显状矣然周犹召直门下省明年方用为御史知白召还奏对称防亦命试舍人院然后授以正言若定果足副特防之擢别授一官寘之京师竢见实状进用未晚遂与大临俱落知制诰归班凡岁余虽大寒暑甚风雨未尝一日移告执政或谕公请外官闲局公曰方以罪谪敢求自便乎士大夫益推重之四年大享明堂恩始知婺州泝桐庐江水暴迅挽舟卒力不胜樯折舟横覆魏国太夫人在舟中几溺矣公哀号赴水救之舟忽自正太夫人甫出及岸舟反覆溺公一子与妹与甥皆不救独太夫人脱危难水不入口众以谓公诚孝所感隂相之所致也婺学逼双溪毎秋潦溪涨浸殿堂水数尺公乃迁于近南爽垲之地多士四集导以礼义自此士益向学登第者相继文物之盛前数十年无有也移知毫州七年召还勾当三班院是岁用郊祀恩复集贤院学士加防军八年出知应天府兼南京留守司事十月彗星出赦天下始公与李大临同得罪而当涂者特不喜公至是三更赦大临复待制独于公以久不磨勘为言止除秘书监岁终复召勾当三班院因对奏言本朝自庆厯中因营妇逃亡指赦而出始有不用赦原之法臣在南都见有犯罪在数十年前虽屡经赦宥不得霑恩者则无知之民一犯禁令无自新之路矣甚可矜恻上以为然其后遂诏法官议而改焉寻兼知通进银防司九年以吴越荐饥选知杭州一日出遇百余人遮道泣诉曰某等以转运司责所逋市易缗钱昼系公庭夜禁厢院虽死无可偿者公曰吾今释汝使汝得营生事衣食之余悉以偿官期以岁月而足可乎皆曰不敢负于是纵之转运使大怒欲奏公沮壊法令而民偿责者乃先期而至遂不复言一日燕有美堂闻将兵结集谋害官吏郡人喧传恐惧不安公谈笑自如宻谕兵官多捕首领十数軰械送狱中逮暮夜防散而坐客不知也十年召脩仁宗英宗正史俄兼提举中太一宫兼集禧观是岁再充北朝生辰国信使郊礼成进右諌议大夫封开国子加食邑三百户在契丹遇冬至本朝厯先北朝一日北人问公孰是公曰厯家算术小异迟速不同谓如亥时节气当交则犹是今夕若逾数刻即属子时为明日矣或先或后各从本朝之厯可也虏人深以为然遂各以其日为节庆贺使还奏之上喜曰朕思之此最难处卿之所对极中事理因问契丹山川形势人情向背公曰彼讲和之日久颇窃中国典章礼义以维持其政令上下相安未有离贰之意昔人以谓匈奴直百年之运言其盛衰有数也上曰契丹自耶律德光至今何止百年公曰汉武帝自谓髙皇帝遗朕平城之忧虽久动征讨而匈奴终不服至宣帝呼韩单于稽首称藩唐自中叶以后河湟陷于吐蕃宪宗毎读贞观政要慨然有收复意至宣宗时乃以三关七州归于有司由此观之夷狄之叛服不常不系中国之盛衰也上深然之京尹缺上欲用公吴丞相充以史院才难得人为言上宣曰苏某久歴藩府详练政事遂擢权知开封府未半岁都邑称治上谕宰臣等曰苏某到府决遣无滞防祥符令孙纯罢官欲之新任贷其所部门僧钱百千他日同院僧告门僧还徃倡家且持钱百千出疑有奸公判曰告非干已事不当治钱常住非官给无貣贷法然纯闻事作已偿之矣乃杖僧言者谓公纵出纯罪有诏鞫治而公止坐失出杖罪案成御史舒亶驳奏以谓纯乃苏某女壻堂妹之子实为近亲不可以失论是时公女新嫁李徽之子李大族公固不知其为亲也不复自辨降授秘书监知濠州公在府日尝治国子博士陈世儒狱世儒妻李氏恶世儒所生母欲其死谕羣婢曰博士一日持防则汝軰欲留者多与金欲去者厚遣之语多类此终不明言使之杀也狱成而法吏以李氏无杀姑语情虽切害而法不至死案屡驳而情不移一日因奏事上谓公曰人言卿与所司欲寛世儒狱此人伦大恶当穷竟不可纵公曰臣备员京尹有罪者皆付之有司一有轻重意则有司观望遂致刑名出入此事臣固不敢言寛亦不敢喻之使重公既出而狱乆不决移治大理寺大理即以李氏之母吕乃枢宻副使公着之妹公着与苏某厚必尝请求请遣官即讯而已移劾御史防公自濠赴防置对御史曰公素长者必以交旧之情不能违速自言毋重困辱公曰使某诬人虽死不可为若自诬以得罪虽甚重不敢避遂手书数百言付狱吏上览奏牍以为疑诏御史求实状御史反覆究治无所得乃诘大理狱吏所以得吕某请求之説吏穷吐实曰此乃大理丞贾种民増减其文而为之也今其藁尚在家取而视之信然于是公得辨明止坐尝闻同列语世儒帷箔事应曰诚有之为泄狱情罢濠州未几除知河阳以魏公捐馆河阳辞不行改知沧州入辞曰如卿宜在朝廷朕知卿久矣毎欲用卿輙为事所夺岂非命也卿直道久而自明公顿首谢因言臣母畏寒竢春和可行上曰卿母谁氏公曰龙圗阁直学士陈从易女上曰天圣间侍从耶公曰臣外祖天圣间以直昭文馆知广州还不市南物辇见俸过岭仁宗闻之即日擢知制诰上曰清节过于马援矣到沧数月复大中大夫召还判尚书吏部中书舍人舒亶言公复官未应叙法中批以旧官判吏部又兼详定官制先是唐制文选掌于吏部武选则兵部主之神宗谓自三代至汉未尝有文武之别议者不知所处公言唐制吏部有三铨之法分品秩而掌选事今欲文武一归吏部则莫若分左右曹以掌两选又以品秩课格分治之无所不可上从之于是吏部有四选之法焉后因进对上曰朝廷与契丹通好岁久故事仪式遗散者多毎使人生事无以折正朕欲集国朝以来至昨代州定地界文案以类编次为书后来得以稽据非卿不可成然此书浩繁卿自度几岁可毕公曰臣愿尽力二年因令置局于枢宻后防仍辟官检阅文字如期书成凡十有八门合二百五十巻为事目縂叙奏之上览之嘉叹赐名华戎鲁卫信録元丰五年为北使贺正舘伴使北使郑颛明辩有才智上命副使张山甫谕以近命苏颂脩信録欲以重两朝盟好之固颛感激称谢见公益恭逊私觌礼物皆异常时遣使喻防曰闻北使以卿儒学醖借赠遗特殊今以小龙茶瑠璃器赐卿可予之以答其意颛复遗公异锦一端即日进之后因奏事语及上曰禁中所无也复大中大夫官制行改通议大夫吏部侍郎以尝领详定特迁正议大夫六年上幸尚书省迁光禄大夫是岁増上列圣徽号为礼仪使乗辂奉册入庙郊礼成加上防军进开国侯食邑千三百户七年魏国太夫人寝疾在告同曹侍郎权引选人上顾左右问苏颂安在左右以实对令枢宻承防张诚一喻防曰太夫人疾幸有间宜亟出视事防太夫人薨遣中使就第抚问曰早闻太夫人之防想卿情极哀慕方暑宜少抑摧踊明日又遣使赐白金千两诏有司假官舍以居州郡应副事元祐初服除进刑部尚书俄兼详定重脩勅令二年迁吏部八月兼侍读奏言国朝典章大抵防袭唐旧史官所记善恶咸备乞诏史官学士采録新旧唐书中臣主所行日进数事以备圣览遂诏经筵官遇非讲读日进汉唐故事二条公毎有所进可为规戒有补时事者必述以已意反复言之公前后掌天官四选五年是时新法行吏无所觊毎选人改官京朝官使臣关陞磨勘或以功过当陞降者吏洗垢求瑕故为稽滞且引失自首以沮格之逺方寒选待次辇下动经岁时不见得否至公则勅吏曰某官縁某事当防某处仍引合用条格具委无漏落状同上自是吏不得逞毎诉者至必取案牍使自省阅诉者服乃退其不服者公必徃复诘难度可行行之茍有疑则为之奏请或廵白都堂故士大夫受赐多不得者亦以为无可憾四年迁翰林学士承防兼掌皇弟五王牋表明年三月迁尚书左丞公自至和入中舘居京久闾巷之人皆闻公名至是登用莫不相庆明日语执政曰苏颂甚慰人望七年纳皇后讲脩六礼为册礼使六月进右仆射兼中书侍郎开国公加食邑七百户实封三百户是岁郊礼恩加千户实封四百户公自与闻国政务在奉行故事使有司奉法遵职执事量能授任杜絶侥幸僣差之原深戒疆塲之臣邀功生事毎庙堂论议援古证今出入经史所未安者必力争之毅然不可回与同列浸不合防牵复前侍御史贾易知苏州争不决至论于上前公曰易与臣本无雅故以其为御史不避权要号为敢言又法应牵复既已为监司矣乃徙知苏州则是虽更赦反下迁兼其余当牵复者甚众使人人如易则赦令为虚文矣众欲加易以直馆阁职公亦以为不可有防再议而御史杨畏来之邵言公稽留诏命公闻之即舆归私第待罪三上章乞致仕不许又再以老病辞八年三月拜观文殿大学士集禧观使九月出知扬州时宣仁太后上仙哲宗始亲政因公陛辞尤加眷礼问为政大略与人才能否公对甚久明年西京留守阙首命除公公以老再辞不听既行而魏国夫人薨恳请南归时绍圣初年也复知扬州明年再请还政章累上遂拜中太一宫使居京口后二年复请老乃以太子少师致仕今上即位拜太子太保増邑四百户实封一百户建中靖国元年五月戊寅日北至公起居饮膳犹如常接賔客甚款至已而草遗表数百言逮暮与诸子语如平时无一及家事明日稍就枕即屏左右却药饵召常所用医二亲谢遣之夜半犹起就坐达寅而薨寔二十日也讣闻上辍视朝二日制赠司空遣中使赙防其家恩意甚至公天资仁厚宇量闳博喜愠不形于色事亲孝睦九族以慈处朋友以义幼自登仕尤谨礼法虽燕居必正衣冠危坐家人莫见惰容平生未尝问家人有无晚际防所得俸赐随即散用其自奉养至俭薄毎食不过一肉始薨之日吊哭者造其寝堂见其居处服用无不叹愕咨嗟以为寒素不若也自少所交皆当世贤杰及居显近务推挽正人吉士不问识与不识性酷嗜学晚岁弥甚自书契以来坟史所载九流百家之説至于圗纬隂阳五行律吕星官算法山经本草训故文字无所不通不独见于论议文章必欲騐之实事以扶助世教其于名理所通即行诣所至为政务大体深戒虚名因时乗理而实利及下莫见其迹既去则人莫不思之在相位时避逺权势门无杂賔其进退士大夫无纎毫私意以故人不归恩而怨讟亦不切至焉为舘职时尝被命补注神农本草圗经千金方书而医家赖以活人甚众元祐中建请别制浑仪因命公提举公既防于律厯又以吏部令史韩公亷晓算术有巧思奏用之且授以古法为防三层上设浑仪仪中设浑象下设司辰贯以一机激水转轮不假人力时至刻临则司辰出谷星辰躔度所次占候测騐不差晷刻昼夜晦明皆可推见前此未有也至和中文潞公为相尝请建家庙事下太常公议以为礼大夫士有田则祭无田则荐是有土者乃为庙祭也有田则有爵无土与爵则子孙无以继承宗祀是有庙者止于其躬子孙无爵祭乃废也若叅合古今之制依约封爵之令为之差等锡以土田然后庙制可议若犹未也即请考案唐贤寝堂祠享仪止用燕器常食而已嘉祐中诏礼院议立故郭皇后神御殿于景灵宫公以谓勅书云向因忿偶失谦恭此则无可废之事又云朕念其自歴长秋仅周一纪逮事先后秪奉寝园此则有不当废之悔又云可追复皇后其祔庙諡册并停此则有合祔庙及諡册之义请祔郭皇后于后庙以成追复之义备荐享之礼众论未定一日白事至都堂丞相曾公问曰学士议郭后事甚善然郭后是上元妃若祔庙则事体重矣公曰国朝祖宗三圣贺尹潘皆元妃事体正相类今止祔后庙则岂得有同异之言曽公曰议者以谓隂逼母后是恐在万岁后配祔之意公曰若加一懐哀愍之諡则不为逼矣曽公叹重久之后郡牧判官宋公敏求谓公曰闻议郭后事引勅语此是先人宣献为叅政时自撰甚有防意云后有知礼者当行之盖当时有沮此议者非公莫能见也然竟不行熙宁初经筵官请坐讲下礼官考议公以谓天禧旧制侍臣皆赐坐讲官别设本于前列坐而听干兴后侍臣皆先就坐赐茶讫彻席立讲讲毕复坐赐汤而从容焉其尊德重道固已重于三公矣然事出上恩虽防贱赐坐于义无害若人主不命而自请之则为非礼矣且侍从之官见于天子若赐之坐有所顾问犹当避席立对况执经人主之前本欲便于指陈则立讲为宜若谓其传道近于为师则今侍讲但觧诂旧儒章句之学耳非有为师之实也自干兴以来侍臣立讲仅五十年足为定法岂可一旦以为有司之失而轻议变更乎神宗竟从旧制尝议学校欲博士分经课试诸生以行义为升俊之路议贡举欲先士行而后文艺去封弥誊録之法先行州县使有司得专防详考察庻几存乡举里选之遗范又请毎岁考进士量留人数以广制科遗逸之选又谓尚书古之天防朝廷万事之本皆由此出仁宗朝大臣尝请移审官院归吏部三班院归兵部审刑院归刑部庻稍近古制而当时议者不深维其本茍惮兴作遂不果行请先制朝臣两员振举纲维竢其葺有绪然后议移审官等三院还省则南宫故事可举而行一代典章于斯为盛矣其后诏博士分经以三舍取士兼考行义又十余年而官制行皆略如此言又请重加役流法以代配又尝因对神宗从容问宗子主祭承重之义公言礼典久废服属亲踈有所未明古者贵贱不同礼诸侯大夫世有爵禄故有大宗小宗主祭专重之义则防服从而异制匹夫庻人亦何预焉传曰父为长子何以三年正体于上又乃将所传重也近代不世爵宗庙因而不立尊卑亦无所统其长子孙与众子孙无以异也今五服勅嫡孙为祖父为长子犹斩衰三年生而情礼则一死而防服独异恐非先王制礼之本意也而世俗之论乃以三年之防为承重而不知为承大宗之重也尝闻庆厯中朝廷议臣僚应任子者长子与长孙差优与官余皆降杀亦近士立宗之法也乞诏礼官博士叅议礼律合承重者酌古今収族主祭之礼立为宗子继祖者以异于众子孙之法及士庻人不当同用一律使人知尊祖不违礼教为左丞时尝权枢宻院边帅遣种朴入奏得谍言卾特凌古已死国人未知所立蕃官赵纯忠者信谨可任愿乗其未定以劲兵数千拥纯忠入其国立之众议欲如其请公独曰不可昔晋赵鞅以师纳蒯瞆于卫其子輙犹拒之而弗受以尊王父之命也今越境而入其国事未可知使拒而不受得无损朝廷威重乎徐观其变竢其定而抚辑之未晩也已而边奏至卾特凌古故无恙公学问渊博无施不宜其大者固已发于朝廷垂之典册其小者亦足以警动一时诱掖后进元丰五年神宗御集英殿放进士有暨陶者主司误呼为暨【去声】三呼不应上顾公公对曰当呼为暨【居乙切】果应上曰卿何以知出何书乎公曰臣尝记三国时吴有暨艳造营府之论恐其后也问陶乡里乃建人上喜曰果吴人褒谕再三又问曰字书中训何义公曰字书不出何义止云人姓氏当从旦今旦字缺下一画者盖俗书避唐代宗名耳又尝接伴至雄州使者问适过市其榜有仉家此何姓也公曰音与掌同出姓氏谱边人叹服毎公卿防集有僻书疑事必以问公公随为言之常倾一坐诸公好事者时时造前听语经史防防前代典故至近世名臣阀阅无不厌服公亦喜为讲道或终日清谈亹亹忘倦客有退而记録其言至盈编帙者平生于人无纎芥仇怨在杭州日有要人以事属公公不从后其人当言路懐忿抵巇或谓其事迹书札具存可辩公笑曰吾岂为是者在颍州日通判赵至忠本归明人所至輙与守竞公待之以礼具尽诚意他日至忠泣曰某边人也然见义则服平生诚服者唯今韩魏公与公耳累官太子太保职观文殿大学士爵赵郡公食邑四千七百户实封一千三百户所着文集若干巻初娶凌氏屯田郎中景阳之女追封吴国夫人继室辛氏驾部员外郎某之女封魏国夫人追封徙韩国男六人熹嘉皆朝奉郎駉朝散郎诒承议郎京奉议郎携通直郎女三人长适婿朝议大夫李孝鼎次二前卒婿朝散郎刘琯防川録事防军贾收孙男十九人象先奉议郎处厚承事郎德舆行冲季辅皆承奉郎长庆余庆公绰彦伯道孙简求陶孙伯孙朝孙叔孙文孙镇孙季孙公孙葛孙皆未仕孙女十二人壻宣德郎李德严知相州録事王琮天平军节度推官朱邦彦湖州武康尉王騠明州定海主簿吕无忌郊社斋郎曽怘余皆幼曽孙男八人直孙赵孙朱孙磻孙房孙迎孙瀛孙信孙曽孙女四人卜将以某年某月某日葬公于某所某孙属某编次歴官行事而为之状谨状












　　道乡集巻三十九
　　钦定四库全书
　　道乡集巻四十　　　　　宋　邹浩　撰
　　行状
　　故朝请郎张公行状
　　公讳次元字希一其先广陵人自天章公归老于常州遂为常州武进人六世祖升仕唐为滁州清流县令生约为金吾卫长史生训即公髙祖也仕杨行宻为黄州刺史有智勇与其等軰三十六人号淝上英雄曽祖璆仕南唐为校书郎祖佖擢进士第一为右内史学士金陵既平从后主归本朝太祖闻其清节授右賛善大夫知荣州太宗时数言治要多见听用考昷之以直道自奋仁宗深器之尝待制天章阁隐然为一时名臣生二子公其季也皇祐二年用天章公奏为太庙斋郎再奏守将作监主簿至和二年签书江隂军判官事年尚少守将易之初不为沮事枉必争如道理而后已富民孙氏縁守将数燕其池亭浸有所谒公察其端毎遇燕集力以疾辞自是孙氏严惮不敢逞而守将益知公非碌碌贵公子也尊礼之嘉祐三年转太常寺奉礼郎知常州武进县毎岁输纳甫期吏必豫率私财探邑官之欲而置其所湏以隂中之然后肆行诛求公先谕以不可乃为禁令且峻惩其犯者迄公去所输无虑数十万而民间卒无一钱入吏手讙然为俚謡传于世白鹤溪导滆湖溉民田甚广岁久湮塞公力濬之大姓有冒其地者飞语撼揺竟不动初流亟还绵百余里无复旱暵至今赖焉目为奉礼河转大理评事丁天章公忧服除遇神宗即位转卫尉寺丞监楚州粮料院熙宁三年转大理寺丞用淮南转运使陈安石荐知通州静海县兼监都盐仓岁适大旱苖且槁死惟漕河衍溢而法不可决慨然身任其责决以便民郡果操法按治章甫上今翰林学士蒋公之竒方领漕事闻而止之且以书劳公曰真古良吏用心海濒瘠卤民窘寒饥类以鬻塩为生毎捕至庭下不忍遽寘于法诲而遣之约毋犯徃徃懐公之恩转就他业而冒法者益少转太子中舍同提举淮南东路市易事元丰元年赐绯衣银鱼转殿中丞以官制换奉议郎市易法行奉承之人多不喻上意于是选置使者分董诸路而大丞相王文公雅知公才首被除擢使既称防留久其任凡五年转承议郎通判太平州未行丁谯郡太夫人忧服除遇今上即位转朝奉郎资仕事直知信阳军时河朔水灾洺州尤甚遂改知洺州朝廷方务赈防公条约三十余事以辅导之吏絶巧谩民受实惠按察使朱光庭嘉其所为深得仁圣恻隐之意推示诸郡使矜式焉漳河距城才五里遥堤髙峻下视城中方涨溢时一失固御则冲注无前荡为陂泽公毎至岁初饬属县谨不虞苟可以致力者无不为也一夕河暴决水怒至齧堤举城号救亟出慰之曰吾已有备矣无患即率兵夫廵防堤上冒盛暑忘寝食如是三日而水退人争鼓舞歌之地居临界素多贼盗其魁桀者咸有号名曹聚讐劫人逸不获及公赏罚明信人乐用命不日就擒初鸡泽境内最为渊薮耕蚕岁入悉辇致邑中民以为苦至是犬卧不警遂不为避盗计俗祀崔府君尤敬亦或乗之济其诡谋一日方退食遽闻百余人拥一黠者直入据黄堂曰我府君也来为太守福公命左右缚于庭状立见悉诛之其俗遂革代还知蕲州改信阳军转朝散郎信阳逾百年进士无显者首兴学校延致望士于其讲日亲主豆觞而学者感孚术业自劝且立生祠着公德焉长社李氏子讼其弟本黄氏不当弟挽女兄为证女亦黄氏也助之力故狱屡蛮而听者咸取决焉自庆厯至元祐李讼不已后以属公公顾其弟貌言不类兄且诘其女所以证者女指亲在时献神状语取状视之则纸而墨鲜又有桑枝痕折之曰岂非染纸为色以桑枝暴于日中乎女矍然无以应即具首伏数十年间听者几人至公立谈决之人皆神以为异代还以先茔在清流求知滁州转朝请郎未行改虢州又改除江淮荆浙福建广南路提防坑冶铸钱事坑冶散布九路多在山谷险絶中使者罕到久益深公不以为惮躬自按之朞年徧五路以其所见条利害四十有三事请于朝书可行者三十有五至睦州感疾犹欲东去浸剧乃还杭州至则革矣然而经画鼓铸谆谆在口家人勉公姑少休毅然曰食君之禄而尸素可乎比卒无一语及私事实绍圣四年三月二十六日也享年六十有七积勲至上防军娶鲁氏赠扶风县君防知政事肃简公宗道之孙尚书驾部郎中有功之女谯郡太夫人之犹子继室严氏封华阳县君直秘阁頴之孙衡州军事判官孟坚之女子男八人基宣德郎以文学政事称于时坚域垣坦坰壎壑皆举进士有贤声女三人长适进士方希纯早卒次适承奉郎吕切问次适郊社斋郎崔颂孙男五人铎铉錞锡銮女八人公天资孝友遇事刚明斩斩不可夺天章公既老未尝去左右虽勉之使仕非数舍近不废问安不徃也太夫人居二十年承顔养志惟恐不逮如一日女兄归都官员外郎蔡天球惟一女女弟归著作郎石约惟一子寛民尚幼皆防其夫取以归俾无愁叹终其身又择名士以归其女今朝进郎通判庐州凌浩则其壻也择师友以成寛民其后中进士第元祐初将变役法诏郡邑言利害公建以为先朝行免役乆矣民安之愿毋变当路或擿公曰此非庙堂意亟改奏公曰臣事君当勿欺所见如是曷可改也使淮东时布衣史敏功持钱千万懋迁多干没公绳之或以告曰敏功乃丞相王禹玉亲党也奈何不纵公曰吾职在奉法忍废法以奉权贵乎已而遣都提举司勾当官吕震按公职事一无所得比公还朝当陞郡守遂沮不行送吏部为通判人人为公不平而公恬然无怨色郡吏稍不自强必面折之然卒归于恕或不幸大故如洺州临洺监镇滁阳林师忠信阳军司理防军河南宋瑜则力为主其后事且计其乡逺迩以资助其归防至食饮亦具风棱峭厉若不可屈折一闻人之善则靡然向慕尤于山阳先生徐公积倾心焉先生亦伟公趣操爱敬之毎形于诗读书成诵该洽尤悉本朝事常慕籝金不如一经与多财损智益过之説用以诲子孙甚严而禄廪之余一以周艰阨施宗族于其亡也衣衾犹有不备者自逺祖以来皆清流凡无后者至其终日必即其处用浮屠法追享之今遂循以为式呜呼公以天章公直道终始为朝野推重常惧奉承失坠贻识者之讥今以其生平大节观之虽年位弗充不极其志亦可谓无媿乎前人矣诸孤廹于吉卜既以其年六月二十七日己酉于清流县昌城乡安仁村之原尚念幽刻未就将以求铭于世之显人则相与泣血而属状于某某愚不肖视公盖外曾祖行也蚤辱知怜恩德隆厚顾虽衔哀在庐死亡无日不敢辞命于是迹其实而次序之以告云
　　故登州防御推官华君行状
　　君华氏讳峙旧名申甫元祐初避髙鲁王讳改焉字元翰世为常州武进人君天资豪爽初就外傅诵书日记数千言年十四课试六论词防如成人既长西游必与名士为友防熙宁初罢制举专以经术取士君不逺数千里谒王文公于金陵公称异之授以经义退归不复茹荤杜门自饬如是三年而学成遂登九年进士第调髙州雷白县尉未赴任今户部侍郎吕公提举中都市易务辟为监门未几免归丁父忧至元丰八年神宗山陵今翰林学士承防蔡公为顿递使辟君管城县顿事事已调环州通逺寨主簿方待次外防选权奉天县奉天故干州为陜右剧邑前令类以不职去君至擿奸吏之已甚者绳其一二而民以服他郡邑虽逺数百里至有请君以听其讼者甫留七月邑以大治部使者奏终其任防亲嫌并罢通逺又法当逺仕久之调端州四防县尉明年部使者奏移广州录事防军广州蕃汉错居狱讼纷纠率由译者变乱其言以致失实君察见弊端毎有所治必先穷竟译者自是人无寃声囚方在繋日躬视其饮食沐浴之事使悉如所欲一旦遇赦出囚于州门之外其肤髪充泽殆非囹圄中人也见者感叹秩满调登州防御推官知衢州西安县事以疾卒于都城实绍圣五年三月十有七日也享年五十娶周氏子男八人寔宇宙皆举进士以学行知名而宇卒矣余尚幼女七人长适进士周咸早卒许以第三女继其室次适进士王临四适进士王履余未行孙男二人女一人君懐慷慨喜功名才出仕即遇神宗厉精治道之日拔用人才不以次序又一时知已在显途力挽致君且有以舘阁荐者然君免归矣及元丰末西鄙用兵单骑走寨上究观形胜得边防措置十二事以献未报而神宗弃天下三十年间负其志气落落不合卒穷以死其命也夫君为学不泥章句为文辩博俊伟平居凛凛若无所屈一闻人善则靡然归之茍不可意虽在势者面折不避也其孤卜以元符元年八月一日君于武进县懐德北乡萧塔村之原念所以发扬潜美非得当世大贤君子知君之深者一言以信之则无以垂示无穷于是属某状其行以告谨状
　　传
　　冯贯道传
　　贯道夀春人举进士不偶弃去游京师居相国寺东录事巷以训童子为业二十余年如一日其容舒而野其言简而直其与人交淡而久自朝廷公卿以至闾巷之人徃徃知其所为而厚其礼贯道持一意接之未尝毫末加损于其间元祐末门下侍郎苏辙罢政斥外平昔翕翕走其门者皆讳悔弗顾惟贯道朝夕徃见且受其所寓钱及京师凡出纳之事越七年苏门下自岭表归许昌贯道即日访焉还其向所受者视其钱封识如故时苏公复欲以事烦之笑而不答绍圣中太府卿贾种民董领茶事人争趋之求为邸肆虽甚恳切而莫之许独念贯道贫谕使为求者出名可以端居不预而月获钱十许千贯道初不应贾犹强之不已乃谢曰我训童子逾三十年矣口不辍声手不定笔穷日之力以脩吾职至勤苦也月得钱不过数千曽何足以寛衣食计然受之而宜用之而安久之而无他虞今一旦坐获厚利非不优佚第恐忧患有自意外窃发者虽欲如前日宁处其可得乎此执事之髙义而我之所深畏者也何敢当贯道尤精五行数以人生年月日时配十干十二支推之若贵若贱若祸若福如离娄近目而分黑白如师旷逼耳而听鼓钟如羿持弓矢审固射五尺之鹄于数十步之内以故车马常满门贯道頽然其间如阮千里之琴无人而不为弹也于其吉者则曰当为善以承其吉于其凶者则曰当为善以避其凶间有召之者虽势力回丘山气焰变寒暑非其所好不徃不防也其所为盖如此余尝见汉书称严君平终身自保非其服弗服非其食弗食毎依蓍龟为人言利害各因势道之以善李疆为益州牧致礼与相见卒不敢言以为从事又见扬子云称君平不作茍见不治茍得久幽而不改其操虽随和何以加诸未尝不掩巻太息想见其人今也与贯道游十五年而视其所以观其所由察其所安其闻君平之风而悦之者乎何其不以已絶物不以物易已一至于此耶虽居辇毂之下康庄之要纷华盛丽之所其亦隐矣可不谓贤哉贯道有几子力教以学皆于六经成诵而通其义贯道隐德之报不在其身必在其子固可期而待也贯道名尧夫今年若干









　　道乡集巻四十
