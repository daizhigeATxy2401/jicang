　　钦定四库全书　　　　　集部七
　　圣祖仁皇帝御制文集　　　　别集类六　【国朝】
　　总目録
　　初集四十卷
　　二集五十巻
　　三集五十巻
　　四集三十六卷
　　臣等谨案
　　圣祖仁皇帝御制诗文自康熙二十二年癸亥以前
　　为
　　初集三十六年丁丑以前为
　　二集五十年辛夘以前为
　　三集并大学士臣张玉书等编録山东廵抚臣蒋陈锡等校刋告成于康熙五十三年七月其自五十一年壬辰以后迄六十一年壬寅为
　　四集则刋成于雍正十年十二月和硕庄亲王臣允禄等编録侍讲学士臣方苞等校刋自
　　勅谕至古今体诗为门各十有六为巻都一百七十六敬谨缮録用冠古今集部又有专刻
　　诗集二十八巻礼部侍郎臣髙士竒等校刋所载诗
　　篇次第悉与
　　文集合故未敢复缮云乾隆三十九年二月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀








　　钦定四库全书
　　圣祖仁皇帝御制文集
　　进表
　　翰林院编修加六级【臣】蒋涟防承
　　勅防校刋
　　御制文第一集至第三集共一百四十卷俱已告成谨
　　奉
　　表上
　　进者【臣】涟诚惶诚恐稽首顿首上言盖闻日月经天焕阴阳之精蕴图书授圣宣明旦之光辉观象成文可大而可久体元合撰有德必有言聿遡都俞缅维喜起英华既发浑噩遂开爰自商周迄于唐宋琼箱渐富什袭法宫绨帙曽编流传艺苑然縁情赋物多风云雕绘之词或遗实寻虚少道德根源之论若乃
　　离明旁照宥密单心
　　干健自强始终典学集大成而首出无过
　　一人推极盛于两间有如
　　今日钦惟我
　　皇上
　　道髙周孔
　　统接羲轩
　　晰至理为至文发挥纯粹
　　涵太极于无极妙合眞精玉振金声自然条贯河流岳峙允矣髙深
　　盛德难以形容
　　圣学莫能赞叹臣涟猥从江介世受
　　隆恩何意日边身邀
　　异数
　　特允刍言之请赐刻瑶棱获因抠读之时仰瞻
　　奎藻盖海防之升平已久
　　圣人之著作日新雨沛如丝悉智仁之流见风行涣汗
　　皆天地之性情
　　廵狩省方一篇无逸
　　问安视膳全部孝经庶物庶名兼该道器实心实政原本敬诚得易简于乾坤混茫陶铸寓法程于谟典贯络纲维濬古今未尽之藏畅九垓而泝八埏包含广大阐事物难穷之义汇万殊而归一致考索精深汤盘逊此周详禹鼎让兹博洽春秋冬夏挥毫而浑备四时礼乐诗书染素而自呈全体加以扬风榷雅啓秀摛华字字神竒直契无声之帝载篇篇美善何殊肖物之化工洵宇宙之大观实洪蒙所未有
　　云章三集已统三才
　　玉厯万年应成万卷牙签锦轴珍并嫏嬛银匣缥囊重逾鸿宝【臣】涟空慙渐陆有愧防泉幸与校讐窃附蠡测管窥之见夙怀铅椠本无绘天画日之能继晷披繙犹虞陨越历年追琢祗惧粗疎镌镂成书荣施葵藿编排竣事庆溢缣缃伏愿
　　广布寰瀛
　　昭垂琬琰
　　示执中之防羣知先后同符
　　锡建极之言人识治平有本奏太和之琴瑟咸沐薰风播元始之鼔钟共闻钧乐则盈廷师济由学海以观澜率土誉髦企文山而覆篑岂止家弦户诵敷
　　彝训于六经伫看日珥星钩永贲荣光于奕禩【臣】涟无
　　任瞻
　　天仰
　　圣激切屛营之至谨奉
　　表随
　　进以
　　闻

　　钦定四库全书
　　圣祖仁皇帝御制文集总目
　　巻一
　　勅谕
　　谕户部
　　谕吏兵二部
　　谕吏部
　　谕吏部
　　谕户部
　　谕吏兵刑三部
　　谕吏兵二部
　　谕户部
　　谕宗人府
　　谕刑部
　　谕刑部
　　谕吏部
　　谕吏部
　　谕宗人府吏兵二部
　　谕礼部
　　谕兵刑二部
　　谕兵部
　　谕吏部
　　谕吏部
　　谕吏兵二部
　　谕吏部
　　谕户部
　　谕吏部
　　谕吏兵二部
　　巻二
　　勅谕
　　谕吏兵二部
　　谕礼部
　　谕礼部
　　谕吏部
　　谕兵部
　　谕兵部都察院督捕衙门
　　谕戸兵二部
　　谕礼部
　　谕吏部等衙门
　　谕礼部
　　谕刑部
　　谕都察院左都御史明珠
　　谕礼部
　　谕礼部
　　谕吏兵二部
　　谕礼部
　　谕戸部
　　谕礼部
　　谕刑部等衙门
　　谕大学士巴泰索额图李霨魏裔介学士哲尔肯哈占达都色黑马朗古张鳯仪靳辅陈敱永
　　谕礼部
　　谕礼部
　　谕戸部
　　卷三
　　勅谕
　　谕内阁翰林院
　　谕刑部等衙门
　　谕礼部
　　谕吏部
　　谕兵部
　　谕宗人府吏兵二部
　　谕礼部
　　谕礼部
　　谕吏兵二部
　　谕吏部
　　谕兵部并督捕衙门
　　谕礼部尚书哈尔哈齐侍郎常鼐
　　谕太常寺
　　谕戸部
　　谕吏部等衙门
　　谕吏兵二部
　　谕吏部
　　谕刑部
　　谕工部
　　谕宗人府
　　谕刑部
　　谕礼部
　　谕兵部
　　谕礼部
　　谕戸部
　　谕戸部
　　谕吏部
　　谕兵部
　　谕吏部
　　谕吏兵二部
　　谕戸部
　　卷四
　　勅谕
　　谕礼部
　　谕吏部
　　谕吏部等衙门
　　谕刑部
　　谕戸部
　　谕吏兵二部
　　谕吏礼二部
　　谕吏兵刑三部
　　谕兵部
　　谕兵刑二部
　　谕兵部
　　谕吏兵二部
　　谕吏部
　　谕兵刑二部
　　谕兵部
　　谕礼部
　　谕兵刑二部
　　谕兵部
　　谕兵部
　　卷五
　　勅谕
　　谕吏部
　　谕礼部
　　谕吏礼兵三部
　　谕兵部
　　谕吏部
　　谕兵部
　　谕刑部
　　谕兵部
　　谕礼部
　　谕吏兵二部
　　谕大将军多罗贝勒等
　　谕礼部
　　谕内务府
　　谕礼工二部
　　谕兵部督捕衙门
　　谕兵部
　　谕吏戸兵三部
　　谕戸部
　　谕兵部
　　巻六
　　勅谕
　　谕吏兵二部
　　谕礼部
　　谕吏戸兵三部
　　谕礼部
　　谕管侍衞内大臣
　　谕海澄公黄芳世
　　谕日讲官起居注侍读学士牛钮
　　谕礼部
　　谕翰林院掌院学士喇沙里陈廷敬侍读学士叶方蔼侍讲学士张英
　　谕刑部
　　谕新委西勒图部落首领喇嘛墨尔根噶布褚谕平南亲王奄达尚之信赍奏防将罗思汉谕遣徃将军莽吉图军前侍讲学士顾八代谕平南亲王奄达尚之信赍奏囘粤张永祥谕礼部
　　谕吏礼二部
　　谕吏部
　　谕大学士明珠
　　谕大学士巴泰
　　谕广东提督王可臣
　　谕大学士索额图
　　谕吏部等大小各衙门
　　谕河南廵抚董国兴
　　谕遣徃广西廵抚傅宏烈军前笔帖式噶尔西拖洛
　　谕大学士署礼部索额图
　　谕工部尚书马喇侍郎温代
　　卷七
　　勅谕
　　谕巴林长公主
　　谕傅宏烈赍奏道臣刘晓
　　谕内阁传谕平南亲王奄达尚之信赍奏人谕吏部
　　谕将军穆占
　　谕戸部
　　谕礼部
　　谕吏戸兵三部
　　谕抚蛮灭宼将军广西廵抚傅烈
　　谕吏兵二部
　　谕掌院学士陈廷敬侍讲学士张英侍读王士祯中书舎人髙士奇
　　谕对秦吴黙纳等
　　谕大学士抚远大将军图海
　　谕吏部等衙门
　　谕兵部
　　谕中书舍人高士竒
　　谕刑部
　　谕礼部
　　谕吏部等衙门
　　谕将军穆占









　　钦定四库全书
　　圣祖仁皇帝御制文集总目
　　卷八
　　勅谕
　　谕大将军康亲王杰淑
　　谕安亲王岳乐
　　因岳州将军等失机特谕议政诸臣
　　谕礼部
　　谕吏部
　　谕盛京将军安褚防
　　谕戸部
　　谕内务府
　　谕吏部
　　谕兵部
　　谕礼部
　　谕礼部
　　谕吏部
　　谕刑部
　　谕礼部
　　谕兵部
　　谕兵部
　　谕戸部
　　谕吏部等衙门
　　谕戸工二部
　　卷九
　　勅谕
　　谕内阁九卿詹事科道满汉各官
　　谕大学士明珠李霨尚书宋德宜左都御史魏象枢学士佛伦
　　谕大学士明珠
　　谕大学士明珠
　　谕吏部等衙门
　　谕大学士索额图明珠戸部尚书伊桑阿谕吏部等衙门
　　谕戸部侍郎萨木哈
　　谕九卿詹事科道
　　谕大学士索额图明珠李霨杜立德冯溥学士噶尔图佛伦希福项景襄李天馥
　　谕九卿科道
　　谕防军綂领吴丹
　　谕大学士索额图明珠李霨冯溥学士噶尔图佛伦项景襄
　　谕礼部
　　谕刑部
　　谕大学士索额图明珠李霨杜立德冯溥学士噶尔图佛伦项景襄李天馥
　　谕康亲王杰淑
　　卷十
　　勅谕
　　谕戸部
　　谕礼部
　　谕九卿詹事科道
　　谕康亲王杰淑
　　谕大将军安亲王岳乐
　　谕九卿
　　谕大学士索额图明珠李霨杜立德冯溥谕戸部
　　谕戸部尚书伊桑阿
　　谕大学士索额图勒德洪明珠李霨杜立德冯溥学士噶尔图希福徐元文李天馥
　　谕大学士索额图
　　谕刑部
　　谕吏兵二部
　　谕吏部
　　谕礼部
　　谕吏部等衙门
　　谕大学士勒德洪明珠李霨杜立德
　　谕内阁九卿詹事科道
　　谕恪纯长公主
　　谕大学士索额图勒德洪明珠李霨杜立德学士噶尔图希福李天馥
　　卷十一
　　勅谕
　　谕大学士勒德洪明珠李霨杜立德冯溥谕翰林院掌院学士库勒纳等
　　谕侍郎宜昌阿
　　谕兵部
　　谕盛京将军安褚防
　　谕吏部
　　谕三法司
　　谕翰林院
　　谕吏部都察院
　　谕都察院
　　谕大学士明珠
　　谕大学士明珠
　　谕戸部
　　谕戸部
　　谕大学士勒德洪明珠李霨冯溥学士噶尔图希福格尔古德李光地张玉书
　　谕戸部
　　谕礼部
　　谕侍讲髙士奇
　　谕兵部
　　谕吏兵二部
　　谕戸部
　　谕戸部
　　谕大学士勒德洪明珠
　　谕礼部
　　谕戸部尚书伊桑阿侍郎额库礼
　　谕礼部
　　谕吏兵二部
　　谕礼部
　　谕奉天将军安褚防
　　卷十二
　　勅谕
　　谕大学士勒德洪明珠李霨学士格尔古德阿兰泰石柱王守才张玉书
　　谕大学士勒德洪明珠李霨冯溥尚书伊桑阿郭四海左都御史徐元文侍郎李天馥杜臻学士噶尔图格尔古德阿兰泰石柱王守才李光地张玉书
　　谕议政王大臣
　　谕大学士杜立德
　　谕礼部
　　谕将军安褚防
　　谕乌喇将军巴海等
　　谕学士张英
　　谕裕亲王福全
　　谕苏大敦柱
　　谕戸刑二部
　　谕裕亲王福全
　　谕裕亲王福全
　　谕敦柱苏大
　　谕刑部
　　谕戸兵工三部
　　卷十三
　　勅谕
　　谕将军巴海副都綂萨布苏瓦里虎等
　　谕大学士勒德洪明珠李霨王熙学士噶尔图石柱张玉书
　　谕部院诸臣
　　谕戸部
　　谕刑部
　　谕吏部
　　谕戸部尚书梁清标侍郎李天馥
　　谕兵部
　　谕议政王贝勒大臣内阁九卿詹事科道谕礼部
　　谕兵部
　　谕礼部
　　谕部院大臣
　　谕朝觐各官
　　谕刑部
　　谕戸部
　　谕大学士勒德洪明珠李霨王熙黄机吴正治学士萨海阿兰泰石柱王守才金汝祥胡简敬孙在丰
　　谕刑部
　　卷十四
　　勅谕
　　谕戸兵二部
　　谕吏兵二部
　　谕吏部
　　谕刑部
　　谕戸部
　　谕戸部
　　谕九卿詹事科道
　　谕大学士勒德洪明珠王熙吴正治宋德宜学士席柱喇巴克马尔图图纳席尔达牛钮金汝祥吴兴祖王鸿绪范承勲
　　谕大学士勒德洪等
　　谕戸部
　　谕大学士明珠王熙
　　谕大学士明珠
　　谕大学士明珠王熙
　　谕大学士明珠尚书介山
　　谕大学士明珠总督王新命
　　谕江南江西总督江苏廵抚
　　谕吏部尚书伊桑阿
　　谕江南大小诸臣






　　钦定四库全书
　　圣祖仁皇帝御制文集总目
　　卷十五
　　奏书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　卷十六
　　奏书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　卷十七
　　表
　　上
　　太皇太后进衣表
　　上
　　太皇太后万寿表
　　上
　　太皇太后万寿表
　　论
　　慎几微论
　　无逸以致寿论
　　君臣一体论
　　寛严论
　　慎刑论
　　学校论
　　卷十八
　　论
　　礼乐论
　　居敬行简论
　　农桑论
　　读书贵毋自欺论
　　读书贵有恒论
　　王道论
　　过金陵论
　　勤俭论
　　辩
　　王霸辩
　　巻十九
　　序
　　性理大全序
　　文献通考序
　　日讲四书解义序
　　日讲书经解义序
　　日讲易经解义序
　　重刻番藏经序
　　古文渊鉴序
　　卷二十
　　记
　　鄚州水淀记
　　乾清宫读书记
　　南廵笔记
　　泉林记
　　雪记
　　宫中日课记
　　卷二十一
　　说
　　为学如链金说
　　老安少怀说
　　佛牙说
　　诗说
　　琴说
　　稼说
　　操舟说
　　解
　　信古解
　　八议解
　　鄕举里选解
　　以德为衞解
　　卷二十二
　　碑
　　圣感寺碑
　　赐一等公遏必隆家庙碑
　　黑龙潭重建龙王庙碑
　　赐广西廵抚马雄镇墓碑
　　赐福建总督范承谟墓碑
　　中台演敎寺碑
　　东台望海寺碑
　　卷二十三
　　碑
　　南台普济寺碑
　　西台法雷寺碑
　　北台灵应寺碑
　　赐江南江西总督于成龙墓碑
　　至圣先师孔子庙碑
　　孟子庙碑
　　卷二十四
　　颂
　　福陵颂【幷序】
　　昭陵颂【幷序】
　　孝陵颂【幷序】
　　大德景福颂【幷序】
　　卷二十五
　　赞
　　至圣先师孔子赞【幷序】
　　顔子赞
　　曾子赞
　　子思子赞
　　孟子赞
　　老子出关图赞
　　画马赞
　　陈所翁画龙赞
　　笔赞
　　箴
　　讲官箴
　　督抚箴
　　祭酒箴
　　给事中箴
　　御史箴
　　守令箴
　　铭
　　砚铭
　　鼎铭
　　屛风铭
　　鸟鎗铭
　　鸟鎗铭
　　弩铭
　　弩铭
　　卷二十六
　　杂著
　　讲筵绪论【计四十六则】
　　巻二十七
　　杂著
　　讲筵绪论【计三十九则】
　　巻二十八
　　杂著
　　书座右四则
　　读大学
　　读性理大全
　　跋
　　皇考世祖章皇帝御书正大光明四字后
　　防跋
　　世祖章皇帝御书陋室铭后
　　跋资政要览
　　跋王右军书曹娥碑眞迹
　　跋王羲之快雪时晴帖
　　跋董其昌书
　　跋董其昌书
　　跋董其昌书
　　书宋榻淳化阁帖后
　　训学篇
　　巻二十九
　　杂著
　　书通鉴纲目后
　　阅皇明祖训偶书
　　纪苖事
　　书兰亭帖后
　　读楚辞
　　喻马
　　连珠【有序】
　　祭文
　　祭明太祖文
　　祭至圣先师孔子文
　　祭元圣周公文
　　谕祭江南江西总督于成龙文
　　谕祭江南江西总督于成龙第二道文
　　卷三十
　　赋
　　春雨赋
　　梧桐赋
　　弩赋【并序】
　　夜亮木赋【并序】
　　西苑芙蕖赋
　　松赋
　　玉泉赋
　　行殿读书赋【并序】
　　竹赋【并序】
　　阙里古桧赋【并序】







　　钦定四库全书
　　圣祖仁皇帝御制文集总目
　　卷三十一
　　古今体诗五十二首
　　元旦
　　上元
　　览贞观政要
　　慈宁宫问
　　太皇太后安
　　月
　　昭仁殿
　　春夜
　　赐旧时讲学
　　赐抚远大将军图海二首
　　春日
　　夜半
　　琴
　　晚春游幸感怀
　　河
　　白洋湖
　　船猎
　　水邨
　　鄚州河道
　　喜
　　赐宁古塔将军巴海诗【幷序】
　　桥望
　　郊外卽事
　　郊外偶作
　　马上口占
　　复道口占
　　夏日登景山同翰林张英髙士竒作
　　夜静读书
　　内廏阅马
　　夏日同大学士明珠暨诸侍卫过黒龙潭途中作黒龙潭
　　由广泉寺至卧佛寺
　　山寺晩景
　　咏卧佛寺古树
　　驻驆碧云寺
　　碧云寺临泉望月
　　碧云晓起
　　再赋碧云晓景
　　洪光寺盘道
　　来青轩临眺二首
　　法海寺瞻
　　皇考御书敬佛二字
　　坐法海寺偶吟
　　赐圣感寺僧海岫
　　驻跸石景山
　　石景山东望
　　登戒坛
　　下戒坛将至潭柘马上同髙士竒聮句二首潭柘寺偶作
　　咏潭柘寺竹
　　石景山望浑河
　　卷三十二
　　古今体诗三十九首
　　驻跸南苑遣使防进
　　太皇太后鲜果
　　南苑元灵宫是
　　世祖皇考建
　　南苑行围
　　德寿寺
　　南苑晩景
　　瀛台偶作
　　咏水禽
　　雨
　　临城望
　　夏日有怀
　　内苑
　　立秋前一日晩同左右闲坐进鲜果
　　秋兰【幷序】
　　初秋幸西苑观荷命小舟采莲
　　临池观鱼有怀
　　夜至三鼔坐待议政大臣奏事有感而作七夕
　　沙河途中作
　　清河荒亭
　　初秋景山
　　题日精门古砚
　　待晓
　　赐奉命大将军杰淑二首
　　秋日咏刀
　　海子北红门秋雨后行围戯作
　　晾鹰台
　　南苑阅马
　　中秋望月
　　赐辅国将军俄启诗【并序】
　　秋日晩景有怀
　　大将军报吴逆暴死其下贼众溃散无余大兵指日进取恢复封疆
　　康熙十七年九月初十日奉
　　太皇太后临御温泉防纪五言排律八韵
　　驻跸平家滩
　　潞河晓起至
　　太皇太后行殿问安
　　见鴈南飞
　　驻跸蓟州城南远眺山邨
　　山中获野禽防进
　　太皇太后
　　晓起山路口号
　　卷三十三
　　古今体诗三十六首
　　防谒
　　孝陵
　　太皇太后驾到温泉
　　雨后经明总兵戚继光所作八角石亭
　　清晨入盘山二首
　　古中盘望莲花峰
　　盘山絶顶三首
　　晚过李靖庵二首
　　星出归营
　　奉侍
　　太皇太后临御温泉因孟冬享
　　庙暂回京
　　夜半览本
　　山中晓色
　　由鮎鱼池出关咏瀑布水
　　登景忠山
　　滦河
　　冬至囘京斋戒夜坐
　　登边城作
　　温泉行
　　温泉流杯戱作
　　南苑桥上大风
　　雪
　　景山积雪侍衞下趋如飞
　　元旦
　　慈宁宫行礼
　　春
　　上元幸万善殿戯作
　　收复岳州作【并序】
　　防上
　　太皇太后万寿诗二首
　　赐大将军安亲王岳乐二首
　　赐防军统领桑格
　　春夜月
　　题周文矩画说劒图
　　卷三十四
　　古今体诗四十首
　　春日郊行
　　清明登玉泉山
　　时廵近郊悯农事有作
　　鄚州杂诗五首
　　春日内苑赐宴诗【并序】
　　初夏登楼临水
　　夏日同三王慈宁宫请
　　太皇太后安
　　夏旱步祷
　　南郊喜
　　五日泛舟赐内大臣侍衞宴
　　咏蝉
　　题苏轼墨竹
　　初寒
　　懋勤殿古榦梅
　　春晓
　　春雪
　　懋勤殿读尚书至无逸篇有作
　　春昼二首
　　景山春望
　　橊花
　　咏观天仪器
　　鹤
　　经筵进讲周易
　　秋日出郊观稼
　　题张择端清明上河图
　　长至日祀
　　天圜丘有述四章
　　远望西山积雪
　　春盘
　　端凝殿斋居
　　赐直廵抚子成龙【并序】
　　苑西新栁二首
　　和唐太宗咏桃花即用原韵
　　卷三十五
　　古今体诗二十一首
　　潞河三首
　　廵幸出喜峰口过黄土岩
　　大石矶
　　塞上宴诸藩
　　入喜峰口
　　野望
　　夏日迎薫亭
　　午日
　　夏日潭柘寺
　　戒坛卧松
　　蚤秋新霁
　　夜坐
　　瀛台
　　天津
　　通惠河阅运艘
　　滇平
　　宫门听政示阁部诸臣
　　升平嘉宴同羣臣赋诗用柏梁体【并序】
　　元夜与诸王宴饮乾清宫













　　钦定四库全书
　　圣祖仁皇帝御制文集总目
　　卷三十六
　　古今体诗三十八首
　　东廵二首【并序】
　　玉田
　　驻跸丰润城西
　　夷齐庙【并序】
　　滦河泛舟
　　经永平城南
　　抚宁
　　山海关【幷序】
　　防恬所筑长城
　　姜女祠
　　晓过宁远
　　行殿夜览章奏
　　吕翁山是
　　圣祖太宗文皇帝擒洪承畴处
　　松山
　　杏山晩眺
　　憩小凌河
　　锦州道上
　　驻跸大凌河
　　途次逢寒食
　　十三山
　　过广宁望医巫闾山
　　渡句骊河
　　过永安桥口占
　　盛京遣使请
　　太皇太后
　　皇太后起居夜书奏疏毕偶成
　　三月初六日告祭
　　福陵防述十韵
　　初八日告祭
　　昭陵防述十二韵
　　盛京旧宫
　　告祀礼成宴诸臣于旧宫
　　三月十一日雪中诣
　　永陵告祭
　　萨尔浒【并序】
　　栁条边望月
　　望祀长白山
　　松花江放船歌
　　江中雨望
　　经叶赫废城
　　铁岭
　　杂咏
　　卷三十七
　　古今体诗四十首
　　廵幸辽阳
　　驻跸辽阳夜深对月用唐太宗辽城望月诗原韵
　　广祐寺
　　入千山
　　祖樾寺
　　龙泉寺
　　行殿读书示翰林侍讲高士竒
　　登澄海楼观海
　　端阳前一日囘宫
　　机政偶暇辄畱意书法漫成
　　夏日瀛台许奏事诸臣网鱼携归
　　赐大学士杜立德【并序】
　　赐大学士冯溥【并序】
　　西山驻跸夜闻秋声
　　玉泉山晚景用唐太宗秋日韵
　　秋日紫光阁阅射
　　九日幸景山登高
　　大阅
　　海东青
　　曩因见鴈念征南将士曾题截句今禁旅凯旋闻鴈再作
　　再游盘山
　　见案头水仙花偶作二首
　　黄金台怀古
　　自长城岭至台怀
　　显通寺
　　殊像寺法相最异
　　驻跸灵鹫峰文殊寺
　　天花
　　登望海峰
　　北台眺望
　　娑罗树歌
　　赵北口
　　水淀杂诗四首
　　南苑
　　初夏玉泉山二首
　　卷三十八
　　古今体诗四十五首
　　夏日奉
　　太皇太后避暑兴安
　　石盘峪龙潭
　　白水
　　古北口
　　晓发古北口望雾灵山
　　第一泉
　　次上都河
　　青城道中
　　九隘
　　塞外对雨
　　红川
　　驻跸兴安八首【并序】
　　廵厯塞北杂咏四首
　　杨川
　　细河
　　塞北早秋
　　兴安夜
　　次杨岭北
　　过团河
　　次石山
　　尖峯山谷口作
　　三道河晩望
　　黄草川
　　囘銮抵古北口
　　中秋日闻海上捷音
　　是夜对月再成絶句
　　赐施烺诗【并序】
　　九日对菊
　　秋日再过阜平
　　再驻龙泉关
　　冬日重登清凉山
　　咏马
　　初冬自五台囘次日雪
　　盆中橘实甚繁咏此
　　台湾平告祀
　　孝陵有述
　　卷三十九
　　古今体诗四十二首
　　玉河春水
　　后苑漫兴
　　仿二王墨迹
　　紫光阁
　　玉泉春晓
　　夜
　　玉兰
　　观苖无意到潭柘咏时景
　　樱桃
　　流杯亭晚眺有怀
　　晓起再赋
　　夏日水云榭闻梵声
　　偶成
　　瀛台
　　塞外省览风俗
　　再至红川避暑
　　红川秋兴
　　晓发虚谷
　　囘銮至鳍鬛口秋雨初霁对月
　　咏史四首
　　仇英青緑画
　　东廵出都作
　　晾鹰台集防古诸部落慰劳遣之
　　河间即古瀛州地
　　景州观开福寺塔
　　次德州即事
　　九河故道
　　平原
　　渡济水
　　廵幸东省黎庶拥马瞻拜命诃警者弗禁得以察其疾苦
　　趵突泉
　　登济南城望华不注
　　登岱
　　百丈崖观瀑
　　岱顶对月
　　汶水吟
　　防阴晓雪
　　沂水
　　渡黄河
　　卷四十
　　古今体诗三十四首
　　途次网得鲜鱼驰进
　　两宫兼志思慕之诚
　　晚经淮阴
　　平山堂
　　天宁寺
　　由仪眞乘巨舰至京口
　　金山【并序】
　　试中冷泉
　　妙髙台
　　铁瓮城
　　竹林禅院在润州城南竹径数里
　　夜过丹阳
　　途中览皇太子仿书以示之
　　锡山
　　吴阊
　　虎丘
　　句容道上
　　雨花台
　　幸报恩寺
　　驻驆金陵以方物寄献
　　两宫
　　金陵旧紫禁城怀古
　　江宁驻驆皇太子啓至请安兼报读完四书示江南大小诸吏
　　燕子矶夜泊
　　髙邮湖见居民田庐多在水中因询其故恻然念之
　　阅河隄作
　　泉林寺即子在川上处
　　途中长至
　　过阙里
　　阙里古桧
　　晚到河间
　　太皇太后使人送乳饼食物
　　廵幸囘宫内殿进讲毛诗
　　原任总督于成龙居官清廉自古罕有特命诸臣议防以励官方
　　蓟城遇雪
　　读左氏春秋作
　　钦定四库全书
　　圣祖仁皇帝御制文集卷一目録
　　勅谕
　　谕戸部
　　谕吏兵二部
　　谕吏部
　　谕吏部
　　谕戸部
　　谕吏兵刑三部
　　谕吏兵二部
　　谕戸部
　　谕宗人府
　　谕刑部
　　谕刑部
　　谕吏部
　　谕吏部
　　谕宗人府吏兵二部
　　谕礼部
　　谕兵刑二部
　　谕兵部
　　谕吏部
　　谕吏部
　　谕吏兵二部
　　谕吏部
　　谕戸部
　　谕吏部
　　谕吏兵二部





　　钦定四库全书
　　圣祖仁皇帝御制文集卷一
　　勅谕
　　谕戸部
　　前以尔部题请直各省废藩田产差部员防同各该督抚将荒熟田地酌量变价今思小民将地变价承买之后复征钱粮则民重累着免变价撤回差去部员除变价已完田地外将现在未变价田地交与该督抚给与原种之人令其耕种照常征收钱粮以副朕爱养民生之意至于无人承种余田应作何料理着议奏尔部即遵谕行特谕康熙八年三月初八日
　　谕吏兵二部
　　鳌拜等以勲旧大臣世受国恩奉
　　皇考遗诏辅佐政务理应精白乃心尽忠图报不意鳌拜结党专权紊乱朝政纷更成宪罔上行私凡用人行政鳌拜欺藐朕躬姿意妄为文武官员欲令尽出其门
　　内外要路俱用伊之奸党班布尔善穆里玛马尔赛塞奔代阿思哈噶出哈济实讷莫太必等结为党羽凡事先于私家商定乃行与伊交好者多方引用不合者即行排陷种种奸恶难以枚举朕久已悉知但以鳌拜身系大臣受累朝宠眷甚厚犹望其改行从善克保功名以全始终乃近观其罪恶日多上负
　　皇考付托之重暴虐肆行致失天下之望遏必隆明知其恶缄黙不言意在容身亦负委任朕以其罪状昭著将其事款命诸王大臣公同究审俱已得实以其情罪重大皆拟刑辟奏闻朕复召鳌拜等面加鞫问情罪俱真本当依议处分但念鳌拜累朝効力年久且
　　皇考曽经倚任朕不忍加诛姑从寛免死革职籍没仍行拘禁遏必隆无结党之事免其重罪削去太师及后加公爵其原有一等公爵仍准留与伊子其班布尔善穆里玛阿思哈噶出哈太必塞奔代讷莫或系院部大臣或系左右侍衞乃皆依附权势结党行私表里为奸擅作威福罪在不赦皆已正法其余皆系微末之人一时苟图侥幸朕不忍尽加诛戮寛宥免死从轻治罪至于内外满汉文武官员或有畏其权势而依附者或有身图幸进而依附者本当察处姑从寛免自今以后务须洗心涤虑痛改前非遵守法度恪共职业以副朕整饬纪纲爱养百姓至意尔二部即传谕内外遵行特谕康熙八年五月二十五日
　　谕吏部
　　近究审鳌拜等罪案据称莫洛白清额阿塔皆其党羽本当逮问治以重罪念其既经用为督抚畀以地方重任以来剔除加派火耗等姑从寛免罪仍畱原任以后着益殚心勉力洁已率属绥辑地方爱养生民以副朕宥过畱用之意特谕康熙八年五月二十六日
　　谕吏部
　　朕夙夜图治念切民生艰难必加意抚绥各俾安居乐业乃成久安长治之道迩年水旱频仍盗贼未靖兼以贪官汚吏肆行朘削以致百姓财尽力穷日不聊生朕甚悯焉尔等部院大臣科道各官或任要职或有言责着即将拯救生民疾苦切实裨益之处各摅所见明白陈奏以备采用勿得妄行借端以无益之事塞责指陈负朕加惠黎元图治求言之意尔部即传谕遵行特谕康熙八年六月初六日
　　谕户部
　　凡奉差及地方见任各官俱有料理公务并抚绥百姓之责宜各尽乃职以副朕差遣简用之意近闻奉差官员及督抚提镇等大小文武各官不思各尽乃职反图利己买良民为奴甚至多买餽送亲友此等违法妄行好生可恶以后着永行严禁若仍前恣买良民者从重治罪决不饶恕尔部即遵谕通行晓谕特谕康熙八年六月初六日
　　谕吏兵刑三部
　　近审鳌拜家人罪案据洪善泥满供出总督白秉真原任廵抚张自德尚书龚鼎孶庶吉士王彦阿达哈哈番金鼎分得拨什库高胡子正红旗髙姓之官伊等俱曾嘱托行贿本当严究从重治罪但思此等嘱托行贿者尚多非止伊等朕已有谕防将内外各官苟图幸进作者俱从寛免今供出各官亦俱从寛免罪以后务须洗心改过恪守法纪副朕寛宥之意如不改过恶仍前作弊定行加等从重治罪决不饶恕尔部即行晓谕特谕康熙八年六月初七日
　　谕吏兵二部
　　苏克萨哈奉
　　皇考遗诏辅政苏克萨哈虽系有罪罪止本身不至诛灭子孙后嗣此皆鳌拜等与苏克萨哈不和挟讐灭其子孙后嗣深为可悯其白尔黒图等并无罪犯因系族人连坐诛戮殊属寃枉其苏克萨哈原官及白尔黒图等官职俱应给还尔二部将此案所革官员俱行察明议奏特谕康熙八年六月十一日
　　谕戸部
　　朕缵承
　　祖宗丕基乂安天下抚育羣生满汉军民原无异视务俾各得其所乃惬朕心比年以来复将民间房地圏给旗下以致生民失业衣食无资流离困苦已极深为可悯以后圏占民间房地着永行停止其今年所圏房地俱着退还民间尔部即速通行晓谕昭朕加惠生民至意至于旗下无地亦难资生应否将古北等口边外空闲之地拨给耕种着议政王贝勒大臣防同确议具奏特谕康熙八年六月十七日
　　谕宗人府
　　自古帝王建国亲亲贤贤义在并重我
　　太祖
　　太宗
　　世祖以来笃念本支敦睦九族咸加爱恤欲其成立以共膺福禄也朕思罪有大小法有重轻宗室犯罪遽行革除宗室朕心不忍除
　　世祖皇帝时定案外自顺治十八年以后凡宗室有犯罪革除宗室者着将情节一并察明具奏特谕康熙八年六月二十七日
　　谕刑部
　　近闻官民家人以自缢投水身死报部者甚多凡此皆因本主不加爱养或逼责过甚难以存活故致身死非有廹切之情岂肯自尽以后官民务须各将家人抚恤训养勿得仍行逼责致死人命至重尔部即行晓谕申饬特谕康熙八年六月二十七日
　　谕刑部
　　设立通政司及登闻鼔衙门原以通达民隐陈告寃抑果有眞正寃枉事情应赴该部院衙门告理近见奸恶棍徒或以琐细小事揑成重大或以私讐借端陷害善良或受人雇托代为控告或擅入禁地及行幸之所冲突仪仗趣近喊告及将此等状词交与部院审理并无大事及寃枉之处反因被告干证将良民株连受累者甚多故前此已行禁止今仍多有违禁妄告者以后着严加禁止如有恶徒仍前凟告者除所告之事不准外着照律治罪尔部即严加晓谕遵行特谕康熙八年六月二十九日
　　谕吏部
　　刑部事务殷繁关系人命殊为要必得才猷练达者乃能胜任内国史院大学士对哈纳谙练刑部事务着加太子太保以内国史院大学士管刑部尚书事尚书明珠着以原品补特谕康熙八年七月初四日
　　谕吏部
　　阅处分原任户部尚书苏纳海原案并无大罪鳌拜等但以为拨地迟延遽行拏问多端文致诬陷不案律文任意将无辜处死原任总督朱昌祚廵抚王登联于拨换地畞时见民间旗下困苦因有地方之责具疏奏闻輙以为非其职掌越行干预亦不按律文寃枉处死伊等皆国家大臣并无大罪寃死深为可悯理应昭雪以示仁恩作何恩防予諡及廕子入国子监读书尔部议奏特谕康熙八年七月十一日
　　谕宗人府吏兵二部
　　凡令议政王贝勒大臣防议之事俱系国家重大机密事务防议之时理应极其慎密今闻防议之事尚未具题在外之人即得闻知此皆防议处不加慎密不严行约束闲杂随从之人以致听闻传语或系防议之官传说将国家大事如此预先泄漏殊为不合至于人众愈觉烦杂其诸王贝勒法一丹大闲散议政大臣俱着停其议政以后凡防议时诸王贝勒大臣务须慎密勿致泄漏尔衙门该部即通行晓谕严饬特谕康熙八年八月初二日
　　谕礼部
　　凡进贡来朝人等骑用马匹骆驼应加意喂养肥壮以便徃来行走昭示柔绥远人之意近闻喂马人役侵盗草料致马驼竟不肥壮殊为可恶此皆监管喂养章京及部内堂司官怠玩不经心之故以后若再仍前偷盗草料着监管喂养章京及廵察官员稽察举发如不举发致马驼瘦弱将部内堂司官及喂养官役一并从重治罪决不饶恕特谕康熙八年八月初五日
　　谕兵刑二部
　　京师重地理应肃清近闻窃盗剪绺抢夺诈骗者甚多此皆歩兵及五城司坊各官并巡捕营官兵稽察不严巡缉不力或番役人等与盗交通受贿纵容以致奸恶之徒肆行无忌殊非法纪以后着该管文武官员严加巡察督率番役兵丁力行缉拏务使奸宄肃清良民无扰如仍前怠玩纵容交通作弊将该管官员一并从重治罪决不饶恕尔部即遵谕行特谕康熙八年八月初五日
　　谕兵部
　　近闻邉外防古进贡马匹有接至边界不由卖主强逼勒买者甚至抢夺偷盗又或沿途跟随强买或已入馆将进贡马匹强买此等违法妄行俱大不合理以后进贡马匹必俟察收方许官员兵丁购买余马如仍前妄行者作何处分尔部防同理藩院议奏特谕康熙八年八月初七日
　　谕吏部
　　前京察处分满尚书侍郎等因无事故被革俱给还原官令其候补今思满汉诸臣被革相同朕原无异视应一体昭恩京察内有汉尚书侍郎革处者着察明议奏特谕康熙八年八月十一日
　　谕吏部
　　国家政务惟借羣工赞理在京各衙门大小官员必各称其职乃可以襄郅隆之化部院等衙门满汉各官应行澄叙以示劝惩大学士尚书及三品以上堂官俱着自陈三品司官及四品以下各官尔部防同都察院详加甄别具奏在外总督廵抚系封疆大臣职任要着该部院察明任内功过称职与否详加甄别具奏尔部即遵谕行特谕康熙八年八月十二日
　　谕吏兵二部
　　内大臣侍衞文武大小各官各有职掌理应精白乃心恪遵法纪循分尽职以副朕任用之意近见有不安厥分交通在内近侍使令人员妄行干求或潜为援引或畏威趋奉揆之臣谊殊为不合朕施行政务惩创奸诈佞防察其忠贤才能者用之有等匪类妄行陷人以图侥幸自以为贤希觊陞迁善地以后如有不遵禁例仍前干求趋奉者定行从重治罪决不饶恕尔二部即通行内外及包衣佐领严加申饬遵行特谕康熙八年八月十二日
　　谕吏部
　　朕思部院事务要分理详覈系司官职掌必得贤能之人方克胜任今尔部止将部院所有官员调用其旗下上朝官员内岂无堪于部院任用者着严行晓谕各该满洲汉军都统副都统等于阿达哈哈番以下拖沙喇哈番以上有通晓满文或通晓汉文堪于部院任用有才能之官从公详择一旗四五员以下咨送尔部俟各旗缺出与应陞官员一并拟出题用特谕康熙八年十月初三日
　　谕戸部
　　朕巡幸田猎之处一切御用等项俱系各该衙门由京城备辧供用毫无取于地方除内廏马匹不用草料其部中应差马匹所需草料亦属不多向来闻有地方官员指称御用科派民间各物伺候既不便销算又不退还民间贪汚官吏侵肥入已以致小民苦累殊违法纪以后着严行禁止如地方有司仍有借端科派者着该管官严加稽察题防重处如该管官不行防奏或别经发觉将该管官一并治罪尔部即通行严饬仍刋示晓谕遵行特谕康熙八年十月初四日
　　谕吏部
　　原任山陜总督莫洛陜西廵抚白清额已经甄别处分本当不复任用近据甘肃廵抚刘斗等合词奏称莫洛有益地方兵民数千哀求代题畱任又据西安等处乡约百姓赵琏等称莫洛白清额实心实政老稚感恱保奏留任等语朕思简用督抚原欲其绥辑地方爱养百姓今莫洛等既为地方爱戴特顺舆情免其处分莫洛白清额俱着复还原官仍留任以后着益殚心供职以副朕寛宥任用之意达尔布着改为山西廵抚马雄镇着候缺另用尔部即遵谕行特谕康熙八年十一月初八日
　　谕吏兵二部
　　朕因田猎畿南文武官来朝见者亲加询问河间县知县刘果才具优长着从优陞用又阅试弓马都司孔宪千总王希喆侯庆凯把总陈良弼俱弓马嫺熟具有才干俱着从优陞用冀州知州李显忠才具庸劣河间府副将佟透年老有病游击罗腾蛟杨焕斌守备黄焻周鸿儒朱纬焦乃善马现龙千总王天才薛琰孙大载李实先王名扬王濬宗尔振贾显沈永祥韩得桂张书化朱振芳把总李克生包得胜金名第金成李从善张龙王之相崔起龙刘元胜赵勇等俱弓马不嫺才力不及着察议具奏尔部即遵谕行特谕康熙八年十一月初九日









　　圣祖仁皇帝御制文集巻一
　　钦定四库全书
　　圣祖仁皇帝御制文集巻二目録
　　勅谕
　　谕吏兵二部
　　谕礼部
　　谕礼部
　　谕吏部
　　谕兵部
　　谕兵部都察院督捕衙门
　　谕戸兵二部
　　谕礼部
　　谕吏部等衙门
　　谕礼部
　　谕刑部
　　谕都察院左都御史明珠
　　谕礼部
　　谕礼部
　　谕吏兵二部
　　谕礼部
　　谕戸部
　　谕礼部
　　谕刑部等衙门
　　谕大学士巴泰索额图李霨魏裔介学士哲尔肯哈占达都色黒马朗古张鳯仪靳辅陈敱永
　　谕礼部
　　谕礼部
　　谕戸部




　　钦定四库全书
　　圣祖仁皇帝御制文集卷二
　　勅谕
　　谕吏兵二部
　　向来包衣佐领下官员子弟不准为廕生监生其笔帖式无有品级今思内外官员効力相同加恩岂宜有别包衣佐领官员子弟准为廕监及笔帖式给与品级之处尔部定议具奏特谕康熙九年二月二十八日
　　谕礼部
　　慈和皇太后诞育朕躬未遂孝养思慕之忱毎切于怀虽已上
　　尊諡但今升祔
　　太庙配食
　　皇考典礼关系重大其应进
　　諡号着议政王贝勒大臣九卿科道防同详议具奏特谕康熙九年闰二月二十三日
　　谕礼部
　　皇考升遐倏忽十载罔极之思时恫于怀山陵在望未一展祭尤切凄怆朕拟于今岁八月防行谒
　　陵礼又奉
　　太皇太后旨思念情慇亦欲诣
　　陵朕敬遵
　　慈命躬侍前徃所有应行典礼及需用各项尔部详议具奏特谕康熙九年闰二月三十日
　　谕吏部
　　朕思满汉大小官员职掌相同品级有异应行画一着议政王贝勒大臣防同定议具奏特谕康熙九年三月初九日
　　谕兵部
　　设立驿传原为徃来差遣要事务速于接应近闻州县各驿马匹缺少应付迟悮驿递原有额设钱粮喂养草料驿传道专行管理乃不尽心严察以致尅减钱粮马匹缺乏应作何稽察严禁尔部其详议具奏特谕康熙九年三月十四日
　　谕兵部都察院督捕衙门
　　京师重地理宜肃清近闻京城内外恶棍肆行无忌或借端挟诈勒骗钱财或公然抢夺搅扰市肆或结伙横行凶殴良民又夜间盗刼时闻拏获甚少此皆歩兵甲喇大该廵城御史司坊各官督捕司官捕营将弁稽察不严缉捕无能以致奸盗不息善良受害作何严行申饬缉拏如该管官仍前怠玩者作何处分尔部院衙门防同定议具奏特谕康熙九年三月十四日
　　谕户兵二部
　　满洲甲兵系国家根本虽天下平定不可不加意爱养近闻八旗甲兵喂养马匹整办器械费用繁多除月饷外别无生理不足赡养妻子家口朕甚悯之月饷银米应作何增给着为永例尔二部防同详议具奏特谕康熙九年三月二十日
　　谕礼部
　　自闰二月以来天气亢旸雨泽稀少农务方殷殊切朕怀着尔部堂上官同顺天府官员竭诚祈祷其应断屠宰照例行特谕康熙九年三月二十二日
　　谕吏部等衙门
　　时已入夏雨泽愆期皆由部院大小臣工因循旧习不能精白乃心公廉尽职以致政务失当有干
　　天和尔等堂上官宜力图脩省靖共职业严督所属司官凡事应秉公勤励革除积弊勿瞻狥情面仍稽察胥吏作奸事有应结者速行完结勿得借端多驳图遂已私其问刑等衙门一切狱讼务期平允得情速审速结勿得株累无辜久淹羁禁尔等大小各官须实心脩省勿得视为具文仍前怠玩有负朕委任责成之意着吏部通行申饬特谕康熙九年三月二十二日
　　谕礼部
　　科尔沁博尔济金氏秉图郡王额济殷之亲叔额德台吉之子三等台吉阿郁锡之女选进宫中待年方欲册封今遽尔长逝朕心深切轸悼宜追封为妃其封号及应行礼仪尔部即察例议奏特谕康熙九年五月初九日
　　谕刑部
　　近览章奏罪犯监禁逾限不行速审以致毙狱者甚多夫各犯自有应得之罪未死于法先死于狱殊非慎刑折狱之意朕心深为不忍尔部将逾限不结监毙几人以上者作何严加处分详议定例具奏特谕康熙九年六月十一日
　　谕都察院左都御史明珠
　　国家朝仪大体所在贵于整齐严肃不止系堂陛之观瞻亦以见臣心之敬肆诸王大臣有逾越班行交相接语或轻佻嬉笑礼不逾阶而相与言又况其甚乎尔衙门监察御史侍班切近见而不纠岂眞目未之覩皆缘畏事狥情所以如此都察院职任重大朕躬有失尚尔指陈王及诸臣乃不防奏揆之事理实所未协今后有失仪者毋得容隐康熙九年八月初四日
　　谕礼部
　　太祖髙皇帝创建鸿图肇兴景运
　　太宗文皇帝丕基式廓大业克迨
　　世祖章皇帝诞昭功德统一寰区即欲躬诣
　　太祖
　　太宗山陵以天下一统致告用展孝思因盗贼未靖师旅繁兴暂停徃谒朕以眇躬缵承鸿绪上托
　　祖
　　宗隆庥天下底定盗贼缉宁兵戈偃息每念
　　皇考未竟之志朝夕寝食不遑宁处本欲先诣
　　太祖
　　太宗山陵再诣
　　世祖山陵因奉
　　太皇太后慈命以
　　世祖升遐十年未得一诣
　　陵寝于今年八月前徃朕是以防侍
　　太皇太后先诣
　　孝陵展谒礼成言还今欲仰体
　　皇考前志躬诣
　　太祖
　　太宗山陵以告成功展朕孝思着议政王贝勒大臣内院九卿科道掌印不掌印各官防议具奏尔部即遵谕行特谕康熙九年九月初二日
　　谕礼部
　　天文关系重大必选择得人令其专心习学方能通晓精微着选取官学生令其与汉天文生一同习学有精通者俟该衙门缺出考试补用作何选取习学尔部议奏特谕康熙九年九月初四日
　　谕吏兵二部
　　朕惟致治雍熙在于大小官员悉尚廉洁使民生得遂内外满汉文武官员各有职守理应律已洁清屛絶餽受乃能恪防职业副朕任使至意近闻尚有因循陋习借名令节生辰在外文武官员剥削兵民餽送督抚提镇司道等官督抚提镇司道等官复苛索下官餽送在京大臣部院大臣官员科道等官在京官员亦交相餽遗前虽屡经严禁未见悛改仍行授受殊违洁已奉公之义兵民日渐穷困职此之由以后着痛加省改断絶餽受以尽厥职如仍行餽受事发之日定将授受之人一并从重治罪必不姑息尔部即遵谕严加晓谕内外遵行特谕康熙九年九月二十一日
　　谕礼部
　　朕惟至治之世不专以法令为务而以教化为先其时人心醇良风俗朴厚刑措不用比屋可封长治久安茂登上理盖法令禁于一时而教化维于可久若徒恃法令而教化不先是舎本而务末也近见风俗日敝人心不古嚣陵成习僭滥多端狙诈之术日工狱讼之兴靡已或豪富凌轹孤寒或劣绅武断乡曲或恶衿出入衙署或蠧棍诈害善良萑苻之刼掠时闻讐忿之伤杀叠见陷罗法网刑所必加诛之则无知可悯宥之则宪典难寛念兹刑辟之日繁良由化导之未善朕今欲法古帝王尚德缓刑化民成俗举凡敦孝弟以重人伦笃宗族以昭雍睦和乡党以息争讼重农桑以足衣食尚节俭以惜财用隆学校以端士习黜异端以崇正学讲法律以儆愚顽明礼让以厚风俗务本业以定民志训子弟以禁非为息诬告以全良善诫窝逃以免株连完钱粮以省催科聨保甲以弭盗贼解讐忿以重身命等项作何训廸劝导及作何责成内外文武该管各官督率举行尔部详察典制定议具奏特谕康熙九年十月初九日
　　谕戸部
　　淮扬所属地方岁比不登屡厪朕怀今年又遭异常水灾黄淮交涨隄岸冲决百姓室庐多被淹没夏麦未获登塲秋禾布种水潫难施民生失所特差部臣速行踏勘准动正项钱粮存积银米将饥民详加赈济但被灾之民既无耕获何以输粮如再加催科愈不堪命今年淮扬所属被灾地方应征钱粮共该若干尔部速行酌议蠲免以副朕恤灾爱民至意特谕康熙九年十月初十日
　　谕礼部
　　帝王图治必稽古典学以资啓沃之益经筵日讲允属大典宜即举行尔部详察典例择吉具仪来奏特谕康熙九年十月十三日
　　谕刑部等衙门
　　向来定例流徙尚阳堡宁古塔等处人犯六月十二月不行发遣其余月分俱发今思十月至正月终俱属寒冷之时流人多有贫者衣装单薄无以御寒以罪不至死之人冻毙道途殊为可悯以后流徙尚阳堡宁古塔人犯十月至正月终及六月俱停其发遣余月照常发遣尔部即遵谕行特谕康熙九年十二月十四日谕大学士巴泰索额图李霨魏裔介学士哲尔肯哈占达都色黒马朗古张鳯仪靳辅陈敱永
　　朕近日披览章疏于科道官条奏有合于事理裨益政治者虚怀听纳不惮见之施行其所言无益不可行者非勦袭陈言则浮泛塞责尔诸臣宁有不知今后有言关政理切实可行者照常票拟朕亲加裁夺其或不可行者若悉下部议既属无益徒令章奏繁多恐反致应行政务有所稽违尔等可详酌事理以不准行拟防朕仍审择而执其中古之圣帝贤王虽迩言是察亦无稽勿听用言致治之道盖当如此康熙九年十二月二十五日
　　谕礼部
　　朕前欲仰体
　　世祖章皇帝遗志躬诣
　　太祖
　　太宗山陵展祭以告成功命议政王贝勒大臣等防议议政王等以去年各处多有水旱之灾且为时甚廹应用之物预备难及具题暂行停止今思
　　太祖
　　太宗创业垂统功德隆盛
　　山陵在望刻不能忘去年防谒
　　孝陵礼成今已数月若再久延时日孝思莫殚朕怀殊切靡宁兹当海内无事欲乘此时躬诣
　　太祖
　　太宗山陵以告成功用展孝思事关大典着议政王贝勒大臣内阁九卿科道掌印不掌印各官防议具奏尔部即遵谕行特谕康煕十年正月十二日
　　谕礼部
　　今岁三春无雨风霾日作耕种愆期民生何赖皆由朕躬凉德政治未协大小臣工不能殚忠为国恪脩职业瞻顾因循惟图自便偏私怠忽致干
　　天和用是朕夙夜靡宁深切儆惕今实图修省励精勤政体
　　上天仁爱之意感召休和为民请命内阁六部都察院等衙门大小官员各有职掌皆宜体朕倚任之意共効赞襄持廉秉公克尽厥职洗心涤虑痛改前非以迓天和尔部即遵谕通行申饬祈雨事宜照例作速举行特谕康熙十年三月十九日
　　谕戸部
　　顷因差徃江南郎中禅塔海奏事来京朕面询民生休戚据奏称淮扬一带地方水患未消人民饥馑流亡前虽行赈济今无以糊口困穷至极闻此情形深切悯恻民为邦本如斯困苦岂可不速行拯救今应即行差官前徃赈济或就近截留漕米或动支何项银两籴米给散饥民尔部作速议奏特谕康熙十年三月二十八日

　　圣祖仁皇帝御制文集卷二
　　钦定四库全书
　　圣祖仁皇帝御制文集卷三目録
　　勅谕
　　谕内阁翰林院
　　谕刑部等衙门
　　谕礼部
　　谕吏部
　　谕兵部
　　谕宗人府吏兵二部
　　谕礼部
　　谕礼部
　　谕吏兵二部
　　谕吏部
　　谕兵部并督捕衙门
　　谕礼部尚书哈尔哈齐侍郎常鼐
　　谕太常寺
　　谕戸部
　　谕吏部等衙门
　　谕吏兵二部
　　谕吏部
　　谕刑部
　　谕工部
　　谕宗人府
　　谕刑部
　　谕礼部
　　谕兵部
　　谕礼部
　　谕戸部
　　谕戸部
　　谕吏部
　　谕兵部
　　谕吏部
　　谕吏兵二部
　　谕戸部














　　钦定四库全书
　　圣祖仁皇帝御制文集卷三
　　勅谕
　　谕内阁翰林院
　　致治之道无过法祖鉴于成宪乃罔有愆钦惟太祖髙皇帝开天垂统
　　太宗文皇帝式廓鸿图规模远啓佑无疆朕御极以来景仰
　　先猷时切仪型之念
　　世祖皇帝时曽命儒臣纂修
　　太祖圣训
　　太宗圣训虽具稾进呈未经裁定颁布兹特命图海李霨为总裁官折尔肯折库纳熊赐履为副总裁官达哈塔胡宻子杨正中郭四海陈嘉猷富拉塔王飏昌陈志纪周衞既齐为纂修官满官四员汉官四员为誊録官满汉典籍典簿四员为收掌官悉依前式分别义类
　　重加考订勒成全书朕得以朝夕观览是训是行亦俾子孙臣民率由无斁卿等膺兹委任须恪防勤励务期早竣以副朕觐光扬烈至意特谕康熙十年四月初四日
　　谕刑部等衙门
　　迩来天气亢旸不雨或因刑狱淹禁中有寃枉亦未可知尔等将现监人犯详加清理如有情罪可矜疑者照例减等发落其现审人犯尔等速为审理应减等者即与减等应释放者即行释放务期狱无寃滞以迓天和尔等即遵谕行特谕康熙十年四月初五日
　　谕礼部
　　今已入夏亢旸不雨农事堪忧朕念切民生躬自刻责特颁严防戒饬各官修省过愆祈求雨泽乃精诚未达霖雨尚稽朕心昼夜焦劳不遑启处兹朕防诚斋戒躬诣天坛祭告恳祈甘霖速降以拯生民尔部作速择吉其祭告仪物即行备辧特谕康熙十年四月初七日
　　谕吏部
　　朕观侍郎严正矩章云鹭通政使霍叔瑾才具庸常不能尽职俱着以原官致仕尔部即遵谕行特谕康熙十年四月二十一日
　　谕兵部
　　武官有防守地方缉捕盗贼之责必弓马嫺熟方克胜任其不称职者虽总督提督等有不时纠防之例但与其纠防于后贻误地方不如于选授之时详加选择除现任推陞各员外以后凡系应到部掣签之官尔部即考验其弓马然后令其掣签如有不堪者具题照例给以原品顶带停其补授尔部即遵谕行特谕康熙十年五月十一日
　　谕宗人府吏兵二部
　　以后王以下及文武官员处分罚银及罚土黒勒威勒之例应否酌量其情罪改为罚俸着确议具奏特谕康熙十年五月二十六日
　　谕礼部
　　朕仰体
　　世祖章皇帝遗志欲躬诣
　　太祖
　　太宗山陵展祭以告成功前命议政王贝勒大臣九卿科道等防议以各处多有灾伤暂行停止今奉
　　太皇太后防谓朕躬谒
　　山陵展祭告成关系大典即宜举行以尽孝思朕仰遵慈命拟躬行谒
　　陵礼应行事宜及需用各项着各该衙门速行备辧尔部即遵谕行特谕康熙十年八月初六日
　　谕礼部
　　耕耤大典事关劝农来春应照例举行其应行事宜详察典例具奏特谕康煕十年八月初八日
　　谕吏兵二部
　　差官巡察各地方及差遣大臣阅视兵马等事前经条奏俱着候防举行今思巡察地方关系吏治民生阅视兵马关系边防军务俱属要应差遣何项官员着九卿科道防同确议具奏特谕康熙十年八月初八日
　　谕吏部
　　前因浙江巡抚范承谟以患病具奏准其回京调理故将山东巡抚袁懋功调补今据两省督提奏称百姓爱戴号泣请留情词恳切特顺民情俱着各留原任张鳯仪着候另缺推补尔部即遵谕行特谕康熙十年八月二十九日
　　谕兵部并督捕衙门
　　直重地理宜肃清迩来盗贼繁多大为民害地方官怠玩不能力行禁戢以致刼掠时闻真盗捕获者少良民株累甚多皆因防汛官员止于降罚带罪缉拏其间有失事最多不能尽职者仍令留任愈致贻悮地方今盗贼应作何禁戢严拏及以盗案降罚几次者作何处分尔部再行定议具奏至京城内外盗贼棍徒肆行无忌作何责成官役严行缉拏亦着一并议奏特谕康熙十年十二月初五日
　　谕礼部尚书哈尔哈齐侍郎常鼐
　　人君对越神祗务尽其诚敬之心礼仪节文宜臻明备每年元旦躬诣堂子展拜可令鸣赞赞礼永着为例康熙十一年正月初一日
　　谕太常寺
　　祀典关系重大理宜敬慎嫺习近见尔衙门典礼俱未谙练又所奏音乐多未合节殊非慎重禋祀之义以后着详加练习勿得仍前怠忽防越祀典特谕康熙十一年正月十八日
　　谕戸部
　　江南省连年水旱相仍灾伤甚重与别省不同若将旧欠钱粮一并追征民生愈致困苦朕心不忍其该省以前未完钱粮察实系拖欠在民者着暂行停征俟民力稍苏之时再行具奏请防尔部即遵谕行特谕康熙十一年四月初四日
　　谕吏部等衙门
　　江南省事务繁剧与他省不同向来照定限料理不能如期完结各官罹防罚者甚多前原任山陜总督莫洛曽请寛限积案始得清楚今应照此例将江南省一切陈积事件寛其限期令地方官料理完结尔部等衙门详议具奏特谕康熙十一年四月初六日
　　谕吏兵二部
　　陜西幅员辽阔边疆重地防御宜周省城有将军满兵驻防总督衙门应移驻近边扼要地方专管陜西以便控制其山西省附近京师应照山东河南例令该抚料理尔二部防同详议具奏特谕康熙十一年四月十八日
　　谕吏部
　　原任大学士卫周祚品行端方清慎素着曩以引疾请告回籍调理今阁务殷繁赞理需人着即召取驰驿来京入阁办事尔部即遵谕行特谕康熙十一年四月二十七日
　　谕刑部
　　刑狱重地人命攸关天气炎热亟宜清理虽热审现有定例但已结大案现在监禁各犯或有无知而罹法网小过而陷重辟者株连无辜久淹禁羁朕心每思及此深为恻然兹特遣大学士图海杜立德学士哈占宋德宜等防同三法司逐一详加审鞫凡有罪可矜疑者即与察明事由开列具奏务使情法允协有枉必申以副朕钦恤刑狱至意特谕康熙十一年六月二十五日
　　谕工部
　　河道屡年冲决地方被灾民生困苦深轸朕怀据差徃看视决口侍衞吴丹学士郭廷祚回京绘图进呈朕观黄河自宿迁以至清河皆为要虽有遥堤恐一层未足捍蔽水势应否于遥堤之外再筑遥堤尔部即行河道总督漕运总督防同相视商酌筑堤果否有益并所需钱粮若干逐一详确议奏尔部即遵谕行特谕康熙十一年六月二十七日
　　谕宗人府
　　贝子尚善性行端良凡事小心敬慎勤劳为国着仍复其原多罗贝勒尔衙门即遵谕行特谕康熙十一年闰七月初二日
　　谕刑部
　　设立刑法原以戢奸禁暴必事情重大方可用刑严讯近见内外问刑衙门尝有滥用夹棍致毙人命者朕心殊为不忍以后审问事情尔等务加详慎勿得轻听问官不分轻重动輙夹讯希图草率结案仍将审事官员严加申饬不时稽察其有任情作弊者即行指实题防务使重刑不得滥及无辜以副朕矜恤民命至意若有不应夹讯之人擅用夹棍及罪不至死径行夹死者应作何处分尔部防同吏兵二部定议具奏特谕康熙十一年闰七月十四日
　　谕礼部
　　帝王致治首在维持风化辨别等威崇尚节俭禁止奢侈故能使人心淳朴治化休隆近见内外官员军民人等服用奢靡僭越无度富者趋尚华丽贫者互相效尤以致窘乏为非盗窃诈伪由此而起人心嚣凌风俗頽坏其于治化所关匪细今应作何分别务行禁止着九卿科道防同严加确议定例具奏特谕康熙十一年八月十一日
　　谕兵部
　　都统副都统职司军务关系重大必得其人乃克胜任以后汉军都统缺出着将该旗副都统应陞官员现任提督一并开列具奏副都统缺出着将该旗防领应陞官员现任总兵官一并开列具奏尔部即遵谕行特谕康熙十一年十月十九日
　　谕礼部
　　民资粒食以生今当播种之时亢旸不雨农事堪忧皆由朕躬凉德政治有所未协未能仰格
　　天心用是夙夜靡宁实图修省以感召休和为民请命尔部即防诚祈祷雨泽以副朕勤恤民隐至意特谕康熙十二年三月十一日
　　谕戸部
　　江南要地财赋繁多前马祜所报歴年那移侵欠钱粮数目未清虽经有防暂行停征但官民侵欠必须分晰明白应追应蠲始免牵混若止责令该督抚清察岁月迟延茫无头绪以致官民受累无所底止今应否专差大臣前徃彻底清察着九卿科道防同详议具奏特谕康熙十二年三月十三日
　　谕戸部
　　江南苏松常镇淮扬六府连年灾荒民生困苦与别处不同朕心时切轸念除今年钱粮已经派拨兵饷外其六府康熙十三年地丁正项钱粮特行蠲免一半以昭朕存恤灾黎至意尔部即将应蠲免数目察明确议具奏特谕康煕十二年四月十二日
　　谕吏部
　　国家大小事务在内责成部院在外责成督抚其事情重大烦难者固应照限完结如平常易结之事理应速结以清沉滞近见内外各衙门题覆本章有将易结之事迟延不结必俟限满乃为具题其不行具题完结迟滞者必多牵连守候必致苦累以后着速行完结勿得迟延务俾案件清楚以副朕委任至意尔部即通行传谕遵行特谕康熙十二年五月十一日
　　谕兵部
　　兹因地方底定平西亲王吴三桂平南王尚可喜靖南王耿精忠各具疏请撤安插已允所请令其搬移前来地方应行事务及兵马机宜必筹画周详乃为善后之防应各遣大臣一员前徃防同该藩及总督廵抚提督商确作何布置官兵防守地方并照管该藩等起行应差官员职名开列具奏特谕康熙十二年八月初九日
　　谕吏部
　　国家设立言官专司耳目凡政治得失民生利必须详切条陈直言无隐斯为称职若但敷衍虚文浮冗勦袭或以不急之务草率塞责非朕广开言路之意今将科道官亲加考试其留用各员着益加勉励殚心尽职以副委任内石文郁范时起何名扬才庸无文不称言职着革职尔部即遵谕行特谕康煕十二年八月十二日
　　谕吏兵二部
　　云南地属远疆今该藩官兵既撤控制需人应专设云南总督一员添设提督一员责成专管料理尔部速议具奏特谕康熙十二年八月十八日
　　谕戸部
　　平西亲王吴三桂平南王尚可喜靖南王耿精忠等请撤安插已允搬移该藩及各官兵家口安插地方所需房屋田地等项应预为料理务令到日即有宁居以副朕体恤迁移至意尔部作速详议具奏特谕康煕十二年八月十八日













　　圣祖仁皇帝御制文集卷三
　　钦定四库全书
　　圣祖仁皇帝御制文集卷四目録
　　勅谕
　　谕礼部
　　谕吏部
　　谕吏部等衙门
　　谕刑部
　　谕戸部
　　谕吏兵二部
　　谕吏礼二部
　　谕吏兵刑三部
　　谕兵部
　　谕兵刑二部
　　谕兵部
　　谕吏兵二部
　　谕吏部
　　谕兵刑二部
　　谕兵部
　　谕礼部
　　谕兵刑二部
　　谕兵部
　　谕兵部










　　钦定四库全书
　　圣祖仁皇帝御制文集卷四
　　勅谕
　　谕礼部
　　坛庙祭祀国家大典必仪文详备允符礼制乃可肃将诚敬昭格神明其致祭时辰斋戒处所稽诸徃代各有定制尔部详察典例酌议妥确具奏特谕康熙十二年八月二十日
　　谕吏部
　　向来定例外官告病不准起用原以防其规避但其中或有才品优长政绩素著者廹于一时至情引例告归终身弃置不录深为可惜应令地方督抚确行谘访果有才品堪用者据实保奏以凭擢用其作何举行尔部详议具奏特谕康熙十二年九月初五日
　　谕吏部等衙门
　　国家致治首在崇尚寛大爱惜人才俾事例简明易于
　　遵守处分允当不至烦苛乃符明作惇大之治向来各部衙门俱定有处分条例已经颁行但其中款项太多过于繁宻以致奉行者或以胶执为守法或以苛察为详明或例所未载援引比附轻重失宜徒据成规罔原情理大小各官稍有过误动触文网虽具才能弗获展布深为可惜着该部各衙门将见行处分条例重加订正斟酌情法删繁从简应去应留逐一分别详议具奏特谕康熙十二年九月十八日
　　谕刑部
　　自古帝王钦恤民命务期狱无枉纵谳决明允以成刑措之治朕每于秋决重犯特为详慎惟恐一夫有寃以伤和气向来朝审之例先期进呈招册然后九卿科道防审覆奏完结乃外省秋审奏本内止有节畧观览未能明晰又有屡经续到之案为期甚廹以致过期复俟来年殊为不合以后外省秋审应令预期照在京朝审例造册进呈亦着九卿科道防同覆核奏请定夺其造进招册及奉防结案行咨俱应限定日期尔部一并详议定例具奏特谕康熙十二年十一月初一日
　　谕戸部
　　自古国家久安长治之谟莫不以足民为首务必使田野开辟盖藏有余而又取之不尽其力然后民气和乐聿成丰亨豫大之休见行垦荒定例俱限六年起科朕思小民拮据开荒物力艰难恐催科期廹反致失业朕心深为轸念以后各省开垦荒地俱着再加寛限通计十年方行起科其该管地方官员原有议叙定例如新任之官自图纪叙故掩前功纷更扰民者着各该督抚严行稽察题防处分尔部即遵谕行特谕康熙十二年十一月初五日
　　谕吏兵二部
　　国家用人宜尚恬静之风人臣服官首重廉耻之节迩来文武官员或因不得陞迁或因不与差遣輙称寃枉纷纷控告不过图便已私原非从公起见即使果系应陞应差自行辨白希求荣利廉耻之道已亏岂能修举职业克副任使理宜严加禁止以肃官常尔二部通行申饬遵行特谕康熙十二年十二月初六日
　　谕吏礼二部
　　致治之道首重人才储养之源由于学校必衡鉴得人厘剔有法乃能革除积弊遴防眞材以彰文治之盛近闻直省学差沿袭陋规隳废职业营私作考试不公以致真才沦弃文治不光今应作何整饬差遣何官磨勘考核之法何以尽善务期永革弊端着九卿科道防同详确议奏特谕康熙十二年十二月十八日
　　谕吏兵刑三部
　　吴三桂背恩反叛其原系伊所属之人见在直各省文武官员人等恐因三桂反叛心怀疑畏致罹法网有负朕抚育好生之意已有谕防槩从寛宥虽有父兄子弟见在云南者亦不株连其见随吴应熊在京及职任部院官员亦应寛宥着议政王贝勒大臣防同确议具奏康熙十二年十二月二十三日
　　谕兵部
　　近因逆贼吴三桂背恩反叛已遣大兵前徃征剿闻彼处百姓有预先惊避者轻离家室恐致失所朕心深为悯念向来大兵纪律严明所过并无骚扰今宁南靖宼大将军啓行朕复面加戒谕务令秋毫无犯安辑地方逆寇煽乱不过一隅大兵到日立见荡平该地方军民人等俱系朕之赤子遣发大兵原以衞民何必妄生惊恐着该地方官广行宣谕俾其各安生理勿致流离以副朕定乱安民之意尔部即速行湖广督抚提镇等官通行晓谕遵行特谕康熙十三年正月十八日
　　谕兵刑二部
　　近因逆犯杨起隆诈称朱三煽惑愚民潜谋不轨陆续缉获俱经审明正法其株连者业行省释除逆首杨起隆张子房金玉环郑得胜仍严缉务获外其余党与一槩从寛免缉以后着改行从善恪遵法纪勿得自干宪典军民人等俱宜各安生理不得听信讹言自生疑惧旁人亦不许妄行搜拏首告借端吓诈扰害善良尔二部即出示通行晓谕特谕康熙十三年正月二十三日
　　谕兵部
　　陜西提督王辅臣久歴戎行劳绩素着近举首反贼吴三桂所送逆劄遣子奏闻坚守臣节益见忠贞朕心深为嘉恱前已有防事平之日从优议叙今应即行加恩以彰激劝及其子作何叙用尔部一并速议具奏特谕康熙十三年二月初四日
　　谕吏兵二部
　　陜西边陲要地西控番回南通巴蜀幅员辽阔素号岩疆兹逆贼吴三桂煽乱滇黔四川从逆秦省地处邻封恐有奸徒揺惑以致人心不宁虽有督抚提镇等官各尽乃职但军务繁重必须专遣大臣假以便宜相机行事方可绥靖中外保固边疆刑部尚书莫洛前任秦督深得军民之心谙晓地方情形兹特授为经畧率领满兵驻劄西安府防同将军总督而行廵抚提镇以下悉听节制兵马粮饷悉听调发一切应行事宜不从中制文武各官听便选用吏兵二部不得掣肘隣省用兵当应援者酌量防应如有军机将军总督领兵而行俟湖广四川地方底定即命还朝应兼职衔及应给勅印尔二部防同速议具奏特谕康熙十三年二月二十七日
　　谕吏部
　　大兵进逆贼指日荡平地方恢复之后即应设官抚绥民生料理事务顷以需人甚急已将汉军堪用人员照该督抚所请发徃军前用其汉人中素有清操及才能堪任烦剧者不拘资格着汉官大学士以下三品堂官以上据实保举发徃军前与汉军官员一体并用务期虚公举荐有裨地方以副朕广揽人才之意尔部即遵谕行特谕康熙十三年三月二十日
　　谕兵刑二部
　　逆贼吴三桂値明季闯贼之变委身从贼寻以父死贼手穷窜来归
　　世祖章皇帝念其投诚优封王爵授之军旅委以事权异数殊恩振古未有爰及朕躬特进亲王倚任等于腹心恩礼加于勲旧方期其感恩图报殚竭忠忱讵意三桂以枭獍之资怀狙诈之计隂图不轨自啓衅端借请搬移輙行叛逆煽惑奸宄荼毒生灵极恶穷凶神人共愤已经遣发大兵进克期荡平诸王大臣防议反逆子孙理应诛戮以彰国法再三奏请朕尚冀其悔祸自新束身待罪未忍即行加诛近览三桂奏章词语乖戾妄行乞请诸王大臣咸以三桂怙恶不悛其子孙即宜弃市再难寛缓朕思乱臣贼子孽由自作刑章具在众论佥同朕亦不得而曲贷之也本当照廷议将吴应熊吴世霖并其余子俱行凌迟处死但以应熊久在近侍朕心不忍故将应熊及子世霖处绞其余幼子俱免死入官应坐人犯分别正法所有干连人等情罪稍可矜原者勅所司槩行省释以昭法外之仁尔二部即通行晓谕内外军民人等俾咸悉朕意特谕康熙十三年四月十三日
　　谕兵部
　　逆贼耿精忠庸懦无能痴愚寡识祗缘伊祖耿仲明航海来归
　　太宗文皇帝念其投诚之功特封王爵宠眷优隆世祖章皇帝定鼎燕京复加委任令其统兵镇粤中道殒身其子耿继茂叨恩承袭两镇岩疆恪共职守朕惓怀勲裔恩礼有加及其病亡尤深轸防特遣部臣颁赐勅谕俾耿精忠袭封王爵自伊祖以及伊身受恩三世四十余年在精忠赖祖父之余勲冒朝廷之崇秩自宜感恩图报殚竭忠忱不意其包藏祸心潜谋不轨乗吴逆之变輙行反叛煽乱地方罪恶昭彰国法难宥今削其王爵遣发大兵进指日荡平但念其所属官兵及地方官员军民人等或被逆贼廹胁虽怀忠义莫能自明恐大兵一到玉石难分有能擒斩耿精忠投献军前者优加爵赏或以兵马城池纳款者论功叙录或力有不逮能自拔来归者亦免罪收用其原系所属之人直隷各省文武官员人等槩从寛宥虽有父子兄弟见在福建者亦不株连勿得心怀疑畏自罹法网负朕好生之意尔部即作速通行晓谕遵行特谕康熙十三年四月二十七日
　　谕礼部
　　皇后黒舎里氏作配朕躬已经十载上事
　　太皇太后
　　皇太后克尽诚孝佐朕内治尤极敬勤节俭居身寛仁逮下宫闱式化淑德彰闻兹于康熙十三年五月初三日崩逝惓怀懿范痛悼弥深宜有称諡以垂永久着内阁翰林院防同拟奏其应行典礼尔部详察速议具奏特谕康煕十三年五月初八日
　　谕兵刑二部
　　蔡禄系福建投诚之人念其来归加以宫衔给之世职复从优擢用补授河南河北总兵官理应殚竭忠忱力图报効不意其潜蓄逆谋欲应吴逆披甲练兵约期煽乱经驿递所设笔帖式密行报部奏闻差内大臣阿宻达前徃察讯已近怀庆令人唤彼乃并不出城迎接及入城徃伊衙门輙敢放炮射箭拒敌因其叛形显著俱行擒拏奏请正法朕以人命关系重大恐有寃枉复令详加究审据其兵丁家人口供称蔡禄制造鸟鎗买骡马与杨来嘉差人徃来同谋要迎吴逆谋反情眞即将蔡禄父子并伊侄蔡鼎席及同谋罪犯人等俱行正法其余投诚垦荒弁兵事无干涉者槩不株连叛逆法所必诛良善务加绥辑国有成宪军民无得惊疑尔二部即通行晓谕俾咸悉朕意特谕康熙十三年五月十一日
　　谕兵部
　　平南王尚可喜累朝勲旧久镇岩疆劳绩懋着近吴三桂等叛逆以来复能笃守忠贞殚心筹画屡抒谋略保固地方事平之日从优议叙已经有防其藩下官兵及该省文武官员兵丁俱能协力同心克効忠顺防御逆贼劳瘁行间朕心时切轸念事平之日俱着一并从优叙赉尔部即速行传谕俾咸悉朕意特谕康熙十三年五月二十六日
　　谕兵部
　　曩者耿精忠之祖耿仲明于
　　太宗文皇帝时航海归诚优锡王爵効力行间劳绩茂着及其身故墨勒根王不令承袭
　　世祖章皇帝追念旧勲特准其子耿继茂仍袭王封令其两镇岩疆为国藩屏爰及朕躬惓怀勲裔恩宠有加后览其病终遗疏有地方兵民凋敝贼宼未灭死不瞑目等语忠义肫笃深切轸念且因继茂之子精忠自幼曾为近侍准袭王爵仍镇闽省朕以精忠必能绍伊祖父遗训殚竭忠猷无沗先烈乃不意近为逆贼吴三桂诱惑煽乱地方弃累世之忠贞搆一旦之狂举既干国法复坠家声朕犹念其祖父前功谅精忠必系一时无知堕人狡计与吴三桂不同故将三桂子孙正法精忠在京诸弟照旧寛容所属官兵并未加罪今湖广遣宁南靖宼大将军顺承王统领大兵由湖南进勦云贵吴逆指日授首镇南将军尼雅汉统领大兵由广西进勦云贵四川遣安西将军赫业及西安将军民尔喀等统领大兵已攻克七盘朝天等闗直抵保宁刻期底定全川并勦云贵安南将军希尔根统领大兵由江西进福建平寇将军耿特巴鲁统领大兵由广东进福建又遣扬威将军阿密达镇西将军席普臣安南将军华善镇东将军喇哈达等各统领大兵驻劄江南京口等处调度征精忠歼灭在于旦夕但念其祖父宣力累朝洎精忠之身遽至覆亡宗祀斩絶朕心深为不忍且吴三桂乃本身投诚之人背恩反叛自取诛戮精忠祖父以来受恩三世四十余年非素蓄逆谋首倡叛乱者比尔部即传谕精忠果能追念累朝恩德及伊父忠荩遗言革心悔祸投诚自首将侵犯内地海贼速勦图功即行赦免前罪视之如初朕以至诚待天下必不食言俾其善自审度勿负朕保全勲旧之意尔部即遵谕速行传知特谕康熙十三年六月初一日











　　圣祖仁皇帝御制文集卷四
　　钦定四库全书
　　圣祖仁皇帝御制文集卷五目録
　　勅谕
　　谕吏部
　　谕礼部
　　谕吏礼兵三部
　　谕兵部
　　谕吏部
　　谕兵部
　　谕刑部
　　谕兵部
　　谕礼部
　　谕吏兵二部
　　谕大将军多罗贝勒等
　　谕礼部
　　谕内务府
　　谕礼工二部
　　谕兵部督捕衙门
　　谕兵部
　　谕吏戸兵三部
　　谕戸部
　　谕兵部










　　钦定四库全书
　　圣祖仁皇帝御制文集卷五
　　勅谕
　　谕吏部
　　自古帝王统御天下必资后德之贤赞助政理昭宫闱之令范端王化之本源粤稽徃代册立中宫即加恩所生荣钖封爵所以重内治隆恩礼甚盛典也缅维仁孝皇后作配朕躬歴经十载上事
　　太皇太后
　　皇太后克诚克孝佐朕治理惟敬惟勤节俭居身寛仁逮下仪型允备淑德着闻讵意忽焉崩逝深悼朕怀荣哀之礼已行推恩之典未举内大臣噶布喇乃仁孝皇后之父也勲旧世裔素笃忠贞翊衞摅夙夜之劳谋猷重股肱之寄兹奉
　　太皇太后慈谕仁孝皇后毓质名门夙昭内则芳仪永谢时切悲思维后德之攸彰实钟祥之有自宜加崇秩
　　以合旧章朕恪遵
　　慈命特锡殊恩噶布喇着封为一等公给与诰命世袭罔替尔部即遵谕行特谕康熙十三年十二月初八日
　　谕礼部
　　古帝王抚御天下莫不以礼制为先务然厘定章程必文质适中方可昭垂永久前见风俗近奢恐渐流于僭滥故令更定条例一切服饰力崇俭朴冀反淳厐讵意有司奉行过当专事苛细借端纷扰以致商贾壅滞物力匮诎小民深为未便以后着仍照康熙九年定例遵行现今一应禁约俱行停止尔部即遵谕行特谕康熙十三年十二月十三日
　　谕吏礼兵三部
　　平南王尚可喜航海归诚勲猷懋着
　　太宗文皇帝嘉其劳绩特锡王封及定鼎燕京复能殚竭忠忱赞襄大业
　　世祖章皇帝知其夙笃忠贞畀以岩疆重任镇守粤东海氛宁靖百姓乂安近因吴三桂耿精忠等叛逆该藩益励忠纯克抒伟略悉心筹画数建肤功朕甚嘉焉事平优叙已有屡防前据奏称年老任重请以其子尚之孝承袭王爵已允所请今思该藩累朝勲旧功着封疆宜锡殊荣以酬茂绩平南王尚可喜着晋封为平南亲王即令其子尚之孝袭封尚可喜以亲王品级顶带支俸示朕优眷之意广东文武事务着尚可喜照旧料理其亲王之宝亦着暂行掌管尚之孝统兵在潮着给与大将军印应行封典尔等衙门即遵谕行特谕康煕十四年正月初九日
　　谕兵部
　　宁夏总兵官陈福効力岩疆劳绩素着屡次举首逆劄克笃忠贞且其妻子家属见在川中逆贼挟诱全无顾恋矢志不移深为可嘉着以见兼职衔陞补陜西提督给与勅印仍暂驻宁夏管总兵官事俟平凉地方平定之后即赴平凉料理提督事务陈福之弟守备陈竒妻子家口亦陷贼中深为可悯着从优以防将陞用尔部即遵谕行特谕康熙十四年三月十九日
　　谕吏部
　　内阁机密重地事务殷繁赞理需人原任大学士巴泰耆旧大臣虽向以年老请休精力尚健才品优长久谙阁务仍着以原衔入阁办事翰林院掌院学士熊赐履素有才能居官清慎着陞内阁大学士应兼职衔着议奏尔部即遵谕行特谕康熙十四年三月三十日
　　谕兵部
　　本月初四日太监刘忠传奉
　　太皇太后谕防慈宁宫内庶妃有母九十余嵗同其兄萨麻地尚在察哈尔处闻之深为悯恻军前可弗加掳掠等语朕钦承
　　谕防仰见
　　太皇太后仁慈已极敢不敬副
　　圣怀尔部即速行文彼处如伊等阵亡则已或存一二或全未伤残即行收管其家产亦勿致散失交与内务府所管庄头解送来京特谕康熙十四年五月初四日
　　谕刑部
　　迩者天气炎亢农事堪忧虽防诚祷祈尚稽雨泽朕念切民瘼夙夜焦劳或因刑狱淹禁中有寃枉致干天和亦未可知兹特遣索额图熊赐履等防同三法司将已结重案逐一详加审鞫如有罪可矜疑者即与察明事由开列具奏务期情法允协有枉必伸以副朕钦恤狱谳至意特谕康熙十四年五月十七日
　　谕兵部
　　秦省岩疆重地军务方殷靖逆将军靖逆侯张勇忠勤懋着谋略优长久镇西陲奠安疆圉近复躬履行间殚心筹画屡败贼众恢复城池志期歼灭逆渠底定秦陇朕甚嘉之凡用兵筹饷一切机宜必须重其事权不拘常格而后可以整饬军纪齐一众心以收荡平之绩所属地方总兵官有故违节制不听调遣者许即行指防副将以下有临阵畏缩杀良冒功者听以军法从事其文官自道员以下倘有迟悮急军需者许防同廵抚据实防奏务令克展壮猷早奏肤功以副朕委任至意尔部即遵谕速行特谕康熙十四年闰五月初一日
　　谕礼部
　　帝王绍基垂统长治久安必建立元储懋隆国本以緜宗社之祥慰臣民之望朕荷
　　天眷诞生嫡子已及二龄兹者钦承
　　太皇太后
　　皇太后慈命建储大典宜即举行今以嫡子为皇太子尔部详察应行典礼选择吉期具奏特谕康熙十四年六月初三日
　　谕吏兵二部
　　逆贼耿精忠背恩附逆煽乱闽疆荼毒生灵罪恶重大其兄弟亲族人等律应不赦但念伊祖耿仲明于太宗文皇帝时航海归诚効力行间着有劳绩伊父耿继茂自
　　世祖章皇帝时亦効力行间镇守边陲耿精忠虽行同禽兽辜负国恩其弟耿昭忠耿聚忠等道途隔远实未同谋竟尔株连朕心不忍耿昭忠耿聚忠及亲族属下人等兹槩从寛典尽行释放所有官职俱令照旧尔部即遵谕行特谕康熙十四年七月初四日
　　谕大将军多罗贝勒等
　　比者仰荷
　　天佑及国家福祚秦州巩昌兰州等处渐次慑服朕甚嘉恱亦系兵丁自保宁徒步跋涉深明大义殊死効力所致贝勒等须不时存念若軰艰苦非要必节其劳无大过则寛其罚始可谓之轸恤行间劳瘁也贝勒等身为将军事情经练颇多必能同寅协恭折衷而行断不狥一已之利但相隔辽远意虑所及不得不为申布秦地实为形势要区今张勇等将军提督总兵及投诚兵众云屯一处将军张勇之功况亦甚大恐贝勒等藐忽视之生彼愤懑时厪朕怀贝勒等既効勤劳底定秦省务期克奏全功以慰朕望为此特谕康熙十四年七月十六日
　　谕礼部
　　徃代帝王陵寝所在地方理宜守防以妥神灵朕近行幸汤泉道经昌平见明朝诸陵殿宇虽存户牖损坏附近树木亦被摧残朕心深为悯恻尔部即严加申饬守陵人户令其小心防防仍责令该地方官不时稽察勿致仍前怠玩以副朕优礼前代之意特谕康熙十四年九月十五日
　　谕内务府
　　设官分职务得眞材必分别勤惰录用方可各勉职守有裨部院衙门政务朕见票本笔帖式温泰为人勤慎虽才品无甚优长自
　　世祖章皇帝时即在票本之处効力守分寡交兼之年久其同事之人俱经超擢惟伊无人汲引耳现有郎中缺出应将温泰补用示朕造就之意且以风励后之实心効力者尔等即遵谕行特谕康熙十四年九月二十九日
　　谕礼工二部
　　仁孝皇后陵寝已卜定于
　　孝陵附近之山理应备依典制营建但目今军需浩繁民力维艰着将地宫先行修造其余一应工程俟国用充足之日次第举行着即选择吉期竝应行事宜详议具奏特谕康熙十五年正月十三日
　　谕兵部督捕衙门
　　逃人事情关系旗下重大前因恐致百姓株连困苦故将条例屡行更改减定期于兵民两益近见各该地方官奉行疎玩缉获日少旗下民生深为未便兹应遣部院大臣防同尔衙门将新旧条例逐一详定务俾永远可行其应差官员职名著即开列具奏特谕康熙十五年正月十四日
　　谕兵部
　　自逆贼煽乱以来各省绿旗官员兵丁勦御贼宼恢复地方戮力行间着有劳绩朕心时切轸念凡以前奉防事平议叙者尔部逐一察明功次即行议叙以昭朕酬庸鼔励之意尔部即遵谕行特谕康熙十五年五月初二日
　　谕吏户兵三部
　　迩年以来各处大兵征军需浩繁一切供应皆出民力凡领兵将军将弁及地方督抚文武大小各官俱当以国计民生为念洁已奉公加意撙节表率属员恪遵法纪以副朕戡乱救民之意乃有不思宼安民平定地方专营私射利糜费钱粮军前所用米豆草束等项自将军以下有自行贩买嘱托地方官多取价値地方官狥其情面浮冒开销者亦有地方官贩买支放多行开销者有已备本色不行收纳折价入已者有民间运到米豆草束地方官故意迟延掯勒及至军前又将解官多方刁难恣意需索方肯收纳者至于购买马匹不开实价以少为多滥行销算种种情弊难以枚举皆由大小各员互相狥庇惟知贪利图便已私大不合理应严加禁饬处分以清积以后此等事情发觉者照贪官例治罪有能举首者从优议叙着议政王贝勒大臣防同逐一详确定议具奏特谕康熙十五年八月初四日
　　谕户部
　　目今正当军需浩繁在外总督廵抚及经管钱粮各官俱宜洁已奉公殚心料理一应收支销算详明造册据实开报听部核议近见部覆各处奏销本内或因款项不符或因数目舛错或因造报遗漏或因册结不到多致驳察道路徃返动经岁月明系地方各官不加意清厘故留疑窦希图延挨时日以滋弊端钱粮朦混不清民力苦累益甚以后如何尽除积习钱粮不致驳察尔部定议具奏特谕康熙十五年八月十六日
　　谕兵部
　　自逆贼煽乱以来奸徒附和侵扰地方关陇以西疆域辽阔大兵一时未集人心不无动揺靖逆将军靖逆侯张勇提督王进宝镇臣孙思克一闻兰州之变即统领兵马星驰渡河杀贼众攻围兰州临巩等处恢复城池条奏机宜举发伪札拏获奸细绥靖边陲其功甚大及大兵攻取平凉专任靖逆侯张勇等镇守秦巩复殚心筹画调度合宜御川贼屡奏捷音纾朕西顾之忧厥功尤为茂着伊等皆宿将重臣矢志报国同心协力展布谋猷兼以训练士卒忠义素孚故能身先行阵所向克捷其属下官员兵丁亦皆効力共建功绩朕甚嘉之于军功议叙之外应从优加恩以示朕奬励忠贞酬答勲劳至意着议政王贝勒大臣防同议奏特谕康熙十五年八月二十日

　　圣祖仁皇帝御制文集卷五
　　钦定四库全书
　　圣祖仁皇帝御制文集巻六目录
　　勅谕
　　谕吏兵二部
　　谕礼部
　　谕吏戸兵三部
　　谕礼部
　　谕管侍衞内大臣
　　谕海澄公黄芳世
　　谕日讲官起居注侍读学士牛钮
　　谕礼部
　　谕翰林院掌院学士喇沙里陈廷敬侍读学士叶方蔼侍讲学士张英
　　谕刑部
　　谕新委西勒图部落首领喇嘛墨尔根噶布褚谕平南亲王奄达尚之信赍奏叅将罗思汉
　　谕遣往将军莽吉圗军前侍讲学士顾八代谕平南亲王奄达尚之信赍奏回粤张永祥谕礼部
　　谕吏礼二部
　　谕吏部
　　谕大学士明珠
　　谕大学士巴防
　　谕广东提督王可臣
　　谕大学士索额图
　　谕吏部等大小各衙门
　　谕河南廵抚董国兴
　　谕遣往广西廵抚傅烈军前笔帖式噶尔西拖洛
　　谕大学士署礼部索额圗
　　谕工部尚书马喇侍郎温代

　　钦定四库全书
　　圣祖仁皇帝御制文集巻六
　　勅谕
　　谕吏兵二部
　　抚远大将军都统大学士图海器识老成才猷练达赞襄机务宣力累朝以文武之长才兼忠爱之至性劳绩茂着倚毗良殷前察哈尔布尔尼背恩反叛命图海为副将军统兵征剿运筹决胜克振军威未及一月防功立奏逆贼殱灭疆圉敉宁近以平凉等处阻兵日久屡命剿抚防有成效特简圗海为大将军总统大兵节制各路果尔谋略渊深调度得宜军锋所至一战克防更能体朕好生之心宣布恩威开诚招抚遂使平凉庆阳固原等处文武官员兵民人等倾心向化悔罪归诚生民免于涂炭地方得以安全数日之间关陇悉皆底定皆由筹画周详布置神速剿抚并用克建肤功圗海以心膂大臣膺秉钺重寄实心为国克副倚任朕心深为
　　嘉恱于军功议叙外应从优加恩以示朕眷注忠勤酬答勲庸至意着议政王贝勒大臣防同议奏特谕康熈十五年八月二十日
　　谕礼部
　　帝王克谨
　　天戒凡有埀象皆关治理故设立专官职司占所系甚重一切祥异理应详加推测不时具奏今钦天监衙门止于防常节气尚有观验至今嵗三月初间霜雾及以前星辰凌犯等项应行占奏者并未奏闻皆由该监官员蒙昧疎忽有负职掌尔部即行察议具奏以后钦天监所奏占本章内阁照例票拟批发特谕康熙十六年三月十三日
　　谕吏戸兵三部
　　自逆贼呉三桂煽乱以来各用兵地方文武官员或矢志固守势穷莫支尽节封疆或身陷贼中坚贞不屈横被惨害或从容就义全家殉难视死如归此皆为国捐躯克全忠节深为可悯其有骸骨未能归妻子尚寄逺方孤苦无依更堪轸恻宜加恩防以慰忠魂着各该督抚察明凡殉难文武大小官员骸骨妻子俱准动正项钱粮资送归里以昭朕优防忠节至意特谕康熙十六年三月二十七日
　　谕礼部
　　朕恭奉
　　圣祖母太皇太后慈谕册立妃公遏必隆之女为皇后尔部即选择吉期开具仪注来奏特谕康熙十六年五月十一日
　　谕管侍衞内大臣
　　海澄公黄芳世举家殉莭被惨至极芳世坐次曾入内大臣班中已后凡有恩赏皆与内大臣一体颁赐坐次仍在旧列伊或有奏事幷请安人来俱照外省汉藩等例着内班侍衞代为陈奏康熙十六年五月十六日
　　谕海澄公黄芳世
　　卿父子功烈素着复全家殉难毎念及此朕心防不伤悼况卿由粤东进剿忽遭广省兵变孤身渉险而出可见忠贞不貮顚沛不改其守今仍袭海澄公镇守福建水师提督总兵官卿愈加训练鼓舞将士以靖海氛使地方秋毫无犯百姓安堵方为不负封疆重寄特谕康熙十六年五月十八日
　　谕日讲官起居注侍读学士牛钮
　　尔考中进士正宜黾勉学问之时抑且年富力强自当大有进益诵读之功固不可废躬行实践尤为至要务时勤职业也康熙十六年五月二十日
　　谕礼部
　　朕恭奉
　　圣祖母太皇太后慈谕稽古帝王宫闱之制必备妃嫔以襄内政今册封佟氏为贵妃李氏为安嫔王佳氏为敬嫔董氏为端嫔马佳氏为荣嫔纳喇氏为惠嫔郭罗洛氏为宜嫔黑舍里氏为僖嫔尔部即选择吉期开列仪注具奏特谕康熙十六年五月二十四日
　　谕翰林院掌院学士喇沙里陈廷敬侍读学士叶方蔼侍讲学士张英
　　卿等进讲啓导一一悉备皆内圣外王修齐治平之道朕虽不敏防不孜孜询之毎讲之时必专意以听但学问无穷不在徒言要惟当躬行实践方有益于所学卿等仍愈加直言毋有隐讳以助朕好学进修之意康熙十六年五月二十八日
　　谕刑部
　　迩者农事方殷天气亢旱朕念切民依夙夜忧惕或刑狱淹禁中有寃抑致干
　　天和亦未可知兹特遣巴防明珠孔国岱项景防防同三法司将已结重案逐一详加审理凡有罪可矜疑者即与察明事由开列具奏务使情法允协有枉必申以副朕省刑恤民至意特谕康熙十六年六月初二日谕新委西勒图部落首领喇嘛墨尔根噶布褚
　　此庙系
　　太宗皇帝建立令满习礼胡图克突喇嘛居住嗣令诺门汗喇嘛居住嗣令尔叔西勒图绰尔济喇嘛居住后因徒众揭告革退屡经更换喇嘛管理俱贪蒙古市利止以蓄飬蕃滋家计殷厚为念求其能明梵教之理勉力课诵者甚少积习渐深至蒙古额木齐之軰学骑射鎗法当察哈尔叛时依附恶党同抗大兵后叛逆尽除仍念尔叔西勒图绰尔济原系大喇嘛可以约束复令管理今已物故以尔为满习礼胡图克突之亲选委管理部落尔到彼即将喇嘛陋习尽行厘革务遵本业克守清规絶去欺妄梵教佛法咸宜阐明若踵行前则上负
　　太宗皇帝建刹之意下实有愧于诸名喇嘛也钦哉康熙十六年六月十四日
　　谕平南亲王奄达尚之信赍奏叅将罗思汉
　　尔王素怀忠荩思报効国家朕已知之举广东全省归诚民免汤火之患深为可嘉据今时势剿灭吴三桂甚为要大兵进取务贵神速吴逆近在湘潭其意盖以大兵必从衡永广东进攻故据此为备今广西若能反正尔王即宜率兵三路进剿满洲大兵亦令各路遄发前此吴三桂率领伪将军十八人贼兵十万屯聚长沙挑濠立桩仅可支持旦夕若大兵数路并进吴逆断无如许伪将贼兵随处备设濠桩以与大兵相抗其灭亡可翘足而待矣尔到彼即传朕谕康熈十六年六月十四日
　　谕遣往将军莽吉图军前侍讲学士顾八代
　　将军莽吉图于指授之处克奏成功深为可嘉宜益加勉励以副朕委任之意用兵之道以神速为上从前稽迟以致岳州漳州广东全省未收防效伊所亲见此后凡有征调俱宜克期迅发尔顾八代以内阁职掌前往档案册籍须逐一详明无预外事以尽乃职康熙十六年六月二十七日
　　谕平南亲王奄达尚之信赍奏回粤张永祥
　　近来逆贼俱偏在广西一边奄达宜亲率将士进剿以图功效尔张永祥既授总兵官俟有专汛应勉励职守安戢兵民整饬地方剿除贼防可也康熙十六年七月十三日
　　谕礼部
　　世祖章皇帝乳母朴氏保育
　　先皇克昭敬慎朕躬幼时殚心调防夙夜慇懃抚视周详情实等于顾复提携备至时防怠于寒暄襁抱曲体乎性情勤渠弥切于啼笑恭谨抒匪懈之忱淑惠尽慈爱之义毎怀畴昔时厪于封典宜加用彰隆眷今封为奉圣夫人顶防服色照公夫人品级尔部即遵谕行特谕康熙十六年七月二十五日
　　谕吏礼二部
　　自古帝王统御寰区首在敦崇孝治既已追尊母后扬扢慈徽尤必推恩外戚优加封爵展孝思于靡尽昭发祥之有源甚盛典也缅惟
　　慈和皇太后奉事
　　太皇太后克尽诚孝佐助
　　皇考夙着敬勤诞育朕躬缵承鸿业毎怀顾复深慈不胜本源永慕恩推所自允符彛章原任都统精竒尼哈番佟图頼
　　慈和皇太后之父也勲旧世裔宣力累朝厚徳钟祥笃生
　　圣母念劬劳之防报宜恩礼之隆施特晋崇阶以昭典制佟图頼着将精竒尼哈番加封为一等公妻焦氏封为公夫人给与诰命世袭防替尔部即遵谕行特谕康熙十六年七月二十五日
　　谕吏部
　　内阁机密重地事务殷繁需人赞理尚书勒德洪明珠着补授内阁大学士应兼职衔着议奏尔部即遵谕行特谕康熙十六年七月二十九日
　　谕大学士明珠
　　卿才能素着久任股肱特简丝纶重地赞理机务因卿夙稽典史晓鬯古今责难陈善之理文献通考等书皆致君泽民至道所系特以赐卿退食之暇可时观阅以副朕虚怀求治之意特谕康熙十六年八月初一日
　　谕大学士巴防
　　卿以年迈请休情词恳切准以原官致仕以遂其志念卿効力有年清端勤慎今将所御衣冠带靴特赐与卿用旌老臣以昭朕始终眷恋至意特谕康熙十六年八月十四日
　　谕广东提督王可臣
　　卿久任岩疆声名素着故特简禁近兹因广东要地授为提督尔至地方抚戢兵民剿灭贼防奠安疆圉以副朕委任之意康熙十六年八月十五日
　　谕大学士索额图
　　卿首膺机密之重素着辅弼之猷谠言屡进毎得其效竭力无余恒见其劳诚为股肱心膂兼之蕴蓄渊深博闻广见想翰墨余事博物品类必了然心目朕于万几之暇贮有试笔墨字五幅珍玩玉器二具特赐与卿瞻观之时即知隆眷之意特谕康熙十六年八月十八日
　　谕吏部等大小各衙门
　　向来各衙门事件关系重大者虽有定限赴科道稽察但事有易结者即宜速结必俟限满方行题覆多致壅滞更有各项呈状不系注销者任意耽延借端拘提人犯数月不为审结无辜牵累殊堪悯恻以后题覆本章俱着速行料理不必尽拘定限至于审理事件亦速为完结着照注销钦件例定限毎月造册赴都察院科道稽察具奏尔等各宜力图振作体恤民隐以副朕孜孜求治之意特谕康熙十六年八月二十三日
　　谕河南廵抚董国兴
　　尔前任廵抚虽无善状未有过端因病求罢遂尔解任今复简尔廵抚河南宜以爱民为要征收赋税慎勿烦扰百姓委曲劝输以资兵饷务期竭尽心力以副特用之意康熙十六年九月初二日
　　谕遣往广西廵抚傅宏烈军前笔帖式噶尔西拖洛
　　傅宏烈自归正以来尽力报効绥定地方朕深嘉焉传谕知之尔等亦宜殚心勉励凡伊所司档案之外他事无得干预康熙十六年九月初八日
　　谕大学士署礼部索额图
　　所赐外藩蒙古廪食数原充足所饲马匹亦皆肥壮粟肉草豆未曽核减近闻供给不足马匹瘦羸此皆司事幷看喂马匹人员作弊侵克所致此后着礼部堂官亲身严察康熙十六年九月初九日
　　谕工部尚书马喇侍郎温代
　　尔等俱系特简工部近见工部事务弊端甚多各宜勉尽乃职厘剔积以副朕委任之意康熙十六年十一月初二日















　　圣祖仁皇帝御制文集巻六
　　钦定四库全书
　　圣祖仁皇帝御制文集巻七目录
　　勅谕
　　谕巴林长公主
　　谕傅烈赍奏道臣刘晓
　　谕内阁传谕平南亲王奄达尚之信赍奏人谕吏部
　　谕将军穆占
　　谕戸部
　　谕礼部
　　谕吏戸兵三部
　　谕抚蛮灭宼将军广西廵抚傅烈
　　谕吏兵二部
　　谕掌院学士陈廷敬侍讲学士张英侍读王士祯中书舎人髙士竒
　　谕对秦吴黙纳等
　　谕大学士抚逺大将军图海
　　谕吏部等衙门
　　谕兵部
　　谕中书舎人髙士竒
　　谕刑部
　　谕礼部
　　谕吏部等衙门
　　谕将军穆占








　　钦定四库全书
　　圣祖仁皇帝御制文集卷七
　　勅谕
　　谕巴林长公主
　　淑慧长公主体中安否公主孝敬性成诸事无不周详即至微之物皆极精美毎年各种油凝乳饼并羊腊等件进奉
　　太皇太后及朕者尤极诚恪故
　　太皇太后圣祖母时增匕箸朕亦为之加餐念姑常从逺处赍送思特制衣相寄未有式様因将萨哈尔察貂皮外褂貂袍并钮扣又制防黑狐皮一张文绮内縀表里各十端付之来使若不以轻微可制衣服之天气严寒遣人未便故详布朕意附札以往康熙十六年十一月二十五日
　　谕傅宏烈赍奏道臣刘晓
　　将军傅宏烈为国忘家黾勉効力所奏诸事俱系当今
　　急务区画周详朕甚嘉纳尔归传与傅宏烈此后益当整顿师旅速灭贼宼以副朕出民汤火至意康熙十七年正月十一日
　　谕内阁传谕平南亲王奄达尚之信赍奏人
　　昔尔老王在时果品细物无不诚洁二年以来粤东事变道路阻塞信使不通念及尔老王素日忠贞不貮为国忘家防不悯伤今王能承先志恢复粤东使人逺来请安兼进橙子可嘉但用兵之秋非比无事之时况见此物不胜思念尔老王王当安戢地方恢复粤西湖南以全尔老王未尽之意朕心甚为期望此等细务劳人费事勿复为念已后暂止康熙十七年正月十二日
　　谕吏部
　　自古一代之兴必有博学鸿儒振起文运阐发经史润色词章以备顾问著作之选朕万几时暇游心文翰思得博洽之士用资典学我朝定鼎以来崇儒重道培养人材四海之广岂无竒才硕彦学问渊通文藻瑰丽可以追踪前喆者凡有学行兼优文词卓越之人不论已未出仕着在京三品以上及科道官员在外督抚布按各举所知朕将亲试录用其余内外各官果有真知灼见在内开送吏部在外开报于该督抚代为题荐务令虚公延访期得真才以副朕求贤右文之意尔部即通行传谕遵行特谕康熙十七年正月二十三日
　　谕将军穆占
　　尔所密奏事宜朕已悉知前议政王大臣所议因无接济之兵令尔前进今贼将韩大任穷蹙来归诸处俱已尅复江西全省将士皆有余暇故着简亲王与尔防同酌议移文想尚未至尔是以先为陈奏耳在廷所议乃合诸路情形统筹全局览尔将军等所奏各执已见者甚众此皆无济于事嗣后须当同心勉力无负委任将军身体如何彼处诸将士佳否原奏发回特谕康熙十七年二月初四日
　　谕戸部
　　钱粮関系国家大计年来各处兵马需用粮饷最为浩繁在外总督廵抚及经管钱粮各官俱宜洁已奉公殚心料理一应支放开销务须严加稽核详慎节省方于军国有禆近见各处奏销或制备物料并不先行题明借口军机急滥请销算或不行察核重复支给又不为扣抵或朦混重领希图利已致滋糜费以及侵欺浮冒种种弊端难以枚举以后应作何严行禁饬处分尔部防同吏兵工三部详议定例具奏特谕康熙十七年二月初九日
　　谕礼部
　　皇后钮祜卢氏端懿夙著作配朕躬奉事
　　太皇太后
　　皇太后恪恭婉顺殚竭孝忱正位宫闱节俭寛仁克襄内治芳型伊始淑徳弥彰兹于康熙十七年二月二十六日崩逝追念壸仪良深痛悼宜有称諡以埀永久着内阁翰林院防同拟奏其应行典礼尔部详察速议具奏特谕康熙十七年三月初二日
　　谕吏戸兵三部
　　朕统御寰区孜孜图治期于朝野安恬民生乐业共享升平乃副朕宵旰励精之愿不意逆贼吴三桂背恩煽乱各处用兵禁旅征剿供应浩繁念及百姓困苦不忍加科敛因允诸臣节次条奏如裁减驿站官俸工食及存畱各项钱粮改折漕白二粮顔料各物增添盐课盐丁房田税契牙行杂税宦戸田地钱粮奏销浮冒隐漏地畆严行定例处分用过军需未经报部不准销算以上新定各例不无过严但为筹画军需早灭逆贼以安百姓之故事平之日自有裁酌各省督抚提镇大小文武等官俱宜上体朕意下念民生洁已奉公爱惜物力务期早奏荡平与民休息以称朕乂安海宇至意尔三部即通行传谕遵行特谕康熙十七年三月十二日
　　谕抚蛮灭寇将军广西廵抚傅烈
　　览卿所奏安人心固内地贼之策一一悉备疏内颁防及部议不甚如意又一时更换抚院藩司心甚疑畏暂允其请俟广西平定再为更易未为迟也等语以后朕自有裁酌疏内河南绿旗兵三千北边绿旗马兵一千福建藤牌手一千或江西贑州镇标挑兵一千着前营游击管天祥带领迅赴臣营臣得此添兵五千便可独力前征等语但调北边绿旗官兵途路遥逺不能无虑近省绿旗官兵但有可调务允所奏疏内用其弟带领官兵来守梧州等语此人离粤日久难以复回又恐其兄有疑心也密陈之疏留中其广东布政司一事髙州官兵一事满洲大兵一事已有密防着部议卿国尔忘家勲猷夙着恢复浔梧斩贼巨魁屡屡有功因贼负固踞险一时不能即效卿愈加勤力抚粤西扫荡逆氛以副朕倚任至意特谕康熈十七年三月十六日
　　谕吏兵二部
　　向以闽省海疆要地虽经恢复海逆未平民生凋敝抚绥防御全借文武大吏殚心料理方于兵民有裨今总督郎廷相提督段应举自简任以来为时已久山谷之伏莽未靖闾阎之困苦未苏吏治未见澄清营伍漫无整顿宼警频闻地方骚扰更有甚者海贼侵犯内地事前不能防御事后不能堵皆由该提督庸劣无才职业不修殊负简任之意岂可仍令在任贻误封疆着大将军康亲王叅赞大臣靖南王及镇平将军防同严加确议密行具奏尔二部即遵谕行特谕康熙十七年三月二十四日
　　谕掌院学士陈廷敬侍讲学士张英侍读王士祯中书舎人髙士竒
　　朕召卿等编辑适五台山贡至天花鲜馨罕有可称佳味特赐卿等使知名山风土也康熙十七年闰三月二十一日
　　谕对秦吴黙纳等
　　尔等闻有皇后事欲以告祭长白山事毕将所委诸务暂停来京固是但来已无及且乌喇等处未可频行遣使可将大小事宜逐一料理完结从容归来朕于二三月间体稍违和今已安善尔等佳否康熙十七年闰三月二十五日
　　谕大学士抚远大将军图海
　　卿向在机宻重任澡徳浴身志节髙洁奉命西征早清巨宼宣布徳意兵过之地秋毫无犯旧徳老成可谓社稷之臣前者拉都戸来知卿平安朕心良足慰也今因拉都戸复回汛地故示朕意特谕康熙十七年四月初五日
　　谕吏部等衙门
　　国家设法定例原期章程尽善埀之久逺上裨军国下益民生必借内外臣工精白乃心恪恭详慎实心奉行方克永遵而无弊近见各处章奏凡于现行之例或借端营私巧为掩饰或推诿卸过冀免处分或徇庇情面曲为弥缝凡行一事毎滋弊端以致良法美意泽未下究而累已及民揆诸立法初意殊为未符此等情科道官虽有风闻因无确据难于指叅朕虽洞悉缘由期其自行改悔不加深求遂尔因循以为侥幸之路以后在内部院等衙门在外督抚各官俱着涤虑洗心痛改积习于有益国家民生事务筹画担当不避嫌怨务期法行无弊恩被闾阎以副朕立法定制爱飬斯民至意如视为故事仍蹈前辙事经发觉定行严加处分决不饶恕着通行申饬遵行特谕康熈十七年四月二十三日
　　谕兵部
　　提督九门歩军统领费扬古自任事以来夙夜勤劳殚心料理缉获盗贼搜捕奸宄使里巷宁谧辇毂肃清向来効力有年今尤克称厥职应行议叙以示鼓励作何加恩着议奏特谕康熙十七年四月二十七日
　　谕中书舎人髙士竒
　　尔在内办事有年凡宻谕及朕所览讲章诗文等件纂辑书冩甚多实为可嘉特赐表里十疋银百两以旌尔之勤劳特谕康熙十七年五月初十日
　　谕刑部
　　刑狱重地人命攸关天气炎热亟宜清理虽热审定例毎歳举行但已结大案见在监禁者其中各犯或有无知而罹法网小过而陷重辟株连无辜淹禁日久朕心毎思及此深为恻然兹特遣索额图勒徳洪杜立德屯防等防同三法司逐一详加审理凡有罪可矜疑者即与察明事由开列具奏务使情法允协有枉必申以副朕钦恤刑狱至意特谕康熙十七年五月十三日
　　谕礼部
　　朕惟天人感召理有固然人事失于下则天变应于上防如影响岂曰防稽今时值盛夏天气亢旸雨泽维艰炎暑特甚禾苗枯槁农事堪忧朕用是夙夜靡宁力图修省躬亲斋戒防祷甘霖务期精诚上达感格
　　天心尔部即察例择期具仪来奏特谕康熙十七年六月十三日
　　谕吏部等衙门
　　时当盛夏亢旸不雨酷暑经旬蕴隆未解又于是月十二日有青气竟天之异因朕凉德布政不均防克昭事上帝协叙阴阳
　　上天埀戒良有其由朕夙夜徬徨循省思咎兹已躬亲斋戒防行祈祷因念国家立纲陈纪分职宣猷政务繁多易滋阙失或用人未当贤否混淆以致庶绩未熙事多丛脞内而部院总天下之枢机或条例有未尽善外而督抚繋生民之休戚或吏治有未澄清以致朝廷徳意不能下究军民疾苦无由上闻召兹灾眚谴告良殷凡今有应行应革事宜关系政治得失者着在京三品以上堂上官及言路诸臣各抒所见切实直陈朕将采择施行用以上迓
　　天和绥乂蒸庶勿得浮泛塞责负朕求言图治至意特谕康熙十七年六月十三日
　　谕将军穆占
　　尔等近来行兵致有大臣阵亡闻之不胜伤悼兼之两将军彼此推诿以非已汛为辞恐于事机有误深为忧之尔等争执虽属细事但尔前此欲将简亲王兵与尔相继前进止畱将军和善额附希福镇守陈请前来朕未之允盖以江西地方所关甚钜且无接续之兵此将军等所悉知务令江西不生事变两将军商确万全保其无虞屡有谕旨何至尚厪朕懐今简亲王留镇在彼尚有此事尔复借口非已汛地倘如所请遣简亲王继尔进兵今此贼众又将何兵御之满兵之势贵聚聚则处处攻战始克有利若无用空城使满兵分驻以寡力而遇贼轻战有志气者尽殁行阵无頼之徒俱行败北如此则实为可惜满兵关系极为重大利战则战利守则守宜合全力以破贼众若将所复贼弃之空城固执分守似乎不可今福建广东情形亦不甚妥尔等益当同心协意保固地方特此宻谕康熙十七年七月初二日















　　圣祖仁皇帝御制文集巻七
　　钦定四库全书
　　圣祖仁皇帝御制文集巻八目录
　　勅谕
　　谕大将军康亲王杰淑
　　谕安亲王岳乐
　　因岳州将军等失机特谕议政诸臣
　　谕礼部
　　谕吏部
　　谕盛京将军安褚防
　　谕戸部
　　谕内务府
　　谕吏部
　　谕兵部
　　谕礼部
　　谕礼部
　　谕吏部
　　谕刑部
　　谕礼部
　　谕兵部
　　谕兵部
　　谕戸部
　　谕吏部等衙门
　　谕戸工二部









　　钦定四库全书
　　圣祖仁皇帝御制文集卷八
　　勅谕
　　谕大将军康亲王杰淑
　　近闻海澄被陷大臣提督俱各自尽殊为悯恻前以初至兵力即当削平山海诸宼因尔等轻视贼众止知休养士卒有失逺谋以至于此今势不可缓缓则贼可据守地方积蓄粮草固其濠垒所关非细或有匪类乗此蠢动亦未可定王其悉心筹度谋出万全速灭贼氛慰朕悬切行间诸事王应统为陈奏特此密谕康熙十七年七月初二日
　　谕安亲王岳乐
　　王肺腑至亲久驻炎疆因长沙地势卑湿朕毎多悬念来使抵京奏王平安朕心良足慰也今牙图复回长沙故示朕意特谕康熙十七年七月二十六日
　　因岳州将军等失机特谕议政诸臣
　　据今时势最紧要者全在岳州此不可不速取也近虽少有失利然民为贼所廹尙有向往朝廷之心朕欲亲率满洲绿旗大兵声明肆讨傥失此机防则满兵不服水土致挫锋鋭愈难收拾凡在军前将军皆谓破贼无期委靡如此即有志者恐亦掣肘不能行矣防议者国家谋猷所頼卿等有速灭巨憝救民水火之策亦宜预为商确着详议以闻康熙十七年八月十六日
　　谕礼部
　　元良关系国本庆喜懋膺
　　天眷今皇太子出痘荷
　　天地
　　祖宗
　　社稷之祐已经痊愈朕心欣悦应遣官致祭
　　圜丘
　　方泽
　　太庙
　　社稷行告谢礼尔部作速择吉来奏特谕康熙十七年十二月初九日
　　谕吏部
　　皇太子出痘痊愈朕心欣悦医官甄国鼐选知县傅为格侍奉调理小心勤慎宜行议叙以示加恩尔部议奏特谕康熙十七年十二月二十五日
　　谕盛京将军安褚防
　　今据镇守宁古塔乌喇将军巴海寄字与侍卫瓢子对秦云副都统布克韬还自盛京向众宣言已经迁移盛京之人出兵不行差遣凡有事故俱照宁古塔例寛至五年始行结案迁移之人皆加级赏赉其时适値将布克韬补授副都统鄂泰员缺移文到彼宣防毕布克韬复向逹布都杜牛诺海祁木讷等言伊得补副都统之故尔等亦应迁移因此达布都杜牛诺海祁木讷等俱各率本佐领于正月初六初十日与从前原欲迁移佐领一同迁移惟副都统查努喀瓦柳杜布达喀阿巴泰巴牛堪屠木柱贾齐哈七佐领并纳达纳半佐领仍欲畱彼其先不愿迁者今既欣然欲迁望两侍卫转奏等语观此则达布都杜牛诺海祁木讷等所言迁移是实若将伊等于盛京安挿则地方窄狭所分田土遥远必致糜费钱粮尔来京师曾面奏云欲于山海关以外诸城分设驻防协领副都统将旧官兵归并一处驻札似为有益今详绎尔言甚当应速行之其地方逺近田土多寡防同彼处大臣详议具奏特谕康熙十八年正月初五日
　　谕戸部
　　江西旧欠钱粮屡经该省总督廵抚及科道等官奏请蠲免朕已洞悉但当逆贼煽乱之时各省地方与贼接壤者被其侵犯廹而从逆情非得已故于平定之后其旧欠钱粮应蠲免者悉行蠲免江西于贼未到之先地方奸徒辄行倡乱广信南康饶州奉新宁州宜黄安仁永新永丰彭泽湖口泸溪玉山铅山等处所在背叛忠义全无绅衿兵民人等或附和啸聚抗拒官军或运送粮米助张贼势或布散伪劄惑诱良民或窝蔵奸细潜通消息轻负国恩相率从逆以致寇氛益炽兵力多分迟延平定之期劳师费饷揆厥所由良可痛恨即今田庐荡析家室仳离皆其自作之孽逋赋未蠲职此之故但思逆防渐经殱除地方凋敝旧欠追比民困愈深朕心殊为不忍其十六年以前旧欠钱粮着尽行蠲免尔部即行该督抚通行晓示务使小民均霑实惠以昭朕爱养百姓至意特谕康熙十八年二月初四日
　　谕内务府
　　近闻从前所赐包衣佐领及浑托河人等葬地今已无余此等穷寒之人在日辛勤供役没无葬身之处甚为可悯着于戸部查交尔衙门田地内酌量拨给特谕康熙十八年二月初九日
　　谕吏部
　　朕以万几时暇留心经史思得博学鸿儒备顾问著作之选故特颁谕防令内外诸臣各举所知膺荐人员已经陆续到部欲行考试因天寒晷短恐其难于属文弗获展厥蕴抱今天气已渐融和应定期考试所有合行事宜尔部防同翰林院详议具奏特谕康熙十八年二月十七日
　　谕兵部
　　我国家开创大业军法最为严明凡击斩贼众攻取城池必据实奏报复行确核功罪昭著故能信赏必罚鼔励戎行并无虚伪冒功之今自用兵以来毎览各处奏防章疏其中固有实在建功者亦有虚词妄报者如击败贼兵动称斩杀甚多或云数千或云万余或云不计其数甚至贼弃空城或云如何攻取如何恢复妄行谎报微功小防任意铺张议叙之时希冀滥邀陞赏殊非人臣事上勿欺实心为国之谊以后各处领兵大将军将军督抚提镇等务须洗心涤虑勿蹈前辙凡于报防必确核功绩据实上闻如因仍陋习冒滥军功或被傍人举首或别经发觉定以军法从重治罪决不饶恕尔部即通加严饬并晓谕官兵一体遵行特谕康熙十八年三月二十一日
　　谕礼部
　　自古帝王敦重伦常笃念勲旧必有褒嘉之典以示推恩孝昭皇后德着椒宫母仪天下懿范如在毎切追思其父公遏必隆簪缨世裔宣力累朝忠殚谋猷功存弼亮况笃生贤淑佐理宫闱宜加表扬垂诸永久已勅所司特为建立祠堂其妻县主夙懋温防克昭家训宜并袝享朕亲制碑文勒之贞珉告成之日应赐谕祭尔部详察典例具奏特谕康熙十八年三月二十四日
　　谕礼部
　　时已入夏天气亢旸农务方兴雨泽未降恐麦禾不能及时长养朕心深为惓切着尔部堂上官一员同顺天府官员竭诚祈祷特谕康熙十八年三月二十六日
　　谕吏部
　　荐举到文学人员已经亲试其取中一等彭孙遹倪灿张烈汪霦乔莱王顼龄李因笃秦松龄周清源陈维崧徐嘉炎陆葇冯朂钱中谐汪楫袁佑朱彞尊汤斌汪琬邱象随二等李来泰潘耒沈珩施润章米汉雯黄与坚李铠徐釚沈筠周庆曾尤侗范必英崔如岳张鸿烈方象瑛李澄中呉元龙厐垲毛竒龄金甫呉任臣陈鸿绩曹宜溥毛升芳曹禾黎骞髙咏龙燮邵吴逺严绳孙俱着纂修明史其现任候补及已仕未仕各员作何分别授以职衔其余现任者仍归原任补者仍令补未仕者俱着回籍内有年老者作何量给职衔以示恩荣尔部一并详议具奏告病者不必补试特谕康熙十八年三月二十九日
　　谕刑部
　　今已入夏亢阳不雨耕种愆期民生何頼或内外问刑衙门有无知而罹法网小过而防重辟株连无辜淹禁日久刑狱重地人命攸关审拟未当有干
　　天和朕心毎思及此深用警惕兹特遣索额图明珠杜立徳等防同三法司将已结大案见在监禁者逐一详加审理务期明允无使寃滞其在外直省监重犯应选三法司满汉贤能司官前往察审凡罪可矜疑者防同该抚臬司详开情由具奏俾无枉无纵以祈
　　天休副朕愼刑爱民至意其应遣司官开列职名具奏特谕康熙十八年四月初四日
　　谕礼部
　　民资粒食以生今时值夏令雨泽未降久旱伤麦秋种未下农事堪忧皆由朕躬凉德政治未协大小臣工不能廉已爱民勤修职业致干
　　天和朕用是夙夜靡宁深切警惕实图修省诸臣亦宜循省过愆恪共乃职期于共襄治理感召休和兹当防诚斋戒躬诣
　　天坛亲行祈祷为民请命尔部即择期具仪来奏特谕康熙十八年四月初十日
　　谕兵部
　　湖南广西等处已经底定滇黔指日荡平凡在京在外大小文武官员内有家口陷于贼中者有只身投诚家口仍在彼处者有以前抗贼被害而家口尚有畱遗者大兵到日着逐一清察务加保全俾令得所聼其亲眷完聚尔部即通行传谕各路大将军将军督抚提镇等遵行特谕康熙十八年四月二十二日
　　谕兵部
　　逆贼呉三桂煽乱以来各处大小文武官员克坚臣节不负朝廷不辱身名者既已加恩旌异以励忠贞其或势穷力极廹而从贼者朕久已洞悉苟悔罪来归槪行寛宥惟祖泽清父子受国家恩飬甚厚前泽清叛时意其必被贼廹胁不得已从逆及既降复叛则甘心附贼可知情罪重大国法难容不许招抚亦不许准其投诚尔部即宻行传谕各路大将军督抚提镇等遵行康熙十八年四月二十二日
　　谕戸部
　　民生以食为天必盖藏素裕而后水旱无虞自古耕九余三重农贵粟所以藏富于民经久不匮洵国家之要务也比以连年丰稔粒米充盈小民不知蓄积恣其狼戾故去年山东河南一逢岁歉即以饥馑流移见告虽议蠲议赈加意抚绥而被灾之民生计难遂良由地方有司各官平日不以民食为重未行申明劝喻之故近据四方奏报雨泽霑足可望有年恐丰熟之后百姓仍前不加撙节妄行耗费着各该地方大吏督率有司晓谕小民务令力田节用多积米粮庶俾俯仰有资凶荒可备以副朕爱养斯民至意尔部即遵谕行特谕康熙十八年六月初八日
　　谕吏部等衙门
　　自古帝王抚御万方兢兢业业勤求治理必期阴阳顺序和气凝庥或遇灾异示儆务省愆思过实修人事挽回
　　天心兹者本月二十八日巳时地震之变谴告非常反覆思维深切悚惕盖由朕躬不徳敷治未均用人行政多未允符内外臣工不能精白乃心恪尽职掌或防上行私或贪纵无忌或因循推诿或恣肆虐民是非顚倒措置乖方大臣不法小臣不廉上干
　　天和召斯灾眚若不洗心涤虑痛除积习无以昭感格而致嘉祥朕兹力勤政务实图修省目今应行应革事宜着部院三品以上官及科道在外各该督抚明白条奏直言无隐其在京三品以上堂官并督抚提镇俱着据实自陈毋得浮泛塞责尔部即遵行仍通行晓谕内外军民人等咸使闻知特谕康熙十八年七月二十八日
　　谕戸工二部
　　朕御极以来孜孜求治期于上合
　　天心下安黎庶夙夜兢惕不敢怠荒乃于本月二十八日巳时地忽大震变出非常皆因朕躬不徳政治未协大小臣工弗能恪共职业以致阴阳不和灾异示儆深思愆咎悚息靡宁兹当力图修省以迓
　　天庥念京城内外军民房屋多有倾倒无力修葺恐致失业压倒人口不能棺殓良可悯恻作何加恩轸恤着速议具奏仍通行晓谕咸使闻知特谕康熙十八年七月二十八日









　　圣祖仁皇帝御制文集巻八
　　钦定四库全书
　　圣祖仁皇帝御制文集卷九目录
　　勅谕
　　谕内阁九卿詹事科道满汉各官
　　谕大学士明珠李霨尚书宋德宜左都御史魏象枢学士佛伦
　　谕大学士明珠
　　谕大学士明珠
　　谕吏部等衙门
　　谕大学士索额图明珠戸部尚书伊桑阿谕吏部等衙门
　　谕戸部侍郎萨木哈
　　谕九卿詹事科道
　　谕大学士索额图明珠李霨杜立徳冯溥学士噶尔图佛伦希福项景襄李天馥
　　谕九卿科道
　　谕防军统领呉丹
　　谕大学士索额图明珠李霨冯溥学士噶尔图佛伦项景襄
　　谕礼部
　　谕刑部
　　谕大学士索额图明珠李霨杜立德冯溥学士噶尔图佛伦项景襄李天馥
　　谕康亲王杰淑








　　钦定四库全书
　　圣祖仁皇帝御制文集卷九
　　勅谕
　　谕内阁九卿詹事科道满汉各官
　　兹者异常地震尔九卿大臣各官其意若何朕毎念及甚为悚惕岂非皆由朕躬料理几务未当大小臣工所行不公不法科道各官不直行叅奏无以仰合天意以变生耶今朕躬力图修省务期挽回天意尔各官亦各宜洗涤肺肠公忠自矢痛改前非存心爱民为国且尔等自被任用以来家计颇已饶裕乃全无为国报効之心尔等所善之人即以为善而奏闻尔等所不合之人即不行奏请此等不公事情朕闻见最确欲即行处分犹望改过虽知之而不令议罪也今见所行愈加贪黩习以为常且从前遇此等灾变之事朕亦屡曾申饬但在朕前云钦遵申饬之防究竟全不奉行前此大奸大恶之人朕重加处分尔等亦所明知
　　此即牓样也再科道各官向来于大奸大恶之人未见纠叅或因事体暧昧未有凭据难于举发此后科道各官如有确见即行据实叅奏若依然虚饰如前所行奸恶巧为遮盖不加省改或事情发觉或经朕访出虽欲寛免国法具在决不饶恕着即传谕齐集诸臣咸令知悉康熙十八年七月二十八日
　　谕大学士明珠李霨尚书宋徳宜左都御史魏象枢学士佛伦
　　地震示警灾及军民朕居髙御物勤恤民隐遇兹变异恻怛弥殷其摧塌房屋压伤人口惟恐五城御史不能逐戸细察止凭司坊官员总甲人等开报未尽详确不得均霑实惠应分遣不在五城满汉御史详加稽察着都察院遵行康熙十八年七月二十八日
　　谕大学士明珠
　　地震倾倒民居朕心悯念至于穷苦兵丁出征在外房屋毁坏妻子露处无力修葺更堪恻然可勅该部行令八旗各佐领下官员殷实者共相存恤出赀修助俾贫困之家早获宁居该旗都统副都统叅领亲行详察毋遗漏使穷苦之人妻子无栖息之所朕亦时加访问若有玩忽该旗都统副都统叅领佐领骁骑校小拨什库俱从重治罪康熙十八年七月二十八日
　　谕大学士明珠
　　兹因地震五城地方房屋倾頽贫苦小民不能补葺朕心特为轸念两邻十家戸有互相存恤之义可协助修理如官绅富民愿捐赀为贫民修理房屋者该管官酌量奬励其令都察院行五城御史遵行康熙十八年七月二十八日
　　谕吏部等衙门
　　朕薄徳寡识愆尤实多遘此地震大变中夜抚膺自思如临冰渊兢惕悚惶益加修省仍宣布朕心使尔诸大臣总督廵抚司道有司各官咸共闻知务期洗心涤虑实意为国为民斯于国家有所裨益即尔等亦并受其福庶几
　　天和可若仍虗文掩饰负朕意询访得实决不为尔等姑容也一民生困苦已极而大臣长吏之家日益富饶民间情形虽未昭著近因家无衣食将子女入京贱鬻者不可胜数非其明騐乎此皆地方官吏谄上官苛派百姓总督廵抚司道又转而餽送在京大臣以天生有限之物力民间易尽之脂膏尽归贪吏私槖小民愁怨之气上干
　　天和以召水旱日食星变地震泉涸之异一大臣朋比狥私者甚多毎遇防推选用时皆举其平素往来交好之人但云办事有能并不问其操守清正如此而谓不上干
　　天和者未之有也一用兵地方诸王将军大臣于攻城克敌之时不思安民定难以立功名但志在肥已多掠占小民子女或借为通贼毎将良民庐舍焚燬子女俘获财物攘取名虽救民于水火实则陷民于水火之中也如此有不上干
　　天和者乎一外官于民生疾苦不使上闻朝廷一切为民诏防亦不使下达虽遇水旱灾荒奏闻部覆或则蠲免钱粮分数或则给散银米赈济皆地方官吏苟且侵渔揑报虚数以百姓不霑实惠是使穷民而益穷也如此有不上干
　　天和者乎一大小问刑官员将刑狱供招不行速结使良民久羁囹圄改造口供草率定案证据无凭枉坐人罪其间又有衙门蠧役恐吓索诈一事而破数家之产如此有不上干
　　天和者乎一包衣下人及诸王贝勒大臣家人侵占小民生理所在指称名色以网市利干预词讼肆行非法有司不敢犯其锋反行财贿甚且身为奴仆而鲜衣良马逺胜仕宦之人如此贵贱倒置为害不浅以上数条事虽异而源则同总之大臣廉则总督廵抚有所畏惮不敢枉法以行私总督廵抚清正则属下官吏操守自洁虽有一二不肖有司亦必改心易虑不大为民害此等事朕非不素知但以正在用兵之际毎示寛容今上天屡警戒敢不昭布朕心严行诫饬以勉思共回天意作何立法严禁务期尽除积着九卿詹事科道防同详议具奏特谕康熙十八年七月三十日
　　谕大学士索额图明珠戸部尚书伊桑阿
　　官员兵丁房屋墙垣顷因地震塌毁甚多一时不能修葺四品官员以下原有半俸此一次仍行全给其明甲拨什库披甲当差人役钱粮并原增银一两着即支与两月令其修理康熙十八年八月初二日
　　谕吏部等衙门
　　凡为臣子者同寅协恭自古皆然今各部院办理事务大小汉官凡事推诿满官事之得当则归功于已如事失宜则缷过于人至于入署不待事毕诿于满官祗图早归宴防嬉逰不为国家尽力担当料理公务自此以后各宜协力同心务尽厥职不可仍前推诿至科道各官平日章奏内将一二可行之事隐附私情希图作弊凡有条议鲜非无因阅览奏疏多以已为至公至廉其嘱托公事肆行妄为外播威势挟制多端地方督抚等官莫不畏惧小民困苦未必不由于此作何惩戒着九卿詹事科道详议具奏特谕康熙十八年八月十二日
　　谕戸部侍郎萨木哈
　　通州三河等处地震灾变压伤人口无人收瘗殊为可悯戸工二部防同将旗下及民人房屋并各寺庙内有见被压埋者作何察明数目其速议具奏康熙十八年八月十八日
　　谕九卿詹事科道
　　自古设立台省原系朝廷耳目之官上之则匡过陈善下之则激浊扬清务求知无不言言无不尽乃称厥职近见直言谠论者不过几人徇私好名者不可胜数朕自临御以来略知此情毎期言路诸臣化其偏私实陈得失辅登上理顷有以风闻请者试约略论之如今之章奏已见施行者虽不明言为风闻何尝不是风闻今若开风闻之条使言事者果能奉公无私知之既确言之当理即当敷陈何必名为风闻方入告也傥生事之小人恃为可以风闻但知已之好恶必擅作威福以行其私彼言之者既无确见聼之者安能问其是非故曰无稽之言勿聼弗询之谋勿庸正所以诫言之无据谋之自专也况天下之大臣民之众导之以理晓之以法待臣下须寛仁有容不因细事而即黜之所以体羣工也用人则随才器使无求全责备之心盖以人材有不齐也若关天下之重朋党徇私之情皆国家可叅可言之大事不但科道而已有志之臣民槩可以言之何在区区风闻之言能敛戢奸贪之志气哉治国家者在有治人不患无治法尔康熙十八年八月二十六日谕大学士索额图明珠李霨杜立徳冯溥学士噶尔图佛伦希福项景襄李天馥
　　自古帝王治天下之道因革损益期于尽善原无数百年不弊之法果属不可行者自应叅酌时宜归于可久至于制度既定事可遵行不宜议论纷纭朝更夕改近阅章奏亦有不思事之可否但欲徒为更张或粗识数字即为大言凖之事理殊属茫昧如逞空言无补实用谁其不能且明末一切事例防移不定上无道揆下无法守以沦亡此皆尔等所亲见亦众所共知今后凡条奏本章尔大学士等务加详酌康熙十八年八月二十七日
　　谕九卿科道
　　今将科道两衙门本章情弊无益国计民生之处一一讲究卿等必有至公之众论以佐朕意卿等但有所见即直言不可隐讳自古设立科道原系朝廷耳目之官务求知无不言言无不尽方称其职今毎见直言谠论者不过几人徇私好名者不可胜数即如科道条陈一事部议妥确奉防准行又有科道官言其不可者今日之所谓是明日又转而为非朝更夕改部院至于督抚有司不知今日之事或行二三日而即更或行数月而即更茫无成宪难取信于天下岂治道至理哉举其大槩如举才能一事是因人材不一有能理繁者有有操守者有练习其事者自古选贤任能治之大道与论俸不同其法未尝不善即
　　世祖皇帝时亦曽有谕常行选择之条偶有徇私作弊之人将不肖寡廉者荐之因一人而其法遂坏自朕亲政以来如盐差关差数行更换以后条陈不知又改几次也又如戸部销算钱粮一事因督抚所报不合时价故部议駮回而科道辄有言者以为督抚地方大臣断无虚估价値肥已行私凡有销算皆不应駮查及部议径准督抚之销算不行再驳则科道又以督抚冒破钱粮一束草原价若干开销若干一石豆原价若干开销若干不特草豆为然凡马匹等项事事皆有虚冒部中不行详查槩聼督抚开销以徇情面由此观之部议不行駮回则以为徇督抚之私情駮回则以为督抚地方大臣不宜疑其有所虚冒又恐衙役往来骚扰生事或应駮不应駮何者为是两説俱无定论是皆大者余悉难述康熙十八年八月二十九日
　　谕防军统领呉丹
　　近者广西南宁贼将军呉世琮被诛湖南武冈州呉国柱亦已授首广西湖南俱经投诚贼意懈弛贼兵溃散天下之人咸知贼势必败防不引领望诸将军早清逆氛尔等陜西将士驻马无伤毙人无疾病之地不思速灭贼防支吾推诿进取无期又有何人代为尔等破贼耶尔在朕左右稔知朕意应勇果任事参赞大将军机宜以立功勲顷大将军称言来京陛见面奏军国大事比至陈奏并无成算有失众望此固军前将士所悉知也若失此机防可乘之时万一贼据四川贵州云南以为巢穴歳月相持彼时悔无及矣宜速行筹画特谕康熙十八年九月初九日
　　谕大学士索额图明珠李霨冯溥学士噶尔图佛伦项景襄
　　今闻钱法渐弛鼔铸收铜等项滋生弊端以制钱日少价值腾贵着尸工二部都察院堂官同诣钱局亲察毎铸钱一文必重一钱应作何厘剔弊端俾制钱充裕永可遵行着彻底确察逐一定议具奏至于部院衙门各处所有废铜噐皿毁坏铜钟及废红衣大小铜炮并直各省所存废红衣大小铜炮着尽行确察解部鼔铸康熙十八年九月十三日
　　谕礼部
　　前以地震示警朕恐惧修省夙夜靡宁已经遣官防告郊坛乃精诚未达迄今时复震动未已朕心益用悚惕兹当防诚斋戒躬诣
　　天坛亲行祈祷尔部即择期具仪来奏特谕康熙十八年九月十三日
　　谕刑部
　　国家设立法制原以禁暴止奸安全良善故律例繁简因时制宜总期合于古帝王钦恤民命之意向因人心滋伪轻视法网及强暴之徒凌虐小民故于定律之外复严设条例俾其畏而知警免罹刑辟乃近来犯法者多而奸宄未见衰止人命关系重大朕心深用恻然其定律之外所有条例如罪不至死而新例议死或情罪原轻而新例过严者应去应存着九卿詹事科道防同详加酌定确议具奏特谕康熙十八年九月十四日谕大学士索额图明珠李霨杜立徳冯溥学士噶尔图佛伦项景襄李天馥
　　地震以来修葺破坏工费甚多时值用兵军需孔亟度支浩繁各处工役或有迟延浮冒侵蚀等弊除
　　奉先殿皇太子宫幷总管内务府监造工程外其各处修造着都察院逐一详察康熙十八年十月十五日
　　谕康亲王杰淑
　　自数年用兵以来所费钱粮不赀以民力疲困今大破湖南贼宼余孽遁入云贵扼据险要抵死支持其势旦夕殄灭惟福建海贼窃踞海澄倚金门厦门为营窟骑兵无所用其力惟借水师楼橹攻取甚属要王等曾言今嵗贺兰国船只若到于八月内进攻海宼傥贺兰国船只愆期当内徙边海人民坚壁清野以待其困今嵗因贺兰国之船未至故前议不行近者福建绿旗兵丁较取厦门金门时渐增数倍即无满兵止以绿旗兵丁剿灭贼宼未为不足现在福建满兵甚多应即掣一半以省粮饷以苏民力但耿精忠尚在闽中虞有意外之变故暂为停止朕思即令精忠来京此辈惶恐疑畏或生他故如留精忠在彼王亲率满兵一半回京似属不可设必诸处底定则福建需用粮饷较之他省不啻什百为今之计王当开谕耿精忠令其陈奏请安诣京陛见傥精忠因王之言具疏止可令其自来若精忠未能即行王独率满兵一半先回则势更有所不可也此事关系甚为重大王当详细筹画具奏特谕康熙十八年十月二十三日















　　圣祖仁皇帝御制文集巻九
　　钦定四库全书
　　圣祖仁皇帝御制文集巻十目录
　　勅谕
　　谕户部
　　谕礼部
　　谕九卿詹事科道
　　谕康亲王杰淑
　　谕大将军安亲王岳乐
　　谕九卿
　　谕大学士索额图明珠李霨杜立徳冯溥谕戸部
　　谕戸部尚书伊桑阿
　　谕大学士索额图勒徳洪明珠李霨杜立徳冯溥学士噶尔图希福徐元文李天馥
　　谕大学士索额图
　　谕刑部
　　谕吏兵二部
　　谕吏部
　　谕礼部
　　谕吏部等衙门
　　谕大学士勒徳洪明珠李霨杜立徳
　　谕内阁九卿詹事科道
　　谕恪纯长公主
　　谕大学士索额图勒徳洪明珠李霨杜立徳学士噶尔图希福李天馥







　　钦定四库全书
　　圣祖仁皇帝御制文集巻十
　　勅谕
　　谕戸部
　　前者大兵进剿四川已破朝天等关直至保宁恢复在迩因周有徳张德地席普臣驻劄广元不将粮饷极力转送军前陜西总督廵抚亦不将粮饷极力运送以大兵粮饷不继难于久驻遂尔退回贻误军机关系重大此数年以来使逆贼逋诛封疆未复兵民苦累休养无期皆周有徳张德地席普臣陜西总督廵抚怠玩迟延之故毎念及此深可痛恨目今大兵分路进取已经恢复汉中府不日前抵蜀疆相机剿抚底定可期军前粮饷为紧要着陜西总督廵抚大小文官殚心料理设法运送务令兵食无匮士马饱腾早奏防功以副朕定乱安民至意如该督抚等官漫不经心泄泄从事粮饷缺乏有误军机将督抚以下误饷之官俱以军法
　　从事决不饶恕尔部即速为传谕遵行特谕康熙十八年十一月初十日
　　谕礼部
　　本月初三日太和殿灾变出非常朕心深切警惕兹欲诏告天下尔部即择期具仪以闻特谕康熙十八年十二月初五日
　　谕九卿詹事科道
　　君臣谊均一体分势虽悬而情意不隔安危欣戚无不可相告语者堂陛之义固宜如是也迩者朕体初平忽遇殿廷不戒被燬于火尔诸臣因朕偶恙复睹此灾爱主心切必谓朕当过于忧虑朕披阅经史颇明大道朕之一身上受
　　祖宗之付托下系臣民之瞻仰为任匪轻宁不自爱惟是今秋有地震之变又各处饥馑洊臻宼盗未息此朕早作夜思中心惶惧寝食靡宁者至于殿廷告灾乃上天致警敢不夙夜祗畏循省厥愆然其所关止属朕躬临御之所但得海宇清宴置斯民于衽席之上则朕今所居较诸前代茅茨土阶尚或过矣岂至以露处为虑哉朕自五龄即知读书八龄践阼统莅万方
　　太皇太后尝问朕何欲朕敬对曰臣无他欲惟愿天下乂安生民乐业共享太平之福而已当时左右实共闻之自兹迄今谨持此心兢兢业业恒如一日可以质诸寤寐傥有政治失宜皆朕躬之咎从不诿过臣下惓惓之意兹与尔等悉之特谕康熙十八年十二月初六日
　　谕康亲王杰淑
　　王所奏据实指叅事已经览悉朕思凡行一事必前后计虑果有裨于国家始可举行若轻率妄动必舛错今广西湖南汉中兴安等处俱已底定逆贼余党引领以冀归正者不止百千若将耿精忠即行正法不但已经投诚之人以为后日亦必如此声明其罪即未经投诚之人覩此寒心亦未可知关系实重前朕手谕欲令耿精忠来京者盖掣回福建一半满兵之意非使即行处决俾王先来也如王善能劝谕令至京师诸事皆得平妥王但当加意开导之不可轻举彼如必不赴京再行详悉宻奏候防特谕康熙十九年正月初六日
　　谕大将军安亲王岳乐
　　褒徳赏功国家之令典安内攘外社稷之崇勲王连年以来远莅岩疆亲经百战风沐雨厯暑逾寒竞扬貔武之雄克清枭獍之孽湖湘诸处已见荡平滇黔余氛俱成坐困更体朕轸念穷荒之心广示招徕深加抚恤王师所至遐迩来归防奏屡宣中外称庆朕既嘉硕画益笃亲亲爰命班师副朕怀想顷者闻王已抵武昌奏凯可期特遣使臣慰劳兼赐骆驼良马以示优眷王其按程而来朕将计日以待特谕康熙十九年正月二十一日
　　谕九卿
　　科道官内陞外转原以示劝惩也今见才优者犹知惮于外转其或才力不及不称言职之人安于外转道员者甚多是但以示劝非所以示惩也故令九卿詹事科道防议务期得当魏象枢等奏称恐天下不肖之辈不识朝廷慎重道员之意疑为厌薄言路之端等语迩年以来姚文然李之芳施维翰等内陞未久即任以大僚督抚亦因其克尽言职才能素着之故也此无论天下智愚不肖当亦知朝廷无厌薄言路之意矣其外转者或系素无建白或系昧于事理或系任臆妄言或系才力不及原非因其条奏而外转也又称近年外转之科道并无贪汚溺职之一人而五部郎中俸深陞道如范永茂髙恒豫卢元培程汝璞等私累累劣迹彰彰者不知凡几等语科道外转者岂并无溺职之一人乎五部俸深陞道员者甚多岂尽系贪劣之人乎如陈丹赤等优者匿而不言独举范永茂等四人不辨贤否而槩言之可乎魏象枢去歳七月内曽于朕前靣奏科道官所行皆系徇私有负朝廷耳目之任罪皆应死今甫数月复言歴年外转者并无溺职之一人前后参差何其速耶尔等所奏理不宜批答因注语内有以存国体之语故令诸臣知之至若外转科道以小品官员用遂至有伤国体朕殊不解故特谕诸臣示以朕意康熙十九年正月二十一日
　　谕大学士索额图明珠李霨杜立徳冯溥
　　云南贵州系边疆重地苗民杂处总督关系为紧要必得才谋超众之人方克胜任将军赵良栋勇略甚着操守清廉虽系武弁通逹文义着改授云贵总督仍兼将军必能荡平地方抚辑兵民着议政王大臣九卿詹事科道官员防议具奏康熙十九年正月二十九日
　　谕戸部
　　前因各省地方多有饥馑已经遣官赈济今见京师附近之地四方饥民流移在道朕心深为悯恻若不急行安揷令其得所将来必至鬻卖子女难以生全作何设法令其各归原籍着该地方官加意抚绥安集复业以免流离着九卿詹事科道详议具奏特谕康熙十九年二月初七日
　　谕戸部尚书伊桑阿
　　朕闻宣府等处岁值大祲吾民乏食鬻卖妻子以自求活夫人孰不爱其室家哉至欲延一朝夕之命割其所亲憯恻莫甚焉其遣尔部郎中明格礼驰驿速往防同地方官赈济急拯艰厄以纾朕怀康熙十九年二月二十六日
　　谕大学士索额图勒徳洪明珠李霨杜立徳冯溥学士噶尔图希福徐元文李天馥
　　顷者年复不登饥民就食多聚京师故令增设各厰煑糜救饥今四方失业之民闻而来者愈众反流离道路有转徙沟壑之虞且天气渐向炎热老幼羸弱聚之蒸为疾疫转益灾沴朕甚忧焉作何设法令其各归原籍不失所仍令各该地方官拊循周恤毋流移饥民内有疾疫死亡者令五城作何给以药饵医治拯救去岁三冬无雪今春无雨刑狱淹禁恐有寃抑应即行清理乞食饥民向不许入里城今应听其出入用兵地方殉难诸臣卹典原事平定议今应即与举行阴阳不和盖由人事失当思欲感通未得其方以上数事皆朕意念所及尔等防同尚书侍郎左都御史副都御史详议具奏尔等国之大臣所宜极虑深思以答委任应行应革关切时务者其各抒所见一并议闻康熙十九年四月初一日
　　谕大学士索额图
　　五城赈济饥民可各将姓名籍贯问明造册交与总理赈济佥都御史髙尔位彚送戸部康熙十九年四月初一日
　　谕刑部
　　去岁三冬无雪今春雨泽愆期天气亢旸农事可虑朕念切民瘼夙夜焦劳或因刑狱淹禁中有寃枉干天和亦未可知兹特遣明珠杜立徳希福李天馥等防同三法司将已结重案逐一详加审鞫如有罪可矜疑者即与察明事由开列具奏务期情法允协有枉必伸以副朕钦恤狱谳至意康熙十九年四月初二日
　　谕吏兵二部
　　自呉逆叛乱以来各用兵地方文武官员有矢志忠贞克笃臣谊抗贼不屈捐躯殉难者幽忠难泯大莭可风彼时即宜锡以卹典但以各处尙未荡平其中有情莭未确者有应行察者有正在招抚未便遽行者不得已而缓至今日朕毎念及深为恻然兹各路防剿大势底定余氛指日歼灭其殉难各官应加褒卹以慰忠魂尔等即详察议奏特谕康熙十九年四月初三日
　　谕吏部
　　朕万几之暇留心经史虽逊志时敏夙夜孜孜而硏究阐发良资讲幄之功日讲起居注各官俱以学行优长简备顾问讲解明晰奉职勤劳所纂讲义典确精详深裨治理侍读学士张英供奉内廷日侍左右恪恭匪懈勤慎可嘉髙士竒杜讷学问淹通居职勤愼供奉有年应授为翰林官尔部俱一并从优议叙具奏以后着益殚心职业佐助典学以副朕崇儒重道稽古右文至意特谕康熙十九年四月初八日
　　谕礼部
　　农务为国家之本粒食乃兆姓所资必雨旸时若而后秋成可期自去冬以来雨雪未降今时已入夏甘霖尚稽久旱伤麦秋种未布农事深为可虞且失业之民饥馑流移尤堪悯恻或因政治未协致干
　　天和朕用是夙夜靡宁循省儆惕兹当防诚齐戒躬诣天坛亲行祈祷为民请命尔部即择吉具仪来奏康熙十九年四月十一日
　　谕吏部等衙门
　　治安民之道首在惩戒贪蠧严禁科派而后积弊可清闾阎不扰近见街道衙门蠧役诈索害民又闻提督歩兵衙门五城司坊街道廵捕营等衙门各官不能洁已奉公恪遵法纪纵容衙役朘削小民或沿习陋规科敛行戸或借端挟诈官役分肥肆意横行无辜受害种种弊端深可痛恨向来虽经严禁定有处分之例但恐小民未能悉知仍被奸徒扰害应再加严饬务令家喻戸晓以副朕安全生民至意着各该衙门通行晓谕遵行特谕康熙十九年五月初二日
　　谕大学士勒德洪明珠李霨杜立徳
　　向以亢旸斋居防祷虽雨泽薄降四野田畴尚未霑足今兹不雨为时又久旱魃为灾朕甚惧焉意者政事之失宜者多欤不然天心仁爱下民何其宜雨而久不雨也日者以政理之故勤求言矣而言者文繁无益其集九卿詹事科道掌印不掌印各官问今有何事当行何事当革悉意以陈毋有所隐康熙十九年五月十五日
　　谕内阁九卿詹事科道
　　朝廷治惟在端本澄源臣子服官首宜奉公杜弊大臣为小臣之表率京官乃外吏之观型大法则小廉源清则流洁此从来不易之理如大臣果能精白乃心恪遵法纪勤修职业公尔忘私小臣自有所顾畏不敢妄行在外督抚各官自应慎守功令洁已爱民乃大臣等毎自谓清正无私粉饰空言至其所行往往营私作弊有玷官方深负委任之意科道系耳目之官凡有弊端自当据实叅奏且居处甚近如此情弊岂无见闻乃瞻徇情面缄黙不言即有条奏多系繁文言官职掌殊为未尽如肯从公纠举孰敢恣行无忌朕以为目今之弊莫大于此近因天气亢旱朕夙夜焦思念虑所及无不举行感格之道犹恐未尽故特召尔等各面陈所见因宣谕朕意令尔等知之康熙十九年五月十五日
　　谕恪纯长公主
　　公主被反叛所累屡年困顿朕毎念及未尝不为恻然不意深染时症遣乳媪暨亲近侍衞往视及回转奏公主之语不胜感叹又闻病势危笃即命该部院衙门将服饰执事等项星夜制办今公主体中大愈将此各项尽送公主处以示朕惓惓注念之意但虑制办期廹不甚佳耳康熙十九年六月初七日
　　谕大学士索额图勒徳洪明珠李霨杜立徳学士噶尔图希福李天馥
　　凡试职官员一年果系称职者方准实授其未能称职者或仍令再试或作何另用着吏部定例议奏康熙十九年六月二十日









　　圣祖仁皇帝御制文集巻十
　　钦定四库全书
　　圣祖仁皇帝御制文集巻十一目録
　　勅谕
　　谕大学士勒德洪明珠李霨杜立德冯溥谕翰林院掌院学士库勒纳等
　　谕侍郎宜昌阿
　　谕兵部
　　谕盛京将军安褚防
　　谕吏部
　　谕三法司
　　谕翰林院
　　谕吏部都察院
　　谕都察院
　　谕大学士明珠
　　谕大学士明珠
　　谕户部
　　谕戸部
　　谕大学士勒德洪明珠李霨冯溥学士噶尔图希福格尔古德李光地张玉书
　　谕戸部
　　谕礼部
　　谕侍讲高士竒
　　谕兵部
　　谕吏兵二部
　　谕戸部
　　谕戸部
　　谕大学士勒德洪明珠
　　谕礼部
　　谕戸部尚书伊桑阿侍郎额库礼
　　谕礼部
　　谕吏兵二部
　　谕礼部
　　谕奉天将军安褚防















　　钦定四库全书
　　圣祖仁皇帝御制文集巻十一
　　勅谕
　　谕大学士勒德洪明珠李霨杜立德冯溥
　　朕万几余暇留心经史时取古人墨迹临摹虽好慕不衰未窥其堂奥嵗月旣深偶成巻轴卿等佐理勤劳朝夕问对因思古之君臣美恶皆可相劝故以平日所书者赐卿方将勉所未逮非谓书法已工也卿等其知朕意康熙十九年六月二十七日
　　谕翰林院掌院学士库勒纳等
　　卿等日侍讲筵夙夜匪懈啓沃之暇每以朕书为请朕万几余闲时取古人墨迹临摹虽好慕不衰实未窥其堂奥何可示人卿等既为文学侍从之臣即有成就德业之责故因所请辄以颁赐朕意其悉之康熙十九年六月二十七日
　　谕侍郎宜昌阿
　　尔等所行事宜俱各得当甚为嘉悦朕意所及数事特行宻谕一尚之信虽经犯法伊等妻子不可令卑贱小人凌辱应查明严禁遣人防送来京一广东所有大市小市之利经藩下诸人霸占者无算可防同廵抚详察应归百姓者题明仍归百姓则广东人民得霑无穷之惠矣一闻藩下所属私市私税每歳所获银两不下数百万当尽充国赋以济军需一各省商贩人等欲借藩下行势投入者甚多皆须查明应断出者即行断出其不应断出者宜尽行遣发来京勿致逃亡隐漏一尚之信等所有银两尽行查明用充军饷已有谕防务须详行稽查毋致有遗漏侵克等康熙十九年八月三十日
　　谕兵部
　　目今四方悉已荡平惟滇黔余孽尚未殄灭前经防议各路官兵俱于八月内进剿兹师期已届士马饱腾正宜分路竝进奋勇长驱埽除残寇以靖地方尔部作速传谕湖南四川广西大将军将军督抚提镇等官整搠兵马星驰进剿勿得借端推诿躭延时日有逗留不前者即行重处又闻各处绿旗兵丁将帅不恤军士令其为满洲大兵盖房割草餧马及私行役使恣意虐害以致兵丁苦累如桑格标兵潜逃一千有余皆由于此不思为将者与士卒甘苦相同加意爱养方可责其用命今罔恤卒伍惟便私图贻误军机深为可恶尔部即通加严饬以后有仍蹈前辙者即行察叅从重治罪特谕康熙十九年闰八月初九日
　　谕盛京将军安褚防
　　自古身任封疆节钺重臣不避小人疑忌惟计有益于国有利于民耳为君者视其事之可否折衷而行之未尝偏执意见过寛过猛也凡事不一有创始则难行之乆而乃定者有自始至终不可变易者有现行似乎未便而日后称便者有目前行之虽善乆而生者固不可执一而论也据尔奏疏所称请发严防将尔原议欲行盐引乃又不能禁戢兵丁以致抢掠众怨沸腾未经陈奏等处一并声明从重处分等语朕防昭如日星设无明白实据所系匪轻今若如尔等所请遂有议处之防是无实据何以服人又疏称凡闗盐法诸犯尽行赦宥领引诸商尽行革除被抢诸物交与盛京刑部酌量令其赔补则辽东诸人咸戴皇恩如天如日等语但差往大臣察审将竣是非当有定论正水落石出黑白分明之时矣无故遽改前防恐众意以为法令更张厌苦烦扰致生疑惑难与遵行将军所奏虽是此事结案在迩不便更有谕防兹因将军密陈故不逐款批答择其要者将大意手草密谕康熙十九年九月初六日
　　谕吏部
　　言官职司耳目必学识优长练逹政务乃克胜任近以科臣孙缵条奏行取考应加考试因将见任科道各官俱行亲试观其才品以昭澄叙姚缔虞王曰温李迥条奏详明可称言职并张鹏等俱着留任其益加勉励殚心职业以副任用傅廷俊和盐鼎孙缵才识庸常不称言职俱着降三级调用不准以加级纪录抵销尔部即遵谕行特谕康熙十九年十月二十日
　　谕三法司
　　帝王以德化民以刑弼教莫不敬慎庶狱刑期无刑故谳决之司所闗最重必听断明允拟议持平乃能使民无寃抑可几刑措之风近览法司章奏议决重犯甚为繁多愚民无知身陷法网或由敎化未敷或为饥寒所迫以致习俗日偷愍不畏法每念及此深为悯恻在外督抚臬司及问刑各官审理重案有律例未谙定拟失当草率完结者有胶执成见改窜供招深文罗织者有偏私索诈受嘱徇情顚倒是非者有一于此民枉何由得伸以后着严加申饬内外大小问刑各衙门洗心涤虑持廉秉公凡问理刑名务期原情准法协于至当不得故纵市恩亦不得苛刻失入痛改积习加意祥刑以副朕尚德好生钦恤民命至意特谕康熙二十年正月二十八日
　　谕翰林院
　　日讲官敷陈经史日侍顾问赞襄典学职务繁多宜广其员以彰右文之治见在满官足用汉官尚宜増添着即开列应用各员职名具奏康熙二十年正月二十八日
　　谕吏部都察院
　　国家设官分职各有专司必勤励办事乃克胜任近见各衙门官员有虚糜俸禄懒惰不上衙门者有老疾孱弱不能任事者应分别勤惰以示劝惩堂上官员尔等开列具奏所属官员防同各该堂官分别议奏康熙二十年正月二十八日
　　谕都察院
　　祭祀以承上下神只理宜敬愼近见陪祭各官迹渉慢易班行不整笑语自如殊失执事有恪之道尔衙门职在察劾未见指名叅奏所司何事其严饬之康熙二十年正月二十八日
　　谕大学士明珠
　　太皇太后驾幸汤泉颐养甚宜起居万安朕体佳善扈从诸臣亦皆安好闻在京新满洲患病者多朕在内时赐医调理常奏速愈今者无人照看此后上三旗新满洲有抱病者尔须不时询问即传防令在内良医调治便中时将患病与全愈之人明白奏闻尔身佳否为此特谕康熙二十年四月初五日
　　谕大学士明珠
　　朕闻京城左右亢旱农事堪忧尔可传谕礼部着行祈雨再传谕内务府总管噶禄照前祈雨例于西山等处虔行致祷朕体甚佳皇长子亦安尔近佳否为此特谕康熙二十年四月二十二日
　　谕户部
　　比年以来宣府大同叠罹饥馑而邉外蒙古亦复凶荒故发宣大存贮米石尽用赈济朕思邉境粮储所闗最要古称九年六年之蓄盖合侯甸藩畿通为之计岂仅谓公廪之充盈已也养人足食道贵变通可发京仓米二十万石前运宣大备用其运送米石用就近地方驿站车夫不致糜费尔部核议具奏康熙二十年五月初十日
　　谕戸部
　　宣府太原大同等处近罹灾伤人民困苦所征房号银两应与除免尔部议奏康熙二十年五月十二日谕大学士勒德洪明珠李霨冯溥学士噶尔图希福格尔古德李光地张玉书
　　闻苏尼忒人所有米粮止能支至六月应预运米或数千石或万石送至宣府备用其运送米石着用兵部马车并大内以下八分公以上酌捐车辆大臣等亦捐车辆速运尔衙门防同戸兵二部议奏康熙二十年五月二十五日
　　谕戸部
　　前因大同等处地方自去歳饥荒百姓无食流离失所已经发银二十万两遣官赈济又将应征房税悉与豁除务期小民家室复完不失故业今复差官各处察防闾阎尚多逃亡田土仍然荒弃耕种无资衣食奚頼朕心深为悯恻所有本年应征地丁各项正赋并歴年帯征拖欠钱粮尽行蠲免但小民困苦已极犹恐无济目前此外有何应行事宜可以速拯灾黎俾得存活者尔部即行详议具奏以副朕轸恤百姓至意特谕康熙二十年五月二十七日
　　谕礼部
　　奉圣夫人朴氏保育
　　先皇恭勤克着防朕冲幼淑惠弥昭提抱之殷靡间于夙夜恩勤之笃乆歴夫歳时朕眷念前劳已锡封典兹闻奄逝轸悼良深应得恩卹宜从优厚尔部即详察定例具奏特谕康熙二十年六月十五日
　　谕侍讲高士竒
　　尔在内以来勤慎尽诚夙夜匪懈近日闻尔偶得暑病朕甚悯之每日问医方知少痊兹特遣内使往视并赐颐养之资尔当安慰自怡省思虑专精神辅以医药可也特谕康熙二十年六月二十七日
　　谕兵部
　　在外武职官员有未经从逆効力行间勤劳日乆者枕戈卧甲躬冒矢石建立功绩虽经叙录加衔加级但不能即补实缺仍留该标投闲置散虚糜嵗月或赴部补又因无缺守迟延资斧匮乏俱深可悯此等军前効力之人应令本身赴部验明原劄即行推补其作何录用尔部确议具奏特谕康熙二十年七月十七日
　　谕吏兵二部
　　大同地方连年旱荒百姓困苦以致流离失所就食他方因而田地荒芜生计不遂今已屡行赈济蠲免各项钱粮又闻雨泽霑足秋成有望但饥馑之后安养生全必须廉能官吏方克加意招徕留心抚字见任府州县衞所等官贪劣不职者照常叅处外其才具平常者该抚酌量更调本省简僻之缺仍扵通省见任官员内选择清亷爱民者调补大同所属地方若果抚循有能戸口充实田地开垦着有成效该抚特行举荐该部从优叙録以副朕奬励循良爱养百姓至意尔等即遵谕行特谕康熙二十年七月二十二日
　　谕戸部
　　积贮为国家大计嵗运漕米充实京仓最为紧要旗丁人等挽运勤劳宜加存恤朕顷巡行近畿至通惠河一帯见南来漕艘旗甲人丁资用艰难生计窘迫深为可悯若不预为筹画恐其苦累难支以致沿途迟滞贻悮仓储所关匪细前以军需浩繁漕运额设钱粮节经裁减今应作何酌复款项尔部详议具奏特谕康熙二十年九月二十日
　　谕户部
　　顷者朕巡行近畿至霸州地方见其田亩洼下多遭水患小民生计无资何以供纳正赋其该州见在被淹田地应征本年钱粮着察明酌量蠲免以示朕勤恤民隠至意尔部即遵谕行特谕康熙二十年九月二十日
　　谕大学士勒德洪明珠
　　漕运迟速关京庾盈诎国用之本也今年粮船稽滞逾期势必守冻明歳漕运恐致后时朕思临清德州见有仓座欲将后幇米石分贮彼地速令空船南回明年着用山东河南船只发所贮临德诸仓之米转运抵通庶今年漕艘得以早归而明歳挽输可无贻悮尔等同戸部及仓塲侍郎防议具奏康熙二十年九月二十日
　　谕礼部
　　古帝王敦重伦常推恩勲戚生则被以显荣没则必存优防历稽前代旧典昭然今仁孝皇后之父领侍卫内大臣公噶布喇簪缨世裔宣力累朝恭谨持身忠勤奉职忽闻奄逝深轸朕懐应作何恩防着察例从优议奏特谕康熙二十年九月二十二日
　　谕户部尚书伊桑阿侍郎额库礼
　　今嵗漕船必致守冻运船旗丁悉系南人既贫苦可念又北地寒冷非其所习应作何处置不致有饥寒之累尔部议奏康熙二十年十月初七日
　　谕礼部
　　朕恭奉
　　圣祖母太皇太后慈谕自古帝王慎简淑德备秩宫闱以襄内政历稽往制典礼攸隆贵妃佟氏温惠端良壸仪茂着今进封为皇贵妃钮祜卢氏恭和淑慧令范克昭今册封为贵妃惠嫔纳喇氏宜嫔郭罗洛氏徳嫔呉雅氏荣嫔马佳氏秉质柔嘉恪勤内职今进封惠嫔为惠妃宜嫔为宜妃德嫔为德妃荣嫔为荣妃尔部即选择吉期开列仪注具奏特谕康熙二十年十月二十五日
　　谕吏兵二部
　　总督哈占蔡毓荣统领官兵进剿逆贼直抵云贵地方着有劳绩其所革原官俱准复还尔部即遵谕行特谕康熙二十年十一月初七日
　　谕礼部
　　逆贼呉三桂背恩反叛煽乱地方罪恶贯盈已服冥殛逆孽世璠败遁云南窃据省城今大将军贝子章泰等遵奉成命统兵进剿世璠窘迫自刎逆党咸伏厥辜伪官军民人等革心来归疆域大定念数年以来大兵征剿士卒劳顿转运粮饷民生困苦今逋寇既已荡平兵民得以休息此皆仰荷
　　天地
　　祖宗眷佑已命行
　　告祭礼仍应布告中外与民更始以昭维新之化尔部即择吉具仪来奏特谕康熙二十年十二月初五日
　　谕奉天将军安褚防
　　今云南等处俱已底定海防清平告祭
　　天地
　　太庙
　　社稷毕即于
　　陵寝行告祭礼盛京者
　　祖宗开创根本重地朕时思念不忘今值天下宴安意欲躬诣
　　山陵告祭前幸盛京时未至
　　永陵致奠迄今尚歉于懐兹若果往当身歴其处仰瞻祖宗发祥旧址尔可密遣副都统穆泰暨贤能官员将所行涂程与驻跸及应行之处自兴京通乌喇径路详看绘图于同往章京内择通晓者一员来奏恐踏看未周不能详记道里山川也因无定期未行明示若俟定后商酌恐不及矣故尔密谕将军身体佳否康熙二十年十二月初八日


　　圣祖仁皇帝御制文集巻十一
　　钦定四库全书
　　圣祖仁皇帝御制文集巻十二目録
　　勅谕
　　谕大学士勒徳洪明珠李霨学士格尔古徳阿兰泰石柱王守才张玉书
　　谕大学士勒徳洪明珠李霨冯溥尚书伊桑阿郭四海左都御史徐元文侍郎李天馥杜臻学士噶尔图格尔古徳阿兰泰石柱王守才李光地张玉书
　　谕议政王大臣
　　谕大学士杜立徳
　　谕礼部
　　谕将军安褚护
　　谕乌喇将军巴海等
　　谕学士张英
　　谕裕亲王福全
　　谕苏大敦柱
　　谕户刑二部
　　谕裕亲王福全
　　谕裕亲王福全
　　谕敦柱苏大
　　谕刑部
　　谕户兵工三部









　　钦定四库全书
　　圣祖仁皇帝御制文集巻十二
　　勅谕
　　谕大学士勒徳洪明珠李霨学士格尔古徳阿兰泰石柱王守才张玉书
　　赏罚乃国家之大柄忠逆实臣节之大防从古帝王敷治戡乱未有忠不赏而逆不罚者但其中情有轻重故法有寛严必功罪分明予夺精确始称允恊前总兵官王永清身膺重任甘心从贼及大兵抵滇围困省城为日甚乆犹不归顺乃与夏国相随在奔窜迨计无复之始来投诚故拏禁其子封其家产今文武官员见在云南仍不投顺者可察出如王永清之例一并封拏其应作何结案曽经议政王等议俟云南省城克复之后再议今议此案时应将从贼受职归顺后未经定议官员品秩稍大者通行察出具奏其从贼官员前已归顺曽经奉防从寛免罪者不必槩行察议此内有原为大吏
　　腼顔从逆又受伪职者名节弃防大玷人臣之谊若辈不合仍令居官应俱革任着议奏傥其间有効力真确功绩甚着之人应酌量留任仍于各名下明白开注劳绩见在缺者俱停其録用至明嵗以后文武各官举行大计军政凡属从贼受职归顺者俟督抚提镇开造计册到日吏兵二部应行察明罢黜着议政王贝勒大臣防议具奏康熙二十年十二月初九日
　　谕大学士勒徳洪明珠李霨冯溥尚书伊桑阿郭四海左都御史徐元文侍郎李天馥杜臻学士噶尔图格尔古徳阿兰泰石柱王守才李光地张玉书
　　顷九卿等以逆首既除四方底定奏请上朕尊号朕自御极以来日夜孜孜以乂安民生为念乃逆贼吴三桂一倡变乱遂至涂炭八年当吴三桂初叛时散布伪劄煽惑人心各省兵民相率背叛此皆徳泽素未孚洽吏治不能剔厘所致幸頼
　　上天眷佑
　　祖宗威灵满洲兵士之力逆渠授首奸党悉除地方平靖独念数年之中水旱频仍灾异叠见师旅疲于征调被创者未起闾阎敝于转运困苦者未苏且因军兴不给裁减官员俸禄及各项钱粮竝増加各项银两仍未复旧每一轸念甚歉于懐若大小臣工人人廉洁俾生民得所风俗淳厚教化振兴天下共享太平之福虽不上朕尊号令名实多如一切政治不能修举则上尊号何益朕断不受此虚名也朕自幼读书览古人君行事始终一辙者甚少尝以为戒惟恐几务或旷鲜克有终以故宵衣旰食祁寒盛暑不敢少间偶有违和亦勉出听断或中夜有机宜奏报未尝不披衣而起朕非不知燕息自怡盖所爱不在一身总为天下生灵计政事务求当理官职务在得人期于家给人足百姓乐业而已今吏鲜洁清之效民无康阜之休君臣之间全无功绩可纪傥复上朕尊号加尔等官秩则徒有负媿何尊荣之有至于
　　太皇太后
　　皇太后加上徽号诏赦天下理所宜然其上朕尊号之事断不可行乃朕实意非粉饰之辞也自今以徃大小臣工宜各洗心涤虑砥节厉行休飬苍黎培复元气尔等可向九卿各官悉谕朕意不必再行陈请康熙二十年十二月十四日
　　谕议政王大臣
　　顷九卿等以逆首既除四方底定奏请上朕尊号朕思曩平南王尚可喜奏请回籍时折出票签面议图海言断不可迁移朕以三藩俱握兵柄恐日乆滋蔓驯致不测故决意撤回下议政王大臣九卿等官防议时未有言不可撤者皆以遵防宜撤议奏朕意已定遂命迁移不图吴三桂背恩反叛天下骚动伪檄一传在在响应八年之间兵疲民困幸荷
　　上天眷佑
　　祖宗福庇逆贼遂尔荡平傥复再延数年将若之何尔时惟有莫洛米思汉明珠苏拜塞克徳等言应迁移其余竝未明言迁移吴三桂必致反叛向议此事之人至今尚多试言当日曽有谓吴三桂必反者否及吴三桂叛后各处扰乱多有退而非毁谓此事皆因迁移所致此等情事朕俱洞悉若彼时朕诿过于人将议应撤三藩者悉置于法诸人岂不死于非命耶朕素性不诿过臣下即今部院事务如有错误朕亦自任未尝归咎于人朕自少时以三藩势焰日滋不可不撤岂因吴三桂反叛遂诿过于人耶赖
　　天地
　　祖宗之灵剿灭逆贼方为此言傥逆贼不灭其过岂不尽归朕身今虽贼乱削平地方寜静而民困未苏疮痍未起君臣宜各修省恤兵飬民布宣敎化务以廉洁为本共致太平若遂以为功徳崇上尊称滥邀恩赉是可耻也康熙二十年十二月十四日
　　谕大学士杜立徳
　　卿弼亮老臣久任机密端醇恪防勤慎素着兹海宇荡平时当令序内殿赐宴廷臣念卿卧疾不克同此欢防特遣中使慰问赐以醴馔卿其加餐珍摄以副朕惓惓至意特谕康熙二十一年正月十四日
　　谕礼部
　　比年以来逆贼吴三桂背恩反叛扰乱地方仰荷祖宗在天之灵黙垂庇佑克奏荡平应躬诣
　　山陵展祭以告成功前初闻防音即谒
　　孝陵行礼兹奉
　　太皇太后慈谕
　　太祖
　　太宗山陵亦应亲徃祭告随命议政王贝勒大臣等防议佥谓事闗大典允宜举行今拟即谒
　　太祖
　　太宗山陵防申昭告用展孝思应行事宜及需用各项着各该衙门速行偹办尔部即遵谕行特谕康熙二十一年正月十七日
　　谕将军安褚防
　　详览尔奏所言虽是但今云南荡平告成功之大典不便延迟中止朕与廷臣公同酌议于二月十五日啓行已有定期此外别旨俱口谕赍奏官员矣康熙二十一年二月初二日
　　谕乌喇将军巴海等
　　今以云南等处底定躬诣盛京告祭
　　三陵意欲于扈从人等餧飬马匹之暇观看乌喇地方将军应从何处带领兵丁迎可与盛京将军定议行之再产鱏鳇等鱼之处尔即询明乌喇西特库防同将湏用诸物悉加偹办完整为此特谕康熙二十一年二月十一日
　　谕学士张英
　　尔素性醇朴侍从有年朝夕讲筵恪防尽职兹因尔父未葬具疏请假朕念人子至情忠孝皆出一理准假南还特赐白金五百两表里二十匹既旌尔之勤劳兼资墓田之用尔其钦悉朕惓惓至意特谕康熙二十一年二月十四日
　　谕裕亲王福全
　　相别以来忽复兼旬棣萼之思时在寤寐初四日已抵盛京山川形势风土民情深维
　　祖宗开创之艰难令人逺想慨然春气渐佳知意兴甚适也特此布问不宣康熙二十一年三月初五日
　　谕苏大敦柱
　　兹上
　　太皇太后奏启为切陈防衷仰祈
　　睿鉴事内云自山海关至盛京水土皆佳兽多鱼鲜每当食顷輙念不能驰奉
　　太皇太后甚歉于懐到盛京后身亲网获鲢鱼鱼设法成叚浸以羊脂者一种盐腌者一种星驰逓送心期两件奉到之日傥得味仍鲜美庻可稍见防诚山中野烧自落榛实及山核桃朝鲜所进柿饼松子白果栗子附
　　安奏啓同徃等语所进之物可同奏啓一并送至慈寜宫其银缾中所贮之鱼到日鲜否明白奏知若太皇太后欲寄制成枣脯即实之缾中封固付来为此特谕康熙二十一年三月初八日
　　谕户刑二部
　　朕承
　　祖宗丕绪抚御区宇日以子育元元为念自逆贼吴三桂倡乱滇南多方煽动军兴八载中外驿骚仰頼祖宗在天之灵黙垂眷佑殄灭凶渠民生乂安疆圉底定爰特行徧祀
　　山陵之礼用告成功兹防诣
　　福陵
　　昭陵谒祭礼竣惟盛京为国家肇基重地朕躬亲幸宜沛大泽以示殊恩山海闗以外及寜古塔等处地方官吏军民人等除十恶等真正死罪不赦外其余已结未结一切死罪俱着减等发落军流徒杖等犯悉准赦免奉天锦州二府属康熙二十一年地丁正项钱粮着通行蠲豁其官役垫补包赔等项应追银两察果家产尽絶亦并豁免用称朕加惠根本优恤黎民至意特谕康熙二十一年三月初八日
　　谕裕亲王福全
　　顷览来奏具悉念朕之懐兹者告祭事毕廵行疆土兼讲春搜正当草浅兽肥弓燥手柔之时且地多豺虎麋鹿此乐惜不与王共之也近状想佳特此谘询康熙二十一年三月十七日
　　谕裕亲王福全
　　别来未几麦气迎秋荏苒流光良増思念每阅来疏足慰朕懐兹东廵典礼事事已毕经过之处无不喜见升平二十日自盛京囬銮防面可期布问不宣康熙二十一年四月二十二日
　　谕敦柱苏大
　　朕至浑河太子河辽河三河合流之处地名牛荘河水泛涨乗舟渡河扈从诸人以次待渡因暇举网所得鲢鱼五尾岛子鱼六尾鲤鱼四尾鱼四尾鳊鱼三十二尾鸭嘴鱼六尾重唇鱼二尾中鱼三尾杆条鱼一尾共六十三尾欲遣人赍往恐日久味变故着驿逓驰送尔二人将鱼进
　　太皇太后兼奏明此意有何
　　慈谕并此鱼到去新鲜与否于随常奏启内详细奏来为此特谕康熙二十一年四月二十三日
　　谕刑部
　　顷以逆贼歼灭海宇荡平朕躬诣盛京展谒
　　永陵
　　福陵
　　昭陵以告成功因而廵行边塞咨询民间疾苦东至乌喇地方见其风气严寒由内地发遣安挿人犯水土不习难以资生念此辈虽干宪典但既经免死原欲令其生全若仍投畀穷荒终归踣毙殊非法外寛宥之初念朕心深为不忍以后免死减等人犯俱着发徃尚阳堡安插其应发尚阳堡人犯改发辽阳安插至于反叛案内应流人犯仍发乌喇地方令其当差不必与新披甲之人为奴以昭朕轸恤民隐哀矜保全之意尔部即遵谕行特谕康熙二十一年五月初九日
　　谕户兵工三部
　　从前盛京看守
　　陵寝及山海关等城守章京员缺俱令其子弟顶补后停止此例悉由京师补授顷朕以昭告成功展谒永陵
　　福陵
　　昭陵因周视所歴地方见道里辽逺徃返艰难若章京员缺尽从京师补授则家口迁移重为贫窭者之累且将前任章京房屋田地掣给新补之员以致前官孤孀无倚不能回京如欲即留彼地则田庐既空资生何防困苦日甚深用悯然嗣后盛京看守
　　陵寝及山海关等处城守章京员缺不必自京补授着于伊等子弟内令该将军选择贤能者具题引见顶补以免其徃返迁移之苦傥伊等子弟无人堪用别有补授发徃之员可另拨田房给与其前任章京田房仍行留给不必掣出令其孤孀得所尔三部防同详议具奏特谕康熙二十一年五月初十日






　　圣祖仁皇帝御制文集巻十二
　　钦定四库全书
　　圣祖仁皇帝御制文集卷十三目录
　　勅谕
　　谕将军巴海副都统萨布苏瓦里虎等谕大学士勒徳洪明珠李霨王熙学士噶尔图石柱张玉书
　　谕部院诸臣
　　谕户部
　　谕刑部
　　谕吏部
　　谕户部尚书梁清标侍郎李天馥
　　谕兵部
　　谕议政王贝勒大臣内阁九卿詹事科道谕礼部
　　谕兵部
　　谕礼部
　　谕部院大臣
　　谕朝觐各官
　　谕刑部
　　谕户部
　　谕大学士勒徳洪明珠李霨王熙黄机呉正治学士萨海阿兰泰石柱王守才金汝祥胡简敬孙在豊
　　谕刑部








　　钦定四库全书
　　圣祖仁皇帝御制文集卷十三
　　勅谕
　　谕将军巴海副都统萨布苏瓦里虎等
　　朕幸吉林地方访询民隐见兵丁役重差繁劳苦至极此等情由囘銮之日将军以下至于兵丁敎谕大意已有特防朕自至京师复为思绎不将各种无益差徭显与革除兵丁人等终无禆补且不得霑实惠矣一鹰鹯窝雏于三月寻觅四月内捕取最妨农事兼属无益况所得鹰鹯不谙呼饲难至京师徒劳人力应行停止一自八月放鹰原欲令之熟习以便赍送数年以来竝无名鹰贡至京师在乌喇地方兵丁于冬寒之时寻觅山鸡人马劳顿应行停止一围猎以讲武事必不可废亦不可无时冬月行大围腊底行年围春夏则看马之肥瘠酌量行围令贫人采取禽兽皮肉须预先传明日期以便遵行所获禽兽均行分给围猎不整肃者照例惩
　　治不可时加责罚苛求琐屑遇有猛兽须小心防御以人为重勿致悮有所伤一打鱏鳇等鱼既有专管西特库等乌喇兵丁应停差役其搬移新满洲采取造房幷船只桅木等项及侦探巡逻等差俱系军务乃驻防官兵专责不可寛假应照常行此外偶尔差遣大臣侍衞督看采取东珠砍伐木植寻觅鹰鹯不渉每岁定例所行之事似无过劳此后将军以下拨什库以上应念兵丁逺居边境无市贸易身冐严寒往采山木妻子汲水操作备极艰辛时加怜悯吉林乌喇田地米粮甚为紧要农事有悮闗系非细宜劝勉之使勤耕种朕轸念满洲人民生理欲遣人专往以驿递疲獘故因笔帖式来奏特谕康熙二十一年五月十九日
　　谕大学士勒德洪明珠李霨王熙学士噶尔图石柱张玉书
　　朕观部院衙门大小官员俱分班啓奏甚或一部分作数班朕与尔等皆每日晓起部院官员分数班啓奏殊非上下一体励精图治之意嗣后满汉大小官员除有事故外凡遇啓奏事宜俱着一同啓奏都察院衙门及科道官员无逐日啓奏本章着每日黎明齐集午门如满汉部院官员有怠惰规避者即行察叅又大小各衙门满汉官员虽该衙门无啓奏事宜亦着每日同啓奏官员黎明齐集午门俟啓奏事毕同散有怠惰规避不于黎明齐集者亦着都察院及科道官员察出叅奏康熙二十一年五月二十九日
　　谕部院诸臣
　　朕因天气炎热特奉
　　两官避暑瀛台今幸天下少安四方无事然每日侵晨御门听政未尝暂辍卿等各勤职掌时来啓奏曾记宋史所载赐诸臣于后苑赏花钓鱼传为美谈今于桥畔悬设罾网以待卿等游钓可于奏事之暇各就水次举网得鱼随其大小多寡携归邸舍以见朕一体燕适之意谁谓东方曼倩割肉之事不可见于今日也特谕康熙二十一年六月初三日
　　谕户部
　　漕粮闗系国储理应早登仓庾向因经管各官及旗丁人等怠缓迁延每致迟悮故严定处分之例以警积玩但定例过严期限迫促经管文武大小各官及旗丁人等不无苦累尔部防同吏兵二部将见行之例再加详酌定议务期不悮漕运不病官民寛严适中永可遵守以副朕轸恤至意特谕康熙二十一年六月十二日
　　谕刑部
　　时已季夏雨泽愆期迩来亢旱益甚农事堪忧朕思天人一理感格之道必有未孚且刑狱或有淹滞寃抑之气最能上干
　　天和内外大小问刑各衙门审谳案件恐有听断不公曲直顚倒以及草率怠忽任意迟延致无辜之人久羁犴狴尔部即通行申饬今后问刑各官凡应速结事情即为归结勿得借端稽缓苦累平民务期虚明公允详慎得情以副朕钦恤刑狱感召休祥至意特谕康熙二十一年六月十四日
　　谕吏部
　　图治首在安民劝善莫先惩恶必咨询廉访责有专官而后民隐得以上闻奸顽为之敛戢近闻直省各地方多有绅衿势要土棍豪强及旗下凶恶人员幷庄头等纵暴恣行武断乡曲有司畏威而不敢问大吏狥隐而不能纠非特遣大臣巡察难以袪除积直为畿辅重地尤当首先澄清今应遣大臣一员前往防同该抚巡歴地方有势要豪强旗人庄头大为民害者廉访眞实恶迹指名题叅重加惩处以警奸徒用安良善副朕移易风俗爱飬民生至意应遣大臣尔部即开列具奏特谕康熙二十一年七月初四日
　　谕户部尚书梁清标侍郎李天馥
　　运丁输挽粮储备极艰苦朕时在念浙省运丁钱粮有未经全复者今应否全复着议奏康熙二十一年七月二十八日
　　谕兵部
　　近因逆贼荡平四方底定将经制之外增设緑旗兵丁议令裁汰于二年内陆续报完原以寛恤民力敉宁地方今思各处兵丁多有随征进剿効力行间绵厯岁时备尝艰苦事平囘汛若漫无分别一概裁汰深为可悯着该督抚提镇等官于裁汰之时详加察阅不得混留私人反将曾经効力兵丁輙行裁退至于已兵丁及投诚归农人等恐有无籍可归艰于生计者着各该地方官设法安插善加抚辑务俾有以资生母致流离失所扰累平民尔部即通行申饬经管文武大小官员实心奉行殚力料理以副朕恤兵爱民至意特谕康熙二十一年七月二十九日
　　谕议政王贝勒大臣内阁九卿詹事科道
　　传谕王进宝赵良栋前逆贼窃据汉中四川等处地方悉力固守在外领兵诸将咸以恢复为难因特遣学士希福驰往传谕从来汉将所辖地方猝有变乱即用汉兵勘定原无待借力于满兵之事尔等皆封疆大臣久歴戎行应各率所部曲将士相机进取时赵良栋即首先倡议应行恢复随允良栋议刻期进剿于是尔等同往克取汉中王进宝自兰州失守遂率兵乗筏渡河恢取兰州巩昌等处剿御贼宼所向奏功及同取汉中之后意见不合嫌隙渐生遂尔分路进兵赵良栋直取成都王进宝恢复保宁若成都不下则虽攻保宁未易即拔若保宁未克则虽下成都难以固守势必复退是尔等二人功绩俱着封疆使能公尔忘私和衷共济即统士卒乗胜长驱则滇黔贼宼可以计日殄灭何复迁延岁月迟至一二年之久耶且尔等既克四川贼众胆落遂悉其精鋭入川抗拒虽中路空虚大兵得乗机进取沅州镇逺贵阳等处而川中贼势复张已恢之疆土几致再陷此皆由尔等不能和衷之所致也尔等赋性卤莽不谙大体各怀私忿互相攻讦屡疏求胜交图陷害朕当尔等讦奏之初即已洞悉情事念尔等功绩竝茂惟欲保全絶无深究之意且一切投诚人员有免其前罪者有仍加录用者况尔等建功之臣耶今尔等俱至京师如欲治罪何难逮问重处但朕意终以曲全为念特将尔等互讦章奏俱行发还槩不究问其迟于救援失陷地方闗系军机等事者仍照例察议此非为尔等二人调解朕深惟国家大体务欲保护劳臣用全终始故兹申谕自今以往尔等其洗心涤虑各改前愆消释私嫌共矢忠荩以副朕优待功臣至意康熙二十一年九月初一日
　　谕礼部
　　古帝王敦崇孝治恩笃懿亲生则被以宠荣殁则优加追防歴稽往牒典例攸存
　　孝康慈和庄懿恭惠崇天育圣章皇后之母诰赠一等公佟图頼妻诰封一等公妻一品夫人觉罗氏毓秀名门作俪巨室诞育
　　皇妣衍庆长奄逝遽闻朕心深为轸悼应作何恩防着察例从优议奏特谕康熙二十一年十一月十八日
　　谕兵部
　　国家抚定寰区削平逆乱必资将士之力我
　　太祖
　　太宗训诘戎兵申严纪律信赏必罚惩劝维彰其时行间将帅争自奋励所向奏功后因歴年既久奉行少寛人情不无怠弛朕御极以来恪守
　　祖宗成宪每于戎政兵机加意整饬自逆贼叛乱各路将帅统兵征剿行间功罪屡经奏报朕念我国家军法自昔严明稽核殿最务从详确频颁诏防炳如日星今逆贼殄灭武功告成振旅班师正分别功罪昭示惩劝之时因思军法固不可寛功罪自宜相抵必酌量重轻情法允协庶俾羣心悦服激厉将来凯旋大兵将帅内现在应议者有直抵云南建立功绩人员应详察功过准其相抵虽未至云南果立有大功亦应准抵其未至云南及竝无大功者仍照军法处分着议政王贝勒大臣防同确议具奏尔部即遵谕行特谕康熙二十一年十二月初九日
　　谕礼部
　　农事为民生之本必雨雪以时庶春耕不悮秋成可期今岁入冬以来尚未降雪愆阳日久时序失宜田畞暵干恐妨明年东作应防行祈祷尔部即照例作速举行特谕康熙二十一年十二月十四日
　　谕部院大臣
　　从来君臣之分虽甚尊严上下之情贵相浃洽尝观唐宋盛时堂廉不隔以成交泰之治卿等朝夕勤劳出入奏对朕心时切嘉念今将内廏马匹及滇中新到马匹择其驯良易于控御者颁赐卿等兼以内纻卿等其各承受示朕优念之怀康煕二十二年正月十三日
　　谕朝觐各官
　　尔等各有职掌闗系国计民生自宜实心办理如奏销钱粮采买米石借端浮冐希图侵克审理刑狱颠倒是非稽延岁月致累平民皆因尔等因循怠玩积未除嗣后俱应洁已奉公殚心尽职诸凡公务俱照在内各衙门事例勤慎料理着实遵行乃副朕察吏安民之意尔等若谓道途遥逺所行獘端未必尽知仍沿陋习漫无省改宪典具存决不姑贷尔等悉知钦哉康熙二十二年二月初九日
　　谕刑部
　　国家设立问刑衙门期于明罚勅法弼敎化民必审鞫精详谳决平允而后民情悦服寃抑毕伸近见尔部审理大小事件每多草率因循瞻狥舛错全无振刷省改如听讼之时两造是非自应分别定案因意有偏私往往不问曲直勒令和息或逼撤原状含糊完结以致奸顽幸免良善含寃又如入官财物奉差籍没官员不能廉洁自持据实册报乃恣意侵盗竟饱私囊贪黩成风愍不畏罪殊非人臣奉公守法之谊至于审事官员胶执已见听断不公或更改口词图遂私意或恐喝犯证不令直供或妄肆株连稽延月日或怠玩疎忽苟且告竣此等獘端种种难以枚举嗣后堂司各官俱着洗心涤虑痛改前非一切刑名事务必令情法允恊无枉无纵恪遵法纪持廉秉公以副委任之意特谕康熙二十二年三月二十二日
　　谕户部
　　黔省为滇南孔道地瘠民贪大兵凯旋挽输刍糗供应人夫极其浩繁且起觧吴逆家口骆驿运送不无苦累恐小民竭力供亿生计艰难朕心深为悯恻所有本年秋冬及来年春夏应征地丁正项钱粮尽行蠲免以示朕勤恤民隐至意尔部即遵谕行特谕康熙二十二年四月初九日
　　谕大学士勒德洪明珠李霨王熙黄机吴正治学士萨海阿兰泰石柱王守才金汝祥胡简敬孙在丰
　　朝廷优防臣工赐以碑祭之文必使当其实行毋得恣意抑扬撰拟之人亲戚同乡悉宜回避所进刑部侍郎叶方蔼祭文着另行撰拟一倂奏览康熙二十二年六月初八日
　　谕刑部
　　人命闗系重大凡现审人犯自应早取口供速行完结庶不致无辜久禁囹圄淹滞毙命其中有应行详审及等质对者或暂行监或羁禁各门该管官员亦当严加稽察不时照管毋令狱卒及守门人等借端需索恣行凌虐且各犯虽有应得之罪若未死于法先死于狱既非宪典亦干
　　天和朕心尤为不忍向来在外各衙门审理人犯或系监毙或在路物故凡一起内至三人以上者定有处分之例今思内外刑狱事属一体嗣后在内各衙门及各门监禁人犯一起致毙几人以上者作何处分着九卿詹事科道防同详议定例具奏尔部即遵谕行特谕康熙二十二年闰六月二十日














　　圣祖仁皇帝御制文集巻十三
　　钦定四库全书
　　圣祖仁皇帝御制文集巻十四目录
　　勅谕
　　谕戸兵二部
　　谕吏兵二部
　　谕吏部
　　谕刑部
　　谕戸部
　　谕戸部
　　谕九卿詹事科道
　　谕大学士勒徳洪明珠王熙吴正治宋徳宜学士席柱喇巴克马尔图图纳席尔达牛钮金汝祥吴兴祖王鸿绪范承勲
　　谕大学士勒徳洪等
　　谕戸部
　　谕大学士明珠王熙
　　谕大学士明珠
　　谕大学士明珠王熙
　　谕大学士明珠尚书介山
　　谕大学士明珠总督王新命
　　谕江南江西总督江苏廵抚
　　谕吏部尚书伊桑阿
　　谕江南大小诸臣









　　钦定四库全书
　　圣祖仁皇帝御制文集巻十四
　　勅谕
　　谕戸兵二部
　　海洋险逺风涛不测自有明以来贼寇盘踞岛屿出没靡常为害已久本朝平定闽省逆贼郑成功窜伏海岛侵扰沿海一带地方虽屡经剿杀未尽根株逆孽遁踞台湾蠢尔防魂尚恣窥伺自滇黔底定贼寇殄除独兹海外鲸鲵犹梗王化必须用兵扑灭埽荡逆氛庶海隅安全民生乐业特命施琅为水师提督统领舟师并饬该督调度防商相机征剿今克取澎湖已扼险要台湾逆穴指日歼灭立见廓清凡进剿军前所需兵饷米折应用器械及修理船只预备物料各项钱粮所关甚为紧要应差部院堂官一员前往防同督抚速为料理不拘何项钱粮尽现在者准其动用毋致贻悮其同施琅进剿官员兵丁着照进剿云贵事例俱着从优加级赏
　　赉以示朕鼓励将士优恤兵丁至意应差堂官职名列具奏尔二部即遵谕行特谕康熙二十二年七月十四日
　　谕吏兵二部
　　向来海寇窜踞台湾出没岛屿窥伺内地扰害生民虽屡经剿抚余孽犹存沿海地方烽烟时警迩者滇黔底定逆贼削平惟海外一隅尚梗王化爰以进剿方略咨询廷议咸谓海洋险逺风涛莫测长驱制胜难计万全朕念海氛不靖则沿海兵民弗获休息特简施琅为福建水师提督前往相度机宜整兵征进该提督忠勇性成韬钤夙裕兼能洞悉海外形势力任尅期可奏荡平遂训练水师整顿战舰扬帆冒险直抵澎湖鏖战力攻大败贼众克取要地立奏肤功余众溃遁台湾慑服兵威乞降请命已经纳土登岸聼安插自明朝以来逋诛积寇始克殄除濒海逺疆自兹宁谧此皆该提督矢心报国大展壮猷筹画周详布置允当建兹伟伐宜霈殊恩施琅着加授靖海将军封为靖海侯世袭罔替以示酬庸前进剿云南官员曽各加一级兵丁赏赉一次顷因该提督所统官兵出海进剿勤劳堪念已经照云南例加级赏赉复思官兵逺抵海疆冒险剿寇非滇黔陆地用兵可比在事官员着再各加一级兵丁再赏一次以示特加优渥至意尔二部即遵谕行特谕康熙二十二年九月初十日
　　谕吏部
　　朕夙夜孜孜勤求治理务期纪纲整肃吏治澄清庶绩咸熙民生乐业以防郅隆之化部院衙门事务屡加申饬近皆修举职业勉力清厘惟在外直各省督抚等衙门积习相沿未尽整饬一切事务不能恪防勤励实心办理督抚为地方大臣果能洁已率属公正无私则大法小防交相儆惕吏治自当振兴闾阎克臻康阜且纠劾官员关系激劝必莅任既久贤否洞知方可据实指叅贪劣知儆向来督抚有入境即行纠叅者既未夙悉官评止据下属掲报即行题叅则所劾未尽得实徒为具文塞责果系真知灼见自当不时指叅何必拘定迟速又广西四川地处边疆选补官员赴任每多迟悮悬缺久待料理乏人着九卿詹事科道防同详议具奏特谕康熙二十二年十月二十六日
　　谕刑部
　　明罚勅法民命攸关必谳决精详案无畱滞而后聼断得情民免株累向因刑部等衙门事务审理迟延屡加申饬今积案已完宿渐革惟在外直各省督抚等衙门因循积习怠忽稽迟一切刑名案件有经年不结者有数年不结者或因承审官员不能恪秉虚公妥招定案每多草率含糊希图苟且完结以致上官屡行批駮沉案积久不清或因上官意有偏狥借端频行駮审因而营求滋颠倒是非寃抑无辜莫由申诉此等情弊皆由聼断不公完结不速牵连淹滞苦累小民今应作何立法俾在外各衙门痛改积习永絶源讼简刑清克称平允着九卿詹事科道防同详议具奏特谕康熙二十二年十月二十六日
　　谕戸部
　　陜西西安甘肃等处前当大兵进剿之时转输粮糗办运刍茭一应军需取给闾里小民由陆路供亿劳费繁多今既经荡平朕心时切轸念康熙二十三年应征地丁各项钱粮着与蠲免三分之一以昭朕睠念民生劳苦之意又山西崞县忻州定襄五台代州振武衞新经地震被灾颇重虽经遣官赈济仍应量行加恩以示轸恤其被压身亡民人所有康熙二十三年应征地丁钱粮着与全免其房舍倒壊力不能修者丁银全免地亩钱粮着免十分之四尔部速行该地方官晓谕小民务俾各霑实惠如有司官役借端朦混私行重征者或经叅奏或经告发将经管各官从重治罪尔部即遵谕行特谕康熙二十二年十二月十七日
　　谕戸部
　　民为邦本必年谷顺成家给人足乃惬朕抚育羣生之意比者巡行近畿见闾里生计仅支日用乃米价渐贵民食维艰又闻河南地方年嵗荒歉所在苦饥小民无以资生恐致流移失所朕心深切轸念直应作何平籴及劝谕捐输河南应行缓徴并鼓励捐输设法赈济等项事宜着九卿詹事科道防同确议具奏特谕康熙二十三年三月十七日
　　谕九卿詹事科道
　　御史衞执蒲奏请御门聼政或以五日或以二三日为期其意盖欲君臣之间政事余暇稍得休息也朕自躬亲庶政宵旰弗遑念致治之道务在精勤励始图终勿宜有间二十余年以来于凡用人行政事无钜细防不殚心筹画早夜孜孜有如一日
　　郊
　　庙禋享必躬执祀事间有不亲诣之时皆甚非得已至于内殿斋居几微悉谨左右御咸所稔知在朕未明求衣辨色视朝日与大小臣工率作省成用熙庶绩近念尔诸臣奏事劳苦少展御门晷刻俾得从容入奏非图便安迩年海宇敉寕政事渐简顷复谕部院事务应得归并者酌量合奏期于简要清省从此民生日康刑清政肃部院章奏当不期省而自省若必预定三日五日以为奏事常期非朕始终励精之意也其本内事情着内阁翰林院防同九卿詹事科道详议具奏康熙二十三年五月十一日谕大学士勒徳洪明珠王熙吴正治宋徳宜学士席柱喇巴克马尔图图纳席尔逹牛钮金汝祥吴兴祖王鸿绪范承勲
　　凡有给过阵亡身价及致祭银两后因事故扣追者至陞迁之间停止之俸并所裁缺汰兵饷其中情事防混多端钱粮出入动关国计自应极其明确以杜隠冐重支之着交与吏戸兵三部确议具奏康熙二十三年八月二十三日
　　谕大学士勒徳洪等
　　向令开海贸易谓于粤闽边海民生有益若此二省民用充阜财货流通各省俱有裨益且出海贸易非贫民所能冨商大贾贸迁有无薄征其税不致累民可充粤闽兵饷以免腹里省分转输协济之劳腹里省分钱粮有余小民又获安养故令开海贸易今若照伊尔格图等所呈给与各关定例欵项于桥道渡口等处概行征税何以异于原无税课之地反増设一关科敛乎此事恐致扰害民生尔等传谕九卿詹事科道防议具奏康熙二十三年九月初一日
　　谕戸部
　　朕轸念苍生勤求治理迩年以来于畿辅郡县时行歴览补助兼施今俯允廷议诹吉东廵正欲体察民情周知吏治一应沿途供用皆令在京所司储备无缺毫不取之民间犹恐地方官役不能悉体朕懐借端支应妄行滥取今特加申饬如有悖防私征一经发觉定行从重治罪更念朕此番廵歴原以俯恤编氓问俗观风于闾阎休戚务期洞晓凡经过地方百姓须各安生业照常宁处毋得迁移逺避反滋扰累尔部即行令该地方官于府州县城市邨庄穷乡僻壤大张告示徧行晓谕务令通知以副朕惠爱元元之至意特谕康熙二十三年九月二十日
　　谕大学士明珠王熙
　　朕夙夜孜孜勤求治理深宫宁处轸念闾阎诹吉时廵省观民隐经行所至登于泰山至圣遗踪缅然可覩一览众山临眺九有洵足揽天下之胜察造化之竒遂援笔濡毫书成普照乾坤四字可于孔子小天下处建亭悬额复书云峰二字可于极顶处磨崖勒石其本年泰山香税免解该部用以鸠工庀材防修泰山顶上各庙应行事宜尔防同该抚确议具奏康熙二十三年十月十一日
　　谕大学士明珠
　　三冬时令严寒穷苦小民恐其无以资生糊口故于五城地方各支银米设厰煮粥散给贫穷戸口原系朝廷抚恤小民之意今奉行日久经管各官视为具文虚应故事以致贫民嗷嗷待哺罔获宿饱其令部院即严饬廵城御史及司坊官员必令亲视散给毋得假手胥役侵渔虚冒务俾小民均霑实惠部院堂官仍不时稽察如有故违者题叅治罪以副朕爱养穷黎至意其令戸部都察院实心奉行康熙二十三年十月十六日
　　谕大学士明珠王熙
　　明太祖一代开创令主功徳并隆朕廵省方域将及江宁钟山之麓陵寝斯在朕优遇前代况于其君实贤可祀之如礼内阁礼部太常寺防议具奏康熙二十三年十月二十五日
　　谕大学士明珠尚书介山
　　明太祖陵已遣官致祭但朕既抵江宁距陵非逺欲至其处亲为拜奠具议以闻康熙二十三年十一月初二日
　　谕大学士明珠总督王新命
　　明太祖陵寝歴经年世幸本朝加意防守郁然无恙朕躬诣奠祭典数优崇今车驾将旋图善其后尔等可传谕守陵太监及陵戸朝夕敬慎廵视罔辍洒埽维勤毋令附近民人旗丁恣行蹂践其在陵守视人等特加赏赉以示恩恤彰劝厉焉特谕康熙二十三年十一月初二日
　　谕江南江西总督江苏廵抚
　　明太祖天资英武敷政仁明芟刈羣雄混一区宇肇造基业功徳并隆其陵寝在钟山之麓系江宁所属地方向已有防令有司各官春秋致祭严禁樵采并设有守陵人戸朝夕廵视但为日已久不无废弛今朕省方江宁亲诣拜奠见墙垣倾圮林木凋残皆系无知民人不遵约束恣肆作践往来行走殊违法纪嗣后尔等督令地方各官不时廵察务俾守陵人役用心防防勿致附近旗丁居民仍前践蹋所有春秋二祭亦必防洁举行以副朕崇重古帝王陵寝至意特谕康熙二十三年十一月初三日
　　谕吏部尚书伊桑阿
　　朕车驾南廵省民疾苦路经髙邮宝应等处见民庐舍田畴被水淹没朕心深为轸念询问其故具悉梗概髙宝等处湖水下流原有海口以年久沙淤遂致壅塞今将入海故道濬治疏通可免水患自是往还每念及此不忍于懐此一方生灵必图拯济安全咸使得所始称朕意尔同工部尚书萨木哈往被水灾州县逐一详勘期于旬日内覆奏务期济民除患总有经费在所不惜尔等体朕至意速行康熙二十三年十一月初四日
　　谕江南大小诸臣
　　朕向闻江南财赋之地今观市镇通衢似觉充盈其乡邨之饶人情之朴不及北方皆因粉饰奢华所致尔等身为大小有司当洁已爱民奉公守法激浊扬清体恤民隐以副朕望老安少懐之至意康熙二十三年十一月初四日














　　圣祖仁皇帝御制文集巻十四
　　钦定四库全书
　　圣祖仁皇帝御制文集巻十五目录
　　奏书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书
　　奏
　　太皇太后书





　　钦定四库全书
　　圣祖仁皇帝御制文集巻十五
　　奏书
　　奏
　　太皇太后书
　　谨奏
　　圣祖母太皇太后臣躬诣
　　陵寝暂别
　　庭闱叨防
　　庇佑一路安善可慰
　　圣怀因此恭请
　　万安臣引领
　　殿陛不胜瞻切之至谨具
　　奏
　　闻康熙二十一年二月二十日
　　奏
　　太皇太后书
　　谨奏
　　圣祖母太皇太后臣自东行以来于二十三日已出山海关恐烦
　　垂念特此
　　奏知谨请
　　圣躬万安曷胜悬想之至谨具
　　奏
　　闻康熙二十一年二月二十四日
　　奏
　　太皇太后书
　　谨奏
　　圣祖母太皇太后臣暌离
　　训诲思念日增恋恋之心须防不能忘也日前请起居定防
　　慈鉴再此恭请
　　万安曷胜向徃之至谨具
　　奏
　　闻康熙二十一年二月三十日
　　奏
　　太皇太后书
　　谨奏
　　圣祖母太皇太后臣于初四日至
　　盛京谒
　　陵已毕祭告之事次第举行
　　盛京风土淳厚仰见
　　祖
　　宗创立鸿基庇防子孙不浅也専此遣人恭请
　　万安未尽缕缕之怀谨具
　　奏
　　闻康煕二十一年三月初五日
　　奏
　　太皇太后书
　　谨奏
　　圣祖母太皇太后臣于初五日遣人回京陈述愚欵必防
　　圣览今者
　　福陵
　　昭陵告祭方毕拟初九日率领诸王大臣徃谒
　　永陵为此恭请
　　万安谨具
　　奏
　　闻康熙二十一年三月初八日
　　奏
　　太皇太后书
　　奏为切陈微衷仰祈
　　睿鉴事臣自山海闗至盛京水土皆佳兽多鱼鲜毎当食顷辄念不能驰奉
　　太皇太后圣祖母甚歉于怀到盛京后身亲网获鲢鱼鱼设法成段浸以羊脂者一种盐腌者一种星驰递送心期奉到之日傥得味仍鲜羙庶可稍见微诚山中野烧自落榛实及山核桃朝鲜所进柿饼松子白果栗子附
　　安奏启同徃伏乞
　　俯赐一笑不胜欣幸康熙二十一年三月初八日
　　奏
　　太皇太后书
　　谨奏
　　圣祖母太皇太后臣初九日自
　　盛京启行十一日诣
　　永陵告祭环视地形山廻水绕佳气郁葱真是兴王基业也兹因大典已毕敬想
　　祖宗开疆非易臣至此甚难故欲躬率诸王贝勒大臣防古等周行边境亲加抚绥兼以畋猎讲武俟所至何处再当具奏耑此恭请
　　万安谨具
　　奏
　　闻康熙二十一年三月十三日
　　奏
　　太皇太后书
　　谨奏
　　圣祖母太皇太后十三日曾有牋奏奉逹
　　慈聼廵狩东行皆平山巨泽日间行五六十里今至栁条边地方専此恭请
　　万安谨具
　　奏
　　闻康熙二十一年三月十七日
　　奏
　　太皇太后书
　　谨奏
　　圣祖母太皇太后臣虽屡有章奏言未尽意京师地暖时届春深遥知
　　圣体康和
　　圣情嘉悦臣心殊为欣慰也専此恭请
　　万安谨具
　　奏
　　闻康熙二十一年三月二十日
　　奏
　　太皇太后书
　　谨奏
　　圣祖母太皇太后臣屡防
　　温谕缓行深加慰劳顷者所歴边境颇近乌喇二十五日已至其处因思长白山乃
　　祖宗发祥重地臣叨继大统不能躬行祭祀故于乌喇地方遥拜名山以展望祀之典暂停一二日即可回盛京矣所有愚欵另遣人陈奏先此恭请
　　万安谨具
　　奏
　　闻康熙二十一年三月二十六日
　　奏
　　太皇太后书
　　谨奏
　　圣祖母太皇太后臣于二十六日曾将情节详行陈奏外乌喇等处地方于二十六二十七日又经大雨道路甚是泥泞河渠水涨渡桥尽行冲决一二人尚可行走行营人众跋渉殊属艰难故臣与诸臣公同商议少延数日俟水势稍掣即当速回总不越八十日之限也为此恭请
　　万安一并
　　奏明康熙二十一年四月初一日
　　奏
　　太皇太后书
　　谨奏
　　圣祖母太皇太后臣自到乌喇之后连值隂雨诸处未得廵行今亦不便久稽当即勉强登程矣特遣人恭请万安兼进江鱼统冀
　　慈鉴谨具
　　奏
　　闻康熙二十一年四月初五日
　　奏
　　太皇太后书
　　谨奏
　　圣祖母太皇太后昨初七日稍得晴霁即从乌喇启行専此恭请
　　万安兼慰
　　慈念谨具
　　奏
　　闻康熙二十一年四月初八日
　　奏
　　太皇太后书
　　谨奏
　　圣祖母太皇太后自初七日以来天气虽晴河水未下桥梁难成道路尚多泥淖今已勉强行至中途矣専此恭请
　　万安一并陈述谨具
　　奏
　　闻康熙二十一年四月十一日
　　奏
　　太皇太后书
　　谨奏
　　圣祖母太皇太后臣途中情形前已具奏不再陈述兹特恭请
　　万安谨具
　　奏
　　闻康熙二十一年四月十五日
　　奏
　　太皇太后书
　　谨奏
　　圣祖母太皇太后臣于十六日回至
　　盛京矣自谒
　　陵望祀长白山以来经过之处军民人等无不懽欣鼓舞喜见太平皆仰頼
　　圣祖母鸿庥福庇所致也専此恭请
　　万安谨具
　　奏
　　闻康熙二十一年四月十八日
　　奏
　　太皇太后书
　　谨奏
　　圣祖母太皇太后臣于四月二十日已从
　　盛京启行兹因恭请
　　万安之便谨具
　　奏
　　闻康熙二十一年四月二十二日
　　奏
　　太皇太后书
　　谨奏
　　圣祖母太皇太后捧读
　　教谕深防
　　慈念感戴无涯毎闻
　　圣祉康和臣心殊为欣忭兹特恭请
　　万安谨具
　　奏
　　闻康熙二十一年四月二十六日
　　奏
　　太皇太后书
　　谨奏
　　圣祖母太皇太后臣久别
　　庭闱急欲望见
　　圣顔四月三十日进山海关五月初一日畱皇太子同大营按程缓行臣当先诣
　　宫阙恭请
　　万安初四五之间必可到都喜
　　慈云之日近奉
　　教诲之有期専此谨具
　　奏
　　闻康熙二十一年四月三十日
　　奏
　　太皇太后书
　　臣于十九日至五台
　　菩萨顶目覩地方官吏督率工匠凿山开石修除道路皆极敬谨民役甚劳又详防长城岭迤东虽系﨑岖偪仄尚可用小肩舆勉强登陟至长城岭尤为难行高可二十余里皆属峭险其陡崖不可下视今虽就原径修砌稍寛傥登陟万有不虞臣何以当之伏冀
　　太皇太后圣祖母睿鉴愚悃仍询太监赵守寳定夺实为至幸
　　銮驾既已到此臣岂不欲
　　太皇太后圣祖母至
　　菩萨顶瞻礼但极危至险之处不行奏明为孙者不能即安也曷胜悚惕待
　　命之至康熙二十二年九月二十日





　　圣祖仁皇帝御制文集巻十五
　　钦定四库全书
　　圣祖仁皇帝御制文集巻十六目録
　　奏书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书















　　钦定四库全书
　　圣祖仁皇帝御制文集巻十六
　　奏书
　　奏
　　皇太后书
　　奏为名分尊卑关系甚大陈愚衷仰祈
　　圣母慈鉴事自古母子关乎天伦尊卑各有定分近以细务毎防
　　慈防将皇帝字様俱行高写
　　皇太后谕防反接书其下此虽慈爱为子之至意臣每捧读不胜感激而不能无悚惕之心谨顿首再拜嗣后伏乞
　　圣母慈防照例高冩或书谕或书臣名则遂为子之分于心始安而仰戴
　　圣母慈惠愈无穷矣臣不胜战栗待
　　命之至康熙十六年七月二十六日
　　奏
　　皇太后书
　　臣奉
　　太皇太后于三月二十日自京师啓行二十五日特驻跸于滦河岸二十六日仍留
　　太皇太后亲至河干观取鱼赐宴山川甚佳翠紫交错圣怀殊为懽悦二十八日回至汤泉
　　太皇太后圣躬康和臣顿首敬请
　　皇太后万安臣体平善宫眷曁保成俱佳为此一并奏闻康熙二十年三月二十八日
　　奏
　　皇太后书
　　奏为奏
　　闻事近者
　　太皇太后圣体康嘉汤泉之水甚宜臣于初五日行猎边外宫眷曁保成俱平善今特遣使敬请
　　皇太后万安一并谨
　　奏康熈二十年四月初六日
　　奏
　　皇太后书
　　谨奏请
　　皇太后圣体万安【臣】自出边外地方凉爽水土甘肥禽兽繁多甚为畅适保成亦佳【臣】殪三虎将其中最大者去其肉骨椟之以草竝所获野豕麅鹿及鹿羔鹿尾恭奉
　　皇太后观览兼充庖膳为此谨
　　奏康熙二十年四月二十日
　　奏
　　皇太后书
　　谨奏
　　圣母皇太后【臣】躬诣
　　陵寝暂别
　　庭闱叨防
　　庇佑一路安善可慰
　　圣怀因此恭请
　　万安【臣】引领
　　殿陛不胜瞻切之至谨具
　　奏
　　闻康熙二十一年二月二十日
　　奏
　　皇太后书
　　谨奏
　　圣母皇太后【臣】自东行以来于二十三日已出山海关恐烦
　　埀念特此
　　奏知谨请
　　圣躬万安曷胜悬想之至谨具
　　奏
　　闻康熙二十一年二月二十四日
　　奏
　　皇太后书
　　谨奏
　　圣母皇太后【臣】暌离
　　训诲思念日增恋恋之心须防不能忘也日前请候起居定防
　　慈鉴再此恭请
　　万安曷胜向往之至谨具
　　奏
　　闻康熙二十一年二月三十日
　　奏
　　皇太后书
　　谨奏
　　圣母皇太后【臣】于初四日至
　　盛京谒
　　陵已毕祭告之事次第举行
　　盛京风土淳厚仰见
　　祖
　　宗创立鸿基庇荫子孙不浅也专此遣人恭请
　　万安未尽缕缕之怀谨具
　　奏
　　闻康熙二十一年三月初五日
　　奏
　　皇太后书
　　谨奏
　　圣母皇太后【臣】于初五日遣人回京陈述愚欵必防圣览今者
　　福陵
　　昭陵告祭方毕拟初九日率领诸王大臣往谒
　　永陵为此恭请
　　万安谨具
　　奏
　　闻康熙二十一年三月初八日
　　奏
　　皇太后书
　　谨奏
　　圣母皇太后【臣】初九日自
　　盛京啓行十一日诣
　　永陵告祭环视地形山廻水绕佳气郁葱眞是兴王基业也兹因大典已毕敬想
　　祖宗开疆非易【臣】至此甚难故欲躬率诸王具勒大臣防古等周行边境亲加抚绥兼以畋猎讲武俟所至何处再当具奏耑此恭请
　　万安谨具
　　奏
　　闻康熙二十一年三月十三日
　　奏
　　皇太后书
　　谨奏
　　圣母皇太后十三日曾有牋奏奉达
　　慈听巡狩东行皆平山巨泽日间行五六十里今至柳条边地方专此恭请
　　万安谨具
　　奏
　　闻康熙二十一年三月十七日
　　奏
　　皇太后书
　　谨奏
　　圣母皇太后【臣】虽屡有章奏言未尽意京师地暖时届春深遥知
　　圣体康和
　　圣情嘉悦【臣】心殊为欣慰也专此恭请
　　万安谨具
　　奏
　　闻康熙二十一年三月二十日
　　奏
　　皇太后书
　　谨奏
　　圣母皇太后【臣】屡防
　　温谕缓行深加慰劳顷者所歴边境颇近乌喇二十五日已至其处因思长白乃
　　祖宗发祥重地【臣】叨继大统不能躬行祭祀故于乌喇地方遥拜名山以展望祀之典暂停一二日卽可回盛京矣所有愚欵另遣人陈奏先此恭请
　　万安谨具
　　奏
　　闻康熙二十一年三月二十六日
　　奏
　　皇太后书
　　谨奏
　　圣母皇太后【臣】巡行乌喇曾具奏陈明兹因雨阻亦只在数日之间可以取程回
　　盛京矣为此恭请
　　万安谨具
　　奏
　　闻康熙二十一年四月初一日
　　奏
　　皇太后书
　　谨奏
　　圣母皇太后【臣】到乌喇情形前已陈奏今又值阴雨俟天气稍晴卽可就道矣专遣人恭请
　　万安谨具
　　奏
　　闻康熙二十一年四月初五日
　　奏
　　皇太后书
　　谨奏
　　圣母皇太后昨初七日稍得晴霁卽从乌喇啓行专此恭请
　　万安兼慰
　　慈念谨具
　　奏
　　闻康熙二十一年四月初八日
　　奏
　　皇太后书
　　谨奏
　　圣母皇太后自初七日以来天气虽晴河水未下桥梁难成道路尚多泥淖今已勉强行至中途矣专此恭请万安一倂陈述谨具
　　奏
　　闻康熙二十一年四月十一日
　　奏
　　皇太后书
　　谨奏
　　圣母皇太后【臣】途中情形前已具奏不再陈述兹特恭请
　　万安谨具
　　奏
　　闻康熈二十一年四月十五日
　　奏
　　皇太后书
　　谨奏
　　圣母皇太后【臣】于十六日回至
　　盛京矣自谒
　　陵望祀长白山以来经过之处军民人等无不懽欣鼔舞喜见太平皆仰頼
　　圣母鸿庥福庇所致也专此恭请
　　万安谨具
　　奏
　　闻康熙二十一年四月十八日
　　奏
　　皇太后书
　　谨奏
　　圣母皇太后【臣】于四月二十日已从
　　盛京啓行兹因恭请
　　万安之便谨具
　　奏
　　闻康熙二十一年四月二十二日
　　奏
　　皇太后书
　　谨奏
　　圣母皇太后捧读
　　教谕深防
　　慈念感戴无涯每闻
　　圣祉康和【臣】心殊为欣忭兹特恭请
　　万安谨具
　　奏
　　闻康熙二十一年四月二十六日
　　奏
　　皇太后书
　　谨奏
　　圣母皇太后【臣】久别
　　庭闱急欲望见
　　圣颜四月三十日进山海关五月初一日畱皇太子同大营按程缓行【臣】当先诣
　　宫阙恭请
　　万安初四五之间必可到都喜
　　慈云之日近奉
　　教诲之有期专此谨具
　　奏
　　闻康熙二十一年四月三十日
　　奏
　　皇太后书
　　奏为恭请
　　万安兼陈微衷仰祈
　　睿鉴事【臣】随侍
　　圣祖母临幸乌喇代兴安拜察地方朝夕欣奉
　　慈颜今已回銮将至京师但还宫日期未便预定凡臣所经过皆大山茂林竝无土产佳物惟畋猎所获鹿尾鹿脯因时当盛暑腌晒成干曾经进奉未知到日其味何如防加餐否【臣】自拜违渐及两月欲表思念
　　圣母之心将【臣】鸟鎗所得鹿尾亲手法制幷拣榛令坐塘笔帖式等驰送用申诚悃伏冀
　　埀鉴少赐匕箸【臣】不胜瞻切之至谨
　　奏康熙二十二年七月初十日















　　圣祖仁皇帝御制文集巻十六
　　钦定四库全书
　　圣祖仁皇帝御制文集巻十七目録
　　表
　　上
　　太皇太后进衣表
　　上
　　太皇太后万寿表
　　上
　　太皇太后万寿表
　　论
　　愼几微论
　　无逸以致寿论
　　君臣一体论
　　寛严论
　　愼刑论
　　学校论
　　钦定四库全书
　　圣祖仁皇帝御制文集巻十七
　　表
　　上
　　太皇太后进衣表【康熙十六年十二月二十六日】伏以
　　圣慈埀裕啓万年光大之图景运维新极四海尊亲之戴溥鸿恩于庶类配坤德之无疆锡
　　懿训于孙谋比春晖之有耀欣逄令节敬展微忱恭惟圣祖母昭圣慈寿恭简安懿章庆敦惠温庄康和仁宣太皇太后陛下纯仁积庆盛德凝庥髙厚难名至道永符于覆载祯祥骈集遐龄常竝乎升恒値寳厯之方亨仰璇阶之正泰谨奉觞而介寿爰制锦以伸怀膝下本支百世长看戏防宫中尧舜万方共覩埀裳率土同懽普天咸忭【臣】夙承
　　教诲永沐涵濡瞻绣服之光华乐
　　慈颜之康豫伏愿崇禧益茂睂寿増隆昭徽范于子孙享昌后燕天之盛广嘉祉于民物彰敛时锡福之仁【臣】踊跃懽忭之至
　　上
　　太皇太后万寿表【康熙十七年二月初八日】
　　伏以
　　慈德同天五福集箕畴之盛遐龄配地万方腾嵩祝之声冈陵献瑞于瑶阶永符安吉日月呈辉于寳算常竝升恒远迩尊亲寰海忻忭恭惟
　　圣祖母昭圣慈寿恭简安懿章庆敦惠温庄康和仁宣太皇太后陛下性成至德躬备纯禧懿训深范累朝而作则恩施高厚含万物而化光啓景运于维熙正期颐之方茂南极光连寳隆名永戴重闱东风庆入韶年佳气恒瞻二月肃绮筵而介寿捧玉醴以称觞借庭实之微仪冀
　　慈颜之一顾懽生殿陛喜溢阶墀【臣】祗奉
　　诲言仰承鞠育合臣民之颂祝率子姓以赓飏伏愿福嘏无疆寿祺增盛玉册焕千秋之彩徽音偕星汉同昭瑶池埀五色之云景祜与乾坤咸防臣踊跃懽忭之至
　　上
　　太皇太后万寿表【康熙十八年二月初八日】
　　伏以时啓阳和万国祝呼嵩之盛天开旭景千秋乐无疆之休山川献瑞于
　　慈宫八方同庆河汉呈祥于内殿四海咸清逺迩尊亲寰宇忻忭恭惟
　　圣祖母昭圣慈寿恭简安懿章庆敦惠温庄康和仁宣太皇太后陛下性成仁圣德配坤贞日月竝光照率土而作范雨露浃洽明物理而埀恩遇佳节于雍熙被春风之浩荡寿祉绵洪亿禩福星临耀兆年昭淑美之规崇高厚之懿训冈陵拟颂进扁额以敷扬葵藿申诚赋诗词而拜舞懽生丹陛喜溢彤墀【臣】服膺
　　诲言仰承咻煦实邦家之共戴顾慈孝之相成伏愿纯嘏尤繁锡龄弥广瑶池称北斗之樽寳册上南极之箓臣踊跃懽忭之至
　　论
　　愼几微论
　　易曰几者动之微吉之先见者也夫天下之广事物之众其接于中而防见于外者至纷纶而莫可纪极然当其寂焉独处万感不交自人窥之罔测端倪而心之隐跃欲动者已灼然其不能遏此所谓几也几动而理与欲遂分是以古之圣贤于一念之发必审之于中曰此为理乎为欲乎理则扩充之欲则禁止之不待其滋长显露而后为补救也以故理日长而欲日消昔大禹尝以慎乃在位告舜而复推其防于安止几康舜之庸作歌也亦曰勅天之命惟时惟几夫不言事而言几何哉盖事显而几微也微则幽而难辨危而难持苟非察之于早而谨之于终则天命之在人者必漓心之安于止者必荡轶而逾检矣朕兢兢业业一日二日万几惟恐隐微之地有一端未善故日讲求于先儒性命之学以务尽其诚意正心之功而犹恐未得其要也孜孜焉从事于惇颐之所谓思张载之所谓豫朱熹之所谓敬劼毖罔懈庶几愼独之方可企而全欤由斯以观易与书之言几犹大学之言独中庸之言微显也其道总不外于一愼而已矣然朕勉焉而未能自信也盖人心道心消长靡定势不中立或纵于一时而贻于久远或疎于一事而误及多端则其失非浅鲜也其何以无歉于圣贤性命之学乎哉
　　无逸以致寿论
　　三代盛时民风沕穆政令醇简天下诸侯分治其国为之君者可以优游坐治矣乃圣君处此必兢兢业业宵旰不遑以自劳其神力然卒获享遐福而成令名秦汉以降废封建而为郡县凡事之有关于宫府者无不奏请于天子其几务之众千百倍于三代宜为之君者日给且不暇乃或自图便安至信神仙为可学辄为方士所误曾不之返者何哉朕尝观于商周汉唐诸往事而得其故矣人君之所无逸者莫如商之中宗与高宗及周之文王中宗则严恭寅畏天命自度高宗则作其卽位不敢荒宁文王则怀保小民惠鲜鳏寡而考其享国之年此三君者最为悠久迄今无逸一篇班班可覩也人君之好逸乐者莫如秦之始皇汉之武帝唐之宪宗始皇旣并天下方士争言不死之药于是遣使访三神山久之药卒不可得武帝敬神之事祠太乙建飞廉馆作柏梁台以招天神之属游心芒思者数年究无左验乃自叹愚惑宪宗诏求方士用柳泌为刺史求仙药后服之日益躁渴夫中宗高宗文王之敬修其德而享福者若此始皇武帝宪宗之博养其生而寡效者若彼然则帝王致寿之道从可识矣宋儒吕祖谦曰敬之方寿之理也盖无逸则主敬主敬则无欲无欲者仁也孔子曰仁者寿又仁则有德孔子曰大德必得其寿舜年百有十岁是也则寿之理亦视其德之盛衰为何如耳朕愿后世之为君者无惑于神仙之説而第求之无逸之防则身与天下皆防其福矣
　　君臣一体论
　　泰交之治其惟唐虞之世乎天尊地卑自然之定位也泰之象干下坤上天之气下降地之气上升阴阳交而成岁功也君尊臣卑百王之大经也唐虞之时君都而臣俞君吁而臣咈同其寅焉协其恭焉上下交而成治功也昔人谓天下犹一身君为元首大臣为心腹其次为股肱又其次为耳目又其次为爪牙天下之疲癃残疾则痒疴疾痛举切吾身者也而况于君臣之际乎三代以还堂廉疏逺志气日暌上之情无以达于下下之情亦往往至于壅阏而难以自通政治之衰率由于此唐之太宗受言纳谏时时延访羣臣蔼然有家人之谊故贞观之政庶几近古后之图治者莫能及焉有明之世君臣濶絶至有辅弼之臣经年不一见顔色者凡出纳之命皆假于宦防之手相沿不变以至于亡此上下不交之所致也我
　　列圣相承上下一心志气感孚罔不周浃朕嗣守丕基临御以来无一日不与羣臣接见恒恐席崇高之势不克尽羣下之情尝读易至泰之二曰包荒用冯河不遐遗朋亡得尚于中行言保泰之臣能以中道合乎君也泰之五曰帝乙归妹以祉元吉言主泰之君能柔中虚已以应乎臣也五之义朕方自勉以仰企乎唐虞之治二之义则尚頼百尔有位一乃心德以匡不逮此又君臣一体之实也
　　寛严论
　　昔子产之论政也曰惟有德者能以寛服民其次莫如猛斯殆为郑言之耳要非致治之本论也致治之本在寛仁今夫天化育万物生之以春长之以夏成之以秋藏之以冬阴阳消息四序代嬗而其道归于生生为用仁爱为极夫岂春夏寛而秋冬严欤古之圣王知其然体上天仁爱之心出而御物德以道之政以齐之刑以范之惟务化民于善闲民于义而已不忍制民以术怵民以威也是故五刑之属三千皆本恻怛之心以出之而非惨刻峻削之为也夫物刚则折弦急则絶政苛则国危法峻则民乱反是者有安而无危有治而无乱三代之成事无论已秦用李斯挟荀卿之学行督责之令不数年而秦亡汉高以寛大为政入关而万民大悦光武以柔道治天下而王业用兴唐太宗听魏征之言崇尚教化而几致刑措是古之帝王以寛得之者多矣未闻其以寛失也若后世祖述申韩之徒有谓民骄于爱听于威非严不足以集事不知衰世之主百度废弛驯致沦败者其失在纪纲废弛讵寛之谓哉朕抚绥元元期以纯王之道化民成俗凡束湿之政弗敢庸也苛察之明弗敢尚也恐恐焉日虑其刑之重而德之薄夫宁忍从事于猛欤书曰克寛克仁彰信兆民诗曰不竞不絿不刚不柔敷政优优百禄是遒诗书之言朕之蓍鉴矣
　　愼刑论
　　圣人之治天下有礼有刑礼也者所以劝民之为善也刑也者所以禁民之为非也五伦以为凖三物以为坊渐而摩之优游而自化之邪慝不作比户可封圣人之心岂不甚惬而势有不能于是制为刑罚以驱之于后使天下之人然有所畏而不入于非彞是刑之设也圣人之所不得已也其轻者伤肌肤重者戕性命天下之惨痛至刑罚极矣圣人在上不能使天下无刑人而政平讼理一民一物卒无颠连困苦之虞者则惟此慎刑之道得也夫生人之性有善而无不善陷溺旣久匪僻廼生一旦丽于邮罚虽欲悔之固无及已故圣人之慎刑所以全民衷也雨露雷霆天之所以成歳功也而一岁之中雨露时行雷霆之用不数数见焉故圣人之慎刑所以顺天道也在易之噬嗑其象为明罚勅法而卽继之以贲曰无敢折狱丰之象为折狱致刑而卽继之以旅曰明慎用刑噬嗑上离下震丰上震下离于义为明为断而贲与旅皆有艮体于义为止圣人之意以为用刑之道贵乎明断相资而必本之于至慎圣人之心如此其昭然而可覩也然则愼刑者所以止刑也书曰刑期无刑其谓是欤朕尝谓欲天下之治必使刑狱清简者诚有见于此也盖惟刑愼则不滥善人无误罹文网之惧刑慎则必当不善者无侥幸苟免之心天下虽大天下之民虽众使为善必防福泽为不善必不可幸免则是非别白大道昭明防极归极是训是行而刑措不用矣
　　学校论
　　治天下者莫亟于正人心厚风俗其道在尚教化以先之学校者教化所从出将以纳民于轨物者也是以古者家有塾党有庠术有序国有学人生八岁自王以下至于庶人之子弟皆入小学及其十有五年则自元子众子以至公卿大夫元士之适子与凡民之俊秀皆入大学盖自家至于国莫不有学自天子至于庶人莫不学自幼至于长莫不皆学几学有诗书礼乐以为之本干戈羽籥以为之文父子君臣长幼之道于是焉观之六德六行之教于是焉取之所以淑其耳目手足之举措而养其心以复其性以为修己治人之大者可谓备至矣是以当时之君子履信思顺以事其上小人亦皆乐循礼而耻犯法侯挞不事而至治以兴后世学校寖广博士之途寖繁所以立教之方失先王之遗意士之游其中者直以为利禄之阶欲期道德之一讵不难哉且夫今之所谓教者诵读焉而已尔而又弗实致其力以防其放僻邪侈之心使气之充而识之明以渐求复其性其何以为修己治人之道哉故曰教隆于上化成于下教不明于上而欲化成于下犹却行而求前也教化者为治之本学校者教化之原欲敦隆教化而兴起学校者其道安在在务其本而不求其末尚其实而不务其华以内行为先不汲汲于声誉以经术为要不屑屑于文辞如是则于圣人化民成俗之道庶乎其有当也夫














　　圣祖仁皇帝御制文集巻十七
　　钦定四库全书
　　圣祖仁皇帝御制文集巻十八目録
　　论
　　礼乐论
　　居敬行简论
　　农桑论
　　读书贵毋自欺论
　　读书贵有恒论
　　王道论
　　过金陵论
　　勤俭论
　　辩
　　王霸辩



　　钦定四库全书
　　圣祖仁皇帝御制文集巻十八
　　论
　　礼乐论
　　礼乐何始乎始于天地而通于阴阳何者天位乎上地位乎下万物中处尊卑灿列而礼以行二气絪緼合同而化而乐以兴礼者主于一定其道属阴乐者主于流通其道属阳故汉儒谓阳倡始是以乐言作阴制度于阳是以礼言制此礼与乐之所由分也然二者不可偏胜礼胜则过峻而违人情乐胜则和而无节日流荡而忘返犹之阳胜则亢阴胜则溢也朕尝读周礼有曰以天产作阴德以中礼防之以地产作阳德以和乐防之又似乎礼原于阳而乐原于阴者何哉盖天之所产阳也而其冲然无象者则为阴之静地之所产阴也而其磅礴外见者则为阳之动故大宗伯之掌礼大司乐之掌乐其防民之道二而一也朱熹曰严而泰和而节夫
　　严者礼和者乐而所谓泰与节者非礼之中有乐乐之中有礼欤然此特言其礼乐之理尔若夫治定功成制礼作乐以渐摩天下则必上之人履中蹈和秉至德以为之基而后可协天地之极此朕之所以欿然而不敢足也
　　居敬行简论
　　观民气之静躁而政之得失可知也观政事之繁简而治之隆替可知也上古之世淳淳闷闷执契而自平结绳而自治猗欤盛矣自禅继相承创守代见张弛因革道非一端约而举之其政简者其治隆其政繁者其治替此古今不易之理虽百世而可知也虽然此特就其所行者言之耳若夫宰治之原则有至要者存焉使操之本无而一以简为主则任法之獘必伤于综核省事之渐必流于丛脞秦之衡石程书晋之清言召祸其所失均也必也主之以至一本之以无私正心以穷理而是非不得淆其中虚己以知人而邪正不得荧其外夫然后见之措施清静画一无为而治事有不期简而自简者故曰君子之学大居敬
　　农桑论
　　尝观王政之本在乎农桑虞舜之命弃曰汝后稷播时百谷禹之告舜也曰政在养民水火金木土谷惟修殷之考绩羣辟亦曰稼穯匪懈周以农事开基至成王之世制礼作乐典章明备彬彬郁郁然周公所作蒙史所歌若豳风七月之篇其道于耜举趾采桑载绩之事反覆不置何前后圣同一指欤盖农者所以食也桑者所以衣也农事伤则饥之原女红废则寒之原小民饥寒廹于身而欲其称仁慕义有无不竞遵路防极其势不能朕尝躬行三推以率天下农矣而敦实崇俭之令绳督有司靡不加意宜乎薄海以内袯襫之众比肩于野杼柚之声相闻于里庶几古初醇朴之风乃逐末者未尽息而锦绣纂组之文日盛也中夜求治惄焉虑之孟子曰菽粟如水火而民焉有不仁防哉斯言使天下之民咸知贵五谷尊布帛服勤戒奢力田孝悌而又德以道之教以匡之礼以一之乐以和之将比户可封而跻斯世于仁寿之域故曰农桑王政之本也
　　读书贵毋自欺论
　　古之圣人生而知之犹必学而取诸人者不敢自信也不敢自信者不敢自欺也盖人之知也有涯不能凭虚以悟故必假于诗书六艺之文诵读以举其词思索以晰其义综微研赜以穷其指归而后可以多识前言往行以畜其德然诗书六艺之文至奥博矣有其所可知者亦有其所不可知者使不加以深造之功而槪以为有得则其不可知者吾心先受其蔽而可知者亦危殆而有所不安是自欺也岂所谓格物穷理之学乎朕自冲年读书于只字未明必往覆寻绎积渐于讽咏之中而未能实获于义蕴之内窃以为古人毋自欺之学卽此为可见故不敢不致其力也夫诚意之要首严自欺于以正心于以修身于以治国平天下岂独读书一事为然哉
　　读书贵有恒论
　　为学之道朕旣要其本于毋自欺矣虽然尤患于始勤而终惰也盖圣贤入道非学之难而有恒之为难书曰惟学逊志务时敏厥修乃来夫虚以受人勤以励己则其所修常若原泉始达汨汨不已而必曰时者则恒之説也诗曰日就月将学有缉熙于光明夫君子博闻强识敦行不怠以故知日广而能日崇若朝勤而夕懈进鋭而退速则学弥晦矣何光明之有是诗人之言要亦恒之説也人之为学非好之笃嗜之深其势必不能以持久何则诗书之气未克浸滛于性情之内则离而去之矣求其学之有成讵可得哉朕自八龄雅好典籍无论细旃广厦讽咏古训日与讲臣共之卽至銮车帐殿之间罔废图史寻味讨论弗敢畏其艰深而阻焉弗敢骛于外物而迁焉盖初终如一日也然圣贤理道至为精微朕孜孜矻矻愧仅得其糟粕耳苟能由是而益加勉焉庶于学问之途或尚有所获但恐志气怠弛乘于不觉书曰为山九仞功亏一篑此言克终之不易也朕用是兢兢焉以有恒为警云
　　王道论
　　治天下必审择所以为治之道然后运之有本而措之也不劳盖得其道则一时无赫赫之功而久大之业可以永建而不拔不得其道则虽殚精敝形而终无以几于治故治理之方不可不审也其要在仁义而已矣昔三代之盛也蠲烦去苛屏饰斥伪先躬行而后文告崇礼让而缓刑罚优游渐渍不期效于旦夕迨积之旣久风俗日茂人心日醇大化敦厐号为上理此行仁义之所致也秦汉而下务为一切苟且之政以检束其民民生其时亦皆匿情饰貌以应其上上下相蒙竞趋媮薄治功之降逺不古若此则不行仁义之过也故曰仁以育之义以正之仁以育之所以养也义以正之所以教也孔子曰如有王者必世而后仁又曰圣人久于其道而天下化成盖言王道之成仁义之效也是以圣王在上制田里广树畜省刑而薄敛崇本而抑末使天下之民家给人足有俯仰之乐而无阽危之患由是立庠序之制置慈惠之师修六礼以节其性播六乐以淑其情明七教以兴其德齐八政以禁其非当是之时六合之逺一家之积也四海之广一身之推也天下之久安而长治犹泰山而四维之也其去夫驩虞之治不亦逺乎呜呼天下重器也有天下大业也彼挈缾之智犹必厝之于至安况夫居重器而履大业者哉盍亦知所择矣
　　过金陵论
　　金陵禹贡扬州之域秦立郡县为秣陵两汉因之孙权时称建业东晋及宋齐梁陈地号佳丽隋唐之间六朝旧迹渐致湮没南唐李氏始更筑城名金陵府明有天下建都于此窥明太祖之意以为宅中图大控制四方千百世无有替也岁在甲子冬十一月朕省方南来驻跸江宁将登钟山酹酒于明太祖之陵道出故宫荆榛满目昔者凤阙之巍峩今则頽垣断壁矣昔者玉河之湾环今则荒沟废岸矣路旁老民跽而进曰若为建极殿若为乾清宫阶磌陛级犹得想见其华构焉夫明太祖以布衣起淮泗之间经营大业应天顺人奄有区夏顷过其城市闾阎巷陌未改旧观而宫阙无一存者覩此兴怀能不有呉宫花草晋代衣冠之叹耶昔人论形势之地首推燕秦金陵次之然金陵虽有长江之险为天堑而地脉单弱无所凭倚六朝偏安弗克自振固厯数之不齐或亦地势使然也明自文皇靖难之后尝以燕京为行在宣德末年遂徒而都之其时金陵台殿苑囿之观声名文物之盛南北竝峙逺胜六朝迨承平旣久忽于治安万厯以后政事渐弛宦寺朋党交相构陷门户日分而士气浇漓赋敛日繁而民心涣防闯贼以乌合之众唾手燕京宗社不守马阮以嚣伪之徒托名恢复仅快私仇使有明艰难创造之基业未三百年而为丘墟良可悲夫孟子曰天时不如地利地利不如人和有国家者知天心之可畏地利之不足恃兢兢业业取前代废兴之迹日加儆惕焉则庶几矣
　　勤俭论
　　尝观尧以执中之防授舜舜以执中之防授禹而孔子之称禹曰无间然舜亦美其勤邦俭家盖以禹之奉已简薄而于天地祖宗生民数大事克备夫道以致其厚有合于中之防焉夫崇宫室丰饮食美衣服此人心也其几易溺敬天地孝祖宗拯民生此道心也其几易怠溺则侈侈则嗜欲日荒怠则逸逸则理道日逺发于一心见诸天下而盛衰治乱之途判矣传曰私欲多则德义鲜少德义不行则迩者骚离逺者距违甚言奢之不可不戒也至书载文王卑服卽康功田功又言自朝至于日中昃不遑暇食用諴和万民伊尹之告太甲曰慎乃俭德惟怀永图噫俭与勤之道尽之矣朕检身省心常恐弗及故万几日御以自砥砺而宫中府中之用刻意损抑较之前代毎岁所需十不及一虽不敢比于大禹文王之为君而兢兢勿侈勿逸之念恒欲化雕返朴袪肆崇敬以务几乎道然人心危而道心微苟侈泰之私中于几微势必形于家国其有不可遏者则慎修思永尤执中之要道也欤
　　辩
　　王霸辩
　　禅继之统分而后有三王防盟之事兴而后有五霸世之儒者尚论古今推明已事语仁义则尊隆王道言权术则崇尚霸功要其同异得失之辨可得而言也大约出之有诚伪行之有公私耳天下之民其阽于危而思卽安也不啻如饥之待哺寒之待衣上之人有万物一体之怀有天下为家之意仁以渐之义以摩之而下之人亦皆爱之如父母敬之如师保咸有不忍去其上之心此王道也法立而政明令行而禁止有市德于下之心而下亦有所慑服此霸功也故诛伐同也而应天顺人之与克威立慬不同也播告同也而至诚恻怛之与噢咻呕喻不同也此诚伪之分公私之辨可以见王霸之大端矣世或有谓古今异宜王霸贵乎杂用者不知古今虽异而天命民彞之理岂有异乎春秋战国之时三纲沦九法斁世风日下人心日偷矣而孔子孟子生于其时不闻有随时迁就之説所守者一以道德仁义为归虽其不能见用于时君而万世之天下皆得以其空言治之孰谓王道之宜于古而不宜于今乎若以杂霸之术而欲奏熙隆之治犹适越者而北其辕也故作王霸辩云






　　圣祖仁皇帝御制文集巻十八
　　钦定四库全书
　　圣祖仁皇帝御制文集巻十九目録
　　序
　　性理大全序
　　文献通考序
　　日讲四书解义序
　　日讲书经解义序
　　日讲易经解义序
　　重刻番藏经序
　　古文渊鉴序






　　钦定四库全书
　　圣祖仁皇帝御制文集巻十九
　　序
　　性理大全序
　　朕惟古昔圣王所以继天立极而君师万民者不徒在乎治法之明备而在乎心法道法之精微也执中之训肇自唐虞帝王之学莫不由之言心则曰人心惟危道心惟微言性则曰若有恒性克绥厥猷惟后盖天性同然之理人心固有之良万善所从出焉本之以建皇极则为天德王道之纯以牖下民则为一道同风之治欲修身而登上理舍斯道何由哉朕荷
　　太祖
　　太宗积累之休缵承
　　世祖章皇帝鸿业夙夜只惧嘉与海内期登隆平毎思二帝三王之治本于道二帝三王之道本于心辨析心性之理而羽翼六经发挥圣道者莫详于有宋诸儒迨
　　明永乐间命儒臣纂集性理大全一书朕常加繙阅见其穷天地阴阳之蕴明性命仁义之防揭主敬存诚之要微而律数之精意显而道统之源流以至君德圣学政教纪纲靡不大小兼该而表里咸贯洵道学之渊薮致治之凖绳也岁月旣久版籍残缺特命礼臣重加补订以备观览爰制序于巻端朕方精思格言探讨绪论以遐稽乎古帝王心法道法之微亦欲天下臣民究心兹编思降衷之理安物则之恒庶几咸尽其性以复臻乎唐虞三代熙皥之治云尔
　　文献通考序
　　朕惟治天下之道莫详于经治天下之事莫备于史人主总揽万几考证得失则经以明道史以征事二者相为表里而后郅隆可期经史而外编纂之书不啻百家其溯委穷源足资化理而部分类别便于览观者莫善于宋儒马端临所辑文献通考一书以古为鉴则取诸文以人为鉴则取诸献一展巻间而上下千余年贡赋之赢绌人才之进退规制之沿革礼乐之废兴舆图之险易灾祥之感召是非隆替了如指掌可以为考镜之林稽古之助矣间尝披览史册汉唐以降代有谊辟以彼更弦易辙鲜不各有张弛然而法立滋罕臻尽善岂非博综往事曲协时宜之为难欤语曰有治人无治法又曰师古者师其意不师其迹今歴代之已事具在自唐虞以迄宋季中间因时适变义例棼如详考事理之源流参以诸儒之论説虽神而明之存乎其人然率循旧章斟酌损益端于是书有借焉流传岁久版籍残缺特命礼臣重加补订俾成完书朕听政之余时勤乙览爰制序于巻端以昭示海内凡我庶府诸司尚其共讨旧闻与治同道庶称朕表章之意也夫
　　日讲四书解义序
　　朕惟天生圣贤作君作师万世道统之传即万世治统之所系也自尧舜禹汤文武之后而有孔子曾子子思孟子自易书诗礼春秋而外而有论语大学中庸孟子之书如日月之光昭于天岳渎之流峙于地猗欤盛哉盖有四子而后二帝三王之道传有四子之书而后五经之道备四子之书得五经之精意而为言者也孔子以生民未有之圣与列国君大夫及门弟子论政与学天德王道之全修己治人之要具在论语一书学庸皆孔子之传而曾子子思独得其宗明新止至善家国天下之所以齐治平也性教中和天地万物之所以位育九经达道之所以行也至于孟子继往圣而开来学辟邪説以正人心性善仁义之防着明于天下此圣贤训辞诏后皆为万世生民而作也道统在是治统亦在是矣歴代贤哲之君创业守成莫不尊崇表章讲明斯道朕绍
　　祖宗丕基孳孳求治留心问学命儒臣撰为讲义务使阐发义理裨益政治同诸经史进讲经歴寒暑罔敢间辍兹已告竣思与海内臣民共臻至治特命校刋用埀永久爰制序言弁之简首毎念厚风俗必先正人心正人心必先明学术诚因此编之大义究先圣之微言则以此为化民成俗之方用期夫一道同风之治庶几进于唐虞三代文明之盛也夫
　　日讲书经解义序
　　天生民而立之君非特予以崇高富贵之具而已固将副教飬之责使四海九州无一夫不获其所也是故古之帝王奉若天道建都树屏以立其纲设官置吏以张其纪经天纬地以尽其才亲亲尊贤以其业黎民阻饥而为之教稼五品不逊而为之明伦为礼乐以导其中和为兵刑以息其争讼事未然而预为之备患已至而亟为之驱盖治天下之法见于虞夏商周之书其详且密如此宜其克享天心而致时雍太和之效也所以然者盖有心法以为治法之本焉所谓敬也诚也中也敬则神明有主而物欲不能揺诚则孚信在中而伪巧不能间中则公正无偏而邪説不能移凡书中曰钦明曰寅恭曰只惧曰迪畏皆敬之属也曰允塞曰至諴曰一德曰惇信皆诚之属也曰义制事礼制心曰沉潜刚克高明柔克曰寛而有制从容以和皆中之属也性之者为尧舜禹文身之者为汤武高宗困而学之者为太甲成王悖而去之者为太康桀纣呜呼心法之存亡治道之升降分焉天命之去留系焉曷其奈何弗鉴朕万几余暇读四代之书惕若恐惧爰命儒臣取汉宋以来诸家之説荟萃折衷着为讲义一十三巻逐日进讲兹特加锓梓颁示臣民俾知朕仰法前代圣王志勤道远然夙夜兢兢思体诸身心措诸政治以毋负上天立君之意夫岂敢一日忘哉是为序
　　日讲易经解义序
　　朕惟帝王道法载在六经而极天人穷性命开物前民通变尽利则其理莫详于易易之为书合四圣人立象设卦系辞焉而广大悉备自昔包牺神农黄帝尧舜王天下之道咸取诸此盖诗书之文礼乐之具春秋之行事罔不于易防通焉汉班固有言六艺具五常之道而易为之原讵不信欤朕夙兴夜寐惟日孜孜勤求治理思古帝王立政之要必本经学尝博综简编玩索精蕴至于大易尤极研求特命儒臣参考诸儒注疏传义撰为解义一十八巻日以进讲反复卦爻之辞深探作易之防大抵造化功用不外阴阳而配诸人事则有贞邪淑慝之别运数所由盛衰风俗所由治乱君子小人所由进退消长鲜不于奇偶二画屈伸变易之间见之若乃体诸躬行措诸事业有观民设教之方有通德类情之用恐惧修省以治身思患豫防以维世引而伸之触类而长之而治理备矣于是刋刻成书颁示天下朕惟体干四德以容保兆民且期庶司百执事矢于野涣羣之公成拔茅允升之美则泰交嫓于明良而太和溢于宇宙庶称朕以经学为治法之意也夫
　　重刻番藏经序
　　朕闻羲爻旣衍逺开经籍之源禹范旋披啓文章之籥溯淳风于太古恢景运于中天大义微言较日星而竝灿灵篇寳箓偕岳渎以争奇卽至祐国庇民有祝史受厘之册和风甘雨有阴阳占候之家总皆以崇有为归遂各着阐幽之论若夫十方四谛之门三明六通之业梦金人于汉帝白马防来序圣教于唐宗青莲涌出琅函东度登黄珉碧玉之坛金叠南翻建狮子龙王之防竺兰授记宗风振四十二章元奘载归胜果扬六百余部用度阎浮之域长留震旦之区原其流衍纲意在挽回末俗依然忠孝言言袪妄存眞亦曰仁慈念念胜残去杀心灯夜炳则照彻昏衢意蕊晨飘则凉生火宅虽殊途而一致实异派而同源兼以讽诵仙轮仰祝灵长之祚敷宣教铎俯埀济渡之航固所瞻依宁无裨补是知乾纲在握无俟借响于法螺而当泰宇方隆竝可征休于香象矣朕探索古今研穷谟典皇风帝绪之防时掣牙籖名山秘笈之藏更披玉轴鸡筹报晓资啓沃于经帏凤炬分宵备询谋于册府宪章所系讨搜文献之遗儒术攸崇绍明理性之学际兹车书一统庶几轨物咸遵至于意树心莲未展贝多之叶鹤林鹿苑偶临般若之台究玉镜之圆光览金绳之妙谛伏惟太皇太后遐龄永锡斋心舍衞之城
　　皇太后纯嘏殷流报礼祗洹之役曩者林衡授矩无非桂栋海梁于焉竹素成编尽是雕谈奥辩供亿靡劳于蔀屋不涉民财经营悉出于芝宫非关内帑念眞乘之慧业宜宣而梵呗之潮音未广乃稽歴古传灯之録更辑千山印鉢之篇番藏旧文爰加镌刻緑缥装就八解高超黄锦开时七花逺迈诚以导璸晖于紫幄分璇彩于黄图助啓芳诠广崇大藏颂
　　两宫之景福延万姓之鸿庥式弁简端用资褒赞云尔
　　古文渊鉴序
　　夫经纬天地之谓文文者载道之器所以弥纶宇宙统括古今化裁民物者也是以干苞坤络非文不宣圣作贤述非文不着其为用也大矣书契以后作者代兴载籍充盈体制不一约而论之靡不根柢于羣经权舆于六籍如论説之类以疏解为主始于易者也奏啓之类以宣述为义始于书者也赋颂之类以讽喻为指始于诗者也传叙之类以纪载为事始于春秋者也引而伸之触类而通之虽流别各殊而镕裁有体于是能言之士抒写性情贲饰辞理同工异曲以求合乎先程皆足以立名当时埀声来叶彬彬郁郁称极盛焉然而代不乏人人不一制著作旣富篇什遂繁不有所裒辑虑无以观其备也不有所诠择虑无以得其精也古来采获之家载在四部名目滋多类皆防佚其流布人区者自萧统文选而外唐有姚铉之文粹宋有吕祖谦之文鉴皆限断年代各为一编夫典章法度粲然一王之制前不必相师后不必相袭此可限以年代者也至于文章之事则源流深长今古错综盛衰或通于千载损益无关于一朝此不可限以年代者也诸家之选虽足鸣一代之盛岂所以穷文章之正变乎朕留心典籍因取古今之文自春秋以迄于宋择其辞义精纯可以鼔吹六经者彚为正集卽间有瑰丽之篇要皆归于古雅其绮章秀制弗能尽载者则列之别集旁采诸子録其要论以为外集煌煌乎洵秉文之玉律抽牍之金科矣夫帝王之道质文互用而大化以成圣贤之业博约竝施而性功以备是书也虽未足以尽文章之胜于圣人游艺之防亦庶乎其有当也夫









　　圣祖仁皇帝御制文集巻十九
　　钦定四库全书
　　圣祖仁皇帝御制文集巻二十目録
　　记
　　鄚州水淀记
　　乾清宫读书记
　　南巡笔记
　　泉林记
　　雪记
　　宫中日课记







　　钦定四库全书
　　圣祖仁皇帝御制文集巻二十
　　记
　　鄚州水淀记
　　康熙十八年己未暮春之初朕万几有暇行幸鄚州于是惠风拂地淑景浮空节应佳辰时登令月与羣臣春搜于南浦泛舟于河淀庶凭欢心以召和气万物畅茂顺阳和而布政三光烛耀赈贫乏以劝农虽无山林台阁之趣水村林薮有淳厚之俗沙鸥锦鳞互相游泳春花野草参差万状观之不足因同侍从诸臣题诗赋鼔瑶琴俯仰古今飞觞饮宴昔人横汾昆明之游皆所以洽上下之情同君臣之乐岂独流连光景已哉故记之
　　乾清宫读书记
　　二帝三王之治夐然尚已后之人兴于千百世之下而欲遐稽往烈以为多闻畜德之资非载籍是赖厥道无由顾载籍极博大而道德之浅深政理之因革小而声
　　名度数采章文物之繁靡弗该也靡弗悉也若徒习其文辞侈其浩博而不深考其道法之大原得诸心而致诸用古人之言皆陈迹耳于我何与焉朕自冲龄性耽问学践阼讫今罔自暇逸未明求衣待旦视事讲臣执经羣工入奏未尝一日不与相接旣退裁决庶务披览章疏有间则书册翰墨之外无他嗜好端居乾清宫取六经之书发而读之以求契夫古圣人之心将以致其用而未能也又上下古今盱衡数千载思昔人之所以致其用者而求之乎纪志表传编年纪事之文将以考其用而知其心之所存朝斯夕斯怡然忘倦盖浩乎其未有涯悠然其未有艾也比者海宇乂安国家闲暇而风俗人心未能登进淳良聿臻上理毎一念之然于怀将以得之于心者而实致诸用焉积晦明阅寒暑展巻吟诵神理渊穆如晤古人夫干为健天得一以清所贵执中而建极也自强不息以希天逊志好学以希圣朕虽不敏讵弗勉旃
　　南巡笔记
　　康熙甲子春日有以时値上元请行封禅及巡狩燔柴诸典礼者夫朕凉德菲躬临御海防迩年以来水旱兵戈民亦劳止虽邀天庇佑四海荡平万姓乐业实未有丰功伟烈足以昭示来兹何敢效法前人铭功纪德至于巡狩古天子所以周省侯国使诸侯肆觐明堂考其政绩今天下之权统一于内督抚之贤不肖朕皆得而知之又无事于巡狩之名也惟是近畿郡邑屡经巡幸补助时施而东南黎民风俗尚未周知乃于秋九月陈请
　　两宫暂违定省二十八日出京师经河间德州阅济南城观趵突泉题曰激湍百姓遮拜马首口户繁盛比屋可封昔称临淄之间肩相摩毂相击者今尚有遗风焉十一日至泰山石径崚嶒缓步登陟四十里御障崖瀑水悬流五大夫枯松犹在岩畔或亦后人继植者入南天门扪秦时无字碑至孔子小天下处眞可収罗宇宙畅豁襟怀题普照乾坤云峰诸字宿泰山巓月色清朗赋诗遣兴来日登日观峰看扶桑日出下山祀于岳庙岳为五方之长发生万物故躬祀之为苍生祈福十三日雨雪驻蒙阴县侍臣云明日小雪喜其应候诘朝雪霁望防山峰顶半入云雾或隐或现其上石衣土人攀缒取之名蒙山顶上茶尝考四川雅州有防山五峰极高峻上产甘露茶世所传者或雅州之防山也渡沂水取鱼旣多且鲜因遣使驰进
　　两宫以志思恋之怀葓花铺青淮之界居人辐辏十八日发宿迁县阅黄河北堤岸一百八十里频年水患工役浩繁民俗罢敝不若山左之庶饶渡河舟行过清江浦淮安府商贾往来舟楫如织寳应县高邮州邵伯鎭皆以湖水泛滥未复故道居人草屋临流床灶半在水中朕甚悯焉登岸步行十余里亲察水势召集耆老秀才细访其故皆云自海口壅塞水无所归二十年来田亩已成巨浸赋诗纪事思所以拯济之卄三日抵维扬市肆繁华园亭相望游平山堂天宁寺百姓持香夹道意甚诚敬平山堂乃宋臣欧阳修所建修以文学侍从之臣出知扬州为政之暇优游谈防传为佳话故朕诗有文章太守心偏忆之句卄四日将由仪眞幸江宁府忽遇顺风可以速达京口遂乘沙船顺流而下波恬浪静瞬息七十里沙船江中战舰也自岳州长沙用兵以来多得其力今河海清宴当时战具仅供渡江之用然安不忘危朕于此时未尝不念艰难用武之际次早登金山孤峦隐岫屹峙大江中飞阁流丹金碧照灼更有一峰离立曰善才石郭璞墓在其西上有妙高台留云亭朝阳洞下有中泠水称天下第一泉朕率扈从诸臣一一探眺纵目千里题江天一览四字并赋二诗竹林禅院在鎭江府城南五里曲径逶迤茂林修竹高者四五丈大者围尺青叶碧枝阴森崖谷实北地之所未有晩而登舟扬帆丹阳县常州府无锡县俱未及泊一昼夜行三百六十余里达姑苏舟人云从无如此之速者卄七日由枫桥入阊门登城阅视士民观瞻莫不忭舞有献赋颂者是日驻跸城中念执事人役辛勤远来遍赏白金听其各带方物以示体恤卄八日回銮过虎丘山不甚高亭榭阑槛布满其上千人石高下可容千人传为生公讲经处故旁有防头石劒池在夹崖中殊可观平逺堂俯瞰虎丘之背田畴林木望若错锦苏民仍列酒坊茶肆各安生业管弦竞奏觉有升平景象然徒事纷奢罔知务本未若东北风俗之朴实耳夜坐舟中与侍臣高士奇探论古今兴废之迹或读尚书左传及先秦两汉文数篇或谈周易或赋一诗毎至漏下三十刻不倦日以为常盖诗书意味深长不似耳目之好易于烦厌也舟过无锡县游锡山观惠泉石甃八角池水色渟味较玉泉远不相及不知前人何以称之为第二泉二十九日由丹阳县陆行初一日过句容县蜿蜒石堤数十里抵江宁府雨花台在城南登之则江山城郭歴歴可见报恩寺规制壮寳塔九级金碧琉璃尽镂梵相结构之巧殆竭人工非前代内帑所修不能至此城中阛阓充实烟火万家景物太平昔称六朝佳丽今亦不减大都也明日祭明洪武陵见其頽废勅地方官禁防之过明故宫仅存遗趾不禁慨然作过金陵论并赋一诗登观星台望后湖题旷观二字又明日再遣使进
　　两宫方物阅鎭将射于教塲颁赐扈从诸臣币帛督抚御衣初四日发江宁府泊燕子矶峭壁临江亦有胜致初十日阅高家堰堤工望洪泽湖汪洋千顷复由河南岸行一百八十里过桃源县十一日渡河至宿迁次日驻跸葓花铺自郯城沂州取道东兖渡沂济祊汶泗诸水泗水出陪尾山下泉林寺侧石穴吐水众泉俱导古树成林有石碑刻子在川上处然阙里志载孔子观川亭在尼山宣圣庙侧未知孰是十六日长至节天气晴暖无朔风祁寒扈从诸人莫不欣喜十七日少昊陵颜子林驻跸曲阜县南十八日黎明祀于阙里斋心穆穆若有所见礼毕坐诗礼堂命孔氏子孙讲周易大学遍观车服礼器及汉唐碑版桧树在大成门内古榦苍然苔藓润泽眞灵迹也敬想至圣道冠百王前代留金银器具皆人力可办独以仗前曲柄龙盖留庙中并书万世师表四字过阙里诗古桧赋出北门酾酒孔子墓下伯鱼墓在孔子墓东十余步子思墓在其前西有子贡庐墓之所左有宋眞宗驻跸亭林中奇树葱郁未可计数行三十里驻跸兖州府杜甫所谓浮云连海岱平野入青徐是也念周公制礼作乐道接文武顷过曲阜未得躬谒庙庭特制祭文遣亲藩代祀之遂由汶上东阿高唐至德州亟欲定省
　　两宫兼程而归是行也往返数旬所歴山东江南诸郡县日以周谘民隐体察吏治为首务行道之顷复得览其山川凭吊古迹至于地方利则将有以斟酌损益焉率笔记之示朕之不徒事游豫也
　　泉林记
　　朕被服至道诵法孔子于诗书简册之中羮墙载见如闻其言论而接其声容者匪伊朝夕矣尝以不得一登阙里之堂观其车服礼器山川风物慨然至圣之音徽毎低佪于中而不能自已乃者在廷之臣咸谓古者天子巡省方岳观察民俗朕俞其请因念岱宗在望于迈鲁郊夙昔所怀今兹可慰岁之冬月舆衞北还抵于泗水东境距其县治五十里陪尾山之阳众泉出焉石窦防岈清流荡潏下合沂泗逺波悠然相传为子在川上处云旁有古寺厥名泉林陂陁幽旷树木茂宻虽古今异时陵谷不改去圣人之居如此其近意者当日杖履所经周览原泉黙契道体喟然发水哉之叹者其卽斯地耶于是停骖弭节瞻眺久之恍乎如有所得殆移晷而后去也夫天地无终穷流水之出于天地者亦无终穷圣人之道川流敦化万古不息与天地流水同其无终穷焉其何能已于予怀耶孔子之系易其言天也曰行健言地也曰无疆孟子之言水也曰盈科而后进君子之于圣人之道也溯源穷流学水至海亦若是焉而已矣朕旣幸宫墙亲觌至止非遥而又喜泉源胜地圣迹所存而得游歴其处也遂为之记
　　雪记
　　民之贫富关乎岁岁之丰歉因乎天稼穯之道雨旸时若不苦旱不病涝则力作省而百谷畅茂及乎西成収获必倍是谓丰年若宜旸而雨宜雨而旸高下燥湿违乎物性农力必困而百谷之登亦绌矣朕抚兹兆庶念民为邦本而岁为民天故衡量雨旸首于农事为兢兢比者畿甸之内夏则少雨冬则少雪盖偏于阳也间省刑简赋广行赈恤天亦随感辄应然甘泽之施未极汪濊恒用为忧甲子冬南巡还京师越数日大雪幸蓟州复雪喜而记之以诗于时三辅郡邑逺近数千里田畴沟浍罔弗霑被数年以来未之有也小雅信南山之章曰上天同云雨雪雰雰继之曰旣优旣渥旣霑旣足生我百谷言乎雪盛于冬而润泽乎春能使土膏饶洽而百谷丰实以臻有年之庆也则兹之应候而降周徧繁密沦浃郊圻若此将五土之宜頼以润三农之绪赖以兴殆丰年之征也谓非天之所贶欤闻之雪乃五谷之精得则嵗丰歳丰则民富朕于是有厚望焉因援笔而为之记
　　宫中日课记
　　尝读商颂之咏成汤也曰圣敬日跻周诗之咏文武也曰缉熙曰执竞其咏成王也曰夙夜基命宥密而史亦称大禹惜寸阴盖古帝王未尝不终日干干夕惕若也朕于宫中未明求衣辨色而起则命讲官捧书而入讨论义理是典学者为一时出御宫门则羣工循序奏事朕亲加咨度是听政者为一时已而阁臣升阶朕与详求治理咨诹军国者久之若夫宫禁之务各有攸司廷臣退乃裁决焉旣事竟罢朝宫中图籍盈几案朕性好读书丹黄评阅辄径寸辨别古今治乱得失暇或赋诗或作古文或临池洒翰以写其自得之趣止此数事已不觉其日之夕矣及宫中燃烛玉漏初下则省一日所进章疏必审其理道之安而后已要非夜分不就宴息也如是者岁率以为常夫禹汤文武成王之德自揣乌能企及而不敢懈逸之心或者其庶几焉因为记自勗以比于盘铭之义云










　　圣祖仁皇帝御制文集巻二十
　　钦定四库全书
　　圣祖仁皇帝御制文集巻二十一目録
　　説
　　为学如链金説
　　老安少怀説
　　佛牙説
　　诗説
　　琴説
　　稼説
　　操舟説
　　解
　　信古解
　　八议解
　　乡举里选解
　　以德为卫解

　　钦定四库全书
　　圣祖仁皇帝御制文集巻二十一
　　説
　　为学如链金説
　　伊尹之告太甲曰德无常师主善为师善无常主恊于克一先儒释之以为学未有得不可执一定之见德无常师泛观而博取也学旣有得不可无一贯之理恊于克一反观而约求也昔人有云圣人之取善如冶人之链金或取于沙或取于水初无定在所谓德无常师也迨旣链焉沙者忘其为沙水者忘其为水但见其为精纯之金所谓协于克一也其喻可谓至明切矣而犹惜其防之未畅也盖金之在矿也其为沙砾者恒多其为金者恒少此犹继善成性之后天事渐漓人心危而道心微也及夫金之在冶其质判矣然必汰其非金者而存其是金者此犹人之气禀不能无殊善不善之数常杂揉而互胜而硏辨之功则在乎去不善以存其善也
　　至于就冶之后则所见无非金者然金犹有上下之品必淬之铄之以务底于精然后为镠为镣者出焉此犹众善防归之后吾以一心统其全于万事万物之理一以贯之是纯粹之至一之极也昔扬雄之言因铸金而得铸人久矣金之説之通于道也然自非深于学者其孰能知之哉
　　老安少怀説
　　天地者生民之本也教养者王道之原也圣人者功化之极也民非天何以生非地何以养然天地能生养民而不能人督其孝弟户赐以衣食也惟圣人出而节民之性阜民之财然后长幼得遂其宜出入得安其命故曰天地育万物而圣人经天地然其道要不越于教养古者分疆画井民授之田家各百亩居有宅宅有桑春而耕秋而获夫而农妇而织当是时也老者其养于堂幼者其哺于室矣而圣人曰未也是不可以无教于是家立塾党立庠术立序国立学以五礼防其伪而范之中以六乐防其情而导之和凡遒人木铎以至乐正大司徒无一非教之官干戈羽籥夏楚之类无一非教之具故其时之民罔弗事长上以孝字幼孤以慈者自王政缺而井田废民生困而教道衰壮者无以资其生贫者无以赒其恤于是老者不克奉而幼者不克顾此孔子所以慨然于王道而思安与怀之也朕抚御万国圣人之德恒企焉而不逮而志在仁育元元每讲求于老安少怀之道虽三代之井田学校非后世所能猝复而窃师其意则惟有薄税敛以厚民生兴礼教以正民德而已虽然王道必积久而后成是朕志殆终无已时也
　　佛牙説
　　蓟州之盘山寺相传有佛牙阔二寸其长以倍寺之人藏而寳之岂不以其异焉而羣奉以为神乎夫异固非圣人之道之所贵者圣人之道其质日用饮食其事君臣父子兄弟夫妇朋友行而着习而察是天下之大同也惟其同故人皆可以为尧舜而忠孝节义之槪无不可以勉焉而至佛则不然离俗以为高矫情以絶物悖先王之教而创为苦空之説举天下之好异者莫有能尚之者也世之人争骛其説之异而竝及其形质之怪且诞者亦羣然尊奉之是非大惑欤夫尧之睂八彩舜之目重瞳尧舜不自为异也而千古之下思学为尧舜者以其孝弟之道钦明文思温恭允塞之德不闻其以睂与目也故使佛之牙出于伪耶则其诪张为幻也已甚使其果眞耶则古之可怪者多矣又何足贵乎朕尝巡幸畿东驻跸此州闻有是事虑其罔世而诬民也因作是説俾州之人祛所惑焉
　　诗説
　　诗者心之声也原于性而发于情触于境而宣于言凡山川之流峙天地之显晦风物之变迁以至君臣父子夫妇兄弟朋友之间古今治乱兴亡之迹无不可见之于诗而读其诗者虽代邈人湮而因声识心其为常为变皆得于诗遇之故曰感天地而动神莫善乎诗然诗道升降与世逓迁三百篇之经孔子删定者可观可兴可羣可怨极纒绵悱恻之思皆忠厚和平之意性情之正也夐乎其莫可及已迨诗亡而骚作骚亡而汉之五言作流传于魏犹存古风降自六朝寖尚绮丽比兴义缺唐以诗取士能名家者粲如林立初唐盛唐咸足上追风雅然其间矩矱虽一而心声各别奇正浓淡品格自成不可强而同也至中晚则菁华尽露而浑厚之象为稍变矣若夫宋人为诗大率宗师杜甫其卓然骚坛者洵能树帜一代虽后人览之觉言理之意居多言情之趣居寡然反复涵泳自具舒畅道德之致及乎有明诗家起而规模唐音洋洋沨沨可谓盛矣而明之于唐终有间焉朕稽古之暇怡情吟咏于唐人诗集虽尝诵习而犹念诗有其原故复上遡乎楚词以及三百篇寻玩其指趣博徴其义理庶几得其心之元声而毋骛乎世之所强同者因为之説以自勉云
　　琴説
　　琴何自而昉也新论曰神农氏王天下而作琴通典曰伏羲作琴以修身理性乐记曰舜作五之琴广雅曰文王武王加二以合君臣之恩于是琴制始备及孔子学琴师襄子如见文王今所传文王操是也间尝考其义上圆下方法乎天地前广后狭别乎尊卑大为君寛和而温小为臣清廉不乱盖有明良交济之道焉又闻之琴者禁也禁入于邪以正厥心则闲邪存诚之道更寓于是朕诗书不辍陶泳性情于琴之理颇有防心油油弗释不啻与神农伏羲数圣人晤语一室夫琴不乐中之一器耳乃精求其理遂至和天人通神明纯君道表臣职正心修身阜财解愠无善不具何其广大而渊微欤然则朕之崇德淑性以諴和万邦也殆于琴乎遇之
　　稼説
　　朕尝读雅颂诸什其时之公卿大夫士罔不尽力于田亩而其西成东作之景至被诸管升歌清庙岂非以其事为国之大务耶间考其义若生民之诗茀厥丰草是去稼之害也甫田之诗或耘或耔是雝稼之本也良耜之诗荼蓼朽而黍稷茂是厚稼之生也其详且尽若此朕轸念农业毎巡省畿甸时而春也则观其播种之函活时而夏也则观其良苗之怀新时而秋也则观其谷穗之頴栗坚好用以亲民亦因假以自乐非若周成之于豳风徒得之蒙诵而已然窃计其自春而夏而秋寒暑逓迁嗟我农人其间芟矱之功滋培之力蕴崇之方弃匪类而殖嘉禾如诗人所云者朝斯夕斯不遑啓处累阅月而谷乃告登甚矣稼穯之艰习焉而后知之也虽然世顾有耕而得馁者原其初非不庤乃镈播乃种而始勤终惰汚秽弗治稂莠弗剪苗在草间迄乎秋期十无一获岂地土之不宜天时之不善哉咎在害稼罔辨而养夫稼者未博其功也噫治稼之道可通于治天下矣
　　操舟説
　　器之利用而致远者陆行莫如车水行莫如舟舟之为用也逸于车而险或过之若享其逸而不入于险则恃乎操舟者之有其道也当夫水石击撞波涛怒飞回颿如骛骤合若离此非其巧之为乎至如浮沧溟驾虞渊歴艨艟如衽席泛浩瀚以洄沿此非其习之然乎若或凌万顷之中流惊飓风之四集樯檝敧倾徒侣失色巧者不及施习者不及试斯时也惴惴然有胥溺之忧自非备之以至豫而持之以至愼殆鲜克济事焉盖其所为巧与习者艺也而其所为豫且愼者道也易曰濡有衣袽终日戒诗曰绋纚维之言其豫也言其愼也朕南巡江淮间见操舟者苟备之豫而持之愼矣虽大舟罔弗如其意之所欲为焉苟备之不豫而持之不愼舟虽小亦不能胜任而愉快也夫舟一器操舟一艺耳犹必有道持之以不至于败况居天下之大器者哉扬子有言乘国者其如乘航乎航安则民安矣此物此志也解
　　信古解
　　学以求古人之是也非以求古人之非也六经之义蕴博大精奥有终身探索之而难尽者自后世好异之徒喜立已説以争衡于世于是离经悖道无所不至而身心之所丧者多矣究之古人之论其理常昭于千古而彼之所非议古人者卒不能行其所独是也孔子曰我非生而知之者好古敏以求之者也又曰述而不作信而好古夫以孔子之神圣而一则曰好古再则曰好古絶未尝有一端辨駮古人者惟汲汲皇皇以深穷其理遵循其训而已此其故何也夫亦曰我之学于古者求其有益于吾身吾心云尔岂以是求异于古人为哉慨自孔子殁而异端邪説纷争竝起互相抵牾大道愈晦于是不知而妄作肩相望也頼有宋濂洛关闽诸儒起而阐明经学圣人之道复着使后之人笃信其説以求古人之所为是者是亦世道之幸矣朕故作此解以导世之惑于异学者
　　八议解
　　尝读周礼小司宼以八辟丽邦法曰议亲议故议贤议能议功议贵议勤议賔窃叹古圣人之统驭臣下何仁至而义尽也无论堂陛相得之时歌蓼萧赋湛露蔼然其有礼意焉卽为之臣者职业或有所忝以罪戾贻羞势不得不绳之于法而犹必多为之解以君子长者之道待之夫岂圣人之有所私于其间而故以屈天下之法哉特以亲故贤能功勤贵賔八者皆素所倚毗而礼貌之者也若一旦有罪竟与疏贱之俦舆之辈同罚而竝辱非所以厉廉耻而彰仁恩也故严其防于五刑而通其权于八议语曰礼义节廉以治君子又曰履虽鲜不加于枕冠虽敝不以苴履言乎贵贱之有体也秦用申商之术行督责之令耑尚峻法治以大坏汉初犹有余风至文帝用贾谊之言而大臣遂有廉耻自重者朕礼遇臣下惟期其砥砺于无过卽间有微眚亦不忍斥言之也庶几百尔卿士其争自勉于道义之途而渐有礼让之风焉由是而往将八议亦可存而弗论也夫
　　乡举里选解
　　取士之涂古今异制得失之数可考而知也古者大司徒以三物教万民而賔兴之德行居其二而艺居其一五礼六乐之文不先于知仁圣义孝友睦婣也春秋衰世齐桓霸主而国语所载正月之朝亲问乡长犹必以慈孝贤仁为选首此古人乡举里选之法惇本而崇实得人所以盛也自科举之法行上之所以求士与士之所以自见相率而趋于记诵之学文辞之末由是古制大变而得人之效衰矣夫十步之间必有茂草十室之邑必有俊士天之生才岂以世为厚薄而后世之人才寖不及古者法使之然也然欲尽废贡举而复乡举之旧又有所不可盖古之风俗纯茂人心质朴故匹夫有善可得而举有不善可得而诛选举一出于至公而无狥名失实之患后世文巧日胜浇竞滋多征贲者或由于势利之交简斥者或出于爱憎之口此九品中正之法所以终不可行也虽然贡举之不可废者势也非法之尽善也必也愼简有司严立程品取实学而汰勦説崇雅正而削浮夸矫鉴其前违而课责其后效以无失乎听言观行之意则庶乎其可以得人矣
　　以德为卫解
　　城郭之固足恃乎公输之巧可仰而攻也河山之险足恃乎五丁之勇可啓而乘也兵革之利足恃乎耰锄棘矜之子可起而抗也盖天下大器也有天下大业也幅员之广人民之众至辽阔而莫可纪极使必画地而守之家抚而户谕之其势将不能终日圣人知其然故常有道焉合天下之涣而不至于离为之本仁以育之率义以正之忠信诚慤以行之哀矜恻怛以呕喻之使夫天下之人亲之如父母肫然有不可解之谊如是而我之所以为天下者亦庶乎其可以无患也故曰以力为衞者一夫之雄也以险为衞者一国之守也以德为衞者天下之所以善建而不拔也夫古之善为衞者莫如秦内之尺寸之兵毋得入殿廷外之罢侯置守収天下之兵销以为钟鐻卒之盗起于博浪之中祸及于斋宫之内当此之时非无卫也明之时其君皆深居九重狃于燕逸间以郊祀亲行所乘辇皆用铁丝为障以防不测然其究也羣盗竝起以至于亡此亦非备之不豫也故尚德则虽无周庐式道而可以为安尚威则虽有金城汤池不可以为固治天下者观于此亦可以择术矣








　　圣祖仁皇帝御制文集巻二十一
　　钦定四库全书
　　圣祖仁皇帝御制文集巻二十二目録
　　碑
　　圣感寺碑
　　赐一等公遏必隆家庙碑
　　黒龙潭重建龙王庙碑
　　赐广西廵抚马雄鎭墓碑
　　赐福建总督范承谟墓碑
　　中台演教寺碑
　　东台望海寺碑






　　钦定四库全书
　　圣祖仁皇帝御制文集巻二十二
　　碑
　　圣感寺碑
　　夫以北极神京西山胜地峦回互草木茏葱晴岚霁雪掩映皇居秋水春华邀迎翠辇非徒百工职事瞻仰于斯实亦九州风土形势所在其间招提梵宇极雕梁巨丽之竒精舍珠林尽绣桷纡回之巧然松云灯火不闻禅诵之声泉石荒苔难觅经行之迹故虽危甍耸汉上接云霄而绀殿凝尘空頽岁月朕毎游歴其处辄为致慨于衷平坡寺者僻处西南遥临宫阙刻盘螭于玉砌丹碧流金塑寳像于琳宫煇煌映藻罘罳网户饥鸽时驯铃铎鸣檐野狐知肃迨时移物换雨圮风侵华榱作防已无往日之观画壁成泥谁识当年之璀璨寺僧海岫笃实持躬勤劳砥行箪瓢布衲林中不演三车瓦鉢芒鞵胷次时防五戒十载经营重新殿庑六时功
　　课继广门庭遂使清宵梵呗萧疎尽入寒空向晓钟声飒沓仍随秋雨浮屠之传于斯无媿朕万几有暇七校偶过省耕省敛时驻跸于兹山一豫一游再抚临于其地询知本末感
　　佛慧之重光鉴彼勤劬啓圣功于匪懈更名圣感特赐宸书欲使遐迩具瞻臣民共识岂若崇祀作佞开愚甿奔走之端惟曰致敬而远法往圣格思之道勒诸贞珉垂感防于千秋记注瑶编志心期于一日臣工上下咸悉朕怀
　　赐一等公遏必隆家庙碑
　　孝昭皇后壸德攸宣伦情肫笃念父母鞠育之勤思祠宇春秋之祀朕嘉其意遣官督理后二月皇后已崩十七年十二月工作告成因谕内阁详考明代实录允符典例特赐碑文勒诸贞石粤稽往代临御万邦必敦九族宫闱化洽内辅惟贤眷祐之隆宜崇旷典以笃椒亲道至备也孝昭皇后仁孝性成温恭德着久存屺岵之思每深霜露之感尔一等公遏必隆同妻县主敬慎齐家洽谦冲之令望肃雍秉训诞淑慎之坤仪是当锡以丹垩享以苹蘩爰命冬官董其兴作事方行乎二月哀忽动于六宫未遂之志朕甚悼焉念尔勲戚大臣兼核歴朝典制落成之日用赐丰碑昭国家不遗故旧之恩示皇后永怀顾复之念光流泉壤堪为戚属之羽仪名列丹青不愧纶言之奬赉凡尔子孙克保无斁钦哉
　　黒龙潭重建龙王庙碑
　　传曰神有功德于民则祀之能捍大患御大灾则祀之非此族也不载祀典朕自御极以来夙兴夜寐惟思稼穯为小民之依所期时和岁丰嘉生乐育然年谷顺成雨泽是资诗曰琴瑟击鼔以祈甘雨信乎
　　天心仁爱亭毒万物而协灵効顺优渥霑足之应皆有神焉以司之亦如分猷布泽之无敢旷厥职焉距京师西三十余里金山之麓有潭然以深不泛不涸前代时以亢旱祷望其地辄能兴致灵雨因名黒龙潭焉潭之侧倚山瞰壑旧有祠宇以祀其神朕数以祈雨驻跸于兹爰谋式廓其庙貌以昭灵贶而敬民事今者四郊之内雨旸时若岁登大稔工适告成惟神之功德实能膏泽田畴以福庇生民揆诸捍患御灾之义莫大于此用是勒诸贞石垂示无穷宁不伟欤
　　赐广西廵抚马雄鎭墓碑
　　朕惟臣子之谊大节为重然平居无事之时人人侈谈忠义一旦临事而为国捐躯确乎不夺者盖寡则所称成仁取义之士国家得之宜何如褒崇焉尔马雄鎭洊歴禁近简授节旄恪共之誉有闻绥辑之功斯着岂意叛藩逆命怙恶弄兵急变起萧墙之中孤城介桂岭之外声阻援絶形绌势危尔则以死自持抗词骂贼遂触凶怒横致幽囚然犹志切输忠力图灭宼间关遣子万里来归慷慨上书一心罔贰丹诚旣通于王室阖门咸殉于岩疆节挺氷霜歴四年而益厉操坚金石经百折而不挠可云烈矣呜呼惟见危乃知授命之不易疾风劲草繄尔一身实荷纲常之钜朝廷养士数十年有臣如此庶无负焉朕用旣悯且嘉特考彞宪赐諡文毅跻以崇阶爰勒贞珉昭示来世凡属臣僚闻风兴起咸思自励尔之为功世道岂浅欤康熙二十一年正月二十六日
　　赐福建总督范承谟墓碑
　　朕惟朝廷简畀重臣授以封疆之任平时则竭诚殚力以靖厥职猝逄事变则有凛乎不可犯确然不可夺之节舍生取义流光天壤古所谓不二心之臣如此而已尔范承谟名臣之子奋迹甲科入侍禁林出典节钺咸有声绩着于当官洎闽疆莅鎭之年值狂竖盗兵之日宼起门庭祸生肘腋智未及施勇不暇展而尔志耻幸生义无苟免奋身骂贼誓不共天遂致阖室幽囚三年拘系阻敓其衣食廹胁以甲兵凶焰弥张贞操愈劲卒蹈白刃以作完人慷慨从容兼有其美兹者底定疆陲申明命讨罪人斯得臣节益昭倍深轸悼之情特厚饰终之礼宠以隆秩諡曰忠贞呜呼褒忠显善帝王治世之大权恩命叠颁朕曷有私于尔以培正气以植人伦庶使选愞之士覩盛典而知兴慕义之夫闻休风而加劝勒诸贞石其永有誉于无穷哉康熙二十一年四月二十六日
　　中台演教寺碑
　　五台之山高出云代然不与岳鎭之列山经禹贡以及道书所称洞天福地均莫之载盖自昔为释子所栖故与峨嵋普陀号三灵山之三山者或在海上或当巴蜀险远之区惟兹山峙神京之右千里而近宜登陟者较多焉朕尝览观载记谓兹山东有离岳火珠西有丽农瑶室南有洞光珠树北有玉涧琼枝中则有自明之金环光之璧是灵秀所钟中台为尤异矣台高三十有九里游者至是必思憩息之地此自唐以来演教寺之所由建也山峻多风寺久倾圮朕爰命工拓而新之譬诸于物泽雉十步一啄百步一饮鹏之飞九万里而扶摇六月而息其远迩高下虽殊方其息自适之情则一也朕之命新兹寺亦欲登是山者咸有自适之乐焉尔
　　东台望海寺碑
　　周官职方氏掌天下之图辨九州之国州表一山以为鎭跻其巓可以望海者则扬之防稽兖之岱青之沂幽之医无闾凡四山焉惟岱距海较远登日观望扶桑其岧嶤峻极尤非他山可比也五台隷幷州州境无海而台之东以望海名盖云中上党晋地踞天下之脊山之麓旣高而台之高复三十余里龙泉以东冈峦陵阜皆处其下远瞰沧瀛诸州景光惝恍俨若紫澜浩淼与青颢之气混涵相接记称旭日方升望大海若陂泽信有以哉台有寺榱栋桯桷不蔽风雨朕省方登此命加修葺复其初制莲台法相固极庄严已四方之人得于焉信宿纵睇溟渤之朝暾以视夫岱宗日观又何多让耶遂砻片石文以纪之
　　圣祖仁皇帝御制文集巻二十二
　　钦定四库全书
　　圣祖仁皇帝御制文集巻二十三目録
　　碑
　　南台普济寺碑
　　西台法雷寺碑
　　北台灵应寺碑
　　赐江南江西总督于成龙墓碑
　　至圣先师孔子庙碑
　　孟子庙碑







　　钦定四库全书
　　圣祖仁皇帝御制文集巻二十三
　　碑
　　南台普济寺碑
　　南台世传文殊示现之处也台当山之阳地稍暄暖金蕖日菊佛鉢之花生徧崖谷若锦绣之相错故其曰锦绣之峰有寺曰普济盖宋所建云佛氏之教息心净业以独善其身而文殊所愿在饶益众生布施以广仁义持戒以守信忍辱以为谦精进以施敬禅定以守静智慧以通理其慈惠之心有独者自汉以来清凉之山代有精舎至宋之十寺为国祝厘恒赐诏褒答载籍传之所从来久矣山之僧栖岩饮涧以自甘惟守其师之説以独善其身寺有圮者力不能兴葺也朕登南台乃命复新普济寺以居僧徒之息心净业者俾祝厘于是登临者覩象教之精严慈惠之心可以油然而生矣
　　西台法雷寺碑
　　朕闻鹫岭蜂台不少水晶之域鹄林鹿苑恒开金粟之园莫不献露裛之千花荫春浮之防树廼有龙湫抱鉢偕猿鹤以高栖燕子成龛扪藤萝而直上况夫竺法兰之初地旧是花宫勾龙爽之画图羣推紫府缃莲照野智炬长然青豆开房精庐用结西台絶顶有法雷寺焉方广化城文殊密宇琉璃布地霄邻挂月之栲栳名山磴转千云之石僊人五百青髻曾游沙界三千玉毫尽撤指修蛇之负壑恒岳匪遥数归雁之衔芦并门在下朕对清凉之胜景招阊阖之长风北瞻则毕月昴车西顾则参旗井钺悯此伽蓝久废饬其瓴甋重新绀马铢衣长转相轮于云表桐鱼茶版仍流清响于山椒庶使龙象行时金阁逺符大厯狻猊坐处神光复现元和云尔
　　北台灵应寺碑
　　清凉山左邻恒岳右接天池环基五百余里五竦峙而北台为最高岁癸亥二月朕銮辂西巡登其层巘云气生舄履之下开合万变时春雪方霁青霄夐絶天风飒然所谓身歴清静之域目睇澄鲜之境心游太古之地盈缩造化吐纳颢气冷然善也台名叶斗旧有灵应寺丹青亏剥杗廇欹倾朕念衣缁之流不外仁义以为教故熙隆之代亦所不废矧曼殊化宇恒着感通逺迩之人蕲向久矣爰命崇其陛戺饰其题楶土木瓦石丹垩金碧之需财自内出不渉经费工以佣给役弗违农是以工敏于事而民若不知秋八月告落成焉董事之臣请制文勒石以志之用以上昭景福于
　　慈闱下广嘉惠于兆庻埀示于亿万斯年尔
　　赐江南江西总督于成龙墓碑
　　朕读周官六计獘吏曰廉善亷能廉敬廉正廉法廉辩吏道厥惟廉重哉朕用是审观臣僚有眞能廉者则委以重寄锡以殊恩所以示人臣之标准也尔于成龙秉心朴直莅事忠勤而考其生平廉为尤着以故累加特擢皆朕亲裁盖防自庶官之中洊授节钺之任尔能坚守夙操无间初终古人脱粟布被或者嫌于矫伪尔所谓廉本于至诚闻尔之风可以兴起乃不憖遗忽焉奄逝日者省方察吏南及江表采风謡于草野见道路之讴思清德在人于今不泯惟尔之廉天下所知朕俯合舆情载褒劲节旣考名副实諡曰清端祭以礼又晋之崇秩赐予有加恩卹尔子呜呼人臣行已服官事主之道尔可谓有始有卒者矣顾不可以风世也欤
　　至圣先师孔子庙碑
　　朕惟道原于天之者圣自庖牺氏观图画象阐乾坤之秘尧舜理析危微厥中允执禹亲受其传汤与文武周公逓承其统靡不奉若天道建极绥猷夐乎尚矣孔子生周之季韦布以老非若伏羲尧舜之圣焉而帝禹汤文武之圣焉而王周公之圣焉而相也岿然以师道作则与及门贤喆绍明絶业教思所及陶成万世伏羲尧舜禹汤文武周公之统惟孔子继续而光大之矣间尝诵习诗书之所删述大易之所演系春秋之所笔削礼乐之所修明本末一贯根柢万有殆与覆载合其德日月竝其明四时寒暑协其序焉故曰仲尼之道一天道也朕敬法至圣景仰宫墙向往之诚弗释寤寐岁甲子十有一月时迈东鲁躬诣曲阜展修祀事复谒圣墓循抚松栝仪型在望僾乎至德之亲人也朕忝作君啓牖下民深惟夫子师道所建百王治理备焉舍是而图郅隆曷所依据哉因勒文于石彰朕尊崇圣教以承天治民之意系以辞曰
　　遐哉三五维辟之式于皇尼山师道允植天畀木铎觉彼羣生百行以正六籍以明贤迈唐虞圣则河洛绥和动来文博礼约性天峻极伦教孔彰学昌洙泗统归素王炎汉崇儒少牢用飨厥后贤君高山是仰予怀至圣莅彼东方音徽云邈道德弥光郁郁茔林峨峨祠殿企慕安穷羮墙如见泰岱匪高东海匪深敬扬懿轨终古式钦
　　孟子庙碑
　　自王迹熄于春秋圣人之道或几于泯灭卒之晦而复明歴千百世而不敝者恃有孔子也孔子没百有余年寖假及于战国杨墨塞路祸尤烈于曩时子舆氏起而辟之于是天下之人始知诵法孔子率由仁义斯道之有传至于今赖之是以后世学者如韩愈苏轼之徒咸推其功以配大禹而闽洛之儒咸尊为正学之宗传乌虖盛已夫洪水之祸止于人身已尔杨墨之祸隐然直中于人心不有孟子使杨墨滥觞于前释老推波于后后之人虽欲从千载之下探尼山之遗緖其孰从而求之因推述厥义刻文于石俾揭于邹之庙其文曰尼圣旣往夐矣音徽后百余岁圣绪寖微尚异实繁杨墨竞煽防溺之祸酷于昏垫惟子舆氏距跛放滛以承先圣以正人心述舜称尧私淑孔子正学修明百世以俟不有是者斯道孰传宇宙晦霿万物狂傎我读其书曰仁曰义遗泽未湮闻风可企岳岳亚圣岩岩泰山功迈禹稷德参孔颜刻石兹文于祠之下诵烈飏休用告来者













　　圣祖仁皇帝御制文集巻二十三
　　钦定四库全书
　　圣祖仁皇帝御制文集巻二十四目録
　　颂
　　福陵颂【幷序】
　　昭陵颂【幷序】
　　孝陵颂【幷序】
　　大德景福颂【并序】









　　钦定四库全书
　　圣祖仁皇帝御制文集巻二十四
　　颂
　　福陵颂【并序】
　　惟
　　上帝鉴观下民诞畀神圣俾立君极以开辟草昧埀统亿祀非甚盛德曷克应天顺人而缔造鸿业焉我太祖高皇帝聪眀睿知本于性生英武勇略迥不世出故能躬着戎衣手提尺劒而疆宇日拓丕受景命显庸东国腾威区夏虽太王之居岐翦商文王之江汉归化未足方斯赫濯也予小子仰荷
　　列圣丕基统御万国昄章式廓隆古图籍所莫觏矣然上迹
　　圣祖当日一成一旅栉沐风雨斩刈荆棘张彼挞伐顺者绥之逆者殄之统壹羣部建元正位国始立焉旣乃鞠旅徂征遐迩詟服悉臣悉氓遂定鼎辽土而王业愈
　　光显矣于戏盛哉惟
　　天生
　　圣惟
　　圣奉
　　天我
　　太祖创业之艰如彼而埀统之逺如此岂非天实授之而克荷厥休者哉予小子景仰谟烈奚敢忘绍述焉爰作颂曰
　　于昭
　　太祖诞膺景命允武允文体协仁圣天罚恭行赫然割正啓疆东海聿怀兆姓战罔弗克威略如神德罔弗冒桀骜咸臣受箓践祚帝厯鼎新建官立制王路丕遵爰誓六师濯征明国以少击众羣丑胥殛长驱铁岭堕彼阨塞芒芒辽沈隷我版域防极归极乃建皇都大统肇迹炳埀帝谟在昔汤文蹶起一隅先圣后圣同轨合符皇哉龙兴山川孔固
　　寝园崔嵬风云盘互玉衣铁马百神卫护仰颂
　　先猷万年锡祚
　　昭陵颂【幷序】
　　国家垂厯服无疆之休类必有神圣开天肇兴王业又必有神圣继体式廓鸿基故能经纶宇宙积功累仁保世滋大我
　　太宗文皇帝挺濬哲之资蕴钦明之德绍膺寳位缵前谟而光显之外奋威武内修文教百度具举臣民胥悦于是南征则堕岩关绕明都耀兵燕赵鞠旅齐鲁投鞭渤海饮马黄河六师安行莫我敢遏东征则诛贰绥服朝鲜纳款列为屛藩西征则三十五部厥角归命贡賮奉朔盖其允塞之猷桓拨之略赫濯于覆载间矣乃若惇九族惠元元郊圻以饬爵秩以班赏善宥过优礼勲旧求贤之思若渴崇儒之化丕隆虽古帝德广运曷以加焉当是时义问炳烁仁风翔洽一统之规已裕矣犹画境息民俟天休命于戏皇哉盛哉昔殷祥长发而汤受之周室本支百世而文啓之若我
　　皇祖讵有逊美予小子嗣承丕緖抚安海防以亿万禩之业绍述
　　祖德敬扬
　　先烈廼作颂曰
　　猗欤
　　皇祖克配彼
　　天光被四表仁泛八埏旣受共球神人攸主至治洋洋谟訏訏桓哉七萃挞彼南疆匪疚匪棘兆人是匡徂征朝鲜爰渡鸭緑声其携贰绥其臣属西荒千帐慕义同归钟鼔始振稽颡莫违至化覃敷函夏率育
　　天锡大寳景命有仆曰崇儒雅曰叙彝伦五章五用式迪俊民法度孔昭典常聿正嫓美唐虞惟后克圣建中锡极诒我后昆皇皇大烈亿祀弥尊肃望
　　山陵光华燀赫永言埀裕敬承靡斁
　　孝陵颂【幷序】
　　盖闻干苞合契诞开长发之祥坤极毓灵永锡丕承之祚是以溯若水者诵颛顼之遗风登谷林者仰陶唐之余泽莫不炜煌瑶牒炳烁珍符垂裕万年流辉千载况乎当绍庭之日笃缵绪之思覃厚旣深觐扬滋切者乎我
　　皇考世祖章皇帝躬上圣之资啓维新之运宅中图治保大定功舞干羽于两阶武昭文洽受共球于万国远至迩安峻德勲懿纲酿化至矣盛矣蔑以加矣肆予一人嗣膺厯服方厪纂承之志弥深对越之心展谒孝陵式瞻
　　园寝惊秋霜之始肃感春露之初濡光烈宣昭僾在见闻之内声灵赫濯俨然陟降之前敬申继述之情用广敷陈之义爰拜手稽首而为颂曰
　　奕奕
　　孝陵葱葱佳霭多沛艾兮土脉淳和地灵清防无尘磕兮五屏嶂三台襟带拱内外兮王气如龙紫云如盖纷来防兮猗欤
　　皇考陟降往来常在兹兮桂宫兰殿绣磶文榱郁参差兮鸾旂羽葆苍虬翠螭何葳蕤兮太和充溢景光淑熹亘四维兮琬琰在房图球在序神所处兮金穗宵明玉衣晨举永终古兮如接形声如聆笑语我
　　圣父兮以妥以侑式垂懿举昭来许兮我宠受之蕃衍鸿厐命溥将兮绍闻衣德继序其则不愆忘兮凝休笃祜锡祉储祥一人庆兮本支百世诒燕无疆祚灵长兮
　　大德景福颂【幷序】
　　恭惟
　　圣祖母太皇太后躬备圣德
　　天锡纯禧作配我
　　太宗文皇帝内廷翼赞肇造邦家诞育我
　　世祖章皇帝瑞应昌期抚绥函夏爰及小子缵承基绪十有六载
　　恩勤鞠育莫罄名言训迪深难于殚述盖
　　皇天眷佑我国家笃生
　　圣哲母仪后昆以为积庆凝祥之本猗欤盛哉啓百代之鸿图树千秋之懿则备累朝之孝养极四海之尊亲德福兼隆康宁寿考旷古以来未有若我
　　太皇太后之盛者也臣日侍
　　慈闱钦瞻
　　懿范戴天地而莫能穷其高厚仰日月而莫能绘其光华顾念罔极深恩敢辞固陋敬飏万一冀展微忱爰拜手稽首而献颂曰
　　天开景祚运际厐鸿
　　太祖啓宇嗣以
　　太宗文武神圣帝业光融惟
　　圣祖母大德嫓隆纯仁至孝克俭克恭茂修内治佐厥成功迨我
　　皇考诞膺天禄冲睿承干海宇宾服允赖
　　圣慈劬劳顾复式训寛仁垂型雍肃德洽万邦恩流九族以天下养奄受多福越予小子大业祗承帡幪啓佑仰戴
　　慈宁仁如天覆静比坤贞纲大政懿训是程勉以怀保惕以励精孙谋宏远壸教光亨漙爱宣慈秉礼度义端庄诚一万善咸备穆处深宫含庶类德化殷流惠风遐曁
　　显号鸿名昭埀后嗣
　　寳册腾辉瑶编纪瑞
　　圣人之配诞生
　　圣人古惟太姒今兹比伦寿祺正茂休祉骈臻本支百世子孙绳振庆延家国光被臣民亿万斯年景祐常新




　　圣祖仁皇帝御制文集巻二十四
　　钦定四库全书
　　圣祖仁皇帝御制文集巻二十五目録
　　赞
　　至圣先师孔子赞【幷序】
　　颜子赞
　　曾子赞
　　子思子赞
　　孟子赞
　　老子出关图赞
　　画马赞
　　陈所翁画龙赞
　　笔赞
　　箴
　　讲官箴
　　督抚箴
　　祭酒箴
　　给事中箴
　　御史箴
　　守令箴
　　铭
　　砚铭
　　鼎铭
　　屏风铭
　　鸟鎗铭
　　鸟鎗铭
　　弩铭
　　弩铭





　　钦定四库全书
　　圣祖仁皇帝御制文集巻二十五
　　赞
　　至圣先师孔子赞【并序】
　　盖自三才建而天地不居其功一中传而圣人代宣其蕴有行道之圣得位以绥猷有明道之圣立言以埀宪此正学所以常明人心所以不泯也粤稽往绪仰溯前徽尧舜禹汤文武达而在上兼君师之寄行道之圣人也孔于不得位穷而在下秉删述之权明道之圣人也行道者勲业炳于一朝明道者教思周于百世尧舜文武之后不有孔子则学术纷淆仁义湮塞斯道之失传也久矣后之人而欲探二帝三王之心法以为治国平天下之凖其奚所取衷焉然则孔子之为万古一人也审矣朕巡省东国谒祀阙里景企滋深敬摛笔而为之赞曰
　　清浊有气刚柔有质圣人参之人极以立行着习察舍
　　道莫由惟皇建极惟后绥猷作君作师埀统万古曰惟尧舜禹汤文武五百余岁至圣挺生声金振玉集厥大成序书删诗定礼正乐旣穷象系亦严笔削上绍往緖下示来型道不终晦秩然大经百家纷纭殊途异趣日月无逾羮墙可晤孔子之道惟中与庸此心此理千圣所同孔子之德仁义中正秉彝之好根本天性庶几夙夜勗哉令图溯源洙泗景躅唐虞载歴庭除式观礼器濡毫仰赞心焉遐企百世而上以圣为归百世而下以圣为师非师夫子惟师于道统天御世惟道为寳防山岩岩东海泱决墙高万仞夫子之堂孰窥其藩孰窥其径道不逺人克念作圣
　　颜子赞
　　圣道早闻天资独粹约礼博文不迁不贰一善服膺万德来萃能化而齐其乐一致礼乐四代治法兼备用行舎藏王佐之器
　　曾子赞
　　洙泗之传鲁以得之一贯曰唯圣学在兹明德新民止善为期格致诚正均平以推至德要道百行所基纂承统绪修明训辞
　　子思子赞
　　于穆天命道之大原静养动察庸德庸言以育万物以赞乾坤九经三重大法是存笃恭愼独成德之门巻之藏密扩之无垠
　　孟子赞
　　哲人旣萎杨墨昌炽子舆辟之曰仁曰义性善独阐知言养气道称尧舜学屏功利煌煌七篇并埀六艺孔学攸传禹功作配
　　老子出关图赞【赵孟頫画】
　　修身养夀古隐君子掌藏室书为柱下史清静自正是其大防宗周式微羣雄龙战逝将去此八荒周徧徐甲负笥青牛服韅关尹望气物色门和光抱一目击道存少留著书虚无是论元文旣宣解人亦寡入于无垠广莫之野去住两忘物无害者吴兴学士绘事肖神旣写道德又貌僊眞高古肃穆髣髴伊人神龙见首变化莫同乘云上下孰知其终至圣所名斯言我从
　　画马赞
　　大梁韩干古之笔精写此骏足千载如生红光耀唇紫艳承睫削玉霜蹄团花雾鬛干维叶象房宿効形体中仪式法合图经鹄起鸾停风猋电驶不遇九方孰致千里我闻在昔文德诞敷飞黄服皁騕褭驾车览物心怡披图神往曾是权奇曾是俶傥南浮滇水北絶玉山利兹地用充我天闲
　　陈所翁画龙赞
　　云龙骙骙众物之灵暂行万里少息千龄飞潜应候变化无形干爻九五取象君德时乘六位周流八极云行雨施品彚生殖爰有哲匠绢素经营僧繇防笔董羽研精蜿蜒夭矫巧若天成嗟此好手声价超越得水能飞防睛斯活波涛腾涌烟雾灭没逺宅江海亦游名都夏王逺驾虞舜受图命官纪年用表祯符德至泉水神物乃下驯扰可豢奚俟摹写秘藏斯巻以验眞者
　　笔赞
　　文犀之植中山之毫绚以藻采润以兰膏翡翠其牀玉璧其匣濡之隃糜翰染八法若坟若典若史若经奉以撰述逸于汗青时维休昌诞敷文德弓矢载櫜彤管竞饬遐哉八表车书其同结绳云邈永资尔功
　　箴
　　讲官箴
　　予企至道覃思简编朝夕讨习礼茂讲筵诗人有云显示德行啓沃惟贤庶几金镜尔列词苑峨峨在廷细旃广厦论史谈经体之行之朕躬是力载献载替尔职宜饬毋务勦説毋苟雷同毋缪于正毋悖厥中在昔大儒称先则古臯防是师言规行矩谊贵翼励先正其心尔苟勿欺吐辞足钦讵曰名义可以涂饰讵曰圣贤可以蠡测关闽濂洛炳矣心传撰述大防庠序宗焉用昭儒修用教泽尔其勉兹尚无攸斁
　　督抚箴
　　芒芒方域分理需人岳牧之选实惟重臣寄以封疆千里而逺地则星罗令犹风偃控摄文武统驭官司绳违纠慢宣德布慈廉善是旌贪黩毋宥小眚是矜吞舟毋漏彼昏而墨日削月朘或市徇纵以恣挢防泽不下殚民隐罔恤政廼不和为时蟊贼曽是源浊而流则清曾是表正而景则倾职汝之由是曰旷坠轸我元元保厘奚赖天命天讨我不敢私勗哉有位敬听箴辞
　　祭酒箴
　　予敷文德式礼辟雍允维祭酒多士攸宗在昔有虞命防教胄洎于成周升彼孝秀抚今区夏遵路陈常海域遣子愿齿胶庠尔长廼司表率匪易木绳斯直玉琢斯器烝烝誉髦尔仪是型济济桥门尔训是聆惟廉持躬惟慎率属佻达其惩戒董其勗皇矣谟典如铿金镛阐扬罔尽则效奚从毋矜而华导之诚正毋诡而趋范之孔孟王化丕盛视乎成均苟隳厥职曷明人伦儒行克臧汝绩廼效黾勉诏媺助宣声教
　　给事中箴
　　咨尔给事实专言职厥地惟亲禁闼之侧入纳奏劄出奉纶章清勤斯称敬愼斯臧六曹有失汝其正之百僚有邪汝其诤之予怀邦直謇谔足多庶兹有位胥用濯磨罔逞已私小心乃集罔见近利不阿乃立勿流于党而苟为同勿慑于威而戾夫公道贵毋欺论尚执要弃佞励忠令闻始劭尔之无忝宠锡是承尔之弗率谴罚是膺宪典丕昭视尔贤否靖献克诚国恩孔厚毋曰秩卑补阙拾遗夙夜匪懈勗哉攸司
　　御史箴
　　柱下一星列曜太紫其象维何今也御史淬厉风裁检齐霜纪下饬官方上参国是肃肃柏府峨峨豸冠其职清要簪笔朝端百司有阙是绳是弹民泽或壅是宣是殚汝不自克何以惩墨汝不自正何以纠慝毋畏强御毋纵残贼庶几夙夜邦之司直昔之法吏正色台中为我耳目効彼股肱驰声简册流美无穷敬之敬之罔不克恭
　　守令箴
　　五等封建古今异宜郡县之制百王同规壤地磐牙提封棊峙大者一州小则百里有社有稷有民有人守令何职职兹拊循劝农课桑宣条设教偃风以德从星惟好毋营筐箧毋急簿书悃愊之治岁计有余莫高匪天而卑其听莫愚匪民而智其性民不可掩天不可欺一之不愼而戚自诒稽古治效嘉禾瑞麦勉能其官绍休前迹
　　铭
　　砚铭
　　凤咮之姿龙尾之质雕焉琢焉登翰墨室如珪之方桓信是率如璧之圆蒲谷是匹或巉而岩芙蓉崒嵂或润而泉玉膏湓溢腹坦而容目仰而出外敛其华中坚其实端溪伊何缜密以栗铜台伊何泽黝以桼静兮不佻动兮不轶研之隃糜运之不律磨礲性情发挥道术厥功懋哉允惟迪吉
　　鼎铭
　　庖牺作鼎尚象太乙神禹铸金九鼎崒嵂皇哉鼎义易称元吉防济以离烹饪何飶享帝养贤位命凝一初象维阴利其否出二克刚中是为有实阳居廼腹和而悔失苟或比阴覆餗莫恤厥铉伊何金玉其质大德保之守以无逸
　　屏风铭
　　维尔卓立巍然向离亦称斧扆亦名罘罳动而有则静而不欹端廉方直藩翰攸宜繄昔汉殿图画载披永言好德纳彼良规洎乎唐室十渐用裨大书作障释兹念兹予怀上圣治企无为南靣听政埀拱于斯云何敢逸广列训辞儗诸士史以献典诗
　　鸟鎗铭
　　范金为质石火中蕴体约用宣威制胜潜发其机愼持其柄摧坚击逺声光震迅翼我武功式臻耆定
　　鸟鎗铭
　　一器也体类戈防功逾矢礮当机迅发则星驰而电激落云霄之劲翮歼林莽之轶材洵武功之良具更无所施而不宜
　　弩铭
　　珍木自南其理则直省括有度用以观德
　　弩铭
　　夹也柔克唐也刚克不刚不柔兹器维则





　　圣祖仁皇帝御制文集巻二十五
　　钦定四库全书
　　圣祖仁皇帝御制文集巻二十六目录
　　杂著
　　讲筵绪论【计四十六则】












　　钦定四库全书
　　圣祖仁皇帝御制文集巻二十六
　　杂著
　　讲筵绪论【计四十六则】
　　大学一书言明德新民诚修已治人之要道也千古君道之隆莫过于尧舜观克明峻德以亲九族平章百姓协和万邦此正大学修身教家由家及国由国及天下之理然必已德既明而后可推以及人故大学以愼德为本
　　古人有言反经合道谓之权先儒已有论其非者天下止有一经常不易之理权衡轻重随时斟酌而不失乎经常之理此卽所谓权也岂有反经而可以行权者乎古称庆都感赤龙之祥孕十有四月生尧此等事先儒常疑之正孟子所谓尽信书不如无书之意也盖圣人不语怪以垂戒于世而后人犹有矫诬上天侈言祥瑞之事况敢从而啓之乎
　　前代治河皆以为宜疏决而放之海则永无河患但今运道自淮以北必由黄河一百八十里而后达于运河与古形势不同则古説亦何可尽行也
　　论才则必以德为本故德胜才谓之君子才胜德谓之小人司马光之言洵为笃论
　　寛容纳正所以开敢言之路而使人得尽其言舜之大智全在于此
　　从来有生知有学知有困知而及其成功则一未有下学既久而不可以上达者但功夫固不可躐等而进尤不可半涂而止为山九仞功亏一篑此正谓半涂而废者也
　　孟子一书言仁义最为亲切最为详尽为功于后学不浅
　　中庸言至诚至圣赞化育参天地制度考文之盛声名洋溢之逺可谓费矣究竟上天之载无声无臭何其隐也中庸之旨大约不外于费隐
　　前代所造浑天仪未尝不善但世久法湮交食错乱不能枚举曾讲究古法新法故知其槩古法推算冬至及日月交食多用积数因数多奇零盈缩虚实之难明不能合于天新法多用余数及蒙气差之类又验之于测景故较之古法仅能与天象相合
　　咨询固宜广揽而众好之必察焉众恶之必察焉又不可不详加审辨也
　　唐人诗命意高逺用事清新吟咏再三意味不穷近代人诗虽工然英华外露终乏唐人深厚雄浑之气书谓刑期于无刑古来任人而不任法故常原情轻重未尝胶于一定所以宥过无大刑故无小后世人情巧伪日滋轻重大小不得不断之一定之法此亦势之不得已也
　　大禹谟帝德罔愆一节常涵泳理防其赞帝舜如天之仁该括已尽如与其杀不辜宁失不经二语觉圣人慈爱恻怛之意千载如见
　　俭以成廉侈以致贪此乃理势之必然者
　　国家刑法之制原非得已然惩警奸慝又不可无毎于刑法必反覆祥愼期于至当未尝一事有所轻忽人臣进言固当直切无隐人君纳谏尤当虚怀悦从若勉听其言后复厌弃其人则人怀顾忌不敢尽言矣毎阅唐太宗魏征之事叹君臣遇合之际千古为难魏征对太宗之言臣愿为良臣毋为忠臣尝思忠良原无二理惟在人君善处之以成其始终耳
　　朕毎有巡幸卽留心访察民间利獘政治得失如河工一事屡年冲决虽由水势泛溢亦间有不肖小吏利于兴工往往为此旋修旋决遂成河患若竟听之入海则运道淤塞不通近简命河臣董理辨其水势疏其故道严察下吏重其考成果能实心行之庶或一劳永逸阅禹贡注中所释九河诸説纷纭亦无确见大约书史经秦火以来上古事已难于考证后人以意求之岂能脗合
　　曩巡幸蓟州盘山时侍臣奏盘山佛寺有佛骨佛牙因言佛牙阔二寸许长过之比谕之曰古所谓圣贤皆与人无异故学尧则可至于尧学舜则可至于舜能忠则为忠臣能孝则为孝子此圣贤所以可贵也若尔所言佛牙之大如此则佛本天地间奇异之人生来便不可学又何用尊奉为哉言者无以对
　　雍州西北之地古称沙漠向来人迹罕通是以纪载所传多未详确今皆奉车书往来故知之独详大约甘肃之西从长城外至四川松潘止十余日可达导江虽始于岷山其实江源尚在茂州之西至岷山始大耳黄河自积石北流为河套之地至延安府入陜西境其地亦不甚逺今阿尔多斯固山之地卽是也
　　言治河者谓宜顺其入海之性不宜障塞以与之争此但言其理耳今河决在七里沟去海止四十余里若听其顺流入海旣可不劳人功亦且永无河患岂不甚便但淮以北二百里之运道遂成枯渠国计所关故不得不使其迂廻而入淮河之故道此由时势与古不同也古人所谓民可近不可下者卽孟子所谓民为贵之意盖天视自我民视天听自我民听斯岂非邦本之谓乎临民以主敬为本昔人有言一念不敬或贻四海之忧一日不敬或以致千百年之患礼记首言毋不敬五子之歌始终皆言敬愼大抵诚与敬千圣相传之学不越乎此
　　今人沿于明季陋习积渐日深清操洁已难言之矣职守亦多至旷怠罕能恪勤朝廷良法美意往往施行未久卽为丛獘之地常欲化导转移毎患积习之难去也书言推亡固存此正中庸所云因材而笃栽培倾覆之意王者体天心以为赏罚正宜如是
　　人君以天下之耳目为耳目以天下之心思为心思何患闻见之不广观舜以好问好察而称大智则知自用则小者正与之相反矣
　　书中义理原自完备惟在诠解明白加以反覆玩味自然防趣无穷若多为援引反致书理不能豁然矣尝观古来帝王如唐虞之都俞吁咈唐太宗之听言纳谏君臣上下如家人父子情谊浃洽故能陈善闭邪各尽所怀登于至治明朝末世君臣隔越以致四方疾苦生民利獘无由上闻我
　　太祖
　　太宗
　　世祖相传以来上下一心满汉文武皆为一体情谊常令周通隐微无有间隔一游一豫体恤民情创作艰难立万世不易之法朕虽凉德上慕前王之盛事凛遵祖宗之家法思与天下贤才共图治理常以家人父子之谊相待臣僚罔不兢业以前代为明鉴也
　　人君出入警跸固宜严肃朕见明朝之君高居深宫过于安逸凡郊祀偶出所乗之辇皆铁丝作帏以防不测人君临御天下以四海为一家当使遐迩上下倾心归慕若刀矢可加于辇幄之中则人心离贰虽铁壁何益故古来贤圣之君尚德不尚威也
　　诗以吟咏性灵如唐太宗诸篇未有不以天下黎民为念者
　　欧阳修憎苍蝇赋题虽小喻谗人乱国意极深长毎喜读之
　　君臣之际当使情谊浃洽则下志得以上通孔子所谓君使臣以礼孟子所谓君之视臣如手足皆此义也书云德无常师主善为师善无常主协于克一此节大防不外博约之义尝阅直解有云圣人之取善如冶人之链金或取之于沙或取之于水曾无定在所谓德无常师也迨旣镕链之后沙者忘其为沙水者忘其为水但见其为精纯之金所谓协于克一也此喻可谓明切世风浇漓人皆不能洁已自爱故今日求操守廉介之人甚难或仅能自守而其才不克有为当理繁治剧之时又苦于不能肆应可见人才之难也
　　昔人曾有论高宗以旧劳于外幼居民间当必久知傅説之贤而思用之恐人未信而托为帝赉之言此论甚是盖恐后人借口神奇以开矫诬之渐也
　　端人正士当与之日亲自有啓沃开陈之益此古人所以重朝夕之纳谏也若小人日近则不觉其损而自损矣
　　讲书以明理为要理旣明则与古人之説无往不合此所谓一本散为万殊万殊归于一本博约兼资之道也自幼读书凡一字未明必加寻绎期无自欺不特读书为然治天下国家亦不外是也
　　书云惟斆学半此句有二説一説自学与教人功居其半一説教者之指授仅示以半其余必待学者之自悟直解亦主后説注以其近于禅家解悟机锋而辟之是也
　　异兽珍禽虽古人所不尚但西洋逺贡来京跋涉艰阻多歴岁月诚心慕化良为可嘉却之非柔逺之道故留畜上林非侈苑囿之观也
　　读书以有恒为主积累滋灌则义蕴日新毎见人期效于旦夕常致精神误用究归无益也
　　尝详览古人诗文造语精微才学兼到阅之似易效之甚难故云读书万巻方能下笔有神更须善运古人于笔底化陈腐为清新斯为尽善
　　人君惟敬修其德以与天意相感孚不必指何事为何德之应总之和气致祥乖气致戾乃古今不易之恒理遇祥益谦遇灾知儆乃人君应天之实事亦无时不致其谨凛而已
　　通鉴前编所引诸説虽皆古人遗书但不若朱子纲目切要纯正
　　古史中如黄帝鼎湖乘龙及周穆王宴于瑶池之事皆非正史所传虽文章中尝采用之不过资其华藻以新耳目其实不足信也

　　圣祖仁皇帝御制文集巻二十六
　　钦定四库全书
　　圣祖仁皇帝御制文集巻二十七目录
　　杂著
　　讲筵绪论【计三十九则】












　　钦定四库全书
　　圣祖仁皇帝御制文集巻二十七
　　杂著
　　讲筵绪论【计三十九则】
　　经学在于切实通明折衷诸説史学在于始末淹贯论定是非二者皆确有证据难于支离其説故必由积累之功涵泳之久较之词章之学其难易固不同也书云不役耳目百度惟贞孟子所谓耳目之官不思而蔽于物物交物则引之而已正心思为耳目所役之意始为所引渐为所役势有必然
　　康诰一篇言修德保民之要极为详备如明德新民如保赤子惟命不于常等语大学多引用之今绎观其训谕谆切文词古奥具见三代圣贤咨儆之意
　　书云要囚服念五六日至于旬时古人又称再斯可矣若断狱而至于旬时不决固愼重之意又恐狱久淹则易滋古人之意惟求其眞知灼见而无疑狱之为难
　　也酒诰中数节似寛而实严正古人治世之微权也近日小民蓄积匮乏一遇水旱遂尔捐瘠莫支几塡沟壑此皆丰稔之年粒米狼戾不能储备之故也
　　古人常云三年耕必有一年之积九年耕必有三年之通此先事预防之至计所当讲求于平日者
　　自古帝王崇信方士以求神仙者不可胜数如唐之宪宗武宗宣宗皆饵金石之药以求寿考而不知反以自其生覆辙相寻而不知悔者昔人毎深叹其愚此皆未知无逸可以致寿圣贤原有切实可信之理也朕自冲年临御以来民间疾苦及贪吏窦留心体察已久其中情獘知之素矣但念君德莫大于有容治道莫尚于能寛故毎事务存矜恕其有自罹于法者尚不置之重典诚恐近于苛刻有乖体恤臣工之至意也朝廷设立科道原寄以耳目重任迩来民生困苦朝廷之德泽不能下究科道各官于国计民生之大实心讲究确切敷陈者寥寥无几但将六部现行之事指摘纷更希图塞责冀免春秋年例处分其在朕前所奏皆若至廉至公及考其行事狥私自利者不可胜数所谓耳目之官风纪之任岂不大负厥职哉近日贪私之獘满汉皆然满人聚处京城形迹尚为易见汉人散处外郡往往有田宅弥连州县挟其冨厚之势侵凌小民有司莫敢诘其非者科道官宁不知之而不闻有所纠叅举发此皆言官溺职民生失所之由也
　　天下国家事莫不有大小重轻之势故凡事当权衡折衷必务从其大者重者今言官论事论人多指摘瑕疵但见及一偏而于大局全体所关不能审度其轻重卽如用兵之地督抚大吏职任至重至其制备鞍马招募技勇激赏将士以及供餽官兵之费势与内地不同傥复事事苛责恐隳其任事之心亦将何以展布其手足若兵兴时用之兵休时遽黜之亦非所以慰劝劳臣且言官毎事惟知推诿独不思身在防议防推之列何不可直陈于事前而必待推过于事后乎若其始或知而不言或有所畏而不言皆非实心任事之道也
　　近日外吏可谓极难营私者固不免于纠叅卽有守正者又多不为人所容若因一时之弹覈而遽置于重典常恐有寃抑可矜故毎兢兢然愼之
　　近日民生贫困家给人足之乐远不及于古而风俗之奢靡日甚向严加禁止渐有规模自兵兴以来稍弛其禁诚恐奉行不善或至扰民毎思足民良法终无逾于此
　　尝阅明宣宗实录其奉事母后和敬有礼至今览之犹足令人感慕朕常思先王以孝治天下故夫子称至德要道莫加于此自唐宋以来人君往往疎于定省有经年不一见者独不思朝夕承懽乃家庭之常礼且天伦至性何尝以贵贱殊也
　　观古废兴之际如夏商之桀纣周之幽厉所以坠失天命皆其自取后世亦有无大失德而陨覆其家国者如明之崇祯年间是也皆由其臣子背公狥私处言路者变易是非淆乱可否曾无实心体国之人故至此耳尝观明仁宗宣宗时用法皆极寛平毎思人君承天子民时育万物自当以寛厚为根本始可成敦裕之治但不可过于纵弛所贵乎寛而有制耳
　　国家财赋出于民民力有限当思撙节爱养则国家常见其有余毎见明季诸君奢侈无度宫中服食及创造寺观动至数十万我朝崇尚朴质较之当时仅百之一二耳
　　尝阅歴代史册见开创之初及守成之主政简治约上下臣民有所遵守末世君臣变乱成法朝夕纷更终无补益所谓天下本无事庸人自扰之耳
　　读古人书当审其大义之所在所谓一以贯之也若其字句之间卽古人亦互有异同不必指摘辨駮以务求伸一已之説
　　圣人立言必浑沦切实后人求其説而过之毎蹈虚寂之獘如释老之书朕向亦曾流览深知其虚幻无益于政治易曰有君臣父子上下然后礼义有所措今释道之教弃絶五伦根本既失其余言论更何着落易曰天地之大德曰生天地人竝列而为三才今释道之教生生之理已絶是使三才且有时而穷此皆其大体错谬不待辨而自明者也
　　自十二年用兵以来尝取前人韬略武备等书阅之亦皆纸上谈兵无益于事间有用符呪法术者尤属不经我朝用兵自有调度且号令严明人人具有勇敢之气卽公卿士夫皆娴戎马故所向多能成功王者之师行之以正岂借诡谲之术哉
　　尝闻明宫闱中食御浩繁糜费不赀掖庭宫人几至数千此皆可为深鉴朕思人主惟能自检束恭谨则贵者益贵易所谓谦尊而光也若惟知侈纵反不觉其可贵矣我
　　祖宗相传以此为训朕恒用是凛凛
　　尝闻明宫掖中人数甚多往往饥寒不恤鞭笞无度因而致毙者亦甚众小有营建动费钜万以本朝各宫计之尚不及当时妃嫔一宫所用之数本朝自入关定鼎以来外廷军国之费与明代略相髣髴至宫中服用则三十六年之间尚不及当时一年所用之数盖深念民力艰难国储至重鉴彼侈靡之失昭敦朴之风古人云以一人治天下不以天下奉一人常思此言而不敢过也
　　祖宗以来累代相传家法巡幸所至尤以劳费为虑我太宗皇帝时毎车驾所歴一切御用之物皆办自宫中凡扈从之人丝毫不以扰民朕偶有廵幸惟守成宪诚恐驻跸之地侵扰官民也
　　朕观明世宗时廷臣争执者莫如议礼一事然兹事折衷最难总由世宗为兴献王长子而兴献王又别无子嗣则世宗尊崇之议未为不当父子天性至恩恐难尽以义屈情也
　　履霜坚氷之喻可谓切至司马光作通鉴托始于周以三晋为诸侯而首发论断极言防微杜渐之宜谨正阐明此爻之义千古治乱不能出其范围后世如莽操之祸总皆由辨之不早耳
　　易理虽变化无穷而歴观诸卦实有一贯之义大约审爻位之阴阳辨刚柔之中正而吉凶悔吝之数卽不外乎此矣
　　易卦中大象言简义该独扼一篇之要如干之自强不息坤之厚德载物防之果行育德师之容民畜众全卦之义蕴不越乎此尤当寻绎
　　三代井田之法寓兵于农正易所谓容民畜众也自兵农旣分势难复合后世有欲于旷闲之壤仿古行井田之法者不惟无补于民正恐益滋烦扰天下事兴一利不如去一獘之为愈增一事不如省一事之为得也古车战之法其废已久由今思之不独山林原隰难于驰驱卽平衍之地亦不易用盖一车之中左主射右主击刺居中者主御或有一人不用命则胜负所关不小此后世所以难行也
　　古人纪一事当观其要防所在如郭隗市骏之语见求士不可以不诚甘茂投杼之言见任人不可以不信此要领处尤不可不知也
　　久乱之民思治秦民日在汤火之中沛公入关首行寛大之政与父老约法三章民心旣归王业根本已定于此
　　汉高帝之待韩信不能如汉光武宋太祖之待功臣者亦时势不同也光武宋祖之时功臣归于京师无握兵之权无震主之势故保全之尚易韩信居楚兵柄在握天下初平人心未定高帝収之亦非得已总由所遇之时不同故所行亦各异耳
　　上古人心淳朴故乡举里选之法尚可以得眞才后世人心日漓奔竞日多若行古法于后世恐益滋其伪势不得不以科举为重耳
　　古有八议之法议贤议贵议功议能正以养大臣之廉耻而不轻加以戮辱古云刑不上大夫固所以敬大臣亦所以尊重国体也
　　人臣之义以责难于君陈善闭邪为正叔孙通以为天子无过举因而成之是欲饰其君以无过之名而反防其君于文过之实宜为后世所讥也
　　后人谓陈平周勃之对吕后若能与王陵同持正论未必吕后之意不可回此盖事后论人恒见其易耳吕后以悍鸷之威当称制之日欲王诸吕气凌羣臣此岂平勃诸人口舌之所能争乎是以君子论事又当观其世也
　　尝观文帝以断狱钱谷之数问宰相固为未当而陈平对以一切有主者亦为未善二者乃国家之大务宰相自宜振举其纲领岂可云专责于所主乎
　　古者田以井授人皆自耕其田故室家殷阜而鲜失业游食之民后世富室之田跨连阡陌贫民代为耕耨是以素无盖藏一遇水旱遂致游食四方流亡载道亦势使然也
　　朕自防读通鉴于张释之论犯跸盗环二事深喜其用法平允不媿廷尉之职
　　易之理虽无所不该下至士庶人皆可用而圣人立经垂训之大义则为有天下国家者而发一辞一语皆可通于政治故系辞有曰其称名也小其取类也大此所以为万世法程也








　　圣祖仁皇帝御制文集巻二十七
　　钦定四库全书
　　圣祖仁皇帝御制文集巻二十八目録
　　杂著
　　书座右四则
　　读大学
　　读性理大全
　　跋
　　皇考世祖章皇帝御书正大光明四字后
　　恭跋
　　世祖章皇帝御书陋室铭后
　　跋资政要览
　　跋王右军书曹娥碑真迹
　　跋王羲之快雪时晴帖
　　跋董其昌书
　　跋董其昌书
　　跋董其昌书
　　书宋搨淳化阁帖后
　　训学篇














　　钦定四库全书
　　圣祖仁皇帝御制文集巻二十八
　　杂著
　　书座右四则
　　览本之际不可说闲话不然差错亦未可知如用人与刑名钱粮等事关系非小不可不慎
　　又
　　无一日不写字无一日不看书义理自然贯通若画地自限岂登髙行逺之至意哉
　　又
　　时当春令天气融和万物发生之时三农布种之日
　　又
　　为学之道须功夫严密久之其理自昭一叚自得之趣自不能已
　　读大学
　　自古治道盛于唐虞而其所以为治之道即其所以为
　　学之功后世圣人绍明厥绪以诏来者虽然千百载其大义防言岂有殊指哉大学首言明徳新民诚不异于尧典所言固可因以推论其符合之故而溯其所由致力之端矣尧典曰克明俊徳以亲九族九族既睦平章百姓百姓昭明协和万邦黎民于变时雍大学之言明徳新民曰格物致知诚意正心修身齐家治国平天下此所谓先圣后圣若合符节者欤其言克明俊徳者统言之也犹大学言明明徳也格物致知诚意正心修身者分言之也而尧典阙然未明其义盖尝以是而求之书曰人心惟危道心惟防惟精惟一允执厥中则其所以致力之端不外是矣夫曰惟危曰惟防则辨之不可不早辨所贵致其知矣曰惟精则格物之谓也知之既极其明则守之贵极其诚曰惟一则诚意之谓也以至正心修身皆主于一而允执厥中之义以全继此而家齐国治天下平胥于此受裁成焉孰谓十六字之心传不可以括大学之全书欤朕于帝王修己治人之道虽日加自励而未之有得念大学所由致力之端而合之尧典以明其义云
　　读性理大全
　　昔者尧舜以一中相授受禹汤文武周公继之孔子又继之祖述宪章大成以集于是言道者莫不折于孔子然孔子之言性与天道也虽子贡不得而闻况其下焉者乎孔子之后惟子舆氏首扬性善之旨而仁义充塞其道不行汉之诸儒抱其遗经以诵法孔子然仅穷六经之义未闻性道之传也若夫荀卿之言性恶而理伪扬雄之言性善恶混修其善而为善人修其恶而为恶人皆与圣人之防阳合而阴悖虽韩愈之贤谓性有上中下三品之异亦似指气质之性而言盖未得为至论焉宋儒生于千载之下探索防言绍明坠绪性道之理始昭然大着于天下今读其遗书如周子之学以诚为本以无欺主静为要二程子之学以主敬致知为先朱子之学以穷理致知主一居敬为务皆深有得于性天之防可以上承夫孔子之传者也其他诸儒造诣所至或见诸撰述或形诸论説悉能发明先圣之传黙契精防之蕴其有功于斯道非浅鲜矣朕备览前哲垂着之言手句读而丹黄之虽研精极虑而于天人性命之防讵能洞鉴本源欤
　　跋
　　皇考世祖章皇帝御书正大光明四字后
　　世祖章皇帝御笔书正大光明四字结搆苍秀超越古今仰见
　　圣神文武精一执中发于挥毫之间光昭日月诚足嫓羙心传朕防不时为钦若敬摹勒石垂诸永久为子孙万世法康熙十五年正月吉旦恭跋
　　恭跋
　　世祖章皇帝御书陋室铭后
　　我
　　皇考世祖章皇帝以上圣之资抚兴王之运躬处九重心周蔀屋盖所谓养其民以致贤人矣至于亲简册洒翰墨无时而不存此念也今恭覩
　　御笔书陋室铭一巻陋室者何山间水涯之居诗人之所谓考槃空谷也以万乘之崇髙不防草茅之卑末于其所居若有取焉而亲为书其辞则
　　圣心之所存于此亦可见焉康熙十六年九月四日万善殿记
　　跋资政要览
　　右资政要览三巻
　　皇考世祖章皇帝机政余暇博考羣籍萃精猎防御制成编朕时勤披读思仰先猷洪惟
　　皇考亶首出之资开太平之业所以承叙万年裕我后嗣子孙无疆之祚者显谟骏烈非寡昧之所能窥盖体具狥齐徳兼广运因心以剏悉合于先程率性而行咸符乎天则过化存神之妙夫岂有资于效法也者而犹不废夫学古之勤稽求之益岂非圣不自圣谦尊而光者乎予小子钦承手泽念绍庭闻宝此遗文常作兰台之秘陈兹大训即为西序之珍恭缀片词用贻来叶云尔
　　跋王右军书曹娥碑真迹
　　曹娥碑相传为晋右军将军王羲之得意书今覩真迹笔势清圆秀劲众羙兼偹古来楷法之精未有与之匹者至今千余年神采生动透出绢素之外朕万防余暇披玩摹仿觉晋人风味宛在几案间因书数言识之
　　跋王羲之快雪时晴帖
　　晋右军将军王羲之真迹存于世者尠矣快雪时晴尝见刻之搨本中今覩其真迹可为希代之宝藏之箧衍不时观阅恍接其人于千载以上也
　　跋董其昌书
　　米芾书天马赋纵横骞翥前无古人董其昌所临既得其形似且极游行自如之妙朕尝爱玩揭之屏风因题数语志真赏焉
　　跋董其昌书
　　朕观昔人墨迹华亭董其昌书昼锦堂记字体遒媚于晋唐人之中独出新意制以为屏列诸座右晨夕流览寜不逺胜镂金错彩者欤
　　跋董其昌书
　　此屏装潢既成尚余缣素詹事沈荃亦华亭人素学其昌笔法题跋数语命之续书以志朕意时康熙壬戌二月八日
　　书宋搨淳化阁帖后
　　宋太宗皇帝尝遣使购歴代君臣书迹命侍书王着模刻法帖十巻搨以澄心堂纸李廷珪墨大臣登两府者方得赐焉盖其重之如此当时本不可多得况歴数百年之后乎此本乃赐翰林学士毕士安者神采焕发波磔明润汉晋以来翰墨风规宛然犹在者尚赖此帖之存也朕防政余闲启帙披巻如晤徃昔心意融洽洵可宝而藏之也
　　训学篇
　　皇初之防惠浸萌生泽及翔泳要其淳风沕穆难得而称焉若夫上体干撰俯育民物尼圣尚嘉之以冠徳表治炳焕于典谟者莫崇乎陶唐有虞氏之为君也其时肇命中天圅光始曜化神通变运启文明而以禹臯稷契夔龙数贤圣为之臣亮天工熙帝载矣乃犹君臣咨嗟动色相儆劳谦恭已兢兢业业休哉帝者之上仪百王之芳轨也自兹以还或与治同道或与乱同归未有不原于敬怠之殊途积渐为安危之异辙者朕研精经籍逖览徃事念钦若之不易天位之维艰冲龄践祚遂以安生民利天下为心厥后三逆之乱劳我师徒朕于此时悯念吾民罹此荼毒日昃而食中宵不寐阶签警夜军书刺闺或已就枕披衣而兴坐遽逹旦凡攻守之难易机宜之迟速地形之险平馈饷之盈诎间谍之虚实物情之真伪羣下之劳苦功能之髙下防不博稽独运惕若有遗用是四征不憓踣跐刬膊草薙禽狝歼厥丑类底于廓清兹五年矣四方无事边境寜谧风行海表万里来庭朕固凉徳遘兹嘉防可不谓难得之时哉向使蒙业而安宴然以处三逆者尾大不掉蔓滋难圗或久而不发发至于大如火燎原不可扑灭乃欲使戍垒壤境之间芸芸黎烝耳不闻鸣镝目不覩金革士旅无暴露之忧闾井无驿骚之患其可得乎又况能使六合怡怡羣生就理永无盭之虞长有恬熙之象乎今天下既平矣公卿大夫方伯连帅羣有司在官者可以少息其肩矣孔子系易曰黄帝尧舜埀衣裳而天下治又称舜无为而治比自武功耆定上下恪勤兴废祛慝防即于逸庶事渐康刑政防于清简虽不敢仰追无为之圣化继自今以徃公卿百寮退食自公将优防有余日焉所谓难得之时者非耶朕尝考汉唐治平之世有百官休沐之制有令节游宴之诏苏轼亦谓士大夫捐亲戚离坟墓宣力之余亦欲取乐此人之至情诸臣际此休暇之时而有优游之适岂不甚惬于朕怀虽然难得者时可幸也亦可愓然警也昔汉文帝之贤值承平之日贾生独以为未安未治者盖居安思危所以久安已治求治所以长治也朕又观古先哲王以及名公卿贤士大夫无有不逊志于学者盖立身之本政治之原莫尚乎学尧则钦明文思舜则濬哲文明立人君之极也禹宅揆契掌教臯陶明刑伯典礼夔典乐立人臣之极也凡能此者其惟学乎朕虽探索羣书积日弥年不自暇逸然而未有所得中心然曷敢企望勲华之绩诸臣舍臯夔将以何者为矩矱耶不寜惟是汉世三公九卿如倪寛公孙韦贤贡禹刘向萧望之匡衡桓荣杨震之徒并以儒雅尊显于朝廷凡国有大事则引经据义归极于道故汉之政理最为近古逮于唐宋名臣如林咸本儒术发为事功即程颢程颐朱熹诸贤不得大用于其时而著书立説羽翼六经至今学者宗之为世坊表甚矣学之不可已也如此及是时百尔卿士翺翔乎诗书之苑囿斟酌乎道徳之渊源体心践行率其子弟寜学而后仕毋仕而后学焉且夫农工商贾必世其业而士夫之子弟若一惰慢遂为平人间有出而仕者少或不学长无所知语及古今之事茫然如堕云雾又或矜其私智不度弇陋如犊偾辕害斯大矣其不得仕者或饱食美衣冶游嬉戏忽忽过日一旦销落泊如穷流可不念哉夫学以实本根资通逹定经权也未知事亲者观古人之事亲而知孝未知事君者观古人之事君而知忠未知天下之务者观古人之前言徃行而知守经逹变由是作賔王家为国祯干使振鹭之声充庭鸿鸾之羽渐阶讵弗美欤朕是以遐溯唐虞铺观歴代取君臣交儆之义以及修身教家之法而为之説云




　　圣祖仁皇帝御制文集巻二十八
　　钦定四库全书
　　圣祖仁皇帝御制文集巻二十九目録
　　杂著
　　书通鉴纲目后
　　阅皇明祖训偶书
　　纪苖事
　　书兰亭帖后
　　读楚辞
　　喻马
　　连珠【有序】
　　祭文
　　祭明太祖文
　　祭至圣先师孔子文
　　祭元圣周公文
　　谕祭江南江西总督于成龙文
　　谕祭江南江西总督于成龙第二道文
　　钦定四库全书
　　圣祖仁皇帝御制文集巻二十九
　　杂著
　　书通鉴纲目后
　　史之作也不惟其备纪载而已将以昭劝惩于万世自孔子作春秋以明天徳以彰王事善善恶恶之间褒贬见焉故其文则史也其抑扬予夺之法即经也自是而降一代之兴必有一代之史皆易编年为纪传本末具于篇中是非备于论赞至司马光综括古今为通鉴一书采获详博考据精严为诸史之大成然据事胪列褒贬之义或阙此朱子纲目所以继春秋而作也然考厯朝正史之外有金履祥通鉴前编以及马总之通厯宋庠之通谱靡不网罗旧闻多所引证然终不若朱子之纲目为切要而纯正信乎其有功于世道人心非浅鲜也观其自序之言曰大书以提要分注以备言使详略同异通贯晓析如指诸掌盖隐然不敢当笔削之意焉
　　然其邪正是非之辨贤奸忠佞之分寓大义于防词绍素王之心法麟经以后惟有此书朕披读寻绎弗释于怀治天下者其视此为鉴也夫
　　阅皇明祖训偶书
　　朕遐稽载籍近考前朝凡禆治理之书必殚精深之蕴岂徒以其文焉而爱悦之已哉皇明祖训一书萃列后之谟兼众智之羙至于去邪纳谏之规勤政慎刑之诫内而宫闱之礼教外而朝堂之政令胥尽于斯焉迨其后世子孙渐至于陵替者岂其贻谋之未臧欤由不能善守之故也朕披览之际心焉景慕常以为鉴因书以记之
　　纪苖事
　　王师之平蜀也大破逆贼王平藩于保寜获苖人三千皆释而归之及进兵滇中吴世璠穷蹙遣苖人济师以拒我苗不肯行曰天朝活我恩徳至厚我安忍以兵刃相加遗耶夫苖之犷悍不可以礼义驯束宜若天性然者一旦感恩怀徳不忍轻倍其上有中土人士所未易能者而苖顾能之是可异也虽然其又何异之有昔有虞舞羽三苖格姬文因垒崇墉降叔弓礼俘南蒯走荀吴却叛防鞮拘仲暠遣质莎车来诸葛攻心南人服皆不事斩艾以恩信相约结而敌人自归已事具在苖奚异焉且夫苖其种蛮也其居荒外也而其性则犹然秉彞好徳之人也子舆氏不云乎以力服人者非心服也力不足也以徳服人中心悦而诚服也独谓苖而异乎人而不可以徳服也耶
　　书兰亭帖后
　　唐文皇嗜兰亭帖至竭万乘之力多方以购之又时橅善本赐其臣僚可谓勤矣而卒无妨于治国理民之政盖其纳谏受言力行仁义所图者大举凡游艺之事不足以累之况寄心翰墨于防务之余岂非前王之令轨哉推考其时贞观之风防与三代比隆其仁心善政可施于后世者多矣髙山在望景行行止寜独于兰亭一事哉
　　读楚辞
　　朕读屈原书徃复不厌岂直以其文辞哉盖其浩然之气畜积郁勃磅礴激越故其发于咏歌嗟叹之间不能自己自非实有其忠君爱国缱绻恻怛之诚亦乌能若此耶是以徃复读之寻其指意之所出而于是乎有取焉耳昔子舆氏论浩然之气谓直养无害则塞乎天地之间若屈原者实有是气可知矣司马迁谓可与目月争光者岂谬语哉夫其所养如此故其言曰谁能以身之察察受物之汶汶者乎又安能以皓皓之白而蒙世之温蠖乎卒自沉于汨罗信乎其忠也或者乃臆测天问九章谓其实无沉渊之事士生于千载之下欲悬断千载以上之是非盖已难矣矧并其所行之事以有无变易其説其好竒失实为已甚朕所以恶夫轻议古人者也至如屈子之行昭昭在天壤间者而可没其实耶
　　喻马
　　伯乐尝荐九方臯于秦穆公公使行求马三月而反报之曰已得之矣在沙邱牝而黄使人往取之则牡而骊公以让伯乐伯乐曰是所相者天机也有贵乎马者也得其精而忘其粗在其内而忘其外及马至果天下之马也是説也吾尝疑之夫马之行于地也犹士之用于世也君子之观人也听其言然后察其行故曰视其所以观其所由察其所安其不略乎外而遗其粗也如是世有色物牝牡之不知而可以得善马者乎是不必纳言试功而可以尽天下之士也非通人之论也且夫千里之马世不恒有而马之用不可一日而或缺其上焉者以之备舆衞充十二闲次则供戎事下者亦可以服辕而代歩天下固无不可用之马也使必待逺筋骏才而后用之则利用致逺之道或几乎絶矣故善相马者天下无弃马善相士者天下无弃材呜呼此器使之方也欤
　　连珠【有序】
　　朕尝观扬雄博综艺文叙述短章名曰连珠班固贾逵傅毅诸人相继有作昔人所谓辞丽言约合于古诗讽兴之义良不虚也效其体作数首以示侍臣虽亦假物陈义至于托寄髙逺殊让古人尔
　　盖闻动静互宅所以乘阴阳之机张弛咸宜所以体刚柔之撰是以春温秋肃四时之玉烛常调山结川融八柱之金枢永奠
　　盖闻海水纳其所出故浩大而无涯车轮复其所过故广逺而不滞是以善由虚受而万物归怀徳本健行而上天合契
　　盖闻笃时之士以之应变则乖蹈故之儒以之经方则拙是以夏虫不可以语氷而秋蝉不足以知雪
　　盖闻上之御下不贵挈瓶之智下之比上必由盈缶之孚是以敎战以忠非察慧之用救饥以信无匮乏之虞盖闻兴善察亷朝廷之典安上庇下臣子之忠是以叔向贺贫在建徳以为本子文逃富不勤民以自封盖闻锡爵酬庸必首进贤之典疏勲命秩宜先劝善之褒是以潞子见拘士伯分田于衍箕师告防胥臣受县于先茅
　　盖闻仁义之性不因地而迁移贞白之姿不随时为丰啬是以兰蕙生于幽谷不以居僻而损其芳松栢产于茂林不以嵗寒而凋其色
　　盖闻律吕迭宣而音以萧条为主采章代变而形以寂寞为君是以乐主人和非縁钟鼓之节礼由天秩不传玉帛之文
　　盖闻舞羽之朝不废刑章之设画衣之制实辅礼教之穷是以严父之威期于式谷慈母之爱寓于折葼盖闻徳之所届靡逺弗周化之所孚无幽不被是以祝网中之飞翮而六合戴其恩荫樾下之暍人而九州怀其惠
　　盖闻吴歈越吟异转而皆乐荆艳楚舞殊姿而并妍是以五方坟垆咸兴謡于尧壤八方燥湿同被化于虞弦祭文
　　祭明太祖文
　　自古歴代帝王继天立极功徳并隆治统道统昭埀奕世朕君临海防运防升平轸念民生省方问俗途经白下慿眺钟山缅忆前徽兴言徃烈园陵入望瞻封树之依然史册可徴企芳规之俨在仪章式举殷礼聿称敬遣耑官代陈牲帛爰申禋祀之诚用着景行之志冀神爽其不昧降云车以格歆
　　祭至圣先师孔子文
　　仰惟先师徳侔元化圣集大成开万世之文明树百王之仪范永言光烈防不钦崇朕丕御鸿图缅懐至道宪章徃哲矩矱前模夕惕朝乾覃精思于六籍居今稽古期雅化于万方繄惟典训之功实覩乂安之效兹者廵省方国至于岱宗瞻望鲁邦爰来阙里空堂至止恍闻丝竹之声旧寝徘徊喜动宫墙之色车服礼器宛然三代遗风几杖册书夐矣千秋盛迹忾明灵之俨在文治遐昌肃禋祀以惟防精忱庶格
　　祭元圣周公文
　　惟公丕承圣绪懋叙人伦光烈觐扬成一家之继述官礼制作埀万世之经常道阐图书探六爻而易贡心传精一兼三代以訏谟启东鲁之典型犹存故泽入尼山之梦寐未坠斯文朕稽古省方瞻言至止郊原纵目遥深松桷之思庙貌崇观爰切羮墙之慕特申祗荐代以亲藩惟冀神灵尚克歆飨
　　谕祭江南江西总督于成龙文
　　朕惟国家敷治简贤道先保障人臣奉公奏最节重清勤苟四知之克严歴终身而弗替宠褒宜贲恩恤用昭尔于成龙志笃醇诚谊敦贞介甫膺民社聿着循声既懋旬宣弥彰令绩是用畀以节钺绥乃邦畿尔克抚字维勤苞苴尽絶迨两江迁镇一节防渝驭下则大革贪风励已则寒同儒素虽古防吏曷以加兹乃倚任方殷遂溘焉沦逝轸怀良恻异数频颁呜呼萧然官舍竟担石之无存焕矣纶章庶泉台之克慰苾芬在御尚其歆承
　　谕祭江南江西总督于成龙第二道文
　　惟尔苦节克贞鞠躬匪懈真一介之弗取越数官而弥坚奄忽云亡能无悯防呜呼清风未逺长存表徳之思宠防重颁丕着旌贤之典尔灵不昧其克钦承










　　圣祖仁皇帝御制文集巻二十九
　　钦定四库全书
　　圣祖仁皇帝御制文集巻三十目録
　　赋
　　春雨赋
　　梧桐赋
　　弩赋【幷序】
　　夜亮木赋【幷序】
　　西苑芙蕖赋
　　松赋
　　玉泉赋
　　行殿读书赋【幷序】
　　竹赋【幷序】
　　阙里古桧赋【幷序】



　　钦定四库全书巻
　　圣祖仁皇帝御制文集巻三十
　　赋
　　春雨赋
　　神籥絪緼化机和煦元气上融醲膏下聚首五行者曰水润万物者惟雨于时苍祗莅节青鸟司晨余寒未敛禁火方新风轻飏以习习云宻布而鳞鳞垂九霄之嘉澍飞四野之甘津始触石以吐液旋弥空而散泽初曵缕以吹丝继縁霤而滴墀乍密还踈欲断又续拂宇披檐挹川注谷既磅礴而淋漓亦弥漫而渗漉戛绮埒之明玑流铜池之文縠木欣欣以向荣草萋萋而如沐若夫徂畛徂隰是蓘是穮塍麦渐秀田禾始苖广地道之发育资土脉之沃饶虽霑体而涂足幸渥叶而濡条况乃灌溉神州濊汪赤县无逺弗届靡幽不遍洒郊牧而欢呼浃寰瀛而舞忭庆玉烛之长调喜丰年之屡见夫惟天地之徳广大无私春生夏长云行雨施寓栽培于
　　无意普美利于不知植品物以咸若含细大而莫遗所以解泽旁皇湛恩深厚覆被民生惠鲜陇畞兴有渰于三阳敷仙霖于千耦世竝享夫丰亨俗咸登于仁寿洋洋乎造物之功予一人乎何有
　　梧桐赋
　　抚万彚之生成揽植物之畅茂见蔼蔼之梧桐为良材之仅觏当绮阁而结柯临玉阶而吐秀既托根以得地亦含灵而迎扇淑景于春阳振英华于清昼扬蕤瑶树布叶金銮碧滋密缀翠缬深攒防澄晖于帏幄濯鲜色于琅玕被光华于日月耀羽仪于凤鸾乃有酿云上覆琼泉下浸长浥润于丹穹永敷荣于紫禁雨滴疎声风吹籁鸣乍飨回于环佩已乐合于竽笙若夫新条始引清露初流如洁清之士邈焉而寡俦挺节无挠陵虚欲上如謇直之臣介然而不党菶菶者其阴可以矢巻阿之颂音离离者其实可以广湛露之雅什韵虞氏之文琴絙轩皇之素瑟信天地之嘉生非凡材之能匹彼夫桃李之佳荫松栢之贞心甘棠蔽芾于南国玉树青葱于上林虽留咏于在昔讵埒美于斯今至于峄山孤立之姿龙门百尺之榦或擢本于邱樊或渐色于岩畔岂若兹树之曜颖朝阳植枝霄汉负耸壑之遐标增丽城之荣观也哉
　　弩赋【幷序】
　　弩之制昉于有熊氏周礼掌之稾人后世寖失其巧爰命工人规古遗制而神明之省度悉合乃为赋曰
　　观五材之利用美四弩之超羣法轩辕之天巧象枉矢之星文关施牙列枢合机分尔其势若迅雷形如规月雪镞骞腾霜铓激越迈白的之神竒埒黄间之飘忽坠百石于三连引千钧于一发若尔秋原萧飒春草萦茸长楸猎马甫草军容既省括而命中亦裂眦而洞胷弋封狐于巨壑射飞隼于髙墉至于鱼丽六师龙骧万骑羽箭霆鸣雕弧雨厉逾贯虱以呈能轶穿杨而逞艺彼夫黒矟朱防玉劒金鋋或收功于后劲或制胜于中权虽宣威而克敌未届逺而乘坚岂与夫夹庾唐大之制同垂烈于戎旃
　　夜亮木赋【幷序】
　　塞上古木夜视有光遇雨益明移置室中即之可以烛物嘉其有异故赋
　　猗嘉木之逈异垂四照之华英蜿轮囷于川壤萃盘错于柯茎外禀防徳内蕴离精焕然夕皎灼尔宵明晼瑞星之初丽炯璧月之渐生既腾辉于山谷亦扬彩于檐楹若乃灵根濯雨荣枝浥露芳泽加鲜澄晖逺布方隐之而弥耀旋即之而如晤洵昭质之无亏何防行之是惧尔乃金膏灺蕊鹤焰韬光独飞熛而振采长煜煜以煌煌吐琼文于赤水悬瑶景于昆冈非朝华而夕谢殆积闇以能彰于是列之桂宫置以椒室流映金铺近烛缃帙岂浮艳之为容亮灵竒之足述庶含章之可贞虽在野而靡失
　　西苑芙蓉赋
　　惟泽芝志于尔雅菡萏咏于风诗繄金塘之丽草允栁沼之朱仪夫其的烁轻莎翩蹮清濑玉节蟠根翠羽襞盖缕黄作须跗紫成蔕荫太液之涟漪荡昆明之雾霭尔乃幽房晨折芳葩夜舒前迎丹殿后匝瑶除髙披直道斜嬝周庐萋萋川碧淼淼天虚光留锦鹜阴唼文鱼叶漾珠而错落影翻月而轩渠若夫黛罨如烟华浓似绮藻采横洲霱云被沚或雪沁琼英螺含碧蘤桃倩红菊分金蕊竞秀扬辉烂兮出水如仰如俯似低复昻亭亭交倚田田并将宛若瑶林之四映矫如朱鹭之载翔至于萍合桥痕蒲牵波縠溪静禽喧台髙树复梅雨滴而浮馨麦飇扇而散馥氤氲于讲席之书郁烈乎侍臣之服间命沙棠之楫驾芙蓉之舟似搴华峰之种无待汾水之讴宴羣工于在镐聊悦豫以凝庥盖其擢素挺生拔泥不滓外直中通花荣实防洁比髙人清同君子是以庐山则渊明届焉濂溪则惇颐乐只余愿贤士之释荷裳乃睠幽姿而不自己
　　松赋
　　猗欤乔松钟灵上苑柯百尺以如搴盖千年而欲偃散积秀于莲荫孤芳于兰畹标艳冶之不矜抗风尘其独逺若夫盘根泰岱耸干匡庐涵贞温岫映彩嵩衢比徳则质符君子授秩则名荣大夫三眠逊其劲节百木让为仙株尔其緑玉抽鍼黛蛾攒叶夭矫虬鳞腾趠龙鬛谡谡离羣森森爽睫碧驾峄桐翠增尧荚至十围蓊郁连抱巃嵸涛乍惊而疑雨声既逺而犹风景闻之于牖比陶潜抚彼于篱东更若招栢为朋呼筠偕响白频游青牛时徃萝茑旁牵芝苓暗长落氛雾于琼堦蔼菁葱于书幌或俯垂紫磴或斜倚清池鹭独鶱而啄实鹤载舞而巢枝日腾照兮光蔚荟月流素兮隂纷披繄符邱之神王羌偓佺所心怡是以茂姿式咏于雅诗贞修表扬于戴礼箕山则栋欲生云石室则脂堪作饵非幽品之可怀曷详美于图史至若皁衣迎气白草迷烟雪霏千里氷凝万川橘柚罢色杞梓藏妍独斯树之不改厯嵗寒而苍然凉飇至弗移其操沍阴积弥着其坚信国家之桢干而表徳者所取焉
　　玉泉赋
　　若夫天产瑰竒地标灵迥融则川流峙惟山静抚风壤之清淳对玉泉之幽靓信芳甸之名区而神臯之胜境也尔其洞壑厜防岩阿丛复源出髙冈溜生寒麓瑶窦溅珠琼沙歕玉控以翔螭引之鸣瀑初喷薄以飘丝旋潆洄而曵縠既瀺灂于涧谿遂弥于陵陆侔色则素缬无痕俪质则纤尘不属挹味则如醴如膏揣声则为琴为筑于是长输逺逝澶漫演迤曲之为沼渟之为池拭一之明镜防千顷之琉璃排玲珑之雁齿跨蜿蜒之虹鬐拓澄湖而西汇环仙籞而东驰当其春日载阳惠风潜扇草緑初芽栁黄欲线卷百尺之湘漪拖十重之楚练荫逺树之芊緜泛落英之葱蒨及夫长嬴届节新涨平堤林霏夕敛岚彩晨飞抽碧筩以徐引缀丹的以纷披展含风之翠葆搴裛露之红衣若乃炎歊既回鲜飇疎豁泠泠桂间嫋嫋苹末见鳬鴈之沉浮望烟云之出没掬晧魄于晴澜散清晖于深樾至于凄辰中律水树萧骚木叶尽脱防霜始飘耿氷雪以流映拥贞萋而后凋揽六宇之旷邈寄余怀于泬寥是其为状也何时不妍何妍不极境近心逺目营神逸有林坰之美而无待于攀跻有亭榭之安而无劳于雕饰岂所语于入华林者拟濠濮之游渉太液者象蓬瀛之域也耶
　　行殿读书赋【幷序】
　　东廵十有余日矣寒夜初永行帷清肃取大易尚书及前代史籍探索披览夜分乃休侍臣髙士竒每以过劳为请然朕勤政爱民之外惟涵泳乎诗书心契古人寤寐勿倦非此何以自乐耶乃作行殿读书赋以示之
　　绍
　　三后之令绪兮抚曩代之遗踪爰省方而设教兮言时廵于兖东轸予怀于蔀屋兮息予驾于蒿宫发图书于行笈兮穷坟典之渊通溯帝王之余烈兮勤效法之深昔唐虞之询岳兮辟四门而明目禹泣罪而下车兮汤解网以致祝文猎渭以求贤兮武迈邦以问俗景列圣之芳模兮睎千秋之懿躅庶咸五而登三兮亦觐光而式谷惟时商秋甫谢寒律初寻风日髙肃云物萧森陈羽卫之清约兮憩帷宫之静深爱三冬之暇景兮惜万防之余阴于是心旷情怡气恬神摄玉虬书严铜蠡宵歇望山海之崇深兮凛载登而载渉讵博洽之自矜兮何菁华之足猎鄙虞初之属车兮陋河东之遗箧冀文教之永敷兮播风声而四浃
　　竹赋【幷序】
　　江南修竹成林森如緑玉见辄爱之昔人所以歌君子也舟行闲暇偶作赋曰
　　揽嘉生之植物美修竹之防娟振葳蕤以擢地结苍翠而叅天吐碧鲜于原隰含玉润于山川拂丹霄以焕采濯晨露以增妍尔其体本贞坚性惟髙孑欵欵虚中亭亭秀越居逺俗以无尘生自然而有列游必集于鹓鸾色不渝于霜雪抱君子之徳生岂凡姿之可埒至于汗青为简截管成声文章彬郁律吕和鸣流两间之元化开万古之菁英亦有簜材敷布箭括丛生镞砺作器规矩中程或埀美于九府或程能于五兵斯其为致用之广逺尤不可以一得名也至若淇澳见称于卫国夹池作赋于梁园咏千畞于渭上想一叶于湘潭罔不絶羣标杰意殊态严况尔阙北秋髙江南地洁见众茂之咸凋知孤贞之自结巨榦凌风修茎映月岂徒览夫清阴实兴感乎劲节何当植根绮殿布影彤庭彩鸾下集丹凤载鸣将晓餐夫珠实亦暮托于绀茎乃其峭蒨之容檀栾之美繁条缀青芳筠孕紫散夏景于瑶林荫春华于仙沚戞素籁以风疎被青晖而云委影入户而窥檐声含宫而嚼徴亦足以怡情适性娱目赏心徘徊晨夕抒冩髙吟响萧萧而隐几飇飒飒以开襟披十重之缃帙鼓五之雅琴聊濡毫以成赋寄予思于遥探
　　阙里古桧赋【幷序】
　　孔子手植桧在杏坛之侧金贞祐间无复存矣元至元三十年再茁故处明治间又燬于火今所遗者不枯不荣屹立霜露而秀色独异抚摩久之乃作赋曰
　　维槎枒之灵质实钧化之所钟标扶舆之竒特峙先圣之故宫涵元气以不朽与至道而俱崇尔其黛榦苍苍孤柯濯濯鹤骨初扶霜鳞未作俨茁轧以方舒类鸿荒之忽凿谢缛采于春华完淳风于太朴夭矫拂勃星临露滴枝无取于樛樛叶全稀于摵摵夕飇度兮弗惊朝旭烘兮如涤伊间气之潜滋惟神爽之咸集徘徊延却宛转断连蟠屈兮若佾羽之在列耸削兮若簨簴之待悬则有筑以崇封沃以膏壤方以周阑角以文磉足缩心歔目给神赏萝烟夺翠松籁失响于是楷因之而擢颖蓍感之而抽茎争葳防于诵之里齐扶疎于礼乐之庭朝菌惭兮一旦大椿让兮千龄上泝真宰之功逺契无为之代均云行兮雨施等干始兮坤载畴则出混茫之中而居耳目之外与三才以竝植緜厯禩其长在亦有扶桑海表若木山颠东瀛西极揭日摩天迹虽夸于神异植非出于文宣宜瞠乎其后矣邈无得而称焉











　　圣祖仁皇帝御制文集巻三十
　　钦定四库全书
　　圣祖仁皇帝御制文集巻三十一目録
　　古今体诗五十二首
　　元旦
　　上元
　　览贞观政要
　　慈寜宫问
　　太皇太后安
　　月
　　昭仁殿
　　春夜
　　赐旧时讲学
　　赐抚逺大将军图海二首
　　春日
　　夜半
　　琴
　　晩春游幸感怀
　　河
　　白洋湖
　　船猎
　　水村
　　鄚州河道
　　喜雨
　　赐寜古塔将军巴海诗【幷序】
　　桥望
　　郊外即事
　　郊外偶作
　　马上口占
　　复道口占
　　夏日登景山同翰林张英髙士竒作
　　夜静读书
　　内廐阅马
　　夏日同大学士明珠暨诸侍卫过黒龙潭途中作
　　黒龙潭
　　由广泉寺至卧佛寺
　　山寺晩景
　　咏卧佛寺古树
　　驻跸碧云寺
　　碧云寺临泉望月
　　碧云晓起
　　再赋碧云晓景
　　洪光寺盘道
　　来青轩临眺二首
　　法海寺瞻
　　皇考御书敬佛二字
　　坐法海寺偶吟
　　赐圣感寺僧海岫
　　驻跸石景山
　　石景山东望
　　登戒坛
　　下戒坛将至潭柘马上同髙士竒联句二首潭柘寺偶作
　　咏潭柘寺竹
　　石景山望浑河









　　钦定四库全书巻
　　圣祖仁皇帝御制文集巻三十一
　　古今体诗五十二首
　　元旦
　　广廷扬九奏玉帛丽朝光恭已临四表埀衣驭八荒
　　上元
　　月华连昼色灯火杂星辰彩仗移双阙琼筵防大臣
　　览贞观政要
　　春阳淑以嘉流云洒几案及此听政余缣缃获披玩寥寥三古后载籍亦炳焕俯仰千年余盛治数贞观修徳偃干戈措刑空狴犴海外奉车书臣民登燕衎事徃迹尚存流风照觚翰洋洋四十篇可以一辞贯仁义有明效非由事击断鄙哉封伦言相去邈河汉
　　慈寜宫问
　　太皇太后安
　　定省深宫曙气催承防献寿捧霞杯晨昏敬覩
　　慈颜豫不尽欢欣踊跃回
　　月
　　影送楼台照水明金波荡漾逺含清西山色净云初散南苑风和令正行
　　昭仁殿
　　雕梁双凤舞画栋六龙飞崇髙惟在徳壮丽岂为威
　　春夜
　　玉鑪烟霭尽夜静百花香曙气浮丹陛春光拂象牀
　　赐旧时讲学
　　几前烛下长谈论今日忽为埀老人怜尔林泉安淡薄因思畴昔侍枫宸
　　赐抚逺大将军图海二首
　　两朝密勿重元臣秉钺登坛西定秦钟鼎功名悬日月丹青事业画麒麟
　　其二
　　威名万里作长城壁垒旌旗壮逺征绥靖边陲驰露布凯旋立奏防阶平
　　春日
　　佳气山川浃地行物随节变初晴雪消树底花争发氷泮池头草欲生
　　夜半
　　览书银蜡短观象玉衡长夜半无穷意心为念万方
　　琴
　　峄阳桐百尺斲为凤凰琴调丝坐石上宛若松风吟希音合太古贵以链予心
　　晩春游幸感怀
　　岸花芳且落树木含春光思赏膓应断长怀万古伤
　　河
　　春风野水秾花发一道防樯带柳烟影动长桥横防蝀岸铺芳草近南川
　　白洋湖
　　遥看白洋水帆开逺树丛流平波不动翠色满湖中
　　船猎
　　万人齐指处一鸟落晴空携琴鼓櫂返乐与大臣同
　　水村
　　孤村緑塘水旷野起春云槐栁胜南苑青莎有鹭羣
　　鄚州河道
　　藻密行舟涩湾多转楫频帆悬风正处烟火近通津
　　喜雨
　　暮雨霏防过凤城飘飘洒洒重还轻暗添芳草池塘色逺慰深宫稼穑情
　　赐寜古塔将军巴海诗【幷序】
　　镇守寜古塔等处将军巴海丰沛旧臣疆塲重寄宣威布徳招徕逺人朕甚嘉焉爰赐篇章以旌乃绩
　　夙简威名将畧雄髙牙坐镇海云东旌麾到处销兵气壁垒开时壮武功尽使版图归化日逺教边徼被皇风酬勲世锡丹书重勉尔长思报国忠
　　桥望
　　郊原浮麦气池沼漾青苹夏日临桥望薰风处处新
　　郊外即事
　　初蝉鸣暑气雀噪满林枝蜂蝶花间舞有情人不知
　　郊外偶作
　　乳燕衔泥花影静鸣鸠唤雨树林深豫游不独题诗意要识熙熙暭暭心
　　马上口占
　　夏日桥头望逺山儿童戏水水潺潺烟云数里方知异野树汀花白昼闲
　　复道口占
　　深深复道逺停辇问宫官内苑薰风起榴花满御阑
　　夏日登景山同翰林张英髙士竒作
　　日暮登山览八荒翰林随辇进辞章君臣同乐松阴下时雨将来入未央
　　夜静读书
　　九重夜静御鑪香坟典披观意味长为念兆民防隐处孜孜不怠抚遐荒
　　内廐阅马
　　龙种齐嘶御廐旁追风逐日似飞翔蹋尘不染凌霄志个个真堪号骕骦
　　夏日同大学士明珠暨诸侍卫过黒龙潭途中作
　　骏马骎骎蹋緑苹羽旗豹尾映龙鳞暑中荷锸方知苦停辇观苖问稼人
　　黑龙潭
　　暗通山下草流出涧边花空潭深静处洒翰动龙蛇
　　由广泉寺至卧佛寺
　　岩边青竹低临水云外岚半入天僧舍无人常寂寂山门洄绕是寒泉
　　山寺晩景
　　岸积青苔厚藤抽紫蔓长徘徊风景异翫赏对斜阳
　　咏卧佛寺古树
　　乔木婆娑阴正肥夕阳相对岭崔巍薰风拂树凉云起暮景苍然送辇归
　　驻跸碧云寺
　　山寺通幽境莺啼緑树枝旛虹迎玉辇刹凤驻云旗翠麓三乘辟佳辰万骑宜松阴辉落景游豫近臣知
　　碧云寺临泉望月
　　碧云夜望月初圎星斗辉煌照九天滴溜涓涓无止息此心长使若清泉
　　碧云晓起
　　山中晓起听蝉鸣遥对岑霁色清洞壑有年竒树老梦回疑是在蓬瀛
　　再赋碧云晓景
　　夏早日方长南风草木香清凉飘御扇荒刹得恩光
　　洪光寺盘道
　　白云飞夏日斜径尽﨑岖仙阜崇髙异神州览眺殊
　　来青轩临眺二首
　　摇拂烟云动翠旗登临翰墨每相随山河景象无穷意俯瞰人情因物知
　　其二
　　来青髙敞眺神京斜倚名山涧水清此日君臣同览赏村村鸡犬静无声
　　法海寺瞻
　　皇考御书敬佛二字
　　重来瞻御笔怀感动心神丕烈迈前代鸿休启后人兴文盛礼乐偃武息兵民法则光华逺千年照佛轮
　　坐法海寺偶吟
　　纵目西山宜永日开襟五月似髙秋万防偶暇因游豫期与黎民药未休
　　赐圣感寺僧海岫
　　翛然老衲净尘縁台殿参差起瑞烟驯鸽檐前应受戒游鳞花下亦叅禅
　　驻跸石景山
　　驻跸荒亭日欲斜潺湲石溜滴云霞鸾旗飘动连香草龙骑骖驔映野花岩洞幽深无鸟迹崖髙处有人家青山緑水谁能识怀古登临翫物华
　　石景山东望
　　车书混一业无穷井邑山川今古同地镇崚嶒标异秀凤城遥在白云中
　　登戒坛
　　楼阁髙低树浅深山光水色日沉沉碧墀静照寒松影清昼蝉声响緑隂
　　下戒坛将至潭柘马上同士竒联句二首
　　岭腹层层小径斜【御制】
　　穿云陟尽石防岈【臣髙士竒】
　　涧中草屋流泉绕【御制】
　　万匹龙骧拥翠华【臣髙士竒】
　　其二
　　蝉鸣草木动薰风【御制】
　　蛱蝶双来引
　　御骢【臣髙士竒时有双蝶飞导仗前】
　　潭柘幽深聊驻辇【御制】
　　省方不与豫游同【臣髙士竒】
　　潭柘寺偶作
　　怡神水树清襟洽满目竒入夏云防起凉风响万籁山中莺啭奏纷纭
　　咏潭柘寺竹
　　翠叶才抽碧玉枝经旬清影上阶墀凌霜抱节无人见终日虚心与凤期
　　石景山望浑河
　　石景遥连汉浑河似带流沧波日滚滚浩淼接皇州




　　圣祖仁皇帝御制文集巻三十一
　　钦定四库全书
　　圣祖仁皇帝御制文集巻三十二目録
　　古今体诗三十九首
　　驻跸南苑遣使恭进
　　太皇太后鲜果
　　南苑元灵宫是
　　世祖皇考建
　　南苑行围
　　徳寿寺
　　南苑晩景
　　瀛台偶作
　　咏水禽
　　雨
　　临城望
　　夏日有怀
　　内苑
　　立秋前一日晚同左右闲坐进鲜果
　　秋兰【幷序】
　　初秋幸西苑观荷命小舟采莲
　　临池观鱼有怀
　　夜至三鼓坐待议政大臣奏事有感而作七夕
　　沙河途中作
　　清河荒亭
　　初秋景山
　　题日精门古砚
　　待晓
　　赐奉命大将军杰淑二首
　　秋日咏刀
　　海子北红门秋雨后行围戏作
　　晾鹰台
　　南苑阅马
　　中秋望月
　　赐辅国将军俄啓诗【幷序】
　　秋日晩景有怀
　　大将军报吴逆暴死其下贼众溃防无余大兵指日进取恢复封疆
　　康熙十七年九月初十日奉
　　太皇太后临御温泉恭纪五言排律八韵
　　驻跸平家滩
　　潞河晓起至
　　太皇太后行殿问安
　　见雁南飞
　　驻跸蓟州城南逺眺山村
　　山中获野禽恭进
　　太皇太后
　　晓起山路口号

　　钦定四库全书巻
　　圣祖仁皇帝御制文集巻三十七
　　古今体诗三十九首
　　驻跸南苑遣使恭进
　　太皇太后鲜果
　　日永离宫节新薰风早已献嘉珍赤瑛盘内甘鲜果
　　奉进
　　瑶池第一人
　　南苑元灵宫是
　　世祖皇考建
　　杰阁横霄峻清都与汉翔规模开壮丽星宿灿辉光碧瓦浮空翠金铺映日黄门当啼鸟静户有异花香细草沿阶发新槐拂槛凉纡回疏辇路藻彩绘雕梁警跸临仙境瞻依问谷王敬钦崇太昊继述忆
　　先皇嵗月碑文古乾坤事业昌茫茫扶大造暭暭体穹苍恭己身无倦斋心念不忘时廵非逸豫防暇岂游荒
　　卫骑骖驔列华旄宛转飏南薰披万物北斗起千祥瑞气庭前见佳辰昼正长休歌白云曲吾道在惟康
　　南苑行围
　　苑中闲教阵无事静论边不废时苗典思周天下先
　　徳寿寺
　　持身崇孝理清净契真如嵗久开金寺时来降玉舆
　　南苑晩景
　　薰风南苑翠斿回处处连云暮色催夜火辉煌盈帐幕离宫长待万防来
　　瀛台偶作
　　蝉鸣槐叶緑鱼跃芰荷风太液临斜景参差更不同
　　咏水禽
　　水禽遥泛雪池卉迥披红桐叶翩翩舞迎薰景未穷
　　雨
　　稼穑忧勤在建章油云洒落满岩廊凭牕喜雨雨方足五谷秋成乐万方
　　临城望
　　城髙千仞卫山川虎踞龙盘王气全车马遥看云雾里民间休戚在当前
　　夏日有怀
　　木槿花开夏日长时摇清扇倚方牀三庚不辍临朝政盛暑常思守战塲
　　内苑
　　晩凉内苑看槐花依槛临池日欲斜龙戏清潭娱夏景片云生处足桑麻
　　立秋前一日晩同左右闲坐进鲜果
　　初到金风天气晩防凉雨后画帘垂九重迥出白云逺三殿髙临北斗移珍果满盘新献节碧梧一叶报秋时漏深不寐题诗句月色煇煌照凤墀
　　秋兰【幷序】
　　殿前盆卉芳兰独秀昔人称为王者香又以方之君子因题四韵
　　猗猗秋兰色布叶何葱青爱此王者香着花秀中庭幽芬散缃帙静影依疎櫺岂必九畹多侈彼离骚经
　　初秋幸西苑观荷命小船采莲
　　命驾来西苑初秋向晩天芰荷池沼满鸥鹭夕阳边频使移轻舫时来献采莲离宫阑槛外风动碧翩翩
　　临池观鱼有怀
　　临池鱼跃白云连太液东边问小船一色水天明似镜风波销灭在何年
　　夜至三鼓坐待议政大臣奏事有感而作
　　午夜迢迢刻漏长每思战士防回肠海东波浪何年靖日望军书奏凯章
　　七夕
　　爽气三秋早仙期此夕经针楼连万户机石动防星玉露交珠缀金风度绮軿天文在云汉流影照彤庭
　　沙河途中作
　　煇煌明辇道将晓漏声残秋月西山落金风北野寒望陵悲树色就景盼云端每念芳华日溥溥露未干
　　清河荒亭
　　楸叶晩蝉鸣荒亭蟋蟀声露凝新树色日出满林明蛱蝶从枝舞蜻蜓防水轻欲看秋景好归路且徐行
　　初秋景山
　　新凉树色向金天御辇遥停蔓草边盛暑已过销夏日清风才到有秋年髙临三殿九重阔下看千家万户连薄暮山亭观射毕回宫复道起苍烟
　　题日精门古砚
　　古砚何年斲云笺冩御章宫门秋雨湿内殿晩风凉夕景鑪烟动晴光烛影长文房友笔墨洒翰起龙翔
　　待晓
　　阊阖余残暑夕籁鸣髙秋暧暧月始出泠泠露初浮逺色淡河汉新凉洒裀帱夜气倍澄寂庭宇弥清幽眷言希古则羲轩讵可俦不寐定天保昧爽思旁求徃轸虽缅邈来途非阻修低徊待申旦治理今何由
　　赐奉命大将军杰淑二首
　　巻斾生风壮气扬早持龙节定炎方秋毫无犯民心悦尽扫欃枪奏凯章
　　其二
　　旄钺才临父老迎楼船一举海波清金瓯已定千年业铜柱须标万古名
　　秋日咏刀
　　七宝刀光耀斗牛建章佩带向初秋清流越砥方知力截兕剸鲸断不愁
　　海子北红门秋雨后行围戏作
　　昼漏稀闻紫陌长霏霏细雨过南庄云飞御苑秋花湿风到红门野草香玉辇遥临平甸阔羽旗近傍逺林扬初晴少顷布围猎好趁清凉跃骕骦
　　晾鹰台
　　清晨漫上晾鹰台八骏齐登万马催遥望九重云雾里羣臣就景献诗来
　　南苑阅马
　　渥洼龙种雪霜同毛骨天生气格雄八骏齐观南苑里岂夸当日玉花骢
　　中秋望月
　　坐望中秋月正圆玲珑丹桂植当天无私普照八荒外皎洁清光云汉边
　　赐辅国将军俄啓诗【幷序】
　　内大臣辅国将军俄啓侍从帷幄勤劳茂着百歩穿杨发矢如电因赐御章以旌其射
　　观徳由来上古风手持满月緑沉弓鹰扬虎视流星逺中鹄穿杨为世雄
　　秋日晩景有怀
　　寒鸦秋景集南林遥倚屛山绮树阴丹阙逺砧鸣午夜玉壶清漏起遐心衷情静里无人识外象闲中有物寻忆想千般闻落叶且须持笔漫防吟
　　大将军报吴逆暴死其下贼众溃散无余大兵指日进取恢复封疆
　　遥天今日捷书来万里欢声动地开从此黎民皆乐业军威应振凯歌回
　　康熙十七年九月初十日奉
　　太皇太后临御温泉恭纪五言排律八韵
　　慈寜方晓日掖辇幸温泉羽骑清尘道华旗卫御前九重双阙迥三辅万家连葱郁东臯树苍茫北岭烟问安频色喜侍膳每心悬孝养尊
　　亲重时巡法
　　祖防村村施化溥处处得恩光更虑民情隐深惭抚八埏
　　驻跸平家滩
　　銮舆驻跸近沧浪行殿崔嵬对夕阳郊外村庄时极目秋成处处有风光
　　潞河晓起至
　　太皇太后行殿问安
　　晓色方明在潞河孤山逺影郁嵯峨【孤山在潞河之东】寝门恭问
　　慈颜喜还愧无能作赋歌
　　见雁南飞
　　归雁南飞有数行南飞度岭向衡阳欲将信息传军士早报成功返故乡
　　驻跸蓟州城南逺眺山村
　　万骑骖驔拥蓟城风行雷出逺天清防霜细草野狐惧寒露荒烟山鸟鸣卷幔浮凉侵帐殿倚牀明月似都京欣随
　　圣母游情旷深夜还思勉愫诚
　　山中获野禽恭进
　　太皇太后
　　吹笳清辇道大地杂旌旂万壑来秋色千岩散落晖鹰随山雉逺箭帯野禽归遣使呈鲜味须令马迅飞
　　晓起山路口号
　　荒屋山中月色阑秋髙边塞正风寒羊肠石道临泉水已静人声足旷观













　　圣祖仁皇帝御制文集巻三十二
　　钦定四库全书
　　圣祖仁皇帝御制文集巻三十三目録
　　古今体诗三十六首
　　恭谒
　　孝陵
　　太皇太后驾到温泉
　　雨后经明总兵戚继光所作八角石亭清晨入盘山二首
　　古中盘望莲花
　　盘山絶顶三首
　　晩过李靖庵二首
　　星出归营
　　奉侍
　　太皇太后临御温泉因孟冬享
　　庙暂回京
　　夜半览本
　　山中晓色
　　由鮎鱼池出闗咏瀑布水
　　登景忠山
　　滦河
　　冬至回京斋戒夜坐
　　登边城作
　　温泉行
　　温泉流杯戏作
　　南苑桥上大风
　　雪
　　景山积雪侍卫下趋如飞
　　元旦
　　慈寜宫行礼
　　春
　　上元幸万善殿戏作
　　收复岳州作【幷序】
　　恭上
　　太皇太后万寿诗二首
　　赐大将军安亲王岳乐二首
　　赐防军统领桑格
　　春夜月
　　题周文矩画説劒图










　　钦定四库全书巻
　　圣祖仁皇帝御制文集巻三十三
　　古今体诗三十六首
　　恭谒
　　孝陵
　　玉殿寒松秘秋霜落树枝缅懐文武业创立太平基晓色星辰动晴光日月埀望陵愁不断孝思起深悲太皇太后驾到温泉
　　温谷神丹力不穷五云暖溜绕行宫
　　圣躬喜得今康豫宇宙欢忻旧日同
　　雨后经明总兵戚继光所作八角石亭
　　华清雨后问安回徐歩山椒到水隈秋木荒池今白草寒花故垒旧青苔精灵销防人何处功业留传志未灰为将当年堪拊髀亭开八角尚崔嵬
　　清晨入盘山二首
　　日出入盘山宸游草木闲村庄人尽望处处水潺潺其二
　　当年乘辇到今日复来游山水不同色泉声还细流
　　古中盘望莲花
　　中盘遥望莲花日映山林气色重老衲吟诗浑半偈翠舆临发又从容
　　盘山絶顶三首
　　上盘絶顶俯神京九月登山积翠晴荒寺日髙人少至野林烟静鸟无声道中勒马观风景涧下留銮爱水清纵目徘徊犹不尽氤氲缥缈海云轻
　　其二
　　四顾清标髙逼天风云塞上敛寒烟遥观沙漠宣威逺近控州城作镇悬紫盖山中独竒秀双岭外更绵联九秋朗耀防千里落叶萧条满目前
　　其三
　　薄暮东来返照游心怡旷动挥毫题诗数句林光晩作赋初联雁阵髙盘道崚嶒难歩蹑危岩嶻恐身劳欲归帐殿还传语引路山僧度逺臯
　　晩过李靖庵二首
　　两崖石壁出秋云野草寒林有鹿羣古刹斜阳人寂寂香烟飘处杂纷纭
　　其二
　　苍茫絶顶树参差落日还营过竹篱念及凌烟留姓字独于古壁一题诗
　　星出归营
　　皎皎星河路向西将归玉帐渡山溪羽林扈从皆雄将扫靖烟尘万马齐
　　奉侍
　　太皇太后临御温泉因孟冬享
　　庙暂回京
　　金风肃郊甸秋光弥颢穹晓钟出长乐羽卫临新丰重闱庆康悦游豫温泉宫鸣镳玉舆侧侍
　　跸清尘中晨夕奉
　　慈顔婉愉承欢衷原野陪登览瑞霭光熊熊应钟忽届节霜露霏空蒙夙兴感时序庙祀宜钦崇飨献荐圭璧对越必防躬暂辞琼岛月还御瑶池骢殿阙欣在望斋祓明禋通眷言整星驾依恋心靡穷
　　夜半览本
　　初冬夜静正三更宵旰清心勉励精自愧事繁机不敏细披章奏察民情
　　山中晓色
　　星汉参差晓色开髙初日射莓苔闲来驻跸山村静坐爱明霞入酒杯
　　由鮎鱼池出闗咏瀑布水
　　巉岩瀑布挂前川树冷烟寒羃碧天闗外黎民风俗厚涵濡威徳已多年
　　登景忠山
　　景忠逺上日方阑岩壑层层生早寒岭腹冻云凝玉仗山中瑞气接仙鸾鸣钟涧里经声近击鼓楼前树影残缭绕旌旗萦石道六龙行处万民观
　　滦河
　　寒边逺绕至滦河彻底清明不见波驻辇徘徊千万里石鲸两岸影嵯峨
　　冬至回京斋戒夜坐
　　一阳初发便知天暂别
　　慈颜日日悬午夜斋明湛心志梦中犹自侍温泉
　　登边城作
　　冬月荒山落日斜岧嶤野景防千家边城戍色云烟静緑水清河走白沙
　　温泉行
　　温泉泉水沸且清仙源遥自丹砂生沐日浴月泛灵液防波细浪流琮琤初经石窦漾暄溜烈势直与炎曦争潆洄碧涧落花驻掩暎翠巘霜林明汀回溪转入栏槛甃以文石何澄方壶圆峤时自暖紫芝朱草冬常荣殿启披香溢石髓盘低承露浮金茎冲融太和蓄元气炎徳利物功难名氤氲沆瀣结紫雾缥缈云霞连赤城髙秋九月天飒爽鸾旂凤节纷相迎
　　慈寜雕辇度阊阖绛霄帐殿开蓬瀛神泉淑景供游赏流金潄玉堪怡情时廵岂必瑶圃逺对此心意皆和平华清绣岭杳寂寞鲸鱼鳬雁徒纵横曷若兹泉独标异万年胜迹环神京嵗时来徃防
　　仙跸防笔为赋温泉行
　　温泉流杯戏作
　　晓霜早落满池清一气涓涓惬胜情偶坐浮杯防暇日君臣对景论平生
　　南苑桥上大风
　　南苑霜华防翠旗严风腊月断流澌已知朔气催寒尽桥跨长虹涌溜迟
　　雪
　　细玉轻盈下碧霄和烟飞霰上寒条片才落地溅溅湿罗绮花纹处处飘
　　景山积雪侍卫下趋如飞
　　凭髙纵逺览积雪明山峰直下数千尺飞腾跨玉龙
　　元旦
　　慈寜宫行礼
　　太蔟初分来万国融融淑景动青阳曈昽翠盖祥云覆缥缈兰宫瑞气扬节遇三元开宝厯时逢四始奉霞觞山呼拜舞臣民乐愿颂千年正未央
　　春
　　旭日含新淑春光覆满屋东皇转嵗华融气杂山谷
　　上元幸万善殿戏作
　　雪霁寒轻景物鲜上元临幸遇叅禅方文无人般若静天花虚落古松前
　　收复岳州作【幷序】
　　逆贼吴三桂既经天诛之后不数月而岳城恢复良由三桂背恩倡乱荼毒生灵经年以来死者相望于道路生者逃窜于四方积尸遍野民不聊生皆朕徳之薄不能抚绥之故也今赖
　　皇天之眷佑
　　祖宗之威福羣臣尽力将士用命前后恢复闽海两粤以至湖南岳阳诸处擒斩贼魁殆尽望风归正不可胜数所余小丑势如破竹解吾民之倒悬行有日矣特赋长歌以舒其怀
　　聿予凉薄莅洪荒遂使巨慝乱天常东南黎庶苦纷扰防年戎马蹂疆场临轩重简亲藩出军威万里风雷疾肆伐原因讨不庭专征大义昭星日卧榻安容有悖狂太阿岂好弛纪律再勅元臣佩虎符戈矛刬地生寒栗铁骑骁腾拥楚云霓旌闪烁连江濆七泽三湘据冲要楼船璧垒屯诸军一时将士尽忿激人人都愿成功勲悬知叛逆众所恶直须吹气清妖氛顾此生灵负何罪流离转徙多饥馁处处田畴芜不耕年年桑柘无人采闻説荒榛遍野庐还伤老弱填江海每念边陲一怃然立身天地慙主宰未忍加兵戕我民深宫宵旰勤五载五载踌躇常恭黙防当灭此乃朝食旗卷闽疆甲士降阵开百粤坚城尅已见怀光伏冥诛更看元济成俘防鼙鼓旌旄定岳阳雕戈金镞清区域指顾能收六诏烟宣恩早布招徕徳书奏传来慰
　　两宫乂安社稷开鸿蒙翼翼小心恒敬慎敢防继述在朕躬期与宰司百执事共相砥砺克厥终
　　恭上
　　太皇太后万寿诗二首
　　和风瑞气满帘栊
　　慈寿无疆祝上宫喜得万方同孝养千秋福徳竝苍穹
　　其二
　　透户卿云接御香彤墀新栁拜韶阳
　　宫中尧舜兼文母恭捧南山万寿觞
　　赐大将军安亲王岳乐二首
　　大开册府纪元功伐罪安民将略雄伫见天潢蒙上赏明光髙宴赋彤弓
　　其二
　　洞庭南岳尽提封九伐勲名勒景钟眼底穷荒皆赤子早销金甲劝三农
　　赐防军统领桑格
　　百战威名已早扬频年秉钺在岩疆素知果勇兼韬略应着图肃方
　　春夜月
　　晩来风景丽初晴月色辉胧胧穿竹树照耀满宫帏
　　题周文矩画説劒图
　　鵞溪尺幅衣冠古貌出蒙庄辩论新劒客满前毛发动须知绘事亦通神




　　圣祖仁皇帝御制文集巻三十三
　　钦定四库全书
　　圣祖仁皇帝御制文集巻三十四目録
　　古今体诗四十首
　　春日郊行
　　清明登玉泉山
　　时廵近郊悯农事有作
　　鄚州杂诗五首
　　春日内苑赐宴诗【并序】
　　初夏登楼临水
　　夏日同三王慈宁宫请
　　太皇太后安
　　夏旱歩祷
　　南郊喜雨
　　五日泛舟赐内大臣侍卫宴
　　咏蝉
　　题苏轼墨竹
　　初寒
　　懋勤殿古榦梅
　　春晓
　　春雪
　　懋勤殿读尚书至无逸篇有作
　　春昼二首
　　景山春望
　　榴花
　　咏观天仪噐
　　鹤
　　经筵进讲周易
　　秋日出郊观稼
　　题张择端清明上河图
　　长至日祀
　　天圜邱有述四章
　　逺望西山积雪
　　春盘
　　端凝殿斋居
　　赐直廵抚于成龙【并序】
　　苑西新栁二首
　　和唐太宗咏桃花即用原韵











　　钦定四库全书
　　圣祖仁皇帝御制文集巻三十四
　　古今体诗四十首
　　春日郊行
　　春殿晴云绕銮舆出禁闱桃花临紫陌栁叶暗青旂宿雨能清跸和风早拂衣马嘶驰道逺满地尽芳菲
　　清明登玉泉山
　　寒食登髙芳草青泉声映栁出春亭心中怀得天然处坐对沙鸥乐野汀
　　时廵近郊悯农事有作
　　芳郊景物丽淑气扇暮春灵雨应良节光风薄嘉辰省耕已届候夙驾方来廵前驱列式道羽卫罗钩陈时有田间子荷耒披车尘讥诃勿频数疾苦当咨询千耦幸终畆二鬴犹悬囷穮蓘尔勤动痌瘝予隐亲赒赐出泉府拊循属官臣行潦有挹噐冽井无枯津所惠良未徧嗛嗛愧斯人
　　鄚州杂诗五首
　　条风鼓櫂动清漪夹岸青青杨栁垂轻转牙樯观易水波光日影暎旌旗
　　其二
　　桃花歴落李花开緑栁含烟傍水隈鸿雁平沙看不尽春光暧暧入蓬莱
　　其三
　　为省春耕歴灞沣銮舆频止劝农功柴门掩处烟村静碧水长桥落彩虹
　　其四
　　阳气温和临树久花繁物静草芊芊莎添嫩色含波緑栁覆金堤翠幕连
　　其五
　　野水弥漫处处长方流涵玉动珠光风移藻荇波防阔千防鹥鳬栁一行
　　春日内苑赐宴诗并序
　　已未三月律应姑洗望日之吉赐内阁大臣及侍卫宴于内苑时乃玩花于綘雪玉树含风浮杯于西斋金池漾月因题四韵以示诸臣
　　春深内苑里珍席宴羣臣蝶向双檐舞花飞复阁新和羮期上佐调鼎协洪钧萧鼓欢无极芳年醉此辰
　　初夏登楼临水
　　澄潭彻底开心镜栁絮轻飞近玉楼处处晴花风拂起莺啼四月绕芳洲
　　夏日同三王慈宁宫请
　　太皇太后安
　　九天旭日照铜龙朝罢从容侍
　　上宫花蕚聨翩方昼永晨昏常与问安同
　　夏旱歩祷
　　南郊喜雨
　　歴春悯农劳首夏望嘉谷离毕月故迟密云去何速颢穹閟膏泽及此祈年夙斋居承穆清中夜起自肃繁星丽赤霄云汉光自煜鸡鸣开重闉舆马辍华毂歩祷升郊坛祠官啓太祝是时甘澍零霑润及拜伏空蒙迫阊阖喷薄驱海渎屏翳洒道廻渗漉足裳服麦陇应秀色重颖欲在目愿惟歌屡丰余粟栖比屋
　　五日泛舟赐内大臣侍卫宴
　　锡宴公卿礼数隆浴兰令节泛翔鸿波开舟楫迎仙仗岸转旌旗骤玉骢积翠香蒲经宿雨轻烟宝幄散薫风臣民共乐升平日畅饮何论灞浐雄
　　咏蝉
　　饮露当凉夜吟风向晩晴乍移深树影又听别枝声与物心无竞离尘翼最轻秋怀聊寄咏爱尔独能清
　　题苏轼墨竹
　　径尺筼筜墨浅深雪堂健笔势千寻纵饶凝露春梢色不比凌霜挺节心
　　初寒
　　洒雪凝霜正渺漫晓来朔色满林峦何当吹遍邹阳律尽却人间黍谷寒
　　懋勤殿古榦梅
　　宫梅先发上林枝淡白含芳窈窕姿若待春风吹律暖影随朝日乐雍熙
　　春晓
　　夜短正宜眠又闻天色晓临门亲政务岂厌事多少
　　春雪
　　三冬望雪意殷殷积素春来乱玉纹农事东畴堪播植勤民方不愧为君
　　懋勤殿读尚书至无逸篇有作
　　元化斡四运淑景催芳年干干总万几寸隂惜屡迁绨几散瑶帙阿阁飏鑪烟澄怀求至理孔壁存遗编公旦训无逸则古多所宣言念小民依田功稼穑先天命良匪易敬德省厥愆法戒备近王炯炯斧扆前寤寐思古人千禩精意传端居不遑暇三复期勉旃
　　春昼二首
　　液池氷泮后阿阁燕来初昼转铜壶漏春添玉案书晴丝烟乍卷花雾绮还舒万象生成意欣欣各自如
　　其二
　　亭午朝初暇方春候转佳惠风来上已迟日丽中街莺语频迁树花隂半映阶所期凝庶绩永使万邦怀
　　景山春望
　　云霄千尺倚丹邱辇下山河一望收鳯翥中天连紫阙龙蟠北极壮皇州烟生沆瀣春初丽露湿芙蓉翠欲流却向闾阎看蔀屋崇髙还厪庙堂忧
　　榴花
　　未结千房实先开五月花红绡帘户下疑似汉时槎
　　咏观天仪噐
　　乾象极髙逺孰者为纲维惟此贞恒理可以揆测知灵台有仪噐云自古圣贻偃盖金粲粲饰体珠离离横玉筦其中激水相推移内挈黄赤道外互南北垂紫宸凝不动列曜如峙碁制作侔造化法撰穷神竒昔在有虞氏以命和与羲七政顺其轨庶绩咸用熙后来代有述神明夫前规日官比申命钦哉重人时惟防恒自勅曰旦凛在兹五纬协位序燠寒无僭差永言答灵眷长与休祯期
　　鹤
　　夜警三霄露秋凌万里云立同薛稷画舞忆鲍昭文
　　经筵进讲周易
　　桂宫仙仗啓兰殿讲筵开朝士鸣珂集词臣执简来天苞宣一画人极位三才待抉羲文秘羮墙日防回
　　秋日出郊观稼
　　秋气日寥迥万象皆苍苍朝暾被渥露草木含晶光西成方届候农事将筑场于焉省敛获令典重百王轻轩屏前置夙驾无严装郊原一以眺烟树纷成行微风散深樾清流抱廻塘土脉秀且沃篝车郁相望新防粲如月刈此溪云黄捃拾复何幸遗秉满道旁鸟雀互翔集妇子咸恱康行将吹苇籥报尔千斯箱眷言三时勤艰难讵可忘茫茫视九壤岂尽歌丰穰二鬴苟不充予饥惄如伤幸兹乐有年时若雨与旸朂哉慎所丽田功庶无荒
　　题张择端清明上河图
　　天津桥下水粼粼栁外盘舟夹画轮想见汴京全盛日春游多少太平人
　　长至日祀
　　天圜丘有述四章
　　于穆天縡鉴观惟赫播物无私佑于有德
　　髙皇受命膺符阐绎丕显
　　太宗廓图登绩眷我
　　皇考九围是式克享
　　天心立民之极【一章】
　　洪惟景运集于渺躬南谐北爕君兹万邦夙夜敬止恒惕于毋曰髙髙听卑则聪毋曰盱盱视逺斯通罔敢逸豫昭事必恭【二章】
　　是月仲冬维日长至爰啓
　　防坛肃将禋祀济济奉璋羣工在位牲玉既陈籥舞乃备对越有防百神攸暨云旓扬扬华皇晢晢【三章】乃辨云物载观载书乃占丰年多黍多稌南陆曜采导我归舆芸香始生景长以舒初阳来复相协厥居垂象是则奉若不渝【四章】
　　逺望西山积雪
　　积雪西山秀仙峰玉树林冻云添暮色寒日淡遥岑
　　春盘
　　小摘园中露新香糁作羮嵗和欣有兆甘菜已春生
　　端宁殿斋居
　　肃肃羣籁屏袅袅鑪烟舒诹日躬禋祀濯祓临斋居辉辉阁西日流影照绮疏坐久微风来冷然吹衣裾霁心观万象黙见天地初感神在至诚宁俟灌鬯余
　　赐直廵抚于成龙【并序】
　　直廵抚于成龙秉性惇朴廉介夙闻朕心嘉頼俾典节钺保厘畿辅惟能激浊扬清始终如一清洁之操白首弥厉真国家之可重人所不能也兹来陛见爰赐以诗用示敦励之义且以风有位焉
　　自昔崇廉治勤思吏道澄郊圻王化始鎻钥重臣膺政绩闻留犊风期素饮氷勗哉贞晚节襃命日钦承
　　苑西新栁二首
　　岸草青回太液池春来又见栁垂丝东风小苑三眠后最爱鵞黄蘸水枝
　　其二
　　轻烟漠漠栁青青半拂虹桥半水亭啼鸟数声春昼永博山香袅隔帘听
　　和唐太宗咏桃花即用原韵
　　苑里韶华满春工试绮装霞轻笼树影日暖散林光倚槛千丛锦开帘百合香东风自骀宕长防万年芳

　　圣祖仁皇帝御制文集巻三十四
　　钦定四库全书
　　圣祖仁皇帝御制文集巻三十五目录
　　古今体诗二十一首
　　潞河三首
　　廵幸出喜峯口过黄土岩
　　大石矶
　　塞上宴诸藩
　　入喜峯口
　　野望
　　夏日迎薰亭
　　午日
　　潭柘寺
　　戒坛卧松
　　早秋新霁
　　夜坐
　　瀛台
　　天津
　　通恵河阅运艘
　　滇平
　　宫门听政示阁部诸臣
　　升平嘉宴同羣臣赋诗用柏梁体【并序】
　　元夜与诸王宴饮乾清宫










　　钦定四库全书
　　圣祖仁皇帝御制文集巻三十五
　　古今体诗二十一首
　　潞河三首
　　防滟春波散碧漪白苹初叶麦初岐潞河三月桃花水正是乗舟荐鲔时
　　其二
　　画鹢中流起櫂歌参差荇藻漾晴波泽梁虽设曽无禁斜日鱼罾两岸多
　　其三
　　东风吹雨晓来晴春水髙低五牐声兰桨乍移明镜里绿杨深处坐闻莺
　　廵幸出喜峯口过黄土岩
　　紫塞双崖出丹梯百尺悬草香遮细路树老卧晴烟地为时廵到山当隘口偏何年留石室驻马望层巅
　　大石矶
　　逺近峯廻合潺湲涧浅深一矶横大石万骑出层林蒙密岩花发緜蛮谷鸟音龙堆尘不到慿眺足娱心
　　塞上宴诸藩
　　龙沙张宴塞云收帐外连营散酒筹万里车书皆属国一时剑佩列通侯天髙大漠围青嶂日午微风动防斿声教无私疆域逺省方随处示怀柔
　　入喜峯口
　　一道鸣銮度三驱振旅还莓苔天半石松栝雨中山险设闗门壮时清堠火闲
　　孝陵佳气近缥缈翠微间
　　野望
　　岭外茅茨小林端烟火迟田家耕凿意一一九重知
　　夏日迎薫亭
　　苑啓时初夏亭隂午未阑雨过池藻碧日绽海榴丹水木含清景禽鱼得静观薫风能解愠试取玉琴弹
　　午日
　　令序当重午南台日正中玉阶鸣瀑水瑶轸奏薰风菖叶浮杯绿榴花照槛红临流防竞渡转忆济川功
　　夏日潭柘寺
　　微云缀冈岭细路扬前旌磴转松门开渐觉沙界平潭湮石甃露柘古苔纹生一径得疎豁层轩面峥嵘爱此户外泉俯视涓涓清修篁挺苍翠其下流交横斐然淇澳思宛尔渭濵情嶰谷有遗响箫韶鸾鳯声
　　戒坛卧松
　　苍松卧如龙蜿蜒鳞鬛古肤寸起山云用汝作霖雨
　　早秋新霁
　　巻幙过新雨披襟纳好风余霞明逺岫倒景射晴虹稼穑丰年足乾坤爽气同髙天云断处歴歴见初鸿
　　夜坐
　　霭霭燕寝夕迟迟清漏催绨袠盈棐几次第中宵开华月影帷烛凉飔韵宫槐玉杯露方浥金鑪麝初煤坐觉秋气肃斗柄西南回晨光尚未啓已有鸾声来
　　瀛台
　　红阑桥转白苹湾叠石参差积翠间画舸分流帘下水秋花倒影镜中山风微瑶岛归云近日落清霄舞鹤还乗兴欲成兰沼咏偶从机务得余闲
　　天津
　　转粟排千舰分流纳九河潮声连海壮树色入京多鼓楫鱼龙伏停帆鹳鹤过津门秋望逺明月涌金波
　　通惠河阅运艘
　　千樯争溯白苹风飞挽东南泽国同已见灵长资水徳也应辛苦念田功
　　滇平
　　洱海昆池道路难捷书夜半到长安未矜干羽三苗格乍喜征输六诏寛天末逺收金马隘军中新觧鐡衣寒回思防载焦劳意此日方同万国欢
　　宫门听政示阁部诸臣
　　中书天下本六官庶僚首丝纶委寄隆分职慎所守上相列天阶喉舌筦北斗乾象方昭垂古来讵虚授轩皇置六相姬文择四友得人邦乃昌此事谅非偶曰予既寡昧欿然谢哲后听政日不遑望道逺何有啓沃借臣邻匡赞资左右虽云际升平民物岂康阜图终贵谨始治安莫予狃广业惟克勤励精期永久作诗一相朂敬哉庶无负
　　升平嘉宴同羣臣赋诗用柏梁体【并序】
　　朕于宣政听览之余讲贯经义歴观史册于书见元首股肱赓飏喜起之盛于诗见鹿鸣天保诸篇未甞不慕古之君臣一徳一心相悦若斯之隆也今际海内宴安兵革偃息首春令序九陌灯煇丰穰有徴吾民咸乐思与诸臣欣时式燕爰于乾清宫广集簪裾肆筵授几斯时也蟾光鼇炬焜燿堂廉防树琼葩离罗樽爼许笑言之勿禁寛仪法之不纠复令次登文陛渥以金罍咸俾有三爵油油之色焉易曰上下交则志同传曰享以训恭俭宴以示慈恵则今日之兕觥防酒岂徒以饮食燕乐云尔哉顾瞻诸臣或位居谐弼或职任卿尹或典文翰或司献纳宜共成篇什以绍雅颂之音朕发端首倡效柏梁体班聨递赓用昭升平盛事冀垂不朽云康煕二十一年正月十四日
　　丽日和风被万方【御制】
　　卿云烂熳弥紫阊【内阁大学士臣勒徳洪】一堂喜起歌明良【内阁大学士臣明珠】止戈化洽民物昌【内阁大学士臣李霨】蓼萧燕誉
　　圣恩长【内阁大学士臣冯溥】天心昭格时雨旸【吏部尚书臣黄机】丰亨有兆祝千箱【户部尚书臣梁清标】礼乐文章仰圣皇【礼部尚书臣吴正治】庙谟指授靖八荒【兵部尚书臣宋徳宜】春回丹诏罢桁杨【刑部尚书臣魏象枢】河清海晏禹绩彰【工部尚书臣朱之弼】百度胥饬纲纪张【都察院左都御史臣徐元文】千官济济盈岩廊【吏部左侍郎臣张士甄】天工无旷勤赞襄【吏部右侍郎臣杨永寜】有年歌协臣所望【户部左侍郎臣李天馥】共期红朽答殊常【户部右侍郎臣李仙根】转漕亿万充天仓【户部仓场侍郎臣马汝骥】邦礼叨赞慙趋跄【礼部左侍郎臣杨正中】职司寅清佐垂裳【礼部右侍郎臣富鸿基】天河洗甲通蛮乡【兵部左侍郎臣焦毓瑞】
　　皇威四畅咸来王【兵部右侍郎臣陈一炳】祗承钦恤和气翔【刑部左侍郎臣杜臻】刑措不用民夀康【刑部右侍郎臣叶方蔼】八材庀化师殳斨【工部左侍郎臣赵璟】右平左墄开明堂【工部右侍郎臣金鼐】仰窥神防驱天狼【内阁学士臣李光地】膏以大泽人胥庆【内阁学士臣张玉书】
　　帝庸作歌追虞唐【翰林院掌院学士臣陈廷敬】身依云汉赓天章【翰林院学士臣张英】恪秉训厉敦羔羊【都察院左副都御史臣宋文运】奉宣仁风之吴疆【廵抚江寜右副都御史臣余国柱】九阍詄荡瞻龙光【通政使司通政使臣王盛唐】斗杓髙掩贯索芒【大理寺卿臣张云翼】图列养正亲羮墙【詹事府詹事臣沈荃】黄钟大镛谐祯祥【太常寺卿臣崔澄】郊衢击壤欢丰穰【顺天府府尹臣熊一潇】大官珍膳罗酒浆【光禄寺卿臣马世济】调闲六御腾康庄【太仆寺卿臣张可前】忝预风纪凛清霜【都察院佥都御史臣张吉午】出入玉佩声锵锵【通政使司左通政臣崔官】纳言惟允尚职详【通政使司右通政臣吴琠】褒忠励节感赐觞【通政使司右通政臣陈汝器】圜扉阒寂春草芳【大理寺少卿臣荣国祚】拜手好生颂禹汤【大理寺少卿臣徐旭龄】前星令望钦颙卭【詹事府少詹事臣王泽宏】终始念典用斯臧【詹事府少詹事臣崔蔚林】言模行范煇缥缃【翰林院侍读学士臣蒋宏道】猗欤至徳日就将【翰林院侍读学士臣胡简敬】叨尘侍从恩莫量【翰林院侍读学士臣朱之佐】靖共夙夜无怠遑【翰林院侍讲学士臣严我斯】梧桐生矣于髙冈【翰林院侍讲学士臣孙在丰】防书东观翰墨香【翰林院侍讲学士臣卢琦】三徳六行为士坊【国子监祭酒臣王士祯】宫官备位滋悚惶【右春坊右庶子臣祖文谟】六经义叶如笙簧【翰林院侍讲臣朱典】奎文焕若森琳琅【翰林院侍读臣王封濚】朝朝橐笔侍御牀【翰林院侍讲臣董讷】纪载
　　圣治金匮藏【翰林院侍讲臣王鸿绪】频年宣室虗对扬【翰林院侍讲臣髙士竒】宸篇掞藻烛昊苍【翰林院侍讲臣郭棻】承华毓徳成圭璋【左春坊左谕徳臣陈论】青宫琪树栖鸾凰【右春坊右谕徳臣朱世熙】金舆导从骖云骧【司经局洗马臣田喜】罘罳流影耀璧珰【通政使司左参议臣赵士麟】仁波溟渤同濊汪【通政使司左参议臣赵之鼎】鸾旂乘春零露瀼【通政使司右参议臣张鹏】爰赓天保矢勿忘【通政使司右参议臣郑重】八表同轨来梯航【大理寺寺丞臣徐诰武】云门磬管声喤喤【右春坊右中允臣吴鸣珂】泰交天阙开春阳【左春坊左中允臣李録予】惟睿作圣金玉相【右春坊右中允臣郑开极】珥笔何幸日月傍【左春坊左赞善臣徐干学】瑞逾寳鼎兼芝房【左春坊左赞善臣郑之谌】尧樽夜醉星低昂【右春坊右赞善臣沈上墉】在廷恱豫和宫商【右春坊右赞善臣王尹方】滥典乐正董上庠【国子监司业臣刘芳喆】治登三五休声飏【翰林院修撰臣归允肃】睿谟典诰同洋洋【翰林院编修臣王顼龄】记神圣功臣职当【翰林院编修臣曺禾】琅函瑶版书焜煌【翰林院检讨臣潘耒】石渠高议芟秕穅【翰林院检讨臣严绳孙】日侍清禁研铅黄【翰林院编修臣杜讷】愿言直节谨自防【吏科掌印给事中臣王承祖】
　　帝心勤民重农桑【户科掌印给事中臣王曰温】具举细目恢宏纲【礼科掌印给事中臣李迥】诞敷文徳四国匡【兵科掌印给事中臣刘沛先】嘉禾既殖锄莠稂【刑科掌印给事中臣姚缔虞】屈轶朱草纷两厢【掌河南道御史臣唐朝彝】封章问夜检皁囊【掌江南道御史臣任玥】拟将劲操坚苍筤【掌浙江道御史臣李见龙】朝无阙事联班行【掌山西道御史臣郭维藩】千门燎火宵未央【掌山东道御史臣孙必振】升平髙宴迈柏梁【掌陜西道御史臣卫执蒲】
　　元夜与诸王宴饮乾清宫
　　今夕丹帏宴联翩集懿亲传柑宜令节行苇乐芳春香泛红螺重光摇绛蜡新不湏歌湛露明月足留人





　　圣祖仁皇帝御制文集巻三十五
　　钦定四库全书
　　圣祖仁皇帝御制文集巻三十六目録
　　古今体诗三十八首
　　东巡二首【幷序】
　　玉田
　　驻跸丰润城西
　　夷齐庙【幷序】
　　滦河泛舟
　　经永平城南
　　抚寜
　　山海关【幷序】
　　蒙恬所筑长城
　　姜女祠
　　晓过寜逺
　　行殿夜览章奏
　　吕翁山是
　　圣祖太宗文皇帝擒洪承畴处
　　松山
　　杏山晩眺
　　憩小凌河
　　锦州道上
　　驻跸大凌河
　　途次逢寒食
　　十三山
　　过广寜望医巫闾山
　　渡句骊河
　　过永安桥口占
　　盛京遣使请
　　太皇太后
　　皇太后起居夜书奏疏毕偶成
　　三月初六日告祭
　　福陵恭述十韵
　　初八日告祭
　　昭陵恭述十二韵
　　盛京旧宫
　　告祀礼成宴诸臣于旧宫
　　三月十一日雪中诣
　　永陵告祭
　　萨尔浒【幷序】
　　栁条边望月
　　望祀长白山
　　松花江放船歌
　　江中雨望
　　经叶赫废城
　　铁岭
　　杂咏


　　钦定四库全书
　　圣祖仁皇帝御制文集巻三十六
　　古今体诗三十八首
　　东巡二首【幷序】
　　八年征动喜见澄平缅想
　　祖宗功徳礼宜躬谒
　　陵庙以告成功爰于二月十五日命驾东巡是日天气晴和微风动斾从者溢路观者夹途顾瞻逺迩莫不懽跃赋诗二首
　　昆池不习战寰宇已销兵鸿业承匪易肤功久乃成威灵昭
　　祖徳展谒慰羣情迢逓关山路寜辞千里行
　　其二
　　顺动因时豫东风引翠旗鸣銮万骑出执事百僚随日暖草初茁烟轻栁未丝春光无限好应有上陵诗
　　玉田
　　徐无山下水涓涓防道横流灌玉田驱犊荷锄农事作五风十雨卜丰年
　　驻跸丰润城西
　　旌门铙吹发云璈行漏声传帐殿髙欲向山头望明月【丰润县有明月山】恐惊霄汉避龙镳
　　夷齐庙【幷序】
　　永平府治西古孤竹城夷齐庙在焉滦水经其前清风台峙其后倚岩俯流足以登眺夫夷齐孤竹君之二子也能让侯封不食周粟采薇首阳山独行其志孟子以圣之清称之盖人惟能立节自可埀名夷齐之去国洁身不求人知而庙貌千古迄今犹存吁造诣其可忽乎哉
　　滦河水清驶荒山屹然峙上有孤竹城乱石半倾圮堂庑既具观庙貌亦俨尔缅惟商代末天下渐披靡兹地实藩封人民差可恃兄弟以义让富贵如敝屣叩马谏周王数语昭青史遯迹首阳山薇蕨何其美万载挹髙风顽懦闻之起苍苍台下松汤汤台前水劲节与澄流不媿相比拟停銮碧山阿怀古未能已
　　滦河泛舟
　　平沙漠漠接长河天际浮云落照多两岸苍山相竦峙扁舟一櫂任清波
　　经永平城南
　　三代幽偏地秦时右北平川原緜大陆形胜借坚城晴日初迎辇春风暗拂旌龙山遥入目缥缈白云横
　　抚寜
　　辇路平铺孤屿东日华升处海云红忽听百舌春啼巧尽在苍条古木中
　　山海关【幷序】
　　连山据海地固金汤明时倚为险要设重镇以守之我朝定鼎燕京埀四十年关门不闭既非设险还慙恃徳偶赋数言聊以纪事
　　重关称第一扼险倚雄边地势长城接天空沧海连戍歌终嵗苦插羽不时传作镇隆三辅征输困百年笳寒龙塞月甲冷雉楼烟厯数归皇极纲维秉化权漫劳严鎻钥空自结山川在徳诚非易临风更慨然
　　蒙恬所筑长城
　　万里经营到海涯纷纷调发逐浮夸当时用尽生民力天下何曾属尔家
　　姜女祠
　　朝朝海上望夫还留得荒祠半仭山多少征人埋白骨独将大节説红颜
　　晓过寜逺
　　孤城临巨野旧烈忆西征破垒荆榛满邨鸡向晓鸣
　　行殿夜览章奏
　　飞逓传来奏牍多旌门莫问夜如何银灯毳幕春寒重恐是阴阳尚失和
　　吕翁山是
　　圣祖太宗文皇帝擒洪承畴处
　　旌旗直卷阵云沈濠堑遗踪尚可寻十万健儿皆解甲一时大帅此成擒民情效顺当年事王业维艰
　　圣祖心遂使关西如破竹至今战气昼阴森
　　松山
　　鸣笳伐鼓速兵机百胜谋成夜合围月黑风髙神鬼泣金戈白马识天威
　　杏山晩眺
　　野日荒荒蔓草平孤邨鸡犬寂无声山中猎罢残阳晩时见髙原夜烧明
　　憩小凌河
　　河水流不息昼夜去涓涓昔为征战地今是豫游年驻马孤岑外移舟古岸前残阳下新栁约略见春妍
　　锦州道上
　　野径临官驿炊烟出杳冥地连榆塞紫山列锦屏青城郭知何处旌旄只暂停版图归大业堠火罢林坰
　　驻跸大凌河
　　归骑云屯向晩过升平笳吹动铙歌光摇幕火繁星灿影暗旗风野雾多兵气已销沙右所军声犹壮大凌河丰京老将还能説曾记前途自倒戈
　　途次逢寒食
　　何处来春风澹荡开晴旭不见杏花红才逢栁梢緑
　　十三山
　　迤逦峰连大道间凭空青削十三山敌楼人散堠台废终日茸茸草色闲
　　过广寜望医巫闾山
　　名山插霄汉朶朶青芙蓉连亘数十里隐现千百重迢遥不可极黛色堆竒峰窈窕复岝防郁郁多苍松中有桃花洞杳霭常云封万古镇幽州秩祀同岱宗盻望生引领瞻顾停六龙何时一登览荡涤疏心胷
　　渡句骊河
　　野岸春芜发青葱一色齐皇舆连近逺地轴别东西日送霓旌影风催骏马蹄山河緜带砺回首重低迷
　　过永安桥口占
　　夹路飞尘宿雨消十年曽此驻龙镳春风城阙知非逺防处轻寒变栁条
　　盛京遣使请
　　太皇太后
　　皇太后起居夜书奏疏毕偶成
　　云山遥隔万安宫定省心悬午夜中孺慕经时书不尽防诚凭仗与东风
　　三月初六日告祭
　　福陵恭述十韵
　　瑞霭钟灵阙晴烟绕閟宫万山皆拱北百水尽洄东夭矫盘峰秀纡廻磴道通俯看环众象遥睇极髙崇松柏丸丸直冈峦靣靣同恢思
　　祖烈建树本神功战术无前略谟谋啓后衷挥蛇曾握劒定鼎有遗弓展礼威仪整申诚俎豆丰车书叨继统藐尔媿防躬
　　初八日告祭
　　昭陵恭述十二韵
　　盛徳兼三代威名定四方文谟真显赫武烈实飞扬包幷收羣国虚谦集众长网罗来俊彦缔造辟洪荒卜世周埀厯开基汉啓疆灵山佳气迥
　　寝庙瑞云张旷逺临平陆幽深逼上苍汗尝趋石马歌欲奏芝房洱海销兵战炎陬絶叛狂功成昭黙佑告祀肃诚将防念通层构含情望两厢千官遵大典进退尽锵锵
　　盛京旧宫
　　双悬凤阙隐金铺想见龙飞握瑞符殿列丹霄崇大政宫开紫极接神区君臣际防风云日版籍留存山海图堂构有怀追徃事土阶俭朴示规模
　　告祀礼成宴诸臣于旧宫
　　阊阖门开玉座春金支徧插绮筵新铿锵劒佩千官集曼衍鱼龙百戏陈功定舞干歌靖乱恩留过沛乐同民大风猛士何烦忆仗下班联绛灌臣
　　三月十一日雪中诣
　　永陵告祭
　　峰峦叠叠水层层王气氤氲防
　　永陵蟠伏诸山成虎踞飞骞众壑佐龙腾云封草木桥园古雪拥松楸辇路升一自迁岐基盛业深思遗绪媿难承
　　萨尔浒【幷序】
　　太祖髙皇帝尝驻师于此以五百人破明四路兵数十万众歼杜松于铁背山遂有辽东实
　　帝业之所由基也
　　城成龙跃竦重霄黄钺麾时早定辽铁背山【一名洼轰木】前酣战罢横行万里迅飞飇
　　栁条边望月
　　雨过髙天霁晩虹关山迢逓月明中春风寂寂吹杨栁摇曵寒光度逺空
　　望祀长白山
　　名山钟灵秀二水发真源翠霭笼天窟红云拥地根千秋佳兆启一代典仪尊翘首瞻晴昊岧嶤逼帝阍
　　松花江放船歌
　　松花江江水清夜来雨过春涛生浪花叠锦绣縠明防防画鹢随风轻箫韶小奏中流鸣苍岩翠壁两岸横浮云耀日何晶晶乘流直下蛟龙惊连樯接舰屯江城貔貅健甲皆鋭精旌旄映水翻朱缨我来问俗非观兵松花江江水清浩浩瀚瀚冲波行云霞万里开澄
　　江中雨望
　　烟雨连江势最竒漫天雾黒影迷离掀翻波浪三千尺疑是蛟龙出没时
　　经叶赫废城
　　断垒生新草空城尚野花翠华今日幸谷口动鸣笳
　　铁岭
　　雨余塞草自緑日出山花更红辙迹神州近逺骥鸣广陌西东
　　杂咏
　　古戍行来日落孤邨坐对月明漠漠龙沙千里桓桓虎卫三更











　　圣祖仁皇帝御制文集巻三十六
　　钦定四库全书
　　圣祖仁皇帝御制文集卷三十七目録
　　古今体诗四十首
　　廵幸辽阳
　　驻跸辽阳夜深对月用唐太宗辽城望月诗原韵
　　广祐寺
　　入千山
　　祖樾寺
　　龙泉寺
　　行殿读书示翰林侍讲髙士竒
　　登澄海楼观海
　　端阳前一日回宫
　　机政偶暇輙留意书法漫成
　　夏日瀛台许奏事诸臣网鱼携归
　　赐大学士杜立德【并序】
　　赐大学士冯溥【并序】
　　西山驻跸夜闻秋声
　　玉泉山晚景用唐太宗秋日韵
　　秋日紫光阁阅射
　　九日幸景山登髙
　　大阅
　　海东青
　　曩因见雁念征南将士曾题截句今禁旅凯旋闻雁再作
　　再游盘山
　　见案头水仙花偶作二首
　　黄金台怀古
　　自长城岭至台怀
　　显通寺
　　殊像寺法相最异
　　驻跸灵鹫峰文殊寺
　　天花
　　登望海峰
　　北台眺望
　　娑罗树歌
　　赵北口
　　水淀杂诗四首
　　南苑
　　初夏玉泉山二首








　　钦定四库全书
　　圣祖仁皇帝御制文集巻三十七
　　古今体诗四十首
　　廵幸辽阳
　　肃将轩驾向辽阳暖日晴薫百草芳照野山川皆动色掀天旌斾自生光林间苍藓侵人径城上新花缀女墙欲问襄平旧郛郭千年华表鹤飞翔
　　驻跸辽阳夜深对月用唐太宗辽城望月诗原韵
　　夜气澄炎景清光渡海碣流云渐稀朗繁星粲如缀蟾殿魄初明氷轮影未缺怀古听行漏素心良蕴结旷然望九霄妖氛尽殄灭
　　广祐寺
　　禅宫多嵗月瑞塔积风烟翡翠苔碑暗珠玑宝相传驯檐来紫鸽涌地出青莲微雨轻埃洗兹晨兴独偏【寺创于唐时中有自来佛像】
　　入千山
　　晓入千山路烟光织翠萝﨑縁石磴宛转歴岩阿树杪朱旗出藤隂玉勒过物华看亦好景色爱清和
　　祖樾寺
　　青山横古寺羽斾陟层巅地僻茅堂小桥危石径穿夏条含嫩叶春卉发余妍寂寞空林午时闻钟磬传
　　龙泉寺
　　狭径才容骑香台欲起龙悬崖千仭落断碣百年封泉细通幽壑庭深暗古松临髙一骋望积翠霭重重
　　行殿读书示翰林侍讲髙士竒
　　六御东廵海上回夜深思古帙重开秘书日日随行幄玉辇前头珥笔来
　　登澄海楼观海
　　危楼千尺压洪荒骋目云霞入渺茫吞吐百川归领袖往来万国奉梯航波涛滚滚乾坤大星宿煌煌日月光阆苑蓬壶何处是岂贪汉武觅神方
　　端阳前一日回宫
　　满路榴花映玉舆鑪烟香绕侍臣裾经时逺道彤闱隔先向
　　慈宁问起居
　　机政偶暇輙留意书法漫成
　　紫宸唤仗晓初散坐挹朝爽浮南荣时平偶得机政暇觚棱浮影风日清盘螭画几青玉色回鸾素纸雪茧明临池试作波折势染翰聊适优闲情体安要使结构密志一始觉风神生心手调娱本非易筌蹄脱落宁有程古来圣学亦游艺别具妙诣非形声
　　夏日瀛台许奏事诸臣网鱼携归
　　西苑颇幽邃崇台俯畿甸鲜云防修廊南薫披广殿水木既周遭卉物亦葱蒨岚光翠欲流林晖清可荐于兹涤烦暑敢曰恣游衍眺逺畅阳和居髙协灵撰朝来览封事洒洒意忘倦髙阁昼漏移彤墀集羣彦靖共往汝谐勤劬答予眷姑为池籞游从容任所便投纶锦鬛飞举手纎鳞见委蛇退食心庶防娱式燕
　　赐大学士杜立德【并序】
　　内阁大学士杜立德弼亮老臣纶扉久重引年请归陈乞至再遐心既固未可勉留诗以送之用申缱绻之怀
　　十载资贤佐劳深致太平訏谟留紫闼风度重丹楹方倚盐梅略难违邱壑情餐芝黄绮伴轩冕有余清
　　赐大学士冯溥【并序】
　　内阁大学士冯溥赞襄密勿着有劳勚乃以髙年数请归老念深箕颍顿谢簪绂怅别之心聊书四韵
　　环海销兵日元臣乐志年草堂开緑野别墅筑平泉望切岩廊重人思霖雨贤青门归路逺逸兴豁云天
　　西山驻跸夜闻秋声
　　西风吹长林木叶响如雨起视山月髙浮云无一缕
　　玉泉山晩景用唐太宗秋日韵
　　晴霞收逺岫宿鸟赴髙林石激泉鸣玉波廻月涌金薫鑪笼竹翠行漏出松隂坐爱秋光好翛然静此心
　　秋日紫光阁阅射
　　碧汉层云敛金风别馆开驺虞賔射礼士马羽林材队引花间入镳分栁外催桓桓心膂寄堪许属车陪
　　九日幸景山登髙
　　秋色净楼台登髙紫禁隈千门鸣雁度万井霁烟开翠拂銮舆上云随豹尾来佳辰欣宴赏满泛菊花杯
　　大阅
　　南苑风髙水潦收旋催羽队肃貔貅九天鼔吹鸣金镯万乘旌旄拥翠虬马足过时残雪尽銮声廻处朔云浮宣威端在承平日自昔经邦有大猷
　　海东青
　　羽虫三百有六十神俊最数海东青性秉金灵含火德异材上映瑶光星轩昻时作左右顾整拂六翮披霜翎期门射生谙调习雄飞忽掣黄绦铃劲如千钧激砮石迅如九野鞭雷霆原头草枯眼愈疾砉然一举凌髙冥万夫立马齐注目下逐鸟雀无留形爪牙之用安可废有若猛士清郊坰晾鹰筑台存胜迹佳名岂独标禽经曩因见雁念征南将士曾题截句今禁旅凯旋闻雁再作
　　上林秋晓净烟霏每听征鸿忆授衣此日诸军齐奏凯衔书不用更南飞
　　再游盘山
　　蓟州城北黄崖前水甘土厚多平阡崇山特起矗霄汉栝栢夹路隂参天回峦复嶂倍娟秀幽林邃谷时夤縁云藏古寺行未到树杪先有钟声传数峰突兀势陡絶上迫箕尾双星躔峩峩石状兽蹲立因风摇曵如空悬深潭清冷那可测知是百尺神龙渊鉢泉恍惚有海眼潮井呼噏通百川不然泛滥亦易挹何为万古清涓涓神工融结天巧凿更骋逺目穷髙巅渔阳古郡最阻阨屹为左辅雄幽燕即今交河逺置候此实堂奥非临边太平粗喜有端绪石根沙碛皆原田偶兹登陟聊驻斾用寄襟抱题斯篇
　　见案头水仙花偶作二首
　　翠帔缃冠白玉珈清姿终不污泥沙骚人空自吟芳芷未识凌波第一花
　　其二
　　氷雪为肌玉链顔亭亭如立藐姑山羣花只在轩牕外那得移来几案间
　　黄金台怀古
　　昭王礼贤士筑馆黄金台矫矫昌国君奋袂起尘埃下齐七十城声振沧海隈汶篁植蓟邱岂曰非雄才遗迹虽榛芜千载犹低佪市骏固有术贵在先龙媒但得一士贤可以收羣材
　　自长城岭至台怀
　　山行竟日夕风景一以殊万马鱼贯前宛若登天衢云际冠层峰雪外辨修途丛卉未甲坼寒禽互喧呼曲涧响环玦空籁鸣笙竽纵乏绮丽观烟萝澹相娱流览多所欣未觉道路纡五台遥入抱欝欝诚灵区翠微未及上身已临清都佳气惬遐赏旷怀抗逺图陶唐此故土余泽仍渐濡刻玉缅往迹游河景前模载咏蟋蟀吟遗风今有无
　　显通寺
　　兰若翠微重诸天第一峰金轮开汉日紫府覔仙宗雪映交牕迥云封阁道浓夕阳松影外处处报疎钟
　　殊像寺法相最异
　　五髻瞻殊像千花聚法筵经营思哲匠髣髴见初禅緤马明霞外燃灯画壁前不须仙梵放清磬已冷然
　　驻跸灵鹫峰文殊寺
　　地敞层台近林开法象遥香泉分乳鉢佛火簇松寮绀马迎銮入珠幢引队飘竺兰遗迹在选胜歴山椒
　　天花
　　灵山过雨万松青朶朶缃云摘翠屏玉笈重缄勅飞骑先调六膳进
　　慈宁
　　登望海峰
　　谁驾鳌为柱神州左一方重关连委粟半夜豁扶桑晓散岚光白晴收水气黄瀛壖不可极万里自苍茫
　　北台眺望
　　絶磴摩羣峭髙寒逼斗宫钟鸣千嶂外人语九霄中朔雪晴犹积春氷暖未融凭虚看陆海此地即方蓬
　　娑罗树歌
　　娑罗珍木不易得此树惟应月中植想见初从西域移山中有人多未识海桐结蕊松栝形千花散尽七叶青山禽廻翔不敢集虚堂落子风泠泠楚州遗碑今已偃峩睂雪外双林逺未若兹山近可游灵根终古蟠层巘繁隂亭午转团圞回睇精蓝路防盘凭教紫府仙山树写入披香殿里看
　　赵北口
　　赵北时廵至燕南古戍闻人烟生晓市桥影漾晴云浴鸟迎船出垂杨隔浦分中流清赏洽箫鼓陋横汾
　　水淀杂诗四首
　　轻舟十里五里垂栁千丝万丝忽听农歌起处满村红杏开时
　　其二
　　春水船行天上泠风雨过田家深树防声布谷晚晴千缕明霞
　　其三
　　衔泥双燕沙际唤雨单鸠树头昨夜桃花新水鲤鱼跃入兰舟
　　其四
　　为爱沙明水逺更看栁軃花新草木禽鱼咸若河山民物同春
　　南苑
　　十里郊南路红门啓上林嵗时搜狩礼畎畆豫游心羽仗连花影帷宫接栁隂凤城回首望缥缈五云深
　　初夏玉泉山二首
　　别馆依丹麓疎帘映碧莎泉声当槛出花气入垣多路转溪桥接舟沿石窦过薰风能阜物藻景已清和
　　其二
　　山翠引鸣镳湖光漾画桡野云低隔寺沙栁暗藏桥百啭黄鹂近双飞白鹭遥今年农事早时雨足新苖










　　圣祖仁皇帝御制文集巻三十七
　　钦定四库全书
　　圣祖仁皇帝御制文集巻三十八目録
　　古今体诗四十五首
　　夏日奉
　　太皇太后避暑兴安
　　石盘峪龙潭
　　白水
　　古北口
　　晓发古北口望雾灵山
　　第一泉
　　次上都河
　　青城道中
　　九隘
　　塞外对雨
　　红川
　　驻跸兴安八首【并序】
　　廵歴塞北杂咏四首
　　杨川
　　细河
　　塞北早秋
　　兴安夜
　　次杨岭北
　　过团河
　　次石山
　　尖山谷口作
　　三道河晩望
　　黄草川
　　回銮抵古北口
　　中秋日闻海上防音
　　是夜对月再成絶句
　　赐施烺诗【并序】
　　九日对菊
　　秋日再过阜平
　　再驻龙泉关
　　冬日重登清凉山
　　咏马
　　初冬自五台回次日雪
　　盆中橘实甚繁咏此
　　台湾平告祀
　　孝陵有述








　　钦定四库全书
　　圣祖仁皇帝御制文集巻三十八
　　古今体诗四十五首
　　夏日奉
　　太皇太后避暑兴安
　　玉辇亲扶出凤城青霄遥指五云生鸣銮日映中天永避暑风来北塞清万里山河通逺徼九边形胜抱神京登临但得
　　慈顔喜长侍瑶台嵗嵗行
　　石盘峪龙潭
　　谷转盘千骑潭深静一鱼迎斜照出禽杂野风鸣扪石苔偏滑分流水益清悠然惬心赏归路月华生
　　白水
　　乱峰回合古檀州白水云根一道流谁信塞垣图画似凉风斜日放渔舟
　　古北口
　　断山逾古北石壁开峻远形胜固难凭在德不在险
　　晓发古北口望雾灵山
　　流吹凌晨发长旓出塞分远峰犹见月古木半笼云地迥疎人迹山廻簇马羣观风当夏景涧草自含薰
　　第一泉
　　峻阜横冈紫塞连羽林卫士宿三千闲听鼔角空山里月上长城第一泉
　　次上都河
　　碛里水潺潺前旌杳霭间长风吹海月一夜照关山虎旅严宵卫星宫列从班髙峰望缥缈明发欲跻攀
　　青城道中
　　云屯万骑汗沾濡不谓凉风满上都行到青城齐色喜恍疑人影濯氷壶
　　九隘
　　合沓羣峰接潆洄九隘通片云晴作雨髙树午多风碛近扶珠幰沙平骤玉骢凌歊何用筑三伏杪秋同
　　塞外对雨
　　奋雷殷殷鸣大泽飞雨千山万山白草色花香濯更新荒冈处处流泉脉回望神京接塞云雨声应得四郊闻黍苖翼翼平畴远多少农人话夜分
　　红川
　　紫塞红川接上京昼闲雉尾暑风轻茅茨不改阶三尺台殿何须筑九成谷鸟羣飞林欲暮边花齐发雨新晴试看属国欢娱日大漠虚烟处处生
　　驻跸兴安八首【并序】
　　出古北口冈峦盘互地形渐髙行五百里至兴安峻岭竦峙自张家口蜿蜒而来横亘塞外南北诸山尽出其下地当蒙古诸部道里之中为曩昔枕戈擐甲战争之所迨我
　　列祖肇握干符恢廓天绪德威所被四十八部罔不倾心内附古之瓯脱今方舆癸亥夏六月奉
　　太皇太后避暑来游驻跸于此炎歊不至清风满林山雨既濡万卉齐发于时逺迩小大藩臣各率其属趋侍行殿既于苖以讲武事复燕衎以怀逺人抚此遐陬在禹迹方行之外声教四讫皆
　　祖功
　　宗德之贻朕今绍祚获际升平能无永念乎即事书怀得诗八首
　　祖德隆
　　三后
　　天心廓九围讴歌通毳幕风雨想戎衣一自车书合长看职贡归黄图无内外时迈有光辉
　　其二
　　特奉
　　仙舆出晴峦驻羽旄风多停彩扇驿逺进冰桃丽草金莲涌【塞上多金莲花较清凉山尤胜】浓隂碧树髙墉台新月上广乐奏云璈
　　其三
　　重岭叠云烟旌旗拂塞天草香薫翠幄花暖接红川雁碛长城外龙荒胜地传回瞻亭障逺千里抱幽燕
　　其四
　　六月浮埃净髙居暑气消千山低接帐万木迥凌霄地拥边沙阔天临塞曲遥封章达行在银烛秉凉宵
　　其五
　　虎防闲清候逍遥览物华烟笼千树栁暑发四时花风土暄凉异山川道里賖濯枝新雨歇皎皎散飞霞
　　其六
　　地脉连荒服山形赴上陉炎歊移月令分野别星经桦屋参覃白松林断续青云沙一万里属国尽来庭
　　其七
　　边云澄霁色山翠防行衣马引雕弓过禽连羽箭飞旌旗开一靣草树入长围我武当搜狩非因耀德威
　　其八
　　紫塞行廵日雕舆问俗年大庖陈折爼仙醴秩初筵屏翰金汤壮光华赐予宣示慈良有意裒对在敷天
　　廵歴塞北杂咏四首
　　叠嶂层崖一线开草深径路絶尘埃龙沙雨后滦河水日夜朝宗入塞来
　　其二
　　云开灌木万山清缥缈前旌拂晓星漫道穷荒人迹少防家烟火簇边庭
　　其三
　　职方风土有遗书问俗今还一驻车禾黍近来耕稼满烟锄云锸遍新畬
　　其四
　　塞北风多露气凉幔城坐听漏声长只今六月浑无暑已见飘来木叶黄
　　杨川
　　塞栁多于荠清川逐望平西风吹防日碎叶欲成城
　　细河
　　一水沙冈外回流甲帐前日长时饮鹿风至忽闻蝉椶叶铺凉殿松花落细旃从来销夏地未胜此中偏
　　塞北早秋
　　万马边声合千旓障口开霜威随出塞秋色壮登台雁度连营去鹰呼絶巘回苍茫云海月永夜照龙堆
　　兴安夜
　　连峰横亘塞东西缇幕髙临百尺梯坐觉银河天际近仰看珠斗夜深低
　　次杨岭北
　　半岭黄云合新凉画角闻羱羊沙草外落日自为羣
　　过团河
　　逺水团沙白温风絶塞收三星流火夕已拥翠云裘
　　次石山
　　凉生旌羽露华漙画角声髙夜未阑行幄不知三伏过仗前翻觉六军寒
　　尖峰山谷口作
　　塞山秀出亦娟娟细路穿林碧磴悬却为晩来飞雨过数峰横翠入寒烟
　　三道河晩望
　　碛树隐雾深河流带沙浅不须朔吹髙先有飞蓬巻
　　黄草川
　　烟沙一片塞天围旧说秋髙苜蓿肥今日边屯皆乐土茅檐松火接金微
　　回銮抵古北口
　　黄谷清河古戍间銮车此日省方还长林曲抱千溪水小径斜通万仞山地扼襟喉趋朔漠天留鎻钥枕雄关时平不用夸形胜云物秋澄斥候闲
　　中秋日闻海上防音
　　万里扶桑早挂弓水犀军指岛门空来庭岂为修文德柔逺初非黩武功牙帐受降秋色外羽林奏防月明中海隅久念苍生困耕凿从今九壤同
　　是夜对月再成絶句
　　明月中秋节驰书海外来自今天汉上万里烟云开
　　赐施烺诗【并序】
　　海氛之不靖防艟出没波涛震惊濵海居民鱼盐蚕织耕获之利咸失其业朕心恒悯恻焉迩者滇黔陇蜀湖湘百粤悉底敉宁蕞尔台湾阻险负固尔施烺衔命徂征决防进取楼船所指将士一心遂克岛门迫其营窟勇以夺其气诚以致其归防书到阙时值中秋对此佳辰欣闻凯奏念瀛壖赤子获登袵席用纾南顾之忧惟尔丕绩即解是日所御之衣驰赐载褒以诗
　　岛屿全军入沧溟一战收降防来蜃市露布彻龙楼上将能宣力竒功本伐谋伏波名共美南纪尽安流
　　九日对菊
　　不与繁花竞寒苞晚更香数茎偏挺秀嘉尔傲风霜
　　秋日再过阜平
　　春经阜平县夹道多榛杞雉堞久倾頽郛郭仅遗址耆老遮马前其言质且俚土硗愿力田三时事耘耔所苦井税输道逺越山水闻之切痛瘝宁尔在干止有司近拊循疮痍庶能起十室忠信存何况境百里郊圻戒申画风土亦洵美问俗此重来居民咸色喜易彼蒿与莱荒涂渐成市经野得良图可以喻治理
　　再驻龙泉关
　　髙临晴雨外絶磴似凌空节物经冬异关山对月同龙泉氷未白雁塞叶初红歴歴曾游地香台在眼中
　　冬日重登清凉山
　　紫府名山忆旧踪招提驻防认云松隂崖尚有春时雪落日仍听下界钟塞逺浑河寒更白林疎恒岳翠逾重祝厘交叶人天庆银牓新题徧五峰
　　咏马
　　岐阳方较猎騕褭尽龙媒仗下黄金勒横秋号逸材
　　初冬自五台回次日雪
　　鸣銮多霁日停斾雪纷纷色向寒初积声宜静里闻卷帘山忽近扫石径犹分却忆清凉界峰连万壑云
　　盆中橘实甚繁咏此
　　厥包禹贡自扬州作颂骚人楚泽留争似青条朱实好移来满树洞庭秋
　　台湾平告祀
　　孝陵有述
　　缵武平瀛海诹辰谒
　　寝陵翠防千嶂拱紫气五云凝
　　圣德光垂裕神谟大显承乾坤资翕辟日月象升恒奕世讴歌集多方歴数膺逺犹思燕翼盛业想龙兴卉服皆来享鲸波自此澄明禋稽旧典万肃尝蒸




　　圣祖仁皇帝御制文集巻三十八
　　钦定四库全书
　　圣祖仁皇帝御制文集巻三十九目録
　　古今体诗四十二首
　　玉河春水
　　后苑漫兴
　　仿二王墨迹
　　紫光阁
　　玉泉春晓
　　夜
　　玉兰
　　观苖无意到潭柘咏时景
　　樱桃
　　流杯亭晚眺有怀
　　晓起再赋
　　夏日水云榭闻梵声
　　偶成
　　瀛台
　　塞外省览风俗
　　再至红川避暑
　　红川秋兴
　　晓发虚谷
　　回銮至鳍鬛口秋雨初霁对月
　　咏史四首
　　仇英青緑画
　　东巡出都作
　　晾鹰台集蒙古诸部落慰劳遣之
　　河间即古瀛州地
　　景州观开福寺塔
　　次徳州即事
　　九河故道
　　平原
　　渡济水
　　巡幸东省黎庶拥马瞻拜命诃警者弗禁得以察其疾苦
　　趵突泉
　　登济南城望华不注
　　登岱
　　百丈崖观瀑
　　岱顶望月
　　汶水吟
　　蒙隂晓雪
　　沂水
　　渡黄河





　　钦定四库全书
　　圣祖仁皇帝御制文集巻三十九
　　古今体诗四十二首
　　玉河春水
　　春回冻解玉河清防滟晴光绕凤城翠岭雪消新涨阔緑杨风动晓波平派分星海千重逺色映银潢万里明欲挽朝宗无限水徧流膏泽慰苍生
　　后苑漫兴
　　佳气青葱绕苑墙红泉紫岫胜云庄雕防细草经春满绮阁繁花入午香雨露生成随品类鸢鱼飞跃自低昻闲亭久坐浑无事静对琴书觉意长
　　仿二王墨迹
　　春暮芳菲满禁林鸾笺暇展学来禽银钩运处须师古象管挥时在正心案上露凝铜雀润帘前花照墨池深却思篆原羲画精理图畴细讨寻
　　紫光阁
　　政闲多豫日别馆偶留连草緑含春气花红带晓烟鸣禽听绕树新水看浮船物理何曾息从容忆抚
　　玉泉春晓
　　郊墅初晴后芳春曙色旋孤鸾堆画障细穴吐新泉浪静鲜鳞跃风恬紫菂姸怡情看万象浩浩思无边
　　夜
　　良夜观图史浑防刻漏深月流金殿影花转玉阶隂追琢崇民则居稽长道心缅怀皇古治四海遍讴吟
　　玉兰
　　琼姿本自江南种移向春光上苑栽试比羣芳真皎洁氷心一片晓风开
　　观苖无意到潭柘咏时景
　　昼永薰风至清泉决决长芳年添景色迟日换流光旧竹随堤发新花满涧香观苗不觉晩防雨防衣裳
　　樱桃
　　禁籞朱樱晓露匀不须驿骑拂红尘芙蓉未赐千官防寝庙春残早荐新
　　流杯亭晩眺有怀
　　霁宇开初夏临池晩景鲜流觞观宇宙列籍念桑田飞絮縁牕起闲花傍槛姸读书新月下讲道勉尧篇
　　晓起再赋
　　胜地堪修褉斯亭乃得名颇饶松竹无待管弦声一水天象三阳畅物情政余耽静赏吟罢听流莺
　　夏日水云榭闻梵声
　　水榭周遮积翠苔薰风拂处午云开忽听梵诵惊残梦疑是金绳觉路来
　　偶成
　　石岸众芳静斜阳栁色边挥毫意独逺鱼跃在深渊
　　瀛台
　　嵗序开炎节离宫绕翠微莲香闻讲席栁色映衣物阜风光好时清奏牍稀罢朝鹓鹭散花下佩声归
　　塞外省览风俗
　　莫道岩闗险要荒总一家戍楼无鼓角战垒是桑麻野静知民乐时清见物华林中归径晩旌斾满烟霞
　　再至红川避暑
　　塞外留銮跸长林帐殿幽乍看南火厯已动北山秋露冷轻葵箑花寒御绮裘重来欣胜赏斯地即丹邱
　　红川秋兴
　　俛视八方尽髙天峻岭分秋风起孤韵日色下溪云
　　晓发虚谷
　　帷宫雨后纳新凉虚谷风来百草香万里晴云任舒巻凭髙但见碧天长
　　回銮至鳍鬛口秋雨初霁对月
　　纎月髙林动辉辉古塞长氷轮初濯露桂影欲飘香乌鹊声频起闗河色共凉旌门吟眺逺万国自清光
　　咏史四首
　　鸿钧运元气万彚无私恩上徳贵醇闷容覆如乾坤熙熙康衢老作息循晨昏耕凿食其力安知帝徳尊在宥物自理巧历难为言下览商周际颂声亦已繁
　　其二
　　三田嵗毕举用以荐明禋圣王戒暴殄郊薮游麒麟虞罗张复解原野气已春六合岂不广一靣何逡巡亳都百里间旷如天地仁寛政逮毛羽况乃蚩蚩民
　　其三
　　轩皇访后牧相道光璿枢精诚契防漠在古岂有诬巍巍兴王佐竟与梦寐符天意靖殷邦岂为荣一夫缅彼耕莘叟后有版筑徒试观説命篇典则追三谟
　　其四
　　尚父抱竒略壮龄运不偶一竿清渭濵经纶在其手志欲网九州吞舟非所取卜兆示先防龙彲载车后白旄师既陈青社符还剖伟哉八百基肇自一钓叟
　　仇英青緑画
　　流莺百啭起烟槐细雨油云防翠苔松竹青青山色静游人倚杖尚徘徊
　　东巡出都作
　　阊阖来天风玉仗排双凤乔岳耸髙标巡方翠华动
　　晾鹰台集蒙古诸部落慰劳遣之
　　秋尽髙原霁景清逺人马首颂巡行九经自重怀柔意欲使遐陬识治平
　　河间即古瀛州地
　　新霜来朔气纳稼满西畴省敛因农暇观风廓逺猷箕躔分冀野舆地古瀛州驻辔郊坰外斜阳下堞楼
　　景州观开福寺塔
　　涌塔髙凌汉穹隆拱法筵虚铃含逺籁宻宇绕寒烟不问三车法空劳七宝悬偶过成小憇漫比布金田
　　次徳州即事
　　近郭人烟集遥天月上初新寒添夜漏不寐坐看书
　　九河故道
　　野树迷深岸荒荆露浅沙还思乘四载岂效泛浮槎
　　平原
　　冬晴栁叶未落潦尽寒潭初清龙镳千骑万骑雁队一声两声
　　渡济水
　　晓渡更临济水野风时卷霓旌防曲寒流荡漾十月舆梁始成
　　巡幸东省黎庶拥马瞻拜命诃警者弗禁得以察其疾苦
　　东来端为重民生不事汾隂泰畤名井里俨存齐国俗田畴还忆厯山耕暂寛羽骑钩陈卫一任村童野老迎敢道迩言勤访察止期治理得舆情
　　趵突泉
　　十畞风潭曲亭间驻羽旂鸣涛飘素练迸水溅珠玑汲杓旋烹鼎侵阶暗湿衣似从银汉落喷作瀑泉飞
　　登济南城望华不注
　　百雉城临济水隈云山环拱接青莱更看瘦削孤峰色独立亭亭秀作堆
　　登岱
　　岩岩岱岳髙无极攀陟遥登最上头路转天门青霭合峰回日观白云浮振衣嶻凌千仞骋目苍茫辨九州欲与臣邻崇实政金泥玉检不须留
　　百丈崖观瀑
　　悬崖千尺响奔湍涧道嶒峵动石澜仿佛清天有风雨松阴漠漠逼人寒
　　岱顶对月
　　夜宿乔岳颠缥缈近云阙孤髙絶尘翳天外见明月不闻城市喧惟听空籁发开轩肆遐览万象争突兀对此心悠然清梦自超越
　　汶水吟
　　汶水潺潺清似玉石涧萦纡行踯躅连山百里入莱芜松栢绵蒙冬尚緑
　　蒙阴晓雪
　　一片寒云向晓封雪花应慰三农马蹄碎踏琼瑶路隔断蒙山顶上峰
　　沂水
　　板桥缇骑度沙岸野舟移想像二三子浴沂春暮时
　　渡黄河
　　河流九曲迅飞鸿千里能施润泽功疏凿逺怀神禹迹乘虚快覩满帆风









　　圣祖仁皇帝御制文集巻三十九
　　钦定四库全书
　　圣祖仁皇帝御制文集巻四十目録
　　古今体诗三十四首
　　途次网得鲜鱼驰进
　　两宫兼志思慕之诚
　　晩经淮阴
　　平山堂
　　天寜寺
　　由仪真乘巨舰至京口
　　金山【幷序】
　　试中泠泉
　　妙髙台
　　铁瓮城
　　竹林禅院在润州城南竹径数里
　　夜过丹阳
　　途中览皇太子仿书以示之
　　锡山
　　吴阊
　　虎邱
　　句容道上
　　雨花台
　　幸报恩寺
　　驻跸金陵以方物寄献
　　两宫
　　金陵旧紫禁城怀古
　　江寜驻跸皇太子启至请安兼报读完四书示江南大小诸吏
　　燕子矶夜泊
　　髙邮湖见居民田庐多在水中因询其故恻然念之
　　阅河堤作
　　泉林寺即子在川上处
　　途中长至
　　过阙里
　　阙里古桧
　　晩到河间
　　太皇太后使人送乳餠食物
　　廵幸回宫内殿进讲毛诗
　　原任总督于成龙居官清防自古罕有特命诸臣议防以励官方
　　蓟城遇雪
　　读左氏春秋作






　　钦定四库全书
　　圣祖仁皇帝御制文集巻四十
　　古今体诗三十四首
　　途次网得鲜鱼驰进
　　两宫兼志思慕之诚
　　千里难承
　　玉陛欢鲜鳞网得劝加餐遥知长信开圅日定荷慈颜一笑看
　　晩经淮阴
　　淮水笼烟夜色横栖鸦不定树头鸣红灯十里帆樯满风送前舟奏乐声
　　平山堂
　　宛转平冈路向西山堂遗构白云低帘前冬暖花仍发檐外风髙鸟乱啼仙仗何尝惊野梦鸣镳偶尔过幽栖文章太守心偏忆【欧阳修自题平山堂词有文章太守之句】墨洒龙香壁上题
　　天寜寺
　　小艇沿流画桨轻鹿园钟磬有余清门前一帯防沟水脉脉常含万古情
　　由仪真乘巨舰至京口
　　长江万里开鸿蒙髙樯巨楫乘艨艟仪真京口路百里挂帆瞬息凌长风汀芦洲树看厯厯波恬浪阔光瀜瀜遄流直下入沧海逺源上与岷峩通山川断续合云雾日月照耀浮虚空舟行迅速疾飞驶恍闻击鼓冯夷宫柂楼髙据极观眺竒纵豁逹舒心胷年来江汉罢桴鼓河海清宴絶战攻舳舻闲系沙岸侧水师卷甲悬长弓羽葆南廵渡扬子居安更念艰难功
　　金山【幷序】
　　金山在大江中南眺润州北临歩登陟其上纵目千里泱泱乎大观也朕率扈从诸臣厯览诸胜江山之竒未有逾于此者
　　一览江天胜东南势尽收帆樯来极浦台榭起中流路出丹崖上烟同碧汉浮登临豁心目浩荡俯沧洲
　　试中泠泉
　　缓酌中泠水曾传第一泉如能作霖雨霑洒遍山川
　　妙髙台
　　台髙絶众鸟临眺畅清襟渺渺沙洲树青青逺岸岑波涛岩下接洞壑槛边深江水明如镜弥徴天地心
　　铁瓮城
　　万里晴江拥舳舻城髙铁瓮接康衢遗铭欲探华阳迹旧宅难寻海岳图半靣烟岚雄北固一方形势控东吴龙舟漫道廵行盛多恐深居政未敷
　　竹林禅院在润州城南竹径数里
　　一径入深竹数里来上方丛生岩磴宻枝拂云烟长华旗出林际芝盖停三阳飒飒吹霜风碧叶纷翺翔山斋颇幽寂万籁含虚光触物感予怀歌彼淇澳章
　　夜过丹阳
　　锦缆徐牵夜未停遥天烟霭淡疎星居人两岸明灯火早是轻帆过驿亭
　　途中览皇太子仿书以示之
　　奎文一画开天象保氏先教识六书笔势须知贵严正好将功力足三余
　　锡山
　　朝游惠山寺闲饮惠山泉潄石流仍洁分池溜自圆松间幽径辟岩下小亭悬聊共羣工濯天真本浩然
　　吴阊
　　鸣銮独上髙城望巷陌遥通水寺斜土俗惟知鬭歌舞闾阎不解种桑麻鸟啼茂苑千年树霜冷吴宫十月花声教四方犹未讫愿将淳朴变繁华
　　虎邱
　　小阜回冈落照红长廊曲榭构西东独怜劒石潺湲水霸业销沉在此中
　　句容道上
　　渐入茅山境来当农暇时但看初日上未觉朔风吹碧敛寒塘水红野树枝江南经防郡民俗欲周知
　　雨花台
　　何地飞花雨晴空无片云江山恣遐瞩草树出清芬城郭参差见楼台逺近分人家百万户烟火尽氤氲
　　幸报恩寺
　　凤刹髙悬上界灯珠缸璧帯一层层平临下见诸天小晴日江山万里澄
　　驻跸金陵以方物寄献
　　两宫
　　深宫违定省经月恋晨昏率土方为养苍生共戴尊题书千里重托物寸心存遣使旌门外踟蹰望九阍
　　金陵旧紫禁城怀古
　　秣陵旧是图王地此日鸾旗列队过一代规模成徃迹六朝兴废逐流波宫墙断缺迷青琐野水湾环剩玉河治理艰勤重殷鉴斜阳衰草系情多
　　江寜驻跸皇太子启至请安兼报读完四书
　　先圣有庭训所闻在诗礼虽然国与家为学无二理昨者来江东相距三千里迢遥蓟北云念之不能已凌晨发邮筒开缄字满纸语语皆天真读书毕四子龆年识进修兹意良足喜还宜日就将无令有间止大禹惜寸阴今当重分晷披巻慕古人即事探奥防久久悦汝心自得刍豢美
　　示江南大小诸吏
　　东南财赋地江左人文薮时廵厯此疆民事日探剖风俗贵淳厐纷奢讵能久澄清属大吏表率羣僚首郡县布慈和恺悌歌父母民者国之本生计在畎畞六府既孔修三事安可后教化黙转移各须尽官守户使敦诗书人知崇孝友庶防逺迩氓曍曍登仁寿诰诫申予怀斯言慎不负
　　燕子矶夜泊
　　巍峩一片江头石千载人传燕子矶疑有鼋鼍藏窟宅时闻钟磬出山扉牙樯缓住寒烟净羽卫周连夜火围沙岸声声动行漏芦花深处雁惊飞
　　髙邮湖见居民田庐多在水中因询其故恻然念之
　　淮扬罹水灾流波常浩浩龙舰偶经过一望类洲岛田畞尽沉沦舍庐半倾倒防防赤子民栖栖卧深潦对之心惕然无防施襁褓夹岸罗黔黎跽陈进耆老诹不厌频利细探讨饥寒或有由良惭奉苍颢古人念一夫何况覩枯槁凛凛夜不寐忧勤惄如捣亟图濬治功拯济须及早防当复故业咸令乐怀保
　　阅河堤作
　　防河纡旰食六御出深宫缓辔求民隐临流叹俗穷何年乐稼穑此日是疏通已着勤劳意安澜早奏功
　　泉林寺即子在川上处
　　偶从川上驻行旃密树重林带野烟俯仰古今成一辙源泉昼夜尚涓涓
　　途中长至
　　旌门已报黄钟节六琯葭飞律未残靉靉占云书太史玱玱执玉忆郊坛阳升一线宫中日氷合重渊野外寒景福
　　重闱应有庆晴光捧处是长安
　　过阙里
　　鸾辂来东鲁先登夫子堂两楹成俎豆数仞见宫墙道统唐虞接儒宗洙泗长入门抚松柏瞻拜肃冠裳
　　阙里古桧
　　榦耸朱甍外根蟠碧殿阿竒文成左纽元气挺孤柯瑞与龙竝传来嵗月多徘徊看手泽不共劫灰磨
　　晩到河间
　　太皇太后使人送乳餠食物
　　防斿晩驻瀛州道忽报铜龙骑使来心识
　　慈怀同日照口传
　　温语逐阳回松脂似截盘中玉绮食初和鼎内梅两月防虚甘防奉归程欲听晓钟催
　　廵幸回宫内殿进讲毛诗
　　丹甍绣户拂寒霜静读毛诗意觉长讨论一言穷六义道心少悟爱斜阳
　　原任总督于成龙居官清防自古罕有特命诸臣议防以励官方
　　服官敦防隅抗志贵孤洁敭厯着贤声谁能茹荼檗况复拥旌麾藜藿甘以悦视彼悬鱼操于今尤峻烈东南失保厘言念心如结江上见甘棠遗爱舆人説防典宜优崇庶不负清节匪独彰国常且以风在列
　　蓟城遇雪
　　冻云封树蓟城西玉蕊轻盈乱马蹄忆想年年常过此何曽瑞雪遍山谿
　　读左氏春秋作
　　夫子维王道褒诛汗简青千秋师凤徳三传翼麟经义理资参校丹铅彻昼冥静中欣悟入古训是新铭
　　圣祖仁皇帝御制文集巻四十
　　钦定四库全书
　　圣祖仁皇帝御制文第二集总目一
　　巻一
　　勅谕
　　谕内阁九卿事科道
　　谕内阁
　　谕内阁
　　谕大学士勒徳洪明珠
　　谕大学士勒徳洪明珠
　　谕大学士勒徳洪明珠
　　谕大学士勒徳洪明珠
　　谕大学士勒徳洪明珠尚书科尔坤侍郎鄂尔多郭丕
　　谕大学士勒徳洪明珠尚书科尔坤哈占侍郎鄂尔多郭丕
　　谕大学士勒徳洪尚书科尔坤哈占侍郎鄂尔多
　　谕大学士勒徳洪明珠
　　谕大学士勒徳洪明珠
　　谕大学士勒徳洪明珠
　　谕大学士勒徳洪明珠
　　谕按察使于成龙
　　谕吏部
　　谕大学士勒徳洪明珠
　　巻二
　　勅谕
　　谕大学士明珠
　　谕大学士勒徳洪明珠王熙吴正治宋徳宜学士麻尔圗圗纳席尔逹丹岱禅布吴兴祖王起元
　　谕大学士勒徳洪明珠王熙吴正治宋徳宜学士麻尔圗席尔逹吴兴祖王起元
　　谕大学士勒徳洪明珠王熙吴正治宋徳宜学士麻尔圗圗纳席尔逹丹岱禅布吴兴祖王起元
　　谕大学士勒徳洪明珠
　　谕大学士勒徳洪明珠王熙吴正治宋徳宜学士麻尔圗圗纳牛钮丹岱禅布吴兴祖王起元徐干学韩菼
　　谕户部
　　谕大学士明珠
　　谕大学士勒徳洪王熙吴正治宋徳宜学士麻尔圗圗纳席尔逹牛钮丹岱禅布吴兴祖王起元徐干学韩菼
　　谕大学士勒徳洪明珠
　　谕大学士勒徳洪学士麻尔圗圗纳
　　谕侍郎佛伦学士圗纳席尔逹牛钮
　　谕侍郎佛伦学士圗纳席尔逹牛钮
　　谕大学士勒徳洪明珠学士麻尔圗圗纳牛钮丹岱禅布吴兴祖王起元
　　谕大学士勒徳洪明珠王熙吴正治宋徳宜学士麻尔圗圗纳牛钮丹岱禅布吴兴祖王起元徐干学韩菼
　　谕大学士勒徳洪明珠王熙吴正治宋徳宜学士麻尔圗圗纳牛钮丹岱禅布吴兴祖王起元徐干学韩菼
　　谕大学士勒徳洪明珠王熙吴正治宋徳宜学士麻尔圗牛钮禅布吴兴祖王起元徐干学韩菼
　　谕大学士勒徳洪明珠学士麻尔圗牛钮禅布谕大学士勒徳洪明珠
　　谕大学士勒徳洪明珠王煕吴正治宋徳宜学士麻尔圗牛钮禅布穆成格吴兴祖王起元徐干学韩菼
　　巻三
　　勅谕
　　谕户部
　　谕大学士明珠
　　谕内阁
　　谕大学士勒徳洪明珠王熙吴正治宋徳宜学士麻尔圗牛钮禅布吴兴祖王起元徐干学韩菼
　　谕大学士勒徳洪明珠王熙吴正治宋徳宜学士麻尔圗牛钮禅布吴兴祖王起元徐干学韩菼
　　谕大学士勒徳洪学士麻尔圗
　　谕戸部
　　谕政治典训总裁大学士勒徳洪明珠王熙吴正治宋徳宜户部尚书余国柱左都御史陈廷敬
　　谕吏兵二部
　　谕礼部
　　谕大学士勒徳洪明珠王煕吴正治宋徳宜学士吴兴祖王起元徐干学韩菼
　　谕刑部等衙门
　　谕吏部
　　谕吏兵二部
　　谕礼部翰林院
　　谕吏部
　　谕吏部
　　谕内阁
　　谕刑部
　　谕大学士勒徳洪明珠王熙吴正治宋徳宜学士麻尔图牛钮禅布蔡必汉噶思泰
　　巻四
　　勅谕
　　谕三法司衙门
　　谕一统志馆总裁勒徳洪等
　　谕三法司衙门
　　谕大学士勒徳洪明珠吴正治宋徳宜学士禅布蔡必汉噶思泰吴兴祖徐廷玺韩菼郭棻
　　谕工部右侍郎孙在丰
　　谕刑部
　　谕大学士勒徳洪明珠王熙吴正治宋徳宜学士禅布蔡必汉吴兴祖徐廷玺李光地韩菼郭棻
　　谕荷兰国王耀汉连氏甘勃氏
　　谕大学士勒徳洪明珠王熙吴正治宋徳宜学士禅布蔡必汉噶思泰吴喇岱吴兴祖徐廷玺李光地韩菼郭棻
　　谕内阁
　　谕户部
　　谕大学士勒徳洪明珠王熙吴正治宋徳宜学士禅布蔡必汉噶思泰吴喇岱齐穑吴兴祖徐廷玺李光地韩菼郭棻
　　谕大学士勒徳洪明珠王熙吴正治宋徳宜学士禅布蔡必汉噶思泰吴喇岱齐穑吴兴祖徐廷玺李光地韩菼郭棻
　　谕大学士明珠
　　谕礼部
　　谕户部
　　谕大学士勒徳洪明珠学士禅布噶思泰吴喇岱齐穑吴兴祖额尔赫圗
　　谕大学士勒徳洪明珠学士禅布噶思泰吴喇岱齐穑额尔赫圗
　　谕大学士勒徳洪明珠学士禅布噶思泰吴喇岱额尔赫圗吴兴祖徐廷玺
　　谕大学士勒徳洪明珠学士禅布吴喇岱额尔赫圗吴兴祖徐廷玺
　　巻五
　　勅谕
　　谕吏部
　　谕刑部
　　谕大学士勒徳洪明珠
　　谕大学士明珠王熙宋徳宜余国柱学士禅布吴喇岱额尔赫圗塞棱格舜拜吴兴祖徐廷玺卢琦
　　谕大学士勒徳洪明珠王熙宋徳宜余国柱学士禅布额尔赫圗塞棱格舜拜吴兴祖徐廷玺卢琦
　　谕大学士勒徳洪明珠王熙宋徳宜余国柱学士禅布额尔赫圗塞棱格舜拜吴兴祖徐廷玺卢琦
　　谕内阁
　　谕大学士勒徳洪明珠
　　谕大学士勒徳洪明珠
　　谕内阁
　　谕大学士明珠学士禅布额尔赫圗舜拜谕尚书鄂尔圗郎中伊尔克圗温保
　　谕八旗都统三品以上官
　　谕满洲管汉军副都统叅领等
　　谕内阁
　　谕内阁
　　谕大学士勒徳洪明珠学士齐穑额尔赫圗舜拜多竒凯音布赵山
　　谕戸部
　　谕刑部
　　谕大学士明珠
　　谕大学士明珠
　　谕内阁等衙门
　　谕大学士勒徳洪等
　　谕大学士勒徳洪等
　　巻六
　　勅谕
　　谕礼部
　　谕学士舜拜
　　谕宗人府
　　谕内阁
　　谕吏部
　　谕大学士伊桑阿梁清标学士齐穑舜拜赵山拜里阿喇密石文桂卢琦
　　谕大学士伊桑阿王熙梁清标学士凯音布赵山拜里阿喇密朱都纳萨穆哈石文桂王封濚
　　谕内阁
　　谕大学士伊桑阿王熙梁清标学士凯音布拜里朱都纳萨穆哈吴什巴石文桂王封濚
　　谕大学士伊桑阿等
　　谕都统瓦岱
　　谕大学士伊桑阿学士萨穆哈石文桂
　　谕大学士伊桑阿尚书阿兰泰纪尔塔布侍郎额尔赫圗
　　谕大学士伊桑阿学士凯音布萨穆哈吴什巴石文桂
　　谕湖广廵抚丁思孔
　　谕学士凯音布吴什巴石文桂
　　谕学士凯音布吴什巴石文桂
　　谕内阁
　　谕大学士伊桑阿学士凯音布朱都纳萨穆哈迈圗索诺和
　　谕大学士伊桑阿王熙梁清标学士凯音布朱都纳迈圗索诺和彭孙遹李振裕郭琇
　　巻七
　　勅谕
　　谕吏戸兵工四部
　　谕扈从部院诸臣
　　谕山东廵抚钱珏
　　谕总督傅腊塔王骘廵抚洪之杰金鋐
　　谕皇太子
　　谕扈从部院诸臣
　　谕浙闽总督王骘
　　谕扈从部院诸臣
　　谕内阁
　　谕户部
　　谕刑部
　　谕内阁
　　谕大学士伊桑阿
　　谕礼部
　　谕礼部
　　谕大学士伊桑阿阿兰泰学士凯音布朱都纳迈圗索诺和西安郭世隆
　　谕礼部
　　谕礼部
　　谕户部
　　谕戸部
　　谕吏部
　　巻八
　　勅谕
　　谕大学士伊桑阿阿兰泰学士凯音布拜里朱都纳迈圗西安博济郭世隆王国昌
　　谕大学士伊桑阿阿兰泰学士凯音布拜里朱都纳迈圗西安博济郭世隆王国昌
　　谕大学士伊桑阿阿兰泰学士凯音布朱都纳迈圗西安博济郭世隆王国昌
　　谕大学士伊桑阿阿兰泰学士凯音布朱都纳迈圗西安博济郭世隆王国昌
　　谕大学士伊桑阿阿兰泰学士凯音布朱都纳迈圗西安博济郭世隆王国昌
　　谕戸部
　　谕大学士伊桑阿阿兰泰学士凯音布朱都纳迈圗西安博济郭世隆王国昌
　　谕户部
　　谕政治典训馆总裁伊桑阿等
　　谕大学士伊桑阿王熙梁清标徐元文学士凯音布朱都纳迈圗西安博济郭世隆王国昌彭孙遹顾汧
　　谕户部
　　谕戸部
　　谕内阁九卿詹事科道
　　谕内阁
　　谕皇太子
　　谕戸部
　　谕戸部
　　谕戸部
　　谕大学士伊桑阿阿兰泰学士朱都纳西安博济席喇王国昌
　　谕内阁
　　谕内阁九卿詹事科道
　　谕内阁
　　谕大学士伊桑阿阿兰泰学士朱都纳西安博济席喇布顔圗王国昌
　　谕大学士伊桑阿阿兰泰学士朱都纳迈圗西安博济布顔圗郭世隆王国昌
　　谕内阁
　　谕内阁
　　巻九
　　勅谕
　　谕内阁
　　谕大学士伊桑阿阿兰泰学士朱都纳迈圗西安布顔圗郭世隆王国昌
　　谕大学士伊桑阿阿兰泰学士朱都纳迈图西安博济布顔圗郭世隆王国昌
　　谕
　　三朝国史馆总裁大学士伊桑阿等
　　谕内阁
　　谕内阁
　　谕户部
　　谕和硕裕亲王福全等
　　谕和硕恭亲王常宁等
　　谕户部
　　谕大学士伊桑阿阿兰泰学士朱都纳西安博济王国昌
　　谕大学士阿兰泰
　　谕戸部
　　谕内阁
　　谕大学士伊桑阿阿兰泰学士朱都纳西安博济王国昌
　　谕大学士伊桑阿阿兰泰学士朱都纳西安博济王国昌
　　谕兵部
　　谕都统瓦岱等
　　谕都统郎谈等
　　谕大学士伊桑阿阿兰泰兵部尚书马竒学士迈圗西安博济南塔海
　　谕大学士伊桑阿阿兰泰
　　谕大学士伊桑阿阿兰泰学士迈圗西安博济南塔海傅继祖

　　钦定四库全书
　　圣祖仁皇帝御制文第二集总目二
　　巻十
　　勅谕
　　谕戸部
　　谕大学士伊桑阿阿兰泰学士迈圗西安南塔海傅继祖
　　谕大学士伊桑阿阿兰泰王熙梁清标张玉书学士迈圗博济傅继祖王国昌年遐龄彭孙遹王尹方
　　谕大学士伊桑阿等
　　谕大学士伊桑阿阿兰泰学士迈圗西安博济傅继祖王国昌年遐龄
　　谕内阁
　　谕戸部
　　谕戸部
　　谕内阁
　　谕内阁
　　谕内阁
　　谕内阁
　　谕内阁
　　谕吏部
　　谕内阁
　　谕户部
　　谕礼部
　　谕大学士伊桑阿阿兰泰学士满丕图纳哈思格则徳珠王国昌理藩院尚书额尔赫图署侍郎事学士达瑚
　　谕户部
　　谕戸部
　　谕内阁
　　谕兵部
　　巻十一
　　勅谕
　　谕大学士伊桑阿阿兰泰
　　谕大学士伊桑阿阿兰泰王熙张玉书学士王国昌满丕图纳哈王尹方王掞李柟
　　谕修明史诸臣
　　谕户部
　　谕大学士伊桑阿阿兰泰
　　谕内阁
　　谕大学士伊桑阿阿兰泰王熙张玉书学士徳珠温保王国昌王尹方王掞李柟
　　谕兵部
　　谕大学士伊桑阿阿兰泰学士徳珠温保王国昌
　　谕大学士伊桑阿阿兰泰张玉书学士傅继祖温保王国昌王尹方王掞李柟
　　谕大学士伊桑阿阿兰泰张玉书学士傅继祖温保王国昌王尹方王掞李柟
　　谕大学士伊桑阿阿兰泰张玉书尚书马竒侍郎凯音布学士傅继祖温保王国昌王尹方王掞李柟
　　谕大学士伊桑阿阿兰泰张玉书学士傅继祖温保王国昌王尹方王掞李柟
　　谕大学士伊桑阿阿兰泰
　　谕大学士伊桑阿阿兰泰学士傅继祖达瑚温保王国昌戴通
　　谕大学士伊桑阿阿兰泰侍郎朱都纳学士傅继祖达瑚温保戴通王国昌
　　谕尚书库勒纳等
　　谕大学士伊桑阿阿兰泰学士傅继祖戴通王国昌
　　谕大学士伊桑阿阿兰泰学士傅继祖席喇达瑚戴通
　　谕大学士伊桑阿阿兰泰学士席喇达瑚戴通谕大学士伊桑阿阿兰泰学士席喇傅继祖达瑚徳珠戴通
　　谕戸部
　　谕刑部
　　谕吏部都察院
　　谕大学士伊桑阿阿兰泰学士席喇傅继祖徳珠戴通安布禄
　　谕大学士伊桑阿学士席喇傅继祖徳珠温保戴通安布禄
　　谕大学士伊桑阿学士席喇傅继祖徳珠温保戴通安布禄
　　巻十二
　　勅谕
　　谕大学士伊桑阿阿兰泰学士席喇傅继祖温保戴通安布禄
　　谕内阁
　　谕内阁
　　谕内阁
　　谕内阁
　　谕大学士伊桑阿阿兰泰尚书马竒顾八代索诺和圗纳萨穆哈班第都御史沙海侍郎温达满丕学士席喇傅继祖安布禄
　　谕内阁
　　谕大学士伊桑阿阿兰泰王熙张玉书李天馥学士席喇傅继祖温保戴通安布禄王尹方李柟李应廌
　　谕领侍衞内大臣郎谈等
　　谕内阁
　　谕内阁
　　谕内阁
　　谕领侍卫内大臣伯费扬古
　　谕内阁
　　谕内阁
　　谕户部
　　谕内阁
　　谕内阁
　　谕内阁
　　谕户部
　　谕户部
　　谕大学士伊桑阿阿兰泰学士傅继祖温保徳珠戴通沈圗常书
　　谕兵部
　　巻十三
　　勅谕
　　谕内阁
　　谕内阁
　　谕大学士伊桑阿阿兰泰
　　谕内阁
　　谕户部
　　谕大学士伊桑阿阿兰泰
　　谕内阁
　　谕内阁
　　谕内阁
　　谕内阁
　　谕领侍卫内大臣索额图大学士伊桑阿阿兰泰尚书马竒索诺和
　　谕户部
　　谕内阁
　　谕戸部
　　谕大学士伊桑阿学士温保戴通沈圗宋柱陶岱侍郎席喇
　　谕内阁
　　谕内阁
　　谕大学士伊桑阿阿兰泰
　　谕大学士伊桑阿阿兰泰
　　谕内阁
　　谕内阁
　　谕内阁
　　谕大学士伊桑阿阿兰泰王熙张玉书学士温保戴通沈圗宋柱李柟顾藻陆葇徐嘉炎
　　巻十四
　　勅谕
　　谕户部
　　谕大学士伊桑阿阿兰泰
　　谕大学士伊桑阿阿兰泰
　　谕大学士伊桑阿阿兰泰
　　谕大学士伊桑阿侍郎朱都纳学士宋柱户部郎中鄂竒
　　谕大学士伊桑阿阿兰泰
　　谕大学士伊桑阿阿兰泰
　　谕内阁
　　谕大学士伊桑阿阿兰泰张玉书学士戴通勒徳额赫里齐穑顾藻徐嘉炎陆葇
　　谕大学士伊桑阿阿兰泰张玉书学士戴通勒徳额赫里齐穑顾藻徐嘉炎陆葇
　　谕大学士伊桑阿阿兰泰张玉书学士戴通勒徳额赫里齐穑顾藻徐嘉炎陆葇
　　谕大学士伊桑阿阿兰泰张玉书学士戴通阿尔粺顾藻徐嘉炎张榕端
　　谕内阁
　　谕吏兵二部
　　谕大学士伊桑阿阿兰泰
　　谕大学士伊桑阿阿兰泰学士戴通宋柱陶岱齐穑博济
　　谕大学士伊桑阿阿兰泰王熙张玉书学士戴通宋柱陶岱齐穑博济韩菼顾藻徐嘉炎张榕端
　　谕大学士伊桑阿阿兰泰学士戴通宋柱陶岱齐穑博济
　　谕户部
　　谕大学士阿兰泰
　　谕户部
　　谕大学士伊桑阿阿兰泰王熙张玉书学士戴通齐穑博济傅继祖韩菼顾藻徐嘉炎张榕端
　　谕议政大臣
　　谕大学士伊桑阿阿兰泰
　　谕大学士伊桑阿阿兰泰
　　谕大学士伊桑阿阿兰泰
　　谕大学士伊桑阿阿兰泰
　　谕大学士伊桑阿阿兰泰侍读学士伊道谕大学士伊桑阿阿兰泰
　　谕大学士伊桑阿阿兰泰尚书库勒纳佛伦萨穆哈
　　谕内阁
　　谕大学士伊桑阿阿兰泰
　　谕内阁
　　巻十五
　　勅谕
　　谕大学士伊桑阿阿兰泰尚书马竒侍郎思格则阿尔稗学士宋柱齐穑傅继祖绥色
　　谕大学士伊桑阿阿兰泰尚书马竒傅腊塔索诺和圗纳侍郎朱都纳马尔汉学士宋柱齐穑傅继祖绥色
　　谕大学士伊桑阿阿兰泰
　　谕大学士伊桑阿阿兰泰学士宋柱陶岱齐穑绥色
　　谕大学士伊桑阿阿兰泰兵部尚书索诺和侍郎朱都纳马尔汉
　　谕大学士王熙等
　　谕大学士伊桑阿阿兰泰
　　谕内阁
　　谕内大臣国舅佟国维等
　　谕内大臣国舅佟国维等
　　谕大学士伊桑阿阿兰泰尚书马竒佛伦索诺和侍郎安布禄
　　谕大学士伊桑阿阿兰泰尚书马竒佛伦索诺和侍郎安布禄
　　谕大学士伊桑阿阿兰泰尚书马竒佛伦索诺和侍郎安布禄
　　谕大学士伊桑阿阿兰泰尚书马竒索诺和侍郎安布禄学士绥色
　　谕大学士阿兰泰王熙张玉书李天馥学士三寳杨舒朱都纳哈山韩菼徐嘉炎张榕端
　　谕大学士伊桑阿阿兰泰学士三寳杨舒朱都纳哈山哈雅尔圗倭伦
　　谕内阁
　　谕内阁
　　谕户部
　　谕戸部
　　谕领侍卫内大臣索额圗明珠大学士伊桑阿阿兰泰
　　谕户部
　　谕内阁
　　谕内阁
　　谕大学士伊桑阿阿兰泰学士三寳罗察席尔登
　　巻十六
　　勅谕
　　谕勇略将军赵良栋
　　谕大学士伊桑阿等
　　谕吏部都察院
　　谕吏部等衙门
　　谕大学士伊桑阿阿兰泰学士三寳杨舒罗察席尔登
　　谕大学士伊桑阿阿兰泰
　　谕提督江南学政学士张榕端提督浙江学政侍讲张希良
　　谕明史馆监修大学士伊桑阿张玉书李天馥吏部尚书熊赐履总裁户部尚书陈廷敬礼部尚书张英原任左都御史王鸿绪
　　谕内阁
　　谕宗人府礼部
　　谕兵部
　　谕大学士伊桑阿阿兰泰
　　谕内阁
　　谕戸部
　　谕大学士伊桑阿阿兰泰
　　谕方略馆总裁大学士伊桑阿阿兰泰王熙张玉书李天馥吏部尚书熊赐履礼部尚书张英
　　巻十七
　　勅谕
　　谕大学士伊桑阿阿兰泰
　　谕内阁
　　谕内阁
　　谕内阁
　　谕大学士伊桑阿阿兰泰尚书席尔逹侍郎马尔汉觉罗三寳学士罗察布泰噶礼辛保温达
　　谕建威将军宗室费扬古
　　谕清修禅师都纲喇嘛丹巴格隆
　　谕内阁
　　谕内阁
　　谕灌顶普慧善大国师扎萨克逹喇嘛黙尔根绰尔济
　　谕内阁
　　谕大学士伊桑阿阿兰泰
　　谕大学士伊桑阿阿兰泰王熙李天馥吴琠学士布泰噶礼辛保温逹防丕顾藻徐嘉炎李録予
　　谕大学士伊桑阿阿兰泰王熙李天馥吴琠学士布泰噶礼辛保温逹防丕顾藻徐嘉炎李録予
　　谕大学士伊桑阿阿兰泰
　　谕大学士伊桑阿阿兰泰王熙李天馥吴琠学士布泰噶礼温逹钱齐保防丕顾藻徐嘉炎李録予
　　谕内阁
　　谕内阁
　　谕内阁
　　谕戸部
　　谕吏戸兵工四部
　　巻十八
　　勅谕
　　谕户部
　　谕总督于成龙
　　谕刑部
　　谕戸部
　　谕吏部
　　谕吏户兵三部
　　谕户部
　　谕刑部
　　谕吏部
　　谕戸部
　　谕户礼二部
　　谕戸部
　　谕戸部
　　谕内阁九卿詹事科道
　　谕戸部
　　谕戸部
　　谕吏部
　　谕户部
　　谕户部




　　钦定四库全书
　　圣祖仁皇帝御制文第二集总目三
　　巻十九
　　北征勅谕
　　谕皇太子【十三条】
　　巻二十
　　北征勅谕
　　谕皇太子【十一条】
　　巻二十一
　　北征勅谕
　　谕皇太子【十一条】
　　巻二十二
　　北征勅谕
　　谕皇太子【十三条】
　　巻二十三
　　北征勅谕
　　谕皇太子【十三条】
　　巻二十四
　　北征勅谕
　　谕皇太子【十五条】
　　卷二十五
　　北征勅谕
　　谕领侍卫内大臣国舅佟国维内大臣福善苏尔逹大学士伊桑阿阿兰泰
　　谕大学士伊桑阿阿兰泰学士宋柱陶岱齐穑绥色三寳
　　谕大学士伊桑阿阿兰泰学士宋柱陶岱齐穑绥色三寳
　　谕内阁
　　谕勇略将军赵良栋
　　谕领侍卫内大臣伯费扬古
　　谕太子少保振武将军左都督孙思克
　　谕扬威将军觉罗恕书
　　谕都察院左都御史于成龙兵部督捕右侍郎李鈵通政使司左通政喀拜
　　谕兵部督捕右侍郎王国昌大理寺卿喻成龙光禄寺卿辛保内阁侍读学士范承烈
　　谕总统督理中路运务左都御史于成龙等谕大将军伯费扬古
　　谕礼兵二部
　　谕大将军伯费扬古
　　谕大学士伊桑阿阿兰泰
　　谕大将军伯费扬古
　　谕大将军伯费扬古
　　谕大将军伯费扬古
　　谕大将军伯费扬古
　　巻二十六
　　北征勅谕
　　谕大将军伯费扬古
　　谕大将军伯费扬古
　　谕大将军伯费扬古等
　　谕领侍卫内大臣
　　谕扈从官员兵丁
　　谕戸部
　　谕领侍卫内大臣
　　谕领侍卫内大臣
　　谕大将军伯费扬古
　　谕领侍卫内大臣
　　谕领侍卫内大臣
　　谕领侍卫内大臣
　　谕内大臣等
　　谕尚书马竒
　　谕大学士阿兰泰尚书马竒
　　谕大学士阿兰泰尚书马竒
　　谕兵部
　　谕议政大臣
　　谕领侍卫内大臣
　　谕尚书马竒
　　谕大学士阿兰泰
　　谕议政诸臣
　　谕大学士阿兰泰
　　谕大学士阿兰泰
　　谕领侍卫内大臣
　　谕兵部
　　谕尚书马竒
　　谕领侍卫内大臣
　　谕领侍卫内大臣
　　谕领侍卫内大臣尚书班第
　　谕领侍卫内大臣尚书班第
　　谕大将军伯费扬古
　　谕领侍卫内大臣
　　谕领侍卫内大臣尚书班第
　　谕领侍卫内大臣班第等
　　谕大将军伯费扬古
　　谕领侍卫内大臣
　　谕尚书马竒
　　谕尚书马竒
　　谕领侍卫内大臣班第等
　　谕议政大臣
　　谕大学士阿兰泰
　　谕领侍卫内大臣马思哈等
　　巻二十七
　　北征勅谕
　　谕议政大臣等及大学士伊桑阿阿兰泰谕大学士伊桑阿阿兰泰
　　谕议政大臣班第等大学士伊桑阿阿兰泰谕大学士伊桑阿阿兰泰
　　谕大将军伯费扬古
　　谕领侍卫内大臣公福善等
　　谕领侍卫内大臣
　　谕理藩院
　　谕大学士伊桑阿
　　谕大将军伯费扬古
　　谕副都统御史努赫
　　谕大学士伊桑阿
　　谕大学士伊桑阿
　　谕领侍卫内大臣索额图大学士伊桑阿谕戸部
　　谕理藩院
　　谕领侍卫内大臣索额圗等
　　谕领侍卫内大臣索额图大学士伊桑阿谕右卫将军偏俄山西廵抚倭伦
　　谕侍郎安布禄
　　谕大将军伯费扬古
　　谕山西廵抚倭伦陕西廵抚党爱甘肃廵抚郭洪
　　谕领侍卫内大臣索额图
　　谕领侍卫内大臣及向导官
　　谕领侍卫内大臣
　　谕山西廵抚倭伦
　　谕兵部
　　谕侍郎安布禄
　　谕员外郎萨哈连
　　谕议政诸臣
　　谕大学士伊桑阿
　　谕大学士伊桑阿等
　　谕大学士伊桑阿
　　谕兵部
　　谕议政诸臣
　　谕大学士伊桑阿
　　谕护军统领托伦等
　　谕领侍卫内大臣
　　谕大学士伊桑阿
　　谕大学士伊桑阿
　　巻二十八
　　北征勅谕
　　谕陕西四川总督吴赫
　　谕大学士伊桑阿
　　谕兵部
　　谕议政大臣等
　　谕议政大臣
　　谕兵部
　　谕议政大臣
　　谕宁夏文武官员兵民人等
　　谕大学士伊桑阿
　　谕大学士伊桑阿
　　谕大学士伊桑阿
　　谕将军马思哈
　　谕大学士伊桑阿
　　谕大学士伊桑阿
　　谕议政大臣
　　谕议政大臣等
　　谕议政大臣
　　谕陕西总督提督廵抚总兵等官
　　谕理藩院
　　谕议政大臣
　　谕议政大臣
　　谕总兵官王化行
　　谕大学士伊桑阿等
　　谕领侍卫内大臣
　　谕议政大臣
　　谕议政大臣
　　谕议政大臣
　　谕兵部
　　谕议政大臣
　　谕议政大臣
　　谕议政大臣
　　谕议政大臣
　　谕戸部
　　谕议政大臣
　　谕领侍卫内大臣
　　谕大学士伊桑阿
　　谕大学士伊桑阿
　　谕领侍卫内大臣
　　谕议政大臣
　　谕议政大臣
　　谕太仆寺
　　谕侍郎安布禄
　　谕吏部













　　钦定四库全书
　　圣祖仁皇帝御制文第二集总目四
　　巻二十九
　　表
　　恭上
　　太皇太后万夀表
　　奏书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　巻三十
　　论
　　博约一贯论
　　王道近民论
　　业广惟勤论
　　廉静论
　　论兵
　　论息兵安民
　　説
　　太极圗説
　　小学课士説
　　乐府説
　　捕蝗説
　　制砚説
　　解
　　四维解
　　巻三十一
　　序
　　日讲诗经解义序
　　日讲春秋解义序
　　日讲礼记解义序
　　孝经衍义序
　　经筵讲章序
　　日讲通鉴解义序
　　巻三十二
　　序
　　通鉴纲目序
　　幸鲁盛典序
　　南廵诗序
　　南廵诗序
　　皇舆考序
　　懋勤殿法帖序
　　耕织圗序
　　巻三十三
　　记
　　恭侍
　　皇太后驾临金山记
　　创兴盛京海运记
　　海运赈济朝鲜记
　　畅春园记
　　蕚辉园记
　　巻三十四
　　碑文
　　重修阙里孔子庙碑
　　平定朔漠告成太学碑
　　开国佐运勲臣武勲王扬古里直义公蜚英东毅公额宜都碑
　　赐一等公内大臣都统国舅諡忠勇佟国纲碑文
　　赐江南江西总督傅腊塔碑文
　　天津海神庙碑
　　金山江天寺碑
　　射虎川台麓寺碑
　　菩萨顶大文殊院碑
　　万夀寺戒坛碑
　　慈广济寺碑
　　五台殊像寺碑
　　五台碧山寺碑
　　巻三十五
　　颂
　　祈谷坛颂【并序】
　　二典颂【有序】
　　禹陵颂【并序】
　　赞
　　王右军洗砚池赞【并序】
　　石鼓赞【并序】
　　箴
　　河臣箴
　　漕臣箴
　　台省箴
　　太常箴
　　提镇箴
　　铭
　　渊鉴斋铭
　　佩文斋铭
　　知稼轩铭
　　察罕七罗勒石铭
　　拖诺山勒石铭
　　昭木多勒石铭
　　狼居胥山勒石铭
　　巻三十六
　　杂著
　　亲征漠北纪畧【上】
　　巻三十七
　　杂著
　　亲征漠北纪畧【下】
　　巻三十八
　　杂著
　　阅史绪论【四十一条】
　　巻三十九
　　杂著
　　阅史绪论【六十六条】
　　巻四十
　　杂著
　　庭训
　　读周礼书后
　　书战国防后
　　书性理奥后
　　跋虞世南墨迹后
　　跋顔真卿墨迹后
　　跋苏轼墨迹后
　　跋黄庭坚墨迹后
　　跋米芾墨迹后
　　防朱子墨迹后
　　跋赵孟頫墨迹后
　　跋董其昌墨迹后
　　连珠
　　巻四十一
　　祭文
　　躬诣
　　天坛祈雨祭文
　　天坛谢雨祭文
　　躬祷
　　天坛文
　　天坛祈雨祭文
　　祈谷坛祭文
　　亲征噶尔丹告祭
　　天坛文
　　剿灭噶尔丹告祭
　　天坛文
　　剿灭噶尔丹告祭
　　歴代帝王陵寝文
　　剿灭噶尔丹告祭
　　先师孔子文
　　祭
　　禹陵文
　　祭明太祖文
　　祭西岳华山文
　　重修阙里
　　圣庙告成遣皇子告祭文
　　巻四十二
　　赋
　　恭祝
　　皇太后万夀无疆赋
　　汗血马赋
　　木棉赋
　　金莲花赋
　　菊赋















　　钦定四库全书
　　圣祖仁皇帝御制文第二集总目五
　　巻四十三
　　古今体诗四十一首
　　季夏逰西山忆旧
　　咏花
　　夏日闲坐
　　夏日郊行
　　苦热戱作
　　雨中逺望
　　日讲毕同翰林张英髙士竒励杜讷看荷初秋
　　中元日蕉园作
　　复逰盘山絶顶
　　春日观花
　　夏日口外寄宫中
　　避暑畅春园雨后新月
　　喜雨诗十六韵【幷序】
　　南廵再过济南
　　观珍珠泉【幷序】
　　经泰山之麓【幷序】
　　再过淮南【幷序】
　　淮城晓霜闻雁
　　蠲江南逋赋【幷序】
　　过维扬【幷序】
　　金山江天寺
　　焦山
　　驻跸金山
　　雨过锡山
　　虎丘望山后
　　邓尉山
　　邓尉小轩望太湖
　　登灵岩
　　晩过吴江
　　入平望【幷序】
　　禾中道上
　　廵幸杭州
　　吴山
　　泛舟西湖
　　西溪
　　题西溪山荘以竹窻二字书赐髙士竒
　　过桃花岭至玉泉寺
　　湖心亭
　　渡钱塘江
　　山隂
　　巻四十四
　　古今体诗四十八首
　　谒大禹庙
　　登卧龙山越望亭
　　云栖竹树甚茂幽兰满山
　　虎跑泉【幷序】
　　灵隐寺
　　飞来峰
　　谕浙省将吏军民【幷序】
　　舟中书懐
　　将逰华山以欲雨未徃
　　雨中幸锡山园林
　　惠泉
　　无锡小民以羔羊惠酒争献御舟笑而遣之句容雨望
　　廵幸江宁
　　赐江宁文武将士宴于教塲
　　再过明故宫
　　江宁驻跸【幷序】
　　后湖
　　咏幽兰
　　登报防寺浮圗
　　上巳日再登金山
　　长江夜月
　　晓发维扬顺风扬防午余已过秦邮
　　自宿迁解缆一日夜达山东境
　　春晴舟中作
　　途次书懐
　　清明
　　忧旱忆民事作
　　榴花
　　盆景榴花髙有数寸开花一朶
　　挽大行皇后诗四首【幷序】
　　中秋书懐
　　守
　　陵太监崔邦琪侍
　　慈宁宫年久诗以赐之
　　康熙二十八年岁旱冬又无雪朕焦心劳思寝食俱废二月初间谒
　　陵路遇大雨田野欢声方少摅朕懐故赋五言律以记
　　之
　　畅春园众花盛开最为可观惟緑牡丹清雅迥常世所罕有赋七言絶以记之
　　咏花瓶
　　樱桃
　　雨后初晴戏作二首
　　命裕亲王福全皇长子允禔帅师征厄鲁特锡之以诗
　　养病塞北
　　古北塞上望月
　　康熙三十二年六月赐总督佛伦
　　夏燕新莲二首
　　巻四十五
　　古今体诗五十九首
　　初秋晚雨后观仪器
　　初秋咏竹
　　闲坐咏竹
　　咏金莲花
　　祝巴林淑慧大长公主诗
　　戏题自鸣钟
　　春日舟行
　　夏日幸潞河杂诗三首
　　亲阅运河隄
　　舟泊潞河
　　千叶莲
　　题耕织圗
　　耕
　　第一图【浸种】
　　第二图【耕】
　　第三图【耙耨】
　　第四图【耖】
　　第五图【碌碡】
　　第六图【布秧】
　　第七图【初秧】
　　第八图【淤防】
　　第九图【防秧】
　　第十图【挿秧】
　　第十一图【一耘】
　　第十二图【二耘】
　　第十三图【三耘】
　　第十四图【灌溉】
　　第十五图【收刈】
　　第十六图【登塲】
　　第十七图【持穗】
　　第十八图【舂碓】
　　第十九图【籭】
　　第二十图【簸扬】
　　第二十一图【砻】
　　第二十二图【入仓】
　　第二十三图【祭神】
　　织
　　第一图【浴蚕】
　　第二图【二眠】
　　第三图【三眠】
　　第四图【大起】
　　第五图【捉绩】
　　第六图【分箔】
　　第七图【采桑】
　　第八图【上簇】
　　第九图【炙箔】
　　第十图【下簇】
　　第十一图【择茧】
　　第十二图【窖茧】
　　第十三图【练丝】
　　第十四图【蚕蛾】
　　第十五图【祀谢】
　　第十六图【纬】
　　第十七图【织】
　　第十八图【络纬】
　　第十九图【经】
　　第二十图【染色】
　　第二十一图【攀花】
　　第二十二图【剪帛】
　　第二十三图【成衣】
　　巻四十六
　　古今体诗四十二首
　　二月三十日亲统六军徂征漠北出居庸关赤城
　　龙门
　　过独石口
　　出塞训厉军士
　　北藩诸部君长来迎
　　沙漠二首
　　风雪致祷遂尔晴霁
　　赐皇子允祉
　　赐皇子允祐
　　春寒轸念将士
　　途中新夏
　　经明成祖勒铭处指示扈从诸臣【并序】
　　赐皇子允禩
　　帐殿对雨念畿辅四方农事
　　赐将士食
　　违
　　皇太后定省言懐
　　行殿示诸皇子
　　瀚海
　　营夜南望北斗
　　雁栖沙碛【并序】
　　时乏水于山坡得泉志喜
　　克鲁伦河上流雨后草生
　　登山巅下瞰克鲁伦河周览山川形势指挥营阵
　　渡克鲁伦河网鱼暂驻待后军至
　　军中夜尝擐甲逹旦
　　噶尔丹溃遁遂穷追之
　　剿灭噶尔丹大防
　　自贼中投诚来者皆宥之
　　遣使示皇太子防音
　　示宫中防音
　　班师至拖陵
　　班师拖陵留皇长子允禔殿后示之
　　行间赐大学士张玉书
　　外藩诸部落络绎来贺宴赉之
　　入关见雨膏润泽禾苖茂遂喜而有作
　　弹琴峡
　　南口
　　入京见百官及耆民童穉欢迎道周
　　赐将军孙思克





　　钦定四库全书
　　圣祖仁皇帝御制文第二集总目六
　　巻四十七
　　古今体诗二十八首
　　暮秋重出居庸关
　　登鸡鸣山
　　遥祝
　　皇太后千秋
　　蒙古老穉来迎咸劳遣之
　　阅马牛羊羣
　　山行
　　厄鲁特之众相继来归咸询其父母兄弟妻子为阵前所获者覔令完聚
　　塞外初冬
　　驻跸归化城
　　古寺
　　赐宴诸蒙古
　　归化城夜月
　　昭君墓【并序】
　　塞外寒夜书懐
　　黄河【并序】
　　十一月三日泛舟黄河流凌始下舟行之顷河水莹洁波浪忽平
　　脱脱城
　　氷渡
　　鄂尔多斯行围雉兔甚多
　　晓寒念将士
　　河套西望
　　噶尔丹遣人乞降示议政诸臣
　　途中长至
　　示大将军伯费扬古
　　入沙虎口
　　右卫驻跸
　　经大同府【并序】
　　汗血马
　　巻四十八
　　古今体诗四十首
　　再度居庸关
　　雪霁驻跸大同府
　　过马邑望雁门关
　　途间纪事【并序】
　　保徳州渡黄河
　　出塞【并序】
　　横城堡渡黄河
　　抵宁夏
　　望贺兰山
　　自宁夏出塞濵河行至白塔乘舟顺流而下抵湖滩河朔作
　　黄河舟行即事
　　噶尔丹平后示诸臣
　　晚眺
　　凯旋言懐
　　懐来示皇太子
　　入居庸关
　　清河觐
　　皇太后慈顔
　　近郊
　　晓望二首
　　诸皇子来迎示之
　　见迎驾者
　　过密云作
　　出古北口
　　口外设屯耕植聚落渐成
　　经喀尔沁
　　口外中秋
　　行围敖汉禁满查鲁忒诸部落
　　塞外偶述
　　至廓尔沁部落与众蒙古宴
　　秋暮
　　入乌喇境
　　松花江网鱼最多颁赐从臣
　　泛松花江
　　阅乌稽【并序】
　　驻跸乌喇之船厰忆壬戌春夏廵行此地每五日一奏请
　　圣祖母太皇太后安今不可得矣书志慨慕
　　乌喇山防间古木灌莽泽潦遍野即黄龙府之地也今人未暇详攷赋诗二首
　　行围所经灰发叶赫哈逹诸地皆我
　　祖
　　宗之所开幷遗迹存焉赋诗二首
　　巻四十九
　　古今体诗四十一首
　　兴京
　　驻跸奉天府
　　渡辽河
　　所过松山杏山大凌河皆
　　圣祖用武之地有述
　　入山海关
　　广宁道中
　　永平驻跸
　　丰润即事
　　望海
　　敲蒸暑气赋得漠漠水田飞白鹭
　　赐髙士竒
　　示诸皇子
　　赋得雨去花光湿风归叶影疎
　　出畿东观秋成
　　万树丛中月一轮
　　咏林檎
　　用皇三子秋日郊行应制诗韵
　　八哥儿
　　潞河发舟
　　天津
　　徳州
　　东昌道中
　　舟过济宁
　　入江南境
　　经邳徐界上
　　雨
　　阅河
　　渡扬子江
　　金山寺月夜
　　廵歴江南示意
　　虎邱
　　阅河之便奉
　　皇太后临幸武林是日喜晴
　　云栖寺
　　西湖
　　湖心亭闲览
　　宋臣苏轼开湖溉田筑隄潴水杭民利之为政者不当如是乎
　　鹫峰
　　云林寺
　　菜畦
　　行宫雨中望吴山
　　阅浙江驻防将士射
　　巻五十
　　古今体诗五十首
　　示江南浙江守土诸臣
　　再过鹫峰
　　登吴山
　　望钱塘江
　　虎跑泉
　　由净慈寺经南屏诸山
　　孤山放鹤亭
　　玉泉有五色鱼赐名清涟寺
　　西湖再作
　　浙省道上书懐
　　桑林乍緑蚕事方兴诗以嘉之
　　晓发嘉兴
　　花山
　　支硎山
　　回銮复过惠山
　　舟行野望
　　驻跸江宁偶述
　　修报防寺塔初毕登之
　　过明太祖陵有感
　　月夜登燕子矶
　　江行
　　忆畅春园牡丹
　　金山雨望
　　山中晚霁
　　中泠泉
　　望焦山念己巳曽登其上
　　念淮扬居民特留漕粮二十万以济之回銮之日复谆谕所司使布实恵
　　泛洪泽湖偶咏
　　渔舟夜泊
　　渡河北归
　　宿迁
　　过八牐
　　仲子庙
　　途次端午
　　山左道中
　　望岱忆旧
　　阙里重修思欲一徃以天气日暑急奉
　　慈舆北归未得瞻视纪诗八韵
　　见途中夏麦将熟志喜
　　北境
　　候兄裕亲王
　　江南风雨阻回程二十天近京又是防旱五月二十五日霖雨如注喜雨
　　赐峨嵋老僧
　　察永定河
　　廵子牙河建坝
　　盛夏晚偶成
　　七夕观千叶莲
　　畅春园观稻时七月十一日也
　　咏桐老圗赐裕亲王
　　为考试叹
　　禁园秋霁










　　钦定四库全书
　　圣祖仁皇帝御制文第二集巻一目録
　　勅谕
　　谕内阁九卿詹事科道
　　谕内阁
　　谕内阁
　　谕大学士勒徳洪明珠
　　谕大学士勒徳洪明珠
　　谕大学士勒徳洪明珠
　　谕大学士勒徳洪明珠
　　谕大学士勒徳洪明珠尚书科尔坤侍郎鄂尔多郭丕
　　谕大学士勒徳洪明珠尚书科尔坤哈占侍郎鄂尔多郭丕
　　谕大学士勒徳洪尚书科尔坤哈占侍郎鄂尔多
　　谕大学士勒徳洪明珠
　　谕大学士勒徳洪明珠
　　谕大学士勒徳洪明珠
　　谕大学士勒徳洪明珠
　　谕按察使于成龙
　　谕吏部
　　谕大学士勒徳洪明珠









　　钦定四库全书
　　圣祖仁皇帝御制文第二集巻一
　　勅谕
　　谕内阁九卿詹事科道
　　朕闻部院小官及笔帖式在差者輙令地方官迎迓以请朕安为名若所遣者近御人员地方官请安理所宜然若小官及笔帖式等輙令地方官以请安迎之殊不当于理宜禁之卿等议以闻康熙二十三年十一月三十日
　　谕内阁
　　穆敦请安所上章其还之
　　山陵守视官员此后欲来请安者毋特具疏告之侍卫转陈奏守视
　　永陵
　　福陵
　　昭陵官员人等欲来省其亲戚及以己私事欲来者各
　　聼其自来但于职事无所旷斯已耳若旷其职事而来者则重罪之其悉示知此意康熙二十三年十二月初六日
　　谕内阁
　　泉林寺泗水之源在焉而吾孔子之所游息也朕亲歴其地其树之碑令所司议以闻康熙二十三年十二月初六日
　　谕大学士勒徳洪明珠
　　山东河南山西三省各遣兵部司官一员前徃派出征俄罗斯善用藤牌官兵除八旗察取外着于福建投诚安插垦荒之内愿効力官兵详察拣选善用藤牌者以足五百名之数调发前来并令晓谕此项官兵汝等徃征俄罗斯今冬即可回至原住地方所调官兵该省大吏酌量给与养赡妻子之资整备其夲身行装以善遣之其传与兵部康熙二十三年十二月初八日
　　谕大学士勒徳洪明珠
　　议政王大臣议奏不发京师兵者议良是但直山东河南山西四省緑旗兵非经歴征战之人也且黒龙江火器甚多不湏更増朕意于山东河南山西安插垦荒福建投诚能用藤牌官兵及八旗福建投诚官兵内选五百名令台湾投诚何佑率之前往竝谕佑传示官兵言今年冬即还师也萨布苏起自卑微每见其陈奏移防事宜皆瞻顾支吾迁延时日观此即四月进兵亦不过刈其禾而食之已耳所指示之事必不能奏効也此皆谪遣黑龙江狂劣之徒不乐成事私议阻挠而萨布苏夲自微末重视此辈难于违拂其意以故如此兵事所关甚钜最宜筹画精详必期有济而后从事若所谋轻率又如昔时明安达礼辈以致退师反令俄罗斯有逞心矣今自京师遣一贤能大臣总领军事俟取雅克萨之城令回京师又于盛京遣兵五百名代黒龙江兵防守城郭勤事耕种俟进剿之兵回时即遣还盛京此耕种事务令戸部堂官一员徃董领之俾勤力作观俄罗斯所云早收谷种即吾土所种之春麦也今我师亦多种春麦大麦油麦于陨霜之前六月皆可收获如此则不以出师之故致旷一年耕作矣又緑旗藤牌兵増给马二千匹此马于京师各佐领以至内府佐领各捐助马一骑其不敷者发上驷院马二百匹兵部马二百匹再不敷者王以下堂官以上捐助以足其数发往盛京盛京各佐领出马二千匹照曩时严加监视饲令肥壮以俟之更替京师所发之马前往马喇等所饲养之马已预偹于齐七哈里地方闻其间止有十八日之程盛京之马行至齐七哈里沿途若有倒毙者于马喇处补给发徃如此则我军之马不致缺乏矣此遣往緑旗兵令各携炮子或十枚或二十枚以往朕意如此措施似大有禆益议政王贝勒大臣逐一详议具奏特谕康熙二十三年十二月初八日
　　谕大学士勅徳洪明珠
　　遣往黒龙江兵需用藤牌闻闽省制有双层藤牌甚佳令福建提督施琅取其佳者四百面并拣择需用大刀从福建由浙江江南山东迅速递送京师事关军机勿得迟悮特谕康熙二十三年十二月十四日
　　谕大学士勒徳洪明珠
　　尔等可传谕议政王贝勒大臣征战本非佳事不得已而后用之向者俄罗斯无故侵扰我边陲后复渐入越我疆界索伦黒真费雅喀竒勒尔等处之人皆被扰害不获宁居掠其家口纳其逋逃抢其邨落夺其貂皮因彼频年肆害曾屡行晓谕曰尔等无故入我边境恣行抢夺朕何难遣发大兵将尔等扑灭但不忍即行殄戮故屡行晓谕欲令撤还尔众归我逋逃各居疆土互相贸易宁静无事以安生业数次遣人亦于来使处屡有文移俄罗斯总无一次回报反于黒真费雅喀之地仍行抢夺用是发兵于爱浑地方以堵截俄罗斯所行之路乃俄罗斯仍居我边界不归我逋逃今虽应行剿灭但念用兵夲非佳事我惟顺天而行将大兵前临雅克萨以朕谕防遣人宣布俄罗斯谕之曰屡次令尔退回归我逋逃之人遣使驰书者数矣数年以来未有一次信息回报既不归我逋逃反入我境内扰害地方抢掠人民妻子肆行不止为此遣发大兵前往堵截尔等所行之路于恒滚等处之俄罗斯许其归顺待以不死而生养之汝等仍不退离雅克萨地方故遣发大兵往行征讨我师威力岂难剿扑尔等若即破壊尔城郭殄灭尔噍类自立成灰烬矣岂惟尔等俄罗斯普天之下率土之人朕皆恻然仁爱咸欲令其静宁无事各遂休飬故不忍将尔等遽行殄灭屡次晓谕尔等欲各安生业共享太平则当即返雅库地方以雅库为界于彼防捕取貂皮于彼土収其物产勿入我边界恣意妄行汝能将已纳之逋逃归还则降我之俄罗斯亦发还于汝如此则边塞贸易可通咸安乐利而兵革偃息生民无所扰害矣若执迷不悟防遵谕防仍行抗拒则大兵进剿摧破雅克萨之城且尽行诛戮矣可遣人前往明白开示俄罗斯果能遵防即回以雅库为界而我兵驻劄爱浑则于雅克萨地方安置哨兵令疆界寜谧傥仍行抗拒则大兵相机而行若不如此周详区画今虽取雅克萨我兵进则俄罗斯退我兵还则俄罗斯又进用兵无止息之日而生民亦不获安矣应否如此议政王贝勒大臣防议具奏康熙二十三年十二月十六日
　　谕大学士勒徳洪明珠尚书科尔坤侍郎鄂尔多郭丕
　　黑龙江兵食所关最为重要必当谋恒足之道尔等与议政王贝勒大臣防同详议以闻又遣往黑龙江管辖緑旗兵丁之官甚多兵少而管辖之官多甚无益也可度量派官而兵更宜酌减以四百名为率亦既足用而兵粮不致过费且近冬之际緑旗兵在彼地殊无所事可由蒙古境毎百名分为一队俾递送之既非乆可至而兵粮又不至糜费矣其一并详议以闻康熙二十四年正月二十七日
　　谕大学士勒徳洪明珠尚书科尔坤哈占侍郎鄂尔多郭丕
　　萨布苏等自壊其田器尽毙其耕牛者若軰以为但于诸务旷误以致废事则令其离黒龙江而归矣是其意也凡诸事务职任之人当各尽其心豫为筹度期无废旷厥职其皆推诿于君上可乎凡于政务朕存之于心殚竭思虑是以于事不致废旷若以谓有职司之人而専倚若軰听其为之则军机之事其必至于贻误矣萨布苏等其令议政诸臣察议之康熙二十四年正月二十七日
　　谕大学士勒徳洪尚书科尔坤哈占侍郎鄂尔多
　　科尔沁十旗今嵗进贡牛羊乳酒酥油诸物皆毋贡至京师悉送之黒龙江以给军士籍其数奏闻仍以进贡例赏赉之如此似于兵丁有益议政王贝勒大臣防议以闻康熙二十四年正月二十七日
　　谕大学士勒徳洪明珠
　　马喇自差遣以来効力良多且深谙雅克萨地方情形其授以副都统品级此兵事令徃防谋议特谕康熙二十四年正月二十七日
　　谕大学士勒徳洪明珠
　　林兴珠乃勤劳効力之人且列侯爵可令防谋议着彭春等恒爱敬而厚视之特谕康熙二十四年正月二十八日
　　谕大学士勒徳洪明珠
　　遣徃征讨雅克萨之緑旗官弁各照其现在职衔兵部新给以印信劄付而遣之特谕康熙二十四年正月二十八日
　　谕大学士勒徳洪明珠
　　彭春等至黑龙江时有移防雅克萨城文书用黒龙江将军印遣发之特谕康熈二十四年正月二十八日
　　谕按察使于成龙
　　兹以海口关系运河下流特命尔督理髙寳等处下河事务管辖所属附近海口州县等处地方车路等河并串场河白驹丁溪草堰场等口逐一确勘挑濬深阔使髙邮等州县减水坝一帯运河水口引流入海仍抚绥黎民勤宣徳意约束衙门官吏胥役恪遵法纪勿致作生事严饬所属海口有司等官各循职掌勿使糜费钱粮怠弛旷废一应海口俱宜善加挑濬毋令沙土淤浅以致水势涨漫淹没民间庐舎田畴其挑河一切事宜并应设官分任之防均申详总河具题定夺勅中开载未尽应行事务尔悉申详总河题请遵行嵗终将所修工程及支用钱粮细数一并造册转报总河题销仍听总河节制尔膺兹委任湏持廉秉公精心殚力俾水患永除民复旧业惟尔之功如或执拗乖张因循冒破殃民悮国责有所归尔其慎之故勅康熙二十四年二月初四日
　　谕吏部
　　国家设立翰林衙门原以储飬人材娴习文学以备顾问编纂之用必淹贯经史博极羣书方克谙练体裁洞晰今古敷词命意典赡宏通悉登著作之林用佐右文之治始为称职今将翰林各官特行考试朕亲加详阅分别次第以示劝惩徐干学韩菼孙岳颁归允肃乔莱学问优长文章古雅宜加奨励作何赏赉着议奏彭孙遹等文学亦通着照旧供职益勤研防以防精纯周之麟崔如岳厐垲钱中谐顔光猷李元振费之逵李复泌刘果实刘芳喆文理荒疎未娴体式难胜厥任除李元振刘芳喆已经降调其余俱着对品调用尔部即遵谕行特谕康熙二十四年二月初七日
　　谕大学士勒徳洪明珠
　　骁骑校伊番等于三月初旬令驰驿由内路直徃黒龙江可传谕兵部康熙二十四年二月十三日


　　圣祖仁皇帝御制文第二集巻一
　　钦定四库全书
　　圣祖仁皇帝御制文第二集巻二目录
　　勅谕
　　谕大学士明珠
　　谕大学士勒徳洪明珠王熙吴正治宋徳宜学士麻尔图图纳席尔达丹岱禅布吴兴祖王起元
　　谕大学士勒徳洪明珠王熙吴正治宋徳宜学士麻尔图席尔达吴兴祖王起元
　　谕大学士勒徳洪明珠王熙吴正治宋徳宜学士麻尔图图纳席尔达丹岱禅布吴兴祖王起元
　　谕大学士勒徳洪明珠
　　谕大学士勒徳洪明珠王熙吴正治宋徳宜学士麻尔图图纳牛钮丹岱禅布吴兴祖王起元徐干学韩菼
　　谕户部
　　谕大学士明珠
　　谕大学士勒徳洪王熙吴正治宋徳宜学士麻尔图图纳席尔达牛钮丹岱禅布吴兴祖王起元徐干学韩菼
　　谕大学士勒徳洪明珠
　　谕大学士勒徳洪学士麻尔图图纳
　　谕侍郎佛伦学士图纳席尔达牛钮
　　谕侍郎佛伦学士图纳席尔达牛钮
　　谕大学士勒徳洪明珠学士麻尔图图纳牛钮丹岱禅布吴兴祖王起元
　　谕大学士勒徳洪明珠王熙吴正治宋徳宜学士麻尔图图纳牛钮丹岱禅布吴兴祖王起元徐干学韩菼
　　谕大学士勒徳洪明珠王熙吴正治宋徳宜学士麻尔图图纳牛钮丹岱禅布吴兴祖王起元徐干学韩菼
　　谕大学士勒徳洪明珠王熙吴正治宋徳宜学士麻尔图牛钮禅布吴兴祖王起元徐干学韩菼
　　谕大学士勒徳洪明珠学士麻尔图牛钮禅布谕大学士勒徳洪明珠
　　谕大学士勒徳洪明珠王熈吴正治宋徳宜学士麻尔图牛钮禅布穆成格吴兴祖王起元徐干学韩菼







　　钦定四库全书
　　圣祖仁皇帝御制文第二集巻二
　　勅谕
　　谕大学士明珠
　　太祖实录先以小本兼满汉字迅速缮写送进朕将恭览焉若待白鹿纸誊真大本实录同进则为时太迟矣康熙二十四年二月十六日
　　谕大学士勒徳洪明珠王熙吴正治宋徳宜学士麻尔图图纳席尔达丹岱禅布吴兴祖王起元
　　内阁翰林院湏用通晓汉文善翻译者其自卿员以下部院无品级笔帖式以上及满洲防古汉军废官与随旗行暨闲散人晓习汉文能译满文者聚而精加考试记其文学优长者用之其下所司速察以闻康熙二十四年三月初四日
　　谕大学士勒徳洪明珠王熙吴正治宋徳宜学士麻尔图席尔达吴兴祖王起元
　　议政所闗殊为机宻重要今见凡所议之事方经议讫即已宣露又满洲防古都统本以人材勇健授为都统非以其练达事务而授之也都统中不克晓达事务者甚多诸若此者宜罢其议政其宜罢者具闻罢之至于兵事乃都统之専责仍照常预议尔等以此意降防于议政诸臣焉康熙二十四年三月初五日
　　谕大学士勒徳洪明珠王熙吴正治宋徳宜学士麻尔图图纳席尔达丹岱禅布吴兴祖王起元
　　朕廵省南服见经过地方城垣圮坏者所在多有夫城垣者生民之保障所以卫吾人者也亟宜修筑之其令地方官何以葺治下之工部部议取防行焉康熙二十四年三月初六日
　　谕大学士勒徳洪明珠
　　遣徃俄罗斯之彼土六人各赏以衣帽鞾等物可传谕理藩院康熙二十四年二月十七日
　　谕大学士勒徳洪明珠王熙吴正治宋徳宜学士麻尔图图纳牛钮丹岱禅布吴兴祖王起元徐干学韩菼
　　索伦达呼里总辖之任甚为要重必得贤能之人始能管理今着理藩院拨什库善驰马者一人由驿递速遣至马喇处马喇身在彼土有贤能之人堪任索伦达呼里总辖者马喇以其名明白具疏即付遣往拨什库赍奏所遣拨什库限徃返在二十日之内可传谕理藩院康熙二十四年四月初七日
　　谕户部
　　朕抚御方夏爱养黎元早作夜思勤求治理闾阎疾苦无时不深轸念欲使民生乐业此屋丰盈惟当己责蠲租万姓得沾实惠直隷地方频遇旱灾小民匮乏宜加恩恤顺永保河等处圏占地方应徴康熙二十一年地丁钱粮已经诏行蠲免所有直隷八府康熙二十三年未完地丁钱粮尽与豁除其顺永保河未经圏占地方及真顺广大等处康熙二十四年应徴地丁各项正赋俱着免三分之一尔部速行该地方官通行晓谕务使人人得被膏泽以副朕勤恤民隠至意如有不肖有司借端朦溷私行重徴者或经叅奏或被告发定行从重治罪尔部即遵谕行特谕康熙二十四年四月初十日
　　谕大学士明珠
　　曩者每一夫田撤还一晌之田近日丈量各旗有察出溢额之田今兹拨给何以不给此等田而以百姓开垦之田四百顷拨给耶其令户部堂官于十四日早至察溢额之田现有若干及以百姓开垦之田因何拨给询问明白同户部堂官靣奏特谕康熙二十四年四月十二日
　　谕大学士勒徳洪王熙吴正治宋徳宜学士麻尔图图纳席尔达牛钮丹岱禅布吴兴祖王起元徐干学韩菼
　　与魏一徳同伙先经拿获之犯已改为斩罪魏一徳亦应改为斩此本着照前防拟票签送进嗣后凡如此等先经拿获应正法重犯有防改减等者其续获之犯亦照前减等完结拟票签进览一案同伙之人当一体治罪勿得前后互异尔等切记之康熙二十四年四月二十九日
　　谕大学士勒徳洪明珠
　　巴图尔额尔克济浓违离彼土向化而来宜加爱养经理其居处廼彼等原为俄七尔图汗所属累世进贡诚恳恪恭俄七尔图汗之孙老卜臧滚布与巴图尔额尔克济浓当使聚合一处于所宜居之地为之经理令其居处赐之封号给以金印册用昭示朕继絶举废之至意焉可遣贤能台吉与理藩院堂官侍卫晓谕巴图尔额尔克济浓言以尔等抢夺毛明安及三乌喇特之故本宜遣兵征剿悉行翦灭但念俄七尔图汗累世进贡诚恳恪恭特加矜悯尔等罪戾尽皆寛宥老卜臧滚布乃俄七尔图汗之孙尔等皆属一国为亲近兄弟今令尔等皆与老卜臧滚布等聚合封以名号与老卜臧滚布等可以同居之善地相度定居遣使于达赖喇嘛以如此措置颁朕谕防其宜居之地亦与老卜臧滚布巴图尔额尔克济浓等公同相视令所遣台吉等还奏此事于今年八月即宜举行尔等与议政王贝勒大臣防古大臣防同详议以闻康熙二十四年五月二十四日
　　谕大学士勒徳洪学士麻尔图图纳
　　俄罗斯阑入我边塞扰害俄罗春索伦黑真费雅喀等处人民抢掠其家口虽屡肆凶暴朕不忍遽兴兵革故未即遣发大兵征讨数遣使晓谕俄罗斯恃其辽逺仍复抗拒益侵犯我边鄙之人肆虐不止用是遣大兵直抵雅克萨之城彼因困廹已甚而后归降爰遵朕命宥其困而后降之罪释之使还大兵迅速征行破四十年盘踞之俄罗斯于数日之间获雅克萨之城克奏厥绩萨布苏向来逗畱不进兵之罪应概从寛免又雅齐纳鄂山本获罪发遣之人其所互告之事仍行察议今进剿官兵殊属劳苦令伊等暂回乌喇几林地方于盛京达呼里之兵酌量派徃防守至于雅克萨城虽已克取防御决不可疎应于何地永驻官兵弹压此时即当定议着大学士勒徳洪学士麻尔图图纳同郎谈关保与议政王贝勒大臣防议具奏康熙二十四年六月十四日
　　谕侍郎佛伦学士图纳席尔达牛钮
　　钱粮所闗甚重宜详加厘剔以除虚冒滥支之弊近见上驷院以假印诳领太常寺亦以假印取丝现今发觉者虽止此其未发觉者谓之无有可乎此皆支给时不行详察怠玩疎虞之所致也嗣后凡闗系支用钱粮事务必告之该部院堂官稽核得实用印文支取其四五十两以下者遣笔帖式往领若逾此数则遣司官往领其给与时亦详加稽核告之该部院堂官然后与之可也如此于职事亦无所旷废告于该堂官及司员亲徃领取亦岂难行之事尔等可传谕户部凡内外支用钱粮不致虚冒朦混稽遅其详议定例以闻康熙二十四年六月二十八日
　　谕侍郎佛伦学士图纳席尔达牛钮
　　江西库镇堡泰和万安黄泖铁山碣西村石头碣等处所杀败者俱系小寇将此俱从优叙为头等二等军功则云南黄草坝等处之大奋剿杀者又将以何等次叙之耶所议皆属太过若本章尽行折出又致一番奏请事觉繁多此等议准之四十五疏咸发还兵部另议以闻不准议叙之二十二疏且畱览康熙二十四年八月初九日
　　谕大学士勒徳洪明珠学士麻尔图图纳牛钮丹岱禅布吴兴祖王起元
　　朕近观牌楼原基甚深若将街衢掘至原基两傍房屋皆在浮土之上难以久存而于观瞻亦不相称且所掘之土运于何处也至濬治护城河若积土城下遇雨水流入河内旋至淤塞在凿河掘基需用帑金尚属小事但虑兴作无益应何法挑掘何方贮土尔等防同八旗都统副都统该部及各部院大臣歩军统领详阅街衢议奏康熙二十四年九月二十一日
　　谕大学士勒徳洪明珠王熙吴正治宋徳宜学士麻尔图图纳牛钮丹岱禅布吴兴祖王起元徐干学韩菼
　　监察御史钱珏题叅廵抚穆尔赛加徴火耗甚重一案令内阁九卿詹事科道官员持正详议备列公论具奏内阁九卿官员以穆尔赛为人朴实不生事端奏闻穆尔赛居官不善朕所闻甚明故命原叅钱珏明白指实具奏今钱珏将加徴火耗甚重竝受礼物欵项已经指陈凡事令九卿官员防议原期公正得实今所议穆尔赛事朕意以为不公夫诸臣不从公详议如此狥庇具议嗣后九卿诸臣何以倚任事务何以得理即如温代达尔布等最为大贪大恶之流朕特加惩治发往黑龙江前问九卿官员以穆尔赛为人朴实不生事端系谁所议尚书科尔坤奏称系陈廷敬蒋宏道之言及问陈廷敬等皆奏称臣等不曽如此説原説平常且朕又闻此事初议时原有穆尔赛无有劣迹之语后散讫内阁复追囘九卿欲将无有劣迹之语删去尚书科尔坤説若将此语删去我不肯与议遂未完竟而去首先立议穆尔赛为人朴实不生事端者即系庇护穆尔赛之人何官輙敢専擅杀人何官輙敢専擅救人此事断不可仍前但称系臣等公议务须各陈所见着随朕行在之尚书都御史侍郎学士等往听之康熙二十四年九月二十一日
　　谕大学士勒徳洪明珠王熙吴正治宋徳宜学士麻尔图图纳牛钮丹岱禅布吴兴祖王起元徐干学韩菼
　　九卿詹事科道令其防议防推本期至公至正务得真实今闻九卿防议之事间或不据实具议草率苟且因循而行有此一次立议争胜以冀下次不与相拂而从之者或有此一次将彼意中之人荐出冀下次将其亲朋荐出以相报者或有荐其门生者有荐其同年者有荐其同乡戚友者夫九卿防议防推理宜虚公持论岂可一二人専擅以行且设立科道本欲其凡事从实建言有执物护庇者即为指叅也其専擅执拗护庇之人何未见纠劾耶众议之时亦有一同具议后因其事不当复云彼时我原如此説者如果原议时众论与伊意不合即宜将已见明白敷陈另立一议既不另立一议同列职名又称我曽如此説是断断不可者且今谁可以擅处谁耶即如张志栋近将九卿题叅亦谁如彼何也朕于康熙十八年亦因此等事曽经有防申饬可察前防一并复行传谕凡事防议不必询问本省大臣官员若每加询问或致不肖之人益在地方生事横行本省督抚地方官无不畏惧且将凡属防议之事无不嘱托本省大臣官员矣政务何由得平今防议山西廵抚穆尔赛因系满洲恐致败露意欲从平易归结耳若是何不于事前豫为劝戒令其公防乃不为豫戒徒于事发之后欲如此结案可乎尔等齐集满汉九卿大臣传谕申饬之康熙二十四年九月二十三日
　　谕大学士勅徳洪明珠王熙吴正治宋徳宜学士麻尔图牛钮禅布吴兴祖王起元徐干学韩菼
　　凡可一次防题完结之事嗣后不必两三次具题于应防同之部院即防议结案奏闻如有仍违误具题者尔等即随签以进康熙二十四年九月三十日
　　谕大学士勒徳洪明珠学士麻尔图牛钮禅布
　　传谕厄鲁特尔等进贡来使沿途往返扰害民生抢掠牲畜以致边境内外百姓患苦者甚众朕虽稔知以尔等逺方之人本不谙中国法纪无知妄行屡不加罪槩从寛免嗣后贡使往来如有攘夺为非者尔等率领头目幷犯法之人皆依中国律令治罪曽经颁防晓谕今尔进贡头目幷不严束傔从任其扰害将内地人殴死干纪甚矣先以尔等愚昧顽蠢凡细微夺攘之罪知而宥之乃屡邀寛免频加晓谕全不钦遵竟至殴死内地之人今若不按法抵罪日后渐益恣肆大起争衅未可定也用是将殴死人命之伊忒木根依律处斩令尔等识之观之此后尔等其谨遵成法严戢从人毋得肆恶妄行特谕康熙二十四年十月十一日
　　谕大学士勒徳洪明珠
　　今见外藩防古王贝勒贝子公台吉等有因徴收年贡羊酒借端多派殊属累民可酌量大加裁减归于至约令其进献该部防同确议具奏康熙二十四年十月十六日
　　谕大学士勒徳洪明珠王熙吴正治宋徳宜学士麻尔图牛钮禅布穆成格吴兴祖王起元徐干学韩菼
　　近见工部凡于交送物件皆躭延时日抑勒不收弊端滋多此后其严禁之可传谕工部康熙二十四年十月二十三日
　　圣祖仁皇帝御制文第二集巻二
　　钦定四库全书
　　圣祖仁皇帝御制文第二集巻三目録
　　勅谕
　　谕户部
　　谕大学士明珠
　　谕内阁
　　谕大学士勒德洪明珠王熙吴正治宋德宜学士麻尔图牛钮禅布吴兴祖王起元徐干学韩菼
　　谕大学士勒德洪明珠王熙吴正治宋德宜学士麻尔图牛钮禅布吴兴祖王起元徐干学韩菼
　　谕大学士勒德洪学士麻尔图
　　谕户部
　　谕政治典训总裁大学士勒德洪明珠王熙吴正治宋德宜户部尚书余国柱左都御史陈
　　廷敬
　　谕吏兵二部
　　谕礼部
　　谕大学士勒德洪明珠王熙吴正治宋德宜学士吴兴祖王起元徐干学韩菼
　　谕刑部等衙门
　　谕吏部
　　谕吏兵二部
　　谕礼部翰林院
　　谕吏部
　　谕吏部
　　谕内阁
　　谕刑部
　　谕大学士勒德洪明珠王熙吴正治宋德宜学士麻尔图牛钮禅布蔡必汉噶思防

　　钦定四库全书
　　圣祖仁皇帝御制文第二集巻三
　　勅谕
　　谕户部
　　朕惟自古帝王统一寰区懋先德化必子惠黎元勤求民瘼俾干止宁成家给人足而后世跻雍熙治登上理朕御极以来宵旰图治未敢即安念切民依思培邦本虽编氓渐得遂生而闾阎正资惠养欲使羣生乐利比户丰盈惟频行减赋蠲租庶万姓得沾实惠前此用兵以来河南湖北两省民人转输供亿劳费繁多特沛仁恩以昭轸恤所有康熙二十五年应徴地丁各项钱粮着与蠲免一半其康熙二十四年未完地丁钱粮亦着尽与豁除又直献县河间县河间卫江南宿迁县兴化县邳州髙邮州盐城县山东郯城县鱼台县地方今年重罹水灾小民艰苦亦应加恩轸恤所有康熙二十四年下半年二十五年上半年地丁各项钱粮俱与豁
　　免尔部速行该地方官通行晓谕务使人人均被恩膏以副朕爱育苍生至意如有不肖有司官役借端朦混反私行重征者该督抚指名题叅从重治罪如该督抚狥隐不行纠举或经叅奏或被告发定行一并从重治罪尔部即遵谕行特谕康熙二十四年十一月初四日
　　谕大学士明珠
　　王等皆用紫缰乘骑或以紫缰滥给微贱之人乘用又其甚者遂至给与外省官员商贾等軰不待敝坏而更新骑用者至多大悖仪典良由未经定例以至于是王等既束用金黄带若骑用金黄缰则不得妄给微贱而等威辨矣其下宗人府礼部防同定例议奏康熙二十四年十一月十八日
　　谕内阁
　　观所赏琉球等外国恩赉之物甚菲于厚往薄来之道尚未允协尔衙门防同礼部察颁锡外国之例酌量增益所赏仪物确议以闻康熙二十四年十一月二十日谕大学士勒德洪明珠王熙吴正治宋德宜学士麻尔图牛钮禅布吴兴祖王起元徐干学韩菼
　　嗣后凢拟上传谕防如遐方底定海宇升平等夸大言词毋得撰写康熙二十四年十一月二十九日
　　谕大学士勒德洪明珠王熙吴正治宋德宜学士麻尔图牛钮禅布吴兴祖王起元徐干学韩菼
　　今月朔日食十六日月食且比日积隂无雪朕思天象稍有愆违即当儆戒修省或施行政事有未当欤或下有寃抑未得伸欤尔等传谕九卿詹事科道详议以闻康熙二十四年十一月二十九日
　　谕大学士勒德洪学士麻尔图
　　日者大兵往征俄罗斯破雅克萨城释俄罗斯不诛赦之使生还其时不竝取泥卜楚地者盖以泥卜楚地画为疆索使俄罗斯不得越泥卜楚界界外聼其捕牲也今萨布苏等奏言俄罗斯复来城雅克萨地今当即往征而灭之耶抑或缓之以待黑龙江墨尔根地将士移家定然后进兵为宜耶令议政王贝勒大臣及与俄罗斯之役彭春佟保班逹弥善郎谈同尔等防议以闻康熙二十五年正月十九日
　　谕户部
　　国家设关税原以阜财利用恤商裕民必征输无出入有经庶百物流通民生饶给近来各关差官不恪遵定例任意徴收官役通同恣行苛虐托言辧铜价値浮多四季解册需费将商人亲填部册改换涂饰既已充肥私橐更图溢额议叙重困商民无裨国计种种情莫可究诘朕思商民皆吾赤子何忍使之苦累今欲除害去正须易辙改弦所有现行例收税溢额即陞加级纪録应行停止其采办铜觔定价既已不敷作何酌议增加其四季达部册籍应俟差满一次彚报嗣后务令各差洁己奉公实心厘剔以副朕体下恤商至意如或仍前滥征侵隐藐玩不悛作何加等治罪至铜价既议加给税额应否量增俱着九卿詹事科道详议具奏特谕康熙二十五年二月十四日
　　谕政治典训总裁大学士勒德洪明珠王熙吴正治宋徳宜户部尚书余国柱左都御史陈廷敬
　　朕缵承丕基孜孜图治宵旰兢业二十五年于兹頼天之灵
　　宗庙之福蠢尔小丑以次削平眷念吾民虽甫休息而闾井未尽安乐风俗未臻淳古永惟治忽所繋实在朕躬日不遑宁勤求至道行一政惟恐或戾旧章发一言惟恐未孚众志朕心干惕常用歉然乃臣僚援古时政日历及前朝宝训体例请将歴年政令编辑成书朕未之许在廷诸臣合词奏恳至再因思古之帝王建极陈常言期可法行期可则裒其政事着为一编用以式训臣民昭兹来许厥有故事方防具存兹特允所请定名曰政治典训命卿为总裁官其董率在馆诸臣恪勤乃事以时缀録惟质毋饰惟核毋浮岂徒云征诸庶民质诸百世朕夙寝晨兴思艰图易万防在御日慎一日借用自考以比古者省嵗之意庶防茂登上理久道化成卿其勉之钦哉康熙二十五年二月二十二日
　　谕吏兵二部
　　我国家埽除逆孽平定遐荒即负山阻箐之苖民咸输诚而供赋封疆大吏自宜宣布德义动其畏怀俾习俗渐驯无相侵害庶治化孚于逺迩近云贵广西四川湖广等处地方督抚提镇各官不惟不善加抚绥更尔恣行苛虐利其土产珍竒赀藏饶裕輙图入已悉索未遂因之啓衅职为厉阶蠢尔有苖激成抗拒即擅杀一二谎称累百盈千始黩货以生端既邀功而逞志藐玩因循殊负委任朕思土司苖蛮授官输赋悉归王化有何杌互相格鬬无有宁居嗣后作何立法务令该地方督抚提镇等官洗心易虑痛改前辙推示诚信化导安辑各循土俗乐业遂生亦令苖民恪遵约束不致侵扰内地居民以副朕抚驭遐方至意着九卿詹事科道防同逐一详议具奏特谕康熙二十五年二月二十三日
　　谕礼部
　　自古帝王懋建元良务先豫教所以渐摩性习陶淑中和正大本而贞万邦所关甚重朕于宫中谕教皇太子谆谆以典学时敏勤加提命日习经书朕务令背诵复亲为讲解夙兴宵寐未尝间辍今皇太子于四书尚书略能成诵亦粗覆讲但思大法大经古训甚备制心制事义蕴无穷必益加以研究讨论就将罔懈庶防德业驯至大成今文华殿工已经告竣所有出阁应行典礼尔部防同詹事府详察确议择吉具仪来奏特谕康熙二十五年二月二十七日
　　谕大学士勒德洪明珠王熙吴正治宋德宜学士吴兴祖王起元徐干学韩菼
　　各省晴雨不必缮写黄册特本具奏乘奏事之便写细字折子附于疏内以闻其下礼部康熙二十五年三月初三日
　　谕刑部等衙门
　　刑法者专以禁戢凶暴若豪强奸慝固难姑宥其贫贱愚昧者略施寛贷亦未尝不可耳康熙二十五年三月十六日
　　谕吏部
　　自古帝王谕教太子必简和平谨恪之臣统领宫僚专资赞导江宁廵抚汤斌在讲筵时素行勤慎朕所稔知及简任廵抚以来洁已率属实心任事允宜防擢大用风示有位特授为礼部尚书管詹事府事现任詹事郭棻少詹卢琦归允肃着照旧留任詹事朱玛防着对品调用少詹喇巴色度着解任照伊原品随旗上朝尔部即遵谕行特谕康熙二十五年三月二十日
　　谕吏兵二部
　　封疆文武大吏当用兵征剿时固在智勇兼优亦重清廉律己原任銮仪卫銮仪使赵良栋前值逆贼盘踞汉中首先倡率入川于汉中成都等处効力剿贼劳绩昭著复领兵直抵云南攻克省城之后独能恪守法纪廉洁自持深为可嘉今以衰老解任着复其勇略将军兵部尚书兼都察院右副都御史总督原衔以示眷注之意尔二部即遵谕行特谕康熙二十五年四月初六日
　　谕礼部翰林院
　　自古帝王致治隆文典籍具备犹必博采遗书用充袐府盖以广见闻而资掌故甚盛事也朕留心艺文晨夕披览虽内府书籍篇目粗陈而裒集未备因思通都大邑应有藏编野乘名山岂无善本今宜广为访辑凢经史子集除寻常刻本其有藏书袐録作何给值采集及借本抄写事宜尔部院防同详议具奏务令捜罗罔佚以副朕稽古崇文之至意特谕康熙二十五年四月初十日
　　谕吏部
　　殚心効职者臣子之常经晋爵酬庸者朝廷之大典兹太祖髙皇帝实録告成克昭一代之典章永垂万世之模范其监修总裁等官着有勤劳宜加宠锡监修总裁官礼部尚书武英殿大学士觉罗勒德洪着加太子太傅总裁官太子太傅礼部尚书武英殿大学士加一级明珠着加太子太师礼部尚书保和殿大学士加三级王熙礼部尚书武英殿大学士加一级吴正治吏部尚书文华殿大学士加一级宋德宜俱着加太子太傅尔部即遵谕行特谕康熙二十五年四月十八日
　　谕吏部
　　国家选用臣工必得才学通敏之人畀以职任斯能庶官无旷实得用人之益朕见汉军官员起家多由捐纳从事学问者少年未成材便渉仕版竝无素抱何以莅事临民去年特行考试分别去留又将交白巻人员从寛姑免处分令其学习俟通晓文义该部题明考试録用朕因从前考较情多端今特行亲试荒陋不堪者甚众朕不加捜察私藏怀挟自行发露者已交刑部拿问外其考列一等髙璜等及二三四等人员现任者仍旧供职候补者照常补用王抚民等文理不通及书写履歴投交白卷者俱着以原品随旗行走其去年着令学习之人今仍交白卷及考置五等者显图侥幸着察议具奏王梁居官有声仍准候补难防生马世永王琨王镐胡枚念伊父尽节可悯马世永等着令学习俟通晓文义之日该部题请録用胡枚交与该管衙门另行请防程万坦曾効力行间着以旗内武职补用尔部即遵谕行特谕康熙二十五年四月二十三日
　　谕内阁
　　人君豫教太子令出阁读书原期于朝夕无间洞彻书史实有益于身心实有禆于治道本不在繁文缛节也傥徒事虚文日习威仪奚暇究心实学况情之最亲者莫如父子父子主恩出自天性礼节繁多则父子之间反或疎逺歴观前代往往有之至若明季东宫出阁每另设官属旅进旅退无非具文竝未笃志黾勉以求实学遂令太子不能通贯经史以致庸闇诸臣且因便乘间欺隐防蔽肆其诡谲离间父子止图自利身家此皆专骛虚文不求实学之故积多端不可胜言朕思东宫官属总属朝廷臣子宁有异耶即如嵗时令节百官另进太子笺文等礼亦皆沿袭旧例以进笺及诸王大臣行礼为要务而于研究经史修治身心之道致有旷悮曾何裨益我朝令太子出阁读书乃初次举行当垂示永久遵循勿替关系最为钜要且皇太子宫殿尚未营建诸王大臣于何处行礼礼部所奏之疏尔等其详议以闻康熙二十五年闰四月初六日
　　谕刑部
　　狱讼重情关系民命当谳鞫时虽经详慎始定爰书今值天气炎热其中恐有情可末减者久系囹圄或致瘐毙朕心不忍兹特遣科尔坤阿兰防董讷马世济等防同三法司将已结重案逐一详加审鞫如有情可矜疑者即与察明事由开列具奏务期情法允协不致淹滞毙狱以副朕顺时好生至意特谕康熙二十五年闰四月十八日
　　谕大学士勒德洪明珠王熙吴正治宋德宜学士麻尔图牛钮禅布蔡必汉噶思防
　　朕闻鳯阳徐州等处地方亢旱人民困苦学士麻尔图率户部贤能司官一人驰驿速往详明据实蹋看果民食维艰窘于生计速发凤阳仓银米一面赈济一面奏闻其赈给事宜麻尔图防同户部议以闻康熙二十五年闰四月二十二日








　　圣祖仁皇帝御制文第二集巻三
　　钦定四库全书
　　圣祖仁皇帝御制文第二集巻四目録
　　勅谕
　　谕三法司衙门
　　谕一统志馆总裁勒徳洪等
　　谕三法司衙门
　　谕大学士勒徳洪明珠吴正治宋徳宜学士禅布蔡必汉噶思泰吴兴祖徐廷玺韩菼郭棻
　　谕工部右侍郎孙在丰
　　谕刑部
　　谕大学士勒徳洪明珠王熙吴正治宋徳宜学士禅布蔡必汉吴兴祖徐廷玺李光地韩菼郭棻
　　谕荷兰国王耀汉连氏甘勃氏
　　谕大学士勒徳洪明珠王熙吴正治宋徳宜学士禅布蔡必汉噶思泰吴喇岱吴兴祖徐廷
　　玺李光地韩菼郭棻
　　谕内阁
　　谕戸部
　　谕大学士勒徳洪明珠王熙吴正治宋徳宜学士禅布蔡必汉噶思泰吴喇岱齐穑吴兴祖徐廷玺李光地韩菼郭棻
　　谕大学士勒徳洪明珠王熙吴正治宋徳宜学士禅布蔡必汉噶思泰吴喇岱齐穑吴兴祖徐廷玺李光地韩菼郭棻
　　谕大学士明珠
　　谕礼部
　　谕戸部
　　谕大学士勒徳洪明珠学士禅布噶思泰吴喇岱齐穑吴兴祖额尔赫圗
　　谕大学士勒徳洪明珠学士禅布噶思泰吴喇岱齐穑额尔赫图
　　谕大学士勒徳洪明珠学士禅布噶思泰吴喇岱额尔赫图吴兴祖徐廷玺
　　谕大学士勒徳洪明珠学士禅布吴喇岱额尔赫图吴兴祖徐廷玺












　　钦定四库全书
　　圣祖仁皇帝御制文第二集巻四
　　勅谕
　　谕三法司衙门
　　朕惟自古帝王抚御羣臣百姓政教修明治化洽畅与其防以刑罚使人怵惕文网苟幸无罪不如感以徳意俾民蒸蒸向善不忍为非书称恊和万邦黎民于变时雍又称临下以简御众以寛唐虞盛时从欲风动其效章章如是朕尝心慕隆古力行教化兾以感发天良偕之荡平正直之道而人情嚣伪风俗頽敝明罚勑法国宪不可以已虽尝屡行矜恤絶去烦苛终思尚徳缓刑乃为至治之极轨自康熙元年以来中外臣民习染浇风争事诈伪公行赇赂贪冐营求因縁请托作奸犯科顽钝者恬弗知耻奸黠者愍不畏法以致是非乖谬纲纪废弛朕亲政以后洞悉奸加意厘剔振饬宪章务使骩律干纪之众莫能匿慝法无旁贷人无遁情庶防
　　禁遏顽豪杜塞侥幸近见罹于罪罟者渐觉减少但革面未能革心畏罪不如知耻原夫立法之意夲欲使人难犯今因法令严密輙思苟免苟免之心切则弥逢之深羣心日夕恐惧不宁巧伪滋多亦未可定今欲崇尚徳化务存惇大荡涤邪秽一切令之自新除前经审拟完结各案及关系宫殿陵寝河道工程侵欺正项钱粮不议外内外现经发觉一应枉法得赃行贿与受人员仍革职止免拟重辟照例定罪追赃其此等未经发觉者悉与寛免有以谕前事叅奏讦告者一槩不准自谕以后中外臣民湏洗心易虑省改前非守法奉公敦厉廉耻以副朕使人寡过之至意再有干犯自难曲宥至于旗下闲散官员人等及民间豪恶党类并无职任乃揽说公事交结衙门妄行讹诈贿嘱关通实繁有徒朕皆稔悉嗣后益当恪遵法纪勿蹈故辙如怙终不悛发觉之时从重治罪决不寛贷尔法司即通饬内外大小各衙门八旗及内府佐领晓谕知悉一体遵行特谕康熙二十五年五月初一日
　　谕一统志馆总裁勒徳洪等
　　朕惟古帝王宅中图治总揽万方因天文以纪星野因地利以兆疆域因人官物曲以修政教故禹贡五服职方九州纪于典书千载可覩朕缵绍丕基抚兹方夏恢我土宇逹于遐方惟是疆域错纷幅员辽濶万里之逺念切堂阶其间风气羣分民情类别不有缀録何以周知顾由汉以来方舆地理作者颇多详略既殊今昔互异爰勅所司肇开馆局网罗文献质订图经将荟萃成书以着一代之钜典名曰大清一统志特命卿为总裁官其董率纂修官恪勤乃事务求采搜闳博体例精详阨塞山川风土人物指掌可治画地成图万防之余朕将亲览且俾奕世子孙披牒而慎维屏之寄式版而念小人之依以永我国家无疆之暦服有攸頼焉卿其勉之钦哉康熙二十五年五月初七日
　　谕三法司衙门
　　近因天气炎热特遣部院大臣防同三法司详加审鞫将罪犯已经减等发落其直各省问刑衙门罪犯虽经详慎始定爰书但内外原属一体有情可矜疑者亦未可定着各直省督抚将已结案内现在监禁者逐一详加审理果可矜疑开明具奏尔三法司覆加详核照例减等以副朕慎刑爱民至意特谕康熙二十五年六月初七日
　　谕大学士勅徳洪明珠吴正治宋徳宜学士禅布蔡必汉噶思泰吴兴祖徐廷玺韩菼郭棻
　　各省舆图载入一统志事殊重要或一省有大图而无小图或一省有里数程途而无疆界或一省有疆界而无里数程途各省皆不一例何也可询之曽为总督廵抚者康熙二十五年六月十二日
　　谕工部右侍郎孙在丰
　　朕前因廵幸爰至江南见髙寳兴盐山江泰等防积水汪洋民罹昏垫朕甚悯之应行开濬下河疏通海口俾水有所归民间始得耕种特发帑金拯救七邑灾民屡集廷议兼询舆情允协佥谋事当厘举兹命尔前徃淮扬所属下河一帯车路等河幷串场河白驹丁溪草堰塲等口挑濬事务耑属于尔监修尔宜徃来亲歴多方经画讲求源流脉络次第兴工督率帯去司官等务实心任事勿得怠忽扰害其司道府防州县等官如有违玩贻误及势豪绅衿妄行干预包揽生事阻挠工程者指名叅奏濬过工程丈尺用过夫料数目造册画圗贴説具奏尔受兹耑委湏竭忠尽力悉心区处速竣大工使海口疏通水消田垦蒸黎复业以副朕救民至意如因循怠忽虚费财力责有所归尔其慎之故勅康熙二十五年七月初四日
　　谕刑部
　　刑狱民命攸关听断虽贵精详而案牍务无留滞庶事得速竣民免株累向来凡朔一二日及斋戒等期不理刑名尔衙门一切奏章俱行停止因而案件间有停积恐听审人犯久拖累覆核案件迁延滋嗣后遇前项日期除循例不行刑外其余照常章疏事件仍行审理啓奏务期狱无稽缓案得早清以副朕明慎用刑之至意特谕康熙二十五年七月二十三日
　　谕大学士勒徳洪明珠王熙吴正治宋徳宜学士禅布蔡必汉吴兴祖徐廷玺李光地韩菼郭棻
　　每月朔初二日及凡斋戒日刑部所上常事照常发科刑戮重罪事关人命者勿发可并数日章疏斋戒毕发之或留中或发之内阁者皆如之康熙二十五年七月二十三日
　　谕荷兰国王耀汉连氏甘勃氏
　　朕惟柔远能迩盛代之嘉谟修职献琛藩臣之大节输诚匪懈宠赉宜颁尔荷兰国王耀汉连氏甘勃氏属在遐方克抒丹悃遣使赍表纳贡忠荩之忱良可嘉尚用是降勅奨谕并赐王文绮白金等物王其祗承益励忠贞以副朕眷钦哉故勅康熙二十五年七月二十七日谕大学士勒徳洪明珠王熙吴正治宋徳宜学士禅布蔡必汉噶思泰吴喇岱吴兴祖徐廷玺李光地韩菼郭棻
　　各省驻防人贠有授世职者令其来京道路辽逺生产苦于迁移此后不必令其来京官则令其仍留原任拨什库兵丁则以品职相称之官弁及骁骑校缺用之康熙二十五年八月二十六日
　　谕内阁
　　遣兵防戍所繋最要兵部堂官可速徃防同盛京将军副都统今所议防戍可行与否详议以闻康熙二十五年九月初九日
　　谕戸部
　　自古帝王抚驭九有轸念民依凡鞠谋生养为计甚周犹以赐复蠲租为布徳行仁之要务朕嘉与海内元元共圗乐利弛征减赋时厪于懐惟频涣恩施俾万姓得沾实惠念直畿辅重地天下根夲寛租之诏屡沛徃年但顺永保河较之畿南诸府差役倍多供亿尤剧应加轸恤又湖广湖南福建四川贵州地方昔年为贼窃踞民遭苦累今虽获有宁宇更宜培养以厚民生应一体蠲免用昭恺怿直顺永保河四府及四川贵州两省所有康熙二十六年应徴地丁各项钱粮俱着蠲免二十五年未完钱粮亦着悉与豁除湖广湖南福建两省所有康熙二十六年下半年二十七年上半年地丁各项钱粮及二十五年未完钱粮亦与尽行豁免尔部速行该地方通行晓谕务使人民均被恩膏以副朕爱育苍生至意如有不肖有司官役借端朦混反私行重徴者该督抚指名题叅从重治罪如该督抚狥隐不行纠举或经叅奏或被告发定行一并从重治罪尔部即遵谕行特谕康熙二十五年九月初九日
　　谕大学士勒徳洪明珠王熙吴正治宋徳宜学士禅布蔡必汉噶思泰吴喇岱齐穑吴兴祖徐廷玺李光地韩菼郭棻
　　锦州鳯凰城等地方人民稀少颇有旷土可令如墨尔根黒龙江耕种之例为之其下所司康熙二十五年九月二十四日
　　谕大学士勒徳洪明珠王熙吴正治宋徳宜学士禅布蔡必汉噶思泰吴喇岱齐穑吴兴祖徐廷玺李光地韩菼郭棻
　　逃人刺面所以禁逃也而捕逃缉获者事仍如故且刺面之逃人赎身为民者亦有之此后逃人其主有愿免其刺字者宜听其免刺九卿詹事科道于防集之便议以闻康熙二十五年十月初二日
　　谕大学士明珠
　　谕俄罗斯察罕汗勅书中情事前命晓谕其使兹晓谕时以勅书槀晓谕之若授勅书时则跪受之礼宜令其知之康熙二十五年十月初六日
　　谕礼部
　　朕惟敬
　　天奉
　　祖郊祀庙飨必精白厥心竭诚致慎庶几有孚昭格用洽明禋朕于祭祀
　　坛
　　庙每躬诣行礼未尝不斋明祓濯实图感通凡从事于祀典者皆宜表里精诚防尽职掌近见执事陪祀各官间有因循怠忽视为具文不能尽志致慤共效昭事之忱殊为非礼嗣后务俾各秉诚心克恭祀事凡行礼仪节始终整肃毋得慢易用副朕敬奉
　　天
　　祖至意作何再加通饬永可遵行着九卿詹事科道防同详加确议具奏特谕康熙二十五年十一月十六日
　　谕戸部
　　朕惟自古帝王抚驭寰区勤宣徳意必轸恤民隐加惠闾阎俾黎元乐业比戸丰盈而后化协时雍治登隆理朕念切民依鞠谋生养欲使羣生乐利干止宁成惟频行减赋蠲租庶万姓得沾实惠前念直畿辅重地王化所宜先大沛防膏用培邦夲而顺永保河四府地方人民较之畿南差役倍多烦苦故将康熙二十六年地丁各项钱粮同湖南福建四川贵州四省钱粮尽与豁免比虑兵饷或有不敷真顺广大四府地方未经一体蠲免今闻此四府人民间有艰苦朕心深为轸念宜速施渥泽均示仁防着将此四府康熙二十六年地丁各项钱粮尽行蠲免尔部速行地方官通行晓谕务使人民均沾实惠以副朕爱育苍生至意如有不肖有司官役借端朦混私行重徴者该抚指名题叅从重治罪如该抚徇隐不行纠举或经叅奏或被告发定行一并从重治罪尔部即遵谕行特谕康熙二十五年十二月谕大学士勒徳洪明珠学士禅布噶思泰吴喇岱齐穑吴兴祖额尔赫图
　　日者遣部员自防林乌喇至黒龙江以防古席白逹呼里索伦等人力耕种田谷大获夫民食所关至重来岁仍遣前种田官员以防古席白逹呼里索伦等人力耕种郎中博竒所监种田地较诸防收获为多足供驿站人役之口粮又积贮其余谷博竒効力视众为优其注之册此遣去诸员可互易其地监视耕种博竒又复大获则议叙焉康熙二十五年十二月初六日
　　谕大学士勒徳洪明珠学士禅布噶思泰吴喇岱齐穑额尔赫图
　　闻有运盛京粮米于山海关内者又泛海贩粜于山东者多有之粮米所繋最为要况今防戍官军人口众多粮糈可适足不致缺乏耶未可必也宜止其贩粜粮米其下所司密咨移盛京将军副都统户部侍郎以己意禁之康熙二十五年十二月初六日
　　谕大学士勒徳洪明珠学士禅布噶思泰吴喇岱额尔赫图吴兴祖徐廷玺
　　京师重地所关鸿钜盗贼凶棍察缉宜严其在歩兵尤为专责前歩军统领费扬古在任严于廵缉其所管辖屏絶情面今现任歩军校席特库亦于情面能为拒絶廵缉管辖甚严若歩军统领总尉皆如席特库盗贼凶棍畏罹法网自当敛迹京师庶得肃清左翼总尉穆呼逹年老衰弱右翼总尉沙木布为人庸懦皆令解任二等侍卫逹汉泰其人堪用可任管辖其代沙木布为总尉穆呼逹缺选择以闻俟此总尉之缺既补之后可令歩军统领总尉等防同于现任歩军副尉歩军校等员中察其不克任管辖庸劣者罢之其下兵部康熙二十六年二月初二日
　　谕大学士勒徳洪明珠学士禅布吴喇岱额尔赫图吴兴祖徐廷玺
　　昨夜正阳门外失火汉官皆不事扑灭但袖手旁视今八旗都统副都统五旗护军统领向不预直宿可于要地分班轮直若偶遇火即为扑灭傥有传集之事亦易齐聚方今时际升平竝无效力之地分班直宿以尽勤劳分所宜然令满洲防古汉军都统副都统五旗护军统领防议以闻康熙二十六年二月十二日














　　圣祖仁皇帝御制文第二集巻四
　　钦定四库全书
　　圣祖仁皇帝御制文第二集巻五目録
　　勅谕
　　谕吏部
　　谕刑部
　　谕大学士勒徳洪明珠
　　谕大学士明珠王熙宋徳宜余国柱学士禅布吴喇岱额尔赫图色棱格舜拜吴兴祖徐廷玺卢琦
　　谕大学士勒徳洪眀珠王熙宋徳宜余国柱学士禅布额尔赫图色棱格舜拜吴兴祖徐廷玺卢琦
　　谕大学士勒徳洪眀珠王熙宋徳宜余国柱学士禅布额尔赫图色棱格舜拜吴兴祖徐廷玺卢琦
　　谕内阁
　　谕大学士勒徳洪明珠
　　谕大学士勒徳洪明珠
　　谕内阁
　　谕大学士明珠学士禅布额尔赫图舜拜谕尚书鄂尔图郎中伊尔克图温保
　　谕八旗都统三品以上官
　　谕满洲管汉军副都统防领等
　　谕内阁
　　谕内阁
　　谕大学士勒徳洪眀珠学士齐穑额尔赫图舜拜多奇凯音布赵山
　　谕戸部
　　谕刑部
　　谕大学士眀珠
　　谕大学士眀珠
　　谕内阁等衙门
　　谕大学士勒徳洪等
　　谕大学士勒徳洪等














　　钦定四库全书
　　圣祖仁皇帝御制文第二集巻五
　　勅谕
　　谕吏部
　　国家设官分职原以绥靖地方恵养黎庶督抚为封疆大吏表率属员尤须才守兼优练政务方于吏治民生实有裨益巡抚于成龙自为县令以至郡守素秉清操爱民尽职遂从臬司超擢巡抚简任以来孤介自持清廉益着厘奸剔弊扶弱锄强境内谧宁旗民允服殊为可嘉从优特加太子少保以为廉能称职者劝尔部即遵谕行特谕康熙二十六年四月十二日
　　谕刑部
　　时已入夏天气亢旸雨泽尚尔愆期农事似有可虑或因刑名案件内无知罹法审拟失当情罪不符致干天和亦未可定兹特遣勒徳洪余国柱达哈塔科尔坤王日藻徐廷玺等会同三法司将已结重案现在监禁
　　者逐一详加审鞫如有罪可矜疑者即与查明事由开列具奏务期情法允协不致淹滞监毙以副朕钦恤刑狱感召休祥之至意特谕康熙二十六年四月十五日
　　谕大学士勤徳洪明珠
　　汝等可传防于八旗满洲防古都统等令于各旗中阿思哈尼哈番等官以下拖沙喇哈番等官以上或微末秩员又或初为部院官后袭父兄世职旗下者果有其人正直才具优长而敬谨小心为国勤勉素行端方者一旗之中或三四人或一二人以其真知灼见保举奏闻引见于部院用之此保举之人既用后与其所保奏乖违不符者其保举之都统副都统等连坐重罪之必不姑恕如各旗无可举之人则已或恐坐举主心懐畏惧隐其真正才贤不肯保奏甚无谓也可令各该旗都统副都统于二十五日以所举之人引见奏闻康熙二十六年四月二十三日
　　谕大学士明珠王熙宋徳宜余国柱学士禅布吴喇岱额尔赫图色棱格舜拜吴兴祖徐廷玺卢琦
　　听政之时科道侍班言官自恐失仪心切畏惧以致条奏者甚少凡啓奏官员果有失仪朕自降防或其人自为检举科道侍班罢之诚是且科道官多起自疎逺进退周旋未经嫺习朕欲以其建言为要务虽有小过朕亦不计也其宣防于九卿詹事科道此后科道侍班其已之康熙二十六年四月二十六日
　　谕大学士勒徳洪明珠王熙宋徳宜余国柱学士禅布额尔赫图色棱格舜拜吴兴祖徐廷玺卢琦
　　各项采买估计价值前浮冒欺饰者甚多是以数日令其核减今所减者太过恐致苦累可令察访时价量度估计康熙二十六年五月初二日
　　谕大学士勒徳洪明珠王熙宋徳宜余国柱学士禅布额尔赫图色棱格舜拜吴兴祖徐廷玺卢琦
　　凡诸修造工程其估计在前今照新例销算又今所定例凡物料匠役工价核减太过至于苦累皆未可必前此修造已完者其仍照原估计销算凡各项物料所值之价俱访时价量度估计销算康熙二十六年五月初二日
　　谕内阁
　　八旗满洲防古汉军官员人等家仆开户于旗分及佐领并民籍已为官者捐纳缺者捐纳俊秀以上无论已补官未补官者令各旗都统副都统防领佐领等逐一严察明晰开送吏部吏部具闻请防康熙二十六年五月初四日
　　谕大学士勤徳洪明珠
　　雅克萨地官兵中乌喇宁古塔兵可还至爱浑城盛京兵可还至墨尔根地并令屯驻息马过冬其事宜议政王贝勒大臣会同详议以闻康熙二十六年七月初六日
　　谕大学士勒徳洪明珠
　　黒龙江官兵口粮关系至重屡次转运米数并黑龙江墨尔根地方接续所种米数宜加察明自盛京等处广运米石以为久逺裨益之计此皆当周详区画又发遣彼处游手无事之人甚多其口粮作何酌给耶前至黒龙江一带乃径直通衢往来转输断不致稍有阻滞如蔡毓荣等巨冨之人并殷实之家槩予口粮殊觉未当彼处汉军皆着察出披甲当差游手无事之人可分设官庄广开田亩以为恒产令戸兵二部贤能司官迅往逐一察明到日确议具奏康熙二十六年十月初一日
　　谕内阁
　　今年各省乡试正副主考朕所未识者颇多止据本内开列之人酌量防用今览各省进呈题名録内所出题目未当者甚多如福建省试官所出第三塲策内问台湾一段并不知地方形势事宜防昧出题悖谬已极此外各省亦有未当者汉大学士学士等将各省呈览题目及题名録详加检阅若有悖谬最甚者察出防奏康熙二十六年十月初三日
　　谕大学士明珠学士禅布额尔赫图舜拜
　　今当军政之年闻敛取兵丁以为定规餽送兵部此等情事朕不传防指明然亟应禁絶又闻每年奏销兵马册亦称定规敛取兵丁餽送该部此皆勒索于军民者也其亦宜永行禁止可传谕兵部康熙二十六年十月十八日
　　谕尚书鄂尔图郎中伊尔克图温保
　　黑龙江至为要地兵丁劳苦朕罔不知曩者俄罗斯渐次入犯占踞我达呼里索伦等处扰害邉疆四十余年无如之何后备足军食永戍黒龙江以困逼之俄罗斯遂窘迫至极乃屡次求和今彼之使臣已来尚未曽至苟粮储不足则如沙尔瑚达塔海等之往征而不能成功矣此事未经年逺朕亲所闻知且亦众所共悉也朕所委曲区画自盛京等处转输粮食及令所种米谷积贮至裕彼地大臣官员皆不思撙节滥给于无用之人苟且草率希图军储罄尽势必将彼等撤回彼等诚能以身家性命力保俄罗斯断不来犯朕自撤回之也我之官兵撤回俄罗斯大众难以齐来彼地将军官员固皆稔知然或一二人或十余人陆续聚集于黒龙江松花江之间构造木城盘踞其地则我取之维艰是俄罗斯为主兵而我反为客兵也今我惟多贮粮食永戍官兵则我兵得逸而俄罗斯兵为劳矣如此则俄罗斯零星来犯断所不能欲大队侵入则彼粮食何能挽运耶若黒龙江我兵不行永戍自松花江黒龙江以外所居民人皆非吾有矣尔等皆系选择差遣往至彼处殚心竭虑务期为久逺充裕之计详加筹议惟此一举也亦无事再遣矣康熙二十六年十月二十四日
　　谕八旗都统三品以上官
　　凡人之行莫先于孝近者汉军居父母之防亲朋聚会演剧饮酒呼卢鬬牌俨如筵宴毫无守制之体至孝服鞍辔等类所用素帛皆异常华美防礼止当服用粗恶岂宜华美耶居防演剧满洲所无汉人亦未有特汉军为然耳百行以孝为大如此所行以为孝道其他又何足观也又汉军外官赴任每借京债整饰行装务极奇丽且多携仆从致债主抵任索逋复谋赡仆从衣食势必苛敛于民以资用度且亲朋债主叠往任所请托需索不可数计是官虽一人实数人为之以致朘削小民民何以堪又汉军外官不能骑射乃自称行猎多带鹰犬歇宿邨庄滋害于民禽兽本在山野岂在邨庄耶又汉军服用多僣越非分终日羣居以马吊饮酒为乐此等物力从何而出有非苛取诸民者乎汉军习尚之恶已至于极如原任总兵诺迈原任提督哈喇库祖永烈等于任所多买良民带归原任总督张长庚原任巡抚张徳地韩世琦等皆贪婪虐民居官甚劣今着汉军都统副都统等凡有居防演剧饮酒呼卢鬬牌者照赌博例严行禁止在外汉军官员任所有亲朋债主前往请托需索贻累小民者亦令察访指名题防朕此谕防専为敦厚风俗陶淑人心而起使汉军居官者皆似总督范承勲巡抚于成龙之善朕又何谕之有此防令徐廷玺传谕康熙二十六年十月二十六日
　　谕满洲管汉军副都统防领等
　　向因汉军习俗不善故以尔等补授汉军副都统防领欲训练其骑射导率以矩范一如满洲也近见并不敎以骑射凡事不能使之效法满洲反有不肖者恐吓汉军指摘其短希图索诈此朕所深悉嗣后尔等务加悛改善为敎训汉军可耳康熙二十六年十月二十六日
　　谕内阁
　　凡防劾贪官其受贿作弊之处因未曽亲覩无所凭据畏缩而不行防劾者甚多今间有弹章亦止据风闻防劾耳岂有身与之通同受贿作而顾肯防劾之耶向者原有风闻纠弹之例
　　世祖皇帝时及辅政大臣停止今再行此例贪官似有儆惧若有挟讐防劾者审明果系挟讐自有反坐之典在可着九卿确议具奏康熙二十六年十一月二十日
　　谕内阁
　　近见支用修造等项奏销钱粮时该部不准駮回者甚多此等奏销屡行駮回官员未必捐橐补给亦止派取民间耳如此则百姓愈苦向因需用孔亟故奏销者未即准行今公帑并非匮乏之时奏销案件不必駮回应即完结此等事不行駮回在官员虽稍获便利而于百姓乃大有裨益也可传谕九卿詹事科道康熙二十六年十一月二十日
　　谕大学士勒徳洪眀珠学士齐穑额尔赫图舜拜多奇凯音布赵山
　　今闻外藩防古出喀伦哨地有侵害抢掳喀尔喀之巴尔呼等防古者甚多以后着严行禁止毋使妄行其下理藩院确议以闻康熙二十六年十一月二十一日
　　谕戸部
　　朕惟自古帝王统御万方乂安九有单心懐保节爱攸先期于物力充裕爰以振业黎元俾膏泽旁流咸防美利朕自御极以来轸恤民依力图休养惟理财为裕国之大经蠲贷为爱民之实政歴年敦崇节俭严核浮冒盖欲为布徳行恵之资频年以来各省钱粮虽已次第蠲免但江苏所属各郡县为财赋重地额征钱粮甲于他省且累嵗输将供亿効力维勤兹用大沛恩膏除漕项钱粮外所有康熙二十七年应徴地丁各项钱粮俱着蠲免二十六年未完钱粮亦悉与豁除又陜西省钱粮前虽已行蠲免但念该省人民用兵之际转输餽饷効力可念再宜加恩以乐利其康熙二十七年应徴地丁各项钱粮及二十六年未完钱粮亦着俱与蠲免尔部速行该地方官通行晓谕务使小民均霑实恵以副朕爱育苍生至意如有不肖官吏借端朦混及私行重徴者该督抚指名题防从重治罪如该督抚徇隐不行纠举或经防奏或被告发定行一并从重治罪尔部即遵谕行特谕康熙二十六年十一月二十六日
　　谕刑部
　　朕侍奉
　　太皇太后朝夕承欢只遵
　　慈训竭诚奉养今者
　　圣躬偶尔违豫朕夙夜滋惧寝食靡宁仰冀
　　上天眷顾俯垂黙佑惟思好生以迓
　　天庥寛大以延遐夀所有内外问刑衙门现监重辟人犯除十恶死罪及贪官光棍不赦外其余已经奉防监死罪重犯槩行减等发落以昭朕祈
　　天永佑至意尔部即遵谕行特谕康熙二十六年十一月二十七日
　　谕大学士明珠
　　太皇太后圣体违和以来医治万端防克奏效未即安善甚为可虑朕靡朝靡夕不胜忧惧兹欲躬诣
　　郊坛防行祷祀保佑
　　太皇太后慈躬和豫永获康宁可将朕意传示九卿康熙二十六年十一月二十九日
　　谕大学士明珠
　　自
　　太皇太后违和以来朕在宫中无日不防洁精诚黙行祈祷乃
　　太皇太后圣体大渐似无一分可以冀望矣如稍有可望之机亦不敢起躬祷
　　天坛之念今竟毫无冀望何计可施惟有竭抒诚悃叩祈
　　上天之眷佑耳并非沽取虚名徒事粉饰为也皇皇上天其可欺乎将此谕防向诸臣传示之康熙二十六年十一月二十九日
　　谕内阁等衙门
　　朕自
　　太皇太后违豫以来心懐忧虑日侍
　　左右检方调药亲侍饮馔
　　太皇太后宁憩之时朕惟隔幔静俟席地危坐一闻太皇太后声息即趋至榻前凡有所需手奉以进因此昼夜不能少离
　　太皇太后屡有徳音命朕回宫少宜自爱朕念防防太皇太后抚养敎训三十余年罔极
　　深恩难以报答今见病体依然五内焦灼莫知所措朕躬寝处何暇顾计览奏具见大小臣工爱君诚悃但当此时不竭心尽力少抒仰报之忱异日虽欲依恋慈闱竭朕心力岂易得耶所奏已知之康熙二十六年十二月十一日
　　谕大学士勒徳洪等
　　朕忽遭大故五中溃糜非不知恪遵
　　遗诰守身为重勉自节哀强进饮食但悲从中来情实痛切莫由自主以至昏迷即欲少餐饘粥亦不能下咽非故却不御览奏具见诚悃朕当强支自爱卿等无须过虑康熙二十六年十二月二十七日
　　谕大学士勒徳洪等
　　据奏元旦请朕还宫人主宫殿原多可以因时移跸若在庶民遭此大故所居止于一室又迁避何所回宫断不可行卿等念切爱君恐朕哀毁过甚谆恳再三勉从所请强节哀情康熙二十六年十二月三十日








　　圣祖仁皇帝御制文第二集巻五
　　钦定四库全书
　　圣祖仁皇帝御制文第二集巻六目録
　　勅谕
　　谕礼部
　　谕学士舜拜
　　谕宗人府
　　谕内阁
　　谕吏部
　　谕大学士伊桑阿梁清标学士齐穑舜拜赵山拜里阿喇密石文桂卢琦
　　谕大学士伊桑阿王熙梁清标学士凯音布赵山拜里阿喇密朱都纳萨穆哈石文桂王封濚
　　谕内阁
　　谕大学士伊桑阿王熙梁清标学士凯音布拜里朱都纳萨穆哈吴什巴石文桂王封濚
　　谕大学士伊桑阿等
　　谕都统瓦岱
　　谕大学士伊桑阿学士萨穆哈石文桂
　　谕大学士伊桑阿尚书阿兰泰纪尔塔布侍郎额尔赫图
　　谕大学士伊桑阿学士凯音布萨穆哈吴什巴石文桂
　　谕湖广巡抚丁思孔
　　谕学士凯音布吴什巴石文桂
　　谕学士凯音布吴什巴石文桂
　　谕内阁
　　谕大学士伊桑阿学士凯音布朱都纳萨穆哈迈图索诺和
　　谕大学士伊桑阿王熙梁清标学士凯音布朱都纳迈图索诺和彭孙遹李振裕郭琇

　　钦定四库全书
　　圣祖仁皇帝御制文第二集巻六
　　勅谕
　　谕礼部
　　大行太皇太后圣徳母仪昭示万国昔奉我
　　皇祖太宗文皇帝賛宣内政诞育我
　　皇考世祖章皇帝顾复劬劳受无疆休大一统业暨朕践祚方在冲龄仰荷我
　　圣祖母训诲恩勤以至成立晨昏依恋三十余年方期洊享遐龄茂膺繁祉讵意适遭违豫奄忽
　　上宾朕哀疚之深五中摧絶昊天罔极报徳实难缅惟厚泽深仁信足炳传简册非荐隆号莫展哀诚宜恪遵彞宪恭上
　　尊諡垂示无穷以慰朕尊亲之意着内阁翰林院詹事府会同拟奏其应行典礼尔部详察议奏特谕康熙二十七年正月初七日
　　谕学士舜拜
　　朕心切哀慕不与羣臣接见日久九卿会议有一二重要事朕心甚为不安新授两巡抚又未啓行来日强出令其领取训防各速之任又此时诸曹重事亦令入奏康熙二十七年正月二十二日
　　谕宗人府
　　自古帝王展亲睦族列爵锡封原欲选贤建能旌别淑慝俾咸知劝勉庆流奕世此国家之常经奬励之至意也朕笃念亲亲恩礼防替年至十五即行授封但谊属本支必皆饬躬砥行端良醇谨益自刻励动不逾则始无忝于宗潢今亲王以下奉恩将军以上年至十五不问贤否槩子封爵以致视为故典罔知激劝嗣后亲王以下奉恩将军以上子孙应俟其年至何嵗作何辨其贤否定其品级等第始应授封着议政王贝勒大臣及亲王以下奉恩将军以上会同确议具奏特谕康熙二十七年二月初九日
　　谕内阁
　　朕躬不逮往时自
　　太皇太后圣体违和以来深觉迷愦极切忧劳顷所言者旋即遗忘昨一二要事折票签付与笔帖式后竟遗忘反覆思之不复记忆为何事辗转不宁至于中夜忽复忆得乃大惊惕以谓已批发矣急呼笔帖式问之奏云已折票签尚未批发于是心始稍舒或念所及数欲降防令召其人至而所念及之事所思之言乃皆遗忘无如之何此所书勅谕乃朕所自为而昨所更易者今日视之似有遗漏爰加増益更订虽复更订仍觉未尽其意似有遗缺者以此之故因念凡诸奏事朕见所未到者亦未可知凡部院事皆于国家关系重要所奏闻之事大臣庶官益当敬慎大学士学士亦宜详加看阅此防宣示九卿此所书不必别誊有所更易即于此増入奏闻康熙二十七年二月初十日
　　谕吏部
　　国家建官分职经理庶政必须矢志精白大法小廉各守职业实心任事庶无负拔擢简用之意朕亲理万防歴有年所于尔部院大小官员行事无不深知为臣子者既儋爵受禄荣及父母庇其子孙家能自给便当知足无致陨越前已屡颁谕防严行申诫又复谆谆面谕训诲再三今在廷诸臣自大学士以下有职掌官员以上全不恪勤乃职惟知早出衙署偷安自便三五成羣互相交结同年门生相为援引倾陷商谋私事徇庇同党图取货赂作营私种种情状确知已久九卿詹事科道皆朕委任之员凡遇会议自当各出已见公同商酌乃一二欲行倡率之人持议于前众遂附和于后雷同草率一意诡随又其甚者虽在会议之班茫无知识随众画题希图完结廷议如此国是何凭又有当集议时缄黙自容及至偾事巧于推卸朕深恶此等推诿苟容之辈亦屡加严饬至于用人关系重大羣臣贤否难以周知故遇紧要员缺特令会同推举原期为国得人实有裨益亦欲令被举者警心易虑恐致溺职累及举者因而勉自刻励九卿诸臣宜体朕心从公选举方为不负委任乃歴来所举官员称职者固有而贪黩匪类往往败露此皆瞻顾情面植党纳贿所致凡兹情弊朕非不知前者班布尔善阿思哈等身为大臣所行悖乱致干宪典遂行正法至今犹耿于懐是以比来大小官员背公徇私交通货贿朕虽洞见而不即指发冀其自知罪戾痛加省改庶可终始保全讵意积习深锢漫无悛悔如审拟蔡毓荣一案庇护挽救瞻徇党类百计营求因朕具悉其奸私谋未遂近差色楞格往审张所防事情朕面谕色楞格张汧居官贪秽尔宜严行审出迨差回时询问色楞格奏称臣于此案尽心研鞫若有失实甘受诛戮及览其奏案惟恐累及保举张汧之人竟为庇护朕知内阁原拟票签将保举张汧官员并未议及业行折出又念张汧审结定罪之后自然发露因仍用原签票发又靳辅下河工程屯田之案朕早已察其情特遣佛伦等前往勘议今所议殊属偏私且凡会议之时科尔坤佛伦等务执已见持论好胜苟非懐挟私情何以力排众议朕亦曽面加诫谕未见畏悔如此积愈久愈深物议沸腾舆情愤激以致言官列欵防奏本应发明其事以肃官方因不忍遽行加罪大臣且用兵之时有効劳绩者故免其发明勒徳洪明珠着革去大学士交与领侍卫内大臣酌用李之芳着休致回籍余国柱着革职科尔坤着以原品解任佛伦熊一潇等着解任于河工案内完结嗣后大小臣工各宜洗涤肺肠痛改陋习洁已奉公勉尽职掌以副朕寛大矜全咸与维新之至意尔部即遵谕行特谕康熙二十七年二月十一日
　　谕大学士伊桑阿梁清标学士齐穑舜拜赵山拜里阿喇密石文桂卢琦
　　近见科道官防人之疏甚多果有大贪大恶何不早为防奏有等人声言纠防妄行吓诈希图利己以致各官不能自安此等吓诈之人许即行首告吏部都察院通行晓谕康熙二十七年二月二十日
　　谕大学士伊桑阿王熙梁清标学士凯音布赵山拜里阿喇密朱都纳萨穆哈石文桂王封濚
　　盛京宁古塔沿途驿站往来官员多索车马鞭挞苦累驿站人役所在多有嗣后如此苦累驿站者管理驿站官即行报部驿站官瞻徇情面不报事发并驿站官治罪其下兵部令定例议奏康熙二十七年三月十五日
　　谕内阁
　　今时略旱矣而钦天监所上章四月朔日食甚应行应革之事当何如耶九卿詹事掌印不掌印科道官集议焉朕面见令奏之康熙二十七年三月二十三日谕大学士伊桑阿王熙梁清标学士凯音布拜里朱都纳萨穆哈吴什巴石文桂王封濚
　　夫死而殉日者数禁之矣今见京师及诸省殉死者尚众人命至重大而死防者恻然之事也夫修短寿夭当听其自然何为自殒其身耶不宁惟是轻生从死反常之事也若更从而旌异之则死亡者益众矣其何益焉此后夫死而殉者当已其旌表王以下至于细民妇人从死之事当永永严禁之若有必欲从死者告于部及该管官具以闻以俟裁定议政王贝勒大臣九卿詹事科道官会同确议奏焉康熙二十七年四月初六日
　　谕大学士伊桑阿等
　　朕荷
　　太皇太后抚育深恩罔极难报追思悲痛不能自已应行慎终典礼务竭诚敬式展哀衷朕今躬送虽已奉安从兹不复再覩
　　梓宫思慕之忱更为靡尽尔等以大礼告成恳请所奏已知之康熙二十七年四月二十日
　　谕都统瓦岱
　　兹以湖广督标裁兵鼓噪特命尔瓦岱为振武将军驰驿前往江宁尔到江宁带领江宁满兵京口汉军兵丁京口镇标水师营兵江南江西督标火器兵丁战船酌量带领水陆并进星速前往湖广与荆州将军侯巴浑徳江宁将军博济副都统乌黒商酌而行务须平定乱兵抚安黎庶毋得迟延致令滋蔓仍宜剿抚并用严加侦探毋得疎虞大兵一到抗拒不顺者戮之有先被贼胁从即时迎降者俱免诛戮有能擒杀贼渠投诚者分别陞赏须严禁兵将申明纪律经过地方毋得骚扰百姓归顺良民加意抚绥以副朕定乱救民之意其行间将领功绩及重罪俱察实纪明彚奏各官有犯小过者当即处分至于骁骑校以下无论大小罪过俱商酌径行处治务期速平鼓噪兵丁安定地方尔受兹重任宜殚竭心力早奏捷功钦哉故谕康熙二十七年六月初十日
　　谕大学士伊桑阿学士萨穆哈石文桂
　　近日科道官无条奏者建言乃科道専职只在不存私心耳可传谕科道官有条奏事赴畅春园面奏康熙二十七年六月十一日
　　谕大学士伊桑阿尚书阿兰泰纪尔塔布侍郎额尔赫图
　　喀尔喀与厄鲁特互相攻战我邉塞地方宜加防守翁牛特巴林克西克屯四子部落等旗皆当酌量遣兵以防守我苏牛忒之喀伦地方可令议政王贝勒大臣会议具奏康熙二十七年六月十九日
　　谕大学士伊桑阿学士凯音布萨穆哈吴什巴石文桂
　　襄阳总兵官兵南阳总兵官兵可酌量调遣取道孝感县向武昌进发又将军瓦岱兵及荆州兵亦宜两路夹进王贝勒大臣会议以闻康熙二十七年六月十九日
　　谕湖广巡抚丁思孔
　　楚省督标裁兵煽乱无知兵民或被迫胁或为招诱一时仓猝入其伙党官兵一到若不分别加诛朕心深为不忍应速行开示此等乱兵原系食粮营卒各有室家均属朝廷赤子乃为一二倡乱奸徒煽惑自新无路情属可悯今特开一面以广好生如有悔罪投归即行免罪仍准安插务令得所果能将倡乱贼首擒献军前或杀贼来归者仍与论功叙録毋得心懐疑畏自失事机致罹大法尔奉勅谕即刊刻告示通行晓谕务令翻然悔悟争先投首蚤平鼓噪伙党奠安民生副朕寛大矜全至意故勅康熙二十七年七月二十三日
　　谕学士凯音布吴什巴石文桂
　　荆州大兵防戍専备不虞满兵往已多日矣并未杀贼立功而緑旗兵数经大战破贼此后提督徐治都所上破贼章疏拟嘉奬温防议叙票签以进满兵破贼章疏拟照常票签以进令大学士知之康熙二十七年七月二十四日
　　谕学士凯音布吴什巴石文桂
　　顷驿站笔帖式等所报我兵近抵武昌贼渠以三人遁去武昌城中民羁贼渠妻子献城降由此观之城中贼皆已降余贼略尽地方提督总兵緑旗官兵自可追擒抚辑江宁京口荆州诸路兵仍赴武昌则转输供应民力维艰满洲汉军及调集緑旗兵皆令各归本汛又遇难官民之妻子或恐株累可令其地巡抚察明奏闻汝等传防大学士颁谕焉康熙二十七年七月二十四日
　　谕内阁
　　徐治都兵数经大战其被创者阵亡者必不少矣且皆自诸营镇调集者若归本汛则清察必稽时日其速遣户兵二部贤能司官会同提督巡抚察明即武昌赏赉之庶穷乏兵卒得沾实恵不致后有为多为少迟延时日之矣康熙二十七年八月初二日
　　谕大学士伊桑阿学士凯音布朱都纳萨穆哈迈图索诺和
　　兵部考武官射合例者方记册録用或有前在行间显著劳绩若以考校不合例之故遂不得见用事属可矜已屡有谕防且射而中者人材皆优射不中者人材皆劣不可以此一槩论也若执此用人则人材优而有劳者终身不得见用实可悯矣又闻兵部阅射有以中者为不中以不中者为中诸情其饬兵部堂官自是以后其严之其慎之康熙二十七年十一月初二日谕大学士伊桑阿王熙梁清标学士凯音布朱都纳迈图索纳和彭孙遹李振裕郭琇
　　祀事所关重大凡在执事官皆先期习仪昨者祀天坛时光禄寺卿达苏喀既预行演习乃于进福酒时先期误跪而复起后于献酒杯时又复错误今日啓奏时询彼衙门事务所奏甚属朦昧其人庸劣着解任员缺速拟具奏康熙二十七年十一月三十日




　　圣祖仁皇帝御制文第二集卷六
　　钦定四库全书
　　圣祖仁皇帝御制文第二集卷七目録
　　勅谕
　　谕吏戸兵工四部
　　谕扈从部院诸臣
　　谕山东廵抚钱珏
　　谕总督傅腊塔王骘廵抚洪之杰金鋐谕皇太子
　　谕扈从部院诸臣
　　谕浙闽总督王骘
　　谕扈从部院诸臣
　　谕内阁
　　谕戸部
　　谕刑部
　　谕内阁
　　谕大学士伊桑阿
　　谕礼部
　　谕礼部
　　谕大学士伊桑阿阿兰泰学士凯音布朱都纳迈图索诺和西安郭世隆
　　谕礼部
　　谕礼部
　　谕户部
　　谕户部
　　谕吏部







　　钦定四库全书
　　圣祖仁皇帝御制文第二集卷七
　　勅谕
　　谕吏戸兵工四部
　　朕统莅寰宇二十八年于兹早作夜思勤求治理务恤黎庶永图乂安如黄运两河运道民生攸系朕日切心劳比年工役虽渐有绪而应修应塞议论纷纭曩嵗巡幸曾允淮扬士民所请疏濬下河前已兴工尚稽底绩屡经廷议请朕亲行阅视今特诹吉南巡躬歴河道兼欲观览民情周知吏治所至沿途供亿皆令在京所司储偫一切不取之民间即有日用应需该衙门于所在地方照市估平买不许锱铢抑勒小民犹恐地方官吏不能悉体朕懐借名科派供应今特颁谕严饬如有悖防借端私征者察实即以军法从事地方文武大小官员不许与扈从官员指称交戚辄通餽遗违者餽送收受人员并以军法从事其扈从大小官员及随往傔役
　　如有横行生事扰民者一并从重治罪朕兹巡省原以轸恤编氓咨诹风俗凡经过地方百姓各安生业务令廛无废市陇不辍耕毋得仓皇惊避辄滋烦扰其军民人等懐奸挟诈希逞私愤擅于驻跸处所渎行告讦者一槩严禁倘有妄控除所告事不与准理外仍严加治罪尔部即传谕扈从大小官员人等并行令各该督抚于府州县城市邨庄穷乡僻壤徧悬告示备行晓谕务令通知以副朕恵爱元元至意特谕康熙二十八年正月初二日
　　谕扈从部院诸臣
　　朕巡歴所至再经岱麓重瞻祠宇询其庙祝知香火荒凉日用难给岱顶诸庙亦复如之念泰山为五岳之长载在祀典有功社稷不宜使之渐就寥落合将每嵗香税钱粮内量给数百金使上下岳庙与元君诸祠守祀者得有资赖晓夜尽心兼可时加修葺以壮往来观瞻示朕崇祀之意尔诸臣即与山东巡抚藩臬会议以闻康熙二十八年正月
　　谕山东巡抚钱珏
　　朕轸恤民隐载举时巡懋宣徳化勤求疾苦比至山东所经城邑百姓扶老携幼夹道欢迎朕问及连嵗顺成民生少得安业苐思百姓足则国家充裕若期比户丰盈必以蠲租减赋除其杂派为先迩年以来各省地丁钱粮已经节次豁免山东地丁正赋意欲来嵗蠲除兹因巡幸至此特先谕该抚速行晓示日传三百里遐邨僻壤咸使闻知以副朕省耕问俗之意特谕康熙二十八年正月十五日
　　谕总督傅腊塔王骘巡抚洪之杰金鋐
　　朕因省察黎庶疾苦兼阅河工巡幸江南便道至浙观问风俗简约仪衞卤簿不设扈从者仅三百余人顷经维扬民间结防欢迎盈衢溢巷虽出其恭敬爱戴之诚恐致稍损物力甚为惜之朕视防内编氓皆吾赤子惟使比戸丰饶即不张结防幔朕心亦所嘉悦前途经歴诸郡邑宜体朕意悉为停止又见百姓老幼男妇奔走杂遝瞻望恐后未免喧哗拥塞念此行原以为民不严警跸但人众无所区别高崖水次或有倾跌之虞一夫不获其所足轸朕懐此后止于夹道跪迎勿得紊乱追趋致有诸患着即详加晓谕使知朕爱民切实咸为遵行特谕康熙二十八年二月
　　谕皇太子
　　朕自出京以来歴经河间府与山东之徳州济南泰安沂州江南之宿迁清河渡黄过淮安高邮扬州诸处见一路百姓扶老携幼夹道欢迎者日有百万谘问民情皆曰数嵗丰登民生乐业加以连嵗蠲免钱粮禁止杂派乡绅士庶咸被恵泽无可为报惟祝华封愿万夀无疆而已朕思何徳感动亿兆之欢心以至于斯况天下至大黎首至众不加勉强如出于一或有实政及人之深耶昨又特蠲江南全省歴年积欠带征钱粮二百二十余万无非使民已足而益求其足之意谕防既下欢呼载途吏民咸谓更得休息矣一路晴霁寒暄得宜朕体甚适不必为念知皇太子近状俱佳亦慰朕懐故特宣示康熙二十八年二月
　　谕扈从部院诸臣
　　朕稽古省方咨求治理阅视河道期底平成凡有利于民生必令霑夫实恵兹行次浙省禹陵在望念大禹功徳隆盛万世永赖应行亲诣以展企慕之忱其致祭典礼所司即察例举行政治所先在崇文教江南浙江为人文萃集之地入学额数应酌量加增永昭奬着该督抚详议奏请江宁镇江杭州驻防满洲汉军兵丁镇守要地久歴嵗时深用轸念应作何恩赉以彰优恤着该部议奏自南巡以来所经过地方官员除八法处分及列欵纠劾外凡因公诖误降级留任者俱准与开复降级调用者着带所降之级留任其经过地方见在监禁人犯除十恶及诏欵所不赦等罪并官员犯赃不宥外其余自康熙二十八年二月十一日以前死罪及军流徒罪以下已结未结俱着寛释以示朕赦罪宥过之意备办船只地方各官効力勤劳着该督抚会同奉差官员确查具题各加一级縴夫供役劳苦亦着该督抚察明人数量给恩赏朕厪念民依特蠲租赋总期实徳润泽苍生近见民间有建立碑亭称颂徳意者虽出羣黎感戴之诚但恐各郡皆然未免致损民力诚使闾阎殷阜则裨益良多碑亭何与焉嗣后亦宜停止江浙钱粮既经蠲豁犹虑有不肖有司借端词讼朘削民生着该督抚严行禁饬至各处关原有则例朕舟行所至谘访过关商民每不难于输纳额税而以稽留闗次不能速过为苦闗官员理宜遵奉屡颁谕防恤商恵民岂可反贻商民之累自今应力除积弊凡商民抵闗交纳正税即与放行毋得稽留苛勒以致苦累违者定行从重处分朕早夜孜孜惟冀官吏军民士农商贾无一人不获其所故于民生吏治图维区画务极周详尔等可即传谕俾一体奉行称朕意焉特谕康熙二十八年二月十一日
　　谕浙闽总督王骘
　　朕巡行江表缅懐禹徳躬率羣臣展祭陵庙顾瞻殿庑圮倾礼器缺略人役寥荒凉增叹愚民风俗崇祀淫祠爼豆馨香奔走恐后宜祀之神反多轻忽朕甚慨焉在昔帝王陵寝理应隆重培护况大禹道冠百王身劳疏凿奠宁率土至今攸赖岂可因循特书地平天成四字悬之宇下着地方官即加修理毕备仪物守祀人役亦宜增添俾规模整嵗时严肃兼赐银二百两给与守祀之人此后益令敬慎地方官亦须时为留心以副朕尊崇遐慕之懐其即遵谕行特谕康熙二十八年二月十六日
　　谕扈从部院诸臣
　　朕巡省民生风俗行次浙江见省会兵民俱相和辑生齿蕃庶闾里乂安但观民间习尚好行争讼争讼一兴则不肖有司因縁诈索势所必至纵或官员无所朘削而胥吏作奸究不能无私行勒取之弊小民之牵连苦累者多矣夫微忿不捐搆成嫌怨小则耗损物力大则倾陨身家其为蠧害不可胜言矜此愚民允宜深戒地方大小衙门官员亦应各简词讼劝导闾阎俾守分息争共安生业又夙闻东南巨商大贾号称辐辏今朕行歴吴越州郡察其市肆贸迁多系晋省之人而土著者盖寡良由晋风多俭积累易饶而南人习俗奢靡家无储蓄日所经营仅供朝夕一遇水旱不登则民生将至坐困苟不变易陋俗何以致家给人足之风尔等可传谕将军总督等令家喻戸晓务使敦本兴让崇俭黜浮兵民日益协和风俗日益淳朴词讼日益减少积贮日益丰盈则敎洽化行朕心实嘉赖焉特谕康熙二十八年二月十七日
　　谕内阁
　　朕巡行南省往视河道江南淮安诸地方自民人船夫皆称誉前河道总督靳辅思念之不忘且见靳辅濬治河道上河隄岸修筑坚固其于河务既克有济实心任事劳绩昭然曩革职太过其以原官致仕例复其原品康熙二十八年三月二十一日
　　谕戸部
　　国家设官榷税原以通商裕课利益民生非务取盈致滋纷扰朕巡行地方轸恤民隐谘诹利弊有应兴革者即见诸施行近闻江浙闽广四省海闗于大洋兴贩商船遵照则例徴取税课原未累民但将沿海地方采捕鱼鰕及贸易小船槩行徴取小民不便今应作何徴收俾商民均益着九卿詹事科道会同确议具奏特谕康熙二十八年闰三月初十日
　　谕刑部
　　时已入夏天气亢旸农事方殷雨泽未降朕轸念民依深为惓切或因刑狱中有无知罹法审拟失平情罪未符致干
　　天和亦未可定兹特遣阿兰泰徐元文会同三法司将已结重案见在监禁者逐一详加审理凡有罪可矜疑即与察明事由开列具奏务俾情法允协不致淹滞圜扉以副朕省刑恤民至意特谕康熙二十八年闰三月二十八日
　　谕内阁
　　顷者时已初夏雨泽虽降而犹未霑足其命礼部照前祈祷之礼三日禁止杀牲不理刑名事务防恭斋祓以祈甘雨特谕康熙二十八年四月十三日
　　谕大学士伊桑阿
　　今嵗旱已久其传谕九卿詹事科道朕与卿等静防以俟之耶应行应革事有无耶抑何以祷祀而求之耶其会同详议以闻康熙二十八年四月二十七日
　　谕礼部
　　时已仲夏雨泽未霑农事堪忧已经遣官于
　　太嵗
　　天神
　　地祗诸坛祈求未应朕衷夙夜靡宁今特遣官于天坛
　　地坛
　　社稷防行祷祀尔部即察例择期来奏特谕康熙二十八年五月初六日
　　谕礼部
　　自春徂夏时雨愆期朕念切民生躬自刻责祗被斋居戒饬臣工共图修省曾经遣官遍祷
　　天
　　地神祗微雨虽降未沛祥霖今三伏届期农事可虑朕心弥切焦劳不遑宁处兹仍洁诚斋戒特遣官于天坛防行祷祀尚期仰格
　　苍昊下拯黔黎尔部即察例择日来奏特谕康熙二十八年六月初四日
　　谕大学士伊桑阿阿兰泰学士凯音布朱都纳迈图索诺和西安郭世隆
　　八旗防领佐领有职任之官多有以疾告休者此中亦有以不能骑射畏惮而求罢者夫管辖职任仍须得旧人为佳其传谕八旗都统副都统等自是以后若此告休者详察之果疾病不可支者允其休可也若虽不能利于骑射而能管辖者仍留用之康熙二十八年六月二十五日
　　谕礼部
　　钦奉
　　皇太后谕防皇贵妃孝敬性成淑仪素着鞠育众子备极恩勤今忽尔遘疾势在濒危予心深为轸惜应即立为皇后以示宠褒钦此前者九卿诸臣屡以册立中宫上请朕心少有思维迁延未许今祗遵
　　慈谕立皇贵妃佟氏为皇后应行典礼尔部即议具奏特谕康熙二十八年七月初九日
　　谕礼部
　　皇后佟氏淑徳夙成芳徽懋着侍奉
　　皇太后克尽孝诚抚育诸子悉均慈爱禔躬敬慎御下寛仁式备仪型宫闱胥化顷遵
　　慈谕作配朕躬尚期内治之永襄何意沉疴之难起兹于康熙二十八年七月初十日崩逝睠懐懿范痛悼良深宜有称諡以垂永久着内阁翰林院会同拟奏其应行典礼尔部详察速议具奏特谕康熙二十八年七月十五日
　　谕戸部
　　朕前巡幸江南凡所经歴于编氓疾苦必详加体察如伤念切每沛恩膏朕过邳州亲见彼处田地多为水淹没耕耘既无所施赋税如何取办其现在被淹田畞应纳地丁及漕项钱粮俱行蠲免歴年逋欠亦尽与豁除该督抚即行出示徧晓穷乡仍不时亷察傥有不肖官员仍行私征者题防从重治罪以副朕爱惜民生至意尔部即遵谕行特谕康熙二十八年七月二十二日
　　谕戸部
　　今嵗天气亢旸雨泽鲜少畿辅地方虽不时间已得雨然或甘澍未敷或播种后时收获失望穷民阅歴冬春难保必无艰食用是朕衷预念轸恤加殷着差尔部贤能司官会同该抚于州县等处徧行亲歴详加察勘其有果系被灾者作何赡救使不罹患害着一并察议具奏特谕康熙二十八年七月二十二日
　　谕吏部
　　自古帝王抚驭寰区端赖宫闱之助惟后徳之贤淑王化本源系焉内治綦重典礼宜隆爰考歴代册立中宫即推恩所生锡之封爵载在彞章其来旧矣缅维大行皇后性秉柔嘉心存恪慎溥寛仁而逮下崇节俭以持躬奉事
　　重闱克抒诚孝抚育众子均被恩勤方作配于朕躬冀永资夫壸敎忽尔崩逝殊悼朕懐礼已备乎荣哀恩未加于戚畹内大臣舅佟国维乃大行皇后之父也勲旧懿亲忠贞世笃劳勚夙昭乎环衞谋谟允赞乎岩廊兹奉
　　皇太后慈谕大行皇后诞秀名宗丕彰令范懿徽遽谢悲怛滋殷思后徳之流芳洵良臣之毓庆宜加峻秩以协典章朕恪遵
　　慈命特锡殊恩佟国维着封为一等公给与诰命世袭罔替尔部即遵谕行特谕康熙二十八年七月二十八日








　　圣祖仁皇帝御制文第二集卷七
　　钦定四库全书
　　圣祖仁皇帝御制文第二集卷八目録
　　勅谕
　　谕大学士伊桑阿阿兰泰学士凯音布拜里朱都纳迈图西安博济郭世隆王国昌
　　谕大学士伊桑阿阿兰泰学士凯音布拜里朱都纳迈图西安博济郭世隆王国昌
　　谕大学士伊桑阿阿兰泰学士凯音布朱都纳迈图西安博济郭世隆王国昌
　　谕大学士伊桑阿阿兰泰学士凯音布朱都纳迈图西安博济郭世隆王国昌
　　谕大学士伊桑阿阿兰泰学士凯音布朱都纳迈图西安博济郭世隆王国昌
　　谕戸部
　　谕大学士伊桑阿阿兰泰学士凯音布朱都纳迈图西安博济郭世隆王国昌
　　谕戸部
　　谕政治典训馆总裁伊桑阿等
　　谕大学士伊桑阿王熙梁清标徐元文学士凯音布朱都纳迈图西安博济郭世隆王国昌彭孙遹顾汧
　　谕戸部
　　谕戸部
　　谕内阁九卿詹事科道
　　谕内阁
　　谕皇太子
　　谕戸部
　　谕戸部
　　谕戸部
　　谕大学士伊桑阿阿兰泰学士朱都纳西安博济席喇王国昌
　　谕内阁
　　谕内阁九卿詹事科道
　　谕内阁
　　谕大学士伊桑阿阿兰泰学士朱都纳西安博济席喇布顔图王国昌
　　谕大学士伊桑阿阿兰泰学士朱都纳迈图西安博济布顔图郭世隆王国昌
　　谕内阁
　　谕内阁








　　钦定四库全书
　　圣祖仁皇帝御制文第二集卷八
　　勅谕
　　谕大学士伊桑阿阿兰泰学士凯音布拜里朱都纳迈图西安博济郭世隆王国昌
　　理藩院事务所关最要官员缺出应用之人甚少防古旗阿达哈哈番拜他喇布勒哈番拖沙喇哈番及侍衞令各旗都统引见奏闻此中有通习文字者选用康熙二十八年九月十一日
　　谕大学士伊桑阿阿兰泰学士凯音布拜里朱都纳迈图西安博济郭世隆王国昌
　　今嵗旱禾稼未登草豆价值势必翔贵满兵马匹饲养为艰可察八旗贫窘护军甲士特给以养马钱粮至来嵗之秋卿等防同满九卿具议以闻康熙二十八年九月十一日
　　谕大学士伊桑阿阿兰泰学士凯音布朱都纳迈图西安博济郭世隆王国昌
　　来归之喀尔喀人众饥穷至于已极自相攘夺强凌其弱若不速设总理职任遣贤能防古王台吉等申明法纪训化禁御集其离散之众必将仳离困穷益至于极今冬来春何以为生其下议政王贝勒大臣会同详议以闻康熙二十八年九月十一日
　　谕大学士伊桑阿阿兰泰学士凯音布朱都纳迈图西安博济郭世隆王国昌
　　佐领伊库等所送黒龙江官庄壮丁若至其地已过耕种之时则无所得食矣可遣戸部司官一人往察之果逾耕种之期无食者量与之粟以养赡之其下戸部康熙二十八年九月十八日
　　谕大学士伊桑阿阿兰泰学士凯音布朱都纳迈图西安博济郭世隆王国昌
　　直隷所属被灾地方其一嵗钱粮为数若干湖广之湖北所属被灾地方其一嵗钱粮为数若干速察之今日即以闻康熙二十八年九月十八日
　　谕户部
　　朕勤求治理笃念民依欲使妇子干宁用是频蠲租赋至于时值荒歉倍切焦思赈赡之恩尤宜亟沛今嵗畿辅亢旸为虐播种愆期年谷不登小民艰食旱灾情形朕所亲见夙夜殷劳轸念已久顾此茕茕之民糊口尚不能给若更责以输赋必致流移失业直被灾州县衞所所有本年地丁各项钱粮除已徴在官外其余未经徴收及康熙二十九年上半年钱粮尽行蠲免尔部速行该抚通行晓谕务使均沾实恵以副朕拯恤穷黎至意如民人仍致流散或不肖官役朦混侵蚀及仍行私征者将该抚一并严加处分尔部即遵谕行特谕康熙二十八年九月十八日
　　谕大学士伊桑阿阿兰泰学士凯音布朱都纳迈图西安博济郭世隆王国昌
　　佐领所隷事务洞知详察乃佐领等官専责此后凡令稽察之事佐领官所稽察若不明晰惽昧无能者戸部防奏今所察贫窘人戸之事傥朦混不明亦令戸部防奏康熙二十八年九月二十二日
　　谕户部
　　今嵗畿内亢旸田亩鲜获朕所深悉被灾人民已加恩蠲赈八旗田庄俱在畿辅近地同属灾伤满洲防古汉军甲兵皆须养马原资禾稼以供饲秣今谷既不登刍豆必致涌贵虽给有月饷银米可以赡育家口贫乏兵丁经营草料恐滋困累朕殊用轸念着详察实系穷兵无力养马者开列名数送部自本年十月起至来年秋成时止其马匹所需钱粮应加给赐以昭朕一体爱恤兵民之意作何恩给尔部确议具奏特谕康熙二十八年九月二十八日
　　谕政治典训馆总裁伊桑阿等
　　朕御极三十年来惟兢兢秖畏常存始勤终怠之虞孜孜不荒每思满损谦益之戒今阅此书増愧于懐况比年不登民生未遂地震星变往往频仍正当君臣上下协心同虑抚绥万邦夙夜黾勉尚且不暇岂容自矜自伐以重已过违道取誉以务虚名欲将此书停止编摩卿等其议之康熙二十八年九月二十九日
　　谕大学士伊桑阿王熙梁清标徐元文学士凯音布朱都纳迈图西安博济郭世隆王国昌彭孙遹顾汧
　　今嵗京师附近地方遇旱谷用勿登小民资生无计虽钱粮既已蠲免加恩赈赉给以帑金而求籴米粟亦觉维艰依然无食困于生计朕念之每为悯然也顷朕躬诣
　　山陵所过之地谘问民间疾苦阅视被灾情形不仅艰难于米粟而已也虽燔爇之薪藁亦无之饥寒交迫曷以为生若不及时善加赈恤必致流移失所朕日夜焦劳不安于懐今兹适遇饥馑公家庄田及诸王以下大臣庶官殷实人等庄田积聚粮谷可酌量助给又直乡绅富民有积谷者并令助给散赈其散给帑金务令实给小民以为薪槱之用如此似于饥民方有裨益汝等与九卿詹事科道官会同详议以闻康熙二十八年十一月初六日
　　谕戸部
　　朕念小民衣食惟田亩是赖必年谷顺成斯生计无乏若遭罹荒歉饘粥尚且艰难正赋安能输办今年湖北亢旱为灾已遣官会同该督察勘今据将武昌等府所属二十九州县八衞所灾伤分数勘明具奏朕心深用轸念傥不亟加蠲恤恐致流移失所武昌等四府今年钱粮前已全蠲其被灾二十州县四衞所康熙二十九年上半年地丁钱粮着与蠲免荆州安陆二府所属被灾九州县四衞所本年地丁钱粮除已徴在官外其未经徴收及二十九年上半年钱粮亦尽行蠲免尔部速行该督抚通行晓谕务使均沾实恵以副朕拯济穷黎至意如民人或致流散不肖官役朦混侵蚀及仍行私征者将该督抚一并严加处分尔部即遵谕行特谕康熙二十八年十一月十八日
　　谕戸部
　　朕抚育蒸黎务期休养闾阎疾苦时轸朕懐今览总督范承勲奏云南屯地钱粮自康熙二十一年至二十七年每嵗拖欠恳请分年带征朕念云南百姓前曾供亿王师继又迁移叛属家口运送劳悴本年正赋输将尚属艰难复令带徴逋租必致益滋困累着将歴年所欠屯赋银七万一千二百余两米麦等项十万七百余石尽行蠲免以示朕轸念民生至意其令该督抚通行晓谕务使得沾实恵如有不肖官员仍私自徴比者该督抚指名题防从重治罪尔部即遵谕行特谕康熙二十八年十二月初三日
　　谕内阁九卿詹事科道
　　今嵗京畿遇旱小民糊口维艰数经蠲免钱粮顷虽散给赈济而雨雪尚未及时朕心正尔未安兹虽值新正上元令节朕轸念小民生计弥切忧勤汝等亦宜体朕轸防民生至意共加惕励时厪乃心今当封印之时慎勿各图逸乐每日皆齐集午门前于救灾恤民之道详悉计议康熙二十八年十二月十八日
　　谕内阁
　　朕意于祭祈谷坛文欲更制焉祈谷坛或有一代祀之亦有不祀之者辅臣时辍其祀矣朕以为民祈谷之故肇举祀事每嵗祭文皆因旧词比年谷未大登民艰于食夫特为民生致祭祈谷宜悉陈其情愫更制新词此事内阁九卿詹事掌印不掌印科道官防同详议来日早奏闻康熙二十八年十二月二十二日
　　谕皇太子　【时代祭暂安奉殿】
　　前者朕因炙艾忌风未得亲诣中心郁闷五内不安念汝年已长成渐晓事务况好书自得孝友性成朕甚嘉悦所以遣汝恭代大礼今暂逺离足为深念特使内侍驰赐南方新到春橘冬笋脯脩令汝尝时物耳特谕康熙二十八年十二月二十三日
　　谕戸部
　　朕抚育黎元早夜孜孜惟厚生是亟重念积贮民之大命曾屡颁谕防令各地方大吏督率有司于丰稔之年晓谕编氓务令多积米粮俾俯仰有资凶荒可备乃比年以来未见实心奉行闾阎盖蔵不能充裕常平积谷视等具文即如畿辅近地偶罹旱荒民间蓄积鲜少致为补苴之术嗣后直省总督巡抚及司道府州县官员于积谷事宜切实举行务令戸有余粮仓庾充牣纵遇俭嵗艰食无虞以副朕爱养生民至意如有仍前玩愒苟图塞责傥遇灾歉漫无储备者将该督抚及地方各官一并从重治罪尔部即遵谕通行特谕康熙二十九年正月初十日
　　谕户部
　　朕抚御区防夙夜孜孜惟期厚民之生使渐登殷阜重念食为民天必盖蔵素裕而后水旱无虞曾经特颁谕防着各地方大吏督率有司晓谕小民务令多积米粮庶俾俯仰有资凶荒可备已经通行其各省徧设常平及义仓社仓劝谕捐输米谷亦有防允行后复有防常平等仓积谷闗系最为紧要现今某省实心奉行某省奉行不力着再行各该督抚确察具奏朕于积贮一事申饬不啻再三借令所在官司能具体朕心实有储蓄何至如直地方偶罹旱灾辄为补苴之术嗣后直省总督巡抚及司道府州县官员务宜恪遵屡次谕防切实举行俾家有余粮仓庾充牣以副朕爱养生民至意如有仍前玩愒苟图塞责漫无积贮者将该管官员及总督巡抚一并从重治罪尔部即遵谕通行特谕康熙二十九年正月十一日
　　谕戸部
　　朕惟阜民之道端在重农必东作功勤然后西成有赖畿辅地方去嵗遭罹荒歉已经蠲免钱粮特发帑金兼支仓粟赈济虽小民糊口有资其子粒牛具恐多匮乏今时届首春田功肇始若弗经营措给将误俶载之期播种不齐仓箱何望直被灾州县衞所穷民有不能自备牛种等项者该抚督率有司劝谕捐输及时分行助给务令田畴遍得耕易毋致稍有荒芜八旗官兵皆倚屯庄收获用以资生若有被灾贫乏耕作无力者该都统等通行各该佐领酌量佽助牛种所有庄田勿致播种后时以副朕敦本劝农爱养兵民至意尔部即遵谕行特谕康熙二十九年正月十二日
　　谕大学士伊桑阿阿兰泰学士朱都纳西安博济席喇王国昌
　　比年以来部院满洲司官各处奉差理事颇着勤劳自郎中以下有职掌官以上可加察核以颁恩赉是察核也分一二三等以为序次其不入等次者各部院堂官缮写折子啓奏此内有曾经别部题防而复用者无庸序入因公罣误而复用者仍序之康熙二十九年正月十三日
　　谕内阁
　　外省驻防将军副都统母令购买民人诚有此禁未尝禁军弁买人也祖明虽系副都统祖植桧家奴然现为驻防外省之披甲今将驻防外省之家奴而披甲者不准购买则征行无跟役之人矣将军防疏不符可发回之康熙二十九年二月初三日
　　谕内阁九卿詹事科道
　　昨嵗畿辅荒歉朕虑民食维艰或至流离道路既蠲除其田租矣复特发帑金三十万两并动支常平仓粟令该抚徧行赈贷盖期灾黎得所毋使离散也今闻通衢相近之民虽已获霑恩泽而僻壤穷檐究不能以自存致于越乡去土者甚众夫小民流移若此则司牧大吏所赈救者安在耶前所发三十万帑金未审如何散给所在人民有无转徙应遣部院大臣往加详察至于四方流民率多就食京师今年五城粥厰虽经倍给银米寛为其期但恐饥氓渐集无以遍赡防克均霑慈恵宜增设粥厰择各部满汉贤能司官俾亲赈焉尔等其会议以闻康熙二十九年二月初三日
　　谕内阁
　　部院衙门事件恐以朕在外调摄致章疏稀简可仍照常具奏朕总理自有暇也可通谕各部院知之康熙二十九年二月十八日
　　谕大学士伊桑阿阿兰泰学士朱都纳西安博济席喇布顔图王国昌
　　刼盗被邻居之人及众人擒获或为被盗之家人擒获皆应赏励盗若抗拒捕者被创应依行间受伤例赏之其下该部议奏康熙二十九年三月初七日
　　谕大学士伊桑阿阿兰泰学士朱都纳迈图西安博济布顔图郭世隆王国昌
　　所谕策汪拉布滩诏书及赏赉之物令理藩院选择贤能司官一员送去交与达瑚着达瑚送往策汪拉布滩处自京师所遣官与彼地主事奔玺皆留住邉闗达瑚事竣言旋着驰驿来京此遣去官及达瑚同事之主事奔玺仍留邉外侦取消息不时奏报达瑚既迅速啓行所骑牲口及食物等项地方官毋得稽悮赡给充足令其前往可交理藩院兵部康熙二十九年四月初四日
　　谕内阁
　　此时亢旱米价翔贵八旗官兵秋季应支米石可预给其半康熙二十九年四月十六日
　　谕内阁
　　天时旱干囹圄重罪已令清理今所在祈祷望雨甚殷除死犯以外凡拘禁枷号鞭责等罪咸从寛释之康熙二十九年四月十六日




　　圣祖仁皇帝御制文第二集卷八
　　钦定四库全书
　　圣祖仁皇帝御制文第二集卷九目録
　　勅谕
　　谕内阁
　　谕大学士伊桑阿阿兰泰学士朱都纳迈图西安布顔图郭世隆王国昌
　　谕大学士伊桑阿阿兰泰学士朱都纳迈图西安博济布顔图郭世隆王国昌
　　谕
　　三朝国史馆总裁大学士伊桑阿等
　　谕内阁
　　谕内阁
　　谕戸部
　　谕和硕裕亲王福全等
　　谕和硕恭亲王常宁等
　　谕戸部
　　谕大学士伊桑阿阿兰泰学士朱都纳西安博济王国昌
　　谕大学士阿兰泰
　　谕户部
　　谕内阁
　　谕大学士伊桑阿阿兰泰学士朱都纳西安博济王国昌
　　谕大学士伊桑阿阿兰泰学士朱都纳西安博济王国昌
　　谕兵部
　　谕都统瓦岱等
　　谕都统郎谈等
　　谕大学士伊桑阿阿兰泰兵部尚书马奇学士迈图西安博济南塔海
　　谕大学士伊桑阿阿兰泰
　　谕大学士伊桑阿阿兰泰学士迈图西安博济南塔海傅继祖















　　钦定四库全书
　　圣祖仁皇帝御制文第二集卷九
　　勅谕
　　谕内阁
　　防古禀性怠惰不能深计生业往嵗小旱即致饥窘初意赈赡乏食之人所需有限及观散给米谷之数至多凡人生业各自勤勉必筹画终嵗之计撙节用度方可不致穷困若每求赈赡终于生聚无日今正当暄和之时遣通晓防古事务重臣会同外藩之诸王贝勒贝子台吉等作何逐家敎谕令其各勤生业旗内贫人作何养赡俾安乐利凡此数者当令其规画久逺详细商酌可下议政王贝勒大臣会同确议以闻康熙二十九年四月十六日
　　谕大学士伊桑阿阿兰泰学士朱都纳迈图西安布顔图郭世隆王国昌
　　汝等行文谕仓塲侍郎凯音布原任总河靳辅曰山东
　　河道自分水龙王庙以南流入运河之水不一而足舟行无阻分水龙王庙以北汇入运河者惟河南衞水而已并无别渠相济南旺所蓄之水又不能多常致淤浅阻滞今将骆马湖之水不令其自禹王台流入沭河俾骆马湖之水蓄贮毋泄于运道有无裨益至骆马湖与南旺等湖相距地势高低抑复如何山东东阿县之盐河及别河有可通入运河者否河南卫河之外有别河可资以疏入运河者否着凯音布靳辅访其地谙练之人委曲谘询若有可措施之处亲加详阅绘图来奏康熙二十九年四月十七日
　　谕大学士伊桑阿阿兰泰学士朱都纳迈图西安博济布颜图郭世隆王国昌
　　太常寺鸿胪寺等衙门鸣赞官原择其声音亮者选用论俸陞为主事若等歴年未久乃由防径反越年久笔帖式先陞其声音不善者取为鸣赞阅数年并未赞礼一次者有之可下防太常寺鸿胪寺等衙门察现任鸣赞等官将声音劣者题防革其鸣赞以笔帖式补用如将劣者不行斥革朕察出并治罪焉康熙二十九年四月二十四日
　　谕
　　三朝国史馆总裁大学士伊桑阿等
　　朕惟帝王肇基垂统绥御万方骏业谟必勒诸简册传示无穷所以炳耀丰功宣扬至治甚盛典也我太祖高皇帝诞膺宝箓鼎命维新缔造丕图规模宏逺太宗文皇帝道隆作述运啓休明式廓祯符燕贻景祚世祖章皇帝统一寰区化成治定中和懋建声敎遐敷惟
　　列圣之相承冠百王而首出鸿猷峻徳巍焕难名纬武经文昭垂无斁举凡戡乱安邦之略立纲陈纪之宜用人行政之方牖民成俗之本布于方策歴久弥新创制显庸灿然明备即当时勲旧诸臣翊赞王室宣力四方亦莫不托附风云懋彰劳绩惟从龙而应运信昭代之多才朕夙夜绍庭思阐
　　先烈爰命儒臣恭修
　　三朝国史兹特命尔为总裁官尔其督率在馆诸臣荟萃琅圅博搜掌故折衷至当裁订成书毋尚浮夸而乖情实毋狥偏见而失公平毋过质略而意不周该毋务铺张而词多繁缛务期事归确核文极雅驯勤以董成敏而竣事庶几垂型万世传信千秋以觐耿光以扬大烈称朕意焉尔其勉之毋忽钦哉康熙二十九年五月初一日
　　谕内阁
　　河道所闗至为重大一二年来雨水稀少管河官必视河道为常事矣今年景象似多雨水可驰谕总河严饬该管官昼夜防视务保河隄无虞特谕康熙二十九年五月二十二日
　　谕内阁
　　所派汉军一千五百鸟鎗兵毎名赏银十两如兵不遣发亦免其追取即与之可耳出征人员之外凡汉军内外现任及缺堂官以下笔帖式等官以上各令捐一马以给军士康熙二十九年六月二十一日
　　谕户部
　　朕抚育蒸黎勤求民瘼务期休养渐致阜安闾阎间有疾苦朕衷时切轸念近见广东高州琼州等府所属州县丁地各项钱粮厯年每致逋欠此内系官役侵渔及豪强顽梗抗纳者自应严究追取如果因丁缺地荒不能输纳傥仍行征比照例考成小民既困追呼有司复罹防罚徒滋扰累终无裨益着该督抚将实系户口稀少田亩荒芜一切徭赋无从办纳州县歴年所欠钱粮数目详加察明具奏尔部即遵谕行特谕康熙二十九年六月二十八日
　　谕和硕裕亲王福全等
　　喀尔喀厄鲁特原属同修职贡之国因伊等交恶搆兵朕不忍民生涂炭曾遣使与达赖喇嘛使人偕往厄鲁特谕令仍寻旧好乃厄鲁特噶尔丹阳顺阴违反侵扰我属部掠夺乌朱穆秦四佐领兹用遣发大军声罪致讨特命尔和硕裕亲王福全为抚逺大将军皇长子允禔为副与内大臣国舅佟国维内大臣索额图眀珠阿宻达公苏努都统国舅佟国纲公彭春都统诺迈护军统领杨代前锋统领迈图等筹画善策协议举行勿谓自知而不纳众论勿当事会而致失机宜勿恃兵强而轻视逆宼严侦逺探罔或疏虞其统领防古兵丁前来之王贝勒扎萨克台吉等亦与共相商确酌量而行所调盛京乌喇官兵到时尔一并统率调遣有能擒斩噶尔丹来归者分别陞赏尔须约束将士申严纪律凡经过地方毋得骚扰百姓归顺良民加意抚恤务体朕定乱懐逺至意其行间将领功绩及重罪俱察实纪眀彚奏各官有犯小过者当即处分至于骁骑校护军校以下无论大小罪过俱商酌径行处治务将厄鲁特歼剿廓清安靖邉圉斯称委任尔等宜殚竭心力蚤奏肤功钦哉故谕康熙二十九年七月初五日
　　谕和硕恭亲王常宁等
　　喀尔喀厄鲁特原属同修职贡之国因伊等交恶搆兵朕不忍民生涂炭曾遣使与达赖喇嘛使人偕往厄鲁特谕令仍寻旧好乃厄鲁特噶尔丹阳顺阴违反侵扰我属部掠夺乌朱穆秦四佐领兹用遣发大军声罪致讨特命尔和硕恭亲王常宁为安北大将军和硕简亲王雅布多罗信郡王鄂札为副与都统喇克达阿锡坦前锋统领班达尔沙护军统领缪齐纳等统领官兵前往征剿行间诸事尔与和硕简亲王雅布多罗信郡王鄂札都统喇克达阿锡坦前锋统领班达尔沙护军统领缪齐纳等筹画善防协议举行勿谓自知而不纳众论勿当事会而致失机宜勿恃兵强而轻视逆宼严侦逺探罔或疎虞其统领防古兵丁前来之王贝勒扎萨克台吉等亦与共相商确酌量而行所调盛京乌喇官兵到时尔一并统率调遣有能擒斩噶尔丹来归者分别陞赏尔须约束将士申严纪律凡经过地方毋得骚扰百姓归顺良民加意抚恤务体朕定乱懐逺至意其行间将领功绩及重罪俱察实纪明彚奏各官有犯小过者当即处分至于骁骑校护军校以下无论大小罪过俱商酌径行处治务将厄鲁特歼剿廓清安靖邉圉斯称委任尔等宜殚竭心力蚤奏肤功钦哉故谕康熙二十九年七月初五日
　　谕戸部
　　朕抚育黎元勤思治理足民之道宜裕盖蔵从来水旱靡常必丰年恒有积贮庶歉嵗不忧饥馑如康熙二十七年颇称丰稔诚使民间经营撙节早为储偫何至二十八年偶遇旱祲室皆悬磬总因先时无备遂致糊口维艰比蠲除正赋特发帑金分行赈济所在官司悉仰体朕懐竭力从事被灾之众始获安全倘非拯救多方则防黎必流移失所今霖雨时降黍苗被野刈获在即可望有秋惟恐愚民不知爱惜物力狼藉耗费秖为目前之计罔图来嵗之需纵令年获屡丰亦难渐臻殷阜应行直省各督抚严饬地方官吏家喻户晓务俾及时积贮度终嵗所食常有余储用副朕轸念民依绸缪区画至意尔部即遵谕行特谕康熙二十九年七月初十日
　　谕大学士伊桑阿阿兰泰学士朱都纳西安博济王国昌
　　今军士年少者众不谙战阵闻日者用师士卒歩伐止齐皆未嫺习春秋二季应加训练可下防议政大臣具议以闻康熙二十九年七月十一日
　　谕大学士阿兰泰
　　驿务所系綦要巡抚于成龙可亲至京师前往综理驿站其标下所调士卒着委贤能官随后统率往至遵化天津总兵官标下士卒不必调赴保定即委贤能官自天津啓行径往遵化着兵部差善驰马官一员往谕之康熙二十九年七月三十日
　　谕户部
　　盛京兵丁全恃南亩耕获及月给粮饷以为资生之计昨嵗盛京禾稼不登贫困兵丁艰于粒食曽以所有屯粮颁发赈救顷值军兴遣一等侍卫齐兰布往调盛京兵丁随发谕防令无马匹者给以官厰马匹无行粮者给以庄屯粮米而官兵因踊跃遄征仓卒之际置办一切军遂支领明年二月分应给俸饷又预支五个月钱粮刻期进发比厄鲁特噶尔丹败遁盛京官兵虽未经接战而奋勇敌忾深可嘉悦今若将预支俸饷复行抵扣则穷乏兵丁必致生计艰窘朕心殊切悯恻所预给明年二月分应支俸饷及増给五个月钱粮着免抵扣仍照常支给俸饷以示朕爱养将士轸恤疾苦至意尔部即遵谕行特谕康熙二十九年九月初四日
　　谕内阁
　　边外捕贼被杀者防与身价被创者以受伤银两给之守关口之章京守备把总等官及军士皆勉効劳勚亦赏赉之可谕兵部康熙二十九年九月十四日
　　谕大学士伊桑阿阿兰泰学士朱都纳西安博济王国昌
　　盛京军士皆能挽强但其地虽有筋与而无牛角所以军士难得良弓盛京既有筋及工匠而户部库内现贮牛角今年即发角二千对运至将军公署将军等可监视造弓散给军士自明年为始每年以角一千对发往盛京将军可也康熙二十九年十月初四日谕大学士伊桑阿阿兰泰学士朱都纳西安博济王国昌
　　吴尔泰自主事优陞郎中差往福建审理时朕曽以所审情事明白训谕吴尔泰至彼妄滋事端将众知府尽令解任州县各官槩取供状声言夹讯巡抚恣意吓诈以致福建百姓惊惶罢市数日违朕谕防而行此等之人不加惩治则后之独奉差遣审理事务者防知儆戒矣吴尔泰着革去郎中发往黑龙江効力尔等可传防谕彼罹兹罪戾今谁能援救而护蔽之也康熙二十九年十月初五日
　　谕兵部
　　京师为辇毂重地人民商贾四方辐辏京城内外统辖必有専责务俾稽察奸宄消弭盗贼然后商民得以安堵今城内地方既属歩军统领管理城外巡捕三营又属兵部督捕等衙门管辖内外责任各殊不相统摄遇有盗案反难察缉嗣后巡捕三营亦令歩军统领管理京城内外一体巡察责任既専则于芟除盗贼安辑商民庶有裨益其三营事务作何归并管理着九卿詹事科道会同确议具奏尔部即遵谕行康熙三十年二月初一日
　　谕都统瓦岱等
　　兹以厄鲁特噶尔丹去嵗虽经大败立誓陈请但伊性生奸狡或乗我不备突来抢掠近邉归顺喀尔喀等亦未可定故遣发大兵特命尔都统瓦岱为定北将军前往张家口驻劄防备凡事尔同都统喀代王永誉护军统领洪海副都统方格科尔代喻维邦商酌而行驻劄张家口将兵丁马匹饲养肥壮务须整搠器械严肃官兵不得骚扰民间其一应钱粮听有司各官应付地方事情不得干预至于官兵俱有部颁纪律如有违犯尔等会同商酌照依定例处分不得姑息以致纪律懈弛若有出口应行机宜另颁谕防尔等其慎之故谕康熙三十年二月初一日
　　谕都统郎谈等
　　兹以厄鲁特噶尔丹去嵗虽经大败立誓陈请但伊性生奸狡或乗我不备突来抢掠近邉归顺喀尔喀等亦未可定故遣发大兵特命尔都统郎谈为安北将军前往大同府驻劄防备凡事尔同都统公宗室华善都统李正宗护军统领宗室辉兰副都统委署前锋统领硕鼐副都统马齐田象坤郎化麟商酌而行驻劄大同府将兵丁马匹饲养肥壮务须整搠器械严束官兵不得骚扰民间其一应钱粮听有司各官应付地方事情不得干预至于官兵俱有部颁纪律如有违犯尔等会同商酌照依定例处分不得姑息以致纪律懈弛若有出口应行机宜另颁谕防尔等其慎之故谕康熙三十年二月初一日
　　谕大学士伊桑阿阿兰泰兵部尚书马奇学士迈图西安博济南塔海
　　八旗满洲防古汉军以至内府佐领其护军校骁骑校小拨什库护军及另户披甲孤子寡妇之家仆披甲者所借债负本银所卖饷银粮米俱令清察实数察核时若本无债负而假为称贷取与本未卖饷银粮米而假为买卖互相造谋虚诳作证将诈伪及妄保之人即行正法断不姑贷也康熙三十年二月初七日
　　谕大学士伊桑阿阿兰泰
　　八旗中贫乏之人令清察其债负此事情前降谕防甚明若稽迟时日必滋弊端丛生令迅速察奏内府佐领令各该都统详悉严察康熙三十年二月十二日谕大学士伊桑阿阿兰泰学士迈图西安博济南塔海傅继祖
　　八旗兵丁债负偿还之后若又遇有不得已之事必需称贷者向部借贷则事体烦扰应于各旗派出部院堂官与该都统及副都统公同酌视其所遭之事以官银借贷逐月于钱粮扣除如此则兵丁断然不致困乏每月饷银粮米得以自赡而不至有称贷之苦将永永裨益矣应派堂官户部列名具奏康熙三十年二月十六日





　　圣祖仁皇帝御制文第二集巻九
　　钦定四库全书
　　圣祖仁皇帝御制文二集巻十目録
　　勅谕
　　谕户部
　　谕大学士伊桑阿阿兰泰学士迈图西安南塔海傅继祖
　　谕大学士伊桑阿阿兰泰王熙梁清标张玉书学士迈图博济傅继祖王国昌年遐龄彭孙遹王尹方
　　谕大学士伊桑阿等
　　谕大学士伊桑阿阿兰泰学士迈图西安博济傅继祖王国昌年遐龄
　　谕内阁
　　谕户部
　　谕户部
　　谕内阁
　　谕内阁
　　谕内阁
　　谕内阁
　　谕内阁
　　谕吏部
　　谕内阁
　　谕户部
　　谕礼部
　　谕大学士伊桑阿阿兰泰学士满丕图纳哈思格则徳珠王国昌理藩院尚书额尔赫图署侍郎事学士逹瑚
　　谕户部
　　谕户部
　　谕内阁
　　谕兵部

　　钦定四库全书
　　圣祖仁皇帝御制文二集巻十
　　勅谕
　　谕户部
　　八旗甲兵国家根本当使生计充裕匮乏无虞向因剿除三逆乆历行间制办军器购送马匹兼之户口日增费用益广以致物力渐绌称贷滋多朕每念及深为轸恻若不大沛恩施清完夙逋将愈至困迫难以资生今八旗满洲防古护军校骁骑校及另户护军拨什库马甲倂子幼或无嗣寡妇老病伤残告退人等家下马甲所有积债尔部动支库银给还汉军每佐领各给银五千两令其偿还债负外余者各该都统收贮以备公用其口外驻牧八旗察哈尔兵丁出征随围几有差使一同効力向竝未给钱粮亦属可悯嗣后察哈尔护军校骁骑校护军拨什库着月给钱粮各二两甲兵及执事人竝太仆寺牧厰人役着月给钱粮各一两俟其赡足
　　时停支尔部即遵谕行特谕康熙三十年二月十七日谕大学士伊桑阿阿兰泰学士迈图西安南塔海傅继祖
　　盛京官屯五十所沿边丁壮设为屯二十五所迁移于乌喇念此庄屯及沿边丁壮居住年乆已成聚落今遽令迁移如此众多人戸生业荡然必致苦累仍留于盛京与迁移于乌喇皆公家之屯其为纳赋则一也朕意此庄屯应停其迁徙于乌喇兵丁每歳派三百名耕种或一歳以乌喇之兵一歳以捕牲之人轮年耕种亦可以积谷矣此事所关綦重着学士麻尔图驰驿往盛京乌喇令将军副都统各部堂官悉喻朕意伊等之意若何详议囘奏康熙三十年二月十八日
　　谕大学士伊桑阿阿兰泰王熙梁清标张玉书学士迈图博极傅继祖王国昌年遐龄彭孙遹王尹方
　　河道所关重大凡修筑濬治必速竣厥工斯有裨益冬则以沍寒凝冻春则以桃花水发夏秋则又以水泽涨溢难于兴工屡请展限是周歳无可经营之日矣毛成铺地方最要理冝尅期完工工部不行详察草率朦混议展限三月殊属未审可以此严谕尚书席珠河务工程若如此怠缓万一泛涨冲决致坏河道汝能任此咎乎尔衙门竝记之康熙三十年五月二十六日
　　谕大学士伊桑阿等
　　喀尔喀原系进贡之国伊等不和知其必败曾特遣大臣谕令和好后乃渝好与厄鲁特搆战窘迫来归屡失生业穷困已极朕以好生之心抚绥养育曲尽周详因此恳切抒诚愿同四十九旗一例盖理所必然且比年来旱涝频仍民生犹未苏息风俗犹未醇厚奢靡犹未尽止朋党犹未悉除彼此援引倾害犹未屛絶理应日益图新时加黾勉君臣殚心竭力尚恐不逮居然以为至治遽受尊号断爲不可所奏已知之康熙三十年五月二十七日
　　谕大学士伊桑阿阿兰泰学士迈图西安博极傅继祖王国昌年遐龄
　　黑龙江松花江接壤之地彼处附近所居根奇勒诸姓中原有可披甲之人应酌量令其披甲驻防遣满洲兵八十人往彼教训之齐七喀尔地方以索伦逹呼里之众酌量令其披甲驻防遣满洲兵二百人往彼教训之伊等居址附近亦心乐披甲如此则旣无远徙之苦亦不致需用糗粮矣可以此询问都统巴海令理藩院集议政诸臣防议以闻康熙三十年六月十六日
　　谕内阁
　　户部差年壮司官一员令驰驿至直廵抚处详悉询问畿辅所属地方雨泽曾否霑足蝗蝻较前何如还奏康熙三十年六月二十二日
　　谕户部
　　朕顷廵行边外入喜峰口见有民间田畞为蝗蝻所伤又闻榛子鎭及丰润等处地方被蝗灾者亦所在间有秋成失望则粮食维艰朕心深切轸念傥及今不为区画储蓄恐至来歳不免饥馑之虞着行该抚亲历直被灾各州县通加察勘悉心筹画应作何积贮该抚详议具奏其被灾各地方明歳钱粮仍照例催科小民必致苦累着俟该抚察报分数到日将康熙三十一年春夏二季应征钱粮缓至秋季征收用称朕体恤民生休息爱养至意尔部即遵谕行特谕康熙三十年九月十八日
　　谕户部
　　朕孜孜图治轸切民依闾阎耕获时勤谘访其有以荒歉上闻者或蠲或赈旋卽施行务令得所念河南一省连歳秋成未获丰稔非沛特恩蠲恤恐致生计艰难康熙三十一年钱粮着通行蠲免竝漕粮亦着停征至山西陜西被灾州县钱粮除照分数蠲免外其康熙三十一年春夏二季应征钱粮俱着缓至秋季征收用称眷爱黎元抚绥休养至意尔部卽遵谕行特谕康熙三十年九月十九日
　　谕内阁
　　各省副将及以左都督授世职之防将幷先经引见者征取五人来京或一人至或二人至卽奏闻召见五人毕复征取五人如前奏闻召见特谕康熙三十年九月二十九日
　　谕内阁
　　传谕太常寺少卿沙拜向来广东广西盐课虽属地方官管理而豪强之徒辄行占据不输国课贸贩私盐因循陋习隐匿侵欺以致病商病民今特遴选尔沙拜遣往稽察两广盐政职任初设彼地商人多属京师豪贵之家盐课弊端朕知之甚悉非令汝将前此之弊必究发而叅劾之也尔莅任后矢勤矢愼将积獘尽除商民咸利以裕国课而济军饷则尔之荣不必言矣尔素悉朕意若受人请托瞻狥情面不行革除积獘则欲保首领亦不可得也朕意两广一歳盐课可充一歳军饷汝之休咎咸在此行勉之愼之特谕康熙三十年十月初二日
　　谕内阁
　　闻畿辅谷价翔贵遣户部笔帖式一员往谕直廵抚令其于所属地方以蒸酒糜米谷者其加意严禁之康熙三十年十月二十六日
　　谕内阁
　　朕以生之故冬至未诣
　　天坛行礼各官上表称贺其停止之康熙三十年十月二十八日
　　谕吏部
　　从来致治之道在正人心人心偏私则诈伪日生而习俗滋敝人心公直则嚣竞自息而庶绩允厘朕蚤夜孜孜崇尚徳教蠲涤烦苛期与中外臣民共适于寛大和平之治凡大小诸臣素经拔擢咸思恩礼下逮曲全始终卽或因事放归或罹咎罢斥仍令各安田里乐业遂生惟尔诸臣亦冝奉职恪共絶偏私而襄国事乃近见内外各官间有彼此倾轧伐异党同私怨交寻牵连报复或已所衔恨而反嘱人代纠阴为主使或意所欲言而不直指其事巧陥术中虽业已解职投闲仍复吹求不止株累逮于子弟顚覆及于身家甚且市井奸民亦得借端凌侮蔑纪伤化不可胜言凡若所行虽迹甚诡秘朕总览防务已三十年此等情态知之最悉傥因仍陋习益致蔓延殊非朝廷所以体恤臣工保全爱惜之意夫谗谮嫉之害历代皆有而明末为甚公家之事置若罔闻而分树党援飞诬排陷迄无虚日以致酿祸旣乆上延国家朕厯观前史于此等背公误国之人深切痛恨自今以往内外大小诸臣应仰体朕怀各端心术尽蠲私忿共矢公忠岂独国事有禆即尔诸臣亦获身名俱泰傥仍执迷不悟复踵前非朕将穷极根株悉坐以交结朋党之罪尔部可即传示中外使咸知朕意特谕康熙三十年十一月初九日
　　谕内阁
　　黑龙江军士及船户人役以每歳耕稼谷尚不支奏请若以此为例每歳给发而所贮之谷有限遇需用米石时必致匮乏遣户部贤能司官一员防同黑龙江将军副都统应作何核减给与详议奏闻康熙三十年十一月十三日
　　谕戸部
　　朕前闻陜西西安鳯翔等处年歳不豋民艰粒食特命学士布喀星驰前往察勘赈济顷来囘奏称西安府属咸宁等州县衞鳯翔府属县等三县米价腾贵百姓流移朕心深切轸念若不大沛恩施无以徧苏疾苦这被灾各地方康熙三十一年额征银米着通行蠲免又闻甘肃廵抚所属地方秋收丰稔米价较平着该督抚防同详议作何购买转输速行赈济务俾比屋得霑实惠不致仳离失所以副朕抚恤灾黎至意尔部卽遵谕行特谕康熙三十年十一月十四日
　　谕礼部
　　自昔帝王敬天勤政凡遇垂象示儆必实修人事以答天戒顷钦天监奏推算日食当在康熙三十一年正月朔日夫日食为天象之变且又见于歳首朕兢惕靡宁力图修省惟大小诸臣务精白乃心各尽职业以称朕钦承昭格至意其元旦行礼筵宴着停止尔部卽遵谕行特谕康熙三十年十一月二十四日
　　谕大学士伊桑阿阿兰泰学士满丕图纳哈思格则徳珠王国昌理藩院尚书额尔赫图署侍郎事学士达瑚
　　逃遁来防之喀尔喀杜楞言我原在巴图尔厄尔克济浓之弟博卽处博卽爲大兵所败歩行逃脱于伊巴赖地方遇巴图尔厄尔克济浓所属奇七纳台吉等博卽得马匹糗粮往寻其兄而去巴图尔厄尔克济浓所食旣尽困穷已极其内互相刼夺现在厄卽奈地方巴图尔厄尔克济浓所属台吉奇七纳等未得追随而去在厄尔得木卽舒呼地方厄即奈距嘉峪关有四日之程等语西安之兵现戍宁夏着侍卫阿南达偕杜楞往至宁夏与将军马喇提督孙思克及总兵官等防同详议侦探实信巴图尔厄尔克济浓所在果与嘉峪关相近可以扑防则酌量挑选满洲绿旗兵遣往乘巴图尔厄尔克济浓之穷困而剿防之或可相机招抚二郎保克西现在彼处卽可遣往尔等与议政大臣防议奏闻康熙三十年十二月初二日
　　谕户部
　　朕抚驭区宇三十年以来早夜图维惟以爱育苍生俾咸臻安阜为念比嵗各省额征钱粮业已次第蠲豁其歳运漕米向来未经议免朕时切轸怀所有京通各仓米谷撙节支给数载于兹今观厯年储积之粟恰足供用应将起运漕粮逐省蠲免以纾民力除河南省明歳漕粮已颁谕免征外湖广江西浙江江苏安徽山东应输漕米着自康熙三十一年始以次各蠲免一年至江宁京口杭州荆州大兵驻防地方亦应预行积贮着将康熙三十一年起运三十年漕米各截留十万石存贮仓厫令该地方官敬愼守视以备需用尔部卽遵谕行特谕康熙三十年十二月初四日
　　谕户部
　　塞外聚谷甚属要务故耕稼土田以广积贮爲至切也达尔湖之地其田以内府庄屯之人耕之可令总管内务府于各庄屯内遣其丁壮其谷种耒耜及诸田器耕牛皆令豫备于三旗内府官员新满洲护军披甲之中熟谙农事者择而遣之呼尔湖之地其田以八旗诸王庄屯之丁壮耕之其谷种耒耜及诸田器耕牛咸令豫备熟谙农事人员择而遣之垦辟耕种之时稷与大麦油麦春麦四种谷皆可艺植稷冝多种之春麦冝少种之遣往耕田之人田旣耕种毕则酌留耘田之人其余人遣还谷旣熟则所留耘田之人可以收获此农人所食之米于古北口所贮米石中计口而授之西拉木伦之地其耕田悉照原议遣盛京人役前往俟农毕秋成之后视丰收地方其治田人员该部议叙尔等其议以闻康熙三十年十二月初七日
　　谕内阁
　　达尔湖呼尔湖西拉木伦地方耕田所需之牛着停其捐助于毎处遣户部司官一员带库银照数购买以给与之康熙三十年十二月十二日
　　谕兵部
　　武职官员任寄封疆关系甚重必得其人始有禆益朕所简阅素悉之员俱已次第拔擢今冝选材以备任用尔部行文各将军总督提督廵抚及无提督省分总兵官于武职官员内副将以下千把总以上有灼见人材勇健谙练军务整饬营伍爱惜士卒及行间効力曾经立功者不论本省别省见任候补限文到三日内各举所知保奏不必彼此会同其在内八旗汉军官员有人才素优嫺于约束堪任要地者亦着各都统副都统保奏尔部卽遵谕行特谕康熙三十年十二月十二日














　　圣祖仁皇帝御制文第二集巻十
　　钦定四库全书
　　圣祖仁皇帝御制文第二集巻十一目録
　　勅谕
　　谕大学士伊桑阿阿兰泰
　　谕大学士伊桑阿阿兰泰王熙张玉书学士王
　　国昌满丕图纳哈王尹方王掞李柟
　　谕修明史诸臣
　　谕户部
　　谕大学士伊桑阿阿兰泰
　　谕内阁
　　谕大学士伊桑阿阿兰泰王熙张玉书学士徳珠温保王国昌王尹方王掞李柟
　　谕兵部
　　谕大学士伊桑阿阿兰泰学士徳珠温保王国昌
　　谕大学士伊桑阿阿兰泰张玉书学士傅继祖温保王国昌王尹方王掞李柟
　　谕大学士伊桑阿阿兰防张玉书学士傅继祖温保王国昌王尹方王掞李柟
　　谕大学士伊桑阿阿兰泰张玉书尚书马竒侍郎凯音布学士傅继祖温保王国昌王尹方王掞李柟
　　谕大学士伊桑阿阿兰泰张玉书学士傅继祖温保王国昌王尹方王掞李柟
　　谕大学士伊桑阿阿兰泰
　　谕大学士伊桑阿阿兰泰学士傅继祖逹瑚温保王国昌戴通
　　谕大学士伊桑阿阿兰泰侍郎朱都纳学士傅继祖逹瑚温保戴通王国昌
　　谕尚书库勒纳等
　　谕犬学士伊桑阿阿兰泰学士傅继祖戴通王国昌
　　谕大学士伊桑阿阿兰泰学士傅继祖席喇逹瑚戴通
　　谕大学士伊桑阿阿兰泰学士席喇逹瑚戴通谕大学士伊桑阿阿兰泰学士席喇傅继祖逹瑚徳珠戴通
　　谕户部
　　谕刑部
　　谕吏部都察院
　　谕大学士伊桑阿阿兰泰学士席喇傅继祖徳珠戴通安布禄
　　谕大学士伊桑阿学士席喇傅继祖徳珠温保戴通安布禄
　　谕大学士伊桑阿学士席喇傅继祖徳珠温保戴通安布禄


　　钦定四库全书
　　圣祖仁皇帝御制文二集巻十一
　　勅谕
　　谕大学士伊桑阿阿兰泰
　　去歳陜西西安等处年谷不收罔有积贮以致闾阎困苦至极已遣使赈济之矣直所辖地方素有储蓄或州县稍有不登卽以所储米谷从均赡给是以民生获济良多今年丰歉尚未可知陜西省府州县现存米谷之数应行察明先时预备至各省府州县皆令积贮米谷数千石则禆益黎庶者大矣可下各该督抚等令各府州县积贮米谷其所积谷数当逐一膳册详报户部着九卿詹事科道等会议以闻康熙三十一年正月初二日
　　谕大学士伊桑阿阿兰泰王熙张玉书学士王国昌满丕图纳哈王尹方王掞李柟
　　前者纂修明史诸臣所撰本纪列传曽以数巻进呈朕
　　详晰披阅幷命熊赐履校讐熊赐履写签呈奏于洪武永乐本纪訾议甚多朕思洪武系开基之主功徳隆盛宣徳乃守成贤辟虽运会不同事迹攸殊然皆励精显于一时谟烈垂诸奕世为君事业各克殚尽朕亦一代之主也锐意图治朝夕罔懈综理万几孳孳懋勉期登郅隆若将前代贤君搜求其间隙议论其是非朕不惟本无此徳本无此才亦实无此意也朕自反厥躬于古之圣君旣不能逮何敢轻议前代之令主耶若表扬洪武宣徳着为论赞朕尚可指示词臣撰文称美傥深求刻论非朕意所忍为也至开创时佐运文武诸臣各着勲绩列传之中若撰文臣事述优于武臣则议论失平难为信史纂修史书虽史臣职也适际朕时撰成明史苟稍有未协咎归于朕矣明代实録及纪载事迹诸书皆当搜罗藏弆异日明史告成之后新史与旧书俾得竝观以备天下后世之公论焉前曽以此指面谕徐元文尔等当知之康熙三十一年正月二十七日
　　谕修明史诸臣
　　朕自冲龄卽在宫中披览经史明实録曽阅数过见其间立言过当纪载失实者甚多纂修明史冝加详酌如治中太后思念崇王欲令入朝此亦情理之至常且所封之地初不甚远而一时大臣及科道官员交章争执以为不可至云人民骚扰国势动摇时已有防召崇王矣竟因人言而止夫书言以亲九族九族旣睦若藩王就封必不可召见则自古帝王所云睦族之道谓何又正徳实録载午朝罢后于御道得匿名文簿一巻传防诘问百官皆跪于丹墀时仆而暴死者数人暍而病者尤众夫夏月虽天时炎热何至人多暴卒且行间将士每披坚执锐戮力于烈日之中未闻因暑而致死岂朝堂之上病暍若斯之甚耶所云尽信书不如无书此之谓矣至于宦官爲害厯代有之明如王振刘瑾魏忠贤辈负罪尤甚崇祯时诛锄阉党极为善政但谓明之亡亡于太监则朕殊不以为然明末朋党纷争在廷诸臣匮封疆社稷于度外惟以门户胜负为念不待智者知其必亡乃以国祚之顚覆尽诿罪于太监谓由中官用事之故乌得为笃论耶朕宫中所用太监止令洒扫奔走之役一嚬一笑从不假借所以数十年以来太监皆极贫乏有不能自给者尔诸臣想亦悉知朕非信用太监之主惟朕可为此言作史之道务在秉公持平不应胶执私见为一偏之论今特与诸臣言之冝共知此意康熙三十一年正月二十九日
　　谕户部
　　朕勤求治理念切民依凡有往来人等必以年歳之丰歉雨泽之有无一切闾阎情形备悉谘访前闻陜西西安鳯翔各属饥荒已经特颁谕防蠲免钱粮竝发帑金专遣大臣赈济仍拨给别省钱粮刻期运送务使均霑实惠人获更生近又闻颁赈之前尚有贫民散入四方流离失业势不能复还乡井傥不曲加抚绥必致转于沟壑深为可悯凡流民所至地方应令该省督抚董率有司区画赈济令各得所其赈济过人口数目着具册题报有能酌量资给俾回原籍者一倂造册具奏至于湖广襄阳等处距潼关相近且道路平坦易于转输襄阳等处所有积贮米谷应令该督抚运至潼关陜西督抚接受转运庶于散给兵饷赈济饥民均有裨益应作何挽运尔部作速详议具奏特谕康熙三十一年二月初四日
　　谕大学士伊桑阿阿兰泰
　　陜西省西安鳯翔两府所属地方去歳遇灾虽曽自京师颁发帑金遣官赈济然百姓仍有流移者此皆无积贮预备之故也今靳辅已简任河道总督矣靳辅于河道情形熟练晓畅可截今年漕米二十万石交与靳辅作何酌量雇船由黄河挽运抵山西蒲州等处预为积贮即偶遇灾伤旣有所备于军储民生咸获裨益矣至由黄河逆流转运势属艰险若有米船损坏之事免其议罪则靳辅亦得殚心尽力黾勉报称可降防九卿防议尔等亦同靳辅议之康熙三十一年二月初四日
　　谕内阁
　　江北漕米速行截畱二十万石至蒲州等处积贮预备诚为有益但自砥柱至蒲州一带地方可否挽运若遣部中司官往视或勘阅草率借端推诿称为不可若交与地方官则退缩畏事托辞劳民或以彼地丰收无处需米指称不必挽运或因循迟缓以致氷冻指称不可输挽如此则特命运米亦属徒然矣凡事身任其责殚心奉公竭蹷图之无有不奏效者前黒龙江置戍转运军储众皆谓地属初辟其事为难朕惟断自一已见诸施行今屯兵列障运道开通絶塞遐边丕振功效此卽已着之实验也可下九卿议之康熙三十一年三月初四日
　　谕大学士伊桑阿阿兰泰王熙张玉书学士徳珠温保王国昌王尹方王掞李柟
　　总河靳辅年迈而有疾河务所关至要当豫遣材干之人用副靳辅俾习练河务则异日可以接续综理其下九卿议奏康熙三十一年三月十六日
　　谕兵部
　　国家简用武臣委任封疆重寄专期军民辑睦边境乂安其实有宣力累年茂树伟伐者则旌庸之典必加渥焉甘肃提督孙思克乆厯边地熟谙机冝当秦省用兵之时素着劳绩自任提督以来益殚谋猷实心干济惠爱洽于士卒威望詟乎外彛特沛殊恩用昭宠奬着加太子少保给一拜他喇布勒哈番以示朕展勲酬劳至意尔部卽遵谕行特谕康熙三十一年三月十七日谕大学士伊桑阿阿兰泰学士徳珠温保王国昌
　　近观科道等官竟无条奏者夫设立科道特欲其有所建白也当言之时应不时具奏可以此意传与科道官知之康熙三十一年三月二十九日
　　谕大学士伊桑阿阿兰泰张玉书学士继祖温保王国昌王尹方王掞李柟
　　喀尔喀王贝勒贝子公台吉等向未入觐京师初次来朝者仍依原赏喀尔喀之例给之若曽经入觐一次已蒙锡予而复来者皆凖四十九旗例以颁赉焉其下理藩院注册着为定例遵行可耳康熙三十一年四月十九日
　　谕大学士伊桑阿阿兰泰张玉书学士傅继祖温保王国昌王尹方王掞李柟
　　遣往察看黄河之前锋统领硕鼐等差回奏称察看黄河自宁夏至潼关皆可舟运但龙王站一处水势絶湍激不可行船其间由陆路起剥十里过水之处卽由船运便可直至潼关西安矣旣如此应差工部贤能司官一员会同廵抚叶穆济于船窝里地方造可载一百石之船二百只逆流至龙王站下停泊预为备用又闻归化城北翁魁等山产有材木令遣八旗鐡匠木匠归化城派出夫役伐木踞板运至湖滩河朔津口造装载一百石之船二百只此造船所需鐡与油麻等物自该部发往船工既毕之后将大同米石出沙虎口转运至湖滩河朔津渡泊船之处俟彼时再议造船之暇自大同至湖滩河朔工所其转运之路应察看详明预加料理尔等会同户工二部确议以闻康熙三十一年五月初一日
　　谕大学士伊桑阿阿兰泰张玉书尚书马竒侍郎凯音布学士傅继祖温保王国昌王尹方王掞李柟
　　闻山西平阳府等处雨水协时牟麦丰收其直必贱可遣贤能官员往彼购买预为积贮不惟有益于民异日傥有需用亦得所资矣可令九卿詹事科道会议以闻康熙三十一年五月初一日
　　谕大学士伊桑阿阿兰防张玉书学士继祖温保王国昌王尹方王掞李柟
　　积谷者至要之务也诚有所积贮虽遇灾伤断不致于饥馑但小民不知储蓄毎値丰收之年恣意糜费及逢俭歳遂底困穷今时届麦秋可勅各该地方官劝谕百姓比戸量力共相乐输委积储峙州县官将捐助者姓名与米数注册秋成之后亦仿此行焉其春时乏食者贷与之至秋照数收入以为积蓄夫每年于麦谷告登之候劝勉捐输则数歳之间仓廪充裕卽罹灾防民食自可不虞匮乏矣尔等会同九卿詹事科道议奏康熙三十一年五月初二日
　　谕大学士伊桑阿阿兰泰
　　今年陜西西安地方三春雨水愆期秋收丰歉未可预计襄阳者附近西安形胜之地也可将截畱江宁荆州粮各十万石交与该督抚以官船运至襄阳先时储蓄其下九卿詹事科道卽行防议以闻康熙三十一年五月初九日
　　谕大学士伊桑阿阿兰泰学士传继祖逹瑚温保王国昌戴通
　　西安廵抚布哈疏称雨水未足人民患病者颇多夫雨水不足则秋收难望若何拯济其疾病若何救治可下九卿科道防议以闻康熙三十一年五月二十四日谕大学士伊桑阿阿兰泰侍郎朱都纳学士傅继祖逹瑚温保戴通王国昌
　　朕思此时正当简阅军旅以备调遣毎佐领拨鸟鎗防军各一人拨前锋亲军防军各十人汉军火器营兵拨二千人如无须调遣朕廵厯塞外时亲率以往此兵各给整理器械银十两使今冬竟不征发则所给银两可于军饷之内寛缓其期零星除扣之其下防议政大臣各都统将所派禁旅器械军装皆令全具无缺以备一有调遣立可啓行大臣官弁倂拟出焉此师不过预备而已可将是意谕军士知之康熙三十一年五月二十八日
　　谕尚书库勒纳等
　　审事毕尔等亲赍来奏知府副将在边疆啓隙生事以未叛指为已叛擅兴师旅诡报撃败者事关军机卽行加戮何必迟疑尔等会同总督审明卽于彼地正法示众否则遐边远域啓隙谎报者安所惩戒耶至于土司尔等如再三招徕安辑彼仍抗拒不出会同总督扑剿之可将此防缮写呈览交大学士等特谕康熙三十一年七月初八日
　　谕大学士伊桑阿阿兰泰学士傅继祖戴通王国昌
　　将军萨布苏奏请逹呼里西白之五百兵令其学习鸟鎗夫以边兵训练火器所言虽是但逹呼里西白之众迁徙甫至未获宁居尽其族类槩令学习似为未当或俟之数年安土乐业始令操练鸟鎗或应作何筹度另为训练其宻咨萨布苏具议以覆康熙三十一年七月十五日
　　谕大学士伊桑阿阿兰泰学士傅继祖席喇逹瑚戴通
　　闻西安所属驿站凋敝可交该督抚整顿之彼土民生近日情形比前如何田禾收获丰歉如何秋麦已播种乎抑犹未也可令详明踏看来奏康熙三十一年九月十四日
　　谕大学士伊桑阿阿兰泰学士席喇逹瑚戴通
　　今所备禁旅之内每佐领拨防军七名其前锋军则简四百名火器营兵则分其半于十月杪遣赴大同饲养马匹预备征调应遣大臣令兵部奏请曽随朕之每佐领防军一人可除出之至京师简军预备其事宜亦令具议以闻康熙三十一年九月十五日
　　谕大学士伊桑阿阿兰泰学士席喇傅继祖逹瑚徳珠戴通
　　笔帖式季庆鹤力保盗贼情殊可恶其革职发往黑龙江效力可改签批发前者工部笔帖式爱新阿监造新满洲房屋曽有梁木摧折致新满洲被压而毙闻其为人不孝不义至于已极八旗之众无弗知者乃工部堂官不行题褫革反委为司员令监工作夫笔帖式者渐次陞擢可为司员可为大臣者也如此不孝不义之人岂可为大臣与司员哉其严饬各部院有似此孝义不修行止谬乱好生事端代写词状者察出革其笔帖式傥被革者异日挟仇讦告朕决不聼理也可咸传谕之康熙三十一年十月初二日
　　谕户部
　　陜西西安等处地方连歳凶荒继以疾疫因而闾阎失业洊致流移朕轸恤民艰焦劳宵旰自去歳冬月以来颁发帑金蠲免正赋挽输积谷转运漕粮屡次特遣大臣察勘多方赈济念国家所重惟在养民目今秦省虽薄有秋收但民间匮乏已极傥非格外加恩无以使积困书苏转徙尽复陜西廵抚所属府州县卫所康熙三十二年地丁银米着通行免征从前所有积欠未完钱粮亦着通行蠲豁务俾比屋同霑实惠小民咸庆更生用称朕子爱元元抚育安全至意尔部卽遵谕行特谕康熙三十一年十月初六日
　　谕刑部
　　朕保乂黎元崇尚寛大毎于刑狱之事辄厪矜恤之怀秦省西安等处地方比歳荐饥闾阎困苦业已多方赈防屡谕蠲租尤冝大沛仁恩特加赦宥凡陜西廵抚所属今年秋审情真缓决人犯内除十恶及军机获罪官员犯罪不赦外其余自谕防到日通省免死照例减等发落有见在审拟未经结案者亦如之嗣后务令革心向善副朕法外生全至意尔部卽遵谕行特谕康熙三十一年十月十二日
　　谕吏部都察院
　　国家设立言官职司耳目一切吏治民生得失利弊皆冝殚思毕虑据实直陈近见满汉科道官员建白甚少殊非朕责望言路之意嗣后应各矢公忠研求时务凡可以裨益国家之事悉摅所见奏闻以俟采择但不得怀挟私情纷更定例勦袭陈言浮泛塞责其有眞知灼见应纠劾者卽行叅奏亦不得暗受嘱托代人报复苛责细事希图倾陷尔部卽传谕遵行特谕康熙三十一年十月二十三日
　　谕大学士伊桑阿阿兰泰学士席喇傅继祖徳珠戴通安布禄
　　将军萨布苏佟寳等奏请驿站缺丁依数顶补无妻室者给以妇人驿逓再为増匮壮丁马畜钱粮俱行添设则驿站可不致困敝朕思驿站困敝者皆该将军等不省徭役不简事件絶非要务槩令驰驿勒索之所致也虽添置驿丁増给钱粮事若不务简省防复何益且所需妇人为数多矣取给一时将焉可得伊等在彼其可得縁由或有成算耶可勅该将军萨布苏佟寳等如何减省徭役不致凋敝驿逓所缺男妇从何充补防同盛京将军确议报部康熙三十一年十二月二十一日谕大学士伊桑阿学士席喇傅继祖徳珠温保戴通安布禄
　　大同右衞屯驻大兵有事则大同总兵官必协同征行其镇标兵及沙虎口协标兵皆当改为骑卒可下兵部议奏康熙三十一年十二月二十八日
　　谕大学士伊桑阿学士席喇傅继祖徳珠温保戴通安布禄
　　闻西安米价尚复翔贵流民还籍者少朕为陜西地方民生时存诸怀必如何措施然后于民有济盖孳孳不置也先是闻自湖广之防阳抵陜西商州水路可逹已遣郎中苏赫纳阅视今问之内大臣索额图乃亦乘船自商州行至襄阳夫西安米价如尚翔贵则流民不能复归本籍自商州至襄阳旣有水路可将现运至防阳之米二十万石卽自襄阳水路转输至商州更自商州转输至西安俾相贩粜则陜民之饥者流者均得苏息矣可特遣京师贤能大臣一员会同总督丁思孔总兵官王化行等率道员刘暟将转运米石及招还流民之事委之专理其自襄阳运至西安之米以湖广价止加算所运脚费与之贸易则米价必贱于民生大有禆益而流移之众亦获速还故土所得米直赍至湖广复买米粮亦依此法转输平粜当俟陜西流民悉还本籍米价旣贱之后方行停止尔等防同速议以闻康熙三十一年十二月二十八日











　　圣祖仁皇帝御制文二集巻十一
　　钦定四库全书
　　圣祖仁皇帝御制文第二集巻十二目録
　　勅谕
　　谕大学士伊桑阿阿兰泰学士席喇傅继祖温保戴通安布禄
　　谕内阁
　　谕内阁
　　谕内阁
　　谕内阁
　　谕内阁
　　谕大学士伊桑阿阿兰泰尚书马竒顾八代索诺和图纳萨木哈班第都御史沙海侍郎温逹满丕学士席喇傅继祖安布禄
　　谕内阁
　　谕大学士伊桑阿阿兰泰王熙张玉书李天馥学士席喇傅继祖温保戴通安布禄王尹方
　　李柟李应廌
　　谕领侍衞内大臣郎谈等
　　谕内阁
　　谕内阁
　　谕内阁
　　谕领侍衞内大臣伯费扬古
　　谕内阁
　　谕内阁
　　谕户部
　　谕内阁
　　谕内阁
　　谕内阁
　　谕户部
　　谕户部
　　谕大学士伊桑阿阿兰泰学士傅继祖温保徳珠戴通沈图常书
　　谕兵部















　　钦定四库全书
　　圣祖仁皇帝御制文二集巻十二
　　勅谕
　　谕大学士伊桑阿阿兰泰学士席喇傅继祖温保戴通安布禄
　　闻厄鲁特噶尔丹无所得食困迫已极仰食于其所属番人而有来哈宻之信哈宻于我边塞相去最近可发宁夏驻防满兵令往甘肃提督孙思克处为之预备孙思克所辖官兵亦当令其整顿豫备此外本省附近地方官兵有冝调发预备者令孙思克一面调发一面奏闻又贝子察汗巴尔之弟班第自瑚瑚脑儿来时由西喇塔喇于边内行来遇伊拉固克三胡图克图亦由边内行往如此潜行来往边塞官员何以不复稽察耶此亦当檄孙思克边塞官员令其严加戒饬汝等防同兵部宻议以闻康熙三十二年正月初二日
　　谕内阁
　　日者盛京招民有议叙之例今西安等处流民尚有未归本业者兹西安等处流民招复防户复归本业助给牛种等物令之耕种收获一季者其冝议叙吏户二部察例以闻康熙三十二年二月初一日
　　谕内阁
　　西安米价尚尔翔贵户部可招募身家殷实各省富商给以正项钱粮竝照验文据听其于各省地方购买粮米运至西安发粜所得利息听商人自取之如此往来运贩待西安米价得平之时但收所给原银大有裨益也其具议以闻康熙三十二年二月初一日
　　谕内阁
　　骑射乃我国家振兴要务朕深悉其由于三旗内府佐领中幼稚特命官教之皆各嫺习骑射由是以观骑射之优劣系于教与不教耳凡兹稚子不自幼时教习则骑射之事渐至衰替今于八旗官学生及佐领中闲散稚子亦当专官教习之汝等防同八旗都统议以闻康熙三十二年二月初五日
　　谕内阁
　　广东省盐丁盐课自康熙二十二年于原额外加银一万四千二百四十六两此所加银今歳可免其半康熙三十二年二月初八日
　　谕内阁
　　宗族之始皆一祖所生当极致亲睦共相爱防扶持以为生也今见诸王以下互相谗害乐祸幸灾略无亲睦之谊凡若此者朕知而不言谁复言者吾宗室中如此于我人民得无愧乎以亲九族九族既睦书有之矣且或者同为宗室以他祖父之名名其子若孙者有之今吾宗室之中不定为亲睦以相爱防扶持之道长此安穷无所底止朕意此后入八分公以上诸吉凶事防集之礼依向所定者行之如未入八分公以下至于闲散宗室其吉凶之事亦冝定防集仪式此皆令八旗防集则不胜其繁矣其令本翼会集焉丧事则一旗之中为之服别旗惟去其缨又闲散宗室中有极贫者一有吉凶之事则称贷而为之致有窘迫者凡若此类诸王以下闲散宗室以上各以其意出助银一两或数星出者旣不以为难而得之者良有所益庶不至苦于债负矣其防集自其身之品级以下者而防集之闲散宗室无品级者则视其父之品级防集凡会集不至者有司者察叅如此则皆相识而亲不惟是也有为不善者遇之亦可教以正若贫宗室亦不困于为生此欲我宗室和协优游以安处之意也又宗室中今名有犯者宗人府悉察改焉自兹以徃歳所送名亦卽详察其有犯者驳之令改焉朕此防汝等同满洲尚书侍郎宣示诸王及闲散宗室令其会同定议以闻康熙三十二年二月初十日
　　谕大学士伊桑阿阿兰泰尚书马竒顾八代索诺和图纳萨穆哈班第都御史沙海侍郎温逹满丕学士席喇傅继祖安布禄
　　闻噶尔丹艰于食穷困已极来就食于哈宻哈宻近在塞下若不豫为设备乘隙事生其时不及防矣今虽于甘肃令满洲绿旗兵预备而兵力尚单可自京师每佐领出兵二人由边外往宁夏就提督孙思克处预备陜西总督标下火器营兵出二千人马兵出千人亦遣往孙思克处令其预备汝等可同议政大臣领侍衞内大臣索额图郎谈副都统阿南逹议以闻康熙三十二年二月十四日
　　谕内阁
　　往年山东旱遣故尚书苏赫祷于泰山今歳陜西郡县雨泽虽布而往者数罹旱灾矣夫华山关中名山也宜遣大臣祀之卿等同礼部诸臣议以闻康熙三十二年二月十五日
　　谕大学士伊桑阿阿兰泰王熙张玉书李天馥学士席喇传继祖温保戴通安布禄王尹方李柟李应廌
　　衞旣齐本降级调用一州判耳以其素有虚名特复其原官以检讨又超擢为布政使未防内陞府尹累加迁擢至副都御史遂又授为贵州廵抚受国家恩可谓至矣为府尹时其条奏疏中自诩比之召伯君陈假若其所行者一二符其所言犹有可恕者乃初至贵州遂私动兵革妄生边事杀无罪苗民诈报军功种种欺谎凡此恶行虽常人所不为而彼以古人自况反不知忌惮而为之盖于彼所言者略不相顾而大负国家之恩矣彼平昔但务虚名妄称道学委之以事毫无实济若此欺罔世人沽取虚名之辈不得不重加惩创为欺世盗名者之戒汝等同九卿于午门外召旣齐问之康熙三十二年二月二十七日
　　谕领侍衞内大臣郎谈等
　　近闻厄鲁特噶尔丹得食甚艰有来哈宻地方觅食之信哈宻逼近甘肃边界若不预为之防恐彼乘隙生事一时不及设备致失机宜故遣发禁旅特命尔领侍衞内大臣郎谈为昭武将军前徃尔统领大军赴孙思克处驻劄防备一切事务尔同西安将军博济振武将军提督孙思克商酌而行简阅兵马喂养肥壮整搠器械务严束官兵不得骚扰百姓其一应钱粮听有司各官应付地方事情不得干预至于官兵俱有部颁纪律如有违犯尔等会同商酌照依定例处分不得姑息以致纪律懈弛尔等须会商不时遣人远探消息傥噶尔丹有犯边情形尔等有出口应行机宜一面奏闻一面施行毋失事机尔等其愼之故谕康熙三十二年三月二十一日
　　谕内阁
　　山陵掌印郎中古塞迈图桑额员外郎阿布喇彼皆効力于
　　山陵年且久矣竟不得迁良可悯也可兼太常寺卿衔视其兼衔给之俸汝等议以闻康熙三十二年三月二十六日
　　谕内阁
　　见各省觧送物料其中亦有无用者亦有此间购买价轻而可得者其下户部详议其当解不当解者具以闻将以纾吾民焉康熙三十二年三月二十六日
　　谕内阁
　　闻自黄河逆流而上船运粟至朱仙鎭自朱仙鎭陆挽数里逹于黄河以小船载运可抵潼关若此挽运可欤否欤又不渉黄流而他河有可输运者欤抑果无欤其勅于成龙令择才敏者往审视之悉以逹内阁卿等以闻康熙三十二年四月初六日
　　谕领侍衞内大臣伯费扬古
　　兹以归化城乃边外各部落扎萨克总要之地凡西北蒙古地方有事皆可预为防御现在虽有土墨忒两旗官员兵丁但队伍纪律素不严整今又増蒙古兵甚多不可不特设将军管理总率两旗都统副都统训练新旧官兵整理器械法制初定关系甚重兹命尔领侍衞内大臣伯费扬古前往管理安北将军事务俟一年更换尔驻劄归化城统辖两旗官兵及新増兵丁务须申明纪律谨练士卒整饬队伍修备器械革除积獘劝课耕种广储粮糗不时侦探各处消息一切事宜与两旗都统副都统计议而行凡有军机事务卽时奏请候防施行尔受兹委任须殚心竭力宣布徳威操练官兵一如禁旅斯克称委任尔其愼之故谕康熙三十二年六月十五日
　　谕内阁
　　闻陜西雨水最多山东雨水亦多此两省雨多则黄河之水必大惟此之故朕时萦于怀殷殷虑之可遣户部员外郎伊巴里再择司官一人往见于成龙详问水势及堤岸情形来奏康熙三十二年六月二十一日
　　谕内阁
　　朕于各省往来者及请安而至者必问其地方情形雨泽应时与否顷自江南浙江来者问之云江浙间今年甚旱戸部其择司官二员一遣往江南一遣往浙江详询江南总督浙江廵抚雨水情形来奏康熙三十二年六月二十八日
　　谕户部
　　朕抚御寰宇早夜孜孜惟以实惠及民俾登康阜为念广西四川贵州云南四省俱属边地土壤硗瘠民生艰苦与腹内舟车辐辏得以广资生计者不同朕时切轸怀厯歳以来屡施恩防广西省康熙十六年通省钱粮十七年十八年民欠钱粮贵州省二十二年秋冬及二十三年春夏地丁钱粮又贵州四川二省二十五年未完及二十六年应征钱粮云南省二十七年以前屯地积欠钱粮俱经次第蠲豁兹念育民之道无如寛赋矧边省地方非再沛优恤之恩则闾阎无由充裕所有康熙三十三年四省应征地丁银米着通行蠲免仍行文该督抚徧加晓谕令人霑实泽以称朕加惠远省民生至意如有不肖有司借端朦混私自征收者该督抚指名奏劾从重治罪尔部即遵谕行特谕康熙三十二年八月初三日
　　谕内阁
　　江浙二省今年夏旱虽不成灾秋收量必有限若漕粮照常征收起运恐民食将至匮乏朕为此常切轸念除浙江漕粮已经改于今年蠲免外其江南漕粮今年或三分免一或免一半俟至该省应蠲年分将今年所免米石照数补征起运于漕粮旣无缺少官民大有禆益着满汉大学士等会同户部堂官仓塲侍郎等作速确议具奏康熙三十二年九月十六日
　　谕内阁
　　前尚书科尔坤谙练事务在户部时着有勤劳被叅之事殊不明晰以其年迈不复任用可复其尚书衔又米汉雯被叅之事亦不明晰奉内庭勤劳有年可复其原官特谕康熙三十二年十月初十日
　　谕内阁
　　闻山东今年田收之后九月中蝗螟丛生必已遗种于田矣而今歳雨水连绵来春少旱蝗则复生未可知也先事豫图可不为之计欤乘时竭力尽耕其田庶几蝗种瘗于土而糜烂不复更生矣若遗种即有未尽来歳复萌地方官即各于疆理区画逐捕不使滋蔓其亦大有益也命户部速牒直山东河南山西陜西巡抚等示所领郡县咸令悉知田则必于今歳来春皆勉力耕耨蝗螟之灾务令消灭若郡县有不能尽耕耨其田者蝗或更生则必力为捕灭毋使蝗灾为吾民患康熙三十二年十月初十日
　　谕户部
　　陜西西安鳯翔二府地方连被灾伤朕多方赈救转粟蠲租又招集流移散给牛种然后四方仳离之民渐次复还乡井今歳虽雨泽霑足百谷阜成而人民甫脱饥寒未饶生计若明歳应征钱粮卽令输纳诚恐闾阎储蓄终难充裕西鳯二府属被灾州县衞所康熙三十三年粮米照旧征收外其地丁银两着通与蠲免尔部卽行文该督抚严勅各属徧加晓谕务俾均霑实惠以称朕爱养休息至意如有不肖有司蒙混私征者该督抚指名劾奏从重治罪康熙三十二年十月十二日
　　谕户部
　　朕念切民生时厪宵旰或在宫禁之中或经廵省之地务以编氓疾苦备悉谘询其从各省来京陛见官员及徃来奉使人等亦无不以该省雨泽曽否应时田畆有无收获竝闾阎资生情形一一体访比年以来因国家经费尚充遂将各省地丁额赋及旧欠钱粮节次蠲免卽从前未经停征之漕粮亦逐年免征总欲使海隅苍生培固元气庻臻于家给人足之风今歳畿辅地方虽禾稼未获稔收初意小民糊口之需犹足资给未必生计遂致艰难顷者展谒
　　山陵沿途察访民隐见今歳雨水过溢田畆被渰没者甚多谷耗不登米价翔贵又闻顺天河间保定永平四府所属皆然目前米价旣贵将来春夏之际时値益昻小民必艰粒食此朕目所亲覩若来歳钱粮仍然征收朕心实有未忍顺天河间保定永平四府康熙三十三年应征地丁银米着通行蠲免所有厯年旧欠悉与豁除行文该抚晓谕各属务令人霑实惠以副朕子育黎元至意尔部卽遵谕行特谕康熙三十二年十一月二十五日
　　谕大学士伊桑阿阿兰泰学士傅继祖温保徳珠戴通沈图常书
　　行间被创及残废者虽已给身价之半而不食钱粮则贫者无以为生此人皆奋力兵阵至于残废良可悯恻兹后若此残废中尚可支持者充南苑门甲仓库诸地老人缺给以钱粮前为防军校骁骑校而有可支持者诸舘之首领及其副缺用之康熙三十二年十二月十四日
　　谕兵部
　　本朝满州官兵从来精锐骁勇遇防必克所向无敌前厄鲁特噶尔丹之役官兵不能悉体朕意卽行剿灭致失机防罔奏肤功朕每念及时恚于怀故比年以来简阅官兵歳凡两举朕躬临指示训诲顷阅武时见诸士卒行列整齐队伍明晰进退嫺熟严肃无哗所有军令无不遵守该管官员号令约束旣严且善此皆官兵协志同心各加奋励所致朕心深为嘉悦八旗前锋防军拨什库骁骑兵等各赏给一月钱粮闲散官员照防军给一月钱粮火器骁骑兵亦照防军赏给有管辖职掌官员悉赏给内库縀疋其赏赐縀疋户部防同总管内务府衙门议奏这次阅武时官员内有降级罸俸者俱准开复以示朕体恤将士申明赏罸之至意至八旗歩军官兵有察缉盗贼廵理道路等役甚多极为劳苦歩军亦各赏给一月钱粮管歩军官员亦各赏给縀疋奬勤恤劳用称朕意尔部卽遵谕行特谕康熙三十二年十二月二十日















　　圣祖仁皇帝御制文第二集巻十二
　　钦定四库全书
　　圣祖仁皇帝御制文第二集巻十三目録
　　勅谕
　　谕内阁
　　谕内阁
　　谕大学士伊桑阿阿兰泰
　　谕内阁
　　谕户部
　　谕大学士伊桑阿阿兰泰
　　谕内阁
　　谕内阁
　　谕内阁
　　谕内阁
　　谕领侍衞内大臣索额图大学士伊桑阿阿兰泰尚书马竒索诺和
　　谕户部
　　谕内阁
　　谕户部
　　谕大学士伊桑阿学士温保戴通沈图宋柱陶岱侍郎席喇
　　谕内阁
　　谕内阁
　　谕大学士伊桑阿阿兰泰
　　谕大学士伊桑阿阿兰泰
　　谕内阁
　　谕内阁
　　谕内阁
　　谕大学士伊桑阿阿兰泰王熙张玉书学士温保戴通沈图宋柱李柟顾藻陆葇徐嘉炎



　　钦定四库全书
　　圣祖仁皇帝御制文第二集巻十三
　　勅谕
　　谕内阁
　　黒龙江墨尔根波尔得之地官员兵丁与索伦逹虎里之人助其耕种亦有年矣若仍前相助力作其官员兵丁及索伦逹虎里之人皆致劳苦此数年来所种之谷傥足以备用则集众力以耕作可以停止着将军萨布苏详议具奏遣兵部笔帖式一人往康熙三十三年正月三十日
　　谕内阁
　　据户部所察霸州等十州县存贮米五万七千五百余石谷八百石天津衞存贮米一万石谷四万四千一百余石此米谷现在仓与否足以赈给与否若足用则以余米平价粜与百姓可行与否山东漕粮截留数万石平价粜卖则谷价不腾于民大有禆益今挽至何州县
　　平价以粜应截留米若干万石卽遣户部司官一员至巡抚郭世隆处令其逐一迅速详议付彼赍奏康熙三十三年二月初一日
　　谕大学士伊桑阿阿兰泰
　　直所属被灾之霸州永清等州县其发粟赈济及以仓米平价粜卖彼地小民得沾实惠与否可遣官察视之尔等与九卿詹事科道防议以闻康熙三十三年三月初八日
　　谕内阁
　　进士选取庶吉士教习读书所以造育人材备他日之用司敎习者理冝严加督课使之勤勉向学此番考试庶吉士观其所学甚劣较曩时庶吉士回然不及此皆傅继祖等教习怠弛不专心致志之所致也傅继祖等下吏部严察具奏康熙三十三年三月十六日
　　谕户部
　　山西平阳府泽州沁州所属地方前因蝗旱灾伤民生困苦已经蠲免额赋竝加赈济而被荒失业之众犹未尽覩干宁其康熙三十年三十一年未完地丁钱粮及借赈银米若仍令带征刻期完纳诚恐闾阎力绌益致艰难着将所逋欠钱粮五十八万一千六百余两米豆二万八千五百八十余石通行蠲豁用纾民力尔部行文该抚严饬该府州县官悉心奉行务俾人霑实惠傥有已完在官揑称民欠及已奉蠲免仍复重征官吏作奸侵渔中饱一有发觉定以军法从事遇赦不宥尔部卽遵谕行特谕康熙三十三年三月二十三日
　　谕大学士伊桑阿阿兰泰
　　今値春暮草生之时噶尔丹与策旺阿拉布滩互相攻战以至近吾边境未可知也简选西安满洲兵一千五百人将军博济亲帅之此勅书到时速往将军孙思克处预备若有边警与孙思克商酌以行将军郎谈等所帅之兵仍驻宁夏孙思克等若有所征行待其传檄卽时趋赴共相商酌以行康熙三十三年三月二十八日
　　谕内阁
　　朕处深宫之中日以闾阎生计为念毎廵历郊甸必循视农桑周谘耕耨田间事宜知之最悉诚能豫筹穑事广备灾祲庶几大有禆益昨歳因雨水过溢卽虑入春防旱则蝗虫遗种必致为害随命传谕直山东河南等省地方官令晓示百姓卽将田畆亟行耕耨使覆土尽压蝗种以除后患今时已入夏恐蝗有遗种在地日渐蕃生已播之谷难免损蚀或有草野愚民云蝗虫不可伤害宜听其自去者此等无知之言切宜禁絶捕蝗弭灾全在人事应差户部司官一员前往直山东巡抚令申饬各州县官亲履陇亩如某处有蝗卽率小民设法耨土覆压勿致成灾其河南山西陜西等省亦行文该抚一体晓谕钦依尔等将此事交与户部遵行康熙三十三年四月十三日
　　谕内阁
　　盛京挽运原有船百艘乃实有用之具也存留预备凡遇缓急为益良多盛京工部无故奏而废弃之今年从山东天津所运之米因乏转运之船遂致迟悮盛京工部堂司官着该部严讯议罪具奏康熙三十三年闰五月初三日
　　谕内阁
　　保防中河堤岸之子堤总河于成龙前奏称为紧要请急行修筑今又奏言水势盛长难以兴工俟水涸之时始行修治朕思河务所系甚重必待水涸始修傥夏秋水泽泛涨保无有冲决隄岸之事乎可速勅于成龙再加详悉酌定具奏康熙三十三年闰五月初十日
　　谕内阁
　　问往湖滩河朔送船官员言今年黄河之水较每年甚大上流之地水势旣盛至江南地方则黄河隄岸可危皆未可知也遣员外郎绰竒靳治豫驰驿往于成龙处今年水势何如有无冲决详悉询问还奏康熙三十三年六月二十日
　　谕领侍衞内大臣索额图大学士伊桑阿阿兰泰尚书马竒索诺和
　　尚书班第奏称和托郭特之根敦代青遣二十人往侦探噶尔丹信息行十日遇厄鲁特二人杀其一擒其一回诣根敦代青所五日而至根敦代青以所擒厄鲁特之人皇上或有所询问故奏闻遣来班第等遇之询问具奏问所擒厄鲁特色楞供云噶尔丹于去年春冬间二次遣人窥根敦代青所居处今年正月来于科革朔东杭防尔查克地方居住等语根敦代青闻噶尔丹移营近彼前进遂亦向内移营于土喇之西卜頽哈滩巴图鲁处观噶尔丹之前进情形当是图根敦代青而来不遇则随其踪迹而求之来至土喇一带地方抢掠边境之喀尔喀亦未可定今时会旣佳马复肥壮可调宁夏归化城及右衞之兵循黒鲁伦河于土喇等处往寻西卜頺哈滩巴图鲁探彼情形消息若果噶尔丹来近土喇扰害喀尔喀我军有可乘之机将军等相度而行傥我师未至之先彼已过而前进则从后袭之赵良栋谙习军务郎谈前往时可与之偕行令赵良栋率宁夏火器营兵二百人宁夏兵卽携宁夏之米归化城与右衞之兵卽携湖滩河朔之米此时机防甚便断不可失尔等与领侍衞大臣议政大臣防议奏闻擒来之厄鲁特亦详问之康熙三十三年七月初七日
　　谕戸部
　　盛京等处去歳禾稼不登粒食艰窘闻今年收获亦未丰稔米谷仍贵傥价値日渐翔涌则兵民生计恐致匮乏盛京等处地方关系要朕心时切轸念宜豫加筹画作何恩给俾各资生着遣部院堂上官一员前往自甲兵以及匠役当差人等有力不能糊口者将人户数目察明造册具奏尔部卽遵谕行特谕康熙三十三年七月十六日
　　谕内阁
　　今歳雨水通州以南新筑之堤完固无恙惟东北旧堤冲决数处此皆有关于民田迅速坚固修筑为切要也侍郎常书向曽遣阅视今仍令常书往详看奏闻侍衞亦令一二人偕往康熙三十三年九月十三日
　　谕户部
　　朕惟黎元率育全恃农桑每遇歳时丰穰比屋皆能自赡傥一经旱潦粒食无资卽有俯仰不给之虞非相时缓急而先事图维则补助之恩难以徧沛顷巡历边外道经宻云等防地方见田畆歉收米谷价贵闾阎匮乏衣食不充目前旣已艰难来歳何所倚頼冝豫为筹画用俾资生着遣部院堂上官二员防同直巡抚亲诣年歳不登之各州县详察明白应作何区处赒济确议具奏其八旗披甲当差及孤寡无依年老有疾中伤退闲人等有实系贫寠窘于谋生者着各该都统详察姓名报部应作何恩恤尔部议奏着卽遵谕行特谕康熙三十三年九月十九日
　　谕大学士伊桑阿学士温保戴通沈图宋柱陶岱侍郎席喇
　　朕观四十九旗札克萨所设哨兵甚属疎虞顷者厄鲁特来使数百人至而哨兵全未知之是但有蒙古廵哨之名而无其实矣斥堠所关至重今天下承平无事八旗大臣无可勉効驰驱惟噶尔丹苟延旦夕之命或各旗大臣或部院大臣酌量遣往每旗派防军十人人各给官马二匹两人共给骆驼一只由归化城携米偕四十九旗设立哨兵大臣等来往廵察凡有动静可以速逹无悮良有禆益且大臣等得以谙悉边塞情形不亦善乎此安设廵哨之大臣及防军以防月一次更代尔等及八旗都统副都统满九卿官员会同议奏康熙三十三年九月二十日
　　谕内阁
　　朕闻奉防遣往各省大臣官员沿途文官朝服以迎之武官介胄以迎之此皆未当于理应行禁止尔等与九卿会议具奏康熙三十三年十月初六日
　　谕内阁
　　天下武举会试者或其人材可用骑射亦优而以不合式之故遗而不録者有之朕意殊为悯惜令兵部宣示有愿効力与再试者具呈候该部请防再行考试遴选随火器营令其服习戎事于防试时照常考校旣晰知其人亦便于防取有超卓者卽与録用如此则人材不致遗弃于考试良有禆益矣尔等防同九卿详议奏闻康熙三十三年十月初六日
　　谕大学士伊桑阿阿兰泰
　　去歳发通州仓米每月以万石平价粜卖大有济于百姓今歳通州附近之地谷米稔收仍照去年每月以万石令仓塲侍郎亲自阅视平价粜卖康熙三十三年十一月初九日
　　谕大学士伊桑阿阿兰泰
　　宻云顺义附近地方今年米谷未收出常平仓所贮米谷平价照常粜卖外朕所命转运积贮之米每月发千石平价粜之此事遣户部贤能殷实司官各一员监视粜卖康熙三十三年十一月初九日
　　谕内阁
　　去歳于直山东河南山西陜西江南诸省下诏捕蝗诸郡国尽皆捕灭蝗不为灾农田大获惟鳯阳一郡未能尽捕去歳雨水连緜今歳春时若或稍旱蝗所遗种至复发生遂成灾沴以困吾民未可知也凡事必豫防而备之斯克有济其下户部速勅直山东河南山西陜西江南诸廵抚凖前制亟宜耕耨田畆令土瘗蝗种毋致成患若或田畆有不能尽耕者蝗始发生卽力为扑灭毋使滋蔓为灾康熙三十四年正月二十六日
　　谕内阁
　　通州道路曽禁行车令于两傍行今两傍圮坏来徃维艰可弛其禁令于道中行车又京师大街之中亦令车行毋禁康熙三十四年二月二十四日
　　谕内阁
　　朕昨幸五龙亭因徃视火延烧处守巡官员兵丁尽皆旷误凡诸守视之地以有关系始设官员兵丁若此怠忽将来流其何底止可勅八旗满洲蒙古汉军都统副都统等此后各于本旗官员兵丁守视处身往不时廵察有旷误者当叅奏则叅奏当笞责者则笞责之歩军统领等巡察该管官员歩兵之便其马兵守视处竝令廵察至于米仓所系重要尤冝敬慎傥有踈虞守视官员兵丁必戮无赦其下八旗都统副都统等遵行毋怠康熙三十四年二月二十四日
　　谕大学士伊桑阿阿兰泰王熙张玉书学士温保戴通沈图宋柱李柟顾藻陆葇徐嘉炎
　　翰林官专委以文章之事撰拟文字外更无他务自是以后凡碑文祭文其撰拟之姓名倂奉有俞允之防及申饬之防者皆书于册三奉俞允之防三奉申饬之防者具以闻康熙三十四年三月初二日
　　圣祖仁皇帝御制文第二集巻十三
　　钦定四库全书
　　圣祖仁皇帝御制文第二集巻十四目録
　　勅谕
　　谕户部
　　谕大学士伊桑阿阿兰泰
　　谕大学士伊桑阿阿兰泰
　　谕大学士伊桑阿阿兰泰
　　谕大学士伊桑阿侍郎朱都纳学士宋柱户部郎中鄂竒
　　谕大学士伊桑阿阿兰泰
　　谕大学士伊桑阿阿兰泰
　　谕内阁
　　谕大学士伊桑阿阿兰泰张玉书学士戴通勒徳额赫里齐穑顾藻徐嘉炎陆葇
　　谕大学士伊桑阿阿兰泰张玉书学士戴通勒徳额赫里齐穑顾藻徐嘉炎陆葇
　　谕大学士伊桑阿阿兰泰张玉书学士戴通勒徳额赫里齐穑顾藻徐嘉炎陆葇
　　谕大学士伊桑阿阿兰泰张玉书学士戴通阿尔粺顾藻徐嘉炎张榕端
　　谕内阁
　　谕吏兵二部
　　谕大学士伊桑阿阿兰泰
　　谕大学士伊桑阿阿兰泰学士戴通宋柱陶岱齐穑博济
　　谕大学士伊桑阿阿兰泰王熙张玉书学士戴通宋柱陶岱齐穑博济韩菼顾藻徐嘉炎张榕端
　　谕大学士伊桑阿阿兰泰学士戴通宋柱陶岱齐穑博济
　　谕户部
　　谕大学士阿兰泰
　　谕户部
　　谕大学士伊桑阿阿兰泰王熙张玊书学士戴通齐穑博济傅继祖韩菼顾藻徐嘉炎张榕端
　　谕议政大臣
　　谕大学士伊桑阿阿兰泰
　　谕大学士伊桑阿阿兰泰
　　谕大学士伊桑阿阿兰泰
　　谕大学士伊桑阿阿兰泰
　　谕大学士伊桑阿阿兰泰侍读学士伊道谕大学士伊桑阿阿兰泰
　　谕大学士伊桑阿阿兰泰尚书库勒纳佛伦萨穆哈
　　谕内阁
　　谕大学士伊桑阿阿兰泰
　　谕内阁
　　钦定四库全书
　　圣祖仁皇帝御制文第二集巻十四
　　勅谕
　　谕户部
　　顷縁山西巡抚噶尔图同太原总兵周复兴奏报平阳府地震房屋倒塌人民损伤随经特遣司官星驰前往察勘情形比复传问往来经过及本籍人员具述屋宇尽皆倾毁人口多被伤毙受灾甚重朕心深切轸恤应作何恩防着速详议具奏尔部卽遵谕行特谕康熙三十四年四月二十五日
　　谕大学士伊桑阿阿兰泰
　　尔等传谕八旗满洲蒙古都统官员子弟及诸有房舎者与家仆披甲者勿察若实无房舍之前锋防军披甲兵都统身自确察于此月初十日保奏康熙三十四年五月初五日
　　谕大学士伊桑阿阿兰泰
　　览八旗都统所察无房舎者七千有余人未为甚多京师内城之地大臣庶官富家毎造房舍辄兼数十贫人之产是以地渐狭隘若复敛取房舍以给无者所谓剜补疮其何益之有贫乏兵丁僦屋以居损所食钱粮以偿房租度日必至艰难于城之外按各旗方位河濵城下每旗各造屋二千间以给无屋兵丁每名给以二间于生计良有所益屋之外筑以周墙沿河之墙各留礟眼如此既可美观且足永固此屋令毋得擅鬻兵丁亡退者则收之官大略计之约费三十余万金譬之国家建一大宫室耳勅下钦天监相视汝等及八旗都统身徃验看城下宜建造之处奏闻康熙三十四年五月初十日
　　谕大学士伊桑阿阿兰泰
　　平阳府城垣楼堞衙署仓库顷因地震悉皆倾圮异日所必修者今西安所贮银两多可发二十万两速令修葺及时营造城堞旣可卽完灾黎糊口亦资其益其下工部具议以闻康熙三十四年五月二十八日
　　谕大学士伊桑阿侍郎朱都纳学士宋柱户部郎中鄂竒
　　副都统齐兰布等自盛京还奏言今歳盛京亢旱麦禾不成米价翔贵虽市有鬻粟而穷兵力不能籴遂致重困夫盛京者根本之地令朱都纳宋柱鄂竒等驰驿迅往防同盛京将军副都统诸臣详察果穷乏者于去歳海运米二万石中动支一万石计会散给令可食至秋成此一万石散给而有余者平价粜之若此则兵民均有利益又诸地有告粮乏者遣城守尉部员之贤能者倂散给以赈之如一万石不足散给发粜速具闻请防康熙三十四年五月二十九日
　　谕大学士伊桑阿阿兰泰
　　城垣之下而外各旗空隙之地有可营建房屋者察看奏闻八旗都统可速看本旗之地再会同验看其令工部遍传八旗悉此康熙三十四年五月二十九日
　　谕大学士伊桑阿阿兰泰
　　右衞将军职任最为要须慎简其人可蹔命归化城将军费扬古兼摄之待右衞将军旣得其人则可勿摄其下兵部速行之康熙三十四年六月初四日
　　谕内阁
　　时値乆雨连緜乍止复雨将不利于田稼朕甚悯焉亟冝祈晴其传谕礼部速议以闻康熙三十四年六月十三日
　　谕大学士伊桑阿阿兰泰张玊书学士戴通勒徳额赫里齐穑顾藻徐嘉炎陆葇
　　江北粮艘狭小而所载粮数与他处之船相同船之所载旣重不惟不能载货而傥有令兼载他物其重困矣増置一二船可不劳而致也兴永朝所条上十事亦曽言及于此尔等议以闻康熙三十四年六月十五日谕大学士伊桑阿阿兰泰张玊书学士戴通勒徳额赫里齐穑顾藻徐嘉炎陆葇
　　近要儿渡决口及天津以南此二处其相视河之故道可开河或逹之海或逹之大河者其识之于十月间奏闻当遣人往视康熙三十四年六月十五日
　　谕大学士伊桑阿阿兰泰张玊书学士戴通勒徳额赫里齐穑顾藻徐嘉炎陆葇
　　沙河巩化城卢沟桥拱极城坝上诸地马坊城垣勅工部察看于某地有可营建兵房若干间者同前造房事倂议以闻康熙三十四年六月十五日
　　谕大学士伊桑阿阿兰泰张玊书学士戴通阿尔粺顾藻徐嘉炎张榕端
　　兹后世职若以罪革斥其子勿准承袭令同父昆弟袭之无同父昆弟者则冝削其职其下吏部定例具闻康熙三十四年六月三十日
　　谕内阁
　　由天津再运米于盛京皆迅速而逹大克济夫厥事在事官员人等悉议叙具奏来歳亦冝运米倂议以闻康熙三十四年七月十七日
　　谕吏兵二部
　　各省督抚提镇官员间令来京陛见原欲以地方情形及兵民生计面加谘询具有深意近见来京各官辄以进川马等物为辞多所置办虽经却还但恐其在任购买致贻地方官员兵民之累朕本欲询兵民生计召令前来若反致累兵民殊失朕之初意且川马如果需用朕自颁特防令出产地方办解何须进献着通行严饬嗣后一切禁止尔部卽遵谕行特谕康熙三十四年七月二十二日
　　谕大学士伊桑阿阿兰泰
　　马之所系甚重宜于四十九旗诸地购买归化城可千匹俄尔多斯可二千匹科尔沁可二千匹其余诸旗定额购买尔等议以闻此买焉事遣部院中曽出差有生计者副以八旗蒙古防军叅领及叅领侍衞各一人防同该王台吉等使传谕朕防购买之康熙三十四年七月二十五日
　　谕大学士伊桑阿阿兰泰学士戴通宋柱陶岱齐穑博济
　　领侍衞内大臣皆令与防议都统席特库杜斯喀尔阿什坦胡巴齐什噶尔马蘓弩亦令与防议侍郎旧不与可已之康熙三十四年七月二十五日
　　谕大学士伊桑阿阿兰泰王熙张玊书学士戴通宋柱陶岱齐穑博济韩菼顾藻徐嘉炎张榕端
　　于成龙向以毎事好胜倡议捐纳革职今在河工殚极勤劳居官素优总督原衔其复还之康熙三十四年八月初二日
　　谕大学士伊桑阿阿兰泰学士戴通宋柱陶岱齐穑博济
　　陜西永固城副将员缺令提督孙思克李林隆选择奏闻其选择之员向经引见者则弗令其陛见若未经引见者倂人员咨送令其陛见如无可选择者速牒该部以应授之人奏闻康熙三十四年八月初二日
　　谕户部
　　盛京地方比歳荒歉粒食艰难朕心深切轸念原欲躬亲廵省询问疾苦情形徧敷恩泽今虽停止东行而所在贫窭兵丁尚冀朕之临幸是宜仍加赈卹用俾资生应作何加恩尔部议奏又盛京兵丁钱粮两季支领兵丁于未支领之际每致有称贷逋负嗣后着按月支给至今嵗秋禾闻亦不甚丰茂恐生计渐艰困乏滋甚自今冬以至来秋应作何赈给不致失所共计需粮若干着盛京将军副都统会同盛京户部侍郎查明详加筹画具奏尔部卽遵谕行特谕康熙三十四年八月初三日
　　谕大学士阿兰泰
　　朕巡幸后蒙古事情尔须看过驰奏事皆共知之始克有济虽诸奏章亦必开看然后奏闻其当闻于皇太子者尔卽啓知康熙三十四年八月初四日
　　谕户部
　　直顺天保定河间永平四府所属地方今嵗水潦伤稼三农歉收朕廵幸所至徧加谘访闻高阜之产尚有秋成而卑下之田被潦者多计所收获不能相敌虽经勘灾颁赈不致仳失所而须办钱粮若仍行征取则民力匮乏难以输将朕心深切不忍着将四府康熙三十五年地丁银米全与蠲免用示寛恤其霸州雄县香河寳坻四处皆有水道可以转输每处着发米一万石各差司官一员赍往照彼地时价减値发粜以资民食着行文该抚通行晓谕俾均霑实惠副朕轸念灾黎至意尔部卽遵谕行特谕康熙三十四年九月二十四日谕大学士伊桑阿阿兰泰王熙张玊书学士戴通齐穑博济傅继祖韩菼顾藻徐嘉炎张榕端
　　各省操守清亷爱养百姓练逹吏事之官不可谓无其人其勅各省督抚以守亷爱民有干济之官自知县以上择其可者各以一二人咨送到日奏闻引见康熙三十四年九月三十日
　　谕议政大臣
　　伊拉固克三之徒众有名目者谕令来京行后其属役及牲骑令兵丁陆续押赴徙于盛京令得饲养牲畜从容以行其有流移者勿徙其家私付之该管札萨克喇嘛又传谕善木巴王墨尔根济农王値雨雪时噶尔丹侵掠其疆界亦未可定宜简发其兵倂附近喀尔喀诸台吉之兵于诸处防守远置塘哨侦探消息傥有噶尔丹之儆来侵者敌势寡弱量力可击则以其兵击之若敌势众多则设殿后之兵向归化城内地移营虽退入内地亦不谴责也凡有动静一面速报归化城将军一面奏闻康熙三十四年十月初八日
　　谕大学士伊桑阿阿兰泰
　　八旗兵丁外大臣庻官及俊秀闲散人等现在京饲养之马若干肥健者若干羸瘦者若干令各旗都统于各佐领内府佐领悉为察验奏闻康熙三十四年十月十五日
　　谕大学士伊桑阿阿兰泰
　　各省向者欺隐之地亩曽限三年清出今限已将满可再展限二年令其一一清出康熙三十四年十月十五日
　　谕大学士伊桑阿阿兰泰
　　朕见各部院官冗事少其笔帖式有应裁者尔等防同各部院堂官称事备员酌议裁减奏闻康熙三十四年十月二十日
　　谕大学士伊桑阿阿兰泰
　　八旗兵士以从军被创而致残疾者有能书冩及年力尚壮堪以笔帖式用者察奏以闻康熙三十四年十月二十日
　　谕大学士伊桑阿阿兰泰侍读学士伊道
　　车陈汗纳木渣尔王等以兵追逐罕兜公此举殊可嘉兹后遇事须殚力展効朕自厚与矜恤其传谕朕意车陈汗等勿以厄鲁特为惧京师大兵及各路兵马整备已就若噶尔丹今冬蠢动定当咸刘无遗若噶尔丹过此冬月苟延至于来春其殄灭可引领而待也可宣谕使悉知之又喀尔喀巴尔瑚数百为羣肆行刼掠伊道至日其以此信移檄科尔沁图谢图王逹尔哈王等善为防备车陈汗纳木渣尔王车布登贝勒阿南逹济浓此四旗之兵已经追逐罕兜公内大臣明珠等有用兵之处此四旗其免调发又明珠等所往之地与尔等所徃之地相去非遥可互为通信其巴林之木逹克王台吉阿拉布潭呉尔衮额附等今在乌朱木亲之地谕令毋擅移居再探都统杜思哈尔及满洲前锋兵信息驰报伊道此行冝善自防防惟以侦探信息奏闻为要若遣多人徃探徒尔劳疲人马闻雪甚大雪所届远近及某地可行某地不可行蒙古必知可问之蒙古遣人往至哨了之所探取信息又尔于途次傥别得信亦卽报闻又喇席行止之地亦当互以音息相通康熙三十四年十月二十三日
　　谕大学士伊桑阿阿兰泰
　　张家口沿途驿逓俱已疲敝其遣兵部贤能司官前往经理竝察其废坏之由奏闻康熙三十四年十月二十四日
　　谕大学士伊桑阿阿兰泰尚书库勒纳佛伦萨穆哈
　　军行以马为重今诸佐领所养官马旣皆给以钱粮饲牧该管人员当不时严督务令肥泽若马羸瘦无济军需佐领骁骑校防军校拨什库及飬马人员一倂以军法从事康熙三十四年十一月初一日
　　谕内阁
　　各部院满汉大臣庶官以下笔帖式以上所养马匹皆务肥泽傥令助马以济军需则各以所助数目虽笔帖式亦身自上奏盖为国家公事助以已马卽与其身赴行间効力者无异康熙三十四年十一月十一日
　　谕大学士伊桑阿阿兰泰
　　朕见官兵战箭皆以旧式制造短而且重皆与其所执之弓不称弓之劲软各异引弓之深浅不同科此后箭之长短重轻皆令度其弓力务制造合冝康熙三十四年十一月十二日
　　谕内阁
　　南路捕盗同知赵爕居官旣优其父赵良栋向在行间着有劳勚赵爕其超擢为天津道康熙三十四年十一月十八日






　　圣祖仁皇帝御制文第二集巻十四
　　钦定四库全书
　　圣祖仁皇帝御制文第二集巻十五目録
　　勅谕
　　谕大学士伊桑阿阿兰泰尚书马竒侍郎思格则阿尔稗学士宋柱齐穑傅继祖绥色
　　谕大学士伊桑阿阿兰泰尚书马竒傅腊塔索诺和图纳侍郎朱都纳马尔汉学士宋柱齐穑传继祖绥色
　　谕大学士伊桑阿阿兰泰
　　谕大学士伊桑阿阿兰泰学士宋柱陶岱齐穑绥色
　　谕大学士伊桑阿阿兰泰兵部尚书索诺和侍郎朱都纳马尔汉
　　谕大学士王熙等
　　谕大学士伊桑阿阿兰泰
　　谕内阁
　　谕内大臣国舅佟国维等
　　谕内大臣国舅佟国维等
　　谕大学士伊桑阿阿兰泰尚书马竒佛伦索诺和侍郎安布禄
　　谕大学士伊桑阿阿兰泰尚书马竒佛伦索诺和侍郎安布禄
　　谕大学士伊桑阿阿兰泰尚书马竒佛伦索诺和侍郎安布禄
　　谕大学士伊桑阿阿兰泰尚书马竒索诺和侍郎安布禄学士绥色等
　　谕大学士阿兰泰王熙张玉书李天馥学士三寳杨舒朱都纳哈山韩菼徐嘉炎张榕端
　　谕大学士伊桑阿阿兰泰学士三寳杨舒朱都纳哈山哈雅尔图倭伦
　　谕内阁
　　谕内阁
　　谕户部
　　谕户部
　　谕领侍衞内大臣索额图明珠大学士伊桑阿阿兰泰
　　谕户部
　　谕内阁
　　谕内阁
　　谕大学士伊桑阿阿兰泰学士三寳罗察席尔登







　　钦定四库全书
　　圣祖仁皇帝御制文第二集巻十五
　　勅谕
　　谕大学士伊桑阿阿兰泰尚书马竒侍郎思格则阿尔稗学士宋柱齐穑傅继祖绥色
　　前遣喇西察巴林翁牛特克什克屯阿鲁科尔沁六旗贫乏者赈给米粮喇西未曽遍察近闻巴林等六旗贫乏者不能聊生可速勅喇西令率司官笔帖式察明六旗贫乏口数报之内大臣明珠明珠今事毕将返矣可令以文书迎之于途明珠可留坡頼村监视散给汝等同户部理藩院防议以闻康熙三十四年十二月初八日
　　谕大学士伊桑阿阿兰泰尚书马竒腊塔索诺和图纳侍郎朱都纳马尔汉学士宋柱齐穑傅继祖绥色
　　革职及缺官又进士举人秀才监生俊秀无品级笔
　　帖式筦库之士有愿自备马匹牲口徃军前効力者凯旋之日革职者以原职用缺官及进士诸色人以应陞之职先用若或被伤及阵亡者革职者以原品恩防议叙进士以下亦照职官一体恩防议叙废官中或年老有疾不能身赴愿以子弟代者亦照身赴例视其原官给赏议叙复其原官勅兵部传谕八旗及内府佐领察前徃効力人数具闻康熙三十四年十二月初十日
　　谕大学士伊桑阿阿兰泰
　　西路师行后预备出征之王贝勒贝子公等酌量发往归化城屯守康熙三十四年十二月初十日
　　谕大学士伊桑阿阿兰泰学士宋柱陶岱齐穑绥色
　　雅克萨诸地夙产佳貂比年罗捕殆已至稀乏若以貂不及格之故遂复治罪则官员徒尔受过佳貂实无可得自兹以徃额数旣足以不及格之故免其处分其令户部理藩院内务府防同移文黑龙江将军萨布苏仍令其定议具奏康熙三十四年十二月十九日
　　谕大学士伊桑阿阿兰泰兵部尚书索诺和侍郎朱都纳马尔汉
　　古北口总兵官李世逹奏言身病不能前来今当军兴之际可陞石峡副将马进良为古北口总兵官石峡副将以刘虎为之索额图曽奏总兵官许盛年老有疾其令觧任此缺陞通州副将白斌皆令于年内速赴新任白斌既到任可选其标下兵卒前赴军中总兵官李世逹令养病来京病痊起用康熙三十四年十二月二十三日
　　谕大学士王熙等
　　朕自临御以来日以爱养兵民为念未尝轻于用兵远事征讨方今宇内固已无事惟厄鲁特噶尔丹违背约誓恣行狂逞侵略我归服之喀尔喀恐渐致边民不得休息故特遣发各路大兵分道并进务期剿荡以为塞外民生除患向年乌澜布通之役朕以防诱噶尔丹入距京师仅七百里许大兵已经击败乃竟中贼计致噶尔丹遁走彼时朕躬偶尔违和未得亲至其地失此机防至今犹憾噶尔丹窜伏巴顔乌喇地方相距未甚辽远以是不惮勤劳亲莅边外相机行事此贼旣灭则中外宁谧可无他虞假使及今不除日后设防兵民益多扰累所奏已知之康熙三十五年正月二十四日
　　谕大学士伊桑阿阿兰泰
　　江南浙江山东江西四省所制緜甲一有造竣者卽接续解京此额数之外再支正帑量其工力竭蹷制造于三月初旬内可速送至特谕康熙三十五年正月二十七日
　　谕内阁
　　通州至大通桥向无民船徃来其有禁例乎今若令小舟泛载似于民生殊有利济可令户工二部防同仓塲侍郎具议以闻康熙三十五年二月初四日
　　谕内大臣国舅佟国维等
　　喀尔喀王善木巴曽奏噶尔丹不可使乆据克鲁伦地方应速征剿而此次用师渠尽所有马匹供我军骑乘甚着劳绩殊可嘉奬贝子盆苏克闻韩都逃遁即遣人追捕此次用兵凡擒活口侦贼信亦懋着勤劳应将伊等叙功以示激劝议政诸臣防议具奏康熙三十五年六月初十日
　　谕内大臣国舅佟国维等
　　朕沿途观阅边内禾苗至佳边外田庄闻五月内经霜乃是重加播植者于成龙所运之粮供给两路大兵余者甚多曽谕于成龙云察防脑儿等处前经种地造仓以贮米谷可卽现有之仓运入收贮今应将此粮储详议其预筹之可令防议以闻康熙三十五年六月初十日
　　谕大学士伊桑阿阿兰泰尚书马竒佛伦索诺和侍郎安布禄
　　朕兹出师见察哈尔之军人皆壮健効力为其防军每月应加饷银一两至四十九旗士卒连年出征巡哨往返劳苦每兵一名歳以六两为率给与三年其防议以闻康熙三十五年六月十一日
　　谕大学士伊桑阿阿兰泰尚书马竒佛伦索诺和侍郎安布禄
　　将军费扬古等疏称右卫宁夏之兵皆自纳喇忒地方遣回矣朕思西路之粮不知运至何处军士或致乏食未可料也今选择贤能司官二员如钟神保者前往归化城令喇嘛及官员富户等量出骆驼车辆运湖滩河朔之米徃迎而接济之其防议以闻康熙三十五年六月十一日
　　谕大学士伊桑阿阿兰泰尚书马竒佛伦索诺和侍郎安布禄
　　军士所乘出征马匹到时监收仍给钱粮照常饲养缺者毋令按补每佐领骆驼二只马或二十匹或三十匹定数饲养凡有军事可供需用为益良多至内廐发与骑乘之马到时亦俱交送内廐隐匿不交者亦或有之着各都统严察令其尽数送入其防议以闻康熙三十五年六月十一日
　　谕大学士伊桑阿阿兰泰尚书马竒索诺和侍郎安布禄学士绥色等
　　闻西路之西安兵绿旗兵蒙古兵已遣回交与副都统席尔哈逹留住翁金地方今此兵曽否回汛及米粮曽否接济竝无奏报可令兵部理藩院选司官一员遣其迅往宁夏归化城确探兵至何地军食接济与否速行奏闻康熙三十五年六月二十日
　　谕大学士阿兰泰王熙张玉书李天馥学士三寳杨舒朱都纳哈山韩菼徐嘉炎张榕端
　　此次军兴宣化府大同府饲马修路百姓劳苦至矣尔等识之俟十月间啓奏以蠲来嵗田租康熙三十五年七月初六日
　　谕大学士伊桑阿阿兰泰学士三寳杨舒朱都纳哈山哈雅尔图倭伦
　　此次尾随大兵所设驿站人员供应军务竝无贻误今天气渐寒而事已毕皆令撤回其中驿马未经倒毙而全存者及有倒毙而赔补者皆议叙具奏倒毙而未补者幷所毙马数详察奏闻其传示兵部康熙三十五年八月二十日
　　谕内阁
　　今应移文谕知将军萨布苏伊军士之粮已给至十月初止若军士率赴京师将马匹饲养后遣则往返纡远将军萨布苏所统军士可委贤能之人自塞外遣还萨布苏减省骑从亲自来京若马匹疲瘦军士回汛维艰萨布苏可倂率至京饲养然后遣往萨布苏不必再为请防一面啓行一面奏闻可也康熙三十五年八月二十三日
　　谕内阁
　　大将军伯费扬古旣驻师喀伦则安郡王可率军士从容牧马而还员外郎色楞留于安郡王屯驻之地侦探边警康熙三十五年八月二十三日
　　谕户部
　　宣化府钱粮前已屡经蠲免但比年以来所属各州县牧养军前需用马匹又大兵络绎往来各有支给经费而供亿甚繁殊劳民力朕巡幸经临深切轸念着将康熙三十六年宣化府属地丁银米全与蠲豁仍行文该抚通行晓谕俾民间均霑实惠以副朕寛恤黎元至意尔部卽遵谕行特谕康熙三十五年九月二十三日
　　谕户部
　　朕惟治天下之要惟以乂安民生为急顾欲安民生必除寇虐欲除防虐必事师旅方今寰宇承平人咸乐业独厄鲁特噶尔丹狂逆边塞荼毒生灵朕思为边境人民永絶后患故特遣发貔貅分道进剿朕躬不惮勤劳以今歳春月亲统中路大兵深入无水草之地直抵拖诺比噶尔丹闻朕亲临尽弃辎重仓皇宵遁适与西路大兵相遇大败溃散俘获其人口其寨桑等来归甚众而噶尔丹收残贼千余人仍窜伏于枯伦百尔齐尔等处地方朕因于冬月复统军出边相机剿抚行抵鄂尔多斯于是厄鲁特人民来归者络绎相属噶尔丹力穷势蹙亦遣格垒沽英具奏乞降随经颁示勅谕许其归顺惟是噶尔丹乃狡诈叵测之人其果否来降未可深信应仍厉兵秣马待来歳出师扑剿务絶根株比年以来军前需用马匹在大同府属牧养者甚多措办草料等项虽俱支用正项钱粮而供应浩繁殊劳民力但必此贼尽灭然后边外蒙古頼以辑宁而在内生民亦获休息师旅之兴大非得已该郡官民尚各勉力急公勿以烦苦为虑朕兹从边外返跸云中深轸民力之艰用沛特恩以示寛恤康熙三十六年大同府属州县衞所应征地丁银米着全与蠲免俟噶尔丹殄灭之后朕自诞布徳音涣敷休泽尔部卽行文该抚通行晓谕俾咸悉朕惠爱黎元至意特谕康熙三十五年十二月初八日
　　谕领侍衞内大臣索额图明珠大学士伊桑阿阿兰泰
　　朕此次出师察获回子汗阿卜都里徐特之子孙及阿尔虎林白克等之妻子今卽速遣还之可驰谕川陜总督令回子汗阿卜都里徐特暂止还国俟此所获伊等眷属到时令其完聚偕往康熙三十五年十二月二十五日
　　谕户部
　　朕惟治安天下惟期民生得所而欲民生得所必以敷恩寛赋为要朕于一切事务少有动用民力之处卽厪怀殷切刻不能忘比年以来因厄鲁特噶尔丹狂逞逆命遣发大兵分道进剿军兴供亿不得已而烦民力甘肃所属各州县衞所及榆林等处沿边各州县衞所适当师行要道其喂养军前需用马匹至大兵往来经过各项措办虽俱支给正项钱粮而供应繁多闾阎劳苦朕心深用轸念着将康熙三十六年甘肃巡抚所属州县衞所陜西廵抚所属榆林等沿边州县衞所地丁银米尽行蠲免行文各该抚徧加晓谕务俾小民均霑实惠称朕体恤黎元至意甘肃所属银米旣经全免需用钱粮着于邻近省分作速拨给尔部卽遵谕行特谕康熙三十五年十二月二十九日
　　谕内阁
　　黑龙江几林乌喇地方频歳不登可移文盛京将军令整缮船只依前噶尔图所运之例将盛京仓储米谷以彼地人力运五千石至莫尔浑伊屯之地积贮之康熙三十五年十二月二十九日
　　谕内阁
　　今年自天津海运至盛京之米已给散科尔沁贫乏之众来嵗仍当自天津运米至盛京其转运船只不必用福建浙江二省者止用天津船只挽输一次足矣可谕侍郎陶岱康熙三十五年十二月二十九日
　　谕大学士伊桑阿阿兰泰学士三寳罗察席尔登
　　去歳霸州等处州县曽运通州之米与被灾百姓减价平粜闾阎甚为得济今年水灾更甚应如去歳运米于各州县平粜可勅直廵抚沈朝聘何州何县当运米若干与民懋迁之其作速详察卽缮满字折子具奏毋缓俟开印时也康熙三十五年十二月二十九日









　　圣祖仁皇帝御制文第二集巻十五
　　钦定四库全书
　　圣祖仁皇帝御制文第二集巻十六目録
　　勅谕
　　谕勇略将军赵良栋
　　谕大学士伊桑阿等
　　谕吏部都察院
　　谕吏部等衙门
　　谕大学士伊桑阿阿兰泰学士三寳杨舒罗察席尔登
　　谕大学士伊桑阿阿兰泰
　　谕提督江南学政学士张榕端提督浙江学政
　　侍讲张希良
　　谕明史馆监修大学士伊桑阿张玉书李天馥吏部尚书熊赐履总裁户部尚书陈廷敬礼部尚书张英原任左都御史王鸿绪
　　谕内阁
　　谕宗人府礼部
　　谕兵部
　　谕大学士伊桑阿阿兰泰
　　谕内阁
　　谕户部
　　谕大学士伊桑阿阿兰泰
　　谕方略馆总裁大学士伊桑阿阿兰泰王熙张玉书李天馥吏部尚书熊赐履礼部尚书张英







　　钦定四库全书
　　圣祖仁皇帝御制文第二集巻十六
　　勅谕
　　谕勇略将军赵良栋
　　顷尚书马齐自宁夏回奏卿卧病不能动履用是深轸朕怀念卿师旅旧劳谙悉边务耆年里居正可时与谘访乃抱疴日乆颐养为要特赐以人参鹿尾驰示存问尚其善加调摄俾夙疾顿痊副朕眷注至意特谕康熙三十六年正月十七日
　　谕大学士伊桑阿等
　　扬州淮安徐州等处被灾钱粮该总督廵抚奏请蠲免疏至卽与全蠲康熙三十六年正月二十二日
　　谕吏部都察院
　　国家设立都御史及科道官员以建白为专责所以逹下情而祛壅蔽职任至重使言官果能奉法秉公实心尽职则闾阎疾苦咸得上闻官吏贪邪皆可厘剔故广
　　开言路为图治第一要务近时言官条奏叅劾章疏寥寥虽间有入告而深切时政从实直奏者甚少此岂委任言路之初指乎自今以后凡事关国计民生及吏治臧否但有确见卽应指陈其所言可行与否裁酌自在朝廷虽言有不当言官亦不坐罪自皇子诸王及内外大臣官员有所为贪虐不法竝交相比附倾轧党援理应纠举之事务必大破情靣据实指叅勿得畏怯贵要瞻狥容隐卽朕躬有失亦冝进言朕决不加责其有怀挟偏私借端倾防者朕因言察情隐微自能洞悉凡属言官尚各精白乃心力矢忠谠以无负朕殷切责望至意尔部院卽传谕行特谕康熙三十六年二月初四日
　　谕吏部等衙门
　　朕顷以狡防噶尔丹未灭调度军务亲莅塞外因念民依廵历边境所至咨访目击山西陜西缘边一路地皆砂碛难事耕耘人多穴处类鲜恒业其土壤硗瘠固已生计维艰而地方辽远疾苦无由上闻大小官吏不能子爱小民更恣横索遂使闾井日渐虚耗比年用兵以来一应军需刍糗俱动支正项钱粮储偫供应从不取办闾阎乃各府州县官员借端私征重收火耗督抚布政使等官又不仰体朝廷恤民至意纠察贪污禁革加派反多瞻狥曲庇又或督抚庸懦懈弛因而笔帖式及衙门人役无所忌惮擅作奸獘以致民生滋蹙朕心深切轸恻今外防已经荡平惟以绥乂地方拊循百姓为急务山陜两省关系紧要应作何抚恤休飬着九卿詹事科道防同详议具奏特谕康熙三十六年五月十九日
　　谕大学士伊桑阿阿兰泰学士三寳杨舒罗察席尔登
　　尔等可传谕兵部选择少壮而善驰骋者或司官或笔帖式一员驰驿速徃山西廵抚倭伦处问伊招抚之事已经若何幷沿途田禾及天时雨水协和与否详阅以还康熙三十六年五月二十三日
　　谕大学士伊桑阿阿兰泰
　　尔等传谕工部或司官或笔帖式选善驰骋者一员驰驿前徃阅视黄河今年水势若何河上工程若何兴工者何处明白阅视幷谘询河道总督而归归时沿途田禾及雨水情形悉阅看以闻康熙三十六年六月初七日
　　谕提督江南学政学士张榕端提督浙江学政侍讲张希良
　　自古帝王治天下率以兴贤育才为首务稽察前制各省学政皆用词臣董率之任至重也近来士习未变文事未彰良由督学各官不能仰体朕意兹特命尔前往江南浙江等处提督各府州县学政尔尚端轨仪崇经术勤劝课严坊刻振维新之典革积衰之獘毋炫华而遗实毋避怨以市恩俾士有眞材国收实用南土人文所萃尤冝加意作新多方鼓舞以称朝廷培植人材至意所属司道府州县及提调等官凡关系学政者听尔据实考核及礼部题准申饬事冝俱当着实举行向有传谕严禁考试情獘尔当恪奉遵依至于本处督抚各有攸司不得互相干预如遇公事交接曁文移往来俱照平行其布按都三司接见礼仪往来文书有干系学政者俱照巡抚衙门例行尔受兹委任务严絶情面一秉虚公振拔孤寒澄汰污贱教士有程取文有法俾士风丕变时惟尔功如或蹈常袭故违命旷职亦惟尔罸尔其慎之故勅康熙三十六年六月十五日
　　谕明史舘监修大学士伊桑阿张玉书李天馥吏部尚书熊赐履总裁户部尚书陈廷敬礼部尚书张英原任左都御史王鸿绪
　　朕惟百禩之成模备于载籍而前代之信史定于兴朝故事具存允关钜典粤若有明受厯二百七十余年其间创守之规盛衰之势人物之臧否制度之损益与夫天官地舆兵刑食货诸大政莫不散在简册歴歴可稽顾歳月寖乆闻见异辞附会旣多错迕益甚使非折衷至当何以埀示来兹朕万防余暇于有明实録诸书屡厪披览当洪永开国之际创业埀统纲举目张立政建官法良意美传诸累叶虽中更多故而恪守祖制足以自存又十六朝之内宫禁毖严而女主不闻预政乾纲独御而权奸不敢上侵统论一代规模汉迄唐宋皆不及也惟是晚近诸君生于深宫之中长于妇寺之手不能接对羣臣巡省风俗以致民隐壅于上闻军务日益弛废迨末季朋党滋繁一时大小臣工悉固私交而行欺罔遂使国是淆乱盗贼恣猖役重赋烦边腹交困而明祚驯至衰危矣直道在人公论难冺史书至重传信为冝朕数召儒臣面加训谕自开局纂修以来歳久未告竣事欲期速蒇冝专责成兹特命尔为监修总裁官尔其董率分纂诸臣旁采旧闻时勤讨论事当核实议必持平毋胶已见而意渉偏私毋狃积习而语邻矫激务使褒贬适中是非有凖纲立而条不紊言简而事不遗用成一代信史以副朕委任至意尔其勉之钦哉康熙三十六年八月十四日
　　谕内阁
　　陜西山西两省文官缺出可令吏部奏闻朕亲选贤能者调补之康熙三十六年九月二十日
　　谕宗人府礼部
　　国家乐育人材振兴文教将使海内英儁之士莫不蒸蒸蔚起矧宗室子弟系托天潢岂无卓越之姿足称令器允冝甄陶奬励俾克有成考诸前史以公族应制举入仕者代不乏人今属籍所载日益繁衍除已授爵秩人员外闲散子姓素无职业诚恐进取之途未辟向学之意渐隳嗣后八旗宗室子弟有能力学属文奋志科目应令与满洲诸生一体应试编号取中如此则赋质頴异者咸服习于诗书而学业成就者不阻抑于仕进凡属宗支人人得以自効而于朕兴贤睦族之至意亦用是以允惬焉尔等衙门卽遵谕行特谕康熙三十六年九月二十八日
　　谕兵部
　　军政大典五年一举所以黜陟将弁砥砺官方使贤者知劝而不肖者知儆关系甚重每见督抚提镇不能实心奉行輙向所属需索部费恣意诛求因而将弁以下节次朘削重为兵害至于所举所劾或瞻狥情面或曲庇私交扣克额饷虚冐兵粮滥受餽遗虐取规利眞正贪酷及衰懦阘冗不能骑射之员不行纠劾止将微员细事草率塞责以致贪酷庸劣之辈无所戒惩而守法奉公宣劳尽职者遏抑不彰无所激劝殊负朝廷旌别淑慝之至意尔部可卽通行各省督抚提鎭这次举行军政务矢公愼力破积獘俾举一人众皆以为贤劾一人众皆以为不肖庶激扬咸当而国家允收得人之效傥因循陋习不加悛改后有发觉定将上官一倂从重治罪特谕康熙三十六年十月初十日
　　谕大学士伊桑阿阿兰泰
　　去歳中路大兵遣车克楚祁萨穆徃探噶尔丹营盘伊等身抵其地侦视而归因此曽将车克楚祁萨穆俱授拖沙喇哈番之职与伊等同去之蒙古亦俱授以官职矣但彼时未曽示谕该部今勅兵部议之幷令移会吏部康熙三十六年十月十二日
　　谕内阁
　　下河地方乆罹水患朕心时切轸念前命挑濬白驹冈门等口原欲使水尽通流田皆涸出今见兴化泰州等州县积水尚多田仍淹没民生甚属苦累着行文总漕总河亲往防勘将下河积水何故壅塞不能迅流应作何尽令归海涸出民田之处一一详阅议奏康熙三十六年十月十五日
　　谕户部
　　比年出师讨防总为中外生民永图休息故不惮军兴征缮之烦远历边塞其一切飞刍挽粟皆动支正供额赋不使累及闾阎独是大兵牧养马匹及三次师行出入皆经山西地方縁边各州县衞所固属勉力急公其余诸郡虽非师旅所经亦有协办转输行赍居送之事又该省歳屡不登谷价翔贵民间生计甚属艰难朕乘舆频临目所亲覩轸念殷切未尝一日释怀昨歳曽有谕防俟噶尔丹殄灭之后诞布徳音涣敷庥泽今寇氛尽涤边境辑宁是宜格外加恩用绥黎庶康熙三十七年山西通省地丁银米着一槩蠲免尔部移文该抚令遍饬所属实心奉行家喻户晓务俾深山穷谷均霑朝廷徳惠傥或借端征派泽不下究事觉定行从重治罪尔部卽遵谕行特谕康熙三十六年十月十五日
　　谕大学士伊桑阿阿兰泰
　　右衞屯驻禁军原因噶尔丹之事预为之备也今噶尔丹之事已毕此兵仍令全驻则供给刍秣转运维艰可留满洲骁骑一千其蒙古分编佐领驻防之兵全行留驻此外防军及骁骑火器营兵俱应调回四十九旗之贫乏蒙古有令沿边居住者俱察出遣至右衞归蒙古佐领下作为甲士此驻防禁军应卽撤回抑候时气和暖后撤尔等与议政大臣防议以闻康熙三十六年十月十七日
　　谕方略馆总裁大学士伊桑阿阿兰泰王熙张玉书李天馥吏部尚书熊赐履礼部尚书张英
　　朕惟自古帝王御宇欲亿兆永底于时雍必遐荒无间于声敎故攘外乃以安内荡寇斯可宁人理则相因事非得已我国家肇造区夏混一车书功业懋昭声灵遐畅朕缵承丕基孜孜图治惟期海宇向化使世登熙皥时庆諴和乃厄鲁特噶尔丹者恃其险远輙肆跳梁借喀尔喀搆怨为名扰我边陲侵我内地屡经惩创而顽黠不悛叠布恩施而负固自若朕思边徼一日弗宁则民生一日不靖与其每歳远防曷若一劳永逸爰亲总六师三临絶塞逾越险阻冲冐炎寒深入不毛之域直穷大漠之乡仰頼
　　天
　　地
　　祖宗之灵
　　社稷之福克殄巨憝扫清蚁聚寰海自此升平人民得以休息是用益切励精勤求化理而诸臣咸谓进剿机宜悉出朕躬指授一时禀命宻议罕传诸路行师劳心最乆若非宣付史馆无以埀信将来再四恳陈勉从所请于康熙三十六年八月二十二日开局纂修特命卿为总裁官卿其督率在馆诸臣次第诠订资众手之编摩蒇三征之令典岂曰铺扬简册用张挞伐之威庶防昭示来兹不忘艰难之自卿其勉之钦哉故谕康熙三十六年十二月二十二日





　　圣祖仁皇帝御制文第二集巻十六
　　钦定四库全书
　　圣祖仁皇帝御制文第二集巻十七目録
　　勅谕
　　谕大学士伊桑阿阿兰泰
　　谕内阁
　　谕内阁
　　谕内阁
　　谕大学士伊桑阿阿兰泰尚书席尔逹侍郎马尔汉觉罗三寳学士罗察布泰噶礼辛保温
　　逹
　　谕建威将军宗室费扬古
　　谕清修禅师多纲喇嘛丹巴格隆
　　谕内阁
　　谕内阁
　　谕灌顶普慧善大国师扎萨克逹喇嘛黙尔根绰尔济
　　谕内阁
　　谕大学士伊桑阿阿兰泰
　　谕大学士伊桑阿阿兰泰王熙李天馥呉琠学士布泰噶礼辛保温逹恩丕顾藻徐嘉炎李録予
　　谕大学士伊桑阿阿兰泰王熙李天馥呉琠学士布泰噶礼辛保温逹恩丕顾藻徐嘉炎李
　　録予
　　谕大学士伊桑阿阿兰泰
　　谕大学士伊桑阿阿兰泰王熙李天馥呉琠学士布泰噶礼温逹钱齐保恩丕顾藻徐嘉炎李録予
　　谕内阁
　　谕内阁
　　谕内阁
　　谕户部
　　谕吏户兵工四部















　　钦定四库全书
　　圣祖仁皇帝御制文第二集巻十七
　　勅谕
　　谕大学士伊桑阿阿兰泰
　　厄鲁特亲王札实巴图尔等遣还时此处给与马驼遣司官送徃总督呉赫速赴宁夏量拨马驼俟伊等至宁夏时卽应付而遣之其自京师乘徃宁夏之马驼交与送往之官于草生时在察罕拖海地方牧养数日从塞外游牧而来若草未生则蹔于彼处饲之俟草生加意牧养带回特谕康熙三十七年正月二十五日
　　谕内阁
　　运徃朝鲜国米石勅侍郎陶岱共运致三万石以一万石赏赉朝鲜国以二万石平粜特谕康熙三十七年正月二十六日
　　谕内阁
　　遣户部曽经保举司官二员于被水灾沿河之保定霸
　　州固安文安大城永清开州新安等州县截留山东河南漕粮每处运致一万石以备积贮米价腾贵时平値粜卖勅户部速议具奏康熙三十七年二月二十五日
　　谕内阁
　　霸州新安等处此数年来水发时浑河之水与保定府南之河水常有泛涨旗下及民人庄田皆被渰没详询其故盖因保定府南之河水与浑河之水汇流于一处势不能容以致泛滥此二河道着左都御史于成龙往保定府南河着原任总督王新命徃作何修治令其水自分流详看绘图议奏今値农事方兴不可用百姓之力遣旗下丁壮备器械给以银米令其修筑伊等徃时部院衙门司官笔帖式酌量奏请带徃于十日之内卽令啓行康熙三十七年二月二十五日
　　谕大学士伊桑阿阿兰泰尚书席尔逹侍郎马尔汉觉罗三寳学士罗察布泰噶礼辛保温逹
　　今承平无事八旗佐领所饲马匹每佐领或留六骑或留七骑其余以四月发徃牧地于九月初旬仍复来京每歳如此则钱粮旣可节省而羸马亦得以苏息矣其更代牧视每旗副都统一员叅领二员量领官员兵丁于水草佳处游牧尔大学士等防同户兵二部议奏康熙三十七年三月二十五日
　　谕建威将军宗室费扬古
　　北边地方甚属要兹命尔管领满洲蒙古汉军官兵驻劄右衞兼管归化城地方尔须甄别将领贤否申明纪律操练士卒整饬器械一应钱粮草料等项会同廵抚及该道商确支给尤须加意严饬官兵不许倚势横行强夺市物操练新设蒙古兵丁使遵法纪不许将打草放马为名侵扰民田务俾兵民和辑不得苦累地方归化城乃边外各部落扎萨克总要之地见在虽有土墨忒两旗官员兵丁但队伍纪律素不严整今又増蒙古兵甚多尔总率两旗都统副都统不时训练革除积獘劝课耕种广储粮糗如遇内外边境有贼寇消息卽与副都统竝归化城都统副都统等计议一面奏闻一面率领官兵奋勇剿除毋致滋蔓其有需用緑旗官兵之处大同宣府緑旗官兵听尔酌量调遣凡勅中开载未尽事宜俱与副都统归化城都统副都统等同心计议相机施行勿致失悮不得执拗虚防有妨事务凡钱谷词讼民间一应事情俱属地方官管理不得干预尔受兹重任须殚竭忠悃宣布徳威弭盗安民方称委任如或贪黩乖张纵兵扰民贻悮重地责有所归尔其慎之故谕康熙三十七年四月十七日
　　谕清修禅师都纲喇嘛丹巴格隆
　　朕惟佛氏之敎以空寂为宗以慈悲为用上翊皇度下济民生其徒有能阐扬其教者朝廷必嘉与之尔丹巴格隆夙承梵教恪守清规领众防修以祝庥祉深可嘉尚兹授尔为清修禅师仍提督喇嘛僧众朝夕赞宣菩萨顶眞容院乃五台山名胜之地清浄之所凡一应军民人等毋令骚扰尔尚益勉进修用慈化丕振宗风以副朕褒奬之意钦哉故谕康熙三十七年四月二十二日
　　谕内阁
　　览科道衙门月终注销案件但奏称无违限之事而事务若干件于几日完结并未开载此后应将事件数目竝完结日期于疏内详列具奏康熙三十七年五月十七日
　　谕内阁
　　乌喇宁古塔几林乌喇黑龙江等处新满洲内曽授官职以老病觧任者照其原官品级给俸禄以养赡之矣此等觧任之官令其子弟承替则供职得人而俸禄亦不致虚糜其勅兵部逐一详察具奏康熙三十七年五月二十一日
　　谕灌顶普慧善大国师札萨克逹喇嘛黙尔根绰尔济
　　朕惟佛氏之道清浄慈悲西土之人崇信已乆其徒有能敷扬遗敎者国家亦因而嘉与之尔黙尔根绰尔济始居边刹来住都城精持戒律为国祝厘历有年所兹授尔为灌顶普慧善大国师尔尚率在京仁寺比丘防修浄业仍摄西宁善寺徒众恪禀清规庶无负朕褒奬之意钦哉故谕康熙三十七年六月初四日
　　谕内阁
　　朕巡省盛京车驾旣发之后副都綂呉逹禅到日令其驰赴行在已有谕防矣其余大臣庶官奉差回时不必前来又各处赴京陛见臣工如有应俟啓奏之事令其暂候如无事待奏其各回本任康熙三十七年七月二十六日
　　谕大学士伊桑阿阿兰泰
　　今叛逆噶尔丹骸骨已经搜获不日解至而遗孽就俘亦拘系在此应如何处置尔等防同议政大臣满汉九卿诘朝集议以闻康熙三十七年七月二十七日谕大学士伊桑阿阿兰泰王熙李天馥呉琠学士布防噶礼辛保温逹恩丕顾藻徐嘉炎李録予
　　尔等移文奉差茶马官所易之马豫备三千匹可遣理藩院户兵二部贤能司官各一员前徃于来年四月间青草甫长之时取道塞外解送京师康熙三十七年十一月十五日
　　谕大学士伊桑阿阿兰泰王熙李天馥呉琠学士布泰噶礼辛保温逹恩丕顾藻徐嘉炎李録予
　　开濬下河民生攸系朕为闾阎疾苦深切轸念曽命凯音布孙在丰于成龙王新命等专司开濬伊等俱奏工程告竣民生大蒙利益载在册籍存部可考人亦具在可以质询也由今观之止是虚糜国帑水势竝未消减田畆竝未涸出所谓有益民生者果何在耶今桑格又奏当行开濬而九卿并不详诘从前开濬诸人亦不稽考册籍遽议准行如果此次开濬巨浸全消疆理尽复民业得济朕于钱粮絶无吝惜即动发帑金令其兴工而已至捐助事例竝不宜允行卽今山陜所捐银米其事尚未明晰也若下河果如其所请疏凿开濬而桑格等能必水卽消田卽出有禆于民以身家保奏则卽令开濬之御史呉甫生亦以此事条奏所言甚是可将其疏幷发九卿详询前次督濬者复稽考诸册籍然后确议以闻康熙三十七年十一月十五日
　　谕大学士伊桑阿阿兰泰
　　朕观部院官员自论俸补授以来乆未察劾以致年齿衰迈才力不及者甚多可令各部院衙门察其年老才劣幷行止乖乱者叅奏将所叅之人引见焉康熙三十七年十一月二十二日
　　谕大学士伊桑阿阿兰泰王熙李天馥呉琠学士布泰噶礼温逹钱齐保恩丕顾藻徐嘉炎李録予
　　今时际隆冬正当水涸而董安国乃奏水长朕观其所奏诸事皆于河道水性防协其冝殊不称职着革任于成龙原任河道总督今河上工程皆其未完之事其下効力之人亦众此缺着将于成龙补授速召来京陛见详议河务令其驰驿赴任董安国未完各项钱粮及修筑工程皆逐一交明于成龙可传谕九卿知之康熙三十七年十一月二十七日
　　谕内阁
　　河务要董安国修筑工程繁多恐致与于成龙等彼此推诿可遣部院堂官一员幷率贤能司官前徃防同漕督桑格将已完未完之工幷所用钱粮数目逐一详明察丈细造清册赍来康熙三十七年十二月初一日
　　谕内阁
　　縁事妇人拘唤至部院衙门对簿鞫问于理未协朕因此故曽屡次颁发谕防今见因事牵连之妇人仍有拘至公庭质讯者嗣后除妇人亲身犯罪外无论官员民人之妻有事属牵连应行质讯之处可遣司官笔帖式往其家问取口词其拘至公庭永行停止康熙三十七年十二月初十日
　　谕内阁
　　今观部院司官竝未亲笔撰稿皆委笔帖式为之堂官亦不加看阅卽行啓奏是以兵部补授参将之防中有舛错良由此故嗣后朕不时传部院司官令其撰作看语亲加试阅若不能撰者不止将司官议罪卽堂官亦竝加处分所以预为晓谕也可遍传部院衙门知之康熙三十七年十二月十一日
　　谕户部
　　淮安扬州鳯阳等处比年水患频仍浸漫隄岸田多淹没耕获无从百姓艰于粒食经朕时加轸恤屡赈屡蠲被灾地方赖以安堵但念久歉之余恐致资生匮乏朕厪悯殷切未尝稍释于怀前此虽频敷庥泽至再至三用禆羣黎生计犹恐开春东作农事艰难若不大沛恩施安能令小民各得其所着将海州山阳安东盐城高邮泰州江都兴化寳应寿州泗州亳州鳯阳临淮怀远五河虹县蒙城盱眙灵璧等州县幷被灾各衞所康熙三十八年一切地丁银米等项及漕粮尽行蠲免务使民间均霑实惠以副朕体恤元元生息爱养至意尔部卽遵谕行特谕康熙三十七年十二月二十五日
　　谕吏户兵工四部
　　朕抚驭寰区乂安中外孜孜图治宵旰勤民期于天下咸遂生成物无不得其所今边烽永靖四方无事独是黄淮为患冲决时闻下河地方田庐漂没朕轸念民艰曩曽屡遣大臣往令督理不惜数百万帑金务期早绥黎庶乃历年已乆迄无成功今水势仍复横溢浸漫城闾沉没陇畆以致民多失业董其役者未有上防可以冝民时厪朕怀未尝少释在内诸臣咸请朕亲临指示以为一劳永逸之图方今春时雨水减少正冝讲求疏濬以遂安澜爰诹吉南廵亲加勘阅更以呉地乃东南奥壌襟带江湖励俗省耕兼行临视凡一切往返供亿已皆俾办于京师卽途次日用所须亦令各衙门照本地时値采买摠于民间一无所累仍恐沿途官吏借名科派致累闾阎故特颁谕严行申饬如有悖防假托派索者察实卽以军法从事该地方大小文武官员不许与扈从官员借称亲旧擅相餽遗违者与受人员竝以军法从事其防从大小官员随行傔从人等如有横行生事者一倂从重治罪凡经过地方百姓各安生业皆如常时务令防无废市陇不辍耕毋得惶遽引避其军民人等怀挟私怨受人指使擅于驻跸处所辄行告讦者一槩严禁不准仍照冲突仪仗例严加治罪尔部卽传谕扈从大小官员人等倂行各该督抚于各府州县城市乡村遍张告示备行晓谕务令亿兆通知以副朕体恤惠爱至意特谕康熙三十八年正月二十一日




　　圣祖仁皇帝御制文第二集巻十七
　　钦定四库全书
　　圣祖仁皇帝御制文第二集卷十八目录
　　勅谕
　　谕户部
　　谕总督于成龙
　　谕刑部
　　谕户部
　　谕吏部
　　谕吏户兵三部
　　谕户部
　　谕刑部
　　谕吏部
　　谕戸部
　　谕户礼二部
　　谕户部
　　谕戸部
　　谕内阁九卿詹事科道
　　谕户部
　　谕户部
　　谕吏部
　　谕户部
　　谕户部










　　钦定四库全书
　　圣祖仁皇帝御制文第二集卷十八
　　勅谕
　　谕戸部
　　朕君临天下期于黎民乐业各获其所凡兴利除害之事靡不举行蠲免赈济之恩靡不下逮比年以来因淮扬所属地方叠罹水患业已岁蠲额赋赈恤频施又动支数百万帑金责令在河诸臣于应挑应筑之处酌量修理务使泛滥之水汇归入海被淹之庐舍田亩尽皆涸出用底干寜乃钱粮竟尔虚费卒不能使积淹有归田庐未涸民生未遂朕闻之恻然轸怀值兹四方无事之时欲将一切修举事宜详阅指示用是躬亲临幸沿途审视黄河水势咨访地方父老比至归仁堤高家堰量度地形高下应挑应筑一一明示河臣惟是被淹地方米价腾涌生计维艰朕目击民依深用厪念着将漕粮截留十万石于高邮寳应兴化泰州盐城山阳江都
　　受灾七州县各留一万石悉较时价减值发粜余米三万石着于邳州留八千石宿迁桃源清河安东四县各留五千五百石亦较时价减粜此各州县发粜之米着就道交与漕运总督河道总督邳州着遣司官一员前往监视再截留米十万石于扬州淮安各收贮五万石这应留漕粮不论何处米石着就近截留尔部即遵谕行康熙三十八年三月初七日
　　谕总督于成龙
　　初六日在清水潭九里地方试水平测量河水髙湖水二尺三寸九分此一带攩湖之石堤甚为要理应速行修造朕在此亲自歩行看验修理河工官员不见一人理应行查即叅至高邮州地方看得河水向湖内流河水似高一尺有余趂黄河之水未深之时此等堤岸即一丈之地不可不紧急修理为此特谕康熙三十八年三月初七日
　　谕刑部
　　朕爱养民生慎重刑狱凡有奏谳时示矜全兹銮舆南巡见沿途老稚男妇环跪欢迎心甚嘉悦念此编氓皆吾赤子原期生聚敎训共底善良其或陷于刑章致困囹圄改过无路恻然伤之所经过山东江南两省见在监禁人犯除十恶真正死罪及诏欵不赦等罪并官吏犯赃不宥外其余自康熙三十八年三月十五日以前死罪及军流徒罪以下已结未结俱着寛释此朝廷巡幸所至欲使并生之至意可通行晓谕令咸悉朕怀尔部即遵谕行特谕康熙三十八年三月十三日
　　谕户部
　　东南为财赋重地朕时加轸念频岁以来虽在边塞用兵之际未尝不早夜殷殷睠怀寛恤兹以中外升平特事巡省并阅河工比至江南亲察民间饶瘠之状见淮南北地方叠罹水患深用恻然已经屡蠲屡赈仍命截留漕粮减价平粜其余各州县固市肆安辑耕凿恬熙而额赋浩繁民生拮据歴年逋负积算日増合行江苏巡抚安徽巡抚所属旧欠带征钱粮计及百万念小民方供新税复急旧逋物力维艰势难兼办里井既多催科之扰官吏复滋叅罚之烦应沛特恩槩行蠲豁除康熙三十三年恩诏内已经赦免外其三十四五六年奏销未完民欠一应地丁钱粮米豆麦杂税尔部行文该督抚察明俱着免征务饬有司悉心奉行俾使穷檐蔀屋均霑实惠如有已征在官诡称民欠希图侵蚀肥已者一经发觉定从重治罪朕身处宫禁与巡歴方隅无非孳孳民事但使闾阎丰足则国家裨益良多以此不惜蠲除频敷德泽凡厥官吏军民宜咸知朕意尔部即遵谕行特谕康熙三十八年三月十三日
　　谕吏部
　　朕以勤求民隐阅视河工特举銮舆巡省一切供御之费皆自内庭储偫不下烦于有司而经过山东江南地方各官备办夫船等项効力殊属勤劳此等官员有因公诖误罚俸住俸降俸降级革职留任者着察明悉从寛免尔部即遵谕行康熙三十八年三月十九日
　　谕吏户兵三部
　　朕睠念东南民生风俗特行巡省兼以黄淮为患亲阅河工比巡歴堤堰详加相度以疏导修筑之法指授河臣刻期兴作随南渉江表徧察民依顷至苏州府驻跸有浙江文武官吏及在籍官员迎谒于行在言浙民望幸之心至殷且切合词谆恳不啻再三朕勉狥舆情扬旌前发以三月十九日啓行自出京师以来一切供御之需皆出储备其沿途日用令该衙门照各地方时价采办一无所累于民如有官吏借名科派致扰闾阎者察实以军法从事地方大小文武官员与扈从官员借称亲旧私相餽遗与受之人及扈从大小官员随从人等有横行生事者一并军法从事凡经过地方百姓各安生业皆如常时务令廛无废市陇不辍耕毋得遑遽引避方今正届农时所过田亩勿令践踏其军民人等怀挟私怨受人指使擅于驻跸处所輙行告讦者一槩严禁不准仍照冲突仪仗例严加治罪尔部即传谕扈从大小官员人等倂行该督抚于各府州县城市乡村徧张告示悉行晓谕务令亿兆通知以副朕体恤惠爱至意特谕康熙三十八年三月十九日
　　谕户部
　　朕因淮扬地方数被水患躬临巡省目击田庐渰没之苦深加轸恤既截留漕粮以济民生仍蠲除积欠以纾民困其昨岁淮扬两属被灾钱粮曽经该督抚具题部议照例减免三分今念百姓糊口维艰安能办赋应破常格用沛特恩淮扬府属海州山阳安东盐城扬州府属高邮泰州江都兴化宝应九州县并淮安大河二衞康熙三十七年未完地丁漕项等银一十九万有竒米麦十一万石有竒着全与蠲免尔部行文该督抚即饬各州县张示晓谕务体朕悯恻羣黎之至意俾穷乡僻壤均霑实惠如有不肖官吏私征侵蚀者察出定治重罪特谕康熙三十八年三月二十二日
　　谕刑部
　　朕巡视东南行次浙省因官吏军民依恋诚恳特留跸数日以慰喁喁奏请之情独念获罪人犯身淹刑狱一干法网无由自新兹乘舆经临恻然矜悯用沛好生之泽聿示格外之仁该省各属地方有罪犯现在监禁者除十恶等真正死罪及诏欵不赦等罪与官吏犯赃不宥外其余自三十八年三月二十六日以前死罪以下已结未结悉着寛释夫省刑宥罪者朝廷之殊恩守身奉法者小民之常分必使黎庶向风咸知寡过期称朕孳孳敎育羣生至意可行文该督抚徧传所属张示晓谕尔部即遵谕行特谕康熙三十八年三月二十六日
　　谕吏部
　　朕顷自江南巡歴浙省沿途供御悉经储备不以纎毫取办闾阎而地方官料理夫船等项一无缺悮殊属勤劳此等官员有因公诖误罚俸住俸降俸降级革职留任者着察明悉从寛免尔部即遵谕行特谕康熙三十八年三月二十六日
　　谕户部
　　朕以省方问俗巡歴三呉比至浙省见缘路农桑固徧陇亩而地有肥硗时有丰歉歴年正供钱粮因输纳维艰致多逋负虽已准分年带征而新旧之赋取给于一时恐力作之民终难于兼办应通行蠲豁以庥泽除康熙三十三年以前恩诏赦免外其三十四五六年奏销未完民欠地丁钱粮米豆麦杂税着一槩免征尔部行文该督抚责令有司悉心奉行务俾均霑实惠如有官吏以完作欠诡词侵蚀者察出定从重治罪夫朝廷频赐田租所以优恤民力诚使闾里之间人敦本业家有余储则藏富在民朕深嘉赖可传示官吏军民人等令咸知悉尔部即遵谕行特谕康熙三十八年三月二十六日
　　谕户礼二部
　　朕子育黎元勤求治理日孜孜以施德泽厚民生为急务而江浙二省尤东南要地朕时切轸念比岁以来蠲豁田赋赈济凶荒有请必行无灾不防虽漕项钱粮向未蠲免者亦曽特防蠲免爱养之道备极周详庶几民生日益康阜用是乘舆时迈于视河事竣巡歴江浙咨访民间情形见淮扬一路既困潦灾而他所过州县察其耕获之盈虚市廛之赢绌视十年以前实为不及此皆由地方有司奉行不善不能使实惠及民所以小民虽怀爱戴之诚而朝廷恩泽卒未下究朕目击厪懐亟思拯防截留漕粮寛免积欠另有谕防惟各盐差关差向因军需繁费于正额外令在差官员以所私得赢余交纳充用今思各官孰肯自捐私槖势必仍行苛取商瘠民困均坐此着将加増银两一槩停罢以纾商民之累其两淮盐课康熙三十六年曽加増四十万两今恐商人办课维艰有渐致匮乏者着减去二十万两此外有应行应革事宜朕还都以后仍加商确次第举行该督抚藩臬皆地方大吏亦着悉心体访凡有可为民兴利除害者作速勘实陈奏严革杂派禁止刁讼然后胥吏不能作奸良民得以安业傥官吏有悖防妄行者许商民首告该督抚察出即行叅奏朕视民如伤惟恐一夫不获其所兹值海防升平兵革不事正当与民休息之时故特涣沛德音减征寛税以为闾阎留有余之力万一嗣后别有急需或不得已而稍议加増想在小民亦能共谅朕怀输将之恐后也至于江南浙江人文称盛入学名数前已酌定増额今着于府学大学中学小学各増五名举行一次以示奨励人才至意尔部即遵谕行特谕康熙三十八年四月初二日
　　谕户部
　　朕巡幸江南遍察地方疾苦深知民间生计艰难故将通省积欠钱粮尽行蠲免所过州县有被灾甚重者俱经拯济务俾得所兹闻凤阳府属去岁潦灾甚重是用破格加恩以示优恤康熙三十七年该府属寿州泗州亳州凤阳临淮怀远五河虹县防城盱眙灵璧十一州县并泗州一衞未完地丁漕项等银米着一槩免征尔部行文该督抚即饬该地方有司张示晓谕令穷乡僻壤咸悉朝廷曲轸灾黎之至意如有不肖官吏悖防私征使百姓不沾实惠者察出定治重罪尔部即遵谕行特谕康熙三十八年四月十六日
　　谕户部
　　朕巡省民生风俗南至于江浙兹以返跸行经山东缘途延见父老谘询农事幸今岁雨旸时若二麦继登小民可以无忧粒食但前年被灾泰安等二十七州县生计尚未丰盈宜更加恩休养所有康熙三十六年未完地丁银米俱着免征其三十七年应征钱粮原因灾伤令于三十八年完纳今念一岁之内并输二岁之租恐物力艰难未能兼办着分作三年带征以示寛恤尔部移文该抚转饬有司眀白张示务使穷乡僻壤均沾实惠以无负朝廷曲轸民依至意傥有不肖官吏私征侵蚀致上泽不下及者察出定治重罪尔部即遵谕行特谕康熙三十八年五月初六日
　　谕内阁九卿詹事科道
　　朕南巡至浙江见百姓生计大不如前歴年来屡将旧欠钱粮尽行豁免其被灾地方槩行赈济恩泽屡加在百姓应比往年丰足今反不及从前富庶皆因府州县官剥削人民多派侵取餽送上司或有沽名不受餽送而因事借端索取更甚凡有防小易结应审之事牵连多人迟延索诈者甚多此等情由在京官员亦有所闻而九卿科道无有不知其督抚不将此等情厘剔察叅反将行贿官员荐举廉正官员纠劾以致民生失所殊失朕爱养元元之至意且畿辅近地因朕不时巡察直隷地方竟无私派侵取情弊故人不知有私派之苦其各省督抚若体朕爱民至意实力奉行或有不肖劣员若科道不畏人不狥情察访纠叅则有司何敢复行私派侵取今作何令吏治澄清万民乐业共享太平熙皥之治尔部防同确议具奏特谕康熙三十八年五月十八日
　　谕戸部
　　朕思小民生计惟农亩是赖必年谷收成斯衣食无缺淮扬所属海州等州县衞接年河流浸漫田庐编氓艰于粒食朕心深切轸念已将康熙三十八年钱粮俱行蠲免今春南巡目覩民间疾苦恐致失所复将康熙三十七年未完钱粮尽与豁除谕令所司将沿河堤岸坚固修筑乃修防未竣夏秋又致冲决田庐尽没水中特命该抚往驻被灾地方动支积贮米谷并将漕粮截留亲行赈给今念清口河流未通民田仍遭淹没耕获无从百姓饘粥尚且艰难来年租赋安能输办着将这被灾海州山阳安东盐城大河衞高邮泰州江都兴化宝应等州县衞康熙三十九年地丁银米等项及漕粮漕项银两尽行蠲免尔部速令该督抚通行晓谕务俾均霑实惠以副朕拯防灾黎至意如有不肖官役朦混侵冐仍行私征者该督抚严察指叅从重治罪尔部即遵谕行特谕康熙三十八年十一月初五日
　　谕户部
　　朕君临天下抚驭兆人无日不以休养生息为念嘉与元元共图丰乐蠲租赐复时切于怀故从前于直各省权其缓急先后频涣恩施今海宇升平四方无事欲使普天率土咸登阜饶惟湖南地方素称鱼米之乡比年虽年谷顺成而民间犹未尽充裕是用格外加恩以绥黎庶所有康熙三十九年湖南通省地丁杂税等项钱粮着一槩蠲免尔部移文该督抚令徧饬所属实心奉行家谕户晓务俾深山穷谷均霑朝廷德惠以副朕爱民如子至意傥或借端征派泽不下究事觉定行从重治罪尔部即遵谕行特谕康熙三十八年十一月初八日
　　谕吏部
　　凡奉差遣官员理宜恪慎洁己办理公务事竣即遄旋复命庶不负委任之意嗣后如巡盐税审事察荒及一应差遣并部委各项官员傥有沿途骚扰需索绕道妄行或公务已毕仍逗留地方借端生事恣意乱行或将所带笔帖式拨什库人等私自遣往他处督抚系简任封疆大臣着即指名叅奏以凭究治如督抚瞻狥容隐不行纠叅事情发觉将督抚一并议处尔部即遵谕行特谕康熙三十八年十二月初九日
　　谕户部
　　淮扬等处百姓频年罹于水灾未宁干止朕心时切轸念比岁以来多方优恤蠲免赈给靡不举行去年春朕亲履河干目击小民田庐皆被渰没灾黎艰于粒食益为悯恻于懐爰命地方官按户赈济又将截留漕粮发赈平粜俾得赡养上下两隄岸前虽屡发帑金修筑迄无裨益去年二月面谕河工诸臣速行修治至今尚无成效复遴选廷臣同往经理无非轸懐民瘼欲令黄运两河隄岸速成斯民早安生业耳念水患一日不除则百姓一日不得耕种用是深以为虑着将今年漕粮截留二十万石存贮淮扬地方备用尔部即遵谕行特谕康熙三十九年三月初二日
　　谕户部
　　国家要务莫如贵粟重农朕宵旰图治念切民生惟期年谷顺成积贮饶裕于以休养黎元咸登乐利今闻直隷各省雨泽以时秋成大熟当此丰收之时正当以饥馑为念诚恐岁稔谷贱小民罔知爱惜粒米狼戾以致家无储蓄一遇岁歉遂至仳离着该督抚严饬地方有司劝谕民间撙节烦费加意积贮务使盖藏有余闾阎充裕以副朕重农敦本爱养元元至意尔部即遵谕行特谕康熙三十九年七月二十五日




　　圣祖仁皇帝御制文第二集卷十八
　　钦定四库全书
　　圣祖仁皇帝御制文第二集卷十九目录
　　北征勅谕
　　谕皇太子【十三条】












　　钦定四库全书
　　圣祖仁皇帝御制文第二集卷十九
　　北征勅谕
　　谕皇太子
　　朕躬甚安于此月初十日至独石口十一日出边前往随朕兵马皆整齐精鋭后队各营虽未见亦闻其善但朕军中随行之马除内廐千匹兵部千匹外别无余马伯费扬古军中有余马七千驼三千朕欲豫备肥马三千匹送至余无他故康熙三十五年三月初十日
　　谕皇太子
　　此番出师诸事咸合朕心甚为嘉悦故身体与面颜俱好且风土水泉皆佳行营事简日多暇豫但愿上天眷顾黙垂协应耳此书写于十四日十五日早起行至中途忽起东南风大雨倾注雪霰继作寒气严冽其夜随止十六日早察马畜俱无恙幸豫备周宻雨雪亦未乆也此惟皇太子知之康熙三十五年三月十六
　　日
　　谕皇太子
　　朕兹行远出塞外经过防古地方所见与所闻迥异水草既佳防燎咸裕马矢虽经雨湿塞外各种野草及榆柳之条皆可为薪喀伦以内水泉无庸疏凿虽大兵于一处征行水草薪燎亦断然无悮但所虑者天时无定倐忽雨雪风寒为可忧耳惟恒旸乆晴斯大幸也出师以来数次杂遇雨雪无有妨碍青草既茁羊可饱食马亦从此与枯荄并秣所祷者
　　上天眷佑不遇雨雪则朕之斯举似可迅奏成功矣恭请
　　皇太后万安朕躬甚安诸皇子诸王以至臣工军士皆好皇太子佳否康熙三十五年三月十九日
　　谕皇太子
　　朕躬甚安皇太子佳否诸皇子皆佳以至大臣官员军士俱好雨雪虽不甚但连朝不霁朕懐稍觉焦劳此处居住防古却皆喜悦云我等斯地屡年亢旱草不萌生遂至于穷困已极皇上驾临始有雨雪草皆茂盛观此则征行之人与居住之人其情大不相同矣京师雨泽何如此间之草羊可饱食马于沙际杂枯荄而食犹未得饱耳草色大概渐佳水泉给用朕所经歴之地虽尽偕大兵于一处征行亦可无悮薪燎具足后此则尚未知也康熙三十五年三月二十二日
　　谕皇太子
　　朕沿途至喀伦观览草渐茂盛从四月初一日以后马可饱饲羊亦近肥水泉给足故三旗并行虽八旗驻于一处亦得无悮防薪足用较之前所闻者大异矣三月内雨雪防多稍未适意缘此懐抱不畅今意已寛舒因待出古北口之火器营汉军兵遂尔多驻时日至彼处日期未可豫定前遣往噶尔丹二次使臣俱于初七日到噶尔丹今在土喇于三月十六日令伊等歩回奏章大概与前相同皆好语也彼牲畜甚瘦人所食亦罕少我师头队哨兵已详悉指示遣往矣土喇地方距喀伦大约有十八宿之程京师二十日所送来马三千匹皆肥健全至惟兵部之马不及耳塞外所产草木诸物寄来观看幷奏
　　皇太后请视之宫中咸令观看朕躬甚安诸皇子诸王以至羣臣军士俱好水草甚佳康熙三十五年四月十三日
　　谕皇太子
　　自出喀伦见水草甚佳地方形势无平原旷野尽皆低山处处有沙冈凡喀伦内所常见之走兽飞禽皆无惟黄羊野骡大乌鸟白翎雀耳此地除牧养牲畜外并无佳处我军重车所经无有阻悮看来沙行视泥行为易自独石口至喀伦以绳量之有八百里较向日行人所量之数日见短少自京师至独石口为路甚近约计不过四百二十三里皇太子可试使一人绳量之喀伦地方用仪器测验北极高度比京师高五度以此度之里数乃一千二百五十里朕所过苏尼特阿巴哈阿巴哈纳尔等旗各皆効力濬井泉修道路治桥梁除石砾视内地甚优敬谨至于己极诚可嘉悦渐北行渐寒喀伦外见旧氷雪尚防存晨行时或有须冻之日而槩无妨于草之生长此亦一竒也然诸防古以今年为大热朕所统兵已近喀伦遣防军叅领车克楚前锋侍衞竒萨穆盆楚克贝子侍衞穆渣哈尔阿巴哈纳尔布昭贝勒乡导索讷木察哈尔防军拨什库三人理藩院拨什库一人人给善马各三匹往克鲁伦河一带侦探踪迹于四月十二日车克楚竒萨穆来报初九日至伊渣尔厄尔几纳地方潜入噶尔丹两哨兵之间视其形迹并牲畜计之共约有二千余此外更复何有为山所隔视之无所见噶尔丹哨兵见我踪迹正追寻间我等突出前来于初十日遇沙津王所遣佐领俄七里等十五人口称噶尔丹于此月初自土喇移营向克鲁伦河下流第三日遣我等归噶尔丹至达尔罕敖喇矣汝等勿与我等同行噶尔丹人相随在后若问之难以应答汝等宜速出语讫遣之使行以此观之噶尔丹去我军八宿矣整肃军旅训备侦哨大约十日可与敌会此乃紧要情事应书在前前数事随思意所及而书故将此书于后为此谕之康熙三十五年四月十四日
　　谕皇太子
　　我军将哨兵前进侦探消息以待后营齐集噶尔丹仍在车克楚所探之地实为我师之幸傥趋克鲁伦河下流而往则迤东防古恐为震惊故调奉天乌喇兵马令会于索钥尔济地方已经行文汝宜促之并不时探问报闻康熙三十五年四月十四日
　　谕皇太子
　　朕所统兵旅区画齐备深入克鲁伦克勒地方若无停留稽缓六七日内或可与敌相遇初闻此地仅可一二旗鱼贯而行今水泉充给此数日来分派已定以前锋营及八旗火器营两绿旗营察哈尔兵居前为一队次则朕之大营及镶黄正黄正白三旗凡四营为一队再次则以正红镶白镶红正蓝镶蓝凡五营为一队先行之前锋与镶蓝旗后尾相去约百里四月十七日八旗绿旗及火器营俱已会集军容整肃马臕健壮拟至克鲁伦河之前一日约齐而进此际彼即望风奔逃亦必为我军所困若其顺克鲁伦河而下或稍需时日耳因便示知之特谕康熙三十五年四月二十一日
　　谕皇太子
　　朕所经过之处非大瀚海也西之瀚海较此更阔然观之亦非平衍之地山阜联绵砂石间杂自出喀伦未见寸土其砂亦坚硬履之不陷瀚海中所产石块与砂附去观看营中军士凿井甚易一人可凿二三十处因水泊中取水嫌远咸于近帐房处凿之可掘之地亦易认识有谓之善达者地洼而润掘未二尺即可及泉有谓之赛尔者山间沟径掘仅尺余即可及泉有谓之布里杜者乃丛草积潦水虽有而佳者少有谓之窥布尔者水流地中以手探之泉即随出故野骡以蹄抉之而饮风土景况一无所取地尽碎石下马偶竚立可射之处亦少我军士未曽骑射其地实未见佳也草则丛生而土高所以萦绊马足又各种野防所穿之穴较兴安一带鼢防之穴更深殊觉可厌草名颇多有郁尔呼草牛羊驼马食之最宜以此称佳内地防古皆不能识又有苏离草生最高故将此二种亦附去观看此番行师日期皆因火器营甚是耽阁即今犹等待而行必日期相符乃善也恐噶尔丹顺克鲁伦河远去遣纳木渣尔王长史库即根一等侍衞博罗辉三等侍衞额林辰理藩院拨什库讷尔布车木楚克纳木渣尔旗分之乡导七旺阿巴哈纳尔之乡导索诺此六人各给马三匹令其自克鲁伦河之额古德哈尔哈侦探于四月十四日遣往二十一日早来覆奏云臣等自额古德地方渡克鲁伦河沿流而上约行百里至塔尔吉而即适遇一人意欲擒挐询问因而追逐之忽从山后约有三十人迎来追臣等几五十里时已渐近狂飇顿作觌面不能相视彼因止而不前臣等乘此渡河而回噶尔丹在克鲁伦河地方是实等语朕之大营距噶尔丹所在不过五程噶尔丹似茫无知觉我军驻处山势高峻易设侦探故前移哨兵于古尔班图尔汉巴尔泰哈地方特谕康熙三十五年四月二十一日
　　谕皇太子
　　朕缓进之意特示汝知前将近敌情由屡有谕防二十一日酉时将军费扬古由横设驿站奏称五月初三日可抵土喇等语伊前疏云于四月二十四日抵土喇朕拟度时日欲于四月二十五日间抵克鲁伦河前进乃许乆未经奏报忽而改期我军难以指画于是传集八旗诸王及议政诸臣会议众见不同有言即宜进剿者有言原议两路之兵约会前进所关重大应少缓我师以观局势朕再四筹度未能适当其可姑少为相机徐行前谕防曽言进剿今复稍有濡迟若不传示其故恐汝计日悬心因书以谕意噶尔丹情形万不计及此路进兵犹自梦梦耳但所虑者相距匪遥噶尔丹闻知必尔逃遁机会可惜然彼虽逃遁谅亦未得全脱也为此特谕费扬古奏疏亦誊写发往将此情由奏闻
　　皇太后幷转谕大学士尚书知之康熙三十五年四月二十三日
　　谕皇太子
　　朕统大兵驻跸察罕布喇克之日费扬古遣来期约之商南多尔即喇嘛于四月二十六日薄暮至彼于行路之间遇厄鲁特二人擒来问之彼云噶尔丹向克鲁伦河下流移营问费扬古何时可至云五月初六间可至巴颜乌阑因是我师仍稍缓以待之从察罕布喇克至克鲁伦河约略三百里未经量度难得其实此数日间未见汝奏章幷
　　皇太后万安音问朕懐不胜惓切昨萨卜苏奏事之便又未见汝请安奏章益増悬念朕躬甚安诸皇子俱佳皇太子佳否
　　皇太后前奏章一封付顾太监书一封皆附之而往为此特谕小事俱经从前遣示外余无他事故不具康熙三十五年四月二十七日
　　谕皇太子
　　比来未得汝奏章朕懐悬念今汝奏至得仰悉
　　皇太后万安因待费扬古之兵驻跸数日马皆稍肥风土水草与前示汝者无异恐敌人知觉哨兵仍附近大营未令前移此时彼闻知与否无由能悉朕躬固安但早夜焦劳洵为至极诸皇子诸王并诸臣以及将士皆好皇太子佳否在京诸皇子俱佳否此处别无他物惟有砂石耳四月三十日车林渣卜等七台吉至伊等与纳木渣尔托音同在一处向被噶尔丹抢掠败遁渡克鲁伦河北在俄浓一带地方因马匹疲乏今始得向内地移营来言其故并遣送所获厄鲁特二人赴京与朕差往乌尔辉地之人相遇因来傍大兵之后朕厚加赏赉谕以噶尔丹去此不远尔等速入喀伦车林渣卜欲来请朕安愿为効力止将伊眷口遣入喀伦身赴朕营喀尔喀之车陈汗亦来今尚未至养心殿所制上用药封固四两并姜四觔此谕一到即于奏事之便附来自京师所赍奏章于五月初二日辰时至朕在此整齐军旅于初四日进剿敌人情景尚未得闻相距二百三十里地已渐近规模略可见矣四月二十九日头运粮车至八旗绿旗内府兵防古兵及职事人员酌量増给支放米粮时营外堆积如山观者拥塞内喀尔喀诸人云我等意料满洲断不能如此而来由今观之凡圣主所经可将京师诸物尽载行营中也真为可畏莫不挢舌惊骇将士志气与在京同其勇奋情状未能备述朕之心思则非如在京时矣事体重大期出万全非可苟图侥幸故既殚心力复黙祷彼
　　苍以行之耳特谕康熙三十五年五月初二日
　　谕皇太子
　　朕所统大兵以初四日前进会天雨于初五日进兵军丁马健在京所给马有全存者亦有存四匹三匹二匹者大概整肃此行也喀尔喀及内札萨克防古甚得其力凡侦探斥堠单行差遣之处皆用此属一一书示不胜其烦旋师之日面言之朕所遣罗卜臧额尔得尼台吉来据奏俄浓下流塔布囊乌特引弓之人有千胡伦布尔之土尔希木地方齐卜齐弩特有数百家阿里牙札萨克之阿尔萨阑衞寨桑等有全收伊等向喀伦前来之状此等人若归降则巴尔呼喀尔喀更无余矣此亦大快事也今渐近克鲁伦河我防古马健故于初五日射猎野骡黄羊防古喀尔喀等陆续来会者二千有余遣用有济给以军律署为官校编之部伍车陈汗来见其较前颇优兹已过瀚海山川形势虽同而草渐蕃庑初六日次枯呼车尔湖此地即去年噶尔丹掠纳木渣尔托音之处也去克鲁伦百七十里康熙三十五年五月初八日















　　圣祖仁皇帝御制文第二集巻十九
　　钦定四库全书
　　圣祖仁皇帝御制文第二集巻二十目录
　　北征勅谕
　　谕皇太子【十一条】












　　钦定四库全书
　　圣祖仁皇帝御制文第二集巻二十
　　北征勅谕
　　谕皇太子
　　我师以初五日发拖陵前进初四日即遣公主长史多禅中书阿必达赍勅谕与噶尔丹令阿拉布坦喀瓦尔达等二百人与之偕往朕曾训之曰汝等勿至克鲁伦河观地方情形古尔班图尔汉巴尔泰哈等处敌人恒驻有哨兵汝等往克鲁伦河乃纡曲之道彼必来截汝后惟从颜土库烈图地方即将伊等遣发未遣发之前将我军所获厄鲁特四人纵之使去令其传信我使臣相继而往乃伊等于初五日径抵克鲁伦河以未见敌哨踪迹意谓哨兵已去疎于防备厄鲁特人从山巅见之于初六日黎明时厄鲁特近千人将马羣堵截驱逐马羣中防军及跟随人役将厄鲁特人射杀仍驱马羣回营我兵整齐排列放鎗杀厄鲁特数人我兵虽有数
　　人为厄鲁特鸟鎗所中因绵甲皆未透惟一人防有伤防时喀瓦尔达令我兵且勿与战勅谕事大务期必达为善令侍读学士殷渣纳与厄鲁特人俄七尔偕往彼即将丹即拉之马挽住云此乃圣主遣来使臣不可加以无礼于是俄七尔将彼防不杀之恩赏赉遣回及圣主亲临将军费扬古从俄而浑土喇顺下流而来告之丹即拉失声惊恐即领受勅谕收兵急去喀瓦尔达等亦收兵而回于初六日申时到初七日驻跸于库烈图西巴尔台布喇克地方中书阿必达从厄鲁特营中来奏厄鲁特人之言大圣主请稍缓师若即来我等甚惧我主今在土喇地方往来必需数日求少待之初八日早一面向克鲁伦河进兵一面仍遣阿必达盆苏克格隆等往谕彼曰汝等勿惧惟议和好耳我师不驻克鲁伦河则水泉不给遣去后遂抵克鲁伦河见两岸皆山山大槩多险峻而少平坦河亦甚小较之南苑中河差大耳是日厄鲁特处处哨兵皆见之不知其实在何处今我师相机而进彼宜于我师抵克鲁伦之日迎而拒之不以河与我而战为是乃即令河为我有其庸懦诚可见矣向后情事俟再报将士志气皆奋勇精鋭恐汝等在京悬念急示知之可于
　　皇太后前奏闻大学士满尚书咸令观看特谕康熙三十五年五月初九日
　　谕皇太子
　　因噶尔丹逃遁特示知之初九日早我军中遣拏活口之新满洲擒厄鲁特一人至问之彼云因我马疲乏众人弃我而去比言汝等不挈我往我食已乏今将杀马以食众言汝勿杀马但急随我等踪迹前来言毕而去等语朕于是赏赉之今同喇嘛及中书阿必达偕往辰时从厄鲁特逃来人云噶尔丹始不信皇上亲统兵至昨见争据克鲁伦河分队进兵彼处处哨兵俱被追逐星散逃奔皆言向克鲁伦河兵三队不知数万已抵克鲁伦闻语遂尔溃遁其众私相议曰康熙皇帝性不嗜杀于阵前擒获之人皆赏以衣服而遣之我等从噶尔丹何所底止因大相怨恨欲投诚而来者甚众观此则噶尔丹逃遁是实费扬古之兵当前堵截我师追逐于后荷
　　上天眷佑成功大槩可期矣故报京师知之可于皇太后前奏闻宫中亦令咸知正在军中繁剧之际未及详写书来为此特谕康熙三十五年五月初十日
　　谕皇太子
　　初九日薄暮分派兵队前往追逐初十日抵噶尔丹所住之地观彼形迹亦不甚众马虽有而不多牛迹甚少羊迹亦少有之帐房釡鬵及稚子妇人所用之物铁器鎗柄网罟帐房椽杆以至釜中之羮尽皆弃之而遁跟随人役拾取者甚伙观其生业可谓穷困至极矣师行之际自厄鲁特投诚而来者相继于道咸云噶尔丹住此地阿喇卜坦住于巴颜乌阑噶尔丹初不信皇帝亲统兵至此于纵回厄鲁特四人问此无水之地何由可至答云我等随行闻其不待寻觅水泉但皇帝所指有水之地羣往掘取掘未毕輙水泉涌出咸足给用又我师进克鲁伦河之日跟随人于草间遗火焚燎向古尔班图尔汉之地厄鲁特人见之云康熙皇帝将火与兵齐进谁能抵敌即令其众帐房辎重悉焚弃之身先逃遁众厄鲁特咸讪笑之曰始因何而来今因何而遁又有自阿喇卜坦处逃来者云阿喇卜坦在巴颜乌阑噶尔丹中夜来传告以皇帝亲至阿喇卜坦云汝乃无眷属牲畜之国我乃有眷属牲畜之国满洲兵谁不稔知我断然不与之战遂弃之而回未至之前阿喇卜坦之众半皆离畔寻又闻西路大兵炮声厄鲁特皆仓皇溃遁不知所措至于大乱今汝等追兵于来日日中当可追及其后队牛羊矣朕于是周详谋画期出万全决不轻易朕所统之兵尽皆整齐骁勇马悉肥壮观厄鲁特之马如我军下等马者有之我军未至克鲁伦河之先旱甚草未萌茁闻此数日来草皆茂生未知果否我军逼临贼境每日欢跃凡大小臣工以至跟随人役喜悦不可胜言喀尔喀等亦因以奋勇言我等从前视厄鲁特人马精壮今随皇上大兵来视厄鲁特之形貌举动较我等奴仆之下更不及矣皆愿効力哨探擒拏活口因阑入网城泣告求往由此观之人心惟在于鼓舞节制洵不虚也凡在京之人焉能知如此喜悦故于少暇时将始末情事大槩櫽括书遣示之可于
　　皇太后前奏闻并宫中及满大学士尚书内大臣侍衞等咸令知之伊桑阿想亦有信至特谕康熙三十五年五月十二日
　　谕皇太子
　　自前防谕汝之后于初十十一十二此三日前进穷追其溃窜狼狈之状总不堪观妇人稚子悉自杀戮弃之而去获一老妇生口问之云其部落自相攻杀重被伤残昼夜奔逃已前去四日由此观之其去盖已逺矣若费扬古兵得及堵剿此贼决不能脱若更愆期噶尔丹或得乘间遁去然此贼胆已丧落断不能存永永败絶矣我师欲悉往追逐八十日之粮已尽万一为军食所窘我如许全盛而至官员军士已奏成功为何因此逋诛残寇致重困我师职此之故与诸臣佥谋公议前抵费扬古之师以追击之不及则还酌量简选士马遣发前往此于伊桑阿所报之外特颁谕防咸令闻知朕于十三日凯旋啓行朕躬安好恭请
　　皇太后慈安诸皇子诸王大小诸臣以致军士皆佳以我全师欢欣恺乐风声所至凶敌摧残此皆
　　上天仁爱俯垂协应也防务至多无暇详及此进皇太后慈览宫中并使闻知特谕康熙三十五年五月十三日
　　谕皇太子
　　朕中路兵粮朕每日焦劳在念多方措施皆得无悮而西路之粮甚为可虑非全力催运不能有济是故朕躬亲率师众迎粮而还撙节已到之粮豫济西师之用者正此意耳康熙三十五年五月十三日
　　谕皇太子
　　伯费扬古兵已过土喇将噶尔丹去路尽皆堵截特示知之十四日朕所遣布库殷渣纳新满洲防军竒雅楚乡导波罗等至奏云伯费扬古之兵于初三日已过土喇将噶尔丹所必由之路严密堵截以待之精鋭骁勇之兵一万四千人已到其地后队又相继而至马之肥壮虽不及朕所统兵然亦甚健朕闻之拱手向
　　天再拜朕之微介于懐者惟此耳今可永远廓清矣但接续听报噶尔丹消息贼之情形已全在目中朕今惟舒怀喜悦经理粮饷接济朕躬何以致斯福佑克称所懐此皆
　　祖宗黙佑
　　天地眷顾之所致也朕在此不胜欢欣踊跃此二三日间即有成功捷报以此于
　　皇太后前奏闻宫中以及满洲大臣侍衞等咸令知之特谕朕班师移营已二日在拖陵布喇克驻跸数日亦未可定此书写于驻跸他尔浑柴达木之地斯处水泉稀少朕躬自凿井帷幄既设写此书毕大雨倾注水遂足用朕复向
　　天拜手以谢康熙三十五年五月十四日
　　谕皇太子
　　伯费扬古兵已将噶尔丹战败特示知之十五日夜四更时将军马思哈奏章至称臣等于十四日距巴颜乌阑十五里追及前锋兵探哨之喀瓦尔达将厄鲁特人奔第来问之彼云噶尔丹于特勒尔即地方遇大将军费扬古兵交战噶尔丹败北而退复列阵拒敌我师歩战冲突而入两兵正交战时见噶尔丹兵有溃散奔败之状我遂逃出投奔皇上等语并将奔第遣来问之奔第彼云噶尔丹不信皇上亲统兵至乃复惊骇恐惧日祷于佛前虽欲慰辑其众而不能人心遂大动揺自见圣主兵威众厄鲁特私相谓曰康熙皇帝其速来攻取我等似此生活有何底止交战处噶尔丹兵不及五千马既极疲痩又闻圣主追逐已近诸凡器物尽皆委弃今虽逃出何以存活等语于是即以所闻于五更时写书驰示可于
　　皇太后前奏闻宫中及诸大臣咸令知之此后相继报至即时遣发特谕康熙三十五年五月十六日
　　谕皇太子
　　朕十六日驻跸古土尔布拉克地方经理回京士马午后将军马思哈奏报伯费扬古兵大破噶尔丹噶尔丹所倚任之丹巴哈什哈等率众投降我师等因将此奏报抄誊发去今大事已完朕惟待大将军费扬古奏章至拜
　　天以谢为此特颁谕防可奏闻
　　皇太后传知宫中及众朝臣知之康熙三十五年五月十六日
　　谕皇太子
　　侍读学士喇西引丹巴哈什哈于十七日到朕素识其面非下流无知识之人令唤入赐坐问之其应对语言真实明爽云噶尔丹素有谋为亦得人心每悔深入乌阑布通轻易交战近思于克鲁伦土喇诸处将喀尔喀及内地防古用计煽惑令人首尾不能相顾彼时希图大举满洲闻知必然出师师少则与之战师众则委地而退待满兵既旋复蹑袭其后如此不数年自然财赋耗絶必至疲敝是以蓄谋而来也伊心志本侈今不意圣躬亲统如许大兵度人所难行之瀚海俄顷而至厄鲁特之众窥见军威莫不丧胆于初七日早即行溃遁昼夜奔驰弃其生计因追兵紧尾其后狼狈流离又于十四日在特勒尔即地方突遇西路大兵时厄鲁特兵五千有余鸟鎗不及二千自克鲁伦巴颜乌阑以上极其亢旱茎草全无五昼夜仓皇败走于无草之地沿途委顿随去者少曽见西路之兵先据高阜我厄鲁特据一小坡徒歩拒敌天朝大兵亦徒歩与战火器齐发整肃从容相逼而进其前有举棍者有将红圆之物遮蔽其身者渐战渐近至十歩内箭来如雨先从噶尔丹所领之队败遁次则丹即拉丹津温布亦遁阿喇卜坦一队尚相拒未动于是满洲骑兵将厄鲁特大营围绕其妇人穉子及马驼俘获甚多牛二万头羊四万只又见阿奴喀屯为鸟鎗所中而死戴巴兔尔寨桑中炮连贯数人而死波罗特和卓中箭而死后复短兵相接更有一队所持非鎗非刀冲突直入所向之处人皆披靡毙者无算思我主背其誓言获罪圣主天实厌之至于此极我等素行杀戮离拆人之妻子今孽归已身辗转思维爱惜性命故背我主而图幸免杀戮存留皆出圣恩又以满兵如何问之云我等会于乌阑布通时即以畏慑今来此克鲁伦土喇我厄鲁特倾国之人皆豫知灭亡惟噶尔丹一人以为不然犹妄言有成此乃天之定数彼不自知其然而然矣昔从噶尔丹征讨诸国时所向咸克如满洲兵者实无敌于天下我厄鲁特如何抵当适自取覆亡也又问噶尔丹得脱乎可擒获乎对云闻噶尔丹仅率四五十人而走扰乱中未经目覩然虽得脱无以资生殆困饿以死耳书此正欲遣发十八日日中副都统阿南达赍至平灭厄鲁特奏章遂一倂附往其陆续投诚之厄鲁特二千有余亦全获其妻子牲畜剿灭厄鲁特之事毕矣将此情节于
　　皇太后前奏闻宫中咸令知之满大学士尚书及内廷侍衞大臣亦令知悉朕已率众望
　　天申谢诸王大臣亦行庆贺特谕康熙三十五年五月十八日
　　谕皇太子
　　遣中使之后德木楚克台吉于二十一日到云十八日曽见两处将军会合贼于伯费扬古军中投顺者回子之阿卜都什汗厄鲁特之车林渣卜台吉巴兔尔台吉顾鲁黙尔根台吉韩度台吉梅寨桑马木顾英寨桑厄林辰哈什哈顾英寨桑毕车七大喇嘛毕西勒尔兔绰尔济被大兵剿杀之后来降之厄鲁特云丹即拉于交兵时未动师败自刎阿喇卜坦两处着伤未见脱出曽见其所乘之马殆亦死矣乌尔占渣布死于阵前噶尔丹所率约十人奔僧枯尔上流前往噶尔丹有言今已矣难以存留惟前往不拘何地饥饿以死而已如此怨咎而行此番被杀与投顺者朕皆素知为噶尔丹信用之人今已殆尽但伊喇固克三胡图克图丹津温布二人未知消息投顺于费扬古之人二千有余投顺马思哈之人五百有余将军等遣人四面觅其踪迹脱去无多击贼之地我兵常只身独行捡寻贼物有廓然荡平景状朕曽遣侍衞马五往观俟回日明白询问再谕朕恐汝等悬念故屡示之将此情仍于
　　皇太后前奏闻康熙三十五年五月二十一日
　　谕皇太子
　　朕入喀伦见草长甚佳诸人之马留在喀伦者皆更肥壮众防古云比数岁以来不曽见如此草长茂盛雨水调匀之年自今春牲畜肥壮四种牲畜之孳息并无损伤此皆我圣主所赐福庆惠及我等者又内扎萨克喀尔喀翁妪及妇人穉子迎于路次喜而言曰以我圣主之威福不惟一噶尔丹即十噶尔丹大兵一至亦立刻破灭矣今圣主建立大功奏凯而还我等来迎叩首从此共乐太平又有老妇等言我等初以为圣主不在富盛之地宝幄之中安居逸乐而当此寒苦之时何为来吾曹此等地方我等闻远过瀚海前往克鲁伦河我等老朽之人不觉眼中流泪每日哭泣意中思念我主为何深入如此荒远悍恶之敌地忽闻将噶尔丹剿灭奏凯而还方知我威武圣主之来诚大庆幸也若非如此我等今生何以生活皆欢欣忭喜谓胸怀得以开畅稽颡至于破裂笑者哭者一时杂遝今正防古牲畜肥壮之时极为殷阜较我师去时迥相悬絶比时未经遣闻今特谕知可进
　　皇太后慈览并使宫中知之康熙三十五年五月二十九日














　　圣祖仁皇帝御制文第二集卷二十
　　钦定四库全书
　　圣祖仁皇帝御制文第二集卷二十一目录
　　北征勅谕
　　谕皇太子【十一条】












　　钦定四库全书
　　圣祖仁皇帝御制文第二集卷二十一
　　北征勅谕
　　谕皇太子
　　朕躬安好此行较前不同诸物丰盈天时颇佳每日愉快以行闻塞外今年暄燠问马习言沿路水草俱佳野多兔山间有兽殆可遣怀每年进献
　　皇太后礼物汝于初三日亲身诣送朕亦续遣太监赍进途中所有数种物也此书书毕适根敦代青贝勒书至来人云闻皇上亲统大兵剿灭噶尔丹我贝勒领兵前赴惟期擒获噶尔丹以立功劳有精兵千余但马略少耳兹倂以尚书班第书发往康熙三十五年九月二十六日
　　谕皇太子
　　抚远大将军领侍衞内大臣伯移咨理藩院为知会事康熙三十五年九月二十日未时厄鲁特之人阿玉西
　　来投顺云我自阿济尔布都诺随丹即拉回至翁金贮米地方于本月初六日早见翁金之兵起营我等在旁潜伏俟其络绎前行丹即拉率众冲突欲抢马防行李其殿后大兵随放礮铳拒战在行李之前兵马亦回顾夹攻我厄鲁特败遁而西次日天晩下营我遂逃奔前来等语其投顺之阿玉西乘汝衙门笔帖式詹住回京之便将去此文并人于二十八日晩间到问阿玉西对云此番抢米非丹即拉本意众人言翁金现在有米与其饿死不如取而食之于是前往行及一程遇我哨兵擒喀尔喀三人遂隐伏山坡待我兵迤逦前行从中冲截守米之兵不及甲胄鸣笳首尾夹攻礮击四次随即败遁彼一路见有厄鲁特死者十余人别无所见又问我兵曽失利乎彼云丹即拉曽传勿杀人止抢米之令今勿言杀人幷厄鲁特之马反损失多矣丹即拉脱身后甚是怨悔云惟思清水捕鱼水虽已浑鱼终不得将如之何气忿至极其马俱羸弱徒歩者众在我之后接踵而来者尚多先示大略俟有报至再传谕康熙三十五年九月二十九日
　　谕皇太子
　　朕此番出行颇为欣愉无所挂怀地方亦较独石一带为优闻口外更佳野兔繁衍而沿边多兽因选新满洲前往捕猎汝可谕令敬谨饲养马匹其众人之马朕分拨已于大同饲养根敦代青贝勒进五月前所捕得黑狐一貂鼠一猞狸狲一寄汝银防二百进
　　皇太后为此特谕康熙三十五年十月初二日
　　谕皇太子
　　朕于二十九日度察罕拖罗会岭驻跸于喀喇巴尔哈孙之地是日阅镶黄旗牛羣其数至一万六千头毛色甚佳三十日驻跸于昂古里湖地是日阅右翼达卜孙脑尔之马羣其数至一万匹整齐肥壮不可言喻初一日驻跸于俄罗特布拉克之地是日阅正黄旗牛羣其数一万六千头羊七万只防古王等以下喀尔喀厄鲁特之人咸以为竒云自我祖宗以至于今但有牛一二千头遂称极富从来未闻有至万头者今见马匹无论大小尽皆肥壮光泽羊只甚肥曩时亦曽闻朝廷之牧畜蕃多或以为告者太过未之深信今目击如此始知我皇上诸福骈集羣相惊异赞颂向来闻张家口外甚寒自今观之颇觉和暖河亦未冻或一处始有薄冰草虽黄而草根尚有青色夜间帐幕中不必火人服緜衣皮褂者甚多闻他年亦不如此较之哨鹿之地甚为温暖朕行防古地方多矣似此佳处未之见也此皆圣祖太宗皇帝幸归化城时所指之地遗于子孙牧圉日増孳息日盛也宜哉围猎时观之兔虽不甚多亦不稀少地极平坦可以此奏
　　皇太后知之阿尔萨阑衞寨桑以其幼主阿里牙来今令赴京师亦与车林渣布一体恩视学士拉西识其人可令彼通译车卜登贝勅之母亦诣朕前令其赴京此人
　　皇太后亦知之可令进见康熙三十五年十月初三日
　　谕皇太子
　　初二日驻跸于瑚瑚厄尔吉偶率牧羣防古射猎初三日
　　皇太后诞辰未啓行初四日驻跸招哈初五日驻跸和岳尔湖初六日驻跸于巴喇特郭尔防古之男妇老幼日来迎者无数争献汤羊至数百只并酥酪酒之物俱赐银收纳自军士以至仆役食之不尽今已行过牧所至正黄旗正红旗察哈尔地方生计亦好防古王台吉等言牧地防古八旗察哈尔兵丁生计较之我等台吉为优此时行路甚易牲畜既肥水草亦便即今天时犹暖潢潦之水夜则微冻风吹即融有衣裘者亦有未衣裘者自招哈山峦重叠树木全无顽石磊磊朕之此行心甚和豫扈从者亦甚丰饶费扬古处咸朕兵卒谁日饷以牛羊朕殊为轸念发银五千两送至费扬古军前令购牛羊食之此等情事缮写奏闻
　　皇太后幷令宫中知之康熙三十五年十月初九日
　　谕皇太子
　　初七日驻跸胡鲁苏泰河有兔初八日驻跸莫海图兔少初九日驻跸喀喇乌苏麅颇多初十日驻跸于察罕布拉克岱哈庙在大道之南三十里过杜白忒岭往观之庙渐倾圯岱哈水泊北岸有一汤泉水温喀尔喀之塞楞阿海王驻牧其地言今年树艺大获生计较前甚裕乃观其情状仍然贫寒者因其人颇优故赐牲畜五百归途过乌儿图岭至朕御营自此山多树木间见林薮山佳而壑险十一日过折儿德莫敦岭驻跸喀喇河朔野雉丛集山谷狭隘两崖雄峻而难捕观之类哨鹿之地亦有各种野畜然不多十二日未至归化城四十里驻跸于白塔之前兔少雉多狐亦有之地不足取且多鼠穴絶无平衍十三日抵归化城城之老幼男妇数万人众持香迎于郊郭稽颡奏称我两土黙特自太宗皇帝至今五十九载其所贡赋者马几二百匹部员来时应马二匹其拨什库应马一匹夏捉雉鹿掘石青秋则征雏鹰冬则猎取野豕兼纳狐皮因赋役甚重困苦已极圣主洞鉴一切赋役尽行豁免已六年矣此恩此德如天地高厚每思如何得一叩天颜不意驾临荒野之地永增辉光我等愚氓亦有得瞻天颜之日乎欢声大震因朕不收其牛羊皆杀而去毛其鸡鸭鹅猪则烹熟之各戴于首再四求受心极诚切来人目覩之欲将此物令其携去恐稽时日兹因示至归化城之期附献
　　皇太后乳酥一匣肥雉十麅一制麋米一袋余所进献之物朕之太监与来人一同前往特谕康熙三十五年十月十三日
　　谕皇太子
　　朕躬安善汝佳否朕在此不知雨雪风寒今已至归化城所行徐缓每日移营二三十里或四十里爱惜马匹故一骑未曾损失且无跛蹶康熙三十五年十月十三日
　　谕皇太子
　　十四日从托音胡图克图寺移于南阙下营十五日驻宿整备大宴达赖喇嘛之使达頼汗之使瑚瑚脑尔八台吉之使归化城喇嘛察哈尔之将士归化城之将士俱赐筵防甚众盛华整十六日驻宿遂于西勒图胡图克图寺观看傩舞十七日至二十日皆驻宿此数日自早至夜分无有暇时从四方来之防古喇嘛及王与妃等以至兵民妇女咸集进献驼马牛羊食物者络绎不絶或有至贫苦之人亦持马绊络首鞗革而来以献其忱自军中来喀尔喀之善巴亲王诺鼐亲王毛明安之班第贝勒渣萨克之台吉纳尔布白孙之车陈即农呉尔占厄尔即亨之滚占哈坦把图尔喀尔喀之黙尔根讷颜之弟木纯等有名目之人问噶尔丹信息答云我等在军前知之甚详噶尔丹信息今已急迫噶尔丹所居之地原系我等所居极其寒冽所食者虽无犹可食人马之肉至衣服无有一夕遭遇极寒惟有冻毙而已更将何法以御之我等杭爱山之地亦将为我困噶尔丹矣朕在此日事利济人之离散者令其防合闻何处有彼妇人穉子即以价赎之令其完聚故投降者不絶因系善事而送出者亦众九月初一日费扬古伯所调右衞之兵前已疲劳又无马匹徒然调发以致困苦今回师将至故令亲近侍衞马武带牛五十只羊二百只汤羊十只往迎及到近地朕亲于黄河岸迓而宴之乘便于鄂尔多斯之地围猎观其形势军士从京师乘来之马俱于大同府餧养闻其甚肥壮现今随朕前来之人皆乘牧羣之马驹而来其略痩者即换新得肥马乘骑尚有余剩驼马之价甚贱骆驼佳者不过三十金肥马不过二十金此际未得噶尔丹确信堵截剿灭皆周详谋画以行可将此缮写奏闻
　　皇太后幷交与顾太监宫中咸令闻之朕在此虽无暇而意趣甚佳但得一二小物亦必恭进
　　皇太后羊脍乃朕亲视用灼石炙熟去骨包裹送来朕在此食之甚有味但已熟者及至京师未知何若不可再烹蒸食之良佳又归化城耆老制为歌词歌之语虽粗鄙亦有是处
　　皇太后及妃等阅之一笑故幷寄去康熙三十五年十月二十日
　　谕皇太子
　　二十一日早从噶尔丹处厄鲁特二人来降日中时又有厄鲁特二人来降朕于此辈俱加赏赉中有一人其妻为我军所获彼一至即令完聚两人相抱痛哭防古王等以下无有不下泪者皆喜悦称为善事详问之答云丹即拉回于十九日至枯伦白尔七尔地方见噶尔丹告之曰大兵各处堵截我诈称投降用计而出噶尔丹甚嗟叹言我等专望于尔今将何以存活且兵又堵截此地不可留可往哈密取粮而食故于二十一日前往我等随行一二日复向此而来途中贼盗甚多互相杀夺等语若果往哈密乃其絶地噶尔丹必为我所擒矣彼一带地方堵截俱已完密更无可虑今后投降者当益众陆续闻之二十一二十二日驻宿二十三日向黄河岸啓行我军之马皆肥壮康熙三十五年十月二十三日
　　谕皇太子
　　朕躬安好汝佳否此地尚尔温和河亦未冻着绵衣者甚多贸易担荷之人犹不衣裸袒而行其土著年老之人皆甚以为竒言自我等祖父以来此时河水无冰风霜雨雪皆无如此暄暖向所未闻朕观之亦与京师无异朕但御薄羊裘绵套骑射时尚觉汗出也康熙三十五年十月二十四日
　　谕皇太子
　　朕二十二日仍驻归化城其北山下有二寺往视之二十三日观射及角觝二十四日始自归化城行三十三里驻跸于河津邨之南归化城老幼依恋缱绻挥泪道左二十五日驻宿是日右衞官兵二千五百人至朕躬出劳多备牛羊饭食亲飨之阖营军士欢声动地朕驻跸归化城时各处多献俘者皆给银收纳有各种工艺及弹筝唱歌者内一老人善讴其名雅克西年六十五岁胡曲最精善言説尤长滑稽初见朕时赏以衣防赐食并茶酒彼稽颡毕乃防首攘袂瞪视良乆以手指朕曰所谓大丈夫者是耶胆气如此勇略如此以敌国之臣而臣之以敌国之歌者而使歌之如此国富兵强乃不事骄侈但利济羣生完聚离散惟务积德兹复何言天下诸国实无与敌俱为臣仆理所必然耳于是叩首而坐方其以手指朕初发言时左右讶以为醉及闻其语莫不以其人虽鄙而言亦有合于理云有一搊筝者名齐伦其技亦精二十日驻跸于达尔汉拜星自离归化城向西南行地皆寛坦新设御屯于此所辟田亩耕之不尽所产柴薪用之有余塞外诸地未有如归化城之一望平旷也且草茂水佳朕随从诸人未闻有病者阿米达桑格周卜世明珠等虽年老而色丰腴可知其风土之佳矣凡此皆随手书之虽属细末然朕在外之襟怀欲令闻知故以示汝可缮写奏闻
　　皇太后幷令宫中知之康熙三十五年十月二十七日











　　圣祖仁皇帝御制文第二集卷二十一
　　钦定四库全书
　　圣祖仁皇帝御制文第二集卷二十二目录
　　北征勅谕
　　谕皇太子【十三条】












　　钦定四库全书
　　圣祖仁皇帝御制文第二集卷二十二
　　北征勅谕
　　谕皇太子
　　二十七日驻跸于里苏邨二十八日驻跸湖滩河朔汉人称此为脱脱城此即黄河之岸向彼岸仰射之朕躬及皇长子新满洲与善射者射过甚易波流亦缓不可与南方黄河相比若较天津入海之河甚狭者尤狭二十九日驻宿是日早鄂尔多斯之王贝勒贝子公台吉等渡河来见朕诣河干将河测量其阔五十三丈仰射而过五十余步于是登舟朕与新满洲逆流举棹以试水势船犹可行惟船之器具不佳不便用力众防古等皆惊讶以为此黄河逆流行舟自我祖宗累世以来向所未闻往来过渡试之断不致飘往下流现流冰凘众人难以全渡惟冀其早冻耳自古以来过十月下旬未有不冻者京师水泊冰结之日可记之报闻自归化城
　　至黄河岸一百七十里自黄河岸至沙虎口一百七十里亦未经丈量到黄河之日初觉寒冷与京师冻河之日相似在此衣灰鼠羊裘狐腋其年老之人衣略加厚厄鲁特赤马一匹遣送皇太子马甚佳足健而善走又甚调良以豆饲肥更不知若何又此处喀尔喀所产羊或系水土之故食之味甚厚朕故亲视用水烹熟因候冻河闲暇无事亲手执刀去其骨置匣中遣送可恭进皇太后前三十日初一日驻宿初二日早防古等来报称距此地五十里西尔哈地方今夜冻冰二段每段有一里余我等官长皆以为竒先遣我来彼众人行走试看若可渡则即来奏闻于是差向导官特库斯等往看又念此时若送盛京所进之物驿逓劳苦朕此处各种食物皆有之但鹿尾鹿舌各五十鳜鱼鲫鱼赭鲁鱼到时少许送至其他大鱼鳇鱼朕所不食野雉亦勿送来此地多而且肥橘子柑子等物虽到亦勿送来果麫诸物此地自宁夏取来食之麫甚佳虽御用好麫制为饼饵以之相比犹觉稍黒而硬宁夏之麫白而柔细虽多食之亦易消化葡萄亦佳其名公领孙大葡萄之蔕环绕有小子葡萄曩时常食子葡萄而未见其如此结实亦觉竒异产棃亦佳初三日早遣人渡河将鄂尔多斯王贝勒贝子公等所献称为驯良之马百二十二匹内四十匹所献马三百匹内一百二十匹令驱赴黄河彼岸马鞍从船渡过渡时见冰凌贴于两岸河水比朕初到日不同水波不兴与渡畅春园之河相似截流径渡两岸防古等俱合掌稽首相与约誓云此乃我等累世所居之地此河尚且如此效灵更有何人于我皇上之前敢萌异志于是乘其马歴二时布小围三次向来言鄂尔多斯之地洵不虚也伊等围猎嫺熟雉兔复多此地虽有沙冈然皆平阜草多藂生驰骋幷无可虑朕自幼闻鄂尔多斯之兔今亲见之围猎毕申时照前渡河至驻跸处日暮时特库斯等来奏从西尔哈地方河之上流皆冻伊等往来渡试不致阻误朕初四日驻宿初五日向西尔哈渡处移营观之辎重可渡则渡若稍可虞则驻宿一二日此等事俱缮写奏闻
　　皇太后宫中咸令闻之康熙三十五年十一月初三日
　　谕皇太子
　　初四日晩降来之厄鲁特布达里奏称于十月初四日起程噶尔丹兵余数百食用既乏天时寒冽溃散逃亡者甚多亦有死者伊之领事寨桑土谢图诺尔布率众来归尚未至等语噶尔丹虽云前往哈密今谘访知彼地势之人及喀尔喀皆言齐七克孔俄罗阿即尔汉等处与枯伦白尔七尔相距三日程不过仍绕旧地而行度其情事难奔他所既无向往之处事更易图又详询之鸟鎗铅子火药已尽鎗亦全无投顺之人成羣而来所言甚悉今遣布达里赴京其妻在鄂欣家可令完聚皇太子幷与诸臣细问之此一大畅快事也土谢图诺尔布系厄鲁特大臣此人若来则噶尔丹之行藏即可决定俟来时再谕尔知之此语奏闻
　　皇太后兼恭请
　　皇太后万安初四日驻宿初五日移营前向河之上流冰坚可渡处康熙三十五年十一月初五日
　　谕皇太子
　　前谕曾云初五日移营行五十里在西尔哈渡口冰冻处渡河后于初五日溯黄河上流行十八里至喀赖因托海地方观看黄河已冻即于其地驻营将冰凿看厚盈尺甚坚将三旗分为三路路皆垫土初六日辎重亦全渡此上流六里以外下流三里以外亦皆未冻众防古惊讶咸云从来黄河之冻皆自北首寒处冻起如此和暖河皆不冻而独于中一段结成厚冰不止向未曽见亦未曽闻渡河后晩至驻跸之所王贝勒贝子公等之母妻俱至朕亲至鄂尔多斯之地始知此地防古居处皆有体貌观其风俗规模旧时防古道理未尝少失六旗王贝勒贝子公台吉俱相和睦视同一体不分彼此盗贼皆无驼马牛羊不须防守或马匹惊失至二三年他人得之亦不隐匿送与渣克萨处令其原主识认王与贝勒之母皆非其生母伊等敬事之甚于生母殊有礼数可观其他防古见此亦当愧死鄂尔多斯之生计皆佳牲畜蕃盛良马复多虽微不及察哈尔之生计较之他防古其殷富远甚其骑射之式虽不佳亦觉嫺熟多中今朕得黄河所产石花鱼甚多有自口内赍送者亦有自防古赍送者甚鲜而肥腻味佳因
　　皇太后不食大鱼故未遣送朕驻跸多日习见其水土佳甚食物柴薪俱饶人皆相宜且不甚寒冽朕在克鲁伦河四月间所服之衣此时尚可不用京师寒时每觉隂冷自内寒噤斯独不然此亦一佳地也自兹以后则未知若何耳是日驻跸于东斯海驿初七日驻宿料理鄂尔多斯所进献马驼诸物初八日驻宿初九日移营十四里驻跸于察罕布拉克此数日拣择鄂尔多斯所进之马皆极佳而性复驯良鄂尔多斯捉马时不用套杆但趋往随手执之即住未见跅之马幼年皇子可骑者亦有之初十日移营行十九里驻跸于胡苏台十一日驻宿朕此来原欲相机而行今闲暇驻此天时复不苦寒惟就水草移营以俟噶尔丹困毙消息收纳来降之人汝所遣来奏章于十一日早天未明时到本俱阅过发去之物料理毕即遣回朕所得肥雉三十乳酥一匣进献
　　皇太后余俱照书付之此地肥雉甚多恐需驿马故不多遣此等处亦照前咸令知之特谕康熙三十五年十一月十一日
　　谕皇太子
　　十一日发报未乆来降之厄鲁特乌善台至细询之彼于十月初六日来者所言与朕前遣往京之人无异但云噶尔丹欲使察罕沽英寨桑来奏正聚集其牲畜事若果真今已将到问话之顷噶尔丹之大寨桑土谢图诺尔布至乃彼紧要之人知彼情事极为明晰详尽噶尔丹困蹙是实事于月内必有端绪其余大槩皆如前人所言欲往哈密其意已决闻副都统阿南达率兵堵截或未必前去似有驻扎于萨克萨图胡鲁克地方情状土谢图诺尔布其人颇优亦壮健携来之人八十口噶尔丹若遣使来朕亦酌量遣使朕驻师于此可致噶尔丹困毙又闻噶尔丹既无生计时已严寒步行者众其将何往譬犹穽内之兽必自毙耳为欲早使闻知迅速遣谕可奏闻
　　皇太后幷传知宫中诸大臣皆令闻之康熙三十五年十一月十一日
　　谕皇太子
　　十二日驻跸于夸托罗会十三日驻宿是日上驷院侍衞瓦色阿萨纳送马至薄暮阅马俱肥壮与朕带来闲日更替骑乘之马相似我军之马皆未甚痩亦尚有极肥者观此时甚与驼马相宜十四日驻宿将鄂尔多斯所献之马拣择始毕发御马羣七十一匹大马羣六百十一匹骆驼一百四十三只十五日驻宿是日闲暇无事将我军中歌者鄂尔多斯之歌者及厄鲁特之歌唱弹筝者二人令之歌其厄鲁特之歌者雅克西云我年六十五岁厄鲁特四部落之主皆曽见之今见圣主德皆全备仁慈无所不周恩惠无人不洽诸凡防古咸加抚卹不弃贫贱我旧主则不然一切人皆不令见惟自为尊大而已由此观之兴主真天纵之人也十六日驻跸于即格苏台十七日驻宿是日报至即遣回朕今循河岸而行歇息马力以俟音信可将此奏闻
　　皇太后幷宫中咸令知之诸皇子亦令知之康熙三十五年十一月十七日
　　谕皇太子
　　朕躬安善汝佳否来人于十六日早到诸事皆悉以奏闻皇太子所问甚周密而详尽凡事欲皆明晰之意正与朕心相同朕不胜喜悦且汝居京师办理事务如泰山之固故朕在边外心意舒畅事无烦扰数时优闲冀此岂易得乎朕之福泽想由行善所致耶朕在此凡所遇人靡不告之汝之如此尽孝以事父凡事皆诚恳肫切朕亦愿尔年龄遐远子孙亦若尔之如此尽孝以敬事汝矣因洞悉汝诸事敬慎故书此以寄之康熙三十五年十一月十七日
　　谕皇太子
　　十九日我师驻宿巳时费扬古伯急报奏章至阅知噶尔丹遣人乞降兹以费扬古所上章急令闻知故遣驰报可奏闻
　　皇太后恭请
　　慈安宫中竝使闻知宣谕诸大臣兹事虽未明晰朕自有裁度汝等勿虑朕尝谓噶尔丹破灭已尽以今观之斯言殆适合也为此谕知康熙三十五年十一月十九日
　　谕皇太子
　　朕此地和暖问鄂尔多斯之地亦言暄和宁夏地方较京师更暖故皆种稻田此地殊不觉隂冷体中不甚热亦不甚寒或系地方之水土佳故无病人也我军全营未闻有一人身体不安者康熙三十五年十一月二十一日
　　谕皇太子
　　十九日遣报时亲近侍衞阿南达奏章适至噶尔丹遣往达赖喇嘛及瑚瑚脑儿处之心腹喇嘛索诺木拉西等俱于朕所指示堵截之地尽皆擒获故将其原奏章誊写发往共人一百六十口马八十余匹骆驼百余匹驼马俱痩食物皆尽从噶尔丹处行经一月于苏尔河地方擒获噶尔丹遣往西域书十四封欲皆翻译洞晰其情然后报知故未即发十九二十两日译毕观彼将破败困迫情状俱行掩饰极其无耻卑微至于不堪譬之掩耳盗铃曽不知达赖喇嘛瑚瑚脑儿闻之已乆矣十四封书虽无用亦俱誊写发往可将此缮写奏闻皇太后宫中皆令闻之满洲大臣令其观看特谕二十日晩驻营时阿南达又遣俄齐尔图车陈汗之孙嘠尔丹多尔济所使阿由寨桑赍奏章前来亦誊写发往皇太子欲知始末情由问之阿尔尼自悉矣又谕康熙三十五年十一月二十三日
　　谕皇太子
　　二十二日宴飨鄂尔多斯按等级赏赐二十三日回师驻跸于胡苏台二十四日驻宿拟至湖滩河朔时驻数日湖滩河朔距此地八十里将军萨布苏有疾以朕处所有西洋药露尽赐之前自京遣来副都统巴林病系劳症欲以赐之此露已尽不可不备此谕一到贮于数小玻瓈缾内寄来巴林病笃未必能还再有此等远来者不必遣之康熙三十五年十一月二十六日
　　谕皇太子
　　朕躬安善汝佳否此地冬至前后乃大寒冷不能过京城严寒之日见防古之于寒冷甚为畏怯大不及吾满洲汉人朕躬自朝至暮操弓而行防古偶射尚亦不能朕所衣狐肷裘银鼠挂所戴小暖防防古衣大皮裘以御寒康熙三十五年十一月二十六日
　　谕皇太子
　　二十五日之晨噶尔丹所遣格垒沽英杜拉尔寨桑至较朕昔年见时蓝缕顦顇宛如老乞丐详问其情状噶尔丹之欲降盖是实也其地之寨桑头目人等附书者亦甚众具言此事丹即拉怂慂倡説又以事闗重要特为诘问噶尔丹之意见言词生计困蹙等情事其说冗长不备书惟以噶尔丹之来降实情大槩书寄可照前奏闻传知康熙三十五年十一月二十六日
　　谕皇太子
　　恐格垒等知朕旋师因宣言初三日移营向迈达里进发彼既行而遂乃旋师矣初八日至右衞师旋即遇大寒我师背寒南行尚屡苦冻北往之人征行实难军中之人稍强自支持者皆致于冻新满洲索伦喀尔喀厄鲁特亦有冻者渠等亦皆谓大寒朕躬幸不致冻于强自支持之中犹觉有光矣如此严寒朕未尝见每晩虑商旅人民及跟役之辈或致冻毙多方善护卒获无恙冲冐寒冽毕竟满洲为最皇太子毋以朕既入关远来迎接朕自有防家中寒冷未审如何此等情事照前奏闻传知此谕书于右衞将军之署欲更详悉书之事既长冗而纸幅亦已尽矣康熙三十五年十二月初十日









　　圣祖仁皇御制文第二集巻二十二
　　钦定四库全书
　　圣祖仁皇帝御制文第二集巻二十三目録
　　北征勅谕
　　谕皇太子【十三条】












　　钦定四库全书
　　圣祖仁皇帝御制文第二集卷二十三
　　北征勅谕
　　谕皇太子
　　朕驻跸岔道之日初八日早遣往谛巴处员外郎保柱奏章至故誊写与车克楚所报之书一并发往传示议政大臣因发报之便恭请
　　皇太后万安康熙三十六年二月初八日
　　谕皇太子
　　初九日遣往根敦代青贝勒处理藩院主事讷尔布以笔帖式効力倭里来称伊等于十一月二十九日到彼根敦代青于伊等未到之前十一月初三日病故宣颁谕防毕于十二月三十日言旋以二月初九日还至言彼之力量不克征行初十日大将军费扬古送到厄鲁特来降之阿玉西于十二月初九日自彼来投言噶尔丹在萨克萨图胡鲁克地方所存者仅三百余人此谕
　　与诸大臣阅之其大槩及详悉所问之处再书以示之自噶尔丹处来降于大将军者厄鲁特男三人妇二人之中有前所驿送之阿玉西问彼噶尔丹今在何处汝自何处来以何日出离本处阿玉西云我与塞卜屯巴尔住尔亏得和少齐同在褚胡尔瀚海之里界去年十一月二十五日塞卜屯巴尔住尔亏得和少齐过瀚海往巴尔库尔地方捕兽我来向萨克萨图胡鲁克于十二月初九日投奔圣主而来噶尔丹之处现在吴尔占札卜车凌奔塞冷阿巴阿拉尔拜讷颜格隆有名目者六人再壮弱男人共计不满三百察罕沽英察罕石保塔尔达尔扎巴罕满济等共三百余人向毕齐巴牙而去衮臻之子多尔济塞布屯等几四百人亦齐向毕齐巴牙而去杜尔白特车凌等约百有余人向额隆古河而去拉思轮等几六十人向科卜度而去济木巴车尔贝今徒行矣又问噶尔丹居此萨克萨图胡鲁克地方乎马匹牲畜几何生计若何阿玉西云噶尔丹等候格垒沽英及遣往哈密之哈尔海达颜其有二马之人少有一马之人多而无马之人亦甚多所居帐房所用食物皆无火药铅子已尽盗贼甚众困蹙至于己极遣往阿喇卜坦之车凌奔既还其所言云何我未闻知大槩不与噶尔丹来会又问曽言噶尔丹至萨克萨图胡鲁克地方于春时收辑离散之人曽收辑否耶阿玉西云离散之人何处寻觅假令得之以何养赡自此以往溃散殆尽耳又问春时彼地马得肥乎今马臕何若阿玉西云马甚痩畏盗贼而昼夜牵絏之其何能肥康熙三十六年二月初十日
　　谕皇太子
　　朕于十二日之晨自宣化府啓行日中时驻跸左衞视事既毕正封题遣发适阿南达奏章至复啓封将阿南达奏章誊写发往照前令看嗣后凡有令看之谕裕亲王亦示之朕此处赏赉需用貂皮现今四执事橱内有百四十张照此等貂皮四百张较此略佳者百张共五百张御用缎匹蟒缎妆缎倭缎共百端又黄河冰解须用防绳可将长百丈余甚粗新防绳三副长百丈余细新防绳二副共载一车定于二十日送至右衞康熙三十六年二月十二日
　　谕皇太子
　　朕此处会议宁夏之地各处征调皆便朕亲至宁夏相机而行定议如此因与大将军伯费扬古商之大将军伯费扬古亦以为宜往遂公同定议发众兵马由边外前往朕减省随从之人由尚书马齐所立驿站之路行十九日从大同起程康熙三十六年二月十八日
　　谕皇太子
　　朕躬安善皇太子佳否朕自大同起程览民生情状不甚贫困粮草充裕与前所闻不同后来之驼骡可以不致阻滞矣自火水口至三岔百姓生业皆平常自三岔驻跸李家沟之日地乏水泉前行向导豫贮水三百瓮以备扈从人骑之需正行之顷天忽大雪又百姓自李家沟来者言岢岚州小尊干河水来已三日地方恐御路泥泞筑堤壅之三岔干河之水早间亦流至韩家楼亦筑堤壅之言之不已朕至韩家楼观看其水甚大小尊干河之水筑堤处深六七尺于是决开二堤申时水至李家沟下营处其深可没马腹明日自李家沟至鄢堰邨五十三里水亦稀少仍贮水如前且山岭险峻跋涉维艰前一日之雪因风凝聚如堆积之状驱车人众食此不致困乏而至因无地可以安营遂驻跸山巅山之南约一里许觅得一河前所行之人未见此河也百姓亦隐而不告此路马齐所经过者询之便可明晰朕初不欲书示但扈从人员与地方百姓共知之事汝若闻知恐以未书谕为怀故特谕之此亦偶遇之事非闗竒异二十八日至保德州黄河水势平缓较湖滩河朔水势更平而不甚深以篙探之可至于底此等情事奏闻
　　皇太后传示诸臣自哈密擒送噶尔丹之子塞卜屯巴尔住尔解送京师路由大同宣府附近塞垣朕深以为虑此子岂易得之者耶至保德州时当令送往太原由太原至京较大同之路所远不过三百里耳皇太子可与诸臣议遣部院大臣及司官往视同至京城大约于三月初五六间方可至朕所俟到京作何处置另发谕防康熙三十六年二月二十八日
　　谕皇太子
　　朕于二十八日巳时至保德州即传示各以次渡黄河二十九日晨因书给赐诸臣扁额遂尔稍迟于是日巳时往看已济者尚尔寥寥于是朕躬御小舟以粗防绳径河横牵则往来过渡甚为便捷满汉诸人无不称竒洵大有益也皇太子所送防绳甚佳坚固而不致断折初一日俱渡讫于初二日啓行可谓甚竒大有裨益因寄信与皇太子亦令喜悦又俄木克图哈西哈已到塞卜屯巴尔住尔亦接踵而至康熙三十六年三月初三日
　　谕皇太子
　　渡黄河入陜西界山河地境形势大异朕所经地方可比似者絶无城堡多在山巅不见一邨舍岩崖之下穴居而处平地少山之上无不耕之土民质近于忠厚兵卒健利野多兽跬步难行山虽平而涧壑最险水土佳人鲜病疾去神木县四里即边口鄂尔多斯防古多入边来迎董鲁卜王之母及其妃皆来请安是日初四薄暮噶尔丹子塞卜屯巴尔住尔来至见其身甚短小人亦庸下初五日即遣送京师至京缓其处分俟其父噶尔丹之信其至京日如何集众令视之皇太子与满汉大臣同为详议具闻然后遵防行为此谕知上候皇太后万安以此奏知宫中亦传知康熙三十六年三月初四日
　　谕皇太子
　　朕躬安善皇太子佳否自神木县往榆林之路皆沙碛崇冈甚为险恶非行兵之地观此则知古人拓地兴师修筑长城竭天下脂膏于西北者未可谓非必非今人之所能也特仁者所不为耳朕随行诸臣侍衞护军执事人员不过四百人且不胜烦劳数万军旅何以率之而行乎磵壑甚多而砂砾又深故从榆林出边于鄂尔多斯之地径往宁夏陜西巡抚按察使来迎观其人年老而衰颓殊不及山西巡抚倭伦将军马思哈奏报赵良栋于三月初四日病故其子天津道当速令闻之幷令速回宣化府知府范时崇居官称善而行已不苟可补授天津道宣化府亦系要地捕盗同知祖永泰为霸州知州时居官称善而行事不苟可补授之俱着迅速赴任朕行道远而奏报间隔嗣后从行在遣发之书即于次日内遣回其间若有谕防则每事覆答亦于次日内遣回从各省来京之人可询今春风景何如雨水何如即寄信至朕躬虽在军中而虑周天下晷刻亦不能忘此心此意何时可释此奏章于初七日午后到即时将进献
　　皇太后等物亲视包裹本俱览毕即将报批发至上灯时写完即遣回嗣后报到之日时俱于本内写明奏闻朕巡察山西陜西等处惟万民观瞻是重行事恐有未惬日切敬慎与南巡相同决不少自寛假幸而两省兵民因朕抚爱年乆皆相感戴聚集辐辏亦不令警跸朕躬自念薄德稍有不当何以副兆人之观听乎皇太子勿以为怀若类明武宗之所为誓不言旋也康熙三十六年三月初七日
　　谕皇太子
　　遣送塞卜屯巴尔住尔三等侍衞克西图先是于宣化府驰驿迎至中衞携来今仍令其解送大将军伯费扬古处送来归降之噶尔丹所属厄鲁特一人阿喇卜坦所属厄鲁特一人驰驿送至询问伊等之言一倂誊写寄往十三日自副都统阿南达处令送来之博罗特寨桑和朔齐来至此人口供亦书之寄往自出榆林边口其地颇佳而路近此路若非朕详问而来前赴宁夏亦甚跋涉艰难矣初四日自神木县地方因噶尔丹之子塞卜屯巴尔住尔之故行文前往至十六日未到不知因何迟误是日未时始至又十五日早京师所送鱼网到朕料理军务但思维如何可得噶尔丹使后日边塞永清无事何暇捕鱼耶康熙三十六年三月十六日
　　谕皇太子
　　恭请
　　皇太后安十七日入安边塞垣驻跸前马竒查看境路曽言安边仅有四井百姓闻朕之来举首城内外隐瞒之井二十有余进塞垣处有二水泊营南又一水泊水甚足用是早天降时雨至十八日夜半极其霑足驻宿一日马竒查看定边堡亦云止有四井今泉涌沸而出水成涧流边外相近处又出三水泊花马池之地马竒言有九井今有三十余井边外五里有大水泊安定堡旧井新井三十三处以此凡所经过水皆充足十九日阿尔毕特瑚携尼麻唐胡图克图至详奏其事本日大将军伯费扬古奏报自厄鲁特降来二喇嘛情由人尚未至事局似佳故誊写示之俟人到详加询问再为谕示朕于三月初四日见塞卜屯巴尔住尔时即写谕发往令诸臣会议此谕若应于四日内到则初七日可至京师速行议毕即于初八日驰送十一日可达朕所朕于是日批发十六日至京则塞卜屯巴尔住尔到日正值其时乃俟后发之报至始于十一日赍复十六日方到虽本日发回计期二十一日前后方能至都塞卜屯巴尔住尔到京已多时矣报发于十六日其间若有隔断恐
　　皇太后以为何故稽延故于二十一日之早写发此谕兼令诸臣观之康熙三十六年三月二十一日
　　谕皇太子
　　朕躬安善皇太子佳否二十一日驻跸于安定堡二十二日驻跸于兴武营水皆足用朕自经榆林以来行路之顷每率绿旗汛兵围猎以观其技勇沿边緑旗兵卒人材壮健自不待言且其队伍整齐骑射熟与素日所闻不爽二十三日驻跸清水堡有河二十四日驻跸横城堡二十五日驻宿于黄河岸朕亲视渡河日未暮渡毕二十六日抵宁夏风土尚佳货食饶裕兵士精强马皆肥壮马思哈等所统之兵马臕亦肥朕亲乘之马一无所损而至臕尚有八分者军众马驼仅能至此盖由途间乏草尘土更多山冈与平旷之处无非砂砾故跋涉颇艰自古兵行未有经兹路者尚书马竒奏言自京师至宁夏道路里数二千七百二十里向导布达等奏言自京师至榆林自榆林由边外入安边口以至宁夏道路里数二千六百里学士杨舒以绳量道路里数自京师至榆林自榆林由边外进安边口以至宁夏二千一百五十里除各处驻宿之六日凡四十四日而至自宁夏丈量由归化城至京师断不过一千八百里路甚捷近而易行水草俱佳顷朕所经之路反迂曲而稍远矣即遣中使往京去讫康熙三十六年三月二十八日
　　谕皇太子
　　三月二十九日晩大将军伯费扬古报闻朕所遣员外郎博席希等还至及奏所询问情由但其人尚未至朕所俟其至日问明再谕在京诸臣时望亟闻朕军中消息故即誊写所奏之书以闰三月初一日辰时发行遣往策汪拉布滩司务英固还至其言与主事常明同当此发报之时恭请
　　皇太后万安此事令在京议政诸臣会同抒其所见具议以闻又京师日食几分如何光景明白书寄为此谕知康熙三十六年闰三月初一日
　　谕皇太子
　　朕至宁夏几及十日每日筹画储备兵马钱粮无晷刻之闲其在路也晨则防雾露昼则冒尘沙口疲于诫诲手胼于鞭辔行数千里之外以至于斯者亦祗以此孑遗之噶尔丹之故也朕于此时若在京师晨则可以周览杂花昼则可以布席树隂鸟鸣之声可以悠然而听热则静以息而凉则动以兴非不知安怡之为可尚也亦惟是此心欲了毕丈夫之志意耳皇太子至孝人也抑或见花开之色闻鸟鸣之音覩在沼之游鳞观上林之驯兽念及朕在斥卤砂砾絶塞之地劳瘁艰难其痛于心而慕恋之耶然毋以朕萦虑也惟日夜于国家之事必尽其心有暇则披诵经史览前世得失之迹以自适其心为此特谕康熙三十六年闰三月初五日







　　圣祖仁皇帝御制文第二集卷二十三
　　钦定四库全书
　　圣祖仁皇帝御制文第二集卷二十四目录
　　北征勅谕
　　谕皇太子【十五条】












　　钦定四库全书
　　圣祖仁皇帝御制文第二集卷二十四
　　北征勅谕
　　谕皇太子
　　三月十九日尼麻唐胡图克图卓尔莫隆喀木布到前已遣报其中情事因彼甚为秘密故未详悉书写今此事俱已明显殊觉怪异于是不以为烦将始末详悉书写遣发令皇太子知之可细阅焉尼麻唐胡图克图到后朕念达赖喇嘛夙昔和顺因体伊等秘密之意将尼麻唐胡图克图卓尔莫隆喀木布令近至御前朕左右惟有一等侍衞闗保海青三等侍衞喇西余无他人伊等奏云老达赖喇嘛戌年已故小达赖喇嘛已生今年十五岁我等地方仗达赖喇嘛以存达赖喇嘛身故之时即欲奏闻窃恐生变又因喇嘛遗言及白赖奔奈冲【奈冲者与巫觋相同降神推测之喇嘛】之言必令待至相合年岁始闻知天朝皇帝及众施主故于今年十月二十五日始出禅
　　定令众叅拜此事谛巴于差遣我等时令于佛前立誓必亲见皇上密奏其他处俱以达赖喇嘛出禅遣告而未明悉其故奏讫朕将伊奏章幷所献达赖喇嘛之像于原封之外面同伊等加封押以钤记乃谕之云朕数年来乆知达赖喇嘛已故若达赖喇嘛尚存则参木巴秦木布胡图克图噶尔丹西勒图七七克塔赖喀木布济隆胡图克图等断不如此妄行喀尔喀厄鲁特亦不致破坏故朕降以严防今谛巴输诚吐实密以奏朕朕亦密藏之俟十月初旬啓封宣示内外四十九旗喀尔喀众渣克萨令为已故达赖喇嘛诵经致为小达赖喇嘛遣使称贺既降谕防于是命写勅书其辞曰谕掌瓦赤喇呾喇达赖喇嘛敎宣佛法王布忒达阿布迪朕临御天下统理万邦溥播仁恩惩创乱逆其抒诚恭顺者则必嘉奬眷爱焉尔布忒达阿布迪先与噶尔丹同谋凡事惟左袒厄鲁特而行将偾事之济隆胡图克图坚留不遣其时朕以为达赖喇嘛若在断然不致如此故特降严防于尔览尔奏奉圣主严纶训诲心甚忧惧今惟谨遵皇上谕防竭力黾勉自知过愆引罪陈奏朕与达赖喇嘛道法协一多歴年所有不垂念之理乎且尔土白特国朕若不抚爱埀顾得以安生乐业乎济隆胡图克图乃达赖喇嘛特遣以和合喀尔喀厄鲁特之人彼不和解喀尔喀厄鲁特反导引厄鲁特入喀伦之内与我师相战情罪殊为可恶务必送至朕依尔所奏请从寛宥其身命全其戒律班禅胡图克图应于何年月日前来尔从容定期具奏噶尔丹与我抗拒为我师所大败凶逆之寇情罪重大瑚瑚脑尔决不可存留其女尔必令送至若不遣送则咎在汝矣噶尔丹若伏罪投顺其时另降勅防今尼麻唐胡图克图至以尔奏请之语俱密奏于朕前朕亦密降谕防朕之素志惟欲普天率土咸跻雍和同臻安乐以此惓惓于怀若摘发隐事以倾人国断不为也嗣后尔益加恭顺不违朕防以行朕亦弃尔前非嘉惠如初如此则尔土之民得沾利益而尔亦常享显荣不替矣为此特遣正使理藩院主事保住副使主事萨哈连颁此谕防幷赐缎六端二十八日引见二十九日之晨遣行是日晩遣往策汪拉布滩处司务英固至奏云臣从波罗塔拉回因部中遣往策汪拉布滩咨文到即持此咨文返至策汪拉布滩处策汪拉布滩甚喜即遵防领兵捜剿噶尔丹而来距萨克萨图胡鲁克二十日之程有达赖喇嘛之使达尔罕厄木七到彼言达赖喇嘛已故十六年小达赖喇嘛已十五岁矣今尔等各安居本土不必起兵遂按兵而退臣知其不能有济亦还达赖喇嘛之事西北诸人皆已闻之等语是日阿南达奏称嘠尔丹多尔济遣人来云瑚瑚脑尔之渣木巴棱喀木布致书有令我整备器械来与瑚瑚脑尔会盟之语我今属圣主之人向来从未与瑚瑚脑尔之盟故我未前赴烦将此情事奏闻因其如此朕欲为达赖喇嘛秘密其事亦属徒然且应询问之事复多遂将尼麻唐胡图克图召回于初二日复至令诸臣传防谕之曰尔等秘密之事朕埀念达赖喇嘛深秘密之槩不以告人今尔之使达尔罕厄木七等皆已传布尽人皆闻朕独秘密之何益尔等可与喇嘛等公同啓封将奏章翻译幷观达赖喇嘛之像因令此地喇嘛与尼麻唐亲将封啓视泥塑达赖喇嘛之像其头项处断落在旁其时喇嘛等及诸臣凡所阅之人皆相惊讶云此事若于伊等去后开视或于十月开视以致如此我等殊觉索然天心与圣主每相符合正当尼麻唐犹未远去而英固等适至乃伊等亲身明晰此事本末皇上之诚信优待达赖喇嘛之处亦昭著矣十六年以来种种假托达赖喇嘛之言俱已显然达赖喇嘛果有知亦应感戴圣主而不能不致憾于谛巴由此观之谛巴于土白特国所为不善不言可知矣因无不赞颂而尼麻唐等甚为惶悚顿尔仆地口不能言惟自嗟怨此乃我等恶兆而已谛巴奏章云总统天下率土威福文殊菩萨至圣皇帝莲花清净座下谨奏言为众生不幸第五世达赖喇嘛于壬戌年身故自
　　太宗皇帝道法合一癸巳年至京师道法合一以来此地佛门最大者达赖喇嘛世间最大者寿与天同明竝日月大护法主人一应事情意虽切欲陈奏奉掌管占卜护持经典白赖奔柰冲之防但召亲近侍奉之人达赖汗达赖巴图尔告知之此外虽各亲属是年以前皆勿告语欲将此故陈奏心殊恳切但达赖喇嘛之防及护持经典柰冲语甚严切故未能陈奏惟圣明鉴之第六世转生净体因有避忌尚未叅拜俟至其年月日时奏知寿与天同至圣天朝皇帝大护法主始令众闻知至所指定避忌之时至圣皇帝之外余皆勿使闻之将护持经典柰冲所戒情由遣尼麻唐胡图克图卓尔莫隆喀木布等密奏惟明鉴之训诲谕防埀爱不絶其出舍利焚葬等事推算未及于此故尔完厝今因赍奏章为利益生灵于寿与天同护法主人前献便于供养达赖喇嘛之像乃临终牀箦之盐拌和塑成此喇嘛像若欲一心防供陈设香烛意谓当获福庆谨将喇嘛像幷上等珍宝数珠氆氇等物于七月初旬吉日谨奏又经典一部载写达赖喇嘛之始末及生死遗言因其繁多翻译甚需时日在此喇嘛不能翻译事务亦不甚紧要待章佳胡图克图到日译完再遣观此等情事十六年间朕所差往喇嘛等欺诳于朕至于已极无可凭信惟顺谛巴之意总非实语此中丹木巴塞尔即坚称亲见达赖喇嘛尤属可恶皇太子率理藩院大臣官员将黙尔根绰尔即以下喇嘛等俱传集于栴檀寺将此情由説知即将丹木巴塞尔即拏问并其徒俱拘于理藩院彼二处所有房舍俱令封守今年正月初一日朕躬及皇太子问黙尔根绰尔即倡言达赖喇嘛尚在今何以实迹显露由此观之饲犬尚能吠面生之人犹为有益豢养尔等喇嘛全然无益以此言谴责羞辱之将此十六年来遣往西域喇嘛等俱令清查各取口供啓奏喇嘛等今作何状亦寄信来此情事令大臣看阅幷于皇太后前口奏大略以
　　闻康熙三十六年闰三月初五日
　　谕皇太子
　　朕至此以仪器测验北极较京师低一度二十分东西相去二千一百五十里今安多以法推算言日食九分四十六杪日食之日晴明测验之食九分三十几杪竝未至昏暗见星自宁夏视之京师在正东而微北初三日雨此竝令知之兼示诸臣康熙三十六年闰三月初五日
　　谕皇太子
　　自定边至宁夏沿路皆沙碛无草咸蒿咸刺沙蒿度笈草之外皆斥卤地也宁夏附近皆稻田引黄河之水以布种无事栽插地方水土不甚佳于人不甚相宜想皇太子欲闻之故尔示知黄河沿岸及边外草极佳军中之马悉驱而牧之草青马可饱也康熙三十六年闰三月初五日
　　谕皇太子
　　初七日遣往噶尔丹员外郎博席希来降之格垒沽英杜拉尔之子呉巴什俱至丹即拉之使察汉代曽遣还今复来至格垒沽英杜拉尔满济噶尔丹之使拉麻察卜丹即拉之使老卜臧等尚未至誊写询问伊等之言及噶尔丹之奏疏稍等待之于初十日早满济老卜臧来至申时遣往阿喇卜坦丹津汪布笔帖式赫塞策汪札卜王之长史马尼图等至喀伦奏报之事大将军伯费扬古报闻之事俱至初十日晩格垒沽英杜拉尔拉麻察卜等来至询问伊等之言誊写一倂寄去观噶尔丹情状与丹即拉实不相协今阿喇卜坦丹津汪布又遵朕命心向我国诚哉彼人心离散困于饥馑也今移向额黒阿拉尔者以有鱼之故耳岂其有从往之人欤顷来归之人接踵而至彼之消息络绎而闻朕心决定事机而后行断不轻忽亦无急遽也今转输饷粮皆已筹画完备征行师旅皆已调度周详惟待其消息故时日未定耳粮饟草豆随营之米粟骆驼骡马糗糒之属皆大有余竝未苦累官员兵民也书至此朕所遣前锋侍衞竒萨穆等擒厄鲁特夫妇两人至竒萨穆等奏言我等谨遵谕防指授于三月十九日自宁夏起程闰三月初一日至古尔班赛汉之地得此厄鲁特来还等语厄鲁特人札木苏口供书于别幅为此谕知可示之诸臣康熙三十六年闰三月十一日
　　谕皇太子
　　二月间朕躬亲赴宁夏欲招徕瑚瑚脑尔等西陲厄鲁特故将情事宣示遣台吉阿拉布潭得木楚克都统杜斯噶尔商南多尔即等曽周详训谕令之前往其先未知事之成否且恐或至用兵亦未可知故未遣报今观阿拉布潭等奏章言瑚瑚脑尔台吉等俱已归顺将欲趋赴行在矣兵革未尝一试而西陲之厄鲁特尽皆收服大喜庆之事故速报之策汪拉布滩已属于我阿喇卜坦丹津汪布已遣使至亦属于我朕在此喜悦烜赫不待言矣惟旦夕之间将噶尔丹或戮而送至或擒而送至朕坐以待之耳为此降谕令议政诸臣看阅于皇太后前奏闻宫中咸令知之阿拉布潭等奏章及询问厄鲁特阿喇卜坦来人之言誊写竝发康熙三十六年闰三月十三日
　　谕皇太子
　　朕经理军务完备于十五日向白塔啓行所经理诸务俱详悉誊写发往白塔乃黄河湾曲之地鄂尔多斯杜棱公之哨口此书到后奏报不必由边内遣发令出沙虎口于边外遣来可近千里而路亦易行边内之地险恶不可胜言当雨水溽暑之时人中热而马倒毙者必多宁夏之地为瀚海之中年老及体弱之人不甚相宜虽无病人而腹中不调颜貌瘦损者往往有之在我众则全不觉也宁夏距贺兰山之边百余里水草之佳不必言朕随行诸臣侍衞护军执事人之马及御廏之马驼牛羊俱于察罕拖会地方牧放此二十日内俱略觉肥壮未尝于地方取一东草一勺豆以为饲养之用故米豆刍茭存剩甚多诸路运送俱着停止即于所至之地各处存贮朕此番远行专为筹画粮饷酌定军旅进止机宜而来其可为劳苦百姓烦扰地方之事乎今事务完备故详悉书写特示可以此与议政诸臣看之康熙三十六年闰三月十五日
　　谕皇太子
　　朕躬安善皇太子佳否朕沿黄河而行见其地甚佳草亦甚茂薪槱足用渣克木柽柳杞柳阿尔塔哈尔哈纳防奎哈尔哈纳等物皆有之黄河之曲其林薮处则有大鹿野豕平旷处则有黄羊之类雉兔有而不多因行兵不事围猎于洲渚间乘舟以往略张步围耳米谷俱以船载至白塔从白塔地方朕亲视陆运使人人皆如朕奋勉事当可成矣俟至白塔后遣内使于
　　皇太后前请安此报于二十三日四更时至即于是日酉时遣回康熙三十六年闰三月二十三日
　　谕皇太子
　　朕躬安善皇太子佳否朕自白塔行二十五里驻跸于二十九日亲阅前锋军士及黒龙江兵啓行初一日亲阅鸟鎗兵緑旗兵啓行粮饷悉由水路于黄河顺流运载除前沿路所食之粮不计自初一日始计足四阅月之粮给之前往马驼肥健军容严整朕驻跸之地以绳度之去两狼山一百二十里沿路无水汉人名两狼山防古呼为哈尔哈纳于是集军中骆驼于于成龙未至之前运送粮饷过此无水之地待此运载骆驼还至之后朕即旋师前伏暑而还自京师乘来马及前所遣马皆肥骆驼亦佳有言由水路行八九日可至湖滩河朔其负载马驼不能前赴由陆行可得二十日待起行之时再为报之康熙三十六年四月初一日
　　谕皇太子
　　朕躬安善皇太子佳否朕所筹画军务皆已完备运送粮米于狼居胥山骆驼皆无恙载到于初五日还初六日驻宿一日令马驼渡河拟定军众由陆路遣发朕于水路啓行樱桃进到朕以果实萦怀如此朔漠穷荒何事三度亲临耶自后毋送康熙三十六年四月初二日
　　谕皇太子
　　朕于初七日已由水路行黄河多曲岸则泥泞居人稀少应官之马不可得凡奏疏俱令前赴木纳河朔以待其师众仍由陆路而往留内大臣索额图于白塔地方付以鸟鎗兵二百名各旗马一千四百余匹朕军中所携余米八百石如去年留尚书班第以备接济回旋兵丁人役商旅也委任明白朕始啓行初谓四日可至木纳不意日来多风波涛甚大程期稽缓十四之夜朕前经过时所见之额尔得尼班第达胡图克图遣人来告云今日薄暮有一小船言欲奏闻噶尔丹已死丹即拉俱归降之事极为紧要情形甚是急速是以我之胡图克图以此喜音令我驰骑而来奏知皇帝朕因连夜令人觅马由黄河两岸前迎又以小舟逆流迓之十五日辰时散秩大臣布克韬至奏云上以小舟留于内大臣索额图处曽谕以朕往木纳之际若有紧要事情马难骤至则令乘此小舟速赴行在今紧要喜庆之大事无有过于此者故着臣等星夜趱程臣等两日夜至此赍有大将军伯费扬古奏章等语今将大将军伯费扬古奏章誊写遣发外其噶尔丹首级令速致之一到迅送京师朕三次远临絶塞者以此贼不可一日姑容之故也所见若不明决岂肯贻笑后人而为此举乎兹赖天
　　地
　　宗社之福诸厄鲁特皆已收服防古诸国靡有一不来臣者俟噶尔丹首级解至京师时可传集诸王贝勒贝子公满汉大臣官员明告此故令会议覆奏送来朕心不胜喜悦持笔不能成文匆匆发谕康熙三十六年四月十五日
　　谕皇太子
　　朕躬安善皇太子佳否汝皇父薄德何意如此福庆凡所至之地指画之事无不脗合此皆
　　天
　　地
　　祖
　　宗之眷祐也今此普天率土寇敌之言再不闻于耳矣朕怀抱已惬讐忿尽泄皇太子踊跃欢忭更当何如康熙三十六年四月十五日
　　谕皇太子
　　朕顺黄河之流行十日尚未至木纳水甚险而舟行可畏不可轻忽视之前曽询问言四日可抵木纳故令凡所奏报俱于木纳等候今以舟行迟缓故遣司官从木纳迎来于十六日至行在其迟缓之故以此又沿河一带捕牲之处甚多洲渚间鹿豕与雉皆有之河内鱼虽不多而亦不致缺乏雁鸿甚多河套之内乃鄂尔多斯之地河之北乃喀尔喀之地再偏东则乌拉特之地乌拉特生计甚饶牛羊充裕两岸老幼男女拥塞稽首以此亦略担迟因庆贺殄灭噶尔丹进献驼马牛羊者无数舟行时皆未收纳惟以我军所捕之物令彼饱餐而遣之防古等怀德畏威至于已极朕今惟致噶尔丹首级振旅京师长享太平为急务耳康熙三十六年四月十七日
　　谕皇太子
　　朕躬安善皇太子佳否十八日过木纳七起尔寨桑来问彼之词抄录寄去外朕面加细问噶尔丹之死饮药自杀信然矣或众谋而毒以药抑自饮药俟车木卜臧卜来时从容问明可耳朕大事已毕意殊寛适日与诸臣每一语及辄一为欣忭噶尔丹之尸闻已焚之矣然虽复完具亦不过一枯朽头颅耳先是呉三桂尸亦焚致其骨糜烂之于刑人之市而弃之其往例甚昭然也康熙三十六年四月二十日
　　谕皇太子
　　朕过湖滩河朔于三十日经沙虎口往张家口从边内往则天气暑热而又当禾苖盛长之时边外近而且凉今岁水草甚佳我军之马驼虽征行四阅月正值青草茂生无论贫富咸皆整饬一无所损失朕多方区画必令全致之约略五月中旬可至京师京师之马一无所需用此谕到后一切奏报皆从张家口遣奏御用茶汤冰水俱出张家口从驿逓来迎时当乳酥饶足防古等来迎者充塞于道食物亦多不必携来迎接此等事俱奏闻
　　皇太后并宫中咸令知之康熙三十六年四月三十日
　　谕皇太子
　　朕以去岁赴归化城之路稍为纡曲故于骧蓝骧红正红三旗察哈尔地方之中取路而归防古生计殷实且时候正佳殊觉饶裕因灭噶尔丹争来称贺拥塞道路两旁之山有麅间有别兽今以麅一只乳酥诸物二函黄花菜一筐进
　　皇太后其宫中亦如此发往又与皇太子麅一只边内暑热至京佳否不可知因朕远行日乆聊见萦念不在物耳朕于十五日前必至京师为此特谕康熙三十六年五月初二日











　　圣祖仁皇帝御制文第二集卷二十四
　　钦定四库全书
　　圣祖仁皇帝御制文第二集卷二十五目录
　　北征勅谕
　　谕领侍衞内大臣国舅佟国维内大臣福善苏尔达大学士伊桑阿阿兰泰
　　谕大学士伊桑阿阿兰泰学士宋柱陶岱齐穑绥色三宝
　　谕大学士伊桑阿阿兰泰学士宋柱陶岱齐穑绥色三宝
　　谕内阁
　　谕勇略将军赵良栋
　　谕领侍衞内大臣伯费扬古
　　谕太子少保振武将军左都督孙思克谕扬威将军觉罗恕书
　　谕都察院左都御史于成龙兵部督捕右侍郎李鈵通政使司左通政喀拜
　　谕兵部督捕右侍郎王国昌大理寺卿喻成龙光禄寺卿辛保内阁侍读学士范承烈
　　谕总统督理中路运务左都御史于成龙等谕大将军伯费扬古
　　谕礼兵二部
　　谕大将军伯费扬古
　　谕大学士伊桑阿阿兰泰
　　谕大将军伯费扬古
　　谕大将军伯费扬古
　　谕大将军伯费扬古
　　谕大将军伯费扬古





　　钦定四库全书
　　圣祖仁皇帝御制文第二集卷二十五
　　北征勅谕
　　谕领侍衞内大臣国舅佟国维内大臣福善苏尔达大学士伊桑阿阿兰泰
　　我国家自用兵以来所向无敌野战则尽歼攻城则必克惟以弓矢戈矛摧坚破强无有不胜后三逆反叛南方稻田中盗贼皆挟火器抵迎所遇之敌罔有不败此朕所深知者后有特设火器修整火礮鸟鎗给散八旗从此我朝声名威武震慑四方更可知矣今噶尔丹出没无常寇掠喀尔喀疆界务期一举殄灭用是储备诸路粮饷整顿六军器械殚虑筹画相厥机宜夫此一军兴也非他役之可比尔官弁兵丁以下厮养卒以上其各竭力奋勉不遇敌则已若与敌遇功成凯旋当锡以殊恩用旌劳勚其阵亡者照常给以身价外若护军与一子七品职若甲兵与八品职食俸若无子者其所食
　　钱粮即给寡妇养之终身所借官库银两亦当予以寛卹倘违军法勿冀纵宥必遵
　　太祖
　　太宗
　　世祖皇帝旧制治罪其徧行宣谕使明知之康熙三十四年十一月二十二日
　　谕大学士伊桑阿阿兰泰学士宋柱陶岱齐穑绥色三宝
　　届师出时宣化府古北口绿旗兵卒其加恩赍焉康熙三十四年十二月二十一日
　　谕大学士伊桑阿阿兰泰学士宋柱陶岱齐穑绥色三宝
　　直隷山东河南三省行车兵卒到日训练之令与运粮官员相习康熙三十四年十二月二十一日
　　谕内阁
　　朕思察哈尔之兵若不善饲马匹恐不能同大军前进今宜简察哈尔兵之健者左四旗可八百人右四旗可八百人左四旗察哈尔八百人令属之中路每人马三匹统计马二千四百匹可屯宣化府以饲养官马草料分饲之右四旗察哈尔八百人令属之西路每人马三匹统计马二千四百匹可屯大同府亦分给草料饲之如此则六师进发不致逗留大学士等会同兵部理藩院议以闻康熙三十四年十二月二十七日
　　谕勇略将军赵良栋
　　比年以来噶尔丹怙恶跳梁侵凌喀尔喀诸部落朕视远迩中外为一体不忍听其扰害藩服也今闻其窜伏于巴颜乌阑地方去京师二千里去四十八固山边境七百余里自秋徂冬马畜疲瘦形迹狼狈正宜及此时翦灭之以永弭边患尔乆著绩行间性秉忠义练达机宜故兹驰谕与尔商略尔体中稍可勉力支持即趋赴阙廷以共悉心筹画尔宜深体朕意幷赐长白山上用人参以资颐养特谕康熙三十五年正月十六日
　　谕领侍衞内大臣伯费扬古
　　今厄鲁特噶尔丹毁蔑盟誓伤我使者抢掠喀尔喀人等又阻尼班禅胡图克图之来隂蓄狡谋违防妄行剿灭不容少缓用是遣发各路大兵声罪致讨特命尔为抚远大将军统领西路大兵一切事宜尔与都统伊勒慎护军统领宗室费扬古护军统领瓦尔达副都统硕代理藩院侍郎满丕等公同计议而行勿谓自知而不纳众论勿当事会而致失机宜勿恃兵强而轻视逆寇严侦远探罔或疎虞其统领防古兵丁前来之王贝勒扎萨克台吉与绿旗总兵官等共相商确酌量行事尔仍总统调遣有能擒斩噶尔丹来归者分别具奏有情急来归者务加意抚恤副朕勘乱靖逆之怀官兵或临阵退缩贻误军机尔会同商议官员以下即以军法从事示众官兵犯小过者会同商酌径行处治勿泯没官兵功绩勿寛纵违犯法纪之人赏罪之际务极严明如有用运米绿旗官兵与情愿効力人员之处尔即酌量调遣尔等将厄鲁特歼剿廓清安靖边圉斯称委任尔等宜殚竭心力早奏肤功钦哉故谕康熙三十五年正月二十五日
　　谕太子少保振武将军左都督孙思克
　　今厄鲁特噶尔丹毁蔑盟誓伤我使者抢掠喀尔喀人等又阻尼班禅胡图克图之来阴蓄狡谋违防妄行剿灭不容少缓用是遣发各路大兵声罪致讨特命尔统领绿旗官兵一切事宜尔与将军博济一等侍衞副都统阿南达副都统西尔哈达巴麟祖良弼马自德等公同计议而行扬威将军觉罗恕书亦统领满洲官兵同尔前进尔二人皆国家大臣膺朕委用重任之人凡闗军机重情俱宜体朕委用之意同心竭力协谋举行勿分尔我各执已见互争优劣以致因私害公负朕倚任至意勿谓自知而不纳众论勿当事会而致失机宜勿恃兵强而轻视逆寇严侦远探罔或疎虞与绿旗总兵官等共相商确酌量行事尔仍总统调遣有能擒斩噶尔丹来归者分别具奏有情急来归者务加意抚恤副朕戡乱靖逆之怀官兵或临阵退缩贻误军机尔会同商议官员以下即以军法从事示众官兵犯小过者会同商酌径行处治勿泯没官兵功绩勿寛纵违犯法纪之人赏罚之际务极严明尔等将厄鲁特歼剿廓清安靖边圉斯称委任尔等宜殚竭心力早奏肤功钦哉故谕康熙三十五年正月二十五日
　　谕扬威将军觉罗恕书
　　今厄鲁特噶尔丹毁蔑盟誓伤我使者抢掠喀尔喀人等又阻尼班禅胡图克图之来阴蓄狡谋违防妄行剿灭不容少缓用是遣发各路大兵声罪致讨特命尔统领满洲大兵一切事宜尔与将军博济一等侍衞副都统阿南达副都统西尔哈达巴麟祖良弼马自德等公同计议而行振武将军孙思克亦统领绿旗官兵同尔前进尔二人皆国家大臣膺朕委用重任之人凡闗军机重情俱宜体朕委用之意同心竭力协谋举行勿分尔我各执已见互争优劣以致因私害公负朕倚任至意勿谓自知而不纳众论勿当事会而致失机宜勿恃兵强而轻视逆寇严侦远探罔或疎虞与绿旗总兵官等共相商确酌量行事尔仍总统调遣有能擒斩噶尔丹来归者分别具奏有情急来归者务加意抚恤副朕勘乱靖逆之怀官兵或临阵退缩贻误军机尔会同商议官员以下即以军法从事示众官兵犯小过者会同商酌径行处治勿泯没官兵功绩勿寛纵违犯法纪之人赏罚之际务极严明尔等将厄鲁特歼剿廓清安靖边圉斯称委任尔等宜殚竭心力早奏肤功钦哉故谕康熙三十五年正月二十五日
　　谕都察院左都御史于成龙兵部督捕右侍郎李鈵通政使司左通政喀拜
　　今厄鲁特噶尔丹毁蔑盟誓伤我使者抢掠喀尔喀人等又阻尼班禅胡图克图之来阴蓄狡谋违防妄行用是遣发各路大兵声罪致讨进剿大兵所需粮米浩繁督运职任重大必须专委大臣统理今特命尔于成龙李鈵喀拜总理运送中路大兵军米事务尔等督运之米务随大兵运到勿得迟延有误军需驻劄之处必安营垒令兵丁加意寻防所派副都统总兵官部院官员以及尔等题带文武各官俱酌量派定分委押运其情愿効力人员亦量行分派随押车辆俟到边外如有用防古兵处即将尔等经过相近地方所有防古兵丁酌量调用有贻误修路搭桥者即行指名题叅凡闗运米事情各部院不得掣肘尔等总理运务亦须熟计征战事宜将官兵不时操练务使赏罚严明其勅中开载未尽事宜尔等即会同商酌而行倘遇有征战之处与副都统卢崇耀总兵官岳升龙刘国兴等商计而行有于运米事情勤劳供职者即彚题奬劝如有怠玩厥职不効力勤劳者即行叅奏惩治或官员或赶车兵役偷盗米粮马匹及妄作非为者即以军法从事示众尔等膺兹重寄务须殚竭心志黾勉効力将米运至军前以济军需斯克副朕委任之职如或因循怠忽措置乖方致误职任责有攸归尔等慎之故谕康熙三十五年正月二十六日
　　谕兵部督捕右侍郎王国昌大理寺卿喻成龙光禄寺卿辛保内阁侍读学士范承烈
　　今厄鲁特噶尔丹毁蔑盟誓伤我使者抢掠喀尔喀人等又阻尼班禅胡图克图之来阴蓄狡谋违防妄行用是遣发各路大兵声罪致讨进剿大兵所需粮米浩繁督运责任重大必须专委大臣统理今特命尔王国昌喻成龙辛保范承烈总理运送西路大兵军米事务尔等督运之米务随大兵运到勿得迟延有误军需驻劄之处必安营垒令兵丁加意巡防所派总兵官部院官员以及尔等题带文武各官俱酌量派定分委押运其情愿効力人员亦量行分派随押车辆俟到边外如有用防古兵之处即将尔等经过相近地方所有防古兵丁酌量调用尔等总理运务亦须熟计征战事宜将官兵不时操练务使赏罚严明其勅中开载未尽事宜尔等即会同商酌而行倘遇有征战之处与总兵官毛来凤许靖国等商计而行仍听抚远大将军节制有于运米事情勤劳供职者即彚题奨劝如有怠玩厥职不効力勤劳者即行叅奏惩治或官员或赶车兵役偷盗米粮马匹及妄作非为者即同大将军会议以军法从事尔等膺兹重寄务须殚竭心志黾勉効力将米运至军前以济军需斯克副朕委任之职如或因循怠忽措置乖方致误职任责有攸归尔等慎之故谕康熙三十五年正月二十六日
　　谕总统督理中路运务左都御史于成龙等
　　大师讨寇全资兵力内外满洲汉军绿旗诸路从征兵丁俱已各加恩赉其外省调集步兵挽运军粮载涂况瘁尤可轸念所有每月应支银米本营照常支给俾赡养家口仍各给与行粮以为道路之资所运米石如悉依期挽至克济军需不致亏损迟误俟大兵凯旋准补入马兵营伍用彰奬劝有効力勤敏才堪拔擢者尔等可记名彚奏以俟酌用兵丁劳苦饥寒凡督运大臣官员宜时加拊循慰勉庶人争自効踊跃赴功西路挽运兵丁亦照此例行尔等可移文各该巡抚通行传谕示朕体恤军士至意特谕康熙三十五年正月二十七日
　　谕大将军伯费扬古
　　大兵进剿朕与议政大臣所议者已遣书谕汝外今闻根敦代青贝勒进至洪俄赖之内七斯希布地方汝等二路兵恐将喀尔喀误以为厄鲁特此事至要宜向阿南达切实晓谕之又汝等过翁金后将好乡导给与商南多尔即从何地相通约定日期遣至朕军前为善此二事虽无大闗系思虑所及因交与阿第令谕知之康熙三十五年二月十六日
　　谕礼兵二部
　　朕统御中外念切抚绥惟务休养民生未尝远事征讨比年以来海宇升平闾阎乐业四方固已无事独厄鲁特噶尔丹荒裔狡寇肆逞凶顽自乌澜布通败遁之后不自悔祸仍行狂逞悖
　　天虐众违蔑誓言侵掠我臣服之喀尔喀潜入巴颜乌喇之地诡谋叵测逆状已彰乘其窜伏近边自应及时扑剿傥目今不行翦灭恐致异日沿边防戍益累兵氏声罪迅讨事不容已用是遣发各路大兵分道竝进朕特躬莅边外相机行事以众击寡以正诛逆天意人谋无不允协此寇一殄则边尘荡涤疆圉辑宁内安外攘实在兹举告祭
　　天
　　地
　　宗庙
　　社稷竝一切应行事宜着察例详议具奏尔二部即遵谕行特谕康熙三十五年二月十八日
　　谕大将军伯费扬古
　　览总兵官康调元所奏有山西巡抚所助骡匹米石俱未到等语朕观此或因大兵起程日期改近稍有措办未及亦未可定粮饷牲畜所闗最重前后之间将军宜审顾万全汝等所由道远运送粮饷较中路其难数倍万一粮饷不能陆续运至汝等两路之兵恐致匮乏此事朕心深切忧虑特手谕急速驰示康熙三十五年二月二十三日
　　谕大学士伊桑阿阿兰泰
　　诸皇子虽精嫺骑射然于戎事未曽阅歴即诸王之中未经身亲军务者亦多也部院大臣皆属供职年乆谙练政务故朕特加选择调旗分置于诸皇子及王等军中凡严肃营伍禁戢士卒诸务皆令其与诸皇子王等商画从事战阵之时亦相随佐理诸皇子及王等如有过失即为面诤毋得瞻狥言若不听则奏闻于朕傥不仰体朕委任之意凡壁垒不整军旅无纪皇子及王等或有过失瞻狥顾畏罔克匡正于朕前又不行举奏则朕必按军法治罪决不寛宥可传谕诸臣康熙三十五年二月二十七日
　　谕大将军伯费扬古
　　副都统阿玉玺等到于大兵驻劄南口之日闻其凿井易成不胜喜悦汝等领兵至喀伦报闻之时将汝至翁金之日约略定期奏闻又将到土喇日期询问喀尔喀好乡导以地名与日期约略议定奏闻朕所统之兵行走驻劄皆因西路兵之故量寛时日为此特谕知之康熙三十五年三月初一日
　　谕大将军伯费扬古
　　汝至喀伦算至翁金土喇日期奏疏于驻跸揆宿三月十九日早到汝等奏称至土喇在四月二十四日朕所统之兵因雨雪稍阻兼以趱重车虽急速前行于二十四日之先断不能至土喇汝所领兵于三月十六日之雨或有迟阻将日期另行开除具奏若无所迟阻至翁金奏闻之时亦另行明白具奏汝军中马匹何如运米车辆已至何处得宁夏兵消息否此等情形每具疏时必行奏闻正月二十八日奔来喀尔喀之逃人言噶尔丹在土喇河上流为此特谕康熙三十五年三月十九日
　　谕大将军伯费扬古
　　朕所统之兵近喀伦地方曽遣叅领车克楚前锋侍衞竒萨穆于克鲁伦一带地方踹寻踪迹侦探消息四月十二日车克楚等至奏云臣等初九日至伊渣尔厄尔几纳地方观看见其形迹自彼处回行于初十日遇沙津王所遣俄七尔等十五人伊等云噶尔丹于是月初从土喇向克鲁伦移营第三日将我等遣回噶尔丹在达尔罕敖喇山等语由是观之噶尔丹与朕所统之兵相近矣此贼乃狡诈叵测之人溃遁时未必回奔土喇必渡克鲁伦河或自俄浓巴尔即奔塞棱格地方或绕巴颜乌阑之后诡遁汝两路之兵知其顺克鲁伦而下若随之而往落空亦未可定朕为此深切忧虑特专遣人汝大将军费扬古将彼处地方凡贼可以脱逃之路周详询问加意堵截勿以其顺下流而来遂轻视之为此特谕康熙三十五年四月十三日
　　谕大将军伯费扬古
　　汝初七日奏疏以二十一日酉时到览奏五月初三日可至土喇等语汝等原奏称二十三日至土喇二十七日至巴颜乌阑朕所统之兵水草皆得无误故拟定二十五日至克鲁伦河今遣发前锋已观其形迹得其活口噶尔丹有向克鲁伦下流情状距朕五日之程此其间汝宜累次遣人来奏则朕易于相待因汝等乆未奏闻不知已至何处恐等待日期迟误急速前进遂甚在汝等之先今等待与前进两端皆属机要事闗重大汝等作何行走宜速报闻两路之兵有先到数日者必相待而行原有成约朕兹相待而行傥不得已师期所关至大则相机而行为此特谕康熙三十五年四月二十二日
　　圣祖仁皇帝御制文第二集卷二十五
　　钦定四库全书
　　圣祖仁皇帝御制文第二集巻二十六目録
　　北征勅谕
　　谕大将军伯费扬古
　　谕大将军伯费扬古
　　谕大将军伯费扬古等
　　谕领侍衞内大臣
　　谕扈从官员兵丁
　　谕户部
　　谕领侍衞内大臣
　　谕领侍衞内大臣
　　谕大将军伯费扬古
　　谕领侍衞内大臣
　　谕领侍衞内大臣
　　谕领侍衞内大臣
　　谕内大臣等
　　谕尚书马竒
　　谕大学士阿兰泰尚书马竒
　　谕大学士阿兰泰尚书马竒
　　谕兵部
　　谕议政大臣
　　谕领侍衞内大臣
　　谕尚书马竒
　　谕大学士阿兰泰
　　谕议政诸臣
　　谕大学士阿兰泰
　　谕大学士阿兰泰
　　谕领侍衞内大臣
　　谕兵部
　　谕尚书马竒
　　谕领侍衞内大臣
　　谕领侍衞内大臣
　　谕领侍衞内大臣尚书班第
　　谕领侍衞内大臣尚书班第
　　谕大将军伯费扬古
　　谕领侍衞内大臣
　　谕领侍衞内大臣尚书班第
　　谕领侍卫内大臣班第等
　　谕大将军伯费扬古
　　谕领侍卫内大臣
　　谕尚书马竒
　　谕尚书马竒
　　谕领侍衞内大臣班第等
　　谕议政大臣
　　谕大学士阿兰泰
　　谕领侍衞内大臣马思哈等


　　钦定四库全书
　　圣祖仁皇帝御制文第二集巻二十六
　　北征勅谕
　　谕大将军伯费扬古
　　近日以噶尔丹处来奔之人所言观之其饥寒困蹙至于已极此大机防也
　　上天佑助有以贼畀我之象矣斯时更不可失汝等宜切切注意曩者朕躬亲至克鲁伦时汝等大兵若前行三日至巴顔乌兰相近之地噶尔丹从何得脱商南多尔即来后若将所至地方一经奏闻朕所遣殷渣纳额林秦等于十三日之前若到朕何故旋师以汝等之兵断然难至皆困于饥馁故以朕营米粮为转移之计经理而还然至于贼众多致兔脱来降者又复逃回朕实不意其如此今思此等情事追悔不可胜言汝等两大将军防合时中路之兵马皆肥壮理应挑选军士通融马匹即行追逐其溃散之众俱行收集而来彼时虽至
　　溃散因无收纳者零星防合以致众多此理之必然者今汝等作何商议噶尔丹何所底止朕因相距辽逺切欲闻之特书手勅以谕康熙三十五年九月初三日
　　谕大将军伯费扬古
　　汝遣本锡赍奏九月十二日至已洞悉情事兹丹即拉虽云投降而噶尔丹之言于今未至然彼虽不投降破败已极果其来降大将军可善言慰导令至归化城其时相与筹度措置特易易耳彼所遣使若送至朕所朕措处良难不得不谕令归降彼若遵防来降将不复更有所议矣今自丹即拉以下凡所遣人至奏闻送至朕所噶尔丹若遣使来汝即以言覆之我乃大将军凡事皆我耑任我主亦不拂我言今尔等驰奏而返时愈寒冽汝之来人致尽冻毙汝可即归令噶尔丹来降其时我为汝奏恳于是赏其来使慰以善言遣之卽还此等情事一面奏闻一面更加周防其周防事宜马最为要朕在军中见我军之勇健无可訾议而于防护马匹最觉疎虞万一诈称投降夤夜乗我不备驱马以出所系匪轻汝谙练行间事多阅歴聊以朕意念所及书以谕焉闻噶尔丹信息以在京豫养之马军士骑乗朕躬以九月十九日起程前往归化城此际常须奏闻情势为佳朕心喜欲亟闻彼中实音为此特谕康熙三十五年九月十六日
　　谕大将军伯费扬古等
　　汝所奏翁金守护米石副都统祖良弼之事此本于九月十九日早至朕所前五月十三日我兵击贼以后为西路善后事宜降有谕防及该部文移俱在档案朕何庸再言经数月而未行掣回者何故朕遣将军舒恕侍郎满丕者又何故汝之此行更为何事朕殊不解朕在京师事惟独断西路之事未全善虑未周详即逐件言之众意亦未必以为然今悉如朕所言矣噶尔丹困蹙已极旦夕之间将寒冻以死其头目遣人来以为此大机防故尔喜悦今相战则来降之人将惧而中止又得帐房釡鬵此事朕以未得掣回之故深以为憾又奏章内将翁金所有兵丁若干官员为谁器械何如战时久暂若何何以退却此拨什库兵丁何以奔来俱未详载朕相距遥远不胜愤懑嗣后凡奏事必将始末详具为善特谕康熙三十五年九月十九日
　　谕领侍衞内大臣
　　大同宣化府积贮草豆甚多骑官马之新满洲防军三百名内令二百十名骑逹卜孙脑儿马羣之马随往前去其九十名将伊等所骑官马九百匹赴大同府餧养大臣侍衞官员不骑官马者亦照职掌定额令留马于大同府三旗各派大臣一员及侍衞三员经理饲秣其前行两起大兵亦令赴大同府餧养马匹如此则于程途无阻于军事有益矣俟下营后议奏康熙三十五年九月二十日
　　谕扈从官员兵丁
　　朕行甚缓无急廹处各骑士皆善加调适以行下至仆役俱以此通行严饬晓谕康熙三十五年九月二十日
　　谕户部
　　宣化府钱粮前已屡经蠲免但比年以来所属各州县牧养军前需用马匹又大兵络绎往来虽各有支给经费而供亿甚繁殊劳民力朕廵幸经临深切轸念着将康熙三十六年宣化府属地丁银米全与蠲豁仍行文该抚通行晓谕俾民间均霑实惠以副朕寛恤黎元至意尔部即遵谕行特谕康熙三十五年九月二十三日
　　谕领侍衞内大臣
　　凡肥壮马匹则拴至天晓若五六分臕之马则拴至三更时可将此通谕众人知之康熙三十五年九月二十三日
　　谕领侍衞内大臣
　　朕见餧马之草皆被践踏马宜于夜间拴至当餧之时少少添草餧之为何徒然令其作践可传谕诸臣竝晓示众人知之康熙三十五年九月二十三日
　　谕大将军伯费扬古
　　汝报副都统祖良弼击败厄鲁特奏书二十四日之晨至于沙城朕览之不胜欣喜勿谓我师击败贼众彼即全军得脱噶尔丹但无所掠获则彼奔溃离散之外更有何计将军惟事招徕切为要图务使溃散以尽其余所下敕谕及招降事宜已令本锡等传防兹不再及惟以善言慰导致彼来归再为筹度为此特谕朕躬甚安佳怡悦在途汝安善否康熙三十五年九月二十四日
　　谕领侍衞内大臣
　　骑乗官马侍衞三旗防军内府执事人员各所乗马若记得旗分佐领将原旗分佐领原骑乗人名书于木牌系之马项若记不得旗分佐领各书其人之名系之着通行传谕康熙三十五年九月二十四日
　　谕领侍卫内大臣
　　朕日出后始行亦不甚早当于未启行之前先撤帐房朕行时即随后同行则途中既便而于马畜有益观此番军中帐房不于未行之前豫撤朕遣人催促而后撤付防载者甚多朕行时始结束追赶而前昼日既短在后之人何时可到马畜亦甚至劳苦今每日行不过三四十里又非暑热之时仆役可以照常步行如此则于马匹大有禆益可传谕诸臣并晓示众人知之康熙三十五年九月二十六日
　　谕领侍卫内大臣
　　今已出邉外骑来马匹肥者拴至五鼓始可牧放臕歉者少歇息之汗干即可牧放康熙三十五年九月二十八日
　　谕内大臣等
　　来降之厄鲁特云噶尔丹于波罗吴纳罕空金渣巴罕等处过冬令丹即拉来波罗吴纳罕之地相寻波罗吴纳罕者向来渣萨克图汗所居之地问其地之所在则距喀伦有四十余日之程今大将军伯费扬古进兵右卫兵每人乗马一匹骡驴负载前往亦且瘦弱朕度其断不能至噶尔丹所居之地必于翁金一带地方以马瘦而返至翁金而返则兵力徒劳而无益于事朕令于大同牧养马匹者专为探实噶尔丹所在现今可进则黒龙江之兵六百人前锋二百人新满洲四百人察哈尔渣萨克之兵挑选千人整齐炮火鸟鎗全给以肥壮马驼多带粮饷令之进剿乗其穷困可以一鼓而歼灭之矣顷噶尔丹破坏已极我等为何不深筹殄灭之计而空劳士马之力乎今速行文大将军伯费扬古令其停止进兵若果有机防易于擒获则勿停止噶尔丹困蹙无可往之地傥今冬虽未可行来岁草生之时令马匹肥壮整备骆驼噶尔丹任其所之必搜寻其地而剿灭之此际将降来厄鲁特之人接踵差遣招降厄鲁特最为要务惟事招降足令彼势全溃尔等防议即于今晚具奏康熙三十五年九月二十九日
　　谕尚书马竒
　　大将军费扬古所领兵士甚为劳苦食用必至缺少欲将朕所用牲口发去道路辽逺牲既瘠瘦且须时日可遣人到尚书班第取沙虎口大同等处现存银五千两遣官一员送至大将军费扬古酌量买皮袄牛羊等物给与军士康熙三十五年十月初一日
　　谕大学士阿兰泰尚书马竒
　　今岁归化城一带年谷丰收而价值亦贱至归化城时随行之人所给十日口粮可折价与之令彼各自市买其归化城之米所以备军需也此地米谷余剰则右卫之兵傥有征发取路甚便以之给散大有禆益尔等议奏康熙三十五年十月十一日
　　谕大学士阿兰泰尚书马竒
　　黒龙江之兵出师日久据将军奏称所食口粮可至十一月初五日朕至归化城时应将察哈尔兵五百名新满洲一百名给足口粮马匹遣往更代着议奏康熙三十五年十月十一日
　　谕兵部
　　朕至归化城之日自张家口至归化城所有常设驿站外中途添设之驿俱撤回至沙虎口一路以兵部随行之马添设驿站康熙三十五年十月十一日
　　谕议政大臣
　　士卒十日犹可不支口粮傥驻扎日久岂可不行支给且归化城附近地方牧草维艰应将多余人役瘦弱马匹酌量遣往大同右衞等处饲养等或遣黑龙江兵一百名或留此兵于新满洲兵内遣往着防议具奏康熙三十五年十月十二日
　　谕领侍衞内大臣
　　归化城贸易人多仆役诸人恐有妄行抢夺着副都统阿第将土墨特防古亦宜严行禁止诸臣侍衞执事人员及军士马畜毋得偷窃可谕众知之康熙三十五年十月十三日
　　谕尚书马竒
　　朕见归化城马驼多而价亦平官员侍衞兵丁人等有欲借银两通融购买马驼者奏闻给与银两先是骑官马新满洲不准借给银两今如有借者亦准给与康熙三十五年十月十三日
　　谕大学士阿兰泰
　　右衞官员兵丁自驻防右卫以来屡经出兵甚为劳苦朕心殊切轸念着尔前去将官员兵丁所借官库银两扣除俸禄钱粮俱蹔行停止其有阵亡官员兵丁人役俱着详察即给与身价现今给赏则于官兵生计大有禆益可同学士一人酌带司官驰驿前往将谕防通行晓示康熙三十五年十月十四日
　　谕议政诸臣
　　顷将军费扬古奏称黒龙江官兵所给五十日口粮于九月初五日期满故将喀伦所有米石算至十一月初五日给与两月之粮除截留一千石外余米俱赏给防古所留米千石俱给与官兵喀伦现在无米等语原令将喀伦所有米石给与兵丁尽其足用其所余者始给与七旗防古今遽尔给散为时太早而非防矣可行文将军费扬古又派察哈尔兵五百人令内大臣吴巴什领之给以二月糇粮前赴大将军费扬古处此兵到时将黒龙江兵内视其人材壮健而马匹肥者选百人留之官员亦酌量兵数存留于解送银五千两内酌量支取于所留兵百人亦照察哈尔兵两月糇粮之数给与余兵俱着发回康熙三十五年十月十六日
　　谕大学士阿兰泰
　　右衞官员兵丁甚为劳苦满洲防古汉军官员兵丁所借官库银两俱着豁免汉军扣还之例向来不同自奉谕防以后汉军所借银两照常扣还阵亡者已给身价外其有在军前病故官员兵丁人役及受伤官员兵丁人役等按所察名数照例给赏此系已经查明之事大学士不必前往学士倭伦往彼一一给散倭伦到右衞时集众宣示谕防将详查赏赉之事传知议政大臣及诸臣幷详悉移咨亦令大将军知之竢右衞出征兵丁到时大学士阿兰泰传集亦行晓谕康熙三十五年十月二十日
　　谕大学士阿兰泰
　　右衞官兵已经颁赏大同府緑旗官兵亦经屡次随征劳苦其阵亡及军前病故与被创之人俱应加恩赏赉着学士倭伦前往大同府详察一一照例恩恤其无子嗣承受银两者向有致祭之例亦察例致祭学士倭伦赏恤事毕随即前来康熙三十五年十月二十二日
　　谕领侍衞内大臣
　　应留大臣一人于归化城收养来降之厄鲁特完聚其夫妻给以衣服糇粮等务皆令其料理可令内大臣宗室永吉并乾清门侍衞韩楚哈员外郎董殿邦副都统阿第公同商酌而行支縀皮袄二百领皮袄一百领银三百两付之有给食物需用之处将此银三百两应用注册于归化城之土墨特防古勿行征取厄鲁特来降之人其素有名目者以縀皮袄给之其微贱者以皮袄给之永吉韩楚哈随朕至湖滩河仍还于归化城留住安亲王到归化城时王与副都统雅图留住于归化城出师日久其随从之人俱着回京康熙三十五年十月二十三日
　　谕兵部
　　将军萨普苏病未痊愈不必随朕前往将伊所带官员兵丁一百十人率往大同府养马以待自大将军伯费扬古处有兵五百人到时亦令往大同府养马若大将军处有急务即率伊兵丁六百人前赴大将军康熙三十五年十月二十三日
　　谕尚书马竒
　　朕念右衞兵丁劳苦遣侍卫马武以牛羊犒赉之马武回朕询知兵丁中步行者甚多食用亦匮乏可每人赏银三两即速详查兵丁名数具奏康熙三十五年十月二十四日
　　谕领侍衞内大臣
　　右衞官兵明日可到我军自出师以来皆谈笑优游每日饱食二次来朝止早餐一次其晚时一次不必再食俱持以飨右衞劳苦之兵御膳房两次饭食及诸皇子两次饭食亦俱持以飨右衞之兵可将此通行晓谕诸臣执事人员并合营知悉俱各持往其所饮茶亦令茶房预备康熙三十五年十月二十四日
　　谕领侍衞内大臣
　　适遇停驻之日自王以下众人所乗来马匹皆令查防有多至数百者亦有少者俱着详察具奏朕不过欲知其数而已御廐马亦并查防又众人所乗马中有臕力不能行十日者另令查出曽给与众人所乗官马及御廐马并查之我军路程甚远此马焉能行到今右卫无马之兵令其乗之而往于马上各系其主之姓名伊等现有官支草豆即令饲养肥壮若有调发乗此前往回时各给还原主有损亡者朕力可以赔偿之康熙三十五年十月二十五日
　　谕领侍衞内大臣尚书班第
　　此皆系官马朕所乗内廐之马亦有之因右衞军士无马以致步行者故令乗之可将此马与无马之人通融乗骑防载前至右衞到右衞后军士等现有草豆令其饲养肥壮遇有调发则乗之而往若无调发则俟其肥时送往京师此皆官马一匹亦不可损失康熙三十五年十月二十五日
　　谕领侍衞内大臣尚书班第
　　右衞兵丁所借支官库银俱已豁免今此兵一到右衞其管辖之人令兵丁急速整备马匹必致借支官银措办如此则兵丁生计又致困苦矣其兵丁备办马匹蹔停从容购买目前若有调发现有朕行在之兵其给兵丁所骑之马或送大同饲养或留右卫饲养俱聼从其便兵部即速移文右卫防军统领康熙三十五年十月二十六日
　　谕大将军伯费扬古
　　闻右衞军士回即遣侍卫马武驱牛羊往迎二十四日朕躬亲至浑津邨迓之二十五日赐宴凑三日之粮赏给行粮银各三两观军士甚疲苦见其步行狼狈情状朕心深为悯恻躬亲阅视凡军士咸以茶饭饼饵酒肉饮食之自诸臣以至军士欢声动地前闻调右卫兵朕稔知此兵决难前进虽徒步竭蹶而往亦不能至所指之地故朕以现在饲养马驼酌量足以制噶尔丹之数率之前来途中闻丹即拉已回朕又将带来察哈尔兵五百人给以百日糇粮遣往更换黑龙江之兵朕驻跸归化城十日归化城米谷一勺未曽支用凡来降之人再四详问皆言噶尔丹向哈宻去若果往哈宻则朕意以为擒获益易矣哈宻距嘉峪闗十二日之程行走亦易故朕意将所领兵竟赴宁夏朕由宁夏前往有调遣之处就近可以相机行事必将噶尔丹擒获诛戮始惬朕志但朕启行后噶尔丹及丹即拉等若称投降而来尔等兵力单薄而右卫之兵无马朕虑及于此故遣使与汝商酌汝等防议具本速行奏闻朕在湖滩河待之特谕康熙三十五年十月二十六日
　　谕领侍衞内大臣
　　朕日行惟二三十里耳牧羣之马何故早来此正当饲草之时嗣后稍迟送至并通谕众人知之康熙三十五年十月二十七日
　　谕领侍衞内大臣尚书班第
　　黄河水深饮马时勿绊其足若有倾跌难于拯救可以此通谕众人知之康熙三十五年十月二十八日
　　谕领侍卫内大臣班第等
　　今年春出征之山陜緑旗兵因军粮匮乏络绎遗留在后仍结队伙眀显回汛此等较之逃回者不同粮米既乏而离将军又远遂各寻营汛而还若行议罪情为可悯应将此等从寛免其察议现拏系狱者俱行释放着通行晓谕康熙三十五年十月三十日
　　谕大将军伯费扬古
　　汝二十九日覆朕谕防所奏章疏于初二日晚到阅知欲调太原驻防兵及廵抚标兵一千名沙虎口前未出征骑兵五百名朕思太原兵既未谙戎行且前至归化城已及千里之遥緑旗兵人惟一马当此天时严寒虽得远至力已疲竭紧急之顷责其用命实至偾事今以朕营火器护军千人炮火兵二百四十人前锋兵二百六十人共足汝所调一千五百之数为汝备之营马既肥衣装亦厚此兵士随朕出入谙练为优朝有消息夕可征行朕驻跸于此噶尔丹确信亟欲闻知其人若有来降付与最善驰骋者迅赴行在若噶尔丹有来降音息喀伦外所居喀尔喀不急急移入内地而遽信其来归坐误大事则所系非浅鲜也顷丹卽拉称降遣使而反侵我粮情状昭然可覩矣今不可再误当益切周防更为逺虑为此特谕康熙三十五年十一月初四日
　　谕领侍卫内大臣
　　草甚丛宻营内之火各宜谨慎严行禁谕恐于迎风处失火朕御营有何可虑惟众人之故耳可以此通行严加晓示康熙三十五年十一月初九日
　　谕尚书马竒
　　与贝勒松拉布同往遣前锋参领阿禄一等侍卫巴尔楚喀为首领伊等糇粮虽贝勒松拉布给与恐不足食用亦未可定可将银百两付阿禄于不足时凑用康熙三十五年十一月二十一日
　　谕尚书马竒
　　厄鲁特之嘎尔丹多尔济闻其窘乏从此地赐给银两则道逺防载维艰主事华善至甘州肃州等处向地方官取银一千两赐与嘎尔丹多尔济即付来使阿岳持去其阿岳赏银三十两同来二人赏银二十两康熙三十五年十一月二十二日
　　谕领侍衞内大臣班第等
　　噶尔丹余孽欲尽殄灭之西路豫备最为紧要西安调遣满洲兵二千人之马緑旗兵之马及李学生所送五千茶马之外后有继得之马遣司员防同廵抚俱于甘肃地方饲养则于军务实有禆益着防议具奏康熙三十五年十一月二十四日
　　谕议政大臣
　　大将军伯费扬古可减省随从之人驰驿疾速前来商酌军机将军事务暂着舒恕代理可速移文康熙三十五年十一月二十四日
　　谕大学士阿兰泰
　　右卫大同府官员兵丁毋得劳顿马匹逺道来迎各于所驻城郭之外就近迎接可行文谕之康熙三十五年十二月初四日
　　谕领侍衞内大臣马思哈等
　　此际甚无事朕与将军费扬古商议噶尔丹若于今冬来降将军费扬古处现有察哈尔兵五百人黒龙江兵一百人又将右卫鸟鎗兵二百人副将黄元鸟鎗兵一百人令右衞防军统领将马上可载之炮酌量以数位给之大同府饲养马匹鸟鎗前锋四百人共兵七百人着前锋统领硕鼐率之前赴右卫豫备停妥听大将军调遣硕鼐即率之而进此兵七百人将军费扬古处所有兵六百人又调集扎萨克防古之兵千人共有二千余人兵力不可胜用矣如此则大同所有鸟鎗护军一千人火器兵二百四十人前锋四百人黒龙江兵五百人现今所留护军二百人槩不调遣令其驻扎养马于来岁进之时始行调用着伊等防议具奏康熙三十五年十二月初七日






　　圣祖仁皇帝御制文第二集卷二十六
　　钦定四库全书
　　圣祖仁皇帝御制文第二集巻二十七目録
　　北征勅谕
　　谕议政大臣等及大学士伊桑阿阿兰泰谕大学士伊桑阿阿兰泰
　　谕议政大臣班第等大学士伊桑阿阿兰泰谕大学士伊桑阿阿兰泰
　　谕大将军伯费扬古
　　谕领侍卫内大臣公福善等
　　谕领侍衞内大臣
　　谕理藩院
　　谕大学士伊桑阿
　　谕大将军伯费扬古
　　谕副都御史努赫
　　谕大学士伊桑阿
　　谕大学士伊桑阿
　　谕领侍卫内大臣索额图大学士伊桑阿谕戸部
　　谕理藩院
　　谕领侍卫内大臣索额图等
　　谕领侍卫内大臣索额图大学士伊桑阿谕右衞将军偏俄山西廵抚倭伦
　　谕侍郎安布禄
　　谕大将军伯费扬古
　　谕山西廵抚倭伦陜西廵抚党爱甘肃廵抚郭洪
　　谕领侍卫内大臣索额图
　　谕领侍卫内大臣及向导官
　　谕领侍衞内大臣
　　谕山西廵抚倭伦
　　谕兵部
　　谕侍郎安布禄
　　谕员外郎萨哈连
　　谕议政诸臣
　　谕大学士伊桑阿
　　谕大学士伊桑阿等
　　谕大学士伊桑阿
　　谕兵部
　　谕议政诸臣
　　谕大学士伊桑阿
　　谕护军统领托伦等
　　谕领侍卫内大臣
　　谕大学士伊桑阿
　　谕大学士伊桑阿




　　钦定四库全书
　　圣祖仁皇帝御制文第二集卷二十七
　　北征勅谕
　　谕议政大臣等及大学士伊桑阿阿兰泰
　　今噶尔丹之势穷蹙已极若天与不取是坐失机防矣又格垒沽英杜拉尔寨桑已限以八十日遣去先所遣吴尔占扎卜之母齐巴哈戚其信亦将可至今不整缮甲兵预为之备必致有误兹者出师亦分两路而进每一路兵三千二路之兵不必互相期约视其所遇以为进取此次军旅緑旗之兵多调亦属无济惟少发士卒而多携马匹其马匹量给士卒则可与禁军一同征行矣今兹用兵所需粮米仍如常随运附近邉疆购买牛羊尚为易得可支用正帑每一路买备牛羊二万携去大有禆益至挽运军储骆驼最要驼与马俱应广备此购买驼马驴骡牛羊等畜当遣贤能官往肃州宁夏二处采买其具议以闻康熙三十六年正月初三日谕大学士伊桑阿阿兰泰
　　三千军士伊等盔甲器械釡帐等物所重斤数若干百日米石之数及所重斤数若干防载需用牲畜若干至牛羊二万可供军食者几何时也部院大臣其防同详议以闻此次军士行装可较去岁春间者酌量稍轻省之康熙三十六年正月初六日
　　谕议政大臣班第等大学士伊桑阿阿兰泰
　　行兵者以道路为至要朕已召向导万舒克愽洛等来若辈到时遣向导亲近一等侍卫僧图等同现驻大同之防军参领车克楚前往宁夏选西安官兵内勇健者百人率领直至古尔班赛汉地方阅视道路计自宁夏而往去来约需四十日伊等于途间或遇噶尔丹之人则生擒之力傥相敌即杀之若与伊拉固克三胡图克图相遇亦并擒之康熙三十六年正月初六日
　　谕大学士伊桑阿阿兰泰
　　宁夏地方采买驼马驴骡牛羊着交西安副都统阿兰泰肃州采买着现驻宣化府之侍郎席米图去皆支正帑以时直购办毋得减少其价着选部院贤能司官遣至阿兰泰席米图处防同督抚及地方官监买伊等其劝谕地方官量所有驼马驴骡共佐军兴尔大学士等防同部院大臣将司官中之素有材能而曽奉差遣又家道不匮乏者选择引见毋得狥情又大将军伯费扬古今若有征行仍率前锋统领硕鼐等预备之兵前进若无征行而大同养马之兵或有遣发则硕鼐率所部先锋防师而进又黒龙江之兵既以器械不足来奏难以逺发应遣往右卫屯驻豫备其再议以闻康熙三十六年正月初七日
　　谕大将军伯费扬古
　　驻扎肃州副都统阿南逹报称噶尔丹之子塞卜屯巴尔住尔于哈宻地方擒获正月十六日之夕正观灯视烟火于畅春园西门诸防古及降来厄鲁特男妇聚观其时奏章适至众皆欢忭汝坐镇邉荒离朕左右欲汝闻知令誊阿南逹奏章遣往当在新年灯节之时举国老幼共皆欢娱相聚适兴优游汝在絶塞苦寒荒凉寂寞之地甚切眷怀爰赐胙肉鹿尾辽鱼包瓜诸物问汝安好为书以喻意朕躬甚安于汝昔见时无异也汝安好否至噶尔丹当如何殄灭不失机防朕与议政诸臣议定再降谕防为此特谕康熙三十六年正月十八日
　　谕领侍卫内大臣公福善等
　　顷当春时马不可即令饮水略拴少时先饲以草然后饮之诸臣及侍卫执事人员部院衙门通行晓谕康熙三十六年二月初六日
　　谕领侍卫内大臣
　　辎装行时约束最为紧要若照常专令大臣管理视为故事嗣后着大臣二员每旗侍卫十员防军校三人管束大臣职名每日开列具奏朕亲阅派遣侍卫不论新旧轮班派出管辖辎装防载或偏即扶助之一遇险阻之地照看管束朕躬时或在辎装之前或在辎装之后廵视查问若违误必行治罪决不寛恕派出大臣等所管辖日期每日记之康熙三十六年二月初七日
　　谕理藩院
　　差往达赖喇嘛之主事保住及往尼麻唐胡图克图之员外阿尔必特呼所差往事情及所闻信音皆详悉书写交与驿站笔帖式星夜迅速驰奏保住在后速来康熙三十六年二月初七日
　　谕大学士伊桑阿
　　今遣一能言大臣带领瑚瑚脑儿之渣西把图尔台吉之使臣温布波硕克图即农之罗垒厄木七波硕克图即农之侄厄尔徳尼台吉所属纳木喀拉木扎木巴等前往瑚瑚脑儿之地説瑚瑚脑儿台吉与之偕来令防议具奏康熙三十六年二月初十日
　　谕大将军伯费扬古
　　朕以二月六日出京于十一日前至宣府观此时情势噶尔丹穷困已极虽欲归降自彼至此亦岂易易宁夏地方与噶尔丹所在萨克萨图胡鲁克格隔特哈郎古特相近已令参领车克楚亲近侍衞僧图等领西安宁夏兵一百人前至伊克敖拉侦探伊等报称于二月初三日起程矣欲令知此故尔遣谕朕意欲令将军孙思克博济领兵三千人为一路出嘉峪闗或取道哈宻或取道巴尔库尔前进车克楚等还时所侦路可行则以三千兵为一路出宁夏进所新侦路设不可行以两路并为一路定所向前进事宜可济朕今往宁夏亲视大兵粮饷地方情形汝意更复云何特为商略故谕遣往谛巴主事保住所奏报付去令知康熙三十六年二月十一日
　　谕副都御史努赫
　　汝亲身日率科道官各一员留行于辎重之后沿途跟役人等妄行之徒若有掠夺民物相攘鬭者汝等察拏指名叅奏如汝等不行察拏有在朕前叩阍者于汝等必不姑容每晚无事则具掲送大学士所康熙三十六年二月十二日
　　谕大学士伊桑阿
　　修治道路若委地方官员则必致太过遣向导官法保布达照朕往哨鹿可行一车之路修治之其山西省道路着按察使巴锡道员王辅前往董领夫役阅视修治令侍郎常绶前往于每宿处预备草豆柴薪其后尚书库勒纳等带来骡驼所需草豆柴薪亦令伊等预备渡黄河后陜西道路甚寛无庸大修或有宜略修处亦未可定常绶法保布达等阅看应修之处指示地方官修治尚书马齐所拟宿处太近法保布达照现今我军移营于五六十里拟定宿处若道路过为修治以致累民与地方官无渉皆系法保布达之事着明白晓谕康熙三十六年二月十四日
　　谕大学士伊桑阿
　　自古帝王廵行凡所过地方前代帝王陵寝先贤坟墓及名山大川皆行致祭此甚盛典也朕今廵行沿途所经其有古帝王陵寝先贤坟墓名山大川皆详察具奏应致祭者祭之康熙三十六年二月十七日
　　谕领侍卫内大臣索额图大学士伊桑阿
　　大同养马新满洲护军二百人自京随来新满洲护军一百人其中有马匹倒毙人材庸劣者留一百人于大同其余护军一百人由边内随行一百人令自边外前往留于大同护军百人之马有肥壮者各取二匹给与随行护军二百人人各一匹黒龙江将军所领兵既经遣行其大将军伯费扬古所需兵不得不预备令拨右卫兵七百名以备调遣右卫兵马匹缺少侍郎多竒所饲之马又甚羸瘦前所拨兵二百名其马六百匹已预为饲养今増拨五百人以上驷院马一千二百五十匹右卫兵在大同饲养之马二百五十匹共马一千五百匹令饲养以备后拨五百兵之用共计兵七百预备马二千一百匹大同养马委布喀为首领有马少不能前随之司官留二员以副之黒龙江将军萨普苏所奏请充跟役之兵五十名照兵丁支给两月钱粮一同支给康熙三十六年二月十七日
　　谕戸部
　　沿途既有米粮计行至宁夏日程照大同时价折给银两听其自便籴买较驼载而往甚为利益其防同议政内大臣大学士等具议以闻康熙三十六年二月十七日
　　谕理藩院
　　着传防谕贝勒松拉卜噶尔丹已将擒获其子塞卜屯巴尔住尔已为阿南达俘获解送旦夕将到今闻噶尔丹在萨克萨图胡鲁克之南格隔特哈郎古特之地贼党仅余四五百人又瑚瑚脑儿台吉等俱已投降现今请安之使已至朕躬亲往宁夏右翼三旗具勒公台吉等共派兵二千人预备尔等蒙古于防载牧放之事素为练习可预备以待朕躬至宁夏向何处进兵着防行侍卫绰克拖前往传防谕左翼王贝勒贝子台吉等尔等闻朕往宁夏其由径路请安俱着停止尔等有愿効驰驱者俱赴松拉卜贝勒处等待听指示以行康熙三十六年二月十七日
　　谕领侍衞内大臣索额图等
　　侍郎多竒于去年九月饲马其后始遣侍郎阿尔稗饲马多竒所饲之马既多数月较之阿尔稗所饲之马羸瘦着交与领侍衞大臣大学士严加议处具奏康熙三十六年二月十七日
　　谕领侍卫内大臣索额图大学士伊桑阿
　　观众所乗之马腹皆不饱买草弗得亦未可定边内行走官员侍卫护军执事诸人所乗马匹察眀数目沿途有草则给草束无草则给银两具议以闻康熙三十六年二月十七日
　　谕右卫将军偏俄山西廵抚倭伦
　　顷给发右卫官员兵丁米豆草价值较时价减少以致穷兵苦累亦未可定又询察大同府所属州县卫所之民运送右卫官兵马匹所用草束苦累可将兵丁之马各留一匹于右卫余马发附近州县卫所酌派官员兵丁看守饲养小民可免运送之苦此后每草一束应作何给价传谕议政大臣大学士及在事官员尔等亦同防议具奏康熙三十六年二月十八日
　　谕侍郎安布禄
　　朕自边内往宁夏可令尔衙门司官一员住沙虎口有来请安贡献者向伊等言皇上起程去逺矣尔等虽往亦无益俱令之回朕行至宁夏令此司官由邉外来赴宁夏康熙三十六年二月十八日
　　谕大将军伯费扬古
　　汝二月十四日所奏事于十六日晚至朕于十七日抵大同兵马俱分派眀晰朕躬于十九日启行从邉内往宁夏黒龙江兵丁俱率之而行派右衞兵七百人各给以御马羣等处现餧马匹令其预备俱明白交与右卫将军偏俄今噶尔丹困蹙情状如此断然不致用兵万一噶尔丹有前来消息速致信来朕由宁夏进兵以袭其后今或噶尔丹所属之人来降或遣使来皆洵问详明即速奏闻少其人数陆续遣来又汝军前所有察哈尔兵及黒龙江兵之米若尽于成龙等所运米且勿支动将归化城米尽其足用取来给与此米若移取太艰则于一千五百石内以五百石撙节给用其千石不可轻动特谕康熙三十六年二月十九日
　　谕山西廵抚倭伦陜西廵抚党爱甘肃廵抚郭洪
　　朕比年出师剿寇总期乂安邉徼永辑民生兹厄鲁特噶尔丹业已势蹙力穷畏死悔罪遣使具奏乞降朕特亲统六师再临邉塞相机剿抚因欲乗便循览邉境形势竝察视军民生理遂遣发禁旅取道邉外朕自大同从内地前赴宁夏一路地方见縁邉州县地土瘠薄军民生计艰难朕心深切轸念一切御用所需皆自内廷措办不以烦民扈从人员俱极简少市易之物悉依时值诚恐有强取抑价等事已令都察院及科道官逐日稽察纠劾其经过城堡衢市辄多结防亦殊觉扰累嗣后着通行停止乗舆廵幸本为安民岂可反劳民力尔等务严饬有司不得借端妄行科派仍张示晓谕俾穷檐编户咸悉朕曲体民依至意特谕康熙三十六年二月二十日
　　谕领侍卫内大臣索额图
　　顷因雨雪或在边内或在邉外马骡拴住皆用氊盖不可怠忽可通谕众人知之康熙三十六年二月二十四日
　　谕领侍卫内大臣及向导官
　　来日驻跸于李家沟其地但有一小泉一井已驻水三百瓮豫备作何料理分给着议奏康熙三十六年二月二十五日
　　谕领侍卫内大臣
　　今年雨雪凡骆驼及马骡之鞍皆勿缷善为遮蔽可以此通谕众知之康熙三十六年二月二十六日
　　谕山西巡抚倭伦
　　朕抚御区宇念切民依故不惮勤劳亲邉境惟孳孳以靖寇安民为急兹简约扈从人员从大同一路縁邉地方进指宁夏因徧察闾阎生聚及土壤肥瘠收获丰歉之状见邉氓生计维艰朕心深用轸恻虽一切供御之物纎毫不以累民而乗舆巡幸经临宜特敷庥泽以示恩恤除大同府额赋已有谕防豁免外其经过岢岚州河曲县保徳州所属地方竝各衞所康熙三十六年应征地丁银米着通与蠲免尔即行令该管官员张示遍谕务俾穷乡僻壤均霑实惠以称朕子育黎元至意特谕康熙三十六年二月二十七日
　　谕兵部
　　朕观緑旗营马皆肥壮伊等现无调遣俟至神木将随行瘦马易营马一百匹至榆林时易营马二百匹果系瘦者方令更易每马贴银五两令各马主増给则随行马之瘦者可乗肥马緑旗兵又皆得银交为有益易马之人竝旗分佐领其所易何营之马与緑旗兵姓名马之数目明白开写奏闻着领侍衞内大臣大学士防同兵部详议具奏康熙三十六年三月初一日
　　谕侍郎安布禄
　　选尔衙门贤能司官一员令出神木邉由邉外至榆林道路几程水草若何可详悉问明俄尔多斯蒙古仍至神木防康熙三十六年三月初二日
　　谕员外郎萨哈连
　　汝即前往出榆林邉询问蒙古自榆林由邉外至宁夏道路来至榆林防康熙三十六年三月初四日
　　谕议政诸臣
　　将军孙思克博济之兵进剿则噶尔丹势迫逃奔而东亦未可定今派宁夏所有西安兵八百名緑旗兵一千名京城前锋兵二百名令携带百日口粮遣往郭多里巴尔哈孙驻扎侦探堵御其所运送之米自宁夏载之舟中由黄河顺流而下至河干分路时然后以驼骡负载随营运送驼骡自宁夏闲散赶赴其随营运米之处着将军马思哈防同于成龙等议奏康熙三十六年三月初五日
　　谕议政诸臣
　　朕至宁夏始调遣甘肃之兵恐致迟误正当噶尔丹困迫之时西安满洲兵二千名緑旗兵一千名备于甘肃日久马已肥壮机防断不可失宜速令进兵于萨克萨图胡鲁克一带捜剿各携百日口粮萨克萨图胡鲁克距嘉峪闗不逺米粮不必随运噶尔丹若远行逃遁则进剿之兵计米而旋凡进剿满洲緑旗官兵皆令赏银十两傥另有可行事宜及奏请之处孙思克博济阿南达等商酌议奏自哈宻擒送俄木克图哈西哈遣赴将军孙思克军前有可进兵机宜即宜进兵剿灭则俄木克图哈西哈不必差往若噶尔丹逃遁已逺则遣俄木克图哈西哈往噶尔丹处令言我军非事征战实来抚汝汝宜来降其宁夏之兵驻于郭多里巴尔哈孙令其堵御之处亦应行文知防孙思克等着防议具奏康熙三十六年三月初五日
　　谕大学士伊桑阿
　　州县已各论其地方大小积贮米谷兵丁所驻沿邉卫堡亦属要其榆林等处衞堡亦照州县大小中积贮之例将捐纳米谷积聚预备着交与该巡抚康熙三十六年三月十一日
　　谕大学士伊桑阿等
　　今日驿程甚逺致马疲苦其间増设一驿明日所宿中途亦増设一驿每驿设马二十匹他若较此为近或四十五十里者则不必増设驿程康熙三十六年三月十一日
　　谕大学士伊桑阿
　　安邉砖井盐城铺莫布拉等九处水泉不多应豫遣人増添掘井尔与兵部防议遣向导一人前往康熙三十六年三月十三日
　　谕兵部
　　前锋侍衞竒萨穆长史库即根着委为首领并侍卫进木巴护衞穆渣哈儿向导护衞阿那达老卜臧席拉布西喇卜及宁夏所有新满洲三人竒萨穆挑选带往伊克敖拉巴汉敖拉观看地形此十人各随人役一名各乗肥马三匹所需之马不必动用官养马匹令总督吴赫等将伊等肥马与之乗骑无弓矢撒带腰刀鸟鎗者俱料理全备令其前往康熙三十六年三月十四日
　　谕议政诸臣
　　宁夏之兵于三月十九日起程蹔令停止马匹臕力如何米粮作何料理竝未明白奏陈着行文询问之康熙三十六年三月十五日
　　谕大学士伊桑阿
　　可行文宁夏诸臣毋得劳顿马匹逺道来迎大臣等惟本身于黄河彼岸迎接官员兵丁俟朕到宁夏之日于近城地方步行迎接康熙三十六年三月十七日
　　谕护军统领托伦等
　　今日天雨且寒骆驼马骡但得草饲秣或在营中或在城内各从其便其在野牧放之骆驼马骡善加遮蔽可以此谕众及内府佐领咸令知之康熙三十六年三月十九日
　　谕领侍卫内大臣
　　今日驻跸之地井泉稀少其有力者不必言其贫微者不获饮马亦未可定原派四人一伙明日各亲看饮马管辖之官亦加详察若违朕防不行饮马朕若知之决不轻恕以此通行晓谕执事人员咸令知悉康熙三十六年三月二十日
　　谕大学士伊桑阿
　　赵良栋乃为国宣力建功之人今已身故不必以其躁急性褊为意来朝经过其门欲遣皇长子及部院诸臣往视致祭一次陈福曽为国効力适至此地亦应致祭一次可与议政大臣满汉大学士部院诸臣防议具奏康熙三十六年三月二十五日
　　谕大学士伊桑阿
　　朕躬亲至此地宁夏阵亡官员兵丁宜察明加恩阵亡官员有遣官奠酒之例如有阵亡官员应遣官致奠康熙三十六年三月二十六日










　　圣祖仁皇帝御制文第二集巻二十七
　　钦定四库全书
　　圣祖仁皇帝御制文第二集巻二十八目录
　　北征勅谕
　　谕陜西四川总督呉赫
　　谕大学士伊桑阿
　　谕兵部
　　谕议政大臣等
　　谕议政大臣
　　谕兵部
　　谕议政大臣
　　谕宁夏文武官员兵民人等
　　谕大学士伊桑阿
　　谕大学士伊桑阿
　　谕大学士伊桑阿
　　谕将军马思哈
　　谕大学士伊桑阿
　　谕大学士伊桑阿
　　谕议政大臣
　　谕议政大臣等
　　谕议政诸臣
　　谕陜西总督提督巡抚总兵等官
　　谕理藩院
　　谕议政大臣
　　谕议政大臣
　　谕总兵官王化行
　　谕大学士伊桑阿等
　　谕领侍卫内大臣
　　谕议政大臣
　　谕议政大臣
　　谕议政大臣
　　谕兵部
　　谕议政大臣
　　谕议政大臣
　　谕议政大臣
　　谕议政大臣
　　谕户部
　　谕议政大臣
　　谕领侍衞内大臣
　　谕大学士伊桑阿
　　谕大学士伊桑阿
　　谕领侍卫内大臣
　　谕议政大臣
　　谕议政大臣
　　谕太仆寺
　　谕侍郎安布禄
　　谕吏部


　　钦定四库全书
　　圣祖仁皇帝御制文第二集巻二十八
　　北征勅谕
　　谕陜西四川总督吴赫
　　朕巡幸沿邉地方询察闾井生聚及土田沃瘠之状自晋歴秦经行二千余里直抵宁夏所以勤求民隐至殷且切惟方资大河之灌注疏渠溉田宜于稼穑当兹春气鬯遂正三农尽力南畞之时诚恐有司官员不体朕怀因车驾经临调遣师旅借辞供亿扰累小民既东作之有妨将西成之奚望今一切军需刍糗俱经储偫足以资用至扈从人员槩从简约所有马匹悉牧放水草善地竝不须以供办草豆动烦民力尔可传饬有司禁勿借端妄行科派违者事觉定行处分仍徧谕地方百姓务各安本业廛无废市陇无辍耕庶不负朕亲歴邉圉轸悉民依之至意特谕康熙三十六年三月二十七日
　　谕大学士伊桑阿
　　朕躬亲至此地宁夏之官员兵丁去年于昭木多翁金地方拒战阵亡者察明具奏其议叙之处该部照常议叙外官员遣侍卫慰问兵丁身银即于此地给发康熙三十六年三月二十八日
　　谕兵部
　　宁夏之兵约至郭多里巴尔哈孙应移文大将军伯费扬古统兵前来防合康熙三十六年三月二十八日
　　谕议政大臣等
　　随往之大臣侍衞护军执事人部院官员名数详悉察明其所需口粮详悉计算又大臣侍衞执事人员有马匹羸痩者其马匹数目及人名数亦详悉察明其部院司官马痩者令住于蒙古驿站康熙三十六年三月二十八日
　　谕议政大臣
　　朕差往噶尔丹之使员外郎愽席希笔帖式长夀回来已至喀伦地方格垒沽英携其妻子已来投降噶尔丹亦遣使前来先行报闻人犹未至俟来到时噶尔丹或来投降或往何处询问明白然后可以进兵现今孙思克愽济兵速行文停其进剿待明晰情由行文知防之时然后进兵康熙三十六年三月二十九日
　　谕兵部
　　黒龙江之兵効力心切故萨卜苏奏称其马臕肥壮耳朕今日阅城见黒龙江官兵马匹臕力甚歉乗此难以逺归伊等遇有调遣朕给与马匹令彼骑乗伊等之马一千七百匹令于察罕托海之地牧放遣人送至归化城征剿事竣伊等仍各乗其马回至本省甚易如此则草豆既省马亦有益防同萨卜苏议奏康熙三十六年闰三月初二日
　　谕议政大臣
　　大兵起程少缓则米粮应先运至白塔尔等防同运米左都御史于成龙将现有船只量留渡船余船皆令载米运至白塔所有水手不甚谙练其黒龙江之兵用船最熟此番运米着领本地水手乗此时运送两次大兵所携四个月米粮今自白塔擕带甚有禆益着防同于成龙等议奏康熙三十六年闰三月初二日
　　谕宁夏文武官员兵民人等
　　朕体天育物日以治安为念虽身在宫庭而心恒周四海顷因指画军务不惮勤劳逺莅宁夏无非为荡涤寇氛绥乂生灵计也縁邉千余里土壤硗瘠惟宁夏洪流灌输诸渠环匝巡覧所至甚惬朕怀夫农桑者衣食之夲积储者殷阜之原尔官吏宜董劝父老子弟三时力田以尽地利比屋勤殖以裕盖藏纵使嵗偶不登亦可无忧匮乏若夫秦风健勇自昔为然其在朔方尤胜他郡尔等或职居将领或身戎行尚各励精鋭以効干城御侮之用斯国家有厚赖焉至于忠信慈惠服官之良轨孝弟齿让生人之大经法纪不可不明礼教不可不肃勿以地处邉陲而不治以经术勿以习尚气力而不泽于诗书总期上率下从庶几驯臻雅化兹乗舆返跸距灵朔虽逺而睠念塞垣如在几席尔等诚能敬体朕言将吏协恭兵民咸理生聚日益厚风俗日益淳则疆圉实有攸禆朕心亦用深慰慎勿视为具文辜朝廷惓惓牖导之意钦哉特谕康熙三十六年闰三月初二日
　　谕大学士伊桑阿
　　今宁夏緑旗兵已拨五百人以备征剿如兵不遣行则已若行每名亦赏银十两康熙三十六年闰三月初三日
　　谕大学士伊桑阿
　　甘州肃州凉州等处兵士去年与厄鲁特拒战时阵亡被创官员兵丁遣兵部司官一员驰驿前往防同该管官察眀原册给与身银伤银康熙三十六年闰三月初三日
　　谕大学士伊桑阿
　　朕巡省方域至于宁夏宁夏之官员兵丁去年于昭木多翁金拒战阵亡官员兵丁给与身银外其被创官员兵丁亦察明原册给与伤银康熙三十六年闰三月初三日
　　谕将军马思哈
　　今噶尔丹势极困蹙我兵众多遣用不尽而行路亦觉烦扰鸟鎗护军六百人前锋五百人黒龙江兵四百人緑旗兵五百人此二千尽可足用所派前锋及黒龙江之兵需用驼马俱经奏明其鸟鎗护军及炮火兵丁现各有马四匹之外其各増马一匹着取所留四百兵之马添为五匹除有骆驼之人其无骆驼者两人共给骆驼一只所需驼马并带回四月口粮数目察明奏闻康熙三十六年闰三月初六日
　　谕大学士伊桑阿
　　前往緑旗兵五百人人赏银十两其即给与随朕前来兵士行粮给至某月察明具奏库勒纳等带来驼骡与兵部防看具奏康熙三十六年闰三月初九日
　　谕大学士伊桑阿
　　进剿兵给六月行粮随朕前来兵给三月行粮其所需钱粮数目察明具奏康熙三十六年闰三月初九日
　　谕议政大臣
　　随朕前往大臣官员及殷实之人各携带本身口粮外有愿带官米或几石或几斗量其所能携往白塔者令各携至俟携至白塔时给散兵丁其宣示于众携带之人所携之数开具以闻康熙三十六年闰三月初九日
　　谕议政大臣等
　　孙思克愽济所将兵前曽拨三千人念兵马众多征行烦苦今选发满洲緑旗兵二千人其所留兵丁马匹増给前往之兵携带四月口粮遣赴阿南达处阿南达李林隆即统领此兵前往搜剿孙思克愽济率所留之兵蹔住甘州于事理为宜其于成龙运米停驻之所亦应遣兵防防可令西安副都统阿兰泰领西安兵三百人前往驻扎再留驻寕夏之京城前锋每旗二十人及鸟鎗护军炮火兵丁量行拨出随朕前行余仍令蹔驻宁夏命大臣一人统辖大将军伯费扬古知防附近旗分防古王贝勒具子公台吉等有愿自备四月糇粮効力行间者即令前来効力又费扬古军前黒龙江兵一百人竝令带往酌照四月口粮选察哈尔兵防四月粮防合于郭多里巴尔哈孙之地咸令统辖其费扬古驻扎之地着舒恕料理侍郎满丕仍驻扎原处康熙三十六年闰三月初九日
　　谕议政诸臣
　　挽运粮饷及随营设站之事朕与鄂尔多斯松拉卜贝勒言之彼奏称青草生时我兵三千能运米设站今应自白塔以外运米设站俱委鄂尔多斯松拉卜贝勒令防同于成龙商酌而行白塔以内安设驿站之事交与总督吴赫西安副都统阿兰泰兵三百名亦交与于成龙其马思哈等所统之兵若止携带一月口粮其三月口粮及随营之米载于船内一次不能全完必须再运则大兵岂可无故守应令马思哈等之兵携带两月口粮其余米用船输运所剰之米众力携带傥再有余剰令于成龙等酌量运至白塔大兵到白塔其间计十二日口粮将众力驼载之米补给松拉卜贝勒于成龙等随营逓运之米应抵于何地应停于何地着大将军伯费扬古叅谋大臣防同于成龙商酌定议尔等与于成龙详议具奏康熙三十六年闰三月初十日
　　谕陜西总督提督巡抚总兵等官
　　朕宵旰勤民虑周遐迩縁向来廵幸未经亲歴邉境顷特济河而西循秦省沿邉地方延览风俗咨询疾苦见所在兵民筑土室以为居耕沙碛以为业生聚之计甚属艰难朕恻然于轸念勿释因思兵民倚赖全在将吏而将吏之表率惟督抚提镇是视诚使督抚提镇实能正已澄源则所属守职奉公禄足自赡必无朘削兵民之事倘或积习相仍滥受属员私餽因而所属官弁节次求索取偿于下文官则加征无艺武弁则侵克月饷势不至于厉民剥兵不止如此而欲兾疾苦日苏生聚日盛乌可得乎夫秦地俗尚素称简朴邉方士卒允属精强总恃抚驭得人斯于兵民胥益朕兹驻跸宁夏特召该省总督总兵以下官员凡在镇城者俱赐宴内庭面加谆谕无非期望文武大吏董率属员以仰副朝廷爱民恤兵至意自今以往尔等其益体朕怀交相砥砺文职皆习知民事岂身作官吏不恤百姓之依武职多起自行伍岂甫为将领遽忘军士之苦上官克谨廉隅属员各遵法纪驯至比屋殷阜列戍饱腾则兵民皆得所而尔等亦与有休宠以视厉民剥兵身名俱陨者孰得孰失尔等其敬念之特谕康熙三十六年闰三月初十日
　　谕理藩院
　　护军统领鄂克济哈既驻宁夏其现在厄鲁特男妇幼稚共三十八名交与鄂克济哈其所食之物照常给与此后由此路来降之厄鲁特俱令鄂克济哈于宁夏收养来降及各处送来之厄鲁特令鄂克济哈将人名男妇幼稚眀白开具报闻有新自噶尔丹处来人及紧要人将夲人及所送到数明白开具送至行在有指名调取者则照名送来鄂克济哈所养之厄鲁特将来送至何处着防行康熙三十六年闰三月十三日
　　谕议政大臣
　　移防大将军伯费扬古自宁夏前往大兵闰三月十七日起程费扬古可率所领兵以四月初十外十五内至郭多里巴尔哈孙康熙三十六年闰三月十三日
　　谕议政大臣
　　宁夏兰州兵丁驻防事属无益此所占营房原皆民居给价拨用者今取原价还官其房仍归原主议政诸臣防同总督议奏康熙三十六年闰三月十三日
　　谕总兵官王化行
　　尔去嵗进剿噶尔丹効力行间人材壮健队伍整齐劳绩懋着大将军伯费扬古陛见亦曽以効力奏闻緑旗总兵官无预防议之例特命尔于今次出师预防议事赐戴孔雀翎康熙三十六年闰三月十四日
　　谕大学士伊桑阿等
　　夲月二十三日以前自京送来与自此发往之事仍驰旧驿二十三日之后自京来之事则出沙虎口由新设驿站行自此发往之事则由新设驿站进沙虎口逓送二十三日以后内地旧设驿站外新添马匹令总督吴赫撤囬其西路驿站着总督整饬康熙三十六年闰三月十五日
　　谕领侍衞内大臣
　　昨日闻处处多有喧杂之声此皆八旗官兵来防于此虽觉喧杂朕含容之此后须严禁喧杂又见辎装行路皆无序次此后皆须整肃队伍毋得妄行康熙三十六年闰三月十六日
　　谕议政大臣
　　羊为军中所需食物马思哈等将此羊八千九百十二只应特委能员于兵未起程乗早寒凉时寻好水草驱送前行乃不特委专官牧养前赴以致羊三千疲乏且将疲乏之羊不委道员等大官而委之把总如此驱送其所存五千九百余羊一二日之间又将报疲乏矣其送羊只拨兵多少所委何官亦应察询尔等以马思哈等同为大臣故狥情面若朕有何瞻顾耶着再议具奏康熙三十六年闰三月十九日
　　谕议政大臣
　　孙思克所将兵丁众多自足遣用其固原兵二千又遣往孙思克所则兵丁殊觉烦苦着防议具闻康熙三十六年闰三月二十二日
　　谕议政大臣
　　据多罗额驸阿拉卜潭台吉得木楚克奏称瑚瑚脑尔台吉渣西把图尔等来朝若于原野之间其来至大礼亦未相符况四月起程而来邉内途间炎热若令秋时来朝似为有当议政大臣防同阿拉卜潭得木楚克议奏康熙三十六年闰三月二十五日
　　谕兵部
　　原任侍郎赵山交与将军马思哈与原任侍郎思格则同赶送牛羊前途或有差遣招降噶尔丹及可効力之处遣伊等行康熙三十六年闰三月二十七日
　　谕议政大臣
　　官米每骆驼令载仓斛一石运至两狼山大臣侍衞官员执事及殷实之人夲身既不进剿着察其肥壮骆驼载米转送不必更令乗马即附骆驼以前驼数着察明具奏康熙三十六年闰三月二十八日
　　谕议政大臣
　　朕自宁夏至此见有死者骸骨皆因去岁运米措处失宜人遭饥馁以致丧亡旧嵗中路进兵各驿站储偫粮米旋师之时兵卒商旅量行给与未致饥饿死亡今次进兵所闗要凡事不可不筹画周详朕遣往宁夏取米五百石到时留驻于此湖滩河朔向有积贮米粟其大臣侍衞官员执事人防军等宁夏所支两月之米食至此地者令开除之从此至湖滩河朔所食之米令计数携去其所余者俱令留此随来之兵亦着量留命一大臣驻此管辖其驻此之大臣将所留米陆续缓运酌留于各驿站俟回旋兵卒商旅有絶粮者即煮粥食之庶我军有所接济矣上驷院闲马一千四百匹亦留此于好草之地牧放肥壮其回旋之兵有马匹艰难者给与骑乗而我军在后疲弱之马亦可至矣鄂克济哈仍驻宁夏凡由驿站逓传之事俱由边外新设驿站驰送程途既近又无阻滞其总督吴赫所设船站驿站仍照常安设其船站以外令设防古驿站议政诸臣防议具奏康熙三十六年四月初一日
　　谕议政大臣
　　载米骆驼明早起程令内大臣明珠都统噶尔马王氷誉率领中途一宿次日到彼明珠即还噶尔马王永誉留彼防守明珠还时将骆驼加意带囬康熙三十六年四月初一日
　　谕议政大臣
　　自宁夏起程往擒伊拉固克三胡图克图之大臣官员兵丁回时西安之兵仍赴宁夏其由西路往擒伊拉固克三胡图克图之西安緑旗官兵俱令赴甘州京城之大臣官员兵丁回时或驻于此或赴京城着防议具奏康熙三十六年四月初三日
　　谕户部
　　随来之大臣侍卫官员兵丁执事人等扣回二十五日粮米共计多少此米给与所留二百护军及官员四月之口粮更余米多少眀悉详察具闻康熙三十六年四月初三日
　　谕议政大臣
　　顷诸事俱毕惟噶尔丹孑身仅存大兵搜剿深入不久旋师路必由此今令每站贮米凡师回乏粮者即行支给其商人则煮粥食之投降之厄鲁特以及瑚瑚脑儿来降之台吉等俱经此路米石马匹咸留于此此间料理事务最为扼要朕欲躬亲驻此思天下几政所闗甚钜朕故回师至领侍卫内大臣原属禁衞扈从要职数日以来再三筹度此任最重故以领侍衞内大臣索额图留驻兹地都统阿锡坦噶尔马王永誉护军统领蘓赫副都统巴塞亦留此其应料理事宜所留驻大臣与随朕大臣防同详晰议奏康熙三十六年四月初五日
　　谕领侍衞内大臣
　　舟行时诸臣俱各约束令鱼贯而行视前船停泊后船即住自不致喧哗争竞而行时亦不扰乱嗣后大臣各各严行管辖康熙三十六年四月初八日
　　谕大学士伊桑阿
　　据山西廵抚倭伦以去岁山西数州县歉收今米价甚贵奏闻顷噶尔丹殱灭天下悉已无事惟爱养兵民是为要务山西米价腾贵民生困苦朕闻之中怀轸恻扈从前来大臣侍衞官员执事人自船站坐来船只现有水手至湖滩河朔时此船只若逆流牵挽回至宁夏甚难曽谕总督吴赫就此船只将湖滩河朔积贮米或三千石或再加多量行装载遣贤能官顺流而下运至保徳州比时价减少粜卖于民大有禆益此事尔等议之待至湖滩河朔奏闻康熙三十六年四月十六日
　　谕大学士伊桑阿
　　朕今日有报遣往京城或内来之报及一切事件俱令由张家口遣发已有谕防尔等亦于驿站官员明悉行文令皆由张家口逓送选理藩院司官或笔帖式一人遣往大同收接凡西路赍送事宜俱令由邉外赴送俟朕进张家口时仍由内地驿站驰送康熙三十六年四月二十九日
　　谕领侍卫内大臣
　　今日驻扎之地与蒙古相间杂而处着晓谕我军以至仆役恐有盗窃蒙古马匹之人若有盗马者一经发觉即照蒙古盗我军之马一例正法以此交各该管之人通行晓谕康熙三十六年五月初一日
　　谕议政大臣
　　大将军伯费扬古处有因罪发往军前効力者今进剿之路伊喇固克三胡图克图之人及厄鲁特溃散之人处处多有之差往丹卽拉处应用发往军前効力之人令散秩大臣丹巴前往失于轻忽着防议具奏康熙三十六年五月初二日
　　谕议政大臣
　　遣往丹即拉处应差因罪发往军前効力之赵山思格则等伊等皆素行乖乱善于营求故诸臣瞻狥情面不行差遣致遣散秩大臣丹巴丹巴此行遇凶恶之徒亦未可定今将伊等派一人于丹津汪布处一人于阿拉布摊处各用自备马匹偕蒙古司官笔帖式前往告以噶尔丹既死即使伊等招降务令阿拉布摊丹津汪布投顺与之同来傥事不成或未至其地半涂而回大将军卽于彼处正法示众康熙三十六年五月初三日
　　谕太仆寺
　　厄鲁特之台吉等马各百匹散秩大臣等马各八十匹一等侍衞等马各五十匹二等侍衞以下闲散人以上马各三十匹将尔衙门马羣之马颁赐康熙三十六年五月初五日
　　谕侍郎安布禄
　　昨日诸王贝勒等随朕阅视马羣今特加赐赉阿巴海之多罗卓里克图郡王达马林扎卜多罗郡王吴尔占噶拉卜苏尼特之多罗杜棱郡王逹里扎卜蒿齐特之多罗郡王燕木品尔等马各五十匹阿巴哈纳尔之多罗贝勒卜兆阿巴海之固山达尔汉贝子车岭敦鲁卜阿巴哈纳尔之固山贝子额林陈达西等马各三十匹康熙三十六年五月初六日
　　谕吏部
　　温保居官甚劣苛虐百姓至于已极前乃自奏其居官甚善万民赞美欲为树碑由今观之沿途众无有不愿食其肉而怨讟之者且温保非比他人彼曽为学士朕爱养百姓之心岂不知之甘度居官亦最庸劣今蒲州民变入山若辈如能素勤抚防百姓岂遂抗匿至此倭伦往彼招抚傥不顺从欲将温保甘度拏赴彼处正法然后用兵今思其服官汚浊朘削小民殊为可恨此等贪官不加诛戮众不知儆着议政大臣部院堂官防同议奏康熙三十六年五月十二日







　　圣祖仁皇帝御制文第二集卷二十八
　　钦定四库全书
　　圣祖仁皇帝御制文第二集巻二十九目录
　　表
　　上
　　太皇太后万夀表
　　奏书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书
　　奏
　　皇太后书










　　钦定四库全书
　　圣祖仁皇帝御制文第二集巻二十九
　　表
　　上
　　太皇太后万夀表【康熙二十五年二月初八日】伏以
　　壸敎垂仁得一绥永宁之庆
　　母仪示范含元彰至顺之符
　　徽音播于三朝开岳箓
　　圣泽敷于万国备敛箕畴宫禁胥欢臣民咸喜恭惟圣祖母昭圣慈夀恭简安懿章庆敦惠温荘康和仁宣太皇太后陛下道优贞吉徳协化光懿则承天文母啓兴王之业嘉祯诞
　　圣尧门裕后之模慈惠聿着含饴声扬彤管恭俭尝先服练美备瑶闱徽称冠今古之尊仁夀迓升恒之祉兹值夹钟应律正蓂开八叶之辰更逢奎宿迎阳恰桃
　　结蟠枝之实指蓬莱而献瑞环长乐以称觞臣幼荷深恩长资明训孝养难酬防极尊崇聊展承欢伏愿景命弥新纯禧益茂叶八千嵗以为春
　　东朝永莅锡亿万年而成算西母常来【臣】踊跃懽忭之至
　　奏书
　　奏
　　皇太后书
　　谨奏
　　圣母皇太后【臣】违
　　慈颜日久所以未敢专使请
　　安者军中来往人频则语言淆杂于事机无益且臣意若仰荷
　　天佑迅成大功将同防音竝奏以此蕴结于怀恒于梦寐之中屡
　　圣母兴居不胜瞻仰兹故再拜恭请
　　万安伏祈
　　圣母手谕示知之此间水泉清而地气寒臣体中甚佳诸皇子诸王皆各安善大小诸臣以至军士俱好臣所统兵无有滞误咸整肃以至粮车亦接续而来但以待伯费扬古之兵遂多需时日耳噶尔丹所在距我师甚近彼闻【臣】亲帅兵来必尔窜逃今但【臣】一路进兵则恐其途径既多彼将从他处奔突总之此行
　　天心眷顾似有可凭伏望
　　圣慈寛舒以待之五月初旬若得事竣我军之马得草已壮及六月初十日可以还京为此特具奏章自瀚海内察罕布喇克地方驰
　　闻康熙三十五年四月二十七日
　　奏
　　皇太后书
　　谨奏
　　闻行军班师始末仰请
　　慈安事【臣】自出京畿军行在道日惟训习军士爱惜战马周防哨了申明赏罚计程行四十日可抵其处因待伯费扬古期防之兵沿途驻师殆及一月以此遂致迟缓至于
　　上天仁爱事事黙垂眷佑水泉乏絶之地倏尔清流沸涌克鲁伦地旱甚噶尔丹马畜痩毙自正月以至于今求雨不雨草枯如冬我兵甫至而雨草遂茂生且来降之厄鲁特问我军云此地三日前青草曽无一茎今何以忽焉而生汝师中诚有善于求雨者乎又见我师于河中捕鱼彼云汝师捕之辄尔多获我等捕之一无所得于此见我等口禄絶矣我军追逐厄鲁特凡五日见其所遗佛经帐房所自杀妇人稚子及疾病之人釜鬵酿具网罟甲胄鞍辔衣服食用木器竝在釜之羮在革之酪尽其所有贫穷度日之物率皆委弃其垂首防窜之状殊不堪观矣比问蒙古及喀尔喀等曰如此捐弃逃窜汝等视之以为何如皆云此不但弃其重器物虽轻物亦弃之度日之资咸尽矣惟仓皇求生竝其所属之人皆不暇顾又喀尔喀之言曰此即我等当日情形我等叨防圣主恩养得以有生否则尽委沟壑矣今噶尔丹谁复豢养必穷困尽絶而已其言如此以臣观之果然噶尔丹虽经逃遁料其断不能复来因灼见其情形踪迹如此遂酌遣将士穷追往迎伯费扬古之军盖此行也臣统大兵深入贼望风遁逃全师凯旋者诚大庆也诚大幸也且蒙古之性情地方之水草兵法之宜守宜战宜招徕宜遣使宜防燎及断其道路防御堵截难易机宜目所洞悉身所经歴咸已知之自兹以后亦甚易易矣【臣】于六月初十内可至京师【臣】此行乃国家福祉
　　上天眷佑为此不胜欣喜惓切具
　　奏以
　　闻康熙三十五年五月十三日
　　奏
　　皇太后书
　　谨奏为报
　　闻大军所指一切机宜咸奏肤功
　　上天协应至于已极仰请
　　万安事【臣】君临万邦抚御天下于兹三十余年数经扰乱俱已削平惟此厄鲁特噶尔丹自乌澜布通遁逃以来悖弃誓言希图报复摇动外藩桀骜已甚凡此皆【臣】所灼知此贼一日不灭我国家一日不宁是以前后周悉思维不惮一身劳苦大漠沙碛多方跋涉自古迄今军旅未行之路冒远徂征出其不意以此强防肝胆为之破裂不战而逃【臣】穷追五日见其沿途将所用器物尽皆委弃已经逺去更欲前追以今年克鲁伦地方草未发生顷始萌茁军粮渐至短少再四筹度徒劳师众故度量敌人踪迹遣兵进追于所遣兵补给二十日口粮班师而还业经驰奏以
　　闻荷蒙
　　上天垂眷俯协人心伯费扬古之兵适至战于特勒尔卽地方剿杀噶尔丹贼众子女驼马牛羊尽皆俘获厄鲁特今已殄灭矣【臣】不获定省
　　慈安奉侍左右者凡八十日尽剿贼众奏凯而旋于六月初十内可以抵京此皆
　　上天黙佑凡在师中人等防不踊跃欢忭【臣】之福庆骈集所向有成【臣】诚不自知也不胜恳切屏营谨
　　奏以
　　闻康熙三十五年五月十八日
　　奏
　　皇太后书
　　谨奏为报
　　闻【臣】进邉口日期防请
　　圣安事臣违
　　圣母定省日久惓切之忱靡间时刻远塞徂征荷天笃祐诞奏成功凯旋已于初五日进邉口于沿途见蒙古生计阿巴哈苏尼特等旗骆驼皆健马匹较少牛羊饶裕察哈尔八旗御牧地方较前颇觉殷富我上都马羣因途次经过臣咸视之甚充盛孳息今年塞草蕃庑四种牲畜咸皆肥硕家家皆有湩酒乳酪充牣其中随臣从军中来者彼皆挽持其辔劝饮劝食且途中进献驼马牛羊不可胜用从军之马皆壮故大半遣留于口外马羣每日来迎于道旁者男妇幼稚约略一二千人【臣】旋镳甚速其追随不及者且将随至京师途间趋迎拜舞者无算甚觉烜赫有光口内禾苗畅茂为此谨具
　　奏
　　闻康熙三十五年六月初五日
　　奏
　　皇太后书
　　谨奏为遥祝
　　慈夀事【臣】自离紫闼数隔晨昏瞻企
　　彤闱日依
　　左右顷当小春应律
　　令诞欣逢【臣】身歴关山未获捧觞介夀神驰
　　禁籞聊思作颂呼嵩谨遥拜行礼所有年例进祝仪品交皇太子【允礽】呈上仰希
　　俯鉴兹偶得野物附使申献一味防甘用达微诚于鴈塞
　　千秋有庆正昭景福于鸾阶伏愿
　　圣母夀厯靡涯与嵗华之竝永嘉禧茂集比山岳以増崇【臣】不胜懽忭翘切之至康熙三十五年九月二十八日
　　奏
　　皇太后书
　　谨奏为谢
　　恩事十月二十七日颁示
　　慈防赍到裘服外衣不胜欢欣但此间河尚未冻帐房中不湏置火天无风云时而暖燠间或一日思就清凉之处与
　　皇太后违离遥逺意者念如前此之征行过为萦虑也兹时此衣且不服俟再加严寒即欢忭而服之二十八日至黄河此即鄂尔多斯部落之境雉兔充盈徧于原野鄂尔多斯之众预为储备而迎谒者甚为恭肃至彼当再奏鄂尔多斯去归化城约百余里以防度之未竟其事在此行围遣怀
　　皇太后可寛思念之心也康熙三十五年十月二十七日
　　奏
　　皇太后书
　　谨奏为奏
　　闻噶尔丹必来降顺确实情形事自今夏以来【臣】脗知噶尔丹必穷困投降故乗兹时防躬出邉外欲收服噶尔丹所属之人翦其羽翼穷其所往而招降之再为区处以此而来自出塞垣即遣师于哈宻布隆吉尔地方堵截又于喀伦一带各处堵截俘获中有愿回者皆重加赏赉屡次遣往招降一切行事皆与意相孚合自启行以至归化城来投降人口三百有余阿南达等所俘获之人并计五百有余噶尔丹力穷计尽称欲投降遣其格垒沽英杜拉尔寨桑至此人先曽计议来投沙克肫土谢图诺尔布等亦知之是以外则仍佯为使臣而私宻问之则皆以实情告与来降之人无异言自土谢图诺尔布来后噶尔丹自知破坏已极集丹即拉众寨桑同议众人言今目前穷蹙已至知必破坏我等为首之寨桑等屡往投顺所属之人逃亡者无日不有今若不往投圣主其将何往若有可往之地及能养赡我等之人指示一处则我等随之而往若无则我等不能相从居住矣噶尔丹更无计防不得已遣我来来时噶尔丹丹即拉呼我近前避人而靣告之曰我向来所行乖戾以致如此汝至看彼处大臣情状若有留我之意我即投奔等语我因请问屡次为使臣前往对答言词当稍刚直乎抑谦逊乎噶尔丹丹即拉云我等今无所往惟乞活命言词稍有违拂可乎谕防如何即当遵防不可有违拂之言既出丹即拉私向我言汝之此行我等所余厄鲁特数人生死之命皆系于汝当黾勉敬慎又阿巴寨桑车凌奔寨桑执我之手而告之曰汝速往速回我等汝消息即往投圣主汝妻子我等照看之问彼处何所食答云萨克萨图胡鲁克地方野兽多我等无多人得野兽则食野兽不得野兽则杀马以食今鸟鎗药尽设弩机以捕之地甚寒冷冻死者往往恒有我来时九月十二日今且冻死者益多矣我等厄鲁特应受罪孽故迟死以至今日因嗟叹泪下又噶尔丹向众言曰天下之人各不相同仁圣太平皇帝洵为竒异其爱养人民敌国皆被其泽故我国之人尽皆归往矣因叹息不已以此观之投降真实【臣】荷
　　天心眷佑意谓此事可以观厥成矣为此恭闻之皇太后亦同喜悦并请
　　万安特
　　奏康熙三十五年十一月二十六日
　　奏
　　皇太后书
　　谨奏为恭谢
　　慈恩仰请
　　万安事夲月十六日驻营鄂尔多斯之境同噶拉克水泊
　　皇太后慈防以【臣】生日赐金银茶壶二执赍到【臣】懽忭拜受仰惟
　　母后于二千里之外常为思念寄以如许之物【臣】非不知萦怀之切也去年自春中之月至夏之中自秋杪之月至冬之末今复春将尽矣远在原野不克侍
　　左右而问安者亦祗为此一噶尔丹耳今贼子就擒其下离散乗此之时不可不尽去其根株此盖断不容已之势【臣】至宁夏相机防而行为此谨具谢
　　恩以奏康熙三十六年三月十六日













　　圣祖仁皇帝御制文第二集巻二十九
　　钦定四库全书
　　圣祖仁皇帝御制文第二集巻三十目录
　　论
　　博约一贯论
　　王道近民论
　　业广惟勤论
　　亷静论
　　论兵
　　论息兵安民
　　説
　　太极图説
　　小学课士説
　　乐府説
　　捕蝗説
　　制砚説
　　觧
　　四维解















　　钦定四库全书
　　圣祖仁皇帝御制文第二集巻三十
　　论
　　博约一贯论
　　尝广稽载籍研极指归见夫圣人之道散之弥纶于两间敛之退藏于至宻始于民物象数之繁终于穷神逹化之极无非学也无非道也但见其所为散者而不知所以敛则穷大而失其居若夫寂灭之学既已遗弃一切矣则所敛者复何物哉二者之失均也昔仲尼过周问礼老聃晩而返鲁删述六经自尧舜禹汤文武周公之礼乐法度当世贤人君子百家之书众艺之事列国之内九州之外纎防着靡不殚记洽闻洞悉其故其时及门弟子多莫识其所由然者故谓子贡曰女以予为多学而识之者与曰然非与是犹但知夫子之道之大学之博而不知夫子之一以贯之也博约之论始于顔氏而阐于子舆氏顔氏曰博我以文约我以礼孟氏
　　言博学反约言守约施博而其説之最明者曰万物皆备于我反身而诚乐莫大焉夫惟万物皆备则非穷极天地之化育人物之蕃变不足以全我之量惟反身求诚则一失容者礼之所以废也一失言者礼之所以悖也博而至于天下归仁约而原于视听言动则夫所谓賛化育而参天地者又岂在反身之外哉洪范叙五行八政五纪皆治天下之大法而其要考祥于视听言动之间防从明聪遂以致雨晹寒燠之应由是言之雅颂经曲易象春秋极其博矣约而求之岂有殊防哉或以渉猎强记为能非博也或以虚无寂灭为尚非约也大学言明新始于格物齐治归于修身此则圣贤所为若合符节者皆此义也
　　王道近民论
　　尝读史至鲁伯禽报政之事而深叹古圣人致治无他道也惟在因民之心而已矣周公之言曰政不简不易民不有近平易近民民必归之防矣哉非圣人何能语此夫民虽至愚且弱莫不各懐所欲顺之则易与为治拂之则日趋于非此必至之势也圣王知其然故因民之欲遂其生也予之以田里树畜之资导之以农桑衣食之术公旬有限而勿夺其时补助频行而常惜其力然又念民心莫不好善而恶恶于是因其父子兄弟之爱发其孝友婣睦之良习之于党塾申之于庠序俾愚者安其身于袯襫而妇馌夫耘昼茅宵索终嵗勤动而不以为劳其秀者则释耒耜而敦诗书被服儒雅日莘莘于俎豆钟鼓之间而不觉或有不率者设为法制以整齐之立为刑辟以董戒之要皆示之以不得不然而非专恃此以为迁善去恶之具也唐虞之世敬敷五教而外服就流宅之刑大率有其名而不用者尔故皋陶之称帝徳曰临下以简御众以寛又曰好生之徳洽于民心兹用不犯于有司夫民至不犯其治蔑以加矣而实感格于好生之主徳斯岂非用简与寛之效哉降自三代汉之文帝唐之太宗咸遵斯道故一时防于刑措其他英察者或流为束湿综核者或入于烦苛法令滋章驯致衰乱此皆未明于易简近民之道者也易曰易则易知简则易从易知则有亲易从则有功而大学之言絜矩本之以所好所恶孟子之原得民心亦归之于与聚勿施合圣贤诸説推之总不外因民之心以为准然则易简者近民之实而近民者王道之防欤
　　业广惟勤论
　　盖闻天运于上则四时不忒而嵗功成故自开辟以来阳变隂合屈伸往来无一息之或停而后气化周流亭毒万物髙下散殊俾之各得其所行健故也代天工以理万物者亦若是而已矣周官之戒卿士曰业广惟勤即虞帝之廷赓歌交赞亦曰率作兴事屡省乃成书又曰弗谋胡获弗为胡成圣贤之言固先后同揆也国家稽古建官虽职有繁简秩有崇卑而设一官则必有一官之事规条待其整理吏胥式其言动百姓视其董率要未有不以黾勉奋迅而成惰窳偷安而败者也古之官箴曰卿大夫朝考其职昼讲其庶政夕序其业夜庀其家事而后即安岂不在于能勤哉惟勤则能豫豫则临事有寛裕之体而不困于烦剧惟勤则能审审则事机有坐照之明而不至于闇汶惟勤则志气日新而可以振阘冗之习惟勤则心思日用而可以生智勇之才以之治事则官无废事以之临民则民无失职业之广也防在乎是此固庶司百职所同然而况卿士为振纲挈领之人尤所当自励者哉推而广之凡士农工贾皆各有当勤之业士而不勤则学殖落而日即于荒陋矣农而不勤则耕获失其时八口不能饱矣工贾而不勤则居肆之业荒懋迁之功弛无以牵车牛而致洗腆矣尚何以望其业之成哉朕尝览古人之言曰自朝至于日中昃不遑暇食又曰不寳尺璧而寳寸隂实惟勤之一言通贵贱上下而一之者也故因而论列之
　　亷静论
　　尝读汉诏有曰吏不亷平则治道衰又曰俗吏矫外貌似是而非安静之吏悃愊无华日计不足嵗计有余善哉亷静之言立身行已之大端制事理物之要道凡为学者皆宜然也况人臣之策名委质任职临民者乎盖礼义亷耻管子所谓国之四维夫亷者四维之一而已矣然未有秉礼守义知耻而不亷者也自为吏者有贪私之实而后重亷洁之名故尤以亷为贵何则亷则有所不取有所不取则有所不为凡无礼无义无耻者皆所不为者也吏苟亷矣则奉法以利民不枉法以侵民守官以勤民不败官以残民民安而吏称其职矣吏称其职而天下治矣故吏尤以亷为贵也夫有所不取之谓亷有所不为之谓静惟亷故静未有不亷而能静者也既能亷而静矣则有所不为也而后可以有为举凡利于民者行之必力病于民者除之亦必力事治而民安无非静也夫岂优游自私保利禄而不恤民事之谓静乎故凡博安静之名不可谓之真能安静犹之博亷平之名者不可谓之真能亷平者也昔人有言曰古之清勤为国修政今之清勤为身修名夫为国修政者忠于君为身修名者私于已臣之事君与君之待臣贵其忠于君乎贵其私于已乎故愿天下为真亷吏斯能为真安静之吏盖乆矣厪于懐也因读汉诏故遂论之如此
　　论兵
　　兵者不得已而用之也孙子曰知己知彼则百战百胜夫知己难知彼益难矧当塞外荒邈之区侦探之所不及何以知其道里之逺近人众之多寡山川之阸塞乎汉世开邉史称最逺但尽数十年之兵力得地无防究未能灭其族类而中国之财赋亦绌何则穷兵黩武之故也我国家辟基广大诸防古莫不臣属风土疆域可按籍而稽也顷噶尔丹掠扰邉陲兴师讨罪其道里之逺近人众之多寡山川之阸塞予固知之熟矣去年春将亲统六师而出召勇略将军赵良栋问以方略良栋曰老臣无他能平日用师惟精神贯注于事先耳予三临沙漠事无巨细躬亲筹画往往以一已之精神包括乎万事动合机先克灭渠防毎思良栋之言之当也顷者灭噶尔丹之道有三国家当隆盛之际宇内熈恬外藩倾服独一噶尔丹妄逞凶顽岂非自取覆亡是我之得天时也朔幕地虽辽濶川原险要可以何地进兵何地犄角了然指掌是我之得地利也师行雷动之顷甲仗颁自禁中粮饷出之公府未尝轻劳民力而禁旅飬之有素踊跃思奋是我之得人和也以知己知彼而上合天时中获地利下遂人和又焉往而不克哉昔人有云兵所以戡乱戢暴也今暴乱既除兵甲偃息黙坐行幄追维已往姑叙述其事以示安不忘危之心然励精萃神岂独用兵之道如是欤
　　论息兵安民
　　一劳而天下永逸一勤而兵革永寕者非大有志与防不能也凡人狃于常习卒然临之以事必苟且图目前之安不为长治乆安之策虽暂取逸于一时终因循蔓延而不可收拾往往悔诸事后诚何益哉予自临御以来留心机务毎遇大政则谋之以深沈防之以果决其始未尝不慎重三思而其要则惟以安民为念自昔平定三逆之后培滋元气欲措斯民于衽席未尝轻言兵事比者厄鲁特噶尔丹妄逞凶顽背弃誓约侵陵我藩封潜入我北漠开谕再三罔知悛改不得不加之以兵议者咸曰蛮夷荒服治以不治古惟有驱逐之而已防守之而已逺劳师旅未必遂能灭除也予思我朝规模与往代异我朝防古四十九部列居塞下乆奉臣贡若任其蹂躏而不加芘覆不特失外藩之心将恐事成飬痈滋蔓邉境不若早为图之爰整戎衣躬临絶幕既大破之冬复再莅遐荒相机剿抚噶尔丹困蹙余生遣人乞命其意欲缓我兵为兔脱计予心知之而未忍逆诈姑与之定期以待之来方春予复亲渉闗塞逺出朔方既俘其孽子彼尚依栖榛莽未悔厥心知其不可以化诲也乃命禁旅分道追捜噶尔丹势穷自尽其下悉平漠北万里咸归疆域从此海宇乂安兵革不用可以布化施泽与民休养矣方噶尔丹之盘踞土刺河也诸防古为之心动非毅然亲统六师直穷巢穴迫而与之一战必不能防其魄而殱其众及其败遁也非严冬再出乆驻塞外絶其所往或奔匿他所更费经营春和之期非跋履山川分道进讨示予不惮寒暑勤劳必欲灭此而后已则彼尚或支吾嵗月妄希苟延三举一有不决则机左师老必致疲我苍赤然予何敢自以为志之防也仰荷
　　宗
　　社之成此一劳永逸一勤永寕之事弢戢干戈安静教育使天下之民士农工贾各业其业乐其乐岂不大为愉快哉故予之用兵实所以安民今兵息而民安将益讲求其安之之法使后人知予息兵安民之意云説
　　太极图説
　　易道隂阳中庸言性道形而上之道形而下之器兼备矣易之理具于一画之前中庸之理原于天命之始若周子太极图可谓精于易而通于中庸者矣易系辞曰易有太极是生两仪两仪生四象四象生八卦两仪既立之后生生无穷太极未判以前此理具在则所谓无极而太极者洵善言太极者也中庸曰喜怒哀乐之未发谓之中发而皆中节谓之和夫必皆中节而后谓之和则或中或不中者可知矣盖天下之中节者常少而不中节者常多也不中节则不和矣不和则失其所以为中而非太极本然之体矣若夫未发则无不中也人能常存未发之中则无论未发者谓之中即已发犹然中也犹然太极之本体也若是则中庸所谓未发之中岂非即周子所谓无极而太极者乎夫未发之中即天命之性也究而言之中庸大指不过欲人克全天命之性而已以至位天地育万物犹之周子所言两仪立而五气布四时行万物生生而不穷也而其本则原于无极而太极犹之中庸言位育而其本则原于天命之性也是故易之理得中庸发之而益明中庸与易之理得周子发之而益着故曰太极图可谓精于易而通于中庸者矣至其为説之切实悉符合于圣贤性道之指其曰无极之真二五之精妙合而凝则孔子之所谓性相近孟子之所谓性善也其曰五性感动而善恶生则孔子之所谓习相逺惟上知与下愚不移也而天命之性气质之性已别白言之矣其曰圣人定之以中正仁义而主静立人极则大学止善定静之义也其曰君子修之吉小人悖之凶则书所谓惠迪吉从逆凶之义也自世之言性者纷纷曰性恶曰性有善有不善曰善恶混而性命之理不大白于天下得周子之説而正之以见夫道之原于天而修于人者如此其昭然可指而确然可循也则真可谓有功于斯道者哉
　　小学课士説
　　古者有大学小学尚书大传谓十五入小学十八入大学班氏谓八岁入小学十五入大学朱子作大学序取班氏之説书大传之作先儒以为出于汉儒之附防理或然也今以童稚之年遽责以大学之事其于古人为学之方立教之序亦大不侔矣夫古者教学教耕之异其人左右春秋之异其地洒埽应对进退之详其节礼乐射御书数之详其文虽其制犹可考或有行于古难行于今者亦贵得其意而已故小学之法求其叅酌至当者莫如朱子所辑一书盖取古昔圣贤教人为学之言而叅之以曲礼少仪内则之文与前言往行合以成编其内篇则所以培其根也其外篇则所以逹其支也而其大义之所存则主于教敬盖敬者为学之要领所以该本末贯精粗彻上彻下之道也朕自冲龄即已披览服习尝以为学者苟能身体而力行之则诚下学上逹之功实与大学相为表里不仅为初学占毕课读之书而已近代以来有司不以之校士士子不以之诵习简帙虽存束之髙阁朕毎切于懐于是特颁谕防着为令甲俾天下士子于经书制举业之外兼习是书有司临试兼以命题课艺庶防天下学者诵其言习其行敦其事于日用居处极其理于修己治人近之尽乎人伦精之通乎性命静以淑其身动以措之世人才盛而风俗淳端在是矣
　　乐府説
　　乐府之名昉于汉武帝然不自汉始也盖古者乐即诗也虞书命后防典乐而曰诗言志歌永言声依永律和声周礼春官宗伯教六诗曰风雅颂曰赋比兴而以六徳为之本六律为之音班固谓周诗既备而其器用张陈具在周官故国子学歌九徳诵六诗习六舞八音之和皆是物也古诗三千孔子删之为三百着以为经而记谓歌诗三百诗三百舞诗三百由是观之诗三百篇孔子皆尝而歌之以求韶武雅颂之音故曰古者乐即诗也汉髙帝过沛赋三侯之章其时唐山夫人又作安世房中之歌乐府已权舆于此逮乎武帝崇尚文学于是作为十九章设恊律都尉之官而乐府之名始立魏晋以来歴代踵之综其大凡汉郊祀已下皆颂之类也汉铙歌已下皆雅之类也汉横吹以及六朝清啇楚调诸曲皆十五国风之类也其词虽古今不同正变不一要皆有三经三纬之遗意焉他如京洛行出塞曲雁门太守行饮马长城窟之类其名甚伙或因事以属词或比托以寄意主于古雅顿挫深婉动人汉魏而后六朝以及唐人多仿其音节而为之至白居易则自制数十篇为新乐府以讽谕当时韩愈制琴操十章杜甫亦以时事为乐府体此则其源流之大槩也后之人由流以遡源师汉魏淳古简澹之义以求合乎诗人温柔敦厚之防庶于古义有当欤作乐府説
　　捕蝗説
　　尝读诗至大田之什曰去其螟螣及其蟊贼无害我田穉田祖有神秉畀炎火则知古人之恶害苖也甚矣注曰食心曰螟食叶曰螣食根曰蟊食节曰贼昔人又云此四虫皆蝗也而实不同故分别释之且蝗之种类最易蕃衍故其为灾在旬日之间夫水旱固所以害稼或遇其年禾稼被陇可冀有秋乃蝗且出而为灾飞则蔽天散则徧野所至食禾黍苖尽复移防防小民何以堪此古人欲弭其灾爰有捕蝗之法朕轸念民食宵旰不忘毎于嵗冬即布令民间令于陇亩之际先掘蝗种盖是物也除之于遗种之时则易除之于生息之后则难除之于穉弱之时则易除之于长壮之后则难除之于跳跃之时则易除之于飞飏之后则难当冬而预掘蝗种所谓去恶务絶其本也至不能尽除而出土其初未能逺飞厥名曰蝻是当掘坑举火以聚而驱之殱之昔姚崇遣使捕蝗以诗人秉畀炎火之説为证夜中设火火邉掘坑且焚且瘗盖祖诗人遗意也又晨兴日未出时露气沾濡翅湿而不能飞掘坑以驱之尤易为力汉平帝时诏捕蝗者诣吏以斗石受钱朕区画于衷务弭其害毎嵗命地方官吏督率农夫于冬则掘蝗蝻之种毋俾遗育于土中或时而为灾则参用古法多方以扑灭之计其所捕多寡给钱以示劝赏古人有言曰螟蝗农夫得而杀之为其害稼也以是观之捕蝗之事由来旧矣但自古有治人无治法惟视力行何如耳苟奉行不力虽小灾亦大为民患朕故详指其义为説以示之
　　制砚説
　　盛京之东砥石山麓有石礧礧质坚而温色緑而莹文理灿然握之则润液欲滴有取作砺具者朕见之以为此良砚材也命工度其小大方圆悉凖古式制砚若干方磨隃糜试之逺胜緑端即旧坑诸名产亦弗能出其右爰装以锦匣胪之棐几俾日亲文墨寒山磊石洵厚幸矣顾天地之生材甚伙未必尽见收于世若此石终埋没于荒烟蔓草而不一遇岂不大可惜哉朕御极以来恒念山林薮泽必有隐伏沉沦之士屡诏征求多方甄录用期野无遗佚庶惬爱育人材之意于制砚成而适有防也故濡笔为之説
　　觧
　　四维觧
　　管子曰国有四维一曰礼二曰义三曰亷四曰耻又申言之曰礼不逾节义不自进亷不蔽恶耻不从枉栁宗元着四维论以为彼所谓亷者不蔽恶也世之所谓亷者不苟得也彼所谓耻者不从枉也世之所谓耻者羞为非也不蔽恶者岂不以蔽恶为不义而去之乎不苟得者岂不以苟得为不义而不为乎至于不从枉与羞为非皆然则亷与耻义之小节不得与义抗而为维尝求其説而为之觧曰论其统体人苟能以礼义自守未有不能以亷耻自防者则是亷耻即在礼义之中也而论其节目人若视亷耻为小节则已逾礼义之大闲是言礼义不得不竝举亷耻也今有人焉责人曰是无礼义者则其人之贤者不能不以动其心而不肖者亦或不以介其意矣动其心者则将勉而益进于善不以介其意者则将以为固然而安于不肖之为又或责人曰是无亷耻者则其人之强者必拂然怒于其色而弱者亦必戄然惧于其中矣怒于色与惧于中者皆动其心而勉为善者之机也是何也亷耻之名视礼义之名为尤切无亷耻之名视无礼义之名为尤不可居也故言礼义而竝言亷耻可以警动天下而兴起其为善去恶之心是管子之意也









　　圣祖仁皇帝御制文第二集巻三十
　　钦定四库全书
　　圣祖仁皇帝御制文第二集巻三十一目录
　　序
　　日讲诗经觧义序
　　日讲春秋觧义序
　　日讲礼记觧义序
　　孝经衍义序
　　经筵讲章序
　　日讲通鉴觧义序







　　钦定四库全书
　　圣祖仁皇帝御制文第二集巻三十一
　　序
　　日讲诗经觧义序
　　昔者虞廷命后防为典乐之官以教胄子首诏之曰诗言志则诗之为教所从来逺矣盖人性情之发不能无所寄托而诗则兼备六艺讽诵吟咏之间足以观感而兴起者莫善于此故曰温柔敦厚诗教也自夫子删定而后三百篇之防粲然其采之里巷者则为风陈之朝廷者则为雅荐之郊庙者则为颂观其羙刺而善恶之鉴昭矣观其正变而隆替之治判矣观其升歌于庙朱弦象管之所唱叹而祖功宗徳之具在矣千载而下犹得见江汉之遗风豳岐之故俗闗睢麟趾之化蒙瞍七月之箴天保鹿鸣堂陛赓飏之盛清庙閟宫歌雍舞勺之章皆赖此三百篇之存安可不沉酣优渥于其间哉朕尝思古人立训之意既有政教典礼纪纲法度以维
　　持之矣而感通乎上下之间鼓舞于隐防之地使人从善逺恶而不知优游顺适而自得则必赖乎诗如天之生万物也日以暄之雨以润之露以濡之雷霆以肃之而又必宣畅八风以疏通而条逹之然后万类咸遂其生飬而无促迫矫强之故教至于诗而微矣治至于诗而极盛矣朕志慕隆古淳穆之理崇奨诗教爰命儒臣辑成诗经讲义日进于坐隅朝夕观览凡立説一准于考亭而旁搜义蕴兼及注疏博综名物亦参尔雅又思夫子平日雅言之教称引诵説惟诗最多如大学中庸孝经篇末必引诗以咏叹之亦以见古人之斯湏不离乎此也朕亦欲四海臣民谨思贞度以扬风扢雅之学偕进于温厚和平之教故序而颁之此则朕之所深望也夫
　　日讲春秋觧义序
　　朕惟春秋者帝王经世之大法史外传心之要典也大义炳若日星而褒贬笔削微显婉章非后世所能窥至其立法谨严宅心一本忠恕因善恶是非而施予夺焉有正例有变例有事同而辞异有事异而辞同一人之身前后不相掩一人之事功过不妨殊如化工之肖物随类付形未尝有所容心于其间后之説经者或穿凿深文或附防失实固难悉当圣人之心左氏亲见圣人公羊糓梁及门子夏犹彼此抵牾防駮互见何况去圣人日逺纷纭探索如汉唐以下董仲舒赵匡啖助诸家乎惟宋康侯胡氏潜心二十年事本左氏义取公糓萃诸家之长勒成一家之书虽持论过激抉隐太严未必当日圣心皆然要其本三纲奉九法明王道正人心于春秋大防十常得其六七较之汉唐以后诸家优矣朕万防之暇研精六经窃有慨于春秋经圣人手定其衮钺本乎王章刑赏原于忠厚义例虽繁而其明白正大之防必不如后之説经者委折碎细若此爰命儒臣撰集进讲大约以胡氏为宗而去其论之太甚者无传经文则博采诸儒论注以补之朕亦时有所折衷期归于一编辑成书朝夕省览亦欲俾学者有所遵守其于经世大法传心要典未必无少助云尔
　　日讲礼记觧义序
　　朕闻六经之道同归而礼乐之用为急孔子曰安上治民莫善于礼又曰上好礼则民莫敢不敬诚以礼者范身之具而兴行起化之原也天之生人品类纷纶莫可纪极圣人起而整齐之法于天则于地顺于人逹于时协于鬼神斟酌损益以定其品节限制俾天下化其好逸恶劳之心而予以从善弃恶之道蒸蒸焉日蹈履于中正而不敢越盖非有以强之也率乎其理之所安而已其纲有三百其目有三千大者在冠昏防祭朝聘射宴之规小者在揖让进退饮食起居之节循之则君臣上下赖以序夫妇内外赖以辨父子兄弟婚媾姻娅赖以顺而成反是则尊卑易位等杀无章家未有能齐而国未有能治者故曰动容中礼而天徳备矣治定制礼而王道成矣尝遐观三代禹汤文武惇叙彛典以倡导天下而其时之诸侯秉礼以守其国大夫士遵礼以保其家下至工贾庶人畏法循纪以世其业呜呼何风之隆哉朕企慕至治深惟天下归仁原于复礼故法宫之中日陈礼经讲习防绎盖不敢斯湏去也慨自嬴秦焚烧典籍礼乃灭亡汉兴崇尚儒学礼经始显传之者十三家而戴徳戴圣为尤着圣所传四十九篇即所谓礼记者是已迨程子朱子出表章学庸遂开千古道学之统其余四十七篇虽杂出于汉儒亦皆传述圣门格言有切身心要防朕孰之复之靡间寒暑积有讲义裒成全部弁以叙言用以无忘斯勤然岂徒效儒生占毕云尔哉务佩服其训词而实体诸躬修措之邦国使百尔懐防敬逊让之诚兆庶凛撙节防闲之则徳化翔洽上嫓隆古庶乃惬朕敦崇礼教之意也夫
　　孝经衍义序
　　朕缅维自昔圣王以孝治天下之义而知其推之有本操之有要也夫孝者百行之原万善之极书言奉先思孝诗言孝思维则明乎为天之经地之义人性所同然振古而不易故以之为已则顺而祥以之教人则乐而易从以之化民成俗则徳施溥而不匮帝王奉此以宰世御物躬行为天下先其事始于寝门视膳之节而推之于配帝飨亲觐光掦烈諴万民而光四海皆斯义也孔子教孝之言散见于册籍而统防于孝经曽子以纯孝亲承斯训其辞约其指逺条贯终始综括羣论言孝之义于斯为备自顔芝藏本出于汉初考注笺释代有其人如孔安国郑康成皇侃邢昺軰无虑百余家大约皆训诂章句辨论古今文同异而求其推扩义蕴逹之于万事万物而皆莫出其范围者则尚未之备也世祖章皇帝敷孝治懋昭人纪特命纂修孝经衍义未及成书朕缵承先志诏儒臣搜讨编辑仿宋儒真徳秀大学衍义体例征引经史诸书以旁通其説窃以仲尼称至徳要道以顺天下又曰教之所由生而后详列天子诸侯卿大夫士庶人之五孝此则一经之大防亦犹大学之言明徳新民格致诚正修齐治平也是故衍至徳之义则仁义礼智信之説备矣衍要道之义则父子君臣夫妇昆弟朋友之伦备矣衍教所由生之义则礼乐刑政之属备矣衍五孝而皆以爱敬为本明贵贱之所同也由天子之敬亲推之则郊丘宗庙典礼之义备矣由天子之爱亲推之则仁民育物抚绥爱飬之义备矣无非敬也无非爱也即无非孝也逓而至于诸侯之不骄不溢卿大夫之法服法言法行士庶人之忠顺事上谨身节用何一非爱敬之义推而极之通于神明贯乎天地夫寕有涯际乎哉书成凡一百巻板颁行竝制叙言冠于简端庶防嘉与海内共遵斯路家修子弟之职人奉亲长之训协气旁流休风四逹以成一代敦厚鸿厐之治斯则朕继述先烈尊经崇本之志也夫
　　经筵讲章序
　　朕尝读尚书説命之篇其劝髙宗以好学也曰惟学逊志务时敏又曰学于古训乃有获夫人君为学必稽古考宪人臣劝学于其君必援古昔称先王凡以百家纷纭折衷于圣众言淆乱是正于经其所孜孜汲汲者将精其义以致用于天下也岂占毕口耳之为勤徒资听説而娱覩听乎今夫师儒训诂授受之学托诸空言以明其道而犹必守其一先生之説而况人主为学将精其义以致用于天下者哉朕自冲龄性絶嬉玩顾独喜书自经史之余苟其不谬于圣人之道自成一家之言未尝不博求而纵览焉至于经筵进讲则专主于四子五经盖书契既兴载籍浩繁虽开巻有益而有禆治道必以四子五经为归极矣上自天人性命下及民情物理以至二帝三王以来所经营措施于政教者其道甚明而其事易行神而明之存乎其人而已朕自临御迄今日讲靡辍经书觧义节次彚刋其遇春秋二仲则涓日经筵未尝有间阅时既乆篇帙渐多因命儒臣彚为一集付之剞劂昔大禹好善昌言则拜武王访道丹书是陈至如昔圣前贤之所诰诫广厦细旃之所敷论其可忽诸且令颁之四方俾臣僚士庶诵其辞而服习其义咸知遵道遵法助登上理岂仅谓小补者与
　　日讲通鉴觧义序
　　史之有传其体有二纪事编辞发凡起例而褒贬之意寓于言外俟观者深思而自得此左氏之传也涑水之资治通鉴宗之据事以防是非原心以定功罪予夺之不可假如折狱然此公糓之传也崇安之春秋传宗之二者缺其一则史学不备朱子作通鉴纲目纲仿春秋日仿丘明罗十七代纪载之文治以二百四十年褒贬之法论者谓接统春秋不虚也朕勤求治道泳六经之余乐观前代兴衰得失之迹故通鉴一书披览未尝去手顾其间论防者人各置喙间亦有当于作者之意而未能折衷于中而防于一乃命儒臣仿胡安国之体法春秋之义譔次为文依日进讲寒暑无间积嵗月而成编朕惟东周以前无史而有史盖古史之精意已大备于尚书故春秋纪十二公之事犹然二帝三王之心法也威烈以下无春秋而有春秋盖纲目之作上接夫麟经故虽班范诸史之文实鲁史笔削之遗意也而世道之升降政治之隆污于是乎在夫危微治忽之介判于毫芒而相悬遂至于辽絶当时或未及见而后之观者了然此不可不审其防而深究其所以然也是以论古人之行事既贵其所见之至明尤贵其居心之至公盖善论古者如水然人毋鉴于流水而鉴于止水水无成形于中故妍蚩毕见于外无成形者何公而已矣水之无成形犹人之无成心也无成心者何公而已矣夫公者三代大道之行而万世法戒之权衡也朕读史尝着绪论一编实本至公之意期于至当之归而于日讲一书又以此谆谆申命儒臣既卒业将以刋于秘府颁之羣工大经大法或劝或惩灿然毕具其有禆于经世岂浅鲜也与

　　圣祖仁皇帝御制文第二集巻三十一
　　钦定四库全书
　　圣祖仁皇帝御制文第二集巻三十二目録
　　序
　　通鉴纲目序
　　幸鲁盛典序
　　南巡诗序
　　南巡诗序
　　皇舆表序
　　懋勤殿法帖序
　　耕织图序






　　钦定四库全书
　　圣祖仁皇帝御制文第二集巻三十二
　　序
　　通鉴纲目序
　　朕惟自古帝王御世大经大法莫备于史唐虞三代之史尚书所载典谟训诰皆是也自仲尼因鲁史作春秋始编年系月纪载之中褒贬寓焉大要归于扶植纲常阐扬道法后之言史者必宗之宋司马光奉诏纂修资治通鉴论者以为博而得其要简而周于事朱熹夲之为纲目纲仿春秋目仿左氏义例森严首尾条贯足以示劝惩而昭法戒煌煌乎典章之总防而治道之权衡也前编则上溯羲黄征引经传足备稽考续编则下逮宋辽金元其中叙事虽间得其实然而议论偏私纪载乖舛往往有之视朱熹所撰纲目迥乎其不侔矣朕抚御防内夙夜兢业每思説命之言曰学于古训乃有获朕于万几之暇潜心六经大义微言孜孜殚究以讲求
　　古帝王治天下之大道于纲目一书朝夕起居之时循环披览手未释巻以是考前代君臣得失之故世运升降之由纪纲法度之所以立人心风俗之所由纯事有闗乎典常言有禆乎治体者靡不竟委穷源详加论断如是者有年矣爰于内廷设立书局命翻译呈览朕躬亲裁定为之疏解务期晓畅无遗归于至当而后止立有程课自元旦以至嵗除未尝有一日之间即巡幸所至亦必以巻帙自随迄今三年有余全集告竣将锓梓颁行儒臣请序其端朕念是编所记述皆有闗于治天下国家之务非等于寻常纪载之书法戒昭然永为金鉴凡我臣工其各殚心观摩以体朕黾勉法古之意且垂之奕世使子孙臣僚莫不奉为典型酌乎治理斯作君之道出其中而作师之道亦出其中矣是又朕惓惓此书之意也夫
　　幸鲁盛典序
　　朕惟自古帝王声敎翔洽风俗茂美莫不由于崇儒重道典学右文用能发诗书之润泽宣道徳之阃奥推厥渊源皆夲洙泗以故追崇之典歴代相仍或躬诣阙里修谒奠之仪洁志肃容尽诚备物其间礼数随世损益至于希风服教百代式型异世同揆莫之或二猗欤盛矣朕临御以来垂三十载溯危微之统绪念生安之圣哲恒虑凉薄未克祗承用是夙夜单心孜孜不倦惟我至圣先师孔子配天地叅阴阳模范百王师表万禩朕每研搜至道泳六经觉宪章祖述删定赞修之功日星掲而江河流私心向往窃有愿学之志焉乃者东巡逾泰岱涉泗沂遂诣阙里亲行释奠得瞻庙貌仰圣容以为徳盛功隆钦崇宜极凡厥典礼有加前代又亲制文辞手冩以勒之贞石务用导扬至敎风示来兹夫缅怀曩哲继躅前贤犹思覩其物采接其居处况先师遗风余烈久而弥新重以朕之寤寐羮墙僾乎如见及过杏坛相圃之间山川俨然桧楷如故髣髴金石弦诵之声闻于千载而上流连往复不能自已也衍圣公孔毓圻上疏陈谢且以礼仪隆重非直一家荣遇请修幸鲁盛典一书朕既可其奏久之书成复请叙言以冠其端朕万防余晷敦勉弗遑实欲黙契先师尊闻行知于以阜物諴民风同道一庶防跻世运于唐虞登治术于三古是书也岂徒使天下后世知朕于先师钦慕无已如此且愈以见圣人之道覆帱羣伦苞毓万象即凡车服礼器之遗皆足令人感发而兴起也故赐之序
　　南巡诗序
　　朕念切民依咨询幽隐于二十八年春再举南廵爰自畿甸东临齐鲁沿泝江淮达于吴越曩者甲子之歳舆衞所经瞻顾闾阎观省謡俗悯怀泽国轸恤羣黎未尝一日忘于朕心已尝形诸篇咏载前集中今兹重歴郡邑见民物渐殷生业就理逺胜曩时中心慰悦又不禁吟咏及之途中停警撤跸欲以洞悉舆情数千里间百姓欢跃载路星攅云集瞻依爱戴发于至诚朕自惟化理何以克洽民情益用是欿然也乃于巡歴所至沛膏泽饬官方戒民俗修典礼经武备览河防施诸事矣又发诸言或御帐殿或抚船牕吟咏所及性情在焉古人云诗言志凡朕篇章所寓时以民生风化惓惓为念即间于眺览之际抒写景物指顾河山要其寄托则自有在也因裒而集之为南巡诗一巻云
　　南巡诗序
　　朕三度南巡咸因视河亲为筹画遂至江浙察吏安民所歴之地随其时宜广沛膏泽拯疾苦焉兹行兼奉皇太后銮舆而南既可无阙定省之仪且欲见
　　先帝开基冨有四海而朕守成敎育率土清宁无惭付托以博
　　慈顔之怿悦然往返遄迅絶无滞留百司章奏三日一送行在即与剖决舟行多暇仍览书史日操觚翰偶寄吟篇莫非记采风俗时存怀保兢业之意后之人读朕前后南巡诸诗知朕心之有在云尔
　　皇舆表序
　　粤稽古皇统一海寓画疆经野建立万国以作民极故周礼土地之图掌于司徒于小宰而左传称左史倚相能诵八索九丘孔安国曰九丘者九州之志也史记载萧何入闗收秦图籍髙帝以故具知天下阸塞是可见有国家者封域之广狭郡邑之兴废固不可不务逺稽而近考也朕尝博观羣史上溯源流髙辛创立九州虞帝分为十二周初职方以统九服保章以辨分星胙土列爵天下井如秦兼并六国罢封建置郡县先王之制至秦而一变矣自是一统之盛汉隋唐宋元明制度逓有更革汉曰十三部唐曰十五道宋曰十五路隋则改州为郡元则以路省明则革省置司其都邑变迁纷纭郁翳或地存而名亡或名同而地异或地析而民散莫可纪极他若三国六朝五代幅既隘升改寄置尤为烦冗矣朕因是简命儒臣仿史家年表法以夲朝府州县之名为经弁于其首自唐虞以迄有明之地与郡国州县为纬分列其下朕复亲加裁订以详以核古今舆制粲若星辰之罗于天歴厯可数也爰命曰皇舆表若夫土宇之广北越沙漠南逾沧溟开辟以来未列版图者咸归籍内附以古无其名故斯表亦不能悉载焉虽然是宁独讨论之助云尔哉传曰有徳此有人有人此有土诗曰圣敬日跻昭格迟迟上帝是祗帝命式于九围则抚斯表也朕敢不益博大厥徳以膺兹孔厚之版章与是为序
　　懋勤殿法帖序
　　朕惟书契既兴歴代相传自篆籀变而为隶楷行草古人往往积嵗月殚学力结体运思以务臻其妙所由来逺矣尝于机政之暇游心翰藻观晋人所书体尚圆润结构天然风采流奕敛锋藏锷而自能防劲故歴代重之逮唐以后或格法谨严或笔势轩翥类皆神明于昔人之矩矱而变化出之以自成一家之书亦代不乏人在昔右文之君得一名迹每使当世之能书者排类摹仿镌诸文石以广其流传为防府艺林之所共寳如圣敎兰亭以及淳化淳熙诸墨刻皆其最著者也朕念古帖嵗久渐湮近时转相摹刻者多失其真因取内府所藏旧搨与名人墨迹逺自上古以迄夲朝编次抚刻题曰懋勤殿法帖凡二十有八巻帝王法书自汉以后咸在简牍有明诸帝之善书者亦搜辑其遗楮以列于后洪惟我
　　世祖章皇帝聪明天亶深心典学时洒宸翰防竒髙古体格浑成神彩炳焕洵足卓越前代谨以登诸琬琰昭示子孙臣民垂诸不朽朕自幼习书豪素在侧寒暑靡间歴年以来手书勅谕诗文防语以及临摹昔人名迹屡盈笥箧每思字学渊微虽精研日久正欿然未敢自信縁诸臣敦恳再四勉从其请用识嗜古之夙志云尔皇太子皇子亦晨夕侍朕习学因并附焉以防励其意夫书列六艺之中兼八体之妙唐太宗论笔法谓欲书之时当收视反听絶虑凝神心正气和则契于微妙昔人评右军书乐毅论有忠臣烈士之象曺娥碑有孝子顺孙之象逍遥篇有抱素拔俗之象画像赞有矜庄严肃之象由是观之学书之道亦非仅操觚染翰之为其通于学问性情有如是哉后之览者考源镜流由今溯古临池之学具在斯帙矣故于刻石既成而序之
　　耕织图序
　　朕早夜勤毖研求治理念生民之夲以衣食为天尝读豳风无逸诸篇其言稼穑蠺桑纎悉具备昔人以此被之管弦列于典诰有天下国家者洵不可不留连三复于其际也西汉诏令最为近古其言曰农事伤则饥之夲也女红害则寒之原也又曰老耆以寿终幼孤得遂长欲臻斯理者舍夲务其曷以哉朕每巡省风謡乐观农事于南北土疆之性黍稌播种之宜节早晩之殊蝗蝻捕治之法素爱谘询知此甚晰听政时恒与诸臣工言之于丰泽园之侧治田数畦环以溪水阡陌井然在目桔橰之声盈耳嵗收嘉禾数十钟陇畔树桑傍列蠺舍浴茧缫丝恍然如茒檐蔀屋因构知稼轩秋云亭以临观之古人有言衣帛当思织女之寒食粟当念农夫之苦朕惓惓于此至深且切也爰绘耕织图各二十三幅朕于每幅制诗一章以吟咏其勤苦而书之于图自始事迄终事农人胼手胝足之劳蠺女茧丝机杼之瘁咸备极其情状复命镂板流传用以示子孙臣庶俾知粒食维艰授衣匪易书曰惟土物爱厥心臧庶于斯图有所感发焉且欲令寰宇之内皆敦崇本业勤以谋之俭以积之衣食丰饶以共跻于安和冨寿之域斯则朕嘉惠元元之至意也夫






　　圣祖仁皇帝御制文第二集巻三十二
　　钦定四库全书
　　圣祖仁皇帝御制文第二集巻三十三目录
　　记
　　恭侍
　　皇太后驾临金山记
　　创兴盛京海运记
　　海运赈济朝鲜记
　　畅春园记
　　萼辉园记







　　钦定四库全书
　　圣祖仁皇帝御制文第二集巻三十三
　　记
　　恭侍
　　皇太后驾临金山记
　　朕临驭以来缅维
　　祖宗付托之重孜孜圗治宵旰不遑兹幸中外清平无事则裕民肃吏以登上理端在斯时顾朕身居九重虑周蔀屋闾阎疾苦容或壅于上闻又淮黄濬筑务繁非亲行相度亦无由底绩于是载举南巡之典以谘求民瘼然上念
　　皇太后春秋亦髙矣诚恐违离日久定省有缺于心歉然用是敦请同行谨择于今年二月之吉朕率诸子捧銮舆登仙鹢发自潞河一路问安视膳无间
　　宫闱朕心少慊惟
　　皇太后天性仁慈轸念民隠尤切毎见田家作苦则指
　　谓诸子曰稼穑艰难如此汝辈生长深宫可勿念乎诸子悉受教惟谨即朕日祗聆
　　懿训所至布徳施惠惟恐一夫不获
　　圣慈每闻之必为色喜顾谓诸子曰汝父皇爱民如是太平可永保矣老身为加一饭盖盛徳之下逮如此河工既阅毕朕将南由吴防歴武林取道建业以归乃复奉
　　慈驾南临于四月之望自步渡江江中有峰耸峙曰金山亦名胜也山椒庭院清幽斋堂閟邃爰掖
　　慈帷于斯驻跸焉而是日天气晴和江光如镜帆樯上下烟树氤氲
　　皇太后随意曯眺
　　天怀舒畅朕率诸子进蔬茗献笋芋即山樱沼芡竝荷亲甞曰田间味何可弃也盖
　　皇太后秉躬谦抑虽瞿昙兰若亦施恩礼又
　　圣泽所加首先防独诸凡邨妪田妇罔不携持童穉环绕翟车仰瞻宫扇一时
　　懿纶温慰赏赉騈蕃而臣僚命妇之娴于礼者亦皆环佩霞帔伏迎道左亲炙
　　銮舆远近传为盛事山陬海澨妇孺旄倪称兕觥而祝慈寿者且数千里趾相接也猗与休哉朕观从古阴教如省缫观获载在礼经即前代宣宗亦甞亲奉母帏巡览畿甸赋诗纪事侈为美谈朕兹幸际升平太和豫顺合亿兆之欢心以隆尊养亦庶几以孝治光海宇之意而
　　皇太后之徽音懿行可胪彤管为万世母仪法者尤亘古罕觏也朕谨薫沐拜纪勒诸贞珉以垂奕禩云
　　创兴盛京海运记
　　传曰补乏荐饥道也朕孜孜图治冀臻上理一夫不获若纳诸隍是以平时谨财用广委积一遇凶荒则蠲租已责之外开廪发赈设糜平籴靡政弗举惟是东北地势旷莽陆挽维艰辽左暨朔漠诸部尤属险逺计惟航海转粟事简功倍规画于中者非一日矣癸酉冬盛京谷不登民艰于食乃发山东滨海郡县常平仓米二万石由登州运至三坌河海运之役自兹始明年二月亲幸天津访海道自大沽口达三坌较便三月命部员董厥事截留山东漕米二万石用商船三十连樯出津门海若效顺三昼夜即抵三坌因建仓辽阳开化城诸处储峙之又分舟运至盛京米价顿减饥困以苏朕念盛京根本重地积贮多则民食永足乃于丙子春复截留山东漕米五万石运至三坌河如故其秋谕截留次年漕米六万石遣部臣偕督抚造新船二十加运二万石既又谕增造船十来嵗可运至十二万石犹虑运船少也明年春谕福建将军督抚劝导商船泛海贸易至则给以运直所赍货物止征正税一时商贾靡不踊跃趋事海舶大集于是截留河南山东漕米共二十万石用天津浙闽船前后转运以达盛京者共数十万有奇适乌喇告饥遂以所运粟分输易屯河士卒数万咸頼生全而是时大兵方进剿逆寇噶尔丹需粮孔亟用以颁给军储不匮其年冬盛京
　　陵寝各属兵民及科尔沁诸属国穷戸人等咸以疾苦闻复发盛京存贮米赈之其所济之远如此因命来岁仍自大沽故道用天津船运山东河南漕米六万石以备军民之需而商舶至是亦弗用矣是役也挽数十万之粟经数千里之遥帆樯一集仓庾俱满无逾闗度岭之劳絶车载牛牵之苦波委水输禾囷自转赈陪京而人民胥乐给军糈而庚癸不呼内以抚绥藩部外以摧灭强寇皆由肇举海运一法断自朕衷屡试而效故自侯甸以至要荒均受其赐夫举一事而有济于一方者古人尚不敢忘况若兹之费省利大功神惠博使不载其始末垂示简册将良法美意久而渐失后何所考用是援笔而纪其实云
　　海运赈济朝鲜记
　　朕闻救灾拯患王政所亟是以夙夜求莫虽在遐荒絶域犹若恫瘝乃身矧属在藩维苟有疾苦何忍一日置也康熙三十六年冬朝鲜国王李焞奏比岁荐饥廪庾告匮公私困穷八路流殍相续于道吁恳中江开市贸谷以苏沟瘠俾无殄国祀朕深为恻然立允其请遂于明年二月命部臣往天津截留河南漕米用商船出大沽海口至山东登州更用鸡头船拨运引路又颁发帑金广给运直缓征盐课以鼓励商人将盛京所存海运米平价贸易共水陆运米四万石加赉者一万石朝鲜举国臣庶方藜藿不饱获此太仓玉粒如坻如京人赐之食莫不忭舞忻悦凋瘵尽起该王具表陈谢感激殊恩备言民命续于既絶邦延于垂亡盖转运之速赈贷之周亦古所未有也朕念朝鲜自
　　皇祖抚定以来奠其社稷绥其疆宇俾世守东藩奉职修贡恩至渥矣兹者告饥不惮转输数千里之劳不惜糜费数万石之粟环国土而戸给之非独捄灾拯患远迈春秋泛舟之义实所以普泽藩封而光昭
　　先徳也是乌可以无记
　　畅春园记
　　都城西直门外十二里曰海淀淀有南有北自万泉庄平地涌泉奔流防防汇于丹陵沜沜之大以百顷沃野平畴澄波远岫绮合绣错盖神皋之胜区也朕临御以来日夕万几罔自暇逸久积辛劬渐以滋疾偶缘暇时于兹游憩酌泉水而甘顾而赏焉清风徐引烦疴乍除爰稽前朝戚畹武清侯李伟因兹形胜构为别墅当时韦曲之壮丽歴歴可考圮废之余遗址周环十里虽岁远零落故迹堪寻瞰飞楼之郁律循水槛之逶迤古树苍藤往往而在爰诏内司少加规度依髙为阜即卑成池相体势之自然取石甓夫固有计庸畀直不役一夫宫馆苑籞足为宁神怡性之所永惟俭徳捐泰去雕视昔亭台丘壑林木泉石之胜挈其广袤十仅存夫六七惟弥望涟漪水势加胜耳当夫重峦极浦朝烟夕霏芳萼发于四序珍禽喧于百族禾稼丰稔满野铺芬寓景无方防心斯远其或穱稌未实旸雨非时临陌以闵胼胝开轩而察沟浍占离毕则殷然望咏云汉则悄然忧宛若禹甸周原在我户牖也每以春秋佳日天宇澄鲜之时或盛夏郁蒸炎景烁金之机务少暇则祗奉颐养游息于兹足以迓清和而涤烦暑寄远瞩而康慈颜扶舆后先承欢爱日有天伦之乐焉其轩墀爽垲以听政事曲房邃宇以贮简编茅屋涂茨略无藻饰于焉架以桥梁济以舟楫间以篱落周以缭垣如是焉而已矣既成而以畅春为名非必其特宜于春日也夫三统之迭建以子为天之春丑为地之春寅为人之春而易文言称乾元统天则四徳皆元四时皆春也先王体之以对时育物使圆顶方趾之众各得其所跂行喙息之属咸若其生光天之下熙熙焉皥皥焉八风罔或弗宣六气罔或弗达此其所以为畅春者也若乃秦有阿房汉有上林唐有绣岭宋有艮岳金釭璧带之饰包山跨谷之广朕固不能为亦意所弗取朕匪敢希踪古人嫓美曩轨安土阶之陋惜露台之费亦惟是顺时宣滞承颜致养期万类之乂和思大化之周浃一民一物念兹在兹朕之心岂有已哉于是为之记而系以诗诗曰昔在夏姒克俭卑宫亦越姬文勿亟庶攻若稽古训是钦是崇箴铭戸牖夙夜朕躬
　　栋宇之兴因基前代岩宿丹霞檐栖翠霭营之度之以治芜废有沸泉源汪濊斯在
　　驾言西郊聊驻防斿甘彼挹酌工筑斯谋莹澈明镜萦带芳流川上徘徊以泳以游
　　因山成峻就谷斯卑咨彼将作毋曰改为松轩茅殿实惟予宜亦有朴斲予尚念兹
　　撰辰经始不日落成岂曰游豫燕喜是营展事
　　慈闱那居高明遐瞩俯瞰聊用娱情
　　粤有图史藏之延阁惟此大庑防彼朱襮郁郁沟塍依然耕凿无假人工渺弥云壑
　　有鹢其舟有虹其梁可帆可渉于焉徜徉文武之道一弛一张退省庶政其罔弗臧
　　尝闻君徳莫大于仁体元出治于时为春愿言物阜还使俗醇畅春之义以告臣邻
　　萼辉园记
　　京师西北隅地旷而幽西山叠巘近可指瞩清泉交流渟于其间林木茂密禾黍芊绵有古鄠杜之风焉朕既筑畅春园时往以省耕观稼炎暑蒸郁亦将以憩息于此也东北御果园旧地以赐裕亲王其地有清泉乔木因而葺治循乎自然林樾丘壑具萧逺之致王既为斯园请朕名之夫诗以棠华比兄弟朕每读诗未尝不三复留连思古人友爱之谊天伦之乐邕邕怡怡被于弦诵窃欣慕焉因以萼辉名兹园盖有取于诗人之防也王秉性寛和入则集议岩廊翼赞机政退居之暇澄懐简澹不渉外务时当风日佳美眺览郊坰辄至斯地荫嘉树镜清流问农阅圃古人有言为善之暇想足怡神王之游息于兹园也其犹此意也欤唐开元中营兴庆宫赐诸王第于宫侧建为花萼相辉之楼史册传之朕所嘉尚于是既命其名而幷记其事云













　　圣祖仁皇帝御制文第二集巻三十三
　　钦定四库全书
　　圣祖仁皇帝御制文第二集巻三十四目录
　　碑文
　　重修阙里孔子庙碑
　　平定朔漠告成太学碑
　　开国佐运勲臣武勲王扬古里直义公蜚英东宏毅公额宜都碑
　　赐一等公内大臣都统国舅諡忠勇佟国纲碑赐江南江西总督傅腊塔碑
　　天津海神庙碑
　　金山江天寺碑
　　射虎川台麓寺碑
　　菩萨顶大文殊院碑
　　万寿寺戒坛碑
　　慈广济寺碑
　　五台殊像寺碑
　　五台碧山寺碑















　　钦定四库全书
　　圣祖仁皇帝御制文第二集巻三十四
　　碑文
　　重修阙里孔子庙碑
　　朕惟大道昭垂尧舜啓中天之圣禹汤文武绍危微精一之传治功以成道法斯着至孔子虽不得位而赞修删定阐精义于六经祖述宪章防众理于一贯为往圣继絶学为万世正人心使尧舜禹汤文武之道灿然丕着于宇宙与天地无终极焉诚哉先贤所称自生民以来未有盛于孔子者也往岁甲子朕巡省东方躬诣阙里登圣人之堂祗将祀事覩其车服礼器金石弦歌盖徘徊久之不能去焉顾圣庙多历年所丹雘改色榱桷渐圮用是惄然于心特发内帑专官往董其役鸠工庀材重加葺治经始于辛未之夏事竣于壬申之秋庙貌一新观瞻以肃盖深惟孔子之道垂范古今朕愿学之志时切于怀每考天人性道之原修齐治平之要思以
　　逺绍前绪牖廸生民凡所以尊崇褒显者靡不隆礼竭诚以将景行仰止至意而况庙庭之地尤为圣人神明所凭依者哉今者登堂而陈爼豆入室而习礼仪营构既坚采章弥焕庶几于朕心深有慰焉用是特遣皇子祉敬展禋祀以告落成凡我臣民瞻仰宫墙倍增严翼尚益思敦崇徳义砥砺伦常以不负朕尊师重道之意岂不休与因勒贞石系以辞曰
　　麟书启瑞素王挺生上律下袭玉振金声范围百代陶甄万类道备中和徳参天地立型垂训师道昭宣象悬七曜海纳百川曩巡东鲁临河登岱峩峩尼山羮墙斯在防恭展谒至徳是钦宗风溥博教泽闳深洙泗之阳殿寝翼翼上栋下宇神灵安宅冬官特饬缔造维新宏规大啓肃奉明禋圣人之居永以观徳千载传心四方式则
　　平定朔漠告成太学碑
　　惟
　　天尽所覆海内外日月所出入之区悉以畀予一人自践阼今蚤夜殚思休养生息冀臻煕皥以克副维皇大徳好生之意庶几疆域无事得以偃兵息民乃厄鲁特噶尔丹阻险北陲困此一方人既荼毒塞外辄狡焉肆其凶逆犯我边鄙虐我臣服人用弗宁夫荡防所以息民攘外所以安内边寇不除则吾民不安此神人所共愤天讨所必加岂惮一人之劳弗贻天下之逸于是断自朕心躬临朔漠欲使悔而革心故每许以不杀彼怙终不悛我师三出絶塞朕皆亲御以行深入不毛屡渉寒暑劳苦艰难与偏裨士卒共之迨彼狂授首胁从归诚荒外君长来享阙下西北万里灌燧销烽中外乂谧惟朕不得已用兵以安民既告厥成事乃蠲释灾洁事禋望为亿兆祈升平之福而廷臣请纪功太学垂示来兹朕劳心于邦夲尝欲以文徳化成天下顾兹武略廷臣佥谓所以建威消萌宜昭斯绩于有永也朕不获辞攷之礼王制有曰天子将出征受成于学出征执有罪反释奠于学以讯馘告而泮宫之诗亦曰矫矫虎臣在泮献馘又礼王师大献则奏恺乐大司乐掌其事则是古者文事武事为一折冲之用具在樽爼之间故受成献馘一归于学此文武之盛制也朕向意于三代故斯举也出则告于神祗归而遣祀阙里兹允廷臣之请犹礼光师以告克之遗意而于六经之防为相符合也爰取思乐泮水之义为诗以铭之以见取乱侮亡之师在朕有不得已而用之之实或者不戾于古帝王伐罪安民之意云尔铭曰巍巍先圣万世之师敬信爱人治平所基煌煌圣言文武道一礼乐征伐自天子出朕临域中逾兹三纪尝见羮墙寤寐永矢下念民瘼上承帝谓四海无外尽侯尉维彼凶丑渎乱典常既梗声教遂窥我疆譬之于农患在螟螣秉畀不施将害稼穑度彼游魂险逺是怙震以徳威可徃而取朕志先定筮其依属车万乘建以龙旗祝融骖鸾风伯戒途宜旸而旸利我樵蘓大野水涸川渎効灵泉忽自涌其甘如设为犄角一出其西一出其东中自将之絶域无人兽羣自掩五日穷追彼狂走险大歼于路波血其孥翦其党孽俘彼卒徒众乌昼号单马宵遁恐久驻师重为民困慎固戍守还辕于京自夏徂冬雨雪其零载驰载驱我行至再蠢兹穷寇昏惑不悔我边我氓以休以助爰宁其居爰复其赋藩落老稚斯恬斯嬉岁晏来归春与之期春风飘翩扬我斾旓我今于迈如渉我郊言秣我马狼居胥山登髙以眺闵彼弹丸天降凶罚孤雏就羁三驾三捷封狼舆尸既腊枭獍既狝豺防大漠西北解甲弃殳振旅凯入泽霈郊卜明禋肆赦用迓景福昔我往矣在泮饮酒陈师鞠旅誓屈羣丑今我来思在泮献功有赫颂声文轨来同采芹采藻颂兴东鲁车攻马同亦镌石鼓师在安民出非得已古人有作昭示斯防缅维虞廷诞敷文徳圣如先师战慎必克惟兵宜戢惟徳乃绥亿万斯年视此铭词
　　开国佐运勲臣武勲王扬古里直义公蜚英东毅公额宜都碑
　　朕惟我国家创建丕基开无疆之景运既笃生神圣英武之君以翦除乱逆啓辟疆宇戡定诸邦一统之烈肇于东土其时则有一徳一心之佐殚忠戮力经营四方以翊鸿猷而成大业盖天实挺生异才钟山岳之灵挟风霆之气贞诚不二毅勇无伦名髙百战之勲位超五等之爵垂声竹帛配食
　　庙廷以与国家共承休祉子孙世衍其泽是岂偶然者哉当我
　　列祖之龙兴也一时人材蔚起猛士如云战将如雨以艺勇称以功名显者不可胜数而功冠诸臣为一代元勲则有开国佐运忠勇王扬古里直义公蜚英东毅公额宜都尤为杰出焉朕尝恭览
　　列圣实录考三臣行事折冲行间则战必胜攻必克平居则矢忠直赞谋画丰功伟绩至今焜耀简编未尝不缅想英风兴懐往迹昔人创造艰难枕戈擐甲栉风沐雨之劳恒留连往复不能去于怀也岁在戊寅朕巡行旧京展祀
　　陵寝追维
　　祖宗功徳隆盛竝及当时佐命之臣丘垅所在皆遣官致祭而于三臣之墓特亲至奠醊以示优崇仍复专官祭享盖功在社稷以死勤事古人爰有明禋之典朕笃念勲庸用申异数幷为文勒诸贞石以昭示于无极焉赐一等公内大臣都统国舅諡忠勇佟国纲碑
　　朕惟自昔勲旧之臣乃心王室平居恪勤职事左右宣劳一旦奉扬威命忠不辞难勇不避险鸿名骏烈焜耀无穷史册所书良足嘉叹尔佟国纲赋性贞纯秉心渊塞亲居元舅而敬以持身位列上公而谦能服物入则防共宿衞出则筦领禁军伟量夙重于岩廊令闻允孚于寮寀乃者小丑搆争近逼边圉三军声讨简佑元戎尔乃慷慨厉兵紏桓敌忾属贼锋之既挫将弃垒以潜奔尔犹擐甲直前提戈独进鋭志弥坚金石壮气逾薄虹霓誓埽陆梁永清朔漠岂期上将遽殒师中夫尔以肺腑之亲心膂之寄秩崇望峻劳久勲高假令偕众旋军亦可从容奏凯而义存愤激甘蹈艰危人尽如斯寇奚足殄易曰君子以致命遂志传曰杀敌为果致果为毅惟忠生勇尔实兼之循行易名斯无愧矣呜呼典礼加隆荣哀悉备英风震于边徼劲节炳若丹青九原有知应无遗憾惟朕睠思懿戚笃念老成身后追褒久而益痛特命所司勒文墓石昭朕无已之怀亦俾后人知所激劝焉
　　赐江南江西总督傅腊塔碑
　　朕惟国家所以资封疆之大吏者固在乎操履洁清正已率物又必优干济之才具通明之识斯足以振肃下僚综理繁剧绥靖兵民以无负乎简任之重古人所谓有猷有为有守兼之者实难其人也尔傅腊塔秉性贞诚赋材敏达朕屡经拔擢出典屛藩入为卿贰稔知其品行端防谟猷恢裕念两江幅辽阔事务殷繁弹压保厘亟需伟略爰畀尔总制之任俾展其经理之才尔能精白一心坊表庶职风清絶舆论翕然更能寛严互用咸纲举而目张教养兼修亦害除而利溥军民辑睦里井乂安斯其才守兼优岂非国家之桢榦臣工之模楷者与倚任方殷遽尔徂逝吏民讴思至于流涕且吁请尸祝观爱戴之弗谖知徳施之未泯朕用是深轸于懐驰赐奠醊防典加渥諡曰清端制文以褒美之呜呼人臣能奉宣徳意以嘉惠一方生膺显秩殁有荣名勒之贞珉传于奕世宁不休与
　　天津海神庙碑
　　朕昔巡厯天津询知直沽海口去盛京数百里舟航泛渉实利转输乃者奉锦两郡岁谷不登兵民乏食深厪朕懐而陆运之程逾山越谷旷日为劳厥惟创兴海运斯足拯济民生爰命学士陶岱往莅其事酌拨仓粟运以巨艘出直沾之口东指辽海篙师櫂卒幷力一心波涛不兴天日清皎祥飇遄送帆桨如驰甫三日即达盛京赈给所暨周徧穷檐俾此京辅之邦咸与遂生乐业则惟尔海神有灵克相朕以宁兹兆庶也朕惟望秩之典国有常祀而非常之功尤宜报享天津东旧有海神庙今特命工庀材重加营建朱甍碧瓦规制崇宏庶几鉴兹悃忱益加祐助岂惟予一人惠鲜之意借以有成将盛京世世军民皆得邀神贶于勿替也是用揭诸穹碑表神之功徳以埀示永久焉
　　金山江天寺碑
　　大江之中有山岌峩嶻嶪涌波涛而杰出者无如金山山之上高阁飞栋轩然四列凡夫日月之蔽亏风烟之喷薄帆樯楼堞鳬鱼之出没隠见于其中者举可俯而有也夫岷山之源其始滥觞及乎建瓴而下近萦巴蜀远跨荆扬数千里而归墟于大壑滔滔南纪昔人目之天堑当六代时偏安建业江之左右遂为重镇是山以巻石屹乎中流引淮泗苞吴防可不谓天下之雄观形势之极胜者哉今四海一家书同轨合纤尘不扬斥堠无警舟车则万国雾防筐篚则九域星驰是山也信足以为登临之美盖异夫昔之凭藉江山以为险者矣朕南巡过此停憩山寺抚长江之安流见水天之相接旷焉兴怀书江天一览四字留之寺中爰命葺而新之不以劳吾民事竣请额其瑰壮巨丽当益足以増江山之奇矣因忆旧观浩淼澄空阔无际犹可心防遂名之曰江天寺云
　　射虎川台麓寺碑
　　五台峙京邑之西绵亘晋代数州地是为天下灵区奥境以壮固神京癸亥春二月朕巡省民俗言陟兹山而观览焉去台怀数十里适有虎隠现丛薄间朕偶御弧矢一发殪之里人皆欢呼曰是为民害久矣今銮舆临幸而此兽用殛殆天之所以除民灾也因号其地曰射虎川且相率为浮屠之宫以表厥异既成襟带山泽靣势爽垲重栌巨栋鸟革翚飞与台上诸名刹相暎带称胜槩焉邦人重其事请朕制文勒碑以垂永久夫事虽微而苟有利于民则皆可纪以示后尝观周礼特命官掌设弧矢以攻猛兽盖虎豹鸷戾能戕人害物者必殄絶之仁民故也朕乘舆所歴偶接于耳目之前爰发一矢毙一兽事则适然而羣心咸悦流传以为嘉美其有合于先王服猛之义也夫故俯顺其请因勒斯文用志巡歴之岁时云尔
　　菩萨顶大文殊院碑
　　夫坤舆九壤厥有名区方志所标莫之胜纪若其峦陇绵邈岩冈崇阻萦纡窈窕悠然远望列峰竞秀壁立霞駮不可殚视则惟清凉山之五台为最胜五台竝高数十里如覆盂如悬栈阁如鹘摩天如鼇脊出海飞崿穹岫飘渺超忽而风高气寒土脉深陿远近如一至夫郁盘回薄斥为广衍之地蕴真萃异信为灵迹之所栖托者惟台怀为最胜台怀居五台之中左襟右带前頫后仰若在懐抱其地阳陆平林旧多梵刹有菩萨顶文殊院者相传文殊示现于此其殿庑尤庄严邃殆福地之精蓝神坰之奥迹也我朝建鼎以来岁有赐给为国祝厘盖其境域过清不可以业四民故于禅栖为宜虽寥迥深岨介于无何有之乡巾瓶施乞远莫能致然象教所感伊蒲之供率集于四方居其地者亦类能谨教律严心行致其洁防以一归于慈氏之训庶克称国家优厚之意焉朕西巡驻跸兹地因劖词于石列之院中以垂示无极云
　　万寿寺戒坛碑
　　西山地接神京岭岫绵亘林壑深美中多精蓝古刹考其歴年久远建置自唐以来者则万寿寺戒坛为最古寺在唐曰慧聚明正统时始易今名其地渡浑河而西山径盘互纡回而入中复豁焉宏畅坛殿轩翼犹见古遗制深山长谷乌可少此清严之宇以眺览名胜哉朕以时巡偶至斯地辄为驻辇顾近寺诸山为产煤所居民规利日事疏斸念精舎之侧凿山采石良非所宜爰命厘定四止而禁之俾梵境常宁旧观弗替于以葆灵毓秀山川当益增辉泽尔
　　慈广济寺碑
　　盖闻堂开鹿苑夸祗树之香林境辟鹫峰传寳华之胜地若其清风盈丈室亦岂在于离羣皎月暎禅心初何嫌于近市正以琳宫伊迩瞻龙象者知尊精舎非遥听鼓钟者易肃兹慈广济寺夙称名刹旧住高僧梵宇庄严峙凤城之兑位呗音宣朗接紫陌之西隅古木垂荫于阶除皓鹤闻经于戺戸境幽尘隔如在山林心远地偏焉知阛阓莲花幢内常明日月之灯柏子香中深入檀之海六时禅诵铎铃响彻丹霄四海缁流鉢锡云依法界藏经阁敞珠联贝叶之文説戒坛高石防雨花之偈是以驻跸常临于净地挥毫特贲于禅扉睠此幽恬赏其清旷僧湛祐心通释典志励防脩葺陈构而维新率羣衲以遵礼住持僧然丛克襄厥事庭宇秩然盖其教以利益羣生为本其事以修持戒律为归朕嘉其同善之心挹彼广慈之义俯俞敦请爰锡斯文振寳筏之宗风宏金绳之觉路用垂贞石以示来兹
　　五台殊像寺碑
　　盖惟清凉福地拱紫塞以标灵台顶名山矗苍穹而耸秀文殊飞锡之所夙号神臯吉祥阐教之区旧多精刹况龛留古佛为法海之殊观壤接中台乃香林之胜境创琳宫于自昔葺绀宇以维新兹殊像禅寺开基台畔结宇山阿谷迩凤林环千岩之紫翠堂临鹿苑俯万壑之烟霞峰曰梵仙望层峦于天际泉称般若落清涧于云中殿有金容因名殊像天人肃穆羣瞻龙象之尊仪度庄严共礼狻猊之座青莲妙相琉璃光暎于林端碧树幽栖钟磬声闻于岭外乃以岁年歴久陈迹都荒风雨所摧僧寮非旧慨此丹楹画壁无非蛛网尘封朕为慈闱祝厘故尔法驾戾止悯兹頺废爰命缔修梵宇再兴呗筵如故祗园金地依然多寳之场佛顶珠光重现牟尼之瑞招提既肃缁衲咸归室可頼以安禅用励清修之众事有裨于劝俗聿宏觉善之门式勒贞珉永垂奕禩
　　五台碧山寺碑
　　原夫园成祗树聿标鹫岭之竒香满檀定据琳宫之胜况山雄云代宇结清凉文殊演教而开基天龙八部迦叶瞻容而頫首螺髻千身繄朔塞之名区实梵王之法界经驮白马覩贝画之常新地布黄金喜薝林之重灿兹碧山寺栋搆台阿翚飞岩畔牓传普济化城之玉磶犹存谷号华严徳水之青莲时现银龛珠洞暎三藏之神光叠嶂层峦萃五方之灵秀浮烟罨翠迥接苍穹含蔼流清旁分绿涧何羣峰之凝碧绕丈室以増幽鴈塔崚嶒朱夏带阴山之雪鹤林高下白毫连紫极之云兹因岁月迁移川陵委寂禅枝忍草侵榛蔓以交芜寳铎雕甍歴风霜而黯色朕亲来佛地借祝
　　慈禧爰整金绳丕施珠网啓琉璃之净国寳树攒香灿璎珞之红楼昙花四照相轮自备巧傍新幡丹凤飞来还栖旧刹苾刍竞集宏防不二之宗象力攸崇众证无为之果用镌贞石永焕名山














　　圣祖仁皇帝御制文第二集巻三十四
　　钦定四库全书
　　圣祖仁皇帝御制文第二集巻三十五目录
　　颂
　　祈谷坛颂【有序】
　　二典颂【有序】
　　禹陵颂【有序】
　　赞
　　王右军洗砚池赞【有序】
　　石鼓赞【有序】
　　箴
　　河臣箴
　　漕臣箴
　　台省箴
　　太常箴
　　提镇箴
　　铭
　　渊鉴斋铭
　　佩文斋铭
　　知稼轩铭
　　察罕七罗勒石铭
　　拖诺山勒石铭
　　昭木多勒石铭
　　狼居胥山勒石铭









　　钦定四库全书巻
　　圣祖仁皇帝御制文第二集巻三十五
　　颂
　　祈谷坛颂【有序】
　　尝观古之明王必严于敬天隆于尊祖诚于养人惟其敬天故飨帝尊祖故崇配养人故重农而上辛祈谷厥义备焉葢隂阳顺风雨调灾沴不生五谷咸熟斯比戸可封然后寛刑简赋导以礼乐跻之仁寿苟阴阳失序风雨不时则五谷伤矣五谷伤而民饥至矣修粢盛而奏馨闻将何借焉予肃将禋祀每遇荐享大典备极诚敬期于孚格苍穹为羣黎提福幸海内穑事浃岁顺成即间遘微祲而补助旋施有秋洊至岂非
　　上天粒我烝民而黙佑予一人以无疆之休哉仰戴帝慈莫可名喻聊摅感忱作为颂曰
　　皇矣
　　上帝仁覆万国靡物弗怀鉴于有徳古圣聿修昭事建极元日殷荐爰祈粒食藐躬受命精意以禋太圻体方郊丘象圜屋而大享典礼均防外至必主本祖本天巍巍
　　三圣陟降攸格尽志对越百神其怿曰洁豆笾曰崇珪璧匪祝一身为民请泽惟
　　天监观爱我兆人宜夏而夏宜春而春和风应节甘雨司辰灾螟罔作瑞穗含醇岂止郊畿式暨五服畇畇疆理何土不淑嶷嶷黍稷何产不熟造化靳施伊谁能育启蛰而耕纳稼而场于耜于趾我仓我箱讵曰农夫实予之庆上下交裕借此丰穣民则不知予敢忘赐湛恩汪濊颂思奚匮嵗嵗吉蠲竭诚肆类庶其眷之永锡乐利
　　二典颂【有序】
　　粤稽伏羲始画卦象而未有文词仓颉造字而篆籀之传亦多淹失上古文章之见于六经者殆无有先于二典者矣朕服习尚书景慕勲华之徳业羮墙见焉窃以为包罗千古之治术无有出其范围者朝夕濡用自励朂爰作颂曰
　　煌煌二典邃古所传乾纲坤维岳峙星躔如海负地如日丽天六经诸史肇开厥先钦眀濬哲恭让塞渊至徳在躬光被八埏寅饯授时法创玑璿后之仪象咸取则焉巡岳考绩畴咨简贤后之命官率循罔愆文质而奥事简以全髙明博厚治象岿然夏商而降踵武鸿编支分派别谟诰丕宣防为万象流为百川仰瞻帝典若陟泰巅伊予夙夜诵习有年望洋测海弗惮精硏遥遥统绪深愧仔肩永言祗颂躬自陶甄
　　禹陵颂
　　朕阅视河淮省方浙地防稽在望爰渡钱塘展拜大禹陵庙瞻眺久之勅有司岁加修葺春秋莅祼粢盛牲醴必丰必防以志崇报之意时康煕二十八年二月十五日也缅维大禹接二帝之心传开三代之治运昏垫既平教稼明伦由是而起其有功于后世不浅岂特当时利頼哉朕自御宇以来轸怀饥溺留意河防讲求疏濬渐见底绩周行山泽益仰前徽爰作颂曰
　　下民其咨圣人乃生危微精一允执相承克勤克俭不伐不矜随山刋木地平天成九州始辨万世永寜六府三事政教修明防稽钜镇五岳嫓灵兹惟其藏陵谷式经百神守护松栢郁贞仰止高山时切景行
　　赞
　　王右军洗砚池赞【有序】
　　沂州治西南池水一涟漪清浅在断垣荒草中朕甲子己巳南巡两经其地咨访土人曰此晋右军将军王羲之泽笔池也一名洗硏池相传即其故宅傍有晒书防嵗久芜没今为缁流所宅祠宇三楹面离背坎上设右军像风神隽爽俨然晋代衣冠墀庑碣石鳞次中为琅琊十七帖余皆后人凭吊诗文及纪载祠宇兴废始末旧有洗硏池三大字断阙不全尝考晋书右军虽系琅琊自其父旷巳南迁右军未歴江北或者以王氏旧居所在遂傅防之未足深辨朕万几余暇日事临池雅爱其笔法近复命新兰亭故址以表彰之夫右军怀经世大略遭时多故用违其才观其与桓温书其人品学问槩可想见使得行其志于以毗辅晋室振挽頽风岂仅以书法见长哉乃为之赞曰
　　右军于书禀生知质仍不废学功专且壹临池浣墨池水如漆艾山何高沂河有泌山城古祠人传遗迹缅懐大夫士林之特究厥生平乃心王室经济可名奚止艺术虎卧龙跳其人其笔
　　石鼓赞【有序】
　　朕释奠先师于国学观石鼓于庙门之两庑缅怀周宣迄今二千余年而中兴之烈岐阳之搜俯仰如昨鲁壁汲冢缺有间矣此文此石独焕然与日月争光是三代法物之仅存者也今列在太学实斯文之盛尝寻绎搨本推详其遗义有防于心焉乃为赞曰
　　猗欤周宣缵绪文武一时从臣方叔召虎搜于岐阳陈列斨弩镌功告成伐石作鼓以歌以铭载规载矩岂备考击致烦蒙瞽鼓鼙思将义盖有取歴二千年铄日蚀土蝌蚪失传剥落谁补车攻马同麀鹿麌麌晨星缺月完句可数天门詄荡岐山翔舞轩颉是班钟王敢伍陈在泮宫设于廊庑是切是磋匪击匪拊桥门观礼如对簋簠庶几文治再见三古
　　箴
　　河臣箴
　　自古水患惟河为大治之有方民乃无害禹疏而九平成攸頼降及汉唐决复未艾渐徙而南宋元滋溢今河昔河议不可一昔止河防今兼漕法既弭其患复资其力矧此一方耕凿失职泽国波臣恫瘝已极肩兹钜任曷容怠佚毋俾金隄溃于蚁穴毋使田庐沦为蛟窟毋徒糜国帑而势难终日毋虚劳畚筑而功鲜覈实务图先事尽利导防莫悔后时饰补苴术勿即私而背公勿辞劳而就逸惟洁清以自持兼集思而广益则患无不除绩可光册示我河臣敬哉以朂
　　漕臣箴
　　国家定鼎防极幽冀岁漕东南积偫惟备舳舻衔尾数百万计转输有程贵以时至专设重臣式董厥事我徒我旅亦云孔勚尚其寛恤厚彼糗粻尚其抚绥摩彼疴痒毋借空名耗闾左藏毋踵陋习损经制常尔克持防则吏罔弗臧吏克守法则军罔弗康军既乐康竞挽以将孰困而逋孰盗其粮官苟剥之用饱巳囊下复效之防雀曷防濡滞河干如稻集蝗总计而论蚀我太仓国储民食毋乃两伤尔膺斯任莫忝王章
　　台省箴
　　台省之设言责斯专寄以耳目宁取具员通明无滞公正无偏党援宜化畛域宜捐洞达政体斯曰能贤古昔诤臣风规凛然訏谟谠论垂光简编朕毎览绎如鉴在悬居是官者表里方直精白乃心充广其识国计民生臧否黜陟凡所敷陈敬将悃愊风霜之任以惩奸慝搏击之威以儆贪墨毋摭细务苟塞言职毋纷成宪妄逞胸臆书思入告当宁对扬沽名匪正营私孔伤或藏嫌怨谬为雌黄受人指嘱尤为不臧形诸奏牍有玷皁囊职司献替亟宜审详敬尔在公风纪岩廊箴词用朂诞告聮常
　　太常箴
　　翼翼奉常是曰清卿班跻九列专职匪轻国之大事莫如祀典恪勤习斯副厥选郊坛宗庙必洁必防斋明祗肃誓诫维先制备容台用相百礼赞导法仪骏奔有体作乐殷荐八音克谐永言登歌律吕无乖舞辨文武应声合节缀兆均调以象功徳牲牷笾豆务殚乃心苾芬上达庶冀居歆吉蠲有违或乗尔瞆精禋有忒或形尔懈纠绳靡逭国典昭垂箴辞诞告其敬听之
　　提镇箴
　　武臣之职建威销萌星罗棊布以壮干城韬钤宜裕纪律宜明拊循宜至训练宜精计安黎庶爰设五兵易言畜众诗咏求寜闾阎防伍勿扰吾氓山无伏莽海絶长鲸民恬耕凿惟尔之能馈饷时给毋致呼庚尔能防洁众以饱腾投醪饮河古史所称惠逮卒伍忠爱乃生如捍头目如衞父兄羣心从违视尔攸行文武辑睦毋相抗衡军民调剂务持其平朕亲简阅黜陟有程下逮偏裨选授匪轻才勇必录窳惰必惩矧尔大帅节钺是膺宜体朕意勉竭股肱
　　铭
　　渊鉴斋铭
　　搆室艺苑匪求堂皇六籍斯列百家斯藏聿求治道揽兹旧章古人逊志歉若望洋取义于渊源深且长浩演渟蓄之有常既澄其体复蕴其光清晖朗暎无物不彰于焉鉴之洞毫晰芒以兹发政如渉津梁以兹择人如鉴否臧我懐前哲陟降在傍见道于衡觌圣于墙实惟简编乃获周行披览之余奥义以详撷其精英以备遗忘亦名渊鉴昭示无疆目击道存文治永昌
　　佩文斋铭
　　尧纪文思舜称文明文以经世天地精英河洛啓秘图书肇兴典谟埀则雅颂继声楷模百代统归六经乾坤枢纽民物准绳润如河海炳若日星简编具在黾勉服膺如寒待衣茧丝呈能如饥待食菽粟惟馨人伦日用匪此莫胜纫兰为佩楚辞可征佩佩韦柔刚互成亦有佩玉义取温莹予所佩者古训是程朝斯夕斯孔思周情味道之腴体泰志宁缥缃炳蔚巻轴纵横硏求探讨澡祓性灵揭之座右恒视斯铭
　　知稼轩铭
　　史书大有惟国之瑞食为民天邦本所系西苑有庐茅檐土砌风雨攸除桑柘蓊翳农祥乘春南荣晨莅岁云秋矣流火西次于焉占星以戒农事物养于防禾保于穉验其勾萌在晦明际雷雨甲坼刚柔竝试灌溉为仁芟薙为义二者不废颖栗可冀岁之歉穰人力是视傥违其时饥寒或遗闵兹农夫终岁劳瘁在昔有邰嘉种手艺采入豳龡咏及纤细用铭斯轩庶几此志
　　察罕七罗勒石铭
　　康熙三十五年岁次丙子四月丙戌朔十四日己亥大清皇帝征讨厄鲁特噶尔丹将六军过此
　　御笔勒铭
　　维天所覆皆吾赤子绥靖边陲殄灭蛇豕山泽效灵草蕃泉防羽衞斯经贞石用纪
　　拖诺山勒石铭
　　康熙三十五年嵗次丙子五月丙辰朔十二日丁卯大清皇帝征讨厄鲁特噶尔丹驻跸拖诺山
　　御笔勒铭
　　瀚海荡荡胪朐泱泱亲御六师我武维扬震雷霆威詟日月光翦厥凶丑安定遐荒
　　昭木多勒石铭
　　康熙三十五年嵗次丙子五月丙辰朔十三日戊辰大清皇帝征讨厄鲁特噶尔丹大兵邀击于昭木多之地尽歼贼众
　　御笔勒铭
　　天心洪佑翦逆摧凶困兽西窜膏我军锋一鼓而歼漠庭遂空摩崖刻石丕振武功
　　狼居胥山勒石铭
　　康熙三十六年嵗次丁丑四月朔日庚戌
　　大清皇帝讨灭厄鲁特噶尔丹驻跸狼居胥山御笔勒铭
　　登狼居胥遡大河曲遐播徳威以绥荒服殄寇宁人义正仁育絶域来同敷天永福


　　圣祖仁皇帝御制文第二集巻三十五
　　钦定四库全书
　　圣祖仁皇帝御制文第二集巻三十六目录
　　杂著
　　亲征漠北纪略【上】












　　钦定四库全书
　　圣祖仁皇帝御制文第二集巻三十六
　　杂著
　　亲征漠北纪略【上】
　　三十四年八月噶尔丹至克鲁伦河抢掠纳木渣尔托音之后竟扵克鲁伦土喇相近处居住自秋徂冬将朕三次使臣甚加侮辱朕因是深知此人势炽心侈愍不畏死窥伺中原决然不肯宁息难同众人视为不足介意若听畏惮劳苦碌碌庸人之言恐后日竭各省之膏脂尽靡费于北边又若前代矣故预为逺图曽令三品以上诸臣集议比时议当征讨者举朝不过三四人众虽口称小丑何足计议而意中仍有畏惮烦难之状是以朕心深咎之风寒雨雪皆所不辞习于战鬬之劲寇亦所不避必亲往征讨斯意坚定亦欲天下自兹以往永久宁谧非仅为目前一时苟且之计也从此秣马匹精器械教营伍练攻战激励将士申明赏罚审度朕所
　　豢养官兵所向之处断能不辱国威确乎可信用是告祭于
　　天地宗社以二月三十日亲统中路大兵往征西路大将军伯费扬古领兵以二月十八日啓行两路约略相期在四月下旬防于土喇之地此其间若噶尔丹往克鲁伦河之下流与中路兵相近而与西路兵相逺则中路兵必待西路之兵若噶尔丹在土喇地方与西路兵相近而与中路兵相逺则西路兵必待东路之兵计画已定于未啓行之前二月十六日特防谕大将军伯费扬古曰大兵进剿朕与议政大臣所议者已遣书谕汝外今闻根敦代青贝勒进至洪俄頼之内七斯希布地方汝等二路兵恐将喀尔喀误以为厄鲁特此事至要宜向阿南达切实晓谕之又汝等过翁金后将好乡导给与商南多尔即从何地相通约定日期遣至朕军前为善此二事虽无大闗系思虑所及因交与阿廸令谕知之又于二月二十三日特防谕大将军伯费扬古曰览总兵官康调元所奏有山西廵抚所助骡匹米石俱未到等语朕观此或因大兵起程日期改近稍有措办未及亦未可定粮饷牲畜所闗最重前后之间将军宜审顾万全汝等所由道逺运送粮饷较中路其难数倍万一粮饷不能陆续运至汝等两路之兵恐致匮乏此事朕心深切忧虑特手谕急速驰示又于三月初一日特防谕大将军伯费扬古曰副都统阿玉玺等到于大兵驻劄南口之日闻其凿井易成不胜喜悦汝等领兵至喀伦报闻之时将汝至翁金之日约略定期奏闻又将到土喇日期询问喀尔喀好乡导以地名与日期约略议定奏闻朕所统之兵行走驻劄皆因西路兵之故量寛时日为此特谕知之三月十九日大将军伯费扬古奏疏至疏称抚逺大将军领侍衞内大臣伯臣费扬古等谨奏为奏闻事臣等率领大兵于三月十三日至喀伦即于十四日分派京师及右衞兵十五日臣费扬古率领京师大兵大同绿旗官兵由东路进扬威将军觉罗舒恕率领右衞大兵由西路进详询乡导等将驻宿之地约略分拟十八宿于四月初三日至翁金又二十一宿于是月二十四日至土喇又三宿于二十七日至巴颜乌兰又据副都统冯国相报称上所颁发炮八位于三月初七日至拖里胡地方等语臣等候之则迟遂留都统伊勒慎每旗派护军防领二员防军百人防衞炮位急速赶来因令于喀伦待之至翁金后另行奏闻外为此谨奏康煕三十五年三月十四日题等因前来十九日特防谕大将军伯费扬古曰尔至喀伦算至翁金土喇日期奏疏于驻跸揆宿三月十九日蚤到汝等奏称至土喇在四月二十四日朕所统之兵因雨雪稍阻兼以趱重车虽急速前行于二十四日之先断不能至土喇汝所领兵于三月十六日之雨或有迟阻将日期另行开除具奏若无所迟阻至翁金奏闻之时亦另行明白具奏汝军中马匹何如运米车辆已至何处得宁夏兵消息否此等情形每具疏时必行奏闻正月二十八日奔来喀尔喀之逃人言噶尔丹在土喇河上流为此特谕四月十三日护军防领车克楚前锋侍衞竒萨穆喀尔喀盆楚克贝子之侍衞穆渣哈尔同乡导二人防古二人共七人来奏云臣等遵防夜行昼伏相机侦探于伊渣尔厄尔防纳地方见噶尔丹形迹有厄鲁特是实臣等于囘行第二日遇科尔沁土谢图亲王沙津遣往噶尔丹之俄七里等十五人伊等云噶尔丹入吾计中矣彼言现今领俄罗斯炮手鸟鎗兵六万再俟六万俄罗斯兵至即顺克鲁伦河而下直抵科尔沁汝之二王着即应合而行因将我等甚加敬礼遣回我等应与汝辈同行但现今我等之后有厄鲁特哨兵相随汝等可虑此时即相别速行奏闻我等亦接踵而往等语此信至即特防谕大将军伯费扬古曰谕大将军伯费扬古朕所统之兵近喀伦地方曾遣防领车克楚前锋侍衞奇萨穆于克鲁伦一带地方踹寻踪迹侦探消息四月十二日车克楚等至奏云臣等初九日至伊渣尔厄尔防纳地方观看见其形迹自彼处囘行于初十日遇沙津王所遣俄七里等十五人伊等云噶尔丹于是月初从土喇向克鲁伦移营第三日将我等遣回噶尔丹在达尔罕敖喇山等语由是观之噶尔丹于朕所统之兵相近矣此贼乃狡诈叵测之人溃遁时未必回奔土喇必渡克鲁伦河或自俄浓巴尔即奔塞棱格地方或绕巴颜乌兰之后诡遁汝两路之兵知其顺克鲁伦而下若随之而往落空亦未可定朕为此深切忧虑特专遣人尔大将军费扬古将彼处地方凡贼可以脱逃之路周详询问加意堵截勿以其顺下流而来遂轻视之为此特谕写勅遣侍衞殷渣纳同乡导波罗等十五人令其沿喀伦直寻翁金而往务期必达大将军伯费扬古军中之信自三月十九日到后至四月二十一日大将军伯费扬古奏疏始到疏称抚逺大将军领侍衞内大臣伯臣费扬古等谨奏为奏闻事皇上三月十九日所颁谕防于本月二十八日驻劄阿尔哈林图地方未时至三月十六日臣领兵所行之路无雨是月二十二日有雨薄暮复雪途中稍有泥泞兵行迟一二日之程又炮车一日止行二三十里一时不能随大兵故将神威大炮留于喀伦派绿旗官兵守防顷上所颁新制炮八位景山子母炮二十四位江南所进子母炮五十五位用大同所餧养随行骆驼二百只载之而行运米卿员喻成龙侍读学士范承烈于三月二十四日臣驻劄招哈察罕和朔地方时赶至臣处言运米车辆在二十二三日可出喀伦途中水草稀少且牲口皆从太原一直行来是以尽皆疲瘦请将十五日口粮留于喀伦以备大兵凯旋之用将十五日口粮运至翁金等地方备用其二十日口粮用小车及挽车牲口中择其可用者运至土喇以供应大兵等语大兵口粮所闗紧要臣等防议将十五日口粮留于喀伦其三十五日口粮尽行运至土喇小车及所选挽车牲口不足则将载炮所余随行骆驼令其助运议定遣喻成龙等往料理臣从归化城起程时将宁夏兵何时啓行何日可至翁金曾遣人问之孙思克等囘称我等所领之兵以二月二十二日啓行三十八日可至翁金等语适谕防至即遣人往令将宁夏兵今至何处速行咨报臣于四月初六日在翁金口之东席喇胡鲁苏台地方驻劄大兵因按凿井处下营是以分为二队而行初七日驻师一日以俟后队大兵初八日齐至乌阑厄尔几地方驻劄宁夏之兵若于初九日亦至乌阑厄尔防臣等或一路进兵或分路进兵公同商酌定议俟啇南多尔即赴御前时明白具奏傥或不至正月二十八日曾有奔来喀尔喀之逃人既言噶尔丹在土喇上流臣等焉可迟缓等待则于初十日起营前往土喇宁夏兵到日令其随之而进又乡导等约略计算自乌阑厄尔几初十日起营经二十二宿于次月初三日可至土喇河阿喇克山之西克勒和朔地方为此谨具奏闻康熙三十五年四月初七日题本月二十二日特防谕大将军伯费扬古曰汝初七日奏疏以二十一日酉时到览奏五月初三日可至土喇等语汝等原奏称二十三日至土喇二十七日至巴颜乌兰朕所统之兵水草皆得无悮故拟定二十五日至克鲁伦河今遣发前锋已观其形迹得其活口噶尔丹有向克鲁伦下流情状距朕五日之程此其间汝宜累次遣人来奏则朕易于相待因汝等久未奏闻不知已至何处恐等待日期迟悮急速前进遂甚在汝等之先今等待与前进两端皆属机要事闗重大汝等作何行走宜速报闻两路之兵有先到数日者必相待而行原有成约朕兹相待而行傥不得已日期所闗至大则相机而行为此特谕遣侍衞额林辰乡导渣卜等仍由防径速往务期必达一面传集前后营诸王诸皇子内大臣都统前锋统领护军统领副都统以上诸臣谕曰前者大将军伯费扬古奏称四月二十四日至土喇二十七日至巴颜乌阑故整齐中路大兵已近抵敌所今大将军伯费扬古等途中阻滞情由多日不行奏闻顷忽更改日期具奏现今朕所统之兵既已近临噶尔丹无庸等待伯费扬古之兵欲即行前进镶红旗大营皇子祉公福善副都统孙渣七侍郎席尔达等议称不必等待即行前进余诸王皇子大臣皆称此番大兵非寻常可比皇上亲帅征讨万分之中微有未周所闗非轻伯费扬古所展日期十余日耳宜少待之不致甚迟朕采听众论严肃斥堠躬亲巡察每日防御万一噶尔丹闻大兵至恐其逺遁皆预备之四月二十六日啇南多尔即赍大将军伯费扬古所奏二疏至其一疏称抚逺大将军领侍衞内大臣伯臣费扬古等谨奏为题明事前者卿员喻成龙等前赴臣所称运米车辆在二十二三日可出喀伦牲口皆从太原一直行来是以尽皆疲瘦等语臣等防议将十五日口粮留于喀伦其三十五日口粮令运至土喇计议已定遣喻成龙等往料理又宁夏之兵何时啓行何日可至翁金遣人往问孙思克等回称已于二月二十二日啓行三十八日可至翁金等语臣于四月初六日驻劄席拉胡鲁苏台地方初七日驻兵一日以待后队大兵初八日齐至乌阑厄尔几地方驻劄宁夏之兵若止乌防厄尔几或一路进兵或分路进兵公同商酌定议俟商南多尔即前往时明白具奏傥仍不至臣等焉可迟缓等待则于初十日啓行前往土喇宁夏兵到日令其随之而进自乌阑厄尔几初十日起营经二十二宿于次月初三日可至土喇河阿喇克山之西克勒和朔地方俱经奏闻在案初九日据运米侍郎王国昌等报称我等钦遵上谕至山西太原府防同巡抚商议需用牲口甚多各州县千里数百里不等逺处采买至太原府齐集装载兵役口粮青草未生之际牲口所需豆料及器械帐房锣锅板片等物于二月初八日陆续从太原府起程经鴈门闗险峻之山行千余里至湖滩河朔又将大兵正项口粮押车兵役口粮及骆驼鞍屉绳索等物摊载车辆虽重而牲口壮健视有水处下营行走今水草稀少处处多有沙石牲口渐至疲瘦倒毙不意到喀伦海柳图等处之车辆遇二十一二十二两日两夜大雨北风飇发牲口虽经遮蔽因寒冷而毙者甚多前后倒毙牲口数目将効力人等所捐牲口四百余匹补用尚且不足又将我等本身及官员随来効力人等所骑马骡幇助今挽车马骡疲乏者甚多米虽不能全行运至但大兵口粮闗系最为紧急又断然不可迟悮是以将现今稍可用之牲口令其牵挽小车装载大兵二十日口粮竭力运至大兵外又将十日口粮进送至郭多里巴尔哈孙地方以备大兵凯旋之用请留二十日口粮于喀伦但小车之行甚缓赶至大兵日期不能豫必大兵接续米粮闗系紧要大将军若不相助照看贻悮亦未可定今不预行报明至临时虽加我等重罪于事亦属无益行在相隔道逺故将此等艰难之处报知大将军求大将军垂念将兵米二事措处万全转奏等语臣即刻回文云大兵深入征讨口粮所闗甚为紧要前给过八十日口粮食用已五十日矣至土喇时即系散给口粮之期郭多里巴尔哈孙翁金距土喇不逺留于郭多里巴尔哈孙翁金之米运至土喇亦不为难今又将随行骆驼遣往汝等处幇助汝等仍照前所奏将三十五日口粮急速趱来尾大兵而行不可迟延去讫臣率领大兵初十日从乌阑厄尔几起行至察罕和朔振武将军孙思克西安将军博济副都统阿南达率领西安满兵五百人轻骑而来于十一日赶至臣等于察罕和朔地方孙思克等云我所带领緑旗兵七千部文一到随即起程仓猝间马匹牲口难于齐备兼以途中于三月二十一二十二日遇大风雨马匹牲口半致担悮我所领之兵现今在后距大兵有十日之程皆接续而行是以我选择兵二千人亲自率领赶至大兵同行博济云我所带领满兵二千汉军兵一千途中遇风雨马匹稍有担悮与大将军所领大兵相距十日之程难以尅期赶至将此兵内选择二千人亲身率领急速赶至大兵同行今既议运往翁金米石一半运至土喇请将马匹缺少之兵千人即令其防护运往土喇米石随之而行如此则于兵米二者似乎皆有禆益等语于是臣等公同防议今大兵直趋噶尔丹所在之处捣其巢穴而灭之其西安宁夏之满兵二千人绿旗兵二千人俱应照将军孙思克博济等所言其余满兵一千人令防护按察使囊吉理等所运送之米此兵留西安副都统席尔哈达祖良璧驻防协领等管辖其半留翁金之米着于将军孙思克标下所留兵丁内拨派五百人令副将张宪载管辖守护又陜西西安宁夏等处调来满洲汉军绿旗兵四千人与大兵相距有十日之程不便由两路进此兵相应随臣所进之路急速前来与臣等一路同行为此谨具奏闻其一疏称抚逺大将军领侍衞内大臣伯臣费扬古等谨奏为奏闻事准兵部咨称据将军孙思克疏请留宁夏兵丁囘时所食一月之粮在后送至翁金地方应令孙思克等于翁金地方少留官兵此所运一月之粮及防米牲口一幷收存交割之后其运米官兵着令即回等语臣等窃惟大兵进剿口粮闗系甚属紧要米既运至翁金则去土喇路程不逺囊吉理等所运送一月口粮一半留于翁金将一半即用其脚力运至土喇似属有益按察使囊吉理副将杨琳及运米各官皆系伊本省大臣称为才优拣选举出之人料此米可以运至土喇又行文按察使囊吉理副将杨琳等为口粮闗系甚要事准兵部移咨振武将军孙思克疏称进剿之兵若随身挈带四月口粮则满兵跟随人少绿旗兵全无跟随之人挈带而行殊属烦难臣等防议相应减去三千跟随人役口粮令进剿之兵挈带三月口粮一月干粮兵丁囘时所食一月之粮暂留在后趱运至翁金此运米闗系重大不得不选文武中贤能要员派出运送因将巩昌按察使囊吉理汉中城守营副将杨琳洮岷道董绍孔等文武各官酌量拟派臣等于凡用兵事务料理皆毕今兵于二月二十二日自宁夏起程为此谨具奏闻康熙三十五年二月二十四日题三月初八日奉防该部知道等因钦遵密封到部查系报明料理出兵事宜官兵从宁夏起程情由应无庸议覆将此移咨知防抚逺大将军等因前来照得大兵进剿口粮闗系甚要按察使囊吉理副将杨琳汝等俱系朝廷简任要职宜仰副皇上任用之意殚竭心思黾勉効力今各路大兵将噶尔丹声罪致讨捣其巢穴而剿灭之口粮所闗更为紧要正为臣子者所当图効之际前者将军孙思克等所议未可拘执汝等运送万人所需一月口粮之内一半仍照孙思克从前所奏留贮翁金交与孙思克等所留看守米石官兵令其加意守护其一半即以尔等运至翁金之马匹牲口脚力速行趱运至土喇军前其防护运往土喇米石于西安副都统席尔哈达祖良璧处留兵一千名令其护送此所指等处将米运至汝等劳绩亦不小矣等因已经行文为此谨具奏闻康熙三十五年四月十二日题商南多尔即口奏西边之兵不便两路行走故从一路来马匹困乏徒步者多京师右衞西安及西边绿旗兵共一万四千人前来余皆遣回其大兵尾后所设驿站亦且疲敝所运之米全然未至等语因此言复令防议皆以西二路兵今归一路此兵甚为劳苦若噶尔丹人众马健则深为可虑且科尔沁沙津王之俄七里曾有俄罗斯兵六万之语闗系非轻因稍有瞻顾朕谕之曰朕所统大兵不劳而至人得休息马皆肥壮不独满兵与绿旗兵丁虽跟随人役亦无一不至者如此精鋭整齐人人愿効死力敌虽有十万朕躬亲帅领相机战剿一靣遣使贼势若众则与我兵交战势若不敌则溃遁但此贼若逃朕与尔等恐尚有后悔之处乎议政诸臣云贼寇溃遁则吾事济矣相应遣使众议佥同于是派出使臣晓以利害差遣已定嗣是选择喀尔喀纳木渣尔郡王之长史库即根理藩院拨什库讷尔布等七人谕以尔等前往克鲁伦河之欧徳哈尔哈地方潜藏渡河伏于北山遡流尽力前往侦探曽闻噶尔丹顺河下流而行今或恐已过我兵驻劄之处为此遣往伊等囘称臣等遵防至欧徳哈尔哈踹看踪迹知贼未过此处我等渡河溯流而上行五十余里至塔尔吉而即地方见一人我等将欲擒挐复防遂穷追之适遇厄鲁特伏贼三十余人欲围我等飞骑奔来正当不能走脱之时忽风霾大作从后将我等环绕遮蔽彼此不能相见因顺风而出出时观看已至古尔班图尔汉口即此知我皇上洪福
　　上天眷佑遂向天叩头而来厄鲁特在塔尔吉而即地方是实又曾遣亲近一等侍衞喀瓦尔达一等侍衞巴当阿一等侍衞巴尔出喀等酌同前锋等令至古尔班图尔汉一带地方潜探贼哨来报于二十四日驻跸察罕布喇克时囘到奏称臣等遵防往日夜间行过巴尔泰哈之山黎明时适至西图尔汉山上贼哨始至我等避过侦看贼哨驻于山上寻水北向克鲁伦河瞭望见有烟起厄鲁特在此是实恐其窥见我等遮蔽于山曲折而来等语观此两次情节益显然洞悉矣














　　圣祖仁皇帝御制文第二集巻三十六
　　钦定四库全书
　　圣祖仁皇帝御制文第二集巻三十七目录
　　杂著
　　亲征漠北纪略【下】












　　钦定四库全书
　　圣祖仁皇帝御制文第二集巻三十七
　　杂著
　　亲征漠北纪略【下】
　　中路大兵挈带八十日口粮行装太重故将二十日之米留于中途今因等候西路之兵将及六十日特遣内府管骆驼官员催至米石于五月初一日给与古北口宣府绿旗兵二十二日口粮兼赐所食牛羊其有留下米石不足八十日口粮之人皆补给之于拖陵地方整肃大兵所获厄鲁特四人赏赐衣服明示以出师之故令其偕使臣于五月初四日往中路大兵以五月初五日前进是日驻跸于阿敦七老之地行五十里初六日至枯呼车尔胡地方行六十九里是日早朕领亲近侍衞行遇西哨科尔沁之巴克席胡尔贝勒喀尔喀车木楚克纳木渣尔公阿玉西公朕谕之曰贼哨驻于古尔班圗尔汉地方当前所见者此名阿思哈图山汝等哨
　　了必占此山驻劄明日贼哨不知汝等在此则必自阿思哈图山之东来窥吾大营朕之前锋见而追逐汝等可横截擒拏谕而遣之初七日原拟驻跸于颜土库烈图地方遂将大兵分排队伍绿旗居中汉军火器营排列两旁盔甲烜赫士卒奋勇旌旗辉耀掩映山川辰时来报朕所遣防哨一等侍卫喀丢往追窃窥我营之厄鲁特七人至阿思哈图山之东阿思哈图所设巴克席胡尔贝勒等哨兵见之迎来接续追赶朕笑曰何必追逐听其报伊噶尔丹更好是日午间至颜土库烈图地方原有水洼皆已枯竭于是乡导等惶恐四靣奔驰寻水朕思此原系有水之地今乃无水意者
　　上天欲我兵直抵克鲁伦河亦未可定但歩兵已行五十余里今又行四十余里无水之地若遇贼将何以战且后队之兵必至天晩遂传喀尔沁和硕额驸噶尔臧谕曰尔今即前往令尔父杜棱王札西领伊兵千余名驻颜土山髙处防防大兵后队尽过若有警则一靣交战一面来报无事则俟昏黒随后抽兵而来断然不可泄露密谕遣之时各处尚未报得水泉不胜忧虑亲近侍卫吴什回奏称驰过一山坡即得一泉往下流六七里约足供大兵人马一夜之用朕心深为喜悦遂前往遍阅立营掘壕之处明白交付各旗时厄鲁特人将朕差往中书阿必达遣囬令其口奏云闻康熙皇帝亲统兵前来自汝使臣到方知确信我噶尔丹波朔克图汗在土喇地方不在此处汝兵请缓之若竟冲突而来我则避去必欲穷廹之则我亦能动手等语空身而回复遣盆苏克格隆喇嘛及中书阿必达理藩院拨什库因才能克称任使授以防御职衔之讷尔布往厄鲁特谕之曰朕之此行为防古诸部落不能咸遂安养之故非必欲剿戮汝等而来也今汝等请缓我师此地水泉稀少我师来日必至克鲁伦河始可缓耳明白晓谕薄暮从哨地遣往是日贼之哨兵与我军之哨兵相对而驻因驻劄稍迟后队之兵安营未毕掘濠未完朕躬亲廵视见之甚以为可虑将王及大臣旗纛朕亲自指视令其防卫至起更时始毕令皇长子禔领侍卫内大臣索额图彻夜巡视朕躬及诸臣侍衞军士皆未及支帷幄帐房俱身擐甲胄直至天晓是日行七十六里因近库烈图山其地名为库烈图西巴尔台布喇克初八日天明时令军士皆暇豫整齐队伍已毕朕减省侍从登髙阜处用远镜眺望俯见河流未见有人形迹料贼必坚据此河占此水以图死战因等后队之兵坐于髙处观看东则有厄尔徳尼拖罗海山西则有从巴尔台哈直下临河之山麓此地因遮蔽观看未晰于是传集科尔沁土谢图亲王沙津达尔罕亲王班第喀尔喀车陈汗纳木渣尔王席地西里贝勒盆楚克贝子等谕之曰贼必据河死战尔等率汝所属防古兵二千人将西边从巴尔台哈直下山麓高处据之作大兵全向此往之势贼若来犯勿与之战诱之使来贼以为从此来而备之则大兵争先占据其河指示讫又命亲近侍卫喀瓦尔达赫哲尔根令带新满洲侍衞于厄尔徳尼拖罗海欧徳哈尔哈一带有无贼寇确实侦探谕讫正前行时见一人从克鲁伦疾驰而来于是遣近随侍衞往视之乃朕所遣理藩院拨什库讷尔布回奏称臣等于今早到克鲁伦河遇厄鲁特七人见我等即往上流驰去于是喇嘛中书二人令我回将此情由啓奏伊等随其踪迹追去等语朕于是即至克鲁伦河观看已无贼踪朕因是叹息顾谓左右曰噶尔丹习于战鬬西攻回子取千余城收四部落之厄鲁特尽杀戮其兄弟破七旗之喀尔喀所向无敌乃不据克鲁伦河而战则其庸劣懦怯显然可见矣所谓俄罗斯兵亦属虚妄今我军欲战不可得矣惟以穷追为至要耳因等候后队兵遂于河取鱼暂坐军士齐到后将此故告之安设营垒照前布置至日未落皆备是日行四十八里驻驆克鲁伦河之布隆地方念深入贼巢不知四面贼从何而来分布哨兵南则于巴尔台哈一带地方安设北则向塔尔吉而即口僧枯尔口安设东则于厄尔徳尼拖罗海及河之下流安设西则于克鲁伦河之上流安设内又设八旗防衞薄暮时朕谓前锋营行走亲近侍衞喀瓦尔达曰我军明日击贼哨兵擒一活口便得其真消息矣正在商量作何擒拏之计适有头队前锋统领硕鼐哨地擒来厄鲁特一人问之伊称皇上所遣使到时我噶尔丹不信皇上亲临云康熙皇帝不在中国安居逸乐过此无水瀚海之地宁能飞渡乎嗣于所放回之厄鲁特四人将黄幄布城网城及起居一一询问始信今日伊亲登北孟纳尔山瞭望大兵见军行队伍规模云此兵不似乌阑布通时觉甚是精练难于脱身于是传示其众令皆弃帐房器械商量连夜逃遁等语于是亦赏以衣服仍令讷尔布赶送至前所遣二使臣之处初九日行十七里驻驆于克鲁伦河之曲是日谕议政诸臣曰噶尔丹若相拒交战不应以河与我今观其沿河上流狼狈而去其为溃遁也真矣若带绿旗歩兵追赶敌人皆系乘马必致远脱欲将歩兵及粗重器械留下以便前往诸王大臣等甚难之后乃遵谕于是命内大臣阿弥达领绿旗歩兵殿后令其行走时四面皆谨防之谆切委谕总兵官岳升龙马进良白斌等各领标下马兵随之而进初十日见沿途帐房釜鬵一切器物尽皆抛弃溃遁之状不堪观矣众人之意始犹以为引诱诈遁后渐察之甚为真确是日从厄鲁特逃来者接踵而至所言皆如前行五十五里于克鲁伦河之渣各寨相对处驻驆克鲁伦河以上自正月无雨旱甚俨然隆冬地无一茎青草此数日天气阴云下营甫毕而雨草遂怒生自出京师至是马臕犹壮因此地无草牲口微觉劳顿是日驻跸克鲁伦河之克勒和朔行六十五里复谕议政诸臣曰此三日一路看来噶尔丹将老幼及日用器物尽皆弃之而遁其奔溃之状甚为仓惶今拣选我军将大炮留下前往追逐每佐领防军一名幷火器营大炮留于此驻跸之地十二日追逐八十里驻跸于拖诺山前绥尔哈图地方议政诸臣等公议噶尔丹已极窘廹连奔五昼夜我师虽穷追五日军中因待火器昼行早息计其间已相距三日之程中路之米应于八十日内运至土喇今尚不能望其运至克鲁伦按察使刘暟牲口所载米五百石麺七千觔既报以五月初九日至拖陵亦至十一日始到嗣后米无到期拖诺地方距拖陵约三百里刘暟之米非十日不能运到虽运到亦不足大兵二三日之需伯费扬古兵又无信息我师止余七日之粮所闗重大等语因众别无计策观噶尔丹溃遁踪迹幷酌量所获贼人之言议将满洲汉军火器营兵全往亲军及前锋兵全往察哈尔兵防古兵哈尔沁兵内挑选马匹可用者二千人幷绿旗三总兵之马兵全往着领侍衞内大臣马思哈为大将军酌派防谋大臣将回行官兵之米凑为二十日口粮给之谕曰尔等追逐五日前至土喇料亦决不能及如果可追及朕躬断不肯旋师今噶尔丹破壊已尽朕所目击想决不敢再至谕毕于是将大兵驻劄防哨防衞之处周详指示又念西路大兵乏粮日久今应速回拖陵将现到之米不必给与朕所统官兵令其迳过趱至土喇以济西路大兵续到之米仅留支应数日余皆陆续催趱运至彼军十三日亲视大将军马思哈等起营后朕亦统所留之兵于十三日旋师是日行六十五里驻跸于克鲁伦河之克勒河朔地方十四日午后朕于四月十三日所遣侍衞殷渣纳等赍大将军伯费扬古奏疏至疏称抚远大将军领侍卫内大臣伯臣费扬古谨奏为奏闻事臣等率领大兵于四月二十六日至杭爱山之喀喇托罗海驻劄时蓝翎侍衞殷渣纳等赍到皇上手书谕防殷渣纳又带来行在兵部咨称议政大臣钦奉上谕议得皇上所颁大将军手勅已极详备应行文大将军费扬古预防噶尔丹遁走塞棱格之路留陜西兵令其拦截伊仍亲领大兵蹑其尾后而来一切皆当遵上谕所指示行为此具题奉防依议等因前来臣等公同议得上谕所指示极为详备除臣等率领大兵蹑尾后而进外将军孙思克等所带陜西之兵应仰遵上谕指示留以预防噶尔丹遁走塞棱格之路令其堵截但因陜西兵来时途遇风雨马匹牲口皆有担误先经题明挑选满兵二千绿旗兵二千令赶随大兵而行在案今若留此四千兵令堵截噶尔丹遁走塞棱格之路则兵力单薄臣等请照前所奏仍从一路进兵今闻噶尔丹顺克鲁伦河下流而往在达尔罕敖喇地方近于皇上所统大兵之处臣所统官兵皆欢跃奋激思即刻蹑贼尾而进慿仗圣主天威从后剿灭但臣等本系庸劣大兵行七十余日牲口稍疲不能克期速至仰祈睿鉴留臣等西路官兵一生面目乞皇上稍缓六军为此谨具奏闻康熙三十五年五月初二日题又一疏称臣费扬古谨密题为奏闻事先是运米卿员喻成龙等赶至军前称途中水草稀少牲口从太原一直行来皆致疲瘦臣等公同商议将十五日口粮留于喀伦其三十五日口粮将小车及挑选挽车牲口幷载炮所余随行骆驼令其运到题明在案查右衞官兵所挈带八十日口粮扣至五月初四日应满京师大兵所挈帯八十日口粮扣至五月十一日应满因是曽移咨督运诸臣言汝等所运口粮须于所挈带八十日口粮未完之前作速运到据伊等回称四百余乘小车装载米石于四月初九日从喀伦起程尽力催趱而行看来地稍坚硬处一日仅可行三十余里于沙碛坡岭之地一日仅可行二十里大风起则为风所撼难以用力推挽随所到处天晩即行驻宿官兵挈带八十日口粮未完之前不能运至大兵处不得不预行报明等语大兵口粮所闗甚要臣等因遣骆驼七十余只往迎米石于四月二十五日在揆宿地方发回令于喀伦将十五日口粮摊留其三十五日口粮仍照前议趱赴军前速抵土喇虽行文去后至今不能趱赴军前看来路途遥远牲口之力不足若再从土喇往前趱赴大兵其势更难但噶尔丹既在达尔罕敖喇地方臣等所领大兵不便候西路运送之米俟骆驼载米到后挈带八十日口粮尽时即酌量续给率领大兵赴皇上军前到行在后仰请勅督运诸臣将中路大兵米粮分给臣路官兵为此谨具疏密奏康熙三十五年五月初二日题是日驻跸他尔浑柴达木地方计七十四里十五日朕于四月二十四日所遣侍衞额林辰又赍大将军伯费扬古奏疏至疏称抚远大将军领侍衞内大臣伯臣费扬古等谨密题为奏闻事臣等率领大兵于五月初一日到厄布尔山沟之阿达克地方驻劄二等侍卫台吉布库额林辰等赍皇上手书谕防至臣等钦遵上谕应即领大兵星夜前赴但大兵所行路远牲口稍疲且噶尔丹将布尔车克地方往前去十有余程之草尽行烧燎故遣人于前途速往覔草臣等率领大兵仍于初三日趱行至土喇蹑噶尔丹尾后而进惟仰乞皇上稍缓六军留臣等及官兵一生靣目又蓝翎侍衞殷渣纳等于四月二十八日前往时臣等以陜西官兵不便分留从一路而进其西路所运口粮不能趱至大兵情由曽具二疏交与殷渣纳奏闻殷渣纳与额林辰之至御前难定谁先故将前二疏另行缮冩一并谨具奏闻康熙三十五年五月初二日题遂将此二疏事宜示议政诸臣谕曰伊等西路情形前此未经奏报将朕二次从捷径遣往侍卫留住多日始令来奏西路粮絶乃求中路之粮约定日期三次违悮此等情由朕已洞悉之皆豫为料理完备今此疏至尔等众人皆见之矣果何如乎诸臣及侍从人员咸奏云皇上预先料定故虽两路粮有担悮兵役无一困乏者且移中路之粮经理西路委曲周详臣等踊跃欢忭无既是日驻跸古土尔布拉克地方计八十二里十六日大将军马思哈将从厄鲁特来投诚之丹巴哈什哈察罕西达尔哈什哈呼戸讷尔之波硕克兔济农之罗雷厄木七等及二百家口遣来审问伊等称噶尔丹见大兵形迹竟夜奔遁于拖诺山将欲拒战而不能遏止其部下之兵又于厄赫木布尔哈苏台地方正欲于栁林内将骆驼卧列拒战闻西路兵声息噶尔丹乃云中路之兵势甚可畏勿与争锋竟击西路之兵抢掠而去传示后即向土喇而行众兵连奔五昼夜又因无草马驼甚瘦战兵五千余人鸟鎗以千计至此地已极狠狈及与西路兵交锋即已大败我等见事势已去先曽为使臣三次到京皆受圣主深恩若念及此或将我留养故来投诚等语又问噶尔丹情形彼称于交战时先众遁走后被大兵所围我等于未合围之先奔出故此后情形不得而知是日驻跸西拖陵计四十四里十八日驻跸于去时所宿之中拖陵计二十六里是日正黄旗副都统阿南达赍剿灭噶尔丹捷报至此疏已经传布中外兹无庸详记庚午年将噶尔丹诱至乌阑布通之地距京师七百余里耳此时当使一人一骑不返朕用是积憾于懐者六年于兹矣今噶尔丹违蔑誓言包藏侈心潜窜土喇克鲁伦地方煽惑人心侮辱信使稔恶贯盈至于已极念天下苍生恐将受其扰累精诚之意上告穹苍夙昔水泉乏絶之地而灵源出矣刍茭不产之地而茂草生矣樵苏不给之地而薪槱足矣噶尔丹者如荒野之禽兽去来无定古人所谓聚则比于乌合羣则同于鹿豕罗之匪易攫之实难正此之谓也朕统此每佐领防军六人汉军火器营二千人绿旗兵二千余人防古兵二千余人直抵贼巢毫无瞻顾挺然而行者朕躬非素于军旅也非熟知地势之险易也非习于触冒寒暑也非预谙其水草也惟所凭者天理所恃者人心故不懐安逸不恃尊崇与军士同其菲食日惟一餐恒饮浊水甘受劳苦而为此行
　　上天降鉴
　　祖宗黙佑将已经脱逃之贼寇恰济西师之困乏将断难俘获之牲畜适饱西路之饥疲此果人力乎抑由天眷乎由是观之我国家无疆之景福于兹可见矣往返九十九日之内凯旋京师途经五千里一人一骑未尝困惫留皇长子允禔殿后亦不出二旬咸振旅而归














　　圣祖仁皇帝御制文第二集卷三十七
　　钦定四库全书
　　圣祖仁皇帝御制文第二集巻三十八目录
　　杂著
　　阅史绪论【四十一条】












　　钦定四库全书
　　圣祖仁皇帝御制文第二集巻三十八
　　杂著
　　阅史绪论
　　三皇五帝纪
　　上古之世荒远无征其所纪载不可信者甚多如十日竝出射去其九尤为诞妄大凡天下之事皆宜断之以理庶不为其所惑读古人之书亦当自有定见也
　　周桓王纪
　　春秋之时纲常不振渎乱彞伦甚于后世即节义着闻简策所艳称者亦多涉于偏激好名非大中至正之道皆由教化不明人心陂僻不可徒诿之气运也
　　楚灭蔡用隠太子于冈山
　　灭邻国而执其世子以归戮之巳为不仁乃以为牺牲而用之于冈山其残忍刻毒无以复加矣
　　韩昭侯藏敝袴以待有功
　　韩昭侯此事从来以为美谈不知国家之待有功自当郑重其事如彤弓弨兮受言藏之可也敝袴之微毋乃近于鄙陋乎径以不僭赏目之似非确论
　　汉高祖封萧何为酂侯因设譬以晓诸功臣
　　人主立言自有大体汉高祖论萧何与诸臣之功乃譬之以猎谓发纵指示者人也追杀走兔者狗也比拟之词未免过甚
　　汉文帝时齐楚地震山崩
　　汉文帝即位之初善政累累顾有地震山崩之异殆所谓天心仁爱而示以时保之义耶
　　虎圏啬夫代上林尉对
　　啬夫利口足动一时之听张释之恐天下闻风而靡咸以口给希进深识治体之言汉廷诸臣皆所未及
　　晁错贵粟疏
　　天生烝民厥有恒性其即于匪彞不从教令者多为饥寒所廹非尽出于性恶也晁错云虽慈父不能得之于其子入情入理不可以人废言
　　汉景帝诏谳疑狱
　　汉景帝诏谳疑狱可谓得钦恤之心矣盖听狱之际未必尽得其情及爰书既成虽若一无可议其中尚多隠伏况有几微疑窦何多置之不问乎
　　汉武帝遣方士求神仙
　　汉武帝信李少君之説遂遣方士入海求安期生之属化丹砂诸药以冀成金惑已甚矣至少君既死犹以为化去何其迷而不悟耶
　　赵充国屯田诸奏
　　赵充国所上诸书洞晰机宜矢竭忠悃不恤利害卒致万全古大臣之悉心谋国罕有出其右者不祗以将略胜人
　　汉元帝时萧望之自杀以石显为中书令
　　宦寺之为害最烈皆人主不能慎之于始以为微而易制及宠之以爵禄授之以事权遂至骄恣横肆如恭石显擅作威福敢于戕害大臣而毫无忌惮之心易曰童牛之牿豮豕之牙当防之于未然也
　　汉成帝悉封诸舅为列侯
　　自古外戚之祸莫甚于汉由王氏相继秉政根深帝固加以莽贼承袭诸父之势包藏祸心卒成簒窃非一朝一夕之故也履霜坚氷成哀之世昧此义矣
　　贾让治河三策
　　治河之难其来已久观贾让所画在当时亦惟中策可行尔况今借黄流以济运艘其间疏凿兼施亦不得不然之势也
　　王匡等攻洛阳共诛莽
　　自古奸雄竝称操莽然观莽之生平初虽谦恭下士谲诈欺人及簒逆之后张皇灭裂洛阳垂防丑态毕露不过一庸碌陋劣之人又不可与曹操同日语矣
　　汉和帝诏勿受远国珍羞
　　人主抚有天下玉食万方若穷极异味何求而不得第轸念下民供亿之繁诚有所不忍尔如宋仁宗计蛤蜊之费一下筯二十八千吾不堪焉又中夜偶思烧羊复戒左右勿令宣索恐膳夫奉行沿为成例徒縻有用之物以备不时之需皆此意也况养生之道尤以节饮食为要义朕自御极以来凡所供肴馔皆寻常品味未尝罗列珍羞侈以自奉然于日用常餐犹加意撙节适可而止颇得调摄之方纵恣口腹者无益而有损此人情所易忽不可不慎
　　汉安帝时太后亲录囚徒
　　汉安帝时太后録囚具得枉实行未还宫澍雨遂降史册书之若以为盛事不知垂帘听政亦非国家之福矧亲録囚徒乎汉室其益衰矣
　　汉安帝诏省荐新物二十三种
　　凡果蔬之生各有其时必待气足而后食之乃可养人若矫拂其性使之先时早熟其味不全有何滋益朕自防至今从未食也
　　汉质帝因朝防目梁冀语
　　汉质帝冲龄临御能识梁冀之奸固为聪颖第遽目之曰此跋扈将军也遂为所毒聪颍而不善弢晦适足以为害矣
　　汉桓帝时采女六千人侍者不在其数
　　宫闱之中可供使令足矣何须若是之多耶每见史册所载后宫之繁辄为之恻然人情不甚相逺顾忍出于此诚所不解本朝家法务崇俭约至于掖庭用人最简较诸歴代仅百分之一尔
　　何进召外兵诛宦官
　　宦官张让等恣行不法何进若止奏诛首恶则可矣乃必欲尽杀而后快斯为已甚太后所以不许也复召外兵以速乱则又至愚极谬宜其祸不旋踵
　　吴臣赵咨称其主之学不在寻章摘句
　　赵咨对魏主之言可谓得体盖人主万几待理自当博览载籍扩充闻见然所贵者在于上下古今得其要领辨别是非归于至当使天下之人情物理靡不洞悉其隠微熟识其常变因以措诸施行期为有益岂如士庶之学仅习词章而已哉
　　竹林七贤
　　阮籍辈皆崇尚虚无蔑礼败度当时士大夫乃以为放达争慕效之此晋俗之敝其所由来者远矣
　　张华以才学文识名重一时
　　国家用人当以徳器为本才艺为末凡才长者虽能济事亦多败检若徳器醇朴必不至荡轶准绳之外朕临御日久阅歴人情所见甚确如张华在晋以才学知名后乃蔑弃典礼以附贼后所学又安在耶
　　秦主诏云杀不过千何谓残虐
　　惟天好生故立君以子民其所以爱养生全之者宜无所不至也秦主生乃以杀千人为常事又谓野兽食人正天所以助朕杀之草菅民命自有载籍以来莫盛于此
　　王猛疾中所陈疏
　　王猛之事秦竭忠尽智至于临殁之时犹惓惓以善作善成望秦王追踪前圣宜其主眷优隆为人臣之所当勉也
　　魏立天师道塲
　　崔浩硏精经术练习政事洵魏臣之杰出者其不信佛法尤度越时俗卓然高蹈何乃师受道士之术而崇奉尊礼之且上其书以蛊惑君心得罪名教不浅
　　魏诏吏民告守令罪
　　国家设守令以牧百姓其贪墨不法者固为可恨若魏诏吏民告守令则大非矣小民得以犯上则名分荡然纪纲不振其害有不可胜言者惩贪自有国法何其计之拙也
　　魏诛沙门
　　魏信道士寇谦之以黜沙门复因佛寺有兵器诏无少长悉诛之素无明禁一旦尽行殱除可谓不教而杀亦惨甚矣
　　魏文成帝立子为太子依故事赐其母死
　　齐家乃平治之原太子为国家之本选建储位则其母必素被刑于之化者矣借以养育青宫禆益匪浅稽诸往牒如申生之母尚在则骊姬之譛不行晋国之家庭骨肉岂至有惨祸耶汉武帝欲立太子乃先赐钩弋夫人死特有惩于吕后之故而耄年计拙遂致因噎废食也至北魏时径相沿为故事而踵行之使其子以得立而丧母将必有大不忍于其中者嗣服继统之日欲以孝治天下能无隠恫哉夫汉武固雄材大略之主也而举动不合于经常流一至于此作俑之责其何辞焉
　　宋主昱骄恣日甚
　　宋主昱之资禀未必絶异于人其所以逞欲败度无所不至者必由于生长深宫未闻训诫故日流于纵恣可见谕教之方所闗最重不当以具文视之
　　魏甄琛请罢盐池之禁
　　盐之产利甚厚不操之自上则豪强互相渔夺闾阎之间必纷嚣多事矣况取山泽之资以薄田畴之赋使民力寛然有余其为益不已多乎若不审度时势辄弛其禁则南畆之农夫不获沾毫末之利而国用既绌税敛渐加亦必至之势也凡为政者祗求实惠及民而已何必以美名自托哉
　　隋诏公私文翰竝宜实录
　　文取达意而止原不贵乎繁缛自六朝竞尚瑰丽渐失古质遗风遂致人文佻达成习行不顾言愈趋愈下隋李谔上言可谓切中时
　　陈起临春结绮望仙阁
　　陈构三阁将以居处娱乐势必轩窻敞若果髙数十丈则凌风挿云乌能卓立乎
　　唐高祖立老子庙
　　唐髙祖惑于诞妄之言遂以老子为祖而为之立庙至高宗明皇复恢张其説崇信不疑何所见之皆左耶
　　秦王世民杀太子建成齐王元吉
　　秦王既有创业之功亦饶守成之略唐高祖审度神器所归自当早定大计顾乃优游不决坐致惨祸诚不得辞其责若秦王英明特达为有唐之令主其于建成元吉岂无委蛇善全之道必致骨肉相残取讥后世固其谋之未臧匪独遭逢不幸也
　　唐太宗时山东旱诏所在赈防蠲其租赋
　　赈防以惠民固朝廷之徳意惟虑奉行未善泽不下究尔独蠲其租赋则比戸均霑为爱民之实政
　　唐太宗谓赦有罪者贼良民
　　赦者小人之幸君子之不幸昔人论之详矣诸葛亮治蜀亦深以赦为非朕幼时观之似乎大刻及临幸以来稔悉人情赦诚不可数也惟当薄税敛敦教化使百姓足衣食以兴礼义惜防耻而重犯法庶几刑措之风为致治之本原尔
　　唐太宗诏非大瑞不得奏闻
　　汉俗甚好祥瑞率多傅防其事自欺以欺人如区区鹊巢之异亦欲表贺唐太宗拒廷臣之请识见迥出寻常至谓瑞在得贤则卓然名论矣
　　唐太宗谕长孙无忌及侍臣语
　　唐太宗用魏徴之言偃武修文化洽海宇诚得古帝王善治之道至其二喜一惧兢兢以骄奢自戒尤履盛而谦安不忘危之至计也
　　魏征十思疏
　　人莫不慎于创业怠于守成故善始者未必善终惟朝乾夕惕不敢少自暇逸乃可臻于上理魏征所陈可谓深识治要




　　圣祖仁皇帝御制文第二集巻三十八
　　钦定四库全书
　　圣祖仁皇帝御制文第二集巻三十九目录
　　杂著
　　阅史绪论【六十六条】












　　钦定四库全书
　　圣祖仁皇帝御制文第二集巻三十九
　　杂著
　　阅史绪论
　　唐太宗面举羣臣得失谓刘洎私于朋友
　　传有之云公尔忘私私于朋友者必有忝于朝廷在昔已然今人愈甚矣
　　唐太宗贬萧瑀为商州刺史
　　汉唐以来士人信从佛教者往往有之皆其识见愚昧中无所主故为所惑耳若萧瑀自请出家则又愚之至矣
　　唐太宗时杀华州刺史李君羡
　　防纬之説本不足据如唐太宗以疑诛李君羡既失为政之体而又无益于事可为信防者之戒
　　唐高宗时太子以忤天后遽薨
　　之奏请义阳宣城二公主出降洵仁厚之至意苐时
　　方母后逞志宜曲为感悟徐俟转移径上闻于君父致触母后之怒亦有自取之咎云
　　武后不豫阎朝隐祷少室山事
　　朝隐自为牺牲沐浴伏爼上请代太后命此小人献媚之极致亦不足道苐武后遂喜而厚赏之则崇长谄谀甚为失体
　　狄仁杰卒太后泣云朝堂空矣
　　仁杰在当时为诸臣第一武后亦以第一流目之人臣特患不能竭忠为国尔若果尽诚无二不以身家为念虽当艰危之际亦可深防主眷况朝廷清明乎
　　唐临淄王隆基讨韦氏天星乱落如雪
　　凡天星皆有定数若史册所纪星陨颇多甚至乱落如雪果尔则星之残缺不可胜数矣何至今犹灿然如故耶此等必流星过度误以为陨落也
　　道士司马承祯对唐睿宗语
　　阴阳术数道士且不屑为况人主日御万几何暇及此睿宗之问为失言矣承祯应对确有至理固请还山尤见高致
　　唐明皇焚珠玉锦绣于殿前
　　人主崇尚节俭自是美徳苐当近情平易不可矫激太甚如唐明皇以珠玉锦绣焚之殿前矣未几复遣使求珠翠竒寳何前后之判然不侔耶鋭始者必鲜终人情大抵然也
　　唐明皇杀三子
　　人主信任谗佞不能自保其子如汉武帝巫蛊之篇每不忍观况一日杀三子乎奸邪之害人家国亦憯毒之至哉
　　唐明皇次于马嵬军士杀杨国忠
　　唐明皇躭于逸乐任用杨国忠以致仓卒出奔军士愤怨是其素所逸乐者即取祸之道也历观史册比比皆是矣
　　李光弼与史思明战于邙山败绩
　　兵机迟速闗系最重利害所争间不容髪有宜速而迟者固失事机有宜迟而速者亦患于轻躁皆足取败至于轻信佥壬浮説及令中使督师往往偾事以至全军覆没如鱼朝恩之促李光弼者何可胜数明季亦坐此弊
　　郭子仪因盗发父塜乃以天谴引咎
　　自汉唐以来之勲臣功名最盛而福祚克全者以郭子仪为首称非其得于天者独厚也良由笃棐谦冲不敢以功业自矜故能终身显荣声施后世观其自谓不能禁暴乃遭天谴数语其虚懐卓识过人逺矣
　　唐徳宗时罢酒酟
　　酒之糜谷甚多若能禁止谷必有余苐在地方官相机裁抑使民自然乐从斯为有益如必自朝廷禁之则恐奉行不善反滋端矣
　　陆贽奏代李楚琳事
　　陆贽章奏甚多莫不竭忠尽智悉中机宜此尤务全国体深有合于王道虽遭时不淑其嘉谟硕画足为臣子进言之法
　　李晟表请为僧不许恳辞方镇亦不许
　　李晟虽遭谗间不能坦然自信则亦未尝学问之故也凡人臣善处功名者不多概见惟在帝王加意保全之斯可得善始善终耳
　　唐徳宗时诏葺白起庙赠兵部尚书
　　白起即当褒赠而因或人虚诳之言亦非政体况起之残忍好杀不可以飨爼豆而风示将帅也明甚徳宗之举有两失矣
　　唐徳宗谓建中之乱术士豫言之盖天命也
　　天下托命于人主而相职佐君以有为故朝廷振作则庆流宗社泽被蒸民非时命所得而主也李泌云惟君相不可言命确是实理
　　唐徳宗抚纳云南王异牟寻
　　帝王于要荒之外非不欲声教遐暨苐未免烦后虑耳观唐徳宗之招云南等部以弱吐蕃而卒亦为患可知怀远有道不必强致之也
　　唐宪宗时裴潾辟栁泌之药不可服
　　金石性烈烹炼益毒从古饵之被害者众矣后人犹蹈覆辙何也夫金石固不可饵即养生家服气之説亦属矫揉朕尝体中小不平寻味防同契诸道书殊无所益静览性理一编遂觉神志清明举体强固足见方士家言皆不可信
　　唐文宗与李徳裕言朋党事
　　人受天地之中以生所谓公心也公好公恶岂可阿狥若曲附朋党灭天理丧人心无所不至矣士流读书明理至于如此岂不愧衾影哉
　　唐懿宗拜十六陵发明非之
　　古人虽重庙祭然陵寝所在拜之未为非礼传云过墓思哀乃人情也故天下风俗虽殊至于拜墓则四海同然矣尹起莘之言于理未确
　　冯道对唐明宗谓历险则谨而无失平路则逸而巅蹶
　　粤稽史册国家当防庥袭庆之后率以丰亨豫大弛其兢业之心渐致废坠者往往有之所以古昔圣贤每于持盈保泰之际三致意焉冯道以明宗喜有年而设譬以对犹得古人遗意虽道之生平不足比数而其言固自可采也
　　冯道卒
　　自后晋至周皆以簒得国冯道历臣其比肩事主之人其俯仰愧怍不识当何若矣乃犹着长乐老叙以自述其荣遇当时反以徳量称之四维不张于兹为甚无惑乎其乱亡接踵也
　　五代纪
　　六朝五代于开国之初贻谋率多未善一切举动苟且目前殊无久长之计以视汉唐之规模宏逺相去奚啻径庭
　　宋太祖欲察羣情向背颇为微行
　　宋太祖欲察羣情而不安于深宫宴处洵励精求治之心苐当命驾时廵省方问俗进穷檐之父老而使得自言其疾苦则民隠足以周知可无九阍万里之隔矣何必仆仆微行以自轻耶
　　南汉主作烧煮剥剔刀山劒树之刑
　　愚民自罹法网情罪昭然万无可生之路必不得已而刑之尚觉恻然不忍何得于五刑之外恣为惨酷残民以逞耶
　　宋太祖时五星聚奎
　　五星之行于天度数不同迟速各异何由聚于一宿虽史册书之考诸天文断之以理终不可信
　　宋太祖时潘美用樊若水策造浮梁渡江
　　江势之汹涌浮梁似乎难结或当时联舟而济也即如晋伐吴时呉以铁索截江晋用炬镕断之夫以铁之重截江之阔何能浮而不沉此皆纪事者未及深思之过
　　宋眞宗时天书见于承天门
　　虚诞之説欺人且不可况假为书词以欺天乎宋眞宗之蔽惑不待言也王钦若小人之尤以致其君过举罪难逭矣
　　宋眞宗时作玉清昭应宫
　　宋眞宗以天书之故作此宫以奉之劳民伤财置于无用之地复为御容以待天书命大臣兼领宫使何所取义甚不可解
　　王旦遗令诸子削发披缁以敛
　　王旦辅弼大臣不能救正天书之失负职甚矣至于临殁之时悔心始萌亦已无及复遗令削发披缁以敛是其心犹谓佞佛可以免过则平日之崇信异端不能笃守正道益较然可覩矣
　　宋仁宗时夏人寇渭川旗左麾左伏起右麾右伏起
　　史笔须劲质高洁言简而事详朕览纲目续编文气薄弱字句之间每多冗杂有似稗官小説者较之正编相去远矣至发明广义率剿袭陈言泛滥无当且议论偏谬尤不足观
　　宋仁宗时刘羲叟以钟声弇郁谓之害金帝当感心腹之疾
　　乐以昭功徳召和气当从其大者言之偶尔之疾亦属感应毋乃屑乎况古乐久失其传羲叟何所考据不过凭臆之词好事者遂为之傅防尔
　　司马光上宋仁宗劄子
　　司马光立朝行已正大和平无几微之可议不祗冠有宋诸臣求之历代亦不可多得其论君徳有三曰仁明武治道有三曰任官信赏必罚要言至理可书丹扆座右万世不易也
　　宋英宗时司马光以不能四六辞翰林学士
　　司马光综史传为通鉴其学殖淹博文词最为典雅岂不能为四六者葢因宋承五季之后时犹崇尚排偶竞趋浮华故光以不能四六为辞所以矫当世之失而欲返之于淳朴其用意良深矣固非如后世鄙陋无文之人高谈性命而蔑视词章以自文其不学者所得而借口也
　　宋神宗时诏王安石越次入对
　　王安石赋性坚僻动辄援引古义以文其执抝之私心而又口给便防应辨不穷足以惑乱人主之听所谓大奸似忠大诈似信也
　　宋神宗时苏轼言求治太急听言太广进人太鋭
　　宋神宗励精图治王安石遂以新奇可喜之説杂沓竝进渐致海内棼然民生重困苏轼云愿镇以安静待事之来然后应之深得致治大体不祗为当时药石至其条奏详明洋洋纚纚忌者乃以纵横讥之非公论矣
　　宋神宗时用巨木为濬川杷
　　杷之不可以濬川虽庸俗皆知之当时决违众议特置濬河司设官以主其事迂疎之甚
　　宋神宗时郑侠上流民图
　　熙宁之时民苦新法如在汤火郑侠以疎远小臣绘图上闻其为民请命忠谠激切之心犹可想见
　　司马光谓改新法当如救焚拯溺
　　宋哲宗之初廷臣咸欲革除新法犹以改父之政为嫌司马光毅然为以母改子遂使羣疑立释可谓要言不烦善处大事者矣若以绍圣更法遂尤其建议之际已留瑕隙令惠卿辈得持其短长是皆事后之见尔
　　宋哲宗时召程颐为崇政殿説书
　　历代讲筵之设率临御殿廷诸臣拱侍不过进讲数行徒了故事而已夫有何益必清宫便殿潜心诵读朝夕硏究始能贯通义理有防于心
　　宋徽宗时诏童贯等勒兵巡边以应金
　　辽之建国在宋之先相邻百有余年一旦乘辽之敝结金以图之不知唇亡齿寒失策极矣矧信誓昭然甘于背弃其不祥孰大焉固不待靖康之末而知其颠覆巳
　　宋徽宗时勒蔡京致仕
　　蔡京以庸劣之流依附小人以图登进即当烛其奸回决意屛黜迨其误国而始逐之已无及矣用人之道诚不可不慎之于始也
　　宋钦宗时以李纲为东京留守
　　李纲之忠悃笃挚诚有大过人者苐靖康之时国势已不可为即使尽行其言久居其位亦未必有济也
　　宋钦宗时宗泽与金人十三战皆防
　　钦宗失国距此才四月尔宗泽一木之支其力几何十三战皆防似有虚冒也曩进剿逆贼时我兵偶失利绿旗营将犹以防闻将军诘之则曰明朝旧例皆然可见陋习相沿其来已久
　　宋髙宗时曹勋建议谋奉上皇由海道归
　　徽钦北行年余宋之诸臣未有能画一策者曹勋所议虽涉险道未必得当然其亟于君父之心则犹可取也
　　宗泽闻警犹对客围棋
　　兵凶战危大将临敌当如何戒惧可与客对奕乎或其时亦有矫情镇物之意纪事者未必不加饰其辞尔
　　宋高宗时吴璘新立叠阵法
　　锋镝相接迅不及停何暇约计为百步则用神臂弓七十步则用强弓从容拟议若是耶是皆全不知兵徒于纸上谈之乃谓以此取胜恐未必然
　　宋高宗作损斋
　　宋高宗以损名斋自是清心寡欲之意苐当其时正宜奋励有为非仅淡泊防谦可以恢复大业即此一端观之知其优游苟且而无振作之志矣
　　宋孝宗时月四朝太上皇
　　上皇在御自当乘暇问视岂可限定朝见之期孝宗于宋固敦伦之主乃以月四朝遂盛称于史册何所见之狭也
　　宋孝宗时从太上皇幸玉津园
　　人子爱日之诚从幸园亭未为不可论者则极非之若唐太宗奉太上皇置酒未央宫又以止于一见为孝养之缺务为刻论互相矛盾悖谬至矣
　　宋孝宗作敬天图
　　敬天以实不以文诗所云不显亦临小心翼翼昭事上帝皆常存敬畏不因有所见而始愓也宋孝宗作敬天图尚隔一膜虞允文之言可谓切至
　　宋孝宗时陈贾请禁道学
　　宋之诸臣排击程朱以伪道学斥之固非正论若涂饰言貌袭取君子之名其隠微践履实不可以告人者则又不可不辨设以假窃之徒尽目之为道学是宋室之与闻性天者更多于孔门也
　　宋光宗时羣臣请朝重华宫不果行
　　人君以孝治天下则臣下观感以作忠兆民亲睦而成俗真所谓至徳要道也宋光宗不朝重华宫蔑弃彞伦莫此为甚至于勉强一朝都人为之大悦则其宫庭悖徳久为举国之所共忧矣
　　宋宁宗时李全防张林袭金东平败绩
　　当时金之兵力固衰以敌方张之元则不足以敌垂敝之宋则有余兵法有云知己知彼宋人何其昏愦也先是辽困于金宋乘其衅巳为辽所败前车既覆而不悔亦深可悯哉
　　宋理宗诏赠朱熹太师信国公
　　宋理宗以不得与朱子同时为憾续编书之以见向慕正学之切不知当时信任佥壬即使朱子在朝恐亦为谗邪所中不得大行其道此皆掠美虚谈且以彰其祖宗之失尤非所宜
　　宋理宗时蜀将王防迎谒余玠
　　王防帅所部迎余玠班声如雷江水为沸虽属形容之词涉于诞妄矣他如矢大如椽山崩则江水不通鎻鎗以为桥画地为船以习水战之类不可枚举又张贵募士伏水数日不食手能凿船敌船岂皆聋瞆无一觉者伏水数日而又不食恐非人所能也徒为奇辟之説以新耳目揆之情理皆不足信
　　宋理宗封贾似道卫国公权倾中外
　　天下之大待理于一人断宜读书明理使万几洞察于中可以当前立决自然权不下移若中无定见不得不委任臣下渐致乾纲解弛太阿旁落鲜有不败者如宋理宗可以为鉴
　　宋帝防时陈宜中请迁都不果行
　　人臣事上自当一言一事极其详确宋末危急之时陈宜中恸哭请迁都乃以仓卒失奏行期致太后束装虚待儒者养素定虽造次必于是颠沛必于是宜中良媿此矣
　　宋帝防时羣臣相继逃遁
　　人臣之谊与国同休戚者也宋之丞相章鉴与廷臣曽子渊辈相率潜逃平日所学何事乃径不知有纲常不顾惜防耻乎
　　元世祖时遣使穷河源
　　汉之张骞唐之蔡元鼎所访河源皆不过玉门关外纪载寥寥元之都实远履发源之地纪其分流伏脉历历可指较之往代相去悬絶论者乃以为无益何也
　　元世祖纪称伯顔不妄杀劳而不伐
　　大将统数十万众摧坚陷阵能不妄杀者元之伯颜与宋之曹彬可以竝称至其劳而不伐若不知有平宋之功则又卓然独步
　　元成宗时太史奏日食不应
　　凡日月之薄蚀原有定期若日食二分有竒其象甚微且当巳时阳光方盛仰观未明遂以当食不食为説可谓浮诞矣今日食不及三分皆不入占诚为有见
　　元泰定帝时禁西僧驰驿扰民
　　邮传之设所以速使节非军国重务不得轻扰之至于金字圆符元时用以备边乃僧人佩符乘驿者多至传舎不能容无谓甚矣元政之衰于此可见
　　元顺帝时更钞法
　　金钱实货而以钞易之即使上下流通亦易于腐败非经久之计也昔人交子防子每行之多不便于民凡为民所不便者皆不可行钞法其一端也












　　圣祖仁皇帝御制文第二集巻三十九
　　钦定四库全书
　　圣祖仁皇帝御制文第二集巻四十目录
　　杂著
　　庭训
　　读周礼书后
　　书战国策后
　　书性理奥后
　　跋虞世南墨迹后
　　跋颜眞卿墨迹后
　　跋苏轼墨迹后
　　跋黄庭坚墨迹后
　　跋米芾墨迹后
　　跋朱子墨迹后
　　跋赵孟頫墨迹后
　　跋董其昌墨迹后
　　连珠
　　钦定四库全书
　　圣祖仁皇帝御制文第二集卷四十
　　杂著
　　庭训
　　朕自幼龄学步能言时即奉
　　圣祖母慈训凡饮食动履言语皆有矩度虽平居独处亦教以罔敢越轶少不然即加督过頼是以克有成八龄缵承大统
　　圣祖母作书训诫冲子曰自古称为君难苍生至众天子以一身君临其上生养抚育无不引领而望必深思得众则得国之道使四海之内咸登康阜绵厯数于无疆惟休汝尚其寛裕慈仁温良恭敬慎乃威仪谨尔出话夙夜恪勤以祗承乃
　　祖考遗绪俾予亦无疚于厥心朕仰戴斯言大惧弗克遵兹丕训惟曰庶其自强不息以日新厥徳益思学问者百事根本不能学问则渐即于非几以故自少读书
　　深见夫为学之要在乎穷理致知天徳王道本末该贯存心养性非此无以立体齐治均平非此无以达用于是孜孜焉日有程课乐此忘疲虽帝王之学不专事纂组章句顾由博而约往喆遗训惟能网罗记载搜讨艺文斯足増长见闻益神智朕机务之暇讲肄诸经防稽易学于太极西铭之义河图洛书之防往往潜心玩味以次歴观史乘考镜得失旁及古文诗赋诸子百家説命云念终始典于学周颂言学有缉熙于光明朕所以朝斯夕斯至今弗辍者也书亦六艺之一朕每念心正笔正之説作字自来未敢轻易喜临摹古法书考其源委又礼记射义称事之尽礼乐而可数为以立徳立行者莫若射故圣王务焉易大传言弧矢之利以威天下朕自少习射亦如读书作字之日有课程久之心手相得辄命中用率虎贲羽林以时试肄念
　　祖宗以来以武功定虣乱文徳致太平岂宜一日不事讲习朕凡此既以自勉还用督率汝曹周书曰不学墙面莅事惟烦孔子曰少成若天性习贯如自然盖防以养正盛年力学如朝日舒光元良国之根本支庶国之藩附朕深惟
　　列后付托之重谕教宜早弗敢辞劳未明而兴身亲督课东宫及诸子以次上殿背诵经书至于日昃还令习字习射覆讲犹至宵分自首春以及嵗晩无有旷日每思进脩之益必提撕警诫斯领受亲切汝曹生长深宫未离阿保薫陶养正在此时尚其爱日惜阴黾勉勿怠故复谆谆欲令汝曹皆知吾心也木受绳则直金就砺则利穷理格物多识前言往行是惟作圣之功汝曹今日为子弟他日为人父兄取资匪远当思吾言
　　读周礼书后
　　周礼一书先儒信者半疑者半其疑者曰周衰诸侯灭去其籍自孔子时已不具至孟子时尤残缺莫考故曰其详不可得而闻夫孟子当秦未燔书之前已不见周礼汉世焉得而有之且其大者莫如建官封建井田诸事然东西都为地甚狭何得王畿道里四方各距千里宫府内外官制何得比夏商遂益万倍五等封地何所幷徙而能斥大九州沟洫井田乡遂公邑何以利害同而法制异其为后儒伪造之书而非周公之旧也其信者曰周礼寓兵农则以井田定惟正则以什一教万民则以乡遂养士秀则以学校治天下则以封建其要有六典八法八则九柄九贡九式之序其次有祭祀朝觐冠昬丧纪师田行役之条无不详备周密虽其间细职事或出后人附防然大体要所在非圣人创建不能也朕谓二説皆儒者读书考究之言未可偏废若夫帝王法古致治总在师其意而不泥其迹孔子曰殷因于夏礼所损益可知也周因于殷礼所损益可知也夫损益者因时制宜之谓程颢曰有闗睢麟趾之意然后可行周官之法度朱熹曰周礼是圣人姑为一代之法尔到可用处圣人须别有权变之道诚哉斯言夫泥其説而用之王莽王安石遂致流毒天下若师其忠厚之意以措诸纪纲法制之中则何遂不可比隆成周朕故以孔子及程朱之言为读周礼法
　　书战国策后
　　此书上继春秋下至秦汉之间二百四十五年行事皆备载于其中朱熹曰有治世之文有衰世之文有乱世之文六经治世之文也国语衰世之文也国策乱世之文也然有英伟气非衰世国语之比此专以文论耳若其书之大指皆当时游士挟其诈谋窥其时势之所必出中其时君之所必从或迎而导之或逆而折之诱之以利怵之以害纵横开阖皆非仁义道徳之言也间或有谲而合于正者十不得二三耳此苏秦商鞅孙膑吴起李斯之徒所以卒殒其身而祸人家国惜当时诸侯及秦皆溺于若辈之説而迄无有早悟者夫六经四子之书其理甚近其説甚平听之若迂阔而寡效然考之无伪用之无疵可以定危乱可以跻治平故善理天下者终不肯以此易彼也
　　书性理奥后
　　圣人之道始于明明徳极于位天地育万物造端于宥密而弥纶于两间百姓昭明协和万邦飞潜动植咸若其天者非从外求也尽性而已中庸曰惟天下至诚为能尽其性能尽其性则能尽人物之性能尽人物之性则可以赞天地之化育葢人物之性即天命之同然与天地防乃性分之能事故曰民吾同胞物吾与也然则天地万物岂在性外哉性理一书阐于周程邵张集成于朱子孔孟之防昭然若揭日月于中天其逓相发明者百有余家而后斯道大着为书可谓博矣是编节录精义由博而约诚能反覆硏极可以见性体之大而识尽性参赞为一理古昔圣贤心传之妙由诸子之説进求之因流溯源得其意而致力焉修齐治平亦无余事矣
　　防虞世南墨迹后
　　虞世南仕贞观朝为太宗所赏称其五絶一曰徳行二曰忠直三曰博学四曰文词五曰书翰今考唐史所载世南言论行事果有卓然足多者其书法少师智永专心不懈晩年遂造羲之之室当时与欧阳询竝以书名议者谓欧虞智均力敌然虞则内含刚柔欧则外露筋骨君子藏器以虞为优诚笃论矣但世南墨迹稀如麟凤黄庭坚云孔庙虞书贞观刻千两黄金那购得想当时民间鲜有藏迹故云然也朕万几余暇雅好临池宫中旧藏虞书时出披览摹仿其意辄有神防爰濡笔而识其后以示珍重云
　　跋颜真卿墨迹后
　　史称颜真卿立朝正色刚而有礼非公言直道不萌于心天下不以姓名称咸曰鲁公而独为权奸卢杞所忌遣谕李希烈竟被贼害观其赴火骂逆何其烈也生平善正草书宋祁称其笔力遒婉今披阅遗迹凝重沉郁竒正相生如锥画沙直透纸背觉忠义之气犹勃勃楮墨间朕重其人益爱其书不啻逾于球璧矣
　　防苏轼墨迹后
　　论者谓宋四家书皆从颜鲁公入然亦以其天分高出一时神明变化于古人耳实不尽拘于成法也观苏轼前后论书诗可知矣轼题孙莘老墨妙亭诗云颜公变法出新意细筋入骨如秋鹰题石苍舒醉墨堂诗云我书意造本无法防画信手烦推求故其平生所书以跌荡取势以雄秀取态殆变化于古而不专主于颜者世又谓轼书亦学徐浩今浩书刻帖具在亦不相似也郭畀云东坡晩嵗自海外挟大海风涛之气作字如古槎怪石如怒龙喷浪今观其真迹信然岂区区成法之是拘耶
　　防黄庭坚墨迹后
　　黄庭坚秦观晁补之张耒辈游于苏轼之门当时称苏门四学士而庭坚为尤着时人至以配轼称苏黄其文章学问固卓荦不羣而行草书亦自成一家元祐中尝作草书于僧舎轼赏叹再四钱勰从傍曰君见自叙真迹当更有得后谪黔获见之遂深契藏真之妙尝自云元祐间笔意痴钝用笔多不到晚入峡见长年荡桨乃悟笔法此其草书之所以异也至所作行书剽去姿媚独存风骨直欲与苏轼分道扬镳不肯俯循其辙间或雄姿猛气逸出常度亦无伤其为神骏故朕恒玩之
　　跋米芾墨迹后
　　米芾书在宋四家中特为雄秀史称其沉着飞翥得王献之笔意或云芾始学颜书已而宗李邕又弃而学沈傅师数数改业遂成名家今世沈傅师书絶少其与米之优劣无可考要以得法于献之为确论也朱熹曰米老理防得字故所论皆实是朱子盖亦心折之其为书豪迈自喜纵横在手肥瘦巧拙变动不拘出神入化莫可端倪洵堪与晋唐诸家争衡昔人谓右军如龙北海如象然则芾其在龙象之间欤
　　跋朱子墨迹后
　　尝观朱子论书一则有曰字被苏黄冩壊近见蔡君谟一帖字字有法度如端人正士方是字考亭固大儒其平日于栁公权心正笔正及程子写字主敬之説盖必有取也然观其墨迹亦尝间有苏黄笔意考亭之论或出于其门人所附防未可知尔苏黄书法原从颜栁得来考亭书沉着古劲当亦本于颜栁故时有不期而合之处耶
　　跋赵孟頫墨迹后
　　宋濂作赵孟頫传云篆籀分真行草书无不冠絶古今鲜于枢云子昂诸书皆为当代第一而小楷又为诸书第一胡长孺云上下五百年纵横一万里其称赏之者至矣盖书自宋四家尽变唐法而兰亭玉润诸帖之意寖逺孟頫起而矫之全用二王矩矱心慕手追神契无迹故一时矜为度越前代然相传其尝作米书辄自弃去以为不及良由米芾以天胜孟頫以人胜故尔苐天分得之性生不可勉强人功尽则天自见右军学书池水尽墨如此安得不神朕于古人诸法书无不展玩临摹而于米赵墨迹尤珍爱不忍释手仿成巻轴动至盈千用冀天人交尽得古人微意而自忘其握管濡翰之劳也
　　跋董其昌墨迹后
　　华亭董其昌书法天姿迥异其高秀圎润之致流行于楮墨间非诸家所能及也每于若不经意处丰神独絶如微云卷舒清风飘拂尤得天然之趣尝观其结构字体皆原于晋人盖其生平多临摹阁帖于兰亭圣教序能得其运腕之法而转笔处古劲藏锋似拙实巧书家所谓古脚殆谓是耶颜真卿苏轼米芾以雄奇峭拔擅能而根柢则皆出于晋人赵孟頫尤规模二王其昌渊源合一故摹诸子辄得其意而秀润之气独时见本色草书亦纵横排宕有古法朕甚心赏其用墨之妙浓淡相间更为夐絶临摹最多每谓天姿与功力俱优致此良不易也因临池之暇遂书此于简末
　　连珠
　　盖闻知礼乐之情者能作识礼乐之文者能述畴非圣而克开畴非明而弗失是以黄轩肇则道协阴阳姬旦承谟制防忠质
　　盖闻文治深则武功大徳施博则威制隆是以秦爇诗书再世而致咸京之炬周传官礼一戎而垂镐室之裳盖闻珠囊在御吁俊则兴寳鉴移晖弃贤则晦是以阿衡去桀而负鼎夏道终衰尚父遇文以投竿周邦克乂盖闻造化宰乎自然品类因夫各得靑阳煦物非私亭毒之心白露凋芳岂任防刘之徳是以九功歌于九叙戒董兼施五教弼夫五刑明允为则
　　盖闻泰岱为五岳之宗谓其居高而不亢沧海为百川之长谓其兼容而有余何则过刚则凌物至察则无徒是以道主敬民若驭朽索之马心存爱物寜漏吞舟之鱼
　　盖闻方圆互用体有殊规小大兼呈材非一器是故记功忘过所以收逺驭之猷量职授能所以懋允厘之治盖闻阴阳寓于六位天人备乎九畴终始元贞本太和之保合刚柔正直惟皇极之懋修是故白旄既麾访河洛而叶契韦编载絶通神明而赞幽
　　盖闻治道多端农为政本厚生有术食乃民天何则非知稼穑之艰罔臻作所未尽穮蓘之力曷冀逢年是故夏禹经邦首敷土壤姬文卑服专务康田
　　盖闻虚以集猷弓旌招士乐以取善鼗铎求言惟棫朴繁则化日盛荛蒭广则道日尊是以访徳崆峒不惜顺风之拜咨谋岳牧式宏举佚之门
　　盖闻王猷建国爰分职于作屛善政养人聿宣仁于求牧是以布甘棠之教泽着美周诗奬渤海之循声扬芬汉牍



　　圣祖仁皇帝御制文第二集巻四十
　　钦定四库全书
　　圣祖仁皇帝御制文第二集巻四十一目録
　　祭文
　　躬诣
　　天坛祈雨祭文
　　天坛谢雨祭文
　　躬祷
　　天坛文
　　天坛祈雨祭文
　　祈谷坛祭文
　　亲征噶尔丹告祭
　　天坛文
　　剿灭噶尔丹告祭
　　天坛文
　　剿灭噶尔丹告祭
　　歴代帝王陵寝文
　　剿灭噶尔丹告祭
　　先师孔子文
　　祭
　　禹陵文
　　祭明太祖文
　　祭西岳华山文
　　重修阙里
　　圣庙告成遣皇子告祭文








　　钦定四库全书
　　圣祖仁皇帝御制文第二集巻四十一
　　祭文
　　躬诣
　　天坛祈雨祭文【康熙二十六年】
　　【臣】以眇躬仰承
　　天眷抚育羣黎兢兢业业惟恐陨越迩者自春徂夏雨泽愆期京辅亢旸深怀疚惧良由渺躬不徳政未咸宜大小臣工罔尽厥心惟君臣之咎于亿兆何辜前者循省已过诏告四方而灵雨尚未沾足浃旬仰望弥切焦劳兹特洁蠲吉日率励羣工实图洗心斋祓将事呼吁上帝切望
　　慈休谨以牲帛醴齐粢盛亲行防祷伏冀
　　俯鉴诚恳大沛甘霖俾兆民之咸苏惟邦家之有庆引领
　　郊坛尚祈
　　昭格谨
　　告
　　天坛谢雨祭文【康熙二十六年】
　　惟
　　大造无私覆帱万物顾兹亿兆迭荷
　　生成迩者雨泽愆期恐妨穑事【臣】为民请命斋祓深宫训诫羣臣共加惕厉谨诹吉日防告
　　郊坛乃于吉蠲之辰甘霖旋降更当歩祷之夕灵澍再敷浃旬之间四郊优渥从此三农有庆岁事可期是皆帝载洪慈恵及黎庶眇躬何幸徼福
　　苍穹被徳弥深戴恩罔极谨以牲帛醴齐粢盛报谢伏冀
　　歆格
　　躬祷
　　天坛文【康熙二十六年】
　　【臣】仰承
　　天祐奉事
　　祖母太皇太后髙年荷庇借得安康今者疾病骤作一旬以内渐觉沉笃旦夕可虑【臣】夙夜靡宁寝食捐废徧问方医防治药饵罔克奏効五内忧灼莫知所措窃思天心仁爱覆帱无方矧【臣】眇躬夙防
　　慈眷忆自弱龄早失怙恃趋承
　　祖母膝下三十余年鞠养教诲以至有成设无
　　祖母太皇太后【臣】断不能致有今日成立罔极之恩毕生难报直兹危殆方寸愦迷惟有洁蠲择日谨率羣臣呼吁
　　皇穹伏恳
　　悯念笃诚
　　立垂昭鉴俾沉疴迅起遐算长延若大数或穷愿减【臣】龄冀増
　　太皇太后数年之夀为此匍伏
　　坛下仰祈
　　洪祐不胜恳祷之至
　　天坛祈雨祭文【康熙二十八年】
　　臣仰承
　　眷祐绥育黎元宵旰兢兢罔敢怠逸惟冀雨旸时若民物阜成乃者仲夏已临甘霖未沛闵兹农事怵惕靡宁深虑渺躬凉徳政治失宜在廷百职未能靖共尔位克殚乃心致此亢旸忧及黔庶今耕夫悬耜播种后期艰食堪虞云霓望廹若非仰祈
　　穹昊何由俯慰民生用是只肃斋居兼励卿士实图涤祓共竭精诚谨以牲帛醴齐粢盛防祷
　　郊坛伏冀
　　昭鉴微衷立施解泽俾三农之普利庶亿姓之咸休翘首
　　鸿慈不胜颙切谨
　　告
　　祈谷坛祭文
　　【臣】缵承鸿业抚育蒸黎惟贵粟重农先务是亟荷天之眷歴纪顺成率土元元久沾乐利顷者岁行在已旱暵为忧畿甸之间阻饥尤甚【臣】覩灾馑闵此穷檐宵旰省惟中情惶惕殚心赈救罔敢暇宁顾时阅三冬同云鲜应侧席减膳倍笃焦劳兹者候届上辛田功肇始伏念
　　天心仁爱必轸民力艰难苟非
　　锡以丰穰何由共登康乂敢因祈岁展竭悃诚冀昭事之精防荷
　　穹苍之鉴格谨率臣寮以玉帛牲醴粢盛庶品恭祀上帝仰祈
　　右兹将享时若雨旸用观百谷之登溥洽三农之庆尚飨
　　亲征噶尔丹告祭
　　天坛文
　　【臣】仰承
　　鸿祐临驭兆民夙夜恪恭防敢逸豫惟期中外乂安咸遂生养比年以来厄鲁特噶尔丹荒陬狡寇悖逆天常肆行凶虐曾经征剿穷寇败遁廼犹怙终不悛蔑弃誓言侵掠喀尔喀潜伏近塞诡诈跳梁稔恶巳极久为人心所共愤自为
　　上苍所不容【臣】兹恭行
　　天罚声罪致讨遣发大兵分道并进【臣】特躬涖邉外相机行事用扫除顽梗之患以永绥荒徼之民择于二月三十日啓行伏祈
　　帝鉴谨
　　告
　　剿灭噶尔丹告祭
　　天坛文
　　【臣】只承
　　景命临御万方惟期中外乂安咸遂生养兹以厄鲁特噶尔丹荒陬狡寇肆虐跳梁怙恶有年神人共疾【臣】用是于丙子春亲统六师恭行
　　天讨越逾瀚海扫荡贼氛深入穷追师徒大防于丙子秋再履边境经画招徕于丁丑春复至朔方奋扬武略逆子俘获丑类革心凶渠殄亡边尘尽涤遐荒番部罔不归诚皆借
　　上苍祐之灵俾成絶塞永清之烈特遣専官用申禋祀敬告成功伏惟
　　帝鉴尚
　　飨
　　剿灭噶尔丹告祭
　　歴代帝王陵寝文
　　自古帝王受
　　天景命制治绥猷必禁暴除残以乂安黎庶缅怀往烈道实同符朕钦承
　　帝祉临御九围兹以狡寇跳梁亲征漠北荡涤寇氛廓清边徼永消兵革以与普天率土乐育太和敬遣耑官代将牲帛昭告古先
　　哲后防修禋祀式彰安攘之模用展景行之志仰企明灵俯垂
　　鉴飨
　　剿灭噶尔丹告祭
　　先师孔子文
　　朕服膺
　　圣训殚究遗文凡兹六籍所垂惟以安民为要临御以来孜孜图治绥乂蒸生逺迩中外视同一体乃有厄鲁特噶尔丹荒陬狡防肆虐跳梁扰毒邉方稔恶巳极朕亲统六师三临絶塞彰挞伐克奏肤功逆孽就俘凶渠殄灭遐荒番部防不归诚自兹永靖邉尘咸安生业惟是
　　至圣先师黙相啓佑特遣耑官敬申禋祀只告成功伏惟
　　昭鉴尚
　　飨
　　祭
　　禹陵文
　　惟
　　王精一传心俭勤式训道由天锡啓皇极之图畴功在民生定中邦之井牧四载昔劳疏凿永赖平成九叙早着谋谟惟歌府事行其无间徳远益新朕省方东南道经吴越覩长江之浩渺心切泝洄瞻髙巘之嵯峨企深仰止幸矣松楸伊迩俨然律度可亲特荐馨香躬修祀事惟祈
　　灵爽尚克来歆
　　祭明太祖文
　　惟
　　帝天锡勇智奋起布衣统一寰区周详制作鸿谟伟烈前代莫伦朕曩岁时廵躬修醑荐景其遗辙不囿成规兹因阅视河防省方南迈园陵如故睇松柏以兴思功徳犹存稽典章而可范溯怀弥切亲酹重申
　　灵其鉴兹尚期歆享
　　祭西岳华山文
　　朕惟五岳之祀载于虞书所由来逺矣稽考歴代旧章国有庆典必举告祭之文盖以含灵布泽能锡福于斯民故禋祀惟防礼至重焉
　　西岳华山之神耸峙闗中照临西土比年以来秦省左右亢旱频仍百姓艰食流离转徙未有宁居田畴荒芜不能垦辟朕悯念焦劳罔间宵旰反覆图维或者因朕之不徳或者有司之不肖以致雨旸失节重困吾民前者蠲租发赈屡遣大臣拯民疾苦守土钜僚亦已更置殚心竭虑以尽人事而烝民犹未臻康食朕念国家以民为本民以食为天百谷蕃滋端赖雨泽顺时霑足咸借
　　神功用是特遣皇长子允禔防申殷荐只期黙佑时沛甘霖俾三农常沾优渥之庥庶兆姓永享丰亨之乐锡民嘉祉丕慰朕怀不益光欤朕之斯举非以媚神求福也惟敬为百姓请命爰布诚悃
　　神其鉴之谨
　　告
　　重修阙里
　　圣庙告成遣皇子告祭文
　　朕惟道统与治统相维作君与作师并重
　　先师孔子徳由天纵学集大成综千圣之心传为万世之师表故庙祀久逺垂于无穷朕御防以来立纲陈纪彰教敷治咸奉
　　至圣为法程凡典礼追崇竭诚致敬自京师下逮郡邑辟雝泮水建庙释奠罔不修举况兹阙里乃圣人钟毓之乡车服礼器于斯蔵守曩者东廵展拜之余仰观庙貌多歴年所渐有颓敝深厪于衷用是命官董理重加修葺栋宇维新以妥圣灵兹当告成特遣皇子允祉致祭爼豆肃陈恍乎接至圣之音容以将朕俨恪钦崇至意陟降在兹尚祈歆飨














　　圣祖仁皇帝御制文第二集巻四十一
　　钦定四库全书
　　圣祖仁皇帝御制文第二集巻四十二目録
　　赋
　　恭祝
　　皇太后万夀无疆赋
　　汗血马赋
　　木棉赋
　　金莲花赋
　　菊赋







　　钦定四库全书
　　圣祖仁皇帝御制文第二集巻四十二
　　赋
　　恭祝
　　皇太后万夀无疆赋【有序】
　　盖闻世运升平内庭懋仪型之庆天心锡嘏彤管髙婣睦之风惟度协于中和斯福昭其美备我
　　圣母皇太后仁慈夙秉恭俭习成濯龙明徳久冠宫闱致治宣仁胥称尧舜兹当冬月之初正逢周甲之喜敬泐芜词上介
　　遐夀聿抒孺慕之微忱兼采臣民之共愿瞻依莫殚忭舞惟殷谨拜手而赋曰
　　惟坤作则配
　　天行健图箓祥呈璇衡瑞献西池之青鸟飞来南极之明星乍现佐治登三流欢吹万篚筐玉帛万国献其球琳夏清冬温一心慰以至愿婉妗降于华渚飞琼舞于
　　绮苑祈厯算之永延湛精神而靡倦椀盛沆瀣之浆鼎熟胡麻之饭织夀字以成图捧霞觞而进劝序届初冬花明永昼欣拜舞以争先肃趋跄而恐后冈陵之祷嵩岱同巍松柏之篇椿桃并茂云璈响彻协鸾鹤以双清砌草忧忘报岭梅之先秀指海屋以筹添睇斗杓而锡祐山若积而弥深地以増而益厚普天率土咸颂仁慈阆苑蓬壶齐呼
　　圣夀若乃春秋佳胜媚景舒徐奉晨昏于轩榭亲顔色于庭帏岸栁汀花依依含笑隄莺梁燕呖呖相呼于是泛龙舰扶凤舆或怡情于碧沼或揽胜于金铺叙天伦之乐事畅逍遥以共娱尊养乐恺古昔所无诚乃迈徽猷于任姒臻至治于唐虞咏兹懿淑富有嘉祥身与心而俱泰福因徳而逾彰谨集万方之玉帛肃百序之冠裳翦鲛人之千锦贡织女之七襄寳座烟霏层层珠盖博山香绕阵阵都梁乐奏云门之曲仙来瑶岛之疆窃欣侍奉
　　膝前趋迎朝暮浥霞彩于灵萱酌太和于甘露臣则禀诲谆谆抚兹寰宇际日吉以时良乐和风而甘雨恭逢夀域之开防制荒芜之句愿
　　母夀之靡涯享鸿图之景祚优游悦豫金石比其坚贞绵亘扶疎楩楠同其蟠固愧莫罄于颂飏载降阶而陈赋
　　汗血马赋【有序】
　　稽古居大功者不忘艰难克巨憝者必怀天眷是以执丑歌于常武挞伐归于降监而易曰王用出征有嘉折首葢言人君恭行天罚肆讨不庭军旅所届能奏荡定其绩为莫可冺也朕以逆寇噶尔丹攫噬属国边徼弗宁用是亲秉黄钺三统六师扬威万里所过焚其庐帐歼其丑类馘其妻孥散其徒党未及二载灭此窫窳骨戮専车悬乎藁街敢曰予一人劳哉实天所赐尔当大师再出狡贼畜牧尽为我获中有良马繄惟汗血献至帐殿之前千官七校竦视竞悦昔汉得宛马推本太乙作乐郊庙然不过贰师所攻取耳未尝自将而殄絶之也则今兹驵骏呈才允足征天贶而有合于诗易折首执丑之义矣万几余暇因濡翰而赋之曰
　　维岁在柔兆困敦薄伐至于絶幕雷霆震其声灵箕翼张其防霍何小丑之螳臂遇锋车而犹攫虎旅夹以大鏖封豕歼而染锷同宛首之圅庭覩遗孽之面缚遹穹庐之悉焚猗善马之就络尔其产迈渥洼符亚玉泽俶傥权竒沫赭汗赤气腾千里姿雄八尺信灭没之逸伦轶超景之絶迹几埋沙碛以毕生幸仰云衢而称徳于是寳铰饰容金羁节歩聨辔龙媒参镳象辂竞鐡驷以凌飇环豹尾而清路凯音奏而和鸣都人见而企慕昔帝轩膺箓皁服吉光后虞垂衣地出乘黄禹敷水土而飞引御文绥江汉而朱鬛髙骧璿台驱两龙之驾代邸骋九逸之良此皆协治平以效瑞而非靖寇乱以宁疆是则神骥之归列厩绛液之洒镂章洵足昭我武之有赫与天眷之丕昌顾抚兹八銮之蹀躞永谐万国之乐康将愈凛朽驭于夏训而远希图出于羲皇也
　　木棉赋【有序】
　　木棉之为利于人溥矣衣被御寒实有赖焉夫既纺以为布复擘以为絖卒岁之谋出之陇畞功不在五谷下尝稽之载籍岛夷卉服注以为吉贝即其种也然止以充逺方之贡而未尝遍植于中土故周礼妇功惟治蚕枲唐征庸调但及丝麻至木棉之种后世由外蕃始入于关陜闽粤今则逺迩贵贱咸资其利而昔人篇什罕有及之者故为之赋曰
　　攷吉贝之佳种披丘索以穷源道伽毗而逺来由秦粤而衍蕃仿崖州之纺织制七襄而无痕效宋人之洴澼比八绵而同温先麦秋而播种齐壶枣而登原宿黄云于万蕊堕白雪于千村落秋实于露晞轧机轴于星昏暖佐年之帛阳回寒女之门幸卒岁之可娱乃民力之普存若应钟之司律正薄寒之中人月照牛衣之夜霜侵葛屦之辰家挟千箱之纩路絶百结之鹑曝茅檐而歌爱日赛田祖而洽比邻谢履丝之靡丽免于貉之艰辛故夫八口之家九土之氓无沍寒之肤裂罕疾风之条鸣时和年丰水耨火耕岁落三钟之棉塲登百畞之秔同彼妇子乐此太平奚羡纂组之巧与夫缟纻之轻慨风诗之未录省方问俗将以补豳什而续授衣之经
　　金莲花赋
　　侔嘉名于华顶结异质于清凉冠方贡之三品赋正色于中央搴芙蓉而在陆丽防萏于崇冈顾栁池之非偶岂苹涧之可方焕彪炳而成文散栴檀而结烬烟横鉢里之香妆沐江干之靓受范公输之规移芳彭泽之径田田与芰盖殊形矫矫并木兰比劲若夫当融风之拂树値暑雨之平池面镜潭而写色掩玉砌以横枝叶润陵晨之雾花含照夜之珠袭轻芬于衣縠映斜月于窻帷本托根于道岸曽何畏乎泥淄尔乃草铺微緑之区蝶舞轻黄之翅沾芳则土脉流膏落蕊则蜜脾分馈非桃李而成蹊与鞠衣而同制于是滴珠露以硏黄挹金房而泻翠玉板润而脂融松腴蒸而云翳摘珍产于山经表奇芳于幽閟异红采于岩阿谢朱霞于水曲漏镌长乐之铜壶灯灿蓬山之银烛卑五华之仙葩超四照之灵木彼夫緑竹则称君子青松以儗大夫泽荷载于萹什猗兰纪于史书惟斯卉之挺秀拔众彚而标奇感无言于空谷久掩嫮于山陂移土碪于上苑沐日月之光曦化同被于偃草忱获效乎倾葵
　　菊赋
　　当金飇之萧摵正珠露之飘零睹百卉之具腓感菀枯之递更畴晩序而挺节矫气化而敷荣爰有紫蒂含芳黄华逞茂擢苕頴于春初曜丰容于霜后先梅萼而吐芬继兰丛而擅秀既劲操之弥坚实寒香之可嗅尔其宻叶防茸繁英歴琭霞蔚云蒸烟披雨沐色徴土徳之纯气禀金行之肃舞灯影而纷披傍篱根而芳馥似幽人之相依岂世情之共逐是以丘园逸叟山泽癯儒植而供翫撷以当蔬存真味于澹泊协濳徳以敷腴亦有餐霞御气乘云握符盘饤桐杞囊系茱萸或年夀之永延或灾患之濳袪斯其着效于仙灵之箓尤不可以耳目拘也至若赋餐英于楚客传送酒于晋贤泛甘馨于南郡准节令于浑天罔不贞操卓尔髙韵悠然宜名流之竞羡亦谱籍之长编矧兹北阙秋深西山气爽余桕叶之参差剩枫林之莽苍蝶扬扬而媚秋雁而流响寒漠漠而侵堦月溶溶而度幌尔乃横逸态以寡俦吐层蘤而直上种类间错名品纷罗映小山之丛桂覆潭水之澄波低昂兮如紫衣之垂袖璀璨兮如白贝之编珂禀黄中之通理知中美之孔多葢与松筠而共劲亦视桃李而殊科彼夫扬霜杰于诗人夸日精于本草借滋培于寒雨绽鲜华于清晓咸以孤洁方幽人之贞髙逸拟君子之道苟其歴岁寒而长存何恨乎挺生之不早















　　圣祖仁皇帝御制文第二集巻四十二
　　钦定四库全书
　　圣祖仁皇帝御制文第二集巻四十三目録
　　古今体诗四十一首
　　季夏逰西山忆旧
　　咏花
　　夏日闲坐
　　夏日郊行
　　苦热戏作
　　雨中远望
　　日讲毕同翰林张英髙士奇励杜讷看荷初秋
　　中元日焦园作
　　复游盘山絶顶
　　春日观花
　　夏日口外寄宫中
　　避暑畅春园雨后新月
　　喜雨诗十六韵【并序】
　　南廵再过济南
　　观珍珠泉【并序】
　　经泰山之【并序】
　　再过淮南【并序】
　　淮城晓霜闻雁
　　蠲江南逋赋【并序】
　　过维扬【并序】
　　金山江天寺
　　焦山
　　驻跸金山
　　雨过锡山
　　虎丘望山后
　　邓尉山
　　邓尉小轩望太湖
　　登灵岩
　　晩过吴江
　　入平望【并序】
　　禾中道上
　　廵幸杭州
　　呉山
　　泛舟西湖
　　西溪
　　题西溪山庄以竹牕二字书赐髙士竒
　　过桃花岭至玉泉寺
　　湖心亭
　　渡钱塘江
　　山隂




　　钦定四库全书
　　圣祖仁皇帝御制文第二集卷四十三
　　古今体诗四十一首
　　季夏逰西山忆旧
　　防芳踏緑野万紫迷深谿地远峰头濶山髙水势低飞花疑旧梦烟栁促新题沙暖鸳鸯睡萋萋草满堤
　　咏花
　　奇蕊琼葩缀碧枝幽香独占美丰姿薰风初到牕前赏疑是仙花月下移
　　夏日闲坐
　　云敛风微紫燕飞春光已去夏初归清襟赢得天然处暗觉花香到玉扉
　　夏日郊行
　　节变春方去清和助麦秋蔚林乘早夏茂草接新流柳絮堤边起荷钱水上浮风光殊旧日此意未曾休
　　苦热戏作
　　数年不见歊蒸热于今炽日最难当披襟气蹙三庚远近榻神昏九夏长烦暑时侵髙阁上炎光每到小楼傍微凉须动清风扇勉力勤民阅奏章
　　雨中逺望
　　庭槐开御幄云气逼遥岑雨湿銮铃重风吹辇路深芭蕉分碧叶防萏荐香林极目天邉望斜阳半岭隂日讲毕同翰林张英髙士奇励杜讷看荷
　　千队芙蓉太液池迎薰初散讲筵时螭头絶胜金莲烛自有清香送晓飔
　　初秋
　　大火初收暑气残金风吹动芰荷寒鸣蝉送夏声声急雨霁遥天万里看
　　中元日蕉园作
　　中元来太液新爽下林端水槛临流入风牕卷幔看鱼游迷藻荇鸥戏悦沙滩宇宙无尘翳凉生月一团
　　复逰盘山絶顶
　　絶顶巉岩里松烟向晓开片云生众壑虚籁落空台寺古人行少林深鸟乱回千峰多秀色远眺足徘徊
　　春日观花
　　枝上流莺早千红万紫香气融催景丽风过递年芳秾李花犹浅垂杨叶未长涧中春溜发疑是奏笙簧
　　夏日口外寄宫中
　　翠葢鸾旌出平明刻漏同油云驱暑气时雨引清风山脉经年秀泉形此日遥遥千里外回首忆深宫
　　避暑畅春园雨后新月
　　园亭气爽雨初晴新月胧胧透树明漏下微眠思治道未知清夜意何生
　　喜雨诗十六韵【并序】
　　朕抚御天下每以民生为念夙兴夜寐无时少懈也岁在丁卯自春渉夏蕴隆少雨日更增甚麦秋期至农事堪忧传曰龙见而雩谓建巳之月万物始盛待雨于天今当雨不雨或人事之未修朕躬之有过欤亟命重臣凡国计忧戚刑名钱谷但有闗于民者再三讲究有言在京臣工镌级过多皆赐复还可以致雨以及戏馆秧歌之细事无不曲尽议论迄于五月忧心如焚减膳撤乐端居省过将以明诏布告天下思所以挽回天意诏下旬有余日或肤云方集輙阻燥风或微霂才施旋升杲日昔人遇灾而惧侧身修行欲销去之况兹不雨乎朕以凉徳临亿兆之上为民之诚天日可监欲躬诣郊坛致祭诸臣亦以为请因命礼官诹吉具仪斋戒肃穆歩祷
　　上帝始斋之晩宻雨濡润祭之日雷雨交作自兹间日而雨徧四郊田野霑足朕先忧而饮食俱废者为民也既雨之后喜而举手加额者亦为民也今天不遗斯民祷而赐之雨使得不愧三公九卿之请朕之幸矣故赋喜雨诗以抒其怀
　　体国为民事忧勤固在斯骄阳春既盛膏泽夏愆期省刑书每下请雨令频施云未油然作风偏飒尔吹芃芃苖欲槁细细草将萎翘首瞻青汉焦心对赤墀圜扉重举滞旃厦几畴咨斋祭祈神鉴精诚只已知谁云天最逺于是听能卑黙处敬居日恭防歩祷时微衷慙上格大化喜濳移霶霈滋南亩飘潇徧九逵靉叇隂阳协滂沱渥泽垂田家还自乐朝野共吟诗从此烦襟涤由来百志熙愿同兹砥砺参赞奉无私
　　南廵再过济南
　　六御重经厯下城频将疾苦问苍生肩摩毂击风犹在土沃农恬世久平戸户春灯佳节过【时上元次日】邨邨社鼓乐郊盈韶年渐布阳和泽淑气晴光仗外横
　　观珍珠泉【并序】
　　济南多名泉趵突珍珠二泉为最昔经过趵突曽赋篇什今临珍珠泉上爱其澄澈题曰作霖
　　一清浅漾珠圆细浪潆洄小荇牵偶与诸臣闲倚槛堪同鱼藻入诗篇
　　经泰山之麓【并序】
　　曩于甲子冬日登泰山之巅览秦汉以来故迹俯眺寰区凭临沧海今兹南廵复税驾山麓因望岱宗而展礼焉
　　耸巘髙峰记昔攀春回瀑水响潺潺万层石级云霄上千里烟邨缥缈间暂驻犹然思往事凭陵直欲小人寰朱旗翠葆疎林外已见巍巍俯众山
　　再过淮南【并序】
　　向者廵省江左道出淮南轸念穷檐悯怀泽国今见居民景象较前稍丰良慰朕怀
　　前来歴兹境斯民似未遂今日再经过风土觉有异纨褐既充体庐舍各完置拥道欢趋迎扶老与擕穉咸云获休息近免徭役累水患日就平田畴可耕植一饮与一食莫不歌帝赐素念切民依时为劳寤寐大造本无私湛恩欲广被闻言聊自寛庶慰省方意
　　淮城晓霜闻雁
　　天际晨光水月连带霜归雁向前川盂城晓发寒仍在谈笑春风杂紫烟
　　蠲江南逋赋【并序】
　　江南屡年逋赋二百二十余万逐岁带征闻吏民颇以为累朕志存约巳澣衣菲食之风事期裕民师挹彼注兹之义特颁诏令悉与蠲除
　　国家财赋东南重已责蠲租志念殷膏泽何妨频见渥普天愿与乐耕耘
　　过维扬【并序】
　　南廵以来减撤仪衞所歴郡邑垂髫戴白听其趋跄马首有以管籥迎者辄禁止之顷过维扬商民比屋连艘充盈可喜但结防张灯阗溢巷陌虽防沟为东南孔道欢迎亦兆庶至情犹恐前途相效勅地方长吏谕以省费惜财并赋此诗
　　重过防沟地春风细草生帆樯连贾舶笙吹满江城物力须教惜民情亦见诚繁华当淑景气象喜充盈
　　金山江天寺
　　独爱江天寺停桡上碧峰波澜声浩浩楼阁势重重日暖浮双树风微送午钟遥看南北岸春色澹春容
　　焦山
　　焦山何岝防遥与金山峙草木尽防茸幽偏隔城市放舟下中流攀萝上涯涘隠士不可招鹤铭洵足纪栖鹘惊人飞暮云千万里
　　驻跸金山
　　烟雾空蒙水国昏夜移凤舸泊山门然犀欲照鼋鼍窟卧听涛声自吐吞
　　雨过锡山
　　轻云冉冉雾弯环细雨丝丝羃逺山画舫青帘开晓坐平波漫衍白鸥闲
　　虎丘望山后
　　试劒空存石生公尚有台爱看山后景错落野田开
　　邓尉山
　　邓尉知名久看梅及早春岂因耽胜赏本是重时廵野霭朝来散山容雨后新缤纷开万树相对惬佳辰
　　邓尉小轩望太湖
　　山轩闲坐倚前楹万顷澄湖夕照明夜久天心初月上笙簧谡谡奏松声
　　登灵岩
　　霏微灵雨散春烟按辔逍遥陟翠巅香水通流明若箭琴台列石势如拳诸峰尽在青萝外万井全依防仗前闻是吴宫花草地空余钟磬梵王筵
　　晚过吴江
　　埀虹蜿蜒跨长波画防牙樯薄暮过灯火千家明似昼好风好雨祝时和
　　入平望【并序】
　　平望为浙江界长吏以画舫五百来迎恐劳民力却之不御
　　锦缆无劳列防艭轻桡自爱倚船牕勤民不惮周行逺早又观风向浙江
　　禾中道上
　　两岸人家半种桑雨中入望尽苍茫民间本业惟农织爱看山邨共水乡
　　廵幸杭州
　　东南上郡古临安亲采风謡一省观翠岫巃嵸犹舞凤羽旗简约不鸣銮春晖草木江山丽户满歌雨露寛徳化逺敷吾未信如何夹路万声欢
　　呉山
　　左控长江右控湖万家烟火满康衢偶来絶顶凭虚望似向云霄展画图
　　泛舟西湖
　　一片湖光潋滟开峰峦三面送青来轻舟櫂去波添影曲岸移时路郤回春色初摇堤上栁恵风正发寺边梅此行不是探名胜欲使阳和徧九垓
　　西溪
　　十里清溪曲修篁入望深暖催梅信早水落草痕侵俗借渔为业园饶笋作林民风爱淳朴不厌一登临题西溪山庄以竹牕二字书赐髙士竒
　　花源路几重柴桑皆沃土烟翠竹牕幽雪香梅岸古
　　过桃花岭至玉泉寺
　　度岭穿云路始平停镳聊憇小池清游鱼自有悠然意岂识乾坤造物宏
　　湖心亭
　　水上起楼台湖面平如镜春风吹栁条逺与山光映
　　渡钱塘江
　　雪后春烟漠漠浮扬舲击楫向中流江通潮汐分吴地路入溪山隠越州振武戈矛皆驻马【忆用武时大兵屯驻江干】省方斿葆此乘舟风帆沙鸟看何限逺近云霞望里收
　　山隂
　　灌木丛篁傍水幽澹烟晴日漾芳洲兰桡摇过山隂道在昔人传镜里逰
　　圣祖仁皇帝御制文第二集巻四十三
　　钦定四库全书
　　圣祖仁皇帝御制文第二集巻四十四目録
　　古今体诗四十八首
　　谒大禹庙
　　登卧龙山越望亭
　　云栖竹树甚茂幽兰满山
　　虎跑泉【幷序】
　　灵隠寺
　　飞来峰
　　谕浙省将吏军民【并序】
　　舟中书怀
　　将逰华山以欲雨未往
　　雨中幸锡山园林
　　恵泉
　　无锡小民以羔羊恵酒争献御舟笑而遣之句容雨望
　　廵幸江宁
　　赐江宁文武将士宴于教场
　　再过明故宫
　　江宁驻跸【并序】
　　后湖
　　咏幽兰
　　登报恩寺浮图
　　上巳日再登金山
　　长江夜月
　　晓发维扬顺风扬帆午余已过秦邮
　　自宿迁解缆一日夜达山东境
　　春晴舟中作
　　途次书怀
　　清明
　　忧旱忆民事作
　　榴花
　　盆景榴花髙有数寸开花一朶
　　挽大行皇后诗四首【并序】
　　中秋书怀
　　守
　　陵太监崔邦琪侍
　　慈宁宫年久诗以赐之
　　康熙二十八年岁旱冬又无雪朕焦心劳思寝食俱废二月初间谒
　　陵路遇大雨田野欢声方少摅朕怀故赋五言律以记
　　之
　　畅春园众花盛开最为可观惟绿牡丹清雅迥常世所罕有赋七言絶以记之
　　咏花缾
　　樱桃
　　雨后初晴戏作二首
　　命裕亲王福全皇长子允禔帅师征厄鲁特锡之以诗
　　养病塞北
　　古北塞上望月
　　康熙三十二年六月赐总督佛伦
　　夏燕新莲二首











　　钦定四库全书
　　圣祖仁皇帝御制文第二集巻四十四
　　古今体诗四十八首
　　谒大禹庙
　　古庙青山下登临晓霭中梅梁存旧迹金简纪神功九载随刊力千年綂绪崇兹来荐蘩藻瞻对率羣工
　　登卧龙山越望亭
　　周览山川历井疆越峯突兀见青苍争流万壑通城郭一一看来在下方
　　云栖竹树甚茂幽兰满山
　　山径纡徐合溪声到处闻竹深阴戛日木古势干云倚槛听啼鸟攀崖采异芬韶华春已半万物各欣欣
　　虎跑泉【并序】
　　西湖自昔画舫笙歌之地朕兹行志本省方止一览其山川风土未曽片刻停骖尚食但饮虎跑泉水一勺耳
　　松林带余雪空山啼百舌石溜响涓涓寒泉自清洁
　　灵隠寺
　　灵山结幽秀鹫岭起嵯峨梵宇盘空出香云绕地多开襟对层碧下马抚烟萝羽衞闲来往非同问法过
　　飞来峰
　　岩岫崚増洞壑竒悬藤古木半迷离冷泉亭子清溪上谁识源头混混时
　　谕浙省将吏军民【并序】
　　朕自武林回銮百姓拥道固请暂留慰谕遣之因诏诸将吏务在调剂兵民共相辑睦息讼弭争务本崇俭毋専末业以滋游惰并赋斯篇
　　省方浙西东山川极遐瞩兹晨当回銮谆谆一相朂军民贵安和文武须聨属息忿可无争守分在忍辱日使讼庭闲愚民免械梏奢侈尤当惩繁华莫恣欲俭乃保其富素履各敦笃惟令教化兴益见闾阎足诸吏宜勉之期归淳朴俗
　　舟中书怀
　　澹澹春山暮霭清和风拂栁入帘轻留情远寄悬千里抚景兴怀歴几程寒尽梅中初霁雨诗成洲上忽闻莺船窗睡起疑宫阙月满江湖听櫂声
　　将逰华山以欲雨未往
　　欲向青山涧壑行春云又变晓隂轻勾陈不遣惊禅定恐碍林间碧草生
　　雨中幸锡山园林
　　澹冶青山色幽探傍晓来烟笼岩下竹雨洗石边苔断续听啼鸟飘摇惜落梅胷襟原浩荡随意坐亭台
　　恵泉
　　寒云覆树昔年经【甲子观恵泉在十月】再品山泉到此亭春水一犂农事足喜看膏雨徧郊坰
　　无锡小民以羔羊恵酒争献御舟笑而遣之
　　自昔君门隔九阍如何草野得攀援多因爱此元元切忘分公然学负暄
　　句容雨望
　　山行逐髙低四望多松树雨里万人家遥看隔云雾
　　廵幸江宁
　　南省封疆惟此区江流环绕壮规模华旗芝盖重临幸二水三山半画图吏事莫先田野治民情但愿闾阎孚不知比岁恩波洽止听黄童白叟呼
　　赐江宁文武将士宴于教场
　　瑞云捧日晓初晴丽景天开羽仗明扈跸赳桓多绛灌分行俊誉尽璁珩三浆满浥沾须徧五载南廵泽再倾【自甲子南廵今已五载】文穆武恬慙化理万方无事宴升平
　　再过明故宫
　　楼台金粉已沈销不独诗人说六朝月落宫垣春寂寂经过惟叹草萧萧
　　江宁驻跸【并序】
　　江宁士民羣诣行在争献米谷兼罗果蔬涕泣请留屡谕不止俯徇亿兆之愿勉迟信宿之行
　　心勤民隠独谘诹不为江山作胜逰白下回銮期已近黔黎拥道欲何求多怜野老堆盘献勉就舆情两日留二十八年宵旰意岂图远迩慕怀柔
　　后湖
　　淼淼长湖水春来发緑波飞鸣下鳬雁朝暮集渔蓑
　　咏幽兰
　　婀娜花姿碧叶长风来难隠谷中香不因纫取堪为佩縦使无人亦自芳
　　登报恩寺浮图
　　涌地千寻起摩霄九级悬琉璃埀法相翡翠结香烟缔造人功巧流传世代迁旷然弥远望万象拱诸天
　　上巳日再登金山
　　晴和逢上巳况在大江滨正是回銮日挥毫记此辰
　　长江夜月
　　万顷沦涟映平沙一望收天光起水色云影共波流隔岸姑苏逺临轩夜月浮民情咸自得何必泛龙舟
　　晓发维扬顺风扬帆午余已过秦邮
　　傍晓发芜城风帆疾如驶晚照半平湖舟行百余里
　　自宿迁解缆一日夜达山东境
　　千里南程几日回轻舟直下泝潆洄天风更假帆樯便一夕山东境上来
　　春晴舟中作
　　野水漫漫野岸长几行嫩柳带斜阳不知春色来多少但觉飞花处处香
　　途次书怀
　　长乐
　　慈顔两月违白云迢逓恋春晖轻舟不系兼程进应话民风坐漏稀
　　清明
　　已日才从江岸行舟中还复度清明上林闻道花迟发留与归时听早莺
　　忧旱忆民事作
　　仲夏炎曛盛徳凉时未和骄阳因六事亢旱三河【三河为天下之中】民以食为重天将风更多忧勤难暇顾惟诵悯农歌
　　榴花
　　丹诚映白日艳色喜清幽嫩緑疎櫺外开时傍翠楼
　　盆景榴花髙有数寸开花一朶
　　小树枝头一防红嫣然六月杂荷风攒青叶里瑚朶疑是移根金碧丛
　　挽大行皇后诗四首【并序】
　　大行皇后秀钟华阀徳备壸仪溯懿亲于渭阳定嘉祥于妫汭宫闱翊赞克孝克慈顷者正位翟褕甫承册命遽婴笃疾莫挽徽音时属新秋候当阑暑惊璇霄之月坠伤碧落之星沈物在人亡覩遗袿而雪涕庭虚昼永经垂幕以怆怀悲従中来不能自已握管言情聊抒痛悼
　　月掩椒宫叹别离伤怀始觉夜虫悲泪添雨防千行下【此日微雨】情割秋光百虑随雁断衡阳声已絶鱼沈沧海信难期繁忧莫解衷肠梦惆怅销魂忆昔时
　　又
　　交颐泪洒夕阳红徒把愁睂向镜中露冷瑶阶増寂寞烟寒碧树恨西东旧诗咏尽难回首新月生来枉照空鸾影天涯无信息断声在未央宫
　　又
　　音容悲渐逺涕泪为谁流女徳光千禩坤贞应九州凉风销夜烛人影散琼楼叹此平生苦频经无限愁
　　又
　　淅沥动秋声中心郁不平离愁逢叶落别恨怨蛩鸣寂寂瑶斋隔沈沈碧海横玉琴哀响辍宵殿痛残更
　　中秋书怀
　　多病多悲感百端蹔来此地驻琼銮岩间雨歇衣还湿岭外云开露未干风激清潭三汲浪秋催叶五更寒惊看圆月峰头出似照愁肠劝夕餐
　　守
　　陵太监崔邦琪侍
　　慈宁宫年久诗以赐之
　　返照寒松影心悬泣露霜一生常感悼数载几悲凉恨接云峰近思连沧海长问安劳梦想絶矣九廻肠康熙二十八年岁旱冬又无雪朕焦心劳思寝食俱废二月初间谒
　　陵路遇大雨田野欢声方少抒朕怀故赋五言律以记
　　之
　　念愆思云汉望岁意真纯稼穑三时重祈丰六事频风恬咸自乐雨洒易为春髙下皆霑足方知天至仁畅春园众花盛开最为可观惟緑牡丹清雅迥常世所罕有赋七言絶以记之
　　碧蕊青霞压众芳檀心逐朶韫真香花残又是一年事莫遣春光放日长
　　咏花缾
　　撷取羣芳置案头天香一段贮清幽人生常有悲欢事惟尔闲情不晓愁
　　樱桃
　　初夏含桃味早全西山结实弱枝连赤瑛充荐休言过丹色浓浓众果先
　　雨后初晴戏作二首
　　山腹重云鎻晩烟水光逐浪共天连长桥疑作虹蜺似落照扁舟湖上眠
　　其二
　　新晴雨后暎斜阳草茂花繁处处香石色苍苔随岸绿桥边垂柳挂丝长
　　命裕亲王福全皇长子允禔帅师征厄鲁特锡之以诗
　　万国勤怀保三阶愿治平寰中皆赤子域外尽苍生小蠢忘帡冒天心解鬬争执迷思梗化伐罪事専征武略期无敌王师出有名亲藩分鈇长子拥麾旌防虎资郎将貔貅壮禁营玉戈凝晓色金甲耀秋晴获丑宁遗类筹边重此行据鞍军令肃横槊凯书成烟火疆隅堠牛羊塞上耕遐荒安一体归奏慰予情
　　养病塞北
　　寒蝉鸣野树旅雁过秋蓬岭外皆红叶城边有绿桐身虚苦夏热多病爱清风山色犹然在人顔渐不同幸无烽火事喜有智神功
　　古北塞上望月
　　桂树清光挂碧天云开万里塞无烟逺人向背由敷政惟在筹边与任贤
　　康熙三十二年六月赐总督佛伦
　　东表闻风化西秦作雨霖扬清知疾苦激浊勉官箴旷世孤芳节超伦千古心封疆资大吏抚育代忧深
　　夏燕新莲
　　紫燕双双到案前天教霖雨足禾田临牕斜掠莲花影云与波光皆渺然
　　其二
　　丹桥绿柳啭黄鹂碧涧深林对小池睡起闲情题画箑薰风动处乐雍熙












　　圣祖仁皇帝御制文第二集巻四十四
　　钦定四库全书
　　圣祖仁皇帝御制文第二集巻四十五目録
　　古今体诗五十九首
　　初秋晚雨后观仪器
　　初秋咏竹
　　闲坐咏竹
　　咏金莲花
　　祝巴林淑慧大长公主诗【并序】
　　戏题自鸣钟
　　春日舟行
　　夏日幸潞河杂诗三首
　　亲阅运河堤
　　舟泊潞河
　　千叶莲
　　题耕织图
　　耕
　　第一图【浸种】
　　第二图【耕】
　　第三图【耙耨】
　　第四图【耖】
　　第五图【碌碡】
　　第六图【布秧】
　　第七图【初秧】
　　第八图【淤防】
　　第九图【拔秧】
　　第十图【插秧】
　　第十一图一【耘】
　　第十二图【二耘】
　　第十三图【三耘】
　　第十四图【灌溉】
　　第十五图【收刈】
　　第十六图【登场】
　　第十七图【持穗】
　　第十八图【舂碓】
　　第十九图【籭】
　　第二十图【簸扬】
　　第二十一图【砻】
　　第二十二图【入仓】
　　第二十三图【祭神】
　　织
　　第一图【浴蚕】
　　第二图【二眠】
　　第三图【三眠】
　　第四图【大起】
　　第五图【捉绩】
　　第六图【分箔】
　　第七图【采桑】
　　第八图【上簇】
　　第九图【炙箔】
　　第十图【下簇】
　　第十一图【择茧】
　　第十二图【窖茧】
　　第十三图【练丝】
　　第十四图【蚕蛾】
　　第十五图【祀谢】
　　第十六图【纬】
　　第十七图【织】
　　第十八图【络纬】
　　第十九图【经】
　　第二十图【染色】
　　第二十一图【攀花】
　　第二十二图【翦帛】
　　第二十三图【成衣】

　　钦定四库全书
　　圣祖仁皇帝御制文第二集巻四十五
　　古今体诗五十九首
　　初秋晩雨后观仪器
　　从容更觉静悠悠片片荷香送小舟日落开牕云外景风清拂户雨中秋寛怀自有数行字乐志须操一算筹【向日最喜天文算法】万物无穷最易晓其间诸象列天球
　　初秋咏竹
　　森萃青青绕碧塘霜姿霭霭动幽香寒风不变终身节緑叶纷然暎晚凉
　　闲坐咏竹
　　门外千竿细竹牕前万朶鲜花秋寒众色皆变惟尔霜姿可嘉
　　咏金莲花
　　迢递从沙漠孤根待品题清香拂槛入正色与心齐磊落安山北参差鹫岭西炎风曽避暑髙洁少人跻祝巴林淑慧大长公主诗【并序】
　　公主秀毓天潢祥钟坤顺为
　　皇考同气之亲淑容懿范俨若
　　慈闱履贵盛而冲和居显荣而祗慎耆年令徳宗党式钦恵泽沦洽于逺人徽柔着闻于中外数十年来笃爱朕躬礼周意挚故常迎留京邸晨夕相依用展敦睦之义惟祝遐龄康豫驯致期颐俾得色笑恒瞻徳音长奉借以慰朕追慕
　　慈宁之永念岂不休欤爰赋五言以介睂夀
　　长祝南山夀愿言北斗诗祥开应帝女厘降自金枝沙漠黎心服坤贞天下知年年庆人瑞岁岁赏瑶池
　　戏题自鸣钟
　　昼夜循环胜刻漏绸缪宛转报时全隂晴不改衷肠性万里遥来二百年【此器至中国二百年矣】
　　夏日舟行
　　灵液开僊仗清晖暎碧波黄鹂鸣茂树归雁戏青莎水曲蒲帆转岸廻锦缆过三春曽布徳月下听讴歌
　　夏日幸潞河杂诗三首
　　水色连天四望收轻舠桂楫放中流东南惟有长江胜一片云帆万里逰
　　其二
　　曽记当年幸潞河翠旌熠爚暎微波临流士女争瞻望不禁扁舟唱櫂歌
　　其三
　　野云渐起罩斜阳暮泊平沙觉水凉初更未寝吟诗句静见炉中焚异香
　　亲阅运河堤
　　旧岁隂霖胜忧勤亿兆难析津通鹊渚形势接桑干物理常求治朝堂亦自安运堤久未整岸堰最宜完夹道黎民悦沿河老幼欢云容随豹尾暑气拥仙銮九醖贤人酒三浆龙凤团匡牀搜典诰流水奏幽兰櫂响逼前驾渔歌进小滩去回四百里舟次五云端
　　舟泊潞河
　　万里帆樯宛转来炎天系缆泊河隈长江曽着操舟说短梦频思作楫才隔水翛翛秋麦起绕林处处野花开从容披阅依书幌静尔忘言忆九垓
　　千叶莲
　　禁苑初秋玉殿凉绿荷经濑递清商千英水面重重艳防度风前柄柄香宫女移船摇绀叶近臣载笔咏红芳定心坐对西山静不管秾纤暎夕阳
　　题耕织图
　　耕
　　第一图【浸种】
　　暄和节候肇农功自此勤劳处处同早辨东田穜稑种褰裳渉水浸筠笼
　　第二图【耕】
　　土膏初动正春晴野老支笻早课耕辛苦田家惟穑事陇邉时听叱牛声
　　第三图【耙耨】
　　每当旰食念民依南亩三时愿不违已见深耕还易耨緑蓑青笠雨霏霏
　　第四图【耖】
　　东阡西陌水潺湲扶耖泥涂未得闲为念饔飧由力作敢辞竭蹷向田间
　　第五图【碌碡】
　　老农力穑虑偏周早夜扶犂未肯休更驾乌犍施碌碡好教春水满平畴
　　第六图【布秧】
　　农家布种避春寒甲坼初萌最可观自昔虞书传播谷民间莫作等闲看
　　第七图【初秧】
　　一年农事在春深无限田家望岁心最爱清和天气好绿畴千顷露秧鍼
　　第八图【淤防】
　　从来土沃借农勤丰歉皆由用力分薙草洒灰滋地利心期千亩稼如云
　　第九图【拔秧】
　　青葱刺水满平川移植西畴更勃然节序惊心芒种廹分秧须及夏初天
　　第十图【插秧】
　　千畦水泽正弥弥竞插新秧恐后时亚旅同心欣力作月明归去莫嫌迟
　　第十一图【一耘】
　　丰苖翼翼出清波荑稗丛生可若何非种自应芟薙尽莫教稂莠败嘉禾
　　第十二图【二耘】
　　曽为耘苖结队行更忧宿草去还生陇间餽馌频来往劳勚田家妇子情
　　第十三图【三耘】
　　防防盈畦日正长复勤穮蓘下方塘堪怜曝背炎蒸下惟冀青畴发紫芒
　　第十四图【灌溉】
　　塍田六月水泉微引溜通渠迅若飞转尽桔橰筋力瘁斜阳西下未言归
　　第十五图【收刈】
　　满目黄云晓露晞腰镰获稻喜晴晖儿童处处收遗穂邨舍家家荷担归
　　第十六图【登场】
　　年谷丰穰万寳成筑场纳稼积如京廻思望杏瞻蒲日多少辛勤感倍生
　　第十七图【持穂】
　　南畞秋来庆阜成瞿瞿未释老农情霜天晓起呼邻里徧听邨邨打稻声
　　第十八图【舂碓】
　　秋林茅屋晩风吹杵臼相依近短篱比舍舂声如和荅家家篝火夜深时
　　第十九图【籭】
　　谩言嘉谷可登盘穅秕还忧欲去难粒粒皆从辛苦得农家真作雨珠看
　　第二十图【簸扬】
　　作苦三时用力深簸扬偏爱近风林须知白粲流匙滑费尽农夫百种心
　　第二十一图【砻】
　　经营阡陌苦胼胝艰食由来念阻饥且喜稼成登石硙从兹鼔腹乐雍熙
　　第二十二图【入仓】
　　仓箱顿满各欣然补葺牛牢雨雪天盼到盖蔵休暇日从前拮据已经年
　　第二十三图【祭神】
　　东畴举趾祝年丰喜见盈宁百室同粒我烝民遗泽远吹豳击鼔报难穷
　　织
　　第一图【浴蚕】
　　豳风曽着授衣篇蚕事初兴谷雨天更考公桑传礼制先宜浴种向晴川
　　第二图【二眠】
　　柔桑初翦緑参差陌上归来日正迟邨舍家家帘幕静春蚕新长再眠时
　　第三图【三眠】
　　红女勤劬日载阳鸣鸠拂羽恰条桑只因三卧蚕将老翦烛频看夜未央
　　第四图【大起】
　　春深处处掩茅堂满架吴蚕妇子忙料得今年收茧倍冰丝雪缕可盈筐
　　第五图【捉绩】
　　连宵食叶正纷纷风雨声喧隔户闻喜见新蚕莹似玉灯前检点最辛勤
　　第六图【分箔】
　　爱逢晴日映疎帘新緑如云叶渐添天气晴和蚕事广移筐分箔徧茅檐
　　第七图【采桑】
　　桑田雨足叶蕃滋恰是春蚕大起时负筥携筐纷笑语戴鵀飞上髙枝
　　第八图【上簇】
　　频执纤筐不厌疲久忘膏沐与调饥今朝士女欢顔色看我冰蚕作茧时
　　第九图【炙箔】
　　蚕性由来苦畏寒深垂帘幕夜将阑炉头更松明火老媪殷勤日探看
　　第十图【下簇】
　　自昔蚕缫重妇功曽闻献茧在深宫披图喜见累累满茅屋清光积雪同
　　第十一图【择茧】
　　冰茧方堪作素纨重绵亦借御深寒就中自有因材法拣取筐间次第观
　　第十二图【窖茧】
　　一年蚕事已成功歴数从前属女红闻说及时还窖茧荷锄又向緑隂中
　　第十三图【练丝】
　　炊烟处处绕柴篱翠釜香生煑茧时无限经纶从此出盆头喜色动双睂
　　第十四图【蚕蛾】
　　蛾儿布子如金粟水际分飞任所之莫令茧丝遗利尽来年留作授衣资
　　第十五图【祀谢】
　　劳劳拜簇祭神桑喜得丝成愿已偿自是西陵功徳盛万年衣被泽无疆
　　第十六图【纬】
　　緑隂揜暎野人家每到蚕时静不哗一自夏初成茧后篱邉新听响缫车
　　第十七图【织】
　　从来蚕绩女功多当念勤劳惜绮罗织妇丝丝经手作夜寒犹自未停梭
　　第十八图【络纬】
　　无衣卒岁早闗情寒气催人蟋蟀声茅屋疎篱秋夜永短檠相对络丝成
　　第十九图【经】
　　织纴精勤有季兰牵丝分理制罗纨鸣机来往桑隂里已作吴绡匹练看
　　第二十图【染色】
　　凝膏比洁络新丝传得仙方色陆离一代文明资贲饰须教五采备彰施
　　第二十一图【攀花】
　　巧様争传濯锦纹堪怜织女最殷勤云章霞防娱人意自着寻常缟布裙
　　第二十二图【翦帛】
　　手把齐纨冰雪清秋衣欲制重含情逡巡莫谩施刀尺万缕千丝织得成
　　第二十三图【成衣】
　　已成束帛又缝纫始得衣裳可庇身自昔宫庭多澣濯总怜蚕织重劳人










　　圣祖仁皇帝御制文第二集巻四十五
　　钦定四库全书
　　圣祖仁皇帝御制文第二集巻四十六目录
　　古今体诗四十二首
　　二月三十日亲统六军徂征漠北
　　出居庸闗
　　赤城
　　龙门
　　过独石口
　　出塞训厉军士
　　北藩诸部君长来迎
　　沙漠二首
　　风雪致祷遂尔晴霁
　　赐皇子允祉
　　赐皇子允祐
　　春寒轸念将士
　　途中新夏
　　经明成祖勒铭处指示扈从诸臣【并序】
　　赐皇子允禩
　　帐殿对雨念畿辅四方农事
　　赐将士食
　　违
　　皇太后定省言怀
　　行殿示诸皇子
　　瀚海
　　营夜南望北斗
　　雁栖沙碛【有序】
　　时乏水于山坡得泉志喜
　　克鲁伦河上流雨后草生
　　登山巅下瞰克鲁伦河周览山川形势指麾营阵
　　渡克鲁伦河网鱼暂驻待后军至
　　军中夜尝擐甲达旦
　　噶尔丹溃遁遂穷追之
　　剿灭噶尔丹大防
　　自贼中投诚来者皆宥之
　　遣使示皇太子防音
　　示宫中防音
　　班师次拖陵
　　班师拖陵留皇长子允禔殿后示之
　　行间赐大学士张玉书
　　外蕃诸部落络绎来贺宴赉之
　　入关见雨膏润泽禾苖茂遂喜而有作
　　弹琴峡
　　南口
　　入京见百官及耆民童穉欢迎道周
　　赐将军孙思克


　　钦定四库全书
　　圣祖仁皇帝御制文第二集巻四十六
　　古今体诗四十二首
　　二月三十日亲统六军徂征漠北
　　惟天尽所覆眷命畀我清自予莅鸿祚恒愿销甲兵狡焉窥北疆属国横相撄夙昔张挞伐凶丑皆颠倾赦之释不诛开网全其生怙终恣跳梁边鄙摇羣情皇皇仁义师声讨必有名春雪洒贝胄朔风卷龙旌睠兹防虎士金革劳逺征于铄振我武赫赫扬天声
　　出居庸关
　　羣峰倚天半直北峙雄闗古塞烟云合清时壁垒闲军锋趋朔漠马迹度重山渐向边城路旌旗叠翠间
　　赤城
　　慈宫曽驻此温泉展转依稀廿五年今日征途冰未解当时冻岭雪还全【往年奉　　太皇太后临幸之际即是此时】渐近边闗风土别长驱旌斾岳山连孤城寒重深宵静敢卜龙沙奏
　　凯旋
　　龙门
　　絶巘何时凿五丁双崖万仞辟门屏潺湲塞水嵯峨石振旅归来定勒铭
　　过独石口
　　关名独石插遥天路绕青防絶嶂悬翠壁千寻标九塞黄云万叠防三边霓旌晓度长城月毳帐春廻大漠烟总为民生勤战伐不辞筹画在中权
　　出塞训厉军士
　　铁马金戈整六师鼓行出塞暮春时边尘尽埽从今始莫让天山建绩竒
　　北藩诸部君长来迎
　　关山直北尽王臣属国侵陵煽乱频为靖边方勤士马欲令藩落辑民人声灵有赫羣知肃抃舞来同意倍亲共覩此行清朔漠保疆绥土俗还淳
　　沙漠二首
　　髙下龙堆万马趋直将漠外作疆隅汉家只守飞狐岭坐使中原失远图
　　其二
　　沙碛荒榆细柳多歩行不用蹀鸣珂【时率将士歩行】连朝登顿浑无倦甘苦身先士荷戈
　　风雪致祷遂尔晴霁
　　塞外春深雨雪频寒风犹自拂征尘昨朝遣祀咨宗伯已见遥天霁色新
　　赐皇子允祉
　　玉弩金戈壮此行期门环衞在连营深居莫忘勤劳意须识间闗出塞情
　　赐皇子允祐
　　逆我顔行讨必加六军严肃静无哗分营此日如棊布奋武羣看卷塞沙
　　春寒轸念将士
　　大漠春残雪尚飞从征车马正騑騑风廻沙路迷金勒寒送冰花上铁衣每念折冲凭士气况从絶徼奉天威六军同奋赳桓志伫见睛曛满翠旂
　　途中新夏
　　边草才青节序更征裘未换入朱明遥思南陌东阡候正是居人急耦耕
　　经明成祖勒铭处指示扈从诸臣【并序】
　　朕率师行四十五日至我哨界界内外髙阜坡陀大抵皆黄白沙五色石北行十一里有石莹然独出明成祖北伐刻铭其上时则永乐八年庚寅四月十六日朕今过此适在四月十四日山原犹昔时日同符朕谓明成祖之率师而行也与今日异其时出边皆敌人也今防古悉我効力之人其时皆汉人歩卒今我兵悉骑士且熟习边外之行由此观之明成祖深入敌中数千里縦横若行无人之境亦诚难矣我军若不及彼良可媿也凡闻斯语者当人人自奋焉爰纪其事而系之以诗
　　伊昔永乐年征马嘶朔风碛间铭片石苔藓磨青铜我行初拂拭夏节欣相同当时月在已今値清和中后先间两日彼亦一代雄我武讨不庭春发明光宫塞草緑微茁雨雪隂蒙蒙或言时尚早稍待边花红宁知英杰人所见良疏通迅行掩不备兵法贵折冲军谋在帷殿士气如虎熊岂不资羣策惟断斯有功作诗纪其事聊以示臣工
　　赐皇子允禩
　　戎行亲莅制机宜栉沐风霜总不辞随侍晨昏依帐殿焦劳情事尔应知
　　帐殿对雨念畿辅四方农事
　　气和时雨降驻跸对荒陬防防侵油幕霏霏湿翠斿未知同甸服果足渥田畴轸念民依切驰书付置邮
　　赐将士食
　　万骑拥雕弓长鸣向北风龙荒弥旷逺虎旅正骁雄战鼓黄云外旌门紫气中朕躬方蓐食与尔六军同
　　违
　　皇太后定省言怀
　　帐殿风髙日影移庭闱常忆问安时寸心每自依清禁慈念遥应系北陲柔远肯教罹疾苦除残焉敢惜胼胝预期露布飞章入早报瑶阶
　　母后知
　　行殿示诸皇子
　　师行日已远边马风萧萧眷言靖疆宇宁惮道路遥彼防邻北藩谲谋声动摇除恶必拔本稂莠隳良苖外攘内斯安务令金甲销吾民息转输丁男无敝雕一劳方永逸所戒怠与骄天心鉴此诚雨旸时以调
　　瀚海
　　四月天山路今朝瀚海行积沙流絶塞落日度连营战伐因声罪驰驱为息兵敢云黄屋重辛苦事亲征
　　营夜南望北斗
　　碧琉璃界四垂边渐觉云低欲到天为问北来行近远果然北斗挂南川
　　雁栖沙碛【有序】
　　朕亲提士旅迅埽边尘野宿宵兴风髙月冷慨居人之絶迹见沙雁之羣栖旷远萧条艰难跋渉念兹徂征之役实殷求定之心睠彼昔贤斐然有作览遗文之垂后在息武以宁人夙抱此怀因物兴感
　　为靖风尘夜不眠平沙四顾断人烟征夫欲度隂山外北雁偏栖瀚海边黩武诗书天子戒惟仁经史帝王先须看战垒生灵骨吊古文章信可传
　　时乏水于山坡得泉志喜
　　麾兵深入贼巢边斯地从来乏水泉报道六军齐饮马清流山畔忽涓涓
　　克鲁伦河上流雨后草生
　　晚从岸曲驻前旌雨歇行营草怒生一望青青河上色平芜共听马嘶声
　　登山巅下瞰克鲁伦河周览山川形势指麾营阵
　　策马登崇冈冈势亦崔嵬浩浩见河流迢递西隅来杳然罕人迹周览复徘徊命我熊罴士往驻山之隈旌旗布林麓寇见应疑猜六师压其阵贼势立崩摧麾示诸部曲号令肃风雷俯视窟中殄灭同纤埃
　　渡克鲁伦河网鱼暂驻待后军至
　　胪朐河水何泱泱髙山发源清且长漠北经流数千里东趋辽海归扶桑夙昔河壖亦沃土狡寇来据巢其疆自春徂夏雨泽断塞草不緑川原黄惊闻我师自天来逺渡沙碛思遁蔵焚巢裹糇夜窜走老羸穉幼委道傍朕率轻骑渡河北平沙浅水湔甲裳命士举网截清流鲜鳞泼剌河中央笑彼智短气复懦捐弃形势奔仓皇此时中宵自颠沛当年北鄙徒披猖我师英武且整暇临河饮马皆鹰扬黄钺一麾诸部集回首万骑方腾骧
　　军中夜尝擐甲达旦
　　四山风静建旌旄帐外沙明片月髙除逆安民非得已终宵擐甲敢言劳
　　噶尔丹溃遁遂穷追之
　　谩道爰爰窟多久从西路列雕戈疾驰莫惮追奔力须使穷禽入网罗
　　剿灭噶尔丹大防
　　残寇疲宵遁横冲节制兵我师乘锐气谁许丐余生貔虎三军合鲸鲵一战平媿称谋画定讨罪荷天成
　　自贼中投诚来者皆宥之
　　伐叛军声震若雷奔亡贼势已全摧龙荒所至皆苍赤许尔投戈向化来
　　遣使示皇太子防音
　　逋寇多年快翦除风清塞北已廻车遥知念切驰相慰驿骑南归赐防书
　　示宫中防音
　　向南瞻北斗水际见飞鸿雪照平沙月云生大漠风防书传远塞喜气溢深宫奏凯鸣銮近新荷夏正中
　　班师次拖陵
　　战马初闲甲士欢挥戈早已破楼兰弥天星斗销兵气照彻边山五月寒
　　班师拖陵留皇长子允禔殿后示之
　　北伐经时铁马驰自春徂夏历边陲炎风暑雨归来日留待旋镳抚六师
　　行间赐大学士张玉书
　　畴昔谋康阜除顽事战攻若非扬九伐何以靖三农古义严声讨儒臣在折冲遐荒风雪里扈跸纪军容
　　外藩诸部落络绎来贺宴赉之
　　诸部名王集扶携绕御营皆言清朔漠从此乐生成喜溢车书防欢腾鼔角声朕怀勤抚恤所志在休兵入关见雨膏润泽禾苖茂遂喜而有作
　　甘雨时霖为洗兵恰逢战胜武功成军容万队初旋凯妇子千邨正馌耕天意要荒同职贡人欢闾井共升平征途每忆民生事喜见桑麻惬此情
　　弹琴峡
　　琮琤流水意彷佛似鸣琴曲度泉归壑声兼峡泛吟空山传逸响终古奏清音不御金徽久泠泠防素心
　　南口
　　銮舆歴远度龙城已近郊圻一日程时雨润来山翠重更添髙下小溪声
　　入京见百官耆民童穉欢迎道周
　　星斿葆羽禁城闉雨霁郊坰不动尘旭日薰风归凯路黄童白叟太平人正逢师至经三月敢比苖顽格七旬从此普天无战鬬更将休养朂臣邻
　　赐将军孙思克
　　天讨恭行日军威战防时列营张犄角搤吭有偏师立见穷追尽能承节制竒鹰扬资远略宿望在西陲



　　圣祖仁皇帝御制文第二集巻四十六
　　钦定四库全书
　　圣祖仁皇帝御制文第二集巻四十七目録
　　古今体诗二十八首
　　暮秋重出居庸关
　　登鸡鸣山
　　遥祝
　　皇太后千秋
　　防古老穉来迎咸劳遣之
　　阅马牛羊羣
　　山行
　　厄鲁特之众相继来归咸询其父母兄弟妻子为阵前所获者觅令完聚
　　塞外初冬
　　驻跸归化城
　　古寺
　　赐宴诸防古
　　归化城夜月
　　昭君墓【并序】
　　塞外寒夜书怀
　　黄河【并序】
　　十一月三日泛舟黄河流凌始下舟行之顷河水莹洁波浪忽平
　　脱脱城
　　冰渡
　　鄂尔多斯行围雉兔甚多
　　晓寒念将士
　　河套西望
　　噶尔丹遣人乞降示议政诸臣
　　途中长至
　　示大将军伯费扬古
　　入沙虎口
　　右衞驻跸
　　经大同府【并序】
　　汗血马














　　钦定四库全书
　　圣祖仁皇帝御制文第二集卷四十七
　　古今体诗二十八首
　　暮秋重出居庸闗
　　乱榆丛栁未经霜峻岭崇峦晓色苍峡里细泉流不竭仍闻太古韵铿锵
　　登鸡鸣山
　　鸟道盘空近塞垣羊河如带绕山根停銮欲览沿边势石上藤萝手自扪
　　遥祝
　　皇太后千秋
　　临风怀绣扆佳气望瑶宫月首蓂三叶冬迟菊万丛【十月十二日始立冬】夀尊浮碧螘笺奏托云鸿景祚绵绵永南山颂不穷
　　防古老穉来迎咸劳遣之
　　塞阅鸡延建羽旄常因国计不辞劳苍头黄口纷然至
　　天地为心示覆帱
　　阅马牛羊羣
　　边境地闲敞畜牧多蕃滋掌理各有职水草实咸宜疆舆裕驱策享宴丰牲牺日给大官庖岁供内廐骑不烦畎畞力生息频在兹偶来歴塞垣按辔省所司千羣牝牡壮万队云锦竒暖就阳坡眠骄向秋原驰非独充犒赉兼得佐熊罴夏五破狡虏挂弓天山陲甲士归伍闲休养正此时庶物讵云细国用恒相资嘶饮适其性覆载本无私
　　山行
　　古木荒山落叶稀寒流几曲漾斜晖马蹄行徧龙堆路总是金汤户外扉
　　厄鲁特之众相继来归咸询其父母兄弟妻子为阵前所获者觅令完聚
　　缔宇莅八表一视贵同仁苟有不得所此中常肫肫荒裔乃异类猘骜性顽嚚横戈临朔漠窟穴顿沦湮将士俘擒众窜遁仅及身逋亡日来投稽首心诚谆念彼骨肉离咸为加抚询广谕命寻识使得完天伦欢声继感泣寒塞生和春绥柔寓大权万物归鸿钧
　　塞外初冬
　　隂山南去雁行多渺渺沙原六御过报是初冬新律改依然霜晓气暄和
　　驻跸归化城
　　一片孤城古塞西霜寒木落驻旌霓恩施域外心无倦威慑荒遐化欲齐归戍健儿欣日暇放闲战马就风嘶五原旧是烽烟地【相传旧属五原郡地】亭障安恬静鼓鼙
　　古寺
　　入望香台迥巡行陟歴遥磬声清静夜旛影飏晴霄梵相金泥古经廊画壁凋登临縦遐瞩紫塞接岧嶤
　　赐宴诸防古
　　羽林列队宴行宫内外绥怀一体中霜仗煇煌明塞日晴斿宛转卷邉风人霑挏酒羣情洽乐合羌笳率舞同卉服狨裘无老幼欢然尽识化钧公
　　归化城夜月
　　此际殊方月关山远近看清辉临玉帐皎色耀金盘烟野照逾阔霜空夜未寒坐消行漏永沙塞絶风湍
　　昭君墓【并序】
　　匈奴梗化边陲自周秦汉唐无代不有顷朕于春夏亲统六师破厄鲁特噶尔丹于克鲁伦河西北复于秋九月西巡由张家口出塞抚察我边鄙厄鲁特败残之众降者踵至其头目来归者咸予近职开诚示信絶无猜疑冬十月十三日至归化城为我兵屯戍之所城南十余里土阜突然传为昭君墓即志所云青冡也昔有不得志于功名或身遭迁谪往往托昭君怨而为诗以写其抑鬰则在当日之怨极而悲又不知何如此冡之留兹土适足为汉讥焉我国家舆图远大遐迩诸部落世世臣属奔走不暇凡有驱策如臂之使指甘为仆婢而不辞恒自缅怀前烈敢不慎修思永夫昭君墓何足咏也因之有感于治理遂成八韵
　　南北分天地存亡见庙谟含悲辞汉主挥泪赴匈奴目睹当年冡心怀四海图葆旌巡远徼藩落効驰驱欲笑和亲失还嫌饵术迂【汉贾谊防言用五术以饵匈奴】开诚示异族布化越荒途漠漠龙沙际寥寥雁塞隅偶吟因有触意独与人殊
　　塞外寒夜书怀
　　帐殿深沈夜未眠静思筹略听羌弦金瓯更辟千千里瀚海无波万万年露冷宵寒凝翠幕塞髙风定歇征鞯旁人莫道行兵远自有单于首到边
　　黄河【并序】
　　河源发于塞外流经万里余始由中土入海曩曽遣使探流穷源河之为利为害莫不洞悉近以巡省边隅驻跸湖滩河朔一水潆洄自西北来流不甚浊而波缓岸隘而土坚白草萧萧黄沙弥望其中环抱约地千二百余里草丰水美便于畜牧明治间沦于外彝地逼秦境时相寇扰故诸臣每言不宜弃此众议纷然人多不察恒惜其言之未用然使当日即用其言加兵塞外揆理度势岂遂能驱而远之亦必徒劳士马耳朕尝以收复河套之论谓其心忠于国则可谓其灼见事机言之可行则未然也国家威徳所布龙荒大漠与河套尽入版图诸防古岁修賮贡奉职惟谨非务徳意绥柔讵兵力之所可致耶故临流增思诗示永久
　　洪流逺且长迢遥逾塞垣旋绕几曲折沙杂波涛浑渐下渐开拓建瓴势迅奔所经虽緜邈脉络自有根东南借挽输疏瀹频讨论昔岁省隄防淮济亲临轩今兹歴大荒羽衞成云屯崚嶒两岸间天寒落涨痕冰澌断更续晶晶耀朝暾此中地沃饶水草佳且繁昔人议收复斯举诚难言观俗抚幽遐老幼争攀援殊方亦苍赤咸施沐浴恩期令归化意来者如河源昼夜入沧海包括弥乾坤
　　十一月三日泛舟黄河流凌始下舟行之顷河水莹洁波浪忽平
　　黄涛何汹汹寒至始流凌解缆风犹紧移舟浪不兴威行宜气肃恩布觉阳升化理应多洽嚣氛顷刻澄
　　脱脱城
　　土墉四面筑何坚地压长河尚屹然国计思清荒服外早将粮粟实穷边
　　冰渡
　　云深卓万骑风劲响千旗半夜河冰合安然过六师【时河冰未合师行之顷忽报可渡次早如行平地】
　　鄂尔多斯行围雉兔甚多
　　地敞沙平河外天合围雉兔日盈千筹边正欲劳筋骨时控雕弧左右
　　晓寒念将士
　　长河冻结朔风攒带甲横戈未卽安每见霜华侵晓月最怜将士不胜寒
　　河套西望
　　往代存虚议今为我外藩河环沙碛暖境阔草滩繁错落绥延接迷离朔漠吞时巡曽不到特示抚柔恩
　　噶尔丹遣人乞降示议政诸臣
　　丑类蠢顽思负固干矛指处朽枯摧空劳狡计营三窟卓有深机布九垓穷犬始为摇尾防奔狼聊作乞生哀无私何靳恢汤网未必真诚款塞来
　　途中长至
　　关塞经时跸未回律逢葭琯暗飞灰遥知日晷添宫线暖阁前头放早梅
　　示大将军伯费扬古
　　仗钺亲驱寇分麾扼要先战能遵指授动辄秉机权鸮鸟巢全覆妖狐命苟延楼兰须共灭功胜勒燕然
　　入沙虎口
　　秋末巡沙塞冬深六辔还野廻千涧水云掩百重山猎猎寒风劲骎骎班马闲勤劳因国事计日对
　　慈顔
　　右衞驻跸
　　西陲古镇雄土俗亦唐风边候年催箭遥天月似弓干戈分禁旅控制接云中细栁新营舍精严面面同
　　经大同府【并序】
　　大同古之云中外与五原隂山相接内连雁门朔代最为要地自昔军旅之所屯戍商贾之所往来虽厥壤寒瘠俗实佻靡明武宗托言巡边每来逰幸留辄数月为后人所议朕抚辑龙荒一岁之中再行塞上由大同至归化城路稍远而地暖由张家口至归化城路稍近而地荒前独取道张家口者葢有故焉兹以将士久露于外候寒草枯人骑糗刍非内地不便遂入沙虎口过右衞经大同城念民徭役蠲除明年租特勅六军一宿而过曩朕两幸南省惟以察民疾苦兴利除弊为务其山川风土随意览观而已此行不辞劳瘁亲冒霜雪期欲早靖沙漠又非南巡可比朕平日凡渉一境歴一事必慎思而审行之庶得古人翼翼之意
　　塞行初返斾止跸偶城闉帝典尊明徳汤盘鉴日新时巡惟济物敷政在安人特豁云中赋军需供亿频
　　汗血马
　　骅骝应产渥洼中骨相昂蔵汗血红星角晶荧如掣电霜蹄蹀躞已追风







　　圣祖仁皇帝御制文第二集巻四十七
　　钦定四库全书
　　圣祖仁皇帝御制文第二集巻四十八目録
　　古今体诗四十首
　　再度居庸关
　　雪霁驻跸大同府
　　过马邑望鴈门关
　　途间纪事【并序】
　　保徳州渡黄河
　　出塞【并序】
　　横城堡渡黄河
　　抵宁夏
　　望贺兰山
　　自宁夏出塞滨河行至白塔乘舟顺流而下抵湖滩河朔作
　　黄河舟行即事
　　噶尔丹平后示诸臣
　　晩眺
　　凯旋言怀
　　怀来示皇太子
　　入居庸关
　　清河觐
　　皇太后慈顔
　　近郊
　　晓望二首
　　诸皇子来迎示之
　　见迎驾者
　　过密云作
　　出古北口
　　口外设屯耕植聚落渐成
　　经喀尔沁
　　口外中秋
　　行围敖汉柰曼查鲁忒诸部落
　　塞外偶述
　　至廓尔沁部落与诸防古宴
　　秋暮
　　入乌喇境
　　松花江网鱼最多颁赐从臣
　　泛松花江
　　阅窝集【并序】
　　驻跸乌喇之船厰忆壬戌春夏巡行此地每五日一奏请
　　圣祖母太皇太后安今不可得矣书志慨慕
　　乌喇山防间古木灌莽泽潦徧野即黄龙府之地也今人未暇详攷赋诗二首
　　行围所经灰发叶赫哈达诸地皆我
　　祖
　　宗之所开并遗迹存焉赋诗二首

　　钦定四库全书
　　圣祖仁皇帝御制文第二集巻四十八
　　古今体诗四十首
　　再度居庸闗
　　草木未甲坼年光属早春三番劳远驭一举本勤民峡暖泉声动风和鸟噪新防看歌凯入景物尽还淳
　　雪霁驻跸大同府
　　骤飘春雪洒惊沙重向云中过翠华转盼遐区征调息期将习俗尚桑麻
　　过马邑望鴈门闗
　　南指重山望鴈门苍然岚气结朝昏当春田土皆耕耨阡陌緜緜古塞原
　　途间纪事【并序】
　　先是前驱之人言明日驻李家沟仅一井未足扈从人骑之需豫贮水三百瓮尚虞有缺是日朕行至中途见有一水自三岔堡流来一水自韩家楼流出横
　　筑一隄以壅之召询土人云此河久涸三日前河水忽至有司恐漫衍官道故筑此堰朕登髙览观揆度地势若决此堰河水可至李家沟因命侍衞率人疏濬不两时河水洋溢流至营外深三四尺人骑汲饮有余莫不欣悦向贮之水皆不用昔闻有行师山谷间灵泉涌出心未之信顷万人目覩咸以为异朕之凉徳何当天祐耶因纪其事
　　昔闻灵贶说今见异河来潆曲经山谷汪洋歴涧隈安营流渐下决堰势初廻马饮无须窟人尝止用杯邨荒咸得润夜静响同雷讵但霑行帐还能沃土垓仰邀天顾重顿使地形开七校多欣悦何劳渴指梅
　　保徳州渡黄河
　　入塞河声壮朝宗势拱环划疆分晋野隔岸是秦山城郭巅崖里旌旄浩渺间横流渡舟楫前路指萧闗
　　出塞【并序】
　　沿边山行冈岭崎岖黄沙弥望因自榆林镇取道塞外沙浅途平水草咸便且十二日之程减半得达安边堡书以记之
　　森森万骑歴驼城【榆林镇一名驼城】沙塞风清碛路平冰泮长河堪饮马月来大野照移营邮签纪地旬余驿羽辔行边六日程天下一家无内外烽销堠罢不论兵
　　横城堡渡黄河
　　歴尽边山再渡河沙平岸阔水无波汤汤南去劳疏筑惟此分渠利赖多【黄河至处多足为患惟宁夏开渠种田资以为利】
　　抵宁夏
　　面水依山古朔方巡行葆羽下岩疆戍楼虽设无传警甲士皆精力挽强实政安人遵道徳霸图拓宇说金汤当年统万真夸诞【宁夏城相传为勃勃赫连所筑取统一天下而临万方之意可谓妄矣】何似于今控制长
　　望贺兰山
　　嶻嶪排霄耸处雄马头苍駮望难穷遥遮洮陇緜秦塞迅埽埃氛薄汉功气杂云烟疑结阵势廻龙虎状盘空金戈夜火长征地尽属西陲界域中
　　自宁夏出塞滨河行至白塔乘舟顺流而下抵湖滩河朔作
　　黄河之源难可穷滔滔来自遐荒中既入洮兰复西出飞涛浩瀚声淙淙来从边山远跋渉遣师挽饷兼采风廻銮欲假顺流便特乘艇舰浮奔洪潆洄大野势几曲沙岸頽突还巃嵸乱柳排生枝榦宻中有巨鹿蔵榛丛遥山转转行莫尽忽前俄后迷西东有时塞云催急雨晚天霁色横长虹旌门月上夜皎洁水光直与银汉通放櫂百里只瞬息迅于走坂驰骏骢中宵望见旄头落幕北已奏烟尘空【四月十四日夜奏报噶尔丹穷蹙自尽其下悉平】兹行永得息兵革岂惜晓暮劳予躬长河緜延古鲜歴巡阅乃与区域同自此寰海乐清晏熙恬万国咸亨丰
　　黄河舟行即事
　　五月山巅雪四时不见花临流皆险浪歩岸是丛葭心为万年计身离百日家郅支圅首至从此靖龙沙
　　噶尔丹平后示诸臣
　　莅防心无倦宁人虑每周一从沙漠扰时厪深宫忧日旰食始进未明衣先求或云小丑徒庙堂何须筹或云自往代兹类难锄耰念我
　　祖宗基不与古昔侔沿边诸外藩奉职如列侯一一効驱策非徒贡賮修顾此豺狼种狂逞匿林丘侵欺我属国濳入我遐陬设竟置罔闻何以示绥柔因之违羣议秉钺麾貔貅扼塞伏偏师兼程裹粮糇事无巨与细皆为先绸缪五月入不毛破贼瀚海头遁免仅及身资帐咸躏蹂秋冬再临边寒风透重裘方春更远陟秦晋歴邑州乞降多诡词其意本夷犹孽子已成俘族党纷奔投未能悔厥心尚思延蜉蝣分道命禁旅夏肃气如秋顿尔膺天诛无庸施戈矛幕南与幕北图舆万里收华山可归马桃林宜放牛息兵培元气黎庶永安休于野乐稼穑于朝献訏谋交泰赖臣工长与防天庥
　　晩眺
　　军门延夕眺云气澹遥天古塞千峰月平沙万幕烟旌旗寒色壮刁斗晩风传衅甲从今始功成靖朔边
　　凯旋言怀
　　黄舆奠四极海外皆来臣眷言漠北地防防皆吾人六载不遑息三度勤征轮边柝自此静亭堠无烟尘兵革方既偃风教期还淳兴防遵昔轨崇文育羣伦所用惟才俊非仅荣簪绅尔俸与尔禄脂膏出细民永念固邦本不愧王国宾
　　怀来示皇太子
　　春初夙驾回当暑探尽黄流岸曲纡只为敉宁筹逺驭不辞烦苦歴征途
　　入居庸闗
　　始和羽骑出重闗风动南薰整斾还凯奏防书传朔塞欢声喜气满人寰悬崖壁立垣墉固古峡泉流昼夜闲须识成城惟众志称雄不独峙羣山
　　清河觐
　　皇太后慈顔
　　遐方异域絶纤尘奉贽来朝悉我臣今日承欢尤色喜慈闱悦豫为生民
　　近郊
　　銮舆还斾近郊坰自此边方贺永宁匝嵗归程当夏月又逢禾黍雨中青
　　晓望
　　喜看西北静烟氛饮至归来息我军向晓马头遥指处日光拥出万重云
　　又
　　郊圻渐近快时晴四望闗山晓气清边徼往来非得已驱除总为计生成
　　诸皇子来迎示之
　　行尽龙荒到凤城三廻寒暑事长征只须勤俭思无逸说与艰难远道情
　　见迎驾者
　　叠鼔鸣铙列斾旌鹓行鹭序续编氓依依马首嵩呼处念此欢迎赤子情
　　过密云作
　　秋气驱残暑青林堕叶稀马嘶凉籁动蝉噪夕阳微河绕遥通塞山廻尽拱畿黍苖膏雨足岁事念民依
　　出古北口
　　年年秋狝此经过峭石天成险隘多沙漠名王皆属国但留形胜壮山河
　　口外设屯耕植聚落渐成
　　沿边旷地多弃置良非策年来设屯聚教以分阡陌春夏耕耨勤秋冬有畜积霜浓早收黍暄迟晚刈麦土固有肥硗人力变荒瘠山下出流泉屋后树豚栅行之无倦弛定能増户籍古来王者治恐亦无以易
　　经喀尔沁
　　古木苍山路不穷霜林飒沓响秋风临流驻跸归营晩坐看旌门落照红
　　口外中秋
　　荒塞天低夜有霜一轮明月照苍凉不贪玉宇琼楼看独在遐陬理外疆
　　行围敖汉柰曼查鲁忒诸部落
　　农暇巡侯甸扬旌歴远途军容陈七萃武事讲三驱永罢防秋戍咸为首路趋晚来围猎罢羽衞集平芜
　　塞外偶述
　　晓雾迷前岭防茸露未晞林中呼鹿罢山下射熊归水绕周庐曲原髙众幕围时平疆域远万里尽庭扉
　　至廓尔沁部落与诸防古宴
　　大野支黄幄长筵借软莎恩膏宣塞下部落列山阿法酒沾人醉椎牛飨众多提携偕妇穉千帐动欢歌
　　秋暮
　　落叶催寒早山山草徧枯雪晴麋得食风急雁衔芦松古纷披出林深髙下殊漫云沙塞地别自足饶腴
　　入乌喇境
　　苍山岌嶪路緜延野燎荒原起夕烟几防寒鸦宿枯树半湾流水傍行旃
　　松花江网鱼最多颁赐从臣
　　松花江水深千尺棙柂移舟网亲掷溜洄水急浪花翻一手提纲任所适须臾收处激颓波两岸奔趋人络绎小鱼沈网大鱼跃紫鬛银鳞万千百更有巨尾压船头载以牛车轮欲折水寒冰结味益佳远笑江南夸鲂鲫徧令颁赐扈从臣幕下然薪递烹炙天下才俊散四方网罗咸使登岩廊尔等触物思比托捕鱼勿谓情之常
　　泛松花江
　　源分长白波流迅支合乌江水势雄木落霜空天气肃旌麾过处映飞虹
　　阅窝集【并序】
　　古松林数十里防翳无际非亭午夜分不见日月
　　松林黯黯百十里罕境偏为麋鹿游雨雪飘萧难到地啼乌野草自春秋
　　驻跸乌喇之船厰忆壬戌春夏巡行此地每五日一奏请
　　圣祖母太皇太后安今不可得矣书志慨慕
　　曽问
　　慈宁草奏笺夜张银烛大江边重来往事俄追忆转眼光隂十七年
　　乌喇山防间古木灌莽泽潦徧野即黄龙府之地也今人未暇详攷
　　层冈翳荟乱髙低骏马迎风不住嘶碛里草深行潦阔迟回应惜锦障泥
　　二
　　路转山环杂古柯覆茅苫舍傍坡陀疆隅湮没辽金界虎穴鹰巢处处多
　　行围所经灰发叶赫哈达诸地皆我
　　祖
　　宗之所开并遗迹存焉
　　铁马金戈百战时戎衣辛苦首开基榻边鼾睡声先定始布中原一着棋
　　二
　　垣墉遗址尚山坳略地平城辟土茅荡涤尘沙真不易仰思遗烈驻云旓










　　圣祖仁皇帝御制文第二集巻四十八
　　钦定四库全书
　　圣祖仁皇帝御制文第二集巻四十九目録
　　古今体诗四十一首
　　兴京
　　驻跸奉天府
　　渡辽河
　　所过松山杏山大凌河皆
　　圣祖用武之地有述
　　入山海闗
　　广宁道中
　　永平驻跸
　　丰润即事
　　望海
　　歊蒸暑气赋得漠漠水田飞白鹭
　　赐髙士奇
　　示诸皇子
　　赋得雨去花光湿风归叶影疎
　　出畿东观秋成
　　万树丛中月一轮
　　咏林檎
　　用皇三子秋日郊行应制诗韵
　　八哥儿
　　潞河发舟
　　天津
　　徳州
　　东昌道中
　　舟过济宁
　　入江南境
　　经邳徐界上
　　雨
　　阅河
　　渡扬子江
　　金山寺月夜
　　巡厯江南示意
　　虎丘
　　阅河之便奉
　　皇太后临幸武林是日喜晴
　　云栖寺
　　西湖
　　湖心亭闲览
　　宋臣苏轼开湖溉田筑隄潴水杭民利之为政者不当如是乎
　　鹫峰
　　云林寺
　　菜畦
　　行宫雨中望吴山
　　阅浙江驻防将士射

　　钦定四库全书
　　圣祖仁皇帝御制文第二集巻四十九
　　古今体诗四十一首
　　兴京
　　霭霭兴王地风云莫可攀潆洄千曲水盘叠百重山瞻拜
　　陵园肃凝思大业艰茏葱松柏茂瑞鸟满林间
　　驻跸奉天府
　　四海为家日鸣銮过旧京新丰安可并若水事堪并城市风犹古弦歌化渐行巍峨城阙在往岁几经营
　　渡辽河
　　雪霁寒流已合冰雁行飞处晓天澄初冬欲尽归程疾回首烟光望
　　二陵
　　所过松山杏山大凌河皆
　　圣祖用武之地有述
　　松杏山头野草黄朔风凄紧下前冈云屯虎旅新行在地着龙兴旧战场壁垒寻来余气色田畴耕处拾刀鎗恢
　　圣绪存遗迹东海洋洋
　　祖徳长
　　入山海闗
　　长城尽处海山竒守险无劳百万师寰宇苍生归厯数当年指顾定鸿基
　　广宁道中
　　漠漠寒云色戌楼终日闲饥乌号晓月路出十三山
　　永平驻跸
　　飒飒风声响画旗滦河东岸猎归时庙堂几务亲裁决非是行帷寐独迟
　　丰润即事
　　去日披金露归时动朔吹农家收获罢就暖向朝曦
　　望海
　　天际无涯万里余风潮云岛接宸舆朝宗不弃能容物惟有虚心对洛书
　　歊蒸暑气赋得漠漠水田飞白鹭
　　日射湖光防滟余三庚修景未应除盈田秔稻将成实满陇禾苖更自如静里歊蒸不着意心中无事乐于书黄鹂白鹭由他去恐误分阴渐渐踈
　　赐髙士竒
　　廿年载笔近螭头心慕江湖难再留忽忆当时论左国依稀又是十三秋
　　示诸皇子
　　勤俭守家法为仁勉四箴读书须立体学问更从心佻达愆非浅浮华罪渐深人皆知此道何必论古今
　　赋得雨去花光湿风归叶影踈
　　晩蝉声渐急白雁暂髙飞月照湖光转波连山色微荷疎知气肃花老觉时非不必愁秋冷宫人自有衣
　　出畿东观秋成
　　隂霖连六月宵旰念民生微风收潦水过雨见秋成古北龙旗近渔阳凤辇行戍楼烽火息险岂借长城
　　万树丛中月一轮
　　残暑新开雨后时层峦密树万年枝扁舟归去思还转小艇廻波意欲迟泛泛月明悬玉镜轻轻浪影动玻瓈冰盘酒防同金谷箫鼓龙吟太液池
　　咏林檎
　　野果初来上苑东紫红鲜品进离宫虽然不及羣珍味也有微诚在此中
　　用皇三子秋日郊行应制诗韵
　　风髙凤阁秋万物变清幽露冷凝僊掌云寒聚岭头荷疎起一雁蒲尽现羣鸥郊外西成好应知禾黍收
　　八哥儿
　　众喜能言强欲言或笼或架系髙轩纵然欲忆林间乐谁肯从容解覆盆
　　潞河发舟
　　青翰舟迎旭日升官河放溜始开冰巡行每为求民瘼宁避春寒晓雾凝
　　天津
　　河栁丝丝变嫩黄海门遥望色微茫贾航商舶连樯至贡賮时看集万方
　　徳州
　　长河絶流澌晓坐寒仍肃若使居深宫安知有冷燠
　　东昌道中
　　陌草稀疎緑未回水邨近午暖微催万人争向船头望多是喁喁待泽来
　　舟过济宁
　　济水平分南北流山桃花绽古墟头粼粼碧浪层层树便觉春风起櫂讴
　　入江南境
　　行尽兖东程乍入江南路水潦切痌瘝深心察其故
　　经邳徐界上
　　泗水通淮泽坡陀认马陵经过怀十载戸口几新増
　　雨
　　云气未肯开緜宻清明雨系缆古河湄为念夫徒苦
　　阅河
　　淮黄疏濬费经营跋渉三来不惮行几处隄防亲指画伫期耕稼乐功成
　　渡扬子江
　　晓雾风初豁扬帆縦防舟危峰真屹立漩水急洄流碧转沿江柳沙平远屿洲十年巡再至骋目睇神丘
　　金山寺月夜
　　江山春物已雍和万里晴光月倍多重倚髙楼观海阔浩然心境更如何
　　巡厯江南示意
　　财赋称兹地时巡复此经春膏宜豆麦烟景徧林亭靡丽风应换敦厐训屡形施恩频已责聊尔翠华停
　　虎丘
　　随风画檝到山塘水市阴笼草木香石不点头谁说法惟存涧响杂笙簧
　　阅河之便奉
　　皇太后临幸武林是日喜晴
　　雄城千雉带江湖羽衞重临气象殊九有承欢逢胜日万民拥戴满亨衢时当丰嵗人咸乐海不扬波泽远濡况是春阳布暄暖无边韶景溢舆区
　　云栖寺
　　江路转隈隩山行惬心赏古树与茂竹翳蔽极深广潺潺细泉流萋萋芳草长其际春之暮天气堪俯仰鸟性鸣晴曦蜂蝶争下上巡省歴穷谷所至察万象小憇涧壑幽泽贵被草莽
　　西湖
　　湖光开潋滟临幸及芳时浅翠堆山色轻香拂水彩斿看自动画鹢觉平移静坐观羣类资生得所宜
　　湖心亭闲览
　　虚牖层阑挹翠微春容澹沲送晴晖澄波如镜涵天影鱼鸟欣欣自息机
　　宋臣苏轼开湖溉田筑隄潴水杭民利之为政者不当如是乎
　　长隄十里跨湖波官栁青青覆软莎漫道只为逰赏地悬知布政在民和
　　鹫峰
　　何处飞来一块石嵌空岩窦作玲珑下临巨涧淙淙冷上荫长松谡谡风
　　云林寺
　　无为几事少问俗驻林丘衞骑森严减炉烟靉叇浮鸟啼香界古花缀梵筵幽野径春风引轻铺细草柔
　　菜畦
　　东南农事已春深菜陇花开满地金独爱小民勤力作马头堪慰省方心
　　行宫雨中望吴山
　　槛外青山纵目收繁花初落叶新稠更教防染烟云色添得牕前翠欲流
　　阅浙江驻防将士射
　　羽林旧将分防重吴越名区古要疆讲武正宜清晏日人人自擅技穿杨










　　圣祖仁皇帝御制文第二集巻四十九
　　钦定四库全书
　　圣祖仁皇帝御制文第二集巻五十目録
　　古今体诗五十首
　　示江南浙江守土诸臣
　　再过鹫峰
　　登吴山
　　望钱塘江
　　虎跑泉
　　由净慈寺经南屛诸山
　　孤山放鹤亭
　　玉泉有五色鱼赐名清涟寺
　　西湖再作
　　浙省道上书怀
　　桑林乍绿蚕事方兴诗以嘉之
　　晓发嘉兴
　　花山
　　支硎山
　　回銮复过恵山
　　舟行野望
　　驻跸江宁偶述
　　修报恩寺塔初毕登之
　　过明太祖陵有感
　　月夜登燕子矶
　　江行
　　忆畅春园牡丹
　　金山雨望
　　山中晩霁
　　中泠泉
　　望焦山念已已曽登其上
　　念淮扬居民特留漕粮二十万以济之回銮之日复谆谕所司使布实恵
　　泛洪泽湖偶咏
　　渔舟夜泊
　　渡河北归
　　宿迁
　　过八牐
　　仲子庙
　　途次端午
　　山左道中
　　望岱忆旧
　　阙里重修思欲一往以天气日暑急奉
　　慈舆北归未得瞻视纪诗八韵
　　见途中夏麦将熟志喜
　　北境
　　候兄裕亲王
　　江南风雨阻回程二十天近京又是微旱五月二十五日霖雨如注喜雨
　　赐峨老僧
　　察永定河
　　廵子牙河建坝
　　盛夏晚偶成
　　七夕观千叶莲
　　畅春园观稻时七月十一日也
　　咏桐老图赐裕亲王
　　为考试叹
　　禁园秋霁








　　钦定四库全书
　　圣祖仁皇帝御制文第二集巻五十
　　古今体诗五十首
　　示江南浙江守土诸臣
　　宇宙方清宁吏治尚端防农使乐耕凿民使适里阎大寮总其要小吏毋苛纤纪纲不可弛随时酌寛严为上能自爱羣属必畏钳讼惟善得情操守时警砭勿恃才妄作勿以自忺务令比戸丰膏泽远近霑朱轓与彤驺万姓所具瞻臧否道有碑防口难可箝不见广厦材耸榦从幽濳不见冲霄鹤饮啄本静恬告诫示勉勗保防兹庶黔
　　再过鹫峰
　　爱此清幽一径深马随泉响入云林苍苔古洞何年凿脉脉韶光自赏心
　　登吴山
　　重经层巘暂停銮天日晴和览眺寛城市万家烟火近
　　念兹莫遣有饥寒
　　望钱塘江
　　江流几折势湾环指防遥岑是越山南朔东西无一事春风浩荡奉
　　慈顔
　　虎跑泉
　　灵泉涌地寒侵骨胜迹名髙着虎跑似恐被人频汲取一清迥出山坳
　　由净慈寺经南屛诸山
　　纡曲南屏路欣随歩辇来　【时奉　　皇太后观览】鸟飞惊玉仗花落防经台邃阁闻松籁疎篱逬竹胎双峰髙不极更在白云隈
　　孤山放鹤亭
　　处士人何在山前夕照来亭空不见鹤磴古尚留梅杨栁萦烟嫩棠棃过雨开今朝闲系艇还自爱贤才
　　玉泉有五色鱼赐名清涟寺
　　锦鳞游泳漾池纹隠藻穿苹暗作羣濠濮防心原不远清涟题额与传闻
　　西湖再作
　　面面山容澹盈盈水态清流文萦杰阁波影荡髙城燕舞知迎櫂花低解避旌乘春沛泽随地稔民情
　　浙省道上书怀
　　徧野农桑绕翠旌畦边童叟带云耕江山尽是升平日寸晷难忘终始情
　　桑林乍绿蚕事方兴诗以嘉之
　　弥望桑林吐叶垂枝嫩碧初匀竹舍正殷蚕务天工雨露维均
　　晓发嘉兴
　　数里城依水千门路向田菜塍无近远桑岸互緜连土沃勤为最年丰俭欲先云开林野秀初日上行旃
　　花山
　　警跸来初地青山鸟道深风生松涧合云暗石苔侵静昼飞闲蝶余春噪晩禽空留支遁迹物外托宸襟
　　支硎山
　　龙池东北古支硎石室寒泉句可听【支遁诗云石室可蔽身寒泉濯温手】想得雨余悬瀑布飞流界破数峰青
　　回銮复过恵山
　　是谁妙笔防峦容蕴借迎人四五峰堪挹山泉烹雀蕊并添新黛入瓯浓
　　舟行野望
　　恵风万顷下芳畦逺水拖烟晓状迷河上草新才覆地林间花堕半沾泥翩翾弱燕穿船入宛转芳莺隔树啼若问抚阑端坐意黙思丰裕洽羣黎
　　驻跸江宁偶述
　　云覆轻隂雨净尘南巡又隔十经春山河旧数陪京重士庶今看沐化淳古巷乌衣人已换芳洲白鹭迹成陈元元亿万咸安乐教养休和属大钧
　　修报恩寺塔初毕登之
　　塔势摇晨旭凭陵上九霄琉璃庄净域金碧启香寮地俯三山近江环匹练遥隔牕云雾起戸户瑞烟飘
　　过明太祖陵有感
　　拔起英雄草昧间煌煌大业岂能删玉鱼金盌虽如故烟雾低迷独怆顔
　　月夜登燕子矶
　　石势疑飞动江涛足下看天空来皎月风定敛奔湍绿树灯光乱苍厓夏夜寒经过睹形胜往往驻鸣銮
　　江行
　　风帆来往乱江流楼艣縦横拍浪浮只在艄工持柁穏曽将为政喻操舟
　　忆畅春园牡丹
　　晓雨疎踈薄洒午风习习轻吹忽念畅春花事正当万朶开时
　　金山雨望
　　烟树重重两岸间流云着水水漫漫江烟江树无穷尽不让蓬瀛岛上山
　　山中晩霁
　　返照开澄景余霞作绮流夜深明月出隔岸见芦洲
　　中泠泉
　　静饮中泠水清寒味日新顿令超象外爽豁有天真
　　望焦山念已已曽登其上
　　大江日夜波汪洋金山焦山两相望金山楼阁荡丹碧焦山竹树多郁苍境深流广人罕至往年曽一登其冈顷者放舟仍北渡壮哉滉瀁云低昂青岩翠壁幽且蒨图经名著传焦光何时瘗鹤在山足遗铭剥蚀存华阳【山下有瘗鹤铭为华阳真逸撰止存六十余字】葭洲白鸟忽飞出江花冥冥江草芳是日雨余气清淑夏首晴昼欣舒长倚舰四顾畅襟抱好风豁达来天阊
　　念淮扬居民特留漕粮二十万以济之回銮之日复谆谕所司使布实恵
　　广厦岂不乐何事驾飞舻意惟悉民隠遑问歴道途淮扬皆巨郡地本号饶腴居人百万家土狭滨众湖禾麦苟不登老幼日待餔恩意宜渥沛拯济留天储实恵布州邑远迩均有无谆谕严再三毋徒饱吏胥茅屋有起色比户充黍稌愿兹瘠壤农皥皥跻唐虞
　　泛洪泽湖偶咏
　　积水空明浸太虚轻舠闲泛进徐徐菰芦絶岸柴门小终岁生涯业捕鱼
　　渔舟夜泊
　　渔父不罹世中形任意飘流夜泊汀惟有长闲心静处何如名利系朝廷
　　渡河北归
　　三吴问俗罢旋跸渡洪流微日笼华盖轻飇送御舟水能安泛滥堤遣防田畴自此民休息纾予南顾忧
　　宿迁
　　行过江南水与山栁舒花放鸟缗蛮明朝重至邳徐路凤阙龙楼计日还
　　过八牐
　　宛转河形一线通潴流叠石赖人功天庾岁岁闗飞挽全在随时启闭中
　　仲子庙
　　河口孤祠在千年祀典存当阶松半偃绕碣藓堪扪怀古题新额遗风想圣门行舟清昼永岸草采芳荪
　　途次端午
　　蕤宾逢夏律午日俯澄流黄鸟林中变新蒲岸外稠宫筵传防糉僊酒泛丹榴遥忆蓬莱上垂杨防御沟
　　山左道中
　　凤艒南巡往复归夏禽拂水避云旂川平桂櫂何须举风正蒲帆疾似飞鸡犬满邨人足食茧丝入市戸充衣闲闲陌上晴曛好暇览时光畅万几
　　望岱忆旧
　　青天竦峙翠云浓端坐船头眺岱宗忆上崇嶐最髙顶非探芝检效东封
　　阙里重脩思欲一往以天气日暑急奉
　　慈舆北归未得瞻视纪诗八韵
　　广殿丹青焕飞甍黼藻新思排僊驭往却奉
　　翠舆辰仰慕尼山侧兴怀泗水滨存心惟志道勉力事依仁望斗知非远升堂念每惇庑松应鬛长阶桧益苔皴过鲁时逢夏归帆罢问津迢迢曲阜路沿泝几劳神
　　见途中夏麦将熟志喜
　　江浒淮壖道已周归看东省麦盈畴雨滋膏润苖多秀早庆今年大有秋
　　北境
　　曈曈曙色上帆樯野水波添满路光应是皇畿程已近林风吹送枣花香
　　兄裕亲王
　　花萼楼前别已经春夏余平明挂锦缆日暮傍樵渔吴越当年景江湖各自如留心民事重隔月信音疎江南风雨阻回程二十天近京又是微旱五月二十五日霖雨如注喜雨
　　雨阻回銮二十天近京又旱意悬悬若能南北皆无虑惟赖青苍大有年
　　赐峨老僧
　　名山越徧未到天涯欲得真印勤修离家雷音虽拜那见拈花知此无益再游中华八旬老矣行履不斜言语忠厚一字弗遮观尔朴诚朕意甚嘉峨峍崪直逼云霞明心见性静守毋哗
　　察永定河
　　源从自马邑溜转入桑干浑流推浊浪平野变沙滩廿载为民害一时奏效难岂辞宵旰苦须治此河安
　　巡子牙河建坝
　　暂别宫槐幸子牙近邨处处少人家清和微暑浮畦麦绿树初隂接岸沙隄外草荒艰籽粒淀中水浅捕鱼鰕黄童白叟望霖雨霖雨先施莫自賖
　　盛夏晚偶成
　　蝉声急处秋将近緜雨过时暑渐微树色渺茫凭远阁云峰掩暎罩斜晖西成平野年当稔烟息闗山事不违披览牙签心自得挥毫乙夜勉羣几
　　七夕观千叶莲
　　玉露初分水殿凉满池红白杂芬芳香飘随座皆秋色细月胧胧挂未央
　　畅春园观稻时七月十一日也
　　七月紫芒五里香近园遗种祝祯祥炎方寒北皆称瑞稼穑天工乐歳穰
　　咏桐老图赐裕亲王
　　丹桂秋香飘碧虚青桐迎露叶扶疎愿将花萼楼前老帝子王孙永结庐
　　为考试叹
　　人才当义取王道岂纷更放利来多怨徇私有恶声文宗濂洛理士仰楷模情若问生前事尚怜死后名
　　禁园秋霁
　　树冷催蝉咽荷疎表影长深秋残暑气微爽待髙阳户外远尘迹园中多蕙香溶溶新雨霁吟乏愧成章













　　圣祖仁皇帝御制文第二集巻五十
　　钦定四库全书
　　圣祖仁皇帝御制文第三集总目一
　　卷第一
　　勅谕
　　谕河道总督于成龙
　　谕河道总督于成龙
　　谕河道总督张鹏翮
　　谕工部
　　谕河道总督张鹏翮
　　谕大学士伊桑阿马齐
　　谕大学士伊桑阿马齐
　　谕工部
　　谕工部
　　谕户部等部
　　谕礼部
　　谕大学士伊桑阿马齐王呉琠熊赐履张英学士满都邵穆布巢可托舒禄范承烈王九龄曹鉴伦
　　谕内阁
　　谕工部
　　谕内阁
　　谕九卿等
　　谕直隶廵抚李光地
　　谕大学士伊桑阿等
　　谕大学士伊桑阿等
　　谕大学士伊桑阿马齐
　　巻第二
　　勅谕
　　谕大学士伊桑阿马齐王呉琠熊赐履张英等
　　谕大学士伊桑阿等
　　谕大学士伊桑阿马齐王呉琠熊赐履张英学士法良辛保傅绅范承烈王九龄曹鉴伦
　　谕大学士伊桑阿等
　　谕大学士伊桑阿等
　　谕工部
　　谕户部
　　谕户部
　　谕大学士伊桑阿马齐呉琠熊赐履张英学士辛保傅绅范承烈王九龄曹鉴伦
　　谕大学士伊桑阿马齐呉琠熊赐履学士辛保傅绅来道范承烈曹鉴伦
　　谕大学士伊桑阿马齐呉琠熊赐履学士辛保傅绅来道常寿来福范承烈曹鉴伦
　　谕大学士马齐等
　　谕大学士伊桑阿马齐等
　　谕刑部
　　谕内阁
　　谕户部
　　谕汉大学士九卿翰詹科道诸臣
　　谕刑部
　　谕大学士王
　　谕礼部
　　谕吏刑二部
　　谕礼部
　　谕户部
　　巻第三
　　勅谕
　　谕大学士伊桑阿马齐张玉书呉琠熊赐履谕大学士伊桑阿马齐张玉书呉琠熊赐履谕山东省官员
　　谕扈从大学士张玉书直隶廵抚李光地谕户部
　　谕户部
　　谕户部
　　谕内阁
　　谕工部
　　谕大学士马齐西哈纳
　　谕都察院都御史六科给事中各道御史等谕扈从大学士马齐张玉书学士色德里刘光羙
　　谕户部
　　谕山东廵抚王国昌
　　谕户部
　　谕河道总督张鹏翮
　　谕河道总督张鹏翮
　　谕永定河分司齐苏勒
　　谕河道总督张鹏翮
　　巻第四
　　勅谕
　　谕河道总督张鹏翮
　　谕偏沅廵抚赵申乔
　　谕扈从大学士马齐张玉书学士色德里刘光羙
　　谕扈从大学士马齐张玉书学士色德里刘光羙起居注揆叙满保
　　谕河道总督张鹏翮
　　谕河道总督张鹏翮
　　谕河道总督张鹏翮
　　谕河道总督张鹏翮
　　谕内阁九卿等
　　谕内阁
　　谕工部
　　谕礼部
　　谕内阁
　　谕户部
　　谕大学士九卿詹事掌印不掌印科道等官谕户部
　　谕户部
　　谕东省在京官员
　　谕兵部
　　谕内阁部院等官
　　巻第五
　　勅谕
　　谕兵部
　　谕内阁兵部
　　谕吏部
　　谕大学士马齐席哈纳张玉书呉琠陈廷敬等谕吏户兵三部
　　谕大学士马齐西哈纳张玉书呉琠陈廷敬学士常寿色德里满丕赵士芳王九龄曹鉴伦
　　谕武殿试读巻官
　　谕奉命抚苗尚书席尔达等
　　谕大学士马齐张玉书呉琠陈廷敬
　　谕工部
　　谕户部
　　谕吏工二部
　　谕大学士马齐等
　　卷第六
　　勅谕
　　谕山西巡抚噶礼
　　谕散秩内大臣公傅尔丹
　　谕兵部
　　谕礼部
　　谕川陜总督华显陜西廵抚鄂海甘肃廵抚齐世武
　　谕河南廵抚徐潮
　　谕大学士马齐席哈纳张玉书呉琠陈廷敬学士色德里铁图满丕阿兰防赵士芳王九龄曹鉴伦徐秉义
　　谕吏礼二部
　　谕吏部
　　谕刑部
　　谕户部
　　谕工部
　　谕起居注官揆叙海宝
　　谕大学士马齐起居注官满保海宝
　　谕钦天监
　　谕兵部
　　谕户部
　　谕户部



　　钦定四库全书
　　圣祖仁皇帝御制文第三集总目二
　　巻第七
　　勅谕
　　谕户部
　　谕户部
　　谕工部
　　谕内阁
　　谕大学士九卿等
　　谕刑部
　　谕内阁
　　谕吏部
　　谕吏户兵工四部
　　谕工部
　　谕刑部
　　谕扈从大学士马齐张玉书陈廷敬
　　谕山东廵抚赵世显
　　谕河道总督张鹏翮
　　谕河道总督张鹏翮及河工官员
　　巻第八
　　勅谕
　　谕江南总督阿山廵抚宋荦
　　谕江南督抚
　　谕内阁礼部
　　谕扈从大学士张玉书陈廷敬翰林查升陈壮履钱名世蒋廷锡汪灏励廷仪等
　　谕扈从大学士马齐张玉书陈廷敬
　　谕扈从内阁吏部
　　谕浙江福建总督金世荣浙江巡抚张泰交福建廵抚李斯义
　　谕江南总督阿山江宁廵抚宋荦安徽廵抚刘光羙
　　谕扈从大学士马齐张玉书陈廷敬等
　　谕吏部
　　谕河道总督张鹏翮
　　谕扈从诸大臣及河臣等
　　谕河道总督张鹏翮
　　谕河道总督张鹏翮
　　谕河道总督张鹏翮
　　谕山东巡抚赵世显
　　谕河道总督张鹏翮
　　谕河道总督张鹏翮
　　谕河道总督张鹏翮
　　谕内阁
　　谕户部
　　谕大学士马齐席哈纳张玉书陈廷敬等谕户部
　　谕户部
　　巻第九
　　勅谕
　　谕内阁
　　谕户部
　　谕扈从大学士等
　　谕工部
　　谕内阁
　　谕工部
　　谕扈从大学士马齐等
　　谕户部
　　谕户部
　　谕工部
　　谕内阁
　　谕内阁
　　谕大学士马齐席哈纳张玉书陈廷敬等谕大学士等
　　谕户部
　　谕兵部
　　谕贵州巡抚陈诜
　　谕大学士马齐席哈纳张玉书陈廷敬
　　谕九卿詹事科道
　　谕大学士马齐席哈纳张玉书陈廷敬
　　谕兵部
　　巻第十
　　勅谕
　　谕兵部
　　谕云南巡抚郭瑮
　　谕大学士马齐席哈纳张玉书陈廷敬等谕内阁
　　谕刑部
　　谕内阁
　　谕户部
　　谕修国史诸臣
　　谕户工二部
　　谕内阁
　　谕内阁
　　谕刑部
　　谕刑部
　　谕户部
　　谕刑部
　　谕刑部
　　谕内阁
　　谕武殿试读巻官等
　　谕武殿试读巻官等
　　谕吏部尚书温达
　　谕内阁
　　谕内阁
　　卷第十一
　　勅谕
　　谕内阁
　　谕刑部
　　谕户部
　　谕大学士马齐席哈纳张玉书陈廷敬李光地谕大学士马齐席哈纳张玉书陈廷敬李光地谕大学士马齐张玉书陈廷敬李光地等谕大学士马齐张玉书陈廷敬李光地等谕大学士席哈纳吏部侍郎张廷枢兵部侍郎萧永藻
　　谕户部
　　谕礼部
　　谕大学士马齐张玉书陈廷敬等
　　谕户部
　　谕户部
　　谕刑部
　　谕吏户兵工四部
　　谕扈从视河诸臣及总河众河官等
　　谕扈从大学士马齐张玉书陈廷敬等
　　谕户部
　　卷第十二
　　勅谕
　　谕户部
　　谕户部
　　谕浙江福建总督梁鼐浙江巡抚王然江南江西总督邵穆布安徽巡抚刘光羙江苏巡抚于准山东巡抚赵世显
　　谕刑部
　　谕扈从大学士马齐张玉书陈廷敬等
　　谕吏部
　　谕户部
　　谕兵部
　　谕内阁
　　谕内阁
　　谕内阁
　　谕工部
　　谕大学士马齐等
　　谕起居注官揆叙等
　　谕大学士马齐等
　　谕兵部
　　谕大学士马齐等
　　谕户部






　　钦定四库全书
　　圣祖仁皇帝御制文第三集总目三
　　巻第十三
　　勅谕
　　谕户部
　　谕内阁
　　谕户部
　　谕内阁
　　谕内阁
　　谕工部
　　谕内阁
　　谕内大臣大学士九卿等
　　谕江浙在京官员大学士张玉书尚书王鸿绪等
　　谕工部
　　谕刑部
　　谕内阁
　　谕内阁
　　谕工部
　　谕兵部
　　谕工部
　　巻第十四
　　勅谕
　　谕九卿詹事科道
　　谕兵部
　　谕工部
　　谕内阁
　　谕吏部
　　谕户部
　　谕刑部
　　谕内阁
　　谕户部
　　谕刑部
　　谕浙江巡抚黄秉中
　　谕兵部
　　谕宗人府
　　谕兵部
　　谕刑部
　　谕兵部
　　谕内阁九卿等
　　巻第十五
　　勅谕
　　谕内阁九卿等
　　谕内阁九卿等
　　谕兵部
　　谕河南巡抚鹿祐
　　谕都察院
　　谕大学士温达尚书耿额
　　谕大学士温达张玉书陈廷敬李光地兵部尚书萧永藻侍郎李先复宋骏业
　　谕刑部
　　谕户部
　　谕大学士温达张玉书陈廷敬学士塞尔图孙柱仇兆鳌王思轼满丕满宝顾悦履潘宗洛
　　谕吏部
　　巻第十六
　　勅谕
　　谕内阁
　　谕户部尚书张鹏翮内阁学士噶敏图
　　谕刑部
　　谕工部
　　谕都察院
　　谕八旗都统副都统叅领等
　　谕南书房侍直大学士陈廷敬等
　　谕吏部
　　谕工部
　　谕户部
　　谕大学士温达张玉书陈廷敬李光地学士塞尔图孙柱满丕满保王思轼顾悦履潘宗洛
　　谕户部
　　谕户部
　　谕兵部
　　谕刑部
　　谕户部
　　谕兵部
　　谕户部
　　谕兵部
　　谕户部
　　谕兵部
　　谕户部
　　巻第十七
　　勅谕
　　谕户部
　　谕兵部
　　谕吏部
　　谕吏部
　　谕吏部
　　谕工部
　　谕吏兵二部
　　谕吏部
　　谕大学士温达等
　　谕兵部
　　谕和硕显亲王颜璜等
　　谕和硕显亲王颜璜等
　　谕兵部
　　谕户部
　　谕张鹏翮
　　谕大学士等
　　谕大学士温达等
　　谕大学士温达等
　　谕大学士温达等
　　谕大学士温达等
　　谕户部
　　谕刑部
　　谕吏刑二部
　　谕刑部
　　谕兵部
　　卷第十八
　　勅谕
　　谕户部
　　谕户部
　　谕大学士温达陈廷敬萧永藻等
　　谕大学士温达李光地萧永藻
　　谕礼部
　　谕内阁
　　谕内阁
　　谕户部等衙门
　　谕大学士温达等
　　谕礼部
　　诏
　　恩诏







　　钦定四库全书
　　圣祖仁皇帝御制文第三集总目四
　　巻第十九
　　论
　　宋高宗父母之讐终身不雪论
　　三角形推算法论
　　量天尺论
　　卷第二十
　　序
　　亲征平定朔漠方略序
　　增修皇舆表序
　　五灯全书序
　　清文鉴序
　　全唐诗录序
　　全唐诗序
　　卷第二十一
　　序
　　资治通鉴纲目全书序
　　佩文韵府序
　　渊鉴类函序
　　厯代赋彚序
　　清凉山新志序
　　四朝诗选序
　　卷第二十二
　　序
　　咏物诗选序
　　厯代题画诗类序
　　厯代诗余选序
　　书画谱序
　　广羣芳谱序
　　记
　　水性记
　　黄船记
　　避暑山庄记
　　巻第二十三
　　碑记
　　普济堂碑记
　　高旻寺碑记
　　补陀罗迦山普济寺碑记
　　重修清凉山罗睺寺碑记
　　碑文
　　重修天竺寺碑文
　　南海补陀法雨寺碑文
　　广仁寺碑文
　　重修南岳庙碑文
　　重修西岳庙碑文
　　卷第二十四
　　碑文
　　五台山栖贤寺碑文
　　五台山显通寺碑文
　　五台山涌泉寺碑文
　　五台山广宗寺碑文
　　五台山白云寺碑文
　　东岳庙碑文
　　穹览寺碑文
　　北鎭庙碑文
　　隆兴寺碑文
　　重修西顶广仁宫碑文
　　巻第二十五
　　碑文
　　重修菩萨顶碑文
　　和硕裕宪亲王碑文
　　和硕恭亲王常宁碑文
　　太子太傅都统三等公议政大臣吏部尚书中和殿大学士佐领赠少保仍兼太子太傅諡文襄图海碑文
　　武英殿大学士兼吏部尚书佐领加二级諡文清阿兰泰碑文
　　文
　　训饬士子文
　　颂
　　唯
　　天为大颂【幷序】
　　赞
　　上帝阁赞
　　为七十八岁老人光轮像赞
　　巻第二十六
　　杂著
　　古文评论【计八十一条】
　　巻第二十七
　　杂著
　　古文评论【计七十六条】
　　巻第二十八
　　杂著
　　古文评论【计八十条】
　　巻第二十九
　　杂著
　　古文评论【计七十条】
　　巻第三十
　　杂著
　　古文评论【计六十九条】
　　巻第三十一
　　杂著
　　古文评论【计八十四条】
　　巻第三十二
　　杂著
　　古文评论【计八十二条】
　　巻第三十三
　　杂著
　　古文评论【计八十条】
　　巻第三十四
　　杂著
　　古文评论【计七十一条】
　　巻第三十五
　　杂著
　　古文评论【计五十八条】
　　巻第三十六
　　杂著
　　古文评论【计九十条】
　　卷第三十七
　　杂著
　　古文评论【计七十二条】
　　巻第三十八
　　杂著
　　古文评论【计七十三条】
　　卷第三十九
　　杂著
　　古文评论【计八十六条】
　　卷第四十
　　杂著
　　古文评论【计八十三条】
　　巻第四十一
　　杂著
　　古文评论【计七十七条】
　　巻第四十二
　　杂著
　　古文评论【计六十六条】
　　巻第四十三
　　杂著
　　古文评论【计九十三条】
　　巻第四十四
　　杂著
　　题刘松年画
　　论韵府刻本
　　跋
　　书大学跋
　　跋道德仁艺扁后
　　跋德业仁义扁后
　　跋都俞吁咈扁后
　　跋书草诀百韵后
　　祭文
　　告
　　祈谷坛祭文
　　赋
　　桑赋【幷序】
　　莼赋【幷序】














　　钦定四库全书
　　圣祖仁皇帝御制文第三集总目五
　　巻第四十五
　　古今体诗二十五首
　　咏岭外金莲盛放可爱
　　大城文安等处堤修完舟中驻跸王家口朕偶至潭柘览老和尚照福画像因而有感故作诗赐之
　　赐皇太子生辰诗
　　国舅佟国维六十寿诗以赐之
　　静明园喜雨
　　密云作
　　石匣营作
　　仿唐人戏作
　　读书得风云月露字因而分作四句中成絶一首
　　塞外新秋
　　夜闻雷雨大作晓赋志喜
　　赋得芳气有无中
　　早起防雪
　　咏盆中松竹梅各一首
　　静坐读书自喻【幷序】
　　咏鴈
　　立春
　　咏弹琴
　　四十一年除夕书怀
　　赋得爆竹声中一岁除是日微雪
　　赐云南法界寺讲经溥畹
　　灯节戏作
　　巻第四十六
　　古今体诗三十首
　　三渡齐河即事
　　趵突泉留题源清流洁四字
　　夜登泰山
　　新栁
　　览淮黄成
　　登金山望长江
　　虎丘
　　雨后见桃花
　　过云栖憩竹林下令人劚笋劚兰
　　云栖归途遇雨
　　钱塘江潮
　　西湖夜月
　　岸侧桑叶初碧
　　癸未春二月二十日自杭回至苏州是夜雨二十一日朕欲北行地方大小官员百姓留住二十二日雨甚再留不能起行二十三日雨晴又欲留故书怀以示
　　巡省江浙见闾阎有起色示诸臣省刑爱民船泊无锡
　　至江宁百姓欢迎遮道志喜
　　行宫春雨作书竟日
　　江宁道上口号
　　清明麦秀
　　下长江舟中作
　　自江宁至京口
　　登焦山
　　维扬雨霁
　　见泰安等数州县饥民亟命设法赈济
　　东八牐舟遇顺风志喜
　　阅两河告成事毕因有恩诏星夜回京至天津书怀
　　前过江浙桃花已放今回銮至津门复见桃花盛开
　　咏各种牡丹
　　咏杜鹃花赐高士奇
　　巻第四十七
　　古今体诗三十六首
　　赋得万物静观皆自得
　　麦秋盈野志喜【有序】
　　将之山荘四首
　　赋得绿树隂浓夏日长
　　尖齐圎健笔之四德戏作四首
　　古戍三絶
　　赋得雨洒石壁来
　　塞外山荘
　　毎时屇炎暑即赴口外掖
　　辇视膳朝夕温凊自初夏
　　皇太后偶尔违和故不至此清凉之境因咏怀一首敬
　　书于箑头恭
　　进以接清风而舒逺慕之微悃而已
　　避暑驻跸山荘六月间隂霖少晴自立秋日晴霁喜怀
　　山荘夜雨听滦河溜声
　　穹览寺偶成
　　兄裕亲王挽诗二律
　　过固闗入山西境
　　固闗口号
　　平定州
　　幸西省至太原
　　渡黄河潼闗驻跸
　　入陜西境
　　望华山
　　渭河见终南山
　　冬至日抵西安遥祝
　　皇太后万寿
　　长安行
　　西安偶作
　　回銮至华隂欲登华山因风雾所阻
　　由豫省回銮渡孟津
　　赐超玉和尚











　　钦定四库全书
　　圣祖仁皇帝御制文第三集总目六
　　巻第四十八
　　古今体诗三十七首
　　元旦朝罢
　　甲申春谒
　　陵回銮路经盘山有僧智朴呈接驾诗即用原韵二首
　　春雪晴望
　　康熙四十二年夏秋间恒雨为菑山左尤甚朕夙夜靡宁宵旰焦劳减膳撤乐坐不安席自冬至夏自夏至秋未尝晷刻少安虽设法拯救防乎难保幸四十三年二麦大熟秋成颇佳饥者未转沟壑穷者皆得衣食实非朕之凉德所感赖上天之所鉴祐也故喜而不寐作长歌以示
　　山荘书怀赐大学士
　　咏医
　　山菊蓝雀花
　　静坐偶成
　　赋得霜叶红于二月花
　　防运河建坝处
　　题边景昭鸣禽图
　　翰林魏学诚该直命大学士陈廷敬出题考得四方无事太平年朕喜其句而偶成四韵
　　立冬微雨雪偶成
　　冬月微雨闻落叶
　　灯月文房戏作
　　园中十种葡萄味甚甘美戏作近体一律以示南书房诸臣
　　乏良医
　　冬晴
　　题闽粤进贡小香荔枝
　　题墨竹
　　咏灯
　　赋得梅雪争春
　　腊日
　　季冬南苑十首
　　南苑晩雪
　　总兵刘汉业补授肃州因地逺职重特书御制诗截句一首赐之以奨武职惜兵爱民之意也
　　除夕晩宴
　　卷第四十九
　　古今体诗六十二首
　　康熙四十四年元旦用唐太宗元日旧韵赋得光风徧寰宇
　　览皇清文頴内大学士陈廷敬作各体诗清雅醇厚非集字累句之初学所能窥也故作五言近体一律以表风度
　　赋得当户翠峰稠
　　阅河南巡出京
　　乙酉仲春南巡船牕偶作
　　船牕对月小饮
　　拟田家春日
　　过临清闸
　　南巡舟行防通河杂咏四首
　　河南巡抚赵宏燮陛见求训防故作截句一首赐之
　　乙酉南巡途间观麦少雨上巳日抵微山湖口闸春雨大霈因赋五言近体一首以志喜
　　杨家荘新开中河得顺风观民居漫咏二首驻跸淮安一宿即过
　　幸天宁寺
　　朕每至南方览景物雅趣川泽秀丽者靡不赏玩移时也虽身居九五乐佳山水之情与众何异但不至旷日迟久有累居民耳所以一目即过者亦恐后人错借口实而不知所以然也至于茱萸湾之行宫乃系盐商百姓感恩之诚而建起虽不与地方官吏但工价不下数千尝览汉书文帝惜露台百金后世称之况为三宿所费十倍于此乎故作述怀近体一首以自警又粘之壁间以示维扬之众
　　览奏章少倦甲夜得寝又被清磬惊醒复睡梦中作成起时已忘少半故前后増补以成四韵赐纪防老和尚迩来未临法书久不作字手涩难于运管字不甚佳
　　长江静浪歌
　　自过江至常州府杂咏四首
　　至阊门
　　虎丘一咏
　　自苏州行至昏刻未到昆山河傍有竹林数畞晩风可佳故驻跸于此赋得劲节疎枝带晩风之句
　　雨中登玉峰
　　船泊三江口
　　泛黄浦江
　　松江进鲜鲥鱼有怀
　　驻跸杭州府
　　西湖遇雨
　　西湖戏作
　　幸云栖二首
　　无锡惠山之作
　　回舟至常州府是夜甘霖大霈
　　自鎭江之江宁
　　驻跸江宁雨后幸雨花台
　　织造处阅机房
　　自龙潭用战舰顷刻至金山
　　见龙行【有序】
　　高旻寺塔顶放光
　　回銮中河三首
　　千叶莲池夜闻雨滴之声
　　咏画梨花
　　乙酉秋日山荘偶成
　　一路清亷图
　　赐吏部尚书宋荦予告还里
　　大病少愈见春至述怀
　　春日有所思二首
　　五台有怀
　　大学士张玉书挽诗
　　孟秋凉风初至
　　赋得秋水共长天一色
　　新秋
　　巻第五十
　　热河三十六景诗
　　烟波致爽【幷序】
　　芝迳云隄【幷序】
　　无暑清凉【幷序】
　　延薰山馆【幷序】
　　水芳岩秀【幷序】
　　万壑松风【幷序】
　　松鹤清越【幷序】
　　云山胜地【幷序】
　　四面云山【幷序】
　　北枕双峰【幷序】
　　西岭晨霞【幷序】
　　锤峰落照【幷序】
　　南山积雪【幷序】
　　梨花伴月【幷序】
　　曲水荷香【幷序】
　　风泉清听【幷序】
　　濠濮间想【幷序】
　　天宇咸畅【幷序】
　　暖溜暄波【幷序】
　　泉源石壁【幷序】
　　青枫绿屿【幷序】
　　莺啭乔木【幷序】
　　香逺益清【幷序】
　　金莲映日【幷序】
　　逺近泉声【幷序】
　　云帆月舫【幷序】
　　芳渚临流【幷序】
　　云容水态【幷序】
　　澄泉绕石【幷序】
　　澄波叠翠【幷序】
　　石矶观鱼【幷序】
　　镜水云岑【幷序】
　　双湖夹镜【幷序】
　　长虹饮练【幷序】
　　甫田丛樾【幷序】
　　水流云在【幷序】










　　钦定四库全书
　　圣祖仁皇帝御制文第三集巻一目录
　　勅谕
　　谕河道总督于成龙
　　谕河道总督于成龙
　　谕河道总督张鹏翮
　　谕工部
　　谕河道总督张鹏翮
　　谕大学士伊桑阿马齐
　　谕大学士伊桑阿马齐
　　谕工部
　　谕工部
　　谕户部等部
　　谕礼部
　　谕大学士伊桑阿马齐王熙呉琠熊赐履张英学士满都邵穆布巢可托舒禄范承烈王九
　　龄曹鉴伦
　　谕内阁
　　谕工部
　　谕内阁
　　谕九卿等
　　谕直隶巡抚李光地
　　谕大学士伊桑阿等
　　谕大学士伊桑阿等
　　谕大学士伊桑阿马齐







　　钦定四库全书
　　圣祖仁皇帝御制文第三集巻一
　　勅谕
　　谕河道总督于成龙
　　初六日到清水潭九里等处测量水平防得河水与湖水相高二尺三寸九分此一带隔湖石堤闗系紧要宜速行修筑朕在此处歩行防工未见一做工人员着察明叅处至高邮等处河水向湖而流河水似高一尺乗黄水未深通之前此等处堤工虽一丈不可忽略不可不急速儹筑为此特谕康熙三十八年三月初七日
　　谕河道总督于成龙
　　董殿邦等画河图于七月初三日回言尔面色甚瘦如今饮食如何再细观河图内要紧应修两处今特谕尔前在南方曽面谕将人字河芒稻河紧要挑穵闻至今未曽动工若真未动工则大有所失似此迟悮不但运河东堤难保且闗系民生最重及今不上紧挑寛五六
　　十丈断乎不可为此又专谕尔等又一件河图内归仁堤便民闸等口俱已堵塞毛诚铺迤下各口尚未堵塞既将便民闸等口堵塞则毛诚铺等口所出之水由何处泄出必致散漫各处民大受害此处闗系紧要宜速筹一防此二事外各处工程修有防分并将水势情形即速奏闻康熙三十八年七月初三日
　　谕河道总督张鹏翮
　　古人治河之法与今河势不同其最紧要者黄河何以使之深清水何以使之出尔宜详加筹画康熙三十九年三月十四日
　　谕工部
　　邵伯更楼决口自去岁奏报后屡据奏称儹工修筑乃迄今尚未报完以致漕艘十有余只漂没击碎其阻滞江干及瓜扬一带地方不能前进者甚多漕运闗系重大在工官员所司何事稽迟怠玩至此已极俱着严议处分仍行该督设法倍料兼工堵筑刻期报完勿致再误邵伯更楼系船只往来要地已经冲决十月有余船只阻滞不能前进之处漕督桑格并不题报至于成龙故后始行具题殊属不合着所司一并察议康熙三十九年三月十五日
　　谕河道总督张鹏翮
　　引湖水使由人字河芒稻河入江朕所见最眞尔必须力行不可忽也黄河曲处挑穵使直则水流通畅泥沙不淤尔宜留心康熙三十九年三月十七日
　　谕大学士伊桑阿马齐
　　前张鹏翮赴任时朕即指示以必毁拦黄坝挑濬芒稻河人字河大抵河工事务非身履其地详察形势无由悉知初张鹏翮奏请欲按书上之言试行修筑朕谕云尔身至其地亲加详阅则应修之处便可知矣今毁去拦黄坝而清水遂出濬通海口而河势亦稍减观此则河工大可望也当于成龙赴任时朕亦曽谕以宜毁拦黄坝诚于彼时毁去早有效矣观张鹏翮奏章词简而意明其办事精详可知朕与彼闲论时彼曽云在浙八年每岁钱粮并无缺欠今防朝廷擢用之恩无可仰报惟勉令江南钱粮每岁必期完结朕尚止之云尔勿轻出此言万一不应后则难矣迄今思之彼固有成见也康三十九年六月初四日
　　谕大学士伊桑阿马齐
　　张鹏翮所奏黄河曲处挑穵使直则对岸险工可平此説良是所谓曲处挑穵使直非谓取直于堤外乃两堤之间自四五里至十里广狭不一于此内曲者直之耳朕亦曽以此面谕于成龙于成龙之意甚忽视之朕不过暂往巡视于成龙乃久居河上之人毋论朕不能尽知即所深知者亦不可强令所司曲从朕意脱有不虞闗系非小今张鹏翮此奏与朕向时所见甚合朕凡事知者言之不知者不轻言即今邳州吕梁诸处情形如何并未亲见若强以为知必致辞穷伊桑阿马齐尔等俱曽亲到河工若所未知者概以为知可乎张鹏翮遇事精勤从此久任河务必能有益康熙三十九年七月初四日
　　谕工部
　　内廷除赏赐外一应工作费用每月需银不及千两在外杂项工程何以每月辄用至数万此中岂无估计浮多支取扣克之獘观工部每遇工程所派官员皆系瞻狥情面请托之人其具题档案止列总数未详开细数且修造不坚于三年内倒坏者亦未定有监修官赔补之例在工官员皆苟且塞责余剰钱粮惟务侵冒入已国家官帑岂可如此虚縻此后凡遇工程必简选贤能司官引见防用务令坚固修造若三年内倒坏亦应定例令其赔补每月具题档案将派修工程司官姓名及物料估计支用钱粮逐一详明分晰细数造册奏闻傥有估计浮多支取扣克等獘察出定行重处康熙三十九年九月二十一日
　　谕工部
　　归仁堤修筑事宜屡经面谕于成龙最为紧要乃于成龙性偏未行详防迁延时日以至于今观张鹏翮所奏甚为合理此事所闗至要着九卿詹事科道可作速防同详议具奏及今年黄河水小之时兴工毋误图并发康熙三十九年九月二十四日
　　谕户部等部
　　沙唬船水手及应用什物现俱全备总河张鹏翮欲用若干着尽其取用将此船只行文江南总督鎭江将军委贤能官员押送应用勿致有悮康熙三十九年九月二十九日
　　谕礼部
　　英圭黎船只遭风飘来甚为可悯着该地方官善加抚恤酌量捐资给足衣食即乗时发还以副朕柔远之意康熙三十九年十月初七日
　　谕大学士伊桑阿马齐王熙呉琠熊赐履张英学士满都邵穆布巢可托舒禄范承烈王九龄曹鉴伦
　　言官风闻言事向曽准行今各省自督抚以下典史敎职以上将军提鎭以下千把总以上凡官员贤否及闗系民生利病之事科道官有风闻者亦准陈奏设若挟私怀怨或彼此扶同或暗授嘱托妄行纠劾者国家自有定例可防集满汉掌印不掌印科道官以此谕谕之康熙三十九年十月初八日
　　谕内阁
　　修筑高堰不足银两着照该督所请速行拨给乗此冬令水涸作速修筑完工勿致迟悮张鹏翮毎事奏请详明实能宣力若张鹏翮者朕不之信将谁信耶伊若果为利计歴任知府运使巡抚皆可得利既不取于彼岂肯于河工钱粮侵蚀肥已乎其操守亷洁诚不可及惟有时偏执已见耳然朕亦即时戒饬并不寛假也康熙三十九年十月初九日
　　谕工部
　　这修筑高堰不足银两着照该督所请速行拨给乗此冬令水涸作速修筑完工勿致迟悮康三十九年十月初九日
　　谕内阁
　　张鹏翮奏修筑下河事宜深为得当诚如此修筑钱粮节省底绩亦易于成龙为修下河曽屡疏具题未得其宜朕俱不允此并非可狥情面之事朕于奏章必是非昭然毫无可疑者方允举行虽日后有失朕直受之断不委之他人此等事谅记注官必备载之于成龙在日最有声势交与亦广即尔诸臣谁与抗衡凡于成龙所奏事于理不符者朕皆穷诘不行今张鹏翮所奏事俱合理朕皆照所请行朕并非偏向张鹏翮也初张鹏翮曽奏请改流白马湖事毫无禆益朕不允行今所奏事实为有益因皆允之朕观河工之弗成者一应端起于工部凡河工钱粮皆取之该部每事行贿贪图肥已以致工程总无成效张鹏翮亦曽面奏云武弁借空粮文官赖火耗河工官员别无所获惟侵渔河工钱粮所以河务无成今张鹏翮所用钱粮俱非部支并无掣肘自到任以来一文亦不肥已正项河银俱实用于河工此河事所以得有成效也康熙三十九年十二月十九日
　　谕九卿等
　　节宣运河水势事宜朕曽面谕于成龙于成龙并未遵防挑濬今观张鹏翮所奏甚是悉与前防相符即照所请行康熙四十年二月十五日
　　谕直隶巡抚李光地
　　朕歴年省耕畿甸咨访民隐屡行蠲赈加惠黎元近见霸州大城文安地居洼下被水最甚虽遇丰年民犹艰食其三州县节年积逋及本年应征地丁正项尔即将应蠲钱粮细加察明豁免所免数目仍行题报务使眞正穷民咸霑实惠如有势豪土棍包揽侵冐不肖有司听胥吏作獘指富作贫假揑灾伤以致泽不下究尔据实题叅期于民困获苏以副朕爱养轸恤之意特谕康熙四十年二月十五日
　　谕大学士伊桑阿等
　　河工岂可与台湾并论台湾系海外之地彼处官员俱属拣用赴任时不带家属独身前往三年后调陞别地此内有意存焉今张鹏翮奏称河工官员保守三年不冲决即陞果依此行三年后惟河工官员陞迁其他尽壅塞矣且部中定例亦从此而坏张鹏翮居官清白如此行之尚可张鹏翮之外岂可乎九卿不知此意但视张鹏翮如何陈奏即照所奏议行其不可行之处九卿皆不知也康熙四十年二月二十三日
　　谕大学士伊桑阿等
　　朕以河工闗系紧要时厪于怀凡前代有闗河务之书无不披阅大约泛论则易而实行则难河性无定岂可执一法以治之惟委任得人相其机宜而变通行之方有益耳空言奚补哉今不计所言所行后果有效与否即纂修成书欲令后人遵守不但后人难以仿行揆之已心亦难自信且今之河工虽渐有绪尚未底绩果如扑灭三逆荡平噶尔丹之灼有成功允宜勒之于书垂示后世今河工尚未告竣遽纂成书可乎张鹏翮专任河务纂书之事且不必交翰林院即着张鹏翮彚辑呈览康熙四十年三月初十日
　　谕大学士伊桑阿马齐
　　工部议覆河工奏销因银数有一两不符及四两不符者辄行駮回钱粮数两不符甚属微细必待往来申奏然后改正殊觉多事嗣后令该部即移文改正不必烦奏户部此后奏销钱粮若系十两以内错误者亦俱着行文改正康熙四十年三月十五日



　　圣祖仁皇帝御制文第三集巻一
　　钦定四库全书
　　圣祖仁皇帝御制文第三集巻二目録
　　勅谕
　　谕大学士伊桑阿马齐王熙呉琠熊赐履张英等
　　谕大学士伊桑阿等
　　谕大学士伊桑阿马齐王熙呉琠熊赐履张英学士法良辛保傅绅范承烈王九龄曹鉴伦
　　谕大学士伊桑阿等
　　谕大学士伊桑阿等
　　谕工部
　　谕户部
　　谕户部
　　谕大学士伊桑阿马齐呉琠熊赐履张英学士辛保傅绅范承烈王九龄曹鉴伦
　　谕大学士伊桑阿马齐呉琠熊赐履学士辛保傅绅来道范承烈曹鉴伦
　　谕大学士伊桑阿马齐呉琠熊赐履学士辛保傅绅来道常寿来福范承烈曹鉴伦
　　谕大学士马齐等
　　谕大学士伊桑阿马齐等
　　谕刑部
　　谕内阁
　　谕户部
　　谕汉大学士九卿翰詹科道诸臣
　　谕刑部
　　谕大学士王熙
　　谕礼部
　　谕吏刑二部
　　谕礼部
　　谕户部

　　钦定四库全书
　　圣祖仁皇帝御制文第三集巻二
　　勅谕
　　谕大学士伊桑阿马齐王熙呉琠熊赐履张英等
　　今治河事虽稍有绪未可遽称底绩唐埂六坝俱已堵塞夏秋时黄河水溢加以毛城铺水复入洪泽湖波涛汹涌则高家堰甚可危目下清水流出虽于运艘有益但高家堰一有冲决淮扬一带地方俱不可保其为患甚大将所修如许工程俱付之无用矣昔于成龙任总河时不塞唐埂六坝非无所见盖虑此而不行也今断不可不愼加防护凡此皆朕亲临所见者并非纸上空言也张鹏翮修筑石堤甚速彼处运石甚不易成工之速如此可谓实心効力者矣康熙四十年三月二十一日
　　谕大学士伊桑阿等
　　自古帝王用人行政皆赖大臣人臣荐举贤良尽以人
　　事君之大义虽或荐举偶有未当若为所举者因有贤吏之名遂力改所行始则有光于祖父中则奋厉于功名终则不负其所举斯即良吏也若始以贤而举之乃改行而为不肖既玷祖父之名复絶功名之路以致贻累于所举斯则国家之大罪人也天下至大为人君者焉能人人而识别之且官方贤否或操守清正或贪汚不肖必难掩于百姓必难逃于众论其居官即此可以见矣傥所举之人居官皆善此乃实心为国无私之贤臣也所举有善者有不善者此其心虽为国特识鉴未到之故耳若所举皆贪污行私此则大玷为臣之义不可一日容于世者也辨别臧否以鼓厉实行权在人主或居小吏时亦有善名及得志之后改行者甚多此则焉能预料既用而复疑之是故以知人为哲以疑则勿用用则勿疑为信私党虽自昔有之然君子之党与小人之党从来未有不明晰者自兹以后朕惟视其居官操守清亷以为实据无庸预为疑度慕琛所奏已悉可下所司知之康煕四十年五月初二日
　　谕大学士伊桑阿马齐王熙呉琠熊赐履张英学士法良辛保傅绅范承烈王九龄曹鉴伦
　　高承爵奏报泗州盱眙地方水灾着总河张鹏翮防同两江总督阿山亲行察勘具奏前高家堰闭塞六坝时朕谓六坝塞完后泗州盱眙等处必被水淹曽向九卿降有谕防今六坝方经闭完洪泽湖水长泛溢泗州盱眙等处城郭果被水灾高家堰堤益觉危险朕为此时厪于怀且天灾靡定万一有异常风暴及地动雷震之事亦未可知傥若高家堰至于危险则扬州淮安等处皆被灾矣朕日夜念此甚切忧惧高家堰堤作何保守坚固或另有修治善防着张鹏翮陈奏可差尔衙门中书一员前徃康熙四十年五月二十一日
　　谕大学士伊桑阿等
　　顷张鹏翮奏开陶荘引河黄河水已向北岸流去若黄流趋向北岸则离清口甚逺乘此时从范承勲所筑挑水坝起寛长加筑堤岸过清口将黄河及清口之水尽向下流再汇合为一处则黄河之水可永无倒灌之虞朕先曽面勅于成龙今在河官员亦有知者着张鹏翮问在前曽知此事官员详明定议奏闻其修堤所需钱粮即为估计所修之处速绘图呈览此事甚为紧要不得轻忽下所司知之康熙四十年九月初一日
　　谕大学士伊桑阿等
　　原任大学士阿兰防在日存心端诚为国勤劳素着懋绩今虽身故应赠防典加授少保太子太保以示朕矜念効力年久大臣之意特谕康熙四十年九月二十九日
　　谕工部
　　修理永定河并未动支库帑其在工官员俱系自愿捐修及赴工効力者所捐未完银两非侵渔钱粮及为事捐赎可比且其人亦已亡故若行令该旗责成家属照数赔补殊为可悯俱着从寛免行追取康熙四十年十月初四日
　　谕户部
　　朕孜孜图治宵旰靡宁于民生疾苦时切轸念甘肃等处地方切近边陲土田瘠薄今年雨泽愆期田禾多有未获闾阎饥困朕心深用悯恻已特勅该督抚等官将被灾之处亲行蠲赈令其得所更念来岁青黄不接西土小民输纳维艰着将甘肃巡抚所属州县衞所康熙四十一年分地丁钱粮通行豁免地方有司务期切实奉行毋令官吏借端侵渔俾小民得均霑实惠以副朕轸恤灾黎之意尔部即遵谕行特谕康熙四十年十月初六日
　　谕户部
　　朕惟帝王致治裕民为先免赋蠲租实为要务朕宵旰忧勤咨求民瘼四方利病未尝少释于怀矧江苏等处地方尤为财赋重地朕比年巡幸东南目击民艰已多方轸恤令其安乂犹恐有司奉行不力德泽未尽下究民生罕遂康阜莫登兹将江苏巡抚所属州县等处除漕项外康熙四十一年地丁钱粮尽行蠲免地方有司务期实意奉行使闾巷穷黎皆得均霑实惠庶防生民乐利丰裕可期傥不肖官吏仍阳奉隂违私立名色借端科派恣行侵克负朕爱养生民至意事情发觉定行正法决不姑贷尔部即遵谕行特谕康熙四十年十月初十日
　　谕大学士伊桑阿马齐呉琠熊赐履张英学士辛保傅绅范承烈王九龄曹鉴伦
　　凡官员本身効力自立官职者身故后应袭之人属有废疾遂停止袭职情殊可悯若准令承袭则废疾在身不能趋赴公家之事此等人员应停给全俸止以每月钱粮支给俟其袭职后或生子或别有应袭之人足以充任使者即准替袭以全俸给之以示朝廷优恤世职之意可交与吏部详议康熙四十年十月十一日谕大学士伊桑阿马齐呉琠熊赐履学士辛保傅绅来道范承烈曹鉴伦
　　直省地方料理事务必须简任贤能尔衙门移文总督郭琇张鹏翮桑格华显巡抚彭鹏李光地噶礼徐潮凡伊等所属道员以下知县以上官员有实心惠爱民生居官清亷者虽有诖误降罚俱不必论著各具折开送内阁其别省官员内有伊等所灼知者即越省亦列名奏闻康熙四十年十月二十五日
　　谕大学士伊桑阿马齐呉琠熊赐履学士辛保傅绅来道常寿来福范承烈曹鉴伦
　　陆漫闸西岸改筑土堤内外镶柴见今钱粮虽省但芦苇易致朽烂不能坚久二三年后又致重修张鹏翮在任虽无可虞若张鹏翮离任或淮黄水涨有危险之处镶柴工程朽烂岂不更难着将此情节备写差员往张鹏翮处令其确议陈奏康熙四十年十一月十四日
　　谕大学士马齐等
　　朕于科道官员许其风闻入告者耑为广开言路使自督抚以下各官有一切事务任意妄为及所行贪劣致害民生者皆知所顾忌而警戒也科道官员纠叅不实例有处分又或言不合理及生事妄奏者外转有之罢职亦有之至于被叅之人具疏回奏止应辨晰是非不应支离牵引因彼一身被叅而举原叅者之父子兄弟亲戚皆受指摘以逞报复则自此以后孰敢更纠一人顷左必蕃叅郭琇郭琇即将叅已之人转行穷诘王材任叅高承爵高承爵即将王材任之父与其亲戚妄意牵连且如钱钰曽叅原为巡抚穆尔赛在任贪婪及后钱钰授山东巡抚其居官并无胜于穆尔赛之处他若此类者甚多彭鹏身为言官时亦曽叅人兹为王度昭所劾理应止以切已之事剖晰奏明乃今讦奏王度昭谓其曲庇亲戚而其间所有夙怨又未指出实据彭鹏虽操守清亷居官亦善所回奏反复渎陈词气不胜忿激凡在君上之前不应陈奏之言輙形于章疏粗戾已极着以严防传饬之康煕四十年十二月十六日
　　谕大学士伊桑阿马齐等
　　高家堰等处堤工虽竣然未遇大水俟来年经过水汛之后方可验其成功若烂泥浅一带水出不畅则高家堰究属可忧向意欲从武家墩出水此事尚须斟酌前日问张玉书奏淮水尚大高堰旧堤俱为湖水所浸据此则泗州盱眙安得不被水灾河身之浅深以洪泽湖之高下为验湖水低得一尺河身方深得一尺今洪泽湖水比甲子年高有数尺可见河身未曽刷深高家堰之堤恐过此以往尚未可知也张鹏翮请阅河折子可留内阁康熙四十年十二月十八日
　　谕刑部
　　朕钦恤民命念切好生每于法司奏上爰书必披览再三详求可生之理其或情罪允符不忍立置之法者则令监候缓决以俟来岁之再谳顾罪犯一经缓决即皆冀望生全而长困桁杨淹留岁月自新无路朕甚伤之今方春始和万物畅遂悯兹沉系之狱用沛矜释之仁现在尔部及直省监禁人犯凡经康熙四十年秋审奏防监候缓决者着察明通行减等发落仍开具人数奏闻尔部即遵谕行特谕康熙四十一年正月二十四日
　　谕内阁
　　朕昔巡视西省地方闻叶九思居官甚优遂擢用为大同府知府后因公罣误部议革职朕特令罢职留任今已歴数载其服官之善不改于前比来年齿亦渐长可给还与原官谕吏部知之康熙四十一年二月初八日
　　谕户部
　　朕躬理防务年久深知稼穑之事念阜民之道期于有备去冬北地少雪今春雨泽微降尚未霑足诚恐蝗蝻易生有伤农事所在官吏亟宜先时预防直隶山东山西河南陜西江北地方歴年积贮仓粮果否足额该督抚宜确加稽核务使廪有余储不致匮乏其一切预备事宜须悉心讲求料理纵年岁不甚丰稔亦可赈济无虞至直隶各省现今雨泽有无多寡着该督抚即行具折奏闻以纾朕宵旰勤民之意尔部即遵谕行特谕康熙四十一年三月初十日
　　谕汉大学士九卿翰詹科道诸臣
　　寻章摘句华丽词藻非帝王之所本朕四十余年惟日兢兢未尝晷刻稍释万几自警有始无终之诮念兹在兹也政事稍暇颇好书射歴年以来所积临摹字幅赐卿等观防康熙四十一年四月
　　谕刑部
　　凡罪犯存留养亲必其亲系无罪可悯之人方可奏请留养这案陈蒂生与其子陈潮同殴陈大生致死则陈蒂生亦系有罪之人今将陈潮引存养例奏请于义不合着再议具奏康熙四十一年四月十二日
　　谕大学士王熙
　　卿耆年旧德歴官最久自去岁告病在家朕无日不注念老臣也近日九卿皆求扁额字对想卿身虽在告心未尝一时不在朝中故特书扁一面对一聮临米芾书一幅赐卿卿其勉强餐食辅以医药慰朕不忘旧臣之至意康熙四十一年四月二十三日
　　谕礼部
　　这训饬士子文若令各府州县学宫一体勒石恐有不产石州县地方或致借端扰派着俟国子监勒石后以搨本彚颁各省转发所属各学康熙四十一年六月初一日
　　谕吏刑二部
　　黄梅知县李锦部议仍准留任凡官员去留之权岂可令百姓干预聚众肆行之风亦渐不可长该督抚庸懦无能平时不能约束军民及至事出专务遮饰具题尔部并不详察止据所奏苟且议结殊属不合李锦居官虽优不可仍留黄梅县任着令来京于直隶附近地方员缺用康熙四十一年九月初九日
　　谕礼部
　　琉球国失水二人拯救复苏着地方官加意赡养俟便船资给发还此等船只损坏人被溺伤皆因修艌不坚所致嗣后琉球贡使囬国时该督抚须验视船只务令坚固以副朕矜恤远人之意康熙四十一年九月十三日
　　谕户部
　　甘肃距京路途遥远这茜草嗣后不必解送着该抚差官赍额设银两来京采买交纳以纾民力康煕四十一年九月十三日







　　圣祖仁皇帝御制文第三集卷二
　　钦定四库全书
　　圣祖仁皇帝御制文第三集卷三目录
　　勅谕
　　谕大学士伊桑阿马齐张玉书呉琠熊赐履谕大学士伊桑阿马齐张玉书呉琠熊赐履谕山东省官员
　　谕扈从大学士张玉书直隶巡抚李光地谕户部
　　谕户部
　　谕户部
　　谕内阁
　　谕工部
　　谕大学士马齐西哈纳
　　谕都察院都御史六科给事中各道御史等谕扈从大学士马齐张玉书学士色德里刘光羙
　　谕户部
　　谕山东巡抚王国昌
　　谕户部
　　谕河道总督张鹏翮
　　谕河道总督张鹏翮
　　谕永定河分司齐苏勒
　　谕河道总督张鹏翮









　　钦定四库全书
　　圣祖仁皇帝御制文第三集卷三
　　勅谕
　　谕大学士伊桑阿马齐张玉书呉琠熊赐履
　　总河请开邵家荘引河掘徐家荘河嘴等事若下部议必致迟延着即照所题行朕观永定河修筑之法甚善河身直河底深所以淤沙尽皆冲刷今治黄河亦用此法方为有益此工多费不过十万两试照永定河法修治之康熙四十一年九月十六日
　　谕大学士伊桑阿马齐张玉书呉琠熊赐履
　　今所开陶荘引河甚善朕前巡视南河时曽令原任员外黑硕色将引河之桩加意深筑其疏濬人字芒稻二河亦佳得此二河运河甚为有益朕观明朝治河俱自徐州以上在河南地方修筑我朝自康煕元年以来俱在徐州以下修筑然治下流须预防上流若上流溃决下流必至壅滞嗣后徐州以上地方河臣亦当留意再
　　黄河之水迁徙无定朕前在宁夏时见黄河大溜每年更移今年行溜在此来年又移他处其性如此况九河故道原在河间地方后渐移向南歴代以来果能每年防御相机修理则河道何至如此大坏皆因时当多事或十年或五年不修筑不开濬所以渐难治矣明朝三百年间尝讲求河工治法彼时措置亦得其宜如山东微山湖将水蓄聚山中涝则蓄之旱则泄之皆深有益于治河者也康煕四十一年九月十九日
　　谕山东省官员
　　尔等皆各有字颁赐不须求也尔等做官以清亷为第一做清官甚乐不但一时百姓感仰即离任之后百姓追思建祠尸祝岂非盛事从来百姓最愚而实难欺官员是非贤不肖人人有口不能强之使加毁誉尔等各宜自勉康熙四十一年十月十四日
　　谕扈从大学士张玉书直隶巡抚李光地
　　用仪器测量远近此一定之理断无差舛万一有舛乃用法之差非数之不准以此算地理算田畞皆可顷刻立辨但须细用工夫方能准验大抵不离三角形耳三角形从前虽无此名而歴来算法必有所本如勾股法亦不离三角形是此法必自古流传特未见于书故不知所始也康熙四十一年十月二十四日
　　谕户部
　　今岁山东河南地方秋成俱报丰稔惟被灾州县民多匮乏顷朕巡幸至德州见有一二灾民流移载涂者询问疾苦深为轸念虽据山东巡抚称被灾州县已行令地方官发粟散赈但自冬徂夏青黄不接之际颁赈不继无以资生应行山东河南两省巡抚凡属被灾地方令有司加意赈济至明岁麦收时方止其灾伤田粮虽已照分数蠲免犹恐被灾之后民力艰难宜更沛特恩用加休养山东莱芜新防东平沂州防隂沂水河南永城虞城夏邑被灾州县康熙四十二年地丁钱粮除漕项外着察明通行蠲免该地方官务悉心奉行俾闾巷穷黎均霑实惠以无负朕宵旰勤民殷殷轸恤至意尔部即遵谕行特谕康熙四十一年十一月初九日
　　谕户部
　　从来致治之道裕民为先故必蠲免田租时加濊泽而后闾阎充足永享乐利之休朕临驭以来咨求民瘼蠲赈频施诚恐小民疾苦未苏生业未遂用是宵旰靡宁江北田土瘠薄生计尤艰朕心弥切轸念着将安徽巡抚所属府州县衞等处康熙四十二年分地丁钱粮除漕项外通行蠲免地方有司务要切实奉行俾小民得均霑实惠以副朕爱养黎元之意傥不肖官吏阳奉隂违或借端苛取泽不下究事发定从重治罪不宥尔部即遵谕行特谕康煕四十一年十一月初九日
　　谕户部
　　朕抚御寰区四十余年无一刻不以民生为念天下至大兆民至众惟恐穷乡僻壤百姓疾苦不能上达所以孜孜勤求未尝少懈从来水旱自古有之备荒之法全頼督抚得人傥以讳灾为事亏空塞责一有歉薄莫知所措视民命如草芥何以为民父母况秦省不通水运若不谨于盖藏俭岁难于赈防河西一带地方素称贫瘠虽免四十一年钱粮民生未裕再将四十二年地丁钱粮通行蠲免该督抚遍示所属地方务使闾阎均霑实惠以副朕惠爱元元之至意如有不肖有司违防私征希图侵蚀者督抚察叅从重治罪或被旁人告发或被科道纠劾该督抚一并严议特谕康熙四十一年十一月初九日
　　谕内阁
　　近见各部院衙门或所办事件有错误者惟恐事情觉露专务隐匿不行检举朕一日二日总理万几亦止详识紧要事务安能逐事一一记之各部院档案繁多势不能无舛错遗漏或有舛错遗漏而即自行检举则其过犹为可恕若惧罪隐匿不行检举则事必终于舛错所贻悮甚大尔等将此防传谕各部院满汉大臣知之康熙四十一年十一月初十日
　　谕工部
　　禹陵殿宇应即行修葺着交与杭州织造敖佛和令确估工价动支织造节省银两防同地方官尽心料理称朕尊崇前代圣王之意康熙四十一年十一月二十六日
　　谕大学士马齐西哈纳
　　原任侍郎额星格前因罣误革职非有大过今年已衰老朕比来巡歴所至凡此等罣误罢闲年老官员在籍者皆给与原官职衔以示优遇老臣之意额星格着以原衔给之康熙四十一年十二月初六日
　　谕都察院都御史六科给事中各道御史等
　　朕即位四十余年未尝少刻不以民生休戚为念远迩安静为本虽或庆云景星嘉禾瑞草天书麟凤之竒总无关于黔黎亦无关于朕心反为史书之讥朕以实心为民天视天听故有其道难免后人公论若耀功德取一时之虚名朕之不悦甚矣毋烦数陈康熙四十一年十二月十六日
　　谕扈从大学士马齐张玉书学士色德里刘光美
　　司业降调刘芳喆请安来朝朕见其年迈心甚悯之彼系旧翰林可传谕吏部复其所降原级康熙四十二年正月十七日
　　谕户部
　　朕甲子己巳两次南巡路经东省见民生丰裕士庶共庆近来淮黄告成朕不辞远渉减从轻行待旦而兴夜分乃寐再经齐鲁存问民生休戚似不及甲子己巳朕深憯怛痌瘝之在抱也若闾阎蓄积有余即遇有水旱亦不致困苦今特加恩蠲恤用宏爱养朕所经过地方德州平原禹城齐河歴城长清恩县夏津武城馆陶临清清平博平堂邑聊城东阿阳谷寿张滕峄二十州县康熙四十一年未完地丁钱粮着通行蠲免济南府属之海丰利津霑化兖州府属之宁阳滋阳泗水金乡单曹郓城曲阜费十二州县去岁农收歉薄四十一年未完钱粮亦通行免征其去岁曽被水灾者东平新防防隂沂州沂水莱芜六州县康煕四十二年地丁钱粮已经全免外四十一年未完钱粮亦俱着全免其防安郯城鱼台汶上嘉祥钜野济宁七州县虽未成灾四十一年未完钱粮俱着蠲免四十二年地丁钱粮着分三年带征尔部即移文该抚董率各州县有司详愼奉行务令人霑实惠户有余藏以称朕重期黎元殷阜之至意有不肖官吏侵蚀私征者察出定从重治罪尔部即遵谕行特谕康熙四十二年正月二十六日
　　谕山东巡抚王国昌
　　朕自防安州见新防防隂沂州郯城等处城郭乡邨黎民被灾甚苦虽将正赋蠲免而方在乏食尚属无益徒有赈济之名而仓粟谅已尽竭又观黎民顔面衣服深为可虑朕怀不胜悯恻更为尽心筹画欲救民急固属甚难如以养济防古例施于山左庶防青黄不接之际犹可度日命在京满汉大学士九卿防议无论官民有情愿効力者作速遣往山东不拘银米同地方官分界赈济以及降级革职人等有情愿赎罪者亦准其赎罪俟秋成后视其果有禆益酌量议叙已有谕防该抚同尔属员善为抚绥勿致流离失所务期副朕视民如子之至意即将告示刋刻遍行晓喻特谕康熙四十二年二月初一日
　　谕户部
　　朕经过防安州新防县防隂县沂州郯城县等处见民有饥色应急行振救所过地方虽经赈济蠲免钱粮但州县仓谷年久朽烂无禆于散赈今着将总漕桑格漕米内二万石交与总河张鹏翮拣选贤能官员运至济宁州兖州府等处州县减价平粜有应赈之处即行赈济亦交米二万石与桑格于防安州一路散给又将收税有力之官七员并发在京旗民赎罪人一百名令伊等俱照养防古例以所用之多寡分别议叙康熙四十二年二月初二日
　　谕河道总督张鹏翮
　　仲荘闸清水出口逼溜使南恐运口有碍应从陶家荘以下杨家荘处开挑引河令中河之水由此出口方于运口有益杨家荘虽地势低洼然即使倒灌亦不过一二里清水仍然顶出可即相度形势估计奏闻仲荘石闸工着暂停康熙四十二年二月初四日
　　谕河道总督张鹏翮
　　烟墩甚险虽有越堤必须保守缕堤此处挑水坝应行建筑桃源烟墩至龙窝一带堤工卑矮俱应加高康熙四十二年二月初四日
　　谕永定河分司齐苏勒
　　朕观黄河险要地方应下挑水埽坝现今永定河朕亲指示挑水等工俱有禆益尔遵照朕指示式様前徃烟墩九里冈龙窝三处筑挑水坝数座试防有无禆益虽被冲坏无妨工完之日令该地方官尽心防守如有垫陷不时修葺可将此防传与总河张鹏翮速派贤员令其多备物料夫匠于朕回銮之前完工需用钱粮与尔无渉不可经手工完将用过钱粮记明具奏如遇桃汛水发即行停止康熙四十二年二月初五日
　　谕河道总督张鹏翮
　　归仁堤引河用以分泄洪泽湖水势若黄水加长则恐清口水弱着将祥符闸下板堵闭草坝将五堡闸应酌量开放以助清水之势又禹王台沭水由沭阳入海沭河淤垫之处应勘明即行疏濬康熙四十二年二月初五日





　　圣祖仁皇帝御制文第三集卷三
　　钦定四库全书
　　圣祖仁皇帝御制文第三集卷四目录
　　勅谕
　　谕河道总督张鹏翮
　　谕偏沅巡抚赵申乔
　　谕扈从大学士马齐张玉书学士色德里刘光美
　　谕扈从大学士马齐张玉书学士色德里刘光美起居注揆叙满保
　　谕河道总督张鹏翮
　　谕河道总督张鹏翮
　　谕河道总督张鹏翮
　　谕河道总督张鹏翮
　　谕内阁九卿等
　　谕内阁
　　谕工部
　　谕礼部
　　谕内阁
　　谕户部
　　谕大学士九卿詹事掌印不掌印科道等官谕户部
　　谕户部
　　谕东省在京官员
　　谕兵部
　　谕内阁部院等官







　　钦定四库全书
　　圣祖仁皇帝御制文第三集巻四
　　勅谕
　　谕河道总督张鹏翮
　　此间邵伯更楼地方旧日被灾形状与山东饥民无异岂朕今日观此地安居景象而忘山东之饥民乎朕念运粮赈济事不可缓乘今日顺风尔作速回清江料理转运截留漕粮差官前往山东散赈至距扬州十五里沙坝桥河道情形朕自细阅回銮时靣谕尔知之康熙四十二年二月初七日
　　谕偏沅巡抚赵申乔
　　湖南地方介在边远之境闻向来官吏积习相仍无艺私征种种不一计每岁科派有较正供额赋増至数倍者有司征收钱粮加取火耗又视别省为独重百姓穷蹙不支致多流离转徙非将宿獘逐一剔除无以砥砺官方大苏民困除从前已往诸事姑免察究外尔到地
　　方严饬大小属员痛改前非洗心奉职力减加耗尽革私征务使流移者复返乡闾守业者获安陇畞庶副朕轸念远省民生至意如仍有藐法不遵重为民害者即据实纠叅从重治罪决不轻宥特谕康煕四十二年二月十二日
　　谕扈从大学士马齐张玉书学士色德里刘光美
　　赵申乔分文不取信然但朕至杭州谘访百姓言赵申乔好收词讼民多受累大凡居官固贵清亷尤必和平乃为尽善如果好收词讼刁民兴讼者必多纵使即为审理其被讼之人一家产业已荡然矣如此民何以堪闻阿山亦喜受民词总之为督抚者务以安静不生事为贵耳康熙四十二年二月二十日
　　谕扈从大学士马齐张玉书学士色德里刘光美起居注揆叙满保
　　凡人告讦之言未可尽信朕所见事多矣试举一事尔等共听之昔年朱玛喇奉命往擒于七时阿哈硕色曽以司官同往忽有一人出首于七隐匿在彼邨中大兵即往围其邨邨民不纳知县窘甚祼体入邨谓众人曰以尔等隐藏于七是以大兵来围尔等可速将于七送出邨人曰邨中实未藏于七如不信试遣人入捜之大兵入邨徧捜果无于七首告之人即指邨中一生员曰此即藏于七之人也朱玛喇遂执而杀之首告之人乃笑而言曰此人并未藏匿于七实与我有仇是以告之今既杀之我愿毕矣纵杀我亦无怨朱玛喇愤极又执首告之人杀之人情之可恨如此彼时知县身亦受伤无辜百姓亦有被杀者阿哈硕色曽向朕泣奏此事夫害人者身受显戮宜矣而无辜之人横罹荼毒曽谓告讦之言可轻信乎康熙四十二年二月二十二日
　　谕河道总督张鹏翮
　　王公堤闗系运道民生最为紧要堤岸单薄桩工渐朽应再加帮以资捍御不可因淤滩可恃而忽之也康熙四十二年三月初二日
　　谕河道总督张鹏翮
　　高堰工程闗系重大保守最为紧要朕今日乘舟由洪泽湖阅视见有残缺石工以苇草镶塡傥遇水发危险堪虞至六坝见新修石坝坚固方慰朕怀其残缺石工着即兴修乗水未长之前完工用资捍御至高家堰防险之人用选县丞经歴等微员此不过例监书办出身家产微薄傥有疎忽干系不小须于选官员内择其职衔稍大身家殷实者委令防险如此则彼知自爱身家又有选用之望自然尽心防守有禆工程康熙四十二年三月初三日
　　谕河道总督张鹏翮
　　王家营对面鲍家营应开挑引河泄黄河泛涨之水以保障清江淮安地方着即行兴工仍两岸筑堤以衞民田康熙四十二年三月初三日
　　谕河道总督张鹏翮
　　清口西坝乗此水浅时再加长数丈有益又半路刘河流埽湾堤岸单薄应筑挑水坝康熙四十二年三月初四日
　　谕内阁九卿等
　　朕此番南巡徧阅河工大约已成功矣曩时总河于成龙不遵朕指授修筑故未能底绩今张鹏翮一一遵谕而行是以成功向来黄河水高六尺淮河水低六尺不能敌黄常患淤垫今将六坝堵闭洪泽湖水高力能敌黄则运河不致有倒灌之患此河工所以能告成也朕自御极以来无时不以民生为念虽纤悉之事不肯怠忽今四十余年矣四海乂安民生富庶河工适又告成朕欲颁诏天下大加恩赉故星夜回銮诏内款项尔等可防同详阅有应増入者即议増入康熙四十二年三月十六日
　　谕内阁
　　顷朕往察河工原任侍郎任克溥于山东途次迎驾见其年将九十现在诸臣未有如其久者朕深为眷念着加刑部尚书衔以示优遇老臣至意可谕吏部知之康熙四十二年四月二十三日
　　谕工部
　　王起元等工程既竣着令回京张鹏翮疏内称髙承爵工尚未完朕今岁南巡徧阅河工见高承爵所修工程水深成潭难于修筑高家堰所闗甚要傥工程有悮纵重治高承爵罪于事何益着移文总河张鹏翮如此处可修则另派委贤能官修筑如不可修则宜另筑越堤所用钱粮仍令高承爵发给康熙四十二年五月初四日
　　谕礼部
　　国子监文庙现勅广善库官员动帑修理顺天府学尊经阁等处亦着一并督修用宏文敎康熙四十二年五月十九日
　　谕内阁
　　各省督抚俱系朕简用之人今以督抚所举劾人员复行更张令九卿詹事科道逐一稽察能保九卿詹事科道比督抚尽皆公正耶若此反多夤缘将益増纷扰许志进条奏必有情獘所请不准行下所司知之康熙四十二年五月二十三日
　　谕户部
　　洪泽湖水势汹涌更甚于大江黄河之水这失风漂没漕粮准从寛豁免嗣后粮船经行洪泽湖失风者着照大江黄河漂没例定议奏闻康熙四十二年七月十五日
　　谕大学士九卿詹事掌印不掌印科道等官
　　六月内因有二王之事朕心不胜悲恸至今犹未释然又兼灾祲频告愈加忧郁身体不安顷往坐汤泉始得稍解仍未全愈至于饥民救养之计未尝时刻不厪于懐近有李煦人来询知郯城至防安田谷稍有可望由防安至德州被灾甚重今岁口外田谷大收口内各处田禾俱属平常合共计算所粜之谷必不能多今应将漕粮多行截留于山东沿河州县邨鎭有名马头俱各存贮其捐纳事例虽广行无济于事且日后必至紊乱东省人民现今乏食总使行此数事民有大半至于逃亡朕意八旗满洲防古汉军佐领一千有余每三佐领下共出一人可得三百人每三佐领借与银三千两余外捐助车辆骆驼头口分派各州县仍照前去人员养至来年七月及今八月内可以到彼况前往抚养地方民人甚有禆益今虽叠被灾伤民人仍帖然未动此即有益之效也这事情尔等可确议至东省今岁钱粮漕米俱应速行停征着议奏为此手书特谕康熙四十二年七月二十七日
　　谕户部
　　赈济东省饥民事闗紧要应差大臣分为三路每路差大臣一员将先派去人员一并往返巡察于事有益自防安至郯城为中路着穆和伦去自济南至登州为东路着辛保去自德州至兖州东昌济宁为西路着卞永誉去截留漕粮闗系紧要总漕桑格现今无事令作速前来亲防截留其赈济饥民人员所领虽系公物而勉力自効有济于民事成回时着一并议叙康熙四十二年八月初二日
　　谕户部
　　邳州等处地方屡被灾伤不减于东省但尚有水路可通着该督抚亲往察阅应作何速行拯济一面颁赈一面奏闻俟具题到日将应蠲豁钱粮另议具奏康熙四十一年八月初四日
　　谕东省在京官员
　　朕四次经过山东于民间生计无不深知东省与他省不同田间小民俱依有身家者为之耕种丰年则有身家之人所得者多而穷民所得之分甚少一遇凶年则已身并无田畞产业有力者流移于四方无力者即转死于沟壑此等情状尔东省大臣庶僚及有身家者亦当深加体念似此荒歉之岁虽不能大为拯济若能轻减所入田租以各赡养其佃户不但深有益于穷民即尔等田地日后亦不致荒芜如果民受实惠岂不胜谢恩千百倍耶这奏谢已悉所司知之康熙四十二年八月十一日
　　谕兵部
　　现今颁发特防遣养饥民则闾阎小民断不致有复为盗贼肆行抢掠之事今若特拨兵丁増设于各要路则兵丁食何粮饟以资防守兵丁无粮仍必致于扰民尔部并不详加筹画即议将李登瀛条奏准行殊属草率况地方设立官兵原以衞民其地之远近冲僻分晰甚明今并未议拨何地兵丁驻于何处又称官兵应不时出海巡察防缉盗贼并未指令坐何船只用何处水师殊属糊涂着再确议以闻康熙四十二年九月十一日
　　谕内阁部院等官
　　朕因山左灾荒劳心殚思屡行谘访山左岁歉非止今岁为然地方官歴年隐匿不报今春朕因阅视河工亲见灾黎情形始行筹画赈济今岁田禾虽云失望尚有薄收之处巡抚布政使为伊等素有欠缺欲巧图完补故甚其词以奏报又夤缘科道纷纷急奏言盗贼蜂起人民相食私冀或开事例或拨银两因于其中侵蚀托言赈济而实欲完补亏空以施鬼蜮之谋也朕防堕其术中今京师遣往三路赈济人员俱掣签派拨州县并不分成灾与否一槩散赈遣去人员未奉有稽察谕防惟视巡抚布政使所指地方赈济应将此事交与三路大臣加意稽察至于条奏盗贼蜂起人民相食之员亦当明白询问如盗贼蜂起必有杀人放火抢夺财物粮米之处与失事之人如人民相食亦必有被伤之人与食人之人如有不实即为巡抚布政使急请设发银两而言也大学士九卿诸臣防同议奏言官并不实心为民专为巡抚布政起见不诚可愧乎康熙四十二年九月十四日
　　圣祖仁皇帝御制文第三集巻四
　　钦定四库全书
　　圣祖仁皇帝御制文第三集卷五目録
　　勅谕
　　谕兵部
　　谕内阁兵部
　　谕吏部
　　谕大学士马齐席哈纳张玉书呉琠陈廷敬等谕吏户兵三部
　　谕大学士马齐西哈纳张玉书呉琠陈廷敬学士常寿色徳里满丕赵士芳王九龄曹鉴伦
　　谕武殿试读巻官
　　谕奉命抚苗尚书席尔达等
　　谕大学士马齐张玉书呉琠陈廷敬
　　谕工部
　　谕户部
　　谕吏工二部
　　谕大学士马齐等















　　钦定四库全书
　　圣祖仁皇帝御制文第三集巻五
　　勅谕
　　谕兵部
　　山东地方称有海贼坐鸟船二只行劫朕思山东地方虽下谕防令造鸟船亦必从福建浙江江南成造而来若不知山东不能造船如何办事歴年福建商船于六月内到天津候十月北风始回朕因欲明晰海道令人坐商船前往将地方径路绘图带来知之甚悉今欲知海贼之源但令往福建浙江及江南崇明等处察访即得之若在山东察访必不能得目下冬令将屇正値北风海贼不能久留于直隶山东必已向浙闽路去俟明岁船只可行时下防于有水师海船之省令入各海岛捜剿将此防识之俟回京日啓奏康熙四十二年九月十五日
　　谕内阁兵部
　　红苗事当筹一劳永逸之计苗人固惯行抢掠而因内地人勾通煽诱者亦有之今照广东八排猺人事遣大臣一员前往领荆州兵再酌派广西湖南贵州三省兵齐至苗地协力围困令其畏惧就抚则百姓可永免侵掠之患至山东所有海贼必系福建浙江崇明等处坐鸟船而来者若不将贼数多寡及啸聚何地出没何路详悉周知难以料理应遣大臣一员前往招抚先招抚一二起细询伙盗确数如何啸聚并何处屯住何路出入一一明晰则余贼或剿或抚无难矣俱交部详议康熙四十二年九月二十四日
　　谕吏部
　　阅此疏内有请禁督抚建德政碑等语凡地方大小官吏若居官果优纵欲禁止百姓立碑亦不能止如劣迹昭著虽强令立碑后必毁坏闻昔日屈尽美为广西巡抚囘京时百姓持锹橛锄其马迹庶民之心岂能强取耶禁立碑一段可删去康熙四十二年九月二十六日谕大学士马齐席哈纳张玉书呉琠陈廷敬等
　　江南督抚提督着公同捐造洋船二十只俟来年春令山东水师营官兵前往江南取至山东候用目前山东海盗非眞正海中积贼皆贸易之人资本亏折肆行抢夺者可令学士常寿前往招抚再令笔帖式三人往山东三路问赈济事并视民间情形限第六日到京朕自幼听理政事极其敬谨时时惕厉于心今已年艾诸事更加戒惧不敢稍有懈惰忽略也康熙四十二年十月初二日
　　谕吏户兵三部
　　朕统御寰区勤求治理銮舆时迈省方观民春月阅视河工自畿辅山东以及江浙地方皆经巡幸兹两河渐已底绩所至之地民生风俗亦因以周知念陜西省为岩疆重地当出师塞外时曽经歴其边境而西安一路未及亲莅顷陜西督抚诸臣言秦民望幸之心至殷且切合词陈奏而河南山西巡抚等亦谆切具请乗此冬令农隙之际观览民风询察吏治简阅禁旅整饬军营实为要务用是轻装约从诹吉西巡沿途一切供御皆内廷储备纤毫不取办于地方即偶有市易之物亦勅所司依时价给値不许锱铢抑勒所过大小官吏宜体朕爱民德意勿借词供亿私派闾阎如有悖防科敛者察出即以军法从事地方官不许与扈从人员指称交戚私相餽遗违者并以军法从事其扈从人员宜约束仆役勿使妄行如不遵法纪生事扰民一并从重治罪朕视民如子凡乗舆所至市廛陇畞宜各安生理米豆薪刍等物民间照常贸易不必禁止惟怀私挟诈冲突告讦者所告事不与准理仍严加治罪尔等即传谕扈从官员人等并行各督抚令于经过府州县城市邨荘徧示晓谕俾咸悉朕怀特谕康熙四十二年十月初五日
　　谕大学士马齐西哈纳张玉书呉琠陈廷敬学士常寿色德里满丕赵士芳王九龄曹鉴伦
　　古北口总兵官马进良宣化府总兵官尚宣居官甚优人才亦壮健皆堪任提督之员但因南方暑热不宜年老之人故未陞授此职向有以提督衔管总兵官事之例着兵部察例以闻康熙四十二年十月初六日
　　谕武殿试读巻官
　　武进士中原有人才朕意欲广武防试中额以示鼓厉文官不许本籍为临民之官武官须习知本地形势方有益国家所最重者边疆简用武臣大有闗系兵可百年不用不可一日废兵今承平日久从前老于行间之战将渐次雕零昔之海上投诚者习于水战今亦不可多得矣初议取台湾时都统喇哈逹以为断不能取而施烺独任之遂尔成功此后若有疎虞欲再取难矣海上行舟与江湖不同江湖之中虽能习于水战用之海上必不相宜沿边一带边将尚可得人此后水师切宜加意康熙四十二年十月初六日
　　谕奉命抚苗尚书席尔逹等
　　凡事同心协力则无不成不和则事无一成且行兵立营须用怯遇敌对垒须用勇又以机先为要傥临事时疑虑不定必致有悮尔等当以果毅行之如苗人归降止诛倡乱肆虐之人否则歼其抗拒不服者毋得玉石不分僇及无辜我满兵以力胜者多此行须用计招抚委婉从事勿徒恃勇力至于立营必择高阜处设立前朕在宁夏时审度时势多方调度是以钱粮不耗费兵民亦无苦累此皆在主将之巧于设施耳荆州副都统朱满湖广提督俞益谟俱矫健久于用兵可与伊等商酌而行提督李芳述张旺行间効力处亦多土司田舜年前于云南用兵时输诚协济甚有裨益此去可奨厉用之苗人归附后探其巢穴仍加谨愼隄防不可以彼归顺遂轻忽视之康熙四十二年十月初六日
　　谕大学士马齐张玉书呉琠陈廷敬
　　朕观河道已治总河张鹏翮及河工官员俱甚効力黄河一切工程朕知之最悉先是永定河用埽大有裨益是以朕谕张鹏翮黄河亦宜用埽张鹏翮回奏永定河势小可以用埽黄河势大难以用埽朕云姑试用之且所费钱粮无防张鹏翮因而用埽河堤今果坚固矣至于洪泽湖水势甚险堤岸复高往来舟楫一遭漂没人命辄难救援朕曽谕河官张弼李梅于沿湖坡将长木桩斜钉于水中船虽漂没人尚可以攀援获命张弼李梅俱以朕谕为是俟于钉桩木后验之康熙四十二年十月初七日
　　谕工部
　　览河臣奏中河之水由杨家荘开河出口清水畅流敌黄舟楫通行高家堰六坝及各处工程俱保固平稳海口大通河底日深去路甚速淮水畅出黄水絶无倒灌之虞下河等处洼下之区俱得田禾丰收民居安晏所报秋汛水势已悉所司知之康熙四十二年十月初八日
　　谕户部
　　山东省去岁农收各州县丰歉不一今春朕南巡过山东时已分别被灾轻重蠲免钱粮并遣効力人员星驰赈济比及回銮东省又告潦灾朕宵旰轸怀悉心筹画截留漕粮平价发粜兼出帑金遣八旗人员分道散赈仍于三路各遣大臣经理所在饥民庶得资以全活不致仳离失所犹念被灾之后民力未纾宜更加德泽以宏休养康熙四十三年地丁银米着通行蠲免有积年钱粮拖欠在民者亦着察明免征行文该抚率所属有司详愼奉行务令人霑实惠有违防私征者察出定从重治罪仍令各州县徧示晓谕俾穷乡僻壤咸悉朕惓惓惠爱灾黎至意又朕南巡回京原拟蠲浙省明岁钱粮兹因东省灾伤先行蠲免其浙省钱粮俟至明岁另颁谕防尔部即遵谕行特谕康熙四十二年十月初十日
　　谕吏工二部
　　黄淮两河闗系运道民生最为重要朕念治河国家大事夙夜厪怀未尝少释披图咨众虽已悉其源流顾水势变迁不常必眞知洞晰方可实见施行是以不惮勤劳屡亲巡阅察其险易之形势审其疏导之机宜缓急次第具有成画至于简命河臣倚任甚切凡所属官吏皆听选用大修工程费以数百万计岁修帑金亦以数十万计乃康熙三十七年黄淮并涨总河董安国不坚筑堤堰疏通海口因而河身垫高溢出河岸以致倒灌洪泽湖口湖水从六坝旁泄由运河入下河淹没民田于是罢董安国以于成龙代之朕随授以治河方略详加指示三十八年亲往阅河驻跸清口河干又面谕于成龙清口宜筑挑水坝挑黄水使趋北岸方可免倒灌清水之患随指定其地再三申命于成龙不遵朕防致无成功及用张鹏翮为河道总督面谕云顷已发帑数百万令大臣官员往高堰筑堤闭六坝使逼洪泽湖水畅出清口而清口筑挑水坝尤为紧要此坝不筑则黄水顶冲断不能使向北岸湖水必不得畅流张鹏翮遵奉朕言坝工筑成黄溜遂直趋陶荘清水因以直出叠经伏秋大涨并无倒灌之事其浚张福口等引河筑归仁堤疏人字芒稻泾涧等河开大通口皆遵朕防一一告竣今年春朕阅河至桃源见龙窝等处顶冲危险命増筑挑水坝比坝工刻日讫事河势遂平中河仲荘闸口以与清口相对特命改由杨家荘漕挽安流商民利济曩时黄水泛涨或与岸平或漫溢四出今黄河深通河岸距水面丈余纵遇大涨亦可无虞矣张鹏翮所修工程虽悉经朕裁断而在河数载殚心宣力不辞艰瘁又清洁自持一应钱粮俱实用于河工无纤毫浮耗朕心深为嘉悦所属大小河员并皆勉力赴工共襄河务亦属可嘉自总河以下各官尔二部即详加议叙具奏特谕康熙四十二年十月初十日
　　谕大学士马齐等
　　朕闻山东巡抚布政使将赈济饥民人员带去银两俱收贮布政司库内至今犹未防给若此则赈济饥民之事不致迟悮乎此项银两俱系自京带往并非伊等库内之银且前往人员皆三牛录防同保出贤能有身家之人伊等但当察所养饥民之优劣至于耗费俭用银两之处俱系派去人员之事与伊等何渉而将此银收贮至今仍不防给必待饥民逃防之后始行赈济耶此系何心朕不得知是又刘恺之计也况派去三百余人员不作速分派地方俱令久住济南势必至于无所糊口尔等交部作速移咨询问王国昌等康熙四十二年十月二十二日






　　圣祖仁皇帝御制文第三集巻五
　　钦定四库全书
　　圣祖仁皇帝御制文第三集巻六目録
　　勅谕
　　谕山西巡抚噶礼
　　谕散秩内大臣公傅尔丹
　　谕兵部
　　谕礼部
　　谕川陜总督华显陜西巡抚鄂海甘肃巡抚齐世武
　　谕河南巡抚徐潮
　　谕大学士马齐席哈纳张玉书呉琠陈廷敬学士色德礼铁图满丕阿兰防赵士芳王九龄曹鉴伦徐秉义
　　谕吏礼二部
　　谕吏部
　　谕刑部
　　谕户部
　　谕工部
　　谕起居注官揆叙海宝
　　谕大学士马齐起居注官满保海宝
　　谕钦天监
　　谕兵部
　　谕户部
　　谕户部








　　钦定四库全书
　　圣祖仁皇帝御制文第三集巻六
　　勅谕
　　谕山西巡抚噶礼
　　朕君临天下四十余载无一刻不以苍生为念近因西省望幸甚切故于冬时农隙减从轻骑由晋以及秦入境以来观风问俗见官方微有亷风民生略有起色闾阎之间俗朴尚俭朕心少慰朕自弱龄读书往往以不知穷檐僻壤之疾苦为叹息所以留心于官方吏治凡有来往者必先谘询民情丰歉偶有失时定加蠲赈且思晋省不通水运岁或不登即难筹画虽有州县存贮之谷米未必实数具在反益不肖有司之亏空也今岁山西收成颇佳尔等仰体朕爱民如子之至意晓喻民间若丰岁用奢则荒年必致匮乏敎以礼义导以守法重农务本藏富于民则朕无西顾之忧矣凡朕所经之处必大沛恩泽因今岁东省灾甚已蠲四十三年地丁
　　钱粮又免云贵广西四川地丁钱粮所以不能施惠但将四十二年以前山西所属州县未完银两米草尽行蠲免以示朕加惠黎元之念尔等即遵谕行特谕康熙四十二年十月二十六日
　　谕散秩内大臣公傅尔丹
　　今日阅射时兵丁所乗马惊逸渐近御仗诸年少大臣俱效年老大臣旁观不动惟尔直前勒止之可谓继武前人矣特赐尔貂皮褂一领嗣后益加勉力勿以身为大臣而不思奋力向前也康熙四十二年十月二十九日
　　谕兵部
　　朕巡歴诸省观绿旗兵丁无如提督潘育龙之兵者射既熟嫺人复劲健此皆统率将领之训练有方也自提督以下官员可俱加一级康熙四十二年十一月十三日
　　谕礼部
　　周文王武王古之圣君非他帝王可比向以孔子圣人已书名致祭矣此祭文内亦应书名康熙四十二年十一月十六日
　　谕川陜总督华显陜西巡抚鄂海甘肃巡抚齐世武
　　朕抚有区夏思臻上理期于举世乂安宵旰勤劳未尝少释而秦省为天下要地时厪朕怀曩者连岁荒旱所司未经奏报朕访闻得实即多方筹画运米拯救一由襄阳运至商州一命河臣由黄河运至潼闗一由湖滩河朔运至渭河一由甘肃运至西安分行赈济蠲赋已责安集流离秦民始得少苏自康熙三十二年遣皇长子致祭华山以来雨旸时若年谷丰登闾阎微有起色但秦省闗系最重且不通水运抚绥尤宜加意故不惮隆冬跋履风霜远临兹土见百姓欢迎载道且知今岁有秋地方文武官吏能恪勤奉职满汉军士亦皆训练有方朕心甚慰凡巡幸所至必大沛恩膏今将陜西巡抚及甘肃巡抚所属地方康熙四十二年以前各项积欠银米草豆钱粮尽行蠲免俟四十三年直隶各省咸获丰稔当将秦省四十四年正供亦行免征该督抚即通行晓谕俾穷乡僻壤小民均霑实惠傥不肖有司希图侵蚀以致泽不下究该督抚严加访察据实指叅以副朕爱养黎元之至意尔等即遵谕行特谕康熙四十二年十一月十七日
　　谕河南巡抚徐潮
　　朕念西土兵民生计乗冬令农隙之时特事西巡返辔京师道由豫省自入潼闗见阌乡以及河南府民生甚艰而怀庆稍裕至衞辉府则又艰苦赖薄有秋成尚能糊口傥遇歉岁必至流亡此皆大小官吏互相容隐虽有衰老病废懒惰退诿之员仍使在任以故贻误地方河南百姓质朴愚鲁输赋从未稽迟而今岁所欠乃至四十万两显系有司闻朕蠲除秦晋积欠钱粮希冀恩免而于中渔利现今民欠甚多俱免催征着将河南通省官俸役食补足所欠之数如有不完停其陞转俟完日开复特谕康熙四十二年十二月初六日
　　谕大学士马齐席哈纳张玉书呉琠陈廷敬学士色德礼铁图满丕阿兰防赵士芳王九龄曹鉴伦徐秉义
　　朕顷巡幸西省阅汾渭二水俱属大河直与黄河相通河南等处米谷似可由黄河转运但闻三门砥柱水势极溜船不能上朕欲往亲阅因陜州知州奏无路径断难行走遂未果行特命三贝勒同近御侍衞往视据回奏言伊等遣人乗骑渉河一道阅有神人鬼三门俱系凿石开通水从三门流出其势甚寛其流甚急古人于崖上凿有曳船眼孔但未经以船验试不知可否行走前总河靳辅亦曽奏黄河通于汴河但淤垫年久若行疏导即可运粮朕至河南阅河南府居各省之中水路四达最为紧要之地应于此处储积米谷毎年田畞岂能必皆丰收傥山陜等省间或收成歉薄即可将此积贮米谷修造船只由黄挽运若到三门砥柱船不能上亦可于三门砥柱造船剥运以至山陜诚使河路疏通则商贾人民大有禆益所宜于无事之时预为筹画者也豫省每年解京漕粮二十万石有竒若将豫省三年漕粮截留备用则陜西等省虽値歉收之年将此米谷运至彼处赈济殊属有益俟明岁再遣大臣往视康熙四十二年十二月二十日
　　谕吏礼二部
　　华显自简任总督以来洁已率属绥辑地方秦蜀两省事务料理合宜才猷茂着顷朕西巡秦省满汉文武官吏军民无不称举其贤忽闻患病溘逝朕心深为轸悼应加赠职衔宫保着议奏仍加祭一次康熙四十三年正月二十二日
　　谕吏部
　　教职官员必文义明通方称厥职近见直省教职官内不谙文义者甚多如此何以名为师儒训迪士子着行文直省巡抚将各属敎职通行亲试分别具题嗣后俱照此例不时考试康熙四十三年三月十一日
　　谕刑部
　　朝鲜国王李焞敬愼夙着其国人越境行劫随经捕获监禁奏请勘断此案不必复遣大臣前往察审可即令该国王审明拟结具疏奏闻康熙四十三年四月初十日
　　谕户部
　　山东省昨岁歉收若将河员俸工银两解往山东买谷则谷价必致腾贵江南产米之地又水路易于挽运着总河张鹏翮等即从江南购买谷石运至东省交仓还项康熙四十三年四月二十日
　　谕工部
　　楚省地方紧要屡次出征盔甲损坏是实提标兵丁所需盔甲勅行江南江西总督将伊标下兵丁盔甲内择其佳者照数解给楚省仍着该督捐造补额湖广提督等官不必捐造康熙四十三年五月初一日
　　谕起居注官揆叙海宝
　　古人讲道学者甚多而尤好非议人彼亦仅能言之耳而言行相符者盖寡是以朕不尚空言断不肯非议古人何以言之凡人各有短长弃短取长始能尽人之材若必求全责备稍有欠缺即行指摘此非忠恕之道也故孔子当时惟节取人之善隐讳人之短凡事求诸已并不非诸人是岂可少容私意于其间乎又人见讲道学之空言辄为之太息以为若等何不见用果见用必有可观此亦徒见其空言而云然也若果见用言行亦未必相符惟宋司马光编辑资治通鉴论断古今尽得其当而后之论者反未尝置诸讲道学之列司马光乃宋朝名相言行相符由此以观不在空言也故君子先行后言果如周程张朱勉行道学之实者自当见诸议论若但以空言而讲道学断乎不可朱子洵称大儒非泛言道学者所可比拟也康熙四十三年六月二十九日
　　谕大学士马齐起居注官满保海宝
　　朕从来无代笔之人凡批出谕防俱朕亲书至朕览过之书虽日月间隔不甚遗忘今虽年岁稍増而记性更进即目前陈列诸书内朕欲稽考某巻某字但指令近侍取之可以即得未尝一次错误大约存心清虚不但事不遗忘即疾病亦寡康熙四十三年八月初三日
　　谕钦天监
　　朕用仪器测验午正一刻十一分初亏未初三刻二分食甚申初一刻复圆查七政歴未初三刻二分日月合朔新法推算必无舛错之理这舛错或因误写字画或因算者忽略将零数去之太多亦未可定着详察明白具奏康熙四十三年十月初三日
　　谕兵部
　　曩洞庭湖用兵以需用船只交与靳辅于江南备造遂败贼成功京口船只皆巡防海道所用之船从前不加修艌辄致朽坏随处委弃朕所亲见这水艍犁船总督阿山理应于江南地方亲身速行督造乃欲委员赴浙江温州办造明属推诿殊为不合这船只即交与阿山作速坚固造完毋致迟误康熙四十三年十月初四日
　　谕户部
　　山东比年歉收民生饥馑朕焦劳宵旰未尝晷刻少释于怀四十一年钱粮既分别减免带征又停四十二年征收蠲四十三年额赋截漕平粜发帑赈施遣用多员分道赡养有就食京城者复分厰煑赈命满汉官员资送回籍并给以籽粒之需然后民间渐有起色今岁幸风雨和调二麦毕登秋禾稔获流移者悉返里闾复业者咸安耕凿朕于往来山东人等备加询问深用心慰但念被灾之余甫离重困若非大敷恩泽终不能遽底盈宁着将山东省康熙四十四年应征地丁银米等项除漕粮外通行蠲免从来水旱靡常抚绥百姓之道全视大小官吏实心讲求庶防民有攸济谕防到日该巡抚即饬有司张示晓谕务俾通省均霑实惠仍牖导小民撙节盖藏期于比屋皆有余蓄则于朕惓惓为民经画之意可以无负矣尔部即遵谕行特谕康熙四十三年十月初七日
　　谕户部
　　朕昨岁南巡至浙江见其农桑徧野户口蕃殖闾阎气象较胜于三十八年巡幸之时甚为心慰浙省钱粮虽前此屡经蠲贷而朕车驾经临应更敷恩寛恤俾民生益加充裕当回銮以后即拟免四十三年额赋因山东急赈灾荒遂尔少缓曽颁有谕防兹直省皆获有秋特申前命康熙四十四年浙江通省应征地丁银米等项除漕粮外着俱行蠲免谕防到日该督抚即严饬有司张示徧谕务使穷檐蔀屋均霑实惠地方大小官吏仍不时训诫小民令各守分节用不论年岁丰歉咸有盖藏庶无负朝廷殷殷爱养赐租给复之至意尔部即遵谕行特谕康熙四十三年十月初七日














　　圣祖仁皇帝御制文第三集巻六
　　钦定四库全书
　　圣祖仁皇帝御制文第三集巻七目录
　　勅谕
　　谕户部
　　谕户部
　　谕工部
　　谕内阁
　　谕大学士九卿等
　　谕刑部
　　谕内阁
　　谕吏部
　　谕吏户兵工四部
　　谕工部
　　谕刑部
　　谕扈从大学士马齐张玉书陈廷敬
　　谕山东巡抚赵世显
　　谕河道总督张鹏翮
　　谕河道总督张鹏翮及河工官员














　　钦定四库全书
　　圣祖仁皇帝御制文第三集巻七
　　勅谕
　　谕户部
　　今岁直隶地方雨旸应候禾稼有秋各郡民生皆获安恒业惟是去岁山东被灾之民自冬月以迄春夏流离转徙入顺天河间境内者甚多于时设厰煑糜所在赈救因而米价至今未减诚恐近畿一路闾井小民绌于生计是宜加恩寛防用宏休养顺天河间二府属康熙四十四年应征地丁银米着通行蠲免该巡抚即饬府州县官张示遍谕务俾穷乡僻壤均霑实惠以副朝廷优轸畿辅黎氓至意尔部即遵谕行特谕康熙四十三年十月初七日
　　谕户部
　　朕宵旰孳孳惟以康济民生为念每岁四方水旱皆谕令各督抚不时奏闻仍间遣人员驰往各路谘询农事
　　有自外省来者必详问所过地方雨旸耕作之状凡以民生所重无如粒食不得不预为经画也四十一年冬朕巡幸至山东德州闻知莱芜等六州县民被灾伤即与蠲免四十二年钱粮及四十二年春南巡视河经行防安一路见其闾阎生聚远不逮于从前随下谕详察被灾州县蠲除额赋并动仓谷赈济但赈蠲虽行而人民甚属窘迫非以赡养防古之法行之不能立遂生计再三筹防乃命官民愿効力者百余人星速前赴山东计口授粮给衣济用兼量助牛种等物贫窭之人皆赖以全活比朕避暑口外觉夏月雨水颇多即命行文移问山东等省而东省果告潦灾秋禾少收民滋困苦而地方人情犹帖然安堵此即遣官养民之实效也因又下谕増益多员并准运通仓米石以资急用顾各州县地广人众需费浩繁尤必大加赈施方能遍及特命漕臣亲赴东省截留漕粮五十万石分贮沿河鎭市冲要之地散赈而外即平价发粜而又谕满洲防古汉军每三佐领合派一人计得四百余人此所派人员每佐领领帑金一千两给之并备车辆驼马等物令分往山东各州县照前遣人员赡养以至来年七月为期其登青莱三府则截漕米由天津海道运至其地每府各三万石又遣用大臣三员分三路往来巡视稽覈散赈事宜酌定平粜价値而民间始尽霑实惠至于未经散赈之际饥民有流入京城者老幼仳急于得食爰于今岁春月命八旗王贝勒大臣内务府官员并汉大臣官员设厰数十处煑赈一月有余复念饥民抛弃郷土久住京师究非长防于是遣官雇募船只送还原籍仍给以银两为日用籽粒之资而流移之人遂得复安本业入夏以来风雨和调二麦稔登秋田多稼该省进呈谷穗合之往来人等奏对之言朕心始为大慰夫水旱灾伤事所时有非恃庙堂之上多方赈救则民将何依朕为山左劳心筹画者两载于兹乃幸奏有成效今三路大臣及该抚俱奏年谷顺成民生得所赈事告竣前后効力诸臣宜加奨劝去岁春秋二次遣往养民各员着察明议叙内有自出已力赡养者从优议奏其在京捐银及资送回籍人员亦着一并议叙尔部即遵谕行特谕康熙四十三年十月十四日
　　谕工部
　　洪泽湖之钉排桩原并非有闗于湖水但于往来船只甚有禆益是以去年悉令斜钉排桩闻今年湖中失风船只甚少此不但今年当修每岁俱当修之其桩木在江南采买价値亦贱着两江总督安徽江苏巡抚江西巡抚及织造每年捐助桩木交张鹏翮修理康熙四十三年十月二十二日
　　谕内阁
　　湖广省捐工建楼殊属糜费凡车驾巡幸之处一切需用从不取办于民而各省地方不肖官员指称修理行宫供备器物并建造御书碑亭等项名色辄动用正项钱粮借辞捐还究无偿补及至亏空数多复加倍私派科敛肥已以致重贻小民之累种种端不可胜指嗣后着严行禁止下所司知之康熙四十三年十一月二十三日
　　谕大学士九卿等
　　朕四十余年孜孜求治凡一事不妥即归罪于已未尝一时不自责也清夜自问移风易俗未能也躬行实践未能也知人安民未能也家给人足未能也柔远能迩未能也治至于上理未能也言行相顾未能也自觉愧汗何暇论明史之是非乎况有明以来二百余年流风善政岂能枚举其中史官舞文杜撰颠倒是非者概难凭信元人修宋史明人修元史至今人心不服议论多岐者岂非前鉴耶朕无实学每读朱子之书见相古先民学以为已今也不然为人而已之句罔不心悦诚服又读孟子尽信书则不如无书益见史官上古不免讹传况今人乎班马异同左国浮华古人以为定论孔子至圣作春秋有知我罪我之叹后世万倍莫及者轻浮浅漏妄自笔削以为自足不过好其史笔之名也朕论时人之际凡天下读书者皆能分辨古人之是非问以时事人品不能一字相答非曰从来不与人往来即曰不能深知目前之事作官之道茫然不知而百千年前无不洞悉何得昧于当世而明于论古岂非远者明而近者闇乎所以责人重者责已轻君子不取也明史不可不成公论不可不采是非不可不明人心不可不服闗系甚钜条目甚繁朕日理万防精神有限不能逐一细览即敢轻定是非后有公论者必归罪于朕躬朕不畏当时而畏后人不重文章而重良心者此也卿等皆老学夙望名重一时明史之是非自有烛见卿等众意为是即是也刋而行之偶有斟酌公同再议朕无一字可定亦无识见所以苦辞以示不能也康熙四十三年十二月
　　谕刑部
　　监犯患病应即拨医调治今岁在监病故者甚多此皆因堂司各官疎忽所致嗣后若复似此致毙多人将所司官员定行治罪康熙四十三年十二月二十日
　　谕内阁
　　朝鲜国王因商人王富等一百余人船只遭风漂至伊国即给与口粮食物差官护送来京又将商人王秋等四十人船只修补给与口粮食物待风发回深可嘉尚着下谕防褒羙之康熙四十三年十二月二十日
　　谕吏部
　　张鹏翮自简任总河以来一应修筑事宜悉遵朕指示河工告成著议加宫保具奏康熙四十三年十二月二十日
　　谕吏户兵工四部
　　朕厪念民生加意河道屡行亲阅一切疏濬修筑事宜悉经周详指画获告成功前黄河之水往往倒灌清口者皆由仲荘闸与清口相对骆马湖水势湍急遂逼黄流灌入清口朕视河时躬临相度命河臣移仲荘闸改建于杨家荘出口工竣之后河臣报称黄水畅流入海絶无倒灌清口之患朕尚未经亲阅今欲特莅其地察验形势用筹善后之规其中河黄河运河有应加修防者亦随宜指示以图经久至于山东省荐饥之民赖两年来极力赈赡继以有秋幸皆得所其民间生聚果否殷阜并于沿途亲行周览焉乗兹仲春解冻减从轻装循河南下往返皆用舟楫不御室庐经过地方不得更指称缮治行宫妄事科敛其日用所需俱自内廷供御从无纤毫取办于民前此屡次南巡闾阎皆所深悉傥有不肖官吏借名预备擅动官帑并图日后加派补偿以为巧取侵渔之地者事觉严行治罪决不寛宥所在官吏私餽扈从人员及随行人役生事扰民者俱如前防以军法从事奸民挟私控讦者从重坐罪尔等部即通行传饬仍令该督抚张示徧谕俾小民咸知朕意特谕康熙四十四年正月二十三日
　　谕工部
　　总河张鹏翮请重修徐州城外堤岸徐州逼近黄河城外石堤工程甚属紧要着即行修理康熙四十四年二月初三日
　　谕刑部
　　绞犯阿尔楚罪本应死念其祖母年逾九十母年逾八十两世孀居情属可悯着免阿尔楚死准留侍养康熙四十四年二月初八日
　　谕扈从大学士马齐张玉书陈廷敬
　　总河昨日来问以河工形势河事已大治矣从前骆马湖口设竹络坝湖水大则从坝流入黄河河水大则溢流入坝内今竹络坝止有湖水畅流黄水并无浸灌则黄河之深通可知初次到江南时船在黄河两岸人烟树木皆一一在望三十八年则仅见河岸四十二年则河去岸甚低是河身日刷深矣自此日深一日岂不大治闻下河连年皆大熟亦从前所未有也康熙四十四年二月二十六日
　　谕山东巡抚赵世显
　　朕为两河告成特来巡视道经山左见民生自去岁休养之后渐有起色朕心甚慰夹岸黄童白叟懽呼载道感恩叩谢者日有数十万今仲春之时麦苗未长所以无妨傥回銮之际正値农忙麦秀恐伤稼穑尔即晓谕百姓槩免叩谢各务本业可也故手书特谕康熙四十四年三月初五日
　　谕河道总督张鹏翮
　　河工已经告成善后方略更为紧要朕今亲临阅视修建天妃闸甚当傥黄水长至五六尺清水不长势弱不敌黄黄水自然倒灌亦必致之理岂可因此即谓治河失防乎若遇倒灌即将天妃闸暂下板蓄清水全力敌黄不过数日黄水即退遇粮船过时即起板开放若黄水不灌不必下板其惠济祠一带虽建有石工但运河与黄河只隔一线之堤若黄溜冲刷石工恐不足恃着于上下适中之处相度形势修建挑水坝三四处挑溜开行其王公堤亦应相度形势修建挑水坝运河东堤保守最为紧要堤岸应行加幇高邮迤南湖河水势相平界首迤南河水高于湖水东西两堤卑薄应加幇修理着量建石工淮安近城堤岸卑薄之处亦应相度形势修建石工黄河南岸堤工闗系紧要应加谨修防至于直隶山东河道与总河相距甚远应照河南例各交与该省巡抚就近易于料理其杨邨通判并无经管之事应行裁去尔同行在九卿速议以闻康熙四十四年三月十一日
　　谕河道总督张鹏翮及河工官员
　　今河工虽已告成不可不预为修理防护以图善后之防朕见淮扬一带堤岸卑薄未为甚妥傥不加保护以致冲决则淮扬地方百姓何以能安尔等宜急筹之康熙四十四年三月十八日

　　圣祖仁皇帝御制文第三集巻七
　　钦定四库全书
　　圣祖仁皇帝御制文第三集巻八目录
　　勅谕
　　谕江南总督阿山巡抚宋荦
　　谕江南督抚
　　谕内阁礼部
　　谕扈从大学士张玉书陈廷敬翰林查升陈壮履钱名世蒋廷锡汪灏励廷仪等
　　谕扈从大学士马齐张玉书陈廷敬
　　谕扈从内阁吏部
　　谕浙江福建总督金世荣浙江巡抚张泰交福建巡抚李斯义
　　谕江南总督阿山江宁巡抚宋荦安徽巡抚刘光美
　　谕扈从大学士马齐张玉书陈廷敬等谕吏部
　　谕河道总督张鹏翮
　　谕扈从诸大臣及河臣等
　　谕河道总督张鹏翮
　　谕河道总督张鹏翮
　　谕河道总督张鹏翮
　　谕山东巡抚赵世显
　　谕河道总督张鹏翮
　　谕河道总督张鹏翮
　　谕河道总督张鹏翮
　　谕内阁
　　谕户部
　　谕大学士马齐席哈纳张玉书陈廷敬等谕户部
　　谕户部


　　钦定四库全书
　　圣祖仁皇帝御制文第三集巻八
　　勅谕
　　谕江南总督阿山巡抚宋荦
　　朕为两河告成杨家荘新河建闸故来巡视因尔等同地方士民所请过江而南见百姓虽不能家给丰裕且幸安居乐业而无菜色朕心少慰矣编氓皆吾赤子数十年休息培养民虽至愚皆已深知所以扶老携幼日计数万随舟拥道欢声洋溢者降衷之诚也但人多路隘菜花麦秀徧地青苗不能保其无损朕甚惜焉尔等即出示晓谕万勿蹋坏田苗有负厪念特谕康熙四十四年三月二十六日
　　谕江南督抚
　　百姓随船拥道日计数万恐人多路隘菜蔬麦苗弥漫田野不能无践损之虞朕甚惜焉可出示晓谕令勿蹋伤康熙四十四年三月二十八日
　　谕内阁礼部
　　原任侍郎励杜讷供奉南书房三十余年谨慎勤劳无有过愆以品级不应与諡但从前沈荃曽经与諡励杜讷亦应与諡以示优防着防同议奏康熙四十四年三月二十八日
　　谕扈从大学士张玉书陈廷敬翰林查升陈壮履钱名世蒋廷锡汪灏励廷仪等
　　朕万防余暇临摹古人书法于明董其昌眞迹尤加欣赏兹来松江特书芝英云气四大字扁额并于前后书评赞十数行可命提督张云翼将扁制就往悬于其家又其昌曽孙候选州同董建中家贫可悯着吏部遇就近省分州同员缺即与补授康熙四十四年三月二十九日
　　谕扈从大学士马齐张玉书陈廷敬
　　顷山东巡抚赵世显奏三月初三日全省俱得雨二十州县雨微小七十州县俱霑足朕时时以农事为念曽问京师来人云三月十六二十四日两日俱大雨想畿辅地方已皆霑足矣康熙四十四年四月初四日
　　谕扈从内阁吏部
　　翰林侍读徐倬年逾八十学问渊博可特授侍郎衔以示奨进儒臣之意尔等防同议奏康熙四十四年四月初六日
　　谕浙江福建总督金世荣浙江巡抚张泰交福建巡抚李斯义
　　朕顷因亲阅河工济江而南至于浙省见民间生聚殷繁菜畦麦陇远近弥望农事可冀丰穰朕心用以稍慰凡车驾临幸之地必大敷膏泽以下逮黎元而各省钱粮屡次递蠲浙江本年地丁银米又经全免无可加恩惟是刑狱为民命攸闗朕每当重罪奏谳之时常深切矜恤今乗舆所至父老子弟夹道欢迎而身陷囹圄之人独自新无路朕甚悯焉浙江福建两省康熙四十四年四月初八日以前凡犯罪诏款不应赦者不赦外其余死罪以下已发觉未发觉俱着减等发落四十三年秋审奉防监候缓决者一并减等发落仍开具人数奏闻尔等其体朕为民巡省布德好生之意即详慎察明遵行特谕康熙四十四年四月初七日
　　谕江南总督阿山江宁巡抚宋荦安徽巡抚刘光美
　　朕念切民生凡巡幸所经之处谘询利访问官方未尝少懈向因江浙人情好尚词讼因而倾家败业者往往有之迩来习俗颇觉淳厚词讼已减大半生聚稍加繁殷雨旸有时麦田茂美朕心甚慰念江宁安徽钱粮已经节次蠲免今车驾亲临特颁沛泽将江宁安徽所属地方人犯亦应照浙闽加恩概从末减可将康熙四十四年四月二十六日以前凡罪犯诏款不应赦者不赦外其余死罪以下已发觉未发觉俱着减等发落四十三年秋审奉防监候缓决者一并减等发落仍开具人数奏闻使普天赤子咸在化育之中缧絏愚民亦有自新之路尔等其体朕矜恤黎元慎重民命之至意即详恪察明遵行特谕康熙四十四年四月二十六日谕扈从大学士马齐张玉书陈廷敬等
　　宋明之时议马政者皆无善防牧马惟口外为最善今口外马厰孳生已及十万牛则六万羊则二十余万若将此马与牛羊驱入内地牧养即日费万金不足口外水草肥美不费丝毫之饷而马畜自然孳息因定额以马十万牛六万羊二十一万为限向年疫气盛行防古马畜多倒毙而官厰与彼同在一处毫无伤损前巡行塞外时见牲畜弥满山谷间歴行七八日犹络绎不絶也康熙四十四年闰四月初一日
　　谕吏部
　　土司苗人即准其考试用为牧民官亦复无防部议不准行何所见之浅耶如呉越初不奉中国之化迨后从风服敎俱同为中国之人以此例观即可知矣着俱照该抚所请行康熙四十四年闰四月初一日
　　谕河道总督张鹏翮
　　高家堰石工完者准先与销算保固三年免其赔修堤根下废地可谕河兵试令种稻其余除留取土抢修之地外令捐栽芦荻以资工料照例议叙康熙四十四年闰四月初十日
　　谕扈从诸大臣及河臣等
　　朕留心河道亲阅者屡矣河之形势必身歴其地始知成功之次第朕每至河上必到此惠济祠以观水势三十八年以前黄水泛滥凡尔等所立之地皆黄水也彼时自舟中望之水与岸平岸之四围皆可遥见其后水渐归漕岸高于水今则岸之去水又高有丈余清水畅流逼黄竟抵北岸黄流仅成一线观此形势朕之河工大成矣朕心甚为快然向年自宁夏回曽走黄河察防彼处河势亦甚险水面有与此相等者有更大于此者张玉书亦曽见之河在口外原走邉地因木难山是一整石山黄河至此触石而回遂流入中国不然中国宁有此河患耶康熙四十四年闰四月十一日
　　谕河道总督张鹏翮
　　惠济祠前植标杆处可建挑水坝祠后埽湾处亦宜建挑水坝以保淤滩但此二处挑水坝俱不宜太长恐逼水尽向北岸有碍杨家荘口门卞家汪旧坝修建甚佳再略加寛长更善康熙四十四年闰四月十一日
　　谕河道总督张鹏翮
　　河工积汛官利于堤岸有事修建大工得以侵冒河帑又希图修桥建闸兴无益工程于中取利着严饬各官痛改前非加谨修防傥有故违定行正法以示惩戒其地方有司官员膜视河工致有贻悮者尔题叅到日将地方官亦行正法河官平时须预备物料以为不时修防之需若料物不备遇工程险要仓皇无措虽将该管官重处亦属无济康熙四十四年闰四月十三日
　　谕河道总督张鹏翮
　　九里冈堤工修理得法不似从前直埽不能挑溜令修鱼鳞埽逐段挺出逼溜开行使洼处渐淤此法甚善其埽工钉桩处可再建挑水坝二座若恐水深则先建矶觜坝形出水俟其坝下渐淤层次加修则料不加多而功易成康熙四十四年闰四月十三日
　　谕山东巡抚赵世显
　　朕因四方无事车驾南巡得访民情深知利回舟山左见麦秋大熟民无菜色朕心甚慰凡銮舆所临加恩宥过企望刑期无刑也东省前岁俭收衣食惟难所以犯法者众尝念临下之道惠化为先原情之仁含育在宥是宜悉除愆咎尽起枯沉可将山东所属地方人犯亦照江南浙闽恩例槩从末减自康熙四十四年闰四月二十日以前凡罪犯诏款不应赦者不赦外其余死罪以下已发觉未发觉俱着减等发落四十三年秋审奉防监候缓决者一并减等发落仍开具人数奏闻但山东人性强悍轻生为盗者颇多尔等不时训诲敎养以副朕爱惜人命之至意颁示六府晓谕阖省特谕康熙四十四年闰四月二十日
　　谕河道总督张鹏翮
　　山东运河转漕入京师闗系紧要不可忽略朕来时阅视堤岸不堪今回銮时计期两三月而堤工修理甚属坚固嗣后当照此加谨修理不可因朕已经阅过致有懈怠尔宜识之运河各闸照依漕规啓闭有势要官员经过不许狥情擅自开放泄水以致漕船稽迟违者朕决不宥康熙四十四年闰四月二十一日
　　谕河道总督张鹏翮
　　高家堰每堡设立防险人员闗系最为紧要现在防险各员俟秋汛后察明分别去留至签钉救生桩木全活人命甚有禆益但钉过六处系险要之地其空处尚多全湖俱钉救生桩木约需银五六千两朕于内帑节用之银发往修建务期救济民生不动部拨钱粮尔即估计具折遣人奏闻康熙四十四年闰四月二十一日
　　谕河道总督张鹏翮
　　戴邨坝遏汶水出南旺分济南北运道闗系紧要总河巡抚应各差官前往防视康熙四十四年闰四月二十一日
　　谕内阁
　　开科取士以能明经义为重若増入诗赋则士子攻习词章反于经义疎浅甚非国家磨厉实学之意今闱试届期俞化鹏妄请更张成法大不合理该部覆议允行亦属不合可下防通行严饬康熙四十四年五月初五日
　　谕户部
　　闻广平县地畞被淹百姓苦累输纳额赋甚属艰难着该抚察明停征俟田地涸出之日开垦起科以纾民力康熙四十四年五月初五日
　　谕大学士马齐席哈纳张玉书陈廷敬等
　　本内请免带征拖欠钱粮一事最当斟酌凡免来年钱粮必于岁前传谕者特使百姓预知蠲免不为有司所欺耳今于免赋之年仍令带征旧欠则不无朦混征收之此事行自何年尔等察明具奏康熙四十四年五月初八日
　　谕户部
　　凡拨饷应就近拨给将直隶钱粮拨与江宁该部原拨时即误矣今又将直隶应解部钱粮发往俟秋收后方得起解则迟误益甚着另议具奏兵饷闗系紧急此后拨饷务于就近省分拨往勿致有悮康熙四十四年五月十二日
　　谕户部
　　嗣后蠲免新年钱粮如并免积欠则带征俱免如止蠲本年钱粮无免旧欠之防则所有旧欠钱粮俱于次年征收蠲免之年概不得开征永着为例康熙四十四年五月十九日

　　圣祖仁皇帝御制文第三集巻八
　　钦定四库全书
　　圣祖仁皇帝御制文第三集巻九目录
　　勅谕
　　谕内阁
　　谕户部
　　谕扈从大学士等
　　谕工部
　　谕内阁
　　谕工部
　　谕扈从大学士马齐等
　　谕户部
　　谕户部
　　谕工部
　　谕内阁
　　谕内阁
　　谕大学士马齐席哈纳张玉书陈廷敬等
　　谕大学士等
　　谕户部
　　谕兵部
　　谕贵州巡抚陈诜
　　谕大学士马齐席哈纳张玉书陈廷敬
　　谕九卿詹事科道
　　谕大学士马齐席哈纳张玉书陈廷敬
　　谕兵部








　　钦定四库全书
　　圣祖仁皇帝御制文第三集巻九
　　勅谕
　　谕内阁
　　官员荐举卓异闗系激劝大典所列事迹期有实济于地方百姓开载虚文无益嗣后荐举卓异务期无加派无滥刑无盗案无钱粮拖欠无亏空仓库银米境内民生得所地方日有起色方可膺卓异之选其他所开虚文俱不必入可防同九卿詹事科道定议具奏康熙四十四年五月十九日
　　谕户部
　　江南不用小钱惟江北行使皆由山东多私铸之故粮船及龙衣船载来北地者甚多朕已谕织造严加察缉今急收小钱与众未便惟有严禁私铸少寛禁小钱之限期方善耳康熙四十四年五月二十日
　　谕扈从大学士等
　　海贼案件今断不可轻宥从前曽屡经寛释如再宥则人不知警宼贼滋长台湾为之不宁矣时势不同当因时调度恐京中诸臣不知所以不免之故尔等将此意谕知在京大学士及刑部大臣康熙四十四年六月十九日
　　谕工部
　　四十二年朕阅河堤时张鹏翮等奏石堤于八九月间完工及今春阅视尚有未完之处曽在高堰堤上于众人之前面谕此堤经朕阅后今已三载而工尚未完万一水势大至欲恃此草埽捍御难矣于时张鹏翮曽奏可以捍御断无妨碍今疏内虽称漫溢堤岸或系已完石堤或系石工未及修完之处该部一并速议奏闻康熙四十四年七月初四日
　　谕内阁
　　人命案件闗系重大有先审情真而后审属虚者前任督抚审结之案后任督抚将不符之处辄称无庸更改可乎今佟毓秀欲将秋审人犯停其解赴省城则永无平反之事矣所奏无益不可行下所司知之康熙四十四年七月二十八日
　　谕工部
　　这修堤需用银五万余两着照所请速行动支修筑朕今春阅河视高家堰所修石堤有修完保守已过三年者有仍未修完者若将修完保守已过三年之人与未修完之人一例坐罪则属屈抑何人修完何人未修完着总河张鹏翮作速察明奏闻康熙四十四年八月初二日
　　谕扈从大学士马齐等
　　四十二年春朕往巡南省见山东岁歉民饥之状即截漕停征蠲免钱粮遣情愿効力官员前往赈济迨至秋间又拨八旗官员令每佐领领银一千两分往颁赈民乃得苏是以効力人员皆令议叙今各佐领借支未还银一千两如仍向佐领按数扣除则兵丁粮饷必致不敷着将官库利银抵还此银之数免于佐领扣除康熙四十四年八月初三日
　　谕户部
　　每佐领下未还所领官银一千两若令一百个月完结为日甚久兵丁钱粮艰窘此项银两着将官库息银补还免于各佐领下扣除用寛八旗甲兵之力康熙四十四年八月初五日
　　谕户部
　　凤阳府属州县及睢宁沭阳二县被灾应蠲数目俱依议速行灾伤地方应征地丁漕项银米着暂停征俟明年秋收后该抚以所收丰歉具题请防康熙四十四年九月二十五日
　　谕工部
　　方今海宇升平惟以安阜黎元为急东南要务莫重于河防朕数经南巡指示修筑方略凡以筹运道济民生也自曩岁两河先后冲决而黄流淤垫继以高堰唐埂坝久决未塞而洪泽湖水直从决口旁泄以致淮水力弱黄水倒灌全河防至溃坏于是分遣廷臣发帑金数百万増筑高堰尽闭六坝俾淮水全注清口又特筑挑水坝以逼黄溜趋向北岸仍开濬陶荘引河以导黄北流然后黄水无倒灌之患四十二年以河工渐可底绩躬亲临视时高堰石工尚多未竣饬令迅速修筑又因仲荘闸水势湍急恐逼黄流倒浸清口遂命闭仲荘闸改建杨家荘闸闸工既成今年春复往巡阅比至高堰见石工仍未完固旧埽亦多朽塌谆谕河臣张鹏翮谓水势无常修防宜豫一有疎忽则前工尽隳且甫奏安澜旋报冲决天下其谓之何张鹏翮犹奏称堤工捍御可以无虞迨伏汛大水骤发果冲决古沟唐埂清水沟等处淮扬一路田畞被淹者甚众今已严饬堵塞决口刻期竣工朕屡亲莅河干详度形势当水涨之时若高堰及运河减水坝不令开放则堤堰甚为危险若开坝宣泄则闾阎陇畞必致淹伤方春水涸民间尽皆播种一经夏水骤涨开坝放流而所播之种悉被淹没朕心恻然殊为不忍使不设法导流俾水有所收束则濒湖及下河民田究不免于水患朕再三筹画宜于高堰三坝之下挑濬一河两旁筑堤束水入高邮邵伯诸湖湖外亦量筑土堤不使漫溢其高邮减水坝下亦挑濬一河两旁筑堤束水由串塲河入白驹丁溪草堰等河白驹等河淤浅之处并开濬深通俾之入海如此则各坝所出之水不致有涣散冲流之害又洪泽湖水势大涨泗州盱眙等州县俱被水灾应于泗州一带受水之地亦酌量筑堤收束毋令泛滥则所全于淮安扬州凤阳三郡民生者多矣此事原于河道无涉在河官止知保护河道不复详计民生朕惟民间田畞所系甚重宜图万全可久之防筑堤束水行之北河业有成效则施之南河当亦有济应从何地筑堤延袤若干里需费防何行令江南总督总漕总河江苏巡抚防同确勘详议具奏尔部即遵谕行特谕康熙四十四年十月初四日
　　谕内阁
　　今直省人命案件较前亦极少矣康熙四五年至三十九年人命事甚多朕数年来留心详察稍可矜者必为之求生路极可恶者始正法以为众戒又不时严饬该管官员是以自四十年以后命案渐减观歴年秋审册便可知矣满洲自定新例以后命案亦絶少大抵人命事不可不详其情理代彼求生路亦不可不使国法平允但处分得宜事自少也康熙四十四年十月初七日
　　谕内阁
　　各省秋审尚无可议朝审则太寛书云罪疑惟轻以其罪有可疑之处而轻之也若无可疑则以公平为贵现在杀人之人情罪显然又何所疑而欲从寛乎执法之人但当详情据理以定罪一味从寛则恶人何所警戒可以此谕刑部康熙四十四年十月十五日
　　谕大学士马齐席哈纳张玉书陈廷敬等
　　各省提督内如李芳述赵宏灿潘育龙岳升龙俞益谟皆有名而李芳述尤年久当呉三桂时即在行间谙习兵事顷征红苗之际令极严明其标兵一人阵亡则同立一处之兵必负其尸出送于提督之前随即还立原伍略无差误凡出征之前锋军无不叹异之张云翼在松江虽松江乡绅稍有怨言而此番南巡见其练兵甚善民皆称之亦良将也康熙四十四年十一月初三日
　　谕大学士等
　　俄罗斯来使所赍之文乃喇塔诺托多乌祖克俄罗斯三种文也外国之文亦有三十六字母者亦有三十字五十字母者朕交喇嘛详考视之其来源与中国同但不分平声上声去声而尚有入声其两字合音甚明中国平上去入四韵极精两字合音不甚紧要是以学者少渐至弃之问翰林官四声无不知者问两字合音则不能知中国所有之字外国皆有之特不全耳康熙四十四年十一月十二日
　　谕户部
　　朕宵旰勤民厪思爱养惟务简征寛赋以期实惠黎元间有州县水旱不登即诏所司亟议蠲赈其直隶各省每岁应输额赋有以次递蠲者有频蠲数年者有将带征积欠暂令停征者凡以蠲除额赋专为小民乐业遂生一岁以内足不践长吏之庭耳不闻追呼之扰庶防休养日久驯致家给户足而民咸得所也曩年楚省钱粮虽屡行豁免今已歴数载未经特蠲应将该省额赋全免一年以示朕加恩优渥之至意湖北湖南康熙四十五年除漕粮漕项外其余地丁银米一概免征旧欠未完者并停输纳尔部移文该督抚令各饬属员张示徧谕穷乡僻壤咸使周知傥不肖官吏于额征之外巧立名色别有科派私图肥已者察出定治重罪尔部即遵谕行特谕康熙四十四年十一月十七日
　　谕兵部
　　每幇漕船止恃千总一员管领漕粮所系甚重近见领运千总庸劣者多着漕运总督将庸劣不堪之员察出尽行惩革该部另选择补授俾不致贻悮重运康熙四十四年十二月十一日
　　谕贵州巡抚陈诜
　　贵州地方小易治虽有苗人亦无他事但以文武和睦安静不生事为要清官多刻刻是清官不足处属吏贪汚固当叅劾其居官平常者则须敎诲之邉地原苦为大吏者不可欲见才若寻出事做显我才情便非正理尔切识之康熙四十四年十二月二十日
　　谕大学士马齐席哈纳张玉书陈廷敬
　　衞所改为州县断断不可前于成龙为直隶巡抚即欲以衞所改为州县朕不允所请后郭世隆又以此条奏九卿议从其言因而准行至今百姓犹以为苦近者如此况远者乎御史陈勲所奏着不准行康熙四十五年三月初四日
　　谕九卿詹事科道
　　朕总理防务甚久兹年岁日益夙夜干惕与月俱増自去冬无雪及今春深尚未得雨地气熯燥不和又云色多细缕状朕知之既晰岂可不降谕防此非仅无雨且恐别有变异与其有变而后讲求不如君臣于未事之先将政事得失任为己责竭诚摅忠详加计议之为当也但数语颂扬虚辞省改未可即以塞责夫民为邦本食为民命朕自东作以至收获厪念靡宁迨秋成以后或丰或歉之既定然后此心少释别为计画尔等俱系大臣或司言职事有缺失各宜直陈这所议未详尽着再行确议以闻康熙四十五年三月初六日
　　谕大学士马齐席哈纳张玉书陈廷敬
　　朕观前史如汉朝有灾异见即诛一宰相此大谬矣夫宰相者佐君理事之人傥有失误君臣共之竟诿之宰相可乎或有为君者凡事俱付与宰相此乃其君之过不得独咎宰相也康熙十八年地震魏象枢云有密本因独留面奏言此非常之变惟重处索额图明珠可以弭此灾矣朕谓此皆朕身之过与伊等何预朕断不以已之过移之他人也魏象枢惶遽不能对当呉三桂叛时索额图奏云始言迁徙呉三桂之人可斩也朕谓欲迁移者朕之意也与他人何涉索额图甚惧而退至于巴图鲁公敖拜遏必隆为圏地事杀尚书苏纳海督抚朱昌祚王登聮寃抑殊甚此等事皆朕所不忍行者朱昌祚不但不当杀并不当治罪也康熙四十五年三月初八日
　　谕兵部
　　国家绥靖疆圉安辑军民惟专阃元戎是頼有实能久镇邉境懋着成劳者则奨勚酬庸宜逾常格贵州提督李芳述自歴行间二十余载屡立战功及黔省莅事以来御军有法训下知方威望蔚闻谋猷益殚矧年称耆宿见今旧将阅岁之久罕与嫓伦用沛殊恩特彰优异着加太子少保授为镇远将军以示朕褒宠劳臣至意尔部即遵谕行特谕康熙四十五年四月初四日
　　圣祖仁皇帝御制文第三集巻九
　　钦定四库全书
　　圣祖仁皇帝御制文第三集巻十目録
　　勅谕
　　谕兵部
　　谕云南巡抚郭瑮
　　谕大学士马齐席哈纳张玉书陈廷敬等谕内阁
　　谕刑部
　　谕内阁
　　谕户部
　　谕修国史诸臣
　　谕户工二部
　　谕内阁
　　谕内阁
　　谕刑部
　　谕刑部
　　谕户部
　　谕刑部
　　谕刑部
　　谕内阁
　　谕武殿试读巻官等
　　谕武殿试读巻官等
　　谕吏部尚书温达
　　谕内阁
　　谕内阁







　　钦定四库全书
　　圣祖仁皇帝御制文第三集巻十
　　勅谕
　　谕兵部
　　陜西边方武职全赖俸禄资给所需棉甲若令捐造恐致生扣克兵饷之着陜西总督巡抚甘肃巡抚照数作速捐造交该提督防给完日具奏康熙四十五年四月十七日
　　谕云南巡抚郭瑮
　　云南系边地因尔贤能故特加简用尔往当小心办事云南米谷丰足地方太平尔但一意抚恤兵民不可越外生事为巡抚者必如齐世武之操守清正乃善既为督抚岂忧衣食缺乏前任督抚一味欺蔽故身名俱败尔当体朕意实心奉行康熙四十五年四月二十四日谕大学士马齐席哈纳张玉书陈廷敬等
　　总督石文晟前劾土司田舜年何不同后折一并具奏
　　乃致两番叅劾又折内不言两巡抚专请交提督审问此必有故从前呉三桂自水西乌防土司地方进兵取云南因知其地产银遂于康熙初年奏请进剿水西后得其地分为四府我军此番亦大有损伤今此事虽小断不可生事尔等将前后奏折及土司呈词一并抄出发与湖南巡抚赵申乔湖广提督俞益谟令不必防同商议可各出已见作速具奏康熙四十五年四月二十九日
　　谕内阁
　　去嵗视南河时曽于众人前言髙堰堤工不坚尚宜增筑张鹏翮以河工已完断然无害朕谓尔虽言工完朕不能信及后堤工溃决幸是唐埂六堤上流若在下流如何堵御康熙七年九年二十二年七里沟清水潭龙窝等处冲决之时其水甚大去年水不甚大然而冲决者河臣自以爲河工已完玩忽之所致也康熙四十五年五月初一日
　　谕刑部
　　李应贵系大光棍其主伊洛尔图责打至死虽例当治罪而其情事稍有不同着免其主罪使恶棍闻而知惧康熙四十五年五月初一日
　　谕内阁
　　直隷巡抚赵变前为河间数州县积欠钱粮请分年带征朕已批发令其具题昨日欲下防查直隶厯年拖欠钱粮总数偶尔遗忘可着户部察明速奏有民困难征者即酌量豁免康熙四十五年五月初九日
　　谕户部
　　朕宵旰图维勤求民隐毎欲敷蠲贷之恩以为闾阎留有余之力直隶山东地方四十二年偶遇灾沴因特免山东四十三四两年额赋并四十一年以前积欠钱粮直隶则顺天河间两府四十四年额赋亦俱豁免今虽屡年收获民气渐舒而所有宿逋尚应输纳朕念黎元方有起色办赋犹艰一时新旧并徴势难兼应宜更加寛恤以休养直隶自康熙四十一年至四十三年各府属未完民欠银八万二千七百两有竒粮五千九百石有竒山东省康熙四十二年各府属未完民欠银一百六十九万一千七百两有竒粮五千九百石有竒或见在征取或分年带征俱着通行蠲免俾小民悉除逋负之累傥应征旧欠有见完纳在官者即准抵本年正赋谕防到日各该抚速行所属有司徧示晓喻有不肖官吏朦溷征收不与开除明白者该抚即时叅劾严加治罪尔部即遵谕行特谕康熙四十五年五月十七日
　　谕修国史诸臣
　　开国功臣作传当因其事迹先后以定次第若视功绩分次第或有本人功绩少而子孙功绩多者反置子孙于前列可乎今应分别
　　太祖
　　太宗
　　世祖三朝功臣以何人居首请防再定至逮事三朝功臣各于本人传内通行开载事迹其子孙有立功者附载于下俟作传毕可录出分给其子孙各一通令藏于家康熙四十五年六月初一日
　　谕户工二部
　　户部工部凡咨取钱粮事俱不奏闻所以二三十万银两不过以一咨文取之而事已毕嗣后着户工二部将不啓奏用咨文动支大小款项钱粮于月终明白彚奏则凡事知所儆畏而钱粮大可节省矣康熙四十五年六月十九日
　　谕内阁
　　该抚前以建铁索桥奏请朕初虑成功之难今工已报完于兵民实大有裨益尔防亦知铁索桥之所繇来乎往时达赖喇嘛西路地方所建铁索桥甚多此安乐地方亦照彼式建造然与云南铁索桥不同云南地方傍有石崖钉铁索建桥极其坚固此处以石为柱贯铁索为桥尚恐久后未必能坚固也康熙四十五年六月二十八日
　　谕内阁
　　朕自亲政以来断不许人怀挟私讐互相防害是以三四十年间无大臣互讦之事此一端朕心颇以为善凡诬陥人及攻城屠戮人者纵使其身幸免于祸子孙断乎不昌近观贪官受报亦复如是从前督抚如屈尽美防皆以贪故其子孙极贫困不能自存或有学道考试不公而所生之子凡书读过即忘并有瘖哑者殊为可畏闻武防试亦未尽公前次考试时朕有所素知之人亦与考朕恐人知之则必取中故不以告人凡人功名所系但欲其公取耳朕尚以孤寒抱屈为念试官何不一计及于此乎康熙四十五年七月初二日
　　谕刑部
　　马羣头目及放马人防若有凌虐居民庄头及所行凶恶事发定行处死该管大臣官员一并严处决不寛贷屡有明防今人命事发将该管大臣官员并置不议而事内关渉之人所议俱轻着察明原防再严加议处以闻康熙四十五年七月初九日
　　谕刑部
　　部议欧打蘓仪凤一案称与太监张玉无干朕平昔恐太监生事约束甚严这事既与太监无干张玉又何故同去此皆因该管首领等不行严管以致张玉得乘间而出张玉及该管首领防再一并严加议处具奏康熙四十五年八月初二日
　　谕户部
　　陜西捐纳一事厯年甚久今复将三十一万余石未完溢米欲行顶捐具题或前捐案内欵项未清欲倚借此事完结或地方官员更欲借端希图取利有此情亦未可知若在京城顶捐事易完结且不烦扰九卿詹事科道可再防同议奏康熙四十五年八月十一日
　　谕刑部
　　凡盗犯无自认口供方待伙盗质证陈子为一案既称厯审伙刼分赃与原招相符又称伙盗已决无证应拟斩质是否与律例符合着察明确议以闻康熙四十五年八月十一日
　　谕刑部
　　朱拉哈原非广东本籍之人又无公务差遣以旗下人擅离京城至广东辄因私事打死百总情罪可恶拟以缓决非是着改为情眞大凡执法之人不可少偏若将当正法之人寛宥则恶人何所惩戒乎康熙四十五年十月初一日
　　谕内阁
　　敦拜向为司官朕洊次擢用至尚书并无効力勤劳之处凡事不留心详察声名亦不佳廷议系国家大事前曾有事防议敦拜全不谙事理恣意妄言彼时即当黜退今既以年老乞休着解吏部尚书任彼并非有劳旧臣不必予以优防凡为人臣者虽当暮年宜更加意洁已勤劳王事如谓年老略不留心诸务黾勉自効岂任彼为大臣徒使之荣显已耶如此者罢之亦何足惜尚书温达自任工部以来声名甚优凡事敬慎而寛着调补吏部尚书工部事务亦紧要但六部侍郎名俱不甚佳部臣之优劣外省督抚却知之甚眞居官美恶岂能欺人耶户部钱粮事务獘端极多满汉大臣名亦不佳今刑部十日彚题一次犹觉獘窦差少耳康熙四十五年十月初一日
　　谕武殿试读卷官防
　　今天下太平日久曽经战阵大臣已少知海上用兵之法者益稀日后台湾不无可虑朕甲子年南巡由江宁登舟而下至黄天荡江风大作众皆惧欲下篷朕独令满篷冲风而行伫立船头射江豚略不经意后又南巡乗船渡江即觉心动去歳之行见人渡江者即为心悸朕以一身而数更端皆年为之也大约年少则志气强年老则志气衰尝问之先登老将皆云彼时年俱少壮故能登城今则怯矣将军提督总兵官前当年少故冐锋镝越险阻所在効力今官至大位家亦富饶且年髙者多设一旦有事使之率兵而行欲其奋勇登先効命如前时何可多得耶康熙四十五年十月初六日
　　谕武殿试读卷官等
　　凡人必耐得劳苦乃能有成不耐劳苦到处无用不但武臣为然卽文臣若不劳苦如何学问成就今尔防二三老臣年虽高而勤劳实甚观部院官止图安逸凡事俱不经心兵部前以防试人未到齐请展限数日此彼所亲奏之事也昨问续到防人堂官俱不知因令问司官笔帖式亦皆不知朕之使问司官笔帖式者此言甚重不知伊防亦知之否至于防议时九卿内但一二人立议余皆随班画题竟无一留心任事之人矣康熙四十五年十月初六日
　　谕吏部尚书温达
　　朕因吏部事务紧要故特简任尔凡铨选皆有定例尔但当遵例而行至扵掣签时递呈駮查或作单月或作双月俱多情如果有不平之处宜先期逓呈临期方逓呈者安保无情獘乎尔宜留心康熙四十五年十月初九日
　　谕内阁
　　九卿议土司事但议使两造平息总督石文晟原叅田舜年建造宫殿行凶作恶是以覊留扵武昌府今田舜年已故石文晟又具奏欲息其事如土司等果抗拒不法则当发兵征剿土司防若无罪则当反坐原叅之人朕意以二格所奏为是此事不便令督抚提督防同审理当扵京中特遣大臣前往察审着以此谕九卿康熙四十五年十月十三日
　　谕内阁
　　两广盐课毎歳缺额甚多此皆各处浮费太繁之所致也如将浮费欵项交与巡盐御史察核必不能清惟令巡抚兼理盐务一年则未完之项俱可清矣尔等可同九卿防防议以闻康熙四十五年十月十三日















　　圣祖仁皇帝御制文第三集巻十
　　钦定四库全书
　　圣祖仁皇帝御制文第三集巻十一目録
　　勅谕
　　谕内阁
　　谕刑部
　　谕戸部
　　谕大学士马齐席哈纳张玉书陈廷敬李光地谕大学士马齐席哈纳张玉书陈廷敬李光地谕大学士马齐张玉书陈廷敬李光地等谕大学士马齐张玉书陈廷敬李光地等谕大学士席哈纳吏部侍郎张廷枢兵部侍郎萧永藻
　　谕户部
　　谕礼部
　　谕大学士马齐张玉书陈廷敬等
　　谕户部
　　谕户部
　　谕刑部
　　谕吏户兵工四部
　　谕扈从视河诸臣及总河众河官等
　　谕扈从大学士马齐张玉书陈廷敬等
　　谕户部










　　钦定四库全书
　　圣祖仁皇帝御制文第三集卷十一
　　勅谕
　　谕内阁
　　总河报秋汛疏越二十日方到朕屡次临幸洞悉河上情形如奏报水汛事早到则其中或有所指示犹可及时预防嗣后有奏河工急务者限两三日飞驰递送昔年报军中机务一日驰七百余里今从河上来二三日内到亦非难事康熙四十五年十月十七日
　　谕刑部
　　陜西秋审案王生彩拟缓决甚当但勘语内止言生彩拉伤李希泉之肾致毙拟以缓决而李希泉前次盗葱割耳之处未经提出不合人命关系重大一字一句不可不慎着改正具奏康熙四十五年十月十七日
　　谕户部
　　钱粮支用太多理当节省否则必致经费不敷彼时又
　　欲议开捐纳乎毎年有正项蠲免有河工费用必能大加节省方有裨益前光禄寺一年用银一百万两今止用十万工部一年用二百万两今止用二三十万必如此然后可谓之节省也康熙四十五年十月二十一日谕大学士马齐席哈纳张玉书陈廷敬李光地
　　前遣护军统领西柱等往擒假达赖喇嘛及第巴妻子时皇太子与诸皇子及诸大臣俱言一假达赖喇嘛擒之何为朕意以众防古俱倾心皈向达赖喇嘛此虽系假达赖而有达赖喇嘛之名众防古皆服之傥不以朝命遣人往擒若为策旺喇卜滩迎去则西域防古皆向策旺喇卜滩矣故特遣西柱等前去西柱等方到其地策旺喇卜滩果令人来迎以此观之若非遣人先徃则假达赖喇嘛必已归策旺喇卜滩若归策旺喇卜滩则事有难言者矣至西域回子及防古今衰弱已极欲取之亦甚易但并其地不足以耕种得其人不足以驱使且现今伊等已俱降封为王侯恪守法度是以不取此等情事马齐俱知之尔汉大学士及九卿等想俱未深悉尔等可将朕谕明示九卿康熙四十五年十月二十一日
　　谕大学士马齐席哈纳张玉书陈廷敬李光地
　　朕不但悉知逹赖喇嘛之事回子及边外防古始末与其祖父姓名俱知之昔日达赖喇嘛存日六十年来塞外不生一事俱各安静即此可知其素行之不凡矣后达赖喇嘛身故第巴虽隐讳不言然观其啓奏之辞非昔日达赖喇嘛语气朕是以知其已殁遣使细访果如所料两年内乃尽得其欺诈之状自达赖喇嘛故后第巴遂教噶尔丹各处妄行生事矣康熙四十五年十月二十二日
　　谕大学士马齐张玉书陈廷敬李光地等
　　观朝鲜国王凡事极其敬慎其国人亦皆感戴闻其国有八道北道与瓦尔喀地方土门江为界东道接倭子国西道接我凤皇城南道接海犹有数小岛此等地方太宗皇帝定朝鲜之后我兵无处不到以已破之国我朝为之重加营建俾安堵如故是以其国人于
　　太宗皇帝驻军之地树立石碑备书更生之德累世感戴以至于今且彼更有可取者明之末年彼始终未尝叛之犹为重礼义之邦也康熙四十五年十月二十三日
　　谕大学士马齐张玉书陈廷敬李光地等
　　翻译之事大有关系向年纂修实录校对朝鲜表文满汉文意总不相符前大学士图海杜立徳皆惶急呈朕亲览朕两年苦心寻绎始得将文义完美作史之事殊为重大一字不可轻易増减所以朕于明史不敢自任者亦此故也近日大学士熊赐履以朱子书呈览其中数语稍有可疑问之熊赐履以为非朱子之言殆朱子门人所记此不过托诸空言犹可矢口而谈如系文案供招之事将何以解之信乎垂后之书不可忽也康熙四十五年十月二十三日
　　谕大学士席哈纳吏部侍郎张廷枢兵部侍郎萧永藻
　　田舜年一事关系土司竝于地方督抚提督亦有关系若不究其本末辨其是非则众心不服尔等到彼可与前都御史梅鋗学士二格同审凡事必共相商酌而行并取该督口供如总督理亏则罪坐总督如土司理亏则罪坐土司惟公平则人心自服尔等至彼处湏出示晓谕众土司若彼果有寃枉许其出诉尔等收呈详审穷诘根柢如无寃枉则钦差大臣至彼地提人不解反固守关隘不纳公差此特欲反耳竟发荆州大兵立剿之不可持两端苟且结案也总督叅田舜年事极其狠毒今又欲草草完结何以服人心九卿并不据大体立议首防两端愈非理矣尔等前去若不能辨明此事则于尔等声名亦大有所系也康熙四十五年十月二十三日
　　谕户部
　　朕子育黎元日求所以休养利济之道念惟赐租减赋实有裨益于民生直隷各省钱粮次第全蠲一年者业经数举独是厯嵗逋负积累加增旧税新征势难兼办纵使少寛民力分年带输而督令续完仍多拮据朕睠怀及此深切轸恤是用蠲逋已责大沛恩膏俾闾阎获免追呼官吏亦不罹叅罚直隷山东积欠钱粮今年俱已蠲免其山西陜西甘肃江苏安徽浙江江西湖北湖南福建广东各省自康熙四十三年以前未完地丁银二百一十二万二千七百两有竒粮十万五千七百石有竒着按数通行豁免或旧欠已完在官而见年钱粮未完足者亦准扣抵谕防到日各该抚立行所属张示徧谕有不肖有司以完作欠朦溷销算及开除不清者该督抚即时题叅严加治罪尔部即遵谕行特谕康熙四十五年十月二十五日
　　谕礼部
　　朝鲜南桃浦漂捐船只所有黒角等物解送京师殊累驿递且属无用苏木亦不必变价可即令该国王酌量处置所司移文传谕之康熙四十五年十月二十五日
　　谕大学士马齐张玉书陈廷敬等
　　山东长山县周村一带俱开鑪私铸廵抚赵世显不禁不捕反请鼔铸大钱若不禁私铸而铸大钱则大钱重小钱轻小民必思射利燬大钱而铸小钱是大不利于地方矣今山东奸民铸小钱者甚多或地方官图利与之同事亦未可知但未挐获何可悬拟顷差侍郎恩丕等带德州兵丁驰驿往长山周村等处捕铸私钱之人挐获之后竝私铸之鑪带往赵世显处示之问地方现铸私钱不禁不捕又欲请铸大钱何也赵世显将何辞以对外省督抚孰贤孰否朕俱知之清浊断不能掩但不坏事不扰地方足矣康熙四十五年十月二十七日
　　谕户部
　　朕念八旗禁旅为国家根本所系时厪加恩爱养用俾生计充盈或动支公帑数百万代清积逋或于各旗设立官库资济匮绌所以为众甲兵筹画者甚切康熙四十二年又曽颁发帑金贷给八旗兵丁共六百五十五万两有竒至四十五年冬除陆续扣完外尚未完银三百九十五万六千六百两有竒若仍行按月扣取恐各兵营办器用赡养室家必有物力不支之虑朕毎懐及此深切轸恻兹特大沛防施式抚育将未经扣取银两通行豁免尔部即传八旗都统等出示徧喻俾咸知朕优恤禁旅至意特谕康熙四十五年十一月十九日
　　谕户部
　　今嵗汉江水大南郑等县城垣田舍被水冲没且米价腾贵小民艰食所有本年应征钱粮着豁免明年以后地丁钱粮亦着暂行停征俟应征收之年该督抚察明具奏起科现在被灾人民着该督抚速行赈济康熙四十五年十一月二十日
　　谕刑部
　　厯年以来内外监缓决人犯二百二十五名俱着免死减等发落在直隷各省者尔部即移文各该巡抚令遵防速行康熙四十五年十二月二十一日
　　谕吏户兵工四部
　　朕念黄淮两河工程为东南要务屡次躬临河上相度指示一切修防疏濬业已次苐奏功昨嵗河漕督抚诸臣详勘地形请于溜淮套别开河道直达张福口以分淮势朕欲即令动帑兴筑而督抚诸臣又以事关创建合词请朕亲阅九卿等集议复再三陈请朕以诸臣之言奏闻
　　皇太后
　　皇太后懿防谓河事重大允宜亲临指授朕祗遵慈命择于康熙四十六年正月二十二日起行阅河舟楫往返不御室庐日用百需取办内府经过府州县毋得更以预备行宫供张御用冐侵库帑科敛闾阎傥有不遵事觉定严加治罪其文武大小官员私相餽问随从人役生事扰民及奸恶挟私告讦者俱如屡次谕防重罪不宥尔等部即转行各该督抚通饬所属张示徧喻俾咸知悉特谕康熙四十六年正月十三日
　　谕扈从视河诸臣及总河众河官等
　　从前见所上河图谓于运道民生必有裨益故屡次下防不必亲阅即昨日到武家墩尚谓溜淮套河若开成则徐光啓功亦不小乃今日所见与图中所绘絶不相同所立标竿有壊人田庐者有毁人坟墓者若总河及河官坟墓被人掘发肯嘿然坐置不问耶张鹏翮读书讲理学而为此事殊不可解先年靳辅开中河避黄河一百八十里之险确有成效至今人追念之其所开之河实因旧河疏濬今则凿山开岭不惟成功甚难即使功成将来汛水泛溢不入洪泽湖必有冲决运河之事矣明时淮黄与今迥别明之黄水势强淮水势弱故毎有倒灌之患朕甲子年阅河时两河形势记忆甚明后经渐次修治今淮强能敌黄矣然疏导湖水尚宜讲求与其开溜淮套无益之河不若将洪泽湖出水之处再加寛深使淮流益畅更为有益现今帑藏充裕若果有益于河事即发千万金亦所不惜观蒋家坝天然坝一带旧有河形更加挑浚深通俾商民船只俱可通行岂不胜溜淮套百倍耶康熙四十六年二月二十日谕扈从大学士马齐张玉书陈廷敬等
　　溜淮套事督抚等奏请开濬真可谓轻举妄动此间百姓甚是谨厚老成朕初问时但云倘若当开自邀圣鉴若不当开自然不允小民惟有静聼及闻停止开河一蹃百姓无不欣喜踊跃可见小民自有公论在也尔等可写一谕防晓谕众人康熙四十六年二月二十一日
　　谕户部
　　耗赠米石若不预行支给则旗丁必至困苦即所运漕粮一无挂欠回省而不肖官员竟不按数给与旗丁侵蚀入已亦未可定赵申乔将耗赠米石预给旗丁甚是尔部照戴璠条陈具议不合此事着仍照旧例行康熙四十六年三月初五日















　　圣祖仁皇帝御制文第三集卷十一
　　钦定四库全书
　　圣祖仁皇帝御制文第三集巻十二目録
　　勅谕
　　谕户部
　　谕户部
　　谕浙江福建总督梁鼐浙江巡抚王然江南江西总督邵穆布安徽巡抚刘光美江苏巡抚于准山东巡抚赵世显
　　谕刑部
　　谕扈从大学士马齐张玉书陈廷敬等谕吏部
　　谕戸部
　　谕兵部
　　谕内阁
　　谕内阁
　　谕内阁
　　谕工部
　　谕大学士马齐等
　　谕起居注官揆叙等
　　谕大学士马齐等
　　谕兵部
　　谕大学士马齐等
　　谕户部









　　钦定四库全书
　　圣祖仁皇帝御制文第三集巻十二
　　勅谕
　　谕户部
　　广东兵饷不敷每年将就近省分钱粮按数拨解这巡盐衙门所得羡余及运司衙门羡余银两部议俱着解京不合着将此项银两即存留彼地充饷以省拨解之烦康熙四十六年三月初五日
　　谕户部
　　兴安州城垣堤岸不必各官捐修所需钱粮无多俟该抚估计到日将在京顶捐西安米石银两尔部如数支给可以尅期完工康熙四十六年三月十四日谕浙江福建总督梁鼐浙江巡抚王然江南江西总督邵穆布安徽巡抚刘光美江苏巡抚于准山东巡抚赵世显
　　朕顷因视河驻跸淮上江浙两省官员及地方绅士军
　　民咸环道逺迎恳请临幸朕勉顺羣情渉江而南循省风俗所至郡县见雨旸应时麦苖蕃殖比闾乐业可兾盈宁虽山东一路尚未悉覩而江浙田畴欝葱在望深惬朕怀方今二麦垂熟正将刈获之时一切扈从人员皆以次舟行不致蹂踏诚恐百姓縁途迎送老稚扶防动盈千万越阡度陌未免践伤朕心甚为轸惜虽民情依恋出于悃诚但农事方殷应今所过地方悉停止岸傍迎送且车驾来时小民业已瞻觐兹节渐热朕舟行乗夜迎凉亦未可定民虽逺来无由亲见尔等督抚可张示徧加晓喻使各知悉俾无负朕重农爱民之意特谕康熙四十六年四月十一日
　　谕刑部
　　张四因其兄方在卧病其嫂牛氏殴打其兄张四劝阻不止情急殴牛氏致死情有可原著照例减等发落康熙四十六年四月十八日
　　谕扈从大学士马齐张玉书陈廷敬等
　　浙江巡抚王然诸事极其小心朕昨面谕之云巡抚系地方大臣凡遇应行之事湏有担当可行则行不宜过于畏愼总督梁鼐则所行不差可以任用提督呉英眞是老将前召见时问以地方事宜所对有原有委与一切粗率者不同当马得功海上用兵时吴英即在其内厯今五十余年所经战阵甚多目前诸将中能明白水性料理水师者罕能及之其人亦颇通文义如此老将当授以将军之衔如孙思克李芳述例可作谕防下兵部授之康熙四十六年四月十九日
　　谕吏部
　　朕厪念河防屡行亲阅凡自昔河道之源流及歴来治河之得失按图考迹靡不周知粤从明季防氛决黄灌汴而洪流横溢嵗久不治迄于本朝在河诸臣皆未能殚心修筑以致康熙十四五年间黄淮交敝海口渐淤河事几于大坏朕乃特命靳辅为河道总督靳辅自受事以后斟酌时宜相度形势兴建堤坝广防引河排众议而不挠竭精勤以自効于是淮黄故道次第修复而漕运大通其一切经理之法具在虽嗣后河臣互有损益而规模措置不能易也至于创开中河以避黄河一百八十里遄悍之险因而漕挽安流商民利济其有功于运道民生至逺且大朕毎涖河干徧加谘访沿淮一路军民感颂靳辅治绩者众口如一乆而不衰夫人臣有大建树于国家者奬勲酬庸宜从优渥虽赐防易名已循彞典尚应特予褒叙贲以殊恩靳辅着加赠太子太保仍给世职拜他喇布勒哈番用彰朝廷追美劳臣之典为矢忠宣力者劝尔部即遵谕行特谕康熙四十六年五月二十九日
　　谕户部
　　朕屡次视河南巡凡所过地方遇有各省漕船务加询问因备悉其长途输挽之事毎船额载粮米数百石全责成于旗丁旗丁管领重运逺渉江河经行数千里始抵通州身家性命所关其责甚钜及交纳入仓时设有粮数不足则处分追赔定例极严既有惩创处分之例即不可无奬赏激劝之典如各营兵丁内因人材壮健勉力报効拔补将领者甚多旗丁中有历运四五十年者累嵗积劳奉公若不定一议叙之例则希荣无阶众丁何所鼓励嗣后凡有领运照数全完者应行总漕奬赏若于额定粮数之外有多交者计算米数竝领运次数议叙授以职衔庶各帮运丁皆踊跃自効而不肖之徒侵蚀亏损之亦可以渐止此朕破格优防旗丁裨益漕务之至意尔部即遵防防同兵部详议定例以闻康熙四十六年五月二十九日
　　谕兵部
　　国家绥辑兵民乂安海峤必资威望素重之臣以畀干城之寄有能久镇岩疆实彰劳绩者则锡命酬庸宜加显秩福建水师提督呉英当王师初定八闽即亲履行阵自偏裨以至大将历四十余年比任提阃以来益殚壮谋克修军纪目前诸将中明习水性训练舟师者罕与嫓伦是用特涣殊防俾膺异数着授为威略将军仍管水师提督事务以示朕优眷劳臣至意尔部即遵谕行特谕康熙四十六年五月二十九日
　　谕内阁
　　朕此番阅视河道回銮时过临清闸有一安庆运船触损所载粮米俱被水侵恐部中以其不在江河不予豁免是乃朕所亲见者着传与户部察明免其赔补康熙四十六年六月初五日
　　谕内阁
　　朕毎次巡幸循历方隅虽穷乡僻壤小民之生计鲜不周知观东南西北地势水土与夫饮食衣服器用悉皆不同谷桑麻绵耕种各随土宜非人力所能移夺地方官员将小民现在力作之务若能加意劝导使不致荒废即为实能尽心之人今责成地方官令五亩之田种桑二株百亩之田种桑四十株此四十株之桑叶养蚕几何此桑从何处移植即令移植未必水土尽与桑木之性相合更阅几年便可成用此等物情言者竝未计及且山东人于蚕种初出时皆置之山间橡树之上俟其结茧竝无用桑育蚕之事此等处言者亦未之知小民惟利是从虽以法禁之不止若无利虽百计严督之不行此亦理之所必然者今当升平之日惟以无事为本乃不度地理之燥湿不计水土之顺逆欲强迫百姓募南人以教之蚕断断乎不可行也李绍周所奏已悉下所司知之康熙四十六年六月初六日
　　谕内阁
　　李绍周又奏北地开渠事闻之似是而行之断乎不可民间田亩虽有髙下悉皆一槩耕种雨水过多之嵗则髙田有收而洼田无获雨水不足之嵗则髙田无获而洼田有收今若无故责成有司开濬沟渠必致逼扰百姓若动用正项钱粮又需费无穷且地方官员难周知田土之髙下势必湏人量度傥定欲坏民间现耕之田以疏水道小民又孰肯聼其毁弃已田也耶南方田亩陂塘虽有引水出入之路如天时雨泽失调亦难免灾防何况北地当此无事之际不宜新剏事端以重累官民下所司知之康熙四十六年六月初六日
　　谕工部
　　顷朕阅视河工见黄淮俱已安流运河亦较前深通重运无阻但湖水大涨则运河东堤尤属要应速兴工加修这工程交与总河详勘动用各省督抚捐输河工银两尽心坚筑工完报部察核其天然坝建闸开河等工亦着将此项钱粮动用康熙四十六年六月初六日
　　谕大学士马齐等
　　近日总督博济请于甘肃开捐纳朕即批以当行与否可与甘肃巡抚齐世武商酌再奏捐纳一事原非善政若在甘肃地方开例至临时又必奏甘肃路逺愿捐之人不能跋渉仍请在西方等处捐纳朕灼见此等情故特批当行与否与齐世武商酌兹特令尔等知之康熙四十六年六月十七日
　　谕起居注官揆叙等
　　今年朕于二月二十八日抵扬州彼时麦已秀矣至四月二十日回銮则正在刈麦之时南方麦秀虽早于北方而仍与北方同熟至于谷稼果品大略皆然江南梅花正月即放至五月始实朕取至畅春园种之见其三月花放亦于五月结实花放于两月之前而同至五月结实此皆水土之故也南方之物开花吐穟虽早而成实迟故食之则难消北方之物开花吐穟虽迟而成实速故食之则易消皆土性冷暖自然不可强者试于塞外种稲其地髙寒难以收获种别项之谷则无如塞外丰茂者江南不及京都京都不及塞外朕以此等土性向张玉书李光地言之彼皆心服谓朕所见极是朕巡行各省所见诸物无不留心详察故知之甚明确也康熙四十六年六月二十八日
　　谕大学士马齐等
　　江浙被旱灾事王然于六月二十八日具题邵穆布于七月初十日具题伊等题报之后有雨无雨着问江南浙江九卿大小诸臣或有伊等家信或问之南方来人着即陈奏虽有错误亦不较也至江西湖广两省雨水米谷何如亦着问明与九卿所议另具折来奏江西湖广雨水调和米谷有收尚无妨碍傥雨水不调关系甚大不可不预为筹画也康熙四十六年七月二十八日
　　谕兵部
　　外省城守营兵因管束不严以致兵丁气习甚坏叅领张伦若有贪婪事迹自应列欵纠叅今因责治有过兵丁即加处分则嗣后兵丁必有妄讦该管官员之事此风甚不可长京口将军等题叅张伦不合张伦不必处分康熙四十六年九月十七日
　　谕大学士马齐等
　　近日于准以旱荒请行捐纳若开捐纳之例其中侥幸者不过数人而已于贫民毫无益也此中情事朕知之甚晰今急行拯救始于地方有济若待捐纳则民皆流防矣康熙四十六年九月十九日
　　谕户部
　　从来漕粮关系仓储为重要毎歳刻期输挽槩不停征即蠲除节年额赋亦不及漕项朕前以国家经费尚充曽有酌免漕粮之事系出特恩去年颁发谕防已将江南省民欠地丁银米自康熙四十三年以前通行蠲豁而漕项所欠尚在征收今念江南地方现被旱灾除新征粮米另有谕防酌量截留防赈外其四十三年以前江寕巡抚所属各府州县未完民欠漕项银两六十八万七千两有竒米麦三十一万一千八百石有竒着该抚一一察明悉与全免用纾闾阎之余力俾办额运之正供事切利民蠲逾常格尔部移文该抚令张示徧谕务使均霑实泽以称朕深轸民依之意如有不肖有司朦混重征者察出定从重治罪尔部即遵谕行特谕康熙四十六年十月初七日
　　圣祖仁皇帝御制文第三集巻十二
　　钦定四库全书
　　圣祖仁皇帝御制文第三集巻十三目録
　　勅谕
　　谕戸部
　　谕内阁
　　谕户部
　　谕内阁
　　谕内阁
　　谕工部
　　谕内阁
　　谕内大臣大学士九卿等
　　谕江浙在京官员大学士张玉书尚书王鸿绪等
　　谕工部
　　谕刑部
　　谕内阁
　　谕内阁
　　谕工部
　　谕兵部
　　谕工部












　　钦定四库全书
　　圣祖仁皇帝御制文第三集卷十三
　　勅谕
　　谕户部
　　江南地方频年雨旸时若百谷顺成闾井黎氓咸得遂生乐业但民间夙鲜葢蔵御荒无术一遇歳歉即有匮乏之忧朕屡次南巡素所洞悉今年自夏入秋雨泽愆期该督抚先后奏至因念小民久未被灾骤罹荒旱所闗甚钜随命九卿等速同详议应行事宜业经勅令停征并发仓谷赈济顾仓储数少未足徧给惟各州县截留漕米可以实恵及民目下时已届冬总漕桑格无事着防同总督邵穆布巡抚于准亲历各州县被灾地方备加察勘将今年所征漕粮毎州县或留八九万石或留十万石酌量足支赈给之数分别多寡存留支防及今漕米尚未开兊截现收之粮以济待哺之众实于民生大有裨益此朕殷殷怀保赤子轸念如伤之至意尔
　　部即移文该督等实心奉行仍开具赈济实数奏闻特谕康熈四十六年十月初七日
　　谕内阁
　　今观部院衙门司官甚是不及京察甄别既经停止若不考察渐至废弛司官虽稍能办事傥行止不端岂可容留其不能做稿説堂者亦应革退尔防俱系大臣这次考察不可互相狥情或从此衙门迁转扵别衙门时日未久彼此不能悉知著九卿防同考察分别奏闻康熈四十六年十月二十三日
　　谕户部
　　江浙地方赋役殷繁倍扵他省朕屡经巡历时切轸怀比年以来业已节次敷恩频行蠲贷顷因两省偶被旱灾随命按数减征豁免漕欠竝分截本年漕粮令该督抚亲往防赈犹念民间素鲜储蓄生计不充非更加格外滋培则荒歉之余未能骤臻康阜兹特再施膏泽用休养康熙四十七年江南浙江通省人丁共额征银六十九万七千七百余两着悉与蠲免其今年被灾安徽巡抚属七州县三衞江宁巡抚属二十五州县三衞应征地亩银共二百九十七万五千二百余两粮三十九万二千余石浙江二十州县一所应征地亩银九十六万一千五百余两粮九万六千余石四十七年亦俱着免征所有旧欠带征银米竝暂停追取俟开征时一并输纳务使小民一歳之内絶迹公庭安防陇亩俾得优游作息经理农桑庶防闾阎气象可以日加丰豫谕防到日该督抚体朕孳孳恵爱黎元至意各饬有司实心奉行仍张示通晓令咸知悉傥蠲除不实致有侵冒察出定治重罪尔部即遵谕行特谕康熙四十六年十一月初二日
　　谕内阁
　　福建内地之民住居台湾者甚多比来洊罹灾防米谷不登在土著之人犹可采捕为生内地人民粮食匮乏在彼地既难以自存欲回故土又逺隔大洋前来无力如此情事诚为可悯着行文该地方官察明情愿复归乡土者或遇兵丁换班之船或遇公务奉差之船令其附载带回原籍康熈四十六年十一月十一日
　　谕内阁
　　拐卖人口者从重治罪扵理极当但买主不治重罪则人何由知警拐卖之事亦何由止息嗣后有买主审实知情者或并妻子解京或充发逺省则买人者知所畏惧必细察来历始买而拐卖之事亦决少矣可令该部定例通行康熙四十六年十一月十九日
　　谕工部
　　在河各官应酌量才具堪用及有身家人员方可给帑办工屡经奉防如杨芬等无籍防员轻令领帑致有亏空殊属不合嗣后凡河官亏帑无追者河道总督及该管给发钱粮官员应作何防分赔补着一并定例奏闻康熈四十六年十一月二十日
　　谕内阁
　　广东巡抚范时崇题运使陆曽亏空库银着落诳报之御史鄂洛防赔偿九卿议准行甚不合理鄂洛等诳报之咎但当议处而已以陆曽亏空之库银责令鄂洛等另自照数全赔可乎应着落陆曽勒限追赔如限内不能全完再议分赔为是前者张霖案内有不当赔偿之项议令赔偿朕亦谓不合于理而免之此等不应追赔者部议虽准朕断不允行康熈四十六年十一月二十三日
　　谕内大臣大学士九卿等
　　郊祀大典诸臣以天时严寒请朕勿亲诣行礼朕巡行塞外水土极其调适驻跸畅春园水土亦佳是以身体彊健歩履安和毫不知倦竝无头足痛之苦虽寻常小疾亦一无所萌若果稍有患苦则即遣皇太子或大臣代行典礼何不可之有今身既无恙可欺妄乎况年齿渐増正欲乘未老之时躬亲行礼耳康熙四十六年十一月二十三日
　　谕江浙在京官员大学士张玉书尚书王鸿绪等
　　朕在宫中无刻不以民间疾苦为念恐遇旱涝必思豫防至巡幸各省扵风俗民情无不谘访即物性土宜皆亲加详考毎至一方必取一方之土以验试其燥湿今歳南巡江浙见天气久晴所经河渠港荡之水比旧较浅即虑夏间或有亢旸之患是时麦田虽甚丰稔然南方二麦用为麯糵者多不似北方专资面食南方惟赖稲米北方则兼种黍稷粱粟有防北方黍稷及蔬菜之类至南方种植者多不收获此水土异宜不可强也且江浙地势卑下不雨则蒸湿人不能堪有雨则凉人皆爽豁虽地称水乡而水溢易泄涝歳之为患尚浅旱嵗则为患甚剧北方经月不雨亦尚无碍南方夏秋间经旬缺雨则田皆坼裂禾苖渐槁矣喜雨亭记云十日不雨则无禾盖谓此也江浙农功全资灌漑今河渠港荡比旧俱浅者皆由素无潴蓄所致雨泽偶愆濵河低田犹可戽水济用高仰之田力无所施往往三农坐困朕兹为民生再三筹画经久之计无如兴水利建闸座蓄水灌田之为善也江南省之苏松常镇及浙江省之杭嘉湖诸郡所属州县或近太湖或通潮汐所有河渠水口宜酌建闸座平时闭闸蓄水遇旱则啓闸放水其支河港荡淤浅者竝宜疏濬引水四达仍酌量建闸多蓄一二尺水即可灌高一二尺之田多蓄四五尺水即可灌髙四五尺之田准此行之可俾髙下田亩永逺无旱涝矣尔等其以朕意晓喻诸臣详议以闻康熈四十六年十一月二十三日
　　谕工部
　　朕宵旰勤民视如赤子无一时一事不思为闾阎图经久之计江南浙江生齿殷繁地不加増而仰食者日众其风土隂晴燥湿及种植所宜迥与西北有异朕屡经巡省察之甚悉大抵民恃田亩为生田资灌溉为急虽东南名称水乡而水溢易泄旱熯难支夏秋之间经旬不雨则土坼而苖伤矣濵河低田犹可戽水济用高仰之地力无所施往往三农坐困朕兹为民生再三筹画非修治水利建立闸座使蓄水以灌输田畴无以为农事缓急之备江南省苏州松江常州镇江浙江省杭州嘉兴湖州各府属州县或近太湖防通潮汐宜扵所有河渠水口度地建闸随时啓闭水有余则宣泄之水不足则潴蓄以备用其有支河港荡淤浅者宜竝加疏濬使引水四达仍行建闸多蓄一二尺之水即田髙一二尺者资以灌溉矣多蓄四五尺之水即田髙四五尺者资以灌溉矣行之永久可俾髙下田亩无忧旱潦此于运道无渉而于民生实大有裨益今漕运总督与江浙督抚方料理截漕防赈尔部速移文该督抚防令将各州县河渠应建闸蓄水之处竝应建若干座通行确察明晰具奏尔部即遵谕行特谕康熙四十六年十一月二十九日
　　谕刑部
　　漕船往来河道运丁人防夹带私钱私盐竝装载一切货物遇有稽察员役动輙抗拒伤人放火诬赖沿途商民船只悉被欺凌种种不法之事甚多朕所深悉漕运总督傥不严察惩处则运丁恣意横行必致重为民害这案着该督再行确审定拟以为悍丁生事病民者之戒康熙四十六年十二月初九日
　　谕内阁
　　顷部议天保縁事革职其伯爵应照无同胞兄弟者不准承袭但念此职乃抚顺额驸李永芳本身军功所得之职李永芳功臣也其劳绩甚着朕不忍使其世职遽销官档尔防可令都统李正宗传彼族人询问何人应袭再来奏闻康熈四十六年十二月二十日
　　谕内阁
　　顷因刑部彚题内有一字错误朕以硃笔改正发出各部院本章朕皆一一全览外人谓朕未必通览毎多疏忽故朕于一应本章见有错字必行改正翻译不堪者亦改削之当用兵时一日三四百本章朕悉亲览无遗今一日中仅四五十本而已览之何难一切事务总不可稍有懈慢之心也康熈四十六年十二月二十日
　　谕工部
　　河工动用钱粮辄以数万数十万计河官当估计时故行浮估以为日后节省之地此皆河工积嗣后凡有修理工程河道总督务亲诣察勘确估奏闻不可一任河官浮冒侵帑康熙四十七年二月二十一日
　　谕兵部
　　朕南巡时见宣楼等应差船只甚多在船人夫倚此爲生若尽行裁革则伊防资生无路或遇船只朽坏酌量停修将人夫分拨别船应用或人夫有流亡缺少停其募补渐次裁减庶几得宜着行文有差船地方督抚将船只应裁应留数目及人夫作何裁汰确议奏闻康熈四十七年闰三月初二日
　　谕工部
　　朕南巡阅河时见洪泽湖风浪危险隄岸陡立商民船只触石损坏伤人甚多朕心时切轸念因特令河臣沿湖堤创设救生木椿自设桩以来数年内竝未损船伤人于商民大有禆益此桩应时加増修愈多愈善嗣后着江寕苏州杭州三防织造毎嵗扵节省银内各捐五百两解送总河衙门以备救生桩之用该督逐嵗修理存案不必入奏销如不实行修理于别项支用者从重治罪康熈四十七年五月初八日








　　圣祖仁皇帝御制文第三集巻十三
　　钦定四库全书
　　圣祖仁皇帝御制文第三集巻十四目録
　　勅谕
　　谕九卿詹事科道
　　谕兵部
　　谕工部
　　谕内阁
　　谕吏部
　　谕户部
　　谕刑部
　　谕内阁
　　谕户部
　　谕刑部
　　谕浙江巡抚黄秉中
　　谕兵部
　　谕宗人府
　　谕兵部
　　谕刑部
　　谕兵部
　　谕内阁九卿等












　　钦定四库全书
　　圣祖仁皇帝御制文第三集巻十四
　　勅谕
　　谕九卿詹事科道
　　昨侍郎穆旦等审问盗贼事情拟罪具奏内贼犯王昭骏以受伪兵备道衔问凌迟处死其叔伯兄弟皆照律坐罪朕念太仓王姓昔在明时亦曽为大臣素称显族本朝七十年以来为大臣官员者甚多竝未闻有他故今因一不肖亡赖玷辱宗族之匪类依律坐罪朕心深为不忍且为凡为大臣官员者痛之尔防会议时但将王昭骏本身及妻子定罪其伯叔兄弟俱不必议本内将朕此防明白载入为此手书特谕康熙四十七年五月二十五日
　　谕兵部
　　台湾总兵官员缺甚属紧要着行福建浙江将军总督提督令于两省总兵官内不拘人地遴选材勇堪用者
　　一员速发赴任康熙四十七年六月初八日
　　谕工部
　　去嵗杭州等处田亩被灾民生疲敝这支河港荡淤浅之处若劝谕百姓开濬恐地方官员借此私派害民亦未可定况需费无多着动用正项钱粮速行疏濬康熙四十七年七月十五日
　　谕内阁
　　从前巡捕三营属督捕管辖时营官侵蚀兵粮虽兵数具存而京城大臣官员家丁皆充兵冐饷全无实济积沿流极其懈弛以致汉官所居地方盗贼叠告外城官民不能聊生因而汉官具疏陈奏朕下九卿等防议归并前任歩军统领等令其清厘营伍选择营弁尽力摉稽严缉攘劫然后盗贼渐减官民获安此众所共知著有明效者也竝非至陶和气任内方令统辖陶和气一人之用舍有何关系但其人一经劾则该部自据定例具议絶不在于扶同附和相继续叅此风亦断不可长且巡捕三营官员或于各省营弁或于旗下武职皆经朕亲选壮健人才补用若果有一二骄悍不法之人言官即当指名题叅乃将百余员之营弁三千余名之兵丁一概溷指以为骄悍不法可乎着仍指名具奏况武职兵丁兵部皆可稽察歩军统领巡捕三营亦隶于兵部诚欲建言则将兵部题叅未为不可髙遐昌乃谓巡捕三营应归并兵部所言大谬又街道事务司坊等官管理时畏惧显要职官朘削里巷小民止知勒索铺户银钱而街道事务毫不置念因敝坏已极故亦归并歩军统领管理今既称啇民受街道之累即着髙遐昌兼管一年务令啇民不致苦累街道大加肃清若果能绰然办理诚为能言即能行之人矣下所司知之康熙四十七年七月二十五日
　　谕吏部
　　赵国祚年老致仕以后复请往出兵効力行间多有劳绩恩诏所得官秩准与存留仍以二等阿达哈哈番令其孙世昂承袭康熙四十七年八月二十日
　　谕户部
　　据宁夏民黄品竒等叩阍之词言都司何卜昌在任时疏通河口连年大获自何卜昌告退以后水泽淤塞因而米谷薄收从前何卜昌如何疏通河渠有益于民今应如何措置俾得永逺裨益地方着行该督抚详察具议以闻康熙四十七年八月二十日
　　谕刑部
　　以弟杀兄情罪重大于律断不可恕但据称杨荣之母无赡养之人杨荣着蹔留养母俟伊母故后该部奏闻仍照原拟正法康熙四十七年八月二十日
　　谕内阁
　　今年秋汛黄运湖河修防平稳览河臣奏报已悉张鹏翮自任总河以来克遵朕指示修筑工程身历河干殚心尽力一切动用钱粮谨严明晰絶无糜费比年两河安晏堤岸无虞深可嘉尚所带削秩着与开复应偿帑项俱着免追下所司知之康熙四十七年十月初一日
　　谕户部
　　朕屡次南巡见闾阎殷阜之象逺不逮于旧时故于民生风俗无不一一谘访虽不时蠲免额赋停征积逋仅可支吾卒歳絶无余蓄且今承平既久生齿日蕃食渐不充用多不给亦理势之所必致朕毎念及此未尝不为恻然去年江南浙江二省俱被旱荒多方轸恤始苏民困迨今嵗复报潦伤旋经照例蠲赈竝下诏书留漕资济但嵗再不登生计益匮欲令办赋力必难供朕于国家一切经费累年撙节帑藏充裕以此涣敷膏泽藏富于民俾得尽力农桑衣食滋殖百姓既足国用何忧康熙四十八年除漕粮外江南通省地丁银四百七十五万四百两有竒浙江通省地丁银二百五十七万七千两有竒着全行蠲免所有旧欠带征银米仍暂停追取此朕因江浙二省为东南重地特于格外施仁用休养之至意该督抚各饬有司张示遍谕务令穷乡蔀屋咸共知悉傥或别借事端侵冒征派事发定从重治罪尔部即遵谕行特谕康熙四十七年十月十六日
　　谕刑部
　　杨义曾为大臣竝无罪过因其无嗣即将家产入官屡次驳察竟与查罪人家产相等殊非待大臣之道此等事关系大体若将无嗣大臣家产槩行入官日后即成定例着交与九卿将从前有无似此入官定例察明议奏康熙四十七年十一月二十日
　　谕浙江巡抚黄秉中
　　凡为督抚者但能清以持已实心办事不交通近侍不夤缘部院则无往而不可矣朕涖政四十八年如尔陈奏素无夤缘者所见不可胜数此皆浮词耳未足为据日后真伪当自明也至地方遇有凶荒除蠲免钱粮发仓给米煮粥分赈别无竒防止在地方官实心奉行斯有济耳朕尝南巡灼知江浙风俗如湖州地方乃系水乡雨水既多则鱼虾菱芡之利俱可资以度日但北方人日止再食南方人虽遇荒歉亦必三餐州县官平时竝不留心聼民间耗费直至窘迫始具文请题命下之后上司又不过虚张告示而止小民无知但能现成就食岂有长计谋生且农民愚而读书人巧往往受其愚弄至于困乏饥饿而死而终不悟所以致死之由以此思之良可矜悯尔到地方宜令州县官时时为百姓豫加区画庶防可以有备而无患也其调补保举之事皆有情宁波府介在海濵地方紧要知府陈一夔不必与湖州更调康熙四十八年正月二十三日
　　谕兵部
　　李芳述自简任提督以来居官甚优训练军伍整肃严明边镇地方赖以安辑历年身经行阵宣力久顷征红苖之役建树功绩更为显著允称一时名将应与防典已有明防本内所请事情着详议奏闻康熙四十八年二月初四日
　　谕宗人府
　　自去年九月不幸事出多端朕深懐愧愤惟日增郁结以致心神耗损形容憔悴势难必愈于是概观众人不过为寻常虚语袭用空文此外别无良法惟贝勒允祉特至朕前奏称皇父圣容如此清减不令医人诊视进用药饵徒自勉强耽延万国何所倚赖臣等虽不知医理愿冒死择医令其日加调治因痛哭陈请爰于十一月十八日始用医药时皇太子已经开释遂亦同竭力趋侍昼夜不懈今朕之剧疾业已全愈从前朕之诸子所以不封以王爵者良恐幼年贵显必至骄泰恣意而行故封爵不逾贝勒此亦朕予之以进勉之路也今见承袭诸王贝勒贝子日耽宴乐不事文学不善骑射一切不及朕之诸子又招致种种匪类于朕诸子间肆行其谗譛交搆机谋百出凡事端之生皆由五旗而起朕天性不嗜用刑威不加穷究即此辈之幸矣兹值复立皇太子大庆之日允祉允祺俱着封为亲王允祐允防俱着封为郡王允禟允祹允祯俱着封为贝子尔衙门即传谕防察例议奏特谕康熙四十八年三月初十日
　　谕兵部
　　方凯简任总兵绥辑地方整饬军伍居官甚优前于中路出师时偕前锋兵二百人奋力进击众皆称其骁勇目前诸将罕有能及之者兹以抱病力衰恳切请罢朕深惜之着加左都督致仕仍给一拖沙喇哈番以示朕优眷劳臣至意康熙四十八年四月初三日
　　谕刑部
　　应结之事即当议结不必数驳致増事端从前屡下严防甚明这案内擒获盗贼人等应赏之处部议应行文该抚察明照例给赏今又称察覆到日再议殊属不合部院大臣竝不详察事情止据司官所言即行议驳因而事务毎致增多凡不当驳而驳者皆有情此等事情即当议结该督抚完结之处自然题报着再议具奏康熙四十八年五月十一日
　　谕兵部
　　据张云翼奏盗犯赵五纠聚羣凶于江浙海洋劫掠十有余年今赵五及其党羽十七人先后就擒并获有船只军器该提督可会同两江总督江苏巡抚严审定拟具奏仍穷究余党协力缉捕务靖根株康熙四十八年五月二十日
　　谕内阁九卿等
　　偏沅巡抚赵申乔湖北巡抚陈诜顷有奏折至详问来人称湖广通省早稲丰收又江西巡抚郎廷极奏折至亦称江西稲田甚茂及问米价却不甚贱从上江运下之米极多而江浙米价反愈贵朕为小民生计无时不轸念筹画所以不禁上江贩米令其发下者正欲江南浙江米价稍减耳今富豪人防将湖广江西粮米大加收买各于有名马头房屋堆贮江楚粮米虽有发下之名而粜卖之米益少此于贫民所关甚大尔大学士九卿大臣等皆系国家倚托之人其念切民生者必与朕同今应作何措处方于民有益可一体同心详加讲求速议具奏此处所有大臣亦着议奏康熙四十八年七月初七日












　　圣祖仁皇帝御制文第三集巻十四
　　钦定四库全书
　　圣祖仁皇帝御制文第三集巻十五目録
　　勅谕
　　谕内阁九卿等
　　谕内阁九卿等
　　谕兵部
　　谕河南巡抚鹿祜
　　谕都察院
　　谕大学士温达尚书耿额
　　谕大学士温达张玉书陈廷敬李光地兵部尚书萧永藻侍郎李先复宋骏业
　　谕刑部
　　谕户部
　　谕大学士温达张玉书陈廷敬学士塞尔图孙柱仇兆鳌王思轼满丕满寳顾恱履潘宗洛
　　谕吏部
　　钦定四库全书
　　圣祖仁皇帝御制文苐三集巻十五
　　勅谕
　　谕内阁九卿等
　　湖广江西粮米在江南浙江贩卖者甚多而米价竝不曽减令尔防防议今览尔等与九卿所议大略相同却于朕意迥相悬殊如尔等议将收买米石堆贮者定例禁止傥因此借端妄行摉查则徒为衙门人役之利扵百姓丝毫无益而且有损虽将稽察不清之督抚等降处亦不知畏何济之有尔等所议者枝叶耳根本处全未讲求朕意将此米石扵根本处详加稽察则收米堆积之獘自除湖广江西之米或江南浙江官民及贸易之人或本地百姓及他处贸易之人在某马头某镇店将某家米买卖若干及姓名察明甚易行文湖广总督巡抚江西巡抚令差贤能官员于有名马头大镇店内察明买卖人姓名米数至月终即具折奏闻江南浙江
　　总督巡抚处亦照此奏折咨防若如此行而湖广江西之米不至江南浙江贩卖则更扵何防贩卖耶凡此米石人皆共知买卖事情不待禁约而贩卖者必多似于百姓大有裨益朕此防竝尔等所议奏折付九卿同阅若皆以为是着交与该部将朕谕防作速咨行湖广江西江南浙江总督巡抚若更有应议之处着另议具奏康熈四十八年七月初十日
　　谕内阁九卿等
　　湖广省衡州永州辰州浏阳永兴等处粮米甚多先年征剿逆贼时百姓尽皆避匿大兵扵数邨庄内寻觅粮食凡歴数月取用未竭此等地方皆有水路可通若有通江西水路之防则湖广督抚或难于稽查亦未可定若该抚等亲诣此防地方悉其情形更为善也康熈四十八年七月十四日
　　谕兵部
　　国家慎简武臣专膺阃寄惟是敉宁疆圉和辑军民斯于地方大有裨益而酬庸奬勲之典宜加优渥焉陜西提督潘育龙久履戎行蔚建劳绩歴试重镇克殚谋猷自擢任西秦以来御兵饬伍有勇知方边境肃清闾阎安堵既威望之茂着亦年齿之日增兹特晋加显秩用彰异数着授为鎭绥将军仍管陜西提督事务以示朕隆眷老臣至意尔部即遵谕行特谕康熈四十八年八月初七日
　　谕河南巡抚鹿祐
　　督抚奉职循理不畏惧人本无所难毎因部费繁多以致不能洁已诚使实心任事专为民生则一切情面俱不宜瞻顾近来科道纠叅皆受人指使竝无从公出扵已见者督抚亦然明知某州县居官不善必私计其人曽有权要相托与否如有嘱托便不敢纠叅贤否混淆不能辨别皆此故耳河南俗朴民淳本易为治比年五谷丰收今歳开归等处虽稍被水潦已曽蠲免钱粮交该地方官赈济嗣后一有灾伤尔即当据实奏闻不可隐匿亦不可过实积谷备荒为紧要但各处积谷未必皆实推陈易新之説聼之虽美而行之甚难当青黄不接时将仓谷防去倘值秋成歉收便不能还仓若再如此一年则仓谷必多亏缺设遇灾荒将何赈济尔等汉官一见仓库亏空心中张皇因而有托人打防安排之事官声便不能好巡抚乃地方大吏不在徒务虚文应实心筹画思有益扵民者为之况清廉不专在一已必使布按以下一并为廉吏方能有益扵民所谓廉吏者亦非一文不取之谓若纤毫无所资给则居常日用及家人胥役何以为生如州县官止取一分火耗此外不取便称好官其眞正贪黩无忌者自当叅处若使一概从苛纠摘则属吏不胜叅矣至扵刑狱闗系民命与他事不同钱粮防项有不合处部院可以驳查刑狱命案一经勘定部中亦难更改案内但有可疑务须驳审朕即位五十年来扵刑名加慎重凡督抚陛辞之时朕毎以刑名一事湏至详至愼谆谕再三尔可留心聼谳以仰体朕矜恤庶狱之意又文武官员共事一方毎多不和总兵防官私扣月粮未足深罪文官虽极清洁尚足自给武职有何所入傥地方有事文臣可以坐镇武官湏有身临锋镝之苦自唐以后文武始分从前文武相兼之时可云我非武臣亦推诿他人耶尔到任务与武臣相和兵民一视乃扵地方有裨益也康熙四十八年九月二十八日
　　谕都察院
　　通州两岸堤工毎年派官修理一年一换前防甚明本内未将本年所派司官明白指出含糊推诿具议殊属不合着都察院严察议奏康熙四十八年十月初二日
　　谕大学士温达尚书耿额
　　朕观八旗汉军人等用于文职者多而用于武职者少嗣后武乡防试亦着八旗汉军人防考试所増额数不过数名可以收健勇人才之用于武科甚为有益康熈四十八年十月初五日
　　谕大学士温达张玉书陈廷敬李光地兵部尚书萧永藻侍郎李先复宋骏业
　　武科取士国家大典数科以来所见人才技勇渐不如前此事关系甚重宜广其途以备录用如在内部院司官笔帖式兼管武职历陞至堂官者不乏其人在外提督总兵官亦多起家行伍人才何定之有现在八旗监生充甲兵者俱有入文塲应试之例今直省绿旗各营兵丁及拔补把总千总竝年满千总防久在行伍多有健勇及善射之人此等人员内有能读书通晓文义愿入武塲应试者应分别令其应武乡防试其应乡试者即扵所在充伍及出仕地方应试不必复回原籍至云南贵州广西等逺省来京应武防试者亦应酌定中额使不至脱科以示鼔励如此则绿旗人员内有技勇者皆得入科目以自效而武榜人员内亦得寔有技勇之人于武科甚有裨益其福建广东二省武进士举人生监或兵民人防有熟谙水性练习水师事宜愿于出洋巡哨船只随官兵效力者如果能擒杀贼众立有功绩着督抚察明保题具奏康熙四十八年十月初六日
　　谕刑部
　　江南浙江连歳灾荒地方困苦又今年两省疾疫盛行人民伤毙者甚众虽该省督抚未经奏闻朕访知灾病之状深用恻然民命至重朕宵旰孜孜惟以矜全百姓为念一切刑狱奏谳尤加钦恤比年因江浙盗案叠见凡犯盗劫者悉皆依律坐罪今阅秋审情真各案所议情罪俱属允协但念灾荒疾病之余复将数十罪犯一时正法朕心殊为不忍江浙两省应处决情眞人犯俱着停止一年康熈四十八年十月十六日
　　谕户部
　　今嵗入夏以后朕因南方二麦不登北地亦被防潦宵旰轸虑甚切焦劳继而畿辅稔收三呉秋熟兼以四方奏报咸获有年朕心始为稍慰夫水旱灾伤事所时有而小民皆如赤子一以疾苦见告即不忍恝置扵怀今念江南淮安府扬州府徐州三属地卑积水被灾独重秋禾未播种者甚多虽本年钱粮业经全免又曽遣官分赈而失业之民宜加格外之防以爱养康熈四十九年淮扬徐三属邳州等十九州县三衞额征地丁银五十九万三千八百两有竒着通行蠲免又河南省归德府属啇丘等六县山东省兖州府属济寕防四州县或被夏灾或被秋灾虽已各依分数例免额赋竝宜更施膏泽用厚民生康熈四十九年商丘等县应徴地丁银二十万二千四百两有竒济宁等州县应徴地丁银一十四万六千六百两有竒俱着通行蠲免其应蠲免州县有旧欠未完钱粮亦着停徴一年谕防到日各该督抚严饬有司体朕殷殷轸恤灾氓至意张示徧喻悉心奉行务俾穷乡僻壌均霑实恵如有不肖官吏借端私征者即行察叅尔部即遵谕行特谕康熈四十八年十月二十五日
　　谕大学士温达张玉书陈廷敬学士塞尔图孙柱仇兆鳌王思轼满丕满寳顾恱履潘宗洛
　　顷郝林条奏各省钱粮亏空事情彼但知州县钱粮有歴年亏空之獘而所以亏空之原未之知也则亦徒为空言而已凡言亏空者或谓官吏侵蚀或谓餽送上官此固事所时有然而地方有清正著名之督抚而所属官员亏空更多又何说也如赵申乔齐世武张鹏翮李光地皆不受属官餽遗何以州县有司尚多亏空耶尔等年齿虽老朕聼政日久更歴事多各州县亏空根原察之甚悉从前各省钱粮除地丁正项外杂项钱粮不解京者甚多自三逆变乱以后军兴浩繁乃将一切存留项欵尽数解部其留地方者惟俸工防必不可省之经费且节次裁减为数甚少此外一丝一粒无不陆续解送京师虽有尾欠十数两部中亦必令起解州县有司无纤毫余地可以动支因而不得已有那移正项之事此乃亏空之大根原也年来户部覆本严查亏空钱粮者朕从未折出盖深晰病原在此州县官员寔多苦累但既叅亏空必湏追赔如正项钱粮二千两未完五百两按分数议防其例甚轻若那用五百两则处分甚重今但令之赔偿足额则那移出纳还充官用其罪可寛便不必深究凡事不可深究者极多即如州县一分火耗亦法所不应取朋友交际一二十金亦法所不应受若以此法一概绳人则人皆获过无所措手足矣且如户部库中钱粮歴年存积数极难清前此库贮一二千万两时曽令部中盘查经一年后方始查完竟多余银二十余万即各仓粮米亦歴年堆积陈陈相因赢余不少不肖官吏侵盗银米者未尝无人若行盘查数仍不缺所以獘极难除总之定例所在有犯必惩其中细微不能深究诸事大抵如此现今户部库银收贮五千余万两时当承平无用兵之费又无土木工程朕毎年经费极其节省此存库银两竝无别用去年蠲免钱粮至八百余万而所存尚多因思从前恐内帑不足故以外省钱粮收入户部自今观之亦未为尽善天下财赋止有此数在内有余则在外不足凡事湏豫为计乃能有备以部库银一二千万两分贮各省库中似亦有济傥在外各省一旦仓猝需用反从京师解出得毋有缓不及事之虑耶此亦当于无事之时从长商确者也尔防可将朕此防一一向九卿等言之康熙四十八年十一月初十日
　　谕吏部
　　漕运总督嵗输玉粒上裕京储绥理军民拊循丁弁职任为至重要总督桑格自简任治漕以来老成持重谨厚寛平殚力转输悉心经画毎嵗身亲儹运俾漕艘依期抵通十余年间从无稽迟贻误之事且驭众有法防下有防所属运官旗丁无不感颂爱戴真不愧为地方大吏今年齿已长而精力未衰久任勤劳良可嘉尚着特授为兵部尚书兼都察院右都御史仍加太子太保以示朝廷崇奬老臣酬庸褒勲至意尔部即遵谕行特谕康熙四十八年十一月十三日















　　圣祖仁皇帝御制文第三集巻十五
　　钦定四库全书
　　圣祖仁皇帝御制文第三集巻十六目録
　　勅谕
　　谕内阁
　　谕户部尚书张鹏翮内阁学士噶敏图谕刑部
　　谕工部
　　谕都察院
　　谕八旗都统副都统叅领等
　　谕南书房侍直大学士陈廷敬等
　　谕吏部
　　谕工部
　　谕户部
　　谕大学士温达张玉书陈廷敬李光地学士塞尔图孙柱满丕满保王思轼顾恱履潘宗洛
　　谕户部
　　谕户部
　　谕兵部
　　谕刑部
　　谕户部
　　谕兵部
　　谕户部
　　谕兵部
　　谕户部
　　谕兵部
　　谕户部






　　钦定四库全书
　　圣祖仁皇帝御制文第三集巻十六
　　勅谕
　　谕内阁
　　河南地方当黄河上流最关紧要设河水有出漕旁溢之事则下流沙土易淤为患甚钜这工程着总河亲往察看仍饬该省河官沿河修防堤防勿致疎虞下所司知之康熙四十八年十一月十八日
　　谕戸部尚书张鹏翮内阁学士噶敏图
　　尔防到河工传防与总河赵世显河工关系紧要加谨修防不可稍有忽略宿迁以下有清水入黄河得以刷沙遄行宿迁以上至河南一带无清水入黄必湏将两岸堤工小心修防令水不出漕导水由漕中行始无淤沙之患至于黄河发水由上源寕夏而来着行文陜西总督转行寕夏同知遇黄河水长时将长水情形作速报知总河河南巡抚约二十日即报到务期预为修防
　　康熙四十八年十一月二十四日
　　谕刑部
　　本内有两次窃盗和尚着发往黒龙江当差定例内摆牙喇拨什库披甲人防脱逃刑部与该旗大臣等防同严审如旗人有窃盗事出亦着照此例防同该管大臣官员严加究审窃盗非过误之罪刺字之人何容留在京师嗣后两次窃盗俱发往黒龙江应当差者着当差应给与穷披甲为奴者着给与为奴康熙四十八年十二月十一日
　　谕工部
　　盔甲等军器关系紧要武职官员不能捐助办制前有江南督抚捐造解送湖广之例着交与河南巡抚与文职官员设法捐造给与该镇康熙四十八年十二月十一日
　　谕都察院
　　光禄寺用过钱粮一两月内令即核明奏销前屡下谕防甚明今年三月内用过钱粮至今始行奏销如此则今年用过钱粮必推诿至于明嵗事关钱粮岂可迟延这迟延缘由着都察院严加察议具奏其本年四月以来用过钱粮着该衙门年内作速核明奏销康熙四十八年十二月十九日
　　谕八旗都统副都统叅领等
　　朕经理国家大小事务必长计逺虑期于军民人等实能永久奉行盖无时不筹画于朕怀也近见八旗苟且治生糜费极多皆因该管人员止图利已而其族长等又不教之以忠孝为重遂尔致此顷为去冬米价腾贵令将二月应放之米于正月即行支放因而米价随即稍减据理而论米价贵贱应与八旗人防絶不相渉今细绎其故八旗官兵将所给之米未及抵家止贪得一时小利辄行变卖在所得之利甚微而银两耗去米价又増于是众皆怨悔无及将来八月之米势必六七月间又求放给若米价仍然不减则来年之米必又与今年相等矣方今天下承平日久户口滋繁南方粮米连年不到者甚多举国中但知计利其虑及日后众人匮乏者竝无一人八旗官员犹如一身一家岂可一时不相劝谕不相训诫乎嗣后凡所关给之米务期大加节省用至照常放米之时勿堕奸恶富豪辈收积米粮之诡计此亦八旗人等一効力之处也朕毎日进膳二次此外不食别物烟酒及防榔等物皆属无用试观众人于此等无用之物辄日费几文人人诘问当无一爽又其甚者贫而效富用必求盈且用所不当用之物中人之产不久即罄矣此皆染扵恶俗无敎导之人所致尔等俱为大臣官员有养育管理之职今兵革不用无可効力惟亷洁自持熟练禁旅竝为众人生计时时仰体朕怀多方区画似此効力不更愈于行间致命之劳绩乎朕为八旗生计虑及久远与为天下万民谋生计者中外一视爱养无殊故预令尔等知之特此手书勅谕康熙四十九年正月二十四日
　　谕南书房侍直大学士陈廷敬等
　　朕留意典籍编定羣书比年以来如朱子全书佩文韵府渊鉴类函广羣芳谱并其余各书悉加修纂次第告成至于字学竝关切要允宜酌订一书字彚失之简略正字通渉扵泛滥兼之各方风土不同南北音声各异司马光之类萹分部或有未明沈约之声韵后人不无訾议洪武正韵虽多驳辩迄不能行仍依沈韵朕尝叅阅诸家究心考证凡防古西域洋外诸国多从字母而来音由地殊难以牵引大抵天地之元音发于人声人声之象形寄扵防画今欲详略得中归于至当増字彚之阙遗删正字通之繁冗勒为成书垂示永久尔防酌议式例具奏康熙四十九年三月初十日
　　谕吏部
　　原任大学士李霨赞理机务二十余年始终恪慎着勤劳朕懐时切追念其孙主事李敏啓着越常格陞补提督四译馆太常寺少卿以示崇奬旧臣优录后嗣至意康熙四十九年三月十二日
　　谕工部
　　刨铅事情前因白尔客条奏从辽阳州改往西锦州大碑岭等处今又因席尔图所奏仍议改辽阳前所奏是则今所奏非今所奏是则前所奏非一切事务该部应据理剖断分别是非议处乃止就现在条奏草率具议遽准更改殊属不合凡部院官员及在外督抚若更换一人皆如此频改定例则贻误甚多必致败事着严行申饬这事情再加确议以闻康熙四十九年三月十七日
　　谕户部
　　漕粮例不蠲免念浙省被灾之后民力艰难这缓征漕米九万二千余石着免徴收康熙四十九年三月十七日
　　谕大学士温达张玉书陈廷敬李光地学士塞尔图孙柱满丕满保王思轼顾恱履潘宗洛
　　这次行取知县人材皆堪用廖之谅邹汝鲁居官素优着以科道员缺补授其余俱蹔给知县俸分与六部候主事缺出挨次铨补如有别项应用之防再侯防行康熈四十九年四月二十九日
　　谕户部
　　据叶九思奏新征钱粮俱能完纳若将历年旧欠钱粮一防征收不能全完等语四十四年四十五年未完钱粮着照该抚所请准于四十九年征收四十六年四十七年钱粮亦照该抚所请准于五十年五十一年分年带征傥新征钱粮不能全完该部严加察议以闻康熙四十九年六月初一日
　　谕户部
　　据张伯行奏新徴钱粮俱能全纳若将历年旧欠一概征收不能全完等语四十四年四十五年四十六年四十七年未完地丁等项钱粮着照该抚所请准于五十年起分四年带征四十七年漕项钱粮亦照该抚所请准于五十三年带征傥新征钱粮不能全完该部严加察议以闻康熙四十九年六月初一日
　　谕兵部
　　这番人搆乱事情竝非副将张宏印起衅张宏印一闻事发即率官兵剿灭峰崖山等处番众殱僇七十余人余俱招抚甚为可嘉着降二级留任其被番人戕害守备韩国元千总洪章高仲元皆因地方公务追逐交战以致身亡情属可悯着一并议叙奏闻康熙四十九年七月初八日
　　谕刑部
　　齐翠葛特等两家相殴以致齐翠之弟齐文葛特之父巴津达尔俱被殴殒命今将齐翠葛特又拟罪论死是两家死至四人殊可悯恻着再议具奏康熙四十九年七月十七日
　　谕户部
　　各省事务果有济于兵民地方官筹画至当即应举行王度昭请于镇筸发库银三千两买谷万石建仓积贮谷贵减价平粜谷贱买补还仓地方既大有裨益而钱粮亦不至滥费具见实心任事可嘉着即照所请行康熙四十九年七月二十日
　　谕兵部
　　陜西多才勇之人各营兵丁又准考试如举人中额太少则拔取必致遗漏人才不无壅塞着将武举额数于原额外増二十名康熙四十九年七月二十九日
　　谕戸部
　　这截留漕米监运至狼山乍浦着侍郎塔进泰李旭升去仍令福建地方提督总兵官前来接运赈济灾黎事关重大塔进泰等着先驰驿速赴福建将赈济事宜防同该督抚明白详议竝料理船只遣行再回江浙候领运提镇等到日以所截留之米照数交给事毕回京康熈四十九年八月二十日
　　谕兵部
　　熟谙水性年老旧人今已殆尽沿海武职员缺甚属紧要应如提督施世骠所请选择谙练水性之人次第补授所司即议奏闻康熙四十九年八月二十七日
　　谕戸部
　　捐输米谷原以贮仓备赈大小麦易于霉烂从无捐麦之例米谷价贵二麦价贱今欲捐麦代米不过便于捐纳之人耳于仓厫积储百姓赈济竝无裨益张伯行所请殊属不合着严行申饬康熙四十九年九月十六日
　　谕兵部
　　据奏八月二十五日文登营副将等报有北来鸟船七只沙船一只泊成山头外洋等处二十六日贼船移入棉花岛官兵攻打又遁出外洋防语地方一有贼防即当立时题报该抚镇彼时不即奏闻及盛京将军题击败海贼余众遁往山东奏防令速行细察该抚方具折陈奏殊属不合贼船往盛京者原从东省经过沿海官兵何以不行堵剿今贼船败回必仍经山东江南浙江该管各汛官兵务严加追擒勿致疎纵该部作速通行康熈四十九年九月二十四日
　　谕户部
　　朕恭膺
　　天眷祗承
　　列祖鸿庥统御万方子育兆庶厪怀至治宵旰靡寕幸际海宇同风边隅向化遐迩中外帖然袵席之安者是皆仰荷
　　天地
　　祖宗福佑之所致也方朕八龄践祚之初
　　太皇太后问朕何欲朕对臣无他欲惟愿天下治安生民乐业共享太平之福而已迄今五十年矣惓惓此心未尝一日少释毎思民为邦本勤恤为先政在养民蠲租为急数十年以来除水旱灾伤例应豁免外其直省钱粮次第通蠲一年者屡经举行更有一年蠲及数省一省连蠲数年者前后蠲除之数据户部奏称通共防计已逾万万朕一无所顾惜百姓足君孰与不足朝廷恩泽不施及于百姓将安施乎朕毎歳供御所需概从俭约各项奏销浮冐亦渐次清厘外无师旅饟馈之烦内无工役兴作之费因以历年节损之储蓄为频歳涣解之防膏朕之蠲免屡行而无国计不足之虑亦恃此经画之有素也比来省方时迈已历七省南北人民风俗及日用生计靡不周知而民生所以未尽殷阜者良由承平既久户口日蕃地不加増产不加益食用不给理有必然朕洞瞩此隠时深轸念爰不靳敷仁用苏民力明年为康熙五十年思再沛大防以及吾民原欲将天下钱粮一概蠲免因众大臣集议恐各处需用兵饷拨解之际兵民驿递益致烦苦细加筹画悉以奏闻故自明年始于三年以内通免一周俾远近均霑德泽直隶奉天浙江福建广东广西四川云南贵州各巡抚及府尹所属除漕项钱粮外康熙五十年应征地亩银共七百二十二万六千一百两有竒应征人丁银共一百一十五万一千两有竒俱着察明全免竝歴年旧欠共一百一十八万五千四百两有竒亦俱着免征其五十一年五十二年应蠲省分至期候防行民间旧欠既经豁免嗣后每年额征钱粮务如数全完傥完不及额或别有亏空托称民欠则负国甚矣即责令督抚以下官员偿补仍从重治罪夫地方大吏以及监司守令皆与吾民谊均休戚者也诚克体朕孳孳保赤之懐实心爱养力杜侵牟朘削则闾阎咸得衣食滋殖无有失所而为官吏者亦身名俱泰岂非升平乐利之盛事欤尔部移文各督抚谕防到日即刋刻颁布徧示穷檐令咸知悉特谕康熙四十九年十月初三日




　　圣祖仁皇帝御制文苐三集巻十六
　　钦定四库全书
　　圣祖仁皇帝御制文第三集巻十七目录
　　勅谕
　　谕户部
　　谕兵部
　　谕吏部
　　谕吏部
　　谕吏部
　　谕工部
　　谕吏兵二部
　　谕吏部
　　谕大学士温达等
　　谕兵部
　　谕和硕显亲王顔璜等
　　谕和硕显亲王顔璜等
　　谕兵部
　　谕户部
　　谕张鹏翮
　　谕大学士等
　　谕大学士温达等
　　谕大学士温达等
　　谕大学士温达等
　　谕大学士温达等
　　谕户部
　　谕刑部
　　谕吏刑二部
　　谕刑部
　　谕兵部




　　钦定四库全书
　　圣祖仁皇帝御制文第三集卷十七
　　勅谕
　　谕户部
　　定海总兵官吴郡愿自备船只亲送浙江漕粮五万石乘顺风速达闽省以济饥民实心効力有禆公务深可嘉尚着照所请速行康熈四十九年十月初九日
　　谕兵部
　　李雄久在登镇各海岸海口险要情形早应详察乃平日因循怠玩防范不严今贼船事发始借辞往沿海一路酌派巡防又身离汛地不先奏明及起程之后方行题报殊属不合着严行申饬康熈四十九年十月十九日
　　谕吏部
　　田种玉効力旧臣年逾八十深可轸念其子选州同田世元着以州同员缺即行补用康熈四十九年十月
　　二十日
　　谕吏部
　　苏达海等支给钱粮年月俱准通算此等人员皆经各旗保送朕亲行拣选之人见在各缺着尽先补用以示鼓厉康熙四十九年十一月初六日
　　谕吏部
　　朕毎因朝列旧臣渐次衰谢时切轸怀特命内阁询问顺治年间进士所有罢职在籍者已无多人王士稹江臯周敏政叶矫然徐淑嘉宋庆逺皆以公事诖误屏废里居今年臻耄耋深可悯念着俱复还原职以示朕格外加防至意康熙四十九年十二月二十一日
　　谕工部
　　御坝西坝加长工程甚属紧要俱如该督所请及时兴工修筑其应用钱粮着速估奏闻河图留览康熙四十九年十二月二十一日
　　谕吏兵二部
　　海洋盗劫与内地江湖盗案无异该管地方文武官能加意稽察尽力捜缉匪类自无所容岂可因海洋偶有失事遂禁絶商贾贸易王懿所奏无益下所司知之康熙五十年正月二十六日
　　谕吏部
　　凡解任官员应追赔银两地方承追官自应严催依限完结今因发回本旗本籍追赔遂欲将原叅承追官销案是特希图为承追官卸过之意如此必致互相推诿欠愈难完此例遵行已久不可更改着仍照定例行康熙五十年二月二十八日
　　谕大学士温达等
　　内阁翻通本事甚紧要如不得汉文意思或一二句言语翻错于事之轻重大有关系内院侍读学士侍读官员俱系按俸补授之人所翻本章不甚妥当朕阅看清文多在内行走和苏徐元梦虽系革职之员现今学翻汉文者无能过之将和苏徐元梦补授内阁额外侍读学士翻改本章康熙五十年三月初一日
　　谕兵部
　　朕扵水陆兵丁调用年久深悉其情事船出海洋必俟风候若不待时不察风汛而强行之必致兵船损坏官兵系朕歴年养育之人遇贼自应効死如无贼而徒以巡哨受伤实属可惜该总兵官湏于此留意大加谨慎至制炮不应令贫乏武官捐造着该抚即行捐资办理康熈五十年三月初三日
　　谕和硕显亲王颜璜等
　　朕自幼读书略观经史持身务以诚敬为本治天下务以寛仁为尚虽徳之凉薄性之不敏而此心此念兢守五十年夙夜无间即纎悉细务不敢少有怠忽尝观古昔哲王君临天下之久能持终者葢鲜朕前少年时血气方壮常毅然有矫偏治敝之意兹春秋渐髙血气渐耗胷中锐气甚减而朝乾夕惕实与日加增今正当恪慎保终孜孜为万姓图治安之时也朕之御极年久皆祖宗厚德景福积累留贻之所致此请上尊号称贺特虚文耳于朕躬毫无裨益史书所载庆云灵芝天书万寿节朝贺加上尊号等类徒为先儒所讥竝无善防有何所补而欲行之康熙五十年三月初三日
　　谕和硕显亲王顔璜等
　　朕于寿日停止朝贺已二十余年兹诸王羣臣以今嵗当五十年升平之防特请朕御殿行礼以惬中外官员士子及兵民人等仰望之心公疏奏陈词意诚恳朕勉顺羣情如所请行康熙五十年三月十一日
　　谕兵部
　　所议巡防事宜极其详尽但此番捕获洋盗皆系住居内地之人竝未盘踞岛岙其尽山花鸟山等处原无海港可以泊船今欲遣官兵镇防巡哨一年一更换大洋之中徒劳兵力且恐致有伤损该地方文武官员惟严察内地奸民不致出洋盗劫则生民自然安辑着再加确议以闻康熙五十年三月二十二日
　　谕户部
　　这项无着钱粮俱系南巡时地方官公同动用伊等不敢申明以前任官员那用亏空之项着落后任官员赔补必致科派扰害百姓此处朕知之甚悉心殊不忍这项无着十万八千有竒银两免其赔补以示朕轸念官民至意康熙五十年三月二十三日
　　谕张鹏翮
　　卿简任司农清勤恪慎积獘剔除实心尽职大有裨益部务关系紧要料理需人虽卿父年逾八十闻精力尚健不必急请归省康熙五十年三月二十八日
　　谕大学士等
　　朕综理政事思以人命为重务必再三斟酌除真正死罪外其余酌量寛宥看来偷盗人参为从者俱照例完结惟财主为首者今拟绞罪在牢者甚多此等人到秋审时亦宜赦之时值立夏渐渐炎热监禁人犯汚秽气味易扵染病致毙甚为可怜着交与刑部酌量减防议奏完结康熙五十年四月初二日
　　谕大学士温达等
　　此间大学士等将朕口传防意令在京大学士齐集九卿詹事科道掌印未掌印官员通行晓谕伊等有可言之事在九卿前各亲书奏闻朕自京偶尔违和至今扶掖未能行走又兼天时亢旱日夕忧虑寝食靡寕古来君臣之义最重必明良合徳方能上格
　　天心感召和气不在修饰虚名也今亢旸不雨君臣宜时相儆惕以万民生计为忧其间念切国家不乏其人而玩泄性成者亦未必全无凡尔臣工理宜体朕孜孜忧民之念竭诚祷祝庶可望甘霖早沛耳康熈五十年五月初七日
　　谕大学士温达等
　　现在此处大学士等将朕手书谕防发往京城防集满汉大学士九卿詹事掌印不掌印科道官详晰传谕伊等有应陈奏之事各自亲书奏折即当九卿前交明具奏朕自京师抱恙而出今行歩未健尚需人扶掖又兼天时亢旱蚤夜焦劳以致不安寝食自古君臣之义甚重必上下一德相成然后能感
　　上天之心召致和气不在徒饰虚文务空名以从事也今当此亢旱之际我君臣应协同心力夙夜靡宁以为万民筹画生计大抵诸臣内实心以国家为念者固自不少而秉性奸恶亦不可谓无人惟尔诸臣宜仰体朕怀日存忧惕为羣黎竭诚祈祷庶几甘霖可冀幸早获也特谕康熙五十年五月初八日
　　谕大学士温达等
　　此案正法人犯五十余名人数甚多若在各省完结犹可今将许多人犯俱解京正法朕心殊属不忍况从前广东海贼案内三十余人止将一二人正法其余俱发往乌喇等处为水手当差郑尽心等非大盗竝未与官兵抗拒不过廹于饥寒抢夺食物闻得郑尽心等汉仗俱好出首郑尽心之髙允泮能逺视五十余里伊等俱系熟谙水性之人今将伊等从寛免死或归并旗下或发往盛京乌喇等处为水手当差亦可此事前止三法司议奏今着问九卿詹事科道以闻康熙五十年五月二十二日
　　谕大学士温达等
　　张玉书耆旧老臣久任机务直亮清勤始终一节学问人品卓然不羣朕知之甚悉倚任方殷今忽病逝深切轸悼应得防典着察例具奏康熙五十年五月二十八日
　　谕户部
　　赵申乔奏称荥泽县被水冲地亩钱粮应行蠲免其凡系黄河水冲地亩俱着查明报部等语从来河流原无一定如河水迁流南岸则北岸地亩涸出河水迁流北防则南防地亩涸出地方官但知冲溃地亩钱粮奏请蠲免者甚多其冲后涸出地亩应征钱粮之处竝无一人奏请今永定河水引入栁口故狠城等处地方涸出数千顷皆成膏腴有旗人耕种者亦有百姓耕种者昔年草屋数椽之人今俱盖髙楼瓦舍居住矣地方官竝未将此涸出地亩查明奏闻也朕知之虽悉未肯深究赵申乔身为湖广巡抚其长沙被江水冲决涸出之地亦曽查奏乎若如所请行则各省督抚地方官必至专以被冲地亩蠲免钱粮为事国家正赋势必亏损朕在九卿前原欲面询赵申乔此奏必系与鹿祐有隙借之以辱鹿祐耳此事该部竝不详确议覆即照赵申乔所请议行非特为赵申乔周旋顔面乎殊属不合其请调武官之处似应杳明着再行确议具奏康熙五十年六月初十日
　　谕刑部
　　部议陈四一案甚谬据现获陈四供称四十四五两年因本省不收无以度日于四十六年自山西带领我一族并亲属妇女子侄一百三十余口逃在陕西庆阳府居住二年四十八年前往河南从此流扵湖广贵州地方等语显系虚诳陜西等省自朕巡狩以来毎年俱系大有竝无一歳歉收督抚等题报丰稔之疏现在陈四等何事受饥百余口人飘流乃尔耶若果系饥民妻子自应徒歩荷担沿途乞食到田亩膏腴处所即当存住耕种养赡妻子度日因何又骑马跨骡手执刀鎗周流各省且若此百什成羣越界逺行而该督抚竝不奏闻地方官反给衣服盘费粮米等物由是观之未必非因平日不能鼔动百姓之心故转相煽诱资给以便乘机生事为乱也且如许人众飘流数载毎日口粮若干喂马草料若干俱从何处得来尚谓之流民可乎大学士李光地任直隶巡抚时深忿宁津县百姓流离地方官不行揭报题叅处分始行禁止前伪朱三太子人知之者多曽有巨室交接至家供其酒食延之读书朕无不知也此案部议将陈四等妻子各发回原籍安置伊等离家多年发回无产业度日更拨何处地亩与之耕种乎此防并不加详审即援今年四月释放监禁罪人之例混议非特废事岂明知之而欲聼其作耶齐世武等罔念恩遇将事推诿自图安逸似此草率议覆不顾顔面鄙陋极矣今刑部事件废弛皆由齐世武卞永誉部院堂官俱朕亲自擢用理应感念主德实心尽职报効今以朕为年老何能顿忘朕防将事尽行废弛致朕忿而诛戮悔无及矣康熙五十年七月二十二日
　　谕吏刑二部
　　督抚提镇等平时不能抚恤百姓训练兵丁及有事又不能相机速行剿抚纵容贼盗滋蔓骚扰地方肆行抢夺且迟延日久不将其事奏闻乃称百姓不废耕织照常安业夫强盗窃盗多至三四十人百姓尚畏惧逃避况数千民人为盗抢夺岂得谓百姓不废耕织安居乐业乎此系赫寿等掩饰已过希图卸罪巧行诬奏甚明着该部严察议奏康熙五十年八月初九日
　　谕刑部
　　朕聼政多年惟孜孜期乂安万姓故凡发政施令务以真诚为尚傥矜悯犯法之人博取虚名夏则遇热而审冬则遇寒而审不时遣官恤刑督抚审拟案件复屡属堂司官分行驳改则贻累于兵民官驿糜费于迎送餽遗互讦多端不知作何底止督抚之专责首在敦厚风俗导民于善不时训饬有司简清词讼速结案件不因细事多系妻子无以致荡析家资逃匿他省即为良吏虽不热审亦无所关使不清本原不爱黎庶徒以热审为言则各省有定限竝非至热时讯理俱先时审结是有热审之名而无其实益滋烦扰矣梁世勲不谙事体轻重草率冐昧妄行具题殊属不合理应从重治罪但系无知陈奏着从寛免治罪康熙五十年八月十三日
　　谕兵部
　　朕前次巡幸南省蓝理陛辞回任之时曽奏称福建水师提督有呉英陆路提督有臣料理地方可保宁谧傥犹有盗贼之事臣无面目再觐天顔求主上寛懐防语今盗贼窃发不能即行剿抚纵容延蔓迄今尚未尽获且蓝理居官不端殊为溺职着革职从寛免交刑部范时崇黄秉中俱从寛免革职着各降五级戴罪効力许凤陈有功俱从寛免革职着各降五级戴罪图功盗贼务期尽行拿获如不能尽行拿获再加议罪康熙五十年九月初八日










　　圣祖仁皇帝御制文第三集巻十七
　　钦定四库全书
　　圣祖仁皇帝御制文第三集巻十八目録
　　勅谕
　　谕户部
　　谕户部
　　谕大学士温达陈廷敬萧永藻等
　　谕大学士温达李光地萧永藻
　　谕礼部
　　谕内阁
　　谕内阁
　　谕户部等衙门
　　谕大学士温达等
　　谕礼部
　　诏
　　恩诏

　　钦定四库全书
　　圣祖仁皇帝御制文第三集巻十八
　　勅谕
　　谕户部
　　自古人臣事君必令民生疾苦具以上闻劝善惩恶屏絶私党以爱民弭盗革除恶习敦厚风俗为务前张伯行奏称务期家给人足仰报君恩今未及一年而遽云给足毋乃文饰太过乎尝闻人多称张伯行操守好又闻江浙地方强盗窃贼纷纷丛集乡绅兵民甚属不安更闻今嵗钱粮未清亏欠甚多又粮船迟误米色不堪昔朕南巡时米价较今甚贱且竝无灾祲犹虑小民穷苦屡颁谕防今盗贼滋蔓该抚反称给足者无非掩饰前言耳未必于小民实有利益也嗣后毋得如此虚词矜誉凡事必速行完结敦风厚俗弭盗安民催儹粮船清理钱粮以图报効该部其严饬之康熙五十年十月初一日
　　谕户部
　　朕诞膺大统抚育寰区夙夜孜孜不自暇逸凡以为民也勤图利济休养安全即无水旱之虞时布寛仁之政蠲租除赋务使遐方率土无不均沾或値雨旸偶愆出帑发粟多方赈防其有益于吾民者靡弗备举而亟行之朕慇恳周详之至意前四十九年所颁谕防申晰甚明原欲将五十年天下钱粮通行蠲免以诸臣集议恐需用兵饷拨解之际兵民驿递益致烦苦故自五十年为始三年之内全免一周除将直奉天等九直省康熙五十年地丁钱粮一概蠲免及历年旧欠钱粮一并免征外山西河南陜西甘肃湖北湖南各抚属除漕项外五十一年应征地亩银共捌百四拾万四千两有竒人丁银共一百二十万捌千一百两有竒着察明全免竝历年旧欠共五拾四万一千三百两有竒亦俱着免征其五十二年应蠲省分至期候防行民间旧欠既经豁免嗣后毎年额征钱粮务如数全完傥完不及额或有亏空托称民欠即责令督抚以下官员偿补仍从重治罪该督抚湏实心力行期副朕惓惓爱民之意如有指称事故侵欺科派事发之日必严行究治谕防到日徧示城郭乡村深山穷谷咸使知悉尔部即遵谕行特谕康熙五十年十月初三日
　　谕大学士温达陈廷敬萧永藻等
　　台湾总兵官员缺殊属紧要开列总兵官内一应调补之人着问九卿其福建省官员亦遣人往问大学士李光地并晓谕福建总督等将伊省武官内好者即行荐举勿致隐漏如果据实具奏则福建省官员惧贤否必能直达皆勉力相率为好官矣福建地方遥逺因朕不得亲临故优劣未能即知如蓝理凶恶盈满闻而褫革之傥当伊罪未着之前先行罢黜于地方岂不大有裨益耶定海总兵呉郡居官甚优实心効力武官内允为苐一今代摄江南提督事务江南人亦皆称道此人不可调补台湾朕欲留俟要处提督用之余着于列名人内举奏康熙五十年十月初九日
　　谕大学士温达李光地萧永藻
　　直省生员举人增额既多赴考者较前倍众分校官不将巻子全阅但检意中之人及有关节巻子呈正副主考而主考亦止将分校官所呈巻子分别取中是以真材屈阨今科赴考者俱啧有怨言谓好文被房官埋没竟不呈送主考此皆主考官不能将巻子全阅之故也即今朕之记性虽不及上哲犹可为中资如一日阅时文百萹亦不能首尾全记主考官于数日之内阅巻防千定其次苐不过随手出序而已未必得当也此特因出榜之期太近故耳如将出榜之期多展数日则主考得以尽阅巻子不致真材有遗珠之叹矣尔防问九卿具奏康熙五十年十月初九日
　　谕礼部
　　朕统御寰区抚绥万国中外一体保育维殷惟期遐迩咸寕共享升平之福至于藩邦有能仰体此心修明厥职者朕尤加意优待之兹朝鲜国王李焞自袭爵以来愼守封圻恪循仪度嵗时贡献方物克殚悃忱四十余年未尝少懈其国中之事稍有关系者必奏明仰请定夺罔敢隐讳毎于钦差人员竭尽小心倍加敬礼且抚恤国人善于爱养所属靡不恱服朕用是深为嘉美既尝曲示恩谊而値彼地饥馑又自海洋运米赈济故举国人众至今犹深感戴朝鲜贡献朕屡加裁减以至甚轻但国小地隘其年例贡物内有白金一千两红豹皮一百四十二张犹恐艰于备办嗣后将此二项永停贡献又闻朝鲜国使沿途馆舍尽皆倾圮难以止宿历年进贡奏事人员甚为劳瘁着令各该地方官作速修葺坚固用副朕加恵逺人至意尔部即遵谕行特谕康熙五十年十月二十三日
　　谕内阁
　　天坛大祭朕亲行礼曾有谕防嗣因朕躬少有违和大臣等再三奏阻故下防遣大臣恭代朕则照常斋戒这两日体中安好如常更无可疑朕思天坛必亲祭方展诚心朕仍亲诣行礼大臣等不知朕意或又行奏阻朕今年已六十即或行礼少迟两傍人少为扶助亦可也其速行传谕康熙五十年十一月初十日
　　谕内阁
　　任丘文安地势低洼素系积水之区朕所深悉因地势处两大河之间区处无策故令将苑家口之南数百里堤岸保固自滹沱等河至子牙河之北数百里堤岸亦加保固或任丘文安值雨水连绵所积之水髙于河水则将堤开放引水入河其河水髙时聼其自落此理之所必然也至异常水患非但两河之间不可逆料即髙阜之地岂遂可恃今値无事之时毁拆民间田庐坟墓挑濬河道建筑堤闸以疲民力虚费钱粮是断然不可者又奏称宣府白沟诸河之水汇于茅儿湾经保定县达于苑家口等语附近宣化府之河山西大同左卫马邑等处甚多俱系沙流防于蔚州之桑干遂成浑河永定河其所称诸水不知从何地越过永定河六里河涞水易水数重河道而突至保定县耶况永定河身俱系沙土其通塞在于俄顷若必欲清理本源挑濬河道即竭尽直民力亦断不能也樊绍祚不谙河务地势冐昧生事混乱具奏不合其申饬之康熙五十年十一月二十八日
　　谕户部等衙门
　　这口外民内有在本处纳粮者亦有不纳粮者其本处纳粮与否不过凭伊口説竝未行文本处查明无有确据是必详查本处方知也现今所查十有余万民去来无定此番行查之后还不知续来多少回去多少将伊防尽行逐回原籍可怜穷民栖止无地若聼其闲住不纳钱粮如许人民似又未可至杀虎口等处守备千总把总等交与遥管颇难稽查湏特设副将同知方好管辖自何沟起至何沟止副将同知各一员又自何沟起至何沟止副将同知各一员如令种地纳粮其一切钱粮词讼人命事件着同知料理捕盗事件着副将料理庶得明白这所奏未详着再行确议以闻康熙五十年十二月十二日
　　谕大学士温达等
　　朕理事年久看得人命并审拟事件要期当乎理而已今陈汝咸条陈请照宋时洗冤録较定画一尸格除鎗刀弓箭铜铁防器外木棍防物俱不作凶器防语夫人命事件将拳殴脚踢木棍殴打致死者酌其凶器之轻重以定罪之轻重则事必致紊乱矣如针乃至微之物以针刺死者岂可因针非杀人凶器遂免其罪乎孟子云可使制梃以挞秦楚之坚甲利兵由此观之木棍亦凶器也着问九卿康熙五十年十二月十三日
　　谕礼部
　　近见直隶各省创建寺庙者甚多建造寺庙则占踞百姓田庐既成之后愚民又为僧道日用凑集银钱购买贫人田地给与以致民田渐少且游民充为僧道窝藏逃亡罪犯行事不法者甚多实扰乱地方大无益于民生者也着各省督抚及地方官除原有寺庙外其创建增修永行禁止康熙五十年十二月十五日
　　诏
　　恩诏
　　朕为天下生民主宵旰勤劳励精图治凡国家之休戚闾阎之乐利晷刻之间无不注意于此天下之大兆民之众朕谁欺欺天乎至今四十余载亲历饥馑者不知其几南北用兵者不知其防人心向背者不知其几天变地震者不知其防自责凉徳不能抚育履氷临渊兢业惟守仰赖
　　上天眷佑
　　祖宗厚德幸生创业未久之际方免坠失今海防升平年嵗稍和生民俱已乐业迩来诸王大小臣工士庶因朕五旬舆情肫切屡请加上尊号朕坚意固辞不允所请葢朕不以名誉称扬为尚惟以海内富庶为心是以屡蠲赋役频省刑罚总欲使老安少怀风俗淳厚渐防于康乂隆平之治近因淮黄告成乃东南要务再授方略望有善后朕不辞劳瘁亲往阅视见畿辅山左江浙等省耆老人民俱中心爱戴虽童穉亦咸欢欣瞻仰是知民心皆一用是益深轸念视切如伤所以星夜回銮兹特大沛防普施遐迩庶几民生咸登寿域和协徧满寰区所有应行事例开列于后于戏安民则惠益逮下之防御众以寛聿溥好生之德布告天下咸使闻知康熙四十二年三月十八日






　　圣祖仁皇帝御制文第三集巻十八
　　钦定四库全书
　　圣祖仁皇帝御制文第三集巻十九目録
　　论
　　宋髙宗父母之讐终身不雪论
　　三角形推算法论
　　量天尺论










　　钦定四库全书
　　圣祖仁皇帝御制文第三集巻十九
　　论
　　宋髙宗父母之讐终身不雪论
　　朕万几余暇命大学士翰林该直者于南书房出宋髙宗父母之讐终身不雪论朕亦作焉大学士熊赐履将朕意已书因文意得体故不复作众官作完进呈朕一一细阅责之太过者不免刻薄立已之意者不能无私文章虽雅皆非至当不易之理朕自弱龄苦好读书未尝以文为事况帝王之学识其逺者大者而已非儒生对句华辞多丽为胜也览此众论又不能无疑故勉强濡毫出意见再论之论古人之道犹后之视今须在中正和平中正则不偏和平则不阙责人重者责已轻千百年前所为以瞬息论之易一生数十年间事业成之难自古创业守成自有其法创业惟艰守成不易宋之开创已百余年矣徽宗守成之主不能敬天法祖有图
　　燕之议亡失故有三也所以天命将危外患已深虽孝子慈孙不能改也当日能保邦于未危治之于未乱任贤勿二去邪勿疑内有守国之贤相外有谋勇之将士可以一鼔而歼辽金何难之有若至危急存亡之秋武侯之才止于死而后已之叹仅存汉室三分偏安蜀都矣又览史册韩世忠败金兵于金山兀术乘骑而遁金山者共目所覩岂能乘骑排兵耶南渡史讹以至如此况金兵破辽之后兵已满万人强将猛非宋之所敌明矣备责不能卧薪尝胆以雪父兄母后之讐则髙宗何辞若论李纲之忠言不听岳飞之丹诚不用设使谏行言聼则必胜金兵于朱仙生还二帝于汴京朕实不信也何也根本已久不固人心已乆不一上无惯战之良将下无用命之士卒天下虽有勤王之名真伪莫测虚实难分髙宗久在金营孰强孰弱自有切见若使复讐雪耻再整江山实不能也势使之也孟子曰寡众弱强不敌也若论讲和之非我
　　太祖髙皇帝因祖之讐戊午起兵战必胜克必取所向无敌有往必成神威圣武深仁厚泽犹念中国涂炭数次议和明朝引南宋讲和之非始终不悟归罪兵部尚书陈新甲为秦桧弃市示众发天下兵迎战如袁崇焕毛文龙承畴祖大寿唐通呉三桂前后千余员凡出关者非死即降靡有孑遗财赋因之已竭人心随而思乱百万防兵尽没东海亿兆穷民罹于边戍元气尽伤于关东闯贼起于陇西贼至京城文武逃防无一死于难者岂非当日不主议和者乎偏安社稷犹存一线之脉络若为雪耻复讐同死于国难者尤不知于明末同乎否乎文天祥云社稷为重君为轻立君以存社稷存一日则尽臣子一日之责实千载忠臣之语君与社稷并而为一也使髙宗匹夫之勇死而无悔不顾社稷以死雪讐又不知当时议论如何耶天下非一人之天下有徳者可以居之民不堪命即有是日曷丧之诗天视天聼自我民始有国家者不可以不慎朕不敢责于已然而责于未然取其殷鉴不逺之诫自警自戒云尔不暇多论古人是非也
　　三角形推算法论
　　孟子曰规矩方员之至圣人人伦之至益见规矩方员乃数学之根本太极两仪之变化也三代以上人心尚实有学必精所以考定日月之盈缩七政之参差鸟兽草木之应候又以闰月定四时庶绩咸熙者岂偶然哉古人璿玑齐七政表度准南北察两至明太阳之囘转识二分为寒暑之变迁日月星辰交食凌犯入差清蒙地气之考苟非测量难得其详有测量而无推算势不可成所以古人以圆容众角众角容方自方而三角勾股在其中矣勾三股四弦五者以直角而论乃一角九十度竝两角又九十度即成半圜一百八十度也若非直角出入九十度内外者勾股之所不能推虽分作直形凑合偶成亦非数家之堂奥何足论哉上古若无众角归圆何能得厯之根而成八线之表皆因俗就易畏烦以功名仕宦为重敬天授时为轻故置而不论以至如此康熙初年间以厯法争讼互为讦告至于死者不知其几康熙七年闰月颁厯之后钦天监再题欲加十二月又闰因而众论纷纷人心不服皆谓从古有厯以来未闻一歳中再闰因而诸王九卿等再三考察举朝无有知厯者朕目覩其事心中痛恨凡万防余暇即专志于天文厯法二十余年所以略知其大概不至于混乱也论者以古法今法之不同深不知厯厯原出自中国传及于极西西人守之不失测量不已嵗歳増修所以得其差分之疎密非有他术也其名色条目虽有不同实无关于厯原皆系于嵗修察考之密方圆众角之推算测量经纬之分合则厯法行之千年何之有三角者圜方众角之尽精微易晓舍此而他求必致混杂厯不可成矣唐一行元郭守敬不过借囘囘厯少加润色偶合一时而已亦不能行久可见出于意见非有根基于算术也厯本于测量终于推算授之于民时验之于交食岂能逃于众目之所观乎
　　量天尺论
　　或曰古有量天尺然天可量乎对曰此数学之不解天文之不明自古未定之学况万防不暇惟日孜孜宵衣旰食用心治理不当论及奈自弱龄读书凡有学问必细心考索务求真实少得厯根三角勾股之精微故不辞无文而援笔论之夫天者髙明在上万物覆焉易云天尊地卑乾坤定矣书云天髙聼卑至理朙矣言其徳也天无私覆无为而成者天之道也苍苍在上不可阶而升者理也何能量之乎圣人作而有太极隂阳河图洛书出焉所以仰观俯察用一三五七九之竒数二四六八十之偶数验之于推测考之于鸟兽草木而后定厯元分闰余察黄钟之律而万事之本得矣齐政授时黎民于变时雍者圣人之德也后世不察究天文厯元之所由来只求于末节图捷易为所以日离月逺而不悟兼之文章聪明各出己见后世数学茫然不传矣岂不惜乎厯元之测天者关于度数分杪天之三百六十度地亦三百六十度地之一度以周尺测验得二百五十里而无余以今尺测验得二百里无余知其天度地度同也以之而测太阳之某日某地髙度即得北极之髙度按法算之不在表之大小地方之逺近丝忽不爽扩而充之七政凌犯交食虽千万年或前或后可坐而待也岂不信乎前儒尝论总因理深者太过而不明数学数学者不及而未必得理各涂各作不能合而为一后人以文章之防雄为断亦不劳心静思求圣人敬授人时之本也朕尝试之至二十里不测太阳之髙度种种差分之数少有疏忽其表影即不准矣又考古人先定影数不究表之长短只定冬至一影而纷纷立议所以不明者甚矣此至理之所在非难事也傥见理不确以聪明防去再无头绪不得表影之准则矣依此论及天不可量地可量也古人精于测器凡有嵗差月差日差时差防气差之类皆自测量而得非有他伎也朕偶有测量无不细究帝王之家物无不有往往以测器中留心又如此设使改厯元作八线皆可以目前试得总而论者测日影长短则有所据若量天则非吾之所能也











　　圣祖仁皇帝御制文第三集巻十九
　　钦定四库全书
　　圣祖仁皇帝御制文第三集巻二十目録
　　序
　　亲征平定朔漠方略序
　　増修皇舆表序
　　五灯全书序
　　清文鉴序
　　全唐诗録序
　　全唐诗序







　　钦定四库全书
　　圣祖仁皇帝御制文第三集巻二十
　　序
　　亲征平定朔漠方略序
　　朕只承
　　天眷懋绍
　　祖宗丕基为亿兆生民主薄海内外皆吾赤子虽越在边徼荒服之地傥有一隅之弗宁一夫之不获不忍恝然视也西北塞外喀尔喀七旗与厄鲁特四部落并号雄藩同奉职贡非一日矣不意有厄鲁特噶尔丹者赋性凶残中懐狡诈戕害其兄弟兼并四部蚕食邻封其势日张其志益侈朕初闻厄鲁特与喀尔喀交恶随遣亲近大臣颁恩赉以和觧之迨其后兴兵搆怨又命大臣晓譬利害谕令息争乃噶尔丹抗防狂逞致喀尔喀为所溃败叩闗乞援朕收抚之置诸边内资给饩牵始皆得所而噶尔丹犹修郄如故所在侵陵忽阑入我乌
　　阑布通之地朕受钺亲王大臣问罪声讨大师克防未即殄除时贼仓皇宵遁深惧我军之穷追投牒指誓因而释之假使噶尔丹能自此悔祸改图则虽至今存可也夫何转瞬渝盟包藏不轨窥伺我斥堠摇惑我外藩潜敓我纳木扎尔拖音肆虐不止朕深念此防断宜速灭于是整饬士马备峙粮糗决防亲征而贼之踪迹飘忽无常又虑其兵至逺飏兵退复入乃授密画于科尔沁王沙津令其遣使诱贼约至近地旋调发盛京诸路军御东路分遣一军截西路朕躬统六师从中路入比行近贼巢噶尔丹不敢抗我顔行闻风奔窜朕遂亲率前锋军并日追击贼穷蹙已极尽弃其子女辎重而遁会与我西路师遇大败其军噶尔丹仅以数人跳身走嗣是朕再驾而至鄂尔多斯三驾而至狼居胥山麓宣威布恵兼用互施招徕其党羽遏絶其归路其寨桑等接踵向附其子复为我擒贼自料势不能逭遂尔仰药授首所亲信丹济喇等亦相继乞降二十余年狡悍陆梁之劲防曽不二载悉皆草薙禽狝而大业克就矣夫烈焰弗戢必将燎原积防一日不除则疆圉一日不靖方亲征之初举也在廷诸臣多持异议狃于目前之计者谓凶锋挫衂无足深忧惮于征缮之烦者谓大漠逰魂难以就缚不知除恶务尽制胜在谋歴观汉唐宋之已事徃徃罢敝中国之力而不能成廓清边塞之功良由经理失宜而歼锄之不早也朕既逺鉴前辙复追维乌阑布通之失故不避寒暑艰辛亲涖穷邉三勤薄伐惟是逆形已着然后徂征怙恶不悛然后摉讨身先士卒则栉风沐雨而人皆忘劳指画军储则转饟馈师而人争用命茂草茁于荒碛流泉溢于沙陀万里经行安如枕席非徼神祐曷繇臻此易曰天之所助者顺也人之所助者信也朕仰慿天道俯惬人情以万不得已而用兵之意乗刻不容缓而灭防之机立拯邉境之毒痡永底中原于清宴昭告
　　郊
　　庙适契成谋使非虑出万全可轻言师旅哉兹前后用兵夲末具载卷中览是编者尚克喻朕心焉
　　増修皇舆表序
　　皇舆表一编肇成于康熈己未制序卷端时置几案歴有年所顾原编纪载沿革于郡县特详其地列舆图而未设有郡县者槩未编入朕惟国家统御方夏覆载之内视均一体外藩防古诸属国自
　　祖宗朝后先收服次第归诚迨朕临御以来蕃王君长嵗时贡琛悉比内地绣壤相错不啻万有余里迩者喀尔喀青海部众称臣向附土宇益廓计其山川封域斥堠之所屇分野之所属皆按地而可考也至于山陬海澨新隶职方者二十余年间建州树邑徃徃而有又若朝鲜交阯诸国之奉职惟防邉徼土目之革心效顺亦从来志方舆者所宜备载爰命儒臣更加増辑共十有六巻书成特令刋梓用示来兹于戏幅员延袤亦云广矣而蕃生息厚风俗之道则实资于庙堂之经理朕开编循览深念髙卑险易形势不齐燥湿刚柔风气各异然而秉彞恒性遐迩皆同朕以一身为中外元元主惟是张官置吏以牧民生禁暴设防以御民患既鞠养之务徧尤教化之宜周早夜孶孶无日不心通乎四海九州之隠书不云乎自朝至于日中昃不遑暇食用咸和万民凡我后人覩是编者知剏造之维艰思懐柔之不易则千百禩无疆之厯服其庶克永荷天庥也夫
　　五灯全书序
　　朕惟天生蒸民厥有恒性迨物交私蔽以后遂不能有善而无恶故操治世之权者必兢兢以劝善惩恶为先务焉大易着闲邪存诚之义尚书明福善祸淫之防皆所以啓牖下民使之回心向道而勿即于匪彞也间尝流览释氏之书立教虽主于空寂而其戒欺去妄蠲忿窒欲亦与劝善惩恶之道葢无殊防焉自宗门教兴曹溪而下五派迭衍各有撰述宋景徳以后裒集为传灯诸録嗣是又举挈要领彚成一编是为五灯会元洎乎夲朝沙门海寛念其支派繁衍自宋金元明数百年来传述阙然乃着纉续一书今圣感寺僧超永复虑谱牒渐棼闻见不一用是旁搜博考折于二编而叅订之删其烦芜増所未备以成全书其用心也可谓勤矣至于简牍所载互相印证之语罕譬曲喻为说甚伙而其大指要归亦惟欲袪迷惑以复性真不越乎闲邪存诚牖人为善之意匪仅有裨于禅宗教防而已也故为之序
　　清文鉴序
　　朕惟自昔圣人易结绳以书契用使天下之义理悉归文字天下之文字悉归六书六书备而义理无不毕具苟不为讲习修明则形声防画之制虽存其义防乎息矣我
　　太祖髙皇帝创业垂训至仁合于天地肇造清书大文昺如日月
　　太宗文皇帝上圣之资开天之运继志绍闻丕宣文治世祖章皇帝神灵首出智勇天授秉英断之资持以恭俭扩寛仁之量济以忧勤朕以凉徳膺
　　祖宗之鸿图即位多年未尝晷刻不以法
　　祖为念兢业自守宵旰靡遑万防之暇惟以读书穷理尽吾之志凡五经四书已经翻译之外如纲目讲义等有闗于治道者靡不译尽近来老成耆旧渐就凋谢因而防文奥防久而弗彰承譌袭舛习而不察字句偶有失落语音或有不正国书所闗至钜政事文章皆由此出非详加厘定何所折非编辑成书何以取法爰诏儒臣分类排纂日以缮槀进呈朕亲御丹黄逐一审订觧诂之疑似者必晰同异于毫芒引据之阙遗者必援经史以互证或博咨于故老或防考于旧编大而天文地理小而名物象数十二字母五声切音具载集中名曰清文鉴用探音声之夲原究字画之详尽为部三十有六为类二百八十为书二十一卷清文得此而无余蕴凡以明
　　祖徳之源流敬夲之深意也易云观乎人文以化成天下朕仰承
　　列祖创造之模深惟国家同文之盛典嵗阅数周彚成全帙诵是编者尚其体朕歴载之勤劬因音声以求字画因字画以求文章继自今诏令之出纳章奏之敷陈以及达于遐陬勒诸琰琬者大经大法咸有据依一话一言式循典则庶防国书永贻于千百禩而与日星河汉长垂天壌也夫
　　全唐诗録序
　　在昔诗教之兴夲性情之防导中和之防所以感人心而羙謡俗被金石而格神祗故大舜以教胄子乐正以造俊秀盖自二帝三王之世固已然矣文武成康之际王泽洽颂声作洋洋乎洵足以继薰风之操并卿云之奏也自时厥后作者弥繁孔子从而删定之使六义彰明一经灿列録其忠厚悱恻之辞以寓讽谕戒勉之意天道人事胥于是乎具焉汉魏以还尤多新制体例虽更前徽未邈至陈隋之末稍凌替矣唐之太宗致治防于三代之隆躬自撰著一时文人才士将相名臣咏吟递发藻采缤纷踵袭雅骚之迹光昭正始之音而歌行律絶独创兼能自遐古以来未甞有也爰及盛唐逮乎中晩或与运会为髙下而凡缘时托志触物摅懐形诸翰简者皆卓然成一家之言弗可废也朕万防余闲回环览咏寻其指归晰其正变而三百年升降得失之故亦因以可考焉于是论世观人即其章句揽其菁英勒为成书置诸几席每勤披阅加以精研迄于今已歴有年所矣顷以视河南巡至于江浙见比闾士庶有吹豳击壌之风献诗颂者络绎于途虽其工拙浅深各极其不齐之致而衢讴巷舞俨然省方之所采列国之所陈亦可见人情之爱戴而先王以诗为教之义濡染而蒸陶之者所闗甚钜也翰林侍读徐倬以全唐诗録进展巻而读之与朕平时品第者盖有合焉嘉其耄年好学迁秩礼部侍郎以为天下学者之劝乃取兹集亲为鉴定赐以帑金即命校刋俾诵习者由全唐之诗沿波讨澜以上溯夫汾泗之传而防泳乎唐虞载赓之盛其于化理人心将大有裨益也矣是为序以弁其端云康熈四十五年三月初七日
　　全唐诗序
　　诗至唐而众体悉备亦诸法毕该故称诗者必视唐人为标准如射之就彀率治器之就规矩焉盖唐当开国之初即用声律取士聚天下才智英杰之彦悉从事于六义之学以为进身之阶则习之者固已専且勤矣而又堂陛之赓和友朋之赠处与夫登临防赏之即事感懐劳人迁客之触物寓兴一举而托之于诗虽穷达殊途悲愉异境而以言乎摅写性情则其致一也夫性情所寄千载同符安有运防之可区别而论次唐人之诗者輙执初盛中晚岐分疆陌而抑扬轩轾之过甚此皆后人强为之名非通论也自昔唐人选唐诗有殷璠元结令狐楚姚合数家巻帙未为详备至宋初撰辑英华收録唐篇什极盛然诗以类从仍多脱漏未成一代钜观朕兹发内府所有全唐诗命诸词臣合唐音统签诸编参互校勘搜补缺遗略去初盛中晚之名一依时代分置次第其人有通籍登朝嵗月可考者以嵗月先后为断无可考者则援据诗中所咏之事与所同时之人系焉得诗四万八千九百余首凡二千二百余人厘为九百巻于是唐三百年诗人之菁华咸采撷荟萃于一编之内亦可云大备矣夫诗盈数万格调各殊溯其学问夲原虽悉有师承指授而其精思独悟不屑为苟同者皆能殚其才力所至沿寻风雅以卓然自成其家又其甚者宁为幽僻竒谲杂出于变风变雅之外而絶不致有蹈袭剽窃之弊是则唐人深造极诣之能事也学者问途于此探珠于渊海选材于邓林博收约守而不自失其性情之正则真能善学唐人者矣岂其漫无持择泛求优孟之形似者可以语诗也哉是用制序巻首以示刻全唐诗嘉与来学之防海内诵习者尚其知朕意焉














　　圣祖仁皇帝御制文第三集巻二十
　　钦定四库全书
　　圣祖仁皇帝御制文第三集巻二十一目録
　　序
　　资治通鉴纲目全书序
　　佩文韵府序
　　渊鉴类函序
　　歴代赋彚序
　　清凉山新志序
　　四朝诗选序







　　钦定四库全书
　　圣祖仁皇帝御制文第三集巻二十一
　　序
　　资治通鉴纲目全书序
　　朕惟自古帝王言动必记而史事以兴顾周礼外史所掌巻帙寖繁即纪传亦异千百年来防言大义昭掲天壤必以尼山笔削为断所从来尚矣粤自龙门而降累朝国乗体制略同涑水司马氏易分类为合编葢犹左氏法也紫阳朱子特起而振举之纲以提要目以备详嵗时列于上而天统明章程系于下而人纪立増损精切予夺谨严庶防春秋大居正之宗指与虽其间事例櫽括稍有脱误大都门人一时采辑之过实非晦庵夲意也自时厥后有前编有外纪有大纪续编以及考证集览发明质寔之类诸家论著不一而足要皆商确折互相叅订明儒陈仁锡裒集而剞劂之不可谓非先哲之功臣也朕防务之暇留神披阅博稽详考纤悉靡
　　遗取义必抉其精徴辞必捜其奥析疑正陋厘异阐幽务期法戒昭彰质文融贯前后所著论断凡百有余首兹允诸臣请并以付梓颁布宇内俾士子流传诵习开巻了然不特天人理欲之防古今治忽之故一一胪如指掌即子朱子祖述宣尼维持世教之苦并可潜孚黙契于数千载之下是则朕敦崇古学作新烝民之至意也爰叙述以冠篇端用昭示于无穷焉
　　佩文韵府序
　　朕万防在御日昃宵分未遑自逸时当燕闲不辍问学羣经子史诵其文而晰其义矣以至百家之书凡可以裨世教励民风者修眀补正罔使阙遗甞谓韵府羣玉五车韵瑞诸书事系于字字统于韵稽古者近而取之约而能博是书之作诚不为无所见也然其为书简而不详略而不备且引据多误朕每致意焉欲博稽众籍着为全书爰于康熈四十三年夏六月朕与内直翰林诸臣亲加考订证其讹舛増其脱漏或有某经某史所载某字某事未备者朕复时时面谕一一増録渐次成帙犹以故实或未极博于十月复命阁部大臣更加搜采以裒益之既有原夲増夲又有内増外増将付剞劂矣名曰佩文韵府随于十二月开局武英殿集翰林诸臣合并详勘逐日进览旋授梓人于五十年十月全书告成共一百零六卷一万八千余页囊括古今网罗钜细韵学之盛未有过于此书者也书成诸臣请序朕念自初至今经八年矣歴寒暑之久积嵗月之勤朕于此书政事之暇未尝惜一日之劳也朕又尝谕诸臣从来着一大书非数十年之功不能成今数年以来所成大部书凡十有余种若非合众人之力岂能刻期告竣故凡先后预事诸臣皆命列名其中兹序佩文韵府因备记编撰之始末遂及修集诸书之大指以见成书之不易如此
　　渊鉴类函序
　　朕防务余暇博渉艺林每覧一书必尽其全帙沉潜徃复既得其始终条理精义之所存而文句英华亦常读之矣尝谓古人政事文章虽出于二然文章以言理政事则理之发迩而见远者也岂仅以其区区文句之间而可以自命为学术乎自六朝乃有类书而尤盛于唐此岂非求之文句之间者哉虽然理之所寓于斯萃焉弗可废也昔者孔子之系易也曰方以类聚又曰夲乎天者亲上夲乎地者亲下则各从其类也于诸卦则曰其称名也小其取类也大葢以天下古今事物之理毕具于易而易之为书因理象物因物徴辞以断天下之疑而成天下之务者各从其类以明之然则类书之作其亦不违于圣人立言之意欤书之最著者艺文类聚北堂书钞初学记白帖杜氏通典宋明以来撰者寖广若博而不繁简而能覈者抑亦鲜矣独俞安期唐类函颇称详括大抵祖述欧阳询之类聚稍删存书钞初学记白帖通典而附益之安期明人也而曰唐类函者以其皆唐辑也既缺宋以来书而唐以前亦有脱漏者爰命儒臣逖稽旁捜泝洄徃籍网罗近代増其所无详其所略叅伍错综以摛其异探索隠以约其同要之不离乎以类相从而类始备焉书成计四百五十卷夫自有类书迄于今千有余年而集其大成可不谓斯文之少补乎学者或未能尽读天下之书观于此而得其大凡因以求尽其始终条理精义之所存其于格物致知之功修辞立诚之事为益匪浅尠矣
　　歴代赋彚序
　　赋者六义之一也风雅颂兴赋比六者而赋居兴比之中葢其敷陈事理抒写物情兴比不得并焉故赋之于诗功尤为独多由是以来兴比不能单行而赋遂继诗之后卓然自见于世故曰赋者古诗之流也班固又谓登髙能赋可以为大夫言感物造端材智深羙可以与国政事故可以为列大夫也是则赋之于诗具其一体及其闳肆漫衍与诗并行而其事可通于用人书曰敷奏以言夫敷奏者有近乎赋之义使尧舜而在今日亦所不废则岂非文章之可贵者哉朕尝于防务之暇博观典籍见古者诸侯卿大夫交接邻国时称诗以喻志不必其所自作皆谓之赋如晋公子重耳赋六月鲁文公赋菁菁者莪郑穆公赋鸿雁鲁穆叔赋祁父之类皆取古诗歌之以喻其志即咏吟之遗音得心意之所存使闻之者足以感发兴起而因以明其如相告语之情犹之敷布其义而直陈之故谓之赋也春秋之后聘问咏歌不行于列国于是羁臣志士自言其情而赋乃作焉其始创自荀况宦游于楚作为五赋楚臣屈原乃作离骚后人尊之为经而班固以为屈原作赋以讽谕则巳名其为赋矣其后宋玉唐勒皆竞为之汉兴贾谊枚乗司马相如扬雄张衡之流制作尤盛三国两晋以逮六朝变而为排至于唐宋变而为律又变而为文而唐宋则用以取士其时名臣伟人徃徃多出其中迨及元而始不列于科目朕以其不可尽废也间尝以是求天下之才故命词臣考稽古昔搜采缺逸都为一集亲加鉴定令校刋焉为叙其源流兴罢之故以示天下使凡为学者知朕意云康熈四十五年三月二十日
　　清凉山新志序
　　朕惟清凉山古称文殊大士演教之区也兹山耸峙于鴈门云中之表接恒岳而俯滹沱横临朔塞藩屏京畿其地风劲而高寒层氷结于隂岩积雪留于炎夏故名清凉然地虽寒而嘉木芳草防茸山谷称灵异焉五峰竦立上矗霄汉日月之所回环烟霞之所亏蔽苍然深秀其为神臯奥区葢自昔而已然矣是以自汉迄今歴代皆有崇建古刹精蓝遍满岩岫宇内称灵山佛土最著者有三峨普陀而五台为尤盛焉我
　　世祖章皇帝上为
　　慈闱祝厘下为苍生锡福赐金遣使屡沛
　　恩施朕数经驻跸兹山为
　　两宫祈康宁福祉因而登五峰陟台懐各为文勒石以纪之琪树灵葩形于萹咏葢尝念佛教以清净慈恵为夲以戒定智慧为宗亦有裨于劝善逺慝兹山又密迩塞垣逺离尘俗当为清修者之所栖泊故于此每惓惓焉山之有志所以纪形胜述建置载艺文俾后之人有所稽考徃迹旧闻不致湮没兹编详简适中不芜不支清凉胜境可抚卷而得其梗概也因叙于简端康熈四十年五月初三日
　　四朝诗选序
　　生民之始禀二仪之精含五常之性而其理具于一心人心之灵日出而不穷诗大序谓在心为志发言为诗其阐明虞廷言志之意而归夲于心者其意深矣盖时运推移质文屡变其言之所发虽殊而心之所存无异则诗之为道安可谓古今人不相及哉观于宋金元明之诗而其义尤着焉世之论诗者谓唐以诗赋取士故唐之诗为独盛夫唐之诗诚盛矣若夫宋之取士始以诗赋熈宁専主经义而罢诗赋元祐初复诗赋至绍圣而又罗之其后又复与经义并行金大略如宋制元自仁宗罢诗而存赋明则诗赋皆罢之士于其时以其余力兼习有韵之言専之则易羙兼之则难工而其至者亦徃徃嫓北宋而追三唐岂非人心之灵日出而不穷者欤此又可见古今人不甚相逺也朕夙兴夜寐永图治安念养士育才国家盛典考言询事曩代良规亦既试之制艺使通经术兼以论表判防俾达古今而于科目之外时以诗赋取人每当省方观民之防士之所进诗赋古文止辇受观停舟延问亲试而防其尤者亦多矣盖举斯世而措之礼陶乐淑之中被以温柔敦厚之教故所以奬劝之者靡弗至焉近得全唐诗已命儒臣校订刋布海内由唐以来千有余年之久流传自昔未见之书亦可谓斯文之厚幸矣遂又命博采宋金元明之诗每代分体各编自名篇钜集以及断简残章罔有阙遗稍择而録之付之剞劂用以标诗人之极致扩后进之见闻譬犹六代递奏八音之律无爽九流并遡一致之理同归然则唐以后之诗又自今而传矣夫诗之日逺而日新如此而皆夲于人之一心孔子云诗三百一言以蔽之曰思无邪子之言诗法也即心法也子夏味绚素之章子贡悟琢磨之句二子者一以文学列于四科一以多识得闻一贯朕于是有以见夫天之所以畀于人者此心此理随在流通愿学者谨其所存而审其所发将以上达夫大夲大原而充广乎万事万物岂惟诗之为道也哉








　　圣祖仁皇帝御制文第三集卷二十一
　　钦定四库全书
　　圣祖仁皇帝御制文第三集巻二十二目録
　　序
　　咏物诗选序
　　歴代题画诗类序
　　歴代诗余选序
　　书画谱序
　　广羣芳谱序
　　记
　　水性记
　　黄船记
　　避暑山庄记




　　钦定四库全书
　　圣祖仁皇帝御制文第三集卷二十二
　　序
　　咏物诗选序
　　昔者子夏序诗谓正得失动天地感神莫近于诗先王以是经夫妇成孝敬厚人伦羙教化移风俗若是乎诗之道大矣哉而周公纉述唐虞宗翼文武制礼以导天下着尔雅一篇后之序之者谓尔雅所以通诂训之指归叙诗人之兴咏防之者曰尔雅所释徧解六经而独云叙诗人之兴咏者以尔雅之作多为释诗是则一物多名片言殊训凡以虫鱼草木之防发挥天地万物之理而六义四始之道由是以明焉故夫诗者极其至足以通天地类万物而不越乎虫鱼草木之防诗之咏物自三百篇而已然矣孔子曰迩之事父逺之事君多识于鸟兽草木之名夫事父事君忠孝大节也鸟兽草木至防也吾夫子并举而极言之然则诗之道其称名
　　也小其取类也大即一物之情而闗乎忠孝之防继自骚赋以来未之有易也此昔人咏物之诗所由作也欤朕自经帷进御覃精六籍至于燕暇未尝废书于诗之道时尽心焉爰自古昔逸诗汉魏六朝洎夫有唐讫于宋元明之作博观耽味搴其萧稂掇其菁英命大学士陈廷敬尚书王鸿绪校理之翰林蔡升元杨瑄陈元龙查升陈壮履励廷仪张廷玉钱名世汪灏查慎行蒋廷锡编録之名曰佩文斋咏物诗选葢搜采既多义类咸备又不仅如向者所云虫鱼鸟兽草木之属而已也若天经地志人事之可以物名者防弗列焉于是镂版行世与天下学文之士共之将使之由名物度数之中求合乎温柔敦厚之指充诗之量如卜商氏之所言而不负古圣谆复诂训之心其于诗教有裨益也夫康熙四十五年六月二十一日
　　歴代题画诗类序
　　粤攷有虞氏施采作绘而绘事以起周礼冬官爰有设色之工典画缋之职传所称火龙黼黻昭其文三辰旂旗昭其明者是也至汉世图写功臣用示褒异则又人物之肖象粲然着见于史册者矣嗣是工绘事者日众自天文地舆鸟兽草木以及宫室器用与一切登临逰览之胜皆假图画以传于世晋宋而后莫盛于唐五代迄宋作者辈出金元明间亦代有闻人方其诣精入理足以体隂阳含飞动为稽古博物者之所取证不仅以丹青擅长而已而能摉抉其义蕴发摅其防趣者则尤借有题画之诗歴代各体题咏以万计散置诸集无所统纪翰林陈邦彦裒辑彚钞得八千九百余首分为三十类编次一百有二十卷缮夲呈览朕嘉其用意之勤命授工锓梓兹刋成装潢来上万防余暇时一披阅凡两间之名象庶类之棼错无不该载于中且不逾几席而得流观山川险易之形近在目前而可考镜徃代留遗之迹以至农耕蚕织纤悉具陈鸡犬桑麻宛然如覩庶防于昔人豳风无逸之图有互相发明者焉夫图绘艺事也而近于道题画诗之一类也而通于治杜甫诗谓绘事功殊絶幽襟兴激昂读是编者可以触类而知所务矣爰制序题于卷端以识始末云康熙四十六年四月十六日
　　歴代诗余选序
　　诗余之作葢自昔乐府之遗音而后人之审声选调所由以缘起也而要皆昉于诗则其夲末源流之故有可言者古帝舜之命防典乐曰诗言志歌永言声依永律和声可见唐虞时即有诗而诗必谐于声是近代倚声之词其理固已寓焉降而殷周孔子删而为三百五篇乐正而雅颂得所考其时郊庙明堂升歌宴飨以及乡饮报赛莫不有诗以叶于笙箫琴瑟之间自诗变为骚骚衍为赋虽防兼出乎六义而声弗拘于八音至汉而郊祀房中铙歌鼓吹琴曲杂诗皆领于乐官于是始有乐府名迄于六代操觚之家按调属题徴辞赴节日趋婉丽以导宫商唐兴古诗而外创为近体而五七言絶句或传于伶人顾他诗不尽协于乐部其间如李白之清平调忆秦娥菩萨鬘刘禹锡之浪淘沙竹枝词洎温庭筠韦庄之徒相继有作而新声迭出时皆被诸管是诗之流而为词已权舆于唐矣宋初其风渐广至周邦彦领大晟乐府比切声调篇目颇繁栁永复増置之词遂有専家一时绮制可谓极盛虽体殊乐府而句栉字比廉肉节奏不爽寸黍其于古者依永和声之道洵有合也然则词亦何可废欤朕万防清暇博综典籍于经史诸书有闗政教而裨益身心者良已纂辑无遗因流览风雅广识名物欲极赋学之全而有赋彚欲萃诗学之富而有全唐诗刋夲宋金元明四代诗选更以词者继响夫诗者也乃命词臣辑其风华典丽悉归于正者为若干巻而朕亲裁定焉夫诗之扬厉功徳铺陈政事固无论矣至于桑中蔓草诸什而孔子以一言蔽之曰思无邪盖蕙茝可以比贤者嘤鸣可以喻友生苟读其词而引伸之触类之范其轶志砥厥贞心则是编之含英咀华敲金戞玉者何在不可以思无邪之一言该之也若夫一唱三叹谱入丝竹清浊高下无相夺伦殆宇宙之元音具是推此而沿流讨源由词以溯之诗由诗以溯之乐即箫韶九成其亦不外于夲人心以求自然之声也夫康熙四十六年七月十二日
　　书画谱序
　　书者六艺之一昔栁公权言心正则笔正程子谓作字须敬即此是学盖以纪事载言行之天下垂之久逺书诚重矣夫书以传其意而画以肖其形事若不相侔其义有可连类而并论者焉苍颉史皇以来歴代载籍多能道之而时数相推材智间出繁重者变而之简易朴拙者渐而之巧丽亦天地自然之理也其初古文继为篆隶而今之所谓真书行草三者实权舆于斯矣然三者皆肇兴于汉逮夫魏晋去古未逺多见古人篆隶故钟繇书有其遗法而王羲之踵羙垂徽祧前啓后士林所称以为归极已若图画之事始自秦汉盛于六朝其间作者辈出曹卫顾陆擅能于前董展孙杨流声于后隋有何郑唐则阎呉大抵皆画佛像人物下笔輙依故事迨气韵之超极于泼墨写生之精穷于没骨而画之变尽焉朕万防燕闲披览典册间临书家名迹每观前代纪録书画诸书种类错互漫无统纪遂即佩文斋所有者编葺之使各以类相从为一百卷凡书画之源流古今工于此者之姓氏以至闻人之题跋歴代之鉴藏悉备攷而慎其择亦可谓详且尽矣昔唐太宗好书亲序王羲之传自以为心慕手追而当时内府之图籍亦号最盛迄于今日流传者日逺日少晋唐已为隆古而况前此者乎然溯流者必穷其源习今日之书而不推夲于篆隶亦犹齐末之观也故上自苍颉史皇下暨近代皆列焉朕于书画偶有题跋检出数十则以为一卷从诸臣之请也要之尚稽曩昔用以摅适性情泳陶清暇附于古圣人游艺之意并为世之嗜古者树毫楮之标准考索之防趣则牙籖万卷之中是编其亦可以永传也夫康熙四十七年二月
　　广羣芳谱序
　　粤自神农氏甞草辨谷民始知树艺医药伊耆氏命羲和推歩定厯以授时民始知耕获之不愆而百工绩熙伟哉开物成务啓牖来兹圣帝之功与天地并矣朕听政之暇披阅典籍留意农桑绘耕织之图制永言之什时巡所至亲歴田间其稼穑之艰难作劳之辛苦既周知而洞悉矣每思究百昌生殖之理极万变消长之情着为成编以佑吾民甞谓尔雅具其名物而郭璞陆佃孙炎之流防注埤翼又加详焉其明备者莫如夲草自夲经以迄陶景苏颂而下数十种凡采治之法无不该核他如齐民要术月令广义诸书其莳植之宜为更晰矣遐稽徃牍撷其英华归于简括良匪易也比见近人所纂羣芳谱搜辑众长义类可取但惜尚多踈漏因命儒臣即袐府藏帙攟摭荟萃删其支冗补其阙遗上原六经旁据子史洎夫稗官野乗之言才士之所歌吟田夫之所传述皆着于篇而竒花瑞草之产于名山贡自逺徼絶塞为前代所未见闻者亦咸列焉复允廷臣之请益以朕所赋咏依类分载总一百卷命名曰佩文斋广羣芳谱冠以天时尊嵗令也次谷次桑麻崇民事也次蔬茶果木花卉资厚生溥利用也终以药物重民命也其诸天时蚤晚之候人事种溉之方地力彼此之殊物性良楛之异防弗条举缕析灿然可观焉是书也揽品彚之蕃滋想羣生之率育一展卷间化机洋溢于兹毕呈固不惟矜淹洽侈藻丽也以是刋布天下垂之久逺使吾民优防于农圃之中家室盈寜乐其业而不惮其勤而大夫士以及民之秀者因以区别物宜审其淑慝凛嗜好之常慎节宣之度于以跻仁夀而享泰平亦不为无所裨助也哉康熙四十七年五月初十日记
　　水性记
　　朕察各处水性之根原或根于土或根于沙或根于盐或根于咸或根于火焇或根于硫磺人之五脏六腑虽有六沴之所侵人且知之者多却不防因水性而成其患者愈难明也南北地殊川源薮泽轻清混浊之不同偶耳雾露雪霜山水暴涨即非水之夲性人所难略也所以朕南北各处最防水之轻重闗于饮食故试之水二斤盛于银器中坐于滚水之上将水耗干或土或沙或盐或咸歴歴无不分眀终无奈何惟取气酒之法用甑取其气成水而后用之治水之法莫过于此不分南北不论薮泽即海水臭泥皆可以成甘露养生之要最为所闗故援笔以记之
　　黄船记
　　黄船者并无别名似战舰之尾故有将台不施彩画以朴是夲外坚内寛以便为足朕每视民瘼巡方水陆非舟即马所以损益厥中并宜南北而后成之故屡临淮黄问俗江浙偶遇波涛万顷人心可骇之际凝然不动声色者岂非舟之备于全乎古人有言家有千金坐不垂堂每览书史辄感兴叹扩而充之不止舟也治天下之道葢亦如是先曽作操舟之说矣今复论及若非深识江淮河汉之经地则南北东西水性茫然矣不分山川朔漠之形势则好尚土俗人情不明矣槩不可同语也舟乃细物非篙工檝师之良虽桂棹兰桨不过虚设之物岂自为我用乎所以随才器使人地相宜而不求全责备者正为此也故人能施技物皆应手预防备患乎先安然无虞于后虽狂风钜浪有何惧哉凡事豫则立不豫则废者即圣人亦不外乎是况不及圣人乎朕每有动莫论巨细心得实见谘之于众信之于已方敢行也一事一物未尝草草疎忽亦不少违于理故船窗防暇不揣无文援笔以作记
　　避暑山庄记
　　金山发脉暖溜分泉云壑渟石潭青霭川广草肥无伤田庐之害风清夏爽宜人调养之功自天地之生成归造化之品彚朕数巡江干深知南方之秀丽两幸秦陇益明西土之殚陈北过龙沙东逰长白山川之壮人物之朴亦不能尽述皆吾之所不取惟兹热河道近神京徃来无过两日地辟荒野存心岂误万几因而度髙平逺近之差开自然峰岚之势依松为斋则窍崖润色引水在亭则榛烟出谷皆非人力之所能借芳甸而为助无刻桷丹楹之费喜泉林抱素之懐静观万物俯察庶类文禽戯绿水而不避麀鹿映夕阳而成羣鸢飞鱼跃从天性之髙下逺色紫氛开韶景之低昂一逰一豫防非稼穑之休戚或旰或宵不忘经史之安危劝耕南亩望丰稔筐筥之盈茂止西成乐时若雨旸之庆此居避暑山庄之概也至于玩芝兰则爱徳行覩松竹则思贞操临清流则贵防洁览蔓草则贱贪秽此亦古人因物而比兴不可不知人君之奉取之于民不爱者即惑也故书之于记朝夕不改敬诚之在兹也

　　圣祖仁皇帝御制文第三集卷二十二
　　钦定四库全书
　　圣祖仁皇帝御制文第三集卷二十三目录
　　碑记
　　普济堂碑记
　　髙旻寺碑记
　　补陀罗迦山普济寺碑记
　　重修清凉山罗睺寺碑记
　　碑文
　　重修天竺寺碑文
　　南海补陀法雨寺碑文
　　广仁寺碑文
　　重修南岳庙碑文
　　重修西岳庙碑文



　　钦定四库全书
　　圣祖仁皇帝御制文第三集卷二十三
　　碑记
　　普济堂碑记
　　京师广宁门外有普济堂焉门临孔道地接神区萃万国之梯航普兆民之乐利熙来攘徃之众胥庆春台肩摩毂击之伦咸登寿域然而川涂跋涉易兴趼足之嗟风雨晦明难遂栖身之愿或徘徊岐路最急赀粮或偃蹇孱躯尤需医药于是都人尚义上户输金托此三乗之津梁用济四生之疾苦慈云法雨资佛力以醒羣迷夕呗晨钟赞王化以大泽寒得衣而饥得食羁旅如归病有托而疗有方疲癃立起既安全之甚众且存殁之皆宁有司以闻深为嘉悦夫好义轻施乃良民之美行恤灾拯患寔盛世之休风喜见我民还敦古道咸能体朕忧民之念推朕救民之心创建虽肇乎都城效法期及乎寰宇成比户可封之俗慰一夫不获之懐书传
　　从欲于四方诗咏徧徳于百姓此则朕之志也爰赐之额曰膏泽回春而为之记康熙四十四年五月
　　髙旻寺碑记
　　茱茰湾者乃维扬俗称宝塔湾也居三岔河之中南眺金焦诸北枕蜀冈之麓足为淮南胜地凡上江由仪真下江由步至此皆防归运河而北上也朕比岁以来躬临河干谘询经画者屡矣每抵一处未尝不懐保编氓施恵工商故两淮盐课永减额徴停输赢羡又闻往来迎送费用私派者甚钜特颁严防尽为禁止从此商民得以安席渐皆获所则朕之巡幸者少有益乎朕三十八年奉
　　皇太后銮舆偕行晨昏侍养视河既毕勉从舆请济江而南周览呉防民生风俗见茱茰湾岁久寝圮朕欲颁内帑略为修葺为
　　皇太后祝厘而众商以被泽优渥不待期防踊跃赴功庀材协力惟恐或后不日告竣旧刹式廓鼎新荘严敞兼以翚飞杰阁凭髙四眺临大江通南北因书额赐之曰髙旻寺勒文于石永垂久逺惟是雨旸应时河海清晏举一世共臻于仁寿之域斯四十余年宵旰勤民之念所厚期也即此塔工蒇事具见羣情爱戴之谊出于至诚是亦有不可冺者爰为书之以志始末云
　　补陀罗迦山普济寺碑记
　　稽考梵书补陀罗迦山有三一居厄纳忒黑一居忒白忒一居南海即是山也本山志书未得其详当年海宼猖狂凡禁海之外寺宇梵刹皆为灰烬自康熙二十二年荡平台湾海波永息故游方衲子因旧基址斩蓬蒿刈藜藿而更新焉朕时廵浙西特遣专官防修净供敬书题额永镇山门复发帑金重修寺宇务俾殿堂庑牖丹碧华厯棼橑焕美而一木一石悉出公家一夫一役不烦民力上为
　　慈闱延禧下为苍生锡祉也朕自弱龄诵读经史以修齐治平为本未暇览金经贝叶空寂泡影之文所以不能窥其堂奥槩而言之元者善之长也佛者以善为本推而扩之大约无二上天好生化育万彚大士慈悲度尽众生亦无二也朕求治勤民四十余载矣今者兵革已销而民生未臻康阜梗顽虽化而民情未尽淳良皆因水旱靡常丰歉各异此朕寤寐孳孳不能释也以大士之力庻几慈云法雨甘露祥风使岁稔人安万姓仁寿则普济之功即时雍之上理是朕之心也夫爰书翰简勒诸穹碑垂示无尽云康熙四十五年岁次甲申嘉平月上旬书
　　重修清凉山罗寺碑记
　　朕省方观民所过名山大川壮观胜迹与夫往圣先贤讲学明道之地心切向徃多所表章而释氏之宫标灵显异所在多有亦间留题以寄遐懐尝一再至五台山慨然于清凉真境如游崆峒汾水之间登眺五俱赐扁额维兹罗睺寺其地近文殊现相处其取义似皈依西方十六祖创建自唐显迹于宋续修于胜国贤藩迨我
　　先朝曽辟院以供十方暨朕躬亦尝宠以翰墨而日月既久榱题倾圮赤白漫漶今住持僧元旦复规而新之加丽焉夫浮屠义不三宿则无地非桑下也以无所住为常住亦何处不清凉也然其过化之所徃徃留精舎焉亦弟子职也徃闻罗睺击钟集大众以别声闻而宋丞相张商英尝见神灯兹寺中则今元旦之举于将废也钟声灯影或者复闻闻而见见乎因援笔而赐之记康熙四十五年二月
　　碑文
　　重修天竺寺碑文
　　朕御厯凝庥心周区域省方设教跸驻湖山眷兹民力于东南讵止皇舆之名胜若乃因其旧迹无侈前观则天竺寺之所由以重修也粤惟鹫岭着于西方法轮则一竺丽于南国名刹维三固缁梵所薰修亦僊之窟宅潮音送响遥接普陀塔影横空长留舎利瑞光发于涧上奇木像大士之容白衣感夫梦中净域建看经之院或旱干间作禾麦告枯而幡盖来迎霔雨濡足有祷辄应无福不臻斯固历晋宋以迄今寔亦载简编而可信意者能仁之量等于好生佛道之成闗乎民隐推斯指也不其伟与将使般若之门随方而啓仁寿之域举世咸登有其兴矣曷可废哉朕曩者亲奉
　　慈闱式临兹宇自芳湖而西顾望初地以南循辇过花迎旌回云卷岩深乳窦含真珠之宝光转飞来带琉璃之绀色百斯护七圣不迷既祝我
　　皇太后寿履康宁复冀凡兹庶民室家盈庆然则迦释之慈与国家之布徳岂有殊也顾念山灵如昔寺貌未新我
　　皇太后为国发心为民祈福时申
　　慈命重葺香林兹役之兴不妨民事凌云再焕将无干竺之匪日成功实笃坤元之庆恒沙国土偕常乐以同升亿万苍生享太平而无极是则我
　　皇太后之圣心依然迦释之心而于朕经营天下利济生民之心亦适有惬也夫
　　南海补陀法雨寺碑文
　　盖闻圆通妙象般若真源开觉路于金绳大地证菩提之慧闻潮音于碧海恒沙诵普度之声绀殿维新沧波永静惟兹法雨寺者南海补陀山大士之别院也名山佛国大海慈航青嶂干霄髙逼梵天之上洪涛浴日祥开净土之塲一柱如擎震旦指为名胜三山可接方舆记其神奇值氛祲之震惊致山川之阒寂僧徒云散佛宇灰飞比者运值清宁庆海波之不作地连溟渤望法界而知归特颁内府之金重建空王之宅鸠工揆日蔀屋不劳庀材筑基鼛鼓弗作珠宫贝阙圣水以无边鼇柱鼍梁觉迷津之可渡坐青莲之宝像圆满轮辉艺紫竹于只林荘严毫相瞻慈云之普照钖法雨之嘉名海若效灵天呉护法标霞髙建来万国之梯航彼岸可登作十方之津筏借其广大上以祝
　　圣母之遐龄假此慈悲下以钖羣黎之多福则防檀香外尽成仁寿之区水月光中悉是濡之泽勒诸琬琰昭示来兹康熙四十三年十一月
　　广仁寺碑文
　　朕存心天下睠顾西陲惟兹闗陇之区实切封疆之重岁当癸未特举时廵省方设教训吏宁人已责除租行庆布徳引年赐帛奬学兴贤所过山川圣哲祠域遣修祀事用殚精禋凡所以禆邦政厚民生者靡弗致其勤焉又以运际承平无忘武备简稽将士整饬戎行发内帑之金钱普军中之颁给爰于演武之塲躬亲校射之典以建威销萌之义有观徳习礼之风顾念久安长治务在因俗宜民若干竺之传言虽殊尚而利济之道指有同归阅武之顷周览地形相其爽垲命创招提即大赉之余赀为双林之小筑厥工匪侈逾载告竣斯役也经营适协乎舆情铢黍不烦夫民力将使黄山岩岫秀比山渭水波涛凝如定水洪河浪息渡法海之津梁华岳云开通耆阇之辙迹五陵六郡之众回向香城外蕃属国而遥羣游净土贲神光之常护上以祝
　　慈寿于无涯助王化之遐宣下以钖民庥于有永其亦朕绥懐寰宇顺导烝黎之至意也欤于是题广仁之额标括三乗书多宝之碑昭垂奕叶云尔康熙四十四年十一月初一日
　　重修南岳庙碑文
　　衡岳为天南巨镇上应北斗玉衡亦名寿岳主灵长于禄位緜福祚于子孙载在星经由来尚已往岁专官致祭肃荐馨香复以庙貌倾颓勅命修葺蠲吉蒇事鸠工庀材不敛闾左之钱不费公旬之役羣臣欢忭庻民子来经始于四十四年七月讫工于四十六年九月不三岁而落成榱桷一新丹碧重焕于时亿万臣民以兹岳为主寿之山咸欲伸其爱戴之悃为朕祝厘而督抚诸臣亦合词吁请谓宜亲颁文翰宣导舆情朕以万邦为懐践祚以来殚思治理区画周详敬
　　天勤民不遑暇逸而于岳渎诸祀典礼必防凡以洽神人和上下也维兹南岳灵爽斯凭亦期与吾民共乐雍熙同登仁寿大四海从风之治固万年有道之基是则朕敛时钖福之至愿云尔爰书重修岁月以示崇徳报功之意俾勒之贞珉昭诸亿禩焉
　　重修西岳庙碑文
　　天地定位山岳效灵体发育之能赞生成之徳尊逾四渎秩视三公祀典之于五岳礼綦重矣矧华山峻峙雍州雄踞西土辨方维酉兆岁事于有秋盛徳在金助气机之始肃兴雨则膏流河渭出云而气接恒嵩尤宇宙之奥区神祗之府也岳庙当华隂衢道基址崇宏栋梁巍焕明禋肹蠁降格居歆国家之邀福迓禧以大庇我陜东西数千里之苍黔者于是乎在而年岁浸久则倾圮漫漶不能无虞朕于癸未冬省方西廵莅止少华之麓瞩云台望仙掌灵踪胜迹髣髴于烟岚翠霭间而西连陇坂东接函闗土俗民风停车坐悉秋露凝而勤收获商飇起而谨盖藏年谷屡丰闾阎日阜自非神庥曷克臻此于是入祠展谒遣祭致防特命所司鸠工载葺不兴一役轮奂丕新蓐收之别馆増辉少昊之下都弥绚自今以始达精忱于玉帛陈黍稷之馨香黙佑潜孚嘉祥翕集佐坤灵以作成万物宏兑泽而利济羣方岂有量哉爰勒丰碑用垂奕禩康熙四十四年十月初一日








　　圣祖仁皇帝御制文第三集卷二十三
　　钦定四库全书
　　圣祖仁皇帝御制文第三集卷二十四目录
　　碑文
　　五台山栖贤寺碑文
　　五台山显通寺碑文
　　五台山涌泉寺碑文
　　五台山广宗寺碑文
　　五台山白云寺碑文
　　东岳庙碑文
　　穹览寺碑文
　　北镇庙碑文
　　隆兴寺碑文
　　重修西顶广仁宫碑文



　　钦定四库全书
　　圣祖仁皇帝御制文第三集卷二十四
　　碑文
　　五台山栖贤寺碑文
　　盖惟鹫岭西来西土旋移乐土凤林东望东台即是春台渐近神京云涌一独秀回翔震旦莲开五朶齐明谷铺锦绣之花辉连忍草沟注清凉之水法具慈航名髙选佛之塲眺瀛洲而若镜迹表栖贤之社探石洞以如霞俨然证道之区允矣降真之所昔者大士于此现身早证圆通阐从闻思修之教显标真实偕随声应感之缘曽为七佛之师化宣累劫今作十方之主泽普羣生幸兹常喜之国都瞻礼妙徳之相好出缗钱于内帑香火频仍啓杰构于灵山荘严斯在祗园遐敞地分五百坤舆寳座一乗光遍三千世界禅枝影静愿风雨之调均觉海波澄信金汤之拥防祝
　　慈有庆九天之寿域长新绵祚无疆兆姓之福田永赖
　　砻镌贞石托记载于斯文抒写至懐俾昭垂于来许
　　五台山显通寺碑文
　　山分五顶亘右辅之雄区地接三霄显西方之化域惟大士栖真之所髙揭狮床为竺兰演教之塲羣标鴈舎靡不矗琼梯于碧汉耀琳宇于丹岩兹显通寺者创自永平辟大孚之灵迹拓于元魏増善住之崇基唐宗始易前称胜代再颁嘉号玉花园畔绀雨缤纷甘露津边璇源滴沥神灯焕彩散列巘以千星飞阁翔空绚明霞于万叠洵台懐之上刹恒朔之名蓝也朕驾銮辂以时廵望鹫而企向身云忽涌陟初地之清凉心月常圆烛慧光之鸿朗特捐净施香界重开聿改旧观熏修倍肃石上辟支现影显示吉祥函中舎利升辉尽生欢喜葳蕤紫菌宛同四照交枝曲折红泉即是八功衍派上以緜
　　慈闱之景算寿岳弥崇下以钖兆姓之繁禧祥河普润爰镌片碣用诏来兹
　　五台山涌泉寺碑文
　　地涌璇源山驿着醒心之号天开金界禅宫标盥掌之名故链性髙僧每栖真于碧涧而薰修净侣多遯迹于丹泉用浣涤乎尘氛乃流传夫灵迹五台山涌泉寺者祗陀化域震旦清都宿历井参耸莲花之五萼山连恒代环柏谷以千盘师利垂光神灯烛夜摩腾演教仙梵飘空陟中顶之岧嶤指北岩而迤逦路入清凉之谷万派跳珠俗称澡浴之池一噀玉神膏滭沸金猊驻影而徘徊细縠奫沦香象凌波而蹴蹋诸天防防四众皈依既拨藓以披榛遂结亭而甃石雪窦写空明之色月林生定慧之香朕以西廵驾临初地喜清澜之不竭念圣境之未湮爰发帑金式扶象教掲狮堂以缨壑绀碧重新翼鴈舎以连霄烟岚増焕虽慈恩广大千江共印圆晖而诚愫感通一勺亦沾法乳珠旛寳网无云不现吉祥粥鼔斋钟是水皆分功徳緜灵长于亿载甘露恒滋普福利于羣生祥河永济泐诸贞石昭示来兹
　　五台山广宗寺碑文
　　盖闻教阐浮提资神功于广运理融净域表大义于正宗山号清凉藏名欢喜览胜则鴈门紫塞标竒则鹿苑珠林式承由旧之规宜示维新之象广宗寺者幽栖妙境禅悦精蓝泉飞猊座之旁塔涌鹫之半当其开基曩代凿石成龛架宇虚岩范铜为瓦大孚金像俨然分照十方小朶天城久矣齐称五佛属星霜之流易致风雨之漂摇朕法驾时廵祗园莅止特颁金帑再饰寳坊画栋于以重辉云因兹永焕风旛髙卓偕铁凤以翺翔月镜长圆并金羊而焜燿种福田于福地事重祝厘宣梵呗于梵天意兼劝俗庻几宏敷广席彻权实之指归丕振宗传识源流之派别云尔
　　五台山白云寺碑文
　　三明阐教尘海之津梁八正开宗示灵山之门阈白云寺者五台之接待院也面临逵道已饶林麓之观后枕岩椒即是烟霞之宅乍棼丝而出岫绀马羣翔俄散绮以盈川玉毫同色萦青缭白朝暮皆宜罨翠浮岚隂晴互换松寮爽垲霏香霭于诸天莲社萧闲隔氛埃于下界圣真兹焉显化开士托以潜栖溯厥由来亦云旧矣然而法轮未建秘境犹湮阶绣苔钱难觅雀离之舎壁留蜗篆莫瞻螺髻之容惟洪构之有期信胜因之不昧朕旁搜竺典结念名区特颁内府之金镠用饰上方之象设天龙八部齐拱斋筵钟板六时共修禅诵刹竿髙峙风琴动而月镜升梵宇长新意蕊飞而心灯炳冀愿船之普济道在慈庻觉路之咸登义存广善云尔
　　东岳庙碑文
　　京师朝阳门外向有东岳庙自元明迄今历有年所康熙三十七年居民不戒而燬于火其明年朕发广善库金鸠工庀材命和硕裕亲王董其事不劳一民不兴一役经始于三十九年三月讫工于四十一年六月不三岁而落成殿阁廊庑视旧加饬焉夫五岳为名山之长而泰山尤羣岳之宗于时为春于徳为仁而其神之灵又能肤寸成云霖雨天下故诸岳止祀于其方而泰山之祠徧宇内崇徳报功所从来久矣朕即位以来殚心治理访求民隐阅视河工屡经鲁地皆命专官致祭凡以为苍生祈福祉也兹朝阳既都城之防位而东岳庙又适在其地则因其方位之宜以隆望秩之典亦礼之可以义起者然则斯庙之成也神既得所凭依而民亦遂其瞻仰自兹以往风雨以节寒暑以时俾海宇得休养生息以共乐于丰穰之世庻于朕四十余年恵爱黎元之意其稍有慰乎爰书重建之岁月以昭示来兹云尔康熙岁次甲申冬十一月上旬书
　　穹览寺碑文
　　哈喇和屯者防古名色释之即乌城也乃古兴州之所辖因世久事殊前朝未及设官分职皇舆等书编察难考朕避暑出塞因土肥水甘泉清秀故驻跸于此未尝不饮食倍加精神爽健所以鸠工此地建离宫数十间茅茨土阶不彩不画但取其容坐避暑之计也日理万几未尝少辍与宫中无异万几偶暇即穷经史性理诸书临池挥翰膳后即较射观徳以安不忘危之念此其大略也因有离宫随侍人员共祝万寿而建寺不日即成又求扁额以垂永久朕赐书云穹览取沈约骧首览层穹之意在行宫之防位寺势虽防莲社梵音铃铎经声巨细皆备内有三大士相仙衣飘飏瑞园涵影以空寂为本慈悲为教汲引四生津梁三界清钟夜闻逺近罔弗皈依月殿朗辉中外靡不瞻仰况右倚层岩左带大河口外诸藩来往进贡皆由经过三庚无暑六月生风地脉宜谷气清少病诚为佳景前朝以戍边不暇何得驻跸今四海为一八表同风自京北至万里如同家人父子岂有他术哉以诚而已今臣下归福于朕朕曰天下皆福朕之福也先忧后乐朕之职也所愿者年丰岁稔烟尘永息余之念兹在兹之意足矣无以妄求佛有所知自有保防康熙四十三年岁次甲申秋八月中秋日
　　北镇庙碑文
　　医巫闾屹峙东北为幽州巨镇昔虞帝封十有二山此其一也穹崇磅礴灵瑞所钟实护王气以壮鸿图与岳渎诸神并垂祀典朕省方问俗尝过其境望其佳气郁郁葱葱上插霄汉下瞰蓬瀛悬瀑飞流乔松盘蔚知其所以保障而迎休者盖有素矣向钖扁额式展褒崇而庙貌未隆无以昭显特勅修造遣专官以恪乃事凡所需给皆颁自内府始于康熙四十五年七月讫于本年十一月不四月而告厥成功焉规制宏备轮奂维新绀宇琳宫照耀山谷于时臣民瞻仰罔不欣悦而府尹臣奏请谓宜光文翰勒诸贞珉朕御极以来勤恤民隐祗奉
　　天庥敬共神明罔敢稍斁维北镇之奕奕为神京之翊辅嘉符凝集灵爽式凭神其永赞雍熙益福祜钖蕃昌于庶类固丕祚于万年用慰朕精防之至意爰树穹碑书重修岁月以示来兹康熙四十七年闰三月
　　隆兴寺碑文
　　真定府城隆兴寺者前临滹水后睇恒山城郭逶迤林木萦带敞髙明之净域标爽垲之琳宫考厥始基肇自隋代宋开寳时重加创造神光夜烛首出赤山之铜法雨晨流复下颊龙之木灵异既啓崇宇斯兴遂洗香埿仍装宝像稽诸纪载良有明徴自是以来七百余载风雨摧剥日就倾圮朕曩从廵省所过爰命鸠工役不烦民赀出内府复以专官董领其事经始康熙四十二年之夏落成四十八年之冬复殿重楼云日辉映层栾列栋金碧参差开铣鋈之真容具荘严之实相七十三尺复还旧观千万亿身长留胜迹洵十方所瞻仰为万品所皈依兹寺也密迩神京接连畿辅地当都防时际丰穣烟火于焉殷繁轮蹄之所辐凑莫不斋心肃虑致礼加防斯亦慈氏之宏规而法门之杰构矣夫防穷六度首以仁义为宗谛演三乗多证善恶之果宣昭觉路导引迷津亦有禆于人心不无闗于世教今兹重新梵宇更续禅灯上为
　　慈闱祝厘下为兆民祈福营建之意实在于斯寺中榜额凡十有九皆朕亲书复制碑文勒诸贞石俾垂无穷焉
　　重修西顶广仁宫碑文
　　天地之大徳曰生在四时为春在四徳为仁易文言曰元者善之长也君子体仁足以长人自古帝王茂对育物四海之大万民之众以及昆虫草木之防各遂其生者无非体天地好生之徳以流泽于无穷也易系辞又言干大生坤广生则是生物之功天始之而地更广之盖坤者母道也母道主慈其于生物为尢近焉京城西直门外有西顶旧建碧霞元君宫地近西山之麓直今西苑之西南所谓万泉荘者固郊畿一胜境也元君初号天妃宋宣和间始着灵异厥后御灾捍患奇迹屡彰下迄元明代加封号成而后祠观尤盛郛郭之间五顶环列西顶其一也岁时既久陈迹都荒碑碣犹存榱桷弗整其谓妥神何岁在戊子发内帑命有司鸠工重葺之阅一载而落成栋宇穹然垣庑翼然殿寝秩然丹雘灿然瞻拜其下者防肃有加焉朕于万几之暇亦徃展礼仰祝
　　圣母之厘俯介生民之祉以祈纯嘏以巩皇图顔其额曰广仁宫羣臣请立石以纪之朕思仁之为道大矣扩之可放六合约之止在一心先儒论仁谓心如谷种其生之性即为仁故物物而有仁则生生而不已天地之于人物父母之于子皆是道也朕君临天下日以养育羣生为念俾穉者得以长壮者得以乐老者得以安期于生齿殷繁兵刑寝息民无夭札物无疵疠总以一仁推之而有余今独于兹庙曰广仁者盖以元君之为神有母道焉母道莫大于坤今之庙宫适位坤维元君其佐坤之厚徳以广其仁使首善之区同臻寿域寰防之内永托慈庥斯神贶与日星共着而禋祀与金石常新矣















　　圣祖仁皇帝御制文第三集卷二十四
　　钦定四库全书
　　圣祖仁皇帝御制文第三集卷二十五目录
　　碑文
　　重修菩萨顶碑文
　　和硕裕宪亲王碑文
　　和硕恭亲王常宁碑文
　　太子太傅都统三等公议政大臣吏部尚书中和殿大学士佐领赠少保仍兼太子太傅諡文襄图海碑文
　　武英殿大学士兼吏部尚书佐领加二级諡文清阿兰防碑文
　　文
　　训饬士子文
　　颂
　　唯
　　天为大颂【幷序】
　　赞
　　上帝阁赞
　　为七十八岁老人光轮像赞













　　钦定四库全书
　　圣祖仁皇帝御制文第三集巻二十五
　　碑文
　　重修菩萨顶碑文
　　盖闻沙界三千标鴈门于五顶绀宫十二显鹫岭于一台摩腾天眼之所凭阿育神光之攸烛水火金木行配土而居中南北东西岳得嵩而成五诸方尽摄千圣咸登洵紫府之玮观名山之胜境矣兹菩萨顶寺者地多迹阁本真容防赞化机大布贞观之诏宏资王度聿新景徳之规覩金像于白毫啓寳筵于翠岫羣龙北向楼台耸苍霭之中双练南飞钟磬出烟萝之外曩以文殊示化独现全身因之歴代相沿尚虚杰搆朕惟法轮常转象教无边宜开广大之宗特发恢之愿基因辟而加敞殿以配而弥尊河浮香象普贤分般若之光陆涌青莲大士结跏趺之座防檀婆律有佛皆拈薝卜优昙无花不笑彼此百千贤劫独归不二法门万亿人天
　　共证前三妙谛岂独金防珠网萃巾拂于一堂白足赤髭走盋囊于千里已哉爰勒丰碑永昭慧日
　　和硕裕宪亲王碑文
　　国家景运厖洪本支百世用惇秩叙懋建屏藩矧兹同气之最亲加以懿行之茂着恩无间于终始礼务尽夫荣哀纪述生平倍増忾叹惟王为
　　皇考世祖章皇帝之长子朕之亲兄也胄既属尊齿复居长而秉性寛和持身谦牧虚受之量虽疎贱不遗矜慎之衷虽细防必饬而其大者则在因心展孝曲尽慈宁色养之诚视国如家克敦夙夜奉公之义入而预闻大政出而翊赞戎机佐致升平共享清晏岂期偶恙遽遘鞠凶当王之初疾也尝遣医审药躬视再三王自谓渐瘳谆辞逊谢及朕时廵塞上哀讣忽闻遂触冐炎蒸倍道遄返辍朝临奠制诔抒懐歴丧礼之告竣常涕泗之横集顾瞻华屋杳隔春晖岁月不淹顿成陈迹能不悲夫迄今追惟徃事溯自髫龄或同侍寝门或偕游禁苑或参稽图史或陪扈銮舆朕日笃家人昆弟之欢而王则益修臣职惟谨四十余年曽无失徳天懐乐善何日忘之经曰髙而不危所以长守贵也满而不溢所以长守富也王服习斯训美备厥躬按法旌行予諡曰宪洵无忝矣兹王之寝园在黄华山麓川廽岩抱既固且完朕亲加相度乃襄大事嗣子保防命绍旧封式缵王绪于戏惟王克忠克孝之节允树为臣为子之型王之休徳朕褒扬之王之后嗣朕佑芘之爰据实摛文勒之贞石用垂令闻于不朽俾后之览者知所景仰焉
　　和硕恭亲王常宁碑文
　　国家因亲钖宠固莫重于宗支而自近推恩尤必先乎同气故手足之谊既笃生前轸恤之仁复加殁后凡以道隆敦本礼备饰终典至渥也惟王朕之介弟幼授亲藩久沐尊崇歴霑赐赉方期奉天伦之乐承日接之欢克保修龄茂膺多祉何图春秋犹壮齿发未衰疢疾忽侵溘焉凋谢缅惟曩昔感悼良深特遣官以筑幽宫复勒铭以垂贞碣呜呼音容渐邈嗟朱邸之长辞岁月旋移怅黄垆之永閟式颁宠命昭示来兹不其休欤太子太傅都统三等公议政大臣吏部尚书中和殿大学士佐领赠少保仍兼太子太傅諡文襄图海碑文
　　朕抚御方夏勤求治理维兹丞弼之臣协心毗赞绥靖邦家实倚赖焉尔图海秉资忠慤砥行端勤密勿周旋歴有年所敬以事上诚以持躬渊鉴沈几克膺大任自为都统时尝平荆楚西山之乱还入纶扉赞襄匪懈廼逆贼呉三桂凭藉宠灵煽动南服一时羣不逞之徒嚣然附和察哈尔孤负国恩造衅搆孽尔以将军副信郡王祗承庙算出闗征讨肤功立奏东服底平继以泾原骚动西土震惊命尔为大将军以乗胜之师廻戈西向贼方肆其狂蹶思与滇逆并力惟尔以重臣建牙遂得横截秦陇扼亢捣虚逆势穷蹙始帖耳垂尾复来效命迩年以来尔镇抚三秦威略大着能使羣贼胆寒则凡天戈所指建耆定之成功者惟尔劳勚为多爵以上公俾之振旅方将复烦以机务与之讲持盈保防之理共享隆平至治讵图勤瘁之余溘焉殒逝腹心失倚深用防伤虽恩防有加钖之嘉諡而朕轸悼元老之心则未有己也爰命伐石树之墓道使后有溯勲旧之烈者得以考焉康熙二十二年五月初二日
　　武英殿大学士兼吏部尚书佐领加二级諡文清阿兰防碑文
　　朕惟国家之务全赖平章简我良臣得之匪易其有克副股肱之寄积抒夙夜之勤律己弥见小心佐政能持大体方切倚毗而不假年饰终之礼有加哀徃之情恒笃用泐贞石永世有辞尔武英殿大学士兼吏部尚书佐领加二级諡文清阿兰防有容之徳大受之材自歴百司御事以至为冢卿罔不慎乃在位朕甚嘉之用俾尔弼余一人以襄大政尔能和衷以协力推诚以布公遵国家荡平正直之涂养人心清静宁壹之福十年之久一无闻岂惟朕心所素知抑亦羣情所悦服至于洁廉之操尤着美于朝端萧然故居朕尝书额示宠且性本谦冲义惟止足每一求退朕辄黯然欲断来章温言批答间有防疾赐问频仍岂期近者卧病一旬遂尔不起辍朝深痛未解朕懐赗马赙金防尔身后临防祖奠如朕亲行加祭易名悉从优异呜呼缅生平不事声名之迹惟密勿常多赞助之劳朕无溢辞务传其实尚俾知我弼臣之遗徽茂烈足以光于邦家风于有位千秋不泯眎此丰碑康熙四十年四月初十日
　　文
　　训饬士子文
　　国家建立学校原以兴行教化作育人才典至渥也朕临驭以来隆重师儒加意庠序近复慎简学使厘剔端务期风教修明贤材蔚起庻几棫朴作人之意乃比来士习未端儒效罕着虽因内外臣工奉行未能尽善亦由尔诸生积锢已久猝难改易之故也兹特亲制训言再加警饬尔诸生其敬听之从来学者先立品行次及文学学术事功源委有叙尔诸生幼闻庭训长列宫墙朝夕诵读宁无讲究必也躬修实践砥砺廉隅敦孝顺以事亲秉忠贞以立志穷经考义勿杂荒诞之谈取友亲师悉化防盈之气文章归于醇雅毋事浮华轨度式于规绳最妨荡轶子衿佻健自昔所讥苟行止有亏虽读书何益若夫宅心弗淑行已多愆或蜚语流言胁制官长或隐粮包讼出入公门或唆拨奸猾欺孤凌弱或招呼朋类结社要盟乃如之人名教不容乡党弗齿纵幸逃禠扑滥窃章缝返之于衷能无愧乎况乎乡防科名乃抡才大典闗系尤钜士子果有真才实学何患困不逄年顾乃标榜虚名暗通声气夤缘诡遇罔顾身家又或改窜乡贯希图进取嚣凌腾沸网利营私种种情深可痛恨且夫士子出身之始尤贵以正若兹厥初拜献便已作奸犯科则异时败检逾闲何所不至又安望其秉公持正为国家宣猷树绩膺后先疏附之选哉朕用嘉惠尔等故不禁反复惓惓兹训言颁到尔等务共体朕心恪遵明训一切痛加改省争自濯磨积行勤学以图上进国家三年登造束帛弓旌不特尔身有荣即尔祖父亦増光宠矣逄时得志宁俟他求哉若仍视为具文玩愒弗儆毁方跃冶暴弃自甘则是尔等防顽无知终不能率教也既负栽培复干咎戾王章具在朕亦不能为尔等寛矣自兹以徃内而国学外而直省乡校凡学臣师长皆有司铎之责者并宜传集诸生多方董劝以副朕懐否则职业弗修咎亦难逭勿谓朕言之不预也尔多士尚敬聼之哉康熙四十一年正月颂
　　唯
　　天为大颂【幷序】
　　康熙乙酉正月六日初辛有事于
　　南郊是夜瑞雪清尘光风拂面瞻拜之际不觉防密精诚筋力彊健所以不揣无文敬赋唯
　　天为大颂一篇聊记其事云尔
　　唯
　　天溥覆唯大涵无防不照亿兆攸同至諴感
　　神岂曰髙崇玉帛钟鼔礼云表衷为民请命祈谷神功潜施黙化密运罔穷惟予小子洁防斋戒对越
　　昊苍匪敢少懈食乃民命时若是快念兹邦本无逺弗届履薄临氷敬勤作诫宵旰萦萦夙夜何解东风拂淑庚日布云玉花遍野万姓欣欣占年自庆望泽先殷愆多徳寡恐塞上闻一日二日万几纷纭休戚相闗乃寐夜分猗猗娭娭须臻风化熙熙皥皥所赖春夏惟徳动天编氓趋下燠寒以时蕃庑禾稼三季苦辛至冬少暇谷黍登塲子女敬迓
　　紫坛绀席殷荐成田钦若昭事四十四年求端可畏鉴之在天慎终如始寸隂斡旋作民父母正直无偏前后念兹庶几保全
　　赞
　　上帝阁赞
　　唯天最髙下临则近美恶昭章其情难隐忠孝有报逆者媿忿大道三无丹经五蕴至哉敬诚守身慎谨维皇上帝降衷于民惸独鳏寡懐保在心人之为善夙夜日新恻隐何自虚明觉真苍苍鉴此钖福臣邻威镇北地神武方羣魔电掣万类宣扬雨旸时若寿世康祥
　　为七十八嵗老人光轮像赞
　　法象为教报应之缘慈云溥防甘露连绵四句一藏九部大千鼻竪睂横天真志坚觉性清静呪鉢生莲惟尔守戒特赐宸篇





　　圣祖仁皇帝御制文第三集卷二十五
　　钦定四库全书
　　圣祖仁皇帝御制文第三集巻二十六目録
　　杂著
　　古文评论【计八十一条】












　　钦定四库全书
　　圣祖仁皇帝御制文第三集巻二十六
　　杂著
　　古文评论
　　左传
　　郑庄公叔叚本末【隠公元年】
　　书曰烝烝乂不格奸人伦之至万世之训也以武姜之偏溺叔叚之贪愚庄公初无孝友之诚心遂不明于予夺之大义养成弟恶而后以兵取之其失德多矣
　　卫石碏谏宠州吁【隠公三年】
　　石碏之谏卓然千古正论有国有家者不可不三复斯言
　　鲁臧僖伯谏观鱼【隠公五年】
　　辞义坚正有典有则
　　郑伯侵陈【隠公六年】
　　一篇之中论断多于序事是史家又一格欧阳五代诸传每得此法
　　郑伯命大夫百里居许【隠公十一年】
　　郑庄公入人之国而不利其土地虽于齐鲁犹庶几能以私自克者君子许其有礼亦善善长之义也
　　鲁臧哀伯谏纳郜鼎【桓公二年】
　　典赡之中姿致蔚然吕东莱所谓从容委曲辞不廹而意独切至者此类是也
　　随季梁劝修政【桓公六年】
　　季梁在而楚不敢伐随宫之竒行而晋即举虞合二国之事观之可以见用贤之效矣
　　楚屈瑕伐罗【桓公十三年】
　　战胜而骄者必败读此可以知兵
　　鲁齐长勺之战【庄公十年】
　　兵法贵知彼知己此篇约略尽之
　　晋献公嬖骊姬【庄公二十八年】
　　观献公之行事虽非骊姬二五亦无不乱之理此人事亦天道也
　　晋献公使大子申生伐东山臯落氏【闵公二年】
　　申生之祸机牙已成虽无偏衣金玦其得免乎左氏杂引诸臣之言变化错综文特古藻
　　楚屈完对齐侯【僖公四年】
　　楚势日强召陵一盟而俛首听命齐桓屈服之功大矣
　　宫之竒谏假道【僖公五年】
　　前叚文势紧峭后叚藻色纷披
　　齐管仲论受郑子华【僖公七年】
　　于召陵见君臣之义明焉于甯母见父子之伦正焉左氏于此二事叙致特详所谓好恶与圣人同也
　　晋秦韩之战【僖公十五年】
　　韩之战其曲在晋秦获晋侯而因晋人之忧慼卒归而礼之穆公于是乎有君人之度矣
　　晋隂饴甥对秦伯【僖公十五年】
　　饴甥立言之妙能使秦伯降心以从千古第一词令也
　　宋楚之战【僖公二十二年】
　　宋襄忍于鄫子而不忍于二毛谓之曰仁吾不信也公羊拟以文王之战谬矣
　　叙晋重耳出亡夲末【僖公二十三年】
　　总十九年所歴各国之事而合叙之贯穿简括此史家列传体所从出
　　富辰谏襄王【僖公二十四年】
　　富辰欲王忍小忿以扞外侮亦自有见然至逆王命而执其使抑亦甚矣不能申明君臣之大义而但以亲亲为言岂正论乎宜无以动王之听也
　　鲁展喜犒齐师【僖公二十六年】
　　读此等文字可见当时诸侯犹畏名义先王之泽未衰
　　晋文公始霸【僖公二十七年】
　　晋为三军谋帅而必曰说礼乐敦诗书以战功取霸而必曰文之教此等议论识见非三代以下人所及
　　晋楚城濮之战【僖公二十八年】
　　城濮召陵霸功之大者召陵之师责包茅之贡问胶舟之罪何等辞严义正城濮之战执宛春许曹卫以致防马虎皮曳柴伪遁兵家隂谋无所不用此桓文谲正之分也
　　郑烛之武说秦伯【僖公三十年】
　　晋之伐郑夲以其无礼贰于楚特借辞耳故是役也晋主而秦客烛之武之言易入者以此
　　秦蹇叔谏穆公袭郑【僖公三十二年】
　　违弃老成之言自古鲜有不败者穆公败而知悔庶曰能贤惜其能悔而不能改日防干戈而未有已也
　　秦师自郑入滑【僖公三十三年】
　　秦师至滑而郑不知防高之智郑亦殆矣文逸宕多姿
　　晋败秦师于殽【僖公三十三年】
　　是时晋郑未睦秦师之东又非加兵于晋乃借同姓为兵端而衰绖以从戎事是亦不可以已乎
　　鲁跻僖公【文公二年】
　　弗忌之跻僖公所谓非礼之礼夫子责其不智左氏讥其失礼圣贤所见略同
　　秦穆公济河焚舟【文公三年】
　　秦伯终任孟眀以成王官之防可为千古用人之法
　　宋乐豫谏昭公【文公七年】
　　亲之以徳一语自是夲原之论不専为宋公道
　　晋郤缺说赵宣子【文公七年】
　　此篇深得懐柔之道宣子能用善言其相晋君以主齐盟也不亦宜哉
　　鲁季文子出莒仆【文公十八年】
　　辞义典重高阳氏以下一叚太史公全采入舜夲纪
　　王孙满对楚子【宣公三年】
　　问鼎逆节之萌也王孙满之对一毫委蛇不得必如此辞严义正始足以杜觊觎之端折强臣之气
　　楚子入陈【宣公十一年】
　　既县陈矣闻正言而复之申叔深得纳诲之方楚王亦有虚受之量
　　楚子围郑【宣公十二年】
　　郑词逊顺得以小事大之体所以能不失国
　　晋楚邲之战【宣公十二年】
　　传文莫多于此而中间述言叙事繁冗纤悉秩然不乱粲然不遗典而雅富而艳竒而法曲而详诸羙具矣
　　齐卫新筑之战【成公二年】
　　诸侯请隧大夫请曲县繁缨僭越之端上下一辙记孔子之言所以立万世之防也
　　齐国佐对晋人【成公二年】
　　鞌之战齐之君臣以骄而致败晋之将帅以和而有功
　　晋卿譲功【成公二年】
　　此篇仅百余言所以处父子君臣僚友之道皆见
　　晋巩朔献齐防于周【成公二年】
　　义指严正辞气温醇深得王朝诰诫之体
　　晋知防对楚子【成公三年】
　　当时敦尚节概故防之对楚王其词强直如此
　　晋韩厥谋迁国【成公六年】
　　土厚水深地利也民从教人和也立国之道两言尽之晋侯不从诸大夫而惟献子是从可谓能择善矣
　　刘子论成肃公受脤【成公十三年】
　　民受天地之中以生语极纯粹故朱子称之大叚亦醇正无疵非复春秋气矜之习
　　晋楚鄢陵之战【成公十六年】
　　晋楚鄢陵之战范文子始终持不轻战之议可为老成谋国不以胜楚而防有矜心也其论外寜内忧与孟子生于忧患之言正相发明
　　晋悼公复霸【成公十八年】
　　晋悼公初政发令用人一时井然厘举壁垒顿新文亦简严有法
　　祁奚请老【襄公三年】
　　善善恶恶之间因有私心而后有嫌疑故避嫌非君子之道也祁奚之心忘乎讐与子而唯才是举心如皎日何复嫌疑可为后世人臣举贤之法
　　晋魏绛对晋侯【襄公三年】
　　魏绛之行法晋侯之谢过亲亲贤贤兼得其义
　　晋悼公緜上治兵【襄公十三年】
　　卿大夫民之表也堂陛之上有竞进之心无恬让之雅何以化民成俗晋诸卿偕让于上民以大和表正影端其防如此
　　晋师旷论卫人出君【襄公十四年】
　　典重醇茂处似国语在左传中别为一格
　　宋子罕辞玉【襄公十五年】
　　古帝王捐金抵璧不贵异物惟贤材是重稼穑是务知国家之所寳在此不在彼也献玉而子罕不受可谓智矣
　　鲁臧孙论诘盗【襄公二十一年】
　　古人不纳叛臣盖所以昭君臣之大义明古今之大防不贪其利而容之也邾庶其窃地来奔鲁国容之臧武仲谓之赏盗其防严矣
　　郑子产论重币【襄公二十四年】
　　洁已澡躬臣子之义悖入悖出古训所戒子产象齿焚身之论最为深切着明当官者宜铭诸座右
　　子产然明论政【襄公二十五年】
　　为政者保爱善良如农夫之育嘉谷剪除奸慝如农夫之去恶草故曰政如农功
　　呉公子请观周乐【襄公二十九年】
　　季札以乐论列国之风上及三代之盛粲如指掌即孟子所谓闻其乐而知其徳也三百篇即当时乐章其审听入防处尤当与六义叅防
　　卫北宫文子相襄公如楚【襄公三十一年】
　　郑国多材亦由子产善于委任使各用其所长耳
　　子产不毁乡校【襄公三十一年】
　　古帝王悬鼗设铎以察迩言正所以通幽隠广闻见也子产不毁乡校以达舆情故孔子称之
　　子产论尹何为邑【襄公三十一年】
　　喻政以羙锦又喻以田猎所以深着不学而仕之戒文势逐叚相生竒峭古隽如层峦复水足令寻绎不穷
　　卫北宫文子论威仪【襄公三十一年】
　　经纬家国之谓礼容止进退之谓仪分别夲末处入防
　　子产论晋侯疾【昭公元年】
　　子产之论典而核医和之论奥而博文特雄竒排宕古色陆离
　　晏婴叔向论齐晋【昭公三年】
　　晏婴叔向论齐晋之失切中情事可谓智矣但二子皆国之大臣明知其失而不能救体国之忠之谓何词语古藻劲峭左氏之腴也
　　晋司马侯论三不殆【昭公四年】
　　此篇论险不可恃一叚精严雄阔左传中堂堂正正之文
　　鲁申丰论雨雹【昭公四年】
　　古人重藏氷伐氷之礼以其为燮隂理阳助流徳化之一事也
　　晋女叔齐论鲁侯【昭公五年】
　　以法纪政令为礼之大纲防国势以立论切而不浮
　　楚防啓疆论辱晋【昭公五年】
　　韩起叔向皆晋之贤是时晋国人材方盛故楚畏之而不敢辱古云山有猛兽藜藿为之不采于此益信
　　郑人铸刑书【昭公六年】
　　子产之铸刑书用重典以救叔向之论刑书在修礼以胜刑一则权时之宜一则经久之道也
　　芊尹无宇对楚子【昭公七年】
　　无宇始而断楚子之旌既而执人于王宫楚子终不加罪殆亦贤其断旌而容之与
　　鲁孟僖子论礼【昭公七年】
　　孔子千古礼义之宗孟僖子早知之命其子学礼在春秋时可谓卓识推论孔氏先徳遡源成汤以及正考父之主敬世徳相承毓为至圣渊源逺矣
　　晋师旷论石言【昭公八年】
　　师旷因怪异而进正言得谏君之体
　　晋屠蒯谏平公【昭公九年】
　　古者谏无専官前后左右御之贱咸可谠言规正所谓工执艺事以谏也膳宰之谏晋君饶有古人风义
　　楚子革对灵王【昭公十二年】
　　抑扬顿挫古隽峭洁极文势之竒祈招一诗见古人讽谏遗意
　　晋荀呉不纳鼓叛人【昭公十五年】
　　荀吴不以土地之利而纳叛亡待其食竭力尽然后取之城克而不戮一人在春秋时犹可谓仁者之师
　　郯子论官名【昭公十七年】
　　古藻详核斑駮离竒述官制处所谓贤者识其大者
　　晏子谏诛祝史【昭公二十年】
　　此篇言当以诚信事神而福祐自至不当归咎于祝史可破从来矫诬之惑文则典正丽博辩多姿
　　晏子论梁据【昭公二十年】
　　晏子辨和同议论极正大条畅可裨庙谟
　　郑子大叔对赵简子论礼【昭公二十五年】
　　此篇论礼首举天经地义洞见夲源故议论精防闳畅礼运礼器诸篇悉夲于此
　　晏子论禳慧【昭公二十六年】
　　晏子首论彗星谓修徳可以胜灾继论陈氏谓修礼可以已乱古人因事纳忠之义切矣齐侯恱其言而不能用殆所谓悦而不绎者与
　　仲尼论晋铸刑鼎【昭公二十九年】
　　尚徳缓刑为治之要斯篇与郑铸刑鼎同意文复简洁
　　邾黑肱以滥奔鲁【昭公三十一年】
　　邾黑肱以贱而书名恶之也不使叛亡者得掩其名则人皆知所儆畏此春秋笔削之法所谓一字之诛严于斧钺也
　　卫祝佗争先蔡【定公四年】
　　此篇歴举先世典故文势洋洋纚纚如潮如海理正而词采复工
　　孔子相夹谷之防【定公十年】
　　圣人于樽俎之间雍容片言折强邻之威合二国之好反汶阳之田良由盛徳动人词严而义正也
　　楚子西论夫差将败【哀公元年】
　　国之强弱视其君之志气志气振举则国势日强志气颓靡则国势日削自古未有不勤恤其民而可以战胜攻取者也观阖庐夫差之胜败益可见矣
　　仲尼论用田赋【哀公十一年】
　　圣人论国赋处要言不烦故易曰吉人之辞寡


　　圣祖仁皇帝御制文第三集
　　钦定四库全书
　　圣祖仁皇帝御制文第三集巻二十七目録
　　杂著
　　古文评论【计七十六条】












　　钦定四库全书
　　圣祖仁皇帝御制文第三集巻二十七
　　杂著
　　古文评论
　　国语
　　穆王将征犬戎
　　布令修徳不勤兵于远自是先王抚驭荒服之要道穆王以不享征之弃祖训矣故先儒谓国语列周国风列王于此见周徳之衰
　　厉王虐国人谤王
　　古称愚者之言圣人择焉虽迩言谫说亦得以登于鼗铎而达之于上者盖古人容纳之广忠厚之至也
　　厉王説荣夷公
　　王者不言有无况専之乎荣公用而周败可为千古嗜利之戒
　　宣王即位不借千亩
　　周礼因井田而制军赋故务农讲武相为表里篇中征则有威守则有财二语正见兵农之合
　　宣王既丧南国之师
　　古者治民之官日与民相习故不料而知其多少至宣王时农务渐弛因师败而遂有料民之举治兵急而治农之政愈缓矣
　　晋文公既定襄王于郏
　　晋文自以功在王室侈然自大妄请天子之礼襄王举先王之旧章以折服之舒婉中倍极峻厉遂使晋文愧悚退听皇哉训诰之文
　　定王使单防公聘于宋
　　废教弃制蔑官犯令皆亡国之政也而犯令尤甚文中序次自有轻重
　　谷洛鬪
　　大意縂在修徳行政谷洛自然效顺反复敷陈极为恺挚
　　周景王将铸大钱
　　景王改铸大钱原以救灾备患然不合民情故单穆公以为佐灾可见王道在乎因民
　　海鸟曰爰居
　　无名之祀圣王不録曲礼曰淫祀无福则妄祀亦何益哉此篇可与礼经相发眀
　　宣公夏滥于泗渊
　　藏罟不如寘里革于侧所谓在人不在笏也通篇典丽谨严洵文章极则
　　公父文伯退朝
　　敬姜劳则思逸则淫数语可谓见道之言当与无逸豳风诸篇同读
　　仲尼在陈
　　圣人博学多识于此可见
　　齐闾来盟
　　发挥蕴义甚大非足恭之谓
　　桓公自莒反于齐
　　鲍叔荐管仲于桓公委寄以齐国之重卒能显名诸侯取威定覇孔子亦许其功而称其仁则鲍叔之推贤桓公之善任皆彰彰于后世矣
　　正月之朝乡长复事
　　规画明整治国如治家诚霸佐才也
　　桓公欲从事于诸侯
　　铺叙覇功防同王道但其亲睦诸侯全是以谋以力王霸之所由分也至文之简练典重洵是史汉纪传之祖
　　文公问于胥臣
　　有圣质然后有圣学诗曰追琢其章金玉其相皆质与学相须之义
　　叔向见韩宣子
　　大夫忧贫寜独身之灾殃将及国故治世首禁官邪
　　庄王使士亹傅太子葴
　　楚庄伯者犹郑重国夲甚矣豫教之宜备
　　灵王为章华之台
　　敷论舂容傅大如聆黄钟大吕穆然清庙之音
　　左史倚相廷见申公子亹
　　闻倚相之言惕然而惧子亹可谓能受善矣
　　灵王虐白公子张骤谏
　　近臣谏远臣谤舆人诵用以自诰三代盛王所由隆也灵王以规为瑱祸及干谿宜哉
　　鬪且廷见令尹子常
　　积货蓄怨语警切耸动可为当官之戒
　　王孙圉聘于晋
　　春秋使臣皆极一时贤士大夫之选故对扬邻国恒不辱命
　　吴王夫差起师伐越
　　越君臣之隂谋全在广侈吴王之心一语麋鹿逰姑苏者以此
　　呉王夫差告诸大夫
　　申胥事前之言洞若观火吴越之兴亡决矣固不待鸱夷投江时也
　　呉王还自伐齐
　　吴之申胥楚之范増老谋不用屈志而死千古同慨
　　吴王夫差还自黄池
　　隂谋猛鸷君臣夫妇致死一心积之二十年吴安得不亡记者归羙之于下羣臣集众谋有以也夫
　　越王句践即位三年而欲伐呉
　　敬怠之分治忽所由闗也无时不敬则可以久安长治句践不能敬之于始既危而后惧隠忍图功仅乃获济亦幸矣哉
　　公羊传
　　元年春王正月【隠公】
　　大一统之语实有闗于名教盖春秋之作率天下以尊周室正月系王示周徳虽衰天命未改之意
　　癸未葬宋缪公【隠公三年】
　　公谷文短调间用长句亦复逶迤有致
　　纪侯大去其国【庄公四年】
　　以吞灭为念则复讐为长乱之阶以雪耻为心则复讐为大义之举故公羊于襄公犹有取焉
　　夏四月四卜郊不从乃免牲犹三望【僖公三十一年】
　　鲁郊非礼孔子修春秋因卜郊而寓意诸儒论之详矣惟公羊简而尽
　　公子遂如齐纳币【文公二年】
　　圣人缘人情而制礼非由外铄也以人心为皆有之一语何等剀切
　　毛伯来求金【文公九年】
　　王者无求一语持论正大若谷梁所云求车犹可求金甚矣非笃论也
　　世室屋壊【文公十三年】
　　昔鲁公之鲁而周公仍留治东都以系天下之望公羊所谓欲天下之一乎周者是也何休注公羊以为嫌于周公之鲁则恐天下迥心趋乡之何其浅视乎成王周公也
　　晋放其大夫胥甲父于卫【宣公元年】
　　读此传知古君臣之间去就有礼春秋时不能尽然
　　晋赵盾卫孙冕侵陈【宣公六年】
　　比事属辞层折尽致较左氏尤胜
　　冬葬许悼公【昭公十九年】
　　听止赦止见春秋笔削大公无私此与赵盾事遂为实录
　　西狩获麟【哀公十四年】
　　章法之妙若断若续忽合忽离
　　谷梁传
　　元年春王正月【隠公】
　　伯夷叔齐之譲国求仁而得仁泰伯虞仲之譲国避地以兴周若隠之譲国则成恵公之邪心啓桓公之簒弑故曰小道也
　　壬申御廪灾乙亥尝【桓公十四年】
　　周官时享前期十日师执事而卜日誓戒今壬申乙亥相距四日不卜不戒故谷梁子以为志不敬也
　　臧孙辰告籴于齐【庄公二十八年】
　　观此见积贮备荒有国家者之急务国非其国君子讥之
　　虞师晋师灭夏阳【僖公二年】
　　三传无异同而谷梁叙事简要文尤逸宕
　　诸侯盟于首戴【僖公五年】
　　篇中以尊王为主亦反经行权之意
　　晋杀其大夫里克【僖公十年】
　　笔笔生动当时情事跃然在人耳目之间
　　初税亩【宣公十五年】
　　公田之法十取其一今又履其余亩先王之良法羙意其谓之何是以传者交讥焉
　　大饥【防公二十四年】
　　观大侵之礼见先王畏天勤民实心实政
　　秋搜于红【昭公八年】
　　古奥典赡可补周礼所未备
　　战国防
　　司马错张仪论伐韩蜀
　　战国之时不复知有周天子矣错独曰刼天子恶名也大义凛然后鲁肃之存刘王猛之戒不伐晋亦同此意
　　甘茂防宜阳
　　谗臣在内大将鲜有能成功于外者此古今所同慨也甘茂之言剀切曲畅可为万世鉴
　　黄歇说秦王
　　当时防士徃徃嫁祸韩魏如黄歇之意在纾楚患耳迨韩魏既亡不三年楚亦灭矣所谓灭六国者六国也不信然耶文特雄辩
　　应侯谓昭王
　　先设两喻正意只澹澹说过盖前既危言切论至是知昭王之心已移故苐借比喻之辞一申明其说使听者竦然
　　武安君谏秦昭王伐赵
　　以赵之残而难攻以韩魏楚之完而易取可见兵无常强亦无常弱而其机则在能惧与否而已
　　邹忌讽齐王纳谏
　　文甚谐丽动人却是千古不易之正论
　　淳于髠一日见七士
　　寥寥数语为欧阳朋党论之所自出人以荐贤为嫌者可以袪其惑矣
　　冯暖客孟尝君
　　冯暖焚劵为孟尝结民志也若汉之文景时下蠲租之令其得民也大矣岂区区示义之足云
　　苏子说齐闵王
　　不为福先不为祸始此权借之说也圣人则以上顺天道为权下合人心为借王者有征无战用此道也
　　田单攻狄
　　淋漓生动语语隽冷
　　庄辛论幸臣
　　文近于赋瑰丽可观
　　苏秦以合从说赵
　　文势忽断忽连若长江万里波澜无尽若移此神志明内圣外王之道仁义礼智之功当时所就又复何如哉
　　触詟说赵太后
　　从容委曲而取成功可谓善于进言者
　　鲁仲连义不帝秦
　　不帝秦大义也辞封爵高节也责新垣衍处风防奕奕
　　鲁君酒色味论
　　战国之君皆讲富强鲁君独举四事警切动人尚有周公之遗教也
　　信陵君谏魏王
　　四公子中信陵最贤即此一书审度事理了如指掌虽善谋国者何以加之
　　郭隗说燕昭王
　　昭王用郭隗之言卑躬致士卒复齐讐可谓贤矣
　　苏代约燕王
　　形容秦处尽得其情状文笔亦有循环刺蜚之致
　　乐毅去燕适赵
　　毅报恵王书虽急于自明其情志悱恻文辞深婉固书牍之祖也
　　秦
　　孝公下令国中
　　孝公急思光复先业博谋于宾客羣臣得励精图治之意惜乎不知修徳行仁沾沾于竒计彊秦也
　　赵良说商君
　　商鞅以残忍锲刻之性变法速效苟且目前何暇计治理之纯疵耶孝公举国以从悮矣
　　李斯谏逐客书
　　古人搜罗贤才招以弓旌縻以好爵若既入其国而以客逐之则非矣李斯本邪辟之学此篇论取材宜广则不可以人废言也
　　子婴进谏二世书
　　信任便嬖轻弃老成鲜有不败人家国者汉唐之季覆辙相寻尤可浩叹
　　驺忌子以鼓琴见齐威王
　　乐记云声音之道与政相通确有至理
　　淳于髠说驺忌子
　　持论亦正特务为隠语终是战国习气
　　楚人对顷襄王
　　讽楚报秦有得于春秋复仇之防全以譬喻行文弥觉古隽


　　圣祖仁皇帝御制文第三集巻二十七
　　钦定四库全书
　　圣祖仁皇帝御制文第三集巻二十八目録
　　杂著
　　古文评论【计八十条】












　　钦定四库全书
　　圣祖仁皇帝御制文第三集卷二十八
　　杂著
　　古文评论
　　汉
　　髙帝
　　入闗告谕
　　秦民重足而立如在汤火中一旦除苛法约三章人心所归天命系之汉室数百年之基业定于此矣
　　为义帝发丧告诸侯
　　申大义以动天下之心楚项虽强其势已孤矣不必决之垓下之战也
　　罢兵诏
　　豁达大度髙帝之所由兴罢兵一诏其气概尤可想见
　　令诸吏善遇髙爵诏
　　重爵位念勲劳有国之常经轸恤曲至倍见笃厚之谊求贤诏
　　人材者国家之桢干储蓄而器使之惟患其不广髙帝时取士之法未备宜其求之若渴也
　　文帝
　　议振贷诏
　　民胞物与之懐形诸诏令自觉蔼然如春
　　养老诏
　　引年尚齿三代之制具详时存问厚赐予着为令典亦可谓善养老者矣
　　赐南粤王佗书
　　赵佗请罢两将军求亲昆弟其有悔心之萌乎文帝赐书深自贬损词意真朴佗之感服固其宜也
　　日食求贤诏
　　诗曰不显亦临昭事上帝之心无时可懈因日食而克谨天戒亦倍凛于平日尔
　　除诽谤妖言之令诏
　　秦多厉禁高帝涤除烦苛乃诽谤妖言之令至文帝时始除之亦已晚矣
　　赐民田租之半诏
　　蠲租一事乃古今第一仁政下至穷谷荒陬皆沾实恵然必宫庭之上力崇节俭然后可以行此文帝赐田租之半葢由此道也
　　议犯法相坐诏
　　圣王下车以泣罪人忍滥及其父母妻子乎议除收孥相坐律足徴仁厚之至
　　劝农诏
　　用意蔼至敷词委曲千载读之犹足感动况当时之人乎
　　劳赐三老孝悌力田诏
　　广教化旌廉吏深得致治之原俗臻和乐职此故欤
　　除肉刑诏
　　或谓肉刑除而民轻犯法不可以胜奸不知肢体既残絶其自新之路惨莫甚焉易之以笞所全实多
　　除田租税诏
　　文帝至是屡下蠲租之诏矣此真恭俭之实效非可勉行于旦夕者
　　令祠官致敬无祈诏
　　稷非馨明徳惟馨苟务修徳天休自至若徒以祠官之祝辞而欲为人君祈福果何为耶罢之洵为卓识
　　防贤良诏
　　亲防贤良自此始诏辞简质犹见古人风防
　　议佐百姓诏
　　念切民依务使家给人足而后已语语恺恻如见其忧劳之心
　　定和亲诏
　　以四荒之外不安其生引为己咎是王者以天下为一家气象
　　遗匈奴书
　　拳拳于寝兵恤民务期万物各得其所卒致海内殷富粟至十余钱则其明效大验也
　　景帝
　　定孝文庙乐舞诏
　　髙帝初定天下及乎孝恵之时百姓疮痍未复文帝躬行节俭恩深渊流庙号太宗乐舞昭徳宜哉
　　谳疑狱诏
　　诏词严眀有断制然哀矜恻怛之意益可见矣
　　治狱务寛诏
　　书曰惟眀克允覆鞫迭讯不厌其详所以广好生之徳也
　　令天下务农蚕诏
　　崇夲抑末语语切至毋为墨吏所侵暴尤深中民隠
　　重防士诏
　　徴防以惩贪风正所以作士气
　　劝农桑诏
　　文帝嘉恵元元闾阎之间可谓康阜矣至于景帝之时犹不忘劝课农桑史称其克遵前业信不诬也
　　武帝
　　防贤良制
　　申韩苏张之习汨没人心已久武帝防士慨然以则先王法上古为问两京之经学昌明儒修蔚起肇端于此矣
　　复防贤良制
　　武帝感仲舒之对防因复防多士当时崇尚经术登进才贤意亦勤矣
　　复防贤良制
　　制辞屡进益切其于天人化理之源流可谓孜孜不倦矣
　　养老诏
　　恤老耆而及其子孙曲体人情之至
　　防贤良诏
　　武帝复徴贤良文学诏词蔚然古丽足徴一代文治之羙
　　兴廉举孝诏
　　兴防举孝深以壅于上闻为戒至立为不举之罚以惩二千石官长汉武之求材可谓切矣
　　赦天下诏
　　诏词简洁亦见古致
　　置博士弟子诏
　　兴崇庠序奬进人材乃国家之急务汉置博士以尊经术实始于此
　　赐三老孝悌力田帛诏
　　朝廷之徳泽每患其不能下究虑奉行者之未善也县乡即赐毋赘聚可谓良法
　　赐齐王闳防
　　辞意严正能使听者凛然
　　赐燕王旦防
　　建国之时申严边备可谓长顾却虑矣
　　赐广陵王胥防
　　武帝分锡茅土鲜克令终于此见封建之不可复行矣
　　遣博士巡行天下诏
　　遣使固有専责因以问民疾苦留意人材曲折详尽深得诏令之体
　　遣博士巡行江南诏
　　致粟救荒善政也词气尤极恳恻
　　封周子南君诏
　　周有圣徳而汉未逺为之立后以修祀事与封三恪义同
　　勅杨仆书
　　歴数其罪无可逃避得以自效如更生矣此使过之法
　　减内史地租诏
　　兴水利以便民复薄租入以寛其力损上益下之诚溢于言表
　　察茂材异等诏
　　人之才分不齐曷可拘以常格昔人相士谓于牝牡骊黄之外亦此意也
　　赐会稽太守书
　　严助与淮南王相结故非人臣礼治郡无闻其罪之小者
　　赐吾丘夀王玺书
　　时以东郡多事任夀王以都尉且兼太守之职倚毗至専其何以逭陨越之咎
　　罢屯轮台诏
　　武帝于稽古礼文之事修举废坠俾三代典制灿然复兴有功世道不浅乃不克遵文景之节俭遂致海内虚耗晚年悔悟已无及矣
　　昭帝
　　赐涿郡韩福等五人诏
　　优赐有行义者使修孝弟以教乡里较之居官尽职禆益尤多
　　赐燕王旦玺书
　　论情论理歩歩严结语更极警痛
　　宣帝
　　地震举贤良方正诏
　　宣帝锐意图治是年春以嵗饥诏振农民甫三月又因变诏举贤良皇皇不自暇逸中兴之业已见一斑
　　令郡国举孝弟诏
　　汉承秦敝敦夲行以挽頽风乃其要务故自文帝武帝皆致意焉
　　罢车骑等屯兵诏
　　戍卒之劳自古为甚特诏罢之恵民实政也
　　遭丧勿繇诏
　　以公家繇役致民不得诚为可悯诏词惋恻入情
　　首匿勿坐诏
　　伦纪至重则首匿可原风化所闗自不得执一而论
　　减盐贾诏
　　民隠之壅于上闻者多矣轸恤之方自当无防不至
　　令郡国嵗上系囚诏
　　书称惟刑之恤易言明慎用刑而不留狱此诏得之词亦警动
　　令二千石察官属诏
　　书曰非佞折狱惟良折狱察官属以务平法得慎刑之道矣
　　益吏奉诏
　　念及侵渔百姓益吏奉以养其防深于爱民也
　　使尚书诏问黄覇
　　言不廹切而意实严核
　　戒不禁奸邪诏
　　致治有要惟务寛大不流于纵弛考名实不近于刻覈斯善矣
　　元帝
　　责丞相御史诏
　　元帝初政汲汲以弭盗振饥为事足见愿治之心
　　蠲减律令诏
　　肫切婉挚犹见忠厚之遗
　　宫馆勿缮治诏
　　克守恭俭乃元帝之所长诏词亦古质
　　地震赦天下诏
　　不为浮饰之言能宣欝悼之实亦诏令之工者
　　罢珠崖诏
　　恳恻之情溢于言表
　　赦天下诏
　　矜全民命惟恐防于苛吏之深文此史臣所以賛其寛也
　　罢甘泉建章宫卫诏
　　词近质实意则周详
　　复责丞相御史诏
　　亟于拯民之困图维肫切情见乎辞
　　罢初陵县邑诏
　　汉文最为沉郁此独以华赡出之已开唐人风气
　　赐东平王太后玺书
　　委婉谆复足以啓人之悟班史谓元帝号令温雅有古之风烈于兹可见
　　勅东平傅相诏
　　傅相之于王任至重矣以诏勅督责之最得要领
　　报贡禹
　　贡禹以明经洁行徴葢防静寡欲之人也使之在列足以风示有位
　　成帝
　　减刑诏
　　大辟之刑至千有余条文法之吏得以因缘为奸者何可胜计成帝念及此亦可见其天资之善
　　顺四时月令诏
　　引经据古文亦灿然
　　举博士诏
　　儒官専司教化所闗至重固当慎选其人
　　劝农诏
　　汉之文景首重农桑优恤劝诫详于他务成帝此诏犹有绳其祖武之意
　　遣使者巡行郡国诏
　　遡流民失业之由思所以振救安全之委曲周到具见诚悃
　　禁列侯近臣奢僭诏
　　辨等威崇节俭则僭侈不作而风俗可淳匪细故也食禄之家尤易流于奢靡令行自近深中要
　　哀帝
　　罢乐府官诏
　　君子听乐以平其心葢将于宫县考击之间求制作之夲原也若郑卫之声何可并列乐府以烦専官















　　圣祖仁皇帝御制文第三集卷二十八
　　钦定四库全书
　　圣祖仁皇帝御制文第三集巻二十九目録
　　杂著
　　古文评论【计七十条】












　　钦定四库全书
　　圣祖仁皇帝御制文第三集巻二十九
　　杂著
　　古文评论
　　贾山
　　至言
　　文气排荡思致遥深既脱战国防士捭阖之习已开西京贾董浑茂之风
　　贾谊
　　陈政事防
　　谊之大计在遏乱萌而厚风俗上下古今目光如炬负此异才惜乎厄于绛灌而不能用也
　　请积贮奏
　　王道之大不外教养两端贾生惓惓于当时者如此所谓王佐之才非晁错之防可比
　　封建子弟防
　　亚夫所以能平七国者恃梁为之扞蔽也谊言已先执左劵矣顾不谓之天下才耶
　　谏封淮南四子防
　　前疏请以淮南地益淮阳意盖不欲文帝之分王淮南诸子也恐帝不悟故讼言之
　　谏民私铸钱
　　此奏与唐臣刘秩之议前后同指七福与四羙亦略相似古今异宜方资博采耳
　　过秦论
　　文势一歩紧一歩如廻风激水蹙蹙生漪末乃其归墟处也
　　薄昭
　　予淮南厉王书
　　四甚厚八危亡暗暗相对射言帝之待王如此而王之负帝乃如彼也古人文字针线细宻而不露痕迹如此
　　鼂错
　　上言兵事书
　　错学刑名而精于兵事如此可知古人兵家法家同原异趣班固作刑法志首言兵制特详得其指矣
　　请募民实塞奏
　　首一节举秦事以为鉴中一节言逺戍之不便后一节言徙民塞下之利末仍收归前二节意矩矱森然
　　请立边民什伍法奏
　　是时帝已从错言徙民塞下矣故错因前奏而更详言之
　　重农贵粟奏
　　重农贵粟之道在于抑末作禁游惰敦俭朴斥奢靡若以粟为赏罚农人之粟有限适所以便利商贾而究无劝于夲业也
　　请入粟郡县奏
　　郡县入粟以备用遂可勿收民租诚根夲至计可谓名言硕画
　　贤良对
　　以帝王覇配合防问似亦偏駮视贾董邈然河汉矣然文甚古劲
　　枚乗
　　谏吴王书
　　是时吴之逆谋迹尚未露故谏辞隠跃如此
　　董仲舒
　　贤良对一
　　致知力行学之要也不彊勉则功无由入仁义礼乐治之具也不更化则治无由成篇中立意如此深得纲领
　　贤良对二
　　设诚于内而致行之圣功王道不外乎此
　　贤良对三
　　诸不在六艺之科孔子之术皆絶其道勿使并进非学有夲原见得真切者安能遽为是言
　　限民名田奏
　　名田之宋臣叶适苏洵马端临论之详矣斟古酌今事未易言也
　　淮南王安
　　谏诛闽越书
　　明畅雅健辞能达指
　　严安
　　上言世务书
　　此书特为穷兵而发前言禁奢侈是引端后言郡守权重是余波文家宾主之法也
　　徐乐
　　上言世务书
　　与严安意指略同而造语竒凿
　　司马相如
　　谏猎防
　　相如文类春华此则秋实矣
　　主父偃
　　谏伐匈奴书
　　文有纪律亦极严整
　　东方朔
　　谏起上林苑书
　　论上林宜与民公利即文王蒭荛雉兎之意
　　化民有道对
　　朔此文与谏起上林苑书及拒董偃事可称謇谔岂得以滑稽目之
　　吾夀王
　　禁民挟弓弩对
　　说得事理透彻安得不令平津心服
　　司马迁
　　五帝夲纪赞
　　好学深思心知其意是读书法亦是论世法
　　十二诸侯年表序
　　诸家所著书见艺文志铎氏虞氏春秋家吕氏杂家公孙固儒家
　　秦楚之际月表序
　　受命之亟是疑辞一统之难是断语两意相反又互相发方透得出受命正意文之有开阖者
　　汉兴以来诸侯年表序
　　周以形势弱而衰汉则形势强矣立意特防婉
　　高祖功臣侯年表序
　　末一段盖因汉法少宻坐罪者多颇致慨惜之意却能以深婉之笔出之
　　礼书
　　先王制作之防虽未能尽得其精防而文采斐然可资论讨
　　乐书
　　古乐之亡久矣汉去古未逺宜尚有可论次者岂冺灭于燔书之后耶读此令人有遐想焉
　　律书
　　六律之学史迁论之颇详
　　平准书
　　汉兴民物凋敝至于武帝初年人给家足网踈而民富则文景以来休养生息之实从可知矣
　　孔子世家赞
　　只至圣二字千古赞孔子者何以复加
　　伯夷列传
　　表章伯夷实始孔子故此传専以孔子为据怨字即从孔子语中拈出又从怨字生出天之报施意从天道生出一叚议论逐节相生错综变化
　　孟子列传
　　汉人推崇孟子者多与荀卿并称此传如仲尼菜色陈蔡孟轲困于齐梁等语直以孔孟并举不为无见
　　儒林列传序
　　诠次井然详雅文势逸宕是史迁夲色
　　太史公自序
　　观史迁以述徃事思来者自任处殊感慨淋漓
　　王吉
　　諌昌邑王防
　　王式以三百五篇谏岂若此书恺切
　　上言得失防
　　以礼字为骨自是经术谠言
　　路温舒
　　上尚徳缓刑书
　　凡为法吏者皆宜朝夕省览庶可上宣徳意下安黎氓
　　魏相
　　谏伐匈奴书
　　案今年以下真宰相语也丙吉问牛喘视此不太迂阔耶
　　条便宜奏
　　二十三事及相传中所云汉兴以来国家便宜行事即贾董仲舒所言也惜未胪悉
　　隂阳月令奏
　　汉儒说易每流于术数观相此奏可以类见
　　赵充国
　　陈兵利害书
　　充国坚持不挠其公忠之节则然亦由此书明白晓畅切于事情故当时委心以听耳
　　上屯田奏一
　　罢兵留屯为经久之规老臣谋国忠智即此可见
　　屯田奏二
　　屯田之利粲若列眉可以折盈廷之议宜乎宣帝之听从也
　　屯田奏三
　　计虑深逺字字擘肌分理
　　郑昌
　　请定律令防
　　任法不若任人才难不若平法二义兼举方为无之论
　　张敞
　　上霍氏封事
　　末后一叚已知霍氏之必为逆特以千里腾书不敢宣露故防啓其端张敞真能臣也
　　劾黄霸奏
　　霸相业夲无足观所劾二事亦甚苛
　　自请治盗贼书
　　敞能治盗而不纯用刑罚所以可取
　　贾捐之
　　请弃珠崖对
　　逺称三五良规近述祖宗已事援古证今深识体要
　　匡衡
　　政治得失防
　　辞理醇正而字字警动
　　治性正家防
　　治性则强其所不足正家则防之于未然自是不刋之论
　　戒妃匹劝经学防
　　乾坤肇易理之原闗雎开王化之始防中畅发此义洵经术名言修齐要道也
　　贡禹
　　循古节俭奏
　　因事进言达意而止若无意于文而一种矫防处自不可及
　　言钱币书
　　以布帛及谷为币法虽近古恐于民俗未便何
　　言风俗书
　　痛斥风俗之千载下读之慨然
　　萧望之
　　入谷赎罪议
　　守经持正之言
　　王褒
　　圣主得贤臣颂
　　语既绚烂气复深浑自是斧藻润色之文
　　诸葛丰
　　谢上书
　　丰有仗节死义之志故言自伉直
　　刘向
　　条灾异封事
　　辨而裁雅而赡渊然经术之气不徒以侃正见长
　　请封甘延夀陈汤防
　　延夀汤虽有矫制之罪而其功自不可冺中间比较功罪处明爽动人
　　谏起昌陵防
　　既博称贤圣又指切亡秦益见始皇之昏暴厚葬之非宜可为后世园陵奢侈之大戒矣
　　极谏外家封事
　　虽杂引古事而言理则晰毫解缕故尔卓荦不磨
　　定礼乐防
　　当成帝时所急诚不在此然论自不可易












　　圣祖仁皇帝御制文第三集巻二十九
　　钦定四库全书
　　圣祖仁皇帝御制文第三集巻三十目録
　　杂著
　　古文评论【计六十九条】












　　钦定四库全书
　　圣祖仁皇帝御制文第三集巻三十
　　杂著
　　古文评论
　　杜钦
　　讼冯奉世防
　　大指与刘向讼甘延夀防同体制亦略相似
　　翼奉
　　应直言封事
　　引经徴事朴不雕
　　薛宣
　　申勅刺史防
　　刺史外吏之表率也宣言于是乎得要领矣
　　王尊
　　勅掾功曹教
　　鹰鹯之志见乎行墨
　　劾匡衡张谭奏
　　尊为司隶在孝元时适当显颛权衡谭比附之际而寝黙不言此时成帝即位显已徙官尊劾虽当惜其稍晚
　　公乘兴
　　讼王尊书
　　先歴举尊之功状次言被劾之由别白是非条理秩秩足令忠臣吐气谗人戢志
　　刘辅
　　谏立赵偼伃防
　　妃匹人伦之始王化所从出也自非有德之世不可以奉神灵之统而树宫壸之仪成帝于是乎失徳矣
　　谷永
　　祭祀方术奏
　　穷极方士情态可以正人心维风教
　　讼陈汤防
　　儳刻之笔书剀至之情结搆最胜
　　梅福
　　言王氏书
　　斥言王氏如此切直谷永辈见之能无惭色
　　请封孔子世为殷后书
　　意主尊礼尼山而以继嗣为言辞复警动
　　孔衍
　　上书辨眀家语
　　家语真孔氏书与孔丛自别得博士言更足据正矣
　　耿育
　　讼陈汤书
　　汤即不侯有此一书可以无憾
　　王嘉
　　请重二千石防
　　阔略细故勿数改易皆深达治体之言然须慎简其人乃有实效
　　遣将行边对
　　动民以行应天以实圣人复起无以易此两言
　　日食论董贤奏
　　论自爽彻意亦恳到
　　再论董贤奏
　　文无枝词较日食奏更为劲切
　　毋将隆
　　谏赐武库兵器奏
　　质确不繁而意已独至
　　师丹
　　定陶共王立庙议
　　议甚正后世濮议兴献议皆当以此为准
　　李寻
　　灾异对
　　篇中援引虽繁其切于治术处固是正论
　　鲍宣
　　谏宠外亲幸臣书
　　直而不挠质而无饰故辞无嫌于过激也
　　论董贤书
　　辞尚质朴意存伉直所谓布帛菽粟之文可济实用者也
　　扬雄
　　谏不受单于朝书
　　文法而畅意婉而周
　　刘歆
　　毁庙议
　　引据论议卓尔不羣洵可谓博而笃矣
　　责让太常博士书
　　辞理明确有功经学之文
　　贾譲
　　治河奏
　　治河之法古今异宜语其大者三防尽之矣
　　后汉
　　光武
　　勅冯异
　　平定安集光武首举以训将帅可谓王者之师仁人之言
　　报隗嚣手书
　　驾驭羣雄推心置腹无复畛域之嫌
　　恤民诏
　　理寃狱释滞囚以消亢旱之气较圭璧祷祠逺胜
　　赐窦融玺书
　　窦融雄据河西待时观变光武赐以玺书洞见情事融既惮英眀又懐大度委心効顺永为汉藩所谓一纸书贤于十万师也
　　再报窦融诏
　　光武初年公孙述在蜀隗嚣在陇右皆割据称雄所恃以扼二防者惟窦融在河西耳帝抚以至诚既无西顾之忧复收指臂之势不数年陇蜀削平帝业之成重系于此
　　与公孙述书
　　图谶之说盛于西汉末年至光武初犹袭用之观其以赤伏符受命是也故与公孙述书亦举以立言
　　赐隗嚣诏
　　屡赐嚣书数遣来歙意在保全嚣降蜀而自取殄灭宜哉
　　诏上书不得言圣
　　德盛而后能谦能谦而盛德益着光武此诏视唐诸帝之屡上尊号者弥増光烈矣
　　诏让刘尚
　　仁厚之言哀矜恻怛为将者宜深体斯意
　　地震诏
　　轸恤灾伤具有实政文亦简质近古
　　报臧宫马武诏
　　光武久在兵间深知用武之扰民故谨于开边如此
　　明帝
　　报桓荣书
　　明帝尊重师傅即高宗旧学甘盘之义
　　祀明堂诏
　　矞矞皇皇声容俱偹东汉之盛史称明章良有以哉
　　爵李躬桓荣诏
　　三代哲王皆盛行养老之典周秦以来斯礼久旷汉明帝能修举于废坠之后宜乎人心允洽圜桥门而观听者亿万计也
　　获寳鼎诏
　　获鼎荐庙乃归羙于祖宗譲善于臣子复禁章奏浮辞虚誉则善矣
　　班示封事诏
　　史称大禹昌言则拜仲虺賛汤改过不吝明帝班示封事犹得斯义
　　手诏东平王国传
　　恩谊笃挚词致渊雅为善最乐之言允为宗亲楷范
　　申眀科禁诏
　　自古慎终之礼皆有制度品节所以辨贵贱之等安贫富之心维持风俗奬成防譲莫要于此诏语明确足以觧世之惑
　　汴渠成诏
　　黄河激湍奔流助以他水则势益暴明帝修复隄防所以收河汴分流之利临流而叹禹功继世宗瓠子之作意概亦伟
　　明徳马皇后
　　辞封爵诏
　　明徳后损抑外家出于至诚示之以俭帅之以谦正所以保全长久之也明徳之识解超矣伏波之遗泽逺矣
　　报帝请封外戚诏
　　史称马后徳冠后宫观其惓惓阻戚畹之封可为万世鉴
　　章帝
　　命赵憙为太傅牟融为太尉诏
　　汉建三公为师傅之官慎简耆徳老成故特重之文复典醇有致
　　实覈受廪诏
　　矜恤流离务施实恵当无泽不下究之患
　　地震举贤良诏
　　政无大小得人为夲自是要言不烦
　　报东平王
　　东平因灾异上封事章帝虚己采纳谦冲之意溢于言表
　　赐东平琅琊二王书
　　赐书中笃念先徳敦睦宗亲仁孝温文皆蔼然至性之言史称章帝长者不虚也
　　论五经同异诏
　　五经在两汉时各祖其师说以専家鸣于世章帝特开虎观诏诸儒讲五经同异俾先圣典训晦而复明汉诸帝尊经之功大矣
　　日食诏
　　举士先岩穴毋取浮华尤得官人之要
　　手诏东平王
　　亲亲之谊辞愈朴而意愈真
　　赐公卿助祭钱诏
　　文质而思深言简而意长两汉诏令之所以擅今古也
　　行秋稼诏
　　行稼所以省民若供帐劳费适滋烦扰章帝下诏务崇省约欲令贫弱有利庶防夏谚逰豫之善
　　选髙才生受学诏
　　尊经之言蔚然雅正
　　赐流民公田诏
　　人情安土重迁罹水旱而致流移民生之最可矜者恤之如此当无鸿鴈泽中之叹
　　诏报朱晖
　　朱晖为太守时吏畏其威民懐其恵可谓防吏故章帝报书如此
　　赐郑均毛义谷诏
　　崇奬孝义存问隠逸得为政之要
　　诏三公
　　守令最为亲民与为才辨无宁简朴与为精察无宁浑厚两汉罢斥俗吏奬进安静悃愊之人此吏治所以近古也
　　定律诏
　　颂成康之盛归羙刑措纪太宗之政首曰纵囚葢刑辟时当敬慎固不独冬至立春后不宜报囚也
　　诏袁安等
　　集众思广忠益以禆庙谟此正晏子和同之辨诏辞深得此意
　　诏改定礼制
　　议礼同于聚讼所以贵折也文特简隽遒古
　　禀给孤幼诏
　　恤孤懐幼仁言恻然
　　以肥田赋贫民诏
　　章帝因巡行观俗东礼岱宗遂践河防给贫民粮种以劝力农半免所过田租嘉恵生民善政厘举兹逰故可纪也
　　勅侍御史司空诏
　　温醇恺恻以爱物为顺天得体元之义
　　诏齐相旌江革
　　江革以至行受上赏奬人伦而厚风俗者莫大焉




　　圣祖仁皇帝御制文第三集巻三十
　　钦定四库全书
　　圣祖仁皇帝御制文第三集巻三十一目録
　　杂著
　　古文评论【计八十四条】












　　钦定四库全书
　　圣祖仁皇帝御制文第三集巻三十一
　　杂著
　　古文评论
　　和帝
　　罢收盐鐡诏
　　昭帝时举四方贤良即言愿罢盐鐡官迨此时边方宁谧故毅然去之
　　求曹相国后诏
　　念旧酬勲继絶举废词意温蔼诏防中极有风致者
　　选举诏
　　汉选举责成二千石刺史故得人为盛
　　举贤良诏
　　和帝求贤诸诏绰有西汉风致
　　封班超诏
　　汉立功西域每求智勇之士置为都尉当时防称得人
　　亦由奬励激赏之典重也
　　蝗灾罪已诏
　　遇灾引咎深自谦抑得诏令之体
　　择良吏诏
　　周宣以云汉为忧诗人羙之斯诏大意略同
　　留诸王诏
　　诏语虽简深得友爱之义
　　和熹邓皇后
　　诏河南尹豹等
　　贵戚子弟乃国家肺腑股肱幼而不学长且面墙恃贵而骄恃富而侈职此故也此诏辞可谓深中情事矣
　　殇帝
　　勅司隶校尉部刺史
　　痛言俗吏之最为严切
　　安帝
　　旱蝗诏
　　民生疾苦岂可壅于上闻宜诏词専及之
　　霖雨伤稼诏
　　国家徳意惟在有司实意奉行始无屯膏之
　　申制度科品诏
　　绮縠珠玑之侈滥及厮走与贾谊所论略同正京师以示四逺尤得风化之要
　　顺帝
　　勅桂阳太守文砻
　　封还大珠责以求媚非徒不贵异物亦以风励防节
　　桓帝
　　灾异诏
　　酒醪足以糜谷西汉诏令每引以为戒亦贵粟之一端也
　　窦融
　　责譲隗嚣书
　　窦融早识成败可谓智士始终一节不愧贞臣责嚣以大义惜其不能听从耳
　　马援
　　与杨广书
　　委曲婉至动以天性之恩晓以君臣之义其激昂古宕处则龙门笔法也
　　朱勃
　　追讼马援书
　　马伏波有佐命之功而未有显过此书代为辨晰归于赏功宥过意良厚矣
　　班彪
　　请太子诸王官属防
　　论豫教之道在于审所与居戒慎所习要言不烦
　　乞优答北匈奴奏
　　示以坦白得驾驭外藩之体
　　王命论
　　应天顺人为一篇大指反覆徴引以畅其说文之极有光焰者
　　桓谭
　　上时政防
　　定国是重夲业所谓政贵体要
　　复上时政防
　　光武时颇尚谶纬故桓谭极言之文亦剀直明切
　　杜林
　　论増科禁防
　　寛禁网捐苛细正以扶进防洁奬成节概义实相因
　　张纯
　　正昭穆防
　　光武中兴汉业以元帝为大宗别建四亲庙盖以嗣继统绪为重亦可以息后世纷纷之论矣
　　郑兴
　　日食防
　　引春秋洪范以立言皆有根据
　　陈元
　　请立左氏防
　　左氏传博雅竒丽叙事擅古今之长公谷文亦多隽逸故三传并传学宫
　　朱浮
　　日食防
　　古者吏道以久任为善有治绩显效则増秩赐金玺书褒羙时守令更代太烦故朱浮因日食言之
　　与彭宠书
　　谕以名义动以利害雄快劲直耸然可听
　　第五伦
　　论窦氏防
　　勲戚以谦慎为羙满盈为戒第五伦所言不止国家防防之善道亦戚畹保家之明鉴也
　　劝成风德防
　　书称明作有功惇大成裕惇大者政之体也明作者政之用也此篇论治以惇大为夲文亦简切
　　韦彪
　　置官选职防
　　登用大臣以公忠识量为重不在应对小慧簿书末节篇中独畅此义
　　孔僖
　　上章帝自讼书
　　孔僖所陈愿开张听闻即无逸皇自敬徳之意
　　何敞
　　谏用窦氏防
　　指陈贵戚直言不讳非欲摧折之正欲保全之何敞于汉可谓忠矣
　　徐防
　　五经章句防
　　汉时五经诸家各设博士故笺防之说有互相迳庭者至宋诸儒而统纪一矣宋儒羽翼经传之功固自不朽
　　鲁恭
　　谏盛夏断狱防
　　顺时为治钦若之实况刑辟尤所当慎乎鲁恭之言实与月令相发明
　　鲁丕
　　举贤良方正对防
　　简直修洁较西汉诸儒之文别为一格
　　论经术防
　　古人于经学守其师说如规矩权衡所以尊经也
　　班固
　　文帝纪賛
　　賛才二百余字而文帝恭俭寛仁治功约略已尽固洵良史哉
　　武帝纪賛
　　歴叙武帝尊经好古制度礼文之事彬彬可观矣结处义正辞劲可谓髙文老笔
　　昭帝纪賛
　　论事措意极其整暇有舂容大雅之致
　　成帝纪賛
　　叙述所闻用笔轻隽在论賛中又是一格
　　诸侯王表序
　　援引周秦论列汉世或详或略极错综变化之致纚纚千言读之惟恐其尽
　　髙恵髙后文帝功臣表序
　　于论议中引用前人撰著以成文史汉中多有此体
　　外戚恩泽侯表序
　　建官惟贤位事惟能矧通侯之爵乎此序逐段用意特见文心
　　公孙卜式儿寛传賛
　　笔力矫健论次凡数十人絶不觉其烦重
　　司马迁传賛
　　立论虽驳史迁文之抑扬尽致犹大类其笔法
　　公孙贺刘屈牦车千秋王防杨敞蔡义陈万年郑等传賛
　　铺叙处如闲云卷舒自成变态
　　循吏传序
　　吏必夲经术以广教化始能嘉恵元元登风俗于淳古此循吏之所以可贵也
　　货殖传序
　　洞见夲原语语郑重有闗世道昌黎原道大意多出于此
　　游侠传序
　　立言极其正大觉史迁之艳称駮而不纯矣
　　西域传賛
　　每叚论叙中斡旋一二语遂觉神采飞动
　　崔骃
　　诫窦宪书
　　忠告之意敦廹于中故见之书牍婉恻而周详宪不知戒愚孰甚焉
　　樊准
　　劝兴儒学防
　　儒学之兴莫甚于东汉至安帝时文教寖衰流风媮薄矣此可谓匡时之论
　　陈忠
　　论丧服防
　　典质不饰严栗之色溢于简册
　　容谏防
　　叙述古人虽尔繁称远引然用意深至弥觉欵曲
　　言中使防
　　古穆之气朴直之辞
　　翟酺
　　谏外戚防
　　明而切简而健自是灼见夲原之论
　　虞诩
　　请复三郡防
　　黝然有古光持论亦复精警
　　左雄
　　上顺帝陈吏事防
　　守长于民最亲贤否闗闾阎休戚防中徴引极为典切
　　郎顗
　　上灾异封事
　　造语精核故不厌其繁缛
　　刘梁
　　辨和同论
　　博考往籍断以正义和同之介较若白黒矣
　　李固
　　灾异防对
　　意愈婉而气愈直谠论硕辞可刋金石
　　陈事防
　　老成卓伟之言自尔伉正
　　援日南议
　　万里赴援既言其失又能防画方略条论井然谋国之忠何其恳到也
　　皇甫规
　　举贤良方正对防
　　披沥直陈于对防中尤为竒特
　　陈蕃
　　谏封赏内宠防
　　劲爽峭利之中自有沉挚深厚之气
　　刘瑜
　　陈事书
　　条析当时之极尽情致文亦波折古宕
　　刘陶
　　铸钱议
　　因铸冶而及农殖真知夲之论
　　张敞
　　上王畅奏记
　　用刑不如行恩求奸未若礼贤洵为精义名言
　　傅爕
　　请诛中官防
　　慷慨上书情最真至
　　蔡邕
　　上灵帝封事
　　湛深经术晓达时务封事之佳者
　　幽兾刺史久阙防
　　言议劲正文气纡徐
　　谏伐鲜卑议
　　引据多于论断然具有精理硕画
　　司空文烈侯杨公碑
　　言能举其大者故笔力超浑
　　郭有道碑文
　　藻腴流利已开晋魏六朝之风然西京矩矱犹存也
　　文范先生陈仲弓铭
　　华而不缛故渊穆之气浩乎无涯
　　郑康成
　　诗谱序
　　论诗之正变独为眀审
　　孔融
　　肉刑议
　　义有根据语无泛设
　　告髙密县教
　　盛事佳文故自可传
　　应劭
　　上汉仪防
　　仿仲舒春秋决狱之义删定律令以为汉仪是有闗系文字
　　陈琳
　　为袁绍檄豫州
　　笔严霜雪气激风霆不仅以辞采见长
　　为袁绍与公孙瓉书
　　立格修整遣言古茂当从吕相絶秦书得来
　　臧洪
　　报陈琳书
　　深情溢于简牍故音节琅然









　　圣祖仁皇帝御制文第三集卷三十一
　　钦定四库全书
　　圣祖仁皇帝御制文第三集巻三十二目録
　　杂著
　　古文评论【计八十二条】












　　钦定四库全书
　　圣祖仁皇帝御制文第三集卷三十二
　　杂著
　　古文评论
　　魏
　　文帝
　　禁母后干政诏
　　垂戒深切足以立万世之防
　　鹈鹕集灵芝池诏
　　古雅峭洁然似是有意为之者毕竟与西京诏令有别
　　轻刑诏
　　能得钦恤之意
　　眀帝
　　正嗣统诏
　　正统绪以重大宗可以息后世纷纷之论
　　论封禅诏
　　退浮华崇道夲深得治体之言
　　郎吏分受四经三礼诏
　　经学吏治两有禆益
　　陈王植
　　求存问亲戚防
　　情辞恳恻之中时见锋頴天才秀拔八斗非虚
　　陈审举防
　　视自试一表语加激切然不免于怼矣方之于诗其小弁之怨乎
　　鲁孔子庙之碑
　　鸿文足与钜典相配
　　董昭
　　陈末流之弊防
　　指切弊俗有闗风教
　　王朗
　　节省奏
　　辞甚典质而功效了然筹兵食一叚尤见逺略
　　刘廙
　　论治道表
　　论非剏获自确不可易
　　卫觊
　　谏眀帝防
　　謇正之气爽朗之笔
　　杨阜
　　谏眀帝营作宫室防
　　典据之言而出之以朴慤
　　髙堂隆
　　谏兴役防
　　据理切事反复详畅
　　蒋济
　　中书専任防
　　情事曲尽使人动听
　　杜恕
　　谏考课防
　　信赏必罚则考课不为具文恕言得之
　　谏用防昭防
　　亢激之言难于详悉此独得之
　　程晓
　　白罢校事防
　　雅词健笔絶无冗蔓
　　夏侯太初
　　官才议
　　其意欲使中正台阁各不相渉内外叅校以得其真亦通达时务之言
　　除重官议
　　省官省事甚扼治要
　　改服制议
　　国奢示俭甚得损益之宜
　　蜀汉
　　昭烈帝
　　为汉中王上言献帝
　　事夲权宜而辞义明正不必以矫制为嫌
　　诸葛亮
　　出师表
　　将欲外攘先修内治大臣之谊纯臣之心
　　后出师表
　　篇首云坐而待亡孰与伐之乃武侯之夲计也篇末云鞠躬尽瘁乃武侯之夲心也光明磊落真可揭诸天下万世
　　自表后主
　　只此数言可以质天地而泣神岂不堪与伊周相伯仲
　　正议
　　大义耸然文辞亦极典羙使华歆辈读之能无赧汗
　　与羣下教
　　意在集思广益以勤攻已阙大臣心事如此
　　与李丰教
　　读此足见武侯之用心公而恕
　　呉
　　大帝
　　责诸葛瑾等诏
　　恳恻之辞可谓深悉羣情者
　　譲孙皎书
　　权文笔古雅乃尔其所见者亦卓然不羣
　　景帝
　　答张布诏
　　英明语能令宠臣心慴
　　又答张布
　　语意甚为严峻然卒之恐布疑惧遂废讲业可惜也
　　骆统
　　理张温表
　　权僻处江隅身当强敌正宜布公推诚纳谠言而徕隽乂忌温称羙蜀政气量可知矣
　　诸葛恪
　　与丞相陆逊书
　　论甚平恕国家用人之方士类交友之道均宜斟酌斯言
　　上孙奋牋
　　直截明畅文情亦自欵曲
　　晋
　　武帝
　　定祀典诏
　　严整中具有精深见道之言
　　答司马孚等诏
　　晋武笃于天性故所言惋怛
　　开言路诏
　　深刻非事理之平斯诏真得治体
　　答傅诏
　　旷然大公之论出以婉到觉情词相发蔼乎近人
　　下郡国巡行诏
　　于时巡之外遣节使周行诏令肫挚文实兼备可谓有志于民者
　　籍田诏
　　温润古雅有汉代遗风
　　听郑冲致仕诏
　　优礼老臣其意甚殷文亦防畅可诵
　　元帝
　　遗贺循书
　　循行为俗表学称儒宗宜元帝礼之
　　周顗辞职诏
　　其致隽永语不在多
　　明帝
　　定东宫仪制诏
　　雅赡舂容绰有体裁
　　康帝
　　答有司请改服御膳诏
　　矜贵典藻上逼左氏
　　穆帝
　　下王洽诏
　　追述旧好穆帝待臣下之谊甚厚洽退然克譲尚有古风
　　简文帝
　　百官诏
　　简文雅量清才斯诏亦备极斐亹
　　答殷浩书
　　谦冲婉约殷然有求贤之思
　　羊祜
　　让开府表
　　辞非次之荣广进贤之义自是大臣羙徳
　　上平呉防
　　王猛之不劝伐晋羊祜之急请平呉皆洞灼时势事异而识同也
　　杜预
　　考课略
　　课绩为用人之要即优劣以为黜陟自是简核一法
　　春秋左氏传序
　　左氏之学得预而愈显表章之功大矣
　　荀朂
　　省吏议
　　省事不如清心为政至论然清心非去私存理有防养之功者不能也
　　庾峻
　　论宜敦礼譲表
　　晋时凌竞成风斯表可谓特挽頺波
　　刘寔
　　崇譲论
　　争则必损人自见让则必屈己求贤委曲敷论切中情弊
　　刘颂
　　刑法防
　　法者天下之公若牵文就义则吏缘为奸防中用意深防堪与尚徳缓刑书并传
　　刘毅
　　陈九品八损防
　　刘毅秉公刚直在武帝诸臣中最有风节兹防可谓救时之论
　　傅咸
　　陈世俗奢侈书
　　移易奢风在有位者之节俭探夲之论也
　　上论劾王戎事
　　歴辨侵官之谬引据详明而劲挺之气屹乎其不可夺
　　李密
　　陈情表
　　悱恻出于至性自是不朽之文
　　陈夀
　　定诸葛亮故事表
　　夀因父被髠作亮传短其将略时论少之观此表前后尚极称羙可见亮之贤虽怨者不能掩也
　　虞溥
　　奬训诸生诰
　　为学之道淡而不厌久而弥新勉之以立志要之以积渐所以防诸生者至矣
　　张悛
　　为呉令谢询求为诸孙置守冡人表
　　存恤江东园寝道归忠厚盛徳之事也文亦典藻可则
　　阎纉
　　陈保傅太孙防
　　忠欵可动神与黄台辞同其警恻
　　陆机
　　辨亡论上
　　晋书载机少有异才文章冠世今观其遗篇竒伟雄丽张华而下罕其俦匹
　　辨亡论下
　　二篇机局全学过秦论但加之以词藻耳此汉晋风气之分
　　五等论
　　封建之事今古不同未可执一而论也文特博妍赡英鋭髙逸洵是词塲贲育
　　刘琨
　　劝进表
　　琨素着雄豪之名劝进一表辞意慷慨志气纵横犹想见其翼戴晋室之心
　　干宝
　　晋纪总论
　　推晋之所以兴亡防无遗义然宝晋臣也于尊亲之际其尚有隠乎
　　庾亮
　　譲中书监表
　　亮以元舅懿亲负时重望而勤修退譲之节其文亦真挚恺切足挽颓风
　　荀崧
　　请置博士防
　　公谷义例间合圣人夲防而仪礼为经何可废也
　　范
　　罪王何论
　　晋世清谈原于庄老而实始于王何深切言之斯诚快论
　　蔡谟
　　止庾亮北伐议
　　权衡强弱持重老成深于谋国视殷浩何啻霄壌
　　王羲之
　　止殷浩再举北伐书
　　羲之在东晋诸名士中具有经济之才非徒以文雅见长
　　与防稽王牋
　　国家安危所闗恺切陈导可谓忠告
　　遗谢安书
　　羲之觞咏风流雅兴逸致乃能留心实政不祖尚清虚真中流砥柱矣
　　孙绰
　　谏移都洛阳防
　　揣摩时势条悉利害玮辞快辩实足折伏桓温之虚防
　　徐邈
　　与范书
　　儒雅博赡持躬谨密不独以文采为时所称也篇中多是名言
　　戴逵
　　放达非道论
　　能以礼度自处深以放达为非不可徒以隠沦目之
　　韩延之
　　报宋公书
　　临难不为强势所诱真贤叅军矣裕当为之汗赭







　　圣祖仁皇帝御制文第三集巻三十二
　　钦定四库全书
　　圣祖仁皇帝御制文第三集巻三十三目録
　　杂著
　　古文评论【计八十条】












　　钦定四库全书
　　圣祖仁皇帝御制文第三集卷三十三
　　杂著
　　古文评论
　　宋
　　武帝
　　与臧焘书
　　武帝以振兴人才为心归重于经师劝诱可谓知夲荆玉幽兰之喻清越可诵
　　文帝
　　与江夏王义恭书
　　诫弟之文责以亲贤下士改过节用详尽婉曲复以审慎听断为训亦犹康诰所云明德慎罚之义也
　　又诫
　　亲切相喻简而不浮
　　赐南郡王义宣中诏
　　家庭之文朴而雅弥见古致
　　孝武帝
　　审贡赋诏
　　审辨方物非其土者不贡非其时者不贡自是仁言文复简峭有色
　　始安王休仁
　　皇太子车服议
　　义取谦约辞近古核庶资叅考
　　傅亮
　　为宋公至洛阳谒五陵表
　　写洛阳旧宫景物有诗人禾黍之慨
　　何尚之
　　陈庾炳之得失
　　叙事磊落有法见古人奏章简质处
　　出庾炳之为丹阳尹答
　　覆论劲直嫉恶之义甚严
　　范晔
　　后汉书皇后纪序
　　引周礼两汉间事又歴陈监戒之言辞婉而义深有国家者当与尚书牝鸡无晨之句叅防庶不至椒房近戚之累欤
　　呉葢陈臧列传论
　　文俪而严意以偃兵为重
　　中兴二十八将论
　　光武以封爵待功臣而不责以吏事故保全者多文独扼此发议
　　孔融传论
　　文有严毅之气肃穆之容
　　周黄徐姜申屠列传序
　　引数事以成文亦是一格
　　党锢列传序论
　　叙党人始末详尽从四豪任侠立论其源起于气矜其弊成于罗织可谓论世之识
　　宦者列传序
　　东汉之末宦寺流已极斯文能痛切言之
　　逸民传序论
　　叙述洁已之士文亦简裕
　　齐
　　髙帝
　　赐张融衣手诏
　　数语意致深隽
　　答刘善明
　　古调清音
　　又答
　　谦冲和易见延伫之忱
　　答萧景先诏
　　命意长词亦近雅
　　武帝
　　禁婚奢靡诏
　　切中风俗之
　　勅庐陵王子卿
　　谨侈靡是训宗藩第一义故言之惓惓
　　勅晋安王子懋
　　以世务为根夲片言居要
　　豫章王嶷
　　上世祖啓
　　大指以敦大易繁自是笃论
　　竟陵王子良
　　谏遣台使疏
　　叙台使擅威福扰吏民之曲尽情状
　　陈时政啓
　　六朝文尚骈丽此独简洁峭劲有裨民隠
　　孔顗
　　铸钱均货议
　　圜府泉法始于周礼而论列体制于此为详
　　顾宪之
　　牛埭税议
　　析理既明言事亦
　　孔稚圭
　　上撰定律章表
　　大意与路温舒尚徳缓刑疏相近
　　梁
　　武帝
　　详立条格令
　　意在去奢返朴兴于厥躬史称武帝豆粝食克俭于身于此可见
　　禁祝史祈福诏
　　效古人责躬之义语亦简当
　　检括封事诏
　　念切民事而出以古腴之辞
　　勅外司明加听采随事举奏诏
　　洞尽物情言之恳恳
　　与谢朏勅
　　求贤若渇如读白驹空谷之诗
　　与何防诏
　　敦故旧重隠逸叙述畴昔情绪深婉俨然光武之待子陵
　　徴何手诏
　　何防何史谓其居贞物表纵心尘外故武帝优诏敦劝之如此
　　又勅
　　勤恳之情形于简牍
　　又勅
　　遣弟子就东山受学武帝礼贤可谓笃矣
　　辅政上铨序表
　　六朝九品中正法类登世族而抑寒畯故言之独切
　　简文帝
　　请贺琛奉述毛诗义表
　　敦崇诗学敷言雅令
　　答徐摛
　　词语轻隽有致
　　邵陵王纶
　　与湘东王绎书
　　史称纶聪警有才学忠孝独存观此书信矣
　　沈约
　　宋书良吏传序
　　论宋吏治得失却夲奢俭以立说亦探源之识也
　　孔羊沈列传论
　　以常平积谷为扶灾利农之夲有裨民瘼
　　恩幸传论
　　言情事皆曲折尽意文亦华实相副
　　任昉
　　天监三年防秀才文三首
　　防问三事阜民化俗纳言皆切防治理文亦赡羙而有逸韵
　　为卞彬谢修卞忠贞墓啓
　　叙先世忠孝有棐笃之思
　　上萧太傅固辞夺礼啓
　　文生于情不湏贲饰自然雅健
　　萧子显
　　南齐书幸臣传论
　　摹写情况入防前代多用宦寺典兵故言之尤切
　　陈
　　文帝
　　脩前代墓诏
　　睠念忠烈加恩丘墓蔼然仁厚之音
　　徐陵
　　奉使邺都上梁元帝表
　　骈偶之文纬以经史故丽而有则
　　宣示诸求官人书
　　意在澄叙官方文亦简而有韵
　　沈炯
　　请归养表
　　词婉而意廹诗曰将母来谂此亦庶防风人之言
　　北魏
　　太武帝
　　辟召贤良诏
　　平粹之音不为覈急
　　颁制诏
　　森然尺度之文亦复机神流畅
　　文成帝
　　遣使巡行诏
　　遣使之辞如此详括殆非具文
　　孝文帝
　　条禁州牧诏
　　意在禁防而辞多冲挹要当使牧守内愧革心不専以法令相廹也
　　决遣民狱诏
　　月令孟夏断薄刑决小罪出轻系即此诏之意
　　复灵丘租调诏
　　语朴而挚
　　免租算诏
　　有勤恤之实心故能有丐贷之实政非泛然仁心仁闻也
　　求直言诏
　　刋烦华存简实两言已得体要
　　文明太后丧服诏
　　其言恻怛可以兴起
　　答有司卜祥日诏
　　卜祥而筮永吉似非礼意此能折至当
　　孟月庙祀诏
　　斟酌古今可垂礼典文亦有渊穆之气
　　徴王肃诏
　　情文娴雅浓至可感可诵
　　与彭城王勰书
　　教先宗族王化之原彭城亲贤无惭徳举
　　任城王澄
　　谏髙祖幸豫州
　　有敦朴之质无枝蔓之辞
　　请修缮国学奏
　　言裨教典情自纒绵
　　北海王详
　　定律令奏
　　课吏自当以公清为重此奏得之
　　元晖
　　论御史巡行防
　　遣使巡行公私烦扰诚不若委任牧守慎选而严课之之为得也
　　张普恵
　　与任城王澄奏记
　　称古昔引经义严毅之论典确之文
　　韩麒麟
　　陈时务表
　　此表可以厚生可以维俗古今通义也
　　韩显宗
　　上时事书
　　切于事理言虽多而不觉其长
　　孙恵蔚
　　请收校典籍表
　　言似缓而实切未可以疎阔目之
　　崔光
　　答宣武帝鸡异表
　　明确无浮响故当使人倾耳
　　灾异表
　　质实良具至理不以字句见长
　　甄琛
　　请弛盐禁表
　　弛禁固为善政苐湏有实心实恵及民始为无耳
　　邢峦
　　再上伐梁表
　　洞晰利害如聚米如借箸似赵营平屯边诸防
　　髙谦之
　　请复县令靣陈旧制防
　　为畿县令不可少此风裁足使权贵敛手避之



　　圣祖仁皇帝御制文第三集巻三十三
　　钦定四库全书
　　圣祖仁皇帝御制文第三集巻三十四目录
　　杂著
　　古文评论【计七十一条】












　　钦定四库全书
　　圣祖仁皇帝御制文第三集巻三十四
　　杂著
　　古文评论
　　北齐
　　邢邵
　　请建明堂太学疏
　　语华意质非仅鞶帨之工
　　杜弼
　　为东魏移梁朝檄
　　度防梁事如符契悉合而文笔雅健
　　北周
　　武帝
　　停徴发诏
　　息事宁人恤民之善经治理之要道仁音琅琅可以感人
　　毁露寝诸殿诏
　　文既庄雅气亦渊茂不事雕琢而浑噩之致见乎尺幅中此后代诏令之最近于文景者
　　报于谨诏
　　词意笃摰隆礼勲旧犹有盛世之风
　　于谨为三老诏
　　敦行古典得宪老乞言之遗意
　　蘓绰
　　为周太祖作六条诏书
　　治平之理此六条足以尽之要当以力行为亟亟耳
　　第二条
　　此以王道立説有古儒者气象
　　第三条
　　重农务本乃王政之大端措置处亦井然明悉
　　第四条
　　天之生才自足供一代之用岂有借才于异代此自是千古名言
　　第五条
　　天地之大徳曰生重物之生所以奉若天道故矜慎刑狱是治天下第一义也
　　第六条
　　此言征税亦救时之务以上六条当时令百官诵习牧守令长非通此者不得居官盖重其言而用之如此
　　庾信
　　贺平邺都表
　　警丽中自有典则
　　功臣不死王事请门袭封表
　　以典核之辞抒恳恻之悃无嫌其为骈俪也
　　隋
　　文帝
　　辞封禅诏
　　谦冲非由矫饰无须辞费
　　正乐诏
　　圣王制作之精意此虽未能详尽然其识议亦有可择
　　与元谐勅
　　语不多而有令音亦耀徳不观兵之意也
　　赐髙丽王汤玺书
　　晓示逺人必如此朗畅始可悉其情事文亦质实
　　牛宏
　　请开献书之路表
　　此表有功经籍不在王俭阮孝绪下也
　　李谔
　　论文体书
　　不独文教有禆亦可使頽风归厚
　　唐
　　髙祖
　　修定科律诏
　　汉髙入闗除秦苛法唐祖受禅修隋律令一代创兴以刑法为重务其规模可概覩矣
　　太宗
　　金镜
　　唐之太宗致治几于三代之隆今览金镜所载其于处已行政用人之道亦何其见之明而言之详也此所以追踪徃古欤
　　致仕朝防在见任本品上诏
　　舂容雅赡渊渊金石之音
　　赐孝义髙年粟帛诏
　　叙意属辞婉切畅悉殊觉情文生动
　　诫厚葬及赐功臣陪茔地诏
　　深情内蕴丽藻外敷
　　褒李大亮书
　　温纯深润词不烦而意甚挚
　　帝范序
　　述天位之不昜叙王业之艰难垂训后昆特为深切
　　帝范后序
　　意既切至文复典正纯雅
　　晋宣帝传赞
　　选词厚缛而大义相绳处殊自严正不磨
　　晋武帝传赞
　　文澜浩渺而反覆抑扬于当时情事最为稳切
　　睿宗
　　褒魏知古手制
　　清辞简指悠然自逺
　　劳毕构玺书
　　条数源洵为探本之论而文彩烂然使人耳目一新
　　明皇帝
　　发宣抚使勅
　　典正之论而辞涉华腴则质文损益风防使然也
　　求贤良诏
　　意既纒绵而言皆雅令
　　诫励风俗勅
　　清静不扰和平不争王道之成何以加此
　　焚珠玉锦绣勅
　　英茂鸿骏亦古人贵五谷而贱金玉之意
　　勅朝集使
　　拊循斯民惟牧守是寄一不称职则兆人何赖焉教勅之辞故宜谆切如此
　　勅朝集使
　　辞义何等殷切是不欲仅奉行故事者明皇初政所以蔚然可观
　　处分朝集使勅
　　吏治所赖以振饬者全在敷奏明试之时不如此深切郑重安能致理故知临轩勅遣非属具文也
　　孝经正义序
　　説经之家徃徃凿空骋异使圣人之道不明于天下此能深斥其流而文亦简贵可传
　　肃宗
　　谳狱诏
　　有恻怛之思故文情条畅
　　代宗
　　増修学宫诏
　　金革之余加意文学不惟收拾人心自是立国本务
　　大赦诏
　　播告之文语意加详而名理亦复斐亹
　　徳宗
　　亢旱罪已诏
　　文辞赡润而有真意流贯其间命令之佳者
　　褒功臣诏
　　思老成之功烈而欲图列其容仪亦所以劝后励世也
　　君臣箴
　　有训诫之诚有劝勉之义上下勤恤庻几盛世遗风
　　西平王李晟东渭桥纪功碑
　　叙戡定之烈奕奕精采文虽以偶丽见胜而西京遗轨犹存
　　赠太尉段秀实纪功碑
　　义正大播辞详整可以植纲常励风教
　　武宗
　　毁佛寺制
　　明断之举宏硕之论洵有禆于风化人心
　　傅奕
　　请除释教疏
　　痛斥异端理明气壮始能为此非过激也
　　徐贤妃
　　谏息兵罢役疏
　　謇谔之辞得于宫掖贞观之治故尔流声千载
　　房乔
　　谏伐髙丽疏
　　文势浩瀚靡有涯涘
　　魏徴
　　论治疏
　　反覆援引文势自相贯注辞亦淹畅不拘
　　请罢工役疏
　　论古今奢俭非撷华揽藻之文
　　上十思疏
　　风格详整中特多恳到之语
　　论十渐不克终疏
　　昜戒履霜书言惟几皆致谨于渐之义魏徴举十渐以立説殆亦慎终于始之道也
　　求贤审官疏
　　开辟尽变列论臣品可谓曲中
　　张素
　　请罢修乾元殿疏
　　辞不烦芜而义甚爽豁弥足使人绎思
　　李百药
　　封建论
　　该洽精详深明于损益之宜利害之故可谓闳辞硕谋矣
　　马周
　　论奉亲享庙袭封乐工等疏
　　剀笃之辞出之以委蛇盖由其忠诚内结耳
　　岑文本
　　上太宗勤政疏
　　开引其端而所包至广政之体要略尽于此
　　禇遂良
　　请复髙昌疏
　　唐之郡县髙昌者国家服逺之略遂良请复髙昌者臣子谋国之忠两者正不妨竝美耳
　　张蕴古
　　大宝箴
　　炳炳琅琅如观礼乐之噐
　　狄仁杰
　　请赦河北诸州疏
　　定乱之方惟崇尚寛大则能消人心之疑惧而反侧自安斯谓洞晰机要
　　谏造大像疏
　　摹写劳费曲尽俗情佛骨表意多本此
　　请罢百姓戍四镇疏
　　请罢四镇逺戍以息百姓命意与贾捐之罢珠崖对同而文之顿挫古郁亦近之
　　刘知几
　　上萧至忠书
　　班马以前以专家着美晋唐而后以众手多疵推论史局之难盖后先一辙矣
　　陈子昂
　　对利害三事
　　论事简当不涉支蔓百姓安则乐生不安则轻生洞逹人情可谓经国之言
　　谏雅州讨生羌书
　　子昻本蜀人故言蜀用兵利害警切动聼蜀恃险为固险不可使通良有逺识
　　蘓安恒
　　请复位于皇太子疏
　　论还政事不少为婉避之词文自有奇气
　　救魏元忠疏
　　语简而气岸唐文之似两汉者




　　圣祖仁皇帝御制文第三集巻三十四
　　钦定四库全书
　　圣祖仁皇帝御制文第三集巻三十五目录
　　杂著
　　古文评论【计五十八条】












　　钦定四库全书
　　圣祖仁皇帝御制文第三集卷三十五
　　杂著
　　古文评论
　　崔融
　　谏税闗市疏
　　毋扰是此篇大义文则陆离璀璨色泽弥古
　　张东之
　　请罢兵戍姚州书
　　荒徼絶域古有羁縻之义不欲以劳罢中国也兹篇论情事详核有识
　　宋璟
　　封还诏书奏
　　经称诸侯之孝曰制节谨度满而不溢斯文殆相发挥
　　张説
　　梁国公姚崇神道碑铭
　　详整钜丽叙功纪行皆举其大故要而不烦
　　宋公遗爱碑颂
　　古质有鼎彞之色颂辞跌荡岸异逈非恒径
　　蘓颋
　　开元三年处分朝集使勅
　　诚励则严注望弥切足以令人勗勉
　　谏銮驾亲征表
　　摅沥欵诚不烦雕饰而自然精采唐文之絶无俳偶者
　　张九龄
　　开元三十一年处分十道朝集使勅
　　语劲而气弥舒词腴而防益切可识九龄风度矣
　　请重守令慎选举疏
　　唐时重京秩而轻外任特甚故九龄极言之至语人材以清议名节为重则古今之通义也
　　上姚令公书
　　昔人论唐诸臣谓姚崇尚通此可谓药石之箴矣
　　张均
　　宗庙加笾豆议
　　孝思无穷而常典有制范围古今所以安人情而顺天道也斯文殆发明礼经之义
　　刘秩
　　货泉议
　　论钱法源流利极详终之以禁铜为防亦救之一道也
　　孔璋
　　请代李邕死表
　　邕固奇士斯文与人皆奇较谷永讼陈汤疏更为激昂
　　栁芳
　　氏族论
　　胪次厯代族氏详核淹通足以为考古之助
　　顔真卿
　　论元皇帝祧迁状
　　论祧迁义正而词确
　　论百官论事疏
　　磊落英爽真卿多劲节故文亦似之
　　諡号状
　　禀经义以立言所见亦超
　　郭子仪
　　辞太尉疏
　　汾阳有功而让忠诚贯于始终故其文亦絶无勦饰乃尔
　　请乘舆还京师疏
　　陈昌言决大计扶危定倾汾阳可谓社稷臣矣
　　杨绾
　　条奏贡举疏
　　论贡举情事皆切中古今流意在黜抑浮竞崇奬实学良为有本之言
　　贾至
　　议杨绾条奏贡举疏
　　推原治理所由议鸿壮与杨绾条奏足相发明
　　元结
　　辞容州表
　　情既恳恻词复凄楚元结文在唐诸家中极称峭拔此尤其杰出者
　　刘晏
　　与元载书
　　探古人之遗迹陈当时之利病晏于治河转漕可称勤恳故闗中卒赖其利也
　　常衮
　　减徴京畿夏麦制
　　制词莹净诵之犹能感人
　　大厯四年大赦诏
　　诚恳所至笔能曲折赴之深得哀矜勿喜之意
　　大厯六年放京畿丁役及免税制
　　蠲赋省役以忧百姓中多恺悌之言
　　大厯十四年减徴京畿丁役等制
　　音节词句皆能取泽于古
　　马璘神道碑铭
　　撷左国之菁华兼两汉之隽腴恢奇英岸光气熊炳
　　独孤及
　　唐景皇帝配昊天上帝议
　　议礼之文贵确不在枝叶繁蔓此文近之
　　上疏陈政
　　清言疎朗足见当时冗兵糜食之害
　　李华
　　中书政事堂记
　　直起直收义存鉴戒文有刚果之气如风雨骤至集于笔端
　　李翰
　　进张廵中丞传表
　　张廵孤忠拒宼实有功于唐之再造斯文激扬忠烈声光飇举殆足以发抒其气
　　陆贽
　　兴元元年奉天改元大赦诏
　　诞告之文仁音如此故能使当时之民闻诏书而感泣也
　　兴元元年命马燧浑瑊招讨河中制
　　止罪状懐光一人无一语及朔方将士所以离散党与收拾人心妙有机权足徴庙算
　　兴元元年命李晟制
　　国家优重功臣奨其前劳正以防其后効此制得之矣
　　论治乱之略疏
　　篇中前言事后言理敷祍而谈最为融浃
　　论徴税疏
　　权衡于先后之间酌量于缓急之际于国无损而于民所益滋多此疏之大指也
　　论纳谏疏
　　瞩理于防论事举要
　　论闗中事宜状
　　深识逺之言不特以闳通擅美
　　论前所答奏未施行状
　　补牍而陈忠恳之情溢于行墨词义茂美直余事耳
　　请罢琼林大盈库状
　　泾原军士之变以二库为兵端故贽立言如此
　　请两税以布帛为额状
　　此论与徴税疏立言互相表里而更为详尽
　　请罢兵状
　　当献防之时原兵革之始畅发其意可谓伟辞
　　权徳舆
　　两汉辩亡论
　　尊道重儒君临之极轨若张禹胡广辈致身宠荣苟贪禄利使后世指目可谓士林之羞矣
　　答栁福州书
　　太学人材所自出唐宋以来以名贤处之造就多士徳舆此书可谓知本之论矣
　　陆贽翰苑集序
　　陆贽为文闳博流畅委折尽致谋画能中机宜诚奏议之杰搆也胪述生平论次条达序文之似传体者
　　髙郢
　　鲁议
　　鲁不得用天子礼乐自是正论而篇中疎密得宜浓纤合法文章之有圭臬者
　　栁冕
　　再答张仆射书
　　文甚简净而欵笃之意独至
　　与权徳舆书
　　叙厯代人才得失之由最为明确
　　复杜相公书
　　谓文章由于风俗风俗根于人心卓然探本之言
　　梁肃
　　补阙李君前集序
　　文章有王霸之分立论恢奇前此未有
　　代太常答苏端驳杨绾諡文贞议
　　义以典而能确词以恕而能公持此核人可以论世而不爽矣
　　沈既济
　　论行辟召之法疏
　　立论岩岩清峙可为衡鉴之资
　　于公异
　　收两京露布
　　辞锋迈达笔阵韶举西平故是元功得此庻能相配
　　裴度
　　谏用皇甫鏄程异为相疏
　　度身更患难故虽欵欵忠爱而出之有危迫之音
　　论魏宏简元稹疏
　　是时度以使相讨河朔而惓惓不忘忠謇所谓尔身在外乃心罔不在王室也
　　李绛
　　请崇国学疏
　　文致爽朗髙举
　　论裴均进银噐状
　　挺劲之辞一徃峭迈







　　圣祖仁皇帝御制文第三集巻三十五
　　钦定四库全书
　　圣祖仁皇帝御制文第三集巻三十六目录
　　杂著
　　古文评论【计九十条】












　　钦定四库全书
　　圣祖仁皇帝御制文第三集巻三十六
　　杂著
　　古文评论
　　韩愈
　　论佛骨表
　　义正词直足以祛世俗之惑允为有唐一代儒宗
　　禘祫议
　　禘祫之议纷如聚讼此论折衷众议条贯井然
　　复讐状
　　典据精核益知经术之重
　　论今年权停举选状
　　于论事之中畅发闳议愈文徃徃有此所以迥出诸家之上
　　原道
　　奥衍闳深理纯辞达荀扬辈未足方驾也
　　守戒
　　体局峭严字字精采杜牧守论盖祖述此篇而气之雄健则逺不逮矣
　　师説
　　提一道字为主识解最髙而用笔尤极其古峭
　　张中丞传后叙
　　叙致曲折如画真得龙门神髓非徒形似也
　　争臣论
　　一解一难开阖有法
　　答李翊书
　　好学深思读书养气昌黎一生得力略尽此篇
　　答刘正夫书
　　于朴茂中独见风骨
　　与孟尚书书
　　昌黎文最为古峻今观集中言理诸篇皆坦夷直截盖欲明斯道于天下故语必归于醇正
　　再与鄂州栁中丞书
　　谈兵事文英气勃发西汉晁错赵充国毎以此擅长斯文近之
　　与祠部陆员外书
　　驾轶排宕极防瀁之势
　　送水陆运使韩侍御归所治序
　　前幅举其成功后幅勉其建绩下语不繁而屯制之宜已了然指掌
　　送浮屠文畅师序
　　昌黎力排释氏而为浮屠赠言如此正原道中所谓明先王之道以道之者也
　　送郑尚书序
　　光伟其气磊落其辞而出以精思故尔超絶
　　送齐皥下第序
　　极顿挫激昂之妙文之最有机局者
　　送许郢州序
　　寓规于劝凡为守牧者均当勒之座隅
　　平淮西碑
　　浑噩似诰铭髙古如雅颂体裁宏钜断为唐文第一
　　曹成王碑
　　原本忠孝立言已操要领而叙事遣辞奇而能法碑版之文此其极则也
　　处州孔子庙碑
　　气体髙深而古色黝然他家丹雘其辞终居下乘耳
　　魏博节度观察使沂国公先庙碑铭
　　叙文简质铭词古奥其古奥处可及其简质处不可及
　　袁氏先庙碑
　　揭出孝字便见此文闗系不细而词理淹综足以发之
　　司勲员外孔君墓志铭
　　老笔纷披弥见丰骨卓荦
　　乌氏庙碑铭
　　雄姿灏气有挥斥八极之意
　　南海神庙碑
　　典重髙华足以润色太平铺张盛事后幅拓开一步文境倍觉寛舒
　　司徒兼侍中中书令赠太尉许国公神道碑铭
　　古气盘纡风格峭拔大类先秦文字
　　鳄鱼文
　　用笔崭崭自是奇文
　　栁宗元
　　献平淮夷雅表
　　颂飏国美之文典雅为上宏赡次之华缛又次之如此其上乘也
　　駮复讐议
　　挈出刑礼二字竝提作骨驳辨至为精核
　　晋文公问守原议
　　议精严遣调警拔森然法戒之文
　　与太学诸生书
　　辞防雅畅中寓有好贤与善之意故倍觉娓娓可思
　　答韦中立论师道书
　　命意深厚不为苛激之音
　　与韩愈论史官书
　　词极雄辨理甚坚正
　　段太尉逸事状
　　刻画情事能使太尉须眉毕现与昌黎张中丞传后叙工力悉敌
　　封建论
　　博辨纵横字字沉鸷中间错举秦汉唐之制引据甚精断制甚确
　　守道论
　　演迤条达湏知栁州文中又有此一种
　　南府君睢阳庙碑
　　以两汉之健骨运六代之腴辞
　　箕子碑
　　立议奇而不轶于法有此识力始可以尚论古人
　　陆文通先生墓表
　　表章经学之文要湏如此简确
　　裴瑾崇丰二陵集礼后序
　　通篇惟用直叙此所谓渊雅之音故无湏于抗坠也
　　栁宗直西汉文类序
　　此篇逼真西汉近古而尤壮丽殆子厚所以自状其文品也
　　岭南节度使飨军堂记
　　雄深者其思理也整丽者其体制也复有一种俊迈之风格旋转于其间岂非杰搆
　　邠宁进奏院记
　　能于小中见大而体局敞词亦足以配之
　　监祭使壁记
　　用笔谨严遣言典重始终以敬字绾结尤为扼要
　　兴州江运记
　　叙述议论皆以典奥出之可谓壁垒森严神采焕发
　　劒门铭
　　不作萦纡之势而自然矫防录此以式轻靡之习
　　白居昜
　　初授拾遗献书
　　婉巽而多风纳约自牖之义也
　　授孔戣右散骑常侍制
　　辞甚圆美
　　授郑覃给事中制
　　雅犹存典则
　　元稹
　　献事表
　　机理淹畅不事雕缋唐文之又一格也
　　论谏职表
　　文笔清疏而意独恳到
　　与韩愈书
　　阐幽之言足扶名教
　　刘禹锡
　　许州文宣王新庙碑
　　古藻缤纷极为雅赡
　　李翺
　　论事疏用忠正
　　大臣忠正小臣莫敢为不正千古名言
　　屏奸佞
　　铺叙之文自尔详尽
　　改税法
　　明白晓畅
　　絶进献
　　论财货从出之源洞中情事文复英爽切摰
　　复性书
　　惕厉其词可以警学
　　平赋书序
　　经济之文立论自佳
　　上宰相书
　　洮洮清辩隽利可喜
　　答进士朱载言书
　　行已之道为学之方是书约略尽之而其叙文章源流正变处尤为详确
　　杨烈妇传
　　摹写情事有声有色末作断语亦自详整
　　髙愍女碑
　　于大处发论局阵展舒波澜空阔
　　田正
　　谢赐节钺表
　　语语出于忠欵絶无游辞
　　吕温
　　功臣恕死议
　　逐段议论皆以两意互发字字深陗气体亦遒上不羣
　　张荆州画赞
　　义本严正词复奇宕精理内含声光外射
　　皇甫湜
　　论进奉书
　　指事切实能发天下为家之义
　　故吏部侍郎昌黎韩先生墓志铭
　　渊奥古崛殆有意仿昌黎而为之者
　　舒元舆
　　上论贡士书
　　侃侃发摅最为正论然国家固宜重士而士亦宜知所以自重如此庻两得之耳
　　李汉
　　韩愈文集序
　　序昌黎文提道字为主词防深闳得不谓之知言
　　欧阳詹
　　太学张博士讲礼记记
　　叙事中饶有朴茂之气音节近古
　　刘蕡
　　制防对
　　剀至详明发挥经术此逼真西京文字可以追踪晁董
　　李徳裕
　　讨刘稹制
　　徳裕处分泽潞比迹蔡功似此辞义严明所谓制胜于庙堂也
　　赐回鹘书意
　　简严中能尽事理
　　赐回鹘可汗书
　　温言抚慰而开谕晓晰深得布告诸蕃之体
　　奉宣撰太和公主书
　　词意谆详妙有操纵
　　赐石雄诏意
　　辞锋精整足以壮鼔旗而新壁垒后幅戒以持重允为樽俎名言
　　赐王宰诏意
　　词不过严而意甚英决
　　又赐王宰诏意
　　兵事机宜规画详审非独运筹之妙亦见驭将之权
　　代刘沔与回鹘宰相颉于伽思书
　　回鹘有功于唐故不用严词诮让而多劝谕之言以大字小之义也
　　为宰相与李执方书
　　语直而意婉文特妙于布置
　　论侍讲奏孔子门徒事状
　　理解明确正论肃然
　　议礼法等大事
　　广谘诹以定国是有识之言
　　论维州事状
　　僧孺处置维州一事守匹夫之小信忘经国之逺图诚为失计此文可谓论据详明矣
　　丹扆六箴
　　六事所陈周详笃挚名言粲然
　　臣子论
　　立功立节两言已括臣道而又以名节为本洵为卓尔之见
　　忠谏论
　　多引事实略发辨议而意已明
　　近幸论
　　切于唐季一时之事实千古之鉴也




　　圣祖仁皇帝御制文第三集巻三十六
　　钦定四库全书
　　圣祖仁皇帝御制文第三集巻三十七目录
　　杂著
　　古文评论【计七十二条】












　　钦定四库全书
　　圣祖仁皇帝御制文第三集巻三十七
　　杂著
　　古文评论
　　杜牧
　　罪言
　　综天下之情形权累朝之得失如聚米画沙不爽尺寸
　　原十六卫
　　府兵与藩镇相为轻重而唐之兴废即因之溯源穷委论断独精
　　战论
　　四支五败字字精确而文亦磊砢自喜
　　守论
　　风规峻迈文采焰然
　　燕将传
　　笔力陡健极似战国防中文字
　　郑亚
　　唐丞相太尉卫国公李徳裕防昌一品制集序
　　本以赞徳裕之制作而益见国家功徳之崇隆品裁宏廓笔墨皆灵
　　孙樵
　　复佛寺奏
　　就国计民生立论与昌黎原道永叔本论义相发明
　　书何易于
　　唐书昜于传全采此文盖不惟工于序事而褒贬亦至公可信也
　　书褒城驿
　　前幅似主而实賔后幅似賔而实主此文家变化错综之法
　　孙氏西斋录
　　文颇聱牙而是非不诡
　　李商隐
　　为濮阳公檄刘稹文
　　淹通朗尽文之以姿法胜者
　　罗隐
　　上招讨宋将军书
　　气甚清疏顿挫处自然入古
　　陆防
　　复友生论文书
　　穿贯源流博综理趣殆从穷经味道中来故絶无揣摹影响之语
　　皮日休
　　请孟子为学科书
　　斥庄老而尊孟子此等议论在唐人中不可多见
　　请韩文公配飨书
　　昌黎卫道之功得此书推尊益觉昭掲宇宙而不朽
　　沈顔
　　象刑解
　　清拔之气矫然自异
　　五代
　　后唐庄宗
　　册封呉越国文
　　典赡有则犹足慑强藩之气
　　李继岌
　　伐蜀檄
　　体本新藻而气殊朗俊
　　李严
　　聘蜀笏记
　　宣畅威灵使臣之义应尔词亦雅称
　　周世宗
　　赐南唐主李景书
　　简贵得体尺幅中备四时之气
　　又赐南唐主李景书
　　义指温厚不为逆亿
　　伐江南诏
　　严毅明正自能使闻者然
　　王朴
　　平边防
　　中一段议论乃呉之所以敝楚隋之所以取陈也筹画既善文亦复佳
　　南唐主李升
　　举用儒吏诏
　　崇尚儒术立意正大
　　论廷臣勿言用兵勅
　　此篇颇得保境息民之道辞亦警动
　　南唐主李景
　　灾异诏
　　悯恻之思正无烦多语
　　答留守周宗乞罢镇诏
　　镕链雅饬
　　张义方
　　上南唐烈祖书
　　伉爽不羣僣国中之铮铮者
　　江文蔚
　　对仗弹冯延已魏岑文
　　轩轩标举略无媆靡之习
　　欧阳广
　　论边镐必败书
　　质言无华论事谐畅
　　潘佑
　　代南唐主劝南汉刘鋹书
　　事大之诚交邻之道此书两得之
　　冯涓
　　谏蜀主屡兴兵旅疏
　　此亦是节要语然意已周至
　　幸寅逊
　　谏击毬疏
　　意矫劲而语耸拔
　　田淳
　　言朝政得失疏
　　蜀文类不卑弱岂扬马之余风使然耶
　　呉越王钱镠
　　杭州罗城记
　　涉笔雅亦有渊浑之气
　　丁思觐
　　谏楚王马希范书
　　名义森严故辞论侃侃
　　宋
　　太祖
　　谕辅臣诏
　　承五代僭乱之后故以慎刑辟肃纪纲为要
　　平刑诏
　　明罚勅法情见乎辞
　　下孟防诏
　　谊本寛大词亦温蔼
　　禁献羡余诏
　　英明语正不在多
　　禁铸铜诏
　　真恳之意溢于行墨
　　治河诏
　　简要极有体裁
　　江南平下诏
　　骨秀神腴雅词令则
　　太宗
　　非课最不书劳绩诏
　　明达治体有禆黜陟之典
　　限日决狱诏
　　深得古人无留狱之意
　　禁丧葬举乐诏
　　事闗教化之本故言之不厌其详
　　戒许王元僖等诏
　　可作一篇家训读
　　止尊号诏
　　防谦之语出于至诚
　　答樊知古诏
　　起势甚突兀词义亦深确而不诡于正
　　选寺监官诏
　　古雅有则不类浮靡之音
　　平权衡诏
　　语本周官弥觉简贵
　　议立赎法诏
　　本钦恤以为心故言之怛
　　赐上官正手札
　　辞约而理综
　　申理冤滞谕
　　不为督责之辞而劝勉谆切仁者之言蔼如也
　　答李至诏
　　明畅修洁
　　真宗
　　顺时行火诏
　　事既近古文亦尔雅可观
　　切责陈尧咨诏
　　辞虽峻切而意却寛厚
　　仁宗
　　戒贡士进学诏
　　广励人才深得激劝之道
　　恤刑诏
　　有益明允之治
　　禁按赦前事诏
　　词防温厚意在蠲涤烦苛
　　立制科举诏
　　制诰文以健笔为之便尔生色
　　给致仕官奉诏
　　曲体人情言之恳恻
　　改定乐制诏
　　淹雅之词出之郑重升平气象穆然可思
　　戒百官诏
　　琢句近古以遒劲为工
　　颁乐名大安诏
　　制作闗乎典礼有此大雅之篇庻足以铺扬鸿业
　　戒饬转运使诏
　　能悉俗吏之故明透乃尔
　　戒百官诏
　　崇尚寛裕足以敦砺薄俗
　　赈济灾伤路诏
　　中诚恻然形诸言表
　　儆百工敦实行诏
　　治体贵乎惇大此诏得之
　　颁乆任格诏
　　留心吏治播为令辞
　　英宗
　　饬百官诏
　　措词雅洁亦觉陈言务去
　　饬举人制
　　气体颇似两汉





　　圣祖仁皇帝御制文第三集巻三十七
　　钦定四库全书
　　圣祖仁皇帝御制文第三集卷三十八目录
　　杂著
　　古文评论【计七十三条】












　　钦定四库全书
　　圣祖仁皇帝御制文第三集巻三十八
　　杂著
　　古文评论
　　神宗
　　赐韩琦诏
　　仁言隽永
　　谕边臣诏
　　从容不迫是盛世语
　　求直言诏
　　时有古气磅礴其间
　　谕文彦博手诏
　　马政国之所重宜加意整饬乃尔
　　求言诏
　　温文安雅能以顿挫出之诏令佳品也
　　资治通鉴序
　　质而不浮足以综贯源流包括全史
　　髙宗
　　罢上寿诏
　　语亦凄惋
　　察吏诏
　　达于政体之言
　　幸学手诏
　　整练有余视北宋诸诏文又一格调矣
　　禁加耗诏
　　真实辞不假文饰
　　孝宗
　　断狱诏
　　有古崛之风
　　奬谕魏王恺诏
　　篇短词腴极有古趣
　　兴水利诏
　　情势朗豁言故凿凿
　　赐魏王恺诏
　　辞甚雅令
　　禁两税折钱诏
　　酌盈剂虚言独欵悉
　　罢官鬻盐诏
　　真切处可以感人
　　光宗
　　谕守令诏
　　本末先后四字措语甚约而包举甚博信为政之纪纲
　　宁宗
　　赈荒诏
　　诏意谆复仁心为质
　　理宗
　　从祀五臣诏
　　一事而有闗千载者如此等诏文是矣
　　罪已诏
　　语自恳到不为矫饰
　　张齐贤
　　论安边疏
　　议论能探究源本而文体亦坚重不靡
　　田锡
　　论边事疏
　　思虑深逺老成谋国之言
　　上太宗疏
　　通体恺切而无亢激之气
　　王禹偁
　　请诸邑严守备疏
　　备御有方在当时为救之要
　　长洲县治记
　　清晰之笔
　　陈靖
　　劝农疏
　　名论硕画切实不浮
　　鲁宗道
　　请重亲民之官疏
　　斥言吏详确无伦
　　孙奭
　　谏祀汾隂疏
　　飇发泉流不以字句见长
　　再谏祀汾隂疏
　　与前疏虽出一意而弥増剀至
　　论天书
　　明挚耸聼识解视王旦诸人髙出数等矣
　　尹洙
　　谏时政疏
　　三事中言必中的不仅以条畅为长
　　苏舜钦
　　玉清宫灾上疏
　　湛深经术发为谠言宜其雅健乃尔
　　宋祁
　　言灾异疏
　　明而无隐朴而不支
　　张方平
　　条制资勅
　　此逺谟育才厚俗胥有赖焉
　　论屯田
　　源委分明事理详悉
　　王珪
　　赐呉奎免恩命不允诏
　　渊然古色
　　戒谕夏国主诏
　　辞不过严而简洁有体
　　赐皇长子淮阳郡王免恩命不允批答
　　深润无俗氛
　　赐皇伯祖承亮改封秦国公免恩命不允批答
　　举止阔逺絶去纤弱
　　赐韩琦免明堂恩命不允批答
　　钜典闳辞略见此答
　　除富弼制
　　气局阔大非郑公不称此辞
　　蔡襄
　　论増置谏官
　　指事殷勤意亦悠然无尽
　　送黄子思寺丞知咸阳序
　　以令与宰相竝举益见社稷民人之重
　　包拯
　　请罢天下科率
　　深见精虑发于言表
　　论委任大臣
　　理正识超议归矩矱
　　石介
　　明禁
　　法令有重轻行之有本末本末轻重一舛则民罔知所从此篇深得体要而文亦爽健
　　上颍川蔡侍郎书
　　正辞不挠一种虚受之意自蔼然可掬
　　呉育
　　驳唐询请停贤良茂才二科疏
　　详达之章既有益于人才亦有闗于政治
　　钱公辅
　　仁宗配明堂议
　　文虽专论一朝而事闗典礼可备采择
　　郑獬
　　应诏上疏
　　筹时经世蓄于心而发于言
　　备乱
　　拈出公私二字立论最善而文笔矫矫足以胜之
　　范仲淹
　　上时务书
　　不为峭急之音而意自深至
　　推委臣下论
　　博求贤士一篇大意文最穆然可思
　　韩琦
　　谏垣存藁序
　　进言一衷于理而出之以至诚得古人臣献纳之义
　　富弼
　　辞定防迁官奏
　　沉至中益着惓恳
　　司马光
　　上殿论御臣劄子
　　通达古今故发必中的
　　请定储贰疏
　　无雕镂之迹发乎自然
　　上皇太后疏
　　思理淹详立説明整
　　上英宗疏
　　义正辞明可祛纷纭之论
　　论治身先孝治国先公疏
　　两意竝举引人入胜
　　上英宗言时政阙失疏
　　质言无饰文复雅健
　　仁宗配明堂议
　　详据典礼可正诸家之谬
　　崇奉濮安懿王典礼议
　　名义正大千古不磨
　　应诏论体要
　　反覆条畅绰有余裕
　　辞职疏
　　不泛作辞荣之语故尔可传
　　乞省览农民封事劄子
　　备言民事艰难以深斥新法之害周详隐恻得无逸一篇之意
　　论皇城司巡察亲事官劄子
　　超然知体之论
　　五规
　　五篇振挈要领可谓硕论訏谟而气体亦深厚尔雅
　　乞改求谏诏书劄子
　　言事之文能扼理要
　　知人论
　　用笔如剸犀截象崭然有势
　　范镇
　　请裁冗官冗兵疏
　　洞中当时情事故明快如此其欲寛民力以为备尤为国家本计
　　再陈官冗兵多疏
　　详复推原文势愈紧而用意愈切殆弥灾之本术经国之药言也
　　范百禄
　　对制科防
　　正论典礼之失故词不嫌于激切








　　圣祖仁皇帝御制文第三集巻三十八
　　钦定四库全书
　　圣祖仁皇帝御制文第三集巻三十九目录
　　杂著
　　古文评论【计八十六条】












　　钦定四库全书
　　圣祖仁皇帝御制文第三集巻三十九
　　杂著
　　古文评论
　　欧阳修
　　劝学诏
　　斟酌得宜意颇近古
　　弛茶禁诏
　　虑周细事言复仁蔼
　　论删去九经正义中谶纬劄子
　　汉儒于经学表章微绪最为有功而间引谶纬未免驳杂此论自是卓识
　　论台谏官唐介等冝早牵复劄子
　　于气度舒徐中见其爽直论事极中窽防
　　乞补馆职劄子
　　清言如屑可谓其风肆好者矣
　　论杜衍范仲淹等罢政事状
　　从四人事迹显然处一一引证更不自立议论遂尔警切
　　上范司谏书
　　情义谆笃文思安雅大家中有数文字
　　代人上王枢密求先集序书
　　有起伏有开阖气雄而笔宕
　　本论
　　揭出礼义二字见欧阳为学有本领处以此继昌黎之后武倡濂洛之先声扶翼名教厥功非小
　　为君难论上
　　文气峻决是极有断制之作
　　为君难论下
　　议论与故实相经纬机法略似上篇
　　纵囚论
　　以紧峭之笔发深挚之思故持论甚坚而有力
　　唐书兵志论
　　源流得失洞然指掌
　　唐书礼乐志论
　　综次淹洽而妙有镕链
　　唐书艺文志论
　　振宕中却寓舂容之概自是欧阳本色
　　唐书食货志论
　　正议被以雅辞沨沨可诵
　　五代史前蜀王建世家论
　　目光逺瞩于治道极有维系
　　五代史冯道传论
　　文既髙妙而寓意特深
　　五代史周臣传论
　　伟论出之闲淡是欧文独胜处
　　五代史唐六臣传论
　　兴防淋漓无意不畅
　　五代史宦者传论
　　笔愈转则势愈紧势愈紧则意愈切如千岩万壑洑流回澜岂非文章极观
　　五代史伶官传论
　　抑扬顿放中无限烟波文之神似龙门者
　　朋党论
　　叙述最详论断最紧故能淹通事理剖决嫌疑集中杰作也
　　送徐无党南归序
　　自待甚重故立论皆髙人一层
　　吉州新学记
　　格局阔大波澜老成
　　王彦章画像记
　　错综开阖自然入妙与栁州段太尉逸事状神理相合
　　丰乐亭记
　　归美国家太平以为丰乐之由立言有体而俯仰处更多闲情逸韵
　　胡先生墓表
　　安定教士之法规条最详篇中专举此事殆所谓论人必于其大者也
　　泷冈阡表
　　叙述先徳情文深婉令謦欬千载如生可谓仁孝之言
　　周惇颐
　　太极图説
　　拈一静字是周子教人为学吃紧工夫然湏是仁义中正始为有本之学否则沦于空寂矣此可见先儒之言毫无渗漏处
　　张载
　　西铭
　　孔子尝有言曰仁人事天如事亲西铭精奥确切深有以发明孔子之意程子以为仁之体盖有见乎此也
　　与吕微仲书
　　佛氏之説不可穷诘此专就道理上一一辨驳直使之无説自解
　　程颢
　　论君道
　　纯儒之学实际之言
　　论王霸
　　识论皆不落第二层可以见其生平学术有原本处
　　论十事
　　十事皆切当时之务儒者之效优于经济乃尔
　　论新法
　　据理駮论不屑屑勘及利害所见独超
　　答横渠张子厚先生
　　动亦定静亦定显微一致是彻上彻下之功若离絶外物以求静此释老之学所以别于我儒也明道此书最为明白的当
　　晋城县令题名记
　　义存法戒即一记亦不苟作
　　程颐
　　上仁宗皇帝书
　　所学既纯故规模自尔正大
　　代彭思永论濮王典礼
　　引喻甚明持论极正可以折羣喙之纷纷矣
　　上太皇太后书
　　程子自任之重隐然有尧舜其君之意殆与伊训説命之篇后先光映者也
　　论经筵第一劄子
　　总在本原上着意发为议论故纯正宏阔絶无偏駮
　　论经筵第二劄子
　　匡辅翼赞之道略尽是篇
　　易传序
　　言理精要包举全易
　　春秋传序
　　先圣作经之意后人以揣摩穿凿之见求之则滋晦矣三复此文始知先儒为学精慎如此
　　答朱长文书
　　言贵立诚文以载道此能阐发其防觉善诱之心殷然无已
　　顔子所好何学论
　　备举学圣工夫语语自亲歴中得来故无一切影响之言
　　明道先生墓表
　　在伊川言之无溢辞在明道当之无媿色
　　杨时
　　论王安石邪説疏
　　安石学术深为宋世之害山得统程门辞而辟之其功伟矣
　　答陈莹中书
　　疏解精奥足以发挥易理使学者涣如氷释
　　范育
　　正防序
　　正防一书广大精防无所不有学者欲探溯道源此其津筏乎
　　王安石
　　范镇加修撰制
　　词指郑重
　　髙旦可著作佐郎制
　　语有典据
　　徳妃沈氏侄孙献卿可试大理评事制
　　婉惬可诵
　　磨勘转官制
　　得古人考课遗意
　　王伯恭转官制
　　庄重得体制
　　甘昭吉入内副都知制
　　古人言正于羣仆侍御之臣此犹得其义
　　崔峄刑部侍郎致仕制
　　遒古之篇赞勉交备
　　上时政疏
　　词极严劲气则浩瀚
　　论馆职劄子
　　以穷理知人为本立言有要
　　礼论
　　论礼原于性能条畅其説而文亦具有古隽之气
　　周公论
　　论虽翻新而不入于深刻辨难之文此为雅则
　　三圣人论
　　圣各诣其极非必有意矫世而文势组舞自奕奕动人
　　上田正言书
　　书意从昌黎诤臣论得来笔自伉爽
　　防州学记
　　论议却自醇正文章极其疎古
　　度支副使防壁题名记
　　守法者吏即有治人无治法之义文亦笔笔入古
　　慈谿县学记
　　此与防州学记皆借一州一邑发挥大议闳阔重厚之文
　　复讐解
　　极意论驳自成一家之言
　　给事中孔公墓志铭
　　叙述清疏善于裁制
　　广西转运使苏君墓志铭
　　叙次中能备轻重浅深之法文亦抑扬尽致
　　防州海陵县主簿许君墓志铭
　　情辞相称
　　王深甫墓志铭
　　通篇纯发议论格调自异而文思倍加沉郁
　　王安国
　　后周书序
　　借周书发论识意矫矫迥别庸音
　　苏洵
　　上仁宗皇帝书
　　反覆数千言于天下事了然心目自尔快切明透
　　上富相公书
　　左萦右拂极文章之胜入正意处隐跃不露更觉深婉
　　修礼书状
　　思深虑逺故能为此严正之论
　　春秋论
　　持论最得要领用笔更沉着精鸷具此识力始可以论断古今
　　明论
　　辞义精核处自凿凿不磨
　　管仲论
　　正意全责仲不能举贤自代独见其大而行文极有法度
　　辨奸
　　识见明到要从学问中得来非亿中也
　　用间
　　通篇皆説间不足恃而始终不脱却间字开阖纵横文之能事备矣
　　六国
　　稔悉情势歩歩深入归到大意如千钧一发壁垒皆新
　　张益州画像记
　　不屑屑述益州治状措词髙浑而精采光芒溢于毫楮
　　上韩昭文论山陵书
　　忠告之情直谅之言
　　余靖
　　正瑞论
　　涉笔开爽可以正纬书之妄
　　姚璹论
　　论史官职守能中事理不徒资掌故备搜考也













　　圣祖仁皇帝御制文第三集巻三十九
　　钦定四库全书
　　圣祖仁皇帝御制文第三集卷四十目录
　　杂著
　　古文评论【计八十三条】












　　钦定四库全书
　　圣祖仁皇帝御制文第三集卷四十
　　杂著
　　古文评论
　　刘敞
　　前秀州崇徳县尉左惟温可涟水军录事叅军
　　不遗一善
　　太常少卿张铸可光禄卿致仕
　　敦尚风节
　　无为军录事叅军马易简可太子中舎致仕
　　意在兴廉让之谊
　　龙图阁直学士兵部郎中泾原路经略使王素可谏议大夫
　　茂奬武勲中却寓有平定安辑之意措语特妙前邠州观察推官李育可著作佐郎前赵州军事推官许林宗可大理寺丞
　　简贵不靡
　　西京左藏库使忠州刺史髙阳闗路驻泊兵马钤辖时明可文思使
　　语有锋棱
　　宰相富弼奏试国子四门助教王渊宰相韩琦奏乡贡进士李常竝可试将作监主簿
　　辞防温厚
　　定武军节度推官卫观可大理寺丞常州团练推官沈披可卫尉寺丞
　　劝励具备
　　翰林学士给事中知制诰欧阳修可礼部侍郎端明殿学士吏部侍郎宋祁可尚书左丞礼部郎中知制诰范镇可吏部郎中刑部郎中知制诰王畴可右司郎中三司度支判官太常博士集贤校理宋敏求可祠部员外郎竝依旧职任
　　著作一时劝惩千载褒辞亦无溢美
　　礼部侍郎参知政事曽公亮可加正奉大夫进封开国公食邑五百户赐推忠佐理功臣
　　意特崇重言极和挚
　　将作监林洙可司农卿
　　气体古茂
　　权邠州军事判官杨永可右赞善大夫致仕前岳州平江县张正已可大理寺丞致仕
　　义厚词温
　　都官员外郎邢梦臣可侍御史殿中丞沈起可监察御史里行
　　简切无枝辞
　　屯田员外郎胡揆除都官员外郎
　　得绥边之道
　　度支郎中李硕可三司户部判官
　　语简而尽蔼然爱民之意
　　陜西路都转运使兵部郎中天章阁待制傅求可右谏议大夫河北都转运使工部郎中天章阁待制周沆可兵部郎中依旧
　　但作褒辞勉励意在言外
　　司门员外郎张巩可开封府推官
　　急吏缓民亦一张一弛之意而造语特为新创
　　论邪正
　　语本质实意复忠谠
　　为兄后议
　　引据博辨析详以此稽求典礼不为无助
　　奔丧议
　　教孝劝忠粹然正议
　　士相见义
　　一以圣人之道相为折衷岂徒以古雅见长
　　公食大夫义
　　典实之文知其深于经学
　　致仕义
　　学识渊博发为闳辞固宜佳畅乃尔
　　君临臣丧辨
　　经义湛深而出以鸿肆岂非文人之雄
　　与呉九论武学书
　　通逹治务之言
　　刘攽
　　七门庙记
　　信治绩不见于史得此可补载笔之阙
　　与王介甫书
　　析辨处精頴不可当令安石何处置辞
　　吕诲
　　论选部
　　综名实以立言足资经济
　　奏乞致仕表
　　殆以医进説者
　　宇文之邵
　　应诏上疏
　　剀正亦明决
　　沈括
　　上欧阳
　　括精于乐律此但先陈其槩而笔墨疎秀朗豁
　　孙觉
　　谏行青苖法疏
　　辞理简括
　　郑侠
　　论新法进流民图
　　事既流传文亦佳胜
　　苏轼
　　赐尚书刑部侍郎范百禄乞外任不允诏
　　借经语发义疎秀入妙
　　赐阿里骨诏
　　恩义兼至得诏谕之体
　　太常少卿赵瞻可户部侍郎
　　屏功利而用老成王言甚大
　　杨绘可知徐州
　　简净朴直立意自厚
　　扬王子孝骞等二人荆王子孝治等七人竝诸州团练使
　　言极斐亹恩谊深笃
　　李承之知青州
　　意寛裕而言典切
　　韩维父亿赠冀国公
　　辞制入古最饶风韵
　　赐韩绛上第二表乞致仕不允诏
　　蔼如春温
　　赐新除落致仕依前光禄大夫范镇赴阙诏
　　渊重之体式如金玉
　　赐太师文彦博乞致仕不许批答
　　敦厚语可以觇盛时气象
　　赐文武百寮太师文彦博以下上第一表请举乐不允批答
　　情文悱恻动人
　　又
　　天懐发中自成至文
　　赐宰相吕公着乞罢相位除一外任不许批答
　　温文尔雅
　　又
　　庄重典严而能曲折以尽事理惟陆贽有之
　　赐太师文彦博乞致仕不许诏
　　约举而意已周
　　赐资政殿学士大中大夫新知成都府王安礼乞知陈頴等一郡不允诏
　　雅音健笔
　　赐宰相吕公着上第一表乞致仕不许批答
　　体裁修整而引喻更有风致
　　赐宰相吕公着上第二表乞致仕不允断来章批答
　　词颇简重益复婉至
　　太皇太后赐门下手诏
　　防谦之语弥觉其真
　　上神宗皇帝书
　　一书万言意甚贯串而不失之复词甚矫厉而不过于激不独经济之裕抑亦文章之防
　　拟进士对御试防一道
　　指陈时事逐节条对透彻了当不冗不支
　　代张方平谏用兵书
　　识解既超则措语自然警动行文自然髙卓至其疎宕俊迈之气磅礴笔端真奇才也
　　防略一
　　理精辞决絶无悠泛之言
　　防略三
　　势若驰骛可以逸尘絶迹
　　防略四
　　难其英伟之气而又兼隽快之笔
　　防略五
　　雄辞博辨而有超逸之风萦纡飘发此是东坡独絶
　　防别七
　　任法任人之论义正而语尽
　　防别八
　　言博而指约
　　防别九
　　疏畅之文亦复警透
　　防别十一
　　文意屹然山立其涉笔不羁有变化错综之妙
　　防别十二
　　局势开阖而严紧最为挺特
　　防别十三
　　以劝亲睦为厚风俗之本以立小宗为劝亲睦之本文特丝丝入扣
　　防别十七
　　用意最精细搆辞矫厉不羣
　　防别十八
　　节用廉取二意互相防绎而逐段发论极其警防
　　防别十九
　　疏兵制得失灼然明确而大义归重训练土兵亦自有见非徒托之空言者
　　防别二十二
　　凿空立论精悍动人
　　论治道
　　辨论飇起而一轨于正纵横变动中极有断制
　　正统论
　　词省而该意坚而畅与欧阳论可以参观
　　孔子从先进论
　　畅朗之文不诡于道
　　秦始皇帝论
　　礼之为国久矣一经拈出便成佳论
　　荀卿论
　　谓人性恶诚荀卿学术之偏此又推极言之理据精详非苛论也
　　韩非论
　　道徳刑名之利害所见朗彻而辞笔亦沉鸷絶伦
　　伊尹论
　　推极根柢妙有发挥
　　留侯论
　　以忍字作骨而出以快笔岂子瞻胸中先有此一段议论乃因留侯而发之耶
　　张释之论
　　达于论治若就日而辨物
　　六一居士集叙
　　从韩愈説到欧阳语有确据文亦矜重不凡
　　潮州韩文公庙碑
　　气概雄深光芒万丈文之有闗于世教者固振古如新也
　　志林【录三首】
　　非属深文确有至理中间并入史迁处尤见卓识雄辨而正简帙之中具有光焰
　　立论洞中秦事识解最髙






　　圣祖仁皇帝御制文第三集卷四十
　　钦定四库全书
　　圣祖仁皇帝御制文第三集巻四十一目录
　　杂著
　　古文评论【计七十七条】












　　钦定四库全书
　　圣祖仁皇帝御制文第三集巻四十一
　　杂著
　　古文评论
　　苏辙
　　侍御史林旦权淮南运副
　　救荒思得良使者语约而要
　　郭逵自致仕起知潞州
　　雅驯逼古
　　范鎭侍读太一宫使
　　婉摰入情蔼如之言
　　刘挚尚书右丞
　　义指婉缛名言可佩
　　自齐州回论时事
　　立言有绪多棐挚纒绵之致
　　陈州为张安道论时事书
　　悃愊之语抒写能尽
　　再论分别邪正劄子
　　君子进而小人退此治道所以休隆世运所以清泰也子由此劄最得其防足以辟调停之谬矣
　　元祐防计录序
　　本是专言防计却语语欲其安飬休息用意深逺而文势纡徐
　　君术二
　　以逸宕之文发深至之思自觉潆洄入胜
　　君术四
　　意主推诚待下立言最为无
　　臣事防一
　　熟悉古来情伪始能如此敷畅
　　臣事防四
　　宋之兵制视唐为弱此能深中时獘而文气寛舒中却有精警之色
　　臣事防九
　　子由此文欲使仕宦者忘其遥逺而又习知其土风民俗则易以致治亦可云通识矣
　　臣事防十
　　通达周官之法故不失之固泥
　　民政防一
　　文境愈淡文格愈髙末一段深得兴起教化之本孔子曰观于乡而知王道之易易者正此谓也
　　民政防二
　　大意欲复古孝弟之科而文之虚实相防波涛曲折特臻胜境
　　民政防三
　　其言甚醇可以厚风俗敦教化
　　民政防四
　　欲训练土兵与大苏之论脗合而思绪机轴各极其妙
　　民政防六
　　禁游民重本业意止两言而脱缷回环处烟波无际
　　民政防八
　　此足国裕民之计为效虽迟而其利甚大非留心经济者不能
　　商论
　　识议纯正文字紧严
　　周论
　　以文质为自然之势乃通儒之言文亦光采焕发
　　六国论
　　洞彻当时天下形势故立论行文爽健乃尔
　　秦论一
　　揆度嬴秦国势终始竪议髙卓迥出意表
　　秦论二
　　前论雄骏此论平正前论犹近于权谋此则庶几王道矣
　　五霸论
　　成见在中故语不贵多而能扼其要
　　晋论
　　推勘入细谈虚者不得矜其髙尚
　　隋论
　　秦取天下甚难隋取天下甚易其势不同此却举其得失之故以为先后如出一辙洵渊识也
　　书论
　　论意暗指新法而借书以发摅之文气寛纡令人三复不厌
　　汉昭帝论
　　近里之言亦切汉事
　　曽巩
　　劝学诏
　　风励庠序词令醇茂尔雅
　　劝农诏
　　其谆勉处与汉诏相上下
　　正长各举属官诏
　　此诏叅酌古今之宜然必长贰官身自廉正而后简举不谬表率之地亦良重矣
　　赐髙丽诏
　　温润特至
　　贾昌衡知邓州制
　　以召父杜母为之劝用意良厚
　　王制
　　防典之文此为正则
　　又
　　典雅可以方轨西汉
　　相制
　　整练中多名贵之语
　　又
　　视唐时诸制诰殆有过之无不及也
　　尚书左右丞制
　　渊懿温栗之音
　　吏部尚书制
　　非不简严却自然浏利可诵
　　戸部尚书制
　　详于职掌可备典故
　　秘书监制
　　此选旣清诏词亦甚雅则
　　将军制
　　公赏罚笃恩信两言甚要为将之道略尽此矣
　　熙寜转对疏
　　南丰之文邃于经籍而运以古健之笔其阐发义理处弥见朗澈此疏所陈洵为完粹之言也
　　自福州召判太常寺上殿劄子
　　详言以畅典学之防此等议论大醇无小疵也
　　移沧州过阙上殿劄子
　　极铺张掦厉之文而归于戒惧祗愼可云有典有则
　　救灾议
　　计较利害得失处经画最周变通不滞可补周礼所未及
　　寄欧阳舍人书
　　矜贵庄严而气自纡回不迫读此等文当细观其转折脱卸之法
　　福州上执政书
　　出入风雅之中自有温柔敦厚之气知其本乎性情者深也
　　新序目录序
　　愼取二字眞读书要诀此论文所独辟
　　列女传目录序
　　闺门之内王化之原畅达其词足以茂明风教矣
　　南齐书目录序
　　胪陈得失当与刘知几史通竝传
　　梁书目录序
　　说理极为精湛其言大而有本
　　礼阁新仪目录序
　　论圣人因时制礼处原本经术此见南丰为学本领
　　范贯之奏议集序
　　归重仁宗得体得法识髙力厚典贵之文
　　先大夫集后序
　　层折以舒其情使人忠孝之思油然而生
　　送丁琰序
　　南丰之文每一发议必根柢于大中至正之道如此言人才盛衰由于学校劝惩之法可云探见本原也
　　筠州学记
　　开局甚寛收束甚紧题之前后意无不到
　　宜黄县学记
　　直从学立言所以深避筠州一记之雷同而昌明博硕无非经籍之腴润诸学记中罕见其匹
　　越州赵公救灾记
　　斟酌古法叙次详密可禆救灾之术
　　抚州顔鲁公祠堂记
　　激昂顿挫善于作势之文末拈一仁字收煞处亦甚有力
　　徐孺子祠堂记
　　出处士人之大节也必一衷于圣人之道则干禄不为污而洁身不为恝矣议论平实规摹亦老
　　书魏郑公传
　　笔笔沉着辨驳甚精三复其言可以兴起千载
　　邪正辨
　　直作两扇文字而纡徐曲折有无限波澜子固集中之别格
　　说用
　　诠理之文而措辞倍觉精爽特类子书
　　读贾谊传
　　借意贾生自摅所学雄浑可以吞吐一切
　　上田正言书
　　切偲之雅忠荩之规
　　上欧蔡书
　　一气渊涵极文章之胜观而恳恳处尤可见用意之深
　　曾肇
　　论选忠良博古之士置诸左右
　　文颇质实而于事理
　　汉文帝论
　　论断典确不可移易而结处尤有斟酌
　　重修御史台记
　　详整中有严重之气动人听覩
　　韩维
　　求直言诏
　　桑林之祷此其余风
　　国子博士种谔可左藏库副使殿中丞种诊可洛苑副使
　　简净明当
　　淮南江浙荆湖南北路都大发运使右谏议大夫马仲甫可依前右谏议大夫充天章阁待制髙阳开路都总管兼安抚使兼知瀛州军州事管内劝农使
　　字字修洁
　　西京左藏库副使带御器械李元方可庄宅副使
　　语自苍劲
　　乞询问讲读臣寮状
　　敷陈明练指趣了然





　　圣祖仁皇帝御制文第三集巻四十一
　　钦定四库全书
　　圣祖仁皇帝御制文第三集巻四十二目录
　　杂著
　　古文评论【计六十六条】












　　钦定四库全书
　　圣祖仁皇帝御制文第三集巻四十二
　　杂著
　　古文评论
　　刘摰
　　请修勅令
　　刑罚非圣人之得已若科条繁密则有深文周内之此文剀笃详明能述钦恤之意
　　苏颂
　　论省曹寺监法令繁密
　　帝王之道易则易知简则易从此中正之言非补救之论也
　　吕公着
　　请令文武致仕官依外任官给俸钱
　　缘情立説乃优恤耆老之谊
　　吕大防
　　论祖宗之法
　　宋之家法逺轶汉唐于此可见其概
　　吕大钧
　　选小臣宿卫议
　　交互发意防防如泉源之涌溢
　　范纯仁
　　论发运均输状
　　论事之文难于中窽此殆得之
　　奏陈靑苖等法疏
　　力诋新法反有激成之患似此婉切深摰能不使人动心易聼
　　李清臣
　　防防
　　语能综要故各缀数言而大意已自包举
　　势原
　　以势字为主而错综叅互以畅之文气酣适读此使人怡神
　　议官
　　综练世务之言可令官方整肃
　　明责
　　立言深中窽防亦甚精警
　　固本
　　以敎导宗室为国之本计识虑自尔深逺
　　秦论
　　洞瞩成败非由臆断
　　隋论
　　光武亦尚吏治然犹能以王道行之隋文则专尚吏耳议论深细是前人未见到处
　　范祖禹
　　论封桩劄子
　　两事竝陈意实相贯计虑周详老成硕画
　　封还臣寮论浙西赈济事状
　　逐段敷陈因忧民之切益以见谋国之忠
　　封还差道士陈景元校道书事状
　　意本中正词亦明剀
　　迩英留对劄子
　　宋世贤主必推仁宗此劄称引最合
　　第二劄子
　　以至公至正本于至静语有根据学问治功皆不越乎此
　　江公望
　　论逻察
　　熙皥之时岂尚刻覈文深得此义
　　晁补之
　　答外舅兵部杜侍郎书
　　君子之道持已宜严而论人宜恕此庶防得其意矣
　　陈师道
　　上林秀州书
　　以礼自重嶷然有品
　　张耒
　　论法上
　　法立生论甚警透
　　论法下
　　质文损益之故圣人诚有所不得已焉文笔髙奇意亦超然自逺
　　敦俗论
　　见地旣优而势更驰骋不可羁绁
　　悯刑论上
　　人法兼举立言最为无獘非仅以髙谈取胜
　　双槐堂记
　　善为波涛而理特确正
　　秦观
　　集防序
　　此仿佛叙传体而措词甚有古奥之致
　　法律下
　　正色而言仁人之用心也
　　王令
　　师说
　　以广学树师为治道昌隆之本与昌黎师说各自一意
　　正命
　　其佳处全在明白浅易可以警迷释惑
　　邹浩
　　富绍庭除祠部郎官制
　　典严不佻
　　谢文瓘除给事中制
　　棱棱露爽可以激厉在官
　　王资深等竝除监察御史制
　　申勉得体斯为纶言
　　上哲宗皇帝书
　　利害对举文情条达能悉事宜
　　李之仪
　　代范忠宣公遗表
　　原本笃棐之谊而文能行以整练斯为佳制
　　晁说之
　　元符三年应诏封事
　　十事中治道之本原时政之得失靡不该举而博辨雄词奔防络绎才士之文直臣之义也
　　耻新
　　好新骋异文士通病其不可与入道者往往坐此此为下一鍼砭
　　传易堂记
　　叙次易学源流殆无遗义可以羽翼经传
　　李昭玘
　　进保伍之防疏
　　确识宏裁与周官遗制相为表里
　　李纲
　　答诏问攻战守备措置绥怀之方
　　当日时势已自难挽特文字疏畅可观
　　湖海集序
　　和平温厚风人之余韵也
　　汪藻
　　为隆祐太后草诏
　　典饬中特有新藻
　　程俱
　　与李枢密论事书
　　用意深长不为一切权宜之说
　　罗从彦
　　韦斋记
　　读此记知考亭之学得于父师者其源流至深逺矣
　　郑樵
　　通志总序
　　网千载而成文综百家以立说闳览博物此其一助也
　　李焘
　　湖北漕司乖崖堂记
　　乖崖有宋伟人此记可称实录
　　王十朋
　　上殿劄子
　　发论以气字为主文亦具英风毅节
　　杨万里
　　论神威疏
　　辞源茂达而论据甚精
　　论选法在吏不在官
　　振大纲略苛细此铨政名言也
　　周必大
　　赐奉国军节度使同知大宗正事士铢上表再辞免加食邑食实封不允仍断来章批答
　　峭洁无凡响
　　赐威武军节度使主管侍卫马军司公事李显忠辞免加食邑食实封不允仍断来章批答
　　数语自尔古雅
　　赐尚书右仆射虞允文上表再辞免转左光禄大夫特封成国公加食邑食实封恩不允批答
　　胚胎于训诰
　　赐叅知政事龚茂良上表再辞免进太上日厯特转两官依例加恩恩命不允仍断来章批答
　　善于比儗
　　赐显谟阁直学士左朝议大夫知潭州沈介乞守本官职致仕不允诏
　　徳言蔼然
　　赐观文殿大学士左光禄大夫知福州陈俊卿乞改除一在外宫观遣差不允诏
　　舂容之言特饶情致
　　科举诏
　　亦得侧席旁求之意
　　幸学诏
　　盛典鸿章良足相称
　　赐利州观察使韩彦直辞免除鄂州驻劄御前诸军都统制恩命不允诏
　　古藻奕然
　　赐观文殿大学士左正议大夫知绍兴军府事蒋芾乞检防前奏除一宫祠不允诏
　　髙雅不屑雕润
　　赐虞允文辞免特进左丞相兼枢密使进封华国公加食邑食实封恩命不允诏
　　词义淹赡
　　赐草土刘珙允诏
　　温雅多风
　　赐观文殿学士大中大夫知建康军府充江南东路安抚使兼行宫留守刘珙乞差在外宫观不允诏
　　徳意宣达
　　赐少保观文殿大学士充醴泉观使侍读永国公史浩乞休官不允诏
　　爽劲不事华靡
　　赐奉国军节度使殿前都指挥使王友直乞除一宫观遣差不允诏
　　温语竝有锋頴
　　赐朝散郎权尚书礼部侍郎兼侍讲齐庆胄辞免除礼部侍郎恩命不允诏
　　朗润兼擅





　　圣祖仁皇帝御制文第三集巻四十二
　　钦定四库全书
　　圣祖仁皇帝御制文第三集巻四十三目录
　　杂著
　　古文评论【计九十三条】












　　钦定四库全书
　　圣祖仁皇帝御制文第三集卷四十三
　　杂著
　　古文评论
　　胡宏
　　祭祀郊社
　　论礼以义起黜向来穿凿附防之说而独归于彞典
　　鼎象百物
　　能发新议得于独见
　　刘子翚
　　曽子论
　　以敬字立论是圣贤彻始彻终之学
　　朱松
　　上李丞相书
　　正言无隐深中南宋时獘
　　送程复亨序
　　有切偲而无缱绻赠言如此古义可风
　　罗愿
　　淳安县社坛记
　　考论精凿益见稽古之益
　　程大昌
　　象刑说
　　蔡传谓象刑如天之垂象示人疏解甚精得此论发挥更无遗义矣
　　范浚
　　悔说
　　悔乃进徳之机立说最为沈快
　　彭年
　　戒圣性伤急疏
　　言不冗而理甚透可以匹埒匡衡
　　刘光祖
　　论朋党疏
　　文有以质直为贵者此类是也
　　陈傅良
　　进周礼说序
　　周礼自是周公之书此最言之精确末幅说熙宁新法之害用意尤细
　　文王论
　　合书易以论圣人识解深邃文笔有类诸子
　　陆游
　　与尉论捕盗书
　　捕盗以民为耳目是亦机宜
　　朱子
　　壬午应诏封事
　　论治则精要而不浮论事则眀畅而不冗大儒之言自尔迥别
　　辛丑延和奏劄二
　　本天人理欲以立言自是培飬根本议论
　　戊申封事
　　读前后二段知儒者学术之正读中一段知儒者经济之优此等封章卓然千古
　　甲寅行宫便殿奏劄二
　　穷理居敬是朱子一生学问本源以此为先资足徴靖献之忠矣
　　贺陈丞相书
　　蕴忠荩之意发为直谅之言固应勉励备至
　　答韩尚书书
　　此书可以励士节砥廉隅不徒文字之工
　　答郑自眀书
　　讲眀学术扶进人才两意无不该畅
　　与台端书
　　激切痛快之言一根于忠爱洵可垂世而不刋
　　上宰相书
　　非任事之诚孰肯进此戅言所谓实心实政者具见于此
　　此段语意痛切非见之最眞不能言及此是即古人临深履薄之心朽索六马之喻朕生平念兹在兹者亦即此也
　　答梁丞相书
　　举纲挈要义蕴长
　　与留丞相书
　　立意透快自是眀通之识
　　与留丞相书
　　篇中言君子小人消长之机极为明切
　　答汪尚书书
　　紫阳为学本领略具于此书朱陆异同得失亦于此可见
　　答吕伯恭书
　　极精细又极浑融非朱子不能见到此
　　答陆子夀书
　　此文考据既精而用意尤慎即议礼一事可悟进学之道
　　与王龄书
　　极写向往之诚末兼勉励意两贤相慕岂同世情酬酢
　　与刘共父书
　　若无意为文而文之敏妙迥非脩辞家所能企及由其理胜故耳
　　答陈体仁书
　　约举理要可与言诗可与正乐
　　与龚实之书
　　词令清圆而意致恳笃于人才本末轻重之际辨之甚眀
　　诗集传序
　　蕴借深逺玩味此序可得读诗之法亦可收学诗之益
　　吕氏家塾读诗记后序
　　诵后一段文湏识得古人读书用心矜慎不苟如此
　　大学章句序
　　立言必综其要能令千载之下旷若发蒙
　　中庸章句序
　　此书最朱子所尽心一序溯原竟委大指已自囊括
　　漳州教授防壁记
　　敦重教职足以警励师儒
　　转运司蠲免盐钱记
　　勤宣上徳辞令温纯
　　名堂室记
　　记堂室耳而必溯父师之教叙为学之本乃纯乎义理之文
　　衢州江山县学记
　　前幅褒美后义更进一层
　　静江府学记
　　切要不浮有资教化
　　江陵府曲江楼记
　　俯仰流连极一唱三叹之致
　　建宁府崇安县学田记
　　兼教飬立言用意特为渊厚
　　鄂州社稷坛记
　　详引古制称述地徳从来无此典核
　　婺州金华县社仓记
　　义仓本良法篇中将青苖相较处尤觉利病划然
　　衡州石鼓书院记
　　砥俗式浮言重鼎吕
　　福州州学经史阁记
　　不取新奇而文气自疎达动人
　　学校贡举私议
　　此议本程子之意而益发其所未备洵可以得眞才而收实效矣
　　观心说
　　眀快透悉总欲学者实地加功
　　张栻
　　入见孝宗奏
　　单挈一诚字洵治道之纪纲
　　吕祖谦
　　戒谕两淮守令恤农诏
　　古蔚中有眞气沦浃
　　戒谕沿边脩武备诏
　　加意振饬措语近古
　　建隆编勅序
　　颂扬本朝体制肃穆而词意闳逺
　　代宰臣史浩等恭书御制秋日幸秘书省近体诗下方
　　就一事中发出三层意思腕力浑劲颉颃两汉
　　白鹿洞书院记
　　崇文讲学允为治道所重斯篇能发挥大指典醇不佻
　　陆九渊
　　送宜黄何尉序
　　叙令尉之贤否状民心之欣戚有禆激扬吏治
　　刘晏知取予论
　　刘晏终与桑孔有别持论最公末以正义裁之予夺抑扬确然不爽
　　陈亮
　　送徐子才赴富阳序
　　锋頴迸轶英英四射
　　论传注
　　注疏虽未尽圣贤精意然实有功经学下笔极有分寸
　　叶适
　　上宁宗皇帝劄子
　　拈和平二字作主文亦粹然以醇
　　财计上
　　具此渊通之识始可权衡防计
　　瑞安县重脩县学记
　　髙文醇理名贵可思
　　蔡沉
　　书经集传序
　　提心法二字为一篇领要足该典谟训诰之义
　　陈淳
　　宗防楼记
　　论古宗法之重详赡典雅有禆礼教
　　眞徳秀
　　夏震特授武信军节度使殿前都指挥使进封加食邑食实封
　　闳整可视唐诸制
　　皇伯师垂特授少保依前定江军节度使致仕天水郡开国公加食邑食实封令所司择日备礼册命制
　　絶丽而典
　　赐寳谟阁直学士朝议大夫知建康府兼江淮制置使黄度乞检防前奏许令致仕不允诏
　　音节流美
　　赐太中大夫知枢密院事雷孝友正奉大夫参知政事楼钥太中大夫同知枢密院事章良能端眀殿学士通奉大夫签书枢密院事宇文绍节兼太子宾客辞免皇太子讲授春秋终篇各特与转行一官不允诏
　　简而有文
　　赐通议大夫知枢密院事兼参知政事雷孝友宣奉大夫参知政事楼钥通议大夫同知枢密院事章良能端眀殿学士正议大夫签书枢密院事宇文绍节兼太子宾客辞免皇太子读三朝寳训终篇竝特与转行一官不允诏
　　沐浴于典诰而出之
　　上殿奏劄
　　两意分疏条理秩秩
　　庚午六月十五日轮对奏劄二
　　辞皆警拔一言可当千古
　　直前奏劄
　　分疏六事极意发眀文势流畅充裕无与为比
　　直前奏劄
　　分别邪正情状较然
　　召除礼侍上殿奏劄
　　以人心为格天之本而归原于公平正大乃入告之嘉谟
　　大学衍义序
　　只叙作书大意能以平正胜人
　　魏了翁
　　赐左丞相郑清之乞上印绶不允诏
　　以疏经代言弥见清新
　　赐吏部尚书李乞归田里不允诏
　　敦古非浮艳可及
　　论给事台谏之言
　　语必沉着迅快
　　论士大夫风俗
　　意在匡绳士风不为苛疾
　　赵钥夫宗藩文类序
　　古者亲贤之辅端由于飬之厚而教之豫文能畅发可为准则
　　泸州重脩学记
　　淹贯经学肆笔皆有精采
　　洪氏天目山房记
　　其广捜逺综可以资多闻其探本反约可以正学术文辞尔雅又其余也
　　泸州赡军田记
　　由泸州说到天下由军田说到井田封建之制极能开拓文势
　　拙斋记
　　物欲之知徳性之知湛然圆通使人胸无滞义
　　眉州江乡馆记
　　古义错陈小中见大
　　井牧说
　　熟于周官推见先王经世深心
　　黄震
　　平粜仓记
　　正当之论可以劝善风世
　　王柏
　　赋诗辨
　　古人赋诗多断章取义有未可以类拘者然礼义之大防不可不立斯文庶得其指归矣
　　牟子才
　　聚散劄子
　　一气流注而中间顿挫绾结篇法井然
　　方逢辰
　　上理宗书
　　披沥衷诚无不罄竭
　　文天祥
　　瑞州三贤堂记
　　叙三贤进退有闗国家文情弥觉宛折
　　正气歌序
　　斯篇出于至性慷慨凄恻朕每于披读之际不觉泪下数行其忠君忧国之诚洵足以弥宇宙而贯金石
　　谢枋得
　　交信录
　　语近笺疏亦饶古趣




　　圣祖仁皇帝御制文第三集巻四十三
　　钦定四库全书
　　圣祖仁皇帝御制文第三集巻四十四目录
　　杂著
　　题刘松年画
　　论韵府刻本
　　跋
　　书大学跋
　　跋道徳仁艺扁后
　　跋徳业仁义扁后
　　跋都俞吁咈扁后
　　跋书草诀百韵后
　　祭文
　　告
　　祈谷坛祭文
　　赋
　　桑赋【并序】
　　莼赋【并序】















　　钦定四库全书
　　圣祖仁皇帝御制文第三集巻四十四
　　杂著
　　题刘松年画
　　宋刘松年图汉髙祖还沛作歌防饮想象开剏之主自有不世之功出羣之英所以有大风起兮云飞扬威加海内兮归故乡安得猛士兮守四方之句朕览其图笔气古劲似有意于毫端也因援笔记其后
　　论韵府刻本
　　大槩作诗之家无不用韵府羣玉者五车韵瑞不过察冷故事况刻板错字甚多信不得所以朕有写册大小两部总不用刻本
　　跋
　　书大学跋
　　康熙岁次癸未夏万防多暇凡有闲日即读经史以为立身行已之本大学一书尤为格致诚正脩齐治平之
　　根内圣外王之大道总不越此故特亲书以便熟读庶防守心在腔子里之句乎
　　跋道徳仁艺扁后
　　朱子四斋铭曰志道据徳依仁游艺朕取其言正理顺得读书正学之本故书此扁以示警勉之意赐翰林院
　　跋徳业仁义扁后
　　朱子又四斋铭曰崇徳广业居仁由义朕取其尊徳性希圣学道中庸胜已私以此书扁望其登髙自卑行逺自迩之意赐詹事府
　　跋都俞吁咈扁后
　　言路以都俞吁咈勉之则上不亏于天下不失人臣事君之大道故书尚书都俞吁咈四字赐之
　　跋书草诀百韵后
　　礼部侍郎孙岳颁留心字学自幼立志仿董一时人物无出其右朕甚嘉焉命书草诀百韵万防之暇不时观览见笔画清秀深得书家三昧壬午冬月偶尔对临方知老錬难于髣髴也故记之
　　祭文
　　告
　　祈谷坛祭文【康熙四十八年】
　　【臣】仰承
　　眷命抚育万方念切民生亟图康又两年以来江浙地方遭罹水旱民失生业去歳山东河南亦因被旱田禾歉收又去冬至今干暵无雪【臣】虽抱病心切靡宁遡自顺治二年以迄今日垂七十载承平日久生齿既繁野无旷土纵当大获之岁犹虑民食不充傥或偶遇旱潦则臣虽竭虑殚思蠲租散赈而穷乡僻壤岂能保无转于沟壑之人在【臣】忧国忧民之念即始终不渝而雨泽应期实惟
　　上天仁爱愚氓是赖兹者时届上辛春耕将举【臣】理应躬诣斋次祗脩祀事但今幸荷
　　天佑疾渐痊愈而肃将大礼尚未克胜身虽未能致斋而为万民恳切祷祈之诚敢用摅布仰吁
　　洪庥特命臣僚洁蠲敬戒防备玉帛牲醴粢盛庶品防祀
　　上天伏冀
　　昭鉴俾雨旸时若百谷用成三农济尚飨
　　赋
　　桑赋【并序】
　　朕廵省浙西桑林被野天下丝缕之供皆在东南而蚕桑之盛惟此一区近在宫中刻为耕织图每示司牧使知其艰苦今更为赋以托意焉
　　伊彼条桑其叶始荑春日载阳绿隂乃披紫陌上兮嫋嫋绮岸侧兮垂垂来璧旭之晨照受光风之午吹影映带兮青翰色彷佛兮翠旗既扶疎而相亚复低昻而参差念蚕事之欲动正芳之如期聿兹女红生计是赖采采盈筐愼加覆盖虞日煦之少润防雨频之为害傥薄芦之不继时忧心之斾斾防饲食之维勤劳形神于尘摘晓露之轻滋乘良月之新荟望千畞之闲闲实蚕家之赉诚黼黻之必资系衮职之用大其重等于苖稼为王政之不外予恒恐其难知作深宫之图绘至夫厥贡着于尚书沃若咏于篇什公室见说于礼经墙下屡申于孟集试古训之歴稽又民务之应急若乃讶为神木骋以青华末照是晞甘椹如驯雉表异黄鸟称嘉虽景物之堪娯咸无闗于大家夫其诧幢幢之髙盖美亭亭之奇树灵根依倚于十洲巨迹遂辟于周宇类齐谐之荒唐皆予今日之所不取也聊因清晏简牍是书用示逺迩是溉是锄共知爱防种绕其庐蚕桑农穑安寳璠璵
　　莼赋【并序】
　　莼生杭之西湖与萧山之湘湖一名水葵蒂叶之间精华可鉴而味又鲜美如士君子道胜而腴意象闲逺朕南巡浙江爱尝其羮舟行多暇援毫赋之
　　维此细物生于清流出泥不淄浸水不浮翳纤茎而内蕴簇小颖以中抽濯寒影于氷壶含精光于玉璆夫其当春乃茁春暖渐稠藻荇讵匹菰蒋奚侔浴西湖之澄潄镜水之滮浏人薄言兮采之恒荡漾兮方舟至若滑浆腻脂手掬难留登之簠簋调和是谋冒以紫姜杂以芳脩惊流匙之鲜莹快入口之脆柔味虽标于冲淡意可符于麟虬固堪同于抱徳之士自保其洁素抑将比于超尚之徒深潜于隠幽非寻访之不遗防有失于冥捜若乃薫风五月小卉芬裒香凝浅濑色防轻沤华实竝茂更副予求彼洞庭之所撷恐难嫓兹妙产笑季鹰之所托又何待于思秋偶执笔以摛辞宜荐之于琼楼




　　圣祖仁皇帝御制文第三集巻四十四
　　钦定四库全书
　　圣祖仁皇帝御制文第三集巻四十五目录
　　古今体诗二十五首
　　咏岭外金莲盛放可爱
　　大城文安等处堤脩完舟中驻跸王家口朕偶至潭柘览老和尚照福画像因而有感故作诗赐之
　　赐皇太子生辰诗
　　国舅佟国维六十夀诗以赐之
　　静明园喜雨
　　密云作
　　石匣营作
　　仿唐人戏作
　　读书得风云月露字因而分作四句中成絶一首
　　塞外新秋
　　夜闻雷雨大作晓赋志喜
　　赋得芳气有无中
　　早起看雪
　　咏盆中松竹梅各一首
　　静坐读书自喻【并序】
　　咏鴈
　　立春
　　咏弹琴
　　四十一年除夕书怀
　　赋得爆竹声中一岁除是日微雪
　　赐云南法界寺讲经溥畹
　　灯节戏作




　　钦定四库全书
　　圣祖仁皇帝御制文第三集巻四十五
　　古今体诗二十五首
　　咏岭外金莲盛放可爱【小令栁梢青】
　　万顷金莲平临难尽髙眺千般珠蹙移花翠翻带月无暑神仙　俗人莫道轻寒悠雅处余香满山岭外磊落逺方隐者谁似清闲
　　大城文安等处堤脩完舟中驻跸王家口
　　积水频萦虑长堤幸已成桑麻连井邑花栁近清明渐惬勤民意还深问俗情兰桡经过处布谷唤春耕朕偶至潭柘览老和尚照福画像因而有感故作诗赐之
　　法像俨然叅湼槃皆因大梦住山间若非明镜当台语笑指眞图并戒坛
　　赐皇太子生辰诗
　　百岁桐长老千年松满枝万峰迎瑞气亿兆庆灵芝国舅佟国维六十夀诗以赐之
　　领防髙门称退让英华雅望冠椒房谦和不恃勲臣贵谨恪能承宠眷长鹤算天増筹国老松年仙授飬生方齐眉共享团圆庆特赐流霞捧夀觞
　　静明园喜雨
　　西山初夏玉泉清暮雨随风满凤城四野皆霑比屋庆八荒尽望乐丰盈
　　密云作
　　连年驻跸此城隈云谷无尘金碧堆斗室何妨宇宙志晨昏常掖
　　辇舆回
　　石匣营作
　　青岭横峰防薜萝时方小暑绿新荷蒲编诗兴光岩穴虎士桓桓扣角歌
　　仿唐人戏作
　　一村耕作两村耕两处缘来一处成下止丰亨上土旱南山落雨北山晴河流数转河流去任性无常任性行万物叅差湏格物一生何苦太闗情
　　读书得风云月露字因而分作四句中成絶一首
　　吟风欲识诗书髓防月湏叅天地心莫遣云尘绕八极时时湛露沛髙深
　　塞外新秋
　　松塞云峰转边陲秋气长枫林消溽暑柏叶送清香禾黍宜闗外情懐喜夜凉年丰还重谷处处有余粮
　　夜闻雷雨大作晓赋志喜
　　秋成望泽意悬悬驻辇山庄已数天雷送溪声连夜雨鑪凝香霭润鸾牋开襟漏报残钟曙破梦茶敲活火煎半百无文惟自乐顿教心地作清涟
　　赋得芳气有无中
　　大儒吟咏物正自托诗情气质原含内芬芳逺向荣藕花中外直綘雪有无名惟愿菊兰气山林勿使轻
　　早起看雪
　　凛冽朔风舞雪逶迤静夜髙眠起聼芸窻万籁依然寻句韦编
　　咏盆中松竹梅各一首
　　松
　　岁寒坚后雕秀萼山林性移根黼座傍可托青松柄
　　竹
　　此君霜后青密叶欲停雪丛篁傍小山清节依然洁
　　梅
　　琼林遗玉骨粉蕊趁氷姿香透芙蓉帐诗成度玉墀
　　静坐读书自喻【并序】
　　朕在畅春园万防之暇季冬寒甚连日风雪静坐读书自限文韵偶成二十韵自喻朕原本无学不过经书成语堆集成句卿等皆老学素望朕所深知其中韵脚不当平仄不和典故不稳聨句不雅者即速改正或成一篇亦未可知
　　壮年好血气半老少知闻顾諟惟当谨铭盘不至宭励精勉图治旰食尽民殷性理宗濂洛临摹仿鵞羣煌煌劳梦想济济咏南薫悬钟是进徳止辇问停云怀保编氓苦惠鲜鳏寡煴留心刑服念鄙笑图书焚优礼任舟楫凭轩尊典坟前星诫琢磨帝子识羣分外戚无矜势诸王惜旧勲烽烟熄万里瀚海畏三军淮黄闗国计漕运致忧勤土木毋轻动民情宜所欣志广则寛裕神清息俗纷由来恶防酒自喻喜纁长歌咏白雪论赋小横汾防暇讲寥廓提筹算紫氛干阳得复转测景考斜曛有始无终叹为山一篑慬
　　咏鴈
　　品清敛燕雀髙洁许賔鸿衡阳时有忆留伴佐雄风
　　立春【调寄太平时】
　　淑景维新爆竹声手调羮词臣载笔赋琼英学西京鳯阁龙楼昼渐长物资生劝官勉力尽升平竹马迎
　　咏弹琴
　　流水髙山志清音本自虚朱弦准古调和气近宸居
　　四十一年除夕书懐
　　平生宵旰志七七又将过忘寝愁旸雨精心勉泰和送寒辞故岁待曙问民疴莫论新春媚预怜五噫歌
　　赋得爆竹声中一岁除是日防雪
　　爆竹连宵不夜城占年积素即豊盈维新四始全仁政脩省三朝冀太平拂曙和风临上日通晨淑气拥华清愿将柏叶芳樽酒赐与臣邻共太羮
　　赐云南法界寺讲经溥畹
　　昆明度法语滇海论新禅万里虽云逺金经自有传
　　灯节戏作
　　隐隐光风度栁条千寻银箭列丹霄龙衔火树开花看欲见山青待雪消



　　圣祖仁皇帝御制文第三集巻四十五
　　钦定四库全书
　　圣祖仁皇帝御制文第三集巻四十六目录
　　古今体诗三十首
　　三渡齐河即事
　　趵突泉留题源清流洁四字
　　夜登泰山
　　新栁
　　览淮黄成
　　登金山望长江
　　虎丘
　　雨后见桃花
　　过云栖憩竹林下令人劚笋劚兰
　　云栖归途遇雨
　　钱塘江潮
　　西湖夜月
　　岸侧桑叶初碧
　　癸未春二月二十日自杭回至苏州是夜雨二十一日朕欲北行地方大小官员百姓留住二十二日雨甚再留不能起行二十三日雨晴又欲留故书怀以示
　　廵省江浙见闾阎有起色示诸臣省刑爱民船泊无锡
　　至江宁百姓欢迎遮道志喜
　　行宫春雨作书竟日
　　江宁道上口号
　　清明麦秀
　　下长江舟中作
　　自江宁至京口
　　登焦山
　　维扬雨霁
　　见泰安等数州县饥民亟命设法赈济
　　东八牐舟遇顺风志喜
　　阅两河告成事毕因有恩诏星夜回京至天津书怀
　　前过江浙桃花已放今囬銮至津门复见桃花盛开
　　咏各种牡丹
　　咏杜鹃花赐髙士竒










　　钦定四库全书
　　圣祖仁皇帝御制文第三集巻四十六
　　古今体诗三十首
　　三渡齐河即事
　　淑气霓旌绕光风拂济川曾经三次渡未若十年前疾苦劳宵旰深恩赖保全颇知民食重安抚责臣贤
　　趵突泉留题源清流洁四字
　　突兀泉声涌净波东流逺近浴羲和源清分泒白云洁不虑浮沙污水涡
　　夜登泰山
　　日斜登泰岱岭腹隔层霄深夜回銮处便忘石磴遥
　　新栁
　　畿内栁丝未出黄江南栁色已成行郁金枝上啼莺早积翠河边待夕阳
　　览淮黄成
　　殷勤久矣理淮黄防度风尘授治方九曲素称天下险
　　四来实为兆民伤使清引浊湏勤慎分势开疏在不荒虽奏安澜寛旰食诫前善后奠金汤
　　登金山望长江
　　烟云清处晓霞飞万里滔滔暎紫防灵液渺茫浮淑气孤峰峍崪照晴晖花翻浪涌疑天色风动帆张共徳威昼夜如斯莫间歇体干勉已识璿玑
　　虎丘
　　秀壁名呉水悬萝接紫霞仁风期大吏厚俗止纷华停辇舆情问开轩畎畞賖笙歌陈勿用意使尽桑麻
　　雨后见梅花
　　新雨蒙蒙宜五沃蒸霞始放见钱江初春锦绣铺千树落日微吟坐北窻
　　过云栖憩竹林下令人劚笋劚兰
　　寻春二月幸云栖满目天光入品题密林布防樵渔乐幽柏成行蕙芷齐浴手临泉开箨笋傍岩倚石选蓬藜余杭风景西湖胜未若山中待竹迷
　　云栖归途遇雨
　　钱江风雨促前旌竹树缤纷细草萌夹岸黎元瞻拜切频施膏泽惬民情
　　钱塘江潮
　　相传氷岸雪崖势滚滚掀翻拥怒涛风静不闻千里浪三临越地识江臯
　　西湖夜月
　　月照清涟静不波鸾箫象管夜来多轻舟岂羡江湖胜欲写无私属棹歌
　　岸侧桑叶初碧
　　夹岸青青绕御舟浓桑初茁满村讴省方遍问蚕家苦春雨连绵尽日忧
　　癸未春二月二十日自杭回至苏州是夜雨二十一日朕欲北行地方大小官员百姓留住二十二日雨甚留不能起行二十三日雨晴又欲留故书怀以示
　　踌躇星夜两河工又至呉乡泊趠风春雨姑苏留豹尾黎情江浙恋青骢翠华景从无云盖徧覆时廵有折衷不意龙蟠虎踞胜岂因景物杂谦冲
　　廵省江浙见闾阎有起色示诸臣省刑爱民
　　廵方不用驾楼船白舫兰桡问市廛和气成春知岁稔清风布物爱时妍齐民但示蒲鞭辱报国应同竹节坚莫恃才名轻庶政冥冥中自有青天
　　船泊无锡
　　掦帆百余里警跸惠山泉竹倚青松外藤悬秀岭巅垂杨初匝幔新藻写澄渊惟爱此清洁开言防素笺
　　至江宁百姓欢迎遮道志喜
　　童叟欣迎歩辇前春风润雨万条烟若非念切军民久争得欢声祝八千
　　行宫春雨作书竟日
　　离宫蹔驻辇竟日检牙签自愧书家奥临池正笔传
　　江宁道上口号
　　白下回程傍竹林平山水溜似鸣琴星驰不为隂晴阻瓜歩城南念旧吟
　　清明麦秀
　　清明前后麦花香遍野氤氲暎骕骦湏认秋成春雨密隔溪村落饮斜阳
　　下长江舟中作
　　一鹭芦中起双鸥沙上鸣翠烟含碧嶂瑞霭覆琼英洲转牙樯乱江流大块横智仁山水徳动静也移情
　　自江宁至京口
　　轻绡初霁引江干隔岸芦洲暎水寒呉防人文因气秀金焦峦势起观往来客旅千重艗上下波涛万里滩逝者绵绵无歇息利名今古视艰难
　　登焦山
　　风帆战舰入沙洲不动云烟一豫游只见晴光安水面潮声静里巻潭湫
　　维扬雨霁
　　二十四桥夜雨收蜀冈阜下水西流禅心欲定沾泥絮不为繁华紫绮裘
　　见泰安等数州县饥民亟命设法赈济
　　东路行辇到人食正荐饥呼庚児女盼宸游众所依村中皆菜色散去掩柴扉救荒先发谷转漕迅如飞两旬无多日有司报民归地丁既已责私泒务全希尽力专邦本留意欲国肥麦秋犹可望黎命其庶防
　　东八牐舟遇顺风志喜
　　千里程途数日还岸回转转抱清湾云帆不用荃桡力喜志恩从大内颁
　　阅两河告成事毕因有恩诏星夜回京至天津书怀
　　阅河临南国飞斾转金台不畏中宵困岂因华祝催千秋明镜鉴万夀鄙霞杯沐雨栉风紧恩从涣汗开前过江浙桃花已放今回銮至津门复见桃花盛开【调寄防绛唇】
　　再见桃花津门红暎依然好回銮才到疑似两春报锦防仙舟星夜盼辰晓情飘渺艳阳时嫋不是垂杨老
　　咏各种牡丹
　　晨葩吐禁苑花莳就新晴玉版叅仙蕊金丝杂绿英色含泼墨发气逐彩云生莫讶清平调天香自有情
　　咏杜鹃花赐髙士竒
　　石岩如火本天台秀质丹心日月催移根禁苑清诗句朱夏山林惜茂才







　　圣祖仁皇帝御制文第三集巻四十六
　　钦定四库全书
　　圣祖仁皇帝御制文第三集卷四十七目录
　　古今体诗三十六首
　　赋得万物静观皆自得
　　麦秋盈野志喜【并序】
　　将之山庄四首
　　赋得绿树阴浓夏日长
　　尖齐圆健笔之四徳戏作四首
　　古戍三絶
　　赋得雨洒石壁来
　　塞外山庄
　　每时届炎暑即赴口外掖
　　辇视膳朝夕温凊自初夏
　　皇太后偶尔违和故不至此清凉之境因咏怀一首敬
　　书于箑头防
　　进以接清风而舒逺慕之微悃而已
　　避暑驻跸山庄六月间隂霖少晴自立秋日晴霁喜怀
　　山庄夜雨聼滦河溜声
　　穹览寺偶成
　　兄裕亲王挽诗二律
　　过固闗入山西境
　　固闗口号
　　平定州
　　幸西省至太原
　　渡黄河潼闗驻跸
　　入陜西境
　　望华山
　　渭河见终南山
　　冬至日抵西安遥祝
　　皇太后万夀
　　长安行
　　西安偶作
　　回銮至华隂欲登华山因风雾所阻
　　由豫省回銮渡孟津
　　赐超玉和尚












　　钦定四库全书
　　圣祖仁皇帝御制文第三集巻四十七
　　古今体诗三十六首
　　赋得万物静观皆自得
　　布教皇风性理寻右文惠化无私临清闲静省危微志宴坐动观人道心天地浑元肃气象乾坤阖辟识书林圣贤雅颂原无逺实在存神咏四箴
　　麦秋盈野志喜【有序】
　　岁次癸未夏至有事于方泽斋戒自畅春园进宫见麦气盈秋田园茂胜雨旸得时稼穑有望从来北方雨泽艳阳清和之际每每难得皆因去冬隂雪连绵自春至夏未欠甘霖所以草木花果防不丰荣人心谷价防不和平故志喜而为咏
　　去冬盈尺雪占年今夏翛翛麦陇全万畞皆齐诞降谷千家秀实已登阡先忧旸雨惟民疾后乐时丰纪玉牋志喜雕虫晩学愧薫风南至影花甎
　　将之山庄四首
　　畏暑心何胜平眀出玉墀万防岂歇息临政有畴咨
　　其二
　　暖溜自平地风光此日佳暄波由近发浩泽无津涯
　　其三
　　驻辇相风竿临书羡五传情澜分暑节疏爽湏葵扇
　　其四
　　霖雨消尘迹轻霞照野荆词臣每扈从上赏赋昆明
　　赋得绿树隂浓夏日长
　　绿槐影防碧纱厨茂树纷纷叶渐殊绵雨新霖消九夏薫风初热未三驱末垂蝉咽浓隂下脩景云开炎暑无长日山中吟咏毕气清塞外鄙凉珠
　　尖齐圆健笔之四徳戏作四首
　　尖鋭虽云利锋铓日计摧藏拙莫言巧生花自有来
　　其二
　　齐之故有道人一已千能黙运良为手挥毫湏敬承
　　其三
　　圆活幽人本珠玑三品详刚方学米芾宛转仿其昌
　　其四
　　健乃干行体才分不息功书称钦若语赓颂赖文风
　　古戍三絶
　　隐隐山头皆古戍中原民力尽边城曽闻父老经年战回首生灵血泪盈
　　其二
　　金瓯永固识人和万里烽烟发兴多设使山林有暗晓更湏太息论如何
　　其三
　　旧日山中罢马叹今时避暑乐清风穷兵岂若为观徳仁义无私八表同
　　赋得雨洒石壁来
　　润叶随风洗绿枝羣峰着雨尽离披隂霖又念农家业事事何烦先预知
　　塞外山庄
　　嶻嶭连青嶂悬崖挂绿溪鱼随渊静戏鹤喜树髙栖洞逺行僧断林寒过客迷惟予心旧好逸兴少同跻
　　每时届炎暑即赴口外掖
　　辇视膳朝夕温凊自初夏
　　皇太后偶尔违和故不至此清凉之境因咏怀一首敬
　　书于箑头恭
　　进以接清风而舒逺慕之微悃而已
　　遥想京中暑气防犹思上苑有氷纨山庄咫尺何曾逺欲进瑶池一笑看
　　避暑驻跸山庄六月间隂霖少晴自立秋日晴霁喜怀
　　亢旸望十雨霪雨思晴天累日贯秋序终朝潦水绵身虽无暑汗心实抱迍邅忽覩西风紧油云逐岭巅
　　山庄夜雨聼滦河溜声
　　临流震耳似惊潮滚滚泠泠眺绮寮夜色初分秋景霁风声已送积霖飘皆因百壑归来逺非是孤川自去饶何比长江无弃物小河水涸岂容桡
　　穹览寺偶成
　　塞北钟声久不闻梵音列刹共氤氲雨花柏树同僧老开世瞿昙永法云
　　兄裕亲王挽诗二律
　　花萼空虚梦悲歌暮景伤泪同秋雨湿声逐碧天长清颂连香桂心慈厌帝乡徽章纵有秩寂寂叹时光
　　其二
　　少小同居处义深读孝经赋诗明务本携手问慈宁乐善从无息神襟物外停繁忧题旧日血泪染疎櫺
　　过固闗入山西境
　　鸟道入云中风光塞漠同人依险地立城自越山丛俗朴观民舍才多壮士雄芹泉连冀北回首指青骢
　　固闗口号
　　闗固湏凭人守城高所赖兵防若非威徳恩惠恃险何曽世长
　　平定州
　　劳农岂惮元英节寒景风沙透体来志有鹊山无觅处目前常见冻云回
　　幸西省至太原
　　黎元瞻翠盖三晋力桑麻纳稼知丰稔祈年意静嘉邉无戍卒苦巷有读书家此幸非游玩隆冬见玉花
　　渡黄河潼闗驻跸
　　星源来晋甸天险峙秦闗波涌方舟速威明古戍闲万民瞻鳯辇百职集鹓班冬省经兹地移风先化顽
　　入陜西境
　　世逺山河在汉唐史有存风光移万户景物换千门叹昔当殷鉴筹今广湛恩从来秦陇地莫使竞心繁
　　望华山
　　一月风霜尘土中忽看翠盖拥三峰汉廷金掌今应笑惟有华巅并古松
　　渭河见终南山
　　渭水自萦纡秦川喜清旷山势何岧嶤经过絶尘坱马首见层峦直插青霄上云际有飞泉朝光明画嶂石险登临难心寒不可量太乙本仙源天都聊骋望歳歳松柏林遐睇心神畅问俗戒征途便欲慰幽访
　　冬至日抵西安遥祝
　　皇太后万夀
　　葭管初回日景长西秦行幸抵披香愿将唐句南山夀遥捧蓬莱万里觞
　　长安行
　　河山天险古金汤都邑规模溯汉唐陆海膏腴本沃壤秦风慓悍称岩疆每因睠念劳中夜忍使时廵后一方逺幸冲寒访民隐终南太华遥相望豳岐不乏耕织业漆沮尚存搜狩塲重农藏富屡诏谕雨旸时若歌豊穰雄兵超距贾余勇野老讴吟多宿粮要令遐陬沾湛露讵以无事弛边防大阅三军训甲士来朝诸部趋蕃王蠲租恤下恩未已共跻仁夀乐且康渭水氷消回暖律南山烟霭动初阳停銮怀古还披卷宵旰勤求意不忘
　　西安偶作
　　八水源秦陇山河辅帝京此方文武职湏教尽和平
　　回銮至华隂欲登华山因风雾所阻
　　踟蹰风雾阻莲峰未识云台止水溶秦地山川聊一望方舆畞尽三农兵民拥道心随仗文武攀辕泪满容凉徳何能衢壤乐皆因岁久庆时雍
　　由豫省回銮渡孟津
　　遥望嵩峰欲逼天太行绵亘洛阳川金明池畔无烽火醉白堂前起玉烟千里中州古击壤两河分界旧原田扁舟稳渡观民俗休飬心殷冀有年
　　赐超玉和尚
　　秦晋山河廵幸毕回銮揽辔歴新中忽闻梵语如风送疑是江南话桂丛
　　圣祖仁皇帝御制文第三集卷四十七
　　钦定四库全书
　　圣祖仁皇帝御制文第三集巻四十八目录
　　古今体诗三十七首
　　元旦朝罢
　　甲申春谒
　　陵回銮路经盘山有僧智朴呈接驾诗即用原韵二首
　　春雪晴望
　　康熙四十二年夏秋间恒雨为菑山左尤甚朕夙夜靡宁宵旰焦劳减膳撤乐坐不安席自冬至夏自夏至秋未尝晷刻少安虽设法拯救防乎难保幸四十三年二麦大熟秋成颇佳饥者未转沟壑穷者皆得衣食实非朕之凉徳所感赖上天之所鉴祐也故喜而不寐作长歌以示
　　山庄书怀赐大学士
　　咏医
　　山菊蓝雀花
　　静坐偶成
　　赋得霜叶红于二月花
　　看运河建坝处
　　题边景昭鸣禽图
　　翰林魏学诚该直命大学士陈廷敬出题考得四方无事太平年朕喜其句而偶成四韵
　　立冬微雨雪偶成
　　冬月微雨闻落叶
　　灯月文房戏作
　　园中十种葡萄味甚甘美戏作近体一律以示南书房诸臣
　　乏良医
　　冬晴
　　题闽粤进贡小香荔枝
　　题墨竹
　　咏灯
　　赋得梅雪争春
　　腊日
　　季冬南苑十首
　　南苑晩雪
　　总兵刘汉业补授肃州因地逺职重特书御制诗絶句一首赐之以奬武职惜兵爱民之意也
　　除夕晩宴







　　钦定四库全书
　　圣祖仁皇帝御制文第三集巻四十八
　　古今体诗三十七首
　　元旦朝罢
　　四十三年瞬息间防知自惜鬓将斑晋秦丰裕羣情悦齐鲁调饥万姓艰经史保怀分善恶古今吏治辨贤奸一生终始此心在何卜新春乐解顔
　　甲申春谒
　　陵回銮路经盘山有僧智朴呈接驾诗即用原韵二首廿载常轻歩年华去莫从古松分逺近老衲自舂容问及当时景犹疑隔岭重山高劳脚力来往徧云
　　其二
　　铃铎鸣山下田畴雨露恩【是日防雨】经声连静舍法语闭柴门隐迹安无意清思礼世尊春风来拂面依旧是乾坤
　　春雪晴望【调寄防绛唇】
　　积素飘飖和风欲度千门晓冷时尽了禁苑梅花绕
　　妙舞莺声歌咏清平调残腊杳青春偏矫日影寒松杪康熙四十二年夏秋间恒雨为菑山左尤甚朕夙夜靡寜宵旰焦劳减膳撤乐坐不安席自冬至夏自夏至秋未尝晷刻少安虽设法拯救防乎难保幸四十三年二麦大熟秋成颇佳饥者未转沟壑穷者皆得衣食实非朕之凉徳所感赖上天之所鉴祐也故喜而不寐作长歌以示
　　璇玑玉衡齐七政只惧敏徳天眷命百志惟熙亮天功六府三事湏主敬天地无私本至公人事有违失五正水旱从来不可测全赖有司勉安定癸未夏秋恒雨频二麦秋禾皆没沦州县无防万姓逃父子流离呼苍旻奏疏纷纷连早夜手书的的察忧贫蠲赋蠲赈诏数下民食维艰岂不询截漕施惠恐不及遣官分飬诫沾均人力虽尽惟时难唯天至仁不絶食甲申春夏风雨调麦陇翛翛众喘息夏苖徧野双穗多舆情顔解去菜色山左编氓闲且乐畿南黎庶喜而康从此休息湏谨慎防灾备患岂有伤闲邪存诚勉官吏清廉奉职守封疆民脂民膏供尔禄痛痒莫知悮筹量宗子家相同胞义勿使丛脞述职方
　　山庄书怀赐大学士
　　待旦勤勤望雨晴京南塞北察安氓已知云敛无霪潦未卜田间有稲稉八月秋成欢宇内四方风景解春卿大川舟楫同忧慽更觉凝承信洛英
　　咏医
　　神圣岂能再调方最近情存诚慎药性仁术尽平生
　　山菊蓝雀花
　　雨过初凉至山花徧野馨虽无红紫艳能使属车停
　　静坐偶成
　　静中危坐忘机巧无觉有空色相消浑似太非可道利名终始定难摇
　　赋得霜叶红于二月花
　　塞鸿初度惊霜信枫叶流丹树树红最喜山林清俗念故应暂却世尘风
　　看运河建坝处
　　十月风霜幸潞河隔林疎叶尽寒柯岸边土薄难容水隄外沙沉易涨波春末浅夫忙用力秋深霖雨失时禾往来踟躇临渊叹何惜分流建坝多
　　题边景昭鸣禽图
　　青绿缤纷巧画工鸣禽对对绕芳丛黄莺能语吟高树白燕低飞喜惠风骚人纸上贪春昼客旅邨中知气融无意篷牕真伪辨枝头犹带艳林红
　　翰林魏学诚该直命大学士陈廷敬出题考得四方无事太平年朕喜其句而偶成四韵
　　太平久逺湏忧虑无怠无荒即乐天教化原从风俗起观瞻只系庙堂坚精心可畏先贤语守法勿更大义全问道愚民何为愿官清省事便丰年
　　立冬微雨雪偶成
　　朔风拂戸牖梅蕊报门防颁厯小春候同云十日寒琼花连雨润侍女怯衣单念彼穷檐苦还思盘石安
　　冬月微雨闻落叶
　　寒条晳歴被风催霜叶纷纭杂雨来节届元英冬气暖恐伤物性岂悠哉
　　灯月文房戏作
　　缸花冷月并争光书幌牙签御墨香先识薛涛盈净洁挥来毛頴赋琼章
　　园中十种葡萄味甚甘美戏作近体一律以示南书房诸臣
　　休夸大宛贵莫讶汉宫传十种标名异千条带叶鲜随班命内侍分赐列忠贤饱食和心胃归鞍赋木天
　　乏良医
　　长息上池水偏疑夀世书七诊理不再九候势全虚肱折知良术身轻辨病除名医非取利涤脏足心舒
　　冬晴
　　秋雨连绵道不通冬晴少雪喜清宫阶前瑞草呈长至盆内梅花报色红闭戸防文烧蜡短垂帘静思万缘空愿言一善犹心定总览经书众虑同
　　题闽粤进贡小香荔枝
　　闽粤山川产綘囊味叅崖蜜色含香大官先散词林客捧出瑶阶和玉浆
　　题墨竹【原韵】
　　浓墨丛篁写意生风枝欲动不闻声虚懐还待寒松友记与瑶篇识重轻
　　咏灯
　　寒冬秉烛不成章欲解先贤命意长经史预分知善恶诗吟自辨性情良
　　赋得梅雪争春
　　梅花十里香犹在雪白千山岭益眀盈尺预知秋麦壮争春岂不让生生
　　腊日【调寄风入松】
　　冲寒待腊雪花飘词意并琴挑嘉平嵗暮春光近朔风冽裘暖狐貂湏晓民间衣薄那知宫里寛饶隆冬气惨綘香烧披览共仙韶氊帘软幕凉还透微云一抹散琼瑶聼得梅将开也先看绿蕚清标
　　季冬南苑十首
　　銮舆出禁门前队已临苑威徳如风行感恩似草偃
　　其二
　　麦丛还待雪苑静那看风平野无尘迹寒条逺近同
　　其三
　　讲武不忘威劳农亦预知回看止辇处尽是嵗寒枝
　　其四
　　武职皆熊貔没羽穿杨力所向任干城挽强视道徳
　　其五
　　三驱一面网雉兎正堪肥响无虚落日暮即收围
　　其六
　　骥徳鄙千里飞黄汗血传临风嘶逺路蹋雪意贞坚
　　其七
　　赤精长耳速撮兽麋鹿迅防欺飞腾恋主犬为独
　　其八
　　雄飞耻燕雀受緤志凌云阔臆惊禽鸟鹰扬冠不羣
　　其九
　　罢猎归鞍早乐施命大官分餐不畏冷只恐夜间寒
　　其十
　　离宫乙夜静堪将嵗月除悬灯览奏折终始复如初
　　南苑晩雪
　　七月伤多雨三冬少问天晴开逾至日云作近新年猎雪宜岐麦银花润早田心劳催短鬓忧乐验谁先总兵刘汉业补授肃州因地逺职重特书御制诗截句一首赐之以奬武职惜兵爱民之意也
　　此去阳闗路八千总戎逺镇碛沙边欲知营伍精兵法遐迩怀柔似御前
　　除夕晚宴
　　辞旧迎新嵗事终未知来日与今同平生恶酒难堪饮一世劳心不计功满座儿孙教乐善数班鹓鹭劝和衷此宵家宴逢除夕湏遣纷纭静守中













　　圣祖仁皇帝御制文第三集卷四十八
　　钦定四库全书
　　圣祖仁皇帝御制文第三集巻四十九目录
　　古今体诗六十二首
　　康熙四十四年元旦用唐太宗元日旧韵赋得光风徧寰宇
　　览皇清文頴内大学士陈廷敬作各体诗清雅醇厚非集字累句之初学所能窥也故作五言近体一律以表风度
　　赋得当戸翠峰稠
　　阅河南巡出京
　　乙酉仲春南巡船窻偶作
　　船窻对月小饮
　　拟田家春日
　　过临清闸
　　南巡舟行防通河杂咏四首
　　河南巡抚赵燮陛见求训防故作絶句一首赐之
　　乙酉南巡途间观麦少雨上巳日抵微山湖口闸春雨大沛因赋五言近体一首以志喜
　　杨家庄新开中河得顺风观民居漫咏二首驻跸淮安一宿即过
　　幸天宁寺
　　朕每至南方览景物雅趣川泽秀丽者靡不赏玩移时也虽身居九五乐佳山水之情与众何异但不至旷日持久有累居民耳所以一目即过者亦恐后人错借口实而不知所以然也至于茱萸湾之行宫乃系盐商百姓感恩之诚而建起虽不与地方官吏但工价不下数千尝览汉书文帝惜露台百金后世称之况为三宿所费十倍于此乎故作述懐近体一首以自警又粘之壁间以示维扬之众
　　览奏章少倦甲夜得寝又被清磬惊醒复睡梦中作成起时已忘少半故前后増补以成四韵赐纪防老和尚迩来未临法书久不作字手澁难于运管字不甚佳
　　长江静浪歌
　　自过江至常州府杂咏四首
　　至阊门
　　虎丘一咏
　　自苏州行至昏刻未到昆山河傍有竹林数畞晩风可佳故驻跸于此赋得劲节疎枝带晚风之句
　　雨中登玉峰
　　船泊三江口
　　泛黄浦江
　　松江进鲜鲥鱼有怀
　　驻跸杭州府
　　西湖遇雨
　　西湖戏作
　　幸云栖二首
　　无锡惠山之作
　　回舟至常州府是夜甘霖大沛
　　自镇江之江宁
　　驻跸江宁雨后幸雨花台
　　织造处阅机房
　　自龙潭用战舰顷刻至金山
　　见龙行【并序】
　　髙旻寺塔顶放光
　　囬銮中河三首
　　千叶莲池夜闻雨滴之声
　　咏画梨花
　　乙酉秋日山庄偶成
　　一路清廉图
　　赐吏部尚书宋荦予告还里
　　大病少愈见春至述怀
　　春日有所思二首
　　五台有怀
　　大学士张玉书挽诗
　　孟秋凉风初至
　　赋得秋水共长天一色
　　新秋









　　钦定四库全书
　　圣祖仁皇帝御制文第三集巻四十九
　　古今体诗六十二首
　　康熙四十四年元旦用唐太宗元日旧韵
　　午夜占天象平眀忆岁光旌旗旋转动钟鼓奏玎珰临下开诚信守身勿自荒履端出寳厯正始勉岩廊圣道原无逺仁慈渐得昌位髙仰五帝责重仿三王惜物由心俭去华莫喜妆常怀兢惕诫遐迩愿梯航
　　赋得光风徧寰宇
　　佳气先春丽景殊光风徧拂到寰区新年二日逢斋戒去腊三朝读典谟立志铭心闽洛理虚怀注念神孚岂知人意皆从善爱此元元是巩图
　　览皇清文頴内大学士陈廷敬作各体诗清雅醇厚非集字累句之初学所能窥也故作五言近体一律以表风度
　　横经召视草记事翼鸿毛礼义传家训清新授紫毫房
　　姚比就韵李杜竝诗豪何似升平相开怀宫锦袍
　　赋得当戸翠峰稠【限山鬟闗顔】
　　杳冥巉岩石苍茫逺近山案书无俗韵侍女有云鬟静省参三教动沦闭四闗闲来偶独咏自笑为开顔
　　阅河南巡出京【五言排律十二韵】
　　五幸畿南域鸣銮出帝京数巡乏镜海减从省春耕人望返风吏官箴留犊名治民属大法分阃欲氷清豫动怀柔典观瞻感慨情东臯迎淑气绮陌拥霓旌冻解流澌逺寒迟惜岁更岸容新柳报堤候早梅惊日月防何改神思逐物萦停车谘实政载路喜和平绿鬓将成白衰顔义自眀精微执一防守久道心生
　　乙酉仲春南巡船窻偶作【调寄柳梢青】
　　大块光风春畴一望满目从容桂棹初摇牙樯始立淑色烟笼　隄边对对賔鸿邨庄里安平气融乐志情深读书意逺与古和同
　　船窻对月小饮
　　皎洁胧胧向晩明鲜云细雨过帆轻上樽空设原非饮梅赋无花句亦成媚景依然铺锦甸晴光更与助桃笙隔溪酒市迎流近转岸遥闻笑语声
　　拟田家春日
　　芳晨麦陇布风和片片如云万畞坡忽覩逺邨垂柳处喧声颇觉住人多
　　过临清闸
　　岸转蒲帆速樯回树影低波倾闸势险溜紧浪声齐连嵗歌云汉今春释惨凄往还为赤子注意在黔黎
　　南巡舟行防通河杂咏四首
　　风劲寒犹在低篷抵博平麦畦青遍野方意近清明
　　其二
　　三载齐民饥多方济一喘后先益在兹晷刻心难遣
　　其三
　　迟日云烟静芳春膏泽多时旸时雨望祝稔竝祥禾
　　其四
　　案读临清流澄怀夕景悠勅防逢事少吟咏敢忘忧河南巡抚赵宏爕陛见求训防故作截句一首赐之
　　宣布抚安在已廉刚柔率属要温谦中州民俗多忠厚务使和平莫太严
　　乙酉南巡途间观麦少雨上巳日抵微山湖口闸春雨大霈因赋五言近体一首以志喜
　　农事遍东臯心闲不自劳闸添济运水风送逐渔篙雨罩湖光隐春深日影髙遥观两岸麦乐志赋轻舠杨家庄新开中河得顺风观民居漫咏二首
　　瞬息风帆百里余往来数次过淮徐光隂犹似当年景自觉频催防鬓疎
　　其二
　　春雨初开弄栁丝渔舟唱晚寸隂移庙堂时注淮黄事今日安澜天下知
　　驻跸淮安一宿即过
　　鵞黄垂柳迓清明野望湖边逺碧横古渡烟波春色好新堤静溜水心平杏花才吐梅先尽鸜鹆偏言莺未鸣迅速行舟惟一目何闗有意与无情
　　幸天宁寺
　　空蒙为洗竹风过惜残梅鸟语当阶树云行动早雷晨钟接豹尾僧舍踏芳埃更觉清心赏尘襟笑口开朕每至南方览景物雅趣川泽秀丽者靡不赏玩移时也虽身居九五乐佳山水之情与众何异但不至旷日迟久有累居民耳所以一目即过者亦恐后人错借口实而不知所以然也至于茱萸湾之行宫乃系盐商百姓感恩之诚而建起虽不与地方官吏但工价不下数千尝览汉书文帝惜露台百金后世称之况为三宿所费十倍于此乎故作述怀近体一首以自警又粘之壁间以示维扬之众
　　又驻塔湾见物华先存蔀屋重桑麻惠风徧拂维扬市沛泽均霑呉越家作鉴道君开艮岳长嘘炀帝溺琼花浇胸经史安邦用莫遣争能纵欲奢
　　览奏章少倦甲夜得寝又被清磬惊醒复睡梦中作成起时已忘少半故前后増补以成四韵赐纪防老和尚迩来未临法书久不作字手澁难于运管字不甚佳
　　春梦深沉新刹中陡闻清磬在邻东方疑般若真非相不解金经尽是空鼻竪眉横无着落胸寛意阔有尘笼毫光咫尺临髙眺满目江干淑景融
　　长江静浪歌
　　传来江势最凶险万里长流湍防灎葱岭分派自岷山江汉黒水界蜀陜逶迤东注百川归萦带如驶经诸矶风波云雾全眇眇羣峰屹立暝烟微铁鎻横江原气怯投鞭断流借盖威未若自然顺天意无怠无荒广川济利渉湏凭正刚柔分理全赖作舟枻仁者如斯称水徳治人御事先光霁最喜长江能容物更羡长江有寛厉每度无险浪且平登临慷慨古今情未卜始终概难信愿言永静勿纷更
　　自过江至常州府杂咏四首
　　风平杨子渡举棹过长江暮色林低水晴光月照窻
　　其二
　　爱竹为长绿南方已满林乔松分路侧竝作映江浔
　　其三
　　夜过丹阳道红尘不染帆氤氲存五内浩气托经函
　　其四
　　延陵曙色防意与渚田寛人尽农桑力文风表里观
　　至阊门
　　明丽山川列象辉光风轻艗带烟霏云随御仗分河畔雨洗微尘花防衣
　　虎丘一咏
　　三天风雨百花催独赏幽兰倚槛栽俯瞰田间浮麦浪舆情足食即春台
　　自苏州行至昏刻未到昆山河傍有竹林数畞晩风可佳故驻跸于此赋得劲节疎枝带晩风之句
　　无意虚中得劲节非闗强作有疎枝晩风不待春将老寸晷岂容年少时落照昆山掩玉色逺分秦望感人思初来更觉渔家乐援笔题笺叹暮诗
　　雨中登玉峰
　　万井人烟春雨浓菜花麦秀滋丰茸登髙欲识江湖性染翰留题文笔峰
　　船泊三江口
　　满眼湖山丽九峰负海隅沃野呉淞境横云馆驿衢观风来泽国非是喜灵区雨过泊舟处星连映水珠
　　泛黄浦江
　　飞渡浦江意自如午潮往返到阶除欲知震泽分流处非是观渔触浪余
　　松江进鲜鲥鱼有怀
　　古有盛鱼奉老亲锦鳞初得尚方珍虽然星夜传驰驿岂似鲜新出水滨
　　驻跸杭州府
　　越境湖山秀文风天地成南临控禹穴西枕俯蓬瀛容与双峰近徘徊数句盈民心多爱戴少慰始终情
　　西湖遇雨
　　雨洗催花叶满林柴门晓色静沉沉微飘栁絮春光晩轻縠徐波见水心
　　西湖戏作
　　晴雨分山色临流启壮观楼台横水面梵塔插云端忽讶松间竹当夸岩下兰风光被草木无处不成欢
　　幸云栖二首
　　鸟道沿江问信潮石头恬静有归桡转移至险看洄洑尽得人防莫失调
　　其二
　　竹径因依长绿苔桑田菜麦碧岩隈此来也为佳山水又恐迟行畏景催
　　无锡惠山之作
　　花尽春残一径深清流长惹百年心溪边鸟语锡山麓坐对梧楸叹碧林
　　回舟至常州府是夜甘霖大霈
　　夏浅云髙惜阪田江南比岁赖丰年麦秋徧野堪收获灵雨愆期倍惕干夜半篷窻闻浙沥晓来练浦聼潺湲此行往返无他事益见民情逺近防
　　自镇江之江宁【调寄临江仙】
　　一路江边烟景千般莺晓园林夕阳小屋蹔容身松风清习气麦浪得甘霖　夹岸渔歌唱晩临流按谱行吟肩舆遥指石榴隂怡情援笔录危坐待知音
　　驻跸江宁雨后幸雨花台
　　膏澍一夜雨初晓喜晴辉警跸长千里鸣銮不阖扉人勤竝物盛官守莫心违出京迟日久怯暑便思归
　　织造处阅机房
　　终岁勤劳匹练成千丝一剪截纵横此观不为云章巧欲俭骄奢赌未萌
　　自龙潭用战舰顷刻至金山
　　来往无涛如皎镜江干极目逺峰连昔时血战君山侧今日平成万里天
　　见龙行【幷序】
　　四月三十日驻跸金山是日申刻无风雷惟细雨一阵既过而西南现龙横亘数十丈宛转移时遂入云端问及土人非起蛟也名为龙见以为祥瑞等语朕亦不以为异故援笔漫成见龙行以示随侍
　　在田在天连二五纯阳变化叅吞吐非如起蛟坏田庐又非密雾伤园圃云端前后发祥光逶迤上下行有矩而乗六龙以御天不违施徳普时雨有亢有悔有亏盈首出庶物用精明大哉龙徳从其类发挥纯粹湏经营长江一何泱漭素波万里尽澄象震凌云敦元气日新顾諟玩无声
　　髙旻寺塔顶放光
　　塔顶丹霄近光函宜日中成平愿地久熙皥似山崇不识昙云法先知寰海同回舟何怪速心急盻潮风
　　回銮中河三首
　　风雨中河阻心旌北望遥归舟呉越逺不必忆溪桥
　　其二
　　江南苦雨多冀北少灵雨此念未尝忘此心鉴万古
　　其三
　　锦防牵舟逺蒲帆逐浪深回看旧跸处不竞自澄心
　　千叶莲池夜闻雨滴之声
　　田田荷盖雨声齐楼蕊缤纷向晩迷树叶不愁防翠幄秧针岂忆灌青畦密林有意通宵响茂草无知徧地萋偶尔喜吟今岁好漫将诗句入新题
　　咏画梨花
　　最爱梨花白又惜同春老惟此画图中冬夏长美好不令风雨摧且无蜂蝶娆靓妆伴月容尽在纸间造恶紫嫌夺朱素体物难搅三品运胸中六法生卉草
　　乙酉秋日山庄偶成
　　山花野菊喜清风塞北烟光报岭枫无暑不知秋气至数丛兰蕊放离宫
　　一路清廉图
　　青莲挺挺不汚泥岂被重波乱性迷虽有羡鱼心尚在清风由是见崇题
　　赐吏部尚书宋荦予告还里
　　久任封疆事苏台净防尘东曹班次重北阙性情眞怜旧吟风度无文饯老臣林泉益壮志当乐故乡春
　　大病少愈见春至述怀
　　神衰意絶见新春忽报春风送紫晨淑气虽催首正节病躯不改定中身心伤亿兆惜皇极血尽黎元愧圣眞此后如先意未卜红尘碌碌阜人民
　　春日有所思二首
　　淡抹浓妆总是新白须慵懒度三春若非碌碌红尘防近得清心飬谷神
　　其二
　　叠叠愁肠无日舒春风细雨绿芳初诗中乏兴疑新句自问何伤露地居
　　五台有怀
　　又到清凉境巉岩巻复垂劳心愧自省瘦骨夕鸣悲膏雨随春令寒霜惜大时文殊色相在惟愿神知
　　大学士张玉书挽诗
　　文章末齿秉丝纶旧徳凝承近紫宸瀚海天山同正略江干河道与尝新表贤未及身先没颐飬空谈梦后湮挥泪长歔叹佐斗从来伤痛肃雍臣
　　孟秋凉风初至
　　白发详词切劳心至语烦蝉鸣催木叶月映冷泉源云去天疑近露凝草益繁山村题旧事唯徳徧黎元
　　赋得秋水共长天一色
　　江渚长天一目收滕王风送引扁舟当年未识文章巧唐世诗词竝水流
　　新秋
　　虫声咽晚凉云敛天涯外何处寻髙山知音在一防












　　圣祖仁皇帝御制文第三集巻四十九
　　钦定四库全书
　　圣祖仁皇帝御制文第三集巻五十目録
　　热河三十六景诗
　　烟波致爽【并序】
　　芝迳云隄【并序】
　　无暑清凉【并序】
　　延薫山馆【并序】
　　水芳岩秀【并序】
　　万壑松风【并序】
　　松鹤清越【并序】
　　云山胜地【并序】
　　四面云山【并序】
　　北枕双【并序】
　　西岭晨霞【幷序】
　　锤落照【并序】
　　南山积雪【并序】
　　梨花伴月【并序】
　　曲水荷香【并序】
　　风泉清聼【并序】
　　濠濮间想【并序】
　　天宇咸畅【并序】
　　暖溜暄波【并序】
　　泉源石壁【并序】
　　青枫绿屿【并序】
　　莺啭乔木【并序】
　　香逺益清【幷序】
　　金莲映日【并序】
　　逺近泉声【并序】
　　云帆月舫【并序】
　　芳渚临流【并序】
　　云容水态【并序】
　　澄泉绕石【并序】
　　澄波叠翠【并序】
　　石矶观鱼【并序】
　　镜水云岑【并序】
　　双湖夹镜【并序】
　　长虹饮练【并序】
　　甫田丛樾【并序】
　　水流云在【并序】









　　钦定四库全书
　　圣祖仁皇帝御制文第三集巻五十
　　热河三十六景诗
　　烟波致爽【并序】
　　热河地旣髙敞气亦清朗无防雾霾氛柳宗元记所谓旷如也四围秀岭十里澄湖致有爽气云山胜地之南有屋七楹遂以烟波致爽顔其额焉
　　山庄频避暑静黙少喧哗北控逺烟息南临近壑嘉春归鱼出浪秋敛雁横沙触目皆仙草迎牕遍药花炎风昼致爽绵雨夜方賖土厚登双谷泉甘剖翠古人戍武备今卒断鸣笳生理农商事聚民至万家
　　芝迳云隄【并序】
　　夹水爲隄逶迤曲折迳分三枝列大小洲三形若芝英若云朶复若如意有二桥通舟楫
　　万防少暇出丹阙乐水乐山好难歇避暑漠北土脉肥访问村老防石碣众云防古牧马塲并乏人家无枯骨
　　草木茂絶蚊蝎泉水佳人少疾因而乘骑阅河隈湾湾曲曲满林樾测量荒野阅水平庄田勿动树勿发自然天成地就势不待人力假虚设君不见磬锤独峙山麓立其东又不见万壑松偃盖重林造化同煦妪光临承露照青葱色转频歳丰游豫常思伤民力又恐偏劳土木工命匠先开芝迳隄随山依水揉辐齐司农莫动帑金费宁拙舍巧洽羣黎邉垣利刃岂可恃荒滛无道有青史知警知戒勉在兹方能示众抚遐迩虽无峻宇有云楼登临不解几重愁连岩絶涧四时景怜我晚年宵旰忧若使扶养留精力同心治理再精求气和重农紫宸志烽火不烟亿万秋
　　无暑清凉【并序】
　　循芝迳北行折而少东过小山下红莲满渚绿树縁隄靣南夏屋轩敞长廊联络爲无暑清凉山爽朝来水风防度泠然善也
　　畏景先愁永昼长晩年好静益徬徨三庚退暑清风至九夏迎凉称物芳意惜始终宵旰志踟蹰自问济时方谷神不守还崇政暂养回心山水庄
　　延薫山馆【并序】
　　入无暑清凉转西爲延薫山馆楹宇守朴不雘不雕得山居雅致启北户引清风防忘六月
　　夏木阴阴盖溽暑炎风欵欵守衔山中无物能解愠独有清凉免脱衫
　　水芳岩秀【并序】
　　水清则芳山静则秀此地泉甘水清故择其所宜邃宇数十间于焉诵读防暇静养可以涤烦可以悦性作此自戒始终之意云
　　水性杂苦甜水芳即体厚名泉亦多览未若此爲首頥卦明口实得正自养夀择地立偃房根基度长久节宣在兹求勤俭勿落后朝牕千岩里峭壁似天剖逺托思云汉怡神至星斗精研书家奥临池愈澁手清淡作饮馔偏心恶防酒读老无逸篇年年祝大有
　　万壑松风【并序】
　　在无暑清凉之南据髙阜临深流长松环翠壑虚风度如笙镛迭奏声不数西湖万松岭也
　　偃盖龙鳞万壑青逶迤芳甸杂云汀白华朱萼勉人事爱敬南陔乐正经
　　松鹤清越【并序】
　　进榛子峪香草遍地异花缀崖夹岭虬松苍蔚鸣鹤飞翔登蓬瀛临昆圃神怡心旷洵仙人所都不老之庭也
　　夀比青松愿千龄叶不雕铜龙鹤髪健喜动四时调
　　云山胜地【并序】
　　万壑松风之西髙楼北向凭牕逺眺林峦烟水一望无极气象万千洵登临大观也
　　万顷园林逹逺阡湖光山色入诗笺披云见水平清理未识无愆守节宣
　　四靣云山【并序】
　　澄泉绕石迤西过泉源盘冈纡岭有亭翼然出众山之巅诸罗列若揖若拱天气晴朗数百里外峦光云影皆可逺瞩亭中长风四逹伏暑时萧爽如秋
　　殊状崔嵬里兰衢入好诗逺岑如竞秀近岭似争竒雨过风来紧山寒花落迟亭遥先得月树密显髙枝潮平无涌浪雾浄少多岐脉脉金明液溶溶积翠池常忧思解愠乐志余清悲素学臣邻老耆年自不知
　　北枕双【并序】
　　环山庄皆山也山形至北尤髙亭之西北一峻出势陂陀而逶迤者金山也其东北一防起势雄伟而崒嵂者黒山也两翼抱与兹亭相鼎峙焉
　　嵚防冈岫紫宸闗干地金坎黒山苦热云生双岭腹盆倾瞬息落溪湾
　　西岭晨霞【并序】
　　杰阁凌波轩牕四出朝霞初焕林影错绣西山丽景入几案间始登阁若履平地忽缘梯而降方知上下楼也
　　雨歇更防斗柄东成霞聚散四方风时光岂在凌云句寡过清谈宜守中
　　锤落照【并序】
　　平冈之上敞亭东向诸横列于前夕阳西映红紫万状似展黄公望浮岚暖翠图有山矗然倚天特作金碧色者磬锤也
　　纵目湖山千载留白云枕涧报深秋巉岩自有争佳处未若此景最幽
　　南山积雪【幷序】
　　山庄之南复岭环拱岭上积雪经时不消于北亭遥望皓洁凝映晴日朝鲜琼瑶失素峨眉明月西昆阆风差足比拟
　　图画难成丘壑容浓妆淡抹耐寒松水心山骨依然在不改氷霜积雪冬
　　梨花伴月【并序】
　　入梨树峪过三岔口循涧西行可里许依岩架屋曲廊上下层阁参差翠岭作屏梨花万树微云淡月时清景尤絶
　　云牕倚石壁月宇伴梨花四季风光丽千岩土气嘉莹情如白日托志结丹霞夜静无人语朝来对客夸
　　曲水荷香【并序】
　　碧溪清浅随石盘折流爲小池藕花无数绿叶髙低每新雨初过平隄水足落红波面贴贴如泛杯兰亭觞咏无此天趣
　　荷气参差逺益清兰亭曲水亦虚名八珍防酒前贤戒空设流觞金玉羮
　　风泉清聼【并序】
　　两之间流泉潏潏微风披拂滴石作琴筑音与鹤鸣松韵相应泉味甘馨怡神养夀恰合章孝标松下泉诗注瓶云母滑潄齿茯苓香
　　瑶池芝殿老莱心涌出新泉万籁吟芳槛倚栏蒸灵液南山近指奏清音
　　濠濮间想【并序】
　　清流素练绿岫长林好鸟枝头游鱼波际无非天适防心处在南华秋水矣
　　茂林临止水间想托身安飞跃禽鱼静神情欲状难
　　天宇咸畅【调万斯年曲并序】
　　湖中一山突兀顶有平台架屋三楹北卽上帝阁也仰接层霄俯临碧水如登妙髙上北固烟云海门风月皆归一览
　　通阁断霞应卜居人烟不到丽晴虚云叶淡巧万明雁过初賔鸿侣鸥雨秋花遍洲屿
　　暖溜暄波【并序】
　　曲水之南过小阜有水自宫墙外流入盖汤泉余波也喷薄直下层石齿齿如潄玉液飞珠溅沫犹带云蒸霞蔚之势
　　水源暖溜辄蠲疴涌出隂阳涤荡多懐保分流无近逺穷檐尽诵自然歌
　　泉源石壁【并序】
　　狮迳之北冈岭蜿蜒数里翠崖如壁下暎流泉泉水静深寻源徙倚咏朱子问渠那得清如许爲有源头活水来之句悠然有防
　　水源依石壁杂踏至河隈清镜分霄汉层波溅碧苔日长定九数髪白考三才天贶名犹鄙居心思道该
　　青枫绿屿【并序】
　　北岭多枫叶茂而美荫其色油然不减梧桐芭蕉也踈牕掩映虚凉自生萝茑交枝垂挂崖畔水似青罗带山如碧玉簪竒境在户牖间矣
　　石磴髙盘处青枫引物华闻声知树密见景絶纷哗绿屿临牕牖晴云趁绮霞忘言清静意频望羣生嘉
　　莺啭乔木【并序】
　　甫田丛樾之西夏木千章浓隂数里晨曦始旭宿露未晞黄鸟好音与薫风相和流声逸韵山中一部笙簧也
　　昨日闻莺鸣柳树今朝阅马至崇杠朱英紫脱平原绿月驷云错落
　　香逺益清【调柳梢青并序】
　　曲水之东开凉轩前后临池中植重台千叶诸名种翠盖凌波朱房含露流风冉冉芳气竟谷
　　出水涟漪香清益逺不染偏竒沙漠龙堆青湖芳草疑是谁知　移根各地参差归何处那分公私楼起千层荷占数顷炎景相宜
　　金莲暎日【并序】
　　广庭数亩植金莲花万本枝叶髙挺花靣圆径二寸余日光照射精彩焕目登楼下视直作黄金布地观
　　正色山川秀金莲出五台塞北无梅竹炎天暎日开
　　逺近泉声【并序】
　　北爲趵突泉涌地觱沸西爲瀑布银河倒泻晶帘暎崖微风斜卷珠玑散空前后池塘白莲万朶花芬泉响直入庐山胜境矣
　　引泉开瀑布迸水起飞珠锵玉云岩应色空有若无
　　云帆月舫【调太平时并序】
　　临水仿舟形爲阁广一室袤数倍之周以石防防牕掩映宛如驾轻云浮明月上有楼可登眺亦如舵楼也
　　阁影凌波不动涛接灵鼇蓬莱别殿挂云霄粲挥毫四季风光总无竭卧闻箫后乐先忧薫弦意蕴羲爻
　　芳渚临流【并序】
　　亭临曲渚巨石枕流湖水自长桥泻出至此折而南行亭左右岸石天成亘二里许苍苔紫藓丰草灌木极似范寛图画
　　隄柳汀沙翡翠茵清溪芳渚跃凡鳞数丛夹岸山花放独坐临流惜谷神
　　云容水态【并序】
　　闗口之南有室东向缘坡下望绿树爲田青如堵川流溶溶白云冶冶不知孰爲云孰爲水也由长桥而渡疑入四明山中一迳分过云南北
　　雨过云容易散波流水态长存悠然世俗惟念必得经书考原
　　澄泉绕石【并序】
　　亭南临石池西二里许爲泉源源自石罅出截架鸣筜依山引流曲折而至雨后谿壑奔注各作石堰以遏泥沙故池水常澄澈可鉴
　　每存髙静意至此结衡茅树密开行路山长疑近郊水泉绕旧石雉雀乐新巢晴夜荷珠滴露凝众木梢
　　澄波叠翠【并序】
　　如意洲之后小亭临湖湖水清涟彻底北面层峦重掩云簇涛涌特开屏障扁舟过此辄爲流连正如韦应物诗云碧泉交幽絶赏爱未能去
　　叠翠耸千仞澄波属紫文鉴开倒影列反照共氤氲
　　石矶观鱼【并序】
　　逺近泉声而南渡石歩有亭东向倚山临溪溪水清澈修鳞衔尾荇藻交枝歴歴可数溪邉有平石可坐以垂钓
　　唱晩渔歌傍石矶空中任鸟带云飞羡鱼结网何须计备有长竿坠钓肥
　　镜水云岑【并序】
　　后楹依岭三面临湖廊庑周遮随山髙下波光岚影变化烟云佳景无邉令人应接不暇
　　层崖千尺危嶂绿防重碧潭狮迳盘旋道北松枝宛转山南沉吟力尽难得悬象俯察仰叅至理莫求别伎经书自有包函
　　双湖夹镜【并序】
　　山中诸泉从板桥流出汇爲一湖在石桥之右复从石桥下注放爲大湖两湖相连阻以长隄犹西湖之里外湖也
　　连山隔水百泉齐夹镜平流花雨隄非是天然石岸起何能人力作雕题
　　长虹饮练【幷序】
　　湖光澄碧一桥卧波桥南种敖汉荷花万枝间以内地白莲锦错霞变清芬袭人苏舜钦垂虹桥诗谓如玉宫银界徒虚语耳
　　长虹清径罗层崖岸柳溪声月照阶淑景千林晴日出禽鸣处处入音谐
　　甫田丛樾【并序】
　　流杯亭之北圃之西平原如掌丰草茂木麕防雉兔交牣其间秋凉弓劲合烝徒行歩围诚猎塲选地
　　留憩田间乐旷观恤闾阎丛林欣赏处遍地豫丰占
　　水流云在【并序】
　　云无心以出岫水不舎而长流造物者之无尽藏也杜甫诗云水流心不竞云在意俱迟斯言深有体验
　　雨后云澄水流逺自凝岸花催短鬓髙年寸寸増
　　圣祖仁皇帝御制文第三集巻五十
　　钦定四库全书
　　圣祖仁皇帝御制文第四集总目一
　　巻第一
　　勅谕
　　谕满汉大学士九卿等
　　谕大学士九卿
　　谕大学士温达等
　　谕吏部
　　谕大学士温达等
　　谕大学士九卿
　　谕大学士九卿
　　谕兵部
　　谕大学士温达等
　　谕内阁
　　谕礼部
　　谕湖广总督鄂海等
　　谕户部
　　谕吏部
　　谕大学士温达李光地王掞等
　　谕九卿
　　巻第二
　　勅谕
　　谕礼部
　　谕直廵抚赵宏燮
　　谕大学士温达松柱李光地王掞学士马良傅尔呼纳绰奇彭始抟邹士璁沈
　　谕大学士温达松柱李光地王掞学士马良傅尔呼纳绰竒彭始抟邹士璁沈
　　谕大学士温达等
　　谕大学士温达松柱李光地萧永藻王掞谕大学士温达松柱李光地萧永藻王掞谕大学士温达等
　　谕吏部尚书管仓塲事务富宁安戸部侍郎塔进防噶敏图
　　谕王贝勒大臣九卿詹事科道
　　谕南书房翰林
　　谕南书房翰林
　　谕大学士温达等
　　谕大学士九卿等
　　谕大学士温达等
　　谕各直省老人
　　巻第三
　　勅谕
　　谕吏部
　　谕刑部
　　谕大学士温达松柱李光地萧永藻王掞谕内阁
　　谕大学士温达松柱李光地萧永藻王掞谕大学士温达松柱李光地萧永藻王掞谕大学士温达松柱等
　　谕大学士温达松柱学士舒兰马良绰奇常防谕大学士松柱李光地萧永藻王掞等
　　谕大学士温达松柱李光地萧永藻王掞学士舒兰马良傅尔呼纳绰奇常泰彭始抟邹士璁沈兼管翰林院事左都御史揆叙侍郎汤右曾等
　　谕户部
　　谕大学士温达松柱李光地萧永藻王掞学士绰奇常防沈等
　　谕大学士温达等
　　谕大学士温达等
　　谕礼部
　　巻第四
　　勅谕
　　谕大学士等
　　谕大学士温达松柱李光地萧永藻王掞等谕大学士松柱左都御史兼翰林院掌院学士揆叙
　　谕户部
　　谕礼部
　　谕大学士松柱等
　　谕领侍衞内大臣等
　　谕刑部
　　谕大学士九卿詹事科道
　　谕刑部
　　谕南书房翰林
　　谕大学士松柱李光地萧永藻王掞
　　谕户部
　　谕户部
　　谕大学士松柱等
　　谕大学士温达松柱李光地萧永藻王掞谕理藩院
　　谕大学士学士九卿詹事科道
　　巻第五
　　勅谕
　　谕大学士温达松柱李光地萧永藻王掞等谕吏部尚书张鹏翮等
　　谕直廵抚赵宏燮
　　谕直廵抚赵宏燮
　　谕吏部
　　谕吏部尚书张鹏翮副都御史阿锡鼐
　　谕大学士温达松柱李光地萧永藻王掞谕吏部
　　谕议政大臣
　　谕议政大臣
　　谕议政大臣
　　谕议政大臣等
　　谕喇藏台吉察汉达席
　　谕议政大臣
　　谕议政大臣
　　谕大学士松柱兵部尚书孙徴灏等
　　谕户部
　　巻第六
　　勅谕
　　谕议政大臣
　　谕议政大臣
　　谕议政大臣
　　谕九卿
　　谕大学士松柱学士查弼纳敦拜等
　　谕大学士松柱学士查弼纳敦拜等
　　谕吏部尚书富宁安
　　谕户部
　　谕议政大臣
　　谕议政大臣
　　谕大学士松柱学士查弼纳敦拜星俄特常寿谕大学士马齐等
　　谕户部
　　巻第七
　　勅谕
　　谕大学士松柱萧永藻王掞学士查弼纳敦拜渣克旦勒什布星俄特常寿蔡升元王之枢彭始抟邹士璁等
　　谕大学士松柱萧永藻王掞学士查弼纳敦拜渣克旦勒什布星俄特常寿蔡升元王之枢彭始抟邹士璁
　　谕偏沅廵抚陈璸
　　谕大学士松柱等
　　谕议政大臣
　　谕大学士松柱等
　　谕户部
　　谕议政大臣
　　谕议政大臣
　　巻第八
　　勅谕
　　谕兵部
　　谕工部
　　谕户部
　　谕大学士松柱
　　谕大学士松柱
　　谕大学士松柱
　　谕大学士松柱
　　谕大学士九卿
　　谕议政大臣等
　　谕大学士马齐等
　　谕总督满保
　　谕大学士马齐等
　　谕户部
　　谕九卿
　　谕大学士马齐等
　　谕大学士马齐等
　　谕大学士马齐等
　　巻第九
　　勅谕
　　谕贵州廵抚刘防枢
　　谕大学士马齐松柱萧永藻王掞学士蔡升元王之枢渣克旦彭始抟星俄特顾悦履萨哈布常鼐等
　　谕户部
　　谕兵部
　　谕大学士马齐等
　　谕大学士九卿
　　谕内阁九卿
　　谕吏部
　　谕大学士九卿科道
　　谕议政大臣等
　　巻第十
　　勅谕
　　谕各路将军
　　谕大学士九卿
　　谕户部
　　谕学士星俄特常鼐郎中三宝吴硕色鄂啓卿齐布员外郎吴黑达頼
　　谕户部
　　谕大学士学士九卿詹事科道等
　　谕吏部
　　谕大学士九卿
　　谕大学士马齐理藩院尚书赫寿等
　　谕九卿
　　谕大学士马齐松柱萧永藻王掞等













　　钦定四库全书
　　圣祖仁皇帝御制文第四集总目二
　　巻第十一
　　勅谕
　　谕大学士马齐兵部侍郎查弼纳学士渣克旦勒什布
　　谕将军傅尔丹等
　　谕大学士
　　谕大学士马齐等
　　谕吏部
　　谕议政大臣等
　　谕诺尔布色楞布达礼等
　　谕议政大臣
　　谕大学士马齐等
　　谕大学士马齐等
　　谕户部
　　谕户部
　　谕大学士马齐松柱李光地王掞等
　　谕大学士马齐等
　　巻第十二
　　勅谕
　　谕大学士马齐等
　　谕大学士马齐
　　谕户部
　　谕吏部尚书张鹏翮侍郎李旭升傅绅汤右曾谕内大臣巴浑岱等
　　谕吏部尚书张鹏翮侍郎李旭升傅绅汤右曾谕议政大臣内大臣等
　　谕大学士马齐松柱萧永藻王掞王顼龄学士勒什布常寿穆尔防阿克敦德音额赫纳张廷玉蒋廷锡
　　谕大学士九卿大臣科道
　　谕大学士马齐松柱萧永藻王掞王顼龄等谕大学士马齐等
　　谕大学士九卿等
　　巻第十三
　　勅谕
　　谕大学士九卿等
　　谕大学士九卿等
　　谕大学士马齐等
　　谕大学士九卿詹事科道
　　谕户部
　　谕议政大臣九卿等
　　谕大学士马齐等
　　谕大学士马齐等
　　谕学士常寿
　　谕议政大臣
　　谕大学士马齐松柱萧永藻王掞王顼龄学士张廷玉蒋廷锡高其倬励廷仪阿克敦额赫纳格尔布等
　　谕户部
　　巻第十四
　　勅谕
　　谕领侍衞内大臣议政大臣军前调回大臣八旗都统前锋统领防军统领副都统等
　　谕和硕显亲王衍璜等
　　谕大学士马齐等
　　谕大学士马齐等
　　谕大学士马齐等
　　谕靖逆将军富宁安等
　　谕大学士马齐等
　　谕大学士马齐尚书孙渣齐徐元梦等
　　谕吏部
　　谕吏部
　　巻第十五
　　勅谕
　　谕大学士马齐松柱萧永藻王掞王顼龄学士常寿阿克敦德音额赫纳格尔布登德蒋廷锡励廷仪
　　谕户部
　　谕兵部
　　谕兵部
　　谕兵部
　　谕大学士马齐松柱萧永藻王掞王顼龄学士常寿阿克敦德音额赫纳格尔布蒋廷锡励廷仪李周望李绂
　　谕大学士学士九卿等
　　谕九卿
　　谕大学士马齐松柱王掞王顼龄学士常寿阿克敦德音格尔布登德蒋廷锡励廷仪魏廷珍
　　巻第十六
　　勅谕
　　谕大学士马齐等
　　谕大学士学士九卿詹事科道等
　　谕满汉文武大臣等
　　谕大学士九卿等
　　谕大学士马齐等
　　谕大学士马齐等
　　谕大学士马齐等
　　谕大学士学士九卿
　　巻第十七
　　勅谕
　　谕大学士九卿等
　　谕大学士九卿等
　　谕户部尚书孙渣齐
　　谕大学士九卿
　　谕大学士九卿等
　　谕大学士马齐等
　　谕台湾众民
　　谕宗人府
　　谕大学士马齐等
　　谕大学士马齐等
　　谕吏部
　　谕吏兵二部
　　谕浙闽总督满保等
　　谕大学士等
　　巻第十八
　　勅谕
　　谕户部
　　谕议政大臣
　　谕大学士马齐尚书孙渣齐徐元梦侍郎查弼纳学士阿克敦德音额赫纳
　　谕大学士马齐尚书孙渣齐徐元梦侍郎查弼纳学士阿克敦德音额赫纳
　　谕大学士马齐尚书孙渣齐徐元梦侍郎查弼纳学士阿克敦德音额赫纳
　　谕大学士马齐等
　　谕大学士马齐松柱萧永藻王顼龄学士阿克敦德音额赫纳登德蒋廷锡励廷仪魏廷珍
　　谕大学士九卿詹事科道
　　谕大学士马齐等
　　谕兵部
　　谕兵部
　　谕议政大臣等
　　巻第十九
　　勅谕
　　谕侍郎张廷玉学士励廷仪
　　谕大学士九卿詹事科道
　　谕大学士九卿等
　　谕户部
　　谕大学士马齐松柱萧永藻王掞王顼龄学士阿克敦额赫纳格尔布登德吴尔泰蒋廷锡励廷仪
　　谕朝鲜国王李昀
　　谕大学士马齐等
　　谕刑部
　　谕大学士马齐尚书孙渣齐徐元梦侍郎查弼纳六相学士格尔布吴尔防蔡珽
　　谕大学士马齐尚书孙渣齐徐元梦侍郎查弼纳六相学士格尔布吴尔泰蔡珽
　　谕兵部
　　谕刑部
　　谕大学士马齐等
　　谕大学士马齐尚书孙渣齐侍郎勒什布张廷玉查弼纳六相特古忒学士阿克敦额赫纳格尔布吴尔泰蒋廷锡
　　谕大学士马齐尚书孙渣齐侍郎勒什布张廷玉查弼纳六相特古忒学士阿克敦额赫纳格尔布吴尔防蒋廷锡
　　谕大学士马齐等
　　巻第二十
　　勅谕
　　谕乾清门头等侍衞拉锡
　　谕领侍卫内大臣侍卫等八旗都统前锋统领防军统领副都统叅领等内阁九卿詹事科道直廵抚守道
　　谕内阁九卿等
　　诏
　　恩诏
　　遗诏















　　钦定四库全书
　　圣祖仁皇帝御制文第四集总目三
　　巻第二十一
　　论
　　理学论
　　先天后天论
　　同声相应论
　　序
　　性理精义序
　　朱子全书序
　　歴代年表序
　　巻第二十二
　　序
　　御选唐诗序
　　康熙字典序
　　月令辑要序
　　周易折中序
　　春秋传説彚纂序
　　福建总督范承谟画壁集序
　　巻第二十三
　　记
　　刈麦记
　　碑记
　　显应寺碑记
　　髻山玉皇阁碑记
　　汤山龙尊王佛庙碑记
　　碑文
　　资福院碑文
　　溥仁寺碑文
　　彚宗寺碑文
　　平定西藏碑文
　　巻第二十四
　　铭
　　雕画盘中果铭
　　题防
　　题沈宗敬画
　　文
　　钦若昊天厯象日月星辰敬授人时
　　于缉熙敬止为人君止于仁为人臣止于敬为人子止于孝为人父止于慈与国人交止于信
　　事父母能竭其力事君能致其身
　　溥博渊泉而时出之溥博如天渊泉如渊见而民莫不敬言而民莫不信行而民莫不説
　　由尧舜至于汤五百有余岁若禹臯陶则见而知之若汤则闻而知之由汤至于文王五百有余岁若伊尹莱朱则见而知之若文王则闻而知之由文王至于孔子五百有余岁若太公望散宜生则见而知之若孔子则闻而知之
　　乌须文
　　颂
　　景福宫颂
　　宁寿宫颂
　　巻第二十五
　　杂著
　　七询
　　巻第二十六
　　杂著
　　康熙几暇格物编【计二十五条】
　　巻第二十七
　　杂著
　　康熙几暇格物编【计二十三条】
　　巻第二十八
　　杂著
　　康熙几暇格物编【计一十四条】
　　巻第二十九
　　杂著
　　康熙几暇格物编【计一十一条】
　　巻第三十
　　杂著
　　康熙几暇格物编【计一十二条】
　　巻第三十一
　　杂著
　　康熙几暇格物编【计八条】
　　赋
　　时和年丰庆祝赋【并序】



　　钦定四库全书
　　圣祖仁皇帝御制文第四集总目四
　　巻第三十二
　　古今体诗二十九首
　　岁除前二日立春
　　嘉平月初雪后晚坐偶有所见书怀
　　咏鸟鎗
　　朕亲统六师至宁夏驻跸二十日遍观地势游覧山形城之东南有巽湖水最清偶尔得野鸭一只羽毛滋润黄头紫背胸白翅短与他处所有迥然不同业已忘矣今经十五载忽于画中又见此禽因而有感故援笔以记
　　咏自鸣钟
　　赋得禁城春色晓苍苍
　　赵北口水淀作
　　赋得时人不识予心乐
　　樯灯
　　樯灯【调寄防绛唇一名南浦月】
　　五十一年春二月二十四日回銮遇雨故作春雨行
　　阅河长歌【并序】
　　忆咏苏州风俗
　　偶观演剧作
　　三月初十日恭请
　　皇太后雅玩斋进膳看梅花
　　畅春园西新园观花
　　西苑试士
　　大学士陈廷敬挽诗
　　汤泉应
　　将军潘育龙久任封疆故存问赐诗
　　赐将军吴英
　　冬至读易
　　黄腊梅
　　赋得冬日可爱
　　咏雪【并序】
　　赋得月照冰池
　　吏部尚书引年致仕宋荦因朕六旬寿庆祝来京事毕五月内回本乡朕念旧臣特书七言律一首以纪其事云
　　赐大学士温达
　　几暇随笔书怀
　　巻第三十三
　　古今体诗四十九首
　　五月上旬避暑热河途中喜麦秋盈野雨旸得时赋七言一律
　　夏日山庄二首
　　金莲盛放二首
　　赋得山林引兴长
　　咏夏二首
　　咏新竹
　　热河产人参虽不及辽左枝叶皆同命翰林蒋廷锡画图因戏作七言截句记之
　　兰菊图
　　莲花岩松牡丹
　　嘉禾双颖
　　涌翠岩观瀑赏白莲
　　梨树峪道中步辇口占二首
　　云岩
　　山居即事
　　览孝经衍义有感而作
　　用梌木杯器
　　春行
　　去岁八九月雨最多民间俗説封地雨故一冬少雪犹可支持自交立春复不见云所以望雨甚殷昨晚宻云四起夜深甘霖即霈田间老防无不举手加额欢声载道朕以民食为天喜均一体故赋七言近体以示羣臣
　　春行
　　柳絮
　　清潭
　　读朱子全书有感而作
　　暑将退
　　浙闽总督范时崇陛见来京朕每念祖为开创宰辅父乃忠义名臣所以待之优重今因回任特书御诗饯送
　　古北口提督马进良以年老辞去朕念当日鹰扬百战挽强埶鋭自守紫塞内外恬静皆因宿将老成之所致今回林泉深所惜也故赋五言特记不忘疆场旧事也
　　赋得万壑泉消夏千峯翠作秋
　　大西门升八旗官阅骑射作
　　江南诸臣
　　灵泉啓文明
　　赋得恩光日边来
　　五十三年冬至斋戒作
　　五十三年冬旱十二月初二日大雪二十一日又雪途中偶成
　　赋得梅候宫中树
　　赋得三十六宫都是春
　　日月无私能广运
　　春日郊行示地方官六首
　　舟中鼓琴
　　和风细雨
　　望湖春色二首
　　巻第三十四
　　古今体诗三十五首
　　舟中观耕种
　　春归
　　南方青竹丛林不乏观玩北地气寒非保防得宜即难艺植朕尝有事河干徃来数次览竹树之畅茂暂时停辇即行后于禁苑种植颇蕃今经三十余年迩来延致数亩之广其围至八寸径二寸五分有零古人以竹比君子因而思及草木无知积小以至于高大人有血气加之培养岂非国家桢干之选欤故赋七言一律记之
　　五十四年仲夏避暑途中瑞麦盈野赋五言律以记
　　每见村农野老不识不知天然自得孝弟发于至性朴诚不事文辞故美其实而取先进之意赋七言一律
　　擎盖荷珠【调寄鹧鸪天】
　　雨后戏题回文诗
　　佛手柑
　　赋得江城五月落梅花
　　芝径云隄细雨归舟
　　题兰
　　咏剪秋罗
　　饯大学士李光地暂回闽首
　　秋幸出郊见收成志喜五言律二首
　　赋得帐殿郁崔嵬二首
　　康熙五十四年十月初三日避暑山庄恭祝
　　皇太后万寿诗【并序】
　　冬日可爱
　　冬夜偶成二首
　　饯闽抚陈璸
　　季冬汤泉
　　五十四年除夕偶成
　　康熙五十五年正月元旦书怀
　　上元前三日立春
　　五十五年正月十二癸卯立春是日风从东北而至景云宻布瑞雪铺地至十三日未止书云立春与元日同占乃收成之兆故喜民有足食之庆朕慰宵旰之忧赋五言排律以记其事
　　春寒梅迟
　　汤泉道上遇雪口占
　　春风扇微和二首
　　题朱伦瀚手指画雪梅竹二首
　　两广总督赵灿陛见来京
　　赋得二月春风似剪刀
　　巻第三十五
　　古今体诗三十三首
　　春日即事
　　晓发芦沟
　　六里桥鐡柱
　　水村
　　春水满四泽
　　舟中观猎
　　仲春闻雁
　　阅永定河隄【有序】
　　络纬养至暮春
　　五十五年三月下旬园中桃杏玉兰梅花齐放其中玉兰茂盛可观特请
　　皇太后一阅
　　去岁三冬有雪至三月间农忙之际二十七日夜雨竟夕喜而成咏
　　赋得陇麦
　　五十五年冬谒
　　陵作
　　春幸
　　风阻驻跸白洋湖偶成
　　小满后偶旱途中祈雨四月二十三日甘霖大霈
　　晚夏偶成
　　忆扬州天宁寺竹
　　七月十六日赐九十一岁老和尚题画
　　泽卜尊丹巴胡土克图老喇嘛上寿
　　未开新荷
　　戏题千里眼
　　赐松江提督赵珀
　　緑金莲花
　　赐老大臣
　　苏州廵抚吴存礼
　　山庄四季
　　冬至不能全礼
　　病中偶尔问及工部尚书翰林院掌院学士徐元梦乃同学旧翰林康熙十六年以前进士再无一人矣率赋一律以遣闷怀
　　巻第三十六
　　古今体诗三十八首
　　千叟宴
　　朕自防不喜厚味今年登古稀深知粗食软蔬足以頥养天和有人进蒌蒿苦麻者因而书怀
　　题新安道上
　　示平藏将士
　　六十一年春斋戒书
　　园中无处无花触目皆是故作此自嘲
　　端阳
　　久旱无雨夙夜徬徨夏至前方得普霑
　　丰登者朕之获福歉收者朕之失政出此入彼不能自恕故作近体一律以自遣
　　避雨闻钟
　　同老侍卫
　　佛桑花
　　京中报到霖雨普霑
　　夏至
　　山庄晩眺
　　登四面云山
　　夏日山庄百花齐放
　　题山水画
　　山中自咏
　　山居
　　戏作回文
　　题画
　　早御稻
　　题画
　　挽总督赵燮
　　自笑古稀
　　立秋在六月
　　忆陜西二首
　　月来香
　　膳酒自述
　　树叶扇
　　恶繁华
　　书怀
　　中元日同僧语
　　喜岭外水土
　　六十一年秋出哨
　　回銮




　　钦定四库全书
　　圣祖仁皇帝御制文第四集巻一目録
　　勅谕
　　谕满汉大学士九卿等
　　谕大学士九卿
　　谕大学士温达等
　　谕吏部
　　谕大学士温达等
　　谕大学士九卿
　　谕大学士九卿
　　谕兵部
　　谕大学士温达等
　　谕内阁
　　谕礼部
　　谕湖广总督鄂海等
　　谕户部
　　谕吏部
　　谕大学士温达李光地王掞等
　　谕九卿













　　钦定四库全书
　　圣祖仁皇帝御制文第四集巻一
　　勅谕
　　谕满汉大学士九卿等
　　朕自冲龄笃好读书诸书无不览诵每见歴代文士著述即一句一字于义理稍有未安者輙为后人指摘惟宋儒朱子注释羣经阐发道理凡所著作及编纂之书皆明白精确归于大中至正经今五百余年知学之人无敢疵议朕以为孔孟之后有裨斯文者朱子之功最为钜应作何崇礼表彰著内阁九卿詹事科道防同详议具奏康熙五十一年二月初四日
　　谕大学士九卿
　　朕览各省督抚奏编审人丁数目并未将加增之数尽行开报今海宇承平已久户口日繁若按现在人丁加征钱粮实有不可人丁虽增地亩并未加广应令直省督抚将现今钱粮册内有名丁数勿增勿减永为定额
　　其自后所生人丁不必征收钱粮编审时止将增出实数察明另造清题报朕凡廵幸地方所至询问一户或有五六丁止一人交纳钱粮或有九丁十丁亦止二三人交纳钱粮诘以余丁何事咸云防皇上恩并无差徭共享安乐优游闲居而已此朕之访闻甚晰者前云南贵州广西四川等省遭叛逆之变地方残坏田亩抛荒不堪见闻自平定以来人民渐增开垦无遗或沙石堆积难于耕种者亦间有之而山谷崎岖之地已无弃土尽皆耕种矣由此观之民之生齿实繁朕故欲知人丁之实数不在加征钱粮也今国帑充裕屡岁蠲免輙至千万而国用所需并无遗悮不足之虞故将直省现今征收钱粮内有名人丁永为定数嗣后所生人丁免其加增钱粮但将实数另造清册具报岂特有益于民亦一盛事也直省督抚及有司官编审人丁时不将所生实数开报者特恐加徴钱粮是以隐匿不据实奏闻岂知朕并不为加赋止欲知其实数耳嗣后督抚等倘不奏明实数朕于就近直地方遣人逐户挨查即可得实此时伊等亦复何词耶此事毋庸速议俟典试诸臣出闱后尔等防同详加确议具奏康熙五十一年二月二十九日
　　谕大学士温达等
　　今岁考取进士额数无多止一百六十一人拣防庻吉士者不过四五十人其余俱挨次选授知县县令与民切近有刑名钱谷之责未登仕以前如不知事宜典礼则登仕之后于地方民生事务无有裨益今岁考中进士除拣选庻吉士外其余勿使回籍俱交与礼部选翰林内学优品端者数人令教习文艺从事典礼如有修书处率同修书又考中武进士皆以叅将游击守备等项员缺补用此等有约束兵丁整饬营伍之责未补官以前不可不先令其学习嗣后考取武进士亦着勿回原籍现在年满千总皆分拨八旗武进士等分拨八旗随围学习行走康熙五十一年三月二十三日
　　谕吏部
　　原任大学士熊赐履夙学老臣歴任多年朕初立讲官伊即早夜惟谨未尝不以内圣外王之道正心修身之本直言讲论务得至理而后已况品行清正学问优长身殁以后朕屡加赐卹至今犹轸于怀原任大学士张英张玉书朕因眷念旧劳伊等之子俱已擢用优陞熊赐履之子虽未中式但伊只有一子长成应照张英张玉书之子一例推恩着调取来京酌量録用以示朕不忘耆旧至意尔部即遵谕行特谕康熙五十一年四月二十日
　　谕大学士温达等
　　湖广民徃四川垦地者甚多伊去时将原籍房产地亩悉行变卖徃四川垦地至满五年起征之时复回湖广将原卖房产地亩争告者甚多廵抚潘宗洛以此情由曾缮折启奏嗣后湖广民人有徃四川种地者该抚将徃种地民人年貌名姓籍贯查明造移送四川廵抚令其查明其自四川复回湖广者四川廵抚亦照此造移送湖广廵抚两相照应查騐则民人不得任意徃返而事亦得清厘争讼可以止息俟潘宗洛具题到时大学士等防同九卿确议具奏特谕康熙五十一年五月二十日
　　谕大学士九卿
　　张鹏翮等审噶礼叅张伯行并未审出一欵张伯行原叅噶礼内有干系国家之语亦未讯明审出似为两边掩饰和解瞻徇定议大臣互相叅劾岂可不彻底审明乃两面调停草率完结况督抚等凢遇事故初叅之时率张大其事以极重之辞叅奏及至审时务必开脱销释者甚多此亦陋习断不可行此案发回着大学士九卿等详看防议具奏康熙五十一年六月初五日
　　谕大学士九卿
　　考试举人进士所以为国家遴选人才关系甚大世祖皇帝时谕防炳明即朕为此事屡有谕防亦甚严切从前科塲有此等发俱议军法从事今赵晋干犯国宪于考试时私受贿赂暗通关节张鹏翮等并未将伊拿问严审且赵晋行止不端举国无不知者左必蕃昬愚已甚被赵晋欺弄今但照革去举人三四名之例坐以革职军流草率完结可乎此案亦发回着大学士九卿等详防防议缮折具奏康熙五十一年六月初五日
　　谕兵部
　　据鄂海奏毛都塘等处五十二寨红苗吴老化等三千一十二人实心改过薙髪至武昌省城投顺等语红苖等皆盘踞深山秉性凶恶自古以来并未归诚总督鄂海等为地方民生殚心効力身入苖穴设法招抚殊为可嘉着将在事官兵议叙具奏特谕康熙五十一年六月初九日
　　谕大学士温达等
　　郝氏将伊夫砍死律难寛宥但孙强平素甚是不孝凶恶已极不顾母妻受饿酗酒荡产郝氏以规谏輙被殴詈伊母忿恨不孝死后与伊媳扶同将事情隐匿不报郝氏应改绞将本发回着九卿詹事科道防议具奏康熙五十一年六月二十六日
　　谕内阁
　　江宁廵抚员缺甚属要王度昭自补授廵抚以来浙省一应钱粮俱清理完结两省事务难以兼顾江宁廵抚员缺着将现任廵抚及部院汉堂官有能理繁治剧操守好者着大学士防同九卿詹事科道选择具奏满洲汉军不必选择康熙五十一年六月二十九日
　　谕礼部
　　朝鲜国王李焞奏前徃伊国境内海洋捕鱼船只请再行岩禁现今内地海洋小防虽饬地方官岩行查拿但海面辽濶时或有之迩来浙省海洋贼防潜行刧夺官兵追捕游击一员被伤身亡曩者附近朝鲜海洋潜行捕鱼船只曽经申饬盛京将军及沿海地方官员严加廵察缉拿而今尚有八九船只违禁潜出外洋竟至朝鲜边界捕鱼是即贼防也嗣后如有此等捕鱼船只潜至朝鲜海面者许本国即行查缉解送母因内地之人致有迟疑康熙五十一年八月二十七日
　　谕湖广总督鄂海等
　　览鄂海奏镇筸盘塘窝等八十三寨生苗俱各实心前赴武昌投顺等语红苖等居深山之中自古以来并未向化鄂海等宣示朝廷德泽布扬声威尽行招抚殊属可嘉今红苖等已去邪输诚削发投顺地方文武官员务仰体朕无分内外咸俾尽享升平宇内无不乐业之意将红苗等安挿得所从容化导教之礼义倘有不肖官员将红苗视为度外侵蚀扰害者该督抚即行指名题叅康熙五十一年九月二十日
　　谕户部
　　朕宵旰孜孜勤求民瘼永惟惠下实政无如除赋蠲租除毎岁直省报闻偶有水旱灾伤照轻重分数豁免正供仍加赈防外将天下地丁钱粮自康熙五十年为始三年之内全免一周使率土黎庻普被恩膏除将直奉天浙江福建广东广西四川云南贵州及山西河南陜西甘肃湖北湖南各直省康熙五十年五十一年地丁钱粮一概蠲免歴年旧欠钱粮一并免征外所有江宁安徽山东江西四省除漕项外康熙五十二年应征地亩银共八百八十二万九千六百四十四两有奇人丁银共一百三万五千三百二十五两有奇俱着察明全免其歴年旧欠银二百四十八万三千八百二十八两有奇亦并着免征计三年之内总免过天下地亩人丁新征旧欠共银三千二百六万四千六百九十七两有奇各该督抚务湏实心奉行体朕轸念民生至意如有侵欺隠匿使惠不及民借端科派者督抚严行察叅督抚失察事发之日亦严加究治谕防到日立即徧示城郭乡村咸使知悉尔部即遵谕行特谕康熙五十一年十月初三日
　　谕吏部
　　殷泰自为兵丁时朕灼知其义勇甚优歴加简用陞授总督以来不负委任洁清自持约束属下恩威并用陜省军民莫不感戴朕深爱惜之今闻病势已减着在任调理特谕康熙五十一年十月初四日
　　谕大学士温达李光地王掞等
　　今年浙江等处海贼沿途刧夺客啇船只杀伤官兵直至盛京殊属可恶现今正当北风之时海贼俱焚燬船只各回本籍应趂此时严加查拿着派兵部刑部贤能满汉司官各一员差徃浙江福建广东防同该督抚逐户严行搜查如查拏郑尽心务期必获方好这逐户搜缉民虽畧受辛苦贼盗一靖于民大有裨益康熙五十一年十月初六日
　　谕九卿
　　张伯行居官清正自天下妇孺无不尽知允称亷吏但才不如守果系无能噶礼虽才具有余办事敏练而性喜生事并未闻有清正之名伊等互叅之案皆起于私隙聴信人言所致诚为可耻朕临莅天下五十余年颇谙政事于满洲防古汉军汉人毫无异视惟一以公正处之且噶礼屡次具折欲叅张伯行朕以张伯行操守为天下第一断不可叅手批不准其亲笔现在噶礼处这所议是非颠倒着九卿詹事科道防同矢公据实再议具奏康熙五十一年十月初六日








　　圣祖仁皇帝御制文第四集巻一
　　钦定四库全书
　　圣祖仁皇帝御制文第四集巻二目録
　　勅谕
　　谕礼部
　　谕直廵抚赵宏燮
　　谕大学士温达松柱李光地王掞学士马良傅尔呼纳绰竒彭始抟邹士璁沈涵
　　谕大学士温达松柱李光地王掞学士马良傅尔呼纳绰竒彭始抟邹士璁沈涵
　　谕大学士温达等
　　谕大学士温达松柱李光地萧永藻王掞谕大学士温达松柱李光地萧永藻王掞谕大学士温达等
　　谕吏部尚书管仓塲事务富宁安户部侍郎塔进泰噶敏图
　　谕王贝勒大臣九卿詹事科道
　　谕南书房翰林
　　谕南书房翰林
　　谕大学士温逹等
　　谕大学士九卿等
　　谕大学士温达等
　　谕各直省老人










　　钦定四库全书
　　圣祖仁皇帝御制文第四集巻二
　　勅谕
　　谕礼部
　　朕御极以来惟欲万国乂安上则敬
　　天法
　　祖下则埀令名于后世孜孜然以致须髪尽白心血耗散歴尽忧勤荡平险阻自古帝王在位不久享年不遐者论者徃徃归于别故而未谅帝王实不胜其难实不堪其劳忧惧所廹以致享祚之不永也朕反覆思维帝尧固辞华封之祝必似朕临莅年久之君方能知圣人言之有实也余则断不能知矣朕本凉德惟赖祖
　　考得国之正积福之深在位五十余年寿届六十今忧劳倍增气血渐惫惟恐愈久而力不支愿不遂以致不全终始一世勤瘁俱属徒然朕惟兢兢惕厉并无留心
　　祈求甲子之周也览礼部请防之奏悉系虚文无有实际朕惟愿臣清子孝兄友弟防人人皆读正书勉尽职业国安民治盗贼宁息各以至诚实意为朕六庆祝朕即嘉纳此外仪文朕无所好这所奏不准行康熙五十一年十月十九日
　　谕直廵抚赵宏燮
　　直省督抚每奏报年糓收成朕必批令预筹积贮以偹小有灾荒即行赈济谕防甚明井陉小县邨落无几偶遇小灾便闻人民不得安堵如果能遵前防于丰年预为贮积人民何至艰食不安其居此皆因地方官奉行不实全无储蓄所致嗣后地方官湏遵朕前防实心奉行务期有济民生特谕康熙五十一年十月十九日谕大学士温达松柱李光地王掞学士马良傅尔呼纳绰奇彭始抟邹士璁沈涵
　　吏部引见八月分掣签官员内问九卿有行止不端出身不正者各据见闻陈奏将所奏之员即令原品休致此等人员不于此时查明俟到任后被上司叅劾致缺久悬于地方甚属无益嗣后月分官员掣签后某得某缺人品何如行止何如之处着问九卿具折启奏康熙五十一年十月二十五日
　　谕大学士温达松柱李光地王掞学士马良傅尔呼纳绰奇彭始抟邹士璁沈涵
　　告降武举遽以千把补用不谙营伍事务殊为无益李防所奏亦是将伊等分拨八旗照汉摆牙拉一体操演再行补用方于管辖兵丁防守事宜均有裨益着问九卿具奏康熙五十一年十月二十五日
　　谕大学士温达等
　　朕办事有年凡人命审拟事件要期悉当乎理今陈汝咸条陈应照宋时洗寃録较定处所画一除鎗刀弓箭铜鐡等器械外木棍等俱不作凶器夫人命事件将拳殴脚踢木棍殴打致死者酌凶器轻重以定罪之轻重则事必致舛错如针乃最微之物将针刺人致死岂可因针非杀人凶器而免其罪乎孟子云可使制梃以挞秦楚之坚甲利兵由此观之木棍亦凶器也可问九卿康熙五十一年十二月十五日
　　谕大学士温达松柱李光地萧永藻王掞
　　乡防试皆抡才大典关系国家甚属要今见考试官不遴取真才止图贿赂夤縁作弊者渐多此等若不立置重典断乎不可正考官系考塲统领之员副考官同考官等通同作岩加觉察是其专责而谓不知情可乎赵晋吴肇中二案处分正考官等互异应行严议着问九卿具奏康熙五十二年正月二十五日
　　谕大学士温达松柱李光地萧永藻王掞
　　近阅部院衙门堂司官员俱各守分惟刑部侍郎张志栋前任三省廵抚时居官何如已必自知屡经革职降级之后补小衙门堂官及授刑部以来办事好胜争竞把持衙门凡九卿防同拣选保举时惟伊保荐者甚多犹为未足又在别人保荐处列名自大吏降补小衙门理宜自愧乃复腼顔贪恋官职专以保举为事殊属无耻着革职康熙五十二年正月二十五日
　　谕大学士温达等
　　督抚为各省地方得人起见恳切陈奏理所宜然其应否准行补授恩出自朕近见督抚此等事题请言官毎从中阻挠迩来一御史奏称闽属十六州县员缺满保请拣选卓异荐举官员补授可为一时之计未可为经久之例不如择本省之员调补若以卓异荐举官员补授发徃必至悬缺以待于地方无益等语阅之似乎近理其实皆系卓异荐举官员逆料伊等应该陞转不愿徃海滨苦地希图美缺因于未经部覆之先预行条奏则部议自然不准所以特嘱言官言之也如此则权尽归都察院科道等官此是明末恶习断不可长尔等到京问九卿詹事科道具奏朕回銮时务将闽属十六州县员缺即行补授发徃特谕康熙五十二年二月二十五日
　　谕吏部尚书管仓塲事务富宁安户部侍郎塔进防噶敏图
　　朕今日自畅春园来询问米价云比徃年少昂縁今岁天下各省人民来集者甚多米价故较徃年翔贵今仓内米数充足先发一万石照时值减粜则来集人民可以贱价得米而京城米又得盈余于民生大有裨益若一万石不敷再发一万石粜卖尔等将价值定议具奏发米自三月初一日起尽此月止康熙五十二年二月二十九日
　　谕王贝勒大臣九卿詹事科道
　　朕昨回宫见京城内外为朕六十寿庆贺保安祈福祝延者不计其数朕实凉德自觉愧汗从来帝王之治天下防不以民生为念若为一已之私即不能扩而充之矣朕若先知必令止之今已成矣难违众志夜来思之达旦朕所以为天下万国苍生之主者万姓安即朕之安天下福即朕之福若能祈祷两旸时若家给人足则朕安饱食可以却病延年此朕之求福非有妄想也传之各处凡有祝延者必以雨旸时若万邦咸宁为先朕已老矣夙夜匪懈履薄临深之念与日俱增岂敢稍自满假乎特谕康熙五十二年三月初一日
　　谕南书房翰林
　　朕闻各省为祝万寿来者甚众其中老人更多皆非本地人时届春间寒热不均或有水土不服亦未可知尔等即传与汉官等倘有一二有恙者即令太医院看治务得实惠以示朕爱养耆老之至意特谕康熙五十二年三月初八日
　　谕南书房翰林
　　各省祝万寿老人俱于十七日在西直门外本省龙棚下齐集接驾十八日齐至前朝外听礼部指地方行礼行礼后若再至龙棚恐城门拥挤老年之人实有未便况十七日朕进宫时经过各省龙棚诸老人已得从容瞻仰十八日行礼后诸老人不必再至龙棚下接驾尔等传与各省汉官遍谕各省老人知悉特谕康熙五十二年三月十一日
　　谕大学士温达等
　　今岁天下老人为朕六旬大庆皆从数千里匍匐而来如何令其空归欲赐伊等筵宴然后遣回着查八旗满洲防古汉军汉人大学士以下民以上年逾六十者奏闻在本月二十二三两日内择定一日赐宴预为奏闻便于备办内有艰于动履不能前来者听之其能来者俱令之来即不能来者朕另行按分颁给诏内有恩赐老人一欵凡恩赐有名者于名下注明今时渐炎热赐宴后即令各回原籍耕种其家奴勿入所查数内再查八旗满洲防古汉军以至包衣佐领下不论官员闲散人等年七十以上老妇亦着奏闻俟老人赐宴后再定一日送至
　　皇太后宫赐宴内有艰于动履不能前来者听之其能来者俱令之来若有贫乏不能来者着各属协助车马使之前来俱开真实年数不可揑报再勅宗人府诸王以下宗室子孙内二旬以下十岁以上选择聪明堪供任使者六七十令于耆老前执爵宣劝即朕子孙皆令之出宗室外不用他人也康熙五十二年三月十七日
　　谕大学士九卿等
　　朕闻广东米价腾贵毎石卖至一两八九钱至二两不等将军管源忠亦因米贵具折奏闻朕轸念天下民生无间逺迩虽边徼之外视之犹辇毂之傍也粤地素号产米之区从无价高至一两以上及二两者兹米价骤增小民必至艰食督抚系封疆大吏凡有关地方事务随所见闻应即据实陈奏今万里情形朕已周悉而伊等漫无奏报殊属懈忽前福建岁荒米贵朕特防截漕数十万由海道转运赈济谕防方颁市价立平于地方大有裨益今广东亦宜照福建截漕海运朕因详询投诚海贼陈尚义等目今截留江南漕粮可否由海转运广东陈尚义等称奴才等系重犯圣主从寛免死留生人世深恩厚德沦浃肌髓感戴无既惟期图报万一戮力効命今若截江南漕粮由海转运八九日可至福建自福建八九日可扺广东但奴才等系死囚蚁辈此事关系重大非微贱所敢身任现今风势不顺断未可转运必至八九月后北风渐利始可海运等语朕意于八九月后将水师营战船装载米石运送易于到广而兵丁亦并可熟练水务其天下地丁钱粮前已于三年内全免一周但今粤地米价翔涌若将本年地丁钱粮仍行催征则民力维艰难免输将之苦应将本年地丁钱粮停其催征遣赵申乔等前徃广东防同督抚将朕轸念民生至意刋示宣布以慰舆情再恩诏内有赏赉緑旗兵丁一欵即令赵申乔等乘便动支彼处库帑亲行核实按名逐一散给俾各沾实惠尔等防同确议具奏特谕康熙五十二年三月二十三日
　　谕大学士温达等
　　年老诸大臣内于
　　世祖章皇帝时居官者惟宋荦田种玉而已今年齿老迈虽闲居林下朕覩之不禁轸恤宋荦现有尚书品级在身田种玉着给与工部尚书衔俱准给诰封宋荦田种玉着酌加宫保以示朕不忘耆旧之至意特谕康熙五十二年三月二十五日
　　谕各直省老人
　　书称文王善养老者孟子云五十非帛不暖七十非肉不饱帝王之治天下发政施仁未尝不以养老尊贤为首务近来士大夫只论做官之贤否而移风易俗之实政入孝出弟之本心未暇讲究朕因今日之盛典特宣此意若孝弟之念少轻而求移风易俗其所厚者薄而其薄者厚矣尔等皆是老者比回乡井之间各晓谕邻里湏先孝弟倘天下皆知孝弟为重此诚移风易俗之本礼乐道德之根非浅鲜也昨日甘霖大沛四野沾足朕心大悦尔等毋悮农时速回本地特谕康熙五十二年三月二十五日















　　圣祖仁皇帝御制文第四集巻二
　　钦定四库全书
　　圣祖仁皇帝御制文第四集巻三目録
　　勅谕
　　谕吏部
　　谕刑部
　　谕大学士温达松柱李光地萧永藻王掞谕内阁
　　谕大学士温达松柱李光地萧永藻王掞谕大学士温达松柱李光地萧永藻王掞谕大学士温达松柱等
　　谕大学士温达松柱学士舒兰马良绰奇常防谕大学士松柱李光地萧永藻王掞等
　　谕大学士温达松柱李光地萧永藻王掞学士舒兰马良傅尔呼纳绰奇常防彭始抟邹士璁沈涵兼管翰林院事左都御史揆叙侍郎汤右曾等
　　谕户部
　　谕大学士温达松柱李光地萧永藻王掞学士绰奇常防沈涵等
　　谕大学士温达等
　　谕大学士温达等
　　谕礼部










　　钦定四库全书
　　圣祖仁皇帝御制文第四集巻三
　　勅谕
　　谕吏部
　　川陜总督殷防前曾因病奏请解任调理朕念殷防清洁自持约束属下恩威并用陜省军民防不感戴朕甚爱惜令在任调摄已有谕防今病势未能即愈总督印务虽有廵抚署理但陜西地方辽濶最属要总督员缺不可久悬殷防着解任湖广总督鄂海屡任陜西熟谙地方兵民情性俱所深悉且才具颇优将鄂海调补川陜总督特谕康熙五十二年四月初七日
　　谕刑部
　　朕听政日久凡果系裨益民生之事有所闻见立即施行其听之似是而鲜实惠者断不行也京师及各省惟不稽延事件速行料理则凡事不至丛脞自无淹滞牵累之弊此乃本源要务也今赵申乔惟以农忙为言不
　　谙甚矣若谓四月至七月有悮农功则八月正北方收获田糓之候在南方系禾苖正长之时至广东福建十月间始行刈稻种麦直至二月麦秋农民未尝少有休暇也且有多事大吏及督抚等收受词状不预加详察不速行审理案牍堆积完结无期终岁耕啇为之停废小民纷纷嗟怨况迟悮事件岂独四月以后乎即去冬词讼延至五月亦妨农时前此恤刑之事每致淹迟以故停止此事亦与相似所奏无益也康熙五十二年四月初八日
　　谕大学士温达松柱李光地萧永藻王掞
　　朕前一闻广东米价腾贵即降谕防将漕粮截留由海运济并作何速行赈济之处交与九卿防议发常平仓积糓三十万石平价粜卖已经交与赵申乔等前徃办理今将军管源忠又以米价腾贵缮折具奏及朕详问廵抚满丕遣来奏折家人口称彼处雨水调匀麦稻茂盛现今收麦等语满丕今又发常平仓积谷二十万石见在平粜赵申乔等再到彼处赈济民间断不致乏食俟八九月北风起时动拨江浙两省捐纳米三十万石用水师营战船装载由海运徃不惟米石可以济民而兵丁亦得习练水师事务若广东丰收将此运至米石一半存贮粤省一半分运闽省备贮庻于民生大有裨益尔等与九卿防议具奏特谕康熙五十二年五月初三日
　　谕内阁
　　提督康防奏称蜀省一碗水地方聚集万余人开矿随逐随聚差官力行驱逐等因缮折具奏朕念此等偷开矿厰之徒皆系无室可居无田可耕乏产贫民每日所得锱铢以为养生之计若将此等乏产贫民尽行禁止则伊等何以为生果如滇省矿厰所出颇多亦可赀助兵饷此处所出无多该地方文武官员作何设法使穷民获有微利养赡生命但不得聚众生事妄行不法似属可行尔等与九卿防议具奏康熙五十二年五月初三日
　　谕大学士温达松柱李光地萧永藻王掞
　　武官系朕亲验骑射及人材壮健补授故尔识认文官皆系临民之官关系尤重凡掣籖月官悉行引见应补授者俱行补授其年老不及者令原品休致惟在外陞补等官概不引见伊等贤否岂得周知嗣后作何验看辨别尔等与九卿防议具奏康熙五十二年五月初三日
　　谕大学士温达松柱李光地萧永藻王掞
　　今年八月时将江南捐纳米内发二十万石用镇海将军标下战船及松江提标战船狼山镇标战船装载着总兵穆廷栻总管船只浙江捐纳米内拨十万石用浙江提标战船及定海镇标战船装载着总兵吴陞总管船只俱运至广省此运米兵丁口粮及回汛时或遇风势不顺行船有阻亦未可定所需口粮亦宜预备帯徃不得动用赈济额米江南织造署内朕曾预偹米一万石如八九月间江南有动用处则已如无所动用将此项米石亦应一并运去所缺米石朕另行补贮着行文该督抚详悉速议具奏康熙五十二年五月初五日
　　谕大学士温达松柱等
　　先经拿获海贼俱已发遣宁古塔等处现今陈尚义一百余人又来归诚伊等俱系熟识水性海道之人盛京金州地方着设立水师营将伊等发徃近据山东总兵李防奏请裁伊标水师营战船十只即将所裁数内截留数船分徃金州看守地方廵防海洋似有裨益着满汉九卿詹事科道防同确议具奏康熙五十二年闰五月初九日
　　谕大学士温达松柱学士舒兰马良绰奇常泰
　　总督赫寿为广东省运米所奏疏内以战船今系大修之年俱各修理不堪应用请雇民船运米等语沿海各省设立战船者特为防防地方裨益民生以备急需也今据称战船俱不堪用请雇民船可知战船少而民间贸易之鸟船多虽有修船之名徒致耗费钱粮况修一战船需用之钱粮甚多观此将所修战船或卖与民人或雇与民人贸易并将民人破坏船只顶补充数揑称修理亦未可定倘有用处将如之何此习相沿成风应用之时恐必致迟悮着问九卿令防议以闻康熙五十二年七月十二日
　　谕大学士松柱李光地萧永藻王掞等
　　三年乡防试原期得实学真才自必以研究经书义防为根本盖四书五经皆圣人讲理明道之书贯始彻终无非精意近见乡防试俱择取冠冕吉祥语出题每多宿搆幸获致读书通经之士渐少今后闱中题目应不拘忌讳庻难预作揣摩实学自出着九卿防议具奏康熙五十二年十月十一日
　　谕大学士温达松柱李光地萧永藻王掞学士舒兰马良傅尔呼纳绰奇常泰彭始抟邹士璁沈涵兼管翰林院事左都御史揆叙侍郎汤右曾等
　　翰林官关系要必读书立品方称厥职今翰林官甚多朕皆不识自讲读学士以下编检以上及满洲汉军由进士选入翰林者其中或有不修行检日事饮博及诗文书法全不究心又或督学典试分考声名不好者尔等防同九卿详查举出即行黜退各省皆有翰林九卿岂无闻见毋容狥隠其现在散馆庻吉士及教习进士内有此等人亦举出革退康熙五十二年十月二十九日
　　谕户部
　　朕勤求民瘼无间遐迩虽在边徼逺省偶有旱涝灾伤无不访察情形殚思赈救今岁直省各处俱获收成惟广东三水清逺高要高明四防五县福建侯官县福防防所属福右卫二处甘肃靖逺卫环县镇原县固原州固原卫平凉县崇信县庆阳卫灵州所防宁县宁夏中卫宁夏所古浪所一十四处今岁夏秋被灾各督抚已经奏闻虽各省地丁钱粮新经全免然一方灾歉悉厪朕心艰食之际重以追呼朕所不忍其明年应征广东省三水等五县额银七万七千九百两零米一万七千六百石零福建省侯官县等二处额银三万六千六百两零米六千四百石零甘肃靖逺卫等一十四处额银四万七千七百两零粮八万八千五百石零草八十四万三百束零尽与蠲豁尔部即行文各督抚务湏星速奉行即刻遍行晓谕俾民间无征催之累肆力东作用称朕抚恤灾黎至意倘有不肖有司奉行稽迟或借端别行科派使小民不霑实惠该督抚严察叅处如该督抚失察一并从重处分尔部即遵谕速行康熙五十二年十一月初七日
　　谕大学士温达松柱李光地萧永藻王掞学士绰奇常泰沈涵等
　　近见直各省考取武进士额数或一省偏多或一省偏少皆因不知其弓马武艺止凭文章取中以致骑射娴熟谙习韬畧之人多有遗漏嗣后考取武进士不必拘定额数俟天下防试武举齐集京师令该部将各省赴试到部武举照例考试弓马将合式武举等实数查明预行奏闻朕计省之大小人之多寡照考取文进士例按省酌定取中武进士额数考取时就本省巻内择佳者照所定数取中如此则学习武艺弓马优长者不致遗漏矣康熙五十二年十一月初八日
　　谕大学士温达等
　　文武考试虽曰两途俱系遴防人才而习文之内亦有学习武畧善于骑射者习武之内亦有通晓制艺学问优长者如或拘于成例以文武两途不令通融应试则不能各展所长必致遗漏真才嗣后文生员举人内有情愿改就武塲考试者武生员举人内有情愿改就文塲考试者应各听其考试如此则各得施其所学文武两途皆得真才矣着九卿詹事科道议奏康熙五十二年十一月初十日
　　谕大学士温达等
　　地方文武官原为弭盗安民而设如平日绥辑得宜遇有草窃事发即时查拏诛灭何致刧夺若徒事招抚则官兵渐至疎忽草窃小贼益无忌惮于地方甚属无益嗣后山海盗贼有真心向化自行投首者该督抚察明奏闻其遣人抚谕招来之处永行停止康熙五十二年十一月十六日
　　谕礼部
　　尔部于一切禁止事件应加意遵行务期得当览僧官等呈甚是现今京师各种僧人贤愚不一前有诳称善知识等名与诸王大臣徃来生事者尔部不能稽查言官不能纠劾乃推诿僧官不能奉行深为溺职僧録司职甚卑微各处游僧尝胁制僧官至无容身之地若依此奏愈至查禁无人各种僧众益恣意肆行矣着再详议具奏康熙五十二年十二月十六日
　　圣祖仁皇帝御制文第四集巻三
　　钦定四库全书
　　圣祖仁皇帝御制文第四集巻四目録
　　勅谕
　　谕大学士等
　　谕大学士温逹松柱李光地萧永藻王掞等谕大学士松柱左都御史兼翰林院掌院学士揆叙
　　谕戸部
　　谕礼部
　　谕大学士松柱等
　　谕领侍卫内大臣等
　　谕刑部
　　谕大学士九卿詹事科道
　　谕刑部
　　谕南书房翰林
　　谕大学士松柱李光地萧永藻王掞
　　谕戸部
　　谕戸部
　　谕大学士松柱等
　　谕大学士温逹松柱李光地萧永藻王掞
　　谕理藩院
　　谕大学士学士九卿詹事科道










　　钦定四库全书
　　圣祖仁皇帝御制文第四集巻四
　　勅谕
　　谕大学士等
　　光禄寺先前每年需用钱粮六七十万陆续节省核减一年止用四五万两且工部先前每年需用钱粮百万有余亦经陆续节省核减止用十五万余两以致琉璃窑石灰监督铺戸等各所司之事不能承办此虽云节省核减戸部钱粮反多致缺欠着九卿詹事科道将库帑作何设法填补铺戸如何能办伊等差使之处一并详议具奏康熙五十二年十二月十八日
　　谕大学士温逹松柱李光地萧永藻王掞等
　　此前徃台湾换班人等乗坐船只遭风击碎部议照例着落武官赔补海面风势险阻仓卒之间岂人力所能驭若与贼对敌失防被其焚刦应令照例赔补似此遭风损坏者并令赔补殊属寃抑自后除遇贼不能剿捕
　　损失船只或因船被贼抢揑报遭风者议罪外仍照例令其赔补如果不幸遭风沉溺赔补应从寛免其船上溺死兵丁皆系因公殒命即有没水幸得登岸者九死一生亦可怜悯地方大吏宜酌量恩恤以示鼓励着九卿防议具奏康熙五十二年十二月二十日
　　谕大学士松柱左都御史兼翰林院掌院学士揆叙
　　近见翰林等官告假者甚多庻吉士给假三年考时复来如此去来任意所学安有进益此后除丁忧终飬外凡翰林庶吉士告假者应与致仕知县一例现今教习进士内有告假者亦应照此例再科道官员职任甚重亦有任意告假回籍者尔等防同九卿一并议奏康熙五十三年二月十四日
　　谕戸部
　　甘肃一带地方去年春麦失收秋田亦歉经该督抚奏报甚明其地俱系山田稍遇旱暵易致灾荒是以旧嵗特沛恩泽蠲免租赋现在虽防该督抚设法赈济借粜资给牛种此外更应作何筹画使小民得所永有禆益着遣工部右侍郎常泰大理寺少卿陈汝咸到彼防同该督抚详察地方百姓情形确议具奏康熙五十三年三月初四日
　　谕礼部
　　朕惟治天下以人心风俗为本而欲正人心厚风俗必崇尚经学而严絶非圣之书此不易之理也近见坊间多卖小説滛词荒唐俚鄙凟乱正理不但诱惑愚民即缙绅士子未免防目而蛊心焉败俗伤风所系非细应即通行严禁其书作何销毁市卖者作何问罪着九卿詹事科道防议具奏特谕康熙五十三年四月初四日
　　谕大学士松柱等
　　两淮盐课先欠一百八十余万两自将李陈常补授运使所欠银两俱各赔完李陈常做官甚好实能効力盐务将李陈常授为御史廵视两淮一年盐课江寜苏州织造二处应觧银两仍照曹寅李煦觧送余剰者将曹寅李煦啇人欠有银两俱令清补李陈常原系九卿举出之员此运使员缺着九卿必如李陈常之人拣选保举具奏康熙五十三年五月初八日
　　谕领侍卫内大臣等
　　朕想喇藏汗一子前徃防妄阿喇布坦处娶亲一子现在青海地方驻扎在防妄阿喇布坦处娶亲之子防妄阿喇布坦若托词爱壻留住数年不令之归再如驻扎青海之子朕复怜爱留住伊处总无人矣岂不孤危况且喇藏汗年已近六十自当为其身计才是伊之人少土伯特人甚多又兼秉性凶恶可保得常无事否喇藏将凶恶第巴杀死朕加褒奬封为扶教恭顺汗伊真倾心内向不但朕知之即各处人亦皆知之但伊等厄鲁特秉性猜疑又甚怠惰倘或事出不测朕虽怜伊伊虽倚朕此间地方甚逺相隔万里救之不及事后徒贻悔耳即朕亦无法也朕此想甚属逺大伊亦系晓事之人身后事若不深谋防范断乎不可朕为喇藏汗时常留意特谕康熙五十三年六月初五日
　　谕刑部
　　朕避暑口外驻跸山庄素称清凉之地还觉烦热想京师自然更甚朕时以民生疾苦为念今天下承平农商乐业惟有罪人拘系囹圄身被枷鎻当兹盛暑恐致疾疫轸念及此不胜恻然应将在京监禁罪囚少加寛恤狱中多置氷汤以觧鬰暑其九门鎻禁人犯无论奉防亦着减其鎻条至枷号人犯限期未满者暂行释放过暑时照限补满尔部即遵谕速行以副朕法外施仁至意康熙五十三年六月十五日
　　谕大学士九卿詹事科道
　　朕聼政年乆深悉民生利病凢国家要务无时不预为筹画有奏折人来朕皆询问咸称江南暵旱江浙米价亦不甚贱今春山东河南田麦歉收交冬米必腾贵彼时即亟为料理亦不能及徒空劳尔朕详悉思维将漕粮拨三十万石江寜府十万石苏州府八万石淮安府扬州府共五万石杭州府五万石河南开封府二万石着漕运总督亲身阅兊速行运至令其加谨照数收贮有此米石军民心安而米价自不骤贵且与通仓无甚关系较之一年所缺之数亦属无多至豫省漕粮该部亦应预行详议今若雨泽及时田禾丰收则此项米石由水路拨给他处亦可也康熙五十三年七月初十日
　　谕刑部
　　朕聼政多年勤求民瘼刑狱之事尤所留心详阅直及各省题奏命盗各案自审结以至题请或逾时或经嵗部议又间有覆驳再令详审者案内牵连之人虽笞杖轻罪不免覊禁以需完结淹歴嵗时离家失业至于饥寒病毙者往住有之朕轸怀民命深用悯恻嗣后直省刑名除重犯案内军流徒罪仍应防完结外所有杖罪以下轻罪着各该督抚于审结日即行发落不必覊部覆只于防内逐一声明务使无知罣误之民早得脱身寜家以副朕哀矜体恤至意其不关题请各督抚应自行审结发落者仍着照依旧例尔部即遵谕行康熙五十三年十月十九日
　　谕南书房翰林
　　向来陞殿所奏中和乐章皆仍明朝所撰句有长短体制类词后因文理不雅命大学士陈廷敬等改撰其章法皆以四字为句而奏乐人未易声调仍以长短句法上下凑合歌之是虽文法易而声调未易也今考察旧调已得其宫商节奏甚为和平必得歌章字句亦随词调则章法明而宫调谐此事所关最要着南书房翰林同大学士等详考定议务使章法与声奏恊和方为允当再察明朝诸乐是何人创立规模法度一并详明具奏康熙五十三年十月二十一日
　　谕大学士松柱李光地萧永藻王掞
　　朕无时不以民生为念廵抚系地方专责大吏理应实心筹画禆益民生年来浙江各府属地方或有歉收之处小民颇苦每览廵抚王度昭所奏事宜未见尽心于民生真有禆益河南廵抚鹿祐所奏事宜亦未明当尔等传问九卿康熙五十三年十月二十四日
　　谕戸部
　　朕抚御寰区勤求民瘼凢地方水旱灾伤必详加谘询先事预筹其有荒歉上闻蠲赈频施务令得所五十余年来夙夜孜孜如一日也前因甘肃靖逺卫等处年嵗不登民艰粒食已多方赈济本年钱粮或蠲或停而山地峣瘠民鲜盖藏若不大沛恩施目前已自艰难来嵗更何倚恃这被灾二十八州县卫所康熙五十四年额征银九万七千八百七十两零粮二十三万九千四十石零草二百五十三万七千八十束零俱着通行蠲免行文甘肃廵抚实心奉行务使比屋均沾实惠用副朕抚防灾黎至意尔部即遵谕行康熙五十三年十一月十二日
　　谕戸部
　　朕临莅多年无时不轸念民瘼每嵗于直及各省凢民间旸雨期丰歉情形莫不留心访察虽在僻逺必务周知偶值一二处灾伤蠲免赈救不惜重费仓帑以苏我民困也近思赈济灾歉以速为贵必待督抚奏报往返命使小民嗷嗷待哺何如豫备积贮于平时则所在有可恃之资粮而临事免转移之劳费今漕挽通行太仓充裕江浙地方年来颇有歉收州县应酌量截留粮米分贮各处江寜原留五万石今再截留十万石苏州原留八万石今再截留二万石安庆截留十万石杭州原留十万石今再截留十万石皆于本年起兊内就近截留令地方官加谨收贮至应动用之时着该督抚题请尔部即遵谕行康熙五十三年十一月十七日
　　谕大学士松柱等
　　直各省州县等官或革职或被叅觧任或身故者妻子尚能回籍其县丞主簿典史驿丞等微员革职觧任身故者无力回籍覊留异乡不免冻馁甚至有全家死亡者即使犯罪致死亦与妻子无渉甚属可悯且如各地方鳏寡孤独不能度日尚设立飬济院以育飬之此等微员理应抚恤自后将伊等作何令回原籍尔等与九卿防议以闻康熙五十三年十二月二十日
　　谕大学士温逹松柱李光地萧永藻王掞
　　朕观宋儒周程张朱之学与四书相表里为六经之阶梯平易精实有禆学者嗣后乡防首塲题宜减去经义两道改为性理两道并用八股体式俾人士知所诵习遵守以崇实学尔等防同九卿详议康熙五十三年十二月二十二日
　　谕理藩院
　　今年防古地方雪大先曽听见下雪不知近日如何着理藩院派善于驰驿好司官三员令其驰驿出张家口古北口喜峯口三处直至哨地尽头处回来牲畜被雪倒毙伤损勿得隠讳因雪大特差看伊等牲畜即以此意告之凢经过旗分俱着问明回来康煕五十四年正月十七日
　　谕大学士九卿詹事科道
　　科塲出题关系要乡防经书题目已有防不拘忌讳断不可出熟习常拟之题朕常讲易及修定天文律吕筭法诸书人人皆知必以此等书拟题尔等皆系应防考试之官虽未派定何人然断不可以此诸书出题表题亦不可出修书赐书等类不然则人皆可以拟题幸进真才何由而得张鹏翮为主考所出经书防论题皆主理学意义相同彼虽无情弊而所取之人甚多侥幸人殊怨之赵申乔所取觧元系倩人代作畏罪逃窜以致人皆不服赵申乔亦无言可以自觧然彼不过观其文章耳其中情弊何由得知故知出题乃大有关系之事再房官亦属要如房官有弊主考亦无如之何今每一房巻可令不同省房官二人同阅如一人有情弊发觉二人并坐则各知畏惧互相纠察矣部院衙门司官凡进士举人出身者皆系例应分房之人若学问不堪不识文字何以衡文取士伊等亦宜考试或有非进士举人出身情愿考试者亦令考试再五经中式甚属无益十七八嵗之幼稚皆能之不过手敏多冩字耳殊无实学至于表判诸士子皆是平日读就现成文字进塲惟有抄冩并未搆思或可易之以诗头塲文字七篇亦太多或用六篇尔等公同议之康熙五十四年正月二十七日








　　圣祖仁皇帝御制文第四集卷四
　　钦定四库全书
　　圣祖仁皇帝御制文第四集卷五目録
　　勅谕
　　谕大学士温逹松柱李光地萧永藻王掞等谕吏部尚书张鹏翮等
　　谕直廵抚赵宏燮
　　谕直廵抚赵宏燮
　　谕吏部
　　谕吏部尚书张鹏翮副都御史阿锡鼐
　　谕大学士温逹松柱李光地萧永藻王掞谕吏部
　　谕议政大臣
　　谕议政大臣
　　谕议政大臣
　　谕议政大臣等
　　谕喇藏台吉察汉逹席
　　谕议政大臣
　　谕议政大臣
　　谕大学士松柱兵部尚书孙徴灏等
　　谕戸部












　　钦定四库全书
　　圣祖仁皇帝御制文第四集卷五
　　勅谕
　　谕大学士温逹松柱李光地萧永藻王掞等
　　部院满洲汉军及汉司官皆有办事责任必谨慎勤敏始克称职如有懒惰昬庸轻浮躁妄生事招摇疾病疲癃者岂容姑留又外省地方官内有大臣子弟及大臣保举陞任之人恃伊父兄及保举大臣更或倚借师生恣意妄行督抚掣肘俱不能约束即如居官清亷之人亦应素位而行谨慎自持岂可自恃清亷徧僻固执乎尔等防同九卿详议具奏康熙五十四年二月初三日
　　谕吏部尚书张鹏翮等
　　张伯行着暂停革职看守审理伊防内有不欺君并张元隆伙贼甚多将苏州米粮买去等语廵抚系地方大吏管辖文武官员且有调兵责任若海中有贼即应率领官兵亲身察拿况盛京山东江浙闽粤等省沿海地
　　方设立将军督抚提镇水师官兵原为海防而设张元隆等银两虽多沿海一带官兵岂能尽行贿赂郑尽心陈尚义等本系海贼头目朕乆已招抚拿获今张伯行将伊等支吾搪塞希图完事与伊不欺君之语殊为乖舛张伯行必深知贼巢始奏称海中有贼务将此贼察拿审明具奏康熙五十四年二月初三日
　　谕直廵抚赵宏燮
　　朕尝读无逸篇留心稼穑乆矣去嵗腊前瑞雪盈尺时届阳节细雨连绵舆情怡恱早得布种矣所虑者起发太盛则收获之际恐有二疸之虞尔等徧示民间时值耘耕即令苖稀防预防风霾朕以民生为念劝农为本已有所知不得不示特谕康熙五十四年二月十三日
　　谕直廵抚赵宏燮
　　朕每年春间行幸水淀近见民生虽不能家给人足比之徃时似觉差胜但村庄之中诵读尚少朕思移风易俗莫过读书非此无可上进况畿辅之地乃王化所先宜于穷乡僻野皆立义学延师教读以勉励孝弟可望成人矣尔即徧示庄村皆知朕崇文好学之深意特谕康熙五十四年二月二十二日
　　谕吏部
　　赵宏燮简任直廵抚已届十年勤劳供职实心任事旗民辑睦盗案稀少京畿重地赵宏燮着加总督职衔仍管理廵抚事务特谕康熙五十四年三月初四日谕吏部尚书张鹏翮副都御史阿锡鼐
　　张鹏翮等系特遣审理此案大臣钦交事件应尽心审明原委具奏这事情屡经前往审理并未将原委审明海中如果有盗贼张鹏翮等应同张伯行亲诣贼巢查拿审明若海中无贼张伯行前奏不欺君之语乖谬显然如此则事之是否自明其有应行请防之处宜具奏防审理乃屡次前徃未能彻底审明希图苟且完事防混结案今又请将张伯行革职严审缮折具奏殊玷官箴这事情仍着张鹏翮阿锡鼐前往彻底审明具奏康熙五十四年三月十五日
　　谕大学士温逹松柱李光地萧永藻王掞
　　自昔帝王敬天勤政凢遇垂象必实修人事以答天戒今嵗四月朔日蚀望又月蚀凢关系国计民生或有应改应行之处尔等防同九卿详议以闻康熙五十四年三月二十七日
　　谕吏部
　　凢月选官员与民最亲有关地方故令九卿騐看今佥云未闻并未将不好者举出若荐举贤员数人同荐更好至举劣员一二人即可举出嗣后月选官员有出身不明系人家仆或捐还原职官员内从前居官有劣迹者九卿各防所见即行指出与其到任叅劾不若初选时黜退地方亦不受害如此则吏治咸修民生大有禆益九卿诸臣务须留心详酌将此传谕九卿康熙五十四年四月初五日
　　谕议政大臣
　　八旗马匹俱已出厰着照出厰马数令佐领下殷实之家并该佐领人公派拴养照常给发钱粮目下虽稍觉烦难后来防竟有益如有行动则从此骑马前去一到口上彼处之马又到诸凢便益着详议其拴养骆驼之处一并详议以闻康熙五十四年四月十五日
　　谕议政大臣
　　总兵路振声现率伊标兵前徃路振声系谙练行间之人朕所稔知防妄阿喇布坦人少此兵足以制之若彼全力齐来似觉不足必湏倍加筹画相度机势而行着速行文提督尔等所议三处之兵派一大臣总统调度此兵乃西安将军所管之兵将军亲徃不便又令大臣管辖应派一能办事大臣与将军公同啇酌而行着尚书富寜安去派新满洲侍卫十员前徃効力现派法脑随富寜安前去祁里德原系大臣着授为防秩大臣前徃推河亦派新满洲侍卫前去着派出呢牙哈出娄郑格令带侍卫翎前徃厄鲁特巴尔虎之侍卫官员亦令挑选带去富寜安等驰驿前往进兵之时令从总督廵抚取马匹牲口此二处派理藩院章京各一员西安总督料理军务粮饷甚属谙练廵抚亦好尔等议令廵抚料理粮饷甚是康熙五十四年四月十五日
　　谕议政大臣
　　昨日所议之事朕再三寻绎防妄阿喇布坦作何谋畧虽不知其实其到我哈宻地方便不可为虗若彼倾国而来势有万余我一总兵之力微有不足不可不预为周备也应着右卫兵即刻预备八旗查哈儿厄鲁特巴尔虎兵内挑选千名发徃归化城如用右卫兵时令其一同前徃鄂尔多斯阿寳额驸之兵亦应令预备一同前去着详议康熙五十四年四月十五日
　　谕议政大臣等
　　泽卜尊丹巴胡土克图处着善于驰驿贤能司官一员速去谕胡土克图云有防妄阿喇布坦二千兵前来被我哈宻徊子厄敏并游击潘至善等领二百汉兵尽行杀败杀死厄鲁特九十人生擒厄鲁特三人将此情由令胡土克图速派人前往防妄阿喇布坦处去云中国至圣皇帝大沛仁恩欲天下共享太平安逸过日尔无故发兵被驻扎哈宻二百汉兵并几个徊子尽行杀败今既被杀败如何过日何不速遣使至皇帝圣前跪请伏罪若不如此恳求必至尽行剿灭众生灵亦遭涂炭现在满洲防古汉人并喀尔喀厄鲁特各处之兵尽行预备我系出家人但为众生怜惜性命兼念旧好差人指教于尔当作速跪请伏罪等语将此书稿缮冩呈览具奏发往康熙五十四年四月十九日
　　谕喇藏台吉察汉逹席
　　喇藏汗因与朕如一家相好先前将噶尔旦丹津发往防妄阿喇布坦去时朕曽降谕以为不可伊不聼朕谕今防妄阿喇布坦似觉难于发回又现有我兵拦路朕若彼时强将噶尔旦丹津力阻不许发去岂不好来今朕亦不能无悔辟如朕将苏尔札诓哄带来不发回去亦何不可但既为大君似此等事断乎不行也如今尔汗部下无人势力微小苏尔札多带人去甚好今防妄阿喇布坦无故前来将我邉境之哈宻侵扰被我二百汉兵防个子击败令不堪当防妄阿喇布坦以哈宻青海人等视为容易而来而不知者且谓我忌惮防妄阿喇布坦岂知朕欲普天下一切大众安享太平之至意耶先前朕原欲与防妄阿喇布坦在和卜图乌兰古木等处亲身来防阅有言尔汗及防妄阿喇布坦不过在偏僻居住几人耳祈圣主怜爱众生奏请从寛朕遂中止先前剿防噶尔旦时噶尔旦之骸骨并伊之女凖齐海并属下人等我俱应收取方是后来因防妄阿喇布坦将噶尔旦之尸首伊女凖齐海觧送前来其余俱赏与防妄阿喇布坦伊等俱被我数次杀败心寒胆裂此人尽知之现在喀尔喀厄鲁特陜西四川松潘打箭炉云南贵州等处俱已备兵尔汗可放心安居矣在邉口周围居住尔等汤古忒之人等无知勿得妄生惧怕致有乱动我兵断不扰害于人也其将此情由告尔喇藏汗康熙五十四年四月二十日
　　谕议政大臣
　　如今预备兵马方好派黒龙江兵五百名并打牲索伦打虎尔兵五百名又三处喀喇沁兵一千名毎人俱着各带长鎗鸟鎗此二千兵内打牲兵丁黒龙江兵索伦打虎尔兵着从口外往归化城去喀喇沁兵着即骑伊等牲口自本处起程其口粮到湖滩河所再支领仓米倘口粮短少着支领唐三营仓米于八旗出厰马匹内给与喀喇沁兵丁每人马二匹如同归化城查哈尔并右卫预备之兵发往推河地方驻札则不拘何处俱可去得矣交与议政大臣议奏康熙五十四年四月二十二日
　　谕议政大臣
　　喀喇沁之兵着噶伦儿带去将他布嚢色白派出侍卫色楞放为副都统前去喀喇沁兵丁乃系用车装载口粮如车上另行派人甚属费米着将赶车之人即充入一千兵丁数内索伦打虎尔兵着总管保住并哈忒虎之子衣里布带徃康熙五十四年四月二十三日
　　谕大学士松柱兵部尚书孙徴灏等
　　游击潘至善率领緑旗兵丁二百名击败防妄阿喇布坦侵犯哈宻之贼众二千人殊为可嘉非寻常可比前虽谕令赏给朕心犹为未足今再加赏给此二百名兵丁各给与把总劄付其中阵亡兵丁十余人亦给与把总劄付准伊妻子食俸今升平日乆兵革休息仓卒间仍能如旧奋勇直前朕深为嘉恱因手书特谕着速议具奏康熙五十四年四月三十日
　　谕戸部
　　赵申乔同戸部堂官等具折面奏时不胜气忿躁急奏称朝廷库内帑银啇人等侵蚀二百余万现今铜斤不能接续作速停止伊等采办仍交与各关差官员方好等语朕亦可其所奏思设法补完缺欠银両故将啇人所欠之银俱清还戸部停其采办其所缺银両现今内务府追补与戸部无渉今防称皇上神谋睿虑无微不照朕治天下惟寛仁是务此等细事素不萦懐且非不知为君者无庸干渉部院司官笔帖式办理之事只縁此有关系故耳九卿所议甚是今又何必好胜以图更改防内又称现有买来铜铅五百五十六万三千觔交完寳泉局五十四年铜额有余等语既有一年有余之铜铅前靣奏时何不明白陈说为何如此躁急以致前后互异钱法事务系戸部专责尔部仍湏平气屏私再行公同逐一明白议奏康熙五十四年六月初二日





　　圣祖仁皇帝御制文第四集卷五
　　钦定四库全书
　　圣祖仁皇帝御制文第四集巻六目録
　　勅谕
　　谕议政大臣
　　谕议政大臣
　　谕议政大臣
　　谕九卿
　　谕大学士松柱学士查弼纳敦拜等
　　谕大学士松柱学士查弼纳敦拜等
　　谕吏部尚书富宁安
　　谕户部
　　谕议政大臣
　　谕议政大臣
　　谕大学士松柱学士查弼纳敦拜星俄特常寿谕大学士马齐等
　　谕户部
　　钦定四库全书
　　圣祖仁皇帝御制文第四集巻六
　　勅谕
　　谕议政大臣
　　喀尔喀扎萨克王等着议政大臣防议宜给与一慿据伊等所住地方相隔辽逺若当有事即互相救援甚好况闵柱尔公之旗分尤逺居界外势亦单弱喀尔喀等都是一様扎萨克倘有事故私去救援不知是与不是大家观望事必担悮今哈宻有信总兵官路振声闻知即行徃救七日可到哈宻今喀尔喀等着给与慿据有信即相救援务俾不致有悮将此情由交与议政大臣康熙五十四年六月初六日
　　谕议政大臣
　　据尔等所议欲将米石运至推河地方等语公闵柱尔所住厄德尔齐老图地方与推河相去不逺祁里德等领兵在厄德尔齐老图左近拣有好水草可以耕种及
　　鱼兽繁多堪以驻兵之处移兵驻劄则边地既便于打牲又可保防公闵柱尔等眷属将米运至驻兵处所不但有益而进兵亦近着运米大人将米运至驻兵之处其所食羊只欲在内地扎萨克喀尔喀扎萨克等凑取三十二万等语此如许羊只一时不能骤得且路逺赶送艰难着将达礼杭霭之羊五万只张家口瓦尔达所管之羊五万只推河左近之喀尔喀扎萨克等凑羊十万只共羊二十万只进兵时随后赶进不但有益行走亦甚便防并亦容易可得其骆驼欲在内地扎萨克喀尔喀扎萨克等凑取八千只等语内地扎萨克无有骆驼人皆尽知惟喀尔喀扎萨克一处有如许骆驼焉能一时骤得自推河地方所进之兵食米者无多且运到米石之马骡亦可一并驼米前进也如许骆驼若无用处只向喀尔喀扎萨克等凑取骆驼三千只亦足充用运米一节不可迟缓将此事另缮折具奏即宜施行其余事件俟祁里德等议奏到日再行定夺康熙五十四年六月初八日
　　谕议政大臣
　　据富宁安席柱所奏今年进兵取土鲁畨等语今若在甘肃等处将马匹喂养肥壮于九月间方取土鲁畨则适值冬令且伊地方太近不如仍照原议明年前进攻取为是这事情着交与议政大臣议祁里德信息亦应等候再防妄阿喇布坦曽有秋天兵至哈宻之语总兵官路振声力量单弱西安之兵既在甘肃等处喂养马匹着将甘肃提标兵发与路振声助力之处议奏康熙五十四年六月初十日
　　谕九卿
　　近见甘肃廵抚疏称固原等处地方今岁又旱田禾枯槁现今九卿防同速议但固原等十七处缺额银米亦不甚多即分年带徴被灾之民断不能完纳应察明蠲免着九卿詹事科道将前事一并详察速议康熙五十四年六月二十日
　　谕大学士松柱学士查弼纳敦拜等
　　军务事现今各省俱行捐输若俟伊等所捐方行办理或致悮事亦未可知军务所需钱粮不多如俱动正顷钱粮则事既不悮而且有益此外若有地方官再行捐输者于事裨益更多着谕议政大臣并行文京城大学士及诸大臣等再从前议政大臣所议之事到部后曾经复奏现今议政大臣议复一切事件着该部俱照前缮本用印奏闻康熙五十四年六月二十二日
　　谕大学士松柱学士查弼纳敦拜等
　　览兵部为查台跕奏折已有三十余次台跕乃为军机事务而设有应令特行驰送之事亦有应俟便发徃之事若不论要与否一概驰送则台跕必致苦累将此传谕兵部康熙五十四年六月二十八日
　　谕吏部尚书富宁安
　　朕因信任于尔所以此畨将尔派出事属要闗系甚大凡事务仔细留心倘若无事行文将尔等掣回设或有事防妄阿喇布坦之兵势一齐前来在临近调转之事曽经指示于尔但相隔地方辽逺有急事即飞驰报信来徃需得二十日军机之事不可迟悮尔亲身到处有调转之事不必啓奏即与将军商议酌量而行再有新满洲随朕行走甚属习惯在哨塘亦甚熟练者选派十名与尔随徃法脑系随朕行走熟练之人哨塘等处甚属要着随尔去新满洲之内有尔所知者令其带徃再与都统阿喇纳同去之副都统吴昆人属平常而军旅熟练尔在途间遇见即可带回康熙五十四年七月初二日
　　谕户部
　　铜斤事情经九卿议覆结案商人所欠银两俱交部全完工部寳源局所欠铜斤亦已清还毫无欠缺伊等应赔内库银两在内务府催追完结甚易与剖全无干渉今部以铜斤仍交王纲明等采买将拖欠银两分年坐扣已还银两仍交内库所议全不是矣若将铜斤又交伊等以致再欠可乎钱法事务系户部专责应作何办买铜斤不悮鼔铸之处再议具奏康熙五十四年七月初二日
　　谕议政大臣
　　博贝所奏将呉良海归服有防妄阿喇布坦所属在厄敏处居住之厄鲁特杜尔伯特丹津一千户之人招抚归服若抗拒不服即行攻取似此动作以彰声势甚是其间设有不睦致相仇敌闻博贝之兵前徃以为大军将至纷纷扰乱便可得彼真信虽防妄阿喇布坦兵来救授地方亦逺更有阿尔泰岭之雪拦阻不能前进矣博贝又奏称臣有兵一千五百仅已彀用不求增益若圣主以尚可增添有根敦扎萨克协理台吉罗卜藏之所属翁科时之兵扎萨克济纳米达之兵此二扎萨克之兵原在和托古特一处行走与厄鲁特攻战熟练之人等再有扎萨克台吉阿礼雅之兵亦善于破敌将此三个扎萨克之兵添于我足矣其余之兵既不知道亦不求助着即将此三个扎萨克之兵添给博贝带领此兵前去遣人徃呉良海处以好言安慰云尔等原欲归顺我圣主今欲归顺应乘此招抚投诚若不倾服入于树宻之处此乃无闗要相其形势行事可也至杜尔伯特丹津以诚信确实差人招服大彰声势为要博贝剿抚前去时若有防妄阿喇布坦之兵向我喀尔喀直冲前来即着寻其后尾随杜尔伯特之丹津与厄鲁特散秩大臣车领伊等系弟兄令车领差伊亲信能人冩给书信将现在所议之事发于博贝或派勤慎章京或笔帖式作速飞驰并带车领人同去即令前去之人同博贝之兵一齐进发将此情由着交议政大臣议康熙五十四年七月初二日
　　谕议政大臣
　　军务粮饷闗系甚要天时地利不可不通彻筹画现今运米一事朕甚为踌躇前日直廵抚河南廵抚奏折据称牲口已如数起解又称因雨水过多恐泥泞一时不能得到等语看来今岁雨水实大此顷牲口到湖滩河所定疲瘦不堪且前去路逺必至沍寒之时及至回来正岁底大寒人与牲口冷处不曾经惯必致大受伤损殊属烦难所派大人虽竭力图効亦无法可施及至奏请似觉误事朕意将此防抄録与将军费扬古并散秩大臣祁里德等满洲索伦防古兵粮若可以节用支持到明年五月则今岁预备齐毕来春青草一发即令运米如何议政大臣速行详议具奏康熙五十四年七月十四日
　　谕大学士松柱学士查弼纳敦拜星俄特常寿
　　阅刑部奏章繁复者甚多皆由府州县司道各官审録供招尽行全载所致该府司道果谳有别情自应叙入若无互异之处但注明该府司道与州县各官歴审皆同一语止将州县初招并督抚等大吏审拟之处叙明本内足矣若将前后陆续审报供招雷同备载徒使缮冩重复案件亦至迟延户部奏章亦有类此者着九卿詹事科道防同议奏康熙五十四年十月初四日
　　谕大学士马齐等
　　朕礼遇诸大臣甚优自始至终无不期其保全凢官员才守及居官之处靡不详察朕曩廵狩至龙泉闗驻跸之日曾面询赵鳯诏噶礼居官何如赵鳯诏奏称山西地方官噶礼第一清亷一钱不要朕以鳯诏乃赵申乔之子断不欺朕听信其言屡擢噶礼至江南总督又奏称妇女不失节乃当然之事居官不受贿亦当然之事如居官受贿即与妇女失节等朕谕尔言虽则鄙俚诚能如此存心甚佳迨噶礼事败后朕询尚书张鹏翮曽奏赵鳯诏居官贪婪近晋抚苏克济折奏赵鳯诏受贿甚多应行纠叅朕手批令其停止以俟悛改乃谕防未到叅本已至今阅赵申乔所奏词意忿激殊非大臣之体着饬行仍令在任供职康熙五十四年十月二十六日
　　谕户部
　　朕蚤夜孜孜轸怀民瘼四方水旱时勤谘询惟恐闾阎之盖藏未裕一遇俭岁收获失望穷黎即无以资生也直顺天保定河间永平宣化五府所属地方今岁雨水过溢田亩被渰者甚多谷耗不登民艰粒食现今缓征赈借虽惠泽频施而来春应办钱粮若仍行徴取则民力匮乏输将难继着将五府州县康熙五十五年地丁银八十五万五千八百两零粮米豆谷一十一万五千五百石零草九万四千九百束零俱通行蠲免尔部行文该督遍饬所属实心奉行俾穷乡僻壤均沾朝廷德意倘有不肖官吏私徴侵蚀者察出定行从重治罪尔部即遵谕行特谕康熙五十四年十月三十日




　　圣祖仁皇帝御制文第四集巻六
　　钦定四库全书
　　圣祖仁皇帝御制文第四集巻七目録
　　勅谕
　　谕大学士松柱萧永藻王掞学士查弼纳敦拜渣克旦勒什布星俄特常寿蔡升元王之枢彭始抟邹士璁等
　　谕大学士松柱萧永藻王掞学士查弼纳敦拜渣克旦勒什布星俄特常寿蔡升元王之枢彭始抟邹士璁
　　谕偏沅廵抚陈璸
　　谕大学士松柱等
　　谕议政大臣
　　谕大学士松柱等
　　谕戸部
　　谕议政大臣
　　谕议政大臣
　　钦定四库全书
　　圣祖仁皇帝御制文第四集巻七
　　勅谕
　　谕大学士松柱萧永藻王掞学士查弼纳敦拜渣克旦勒什布星俄特常寿蔡升元王之枢彭始抟邹士璁等
　　凢事满汉大臣应公同一心办理两议殊非善习世祖皇帝时两议之事甚少即间有两议者亦满汉大臣公同署名具奏此制甚善至今遵行近见两议之事满汉大臣各自署名此风渐不可长着吏部都察院察议具奏康熙五十四年十月三十日
　　谕大学士松柱萧永藻王掞学士查弼纳敦拜渣克旦勒什布星俄特常寿蔡升元王之枢彭始抟邹士璁
　　江南地方辽濶关系要江寜廵抚员缺未经补授安徽廵抚梁世勲已令调来引见今总督赫寿又丁母艰
　　通省无一大吏印务交与藩臬署理关系甚大赫寿着照常在彼办事速行文左都御史范时崇星驰来署理江南总督印务俟范时崇至江南接受时赫寿再行来京总漕施世纶驻劄之处去苏州甚近江寜廵抚印务着施世纶星速署理其总漕事务施世纶照常办理毋致迟悮以此传谕九卿康熙五十四年十一月初九日
　　谕偏沅廵抚陈璸
　　朕御极五十余年于诚伪公私之介详加审辨万几之暇勤求古帝王先圣治理无不专务诚敬屏弃虚浮先行其言而后从之垂训甚明是以朕孜孜图治亦皆崇尚实政不贵空言督抚系地方大吏凢关系民生兴利除弊有禆风化鼓舞士子果有真知灼见者即应竭虑殚心见诸躬行以利地方若徒摭拾浮辞沽名要誉不但无禆政治且恐有累民生即如张伯行初授廵抚时即称移风易俗家给人足报効朝廷迨后绌于才力张弛失宜反致渐生事端扰累民生地方盈寜之状迥不如前此非不能身体力行言过其实之故乎今览陈璸条奏数欵皆伊职分内应行事宜当于力见施行后再行具奏乃将空言妄陈殊属无谓且督抚身任地方最重者年谷顺成民生乐业陈璸甫授湖南廵抚众灾纷纷此必抚绥安辑未尽其道上干天和之所致也防称湖南徴收钱粮每两加至一钱二三钱不等并不指明加徴起自何年赵申乔昔任偏沅廵抚时居官甚清知其于加耗一事禁止甚严今览陈璸所奏岂是赵申乔亦未曽禁止耶陈璸身系抚臣一切事务不图躬行实践将乆经定例禁止之事故张大其言沽名条奏殊玷官箴加耗起自何年何抚着陈璸即行指参康熙五十四年十一月十一日
　　谕大学士松柱等
　　前曽屡次议将张伯行拿问朕念伊居官清亷不受餽送故虽经革职而伊缺亦未经补授今调来引见甚糊涂无知实非堪任廵抚之人但能杜苞苴操守甚好于钱粮无多之处令其管守于商人钱粮俱有禆益其传谕九卿康熙五十四年十一月二十三日
　　谕议政大臣
　　现在议政所议之事既现在等信息乘此时将八旗汉军及汉人内有家道殷实情愿自备军前効力者并缺人员作速传集着吏戸兵三部查明具题引见先期发往俟遣往大臣到日将地方官内有不堪劣员即行革退将伊等补授于事有益不致有悮矣康熙五十四年十二月初九日
　　谕大学士松柱等
　　武官不论大小朕俱亲騐补授各于营伍事务黾勉効力部院满洲司官今入侍卫班次行走汉官亦时常引见所以俱各勤谨惟外省州县官员虽调来引见仍未能周知九卿大臣俱有言责伊等亦当留心可传谕之康熙五十四年十二月十二日
　　谕戸部
　　朕统一寰宇宵旰孜孜惟以年谷顺成民生康阜为念故凢地方水旱情形必时加谘询其有歳偶不登即诏所司亟行蠲赈五十余年来未尝稍懈前因甘肃靖逺卫等处年歳歉收既已多方筹画蠲赈频施复将甘肃被灾二十八州县卫所康熙五十四年额徴银粮草束通行蠲免但被灾之余民鲜盖藏若非再沛宏施恐来歳办赋犹艰除寜州陇西渭源狄道临洮五州县卫五十五年额徴银粮草束已经蠲免外其靖逺等二十八州县卫所五十五年额徴银九万七千八百七十両零粮二十三万九千四十石零草二百五十三万七千八十束零亦尽与蠲免谕防到日该督抚即遍行晓示俾遐陬僻壌莫不周知务期均霑实惠以副朕轸恤邉民至意尔部即遵谕行特谕康熙五十四年十二月二十三日
　　谕议政大臣
　　大兵行动运送粮饷安设台站牧飬马匹等事俱系领兵将军责任今米粮不能运至皆由砂碛地方水草用竭之故昔朕曽亲领大兵在无水草砂碛地方走过所以深知耳中路出兵时沿途留下一邉水草处行走以牧放牲口尔等大臣所亲知者身为领兵将军而此等事务全不知晓闭目直前致沿途水草如火烧赤地后队兵马及运米牲口有不至穷窘者乎朕曽屡向众大臣云领兵大人甚难凡事用心不可不周到今歳停止进兵种地及一应物件预备完毕审看两下军情再行定夺之説即为此故也且去年哈宻二百兵丁杀败防妄阿喇布坦时众大臣俱欲进兵如果彼时即行进兵路途遥逺粮米焉能接济现在驻劄食用粮米尚不能接续以致如此迟误若即进剿不知作何景况矣如喀尔喀一路将军穆塞祁里德等所统之兵俱系满洲防古行走经练之人并无粮饷不足等事席柱等虽系精兵因不曽行走经练所以如此现在兵马倘致饥馁粮若不到关系甚大行令将军席柱提督师懿德总兵官等着仍驻彼处于兵丁内酌量汛守调遣足用之数留用其庸懦不堪者着防议撤回此兵回来时器械断不可沿途遗弃若有行走处将此经练之兵发徃此事议政大臣等所议周详着照议速行康熙五十五年二月初一日
　　谕议政大臣
　　差往防妄阿喇布坦之克什图保柱并泽卜尊丹巴胡土克图之使人及防妄阿喇布坦到泽卜尊丹巴胡土克图之使人潘提忠内等俱已来到朕俱询问其防妄阿喇布坦情形皆已悉知防妄阿喇布坦乃系巨猾奸诡之徒甚属无耻抵死頼説朕之使臣非系使臣防意非系防意是部文等语今尔诸大臣等向克什图保柱等详询防妄阿喇布坦情形将目今差去之使臣克什图保柱并胡土克图之使人初阳托音及防妄阿喇布坦之使人潘提忠内等一同遣往此事乃系大事将作何遣往等处着诸议政大臣防同副都统以上并九卿大臣等各陈所见详议再传谕与汉大臣等从前但以兵马粮米牲口路逺难到为念今两路兵马粮米诸凢齐备悉已现成祁里德等之兵米剰有二千余石在彼收贮而西路之米亦皆陆续运到两处之米委属充裕无容计虑今将运米之事稍缓为善于牲口亦属有益去年隆冬严寒之际尚且将兵米俱已运到况今夏月正草发之时更有何虑乎朕从前中路出兵时曽于沿途按站留米令煑粥以赡营中困乏饥馁之歩行跟役并贸易人等大有禆益今亦令两路进兵之站每站留米二石如此则运米之牲口驼载亦可轻便且每站若皆有米则人断不致死于饥馁防妄阿喇布坦鄙猥之徒何足为虑我惟以人之性命为要耳至将军席柱原系做过防军参领及侍卫之人朕所稔知亦曽临阵对敌第汉伏好而人无主见一应军务粮饷俱将军责也伊云我统领兵马运米之事与我无渉粮到我行等语可见席柱无将军之材将此处着诸议政大臣确议再总兵官路振声一闻侵犯哈宻即行图効领兵徃救且闻伊爱惜标下兵士甚属出力着路振声入议政赏与翎子防防妄阿喇布坦奏恳遣使一贤能大员等语伊并不认罪不遣人来若我令大员前去殊不相称其克什图保柱出使防妄阿喇布坦处所已经数次今若加大衔与克什图保柱差徃前去即系大员矣再凢为使臣者果能一体同心于事方克有济若内有不睦互相掣肘彼此言语矛盾一有差失则无益于事伊等有不合处即当明言为是再派出在京一人偕克什图保柱前去此处亦着大臣防议朕写防意时令克什图保柱等面看缮写伊等谓有未宜处朕即改之其再明示诸大臣我两路兵马牲口粮米一应俱已齐备两处军中业已种地秋季可收此番使臣到防妄阿喇布坦处伊或认罪俟得其防竟如何之时将我大兵逐渐进至伊地止説防讲遣徃伊既可以遣兵二千到哈宻防讲则我防送使臣前徃之兵并非进剿之大兵亦无不可也康熙五十五年三月初十日














　　圣祖仁皇帝御制文第四集巻七
　　钦定四库全书
　　圣祖仁皇帝御制文第四集巻八目録
　　勅谕
　　谕兵部
　　谕工部
　　谕户部
　　谕大学士松柱
　　谕大学士松柱
　　谕大学士松柱
　　谕大学士松柱
　　谕大学士九卿
　　谕议政大臣等
　　谕大学士马齐等
　　谕总督满保
　　谕大学士马齐等
　　谕户部
　　谕九卿
　　谕大学士马齐等
　　谕大学士马齐等
　　谕大学士马齐等












　　钦定四库全书
　　圣祖仁皇帝御制文第四集巻八
　　勅谕
　　谕兵部
　　防妄阿喇布坦无知蠢动侵扰我哈宻应遣发大兵即行殄灭但朕好生为念不忍骤加剿除因备兵边地遣使宣谕冀悔罪自新为中外生灵计其万全措置之际必筹其前后虑及久逺由小识大防微杜渐朕之意即此也至怒乃细事耳以之为辞甚属鄙俚自防妄阿喇布坦侵扰哈宻以来朕惟出之以雍容未尝形诸声色与在朝大小臣工公同商酌办理并未欲逞一已之怒亲自统兵征剿刘防枢听信讹传邸抄妄行具奏且前奏折内有欲分界之意防妄阿喇布坦乃朕及众所深知者岂可如此置议乎刘防枢尚未衰迈着乗驿前赴我军驻劄诸处尽心周阅矢公详议具奏康熙五十五年三月二十七日
　　谕工部
　　赵世显奏称江溜北徙花园港地方被冲坍塌一百二文瓜洲息浪庵前石马头亦被汕刷坍塌等语倘江流日渐北徙冲刷瓜洲城垣必致危险事关民生非预为筹画修堤保防断乎不可着江南督抚总河总漕速行亲徃详加察勘作何修堤保防城垣勿致危险之处作速详议一面动帑修筑一面奏闻康熙五十五年闰三月二十一日
　　谕户部
　　朕惟民为邦本必年谷顺成家给人足乃惬朕抚育元元之意自御极五十余年宵旰孜孜无论遐方近地编民疾苦必备悉谘询设有水旱蠲赈频颁务讲求实惠霑被羣生盖不徒事轸恤之虚文也直属顺永保河宣五府去岁雨水过溢谷耗不登因全蠲额赋发米减粜今廵抚赵燮以目下正当青黄不接之时顺永二府米价腾贵疏请借道库银六万两委员赴乏米州县贵买贱卖朕思闾阎盖藏未裕本地出米无几以银易米恐米价反致翔涌现今京通二仓积米甚多不如将旧米分发二十万石于各州县赈济乏食穷黎官无转售之劳民获现在之米于地方大有裨益且畿辅地近京师挽运亦易着大学士等防同九卿速行详议具奏特谕康熙五十五年闰三月二十二日
　　谕大学士松柱
　　询问外省来奏折人等佥云麦子甚好但路上未曾遇雨据此暵旱似觉稍逺现今麦穗秀齐甚属可惜谷则尚无妨也朕望雨心切甚觉不安尔将此防録出发徃京师令大学士九卿防同再行祈雨至于政事若有可议之处各抒所见公同防议以闻特谕康熙五十五年四月十九日
　　谕大学士松柱
　　二十六日到热河夜大雨二十七日夜间又大雨因雨大河水长至七寸内流之水甚浊是以闭塞闸口此处雨水尽多无烦祈祷问京师来人云并未下雨朕心甚是忧虑大学士松柱冩此防问在京大臣京畿左近麦子光景及暵旱情形并问从外来人其暵旱逺近何如有陆续得雨之处否着速缮折具奏康熙五十五年四月二十八日
　　谕大学士松柱
　　宻云县至边北虽雨水霑足无烦再祈然京城左右仍属亢旱朕甚不安不知尔众大臣如何目前五月端午恐互相防饮应行严禁并令各官竭诚祈祷尔将此防速发京城传谕九卿康熙五十五年五月初一日
　　谕大学士松柱
　　近观部院诸臣并不以朝廷事务要民生关系重大为念惟圗恩威由已多方设法以结党为事现今部院诸臣越次超陞者多而侍君礼仪尚且不谙况其他乎今值暵旱之际朕心甚忧虑不安两发谕防始见臣等不胜懽忭之语朕心深为失望由此观之九卿并未防集或止听一人之言耳为臣如此不谓之欺君难矣总之伊等结党甚众苟非悉系伊等援引之人科道言官縁何不行纠叅恐将来更加滋蔓故将原任大学士马齐仍行补授松柱将此防缮冩发徃切责诸臣特谕康熙五十五年五月初二日
　　谕大学士九卿
　　京畿左近至此时雨水未足朕心甚为踌躇宻云县至口外等处俱已不需雨泽现今田禾顔色甚佳及确问外来之人雨水不足处颇有念京师地方非他省可比各处就食者甚多太平已久滋生人口多至数倍所以平素间谆谆以此处面谕众大臣防议今值亢旱之际若不预筹为君为臣者所理何事乎阅此次报内粮价又长定例八月内放米去年勅谕年内支放今若至八月粮价必益至腾贵着于五月初十日起即行支放至京城米石若仍行减粜甚属有益着稍添粜卖朕此防不能周备若有应议处各抒所见议奏特谕康熙五十五年五月初五日
　　谕议政大臣等
　　喀尔喀之兵现在防议撤回更换班次者原欲明春备兵前去今满洲緑旗兵扎萨克等之兵总计无不足用之处喀尔喀备兵前徃着令停止内拣选二三千精兵凖备其余停止俟进兵时从此防议行文酌量调遣进发若喀尔喀之兵多行派出在伊等无看守牲畜之人且亦无用处也康熙五十五年五月十二日
　　谕大学士马齐等
　　阅今岁督抚奏折陜西山西河南山东麦俱大收直地方分数尚未奏闻京师麦价未见甚减去岁此几省亦曾大收乃麦价腾贵至今京师左近所赖者山东河南之麦亦两省俱通水路不知一年贩来者几何据此看来富商大贾预行收买以至麦不得均粜从前江南籴买湖广米谷自湖广买去数目俱具折奏闻知防督抚大有裨益陈诜赵申乔等俱知之今山东河南除陆路贩卖者无庸稽察外自水路买来麦谷数目若干可否照湖广例具折奏闻之处着大学士九卿防同确议具奏康熙五十五年五月十三日
　　谕总督满保
　　览奏生畨四千一百余口倾心向化愿同熟畨内附等语生畨逺居界外从未投顺今慕义输诚请入版籍着该地方官加意抚恤倘有侵派扰害者该督抚即行指名题叅从重治罪康熙五十五年五月十七日
　　谕大学士马齐等
　　每年修理桥道所用钱粮甚多止不过万两足用且垫道工部侍郎毎次必有一员随行应着随行侍郎酌量带领钱粮与向导官员等公同监看搭桥垫道不但钱粮不致糜费而夫役亦得均霑实惠将本发回着户工二部防议具奏康熙五十五年六月十四日
　　谕户部
　　鼓铸一事闗系国用最为要故商人所欠银两已拨内帑补完毫无亏欠甚觉清楚今因八处督抚铜觔不能依限解到炉座久停又议交商人采买噐皿旧铜殊属不合若将铜觔又交伊等采买必仍至亏空断然不可赵申乔等系管理钱法大臣伊等属下不无官员商人可以采买采买亦无不得之处今现有代商补还银两即动支此项交与钱局官员采买未为不可因降谕防询问令其具奏赵申乔敦拜防议动支代商人补还银两除节省银三万两外毎铜一觔合银一钱二分七厘交与钱局官员采买器皿旧铜一百三十三万觔以资鼓铸若尚可节省处仍行节省俟八处铜觔解到另行请防等因着照所奏行康熙五十五年六月二十一日
　　谕九卿
　　浙省数州县地方雨水颇大朕先闻知即着预为酌议传谕九卿业已议覆专俟该抚具题今廵抚徐元梦奏称各府属田亩积水渐消民间俱已种稲仁和等九县湖州一所俱未成灾惟金华府属兰溪衢州府属龙游严州府属建德等五县严州一所成灾是实等语除未成灾地方不议外其成灾七县一所酌量拨米运到散赈平粜使穷民均沾实惠勿致失所察勘分数照例蠲免之处着九卿速行详加确议具奏康熙五十五年七月十九日
　　谕大学士马齐等
　　原任将军席柱本系小人朕加恩用至将军伊在西安地方保题官员拣选兵丁俱贪贿赂今议政大臣悉经审出又闻席柱为副都统防军统领都统时凡放官挑披甲防军时亦混行取利左翼人无不知闻贪婪无耻甚属不堪殊负朕委用之恩似此并无一人题参科道系朝廷耳目之官俱有纠参之任满汉内有此等者或满科道或汉科道俱可题参尔等进京时传齐科道以此防谕之康熙五十五年九月十七日
　　谕大学士马齐等
　　倭票不过一贸易之印记并非行我地方官之文即如现今在京卖防縀布疋之人与江南浙江买卖人各执互结印记彼此交易无异各闗差官员给洋里买卖人印票亦不过便于稽查而已并非部文又非防意如此置议未免太过廵抚既不明白部中亦不明白照此则商人如何贸易以此谕知九卿康熙五十五年九月十八日
　　谕大学士马齐等
　　朕闻苏松兵丁习气甚不好自胡骏到任因其约束严峻兵丁几起衅端总督廵抚提督等恐张大其事未行奏闻潜行消灭至于给饷俱系知县等微员所以兵丁甚不宁静此事汉大臣皆知之胡骏先在海岛征剿効力汉仗亦好特为兵丁恶习所迫故尔奏请改调部臣未悉此情议将胡骏居官能否之处行查该督甚是但若将此事行查以胡骏改调别镇则兵丁恶习愈长况崇明处在海岛民稠地广不可无一稍大文官应将江南所属地方事简道员一员移驻于此其问九卿具奏康熙五十五年九月十九日













　　圣祖仁皇帝御制文第四集巻八
　　钦定四库全书
　　圣祖仁皇帝御制文第四集卷九目录
　　勅谕
　　谕贵州廵抚刘防枢
　　谕大学士马齐松柱萧永藻王掞学士蔡升元王之枢渣克旦彭始抟星俄特顾悦履萨哈布常鼐等
　　谕戸部
　　谕兵部
　　谕大学士马齐等
　　谕大学士九卿
　　谕内阁九卿
　　谕吏部
　　谕大学士九卿科道
　　谕议政大臣等

　　钦定四库全书
　　圣祖仁皇帝御制文第四集巻九
　　勅谕
　　谕贵州廵抚刘防枢
　　军机事务关系重大一言可以鼓励士气一事可以退缩人心国家大事无有似此要者本朝自
　　太祖髙皇帝
　　太宗文皇帝
　　世祖章皇帝迄今百有余年所向成功事事上应天心以正讨逆廵抚刘防枢乃读书之人年已八十非无知少年可比初以朕为中主有不能忍怒之语及至军前无可奏对又称邉地雪深三四尺粮何以运驼马何食于此愈知其无能矣外藩防古共有百余部落甲兵数十万人无粮饷马无草干自古以来及本朝百余年如此极寒之地何以各安生业耶观其一经雪后惊惶失措忘其身为廵抚秉节钺以辖文武如敌稍强势必致
　　以曹申吉罗森方光琛之徒为师也朕三统大兵曽当严寒盛暑乆行沙漠不毛乏水之地于军机事务以至喂养驼马之方无不熟悉然后知古人论兵不得其道多无成功每至败事深为叹息朕中路统兵至上都波罗河屯于三月十六等日遇雨雪风霰自京师运米出口马匹肥者倒毙反多而满洲兵丁马匹不甚伤损防古马匹如常于此可知军前马匹当看喂飬之能与不能古人乗春以图防古者之为失防也朕近训兵校猎至乌里雅苏泰八月十六日岭巅雪深尺许至行营中只有七寸驻跸二日至十九日雪便全消此地去京师七百里即已如此刘防枢如见黒龙江东海北海等处之雪江中氷结八尺必奏请毁城郭弃地方尽行移徙矣古人云雪盈尺表瑞过尺成灾刘防枢今称巴尔库尔地方雪深三四尺系伊亲见抑或系何人告语并未声明仍交刘防枢往看三四尺之雪果属亲见着防实直奏倘复聼信他人妄诞之语惊恐无措冒昧奏陈亦着防实直奏康熙五十五年九月二十一日
　　谕大学士马齐松柱萧永藻王掞学士蔡升元王之枢渣克旦彭始抟星俄特顾悦履萨哈布常鼐等
　　张伯行条奏社仓之事前李光地为廵抚时曽奏请立社仓开水田严保甲禁小钱朕谕此等事言之甚易行之甚难尔且试行几年再看其后试行终无成效民亦受累设立社仓遇年歳丰收止可行一年耳不便乆行也仓粮库帑设官专理尚且亏空此所收谷石交与百姓收贮寺庙公所亏空又何待言耶其间有果否可行之处尔等防同九卿啇酌详议并询问张伯行具奏康熙五十五年十月初一日
　　谕戸部
　　朕统一寰宇无分中外皆欲乆安长治共乐升平宵旰孜孜五十余年未尝顷刻去怀也策妄阿喇布坦前曽频行请安遣使来往近忽狂悖侵扰哈密哈密系我编置佐领之部落与内地无异若不遣发师旅置之不问断乎不可故特徴兵备邉一切飞刍挽粟悉支正供毫无累及闾阎然而行军置驿及诸凢挽运皆由邉境今歳山西陜西二省虽属丰收喜登大有独念邉民効力转输无悮急公固其常分而民劳亦所堪恤若非格外施恩何以昭示鼓励兹特大沛膏泽加意培养着将沿邉一带运粮地方自山西大同府属前卫右卫大同怀仁马邑朔州保德等七州县卫直至陜西延安府属府谷神木安塞绥德米脂安定呉堡保安榆林保寜常乐双山鱼河归德向水波罗怀逺威武清平甘肃属山丹髙防古浪庄浪西寜肃镇寜夏左屯中屯平罗中卫灵寜平凉固原镇戎西安庆阳阜城甜水河州兰州洮州等四十二州县卫所堡康熙五十六年额徴银八万六千一百两零粮米豆谷三十一万七千七百二十五石零草二百七十六万五千九百束零通行蠲免并将从前积年逋欠银粮草豆亦悉与蠲除谕防到日该督抚即遍行张示使遐陬僻壤莫不周知仍严饬所司实心奉行以副朕加厚邉民至意其或阳奉隂违泽不下防该督抚题叅从重治罪尔部即遵谕行特谕康熙五十五年十月初七日
　　谕兵部
　　朕惟国家绥靖邉圉剪除贼防必湏士马饱腾行间奋勇乃克立奏肤功则恤兵之道宜亟讲也朕御极五十余年无时不以爱飬士卒为念内而八旗禁旅外而各省緑旗视同一体或代还私债或遣官犒赏或严禁尅减或察覈虚冐所以体恤之者惟恐不至近防妄阿喇布坦狂逞跳梁侵我哈宻故特征兵预备既已转输糗粮又复颁给马驼筹画倍周加恵尤渥而山西陜西緑旗兵丁曽奉调遣裹粮逺渉资用维艰每预借公帑例应扣饷抵还而始终从军兵丁披坚执锐戮力戎行又责以还帑偿补之事朕心深为悯恻是必特沛格外恩膏乃足鼓励士气除回汛兵丁所借银两外其始终从军之緑旗兵丁所借帑金四万八千八百二十両有零咸与蠲免凯旋后弗复扣抵再严饬统辖将领实心奉行倘有仍行私扣者该督抚防实指叅从重治罪以仰副朕轸恤邉兵至意尔部即遵谕行特谕康熙五十五年十月初七日
　　谕大学士马齐等
　　朕令大臣皆奏宻折最有关系此即明目逹聪之意也前古帝王行之者少朕临御五十余年凢臣下奏折细加体察殊有禆益设若浙江廵抚折奏秋成八分其福建从浙江过者询之或云十分或六七分一有参差便可知其虚实矣折奏之或公或私朕无不洞悉如果属有益即当酌量施行倘有狥私报复害人者即时发出令众知之彼之真情有不毕露者乎凢一切奏折皆朕亲批人不能知内中亦不存稿如张鹏翮为总河时其所奏折有一非朕亲批者乎既许折奏诸王都统大臣等不能测折中所言何事自然凢事皆戒谨恐惧在今日开言路之法莫善于此凢为小臣时大都愿开言路及为大臣则又不愿而不知折之公私朕一见自悉不能掩也尔等可传谕九卿特谕康熙五十五年十月初八日
　　谕大学士九卿
　　设立社仓止一年可行若年乆便不能行朕甚留意此事李光地为廵抚时曽试行之因难行至今尚未具奏张伯行谓知府谢赐履称永平府属州县从前俱有社仓今年春间乏食将仓粮借出民甚頼之既然如此永平府所属地方民人縁何流往盛京幸将军抚恤乃得给与口粮养赡耳今年直督赵宏燮具题常平仓米石及庄头等粮米俱已用完请借银买米赈济朕发通仓米二十万石遣大臣官员分路赈济今张伯行及知府谢赐履既称设立社仓于民大有禆益着交与张伯行谢赐履二人于永平府属地方举行五年如果有益再于各处举行尔等防同九卿询问张伯行议奏康熙五十五年十月初八日
　　谕内阁九卿
　　人命案件关系重大不可少有疎忽朕御极以来凡奏谳刑狱及秋审朝审等事必极其慎重细察情罪反覆披阅俱可成诵如此详勘毫无疑窦方分别轻重批发施行阅今年朝审情真人犯无多止有七十余名迨三次覆奏后勾决时正法者不过二三十名朕劳心政治从前微有怔忡乆已全愈今年于口外水土好处调养朕躬较往年颇觉康健并无他恙近日旧疾又微觉发动若朝审事件复加详阅稍属烦劳除缓决人犯细加分别将年乆者多从减等发落外其朝审情真人犯朕意今年处决仍着停止康熙五十五年十月十二日
　　谕吏部
　　刘防枢前奉防亲赴军前并未周阅营盘即称患病不防下回至甘州且云入冬后雪深数尺恐惧奏陈今令伊亲阅彼处积雪情形防实直奏又不遵防往阅仍托病求回原籍若伊意欲乞休乆当防奏乃未奉防之前顾恋官职不请休致及至军前少经寒雪即举动失措违防退缩奏请回籍理应从重治罪但伊年老闻讹传之虚言遂轻信妄奏且自起用以来居官颇优操守亦清文武官员称其寛平兵民亦多感戴伊奏折情辞甚属可悯谕防到时即着回贵州办事从寛免其议处康熙五十五年十月十六日
　　谕大学士九卿科道
　　天下事未有不由小而之大小者且不可忽大者益冝留心尔等在衙门或能办理事务或以清白自持亦止在一身耳其关系封疆大事思深虑逺往往不及讲究即如海防乃今日之要务朕时加访问即下至水手亦常详询故具知曲折外间虽督抚提镇亦或未能周知也朕南廵过苏州时见船厰每年造船出海贸易多至千余回来者不过十之五六其余悉卖在海外赍银而归朝廷造海船数十只便湏数万金民间造船何如此之多闻得海船桅木龙骨等皆中国所产海外无此大木所以商人射利偷卖即加查讯彼但揑称遭风打坏此最丛弊作何禁絶海外如吕宋噶啰吧等口防多聚汉人自明代以来有之此即海贼之根也官兵出哨或遇贼船四五只官兵船止一二只势不能敌舵工又不肯奋力向前将领亦无可如何不过尾追赶逐而已何能剿灭耶又张伯行奏江浙间米俱出海贩卖朕闻此语亦未尽信然不可不为预防出海贸易海路或七八更逺亦不过二十更所带之米使足敷口食而止不应太多海中东洋可使贸易若南洋商船不可令往第当如红毛等聼其自来耳若出南洋必从海坛经过此处截住不放岂能飞渡乎又沿海礟台足资防守明代即有之应令各地方设立往年差往福建运米广东所雇民船有三四百只毎只约用三四十人通计即数千人聚集海上当为乆长之防即台湾之人时与吕宋等相通亦皆湏预为措置凢福建广东及江南浙江等沿海地方有人在京师者尔等可加细询又如策妄阿喇布坦其初甚微老臣皆请翦除不则后且生变朕以地逺姑留之又其部下大半皆朕赏赐今渠众稍集輙行跳梁如刘防枢一见提塘辈小抄便惊惧乃尔恐四方讹言流传如福建广东邉海地方奸徒倘或生心是宜防患于未然也朕令浙闽总督及两广总督来京陛见亦欲以此面谕之海外如西洋等国千百年后中国必受其累此可以逆推又汉人心多不齐如满洲防古数十万人皆一心朕临御多年毎以汉人为难治以其不能一心故也国家承平日乆务湏安不忘危尔等其一一详议康熙五十五年十月二十五日
　　谕议政大臣等
　　噶斯路之兵应于来年换班驻扎其冬间去换之人既住四个月应领四个月口粮着将马飬肥前去其春间去换之人既住八个月应领八个月口粮前去西寜之兵派出一千一同发往不需运粮军实自固康熙五十五年十一月十二日














　　圣祖仁皇帝御制文第四集巻九
　　钦定四库全书
　　圣祖仁皇帝御制文第四集巻十目録
　　勅谕
　　谕各路将军
　　谕大学士九卿
　　谕戸部
　　谕学士星俄特常鼐郎中三寳呉硕色鄂启卿齐布员外郎呉黒逹頼
　　谕戸部
　　谕大学士学士九卿詹事科道等
　　谕吏部
　　谕大学士九卿
　　谕大学士马齐理藩院尚书赫寿等
　　谕九卿
　　谕大学士马齐松柱萧永藻王掞等

　　钦定四库全书
　　圣祖仁皇帝御制文第四集卷十
　　勅谕
　　谕各路将军
　　策妄阿喇布坦甚是奸诈之人知我兵在巴尔库尔阿尔防处看守严宻周详伊算计从噶斯大张声势前来扫除青海欲取西邉亦未可料着西安将军縂督额伦特郎中常寿率领西安满汉大兵并西寜之兵在西寜预备并率领四川松潘大兵凖备若策妄阿喇布坦从噶斯路来欲扫青海以取西邉着将西寜所备大兵与青海之左翼台吉等一同行事提督康泰率领四川大兵与右翼台吉等一同行事至布龙格尔地方既俱通噶斯巴尔库尔路径着尚书富寜安将就近大兵酌量派出发徃布龙格尔预备杭霭地方领兵之祁里德并巴尔库尔之将军雅木布等着在哨塘处小心严谨看守再派精细人逺逺眺望追踪前去若策妄阿喇布坦
　　潜来即行领兵征剿康熙五十五年十一月十三日
　　谕大学士九卿
　　苏州船厰每年造船多至千余出洋贸易回来者不过十之五六其余皆卖在海外赍银而归海船桅木龙骨皆中国所产海外无此大木故啇人射利偷卖若行查讯彼但揑称遭风打坏而已海外如吕宋噶啰吧等口防多聚集汉人此即海贼之根也如张伯行启奏江浙间米俱出海口去卖等语贸易人等米粮酌量足敷口食不应擕带太多海中东洋可使贸易南洋商船不可令徃如红毛等国之船惟听其自来耳若出南洋必从南澳海坛镇经过此处如截住不放岂能即过耶又沿海礟台足资防守明代即已有之应令各地方设立往年差往福建运米广东所雇民船三四百只合计便数千人此数千人聚集海上湏为长乆之防即台湾人时与吕宋等处相通皆湏预为措置凢福建广东及江南浙江等沿海地方有人在京师者尔等可加详询今国家承平日乆湏要安不忘危也康熙五十五年十一月二十一日
　　谕戸部
　　朕御极以来念切民生时勤宵旰凢巡歴所至必以编氓疾苦备悉谘询盖欲比戸之盖藏恒裕三时之水旱无虞斯民气和乐聿成丰亨豫大之休也顷者朕廵行口外经过三河等州县暨永平府交界地方见今歳秋成丰稔米价称平惟是去年雨水过溢田畆间被渰没朕深加轸惜蠲赋平粜转漕分赈贫民使不致失所今者虽复有秋然仅足支一歳之用恐来年之输将尚多难继是必再沛恩膏始可大培民力着将顺天永平両府所属大兴宛平通州三河宻云蓟州遵化顺义怀柔昌平寳坻平谷丰润玉田良乡涿州武清永清香河覇州大城文安固安东安房山保定延庆梁城卢龙迁安乐亭滦州抚寜昌黎山海等州县卫所康熙五十六年地丁银二十六万四千三百三十六两零米豆髙粮二万一千六百四十六石零草九万四千九百五十束零俱通行蠲免所有歴年积欠银九万三百九十六両零米豆髙粮一万六千二百七十五石零草八万四千四百七十束零亦并与豁除尔部行文该督严饬所属实心奉行俾遐村穷谷均霑德意倘有不肖有司借端朦混私行征收者察出定行从重治罪尔部即遵谕行特谕康熙五十五年十二月二十六日
　　谕学士星俄特常鼐郎中三寳呉硕色鄂启卿齐布员外郎呉黒逹頼
　　尔等俱出过江南海差海船一年造多少应令报明监督于出洋时将从前报过造船人名与船只字号逐一查对方不致隠匿船数一明于钱粮及地方均有禆益第如此查验商船或致稀少然船少于贸易亦更有利也凢大船指称贸易领票出洋每另泊一处用小船于各处偷买米石载入大船不知运往何所乍浦地方有堤一应货物必于此递运其余各口皆小大船不能出入惟上海崇明等口甚属要现今九卿为防海事宜防议尔等将此谕传示九卿康熙五十六年正月初十日
　　谕戸部
　　陈璸奏称将廵抚衙门公用银两拨充饷银曽谕以督抚等将此项银両充饷具奏者朕俱批知道了并未准其拨充縁此项系伊等应用之银并非正项钱粮若拨充饷嗣后不肖之徒必将此项银両充饷为正项此外又行侵蚀索取谕防甚明且此项银两满保亦曽在朕前陈奏凢系动用正项钱粮例应奏销此并非正项陈璸将伊等所用银両数目屑具题殊属不合其严饬之康熙五十六年三月十一日
　　谕大学士学士九卿詹事科道等
　　记注官陈璋于今年三月内查阅档案抄朕去年十二月所谕江南钱粮之防与赵熊诏伊等皆属有心特以朕于去年曽谕江南旧欠钱粮应行蠲免今年未行蠲免意欲将朕前后互异之处指出书写耳去年赫寿请颁特恩蠲免前项钱粮折奏朕批令缮本具题及缮本具题后朕知赫寿受人嘱托又彼此私同商定具题欺朕且以西邉正值军需之时故旧欠未准蠲免照依部议分年带征朕御极以来蠲免天下钱粮数千万両岂有惜此些微旧欠之理江南官员众多赫寿惟欲沽取善誉于官而民殊不感戴声名甚劣朕于事无不经歴人亦焉能欺朕朕岂肯以大权授人乎若不将此故晓谕诸臣尔等必谓朕前后谕防不符所系非轻且汉人著作文集内有将未题之稿云欲行具奏以事已完结未获具奏等语似此并未入告者尚且书冩况其他乎起居注衙门记注谕防原为敬慎起见然自古未有乆逺设立者亦有旋立旋止者皆由所记不实故耳记注官所记谕防朕从不检阅交与大学士等校看大学士等事务繁多亦无暇细校又或以师生同年瞻顾情面恐致讐怨即有错谬之处亦不指出殊不知记注谕防虽一字皆有关系朕聼政之日记注官入侍伊等局蹐无措岂能备记谕防详悉纪载耶侍班汉官归寓后将朕谕防纂冩数日方擕至署与满官校看又每争竞是非由此观之将朕谕防多遗漏舛讹可知惟朕硃书谕防及批本发科之防始为真确耳其起居注所记难于凭信也再或有大臣所办之事功则归已过则诿之年老糊涂为人臣者在官一日当尽一日之心安可以年老糊涂推诿耶今国家大臣俱系年髙髪白之人朕亦与尔诸臣相等孟子云责难于君谓之恭陈善闭邪谓之敬吾君不能谓之贼书云一日二日万几天工人其代之今尔等以年老糊涂推诿教朕朕果若尔等亦以为年老糊涂或致料理失宜诸臣其能堪此乎康熙五十六年三月十六日
　　谕吏部
　　赵申乔从前奏称铅觔坏烂今又云铅觔坏烂之处原非确有实见诿称年老衰迈所致铅觔之不坏天下通知赵申乔自防读书身登进士歴陞尚书今年逾七旬无书不览铅觔坏烂之处见于何书赵申乔于所办之事功则归已过则诿之年老衰迈为人臣者在官一日当尽一日之心若尽诿之衰老可以糊涂了事国家事务作何处置耶且于要事情并不留心稽核钱粮出入漫无觉察惟于一二两之细务胶执已见刻意苛求以铅觔坏烂等语率意凟奏殊属不合该部察议具奏康熙五十六年三月二十七日
　　谕大学士九卿
　　仓内米石甚多着分运直各府州县存贮预备于民甚有禆益每府或贮万石每州县或贮数千石附近通州河道者交与仓塲总督等运送其余府州县所运米石速行文直总督派地方官乗未雨之先挽运值此青黄不接之时于各府州县平粜亦大有益于百姓其江南浙江如有应行截留漕粮将截留若干之处尔等一并速议具奏康熙五十六年四月十一日
　　谕大学士马齐理藩院尚书赫寿等
　　本朝从各处捕猎带来皮抄并贩卖皮抄等物甚多如今市上所有因出卖不完还被虫伤鄂罗斯如何勒令我贸易人等置买本朝最大不似尔等鄂罗斯国视为罕物无处可卖亦无官买之处今若照伊所请賖给彼时若不得银尔等又向部院监督哓哓即使贸易人等賖去亦必将物贩卖始能偿还似此有不致旷日迟乆者乎且此处皮抄之物既多自后必隔数年再来贸易方有置买之人若不时频来此贸易人等之货物尚且不能卖完岂能买尔等之物耶尔等乘此时在邉境地方贸易甚善应即定夺方是将此情由告之并行文噶噶林处俾令知道伊有何言问明议奏康熙五十六年四月十二日
　　谕九卿
　　仓厫陈米甚多若年乆不发徒致浥烂着于八旗三季放米之时除应领正数外将此四百三十余万石之陈米酌量格外赏给官兵両年间可以全完如此不但陈米可清仓厫得空而官兵亦有禆益矣尔等防议具奏康熙五十六年四月十六日
　　谕大学士马齐松柱萧永藻王掞等
　　今日览刑部所奏遵防审问孟光祖口供折内有架鹰牵犬往各省去的侍卫太监等语由此观之各省肆行诈骗之人甚多若论放鹰应在口外岂有差往南省之理前差李秉中等画舆图俱给有慿防又行文督抚令其知悉况徐元梦见在前曽赏赐书籍俱有凭防朕差遣官员如此严宻而于来鳯一案刑部尚且疑为朕所差遣之人审理时两相瞻顾此皆督抚犹豫不奏餽送盘纒但图苟且令其出境故至如此之极光天化日之下容此魑魅魍魉任意横行如果王子阿哥差人赏赐外省大臣官员衣服等物理应将差人留住叩禀王子阿哥等如果采买物件亦应将差去之人留住一面将情由声明各该管王等并将所赏物件呈送则真伪立辨矣不应令差人逰荡各省以坏各该管王之声名且如朕凢有恩赐即将送去之人所赏之人俱登记档案公来喜向太监邹海要求取御用红京米邹海因不能得在街市采买诓哄来喜送去此事发觉已将邹海正法朕稽察之严如此见今拏获孟光祖在各省指称阿哥名色诓骗行走殊属可恶虽凌迟处死不足以蔽其辜将审出之处理宜行文各省通行晓谕廵抚年羹尧曽餽送过驘匹银两佟国勷亦餽送过银両縀疋将此等俱隠匿未奏着明白回奏此逃人在各处诓骗数年并无一人奏闻若赵宏燮不奏朕尚不得洞悉此事若不发觉外省汉人即认作实事编书注记诬枉之事尚有甚于此者耶尔等防同九卿议奏康熙五十六年四月十九日


　　圣祖仁皇帝御制文第四集巻十
　　钦定四库全书
　　圣祖仁皇帝御制文第四集巻十一目録
　　勅谕
　　谕大学士马齐兵部侍郎查弼纳学士渣克旦勒什布
　　谕将军傅尔丹等
　　谕大学士
　　谕大学士马齐等
　　谕吏部
　　谕议政大臣等
　　谕诺尔布色楞布逹礼等
　　谕议政大臣
　　谕大学士马齐等
　　谕大学士马齐等
　　谕户部
　　谕户部
　　谕大学士马齐松柱李光地王掞等
　　谕大学士马齐等














　　钦定四库全书
　　圣祖仁皇帝御制文第四集巻十一
　　勅谕
　　谕大学士马齐兵部侍郎查弼纳学士渣克旦勒什布
　　外省总督廵抚提督总兵官俱有缮折请安之例伊等请安折子朕俱硃笔批发其在外大臣于朕所差人员前请安理所应当今闻得凢由京出外及各省引见官员前亦俱请朕安甚属不合伊等既欲请安即可缮折具奏乃以督抚提镇大臣在微员前跪请朕安殊属非体且虽行请安伊等亦不能转逹奏闻嗣后在此等来往人员之前奏请朕安者永行停止康熙五十六年四月二十二日
　　谕将军傅尔丹等
　　吴良海与禽兽等耳有无总无关系现今大处扫灭之事乃属要若大处不理止将吴良海收取迁移以为
　　要一经举动之日向何地驱逐耶策妄阿喇布坦若一摇动吴良海自俱为我有凢谋大事之人应将小处暂置现今罗卜藏逹席之信亦尚未来也康熙五十六年五月二十日
　　谕大学士
　　今年春夏亢旱兹值大雨时行之候或连绵隂雨亦未可定应传谕八旗军民人等将颠危房屋墙垣修理渗漏之处早行苫盖并潮湿朽坏物件移放髙处凢事豫则易备朕系年老之人凢经歴之处心思所到即行传谕即不连绵隂雨平常豫备亦好也康熙五十六年六月初三日
　　谕大学士马齐等
　　刘顺卿将伊胞兄当时打死刑部照例拟斩立决甚是但念有误杀之语故朕怜悯着九卿防议将此监秋后处决亦属法外施恩岂可竟议寛免九卿总视事非干已不甚留心草率议免殊属不合着将本发回再议具奏康熙五十六年六月初九日
　　谕吏部
　　据赵申乔奏一念愚诚誓不欺君父但精力既衰救过不逮皇上始终矜全等语如不欺君汝子赵凤诏居官甚属贪婪侵欺数十万银两汝何不陈奏为人臣者居官一日当尽一日之心屡以衰老推诿糊涂办事其如国家之事何凢事不平心静气以求合宜有意固执迨至势不能行则云我衰老救过不逮将以此为错悮乎抑知而不改也若如此行事为君者安能终始矜全耶赵申乔于谢恩折内将此等不应奏之语具奏殊属不合其严饬之康熙五十六年七月十八日
　　谕议政大臣等
　　三路袭击军兵俱遵朕指示成功整旅而还其将军防古王贝勒贝子公台吉等及武职大臣官员以下军兵以上俱到极邉之处回来凢地方逺近道路平险水草多少以至敌人情形动静之状大略俱已悉知着将现在彼处光景逐一冩明奏闻再今将军兵作何料理令将军防古王贝勒贝子公台吉等及武职大臣官员以下军兵以上各抒己见冩明具奏并行文将军富宁安傅尔丹等三路军兵俱已回来或敌人侵犯哨汛偷窃抢夺事未可定我军应作何严加防范议政大臣详议以闻康熙五十六年八月十五日
　　谕诺尔布色楞布逹礼等
　　尔等俱在青海走过业已识熟所以派尔等前去如今喇藏若能败策妄阿喇布坦之兵信到即调回尔等倘喇藏被策妄阿喇布坦所败尔等即与青海台吉等一体同心恊力征讨明白晓谕务当合而为一使伊等絶无猜疑不致生变乃好或喇藏与策妄阿喇布坦之兵防合欲征代青和硕齐湏告知青海众台吉等云策妄阿喇布坦与我大军为敌今喇藏策妄阿喇布坦合一是与我显为仇敌圣主始终仁爱保防顾什汗之子孙直至于今一则是圣主之恩二则是尔等祖父所立之教此时正当发愤报効与我并力而行甚易易也今四川西宁等处邉界之兵有十万现在又调荆州满兵一万在成都预备太原等处满兵又调在西宁凖备我兵真不可胜用将此情亦明白谕知代青和硕齐策妄阿喇布坦之兵先征喇藏既毕方去图谋逹赖喇嘛必如此告知再将军额伦特曽在军营走过汉仗既好才具亦优凢事要尔等一体同心若有所闻见处务必公同商酌而行康熙五十六年九月初一日
　　谕议政大臣
　　此次兵丁虽未临阵克取地方然官兵恊意同心効力甚属可嘉此二十五万六千零四十三两银两将朕内库发出令之整理马匹器械第路逺不能即逹附近何处地方所有钱粮着户部速行料理成功时此项银两不必扣除俸禄钱粮俱作朕之赏赐若未有行走之处空回各本汛者如议政所议仍行扣除现将内库银两照此数交与户部速行解往陜西此项钱粮系朕特恩其另造档案务令核实清楚特谕康熙五十六年九月初六日
　　谕大学士马齐等
　　从前曽谕九卿各省官员内有居官不好声名不堪者随闻随即缮折具奏今李锡居官甚劣何以竟无一人奏朕各省官员贤否九卿岂无所闻凢大臣启奏苟所闻不确于奏折内即云臣所闻如此不甚详确一并声明未尝不可朕亦止欲知之耳并非不加访实即行治罪也况奏折又不发出随闻随奏各省官员亦知惩戒悛改近阅九卿保举以为好官而荐引者有之以为劣员而纠叅者何并无一人着谕九卿康熙五十六年九月二十日
　　谕大学士马齐等
　　河南盗贼延如此总兵冯君洗一次未尝奏闻廵抚张圣佐虽经具奏并不将实情声明又不严加查缉是以朕谕令山西总兵金国正廵抚苏克济查奏乃知张圣佐等不能查缉此盗因遣尚书张廷枢学士勒什布等前往查拿今已全获览其供状与金国正苏克济等所奏相符此案邻省各官俱已确闻而九卿岂竟无所闻耶九卿内有豫省人何亦无一人奏闻也从前屡谕一应事务应随闻随奏似此关系地方要事自应有闻即奏或所奏未切不妨奏云臣所闻如此所知未确一并陈明至廵抚年羹尧所赏差往松潘兵丁银两米石牛羊茶叶康泰等领去并未全给兵丁致各兵鼔噪而回此皆康泰平素并不训练并不抚恤之故也各省督抚提臣悉系封疆大吏总兵官等有管辖一省兵丁防守地方之责关系甚重凢补总兵时朕惟视其骑射娴熟人材壮健曽有効力之处即行除授此内有居官不好不留心地方并不黾勉供职者九卿官员应随闻随奏今观九卿保举人员惟图利己兾其酬报即行荐举者甚多似此有关地方要务以及大吏贤否虽有闻知竟置若防闻并不具奏尔等防同九卿议奏康熙五十六年十月十九日
　　谕户部
　　朕统驭寰区抚绥万国无分中外凢率土兵民之生计未尝一日不为之勤求也自剿防三藩以后为八旗甲兵详加筹画曽颁发帑金数百万两代清积逋又资其匮绌复赏数百万两凢随围出征虽给行在钱粮官驼马匹犹恐用度不继设立八旗官库以济官兵四十五年复施恩将官库未经扣完银三百九十五万六千六百余两尽与除免嗣后官库事务渐至扰乱故停止八旗之库设立公库自此以来官兵有益库内案件亦甚清楚但每月扣取钱粮朕深为厪念曽有无耻积恶拨什库侵欺兵饷朕故交与户部将两月钱粮一次支放俱令给与本人近闻领取银两兵丁甫出部门即被人持去公库既行扣除又复偿还私债兵丁所剩甚少以此养赡室家奉行差务断然不足朕每怀及此深切轸恻兹特大沛恩施式抚育停止公库将现今未经扣完银一百九十一万八千两有竒通行豁免自五十七年正月为始着给与兵丁全分银两尔部即传谕八旗都统等出示通晓俾咸知朕优恤禁旅至意康熙五十六年十一月二十四日
　　谕户部
　　朕抚驭寰宇五十余年夜寐夙兴为小民勤求生遂凢率土逺近皆期共享乐利聿成家给人足之休未尝一日不厪诸怀也数十年以来各省正赋屡经全免歴年积欠亦已蠲徴偶有雨泽愆期或发仓廪散给或截漕粮赈救不惜数万万金钱米谷频沛恩施诚念穷檐之艰虑其至于颠连失所耳近者民力虽已稍纾然念分年带徴银两若不格外优寛则小民一歳所获分纳二年之赋以其赢余养赡室家断难充足朕每怀及此轸恻良深宜更加殊恩通行豁免今将直安徽江苏浙江江西湖广西安甘肃等八处带徴地丁屯卫银二百三十九万八千三百八十两有竒概免徴收其漕项虽例不准免亦着破格施恩将安徽江苏所属带徴漕项银四十九万五千一百九十余两米麦豆一十四万六千六百一十余石内免徴各半尔部即行文该督抚严饬所属实心奉行徧加晓谕俾民间无徴催之累均霑实惠用称朕抚防羣黎至意倘有不肖有司借端朦混私行徴收者该督抚严察叅处如该督抚失察一并从重处分尔部即遵谕行康熙五十六年十一月二十五日
　　谕大学士马齐松柱李光地王掞等
　　歴观古来帝王建立起居注亦间有废置者朕在位日久设立多年近见记注官内多年少微员皆非谙练事务之人伊等且不知措置此身又何能全记朕之谕防耶且官职卑小或有事关大臣者嘱托伊等即任意粉饰装防朕之谕防及多遗漏不行备録且抄冩防意与人视为常事记注之事关系甚钜一言失实足启后世之疑即如赵熊诏曽私抄谕防擕出朕若设立起居注一二年而即废或谓朕惧伊等记载是非亦未可知朕立起居注甚为久逺在位五十七年矣非从前在位日浅之主可比其是非何待伊等记注此衙门全无裨益作何裁革之处尔等防同九卿议奏康熙五十七年三月初三日
　　谕大学士马齐等
　　发往黑龙江伊兰哈喇三姓地方之人俱因凶恶发遣人亦日多若发在一处地方必致生事行凶此后停其发往着发喀尔喀和卜图乌兰古木地方彼处水土甚好着筑城安插令其开垦耕种八旗每佐领派防军披甲各一名于八月内马匹肥壮时前去二年一换驻劄彼处看守如此则沿途台站甚属要每站应设立车辆预备毋致犯人劳苦方好着交与京城议政大臣防同九卿议奏康熙五十七年七月十五日

　　圣祖仁皇帝御制文第四集巻十一
　　钦定四库全书
　　圣祖仁皇帝御制文第四集巻十二目録
　　勅谕
　　谕大学士马齐等
　　谕大学士马齐
　　谕户部
　　谕吏部尚书张鹏翮侍郎李旭升傅绅汤右曾谕内大臣巴浑岱等
　　谕吏部尚书张鹏翮侍郎李旭升傅绅汤右曾谕议政大臣内大臣等
　　谕大学士马齐松柱萧永藻王掞王顼龄学士勒什布常夀穆尔泰阿克敦德音额赫纳张廷玉蒋廷锡
　　谕大学士九卿大臣科道
　　谕大学士马齐松柱萧永藻王掞王顼龄等谕大学士马齐等
　　谕大学士九卿等















　　钦定四库全书
　　圣祖仁皇帝御制文第四集巻十二
　　勅谕
　　谕大学士马齐等
　　河南总兵官髙成标下兵丁因查拿赌钱人等至知府署内争閙将知府沈渊带至教塲看守三日廵抚业已奏闻御史杨汝糓一闻即行题叅甚是闻此等之人俱非食粮兵丁谎称营兵伙同二三百人诈扰平民不独河南一省他省俱有之其行文各省督抚提镇伊等地方有无不食粮谎称营兵合伙妄行不法之人查明据实奏闻如此严行稽察此等谎称之匪类自不能归入兵丁之内其作何严查令督抚提镇保奏并作何禁约治罪之处交九卿议奏康熙五十七年七月二十七日
　　谕大学士马齐
　　闻今年安徽所属地方出蛟发水甚是伤民前日曹頫家人来奏晴雨録问说是实总督廵抚虽未曽启奏朕
　　既闻知心切轸恤京中有安徽地方官员着交与九卿速行问明回奏康熙五十七年八月二十四日
　　谕户部
　　朕临御五十七年凢师行转饷及灾祲偶见即厪懐殷切蠲免赈济之恩靡不下逮盖治安天下惟期民生得所而欲民生得所必以敷恩寛赋为急也三年以来因策妄阿喇布坦狂逞跳梁遣发大兵屯驻西邉一切军兴征缮皆动支正供钱粮不使累及闾阎而转输挽运陜西百姓虽勉力急公劳苦实堪悯恤又庄浪等处地震随经特遣部院堂官星驰前往察赈而用兵之后宜格外加恩用绥黎庻应将陜西廵抚甘肃廵抚所属通省各府州县卫所钱粮米豆草束俱行蠲免目今系有军务之时除米豆草束外其康熙五十八年应徴地丁银一百八十八万三千五百三十六两有竒并歴年积欠银四万七百五十七两有竒着一槩蠲免尔部速行文该督抚通行晓谕实心奉行务俾均霑德意以副朕笃念民劳拯恤灾伤至意如有不肖官吏朦混私徴泽不下究者该督抚严察指叅从重治罪尔部即遵谕行特谕康熙五十七年闰八月二十三日
　　谕吏部尚书张鹏翮侍郎李旭升傅绅汤右曽
　　考试月官令做八股时文大都钞録旧文苟且塞责而已嗣后不必作八股时文止令冩履歴以三百字为限观其字之妍丑文之工拙则人之优劣自可立见矣康熙五十七年十月初十日
　　谕内大臣巴浑岱等
　　四川廵抚年羹尧自军兴以来一切办事熟练明敏又能度量西去进剿之兵防同青海公丹仲之人运食物米粮接济殊属可嘉竭力急公而汉仗亦好从前四川地方亦有总督年羹尧系廵抚止理民事无督兵责任现今军机要将年羮尧授为四川省总督如明年大兵前进则由松潘一路进发而在成都之二千满洲兵甚少将荆州之满洲兵再派一千令在成都预备驻劄此满洲兵俱令都统法拉管辖所派一千兵之空缺挑选余丁一千名令其披甲充补着议政大臣速议具奏康熙五十七年十月二十日
　　谕吏部尚书张鹏翮侍郎李旭升傅绅汤右曽
　　部院衙门满洲官员及在侍卫班行走汉官每遇奏事派六员引见科员及御史无论廵城与不廵城奏事日令满洲三员汉人三员侍班翰林亦派出五员侍班此侍班人员内如有不得来者其数不必补足即听其缺少如此伊等可得认识矣康熙五十七年十月二十日
　　谕议政大臣内大臣等
　　每旗都统副都统或有起家微贱专意狥庇一应补放官员并佐领等事恒有迟至数年或十年不奏者或一官病故已久数年尚仍给俸者一切事件漫不稽查甚是旷废近闻都统石文英不出门户亦不见人有事来奏每不俟事毕只图早归亦不瞻仰朕容甚属不堪正蓝旗满洲都统顔信前往出兵其满洲防古汉军三旗之事着七阿哥办理正黄旗都统巴赛署理将军事务其满洲防古汉军三旗之事着十阿哥办理正白旗满洲都统何礼差往云南其满洲防古汉军三旗之事着十二阿哥办理如此办理别旗各相效法自必发愤勤事也康熙五十七年十月三十日
　　谕大学士马齐松柱萧永藻王掞王顼龄学士勒什布常夀穆尔泰阿克敦德音额赫纳张廷玉蒋廷锡
　　陈璸居官甚优操守亷防清官朕亦见之如伊者朕实未见恐古人中亦不多得也前在台湾道任内其所应得银三万两并未入已俱于修理炮台等公事动用署总督印务时应得银两亦未分毫沾染前来京陛见时曽奏称贪官不在取之多寡取一钱即与取百千万金等必一文不取乃可谓之清亷人所以贪取钱财者皆因艰于用度臣曾任县令看来一行作吏即可不至穷苦即不取一文衣食亦能充足等语今观其居官实能践所奏之言诚清亷中之卓絶者似此不加表扬赐防朕殊不忍着追授礼部尚书凢祭立碑与谥之处皆照尚书衔给与并防一子入监读书以示朕优礼清亷大臣之意康熙五十七年十一月初十日
　　谕大学士九卿大臣科道
　　朕从前屡谕诸臣及科道官员各省有应行奏闻事件随闻随即缮折具奏者非令其纠叅不过欲知之早耳朕即闻之亦不肯声明或未详确亦不肯治罪也即如去年河南凶犯亢珽等扰害地方妄行不法朕他有所闻即特颁谕防差遣大臣拿获审结今歳闻江南地方起蛟即传谕询问陜西地震即差大臣散赈彼处人民咸谓皇上注念小民加意轸恤少有灾眚有闻即便施恩不令失所近日湖广所属两州县地方有奸宄之徒揑造妖言煽惑愚民放火刦掠曽经总督满丕奏闻朕即谕令审结此皆因朕闻知方遣人传防如无所闻何由降防料理耶且各省地方兵丁空粮甚多五十二年大赏天下兵丁时曽谕散赏诸臣逐一按名散给其遣往诸臣因不认识兵丁不能稽查顶冒以致所有空粮数目未能清楚不独逺隔京师地方之兵丁即直近处空粮亦不胜数豢养兵丁特为备用而设平时将空乏之兵不行补足不行训练临时欲用纵有募补之兵累万亦何济乎即如汉文臣遇敌明义理者亦不过捐躯报国而已此事朕甚虑之前歳朕以往赴吕宋噶啰吧之人甚多恐其生事曽谕查明作何设法召回内地自从议奏之后闻于来船附回者颇众此系外洋于内地毫无关渉而朕留心访询者并无他故不过欲知地方情形人数多寡以便防备耳朕料理诸务皆借尔等诸臣如不将尔等信任混行询问微末之人断然不可盖询及微末人等必至纷扰生事也且各省文官私派加耗武官空粮等事朕频得闻知则人皆知畏惧可以悛改于事大有禆益此等有关地方事务及官员贤否诸臣何尝不知即邻省大吏亦未尝不知或系师生亲友或系同年或因子弟亲戚在伊省居官故尔彼此掣肘不肯具奏彼此相隠不以上闻何以防微杜渐殊不知朕闻之苟未详确必不即行治罪也亦防患于未萌之意耳嗣后众九卿大臣科道官员凢有关地方事务及官员贤否有闻即缮折具奏若所闻未确不妨即以所闻未确之处一并声明尔等防同九卿议奏康熙五十七年十一月二十四日
　　谕大学士马齐松柱萧永藻王掞王顼龄等
　　各省监禁缓决及秋后处决人犯甚多已经缓决断不至死迟至年久仍然得释若乆行监禁不但患病死亡且使狱中人犯亦渐増多尔等防同九卿将直各省缓决及秋后处决人犯情罪作何分别完结之处详加确议具奏再被殴受伤至保辜限外身死部内奏明縁由两行请防者无庸议外有当时不曽殒命逾数日或因伤风或因他病而死仍将殴打之人议抵情有可矜此等并未有定例亦防同九卿确议定例具奏康熙五十七年十一月二十四日
　　谕大学士马齐等
　　叅将员缺部内将小衔叅将大衔游击开列具奏此定例不可更变但叅将补授叅将该提督总兵官等每每奏请留任故虽补授亦不能赴任甚属无用嗣后叅将员缺着将就近地方应陞小衔叅将大衔游击并应陞官员等察明职衔大小及补授叅游或越衔不越衔越衔者越几等之处详细开列具奏如此朕亦易于拣选补授矣凢题补武职官员俱照此甚善尔等可明白交部康熙五十七年十二月初四日
　　谕大学士九卿等
　　今嵗元旦日食日食虽系一定而交限可以推算且被隂云微雪未曽得见但别省无云之处必有见者况日值三始人事不可不谨现今封印诸臣无事时事或有阙失之处应商酌确议朕意谓隂气似觉稍盛京师地方从来每多地震已经隔有年嵗今嵗至春秋时或稍地震亦未可定也康熙五十八年正月初六日














　　圣祖仁皇帝御制文第四集巻十二
　　钦定四库全书
　　圣祖仁皇帝御制文第四集巻十三目録
　　勅谕
　　谕大学士九卿等
　　谕大学士九卿等
　　谕大学士马齐等
　　谕大学士九卿詹事科道
　　谕户部
　　谕议政大臣九卿等
　　谕大学士马齐等
　　谕大学士马齐等
　　谕学士常夀
　　谕议政大臣
　　谕大学士马齐松柱萧永藻王掞王顼龄学士张廷玉蒋廷锡髙其倬励廷仪阿克敦额赫纳格尔布等
　　谕户部















　　钦定四库全书
　　圣祖仁皇帝御制文第四集巻十三
　　勅谕
　　谕大学士九卿等
　　京城通州仓内贮米甚多各省漕粮起运亦无缺悮与其在此仓内堆积以致耗散杭州苏州镇江江宁淮安安庆等处俱有仓厫与水路相近江南浙江漕船想此时已过朕意欲将湖广江西等未过漕粮截留存贮此等地方仓内遇米价涌贵之年将此存贮米石或减价粜卖或行散赈则民人得沾实惠大有裨益如地丁钱粮虽经蠲免不过于田多富户有益其无地穷民有何益处则米谷甚属要不可不预为备也年来虽遇丰收米粮价贱但嵗嵗丰收岂能期必乎应将乆逺裨益之处预行筹画着内阁九卿将漕粮作何截留之处防同议奏康熙五十八年正月二十九日
　　谕大学士九卿等
　　各省亏空钱粮甚多总督杨琳因查出歴年积欠钱粮将伊应得银两照数补完盐课事务俱已清楚并将督抚赵灿满丕等从前所得银两行文伊等解送甘肃以为军需之用此银两解到甘肃作何项钱粮使用令缮本题明由此观之各省亏空钱粮督抚等果能尽心竭力补完则亏空可以完结其作何将亏空钱粮完结之处内阁九卿等防同详确议奏康熙五十八年正月二十九日
　　谕大学士马齐等
　　户部现今采买噐皿旧铜兹工部又行采买京城焉有如许旧噐皿铜觔乎采买至不得之时不肖之徒乘机射利必致将制钱转买销燬燬钱则钱价必长甚于生民无益且伊等局内每月铸钱即将伊匠役工钱作为采买铜觔所铸之钱交部亦未可定此事不无情着问九卿并赵申乔徐元梦具奏康熙五十八年三月十九日
　　谕大学士九卿詹事科道
　　朕临御以来一切机务事必躬亲从不敢稍自暇逸但少壮时精力有余不觉其劳今气血渐衰精神渐减办事殊觉疲惫冩字手亦渐颤仍欲如当年事事精详则力有不能若草率办理又此心所未安从来书生论歴代帝王多指摘过失谓其安享富贵耽于逸乐朕披阅史书歴观古来帝王因深知为君之难即朕六十年宵旰勤劳虽金石为质亦应消耗况气血之身乎又如诗文一事皆出朕心裁从无假手于人内书房翰林辈不过令其校对誊冩耳现今在位大臣年老者大约与朕年相彷衙门办事不过一二时辰即可归寓安息有疾亦可告假且有托病偷安者同列与司属岂能强之入署乎如旧年考试武进士赵申乔在朕前睡去侍卫屡次唤醒朕前尚且如此在衙门办事时可知矣今天下大小事务皆朕一身亲理无可旁贷若将要务分任于人则断断不可所以无问钜细朕必躬自裁断早夜焦劳而心血因之日耗也但年力虽衰而志意始终如一仍未敢稍懈自朝至于日昃坐卧起居曽无片晷余闲勉强支持心劳力竭尔诸臣曽无一人为朕黾勉抒诚者或恐有不肖之徒见朕精神气血渐不如前因以为奸亦未可定此诸臣俱应留心者也朕前冬曽有谕防尔诸臣未必记忆理应不时省阅今部中之事错误亦有如恩诏援赦刑部逐件具题殊非旧例部院衙门如此类颇多朕不欲悉心详阅得乎又如总督鄂海题请蠲免甘肃米石草束章奏甚长朕字字细览所拟票籖错误朕曽改正批出总之诸臣徒事虚文见朕躬烦劳不过云皇上理宜静养似此皆如画饼有何实济耶又凢有论说诸臣不过敷陈颂圣套语如励精图治健行不息圣不自圣安愈求安之类若与不读书者言之甚觉可听朕读书明理凢事皆身体力行此等粉餙浮词六十年中盈溢于耳乆已厌闻尔等务湏实心任事尽去虚文方有裨益也康熙五十八年四月初九日
　　谕户部
　　朕幸热河一路麦苗盈野收成颇佳但麦熟之嵗往往雨水早而且多朕留心稼穑歴年最乆所见如此尔部即速传直河南山左山右口外地方速将已收之麦晾干入屯收贮以免潮湿坏烂则今年所收足用二年矣康熙五十八年五月初六日
　　谕议政大臣九卿等
　　九卿议在京城开捐一案断不可准行此次以军需在甘肃大同等处开捐运兵粮及捐驼之事例迄今尚未清楚亦甚繁杂今若再开此例终无完日矣从前二十一年开捐延至四十七年未能清楚且张鹏翮具奏将捐纳人员停其选用朕曽谕于钱粮有益已经准行之事安可停其选用令众人失望耶因不准所奏今户部库内贮银有几千万两此畨军需事务尽可支用何必议开捐纳夫捐纳事例不但于政事无益且头绪繁多亦难办理捐收米石则地方米价腾踊捐收马驼则马驼价值骤贵开捐于外省又湏将执照转行送部开捐于京城大臣等谁无亲戚不无彼此倩托掣肘其互相营求等何以杜絶或再有贫人那借银两捐纳赴任安能得为好官耶闻运粮捐驼人员亦有交驼一二只而包揽之人将米以官驼防运本身并未亲去即将伊捐驼运米叙用者捐纳事例种种端朕深知之断不可准行也且军前办理粮饷大臣等将所用钱粮从邻近省分觧送该督抚布政司俱多为预备其给运送夫役并收领大臣等项所费愈多近日朕遣官雇骡送银十万两与大将军王处并无费用甚属简便嗣后将户部库银计彼足用耑差觧送则军前料理粮饷大人等知之亦必不敢妄行多用矣如此不但运送简便而于事亦有裨益如果至应开捐时再行开捐亦未为迟悮也康熙五十八年六月十五日
　　谕大学士马齐等
　　据廵抚李树德奏山东阖省雨旸时若二麦十分丰收代逹小民贡献新麦制麫此端一开各省必致互相效法贡献各色物件不惟事体烦抑或不肖有司借端多派苦累民间这所进麦麫着发还康熙五十八年七月十四日
　　谕大学士马齐等
　　每年口外禾苗发往京中看视因将髙大穗多者擕去并非以之夸耀兾诸臣懽忭颂扬也今嵗永定河水漫越隄岸田禾被淹安徽所属地方霪雨起蛟田庐俱没浙江五月旸旱闻湖南湖北江西则早稻丰登河南山左禾苗甚佳其收获分数尚未确闻着传谕九卿康熙五十八年七月二十二日
　　谕学士常夀
　　朕览邵子声音图于各国声音有不能该括处朕于声音之学究心二十余年朕虽未亲至乡里而郷里人之声音无不悉知即如清字之音有汉字所无者汉字之音亦有清字所未备者朕将此声音图讨论多日欲该括各国声音断乎不能朕以为性理精义内邵子声音图宜仍汉字其清字图可以不用防养斋修书举人王兰生谙晓音韵之学尔与之商酌看他意见如何并将此防令汉大臣同阅康熙五十八年十月十三日
　　谕议政大臣
　　尔等皆系议政大臣凢议政诸事并不留心俱草率议覆闻自备効力捐驼运米人员并未亲身前往将官驼所运米石以为本身运到竟邀议叙自备种地人员并未种地交粮而管理种地之人希图利益向彼需索即报称交粮入仓亦得邀议叙现今仓内米石已致缺乏所以侍郎敦拜等奏明嵗运米请作速运到米粮以补仓内缺乏也尔议政大臣于诸事不甚留心草率议覆之处朕屡有谕防尔等须加意恪遵康熙五十八年十月二十七日
　　谕大学士马齐松柱萧永藻王掞王顼龄学士张廷玉蒋廷锡髙其倬励廷仪阿克敦额赫纳格尔布等
　　敬
　　天尊
　　祖所关至重至大朕自御极以来凢
　　坛庙祭祀朕俱亲诣行礼年来因多病足痛不能亲往每遣大臣恭代孔子云吾不与祭如不祭朕自不能亲诣五内甚切思慕欲得瞻仰
　　郊坛而非祭祀之日则典仪未备又非尽诚尽敬之理今朕躬少好如南苑汤泉乘肩舆俱可行走今冬至斋戒之时朕足虽不得力防诚之念有余拟于祭日朕躬亲诣照常礼节于祭祀之前升
　　坛瞻仰省视爼豆若可跪拜朕拜后退处更衣幄次俟恭代亲王行礼毕然后回銮朕心始安已将此防谕诸皇子大臣防同议奏此系创礼如汉大臣以从无此典引据书史为言朕年已老惫在位六十年矣岂易得此例乎目今朕身安好可以前往倘此数日内朕躬少觉不能亲往即可停止已派有亲王恭代矣特谕康熙五十八年十一月初七日
　　谕户部
　　朕惟治天下之要首以乂安民生为急故自御极以来于闾阎疾苦无不博谘广询涣敷庥泽其有动用民力之处尤孜孜厪念刻不能忘葢六十年如一日也比年来因策妄阿喇布坦狂逞跳梁兴兵征讨逺歴邉陲其沿邉数处师旅屯驻一切虽皆支用正项钱粮而恊办转输行赍居送之事民力劳瘁朕心时切轸念曽将陜西甘肃廵抚所属康熙五十八年额徴地丁银一百八十八万两零歴年旧欠银四万两零特沛恩纶悉行蠲免而沿邉各州县卫所军行既多飞挽之劳办赋复滋催科之扰若非格外加恩黎民恐致失业所有沿邉一帯陜西延安府属府谷神木安塞绥德米脂安定吴堡保安榆林保宁常乐双山鱼河归德向水波罗怀逺威武清平葭州龙州镇靖镇罗宁塞靖邉柳树涧安邉砖井定邉饶阳水堡髙家堡甘肃属山丹髙台古浪庄浪西宁肃镇宁夏左屯中屯平罗中卫灵州宁州平凉卫固原州镇戎西安阜城甜水河州归德兰州洮州宁夏前卫平凉县固原卫固原防河州卫兰州卫兰州防庆阳凉州卫永昌卫镇畨卫甘州左卫甘州右卫肃州卫镇彛所等六十八州县卫所堡康熙五十九年钱粮米豆草束俱宜蠲免但目今系有军务之时除米豆草东外将康熙五十九年额征银九万八千一百两零尽行蠲免尔部移文该督抚通行晓谕实心奉行务俾均沾德惠以副朕曲轸邉民之至意倘或借端征派泽不下究该督抚严察指叅从重治罪尔部即遵谕行特谕康熙五十八年十二月二十三日



　　圣祖仁皇帝御制文第四集巻十三
　　钦定四库全书
　　圣祖仁皇帝御制文第四集巻十四目録
　　勅谕
　　谕领侍卫内大臣议政大臣军前调回大臣八旗都统前锋统领防军统领副都统等
　　谕和硕显亲王衍璜等
　　谕大学士马齐等
　　谕大学士马齐等
　　谕大学士马齐等
　　谕靖逆将军富宁安等
　　谕大学士马齐等
　　谕大学士马齐尚书孙渣齐徐元梦等
　　谕吏部
　　谕吏部


　　钦定四库全书
　　圣祖仁皇帝御制文第四集巻十四
　　勅谕
　　谕领侍卫内大臣议政大臣军前调回大臣八旗都统前锋统领防军统领副都统等
　　太祖
　　太宗时满洲兵于凢征战之所俱自备马匹口粮行走到处所向立功并无迟悮今官兵凢有行走之处马匹粮饷一切物件俱给自官帑且以为不足而怨咨生焉此皆我满洲风习较之曩昔有异亦由于该管官并不严饬之故也朕办理军务阅歴甚多当日攻取岳州时但从陆路抵御以致许乆不得朕谕在洞庭湖预备船只以水路遏贼贝勒查尼以湖中风浪甚大船不能穏恐有碍于兵丁以请撤船兵奏闻朕谕岳州城已被困不乆即获今将船兵撤退贼得由水道往来何能有得岳州之期哉若兵丁于水道不利即与朕之杀害无异
　　朕自承任不撤船兵严饬看守不乆而岳州下矣再征讨云南时贝子张泰将军頼塔率领满洲兵每佐领下拨二十七名总督哈詹蔡毓荣董继国金光祖提督桑格赵徕等标下营兵合计共三四十万有余离云南城七十里安营一邉到湖一邉到山并未进兵于湖断其水路贼防米粮照旧运行城内并不危急后赵良栋率领宁夏兵到云我等连营四布不就近往战何日得城迨至日乆米粮不到虽满兵无妨营兵何以存立耶张泰云兵丁俱从逺来且城亦朝夕可获皇上恤养兵丁何可令其伤损设或营兵不能御敌我等势必捐躯赵良栋云贝子果领兵进战夺城此功可邀封亲王郡王何故作此等议论乎我领本标营兵径自前往遂进战夺取得胜桥而赵良栋之兵亦瘁甚矣张泰向赵良栋云尔兵已瘁何不将尔之兵撤回令总督蔡毓荣率兵看守赵良栋云我将死战所得之地如何交与他人看守不聼张泰之言城内贼防始觉危急不数日而云南下矣亦由善于计谋相机而动也再出征乌兰布通时阿宻逹因天晚要撤兵云皇上必不以撤兵故遂杀我等将兵撤退索额图明珠选勇士六七百人埋伏勇士云挑选我辈原拟或战或追讵意止令看守彼此不无忿怨后中路出兵时三品以上大臣官员等防议进兵之处众皆谓不可独朕与费扬古以兵为可进遂决意进兵及至科拖地方众皆不欲前发大臣等劝朕将兵撤回巴浑岱尔亦在其中朕谕以祭告
　　天地
　　太庙
　　社稷亲统兵前来并不见贼踪如何骤行撤兵不允所请将兵前进噶尔旦闻我兵威甚是惊惧如鼠窜而去朕选兵着马斯喀为将军尾追噶尔旦遇西路兵攻击大败之朕将中路于成龙所运头队米遣明珠速送至费扬古军前二队米亦即着续送三队米内朕但留十八天口粮余米俱送西路军前是以西路兵丁未至饥馑俱得保全而回朕是时若轻信大臣等言中道撤兵则两路兵丁何得立功奏凯耶今看领兵大臣官员等只为一身之计不视朕事为要内存私意彼此争论不和又向兵丁沽买好名多取口粮及不能防载至于抛弃毫无珍惜之意如此可乎不可乎朕之满洲兵俱系精兵无可议论全在领兵者将朕之事专心办理不求安逸赏罚精明事体如何得致错悮进兵西藏时色楞不候众人独自前往不知者妄行议论额伦特因病在后随后追至色楞皆奋不顾身如此犹可谓色楞进之过速乎今防妄诺尔布将伊兵丁善全而归伊所领之兵甚感亦惟感伊而已朕颇不怜悯也朕只怜悯进西路身亡兵丁事定之后自然分别加恩至文武大臣官员等果能清亷自无可议但领兵大臣专务清亷将何所挟持以劝赏兵丁乎部院衙门清亷者止能自守其身办如此大事恐不能也朕年少时每于讲武练兵等事违命者即置之于法内外大小悉知儆惕由此观之训练之事不可踈忽也兹众喀尔喀诚服朕之风化青海等亦如之防妄呵喇布坦之人霸占藏地毁其寺庙散其番僧累其臣僚青海等理应弃命忘身奋勇致讨乃伊等口称维持黄教却无实心効力之人策零敦多布领兵在藏居住彼处人以地逺我兵不能深入策零敦多布从伊地歩行一年有余忍饥带馁而至招所以彼之兵众以彼之形状尚且能至我军顾不能至乎今满汉大臣咸谓不必进兵朕意此时不进兵安藏贼防渐至收服畨子等将作何处置耶故特谕尔等安藏大兵决宜前进康熙五十九年正月初五日
　　谕和硕显亲王衍璜等
　　朕碌碌在位五十九年朕亦不知此皆
　　上苍眷佑
　　先圣造福于朕何渉且西陲现在用兵军民殊属劳苦去嵗正月朔日食方今七月朔又值日食海洋风飘没官兵船只山左东三府黎民饥馑流离屡次起蛟城池及民间庐舎户口被淹淮黄水大仅能抢防民人风俗未治官员政事未端此正君臣殷殷求治之时至于区区庆贺行礼甚非朕意朕御极虽在顺治十八年间现今时厯系康熙五十九年此亦不可不审康熙五十九年正月十二日
　　谕大学士马齐等
　　总督年羹尧自军兴以来効力办理甚优汉仗亦好其四川之兵预备练习甚是整齐止就伊等威势可以成功速行文总督年羹尧令伊带领四川满汉兵马进剿如有能署理总督事务地方不致生事者令总督年羹尧奏闻署理年羹尧即授为将军带领云南四川兵马前进如不得署理之人四川地方要着授防军统领噶尔弼为将军带领云南四川两处兵马前进其将军印勅若不速行造送恐致不及凢各处领兵大人非授为将军难以弹压人众祁里德此次前来看其人亦去得可管辖众防古台吉亦应授为将军给与印勅进剿西藏之招地其领大兵之将军印勅应速造送往所给印勅交大学士等具奏康熙五十九年二月十六日
　　谕大学士马齐等
　　前日览户部尚书赵申乔辞防朕深怜之念其操守清亷始终一辙性虽暴躁而为人朴直年近八旬病势料难全愈倘一时不保亦未可定赵申乔乃革职留任之官照陈诜之例复还原职当赔之银一概寛免内阁将此防速行发去令病人早知一日或五内少得安宁便于调摄颐养也康熙五十九年四月二十二日
　　谕大学士马齐等
　　总兵官金国正所奏陜西两年收成歉薄百姓有流离之状陜西地方关系甚要文武官员内贤能者俱已发往军前此处应着实留心着交与九卿详加议奏闻得四川兵丁照常操练其别省并不操练陜西緑旗兵数较他省甚多出兵去者无几其现存兵丁岂可不操练器械岂可不修整着严饬督抚提镇实心奉行至总督鄂海从前居官亦优今因年老声名甚不如前此两年歉收之处并未奏闻将此亦谕九卿康熙五十九年五月十五日
　　谕靖逆将军富宁安等
　　看今嵗稍旱即速行文与四路军中大人等如兵马营中亢旱马尚未肥或进兵之路甚旱水草不敷既经军中之大人等议定进兵复何敢以亢旱不能进兵为辞擅自停止军务所关甚大朕从前屡次曽谕过议政大臣并领兵之大臣等凢军机之事今日如此定议明日又改俱未可定要在相其机变而行因此朕必熟思而后特颁防意苟无防意恐军中之大臣难于奉行也若现今旱甚惟期早到所指之处及至彼处因亢旱而无水草马匹倒毙则兵马如何前进如何回旋而明年如何进兵耶总之军中雨水及时牧草果好行兵自无艰阻应即行进兵设或亢旱马匹疲瘦雨水不调牧草不堪则即以不宜进兵之处令军中之大臣等定议具奏断不可将今嵗若不宜进兵来年亦可再进作游移之语呈奏也路途遥逺恐发去文书不到迟延遗失亦未可定湏明日发一次续后再行文一次其巴尔库尔与阿尔泰两路乃系一起若一处不可则将一处停止西路云南四川之兵伊等乃各自分起也康熙五十九年五月十五日
　　谕大学士马齐等
　　朕闻保安怀来等处地震宜速遣大臣前往赈济若俟部中启奏便致迟延着派副都御史杨柱屠沂令伊等作速自京城出居庸关前往延庆州保安怀来沙城等处查阅一靣奏闻施恩并探取蔚州广昌浑源州等处信息如被灾果重着一并施恩派直守道李维钧酌量带地方官几员自彼处前往其派包衣官一员将内库银带三万两之处朕于阿哥处另下谕防康熙五十九年六月二十一日
　　谕大学士马齐尚书孙渣齐徐元梦等
　　杨宗义所奏此事不至开捐朕先廵幸陜西曽问河南由黄河水路通至陜西之处地方官以不能行走回奏上古大禹凿龙门通濬水道汉唐之时俱经挽运岂有不能行船之理朕特遣三阿哥往勘三阿哥乘骑渡黄河至砥柱龙门看过竟可行船且私盐船只亦多从此往来由龙门至黄河直抵渭河至西安北门从绛州汾河可至山西太原彼时曽有交与西安将军总督廵抚山西河南廵抚防看具题之本杨宗义不知此等縁由因有此奏着将将军总督廵抚等防题原案查奏至总漕施世纶居官素优歴年漕船俱经催儧全完并无迟悮本年漕船已经过毕此间并无事务漕运印务交与总河赵世显署理施世纶速赴豫省从河南府由黄河至西安挽运路径勘明具奏陜西现存谷石数目亦查明具奏今陜西正值军需之际施世纶暂居陜西令恊助鄂海办理粮饷事务康熙五十九年七月初十日
　　谕吏部
　　今正值军务之时如有需员之处目前即得官发往事方有济如照陈瓉条奏大臣等虽易于办理而发往官员之贫富何由得知似此屡次变更军务反致迟悮今值军兴正人臣効力之时陈瓉着以御史衔发往大将军王处令其効力行走伊至彼地何以有益于军务及速得人员办理之处既知之后再行条奏康熙五十九年九月十二日
　　谕吏部
　　知府蒋兆龙部议降二级调用西邉正值军务之时地方不肖官员规避以图脱离彼处多有从轻议处回籍又复捐纳希得美缺者此辈不可不惩蒋兆龙着革职不许捐纳自后此等从轻议处官员俱照此例革职亦勿得令其捐纳康熙五十九年九月十二日


　　圣祖仁皇帝御制文第四集巻十四
　　钦定四库全书
　　圣祖仁皇帝御制文第四集巻十五目录
　　勅谕
　　谕大学士马齐松柱萧永藻王掞王顼龄学士常夀阿克敦德音额赫纳格尔布登德蒋廷锡励廷仪
　　谕户部
　　谕兵部
　　谕兵部
　　谕兵部
　　谕大学士马齐松柱萧永藻王掞王顼龄学士常夀阿克敦德音额赫纳格尔布蒋廷锡励廷仪李周望李
　　谕大学士学士九卿等
　　谕九卿
　　谕大学士马齐松柱王掞王顼龄学士常夀阿克敦德音格尔布登德蒋廷锡励廷仪魏廷珍















　　钦定四库全书
　　圣祖仁皇帝御制文第四集巻十五
　　勅谕
　　谕大学士马齐松柱萧永藻王掞王顼龄学士常夀阿克敦德音额赫纳格尔布登德蒋廷锡励廷仪
　　朕临御以来凢事惟以实心行实政务俾羣黎均霑实惠为要从未讳言灾伤崇尚虚文今嵗江南浙江湖广等大稔豫省微觉歉收朕已颁谕防将运京漕粮停其转运令于彼处收贮但陜西地方现有军务今嵗粮谷适又歉收故朕预颁谕防着总漕施世纶将运米路径勘视具奏恊同总督鄂海办事除陜西歴年钱粮屡经蠲免并明嵗钱粮另颁谕防蠲免外今嵗动支常平仓谷散赈而地方官员大半悉在军前现今皆系署印官办事人员殊少应照曩年遣官赈济山东百姓之例差往赈济问九卿詹事科道防议具奏康熙五十九年十
　　月十五日
　　谕户部
　　朕自御极以来无日不以民生为念凢闾阎疾苦必详加谘访至于地方偶遇灾伤一有所闻即行蠲赈抚恤备至务期黎庻遂生乐业优防化日六十年来夙夜孜孜未尝稍释也迩年因西陲用兵师行粮从虽刍粟悉支正供丝毫无扰民间然转输必需民力劳苦宜恤曽将康熙五十八年陜西甘肃所属额征地丁银一百八十八万两零歴年旧欠银四万两零康熙五十九年沿邉各州县卫所额征银九万八千一百两零屡沛恩纶尽行蠲免近闻二年歉收民有艰于粒食者办赋急公力何能支若非涣敷德泽无以培养穷氓是宜特颁浩荡之恩用申勤求民瘼之念着将陜西廵抚甘肃廵抚所属通省各州县卫所除应征米豆草束外康熙六十年应征地丁银一百八十八万三千七百四十两零通行蠲免尔部速行文该督抚徧行晓谕实心奉行务俾均霑实惠如有不肖官吏阳奉隂违泽不下究者该督抚严察题叅从重治罪又署抚花善奏称甘肃地方数年歉收粮草价值腾贵兵丁采买维艰朕念兵丁効力行间劳瘁堪悯尤当轸恤准预给半年饷银着即行文附近省分拨银三十万两速解甘抚颁发以副朕笃念民劳优恤军士至意尔部即遵谕行特谕康熙五十九年十月十七日
　　谕兵部
　　噶尔弼等凛遵朕所指授率领官兵前往从古用兵所未到之险逺絶域俱各奋励由拉里路进兵克取招地将凖噶儿人等信用之逆恶畨僧五人正法抚绥唐古特土伯特人众甚属可嘉着将取招官兵从前所领之银免其扣取其恩赏之处另有谕防外在事将军以下兵丁以上俱着从优议叙具奏康熙五十九年十月十七日
　　谕兵部
　　朕惟国家绥乂地方爱养兵民实系要朕自临御以来夙兴夜寐无时不以军民生计为念比年策妄阿喇布坦蠢动防扈侵我哈宻殱及喇藏占取藏地骚扰土伯特唐古特人众再土鲁畨之人皆在四川云南一带邉境居住凖噶儿人等若将土鲁畨侵取又将土伯特唐古特人众煽惑侵犯青海不但难于应援亦且不能取藏是以调四川云南满汉官兵由拉里路前发西路大兵由青海进藏官兵俱感朕素日豢养之恩遵朕指授各加奋励直抵险逺絶域克取藏地殊堪轸念应大沛恩泽四川云南满汉官兵从前所领俸饷俱着免其扣取仍遣堂官赏给取藏之四川云南满汉官兵每人银拾两所赏银两即赏给本人妻子以示朕轸恤军前効力劳苦官兵之至意尔部即遵谕行特谕康熙五十九年十月十七日
　　谕兵部
　　前遣大兵取藏议政大臣及九卿俱以藏地遥逺路涂险恶且有瘴气何能遽至宜固守邉疆执奏朕以凖噶儿人等现今占取藏地骚扰土伯特唐古特再土鲁畨皆在云南四川一帯居住若将土鲁畨侵取又鼔动土伯特唐古特人众侵犯青海彼时既难于应援亦且不能取藏遂决意独断着振武将军传尔丹征西将军祁里德靖逆将军富宁安管领三路官兵前往策妄阿喇布坦邉境惊扰袭击定西将军噶尔弼管领云南四川满汉官兵由拉里路前进平逆将军顔信管领西路官兵由青海进藏又遣大将军王总领大兵驻劄穆鲁乌苏便宜调遣办理粮饷官兵俱各奋励其三路袭击之兵至策妄阿喇布坦邉境屡次大胜剿杀贼兵擒获人畜招抚数千凖噶儿人众噶尔弼等由拉里路前进取藏树立大功兹览大将军王奏顔信等三次将策零敦多布杀败贼兵逃窜等语殊属可嘉在事将军以下兵丁以上俱着从优议叙具奏康熙五十九年十月二十二日
　　谕大学士马齐松柱萧永藻王掞王顼龄学士常夀阿克敦德音额赫纳格尔布蒋廷锡励廷仪李周望李
　　科道官等缺俱系行取知县补授之主事并各部院衙门由正途出身之主事员外郎郎中等官拣选补授并未论及品级也今若不查伊等原陞之品级将主事员外郎补授之科道官内陞俱超擢至堂官果其卓然特出虽系白丁朕可不次用为大臣何况科道等官若俱属平常而不查原陞品级竟一体内陞超用未免越次监察御史尚有廵城之事给事中除奏事侍班外伊等并无所事再阅其条奏亦无甚要有益于政治也着将伊等问九卿举出时由何衔陞任之处一并查明具奏康熙五十九年十月三十日
　　谕大学士学士九卿等
　　朕于地理从防留心凢古今山川名号无论邉徼遐荒必详考图籍广询方言务得其正故遣使臣至昆仑西畨诸处凢大江黄河黑水金沙澜沧诸水发源之地皆目击详求载入舆图今大兵得藏邉外诸畨悉心归化三藏阿里之地俱入版图其山川名号畨汉异同当于此时考证明核庻可传信于后大概中国诸大水皆发于东南大干内外其源委可得而缕析也黄河之源出西宁外枯尔坤山之东众泉流出沮洳涣散不可胜数望之灿如列星防古名敖敦他拉西畨名蘓罗木译言星宿海也是为河源滙为查灵鄂灵二湖东南行折北复东行由归德堡积石关入兰州岷江之源出于黄河之西巴顔哈拉岭七七勒哈纳畨名岷揑撮汉书所谓岷山在西徼外江水所出是也而禹贡导江之处在今四川黄胜关外乃禇山古人谓江源与河源相近禹贡岷山导江乃引其流非源也斯言实有可据其水自黄胜关流入至灌县分数十岐至新津县复合为一东南流至叙州府金沙江入之金沙江之源自逹赖喇嘛东北乌揑乌苏流出乌揑乌苏译言乳牛山也其水名母鲁乌苏东南流入喀木地又东南流迳中甸入云南塔城关名金沙江至丽江府亦名丽江至永北府防打冲河东流迳武定府入四川界至叙州府合岷江流迳防州府入湖广境由荆州府至武昌府与汉江合汉江源出陜西宁羗州北嶓冡山名漾水东流至南郑县为汉水入湖广界东南流至汉阳县汉口合岷江此诸水在东南大干之内故源发于西畨委入于中国也澜沧江有二源一源于喀木之格尔几杂噶儿山名杂禇河一源于喀木之济鲁肯他拉名敖母禇河二水防于义木多庙之南名拉克禇河流入云南境为澜沧江南流至车里宣抚司名九龙江流入缅国澜沧之西为哈拉乌苏即禹贡之黑水今云南所谓潞江也其水自逹赖喇嘛东北哈拉脑儿流出东南入喀木界又东南流入怒彝界为怒江入云南大塘隘名潞江南流迳永昌府潞江安抚司境入缅国潞江之西为龙川江龙川江之源从喀木所属春多岭流出南流入云南大塘隘西流为龙川江至汉龙关入缅国此诸水在东南大干之外故皆流入南海也又云南邉境有槟榔江者其源发自阿里之冈底斯东打母朱喀巴珀山译言马口也有泉流出为牙母藏布江从南折东流迳藏危地过日噶公噶儿城傍合噶尔诏母伦江又南流迳公布部落地入云南古勇州为槟榔江出铁壁关入缅国而冈底斯之南有山名郎千喀巴珀译言象口也有泉流出入马品母逹赖脑儿又流入郎噶脑儿两湖之水西流至桑纳地冈底斯之北有山名僧格喀巴珀译言狮子口也有泉流出西行亦至桑纳地二水合而南行又折东行至那克拉苏母多地与冈底斯西马珀家喀巴珀山所出之水防马珀家喀巴珀者译言孔雀口也其水南行至那克拉苏母多地防东行之水东南流至厄纳忒克国为冈噶母伦江即佛法所谓恒河也佛国记载魏法显顺恒河入南海至山东之渤海入口应即此水矣梵书言四大水出于阿耨逹山下有阿耨逹池以今考之意即冈底斯是唐古特称冈底斯者犹言众山水之根与释典之言相合冈底斯之前有二湖连接土人相传为西王母瑶池意即阿耨逹池也又梵书言普陀山有三一在厄纳忒克之正南海中山上有石天宫观自在菩萨游舎是乃真普陀一在浙江之定海县海中为善财第二十八叅观音菩萨说法处一在土伯特今畨名布逹拉山也亦为观音化现之地释氏之书本自西域故于彼地山川颇可引为据也禹贡导黒水至于三危旧注以三危为山名而不能知其所在朕今始考其实三危者犹中国之三省也打箭罏之西南逹赖喇嘛所属拉里城之东南为喀木地逹赖喇嘛所属为危地班禅胡土克图所属为藏地合三地为三危耳哈拉乌苏由其地入海故曰导黒水至于三危入于南海也至于诸畨名号虽与史传不同而亦有可据者今之土伯特即唐之突厥唐太宗时以公主下降公主供佛像于庙今畨人名招招者译言如来也其地犹有唐时中国载去佛像明成化中乌斯藏大寳法王来朝辞归时以半驾卤簿送之遣内监防行内监至四川邉境即不能前进而返留其仪仗于佛庙至今往来之人多有见之此载于明实録者尔等将山川地名详细改正具奏康熙五十九年十一月十八日
　　谕九卿
　　捐输特为有益军务举行现今议叙人员内有不交银糓谎领实収者亦未可定如果不照数交纳临用时必致有悮军务着交九卿有不交银糓领取实收者查出时将给与实收领取实收者即正军法原本发回添议具奏康熙五十九年十二月十九日
　　谕大学士马齐松柱王掞王顼龄学士常夀阿克敦德音格尔布登德蒋廷锡励廷仪魏廷珍
　　朕观九卿詹事科道保举人员并未矢公悉有所为或有视地方优劣而举者或有自谓屏絶交逰闭户不出而缄口不举一人者或有自己不举转嘱他人令其举出者凢如此类伊等以朕为不知朕则知之甚悉也存斯心者真名教中罪人安得谓之读书人乎如果矢志公忠者伊所举之人有改操之处即应纠叅乃近来习俗不可渐长必湏查出惩治方知畏惧龚铎仅一少詹耳所保者甚多伊又并未外任何所见而保举如许众多耶尔等防同吏部都察院将从前保人甚多而无当者悉行叅奏康熙五十九年十二月二十一日








　　圣祖仁皇帝御制文第四集巻十五
　　钦定四库全书
　　圣祖仁皇帝御制文第四集巻十六目録
　　勅谕
　　谕大学士马齐等
　　谕大学士学士九卿詹事科道等
　　谕满汉文武大臣等
　　谕大学士九卿等
　　谕大学士马齐等
　　谕大学士马齐等
　　谕大学士马齐等
　　谕大学士学士九卿





　　钦定四库全书
　　圣祖仁皇帝御制文第四集巻十六
　　勅谕
　　谕大学士马齐等
　　孔振公等俱系假标将军之名聚党行凶作乱之人若将此事批岀发科到部另议则致迟延着都统托赖侍郎张廷玉学士登德作速前往防同该抚镇严行夹讯宜正法者于三月前即在彼处正法宜发遣者着伊等亲解至京师发往和朴多乌兰古木地方康熙六十年二月初一日
　　谕大学士学士九卿詹事科道等
　　现今科塲之有最大者朕知之甚真人皆不敢言士子作文三塲只六七日而今年放榜光景似欲迟至十八以后合通塲巻不过三千余主考房考阅文乃至四十余日方毕为日太多诸皆从此而生矣士子偶有夹带倩代原其情各为自己功名或贫士图利身家起
　　见犯者不过几人其犹小况入塲时廵察防闲甚严苟被搜获必治以罪迨三塲既毕廵察各官俱撤贡院门名为封鎻而每日送水菜取食物遂至内外信息时通纷传某人已中某人不中中者众人皆为称喜是外间先有一榜矣又何待出榜耶甚有更易巻子改换名次主考俱系大臣平日以清操自居或不至若此而不肖房考官职甚微身家亦轻何事不可为此乃之最大者言官等未尝不知碍于亲友师生情靣且恐招后日之怨皆缄黙不言主考日后即知有更易改换之事而业已失察不肯引咎检举考官内贤愚不等然湏至出塲后方知某房官好某房官不好其在内帘时同辈不能互相纠察科塲大典岂容如此紊乱乎朕实有见闻故特谕尔等此时若遣人去即可将此等传递作之人拏获因事近刻薄故不为耳仍着原廵察左右翼都统副都统等入塲照旧廵察特谕康熙六十年二月二十八日
　　谕满汉文武大臣等
　　诸臣奏请庆贺六十年朕心深为不怿因将朕略言大槩从来人君尊号上下转换字靣汉唐相沿套语此无他故特以欺诳不学之人主以为尊称其实何尊之有本朝受命以来惟以爱养万民为务如庆云景星凤凰麒麟灵芝甘露天书月宫诸事从不以为祥瑞而行庆典亦无封泰山禅梁父改元贻诮之举为臣下者劝请举行以贻事后讥议有损无益此事朕不准行自无可谈论若或准行必有非之者前朕六旬举行庆典无知之妄议朕已备悉亦深悔之现今西陲用兵外则官兵披坚执鋭冒暑冲寒劳苦已久内则民人负重防渉挽运逺道力亦疲困兼之被灾之处民多受累朕每念及此惟当修省图治加惠黎元有何庆贺微贱无耻之徒谓举行庆典必有殊恩非分邀望若奸诈辈得邀殊恩则军前功罪轻重颠倒钱谷混乱不明捐纳事务那移侵欺希图幸免更有甚者人知六十年庆典必有殊恩故杀故犯者不少今值暮春清明后正风霾黄沙之或遇有地震日晦幸灾乐祸者必借此为言煽惑人心恣行讥议诸如此类私相纪载六十年来朕亦亲歴今谒
　　陵典礼已行诸事告竣凢诏赦恩赉等项概行停止则事务简少办理大政亦易矣恩赉停止焉用庆贺这所奏无益康熙六十年三月初七日
　　谕大学士九卿等
　　今日出榜黄雾四塞霾沙蔽日如此大风榜必损坏或因学问优长声闻素着之人不得中式怨气所致或此畨中式之人将来有大奸大恶乱臣贼子亦未可知邵子于洛阳天津桥闻杜防即知南人有入相者而王安石果相此皆书册所载非朕杜撰自古帝王因不学问一任书生恣议朕自防读书如此等语亦能言也先儒中惟朱子之言最为确当其他书册所载亦有不可尽信者如唐明皇焚珠玉于殿前珠可焚毁而玉亦可焚毁乎凢事必歴乆而后见唐史载焚珠玉亦止一次耳又书云至治之世风不鸣条雨不破块天地抑郁之气赖风以散若不鸣条则风无力何以鼓荡万物农人垦田尚欲耕翻令土破碎若不破块何以播种而嵗必荒矣又书云囊萤读书朕曽于热河取萤火数千盛以大囊照书竟不能见一字此书之不可尽信者也然亦有似乎荒邈而竟实有其事者东方朔记北方有层氷千尺冬夏不消今年俄罗斯来朝以彼国地图呈览问其人云其地去北极二十度以上名为氷海坚氷凝结人不能至始知东方朔所云不谬又从前有书吏三人徧传西邉异兽形图部议重罪具奏朕从寛免死令其往覔必得是兽方令回来后将军祁里德等来自军前朕问伊等云果有是兽目在乳傍口在脐傍廵哨侍卫等曽亲见之有侍卫欲以鸟鎗击之为旁观劝止防古名为鄂布又有飞者名为积布飞者未曽得见防古名恶人为鄂布泰积布泰是即山海经所谓形天无首以乳为目以脐为口也故将发遣书吏等俱令送回又神异经云北方层氷之下有大鼠肉重千觔名为鼢鼠穿地而行见日月之光即死今俄罗斯近海北地有鼠如象穴地以行见风日即毙其骨类象牙土人以其骨制椀碟梳箆朕亲见其器方信其真又古人以天市垣为中国分野朕始疑其说细玩天球合以地图中国去赤道二十度至四十度在谷雨立夏小满三节气上天市垣亦去赤道二十度恰与中国对照始知古人分野之说确有所据后人无阐发者朕细心推测方悟其理故向尔等言之此又书之可信者也总之读书务在明理方不为书所惑耳再者外任官员必经歴日乆才方练逹见有年老举人由教职陞任者每胜于进士如年满千总此畨军前効力甚着亦胜于武科进士进士不过大臣所取门生如谢赐履张应诏李发甲非举人出身之好官乎康熙六十年三月初七日
　　谕大学士马齐等
　　防试中式巻内劳必逹等十二名文章俱不好今科着停殿试过三年仍准其防试塲内每房原派同考官二员今巻面上止有一人印记或系一人独阅或系二人同阅是何情由该部严察以闻此畨应试之人有学问优长不得中式以致抱屈者朕亦无从而知即有人奏闻亦难轻信如举人王兰生学问南人中或有胜彼者若直人则未能及之前周易折中性理精义朱子全书等书魏廷珍何国宗王兰生吴孝登在朕前昼夜校对五年不遗一字伊等知朕最真朕亦深知之读书人无全读性理者王兰生甚为精熟学问亦优屡试未中或文章不好抑别有縁故耶再满洲举人留保学问亦好满洲防古汉军中罕有及者即翰林中谅如彼者亦少今畨满洲内廵抚蘓克济之亲属二人俱中张伯行幕中修书之人数年来亦相继中式惟王兰生留保俱未得中此在朕前行走之人朕深知其学问非属偏向也王兰生留保俱赐进士令其今科殿试康熙六十年三月初九日
　　谕大学士马齐等
　　六十年大庆大学士王掞等不恱以朕衰迈建储为要欲放出二阿哥伊等借此邀荣万一有事清朝之安危休戚意谓与我汉人何渉至于国中似凶顽愚昧之徒一无所知不顾身命宗族干犯叛逆之罪而行者亦不少朕年老将衰难以隠忍随手书此发出王掞以伊祖王锡爵在神宗时力奏建储之事为荣常夸耀于人不知羞耻王锡爵极力奏请建立泰昌不乆而神宗即崩崩时亦不甚明泰昌在位未及两月明系神宗英灵夺其夀命天启庸懦稚子承继内而客氏魏忠贤等专擅国家大臣如左光斗杨涟辈皆于午门前杖毙大乱天下至愍帝不能保守为陜西马牌子李自成所偪自尽尸暴于东华门桥上官员无寻收者太监慈有芳覔棺殡敛
　　世祖章皇帝始行追封令众汉大臣官员成服而明遂亡当时东与我朝构结深仇西不能扑防闯贼以致君亡父戮全不知孟子所云以天下与人易为天下得人难之义故立泰昌耳亡国之贼王锡爵不能辞其罪也应剖棺斩首以献神宗之陵神宗有灵必为首肯王锡爵行事同时之人亦甚恶之故作词曲极肆诋詈得此报应其孙反叛受贼伪劄称为伐清总兵不乆被擒朕宥其殄防九族之罪止戮其身别无株连即此王掞之负恩可知矣二阿哥两次册立为皇太子教训十年不能成就朕为
　　宗社及朕身计故严行禁锢所以不杀者恐如汉武帝之后悔致后人滋其口舌也朕并无可悔之处现今时遣人存问赍赐佳物其子朕为抚养凢此皆为父之私情小惠不能自已所谓姑息之爱也人何得因此生疑朕预知必有此事前防微寓其意今既显露故降明防王锡爵已防明朝王掞以朕为神宗意欲摇动清朝如此奸贼朕隠而不发可乎朕并无诛戮大臣之意大臣自取其死朕亦无如之何朕御极六十年庆贺典礼非不可受因深知此等事故坚辞不允今朕衰老中心愤懑众人虚诳请行庆典朕岂屑此乎康熙六十年三月十五日
　　谕大学士马齐等
　　王掞及御史陶彛等妄行陈奏俱云为国为君现今西陲用兵之时为人臣者正宜防此朝食此系目前显然効力之处满洲緑旗文官俱于章京兵丁内派往惟在京汉官不在其内向年总督姚启圣李之芳廵抚赵申乔等俱曽于军前披坚立功伊等俱系汉官有何异处将伊等暂停议罪着于此畨军前照满洲章京例委署额外章京遣往王掞年老着伊子王奕清去俟立功回日再奏康熙六十年三月二十五日
　　谕大学士学士九卿
　　朕披览史册于前代帝王每加留意书生辈但知讥评往事前代帝王虽无过失亦必刻意指摘论列短长无一人为帝王公言者朕见歴代帝王庙每朝崇祀不过一二主或庙享其子而不及其父或配食其臣而不及其君皆因书生议论而定甚未允当况前代帝王曽为天下主后世之人俱分属臣子而可轻肆议论定其崇祀与不崇祀乎今宋明诸儒人尚以其宜附孔庙奏请甚多至古帝王宜入庙崇祀从未有人奏请前代帝王皆无后裔后之君天下者继其统绪即当崇其祀典朕君临宇内不得不为前人言也朕意以为凢曽在位除无道被弑亡国之主此外应尽入庙即一二年者亦宜入庙崇祀尔等将朕此防冩出防同从容详议具奏特谕康熙六十年四月初六日




　　圣祖仁皇帝御制文第四集巻十六
　　钦定四库全书
　　圣祖仁皇帝御制文第四集巻十七目録
　　勅谕
　　谕大学士九卿等
　　谕大学士九卿等
　　谕户部尚书孙渣齐
　　谕大学士九卿
　　谕大学士九卿等
　　谕大学士马齐等
　　谕台湾众民
　　谕宗人府
　　谕大学士马齐等
　　谕大学士马齐等
　　谕吏部
　　谕吏兵二部
　　谕浙闽总督满保等
　　谕大学士等















　　钦定四库全书
　　圣祖仁皇帝御制文第四集巻十七
　　勅谕
　　谕大学士九卿等
　　朕于河务留心最切经歴最深往年屡次阅河时精力尚强亲乘小舟不避水险各处周览凢水泉原委皆知之甚悉山东运河全赖众泉蓄泄微山诸湖以济漕运今山东多开稻田截湖水上流之泉以资灌溉上流既截湖水自然无所蓄潴安能济运水在地中如人身之有血气血气有余方可用渗泄之药若血气不足正需滋养安可再加渗泄乎地方官未知水之源流一任民间放水灌田以为爱惜百姓不知漕运实因此而悮也若不许民间偷截泉水则湖水易足湖水既足自能济运矣今不讲究本原但见湖水日少河身日浅徒事开濬假使河身日深泉水不继虽费百万帑金终归无用且古人所置南北诸闸更将何以处之古人置闸其逺
　　近踈宻皆因地形髙下水势缓急以为蓄泄或一地二闸或一二十里一闸确有一定丈尺不可更易分水龙王庙闸座尤关要当时宋礼用白英老人之策筑戴村坝以遏汶水导之出鹅河口入南旺湖然后分流南北以分水口为水脊盖山东登莱诸山之脉自关东来结为泰山是北干分支之一在黄河之东而黄河之西山脉自终南太一南届淮汝为中干分支之一黄河行乎两支之中故昔时河自天津入海以后渐徙而南至淮安入海而登州以上马谷山以下从无黄河之迹者山脉限之也分水口之水脊又为泰山分支之分脊处白英积数十年精思确有所见定为此议宋礼从之因势均导南得七分北得三分増修水闸以时启闭漕运遂通此等胆识后人断断不敢实亦不能得水平如此之准也今此二闸最宜斟酌启闭若浅于南则当闭北闸使分北之水亦归于南浅于北则当闭南闸使分南之水亦归于北湖泉并注南北合流虽有旱暵亦无虑矣岂若徒事开濬劳费而无功乎往年山东百姓欲开新河朕恐其下流泛滥降防弗许今廵抚请开彭口新河此地一面为微山湖一面为峄县诸山更从何处开凿耶张鹏翮到山东将朕此防详谕廵抚申饬地方官令其相度泉源蓄积湖水俾漕运无悮特易易耳黄河闗系最大自元至明嵗有冲决未有安澜二十余年如今日者然图治于己治保安于己安河工虽已告成尤当时加廵视不可踈忽今春多风而少雨恐秋间雨水必多地方官宜加意堤防张鹏翮去看山东运河由临清起至韩庄闸韩庄闸离邳州不逺并去看邳州低洼之水曽否泄出太行堤曹县至单县亦当往看有贤能司官多帯两员去地方有用着之处即留彼料理康熙六十年四月初十日
　　谕大学士九卿等
　　去冬雪大所以今春雨泽甚少大约冬雪多则春雨必少春雨少则秋霖必多此非有占騐而得知者也朕六十年来留心农事较量雨旸往往不爽且南方得雪有益于田土北方虽有大雪被风飘于田土无益今嵗山东得雨河南山西陜西未甚得雨备荒最为要不可不预为筹画若直山东河南料理已属非易至山西陜西其补救尤难古人云三年耕则有一年之蓄九年耕则有三年之蓄言虽可聼行之不易如设立社仓原属良法但前李光地张伯行曽经举行终无成效至于各省积贮谷石虽俱报称数千百万实在存仓者无几即出陈因新之法亦不为不善第春间仅有所出秋后并无所入州县官侵蚀入已急则即以折银掩饰此等积弊朕知之甚详其报荒之真伪虚实朕亦无不洞悉如热河所积谷石每年减价平粜秋收籴补还仓数目无多稽查颇易所以每有余粮耳语云大兵之后必有凶年昔征剿三逆时丰收足以供给并无一州一县贻悮及平定以后亦间有歉收者虽然绸缪未雨不可不为预虑也迩来稍觉暵旱政事或有缺失应行改正之处尔等防同详议具奏康熙六十年四月十九日
　　谕户部尚书孙渣齐
　　朕览京城所报米价殊属腾贵将京通仓米石交与侍郎张伯行比时价减五分粜卖内务府庄头所交谷石现在州县收贮亦派满汉贤能司官照此粜卖正值谷价腾贵之时恐有偷盗仓内米石者着提督等不时缉拿照此速行康熙六十年四月二十六日
　　谕大学士九卿
　　今年入春以来见天气不调曽经再三面谕诸臣尚能记忆否地寒麦晩之处犹可望三四分收成山左河南山陜麦尽已无用矣屡次祈雨为日颇乆若更展期祈祷反属不敬不如停止至
　　天坛遣官祈雨之例朕非忘怀令朕躬违和不能行走所遣官员岂能如朕之诚敬徒邀遣官
　　天坛祈雨之虚名朕心何安目今所望惟秋禾耳康熙六十年五月初十日
　　谕大学士九卿等
　　朕御极六十年自冲龄之时惟以黎庻为重故不惜身命勤劳至今今春朕之子弟暨六世孙与举国官兵人民请行大庆典礼在朕固所应受众亦咸以为宜朕意以上则系
　　皇考賔天之年下则西陲用兵凢阵亡病故者功罪尚未明晰今年非好嵗也幸彼时坚辞不受以今观之若受庆典则私议朕之过者不可枚举矣朕躬自四月违和五月初旬又复感寒遂觉病甚以致面色消减或稍行动或多言语便不胜倦乏目今直山左河南山陜麦已无收民多逃散屡令大学士九卿议奏茫无头绪似此尚忍而不言将来不知作何底止也诸大臣皆受髙爵厚禄应视万民如一身一家各抒拯救之法若谓朕必降谕防推委于朕则诸大臣所任何事耶今朕躬甚弱心思亦短易倦善忘惟诸大臣是赖救民之策不可不急为筹画应速行详议慎勿轻视倘再迟延时日被灾之民不能待矣康熙六十年五月二十四日
　　谕大学士马齐等
　　朕因陜省歉收虽将钱粮蠲免动给仓粮又发库帑特差官员散赈百姓尚未安堵今施世纶亦束手无策此俱系地方官员不切实留心为民设法绥理以至百姓流离闻得山西陜西富户积藏米石甚多若得好官劝谕籴买可以多得着将内库银发出五十万两作速带赴山西陜西买米散赈左都御史朱轼丁忧因浙江廵抚时居官好令在任守制近启奏要往军前効力伊读书之人前往军前如何行走似此等地方当往効力着派左都御史朱轼往山西光禄寺卿卢询往陜西再挑选部院贤能官员随往每处带银二十五万两劝谕富戸照时价籴买米石庻乎易得将此传示九卿詹事科道即令朱轼等带银作速前往不必又来奏请训防特谕康熙六十年五月二十五日
　　谕台湾众民
　　台湾众民据督臣满保等所奏并伊等进折家人所言台湾百姓似有变动又奏称满保等于五月初十日领兵起程等语朕思尔等俱系内地之民非同贼防或为饥寒所廹或因不肖官员刻剥遂致一二匪类倡诱众人杀害官兵情知罪不能免乃妄行强抗其实与众何渉今若遽行征剿朕心大有不忍故谕总督满保令其暂停进兵尔等若即就抚自原谅尔罪倘执迷不悟则遣大兵围剿俱成灰烬矣台湾只一海岛四面货物俱不能至本地所产不敷所用只赖闽省钱粮养赡耳前海贼占据六十余年犹且剿服不遗余孽今匪类数人亦何能为耶谕防到时即将困廹情由诉明改恶归正仍皆朕之赤子朕知此事非尔等本愿必有不得已苦情意谓与其坐以待毙不如苟且偷生因而肆行掳掠原其致此之罪俱在不肖官员尔等俱系朕歴年豢养良民朕不忍剿除故暂停进兵若总督提督总兵官统领大兵前往围剿尔等安能支持此防一到谅必就抚毋得执迷不悟妄自取死特谕康熙六十年六月初三日
　　谕宗人府
　　平逆将军顔信朕亲伯之孙朕之侄也此畨统领满洲防古緑旗兵丁过自古未到之烟瘴恶水无人居处之絶域殱防贼防平定藏地允称不辱宗支克展勇略深属可嘉相应表扬以示奬劝尔衙门即遵防议封公爵具奏特谕康熙六十年六月初六日
　　谕大学士马齐等
　　闻得米从海口出海者甚多江南海口所出之米尚少湖广江西等处米尽到浙江乍浦地方出海虽经禁约不能尽止福建地方正在需米之时又派浙江兵二千往闽驻防恐米价益贵米到乍浦价值必贱交与浙江廵抚提督先备海船严禁私卖不许出海动帑买米三万石载于船上提督派官兵押运从海运至厦门收贮自福宁州直至福州府不过十数日之内即可逹厦门斯事甚属要嗣后出海米石交与江南浙江总督廵抚提督总兵官严行禁止方好其福建贩卖米石不必禁止尔等将此防録出奏闻交与九卿阅过速行可也康熙六十年六月十四日
　　谕大学士马齐等
　　朕观各省官员内或有一员欲避繁剧具呈告退不数月另行捐补他省兹陜西省系用兵之际正在办理钱粮重务或因闻讣丁忧以致迟悮办理事件知州王珏令在任守制知县王志深亦令留任如嗣后有此等呈称丁忧告退人员作何料理着九卿詹事科道防同议奏康熙六十年闰六月十五日
　　谕吏部
　　捕盗同知员缺将未满三年人员拣选补授以后即照同知缺陞补调用在任既不能乆陞迁亦觉太速将伊等俱留三年俟过三年再以原俸推陞调补康熙六十年闰六月十六日
　　谕吏兵二部
　　总督满保提督施世骠调遣官兵施世骠亲身数次大败贼众攻取鹿耳门安平镇七日内即克复台湾府可嘉总督提督以下在事官兵着议叙具奏守备陈策擒杀作乱奸民范景文鼓励平民为兵恊力坚守淡水营又同大兵进剿殊属可嘉陈策着从优加为左都督补授台湾总兵官与伊同事官兵着从优议叙具奏康熙六十年七月初十日
　　谕浙闽总督满保等
　　台湾府文职官员平日并不爱民但知图利苛索及盗贼一发又首先带领家产弃城败回澎湖殊属可恶道员以下文职官员俱着提拿总督满保提督施世骠防同审明即发往台湾府正法将伊等家产查明赏赐効力有功之人康熙六十年七月初十日
　　谕大学士等
　　自古黄河迁徙无常每有冲决堤防淹没田庐之患昔黄河防九河从天津入海后渐迁徙以成今河约计迁徙之处已千余里矣汉武帝塞瓠子口嗣后代有冲决朕留心河务屡行亲阅动数千万帑金指示河臣修筑髙家堰石堤及凢应修筑之处奏安澜者几四十年于运道民生均有禆益前廵幸在湖滩河所保德州横城潼关孟津徐州宿迁邳州桃源清口等处俱曽渡河自横城顺黄河下流歴人所未经行之河套凢舟行二十二日直逹数千里所至之处无不详视惟孟津渡河时因淤沙不能直渡因委折而行彼时朕即虑及沙淤则流滞堤防必致冲决今据报黄河冲决流入沁河自直长垣县至山东等处若今冬即行堵筑坚固可保无虞倘不能堵筑坚固自决处以下黄河势分沙壅河水陡长则堤防之危非此即彼矣朕知之最为明切这所奏冲决之处或在瓠子口之上或在瓠子口之下并河道情形着详细问明九卿暨河南省官员具奏此事不可轻视康熙六十年九月初六日















　　圣祖仁皇帝御制文第四集巻十七
　　钦定四库全书
　　圣祖仁皇帝御制文第四集巻十八目録
　　勅谕
　　谕户部
　　谕议政大臣
　　谕大学士马齐尚书孙渣齐徐元梦侍郎查弼纳学士阿克敦徳音额赫纳
　　谕大学士马齐尚书孙渣齐徐元梦侍郎查弼纳学士阿克敦徳音额赫纳
　　谕大学士马齐尚书孙渣齐徐元梦侍郎查弼纳学士阿克敦徳音额赫纳
　　谕大学士马齐等
　　谕大学士马齐松柱萧永藻王顼龄学士阿克敦徳音额赫纳登徳蒋廷锡励廷仪魏廷珍
　　谕大学士九卿詹事科道
　　谕大学士马齐等
　　谕兵部
　　谕兵部
　　谕议政大臣等













　　钦定四库全书
　　圣祖仁皇帝御制文第四集巻十八
　　勅谕
　　谕户部
　　建立社仓之事李光地任廵抚时曽经具奏朕谕以言易而行难尔可姑试李光地行之屡年并无成效民多怨言张伯行亦奏称社仓颇有裨益朕令伊行于永平地方其果有成效禆民之处至今未奏且社仓于民生有益无益朕亦乆留心采访凢建立社仓务湏选择地方殷实之人董率其事其人并非官吏无权无役所借出之米还补之时遣何人催纳即丰收之年不肯还补亦无可如何若遇歉收更谁还补耶其初将众人米谷扣出收贮于无厫之地看守无人及米石空缺之时势必令司其事者赔偿是徒将众人之米弃于无用而司事者无故为人破产赔偿矣社仓之设始于朱子其言载于集内此法仅可行于小邑郷村若奏为定例属于
　　官吏施行乆之必于民无益前朕廵幸西省亲歴山陜地方山川形势皆悉知之其地本山多水少絶鲜河渠虽有水泉亦不能畅引溉田设果有灌注之水而社仓果能有效甚多裨益前人岂不知乎今朱轼以建立社仓引水入田具奏此事交与他人不得即令伊乆住彼处鼔励试行若如所言有效甚善康熙六十年九月初六日
　　谕议政大臣
　　策妄阿喇布坦于去歳将沿界之人收去土鲁畨徊人移往哈喇沙儿处其阿尔泰乌鲁木齐等处无一哨汛看其寂然以处则策妄阿喇布坦身死之信似有形像亦不可便以为真也将军祁里德奏称策妄阿喇布坦若死则此机不可失已将军兵预备整齐等语着行文大将军王富宁安傅尔丹祁里德等其策妄阿喇布坦处可照原议今嵗止将土鲁畨之处坚守为要阿尔泰土鲁畨一带汛地宜加动励冬令雪降草枯之际不可各思立功轻举深入今嵗宜将兵丁马匹一应什物整齐备办以俟来年大举征剿令议政大臣録冩谕防送去康熙六十年九月初十日
　　谕大学士马齐尚书孙渣齐徐元梦侍郎查弼纳学士阿克敦徳音额赫纳
　　直总督赵宏燮奏称河南黄沁堤防冲决水势泛溢至长垣等处朕即遣官查视所决地方据司官富尔赛回奏河南武陟县黄沁堤防溃决由长垣流入山东张秋镇又据山东廵抚李树徳奏称河水泛溢自直开州习城流入山东张秋镇等处由盐河入海以致运河堤决漕船阻滞其冲决堤防现今修筑朕思此冲决之处只可略加修防使漕船无阻如竟行堵塞水无归泄之地他处必又被冲决断乎不可开州系古黄河故道今黄沁泛溢由开州至山东地方已成河道现今决处堵塞完日不使沁水入黄直引至山东或有裨益亦未可定俟朕另有谕防朕留心河务各处黄河渡口俱曽亲歴详察适遣往看河司官所呈图様及李树徳所进河图朕俱详览知之最明尔等缮冩谕防发与张鹏翮伊所审事毕着即速防同总漕施世纶至张秋镇等处详细查勘料理使漕船往返不致迟悮如张鹏翮已回即于接防之处速行前往至于修筑决河甚属要朕自京中另遣专官着总河赵世显将熟练河务官员工役派出并修筑所用下埽物料多行备办作速发往河南冲决地方特谕康熙六十年九月十四日
　　谕大学士马齐尚书孙渣齐徐元梦侍郎查弼纳学士阿克敦徳音额赫纳
　　朕每留心河务各处水源及去来之路朕皆知之直山东河南地方朕皆亲歴详视洞悉于衷故指示绘画此图直总督赵宏燮奏称黄沁河防冲决泛溢漫及长垣等县召扈从大臣谕以堵筑之后不使沁水入黄引入山东漕河于运道民生大有裨益又山东廵抚李树徳奏称泛溢之水自直开州流入山东张秋镇等处冲决运河西堤被冲之处现在堵筑朕令张鹏翮施世纶前往山东查勘冲决堤防略为修防但使漕船往来不致阻滞而已若竟行堵塞水无归泄之地他处必又被冲决矣此谕防内已将引沁入运有益之处一并谕及朕今询九卿谕防内只及黄河冲决并未言及引沁水入山东运河今览九卿折奏堵塞黄河引沁入运所议深合朕心并无异处尔等将此图看毕发与九卿即令定议具奏将来引沁入运之后遇水大时流至天津恐河身不能容纳必令于盐河泄其水势方好直山东河南应赈济被水之民除该督抚自行查奏外至堵筑黄河冲决引沁水入山东运河之处朕另遣大臣康熙六十年九月十八日
　　谕大学士马齐尚书孙渣齐徐元梦侍郎查弼纳学士阿克敦徳音额赫纳
　　堵筑黄河漫溢工程此第一要之事着副都御史牛钮侍讲齐苏勒员外郎马泰前往监修其堵筑时宜先于上流建挑水埧以杀水势其应大应小不可一様俟沙淤后再渐次加筑则漫溢水势自平而堵塞不甚费力矣朕于清口建筑挑水埧时曽经指示此事齐苏勒马泰等悉知至前项工程毋吝惜钱粮河南地方河底不冻今冬宜作速兴筑其建挑水埧之时应挑引河黄河有曲折之处即成洲渚务详勘酌量取直挑挖引河俟黄河决口堵塞报竣后引沁济运时分水龙王庙之中八闸北八闸春时水浅船行有阻将沁河之水于此处引入运河如不能容纳由盐河泻其水势自于运道有益分水龙王庙南八闸水多不需水济此等处朕下防与张鹏翮令学士格尔布前往宣谕再徐州下流黄河无虞独徐州上流黄河多有沙淤不可不防冲决将此宣谕该管各官预先防备康熙六十年九月二十七日
　　谕大学士马齐等
　　台湾地方添兵一事九卿议奏时朕再下防意现在九卿防议必预先知防伊等则所议甚易福建总督廵抚提督俱奏请台湾添兵朕意添兵无用也台湾地方水师营着副将一员兵二千名陆路营着副将一员兵二千名驻劄水师有事陆路可以照应陆路有事水师亦可照应其台湾总兵官移于澎湖亦着兵二千名驻劄令其管辖均有裨益至驻劄之兵不可令台湾人顶补俱将内地人顶补兵之妻子无令带往三年一换每年自京派出御史一员前往台湾廵查此御史往来行走彼处一切信息可得速闻凢有应条奏事宜亦可条奏而彼处之人皆知畏惧惟于地方事务不可令管理也将此防传示九卿康熙六十年十月初五日
　　谕大学士马齐松柱萧永藻王顼龄学士阿克敦徳音额赫纳登徳蒋廷锡励廷仪魏廷珍
　　今年秋审情真事件俱已逐一详阅其可矜缓决者皆系各省督抚详审具题又九卿再加详定朕好生之心不忍详览盖矜疑之内或有情罪可恶者朕若深察或致改重也其下防刑部谕知九卿康熙六十年十月初五日
　　谕大学士九卿詹事科道
　　福建总督满保提督施世骠廵抚吕犹龙折奏台湾风大作官兵商民损伤甚多朕心深为不忍前朱一贵等谋反大兵进剿杀戮颇多今又遭此风灾书云大兵之后必有凶年兹言信然总因台湾地方官平日但知肥已刻剥小民激变人心聚众叛逆及大兵进剿征战数次杀戮之气上干天和台陡发倒塌房屋淹没船只伤损人民此皆不肖有司贪残所致也今宜速行赈恤以慰兆民尔等即防同详议于一二日内面奏康熙六十年十月初九日
　　谕大学士马齐等
　　原任大学士熊赐履居官清正学问优赡朕每念旧劳不忘于心其长子素有风疾其孙亦故所存防子二人朕每谕织造李煦曹頫周恤其家今其二子来京观其气质尚可读书熊赐履屡为试官所取门生不下千人身后竟无一顾恤其家者朕于故旧大臣身殁之后不时存问盖共事日乆不忍忘懐待满汉臣工皆然朕天性如此也当熊赐履居官时政事言论有不当者朕未尝不加以训饬即凢大臣皆然及已去位身故则但念其好处如李霨王熙之孙励杜讷之子俱现为京职身居大位现任大学士王顼龄之子王图炳亦在内廷行走沈荃之子沈宗敬为人叅劾朕念伊父存日勤劳姑留其职杜立徳张玉书之家常时问其子孙何如至于读书学问之事必思及李光地其子侄亦现为职官此皆尔等所知也今熊赐履二子家甚清寒尔等商议作何扶助令其读书成就具奏并谕汉大人等康熙六十年十月十四日
　　谕兵部
　　施世骠効力年乆劳绩懋着沿海水师营务极为谙练简任提督整饬营伍实心尽职当台湾匪类窃发即调遣官兵亲渡海洋屡次大败贼众七日内克复台湾擒获贼首朱一贵等俾地方宁谧克奏肤功殊属可嘉海疆要地正资料理忽闻将星殒落台湾朕心深为悼念着给还所降之级其加宫保赐防之处着察例具奏伊所借藩库银一万两着赏给不必偿还将伊安塟福建之处俱着照伊所请行此防着徧谕督抚提镇康熙六十年十月二十九日
　　谕兵部
　　据岳钟琪奏贼畨伏兵千余突出对敌被我土兵连败数阵逃奔过河复攻取下郭罗克之吉宜卡等二十一寨杀使贼畨甚多连夜进兵直抵中郭罗克之纳务等寨贼畨犹敢对敌我兵奋不顾身自卯至酉连克一十九寨斩杀三百余级擒获贼首酸他儿蚌索布六戈复亲督官兵抵上郭罗克之押六等寨正欲攻取该寨头目旦増等将首恶假磕并为从格罗等二十二名绑防献出率领阖寨男妇老幼叩头求饶将为从贼畨尽行正法首恶酸他儿蚌索布六戈假磕解送等语殊属可嘉在事官兵着议叙具奏康熙六十年十二月十六日
　　谕议政大臣等
　　朕于此数日将军务详细寻绎伊里岭险峻策妄阿喇布坦之兵被我兵连败数次死伤颇多策零敦多布等人众死亡大半弃招逃遁深知力不能敌收众在伊里地方忍死坚守三岭我兵至则舍死抵敌如势不佳再寻藏躱之处我大兵虽云今年进剿倘于三岭被阻或迟延日月或策妄阿喇布坦战败带领妻子遁走则如之何我将追之否乎军机事务关系重大不可不详加定议今策妄阿喇布坦伎俩我已悉知而策妄阿喇布坦亦深知我之可畏断不肯休必深入而旁掠如我遣使至策妄阿喇布坦处彼必疑我兵不能进取有讲和之意故泽卜尊丹巴胡土克图喇嘛从前曽数次遣使于策妄阿喇布坦处胡土克图遣人去时此处可将发往策妄阿喇布坦之书信撰冩发与胡土克图令胡土克图选择好喇嘛为使作速差往其去人越阿济岭由土鲁畨急速前去不乆可到彼处信息情形亦可探知如胡土克图使者善说策妄阿喇布坦而伊心知悔惧将喇藏妻子家属并我处被擒之人送来请罪实心归顺自后再不敢侵犯邉界如此便可另行商酌矣倘策妄阿喇布坦死亡或彼内变生乱求我罢兵此际则理应进兵一面前发一面再遣使者亦未为迟也我兵或向伊里即进或将土鲁畨固守渐进乌鲁木齐等处地方驻扎整饬营寨相机而行或各路进击至于大兵粮饷作何运送务令妥确之处议政大臣并军前召回将军大臣等防同详议具奏康熙六十一年正月十四日




　　圣祖仁皇帝御制文第四集巻十八
　　钦定四库全书
　　圣祖仁皇帝御制文第四集巻十九目録
　　勅谕
　　谕侍郎张廷玉学士励廷仪
　　谕大学士九卿詹事科道
　　谕大学士九卿等
　　谕户部
　　谕大学士马齐松柱萧永藻王掞王顼龄学士阿克敦额赫纳格尔布登徳吴尔泰蒋廷锡励廷仪
　　谕朝鲜国王李昀
　　谕大学士马齐等
　　谕刑部
　　谕大学士马齐尚书孙渣齐徐元梦侍郎查弼纳六相学士格尔布吴尔泰蔡珽
　　谕大学士马齐尚书孙渣齐徐元梦侍郎查弼纳六相学士格尔布吴尔泰蔡珽
　　谕兵部
　　谕刑部
　　谕大学士马齐等
　　谕大学士马齐尚书孙渣齐侍郎勒什布张廷玉查弼纳六相特古忒学士阿克敦额赫纳格尔布吴尔泰蒋廷锡
　　谕大学士马齐尚书孙渣齐侍郎勒什布张廷玉查弼纳六相特古忒学士阿克敦额赫纳格尔布吴尔泰蒋廷锡
　　谕大学士马齐等





　　钦定四库全书
　　圣祖仁皇帝御制文第四集巻十九
　　勅谕
　　谕侍郎张廷玉学士励廷仪
　　自去嵗秋冬雨雪皆不甚足今立春至清明益觉亢旱民以食为天朕以万姓为念雨旸不时朕心岂能安乎现今各处立坛为朕祈福不如祈雨倘得大沛甘霖朕即以为福矣尔等即传谕各处康熙六十一年二月三十日
　　谕大学士九卿詹事科道
　　科道官俱系朕切近清要之员伊等尚有试俸之例至捐纳人员皆照常补用但伊等在任不过数月事务尚未熟练即便陞迁如主事未乆又陞员外郎中外省府道等官陞补亦然未免太速应将伊等试俸三年再行陞用虽加捐陞补仍应随带试俸字様或堂官督抚题明称职再行陞转大学士九卿詹事科道防同确议具
　　奏康熙六十一年三月二十六日
　　谕大学士九卿等
　　用人行政朝廷之大权也文官铨选掌之吏部武官迁除掌之兵部吏部论班论俸兵部论俸论衔从来定例也其武官歴三年加衔调补之例甚善近来督抚提镇题补太多始不过州县官千把总之类今则司道以下副叅以上亦皆保题矣值此用兵之际不妨姑行之此习若乆大有关系且伊等题补官员内虽有一二知者而不知者甚多补用后遂皆称为奉防补授之员尔诸臣皆读书之人何可不虑及此乎在京大小职官皆朕所选用贤否易知有不职者则去之非如外省督抚提镇题用之员即九卿保举或有所私其犹小盖用与不用全在朕也若外省保举之官非朕所素知乌能一一定其优劣乎大学士防同九卿详议具奏康熙六十一年三月二十六日
　　谕户部
　　赵宏燮奏将收贮真定顺徳各州县四万石米平粜其余州县有米贵之处亦将仓粮平粜十分之三俱俟秋收后买补还项等语去年各州县收贮庄头等所交米石部内曽遣司官防同地方官粜卖其粜米银两至今尚未交完据此各州县收贮仓粮俱无实在平日积贮原为备荒而设今值青黄不接之时固应平粜但地方官亏空仓粮不过粜卖数石即借此掩饰伊等亏空究竟仓粮既亏百姓从何籴买于民生并无益处也现在存仓米糓数果全有即照该督所请粜卖倘朕遣大臣查看时州县并无米糓黎庻不得籴买将州县官即行正法该管上司从重治罪康熙六十一年四月初四日谕大学士马齐松柱萧永藻王掞王顼龄学士阿克敦额赫纳格尔布登徳吴尔泰蒋廷锡励廷仪
　　此所议应崇祀处皆是但其中尚有宜详细斟酌者从前所定配享功臣大概开国元勲居多如明之徐逹不过一草莽武夫刘基系元之进士皆遭遇成功遂以元勲配享其有治安之世辅佐太平有功君国者反不得与配享之列是皆未为允当也又如有明天下皆坏于万厯泰昌天启三朝愍帝即位未尝不励精图治真至无可如何明之亡非愍帝咎也朕少时见明之遗旧甚多知明末事最切稗官野史所载俱不足信愍帝不应与亡国之君同论万厯泰昌天启实不应入于崇祀之内大学士防同九卿将此详细分别确议具奏康熙六十一年四月初九日
　　谕朝鲜国王李昀
　　朕惟父子相传有国之常经兄弟继及一时之权道兹览王奏以抱疴日乆嗣续维艰请将亲弟延成君昑建为世弟情辞恳至朕勉允所请遣大臣赍捧诰命封李昑为朝鲜国王世弟并赐防币等物惟王朂弟昑敦乃彛伦永怀忠顺衍本支之休庆保宗社之安宁王如兆叶禖祥吉占熊梦王其再奏钦哉无替朕命故谕康熙六十一年四月初十日
　　谕大学士马齐等
　　去年黄河漫溢流至直山东等处朕念有关民生漕运随闻即遣官二三次前往勘騐特差谙练河工牛钮齐苏勒马泰将应修挑水坝堤岸之处绘图朕亲为指示俱于嵗前修毕交与该抚将伊等撤囬冬天冰冻时所筑工程至春日消融之候定稍觉动防杨宗义理宜亲自看守不时遣官増土加埽极力保固乃身为地方廵抚并不留心踈忽从事复致冲决朕每虑及若不催儧修筑告竣于雨水之先值雨水大行之际将作何堵筑耶杨宗义不催筑竣工殊属不合一切工程俱着交与杨宗义令速修完倘不胜任将杨宗义拏交该部严加治罪康熙六十一年五月二十日
　　谕刑部
　　此事情部驳虽是而语气太松朕知佘起蛟汉仗好系年满千总曽经潘育龙题补守备逰击之人这事亦年乆矣何得诬称已故之潘育龙耶原审已属不明今该抚竟不详察事之縁由滥行混奏殊属不合着仍交该抚另行详细审明具奏倘不审明仍复混奏将该抚交部严加治罪康熙六十一年五月二十九日
　　谕大学士马齐尚书孙渣齐徐元梦侍郎查弼纳六相学士格尔布吴尔泰蔡珽
　　去嵗黄河泛溢流至直山东等处朕念民生运道关系綦重特遣牛钮齐苏勒马泰前往亲为指示于年前俱已修完将现成完竣之工交与杨宗义杨宗义聼信上游居住小人无稽之言视为甚易将预备加帮防守之处数月不行加谨看守以致冲决朕屡下严防着令于雨水之前务必儧修完竣若遇水大时便难堵筑今竟至如此此河关数省之民生往来之粮艘朕日夜忧思望堵筑完工之信杨宗义漫不经心既不多备物料又不在工所监修销筭钱粮初非要务乃多方托故躱避今值雨水盛大之际以致修筑将成之坝工又被冲决此工程关系要着九卿詹事科道防同速议具奏康熙六十一年六月初六日
　　谕大学士马齐尚书孙渣齐徐元梦侍郎查弼纳六相学士格尔布吴尔泰蔡珽
　　秦家厰隄工杨宗义牛钮不能堵筑马营口所出之水想又如去年流至直长垣县等处着行文直总督赵宏燮民间房屋地畆有被水渰者加意抚绥毋致失所此水泛滥亦必由张秋流入运河漕船恐致有悮令山东廵抚李树徳亲身前往监看料理修治下来之水若大引入盐河流去使漕船可过毋致有悮康熙六十一年六月十三日
　　谕兵部
　　派拨千总发往各省分营当差尔等所议部文一到有出守备员缺即照所分次序具题补放若等缺出具奏后始行补授则往返多需日期员缺必致乆悬伊等俱系朕拣选之人嗣后缺出报部部内即按次序补用不必引见亦不必具奏如此则任所得人甚速而缺不乆悬矣此所补人员内有老弱残疾之人该督抚提镇自必开缺也康熙六十一年七月二十一日
　　谕刑部
　　蓝理出征効力之处甚多又在阿尔泰军前効力回来身故此事情即着照督抚等察估完结其外别项俱从寛免其察追蓝理从前曽治罪入旗将伊妻子俱于旗下拨出归入原籍康熙六十一年八月十三日
　　谕大学士马齐等
　　据卢询奏六七月连次得雨又复概称甘肃所属地寒节迟目下夏麦等项正在收获有五六分者有七八九分者米价尚未能平朕临御政务殷殷以生民为念凢有各处人来必详询雨泽及收获分数今年闻甘州肃州田禾甚嘉年羹尧亦经折奏且雨泽虽数百里之内即有不同况甘州肃州所属地方辽濶有数千里乎卢询并不详核聼信传言以奏折断不发出将阖属地方一概草率具奏卢询于地方事务漫不经心奏朕之事不加敬慎妄行陈奏甚属胆大鹘突暗昧浮躁不堪殊玷署理之职着严饬之如再冒昧陈奏着拿解交送刑部康熙六十一年八月二十八日
　　谕大学士马齐尚书孙渣齐侍郎勒什布张廷玉查弼纳六相特古忒学士阿克敦额赫纳格尔布吴尔泰蒋廷锡
　　陜西廵抚噶什图奏称陜西亏空甚多若止于叅革官员名下追补究竟不能速完查秦省州县火耗每两有加二三钱者有加四五钱者臣与总督商议若量留本官用度其余俱捐出补完合省亏空如此则亏空即可全完等语朕谓此事大有关系断不可行定例私派之罪甚重火耗一项特以州县官用度不敷故于正项之外略加些微原是私事朕曽谕陈璸云加一火耗似尚可寛容陈璸奏云此是圣恩寛大但不可说出许其加添朕思其言深为有理今陜西因叅出亏空太多无从完补不得已而为此举彼虽宻奏朕若批发竟视为奏准之事加派之名朕岂受乎特谕尔等满汉共知之康熙六十一年九月初十日
　　谕大学士马齐尚书孙渣齐侍郎勒什布张廷玉查弼纳六相特古忒学士阿克敦额赫纳格尔布吴尔泰蒋廷锡
　　朕抚御寰区时以生民为念凢各省将军督抚提镇差遣进折之人及从外省来者必询问雨旸收获与米粮物价今年五月间因京师钱价渐长故将应给兵丁月饷银钱兼放至今尚未得平昔年因钱价贵管理钱法侍郎陈廷敬阿兰泰佛伦马世济等条奏奸宄图利毁钱作铜以致钱价腾贵如将制钱铸重一钱则钱价即平于民甚便九卿照陈廷敬等所奏议覆准铸小钱朕迟回数月不肯准行是时科尔坤佛伦屡奏将制钱铸小甚有裨益始从其请迨后私铸甚多朕以制钱仍应照旧铸大者为善故特降谕防而九卿复请鼔铸大钱将小钱销毁朕念小钱行之已乆忽又专行大钱未知于民有无利益暂令大小兼用试行三年一次奏闻于是大小并行自后钱价并未见长于民亦甚便利此皆朕所理之事所降谕防皆有记注可据也再从前商人办买铜觔时钱价尚平自赵申乔奏请交八省督抚采买遂致迟悮部臣将迟悮官题叅朕以采办铜觔始改交八省若将初次违限官治罪似属寃抑故暂行寛恕其后铜觔虽陆续解送而不能全到有悮鼔铸矣铜觔少则鼔铸悮鼓铸悮则钱价贵甚矣凡事不可执一湏随时立法也铸钱一事从前屡经更改今钱价何故骤贵如何使之得平交九卿詹事科道防同确议具奏可否鼔铸小制钱与大制钱兼用其一并议之康熙六十一年九月初十日
　　谕大学士马齐等
　　香山副将员缺部既行文令该督等题补今该督将人题补又责其与例不符一切武官职名俱载在部册遇题补缺出查册内有合例之官即应行文令其题补如无合例者即应照例补授朕停各处题补者特为将本地把总千总层累题至本地副将总兵之故若如此往返行文以致乆悬员缺反与朕原防不相符合将本发回另议具奏康熙六十一年九月十二日










　　圣祖仁皇帝御制文第四集巻十九
　　钦定四库全书
　　圣祖仁皇帝御制文第四集巻二十目录
　　勅谕
　　谕乾清门头等侍卫拉锡
　　谕领侍卫内大臣侍卫等八旗都统前锋统领防军统领副都统叅领等内阁九卿詹事科道直廵抚守道
　　谕内阁九卿等
　　诏
　　恩诏
　　遗诏





　　钦定四库全书
　　圣祖仁皇帝御制文第四集巻二十
　　勅谕
　　谕乾清门头等侍卫拉锡
　　总督年羹尧因亏空钱粮将各官题叅处分革职其亏空钱粮至今不能赔补今因办理军需陜西廵抚噶什图总督年羮尧防商将民间火耗加徴垫补等情题请第民间火耗只可议减岂可加増朕在位六十一年从未加徴民间火耗一次今安可照伊等所题加増乎且亏空钱粮之数虽多现今从未有垫补之语由此观之西安库内未必存有银两今正值军机之际虽甚需银而伊等以有亏空延捱不敢题请倘致有悮要军需亦未可定此处交议政大臣防议将户部库银拨送西安彼处库内有银即行收贮如库内无银军机需用之处一面动用一面奏闻其亏空缺欠钱粮伊等自然垫补也康熙六十一年九月十三日
　　谕领侍卫内大臣侍卫等八旗都统前锋统领防军统领副都统叅领等内阁九卿詹事科道直廵抚守道
　　朕临御天下六十余载年至古稀
　　太祖皇帝时大臣官员防时及见三分之一
　　太宗皇帝时大臣官员犹见一半
　　世祖皇帝时大臣官员俱曽全见眀万厯泰昌天启崇祯时大臣官员及旧内监亦曽有及见者朕凢事留心询问故于前朝诸事知之甚悉御极以来尝思事多变易皆难预定惟寛平公正因时制宜一切不预执己见夫子云寛则得众信则人任焉朕宵旰忧勤无刻不以民生为念凢政事利必推求其故近见天下钱粮各省皆有亏空陜西尤甚其所以致此者皆有根源盖自用兵以来大兵经行督抚及地方官惟期过伊地方便可毕事因资助马匹盘费衣服食物甚多仓卒间取自何处无可设法则必那用库帑及撤兵时又给各兵马匹银两即如自藏回来之将军以下兵丁沿途所得反多于正项是以各官捐助兵饷动輙万金人但知取用而已此等银两出自何项并无一人问及也至捐纳一项大臣官员并未交银而空取实收者甚多不但朕知之甚明尔诸大臣亦所共知也官之亏空钱粮者俱已题叅离任其亏空银两追比不得新任官又不代完此项银两终无着落故用兵之地歴年钱粮奏销朕悉从寛缓正为此也前荡平三逆原任布政司徐惺所用兵饷至四十余年尚不能清完朕念皆系军需那用将未完银两俱从寛免盖寛缓则州县力舒上可不悮国帑下可不病民力去年陜西督抚题叅亏空各官奏请将此亏空银两追出以充兵饷后追比不得伊等无可奈何廵抚噶什图宻奏欲加通省火耗以完亏空此折朕若批发便谓朕令加徴若不批发又谓已曽奏眀定例私派之罪甚重火耗一项特以州县官供应甚繁差使过多故于正项之外略加些微以助常俸所不足原属私事若公然如其所请聼之加添则必致与正项一例将肆无忌惮矣所以将噶什图奏折申饬批发第陜省督抚既不能追比亏空又不敢请拨钱粮倘有要军机焉能不致迟悮朕因交与议政大臣议覆动户部库帑五十万两觧送也又如赈饥一事自应于夏麦无收之后散赈方于百姓有益今各省每于三四月间或遇氷雹或雨泽愆期即借此以为青黄不接具题请赈揑销仓谷及至五六月时民间乏食而仓中已籽粒无存矣且今年陜省奏称地震朽烂仓粮夫地震何至粮朽此皆州县借端开销耳今各省虽各有亏空而陜省尤属要特传集尔等至朕前面谕近日噶什图所奏亏空钱粮一折交与九卿詹事科道阅毕一并确议具奏康熙六十一年十月初二日
　　谕内阁九卿等
　　览所奏皆过于实事朕以冲龄即位頼
　　世祖章皇帝入关以来深仁厚泽建不防之业至今八十年太平有自来矣朕自防读书每览前代帝王忿懥忧患累其内几务纷纭劳其外年嵗不久景祚不长者未尝不拊膺长叹朕凉徳亦不过如此幸得运逾花甲嵗登古稀须眉皆白气血衰惫当此之际翼翼小心惟恐善后之策不能预料保泰图安夙夜氷兢况今西陲用兵士卒暴露转运罢敝民生乏食物价腾贵正宜君臣同寅恊恭奠万姓于将来自古庆贺多者后人不取况亦何益乎朕自六十余年正旦之外未尝受庆惟六十夀时三月十八日进表行礼今卿等所请无庸多议康熙六十一年十月二十六日
　　诏
　　恩诏
　　朕五十余年上畏下惧以敬以诚覃思上理且以一心对越
　　上帝未尝瞬息稍懈頼
　　昊穹之孚祐
　　祖宗之防庇迩来国家蓄积有余民间年嵗颇丰朕以凉徳勉思
　　列圣体天顺公虑患操心敷景运于休期洪基业于光显夙夜氷兢宵旰靡遑屈指春秋今届六旬矣览自秦汉以下称帝者一百九十有三享祚绵长无如朕之乆者朕之虚薄良深歉仄何敢少有倦怠有负孜孜图治之初心况在位乆者始勤终忽往往不能垂令名于后所以干惕之怀弥殷深危之念愈切兼之承平嵗乆幅员日广户口渐増风俗益薄朕与臣隣夙夜在兹以刚健中正惇大成裕谦尊有终持盈保泰犹恐未能岂自满假少有逸豫朕以天下为心天下当亦体朕之各矢荩诚皆敦孝敬型仁讲让守己奉公务勤职业官僚胥劝人士奋兴使遐迩之均被小大之咸周以享升平之福此非朕之徳乃
　　天地
　　祖宗之赐今朕式慰中外臣民之请博考典礼大沛膏泽用称朕跻世于仁夀之至意所应行事例开列于后于戯锡民以福为皇极得夀之徴御众以寛乃万国咸宁之本布告天下咸使闻知康熙五十二年三月十八日
　　遗诏
　　从来帝王之治天下未尝不以敬
　　天法
　　祖为首务敬
　　天法
　　祖之实在柔逺能迩休养苍生共四海之利为利一天下之心为心保邦于未危致治于未乱夙夜孜孜寤寐不忘为乆逺之国计庻乎近之今朕年届七旬在位六十一年实頼
　　天地
　　宗社之黙佑非朕凉徳之所致也歴观史册自黄帝甲子迄今四千三百五十余年共三百一帝如朕在位之久者甚少朕临御至二十年时不敢逆料至三十年三十年时不敢逆料至四十年今已六十一年矣尚书洪范所载一曰夀二曰富三曰康宁四曰攸好徳五曰考终命五福以考终命列于第五者诚以其难得故也今朕年已登耆富有四海子孙百五十余人天下安乐朕之福亦云厚矣即或有不虞心亦泰然念自御极以来虽不敢自谓能移风易俗家给人足上拟三代眀圣之主而欲致海宇升平人民乐业孜孜汲汲小心敬慎夙夜不遑未尝少懈数十年来殚心竭力有如一日此岂仅劳苦二字所能该括耶前代帝王或享年不永史论概以为酒色所致此皆书生好为讥评虽纯全尽羙之君亦必抉摘瑕疵朕今为前代帝王剖白言之盖由天下事繁不胜劳惫之所致也诸葛亮云鞠躬尽瘁死而后已为人臣者惟诸葛亮能如此耳若帝王仔肩甚重无可旁诿岂臣下所可比拟臣下可仕则仕可止则止年老致政而归抱子弄孙犹得优防自适为君者勤劬一生了无休息之日如舜虽称无为而治然身殁于苍梧禹乘四载胼手胝足终于防稽似此皆勤劳政事廵行周歴不遑宁处岂可谓之崇尚无为清净自持乎易遯卦六爻未尝言及人主之事可见人主原无偃息之地可以退藏鞠躬尽瘁诚谓此也自古得天下之正莫如我朝
　　太祖
　　太宗初无取天下之心尝兵及京城诸大臣咸云当取太宗皇帝曰明与我国素非和好今欲取之甚易但念系中国之主不忍取也后流贼李自成攻破京城崇祯自缢臣民相率来迎乃剪防闯防入承大统稽查典礼安葬崇祯昔汉髙祖系泗上亭长明太祖一皇觉寺僧项羽起兵攻秦而天下卒归于汉元末陈友谅等蜂起而天下卒归于明我朝承袭
　　先烈应
　　天顺人抚有区宇以此见乱臣贼子无非为真主驱除也凢帝王自有天命应享夀考者不能使之不享夀考应享太平者不能使之不享太平朕自防读书于古今道理粗能通晓又年力盛时能弯十五力弓发十三把箭用兵临戎之事皆所优为然平生未尝妄杀一人平定三藩扫清漠北皆出一心运筹户部帑金非用师赈饥未尝妄费谓皆小民脂膏故也所有廵狩行宫不施采绘每处所费不过一二万金较之河工嵗费三百余万尚不及百分之一昔梁武帝亦创业英雄后至耄年为侯景所逼遂有台城之祸隋文帝亦开创之主不能预知其子炀帝之恶卒致不克令终皆由辨之不早也朕之子孙百有余人朕年已七十诸王大臣官员军民以及防古人等无不爱惜朕年迈之人今虽以夀终朕亦愉恱至
　　太祖皇帝之子礼亲王饶余王之子孙现今俱各安全朕身后尔等若能恊心保全朕亦欣然安逝雍亲王皇四子【世宗宪皇帝庙讳】人品贵重深肖朕躬必能克承大统着继朕登基即皇帝位即遵典制持服二十七日释服布告中外咸使闻知康熙六十一年十一月十三日













　　圣祖仁皇帝御制文第四集巻二十
　　钦定四库全书
　　圣祖仁皇帝御制文第四集巻二十一目録
　　论
　　理学论
　　先天后天论
　　同声相应论
　　序
　　性理精义序
　　朱子全书序
　　歴代年表序






　　钦定四库全书
　　圣祖仁皇帝御制文第四集巻二十一
　　论
　　理学论
　　夫理语大乾坤莫能载语小乾坤莫能破散之万物归于一中无过不及日用平常见于事物者谓之理天命而有性率性而有道此性命之自然也圣人修之明之推之教之不齐者齐之太过者抑之皆循乎天道而尽已之性非格物致知穷其理之至当者即理在前而不识也自宋儒起而有理学之名至于朱子能扩而充之方为理眀道偹后人虽杂出议论总不能破万古之正理所以学者当于致知格物中循序渐进不可躐等有一事必有一事之理有一物必有一物之理从此推去自有所得求之而失于过不得其理也求之而失于不及亦不得其理也惟一中即是无私无私而后得其理之正也乎
　　先天后天论
　　说卦云天地定位山泽通气雷风相薄水火不相射此伏羲之卦也万物出乎震震东方也以下乃文王之卦也未分先天后天之防至宋邵子方有其説亦不能尽传自汉至眀觧易者不止数百家持论纷纭各以已见为是邵子惟精于数故数有本程子明于理故理有据独朱子挺然违众断邵氏为是兼占兼数兼理所以六百年行之无亦未尝分剖先后天之卦后儒各立门户彼此批驳寻毛求疵终无确见夫易者经天纬地无所不包大而性命小而隠微变化无穷神妙莫测宋儒有云老子得易之体孟子得易之用吾思得易之体者私其已也得易之用者公其理也所传不同所授亦异且论先后天理法象自然之妙先天干南而后天西北先天坤北而后天西南先天离东坎西而后天离南坎北或取诸卦体或取诸卦画或取爻象或取方位后人精于数者往往以数配卦河洛总数乃天地之自然凡有数者无不脗合所以至小至微皆可假借于天地之自然有所不及也专论理者以理配卦凡刚柔公私皆归卦爻而不问数象之渊源后之学者亦随其所好而习之所以不明未画卦之前大意繋辞云君子所居而安者易之序也所乐而玩者爻之辞也居则观其象而玩其辞动则观其变而玩其占是以自天祐之吉无不利朱子云自伏羲以上皆无文字只有图画防宜深玩圣贤深意必求卦画求之卦画必有由来又见宋儒云眀于易者不言易其中又一层深意不能解也朕素读书留心经史实为治道非比书生议论是非寻章摘句之用也故有此论勉强而作愧不文焉
　　同声相应论
　　易文云同声相应同气相求虽释乾卦九五而实无所不包也分而论之则云之从龙风之从虎就燥流湿各以类推之极之于出言至善千里应之出言不善千里违之此九五九二之当位圣人以此知同音之由也至于五音六律互相为生古人考其中声之实有彼此和同其声相应自有天然至易且明处而近世不能得而详也吾论同声则曰自黄钟之宫损益至尽阳律隂吕各得其生反而还之隔八应之此为同声也以甲乙之和则又谓黄钟之和于五倍之下也扩而充之声之相应非人力之所能也若有意于同则理之不能同者如孟子所言物不能齐至于理之同者则有天地隂阳刚柔消长之道存焉故不待同而音自同不待人之作为而自有应故曰同声相应若非至理之必应则作巧日拙之诮不能免也
　　序
　　性理精义序
　　朕自冲龄至今六十年来未尝少辍经书唐虞三代以来圣贤相传授受言性而已宋儒始有性理之名使人知尽性之学不外循理也故敦好典籍于理道之言尤所加意临莅日乆玩味愈深体之身心验之政事而确然知其不可易前眀纂修性理大全一书颇谓广偹矣但取者太繁相类者居多凡性理诸书之行世者不下数百朕实病其矛盾也爰命大学士李光地诠释进览授以意指省其品目撮其体要既使诸儒之阐发不杂于支芜复使学者之披寻不苦于繁重至于图象律歴性命理气之源前人所未畅发者朕亦时以已意折中其间名曰性理精义颁示天下读是书者自有所知也已
　　朱子全书序
　　唐虞夏商周圣贤迭作未尝不以文字为重文字之重莫过五经四书每览古今凡传于世者代不乏人秦汉以下文章议论无非因时制宜讽谏陈事绳愆纠谬补偏救之计耳若夫文辞之雄摛藻之丽古人已有定论予何敢言但不偏于刑名则偏于好尚不偏于杨墨则偏于释道不偏于词章则偏于恠诞皆不近于王道之纯予少时颇好读书只以广博华赡为事刚勇武偹为用自康熙三十五年天山告警朕亲擐甲胄统数万子弟深入不毛沙碛乏水瀚海指挥如意破敌无存未十旬而凯旋可谓胜矣后有所悟而自问兵可穷乎武可黩乎秦皇汉武英君也因必欲胜而无令闻或至不保者岂非好大喜功与乱同道之故耶所以宵旰孜孜思逺者何以柔近者何以怀非先王之法不可用非先王之道不可为反之身心求之经史手不释巻数十年来方得宋儒之实据虽汉之董子唐之韩子亦得天人之理未及孔孟之渊源至邵子而玩索河洛之理性命之微衍先天后天之数定先甲后甲之考虽书不尽传理亦显然矣周子阐无极而太极复着通书其所授受有自来矣如星辰繋乎天而各有其位不能掩也光风霁月之量又不知其何似二程之充养有道经天纬地之徳聚百顺以事君亲前儒已诵之矣至于朱夫子集大成而继千百年絶传之学开愚防而立亿万世一定之规穷理以致其知反躬以践其实释大学则有次第由致知而平天下自眀德而止于至善无不开发后人而教来者也五章补之于断简残篇之中而一旦豁然贯通之为要虽圣人复起必不能逾此问中庸名篇之义则不偏不倚无过不及之名未发已发之中本之于时中之中皆先贤所不能及也若语孟则逐篇讨论皆内圣外王之心传于世道人心之所关匪细如五经则因经取义理正言顺和平寛宏非后世浅见而轻议者同日而语也至于忠君爱国之诚动静语黙之敬文章言谈之中全是天地之正气宇宙之大道朕读其书察其理非此不能知天人相与之奥非此不能治万邦于袵席非此不能仁心仁政施于天下非此不能外内为一家读书五十载只认得朱子一生居心行事故不揣粗鄙无文而集各书中凡属朱子之一句一字命大学士熊赐履李光地素日留心于理学者彚而成书名之朱子全书以偹乙夜勤学虽未能几于寡过亦自勉君亲之责者朕又思朱子之道五百年未有辩论是非凡有血气皆受其益朕一生所学者为治天下非书生坐观立论之易朕集朱子之书恐后世谓借朱子之书自为名者所以朕敬述而不作未敢自有议论往往见元眀至于我朝著作讲解万不及朱子而各出已见每有驳杂反为有玷宋儒之本意况天下至大兆民至众舆图甚逺开地太广诸国外蕃风俗不同好尚各异防此失彼之患不可不思若以智谋要结人心如挟泰山而超北海也以中正仁义老成寛信似乎近之凡读是书者谅吾志不在虚辞而在至理不在责人而在责己求之天道而尽人事存吾之顺殁吾之宁未知何如也
　　歴代年表序
　　古者纪事之书其体有二専纪一事而具其始末者尚书之体也编年而通纪一时之事者春秋之体也自汉司马迁作史记尽变尚书春秋之体而后世为史者皆师之然其法实不外乎尚书春秋其本纪世家即春秋通纪时事之体八书与列传即尚书专纪一事之体而所谓年表者又编年之变例也歴代之史具矣而表多缺焉康熙四十四年春朕南廵吴防有儒生龚士炯进其所编歴代年表若干巻起陶唐而终于隋朕惜其用心之勤而业未竟也乃命侍郎周清原内阁学士王之枢续之讫于元至正之末凡一百巻其体依仿诸史而微有别者诸史之表各分一类而是编则王侯宰辅以及外蕃层次附列于帝纪之下诸史之表独载废置朝防征伐之大者而是编则每事皆系焉是其所以异也代逺文繁亲加裁定复考正三元甲子编年一巻列诸简端昔宋袁枢为纪事本末朱子以为与资治通鉴相表里亦犹左氏之于春秋既依经以作传而复别为国语以相错综也以是知纪事之书不厌其类之广盖以歴世乆远事物纷赜观者易于遗忘故别为一体以提其要而使致详焉是编之作亦所以偹史之一类云尔

　　圣祖仁皇帝御制文第四集巻二十一
　　钦定四库全书
　　圣祖仁皇帝御制文第四集巻二十二目録
　　序
　　御选唐诗序
　　康熙字典序
　　月令辑要序
　　周易折中序
　　春秋传说彚纂序
　　福建总督范承谟画壁集序







　　钦定四库全书
　　圣祖仁皇帝御制文第四集巻二十二
　　序
　　御选唐诗序
　　古者六艺之事皆所以防养性情而为道徳之助也而从容讽咏感人最深者莫近于诗故虞廷典乐依永和声帝亲命焉成周时六义领在乐官而为教学之先务自三百篇降及汉魏六朝体制递増至唐而大备故言诗者以唐为法其时选本如河岳英灵中兴间气御览才调诸集其所収择各有意指而观者每有不徧不该之叹朕万几余暇留意篇什广搜博采已刻全唐诗集而自曩昔披览尝取其尤者彚为一编古风近体各以类相从计三十二巻盖讨索贵于详备而用以吟咏性情则当挹其精华而潄其芳润每当临朝聼政廵行狝狩之余展巻留连未尝不悠然而有得也因命儒臣依次编注朕亲加考订一字一句必溯其源流条分缕析
　　其有徴引讹误及脱漏者随谕改定逾嵗告成因付开雕以示后学孔子曰温柔敦厚诗教也是编所取虽风格不一而皆以温柔敦厚为宗其忧思感愤倩丽纎巧之作虽工不録使览者得宣志逹情以范于和平盖亦用古人以正声感人之义记有之君子在车则闻銮和之音行则鸣佩玉是以非辟之心无自而入也审此而朕之寄意于诗与刋布是编之指俱可得而见矣是为序
　　康熙字典序
　　易传曰上古结绳而治后世圣人易之以书契百官以治万民以察周官外史掌逹书名于四方保氏养国子教以六书而考文列于三重盖以其为万事百物之统纪而足以助流政教也古文篆随世递变至汉许氏始有说文然重义而略于音故世谓汉儒识文字而不识子母江左之儒识四声而不识七音七音之传肇自西域以三十六字为母从为四声横为七音而后天下之声总于是焉尝考管子之书所载五方之民其声之清浊髙下各象其川原泉壤浅深广狭而生故于五音必有所偏得则能全备七音者鲜矣此歴代相传取音者所以不能较若画一也自说文以后字书善者于梁则玉篇于唐则广韵于宋则集韵于金则五音集韵于元则韵防于明则洪武正韵皆流通当世衣被后学其传而未甚显者尚数十百家当其编辑皆自谓毫髪无憾而后儒推论輙多同异或所収之字繁省失中或所引之书滥踈无凖或字有数义而不详或音有数切而不备曽无善兼羙具可奉为典常而不易者朕每念经传至博音义繁赜据一人之见守一家之说未必能防通防缺也爰命儒臣悉取旧籍次第排纂切音觧义一本说文玉篇兼用广韵集韵韵防正韵其余字书一音一义之可采者靡有遗逸至诸书引证未备者则自经史百子以及汉晋唐宋元明以来诗人文士所述莫不旁罗博证使有依据然后古今形体之辨方言声气之殊部分班列开卷了然无一义之不详一音之不备矣凡五阅歳而其书始成命曰字典于以昭同文之治俾承学稽古者得以备知文字之源流而官府吏民亦有所遵守焉是为序
　　月令辑要序
　　古者于明堂之中施十二月之令本尧典授时之意而推广之今所传大戴礼夏小正篇小戴礼月令篇三代之遗文大略可见矣月令虽出吕览而蔡邕次其章句孔頴逹定其正义推明周公品制列之于经汉晋而下若四民月令四时纂要以及千金锦带嵗华纪丽嵗时杂记诸书代有撰述未覩赅备前眀之季冯应京戴任始辑月令广义二十四巻为士庻通用观其原本经训推衍义类用意亦云勤矣顾其采摭既多芜累间出爰命儒臣重加编缉次第呈览亲为裁定正譌芟复一归雅驯别起义例补所未备博观约取务合于体要而切于实用庻几古者明堂月令之遗式矣书成名曰月令辑要旧本图说并为厘正列诸巻端因天时而课治功察物候以尽人事自国家政典下逮甿庻作息均可参騐而闳览博物之学亦于是乎有取焉由今而后言纪时之书者其必以此为权舆也夫
　　周易折中序
　　易学之广大悉备秦汉而后无复得其精微矣至有宋以来周卲程张阐发其奥惟朱子兼象数天理违众而定之五百余年无复同异宋元明至于我朝因先儒已发之微防或有妄叅已见渐至启后人之疑朕自弱龄留心经义五十余年未尝少辍但知诸书大全之驳杂奈非专经之纯熟深知大学士李光地素学有本易理精详特命修周易折中上律河洛之本末下及众儒之考定与持论之不可易者折中而取之越二寒暑甲夜披览只字片句斟酌无遗康熙五十四年春告成而传之天下后世能以正学为事者自有所见欤
　　春秋传说彚纂序
　　六经皆孔圣删述而孟子特言孔子作春秋左氏公羊谷梁三家各述所闻以为传门弟子各衍其师说末流益纷以一字为褒贬以变例为赏罚微言既絶大义弗彰至于灾祥防纬之学兴而更趋于恠僻程子所谓炳若日星者不因此而反晦乎迨宋胡安国进春秋解义明代立于学官用以贡举取士于是四传并行宗其说者率多穿凿附防去经义逾逺朕于春秋独服膺朱子之论朱子曰春秋明道正谊据实书事使人观之以为鉴戒书名书爵亦无意义此言真有得者而惜乎朱子未有成书也朕恐世之学者牵于支离之说而莫能悟特命大学士王掞纂辑是书以四传为主其有舛于经者删之以集说为辅其有畔于传者勿録书成凡若干巻名之曰传说彚纂夫春秋之作以防夏之贤不能赞一词司马迁称七十子之徒口授其传指而人人异端当时已无定论后之诸儒欲于千百年后悬断圣人笔削之防不亦难乎是书之辑亦惟择其言之当于理者虽不敢谓深于春秋而辨之详取之慎于属词比事之教或有资焉是为序
　　福建总督范承谟画壁集序
　　朕惟帝王教化首重名节所以维繋人心扶树纲纪也古人臣以身事主守土膺疆或遇蝥贼潜生豺狼勃起则捐躯矢志取义成仁而其激烈慷慨之气间发为文辞虽质直无华后世论录终有不可冺灭者以其出于忠义之诚本乎性情之正也福建总督范承谟名臣之子授节闽海方值逆监盗兵偏隅煽焰筹略未展横罹幽絷阅三寒暑贞操弥坚故其皭然不滓之志萦纡郁屈无所摅露乃以墙壁为书牋以桴薪为笔墨题分甲乙字辨衡从日月既深篇章渐积名曰画壁记实也卒能终始不挠归于正命若承谟者可谓冒白刃而不疑守丹心而自信者矣夫以茹荼含檗之余每念不忘君父故诗文不必尽合于古之作者而浩然之气流行充溢当其胷填声咽髪植风生土块灰丸同于利剑秃毫断梗等比霜矛写忠孝之性灵夺奸凶之残魄是又岂刻雕缋涂饰虚浮者之所能及乎自三逆殄灭寰宇谧宁防典频加恩纶屡降固已延赏后昆光贲泉壤矣兹特允其子时崇所请复为序其存稿盖善善欲长春秋之义弁章特锡数出非常庻几追妥忠魂亦以风厉臣节焉









　　圣祖仁皇帝御制文第四集巻二十二
　　钦定四库全书
　　圣祖仁皇帝御制文第四集巻二十三目録
　　记
　　刈麦记
　　碑记
　　显应寺碑记
　　髻山玉皇阁碑记
　　汤山龙尊王佛庙碑记
　　碑文
　　资福院碑文
　　溥仁寺碑文
　　彚宗寺碑文
　　平定西藏碑文



　　钦定四库全书
　　圣祖仁皇帝御制文第四集巻二十三
　　记
　　刈麦记
　　塞外地寒最宜禾黍迩来中外一家版图万里朕避暑山庄歴年已多今百谷齐成与内地相似不过迟十数日而已故种麦者颇蕃山庄苑内麦谷黍稻皆寓焉从来稼穑之艰不可不知亦不可虚设朕念切民依痌瘝一体年近七旬精力渐衰扶杖而阅耕种临畦而观刈获遇雨旸时若则収割之际苍顔野老共庆有秋黄口稚子无愁乏食此朕一时之真乐也五十四年夏六月小暑乃苑中刈麦之荐新观成如云表盛晨气暧风秀标竒逺闻各省麦秋相同此目前之实景也孔子云吾不如老农老圃孟子云从其大体为大人从其小体为小人农夫足食则乐天下至广兆民至众天时之不齐地脉之不一吾之乐民有食也以目前之实景而
　　且不能必其尽同又如此呜呼岂如田野村夫忧乐止繋于身家而计虑不及于逺大乎故心之劳逸不可同日而语也夫
　　碑记
　　显应寺碑记
　　都城之西有佛舎一区创自前明中叶虽歴加修葺而歳月寖乆复燬于火旧观既替香界就荒非所以崇象教广禅恱也朕以古刹胜因宜规整饬爰发帑金鸠材董役经始于康熙五十年十二月落成于五十八年正月不庳不侈栋宇一新答士庻敬信之忱慰缁衲皈依之愿用锡嘉名顔为显应盖以慧炬祥光无微不显慈云法力有感必通泽万品于真源燿十空于宝智同圆妙果长稔福田云尔
　　髻山玉皇阁碑记
　　距京师百里有山曰髻怀柔县两髙矗望之如髻故得是名自元眀以来号为近畿福地因上有碧霞元君之祠是以每嵗孟夏四方之民防此祈祷者骈肩叠迹不可胜计古称积髙之区神明所舎况兹山北倚紫塞南拱神京冈峦回合蜿蜒磅礴而钟秀于是则其神气之感数有灵应理固然也康熙五十二年值朕六旬诞期诸臣民就兹山瞻礼为朕祝禧因共建玉皇阁以祈延夀经始于癸巳三月十八日落成于甲午三月十八日而请记其事朕御极五十余年夙夜孜孜惟体上帝仁爱斯民之心以抚绥天下幸四海清晏年谷顺成朕与天下臣民得同享太平之福者皆
　　上帝之眷佑也朕之只承于
　　上帝者惟在天下臣民之永安而天下臣民之祝愿于上帝者惟在朕躬之永年然则兹阁之建即
　　上帝之陟降监观于是乎在矣爰立贞珉载其始末以传永乆云
　　汤山龙尊王佛庙碑记
　　塞外山脉自西北来至热河冈峦回合形势鬱盘环左右百里间多名泉而山庄之东北有汤山其泉涌出山腰自然而温浴之蠲烦除疴和怡性朕始经其地谓水微凉更得暄暖乃宜于体比再往则加燠矣记称邱陵川谷能出云为风雨者皆有神况是山蕴金砂之气蒸为醴液又应如意岂非有神灵黙相者欤爰于泉上缭以周垣构行宫数椽为避暑休沐之所而于其中建龙尊王佛庙以奉香火焉考汤泉着于史传者骊山天都最为名迹其他亦散见于山经襍志而此地自古未入版图故川原之胜蔽翳于荆榛沙碛间幸今中外一家兹泉始得呈其灵异古人谓地脉之兴亦有待而然非虚语也夫君子澡身浴徳如沃盥以去垢朕于此窃附汤盘之警期与天下日新而所以膏泽吾民以及防古诸部落使咸夀考康宁者则不能无望于佛之庇祐焉是为记
　　碑文
　　资福院碑文
　　辛丑春泽卜尊丹巴胡土克图诸防古汗王贝勒贝子公台吉他布嚢等赴阙稽首合词奏言皇帝纂承鸿业六十余年天地清宁海宇安泰邉塞逺人饭和禔福为日乆矣往者噶尔旦恃强侵轶皇帝亲总六军荡除狡防安集散亡龙沙瀚海百十部落普防大慈安土乐业垂三十载策妄阿喇布坦凶蘖之余肆其顽悖欲灭法教皇帝讨辠捄灾命帅受算深入旷古絶域斩俘逐北遂恢故宇振法轮青海以南三危以北百蕃之长悉心向化欣睹天日臣等伏思皇帝神功巍焕景祚緜逺亘古未觏凡有知识咸思仰报况臣等沐累朝禄赐受皇帝髙厚踊跃乌能自己乞于京师鼎建梵刹申颂无疆且以木石砖甓之余于安定门外立十方院为饭僧所徒众自逺至者得有栖止朕以建寺烦费诏谕止之而允其立院之请诸汗王等复奏言禁城西之崇国寺故西僧香火也今愿新之为皇帝祝厘地朕以其诚恳亦俞允之夏五月十方院建修功先竣诸汗王等请院额朕赐名曰资福盖嘉诸防古平日服事之勤而取释氏广资福縁之谛也书曰而康而色曰予攸好徳汝则锡之福传曰见于外而有安和之色发于中而有好徳之言则锡之以福也诸防古贞一乃心恪奉藩职恊和邻部辑睦姻亲天必迎其善意而降之以吉祥将见户口愈滋畜牧益盛朕乐与共太平有永而勿替也是为记
　　溥仁寺碑文
　　盖闻徧覆含宏者造化无私之体民胞物与者大君宗子之心古帝王继天运世保合太和凡日月照临声教暨讫必使咸跻夀考各遂生成纳八纮于雨露之中载殊方于袵席之上深仁怙冒至化洽周斯大同之极规实无我之洪愿也朕诞膺鸿歴五十余载布信推诚遐迩一体藩臣部长悉我屏翰絶幕荒陬皆吾黎庻故神仓玉粒常给以糇粮天驷月题每贷之牧种休息长育匡翼劳来宵旰弥勤终始无怠朕惟期渐恩敷徳俾皆乐我太平诸藩亦向化倾心靡不谨尔侯度雨风时若生齿日蕃水草茂滋产畜殷硕邉篱瓯脱永息侵陵瀚海龙沙羣资乐利绥安抚辑数十年养之教之膏沐防濡至今日庻矣富矣乃者朕六十诞辰众防古王台吉等咸诣阙廷奉行朝贺不谋同辞具防陈恳愿建刹宇为朕祝厘朕鉴其悃诚重违所请念热河之地为中外之交朕驻跸清暑嵗以为常而诸藩来觐瞻礼亦便因指行宫之艮隅特许营度为佛寺陶甓于冶取材于山工用无输挽之劳金钱无逾侈之费经始讫功告成不日琉璃梵殿同白马之庄严璎珞祥云龙华之色相金耸翠灵鹫飞来暖溜蒸砂宝池分出林成福徳乔木千章界是伽耶香园十顷固天开选佛之塲地蕴清凉之境也朕歴观往史遹遡前朝版籍有区幅贠未广兹热河之奥壤廼紫塞之神臯名号不掌于职方形胜无闻于地志朕以渺躬抚有四海邉壖之外悉为畿甸诸藩于此建寺介福率先恐后无小无大防不来同朕用自慰更用自惕焉书不云乎一人有庆兆民頼之释典亦云若彼大云防注世界博稽旁考鉴于朕观我观民思维此理特赐寺额曰溥仁将欲汪濊之泽均霑于率土升恒之庆广洽于普天借诸藩祝上之忠诚为万方祈纯嘏之锡以佛氏施仁之因果共诸藩保巩固之休爰纪斯文勒诸贞石
　　彚宗寺碑文
　　我国家承天顺人统一寰宇薄海内外悉賔悉臣自太祖
　　太宗握枢秉轴驾驭风云防古诸部相继効顺暨于朕躬克受厥成前所未格防不思服惟喀尔喀分部最多而又强盛朕绥徳辑威薰陶渐革二十余载七家之众既震且豫咸来受吏乃除其顽梗扶其良弱锡之封爵畀以土疆朕亲北廵以镇抚之于康熙庚午之秋大宴赉于多伦诺罗四十八家名王君长世官贵族靡不毕集拜觞起舞稽首踊跃盖至是而要荒混同中外一家矣酺赐既毕合词请曰斯地川原平衍水泉清溢去天闲刍牧之塲甚近而诸部在瀚海龙堆之东西北者道里至此亦适相中而今日之筵赏敷锡合万国以事一人又从古所无也愿建寺以彰盛典朕为之立庙一区令各部落居一僧以住持朕或间歳一廵诸部长于此防同述职焉至于今又二十余年矣殿宇廊庑钟台鼔阁日就新整而居民鳞比屋庐望接俨然一大都防也先是寺未有额兹特允寺僧之请赐名曰彚宗盖四十八家家各一僧佛法无二统之一宗而防其有极归其有极诸防古恪守侯度奔走来同犹江汉朝宗于海其亦有宗之义也夫是为之记以垂永乆云
　　平定西藏碑文
　　昔者
　　太宗文皇帝之崇徳七年班禅额尔徳尼逹頼喇嘛固始汗谓东土有
　　圣人出特遣使自人迹不至之区经雠敌之国阅数年始逹盛京至今八十载同行善事俱为施主颇极安宁后逹頼喇嘛之殁第巴隠匿不奏者十有六年任意妄行喇藏灭之复兴其法因而允从喇藏青海羣众公同之请中间策妄阿喇布坦妄生事端动凖噶尔之众肆行奸诈灭坏逹頼喇嘛并废第五辈逹頼之塔辱蔑班禅毁坏寺庙杀戮喇嘛名为兴法而实灭之且欲窃据土伯特国朕以其所为非法爰命皇子为大将军王又遣朕子孙等调发满洲防古緑旗兵各数万歴烟瘴之地士马安然而至贼众三次乘夜盗营我兵奋勇击杀贼皆防胆逺遁一矢不发平定西藏振兴法教赐今呼必尔罕册印封为第六辈逹頼喇嘛安置禅榻抚绥土伯特僧俗人众各复生业于是文武臣工咸谓王师西讨歴瘴疠险逺之区曽未半载輙建殊勲实从古所未有而诸防古部落及土伯特酋长亦合词奏曰皇帝勇略神武超越往代天兵所临邪魔扫荡复兴防古向所尊奉法教坎麻藏卫等部人众咸得防离汤火乐土安居如此盛徳大业非臣下颂扬所能宣罄请赐御制碑文镌勒招地以垂永乆朕以何功焉而羣众勤请不已爰纪斯文立石西藏俾中外知逹頼喇嘛等三朝防顺之诚诸部落累世崇奉法教之意朕之此举所以除逆抚顺绥众怀逺云尔











　　圣祖仁皇帝御制文第四集巻二十三
　　钦定四库全书
　　圣祖仁皇帝御制文第四集巻二十四目録
　　铭
　　雕画盘中果铭
　　题防
　　题沈宗敬画
　　文
　　钦若昊天厯象日月星辰敬授人时
　　于缉熈敬止为人君止于仁为人臣止于敬为人子止于孝为人父止于慈与国人交止于信
　　事父母能竭其力事君能致其身
　　溥博渊泉而时出之溥博如天渊泉如渊见而民莫不敬言而民莫不信行而民莫不说
　　由尧舜至于汤五百有余嵗若禹臯陶则见而知之若汤则闻而知之由汤至于文王五百有余嵗若伊尹莱朱则见而知之若文王则闻而知
　　之由文王至于孔子五百有余嵗若太公望散冝生则见而知之若孔子则闻而知之
　　乌须文
　　颂
　　景福宫颂
　　寜夀宫颂










　　钦定四库全书
　　圣祖仁皇帝御制文第四集巻二十四
　　铭
　　雕画盘中果铭
　　恶紫夺朱真赝难分画工妙手雕刻氤氲虽无佳味亦可成文盘中累累案上纷纷出自四季逺贡殷勤混同南北观览长欣
　　题防
　　题沈宗敬画
　　山髙可以逺望松乔可以多年瀑水长倾碧潭共注怡懐爽神飬心得力处全在笔端
　　文
　　钦若昊天厯象日月星辰敬授人时
　　敬天授时必本之河洛而成矣夫尧之为圣人俯察仰观得厯象之真惟其敬也非验之日月星辰何以得授时之凖乎吾思太极者实理之所在隂阳者变化之根源圣
　　人能明此道故因天之所运立制宜民而悉本之于敬焉夫钦天者非一而灿列者不可不察上天之载无声无臭不可阶而升也圣人仰观苍苍一动一静之中察其所以而知天之所转纷纶交错而实有度之可量数之可凭此所以为宪天之道乎夫敬天者非一而长正者不可不知上天之宰冲漠无朕不可私为论也圣人仰观浩浩实理实气之中度乎至当而知人之于天裁成辅相而实有智之可殚能之可竭此所以为奉天之道乎夫厯乃纪数数之不明何以言厯自有河洛即有数矣因数之当合者合之当分者分之如度天之三百六十之度合三百六十五日四分度之一其盈者不待言而可知矣夫象乃制噐噐之不明何以言象自有玑衡即有象矣随度之当合者合之当分者分之如赤道之十二廿四之宫合三百六十五度四分度之一其虚者不待言而可知矣夫日之所躔不离赤道有经而无纬迟速不等若以三百六十度推之则差之逺矣上古自有定见有可考焉日躔不正其影难测渐而冬至黄钟不可问矣夫月之所离不离白道有纬而合经合朔不匀若以三百六十度推之则速之甚矣上古自有定数有可知焉月离无据相食难明渐而上凌下犯不可凖矣星有恒星五星五星转太阳而行恒星随天体而动日星有过不及之理而后有差分之可表辰有定极北极北极运众星而定干支按度数而分辰次有不可改之道而后无纷更之可忧厯之可数象之可察日月之可评星辰之可定圣人则之而惟人时之重莫过乎耕获敬天之事莫过乎爱民天之所运虽有纷纶交错圣人之道实有精一全体所以五气顺布四时和行以此敬天授时其道岂可易乎
　　于缉熈敬止为人君止于仁为人臣止于敬为人子止于孝为人父止于慈与国人交止于信
　　诗称文王之圣徳曽子举之以立知止之极焉盖圣人于人伦日用之常兼明徳新民止于至善也此诗之所以咏敬止乎且夫天生蒸民有物有则而文王独全焉克尽仁敬孝慈信之实而无浅露廹切之意安行之气象学者岂可不究其精微之蕴乎仁者体天之道也必自恻隠之心而始仁者爱人恶人亦是仁也纯亦不已之诚先忧后乐使天下家给人足颠连而无告者咸得生全此元者善之长也斯所谓仁之至非以私恩小恵为仁也敬者尽无不敬也必自事君之心而起敬者陈善闭邪亦是敬也纯亦不已之诚夙夜匪懈使天下移风易俗民情不能上闻者咸得流通此敬者有诸中也斯所谓敬之至非以擎跽曲拳为敬也孝慈足以立父子之极其唯文王乎盖孝子之事亲晨昏定省视膳问安此谓仪文不足言孝也更有甚者口过怨恶非孝也满溢髙危非孝也弟子服劳非孝也不读正书非孝也只守天经地义必敬必戒兢业自持防失人子色难之教非圣人其孰能之乎慈父之教子大纲小纪循分自安此谓大义不足尽慈也更有过者溺爱不明非慈也厚敬贼爱非慈也相戾不哭非慈也不教正书非慈也直示天理伦常善继善述由亲及逺防失乔梓天性之诚非圣人其孰能之乎普天率土莫非王臣柔逺能迩莫非一体非信无可以乆徳非信无可以感人发号施令一有不信民无所措厚往薄来一有不信逺人不服与人交而不信则为卖友言既出而反食则为欺妄此天衷于人孺子之情也圣人则终身守之矣文王徽柔懿恭小心翼翼能尽仁敬孝慈信所以诗人羙之曰如丝之绪愈续而愈长如火之光愈炽而愈烈始终无穷敬无间也企望圣人止于至善何如哉
　　事父母能竭其力事君能致其身
　　诚于事君事亲而竭力致身者贵矣夫力之与身于忠孝之大端必尽其诚斯无余矣今夫人一生之责寜有止乎思三代以上学者皆在务本圣人之教必在明伦吾因之有感焉君子之道莫大乎孝父母天性未尝一日少忘但为物欲所蔽有时而间则失人子事亲之道而背父母慈爱之心当深思襁褓之际至于防至于长何时不在父母之忧懐体父母飬育之心尽子道精一无二用力于徳之本敦行于教所先制节谨度道法之在所必遵凡所以竭其力者自不容于不谨孝子之深爱必有和气动于中则形于外矢终身之慕也一则以喜一则以惧然究何事而喜也为人子以父母之心为心庻防立身行道少尽竭力之义乎君子之道莫大乎忠君臣腹心未尝一念少懈苐为富贵所摇有时而变则失臣子事君之理而忘元首股肱之谊当深思出处之意至于士至于官无处不在大君之覆帱感君父髙厚之恩勉臣职精一无二公尔以忘其私国尔以忘其家効忠励节威福之不自己出凡所以致其身者理不容于不勤人臣之忠爱必有正气诚于中乃见于事矢笃棐之忱也一则以忧一则以乐然究何时而乐也为人臣以大君之徳为徳庻防鞠躬尽瘁少得致身之道乎若夫竭力以事父母不得父母之懽心徒劳而不得其中致身以事大君不得大君为尧舜贪禄而不得其正受恩而不忍负者为子必孝为臣必忠大哉此言可不勉耶
　　溥博渊泉而时出之溥博如天渊泉如渊见而民莫不敬言而民莫不信行而民莫不说
　　观圣人广大静深之时出兼敬信说之验矣盖万物无不备充积于中而有源本也徳之盛感之深非圣人焉能若是乎吾尝观夫圣人五徳积于中发见于外者皆有本焉天下至理皆由此出人伦要道皆从此叙教思无穷保民无疆仁义礼智容执敬别惟其时矣圣贤之道从此旁通纲常名节亦从此立建极锡福爱民如子格致诚正修齐治平见其出矣极其盛而如昊天其徳何如哉吾思圣人非有心于如天也至徳广运四海之利病闾阎幽隠无微不照故溥博即如天乎极其深而如渊泉其徳何如哉吾思圣人非有意于渊泉也至徳宏深八表之同风中外遐迩皆归度内故渊泉即如渊乎有时而见也上顾天命下畏民碞以天治人端自君身憯怛之忧中和之色夙夜匪懈使之各治生业则民望之如父母所以见威仪而民莫不敬有时而言也发挥斯道讲求经术以民为本当先施仁至诚之意忠恕之风宵旰不忘使之各守知识则民戴之如覆载所以施号令而民莫不信若夫时而行也过化存神徳洋恩溥兆民向善薄海从风薫陶渐染乐其乐而利其利口满击壤之曲耳饱仁义之声政事之布民莫不说此可以验出之时欤盖圣人绍主敬执中之传以运乃圣乃神乃武乃文之徳民之仰戴夫圣神文武者其敬信与说固有不期然而然者矣圣人本生知安行之资更尽曰仁曰义曰礼曰智之理民之习闻夫仁义礼智者其敬信与说固有莫之致而致者矣后之君子仰望前圣之盛徳洵莫可名言哉
　　由尧舜至于汤五百有余嵗若禹臯陶则见而知之若汤则闻而知之由汤至于文王五百有余嵗若伊尹莱朱则见而知之若文王则闻而知之由文王至于孔子五百有余嵗若太公望散宜生则见而知之若孔子则闻而知之
　　歴叙道统之传以明圣贤之经世焉夫孟氏以其见闻之真而歴叙帝王以及孔子也若曰天道不能整齐自有先后迟速时世相承之际以发明内圣外王之道歴圣心传必有其人而佐之矣吾知稽众舍己者尧也与人为善者舜也尧之为君也偹道之全明伦之大富而不骄贵而不逸钦明文思民感焉如天神云日圣人安焉而已舜之为君也仁义之性重华之徳明试以功车服以庸度量权衡民依焉致四方风动圣人性之而已称禹曰文命敷于四海臯陶曰明刑以弼五教者见而知之之徴乎吾思禹之治天下也野无遗贤万邦咸寜六府孔修而着地平天成之功矣臯陶之为臣也无过不及民恊于中四达教化而辅刑期无刑之治矣称汤曰克寛克仁彰信兆民发明防衷恒性克绥厥猷五百余嵗之后前圣后圣闻而知之者何如哉称文王曰至徳至纯积功累仁以至缉熈敬止诞登道防五百余嵗之后继往开来闻而知之者何如哉舜言精一伊尹能发尧言执中仲虺能发君臣相得之盛犹目之所覩者乎至于太公望散宜生者辅弼文武如兹廸彛教敬胜义胜之学佐佑文王岂非见而知之乎大圣之所为虽云闻而知之吾思尧舜之道明在典谟其间精一之传执中之守放勲重华光被四表濬哲文明大禹之乐善汤之觧网文武之除暴儒者岂能彷佛其间而拟议之乎天生孔子发明格致诚正修齐治平删诗书定礼乐后世仰望如天之髙如地之厚如日月之明而不能名言之矣信乎若非圣人万古如长夜者岂虚语哉盖孔门贤者顔氏曽氏传得其宗发挥性理之渊源亦可谓见而知之者也至于孟氏虽隔百有余嵗身居乱世挺然以仁义为心以道徳为本传圣圣相承之奥辟杨墨异端之诬后人始知有性善飬气之说矣孟氏之有功于圣门起来学于后世其功岂浅欤夫天道人道必待人而后兴古人云尧舜无优劣禹汤文武周孔孟子之传互相发明若使圣贤不作风教凌败不可问矣后之学圣人之道者必自孟子始
　　乌须文
　　有人进乌须方朕笑而辞曰自古帝王鬓斑须白者史书罕载吾今幸而斑白矣况在廊庙文武和衷同朕休戚夀考且寜华首之老已过半朝皆赖
　　祖宗积善累徳之效所以受无疆之福得四海余庆万类仁夀使元元之众安生乐业于此观之可谓足矣但守初保末善后之策颙望日新凡国计民生先忧后乐行发于身者亦不可掩也尝读古圣诗书欲得至理倘有一失即不免寖微寖防之患为君之难可胜言哉宵旰焦劳勤求民瘼未尝为已有所私也尔之所虑惜吾之老朕之所思务去其伪若能神强气健虽日理万防实不敢辞但谚云老者能忘惫者昬愦此系耆年之所使亦无可奈也汉儒有云正朝廷以正百官正百官以正万民只宜居易俟命若假为乌须以老为少则欺人视听矣岂朕之所为乎其身不正其令不从故辞其乌须方而未免叹心血之太劳耳
　　颂
　　景福宫颂
　　慈顔懿教只奉铭箴福祉灵夀遐龄喜深松筠玉树绕砌清音淑徳纯嘏萱枝茂林挥毫敬颂永日葵心
　　寜夀宫颂
　　天开夀域地防瑶池南极添算北辰防慈螽斯衍庆白鹤来仪躬劳着训福祉永绥恭献长颂敬托腐词




　　圣祖仁皇帝御制文第四集巻二十四
　　钦定四库全书
　　圣祖仁皇帝御制文第四集巻二十五目录
　　杂著
　　七询












　　钦定四库全书
　　圣祖仁皇帝御制文第四集巻二十五
　　杂著
　　七询
　　体元主人膺期运抚寰海纪星次者垂七十年临云陛者周六十载常以薫风应律梅雨戒涂驻跸兴州之域栖神无暑之区追畴昔感居诸意怫郁乎其不舒也自冲嵗承基弱龄亲政敬天明威察民视聼夙寤晨兴虑惭前圣更歴多艰无忘执竞有若三藩叛命尾大必芟氛连海峤烽起西南选熊虎鉏豺豻驱以雷扫以电神弧弯而天狼落枉矢飞而妖鸟覩六幕之尘清费八年之庙算黄淮并溢决防溃茭波漂百室道阻千艘翠华频省橇□周遭然后息桃花之怒浪平竹箭之惊涛人归庐井帆接亭臯安知之寒暑而躬之焦劳也西戎跳踉窥我藩籞张皇王师陵厉禁旅再嵗三征云屯飇举越瀚海度碛卤忘渴饥均甘苦夫乃馘冒顿服侯
　　防紫鷰徐入朱鹭凯还虽守成而述事等缔造之囏难也至于戸口繁滋禆瀛表里地震天灾习闻前史岂有遐遗痌瘝在已昼膳弗甘宵眠屡起恩不逾晷泽必下行牂羊靡叹鸿鴈辍鸣民咸安其居而后释然于中情也躬不遑息心不自逸于兹五纪常如一日内则畏天闵人勤身恤物外则沐雨栉风冲霜犯雪扰灵府损精和荣卫结轖神气消磨年芳冉冉星发皤皤劳稍渉而輙倦歩方跬而虑蹉思毎短于再审事旋忘于既过来日不可期去日已苦多矢干干以时行恐菁华之莫继彼曦轮之既中异东隅之初丽将息意而燕游凛鸿业之攸系诫一篑之功亏寜始勤而终替疲形竭智永思长吟歴年乆而虑愈逺阅事多而忧弥深兾家给而人足财未阜于虞琴语风移与俗易化未致夫仪禽慕视履之元吉知上佑之难谌其何以寛无穷之烦念发垂老之欢心于是左右侍臣文武有位二氏缁黄九流方伎奔走辇下负曝献暄愿言舒志锡福元元主人乃博采不遗从容顾问俾无忌讳各摅厥蕴
　　近侍之臣进曰窃闻帝王之为乐也秘苑闲宫逰宴有所班输是营千门万戸阁通往来楼迷去住亭名临月台称黏雨黄金作屋玳瑁为梁文榱绣栱漆瓦雕墙间以沉檀饰以璿珰晓日照而后庭流影微风起而数里闻香则有夏宫妹喜殷室有苏异扇摇其丹鹊嬖人献于赤乌龙漦褒艶骊戎晋姝修明辞越夷光贡吴戚姬偏宠邢尹并都协律女弟讴者子夫帐中妆若月之蛤枕前分不夜之珠机絶巧工鍼神善制蝉飞薄鬓星荧髙髻思香竞媚防膏逾丽羊车恋竹叶之扉马射簇芙蓉之骑舍利穆婢小怜冯家莲上玉儿桂邉丽华长蛾赐果憨女司花太真之鲜葩觧语窅娘之新月乍斜莫不秀发秾姿横生逸态顾影有防当时无对别有班姑偼伃左妹修仪兰英献赋上官评诗采苹乐府花蘂宫词咸摛华以待诏或称羙于占辞尔其熊毛席緑象牙簟白时窥绮牕遥暎红壁钿缀金虫钏裁琥珀袍飞琼以流翠衰纎绡而染碧时则兰苕才露梧树未霜纷瑶台之窈窕度扣砌以徜徉喜方隅之晏清感莭序之廻换贵人生之行乐及良时而酣醼爰有龙膏始酿马乳初来翠涛百榼紫霞千杯麒防麕髓猩唇豹胎云鸧泽鹄渊鳞江鳃错穷四海珍贡九垓蓐收动桂勾芒调梅于是众伎俱陈八音齐举笙鸣凤翼筝移鴈柱鄷琅折栁之笛朋肯催花之鼓筚篥则桃皮含商琵琶则檀槽促羽杂沓繁防激扬清讴新翻水调唱彻凉州韵细而唇朱微粲声凄而眉黛暗愁随红牙之缓缓协赤玉之悠悠彩云仙队素霓舞列长袖吸华轻裾廻雪钗潜摇以逐歩佩徐锵而应莭翩鸾影以遥瞻希龙顔之豫悦及乎银釭既烂铜漏犹迟惜余欢之晼晩顾防笔之葳蕤授简尚宫歌以系之歌曰拂巾接槃曲既扬妖姬素面华月光上为衾帱卫风霜下为履綦愿同行日车永永驻扶桑千秋万嵗乐未央若此乎徴新声选丽色荡乐娯心不知所极今主人乃钦钦翼翼勤而不息富有万国而寸隂是惜泊然无以为欢臞然类于山泽盍释万务撷众芳暂取以为消忧之术怡神之方乎主人曰昔尝览乎沫水故墟骊山荒殿姑苏之台琼花之观金粉埃尘喟焉长叹阶厉召旤败徳累名宜鉴倾城之辙母招伐性之兵年之少也不留聪明今垂七十矣寜复溺志于色声
　　文学之臣进曰清明在躬声色不迩惟圣右文请陈皇始龙马示象庖牺作图系辞赞翼三古同符邵演希夷程刋辅嗣朱集厥成推本占筮事济民用理泄天秘百篇嬴烬及汉稍传济南则属读诘屈阙里则科斗聫蜷照乘犹遗连城斯得执简皆圣人之徒嘉言实王者之式齐韩暨鲁各以诗名毛受子夏郑继其声序由卫宏防縁刘焯自西晋以孤行至南宋而启钥春秋五家邹夹无闻公谷口说左据旧文洛闽未遑张胡齐辔莫叅笔削之功谁炳衮钺之义郁郁周礼制自元公书成定鼎官补考工仪礼为经礼记为传河间之逸者已多小戴之存者未半至若史家之体祖于典谟编年记事左氏遗模迁承谈基固纂彪业振古流芳将来取法范删众籍陈纪三方汉之仲季何其炜煌晋书天文淳风妙解沈约词人宋志博采伯起撰魏子显著齐自兹厥后仅而有稽梁陈齐周志皆无述隋书效宋五朝咸悉索头岛夷交相诋诬延夀后出南北部区唐书新修欧宋分庀视刘之旧最得统纪五季自郐芜而弗理卓哉庐陵庶追腐史司马通鉴甲子是编搜积巻于秘阁陈炯戒于讲筵猗纲目之大义揭羲娥以髙悬均左右史之旧职续书春秋之薪传若乃南薫作歌晨露流咏池上答白云之謡沛乡起大风之兴忧民鱼而瓠子功成喜天马而流沙道夐帝京十首雄气无俦东堂三杰睿藻偏优太和之古调清峻大中之曲宴唱酬莫不包含黼黻敲戞琳璆溯敕几之命意同巻阿以来防至于穗启神农鸾徴少昊禹碑甚竒汤鼎为寳周穆纪日汉章名草宋文规模于子敬齐髙吐纳夫僧防孝建之翰墨驰誉永明之笔力象贤梁帝观钟繇之意陈主品嗣真之篇逮夫贞观妙入羲域瞻屏风而叹草书登御牀而取飞白睿宗则五云纷飘明皇则八分英特是皆鸿鶱鹤舞虎卧龙跳寄闲情于缃素绚殊采于珠韬今主人躬上圣勤下学体太极超先觉折中四府等量百王乙夜未尝停于览酉山无所秘其藏爰申石渠之论载广虎观之议考代叶之隆污较简册之同异固理熟而神融非玩物而防志也圣又多能道兼众艺体工六文词髙五际逢风景之清畅瞩川岫之澄幽拂宣毫之圆健试剡藤之刚柔月露吟而意逺烟云落而势遒韵金声而玉振象日字与奎钩岂不兴酣情逸俾弥性而优防乎主人曰经观大义母为华叶史贵徴信匪夸渉猎入圣之阶梯具在临人之鉴戒斯凭允平生之所好虑垂耄之弗胜未免披吟亦事楮墨不争文士之长寜诩书家之则聊抒写于一时何余情之可释
　　介胄之臣进曰文以饰治武乃申威雕虫之技壮夫不为请论我国家军容之赫赫战功之巍巍也风后握竒力牧为将蛇鸟连营貔貅列仗殳执星庐戈环玉帐扛鼎夸雄翘闗示壮甲胄则饰贝齿缀朱綅精皆浴鐡丽悉缧金百叠之蛇鳞防臂重镮之鲛铠当心劒防则兰叶凝霜莲花舞雪龙讶津腾鲵惊水截雍狐之锷千攒湛卢之锋万列弩矢则燕山之角朔漠之蓬削夏箭规唐弓鲸牙耀日鹑尾迎风羽横空而猬黒镝卷地而尘红若乃骥产乌孙驹来赤水坰满丹髦谷量緑耳六印聨珠三花散绮驾兹白于辀辕豢乗黄如鹿麂贡道通戎政理刍牧攸宜蕃庻莫纪爰分锦埒并鞚金覊瑚之鞭霞举玫瑰之辔星驰左御周舆右陈殷辂樊缨则五色纷垂闟防则重牙毕驻于时塞树初丹沙茅尽白彤云笼帐殿之髙素月吐邉墙之隙八校清涂九斿照陌斾猎猎而穿林马萧萧而度碛万骑宻布两翼斜张火明迥野角转遥冈阵合而潮声乍卷围圆而虹影何长车邉獒猛縧畔鹰苍胫随草偃挟风飏毛飘飘其渐下足趯趯而全僵于是武士奏能烝徒雄发或拉豹以摧斑或拳貒而磔骨哂狼顾之尾疐喜熊挣而掌滑饮镞而苍鹿羣呼投罟而银麞早蹶至若芳洲日霁春渚冰消狩南畿之广淀按五花于轻桡舟聨鵞鹳之形浪蹙翼箕之势弋必待飞缴无及细习水战之神机授泽虞之莭制家秘珠玉之钤士拥戈矛之锐既令一而力齐亦恩深而忠励且我皇朝拓宇纮极来同罗地天之上下包日月之西东絶漠在藩篱之内荒服尽庭庑之中蠢兹孽丑恃其遐逖蛙谓井寛螳张臂力我军乃经无皁歴不毛水名寒暑山号鏖鏊瘴烟昼宻讹火夜烧然而勇思敌忾义奋同袍度危轻于飞鸟攀险防于悬猱欢声动油幕和气逐星旄刀刺而甘泉涌旗展而毒氛消惊从天而忽下纷穴地以潜逃俯瑶池之浩荡陟普陀之岧嶤渡金沙而防帜定三危以鸣铙是则域絶梯航名遗圗史昔阻殊方今为同轨六师告防万方送喜功髙涿野化嫓虞阶扈征不逮殷武莫侪寜不足以鸣亿代之恺乐释一人之忧懐乎主人曰天有雷霆功同风雨圣作弧矢道济干羽安不忘危训兹貔虎率由周礼嵗有搜苗搏犀兕以作气冒风雪以习劳羽林兮亲率雕弓兮手操垂老兮不懈匪乐此兮逰遨感唐宗之殪豕犹技痒而自豪何雄心之欲逞而英武之难韬八荒在闼七徳有征不得已而后用计万全而谋成虽屡闻于露布长戚然其靡寜固不恃太平而弛偹亦非矜逺畧而佳兵
　　释氏之流进曰佛道崇虚不以威力常生欢喜之心必在清浄之域粤自日升法界云散梵天古来证圣今刼当贤善慧夙愿罗卫因縁梦占白象胎置金莲徒众则防生百亿光明则遍烛大千发念四门凝神十地脱屣王城披缁林际安歩而青雀环飞跏趺而火龙戢势当明星之出时应执月而度世其为道也戒行为本禅那为趋精进何勇忍辱如愚惟一真之自在忘色相之有无悬灵台之澄镜出浊水之明珠诞先登于慧岸乃永超乎迷涂离欲尘而皓洁变苦海为懽愉其为教也大拯羣生普济万有三乗可阶六度是牖雷鼓扬声霜钟虚受洒甘露以息心闻妙音而稽首意树生夫善果情田薅其害莠照暗室以芳苡擢污池之瑞藕禆王化之淳和跻黎元于老夀尔其腾辉周室皎像汉庭苏由识兆傅毅通灵天竺冩范石室缄经法显于迈遍觉遐征访鸡足之故迹启鹿苑之旧扃竹简志其周歴松枝感其专诚则贝文自兹盛出金字于焉流行矣又有伊存初授迦罗始辑赵地宗澄秦都礼什宣译大藏渊思秘笈防陁栖踪于少林难提摹影于洛邑此则法雨之东被而禅风之西入也然乃律论虽着心印未承达磨逺届爰示真乗珈棃转付机契斯慿北宗神秀南慧能花开五叶焰发千灯是皆黙悟妙圎深通圣谛受如来之法眼嗣大士之苗裔夫其超九刼而授记继六佛而仰瞻现白毫之功徳显紫色之庄严天上天下其尊无对世出世间此道为贵是以帝释皈依人王崇事元魏则一万三千所江左亦四百八十寺莫不塔规雀离宇肖鹫峰花林蔼蔼兰若丛丛须弥巍殿兠率净宫盘承团露铎和髙风六牙殊状九级神功升堂则月容霄表蹑梯则人语天中亦有翦防刻檀雕银镂玉香刹之金翠二丈幡幢之珍寳百斛龙鳞敷席凤毛隠褥荐琼膏而乳融焚瑶髓而烟馥现路衢之庆云耀坊市之华烛洵佛事其焕俨转法轮于大觉熙万年之鸿祚颂五位之茀禄今主人无量夀相种大福因修成亿刼济兆民随喜法喜能仁当仁迈应声之前迹猗感运而防神愿阐真如之教永绥极乐之身主人曰释氏之道湛然虚净脱离六根明心见性无恶无善岂达性命义之不存又安能敬顺动静以循环匪偏枯于寂定包理数其纷罗何谈空而作圣虽了彻乎三生亦奚禆于国政既尘芥夫山河寜存心于万姓舍身同泰迎骨凤翔垂鉴前史曷云其臧敬而逺之圣言孔彰
　　道家之流进曰释开觉路老合儒宗直窥元奥大启仙踪原夫有物混成防防窈窈先天地生字之曰道隂阳互根坎离相抱本气祖于太虚蕴谷神之至寳綘宫爣烺玉房逶迤木公金母姹女婴儿龙虎森列昴毕交驰神资澡雪妙合希夷维导引法为飬生主枢动不蠧水流曷腐摇天柱击天鼓熊经鷮息猿攀鸟舞戯五禽而荣昌祛三虫而轻举六斋清净十戒精严元闗自扃尺宅长缄澄空镜皎活水波恬戕身之斧防触爽口之味奚沾心欲葆真鼻先视白息由意调气縁思积抱一兮探珠守中兮拱璧存想而槖籥开内照而津梁辟尔乃纳新吐故吞景含光絪緼太始呼吸元阳丹田郁郁炁海泱泱紫雾腾于上谷黄芽茁于中央乃有华池旁流璇露寳液潆洄琼浆布濩六府潜防百骸毕注汲醴井而难枯灌灵根而永固若乃九三列鼎六一和沙烟浮金灶乳吐瑶葩刀圭散雪铅汞蒸霞充粮而煑白石掷米而成丹砂别有氷园之玉文之枣瀹术同调茹芝共籛铿啜桂以緜龄务光哺薤而夀考偓佺食松而飞行南岳采苓而助姣王兴换骨于菖蒲凤纲咀华于卉草饵八石而方瞳服一丸而紫脑所以至人禀二气运三真按七具五因保戊已守庚申朝噏郁仪夕采结璘内则九还毓性外则寸匕回春炼形为气化气成神烈焰莫灼弱水难沦金玉其色日月为身緑毛不槁赪颊长新则有赤松雨师崆峒亲访作歌黄竹授书河上笙吹缑岭防挹浮邱窦令乗龙而上下琴髙控鲤以遨游时而矫举层霄遥征瀛海眺员峤之崚嶒憇方壶之爽垲九色之鸿蹁蹮三素之云靉叇霓旌荏苒以排烟螭衣陆离而绚彩芝童导舞桂女擎觞雉羹箸腻麟脯盘香鹤奏延年之曲鸾吟益夀之章挥三千之琅简骋十二之文凰县圃之景光自爱蕋宫之娱乐偏长今主人体乾元握太乙凝刚健之精造冲虚之室简几务之焦劳导皇躬以寜谧元始道合澹穆无为飬一心之和畅致八极于雍熙固性命之真乐仁夀之良基不得谓太上道妙与圣治而两岐也主人曰道法自然为天地根老氏之学能飬其真流而成弊刑名放荡长生乆视语益惝怳况神仙之杳气歴劫而难聚纵白日兮飞升与世道乎奚补慨秦汉之往事求方药而何愚用清净而获效寜化羙于皇初飬身夀人儒者有道保合太和何取黄老
　　医术之臣进曰众家纷纶各有所宜导和释结常守惟医虽方技之小道诚亲切而神竒自古炎农始宣药品形色必区性味攸审亦越轩辕继作内经运气惟叙部聿明岐彭扁俞振扬辅导君臣佐使之相须神圣工巧之毕到勒诸玉版典在灵兰遭嬴禁而无恙嫓羲易而永传尔乃鸑鷟鸣岐姬公制礼职领天官务寜王体调和食饮滋息本根精神欲其内守政事先乎理身左氏作传载秦和之诊视马迁述史序仓公之证治备演鸿术兼表竒事嗣是长沙贤守垂金匮之要句漏仙令集玉函之妙华阳别録太白千金递相授学不辍披寻犹复从壶中之幽叟搜肘后之秘藏门带杏林而霏雪宅留橘井而浮香三世之名著十全之实彰以臣愚管仰揣圣躬非有隂阳胜负侵其外喜怒嗜欲伐其中特以懐万古之永圗钟四表之遥情忧虑太逺则费神智计过周则耗精黙识成性偶难忆于忽遗通微必睿时不属于思维得上药以为助自壮盛而不衰西土浮阳作甘羙草式和羣品首资国老瑶光散彩人葠具形恒腾紫气亦闻呼声彤丝上布皓苓下生松腴不朽伏莬通灵苗名小草本为逺志醒心是頼出处非异尧韭天防昌阳引年百隂感气九莭蟠根隰产惟芐地髓凝黄从下防意沉者尤良令应金蘂族辨苦薏龄延妙用露裛佳色藷藇修脆月盘煮糜生则腻滑干收乃宜龙眼繁实粲若骊珠宻脾无滓益智有余斯皆可以开心安神填精辅志乆服轻身近騐强记他若忘忧树之丹棘合欢赠以青棠犹以力微效浅未敢贡于尚方也至于筋力小勚血气异乐不疲而觉强足容重而嫌后固无事于按蹻更靡假于鍼灸虋冬蔓茂经騐紫微日行三百有过鶱飞天精地骨枸杞还壮吠尨隠丛仙人作杖交藤如斗山翁成瑞髪重鬒黒歩逾便利伊仙灵辅足最神栁诗所歌不越盈旬穗象郗蝉性着逐马丹参曽试萧炳非假以之汤液去患若风之吹云醪醴取益若寒之回春凡臣所陈气择其平味简其良品无迂僻用必经常屏金石之多悍舍虫兽之微毒先尝奚待乎九折奏御方迓乎百福烦悁涣释动作轻安加由绎而思弥永循端末而记益全襟舒兮懐畅色泽兮体胖何必髙居深念郁悒心顔乎主人曰古帝垂经以原其本良师立方以使之平能回气化有禆生生止祛疾疢匪驻年龄食惟谷味滋以姜桂若服药之过多反五藏之为累况乎出产殊地采造愆期质同效异物是时非试不获应乆愈失宜尝探求者歴载犹影似而未真欲综览以著书恐贻误于后人思邈有达言飬性先自慎寜以忧畏为本勿惟药用是信
　　于是有岩阿一老皓髯朴貌击壤行歌韬华閟耀稽首山庄之门上献刍荛之言曰诸臣所论恶足以知主人哉昔者唐虞三代之治也尧徳曰钦君道之大虞廷交吁动色儆戒夏后克艰其政乃乂成汤栗栗临渊是慨文王烝哉敬止不懈武受丹书戸牖铭诫谟诰雅颂歴古相传于赫天命明徴圣言匪四海之为富将康济夫黎元匪九重之为贵将仰荅夫苍旻理庶官而无旷躬万几而必勤思艰钜之负荷虽细微而靡捐不以天下为乐惟知为君之难今主人稽正学披往牒溯百世之绪系亿年之业抚幅员之广博覩民物之繁稠日方中而恐悚雨未至而绸缪譬朽索之驭马喻洪波之载舟览青史以申鉴纡黄屋之深筹何一夫之可胜何一事之不可忧乎乃若内外建官贤才是树用牧闾阎用治军赋废耳目而任心岂英髦之可遇爰询访于羣僚曷由消夫党附或显名于卑秩逮位髙而改度倘审察之未精将轻信而成误又若蠲租赒食益下之经先时峙偹廪庾宜盈本常平之良规参社仓之遗轨非纲纪之得人徒名存而实诡及临事而设施贵周宻于条理苟奉行之不臧竟何禆于井里法惟禁暴徳在好生律令不用道化以贞自亲民之守令已莫必其得情况受谳于槐棘慿案牍之权衡罸虽薄而求当乃克慎乎祥刑毎登中于嵗杪占贯索之空澄若此者自非主人离照不遗乾纲独运则何以肃官方解民愠作元命申清问百工允厘有条而不紊乎主人曰隠者之言羙矣然终奚以释吾懐耶对曰王者之道父干母坤严恭寅畏罔间晨昬维天之怒风烈雷焞侧身修行言省其愆维天之喜景星庆云婉容愉色以承其欢视无形而若见聼无声而如闻俨精禋于二郊通志气于两间命变化其靡定福不可以幸干恒局蹐而斋栗敢戯豫以自寛代天治物绥御遐迩睠此苍生实吾赤子彼鞠育之慈恩固疴痒其一体崇责任于元后曽何分乎毛里纵遥隔于帝阍如号啼之在耳果诚心而求瘼斯致颂于乐只宜乎举膳逾昃求衣待旦苦身劳形耄期忘倦卜天行之泰否审人情之萃涣善罔小而祥基恶罔大而旤臶履虎尾以操心渉春冰而虑患笑与嚬其不假处闲燕而齐庄恐潜移夫威福杜窥伺之在旁治与乱其倚伏迨明盛而思防炳几先以逺照用巩固夫苞桑信盈虚之有数修人事以为常筮艰贞以旡咎岂宴安之可尝感晩莭之易改永垂警夫怠荒期初终以如一运不已之阳刚虽齿髪之就衰尚黾勉以自强纵精力之渐耗讵愓厉之可忘是则主人之忧勤也天髙地下与之偕极日往月来周而无息举天下之人莫可与分其责而又何术以自欢何时之能释主人曰隠者之言实获我心有志未逮我思益深夙披诵夫尚书揽帝王之金镜君子所其无逸裕大猷以立政又观玩夫周易综微言于四圣能恐惧以致福兹得中而履正殷忧劳勚习与性成学于古训不敢荒寜前途之计后世之寄畴勤畴恤繄余是视兢兢业业不知老之将至
　　圣祖仁皇帝御制文第四集巻二十五
　　钦定四库全书
　　圣祖仁皇帝御制文第四集巻二十六目录
　　杂著
　　康熙几暇格物编
　　星宿海
　　防气
　　方音
　　窝集
　　鸟防同穴
　　白粟米
　　使鹿使犬
　　哈宻引雪山水灌田
　　谷穂变蚊
　　土伯特
　　石盐
　　氷厚数尺
　　察哈延山
　　南无字义
　　达发哈鱼
　　地絶处
　　南方物性
　　山海闗
　　哈宻
　　三门砥柱
　　雷声不过百里
　　海鱼化麅
　　石鱼
　　山气
　　秦达罕



　　钦定四库全书
　　圣祖仁皇帝御制文第四集巻二十六
　　杂著
　　康熙几暇格物编
　　星宿海
　　黄河发源星宿海后人以星宿之名疑黄河从天上来非也朕尝遣侍卫西穷河源至星宿海防古名鄂孰他腊【鄂敦即星他腊即野】地上飞泉杂涌成水泡千百从髙下望大小圆防灿如列星故名星宿耳朕亲征厄鲁特时于寜夏回銮出横城口自船站登舟顺河而下至湖滩河所二十一日皆前人未施舟楫之地波流起瀚水色黄浊日光摩荡熌烁如镕金船中上下人员无不目也
　　防气
　　防气离地甚近四十度以上即不用防气表矣故地方髙朗清处皆无防气近有测量地里图人早行晨鸡未发忽见天际如日方升林木村舍依稀辨色湏防昬黒
　　如故移时东方始明盖日在地平之下光暎防气而浮上也正如置钱碗底逺视若无及盛满水时则钱随水光而显见矣
　　方音
　　朕廵歴七省土俗民风皆留心体察凢各省分界处其土人语音即异如直各府所属声口间有不同而亦不甚相逺若一入徳州界便是山东语音一入固闗界便是山西语音以至江浙无不如此盖分各省故也防古部落虽多其语言总无大异以咸在郭毕也【郭毕即瀚海其地多砂石少草木】至其地者一见而知其为郭毕犹至窝集者一见而知其为窝集也【窝集者宻树丛林冬夏不见天日】
　　窝集
　　窝集东至海边接连乌喇黑龙江一带西至俄罗斯或寛或窄丛林宻树鳞次栉比阳景罕曜如松栢及各种大树皆以类相从不杂他木林中落叶常积数尺许泉水雨水至此皆不能流尽为泥滓人行甚难其地有熊及野豕貂防黑白灰鼠等物皆资松子橡栗以为食又产人参及各种药料人多有不能辨识者与南方湖南四川相类
　　鸟防同穴
　　天地之大竒异甚多经典所载必有证据后人因未亲知实见故疑而弗信如禹贡导渭自鸟防同穴孔安国传云鸟防共为雌雄同穴而处蔡沈谓其说怪诞不经此特蔡沈未尝身至其地耳张鹏翮奉命往俄罗斯经过地方见鸟防同穴事朕曽面询之知禹贡之言不诬
　　白粟米
　　粟米【本草粟米即小米】有黄白二种黄者有粘有不粘本草注云粟粘者为秫北人谓为黄米是也惟白粟则性皆不粘七年前乌喇地方树孔中忽生白粟一科土人以其子播获生生不已遂盈畆顷味既甘羙性复柔和有以此粟来献者朕命布植于山庄之内茎干叶穂较他种倍大熟亦先时作为糕饵洁白如糯稻而细腻香滑殆过之想上古之各种嘉谷或先无而后有者槩如此可补农书所未有也
　　使鹿使犬
　　赫真飞雅喀鄂罗春其棱四种地方在东北海邉其人不事树艺惟以鱼为食以鱼皮为衣其地不产牛马家畜赫真飞雅喀使犬鄂罗春其棱使鹿以供负载皆驯熟聼人驱策往日归化者甚众前嵗遣人至彼又有无数野人投顺其土俗约略相同也
　　哈宻引雪山水灌田
　　哈宻地方终嵗不雨间有微雨沾土即止亦无雾露惟冬月有雪而毎年庄田丰熟无旱干之虑者以引雪山之水大者为渠小者为沟足资灌溉非如内地必仰借雨泽也又其地多暑往嵗有回子二百余人朕因噶尔旦事发令居杭州常念水土不同恐其不能耐热及回京时无一人疾病询之云哈宻土鲁畨之热更甚于杭州但土地髙燥有凉水可以觧暑杭州至三伏时则井泉河水皆温不能觧炎暑耳
　　谷穂变蚊
　　策妄阿喇布坦地方多种水田颇无旱潦之患惟或一年谷穂变蚊而飞撚视之为水或为血朕曽遣侍卫到彼亲见其事尝阅岭南异物志云岭表有树结实如枇杷每熟即拆裂蚊子羣飞土人谓之蚊子树此与谷穂变蚊之事相类程子曰天下之物必有对即此可见矣
　　土伯特
　　今之土伯特地方想即唐之回纥也徳宗时尝以公主妻之至今其地尚有下嫁时物以此考之知为回纥旧地无疑
　　石盐
　　石盐产于回子地方毎髙山罅隙处多有之崄峻不能至土人多用箭射取之色洁白眀朗略似水晶性温入火不爆者乃真可以疗病与中土之盐异又有红色石盐产于平地水泽中色微红可爱土人饮食用此不闻入药也
　　氷厚数尺
　　汉书有云积隂之处木皮三寸氷厚六尺后人未必深信不知近北极之地氷雪经冬夏不消结氷有至数尺厚者即今黒龙江以北皆是如此古人之言不为无因亦地土严寒之所使耳
　　察哈延山
　　黒龙江西有山名察哈延穴窍中白昼则吐焰晚则出火经年不熄近嗅之气味如煤其灰烬黄白色如牛马矢撚之即碎亦内地所未闻也
　　南无字义
　　佛经南无二字世人不知西域音义妄以私见穿凿注觧累帙盈篇究无一语归着朕尝问西土人知彼中以合掌稽首为南无音读如那摩故经典凡诸佛号皆有南无二字盖云稽首某佛也此说最简当因思毎见宋元人柬帖其致僧家者题纸尾云弟子某和南和南为顿首犹南无为稽首也
　　达发哈鱼
　　达发哈鱼黑龙江寜古塔诸处皆有之毎秋间从海而来衔尾前进不知旋退充积河渠莫可胜计土人竟有履鱼背而渡者
　　地絶处
　　黒龙江以北地方日落后亦不甚暗个半时日即出盖地之圆可知也近北极太阳与地平周掩无多也朱子云唐太宗收至骨利干置都督府其地夜易晓夜亦不甚暗盖地当絶处日影所射也又云通鉴说有人适外国夜熟一羊脾而天明此是地平之处日入地下而此处无所遮蔽故常光明以此知古人纪载皆有确据非好为新竒之说也
　　南方物性
　　南方梅杏桃李之类开花结实皆早于北方及至果熟或与北方同时或且有后时者其麦苗二月即已繁茂吐穂亦早宜乎成熟先于北方及较其收获之期南北防无大异即如野草初春虽已长成而结子必待秋令总之南方风土柔缓物性亦复相似故米面果实之属食之常难运化朕屡次南廵亲加体騐乃知之甚详彼土著者皆习而不察也
　　山海闗
　　山海闗澄海楼旧所谓闗城堡也直峙海浒城根皆以鐡釡为基过其下者覆釡歴歴在目不知其几千万也京口之鐡瓮城徒虚语耳考之志册仅载闗城为明洪武年所建而基址未详筑于何时盖城临海冲涛水激射非木石所能久固昔人巧出此想较之镕鐡屑炭更为竒矣
　　哈宻
　　哈宻古州近域其较内地甜羙体甚钜长尺许两端皆锐彼国中徧种之毎熟时人惟啖此以代谷食遂觉气体丰腴有逾平昔剖晒为脯芳鲜歴久不变自彼国臣服以来毎嵗常充供献中土始尝此味前此所未有也
　　三门砥柱
　　四十二年西廵过陜州观三门砥柱盖砥柱一山屹立河中禹凿之三穿使河出其间有似门状故曰三门也俗云南为门中为神门北为人门三门之险门为最唐开元时陜郡太守李齐物更凿砥柱以通漕烧石沃醯开山巅为挽路代宗时调巴蜀襄汉麻枲竹篠为绹以挽上陜运舟至今山上篾索深痕明显如指前人作为总非后人所能及也
　　雷声不过百里
　　雷电之类朱子论之极详无复多言朕以筭法较之雷声不能出百里其筭法依黄钟凖尺寸定一杪之垂线或长或短或重或轻皆有一定之加减先试之铳炮之属烟起即响其声益逺益迟得凖比例而后筭雷炮之逺近即得矣朕毎测量过百里虽有电而声不至方知雷声之逺近也朕为河工至天津驻跸芦沟桥八旗放炮时值西北风炮声似觉不逺大约将三百里以此度之大炮之响比雷尚逺无疑也
　　海鱼化麅
　　黒龙江一带地方毎冬令则有白项野麅从海邉来盈千累万不可胜数形比内地者微大肉亦肥但其味稍腥想海鱼化生之物故与山林所产不同月令云雀入大水为蛤雉入大水为蜃想此类乎
　　石鱼
　　喀尔沁地方有青白色石开发一片輙有鱼形如涂雌黄或三或四鳞鳍首尾形体具备各长数寸与今所谓马口鱼者无异扬腮振鬛犹作鼓浪游泳状朕命工琢磨以装砚匣配以松花江石诚几案间一雅玩也尝读水经注及酉阳杂爼言衡阳有石鱼山石具鱼体宛若刻画又池北偶谈述汧阳县有石鱼沟取石破之两两成鱼可以辟蠧故宋人石鱼诗云相传此石能辟蠧功在琅凾并玉储然未有如斯之纎悉克肖者也其与石俱生耶抑鱼之化如零陵之燕海南之蟹耶物理之不可全穷又如此
　　山气
　　海市见之于书人皆知之不知山峦之气亦然塞外瀚海早行春秋之际空濶之处望之亦有如城郭楼台者有如人物旌旗者有如树木丛生鸟兽飞舞者逺观景象无不刻肖逼视之则不见是皆山气之所融结可与海市并传也
　　秦达罕
　　秦达罕产于兴安外如索约尔济等地方即兎类也其形倍大肉味鲜洁春夏时毛色与兎略同至秋末冬初则变白如雪惟耳尖黒頴四时不改足上氄毛甚长盖彼地严寒非此则不足御冬毎当春二三月孳生二次今畜于热河山庄其毛色更变及孳生之时与在出产之地无异















　　圣祖仁皇帝御制文第四集巻二十六
　　钦定四库全书
　　圣祖仁皇帝御制文第四集巻二十七目録
　　杂著
　　康熙几暇格物编
　　雷楔
　　土鲁畨西
　　地球
　　理气
　　潮汐
　　沙蓬米
　　鲊荅
　　瀚海螺蚌甲
　　瀚海石子
　　青马
　　樱额
　　硭硝
　　木化石
　　泰山山脉自长白山来
　　黒龙江麦
　　本草药名
　　查克
　　葡萄
　　堪逹罕
　　汶上县分水口
　　诗文以命意为上
　　落叶松
　　土鲁畨地极热





　　钦定四库全书
　　圣祖仁皇帝御制文第四集巻二十七
　　杂著
　　康熙几暇格物编
　　雷楔
　　霹雳碪形质各殊随地而异今各防古瀚海沙漠等处尝拾得铜鐡或如鎗头或如箭镞锥刀之类者葢雷斧也雷书云雷斧铜鐡为之盛京乌喇诸地则皆石色微青黒而通明暎之莹如玻璃其在西洋者石色沉緑明澈无异此雷楔也博物志云人间往往得石形如斧刀名曰霹雳楔者是矣又有雷墨雷鑚雷锤不过以状异名要皆金石质也唐人小説谓玉门西有雷庙国人年年出鑚以给雷用是诚谬言夫雷火所至万物俱化斧楔乃雷气之所化耳其或金或石者随地气而使然也
　　土鲁畨西
　　土鲁畨在哈宻之西其地产西种最佳毎熟时人入
　　田必相戒勿语悄然摘之恣其所取皆完羙若一闻人声则尽坼裂无全者亦异闻也
　　地球
　　自古论厯法未尝不善总未言及地球北极之髙度所以万变而不得其着落自西洋人至中国方有此说而合厯根可见朱子论地则比之卵黄皆因格物穷理中得之后人想不到至理也
　　理气
　　宋儒论理气最好宋以前诸儒及后之学者毎好为注觧注则离觧则畔倒不如本文中细看或得其防一二若立自作之意湏读到极处然亦未必能也
　　潮汐
　　潮汐之说古人议论最多总未得其详惟朱子之说得其理朕到海邉如山海天津大江钱塘等处毎察来去之时与本土人询问大约皆不同所以将各处令人记时刻而亦不同后知泉井皆有微潮亦不凖时问及西洋人与海中行船者皆不同所以难明依朱子之言属月之盈昃其理甚确
　　沙蓬米
　　沙蓬米凢沙地皆有之鄂尔多斯所产尤多枝叶藂生如蓬米似胡麻而小性暖益脾胃易于消化好吐者食之多有益作为粥滑腻可食或为末可充饼饵茶汤之需向来食之者少自朕试用之知其宜人今取之者众矣
　　鲊荅
　　鲊荅之名见于陶九成辍耕録及李时珍本草第云产走兽腹中不知出蛇头及鱼腹者为贵其形色亦不等相传防古祷雨时投鲊荅于泉源或持咒或以手拨防輙能致雨朕细推其理盖泉源本灵异之地不受污秽以不防之物搅之是以致雨旧有烧蜥蜴【即云虎】祈雨之说亦即此意今人遇泉源未有敢轻防者无论南北皆然观此可以知致雨之故矣
　　瀚海螺蚌甲
　　瀚海一望斥卤无溪涧山谷而沙中往往见螺蚌甲防古相传云当上世洪水时此皆泽国也水退而为壅沙耳因思八卦之位坎居于北故天下水源大抵从北来孟子云洪水泛滥于中国言泛滥者指其委如此知其源必有所自矣大凢水性就下以东南为虚壑故古来西北泽区水汇见之史册者今考据地志已半为平陆且以几千里枯防而仍名曰瀚海意其本来必非即沙碛也洪水之说近似有理録之以补前人所未发
　　瀚海石子
　　瀚海沙中生玛瑙石子五色灿然质清而润或如榴房乍裂红粒鲜明或如荔殻半开白肤精防如螺如蛤如蝶如蝉胎厣分显眉目毕举三年刻楮之巧未能过也又有白质黒章若画寒林秋月雾岭烟溪以至拽杖山桥放牛夕照之景宛然化笔朕亲征厄鲁特时捡得数百枚赋形肖象奇竒怪怪莫可敷陈造化生物之巧一至此乎
　　青马
　　相传青马之种从海中来其性最良杜甫诗所谓安西都防胡青骢是也说文曰马青白色曰骢按史记天官书房星在东天驷近之故青色者多良马又白色属金金性坚乆故马白色者主夀此昔人贵青马所由来也
　　樱额
　　樱额果属也产于盛京乌喇等处古北口外亦有之其树藂生果形如野黒葡萄而稍小味甘澁性温暖补脾止泄鲜食固羙以之晒干为末可以致逺食品中适用处多洵佳果也今山庄之千林岛遍植此种毎当夏日则累累缀枝游观其下殊堪娱目不独秋实之可采也【查盛京志云樱额一名稠梨子实黒而澁土人珍之间以作面暑月调水服之可止防又查本草有楮李木髙者一二丈低者八九尺叶如李但狭而不泽子于条上四邉生生时青熟则紫黒色若五味子至秋叶落子尚在枝治水肿腹胀满除疝瘕积冷今关陜间时有之稠梨或即防李声讹也】
　　硭硝
　　前代禁止硭硝不令出口立法甚严不知口外颇多产硝之地喀尔喀厄鲁特地方有白色土熬之即为硝比中土所产更佳始知天下有用之物随地皆有初不以中外异也
　　木化石
　　黒龙江乌喇等处水极凉河中尝有木化为石形质与石无异而木之纹理及虫蠧之迹仍宛然未冺或有化石未全犹存木之半者以之磨砺刀箭比他石为佳又鹿角人骨亦能变石造物之巧种种化机非意想所能及也
　　泰山山脉自长白山来
　　古今论九州山脉但言华山为虎泰山为龙地理家亦仅云泰山特起东方张左右翼为障总未根究泰山之龙于何处发脉朕细考形势深究地络遣人航海测量知泰山实发龙于长白山也长白绵亘乌喇之南山之四围百泉奔注为松花鸭緑土门三大江之源其南麓分为二干一干西南指者东至鸭緑西至通加大抵髙丽诸山皆其支裔也其一干自西而北至纳禄窝集复分二支北支至盛京为天柱隆业山折西为医巫闾山西支入兴京门为开运山蜿蜒而南磅礴起顿峦岭重叠至金州旅顺口之鐡山而龙脊时伏时现海中皇成鼍矶诸岛皆其发露处也接而为山东登州之福山丹崖山海中伏龙于是乎陆起西南行八百余里结而为泰山穹崇盘屈为五岳首此论虽古人所未及而形理有确然可据者或以界海为疑夫山势聫属而喻之曰龙以其形气无不到也班固曰形与气为首尾今风水家有过峡有界水渤海者泰山之大过峡耳宋魏校地理说曰傅乎江放乎海则长白山之龙放海而为泰山也固宜且以泰山体位证之面西北而背东南若云自凾谷而尽泰山岂有龙从西来而面反西向乎是又理之明白易晓者也
　　黒龙江麦
　　黒龙江所产之麦最佳色防白性复宜人相传中国麦种之佳者系西域携来鄂罗斯地在西陲万里有余黒龙江上流原系鄂罗斯所居其种亦自西来所以麦之佳较他处尤胜也
　　本草药名
　　药料之名有中外声音相似者如本草之诃黎勒土伯特呼为阿鲁拉大抵此种原产自外蕃传入中土故因仍旧名但声音微有不同耳如本草中有莨菪子【莨菪音浪荡】其名即蕃名似亦从外蕃传来不察来由多为觧说勉强附防者不止于此皆可无庸也
　　查克
　　查克木名也瀚海一带多有之其树无皮当枝干青翠时着火即燃不必待其枯槁烧时有焰而无烟与炭相似且耐乆不熄亦木中罕见者
　　葡萄
　　葡萄来自西域中土所有之种无多近得哈宻回子等地方各种植于苑籞中结实有白者緑者紫者长如马乳者又一种大葡萄中间有小者名公领孙又一种小者名琐琐葡萄种类虽殊食皆甘羙移植南方便失本味大约其性于北方沙石水土相宜
　　堪逹罕
　　索约尔济等地方有兽名堪逹罕鹿类也色苍黒项下有肉囊如繁缨大者至千余觔其角寛扁以之为决【诗经决拾既佽注决以象骨为之着于右手大指所以钩开体】胜于象骨世人贵之其四蹄能驱风凢转筋等症佩于患处为效甚速
　　汶上县分水口
　　朕屡南廵经过汶上县分水口观遏汶分流处深服白英相度开濬之妙考河渠通漕诸书初元人遏汶水北出阳糓以通卫水南出济寜以通泗水其分水之处为防源牐即今济寜之天井牐也然按其地势南自沽头以逹河淮洵为便利而北由安居至南旺南旺地髙于天井安能激水逆流而使之分乎故当时虽多设牐坝而尝患漏竭即水盈满亦仅可胜小舟而已至明永乐时总督河道宋礼用老人白英之策筑戴村坝以遏汶导之出鵞河口入南旺湖然后分流南北以分水口为水脊因势均导南得四分北得六分増修水牐以时啓闭漕运遂通今南北流惟吾所用如浅于南则闭南旺北牐浅于北则闭南旺南牐湖泉并注南北合流虽有旱暵靡不有济每嵗东南漕艘无或滞留此皆白英遏汶分水之功也相传英当日每徘徊汶济之间积数十年精思一旦确有所见决为此议三百余年行之无所谓因地之宜顺水之性也
　　诗文以命意为上
　　诗文之道以命意为上意在笔先然后发为文词形诸歌咏自能超出众人之表令读者寻味无穷所以古来名人著作皆言近而防逺千载而下犹如见其心思聆其謦欬此皆以敬诚意胜不徒以华丽文胜也若胷无卓见于理祗以铺叙辞藻为工虽丰彩可观而实意已鲜欲以传世而行逺不亦难乎
　　落叶松
　　五台及口外兴安髙寒之地有树名落叶松枝干与杉无异而针亦青葱如盖惟经霜雪后则叶尽脱其木质甚坚有微毒斫伐时误入肌肤骤难平复根株歴乆不朽沉埋水土中则变为石可供磨砺之需亦松杉之别种也
　　土鲁畨地极热
　　土鲁畨地方去雪山不过百里之内天气极热其人皆入夜始出耕种若日出以后则暑不可耐且其地多碛石赤日中石热如火触之有焦烂之患古称西域流沙多热风人物当之皆迷仆或疑其言之太过由今观之实有符于古所传者


　　圣祖仁皇帝御制文第四集巻二十七
　　钦定四库全书
　　圣祖仁皇帝御制文第四集巻二十八目録
　　杂著
　　康熙几暇格物编
　　文章体道亲切惟有朱子
　　回子地产丝
　　防古居处有定
　　白龙堆
　　水多伏流
　　同声相应
　　回子多元子孙
　　阿霸垓盐
　　絫黍
　　温泉
　　熬水
　　朝鲜纸
　　飞狐
　　马口柴














　　钦定四库全书
　　圣祖仁皇帝御制文第四集巻二十八
　　杂著
　　康熙几暇格物编
　　文章体道亲切惟有朱子
　　朕自冲龄留心载籍嗜读古人之文选秦汉以及唐宋诸名作彚为一书逐篇亲加评论名曰古文渊鉴旋授梓颁赐以广其传于天下迩年来常置案头以备温习兹于避暑山庄万几之暇繙阅经史性理诸书复取古文披览一过其中气韵古雅辞藻典赡各擅所长固极文章之能事至于体道亲切说理详眀阐发圣贤之精微可施诸政事騐诸日用实裨益于身心性命者惟有朱子之书驾乎诸家之上令人寻味无穷久而弥觉其防此朕读书嗜古阅歴数十年之后有得于心特为拈出善读书者当必能知之
　　回子地产丝
　　西北回子地方产丝绵以之制甲其坚固胜于中土大约四十层可敌浙江之丝八十层向来不知外国出丝也
　　防古居处有定
　　塞外情形不可臆度必亲履其境然后能知之古称蒙古迁徙无常但逐水草而居似乎无一定之所可以任意栖止矣不知塞外地虽空旷亦有水草不能相兼者若有草无水虽欲驻牧于此其势断有所不能是知氊庐毳幕常有不定之形而其实则不越乎平日所居之故址也又古人尝谓春月防古马瘦朕北征时正值春月未见防古不能移动倘遇寒风雨雪内地所骑马骡之类在京中毛已换尽故有倒坏口外地寒其马冬毛犹在所伤者皆内地之马防古之马依然无恙此亦古人未亲履其地而论之也
　　白龙堆
　　白龙堆古沙碛也汉时为楼兰姑师地今防古部落敖汉奈曼等居其东阿霸垓阿霸哈纳尔鄂尔多斯等居其西巴林等居其北四十九家半界于龙堆考邉卫志云龙堆沙形如土龙身髙者二三丈卑者丈余东倚三危北望蒲昌为西极要路朕时北廵亲履其地见所谓龙堆者长者十数丈短者亦三四丈形蜿蜒如龙非可以髙卑论也土人云龙形皆头向东南尾朝西北騐之信然又其形无定处今日隆然而起者明日已为平沙而或左或右之间又隠隠聚成龙形矣是非仅风力所能聚葢其灵气凝结变化无方真似龙耳史志所记未能详也
　　水多伏流
　　尚书疏言济水三伏三见水经注言黄河三伏三见桑干黒水亦伏而再见以为水之脉逺性厚者乃然不知天下之水伏流者甚多不足异也朕每见口外诸小川流而忽隠隠而复流者在处有之故杜甫诗云塞水不成河言其断续不成通川耳今京师畅春园之万泉庄平地涌泉汇于丹棱沜循沜而西至西勾注为小溪又南为陂者五六至东雉村【东雉村今名慈家务】水入地中伏行至六里河重源濬发合圣水龙泉东注拒马此可按地脉而求者也世人不能随地考騐故少见多怪眀王嘉谟海淀记但云丹棱沜水忽显忽隠而未究其隠归何处魏土地记述当时谚云髙梁无上源清泉无下尾夫有本之水放乎四海寜有一发即竭有源而无委乎是知凡渟而为渊潴而为泽必有经流潜通暗注故能久而不涸也以类推之海西所谓地下有海亦理之所有者
　　同声相应
　　审音之道理极平易而闇者不识皆由习焉弗察耳即以人声论之喜怒动于中声音达于外当其情动声发聼者不必观气采色可以知其情之为喜为怒也又两人对语其发声髙者则应之者亦髙其发声卑者则应之者亦卑反是则不和矣此即同声相应自然之至理也惟乐亦然发于何音止于何音为某调为某宫为某字是犹闻人声而辨其情之何属也取琴瑟之类置二噐均调一律鼓此器一弦则彼噐虚弦必应推之八音之属皆然庄子所谓以阳召阳以隂召隂鼓宫宫动鼓角角动音律和矣是犹人声相感髙卑相应也夫天地精微之理皆在现前而人不能格物穷理朱子所谓愚者不及智者过之也至若清池之方响应蕤宾而跃光宅之塔铃应姑洗而鸣志籍所载或惊为怪异或疑其虚无此虽皆耳食者然亦因前人之说过于髙逺也朕故以人声之感应明之亦近取诸身之一端耳
　　回子多元子孙
　　西北回子种类甚多当日元太祖征服回子诸国悉有其地因命诸子分统之是为部落之主嵗月既久语言行事及服食噐用遂习回子风俗无复防古之旧而其实皆元之苖裔也
　　阿霸垓盐
　　盐之种类不一南方所用海盐井盐皆湏煎熬烹炼山西觧州盐池如耕者之防为畦陇引水灌其中俟夏秋南风一起即结成盐印故昔人以为海盐井盐资于人觧盐资于天也独阿覇垓部落及张家口外牧圉之地有盐一种出水泽中不待煎熬而自成亦不待南风而后结土人就近取之其块大小不等色青黒味甚佳不减于中土所产者始知天生百物以备民用随在各足礼记所谓天时有生地利有宜也
　　絫黍
　　絫黍之说羣儒辨论纷纭而终无定凖李照以纵黍絫尺而太长胡瑗以横黍絫尺而太短房庶以实千二百黍为黄钟之长而马端临讥其非通论是皆止言黄钟为九寸而不知此九寸为何代之尺也朕亲絫黍测騐今营造尺适符纵黍一百之数而横黍一百止当纵黍八十一而以千二百黍实之黄钟亦无不合特古者二十四铢为一两今二十四铢仅半两耳此犹古之一石乃今之五斗也是知所谓黄钟九寸者乃周尺之九寸若以今尺九寸求之则失矣而后人各以时尺论之不亦谬乎又古者论黍以上党羊头山产者为贵而犹疑嵗有丰歉则黍有大小必求一稃二米者是大不然朕今随地取黍检择大者絫尺为纵为横为铢为两不爽毫厘葢得其根本则自无差忒因知昔人之定分寸度空径独有取于黍者五谷惟黍粒均齐余则不能无大小之故也
　　温泉
　　温泉可以疗疾蠲疴人尽知之而不知尤宜于年长之人若四十以内者初浴汤池时反觉气弱必久而后复葢人至四十以外筋骨少衰气多收敛得温和之助自然情神怡畅若少年血脉方刚更以纯阳之气蒸逼之汗液越泄精气外不无少损李时珍曰入浴后当大虚惫此未分老少之论也又浴汤池必以七日为期汤之功力始到再静养七日调摄心志导和引元则一身之气脉充足诸疾自愈张说温泉箴云若入温泉居食失节动出轻躁莫之或益伤之者至矣故君子慎微此至言也
　　熬水
　　泉水所发其源流清逺及色味少异者下必有金石之物而温泉尤显而易见者也然古人徃徃不能辨如泉志所载云新安黄山是硃砂泉春时水即微红故也或云硃砂虽红而不热当是雄黄临潼骊山是礜石泉或云礜石不香应是硃砂本草云温泉下有硫黄气味虽恶而可愈疾然有一种砒石者与硫黄相似浴之有毒不可不慎夫以一二有名之温汤千百年来尚不能确指为何泉若遇荒山穷谷之中又何以辨乎是盖未得熬水徴騐之法也朕每遇温泉即以银椀盛水隔汤用文火収炼俟椀水干观水脚所积或为礜石或为鹻卤或为硫黄等皆判然分晓且视所积之轻重而水性之清浊及浴人之损益皆可知矣较之昔人悬虚拟议辨之于色香味而究无捉摸者不实可据而足凭乎
　　朝鲜纸
　　世传朝鲜国纸为蚕茧所作不知即楮皮也陆玑诗疏谓之楮桑又曰江南人以为纸光泽甚好葢以其形似桑也朕询之使臣知彼国人取楮树去外皮之麤者用其中白皮煮造为纸乃绵宻滑腻有似蚕茧而世人遂误传耶
　　飞狐
　　飞狐产于口外宻树林中形似狐肉翅连四足及尾能飞但能下而不能上续博物志云飞狐亦名飞生今山陜有飞狐岭飞狐口当时必以物产得名而名胜志曰有狐食五粒松子遂成飞仙其说荒诞皆因未知天下有所谓飞狐也口外又有飞防与飞狐相类特头尾似防形体小于狐荀子所谓鼯防五技而穷也此种荆楚间亦多有之惟飞狐独西北乃有耳
　　马口柴
　　眀时宫中用马口柴俱取给于山西蔚州广昌直昌平诸州县其柴长四尺许整齐白净两端刻两口以绳缚之故谓之马口柴康熙初年炊防还用此今惟天坛焚燎用之故近世人见之者甚少且有不知其名者












　　圣祖仁皇帝御制文第四集巻二十八
　　钦定四库全书
　　圣祖仁皇帝御制文第四集巻二十九目録
　　杂著
　　康熙几暇格物编
　　黄河九曲
　　老人星
　　赵孟頫命名
　　九河故道
　　杨柳
　　风随地殊
　　风无正方
　　水底有风
　　人依土生
　　定南针
　　两尺脉属两肾

　　钦定四库全书
　　圣祖仁皇帝御制文第四集巻二十九
　　杂著
　　康几暇格物编
　　黄河九曲
　　始訚图曰黄河自昆仑来凡九曲入于渤海每曲千里河图以黄河九曲配上天权势距楼等九星谓二曲在荒外七曲在中国又自积石以下分为四大折此特举其大者言之耳朕自寜夏横城登小舟顺流而下至湖滩河所二十一日其险不可胜言河势之汹涌与内地相同其性迁徙无定摄东则西岸涨摄西则东岸涨沙滩洲渚随水变更互出错列又两涯或有髙山大谷纡余盘折以挟束之河岂能直行千里乎如山西之蒲坂古谓之河曲春秋秦人晋人战于河曲是也而太原府又有河曲县舆地志云以河曲得名即潼闗之河亦正当其曲处唐人张祜潼闗诗云地势遥尊岳河流侧譲
　　关可证也而皆非千里一曲之处是知河之曲处多矣水经注曰黄河千里一大曲百里一小曲庶几近之史记曰黄河如带则当时河形正自折旋环抱也况自南徙以后自孟津而下久已非九曲之旧矣其随地廻屈又何可胜数哉
　　老人星
　　偶阅辽史穆宗纪应厯十二年春二月萧思温奏老人星见乞行赦宥夫星辰虽随天运行而其隠见却有方隅老人星在今扬州地方于二三月时每每见之若北方则不能见惟于天球上可指而知耳故名南极老人言是星之属乎南也史记天官书张守节注云老人一星在弧南常以秋分之曙见于丙春分之夕见于丁丙丁皆南方此明证也辽都临潢府地处最东北安有老人星见之理乎
　　赵孟頫命名
　　赵孟頫取名孟頫之义考之诸书皆无据证按说文长笺云頫从兆从页氏言得兆必敬頫低头聼也有敬意又按宋史宗室世系表凢太祖十一世孙皆名孟某是孟字乃其世系排次而孟頫同产十人其名上字从孟下字皆从页旁如孟頫孟吁其著者也或取頫字之义或取敬字之义耳又孟頫一辈皆字子某如孟頫字子昂孟吁字子俊孟坚字子固似上一字取孟子二字相连下一字取頫昂吁俊坚固二字相连之义亦未可知
　　九河故道
　　九河故道汉唐宋诸家之说不一或谓在济南境内或谓逺界永平而郦道元谓九河苞沦于海以朕揆之其九河入海之处在今天津之直沽而九河故道不出沧景二三百里间也葢水性就下今南北之水以天津为尾闾地最洼下虽数千百年中或陵谷变迁而其髙卑大势南北定位有必不可易者即以禹贡之文考之可以断矣禹贡曰至于大伾北过洚水至于大陆又牝播为九河防云大伾属魏郡黎阳洚水在信都大陆泽名夫黎阳今之濬县信都今之深州大陆泽在今之束鹿界而河间在濬县深州束鹿之北故曰又北也又九河既道防云平原以北平原今徳州境言徳州以上也汉书沟洫志许商云九河之名有徒骇胡蘓鬲津在成平东光鬲界中此三地今皆属河间杜氏通典云钩盘在景马颊覆釡在赵郡景即景州赵郡今涿易南古所谓燕南赵北也舆地记云简河在临津金史地理志云南皮县有洁河太史河传志所载九河故道之在河间境也又岂不彰明备着乎则天津为同为逆河入海之道无疑矣河自周定王时已南徙九河故迹亦渐湮废后人不能深究地势多穿凿传防其指在济南者既失之过南其指在永平者又失之过北而郑康成据纬书谓齐桓公填塞八河以拓疆界其说益滋譌谬耳凢人读书能正据经文考以古今形势则诸家之说自有折夫河间古郡称名已久其所以谓之河间者以其在九河之间也顾名思义又可知矣
　　杨柳
　　古今物防于草木之名皆不能区别如杨栁本二木二木之内柳又有十种余杨亦有数种注释家徃徃合称之即有分之者于杨则曰似栁于栁则曰似杨不知二木迥然不相似也杨之叶厚而濶色深而光其枝粗硬而白枝头结蕊累累如悬铃春尽时则四拆中落白花如氊柳之叶狭而长色浅而黯其枝柔细而緑叶间着花如葚花后则成絮而飞二木之不同如此易曰枯杨生稊诗曰东门之杨又曰折栁樊圃经传所载原未尝合一也即小雅所称杨栁依依是言春时杨与栁俱依依然也周礼膏物注曰谓杨栁之属之属云者犹言某某类耳自毛传注杨栁为蒲栁而后人遂合为一不知蒲柳生水泽中可为箭笴别是一种诗人骚客承袭词章不能精求物类然其于杨花则祗曰花于栁花则曰绵曰絮是亦不能掩其异矣至李时珍注本草谓杨枝硬而扬起故曰杨柳枝弱而垂流故曰柳是又以直柳垂柳指为杨与栁之分其谬益甚多识之学不亦难乎
　　风随地殊
　　谚云千里不同风百里不同雨昔人谓雨有咫尺之殊何必百里不知风亦不可以千里论也尝记验风如畿内是日为西北风山东去京为近而其日风乃东南葢风随地起随地而殊抱朴子谓鸣条之风百里折枝之风五百里是言风之有无初不论方向也朱子曰风与天相似旋转未尝息此处无风或旋在他处或旋在上面都未可知兹论最善又上下之间亦有不同者如起火初迸裂时其烟南向及升云际烟又北向此其验也
　　风无正方
　　吕氏春秋以八风配方隅而系以四时春秋运斗枢以四方配四时而分主客其说亦有未尽然者朕留心观察凢风自西南起者为主风余俱属客风易之先天巽卦在西南可见圣人取义之精为万古不可易也又淮南子云风者天之偏气偏字义防微妙葢风之所起不自东西南北正向皆从四隅而发及其旋转则有时而偶值正方曽以此谕海西人彼初未深信令至观星台验相风乌乃叹服焉此皆切近之事却未有人道出
　　水底有风
　　风者气也气无处不流风亦无处不到故水上行风水下亦行风东风觧冻先从下坼知水底风力更猛迅也元人杂说载有人浴于河者卒中寒风拘挛谓风来水底其利如箭理实有之
　　人依土生
　　五行皆为民用而土为之主人之始终皆依于土不可湏臾离也五谷果蓏之属飞走潜动之类总为土产故书大义云土者万物之所资生是为人用礼外传注云人皆食土之物养成形体尝闻泛洋之人水居日久一至陆地觉土香异常至欲俯首就而食之是可见人之不能离土矣庄子曰百昌生于土而反于土信然
　　定南针
　　定南针所指必微有偏向不能确指正南且其偏向各处不同而其偏之多少亦不一定如京师二十年前测得偏三度至今偏二度半各省或偏西或偏东皆不一惟盛京地方得正南今不知改易否也宋沈括梦溪笔谈谓磁石磨针必微偏东向而元周达观真腊风土记谓定南多丁未针大观本草注谓丙丁皆火位庚辛受其制物理相感耳而推求真南之道昔人未尝言之朕曾测量日影见日至正南影必下垂以此定是正南真向也今人营造居室如因地势曲折者面向所不必言若适有平正之地其所卜建屋基向东南者针亦东南向西南者针亦西南初非有意为之乃自然而然无所容其智巧者也又赤道之下针定向上此土针锋亦畧斜向上今罗镜中制之平耳海西人云磁石乃地中心之性一尖指地一尖指赤道今将上指者令重使平以取南与物性志谓磁石受太阳之精其气直上下之说相合
　　两尺脉属两肾
　　人身藏府皆表里相配于五行各有专属肺与大肠为表里属金心与小肠为表里属火肝与胆为表里属木脾与胃为表里属土肾与膀胱为表里属水惟命门为虚寄或云属火或云属水总无确说西北医家谓左右尺脉分属左右肾皆水也细思其言颇为近理朱子曰属北方者便着用两字兀亨利贞贞配智北方水地文言以贞固二字释之方神朱雀青龙白虎皆一北方武便有蛇二者矣又左传蔡墨对魏献子五官金木火土之正皆用一人为之至水正则曰修及熙为防以二人治之即此义也


　　圣祖仁皇帝御制文第四集巻二十九
　　钦定四库全书
　　圣祖仁皇帝御制文第四集巻三十目録
　　杂著
　　康熙几暇格物编
　　菓单
　　普盘
　　各作泥腊
　　梌树
　　阿滥
　　金光子
　　葛仙米
　　倒吊果
　　林檎
　　人中
　　鼢防
　　地震
　　钦定四库全书
　　圣祖仁皇帝御制文第四集巻三十
　　杂著
　　康熙几暇格物编
　　菓单
　　菓单出陜西查本草注云菓单以楸子为之即刘熙释名所谓柰油也不知楸子所成特黄色一种耳有红黒二种则以哈菓为之哈菓出肃州及寜夏邉外回子呼为哈忒今口外亦随处有之枝干丛生有柔刺不甚髙大其皮可以饰箭溜矢把耐乆倍于桃皮叶似野蒲萄而小结实攅聚秋深乃熟或赤色或青黒色故俗亦名红菓黒菓邉人云秋时采取摘去枝梗将菓下锅熬出津液漉去渣滓炼成薄膏贮别器内少凉膏欲凝结畧如纸房抄纸法以木为匡抄而成皮匀薄如油纸揭起隂干红菓成者色红黒菓成者色黒土人以之饷逺亦名菓煆皮以自熬煆而成也乃哈菓之名书籍皆不
　　载是知古今方物畧而弗备者何可胜记也
　　普盘
　　普盘即木苺一名悬钩子尔雅所谓箭也按本草云悬钩树生髙四五尺其茎白色有倒刺其叶有细齿颇似樱桃叶而狭长又似地棠花叶四月开小白花结实色红味酸羙人可多食之有以为即覆盆误也盖苺有三种藤生縁树而起者大麦苺乃入药之覆盆也树本挺而丛生者木苺一名山苺即普盘也草本委地而生者地苺亦名蛇苺不可食今江南人谓之蛇盘也
　　各作泥腊
　　西洋大红出阿末里噶彼地有树树上有虫俟虫自落以布盛于树下收之成大红色虫名各作泥腊考叚成式酉阳杂爼有紫出真腊国呼为勒佉亦出彼国使人云是蚁运土于树端作窠结成紫唐本草苏恭云紫正如腊虫研取用之呉録所谓赤胶亦名紫梗色最红非中国所有也又考元周达观真腊风土记云紫梗虫名生于一等树上其树长丈余枝条欝茂叶似橘经冬而凋上生此虫正如桑螵蛸之状叶凋时虫亦自落国人用以假色亦颇难得又唐人张彦逺名画记云画工善其事必利其器研錬重采用南海之蚁按今西洋之各作泥腊大小正如蚁腹研淘取色有成大红者亦有成真紫者用之设采鲜艳异于中国之红紫是即古之紫无疑而北宋以前画用大红色至今犹极鲜润者实缘此也
　　梌树
　　枫树南北不同北方原无枫树之名自南廵见枫树方知北方之梌木即是枫树但南方厥木惟乔所以直生北方厥木惟丛故矮短耳其枝叶则相同也
　　阿滥
　　阿滥之名见唐诗纪事骊山有小禽名阿滥堆【禽经作鸟】善鸣眀皇御玉笛采其声翻新曲且名焉张祜诗云至今风俗骊山下村笛犹吹阿滥堆通雅云鸄骊山鸟也一名阿滥堆则古名鸄矣【尔雅鸄鶶鷵防云鸄一名鶶鷵】亦作鴳滥【鴳读安与阿音近】韦昭所谓鴳扈苏轼诗不见阿滥堆决起随冲风此鸟有二种一种鳯头者髙诱吕览注所谓鴳一名冠雀是也一种无鳯头者彚雅所谓阿兰似百舌而无毛角是也江南人呼为鴳或讹为乌
　　金光子
　　金光子闽人呼酸枣树极髙大叶长而尖如橄榄四月开花浅绿色结实如大枣八月始熟色黄故亦名金枣收干则紫赤色味酸核圆而坚多窍人心之状圆外窍中故此果专为心家药闽书云酸枣出福州建寜福寜建寜人以为糕与樝糕相似或云其种自西域佛国来取其核就天然罅孔处雕镂作罗汉形为念珠按政和本草图经云酸枣真者最不易得其木髙数丈径围一二尺木理极细坚而且重皮亦细纹似蛇鳞其核仁大而色赤如丹今市之货者皆棘实耳
　　葛仙米
　　葛仙米生湖广沿溪山穴中石上遇大雨冲开穴口此米随流而出土人捞取初取时如小鲜木耳紫绿色以醋拌之肥脆可食土人名天仙菜干则名天仙米亦名葛仙米以水浸之与肉同煮犹作木耳味大约山洞内石髓滴石而成性寒不宜多食闻他府及四川时有之必遇水冲乃得嵗不常遇他如深山背隂处大雨之后石上亦间生然形质甚薄见日则化或干如纸不可食矣又梧州府志葛仙米出北流县勾漏洞石上为水所渍而成石耳类也采得暴干仍渍以水如米状以酒泛之清爽袭人此原非谷属而名为米俗云晋葛洪隠此乏粮采以为食故名岭南襍记云韶州仁化县丹霞山产仙米徧地所生粒如粟而色緑煮熟大如米其味清腴大抵南方深山中皆有之也
　　倒吊果
　　倒吊果俗名吊搭果形似山梨而小体微长味酢肉多沙长蒂诸果始生时皆向上此果花实皆下垂故名生时坚澁熟乃沙性暖利健脾消食树枝叶俱如梨为秦中物产今遵化防边有之而考之书籍草木诸谱皆不载倒吊之名惟司马相如上林赋云荅遝离支荅遝音近打拉张揖注云荅遝果名按梅尧臣牡丹诗用打拉二字北人方言以欹垂为打拉是荅遝名果或因其下垂也说文海篇俱作榙果今名吊搭或是荅遝音之转耳
　　林檎
　　李类甚繁林檎其一也树不甚髙枝叶皆如李花白唐人谓之月临花实如李而差小有黄红二种本草所谓金林檎红林檎是也独核有仁味甘津亦名来禽亦名蜜果此果味如蜜能来众禽于林故得林檎来禽蜜果诸称学圃余防谓花红即古林檎误矣花红柰属也柰有数种其树皆踈直叶皆大而厚花带微红其实之形色各以种分小而赤者曰柰子大而赤者曰防子白而防红或纯白圆且大者曰苹婆果半红白脆有津者曰花红绵而沙者曰沙果西京杂记所以有素柰青柰丹柰之别也又有海棠果通志谓之海红而闗西有楸子有榅桲【满洲呼山樝曰榅桲与陜西同音查梅尧臣有得沙苑榅桲诗政和本草附载榅桲于柰内是宋时已有此称其始或从陜西流名闗外或从闗外通音陜西俱未可定】亦皆柰类盖李之与柰其枝叶花实固区以别而其子核之异尤最易辨坚而独者李类柔小而四五粒者柰类草木诸书皆以林檎附于柰内其亦未尝体认物性矣
　　人中
　　人之水沟穴在鼻下口上一名人中脉论竒经诸书谓任督二脉一行于身之前一行于身之后防于素髎水沟断交三穴三穴为面中三水沟又为三之中故名人中也一说人有九窍自鼻以上皆两自口以下皆一此居其中故云是但释中之义耳而王逵蠡海集为之说曰所谓人中者天食人以五气鼻受之地食人以五味口受之人中盖居人身天地之中也此又未免穿凿盖人受天地纯全之气成形四肢百骸能得其全兽则得其偏如猿猴猩猩之类凢诸寓兽亦似人形而其鼻柱直唇之间总无此水沟一叚以此辨人之独异于兽水沟之所以得人中名也今满洲呼呢呀尔马防古呼库门髙丽呼萨拉蜜皆直曰人而已可见义理真确自可通之六合窃疑古人气穴辨论何以未经道此及阅素问骨空篇注有鼻人二字是古人亦秖呼为人矣
　　鼢防
　　俄罗斯近海北地最寒有地兽焉形似防而身大如象穴地以行见风日即毙其骨亦类象牙白泽柔滑纹无损裂土人毎于河濵土中得之以其骨制椀楪梳箆其肉性甚寒食之可除烦热俄罗斯名摩门槖洼华名鼢防乃知神异经所云北方层氷之下有大防肉重千觔食之已热字书谓鼢防别有一种大于水牛穿地而行见日月之光则死皆即此也
　　地震
　　朕临揽六十年读书阅事务体騐至理大凢地震皆由积气所致程子曰凢地动只是气动盖积土之气不能纯一閟欝既乆其势不得不奋老子所谓地无以寜恐将发此地之所以动也隂阳廹而动于下深则震虽微而所及者广浅则震虽大而所及者近广者千里而遥近者百十里而止适当其始发处甚至落瓦倒垣裂地败宇而方幅之内逓以近逺而差其发始于一处旁及四隅凢在东西南北者皆知其所自也至于涌泉溢水此皆地中所有随此气而岀耳既震之后积气既发断无再大震之理而其气之复归于脉络者升防之间犹不能大顺必至于安和通适而后反其寜静之体故大震之后不时有动摇此地气反元之徴也宋儒谓阳气欝而不申逆为往来则地为之震玉厯通政经云隂阳太甚则为地震此皆明于理者西北地方数十年内毎有震动而江浙絶无縁大江以南至于荆楚滇黔多大川支水地亦隆洼起伏无数百里平衍者其势欹侧下走气无停行而西北之地弥广磅礴其气厚劲坌涌而又无水泽以舒泄之故易为震也然邉海之地如台湾月輙数动者又何也海水力厚而势平又以积隂之气镇乎土精之上国语所谓阳伏而不能岀隂廹而不能烝于是有地震此台湾之所以常动也谢肇淛五杂组云闽广地常动说者谓濵海水多则地浮夫地岂能浮于海乎此非通论京房言地震云于水则波今泛海者遇地动无风而舟自荡摇舟中人輙能知也地震之由于积气其理如此而人鲜有论及者故详着之







　　圣祖仁皇帝御制文第四集巻三十
　　钦定四库全书
　　圣祖仁皇帝御制文第四集巻三十一目録
　　杂著
　　康熙几暇格物编
　　江源
　　恒河
　　浮白
　　御稻米
　　食气
　　鸟舌
　　地中有火
　　禽鸟肫肚之别
　　赋
　　时和年丰庆祝赋【并序】


　　钦定四库全书
　　圣祖仁皇帝御制文第四集巻三十一
　　杂著
　　康熙几暇格物编
　　江源
　　中国水之大而流长者惟河与江其源皆出西番界河之源自元史发眀之后人因得知其大畧江之源则从未有能确指其地者郦道元水经注颇言其端委而于发源之处则云以今所闻殆未滥觞道元亦阙疑而弗敢定也今三藏之地俱归版籍山川原委皆可案图以稽乃知所谓岷山导江者江水泛滥中国之始禹从此水而导之江之源实不在是也江源发于科尔坤山之东南有三泉流出【一自匝巴顔哈拉岭流出名七七拉噶纳一自麻穆巴顔哈拉岭流出名麻穆七七拉噶纳一自巴顔吐呼母巴顔哈拉岭流出名古科克巴哈七七拉噶纳】合而东南流土人名岷揑撮岷揑撮者译言岷江也是为岷江之源南流至岷纳克地名鸦龙江又南流至占对宣抚司防
　　打冲河入于金沙江东流迳云南境至四川叙州府与川江合是真江源根据后人但见打冲河之入金沙金沙之入川江而又据禹贡东别为沱之文谓川江为岷江溯流以穷源谓江源必在黄胜闗外不知鸦龙江之上流实为江源也故导江之江有蜀江离江锦江都江之称随地随时异名而不得专岷江之目者非其源也宋范成大陆游亦尝言之范成大呉船録曰江源自西戎由岷山涧壑中出而合于都江今书所云止自中国言耳陆游入蜀记曰尝登岷山欲穷江源而不可得盖自蜀郡之西大山广谷西南走蛮箐中皆岷山也则江所从来逺矣二说皆知黄胜闗流入之江非江源而不能定其所在后人反据禹贡文以辨其非汉书地理志谓岷山在湔氐道西徼外江水所出言虽无特不知所谓徼外者今科尔坤山之东南耶抑即黄胜闗外地也元史云江水岀蜀西南徼外东至于岷山而禹导之可谓得其方矣而不能眀悉如记河源者盖河自都实奉使后始得其源大江濬发之地从无人至者元世祖南征即从葱岭而南直逹天竺缅甸由云贵迳湖广以返路在江源之外故不得其详也然亦有至其地而究未能辨之者眀之宗泐是也宗泐使西域归云西番抹必力赤巴山有二水在东北者为河源在东南者为犛牛河江源也犛牛河即丽江一名金沙江者宗泐但见是水之先合于金沙江而后合于川江不知金沙江别源于西番之乳牛山去江源西千余里乃谓岷江即金沙误矣数家之说犹近于影响其余荒唐散漫更无可采隋经籍志有寻江源一巻其书不传间见地记有引之者其说云岷江发源于临洮木塔山临洮今洮州卫洮河横亘于南江岂能越洮河而南下耶即有其书必多舛错亦不足观已惟眀徐祖有溯江纪源一篇颇切于形理祖曰河入中国歴省五而入海江入中国亦歴省五而入海计其吐纳江倍于河按其发源河自昆仑之北江自昆仑之南【按昆仑即科尔坤之讹非真昆仑也】非江源短而河源长也又云北龙夹河之北南龙抱江之南中龙中界之北龙只南向半支入中国惟南龙磅礴半宇内其脉亦发于昆仑与金沙江相并南下环滇池以达五岭龙长则源脉亦长江之所以大于河也至李膺益州记云羊膊岭水分为二派一东南流为大江一西南流为大渡河元金履祥释禹贡从之夫大渡河源发于四川大邑县之雾中山至嘉定州合川江其去岷江真源东西相隔千余里去禹导江之处南北亦相悬五百余里【禹贡导江之处在今黄胜闗外乃褚山】而云俱发于羊膊岭何其谬耶此皆未得其真惑于载籍以意悬揣而失之也学者孰从而徴之故详记江源并论列诸家之说于篇
　　恒河
　　释氏之书本自西域其纪山川似乎荒怪然亦颇有依据不可尽非其言小有舛错者或述之传闻或译于笔授转相记说而讹耳如因本经云阿耨达山顶有阿耨达池池东有恒伽河从象口出流入东海南有辛头河从牛口出流入南海西有博义河从马口出流入西海北有斯陀河从师子口出流入北海后人据文疑水从牛马师象口出必无之理不知所谓牛马象师者皆山之形似也其云入东南西北海则误矣阿耨达山今之冈底斯也冈底斯之前有二湖【番名马品母达赖湖郎噶湖】即阿耨达池也其东有山曰马口【番名打母朱喀巴珀】有水流出东南入云南境为防榔江迳缅甸入南海其南有山曰象口【番名郎千喀巴珀】有水流出入二湖而西流其北有山曰师子口【番名僧格喀巴珀】有水流出亦西行与象口之水防而南流其西有山曰孔雀口【番名马珀家喀巴珀】有水流出南行与象师口之水防而东南流为恒河【番名冈噶母伦江】入南海是经所谓牛马师象口者方位或不同至今番人犹称名之特四水一分流于东为防榔江三合流于南为恒河而总入于南海无分入四海之道耳郦道元水经注引西域记云阿耨达山有水名遥奴名萨罕名恒伽三水俱入恒河兹说信然又括地志谓阿耨达山一名昆仑者非也昆仑去冈底斯西二十度在天竺之极西西印度之北以北极为天顶故河图括地象曰昆仑横为地轴上为天镇道经谓天之中岳水经谓昆仑在地之中皆言在天地之中也冈底斯去北极偏东二十度其非昆仑明矣
　　浮白
　　浮白二字人但知为饮罸爵之名不知浮白乃人身气穴之一素问黄帝问气穴篇曰目瞳子浮白二穴注云浮白在耳后入髪际足太阳少阳二脉之防特以古人未经用过而素问为医药之书学者未能旁通故知者鲜耳若玉楼银海经苏轼诗中引用后人皆知玉楼为肩银海为目矣
　　御稻米
　　丰泽园中有水田数区布玉田谷种嵗至九月始刈获登塲一日循行阡陌时方六月下旬谷穗方頴忽见一科髙出众稻之上实已坚好因收藏其种待来年騐其成熟之早否明嵗六月时此种果先熟从此生生不已嵗取千百四十余年以来内膳所进皆此米也其米色微红而粒长气香而味腴以其生自苑田故名御稻米一嵗两种亦能成两熟口外种稻至白露以后数天不能成熟惟此种可以白露前收割故山庄稻田所收毎嵗避暑用之尚有赢余曽颁给其种与江浙督抚织造令民间种之闻两省颇有此米惜未广也南方气暖其熟必早于北地当夏秋之交麦禾不接得此早稻利民非小若更一嵗两种则畆有倍石之收将来盖藏渐可充实矣昔宋仁宗闻占城有早熟稻遣使由福建而往以珍物易其禾种给江淮两浙即今南方所谓黒谷米也粒细而性硬又结实甚稀故种者絶少今御稻不待逺求生于禁苑与古之雀衔天雨者无异朕每饭时尝愿与天下羣黎共此嘉谷也
　　食气
　　熊于山中必有跧伏之所大抵在岩洞之间人谓之熊馆至冬时入蛰呵气成冰封其穴口仅留一小孔静伏于内至春乃出毛诗名物觧云熊能引气故冬蛰不食昔年曽猎得蛰熊騐视肠胃净洁无物知不食之言信矣倘猎者不即毙之窟中熊逸而去则虽冬月亦必搏兽而食以此悟道家习静之士能危坐两三日不食不饥者即食气内息之道也若与人应对酬酢便不耐饥饿此无他气随音而动动则外泄内虚也张紫阳云气全则生存华佗五禽之戯本于庄周吹呴呼吸吐故纳新熊经鸟伸导引养形之术各有所由来矣
　　鸟舌
　　凢鸟舌皆附着下噱有短如粒者有及觜之半者有长与咮齐者其短者声浊而促稍长者声亦转长与咮齐者其声圆转流丽鸣亦能乆如黄鹂百舌画眉阿之属是也其舌之似人者如鹦鹉了哥松鸦即可委曲其声以像人语鸜鹆舌似人而有歧故必翦去之而后可学人言然率皆不过数语而止淮南子所谓鹦鹉能言而不可使长言者得其所言而不得其所以言也此诸鸟舌皆根于喉而藏于咮唯啄木之舌其根通于脑后其尖逾引逾伸长出于咮寸余树中虫蠧虽潜藏穴隙皆伸其舌钩取之又有一种蛇头鸟其颈项甚长其舌亦如啄木毎为鹰鹞击擒輙伸其舌以刺鹰鹞负痛力一少纵则逸而逝矣此能以舌为用而不能鸣者以其舌之太长也元命苞曰舌为言之达人之舌短者言澁舌长者音不正理亦如是
　　地中有火
　　尝阅陆游老学庵笔记云南郑见一军校火山军人也言火山之南锄镢所及烈焰应手涌出故以火山名军后人疑宋之火山军为今岢岚州地但有火山之名而无腾焰之事遂谓其说为妄不知此特地气有变易耳今黒龙江及防古敖汉现有地中出火之处去土面一二寸炎光随起接以引火之物輙传焰而灼土人耕种时畧耘反之布种其上不两三月即收获矣葢地气极热发生最速故也先儒谓火行分寄于金木水土元命苞曰火之为言委随也谓随物而具也朱子曰金木水火体质属土王逵谓火实生土而土亦能生火山经所载令邱腾火诸薄炎山事亦有之无足怪者地志云蜀川火井随处而发乆者百年或数十年光焰乃息此又火随地气而聚散之一徴也
　　禽鸟肫肚之别
　　蠡海集云飞禽为阳皆食果谷走兽为隂皆食刍藁此言殆未尽然飞禽之中即有食生食谷之异其食生者则有肚如鹤鹳鹙鹈之类是也食谷者则有肫如鵞鸭鸡雀之类是也集韵云肚胃也肫肚皆鸟之胃以所食而分故凢食生而兼食谷食谷而兼食生者其肫肚与专食谷食生者又各少别至于诸兽如牛羊鹿麅麞之胃则曰膍即肚之旁俗所谓百叶者周礼谓之脾析醢人注云脾析牛百叶也字说曰牛羊等物食生草故有百叶夫牛羊何尝不食豆菽乎其百叶亦非因食生草而有大凢倒噍之兽皆有百叶尔雅曰牛曰齝羊曰齥麋鹿曰齸注云齝食之已乆复出嚼之也反刍出嚼曰齥说文云齸者藏之粻中吐而噍也是牛羊麋鹿皆倒噍故有百叶以类推之可知矣又如熊罴之属则兼食生物菜猿猴之属则专食果谷虎豹之属则非生物不食走兽未尝不食果谷而亦岂皆食刍藁乎昔人谓鸟兽得气之偏五脏六腑不能备具辨之甚详而肫肚百叶之说独未有发明之者见其粗而不知其精也惟人于饮食亦有与脏腑不合者少沾气味即哕吐反逆终身不能入口此其肠胃之间亦必有异处灵枢经谓五脏有大小髙下坚脆故饮食嗜好不齐信哉言也赋
　　时和年丰庆祝赋【幷序】
　　朕诞辰免庆贺行礼者亦多年矣近因六旬羣臣固请又有恩纶故勉从众意前一日进宫受贺颁诏往返二日各省庆祝万夀设坛诵经不止亿兆朕握枢临极章句之能素不为务但自防龄读书属文毎览大儒虽不以华丽为尚亦间有作者似取吟咏以托性情因而有感用时和年丰庆祝赋七字为韵赋曰
　　幸升平之泰运歴嵗月之良时季春移序而大端化俗淑气氤氲而诸政无为恐徳弗类干惕是规求贤毎形乎寤寐治体未致夫昌期同心翊赞是赖多士恭已临轩凭兹九司主屏虚谀而启千秋不防之业臣去私馈而建百世无穷之基此前圣之至理后人所未思也尔乃扬銮青野设辇鸣珂大昊斯启大乐在和衡涂峻辟云殿义路广宣偈歌新花受雨露以争艳春鸟应载阳而舞多众芳芬丽景遮那都人士女毂击肩摩逺近缝掖重登制科于是音发箫鼔声杂管弦百戯盈阡陌以鬭胜羣黎集岐路而争先勿惊勿动而民偃如草不震不腾而朝宗若川结防缤纷惜伤物力之劳费铺筵络绎止禁珍馐之竞妍去奢崇俭力穑祈年此帝王所当知其然也又廼骈罗羽卫杳渺仙宫金茎玉露福地倥侗论芝田之可种拂珠树而还童服气錬精暧碧台之错落守神凝思叅紫府之穹崇此皆耗精气于虚廓废政事之全功凛黩祀弗钦之防戒思元荡志之风若夫徧列传灯广悬法镜期众善之并臻兾灵祗之协庆布徳延福仰慈防于慧云妙觉能仁渡宝筏于西圣香风普拂花宫真印潜孚斗柄详考影形之实恐遗有漏之行于是明三纲敛五福法天地之无私叶神人之秘祝养老尊贤重农贵粟含生欣欣长世朴朴祈万宝之顺成望彼苍之戬谷愿永永其若兹凝休徴于茀禄原夫泰运升恒乾元下济谦尊有终恒乆勿替先稼穑之惟艰惠鳏寡之是务阳顺叙而不愆隂应期以相附沛甘防以咸周扇和风而广布闻善言于诗书乃予懐之所慕写兾望之孔殷爰抽毫而作赋


　　圣祖仁皇帝御制文第四集巻三十一
　　钦定四库全书
　　圣祖仁皇帝御制文第四集巻三十二目録
　　古今体诗二十九首
　　嵗除前二日立春
　　嘉平月初雪后晚坐偶有所见书懐
　　咏鸟鎗
　　朕亲统六师至寜夏驻跸二十日遍观地势游览山形城之东南有巽湖水最清偶尔得野鸭一只羽毛滋润黄头紫背胸白翅短与他处所有廻然不同业已忘矣今经十五载忽于画中又见此禽因而有感故援笔以记
　　咏自鸣钟
　　赋得禁城春色晓苍苍
　　赵北口水淀作
　　赋得时人不识予心乐
　　樯灯
　　樯灯【调寄防綘唇一名南浦月】
　　五十一年春二月二十四日回銮遇雨故作春雨行
　　阅河长歌【并序】
　　忆咏苏州风俗
　　偶观演剧作
　　三月初十日恭请
　　皇太后雅玩斋进膳看梅花
　　畅春园西新园观花
　　西苑试士
　　大学士陈廷敬挽诗
　　汤泉应
　　将军潘育龙乆任封疆故存问赐诗
　　赐将军呉英
　　冬至读易
　　黄腊梅
　　赋得冬日可爱
　　咏雪【并序】
　　赋得月照氷池
　　吏部尚书引年致仕宋荦因朕六旬夀庆祝来京事毕五月内回本乡朕念旧臣特书七言律一首以纪其事云
　　赐大学士温达
　　几暇随笔书懐








　　钦定四库全书
　　圣祖仁皇帝御制文第四集巻三十二
　　古今体诗二十九首
　　嵗除前二日立春
　　嵗尽星回朔气消迎新慵聼奏笙箫梅花欲报春先到犹怯凝寒瑞雪飘
　　嘉平月初雪后晚坐偶有所见书懐
　　尺雪同云晴亦佳心叅运水及搬柴羣乌将宿频迁树半壁余光反照堦慷慨行年周甲子徘徊抚景对宫槐岂辞沐编氓志疾苦先知天下懐
　　咏鸟鎗
　　由来火具三皇始后世方兴欲广威未尽响声先鴈落已腾烟处带禽归海洋扫却鲸鱼浪漠北清尘觧鐡衣朕亲统六师至寜夏驻跸二十日遍观地势防览山形城之东南有巽湖水最清偶尔得野鸭一只羽毛滋润黄头紫背胸白翅短与他处所有
　　廻然不同业已忘矣今经十五载忽于画中又见此禽因而有感故援笔以记
　　七邉曽歴贺兰山塞北咽喉最险闗叠翠崕峦人迹灭堆沙道路栢林攀【栢林者非耸然乔木之谓自神木至寜夏积石堆沙之中生栢树婆娑盘旋一根至于二三里就地牵攀人马难走髙者不过五六尺粗不过拱把故有栢林攀之句】汉渠遥转唐渠防浊水先流清水湾野鸟闲栖犹得静吾今自覩二毛斑
　　咏自鸣钟
　　法自西洋始巧心授受知轮行随刻转表指按分移綘帻休催晓金钟预报时清晨勤政务数问奏章迟
　　赋得禁城春色晓苍苍
　　淑色曈昽射早光御园梅栁怯寒霜三宫紫气通瑶殿九陌和风到建章春社先农开布种初辛祈谷望书祥莺声燕语添诗思欲去浮文夙夜忙
　　赵北口水淀作
　　风微见水緑日暖弄牕妍树老依根壮心平任物迁维舟临草防挥翰借壶天【此日庙旁借一屋冩字】非是禽鱼乐人稠万户烟
　　赋得时人不识予心乐
　　恩波遍布首邦畿【此嵗地丁俱已蠲免】爱此佳时緑尚微血耗飬衰心益壮神烦物扰体无违暮年筋骨犹能强半世忧劳幸免非老惯豫逰山水处傍人那得识天机
　　樯灯
　　泊舟浅水意如何为惜春光怡兴多倚槛晚晴吟皓月推牕夜静恱清波氷消浪防鱼吹沫风转云开鴈踏莎更有樯灯分掩映辉煌岂亚扣船歌
　　樯灯【调寄防綘唇一名南浦月】
　　夜静更深船牕临淀见波影出看何景灯映牙樯炯自笑无文难得佳词整挥毛頴水平天永淡露春风冷五十一年春二月二十四日回銮遇雨故作春雨行
　　春雨难过时春耕不可误江南苦多河北厌乆煦地湿易蒸云土硷能散雾年年常觌此惟祝顺旸雨纵然防天眷更欲明三务去嵗银花盈尺余今看滂沛满沟渠儿童应门有喜色农夫奔走百愁舒忙布种治畦山谷原隰免欷歔四民俯仰皆安业庙堂忧悯当少除娯目怡心愿后乐又虑夏秋苗何如仰兾隂晴无忒方致大有登农书
　　阅河长歌【并序】
　　朕阅河出郊自南苑过芦沟顺永定河之南岸见十五年前泥村水乡捕鱼虾而度生者今起为髙屋新宇种谷黍而有食矣水淀改成沃野溜沙变为羙田因思古人云有治人无治法斯言信哉若治之不早民至于今未知何似也故有感而作长歌一篇以示善后之计云尔
　　春风春社艳阳天雪尽尘清徧路阡曽记当时泊舟处今成沃土及膏田十年之前泛黄水民生困苦少人烟歴歴实情亲目覩老转少徙益难抚挟男抱女至马前皆云此河不可堵桑干马邑虽发源山中诸流数难数吾想畿内不能防何况逺虑治淮黄数廵髙下南北防方知浑流为民伤春末无水沙自涨雨多散漫遍汪洋若非动众劳人力黎庻无田渐乏食庙谟不惜费帑金救民毎嵗受饥溺开河端在辨髙低堤防逺近有凖则未终二年永定成泥沙黄溜直南倾万姓方苏愁心觧从此乡村祝太平昔日宵旰尝萦虑将来善后勿纷更
　　忆咏苏州风俗
　　邓尉梅梢月虎邱浪里峰人争天地秀物杂理文宗俗尚非交譲官箴乏恊恭舆情常若此何日奏时雍
　　偶观演剧作
　　雅颂不能传诗词防作调唐人歌舞精元曲选声妙若曰得仙音究未探其要暂为遣见闻寄此发长啸
　　三月初十日恭请
　　皇太后雅玩斋进膳看梅花
　　当年梅雪伴今嵗暮春迟银杏舒新叶木兰盖緑枝花当亭畔发香逐雨中移别殿陈鲜蜜尚方献瑞芝老莱舞膝下珠草列仙墀敬上乔松祝欣瞻王母仪捧觞称夀句进酒问安词地润铺红蕚波澄敛玉池髙峰多爽气绮树得丰姿漏转催辰半表行近画竒承欢同永日孝思莫违时防庆思经义千秋古训垂
　　畅春园西新园观花
　　春光尽季月花信露羣芳细草沿阶緑竒葩扑戸香寸隂惜鬓短尺影逐时长心向诗书奥精研莫可荒
　　西苑试士
　　霁日东风暖平川宇宙寛文章随世转经史得人安讲学前贤奥观光后进欢有生宵旰虑独望和羹难
　　大学士陈廷敬挽诗
　　世传诗赋重名在独遗荣去嵗伤元辅【去嵗大学士张玉书故】连年痛钜卿朝恩葵志励国典玉衡平儒雅空兴叹含毫感倍生
　　汤泉应
　　一为消疾驻灵泉歩辇平明观挿田喜见蕣华方遍野更防修竹逺笼烟虽无玩赏因偕乐屡庆丰登共息肩牕外雨声滴草舍宻林莺语亦欣然
　　将军潘育龙乆任封疆故存问赐诗
　　少年勇战启元戎乆任三秦鐡石守土防邉资壮畧披坚敌阵表彤弓升平当惜老臣在竹帛还酬旧日功白首怡神存硕果愿期添算荷恩隆
　　赐将军呉英
　　水陆封疆六十年曽经百战驾轻船蓬台逺渉鲸鲵浪岛屿全消烽火烟将老偏宜立志壮宸襟毎注施恩延波涛有作湏先靖黾勉防微计未然
　　冬至读易
　　复自纯坤起隂阳由静生飞灰识地气吹律考中声六甲周天运九畴味道精非图穷理誉本末近分明
　　黄腊梅
　　腊后江南得早梅春迟北地见花开不随防栁初眠只伴寒松破冻回
　　赋得冬日可爱
　　复卦初生处景随玉管回前旗分鸟道后仗向龙堆爱日冬偏暖临桥氷未开寛城行幸地越岭少尘埃
　　咏雪【幷序】
　　偶出喜雪题众以旧体拟典故而成朕知目前毕竟无雪不可为喜故改作咏雪以已意而就非有意于词藻也
　　季秋封地雨寒月减同云忽见峰头白那防树杪雰众方矜藻缋我独念耕耘未卜来朝庆田畴积防分
　　赋得月照氷池
　　半璧映河隈光莹鉴溯洄源清同皎洁溜静自徘徊逺照移松岭寒辉展镜台羊肠分岔路飘渺碧云堆吏部尚书引年致仕宋荦因朕六旬夀庆祝来京事毕五月内回本乡朕念旧臣特书七言律一首以纪其事云
　　受祉林泉頥飬年世家耆徳自天全少时剑佩登三殿乆任呉淞抚九阡行俭铨衡有令誉广平才藻入清篇修龄喜得人间夀雪作须眉兴欲仙
　　赐大学士温达
　　自少存心敦孝友中年芳誉畹兰清枢垣华省防封事储粟经邦着政声三殿丝纶资作楫九霄雨露启和羮君臣须髪苍然矣时念虞廷进善旌
　　几暇随笔书懐
　　云牕欲视逺启戸北慿观岂若登山望徒劳谱石防禅徒空世界仙毎误炉丹何似诗书蕴常图根本安





　　圣祖仁皇帝御制文第四集巻三十二
　　钦定四库全书
　　圣祖仁皇帝御制文第四集巻三十三目録
　　古今体诗四十九首
　　五月上旬避暑热河途中喜麦秋盈野雨旸得时赋七言一律
　　夏日山庄二首
　　金莲盛放二首
　　赋得山林引兴长
　　咏夏二首
　　咏新竹
　　热河产人参虽不及辽左枝叶皆同命翰林蒋廷锡画图因戯作七言截句记之
　　兰菊图
　　莲花岩松牡丹
　　嘉禾防頴
　　涌翠岩观瀑赏白莲
　　梨树峪道中歩辇口占二首
　　云岩
　　山居即事
　　览孝经衍义有感而作
　　用梌木杯噐
　　春行
　　去嵗八九月雨最多民间俗说封地雨故一冬少雪犹可支持自交立春复不见云所以望雨甚殷昨晚宻云四起夜深甘霖即霈田间老防无不举手加额欢声载道朕以民食为天喜均一体故赋七言近体以示羣臣
　　春行
　　栁絮
　　清潭
　　读朱子全书有感而作
　　暑将退
　　浙闽总督范时崇陛见来京朕毎念祖为开创宰辅父乃忠义名臣所以待之优重今因回任特书御诗饯送
　　古北口提督马进良以年老辞去朕念当日鹰扬百战挽强执锐自守紫塞内外恬静皆因宿将老成之所致今回林泉深所惜也故赋五言特记不忘疆场旧事也
　　赋得万壑泉消夏千峰翠作秋
　　大西门升八旗官阅骑射作
　　江南诸臣
　　灵泉啓文明
　　赋得恩光日邉来
　　五十三年冬至斋戒作
　　五十三年冬旱十二月初二日大雪二十一日又雪途中偶成
　　赋得梅宫中树
　　赋得三十六宫都是春
　　日月无私能广运
　　春日郊行示地方官六首
　　舟中鼓琴
　　和风细雨
　　望湖春色二首










　　钦定四库全书
　　圣祖仁皇帝御制文第四集巻三十三
　　古今体诗四十九首
　　五月上旬避暑热河涂中喜麦秋盈野雨旸得时赋七言一律
　　畏暑乗舆岀凤城麦秋预卜望庚晴千村共饱连年稔万井同欢比屋盈谷有灵泉山脉壮道无峻岭马蹄轻移风易俗先忠孝蕃息编氓在厚生
　　夏日山庄
　　日永炎风盛纯隂在内含扶阳求物理避暑岂幽探山静清歊热泉潆照碧岚随时驻歩辇无着亦无贪
　　其二
　　畏景消烦虑吟诗续古风野花罗槛外山鸟满林中云气氤氲合莺鸣飒爽同无能寻丽句赋物媿难工
　　金莲盛放
　　曽观贝叶志金莲再见清凉徧地鲜近日山房栽植茂
　　参差髙下共争妍
　　其二
　　数畆金莲万朶黄凌晨浥露色辉煌薫风拂槛清波暎并作芙蕖满院香
　　赋得山林引兴长
　　曽读杜诗解纷纷议论多遇时非泰运行道至蹉跎托迹山林趣披懐水石歌千年赋比兴后世岂能过
　　咏夏
　　甘泉日永秩南讹清气重云入句多性理精研过盛夏岂因白首废编摩
　　其二
　　信风已尽接朱明长飬舂容草木亨潄露调氷消暑气何如心静则神清
　　咏新竹
　　丛隂半畆润新篁花气缤纷伴竹香可爱霏微昨夜雨檐前风响趂苍筤
　　热河产人参虽不及辽左枝叶皆同命翰林蒋廷锡画图因作七言截句记之
　　旧传补气为神草近日庸医误地精五叶五枝成洛数顺时当用在权衡
　　兰菊图
　　尺楮绘秋容搜寻墨淡浓丹青偏绰约锦绣杂防茸意运含毫手神生应矩胸自分枝向背形影入芳踪
　　莲花岩松牡丹
　　离宫初雨后花气满天街石壁流泉响松坪古干佳香凝金掌露名重玉盘静里经声息方知道有涯
　　嘉禾防頴
　　夜雨初晴日素商驱暑天林红变緑叶谷熟卜丰年勿讶嘉禾瑞须知贵粟先秋成各地异大有再书篇
　　涌翠岩观瀑赏白莲
　　毕竟天然造化功方能巧设古今同喷云百尺穿岩石瀑水千层防药丛波涌白莲承晓露溪浮緑盖动香风经声似脱红尘外泡影依稀宇宙中
　　梨树峪道中歩辇口占
　　入峪桥分三岔路傍崕歩辇景何深山中独见松林影时有清流助鼓琴
　　其二
　　一溪展转见山花歩歩石苔杨栁斜试看目前将熟果青榛郁李并堪夸
　　云岩
　　三庚不用碧筩酒九井何贪消暑珠自有云峰来澍雨巉岩风飒到茅庐
　　山居即事
　　清啇方至催蝉急林叶吟风暑渐遥三伏炎蒸才过半山居徧地喜禾苖
　　览孝经衍义有感而作
　　孝友乾坤蕴彛伦宇宙开无违遵制礼色飬勉循陔风木追前事春秋思表哀懽心从博爱锡类育英才恶慢须防过骄危诫取灾教原由匪懈徳本足兼该不敬有何别存诚自可推始终劝兴行经义日昭回
　　用梌木杯噐
　　素轻珠玉噐专制及时杯错节分花影盘根别利才茂林成木瘿深谷染莓苔澹泊明吾志天然见体裁
　　春行
　　千红艳万紫鲜频催须髩方寸悬桃火栁烟恐荡志吟风防月禁狂颠案牍惟勤被景牵逢春又恶鬭芳妍礼乐诗书海岳编进徳修业须鑚研昙云寂防沦王道老氏无为徒苟延致知端赖格物先次第由来性理篇性理无私天地宣太极乾坤未画前敬承执中授受逺勿替心传思永年
　　去嵗八九月雨最多民间俗说封地雨故一冬少雪犹可支持自交立春复不见云所以望雨甚殷昨晚宻云四起夜深甘霖即霈田间老防无不举手加额懽声载道朕以民食为天喜均一体故赋七言近体以示羣臣
　　吟咏由来喜雨多乆晴喜雨更如何天心即是民心感海甸应同畿甸歌立政刚柔符造化体仁寛裕得人和两间物理原难尽勿入浮诗曲士科
　　春行
　　爱此融融飬育多平原髙下识恩波虽然迅速春难住四季何尝离太和
　　栁絮
　　御苑春将尽和风鼓物生芸牕来淑气丹陛奏清声眠栁垂青流莺啭碧沾泥非有意髙下防蓬瀛
　　清潭
　　一潭清冷拂逰尘活水源头可问津静处定知无复浪动时须认养潜鳞临流能觧薫风意对景先愁涝雨频云影波光相暎处湛然澄澈见天真
　　读朱子全书有感而作
　　防天命同仁性气质多偏亦有全人十已千知自勉参三列九授师传直方表里须涵飬朝夕云为在惕干喻道程朱明尽善正心穷理遡渊渊
　　暑将退
　　歊蒸少退觧烦忧白髪苍顔万里愁触物方知开造化闲来更觉有源流倒垂树影河邉水悬挂波声防上楼分外并无着意处惟将周易静中求
　　浙闽总督范时崇陛见来京朕毎念祖为开创宰辅父乃忠义名臣所以待之优重今因回任特书御诗饯送
　　翼唐九佐开天命论道三台识国桢握管表章文学馆持忠坚保嵗寒名栋梁祖干家声重兰桂孙枝令誉清浙闽封疆慎抚育惟期寜静勉精诚
　　古北口提督马进良以年老辞去朕念当日鹰扬百战挽强执锐自守紫塞内外恬静皆因宿将老成之所致今回林泉深所惜也故赋五言特记不忘疆场旧事也
　　勇贯先锋气鹰扬后阵威秦闗提宝劒沙碛歴天旗白髪秋霜肃丹心皎日辉饯饮军民别恩崇赐御衣
　　赋得万壑泉消夏千峰翠作秋
　　白藏新素莭碧涧洗心泉爽籁鸣楸叶纎云罩野田鸿飞横峻岭鹤舞爱平川见雨心愁潦闻旸意省愆【闻江南旱】西成登瑞谷南畆庆丰年逺近无殊别盈虚有后先桑榆懐壮志吟咏借瑶篇生理随时发渊重体干
　　大西门升八旗官阅骑射作
　　骑射为观徳从来旧制存乆安惜将老长治厌兵繁训练虽成法忠贞实本原先知亲上义不必问私恩
　　江南诸臣
　　廿载安澜自有因河干临幸至于频白首常思善后策青畴毎念力农晨移风实赖封疆吏化俗无劳专事臣吴越山川犹在目虽忘多景不忘民
　　灵泉启文明
　　莭应黄钟律阳生复卦前烈风催短髩暖溜益稀年梅宫中树诗成几上笺乾坤先后画至理在精研
　　赋得恩光日邉来
　　冬藏待春发艮止佐东生八极分仁政诸方拱向明车书同内外民物望丰亨敬奉无私义殷勤宵旰情
　　五十三年冬至斋戒作
　　姤复生生已浑同不因小往大来中箫韶如在精诚致钟鼓云乎礼乐崇日月无私能广运圣贤有教佐天功老年岂惜衰残力强欲躬行尽防
　　五十三年冬旱十二月初二日大雪二十一日又雪途中偶成
　　玉花泱漭近春和歩辇平明廻陌过村老凭门吟里曲行人载道咏寒歌无尘逺视山横塞破冻齐驱马渡河盈尺王畿皆作瑞龙沙惟虑雪霜多【塞外不冝多雪】
　　赋得梅宫中树
　　积雪梅犹冷春寒竹色沉占年勤逺虑恶酒自髙吟忧乐同民切诗书味道深光风来锦甸生飬见天心
　　赋得三十六宫都是春
　　四时观物视韦篇奥防微言开画前月窟天根来往处地雷干巽互环旋青阳和煦为春首淑日依迟作道筌运转洪钧推造化体元善政在身先
　　日月无私能广运
　　春寒暗觧消氷势膏澍新添助发生绣壤已看随处润柴扉共乐及时耕运筹普被羣黎广宵旰先思积粟盈毎览前村童叟恱枫宸少慰白须情
　　春日郊行示地方官
　　警跸幸畿南中和慰闾里千村静路尘淑气徧逺迩
　　其二
　　毎春来此地黎庶尽安康尚徳先寛政官僚勉直方
　　其三
　　春搜省耕种莫悮农桑时假寐羹墙睹殷勤意在兹
　　其四
　　牧民寄所重授钺赖宣风曩昔官箴在开诚上下同
　　其五
　　平成多歴年生齿既蕃庻惟食在天时轻徭民自豫
　　其六
　　案读五经义遐观四海图缅懐洙泗训期共乐天衢
　　舟中鼓琴
　　蓬牕聼緑绮月影暎船遥静里宫啇别风前律吕调雁飞遥集渚鱼跃欲乗潮雨歇苔犹湿应知助麦苗
　　和风细雨
　　春潭连霡霂沙防泊轻舟鸭緑苔痕静人闲载酒逰风帆通野望雨气杂清流懐保先农事观耕凤跸留
　　望湖春色
　　极目平波心水同烟添媚景日曈昽湖邉淑色年年有似我澄怀数省躬
　　其二
　　倚槛平明对草庐溪濵来往隠樵渔虽然九五乗干位山水幽情自巻舒















　　圣祖仁皇帝御制文第四集巻三十三
　　钦定四库全书
　　圣祖仁皇帝御制文第四集巻三十四目録
　　古今体诗三十五首
　　舟中观耕种
　　春归
　　南方靑竹丛林不乏观玩北地气寒非保防得宜即难艺植朕尝有事河干往来数次览竹树之畅茂暂时停辇即行后于禁苑种植颇蕃今经三十余年迩来延致数畆之广其围至八寸径二寸五分有零古人以竹比君子因而思及草木无知积小以至于髙大人有血气加之培养岂非国家桢干之选欤故赋七言一律记之
　　五十四年仲夏避暑途中瑞麦盈野赋五言律以记
　　毎见村农野老不识不知天然自得孝弟发于至性朴诚不事文辞故羙其实而取先进之意赋
　　七言一律
　　擎盖荷珠【调寄鹧鸪天】
　　雨后戯题回文诗
　　佛手柑
　　赋得江城五月落梅花
　　芝径云隄细雨归舟
　　题兰
　　咏剪秋罗
　　饯大学士李光地暂回闽省
　　秋幸出郊见收成志喜五言律二首
　　赋得帐殿郁崔嵬二首
　　康熈五十四年十月初三日避暑山庄恭祝
　　皇太后万夀诗【并序】
　　冬日可爱
　　冬夜偶成二首
　　饯闽抚陈璸
　　季冬汤泉
　　五十四年除夕偶成
　　康熈五十五年正月元旦书懐
　　上元前三日立春
　　五十五年正月十二癸卯立春是日风从东北而至景云宻布瑞雪铺地至十三日未止书云立春与元日同占乃收成之兆故喜民有足食之庆朕慰宵旰之忧赋五言排律以记其事
　　春寒梅迟
　　汤泉道上遇雪口占
　　春风扇微和二首
　　题朱伦瀚手指画雪梅竹二首
　　两广总督赵宏灿陛见来京
　　赋得二月春风似剪刀


　　钦定四库全书
　　圣祖仁皇帝御制文第四集巻三十四
　　古今体诗三十五首
　　舟中观耕种
　　四野春耕阡陌安徐牵宻缆望河干土肥原系黄沙过【永定河泛滥之际遍地黄水自治河之后得以耕种】辛苦先年挽异澜
　　春归
　　勿讶春归速还因冷觉迟烟寒榆荚落雨逐栁黄移惜景勤经学怡情喜恊时恵风虽曰尽长飬已相随南方青竹丛林不乏观玩北地气寒非保防得宜即难艺植朕尝有事河干往来数次览竹树之畅茂暂时停辇即行后于禁苑种植颇蕃今经三十余年迩来延至数畆之广其围至八寸径二寸五分有零古人以竹比君子因而思及草木无知积小以至于髙大人有血气加之培飬岂非国家桢干之选欤故赋七言一律记之
　　培养丛篁多歴年竹牕抱莭緑云鲜猗猗玉润歌君子济济心虚忆俊贤可爱缤纷含宿雨最宜潇洒动新烟余春欲伴寒松住渐晚韶光被景牵
　　五十四年仲夏避暑途中瑞麦盈野赋五言律以记
　　忽送清尘雨题诗吮兎毫青黄接玉粒霡霂佐琼膏入野农歌遍縁溪牧笛髙蔚林能解愠宻草满亭臯毎见村农野老不识不知天然自得孝弟发于至性朴诚不事文辞故羙其实而取先进之意赋七言一律
　　昼夜徬徨利禄间奚如鄙里野人闲诗书不解穷通事名姓无闻士宦班孔顔乐处箪瓢在孝弟真情稚子闗可笑文章少实据空将浮伪玷青纶
　　擎盖荷珠【调寄鹧鸪天】
　　数畆芳塘花未开荷珠清露落莓苔雨凉翡翠摇歌扇风防蜻蜓逐水隈　乳燕舞晓莺来炎天还似未春回葛衣日暮丝丝冷丹槛泉声处处催
　　雨后戱题回文诗
　　云收晓景霁烟开曲槛香凝露染苔分径花光清气纷纷雨思绮文裁
　　佛手柑
　　生緑熟黄却有因清香闽峤共呈珍似开贝叶瞿昙手妙合华隂仙掌垠异物不须传驿路竒芬欣得近枫宸画图尺素分枝干相对无烦忆海濵
　　赋得江城五月落梅花
　　梅花一调楚江干吹彻潇湘五月寒地北天南无谪叟不教覉思入毫端
　　芝径云隄细雨归舟
　　长隄一线入芝迳小艇乗凉隔防移水向方桥潆细浪风吹菡萏倒垂枝秋成已庆年丰兆暑尽无忧云汉诗遗事陈为七夕偶因佳莭赋清辞
　　题兰
　　君子之道闇然日章蕙兰之质有风则香草木培植格物知详飞潜动静各有攸藏秉精天地青紫芬芳产自松岛移根草堂
　　咏剪秋罗
　　可惜轻罗任剪裁名传南国向秋开未知紫塞多佳种杂置嫣红配緑苔
　　饯大学士李光地暂回闽省
　　恊恭惟得老成儒味道经书翊庙谟白髪辞君千里去丹心捧日寸诚敷秋霜昔嵗明臣莭昆玉冲襟决胜符暂别恩荣宸翰饯勿劳逺念慰长途
　　秋幸出郊见收成志喜
　　莭届啇秋早农忙屡嵗丰柴门歌再稔比屋乐同风人烟多庆色霜树杂微红极目髙低景山川一望中
　　其二
　　涤暑髙风至中分白露微草肥宜牧马林薄好行围水向堦前注峰排云外稀斜阳临帐殿晚色秘天机
　　赋得帐殿郁崔嵬
　　茂林叶未黄宾鴈始成行后队分山出前旌越岭扬鹿鸣秋草盛人喜菊花香日暮帷宫近风髙暑气藏
　　其二
　　清露知时转纎云却暑回豫逰临石磴杂踏过河隈潭静鱼吹沫林踈鹿印苔秋成良可赋为此共徘徊康熈五十四年十月初三日避暑山庄恭祝
　　皇太后万夀诗【幷序】
　　伏以
　　坤厚直方徳配含以光大
　　母仪康健庆来积善之安贞灵芝仙草咸欢比日之休雪藕氷桃好祝如山之夀同云未结花雨长存肃肃莲华荧荧贝叶防写金经取刚柔之不壊恭呈鄙语愿福祉之无疆万嵗千秋乃文章之故套耄年遐筭实世间之瑞人臣捧霞觞恭祝百嵗不揣无文敬赋长律
　　诞值小春暖承顔爱日长农闲歌乐土臣喜拜山堂孟月祈年莭芳巵献夀觞南峰留翠盖北斗灿珠行愉色常犹怯怡声乆未忘欢心依
　　白发福曜现青方至飬
　　慈闱庆遐龄
　　母徳昌虚文岂作颂人瑞纪篇章
　　冬日可爱
　　秋敛冬藏暗发生循环潜应有余情扶阳布序君人志爱日书云宇宙明长至免行丹陛礼融风不设玉厨羹化醇意切惭凉徳渐喜春和万物荣
　　冬夜偶成
　　隆冬何必辟寒犀惟有苍顔性不迷玉律廻环新故接釭花夜永巻中题
　　其二
　　安危最系在君心待旦殷勤化理寻鹤髪多愁犹警惕长思时弊若临深
　　饯闽抚陈璸
　　留犊从来汉史传建牙分阃赖官贤寛严驭吏须交勉教飬宜民务使全岭海屏藩消蜃气闗山保障息烽烟迎年莭近新春至援笔枫宸饯别篇
　　季冬汤泉
　　素雪满川山未露霜林盈野日将斜祈年正喜逢长至澡徳非同玩物华秉烛检书冬夕永爇香待旦画屏遮灵泉毎助消寒效总为纯阳辨正邪
　　五十四年除夕偶成
　　待曙迎新莭辞寒忆旧时风光忽瞬息嵗月急星驰少小劳宵旰中年按古规精力虽云肠坚不移
　　康熈五十五年正月元旦书懐
　　乍回斗柄又芳晨端月元阳万象新竹叶向风消积雪梅花除腊报初春彤庭启莭迎祥始邃阁兴文起草频毎绎晦翁真乐处早知天意即生民
　　上元前三日立春
　　腊寒犹接上元灯牕外参差六出凝媚景新春催玉律恵风活水破蛟氷殷勤祈谷寜辞瘁勉强雕虫愧未能九陌人烟多喜色千门比户望年登
　　五十五年正月十二癸夘立春是日风从东北而至景云宻布瑞雪铺地至十三日未止书云立春与元日同占乃收成之兆故喜民有足食之庆朕慰宵旰之忧赋五言排律以记其事
　　问夜何尝歇殷勤六十年嵗华催短鬓寸晷惜担肩丰歉无推数平成在事先人安为国瑞谷熟是民天惭抚陶甄治思将法令蠲云浓春气早风静漏声传南陌银花徧东郊绣壤连管弦喧里巷灯火接山川不为私情扰寜躭宝馔延祗期民俗厚敢诩治功全礼让传家教诗书戒往愆翠烟笼畆泛泛润桑田
　　春寒梅迟
　　化工莭递推移长飬生生雨露垂雪冷梅惊频吐蕚春迟栁怯未飏丝阳禽北向还应早林雀羣争若有知和气停云今夕晚走桥明月赋新词
　　汤泉道上遇雪口占
　　种麦田间盼尺盈牧羊沙漠恶飘霙王臣率土分忧乐莫道天公有不平
　　春风扇微和
　　雪消山露背泉暖日暄波荡涤甘言疾澄清无妄疴
　　其二
　　淑气来春甸和风慰愍农东郊滋土润云尽显诸峰
　　题朱伦瀚手指画雪梅竹
　　指端写出犯寒梅老干单枝雪里培疑是江南春色晩红芳遍野防青苔
　　又
　　雪覆石林竹时催腊尽梅闲云飘逺岫长对翠屏开
　　两广总督赵宏灿陛见来京
　　镇抚封疆多歴年滇黔百粤凯归鞯当时马革抒诚切近日龙光锡庆绵万里宣风梅岭表三台拥莭桂江邉优隆主眷酬耆旧芸阁宸章赐绮筵
　　赋得二月春风似剪刀
　　春居别墅少人喧煦育深知造化恩雪净梅花舒緑蕚霜轻栁带拂朱垣和风宇宙严寒解暖日亭臯物色繁无欲自然得静理丹顔已过白须存










　　圣祖仁皇帝御制文第四集巻三十四
　　钦定四库全书
　　圣祖仁皇帝御制文第四集巻三十五目録
　　古今体诗三十三首
　　春日即事
　　晓发芦沟
　　六里桥鐡柱
　　水村
　　春水满四泽
　　舟中观猎
　　仲春闻雁
　　阅永定河隄【有序】
　　络纬飬至暮春
　　五十五年三月下旬园中桃杏玉兰梅花齐放其中玉兰茂盛可观特请
　　皇太后一阅
　　去嵗三冬有雪至三月间农忙之际二十七日夜雨竟夕喜而成咏
　　赋得陇麦
　　五十五年冬谒
　　陵作
　　春幸
　　风阻驻跸白洋湖偶成
　　小满后偶旱途中祈雨四月二十三日甘霖大霈晚夏偶成
　　忆扬州天寜寺竹
　　七月十六日赐九十一嵗老和尚
　　题画
　　泽卜尊丹巴胡土克图老喇嘛上夀
　　未开新荷
　　戱题千里眼
　　赐松江提督赵珀
　　緑金莲花
　　赐老大臣
　　蘓州廵抚吴存礼
　　山庄四季
　　冬至不能全礼
　　病中偶尔问及工部尚书翰林院掌院学士徐元梦乃同学旧翰林康熙十六年以前进士再无一人矣率赋一律以遣闷懐









　　钦定四库全书
　　圣祖仁皇帝御制文第四集巻三十五
　　古今体诗三十三首
　　春日即事
　　最盛芳春育物多仲阳孳茂野烟和岂辞宵旰求民隠益守平成免赋苛望杏敦耕迎淑气瞻蒲劝稼播嘉禾中畴社鼔声相应敷恵元元载路歌
　　晓发芦沟
　　有闰春深淑景迟长桥氷泮未流澌徘徊风景思畴昔千里金隄保旧规
　　六里桥鐡柱
　　镕罏铸冶镇桥西往返行人旧迹迷世逺传殊谁识得天南铜柱想应齐
　　水村
　　曾记江淮泊万艘便旋水淀暂春逰虽无浩渺长波壮亦有清漪锦浪浮日暮帆樯排逺防风轻簑笠聚芳洲
　　乡村不识居官况漫笑朝堂身世忧
　　春水满四泽
　　条风拂春水碧涨绕烟岑梅蕚先知暖林梢渐覆隂栁舒鸣好鸟渚静习时禽韶景融和处潜窥造化心
　　舟中观猎
　　习战昆明汉武穿于今江海靖鲸烟常思逺渉坚筋骨每令平流演猎舩雁阵惊鎗离复合鸥羣畏弩还连衰年虽乏挽强力黾勉春搜以徳先
　　仲春闻雁
　　渐喜春和踏草行郊原遥聼曙鸡鸣賔鸿欲向银湾渚社燕方栖静舎楹已觉隂消余雪争看阳长早潮生省耕畿辅先羣吏留憇田间夜不惊
　　阅永定河隄【有序】
　　康熙四十年永定河告成至今十六载隄防坚固并无泛滥去嵗山水长防不能保所以春幸回銮便道察阅方知昔年修筑有益于民生永保安澜矣故赋七言近体以记其事
　　豫定安澜在事前每逢雨潦自心牵帑金不惜筹耕种膏土惟思广陌阡隄老失防愁剥蚀防坚常防幸安全肩舆频视桃花水滚滚浑波通碧涟
　　络纬飬至暮春
　　秋深厌聒耳今得锦嚢盛经腊鸣香阁逢春接玉笙物微宜防惜事亦均平造化虽流转安然比飬生五十五年三月下旬园中桃杏玉兰梅花齐放其中玉兰茂盛可观特请
　　皇太后一阅
　　玉花万朶祝
　　慈顔借奉懽心半日闲闰月春迟添嵗永香枝风送待
　　时还膝前五代承
　　王母陛下千龄献夀山乍晓铜龙迎凤辇霜容天上覩
　　仙鬟
　　去嵗三冬有雪至三月间农忙之际二十七日夜雨竟夕喜而成咏
　　滋麦如酥雨空蒙入土膏心同黎庶苦目盼紫坛髙任噐已知重安人寜避劳春愁暂且释防防付挥毫
　　赋得陇麦
　　节迟糓雨后田麦始分畦已送花开尽难将春事稽纯阳时序近余闰化成齐未卜隂晴适先期辑庶黎
　　五十五年冬谒
　　陵作
　　拜奉山
　　陵泪两垂提携鞠育頼
　　仁慈松林转盛青如许鬓髪劳伤白所宜屈指多年思慕永深惭暮景逺来迟珠邱玉殿依然觐悲想
　　音容寸晷移
　　春幸
　　载阳节爱春和賔日中衡社后过东作勤耕劳众力西成有获广农科官箴先戒闗河固节钺曾经嵗月多正已清心倡庶吏宣恩莫使政烦苛
　　风阻驻跸白洋湖偶成
　　平波数顷似江声风阻湖邉一日程可笑当年廵幸逺依稀吴越列行营
　　小满后偶旱涂中祈雨四月二十三日甘霖大霈
　　夙夜愁怀春夏间天时难信未怡顔平原晚麦纎茎槁四野新禾旱色殷乍起云光连岭岫先垂雨脚遍人寰共沾甘防敷膏泽民食方知稼穑艰
　　晚夏偶成
　　青榛方作粒郁李渐微红草药迷香径荷花待晩风莫愁秋雨近且望嵗时丰倚槛频观稼银须一老翁
　　忆扬州天寜寺竹
　　乆别金焦十一年依稀寒暑递推迁此君有意虚心待叹我徒劳幽思牵雁逐西风何处问云回北地竟谁传翠筠晩节饶苍箨逺寄宸章梵宇前
　　七月十六日赐九十一嵗老和尚
　　暑退全消陌上尘盂兰大喜见姚秦临风洗鉢龙池雨凝露舒莲鹫岭春送节双轮同梦幻持心半偈见深淳循环已识盈虚理不向山僧更问津
　　题画
　　杖藜端不染轻尘野趣天然景物新春水风帆一目尽孰知逝者太华津
　　泽卜尊丹巴胡土克图老喇嘛上夀
　　想像当年论转轮龙沙遥隔十余春相知惟有菩提行得觧尝闻秘宻真花雨频施铺佛帐贝经每祝上枫宸睂横鼻竖长松夀导引众生善后因
　　未开新荷
　　清和将尽未端阳时雨催擎珠防凉不染淤泥看净植虽无花气叶先香
　　戱题千里眼
　　欲穷视逺目旷有无中体认全慿凖遐观约略同虽依双镜力独用一瞳功不重西来巧清明本在躬
　　赐松江提督赵珀
　　忆昔云间山水邦波流清润抵松江春秋乆未临銮辂时刻尝怀拥节幢训练多方歩伐抚循成俗重敦厐建牙好慰军民望服众投醪士气降
　　緑金莲花
　　牡丹有緑诚仙品幻色生香野草中数朶乍开凝碧玉黄花应逊碧花丛
　　赐老大臣
　　旧日讲筵剰防人徒伤老朽并君臣平生壮志衰如许诸事灰心懒逼真求简逡廵多恍惚遇烦留滞累精神年来词赋荒疎乆覔句深惭笔有尘
　　蘓州廵抚吴存礼
　　曾记临吴十二年文风人杰并堪传予怀常念穷黎困勉尔勤箴官吏贤
　　山庄四季
　　节届三春胜发生万彚齐诸花候御辇百糓待村犂九夏愁旸雨千林叶正肥秪因思避暑端拱计频违金风多防清露滴烟浮目睹仓箱满方知嵗有秋嵗暮添霜鬓殷勤宵旰劳地寒盈尺雪还虑北风髙
　　冬至不能全礼
　　老残多阻诣
　　圜丘一念精诚或觧忧愆过常思
　　天每鉴衰頺恒觉自难由无心成化无私覆不息流行
　　不显求瞻拜
　　洪钧斩礼缺书云颙望太平秋
　　病中偶尔问及工部尚书翰林院掌院学士徐元梦乃同学旧翰林康熙十六年以前进士再无一人矣率赋一律以遣闷怀
　　七旬彼此对堪怜病里回思一慨然少小精神皆尽老年嵗月任推迁常怀旧学穷经史更想余闲力简编诗兴不知何处至拈毫又觉韵难全
　　圣祖仁皇帝御制文第四集巻三十五
　　钦定四库全书
　　圣祖仁皇帝御制文第四集巻三十六目録
　　古今体诗三十八首
　　千叟宴
　　朕自防不喜厚味今年登古稀深知粗食软足以颐养天和有人进蒌蒿苦麻者因而书懐
　　题新安道上
　　示平藏将士
　　六十一年春斋戒书
　　园中无处无花触目皆是故作此自嘲
　　端阳
　　乆旱无雨夙夜徬徨夏至前方得普霑
　　丰登者朕之获福歉收者朕之失政出此入彼不能自恕故作近体一律以自遣
　　避雨闻钟
　　同老侍卫
　　佛桑花
　　京中报到霖雨普霑
　　夏至
　　山庄晚眺
　　登四面云山
　　夏日山庄百花齐放
　　题山水画
　　山中自咏
　　山居
　　戯作回文
　　题画
　　早御稻
　　题画
　　挽总督赵燮
　　自笑古稀
　　立秋在六月
　　忆陜西二首
　　月来香
　　膳酒自述
　　树叶扇
　　恶繁华
　　书懐
　　中元日同僧语
　　喜岭外水土
　　六十一年秋出哨
　　回銮






　　钦定四库全书
　　圣祖仁皇帝御制文第四集巻三十六
　　古今体诗三十八首
　　千叟宴
　　百里山川积素妍古稀白髪防琼筵还须尚齿勿尊爵且向长眉拜瑞年莫讶君臣同健壮愿偕亿兆共昌延万几惟我无休暇七十衰龄未歇肩
　　朕自防不喜厚味今年登古稀深知粗食软足以颐养天和有人进蒌蒿苦麻者因而书懐
　　淡泊生津液清虚乐有余鬓霜惭薄徳神恐髙誉苦好山林趣深躭性道书山翁多耄耋粗食并园
　　题新安道上
　　满目平川映逺空身形少健一衰翁社前荷锸争春暖陇畔扶犂趂晩风雨泽深邀天地徳耕桑还頼穑人功京南毎出同村叟总得阳和一气中
　　示平藏将士
　　去年藏里凯歌回丹陛今朝宴赏陪万里辛勤瞬息过欢声载道似春雷
　　六十一年春斋戒书
　　性理叅天地经书辅国朝勿劳民力尽莫使俗氛嚣不悮农桑事须轻内外徭风髙林鸟静雨足路尘消视察焉能隠行藏岂可摇桑榆虽景暮松栢后霜凋长养春容盛寛严君徳调倦勤应不免对越愧明昭
　　园中无处无花触目皆是故作此自嘲
　　无花无酒亦氤氲况有清香到处闻万紫千红虽瞬息古稀吟咏忘辛勤
　　端阳
　　春夏连年旱魃灾虽逢令莭免流杯清和幸得甘霖霈竞渡蒲樽览一回
　　乆旱无雨夙夜徬徨夏至前方得普霑
　　喜雨虽云快岂无乆旱由望云待旦起问夜数更愁霹雳偏稽【雷迟小满后方有声】风霾任作尤西成登谷后方慰悯农忧
　　丰登者朕之获福歉收者朕之失政出此入彼不能自恕故作近体一律以自遣
　　喜雨人同我不然鳃鳃宵旰待丰年千村时若千村庆一日恒旸一日愆率土盈寜难并得普天恩泽岂兼全先忧后乐何能遂衰景残龄秖自怜
　　避雨闻钟
　　雨阻端阳涌翠隈荷香瀑水防新苔午钟忽送昙花曲那得闲心笑几回
　　同老侍卫
　　厐眉经嵗月忆昔旧人稀少小儿童戯年髙亲故违叹无手足力偏有友朋讥膝下曾孙事怡情待晩晖
　　佛桑花
　　木槿层楼号佛桑新移逺道爱芬芳开时先占榴花艳留日还同菊蕋香
　　京中报到霖雨普霑
　　亢阳愁乆旱霖雨满沟渠倐忽枯枝润须臾巻叶舒千村勤袯襫万顷促犂锄企望收成后欣看谷贱书
　　夏至
　　山庄逢夏至斋戒禁中同翠渚萍先緑荷池花未红葛衣求体便食养心功偶得因几暇偷闲碧树丛
　　山庄晩眺
　　岛屿堪图画溪桥宛自成池边树影接峰外月华生众鸟巢檐穏羣獐伏地平无知知徳化推扩至民情
　　登四面云山
　　云梯石磴逼巃嵸倚杖傍观众壑同更上一层图逺望奈何树杂与烟笼
　　夏日山庄百花齐放
　　咫尺雄闗一线墙景风已拂尚芬芳近都爱此清凉地逢草逢花莫不香
　　题山水画
　　岭岫嵚﨑路茫画工摹冩各舒长云峰四起添山色竹树重隂致夏凉最爱萧踈随意笔可称流动赏心方依稀岩洞神仙住那得闲情问草堂
　　山中自咏
　　一生何事不斟量老至偷闲自可伤倦体毎思依石憇俗情且喜对山忘舂容无计寻方便荏苒谁能驻景光濯足沧浪清水在企思归咏舞雩傍
　　山居
　　迎薫避暑驻山庄四顾重重邱壑长雨后雏莺歌宻树风前练雀舞斜廊静观得趣无非景佳兴涵虚可致凉烹茗汲泉清意味个中谁觧有真香
　　戯作廻文
　　年丰足雨和时谷贱家家展眉专意民安物阜先为徳广恩施
　　题画
　　敞懐潇洒驭风仙散虑逍遥不记年名利牵情忙若辈方知忧乐岂兼全
　　早御稻
　　紫芒半顷緑隂隂最爱先时御稻深若使炎方多广布可能两次见秧针
　　题画
　　隔溪隠隠见牕纱几度呼童问酒家尺幅林峦分逺近画工浓淡最堪夸
　　挽总督赵宏爕
　　四十余年抚近京旗民称善政和平保全终始君恩重奄逝悲凉众涕盈不畏刁顽持法纪乆司鎻钥务精明官方仍在归泉壤节钺空悬揽辔情
　　自笑古稀
　　月宇启牕纱身闲兴转賖厐眉临事暗垂老厌人哗懒惰心惟静精勤目已花临池惭手澁无复竞龙蛇
　　立秋在六月
　　庚伏虽云尽依然六月中歊蒸临水榭溽暑望金风未变楸梧色还舒菡蓞红杖藜西顾意数问奏边功
　　忆陜西
　　长安城阙昔曾游黄水名山宛在眸清渭东流流自在阳闗逺去去何休民稠地险人难化谷贱年丰信有收衰老无能再一览缅懐西顾愈添愁
　　其二
　　秦岭河西风俗淳尚余刚劲气难驯寛严相济毋偏执教养兼施在体仁官乆毎闻滋反覆吏新未晓作陶甄小诗自觉乏文丽可尽肠对士民
　　月来香
　　月色东升晩明金风初到吐芳英忽闻香扑纱帷近更觉游仙梦转清
　　膳酒自述
　　盈余休说帝王家俭朴身先务戒奢盛馔醇醲应有损野风味亦堪嘉罇中防酒无能饮案上珍肴勿过加淡泊寜心和五味养身得正胜丹砂
　　树叶扇
　　叶緑存生气香清却暑风轻摇能夏巧制见人工
　　恶繁华
　　村野无知太古风心依先进是吾不湏问到繁华乐愿与生民遡受中
　　书懐
　　不逮精神老愈愁银须鹤髪更何求艰难世事危心力履薄临深岂自由
　　中元日同僧语
　　夙夜焦劳白髪盈愁膓一日几廻萦偷闲暂向山僧话可扫尘縁爱憎情
　　喜岭外水土
　　露凝肥草净无尘处处泉源漾碧津食少事多宵旰老暂偷闲暇养吾身
　　六十一年秋出哨
　　嵗嵗经行处山川照旧时峰峦不改色髩髪已如丝胜地清凉适衰年水土冝非因躭逸豫实借憇神思隔岭疑围濶闻声呼鹿随归营常早歇抚景自堪怡行伍原齐偹屏藩任指麾薄来厚往义逺近普恩施
　　回銮
　　猎罢回銮塞冷时旻天今嵗落霜迟围人竞带甘肥脯田叟争收髙下谷贱共知欣有食物多湏记守长规西成盈野仓箱满闗内依然是所思









　　圣祖仁皇帝御制文第四集巻三十六
