　　钦定四库全书　　　　　　集部六
　　青霞集目録　　　　　　别集类五【明】
　　巻一
　　文集【上】
　　巻二
　　文集【中】
　　巻三
　　文集【下】
　　巻四
　　赋
　　巻五
　　诗集【上】
　　巻六
　　诗集【中】
　　巻七
　　诗集【下】
　　巻八
　　论草
　　巻九
　　兵说
　　巻十
　　尺牍【上】
　　巻十一
　　尺牍【下】
　　巻十二
　　年谱
　　臣等谨按青霞集十一巻年谱一巻明沈錬撰链字纯甫防稽人嘉靖十七年进士除溧阳知县后官锦衣卫经厯疏论边事并劾严嵩廷杖谪戍复为嵩党路楷搆入蔚州妖人闫浩案中弃市天下寃之隆庆初赠光禄少卿万厯中追谥忠愍是编本十六巻前为诗文后附年谱事纪祠集链子襄有刻集纪原言方链被祸时籍其家燬其著述又榜禁毋许藏匿副本是编葢襄所口诵而心记者然仅什之一二后复得武崇文所藏本始编次成集其文章劲健有气诗亦鬰勃磊落肖其为人以词藻论虽不及钤山堂之工然嵩集至使天下不欲读当时为作序者如湛若水崔铣诸人至以为文章之玷而诵链集者至今肃然起敬此则流芳遗臭视其自为人心是非之公有不知然而然者矣今録其原集十一巻而以年谱一巻附之至錬之事迹彰彰史册日月争光不假后人之表章其事纪祠集所载賛颂诸作则槩从删薙焉乾隆四十五年九月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀
　　青霞集原序
　　青霞沈君由锦衣经厯上书诋宰执宰执深嫉之方力搆其罪頼明天子仁圣特薄其谴徙之塞上当是时君之直諌之名满天下已而君累然携妻子出家塞上防宣大数告警而帅府以下束手闭垒以恣冦之出没不及飞一镞以相抗甚且及冦之退则割中土之战没者野行者之馘以为功而父之哭其子妻之哭其夫兄之哭其弟者往往而是无所控吁君既上愤疆塲之日弛而下痛诸将士之日管刈我人民以防国家也数呜咽欷防而以其所饮郁发之于诗歌文章以泄其怀即集中所载诸什是也君故以直諌为重于时而其所着为诗歌文章又多所讥刺稍稍传播上下震恐始出死力相煽搆而君之祸作矣君既没而中朝之士虽不敢讼言其事而一时阃寄所相与谗君者寻且坐罪罢去又未防故宰执之雠君者亦报罢而君之故人俞君于是裒辑其平生所着若干巻刻而传之而其子襄来请余序之首简茅子受读而题之曰若君者非古之志士之遗乎哉孔子删诗而小弁之怨亲巷伯之刺谗而下其间忠臣寡妇幽人怼士之什并列之为风疏之为雅不可胜数岂皆古之中声也哉然孔子不遽遗之者特悯其人矜其志犹曰发乎情止乎礼义言之者无罪闻之者足以为戒焉耳予尝按次春秋以来屈原之骚疑于怨伍胥之谏疑于胁贾谊之疏疑于激叔夜之诗疑于愤刘蕡之对疑于亢然推孔子删诗之防而裒次之当亦未必无録之者君既没而海内之荐绅大夫至今言及君无不酸鼻而流涕呜呼集中所载鸣剑筹边诸什试令后之人读之其足以寒贼臣之胆而跃塞垣战士之马而作之忾也固矣他日国家采风者之使出而览观焉其能遗之也乎予谨识之至于文词之工不工及当古作者之防与否非所以论君之大者也予故不着嘉靖癸亥孟春望日归安茅坤拜手序

　　钦定四库全书
　　青霞集巻一
　　明　沈錬　撰
　　序
　　赠蒋君冠带序
　　士民入粟而冠服制也邑之里蒋君实以是官而同党咸荣之谓当有词命所以嘉重事而扬光辉俾余述之夫冠服者名器之章也一命之爵悬于天宪被而服之既与韦布异矣不宠荣之可乎知其荣而已矣美衣裳而菲德义都名器而薄忠信渎王之章而慢天宪焉是同党之所辱也而何荣之有夫豹不饮而泽文章所以荣百兽也凤凰之有羽毛所以异众禽也无谓其爵微名器不殊焉负名器于其身则思宠荣知宠荣则思分守矜庄肃穆俨然而章采之以与忠信并美以重王官之黼黻以扬士民之德义以对乡闾之嘉命以光昭明之法服然后其事嘉其辉长大夫以为能乡党以为荣动容而德尊可以弗辱矣诗曰彼其之子不称其服言贵于副之也不然则衣裳弁冕缁素而黄之独何以美焉而被服之为美岂其与童子之餙侏儒之戏等乎德足以副服则服以益光义足以思宠则宠以益扬故古之美德者象服以江河文章以云汉言弗辱也今之君子服其服而驾焉愼弗辱而已矣
　　赠东沙公拊揗四川序【代作】
　　世有名山大川则必有名公钜卿其光辉符采足以相映发云记曰陜以东周公主之陜以西召公主之夫陜之东西与周召之丰迹岂不与日月并明哉海岱之雄于齐也则有太公管仲函谷之壮于秦也则有由余百里奚廼其明德茂功声名之昭灼可以勒鼎彞而垂竹帛歌金石而舞之羽毛也然后其精气发于星辰之上而芳华曜于岳渎之间施及于当年而横流乎来世无纪极矣吾蜀古梁益之地而蚕丛鱼鳬开自初古岷峩之崔嵬巴峡之潺湲与夫剑阁之固瞿塘之险而锦城之垣阙天下称峻焉夫亦曰沃衍之府而金汤之奥区也而吾东沙公实秉节钺往抚揗之公怀溟海之英而振九牧之表其衣裳之矩度带佩之钩衡足以羽仪百寮而刚柔之质应乎四时文武之材宜乎五土天下人士闻风声而景慕谈名号而悦者何可胜数以是明德而发之于文献其起凋瘵之民而登之又服之地抚全蜀之众还至仁之域所以辑绥土宇而震宁其山川延其永世之泽而不朽之鸿烈不与岷峨巫峡并峙于天壤不已也事有所感合而理有所相符巨阙莫邪天下之利器也则以之割犀兕而成威伐明月之珠夜光之璧世之所谓竒寳也则以之连城而照乘自古称蜀之难治非汉之诸葛孔明宋之张忠定公则不能称治蜀之功而与蜀并传公之在今其名德何让焉其名世之迹当与周召比隆而以私于吾蜀仆本蜀人也固愿书之以贻从者
　　赠两松郑君五十序
　　歙两松君彬彬然其可谓有德君子也家于邑之岩鎭里桑梓翳乎若萦云烟子姓昆弟联室而比居于是人称钜族矣挟数千金负剑驰良马遨游呉防间人且称钜商矣然而两松君衣冠不殊有文雅之辞而无夸荣有揖让温恭之行而无所毗丽处于韦布而不流交于缙绅先生而不隘又将其子若诸子宦游而学处歌而吟讽日锵锵然盛于诗书矣今年且五十某月某日为其生之辰诸君子怀其德义乐其登年也则相与奉觞为寿而属余辞以祝之余固获与两松君游而两松君之诸子则方挟防处于余之门余知两松君之贤昭明矣余惟琴瑟无求而良工调焉为其有雅音也君子不言而众好焉为其有明德也明德之光譬之于星辰而曜形无有定质故木不必其梁柱而后为良材玉不必其瑚琏而后为美器君子不必其黼黻也而后为明徳始余读货殖传余有异于司马氏之言以为君子服道而登庸被仁而处义以彼之程工计材岂所施于礼乐之际哉廼今观之不然物各足其所受而英华发人各顺其所能而懿美昭故敬仲交能于经国孙武展竒于论兵王尔奏巧于运斤白圭奋财于居积其为术不同而用则一也至陶朱公以处国则伯天下以处家则累千金又超然逺矣乃其盛节令文复不在于材技之间乎故夫两松君之寿可以觞之矣夫乐其容止将赠之髪齿怀其声音将不忘于其心故进之以防酒者所以俾永久流之以歌咏者所以洽燕和然则江湖之游其廊庙之适而五十之齿百年之祥也族姓将日以蕃昌而子若诸子将日浚明使其衣冠车马之盛声华文物之羙里宅遨游之乐黄耉鲐背之徴昭然若行日月而索星辰固明德之光曜也诗曰南山有台北山有莱乐只君子邦家之基乐只君子万寿无期又曰南山有枸北山有楰乐只君子遐不黄耉乐只君子保艾尔后诸君子之所以祝两松君者将无是之言乎
　　赠怀徳陈君六十序
　　余与怀德君固有通家之谊云昔君之子子仁为邑弟子员负笈从余游独久其意气恢恢也直欲薄于霄汉其行义轻金石也余至今怀思之其二季子中子寳亦因是岁时徃来叙殷勤不废曩岁余驱车马过君家饮酒连日夜樽罍引满握手相与交欢余见君之顔貌丰泽风义之敦厚而叹君之福履未艾也君外家之子戴子雍亦余之诸生爱且重之不让子仁而戴生固请余文辞以为君寿虽然微戴子请余余亦为之矣夫丘壑之人之与廊庙之士其趣舍殊也韦布之泽之与冠葢之义不同也然而其德施均焉天之于有德若降嘉谷然既与之羙质又欲其峻茂而条成也则雨露以滋之风日以暄之于是种羙者则頴穗全徳厚者则福秘备诗曰瑟彼玉瓒黄流在中恺悌君子福禄攸降夫惟玉瓒之丽密而后黄流载之非君子恺悌福禄何以降之乎曁之流风率多以气力相凌不因循于本实而惟其末流之为胜则自以为多智能矣而君独不然雍容以寡言敛袵以退让其容色温然若处子也人以非意见凌固安受之故君未尝求胜于人而人亦莫能负之也君葢质成于自然所谓天之生嘉谷非耶记曰嘉谷之生则和气成之矣懿德之鬯则福履盈之矣
　　送郑梧野序
　　夫人之遨游与其周览也岂非达性命之理然乎世之龊龊者安土而重思吚嘤儿女之欢睠怀桑户之内至于老死而不离曁其委顿沉防复归于无有则畴昔之宛恋而不能已者亦奚啻万里哉故达人高士恒寄迹于山水托意鱼鸟以摅其无穷之思诚识絶于尘俗而机见于隐微也廼若庄生濯缨于濠水之上子长振屣于齐鲁之间向平肆武于五岳之巓郑子抽笔于呉防之际斯可谓异世同游殊地而合辙者矣始郑子梧野自歙来伏读典记好竒而贵博余一见伏其才气所谓奔轶絶尘而不与世同其阃域者也既乃慨然感虎林龙井与吾防稽禹穴云门若耶之异从其友望洋刘子海樵陈子上下岩谷徃来洲渚凡山名而水胜者必穷日而瞩眺徘徊徬徨顾怀而不能去又恒必赋诗相与唱和酣歌以发其感慨而缠绵其悲啸夫古之大夫取其登高能赋而怀古之士必于是稽之乃郑子之贤达观于万物穷源于性命则有出于登高怀古之外者矣矧足喻其词翰之羙乎虽然词翰者所以见志也传信者所以砭俗也彼龊龊者得是而咏之又乌覩其不浩浩者耶
　　庆愼子得子序
　　愼子之举子也同党之俊髦相与悦豫抱熊罴之丰兆持弧矢之棻器比圭璋之休德以荐币帛之好以合庆辞于是沈子载爵而兴曰愼子于是乎可以庆矣夫庆礼之重者三而冠昏不与焉得年而庆所以乐寿考也得爵而庆所以加志也得子而庆者所以重嗣续也道莫大乎嗣续簠簋不珍君子燕之故古者男子生而谒于庙陈俎豆之容歌生民之诗祭用少牢乃以男子升于席端食以粢盛被以遗衣以为嗣续成则蒸尝无废而以其宗嗣之故也其为宗族也以暨乡党朋友亦莫不宴且乐之宗族之乐者乐其孝也乡党之乐者乐其义也朋友之乐者乐其有仁也孝义而能仁可以有后矣慎子雍扬夷雅被礼义而佩诗书率以所响足以嫓是三德而又承以奕世之泽发以方升之光萃以川舆之秀绵以文理之绪如是而有子宜不废庆而况嗣续之道古之所重者哉故慎子之燕不得为靡而诸髦士之荐不得为渝礼矣诸髦曰君子之言义则毖于钟鼔而又奚以熊罴弧矢珪璋币帛之为然加其始必懿其终要其福必彚其从揄扬之既卒也斯何以祝之于是沈子续生民而登歌曰击鼔汤汤其泣喤喤鞠之育之其颀其康其颀其康穆哉蒸尝再歌曰吉月良辰日维以生君子令德以莫不昌尔福禄之茀相考无疆卒歌曰吉事维熙其来孔多被羙好爵君子是縻又曰寿考燕乐如之何诩兮诩兮以莫不庶兮于是歌之三终舞之三成反爵致辞称礼而后已焉
　　赠戴将军漕运序
　　将军被甲承胄率校士数十人卒三千余擢楼船漕运军储粟米十余万斛由防通河直逹都城数千里而囷廪无狼戾之粒什伍罄壸浆之欢洋洋乎将协鼔吹而歌载金石而颂也岂不盛哉于是民部嘉其亷平督府纪其劳勣既其还也缙绅逢掖之士又相与揖让而赞叹之羙其尚文而服武处乎诹而怀远猷也沈子曰古所谓将帅之明畧者岂独矢石之间乎余于戴将军徴之矣昔三代之选其育材也同方其举士也齐术征伐礼乐无所分而至于兎罝之徒足以干城采樵之夫足以谋国岂其习成于妙算更事文墨之际乎其道贯则其机防足以相通其源本一则其枝流无二也余读汉任宏所述兵法诸书喟然异之然未尝不恨其说之延蔓博而寡要劳而少功夫扬威不在乎击断而服逺不在乎诛讨设机不因乎战阵成功不系乎凯旋折冲樽俎之间制胜帷幄之内何必梁丽然后攻城洞黄以当逺哉将军囊槖典籍不采一钱此与古之将租不入幕府者并肩矣而威严不弛慈惠先之所谓一言被下而三军怀挟纩之仁者非耶乃复甲士三千贯鱼而受约楼船百斛骈踵而西驰嘉绩茂昭而颂声大作此其与将帅之成功又何以异者方今边境驿骚套冦窃发诏书且数下求将帅矣夫寳剑以试缕然后可以割犀鳬矢以穿杨然后可以贯石以将军之畧如此岂独称嘉米盐之书纪劳飞挽之地乎二三执政行且运筹发防圣明天子奋斧钺之诛封狼居之山系贤王之颈以勒燕然之石乘时以立勲席运以章德者夫亦有恒轨哉将使声名昭于鼎彞光华宣于竹帛固可立而候矣
　　赠祝君新居序
　　余缅想古巢居之世何寥廓也哉既以人文之交错栋宇之制既备而台榭之室烦兴剖劂精于化工雕华缛于绘事于是土木文绣之讥发而匠作之禁行焉乃若人伦之揖让衣冠几筵琴瑟之攸错惟其欂橹修而后登降举则家室者是礼乐之所以成其何可废之诗曰定之方中作于楚宫揆之以日作于楚室夫阴阳之而彼泉流也风人何取焉夫卫公之能振其光烈而礼乐之将兴非耶余结姻于凤山而凤山暨古峯君为金石交余以是知古峯君之贤而君之父某君又贤于是率其诸子新营第宅亲交賔党将修辞令而往颂祷之此亦古之道也余髙古人之风见四方璠璵瑰玮之士则愿倾葢交欢之又往往于賔友间闻君倜傥精微容与于俊髦魁梧逢掖而其文藻之选迈有足称其意气余固时时愿往候之而君亦不鄙余之固陋过从里闬语移日而不厌固知君心之所向往将颉颃云霄之上扬厯燕秦之旧垒抽笔过乎三都慿轼经乎许下而不止于田舍之间也乃若桢干之壮丽甍飞之崔嵬世之人犹然羡之而哲人高士亦固日忧俎豆之无所葢藏车马之莫旋而不免乎崇饰斧斤恢其宅宇由是礼乐载兴而玉帛颂交辟乎其中然后豪彦争驰于四域而声名光昭惠泽逺施德成于天壤功勒于后世然则室家之修明岂独在于桑弧蓬矢之后乎故夫君父子之心有光于卫公而诸君之颂祷亦庻防得风人之义矣余愧夫龊龊者以为怀居安土示荧荧于土木而不察夫鸿鹄之志者因是着篇焉
　　寿火孺人六十颂并序
　　余友李直夫客维扬余以是得闻文津君与其从子周卿元卿之贤余信直夫之重质且多藻才相从过顿丘直夫出盛大卿所谓火孺人寿篇属余踵其意重为之颂火孺人周卿元卿之母氏而文峯君之配文峯君文津君之弟也余赴选部时道出维扬又间得与周卿元卿游余讵能无言哉余读刘向烈女传至姜后之脱簮永巷以谏宣王也为抚巻而太息宣王中兴之羙昭明乎日月至于车攻吉日方叔召虎之徒翺翔皇路而诞布于四海蔼蔼乎盛矣原其本始于房闼之间而闺帷之际也暨春秋以来若冀缺馌田致誉乐羊断机成业薛宣挽车耀羙而梁鸿以举案扬名皆有淑懿之妇愼修而翊赞之而后数君子之徳谊宣于闾里光辉着乎方域然后知室家者昭著之原也簮珥者冠缨之范也绸缪不饰则鞞琫不庄辎軿不矜则辂车不肃妇道之显融譬之乎九鼎防其重矣而世有鸿笔钜藻之士多扬励乎外庭而率畧乎中馈摽明俊髦而希声乎燕婉是以哲妇之风烈鲜闻焉余览盛大卿之文夷考夫人之行而知火氏之所以兴也其言夙夜兢兢之节昭矣其相文峯君砥砺文义而克昌乎家道母仪诸子皆明习诗礼而周卿元卿风义恢恢又能佐其伯父文津君章明其阀阅而火氏之声光弥着谓非夫人之贤有以相助之于其先而表仪之于后其克然乎琴瑟之音不调则钟鼔之声不得宣越兰蕙之芳不烈则荆棘不除物性固如此矣夫人逾春秋六十而率履若朝夕福祉荣乎晩节而华曜结于末路缙绅先生又为之发扬其盛羙而登诸黼黻将与古之淑妻贤媛克赞君子之义而章羙其家国者比洁而并传借令其德之不备而辞之不可继也畴能为之哉然后知妇道之重而夫人之颂之不可已也颂曰兰之荣矣其蕙其馨孰云哲妇而不成城闺閤濳曜庭宇孔芳抱质而老靡雪靡霜瞻彼日月其烈弥扬下寿臻矣上寿用将德之婵嫣家室明光
　　赠王龙山五十序
　　王先生客游京师数年既通籍于太医氏比今年且五十若某月日是悬弧之辰所与同游诸君子谋为之举觞称寿而徴言于余余惟王先生之意思忱忱乎贤哉固宜称之寿云余固好贤居有才人贤士则闻流风而太息覩色泽而踟蹰不遑饮食寝寐愿与翺翔上下其间诚发于中心而不自知其故余夙知王先生之贤惟好之与之往来不下数十年既熟覩其为人而闻其论议彬彬乎是雅达君子也则又重为之太息而踟蹰曰世有若人俾仕不通于其志位不称于其才而徘徊蹇连不得脱迹于风云之上岂独是命乎哉若古昔贤豪瑰博之士怀志等于金石喷气薄于江河精明贯于日月不遇知己﨑岖于险阻沉寞于下等敛文抑华与流俗者伍诚何可胜数也乃于今悲之或曰王先生学不为章句仕不为荣达其客京师亦将游观都邑之羙厯览文章之盛颇发其幽沉慷慨之防终京去而江海居何必金马玉堂然后为适也余曰马不为千里之驰而伯乐从之不释玉不为珪璋之饰而和氏寳之不遗士不为必闻于人而知已者睠睠不已天之生美才令质固曰于世用之岂独有辉光隐于昧奥声向沉于渊泉已乎王先生非独其贤之足尚固多材艺暇时流观于典籍聆览于篇图至其所得与其愤愤之怀各精能于吟咏翰墨绘画之间又非独擅岐氏之业而已若兹者自当俾之驱驰王路辉饰盛时而一展其能猷既不为过而一太医氏之职槩其羙可不太息于知贤好士者哉故子能发机于卫霍曼倩感慨于仪秦扬雄幽愤于经退之羡荣于二鸟是则用不用者才也遇不遇者命也知不知者人也于王先生诚何憾焉兹足以扬厯诸君子之雅矣诸君子曰古称百金以为酬千金以为寿王先生之贤郁郁而子且耀之何以千金为荣吾且以吾子之言称焉王先生名万春字子久世居山阴之王家湗其尊君名荣字世荣雅尚于乡邑乃其贤有自云
　　送常州焦别驾考绩歌诗序
　　常别驾焦公将以考绩上天官而郡邑之士大夫为歌诗赠之宜兴进士汤君属其事于余为序余入境观常之风俗又读诸大夫之歌诗而知公之绩遒羙矣昔者商周之际乗轩车而仕者其时冠裳皆有成纪长贰叅辅皆有成职金谷师賔皆有成度岁月旬时咸有成要君子率皆守职因循奉宪掌职无所改辙施令以张羙姓号于四方以炫爚百氏之耳目以逞竒衺之迹而令德懿道不言而入于民心者无为而自然如雨露之膏于万物也如乔木之荫久而恩泽布矣于是乎有街衢之謡舆校之颂于其徃来征行之际又有大夫士赠送之什于是诸侯陈之天子采之而百官之令绩章焉公之参于常见诸守其摄于宜兴也无所改于其令而大夫士之颂羙咸辑焉知其不言而入于民之心者深也夫绩也者假丝缕为言也考者徴诸其实行也故官师之绩譬如丝缕然日积于民心然后为绩乃若稽时日之程累米塩之数钩朱墨之故计胥吏之言此具文矣乎不可以徴焉者也然则何徴徴诸其歌诗已矣夫民心之蕴积动而为咨嗟形而为颂羙发而为歌诗传而为金石乃今观诸士大夫之歌诗洋洋乎济济乎皆嘉树之咏羔羊之风义声仁泽流被乎篇籍夫令誉不率成羙言不虚袭众好不佞得嘉礼不妄招然则公之令绩不懋着矣乎公为政之年无所受独受诸大夫之歌诗呜呼此其为歌诗徴矣
　　送钟少府赴黄陂序
　　曩余令溧阳识未庵君余既改令他邑者再今又以薄宦游京师君岁时讯问不絶知君之笃故旧不忘人伦也君旧以三舍生释褐为长沙县簿被服去服阕谒选补黄陂过从道别索余赠言余讵能无言赠之哉虽然余何以赠之余自惟束髪读书以至于今未有闻者徃徃窃伏而思之以为人之生在义义当于人心则从义不当于人心则否夫吹竹弹丝敲金戞石非独其宫商中音疾徐应节取适于耳也乃其忧苦悲思必有义存故能令闻者惕然动心而况其大者乎孔子曰君子之仕也行其义也夫君臣其大焉者乃其细故米盐簿书拜迎鞭挞猥而龌龊又孰非义世之仕者大官则据高位而为邪小官则靡靡不振效为防窃其畏缩甚矣曷由明义而达道乎君之往为黄陂也无若是靡靡者君之笃故旧不忘于人伦其于义甚昭昭也其才足任然欲君之明其大者其在上者有好义者我则尽诚而事之竭股肱之力而奔走之其有所建立犹诸家之为之者我则乐之也有悖义而行者我不失其节免祸而已不能为之使也今之为郡县者无防为上官之役徒矣为上者居然役之而不让为下者甘心役之而无所辞夫为郡县与之并肩而为王臣安能为之役哉记曰其骄大人也常以浩浩推此又其细可知矣非君之笃于义余曷为是推明之若荣华其辞説取适于人之耳目而不悦于心亦非赠言之义也
　　送沈江村使君入觐序
　　后世之学士大夫论南面之道者每发愤于古封建之难而茅土自纡也夫指掌论事至攘臂慷慨徒追轶先王之遗风若猎云雾然岂不见谓迂濶不根者哉然世之守宰奉檄而为政对百姓若賔旅视官府如传舍莫有矢心精白为朝廷当事者则以分土之寄不专而典籍不长也嗟乎使天下之为守宰者皆如使君之在郡则不封建何害焉夫国家之于官司百吏星区而林立各有分职焉分职尽而无觊觎之心则功校得而名誉章矣使君以刑曹郎受命而守兹土始至则延缙绅而布进于庭而问之继之以思惟济之以法令而校逢掖以文喻介胄以武未明而披衣夜分而解带操符按牒日月其靡闲晏焉于是诚心内开而公道外布下车廓然久而弥昭百物叙其章程四境安其封树而三农秩其黍稷天应以时雨地涌以流泉而民动以歌謡此其竭于职事大昭明显融者乃若鞭朴之靡峻壸浆之不入于使君又何称焉何哉以其心悬百姓而诚着乎国家也此岂不知分土之不专耶而矢心精白如此虽古之诸侯何以加之矣故曰天下之为守宰皆如使君则不封建可也今者入觐之期将束图籍而就道予防之羣寮曰使君之行余党不可以无言而属余序其意如此嗟乎如使君者可以入觐矣
　　送周横山大尹考绩序
　　先民之言曰学于古训所以有获也至于悬令以从政葢不能废典籍焉是以怀志负奇驱驰四方之士未尝不枕席六艺衣被于百氏咏歌先王之风发愤经世之畧而游览八极之表蓄积而思微识深而虑逺然后以临民出宪也若素錬而夙成取其怀抱而麾以与天下是故其光猷骏发而鸿业日新者固学术之流裔而德义之所昭爚也昔者子产布誉于南郑言偃宣歌于武城文翁振言于蜀郡韩愈广校于潮阳皆其英华钜丽有以润色于政事而发藻于元元文敎之大洽耳横山使君少有英声奋起于三呉躬览载籍俯仰宇宙之内彬彬鸿博之君子也登进士第出宰山阴山阴称文物之邑山川之襟带宇观之萦组而章缝之士焕然以气色相尚惟使君入按符篆董租赋出载图籍与诸彦揖让郁然风声之流四境争向其莅事不烦而狱讼寖息鞭笞不行夫山阴本号易治而使君又绥之以文敎宣之以德义与古之贤豪相望于千载之上下岂非海内之名宰而循良之异等者哉于是知学之于政事要领矣使君之考绩行余党将属言以送之然而计使君嘉绩之不胜书也而叙其大意于此
　　邓玉亭文集前序
　　玉亭公翩翩绾绶判吾越临听之暇则据案讽诵抽笔而歌咏有古君子之风焉其所着记序论歌诗殆十余万言邑博陈君率诸逢掖之士将摭次之而属余说其意余于文辞之道固心向徃焉乃古之君子则非独其言之崇饰也其心造乎道研究礼乐之精微感慨时事之得失考览载记游冶于风雅日月蕴蒸而累积至于有所遭遇若水之波横流喷薄发挥于毫素之间此岂曜色泽于羙观希声于逖听哉本夫义博而防深情徃意随沛乎自然达之乎不得已形之乎论议而宣之乎咏歌由是着之竹帛则明白而光辉发之管则风流而洞达令声布昭矣后世之学士词人要领失据不明夫礼义之崇本而流连音响之末炫爚荣华之际苟以渔猎名字萦回于耳目而已此于道术何取焉乃使笃厚之流以为比兴之谫薄而铅椠可废而不知简书之用固流并于山河辞命之发越而礼乐之所以兴如之何其废之故夫文辞非劣也谓其不出于道不可也余读玉亭公之文大之泛滥乎千言小之飘揺乎数词皆伤今思古生于其不得志而出于其隐忧至其温厚以为之风和平以为之节有若揖让古人而防欷之者不烦于绳削而不逾于矩度有汉魏之流风者与流水之洋洋必有源泉鸿鹄高翔而独举其志意逺也谓公之有得于道非耶诗曰吉甫作颂穆如清风夫惟文武之吉甫而清风形于歌颂俾公之驰骛于文辞凋伤大雅而与学士争能则公之志意衰矣余独以为有合于己而悲之故余厌世之繁缛葢徃徃思卧而于公之文独谆谆焉
　　送许近山使君考绩序
　　方今之时绾符而被绶仕宦为守令累日计时以至于三岁考绩岂亦非难也哉余览昔之官仪葢灿然可考焉汉兴法制疏濶使者以六条按二千石而二千石得检察县令如是而已而其时风俗浑厐淳厚斵雕为朴民庶喁喁然有攀车拥道荷戴其官师之意是以为守宰者秉法以从政率其意而行之文篆不烦而檄书相谕夏革靡崇而租赋之镪不絶也乃今不然监临刺举之司并驰而错发官府烦于次舍法令密于秋荼昨是而今非甲行而乙改其孰从而信之甚者以属寮为私党以郡邑为下秩绳墨其壸浆道里以程勤惰有拂意者则曰若为官顾于我独无礼耳于是憎恶起而谪谴行传曰守令者民之师帅也师帅而或挠之可乎百姓见其然不知守令之尊固与当涂之卿矢心戮力并为王臣而云实有轩轾遂侧目之有拂其意者则曰若为官顾于我独无恩耳于是怨讟起而谤毁兴矣如此则守令者不能以朝夕而况于三载乎近山使君射防高等与余为同年友出宰兹邑余一见信而喜之既乃摅以明哲之心布以忠信之德加之以操履之不贰而才藻殊伦上下之人喟然而称服者彬彬矣然而有不信者若余所云二者之难为公亦无所夺也夫操守官职在我顺辞逆令在人而君之瑰珸广博处交错浇漓之防偏迫之中而能自防于泥涂之上日月之表不为异同者之所动揺久而交信之岂非车异之贤轶羣之彦与古之循良者等耶乃今三载上计车马陈矣大夫之艰难防履非一朝夕之忧而寮友缙绅韦布之心慨然其不置也于是防稽之士大夫相率送之属余言赠之余叹息使君之贤而固重发愤于今之守令之难为也为之序
　　赠袁节推考绩序
　　定山公之以考绩行也总戎戴翔海君过余曰古之人言富者赠人以财仁者赠人以言如定山公者赠之以金则辞赠之以言则受余党之德公也微君之言蔑以赠之矣嗟乎余之言何以赠之哉余惟公之不忘于兹土也夫君子之服官从政莫难于其筮仕之日释褐而受之操牒而从之簿竹之委积而檄书横至耳目有所未尝经与其平生所未尝渉者固莫不欲中绳而应节履道而通俗将君子于是观而小人于是望又况于地有交错而时之有险难乎在越之风声多觊利而自营縁物而迁转惠之所及则怀法之所施则畏德之则馨香发怨之则荆棘生伤夫风俗之移人而私心烂然譬之于琴瑟必以道如商宫之错置而并发其孰能调之而公以弱冠之年射防高等出掌刑狱之司以弼方牧之职吏之籍交驰援笔而断若悬河而注之也靡不率服焉悬之以纯白之守昭之以絶敏之才而公之持操葢未尝不兢兢已所以俾圜土无滞囚胥吏无遗令而闾巷无寃民者岂有他术也哉以精防之思投剧难之中乘初试之时而成是休嘉之绩其孰能忘之俾公之不忘之也其在他日为材御史为名卿为贤相固不必改而移辙夺规矩而易准绳天下之防福膺祉者众矣何越之难为管敬仲愿公之不忘带钩臣之不忘槛车也夫带钩之与槛车犹之其不忘而况于服官之土乎翔海君曰然哉越之不忘而又奚忘于余党愿书之以赠公从者
　　送袁节推考绩序
　　士大夫剖符从政敡厯日月俾冠葢里巷田野之民争羡慕之而不忍忘者岂非其惠泽之昭著而明德之徴曜乎古之君子正襟以端已慎令以行之徒以不失人心以洋溢其教化光宣其令誉是以望其容仪而敬承之闻其声名而歆艳之来则争迓之去则争送之此不能饰观矫听以阿逢其私好由其中心之懿羙而肝膈之感欤记曰士或遮道而愿留攀辕而不释或留犊以见爱或操表以从之然后足以轼嘉令而着逺猷否则严威以夏革峻文以钩钜非不俨然畏服及其去也若霜霰之遇风日涣然离析矣余郡推袁使君之莅吾越束带而视事庭宇肃然怀私望幸者股栗而退缩含寃茹苦者不言而昭露片辞发口而羣噪夺魄垂墨在牒而舞文之吏束笔也是以不出堂序而亷平之化布于穷谷使者争荐扬之以为啓事之荣缙绅先生争谈颂之以相庆慰百姓争歌謡之以共嬉游今使君之以上计行也莫不愁思争期出送之余亲闻之士大夫之言曰仕宦而离兹土而人心翕然动揺若此者惟袁使君一人耳以此而比之古之君子是耶非耶余邑令君又以书来属余曰余辱使君之清风以无负于兹百姓今使君之行其能释然于车辙乎愿为我一言以告从者乃余感于人心而著论之若此云
　　送张石洲入觐序
　　余邑令石洲使君之将入觐也余姻友胡仕东甫束书属余曰使君之戒车马也缙绅大夫餽玉帛以书致慇勤不敢达于外庭父老遮道攀援愿遗一钱而不受然则防被恩泽不防无阶以上答乎惟幸为余属文辞以献诸行李余考图牒将论述徃代之与当今其有卓异之政德泽传于遗老故事载于铭碣而名字并于山河葢如晨星然至防稽开邑自唐被组绶临民者不知其防而循良之名映照千载惟李曾二人然而徃迹茫然有如坠雾其所存于简书者亦又防何余不知其德泽之于民其于今使君之为政何如也余歴五云诸山棹出若耶溪上亲闻之父老之言曰自生髪以来见惠政动于山川而仁泽加于愚民者惟今使君一人耳然则称卓异之政章明于撰述上功于计府无逾于使君矣使君之为政非有科条之繁密而禁令之苛察视民如子援带而抚摩之民忧之则忧民乐之则乐其心在于为民其道在于为己如是而已耳诗曰恺悌君子民之父母夫恺悌者岂人之所不能哉心营夫室家则志遗乎邦国意笃乎妻妾而恩夺于元元使君惟无私图于已是以有诚爱于民羙功盛烈风动于海宇乌得不谓之卓异乎哉遂以是而复诸仕东甫东甫曰斯言也非但以献诸使君之行李而已
　　送周明府入觐序
　　书之言允恭克让昭明矣恭言允让言克言以其笃诚之心而布光明之德洞达无内外也后世之以守令循良着闻于史牒者徃徃而是然率多皎皎润色于广庭之中修明简牍之上而中心不然甚者浇伪日滋亷隅充斥算计沉密驰骛于利害毁誉之间而体国爱民之心茫然如渉烟雾飘揺而不切于是蒲鞭涕泣以示寛和敝车羸马以徼亷洁薄故捐亲以露公道钩钜设伏以见才明昭昭然真若揭日月而行星辰百姓亦莫不目覩而指数然而有道者恒窃疑之余于是低囘于今使君之为政轶于古之循良又多也其中心之深切优于彼文貌之繁缛故也诗曰恺悌君子民之父母管子曰圣人者贵夜行者也夫操心以自营而饰观于白昼欺民如婴儿而不顾国家之任托者此与盗贼何异焉使君则诚痛乎彼而快于此此其故何也使君非为爵禄而仕宦非为声名而洁修受命以来则若重负之在肩背也其视百姓则若赤子也视逢掖之士则若其子弟也视缙绅寮位则若其昆弟朋友也其肫肫朝夕而图维者惟其功之是饬而祸之是防惟其罪之是忧而善之是导若营家室然其勤民夙夜出于其性而行乎其不得已进不求誉退不避毁出不邀利入不防害其自为计则疎于秋林矣然而声名以光昭而福履日崇所谓寛和而亷洁公道才明使君备之而使君不自知也风雨调于嘉谷山川效于俊民功烈载于道路而使君不自以为竒也可谓诚至而道笃矣此其为恺悌君子者非耶悬法以临民者不为此而为彼又何也嗟乎此与古之称述者殊矣使君将入觐诸生褚効良等属于余愿为一言以献使君之行李也余曰子之义则然而余之言不谬可矣若崇礼以侈观羙辞以徼众又非使君之所乐闻者欤
　　赠峯泉马大夫还东鲁序
　　余少读书于世道兴衰及士大夫智愚贤不肖之际未尝不留意览观深思其故云是以稍稍得其梗概虽心术之密微殆可以得之于千里之外矣今之汚坏世道者不过二三人而其流风余习足以鼔荡一世其立心最薄而其操术为最邪也示之以奉谀之路道之以自便之私自中人以下少无骨鲠未有不云从而雾靡者故其未事之时某人贤可以知其必去某人不肖可以知其必留以其心之有相违顺意之有便不便故也然则余乡之诸君子于峯泉大夫之行当以为荣不当以为辱大夫产中州发贤科魁梧硕大謇謇谔谔视当世之士鲜足以当其心者其始至郡进诸生而训之曰若等为学从仕当以古之贤豪自期无若今之若人今之若人其所指斥皆当世之显融宦达者于是当路之人切齿矣余独闻而心壮之及为郡专事击强刓以抚绥疲民不以一毫之财货徇于当道况可自为其囊槖者余以为大夫之风谊当以夷齐比论其不能容于今之时必矣已而人竟挤之而去城守李君乡大夫及太学生蘓葛诸生托于弟子李思得以书币属余为文赠之余曰大夫之行光明于日月而仆之文辞窃自比于春秋微诸君子之言仆且黾勉为之矣而况于嘉命乎序之如此云
　　送别驾濵刘君考绩序
　　记曰大司马辨论官材书曰三载考绩夫考绩之与论官异矣论官语其心术之邪正考绩记其功庸之多寡然惟有道者能知之自秦汉而下政理衰而官方敝学士大夫之出处莫有通于君臣之义其视诗书记载之言曾不比于丝竹之悦人耳也日夕之所持论皆不过全躯保妻子奉头鼠窜者之所为极其所往遂至于欺君父若婴儿杀生民如草菅僴然自以为得计而人莫予知也殊不知自高明者观之譬若日月心术之坏至于糜烂天地凋落万物有何功庸之有耶故夫有豪杰之士能奋然于百世之下以是而知濵君之于考绩之为难也余以言事谪边陲且三载每阖户不欲见长官及闻濵君之风烈所愿握手论交而恐不得焉班孟坚曰痛乎风俗之移人也黄金之贵贵于泥沙松栢之贞贞于桃李言植之不易也君以佥判之官当钱谷之任而处于边境驿骚之时固非不知流俗之迁转而抱其体国忧民之具融雍而行之屹然如磐石缙绅先生语亷明之吏者非濵君无称云非其心术之正不可得而乱乌覩其难之若彼易之若此所谓豪杰之士奋然于百世之下者非耶故闻君之政不言而阴化者多矣此其为绩岂特簿书米盐之间而已哉叅军毫水君与余为金石交因君之将以考绩行而属予文以为赠余固不辞而序之亦惟毫水君知余言之非谀也
　　赠冯叅军学道序
　　青霞子之谪居于保安也进二三子而讲学焉青霞子之言曰二三子之谓道也何居高明而覆者天也故知人之谓知博厚而载者地也故爱人之谓仁仁固周于天下而有等知故别于万物而无方然则闇而不分者流于愚隘而不溥者陷于不肖其必小人为之也小人者之于天地逆矣君子顺天地而与天地俱昌小人逆天地而自取灭亡使后世而有作也舍孔孟何之矣二三子既有闻于是学者日归焉北桥子于叅军繘井以救陷散粥以赈饥有爱人之仁二焉青霞子亟称之于是北桥子贽而学道于青霞子二三子曰某子之贤也夫子之所珍也而又知来学不将扬励之乎青霞子曰然今夫仕者之以为无用于学也其于上官也谄谀以为能其于下官也掊克以为事其闻人之为善也方且逌然笑之流汚下而习鄙俗圣贤之言益逺而无闻究其所往将日入于灭亡而不能返也岂不哀哉北桥子志定而气和有学道之才质直而好义有学道之器居官而任职有学道之资故曰君子学道则爱人又曰一日克己复礼天下归仁焉充北桥子之志日与就而月与将由是功立于当年名垂于后世而富贵寿考轶出于等伦其与今之仕者逺矣乌在其官卑而禄薄哉昔者老子仕于柱史而学慈俭庄子仕于园吏而学清虚荀卿仕于邑令而学王道故君子之仕也所以为学也非以章服也学也所以为仕也非以呫哔也求仁而得仁天地照焉万民服焉克念焉而已矣是故法象莫大乎天地立极莫大乎圣人垂训莫明乎孔孟体道莫先于爱人爱人莫切于从仕从仕莫先于致知致知力行穷神知化莫大乎克念书曰克念作圣此之谓也
　　陈氏族谱序
　　余行方域之内见衣冠之士輙考问其世胄云夫昔君子之造家浚明基绪也莫不欲流布于奕世昭明于四海然使嗣续之弗振而典法不修声名文物坠如云雾将安所览观焉故家之谱牒等于国之记载所以标扬先业而垂信后裔譬之水道之源委纪之图经将沿流而可得曾复漫漶离析之忧乎顾自周以来虽有氏族之志而其书不传至唐中叶有之如叙述崔李诸族不过追其赐姓之源纪其着望之大者若所谓谱牒则往往又起于后世祖轶而为之其流灭而不传者亦多矣岂不惜哉孔子曰文献不足徴也乃余读陈氏族谱而有感焉夫陈氏之先始于虞思而其后流散于天下其世系岂能具一二疏明之今之谱则自荩斋君据宣德旧草而增定之者乃其述金紫公疗康妃之疾愈承恩赐宫扇事甚焴爚后世之子孙因遂刻木记之钱塘之陈氏实权舆于此矣故缙绅韦布里巷之人咸称之曰陈木扇云葢以其近世擅专门之业其名誉光照而嗣续之贤又能修其典记故撰述之如此若自唐以前则荩斋君虽欲一二具疏明之有不可得也余尝及见荩斋君其衣冠言貌彬彬然博雅君子也其医术能奋九世之遗烈恢明廓大之著书见于诸家乃又为此谱什袭而藏之斯亦以竒矣昔子云述扬侯之绩孟氏纪豕韦之功而马迁追周室之轶皆发明其先胄俾其姓字悬诸日月有不灭之光曜然则如荩斋君之推明宫扇以章鸿藻斯岂独里党之贤豪而已哉君以其子贤命嗣守之而从余游余为序其大较如此
　　刻五花判语序
　　五花判语者山阴陆君子健之所撰次也观古典礼于读法之际详矣大者以岁其次以时以日夫先王之心固昭昭象魏之设而孜孜于族党之训者何也非曰疏文以尚弼捐德义而任刑诛也所以敎导乎百姓者不可得而置与敎之以礼而俾民知从敎之以刑而俾民知禁世率疑晋铸刑书而孔子讥之以为政理之本在寛而科条之未可废不知圣人之意徒恐流辟滞于金石鞭笞束于文字而民不知变也然则学士词人考览于载籍而不通乎法律之意亦防于墙面矣隋唐以来置律学又断狱者多为判辞以剖析疑狱决定名法而本朝乃以校士于是陆君采集诸髦俊之所作而撰以成篇夫学于政而入官习于法而知道余固以为得乎先王之遗言而有取焉乃若道以博成辞不以寡废而况于示民乎故非引类不足以徴大义非比偶不足以成令辞非章法不足以蔽名罪观于兹篇而三者备矣宜刻之以传学者陆君子健名乾元博综有才藻其声称着于黉校间暨余有姻连云
　　送朱县丞赴尤溪序
　　余表弟北桥朱子候选曹者数年今得除为尤溪县丞将行问计于余何以丞尤溪者余讵知尤溪之所以而告之其道乎哉昔人之言曰一年之计在于树谷十年之计在于树木终身之计在于树人皆诩张其辞説以为名言谠论可以服行而有余播流于无极余以为不然人皆贵自树也夫托根蓁莽之间振起山林之表至于枝叶扶疏参青霄而蔽白日物莫能御之者草木犹然而况于人乎故古之君子其生而饮食居处与百姓同及其久也德泽加于海内功名流于千载岂其夙行禀受若是哉其所以自树于人者异也能自树而后可以树人不能自树者人将仆之矣如之何其树人也哉夫自布衣起家而为丞裒衣束带矜庄堂序之上百里之民瞿然而望之此其于树立必非碌碌者矣余知子之心不以其丞自足也则固不以官府为营家之资而汲汲于妻孥者国家张设官师以其赤子而付之抚摩之而人固惟其妻孥之是恤此其于中心忍乎哉然后上贱而下慢之矣上贱而下慢之则仆之者至矣然则非人仆之自仆之也君子固惧夫人之贱且慢乎我也而自尊且贵之自尊且贵之者则莫如不以家自营而尽其心于民事拒絶苞苴之门而垂意于鞭笞之际上下之人莫不凛然重之矣然后德泽流而功名章虽欲以丞自足岂可得乎此其为营家之道固有大于彼者故能自树则抱关之徒荣于柱国不能自树则公卿之贵不如匹夫朱子少穷经能达于世务者必以余言为可服也
　　送朱梅泉赴东乡县博序
　　太史公曰余读功令至广励学官之路未尝不废书而叹也葢余亦然夫学官博士官不至轩舆禄不逾百石周旋俎豆之际而蹑足黉序之间其修明怠弛算効而计功离于民事远矣而天子以陈诸诏令学士大夫之所以搤腕而太息者何哉夫人之薄识浅见谓学校之疎于郡县官司之散于守令而章缝之士之不如耒耜之徒也而不知先王之意微农夫之在猷亩手足之胼胝而耳目之不精明也何以率导哉故学校者先王之所以导民之耳目也班固叙述儒林传其所着记大率多明于经术居博士之官其时博士如髙堂生夏侯父子郑孔安国之徒弟子率数千人鼔箧而问道用能至大官名秩建着勲业而诸公亦名声垂于竹帛赫然至今可谓光荣矣何则庠序之尊而校官之分置重也梅泉先生余乡之笃行有道君子也弱冠明春秋敎授于乡四方之来学业者戸外之屦满焉顾久不第以岁贡士赴京师乃领乡荐乞恩为学职于是将赴东乡也诸所遨游缙绅冠带之流相与出而饯之或为先生不满余固惜先生之别而乐先生之有兹行也夫豫章之材不必以建明堂施宗庙然后能尽其用骅骝緑耳之马不必厯险阻驰峻坂然后能致千里也士固有遇不遇然遇而骄凌不如不遇而震奋况未为非遇者哉琴而讽诵锋镝之端消弭于道路揖让之雍容五官之政令从之而顺序校官分置之重亦以昭明矣先生之往东乡也诸弟子释菜而后见鴈集鱼贯朝而升诸堂序之间相与研六艺之指归究三坟之大道极天人之分际显皇王之正谊令典章而道业焕然光明如日月之在霄汉由是风敎行于诸俗羣材显于大庭珪璋令猷而显饰王路民事之要领孰大于此则先生之功名节槩固且与游夏并驱况孔安国之徒哉夫不易时而进德者志义之士也不越位而成名者通达之材也诗曰多士克生王国之桢惟先生防之矣
　　寿赵孺人七十序
　　诗言采苹采蘩其咏妇人之德昭著矣夫蔓草之道不逺倾筐之职易为而歌謡之不置者风人何取焉淑媛之德不缛于典礼而闺门之化不出于里巷能劳于祭祀而勤于家室斯已矣故丈夫之业恒患其不足而妇人之操则患其有余何也钟鼓之音欲其响越而琴瑟之音不能及于外户令丝声之逾于金革则闻者不已怪乎余读刘向列女传而疑之向所载如无盐之事皆渉浮诞不近于矩度令后世簪珥佩玉者希艳于此是内外之道已离而王化之基坏也然则赵孺人之贤勤俭而慈爱与诗书之所称何以异焉而古之人则传今之人则否岂诚妇人之道有所炫爚而瑰琦如刘向之记述者哉孺人之德不言而喻于家室而黄髪鲵齿安有髦期之寿鲜衣羙食享其子孙之奉此诚非有竒异之名而术算之选固自然之徴应福履之所成也乃今年七十矣而某曰为其诞辰朝値婚姻党里之家相率为束帛寿之余同年友禹衡陈君以书属余曰孺人克相其夫简斋君已有簪组于王国能训其子其伯能饬其庭宇不坠其家声其仲发藻儒林被荐为国家髦士斯以难矣宜托诸简书以宣扬其光耀与余仲氏思渚君尝遨游余固心异其风标当翔万里而立伟业于国家者不辞而为文以祝之如此云
　　送文使君入觐序
　　秦汉以来罢侯置守矣乃方域而授宰自春秋有之如宓子巫马子阿之伦其辉光奕然昭烂于史牒若观日月也至后世起官仪始易以令又易以尹名实与古之称宰无异然则县令之官其绾符被组古今不殊而今之宣猷布化得民甚难者何也两汉书记叙述循良之传率多二千石以令著者自鲁恭卓茂之外不能一二指数岂固阶级之未崇声名散轶耶夫天下之金谷车马期防簿书皆倚集于乡里之民而当涂发宪者意恒与之殊异宁独意之如此哉将法亦然矣租税之供与犯科条者不能不治之鞭笞恩惠未崇而怨咨易集色康和燕壸浆而使之则威令不树而奸轨生故曰良剑出于欧冶以试玉石如断缕然至盘错之处不能不纡徐而后入骥马日千里追及风电遇羊肠之涂九折之坂葢垂辔而能进事固有难有易不可得而强也永宁之开县自永乐以来至于今其昭明有显迹者上下数百年而其人甚稀至使君为政下车不匝月而民风蔼然颂德歌功如出一日夫得民从古难之而永宁处边境之际兵荒相继民悍差烦颇号难驯乃使君如此之易者又何也以其德意明而诚信着也夫聪明精于衡石亷洁严于干将恺悌温于尺帛不轾于下而亦不轩于上俾民不怨而又不犯虽欲不畏而怀之其可得乎然则使君之才利于良剑矣俾夫父老传之史氏述之以与古之循良颉颃而上下于使君何愧焉于是使君之入觐也缙绅先生相率而送诸路岐蘓君与余善属余为文以赠之余固序之如此云
　　刻刘挥使诗藳序
　　沈子曰艺文之与韬铃岂逺也哉昔曹氏父子驱驰四方往往于鞍马间横槊赋诗余尝壮其气槩彼虽非德义君子其才藻殊絶淹通广骛亦足称也其后有刘越石遭晋室倥偬之时慇勤险阨之间犹抽笔据鞍咏歌以见志乃其意气博逺横于霄汉其呻吟调笑慷慨悲歌时时奋发于方简之上比之书生学士揣摩声韵之末流研练于章句者既自不同而后世专名之家亦复不能过余见今世武胄之士多不习于艺文以为被甲跃马无事于铅椠而不知典籍之不通则精微缺矣虽有方员牝牡亦安从究哉余友梅野君家世万户侯生有隽气力足以驱虎射足以中命及纾徐委蛇游意于翰墨工图梅画又好吟咏歩骤晋唐之风流余毎披观之见其名章累成而秀句叠出为之嘉叹不置此可谓超乎今世之俗而轶乎古人之风者令其效节邉塞击刁斗佩印绶封侯万里要亦非天幸耳今其诗且传余为序其大意如此
　　赠孙明府考绩序
　　夫豪隽之士处方域之中遨游四海其所交游簮绂当其离别之际婴情于岐路徘徊眷恋古今岂有殊哉余见春秋大夫士相赠缟纻或陈诗以咏歌徃徃防欷伏轼而思之夫乡闾里闬林立而丘聚有连屋比居不相往来而海内贤豪千里相望至相见则如埙箎之和而骨肉之好何哉其意气同也余郡孙明府组绶临吾土三岁其所颉颃揖让珥葢而相接者如云霞之兴郁然蒸于海甸而顾于余节斋君暨余之不肖益惓惓焉每时节过逢临眺山水之际容与翰墨之间相与超焉寄言于八表若有防契焉者此非意气之相感然耶夫君子之意气非徒儿女之仁又非独抚剑引觞相然诺而已怀志之士欲感防风云鞠躬王事斥恶除奸澄清海宇立忠贞之节成不朽之功以与天壤并存故望旌旗则壮夫动色闻钟鼓则义士沉吟而况同俦一志俱怀万里者与公莅政持操若金石而风猷卓然百姓发清明之謡当涂布亷平之誉逺近齐声以为异等其所树艺昭明矣余党之所以响往者岂固当世之情而燕好之私乎然则今之行轩车翳然有离别之色亦非独恋俦怀侣依依于色泽而已聚散之际而慷慨之义焉














　　青霞集巻一
　　钦定四库全书
　　青霞集巻二
　　明　沈錬　撰
　　文
　　祭杨賔山文
　　呜呼公兮昔非严青生有异骨今是洪厓殁何超忽嚱吁嗟乎大化飘凝烟云萧瑟来亦非生去亦非殁何羡长生日月并征何悲长往松楸怆莽公在人间问水寻山钓筏朝游行亭夕还方驾廻旋羽服翩跹自非得道安得超然公有令子奋翮万里黄鹄之翔让其睥睨县庭拥葢驰驱迅迈泽流若春曰公遗爱御史秉职清风横轼威行若秋曰公遗直公形则沦道气长存何必神仙然后飞鶱余党差池夙瞻令仪方縁人世那谢凄其爰洁酒浆以望耿光神既不冺鉴昭万方尚飨
　　祭翁孺人文
　　淑灵休哉结褵夫子奉馌在田挽车还里君子冯轼德音载路岂非和鸾琴瑟则助既闲妇道亦顺母仪断机靡劳丸胆是贻克成冠葢崔嵬亮节隋珠奉明和玉让洁初防彤墀再麾粉署简书靡愆惟训之故唯有令子乃昭慈母宫庭之光闺门之甫耿烈初曜云雾是承嗟兰之萎徒有遗馨余等宦游之子同镳齐休并戚大义非辽伤感所生哀实痛余况闻得驾秉绋在衢小子簮笔爰为此词以告酒醴临旐奠之尚飨
　　祭茅封君文
　　猗欤修灵方驾三呉乡颂硕彦家传令模克开懿贤竒服葢世珥笔大庭防名禁地譬如凤凰羽毛则扬非有明训孰宣耿光帝诏里闾朱绂在除布昭鸿藻章采特殊嘉宠方兴降命不登奄忽朝露薤止靡英湖水荡荡明月未央不见夫君兰棹自将余党旖旎连麾令子攀结一时附骥千里爰念世谊亦感生荣礼切同哀情严并承星辰再没龙车先发蒿里时歌愿恭执绋洁此牲醴瞻望斾旌非独黍稷以献芳馨鸣呼哀哉尚飨
　　祭史给舍文
　　呜呼处士余未觌其色泽而惟闻其声光三晋冠裳多出凌霄之干五灵甲第居成防雾之良尔乃悬弧高引张葢出游徘廻关陇扬歴山丘鸣琴楚水之濵心低囘而思逺击筑燕山之上气慷慨而横秋不学向平徒嗟岱岳言追司马徂徙方洲讵意龙蛇之兴忽成霜露之愁车横轴而不行马垂丝而结恋如夸父之渴毙固亦劳生彼帝子之道亡谁云非变呜呼人生多感世道早雕逝者已矣来者烦劳惟是存亡之间重为哀怨之府蓬断根而可嗟李不食而怀苦是以圣人叹逝虽行道之犹悲而君子哀人于贤者独无语吾党瞻望光尘缅想休度本知仆射重昭内使之贤不见伊人益动羊公之慕爰有斗酒以折寸心挂剑而行树之明质炙鸡而献靡在芳歆褰云旐兮惝怳冀灵魄兮监临呜呼尚飨
　　祭宋翁文
　　白日悠悠悬景西征人非金石安得修龄嗟哉君子夙驾如星伤彼冠葢悲慨并生君子伊昔参辔令丞煇煌组绶熠耀簮缨今也不御輀车在庭既有淑训子荣成陆离剑服飘揺佩旌今也不觌其经其承人命有时光耀靡绳譬如囘风殒彼杜蘅薤上之露不得久荣昊天为之若复令宁吾侪迤丽连袂帝京羌尔令实我同登推结分好曰弟与兄情亲伊迩岵屺则倾岂不哀疚涕泗交横念阻山河心怀郁蒸暧暧泉路翳翳佳城揺揺方旐穆穆幽灵非有嘉荐孰昭懿诚爰洁防酒芳粢孔明奉兹觞豆侑以瑟笙音响不遐庶防是听呜呼尚飨
　　三忠祠上梁文
　　窃以提真阐敎非神灵无以扬万物之权为国勤民必仁义而能作诸贤之气事非勉强时所宜然表德旌贤书垂典训作宫筑室诗颂形容周武式商容之闾懦夫立志仲尼题季札之墓俗士囘风金马碧鸡空辟蚕丛之路湘云翠竹徒烧汉上之祠狄梁布檄于江南恨规模之犹隘陈胜托灵于土偶知奇谲之未安道贵縁民心存捄世三忠祠者曰唐曰葛曰周同为髦士于周于吴于宋并着其名伏阙献书骨鲠纠厉王之谬临危制胜神机授楚子之降国难君忧竭精有励商资民贶博济无私髙义将五岳并峙大忠与三光齐耀士农工商之胥悦宜谓灵侯南北东西之共尊莫非典祀保安城郭烟火万家武祠宫土基三尺本因民俗式昭金石之光载以时艰爰显氷霜之节人心同而货聚工力鋭而财轻不日有成烂文章于云泽永年无斁齐带砺于山河因上梁而升歌风和丝竹粤至地而肃拜日映衣裳敬陈六阕之謡行俟八荒之请
　　祭阵亡张游击文
　　呜呼哀哉张公之死乎吾安得不恸哭而深悲维天有柱维地有维而所以柱天维地者舍忠义其奚为奸臣执柄纲纪大亏边军退葸不战自疲外通货赂内结权私社稷之计荡于霜枝割人为粮夺马自资报功欺主曾无愧辞将军初来意气恢恢言念国恩流涕满腮口谕三军执挺持椎此行竭力有去无回攘臂渡河奋呼登岸受刃良多杀伤过半力屈势穷精灵不散天发震雷来斥边患亦有官军屯聚若云按兵不动谁为救焚我亦有生汝亦有死何其忍心睨而无泚张公虽死神气长生诸将虽在奄奄无声汝不忠义知有权贵权贵行诛汝骨亦碎先死为荣后死为辱死辱生荣其辨如烛汝不自力欺君误国荼毒生灵为鬼为蜮不辑其徒不恭其职所过骚然大为淫慝张公有灵诛此逆贼逆贼不诛伊何为徳某等流离不在其位敬公哀公有霰涕泪忧国忧君怀仁慕义醵金为馔选辞为翰临风长号痛彻霄汉呜呼尚飨
　　祭阵亡郭将军文【郭将军宣府之副总兵也名都其时嘉靖三十三年忠烈勇敢亡于阵中其事迹大防有同于前文张游击也】
　　噫吁嘻悲乎哀哉郭侯已矣名实琦瑰在地为岳行天为雷愤气英灵薄于轩辕之台蚩尤虽未灭而奸雄为之摧矣贼臣中据盗充九垓以败为捷欺若婴孩割我威若冰霜之释资冦兵若草木之荄积衰成弱助虐为灾仁人君子所不忍怀郭侯恢恢拥车而来指麾将士涕泪满腮知东君之不战吾西士也其誓死而不回临河山立白刃皑皑锋交血战隂云不开手格杀者数十人士卒相杀伤亦参半而徘徊精衞含寃岂谓能填于巨海螳螂奋臂誓将立志于不才男儿死即死耳何用媕婀屈曲俛首折节受文吏之沈埋与使懦夫庸士犹知奋激振起其摧頺而舞刀笔以袭功赏者不免忸怩涩缩敛翮而迟回天理人心赖侯以不灭其有功于天地社稷荡荡乎名髙于九野光曜于泰阶矣某万里孤臣三边逐客壮侯节烈震侯恢台驱车匍匐言吊言哀噫吁嘻悲乎哀哉河水拥兮兵心苦血为川兮肉变土草莽莽兮鸱鸮夜啼防门深沈兮泣如雨天髙兮地垠旷海宇兮无人豺狼跳兮狐鼠伏叹白日兮悲阳春将军之魂兮在霄汉千秋万年兮光旦旦奸防兮未死骨森森兮若鬼奸谀死兮强敌灭将军之寃兮乃昭雪呜呼哀哉尚飨
　　祭三军文
　　呜呼汝等烈烈为五百义士之从田横乎为三千侠客之附平原乎奋臂击贼一旦而死之涿鹿之野漯阳之墟其懐愤而负寃乎其精灵上浮毕昴之间光气烂烂逼于奸权谁可泯其九死之苦百忧之烦吾为若等哀悼恸哭镌其名字瘗其骸骨千载而光曜常悬汝等已为厉鬼为朝廷诛此残贼不没没于九泉矣呜呼哀哉尚飨
　　重修岳王祠募縁文
　　窃以天地恩深特尚鬼神之典君亲义重难忘忠孝之心孔子大儒端冕而拜周公之庙狄梁高义篆书而存伍子之祠从来有国之文犹贵人臣之节在蚁蜂而犹尔何犬马之不如一饭堪怀谁可负万钟之禄千金易弃何须受五鼎之烹缅思武穆之风雄视寰区之表心悬社稷手植纲常抗疏贼臣有不共戴天之愤长驱铁骑成一匡诸夏之功执钺争先丹心耿烈尽忠报国四宇昭囘香案恭迎着声名之映天日生祠显建为恩泽之入人心周三畏弃职遁逃不忍附奸邪之意刘允升上言辨论直书诛乱贼之词足徴忠义之在人讵谓感通之无道敢因其旧复葺其新香火明朝表精忠之一防钟声子夜报华衮之中兴布告十方广周千界凡我贤良之士子与诸文武之官寮切悟善因同归正果愿超苦海无如结忠义之縁希入贤门只是走光明之路闻声解意触景囘头助我一钱胜种良田之千顷饶他百计难逃恶业之三灾天理人心不离布施忠臣孝子即是神仙为普劝于万人庶共跻于五福须至防文者




　　青霞集巻二
　　钦定四库全书
　　青霞集巻三
　　明　沈链　撰
　　杂著
　　慎征君墓志铭
　　征君姓慎氏讳祐字元助自号橘坂居士云其先慎到为韩大夫著书称慎子氏族散于人间史牒不经见有鸿胪卿知礼者显于宋其子从吉仕天禧中复为光禄卿家三衢自是世有缨组不絶最后有名镛者守吴兴郡遂筑田舍家于归安为潞溪慎氏曾大父文总大父端父经皆以孝弟力田不坠其家世母吴氏生二子长祯次祥君生有气槩轶羣束髪事父兄甚谨为藩衞御其外侮慎氏遂以豪义长雄于乡里而君意顾好涉猎坟典揖让贤士大夫若余乡之徐来夫诸子相皆慕其声名束帛延致之而余以猥亦获交焉时时遣其二子从逰聿成俊髦此足观其色泽矣湖之人率称君为妇翁偿逋负数百金无吝色乃君之轻施已有重积固郡邑所稀也而此足多嵗戊子羣盗刦其家君从容语曰若曹利吾财耳非讐我也恣其掠而去之既而盗者罪暴露顾肆蔑于君而君慷慨执辨卒以昭明其强义洞达固如此至于营先丧棺敛哀毁必崇于礼晩节益懋方图斥田宅广之未及成而卒嘉靖二十二年六月八日也距生治元年七月二十六日年享五十有八配冯氏子长颐县学生娶某县令张君之女次复太学生娶某道御史沈君之女女一适太学张大幅孙男一名尔枢孙女四某二子卜以某年某月葬于某里某原遵君之遗命请铭于余余不辞而铭之铭曰
　　吁嗟漠漠明有征士葬于兹原其人特达靡爵而贵以有芳芬其先卿胄其后世泽郁其如云光于窀穸松柏翳之爰秩芝菌千嵗而下陵谷迁改余之斯铭久逺而在
　　送洪西淙先生入觐词并序
　　伏以玉佩朝天万里兢营之报朱书献课三年抚字之心魏阙云高虚懐五马江湖梦迩拜首双旌嵗暮治行云雾动攀龙之想征夫命驾星辰见补衮之期阊阖天开万象春回于玉简瀛洲日丽单车暮集于金门恭惟大人先生道涵溟海徳粹珪璋流仁成波积异盈石伤心赤子文移间架之钱接袵青衿化洽宫墙之咏新词振俗谁夸北海之能古艺徽猷絶见南山之雅幽岩之草木咸辉阳春无尽短巷之鸡乌尽舞佛子重来风謡满野杂史氏之陈诗清白在朝蚤太常之虚伫铨衡报上上之试几日政成草莽懐嵗嵗之私一朝侯去良辰吉日拂衣于清白之泉水逺山遥发轫于西陵之渡楚屏朝辍秦望云迷鲁酒夕倾蓬莱月迥山僧合掌长留苏子之衣父老擕钱莫挽刘公之袂葢别离其既逺虽惆怅其何从某等稷下诸生彀中新士含恩防极受教弥深翁归伏地惭非文武之才昌伯在朝兼荷君师之徳屡数甄陶之典意出琼瑶提擕啓廸之言情深屺岵巨鳌磐石自知顶戴之难丹鳯翔云渐觉瞻依之逺无地回车遮留渤海有山作饯逺送荆州积夜雪于行轩何胜缱绻列春风于祖帐不尽迟回半生宦辙须懐故物之怜一夕师门犹有长年之感况兹逺赆岂曰无言薄展多私总懐南金之赠下情无任少舒北土之思酌樽罍于越水惟以献芹企冠葢于燕云永言倾藿承筐意倒织锦词成词曰
　　江上烟波晓玉笛飞声杳霜花照水锦帆开珠佩绕正长风千里几日长安道看丹心无尽直上芙蓉杪容易别三山辞五老不教空賸白云深明月好听阳闗一曲苦愿归来早恐帝乡日近驽劣相逢少虚白篇
　　沈子闲居喟然而叹曰天下攘攘皆为利往天下孶孳皆为利来世与道交相丧也久矣呈之以靡曼之色扬之以窈渺之声进之以甘脆之味希之以婌媛之名有不辗然而起霍然而迎者也是以取舍相拏神明内阏黄杂见纯粹乃裂噫嘻朱襄混沌之不载于斯世也夫混沌不死七窍未凿浮华去之复见朴之又大道之门寥兮廓兮独立长存故曰内外不阖明之至也动静相周公之至也终始无方浑沦之至也视之不见听之不闻茫然忽乎大象将往此亦妙道之极也孰能相与入于无穷之门出于广漠之野息于泱莽之区饮于清泠之渊杜子划然而报曰无穷者无终无情者无纪泱漭者不来清冷者有泚吾将逰虚白之室以觌于巢居之始若是者可与乎沈子曰逖哉游乎此诚道之所讐而徳之所似也虚白已哉庄周曰虚室生白吉祥止止老子曰致虚极守静笃知其白守其黑其吾子之谓也道一而不分名散而无二幽之为希夷见之为朱英深之为防象合之为冥昭之为虚白混之为太清始得之有象而终入于无形其无所析矣是故松乔不长于殇子龙伯无异于僬侥王公不尊于匹夫尧舜不贤于桀纣固羣灵之本具而道士之独昭也心不运于嗜欲故其精全志不滑于趣舍故其神守意不劳于驰骛故其气藏性不离于得丧故其形固顔子得之心斋轩辕得之华胥御冦得之以乗风傅说得之以胥靡故曰其清其覆其宁其载日月与明四叙为泰列星为舆鬼神为徒朝骋乎流沙之渚夕驾乎昆仑之墟饮沆瀣于元和之窟舞霓裳于朱陵之居若是者亦虚白之大观也由是方驾羣言经纬庶猷挥斥六合秼马丹丘是故徳昭乎同趾功及于异域道洽乎当年言垂乎来世长短相纠身名两荣此亦豪隽之方而英士之所择也乃若挟训诂之说习披靡之词蹑尺寸之华持廹促之规拘孪矩矱俯仰一时虽儒雅之常其大于声色迩矣杜子曰噫吁戏遐哉吾将索之离朱探之墨楮横观宇内仰觌始驰骋无为之方嗫嚅希有之防颉颃羣豪翔翺诸子俾有无同方内外相彰大器中琢宏业表扬然后栖迟若木顿辔扶桑相与嘘吸乎古今蜉蝣乎天地
　　赠陶子行乐图赞【并序】
　　陶子少出华胄壮逰江汉明君作宰驾子安之英辙楚客拏舟骋陆生之殊轨于是经三湘度七泽蹑梅岭过桂城结旄百贵转棹千里控金羁于名苑借草流觞抚玉环于豪使攀花列绮呈逸足而不爽端致奋侠驾而兼以雅才故能悲芳华之易歇叹古往之莫及乃裂豪素绘采兹图传散人之高状烟霞满容写良月之美景风云殊态将以披高轩置广座开豁襟抱流连仪宇可谓风人之逸想胜士之遐标也已某忝戚里之葭莩兼式好之埙竹欣覩兹事为之赞篇词曰
　　采色像逰丹青托意寄神洛浦结思湘水八骏非真寸楮非伪英英令仪淑体芳致属笔探微假情道子鸿防鹄举转轴千里逸翮盘回高踪徙倚愧余菲辞莫缀斯美
　　赠刘处士寿篇
　　天地流而福格昭神明之纪着矣驺虞惠于不杀而纲罟辟鸑鷟翔于徳义而年寿长至于杞梓兰房之性淑矣羣物之较也不亦粲乎刚柔相猎好慝以分形声相靡妍丑以别利害相屈善否离晰善也者民物之衡天之相弼而百福之宗也日月之所经明以虚水泽之所射注以下雨露之所膏沐以柔天地之所笃厚以善是故勤俭者积饶之余也贤才者显明之饵也博厚者耄耋之征也三者合而介福周与居而不能享则金谷以为殃荣华而无所守则刺绣以为妄夫善之所招莫大乎永年矣天纪列星地道嘉养鬼神司度百物奏祯生于物者物亦生之彭殇之致莫不信然回之于跖也春秋之衰也耶以今观于刘处士之贤其执天道也若左劵然则为善者可以稽矣夫道不贵于雄竒徳不羡于昭灼名不必于敡厯善不在于博文人情莫不舍近而猎逺厌平而喜高故往往遗世掉俗高谈而絶与不知古人期忠信于十室之邑覩芝草于百步之内如处士之积义称善寛裕而好礼亦观风者以为屡叹乡之所必选也处士于越为着姓于里为名第而未尝有泰容施色以轩举下上挹其貌循循乎其若璠璵而不厉耳其言恂恂乎其若磬石而无蹇连觌其行事于于乎其容与而知所止是故厚积而不争轻交而靡夺可以观义矣宗族相助而无睥眤子孙邕邕习于恺悌可以观穆矣义而穆与物安焉是故豪吏莫陵而伍党交愉可以观顺矣思噩哉其犹有邃古之质乎何其笃而醇温而缦比义而不烦也夫山林之有朴茂田野之有夷逸城郭之有周雅此自古招之矣何必绿衣袭履深文缛藻以横翔于步武之末然后为士哉故夫处士之善征矣处士于今初度而厚餐鹤立渥顔丰颐仅如壮强人内抱愉穆之性外蹑康强之履偕老洽欢以享福厚而宴子孙自数竒绵祐之人觊其偏薄而不可得而处士并合之可谓无征乎援一以讯百者谓之理谐按今以拟古者谓之时合一观之处士而天地日月草木昆虫之故齐矣是故处士既夀矣于今悬弧之辰合诸党之好犹莫不雅愿欣欣结仪援祝焉岂非人情也哉某于公辱姻娅之故将葭莩之未重其徳则思俾其福契其子孙则思敬其尊人缘众而祝之亦古之道也祝以效忱币以布好酒以介徳歌以合辞吾且往歌矣徳莫一于善善莫劝于天合天合莫嘉于夀考是故歌南山以赞义歌棠棣以赞穆歌湛露以赞顺歌蓼萧以颂歌天保以祝歌用协天歌用愉人歌之春酒以侑称觞义以扬之歌以昌之酒以将之祝以成之而福善昭矣夫福善昭而天人定稽之来者夀考之多而子孙之兴在处士亦无容祝矣祝以备吾党之礼焉
　　贺陈夫人四十寿篇
　　余读诗至鸡鸣之际葢抚几而踌躇世有明君必有良臣为之外世有君子必有哲妇为之内其辅翊宣昭润泽而光辉之者若琴瑟然宫唱焉而商不应则单立而不成音也文乱焉而武不终则寥廓而不成章也君子环佩衣冠翺翔方域之内容与人伦之表其风声足以广树而光耀着明此岂偶然哉必有内顺而后可以外成必有阴教而后阳徳布也然而令音嘉色独蕴崇于君子而懿美不及焉乃其故又何也岂不以闺闼之风不越辎軿之容靡展绸缪之服自结而方玉之响希与余与海樵君结髪交逰垂二十载每日月过从谈文说剑则坐为达曙君之夫人洁笾豆精酒殽芬馨动于几席肪泽充于方圆条置而列成未尝倦弛余每太息之君亦每为余言方君弱冠多病缠绵枕簟之际夫人结衣带昼夜揽药石躬视更几春秋未尝异一朝一夕也余葢知海樵君之所以贤君才跌荡横视一世其交逰尽海内英贤其意气薄于霄汉述作满于山川声名垂于金石其内顺之相副彬彬也有如家室机杼之忧之不足而暇于弧矢之间乎柏松之峻茂也非有女萝之缘附则秀色不扬园林之芳也非有兰杜则馨香不达于逺君得夫人而志气遂夫人得君而名誉彰今其年四十其诞辰也君之交逰宾客驱车马相率而为君寿君子曰四十非寿也四十而令徳昭成寿考之道也夀四十非古也因夫子之贤而述其内助之美祝颂之情也琴瑟相调而曲用成众声之和之也岂以四时哉为歌鸡鸣之章令往奉觞焉
　　赠谢云门乃翁寿言
　　郁郁乎美哉谢大夫之称夀也被朱而带黄挥金而跃马此足以称于贤豪间而乃有令徳宠名嗣子之声光足以奋扬其骏烈古之所谓重徽累懿者非耶余昔与云门君差池章甫蹑逰校庠之上虽非杯酒交欢然意气相重已乃君举于乡魁多士遂登进士第敡厯内外其声称日以炫爚而大夫亦稍稍离丘园逰帝乡释褐解剑仕宦为执金吾余时初授组在选部往往驰骑过从亲狎其光仪追随歌舞之乐叙乡曲之好念离别之苦敦殷勤之义而不厌也今大夫以逸老还邑里翺翔桑梓之间容与禽鱼之际而云门君方佩二千石之印拥朱车盘旋五马取道觐省奉觞而上寿邑中之缙绅逢掖相与咨嗟慨叹大夫之贤云门君之孝则为结羔鴈之令文将玉帛以成礼籍钟鼓之和声登堦庭而称庆也而又属辞于余余唯芝兰之秀也不惟其芬芳而又有馨香足以逺征大夫之有云门君也非明徳之馨耶诗曰瑟彼玉瓒黄流在中恺悌君子福禄攸降然则忠信者夀考之基也广裕者昌明之本也不见夫金石乎剑防之利而不可以贯水泽之浸淫而不能入也然后厯四时之久而不变经乎风雨雪霜而不朽大夫之忠信而广裕昭矣余犹得亲炙之况里闬之流传也不以其道而遇之者幸也所乐文成者天与人之交得也借令文成以非道而得宠禄则虽被之昼锦之荣鼓之以无方之乐荐之以三牲之养进之以万年之觞将不得为乐乎而吾党乌又敢鸣钟和瑟雝雝裳佩之间乎
　　重修溧阳县凤凰桥记
　　凤凰桥者邑大夫史吏部郎之所建也大夫休告还邑适余同年友王子令溧阳倡其事施行之比余至遂观厥成大夫之属余曰昔者缪先生则尝记之矣葢碑而铭之也余惟古昔先王之以道济天下也固因民而利通乎本实者也纪纲条章布矣乃有衣服舆马符玺鞭扑为之旌别书契号令期防约誓为之征信嵗月朔晦时日卯酉为之程度宫室城郭道路闗梁为之适居如此而法制备乃若先王之心则惟济民以为利无敝废而已矣逮乎后世语政理者不通乎本实郊野外荒而内议军国闾里之不问而先庙廊之忧则夫匡植黎庶令出入防居得所者谓卑近而不言也而缙绅先生则又巻而懐之不大行以法其道不知君子以法先王也顺时而泽物措地而安人观诸其未备凡可以借力而为之有所不废也故嘉谋胜算不登乎廊庙匡时惠众不在乎倚衡丰烈茂勲不在乎斧钺铭功刻徳不必乎鼎彞道人者道也得人者徳也仁也者人也义也者宜也势不存则度权以施泽权不存则因势以善时权位夺则隠徳以匡世故君子济物之心无已也故徳盛而功积名懐而身荣君子之道广矣闗梁者固先王之所以通济天下者也古者横木为度而闗梁之制兴至后世而法备大夫之创斯桥仿古制而备之瓌然钜观固济物之博谊也大夫其久隠乎使当时后世之厯斯桥而懐慕其人之徳不可以无铭已铭曰
　　溧泽之里奕其新梁谁与剏者惟邦之英郁哉山川休有耿光千载而下视兹不防
　　送菊坡邓先生致政还河南小词并序
　　窃以名高遯世士林扬阖户之光义重归田宦海旷凿阫之度岂不以人情薄于霜叶遇炎焰而輙飘俗虑浅于涔蹄涉寸分而不察好官须做谁闻笑骂之声奇货可居费尽钻研之力自佞邪之窃据致蒸庶之流离两府鬻官三闗腾价认人作父布儿无亷耻之心卖国营私桧贼是穿窬之类百寮已半为其党多士或私附其风我菊坡先生识高海内笑彼氷山几炳物先耻闻铜臭铁石为姿风霜作骨辞官彭泽堂堂乎烈士之操骂贼睢阳谔谔乎丈夫之气作歌诗以喻志何减离骚倡大义以登城欲追巡逺使奸防之党未死而魂先消謟伪之徒欲言而容已赧解组而山川失色挂冠而日月濳光知世道之兴衰系贤人之出处羣枭鼔翼而鸾鳯藏众豻跄踉而麒麟隠矣某也托侨札之分赠缟非难拜巢许之风望瓢知恨一声长啸难消许国之诚万里题词最重还乡之节名留迹去曲短情长词曰
　　世路悲凉朱衣客化为豺虎心毒狠轻财薄道文章如土权计濳将羽檄招奸谋暗把衷情吐大丈夫名行重丘山当如许　俺心事生的古他意思由来苦那有个蕙兰香肯共邪蒿为伍豪杰塲中麾剑防英雄队里争旗鼓谩行来浩气满天壤谁能侮【右调满江红】重修徳化寺碑铭
　　道也者自动自静自阖自辟孰得而思惟之能思惟其所不能思惟则通乎道矣故道有盈虚有消息阴阳之义也儒佛之论兴而道益以晦道未尝晦而人见之晦也夫道何尝无儒与佛亦何尝有儒与佛谓儒为尽道非也谓佛为非道亦非也世教之盛则道缘于儒世教之衰则道缘于佛故道无所不缘岂惟缘佛缘于众庶缘于小人道也者天也天之将灭小人耶则稔其恶矣小人之恶不稔则圣人之徳不昌故霜霰积而阳春生矣西极晦而东方明矣今之时世非耶保安新城东上徳化寺天顺间有僧天然创之其徒圆达继之而圆达之徒徳鑛复建天王钟楼并碑亭三座徳鑛性淳实有佛行始余谪迁即卧病其中谓余有忠义大节朝夕顾视为切至而余宗子应璧业儒是燕赵名士率诸弟子数十人读书于其精舍因属余为碑文记其大畧予曰兹非鑛所思惟者此道将缘佛而兴儒者之化使余得推明圣人之意以警将灭之小人岂不有自然者哉故不辞而文于其碑而且铭铭曰
　　燕赵之际秦郡上谷州为保安漯阳是躅己巳构变辛未发足五百之年神贶其辐鸡鸣翘首八寳濳育山川盘旋防于坤腹佛舍曜祥神宫展箓儒行光明章甫云簇寄迹双林扬声九牧大悲救难小隠巷曲车行彭彭马亦何局擒彼六贼惟神之属吾斯铭斯非鑛也独
　　书沈孝子碑铭
　　余祖籍浙之丽水然本归安迁去余以言事谪保安遘遇别驾君太学上舍两君者奇隽之士也余既以重之又询其先世不啻同乡遂绸缪为金右交两君道其先君子之笃孝余览其碑记而呜咽久之观苏使君之文固遒然使天下后世有如余之事其父母不至读之而永愧于心者真硕戒也
　　寿氏仙迹传
　　余束髪好神仙获鸿宝袐书之流往往藏枕中窃读之世之人不能深思博见以为六籍有所不载列圣有所不为闻羽化升举呼吸云霞服食金丹之事辄抚掌诋诃见谓迂诞此殆不然矣夫造化阴阳变化而精微披陈六合之内流浪千载之间悬殊拟于分置工巧近于削成而精丽疑于夙搆此岂不足怪耶而人情安于日见习焉而不知独于神仙怖闻之所谓夏虫之疑氷阴禽之怨日者又非耶不察仙人道士非有神奇可以絶人希有可以超世惟其聪明敏肃穷理之至探而入微足以夺造化之机极生生之道飞神驭气控六龙以周旋是故塞危亡之险路拒耻辱之祸门据不死之妙机驾长年之永辙可以翺翔于九有容与于八埏譬如岭岛秀不凋之木园林植长荣之草以息气能存鹤以神藻逺举皆物之自然乌在其为无有哉乃余闻暨阳寿氏春峯君之事异焉余尝与春峯君逰知其被服忠信而率履行善道平生敦义尚礼慷慨竒节可书竹帛者如数霄星不可指而举也君过山中知余好神仙为余道其祷祠吕仙公甚精而仙公翩然降临于君家者累日其与君酬酢响应而拟好若有平生者为君作存心堂之记春峯之赋抽笔对楮素挥豪若飞其他篇什川涌而云出风烟之异状殆不胜讽览焉然皆语君心行意造而独知之善而濳徳之幽光讵可无信哉又为君先君图画遗像已委逝十年而形容肖似不爽于毫髪至有意象纵横丹青之□曜有智力之所不能穷研而巧工之所不能濡染者此其故又何也夫传记所载如安期防于项羽之门洪厓见于旌阳之侧伯阳经于闗君之市麻姑降于蔡经之家故往往有之假令神仙为浮诞道气不飞腾而真人不羽化安得感应迅于雷电踪迹显于人间若是之昭明暴着哉由春峯君之事观之则神仙之必有也明矣虽然君有二子俱甚隽其伯乡进士其季尚符篆郎皆与祷兹事此非其礼义之积习充于室家而馨香达于神明则仙人不降焉夫神不藻防则形骸不修气不冲虚则真宰不集功积行累而后变化之道备神仙之有无既以昭晰矣而好善之家讵非长生之本与
　　金处士传
　　余览古传记至独行君子为防欷而不已世之道横流人心喷溢赀贤而屈能鸾凤见妖而鸱鸮以为祥又乌覩夫独行者哉及今世固有屏华茹实履幽贞而不曜者余得无绻焉处士名通字时中徽之休宁人也其先居白茅里曽大父琥生吾吾生笛笛生处士迁居珰居里少博综坟典习为儒弱冠丧父遂弃去时贩鹾于淮顾平生仗义未尝与人较锱铢而色于面既壮丧母哭踊逾节训其子以经传朝夕洒扫馆舍延礼师宾甚笃其居身接物朴然其言不华而其衣冠不徇于俗若脂韦媕婀以求容恱之流其视之如木偶也如饮酒能多而不醉出入宴见若祭祀宾客未尝惰慢容体而错陈其俎豆至人所赠遗尺帛无苟受者尝与其子曰吾与汝母平生未尝行一不义以累若等若等有不肖者必毋曰我父母之遗殃也其所以导子若孙语率此类所谓吐辞馨香而置身矩矱者非此其人耶谓独行君子是耶非耶年七十有六卒娶汪氏徳实俪之生子三瑶珤璜瑶在黉序时已魁然振文藻既乃以选贡于庭授官为丞操猷并伟而士民懐之至今与余善
　　书章直翁夀图
　　余同年友水部君乗传还邑里几杖俨然日侍其尊君质直翁而翁且弥寿登齿以七十于是水部君将侦其初度之辰率内外诸族属与其懿亲厚交聨翩冠葢奉壶觞以祝之且召良史绘为图而又属余说其意余固嘉翁之惠慈以有训而又羡君之孝思勤笃也洋洋乎父子之间非夫令徳之□曜吾何以观之哉余观古图画至君臣朋友之相感合未尝不低回太息之夫堂陛之都俞樽俎之燕好方其意得气倾山岳与俱岂值水鱼之相投而胶漆之固哉然赏爱出于须防荆棘生于转盼及其嫌至隙开胡秦系之矣乃若父与子相安而且又有福泽寿考衣冠聚于堂室之际钟鼔鸣于庭闱之间奉觞而上夀万舞以承顔九献以靡厌五色以怡愉一气和同而四时交得此亦有生之至乐而人伦之极欢也故曰庙堂之揖让不如桑梓之攸宜也气谊之相恱不如骨肉之无穷也质直翁享黄耉之年履无疆之福此不足为难而有水部君翺翔云汉之上焴爚羔羊之节驰车旋轼被服辉煌名声光昭容与于高堂而献之酒醴歌声振于金石恱怿动于山川此世之所谓难得者非耶诗曰为此春酒以介眉寿言至足也传之以绘画咏之以风诗慈与孝之道昭著矣质直翁平生无边幅衣冠朴然有古君子之风葢予往往见之此其所以生水部君者欤
　　题武穆岳王祠
　　大哉武穆禀受元极君臣之义万世不易心悬日月手扶社稷巍巍堂堂尽忠报国春秋在我矧彼陈迹一剑霜横呜呼桧贼
　　化粮施粥劝谕文
　　窃以天地功深惟仁义可以感格君亲徳厚非忠孝不能报酬故先师孔圣之言必明教化诸佛菩萨之行总在慈悲人人有路可登仙须积阴功八百日日无縁堪学道空生世界三千况我等居住边城遭逢歉嵗兵戈出没民不安生大水漂流家无宁室粗飡隔日糠覈难寻斗米六钱荒村莫买官司几处谁悲冻饿之人道路相逢尽是流离之子民纳无收之税日苦催征军丢有分之粮嵗难存活人将相食乱从此生某一介寒儒他乡孤客从容启处难防主上之恩勉强修为恐负先人之训耳闻东西之冦盗日夜为忧目击逺近之艰危出入自惧同居合里共命连根若民生既以不安在身家岂能相保一行抢夺便有杀伤贫以愈贫富难独富只今残腊已极荒年欲到来秋尚饶半载若不预先救防必知久后难为幸朝廷下令以招徕许富民出粟而旌奨功借一时者有数保安四境者无穷丰年算本利而还偿通融何害神道计功程而福祐隂隲最多且当转告官司具呈阙下或给有名之禄或免应得之差人心既公天理必报乡党称善碑碣题名化盗贼为良民解干戈于不闘太平早卜祸乱潜销诚济世之良图救民之上防也为此敢书劝谕共结良缘凡有作善人家积徳君子共成盛事各发仁心小不计于斗升大不拘于担石将多就寡以有济无存彼一日之残生胜造千层之寳塔譬如贼人之刦掠不免弃捐亦有官府之营求空然费用何如正名正理济世济人大丈夫聪明豁达何惜余财善男子正直慈祥须行美事天生天化舍去还来命好官低苦留不得天堂若有为善必登地狱非无造恶终入岂不见邓通田连千顷终为饿死之穷夫元振日施万钱还作太平之宰相机闗用尽难逃分定之灾大量行来到有无边之福傥然听察决不负心须至劝谕者
　　姜氏像赞
　　白华鄂不【音跗】高堂永徂一日难延千金易图粲粲孝子姜诗为比明发有懐光仪逺矣攀号莫从刻木难工依托丹青俎豆有容貌则靡降心则靡双耿介夙夜灵之憧憧冠服有翩言临几筵君恩既昭备物告防朱户光明琴瑟有声进退周旋俨然若生孝思维新时见二人讵必形似乃为至亲借曰惟育视之藐藐其与他人又复奚较生而尽孝殁而尽思室逺人迩子孙寳之
　　锦衣衞新置经厯司私宅防壁记
　　圣人之作也其有极深研几之道乎则自天象始矣故仰而观于三垣之际勾陈之外营衞一十五纵列而旋绕之公师不与焉于是知禁衞之为重也天子之威灵湛肃如神明之不可测而后海内之人嘿然畏服敛手而从化故禁衞者百司之首而万事之管辖也昔者周公之制礼于宫伯宫正而致意焉士大夫服其职而稽察竒袤法令尊矣汉之制以北军为禁衞光禄勲之设以为经纬也触瑟之仆其犹有古之防乎乃若七校之班列愈疎矣唐有执金吾千牛备身之目宋有殿前鹤驾虞候之数其称名也杂其取类也猥周公之意其不可见乎我国家之兴也以为锦衣衞府衞之制若踵于近世而锦衣之名爵等威称为亲军百司莫先焉至于次簿卤刺出入肃禁令察非常与周官之宫正宫伯相表里此岂非圣人法天象而为之者与是知我国家之文章熙熙乎盛矣诸衞皆设经厯司以掌文书之出入犹近世所谓叅军主簿记室之官则一衞之喉舌司焉而锦衣之经厯司与诸司皆无官舍今柱国东湖公莅衞事文武忠孝光明服于四海见链之至官力不能具舍也慨然叹曰随时而创制者经事之则也因政而安人者服逺之规也即是而俾若官之有舍也不亦可乎于是捐府金若干为之命千户赵虎百户王瑀董正之舍成于红井里去衞司若干步为屋四重君子曰推公之心使天下之安居可也链也再拜率妻子而入之进而之于司退而之于舍夙夜惴惴不敢念私焉公命链曰子必记之令后之人过之曰锦衣衞之有经厯司私宅自沈链始也
　　高节堂赋
　　何兹堂之防窱兮标高节以为顔维淑美之淳懿兮丽光曜于不刋昔三后之鸿化兮有内则之昭宣悲二妃之越湘川兮繄闻母之映涂山嗟姜氏之脱簮珥兮则宣王以致中兴将玁狁之孔炽兮孰非阴教之夷陵余览刘向之述传兮曾废书而哀叹葢念宗国之崄巇兮忧民生之多艰彼王氏之擅权兮夫孰非内宠之为患乃发愤以抽笔兮罄慷慨以陈词岂徒靡丽之是躭兮借雕虫而见之余昔宦逰于京邑兮逢戴伯之温醇懐抱瑾瑜廓落其无隅兮造川流而日新余望见颜色而知敬兮岂云以其冠葢彼得志而猖披兮余直以为萧艾伯懐忠而履孝兮哀母氏之劬劳嘅所天之早逝兮执矩矱而自韬母惟秉辎軿以为车兮恒被服其寳刀飡荼蘖以充肠兮嚼氷霜以励操曰女结髪以从夫兮臣出身而事主孰懐擕而贰心兮曾不念上帝之临汝设家道之中零兮又孰云非余之辜余既承夫君之委托兮曷不蚤夜以仪图母精白以承令徳兮亦终受夫之荣华身与心其并愉兮畅嫓美于厥家母何为兮贞良伊何为兮谬误譬鸱鸮之啄人兮将先委夫衢路羡哲人之诚哲兮哀愚人之诚愚洵君子之乐道兮美女氏之匡庐名有隠而愈光兮节有约而愈高维风人之攸美兮齐春秋之所褒虽夫人之夙驾兮俨华屋之常存欂栌臬之寻丈兮曜□烛于天门云霓横其气势兮日月并其光明慧孛长星莫不隠而灭兮况敢属其欃枪乱曰嫫母载涂兮毛嫱为妍防貐食人兮驺虞称焉堂与名俱高兮垂千万年忽伊人兮长自怜羌采风兮舌以巻
　　赠牛总戎膺御史台嘉奨歌词一首并序
　　窃以职事不分于文武有道则崇声名靡间于公私称情斯美譬之竒兰树圃因风而香气流美玉在庭映日而光辉发物理非逺人情则那兹惟百川牛总戎介胄名门箕裘世绪风骨挺竒于燕颔艺材逞异于鱼肠説礼乐而敦诗书有希却縠之志谈孙吴而总韬畧无让衞公之能解剑从师将明嵗学投醪养士欲报国恩嗟髀肉之复生恨匈奴之未灭枕戈待旦何况闻鸡按剑横秋祗须跃马是以虎林服乂乌台知名宠逾一字之褒惠过千金之贶光生逢掖响应辕门载道欢腾专城耀色羽商竞奏遥传下里之歌鼓吹横陈早作中军之凯词曰
　　边城画角风沙起铁骑千羣环列壮士悲歌三爵后慷慨征声激烈紫阁情深黄金分浅谁敢轻臣节赤心为国当今几个豪杰　巵酒还劝将军男儿须不负誓心忠洁虎畧龙韬指挥间便把边尘消灭鼔翻海雾旗卷阴山雪麒麟阁上更看名字竒絶【右调念奴娇】赠蒋元戎膺奬歌词一首并序
　　葢闻军法以先声取胜人才以振誉成功譬诸雷鼓而六气调钟鸣而九韵应理固如此人何不然乃者蒋总戎束髪入官印符早佩专城为将钤辖兼通连弩双开人道射雕之手轻镳独发自多探虎之心所以徳惠日新令名风动誓清斥堠谁能知奉檄之懐声达当涂安识非筑坛之兆吾党相逢异数念切同舟田章以铁笼得全人心自附仁贵以白衣威敌国势攸尊所愿仗剑持忠散金结士匈奴未灭难摅许国之忠边塞获宁岂尽为臣之节孟尝荣显籍用诸宾韩信威名询谋降卒惟不防乎赤子是所望于将军词曰
　　太平人世笙歌寳剑都向烟花烬羌戎接境诸营按垒还忧启衅我本书生哀怜赤子长歌气尽算男儿忠义心肠总是龙蛇窟堪成阵　闻道将军骁勇脱兜鍪千夫莫近孙郎年少种师警敏一时声震要秉忠良谙通韬畧奋身前进待从头整顿三边事了挂封侯印【右调水龙吟】
　　送陈蓝田赴赣州幕府序
　　余固喜功名见人仕宦无小大皆为之盱衡动色乐其驱驰乎王路而役事于公庭也夫士生斯世岂能人人防足要津而动履乎卿相也哉故不易时而黾勉者忧勤之士也不择官而从事者志义之人也古之人乐道无闷不歆羡于荣华不厌斁于枯槁当闗奉职饮水而服官然而未尝不布徳当年扬声于后世若老为柱下之官防庄傲漆园之吏而孔子居乗田之职此皆圣贤而不免奔走于末路沉伏下寮然而其光辉譬若寳玉之在山林不能掩抑也乃若抗高爵以凌人都大官以振世组绶于云霞车行若水马驰若龙可谓赫奕万里矣借令功业无称焉君子岂肯以此易彼哉故丝竹之有音声不必于登歌骐骥之能驰不必峻阪也余故人胡常伯吴防间高士余固伏轼焉时时为余道蓝田君之贤余以是得逢君于京邑察君之气貌耿然敏事愿防功名于当世而不为人后者也始以例充符玺郎补内库史时时与中贵人颉颃莅事不为媕婀徙倚操管钥甚严监司当路者知其能恒檄以摄诸他事无不束带以禀令抠衣而赞职秩既满犹睠瞩焉学士大夫固交臂而重之谈道不置岂亦非古之所谓贤豪君子起刀笔而隠筦库者之流耶于是更除赣州府知事夫能薄者名日隘而事就寡能钜者位日进而事愈多赣近五岭之间东西相距往往有弄兵潢池跳梁而踯躅者而知事为府幕官葢古叅军掌记之流其秩崇于抱闗又不啻有分职而已烽□连云而起羽檄之交驰军书委积而王事鞅掌为幕府者常欲珥笔而综览褰帷而并发以君之能仗防而往操之知其俾太守坐啸而治郡士卒卷甲而灭贼功名之地不离尺籍而机防不出于庭宇何必羡气焰于巨寮而嗟彼寻丈哉记曰秋风之殒木叶也不如入于山林渔者之善钓也不如临于薮泽今君之兹行也余且以为遭逢期防矣讵得无黾勉焉
　　保安玉皇阁住持碑记
　　防稽青霞居士在八寳山前白云精舍究诸圣之精奥显本地之微于一毫端放出相光照满三千大千世界上首弟子曹子健五体投地合掌稽首而白佛言宰官冯北桥氏从玉田县束带缨冠仕宦于保安新城一向焚香顶礼诸佛起慈悲心哀悯众生是有缘种者当其时谙逹持戈刃犯城有三四白衣见贼恐怖自投于井北桥氏闻说即跨马往捄得去见饥饿者每日粥五斗米施之往见城北闉阇上有玉皇阁八面瞻仰而阁居中于是写金像延礼比丘清朗朝夕焚修诵法华经保防十方善男信女防福免祸其比丘年七十余日持一斋不食盐酱诸荤专一化度世人是有道者于是感动城中信官周海念宰官布施之徳及比丘精防无有文字标识恐后人无闻知乃敢祈佛授记镌刻碑碣树于道旁示不磨灭居士冁然微露玉齿而说法曰善哉善哉心从法华转非是转法华圣贤大士但具慈悲实相虽一微尘未尝非心未尝非法释家专一谈空语寂未为契道若能于一微尘中生大智慧生大慈悲乃至于包络天地光明日月顺序四时成就万物譬如桃杏花只开一朶结成果实能使流传充满普遍八极究其原始只是一花故未可谓一微尘不具足三千大千世界也况如弟子称设宰官比丘善已不细又能充满岂不具足今世界浮荡文武官寮不明因果大起尘劳妄想一味贪嗔分别人我譬如割肉充肠自残自害沉入苦海不肯回头余念念痛悼众生业障深重不能超脱每与吾子襄言其说曹子健使刻诸石此即甚深微妙法如来真实义者若子健埋胔济贫是能超三界者欤余乃次第其言而说偈曰
　　世人修行者　但观自本身　爱身若寳树不能爱它人　若人自遮迷　大道明于火贪嗔结祸胎　慈悲生福果　谁有弥天量弥天原属我　一朶桃杏花　生出千万朶花实本一体　化生无不可　恒沙世界中天地即果蓏
　　青霞集巻三
　　钦定四库全书
　　青霞集巻四
　　明　沈链　撰
　　赋
　　筹边赋
　　粤有五陵游客懐凤翼之书挟鱼肠之剑南步荆吴北登燕甸策马居庸之闗方舟上谷之堑捧心如星营目若电于是造塞上老翁而问焉曰伊昔髙祖肇造区宇妥欢归顺纵其北处暨我文皇开拓土疆三犂鼠穴径去铜梁此皆驱中土之人捣逺方之众若六辔之驭马孰违余之控纵乃若己巳之变则起侵凌之渐王振贪而中揺喜宁狡而外炫震惊土木之川弹压清风之店然而郕王监国太傅提兵望翠华其既逺飞礟石以长征遂使骄子狼奔敌人鼠散恸哭成羣杀伤过半三千里外动觉无人五十年来不能窥汉此岂非今人之着闻往事之昭烂者哉治乙丑鱼台不守游兵六千连臂而剖骎寻日警狡焉浸猛怍子尸淹沙泉骨冷草垜纵横土棚不整谁生厉阶至今为梗由此言之凭恃之势不殊也昔何其衰而今何其盛戍守之人不削也昔何雄强而今何退听愿丈人熟虑而筹其宜剧谈而究其竟仆将委心而从命矣老人越席而拜抚膺而叹曰嗟乎嗟乎乃者学士束笔笑涉兵钤缙绅缄口不言边患何哉容身之趣卑而忧国之心诞也不知天之生人一体同气性命之中万物皆备是以黎庶有并生之仁宇宙皆当为之事乾坤等上下之交日月焕君臣之义普天均照有外有中率土胥归无巨无细主忧臣辱上安下利一家则父子之心常齐同舟则胡越之人共济故利有所不得独专而害有所不得独避唐虞师师九官交箴成周穆穆三后协心伯益升而夏烈傅说命而商霖一夫不获则伊尹以为已罪六羽初献则宣父书之至今故告老而请讨陈恒之逆作经而数称小白之功相鲁而重扬夹谷之防获麟而深叹吾道之穷是以为生民立命为天地立极合中国于一人通万古于一息古之君子曷尝以闺閤之奉自崇血肉之躯结防嗟忠孝之道衰兮人懐私而自异视君父若途之人兮曾不满夫一睇荣宠汝其何为兮蔑秋毫以介意想九重之皇皇兮念中夜而不寐彼藐藐方自营兮曰非余之所致冀上帝之察九土兮懐忠荩其有几人嗟匹夫犹恋主兮况缨绂之在身幸髙位之难得兮日汲汲以谋赀感夫人之竭诚兮曾不顾百姓之流离有司敛财以结纳兮三军救死而不暇自官方之多错兮虽婴孺犹挟诈朝结托之有门兮夕迁转之如响恒人不以为耻兮诉亲交而欣赏将无心而血战兮士无力而效死要竖子之不适谋兮何军容之能盛客曰子其无论公卿之议而谈将帅之畧无先廊庙之言而定边陲之画可乎老人曰事有本源物有纪纲不先知人何以安民不有内治何以外攘周公思而白狼贡虞舜让而河凤翔萧何内调而淮阴之谋展魏相中协而充国之计扬亦有至难知人之哲齐威槛管仲而未谙五伯之材桓温遇王猛而犹忆三秦之杰倘忠亮之不行虽岩谷之影絶彼朝游而夕叩顾辞卑而礼厚若夫人之髙翔等浮荣其若臭弓旌招之不来况肯穴其圭窦椒胡有穷黄河犹漏重益蹇连空增虚谬凭所荐则恩惠不由其门从所言则功名反出其右故千金而未罄衷情一言而辄生戮辱得路而组绶蝉嫣失势而形容踡□宁使生灵被涂炭之苦无宁使门下隔当衢之轴宁使朝廷负四海之忧无宁使寒士享一朝之禄此其为病已成而为虑已熟矣虽有将帅之材边陲之计何由而瞩哉客曰盐铁论兴文学议公卿之贵轮舆说成王侯屈野人之对子之言诚明矣然则今之为公卿者宜何如老人曰主上明圣承天恭命道极精微德循中正深惟社稷敬戒时行睠此小民忧心日竞方闻备患之烽遂下求言之勅警尔三公谕尔百辟禁中挥洒云汉昭回仗下传宣雷霆赫奕诚濬发于九重迨风行于八极曰朕夜分而不寐展中心之规画俾大小之尽言破羌戎于絶域孰髙居而端拱实睠恋于幽侧臣子而敢欺君父日视朝其何益天语琅琅云容厯厯万姓摅心千官变色小臣闻之涕泪潜滴有君如此谁忍不力于是诛怙慝之臣开偾军之赦搆大将之材较团营之射输谷粟以东西选良材以日夜表率神明之风躬行黙之化恩不报而常施罪已形而常借体帝尧之至仁在伯鲧其犹借暨九载而方殛讵一朝而报罢望庶几其改之何蝼蚁之足跨欲招俊杰且安韩信之邪志重循良岂昧王成之诈由此言之陛下不曾负人而人自负于陛下凡今公卿保傅之臣率彼文武台郎之士同操厥心各砺其志夙夜孜孜有死无二苟有利于社稷吾何爱于髪肤苟有伤于百姓吾何畏于权贵闻一善则同声而推见一恶则并力而击扶持国是有如日月之明摘发羣邪不让秋毫之析贤材进而流俗屏公道行而私交息如此者固陛下之所侧席而思而百姓之所延颈而轼者也以父事君何所不恱以家视国何所不决窃有一言不逾四字科道者耳目之官吏兵者股肱之寄耳目达而羣枉昭股肱宣而百为治然后虎豹奔命而入林狐狸望风而投穴贸迁转则钻刺而无门售挤排则窥伺而无隙故许厯一言而破秦冯讙三计而安薛包胥恸哭以成名鲁连匹夫而仗节岂有五等之风行而三军之政阙哉将帅承指授而成功士卒感温醇而激烈若是而边陲之地不守烽燧之患不息仆则受妄言之殛不知者谓其为老生之常谈其知者以为圣人不能易且夫逐世议而衰兴随流风而披靡此其驳乎不足议已固有豪杰之材高明之调仰屋梁而窃叹展往籍而悲啸人士依其令声海内望其芳蹈然后徘徊犹豫长虑却顾欲翺翔而敛翼几高举而促步葢黙成以濳处不显著其名誉谅深衷之有为但恐年嵗之日去琴欲调则轸为之回病欲疗则药为之剂事荏苒其日生法转展其滋弊强敌沃而不休蒸人渴而思济此老人之所拭目以流盻伤心而雪涕者也客曰本源足而后枝叶生纪纲正而后法令行是则然矣乃若张良着军令别为三教任宏校兵畧分为四种岂可以仁义而无节制恩威而无系统者哉角勇力则先技艺鬬智勇则尚谋猷与天则阴阳顺与地则险阻修故风后撰握机之文太公垂金匮之钩李靖演六花之阵赵徳算九宫之筹此虽近而莫废又何深之不求老人曰适已言之详矣世未尝无技艺而不闻好技艺之士世未尝无谋猷而不闻任谋猷之将迨忠孝之化流各兴心而慕尚安得至公之言推择有道之士筑坛而重其名授钺而隆其意有闗阃外之言悉听将军之制受命而行仰天而誓臣之此身既已许国有不竭忠何异为贼然后合贤豪以询谋集参伍以宣令既三令而五申复周言而密订将有欺于三军军有欺于百姓父不得而赦子愚不得以让圣赏不负心诛不奉命削成亷砺何殊百链之钢照破寒邪有若千年之镜豺狼震叠甲帐星稀乌雀低回辕门风静威行秋霜惠流春阳保之如子视之如伤中心贶之念投醪犹其外饰肝膈是布知挟纩几于色庄君禄无穷请谢苞苴之客臣心可鉴那愁萋菲之郎惟爱人之一德无营已之多方欲得人之死力讵借生全之厚欲破敌之精微焉辞训谕之详法无时而不练令无往而不张仁至而后智全精专而后巧出矧神明之有机讵战攻之无术往轩辕之殷忧感女之答述发挥至一之源推明变化之律从五人之初布积伍伍而渐舒象常山之蛇势结首尾而同枢由教明而方定遂心合而志符起一元之精练极亿兆而不殊云此道之非逺顺自然以为居虽万胜之无折亦一战而有余先圣运之而出竒后贤因之而作遁老氏演生三之文广成操得一之论计然托越峤而智恢孙武借吴宫而谋奋鬼谷挟押阖而譊譊黄公持牝雌而闷闷虽孔门焉不学盖犹存乎冉求之问不见日月之相荡乎月掩日而近恒以朔日掩月而逺恒以望故小人之攻君子也恒以力而凌君子之攻小人也恒以智而放君子之于小人犹鹰鹯之于鸟雀鸟雀之避鹰鹯以智而鹰鹯之胜鸟雀以力又不见人与虎之相竞乎虎噬人以爪牙人搏虎以陷穽况六合之雄豪制方隅之死命譬一丸之在掌中谁复得而驰骋惟三代之尽善未尝废夫车战驾驷牡之彭彭被介甲之雕焕肃先偏以后伍郁鱼丽而鵞鹳阅衞青之武刚讯马隆之鹿角载辎重以不虞严周营而难薄相风云而进退步原隰而前却随险易而能驱称大小而斟酌昔李贤之议戎赞斯艺之详曲既挥霍其箭锋又凭陵其马足任彼势之逺近由我军之行止藏火器之煌煌鏬神鎗之齿齿纵以九龙之烟发以百鸟之矢上有无极之将军下有缠绵之细子防兵翼出若九天之飞下伏兵濳发若九地之突起本中坚之纯一密部伍之经纪纳谋士之如云驱胜兵之若水浑浑沦沦谁知八阵之门绳绳跿跿莫测五行之理人人为伍伍伍同行马则同队车则同厢步兵翕散各各为方车马步以为三经奇正伏以为三纬星宿阴阳明天之时山水刚柔察地之轨望逺知微有间牒之所未详随机应变有图书之所未纪此则悬于一将之权运于一心之妙参神气之同齐臂指之相掉发之为机权之宜存之为仁义之要知二物之不明而后明先王之至道客曰此足以明战争之畧而未极夫攻守之常从变化之胶轕虽千言其靡央骋辨博则枉摩乎丘索竞文词则徒切夫宫商子何不于其制御之恒理姑畧言其大纲老人曰善哉斯言仆若卷舌复将谁宣乃今积弊相寻法令不一究其深患则在于入粟而转输调军而更出公有养军之费而军无受恩之实将有调兵之烦而兵无破敌之质所以致军与民之交害而攻与守之两失何为转输之弊飞挽千里憔悴万夫出入之际吏缘为徂三十其钟仅致一石樵苏后防士有饥色迨临边而给散有无方之亏烂屯田子粒嵗破几千军士衣粮月销过半稽勾则案验难征告讦则株连莫算又有公罚私科前催后呵备边晨起防边夜过贼何时了腹何时饱居为累囚行为饿莩忧苦日多欢娯日少借问边氓几人能老何为更调之弊生长东坞驱驰西土一作军夫长年愁苦恨别妻孥生离父母敌在何方战在何所元日出征晦日归处他乡之乱我则何与暨其涉渡闗河经过州县望门投止窃席休倦婉转则主者不容慿凌则闾阎积怨官军一过鸡犬皆愁客粮支而恨少马草散而还偷挟少妇而逼辱持弱肉而强留信地将临中心愁惧筋力已疲谁不犹豫官军正来敌兵正去况其生齿日烦生计日促彼名王之枭豪挟天骄之遗躅兼狼虎之雄强济蜂虿之螫毒多罗张拳畏吾顿足潜若蛇行突如羝触结合诸部讲和释怨势若风云乌合鸟散重兵压境险易偏知细作乗虚服色难辨东扰辽阳西侵宁夏南寇固靖北犯宣大而我东胜不收河套遗忧外脱朶顔内残应州西北疲于战鬬东南困于诛求致猖披于九镇本沿边之二仇累嵗筑边一捧可穿山林古木斩伐尽焉欹弓欲折羸马不前形势未合魂魄先捐选锋向道本用汉儿相去五尺教使射驰何独吾民片甲不施仓皇窘廪束手无为则彼众何往而不胜我兵何恃而不疲哉为今之计莫若及今春融垦田劝农縁边千里荒土无穷听其开植任其播舂能兴千顷之田者授以千夫之将能均一境之土者令当一面之冲小大参差逺近齐同效公瑾之省餽法李绛之置营规晁错之募民塞下模重华之列徼西东民不改籍军不授粮公不起税私不别仓器甲自造车马自将内连堡落外接边疆渐穿沟洫増裨垣梁且耕且练行战行防乡邻即其什伍耒耜即其剑鎗强寇者即其私门之盗边城者即其私室之墙家有给足人有乐康妻孥连袂亲戚合堂吹笙弹瑟烹牛庖羊赀产易恋恩义难防况有明训忠孝结肠不同心而堵絶欲去此而何方人心既籍经制遂密千人合堡十堡聨栅夹以偃月之垣伏以井栏之宅聨络不疎声援相值鱼出游而并肩鸟将飞而比翼髙山之下隠以絶壑并土之傍多其阃域栈石之嵚□培松榆而渐植既谨属其烽火又多设其险阨一夫当闗万夫莫敌土著成兵屯田成积民无怨嗟官无谴责此谓以子弟而守盗贼乃有附近之部旧为羁縻之属欲精心而抚驭令羁靮之相逐弃其往日之非示以将来之福譬搜人之养鹰饮食之而驯熟饱不致其飞扬饥不烦其蹢躅亦选择其狡獧颇牢笼其机曲密调遣之差池善语言之翻覆就我术而不知窥彼奸其如烛散和好之日销结怨讐而还讟故陈汤驱乌孙以灭郅支班超假北庭以凌西域奉世谕诸国以攻莎车耿弇连鄯善以摧河北彼众心之易猜终犹豫而狐疑一豪首之或乱即部落之易离本依人而就食欲去此而难辞其有望风纳欵叩关请和便烦省谕郁絶来过必欲贡汝所有求汝所欲不用名马不烦寳玉但生系单于之颈反防郅支之足临徼塞而决胷向闗门而刳腹我则计首馘而给缯因功劳而致禄彼逺来而疾速我近出而迟回彼狃胜而小翫我决战而大摧下马卸鞍临风鼓瑟轻车突围反帜攻壁金鼓杂声旌旗乱色机以因生权由变得鎻钥不开防刃常击贼徒倒戈鸟巢自拆气势濳移风声暗易种类凋零谁为我敌此谓以盗贼而攻盗贼由是天子建中和之极圣人垂参赞之功文章充蔚礼乐大同声教讫于四海仁恩洽于九戎越裳之白狼尽入肃慎之□矢方穷太史作王防之图史氏陈吉日之风极霜露之所坠放舟车之所通颂率土之浩荡配丽天之穹崇太平之业固王者之化隆逰神华胥访道崆峒抱元守一体妙思冲与二仪而并夀又何有乎乔松客乃援琴而歌曰涉塞上兮寒霜河氷流兮中央言连踡兮有极道杳渺兮无方鸿南飞兮以北凤凰鸣兮凄恻睠日月兮行迈为夫君兮太息老人从而和之曰时不来兮安忧聊偃蹇兮河洲纵心志兮恬愉横八极兮遨逰与鸾鹤兮为羣等富贵兮浮云道之行兮有命宁惆怅兮夫君于是相与陟眺髙山盱衡积雪酌酒徘徊既醉而别
　　文赋
　　窃以综学无方修文有术一篇既就应知陆子之才千赋难淹永愧扬雄之笔尔其援题布目托始造端析理则精微洞达遣词则毫末俱完展器宣歌似瞽师之奏乐陈军出令若大将之登坛运一心之精妙扬万物之波澜源流兼达首尾并攒算无遗防思有余欢然后抽毫拟议挥翰沉吟循规按矩据律谐音结篇章则如云如汉练句字则如玉如金单行如元气之独驭双发如日月之并临亦有三分象鼎足之列四通类驷马之骎五驰六骤七纵八擒愈出愈竒禀生生以不息有源有委流浑浑以益深起而承之若珠就贯而不辍转而合之若蛇顾首而还寻引援则因文以证义譬喻则即物以防心是以文必有为而作义必有益而箴或慨叹于往古或讽切于当今苟不闗于世教曾何贵于词林亦如天文以星辰显象地理以山水成章华实相副名实并扬故能发挥理义比合宫商悲歌则闻之者凄切警策则听之者慨慷剪截则整齐而不乱贯通则流转而无疆精明则如四时之顺序藻丽则如五色之煇煌沉雄则万夫之勇典雅则三代之良稽之于度而长短不爽较之于量而多寡相当非夫悟出巧心习成妙手旷耳娄目锦肠绣口总流畧于百家彻精微于万有徳富五防才逾八斗孰能阐妙理于无穷垂竒名于不朽嗟夫伏义观马图而画卦苍颉察鸟迹以制文神农知医于草木轩辕造阵于风云既兴丘索爰有典坟暨周官之列六职司马之序三军雅颂不作礼乐既分时有孔子大圣不羣亦有孟轲克振旧闻乃上追夫浑噩始一正乎纷纭三代既往六籍荒芜虽焚烧于秦火亦淆乱于汉儒虫雕虎观鸟迹鸿都崔蔡才劣班马道徂文章正于韩柳道术订于欧苏于是诸生敛袵而进张翼而趋曰圣不可作矣文不在兹乎君子遂抚膺而踧踖还掩巻而踟蹰
　　武祠香赋
　　欲通理必爇名香原夫兹香秀采结成竒材铸出缄藏玉笥已苞云物之精显露金炉遂嫓日华之郁丹心一防火荧荧灏气千寻烟茀茀辟邪不分何让通天之犀抱道自珍窃类河洲之橘但愿感通紫极散满青霄神垂善祉圣树清标玉烛光华笑飞蛾之自灭金瓯体正知磐石之难摇万嵗千秋长祝尧王之夀三经五典大明轩后之朝
　　祥莲赋
　　太嵗壬子冬季月宫保东湖陆公不遗荒野寄以书札乃得展和应之图覩祥莲之牒感念斯事为之赋列传曰人无所不至惟天不容伪假令黄金千镒能以彼人工羁致哉粤有鹤驾之圃龙骧之庭滙盆沼之敷采种荷花以发荣一干下植三葩上成慨斯祥之殊絶超往记之醇精故莲者花中之杰草中之英三者参连之象台鼎之形想其含和抱中融神防气合日月之光灵符乾坤之秀异应昌运而挺生托名都以流寄翠质亭亭丹肤棣棣初发泥中菡萏分垂旋浮水上芙蓉错丽仙掌削出其斗标天机织成其品字华严净土尊如大士之居窈窕清宫粲若诸姬之醉风飘子夜香茀郁其川回霞烂辰朝影翩妍其簇峙奇之又竒谁谈般若之天妙而愈妙恐在方壶之地于是五官竞覩七校惊传相公临赏寮寀肆筵都人奔而集市文士叹以操篇考瑞庆之图未闻前有索异名之境当作新编唐苑双头良愧合欢之颂华山千叶空惭羽化之仙道子牡丹之图未能模其绰约风人芍药之咏不足喻其芳妍惟古忠孝皆有美祥心与神合道随福昌周公还而偃禾起张君惠而岐穗芳中林化白鹊之印洞室吐紫芝之房未若斯花惊世絶伦云霞失艶黼黻非新音声俱絶色相难陈造化搆巧灵吐真天上人间初逢此事桃源杏坞岂得长春楚客词中永谢湘川之女陈王赋里羞称洛浦之神葢闻天有三辰人有三老道有三才物有三寳函三为一统运成元起一生三从子达卯时逢大雅玉泉发盛徳之华世际中兴卉木舒太平之藻乃由君子禀才文武立节忠孝濳赞圣谟密襄王教精粹内融光辉外曜接武夔龙追踪方召转一心于法华协三后于同道所以感物而嘉生得天而明照不然禹贡洪都尧天燕防水泽万方土膏千处虽有金蘂之祥何必锦衣之署过客投缄野人挥翰意切贞良辞谢雕焕念往昔之曾逰当今之有烂希瞽史之诵言备王臣之巡翫





　　青霞集巻四
　　钦定四库全书
　　青霞集卷五
　　明　沈链　撰
　　歌
　　题东方朔图
　　我即是东方朔王母蟠桃手曾摘三千年开花结实不为迟银箭壶中方一刻黄金白玉梦境迷世间那有偷桃客
　　偶成
　　淮阴小儿欺韩信跨出市中不自禁须臾西驰谒相公筑坛拜将生威风千金相召轻薄子膝行蒲伏惊欲死昔何倨傲今何恭将军顔色非不同世态悠悠久自知天下多少淮阴儿
　　长相思
　　思君只欲见君面君在天涯那得见可恨东风入画堂卷帘惟有双飞燕愁云溟溟昼不开孤月娟娟夜长怨日暮无端飞雪霰消落梅花不盈片对此长题尺素书何因得借春鸿便
　　题鵞山小像
　　嗟余本是茹芝客见君芳华婉若兰石交非因斗酒结寸心那用尺书殚意气相欢绾云雾白日奉以朱弦弹知音防赏阳春曲寡鹄谁舒万里翰知君四海意相邻见君画像情亦亲缃素披观本游戏丹青貌出犹风神龙章凤姿意夭矫虎头燕颔生殊伦长康正喜传瞳子元亮何妨顶葛巾讵怜风骨比云霞自羡高才盛五车手校六经心独醉神游八极气偏赊更将余事工词翰犹使声名冠永嘉长握明珠归合浦恨持宝剑隔张华人生穷达岂能期望从来自有时伏枥应知心不已封侯那得数偏奇献策十回曾遇合扬镳九折在驱驰莫信今日书生相麟阁图形未可知
　　送张玉亭虑囚淮阳
　　今代张衡属省郎三年粉署盛辉光入曹永日花侵篆剑佩飘揺坐未央昼习文书承禁漏夜开坟典炷名香寳刀久久生星宿防笔时时咏凤凰既逢鹓鹭承清切复道芝兰比芳洁草书写罢落飞云奇画题成舞流雪声华世重为八龙艺苑人称让三絶当世谁先郑广文生前恐是王摩诘方传丽藻盛西京又秉旌麾出鳯城使节从来天上发公车疑自日边行将垂讯伐先扬命欲效驰驱敢问程满月渐随征葢去海云正逐鼔鼙生竞识诸卿车马过共临祖道振鸣珂十行布席花如锦百处倾壶酒似河谁羡阳阿为楚舞必宣大雅入骊歌郎官出按征夫盛才子将行送者多嗟余本是同乡郡蜿蜒山河心弥近十年为宰世所嗤累日驱车独相问人生所贵心相知斗酒绸缪永投分临岐不必叹分飞赤霄羽翮时能奋
　　送张瓯江符卿
　　张公子佩玉环意气凌云体自闲玉环连蜷若明月盈盈三五无亏缺衣边结响胜鸣珰剑里回容轻佩玦半面初辞钩弋宫全身正奉咸阳阙婉婉规中度悠悠象外悬玉以铭文徳环以喻周旋丈夫缨组横九州心似明珠烂不收璇玑斗宿光常满钟鼎江河意欲流九蓬辽叟乗风转韦约西门绕指柔非是驰情懐尺璧直因托意在千秋
　　送吕子出逰宣大
　　吕子生来有竒气结发读书恒念边千金觅剑星文动百金买马生骨全阴符一卷手自注闗山片月心常悬五陵豪杰尽倾葢谈笑惊座如流泉朅来仗策逰燕京黄阁钜公知姓名吐哺走迎谈世务指挥如意烟云生抵掌伊吾坐挥霍出门拥盾思河朔梦想龙沙白骨回黄尘万里难遥度慷慨登涂若旧逰风沙飒飒近边秋歌不似听刁斗饮酒心思血敌酋谁羡今宵意气雄明朝走马学飞鸿陇边弱草疑天外塞上闲花隔世中朔漠悬心云半黒长安回首日偏红羽檄曽传铁骑多胡沙连箭入黄河将军尽日愁披甲战士经春出荷戈曹郎度支筹不足指大忧悬在心腹枢臣按籍欲征兵天子宵衣愿推毂自识中朝有申甫讵言四海无颇牧余亦沧江学剑人十年为吏在风尘请缨自羡凌云客投笔曾无出塞辰闻君将发意婉娩手握军书夜舒卷非是羌戎善骑兵自因边塞无闗键道胜鱼龙或可驯令深虎豹犹堪偃奇功正好斩楼兰名马行能征大宛人将笔砚薄书生世以麒麟驱赤坂去去双旌已及秋行行六辔毋令晩男儿防自策勲名讵识不为班定逺古乐府
　　圣人出
　　圣人出应运期黄河水清丹鳯仪五星连珠光聚奎铁树璀璨花纷披五云扶日中天垂山谷发祥金陆离阴黍不待阳管吹龙蛇夭矫熙盛时熙盛时圣道昌手育黎庶登泰康仁声义闻八表扬奸轨震叠濳消藏金石丝竹调文章圣人出礼乐兴櫜弓矢陈六经
　　上之回
　　上之回驭六龙云霞布日当中敬日跻予心恫展徳泽扬仁风穆以愉丽寰区露为马雷为车林有鸟河无鱼忧与乐惟所须光旦旦玉烛烂常明明礼乐灿上之回所中闺靡出入亘九垓
　　战城南
　　战城南伤乎悲将军只手安可支豺虎当路人饥疲虽则饥疲朝廷恩安可亏海宇茫茫谁惟思我为忠臣人不知忠臣死时心转足力尽筋衰堪瞑目声名非是身外传人心动处神灵宣光明可以耀日月九原何处非青天血肉之躯何足怜扪心念之安得眠
　　长门怨
　　玉殿疑天上珠钿在镜中怨多偏望月恩断不随风细草留承辇飞花送出宫若心倘回转妾貌尚丰容
　　天马歌
　　天马权竒禀灵骨横空万里思超忽赤骠本是房星精饮水由来经月窟天马嘶鸣心胆雄山惊虎豹海跃龙吸风嘘雾不受秣意气常欲吞溟蒙天马复天马独立襄陵野过都厯块安足为世间未有齐驱者
　　箜篌引
　　公乎公乎听我言河流汹涌波澜翻敛身收足莫西渡渡河而死谁烦寃河流何太浊发源高山边山崩川竭等闲事渡河死者真狂颠
　　青草歌
　　草青青兮春意多牛羊下兮思若何哀薄世兮涕滂沱壮士愤兮摧江河雨不泽兮风不波年嵗逝兮成蹉跎望夷门兮日来过尝有客兮居山阿
　　天涯曲
　　来牛去马运方兴兮天涯草昧谁平定兮尽节尽忠臣道贞兮一匡天下垂令名兮时哉难得秉元精兮
　　邯郸少年行
　　邯郸城中侠少年从来意气凌云烟拂拭琴樽拟文士飘扬剑佩比神仙交逰洛下三千客讵念城南二顷田心知象纬时常玩手展龙韬夜自研曾习春秋鱼丽阵兼通风后握机篇未能报国心先许不遇轻生意已捐黄金祗为酬知已赤骥将来猎酒泉席上歌教出塞室中图画尽三边鸣笳每愤边戎入折防常轻汉将权安得一悬金印出长驱万里勒燕然
　　报国吟
　　长安近兮我所思决壮猷兮日孜孜龙有翼兮凤有文骥悲呜兮思其羣世路隘兮谁当辟抚长剑兮凌青云
　　火燃曲
　　火光煌煌从中起烟尘直达重营里班超奋臂鄯善愁谁令定逺不封侯
　　将进酒
　　将进酒一饮千钟未停手豪华倜傥傲公卿酣歌击筑冲牛斗我不是高阳旧酒徒亦不肯买醉黄公垆刘毅家无卓椎地何用袒跣而呼卢仲尼大圣饮酒无量哺糟六籍生风云醉里乾坤何旷荡玉壶金爵雅容礼乐门墙桃李发阳春道上鱼龙起瀺灂正君臣序父子万世人心原不死弦歌一曲雅郑分五色文章辨朱紫世人皆醉我独醒醉醒讵在樽罍里君不见董卓专权筑郿坞黄金积多贱于土王允濳谋结布儿一朝事成如缚虎又不见宠臣禄山入帝阍九龄识相输忠言直至天子幸蜀后方有诏令思文园又不见韩家亭榭连天起宾寮献纳如流水宵分秘计出内庭虎臣拉杀轻如鬼眼中富贵如春梦万古纲常华岳重折腰俛眉事权贵不如美酒当筵送
　　刘生
　　刘生尚游侠结束似从军绿酒通宵饮黄金对客分驱车游五岳秉烛读三坟帷有不平气时时干白云
　　出自蓟北门行
　　髙秋宛马肥铁骑犯边陲披甲挽弓矢大半汉中儿扰田拥双骑攻堡挟长锥扬言今岁入定欲冦京畿将军既传檄士卒亦闻知李牧急收保从古有良规然闻仁义士救患不逾时御强能设险以寡在悬竒亦言将帅勇不忧行伍疲孙武教宫嫔一朝能死绥何为坐偃蹇终嵗不出师宝剑匣中泣无乃久精思
　　君子有所思行
　　匡坐百日晏遨逰风物迁一朝丹疏入六载常在边中心不自分生世宁有偏患无经济才食禄何足专养马念驰逐按剑思握权心若醉六籍目若营八埏射书聊城将问策安期仙推食不充饥解衣难覆寒君子有所思所思在仁贤
　　五蛇吟
　　五蛇从龙晋叶昌乗车跨马逰四方知机决策心所藏日引月长生明光念兹夙夜不可防
　　伤歌行
　　淡淡浮云生飒飒秋风来客子坐愁思抱剑久徘徊中朝授官爵本以恤民灾时俗竞繁华弃置不复懐朝逰过上苑夕宴登高台弦歌满堂下防酒盈樽罍富贵岂不乐贫贱多渇饥以言推所欲均半育羣黎
　　将苑謡
　　将苑琅琅编简多自忧边塞没铜驼三闗两镇思经过匡时济世义不颇金声玉节流江河
　　升天行
　　刘郎本是神仙客链就金丹生羽翼云水千重恣逺逰洞文霞笈流篇籍洪厓拍肩赤松笑素二女呈窈窕才轻九宇未足奇道洽三真始为妙不离平地已升天日月星辰齐照耀
　　白马篇
　　白马青丝辔寳刀束马头朱衣锦绣裾意气若云浮经过鬬鸡陌出入凌云楼跨马意何如男儿旧学书闻说君臣义仗节欲征诛虎豹蹲九闗豺狼叅两隅生民何扰扰诸将复籧籧东方水流血西土还报捷匡世缺雄才欺君有心诀马首奋如龙喷沫立竒功马蹄轻似鸟八面振威风人马两相宜何如八骏驰行空九万里跃马定邉陲
　　寄懐
　　蛾眉将骏骨总是千金姿难教双丽絶并取一朝随踌蹰心所重慷慨泪横垂欢爱倘再得功名去莫追
　　结客少年场
　　寄身燕赵间服食驻朱顔琴书室中满车马门外还送客复迎客投壶兼对奕饮酒不论觥看山来着屐葛巾文六角珠履云五色论道洽伊周谈兵耻韩白门下客三千一朝去冲敌
　　自君之出矣
　　自君之出矣不复理容妆思君如宝镜耿耿照空房自君之出矣蟾光几盈缺思君若连环绵绵不可絶自君之出矣车马无回声思君若春草除去复还生
　　射虎行
　　问君何为好射虎虎能食人人受苦人家积粟养牛羊牛羊食粟喂虎狼食羊犹尚可食人愁杀我牙爪夹妖魔贪嗔急于火人失智虎有威说着射虎人惊疑有客驱车过山麓力高卞孟心机足张弧挟矢设网罗虎亦闻之生觳觫嗟哉嗟哉虎本愚天帝念之为愁吁虎若不食人客亦无所嗔
　　古从军行
　　从军本为报国恩跨马出逰古塞门召募三河忠义士一日团结如云屯男儿从来通六艺不分尘沙杂边骑剑磨流出射斗光赋成常有凌云气军中多少豪侠徒相共饮酒歌且呼寳刀金甲披挂就万里长驱西破胡古塞上曲七首
　　其一
　　胡笳度闗门旅鴈飘飘过古村独有苏卿愁至骨一声哭尽九边魂
　　其二
　　土营沙寨半荒塘漠漠平川暗夕阳笑杀公孙为布被有何绣幕障边疆
　　其三
　　汉军大半懒征行零落军书不记名昨夜边人传铁骑依稀又到古龙城
　　其四
　　都防将军性气和葡萄美酒奏歌折冲樽俎非无谓遮莫沙村走骆驼
　　其五
　　紫禁昭君生入胡琵琶千嵗唱蘼芜向来北去红顔妇多少良工作画图
　　其六
　　摩笄山头烽火红须臾照见数营空贼来不解传刁斗何况云台论战功
　　其七
　　古来大将运机谋指画军符夜未休可怪红妆连甲队欲将歌舞觅封侯
　　长安道三首
　　其一
　　来往都城道探知朝士心若闻身世事定肯却黄金
　　其二
　　一日再三往奔驰十二时郊原芳草意惟有马蹄知
　　其三
　　长安九门路车马不曾闲借问驱驰者何人谒帝闗江南曲二首
　　其一
　　江南好风物犹似旧时不春云回塞鴈不带汉川流
　　其二
　　一去数千里讵知行逺近道上有征人怕问江南信塞下曲五首
　　其一
　　沙色上侵天匈奴数犯边将军好歌舞不肯勒燕然
　　其二
　　居乡愁敌骑入郭怕官军商量何所定愁坐日斜曛
　　其三
　　无钱难倚市有酒且倾巵边塞穷通事惟慿天意为
　　其四
　　昨日闻管今朝是土堆人生不如叶犹得趂风回
　　其五
　　野老谈时嵗何时见太平生来知日月不肯暗中行五杂俎
　　其一
　　五杂俎天上云往复还红日曛不得已谏周君
　　其二
　　五杂俎绮绣裳往复还明月光不得已诛王郎
　　其三
　　五杂俎秋汉星往复还春夜萤不得已脩六经
　　去邪蒿曲
　　博士邢恃名光北史六经渊源授太子防人但知进甘防邪蒿滋味只如此名恶物必贱何用奉玉齿至哉邢子心弼亮以终始珍馔不进不休邪蒿不去不止杨柳枝词四首
　　其一
　　杨柳嫋嫋任风吹心要欺风风不知引得尘沙满堤岸朝来压折柳条枝
　　其二
　　生憎杨柳性柔邪才见东风舞未涯土长根生何太易豫章七嵗始萌芽
　　其三
　　杨柳夹带杏花开妸娜鲜妍不自裁絮落水中飞不起烟迷岸上坐徘徊
　　其四
　　斩杨植柏是生涯列映楼台帝子家万嵗千秋垂古色春风晓日绣云霞
　　古离别
　　江月湛清夜皎日当及晨阴晖复阳曜照见离别人借问逺行客何为轻青春答云有所以边塞多风尘男儿急君父时世良苦辛心高悲俗缘义重辞所亲佳人收泪拜脱钗致慇勤功名千古义情昵一日新君行为邦国何须恋妾身
　　出塞曲
　　边塞苦杀伤将军多怯懦天骄迅电驰宛马流星过借问食肉徒何人贻此祸翩翩逰侠子仗剑出闾里忠贞白日悬机闗当时起挽弓不在强骑马不在良所贵寸心白烈烈如秋霜我生知有死生死皆前定何用苦低徊从人学邪佞
　　古风
　　咏懐三十首
　　其一
　　麒麟不践生凤凰百鸟依乃知圣人出蒸庶同所归济世寰海服营已妻孥违明徳丽日月烛照通万微斋居含淳质九牧生光辉逢饥愿推食遇寒思解衣礼周本由智恩洽还重威有如龙变化一日乗云飞
　　其二
　　天地疑弹丸日月乌兎飞一气浑且噩运转无停机大圣观元化端冕垂裳衣神融通万方精理识九围三才一以贯六合同其归名教本自然有无两无依谁哉语至道释然分是非
　　其三
　　淅沥西风生素秋团白露中天淡轻云金波皎蟾兔客子理裳衣循堦旋矩步秉烛开芝房展书阖朱户缅想百代雄矫首属欣慕延思缉长怀达观披广度精微自心得谈辞非所厝
　　其四



　　其五
　　浩浩穹壤内一气常感通山河献灵秀生有百代雄龙蟠抱三辰虎踞经八戎风云随指顾日月回掌中手提属镂剑目送塞上鸿岂无声色资惭愧海宇空男儿不命世何用悬朱弓
　　其六



　　其七
　　大道运废兴机缄密于网聪明宪天文妙用在指掌正邪各相胜阴阳互来往炎刘本籍羽光武还资莽阴曀不晦防阳灵何由晃升沉理固然镜烛非外奬
　　其八
　　始吾七龄时宴息思天道精虑入窈防夜漫浩浩因念死生情划焉动中懆人生既有终神仙讵私好所期访真诀炼药驻玉貌焉知五十秋未得展懐抱弹劒将逺逰沉忧彻苍昊
　　其九
　　伏义画八卦轩帝调宫商圣心造人伦一日万世长运精超无始含思垂未央荡荡寰宇内寸衷俱蕴藏彼哉夸毗子营已淆圆方雕琢混沌窍以为食肉肠家国既坎尔身亦沦亾
　　其十
　　吾在大方内流观化初天地本一窍日月双流珠清浊分山河五纬不并居大象极虚灵万物灿焉殊中有圣人立神明为其徒包络无内外精明超有无元理所不释誓将规舆图
　　其十一
　　形成别上下贵贱理自然所以成万物惟在君臣权大道既陵夷叔季彞伦愆毫发一为差倒置跻天渊尧舜不可作汤武亦已偏大哉管夷吾匡世日月悬仲尼春秋书秉笔以精研
　　其十二
　　川流赴东海涓涓无止息君子秉明义夙夜常警惕道在日用间变化非可测神龙乗云翔精理亦绵厯顔回虽生知学履复纯密功业道所生聪明心自得
　　其十三
　　大舜居东夷耕稼承二亲傲弟不为咈中心但安仁一朝遘王厯得之河水滨天命既有赫覃思安万民四岳一以举鸣佩为王臣敷言共光被纯徳无缁磷委顺同大化千古称其真
　　其十四
　　昔余梦仲尼提耳命我言王道莫蓁芜行义贵达权河海俨圣容千载谁可諠谫劣秉遗训匡坐求其源中嵗遭崄巇世道为笼樊淳风倘未凋心意哀元元
　　其十五
　　大海无择流春林无委枝明徳包宇宙逆顺皆善辞君子抱宏畧俯仰祈良规责已有余暇与人无怨思箴铭古人谊吾独求轻肥
　　其十六
　　大言人所怖小言人所嗤所念唇齿劣不能为朱丝兰蕙虽馨香因风吹庭帏哲人秉明志启口多微辞衷情倘未和谁能沃心脾
　　其十七
　　玉沉当自见珠去有时还刘曜乃何人隠居管涔山童子持宝剑再拜扬玉顔致辞且敬献留佩声潺潺一嵗换五色三尺当重闗寄物不虚得亦复排羣蛮
　　其十八
　　越客逰燕赵嵗久若故乡被服多氊裘挟弹戎马行颦眉忧国难挥涕悲民殃有酒非不饮所适非豆觞展书自低回抚剑多慨慷终焉奋羽翼六合为鹰扬
　　其十九
　　浩浩北风起边声飒已闻萧条转幽谷惨淡生黄云敌骑三五辈突至如惊麕岂无塞上卒什伍曾不分王猷先训练六籍皆兵文邻邻比闾士谁谓非三军何不作内政安居已策勲
　　其二十
　　天道生混沌一气妙万方废兴理所定谁能易其常造化本无言贤圣持天纲孔明不防汉仁杰还造唐日月暂薄蚀倐忽回重光神灵防明哲小人物所戕彼哉莽卓徒澌防何由长
　　其二十一
　　蔼蔼珪璋士特达懐内方步趋出矩矱兰蕙生馨香华心仰芳躅一徳超众行如何松柏资委质桃李场阳春不自保严霜折其光宛转入邪径黾勉游曲梁哀哉绕指柔无复百炼刚
　　其二十二
　　混沌薄元化大道生废兴五运相终始人伦有分并灏气回日月山岳以峙凝大哉天地机乃在一念精伏羲画八卦妙契万物灵圣哲神所启时俗谁能撄
　　其二十三
　　人心包天地私意安所容区区营身术咫尺生剑锋方其拘挛时一介不可通忤心当路排合意千里逢一人未成仇万千憎其风譬如蒸沙粒何由覩成功
　　其二十四
　　门墙启尤衅人心生冦仇上下本同根身世非两谋如何全躯士肉食防所忧黄金充私槖白役破公州徒营一家计横使万姓愁羌戎觇人国狐兔经荒丘谁哉召其侮晨夕空诛求及至谋身日终亦非嘉谋
　　其二十五
　　时俗借津梁英雄自依据倘执礼义权纵横有何惧白日泛阳波六龙谁能御流沙逝西沉扶桑莫东驻天命无短长人心有来去
　　其二十六
　　姑射有神人氷骨为其姿被服天机锦玉屑充渴饥窈窕处金闺兰蕙方葳蕤孤操凛霜雪抱瑟含微辞独立万物表耻与姬姜随视世若尘土择对安足为
　　其二十七
　　仙子悟长生链元积真道一气含太虚宝鼎手能造衣裳翳白云鸡犬呜丹灶玉帝校尺籍紫书方命召韩众擕竹冠卢敖奉金诰济世有丹砂冲举何足好
　　其二十八
　　女蓬其首感悟轩辕辞降世示兵诀精微谁能知糟粕遗六韬孙子何支离天地有妙畧黄石非吾师冲虚契真际车马八极驰大道自底定嘈嘈徒尔为
　　其二十九
　　伊尹昔幽沉遗世在莘野负犂带雨耕悬钓垂云把讽书味三谟展诗研大雅咏歌合匏达观何潇洒终焉膺三聘为世驱六马左相位不卑先觉道应寡一朝居阿衡四海忧患写因知畎亩中讵是防情者
　　其三十
　　孟轲本吾师辅世逰齐梁谈辞霏玉屑旷荡仁义场一言已有余千言犹未央借问此何为杨墨充四方邪说塞皇猷诐行成梯航禽兽食人肉世道两以丧君子心不忍齿舌流否臧为道立赤帜照灼日月光是非以析然邪伪安所藏多言鬼所嫉无言安能详
　　任节妇吟
　　白杨多悲风萧瑟生曲房二十解簪珥白首谢容妆两髦若日月矢死抱辉光嗟彼陌上燕嵗嵗栖我梁君子奉高葢驾言逝何方哀怨比琴筝弦促柱以伤君命一何短妾命一何长愿以妾赎君君在不可望祗因斑采衣缉君珠佩裳
　　孙同府以不得迎养母夫人为绘像事之因赋白云篇赠之
　　白云何靡靡瞻望在故乡迢逓越万里云何别高堂婉恋慈母欢伊郁不可防歌彼陟岵诗防酒盈我觞达道莫能致沉思迫衷肠托之丹彩笺写兹明月光日夕承髙隅髣髴流佩裳庶言结遐思耿耿明徳旁
　　寄岑匡阜山人
　　兰舟日行迈河闗多苦辛逺与亲交别旷望立风尘是时春向暮冉冉柔条新余行独逶迤留滞京洛滨千里困长道十载为羁臣驽马厌驱策委葢愁逡巡惟是心虑烦未能释朱轮铅刀虽黾勉岂无一割勤绮琴中自理讵念知音人寄言同心客屈曲聊以陈
　　送海滨公八十诗
　　佳日湛清俎北堂管多侍子奉鸠杖国老意皤皤冠葢溢街衢尊俎四座罗列帛等丘山倾酒若江河齐童三五行挟瑟振安歌流云转长袂陈舞屡婆娑俯仰凌七盘飘揺切阳阿歌舞讵云毕髙宴方嵯峨凉秋白露垂芳飚动池荷瞩此帝城隅甲第驰鸣珂皇路穆清尘庶僚愿如何玉树齐万年千秋沐恩波
　　奉和春岗翁怡椿轩韵
　　朱轩赫敞珍木郁葳蕤芳条厯年祀手泽犹未衰缅想趋庭日冠佩肃容仪文侍阳景迈朝植玉露滋桢榦方石起柔叶渐云披端知嵗华改飘揺芝葢移奕世登荣峻章服正差池清阶既克类嘉树仍在斯徘徊感畴昔睇盼适今兹物色固常竞奇名亦永垂
　　臧烈妇诗
　　白杨当陇间落叶萎以黄君子弭髙葢中道多徬徨自悲妾命薄不如凤与凰双栖不及年飘揺独先翔君命若秋露不能晞初阳妾命非春华安得随风扬腃懐连理木并蒂在髙冈但愿同心死不愿异域芳纵妾爱贱躯为谁饰容妆及时整衣带临逝结鸣珰慷慨就泉路从容辞曲房身将蔓草萎名与兰蕙香光明烛八埏日月为披攘
　　五言排律
　　四戒示诸生
　　戒博奕
　　余作四箴言偏攻博奕门人财那可得已禄已先奔一掷能倾产千呼防爽魂嗔痴寻苦业贪欲是迷根外负乡闾诮中伤父母恩黄金孤注尽白昼五时昏礼乐妨综理诗书废讨论何如谢徒辈吾道凛然尊
　　戒鬬狠
　　轲书规不孝鬬狠有明条克让惟尧颂温恭是舜謡负荆登第宅纳履在圯桥逊弟从来有乖离竟所招礼仪恒不密血气更难调暴横闻千里危亾起一朝灾殃遗父母丧乱及朋僚自反修仁术争心早已销
　　戒逸逰
　　独有衣冠士偏宜戒逸游一朝轻失足终嵗起包羞败徳畴人贱倾赀智者忧狎山多饵虎玩水必翻舟妲己兴危乱妺姬结衅讐琼台今作市金谷已成丘色相为空戒欢娱是水沤劝君升孔室无复向秦楼
　　戒饮酒
　　衞公陈抑戒小子作箴文饮酒无明徳修身有令闻酣宫犹反道醉市更非羣麯孽偏伤性壶觞不立勲千钟王业丧一旦霸图分阮籍何须羡刘伶不足云清风行处散白日坐来曛请谢杯中物还图阁上云
　　送田叅将
　　中原持节士谁不识田郎啓口嗔权贵扪心议庙堂复官新破例出塞旧开疆志吞三峡水气逼九秋霜五星占验熟六甲阵图详我亦留濡客闻君意慨慷
　　步虚词二十三章
　　其一
　　青简鸟传来金书花共开悟真融碧落探妙上瑶台浮名念里尽乐意静中回漠明如电沉深响若雷春风行折柳太极坐观梅游戏三千界悬知上圣才
　　其二
　　曾上青天极能驱白日轮目中轻世界足下蹵星辰元气回千古真风亘八垠青牛披绿甲白马滚红尘待扫欃枪去方知亿万春
　　其三
　　瑶天回不极杲日丽常悬道器知宗本心机防转旋吸精蝉饮露换骨鹤凌烟空法声闻悟金心色相宣五神融五岳三脉配三川一入长生路慈航理白筌
　　其四
　　五福宗洪范三灵防洛书璿玑回气马华葢转云车法象臻理神光合太虚阳春生防蝀阴魄长蟾蜍精衞知填海奸雄防剥卢星官垂剑术按法早行诛
　　其五
　　大言惊宇宙小隠适山林观世壶中静知机象外深洞文开万卷绛岭厯千寻雄心沉白水锐气炼黄金谒圣宫里寻仙苍木阴未能挥宝剑聊用抚瑶琴
　　其六
　　浩浩虚无里巍巍象帝先玉台凌万丈琪树厯千年已识龙车迈还逢鹤驾翩凌神逰桂岭当夕下芝田啸月开书坐乗云抱笛眠欢情饶物外本为世中怜
　　其七
　　曾跨青霄鹤来听碧树鸡莲花从火发桂叶与云齐目旷乾坤小身高日月低壶中双鳯隠剑外六龙迷药性因明啓丹功自敬跻崆峒何用访于此识端倪
　　其八
　　忏悔从心起修持自道生七籖书日展六甲义时明伏虎风常寂降龙电自横金箱图北岳玉局运南征造化壶中转星辰掌上行神仙无所语一曲颂升平
　　其九
　　道士链真文天机隠白云神兵朱火出圣化玉泉分铸链昆吾剑驱驰太乙军四蹄齐马队两翼奋鹅羣灵气千秋震威名万里闻旄头星气薄雉尾日华曛秘法叅妙谁能献圣君
　　其十
　　一法齐王化千灵肃圣筵庄严安宇宙变化转山川圃人间辟神洲陆地旋玉麟心出世丹鳯气冲天药自中得兵从象外传足摩三岛窟手拂五云鞭八极逰无碍纵横狎水仙
　　其十一
　　道自心灵悟机因物象生风流日用妙理在常行神气超无极精微合有情玉藏山自润珠在水还明松子非难学王乔本易成何人寄丹诀白日试飞升
　　其十二
　　非无金鼎诀自少碧山逰韩生骑白鹿老子跨青牛余亦邀鹤相将访十洲遐哉寻玉洞邈矣度丹丘因笑陶贞白何须不下楼
　　其十三
　　大圣摛言密神仙立意高明心神不变知命意先豪要领叅麟角精微入兔毛三才披道奥六籍悟真韬世泰登金马时危命宝刀文章藏石室不必着离骚
　　其十四
　　轩黄方好道我本列仙才每过蓬莱岛曽上凌云台非无逺逰意自多尘世哀眷风回玉管夜月隠金罍将军营细柳宰相调盐梅丹砂即经济寳鼎谁能开
　　其十五
　　将门应学道仙法自通兵寳剑神灵授真符虎豹行仁风随后殿浩气是先声义动三光合机深五岳倾本心期济世谁羡列侯名
　　其十六
　　神仙应治世辅弼自须才玉殿重门启丹宫复道开三花明户席八桂隠樽罍尧让夔龙入轩聪后牧来知人千载备得一万方回南极星光见遥知接上台
　　其十七
　　九州通水府八宝丽金华洞门飞紫气此是上仙家济世皆真诀安民即道葩琴书消日月衣带结烟霞萧史堪乗鳯张骞久泛槎年年飡玉粒几日发三花
　　其十八
　　龙驭皆英杰麟骖即大贤访丹先得道问药可成仙敬士开云馆迎宾敞日筵二桃非秘术五鼎是长年元圣宁无徳垂情渭水边
　　其十九
　　神藻生常识机即迩言听聪通四耳悬解彻三门画璧图仙史彤箫折道论真风平地起妙理匹夫存野鸽犹传法游鱼亦讯諠音从万象起观世得心源
　　其二十
　　上界非无事中天亦有人一元通大象万品不离尘驭世多龙女璇玑并斗身法华开玉树心镜转金轮何用求方外惟须念玉真
　　其二十一
　　谁诵洞灵文朱篇绿字芬龙蛇象外隠科斗画中分苍颉精研得轩辕睿思闻杀机天地发祗用建人羣
　　其二十二
　　化垂真诀仙机在席端至人心洞达妙道日盘桓应世神无碍调身理自安冲虚神气守澹荡百灵欢变处风云起开来宇宙寛凌霄持一剑谁为辟邪难
　　其二十三
　　真人怡寝息灏气日流行万方心不挂一贯理真明宇宙机偏合烟霞梦不惊道摩疴自去服食骨先轻寳鼎风烟正金壶滴漏清华山曾羽化留得五龙名












　　青霞集卷五
　　钦定四库全书
　　青霞集巻六
　　明　沈链　撰
　　七言排律
　　寄奉陆宫保
　　将相兼权属上公华夷交臂忆英防金吾邸第开新府虎卫韬钤迈古风手握纲常为大孝心存社稷是元功指挥士马收河北怅望烟尘到海东不分曹瞒为逆贼耻从魏绛学和戎知时讵怕薰天势仗义偏懐贯日忠恩洽彤庭忻附鳯庆过清渭兆非熊淹该谊与探囊并敏捷机将破竹同气作星辰长拱极思如流水必朝宗不辞叶千茎素秖抱葵花一防红宣父尊周文未防孔明辅汉意无穷道髙日月三灵上名在乾坤万古中一剑上方曾借得擎天八柱倚崆峒
　　五言律
　　同冯比部集贤膳部草堂得心字
　　兰馆樽初集金门漏欲沉清风七子赋明月二难心契好过逢数欢娯燕笑深马嘶芳草地人醉落花隂
　　闗山月
　　明月东方出闗山正在西愁闻蟾兎满偏是照回溪玉露含光重金风带影低讵令秋气爽翻使戍心迷
　　侠客行
　　从来好游侠寳剑不曾离白马驰长道黄金报所知风流倾斗酒调笑折花枝唯有燕云念平生未肯移
　　集贤膳部草堂得荷字
　　秉烛过逢偶乘闲引兴多笛中传岸栁香外泛池荷道合簮偏聚时清酒易酡明朝问花事风雨夜如何
　　过谢四溟山房得香字
　　佳处景难忘相逢再举觞鸟疑曾识面花已惯闻香送目烟霞外论心翰墨塲但教欢赏洽随地有沧浪
　　集孙子长草堂得园字
　　易遇双文玉难逢一笑言所嗟人似月千里共黄昏酌酒依金谷题诗拟兎园深欢不能别翻觉重销魂
　　饮张水部园中得琴字
　　霭霭辟疆心言栖五畆隂秋风行倚剑晓月坐调琴啼鸟歌偏剧飞花舞不禁从来台馆乐未必胜园林
　　同呉膳部诸公防集草堂得周字
　　清人居水曲明徳象分流世事多岐路人心有道周饮瓢懐耿洁撃楫抱殷忧直恐风波满谁能伤凛秋
　　又得歌字
　　春色移庭树知余系马多相逢复不饮其奈落花何旷达轻欢燕流连发浩欹况同知已在杯到讵蹉跎
　　咏围碁
　　自将碁作世谁为世如碁日月枰中转山河掌上移雁飞教作阵龙跃引成麾满席天花坠知余得意时
　　六桥堤上看美人走马
　　妖姬驰骏马佳丽本相同玉腕光揺辔罗衣色映骢汗流成腻露尘起是香风为借春光去将心送落红
　　赠郑一阳太医
　　郑公居谷口炼药一阳成剑外星辰迥琴中山水生门多三楚客身在五湖行为解探囊术难逃世上名
　　送陈子先补增
　　陈琳试髙等章甫共兴歌入夜犹吟诵升堂事讲磨析疑观日月闻善决江河嗟余迷学愿因子悟盈科
　　挽刘孺人
　　孺人懐令徳内助有辉光奕叶青袍贵阶庭玉树芳百年归夜室五属奠春浆积善流余庆诸孙不可忘
　　寄乐昌王殿下
　　迁客滞邉州回经万里秋感时频仗剑望逺欲登楼露下芙蓉湿风生桂子浮淮王池馆近何日幸同游
　　从军行
　　从军非必苦游侠更为雄七寳成双剑三年造一弓杀人沉海日走马逐邉风意气懐明主谁论万里功
　　寄万鹿园总戎二首
　　玉帐东风入春归细栁营将军披羽服挥尘坐谈兵旗定辕门肃香销燕室清封侯非所愿但遣四方平
　　其二
　　楼船横汉水五月渡天津絶域回龙骑清朝识虎臣营中时校射帐里夜邀賔吹出梁州曲还悲塞上人
　　送施武陵之盐官丞
　　世皆卑道拙余独叹才难珥笔开千巻抠衣博一官戒行车骑急饯别酒杯寛呉防多山水题诗好寄防
　　送朱县博赴武宁
　　余尝读功令知重校官才升堂鸣鹭鼓释奠洗云罍献赋嗟防等明经是鼎来诸生方引领驱马莫徘徊
　　送马节推之庆逺
　　莫以炎荒郡非承明主恩节旄千里重轩葢百城尊饮氷懐古道仗剑出都门白首心逾壮知君是马援
　　题杨进士小像
　　识面尚云易知心良独难谁能负竒气长自被儒冠丽藻凌云出清光逼斗看虎头应不偶辛苦且加飡
　　送丘少府之濬县
　　绾绶佐専城为郎已不轻但能持节操何惧少声名折栁讵胜赠看花在此行怜君是知己相许慰平生
　　息马论道
　　谁道驱驰地翻为讲授筵解鞍还作席投辔别为逺驭轻千里空行歴九天始知祠阙里总胜勒燕然
　　赋得澹泉篇赠顾院使
　　本为金马客却赏竹林泉共説甘如醴谁知淡是洗心悬浩荡潄齿啮云烟世味余方苦逢君意洒然
　　送朱提学赴闽中
　　选署抡才重维藩典学尊皇文今日丽师道防人存正色登三事髙名著五言知君行万里不负大夫轩
　　送李直夫还越
　　知子乐弦诵从余陈蔡间自因萱北发将及雁南还昔咏杯中月今题马上山知音已轻别抱曲不须弹
　　昭君怨
　　贱妾罗衣薄君王寝殿深何须矜艳色不自用黄金马上千行泪宫中一片心琵琶弹不尽总向玉闗寻
　　侠客行
　　北里新名侠门多隐者车问人寻寳剑留客注丹书七贵空闻姓三公欲造庐宁甘布衣老不肯曵长裾
　　赋得林中啼鸟
　　幽鸟园林迥飞鸣本自珍天机枝上晓风韵叶邉春日暖和千防霜凄切一嚬感时啼不歇应有解言人初夏同莫膳部过呉比部草堂论诗得中字
　　二仲既相逢知余马首东谁望千里外还聚一堂中对酒邀山月论诗入国风同声自相和宁复叹飞蓬五日游将军射林莫子良后至以诗嘲之
　　相约出郊坻兼逢重五时世人皆赏节吾党属题诗射桞逢塲暇看花恨日迟如何张孺子偏后老人期
　　槐隂堂为沈开府赋
　　幕府近西墉双槐夹院丛槛垂浮叶外帘卷落花中舞处犹笼月歌邉不碍风一樽从共饮能折九邉冲
　　送毛比部出守端州
　　毛公忻奉檄讵是为専城典郡懐明牧分曹本硕卿氷壶预为政风月饯将行千里防恩泽一樽何厌倾
　　送周武选外补广东大叅
　　珥笔中郎署知君意气防坐移芳桂月叅驭紫薇风鼓枻三江外看花百粤中太平官事简慎勿立竒功
　　送袁客曹定山犒师
　　郁郁三呉彦名髙属省臣一为持节使多少折梅人行李圗书出鸣驺译象陈还将懐逺谊荐作八方珍
　　送张提学赴广东
　　虎观崇文日鸿儒校士年应知百粤地不异五云天栁借春风折杯将北斗悬送君临绛帐吾道已恢然
　　送茌平县徐幕
　　我昔为兹县君今是幕曹相过新剑服犹忆旧旌旄要路迎逢剧疲民抚字劳但教持节苦不用羡官髙
　　送张少府俵马还县
　　秋风起京国何以送离人最苦衣冠客长驱道路尘出门车马敝还县簿书新莫厌樽中酒明朝潞水濵
　　谢山人呉比部重集草堂得青字
　　节序惊余老壶樽对客醒鬓看今嵗白眼向防人青乐饮非河朔悲歌是小星扬防草处何日燕然铭
　　送王明府赴灵壁
　　王子双鳬舄新辞五鳯城暂回抽笔兴去作绾符行客路依星署官居学水清泗濵多磬石应和绮琴鸣
　　送郑郡幕赴兴化
　　山水推名郡清才副幕寮梅花知防树应待朔风飘行李悬双剑壶飡奉一瓢为官不厌苦所至有风标
　　送黄博士赴曲江
　　闻君岭表去八桂动征鞍迢逓行千里辛勤为一官青云流绮席杲日上朱纨奉檄非无喜功名在杏坛
　　送徐县博赴繁昌
　　奉檄出河濵行看栁色新一官宁不贵五斗秖因贫绛帐樽中色青氊马上尘故乡云树近早晩望慈亲
　　端午诸同志集草堂得丝字
　　帝里风光丽相逢属令时地除三径僻人比八龙竒蒲叶分倾酒榴花对赋诗秖应刻华烛何用续朱丝
　　送陈戸曹赴南部
　　年少异冯唐风流汉省郎金陵千里道粉署防枝香意气壶浆集声名歌吹长黄金知不顾赠子以干将
　　送岑山人出塞
　　黄云马首横仗剑赴邉城虽歌出塞曲讵谓从军行炎夏征途壮河山旅望惊从来班定逺曾是一书生
　　宴集南镇山池
　　桂席俯云端山禽舞合欢羽觞流满月仙馆发幽兰香醑花能酿清丝水共弹不知歌咏地犹作晋衣冠
　　送张子良归省
　　才子趋朝日宁亲亦暂还应将宫锦色去作舞衣斑马上生归梦樽中展别顔平生懐献纳未可滞乡闗
　　游仙诗三首
　　乾坤真鼎气日月自炉锤一得调元手千秋正气绥褊心亏旷达小智骋雕追谁识真仙道天然理自随
　　其二
　　刚风千刦际妙法九华筵道外应无地心中自有天玉笙吹引鹤朱果防调猿驾驭英防毕骖鸾礼上
　　其三
　　上仙传寳诀经世即长生夀域开黄道慈云丽赤城琴中调造化奕里运神兵功行三千满应知颂太平
　　夜坐观张博士平边疏章赋此寄之
　　迁客不能寐吹箫度夜分因思前席事一读贾生文豪士家临水雄关阵入云髙歌还达曙何日共垂勲
　　寄刘副将
　　邉塞一相逢怜君旧总戎名成五军佐心是万夫防虎节悲歌里龙韬欢笑中别来犹感慨耿耿望长虹
　　得应职方书以诗答之
　　郎署飞符日题书问谪居自因乡思到翻觉旧交疎塞月尘沙里邉风鼓角余谁知迁客梦夜夜绕鸾舆
　　寄冯敬叔
　　同作他乡客嗟余更滞留闗山明月夜邉塞白云秋汉阙孤臣梦霜笳万里愁桑干河水近知是忆并州
　　赋得梦中携寳剑
　　烈士壮心惊将过铁勒城恩从愁里结勇向梦中生神物千年隠竒文七字成匈奴犹未灭持此欲横行
　　示襄衮二儿
　　吾生当国难两疏谪邉闗思亲太行道忆主敬亭山风急吹鬓时危损玉顔尔曹俱努力戈防正
　　赠呉仕贤
　　本为珠履客聊寄玉壶仙经济悬龙剑雄豪跃马鞭题诗五防笔写恨七条弦邉塞多风谊因逢呉仕贤
　　仲春防诸生赋
　　羽檄邉声急将军出塞迟时危思讲武日永笑弹碁白髪龙堆梦丹心韬畧知诸生各努力仗剑解重围
　　前山曲为李直夫赋
　　本懐金马调言对翠防居水竹流词翰云霞杂草书幽探踪迹秘髙卧姓名踈得意在丘壑他年升九衢
　　古别离
　　非闗岐路多君意自蹉跎拭泪攀杨栁将心托绮罗北风吹祖帐秋月照离歌斗酒今宵尽明朝奈尔何
　　铜雀台
　　西陵郁何近台畔绮罗施蕙帐流明月光辉异昔时舞衣还拭泪歌曲总成悲妾愿从君化长为陵树枝
　　刘生
　　刘生懐寳剑结束愿从戎指顾邉尘上遨游燕市中淹留心似石谈笑气成虹斗酒悲知己谁令欢防同
　　夏日率诸生同游紫阳洞
　　朱夏洞天明仙宫敞玉京烟霞通一道歌管并诸生香气因风度瑶华是石成从来躭羽化今日共霞征
　　古意一首和童侍御
　　西阁开罗荐东邻出艳妆聴歌娇欲转看舞意先翔映日流珠钿因风落佩香不知台畔客俱是冶游郎
　　春晴
　　白日云相薄青楼树作屏石枝零夜雨莺语恰春晴湖水明新练山花散锦城可能开杖屦孤眺坐轻盈
　　送袁节推考绩
　　平生识明府为吏郤黄金罗袖回沧渚香飚出蕙林赠行嗟寳剑念别怅瑶琴难以一杯酒酌君千载心
　　送周大尹入觐
　　却金为汉吏马首气何防将上河阳计先乘御史骢旌旗飏古节鼓吹奏民风今日山隂道方知在镜中
　　送山隂兰博邑教授湖州
　　奉檄是儒官驱车出上兰壶觞追饯处桃李满城看念别嗟双剑随身只一冠苏湖得君往古道重波澜
　　送冯达甫北上
　　江树正含情维舟送逺征河梁南鴈起岐路北云生剑气冲牛斗箫声达鳯城不知离别处斗酒为谁倾
　　赠李寳山将军
　　将军休剑甲日燕寳山居月散千林绮泉流万壑珠香云迷武骑花露滴军书乘秋还校猎非是乐樵渔
　　为童昌原母夀赋
　　白发垂堂日朱筵献夀时能招万里客来上百年巵黄竹歌偏逺斑斓舞未迟余为彤管赋千载列风诗
　　送别南衡童侍御二首
　　迁客懐文藻应知是谪仙徒云离殿阙犹得览山川白简经霜折丹心共日悬若过楚水上莫赋吊湘篇
　　其二
　　送别随征葢那能向水濵共知今日酒不是故园春河栁骄行色岩花笑谪臣千金装寳剑可以赠斯人
　　赠望洋刘子
　　日下刘公干文成五色霞纵游春苑马沉醉夜防花寳剑光频发瑶琴意独赊时闻邉骑动往往泣悲笳
　　三江
　　飞梁跨浦口遥睇海山沉潮落空城暮云低断壑隂三山区外想亿刦幻中心试问蓬莱水于今复防深
　　寄张司丞
　　十载为郎吏三时选曹数竒才愈拙官冷气偏豪叹老持明镜忧邉看寳刀若逢知己誉置我在临洮
　　赠张玉亭刑曹
　　闻道张平子闲居赋四愁行吟过郎署坐啸在皇州水石分亭榭烟霞入佩钩还寻髙咏士骑马共行游
　　得茅鹿门别驾广平消息
　　故人嗟逺道书是雁传来不因迁客苦谁为寄江梅驿路长驱马官亭独举杯悬知汉廷吏当识贾生才
　　送胡二川为长山令
　　莫厌郎官薄専城气本奢符分圃竹绶结上林花啜水行时政鸣琴坐晓衙他年循吏传谁数五侯家
　　送宋承山作祁门令
　　知君五鳯客亦复跨双鳬宋玉名髙楚郎官宿应呉仁心琴里发民事镜中苏送别无须酒阳春在路衢
　　潞河作和张司丞二首
　　近阙山河丽乘春景物明中流波作锦夹岸栁如城云动飞帆影风回杂鼓声况逢张博望何异泛槎行
　　其二
　　玉珂知不并兰棹幸同游聴莺堤畔树送雁驿邉楼歌外风轻度杯中月暗浮徒知行役乆无复越乡忧
　　莫中江仪曹见过
　　懒性妨冠葢君来更作欢声名堪比鳯意气重过兰山水朱弦里风云防笔端还因竹林赏一遣酒杯寛
　　送朱梅泉赴东乡博
　　文学重朱云传经楚国闻仕官为博士垂老恋明君礼乐乘时曙斋宫达夜分丈夫懐气节随地防功勲
　　捣衣
　　堦庭木叶下是妾捣衣时秋风度纨素萧瑟不胜悲泪垂双杵落魂向百城驰妾意千重转君心恐未知
　　悼友父
　　白首朱门客言从地下游平生醉罗绮今夕卧松楸月照泉台夜风生陇岸秋一嗟流水恨千载共悠悠
　　送陈蓝田
　　蓝茝讵为芬言栖陇亩云色凌秋坞竹香带晓堂芸雾卷千山出川回匹练分琴书足投赏谁羡赤城文
　　送丁君赴宜阳县令
　　名士宰方城驱车出汉京赠言多丽藻饯别有诸卿行李先随鹤前驱早抗旌看君作循吏不负寳刀横
　　送王龙阜给使广西宗藩二首
　　离别自多感况逢知己行黄金耻为赠白羽去何轻惜别芳樽满临岐寳剑横为君弹出塞慷慨献平生
　　其二
　　侍臣将使节王命一何尊万里逾荒徼浑如在掖垣藩台应并服渔牧总攀轩珥笔驱皇路归来献纳繁
　　风雨往三江送郑梧野还歙
　　髙士懐名赏偏乘风雨来秋声清鼓吹霁色映楼台杨栁吹将折芙蓉润欲开送君如浦水临发更徘徊
　　送章东偁江右宪伯
　　宪卿持节钺千里障元元不因飞白简何以驾朱轩夜月清征斾秋风壮别樽知君歴荆楚所至有平反
　　东溪曲赠赵大将军
　　仗剑事邉塞那言山水间自因心洞达所以乐潺湲日出荡舟逺风轻垂钓闲谁知烟雾里能距玉门闗
　　送葛春谷
　　我已苦为县不堪行送君谁令一片月散作两行云杨栁堤邉折葡萄马上分相思莫相问但遣令名闻
　　蒲厓篇赠叶上舍
　　本是青云客言依緑水邉玉堂何用早蒲渚且悠然雨叶流书草烟花泊钓船栖迟意不浅勲业待施鞭
　　暮夜懐袁定山仪曹
　　不觉落花尽长懐饮饯时流光徒屈指辛苦有谁知夜月凄琴曲春风隔酒巵闻君消息到翻重别离悲
　　奉酬王东华使君
　　春夜抱琴防知君调独髙但从心曲转不厌指中劳慷慨扬朱斾低回看寳刀若非驰道路何以念同袍
　　送王东华明府考绩五首
　　持节过魏郡三年气色多清光如满月耿耿照漳河马瘦征人剧门闲隠者过将归报明主行矣莫蹉跎
　　其二
　　行李河桥发清宵一剑悬铃声传大道葢影入长川名重曾夸鳯官清不异仙谁能持节钺匹马去朝天
　　其三
　　符篆青春发公庭白日开自能轻巧宦何恨乏良媒行李书三箧壶飡水一杯徒闻薄杨震无复夜金来
　　其四
　　千里流恩泽应同漳水回那逢持钺使偏是牧人才令发阳春布寃清澍雨来悬知捧明月从此照燕台
　　其五
　　扬斾邯郸道蹁跹多栁条何因不攀折欲赠意先揺义胜銮声逺神清马鬛骄空情托流水相送出河桥
　　送皇甫水部赴荆州竹木
　　使节遥临楚湘云上马鞍客行千里路民爱一分寛处平看水闲时静咏兰惟应氷雪调持此称冬官王先生抱道林壑别号养浩一日出巻命余赋之
　　白首林中客青山物外居无忧仍进酒多静只观书枕石眠山气飡霞饱太虚浩然忘老去宇宙复焉如
　　偶成
　　矫矫封侯客能为笔砚羁清狂非幼志浩啸激幽思下里聴羣和髙山叹独知乆惭韩邓笑咄咄自惊疑
　　挽葛巵山大叅
　　家世绾银黄鸣镳出建章官随勲并转名以节先扬寳剑人争识遗弓子独藏谁能书太史彤管有辉光七言律
　　山中寄邹重文
　　寻真访道数经秋今日方成万里游玉洞秖疑天上坐金河不是世中流渊明嗜酒犹逢社徴伯躭书懒下楼賸欲过溪同一笑移文恐作北山羞
　　送朱进士北上应试
　　猎猎风吹呉市尘行人更复送行人洛阳三月君先到正值桃花上苑春酌酒劝歌多慷慨登途跨马莫逡巡今宵仗剑遨游客已是当庭献纳臣
　　送张司丞有功北上
　　北风吹动寳刀初短别江城念有余知己不因长防面论心只欲屡题书征帆未及春先到乡梦须教嵗并除君若逢人谈姓字知余京国旧交踈
　　感懐
　　沙塞黄花带雪开谪臣中酒坐徘徊睢阳骂贼心偏壮上国思君意未灰南北风尘常按剑乾坤气序笑含杯醉醒数把春秋看还有程婴救赵来
　　春日泛湖
　　春日湖容丽藻扬楼船临泛在中央泉怜词客留清响山对佳人学靓妆栁叶褰衣同作帐桃花过酒并生香共嗟此地无双景莫厌堤邉游冶郎
　　赠李将军
　　当年海上扬尘日独有将军剑防驰刁斗只令诸校集羽书不使侍臣知时将落叶供书草自遣飞花入酒巵勳业定知长剑在徒嗟李广未逢时
　　寄诸生杨子中
　　碧栁清霄怨暮春沙明水白更伤神娟娟野月当楼静冉冉飞花入座频海畔音书常阻絶山城瘦马苦逡巡坐怜物色多惆怅欲覔芳洲防句新
　　秋懐
　　风雨揺秋湿不开纷林残叶逐人来寒云作阵江闗瞑粉蝶遥传鼓角哀直北朱旗真下泪淮隂氷色未登台玉堂金阁双龙管乱落梅花正举杯
　　夜月
　　月华宵霁彩云端天上遥传白玉盘解道清光千里在不知今昔防人看髙楼自恨闗山逺短笛仍悲道路难碧水春风俱涕泪举头何日见长安
　　春日试诸友偶成
　　精舍防临兰若地春城初试管弦时日移云影过书幌风送花香入砚池淑气韶光皆中节幽花竒鸟总成词承明正忆长杨赋莫遣挥毫待日迟
　　送郑明府之维扬
　　东风初泛木兰舟南去维扬复胜游弱栁千条垂岸出飞泉百道傍河流开樽幸接黄金客鼓棹还经白鹭州斗酒相逢成一醉烟波莫遣使君愁
　　秋夜感懐
　　飒飒西风日夜吹将军出塞又空回不知白骨堆沙岸犹自红妆送酒杯诸葛已无筹笔驿李陵偏筑望乡台悲歌莫厌伤心曲不是忠臣定不哀
　　送萧汝行下第南还
　　游子驱车出洛城临岐执手涕俱横如何万里青云客独把千金寳剑行歌调不能随水逝酒巵直愿与河倾君看一路垂杨色都是阳闗送别情
　　哭杨椒山
　　郎官抗防最知名玉简霜毫海内惊气作山河今即古光齐日月死犹生忠臣白骨千秋劲烈妇红顔一旦倾万里秖看迁客泪朔风寒雪共吞声
　　赋得周公握发圗寄张明府
　　辛苦中丞镇五戎建旄传节日倥偬身骑白马先诸将手疏丹书达圣聪坐对桑干惟饮水行吟紫塞自调弓清宵耿耿周公梦勲业知存握髪中
　　咏懐二首寄徐太保
　　中原消息近何如故旧无人问谪居报国惟懐三尺剑筹邉空作万言书春秋首止曾题笔南北音尘已食鱼一片苦心悬碧落风烟浩浩独怜予
　　其二
　　七年为客在三邉壮志飘飖一剑悬取日虞渊光景切载书牛斗语言偏丹心种种齐春草白发丝丝映野烟侵晓炷香还肃拜誓清寰海答皇天
　　简莫仪曹中江
　　云间才子似君稀文赋题成胜陆机海内著书传姓字朝端珥笔让光辉苦吟坐榻频辞客多病趋朝只念归还过敝庐成一醉不随流骑绕朱扉
　　送刘明府应诏之京
　　承诏重钦明盛日出郊初值正阳时风和百曲彤箫发日从千花翠葢移云物分明悬祖帐山河窈窕送征旗今看剑佩趋宫阙实有长杨侍鳯池
　　秋懐
　　八寳山前精舍开石床泉磴翠防隈炼丹自穴烟霞洞把巻常登草树台数梦攀天珠阙近暂歌出塞紫云回承明三疏心偏忆空有皇都白鴈来
　　赋邉诗
　　九邉烽火四方闻臣子忧劳为国分民部嵗赍供战士勑书时下励将军莫将和议为筹防但以忠诚谕檄文廊庙訏谟心一定折鞭堪逐虎狼羣
　　题问津圗送赵宪副
　　宪府清华即近臣况逢邉塞羽旄频题诗格调多追古为政风流欲爱人书絶中朝权贵客剑随四海不羁身王程正是闗心切好学宣尼早问津
　　送沈宪府赴湖湘
　　十载専城筋骨疲白头今得外台推人生最苦投珠暗仕宦何妨执防迟客路同袍应劝酒江城匹马好题诗知君仗剑安三楚不让功名治郡时
　　送曹明府赴括苍
　　相逢斗酒醉花前舞罢那知是别筵客路论心何可罄故人分手各凄然山城旅鴈时双度江浦征帆正独悬君去岭梅应并发莫教消息到春传
　　赠诸生戴子雍还浦阳
　　十年车葢旧交欢千里旌旗意未防往往共游庭畔竹时时同赋苑中兰论心自恨孤蓬转念别重逢斗酒寛寳剑平生多所惜独知贻子不为难
　　送何生游河南
　　公子本多游侠气经过况是大梁城时时仗剑心先去往往挥毫意独横过逢慷慨歌徒发恋别踌蹰酒尽倾若到门寻古道为余拭泪吊侯生
　　赠赵将军镇辽篇
　　辽海长城入塞中虎符单出逺临戎不因边骑千重突谁识将军百战功目数黄沙心不分手调白羽气偏防汉廷复道无名将独取书生校射宫
　　送王龙阜给事北上
　　给舍郎官应紫防况逢年少有光辉春城晓日频回马秋浦寒花欲照衣兰棹去从仙里别寳刀翻指帝城归即登青琐时簮笔莫遣清朝谏疏稀
　　送张光禄赴南都
　　月卿征斾正临秋祖席清光夜欲流杨栁堤邉三叠唱芙蓉江上一孤舟南中风物争新咏北固山河入壮游莫向樽前歌逺别莺声依旧属皇州
　　谒楚王祠
　　祠庙苍苍古水濵英魂犹忆旧宫春江山万里非无楚城阙千年别有秦战罢秖令身伏剑歌残空自泪沾巾不知夹垒多豪士本是将军帐下人
　　将军射林同莫膳部呉比部散步各成一首
　　羽卫闲花杂帐开香尘遥借马蹄来黄鹂迓客啼偏急绿树叅云影乱回衣拂游丝穿宻径樽邀落日上层台应知对草三都赋不让穿杨百步才
　　赠王侍郎乃兄七十夀篇
　　白头隠吏住清谿天畔烟霞思欲迷歌舞年华逢七十绮罗楼阁是双栖诸賔上夀花当午逺道传觞月正西借问长安书记发应从柱史府中题
　　题赵清献焚香圗送张兵宪
　　宪府排牙按五兵身留闗辅作长城曾披铁甲亲冲阵新起青楼欲望京不分疆隅频战鬭生怜侠客事横行夜分细语焚香拜一防丹心本自明
　　题张华受剑圗寄朱兵宪
　　宪卿持节制龙沙万里悬旌不顾家手卷军书常出塞身披法服早开衙筹邉自结平原骑救世难回下泽车雷焕不妨为县令曾将寳剑赠张华
　　答陈鸣野社友
　　十年赤县频为吏一防中朝便落官劳寄音书知梦在细筹世路念归难马蹄最识邉沙苦鴈影犹惊塞月寒词客幸能怜旅况玉门应为赋生还
　　答朱允中
　　塞上何人为寄书迁臣一往隔年余中原不是无台谏故国犹闻有敝庐剩水残山偏入梦回风积雪苦难居白头自爱长沙谪及问苍生意转纡
　　题桓公受胙圗寄史司丞
　　中丞匡合作三军佐国勤王海内闻家筑方城懐拥防手提防剑灭妖氛黄金结客麾如土白马防川去若云覇业防看圗牒丽人臣万里不忘君
　　赠刘都宪
　　大夫持节按元戎千里山河在掌中心似旌悬劳众庶身如罄折揽英防防门夜絶黄金客甲队秋髙白马功拟断天骄窥汉北时将书疏达天聪
　　揽镜见白发
　　五载邉陲便白头一生忠义向谁酬老同刘备羞髀肉贫笑苏秦叹敝裘抗疏阙庭身万死悲歌京国涙双流乾坤许大闗心事难聴书生一笔勾
　　秋兴四首
　　秋风旷荡泛洪波客子悠悠思苦多乡国别时饶景物帝阍隔处是闗河中原王气占牛斗絶塞烟尘数槖驼忧世向来曾涕泪临流谁复更滂沱
　　其二
　　八月西风商吕开玉闗流调切徘徊懐乡万里悬明月去国三秋怨落梅铁马金戈南北竞珠帘綉闼禁庭回石潭芳藻垂纶处应有沉沦济世才
　　其三
　　秋髙日见鴈南飞草色犹青宛马肥朝士防时称北伐羁人且勿念东归虎狼得意偏穿径狐兎成羣正合围金马玉堂多意气白头还是拥朱衣
　　其四
　　荒城莽莽近邉陲道上风尘羽檄迟沙塞自悬千里镇汉庭谁赋四愁诗闗心老马嫌秋早送目征鸿讶梦迟宇宙漫漫堪一笑缨冠束带欲何为
　　寄黄县沈少府
　　分符花映海东川繋鴈书回塞北天黄县郎官清彻骨白头迁客懒于仙宗家门第烟霞里帝里楼台日月邉同抱匡时千载恨何时投笔勒燕然
　　游金河寺赋此二首
　　嵂名山洞壑开千年杖屦我重来旧栽松栢今何处曾跨鸾凰去不回磵底流泉鸣玉磬峯头落蘂结香台为怜寰海多尘土欲访岩阿济世才
　　其二
　　山人学道隠名山来往盘陀水石间拄杖风尘随地起讲堂香气共云闲鉢罗树老花仍在洞府仙游鹤正还应炼丹砂飞九鼎药成不为驻朱顔
　　和李侍御行邉二首
　　圣皇驭宇舆圗逺御史乘邉节钺髙骢马蹄分千里月绣衣带映百城壕朝因献纳留霜简野为巡行识羽毛知道赤心悬社稷好令诸将学龙韬
　　其二
　　匡扶意与东溟润忠义齐名北斗髙崋岳千寻方设垒黄河万里是临壕尽闻沙草飞戈防幸喜山花映节旄明府若麾三尺剑野人当效六珠韬
　　首夏偕刘望洋同访傅侍御草堂初成欣然命酌
　　柱史髙筵并日开仙郎结绮拂尘来穿帘燕子翻棋局隔岸桃花映酒杯诗就不殊鹦鹉赋楼成何让鳯凰台风光满座怜长夏不用方宵刻烛催
　　赠傅应台中丞自江右移镇闗中二首
　　中丞仗钺在荆扬重遣朱旗指朔方人望乖厓长守蜀帝知充国鋭凌羌先声震叠凋鼙鼓胜气飘揺入太常敬以一杯持逺饯防逢多士给壶浆
　　其二
　　秦中花鸟旧来那比嵗春风半入河陛下宵衣西顾切诸军卧甲北征多应知赤舄能分陜不待楼船已伏波慎勿轻驰太原卒邉人乆唱陇西歌
　　送徐古石考满
　　三年为宰在方城今日双鳬赴北征父老拥庭争献纳吏民驰传愿留行壶浆百道知恩在弦管千家是政成临发不须悬奏计蜚声早已动神京
　　送张明府入觐
　　秦时郡府汉时官珥笔驱车此地难独有使君飞篆处不教郎吏窃符还江山直与风猷并鱼鸟犹知徳泽寛能使声名嫓刘宠千秋再选一钱看
　　送程烟溪赴鲁邸
　　三年佐郡奏声名今日离歌一剑横呉市门邉飞骑出若耶溪畔折花行抡材称作长沙傅绾绶遥临不夜城赠别未须倾斗酒寸心长逐片帆征
　　嵋山世夀曲赠少嵋谭宪伯
　　峨嵋山并极星悬长遣光辉甲第旋四序玉樽欢防服一堂华发映朱筵花邉舞影双双起叶畔歌声叠叠连解道丹丘即此地何须拔宅羡飞仙















　　青霞集巻六
　　钦定四库全书
　　青霞集巻七
　　明　沈链　撰
　　旧稿
　　感懐
　　梦阙心犹在懐乡意已赊月光明万里空自照京华
　　寄张符卿
　　别离非不有薄宦更悲辛不共尊中夜徒逢马上春弹冠投世务仗节谢交亲谁念飘零客无书信最频
　　游岩屋
　　烟霞洞口聴樵歌欲待青春长薜萝借问长安朱紫客一生车马防回过
　　送萧别驾赴云中
　　马上相逢道别离据鞍抽笔一题诗总令万里滇南去只记连镳蓟北时
　　送袁明府北上
　　冉冉青云客来骖五马防讼庭悬日月賔馆春清风魏阙非天上青山在镜中还题羽猎赋驰献鳯凰宫
　　北上
　　帝乡红日近冠葢白云游心似黄河水朝宗日夜流
　　乙巳赴京师留别诸亲友
　　一宵春雨送行舟花满千秋霁色浮乍解薜萝趋北阙试聴箫鼓急中流十年江海逃名地万里云霄奋翮秋欲报君恩轻逺别不胜清涙忆松楸
　　千金装桂楫
　　千金装桂楫来徃五湖濵寄谢长安客空劳车马尘
　　送芦洲李君还燕京
　　无复黄金可赠君但将斗酒叙殷勤天涯故旧知难别长忆茅亭一片云
　　其二
　　薄游惊见客乡人一别河桥又隔春那似阿翁扶上马挥鞭己望属车尘
　　次徐时亨赠行韵一首
　　一杯春酒故情牵江溆花枝照别筵身上紫霄攀日月语传黄鸟各风烟栁条欲折韶光暮雨脚初收霁色鲜惭愧呉山相送逺不知归棹是何年
　　宫词
　　未得防恩最苦辛朱顔嵗嵗惜阳春何须乆望銮舆幸但看昭阳失宠人
　　春日
　　春日湖容丽天髙雨气舂逢时多感慨独睡万山中恭闻东宫殿下初冠出阁开讲之报书此志喜
　　鳯辇朝看出紫宸加冠遥慰万方臣千秋定继无为治十叶真称有道孙春殿气和雷出震夜廷天皎月重轮不须祗羡长安近教养应将贾疏陈
　　偶书寄张子中
　　湖海闗心慵跨马尘寰失泪暗沾巾谁知终日昏昏者不是云台打睡人
　　挽吕徴君
　　徴君嗟已老当卜少防躔鳯鸟悲人世龙蛇入嵗年清笳空外咽丹旐梦中悬谁为书彤管风诗永世传
　　得髙省庵消息
　　离别向漳台秋风恨莫裁暂因春梦歇何苦寄书来
　　题鹿圗夀火绍峯
　　闲花尽与青禽去幽草生怜白鹿来乞取神仙飡玉诀他年骑尔共徘徊
　　漫兴
　　学道自将周孔拟题诗未许孟髙齐云装羽服桃林下风落纶巾杏坞西
　　为王阳史司丞赋得玉女潭诗七首
　　盘玉岭
　　遥怜盘玉岭应是玉人行日月旋瑶岛云霞转赤城剑含秋浦色琴和石泉声趺坐莲花发千年卜道成
　　玉女潭
　　澄潭宛轻氷郁拂凄露重委蛇淑女姿素丝扬五纵下有青莲玉容成手能种舒藻鳯鸟回沉精鱼龙恐曜日自光灵为霖本神用明发借风云膏流八埏共
　　玉阳山房
　　方峤縁丹壑云房结绮里户牖隠星辰琴瑟丽文梓披纷烛六龙朱閤瞻弧矢奉日本悬心枕泉非洗耳朝跻睇八荒夕宴歌皇矣风光九道生云雾从中起明月升帘栊叠嶂陈朱几方契千载期被发虚皇里
　　梅竹隩
　　郁伊北山阿云木自披朗映日文弥昭因风气逾爽芳馨潜金罍重隂幕朱幌鼎实方借兹佩玉悬和响天桃徒艳阳文杏那能彷比徳取平观防心成独往
　　虬鼍峡
　　磐磐象石分灵物来稽首陆离潜精英蜿蜒成并偶云气应时生流泉喷其口连巻若九回映带双悬浏日月并光曜雷霆鞭不走元气结于斯天地固同朽
　　玉树湍
　　琪树生涧壑流湍布涯涘芳华绕云霓朱叶亦繁止百尺振柯条千龄拓元始先民咏风诗彤管辉太史秀色飡神仙拍袂洪厓子飞葢相追随清觞复伊迩谢彼桃李顔抱琴来就此翺翔以永年振衣崇燕喜
　　玉阳洞
　　伊郁北山阿阶庭气色多画栏云物近芳榭月明过捣药依岩洞题书防薜萝不须寻石室缑岭聴笙歌
　　简友人病起
　　忆昨藤床抱病幽短篱萧瑟不胜愁复怜云树留青眼不恨江山对白头新制道衣仍侣伴旧盟耶水有孤舟更增药饵开藜杖春日春风恣逺游
　　送鲍元英太学北上二首
　　平生鲍子最相知无奈河梁送别时临水慇勤説不尽明朝斗酒共相持
　　其二
　　北去京华路防千怜君独上木兰船逢人早寄平安信莫使离心对月悬
　　题画赠王太医
　　飞花作埒石牀安身在烟霞梦亦闲多少白头车马客不如髙卧驻朱顔
　　赠葛仪封堤成二首
　　为政一年驯鸟雀筑堤千里障鱼龙他年传説仪封令只有淮阳葛长公
　　其二
　　郑国渠成千里完葛公堤就万人欢鱼惊浅浪穿花度鸟羡防波隔叶看
　　送赵少府
　　莫以才防骑从偏驱驰随地防风烟丈夫自要报明主何用黄金铸马鞭
　　呉中春兴
　　江云漠漠低沙树山雨霏霏集苑楼入夜圗书看烛坐逢春尊俎傍花愁
　　孙明府自命有春山之篇属余次韵
　　南国名山福地真烟花长发四时春东隅采日方鸣鳯温谷条风为袭人兰蕙平林还结佩云霞满地即成茵防怜仙客披襟处和气氤氲拂紫宸
　　送施敬之还武昌
　　扁舟初发若耶溪归梦先能到浙西行李惟余一吟巻经过山水尽留题
　　昭君怨
　　琵琶清影月中回弹尽宫商恨不开汉苑笙歌今夜别番城车马防时来
　　春夜懐张平山
　　仲春正值桃花节夜忆仙郎谷口居耿耿明河瞻气色悠悠旅鴈隔音书
　　游五泄山五首
　　流泉五道吐竒芬秀色遥怜少室云名境未能逢一赏何须夜夜隠星文
　　其二
　　七十二峯云外重削成片片似芙蓉山灵自爱多标格容与青山碧汉中
　　其三
　　岩明岛秀并回芳何羡天台有石梁神气自多懐蕴结白云悠处发辉光
　　其四
　　岩壑盘旋万仭余金楼玉户并仙居不教俗士回尘驾只借髙人着道书
　　其五
　　珍木千章与世殊瑶花一半近精庐方今金马多才隽好向名山结隠居
　　济北甄文学有防才自题名号数十为书问余余定以一鹤归之因作一鹤吟二首
　　山河百道拥亭台独对仙禽夜举杯解説繁音崇缥缈不如清影共徘徊
　　其二
　　调鹤鸣琴意出羣此身长自伴孤云若非骑马咸阳道那遣华亭唳不闻
　　题李进士扇圗
　　千巻自于花下发一尊时向竹邉开门前车马如流水别有髙人防杖来
　　劝民歌
　　尔我心髙气岸浮自夸伎俩舌如流天公早已安排定用尽机関不到头
　　子仁子渐兄弟载酒逺来愧以疎庸相废遂用怃然祗今东还复有日月之别又以旅泊无将以诗赠焉
　　杨郎鼓棹出江城江日江波紫雾明细雨欲霑行处湿长风应解别离情
　　其二
　　孤舟晓向三呉发白防宵从五泄分饱浴江山俱是学坐摛云雾总成文
　　其三
　　江鸥沙鹭乆无疑可是谈经愧尔师秖説江云可相赠白头青眼对前期
　　其四
　　青楼细雨玉箫生闻道诸郎下楚城我有忧心凭慰藉短簑何日更江亭
　　其五
　　暨阳山水总流传越女呉姬濯锦邉便从五泄攀竒胜须向杨家泊酒船
　　班婕妤
　　莫以容顔丽偏忘明主恩当年不召幸辛苦在长门
　　赠祝古峯新第
　　城作屏风水作帘更多云雾结为檐君家第宅佳如此谁遣停杯日未淹
　　送赵子敷母
　　芳筵罗绮夜初成山阁逶迤弦管清既是白头同日老犹悬髙月照人明
　　送刘子臣
　　年少披裘隠中野月光正射茅檐下照见懐中五色毫能圗百战蒲捎马
　　送门人郑子英还浦阳
　　兰舟六月荡南征道上炎风苦未平我有离琴单鳯轸为君弹出玉壶氷
　　宿浦阳戴氏九灵山房
　　青楼伊郁白云隈曲巘重峦四面开水石自多尘外景烟霞犹向梦中来
　　游洞壑山庄
　　防处山川近世中向来车马不曾通今宵揽辔烟霞里何异神仙驭玉龙
　　过茀复岭
　　山川歴乱五云乡磴道盘旋万树行只恐愁来看不得分明曲似九回肠
　　春景感遇
　　碧栁青松并道回千林桃李一时开熳烂裁成五色锦春风疑是蜀江来
　　出塞曲五首寄季彭山郡侯
　　黄云千里杂邉尘今嵗悲笳更犯春一片菱花犹未结青青愁杀陇头人
　　其二
　　征人刁斗在龙堆校尉初传玛瑙杯若遣官军长结束何忧不报捷书来
　　其三
　　犷骑陵城气若风兵机那取寳刀防君看韩信囊沙日百万貔貅在掌中
　　其四
　　朝朝暮暮檄书闻嵗嵗年年度陇云莫道邉城兵马怯悬知只少霍将军
　　其五
　　鴈门太守今隠居桃李春风自结庐藩墙防处留彤管那能不着定邉书
　　赠桞文学
　　只今并棹访庭闱秋日扬鞭达帝畿遥知早佩黄金印终然不脱芰荷衣
　　其二
　　若为楚曲凌辰发犹抱音尘向明月人言窈窕非玉鳬公自徘徊结罗袜
　　其三
　　嗟余亦作燕山游懐公意气如清秋狂歌未足为公赠貌出芦花江上愁
　　其四
　　遥忆春风数千里只啜江亭一杯水山隂父老溪畔来未见使君清若此
　　赠栁文学新居
　　卜筑新城大道邉楼居何必让神仙知君防笔充廷宇莫学杨防只草
　　饮童氏山楼
　　芳筵歌舞夜徘徊莫厌慇勤劝酒杯满目江山君试数防家弦管在楼台
　　和张有功闻马孟河中礼闱消息
　　十上封书事始成杏花园里最驰名还知马上看春日应有新词和鳯鸣
　　赋得著论准过秦作赋拟子虚
　　芸阁临芳苑韶光属令辰三余珍日月七畧谢风尘鸿藻能齐汉防词解屈秦含毫方子夜流曜在千春
　　送李使君考绩之京
　　三年佐郡节旄防四海声名在镜中今日驱车就岐路何人不奏管弦风
　　渡江
　　江上春风暖复轻春云淡淡碧波平海门日涌蛟龙动城上山连剑防明飞鹭巧迎帆影疾鸣鼍遥答棹歌清中流独有中原志莫遣勲名愧祖生
　　其二
　　一卧江东已十年重聴笳鼓泛楼船春潮声细江流穏夜雨痕多栁色鲜佛寺午钟惊鹤起神州逺岫见龙纒防圗王气俱堪赋酾酒临风思然
　　过髙邮
　　宛转舟行逐岸斜短篷细雨正思家春湖春蒲緑两两鸳鸯戏浅沙
　　送呉刑曹出淮阳
　　方秋金气肃主上遣曹郎仗防临防郡驱车出汉疆草承鱼蕳白花入隼旟黄祖帐祥云动兹行宪节光
　　其二
　　白云飞皂葢正值帝乡秋剑佩离郎署骖騑驻陌头谁将吏作隠自借宦为游弭节兰臯上还经芳杜洲
　　晩轩词为苏山人题
　　莫厌回轩敞暮云且将弦管醉斜曛长安甲第青霄客白首飘揺未及君
　　遇陆竹石御医父子
　　燕土三年别相逢楚水浔丝萝元石友桥梓总兰心倚葢春风里维舟古木隂慇勤不忍去望望夕烟深
　　任节妇歌
　　古往今来不尽年一人旌节万人怜曩时孟妇呉中怨今日任姬越上传
　　其二
　　闺中此意谁解知遥忆秋山连理枝孤鸾别鹤云中操蹑鳯攀龙未是竒
　　其三
　　独抱幽兰八十秋遗孤此日賸孙谋百年清节开藜杖一寸丹心映白头
　　其四
　　旧事连翩接防稽他年典録着芳菲身看王母庭花结名与曹娥庙树齐
　　沈斋赠剑以诗酬之
　　寳剑相持赠闗河意气多题书悬日月开匣隠星河学武心先壮谈邉色未和因君奉韬畧扬臂愿麾戈
　　题青谷巻赠姚道士
　　谷口青枝萦石云杂花交绮蔼晴芬浔阳道士幽栖处萝月松云长念君
　　又
　　月閟霞宫防云回羽客文谷青萝树合沙白涧泉分山僻欹猿啸天深下鹤羣遥见春葩结丹成独有君
　　寄文司徒
　　京国看揺落芳条此地新非能不折赠但恐坐伤春恋禄频飡水懐交强谢邻自知书断絶翻觉苦干人
　　和刘春冈侍御怡椿轩
　　绮榭长荣玉树春光辉奕世自怡神朝攀濯露枝偏旧夕对流云叶并新天上袭香薰委佩日中重采映垂绅北堂南殿恩俱切莫遣挥毫赋咏频
　　送张刑曹奉使防刑
　　汉庭鸿藻属邹枚丹笔还教握宪台却见洛阳乗传出何如博望泛槎回城邉候气知流昴马上题诗问弃灰若遣河东多覆奏挥毫更展掞天才
　　赋得柳亭篇赠叶内翰
　　柏梁侍臣花满缨却向烟霞懐柳亭应怜宫苑千年树讵念江湖万里萍朝回骝马知曽系春入黄鹂许纵听何惧防毫无献纳永瞻日月耀光灵
　　送屠直翁赴南都工部尚书
　　司空冠葢映海滨南望金陵并作春绶拂林花气发隼旟接岸栁条新中朝饯别千官出夹道弦歌九叙陈珍重留都根本地只今水土是经纶
　　送翁梦山拊循四川
　　结髪交逰今壮年相逢朱葢只依然并探禹穴非无棹一眺津亭别有筵欢意自怜花鸟近归心徒畏简书传使君且莫停车骑蜀国山河已在邉
　　赠答张心厓
　　江离幽郁满城阿之子临风杂佩过寳剑独悬秋气肃绮园时集野芳多不教明月分光采更有清风出咏歌今日相逢君记取他时勲业在山河
　　送张大纲受职之京
　　公子文才出将门赋诗长日坐江村青云晓合三军策华月晴开万里樽长路闗山赡北极壮逰江汉问真源怜君早佩封侯印玉帐题书入故园
　　简弟子京
　　北征冬尽下扬州积雪疎花散石楼此日飘零遥忆汝长江浩荡不胜愁仓皇乡土殊相慰潦倒风尘总未休安得万山深隐处披云倚壑共冥搜
　　寄骆容山
　　江树浃辰欢奉觏江簔转棹逐人哀君今独啸王郎宅我亦长歌伯禹台世上风云谁可拟山中物色尽兴猜只令共结兰亭社醉倒花前白玉杯
　　山逰防周张二大尹同宴飞来山得峯字
　　交逰时节幸过逢更有仙台碧树重地迥不厌倾斗酒眼眀偏是见髙峯云移隔浦开千嶂人倚青天似二龙闻道县庭公事简暂教轩葢一从容
　　赠冯子哲五十
　　仙客看花五十春玳筵星发燕佳辰玉杯斟酌长生酒锦席昭回上徳珍舞近南山同献夀歌随夜月总娱宾愿君手植千章柏记取年年祝颂新
　　贺岑山人新居
　　匡阜山居卜筑新石楼云馆抱阳春南州物色逢徐孺谷口桃花对子真驭气乗风元得驾挥金吐玉底言贫蜀都幸有扬雄赋即遣朱车并日轮
　　赠袁定山明府北上
　　羽骑登途本抜羣朱弦那用惜离分三秋佐郡悬明月千里趋庭奉白云宛恋壶浆陈祖道飘揺剑佩出河濆只令草就长杨赋青琐遥持献圣君
　　送叶子肃文学游广陵
　　临分握手且躇蹰雪驿寒晖尚未舒君仗才名客吴地好迎春律向江都斗间气合双龙剑梦里神符五岳书别后瑶琴疎古调可堪凉月夜堂虚
　　题越望亭呈笃斋汤郡侯
　　重峦郁嵂俯崇城绮榭初依巘道明珠翼依空双鳯起玉螭承露九华生上游日月攀将近四面山河削不成幸得欢游陪燕赏秖将歌咏颂升平
　　新稿
　　夜坐
　　冬夜银河永清光入座频遥知经絶域不为照离人
　　闻角
　　寳剑连星砺龙韬带月寻数声清角里多少塞垣心
　　淮隂
　　哀饥曽进沙邉饭伏跨还输市上豪举足重轻因恋汉区区荣辱等秋毫
　　题孙君月池巻
　　明月照池邉澄平夕景连山人临泛处不异镜中仙咏司马文正积徳之什兼吊菲泉宪伯
　　佩符元祐日弭节中兴年司马多竒服攀龙不异天传家文未坠省墓剑常悬方驾成俱往临云一怆然
　　挽钱子道
　　仙翁回鹤驾一日驭风归为息人间辔还忘月上机上賔冠剑释郎尹羽旄飞盛徳乌栖树清光月照扉独怜逰子恨还湿老莱衣
　　题沃洲吕侍御画四首
　　江山嵗晩
　　北风翻送鴈南翔辛苦时时一望乡莫为无书逺相忆已将髙节彻氷霜
　　春江垂钓
　　春渚垂纶日出余落花流水溅衣裾吕公既入非熊兆犹向沧江忆钓鱼
　　溪塘秋晩
　　溪水泠泠玉露天笛中声泛木兰船莫教吹出阳闗曲不为悲秋已黯然
　　辋川积雨
　　王维习静更能诗兴在空林积雨时不厌苦吟生白髪自教隂木啭黄鹂
　　寄张有功十六首
　　五花骝马出龙城一叶兰舟独自行谁道维扬江上月清光翻对水波平
　　其二
　　君今骑鹤上扬州我是从军出陇头何异济川河曲水一时南北各分流
　　其三
　　明月娟娟横玉钩御河西畔不胜秋本因杨栁牵风动误遣桃花逐水流
　　其四
　　支机织女渡河难独有张骞去复还近日乗槎河汉否好传消息到人间
　　其五
　　朝看玉魄绕枝柔暮对清光傍叶流何事楼头杨栁月长年只在保安州
　　其六
　　何人见谪九江城病里刘郎入骨惊灯影徘徊心欲折不堪风雨夜来声
　　其七
　　与君同作逐臣行宣室终当召贾生我似夜郎流李白何时吹笛过江城
　　其八
　　解道秋风隔岸吹早先吹断藕中丝不曽看得郎骑马何事能题骢马嘶
　　其九
　　邉城杨栁路傍垂折取长条欲赠谁不若寄将明镜去为曾照我鬓如丝
　　其十
　　桑干河曲水潺潺好送征人双泪还带叶随风千里去又愁隔断万重山
　　其十一
　　五鳯楼邉一疏来含香抱玉夜徘徊自甘书记还题竹谁道司丞去咏梅
　　其十二
　　平生胆畧好封侯夜读隂符晓未休为问张华龙剑在借余一斩月氐头
　　其十三
　　阁老宅中花树盛防同河上酒巵香欢逰已共烟霞谢意气知随山水长
　　其十四
　　三嵗欢娱曾不足一朝离别己伤多海棠花畔聴丝竹无奈风光入眼何
　　其十五
　　自君之出不鸣琴流水髙山万里心复道思君若流水陇头呜咽到如今
　　其十六
　　阮籍驱车空放达贾生揺笔已滂沱芙蓉枝上倾珠露不是仙郎涕泪多
　　书懐二首
　　山城六月草青青万里羁人正独行壮士不归头渐白四方戈防防时平
　　秦闗百二岸成池旋转乾坤在此时方叔壮猷元老卧何人早赋中兴诗
　　送朱子南还
　　十年辛苦在京华梦里何时不见家一到若耶溪畔月始知杨栁隔天涯
　　送张汝道
　　曽为县令气难驯一卧丰城几树春今日幸逢张仆射肯将寳剑赠他人
　　春日
　　风光二月栁垂丝秖爱帘栊日影迟寄语海棠休乱发看花不是少年时
　　赋得濯足万里流赠谢宪伯
　　长江淼淼接银河仙客乘秋濯素波回首风烟如梦里只教明月照渔簔
　　闻角
　　谁将清角月中吹格调分明出塞回莫遣征人闻此曲翻嫌邉骑不穷追
　　感懐
　　割生献馘古来无解道功成万骨枯白草黄沙风雨夜寃魂多少覔头颅
　　邉词
　　烽火何曾不暂惊人民安堵太无情鸳鸯绣出全无様要与他家帖画屏
　　其二
　　十面埋兵擒项籍三分割据愤曹操忠臣报国心无尽肯为家贫卖寳刀
　　其三
　　塞上烟尘一万重霍家营阵自从容健儿夜半偷胡马留作秋来夺获功
　　其四
　　铁甲将军奋臂呼一时箭镞满头颅羌戎不是偏枭勇知道无人捄郭都
　　其五
　　垂老军人髪坠肩焚香夜夜告苍天愿留守将多年嵗省得重科见面钱
　　其六
　　邉陲本是宰臣庄漫道年年散俸粮但使将军科罚少尽留衣食养儿郎
　　休贪百姓钱
　　世上江河流日下官人索钱势可怕吏兵二部日夜开手里无钱口无话权门贿赂已成渠算来到底为痴愚削皮吃血人受苦瘦国肥家彼自如聪眀男子不爱钱天生地化福无邉请君但看燃脐报可是黄金坞内填
　　莫割平人首
　　邉尘浩浩风吹急塞上迁臣长泪滴毛头星明太白髙朝来又报羌兵入羌兵入来犹云可汉兵杀人愁杀我借问官军羞不羞口里夸功心里忧魂惊魄惧梦像恶只为贪心强割头曽不见荆轲义借于期首犹死秦廷血迸流
　　塞上曲
　　万里风云入虎牙千金生防夜鸣笳谁知大将轻竒术只是抠衣一左车
　　其二
　　匈奴百万未须忧斩将搴旗在运筹束髪由来憎李广不将辛苦覔封侯
　　其三
　　龙争虎鬭海波翻燕息干戈只一言曹操小儿何足数敢将轻骑猎中原
　　赋得驾驭必英雄
　　汉髙神武沛中兴大沛风云欲上蒸剑发赤精萧相举书留黄石子房升
　　送任子入都城
　　君去逢人在帝京道余辛苦二毛生梦中不觉为迁客犹抱封书入鳯城
　　漫兴三首
　　雪叶霜花二月天春风知不到三邉寒威直射重裘里白髪征人未拆绵
　　其二
　　彗星夜见卜何祥寳剑磨成杂耿光不分匈奴长犯塞誓心擒灭左贤王
　　其三
　　丹心恋主嵗华惊镜里飘飖白髪生谁为画成忧国恨闗西一片月长明
　　寄陆道庵
　　云树烟花隔水南仙人羽服坐龙龛丹书昨到斜阳里正忆衡山陆道庵
　　题金门候对图赠济川蔡进士
　　蔡泽应知晩出身终当跃马走西秦画工不是毛延夀肯遣娥眉错嫁人
　　忆髙伯函
　　刀州一梦十年强搔首闗河泪防行知已从来无覔处天涯更欲断人肠
　　忆于山人
　　知已难逢最易分朝来一片岭头云虽然书札时常有犹向衡阳忆鴈羣
　　逰子吟
　　堂上老亲垂白髪天涯逰子泪斑衣何人解道山河险梦里犹能夜夜归
　　忆昔
　　河洲客梦思氤氲画角声中晓色分回首春风将十载至今啼鴈不堪闻
　　出塞曲
　　中年曾作羽林郎谁怕横飞塞上霜自羡当年班定逺能将十骑斩贤王
　　其二
　　生悬寳剑报君恩自许青萍气不凡若遣海波清未得玉顔何用立乾坤
　　逰仙诗
　　旷世栖灵岳希心蹑大罗手中元气合足下白云多洞口留丹色岩深隠薜萝犹闻尘世上金鼓杂铙歌
　　其二
　　好生明帝徳兼济是丹心辟恶悬轩镜调风鼓舜琴皇天憎白髪大地足黄金圣智参化精研万古深
　　其三
　　玉液生真宰金丹本缉熈圣人悲独往大化有真知寳剑龙双合瑶琴鳯九仪髙台延绮烛恒恐朔风吹
　　其四
　　时哉圣所寳气化错毫厘真诀乾坤应隂符日月随壶中元化转鼎上八风吹惟有修真客精诚永不移
　　其五
　　采薇西山客即是紫芝仙观世心不忍入山身自然大还周八极小隠亦千年谁云饥饿死本以薄闳颠
　　其六
　　巍巍秋梁子灵气在人间混世安金鼎和光驻玉顔鳯骖谁与并龙驾讵能攀拟落周唐际真能炼九还
　　其七
　　延生非寳鼎济世是金仙炼就壶中药遨游物外天一身通宇宙万化合人烟区区鹤算何足羡长年
　　其八
　　寳剑神仙制寰中灏气多双飞齐日月一意斩妖魔国纪乾坤正军威将士和从来太阿出瀚海湛无波
　　其九
　　领得真灵诀刚风扫世氛严威凌万仞正气肃三军有道威时鳯无心出岫云中虚纯一徳渺渺似离羣
　　其十
　　明自虚无谷光生笃实天壶中悬大象镜外丽长川尧舜非无术伊周即是仙雍熈调玉烛和气正芊妍
　　忧懐诗【其间専指严氏也】
　　北风烈烈动征旗南国悠悠感我思属玉宫中香气满黄金台畔漏声迟旧从丹阙陈书疏忆向金吾别帝畿迁谪已无王国相薄游犹有习家池肝肠最苦人难识名姓空为众所知马援去家长作客少陵生已不逢时近闻邸报频搔首又遇邉声早着眉虎帐兜鍪悬未得栁营笳管梦堪疑将军挂印空如斗节制谈兵正似碁肮脏征夫心不分凄凉士卒色常饥铁衣自苦飘揺恨防缯谁争献纳仪马骨清髙逾水岸弓断絶挂林埘狼烟已作匈奴堠鸟道斜张汉将旗幕府报功谁氏首衰衣空泣道旁碑平生所学知何事一日当涂乃尔为心畏权门蹲谷虎意轻朝命薄霜枝败兵南诏翻称捷失节东隅倒是竒总为人臣轻节义遂令世道缺纲维懐奸自忍忘恩泽结党何须及叛离甲第荧煌分苑树登歌杳袅杂宫词南曹北馆皆门下东贾西商尽指頥大内交游亲似水禁中消息密于丝心希董卓黄金坞手受留侯白玉巵尹氏世卿门赫奕田蚡吏禄路逶迤揣摩防事惟林甫窃弄威权傲李斯新进郎君荣曲宴旧游将帅秉旌麾曹瞒为计如狐豕司马之心在路歧曾受清朝三载禄不甘邪党一毫欺春秋讨贼宣尼笔宋室诛奸石介诗安得当朝忠义士早除君侧九层危
　　山游
　　石如悬磬四邉成泉似流珠万壑生若遣孙郎清啸发中天并作鳯皇声
　　明妃曲
　　平生矜艳色不得侍君王独为黄金客凋零白玉妆出宫多夜月上马尽秋霜一奏琵琶曲征人总断肠
　　又
　　愁闻邉塞近不厌马行迟贱妾徒多怨君王岂得知南看非寝殿北望是旌旗寄谢丹青使黄金有尽时
　　把剑忆诸生陈松山
　　陈生赠我剑今复防春秋眉目隔河陇恩情在枕头
　　戏咏鹦鹉
　　不妨笼槛里緑羽且蹉跎稍待能言日机闗更觉多
　　送张使君考绩之京
　　嗟余还印组三嵗别方城每愤诸邉动长懐万里行闻君将上计愁望不胜情
　　青霞集巻七
　　钦定四库全书
　　青霞集巻八
　　明　沈链　撰
　　论
　　二老
　　圣人任万世之纲常始终一而已矣夫圣人皆欲顺纲常以安天下于无事顾其地之所处时之所遇有异而迂回不可通故从变以行权然纲常一易万世何赖故守经以立节伯夷太公各有趋矣方周之兴天下孰不从者伯夷独叩马力诤明天地之大义至于今忿激振起者谁之功也虽然且始有大谬于终者倡武周之不臣观兵而折之何虑之晩耶夫君臣之义不可逃于天地伯夷岂昧之者顾避之北海是可逃也闻文王作欣然来归使天下随之去商而怀周是不臣之倡也夫终将责人以事君而始则身避之终将责人以从周而始则身倡之其与太公之始终于周者异矣岂真志于食粟而不顾其他乎抑亦不知周之将王乎抑亦不察天理人心之正矫激以要首阳之名乎且纣之凶徳虽无武王民必亾之伯夷奚怪焉然天下方戴文王而以事殷不改武王陈师在父死之明年何天理人心之遽变耶噫伯夷之非武王也犹其就文王之心也当纣之乱社稷危在旦夕辅佐之则不可坐视之则不忍覩不可之势抱不忍之心我将焉归故避之北海非忘君也我避北海矣思天下之民何避天下之民何避而纣亾亟矣幸而文王修徳西郊天下之民方延颈以图一朝之安图一朝之安则讐纣之心稍解而纣可以图一朝之存伯夷以为存殷之计莫善于此故起而西就率天下之民以事文王而文王率天下之民以事纣民赖文王以安纣赖文王之安民以存伯夷亦何乐北海哉圣人之出处必断之以道义避纣就文王大节所系不可苟者岂无为哉如以文王善养老而就之如以纣不善养老而避之举出处之大区区于身谋之私而不为天下计至于势已穷迫乃出危言以骇天下而前此畧不之顾岂圣人之所为哉信乎伯夷之节不待首阳而后见立于文王之未没声于武王之赫怒也武王岂欲伐殷哉不得已而从天命顺人心而起焉伯夷以西伯望武王武王不幸而不得为西伯亦未始以伯夷为非我由是言之武王行仁之功于周博矣伯夷仗义之功于周远矣成王立而二叔叛其叛也固有辞而后子孙绵延不替者不知武王太公之仁深入之抑亦伯夷之义培植之夷之出处圣矣养老而归非为身也采薇而死非为名也义存而身显节立而名彰尼父称文王之至徳曰以服事殷伯夷盍归之义也称武王曰未尽善伯夷叩马之节也然则太公之在周所以成武王之仁也伯夷之在殷所以佐文王之节也二老者天下之大老也
　　仲尼称水何如
　　人之言道之无形者然乎曰非然也道何为其无形也哉以言乎远则不可穷以言乎迩则不可间以言乎天地之间则无往而不存故形者形焉而无所谓无形者色者色焉而无所谓无色者盖形形者有之矣而非曰无形也色色者有之矣而非曰无色也浑然其有本原而浅者忘焉灿然其有条贯而瞀者惑焉呜呼道昭昭于天下而固曰大道无形吾何以听之哉仲尼所以亟称夫水也夫仲尼之心不忘乎道而其言不离乎道一语一黙以为学则以道诸已也以为敎则以道诸人也然则性与道之罕言而水之所以亟称者何哉余于是而知子贡之徒之为浅且瞀也圣人之心日孜孜以觉天下圣人之言日汲汲乎以进学者于道徳也而曰夫子之言性与天道不可得而闻也其为浅瞀奚疑焉圣人之不言乎性与道也则曷为亟称夫水也夫天之覆于上也人见其穹然而已而孰知其示人以易也地之载于下也人见其隤然而已而孰知其示人以简也不曰仰以观天乎不曰俯以察地乎是故人能知天之为天地之为地而道之本原斯昭昭矣夫人之耳目口鼻置之而至当也物之方圆平直播之而至精也不曰近取诸身乎不曰远取诸物乎故人能知人之为人物之为物而道之条贯斯昭昭已然则斯道也形诸天而形焉形诸地而形焉形诸人而形焉形诸物而形焉焉往而非形色之布也焉往而非道哉故道也者天地之所不能秘诸迹而圣人谓之欲隠诸言乎然则水也者固天地之所不能秘者也昔者庄周观于濠上矣其言曰鱼之相忘于江湖犹人之相忘于道术也夫庄周氏之言则二氏空虚之说谓道为无形者也其诸异乎圣人之称水矣夫水之道博济而无私因形而制象善避而不争旁行而不滞内实而不盈迅疾而不留深濳而自得流播而无穷此八者皆人之善行而水具焉博济而无私者仁之泽也因形而制象者义之方也善避而不争者礼之让也旁行而不滞者智之机也内实而不盈者信之积也迅疾而不留者勇之决也深濳而自得者徳之容也流播而无穷者道之宗也故夫水者天地之用而五行之先也君子观于水而道不可胜用矣仲尼亟称之固乐夫道之流形而鼓舞于天下彼不见夫道之大全谓道为无形者自子贡之徒已然矣而况二氏之说乎是故天地人物者道之具也俯仰远近者学之资也君子知几而体道因物以取资则焉往不学而独于水乎故仲尼之取水取其大者也虽然其亦有所不得已者也河出图洛出书天下之所谓瑞也而不知天地之心有所不得已也盖天地之道见于天地着于人物亦昭昭矣而人不能知故不得已而泄于图书圣人之一语一黙莫非性道亦已昭昭矣而人不能知故不得已而亟称于水故泄于图书而天地之心穷亟称于水而圣人之心亦穷矣
　　四皓
　　四皓其可谓髙士耶四皓之出有三失焉隠者之髙蹈而接储贰之聘失之轻当道徳之名而为迫胁之事失之诈老而退休不絶世故失之愚轻非所以重节诈非所以一义愚非所以达道一举而三失并之此乌得为髙士也哉据远位者处义精处义精者逢机当所谓髙世之士者其于出处辨矣神龙乘六气以巻舒麒麟凤皇之隠见治乱稽焉是故伯夷微子髙逝而深藏不可谓之枯槁傅说伊尹释耒耜畚锸以从事于弼相阿衡之任不可谓之追随雷霆以夏出雪霰以冬兴鸟雀昼号而蟋蟀夜吟各当其时而已矣四皓之兴当秦之衰汉之未兴也暴强煨烬之余而起之以寛仁爱育有天下者非刘季而谁以髙祖之贤而辅之以道徳匡之以礼义其于三代之英庶几可及而四皓之志何阙于此而顾避逃深谷求之不得焉四君子于是乎失时矣谓髙祖嫚骂轻士抱义而不与非也髙帝非简贤者也其所唾溺者直竪儒耳知子房之贤则尊之而不名防韩信之才则拜之为大将世无子房韩信之操宜髙祖轻之即四皓之名既以杰出二子矣使其得以事之盖尊敬不啻焉乌有所谓嫚骂者哉讯其名而不考其实拟其迹而不覩其心四君子于是乎失人矣由是观之四皓非有道徳之实特骄亢为髙之士信斯志也终身窜伏隠蔽草野茹商山之芝歌采薇之曲虽有聘币望之若泥涂轻之如飘舟果而不出以卒遂兹志不亦可乎持义不明故纤末之情易动抱志不终故功名之念卒兴以百年之遐龄栖迟远逃进不为帝师退不为王佐以储贰一聘而遂出之卒为子房之所舞御区区羽翼非有竒谋伟议以动天子者可不谓轻乎以隠逸之贤道徳为谟其所以调防者入不能导父以慈出不能导子以孝但云愿为太子死者夫以英豪旷世特起不羣之士岂以一聘之故而遽为人死哉其鄙谬之语特出于一时迫胁之策耳可不谓诈乎夫轻其身不足以重天下就其术不能以成大功四皓于是俱年八十九十时矣而不能深蟠远举以与造物者游乃为此碌碌之节何其为人者重而自为者薄也可不谓愚乎庄周不受楚王之聘以非时也孔明不从袭魏之策以非义也太公晚出而为文王佐卒以鹰扬时义俱也以四皓之髙而不及乎此亦几于伪矣或曰四皓不出则隠哲没世谋士失策储君不宁是三者阙一不可子乌得而讥之曰四皓遯世之士也就其末路操持不坚卒依势以取功名夫功名者非四皓有之子房操之矣即有沦隠之士混沌窈防以游无穷不忧其无名也以子房之智驾御四君出其指挥即四君不出子房不忧其无策也夫髙祖之欲易太子也特以宠姬之故婉防而不能释以髙祖之明吕后之强萧张叔孙诸贤之诤虽微四皓其焉能易之四皓之来其得已者耶其不得已者耶君子之处也与道俱而出也与时合以髙帝而隠其隠也失时以惠帝而出其出也失道四皓之进退可谓无据矣内不足以履道外不足以顺时大之不足以泽物次之不足以建功区区出于或者之见而卒不得其一以余观之四皓之出为太子耶为子房耶抑自为也耶故曰四皓不得为髙士也
　　喜怒哀乐未发谓之中
　　圣人之道先天下而有者也道之于天下也无所不覆被焉而其所以覆被者不在于显行之日而常在于黙具之时充然无不足而渺乎其未形也黎然其各有所当而浑然内藏也髙明极天博厚际地大包六合富有四海而泊然无所成所以然者何也先之也先之者非悬象而待之亦非设形以取之也物备而知至意融而理得无所将而无所不之焉无所迎而无所不通焉不必其时至而后动事感而后生豫之至也子思曰喜怒哀乐之未发谓之中夫未发之时寂焉漠焉则何喜怒哀乐之云哉无喜怒哀乐之云则何中之谓哉此足以知圣人之心不息而天下之道不远也圣人之心何心哉天地之心也圣人之心与天地同者孰不能知之而不知所以同也今夫天地见而为阴阳焉流而为四时焉生而为万物焉而阴阳之度四时之序万物之数一成而不可改易者何也有以豫之也夫理黙定于其先而物流行于其后则可以知其豫也仁义者圣人之阴阳也先后缓急者圣人之四时也庶民者圣人之万物也圣人非欲取则于天地其道之极固然也道之极固然则圣人之于天下不得不有以先之矣圣人固非先之也道固未始不先而亦未尝不后也圣人之先之者何也天命之性而万物以备率性之道而万物以通万物也者生乎其心者也圣人不能以须臾而离其万物则岂能以须臾而忘其心之用哉旷乎不覩而形色兆焉寂然无间而声音荄焉夫形色方兆而天下之变见周矣音声方荄而天下之言议极矣兹其为隠而见微而显者非耶是故心之运旋其犹太虚太虚之运无所积而惨舒开辟之妙存焉人心之运无所积而喜怒哀乐之故通焉夫性也情也心也政也一也动于其心发于其政皆不能离乎情之故则喜怒哀乐之端亦岂有须臾息哉故圣人之心动而天下辟矣爵服施与所以着喜也诛伐刑威所以容怒也赈恤忧存所以极哀也钟鼓羽旄所以宣乐也故一喜而天下以怀一怒而天下以惧一哀而天下以戚一乐而天下以和圣人之情其动天下也如此茍不先正其情至于发而求中节焉不几于以天下戏乎是故圣人之于其独也于其未发也常若天下之人交焉而不敢有所茍也常若喜怒哀乐之发而不敢有所肆也诗曰君子如喜乱庶遄已君子如怒乱庶遄沮此其喜怒岂至于已乱而后有哉夫圣人不能一日忘乎天下则其一念之动非喜则怒非哀则乐此固常人以为人莫予知而可少肆者而不知圣人之所以中节者固已审于此矣然则中节者不在于已发而在于未发未发者当观之于灿然而不当观之于寂然寂之云者则内外之交丧性情之俱泊夫何喜怒哀乐之有是故道之有中也犹射之有的道之未发而吾心之中已审犹弓矢之未发而吾心之的已定也若未发之时而曰寂然泊然沈于泬寥而沦于虚妄则不虑而求获不习而求成夫何发而中节之有尧舜之道髙明而博大深厚而久远而求其要归则维曰允执厥中而已矣夫允执云者若谓其矜持事为之末则尧舜之智不能徧物也若谓其固守静虚之道则圣人一日万机不能若是恝也故圣人之中以天地为体以万物为用以天命为端以人情为极一动一静而未始有纪非无非有而未始有迹六通四辟而未始有定千变万化而未始有穷众人之所谓无事之时而圣人之忧患未始见其无众人之所谓有事之日而圣人之从容未始见其有此其道何为哉戒谨恐惧求其未发而已矣
　　臣事君以忠
　　论曰君臣之义其天地之极乎吾之所自尽之者而不自知也是故非有所启而自不可离非有所为而自不能已根心根性渺哉微矣夫惟义之不可解而命之不可逃也是以上下之分贵贱之位纲维体统之制由阖辟以来未之有改也不然无所因而强合焉相率以伪相求以利而相制以势虽居之以君臣乌能一朝守哉是故君子尽性所以为忠小人自贼所以灭命此义利之分也吾以义焉吾尽吾职吾尽吾心是则吾不期于忠而忠自不离于我如以利而已矣又乌忠哉呜呼君臣之义不明于天下也久矣孔子曰臣事君以忠此言人人知之而所以事必以忠之故则天下所未知也况夫茫茫之初孰为君臣维而立之吾不知其所以始率而事之吾不知其所以自来也此岂非天机之相感而不能已者耶盖尝因而思之知君臣之义大而万世不可穷也天地定位而君臣之义立矣天地合化而君臣之义行矣乾道主始坤道有终此变化之所兴而人极之所立矣是故君臣立而天地之道成矣仁之所施父子亲焉礼之所立夫妇别焉乐之所成朋友信焉万事万化之所以流行相生相息之所以各利此非君臣之功乎相须以成天地之化相接以成天地之道此非君臣之责乎君尽心以委臣臣出身以事君此非君臣之情乎功之所在而义兴矣责之所在而义至矣情之所在而义不可解矣圣人垂训而定之君臣有义之一言何其精切简当而歴世不朽耶世之事君者亦当隠之于心而知义否耶知此而行之则虽欲不忠也而有所不可得不知此而行之要为无君无臣而已矣噫自夫知者寡而天下之少忠臣也不见臯陶禹稷之所以陈谟者乎以此而陈也不见伊傅周召之所以辅世者乎以此而辅也不见龙逢比干之所以杀身者乎以此而杀也吾义所在而吾心尽之则陈谟者非所以尚言也辅世者非所以立功也杀身者非所以要名也古之圣贤其存此之义也昭如日月其执此之义也坚如金石吾家在天下而孰知有家也吾身在吾君而孰知有身也一念之精炯然此义之发而不知有他尚安能以不忠哉呜呼兹义之不明于天下也久矣相求以利而功之所以息也相制以势而责之所以阙也相率以伪而情之所以疎也是则徒有上下之分而不得其所以协徒有贵贱之位而不得其所以承徒有纲维体统之制而不得其所以相须相倚之道而义命离矣是故怀利禄之私者竭私小之情歆宠荣之感者饬一时之美藏谄防之志者献浅薄之术持妇寺之爱者致姑息之仁此亦所谓事君以忠而究其所以皆荡然而不知大义之所在徒以自欺其心焉耳而得为忠乎哉此盖人极将倾而大义亦几乎息矣然则小人之所以灭天命者有二焉忍心而不忠者灭夫义者也私心以为忠者闇夫义者也兹义之不明而至于天下无忠臣也可胜叹哉是故君臣之义不可以不深求之也深求而至于自得使吾不能以不自尽而不知其所以为忠者则君臣之义几矣不然则虽谔谔庭诤激以为言也多多自辨侈以为功也感慨杀身矫以为名也毫厘之际倘未察焉盖不得谓事君以忠也而况其余也哉此君子之所以不可不知义也兹义也何义也天之经也地之纪也人极之所以立也子之所以事父者此也妇之所以事夫者此也朋友之所以相施者此也父不慈子不可以不孝夫不义妇不可以不贞朋友不孚吾不可以不诚而曰君使臣以礼则臣事君以忠此儒者之误也故君臣之相系有父子之情焉其相成有夫妇之合焉而其相与也又有朋友之交焉夫子之言岂独告哀公哉徳相修而世道宁矣责相任而天道成矣情相合而人道贞矣故曰君臣之义其天地之极乎
　　清丰风俗论
　　清丰为古顿丘盖衞属也自春秋以来至于今久为偏邑不近于都会考览前世之载籍其卓然笃于道徳称循良之吏不可得而见然则倡明敎化令风俗淳美其道何由风俗者譬人之气质也敎化者譬人之问学也变化气质则莫如道问学变化风俗则莫如明敎化故为人上者之敎化不可一日不明犹君子之问学不可以一日而不道清丰之风俗盖嗜利而畏刑重忿而轻死是其性过于刚而偏于急记曰人禀五方风气刚柔缓急不同清丰据平原无髙山浚川纡回宛曲水流浅而土埴燥其急固宜余直以为非独风气使然敎化之不明故也何者后世之治其大者朝廷之法制为守令者奉行之而已其善者未必有以扬之使直其恶者未必有以激之使挠间有当其其职者曰是适然相遭吾固避之安得长守此土哉法制之持人浅矣而法制又未必尽善敎化安所明乎先王之时仁义之道昭明如日月而为之宪典为之条目悬之以象魏董之以官师警之以木铎其所以导迪斯民者靡有燕暇而孔子犹曰民可使由之不可使知之以今言之献拜弦歌礼乐雍容之道存者若摽梅而独以法制之芒刃约束而驰骤之其于移风易俗何以异于释舟楫而泛江河其不为风波所溺者寡矣敎化不明则礼义之方不着而人之虑思也浅故急而多过敎化行则礼义达于上下而人之虑思也深故缓而寡尤然则风俗之急非独清丰一邑而已而敎化之本亦未可徒责之守令耳守令之道宜如何法制敎化非拆而为二若东西而南北者也风俗之所以不至大坏者讵非法制之功哉因法制而敎化之道行焉使之深思而远虑感发于礼义斯守令之道已故善为政者以法制为敎化而风俗兴不善为政者以敎化为法制而风俗弊










　　青霞集巻八
　　钦定四库全书
　　青霞集巻九
　　明　沈链　撰
　　兵说
　　变化第一
　　兵之道神乎非圣人孰其能之一刚为龙一柔为蛇蟠屈翺翔各有其时非独旌旗之见伏而已也动静几之矣
　　扬举第二
　　圣人动于昌行于不得已以道显明于天下而使之知所从焉则不可示人以晦矣大义发而日月光昭凤凰翔于千仞之上谁得而攀之
　　偃伏第三
　　大将之偃伏也不独旗鼓其为善藏喻于九地之下矣恬乎其无为块乎其若愚畱侯烧絶栈道而项羽安意焉其几于此乎
　　纯强第四
　　圣人达于性命之理与天地同运无有所屈其神荡荡其气浩浩常以百姓之心为心虽有险恶不能析其义精之至也
　　顺容第五
　　大将之养其百姓也若诸君子无所不包容之就之以其利惧之以其害无小大无众寡若海之纳于百川若山之承于土壤其博厚至矣乎
　　见几第六
　　大将之用兵其见于几也微微故不可知泰山之势起于无形雷霆之轰轰于无声炯目而营之提手而将之其几于全胜矣
　　着令第七
　　将之所以胜者以其典法章也旌旗以明其目金鼓以聪其耳号令以宪其心如日月之明如星辰之光于是三军奋矣
　　军戒第八
　　为将之心兢兢然其戒于三军朝令而夕申之慎之至也夫国之存亡人之死生悬于一人而弛然忘而戒心其不仁甚矣
　　审势第九
　　三军之形势具矣器成而法全然犹审于敌家之动变生于两阵之间竒正发于无穷之源知几之极也
　　大举第十
　　正兵既备竒变已立两军之交将军提鼔呼众鼔鼙交作万人齐声轰然雷电发于域中灭此而后朝食其谁敢不奋乎
　　知止第十一
　　圣人功成事定则弃而逃之不见其色巻舒之道也故曰王者之道如龙首髙居而远望深视而审听其知变化之道乎
　　军权第十二
　　兵无形形于机兵不动动于权故不争而善胜不争者常弱善胜者常强吾深沟髙垒而天下之人莫犯焉为其能权权之又权其全胜之术乎
　　知微第十三
　　圣人无死地者以其知兵之至也圣人之知烛于防防一刚一柔变化无方故莫之能抗聪明睿知神武而不杀将脱万物之死而生全之而况其身乎
　　无战第十四
　　兵之大机可使不战而胜于天下以其精于权之至也微乎又微入于无形纯乎其纯洽于大常不出樽俎之间而折冲千里之外至善之道也
　　韬光第十五
　　圣人察于天地之动蚤知而先识中心蕴藏之鬼秘神伏迨一朝而光曜发言乎其顺时也乃若不蓄积则机匮不简练则器钝虽有时至其能若之何
　　宻机第十六
　　三军之士衔枚疾走而无风声此其令之严所以为机之宻与岂独三军大将载辎重而行俨乎其对神明而无牙齿之失虽有巧谍莫能窥之矣
　　文伐第十七
　　礼乐者征伐之本也文章者政事之资也揖让退逊而强梁梗化之徒濳移而黙夺则胜于刀锯千万矣
　　血战第十八
　　夫血战者策谋之下也然而兵家不免焉故忠义激烈之令行而三军忘其身轻生敢死之令行而三军忘其敌复仇报耻之令行而三军忘其家尽力竭气无有内顾则强梁之势靡矣
　　尊王第十九
　　为大将者一举足而不敢忘君焉则三军之心知禀令矣虽在阃外为之主位设环衞而受事焉以君命行则家不敢私而人亦不敢怨谁谓三军之不心服乎
　　军师第二十
　　三军之兴也虽有上智之将不立之师则无以宣导敎化故礼义不章士卒骄惰临敌而遁矣昔禹之誓军以益为师汤之誓军以伊摰为师鉴于明镜则妍媸别矣问于蓍龟则吉凶着矣军师者三军之明镜蓍龟也
　　辕门第二十一
　　设和以为门崇牙巨纛三军望尘而知畏焉则法令行矣故虽无仇国敌家之变而威仪以肃然左右前后旌旐精明启闭以时金鼓随之不待夜而柝也皇帝诀曰辕门嵬嵬若山之崔辕门沈沈若海之深观诸辕门而营阵之道举矣
　　精研第二十二
　　圣人之心常若圆寂聪明睿知其至矣乎而犹不易然几动而精研之其大不皦其细不昧故通乎人心通乎四海通乎神明无所不通矣
　　兵道第二十三
　　兵也者道也勘乱之谓兵适治之谓道治胜则乱愈弥乱息则治愈光故圣人之兵不以戈防而寳于法寳法则消祸于未形矣何谓非兵乎
　　权道第二十四
　　人主失权而天下之乱生故为大将而不明权则不足以治众定乱权也者非威武之谓也举不失道寡而能博是操其键闗而天下之出入由我矣
　　全胜第二十五
　　圣人之道以全取胜惟其蚤见而豫待之知几之至也譬之于射研于胸臆之间而决于百步之外其不中者鲜矣
　　射义第二十六
　　弧矢县于天将之肆兵莫如射射者人情之所习也而荣辱生焉择善射者为之师辟圃而校焉比赏而乐焉申令而不息焉三军之心奋矣
　　神会第二十七
　　山谷之间大山之南四面囘合三川绕之十万之众藏于其中广地拓为辕门八寳会焉万物拱焉禺合之徒化而为羊俯首而横木于以献王树以青旗朱为之文沈沈乎雷电之将发神灵守之矣
　　山髙第二十八
　　山髙岩岩乎几于跻天发杀机兆于西华山虽髙崩矣赤黑之鸡其鸣相应将入我疆仲夏莽莽星穿其月鸡之东西无有定处忠臣孝子皇皇夙夜击楫长歌一朝恢诸夏也乎
　　大江第二十九
　　大江洋洋焉纳彼百川以宗于海起自北陬及于南服故能攘臂而运舟航则龙蛇变化波涛百出实超于羣羊者乎我有朱丹以为腹心秉质恢何兵之不可摩乎
　　神兵第三十
　　英雄之用兵神阶乎道炳于几先乎沈沈乎泯泯乎孰从而窥其端故非战而天下黙然从之则神于兵矣神哉神哉不为物先而无非先不为物后而无非后髙明之心恐不明于天下及于功成事定则从赤松而游焉
　　龙马第三十一
　　圣人乗龙马以驱天下非龙无以变化非马无以流行爰有大义以扶社稷以为生灵非周公孔子之道而行之是为逆矣化而裁之变而通之不必功自我出名自我成故其道尊
　　率义第三十二
　　恢乎圣人县权而动则莫大乎以义而率天下君臣父子之道明天下之兵可得而举矣率其子弟攻其仇敌未有不胜者也躬行以帅之训典以明之物采以彰之风声以振荡之一日克已复礼而天下归仁焉
　　太公第三十三
　　昔者太公望钓于磻溪之上八十一而为王者师况于三军军师者敎化之主也上通乎天中通乎人而下察乎地其智沈深金心木舌提剑而天下定矣
　　道化第三十四
　　夫兎生于月天下之马可得而追之圣人以道化天下阴阳相生日月相合被乎五采之彰而纯白也栖栖然皇皇然襍于牛羊之间击磬于衞吾固自保而不求于人不义之富贵于我如浮云吾其为东家之丘也与哉
　　倚数第三十五
　　道之生数也九而十八十八而三十六有以哉还复为一一而合十焉十而分五焉十五而兵道举五十而伯道成九合诸侯一匡天下微管仲吾其被发左袵矣萌于六甲而福徳会焉干于乙炳于丙而明于丁至于丁盛矣茂于戊包于已更于庚新于辛任于壬揆于癸故癸甲之交犬羊动焉动于彼将以应于我与孳于子纽于丑演于寅冒于卯振于辰纪于已交于午午也者当天而应运其犹尧舜之时故以岁以月以日圣人走马而定天下非以此哉余是以知尧舜之兴会于未重于申囚于酉折于戌该于亥古之顺天时者如此矣
　　权竒第三十六
　　救危援急以权权者竒也权竒则运天下如转圜矣圣人之用权也事要而功博势奋而理顺精研其情若覩日月力蹈其事若决江河所以通神明神明通危厝而急解矣
　　英雄第三十七
　　济天下之大事莫如延揽英雄矣记曰罗其英雄则敌国穷英雄之士虑几于造化识超于四海俗之所不解而忠震焉一人可以当天下而况其多乎圣人所以倒屣而迎之
　　独见第三十八
　　夫英雄察于海内则知世之所谋与故有独见独闻而人不知并观于天地博防于人之耳目于是延访道路而敌人之肝胆覆露矣
　　大义第三十九
　　揭扬大义而人知所向风则人心可得而通焉夫济大事者必以人心为本忠邪之分不明胜败之数不决天下之顾望而怀私者多矣故曰精于权而天下之兵可齐也
　　顺天第四十
　　圣人之动也必顺于天天地顺矣而四时未顺焉不可得而动也四时顺矣而昕夕未顺焉不可得而动也察于星辰卜于干支而征于风雨晦明圣人之动其有不吉乎
　　理乱第四十一
　　理天下之乱者如解乱丝而一分之益以乱古之圣人其心闲闲其智潭潭从而循其端提其纲领席卷而驱之
　　行阵第四十二
　　兵家者流亟乎其言行阵乃亦有之夫阵陈也形生而阵列原于一分于五究于九九九而八十一而变化备矣
　　储财第四十三
　　国多财而远者来矣赏当其功予之而取也而财不匮罚当其罪取之而予也而恩不穷人心归而财货流武有七徳而卒以丰财不亦信乎
　　辟地第四十四
　　诸侯有善政则草莱不生而五谷登矣故莫如劝农劝农之实在于均徭均徭则民力不疲得尽于南亩征伐之上策也
　　鬼神第四十五
　　庸民之心不以鬼神则不寤故敬于宗庙而民知孝只于山川而民知肃享于百姓而民忘其劳矣
　　取予第四十六
　　知予之为取者政之寳也众人但见君子之予人甚费不知其取人甚博从人之所欲而其所欲归焉故曰圣人以其无私而能成其私昭昭矣
　　命令第四十七
　　令顺于人心则沛然下之如流水矣故令其所恶而禁其所欲虽圣人不能行之则愈行不行则愈坏命令之不精政之大蠧也
　　备患第四十八
　　惟有道者能备患于未形也则祸不萌故思患而预防之者治之至也其机深其虑远害至而不为之备祸生而不为之防吾末如之何也已矣
　　蛟龙第四十九
　　蛟龙得水而神可立也喻君子之徳矣君子以天下为家万物为体不祈于民而民自归焉是变化之征也人皆曰予智舍其大者而取其小者乌得为智哉
　　虎豹第五十
　　虎豹托幽而威可载也圣人之恶恶严矣孰谓其为威然岂轰轰然日求恶人而诛之哉圣人之不示人以小也虑沈而远机发而当彼为恶者不悛其孰得而逃之
　　名运第五十一
　　名之运也大哉其转旋天地犹有余力也故圣人不爱寳玉而爱荣名谓其无翼而能飞不谋而自成此岂声闻过情也哉
　　抱独第五十二
　　夫功名足以震万世而耀千载者必有独知之明矣独知者独闻独见独出独入下学而上达知我者惟天至于道久而化成徳盛而人服犹曰荡荡乎民无能名焉尔
　　分军第五十三
　　大将之所以战胜攻取者谓其能分三军也不能分三军则犹士卒也何以为大将三军之所爱与畏不能舍我则虽欲无战也得乎
　　收罗第五十四
　　收天下之豪杰罗天下之英雄则不战而敌国惧矣故君子必以道胜不以道胜于天下则贤人不来贤人不来谋议不达而欲驱庸夫俗士以成功名者鲜矣哉
　　布徳第五十五
　　管子曰夫欲用天下之权者必先布徳诸侯是故先王有所取有所与有所屈有所信然后能用天下之权夫布徳者非所以市道交也必先其志义敦其礼节而诸侯之心并矣
　　勤王第五十六
　　求诸侯莫如勤王夫邻国相救援然且圣人重之而况于勤王夫大义发而天下服故天地如之顾望因循毫发不萌生濡其颈血以溅白刃欲无勤可乎
　　火攻第五十七
　　寡而能为众弱而能为强则莫如火攻其为力纯其为势昌无城郭而固无甲胄而完无车马而骤无斧斤而利夫惟火之烈故望风而遁焉岁徳在丙月令在夏火之胜也着明矣
　　阴阳第五十八
　　夫大将悬赏罚如阴阳二气然赏者阳之舒也罚者阴之惨也阳僭则万物稿阴滥则万物流而造化匮矣圣人县其柄毫发不爽焉此天下之所以成化也
　　五行第五十九
　　五行之用不可胜穷故兵家取法焉用木所以破实用火所以逼众用水所以浮深用金所以割残用土所以伏本然其变化火流而水烈金走而木飞深乎大公其造化于此乎岂曳裾之流所得而知乎
　　一气第六十
　　神兵之动以为一气一气者一气之所化至阳之精贯于金石何况于人心故非鬼非卜非诈非力大道之转流而不息及其感受而阴阳之气结固矣
　　浸几第六十一
　　天地之道一气不顿盈亦不顿亏其何可贰之圣人与天地同徳故能成天地之功夫骤进骤退溃滥而决裂乌得不山崩川竭乎
　　圣言第六十二
　　夫圣人之言非自言也神为之意而道为之文时至而言生言行而化流将纳天下于轨范之中造化胥赖焉其何可侮之
　　元恶第六十三
　　夫天下无元恶大憝则圣人不生焉故不善者善人之所资也其不善愈烈则其善愈几圣人之为善也因小人之情伪而模范出焉有道之将其所以致敌知此其由矣
　　囘风第六十四
　　天下之人心不使之囘风向道而欲禁天下之乱有是哉乱之生也有几祸之作也有源天下不得已而乱圣人不得已而出畴知之哉畴知之哉
　　宻机第六十五
　　天下有明智之士则治乱之机可得而察矣出言行事惟恐人之不我为者小人之道也出言行事惟恐人之不为天下者圣人之道也圣人何以异于人小人之所恶众人之所疑达者之所信其殆庶几乎
　　自治第六十六
　　夫天下攘攘乱而不已其必有由乎未有以乱而能治乱者以乱治乱则天下将熄万物将灭未必不由之所谓人臣者能自治而三军治矣三军治而天下之乱可治矣今三军之不治而曰我有以树威制胜何由哉
　　善恶第六十七
　　天下有晓然为恶而人曰未必其恶之如此也天下有晓然为善而人曰未必其善之如此也则如之何此其为治乱之机也与从于恶则乱日作矣从于善则治日兴矣不先辨于善恶之向而欲以除残去杀者未之有也
　　通变第六十八
　　为上者不先养民而先养军不先节财而先理财此欲天下之平也亦有期乎调十万之众而无期月之食民日贫军日惰财日竭而用日繁其至于土崩瓦解非但朝夕也为人臣者惟人而因循拘滞欲不死也得乎
　　消军第六十九
　　屯一万之众一日不食可乎夺百姓之财一朝空乏可乎屯兵无食朝夕不解则内乱作矣军师无食则虽欲战而不可得矣况于夺人之财而养无益之众谁谓盗贼之攻人人之自攻自毁也亦已甚矣
　　安民第七十
　　百姓输纳终年而无一日之恤三军养给于上终年而不用一日之力事之倒行而逆施者有如是乎世之为计者无曰破敌而曰安百姓则百姓之心服而三军自可以战矣
　　决断第七十一
　　天下之事有可望而迁焉则未之敢断也明志之士深思其故有不可得而迁则已立断矣夫蝮蛇螫手而壮士疾于解腕犹可以全躯也解腕犹可天下之事犹不至于解腕者矣
　　亟疾第七十二
　　浸润者化也亟疾者机也寒暑阴阳四时而移焉雷霆风雨则勃然而发造化之所以神也故圣人精思而立断其亦有不得已者矣
　　精解第七十三
　　圣人之所以通天下之故者为其精解也圣人之心无所用其用也当无所思其思也睿众人之心则游于物夫物自物我自我彼乌得而殽之惟不殽于物而天下之物为我御矣
　　生杀第七十四
　　天将以生人之厚则杀人之多矣天何为杀之圣人使之然圣人不以私智御天下天下不大乱则不求于圣人天下不求于圣人则圣人不兴圣人不兴则大乱不止仁义之道行而天下大治此天地之心乎
　　心服第七十五
　　惟道义则能使人心服富贵可求吾亦可尚诈而不仁矣仁不可昧诈不可掩而富贵不可求则将安所从乎故圣人之权于道义舍道与义而窃权之名天下谁能心服乎
　　救人第七十六
　　君子之道惟切于杀人则不能已人之所以仁自其本心安焉彼不仁者亦皆借一说以便其自营之私以其有所借而后敢肆知其心之仁矣
　　审因第七十七
　　君子之心虽切于救天下然不察时几率意而行之未有能济者也察于时几者谓之审因审因而动譬如蛟龙得水则变化不可测此其为将畧也神矣乎
　　独立第七十八
　　其审因在人其独立在我圣人极深而研几善于诱人其不可诱者不能强也其中而孚者不能违也非独人不能违天亦不能违之知几其至矣亦何有独立之有殽乎
　　将权第七十九
　　将机之所以谲者何也夫谲者生于诚者也圣人之待其百姓如赤子然如物或害之其焉得不为谲乎故圣人以道事君子以机待小人机也者待小人之道也杀之而不忍况欺之乎
　　得天第八十
　　圣人终日干干不离乎天道圣人之于人必有不能得者然未尝不得天也天有不得乎人而圣人未尝不得乎天其斯以为圣人乎
　　补过第八十一
　　善莫大于补过补过者审机之道也故有道之将转祸而为福因败而为胜所以出之可无穷其胜不喜其败不惧以是全胜于天下孔子曰不怨天不尤人自尽其道而已更何必怨尤乎

　　青霞集巻九
　　钦定四库全书
　　青霞集卷十
　　明　沈链　撰
　　塞鸿尺牍
　　与毛侍御书
　　昨者辱使远存匆匆修谢不庄且感且愧链也窜伏以来春秋五易经按于兹土者盖四三公未有如明使君之贤也顷如羣寮仪物奉将皆麾而不纳是知下执事超越于羣公多矣且今权臣窃弄威柄以其奸邪贪墨之为风动四方缙绅士大夫皆化而不觉弃置朝廷之恩泽不啻路人畏惧奸邪之权势甚于雷电故皆茍且干没与时浮沈若明使君者风义凛凛抑扬予夺具中纪纲揽辔埋轮之节诚光前而絶后矣乃链复有言者何也诚见世路岌岌在一发千钧之际又闻主上求贤捣穴之心形于词防不知臣子亦有恻然动心思褰裳而濡足者哉朝廷惠养元元徳泽深厚君臣大义不可须防少解而士大夫内外相党不怵于权势之涂则惑于运数之说甚至有希心于权奸者矣权奸心事暴着于杨员外之一疏使斯人之言不验则天下之幸也斯人之言而验人臣可但已乎设若人言谓其不为大奸今南夷北狄交侵并寇主上震惊而权奸之心怡然自若此其为计何如也今节制诸将之所为又有不可晓者自秋徂夏闭门不出一战而坐受赏赉之爵不思报称此岂复有廉耻忠义之存于中耶此日犯边杀掠而彼日通使求和假以剏制丘富为名而惟暗输钱币数月之间破壤堡寨杀伤人民不可胜数而将校犹以首功欺执事此宁可复信之耶百姓横罹锋刃而复使之身首横分报功幕府有人心者必所不为而怀忠荩者乌忍见之哉今保安鸡鸣之侧埋骨如山皆此类也始作俑者仅已去职罪岂容赦链虽沦落草野而发愤抗疏之心犹耿耿不能忘焉况使君身任边邮之寄当此之时羽檄交驰文武失策下执事其能恝然不为之所乎敬勒手状陈露狂瞽链也非不知与时俱晦诚感主上之深恩而恋使君之明徳虽欲无言自不能已耳伏惟左右亮察之无任恳仄
　　寄华余溪
　　顷得奉手书知玉体违和时时恋念迩闻传言者云公迎医尚在潞河益増怅望不识近已得髙医否斋疾君子所慎然必杜絶世事除却妄想寛意以颐之若药饵之投顾乃顺阴阳调血脉至于五脏受病之原皆由吾心而致之也所以病能自养其愈尤速适万枫潭之便得附手状万惟顺时调摄不尽
　　寄张瓯江司丞
　　仆辱左右骨肉之爱未可以指数而札记别来怀抱匆匆不佳又不能具尺书修布似非人情然衷曲亦未易为左右告也邑中事亦已粗办鄙性率易不能结知当路奉合之期未知何日想恋光仪不任凄怆伏审即日动履清畅为慰弟此来独受东华使君之睠顾乃公之谙练持操真不可及令人叹服鹿门读兄含情遍系长途柳为政应开满县花之句再三击节传诵适吕给舍之便谨修短楮奉讯旦夕遣小吏将行不尽不尽
　　寄周使君
　　顷在都城得附于轩盖之末朝夕承侍徳音燕好绸缪情若琴瑟感服之至良不可言伏想执事以竒才明畧震迅方域之内兼以体貌魁梧笃生异表直当覩公手握兵符建侯万里之外如仆者驽劣之资不足策励然亦欲托附以驰驱恐左右不谅仆向慕之诚輙自输写耳如何如何顷知旌麾将诣紫荆谨遣候骑赍手状驰上鱼肠剑一匣虎铃经一部奉展区区惟亮之不尽
　　与鲍宪副书
　　客岁旌骑临发会匆匆不得远将至今怀歉伏审按节江南展摅鸿藻之润布扬骏明之畧刚柔并建威惠双驰风声所及其在别藩邻壤之民犹知恋慕况亲被其徳泽者乎钦叹钦叹仆自惟谫劣谬辱光辉惟有朴忠所愿以身徇国竭其区区欲无负知已之雅不审采风之余肯诲导其不及否耶未缘会晤寸楮布怀耿耿情私统惟亮察
　　寄吕潭西
　　不肖未能长往林壑窃禄兹土自念浅薄不足以负荷庶政惟赖明公开襟诲导使不得罪于百姓磨朽砺钝得少追步于循良之末左右之惠我多矣日者京邸辱赐照察周旋无已徽音淑贶载在肺腑云何能忘虽輙尝造门候从者薄致区区然此心耿耿万千未能一展也顷因范黄门风便敬勒手状布谢种种情私嗣当颛致
　　寄陆宫保书
　　不肖驽劣承乏下邑有年矣荷被防擢得从事于麾下喜忭欣跃不胜庆幸伏承明徳屈已防谦亲遣使者枉临于千里之外更辱盼睐周旋恩勤千万渥以帡幪之惠锡以金玉之音礼敎絶于等伦辉光瞩于畿甸曷胜感激昔平原降节于侯生陈思折简于吴质其在前史以为美谈窃惟明公秉躬明哲兼资文武英才振世盛徳寡伦拥旌双阙之间鹰扬百服之表使袨服荷防者魄夺而濳消环列侍衞者交臂而受事海内人士莫不谈诵声名倾心向往而乃下察簿书之材垂情珥笔之吏其于平原陈思何啻过之是周公握发以致白屋之贤而仆非其人也仆本樗栎之资自甘委弃沈伏州县殆逾十年顷得受命于庭阶奔走于末属已为过望况复遭逢殊遇感结腑心不胜局踧所期励竭驽钝矢心精白期报朝廷以赞扬仁风不敢背负谨遣县属裴衣先赍启记一通伏谢于门下仆已本月二日领劄付所有仓库文书即今交代卜于十一日起程赴任伏惟台慈照原
　　答杨兵宪书
　　仆辱左右光照逾迈等伦而轩骑之发缺为追送其歉恨郁如云雾何可殚言顷使者来询问起居知旌干旦夕有北上之行且辱手书枉存腆惠重叠感激当何如来谕极切边务所谓将材之难者今时正苦于此然安边保国之道帷选将为急将不得人则法制废将得其人则法制行然则选将者固法制之要领也夫将不在枭勇而在于权谋犹之卒不贵于狡黠而贵于颛愚也有勇者未必有谋有谋者则必有勇谋而不知勇非能谋者也夫谋非神秘非有鬼藏得之人心者也尽权谋之道可以为将矣故上明天时下明地理周知人情兼晓物故通于古法达于今宜天时者风雨寒暑非孤虚之谓也地理者山川险阻非生死之谓也至于人情物故古法今宜又非可以口授而指数今之将知此者其或寡矣乎然察将之道甚难微权妙道不可以言语而得髙节宏度不可以细行而知深藏固守不可以闻誉而取虽然是不可泥也善观人者亦惟探其端耳是故访问者知名之路也延揽者引士之门也论议者呈才之会也任使者试功之地也其上求之缙绅其次求之山泽其下求之甲胄夫挽弓试马不可以为能小道邪说不可以为畧心疎气扬者不可与成功袭常蹈故者不可以言法空谈不学者不足以论才呜呼不重赏而薄罚之不可也故古者之于将也悬之以髙爵示之以厚禄其有罪过者诘问之而已夫调度广者不可禁之以财志量者不可抑之以位劳効厚而赏赉薄则功名之士不劝责任重而礼遇轻则道徳之士不至此又任将者之所择也使旋率尔奉布幸惟亮之
　　答戴锦衣书
　　公笃志于大道沈濳独往仆心窃慕之然不能时时诣造奉服琢磨之益此为恨也仆不自量度诚慨然有忧世之心焉曩为愤懑不平一献言而抵罪遂窜伏草野然荷被主上之恩待以不死犬马图报之心何能自己夫济天下之谓道穷万物之谓学人心之体何所不包何所不有而世之人横私其身至于坏天下而不顾背君父而自忍此仆之所以扼腕而长叹伤心而雪涕者也然亦有学道君子周旋容与于其间自负为知几明哲黙以取容而不知事日坏而道日丧时已去而义未伸生民社稷将何赖乎孔子岂不知几哉然而至于作春秋讨陈恒独立一世而不顾此又何耶圣人之所知者义也其所以不忧不惧者命也语曰不知命无以为君子今之君子所以若此者岂非不知命故耶辱谕守宣大方畧大发蒙昧然今宣大之边事非独士大夫所不得闻亦有仆之所不忍言者固国不以山谿之险乃今知孟氏之言不余欺也得其人而守之诚反掌矣何必宣大哉豚儿过辱枉厚感激不胜昔承命述作奉扬太夫人之光烈今撰得髙节堂赋一首词义浅末殊不足观幸赐采择之
　　与长儿襄书
　　闻南来倭寇消息不祥吾每念祖父坟墓及宗族亲友往往伤心而泣下也汝既在家诚能建立议论但导人心竭忠致孝以成匡救之策则我愿足矣汝等读书幼学壮行树功立业正此时也范仲淹做秀才时即以天下事自任况今南倭北敌旱魃连年天变人灾四方迭见当此之时不可为无事矣汝等不能出一言道一策以为朝廷国家只知寻摘章句雍容于礼度之间尝谓责任不在于我因循岁月时至而不为事失而胥溺则汝等平生之所学者更亦何益南方风气秀防岂无雄俊才杰之士耶吾愿汝亲之敬之其阿庸无识之徒愿汝疎之远之天降烈祸殿廷灰烬旬月之内宫厰继烧此乃贼臣擅权肆恶以致阴阳失节而祸固起于朝廷土木大兴而害则延于百姓矣宣大臣寮与敌通和私相纳贿无复人理吾以忠心耿郁每事必直言于当道彼等亦稍畏缩但庙堂之中欺君之计通行而鬻官之声大震不能不动汝父之忧耳外朱云折槛词一阕寄汝视之
　　答田副总兵书
　　曩者辱赐书贶雅重感不胜也嗣即遣下走问候而轩斾已北发矣瞻恋之私日月并积有如悬旌何由可忘顷复承华札远存乃知朝廷宠渥荐至欣庆如何苐不谷荒菲无以为贺良用为媿仆居山中旬月缙绅先生过此咸停车而叩闗屡问左右之动履莫不赞扬将军昔日之英畧而言今日麾下之兵甚枭健也迁谪荒鄙之人深为欣庆虽然善驭勇者不如尚谋之必胜能循正者不如用竒之多功孔子曰可与立未可与权夫权之为言天道圣人之妙用而兵家之竒算也后世以诈术当之岂不谬甚矣哉故夫权者举一而当百也是故舜选一臯陶而不仁者远汤选一伊尹而不仁者远此所谓权也伏惟将军忠亮絶匹议论风生机遁法人所不及然一已之智有限而集众善之功无穷诚肯访择髙贤俊杰任为谋主谘其策而用其竒此盖致胜之要务而运筹之大权也昔韩信破赵区区求一亡士李左车而师之询之谋议遂下齐七十余城今左右定之以谋猷而指纵其勇士运之于帷幄而决胜于千里是古人竒伟之功必复建于今日矣且宣大之事大坏极弊将军操五路之兵悬万人之命毛举细故日亦不足何暇纷纷任大事者举其所当举用其所当用一一而持循之贤杰之士勃然兴起而効用于我边务兵机操纵之无难矣将军之卒虽称雄强不过三千余人少马缺粮动輙有碍此不得深谋远识之士与之图之将军必不能以寡而敌众空拳而击贼也若以仆为迂谈今日条陈而讨马明日上疏以乞粮纵与粮马而粮无运输马无刍粟将焉用之焦心劳思终无成绩忧深而不可解祸结而不可去将如之何哉使旋布此希亮纳之幸甚
　　寄文衡山书
　　足下负大雅之才抱至贞之徳退处湖海白首弥尊今方内人士依附声名者犹足以激昻青霄之上况亲炙光仪者哉不谷迁谪边邮深为潦倒虽切睠慕无由会并瞻望云树耿耿无任每以交游中得承翰墨之贶不胜欣慰古人云寸楮尺璧一字千金惟足下当之矣盥露而奉对凿室而珍藏何以喻兹惟足下不惜残膏余馥当有以流润千里也如何如何不审即辰动履何似敬遣牛马赍手状并驰上小诗一帙幸改敎之
　　答赵总兵书
　　不佞辱知于麾下有年矣然年愈久情愈笃此与世俗之交随声逐势者岂可并日而语哉感念知已情何能忘每侧望旌旗闻驻节龙门遣役再三云暂来辄去不及一致小启又闻东路之报连绵不絶失去堡寨二十余处不审此语的否仆自出闗以来熟思而静观边鄙之事犹人之有羸病精竭神惫特形面之未仆耳使不急医未有能久延岁月者今之宣大财乏而用弥奢民穷而差愈重军中所赏者非其功所罚者非其罪或赏滥而功不劝罚轻而罪不威令下而不循惠施而不感官肆贪而法废事取具而实亡将军操万队之权握一镇之命仆曩经过麾下不见谋士如云战士如雨惟闻管弦之声杂奏于廷内当此之时敌侵削而不休兵疲弱而不振将军之所处如此仆实莫测执事之竒谋矣虽然已往者不必追矣执事能转机以就事因失以为谋则边事之坏可复恢也夫古告人之道三积以诚者要其信也动以容者要其感也示以利害者要其听而奋也仆昨闻警报夜乃焚香执笔而就书可谓诚矣每与左右论事不敢不尽心鞠躬以指陈可谓容矣使人民安堵而无边尘之警三军精练而怀欲战之心此执事之利也堡落攻烧而怨恨及于主帅蕃部连辔而一旦入于京师此执事之害也前敌进青边口而居民生缚渠魁将军反无寸箭之功攻破小榆林而男妇杀伤巨万麾下之士卒不出一救今日论功劾罪利害昭昭又岂待仆之言哉不肖喋喋之言固不足以为经时济事之策然执事肯谅区区之意而悟举焉未必非目前之利也夫将之用人以才而战则用人以力执事之士卒不患无力与技也患不得才智之人而任之耳欲求全才世固鲜有得一偏一能者俱可酌而用之毋以势分限其进毋以浮伪溷其真毋以譛言蔽其实毋以小失遗其长千而荐之百百而荐之十尔我各举其能彼此互陈其属抑幸用能表强励怯重其人广其路不惟可得军中之才而四方之士闻风向应将毕集于麾下矣夫本强者能制末技备预者能应卒变用才者本也训练者备也三军领马给粮必由贿赂而后得行阵守操多应故事而无补充营备数毫无实绩缓急之际孰可仗乎今将军闭门而自娱士卒倚戈而不练当燃眉濡发之时而惟坐待其惫非计之得也勇不自奋作之斯兴技非自能习之斯熟执事所统之兵非不可用在选练之不得其道指纵之不得其术耳仆未足以知兵旅之事但窥今日之势不尽心力而图之将不可为矣又何异羸人之不庸于医乎伏惟执事当国重任国家安危系焉蚤夜图维以灭此朝食朝廷幸甚生民幸甚仆辱执事之夙爱不敢以防辞奉承激切之言谅必不深罪也
　　寄莫宪伯书
　　京国欢娱已成岁月门前横盖马首垂鞭光景依依仆虽潦倒风尘未尝不梦想于招提之侧也况樽俎绸缪而风诗之凄怆乎感恋意气泣下霑襟嗟乎嗟乎士遇知已良为难矣又未得会幷于千里之外怅恨如何仆自迁谪以来委伏草野日覩边塞之变大有伤心者债帅粟官蠧民窃禄哨探至而震惊城堡破而不报欺玩成风以败为捷恐泄泄之久将守之无人而避之无地矣不审髙明何以敎我耶吕君使者还便谨啓奉讯南望凄然不尽耿耿
　　答扬叅戎书
　　日者辱轩盖枉临于山中执手睠恋厚于金石也匆匆顿息行李未遑修谢复承仙札飞坠草野之人过承懿谊奉服感怀益增晤叹所命丹书旦夕寻録边鄙多事之时左右驰驱王事诚能报効朝廷剪灭戎患置国家于磐石而解蒸黎于倒悬树功当世而勒名鼎彞此大药延年之秘诀也不知髙明以为如何使旋先此奉复余情种种续当敬致区区也
　　寄汪啓初书
　　忆在武林聚首岁时每怀髙雅耿耿不能忘久以南北驰驱卒不得遇便风缺相问也不审比来进修如何执事气质纯厚更加精厉何远不到不敏入京即以言事投窜于重闗之外言念故人恍在梦中宣大诸邉侵扰日甚一日法大坏而事日敝不知竟何底止也白鴈飞鸣黄云缥缈益动迁客之怀耳顷杜君任贵邑少尹之便附讯起居旧帙奉览焉
　　答苏节制书
　　链也投窜之人踯躅闗河无由持奉菽水一侍老亲而罪亦弥于丘山不自殒灭祸先及之不忠不孝惭负天地念欲即死以其魂魄匍匐先人之左右而男儿生世怀抱未摅奄然冺没上无以报圣主下无以显老亲于没世乃复忍哀茹苦延兹喘息讵知下执事恤其流离垂仁防独珍礼腆贶俨然辱而临之链也俯伏哀感交并举声长号精爽越于霄汉此情此徳何以报之哉稽颡使尘委谢无已寻复抽念下执事于军旅倥偬之际垂矜草莽岂非古人所谓轼怒蛙而买马骨之意乎链也自许不敢后于常人平居切齿愤后世之为士大夫者不肯以身殉国周营宻算惟其已私而已今世道日朘月削以至于坏殊可痛悼顷乡先生遗书云倭寇举国东侵浙之东西俱被其毒今宣大又见告突中原内虚盗贼纵横齐鲁燕赵之际水潦大作都城南北筑而复圯流离饿莩充塞道路呜呼此其时何时也而为之臣子者不思褰裳濡足以救之亦太不仁矣昔范文正公居忧而上宰相之书识者韪之彼其时虽有西夏小警犹号承平无事而忧世者不得已焉况今日乎链闻欲建非常之功者必有非常之畧欲知非常之畧者必得非常之人古之君子必尽心于此焉所谓非常者不谓其立异贵难茍然以矫世絶俗为竒也司马子长所谓博学深思通知其意者此固世俗之所稀然而成事立功非其人不能焉伏惟左右魁梧琦玮道谊文章巍然当天下之望又闻幕府清严忧切黎庶未明而求衣当食而慨叹延访通于海宇谘诹及于下寮心事同于古人而与后世之为士大夫者异矣然而功有所未立事有所未遂者何也凡以时势难为而下执事之心亦或有所未尽耳且今之势可谓倒悬矣然而为臣子者无坐视之理也今之事可谓掣肘矣然而为臣子者无税驾之心也不曰今之事势难为者非也不曰臣子之心有所未尽者亦非也书曰后克艰厥后臣克艰厥臣易曰艰贞吉非今之时乎夫已往者不可得而追矣及今而犹不为之所天下事尚可道耶孙子曰未战而庙算胜者得算多也未战而庙算不胜者得算少也多算胜少算不胜而况于无算乎夫算不同有全算有竒算全算者安身而后动制胜于无形兵谷交足大备无患若李牧之守代边赵充国之御罕羌是也竒算者变生于仓卒祸起于须防而能转祸为福易危为安若周瑜之破曹操谢之败苻坚是也譬之和扁之于医彼其血气衰微而无异常之疾则以良药投之参苓昌阳而见功效若痈痬之发则有刮骨浣肠卒病卒愈之效此非通于神明者乌能与于此今不得万全之畧而又不豫应卒之谋诚未见其可也然则在下执事又安得不亟求彼有道而无方通微而多算者与之朝议而夕图之以救元元之急哉故韩信非不智也而求李左车为辅田忌非无能也而置孙膑为师若此者诚见利害之极而审乎取舍之机也故夫多算者能审取舍而已拳犍枭勇可以充搴旗之卒而非所以为将帅之材也星辰宫算可以备已疑之术而非所以为通方之畧也且今时之所患者岂非将不能而兵不足财不充而险不备乎仆以为将不患其不能贵于能训迪之而已兵不患其不足贵于能选练之而已财不患其不充贵于能斟酌之而已险不患其不备贵于能守御之而已此固取舍之道也何者今之债帅粟官非不众也乃其始也由于敎化不明风俗败坏而又本于转移无术吾于其贤能自奋者必庸之贪冒不改者必去之若孙武之斩宫嫔而诸姬肃世宗斩樊何而三军恐宋太宗之赐剑于曹彬曰偏裨而下不用命者斩之今虽不可斩独不可疏之乎彼城狐社鼠必有所依然我亦安能以其身名之辱而易权贵之交哉下令谆谆必以忠义节烈国恩难负为训且置能吏于两闗有通书贿者时夺而治之以示标的彼两闗者非余之所节制哉故多方为畧以鼓舞之时下敎令以训谕之引古名将以激昻之故古名将必有胜算于心而后临敌今敌将至其为胜算几何矣人之精微则不能宣之于口至于大畧可讲而知何不于开府之日悉延使臣将校陈列时事相与磨研论议务求长策于以施行夫人不辨难则不足以诘其短不输写不足以形其长故非独知事亦已知人矣于众言之淆乱而折衷之则易为力以一人之聪明而穷索之则难为功是以夫人皆有偏长之能而不必有周全之虑惟圣人兼听博观而裁之以独见故其胜算无穷今欲求胜算而不资于人心此又乌得为知算者乎试若校官子弟抱材器者有矣而茍以章句不録羁人巷戸歴变故者多矣而以微贱不容抑如人之抱竒疾而为草泽之医耻服其药宁杀身而不悔也岂不可惜矣哉今下执事试省其所用之人我求之于人者乎人求之于我者乎若我求之于人者则十得其六七若人求之于我者则十不能二三彼为功名之计而来则所辅于我者皆功名之事矣彼为富贵之计而来则所辅于我者皆富贵之事矣茍皆富贵之人则忠谠之言不闻正直之士不至取资于其身而贻祸于我饥而为用饱而飏去岂可胜道也哉是故人云中原之不胜外患也非不能胜也是不欲胜也我欲胜而胜矣今公卿大夫所为之事是欲胜外患者耶欲用三军之力而上下交征皆于三军中给之使三军者诚皆圣贤之材亦不堪命欲用其死力而不与之生恩欲取其忧劳而不与之逸乐世宁有是理乎今或下令令各城守备专求智谋勇敢之士时以名闻叅伍以其所知召而问之则草莽之人奋矣故荣辱者治人之大机也担夫羁妇宁死而荣毋生而辱立为三等之法而上下之其最者防其名字显其身家以宠荣之以风示远近夫此一人也上之人赏焉下之人称焉虽有不勇敢者寡矣官府摧折焉妻孥怨谪焉虽有不退缩者寡矣今进死者无荣退生者无辱弱强勇怯雷同一律何所为选练乎人或言财之不足而用不充是尤不然歴年以来但见兵马之消而不闻蒭粮之减但见民舍之乏而不见官家之穷诚得忠力之士如刘宴之流规而理之财且不可胜用也而况于不足乎故夫兵之用不过乎攻守坚壁清野所以为守也驰车骤马所以为攻也今天雨霖潦城堡倾頺中国之所恃者仅有此耳又复坏而不修一日敌骑奄至抚掌大笑择肉而食之岂有既乎祸未至则因循而不虞祸既至则仓卒而失措此中人之恒患也何不蚤夜督促亟成之纵无大补犹足壮三军之气而消敌人之心先一日则有一日之益累一分则有一分之功今天霁以匝月而毁垣如故也夫噬脐而悔何为哉三军固以进战为功退缩为败而变化之机转移万端故进亦有算退亦有算因敌而动宻于秋毫故减灶以示怯卸鞍以止来免胄以夺气舞女以移情诚有以揣摩敌心而研练物理之至也昔苏秦发箧得阴符读之三年为之简练揣摩是以游说列国百发而不穷诚得絶识之士而与揣摩敌人之行止了然若观明烛矣夫敌强盛者不当迎其锋而当乗其倦鬬众大者不当值其广平而当邀其险阨盖借形容而损其强设精微而破其锐固有道者之所必为智士之权衡也是以王显乗雨而破契丹班超因夜而攻鄯善李愬冒雪而取元济张彦泽逆风而战阳城皆算成而令熟濳运而黙移无不应也故今不虑克敌之难而切虑用众之难也若进而不由其进退而不由其退欲东而不能使之东欲西而不能使之西众且不可用而况于克敌乎故节侠之士必有誓死之交智能之将必有敢死之卒何者以其恩信结于其心而不可解也今之将帅縻衣解食得敢死之士几何人矣三军之士望风股栗而不敢战匹夫匹妇幽愤激烈蹈白刃而不辞此非发于其中心者然耶其初心未尝敢战而强驱之使战此其败亡固不在交绥之际矣故胜败之数不必占于星纬而卜于蓍龟将智而士勇胜矣将不智而士不勇败矣以今言之固无必胜之形矣无暇远论即以近日深林之事观之亦已明甚记曰前事之约结后事之机权也故忠臣不变节以徇时贤将不息谋而偾事惩前败者图后功追往失者计来效军败矣而处败有道则胜必生事失矣而居失不昧则功旋着于今日处变之无道而知来日致胜之无机也献防者方且以为涂抹之巧锥琢之能而不知其培祸基而重罪胎也亦已甚矣孟子曰仁义而已矣何必曰利今为人上者大率晓然示人以趋利避害之情而一旦责之轻生敢鬬万万无是理也古之名将所以不炉不盖却金辞第忘身而损己者岂得已哉诚以风谕三军使之囘心向道而训迪之至也管子曰龙蛇得水而神可立也虎豹托幽而威可载也风雨无向而怨怒不及也如或以不附之心而兼之以可测之势偏恩所授有之而非无心之感谁在而三军効力乎何也士大夫不能以身任天下之重故也夫匹夫而有忧天下之心若伊尹王通范仲淹之流而海内之安危本于京师之轻重京师之轻重悬于宣大明府君虽欲不以天下之重为任岂可得乎昔者刘晏之在江淮也其言曰见一水不通愿荷插以先往见一粒不运愿负米以先趋焦心苦体期报明主彼以运漕为任如此若下执事之任则比刘晏为重矣今二酋不灭纵使宣大秋毫无犯而京师有匹马只矢之警下执事不得髙枕而卧也况不必然乎此宜亟宣壮猷展竒畧挽千钧于一发所谓持大兵如擎盘水一致蹉跌求止不可得矣迩节钺驻宣府是也东西南北取道适中而将校诸官麾使良便进可以为京师之声援退不失两镇之控制使望风而来者得有所向焉今日之事惟在委任得人若频数往来亦不无废时之患下执事之图惟宜日之不足而继之以夜此不可谓之燎眉之时矣乎乃辄因使人之便敬以书上盖野人芹曝之心感激而动者下执事恕其狂察其隠忧而不以书生之言视之则不胜幸甚矣
　　寄张司丞书
　　离隔光仪自春徂夏日月不居二毛丛生言念知己顾我如何伏想君子履道髙明金玉其心不以外补而忘内忧维扬襟辖之地博防广览旷焉度何独不为美观壮游而置欣戚哉仆本落魄之人窜逐荒野惟有惓惓旧知每一南望恍然为怀何日会并握手交欢以罄区区耳诸生任子行托其奉询起居外奉去海天晴望图一卷赋诗廿首聊寄寸心千里云山与情长伫













　　青霞集巻十
　　钦定四库全书巻
　　青霞集巻十一
　　明　沈链　撰
　　史王阳书
　　献岁孙生往游玉女潭之胜曾奉尺书想达记室矣顷吴中人过此每颂令徳发仓廪以赈饥穷不独邑人懐戴而感烈虽逺方闻者莫不举手赞翼天生贤哲以济斯民如公之徽懿海内岂多见耶
　　答陆宫保书
　　自包生还被荷手书并以宠锡感服至今然不敢数奉启状者因无可托又不欲以空文冒凟尊严也顷承来谕极切感激但今日时事之急燃眉不足为喻矣链虽窃伏草茅而旷望风尘之末但知邪正之趋一欣一戚展转于怀何时云释链惟天下之日坏者只在寻常尺寸之间而不在于显融之际寻常尺寸是士大夫以为当然而不察者而不知天下之事日已趋于壊矣山崩川竭龙蛇起陆边疆多故事势日危荐抚臣用邉将不闻超防杰特谋猷之士犹袭常蹑格以狥己私然则必待天地反覆而后为变耶国家之患莫大于飬兵飬兵则敛散之际为弊不胜而不知所以爱民故野荒民散山川易位岂一日之积乎今边塞讨马乞粮名为军旅究其心有一毫为国家实用者哉使归谨勒手状奉谢情悃缕缕未尽展布外连珠一帙幸赐采择之不胜悚息
　　连珠【止存七首】
　　盖闻花本无心遇阳春而自发仙须有道能不老而长年是以呼吸玉和导摩金骨黄庭内境待琴心三叠之调白昼中天因鼎气八成之运
　　盖闻仙道通灵谁应无穷之变圣机入玅自生有穆之光是以河上仙公望青霄而凤举关门令尹观紫气而鸾翔超轶九埏嘘呵八极
　　盖闻道由悟入理絶言筌造化神机显示金丹之奥旨乾坤妙用黙流玉液之符是以得道真仙抚尘寰而拍手知防老子对世景而忘心
　　盖闻蓬莱隔弱水三千非飞仙不可到圃在东溟万里必羽化始能登是以方朔偷桃终离汉王之席安期啖枣偶经项籍之宫一举而黄鹄髙翔逰而桑田已变
　　盖闻严青异骨终合成仙子晋髙才自应学道是以忠孝本飞防之质聪明为羽化之姿林甫欺君最犯道家之忌嵇康傲世亦无仙客之縁
　　盖闻身上紫霄自解尘寰之阨骨凝水定超凡界之迷光满福堂香生夀域是以接舆叹凤及汉世而未衰李耳犹龙在尧天而已见
　　盖闻天上长春花鸟彻四时而并丽山中不夜香灯连五纬以争光是以贤圣希神仙爱道超魔拔难自开云笈之书扫恶祛邪常吸日宫之蘂
　　寄袁元峯书
　　曩岁辱令亲携书劄并以嘉贶慰存迁客于幽谷隂崖之中道诣恳笃至于今感之然知旌斾往来桑梓翺翔阙庭其视投荒之人绵邈万里者何如也仆抱忧愤之疾已入膏肓而世路晨光又更蹙之往往感慨长号而不能已也士大夫诲我以谲隐道我以周旋链以为丈夫生世当尽忠伏义置此躯于六尺之外何所不可乃泯泯黙黙束小人之态以乞哀于人耶况人生所志不同而死生贵贱之有命乎夫杨李诸公此心无愧于天地特自其命之所遭如此缙绅先生未可相视为戒而直懐此凛凛耳人心若可冺灭则天地将已穷乎吾惟竭臣子之心委顺而已他遑虑哉风便附去手状奉讯起居鴈翼北来时望徳音闗山愁寂无任恋恋
　　寄张兵宪书
　　昨因王家堡曽道一言于牛指挥以告下执事然此其一端仆之区区则望羣公执事于此之时褰裳挢褐运尺寸之规而恢万里之度改寻常之辙而就千载之功也链不佞自上疏以来夙夜砥砺未尝一饭而忘君恩今边境汹汹一髪之引千钧不足为喻矣人言责不在汝何庸汝言似未足以解区区之忧者何则君父之难切于肘腋而人臣回翔容与便已而后发其若此心何哉伏惟下执事敦厚瑰梧秉心忠亮深惟国家之急精白光明万夫瞻仰此又仆之所倾心而向往者则区区之言纵欲不告于下执事而不可得也今天下极弊大壊仰观天文俯察人事非独外患之殷而内忧方切钱谷甲兵销铄己尽人心纪纲败壊难言当此之时必非拘挛常调所能转移之者军伍壊而后有家丁之设若家丁之害又有甚于军伍者倚势恃强夺人田土侵人财货至有白昼淫人之妻女而莫知禁者顷生割百姓之首以报肤功实此辈为之况今给飬之费数倍于军伍则何必虚设此名以重地方之荼毒乎此其弊起于文臣急功希赏弄机械以欺朝廷所冝亟去早除以寛生民者去此而欲练兵选士莫如因土著之民行屯田之政仆常以其说闻于龙岗公此不可不告于下执事者夫后世之患在于兵农之分今日正坐受其弊矣苟执常泥故以为成法之不可变则相胥以溺莫有恢复之时矣可胜叹哉夫有土则有民无土而民不可使也有民则有兵无民而兵不可为也莫非民则莫非兵何有兵少之忧莫非土则莫非民何有兵骄之患易曰君子以容民畜众而轩辕之为井田管子之作内政盖皆此意今不必夺彼与此又取纷纷但有田者捐其租无田者给与之闲田况百姓之心畏家丁之害甚于强敌常曰我辈居长边方且知行伍能去此家丁宁自备衣粮以为战守下执事何不于民心之所欲为者下令以约束之就其中选才力者立为首领各令防守本土惟邻近者有应援之义教以金鼓旌旗之节坐作进退之方一以统十十以统百百以统千此自然之制也有鞍马能战陈者则多増田土以为赏其迁叙也亦千而百百而十十而一其不忠力者则夺之田土以为罚上之使下下之事上各循其理而定矣此所谓义兵也或曰安得若是闲田而与之又有田而勿征其税此得为义乎链以为边塞之事与中原不同宣大之牧马草场其地以数万顷计今皆荒芜不使民得耕耨总副叅游而下所占以数万顷计捐其子粒即为义兵矣宣大连年所壊堡寨以数千计其所遗田土亦以数万顷计此皆可捐而与也且祖宗之法以宣大为边陲原无上供之税胥吏之流专意舞文坐收其利何尝不捐也况捐租之法独行于边陲而不行于中土曷为非义乎又曰今敌骑日夕窥伺欲农民运畚锸收谷粟而复为之兵不已迂乎余曰民心乐种植而恶催科之扰愤凌蠧而懐拥防之心此其大情也乃若散家丁而不调则无作践之苦且省供给之烦又捐其税粮増以田土偿其旧所借贷必大欢恱寇至而勒兵拒战彼自为身家计矣奚俟迫促之乎故令未下而众恱从兵不劳而食自足何者先得其心故也昔荀卿论用兵之要莫先于附民赵充国破先零以屯田为务此人情物理之至圣人复起而不能易者道在迩而求诸逺事在易而求诸难非此之谓与富戸买粮纳草有官司夺其值而不偿者万口嗷嗷莫可云喻今任其所便急以闲田偿之亦权事之冝也不然彼等将欲逃匿更何以处之譬如家事为不肖子弟所共分裂有克家者出而扶植之非独振其家声亦可以防持弟兄之过咎也其为徳业岂浅浅哉乃若沈吟犹豫拘文法而乐因循今日不发明日不行则土崩之患已在目前矣谨承使便敬勒手状奉谢髙情伏惟左右察其悃诚恕其戅直幸甚幸甚
　　寄唐荆川书
　　忆畴昔辱游于阳羡之墅省记防防教以挽弓当其时不识也别后几二十年末由一晤而世路坎不出公之所议缅想英槩时时于梦中见之顾仆出闗以来目覩世变大有伤心者恨不能防并于数千里之外与兄握手倾此绪谈也顷燕峯使者之便敬脩手状奉讯外鄙作一帙幸赐览削之
　　寄华鸿山先生书
　　往岁程侍御曽属人转致手书并以腆赐南向肃拜只承数千里旷荡之恩况在师门讵能不感激驰恋时即具启委谢不审曾入记室否自顷海宇多故数从人问讯台居然未有指陈迩闻荡口旧业己仿北人筑为堡落嗟乎此可以观世变矣链从出塞更为留意览观于治乱兴衰之际只在人心人心流转即天道之所着也然纡回而考之天道其有定乎奸邪不乆而覆矣夫子何忧焉往岁漫为拙稿一帙辄贡上乞赐笔以防防使放臣逐客犹得防大道之余将以授北方之学者无任瞻伫
　　寄马孟河书
　　曩岁辱赐手翰龙蛇夭矫晖映山谷此时以边塞之地楮素不庄不得即具启奉谢嗣得发则髙君已行矣三月间小徒梅天俊应贡入都城曽附致区区不知已达记室未也昨又闻轩车将还此意云何于洁身之义髙矣但念为国无人此重可叹也不肖投荒以来窃忧海内多故兼以强敌乆觇中原日夕环伺长钩巨索设计非细当事之人虽亦吁嗟愁结然束手无为而制御之策邈乎其不闻也其在下执事盖必筹之稔矣不识何以解仆之忧心乎风便附此并驰上鸣剑集一册碧玉环一双引区区诸惟亮原之
　　寄张白河兵宪书
　　七月十一日敌骑入川离保安不一舍守偹不在掌印无为城中之人莫不惶怖仆不得已率诸生数十百人同鄊中父老列行伍执器械巡守城上昼夜不眠者九日此非宣大诸公之地方耶敌骑方退家丁四出杀人报功希赏其害生灵伤国体甚矣此所谓有忠邪而无贵贱之时也今强敌凭陵之后又不闻当路藁抚揗而急拘无罪之良民为此施行其知缓急之序乎仆荷下执事之明徳居常感念之今日之言乃家谋而国计实不得己耳是故君子作福于未萌销祸于未形且恶不可长罪不可纵仆自读书至今未闻割人首领以报肤功者仆虽谫薄曩以言事而投窜边陲防朝廷待以不死纵不欲为社禝之忧而身家之虑殆有不可己者春首中路攻者四十八堡杀伤男女万计今新城又壊十三堡矣敌骑虽为暂退坐谋择肉环视无己况其钩索梯衡之具无所不备而中国无一可恃者又兼有家丁之内乱切恐祸患不在于外侮而在于萧墙也伏惟下执事忠智絶流不为外议之所牵制转祸以为福因败以为功罪其渠魁剪其羽翼更能深谋逺筭以灭此强敌竒正变化飚举而电发动于九天之上藏于九地之下使彼来不得以纵掠去不得以全归非下执事其谁望之链也懐抱朴忠投荒待罪不能被髪入穷谷采薇而长往又岂忍坐视斯世哉所以目注视而耳倾听无非此念也倘下执事见为迂谈加以姑息不重惩此腹心之害敌若来人民不防外患而防家丁地方不战而自破矣此所谓助敌以自灭可不为之深虑乎下执事忧国家而勤社稷者必不憎仆之僭言也千万亮察
　　又
　　仆负罪于下执事乆矣然自维此心以为爱下执事者莫小子若也畴曩小儿在宣城又过辱盼睐之恩且非独小儿也仆虽谫劣非不知隠黙为髙而喋喋取人之憎恶顾时势倒置已甚而权臣防蔽万端私结党羽而潜消国脉逆恶隐奸人所共覩然依阿者趋其势容回者箝其舌纡延时日不惜纲常仆也落职投荒不量其力指明天地之大义以存民彞不效鲍焦负石投河此生尚在当烈烈轰轰以尽臣子之心不为依阿腼腆束儿女子之态以邀富贵者况死生穷达之有命乎今使君之光明俊誉为门下之所汚染多矣链叨年谊之雅承骨肉之爱实不容以不言之下执事何不如韩延夀之故事斩邪魔于肘腋决赘疣于项领去旧更新以昭至诚则日月之光明如故矣顷里中应袭冯世勲一罹于枉法赃赎不完饮食不接彼其母子兄弟举家五口皆溺于井链闻而痛悼捐金以救免之使君明照覆盆之下宁当有此况有仆之所难言者乎今懐来之民被家丁之害吁天无路寃沈骨髓幸我明使君垂察草野之言深虑而熟图之链诚痴愚不肯惜一身以为万民请命者小儿在云中旦夕还即令走役于门下疏草初就笔削之鉴原之无任幸甚
　　寄李兵宪书
　　曩者轩车出新城不能追送念于今歉然深维明徳盛谊佩服何已顷知旌麾已到阳和非惟慰答苍生之望其不佞弥益忻忭数年以来链也不自揆量抱负杞人之忧语黙动静颇闗世故以其愚亿屡陈当涂反为忤已然此是过信圣贤之罪实非矫佞至于人不相谅亦是所见不同时命不与付之自然何所怨尤乎今天人示谴内外艰危区区之言复稍有验为今之计惟有鞠躬尽瘁共圗其后以报效朝廷其诸琐琐俱不足谈所望下执事恢谟畧转祸为福则链虽谫薄愿聆徳音故人之子邵某其父子皆夙有壮猷非独为椒房纨绮子弟而已左右试垂察之则知其中之所存非仆之为佞也边鄙楮劄不恭伏祈亮察
　　寄周子书
　　日者辱恵手劄长篇累幅词防缘缛非笃谊至情何以有此服诵感荷至今靡諠不审即辰起居何似仆之懐想丰采非得会并不能为慰也仆自三月离保安入五台爱其山川景物之胜聊寄迹以娱岁月所望髙明不遗荒野仗剑来游言叙夙昔如何如何顷闻谙达窥觎闗内节钺诸臣皆驻马居庸未闻有长驱直捣之计以安庙社者链不胜忧愤风便慢启附讯即令小僮进京当颛致悃悰不尽
　　寄萧柱山书
　　客岁辱手书慰谕绸缪知念我之不忘也寻具启答谢想已入览观畴昔与兄之忧于海上者今一一有之良可为虑也自我朝开拓以来登莱至浙沿海筑五十九城以为守设卫置所间以烽堠大率规模有类九边之制今承平日乆应废而不存矣故倭寇之来竟无阻隔长驱深入残害生民为今之计莫若练土著之兵使之各相战守然始练不可以应卒而调兵不可以持乆事急则调之势缓则练之若调之者终不如练之者可乆也且调兵一而当练兵之费百飬调兵一而当土著之兵其费十练愈乆则兵益精在上无调遣之烦调愈简则费益省在下无供给之累以其所费者而练兵何弗强也以其所省者而充费何弗赡也此法仆曽告边镇诸公盖尝行之至今称为便益不知江南之缙绅大夫亦计及此否耶夫地有南北法无定拟因时变通存乎人焉小儿归令奉讯起居千里闗山应同恋恋
　　寄欧阳总兵书
　　日者辱轩车枉临自顾菲薄无所效尺寸于麾下旦夕闻东西驰报风尘之警不息未尝不发愤悲歌仗剑自誓欲灭此朝食以报朝廷若伏枥之马志在千里辄向风而长鸣也仆以为士大夫见目前世事坎动为掣肘遂惑于运会之说因循畏缩不欲深圗逺算竭忠尽瘁以先国家之急是岂臣子之心哉伏惟将军瑰玮絶伦忠勇冠世边塞之士莫不伏轼而讃翼况不肖齿数于冠裳之末而素被盼睐之光者其思布诚悃于麾下良以乆矣会仆乆有山中之游不得勒寸楮以致区区至于今懐歉也迩来敌人之势有冲突而无止息士卒之弊多疲弱而少精强况兵不练而欲其勇敌不制而欲其怯万无是理也曩敌进懐来时连络二百余里时守备缺贠城无主者仆因父老之哀告乃率诸生与闾阎之民列队守城静观于丽谯之上夜至三鼓连营寂然但见牧马嘶鸣野烧隠隠彼时诚得勇敢之士数十百人持鸣笳挟飞炮执器械受约束衔枚疾走潜入其营四散攻击之城头鸣金鼓以震声势况贼营布列广逺击首则尾不能顾击尾则首不能援出其不意炮声四起掩伏如令彼必自相蹂杀此不世之竒防也诸节钺者计不出此拘泥成法不敢掉背而促步按数万甲兵坐视此辈连住十余日曽不发一矢以警之及其槖载而归徒尔追送仆不能不愤郁而扼腕也昔汉景帝时匈奴冦鴈门上郡李广为上郡守尝从百骑出遇匈奴数千骑众骑欲驰还广曰吾去大军数十里今走匈奴追射我立尽今我留匈奴必以我为大军之诱不敢击令诸骑前未到匈奴二里阵所皆下马解鞍以示不走匈奴有白马将出防其兵广上马与十余骑奔射杀之而还解鞍令士皆纵马卧会暮敌兵终恠之不敢击夜引而去余观古名将如李广亦已竒矣以广百骑遇匈奴之数千骑何啻不敌乎广卒以其谋计令不敢击而今之言兵者卒言敌人盛强非中国之师所能抗仆于李广固歔欷而太息焉将军诚肯设计以用竒不在兵之多寡也究古人之用心察敌人之形势随机而变化之使勲业茂着于当时功名昭烂于简册仆知今日之声称不独擅于李广而擅于将军矣
　　答髙子俊书
　　羁旅之人漂泊闗河故人相念如君者海内所存其能几何曩时董生出访曽获手劄并以腆贶顷季子用来又劳属念且道足下髙情懿谊仆何以当之顾浊世风尘相迫殊甚重辱询问边陲之事仆岂忍言之哉今边事之壊自人心之壊始矣当事者不能务宣教化倡忠义以回人心吾不知其危亡之日也缙绅大夫至于市井黎庻各有成说定论胶固于心不可复解其端起于不知先王之训耳目所闻见互相渐习至于如此故世之人不复论是非而专言利害仆谓其不明于利害之极也如欲宣敎化倡忠义则莫先于利害之实导之矣导之以利害之实是矣而棕核太过察见渊鱼则近于刑名操切孔明之所以不能兴汉也何者风俗虽薄而此心之不可冺也故曰君子之徳风小人之徳草草上之风必偃在上者导之以利在下者必以利而归之凡有利于己者何弗为也在上者导之以义在下者必以义而归之凡有义于己者何弗至也今为人上而导引之弗端欲人之回心向道也难矣不先根本而务枝叶具文塞责玩愒时日未见其能澄流而清源者此言虽见谓迂濶足下其潜思之不特边鄙之当务而凡存心于家国者外此不能以致治平之化也风便漫附小启遐荒乏物无所逺将外奉去十三经注疏二箧用酬夙诺如得命驾千里之外一为倾倒此其感激又何殚言哉
　　答刘防将书
　　日者行李过龙门辱车从枉恵勤笃匆匆据鞍别去不得一为致谢感愧之私耿耿至今自后即有北路之警传言令弟率众当先奋臂驰击彼遂遁走仆闻而叹之真男子也孰谓敌人猖獗而不可制乎将军有亲兵若此何虑边尘之不净而勳业之不立耶虽然仆所婴心蚤夜不能释然者为敌人环视中原狡诈百出觊觎之心无时而休今日杀人明日攻堡羽檄交驰岁无宁日今左右任孤城之险当北面之冲与敌为隣时相战鬭不可谓宴安无事矣况边事败壊已极不可旦夕理料当此之时有官守者纵欲解冠裳辞爵位髙飞逺走以避祸乱殆不可得也况我等蒙荷朝廷旷荡之恩不容一日而防保防家国之计不可一时而怠此盖臣子之心也伏惟将军之忠勇追于古人计算超于畴等待人礼士气意慨然守领诸校乐于为用诚仆所愿为之依归倾心而向往者窃恐左右戎事之倥偬不若仆燕观之审也又承左右一日之爱苟有区区敢不为将军陈之边镇之兵素号雄强以宣大而较之独石今尤称首但乆失选练之道大都废弛原额兵马一万有竒及今逃亡老死者应过其半军虽缺而粮不除名虽存而实则废执事及时汰其老弱取其壮强者以训练之五人为伍五伍成行分队列长时为宣谕使各相练习而为聫属之势至于号令之时一人有功则五人俱赏而欲其同心一人失事则五人同罚而为之连坐务令其一心一力以成战守之功纪律严明而赏罚信训练精当而调度神胜在我矣老弱者令守城堡俱不可弃以原额缺贠之粮加于选练之兵防为犒赏之费则士卒莫不奋勇而效战感恩而乐死矣北路边广地荒去京不逺敌骑旦发而夕至不乘此草枯水涸之时训练搜狩共成堵截之势一时不戒而入于京师则倾覆之祸悔无及矣日前仆熟视长城虽有旧址然修补之故事近已俱废髙山一眺千里目前敌骑长驱竟无阻隔烽堠不明边方大患士卒不练束手难为更不预备早圗虽有善守而惯战者恐措置之不及而决胜之无由也然城垒虽淹沟堑尚在能用竒设伏以计之犹胜长城之为限耳仆自还至山中每忆边民之苦时时为之呜咽彼中光景凄然萧条万状黄沙连于汉垒弱草入于穷荒山无所产地无所生十里五里虽存堡落人迹稀少车马防絶且彍骑成羣隐伏道左乘间而劫杀人民伺隙而抢掠牛马经过公役人人自危此盖宣大要衢一旦若此日侵月削患害何如不肖醉思而梦想不能不深深忧而长叹也顷以使旋谨附手状奉谢髙情并舒此悃愊幸惟左右采其蒭荛防以谋画试而为之未必非胜中之一算济时之少助也外驰去新词四首古剑一匣希麾顿之不尽
　　寄邵大防书
　　日者辱华劄逺存兼以腆贶感念髙谊如何可諠伏审即辰道履清安为慰顷大同人过此具言西路又丧将官并失堡落不可胜计世事可谓岌岌矣闻之呜咽为之短气记忆执事畴曩之论时时奉服不谷虽沦于草野顾此心此义未尝羮墙忘于朝廷忧时慨世之心展转于懐惟有焚香吁天而已所冀髙明贤哲不忘祖宗百九十年涵濡之恩共竭驱驰之力天下事未必不可为也矫首云中有懐郁结然不知何时奉晤以叙夙昔备写野人之懐耳使者行急率尔具状种种悃私嗣当颛布
　　答江总制书
　　链也幽忧孤愤之士荷被明徳之光待之以賔御厚币卑礼猥屈于衡庐而又温顔和辞延访再三使草莽之士遂忘其贫贱吐露情实链也谫劣鄙陋何足以知边事哉虽然尝闻诸塞上老人之言也今日时事大壊极弊若欲一一条贯而施行之如理乱丝未有头绪况强敌已盘据内地刦掠城堡危亡旦夕设或秋髙马肥一日望风长驱士大夫虽欲优游樽俎之间以飬缙绅之雅望何可复得危乎哉危乎哉厝火积薪之下曽不足以喻其急矣当此至急之时而官府有余闲士卒有余力田野有余智混淆风声掩饰大害此自毙之道也记曰议论详审则利害之机决宪令严肃则战守之道明今之卒伍非但疲弱贪夫庸将薰染成风其心术大壊譬如牙胥之不可责其亷洁倡家之不可导以死节也诚能一朝议成著为宪令举明忠义之道风于四方示之以利害道之以悃诚使诸节侠慷慨轻生敢鬭之士朝至者朝入夕至者夕入投牒于幕府其有富民大贾能自备衣粮车马者度其才能假以权职有十家之产者则为十夫之长有百家之产者则为百家之长用其人不烦其役量其力不竭其才此所谓土著之兵忠义之士也义兵者以义救其鄊以义救其国因使明智勇敢之人朝夕训练务导以亷耻诱掖奬劝俾贪夫庸将亦有所奋发而兴起若张巡许逺食尽罗雀徒以忠义激发士卒之心犹能抗强胡于旬月之间况今日百姓之心皆知边陲之患猖獗而不可遏士卒之疲疾固而不可回痛心切齿欲制挺以挞南向之锋不可得也为上者诚有以倡率而利导之谁不回心向应易趋乐从然有陈牒愿自效者非必尽为忠愤激烈类多狥利而动不可拒之也称其才之大小各有所用使之闻风而希冀焉俟兵成势洽而后决择严其禁令无使扰害于地方或有恃强凌弱假势欺众者重惩以示标凖否则复若家丁之为害矣更亦何益乃今不招徕之他防无可议者今日边陲之事在下执事之指掌向来诸公往往牵制谓运防之衰不得自由也此皆非英豪杰特之言运防非臣子所知惟鞠躬尽瘁而已他复何虑吾悬权三镇之中苟明目张胆励精王国尽臣子之分谁能訾之者惟忠诚之不烈故邪佞得牵焉每以为不得自由所以徘徊顾望冀于一朝迁徙而脱其祸此众人之心也士大夫相视嗤嗤武夫战卒不知性命之理顾瞻利害而躬自蹈之此何理哉假令我六尺之躯当已长生不死吾自爱之然身履不忠不孝而牵制于权奸未有能获福于天者今下执事不鄙于草野之人谆谆下问知超越于羣公乆矣然此理之不照察亦未有能成今日之事者不肖之必为此言亦诚有所不得已也不然今日事之难行我则曰内阁之由他日羌戎内侵边事掣肘祸之既及彼则曰总督之罪也张李诸公得以不免哉彼非慷慨激烈之士而至于此则牵制之道果不足由矣郑把总还谨勒手状奉展区区附上兵说八十一首下执事不妨燕闲幸赐览之或者一得之愚可采焉意切言戅不知狂妄之为罪也











　　青霞集巻十一
　　钦定四库全书巻
　　青霞集巻十二
　　门人王元敬编
　　年谱
　　沈青霞公讳链字纯甫先世处州丽水县人明初祖祥二公从太祖起兵遂编籍为绍兴卫人曽祖讳伯才祖讳庆父素庵公讳璧世居防稽之东郭里
　　正徳二年丁卯【先生始生】
　　初大父庆有二虎临窆吼震林木占者主得贵子后二年丁卯九月初八日母俞夫人实诞先生先生少岐防有异质儁悟絶人始龀读易过目成诵
　　嘉靖元年壬午【先生十六嵗】
　　是年先生补弟子贠有声学宫
　　嘉靖三年甲申【先生十八嵗】
　　是年仲春先生亲迎于徐处闺阃相敬如宾
　　嘉靖五年丙戌【先生二十嵗】
　　时督学汪公文盛阅先生文竒之曰异者是且以气节显擢第一
　　嘉靖八年己丑【先生二十三嵗】
　　时渔人获白龟甚巨献于守欲杀之疑不决曰沈生博物盍问之先生曰是当还于河杀之有水害放之后他郡竟杀是龟果骤大水守闻而惊叹以为先生果博物也
　　嘉靖十年辛卯【先生二十五岁】
　　是年先生举于鄊素庵公先以不乐家居倾产贸数百金贾游京师落魄陆沈乆不归先生是嵗得觐父
　　嘉靖十一年壬辰【先生二十六嵗】
　　先生春闱下第百计哀泣请父归故园素庵公幡然曰吾儿孝如此吾复何忧可以归矣及归家窭甚先生事之极甘脆内外具得其驩
　　嘉靖十二年癸巳【先生二十七嵗】
　　是年春俞夫人疾先生昼夜侍汤药衣不解带者三月焚香吁天愿以身代病寻愈鄊党咸谓孝诚所感云
　　嘉靖十七年戊戌【先生三十二嵗】
　　是年先生成进士授溧阳令溧阳故多豪梗先生政尚严明事每持正不阿忤台史意
　　嘉靖二十二年癸卯【先生三十七嵗】
　　是年论调茌平数月讼简民和邑人士为之语曰沈茌平如镜明如水清不赏民劝不怒令行居亡何以父忧归
　　嘉靖二十六年丁未【先生四十一嵗】
　　是年服除补清丰令愈自刻励勤民有恵爱声时锦衣多疑谳当事者推先生亢直遂请得先生为经歴先生三为县皆得民去之日吏民扳辕恸哭遮留不可得所在绘像尸祝之
　　嘉靖二十八年己酉【先生四十三嵗】
　　先生至京邸一日饮賔于庭有道人因谒者进持一利剑赠先生先生把玩喜而问曰剑值当几何道人曰非百金不可得然大人烈丈夫也故携此赠勿愿金也遂长揖去出门忽不见盖仙云先生大喜不自禁以为得上方斩马剑君侧之奸可除矣既而拔剑起舞有黄布如盖从空飞来又有只鹤来自南长鸣数声北向而飞与剑舞相上下舞罢鹤乃栖于庭畔累月迨先生抗疏直诋严氏后遂戛然飞鸣而去
　　嘉靖二十九年庚戌【先生四十四岁】
　　是年十月谙达掠近郊时都门闭村民百万求入不得哭声震野当事者莫敢发防先生急谓陆公勿闭门闭门予敌民矣陆公为言于上而许之所入男女以巨万计后数日敌获御马监中官牓其背令入报曰幸贡不则且肆掠大宗伯徐公阶请上临朝诏文武羣臣议检讨毛公起言许之便司业赵公贞吉叱起言不许便先生曰谙达犯顺至城下许其贡掠不许亦掠京营将士乆袭承平兵钝甲朽难以应卒今且令礼部与语汝等逺来求贡未测圣意不敢遽奏必欲贡当备列诚欵为汝奏请如是迁延以缓其势隂为战计乘怠而袭之彼可擒也是时奸相严嵩怪而问其党太宰夏邦谟遽承望呵曰若何小吏多谈乃尔先生目摄之曰大吏噤不言故小吏言胡怪也且不曰主辱臣死耶次日上视朝诏有计破敌者得尽言先生既上疏请兵万人一则防卫陵寝俾主上无北顾忧一则防守通州卢沟以通饷道严饬将吏奋勇设竒大创强敌诏下兵部议是夕天发震雷大雨如注敌乃宵遁未几仇鸾议马市严氏实主之先生廷诤以为不可词直慨激切众皆愕然退而气不平者累日一日先生与尚寳司丞张君逊业饮叹曰前日敌在城下使谋国有人岂令蹂躏至此乎纲纪大壊贿赂公行四海民穷九边政废实嵩父子罪也大奸不去他事未有可议者
　　嘉靖三十年辛亥【先生四十五嵗】
　　是年正月先生遂抗疏言相嵩父子翼虎社鼠误国大计请诛之以谢天下诏下大学士拟上防云沈链去嵗諠哗朝堂无人臣礼今复诬诋大臣以自为名廷杖之四十谪田保安州先生当田保安仓卒寄妻子广柳车未有舍而州人贾某者傍睨先生曰公非上书请诛严氏人耶揖之入徙家而家先生先生始有家矣乆之以讲授自给谕诸生忠孝大义且目覩边事日壊忧愤至忘寝食往往发之诗歌文章讥切当世大抵多归罪于严氏者
　　嘉靖三十三年甲寅【先生四十八嵗】
　　是年宣府大同诸郡邑大祲斗米六十铢边民死者相枕籍暴骸不掩先生买地而瘗之又倾槖装作粥粥饥者复为疏劝富家大贾相继赈济活男妇巨万后麦稍收民尤不聊生先生建议鸠工脩濬城濠是年秋大水骤至从北山直冲保安新城頽西北隅数十丈幸壕深水就其道而民居无恙士庻欢呼感戴相率而为生祠祀先生时张逰击从西入卫遇敌血战全军覆没东军十余万屯聚坐视将佐环堵不救抚按欲掩其事先生奠哭于沙塲语侵当事者当事者闻而憾之又塞上人肮脏多戅时时耳相嵩则争詈嵩以为快其诸生至为偶人三象唐相林甫宋相桧及相嵩先生亦时有所扼腕作蹶张状而射之语稍稍闻严氏父子衔恨切骨思有以报先生矣
　　嘉靖三十六年丁巳【先生五十一嵗】
　　严相以杨顺总督宣大军务是歳谙达大入破应州堡寨四十余杀伤万计而帅府以下束手闭垒以恣敌之出没不及飞一镞以相抗甚且及敌之退则割中土之战没者野行者之馘以为功而父哭其子妻哭其夫兄哭其弟者往往而是无所控吁先生伤之作诗曰割生献馘古来无解道功成万骨枯白草黄沙风雨夜寃魂多少觅头颅语籍籍布闻一夕隣女哭甚哀访之女母氏寡居垂二十年止一子出郭外为顺家丁割首去其母诉于督府复被笞毙先生闻之不胜愤懑飞书直指其事人防谓先生迁人非有言责毋为尔先生曰今日割犹少后日割且多纵不割我首割民伤如何澘然流涕曰我昔非言官今非哑子若辈欺君以要赏吾誓不与共天当舍此身以报主上恩救万民荼毒之苦闻者叹服自是谙达攻掠边堡无虚日先生复致书顺劝出兵奋击勉以赤心为国家计又作筹边赋以抒方畧且曰必不发兵当闻之朝廷顺深惧而憾之乃遣心腹指挥罗铠经歴金绍鲁宻报嵩子世蕃所曰是夫也结死士击剑习射以间而取若父子世蕃曰吾固知之即以属巡按御史李凤毛凤毛谬为谢曰有之窃隂已解散其党矣凤毛得代归迁光禄少卿而御史路楷来楷又嵩客也世蕃为酒夀楷而使谓顺曰幸为我除疡事成大者侯小者卿顺乃与楷合防捕诸白莲教通畨者连及先生佥事许用中防议朱天俸三招皆不及先生顺凡三驳之既用中天俸以先生名入而狱遂成顺楷具列先生谋反状奏遂置先生极刑籍其家先生临难骂曰顺楷奸贼卖国殃民无复人理反嫉吾言为严氏作奴狗搏噬人我肝脑不惜涂地以报効朝廷岂无天日鉴照我心宜置我目百尺竿上不乆视羣防赴西市磔矣乃口自吟曰宋室忠臣死吾应是后身谁知今将相还是姓秦人遂就戮为丁巳嵗十月十七日也是晨西北有大星光芒射人堕地如斗宣镇士庻至今谈及先生事者涕横流不已先生既死籍其家而予顺一子锦衣千戸楷陞五品京堂顺尤怏怏曰丞相负我薄我赏犹有所不足乎谋之楷取先生二子杖杀之而移檄越逮先生长子诸生襄当是时先生门人栗鋐梁子健俱宣府诸生也痛先生不得其死号哭于市路楷缚而骂之二子曰某等当死但沈氏非董卓某等非蔡邕也两道为解而释襄初被械至宣府二子潜见襄狱中掩喉以陈先生始末叹曰君此来无生理矣吾当杀此二贼以雪万世之恨时同患难者不可指数若二子者愤激于衷不避艰险真义士也顺楷既籍没先生家罄先生箧留故帙并燬无遗又恐诸弟子留藏副本复牓于市凡匿沈氏遗稿片纸只字者按捕同罪于是诸弟子相错愕恐怖投诸水火独武崇文者亦欲火之意不决肠若刃刺俄仆地陨絶不知所为顷之见先生绯衣而剑叱曰子亦欲燬我遗文以媚若辈乎遂惊寤不敢乃于后圃掘地埋之昭雪之后武生引先生子襄入后圃出而授之襄初见顺顺曰汝父今日尚能骂人耶榜三十至见楷复痛榜四十逮系圜中烦寃苦渇几毙矣梦寐恍忽间见武安王闗神衣緑袍慿空而下左手持瓜右手持刀呼襄曰尔忠臣子也后当必昌遂剖食襄因得不死及苏口吻犹有涎时盖冬月非时也楷既榜系襄命狱吏限三日盆死同狱囚皆为襄悲伤襄亦自分必死特恨寃亡以白讐亡以伸欲宻冩先生寃事结苍头衣带中寄同鄊老人忽笔端有异香须臾遍狱室诸囚惊异更相慰曰君死必为神矣争进酒食生酬之至四鼓狱吏驰贺曰沈君生矣朝中官校来收杨路矣是时给事中吴公时来劾顺楷冒功误国大罪并白先生之寃世宗皇帝诏捕顺楷下司寇狱严氏援之顺戍代州楷仅贬官襄在狱岁余巡按御史栾公尚约知其寃欲释之而畏严氏之威发戍辽东
　　嘉靖四十一年壬戌【先生卒六年】
　　御史邹公应龙劾世蕃父子奸状世宗皇帝震怒诏放嵩还鄊世蕃戍雷州襄走京师讼父寃诏下廵按御史胡公维新申论杨顺前曲杀先生罪并上襄无他罪状诏许襄复保安学生得负先生遗骼归越
　　嘉靖四十三年甲子【先生卒八年】
　　是年冬御史林公润亷得世蕃逆迹奏之诏捕世蕃下法司论死戮西市
　　嘉靖四十五年丙寅【先生卒十年】
　　世宗皇帝遗诏録言事诸臣后
　　隆庆元年丁卯【先生卒十一年】
　　穆宗皇帝改元首诏下诸司议复先生原官加赠奉议大夫光禄寺少卿遣官谕祭录一子入国学襄以贡举上春官伏阙上书极言总督顺巡按楷杀人奸党状而给事中陈公瓒魏公时亮各上疏请正顺楷曲杀先生之罪诏下法司收捕顺楷论扺罪许用中朱天俸末减戍边
　　万厯九年辛巳【先生卒二十五年】
　　是年春屯田直指王公国巡歴驻天津晏寝署中梦门吏持刺入报曰一道人来拜其人修髯广额精爽不羣自称沈链言其生平及防中事甚具既而仪卫侍从满前拟于王者王公怪而问之先生曰吾受上帝命主宰北天适防服而来者恐见讶耳遂服冕旒衣裳乘舆驾空而去鼓吹之声嫋嫋不絶王公惊寤进霸州天津两道问之相与愕然先一夕俱梦先生投刺先生岂神邪王公乃捐俸为先生搆祠津门焉呜呼古今以谏死者多矣未有横及典刑者而焦山杨公死于市既而先生死于戍死虽异其为严相曲杀则一也严相之杀先生自谓足以蔽天下之口矣抑孰知正所以甚神人之愤而激其怒邪先生生而厚重秀目长髯虽燕处必正衣冠坐立不失矩度天性忠鲠恒以天下事自任言不违衷行不违道事父母兄弟至孝友好学博观手不释巻始从新建公游一再与语即竒之尝语人曰吾与沈子论事种种超卓真用世之才也先生年五十有一配徐氏诰封太宜人子四长襄歴仕姚安知府以太宜人垂白乞归终飬次衮次褒皆死于难中次袠仅以稚免
　　万歴三十四年丙午【先生卒五十年】
　　襄子存徳以先生防授太仆寺主簿能读遗书长于词赋盖翩翩凤毛云是年十二月存徳上疏为先生请諡奉防下大宗伯议
　　万厯三十七年己酉【先生卒五十三年】
　　公拟忠愍上请奉圣防依












　　青霞集巻十二
