　　钦定四库全书　　　　　集部三
　　广陵集　　　　　　　　别集类二【宋】
　　提要
　　【臣】等谨案广陵集三十一巻宋王令撰令元城人防随其叔祖乙居广陵遂为广陵人初字钦美后王萃字之曰逢原少不检既而折节力学王安石以妻呉氏之妹妻之年二十八卒遗腹一女适呉师礼生子曰説其集即説所编凡诗赋十八巻文十二巻又拾遗一巻墓志事状及交游投赠追述之作皆附焉今才思竒轶所为诗磅礴奥衍大率以韩愈为宗而出入于卢仝李贺孟郊之间虽得年不永未能锻链以老其材或不免纵横太过而视局促剽窃者流则固倜倜乎逺矣刘克庄后村诗话尝称其暑旱苦热诗骨力老苍识度髙逺又称其富公并门人相答孙莘老闻雁诸篇古文如性説等篇亦自成一家之言王安石于人少许可而最重令同时胜流如刘敞等并推服之固非阿私所好矣其集久无刋本传写讹脱几不可读今于有考校者悉为厘正其必不可通者则姑仍旧本庶不失阙疑之意焉乾隆四十六年十一月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀







　　钦定四库全书
　　广陵集巻一　　　　　　　宋　王令　撰藏芝赋并序
　　丙申嵗自四月至六月【一本作夏四月】大雨而余之所客天长县东北皆濒【一夲作边】湖泽地浸以下颇以水为患伤草木多死邑居无薪刍而益贵薪益来自逺以余之所居则薪之自北来者常售于余间而有得若枯华断颖根梗蔕芥支离臃肿与硕实所【一本作颇】异于常草者而皆取以戏就其中尝试视之余得则芝也折伤不全计之于完此当一叶耳不知其他安在也其生不知逺近要皆在县之北以常负薪之所来则芝从可知也示人【一本作以之示人】则不齐【一本作不能辨】有由是而知有芝有由是而信为【一本作有】芝有虽得是而弗之信者然芝之为物不常有而或出可爱者也自古诗之作见于今者凡三百篇其以风赋比兴而附见于物若苹蘩薇蕨荇苞【一本作芑】苦藿荑唐防蓫瓠匏葛郁薁葵藚葑芹藻莫茅荼蕳苓蓬莠苹蒿苌蒲萑苇葭菼萧艾稂荍蓍芑禾麻菽麦黍稷豆菽秬秠穈粟稻粱菅苎巻耳芣苢菁莪莠葽荷华游龙茹藘芍药之类杂见并出然此特草耳其多盖如此而未尝及芝也自诗而下长辞章而善自托者独有屈原今其离骚九歌具存而可考然其况意所及自诗人所纪之外复益以江蓠芙蓉杜若薜荔木兰白苹畱荑掲车蕙芷茝菊芰蘅薋菉葹芜药荪而地所常产目所同识之草尽矣若夫陈忠而直私忿废而怨逐托于彼而取此以见义此则予之所知至于道则予不得而一也然称类巳众而芝复独遗是诚何故耶説者遂以九歌之三秀为芝余以其不明又其辞也则曰适山而采之则芝非独山草盖未足据信也及观汉乐歌盖当时文工椠人縁饰世治以裁【一本无裁字】主意耳非有如诗人骚客郁于中而不得言凭于物而后见者皆非予所好也今予得芝而赋之意皆在于赋序故不道也
　　庭勾突萌抽蔚擢秀孰非春兮坯培壅堙播溉轧莳孰非人兮不为常生时见挺出芝则神兮灵干不阿众叶类附不孤有邻兮生莫时期毓无种裔天生徳兮芣苢荐庭【一本作蘼】芜荐道退野即兮生无【一本作有】本根防不滞茹无吝惜兮荣而不华槁而不枯莫损益兮茨莱翳阴髙出下蔽适以取容兮朝囷射干齐长并秀徳不校同兮荒原秽壤弃放委废若将终兮知者谓【一本作为】谁何为来者似不必逢兮困于不知束于薪苏自信不耻兮摧戕折伤披本断干祸不自巳兮火灾木焚投置不缩知命有止兮偶于自生不祈见闻吾与尔巳兮
　　懐感赋寄满建中粹翁并序
　　懐感赋者何感于此而懐于彼也孰可懐之河东满姓粹翁其字也懐之者何赋以见之也
　　朝忽忽兮置食而叹暮戚戚兮黙笑与言莞袭袭而重美兮几按按而巳安宜而能自休兮何不安以坐眠既峩乎而冠兮衣而裒完出可以游兮入居而端幸窃而得食兮他无病患岂怡融之不有兮曷苦心而蹙顔呜呼莫知我思兮思将奚殚念彼淑人之逺兮东南之偏其人虽小兮巳冠而人肩其徳孔明兮百燎其燀既濯洁于江汉兮又秋阳暴其明鲜我俯仰而不知其髙且厚兮疑此而为地天苟世之无知兮犹将盻千世而悬悬既有而不吾托兮如之何而不思旃企长途之坦坦兮人百马辕而不系而覊于我足兮势不得而自前呜呼命也兮不遇则难吾从事于人兮亦久有年既龃龉于不合兮间一收于百千惟烛外不烛内兮【一本作言恂恂如可信兮】但见睨美而笑妍【一本作面睨美而笑妍】惟其心不可量兮如平流之与深川忽扬而波兮急而为湍以木而涉岂不既利兮亦时忽而摧颠昔吾平地而不之信兮今乃为解维之船巳济而悔兮嗟曷为乎此縁以是望夫子兮实纯白而完坚使我有得如夫子者兮则我之思将二三而不专今不见而疑无兮浩东望而泛滥【一本作泛澜】非我能一于夫子兮实世无夫子而使然
　　言归赋三章
　　归乎归乎从兹世以奚为世不能以是而从吾吾安能从世以适非求吾志则不得苟以食则从之非大人之独畏吾且惭于台竖之窥彼皎皎之洁不受汚峣峣之髙不受潴吾盍繇【一本作从】此以归乎
　　归乎归乎人谁适从盍求【一本作守】吾之志乎俱杲日而有【一本作以是】逃乎恤影之息乎从夫人以适越眷吾车之柅乎不剡足以狥屦合终跣而巳乎嗟匏之不食安知不得之【一本作自】济乎
　　归乎归乎吾何归乎吾食无田吾寝无庐吾防无蒭吾餔无葅四方不可游吾亦无马以取道眷鱼盐与工贾吾岂从买卖子以为挠然则无以归而柰何安吾命以施夷从吾志以委蛇归乎归乎归何时乎南山之阿
　　竹赋
　　于此有物焉其材剧而色刚其躯瘠癯不配所长色盛气充肤理有光临临兮其髙其可仰也挺挺兮其直其不可以枉也毅毅兮其羣其不为党也其立自树【一本作直】而不倚其长絶众而不离恬无盛衰以聼四时置身尝安视物死生弟子不敏昧于考成罹世斮刖甚者遇烹其守不移附者益【一本作日】増愚所不知请筮以明筮曰斯夫其始甚鋭既极而止【一本作上】者欤后生晩起超出辈类者欤确乎不防以节终始者欤死传其徒不私以【一本作其】子者欤生久处而不回死知命而不恐老者求以自辅少者得之而无用是其繇曰谁藏孔殷而不思藩彼架未柱我安事【一本作俟】椽优哉游哉聊以永年幸聼筮之请以竹言
　　倚楹操序
　　鲁漆室女倚柱【一本作楹】悲吟邻人疑其有淫心而欲嫁也漆室女曰楚【一本作鲁】人得罪于其君逃吾东家马逸蹈【一本作食】吾园葵使吾终年不食菜吾西邻失羊请吾兄追之雾浊水出使吾兄溺死终身死兄【一本作使予终身无兄】政之致也吾忧国伤人心悲而啸岂欲嫁哉自伤为人所疑入山林见女贞之木叹息弦歌作二操而自经死
　　马则食葵而余则饥盗则得羊而余无兄知谁为此【一本作同】兮余不聊生谁余哀兮余思深中忽忽兮外不知其啸吟野哉邻妻兮曽谓余淫以己逆人兮余不知其何心
　　亡羊奔奔岂不有邻子可闭门亡羊不复去何自逐身则非牧雾蒙蒙兮水漰漰谓兄无行兮兄行不忍一失于邻而思失厥身虽然【一本无此二字】殒子之身兮其亦如亡羊之邻
　　鼷鼠操序
　　鲁文公七年鼷鼠食郊牛之角鲁南之野老闻而叹曰不可不知惧也既而又曰天下之事备矣
　　鼷鼠鼷鼠实食其牛牛则不知彼牛彼牛既卜以郊伤则免之【鼷防伤物而物不知故世谓之甘口鼠】
　　噫田操四章章六句寄呈王介甫
　　田彼黍矣则食于秋我人之耕载芟载薅【一本作春载来耨】岂不惮劳将食无攸
　　田彼黍矣几不螽蝝我人之耕而不谋年唯其【一本无其字】不谋年是用卒食
　　伐木伐木无废于勤不足柱榱犹用以薪岂弟君子无易于人
　　谁能【一本作云】采芹不适有获果蓏树之则食其实岂弟君子孔敬且力
　　终雌操
　　林鸠之雌兮不有巢而子兮而有巢以止兮吁嗟乎巳兮终雌之从兮吁嗟乎雄兮终巢之乐兮吁嗟乎鹊兮
　　终风操
　　云之扬扬油油其防望我雨以卒【一本作适】从以风云之油油扬扬其去我挽不可泣立以伫终风不休终云不留不我田不谷我收岩岩南山有川其下徒能必云不能必蓁蓁者林有越而樛人伐以归我徂安休嗟今之人顾己是求有顾者木曷为而材大折以薪小生何哉嗟今之人谁同我哀
　　夕日操
　　煜煜夕日逝何忽兮有辉而星尔留曷其我视而防我适不行我尽日乃倾独何求于尔星煜煜夕日不尚有朝皦皦君子去谁繇招死如可从生百不聊绎绎道周伊谁之园夙不筑自【一本无自字】垣今安以樊人各有心亦不思旃
　　于忽操序
　　刘表见厐公将起之而公不愿也表曰然则何谓公曰我可歌乎既歌命弟子治【一本作】之凡三操
　　于忽乎不可以为其又奚为离娄之精夜何有于明瞽旷之耳聋者亦有尔【一本作塞何有于声】束王良之手兮后车载之前行险以既覆兮后逐逐其犹来虽目盼而心骇兮顾其能之安施委墨绳以聼人兮虽班输亦奚以为于忽乎不可以为其又奚为椽栌桷榱之累重顾柱小之柰何方风雨之晦阴行者艰而莫休居者坐以笑歌不知压之忽然兮其谓安何
　　于忽乎不可以为其又奚为谓鸡斯飞谁得而覊谓豕斯突何取于是皆以食而得之吾方饥而噫鸡兮豕兮死以是兮
　　辞粟操序
　　子列子辞郑子阳粟归而作是操
　　食人之粟饱复何【一本作奚】为当人之赐罪亦【一本作欲】何辞有以我为是兮岂无以我为非巳兮巳兮吾何以胜人之言兮
　　陬操【孔子去赵作】
　　行曷为兮天下老吾身而不归人固舎吾而弗从吾安得狥人而从之昔所闻其是兮今也见之则非嗟若人之弗类尚何足以与为彼天下之皆然嗟乎去此而从谁信亦命巳矣夫固行兮而曷疑

　　广陵集巻一
　　钦定四库全书
　　广陵集巻二　　　　　　　宋　王令　撰樗髙操【一云仙樗】
　　惠子去圣【一本作宋】望大樗而作
　　崇崇北丘其上有樗【一本作崇崇北山其山有樗】逺者以为梁或者争以柱就而睨【一本作视】之曽无事于欂栌呜呼木乎期我于逺者欤【一本作何取于求室欤】
　　松休操
　　蔚彼南【一本作北】山有松其猗孰堂而基孰壊不支逺莫与【一本作以】识其【一本作斯】斩以狙猿之杙是近是度谓【一本作喟】家之无桷呜呼松乎余归此休乎
　　南山之田赠王介甫
　　南山之田兮谁为而芜南山之人兮谁教堕且来者何为而徃者谁趾草漫靡兮不种何自始吾徃兮无耜吾将归兮客吾止要以田兮寄我治我耕浅兮谷不遂【一本作穟】耕之深兮石挠吾耒吾耒挠兮耕嗟难雨专水兮日专旱借不然兮颖以秀螟悬心兮螣开口我虽力兮功何有虽然不可以巳兮时宁我违而我无时负
　　送黄莘任道赴扬州主学
　　子之来兮东之舟暮不至兮谁牵【旧本作挠】以留子之去兮西之马朝何亟兮不秣而驾驾明【一本作何】适兮徂扬扬之郊兮泮之央泮之氷兮春之水泮之莪兮芽茁于涘泮之鹭兮防白以止泮之土【一本作官】兮除扫不滓泮之人兮立以望子久不可待【一本作待子不来】兮足并以跂子未至兮谓奚子之至【一本作来】兮何以慰之招其来而挽其去纳以寛而不严以恕増其长而救厥玷【一本作阽】失培其根而使华以实泮之人兮子喜子先何适兮不夙吾治
　　送黄任道歌
　　吾门之达兮尔可疑以入兮进之不时兮吾岂不尔待兮何后未至兮前巳过之来犹有望兮去何胜追俯吾着【直居切】而即兮况堂若室兮又歌曰
　　敖耶学耶为来徃耶衣之荼荼冠膝膝耶何进趋之舒不若退走之速耶虽终不吾聼兮犹无贻我嗟
　　翩翩弓之张兮诗三章寄王介甫
　　翩翩弓之张兮其亦弛则藏兮惟此乘马不秣而驾维彼乘驹不驾以刍
　　翩翩弓之觩兮其亦弛则櫜兮廐我乘马不适以驾同彼乘驹亦食以刍
　　瞻彼车兮既徴其辐有驹斯服有马斯牧心之忧矣聊以反覆
　　我策我马寄王介甫
　　我策我马将安从人之冲冲谁适逢言归于东
　　我策我马将安求人之悠悠谁适谋言东之游
　　井则有泉渇者俯之燎之阳阳寒者附之君子则髙吾则仰之
　　无衣一首招黄任道归
　　岂曰无衣不能素裳缝齐有锵直韨以方岂曰无衣不能素履絇以为戒夙夜以无怠素裳夷夷谁渉不褰素履几几谁渉不止始也何所为我推我宗恶余之无从睢盱以为恭今也既宣我力羣心慝慝毁予以自徳曽莫肯巳直尔我目矣何为而睡聪亦云聼曽莫有告谋及于道佛且讪以笑谓白盖黒或者亦以赤行何必有足巧言以成迹以我有常从尔罔极翩翩者舟在河之深人持不至亦以自济嗟尔君子归欤予迟
　　效醉翁吟【一本云寄题醉翁亭】
　　山岩岩兮谷幽幽【一本作山巉巉兮木修】水无人兮自流始与谁兮乐此昔之游者兮今非是清【一本作涤】吾樽兮防吾斚欲御以酒兮谁宜夀者山蘼春兮野鹿游亭无人兮飞鸟下喜公有遗兮乐相道语从人以游兮告以其处髙公所望兮卑公所游公为庐兮燕笑以休摭【一本作摝】山果以侑酒登溪鱼而供【去声】羞仰春木以塞华俯秋泉而潄流公朝来兮暮去肩乘舆兮马两御来与我民兮不间以处谁不此留兮公则去遽花垂实兮树生枝我公之去兮今忽几时知来之不可望【一本作愿】兮悔去而莫追人皆可来兮公何不归青山宛宛兮谁为公思
　　桃源行送张颉仲举归武陵
　　山环环兮相围溪乱乱兮涟漪花漫漫兮不极路缭缭兮安之弃舟歩岸兮欲进复疑山平阜断兮忽得平原巨泽莽不知其东西桑麻言言兮田野孔治【平声】风回地近兮将亦闻乎犬鸡信有居者兮盍亦徃而从之语何为乎独秦服何为乎异时见何惊兮遌错貎何野而栖迟问何迂兮古昔聼何感而喑噫秦崩晋代兮河覆山移天颠地陷兮何有不知上无君兮孰主下无令兮孰随身羣居而孰法子娶嫁而孰媒既弃此而不用何久保而弗离岂畏伏于乱世兮犹鱼潜而鸟栖宁知君之为扰兮不知上之可依岂惩薄而过厚兮遂笃信而忘欺将久习以成俗兮亦耳目之无知眷叙言之绸缪与欢意之依稀及情终而礼阕忽回肠而念归更酸顔而惨頞叹异世之从容惜暂遇之偶然嗟永离而莫同舟招招而去岸帆冉冉以行风豁山霭之披袪赫晓日之曈昽惊回舟而返盼忽迳断而溪穷目恍惚兮图画心辀张兮梦中何一人之独悟遂万世之迷踪惟天地之茫茫兮故神怪之或容惟昔王之制治兮恶魑魅之人逢逮后世之凌夷兮固人鬼之争雄抑武陵之丽秀兮故水复而山重及崖悬而磴絶人迹之不到兮反疑与夫仙通君生其地兮宜神气之所钟观顔面之悄悄兮其秀犹有山水之余风悯斯民之无知兮久鬼覆而仙防顾穷探兮逺览究非是之所从因髙言而大唱一洗世之昏聋
　　我思古人答焦千之伯强
　　我思古人兮不【一本作忽】古今之异时生兹世之谁期欲勿思而奈何独斯人之不见聊【一本作故】永懐而自歌乐吾行之舒舒忘兹【旧本作忽忘】世之汲汲睇万里以自惊兮岂宁俯以効拾载重道逺兮予欲行而谁与累九鼎以自重兮顾尫之弗举矫身以为衡兮权世之重轻广道以为路兮聼人之来去
　　鲁仲连辞赵歌并序
　　司马迁谓鲁仲连不合于大道【一本作义】以余考之信然要之一时则连固壮士而有所不为此则余喜之【一本作所喜】常壮其辞赵之意惜其不广也因为之歌曰
　　秋风起兮天寒壮士醉酒兮歌解顔螳螂何怒兮辙下蚁何鬬兮穴间纷扰扰兮谁者则贤井方崩兮治隧屋且压兮雕椽生则役兮弗系念此祸至而知悔兮身忽焉其已死陶唐虞夏兮今则古矣彼秦且帝兮连有蹈东海而死耳
　　山中词
　　山中兮何游登彼山兮乐天髙弃吾马以取歩降吾车兮足两履石当道兮行旁木碍上兮下俯曽蹈险之非艰聊凭髙兮下顾何所视之乃牛而独见之如鼠彼促促者出其下兮曽其身之非伛吁嗟徂兮离娄之死则巳古之不较其为短长兮何独计其髙下山髙兮崔嵬山之【旧本作山中之】路兮百折而千回趋前行【旧本作行趋前】而就挽笑顾后使推之彼游者谁兮何以子之车来
　　江上词【渡江遇风作】
　　江之水兮东流泝湍流兮寄人舟舟无袽兮载函重风乘波兮棹人用济不济兮奈何横中流兮涕滂沱来何为兮不待今虽嗟兮安悔舟方乘兮人不吾以覆且溺兮我则同人死
　　江之水兮东流济欲济兮何由水浸浸兮滩露暮涛下兮夜潦收舟不行兮推之兮陆力不足兮汗顔行无由兮涂足时不逝兮奈何归日暮兮涂逺去风髙兮水波行踌躇兮伫望聊逍遥兮永歌
　　江之水兮东流防湍流兮望归舟舟来归兮何时步芳洲兮濯足陟南山兮采薇江风波兮日暮望夫人兮未来
　　江之水兮东流防湍流兮望归舟风滔滔兮浪波苦嗟徃者兮未还惜行人兮将去去何适兮归何时执子手兮牵子衣行何如兮来复济岂无兮他时
　　寒林石屏
　　虢山之逺数千里虢石之重难将持舟车虢来每苦重金盎尚弃不肯携苟非世尚且竒怪孰肯甚逺载以来何况虢人自珍秘得一不换千琼瑰流传中州盛称赏主以诧客客见祈世人贱真珍贵假见者喜色留肤皮强材美干立修荫罗列满野谁复窥我尝客坐例一见实亦可爱小且竒初疑秋波莹明净鱼子变怪成蛟螭鳞须爪角尚小碎但见蜿蜒相参差又如开张一尺素醉笔倒画胡髯髭如何石上非自然犹是软弱从风枝髙楼晓凭秋色老烟容雨气相防垂乔林隐约出天际醉目逺暝分茫微不然谁家老图画破碎偶此一片遗借令人乎弄防画尚恐巧拙成瑕疵如何石理自生长安得当世无猜疑髙堆黄金募辩说万口利鋭如磨锥或云南山产巨怪意欲手把乾坤移先偷日月送嵓防次取草木阴栽培天公怒恐浸成就六丁桃斧摩云挥世人乗此得分裂锻琢片段贸财赀至今风雨虢山夜树石号作鬼神悲又云春气入山骨欲自石里生蒿藜根株芽枿未及出卒遇匠手相镵隳多称老松已变石此固剪截根须离又云鬼手亦能画多向石色成屏帷固知物怪浩难尽谁能向此明是非城狐老能男女变海蜃口或楼台吹世间自是有此类何必诘曲穷所归细思此屏竟无用石不中礩木莫【一本作不】支徒将文理有小异招聚瞽説成笼欺咄哉闭口不复论为语爱者无我讥
　　赠慎东美伯筠
　　世网挂士如蛛丝大不及取小缀之宜乎倜【一本作髙】傥不低敛醉脚倒踏青云归前日才能始谁播一口惊张万夸和雷公诉帝喘似吹【一本作乞少淹】盛恐声名塞天破文章喜以怪自娱不肯裁缩要有余多为峭句不姿媚天骨老硬无皮肤人传书椠莫对当破卵惊出鸾凤【一本作飘】翔间或老笔不肯屈铁索防急蛟龙僵少年倚气狂不覊虎胁挿翼赤日飞欲将独立跨万世笑诮李白为痴儿【一本作婴儿】四天无壁财可家醉胆愤痒遣酒拏欲偷北斗酌竭海才防木华鏖鲸牙世儒口软声如蝇好于壮士为忌憎我独久仰愿得见浩歌不敢儿女声












　　广陵集巻二
　　钦定四库全书
　　广陵集巻三　　　　　　　宋　王令　撰吕氏假山
　　鲸牙鲲鬛相摩捽巨灵戯撮天凹突旧山风老狂云根重湖冻脱秋波骨我来谓怪非得真醉掲碧海瞰蛟窟不然禹鼎魑魅形神颠鬼胁相撑挟
　　偶闻有感
　　鲸豗海翻飞陆尘鐡房孤剑枯紫鳞挤排壮士仆不起天公始自夸为神谁令冦敌牙枿横不防不锄安得平常星作彗倘可假出手为扫中原清
　　寄题韩丞相定州阅古堂
　　始闻定作阅古堂又闻定有阅古诗扬之逺定五千里思得两翅擘以飞偶闻人来説堂事初敝两壁无尘疵间时公来命绘匠亲以玉指交画挥教令某载若某状匠拜奉命唯不辞左图守相父母吏右状将帅熊罴姿长冠峩峩伟笏佩鬬以白为裳衣屹如丁宁立以议逊若避让行而随图成俨【一本作严】毅色可詟过吏不敢窃目窥仍令大笔署行事写出黒胆朱肝脾死者有灵如不冺合有英气来附兹故公之谋不知出宜有神鬼【一本作物】阴助其茫茫九泉谓巳朽岂意一旦存形仪请留中壁素莫绘待千嵗后公以归当搜国匠第一手状写公像存依稀要知文完武绳备遗与万世瞻思资我知观者定堕泪不复岘首羊公碑又闻当世大手笔磊砢诗句相撑支手蛟龙防解角爪擘虎豹全脱皮郓州溪堂遂寂寞韩诗尘蔽人不吹想应从此传万世粹玉贯串珠萦累小戎何为而缩伏久滞公斧血不滋何事功成事业就两手一扫清三垂【一本作陲】归来天子喜以颔泰阶辉焕平无欺【一本作欹】次招当世草茅士各使呈露心腹披缔裾聨缨上廊庙留与后世图为师然后回谢阅古堂彼合异代今一时
　　龙兴双树
　　春城花草【一本作草木】穷朱殷俗儿趂走脚欲穿问来无悰喜自适时到双树为竒观庄如天官植幢盖毅若壮士苍衣冠老枝又芽忽并出似欲并力擎青天灵根深盘不可究疑与地轴相拘挛不知培栽竟谁手而又始植为何年行扪歩绕不可问但见茂色连云烟东风牵人少游此佛屋日日重门关虽有大荫人不及于此尤得志士怜束蒿为楹樗为柱居者畧不忧其颠乃令遗材抱美植不得总载桷与椽髙堂倾欹未支柱匠者日亦经其边不思大干有强用反以斧钝难其坚吁今谁是爱材者定知惜此双树篇
　　原蝗
　　蝗生于【一本作蒲】野谁所为秋一母死遗百儿埋藏地下不腐烂【一本作朽腐】疑有鬼党相收【一本作扶】持寒禽冬饥啄地食拾掇谷种无余遗吻惟掠卵不加破意似留与人为饥去年冬温腊雪少土脉不冻无氷凘春气蒸炊出地靣戢戢密若在釡糜老农顽愚不识事小不扑灭大莫【一本作不】追遂令相聚成气势来若大水无垠涯蓬蒿满眼幸无用尔纵嚼尽谁尔讥而何存留不咀嚼反向禾黍加伤夷鸱鵶啄啣各取饱充实肠腹如撑支儿童跳跃仰靣笑却爱甚密嫌踈稀吾思万物造作始一一尽可天理推四其行蹄翼不假【一本作反】上既载【一本作戴】角齿乃亏夫何此独出羣类既使跃跳仍令飞麒麟千载或【一本作始】一见仁足不忍踏草萎凤凰偶出即为瑞亦曰竹食梧桐栖彼何甚少此何众况【一本作而】又口腹害不訾遂令思虑不可及万目仰面号天私天公被诬莫自辨惨惨白日阴无辉而余昏狂不自度欲尽物理穷毫丝要袪众惑运独见中夜力为穷研思如知在人不在天譬之蚤虱生裳衣扪搜剔拨要归尽是岂人者尚好之然而身尚不絶种岂复垢旧招致斯鱼朽生虫肉腐蠧理有常尔无何疑谁为忧国太息者应喜我有原蝗诗
　　别老者王元之
　　二敌之来始何自乘我中国方迷昏各投【一本作设】阴诬【一本作险怪】张诞妄寻附罅隙为株根例夸难能压甚畏钓博天下要推尊其流汗漫巳不制尚自冲荡洪其源一敌中侵欲内侮犹遣万甲疆塲屯何哉二敌日内壊不思刷去仍资存尝闻古人第气类皆以化外不足论惜乎无伦弗礼义几希不得人相扪吾观世之陷此者不啻火立足向燔岂期之子既自悟不思跳出乃欲余方徃就西北食闻子亦整东南辕虽然去就固在子安忍惜手不试援
　　答李公安
　　自古名士纷如毛多见博带裳衣褒如其可学不可逮【一本作殆】三满夫子皆儒豪其文渊源尤可爱江海驾荡相吞滔方吾少时未识愧引领日望声齐髙穷吮折吻气力絶始尽退伏非所曹近来笔砚思置去新诗苟有亦自韬间时屡索不肯出若欲献贵贱厥操李君南来久有日我姑得见试捾搯忽逢诗挑欲我接快句鋭利磨【一本作如】矛刀要令口献近章句若急敌迫不可逃顔頳舌涩不可吐滞若乱绪强抽搔惟其自陈尚讷怍况又聼者宁不聱退归自与败者比誓欲弃甲弓矢櫜新诗见杀又须和咄哉自守何不牢
　　广黄醇正叔二思诗
　　木落不去根水流常背源木落方病寒尚覆本根温水流忘由来散乱【一本作漫】卑湿牵读子二思诗起予二者言木实类君子老有孝感【一本作慕】存水亦【一本作乃】人迹然动由名利【一本作为】世俗牵【一本作纒】使我父母感【一本作感我父母恩】一夕身百翻人世但可悲【一本人生徒可悲】小官何足言情防有相夺心迹固此【一本作巳】分勉之多自寛行见西归辕
　　昼睡
　　太古一去浩万世百智竞起纷修治【平声】交将砭刀溃疮痏纵得平好无完皮倾山竭河论麯水都投大海为酒池中间秫稻不满掬日益醖酿成浇漓不知淳风竟何适万手齐举招【一本作争】不回北窻清踈鸟声好昼扇自稳间支尘埃不到日影薄枕簟拂拂生凉飔四支舒安百虑废髣髴认得太古遗散【一本作精】魂怡愉不旁适心肺正静无邪思因能不有世俗梦独与淳气相盘嬉伏羲持刀割文画古意荡尽无铢厘睡无吉凶无得失纵欲强卦安能为故能独存至今日人各已有反不知须知睡义大亦【一本作益】盛【一本作甚】岂独床第夸昏迷君子劳心事业暇得时休息安天倪小人一心包万险迨退就枕皆平夷使其睡心大充扩去与君子何毫丝当年尝闻曲肱乐曽及至圣宜无非何况于梦更有得不见公旦因嗟衰后来纷纷不知乐舎去大路趋邪歧竹林猖狂事饮锻扪拨蚤虱无留衣好恶低上浩万端竟不及此亦可嗤蚊虻纷然始谁造一一口吻如针锥食人肌肤得腹饱不解黙去犹鸣飞攘拳挥臂不可却聒耳不异笙匏吹虽然今尚尔无奈当有猎猎秋风时尔躯糜溃尔口壊我床安稳我枕欹平时多贤贵不及念日偃瞑休恬怡【一本作怡怡】
　　哭辞
　　一哭摧心肝屡哭雕朱顔心肝摧日痛朱顔雕日干二十人未壮我衰巳毛斑古人不得【一本作可】见今人诚可叹
　　古兴
　　出门将何从与物随纷纷不得所欲为还与俗人羣外迹久巳非独嗟心所存自信有可羞彼人何足论
　　秋居
　　秋居寒萧踈秋意愁交并饱犬无吠志饥乌有凶声庭空鸟交下墙穴鼠更争浩叹欲出门日暮不可行
　　雪中闻鸠
　　孰谓拙者鸠巳厌不可弹吾寒方病雪尔何雪【一本作喜】自唤寒城千万家什伍赤两骭通衢结沮氷走指堕或半门闭市无人灶冷烟不防俗以雪为贺我独雪之叹富贵宜为忧不忧亦何患
　　吴江长桥
　　老匠铁手风运斤一挟刄入千山髠明堂有在不见用此为失地犹济人西潴巨泽江海通狞风撼地波撑空当道独能支地险更东安得与天穷莫比垂天绅莫比跨地带渇龙枯死干无鳞絶海失舟踏鲸背秦帝东游逐仙迹累重肉多飞未【一本作不】得三洲水隔不到山借得紫虹千万尺平时尘土埋吴雄吾亦弃剑来游东欲观水尽朝宗海安得身乗破浪风为约他年可归处频倚栏干不思去季鹰范蠡不足竒待我为名千古归
　　题满氏申申亭
　　申申亭者名自谁河东大人身铭【一本作名】之方其作亭自休息固欲申畅名其题虽然自奉颇幽乐岂敢兼忽当世为若日所忧非所及因以遯世无闷辞丈人踈髙喜自适志不限约来无时门无賔僚车马絶室有几杖衣冠【一本作巾冠】欹夜径行招海月伴昼榻坐与天云期春林喧和鸟声好胜聼俗论相哑【一本作嗢】吚尘埃纵尔得风力卒不到此徒自飞亭前朱朱有冶态亭下白白无俗姿好木留存竟见实恶草锄防无容茨尝闻景胜未易敌须有大句相参差故吾经年不敢徃日望诗老力可支偶来为游适巳晩花梢尚有春余遗髙哦绕树惜时节拾嚼红庁行逶迟回防北林竹万颗【一本作个】寒气【一本作翠】欲起凌人威清风时来助气势寒甲夜聚言语私方将投间日来此脚踏树下成交蹊无端尘土又为隔明日跨马西北驰心思梦好定频到不必直俟归风吹
　　晩嵗
　　晩嵗【一本作嵗晩】意不适新诗老无情万古共【一本作去】一叹百年行半生贫忧世累重贱喜身责轻义有不可嗟【一本作必可嗟】非吾不能平
　　闻太学议
　　白日流上天牛虱无遁形万目尽为用而不骇日明穴鼠夜值萤嗾嗾相聚惊鼠穴不日通鼠足不日行巳矣不日识乃此萤爝矜鲕鰕防井坎莫与江海争笼禽不失飞讵识云汉咄哉浮薄儿勉为髙大营
　　赠别晏成绩懋父太祝
　　懋甫相门儿家世踏【一本作防】缨紞早年缀官薄青衫蔚于菼本宜多骄矜不谓鋭意敢意贪英雄交一手欲四揽偶来滥予防臂搦手巳颔酒狞夸胷襟顶踵都一胆壮心羞摧藏义内喜葅歜要言相死从【一本作死相从】顾岂苟难斩聼其自陈论峭防不平渐要之当一切固令不黤黯【一本作黮】忆予少年时亦自喜黠防于今老而悔壮意【一本作志】日凋减惜夫相遇迟君放我巳检骤闻强大语若虎饿得防巳无相髙心徒有志气感春风吹天昏醉目睨愁惨念当相别去两懐不无黪何时重来过慰我涸辙噞唯其去后懐犹一饱复歉幸有西南风时作寄我椠别张粤南夫温子坚元白满执中子权黄兾端微
　　始吾得三满自谓得过人一日不见之巳恐愚贱濵忧思丛中来腹肠生毛鳞轻舟刺而南久结愿解绅入门顾我笑喜气沃以新徐徐相抽寻轧轧聼引陈先生固天贤拟议何可邻诸君人相得热炙杳相熏而我拱其间贪喜乃失神鳯凰朝百鸟鸱鸦亦来羣然其气类同终独凤鹤亲发为鸣声和上下相铿纯苟非治平世不得此类驯故其闻之者舞蹈相揺振轻风促回舠后防无涯根【一本作垠】作诗谢幸甚颠倒迷欢欣如将铭自贺又欲书诸绅













　　广陵集巻三
　　钦定四库全书
　　广陵集卷四　　　　　　　宋　王令　撰寄李常伯满粹翁
　　我思古人不可见独以两眼纸上求苦读才疲即伏枕亦兾梦寐从之游每疑贤圣世间有岂独古出今则不心之所藏弗靣见常恨世腹不可搜虽然其中充美者间或外发文章彪扬淮而南谁名声盛说李满干万喉青天白日所同见众亦不敢加瑕疵而余零丁始就学独矫众弃先拈【一本作抬】收要其所学与必至不止顔孟须孔周决将健走独取到顾我不肯少待留新诗惠见荐自詟若遇重压并见投星机织成付地锦神冶铸出舂天矛辉光交华目反咀过美涎并流退归畏爱复愿学恍若见富潜谋偷顾其才力非当对犹以一髪纼十牛使我苦勉不少【一本作可】得搦笔欲下先慙羞有如姣恶各具【一本作异】体肉骨不可强雕锼或云才华乃天与何寡不益多仍【一本作犹】裒几时髙车得【一本作来】防合预期蹈抃呼旁陬临风呻哦欲有寄自恨拙茧无长抽
　　寒林石
　　尝闻千嵗松为石岂意今逢林出屏苟非木根久自化岂此石理能有灵世间万怪浩莫【一本作难】问枉哉山海徒有经舒山虢水固险异疑有神手藏幽防
　　谢束丈见赠
　　贱生不自辰亲没身孤零家无一棱田不得农以耕巧智不迨人工贾难自名妄来觑【一本作亲】文字朱墨纷纵横合穷心狂髙不肯束世程掲欲望孔孟今昔相招迎去古逺莫到复今难回行穷歩匍匐归失虎犬不成颠倒尘土中甚若鱼噞羮祖死不反骨姊寡归携甥苍黄无为谋叹慨私失声叩头屋厦借解衣锅盖【一本作盎釡】赓【一本作更】甔石固莫致升掬犹时营学左世共笑身贱人交轻父戒子勿効妻引夫无朋妄承西来招喜色转以骍非惟巡脱死始有心期生儿童相回环朋友推弟兄有问多无对新闻多惭惊自羞陋浅人偷窃幸未黥风窻敝清虚饱腹摩膨脝睡足起有书案几交堆盈自喜主人仁不我贤而惸新诗重来贶褒扬借光荣何以示相谢以铭逾血盟
　　梦蝗
　　至和改元之一年有蝗不知自何来朝飞蔽天不见日若以万布筛尘灰暮行啮地赤千顷积叠数尺交相埋树皮竹颠尽剥枯况又草谷之根荄一蝗百儿月两【一本作再】孕渐恐髙厚塞九垓嘉禾美草不敢惜却恐压地陷入海万生未死饥饿间支骸遂转蛟龙醢羣农聚哭天血滴地烂皮苍苍逺复逺天闻不闻不可知我时心知悲堕泪注两目发为疾蝗诗愤扫百笔秃一吟青天白日昏两诵九原万鬼哭私心直兾天耳闻半夜起立三千读上天未闻间忽作遇蝗梦梦蝗千万来我前口似嚅嗫色似寃初时吻角犹唧嗾终遂大论如人间【一本作然】问我子何愚乃有疾我诗我尔各生不相预子何诗我盍陈之我时愤且惊噪舌生条枝谓此腐秽余敢来为人讥尔虽族党多我谋久已就方将诉天公借我巨灵手尽防东南竹栢松屈铁纒缚都为箒扫尔纳海压以山使尔万噍同一朽尚敢托人言议我诗可否羣蝗顾我嗟不谓相望多我欲为子言幸子未易呶我虽身为蝗心颇通尔人尔人相召呼饮啜为主賔賔饮啜嚼百豆爵主不加诟加欢欣此竟果有否子盍来我陈予应之曰然此固人间礼傧价迎召来饮食固可喜蝗曰子言然予食可愧哉我岂能自生人自召我来啜食借使我过甚从而加诟尔亦乖尝闻尔人中贵贱等第殊雍雍材能官雅雅仁义儒脱剥虎豹皮借假尧舜趋齿牙隐针锥腹肠包虫蛆开口有福威頥指专赏诛四海应呼吸千里随卷舒割剥赤子身饮血肥皮肤噬啖善人党嚼口不肯吐连床列竽笙别屋连嫔姝【一本作别室闲嫔姝】一身万椽家一口千仓储儿童袭公卿奴婢聨簪裾犬豢羡膏粱马廐余绣涂其次尔人间兵皁倡优徒【一本作兵倡释老徒】子不父而父妻不夫而夫臣不君尔事民不家尔居目不识牛桑手不亲犂锄平时不把兵皮革包矛殳开口坐待食万廪倾所须家世不藏机绘绣緜【一本作绣绘锦】衣襦髙堂倾美酒脔肉脍百鱼良材琢梓楠重屋擎空虚贫者无室庐父子各席居贱者饿无食妻子相对吁贵贱虽云异其类同一初此固人食人尔责反舍诸我类蝗名目所食况有余吴饥可食越齐饿食鲁邾吾害尚可逃尔害死不除而作疾我诗子语【一本作言】得无迂
　　寄满子权
　　吾爱子权诗苦嚼味不尽穷思欲名状百比无一近初如贪追兵屡请忽许进旗旄左右幢防剑后先刃方争奋拏先忽覩斩乱狥徐驱得平郊万甲合一阵偏裨走起颇中间坐吴膑喊呀鬭志酣髣髴穷敌讱前军奔交兵后马走断纼须臾声金收万噪快一儁羣降挑戈矛叩拜乞用衅苍黄请命间窃视不敢瞬云压空虚半夜暴霆震睡耳起欲掩惊仆失肝肾壮者固巳然况余乃龆龀及其久详味欲吐复自恡有如罗百珍次第嘬嚼顺贪丰不辞多爱美忘余馂故其防人口虽乆咽喉润何时匹马来【一本作东】畏爱气两振唯其未合间如不获谢蔺望风为此诗颠倒犹合烬
　　再寄满子权二首
　　秋尽啼衰虫君思云奈何我愚得君思合少君贤劳我心则多非独辞源长泻海为江河平生未始有防【一本作玷】缺玉日拂拭金烧磨寻常防与貍见一足已蹉又况一地卧三虎狗彘虽勇何敢过扬州我何思青山无一螺午市不畜寳米盐财如他而吾三夫子一身各丘轲琼林自生寒结露成氷柯文章日组纬玉机飞金梭谁有真珠绳结作张麟罗防为当世祥声为太庙歌我愿叅众民手足揺婆娑
　　有钱莫买金多买江东纸江东纸白如春云独君诗华宜相亲缀连巻大十牛腹要尽寄我无寄人我将携之东【一本作携之东海去】脚踏海水洗齿唇转来清澈饮百斛荡涤肠肺无纎尘尝闻泰山髙髙处天为邻借如无梯不得上亦欲大呌呼天神铺陈君所诗噪口雷鼔震世多俗耳固莫告当冀上帝依稀闻正声定不感凡类舞跃百凤千龙麟安能学俗儿一巻不复呻天公闻否尚未快【一本作决】安得纎翼穿秋旻
　　答束徽之索诗
　　世味久已谙多恶竟少好惟诗素所嗜决切欲深造人安已不休众耻我独冒有如獭行迹欲改复自蹈肝肠困寻搜吻舌倦搏造心灵无余多为此日有耗巳勤尚无成既苦每自劳自笑如秋蝉饥极不止噪努力排韩门屈拜媚孟灶惟此二公才百牛饱懐抱我如饿旁【一本作旁饥】者盻盻不得犒不知去几多穷行究未到无门隔籓篱发罅窥堂奥爱之不可入抵触发狂噪借使苟有成不知竟何要孤名非所求弊俗讵足傲况乃非所及穷海未为浩不知何时休定讫死与耄因疑今世人恐有我同操徽之才超髙竿幢出标纛为学尚淹蕴富櫜不肯暴文章内未豹外袭一以皂大论尤坚强推舟出行奡珉砆不施功径欲制珪瑁幸此不我陋敎诲日陈告昨因语及诗请我使自道屡谢不得命迫窄遂颠倒披坚诱羸兵伏瓴待穿盗取胜虽然必窘穷亦堪悼勉为瓦砖投幸有金珠【一本作珠玉】报
　　寄满居中衡父
　　前防去莫追后见来死期别叹后见难悔恨前防稀惟吾衡父兄【一本作友】金纯玉光辉裁磨杀圭角不与瓦砾齐大匠陶百窑不问履下泥一衡举十钧何弃毫与厘余独何为人乃不忍使遗有如横道刍万足踏不疑子何嗜好殊独俯掇【一本作拾】以归整束使不茨欲令襍兰芝兰芝有天香刍贱杂则非然其厠置间适与薫染资文章每借观罅隙窥晴曦议论使坐聼穴瞆闻英池春园或承招游骑亦许随剧云爱风枝爇火围夜棋纵谈心【一本作襟】开张倒笑冠欹披匹马载以来东首颈脰疲夜梦不厌劳百里夕一驰想见目与眉百障千藩篱不虞自投置遂若鸟遭黐何时获因縁连棰促马蹄誓当尽晨昏不复起退辞
　　自讼答束熙之
　　洞洞之室或者穿岩岩之墙或者縁墙縁室穿【一本作墙室穿縁】来何哉中有玉万黄金千金玉固非盗所有盗者然众人不知谓尔富不知尔自【一本作亦】何心顔盗财固为小人戮盗名自是君子奸咄哉自讼毋自欺几希不在穿縁间
　　谢李常伯
　　人从东南来忽得连纸诗行义不赫晔名声无萎蕤虽尝误见辱旋则拜席归别久谓巳忘不图犹记之长封大书字顾我巳忸怩开縢把之读推与果失宜剥虎防羊猪借使出类竒见豺先自奔遇豢还羣随是故古之人为巳贱若斯有闻未之行季路终不嬉名浮过所实孟氏耻以非今而承所赐乃此亦可噫贤者宁过哉当是我有欺忍愧读终篇喜惊改肝脾咛咛教诲言举举仁义辞初令探本根喻以海与池乾坤老六经遗编烂孔姬尚恐惑异说教之无迁移强闻终日干仁不三月违卒以二者终要我勉不疑百诵百再拜下泪如挂糜【一本作麋】交朋百愚防此语闻之谁忆初从粹翁睡耳忽得提震惊破百昏寐觉悼前迷今而去之久苐塞心丛茨骤承夫子言快斧加芟荑旧秽忽刬削新除【一本作涂】坦平夷念当不舎去戴服同冠衣犹恐免袒间复作须臾离且将镵之心不止涅之皮二者苟不能终死庶不遗平生苦嗜诗此篇况骤驰喁哦夜不休齮嚼午忘饥仰嗟天骨雄俯叹人莫为星明有常髙日圆无食亏读久口益嚵舌软涎流垂想当措意初嚼云吐虹蜺唇牙哆华鲜肺肠涌光辉故其纸上言飘有霄汉姿何可对酬谢约【一本作度】海量珠玑
　　对月忆满子权
　　长风掠海来吹月散百链【一本作白链】青天豁四碧云霭不容縁牕轩飘先秋露气入簟扇寛【一本作空】庭生夜凉蚊口不得擅人静暮客去坐偃适自便清牵睡思醒明发醉胆健披风睨白月瞪视不为未甘景独胜思出大句狂搜得无竒猛吐复自吮篇成若奴婢气骨终【一本作竟】凢贱弃置不复收叹感退自旋起探君寄诗兀坐讽百遍駮哉剧雄劲百札洞一箭间逢骋新竒春云弄晴霰古镜终重厚九鼎挂一吾尝笑夫人语富则自愿及婴爱君念始自信惓惓阅女当求嫱慕士在获彦鄙哉寻常者何用目识徧得逢诚幸多既别遂堪喭乖离时况久防合卜未先思之不可见飞魂不身恋秋城崔嵬髙围我屹若圈安得擘风翅飞出不自殿巧为相见谋反覆竟未善惟当逺相要共借月为靣相离苟同天举目亦两见又况相去间财止百里县不知竟可否寄诗代请劝
　　八桧图
　　客有要我八桧吟手携八桧图来悬挂张满壁惕可骇盼顾左右同嗟叹旁摹石刻署名状各有凭附相夤縁或髙相扶互倚碍或断欲蹷犹支颠强枝抝回信有力髙干复俯蛟虬拳寻根及枝逮条蘖例不防直皆旁偏雷疲风休云雨去蛇龙鬭死犹钩纒安分爪角【一本作无】与尾鬛徒见上下相蜿蜒不知生时竟何谓畧不参类常木然宜乎今古惑昧者揺摆舌吻归之仙一龙盘拳老髙大传云【一本作曰】聃者由飞跹当时驾鹿蹋以上迹有町疃遗相连多应蝎残鸟啄啄不尔诞者强镵镌聃能惑人已自幸岂此上去能欺天借如聃功可升跃鹿亦何幸飞相连于中一木特甚异肤华逆理纽左旋传云聃人【一本作手】所自栽我知此语定凿穿苟令实为聃者植推以天意犹可言当年曷不纽向右若曰世为左道牵如何众輙【一本作识】不省究反重神怪令聃专乾坤中含万品彚此独自异谁令旃【一本作殊陶甄】穷思竟虑莫可索欲世不惑谁能搴【一本作褰】仙书虚荒喜诞妄推説事理尤緜延世人一读即化变日望飞奋相迷癫岂非此木乆树此浸渍亦为异说迁故其形植与生死时以异怪招惊怜先时世不早斤斧放大其老讹夸传当年同生好材干半以直伐成烧燃凭妖附诞相树立卒自死活终完全叶枝凋踈不有荫材直弗柱曲莫辕不知留存防飬者竟以何理惜不捐我有尺铁大刚利久以铸斧磨山巅卒无柯柄尚弃置懒乞月桂求婵娟
　　秋夜
　　秋夕不自晓百虫齐一鸣时节适使然鼓胁亦有声争喧鼠公盗窸窣蛇阴行独有东家鸡苦心为昏明
　　答束孝先
　　纯金出镕鑪【一本作炉】烜赫掩炽火锦成洗春江众目莫柰鱼盐物诚微误用幸不涴君家兄弟贤我见始惊伙文章露光芒藏蕴包丛脞关门当自足何暇更待我固知仁人心姑欲恤穷饿苟论才不才自合弃如唾忆昨西来初戚惕侍【一本作恃】客坐交持驾説口张阖不可鏁间发辨经义铁舌莫摩挫髙文忽下投白日骇天堕怖欲前掩布帛不可裹初视【一本作观】固宜惊独获亦堪贺又如遇【一本作逢】贵人绣锦饰婀娜回眸忽自鉴恶靣复窭裸屈降心巳甘叹愤志亦颇雄髙岂复争爱恤亦加荷大诗又【一本作忽】来及推与太浮过自无贤可称以是恶甚播譬如享尫人豆食止则可苟强担石负蹉跌适足祸何以论报心结草効鬼【一本云结草同魏】颗
　　戯食雀
　　秋风云气寒秋昼夜兼饥禽湿不飞左右烦顾瞻有雀独飞下施徐入吾檐毛羽刷参差嘴距交钩铦【一本作钳】跳乗新舂箕取饱公不嫌而吾本有意聼之取微纎忽惊自飞去聿不少淹反就髙髙枝啁气不恬嗟乎此微类岂不无以厌来既冐弹射固难责其亷然【一本作而】余乃无罪见怒何过严




　　广陵集巻四
　　钦定四库全书
　　广陵集巻五　　　　　　　宋　王令　撰金绳挂空虚自勉兼示束孝先
　　金绳挂空虚日月系两垂天童坐戯弄纵掣成东西百年未死间昼夜无穷期短短固可惜舒舒定非宜有闻未之行有学未及知白发巳班踈朱顔亦童黎智虑昏晩年聪明退前时纵欲加自修去日何胜追奈何少自废老则成空悲
　　寄洪与权
　　与江南来适自满门防初无合我志财以客靣待时时相钩探稍稍互酬对根源豁披张扄鐍失分解君然颔还嗟我恐敬若戴相逢时既多相待两交快予初请子交子曰何可外中又谢不徳卒曰吾而爱既而苐以年子合我兄拜扬虽士云多徃徃事冠带中间满夫子崛出百万最更以子从之而吾米则稗朋从偶许攀防合日与在春晨巧夸招月夕因论话书狂逸飞蛇碁毒甚含虿相谋务竒胜聚口笑拙败贪驩不知嵗冬律忽移再余饥奔先西饿色靣留菜子待去亦恨书以问我奈别来君何如思子我心痗朋分无旧欢世险有新态髙言足瑕疵俗学牵细碎贫知身贵重病觉学力怠壮心已无多况去日有退豫期后相见顽陋徒老大好勤寄余书思子百忧萃
　　寄满子权
　　子权今谓何久不治兰书子素赐我多岂以此遂疎予亦知尝时病与贫相俱冉冉草没阶客脚不踏庐贵者事名位崖岸夸异殊贤者纵肯来顾我欲取【一本作取取】无惟余龊龊徒吾亦羞与居潭潭一室空编帙环三隅暴阳不忧偿偷饱幸未诛且可延朝昏忧思老顽愚独有思子懐涕下时喑呜
　　冬阴寄满子权
　　云载雨惜不下北风吹急水相黏周遮覆盖不通透锢结巳厚难披燖微阳未复老阴壮计去暖律时犹淹青天何可一日失渐恐此去无由瞻日驭自惧不得脱畧出急入地下潜凭阴托寒恣凌烁风伯得意【一本作志】欣沾沾但幸天公不省悟谁顾地下人嗟谗隔絶霜露旷不下帝有润泽何由霑非惟勾芽冻天折亦恐万类由兹殱九龙衔火互相暖称有日我借不甘羣儿鋭奋不量席欲仰吐气吁以炎惟有壮士抱剑卧思得美酒聊自酣
　　弱弱谁氏子
　　弱弱谁氏子鲜鲜一何姝来奔富人家妻与富人俱【一本作居】严【一本作华】妆问夫子我岂彼室如夫子笑遣之彼宁与汝【旧本作尔】都升堂【一本作褰裳】由阼阶徳色溢以舒亲賔不敢笑退语相嚱吁髙堂聚羣婢唯诺相咨睢家事忽不图顾指取自如朝令拆柱薪暮遣藩篱除风雨半夜来百衅生不虞屋压盗随至夫死别嫁夫东邻有淑子【一本作女】惟【一本作恬】不事铅朱端居待人求正色不敷腴清镜见【一本作照】白发行媒不顾闾不知爱妻人取舎何异欤
　　赠黄任道
　　长河之流几万里骇若泻自天上来奔湍冲山防地走直有到海无邪回人之所观乃流沬犹以激射忧天摧想其根源发声势如纵烈火烧千雷古来走死万万脚竟莫识自何来哉我疑鸿荒混沌日冲破天地之元胎夸娥揺头巨灵走避不敢道曽疏开锄耰之成乃畎浍欲计议此诚可咍长防大舰不敢絶尚恐飘去无垠崖愚儿脚惯踏潢潦安敢逆此如泝洄
　　答黄薮富道
　　角角适时足力走犹或迟从而不逮人不若坐视之而予始用此巳无先人思间自念斯世固亦未易为以其得而惭曷若退自宜老身可孔顔饿死犹夷齐予心最乐此尤喜用自持岂将六尺躯贱易五羖皮但无百畆田得【一本作可】抱刚气归年来事穷蹙露暴无自依姊寡不能嫁【一本作无为家又一本作子得家】儿孤牵我啼平生事文字无路活寒饥勉从进士科束若缚襁儿时时忽自笑【一本作笑自忽】徃徃穷加悲【一本作述穷悲】有如髙飞鸟中路饥自低鋭知从食来不【一本作岂】意身投黐神龙拏白日挟万里飞使其【一本作之】口有衔安得无驯随虽然平生志固未忍相遗间时自散开纵吟助嘘财将舒【一本作输】己和岂敢偷人知黄君道徳者术业何颀颀手提九黄钟旁取折籥吹悬知失气类误以唱和期不知里社歌不可郊庙施况余衰病余有气亦巳卑加之困俗学羝角方牵羸诗陈尽自道幸子怜无疵【一本作玼】
　　春风
　　春风东来暖如嘘过拂我靣撩我裾不知我心老有异亦欲调我儿女如庭前花枝笑自爱风里草力更相扶旁林曲树足飞鸟不问燕雀鸱鸢乌求雌要雄各有意岂但闻竞争春呼春巢成多夏卵众明年计此更有余非唯喧呼乱人耳渐恐巢穴妨人居收残射中岂无道我亦力可弯长弧林深枝曲矢不入况弓待借家所无行吁坐盻不可奈安得静黙投身俱
　　长风
　　长风吹百草势力亦随靡地长风易休草力复随起长风随令归风去何时来百草安正繁兰生尔何哉
　　东风
　　东风来几日穷巷不见春不知得花由只见挿花人东【旧本作春】风能几时聼尔多欢欣徒恐春风归汝我同悲辛
　　哭诗其一
　　死者徒巳死思之恨无涯生者非素心还作死者嗟今古悲畧同斯道竟奈何哀弦直易絶哭词曲难歌
　　其二
　　朝歌声吁吁暮哭声转无声无血随尽安得目不枯目枯不足叹无目心自安目存多所见不若无目完
　　其三
　　切切复切切泪尽琴弦絶愤气吐不出内作心肝热朝浆渇不胜暮潦浊不清何以慰我懐安得沧海氷
　　其四
　　哭莫傍沧海泪落长海流流深风涛多驾荡覆我舟不若洒春草荆榛芜蔓茎怨气触草死犹得香兰生
　　其五【一云又哭诗二首】
　　朝歌忧思多暮歌无奈何偶叹气亦絶未恸血先沱泪落入口少不如出眼多安得常病躯不为瘠且瘥
　　其六
　　目虽泪所出由来心乃源白日照我靣意欲干泛澜而不照我心我泪何由干况在重云遮使我何自安
　　张巡
　　禄儿射火烧九天鬼手不扑神聼旃羣庸仰口不肯唾反出长喙嘘之燃睢阳城穷缩死鼈危系一发悬九渊巡瞠睨逺两眦拆【一本作折两】怒嚼齿碎须张肩恨身不毛剑无翼不能飞去残贼咽翁躯腥刀子磔爼日嚼血肉犹经年霁云东攘两臂去西来才有九指还胸中愤气吐不散去随箭入浮屠防忠穷智索其自効更脔爱妾尝饥涎我疑没日贼不食恐其肉酖死不痊又疑身骨不化土定作金铁埋重泉何时山移陵谷变发出鼓铸戈或鋋吾如得之顾有用不诛巳然诛未然
　　赠李定资深
　　渉川固有道造舟不如梁曽闻水覆舟不闻死乘杠奈何掲厉子先先勇褰裳岂尽水害人固亦谋非臧凤虽谓灵畜无竹或【一本作终】死饥竹今无方无凤云非其时使之羣【一本作随】鸱鸢饥饱为止飞非惟失所【一本作厥】灵亦与弹射期
　　又
　　坦坦谁之田施施缴且弋乌来玩其机鹊至喜其食长鸿飞防防志与万里极岂无啄饮心宁饥不人得湍激日蹙蹙风棱势漫漫奈何舟上人试死才一间苟不以利渉安坐思诚艰客虽惧谋梁而木嗟在山
　　古庙
　　古庙隆隆敝庭扉风剥壁黦柱榱我来安知神所依穹堂窸窣风旛旂神君厐躯突须眉视我睨睚坐倨箕惕烁观者骇不怡羣鬼后先张福威直东之厢步逶迤目益所见怪可嘘马牛羊犬杂豕鸡或戴以首旁四支间有人靣身亦非老祝趋前为众词口吻嗫嚅言嗢吚称别状类顾东西唱号名字分何谁空虚防寞非所期岂亦以此为人尸视其肤革巳彪狸宁有中反恬肝脾又有械器身挈持【一本作提携】传言疠疫此乃资古之日行厯虚危犹恐盛阴鬼所随磔傩于门驱使驰今安取此庙以祠不念延虚殆尫羸农凶年多苦饿饥苟幸得饱不择【一本作释】祈来则拜叩尽敬祗幸天之泽偷自归民徳且恐报之时餗肴豊鲜牲鱼肥欲奠以献更濯巵进谢千语拜百低工鼓于庭巫舞衣祝传神醉下福禧农谢神去祝彻之庭前匕割弃余遗鹄乌下争趂不飞回顾神靣如故时意者不为祭谢移呜呼神固非吾知
　　襍诗
　　方春不种兰终嵗无自佩良田弗加芟徒穉亦无嵗空令雨露恩日夕被蒿艾安坐饥怨天此理果谁在一日不为田百草巳有根况复间三时其秽何待论岂不有钱镈从羞慵借勤嵗晩忧不耕何独议锄耘晩春树上下聚百虫不有口似趸则生尾如蜂设不二者然亦徒生无庸清阴不可居嵗晩还秋风











　　广陵集巻五
　　钦定四库全书
　　广陵集巻六　　　　　　宋　王令　撰
　　猛虎
　　猛虎出白日其欲未易量人人有怒心常惧不敢戕壮士独何者忿气裂怒肠脱身防剑去奋跃如惊翔虽挟必胜术岂无邂逅伤虎不食壮士壮士自虎当意贪众人完岂暇为躯防虎死众人惠虎存忧一乡果哉彼丈夫頼有一剑将使其无所操未免伏道旁有剑不刺虎为谋信非臧无剑徒虎争虽勇适为狂利剑亦可嗟人有我独【一本作独我】亡日暮南山阿直道何可望一虎固已尔况复千豺狼
　　答问诗十二篇寄呈满子权
　　令既爱卢仝萧宅二三子之诗而犹恨其发之轻也然忘其効而更重之则得矣逮子权之起予予实慕之輙为十二篇其意亦不异子权所谓东墅诸子答问者予独广之尔其水车之篇独异于子权然特其文则然吾之子权与吾与他知诗者谓为不异也镈问耒
　　金坚虽不磨木曲亦已揉幸防主人用反要主随后适从【一本作彼】慵耕儿虽功不见取良田常无収何塞不耕咎
　　耒答镈
　　我用常在金任金适由木苟得金为用何惜木微曲幸得主人随不恤汗行犊必求随主人我用諴不足
　　又
　　我用于主人良田无虚种主人不我以我适为无用不知主人饥嵗卒安自奉由来我求人孰与求我重
　　又
　　我必为人用不必用于人若也责不耕君眞问诸田
　　耒问镈
　　一畦失之荒尔力亦可耨天下方漫芜尔功亦何有
　　镈问耒【一本作答耒】
　　天下方漫芜顾我适有庸使其巳除涤我将何以功我岂大无效【一本作无大效】自是用我慵
　　耒问斧
　　子斧谁尔为黒白大分别朝伐一樗死暮伐千樗蘖尔终不自谋几日【一本作几何】不缺折
　　斧问耒
　　大樗吾犹伐小樗何畏蘖吾缺犹俟磨尔折将奈何
　　水车问龙
　　来何必召云去何必飞天我名不为龙何能雨尔田
　　龙答水车
　　神龙谢子车子能未足多上润虽已然【一本作足】下竭将奈何
　　水车谢龙
　　水车谢神龙下竭固无奈旱则我为用尔龙尚何谓
　　龙谢水车
　　神龙谢水车吾语尔来前尔虽用于人亦我用于天在物固不同于用岂殊然水下髙田干尔能俯水取假人不尔用尔受田责否吾身虽为龙动亦天所主天犹不有命我安事为雨
　　秋懐
　　槭槭庭前树【一本作槭槭庭树叶】朝零非昔稠呦呦草虫鸣暮急晓未休尔虽无不平岂亦有哀忧胡为劳吟呻与士伤感投壮士亦何者哀我与虫酬所抱不列陈调苦难謡讴髙目有逺见直懐羞曲求蒿藜袭乆安功名忘前休日月忽未几天地今复秋少壮负所懐老大将安谋生无及人功死骨埋泉羞胡为不奋飞徒与寒饿仇
　　中夜
　　昼日苦卒卒忽焉【一本作然】不加思长夜漫不眠起复日所为所为浩多愧不与初心期虚云圣贤学实从世俗归虽耻犹奈何长歌涕垂頥
　　又
　　扰扰从俗为日与所学戾茫茫坐三复心面自相愧守道恶从人取俗【一本作食】患髙世谁令二者异不得一吾致
　　士患常不学
　　士患常不学不学常防然学成安所施用舍系诸天孔孟去已乆寥寥泣遗编斯道未易为今古如同年
　　举举媚学子
　　举举媚学子居曰不吾知知而有不能无乃失于欺不知未为患不欺浩难期咄哉天下懐何以天下为
　　秋日
　　秋日不照天秋云自明晦脱叶下衰草蜩蝉事今退天地功方成草木犹怨顇志士感所懐长吁下清泪
　　秋兴
　　秋风吹人有髙兴醉懐感物伤盛衰秋来纵得蒿艾死嵗晩已非兰蕙时哀歌不入俗耳聼大笑自与万古期长鸿尔飞好虽有缯缴安所施
　　翩翩水中舟
　　翩翩水中舟既满何用载主舟者谁子无乃忽于败兼济虽期仁过任适为害自是人致然已溺何足怪
　　书懐寄黄任道满子权
　　西风吹云空晴日露髙晒驽马无速骋归客思逺届长林剥霜红逺水漾寒派露虫悲自【一本作且】咽风菊老犹介昔予来方春防防树生态今归亦未几马踏落叶壊时物固有然盛衰信难概吁嗟为生劳黾勉计无奈伊余有遐致乆此困俗械尝思摆絶去自放出世外髙懐乐天寛逺目斥人碍有田足晨昏有圃具葅菜父母不待养妻子固易頼世孰得丘山亦孰失蔕芥人自能轻重吾将守所爱六经老诚明万古熟成败得时为醢盐滋味和鼎鼐失犹有万世令名自沽卖自视乆已明决不事谋蔡寄诗侑子觞期子和而【一本作且】再
　　令既有髙邮之行而束先兄弟索余诗云
　　扰扰利学者乆不可与谋读书乃何为老不知轲丘弗恤义所在务期髙爵収尝闻失则嗟不闻得之羞知谁洪其源使世乗其流于今巳汗漫更乆将遡游尝闻古人言饕餮为共兠谓恶岂必多偷饱徳弗修不知自思者舍此何所由故余早知惧誓将异人求寜为寒饿嗟不同富贵讴此行况有获师徳髙前修因尝请子行勉子无逗遛于吾乃何有同病不独瘳虽爱谓予然尚疑子终不惜子有髙材竿幢揭华旒苟能自摆去不为世学囚行将见逺到强弩射弱菆何必请予诗自合治子辀
　　酬束丈贶诗兼叙所懐
　　白日立中路犬去不形相夜以【一本作有】盗自来何敢怨犬伤主人忽加念谢恕犬无良盗子愧伏前有言愿加详见赐固巳多恕犬诚未臧
　　惜交诗赠束孝先
　　千金得寳刀不若得揷归寳刀虽云利邂逅伤疮痍伤疮有复日伤皮无完时不若逺所伤取揷安自持一凿以成井再凿以深资清泉冽其中定徳发不移饮可沃吾心浴能清吾肌此道如必尚【一本作当】庻几有常为既庸铭我前又书荐余知
　　再赠束孝先
　　玊缺见不挠剑折知真刚张目不见心人固未易量念我未知子徒知【一本作然】外观望安识子所懐赤日包白光去去终我身两两无相忘纵予道路忧骨尚付子藏
　　卜居
　　吾求一屋逮两月贫不谋贵【一本作富】何以图朅来自放就穷巷幸得之喜何敢吁頺檐断柱不相缔瓦堕散地梁架虚门无藩防户不闭时时犬彘入自居主人于我莫自致为我补葺加垍涂翻翻匠氏乃谁子颉颃作气厉呌呼羣雄汹汹助声势睥睨凌我要我酤归来叹息无自得两日财致酒一壶徴多偿少意不惬弃我忽去如逃逋重来閴寂不可问依旧四壁编空芦嗟余虽贫日犹爨可不善为盎釡谟外户不闭古则尔今也盗贼过街衢乞钱买篱作籓固更学关楗防朝晡邻翁问我乃何者得毋亦以名自儒王朝潭潭聚冠盖几人不载卿相车子何布被不盖肉浪自名士【一本作浪称为士】实则奴假为无能守编户犹可自择安阎闾胡为戚卒困此去矣何屋不可徂此居卑注不待説四髙中下流无渠夏霖连延乆积注徃徃灶下秋生鱼始来图此不自择终见坐与蚯蚓俱何况梁壊日蛀【一本作倾】腐一仆非尔力可扶苟来暂安急旦夕反以身就殒压虞乃知穷则失自爱死得正命有几且翁乎尔言诚得矣我方困甚非眞愚
　　闻哭
　　冬温春疫早死者晨满街但闻哭子悲不闻哭母哀老慈爱益深壮刚气则乖嗜欲夺天性情思占妻孩诗三百具存声巳亡南陔人情古不美况复嗟今哉
　　养贤
　　万钟岂不多财得孟子辞千乗友子思犹曰须我师古贤不易养养贤则巳而今贤养自易无于古加疑

　　广陵集巻六
　　钦定四库全书
　　广陵集巻七　　　　　　　宋　王令　撰送李公安赴举
　　行子冠上尘梁宋道傍土尘逐冠敝损人来还复去马蹄日月长踏尽西北路近者何纷纷姿状颇秀举传言天子诏士得四方赴来如鹊翅翻去若蝇头聚市儿屈指计过百日未暮昔周方盛时得士才十数唐虞此为盛中复容女妇昔何称才难今也寜异趣但恐所取异今古殊尺度夫君乃髙才乆有及物虑今又奋絶去挺防欲自树余穷非所知乆有山林素但无百畆粟乃就羣才赋仕道得亦嗟困穷失为惧二者各有命予亦【一本作又】何所与
　　离髙邮答谢朱元弼兼简崔伯易
　　昔来何悠悠今去亦泛泛岂自果进退姑且便饮啗三代今去辽士食乆已滥徒死不为义可无苟石担平生堕百为且就投鈆椠束身入世程开口就人叹怒喜有失得眉睫烦窥瞰野鸟或在笼山猿有终槛能安此为命虽失亦何【一本作何所】憾予尝勇自明磨古得前鉴抱关贤所容较猎圣或暂庶未负初学尚为神所监予行人之嗟我笑不为颔子独辱所厚以诗系归防命和始自书狂言庶非儳
　　东园赠周翊
　　尝闻东园游观嘉晩趂时节亦自到东风不知来者多一日芳蹊踏无草山樱着子寒尚迟江梅殒蘤香可吊扶踈枝叶未成防偶来正值斜阳照千株红杏暖自酣风引髙炬烧晴燥夭桃未老已抽青略略朱旗冠翠纛虽然素李不争花似洗朱丹夸莹皓其他百种不可名如列锦绣快晴曝何低何髙何后先一一尽觧承春笑杨花轻佻最得力飞过青天去何冐弱柳低垂弗辞贱以力凭风为春扫黄鹂嘲啁【一本作啁啾】声语和似对逰人见情抱蝴蝶填委不知数飞乱人眼漫颠倒黄蜂虽忙不为身以甘遗人竟何道子规终日劝客归吾无间然念何报嗟余多病所趋乖又懒讙呼逐年少经年一春为嘉时行过不恤每自谯然虽无酒不觧歌索逰尚少贫交召何时期子早再逰风雨不【一本作何】可旦夕料
　　龙角歌和崔公度伯易
　　尝闻螾出轩辕丘其长百寻围十牛民惊臣愕争论詶帝亦谓应土徳修赐螾傍海连十洲俾朝食壤暮饮流仍命九龙狎其游视龙有角急起羞亟去诉帝龙有【一本作可】忧帝怜不呵许为谋召一龙食系其喉挥万力士乗其头披肉断角塞螾求螾取而冠万鬼雷号电【一本作雨】泣竟莫捄鼋擗鼍踊吊蛟虬奋穴出哭劳鳝防八龙怒走乞天仇天赐六丁皆剑矛取螾防角磔大幽下龙载【一本作拜】帝问何由臣攀堕髯不可留竟去不知天所尤龙寃虽复骨不収传流下古説易【一本作不】浮我闻其语疑有由以龙易螾理若不爱不知蔽似有繇人皆伤龙为叹啾我独鄙其与祸投尝闻龙徳神自周出飞于天入海休弃此不处与螾俦以养就人理固偷果死以此嗟何仇我来但爱遗角觩是非欲竟理莫搜君学穷物功【一本作巧】搳掊其説独挽万蠒抽当有实论破众廋勉矣投以钓海钩
　　春人
　　春人轻飘喜聚散春筵笑长白日短柳芽嚼雪喷尽寒桃花烧风作春暖春衣少年当酒歌起舞四顾以笑和红天緑烂狂未足春更不去将奈何
　　送赠王平甫
　　士学何漫漫近习忘逺绍文章多自名谁出得髙调子才希世珍防俗起孤峭如觧万里骏不以覊縻要篇章缀清新霞电绚天彯【一本作缥】夜归借之读掩纸疑有耀洗手脱世尘飞身就遐眺舌骨谁谓朽死魄如可召缩手不愿学神巧谢人妙余材生何偏日月费吟啸収竒欲身名揽古愿独吊平生勇前争未始却自料一日接大敌説舌忽忘挑如秋九磨镜廹我以丑照贪观朝日明退失两目了愿假斧斤惠刻形近天肖寄声诚甚勤献璞定逄笑
　　山阳思归书寄女兄
　　淮风情舒舒楚水日夜流风能驾吾防水可载我舟余归知几时子望悬百忧念我兄弟寡商参各殊州十年不一逄防合何所由幸逄子来归与我相慰投甥儿入吾牵甥女出吾留子吾笑其间贫不知可愁心如熈春阳乐若醉酒酬忆我别子日将行更逗遛泣恐伤子心泪出仰目収别日才几时别思日九秋心随西北风日望东南楼主人仁且贤怜我覊旅游晨粳玉炊香暮酒金注瓯盘蔬罗春青豆脯兼夕鱐为食岂不美义咽不下喉要当归子同半菽饱亦优始予志所学义当望轲丘朅来与世评众口忽起咻尝观世金朱此道乆巳偷胡为不奋去附世如赘旒而子亦待人特以贫不谋参差两如此偃蹇势畧侔要当共引去逸世出网罘遐追避世徒子与侍巾裘吾将亦娶妇力以石臼求贸田结归庐种树屋四周子居课桑蚕我出鞭耕牛教妻绩以筐使儿饷东畴坐笑忘嵗时聚首成白头归乎当何时【一本作归依期何时】诗以侑子讴
　　大舟
　　大舟无风防不举小舟榜入青去渔子舟中呼且歌夜半闻鱼谁得多
　　望花有感
　　春来几时余不知但怪日日柳梢好我嗟无地自种花常恐东风只生草谁家有园不可入时时纵欲信自到寒梅最香落巳防桃杏虽迟亦颠倒髙枝飞鸟夜踏空低树狂儿日摧抝惟余零落满地红主人更聼奴频扫悲来四顾慷慨歌要且倾酒浇顔酡春归欲挽谁有力河浊虽泣行奈何
　　小雨
　　一夜风声惊屋破四邻叩壁呼我贺乆知旱势非所期果见雨逐浮云过庭塘流注已有余田畆不霑亦何奈【一本作那】雷嗔电笑竟何为【一本作雷嗔电笑尔奚为】幽人空废南轩卧
　　饿者行
　　雨雪不止泥路迂马倒伏地人下无【一本作扶】居者不出行者止【一本作返】午市不合入空衢道中独行乃谁子饿者负席縁门呼髙堂食饮岂无弃愿从犬彘求其余耳闻门閕身就拜拜伏不起呼羣奴喉干无声哭无泪引杖去此他何如路【一本作道】旁少年无所语归视纸上还长吁
　　世言
　　纷纷世俗言病【一本作倦】客乆厌聼圣贤没已逺【一本作贤圣辙巳逺】是非乆无定六经纸上言黒白欲谁证独有自信人中得不外竞
　　暨阳居其一
　　出无王事牵入不治居舍蒿藜【一本作菜】入墙屋尘垢变几架糟糠苟无忧智力取自暇逄诗即废日得客輙忘夜积懒遂成性习勤反如诈几不类怠傲【一本作放】愧【一本作羞】耻将何谢
　　身非爵与官车马乆不谋家无田仓储雀防非我仇朝出从人居诗书讲前修暮从儿子嬉欢笑何所忧间将筋力疲懒使志虑収斗糈尚烦送谁谓能无求
　　复继前题二首
　　自吾暨阳居巳见月四周流年不我谋寒暑忽巳遒老来何足叹【一本作嗟】苟死固【一本作亦】可羞子今【一本作而今】用力薄暮齿将何収
　　斯道乆冺冺斯人固悠悠归豚非吾心在礼恶不酬从人效屈伸俯仰不自由于命有当然信矣何足羞寄题宣州太平县众乐亭为孙莘老作
　　令君架亭乐荒幽得地适兴万景投亭成虽名为众乐地僻无客谁与逰讼休民去吏随散独有文字与令留把书开阖坐自笑囬视令职忘卑陬昔闻酒贱喜易醉今説鱼美予【一本作余】何忧弹【一本作权】琴有声尚近俗要觧絶以意求况持髙懐屈下邑志气畧与彭泽侔身婴民忧手持【一本作提】版心爱山水寜非偷景好不见但闻説使我耳目私相仇亭前行迹不破草亭下野鸟常喧啾山云朝嘘翠巘出海月夜下清溪浮春花夏防巳有【一本作可】爱况使风雪【一本作马】囬冬秋惜予不得与快意共上岑崒望九州黄山闻好眼未识梦想欲到迷无由图传粉墨固未好愿假壮笔一揽収果逄来篇骋雄胜【一本作怪】若执造化穷凋【一本作雕】锼【一本作搜】一时文工岂不伟千里寄我何以酬耳昏俗语乆欲洗为我一谢山前流









　　广陵集巻七
　　钦定四库全书
　　广陵集巻八　　　　　　　宋　王令　撰谢客二首
　　扰扰车马客各【一本作出】以势利奔自问闾巷人何为亦纷纷与客成徃还勉就俗所敦礼不经圣人颇厌后世烦欲问无所得归视纸上文非以孔子心尚拜阳货豚乃知偪仄间心迹乆【一本作固】已分去矣可奈何更问来者门
　　又
　　跹跹出何为奄奄归就卧不知身所谋徒与俗相和本无声利求【一本作营】乆厌车马过诗书虽满前走奔不暇坐收身衣食余抱病嵗月破得不胜所忘进亦【一本作益】何可课前躅杳【一本作莽】难跻下愚旋易堕【一本作知自堕】得势有然尔命矣何可奈
　　春游【一本作城西游】
　　春风谁相呼鸟语到庭户罢书起何游【一本作徃】系马城西树寜须客众随聊与春相遇髙林美风竹踈影有清覆可以便行坐觧脱快巾屦日长天地寛飘戾飞云度风枝緑未柔【一本作舒】日蕚红先露芳辰信可尚嘉兴惜无寓旧闻黄公垆颇【一本作屡】枉壮士顾予虽轻数子自适偶同趣起觧身上衣就贳青旗酤独酌不待劝【一本作谁劝酬】兴至还自注对物无所语似若喧哗恶虽无歌舞劝幸可篇章赋乾坤本闲暇人物自纷遽劳苦曷不乐嵗月失巳屡酒防起四望落日不可驻饥马自知家何须问归路
　　游江阴夀寜寺
　　寥萧枝上风蜩蛰以秋告黯靉道旁树防緑凉可冐况承积隂余急【一本作忽】雨荡晴昊初凉逞【一本作骋】新威宿暑惩旧躁漫漫【一本作悠】出门路踽踽可谁造江声汹西奔海逺剧东到中间可行望洗涤【一本作濯】去尘【一本作陈】抱况于林阜间古屋架晴燥蚊蝱稍敛收轩户可淹傲惜乎余独游不可【一本作自】擕所好踟蹰竚归歩风作冷相劳
　　赋黄任道韩干马
　　天寳天子盛天廐吐蕃入马上天夀紫衣驭吏偏坐前骑入都门不容骤西极苜蓿得气肥六闲飞黄卧嗟瘦千秋【一本作承明】殿下谁把笔当时人无出干右传闻三马同日死死魄到纸气方就鐡勒夹口重两衘墨丝丱尾合防纽天门未上人就观老驺惊嗟失开口生搜朔野空毛羣死断世工无后手当时天子惜不传送入御府置官守边尘勃鬱燕蓟来宫阙萧骚既焚后谁弃千金出手收足踏万里避奔走几经蹂蹀道边尘今日寜无纸上垢罇前病客不识畵但惊马气世未有冀北骏骨无时无生不逄干死空朽世工无手不肯休任使气骨陋如狗
　　甲午雪
　　平居汩汩喜自堕万事过目不省窥一年南北两见雪未始把笔成一诗朝防气象浩茫昧夜归瞑想通幽疑梦乘虚空谒帝所砆礩象柱承榱坦涂壁垩相照射鹤扇亏蔽狐腋帷帝旁鲜鲜舞万女寳绡雅冶吹裳衣累蠙【旧本作珠】贯瑀错组佩斥弃朱黛素两眉撩搔王母戯华髪袒脱【一本作指防】姑射争肤肌提珰掷珥互投报顾我尘垢加笑讥其傍临临立万鬼帝所宠与借色辞密呵细纻赐裘舄笑齿发露寒差差诸神敛【旧本作畏】避不敢望弃唾堕落成珠玑朝懽怡弃烟霞暮慨吁【一本作呼】吸成云霏互偷天帑购党与散布【旧本作布散】万分千珪纨罗练縠不计数【一本作较计】逆取倒曵交横披鞭驱巨灵刦夸父挥斧觧系【一本作系觧】关星机东观豗頺堕壁角南顾秃鬝亡斗箕其他杂冗【旧本作冗小】莫分辨从见漫乱如箩筛雷公争前泣诉帝至此岂可无省知愿分羽卫勑【一本作急】天讨助以积雹千山【旧本作山中】齐金神拥遏【旧本作前驱】按行道后乘驾以万玉蜺寳刀聨【旧本作聊】翻夹鐡盾玉防钩子横珠旗天【旧本作霜】风萧萧吹缟素贝甲合阵【旧本作夜合】穷天围磨砮揷羽注万矢强弩竞发相聨飞奸穷诈极不保守引组自缚相连归累俘奏【旧本作献】恺闯天陛越雉防羽按舞仪帝呼祝融付焚弃散灰下地无留遗徴朋索党计轻重斩戮屏翳囚风师扶桑瞳瞳露轩豁日御复反天衢驰觉来四顾骇皓白心与恍惚争是非冬雷无声电不照疑亦众鬼乘其私天髙地下非所职且可把酒无咨嗟
　　日蚀
　　钱塘山人大署壁曰十月朔日且蚀坐者跳起行者留愚闻之惊智为惑我时过市偶自停两目视閙耳聼自嗟身贱不有位安得置此诛四刑惟此丙申日在未天面黯鬱昏不济举头仰日巳半亏羣隂得志云不披尘函欲开镜尚掩谁把白壁涂之泥大哉象浩难测安有庸人以术得天乎反成竪子名不念吾皇禳以徳吾闻日名为大明光一自出减月星今乃为之成薄蚀安得君子不为小人乘
　　送曹杜赴试礼部
　　霜风琅琅鸣鼓鼙鸟寒夜噪树折枝居者不出行者归廐马解衔车弃脂长河夜冰船就维百贾晏起朝闭扉为问当今行者谁出门千里到何处母送拊背父叹嘻儿惜欲去哭挽衣上马反顾纷涕洟非所愿欲去何为家虽有田丰嵗稀所得偿公不及私况望羶芗事庭闱结髪从学今十朞始自有志狥孔姫岂愿从世成依违髙堂华髪纡素丝暮年待子为光辉望我日乆莫报之苟得一笑辱弗辞况望【旧本作得】三釡家无饥吾于二子乆所知怪其才髙所就卑今乃语此诚可思近闻天子变典彛欲拨旧况收新竒子行出仕适其期骅骝得路无啣覊罢酒行矣无自迟去取天宠酬亲慈
　　同孙祖仁王平甫游蒋山作
　　山形鬱盘陀石路随直纡【一本作迂】防松坐兴长饮泉百烦除忆望江上楼采翠横晴虚爱之不能去取席卧与俱若逄佳賔客不暇【一本作假】外礼拘意爱交自然笑语畧可无常思一徃游杖履穷昏【一本作朝】晡忽从贤豪招气类喜不殊更以肴酒随倾泻谈笑余仰跻苍崖巅下视白日徂夜半身在髙若骑箕尾居懽余悲感集论説追古初在昔天下衰羣奸起相屠相地视八极懐险归此都全吴既臣魏余晋仍避胡此右山所瞻形势髙四隅游者昔为谁名字不见书想当出尘樊盘礴望八区固宜有髙兴何亦妄滞濡忆在初元年虎狼出当涂众豪泣相盟万甲聚一呼楼船下三江千里悬旌旗忠谋屈巨猾弱力张逺图乞灵诉明神至此当踟【一本作踌】蹰想当得请初胜势先羣诛虽时幸成功偪仄已可吁岂无当时人缩伏岩下庐约身甘贱贫卑势无忧虞坐视扰扰中同为祸福躯我当明时来木石聊自娱遗祠今莫问故邑已成墟归谢山下民相期在犁锄
　　对竹
　　竹风何撩【一本作寥】萧昼尽发寒籁修纎谔天官扬揖纵玊佩岂无俗子遇自防幽人爱心虚中养恬节密外御介春萌喜含养夏箨竟分解无花与物争有防亦人頼威威南山凤尔飞何时届【旧本作戒】道逺寜不饥寒枝乆虚待岂非缯缴虞安有羽翮态【一本作】当奈叶间虫蠧尔所食壊
　　暮行
　　晴烟去人髙暮色上天半山衘日入深云伫星出缓涂昏归鞍长林近去翎短悠悠宵偃慵衍衍暮行欵南城岌髙跻近野匝四坦来期遐思舒暮云所见罕星星飐风灯歴歴吹月琯【一本作管】静乐遗世喧清思破尘懒心通江海浮【旧本作清】气寒天地满兹兴将谁同【旧本作同谁】儿辈未宜筭
　　野歩
　　乆撄末俗喧脱【一本作去】就緑野静方随巾屦便那暇賔客命林红落春衰草【一本作桑】緑争夏盛时从老农语乆伫行子聼谓言劳苦后各以【一本作相与】闲暇庆时逄瓶盎酒【一本作活】亦有肴核称喧嘲忽无次歌唱仍相咏酒防纷起坐白髪忽【一本作或】两凴儿乘旁树嬉牛卧前篱瞑予方困俗累爱此近天性何当从之归买舍与相并
　　古风
　　古风何寥踈世方盛夸慕利涂剧先趋直轨迷曲注浑浑九河翻仡仡百川注分争或多岐险枕才一趣睢盱承至欢詟叠谢絶怒才得升斗多勉售形骸顾不知万钟得孰与一日裕况承丘山羞愿易顷刻遇谁能脱近役自放就遐骛航湖足茭鱼防野厌芼茹行招千古游坐与来世语延风敝虚襟揖月坐嘉树此意固有然【一本作自有尚】童儿【一本作儿童】未堪预
　　蕲口道中三首
　　舟行邈栖迟江流潏排荡鱼惊跃或出鹭下飞何飏交游偶相舍偃息聊自放回首失匡庐云霏暮方上
　　又
　　稍稍【一本作悄悄】江上雨声入牕壁寒悄悄【一本作稍稍】舟中人曲肘自枕眠安卧不成寐起坐浩长叹离家日逾百行路忽巳千昔与燕俱来今见北鴈还道里苦不通寄书如弃捐风水相喷薄归期无端空令秋夜梦反覆如循环
　　维舟泝江流人力与水争回视东下人恍如御风行谁能倒长江奔泻暂西倾聊用快客意何惮鱼龙惊














　　广陵集巻八
　　钦定四库全书
　　广陵集巻九　　　　　　　宋　王令　撰赠庐山老居讷
　　讷公匡庐老诗句整以雅标韵乐天淳不肯外礼假所居远城市絶俗就闲暇岗崖道路恶亦为佳客下余虽昔所闻相见今乃乍爱其语言好超絶忽世跨马舁就其居灯火共清夜惜不见其壮巳老吁可讶髙才可施用售世嗟无价临别更何论共是忘言者【一本作共是相忘者】
　　旅次寄寳觉讷师
　　小雨破宿暑晓风忽焉遒山深树翳阴蜩蚻应已秋清坐想髙絶语言谁应酬岂不念一徃抱病终自留覊旅少徃还有来或非俦命仆一谢之纵我冠屦休移牀上髙堂解书散牀头于此有嘉兴念世谁与谋独思山林人【一本作林下人】兹意可绸缪何当买田庐共遂丘壑游
　　寄吕惠卿吉甫兼简林伯通【吕诗附】
　　踆踆门外马客至知谓【一本作为】谁昔靣尚未逢那论心相知揖客拜上堂【一本作拜客揖上堂】谢客辱弗遗寒暑相问酬唯诺坐无为静黙近尤远多言足瑕玼勉从客所论还顾所学非念此废无益对书坐长嘻【一本作为此叹无益废书坐长嘻】独思同懐子念远莫见之岂无寄我书嵗晩若苦迟闻颇困王事岂无闲暇时况有同僚贤相期在书诗人生天地间常恐食所縻去就两莫谋防合寜有期余病不自乐旧学益以隳【一本作日益隳】近者非所同远者劳梦思江水日夕东道途宛而夷寄书当在勤【一本作寄远当日勤】无谓徃还稀
　　答逢原　　　　　　　　　　　吕惠卿
　　晨在趋长司跪坐与之言偶然脱龃龉相送顔色温归舍未休鞍簿书随满门相仍賔客过欹午仅朝餐平生性懒惰应接非吾真况乃重戕贼良气能几存就夜甫得息阅我几上文开巻未及读睡思巳昏昏自知小人归昭昭复何云每于清夜梦多见夫子魂侧耳聼髙议如饮黄金罇觉来不得徃欲飞无羽翰昨日得子诗我心子先论怪我诗【一本作书】苦迟友道宜所敦岂不旦夕思实苦案牍烦岂无同官贤未免走与奔相见鞅掌间有言无暇陈嗟嗟兹世士无食同所患念我力难任闻子谋更艰乆知为之天安能怨寠贫吾闻君子仕行义而巳焉亦将逹吾义岂遂为利牵东海有沧溟西极有昆仑古来到者谁不过数子尊子巳具车航吾亦为檝轮欲一从子游不知何时然
　　寄崔伯易
　　扰扰闾巷士过我何所为屡来徒我烦不来我弗思少年乐知闻喜与客子随晩岁事恬黙与世益参差骑马出寻人中路辄自归归来亦何乐书史自相期巳与徃者亲可无兹世违欲语无所得起视北鴈飞念子远千里昔别今巳期寄声虽云多所得竟亦稀近者忽报书期我徃就之不知予苦穷系此不可离尚廹朝暮忧寜有道路资人生少所同老去财几时予势既若此子复不肯来但恐百年间龃龉终其齐诗以【一本作仅】寄子招亦以冩我悲
　　寄孙莘老
　　黙黙不自得劳劳非吾任不与君子逢谁复明此心偶客来自南口有千里音知无木索勤颇复山水吟对之为一笑欣如获千金宣城风物佳古语昔巳忱太平又其有道途邈幽深溪流弯环山势屹抱临况复寂寞人黄绶事陆沉公田秫既收客席酒屡斟悔予昔南浮不徃一就寻波涛忘日月疾病废古今归来就覊衔外虑日巳侵适时愧非才对客辄自瘖譬如火炙肤【一本作炙肌】暂忍乆莫禁惟思【一本作致】百亩田为可足釡鬵投身脱世箝敛足蹈古箴寄言所【一本作我】同懐相期在中林
　　夏日平居奉寄崔伯易兼简朱元弼
　　天风变春和昼日差夏永门防【一本作庭】闭无事燕雀志益静纷翻诗书帙弃散懒收整时来就枕卧复可取窥省心恬逐物闲迹濶与世屏鲜鲜南山暖秀色在脩【一本作颖】苟嫌【一本作逃】安坐慵还可【一本作与】远游骋自縁智能薄反得闲暇幸交朋乆相逺疎懒欲谁警
　　怃怃庭下树隂影日已敷癯癯闭门人簟席自巻舒髙枝就逺冠曲枝挂裳裾【一本作襦】还来从此息卧视诗与书桓桓门外客从徒驾骊驹不知来何闻【一本作为】乃肯顾我闾呼儿往应门谓言出在涂非我敢厌客非客与我疎以予拙语言无以得客娱一不当客意恐与世患俱不如两相忘何能效纷如
　　效古
　　流沙不胜车弱水不载舟谓言行子归无苦事逺游寄子素丝裳闻子衣苦单失今不来还岁晩将奈寒
　　送朱明之昌叔赴尉山阳
　　朱使拜书天上回志以身试百里障青衫飘若风外荷借马载出尘土上凖眉崭如见天秀独立系马万里望身躯虽小胷腹寛沛如絶海横秋涨乆宜脱絶事髙致岂愿卑冗劳俗状髙堂华髪亲老矣四海无家寄几杖世外言髙信独竒人前腰折嗟已强尉官虽小俸虽薄犹有余钱买甘养想当家帷奉顔靣防衣躬【一本作身】率妇子饷诜诜儿女戏满前累累诸兄坐相向人间此乐不可幸一笑自足百辱当时清固应稀盗贼俗寜不烦笞掠好偷闲暇事简编思予【一本作我】寜无尺字况
　　学子
　　来学子从我问古风谓【一本作吾】言古之人学不求世功以其明智余施与天下同能知学为身自不恤穷通童子顾我笑是言得无防斯道使可遵曽不闻父翁谓言童子归益自谋厥躬吾不能尔言亦不必尔从【吾不能尔言一本作吾能为尔言】
　　出门
　　出门将何从中道忽自思彼懐与尔殊亦合念子归乐有诗与书游有山与陂谁言竟无从犹有影自随
　　杂诗【一云古人】
　　古人重非道饥不苟豆羮有为非其心或不脱冕行如何后世人以官业其生鄙哉乐欺人犹以圣自名
　　寄满子权
　　昔心何悠悠今学益漫漫莽如浮江河【一本作沧海】浩不际崖防生虽乐文字勤不偿几案重编空堆尘折简乆枯汗徒知陈市肆表列环四畔巳无探讨勤胡可贤否按零丁晩观泯灭旧习彖得指来岁期失忘去日筭尝闻勤惰间巳是愚智判防羞欲何顔避耻愧无翰不能绳已怠何力禁人叛文章触世嫌议语限客窜时牵好恶卑俗挠是非乱早衰夺旧刚多病袭新懦心经衣食艰事废米盐半何谋脱身去割迹与俗断耕荒食新收凿窒复旧贯念生如冬冰至死仅春泮其间能几时何恃苦自缓翩翩淮南英显显士林冠方手未为辱游子昔同闬篇章觌新华论説聼横捍包竒晩自走去实王府玩近书何相撩颇以名见谩不知老者拙弃此乆巳断【决断之断】子方勇自树解辔纵新駻行期拾春青采缀绾归腕乖【一本作暌】离思旧欢迁徙就新绊无琴虽自歌有酒欲谁伴闲暇当寄诗持此资贺换
　　梅花
　　风吹冬暖变春暖江梅艶艶横新枝经年不逢间何乆忽此相遇如有期初开尚寂寞仙人缀佩悬瑶【一本作珠】玑后日重来不可辨漫漫月树留寒辉清香芬敷志何逺可惜不使蝶得知游人争至无日夜对之但笑果喜谁不知春工用何术抟造万物皆可为得非各使出所巧约与鬭竞合一时不然裁剪未易给鞭役众鬼寜不噫终年成功财几日旋亦堕壊良可悲传闻昔时大烹享九牛合鼎羊豕随一取所实荐滋味神啜不吐人食宜安知后世无所用儿嚼不美还弃之古今万事皆若此为尔【一本作汝】远树成嗟咨
　　金山
　　长江从天来意欲以地分西山避之逃东山开为门木石【一本作石木】所不捍土沙固随奔东西两随海【一本作两通海】势巳无完坤如何中流居独遏万里浑坤维頼系得地灵烦窥扪不然巳飘泊两分不相存禹力所不除天意固可论全欲沉【一本作决】九渊下视万古根畏强激常情中立爱此墩诗成欲谁和感慨心徒烦
　　客次寄王正叔
　　夜长梦反覆百瞑百到家岁计晩未【一本作难】成客愁与日加【一本云客悲同日増】长途千万门何地容我过【一本作车】而子壮亦贫与余同一歌
　　南山雪
　　世于利禄不择义苟可走夺足恐蹉家储千金吝铢两不敢尽费乌【一本作焉】用多百年到【一本作至】死财几日恃若固有理则那庄生尝以富为病爱其放逹与俗过南山衣雪变羣【一本作为】玊举以卖世【一本作俗】售几何山翁固亦富自喜稚子无诮【一本作谓】贫犹歌
　　短謡
　　中灯冷晕重緑前西风叶相逐晓霜披瓦月上轩枕梦不成鴈声续拂衣起歩行绕壁万虑无成泪沾臆鉄房老劒澁不青闪系【一本作击】八柱不可索白昼出门归路迷冬日易夜还空归人将豪杰视如草天困英雄未与时长鲸滞斩海波揺塞甲不巻边尘嚣吾徒顦顇乃【一本作我】如此安得长喙呼重霄
　　暑旱苦热
　　清风无力屠得热落日着翅飞上山人固已惧江海竭天岂不惜河汉干昆仑之高有积雪蓬莱之逺常遗寒不能手提天下徃何忍身志游其间
　　赠杜渐子长
　　吾鄙少与合杜子爱所多直木有正性深源无乱波齿少蔚未冠心古先巳皤卓哉金石姿勉矣勤鍜磨
　　交难赠杜渐
　　两防共谋渴相饮期入水【一本作及水】一防下缒缶一防上尾前防以之跌【一本作失】后防以之死防死何足噫夫人才可悲平地把手笑乘崕拨足挤贼防易为力壮楗完墙篱交防难为人笑靣恶肝脾前日信其是今日悟其非安得先知明有如灼火然则奈之何期子同吁巇















　　广陵集巻九
　　钦定四库全书
　　广陵集巻十　　　　　　　宋　王令　撰答友人
　　幽兰生深林不佩亦自臭天马苟伏皁驽足日加骤兰生喻人学不为仕乃究马伏侔自怠一失遂永后以今曷为言念子不可逗前我初识子爱其肌骨秀又观所为诗徃徃擅髙右迨熟相与言低俯如有就我乐成美者遽以古【一本作鄙】诗叩上言髙雄张中杂富贵鬬且将起其贪固【一本作因】欲激其懋尚谓非重邀犹恐信不厚挥汗谢为书戴雨去自奏予始喜此读若获逐彀如何答我诗遽此与前谬我始得则谢实若答雉【一本作雄】嗅大凡欲有为当决如蝠狖苟进又安【一本作欲】退何自防穴首吾见人自荒未有【一本作见】耕不收设或坚决为加以勤自副石将为溜穿曲亦因累揉大可入圣域中能践贤囿借使不及然【一本作此】犹足闻见富中吾不可止在我固无疚已迷不自复惧子遂着陋【着一本作防】聼之无予违斯言将不又
　　道士王元之以诗为赠多见哀勉因以古诗为答
　　利剑不刺防大钓不联鲕天昏白日沉剑决浮云披地荡海水揺钓引九鲸縻固其用不常安得易用为当其未效间是亦铅与铍吾非小丈夫胸中少翘竒少年嗜勇黠跨压百雄低两眼皆豚羊一腹千熊罴使气睨羣辈问今当我谁四海有守兵谓予皆耻之左手将醢戎右手期锄夷书足记姓名剑亦弃不治【平声一本作持】不愿当世是不羞羣曹嗤曰富贵在我又何有年时块视勒山功芥拾封侯一日忽自悟吾岂防强儿旧闻有六经条【一本作修】理两可师无不至圣人有学中自隳勿遂谓不及吾由【一本作犹】未尝追好勇不好道吾将自诛非浩乎如有失茫乎其若思望乎如未获专乎如有期夜或不记寝昼或忘其饥不以懦自却不以庸自卑树而不可防山而不可移拒之不使杂磨之不容疵孰为古之圣孰为今之推孰逺不可到孰髙不可訾置易攻其难力险肆自夷上自太古先岐轩而望羲下至三代来尧舜禹汤姬周公汲汲劳仲尼皇皇疲轲况比踵游雄愈磨肩驰或示我使向或导我使随或凿我未开或完我已亏或退而我引或坠而我提或辅而我夹或颠而我支或砭我赘疣或膏我疮痍浴我抆我垢醖我酿我离计昔以较今悮是而恨迷固知于圣贤实辱再造私道逺致力多功大收效迟今而所存者【一本作有】财一毛于皮苟曰成不成我有罪未知如夫用不用敢系天为辞若寒馁贫贱此于我何居若夸毁誉訾此其如予奚王君异学者见我加嗟咨叙其念惜心【一本作情】投以吊勉诗语爱则然尔烛理似或遗輙自讼由来强答非所宜
　　客杭思李常伯满粹翁及衡夫子权因寄此
　　始予既迂疎城郭非所乐闻呉富山水思徃颇计较脱身东南来见实与闻效呉之山棱棱呉水清不挠岂无适之径以可泳以棹而独何为然反门自闲【一本作闭】罩念我西北州数子呉莫【一本作甚】较正心醇无醨粹行莹不疱逓言张圣贤赓口唱弟孝大非友宜当实可师而效我愚不敢望时以管觇【一本作窥】豹进如暗赴明退必丑厌貌自耻以别白疾匝天地趠坐思朝成痴梦遇夜不觉山水虽素喜实不如诲教呜呼何时归作诗以自閙
　　夜坐
　　破多穿风冷烛无定焰滴沥随衣泪反覆到心念趋生迷夷涂失城陷深堑病拙未为疗膏肓不容砭无家可容归有灶亦断掭鳬短鹤胫长饮啄两自赡天有不可问何独于我欠吾观序卦辞否乃适泰渐而余何为者独此不见騐譬如白为缁一造遂永染乆生人所羡我独处之厌安得盖棺去手足同一敛
　　寄姊夫焦韫叔兼简三姊
　　风舟挽晴江载客日夜行身逺心在家腹肠何由平未知所到期先计还归程时寻别时语涕泪下纵横仰观风中云下视水上萍共在天地间可无同飘零泻此罇中酒美鱼其饮羮虽饱不厌饥强醉终自醒笑言虽在逺音问犹有【一本作有可】形愿因东南风时寄西北声
　　采选示王圣美葛子明
　　酒盏【一本作清罇】厌连行众客喧巳醉忽得【一本作指】簿上籍共出名外仕孤昂忽雄轩泯黙亦驯致追争相后先得失自愚智随时有能称逐衅得呵訾有非人力为竟亦【一本适与】天幸值或果以祸覆亦有终自遂卒无及物效徒自髙人气回罇变新局忽若巳异世嗟人乆巳迷髙爵乐自嗜谁为衎衎饱竟是【一本作逐】孜孜利矜骄决【一本作快】雄奢摧折叹淹滞昏昏忘所大扰扰争其细安知茫昧间身非天所戏是非未暇辨欢戚先巳至退之昔裁诗颇以豪横恃暮年志气得金玊多自慰买居纪堂【一本作厢】荣顾影乐簪佩喜将闾巷好持与妻子议彼哉何足道进退于焉系安知九列荣顾是徳所累寜论圣人为适莫固以义有时曲肱乐不以易富贵吾曹颇勉修兹道乆自诣何必问浮云斯理固可视
　　古兴
　　飐飐树头叶翻翻水中浮暮潮通长河载入江海流颠倒湿就溺纷沦来不休行人坐成叹风恶乆藏舟
　　中秋望月
　　月形何完完秋静气弥放玉轮困瑕纇投掷去天仗前无衡轭施凭谁挽能上回旋天地周驰骋固【一本作信】巳壮古今磨不磷刚耿固可谅予欲假之游自投上穷亢东折扶桑枝【一本作株】西塞昧谷旷天机与廻斡日驭纵休畅苟留扬辉中无复颠【一本作倾】侧怅是谋敢吾专行矣天【一本作期】帝访传闻天路艰蹉蹶【一本作跌】就沦防帝居深九阍有谒未易傍鬼神喜阴暗陈列忌忠亮进知自致艰退使斯谋妄回头暮堂上【一本作中】萤爝光相望
　　病起闻説贪山颇有泉石遂不能游
　　一病百志堕起逢秋物防力弱未胜行厌闻客言山言山多在逺虽近尚莫攀拏深吾无舟逐陆谁借鞍不如无所闻收心就恬安南轩颇扶疎古木髙四观不知秋叶疎但怪朝影斑羸躯便偃侧籍有藁与莞仰攀孤云高卧见飞鸟还苟此且自适何能谋所艰【一本作奚能谋所艰】
　　众鸟
　　鵶鵶枝上鸣欲下飞复屡忽投羣辈先以我弃肉去羣鸟起争攫既失反亲慕饿鸱盘且【一本作礴】下欲夺进复惧羣鹊【一本作鹤来】何轩轩聚噪如骂怒鸠鸽恨不逮回旋自号呼庭雀审细微知非已能预跳梁暮堂下不舍稗粒顾
　　赠周伯玉下第
　　京尘漠无聊客书闻报罢防身众人后载水千里下微装困无余归马剧连跨邈无失时叹抗举与俗谢但言废文学从今益休暇【一本作闲暇】诗书得穷搜【一作搜寻】朋友可邀迓如解万里骏脱去衔【一本作衡】轭驾虽时念亲贫叹息忽自咤已如婴儿啼心在声不嗄悲乐于【一本作与】俗异使我喜失诧吾闻百年生暂就天地舍中间有逢遇穷逹何足讶譬之适时运寒暑变冬夏炎凉忽焉殊裘葛代相借于身亦何预时与外物借尝闻庄生言中不怛外化逢鸡就知时遇弹因求炙况持身售人五羖岂真价士材嫌易知女好固择【一本作女好惜轻】嫁勉之时我过酒贱衣可贳
　　送僧自总
　　吾病不喜语客来但寒暄颊舌且不能况事文字间彼总乃吾旧不见今三年一日踏我门告我将南迁问之行所止其去何由縁言方学从师惜以日月闲将求佛所宗就乞世未传浮舟江海波蹀屣山岳颠行方极所到未可【一本作异】岁月还谓余昔同游当得【一本作得相】送以言噫佛与吾学两分不相全今余与子遇无异东西辕共憇中道间邂逅相留连我驾志在逺子驱良亦遄吾终不尔从尔终不回旋两各剧所勤相逺日益悬又出所为文要我加量铨荧荧掇其英晔晔粲满编惜哉不经师如珠莫钻穿虽有可寳资终以无用捐吾观古人书盖亦不但然道徳蔼于中口实助使宣岂有防其根而望华可搴不知源所来何用其流沿人材苟不长得一且可专六经众子文其治自足观身当圣人时来学浩万千独顔才庻几他固未可肩人有老于行不闻可逃天子何不从此去就异説挛弗思自解纵又欲引世纒常观已论徒耻出妻子前彼髠以为羞尔以为忻懽生弃父母养【旧本作生而弃父母】士得执以鞭彼为则遇刑尔还自称贤羞恶所不存尔説尚何先予欲收子身解去子所牵浴以清冷波佩以兰与荃相从中道驱障塞异道【一本作道所】偏爱之幸其聼不聼诚可怜
　　杂诗
　　关雎后之淑棫朴君之明兎罝尚好徳况乃公与卿所以彼行苇敦然遂其生谁能此歌为我发古声召公方伯尊材亦圣人亚农时惮烦民聼讼小棠下嗟今千里长巳耻问耕稼弹琴髙堂上欲以无为化


　　广陵集巻十
　　钦定四库全书
　　广陵集巻十一　　　　　　宋　王令　撰答友
　　客尝疑西伯何至羑里辱瞽鳏虽父子尚脱井廪酷昏主虽圣臣飞祸安可卜致命遂其志虽穷不为戮
　　送崔伯易归髙邮
　　山头乔木长山髙山下泉深没榜篙春牛毕耕巳闲暇春马还有人逰遨田中青旗署沽酒道上双孙抉白毛子有归资好来比我方飘泊可嗟劳
　　观鱼
　　江渚日夜归江痕下汀矶渔者不自劳推舟就寒漪得鱼乐防多忽忘身在泥未闻任民风岂信丝緍非
　　山中
　　山头树青青山水日泠泠攀树挂冠【一本作衣】裳饮水清肺肠自然古心髙忽与世态忘有道不足名无责身始康
　　快哉行呈诸友兼简仲美
　　脱巾草坐踏地歌花影落酒生红波防劒横膝仰面笑醒眼不识天为何平时尘土埋英雄却学弄笔为雕虫太阿补履不足用老骥捕防终无功安得雄心大胆子与之把臂论心事不使生前眼见仇何用死时尸磔市人生病老多壮时百嵗祗如梭过机安能局促努筋力眼穿仰望丹桂枝
　　壬辰三月二十一日读李翰林墓铭云少以任侠为事因激素志示杜子长并序
　　皇祐壬辰嵗天子诏天下兴贤者予以故不预因窃自念生太平世读书学古自少壮期切切以自奋进裨补当世之万一不幸穷蹇顚倒不得比常流作古诗二十韵示山东杜子长秀才喜我者也亦可预进士举因以勉之云
　　嗟吾为颛防木朴无所思成童始就学数嵗通书诗十五尚意气自待固不卑尝为冨贵易有如涂上泥苟意欲自进足至则履之二十忽自笑学乃谋寒饥倘冨贵是致其亦垄断为虽曰为学难我易易则冝墙篱号障塞犹可钻隙窥岂此圣人道苦勉不及期反覆私自念已急犹惧迟思而或有得行之固不疑跛以见圣贤不及犹可随道逺志所毕疾驱亦忘疲逮兹五十年财若穿铜锤柄执似可役持用宁无施何意甚困踬不及庸常儿多病骨出露薄食筋力羸防饱昼睡穴鸡飞暮乗埘世旣鸡防俦冝吾安穷竒
　　慎交
　　昏镜无好面恶土无善禾镜不但自昏损人顔色多地恶根不长禾死其奈何必欲识巳真抆镜除埃尘必欲得善禾易地勤耕耘安得浪与儿诵口而思身
　　西园月夜醉作短歌二阕
　　我有壹欝气从来未经吐欲作大叹吁向天穿天作孔恐天怒琥珀春拨醅泛艶红出杯无客尚有月把对心尚【一本作暂】开踏地长歌仰天笑突兀坐见朱顔頽从他日月趂人老一醉万事皆悠哉丈夫身在不忧困未必天心竟不囬
　　又
　　醉眼不识天疑是髙帐幙忿月喝不住起欲取绳缚谁令吾不饮饮剧始知乐若令东海觧醉人吾亦去取北斗酌
　　春夣
　　春风儿女喜不合丈夫爱日午困魔来四体倦欲觧春禽只随花中飞幸此无声聒我睡一夣夣周公笑与伊尹语问今天下贤者谁何为见弃不见取纸传周官十巻书安用久留不烧去二夣夣孔父防手怒目瞠天下皆曰自孔氏猎取利禄安荣身髙官志遂不思道牵以嗜利露已真如何贫贱用我者皆是冨贵用我无一人三夣夣我身化为鸣鳯雏飞飞两足髙迅迅六翮舒直上髙髙天天门闭鎻阻我囘我留不肯去以翼抟天天门开天公遣玉女问我何事来再拜谢天公贱臣无所知幸至天公前敢问无【一本作何】所尸臣闻伊尹于汤旦于周安致天下如山丘愚孙騃子相承继卜世以过天位留自从中代来世世亦有相如何反覆无定时犹以乱割医疮痍天公何忍是不救恰如旁坐观奕棋又闻人间人一一天与命孔饥孟退荀杨贱天公岂不知其贤与圣顔子号庶几早死不久生子夏旣防子左丘亦失眀伯牛疾牖间原宪贫病成晁错死非命贾谊夭不卿赐死萧望之罪免刘更生羊祜许国斸墓破反得坠折无完肱又如草木及禽兽苟推以理亦莫知春气不加松柏好秋风先败兰蕙枝蝮虺中人皆巳死鸱枭食母然后飞愿天明告臣以祛臣心疑天公未及言起遂东风吹觉来何所喻壹欝双泪垂
　　寄王正叔
　　形骸饫餍城市劳思得逺志与俗逃借来马病行欲倒着鞭廹急翻奔跳连绵半日走十堠急雨随湿衣与袍到家覔火烘衣湿亟书名纸挥墨毫由来道同志易合頋人谓我此【一本作子】可交形秽向逄珠在侧联坐愧用狗续貂喜爱常令对面月招延不许他有庖谈直抵世不到大论许致君为尭喧呼脱落【一本作路】笑絶倒中乐不肯旁诮嘲久孤得聚【一本作助】气遂振张目视人皆麽么促席捉手坐接膝不肯放去逾分宵平明懒睡未及起稠叠仆足烦见招披嚢示我丈数纸晚霞烂漫【一本作满】新晴霄魂迷心醉不敢议畏伏缩若防见猫同骑疲【一本作瘦】马逺眺望独止不进湏连镳江东山水雅丰冨熟视若在图画抄嶙峋髙疑地作限浪【一本作浩】逺若天不包是时髙秋鲈可鲙爱欲弃绶同鱼舠直道有知私自贺生平欝结数日消笑顔快意面改色食饮惬足肠生膋今之腐儒不可洽欲近俗气先腥臊寻常语我我不聼视如秋月鸣蜩蟧数日忽得正叔语温玉摐【一本作纵】击金相敲胸懐坦傥气熖大天马断辔鲸横涛惜乎偶防复促别归鞭行袖交相飘还家日益无聊頼口久不语如着胶畏人常先走木猭得食毎后残桃螬飘风西来嵗月晚寒压天面低不凹一夕浓霜死【一本作洗】羣翠病若火逼毛发焦鸣鸿南飞【一本作归】地得暖鸦【一本作雏】乌暮去林有巢使人对之亦自感平时乃此穷途号百忧丛侵方寸乱顶髪不痒手自搔时时强酒期自醉不忍把笔【一本作把笔不忍】私成骚近嫌文字不足学欲出简札临渊抛惟思边堠愿得到耳静意若闻金刀安得铁马十数万少负弩矢加矛腰力在快战不愿守直令疻鬬而血鏖东西南北四问罪使人不敢诬天骄增尸为城骨筑垒滴血衅地尘不嚣归来再拜贺太平亟出敌首都城枭如何壮志不可遂穷愁压挫朱顔雕因君知我故道此以代面语相喧呶
　　赠刘成文
　　予生谢早先晚世相逅邂礼俗不可徴百孔千疮壊平时以是念食美不知【一本作嘬】谁为医国者已亟不图瘥引脰望古人去我逺以太斓斑纸上语十才一二在思人乐其言把读不知懈爱其善调理未讫已期再探窥古人心愤懑世俗败常思得英竒肝肺相诱劢以是求世人未免许以漑不特学忧孤直恐性失介呜呼圣贤人旣以舍我迈如何有常者亦不可得拜虽然众嘲扬未忍径伍哙刘生江东儒心臆寛不隘遇我数日语收若俯拾芥久从固所望骤得尤所快立海观鲸鲲乘霄饮沆瀣和风吹滞酲利爪搔痒疥我质遂媿陋香禾映粃粺和言遂愧踈长江掩涔派辱索冝有献百择无一爱作诗期笑咍幸无怒目睚
　　唐介并序
　　唐介以言事得罪人多诗之仆亦欲诗之又尝思曰为谏官以谏得罪冝矣而人诗之是亦当世以谏得罪者少也然则介又可诗也已
　　以谏得罪者为谁【一本作闻者谁】四海多作唐介诗俗儿口狭文字碎欲状介事语反卑嗟嗟我亦介之徒【一本作介之比】此恨不助【一本作恨不助介】掀目眉三更灯死百虑息四睫不交双目眵推枕起坐状介节以手扪臆为介思信乎介亦壮男子直能金铁其肝脾雷霆之怒万钧重人主之威犹过之一语所犯百死在要领可断族可夷堂堂介也人之难不畏所畏将所持捧书入奏伏文陛身视赴死如食饴面折庭诤语论险直舌铁硬坚不移天子怒叱大臣语众笏交【一本作共】抵侔戈挥如何面笑目不瞬气不略詟顔怡怡即日议下得逺斥中使临遣监妻儿奈何左右口吻毒只有死请无还辞然今天子甚明圣虽暂盛怒终复归呜呼能对治乱鉴介也能其瑕疵语曰五谏吾从讽仲尼逮【一本作遣殆】有激而为后世巽懦禄位徒縁此粉饰尸素非必也事有不得已冝乎讫死争不囬伟哉介也已不朽日月为字天为碑寄语媒孽子介纵蹈死吾何悲
　　还东野诗
　　吾于古人少所同惟识韩家十八翁其辞浩大无崖岸有似碧海吞浸秋晴空此老颇自负把人常常防于时未尝有夸诧只説东野口不干我生最迟暮不识东野身能得韩老低头拜料得亦是无量文章人前日杜子长借我孟子诗三日三夜读不倦坐得脊折臀生胑旁人笑我苦若是何为竟此故字纸童子请我愿去烧此诗苦澁读不喜吾闻旁人咲叹之殊不巳又畏童子言藏之不敢示奈何天下俱若然吾与东野安得不冺焉
　　偶作
　　女丑忌明镜不知自羞人士丑忌公言不知自羞身羞人不出前丑声日可湮修身无不至令问【一本作令闻】日益振镜与言何尤见忌不见亲
　　乌鸱
　　雄乌无空冲雌乌无定飞一巢不易成两口千柴枝巳髙惧风顚已下忧人窥欲集更自翔旣安复重移乌巢又生乌复哺犹可期鸱枭亦有巢母死子后飞呜呼造物者于此竟谁尸
　　寄王正叔
　　微生不过人气力两麽力学失自谋径古与今左病世相陷贼树性期刚果岂不中是时然亦未尝过奈何众好殊未语咻已伙伥伥独何之云云鋭亦【一本作易】挫忠言不售耳直面屡得唾怒目瞠以环谤口焰而【一本作如】火出门先自羞【一本作惭】有衣恍疑裸过市不成歩伛偻侔鼈跛周旋不出扉迷若蚁循磨人恶固为甚自厌近亦颇媚世定有术欲学从谁可必也泥自售【一本作信】恐由此始祸贤子逺相问幸有以敎我得报速是冝翘企不容坐
　　不愿渔
　　终焉【一本作身】可伯为不愿为渔子当时渭阳人自是【一本作示】直钓耳今非结网身【一本作心】岂有得鱼喜试身风波间特用豢妻子古今同为渔意义不相似采薇南山阿归耕南山下食苦心无虞守约自闲暇出处皆有【一本作由】义在理无用讶今人举一隅何足语学稼
　　杂诗效孙莘老【孙诗附】
　　鱼虾无所能动辄困人得蛟鲸能则乖覆舟取人食龟龞能谓殊刳剥同一剧龙不入网罗亦不为人识犬羊飬扵人壮则人食之猛虎嗜人肉【一本作能食人】终【一本作亦】昧猎者机豺狼与狗同为害岂必威封【一本作豊】狐能为人还作行子妻
　　杂诗呈逄源　　　　　　　　　孙　觉
　　鸿雁最知时未逃罗与网不能忘稲粱千里安得徃鸣蜩腹空虚见喙因其响丹鳯穴九霄虞人常夣想










　　广陵集巻十一
　　钦定四库全书
　　广陵集巻十二　　　　　　宋　王令　撰呼鸡
　　鸡呼鸡来前犬嗾犬至止夫岂必可召役以食乃尔今吾曷为悲人而鸡犬为自计无自存西山谢夷齐
　　江上其一
　　风吹平江起长澜野客坐啸酒在顔兴来就上南山观固应散发防更好何用美质加弊冠
　　其二
　　夣载十舟胜一钩曵缗万里悬十牛饱食身至东海投还踞秦山待鱼食所得果可餔九州
　　其三
　　山头斫竹下作竿系钩沉水坐防观饵鱼水浊鱼不干栖迟终日或有得归去犹可【一本作取】妻子欢
　　其四
　　江头风平可照水衣冠面目略相似与我同咲固相喜何用妄携客子来不可与语祗相视
　　饮客【一本作青山】
　　青山何巗巗江流自浑浑欲由白石道先自长松门其间有万景轩豁忘乾坤适可得以心不可为客论安得山水交共无世俗言携琴冩古声酌泉求清源适时固虽【一本作巳】踈谋道岂不敦谁能歌此诗侑我饮客【一本作此】樽
　　江城
　　江城酒熟贱卖【一本作买】醉江人提鱼不到市半道得钱相【一本作归】和歌翁倒子扶相枕睡江南山髙不见天江北水逺无复地马惊堕崖舟【一本作船】覆波可惜行人【一本作子】死声利
　　效退之青青水中蒲
　　双双水中鳬足短翼有余飞髙旣能逺行陆安事俱
　　又
　　双双水中鳬来疾去闲暇江湖风晚波泛泛自髙下
　　又
　　双双水中鳬已徃又囬頋弋者窥未知舟来避还去
　　又
　　双双水中鳬常在水中居还有笼中防腾轩仰不如
　　又
　　双双水中鳬食饱不出水灵鳯来何时鸿鹄志万里
　　霜风【一本作冬夜】
　　霜风裂寒窓余响到我牀闻防有啮声不省何物伤儿呼湏我起頋无灯烛光伏枕置所念志夣通扶桑
　　孟子
　　孟子不肯比伊尹仲尼方可【一本作且】期文王圣贤自得【一本作待】固厚重庸俗始以已较量微生喜以佞面【一本作为】诋臧氏恶非礼所当惜哉二子不自重【一本作思】以人可否何不详
　　过扬子江
　　长江来何从逺自西极詹中破蜀山流始与巴水兼川原日混合激射势益严奔浑万里流不自顷刻淹骇如防天来急若赴海添潮汐日徃复旦暮难安恬攻冲气何雄吞囓势未厌因思禹功成自匪尭谋佥久巳口効噞岂复头今黔余来方冬时怒风何沾沾掀轰驾髙浪山阜相联粘有如合万鼎就沸烹羣憸天阳盛焚烁鬼力争炰燖声势欲状説有口嗟如箝湏臾稍收敛晴风荡氛涵澄动自息拂拭痕无纎宛然帝女镜仰照青天奁遐观清神心俯视分眉髯有如尭舜时惠泽四海霑登贤黙与虑流恶声无霑【一本作呫】洗除巗穴空荡涤昏奸殱恩波浩滂沛浸润咸滋渐羣山西南来垂天下帷幨霜风月凌厉紫翠生觚防无波互澄照黯惨画一缣扁舟出中流俯仰迷頋瞻人生贵自便苟信何用占方期谢黄尘窃身放苍蒹闲从鱼鸟逰黙相蛟龙潜筑室近【旧本作水起】钓防巉崕挿居檐行春掇苞薇坐晚登鲿鮎仰思峻极髙俯爱善下谦更与虚旷间日放诗锋铦行求避世交望醉江城帘出处要皆道终穷亦何嫌
　　晚泊
　　月形如张弓下影射秋水寒江风静时逮目失洲址渔歌去时唱归和讙未巳岂无人间乐自快适为喜客子有倦懐归心动秋苇更假沧浪清聊用洗尘耳
　　姚坚老见约偶成
　　初正布新和余腊争近候升腾阳力防恇怯老隂鬬江云荡空碧【旧本作无据】踈【本作朝】雨沐清昼林梢释冬枯土蘖壮春簇萎蕤风日舒刻画山野秀闗闗先春鸟格磔弄晴咮无人与调和【去声】终日自嘲诟唯君卜近适过我许来就迁延日屡蹉叹惜月复彀人生诚多故世事那可究惟当自推置障絶俗虑冦休闲倘能偷踈懒当自宥徒行苟惮劳借马欲谁廏清沽如定携佳客可先购勉之无使迟梅蕚【本作蕋】已堪齅
　　初闻思归鸟忆昨寄崔伯易朱元弼
　　去年春日花盛开尝有鸟啼归去来余诗告尔东海志子笑属我南山杯将睎遐踪蹈髙轶就防去迹离俗堆同时防者最谁上朱子峭擢凌春材门关午景卧正懒过我呼号如春雷邻惊偷【一本作争】窥妇女怪婢騃奔【一本作弃】走儿童咍门开纳坐聼论列咲口侈哆倾胸懐寒葅半菽要同飰韲醤呌乞喧邻隈僧从南浮云【一本作櫜】异角尉觧西去遗亭防心争夸漫【一本作诞】诘蜒蜿日乐虚豁留崔嵬栁梢黪黪坌晴絮杏蕚烁烁翻遗埃春湖平停照空碧涯防晓上搀天桅西归颇阨穷饿久南泛未免丐乞哀朅来随人事卑折忽自頋影惭纸摧平时客坐不敢语苟以唯诺偿嫌猜胸中纠结浩千万到口不吐如横枚比来颇自拨俗碍日傍竹树良徘徊昏昏万事置不省知已踈懒心难裁一闻春风动啼鸟猛若重睡忽唤囬咨嗟嵗月急若矢叹息无地安蒿莱比于见人日加懒行恐合【一本作接】俗老益乖不知飘浮寄兹世竟亦何计收形骸春林沾沾风日好飞止自便冝尔谐何为犹尚归不得世间万事真悠哉
　　望招隠山花囬逰江山思崔伯易因寄朱元弼【一本作春日】
　　春山晒日开百花红紫乱眼生交加青【一本作晴】天晴【一本作青】髙褰翠幄绣被堆叠帝所家平江千里铺一席扁舟晩若弃履舄安得一醉眠千年【一本作百年】世间万事都弃捐
　　同頋保之逰灵隠
　　闭门不知春色到出城始见江梅开行探幽泉至髙絶共坐巨石聊徘徊时逄天风吹客过还有野鸟惊人来林间躬惜所未歴归马空载斜阳囬
　　扬子江阻风
　　扬子江风十月初西驾巨浪无隅常忧倾摇地为动意欲起塞天无虚大舟不行就系防小舟分去争得鱼舟中壮士起坐笑有酒更为斜阳酤
　　山中
　　山中亦有出山路山人自不与世通拂衣起行饮流水枕书就卧聼松风地寛江河竞摇荡天濶日月争西东乾坤自为四时役万事不到幽人胸
　　出门
　　出门万事非聊复闭闗坐亲识久相逺与世絶吊贺适时旣非谋接俗益加惰外物等不来何必问客过
　　南徐懐古
　　昔人战血化为土今人常懐昔人苦大江截海流铁瓮城髙排万虎乾坤未定龙蛇争日月湏归仁义主江山本不为英雄英雄自负江山死
　　东城
　　昔予出东城初见垄上耕忽忽自北至嵗月令人惊虽云一草死万物尚华荣谁能当此时叹息微隂生
　　饿虎不食子
　　饿虎不食子饥鹰不雌求虎饿不择肉盛怒遇子收鹰饥爪喙狞尚与雌同韝人岂二者然防义冝绸缪亲戚不冝怒割防以为仇此割非常割此伤无血流肉割愈有【一本作有愈】日防割伤不收一割大义死【一本作防】再割面相仇亲戚尚皆然况又他人俦是巳与世絶于世何足尤
　　松江曲
　　松江深处八九尺去眼百里长风波吾山井泉废不汲一不知深防何君家自无千尺绠那知江深不如井
　　赠王介甫
　　当世胸懐万古淳平生才术【一本作平生事业】老经纶况逄尭舜登贤日不复伊周望古人得志定知移弊俗闻风犹足警【一本作起】斯民九门无谒天旋防【一本作过】何惜长令仕为贫
　　赠王平甫
　　当世所交识者稀十年闻子幸见之平生所负自信重他日可期人莫知谁肯草茅穷钓筑世方简策诵臯防丈夫出处诚何较却痛苍生为泪垂
　　赠孙莘老
　　至愚不学常如足盛德之充久自彰管小始疑天可尽绠穷终信海非量始惭自待从来薄不及时中适取狂安得此生天与幸没身得不去门墙
　　思京口戯周噐之
　　江南别日醉方醺贪爱青天带水痕忘却碧山归路直误投浮世俗尘昏终期散发江边钓当有渔舟日系门但恨故人犹喜仕他时胸腹未堪论
　　舟中作
　　杳杳波涛去莫穷要须流合海无东长防百尺嗟无用醉絶重湖咲逆风
　　寄束伯仁
　　身逐南舟去不囬庐留滞得徘徊头夜宿平防斗岩下朝隂俯聼雷西頋波涛浮日月东归天地入尘埃何时得遂幽栖志常把韦编静处开
　　题假山
　　扰扰人心巧谓何我肠愚只爱无它目前好且留平地浪爱山髙险自多


　　广陵集巻十二
　　钦定四库全书
　　广陵集巻十三　　　　　　宋　王令　撰夜归
　　冲冲行路自多岐已踏归途尚虑非夜犬只知人是盗不知人亦夜来归
　　口占示姊
　　盎竭嚢空且笑歌更从吾命聼如何不湏直有牛羊乐只以无求冨自多
　　姊荅
　　无求子乐我何悲且与儿曹并日饥子道合人终不苟有求虽欲可从谁
　　和孙莘老将赴太平
　　先生素志已形诗弟子何妨鼓瑟希时若伊周方有任命如孔孟可无归要终四海乗槎去髙谢西山食粟非此道难言身未果且当从世共依违
　　又
　　纷纷世俗竞朱金仕道人人説直寻但以一官求飬志岂扵千古有遗心嗜偏羊枣情何甚戯及牛刀意自深何日山林遂归计南风进讲五琹
　　露筋贞女庙
　　待夫以死如知命信已轻生可谓贞指原为愚今尚众莫言吾志不难行
　　渰渰
　　渰渰轻云弄落晖壊檐巢满燕来归小园桃李东风后却防杨花自在飞
　　寄聱隅先生黄晞
　　王朝簮笏拥天扉肯以经纶假布衣老信苍生终有命穷忧当世益思归一身谁作千年望两眼空防万事非闻説韦编日开阅可应三复叹知防
　　春愁
　　只闻来客説春逰不遂花前咲自留浪説春期计春尽留春无术只春愁
　　少年答春愁
　　花枝袅袅咲当觞且作春风防日狂纵使春归犹有酒酒酣春去亦何伤
　　和朱元弼春逰
　　闭门无着只踈慵谩出留连与众同栁却有情愁落日花惟能笑谢东风恨无日到三春外尽防人狂六极中泛泛相逄且相咲久将吾道付穷通
　　春日
　　提壶聒聒惟呼酒杜宇喧喧只説归坐怪鸟声皆有取静于人事益知非巳嫌世浊胡为混能待河清固巳稀为语夷齐旣甘饿可能分我首阳薇
　　对花
　　忧愁卒卒人无乐花草纷纷物又春安得无忧与无虑对花还作笑歌人
　　靡靡
　　源源世俗尚依违靡靡风流日正防吾病未防终是是人言何似喜非非况当天下难能地欲拨憸人未发机要格君心是知术不然应合买山归
　　观水
　　细如虾影足留连大可蛟鲸出自然当使川流应到海只今坎止亦成渊民忧不见尭咨日地碍何由禹凿穿可惜卧龙无意思不随云去雨春【一本作秋】田
　　读孟子
　　去梁无故又辞齐弟子纷纷益不知天下未平虽我事巳身巳枉更何为后来谁是闻风者当世何尝不召师士要自髙无頋世遗编今亦有人疑
　　鹳
　　毛羽人将鹤品流斜阳髙处自迟留人言杀尔三年旱应是巢成更不忧
　　寄朱元弼
　　春城春雨緑春潭冉冉【一本作刻刻】归舟上去防爱子有诗留我别悔予无酒伴君衔东风随巻行人袖落日犹明去客衫好有新诗寄幽寂我心【一本作孤懐】无泊似摇
　　春逰
　　春城儿女纵春逰醉倚层台笑上楼满眼落花多少意若何无个觧春愁
　　龙池二絶
　　满目尘埃白日隂皇天无命且深沉终当力巻沧溟水来作人间十日霖
　　又
　　尽道神龙此有灵一池澄静暮痕清如何蟠屈无飞志却放鸣蛙有怒声
　　月蚀
　　卢仝不作昌黎死天目虽盲未【一本作孰】见嗟坐叹【一本作睨】清光无惜处一将吞吐聼虾防
　　偶成
　　种花红不实俗客醉仍喧防去树加谷日无人过门
　　偶感
　　壮志老来退穷愁无易攻风云诗气防天地醉心胸午枕着不觉昼门闗更慵由来自踈拙底处不相容
　　寄满子权
　　西北风吹数纸诗神门枢钥鬼闗机九原黄土英灵活万古青天霹雳飞我是懦夫无壮志近思依日窃余辉髙楼暮挿暗空助东望君心防翅归
　　寄洪与权
　　劒气寒髙倚暮空男儿日月鏁心胸莫藏牙爪同痴虎好召风雷起卧龙旧説王侯无世种古尝冨贵及耕佣湏将大道为竒遇莫踏人间龌龊踪
　　上聱隅先生
　　夫子儒门杰心诚行亦醇玉金精粹美椒桂性芬辛一入随邦计咸期利国賔生民待儒效天意属人伦蜀犬争惊日邹人不识麟穷途千古泪白发四方尘弊世谁思救仁贤自合振爱狙徒食费好鹤浪轩驯不结临川网偷安厝火薪忠言惊苦逆恬议贵因循漆轨书三上清时死九濵不思防蚁壌徒欲衞龙鳞当道豺狼愎升堂犬马嚚旱余云不雨命塞噐藏身独抱遗经老来为后进陈手提三圣出口压九师堙众耳雷霆震羣观日月新韦编重【一本作垂】断絶文席互酬询鲁变全归道陈粮絶更贫贱生无自幸俗系弗容亲盆覆徒经日龟埋不仗人短诗徒自讼巳伏下斯民
　　春晚雨后
　　东风柔弱事春权剧雨无端转怆然不惜好花都委地却令逺草直平天龙蛇久蛰应思奋蛙蝈【一本作蠙】乗时巳自先緑栁由来却堪笑叶眉愁剧遂长眠
　　良农
　　良农手足胝老贾不亲犂歉嵗糠糟絶髙门犬马肥天心不冝咎人理自谁尸安得悠悠者来同予一悲
　　琼花
　　无双亭下枝宻宻复稀稀蚌碎珠骈出须牵蝶合围防湏珍作寳常恐散成飞况是东风后【一本作暮】防人莫易归
　　夜深吟
　　叩几悲歌涕满襟圣贤千古我如今冻琴断灯青晕谁防男儿半夜心
　　和合春雪
　　莫叹年来雪句迟雪迟诗句更依防风来海国盐波涸春入仙田玉气肥雏鹤暖娇揺羽脱老龙枯痒退鳞飞天工人代如端的安得吾能及九畿
　　纸鸢
　　谁作轻鸢壮逺观似嫌飞鸟未多端才乗一线慿风去便有愚儿仰面看未必碧霄因可到偶防终日遂为安扶揺不起沧溟逺笑杀鹏搏似尔难
　　赠别晏樊父太祝
　　缩伏蒿莱聼命沉房孤劒铁尘侵方思力举沧溟水泼杀生平气焰心不谓偶君夸意气无端起我胸襟男儿合是公侯噐未忍风前堕泪吟
　　和洪与权
　　沟中老弱转流尸夫不容妻母弃儿常得民愚犹是幸不然死等更何为布衣空有蒿莱泪肉食方多妾马思君也天心省民数未知死所又何辞
　　题天长县苏太尉庙
　　唐室无臣覆手移坐防悍媪制庸儿思量可惜当年死却是西来问鼎师
　　春雪有感呈王正叔束徽之
　　彼雪晚何滛乗时横此临必将滋及物自合大为霖也道春来好何余臈后隂冬诚不道苍帝亦何心俗口夸同粉愚观谓似琳独于平处薄不似险中深逆吹争为力凌寒苦助【一本作坐见】侵落疑天未悟压恐地难任蛰户开重墐氷鱼上复沉欲开花谩妬垂死草奚禁短韵徒堪叹慿君附入琴
　　古鉴
　　一片灵光合有神不知镕铸更何人春耕破塜衣冠尽鬼手摩天日月新鉴面祗知西子姣照心难见比干真主人深有收藏意当待清明不受尘
　　代人送常州致仕张待制
　　心贪进退适全冝上印飞书剧去翚荐口不加张耒老明朝竟放孔戣归黄堂合有遗思在青史还留后世稀此去江湖见鸥鸟为言今合信无机
　　代人送常州张卿挂冠
　　清优四皓官潇洒二疏顔直道空华发明时独买山如闻元老议尚恐輭轮还谁是尘埃者清风合自攀
　　谢束丈
　　卓郑簪裾宻作林相如贫病强来临藜羮才饱无他志肉食俄充有媿心死马偶能逄市骨滥竽常恐负知音古来一饭皆论报何日王孙遂有金
　　和束熈之雨后
　　猎猎风吹雨气腥谁翻碧海踏天倾如何农畯三时望只得官蛙一处鸣何处断虹残冷落有时斜照蹔分明当车收辙云藏迹依晴空万里平
　　寄衡父满翁【甲午十六】
　　只卓来篇不许双社坛髙处立旌幢自知孤敌难为胜欲竖长幡一面降湏学依墙勤哭楚莫同伏弩助收厐何时王子归重搦笑倒秋醪防灔缸
　　幽居感懐寄满子权【乙未夏】
　　卜得幽居四絶邻寻常庭巷断蹄轮门前犬豕卧横道城上牛羊下视人满眼夕阳闲草树囬头归路正埃尘思君未有东来计何日双眉对面伸







　　广陵集巻十三
　　钦定四库全书
　　广陵集巻十四　　　　　　宋　王令　撰诗
　　偶成
　　十日九自病偶平还苦吟万金无枉志千古有遗心静隐支凭几寒搔髪解簮南风乆寂寞谁继五琴
　　信笔
　　纷纷世趣竟多途失在从人得在吾苟获一时儿女笑定罹千古圣贤诛防生何事疑人佞孟子当年亦自迂满眼悠悠懒商较尽留来者议贤愚
　　蜋
　　扰扰蜋不足评区区只逐粪丸行若乘饮露嘶风便又作人间第一清【世言蜋变蝉騐之亦有然者】
　　荅王薄正叔
　　当年论友笑常情谁使风波忽沸腾自有赤心包白日竟无绮语敌青蝇重来赭面还如火自许清诚卒似氷反覆来篇却堪叹待将遗恨寄朱绳
　　秋懐寄呈子权先示徽之兼简孝先之熙【满子权诗附】
　　树哭寒蜩草哭虫何堪覊客愤时穷卒无可乐羣书外百不堪言一叹中云黯暮天沉白日土尘平地断清风支居若问秋来况泪满遗编髪乱蓬
　　次逢原秋夜见寄　　　　　　满执中
　　病对园林万事空肯将寂寞感途穷消磨壮愤诗书外破碎闲愁笑傲中霜苦乱虫清呌夜梦寒孤竹冷敲风思君别有悲秋意不为南湖一钓蓬
　　送仲寳叔赴秦幕
　　秦闗千古有雄名秦地宁时自心战争草野英雄无敌国朝廷勲徳倚长城锦纒红帕将军府紫电清霜武库兵絶幕烽烟沉逺太平金鼓杂讙声淮西司马新恩重鲁国儒生旧望清黑胆赤心男子事大弨长劒丈夫行待垂贾谊言余饵就试终军请去缨纵不首传函报死亦须颈系背笞生当年功业鲸鲵尽振古勲名日月明莫叹暂从红幕去待于归望碧幢迎愚时若忝书功笔未信燕然有旧铭
　　从光师求花
　　我有归心不可寛忆君花好旧常欢若令醉眼异郷见定作故人相笑防知有灵根分客易却忧平地得春难只应胡蝶还相识飞过东风又可叹
　　九日寄满子权
　　懒将衰病照清流为有归心欲白头幸自好花开便笑不甘为客见成愁长歌欲强秋风醉髙处先输俗子游我在无聊元亮死当年今日共悠悠
　　上黄任道
　　家世无防旧材资第一良山川储地秀日月合天光逺色抵千古洪声压四方道如天未丧子让世谁当文斧摩空运儒工缩手藏镕金斥淄石截玉出端刚追复轩羲旧裨缝典诰亡传争噍噍问望蔚堂堂章甫通期冠缁裘讵合裳计量遗丈引収取竟寻常有渐虽宜贺论才固在伤偶来官簿版何异任牛羊客有装垂槖时穷道括囊贫才完竪褐义不及妻糠剑折终羞屈兰移不改香幸偷容足地耻学反羮墙同日如无善当年尚取狂互乡前事在北面有先望
　　荅满子权兼简衡父
　　居唱奈髙何君休我试歌古今愚智府天地是非罗何日功名就青云日月磨俗儿吾不较计此竟谁多
　　寄满粹翁
　　心爱满夫子论师不敢交诚明大中性二五老阳爻后学谁思进吾防乆辱包思之无见日梦把客门敲
　　寄满衡父
　　寒叶落傞傞荆榛刺出柯四邻松竹少晚歳雪霜多兹世居无可劳生计奈何此心须见子不敢向人歌
　　多隂
　　寒云惨四垂万景浩成悲白日不可见青天自取欺晚烟先夜色宿雨借寒威【借韵】泥潦莫相涴西风防有时
　　次韵立之红叶
　　雨露三春少风霜一夜多从来有根本不怕下枝柯楚岸枫相属吴山橘与和秋居好相慰醉色伴吾酡
　　闻富并州入相
　　元首赓歌乐股肱四方强逺【一本作广】喜声盈忠贤不死天心在辅弼终归圣虑精中国自今应更重本朝前日可嗟轻要须待见成尧舜未敢轻浮作颂声
　　寄黄任道
　　劳生滚滚欲何如去髪纷纷日【一本作巳】满梳万古圣贤同梦寐百年天地只蘧蒢诗书计出田园后岁月期收道路余安得优防似濠上共将谈笑戏观鱼
　　答刘仲美
　　多谢刘夫子殷懃寄我编何时共杯酒一笑似当年嵗月囬霜雪生涯废简编终期收晚学茅屋送【一本作赋】归田
　　舟次
　　梢梢修竹夹溪斜树系孤篷白浅沙风力引云行玉马水光流月动金蛇村酤客聚还成市晚钓舟横便当家山野生涯本闲暇谁令客子自劳嗟
　　次韵子权京口夜宿见寄
　　寒江漠漠客防稀独泊扁舟望翠防巳防绿聊自适更邀白鸟共忘机水闲海月寒初上【一本作漾】树尽秋城碧自围嗟我相思邈千里不来同此两忘归
　　答孙莘老见寄
　　髙门鞍马日光荣势力纷纷起共争偶以不能聊自便敢于兹世独求清生无人愧宁非乐死有天知岂待名客食官居同是苟何须称别异平生
　　登郡楼
　　江城朝湿晴烟楼上风防送去船苟得息肩闲岁月时来开口笑山川田园啼鸟三春月江海扁舟万里天何计脱身来此老青山白髪两忘年
　　感愤
　　二十男儿面似氷出门嘘气玉蜺横未甘身世成虚老大见天心却太平狂去诗浑夸俗句醉余歌有过人声燕然未勒胡雏在不信吾无万古名
　　闻邕盗
　　病中防泪语前流藜藿无端肉食忧常叹平时轻死士未知谁手付天矛好将弓剑随军去况是英雄得志秋若使班超终把笔由来何路取封侯
　　登州迎波亭
　　海面清风万里寛偶来知巳脱尘闗自嗟客世无虚日却被斜阳占尽山海鸟不来青嶂静渔师归去暮江闲从来云水有期约直待功成是厚顔
　　闻雁
　　可怜饮啄镇随阳何处闻时最断肠万里波涛九秋后五更风雨一灯旁乾坤莽莽连舟楫缯缴纷纷羃稻梁安得人同覊旅意悠悠南北不相伤
　　忆润州葛使君
　　六朝游观委蒿蓬想像当时事巳空【一本作清谈事竟空】半夜楼台横海日万家箫鼓过江风金山寺近尘埃絶鐡瓮城深【一本作为】气象雄欲放船随明月去应【一本作当】留闲暇待诗翁
　　何处难忘酒十首
　　其一
　　何处难忘酒君臣草昧初谋臣偷贼胆力士【一本作首】干凶锄日月明将霁乾坤害欲除此时无一盏何以壮【一本作讫又一本作助】雄图
　　其二
　　何处难忘酒天心渇太平焚山急贤出防草恶奸生议尽刍荛口歌囬雅颂音此时无一盏何以快【一本作畅】舆情
　　其三
　　何处难忘酒登贤入用初一身兼禹稷四海再唐虞去圣千年恨明时一日舒此时无一盏何以酹亨衢
　　其四
　　何处难忘酒王朝四海中鱼鸢上下乐狄朔南通万玉丛丹陛千簮合辟廱此时无一盏何以乐成功
　　其五
　　何处难忘酒君王宴豫年羣谋安一统无口议将然闲暇开元后优防大业前此时无一盏何以慰遗贤
　　其六
　　何处难忘酒王臣立荩方羣邪终自直万死不摧刚社防旁难塞【一本作防社】龙鳞逆易伤此时无一盏何以洗忧肠
　　其七
　　何处难忘酒穷边壮士歌寒弓弯未试秋剑防新磨月落隂山暗沙昏伏甲多此时无一盏何以陷前戈
　　其八
　　何处难忘酒欃枪世不平孤儿未胜甲孀母送为兵气絶心肝裂号穷血泪横此时无一盏何以活余生
　　其九
　　何处难忘酒穷才世不知出门无直道开口碍当时白髪无端速青山不忍期此时无一盏何以慰忧思
　　其十
　　何处难忘酒亡君复旧逰黍离经故国【一本作土】麦秀悼前羞逺目何胜尽行车逆自留此时无一盏何以谢悠悠










　　广陵集巻十四
　　钦定四库全书
　　广陵集巻十五　　　　　　宋　王令　撰诗
　　送钱公辅赴举
　　广庭簮绂立差肩黼坐雍容第【一本作当衙一本作防】众贤士得采衣如昼锦人瞻归马若天仙况提巨笔乘时出应有髙文与世传我乆踈慵无壮思聊倾病耳待江边
　　春兴
　　眼前红緑日加增欲遣春愁兴未能安得好花浑自实使无闲地得生荆欲图【一本作愿图】长醉贫无计起逐东风懒不胜芳草斜阳正柔【一本作姿】媚益知髙处不堪登
　　庭草
　　庭草绿毰毸庭花闲自开长鸿抱寒去轻燕逐春来时节防风栁生涯寄酒杯伤春欲谁语逰子正徘徊平时巳多病春至更蹉跎恶土种花少东风生草多客愁浑寄泪野思不堪歌独有诗心在时时一自哦
　　春怨
　　扫地待花落惜花轻着尘逰人空眷恋踏去却寻春春来还自有逰人常是春归独念春落后见花尤更惜不知谁忍扫和尘
　　又
　　三月残花落更开小檐日日燕飞来子规夜半犹啼血不信东风唤不囬
　　暑中懒出
　　暑云无雨易飞扬旱日当天不可望浪走俗尘无逺到不如嘉树坐余凉巳嫌风少难平暑更被蝉饥取实肠梦到周公才我事如何陶令说羲皇
　　暑热思风
　　坐将赤热忧天下安得清风借我曹力巻雨来无岁旱尽欣云去放天髙岂随虎口令轻啸愿助鸿毛絶逺劳江海可怜无际岸等闲假借作波涛
　　悲秋
　　岁事荒凉晚易悲西风日夜弄寒威秋来寡妇尤勤织谁是行人未有衣常恐衰顔随节换空防落叶倚风飞从来最是悲秋者况是悲秋客未归
　　秋日寄满子权
　　楼前暮霭暗平林楼上人愁意思深未必薄云能作雨从来秋日自多隂三年客梦迷归路一夜西风老壮心欲作新声寄遗恨直先断泪盈琴
　　次韵介父冬日
　　客梦愁生枕鸡号喜向晨朔风能动地短日更随人宫栁防埋冻江梅想漏春淹留归未得尘土暗乌巾
　　白鸡冠花
　　如飞如舞对瑶台一顶春云若剪裁谁为移根蓂荚畔玉鸡应为太平来
　　去草
　　出土初如直嫋嫋随风竞自斜漫借人锄劳刬防只消夜雨又萌芽良田力尽农夫叹直道春荒志士嗟满目青青尽芜蔓更于何处问蓬麻
　　次韵和人古松
　　直枝难立【一本作与】鸟徘徊地瘦根孤【一本作孤根】碍石囬山野不逢终更老闾阎无用始为材更无匠伯身尝过祗有幽人眼暂开谁与【一本作向】东【一本作春】风记霜雪争令平地肯栽培
　　大松
　　十寻瘦干三冬绿一畆浓隂六月清莫谓世材难见用须知天意不徒生长蛟老蜃空中影骤雨惊雷半夜声却笑五株乔岳下肯将直节事秦嬴
　　松
　　直道日蚪拳雷防僵龙出霭烟【一本作长枝冉冉叶戋戋龙失风雷卧矫拳】但假深根常得地何忧直干不扶天虽然世匠遗抡度肯与凡材较后先可惜春【一本作东】风爱桃李独令霜雪漫年年
　　和人防柏
　　一时封植由谁力万古樵莱偶自全不惜以材同失地好留更老共支天人疑乆有神灵守客爱生无雨露偏为语长松号孤劲得秦封爵果何縁
　　慈竹
　　不求丹鳯食不学景龙吟自有慈仁意相依岁月深潜符君子道可媿世人心徒尔秋郊外青青数畆隂
　　落叶
　　暮秋木落剥霜红俄觉平林一夜空茂遂本凭枝干力却辞枝干逐西风
　　不雨
　　去岁秋霖若决川今春不雨旱良田道边老防饥将死云外蛟龙懒自眠赤日有威空射地清江无际漫连天谁将民瘼牋防阙四海皇恩一漏泉
　　雨后
　　毶毶栁色绿垂齐草引青天去自迷人说春园有寻路我嗟荒径正行泥蝶多平日浑如梦花好谁家又有蹊儿女狂娇随马逐髙眠可惜日垂西
　　约僧宿北山庵先寄平甫
　　上人合动山间兴吾恨衰迟学谢安纳屐操笻那有限吹云落雨漫无端先凭报信春枝破预想分题雪屋寒林下不谙人世苦笑将霜鬂与君防
　　和人乆雨
　　拂拂春郊起绿烟羣农日日望丰年龙移海去遗天漏蚓得泥深乐地穿忆酒有心吞俗价伤春无语寄哀无田却作无忧者赢得丰凶一聴天
　　对月
　　栁梢地面絶防风一片寒光万里同氷骨直疑潜里换尘心【一本作襟】都觉坐来空蚌胎有露珠成颗蟾窟无云玉作宫莫怪幽人吟到晓不知清兴自无穷
　　夜月
　　可嗟落日志悠然便有羣星出见天夜月自明人自爱不妨人亦闭门眠
　　孤云
　　一片孤云逐吹飞东西终日竟何依旁人莫道能为雨惟恨青山未得归
　　晚晴寄满子权
　　常恐朝隂至夕曛好风吹去信多勤得逢白日忽开眼可惜青天尚有云安得植梯悬碧落共操长帚扫妖氛恨无玉纩充天耳垤鹳鸣鸠愿不闻
　　晚虹
　　晚虹随雨过山巅谁挿青云倒挂悬可惜两垂空到海不令一直径冲天不堪暮霭难相蔽尝到斜阳亦可怜好使渇来能剧饮且教溪壑减清渊
　　春城望湖
　　春城绿野欝相望闲客闲来兴自长不见暮云成宿雨空防芳草到斜阳花生恶土终成笑兰不逢人自信香虽有尘缨无处濯坐观渔者满沧浪
　　楼上望湖
　　楼上人肠渴欲枯楼前终日望平湖无舟得往沧浪去为问渔人得意无
　　江上
　　羃羃江城没逺烟暮云归族忽相连春江流水出天外晚渡归舟下日边杏蕚春深翻浅缬栁花风逺曳晴绵无钱买得江头树输与渔人系钓船
　　野外
　　绿野爱平寛偶来或永叹村儿骇车马野犬吠衣冠乱草无闲地斜阳有去鞍良田半蹊径始信直行难
　　暮归马上口占
　　林宻村村暗寒鸦【一本作鸦寒】处处啼水光连野白雪意逐云低风劲童呵指泥深马失蹄客心兼暮色归去两凄凄
　　小雨
　　平生从事漫徒劳时以休闲近酒醪东海可从谁自重南山如与客争髙老将日月来防鬂生委乾坤寄一毛更展韦编探万絶懒从人世问滔滔
　　余杭倦逰
　　醉倚秋风笑自攻偶来还去竟何踪巳夫鳯鸟今不至行矣鳣鲸非所容且把心胸同伏虎谁知头角是真龙归乎伊畆殊难得死尔西山尚有从
　　送和秘校
　　野客从谁忽解顔乐闻髙论厌樊间致身富贵时宁少仕道功名古亦艰好説青山从我老当分白日与君闲扁舟闻说明朝别何日音书可到山
　　送聱隅黄先生
　　黄风吹土截天横瘦马着鞭驱不行尚说苦心酬直道谁知白髪为苍生平时夷狄恬忠荩常日公卿足仰成虽有英雄无用处却令老去买牛耕
　　送周噐之归润再索
　　何须别子始沾衣乆有江南去梦飞为语青山幸相望壮夫终不白头归
　　送庭老罢尉金坛
　　心无畦畛见天真落落男儿七尺身莫叹一官淹圣代聊将三釡慰慈亲月明空照居民侣风急随飘去马尘寂寞西轩人别后海棠花好为谁春
　　送李廷尉濠梁
　　直道无通可小官真漫论夫君自行义而我更何言独柱难为力横流不奈浑此心持送子饮泪当前樽
　　送束徽之入京
　　出处身之道穷通命有时九门无直谒千里去何为南畆春耕近西风去马羸白云况多恨归计莫令迟
　　别陈药院
　　客居平日有谁亲一别三年百病身为道难言轻感慨羡君无病更医人
　　寄介甫
　　天【一本作髙】门防陛鬰【一本作益】巍巍势利宁无淡泊讥谁与跖徒争有道好思吾党共【一本作自】言归古人踽踽今何【一本作谁】取天下滔滔昔已非终见乘桴去沧海好留余地许相依
　　奉寄黄任道
　　蒿莱日日没幽居时得新诗亦自娱为有逺懐希稷卨或时飞梦见唐虞乆谙末俗难谋道益厌庸儿妄问儒絶笔断弦无意寄笑将逺目睨清虚
　　奉寄朱昌叔
　　劳劳忽忽欲谁从要有田园去自终衰俗未知谁得失古风期与子穷通三年客兴防秋叶万里归心寄断蓬知有世嘲无意解自惭踈懒甚扬雄





　　广陵集巻十五
　　钦定四库全书
　　广陵集巻十六　　　　　　宋　王令　撰诗
　　到润望竹林寺忆朱昌叔
　　常与幽人过竹林重来无地豁烦襟青山欲去谁堪语薄俗相期不到心何计江湖终隐钓去随鱼鸟共飞沉尘埃闻说难为客早晚归来忆旧吟
　　奉寄伯兄防伯
　　心迹牵覊逐势分一生襟抱向谁论十年漂泊迷南北千里忧思厌梦魂书托逺懐期日月眼和衰泪望乾坤何时得就归来赋老守桑麻聚一门
　　奉寄崔伯易
　　功业尝闻亦有时可能天命出依违终看世态真何道不得吾心自合归【一本作厌从流俗学依违已知兹世非吾事况有斯人起我归】廊庙得逢应有义草茅虽老尚知非秋来客况无他异时向西风诵式微
　　寄满子权
　　窓前干枕梦忘还门外清风昼掩闗天下谁当千古后牀头自笑六经闲能将道系穷通里安用身居进退间自愧公心犹有蔽清时无日不思山
　　又
　　终年谋食亦何得浪取穷愁只自侵饿死有时非正命劳生几不愧常心百年此去尘埃在【一本作满】万古从来意思深莫说山林是轻往穷来无计得山林
　　寄李君厚
　　一笑东风去十年重来稚子巳差肩脱衣呼客家声旧把酒论心士气全病骥逺思牵直道老鹰秋梦入青天自言出处身无累一把穷通寄自然【一本作自言暮齿虽憔悴醉胆犹能忽十年】
　　寄满粹翁
　　满子吾逢乆皇皇未见闲老成终到孔穷死亦为顔学术思无际诚明去一间吾虽有心者力苦未能攀
　　强顔寄任道子权
　　强顔求世亦何从甔石时时得复空何日能无寒饿役此身得与圣贤终人生汲汲须髙致世态浑浑未易穷安得相逢共相语荒城囬首又春风
　　招夏和叔
　　矻矻雕镌役俗儿六经尘土有谁吹我追往圣思前躅子苟安行即后时大遇定为当世福不逢犹作后来师思量最是男儿事此外吾曹不足期
　　赠崔伯易
　　巉嵓恶面挿苍须中道时时自笑呼但怪佯狂轻去俗果闻髙论足开余恶防富贵庸男子喜见徜徉隐丈夫我是自髙无许可今朝为子一长吁
　　赠裴仲卿
　　匣剑光芒射斗牛持携天下洗人仇英雄心胆老犹壮道路风尘行未休名重更须完小节义高何必论闲愁蒙蒙细雨陵阳市折取重梅上酒楼
　　寄都下二三子失举
　　翘翘数子防羣伦落笔文章妙有神清世暂时藏琬琰红尘终不卧麒麟淹留京国三年客牢落江河一病身得丧穷通虽付命防眉忍泪巳沾巾
　　又
　　太学虀盐共苦辛寒窓笔砚日相亲梁王台畔一分袂扬子江头三换春箧里黄金须买酒髩边白髪解欺人穷通得丧谁能定况是男儿有此身
　　李南夫罢举归隐
　　梦寐风仪近十年尘埃无路覩云天清朝未得荣簮绂黄巻何妨乐圣贤物外髙情谁与共人间佳句已争传欲知富贵终难动一片丹心本寂然
　　甫里
　　甫里先生得古风放身全入隐沦中足磨汉榻星辰动笔挫吴天物象空往事欲寻人寂寂旧田安在雨蒙蒙当时引重髙才者谁是曾来一畆宫
　　次韵朱昌叔见赠
　　虽无才学可人羣偶有诚心与古亲兹世几人能永富此身何恤不终贫生无簮绶身宁屈死有诗书志尚伸自匪与君尝素计斯言何敢易谋人
　　次韵满子权见寄
　　当世雄图不可懐退居蒿艾自沉埋门无来足荆生道病不能锄草上阶自是直方违世易况将踈懒合人乖无由与子同樵种囬首平林浪可柴
　　和束熙之论旧
　　当年龆龀偶同门糊口重来巳十春仰叹早成浑属子始知老拙尽输人火烟论友劳薫灼桂蘗为生合苦辛待防圣贤堂奥去愿持箕帚扫遗尘
　　谢束丈
　　喜赴西招足屡蹉自慙愚鄙取无他能终未学生何幸得活诸孤赐最多愧面未甘徒巳矣报心全寄命如何须知下客终思用不必时时弹铗歌
　　答许勤之
　　不作明堂柱石【一本作唐虞稷契】臣要当归去老江滨不知何处田堪买抛却浮生一片尘
　　答刘成父四愁诗
　　倦客维扬每自悲有时防泪等闲垂眼前所识皆庸我天下为忧可语谁把臂便嫌逢子晚开縢乃见起予诗巻舒万彻吟千遍此后多应手有胝
　　谢成父
　　旧说诗无三百年于今拭目读君篇巳嗟吾道微如线不意斯文未丧天金玉有声情不俗蕙兰之臭美尤全尘埃满眼逢何晚气类相期乆合坚以义求人今遂得于心无媿果为贤不须刺口论憔悴吾辈【一本作党】恓惶自古然
　　还萧几道诗巻
　　武夷山骨挿青防秀气中蟠产俊英髙似君平于市隐穷如东野以诗鸣骅骝老骋青云足绿绮纯含太古声顾我自忧衰病乆为君防眼暂时明
　　再次元韵答几道
　　尘嚣摆落到鸿防始见当时遁世英丛棘敢思丹鳯至寸筳惭叩巨钟鸣须知奔竞浮荣路未若喧传不朽声此道固为流俗笑苟非夫子欲谁明
　　谢几道见示佳什因次元韵
　　曾酬唱和向家溪嫫母终慙敌艶妻岂意误将三献玉翻来轻博一丸泥利能絶地同庄剑巧可凌云上鲁梯巾衍珍藏虽巳固祗愁飞去化为霓
　　又
　　篇篇光絶夺春华中有纯音正不邪跛鼈乆惭追骇足降旗今巳怯崇牙清新格调空吟讽猥冗言辞自咄嗟为我指迷终有得曲蓬从此长丛麻
　　偶古
　　卒卒往来舟翻翻逐利谋中流谁自溺方去不囬头
　　思归
　　平生孤愤自然不作春蠺但食眠干禄有心羞枉道无田虚日望丰年每将浩叹期黄巻已许多忧竞白颠旧笑古人轻独往近来还自忆林泉
　　秋日感愤
　　击劒髙歌四顾遐男儿何事系如瓜蛟龙不是池中物燕雀乌知陇上嗟命有傥来犹未耳天徒生我使穷耶谢安未是才难者底事苍生却盛夸
　　又
　　坐睨归鸿起自嗟西风吹落泪痕斜聚书老懒堆尘楮秋剑寒酸蛰鐡蛇自是卧龙犹戢角浪嗟穴虎向生牙从来思掷班佣笔况是西山旧有家
　　袭袭
　　袭袭前修与后生要言髙爵是身荣却将猎较诬师圣不见三年学有成
　　病中
　　十日身无一日宁病源知向百忧生寒侵骐骥应方瘦蠧满楩楠岂易荣小阁昼闲书帙乱画堂风静药罗声北山扶杖终归去寄语嵒猿莫晓惊
　　寄介甫【时为郡牧】
　　已推事业皆归命空有文章自满家借使牛羊虽有责岂于鳯鸟独无嗟人留孟子皆非道客议扬雄正自哗贤哲相望每千古得逢犹设与时差
　　上杭帅吕舍人【溱】
　　玉海澄中粹金山防外佳无前谁与敌独进不容偕列象明星璧遗思结舘娃【苏为旧治】一麾迎日下四海望霖乖今见询佥允从来注意谐推沟常巳任济域定民皆富裕吴中俗优游治外懐樽环常满客醉拥坐添钗贱子儒名业平生客旁淮尘埃方困顿时命两沉埋居拙思营窟炊穷欲析骸毛生祢衡刺麻繋吕匡鞋海逺狂图酌天髙妄欲阶请虽非乆得来实为贫嗟况是常瞻目将希未施崕虽然愚者虑庶享恶人斋肉骨非难力铭心谢莫涯定须为进互庶或未愚柴
　　上邵寳文【必】
　　出处身之道穷通命所闗孔犹闻宋逐轲亦退梁还兹道方中否流风有后艰客来方病宪人戚不堪顔士有髙山仰身尝送驾攀径心思古到独手欲今扳憔悴穷年学乖踈五两纶鱼盐闻古隐畎畆识今闲蹈海时何谓无田力亦孱清醒甘泽畔富贵奈墦间进壮羝羊触行屯乘马班食贫欣道在愠见笑儿顽时巳输雌雉心犹耻瘠环偶逢邦有道喜睠涕无观水求窥海知天顾适山虽归滕国圣尚贱许行蛮进効无横草希仁等弃官圣门犹进惑恵政况先鳏自道非能赋几希不敢【一本作取】删误知何【一本作奚】以报忠信赤心殷
　　赠致政郭大丞
　　冠盖冲冲语退居几人年少褫银鱼风波脱去都无累日月闲来静有余一斗独倾花下酒五车时晒腹中书【大丞洪饮而自儒书之外浮图老子隂阳方技之说无所不览故云】论诗深媿非商也敢向邱门望起予
　　闲居奉寄几道
　　门前一径长寒莎耳冷不闻车马过踈竹有风堪待月空庭无雀可张罗道心自觉闲中得懒性还从病后多囬首西城望诗老此心此性复如何











　　广陵集巻十六
　　钦定四库全书
　　广陵集巻十七　　　　　　宋　王令　撰诗
　　慵
　　衣冠慵整鬂慵梳万事从来静有余却笑嵇康慵未得区区犹作絶交书
　　金山寺
　　万顷清江浸碧山乾坤都向此中寛楼台影落鱼龙骇钟磬声来水石寒日暮海门飞白鸟潮囬瓜歩见黄滩当时戸外风波恶祗得髙僧静处看
　　登甘露寺阁
　　忽忽劳生岁月催时偷髙迹出浮埃风沾草树江朝动春入川源緑夜囬欲出壮懐临八极可无樽酒到髙台江山不与人相语似待忘言野客来
　　读西汉
　　汉得孤秦万时当年丞相要无为洛阳年少空流涕谁谓书生果有知
　　读东汉
　　汉鼎重炎逆血熬当时天子亦勤劳不能乘作唐虞计未防严陵所谓髙
　　读商君传
　　利害从来识所存固难轻重与人论赵良不自身为客刚欲都君使灌园
　　书孔融传
　　戏拨虎须求不啮何如缩手袖中归虚云坐上客常满许下惟闻哭习脂
　　武侯
　　三顾虽然志意【一本作计】深出非由道此【一本作处】何心平时【一本】胸腹能多少且【一本作只】与羣儿梁父吟
　　叔孙通
　　弟子从来学未纯异时得失【一本作失得】亦频频一官所买知【一本作曾】多少便议先生作圣人
　　韩吏部
　　宣尼夹谷叱强齐吏部深州破贼围始信真儒能见用可为邦国大皇威
　　读老杜诗集
　　气吞风雅妙无伦碌碌当年不见珍自是古贤因发愤非闗诗道可穷人镌镵物象三千首照耀乾坤四百春寂寞有名身后事惟余孤塜耒江濵
　　读白乐天集
　　北邙山下一孤坟流落三千绮丽文后世声名髙白日当年荣利等浮云屏除忧愤归禅寂消遣光隂在酒醺若使篇章深李杜竹符还不到君分
　　过伍子胥庙
　　西风骚客倦逰吴吊古心懐此暂舒鬼箓乆应除佞嚭民思今果庙神胥虽然邪正皆归死奈有忠防各异书囬首旧江江水在怒涛犹是不平初
　　防伯庙
　　古庙鬰崔嵬朱门傃道开今人不为让间或乞灵来
　　和人古劒
　　安知岁月几经今传记汗漫不可寻得自废墟埋万古失曾飞将购千金客思秋水龙泉冷士叹中原虎穴深好与壮夫同隠约鐡房寒澁壁尘侵
　　琴
　　古风寥落欲何寻常记南风素意深闻説五不断欲于何处借人琴
　　不独区区操缦间要期追逐古风还吾民有愠何当解学得南风不敢弹
　　谢张和仲恵寳云茶
　　故人有意真怜我灵荈封题寄荜门与疗文园消渇病还招楚客独醒防烹来似带吴云脚摘处应无糓雨痕果肯同尝竹林下寒泉应有恵山存【先有诗云寳云更许同尝否拟待重烹第二泉故有是句】
　　和人孤雁
　　朔碛云深忆旧行心惊汉月忽骞翔江南水濶无天地漠北沙寒有雪霜逺目送飞沉暮霭西风吹影过斜阳衡南未到归何日须信张罗近稻粱
　　雁
　　万里长为客飞飞岂自由情知稻粱急莫近网罗求闗塞风髙夜江湖水落秋哀鸣徒自切谁谓尔悲愁
　　送雁
　　来时羣雁去相随病眼防天逺不知为有客愁归未得独凴斜日望多时迟迟南国无春雪细细东风满栁枝蝴蝶黄莺有期约好加归翥莫令迟
　　鸦鸣
　　庭前佳树緑隂成树抄飞鸦去就轻自顾主人无败徳岂嫌尔口有凶声平生直道常多祸两耳清风一聴鸣輙莫为人轻自重须知弹射易忘生
　　驯鹿
　　日日野心新笼栏外强驯祗消指马相便有逐原人昔起歌宾兴今无伏囿仁豺狼好牙爪应笑角如麟
　　和人放鱼
　　春溪水暖緑蒲沉两两逰鳞跃紫金必以直钩应不得果知非命亦何心舟吞逺海鲸鲵老饵满平湖网罟深纵尔岂知吾有意渭川人去事难寻
　　和人促织
　　秋虫何尔亦怱怱何处人心与尔同梦枕几年悬客泪晓窓残月破西风人思絶漠氷霜早妇叹穷阎杼柚空更有孤砧共岑寂平明华髪满青铜
　　问促织
　　衰草风来响不【一本作自】知破窓灯灭月藏辉白头老妇无机织卧【一本作坐】聴邻儿懒打衣
　　苦热
　　土燥木根焦禽穷自防毛龙遗赤日走天避火云髙虎惧千山炽鲸忧四海熬风防不饱腹蝉亦为身号
　　和束防初九日不见菊登髙
　　从来秋菊不曾栽敢向西风怨不开我自伤秋有髙兴非闗特为菊花来
　　帘
　　髙明庭宇好崇基枉把踈帘窣地垂必欲满堂隂有乐谁能暗室自无欺巻舒未必风无意开隙须防燕解窥莫道人终可遮障可终遮障亦何为
　　诋燕
　　金屋人娇奈燕何暮帘好卷放来过今年已见燕无数何况明年燕更多
　　燕答
　　春日楼台暖气低东风无主【一本作着】自东西寻常【一本作人家】帘幙有多少何处画梁无燕泥
　　观饮
　　不饮虽然合众难何妨众客自盘桓巳看手足互颠倒更聴人人自谓欢
　　答耿奎
　　浮生飘泊委蓬蒿洴澼无封耿叹劳心学古人方有媿身从衰俗忽为髙苟惭枉驾干箪食肯谓非时爱一毛末学从兹益知守善人不鄙与华裒
　　江上
　　浩烟波不可名我来闲自濯尘缨乆思沧海収身去安得长舟破浪行天濶水云连黯淡日间鸥鹭自飞鸣屈平死后渔人尽后世凭谁论浊清
　　洗竹
　　去年春笋宻相扶洗去心图翠色踈髙节欲令人尽见枉枝何惜手亲除临川常可持为钓待凤犹能饱有余须防月明风劲夜寒声薄影满茅居
　　春梦
　　湘水茫茫春意闗岑郎一睡片时间谁知行尽江南路枕上离家枕上还
　　秋日偶成呈杜子长显之兼简仲美刘丈
　　丈夫不合自穷愁藜藿先须天下忧君不唐虞皆我罪民推沟壑更谁尤须将兼济为吾事若只诚身亦我羞满纸古人皆有道如其所学愿轲邱
　　岁暮言懐呈诸友
　　万事无成只一吁穷年况复叹穷途功名未立头先白贫病相仍气尚粗富贵早知皆有命穷通料是不由吾防须开口随时笑一曲长歌醉倒壶
　　日益无聊頼偶成呈子长
　　一夕西风叶下柯覊人憔悴发沉疴穷来无子知难得命薄于人可奈何困卧牛衣空有泪剧弹鐡剑不成歌陶家壁冷尘埃满何日云雷起鐡梭
　　醉后
　　醉里分明别是天最宜沉溺过流年平时政要全稽古盛世朝廷不乏贤但得有生皆自遂不妨吾属亦陶然沉湘死屈如何者却把醒名欲自専
　　梅花
　　晓枝开早未多稠屡齅清香不忍収万木巳知春尽到百花常负后来羞东风也合相和暖腊雪无端欲滞留满眼萧踈正堪惜莫将横笛起人愁
　　木花
　　簇簇红葩开緑荄阳和闲暇不须催天教尔艶呈竒絶不与夭桃次第开
　　蔬兰
　　晓折寒蔬野圃间荒林深处有芳兰世无贤士纫为佩犹有幽人日取餐







　　广陵集巻十七
　　钦定四库全书
　　广陵集巻十八　　　　　　宋　王令　撰诗
　　九曲池悼古
　　刳地决洪波深流隐【一本作引】木鵞樯髙防系锦堤暖栁藏河防甚心方兆颠危念则那去都如脱屣东下若瘳疴殿脚千论女宫眉斛计螺迷楼挿空逺水调掲声和忠切闻无路愚防面自阿君顔未囬笑贼首已称戈运去天移鼎人迁地见禾当年遗废沼及此尚名歌古往悲奚寄今传迹未讹水寒波刺甲土老岸髯莎落照留归【一本作飞】鸟西风困旧荷暮林迷逺屿夕霭暝前波【一本作坡】亡国谁堪问覊人恨自多凭栏不成去归意为蹉跎
　　寄宿倅陆经子履
　　勲业悠悠未可贪直须随处酌醺酣君知仕路三无愠我与人情七不堪闻借朱衣为别乘想囬青眼忆髙谈东风尚有西行约甬水桥边定解骖
　　太湖
　　西南无尽望吞恐罄吴郊海近私凭蓄天低不敢包蛟龙宜自宅螾蛭莫令巢逺浦才分防归樯畧认梢水乘潮更濶地过底宜坳鸟絶烟维断风凌浪脊交大桥横作书别岸缺成爻吟恐诗无气图忧笔费抄归输范蠡得官许季鹰抛志忆心应系归夸口定劳穷何须蹈海来好卜编茅着户生同隐居民钓自庖沧浪未容濯鱼枻夜停敲
　　答刘仲美
　　莽莽晴川水寥寥病客舟来随风浩荡去逐淹留生计梁边燕归心海上鸥多慙故人句欹卧一长讴
　　平山堂寄欧阳公
　　废苑繁华未可寻孤城西北路崯檐边月过峯峦顶柱下云囬草树隂宾客日随千骑乐管弦风入万家深知公白玉堂中梦未负当时壮观心
　　岁暮呈王介甫平甫
　　岁暮逺为客一身归计深尘沙日翳翳雨雪夜隂隂喜色开南信悲懐动北琴感时须寂寞何独少陵心
　　尘土呈介甫
　　尘土纷纷起处防祗随风力乱嘘吹髙张白雾横宫阙低引轻云暗路岐客坐昏防归耳目人行斑白上须眉谁知霶霈天飞雨洗涤轻浮防有时
　　溪上
　　溪上清涟树老苍行穿溪树踏青阳溪深树宻无人处祗有幽花度水香
　　金山
　　马蹄行尽九州闲无处欢娱得破顔只有此中宜旷望谁令天作海门山
　　朝云
　　朝云飞飞来无穷暮云漠漠昏相防闲来既自不成雨拂去安用遮长空拟鞭屏翳问白日更谪星伯诛长风尽【一本作书】令万物被光景夜看北斗朝天中
　　登城
　　病来万事懒自宜髙城有楼间登【一本作可】跻来期清风脱日热坐厌逺日防天低闲郊【一本作雪】草树漫防昧落日燕雀争依栖临风一叹人不防【一本作人谁防】直气飞去添虹霓
　　招束伯仁杜子长夜话
　　乆隂忽晴已可赏况复夜气驱蚊藏清风逆囬六月热急雨借得三秋凉非惟归云人目快更有白月天心当从来万古有未尽待子一夕心胸张
　　临别州
　　十年来往常依依此日复去来何时青山有意退弗忍白髪不逢归未迟乾坤不尽万里望草木无限西风悲尘缨欲濯恶独洁沧浪流去清无涯
　　春意
　　春空漠漠多愁容春意冉冉随归鸿寒云飞髙不肯雨白日翳暗何时风闲花野草各意态浓烟弱栁相昏防北窓厌睡不知夜起见海月如秋空
　　杂志
　　性説
　　或问性者何谓也曰难言也曰古圣人亦不言欤曰古圣人言不得巳而言不得已而言是哀生民之愚也余业圣人者也敢废言乎哉曰然则性何出也曰上而亿万世下而亿万世其源吾心是也推吾心而以通万物之心一心也是则性者万物之源乎廓而无形象也寂而无兆朕也不日不月阴阳不能晦也不雷不霆气象所由应也天苍然禀之而上也地隤然禀之而下也日月星禀之所以经纬也山川禀之所以融结也然则人介其间禀之粹者也人皆有禀之之资而不知所以禀也是蔽之也蔽之来非一日二日也当湛然之时无思也无为也粘湛而情生则感气而育矣感气而育则溺之形质矣溺之形质则事物之攻将千驰万骤而不能反其源也呜呼物格则局之视也声激则局之聴也事牵则局之思也舌鼓则局之言也乐生则欣喜集也苦纒则悲哀来也好恶相兵也是非相战也异而出于同同而反之异以绳墨辨曲直也而不知不绳不墨所以为曲直也以氷炭等寒暄也而不知不氷不炭所以通寒暄也噫大道昭昭弥纶于天地间奈何世之人不逹也世之人所以不逹者喜恶之情为之防也善者曰吾守是舍吾守何道之有也恶者曰吾守是舍吾守亦何道之有也善者泥于善恶者泥于恶顽然封执而不知圣人之变也曰然则善恶等欤曰善与恶利害则殊矣要其事为皆出于情也今夫霜露之濡生杀不能废一也知露之能生霜之能杀而不知霜之所以为霜露之所以为露要之于润则一耳彼人所以执霜露云者局之于生杀之情也善恶之于人岂异此哉曰然则善恶之情不足辨欤不辨何以为圣人也然则善恶之来各縁其习也薄也厚也隐也显也人固有始善而终恶者始恶而终善者本末浑然而善者始终浑然而恶者有善恶叅相用者此皆何也曰向吾所谓善恶之来皆縁其习也者此也始善而终恶是善情薄而恶情胜也始恶而终善是恶情薄而善情胜也本末浑然于善善善者也始终浑然于恶恶恶者也善恶交相用是善恶之情交相胜也曰然则性果无善恶欤曰性无善恶也有善有恶者皆情耳曰善恶纷纷何由复其性也曰夫明觉之人不留善也不滞恶也善恶忘则好恶平好恶平则物我等物我等则湛然无情于其间故能与太虚等矣曰当是之时则与太虚等亦无有为欤曰是何言也水之止万物之鉴也谷之空万物之应也圣人者天下之母肯遗天下之子哉天下之子不可计也非而悖于是者有矣恶而忘于善者有矣非而悖于是恶而忘于善圣人未尝忘于心也心不安则思有制作行于其间矣纪纲教化所以敦天下之本也典章法度所以开天下之诚也符玺斗斛所以公天下之平也刑法号令所以检天下之奸也春秋以是为春秋也礼乐以是为礼乐也易以是为易也诗书以是为诗书也噫古之逹此道者皆圣人也伊尹曰以先知觉后知先觉觉后觉予天民之先觉者也予将以斯道觉斯民也伊尹觉斯民之道上而亿万世下而亿万世舍吾所谓性者无可觉者矣噫圣人没典法沦防知吾道者几人也后之世徳行不修仁义不着使天下之人冺冺然入顽犷之俗而不自知者皆不知性之罪也有志于天下者可不念哉
　　师说
　　上古之书既巳汩没其他治具不可稽见而五常【一本作五帝】之学求诸传记间或见之夏商之书虽号残缺然学亦有名【一本作学之名具存】法周则大偹故其施设炳然彰白若然帝王之于治具【一本作日】它虽世有取舍于学则未闻或废也岂非君师云者两立不可一蹶欤夫惟至治之世其措民各有本而次第之以及其化故地各井而民自食其业虽有士农工商之异未尝不力而食因其资给然后绳其防惰澄其淫【一本作迁】衺耡其强梗其治畧以定矣然犹乡遂有庠序之教家国有塾学之设自庶子以及卿大夫士之子皆入学为之师以谕其道为之保以诏其业示之知仁圣义中和使相充扩【一本作存蕴】孝友睦婣任恤使相修饬【一本作行】礼乐射御书数使相开晓故其左右之闻前后之观不仁义则礼乐迨其淬磨渍渐【一本作渐浸】之成则入孝而出悌尊尊而长长然后取而置之民上则君尽其所以为君臣尽其所以为臣卒无有一背戾者其出于学而存于师也道之衰微迄于余周【一本作战国】如絙石之于将坠其引缀未絶者犹一线髪继之暴秦不扶而抑遂至崩壊汉兴宜大更制而财补缝之故其俗无所防范聴民所为卒放壊不至治然能郡县创孔子祠立五经博士置弟子徒员防贤良本经术以对当时得失于古虽未为善而其风遂号为治平岂前世遗风余化渍染而未斩耶抑民苦秦而效见易也当此之时士犹能相尊师故终汉世传诗书礼易春秋而名家者以百数十计晋魏而下寖以沉溺更数十世惟唐为近古大抵财追齐汉治而未能逺过呜呼何为而止此也夫天下之所以不治患在不用儒而汉唐以来例常任儒矣卒不至甚治者何也有儒名有儒位不儒用【一本作不用儒术】而然尔其在于学师不立而育贤无方圣人之道不讲不明士无根源而竞支流故不识所以治乱之本而不知所以为儒之任而又上之取之不以实而以言故也夫人所以能自诚而明者非生而知则出于教导之明而脩习之至也如无为师则天下之士虽有强力向进之心且何自而明且诚也夫天下之才力训导而懋勉之犹患其粃窳故七十子身逢圣人而亲薫炙之其闻与见不为不至犹且柴愚参鲁师辟由喭赐不受命而货殖冉求为宰而赋粟倍又况后圣人数千岁其书残缺朽蠧又资材下于数子而欲聴其自为而不立学与师犹其愿获而顾不耕也如必待其自贤而取之多见其稀濶不可俟也自周至唐緜数千岁其卓然取贤自名可以治国者由孟轲抵韩愈才四人是其力能扶持其教而竟不之用者所以歴年巳逺人出甚少也如其多则或用之矣苟患其少无如广学树师续其所不长擢其所未髙使知所以为治而识所以救乱然后名闻而实取之则庶矣天下之师絶巳乆今之名门徒教组刺章句希望科第而巳昔者子路使子羔为费宰子曰贼夫人之子今贼人者皆是皆取戾于孔子者其恶得为人师恶得为人师









　　广陵集巻十八
　　钦定四库全书
　　广陵集巻十九　　　　　　宋　王令　撰杂志
　　招学说寄兴叔【乙未】
　　曰吾固爱木之不自已焉安得吾学而木然也安得人学而木然也吾学而然将有以与之人也人学而然将有以取于人也吾学而然与之人友道也人学而然取于吾师道也友且师学而不倦者夫木哉木哉安得吾学而木然也安得人学而木然也今夫木始于萌蘖眇于毫髪计其根萌之径相长不过以寸及其春夏之绵苗雨露之兼仍积之日长生之不休弥抱而不可拱焉则休者安其隂息者仰其材睨而上计之千百寻而不可逮视其芽蘖毫髪时岂不过甚而得巳耶然而不足犹若也向使其拱把而止则朽折若芽茁然恶在能千百寻哉今夫木生于山林而用厦屋木非能手举以招言列于人而自谓其材也而又山林之与厦屋其逺胜言哉而人不能遗斧斤必至焉故木患不材耳安有材而遗者也使其材而或遗则为材益大则世岂能终遗之哉虽然木生自尔也非为材而后生也非为人不以为材而不生也故木有似夫君子吾固曰学者曰吾固爱木之不自已焉安得吾学而木然也安得人学而木然也今夫人之所以异于禽兽者非谓其衣【一本作角】而不毛也以其聪明视聴然也视父而知为亲聴长而知为顺此人之所以异于禽兽也然而未善视聴焉百歩之间荒忽之外察一芒毛之垂而熟蚊蝇之声者邾娄师旷之所以异于众人也然而未及大视聴焉顔子坐而视百世之上见舜之行焉闻舜之言焉坐而视当世见孔子之行焉闻孔子之言焉闲而视一身见过欲萌于无形非欲倡于无心声故孑然自持循且曰舜何人也予何人也又曰瞻之在前忽焉在后惟顔子为能见也他人固不之见也非惟顔子为然惟舜亦然舜乐取于人以为善取于人以为善是见而取之也乐取于人以为善是闻而取之也非惟舜为然孔子亦然孔子曰今吾于人也聴其言而观其行顔子以之自明舜以之取人孔子以之改过夫人【一本无人字】能自明若取人与改过岂不为大视聴哉故邾娄之明师旷之聪是天与之也顔子之聪顔子之明学得之也天与之故能胜人学得之故能胜天今夫视者聴者才天与之也然而未如学得之也学得之如何如顔子而巳矣如之何如顔子学不倦而巳矣大哉学夫今夫【一本作之】人莫不学【一本作莫不好学】也然而未得名【一本作为】好学者犹范之冠蟹之筐耳以其名为而实非也人有能恶【一本作知】范冠蟹筐之心则知好学矣夫道固不逺人而人自逺之苟有求道之心而持之至诚则何可当耶苟为有求道之心而不能持以至诚亦末如之何也巳诗不云乎伐柯如之何匪斧不克谓其学道非至诚不能也人皆曰我智过禽兽而视之而未有以过之也故求髙不如鸟求深不如鱼千仭之山人不胜其髙也而鸟常卑之更择髙而巢焉以是人不得而窥也千仭之渊人不胜其深也然而鱼犹薄之汨其深而穴焉故人不得而钓也苟能充鱼鸟髙深之心而施之学则人能及之者鲜矣夫道无逺而人无不能有逺不能者谓不为也今有人曰吾不能走千里之逺而能反覆百歩之间不休则千里也夫末喜子都天下之大姣者也人同以末喜子都为大姣而末喜子都尚自惧未为姣更渐朱涂粉慊慊然唯惧人或美于已而不得【一本作能】美于人呜呼曾谓好圣人者不及末喜子都好姣乎然学者亦舍已而先人故夫今之人责人一以义而待已卒以恕责人以恕则人之就圣人也速待已以恕则己之去小人也缓且不知责人不已竟何多于已也苟能以攻人之心而攻已之心则过失不胜其多矣夫触刑辟而为非礼义者小人之肆者也惧刑辟而不为非礼义者小人之拘不得志者也可以为非礼义而不为非礼义学者之守也情安礼而行安义君子哉惜乎未及好学者也吾学而求为君子者也呜呼不为小人之拘不为小人之肆者几希哉夫人之于人则患有不知有不能问而自为已则安不知而学不能陋夫欺人哉今有疽疡之在身则求于人而愿去虽挠困折颡累百拜而不辞也有不求而为之治而愈则必思谢之至于【一本作有】过恶之在身而不知求人或者告之则不谢更怒甚哉疾恶之不如疽疡也斯人而有耻者鲜矣人之为父兄爱子弟皆知择师而教之至于已身而反不知学悲矣夫惑矣夫
　　迂说
　　非礼之举非义之动皆是也以其非礼非义而止者盖未之见也以其非礼非义而止之者又未之见也今有学圣人之道而行圣人之义者皆曰迂以其迂而止者皆是也以其迂而止之者又皆是是也是何勇于彼而恶乎适此也止之为爱人耶岂乐人之为非礼义而惧人之为圣人也耶
　　是非说
　　是非人人之有也是非或非人人之有也何为其然指已与人曰尔为尔我为我人皆曰是也智者观之亦曰是也指已与人曰尔为我我为尔则人皆曰非也智者观之亦曰非也斯其为是非是也故曰人人之有也于此有人生而未尝之山也而原薮是居又未尝闻人说山之为何如也一日客有自山而来者以山之髙大语之原薮之人相与笑骇曰是岂有是出吾门适吾野防足引目而四望之地皆平也何曾为有山则语其为山者是也谓其无山者非也故曰是非或非人人之有也今人所以能是非原薮之民者以其常见闻诸山也如不尝闻与见则原薮之民何以异故曰是非不徒于山也夫道则亦有然者矣
　　交说送杜渐
　　孟子道性善信其性之善也然其有不善者非其才之罪也不能扩而充之而习之逺之然也有能资性之善而充之习不相逺之则信夫纯乎哉前吾学者吾师也吾见其扩巳充而习不逺者也吾不知其始为何如然也后吾学者吾之徒也吾多见其不能扩而充之而习之逺之始吾亦为然然后知杜子贤夫人逺者也能资性之善而充之习不相逺之是将信夫纯者也杜子名渐年少朴茂韬藏不挑抉平日未尝輙语言与吾居且五年乂最为亲洽而未见其懈且过也言之有实也行之有信也与吾交而游者多矣未见其可爱如杜子者故吾独乐朋友之杜子亦犹然乃不輙他人之从而独我自待也居相为羣也别相为思也见相为喜也言语相唱答而出处相往来也故悲而同为吁穷而相为谋乐而相为让去就相为之可否过失相为之扳牵吾独杜子望而杜子亦望予然也方吾穷困寒饿牵而之东西不旬月必复合于其未合间已共叹恨而况今而去吾乃乆也故序其行独道其可爱与相合与去可叹恨而不及所学者吾与杜子素讲之熟矣吾知杜子之不吾忘而吾又敢自忘耶
　　龙池说
　　距真而西七十里曰六合县地皆原阜无川泽县行五里曰龙池池之南居民数十家又有亭以休行者余尝过而宿焉爱其池之寛逺既而防之又殊浑不可穷极且怪其龙池之谓因求而问之则曰世传此地旧无池为常人居昔而忽防焉既而有龙居之也今其池之东北冬寒水涸浅处尚见柱石与遗井在焉以是騐之旧为人居也决不疑矣民四时必具祭否则水旱如旁郡即不尔则风雹害稼余旧尝疑于龙今又得此说私怪骇之因退而思之曰天地人三才也上而为天日月星辰在焉而不得下而杂人也下而为地山川草木在焉而不得上而杂天也况又中而人与禽兽哉是各有分定而不可杂以上下也故飞者虽髙巳上则穷穴者虽卑巳深则死而龙者潜而伏渊跃而飞天风雷云雨动且从焉是其神亦大矣独能杂出于天地人之间吁亦盛哉今何孑然独居此也夫人非龙曹也地陷真郊人则防死龙独害人而居之安耶祭而有求也所求非所力则虽祭当不受而民或不祭而龙又当凌风厉雹以惊祸之耶夫风雨天之付龙者以其能行云施雨蘓焦活枯而然尔龙何旱而不用为雨不祭而用是求食耶江海至大也横亘数千里鲲鰕共容之龙盍居而且乐焉而何为龊龊居此与蚯蚓伍也岂彼不容龙而龙私居此耶不然则龙惧其大而不往也余观易之乾卦及他经传所载凡拟圣人君子则必以龙是岂龙者能利人而不自私者耶今何乃尔也夫龙者岂尽居此焉耶又将若人者有君子人而有小人人耶
　　马说
　　东郭之儿生而未尝逢马意其四足而甚大者皆牛也他日适市而逢马焉惊而呼之曰是牛何以是斑斑也其闻者笑之语之市人而市人笑之东郭之儿自失焉归而语诸长者则马也以是不语者三日东郭之先生闻而过之曰孺子亦有所失乎曰非也吾尝以马为牛既知其为马矣吾慙而未言将无以见市人也先生曰噫马信为马矣孺子以为牛孺子之过也市人乃能笑孺子者是以马云也苟不以马而以他使是非几不能不以牛为马其于孺子有间乎孺子殆未之学耳市人固不足慙也










　　广陵集巻十九
　　钦定四库全书
　　广陵集卷二十　　　　　　宋　王令　撰正命
　　语曰子罕言命然则命固圣人罕言之矣自西夷入中国以佛而性命之说始杂而孟子尝谓人之性善而荀扬者互出以争之自二子之兴而孟子之说益明而今世言性者尤多而详大要归孟子则为得而世之好事者徃徃偷去以附佛而为说然亦言性者未罄也而命之说尤旡言而佛者尽状人死生终始之迹以笼人而为命而隂阳之家复推歩五行之支榦日月星辰之经躔迟速以迎合人之脩短贵贱以为命而愚者自思旡以出其说而信惑之其源盖始出于恶不必斥贤不必用而人始惑于贵贱矣死有脩短而贤者或丁其短而愚不肖或老而称年【一本作老而二字】而人始惑于死生矣故佛老包妄以为谈而隂阳者骋竒以取然人之信且惑者大要不知命也夫舜贱而为庶人贵而为天子是莫之致而至者也然而舜致之以孝使尧之时而舜以孝且圣则命亦可为邪抑尧以丹朱为不嗣而废之耶以旡命而废之耶而舜避之南河之南舜何为不知命使舜而为知命则避亦诈哉歴者曰歴之数始于易是伏羲而来知易莫如文王也然而文王拘于羑里曷为不知命苟为知命曷为忧患而作易哉【一本无而作易三字】文王之后圣且知易又未有如孔子也孔子曷为不知命苟为知命曷为聘七十二国老而后止哉如古之文王孔子犹且不知命而谓今之星家歴翁能知释者能言耶借释氏隂阳之言之然则是人无死非命也人无死非命则死实命之由然而不在人则是桀杀龙逢桀非有罪也龙逢之命之【一本无之字下同】然也桀顺天而致命者也纣杀比干纣非有罪也比干之命之然也纣顺天而致命者也如是则桀纣不必为善为善不免于诛命之然也跖蹻不必不为恶为恶而死不减夀命之然也幸而释氏隂阳之言不尽信民则惑而无自立不幸而释氏隂阳之言尽信之则当死者不死不得以义责命之由然也当生而死之不得以义正命之由然也若是则上无暴诛诛者命其时也下无暴死死之者命其时也夫然则乌是尧舜乌非桀纣哉呜乎其亦不思矣夫人之学释氏隂阳者谓尧舜生桀纣之时则亦为桀纣之暴耶不然则人之命死者何自处之也谓桀纣生尧舜之时则亦为尧舜之仁耶不然则人之命不死者桀纣安得而暴哉使释氏隂阳之说行而天下尽信以为命则将见盗杀其父而子不复曰父【一本无父字君字】命适至然也盗杀其君而臣不复曰君命适至然也不然则不知命而逆天理矣故予尝谓人不可不知命而不可知非命不可知非命者前之谓释氏隂阳者之谓是也人不可不知命者知其命之自我云也命之自我云者天下有道以道殉身富贵我命之也是命在我者也天下无道以身殉道虽穷贱死而不囘亦我命之也是命在我者也夫人生之有死人之终也死虽有长短一归于终尔故曰死生非为命唯其死生之者为命贵贱贫富非为命唯其贵贱贫富之者为命若是则死生有义我不敢苟死生亦义之云也我所以命之云也故事父有道事父不敢不死事父之义云也我之事父之命云也事君有道事君不可不死事君之义云也我之事君之命云也如是则子得其子之命臣得其臣之命旁推而逺及之无适而不得命君子谓之知命昔者孔子尝言命矣在困之卦曰君子致命遂志夫困为无用之世有言而不信君子尚何命以动哉故君子致而遂志耳使如人各有命则虽死何可致耶又弥子瑕尝谓子路曰孔子主我卫卿可得孔子曰有命然则命者谓我有义命之也不可主佞人以求卿也其伤顔子则又曰不幸短命伯牛则曰亡之命矣夫者亦谓二子之死之短不能尽其所以自命云耳而孟子亦谓知命者不立岩墙之下而桎梏者非正命夫然之谓知命
　　志述
　　士之所志不同因以有得失则信然予固不能一也若夫明哲自重之士惟其道之所以而信之犹谓其志有得失余盖非之而未信也夫士之所趋不同固多而其志则有二利与道云也志于利者御人而袭其千金防恶犯上以盗其国与非其道而枉人之斗筲虽所以取之不同轻重小大之各异然志于利则为之不志于利皆不为也是其志于利则同也夫御人而人亦御之防恶犯上而不获任人之斗筲而不得其是曰失吾志云耳然则是失其志也若夫志于道者得其时挟其道进而行之天下所得吾志者道也富贵岂吾之志哉非其时而道不行于天下去富贵而不居是犹吾之志也曽何损益于吾心哉以是言之士苟以其志进退于世虽大行穷居于势利则然其为志则一也夫心虽不可必得之于天下岂不可得之于一身哉故曰士未尝有失志也今之沛然坐人上以享牛羊之食者人视其面盖赫然退而语之者谓得其志故也是人亦谓以吾之得志故也今褐衣不完饭糟糠嚃藜羮以自顾者盖其气怫然人之言者曰是其失志故也其人亦曰为其失吾志故也不知人将志于富贵者乎直将志于道者乎夫苟志于富贵则诚然苟志于道则余知其两失也若夫良志则不然其坚如金石其常如金石其照如日月岂以外物之接与否遂以为得失哉余观世之显者骄而不见其道于天下贱者失已不能自恱以余考之常两失其志如此今吾言之欲求其志者知在此不在彼则将有得巳而巳者虽然余亦用自鉴耳或曰孟子之言得志者非欤曰彼以天下言也故有得失余言志之在身者故无得失然欤然则孟子与余言何异哉
　　医喻
　　一邑之医举十人一人实能而九人名不能能者尝任医不能者尝任人任医者如何曰某病也是必砭某病也是必药曰砭楚而药苦奈何曰病必砭药而巳如为置楚苦则死未可讳也任人者如何曰某病也是宜砭某病也是宜药曰砭甚楚如可药易之曰是亦药可也恶在其必砭曰药甚苦且奈何曰是亦有甘者耳恶在其必苦以故而不能者常为用能者常不用他日邑长病畴咨左右而可者召其九人之一人焉重数月而病无损又召其一人焉则仍无损更五六而不及能者然后叹曰邑无医后之者不尚前不若复召初为医者巳而召之噫是人也何不思使其有可疗之道则前固用之矣不待数月而后徒巳也如为无益虽召之将加病何一日困且惫其子有为能者言则骂之曰医召固在我是故恶出夫彼吁乃人也何其瘳其于未死也幸
　　读孟子
　　予读孟氏之书一年而奋奋于防中二年而缩缩惧不能行三年而退黙以吁呜呼孟氏之道可知矣方周之衰天下诸侯纷起以争强谋相弱【一本作胁弱】众谋一寡天下之士锋口以起迍兵交戈相摇以【一本无以字】鬬而不休惟恐杀人之不残收地之不多屠城灭国之在【一本作或在】人后然后天下之君下堂去席引手侧耳以愿就其说而谋听计行故朝而袭人于前暮而人袭于后一胜一负不移踵而相复血骨满野不一顾者而日磨铦淬锋以力齐地丑抗不相上下方是时贪狼之君朝败而暮讨已心疾【一本作忌】口叹谓复耻之不速又听昏视淫廹于一切之见方此时而教以王者仁义则谓为迂濶而无益于事也必矣辟犹志在逐免宁肯辍坐以待免【一本作鹿】又肯信不顾之走堕穽而遇虎耶故三代之季暴乱未有久于周者无他圣人不出贤者摈逺不听而中庸之君耳窒目蔽乐于所以亡而不悟所以兴卒至咽呑销荡财六国而秦复暴有之又遂大乱而圣人之言息矣汉兴孟子与五经连置博士而当世学者不知先此自西汉贾谊刘向軰号为多言又尝争出以谋忧天下而于孟氏之学不切切深造则汉儒之学可语哉自唐韩愈前【一本作首】倡之后天下日知所向至今则孔孟之学盈然矣然卒有疑者今其言区区欲以百里数百里之国五年七年之间懐诸侯以有四海复为政于天下又其言皆曰有七十里五十里兴者未闻以千里畏人何时如此其难而功如此甚大效如此甚速也而孟子之后学孟子者皆为公相辅有天子之天下而乃至不能治办务理颠倒而不能条贯举天下求柔四夷年饥蔬谷不登则民皆殍散乌在其能不以千里畏人也岂孟子利于自一国而有天下以为政【一本无此三字】而不利为政于天下耶不然虚语耶不然吾何言哉吁
　　书墨后
　　班固言墨书七十一篇而今之传墨者财十三篇耳又其书多非墨所素心予尝按书传之杂出者合质之多无得也然论其大防亦时时取吾儒裼袭以自出故同是尧舜而非桀纣无足疑也自司马迁之博闻而犹不知生于何时故云或先后孔子而未知也予尝评之而谓使翟而先孔子以生则翟之荒愚当得先矜哀而后诛使翟而生孔子后则元恶何待教耶予读其书至其所谓丝染篇则益怜翟之昏不明而妄伤人之失习而不知巳将习人以失也然后亦疑翟实生孔子前也然翟学之兴虽翟固有罪而所由亦时然方周之衰先王之法禁尽废天下之士争出而名家者甚众然翟亦其一尔方此之时先王之道息天下之士皆不知自为学虽仲尼之先之后而道未尽信天下故翟于此时出与间防故从翟者多也然翟之能偷天下以自名岂不为幸耶而予独伤翟之不得后孔子故不能自有知又其书传之不幸而令人信以迟永翟罪以予观之翟乃不幸也然予独爱孟子之能第次人曰逃墨必归于杨今而视之虽害人者有殊差而岂能一逃孟子之言予尝病世之释老者则思得杨墨之书以校比其浅深故尝兼求之而杨氏之言絶矣岂害轻者去之易耶而墨之书虽不完在然要之世传不尽废也其书虽缺而其大槩固具存尔夫杨氏为我防一毛利天下不为岂老之谓耶墨氏明鬼尚同磨顶放踵而为之则佛矣然佛老之害当世虽同然当世之受害则老轻于佛以是计之又岂逃杨归墨【一本作逃墨归杨】之效耶至于二夷之荒妄雄猾所以资祸当世者计杨墨则其倍又百矣然世之学多谓孟子之后杨墨者空矣而不知老杨佛墨之関合如此也呜呼道之不行自文武【一本作成康】而来其巳逺矣然仲尼之后数十年而墨墨数十年而秦秦数十年而老老数百年而佛佛今千有余年矣而其间特力独抗拨邪说而自正者财孟子与韩二人尔然又身立无由道不及天下财空言以待后世则今其道得不絶冺者抑亦二贤之言耶而予尝观当世佛老者徒张诞以射愚而人不知其为害者信亦幸矣亦不幸吾儒之道不被不为却扫逺弃耳而亦幸而释老之无人不然则孔子不复容于今而暴秦不独暴于古也然世之学者独奋攘两手直进不旁顾以鋭于入夷非唯终自愚更左右出以牵猎当世合羣起而助之攻噫亦甚哉予尝视世之防佛老者有道惟贪与懦愚不思耳贪故乐为之诱懦故易为之惧愚不思则自择不明合三者于一心则何适而不入耶今予之区区惜翟之不后孔子以生而恶前孔子者非徒爱翟也欲学者之知今而学翟者罪之过翟也言学翟之罪过翟者又欲其知释老之又甚之也作读墨










　　广陵集卷二十
　　钦定四库全书
　　广陵集卷二十一　　　　　宋　王令　撰书秦医后
　　太史公曰秦医其智矣乎夫知其不可为而不为也彼攻之不可逹之不及药不至焉医亦何以为也吾观世之医而死者甚多未见知其不可为而不为之也彼知其不可为而不为之者其良医乎其亦智矣乎
　　书明皇纪后
　　唐续大乱之后天下困苦人人思休息迨【一作逮】诸盗殱尽四方无事抛弃弓斧归复耒耜民始有生心时亦小康至贞观中君臣胥熙上招下来朝无遗谋民无遗殃而天下治平矣然当世之臣犹失浅近故唐虽暂平而无长久光大之策卒使于古有愧继之髙宗循而不修终无事于天下而武氏女子排房闼出自称制而天下亦安之岂非武德以来积治承平民方德唐而未思乱也及明皇帝平韦氏戡内难出承睿揽有天下然能多自勤明又天资神度超防上世而亦鋭意有天下心又开元以来诸臣忠公宣力悉心加之天时连仍吉而不凶故能斗米五钱民行千里不裹粮糇天下既富矣人人自爱防不肯欵触刑辟故连嵗决狱才数十计自周汉而下千百嵗已来语为治平无出贞观开元也太平既久上志日益销堕当时穷谋竭力之臣半以老死后来者幸以佞媚进亦以佞媚终然不雄悍狡愎隂为中贼故直者伐防忠者流逐天下之事靡靡寖败壊而不之悟方且伐鼓赓歌曰形咏太平更渍溺【一本作清竭】幸爱雄牧要官随意授之不问其贤能何如故内包国忠之奸而外稔禄山之祸又天下久平人不识兵革令守皆常俗吏惟知循奉条章文饰奸隙以窥伺富贵而巳故潼关一防而京师旋溺天下守土之臣如圹土尔谁知赴君死国之为宜然哉及其西迁之初栖栖如旅人以天子之尊数世之德而不能活一妃妾宗族逋弃或且诛死而方泪吁以为无甚负天下不亦谬哉迨肃宗即位计较户籍而禄山一乱所失五百余万存者半之吁人死又胜数哉百姓何罪也唐室之衰自此始矣呜呼明皇帝以积德之后又承丰余富庶之时如此然且不免一旦之乱又况其不及明皇者可不思哉诗曰迨天之未隂雨彻彼桑土绸缪牖户今此下民或敢侮予信夫作此诗者知道也非周公吾其谓何
　　书李勣传后
　　论曰隋唐之交天下大溃而所在虎鬬龙争而勣于此时能牙爪出以自用天下巳平矣文皇犹多事四夷而尝得勣以甘心故突厥延陁之平勣尤用自伟而世主亦多尚之独君子者有以罪勣也而文皇顿倾心以注勣虽耏须有以为勣用者犹不嫌有损以赐之而况其外者耶殆其终尽之言则甚矣太宗寝疾谓髙宗曰汝于李勣无恩我将责出之我死后汝当授以仆射则必致其死力岂于勣犹有遗忧而平时亦以竒御勣耶及髙宗废后之议竟亦得勣力以致武氏移天下然余尝病文皇之不果于明如使勣尚为用固巳尝用之如犹有一日之忧尚多其前功则自可休豢之且俾来者无授以柄则巳矣如天下方有事顾勣独有能不若亦以忠死之【一本作不若以赤心死之】又恶在卖之以収其力哉然如勣虽有用于一切而常不可为文臣谓其未知夫所以爱君也方武氏之议如遂良无忌軰更探沸【一本作汤】以患而勣独忍不顾虽其心固自有存然亦有所从来也然勣曺终无用假之得其力尚何用之适宜为忧矣余读之至此惜其知人常无难而使人常难于知人又病其使人者多不以道也故重言之然至勣之孙敬业竟以兵动武后时而谓为复唐以诛岂非天耶然为人臣者亦不可不知其爱君也
　　读石介原乱因书
　　古之治要自井田之壊百实同踣无复张起昉于衰周以至今日二千年间其为治平如客寄故靡靡日转溃腐犹一躯緜百创虽间有肤儒硕人摩按吮傅为得飬防旋即剖割以至于肉尽骨出无可奈何犹将觧筋折节血视髓破碎而未之止呜呼吾道者不巳甚乎于予何从而诛也虽然固有可疑者圣人不出贤者弃之不用而邪骈蠧交相扇荡而不休又岂孔孟之谓天之将丧斯文与未欲平治之然耶宋有天下行百年名儒六七作然犹逗滞浅近未经絶古虽间得圣人之遗言苟置于大有为则未免泥与匮以是使人不多喜其书及得石公操所留文若原乱明禁等篇是亦欲有为者也有欲救之言无可救之道吾则谓斯【一本作斯吾】具不为公操尔惜夫不之用也巳
　　道傍老父言【癸巳】
　　道傍老父髯而黒瘠天甚寒衣破上而露下王子过而嗟之老父曰小子何为嗟答曰翁老矣衣食不足以胜寒饿筋力巳疲不能得自休小子不肖窃有志故敢以嗟父曰子来前吾语汝夫畜者求食蒭犬者懐葅然则尸之者宜若然耶且不知吾軰又尸之谁也天乃亦宜牛马其思欤答曰太平之世明天子在上四民各获其利衣食所不及者游惰之民尔虽然公何为至是父曰时运凶有田不足以偿租负子孙散亡不能见保然则老人者尚有罪耶谢之曰公无多怨歳饥尔奈之何父怒曰饥可罪邪受人之羊匪牧是思十羊而来九皮而归曰羊病死奚牧之非然则可乎小子未可与语也又何志之有邪掖其杖而去追而谢之弗复应
　　段秀实太尉传【作时新唐书未出】
　　吾每读栁子厚上史馆书及太尉遗事再三欲舍而不能也心疑其韩退之直史馆时而久不得太尉传今而得之徒龂龂无竒节又乌覩所谓遗事哉巳而疑子厚实献否也间取而并之此则栁志耳更为之賛云段秀实字成公陇州汧阳人也方六嵗时母且病侍不食者七日及长喜自厚重内敢防而与人欵欵不疑实刚决者初从安西节度马灵詧讨防密以功为其府别将更事髙仙芝而李嗣业请以为判官得绥德府折冲肃宗起灵武呼安西兵节度使梁宰不起应秀实见嗣业曰事缪矣天子令而有不从者嗣业亟以白宰得兵五千去赴朔方而以秀实为之助力战有功防父死以丧去嗣业不可曰公且去【一本作尔去】嗣业失两手无能矣起之为节度判官复奏为懐州长史知其州而嗣业卒秀实哭泣营塟之皆有礼荔非元礼见而义之复奏为节度判官及白孝德为使累迁太常卿为度支营田副使而大将焦令谌以田课民曰比秋入我熟【一本无熟字】防嵗旱以诉不得哀民其穷有死终无以输乃以状関营田秀实书其状仍使人求柔谌谌怒入田民骂曰段秀实非我所畏也尔何心谓我畏而诉之叱以所书状加其背而杖之人二十讫垂死舆以来秀实走防之泣曰尔穷以我为归意我脱尔也借我不自能则亦巳矣今又苦尔使得杖咎实我为之不在谌即呼水来为洗其血手裂裳帛裹药傅所创即觧马使贱以速售得急钱以入令谌而令谌亦不之知军有尹少荣旁不之平防令谌而骂之令谌闻而大负媿不自食且曰段公仁人我尚何面目见之一夕亦防其卒军之迁西时汾阳王子郭晞军客在【一本作于】邠士卒甚乱暴而不加制而节度白孝德亦顾惜自【一本作其】为难听不加裁秀实不可之孝德曰公言非不愿独汾阳奈何秀实曰公诚能以都虞候假秀实当无不可者孝德喜如言既一日晞军十七人坐市饮奰不相平奋以兵防醸器壊酒出流散秀实急取斩以令市晞军闻而怒噪且尽甲矣孝德惧以谋秀实曰无恐也行往辞之因觧其【一本作觧去】所佩刀麾御者曰退命一人老而躄者进随以行入晞军笑谓甲者曰尔徒取而杀我我徒一老卒耳恶用噪我且来以吾头授尔尔可不待甲也晞军大惊不敢害且俾见晞秀实譲晞曰汾阳王于国家有甚盛功虽然为子者可不终为惜爱耶借尚书军有一旦之变尚书虽自为何如乃恶连汾阳也今尚书兵暴纵无赖取掠恬不为嫌乃至折人手足撞杀孕妇夫军有甚暴几日而不大乱邪晞拜谢之且曰晞之幸以得公教愿以军从公顾叱左右者令觧甲去而秀实徐谓晞曰秀实方来时犹未食愿得食于公晞办之而食无疑矣谓躄者曰我疾作不可以归矣尔可以吾马去须来日复来遂就卧晞军晞敬寝不脱衣迟旦同谢孝德请去而之他以故邠州仅免祸防拜泾州刺史而尚为邠宁军之虞候马璘亦奏加开府仪同三司璘视军宁有一不合秀实者辄据争之防有诏璘去军士心猝摇校有王童之欲得之以乱间以其谋来白童之以夜尽相约至旦叛矣秀实持不为动徒戒鼓人加于常少促之鼓未四更而夜已晓叛者不及发又焚军草于埸期救者于【一本作以】乱秀实令中军曰火且发有动与言救者斩尔戒军门无入童之救以故又不及乱出【一本作旦】尽取斩之璘去至郑颍举以秀实为思又奏为司马兼都知兵马使而吐蕃防盐仓战璘军却虏阻不得归部校稍稍弃而间来秀实召譲之曰兵法失将麾下尽坐之公等奈何以颈迎兵而来邪诸将恐且拜秀实命统竒兵出张以示虏虏惧觧去璘亦赖此得归及璘疾又奏秀实摄节度使防拜泾原郑颍节度使吐蕃惧之去不踏邉德宗即位加检校户部尚书张掖郡王建中初宰相杨炎元载用事请城原州秀实以方春不宜辍农以土功炎怒降征为司农卿将行戒其壻韦晤曰吾家过岐朱泚且有间慎勿为受【一本作必致馈慎不可受】泚果致绫三百晤竟不得谢秀实怒甚晤对不可辞秀实曰虽然终不可凂吾家置于司农堂之梁及朱泚以姚令言兵反意秀实以杨炎故有憾宜可得与谋秀实又啖之似从且欲隂有以图而未及得防源休教朱泚以韩旻将兵三千去【一本作共】迎上奉天且图不利于上秀实谋于刘海賔何明礼等曰事殆矣韩旻至则上不可胜讳公軰奈何时姚令言用贼事而岐灵岳为判官因急盗令言印将为将追韩旻而不果得事且急取司农印倒署之符以还旻旻果疑以囘秀实谓海賔曰旻且来吾属今不死后亦为泚得犹不若先搏泚击之死假弗及不犹快乎海賔然之明礼亦愿外为之应明日泚呼秀实议秀实当戎衣与源休防泚前休语及泚秀实奋起夺休笏急走唾泚靣骂曰狂贼尔身不斩万叚我恨且死欲诱我反可得耶即以笏急击之泚穷以臂自遮不得击财中额流血以走而海賔明礼不至羣盗初惊人人自失志未及动秀实曰我终不从而反可杀我也众残之而海賔明礼及焉德宗闻而惜之自悔曰谁为【一本作谓】前日不加【一本作知】哉诏諡以忠烈赠太尉賛曰自古勇杰奋义之仕【一本作士】尚矣然遭平时不自得而徒以死者亦多使人人如秀实而死不虚所得可胜言耶以是知士之与时逢者常少而秀实乃能自防如此其死何假嗟耶然人人未尝不卒以死而人常乐待自尽而不喜死而得义者岂以长短为较耶吾尝计秀实之死以及朱泚之败财不及歳月其间源休姚令言軰竟以逆诛以是较之与秀实所得又孰多哉惜乎得自终死而人不食尚不及犬彘恶在其偷日以生哉秀实之孝仁勇义巳自能皦然不待文而后明也虽为之文复何以加之哉故徒伤其死之难得而人常不善择死而巳吁夫












　　广陵集卷二十一
　　钦定四库全书
　　广陵集卷二十二　　　　　宋　王令　撰烈妇倪氏传
　　近世父母死兄弟相利以财遂因縁不相容必分以居予尝恨之又求世之谓律者自非父母在与丧则听皆勿科噫造律者何邪岂以孤孺未自立【一本作主】则强不仁者得以侵而分之为限耶使其果孤孺而偶强不仁纵分而不侵者有几使其不孤孺而为相利【一本作人为利】以分几何不长而不容防而不弟哉【一本作兄而不容弟】奈何不禁且刑也予观今世父母在【一本作在盛】时则兄弟常无不容或时有亦能相觧补【一本作相利觧补助】死则遂割裂以相【一本作自】殊絶巳而复多相复懽以是而言岂有他哉财既利矣【一本作之】律复开不禁之尔呜呼孝悌苟不能尚将教及之奈何率天下而路也噫造律者何邪故今世谓久能相家者为义门朝里交多之徃徃加旌识复租调以为表劝而民犹不乐从信哉孝悌见于薄世也况又见者少耶可悲也巳天长县而有夏侯氏兄弟而家者二十年予固常疑其久也巳而徴之乃为勣【一本作乃名为勣】者力焉勣善縂维每相求柔之族赖以久勣死则夏侯氏之族离矣甫其衅者曰开性愎拂不乐相长防既利分逼兄以兵既而从之巳饕其财田尚慊于他兄弟欲稍稍并欺之间争不为有则尤强自为利时时攘宼无忌其妻耻而谏者数四巳而知不从又欲夺弟之庑门不得怒捽弟于阶坠之伤其妻争之强既不胜且叹曰吾言不用尔类相吞嚼终残伤无复时【一本作尚时】我不得终为若家妇且死矣是不忍目见如夫为也言之明日而亡既得之死于池池之水才深三尺自非甚疾恨与笃自信者不能死呜呼果哉使其妇于人尚不以此容于夫而为之死使其夫且官又肯容于民哉其行已又可知巳予闻而惜之为之传且伤世之兄弟者又叹家有一如勣者尚不能动死则遂然况君子乎天下可知矣烈妇姓倪亦天长县人也
　　急箴
　　急人之知枉巳之为急人之好枉巳之道世不已好世不已知必为不移守道不随吁亦几希
　　忧箴
　　天下为忧将道是求一身为忧将利是谋道求我悦利谋我拙悦固莫加拙亦我嗟呜呼得天下为忧而不忧者又岂若我视一身又况视天下不及我视一身者耶
　　説孟子序
　　自孔子没百家之説兴而圣人之道始散逮至于今而天下之説乱矣故学者求其有知而无所从焉自尧舜三代之书既缺先王之言亡于世者防半而异端之説日兴则天下之学者防希不去先王以从夷狄也夫五经虽存而説者缪异学者安所取信哉昔孔子没羣弟子各取所闻集于书今之论语是也幸而圣人尝言之幸而弟子能存之今其书财此耳不幸言之不及言及而不存者固多矣有如仁有如性有如命皆一时之罕问问而智不及之皆孔子所不对也故语以谓孔子罕言然则论语之载亦畧矣世之传论语者多矣少而读之壮而不知其义老且忘之终不察其何用故世通以此书为习而未闻有笃信好学守死是道者则其于五经之学可知也今尝自孔子之后考古之书合于论语者独得孟子以其言信其人与孔子不异惜其古之人学是书者稀也自战国荀卿刘汉扬雄隋末王通皆有书以配孟子称于世而荀卿之非孟子见于书王通盖未尝道也夫不知而非之与不知而不言其为虽殊要皆不知孟子者也就三家之中独扬雄以谓孟子知言之要知德之奥非苟知之亦允蹈之其言虽不多见然亦足以发雄之知言也彼孟子之所为直与圣人者竝信夫二子亦何预之哉昔昌黎有言曰夫防河而下苟不止虽有疾迟必至于海如不得其道虽疾不止终莫幸而至焉故学者必慎其所道求观圣人之道必自孟子始虽昌黎斯言则然今其书具存而可考其他亦多与孟子不合然则昌黎之辟杨墨以排释老此得之于孟子者也至于性命之际出处致身之大要则又有与孟子异者固多矣故王通力学而不知道荀卿言道而不知要昌黎立言而不及德独雄其庶乎大学亦难矣哉是其能立学名世如三子者亦稀矣然或失如此使孟子而在三子者同时固应有辨也假孟子而出其后于其书固应有所取舍惟雄切近之庶几取合焉令尝考求古书之当否以圣人折之葢所见如此故令于孟氏尝愿学我犹病其不能故于所疑皆阙之今其所言皆令所巳信者然亦不敢自谓必与孟子合诸君子盍去其不肖而加择焉夫道岂难能哉顾其力行何如耳苟听之于耳以存于心用防于行事则古之好学者皆然也不然亦何为出入于口耳之间徒以为烦耶孔子曰知之者不如好之者好之者不如乐之者学者可不勉乎
　　送黄莘任道赴扬学序
　　人有长冠伟裾气敦色舒白而轻躯伛而善趋者岂士之谓耶曰非也士岂独以此而或者士以此耳人有穷穷处处徽挛纒牵肌出精磨防日年粘毛续综错防朱丹终年求其名能一朝以之入官者岂学之谓耶曰非也学岂独以此而或者学以此耳人有行肩相差坐肱相支苟论其同不论是非转圆而旋恶方不然好恶出已去就以焉者岂交之谓耶曰非也交岂独是而或者交以是敢问何谓耶曰始吾而先千百年古人有为此者吾不得而见也始吾而先千百年古人有恶此者吾得与稽焉昔之人尝有竒衣妇饰者矣闻有荀子者非之曰是非士之道也昔人尝有雕虫篆刻者矣闻有扬子者非之曰是非学之道也昔之人尝有小人成羣者矣闻有诗人者恶之曰是非交之道也或问士恶乎宜曰仁义是言也仁义是行也学恶乎宜曰迁善而逺过交恶乎宜曰今人与居古人与稽好贤而进不能然则恶从来曰源于经流于人或问人曰师也士之不相师也久矣自三代而降圣贤者久不作天下之为日逺矣凡一民之有不获扵古一事之有不宜于今者皆学者所宜焦思苦心以取古而付今于此时而士如此士学如此学交如此交而不知求所师其为不仁亦大哉国家自庆歴以来诏书屡以育材飬士为志而郡县多立学学益弟子员然鋭精之士野不减少而学不加多或者聘师之道未广耶前日稍稍闻扬官有学议既而起县主簿黄任道先生以主之余谓其人也尝徃贺之而任道语余曰教育非我所愿当也然我将起州之信有道者与之俱而河南满建中粹公者乃人也令闻之喜而忧之退而思之曰粹翁贤者也岂特一州善士哉然投藏蔀隐者久矣扬之士谁为知者请诵其一端昔令尝居扬矣扬之士徃徃见之而独粹翁而未尝见也尝徴于人曰某宜佳士舍曰不之识则吾言为过矣它日就见之则色温而言厉其为则大不与吾同令凡心与志就争者久之未乐也既而矢学之进而视其礼退而复其言者三年而后尽信之故令尝师处之而粹翁许我则友也虽然尝试思【一本作私】之先令而学于粹翁者令尝问之矣而未之闻也后令而学于粹翁者令宜见之矣而未之见也夫学者更三年犹不肯一就见之借粹翁为任道来假有如令而从粹翁者肯直三年而待尽信耶使令之不自逢粹翁则今日之学前所谓学也今日之交虽璘亦觌耶以我而计人粹翁岂意知之此令之所以当喜而忧也今尝视任道之为则甚哉多似吾粹翁也所为似之则令之忧于人者同矣如其不然则将见扬学之成也师师而友友坐者譲先行者避后居之家而祥处之乡而宜登之朝廷而才风而示天下则环千里而慕以来呜呼盛哉虽然固在学者也于其行为之歌曰【歌在古诗之中】
　　周伯玉字元韫序
　　至和二年髙邮之学成后三月而令来因尽得髙邮之士方是时元韫之来葢巳久而学之人多附而喜者令至独甚后元韫间尝谓子曰人之于我则然而我之于人要待子则合也予犹辞且不之尝然观其泛泛相上下与众殊不相分久虽知其意自有所在而外终如无所好恶者然此乃令之所不能也令性朴畧趋世喜自迳不能曲折以顾避以是多失于人间亦自挠引时就低下未几而复以是亦自忧而子乃得吾所不能者久则愿合焉一日乃请曰吾亲之名予以玉殆亦有训而字者忘所称今敢望子焉令谓之曰甚哉大人之善名子也然他人之字子既不称是吾亦人也子何所望哉虽然古之言玉者多矣皆非予所及也予独爱孔子之言曰沽之哉我待价者也葢予尝尽心焉又常思玉之所以能取重于世者由玉终自贵重世有知玉而愿用之或时【一本作将】自求去假人无所用之则玉贵犹尔也信乎有玉而强人使售之非唯玉以是贱【一本作以是自贱】而得者亦不知玉将安用之也葢圣人之取于玉者如此予亦敢用是以为元韫之爱也至和之二年二月日王令序
　　杜渐字序
　　杜君山东士名渐少嗜学性澄淡不易语笑平居循循若不自足予与之交且三年不甚见其喜之与怒也一日采字于予归作渐説以字之曰举世奚不渐天地不渐也一分而永定也圣人不渐也自诚而明者也不午不斥不望不丰日月亦以时而然也履霜而坚氷首夏而清和寒暑亦不即至一抔土之多一毫末之防山林之所以广大也渍涔行潦乘卑而深积少而多江河之所以无量也【一本作河海之所以不竭也】呱而婴【一本作而儿】羁贯而童【一本作羁贯成童】华巅而班白人亦【一本作以】防而后老也【一本作人以防而渐老也】故飞而上者先卑走而逺者先近【一本欲上飞者先卑欲逺走者先近】物理然也非圣人学亦有渐也【一本作虽圣人学且有渐也】无渐奚其至故日月寒暑天之有然山林江河地之有也有渐无不至飞禽走兽与人同也有渐有不至自止之也学亦飞走之匹有渐有不至戒之在止则长久而后见其见也必至呜呼哉请字曰子长幸听之无忽河东王令序














　　广陵集卷二十二
　　钦定四库全书
　　广陵集巻二十三　　　　　宋　王令　撰润州逰山记
　　之润而东顺江而下六十里而后至其山名【一作圌】昔余居淮南尝以事至其下而望之则其东皆平去而西逆江而上五十里而逺始有山三其二合为海门一为焦焦山世传汉之隐者焦光居之今其旁犹有传为其后者世以其故名焉江之源出于西南其流至是盖万里自金山而分分而复合故其流湍而善覆舟之经者皆逆刺而顺下山之道南出人之游者入于北以至寺其花则樱其石则崖其树薄木而厚竹余尝至其上以望江海之交下求晋将军王羲之铭而观之盖尝终日焉直焦而南其山石翁去其西六里而逺曰花山又其西三里而近曰甘露二山皆有寺而甘露清辉阁为最佳余尝至考其往古遗迹以问狠石之何是其传曰汉末吴蜀二主之所逰也其地皆冈其东而益盘其城为鐡瓮别西折于江其山蒜其下河北距于江以泝金山自余之喜逰上下淮江之间七年之中凡九至其上下憇于头陁朝阳之巗去而每思之直金山而南其山扁其东之山龙堂其西之山白虎又其西之山盖不知其几百十里而后絶其所望而见者若长山若五州若青山若髙丽若覆舟自白虎而南别为阿益卑为阜其附为城其裔为冈属于山凡十数里山皆石土杂无竹树其石镵而转于城中载而入旁地可为梁可砥柱可捍旁江岸可为道中辙所用既博则取者无日不至其草可爨其下多牧故其山贫独招隐为最富昔其地戴颙之所居也山负南而抱北寺偏其左去寺而西道数百歩而分自南而东得泉二虎跑鹿跑井二炼丹自西而北有庵曰披云庵之南轩【一无四字】山之最佳处也其地敏竹其树宜松其果多梅李桃杏梨栗其他尚众而杂宻不可纪识忽焉视之如髪其西之山盘为虎窟其泉出于真珠歩其东而上有泉曰一人下更十数山而至鹤林鹤林盖竹林也传云晋末髙祖方防时尝卧其下自以见黄鹤为祥至其后改之其语应然其东皆冈阜断輙复续以与鐡瓮交润之地倚江其城亦倚山而为固自汉唐之乱方天下之分时润常当战冲其祸乆结而不改世传其民为甚苦方其平时伐山刋林下浮于江海其他鼋鱼茭蕨萑苇薪炭以擅其饶食用既足弃其余于旁近至犹得其赢资又因其山水之胜歳时之间凭髙以临逺思去者以望来皆生游其间而死其下其民顾亦独乐也州之南北通河江故其俗轻有舟于其歳时都人士女之出无马俗不用车舁其逰皆委蛇皇暇故于山泉之防木石之细遇有过异輙得传一州以为观宜其事物载于民间者多也令既自视无所用于天下去而逃之民间日偷其衣食之闲以轶于事绪【一本作物】之外忽焉乐而忘疲也间而思天下之盛时君臣相与之际士有出于其时者皆心经万事之烦日览天下之防身任四海之重乃至有九年于外三过其门而不入其有所思夜以继日幸而得之则坐以待旦所谓烦劳用其力于天下乃如此于其休闲则其人盖已贵富非其【一作有】賔客在前则诏相居右施身于拜跪揖让之间【旧本作是】苟目之所及手之所指则左右争走操执以从事金石丝竹罗而合比于前【一作后前】干戚羽籥列而舞布于左右虽终其身何暇一日之及山水之间哉假有乐之者又其时土防壤絶分裂以为国非有天下之事王者之命身不能辄过其下况又得嵗月乐于其间哉自其下君臣相得之日少士之生于其时遇非其道者稍稍引而去之入于山林与木石居与鹿豕逰不愿世之賔客傧价也私居燕闲妻子趋坐以相给不愿世之左右趋走也泉流鸟啼风薄木以成声不愿世之歌舞也其于朝廷庙社之间非身有其役亦不为之至也斯士者皆士之得所乐于中致其身于进退晋接之次物外之可乐盖其得失之如此予读诗至于考槃而后知士之得已而可巳也彼浴乎沂风乎舞雩咏而归盖圣人尝以曾防之言为然又从而叹之孔子亦尝曰隐居以求其志未见其人也自孔子孟子没非有合道而进以其不合而去者也以予考之要其终不与圣人悖者盖稀方其去时若真有合【一作挟】待世之必合而后为者间亦时君世主招之使言【一作进】得道其欲为于天下而其言多龉缪予窃惑之然不知于山林果何以也及予去所事纵身于山水之间以为甚乐而后知彼盖亦有所惑者也夫隐非求志慕山林以长徃与进非其道乐刍豢稲粱而不能去者其事虽殊然为失则一也是皆为玩物之士书曰玩物防志然则隐者之于此固有以求其志而亦可以防其志也传曰苟非其人道不虚行夫隐也其亦固有是哉
　　过唐论
　　隋文帝收前世之开南北之碍兼通而无累矣当时亦谓能乆且传而无穷及其势去日迫亡不及议而天下巳起而争迨唐公面睍一顾而天下之士相视以起故李宻举东都薛举陷扶风窦建徳役西河宇文化及防魏王世充污洛阳李子通潴江都皆树兵南面而其他蠭起之师蜋抗之盗所在自名以并【一作争】起而不可胜数逺而数年近则数月争斧析以分天下一跌立失据则水火以相灭及太宗文皇帝戈指笔奋四面以呼而天下震倾以归虽有长兵深城【一作长城深池】皆草折卵脆【一作】碎随向以坏然犹马不辍鞍士不替甲者数嵗而天下畧平更因余勇以外事四夷故东举辽海西蹶髙昌北平突厥其余氊裘之君鴂舌之长皆心【一作气】夺色赤【一作】失面内而望惊争祈胭顿角【一作首】奴入以事朝威德包覆四夷无事矣贞观初君臣谐熈政事修举年谷屡登民众繁息各安无事刑用以稀虽王功未成而称颂之臣已先【一作先言】太平矣而房乔杜如晦初犹用有为及其才穷术殚更迎君以入无为以谓尧舜适然尔呜呼其亦可道哉【一作可惜哉】然愚尝谓后世有思贞观而不得见者乔如晦适能为功后世有思三代而不得见者则乔如晦亦未能无罪也逮髙宗中睿之世其亦【一作益】无足道而中间武氏女子乃坐以唐周运席上【一作以唐为周作运席上】则当时用人得材之何如可知矣及开元之间亦号为平而世所指以名世者如姚崇宋璟辈尔是其材知簿书成要之为务刑名聚敛之为职聼决防之为官是之为常俗能耳非有公天下之志追合古先之谋度长计逺之思身相时君手运天下而不能知有为岁乆日积赏罚既行矣而不能进退贤不肖当是之时君智不加明朝廷不加修天下之方【一作多】闻广【一作博】识之士不加进左右便嬖幸佞之人不加损民之贫富不知限兵农不知一此同守天下而幸安者尔庸知为相哉及其身死之日肉未及寒而小人满朝天下浸老矣而明皇帝自若也及范阳之人狼顾一呼而乆安之民股慓而不及遁向者倚忠防用之臣争狐【一作孤争】兎走以失区区西奔求为旅人以自保而不必【一作可】得视向之荒乐怠傲其得失如之何哉天下方未难一日时假人有试言其必然则明皇亦肯动心而留聼耶然禄山以庸奴之材践拔起之势聚险肤台竖之谋一朝而倒行然犹所攻无前所压破壊流毒被天下而唐以积世之资贞观开元之惠天时美丰盛盈之余府库藏积奇赢之材扶义以起有如灵武而左右宣力効忠之臣有如郭子仪李光弼守坚挫鋭之士有如张廵许逺逆知隂料之师偹预之智有如顔真卿加以民思唐未厌之心然犹所在鸟惊以散鱼烂不收者三年而仅得以诛则为天下计者可不知惧耶
　　杀太子建成论
　　或问文皇帝杀太子建成得为义乎使圣人者如何为处令应之曰是焉得为义也吾闻置天下而兄弟让者有矣尚未得为圣人也又况以天下而杀其兄者乎圣人处之则让也让而不获死奈何曰是亦命之云尔也然则周公有罪耶曰周公何罪哉天下固成王天下也周公事成王者也周公东征可不行乎及其诛之也人固谓周公我实谓有司也周公不无念哉或犹未之喻譬之曰今人有转移为人执事者间而主家有盗焉主怒而盗之御也乃执事是呼不幸而盗乃执事者兄也则行之否乎曰行矣执事念其兄者而不杀之而同行者杀之则执事者犹有罪耶曰无矣然则周公独何罪哉文皇之于周公又异也曰汤放桀武王伐纣然乎曰然也然则为民耶曰为民也谓其为民而杀君可乎曰桀行不君矣为民而杀之恶乎不可曰建成亦有罪奈何曰君之有天下之尊者以其能君也今而不君矣可不去之耶故曰为民而去之义也兄之有弟之尊者亲也亲可絶耶况又建成之罪不逮古之取放伐者也抑使桀且纣为其弟者尚不忍于杀而身代之也曰文皇为民则奈何曰是犹一人负贩而有千金之家其家又百数十口也而其兄惟奢滛是思日散金数十其家相为谋而饥变是惧因恶其兄而喜其弟焉曰安得弟而家是为也其弟率然曰是不难刄其兄而毙之乃弟泣曰兄非不念也吾为一家尔也然则何异哉或者犹不喻又曰自三代而下数百年间而有文皇奈何又訾之曰以贞观言之吾故有取焉如附建成而言之是犹惜千金之子曰幸而彼有家奈何复责杀兄也吾见其戾矣今之言太子建成者曰将胁髙祖而为不利吾固疑其加之也设或不为然然则魏徴王珪文皇尚忍用耶








　　广陵集巻二十三
　　钦定四库全书
　　广陵集卷二十四　　　　宋　王令　撰代韩退之答栁子厚示浩初序书
　　子厚足下相别阔久时得南方人道誉盛徳甚相为慰快又间得子厚文皆雄辨强据渊源衍长世之名文者多矣未见加子厚右者也其间亦小有务辨而屈理趋文而背实者然古之立言者未必皆不然亦説诗者不以文害辞之一端也愈比置之近有传送浩初序来者读而骇之不知真子厚作否也虽然子厚素友之宜真子厚作然反覆读之亦骇而疑又恐非子厚而他人作然也不然何子厚见祸大甚耶来序称浮图诚有不可斥者与往古圣人之书周易论语合其于情性奭然不与孔子异道虽使圣人复生不得而斥之也子厚亦不思哉夫易自乾坤以及未济皆人道之始终圣贤君子之出处事业至于次第配类莫不具伦理故孔子原圣人设卦之因而系辞之首则曰天尊地卑乾坤定矣卑髙以陈贵贱位矣之类是也其中则曰有天地然后有万物有万物然后有男女有男女然后有夫妇有夫妇然后有父子有父子然后有君臣有君臣然后有上下有上下然后礼义有所措夫妇之道不可以不久也故受之以恒主器莫若长子故受之以震又其下则曰渐女归待男行也归妹女之终也而皆不若浮圗氏弃絶君臣拂灭父子防除夫妇之説若论语二十篇大率不过弟子问仁问政问为邦问患盗之类尔至子路问鬼神与死则皆曰未能事人与焉知死之类又非若浮圗氏夸诞牵合以涂瞽天下而云也不识子厚谓为与易论语合者何哉借如其中有万一偶窃吾圣人之言则君子者遂不思其患而崇好之耶是拯救桀跖之诛以耳闻而目见有类乎尧也孔子曰如有周公之才之美使骄且吝其余不足观也巳况去父子夫妇而无万一于周公之美者耶且子厚谓愈所罪【一本作好】者迹也而不知其石中有玉者不知子厚之学果中与迹亦异耶夫然子厚心仁义而手防剑以逐父兄谓其为迹则亦可耶子厚患愈因迹斥浮圗以夷反为之説曰将友盗跖来而践季札由余也呜呼子厚又不思矣哉昔者孔子作春秋诸侯用夷礼者夷之若杞侯称子是也若愈不得斥浮图以夷则孔子亦不得斥子以迹而不思其中也圣如孔子者其取舍犹不免子厚之过邪又不知子厚谓季札由余者皆若浮圗氏之拂君臣父子耶不然则否也愈尝探佛之説拟议前世盛徳者而皆无一得也若尧舜孔子者皆佛之甚有罪者也以智者观之不知尧舜孔子果当然耶不然佛妄人也自孔子死千数嵗惟孟子卓然独立今读其书则皆教人兴利除害驱龙蛇除禽兽与杀牛牲犬豕以飬老【一作生】祭死其大不与佛合则若君子之亲亲而仁民仁民而爱物以尧舜之知而不徧爱物者急先务也以尧舜之仁而不徧爱人者急亲贤也不能三年之防而缌小功之察放饭流啜而问无齿决是之谓不知务以是言之是孟子又异于佛而得罪也甚矣且不知子厚之读尧舜孔孟之书也将读而尽信之耶抑徒取其一二而弃其十百也不然则孔佛之不相容亦已较然何独子厚能容之也愈常观士之不蹈道者一失于君则转而之山林羣麋鹿终死而不悔乃至有负石而自沉者以君子观之是皆薄于中而急于外者矣惜夫何至是哉今子厚虽不幸摈斥于朝乃亦不能自寛存以至于蹈夷狄而不悔也薄于中而急于外在盛徳虽不当然然智者观之不得无过也必求其不爱官不争能乐山水而嗜安闲者则浩初之心尚何完如【一作于】麋鹿也心溺于虚髙之言而遗于人伦之大端其比于负石而沉河者孰得哉愈尝笑今人之谓有智【一作知】者为毁释氏释氏非毁之也譬之器然旧尝完而暴砾之谓为毁也可矣其从前不为器者是自然耳岂人毁之耶此皆不知道者之言也自释氏之説入中国流数千百年其徒树其説而枝叶之者众矣乌知其有不取此以假彼者耶况又玩其説者常名像也孟子谓矢人岂不仁于函人者岂尽无意耶正谓是也使佛之福可求其言可信其教等于尧舜孔子而或上之则君子者当先众民而学且行之矣伐彼善而固为我异谓愈肯自行而为之耶虽然子厚犹谓愈为之也子曰道不逺人为释氏者竟不逺人耶谓为圣人不得斥者果信然哉果信然哉石中之玉信何如也愈白
　　上王介甫书
　　元城王令谨临川先生之起居以书进于左右扬子曰在则仁亡则经是经亦犹人也孟子曰闻风不如亲炙之则何先人而后闻哉而韩子亦谓彼囬也有圣人者为之依归而恨巳不逢然后知扬子之言之畧也自孔子没而后世之弟子源移流漫故六经之学皆襍出异同骈为门户而后世学者老身白首更疑是非衔黙终死无所折问与其亲承圣学口出耳纳者何可概论又恶在人而经同也又仲尼之世髙第弟子名列迹著者凡七十人虽名庶几者独顔氏之子而他皆指学入堂戸卓为髙絶自仲尼没緜今二千年其经俱存而七十子不时辈出则经人之效又可概见矣夫然闻风不若身亲服修不如习化也决矣呜呼如孔孟者率千载不一出犹学者积思纻念身将如见之设有庶几孔孟者同时而出则宜何如哉其向望有从来矣伏惟座下纯道厚徳髙于近古休风盛烈流决当世防童瞽年皆觇望盛徳思欲奋起以沾被余泽岂令顾不愿得事前后耶徒以身困地逺自致无由耳今座下入为天子用而令适在路隅因自奋餙以来希丐教命且偿其素心耳其如圣贤进时退身之道当世之取舍所宜皆座下从来所自飬者况令知不及之何敢言哉南山之田诗一首辄敢归赋从者轻渎左右慙负无已令再拜
　　代人上时相书
　　夫天下有三言其上者以道言其次以志言其下以穷言夫以道言者用以有为者也以志言者不得其有为者也以穷言者有逢而不自得者也假穷而无逢与有逢而无足愬语者皆不言也故不得于道则言志志犹有为也穷则何所谓耶不得于身而已尔是故古之昌明之朝甚盛之际明君在上贤宰相掖以辅之故其用人之详得士之急日招延而望来更推挽以恶去故天下之士无有以志言者谓其口能输心舌以播虑故在上者虚耳而侧谛为下者披腹以露藏【一作肠】如是则天下之士恨自用之不足何暇畜以为志耶志犹且无言又况其穷者哉其无可知已伏惟昭文相公阁下昔尝柄天下以自任矣未几而去去未几而天子思太平知所由来则复在相公则相公之所以任于天下者甚重而天下之所以待相公而任者亦不轻也所宜回唐虞于已归赫禹稷于既晦则将见天下之士口写腹竭而后无以志言则穷者又可忽耶尝闻古者至治之世民有防而无父谓之孤老而无子谓之独孤独之民谓之穷而无告而有为者莫不先之夫有子而无以为飬与无何殊有亲而无以为孝与无何异苟如是若某者亦宜仁人之所念也又况适逢大有为之时而家世于门下复有一日之雅者耶则今日之言虽实以穷来而今日之赐亦仁人大有为者问穷恤故之资也干冐台严恐悚待罪不宣某再拜
　　见朱秘丞书
　　日月元城王令谨以书见于著作执事扬子曰周之士也贵秦之士也贱虽然岂独秦哉取士贱自秦而始耳方三代之盛时教化之具修故士出有从来及其成也賔于乡论于司徒拜受于王皆自有礼致然大要皆为上者有取于下而在下者无求于上而士之出处巳有方矣周衰之末天下大坏而战国之世其君皆狼视虎吞以腊肉天下而深谋巧谲之士罅隙以出顾其为何足道语哉然当世之君皆撤席屣履伏伛而愿见如子思孟子之髙引不下合而时君亦恐恐其不及飬是其故岂有他哉以其心常有求于士尔当是之时进退去就常在士而取舍不在人及秦汉而下变天下郡县而以郡守丞尉主之而郡守丞尉常自有法度之成熟而无求于士而士始无用于天下一求于京师蹉跌一失之则有老身不及遇者故士之不遇当世者始多甚者不知士于天下为何用也然此固士贱之道尔而令亦尝笑天下之士善自贱也夫士之无去就之分者多矣惟其自待不高故望人也速自守不固故求人也轻不徒不择而见之而又不知见之谓何也今夫卒卒而趋唧唧以见俯承聼如不及望入门以自媚者此果有道者所为耶顾不畜狗而冠尔曷足以士进退论哉始令之既学也尝愿以古之人士就而见之既而卒无得也伏惟阁下为县之日已蔼然众相以为贺既而修治矣然犹切切日不暇视其所为心常偲偲日在民然常较之虽环千里而更数十年谋其为民者未易一得也令虽久闻执事之风而始有犹待者今则自来矣惟其所以见执事不敢妄而令自处不敢轻敢以书焉幸执事照之不宣令再拜
　　上邵不疑书
　　知军学士阁下夫草茅之防布衣之贱游身于公侯之门托迹于卿相之庭古人为之为宜今人为之为羞学大而谋逺先义而后禄古人为之为祥今人为之为狂虽道非不同而义非有二也其时与势有然也昔者孔子既圣矣盖身见者七十君而孟子亦进退齐梁滕薛之间盖终死而后巳何其勤且劳哉是一圣一贤岂亦身希公卿之髙而意得万钟之多哉其以道云也然犹大夫不得齐诸侯不得髙故阳货馈豚则瞰亡而投问齐王欲朝则以疾而谢行非乐于自髙而忘其为卑也义有然也亦士之有以用而然也今夫裂天下之分而占官府以坐居者岂一人哉然皆有左右之吏即而守三尺法度之成书是其所为自足而所责已尽其又乌待士之为哉故士之仕于今世者何所为哉人无用而自进几希而不羞人无用而自学几希而不狂既羞而狂几希而不自绌穷且自绌几希而能自乐然而有不自绌而能自乐者非徒以义云也亦有以説云也今夫人之所谓利欲者岂以富贵尊髙之为哉今人之富贵尊髙者不少也是非为良富贵尊髙也独士能有富贵尊髙为异也夫恬无求而乐易足则富不可胜用也知天下之所以贵而不为可贱则贵不可胜用也扳尧禹以自学配圣贤而为名则尊不可胜用也谦而益光卑而不可逾则髙不可胜用也士之有是四者则何慊于富贵尊髙哉又安用不得于身而戚嗟求于人而不获则愤懑哉故士之有直巳而不屈信道而不回虽穷饿死而不悔者诚以中有以存也虽然皆非令之所能也亦尝仰其余风矣非其义也非其道也亦不敢见也故学弥久而势益穷身加修而时誉【一作愈】不至冻饿身腹而人不恤孤者不育而处者不嫁日近衣食之圗以牵所学其势信益蹙其迹信益穷然而处之不敢不恬也亦古人所谓知其无可奈何而安之命者也虽然目不望富贵之门身不杂缙绅之间非惟巳不喜取合于人计其从之亦人之不取也伏惟阁下之徳其闻有日矣始也迫穷饿之役愿从事于左右而无由今则少间以来也幸阁下怜进之杂文一编輙敢贽左右律诗一首因以赋侍者其学浅狭无足收采如阁下姑进之则令齿尚少自待未易巳则阁下犹可待其他日之成庶几不辱门下也干凂尊聼慙恐无巳不宣令再拜








　　广陵集巻二十四
　　钦定四库全书
　　广陵集巻二十五　　　　　宋　王令　撰上孙莘老书【乙未】
　　莘老老先生座下六经之道备矣而学者必以诗为先虽圣人教人亦然昔者孔子尝言诗矣曰诗可以兴可以观可以羣可以怨迩之事父远之事君多识于鸟兽草木之名莫近于诗葢孔子之言诗如此而令尝按圣人既删之后而防求后来世作之诗殆与古异矣承流相沿终不反以至今而诗之道大壊尝推索孔子所谓可以兴观羣怨者几絶矣则是迩之事父远之事君之道其亦畧乎今其仅存者鸟兽草木而巳乌在其能识之乎然令尝怪后世待诗之簿而探求当世之所以敝而后知其然者诗之无主故也古之为诗者有道礼义政治诗之主也风雅颂诗之体也赋比兴诗之言也正之与变诗之时也鸟兽草木诗之文也夫礼义政治之道得则君臣之道正家国之道顺天下之为父子夫妇之道定则风者本是以为风雅者用是以为雅而颂者状是以为颂则赋者赋此者也比者直而彰此者也兴者曲而明此者也正之与变得失于此者也鸟兽草木文此者也是古之为诗者有主则风赋比兴雅颂以成之而鸟兽草木以文之而巳而后之诗者不思其本而徒取其鸟兽草木之文以纷更之恶在其不陋也然诗既有风雅颂之体凡三而颂者待成功以吿神明而后作则平时固未易为而风雅之道后世亦无采取而散逸草野然士之有天下之志者言天下之事则其诗当近于雅有一国之志者言一国之事则其诗当近于风而变正之道又系之时而为诗者多无所主而不知所惧则诗之得正而不变者有几以是言之则诗之得者槩少矣然甞闻説者谓古诗之数葢三千而孔子取者三百后之学者皆争不谓实然以谓多不称所取然以后世之诗观之非徒得圣人所删之多然又胜圣人所取之少耶其亦可知矣而令尝读诗至幽厉之后天下大乱之际观天下之穷臣怨民弃妻逐妻之心而求之诗而后又得之兴也观其言辨而当质而不俚文而不华曲而畅婉而不隐以顺言之则可以议礼以公言之则可以论义以直言之则可以议政以曲言之则可以议刑然后知诗之道博而圣人删而存之者不徒云而古之诗者得之多也令甞爱之而伤今焉然犹未之有能也始者既承从于学而甚久晩而知诗之不易为而絶笔于今者久之然闻先生之风而愿见之退求无以宜贽者则追索旧作得数十篇以献学未副志无以自白又敢书所説以通左右者意有待也先生何以教之诗三章道其所以来尔怜不加忽则幸矣不宣令再拜
　　上王乐道书
　　人未甞不自直也常直而行然未甞卒善自直也何以谓人未尝不自直者以其气而言也是未尝不自直也何以谓人之未尝卒善自直者以其非道与义而有也是未尝卒善自直也何以言之夫一言狭容也一犯易恕也卒然及之终悖不沉容奋然而色作忽然而气动覆目以相睨手指口质以相訾祈长短于横厘较重轻于尘烟争用是以相曲直相加不休更转鬬而入死是辨者事之未用也然辨者以曲而争之是人未尝不自直也千钧之重一羽之轻其悬有殊也顾尫而腹饥与骈胁而勇饱者岂易并哉卒然及之有奋不顾虑起鬬而入死者是鬬尝不敌而人之所难不为也然而鬬者以勇而为之是人未尝不自直也多枉之弓重前之矢修矛之锻房钩防之摩刅而能者为之前敌之殊也与其迎前而踾膺冐拨以婴胁岂若退恬逸之安全哉卒然及之有忿蹈死不遑暇视者是死重故也人之所难能也然而勇者以敢而为之是人未尝不自直也虽然皆未足议直也夫人有是好辨有是必为有是决果前掩死而不回后延生而不顾信乎其自强且勇也然要其所求志在一直而巳等为之直然何尝失于轻褊邪故勇而直气者愚常见矣勇而直道者何愚常愿见而不遇耶然常较之夫自信不阿孰若怒辨以相訾性同【一作确固】而材可勉孰若疰力以相悬守义尽死而不囬孰若蹈敌而不顾死然而常恬于为彼而愕于为此者岂不失其素心哉所以为然者何也情动于气则易而义胜于心【一作气】为难尔是果为难耶亦存之不素也故曰徒直不足与议道徒勇不足与议直谓其非义士也士之为士也众矣何直道不若直气之果哉使其直道如直气【一本作而为直气】则道犹有不直者未信也昔令尝观鬬者矣终日而不休夫张弮据兵代巾代伤岂不为苦哉计其中岂无折胁殒目之忧也然终日而不休是以直所不直尔待胜直而后止心放而气安甚哉人之果于刚也及直道则惧不偶人而从人何曾不若必鬬之刚哉可羞也已始令有志于是也常恐不得天下刚鋭之士而见之每诵诗读书去其人已千数百年犹惕息起防如将亲见之者及其恨有所不尽于其人也犹流涕而嘅嗟况同令之世不远而有者耶伏惟阁下明道笃义其闻有以起不肖也有日矣卒然遇之而令方贫有朝夕之役不能决舍以徃从事则其自嗟伤无时而巳也念区区终不自效輙敢以书告所期而道其向慕焉伏惟阁下怜而念之不宣令再拜
　　再上卲不疑书【丙申】
　　知军学士阁下贵富矣何求而不得哉穷南之珠极西之玉山海之象犀蜀里之锦楚南荆北之材天下之殊也然皆水断陆絶去其人常千万有余里然一日欲之则无不如意而至前何其甚易如出于左右哉然【一作然哉】能不爱币重宝以易之则其得如取尔【一本无其得二字】故曰富贵矣何求而不得哉惟其不可得者士也士则有穷而无求不可以货取也贱而不屈不可以势动也行义以达死不可以力胁也世虽有富贵假有求而欲得之非其义也非其道也则其人亦肯自【一本无二字】枉耶世之藏珠玉象犀而衣锦以居荆楚之材者多矣贵富者皆是也而洁定之人信笃之士不幸而世不欲之假有欲之而可从者谁也斯语不敢讲于人久矣常谓阁下其所好恶为与不为殆有异于世富贵者而令虽不肖窃有意于古之士而愿学之昔者尝有一日之幸而阁下以令有妇以贫而不嫁过时将捐金币以资之时适无可亲者则止矣世之靡靡方以妾马从事而阁下乃独恤人之孤世之方思得其所无而阁下乃思散其所有以令之甚贱才谋不足以裨左右之长誉説不足以取当世之重不识阁下是诚何求哉信亦与世之异也故令今且将终其所赐以实阁下之德焉夫高邮小地也是亦地【一作势】不能分高而借人力不能举重以与士也亦明矣而一时之人势力出阁下者犹众然不之彼而之此去有余而就不足以求之良以阁下之所好恶而为与不为者与世之富贵者异也异日阁下常有以赐之而令辞不受今则谒之而阁下之所得士之自信如此难有也阁下之德如何杂文一轴少见所志幸加采焉不宣再拜
　　上人书
　　某官阁下世之富贵者其势如父而令非其子其次如兄而令非其弟其次如其君长而令非其臣奴嬖其次有官府贵贱而令适无左右使令之役以故漠然虽富贵之门当路而日过之以其无事于其间不敢谒以入也前日闻阁下风义甚高意者若将求教然久之思所以幸进而不得辞念无以通左右则止矣退而益学每追讲古人之义原其所以进退之槩上自尧舜下逮圣人贤士中行者之所尝言观其上下所以交合之际似皆有命而殆与今世异然果于有闻则将矜以为守岂心之所知而古之有道皆若是顾身不繇哉则虽心存阁下之下而迹有不敢至焉者良以身在人下而进于上苟不繇道则何也岂独异于人哉视古之人所谓防敬者多如此久之益困而令则有姊身为人弟不自有衣食之能以自苦又饿其长上年过齿长无资以归嫁间坐思之则其中忽然不知其心之何如也然谓犹有命耳不敢不安也而不腆之交平时与令游者多矣未尝以言及令之穷也自阁下当路而哀令者多以为言其未从之则为令者以谓可罪矣诚其皆爱心后义则未敢信然乃至得长者之教育耳间而思之士之所自信者顾其心之如何耳古之人所以进退信美矣然犹有见可之仕若其势也今则已异矣古之人虽甚穷要犹有以自足不如令之皆不然也
　　上县令书
　　元城王令谨内谒以书自道于长官执事令多见今之士人中无所存外不能自高媚以胜倨出入公卿大夫之门与奴俱视其靣则喜若得志者而未尝有愧令虽不肖乃中有所存者视今之公卿大夫揣巳之所自存故未尝一自枉见非特但异于人也亦有可见者而后见之焉耳伏自执事居防时令与公子游每得窥公之为人至今二三年间始卒若一伏惟执事之孝之亷固当世之所不有古人之所未易过也然则小子安得不就见耶不宣令再拜
　　定吴夫人书
　　令啓昔者闻闺中之淑而士大夫言宜之令始放意以及且不自实宜乃谓得请耶巳辱来命窃羞其非当虽然何辞及矣秋初较爽于前惟尊候安否比近何如伏惟万福輙有来币开在别纸七月初九日不宣令再拜丈人都曹坐前







　　广陵集巻二十五
　　钦定四库全书
　　广陵集巻二十六　　　　　宋　王令　撰上葛闳都官【丁酉】
　　知郡都官阁下士之无所用于世久矣阁下乃爱之何耶以其卑陬曲拳乐其为防耶进俯退伛乐其为容耶将与之考正道德使承下风耶士固有辱身以为防媚世以为容缛文而薄质假其华以鬻其实是皆欺冀之道而闾巷之士与市井之人相与修之而日陈于前以为侮尔是岂君子之宜蓄哉异日士有主阁下之门以归者皆忠信倜傥自信之士固有以身为是耻天下以为非虽于利禄爵赏在前一不得于已则去之【一作逃而去之】山林而不顾其自重如此则肯以非其道而见阁下耶于是乎阁下之贤于世逺矣葢士之主于人而能以道德自直【一作重】者此皆当世之人所难有士恶夫不然而不肯从者此也而有能之者宜乎士之主阁下以归也前日令忘其不肖于阁下之容与雅有一日之幸异时闻其绪余尝为阁下道之一日阁下闻而未之见且将疑其是非又其去阁下之门非有道里之难致而其身不至于前则左右有以为不防者此则令所惧也輙敢以书通焉不宣令再拜
　　与知县
　　令闻古之君子虽居富贵贫贱之间其势则异矣及至进退出处则其道一也然则富贵贫贱之势既异而进退出处则一者何也必有道而云也然古之为士苟时之不遇虽万钟之禄非其义则不徃也非其道则不取也苟有所遇虽尺寸禄亦可以进而仕也然皆有以存心而然也心之存者亦有常矣然则何谓常也谓举措不失其道而然也苟得志而处王公之位居卿相之联而其势可谓尊且大也然有贤未尝不欲见之也苟未得志退而处草莱之下亦未尝以道自屈之也退而尊德乐道必待时而用也然苟在上者乐育多士而急于下贤而何尝不徃而从之也哉葢时有遇而然也是皆古之君子进退出处之有道矣而令窃尝仰其盛德而愿学之矣防惟知县赞善抱明诚之资懐圣贤之道勲烈之传亦有日矣凡居之邦虽困廹穷处之士小有异能则何尝不防被余泽哉而令独敢以古人之道进于门下亦不忽矣惟执事不以狂狷而不教之则不胜幸矣不宣令再拜
　　与主簿
　　令尝惑今之世士者无志而官者无求无志故不知其有贵也无求故不知其可贵也不知其有贵者贱其身不知其可贵者贼其身贱其身者求于人之谓也贼其身者自取之谓也故一失于不自高一失于自高不自高者非也失于自高者亦非也令尝惑而悲之且又喜自得也间而思天下富贵不能淫贫贱不能移者果谁耶幸而有之信夫可以贺不幸而不见之其又如恨何伏惟阁下屈主县簿三年矣邑之士者日造焉退而皆自得也令固贱世之士者虽不敢仰疑盛德犹惧而未进也今而决自来期不辱而有得也孔子曰居是邦也事其大夫之贤者友其士之仁者则愚何敢废哉惟富贵不能淫贫贱不能移将有所得而又愿亲之焉不宣令再拜
　　答刘公着微之书
　　令再拜辱诗大见称奨反覆读之而益慙置而评之如斯言为当世盛德者发而不在令然夫圣人之学贤有道者之事业此固不可假人以悦惟盛德者宜当之而令亦不悦也惜乎足下不留以副敢当者而妄以况令假令得此名而悦乃浅小人曷足以辱足下交使令得名而不敢悦则适资之恐且惧耳何足以赐令也此所以反覆而益慙者也夫德名者天之尊爵也今夫人爵人之求者犹研精苦思扪隙发罅以窥求门户虽所学固不中节然张巧射中之心不为不勤矣然犹有老身长子而不之得者况天之尊爵岂易干哉学者乃思不一心而学不竭力耳其名而苦所行慨然自谓得之而已足忽然人谓之而不愧吾亦见求之甚妄而得之亦浅也令虽不肖又敢自陷于此耶则若令者何敢当足下云耶虽然尝闻足下自序矣日病无贤师友而妄学章句乌识圣人之道者此又见足下自枉过甚也然令亦有一説试愿陈之所谓儒者非谓踽踽凉凉者也谓其蹈道而得德耳蹈道故行已以义得德故足中而不外求行已以义则于富贵不妄足中而不外求则终贫贱而不羞惟二者然后能守道能守道然后能治人治人者无他正巳以待天下耳故古之君子者以此夫今之士不学章句也亦有以古之国有学遂有序党有庠家有塾者所以养材也夫人生各有材自非上圣者不待教则就其下者湏养以成故为之师为之保者教六经六行而巳及其成也则曰贤德行之下者曰艺礼乐射御书数而巳及其成也曰能能者能此而巳则所谓贤者固巳有差殊焉以是知古之圣人教人之有道也如此故曰德成而上艺成而下艺且犹下之况成而不名艺者耶今夫章句之学非徒不足以养材而又善害人之材今夫穷心剧力茫然日雕刻为事而不暇外顾者其成何哉初岂无适道学古之材固为章句之败耳自章句之兴学者日驰以争入其为言皆钻凿破碎又有尺寸物色之限终其业犹忽九牛而计其毛假能举其皮而忽其一犍犹未得能名呜呼亦巳劳哉夫古之为衣服器械礼乐名物之用大要不过适时便人尔自夫三代之君各有损益非固为异也亦沿时而制作尔假后世有贤圣者作计未必尽取此其间亦各有取舍又况足班班尽心耶古之人未有圣如孔子孟子者也若毕战问井地孟子曰尝闻其畧哀公问舜冠孔子忽而不对使蔕芥区区可名为学则二圣人者可忽而不言耶然则今之名数事物之学何足称君子之门也自章句之学兴天下之学者忘所宜学而进身甚速忘所宜学则无闻知进身甚速则谋道之日浅甚者不知诵经读书何以名学徒曰求入以仕夫学者仕比之市人市夫市者所以通货财也人之有货财则有适市之心如无货财徒能疾走以入市于道谓何哉今之仕者何以异于是夫高位重禄学者之市也道德利泽学者之货财也有行道施德与民利泽之心然后求位与禄可也今夫章句而进者何异于无货财而徒疾走者哉虽适市于道何也故士之不学章句者以如此终不得已必待此而后进以仕则始徐徐先谋道而后思进亦未晩也令之所闻如此其自待亦以此足下谓之何也如闻从杨学又将守此以贺不宣令再拜
　　留孙莘老教授书
　　始者先生盛赐令以临之今而乃久矣而防惠犹若也惟视不明视之有不精听不聪听之有不详心之防顽而窒塞不通以自庶几虽然亦尝试之矣进而私得先生之仪悔前之夷退而复企先生之躅忘力之不足虽然先生亦巳劳矣通其来不闭而开而招使之归曲而教旁防而逺导不责其无近效口谆谆而气怡心下接而色垂扳钳枿牙障杜径岐父无子忧兄不弟系交名杂贽拜列第次论归取先后至无地危冠长缨溢出户外虽然令等亦乐矣昕而兴黙息以听储神防精开圣人之经朝而议暮而执所事洗目去秽识先生之礼方图久而庻乎曾谓先生絶令之忽然也虽然令等先状诸襟刻剥无所取益如畜旧防累过千百不足取用只益有损然先生既惠于厥初幸赖终赐之何胜拳拳仰慕之至不宣令再拜
　　纳孙莘老教授拜书
　　夫愚不可为甚矣愚而可为几希而不夷夷不可为也是愚不可为也然所以谓愚者无知也愚而无知虽夷犹可愚惟其有知而不为以自夷则愚之有罪者焉虽然令何知夫六经之学圣人之事业皆所以仰望于先生也令亦何所知始者先生既甚惠不鄙夷而以教日益以所闻此诸生未知获幸之何由也然从事之日巳久而礼不立无上下之分而杂以相抗非惟不安于心又左右顾以畏人然先生亦何惜不以安诸生也令方儿时固尝学事人巳知防严礼貌之不可失于人也又况于所师哉今而既学矣反怅然无所下岂有能于童子而不能于成人欲行之于乡人而忽于盛德此非令之所知也伏惟先生念之夫师道之不见于世久矣愿先生少有以示之令所幸也诸生之所望也不宣令再拜
　　慰崔伯易防
　　令再拜防吊于伯易足下伏闻不幸以至大故伏惟伯易天崩地溃何以为容心摧腹裂何以为哀坐作起居几案【一作杖】墙户顾犹昔然而亲巳矣何以为思虽然命有适然理有终巳而丈人奄及上寿则伯易之养固有长日矣勉思人子为后之义无至毁灭谨奉慰何胜哀惨伯易其自重令再拜
　　讲罢谢卲牧不疑书
　　令尝闻春秋之学约而畅隐而不没事皆系圣人之取舍进退非诚通圣心而志在事变者不可与也后儒沾沾各以意近有不自得弗肯恬巳以意实猜诬巳自圣凿孔纳柄非有条枝务自名家不恤非是则圣人之言暴君污臣有不讨诛圣人之后援类比近【一作引比】无所证騐以传合经疑是而非适为二三无足表暴令尝学之三年而未能也尝思得通实之士而见之今也既自幸又推思其从来则阁下有以赐之何敢不拜有如穷逹之分贵贱上下之等进皆有拜伏承事之礼是皆仆仆事人之道而令方有所学力不足使令令不敢辱执事亦不敢拜以是伏惟阁下加亮焉不宣令再拜
　　谢卲牧
　　伏承学士明公哀令之穷特有餽赆感愧之素何能巳巳虽然令之所学有不安者【一作有所不安】輙敢以辞夫士之不敢望于贵有位也旧矣虽得万钟之多不愿易并日而食虽得执圭之贵顾不如锄犁棘荆岂惟志不愿哉是其有命而中亦有以自足者令每读其书思见其人顾巳之反乎是者汗出满背左右顾人以慙非曰能必然亦愿有所学也又尝闻古之君子周之则受赐之不敢拜然阁下必以为周令已有余而无或不足赐不敢拜阁下必以为赐则士之不敢当有前闻矣何独今而疑之人固各有志令方志在贫贱愿阁下怜其有志全之而不强假为无志则阁下之门亦无所用之不胜皇恐之至不宣令再拜
　　又谢卲牧
　　重承来贶益加愧惧然士之不能自守久矣一不从于朋友犹且惧之况当路富贵之门喜怒祸福所自出哉以阁下之门而容有自守之士顾不美耶以令贱穷而能有不顾之势所获多矣輙敢再拜以闻不宣令再拜
　　寄孙莘老书
　　令啓近不闻问巳尝上状并鄙诗今应在道也得来教伏承起居万福近所苦者何事于此絶不闻愿一示及所喻介甫甚悉于此疑者固亦多畧类此是亦何所疑哉彼教之不改而后诛之固善也以今之世上下代易如朝暮之客耳乃欲以古之成法责之恐非知变者之论也夫圣人之于刑岂乐轻用耶惟过与不知者宥之耳至于后世民之饥寒而刑其为盗不教而责其孝悌故曾子谓如得其情则哀矜而勿喜者此耳论者以谓吏之以贿败者过邪不知邪以禄食民而为此尚亦哀矜之耶法令之着天下甚矣此属岂不尽晓耶于此教之而不斥于他尚有斥之者乎必有斥之者于此争先后耳于他无他者是留以祸天下也夫以位在人上而有盗贼之行尚何以在人上乎不可在人上废之而不用宜矣论者既牵于古説不察其轻重为此纷纷耳余须面请不宣令再拜



　　广陵集巻二十六
　　钦定四库全书
　　广陵集巻二十七　　　　　宋　王令　撰与刘秀才书
　　令惶恐向尝令子之辱廹于尊命黾勉以从不得终让自获来过日见颖发方且骇愕叹爱疑较比而不及何暇自乘以师耶后生可畏圣人犹或难之况令小人学出众后方期从人以师未终所业恶敢轻自加人以高耶徒以天拙无业早知通文字偶来于此日钩掇童子以自脱莩饿虽以得饱然其谓所学何以是惧惭无宁日临食兴嗟志折心缺此惟所临童子犹尔况令子开敏者何可复当也念终不敢自爱惧徒损以无益以孤左右亏辱厚意终宜有偿之此其时也伏闻辛君秀才旦夕至县虽令与之踈素不尽知其为学然齿高日深从事之歳久虽它贤杰无异论苟财如令軰合远过之况其以贫来所资尚慊令得于人有余以此易彼甚为允协又况如令实德不加之而令子素所从防者不可忽也古人有言曰女智莫若妇男智莫如夫此徒习闻耳犹待久而弥通况志于道者哉是所宜也伏惟加念之令惶恐
　　与束伯仁手书
　　令顿首向托任道奉书得否袁君来辱书甚勤伏承起居无恙至慰至慰令即此已与学朋防颇自为学疑缪多矣无从考正奈何比日奉计为学不辍足下居家多闲无衣食之忧能肆然不以外物自干一纵于学此天之资也更在拨其故常无狥世俗则后日将奉见于古人之地可不勉哉藏芝赋以见索之故常録一夲适値发介甫书将附少文字以献今虽得写夲而藁草尚在州葢托袁君録之须后信奉呈近颇作诗亦不能得嘉思惟山中词江上词作非苟然虽未为工然其素心也以素所好爱辄谩致之试与防之不然示下冬寒保卫元韫行速【一作迅】不谨令顿首
　　又
　　令啓向尝奉状后久不得报中间令亦自扬徃还求不得便者久之固无以为问比日起居何似思企思企任道归后亦相见否县中诸事何如别有何相识为学计不懒则进德无量然更望勉之自图高大无滞区区之间久辱见爱辍望道此高文时见寄春寒自爱不宣令啓
　　又
　　令啓连辱两问及辱赐诗过以所为文示如令鄙者岂能知识然甚喜为学之进唯更勉之后将过是则令益当媿也比日起居安否令居此幸无他向欲至扬后竟以病罢久别再所攀仰近日病何经因便示及鄙文屡辱齿索然以粗缪颇羞示人以故久之虚损勤厚辍録少许奉上惟以所非告之良幸微之两得书亦以所文为寄比益进可喜春暖自爱无事能至此否必不可时寄书不宣令再拜啓
　　又
　　令啓今日丈文行已附状洎鄙文计已得之伯仁昆仲固相爱无惜所短见示向托伯易先寄防山记去不知得未如未得因便取之令近益偷衣食之间以自学尤思相与讲之也新又近有否进学应不已无流于俗不泥于近斯二者皆学之大患所窃思以为戒者辱见爱因道之近得宗鲁书知防聚如故殊眷眷也家叔累欲奉书多以事废今又与赵兴者不相防因不及奉状也如果见访甚幸令以女兄之故殊思远迁恐后难相遇也此事不欲人传幸秘之未间保重珍爱不宣令啓
　　又
　　令啓前人囬令已在舟中当日遂行到江隂又已经月向累累奉书欲早来图一相见竟不能如愿良用怅然离润日长奉一小简后得元韫书知已附去还达否比日安否何如伏计万福令侍外无他自入夏病作与去年无异可怪南北迁徙事累日甚学益废奈何奈何令以女兄亲期甚廹太平之遗已到自计犹有未足辄以书奉干尊丈薄有所假宜亦见哀若万一目即阙之不及见假亦望立示一报所假与绵但送元韫可也仍告示送所假徃之润葢恐去取者相差介甫到常必兴学此亦稀濶之遇果来从之大好尤须为长久之计尔师学难遇今世之学分于多门以令所考自扬雄以来葢未有临川之学也更在勉之余未及尽令啓
　　又
　　令啓四月南航比今方还道路濡迟连经疾苦复思家谋归殊无情况抵眞复病今日方似差已虽奉思无已终不暇致书其势以此故耳比闻兄弟皆失荐殊用惊叹士之食不足干兹世者失此不能得禄故亦可哀伯仁兄弟家幸足虽失亦何足多恤必如以材古之名贤尚尔况吾軰学未巳者则今日之失亦安知非福也比有暇谋学否令于此尚可留数日足下果肯顾之或可得旬日之防幸留意切切令脚疾不已不乐南居至家当北迁恐复还润恐欲知也宗鲁安否以病中伏枕遣此不暇上状想亦见谅也尝许其子名序在蕲尝错鄙意后辄无暇至家当成以奉寄矣不讶不讶诸相识道意千万一来久别殊思相见一咲乐不可失也令啓
　　又
　　令啓既逓书奉候三日疑足下终不来令以两家叔归輙至扬省之徃还复四日得书具审防意仍惠笔团皆已収讫愧悚相去甚近令以足病不便乘马以故不可上谒伯仁昆仲家事皆主于父兄何系而惜一来此耶令留此尚须数日无惜一来甚幸鄙文别后时亦有之令病不能书果肯枉顾可就録之也承见教以自愼此令之所志然每失輙自悔恨其不肖者未尝不在此今伯仁复以自振我敢不拜贶媿荷媿荷如有所闻无惮频示人无以言药我者久矣伯仁果不遗令之幸也余须俟面尽冬寒凛冽千万保爱珍重自惜令啓
　　又
　　令啓向遇赵具于常具闻动静伏承惠书告以不逮相别之久殊慰所思及承来问益恨相远不得再就所益愧荷无巳愧荷无已令既至家已冬至复以生用之窘已从常人之招旦夕当迁既定居且复近书以讲所未至甚思足下与同也不审伯仁昆仲能一来乎常视润虽差远要无所虞一也何惜而不见顾乎余须靣谒冬寒比剧千万保防不宣令啓
　　又
　　令前以家事干丈人言愉色垂似有意穷困者退归喜幸达旦不寐思其遂有成宜如何图报也令每观前世豪杰之士方甚穷溺时或偶有力者钩援之每色然背靣汗如身承若人赐者因自喜愿有德于人而未能今而乃希望门下令虽不肖不能自修尚以及古豪杰以光承盛德卒徒以死犹将忍絶而叹息狐首以不瞑尔侍余幸开説之非敢廹促也备忽忘于左右尔如何如何不宣令啓
　　谢束丈
　　令皇恐不肖无所用于人因縁于此去而复来苟得食以自延其于丈人有赐素厚也居自念之卒与足酬报者廹于莩饿又不得自引以去其惭于旦暮不忘也一有所贶见之汗出且忧甚区区无以辞与辞而不得请媿于中而拜于外则心迹判别而相羞所不安乃此不谓复辱所命輙道此唯薄其赐图其安所以望也何胜欵欵不宣令皇恐
　　又
　　令顿首令观古之圣人贤者贱事开端初亦似有可疑者及谛读而审思之则有义焉无疑也故孟子于长者之赐虽不义之许却而弟子疑之而孟子不自疑也后来学者不贪其得而于进退之间不自疑如孟子者希也又况令哉虽然取之者义也又复赧然于外而心悛而不皇暇也令不肖无才能又少孤以故不容当世近于饥饿不能不滥思其西来以所闻学欺绐童子以贸易旦夕之饿含愧忍耻有腼面目固非古所谓仁义孝弟宜得食于人者岂容复拜他赐耶夫周恤贫贱古人皆望于诸侯大夫而不在丈人也何以承奉不胜愧赧不宣令顿首
　　谢束熈之
　　令老鄙徒犬马之齿加长所学与为皆荒茀不蹈道昼夜自思冀一二于千万间或能力行自脱于小人亦非今日之谓葢终身云也熈之春秋富盛闻见蒂核延蔓接连而不殊絶作为文字皆纯粹遒劲使当世有盛德美材者皆将畏伏惧缩崩角折而愿相朋友如令軰何敢冀望后尘哉比此西来而足下穷饿之悯恤也借之声色为幸已过昨日复偕令昆抗拜坚强不可移易承奉之际髪立股栗不知何自而当之也忧愧未辍再拜诗赐阅其言词若形容千百歳古之人者不然则须当世之贤者而后当之或者犹让也令独何人非敢售也少当诣门拜从者之辱不胜恐栗不宣令啓
　　答王介甫书
　　令再拜啓辱所赐书伏承起居万福令已至眞吏归不过三五日耳令以足疾不乐南方窃欲于润谋一息肩之地不知果得否也人情不易遽去既至家当迟留至春初车马至江宁幸一见问当谋侍谒也道路时闻流议固俗人常态耳求之于义未见有失也此职安可以久居所请虽频要有得而后止耳辞既逊顺虽烦亦何所害承见示诸君之论以谓不宜自求便安数溷朝廷此似不量为使与请郡轻重者也使要之不可为则请虽烦有不避也世之与官爵有所徼求与自以为寃而求直者书有数十上矣若以义论之则使不可为决矣以义论之则虽烦与彼何异耶何为而遽止以惮烦耶近闻江东在位徃徃怨怒此皆令所亲见介夫所待遇未有以失之也然而人之如此者以其所为异耳特公心不阿党以逰兹世难恐久而不免人祸也古之人非其时有鱼盐贾贩自沽者多矣然未有为贫而为公卿大夫者非惟不可亦势不便耳今既参差其间要得郡后止耳不审何如配兵不习水事窃以为上论无害今居其职安得无所言耶若乞河北山东関西河东等路应已配人量道里远近各配重役或无江河处但非边江虽在江南似亦可若江池太平等州或上以更有边江州郡似此类者必阙兵士应役或于旁郡不废纲运州郡如舒蕲信歙等州抽坝应用如江东转运司于江宁别作小营聚十州兵士祗偹上纲之类如已配在江池等州此人不防水者并乞改配不边江腹内州军不审亦可否或闻亦有条不许差北人上纲信否仍问知兵士既上纲为重役法当二年一替今既上纲即四五年不替多为用财者所侵闻支士既满限饥寒不能自存多逃窜以求脱虽十将节级皆然其下可知也但不知提刑司亦治此否道路其他无闻其所施置所置炭定磁民间甚以为便乞知之冬寒砭骨伏乞保爱令再拜
　　后批
　　请郡事不可已幸思之以北人易他郡南人虽连家迁亦似无害
　　与王介甫书
　　令啓舟行濡迟以十一月到家十二月迁常久不得行李所在殊窃怪人向辱赐书定来淮南遇人之此来者輙问之竟不得所审以至今不知比近起居如何伏惟万福所请后复如何使不得所欲后更匮乏未审何计以自持必不得已以从之后且有大于是者何以辞之乎然必欲不受以今日之穷观之彼有以制我矣虽无从可乎苟必为不受【一作苟必不为不受】则孰与今日自必乎此亦机防不可不愼者也不审所择如何令之来此事故亦纷纷矣徃还虽多不见所同只以废日足疾之余心虚喜忘恍惚无聊学固废矣思仰教喻不审何时复得侍谒若在淮南异时或幸一见未间时乞赐问春末日热伏惟爱防不宣令再拜
　　广陵集巻二十七
　　钦定四库全书
　　广陵集巻二十八　　　　　宋　王令　撰答吕吉甫书
　　令顿首吉甫阁下辱教甚厚其所推望期我于君子令乃鄙者何能及是乎虽然事固有不然不容黙黙令以谓今之庠序非古之庠序也惟章句是程苟得利者是学日夜讲之防希而不祸仁义也必由今之法度则不待自信之士不由今之法度惟古义是陈则不有问者言之何哉不有听者告之何哉古之人所以教者葢曰不愤不啓不悱不发举一隅不以三隅反则不复也孔子岂不欲人尽闻其道耶势不可耳以谓不若是则人非自得之非自得之则资之不深资之不深则居之不安令观近世之士固有力学矣惟其志意不安于所闻行义不繇于道其在学之不明知而不信耳学之不明惑也复何言哉知而不信者繇口言之而耳听之其思不至乎心故也语曰学而不思则罔思而不学则殆况欲聚无求之人告以其所笑之行耶其不听也必矣假有听之者君子其告之若是乎令故曰今之庠序有德者所不居不及德则不敢居然前之所言葢推明今古之同异有德者之为不为耳皆不为不肖发也前日至扬州有以其拒府命告之者令惕以惊知非其所居也忸怩以慙既不得已也輙以是告之自以不肖之学慕于古人者当如是敢自取进退于其间也夫世之公卿大夫不谋道德也久矣今冯公信贤不知令之不肖欲防之于民众之编折公卿之势而以礼加之此乃不苟然者葢有意于道德也令亦以谓人之过以古人望我我虽不及是苟以世人容悦之道报之不尽其所言窃以谓不忠因自进其区区不谓其传乃尔也令之不肖不足以信于人久矣彼以所闻之异故惊也夫以无足信之言告不信之人传所惊异之语宜复于上者失令之心也吉甫视令平日之言岂不然乎诗非法言与孔子弟子不为诗令诸尝有之但传者失令之意耳夫七十子之于仲尼日闻所不闻见所不见彼方瞻之在前忽焉在后何暇以作诗为事乎后世学圣人者取其文字而学之数百年其説漫漫防其流而远其言攀其华而不取其实士之舍道德而争以文字为学也令窃悲之因其间而及此耳夫古诗之在者三百皆圣人因人言而存者谓其道有在乎是者故不废也孔子尝言曰为此诗者其知道乎以鸱鸮之诗为知道则其他有不及道者矣故其用于诗者可以兴可以观可以羣可以怨用是而迩之事父则不悖远之事君则知义夫学固多术矣欲为大人者学为大人欲为善人者学为善人何谓大人之学非先王之法言不言非先王之德行不行口无择言身无择行者也何谓善人不践迹亦不入于室者也古诗之得圣人之道者多矣其有不合于圣人者岂少乎然其意之所存要归乎善则其作于善人者多矣岂容无择乎士之学孔子者乃知尽信其言而不择推古之为者以为道而教后世乃大放于言以驰骋其末习用壮其夸滛靡丽之为其间虽有不失正者吾恐扬子所谓风一而劝百壮夫固不为也孔子曰君子于其言无所苟而已矣如世之作诗者能无苟乎令故广孔子之意以为存诗所以载道而不作今世之诗未必不为道也何以言之夫多闻择其善者而从之多见而识之此古人之所以学也施之于古诗不可耶顔子曰博我以文约我以礼夫学固自有约也夫孔子之言传于今者葢然其诗有曰不忮不求何用不臧岂不尔思室是远而则曰未之思也夫何远之有夫孔子岂毁诗者耶言之有不便义之有不尽耳固曰学者岂可执诗以尽信乎因吉甫之问复自陈其不肖试一思回示其末也不宣令再拜
　　与杜子长书
　　子长足下令贫无资身术从礼有责不敢易受寒饿死惧辱先人后以故偷苟自全令将伏圣人之道以乞丐于诸公非不自念其诡拙念此外又甚诡拙也此月二十日欲与诸公防子长还喜来否令载拜
　　又
　　令载拜相识多日所道多常式言不及所存暮而多切急怨叹语宜乎君子疑且畏也虽然相交结之道固心须相同耳若夫出处远近旦夕旬月之不相面者此固迹耳心同而迹异于交何所害所患者迹同心异耳十囚同圄亦非不同处也至于心则二五其异矣幸得君子听信之为学虽然贵相亲近有渐摩然君子与仆尚同州里间必不遂弃则言语相问对文字相假借亦固尚无疑直恐君子必疑我书此以待后质令再拜
　　与李君厚书
　　令顿首令之西来初未为媿也及日以所学食于人然后大有媿焉夫古食于人而安不皇媿者皆内有余而推以及不足故当世之闻者从而过者化故曰其君用之则安富尊荣子弟从之则孝弟忠信者以其贤有道者之效如此尔假不为然安得人人而食之今令之所食则异矣已不足而强于人故听者不从观者不化日防鞭抶而学者虽惧犹附离相半然后自叹非贤有道而益知人不可欺也方日惧惭奚暇贪有所取也所赐束修谨具回纳恳愊恳愊不宣令顿首
　　鲁子思哀词
　　令居扬之日久而相从事为友者槩多求其久而相亲欢者惟鲁氏兄弟令方少年时尤狭中不能容人过故与友者初时犹相能终多置吾而去之而于兄弟则未之然也令学日益久而所为益与前日异而视二鲁殊沾沾【一作怡怡】可喜如前日时每退而惧之久而亦【一作益】相好也问以年而第之二鲁皆长于吾则从而兄之二鲁初让不肯予当也久亦从之今年之八月予以事如扬从鲁氏家则见其仲氏康安民而不见其伯氏子思者怪而问之曰疾也予虽不得见之为不足亦谓时时小有疾人人之所不免亦不加忧也归而令亦病久不通人事而忘为问也或者以死闻而不类传疑者信矣子思之死也予之西来甚穷所为亦【一作益】自信益以为友不堪而去之者众今乃闻子思之丧其心之哀可知也子思少孤无他兄弟其兄弟安民者为子思叔父之子子思之死时尚未娶无子而其后絶矣呜呼可哀也已作哀词一首寄其弟安民与故与子思防者见之无过余怨也词曰
　　呜呼子思信去我而死耶生有死而为常犹行者之必【一作有】归然众人之安以施迟而子何去乃忽兮岂视今世之无可乐兮释然自脱以去之不然系之天者命兮才止絶于斯始子之学汲汲兮固愿有以设施既充而成科兮岂宁就死而不宁待时虽适世之不逢兮顾居身之甚约而前圣古【一作后】贤兮道固不乐因【一作顾】忽然而逝兮何其无乃非子之【一作无子】然兮命也止斯呜呼不可论兮天有知而无知曰人人而命者人竟谁为间不吾应兮思之益疑善人如子兮殒亦先时评【一作谇】曰呜呼子思人之无良口豁髪苍骈走不僵子而不祥年夭以殇苍天苍天彼人谓何此何不长呜呼子思人之无良食玉以朝衣金于腰子何不祥不容糠糟苍天苍天彼人谓何此何不聊呜呼子思人之无良十百孙子瓞延裔子而不祥斩先人嗣苍天苍天彼人谓何此而不世呜呼子思兮已矣可怀来不及父飬兮去不子遗名无留世兮学与腹埋呜呼子思兮何负于天哉
　　吊李显之秀才文
　　至和三年閠三月二十一日元城王令谨以文敬吊于亡友李君显之之灵曰
　　呜呼显之死为无知归于冺黙一世之劳万世以息死为有知子适何去又果与生孰为乐否亲呼吾子弟号我兄肠裂心崩絶不复生人不忍闻子忍去之似非子心乃命之为祸福之来应不在身有如乘高射其下人中者乃偶不中则多理其若兹又安用嗟子有高材踬于世学急名一科以就亲乐其为文章振振仪仪如裂锦纨制为裳衣玉尺金刀度裁适宜合以缝袵上祫下齐可衣以防亦可以朝人皆子宜子亦逍遥尝谓吾学不可得禄挟已有余慊吾不足曽敢谓子而不得科又终夭年命其如何吾尝有持要取自适不宁愉愉从人戚戚生死有天穷达我命学非以官求辅吾性以是而言孰为短长孰为生死孰为得丧何欣何嗟何咲何洟唯其义仁情则有之子为有灵吾言其防子而无灵何憾之有
　　送穷文
　　维皇祐壬辰十二月三十日谨奉香酒送穷鬼而告之曰呜呼穷哉果有鬼欤人皆送尔行尔又行乎自我之生迄于如今拘前追后失险堕深举头碍天伸足无地重上小下卒莫安置刻瘠不肥骨出见皮冬燠常寒昼短犹饥衰人之趋幸径防途已或徐徐众人之避蝮手断臂已或必至人趋宜前人避宜去不前不去为我何故是宜有鬼扳前推后不然曷为颠倒去就今日晦日传子欲行有酌斯清有焚斯馨揖行颂祷期尔之行在昔有唐贤曰韩公立尔名字俾传无穷谓鬼为无公岂绐我疑鬼为有尔其来些跛倚以须目瞑心醉若有若无若发梦寐轩然而来翼然而至叠足竦膊闪目哆喙如将有言临吐复止顾视前后更相咲指乃进而言曰赠行以言在人则然我徒鬼尔何有于言必欲遣我是亦有畏桃茢苇索古人所谓我非常鬼亦不畏是主人乃恐悚而前摄衣谢之然则不敏敢问何畏曰夫长足先趋长手疾取见利忘义喜得忘与此名曰贪笑面美口拜膝喏手进常在前退每居后此名曰佞负口苦身中藏外贫磨针续补故代新此名曰吝比终轻初勇于利图闭目百思开口千涂此名曰巧贪佞吝巧我实畏之有不我遣我背而驰借问主人子还有否主人乃愧心汗手澁舌讷口鄙实无之去留愿受
　　五铭序
　　古之人于物常有铭自经见之余而它传记之杂出尚多唯古人之不徒为言而来者爱之益新非余敢谓为能也然余独取不得余心者铭庶防以自观耳
　　冠铭
　　不可以已不可以荐趾既尚而贵亦有以弃
　　衣铭
　　谁能有衣不惟其良谁能正衣不素其裳
　　履铭
　　既素而承胡不用以行
　　杖铭
　　惟其不能而愿行跂而便躯可辅而趋既偃且踣其亦何力呜呼杖不能扶人而人用杖扶吁
　　门铭
　　入而谓何出者谁其日缺然以开非所宜者来而常盗是离【一作罹】可不慎哉
　　言铭
　　昔余尝有言矣而不知售言之难也及人有言于余而后知售言之难而余犹在小人也然人之言于余皆非其过而余犹不能虚以答于不既况余尝实刺中人所甚病幸而及君子则余复何言不幸如余等小人则余之获罪于人多矣作铭自诵且戒多言是可诵也且可戒也铭曰
　　子必于贤人之于贤胡有言人之为言非子然人以为言胡得焉舍旃舍旃子以为言胡恤焉人不必贤于不必贤胡有言子以为言虽子然子之为言胡得焉舍旃舍旃人之为言胡获焉
　　故秘书丞徐君墓志铭
　　嘉祐三年东平吕倚将葬其舅徐君于扬州江都县某乡某原卜以某月甲子吉语其防王令曰舅讳天锡字日休故吴忠武王温之后秘书丞某之子秘书君之葬南丰曽巩铭其墓序其家世甚详惟舅氏防有竒志方其少时徐氏虽失势然故将相大家子弟絶不近书舅氏独为学以自业天禧中以进士起家为筠州司理叅军主祥符县簿荐者多论其材至于亷以谓可学而不可及也改著作佐郎知寳应县改秘书丞明道二年三月十二日以疾卒卒时年四十九及舅氏时倚尚防未尝从之以久其为人沉深终不自道其能以故不能得其所为也及其既卒倚尝爱思其贤惜其无所闻于后而一时交防无复在者下从其家之故老遗问其所为又皆鄙俚贱人无所纪识独能道其富时视财利无所爱惜至其甚贫亷葢毫不假也人有诬取其田者不与之校亦终不非其人然此皆倚所已知于舅氏之所为乃其常耳非其慷慨大节也其治寳应寳应之人饥大疫募民出米为饘粥以食民聚医药以治病者其家屡戒之使自爱无身行民间以切近病人君以为为令当然不听也然竟卒以疫后二十五年倚过寳应而问之吏民犹能记其卒之年月日时葢其称念不忘也卒而无子先人痛伤之至于倚而力及葬葬宜有铭而舅之为不传此倚之所以问也令谓之曰古之志士仁人号名施于后世其行事无闻者葢多徒以圣贤学士所尝推道之尔后世信其人谓其所称者不诬必然也今子欲见其舅于后世而不求人之道德可信者乃以问令此令之所以自惧其不肖也虽然徐君信佳士其为不复见其详今其所闻犹足铭其人也铭曰
　　因其所有輙推散之不求其无喜亷自持以我任民死弗顾辞猗欤淑人宜后之贻









　　广陵集巻二十八
　　钦定四库全书
　　广陵集巻二十九　　　　宋　王　令　撰故屯田郎中张夫人许氏墓铭
　　许氏之孝爱三世而益闻当世之贤士大夫多喜道其事而见之书为之谱説序记甚详凡数千言行于世而世益信其孝爱之笃也葢许氏之先巳【一作既】尝通显矣今又贵暴而有闻且世有孝实亦宜其然也夫人先司封外郎某之女而今天章阁行制元之兄适屯田郎中张公某若干年而卒方夫人之归张公已尝娶有二子一女皆儿孩夫人抚之曰是亦吾子也吾独何忍不爱之爱而不能教犹非我心也故二子某某卒頼夫人以成登进士第而夫人亦有二子沆瀣沆亦以进士入官今为某县令瀣好学有文既立矣而卒然葬夫人者沆也夫人少时于文学声技无所不学而卒通于诗乐于琴时习于筭数故其子正静淡漠不失于干者殆其有以自资也尤于诗能考而知义张公之在恩州夫人巳病念父母之逺而涕泣叹息曰既从夫矣如吾父母何死于此命也病且亟如欲有所言者公曰虽然有不幸吾且俾子为进士而女嫁士大夫夫人曰然无憾矣然终如其言夫人之卒先公十有防年而葬与公同日沆既以夫人尹氏祔于公则夫人之墓次于左也以夫人徳宜有铭铭曰
　　诗始国风以家所自夫人以之资就完懿孝不忘夫慈能成子云谁不学而克能此
　　西头供奉官王君墓志铭
　　君讳怀忠字孝杰世家开封府开封县景徳中契丹入邉天子视师澶州募民间可使将者于是同日见者十人上皆与之问荅审知其果能也人与兵二千使分城北隅为十寨其一人即君之父贞也后至殿前班都虞侯以卒诏赠其父美率府率以君为三班借职上即位恩加奉职监在京河南草埸澶州河南酒务加右班殿直监兴元府西县商税和州兵马监押坐免遇寳元郊祀恩起为右班殿直潭桂二州廵辖马递铺黄捉鬼为盗荆湖提防刑狱司言自盗起不意兵扰未治更多无足頼者輙择其可用以闻幸上聴从之诏以君为全邵永三州同廵简改左班殿直自羣蛮乱南方皆天下至险之处兵虽乆顿不敢言入有敢入者随败君谍知山川道里之详夜召壮士数十人与之俱行袭之遇贼輙战战而巳屈者聴降前后斩首一十九降者四十六人所夺甲弩鎗盾过当明年转运使议于衡道永三州置寨奏以君为乐山主寨君城乐山堑山为壕鹿角四重城上为乳垣敌楼石炮连弩吊桥闸门所以防域之具毕备城中庐巷防库各便其所而易守又蔽山为隧道突门通城中以备贼斩白水峒主雷胜父子及其党一十八人自是羣蛮去君部无入者矣君居南方八年罢归去安抚司奏君功可赏枢宻使难之与两次合人家便差遣而巳以故得扬州江都广陵两县廵简改右侍禁用大享明堂恩加左侍禁用大臣荐充泰州如臯等县廵简加西头供奉官卒于京师年四十有九君娶田氏有子七人男四人确砺皆举进士女三人长嫁殿直赵资令四人并防将以某年某月日葬君开封县某乡某原确砺问铭于守元城王令令以谓国家自景徳以至庆歴四十年间南北互有事而王氏父子仍践其地惟其任军有轻重遇敌有小大故其收功有厚薄要皆尝捐身原野争冒锋矢之下方是之时死不暇顾宁论异时之富贵乎由此言之岂有他哉忠者不忘其上而勇者羞于苟生其大欲遏乱沮暴于天下小亦尽其职而无媿也一食其食毕其死力而不悔此与夫世之事人以职而苟为容容之计者其行义固有间矣此予之所以铭也铭曰
　　宋有天下登民于平吏守弗防胡敢内惊既齮我邉遂饮于河畴奋自民为王前戈桓桓虞侯气动上顾勇形于军指死而骛君于前人实纉实类在昔南荒羣獠方猘穷崖絶峌保为巢穴无复人行鴥为腾猱君居其间捍城厉军时入其阻輙以防闻吏苦无功稍自诬冒君纵使降不以俘告皇有显泽用嘉尔绩君不言薄曰维臣职谓宜大寿以它就功曷壮未老遽仆以防惟汴之隂阳原之下鑚石勒铭用关万古
　　左班殿直袁君墓铭并序
　　袁氏之出为舜后与陈分于袁乡而世居阳夏其流不可穷巳君世于舒天圣中以家自西来吏于江淮发运司亲死不归葬遂占借为真州之扬子人景祐中以乆能平亷例当官得三班借职更三官而得左班殿直廵简杨之铜城镇坐免以归君亦适老矣退居扬之尹娄河上其地盖君尝官而乐之也既居二年令侍叔父以官来令方少得君之子相欢也君虽以病瘖然一闻客来争冠带以出间有过之者与之相对终日而笑喜自如独其言呐呐无能矣以是益不知平生之所为而君之二子视尚之尚防于君之为概不能省念间有所闻亦不过公能忘私苴补奸漏得称能官而巳计其是亦有以过人而取之也独其官乆而益贫家居如新为生顾其用又甚俭则信矣如忠亷者而君尤喜书人亦多称为能虽君亦尝刻于学也而其子遂以世其家既数年而令学自省加于前时间尝怪二袁龂龂无所异而乐自鄙以循俗令亦诮之二袁慨然曰如子儒者也虽予亦乐此吾亲老矣左右之飬朝不谋夕自知家贫以得食为急古之士者处之燕闲则业专修而知益明顾予力有不足者虽然我岂尽忘之闻常道自孝弟始如此固予不敢不勉也令尝怜其志而伤之间观其事君然后知其言为实然也居无何而令去闻君亦卒矣葬有日二子来请曰虽然必子铭顾所与之如何予亦曰令固知无铭为难也君讳某字某二子翼轸葬君于真之扬子县某乡某原从先人之兆次时某年月日也铭曰
　　已矣凡莫不尔尚何嗟此葬父母于是君亦归于是距葬君者又子死生之义备矣
　　前左班殿直袁君墓志铭
　　君既退居令始与君子防后七年而君卒卒三年而葬前葬之三月君之子谒令以铭令为次其行事而铭焉叙曰袁氏之出于陈为舜后君之先世乆不显忘其谱记不知其流何别也君讳康字讳之世家舒之怀宁仕于淮南江浙荆湖发运司积十五年而得三班借职监州堰迁奉职监防州税某州银铜迁右班殿直改扬州铜城镇廵简迁左班殿直坐免归老于扬州之洲君为人寛和其御事平亷其涖家整约其教子修谨娶某氏卒从娶杨氏有二子翼轸与令防者也其葬以某年某月其地在真州扬子县某乡某原铭曰
　　地阜而隆曲宛而洼中卜以宜君宫嵗月既诹日时孔良洵求且祥君安归矣不骞不圯以祉其孙子
　　叔祖左领军衞将军致仕王公行状
　　王氏旧望太原自公之五世祖居魏之元城县不知其始何迁也以至公皆元城人曾祖某仕某朝至阁门通事舎人祖庭温开寳中仕为泰宁军莭度副使考奉諲右班殿直赠左武衞大将军公讳乙字次公公生少孤长能自奋以学连以进士上輙罢下防于江淮间景徳中诏求秘书于天下公适有之去献之京师上书言臣父常得事许王府推于先帝有一日之幸臣实其子天子下其书问騐补三班借职廵睦衢婺三州私茶监改三班奉职温台明越四州廵简用举者监越州西兴镇兵马转运使荐公才可益就用之改苏湖秀州青龙镇廵简于是上居东宫公上书言太子方少陛下为择师傅皆贤诚甚盛美独左右小臣行能未闻有以过人夫师傅之进有时则太子与小臣居以为常苟但无过犹嫌不能有益一有不正其习可不慎哉愿陛下择于朝庭贤有闻者益求其比以辅成太子书奏不报故事士之出两川仕朝庭者虽老犹不聴归公独上言曰陛下幸以其材任官何独犹疑之如此蜀地虽险陛下临之盖甚惠仕者又皆其贤人情不宜有他且蜀去京师逺老者不可载之与俱则去离父母生婴终身之忧死弃万里之外臣诚恐孝爱之士终不为国家用也臣愚以谓聴还之甚便诏许两川之士复归又得离其旁近官自公言始又言奸贪吏如李溥邉肃材虽有过人幸复聴用之犹不可使为州以近民又言比年制度请益复古而朝廷大臣下至九品吏皆无庙与士庻人同祭于寝非所以严鬼神长恩爱厚孝实于天下也幸以次限之立庙不报恩加左班殿直干兴初朝庭新逐宰相大臣用事指巳之不便者以为党逐之宣徽使曹玮素名忠正亦在谴公以防争曰曹玮忠臣先帝用以为陜西河北三路部署以藩陛下盖察其材任之也岂顾不知其忠耶陛下新即位亦当引玮类聚以自助何逺散逐之臣固知非陛下意而大臣敢以奸乱国也赏罚天下之所信陛下可自取用之毋聴大臣自便书奏一时皆为之惊改监楚州啇税请废北神堰置闸嵗省役二十一万一千三百人米六万八千石诏以公言为闸果便加右侍禁大臣荐之加阁门祗侯监定州兵马改提举黄河埽岸上书言将帅微弱所养非所用不可应一旦其畧曰臣观三代之政至于乆而不能无况其下邪自唐末大乱盛强者争起以分天下所在阻兵以自守国家得之于战争之后上天厌兵乆矣故太祖皇帝稍敛将帅而夺之权行之既乆其微弱卒有四方叛而起者恐非邉将之能应况天下之势弱甚陛下独不监秦耶夫北方之盛日乆矣极盛必衰其外有黒水强大之敌下有中山广平强弗顺之族臣观其势不能无变假如五单于复分于今有若呼韩邪附而愿归者不从之则合而为患从之则为朝庭者计将安出耶夫人之材能不同则上之用舎各异夫骈胁多力臂强走悍刺坚而中深此人之能也可为人用而不能用人今置将不问其材谋何当一以能使之臣见其败军也夫以能将能以指使指不若臂之使指也臣视在邉之将诚论其材谋几能以臂指之不同耶夫军事至重陛下既遣将又置监军监军苟知兵尚安俟将苟不知兵后与将衡决于事无益也夫兵趋时如飘风搏利如飞鸟机发于心变见于目身走赴之一跌则后矣其为岂一一以尽传耶使皆上闻报可而后用之是兵乃陛下与大臣自用耳安用将居千里之外耶如必疑之则勿用不疑而用之一切可聴其自为无以尺寸防之如是而不效更覆其军皆可斩之无赦以惩艾其后敢以非其任而当此者使知其果死也夫茶盐取之山海其出无穷陛下苟聴民之有力者行其利于天下卒使输粟益邉则邉实可备也不聴天圣中遣御史河北聚籴以备邉公独言河北粟少又近邉不宜籴以空民食不若以茶盐募江淮入谷河隂良便事下三司议以为非是公奏曰臣言诚甚利三司徒以臣为贱故沮之臣愿身置三司辨其非是状已而发利害十事三司不能折其一诏以公议当是从之果便由是三司始害公能加右侍禁监杭州驻泊兵马公自言曰臣始言入彀河隂尝与三司使胡则有曲直后葢自以事罢独疑以臣故罢之是岂能无忿于其心今知杭州而臣官属之后应有以报臣也书上改真州驻泊加东头供奉官以病乞监滁州商税改泗州普照塔用举者改扬州驻泊兵马坐免复起为东头供奉官监光化军商税复閤门祗侯荐者言公能幸它用之改淮南西路都廵简使恩加内殿崇班连上书请民牛聴耕迯开田请赈饥民以息冦贼请罢荆湖路酒课以便民限民出钱偿官则民不触罪请如杀牛马之赏更倍之以购杀人者则罪輙得又言铸铜为钱其利甚薄两母一子今铜复竭宜禁民钖杂铜铸之法其付二宜能支一切皆不聴上书言臣方少时常愿尽其能以进効今老矣愿觧所官上以为左领军卫将军聴其致仕书方下卒于海州年七十有三公内刚外恂居与人交欢然及加以不直虽强其才不可以势得也故公之所在虽严贵人多惮之于其所职每列以是非争之每揺而不动去而其下亦多思之皆能道其行事以叹其后反不然者然其直亦其平生终不以进退得失之故以自枉故仕尝材名矣大臣屡荐之卒不用其言之又多废者亦以此然公盖自得不悔也尝从容言于客曰义固有必直虽天子敢以死争不惮即如非义虽贱人吾屈矣然则吾守亦约矣居家慈其族多頼以飬公先娶林氏早卒后娶刘氏于公之卒林巳葬今用刘氏合葬焉子三人越石秦州观察判官子建仁杰皆举进士女二人长嫁进士林度次嫁项城主簿宋适孙三人之翰彦晖彦卿将以某日葬公真州扬子县某乡某原谨状公之行事将求世之有道者铭之谨状荆公作志





　　广陵集巻二十九
　　钦定四库全书
　　广陵集巻三十　　　　宋　王　令　撰
　　外域
　　问外域之与中国抗甚矣大者并帝而争强扵其小弱犹以王自居令之而不肯听拒之而不可制国家四有天下东尽海浦南连交广西引羗巴北极并代中贯万里不为无地生口蕃衍载在簿籍者不可胜数不为无人鍜金挽革贡甲万里兽皮鸟羽胶漆丝枲随其所出交易扵天下以相为用砥砺剡刻日无休工其器错出扵州郡交输扵天府所在充塞不为无器拔距投石猿臂骈胁蹶强挽长射中飞鸟走及走马【一作奔马】一日令下则以身自试者无虑千万不为无士金角旗鼓进退坐作未尝一日废习不为无敎因百年之安承既富之后以天下之力不为无备每一议据前世以占成败盈廷自天子谦谦大臣好问延及幽侧其披草莱奋岩穴自出者不可胜纪不为无谋以主对客以逸待劳以我之直加彼之不直不为无名然而师出无功遇敌辄挫顿重兵扵乆屯屈至谋扵成筭外不得休内不得息财困扵重糓糜扵乆费中国力为之劳财为之贫而外域葢自若也以予考之自秦汉而下皆然其术不足道也自三代之时其详虽不得闻然其大畧可举也予窃疑之方其盛时天子合诸侯以御冦攘其势固易为力与今无甚异也扵其衰末中国自相并伐方是之时如韩晋秦赵皆以国自立被兵终世然力亦能支之今反不然何也诸君子行且仕矣有如陪大夫之末议承朝廷之遗问其将何以计此诸君子幸明以示我
　　肉刑
　　问肉刑之用扵世今其明见扵书传者三代之法尔唐虞之世不可得而详矣故记説多谓起扵夏后之世而书亦曰象刑惟明故荀氏者谓非之曰象刑非起扵治古葢起扵乱今所谓象刑者象天道而制刑耳如使杀人者不死伤人者不诛赭衣屝屦以为戮虽尭舜之圣不足以治而适所以为乱其为论甚详世皆以为然而扬子云独曰唐虞象刑惟明夏后肉辟三千何不相从之如此诸君子之学其讲唐虞之治详矣肉刑之用否岂无説乎今日之学葢异时之用扵世之道也可无议哉
　　税法
　　问古者之税其法什一而民足后世之税加寛矣如汉文景之间或三十税一而民尚贫虽今亦然愿闻厚税而民富之道何术可行扵今薄敛民贫何由而异扵古此亦治道也幸无譲
　　礼乐征伐
　　问孔子曰天下有道礼乐征伐自天子出天下无道自诸侯出此孔子之所以作春秋也以余攷之扵春秋诸侯之变礼易乐者有矣侵伐围入者有矣斯皆孔子之意也至扵征则不言何也使当世之无是事孔子不应曰征伐自天子出有而不书孔子之意安在若曰征者上伐下敌国不相征则天王亦不称征何也愿试辩之
　　言行
　　问孝经曰言满天下无口过行满天下无怨恶葢卿大夫之孝也昔孔子尝言矣陈蔡之大夫恶其议也至围之以兵将杀之其行也宋桓魋欲害之孟子行其礼扵齐王驩怨其简巳甚矣其人圣贤也或以言或以行其不得扵天下如此考其下贤士大夫见扵书传既尝位扵朝廷而亲信矣后卒以谗恶败者未尝不以言行也何独孝经之言然言圣贤者皆不能然也诸君子学且进以仕其为卿大夫何以自取扵孝而免扵怨恶余窃欲闻之焉
　　为邦
　　问顔渊问为邦孔子曰行夏之时乘殷辂服周冕乐则韶舞放郑声逺佞人夫夏时自汉固巳行之矣假如后之作者有乘是辂服是冕求韶之遗音而舞之斥郑声与佞人而逺之苟尽是道亦能致治如古之时否
　　封建
　　问周建子弟同姬姓者五十三国秦起周后谓周以封建失天下尽除前世之法虽子弟不得有土然传二世而秦亡汉监秦当世之士争以封建推言周秦所以长短者故髙祖文景之间子弟半天下后颇以败乱然断则复续与汉相终凡四百年由是晋宋隋唐之间言封建者益多晋取用之卒败隋唐之间名虽用封而实与周汉异矣然唐亦垂四百年故后世议者多以封建为守矣敢问周汉唐之君歴年之乆秦之歴年之短果以此耶果以此则周汉之君所頼者何事必不以此求破后之议者以何説夫封建同姓以自藩屏用求永世果圣人之意乎非圣人之意则周公为周而用之何也诸君明以敎焉幸无让
　　治效
　　问孔子曰如有用我者三年有成孟子曰有得百里之地皆足以朝诸侯有天下苟大国不过五年小国不过七年必为政扵天下自周秦而下汉唐之间仕者非经明行修世通以为不称而孔子之学大盛扵天下士之挟是道以进者世常至宰相大官方是之时时君世主皆巳统有天下号令兴废通行扵四海非如百里之小而朝诸侯之难士之大者出有为小者出有言其居朝廷甚者终身至浅少矣犹不啻扵七年五年三年而功效曾不见扵天下不知学古人者何失之也诸君子既学孔子行且进仕扵朝廷尝以思往者之失而有所得乎而令愿闻之
　　赏罚
　　问汤之伐桀其誓曰尔尚辅予一人致天之罚予其大赉汝尔不从誓言予则孥戮汝武王之伐纣亦曰多功有厚赏不廸有显戮予以谓桀与纣天下之大恶汤武天下之至仁致其伐亦曰顺乎人而巳矣故书以谓东征则西夷怨南征则北狄怨曰傒我后后来其蘓夫民望之若此故曰无敌于天下夫因人欲去而去之其势如以水灭火何独廹其人而用之狃之以赏罚其誓乃如此予窃惑之愿闻明教
　　分田
　　问分田之法计民之口以授食自五口之家逓而上至九口以为下中上凡三等其家虽授地不同固亦均矣自其外子孙之蕃过扵是者则有余夫之田予尝考之扵书以周制言之其法甚备然皆地巳均定独余夫之田因其食口之众而增之不知取扵何地以今视之上农之家食或数十人古岂无此邪其田亦何可胜给也分民以就田则父子相离如近郊逺郊之差葢相逺数十里况四封之内其逺有过甚者耶苟老者无以养则少者之居安耶诚使其往来无间则地逺有不胜者力从而废扵田则王政果何如耶诸君子博学知古其说如何
　　税法
　　问汉武外事四方馈饷赐予内兴宫室池台苑囿一切过古封禅廵逰招延方士祷祀非鬼求致神仙其费极甚以至扵不可胜算逮其末年财用大屈扵是用羊之计始酒以禁天下至唐天寳中天下大乱兵用滋广第五琦自蜀以御史使淮南始收塩利以禁民至其后以天下之财十分计之塩利占其六自是方镇稍稍自负其强阻兵以叛不复贡赋凡数十州方是时中国之费益多财赋之入日众至张滂王涯以茶亦可禁如酒自是山海之利无有在民者矣扵是赵賛复建杂税今之百物之征古未之有葢自賛发之虽然賛独用以资常平视嵗之丰俭以为出入以便民不以给国家费也朝廷承五代之后百年以至今日天下既平四夷无事宫室苑囿不増祷祀一切如礼行在未尝廵逰天下一家贡赋非有缺亏凡唐汉之利皆尽用之而有司之费尚阙不闻富足何也夫承中国多事之后财力困竭之时一得其利犹用以济安有如平时兼用之而反有不足者今窃怪之诸君子以谓其安在思欲革而治之何法语曰好谋而成夫欲进而仕者谋国之道所宜谋也
　　礼乐
　　问礼乐壊扵世乆矣今其书尚存而可考然皆废不复举当世屡痛之岂惟今哉求扵前世自三代而后皆然也往者卿大夫或请扵朝士亦奋行扵家见者颇怪之甚者以为笑而皆不能明也况扵行之乎以予考之扵古葢三代异礼而乐亦不同也夫欲新一世之民而民不听乃欲家至而人观之使必置而用此耶近者尝作乐矣陈其器皆世所未识也按其声则宜审而莫辩夫兴礼之士皆独行以抗一世世亦不相为用反頋而笑之自缙绅之士且然而欲望下俗末流被服其风声不亦难乎予固疑其不然则礼乐何縁而变也诸君子当有以言之
　　让徳
　　问让者天下之盛徳而圣人之所推髙也然而吾徳当之圣贤固有其事而弗让也伊尹尝曰惟尹暨汤受天明命周公曰在予小子旦孔子曰文不在兹乎孟子曰舍我其谁哉葢吾徳当之圣贤固有其事而弗让也若尧以天下归之舜舜曰徳弗嗣舜以天下归之禹禹曰徳罔克然二圣人者若其徳诚不足以当天下之任则并时而在舜禹之上者谁欤苟无其人其伪让乎且尧之命舜以相天下而不闻有辞至舜命禹而以相让之稷契暨臯陶垂又让扵殳斨伯与益又让虞扵朱虎熊罴伯夷又让防龙而让其秩宗焉舜之命官必当厥徳而裁诸位者也四人者宜如舜之宅相而弗让可也反固辞者何欤然又终不闻易四人之位以遂其称如稷契防臯陶今犹见之书而列扵二十有二人之职至扵殳斨伯与朱虎熊罴又不见舜以垂益之推避而卒任其人以成其让道而列扵是职盖其才各称而不可易也然则四人者是伪辞欤孔子曰防逹乐而不逹礼而伯夷乃让以典礼焉又岂举尔所知乎或曰尧舜之朝其臣虽有盛徳犹不敢当盛位盖其道之素行也然伊尹周公登师保之位未闻稽首推避如古四人者孔子孟子自任天下之道而不曰有人焉语曰泰伯可谓盛徳谓其能以天下让也夫其能让则其不让者所不直欤不然则巳徳当焉皆宜固有其事而弗辞可也诸君幸详言之
　　谋断
　　问予读书至舜禹之盛亦可谓盛矣然其相告戒盖曰弗询之谋勿庸也或者以谓人之谋不相同乆矣以孔子孟子之圣避扵天下数独扵诸侯当世卿士大夫任朝廷之事者其甚则欲杀之其下犹以为迂濶无足用也故其自道曰莫我知也夫吾见亦罕矣吾退而寒之者众也使其谋之皆同问之皆得则其困不如是也昔汉文帝议以贾生任公卿在朝之臣讪之以谓年少其为专欲纷乱耳而贾生卒以是见踈唐宪宗将伐淮西裴度独持其议其他将相大臣皆以为未可而度卒有功夫二主固尝询之矣汉文询而从之则非宪宗询而不听则有功恶在其必询也其考扵诗亦患人谋之不同其诗曰谋夫孔多是用不集何是诗书之不相同也诸君子以谓如何
　　徳禄
　　问记曰大徳必得其位必得其禄必得其名必得其夀古之可谓大徳者谁欤非孔子伯夷栁下恵顔渊冉伯牛之徒欤然而绌扵鲁逐扵宋周旋扵天下应其聘者七十国卒以穷死位可必得乎饭疏食饮水曲肱以乐絶粮扵陈蔡禄可必得乎无仲尼则西山饿夫与东国绌臣名可必得乎伯牛夭顔渊短命以死夀可必得乎昔孔子之扵世亦曰无所必而巳矣今乃必得之何也或者以为此语指舜而言也夫既曰大徳矣则天下皆然也岂止舜一人哉诸君其明言焉
　　民食
　　问民食之制尚矣余考扵周礼廪人之职是其制曰凡万民之食食者人四鬴上也又三鬴中也又二鬴下也说者以为此给万民粮食之法也谓四鬴三鬴二鬴皆举一月云也夫年虽丰凶无常然民食多少固有常也亦可增减乎夫食二鬴而足则多至四鬴不亦过乎食二鬴而不足则制民者下嵗亦使民饥乎给食之法果何如也苟聚敛扵国则期扵民者逺矣出纳能无难乎苟散廪扵野期民扵近则吏职不胜其多也夫民食要为之制而巳耳使其蓄之有余用之有节民自为藏良易也欲以千里之地天子为置吏而以时给之不亦难乎其扵食之不足则移民就糓必如斯言则遂空其地苟空其地则耕耨安得以时耶不空其地其移民之制何如哉古亦有行之者见扵书传者乎后世嵗凶民之流亡甚苦矣在上者思以法制之而议者难焉诸君子学且进扵仕则可不思扵此乎
　　兵法
　　问世之言兵者不宗孙武之书则司马法也其道何足言哉然其谋人之国帅人之兵计利以去害其说亦有长者自武之后至今葢千有余嵗或未之能过也则其可无取乎其说曰兵乆而国利者未之有也予视后世良然间者西方亦常有事矣兵出三年而大臣忧顿兵费财非利就其臣伏辄释其罪而听从之盖朝廷经国恤民之制也以予考之扵古乃不然易曰髙宗伐方三年克之诗书载周公东征其久亦与髙宗无以异以二圣之智何其成功之缓也以后世计之兵乆而国不为利者髙宗周公亦不忧扵此乎固有忧而不得巳者乎岂圣人之兵与后世之兵有异也
　　赋税
　　问圣人职在飬民亦所以资民而飬也然而天下之广调度之烦赋之税之不适多寡之中是桀貊之道考之扵古葢有什一之法在焉此谋治体者所宜圗也国家承五季之驭四海之众旁连三垂延衺万里其间复有偏伯之地先朝纳土之后务在便安元元一从寛假是以税法虽存而重轻未适其中今一旦欲举天下之籍而均之然虑民心乆安重为烦扰至扵经制之方注错之术亦未知所从诸君讲学洽闻必有佳画悉心陈之庶惊防陋











　　广陵集巻三十
　　钦定四库全书
　　广陵集附録
　　有宋王逄原墓志铭　　　　　　王安石
　　呜呼道之不明耶岂特教之不至也士亦有罪焉呜呼道之不行耶岂特化之不至也士亦有罪焉盖无常产而有常心者古之所谓士也士诚有常心以操羣圣人之说而力行之则道虽不明乎天下必明于巳道虽不行乎天下必行于妻子内有以明于巳外有以行于妻子则其言行必不孤立于天下矣此孔子孟子伯夷柳下恵扬雄之徒所以有功于世也呜呼以余之昏弱不肖亦固士之有罪者而得友焉余友字逄原讳令系王氏元城人也始余爱其文章而得其所以言中余爱其节行而得其所以行卒余得其所以言浩浩乎其将沿而不可穷也得其所以行超超乎其将追而不可至也于是慨然叹以为可以任世之重而有功于天下者将在于此余将有之而不得也呜呼令去余而死矣悲夫逄原左武卫大将军讳奉諲之曽孙大理评事讳珙之孙而郑州管城县主簿讳世伦之子也五歳而孤二十八嵗而卒卒之九十三日嘉祐四年九月丙申葬于常州武进县懐徳南乡薛村之原夫人吴氏亦有贤行于是方娠也未知其子之男女铭曰
　　寿胡不多天实尔啬曰天不相胡厚尔徳厚也培之乐以不罢啬也推之不怨以疑呜呼天民将在乎兹
　　广陵先生传　　　　　　　　　刘　发
　　王氏旧望太原自先生之七世祖居于魏之元城不知其始何迁也叔祖父乙居广陵先生防育于乙故遂为广陵人年十数嵗昼从羣儿嬉夜独诵书徃徃达旦不眠率以是为常未尝从师为辞章即雄伟老成人见之皆惊年稍长倜傥不覊束周乡里之急为不义者面加毁折无所避人皆畏而服之里人满执中谨厚人也一日先生过之执中以先生所为为非是先生因自悔更闭门读书乆之所得益以闳深乃为竹赋以自广具载文集其姊寡居贫无以自存乃聚徒天长巳而积薪之中得芝之叶先生有感焉乃着藏芝赋赋序多不载载其赋【具载文集】是时丞相荆国公赴召道由淮南先生赋南山之田诗徃见之公得先生大喜期其材可与共功业于天下因妻以夫人之女弟焉既而徙髙邮大守邵公必延请主学先生辞不获巳强应之寻亦辞去邵公为部使者以其节行闻于朝廷不报先生既喜退隐思江南山水之胜乃迁居润赋江上山中之词居顷之熟于润之山川道里又着逰山记以寓其意居无何以江隂幽僻乃去润迁江隂江隂地下湿得疾苦足弱因复迁常未几以足疾终天下士大夫无论识不识皆痛惜之荆国公为志其墓荆国既志其墓又哀思之着于诗多至十数篇先生徳业之敏如驾四马驭夷路骎骎骤驰虽徤歩者邈不可及然闻一善言见一善行未尝不叹慕自以为不逮事寡姊如事父教姊之孤儿不啻巳子歳时祭祀于其考妣必流涕亲识馈遗纎介无所受诸生有献度其家为礼虽甚贫不取也平生为文多操纸立书未尝有藁或有藁即焚毁故其终家无遗文先生方生管城君命之曰令儿未及更立名而管城君卒故先生因名令初字钟美建安黄莘以其造道之深字之曰逄原吴氏从先生一年而寡归治田桑布素以待尽其趋操议论皆是宜为先生配先生既终方得女荆国公为择所宜归归吴夫人族师礼亦名士呜呼道之不明于世乆矣惟道之不明故士之出处皆莫知其所宜守仕于朝廷者知进而巳时不足以有为虽或援而去之犹不能自止也不然则溺于厚利苟狥世俗以自私无足道也隐于山林者知退而巳时若可以有为虽或援而出之犹不能自屈也不然则喜于名髙苟违世俗以自显而无足取也夫天下有道以道狥身天下无道以身狥道古之君子无必出也无必退也顾道何如耳苟外于道而拘于出处之迹宜其无自而可也方先王之盛时所以造士者有术优防崇养成其自得之实而不使其少累于外物故士多见夫道之大全而进止行遁无所于三代而后世不知所以造士士未明所以行巳而纷纷外物既巳变易其思虑矣则其所守无所适当固其所也呜呼若先生者可谓豪杰之士矣去三代之乆如此而以宏材敏识伟节髙行特立于一时使其无不幸之死而幸于世则其所施设当如何哉虽然以太王王季文王武王成就天下之士至于易商为周而士之备道徳之美者宜不可胜数矣管蔡一以流言而朝廷上下遂皆信之知保周公而赋四国者才十夫而巳然则士不待文王而兴者岂特罕闻于后世哉虽先王之世固巳然矣推此则若先生者其可易得哉世之知先生者或以其文或以其行未为知先生者也知先生者惟荆国公而世或疑之故详载先生之行事而论次之门人刘发谨传
　　与王逄原书　　　　　　　　　王安石
　　安石顿首读所辱书辞见足下之才浩乎沛然非安石之所能及问诸邑人知足下之行学为君子而方不巳者也惜乎安石之行急不得乆防从足下以逰及求足下所称满君者而见之所示稿副輙防玩不审定复枉顾否不胜幸望也
　　二
　　安石顿首逢原足下比得足下于客食中窘窘相造谢不能取一日之间以与足下极所欲语者而舟即东矣阅足下之书窃有疑焉不敢不以告足下书有叹苍生泪垂之説夫君子之于学也固有志于天下矣然先吾身而后吾人吾身治矣而人之治不治系吾得志与否耳身犹属于命天下之治其可以不属于命乎得于行而不得于知吾耻之也得于知而不得于行吾不恤也尽吾性而巳孔子曰不知命无以为君子又曰道之将行也与命也道之将废也与命也孔子之説如此而或以为君子之学汲汲以忧世者惑也惑于此而进退之行不得于孔子者有之矣故有孔子不暇席暖之説韩子亦以为説吾独以圣人之心未始有忧有难予者曰然则圣人忘天下矣曰是不忘天下也否之象曰君子以俭徳避难不可荣以禄初六曰防茅茹以其彚正吉象曰防茅正吉志在君也在君者不忘天下也不可荣以禄者知命也吾虽不忘天下而命不可必合忧之其能合乎易曰遯世无闷乐天知命是也诗三百如栢舟北门之类有忧也然仕于其时而不得其志不得以不忧也仕于势不在于天下国家与夫不仕者未始有忧君子阳阳考槃之类是也借有忧者不能夺圣人不忧之説诗者非一人之辞也出诸国之贤者则道不能尽轨于圣人也宜矣然汲汲以忧世事孔子固有取而不为也孟子曰伊尹视天下匹夫匹妇有不被其泽者若巳推而内之沟中可谓忧天下也然汤聘之巳犹嚣嚣然曰我处畎畆之中以乐尧舜之道岂如彼所谓忧天下者仆仆自枉而幸售其道哉然其谓孔子曰可以仕则仕可以止则止率皆圣人也乃吾所愿则学孔子也又论禹稷顔囘同道曰乡隣有鬬被髪缨冠而救之则惑也今穷于下而曰我忧天下至于恸哭者无乃近救乡隣之事乎孔子所以极其説于知命不忧者欲人知治乱有命而进不可以苟则先王之道得伸也噫且以七十子之贤亲出于孔子之时独曰用之则行舍之则藏惟顔囘有是况去圣人之乆而私力于学者耶孔子论圣人有先后者学者知其然则宜法孔子安可慕其所以慕而巳乎世有能喻知命之説而不能重进退者有矣由知及之仁不能守之也始得足下之文特爱足下之才耳既而见足下衣刓屦缺坐而语未尝及巳之穷退而语足下终歳食不荤不以铢忽妄售于人世之自立如足下者有几吾以为知及之则必能守之故以安石之所学报足下荀子曰涂之人可以为禹以足下之才行仆安敢不以孔子之道友足下乎不宣安石顿首
　　三
　　安石顿首逄原近已附书亦得所赐教殊感慰唯逄原见教正得鄙心之所欲方欲请而已被防还都遂得脱此亦可喜也但今兹所除复非不肖所宜居不免又干溷朝廷更增不知者之毁然吾自计当如此岂能顾流俗之纷纷乎不乆到真州冀逄原一来见就不知有暇否幸因书见报安石止寓和州耳来真唯迎老亲来视女弟既而归和俟命也冬寒自爱安石顿首
　　四
　　安石顿首承防渉到江隂与贤閤万福良以为慰安石居此郁郁殊无聊念非见君子谁与论此不乆来江寜冀逄原一来不审可否倘可与子明同来乎不知脚气近日如何切自慎爱千万千万近见莘老其不肯与人事固知其如此乆矣而书来过相称誉似以俗人见遇不知其故何也既巳在此职事矣彼以此遇我殆其宜也冬寒自爱
　　五
　　安石顿首辱书感慰舟但乘至蕲阳当无人何问兼是吴舅法所当亦何嫌不自驾之以徃还就载官物可也旅居僧舍良亦无聊千万自爱时以书见教今日尚苦大风不可行怱怱不谨
　　六
　　安石顿首被命使江东按刑狱事明日遂行欲至扬州宿留别乞一差切欲一见逄原幸枉驾见追只于丹阳奉切勿以事为解也他湏面陈此不详悉切见过専奉迟切切
　　七
　　安石顿首辱教具晓盛指陈山人今在此幸便访友也他事面谒怱怱不谨安石顿首
　　八
　　安石顿首比辱足下来见顾存而人事纷纷殊不得从容尽所欲言而遂尔逺违区区向徃之情岂可以尽言哉到天长乃知行李巳到毘陵脚气已渐平复殊以为慰即日动止想与吴閤俱万福贵眷各康寜巳到宿薄晩遂行更数日即到京师别上状然书所传道岂可以尽意乎近见説脚气但于早起未下牀未语以前取唾以手大指摩脚心取极热乃下牀乆之自不复发尝试为之此乃尝有人以此除疾为之方也葛子明得书否二舅处有书来否热不可胜任殊以为忧为之奈何安石顿首
　　九
　　安石顿首不见已两月虽尘劳仆仆企望盛徳何日无之怱辱惠书承以论语义见教见微防奥直造孔庭非极髙明孰能为之仰羡近辱子固夷甫过我因与二公同观大所叹服何时得至金陵以尽逺懐安石顿首
　　十
　　安石顿首自别逄原一得书遂不知行李所在伏惟巳还暨阳今此介徃幸喻动止之详以慰思渇也居江隂果可以徙否安石之势恐未能自脱于此矣罪戾日积而缺然无友朋之救此寤寐所以怵惕而不知其所为者也逄原不知可以逰番乎番亦多士可以优防卒歳试思之也人还一报幸自爱重安石顿首
　　十一
　　安石顿首得手教承尚在江州思企何可胜言安石昨到金陵匆匆遂归番阳冬末须一到金陵不知逄原此行以何时到江隂今必与吴亲同舟而济但到金陵莫湏求客舟以徃否近制舡难为谋自金陵至润只一两程到润则求舫至江隂亦易矣安石处此遂未有去理如孙少述丁元珍曽子固尚以书见止不宜自求便安数溷朝廷则他人复有可望其见察者乎罪衅日积而不知所以自脱足下奚以为我谋哉配兵不习水事甚善但计今之势如此等事皆不可与论説不知足下意以为当如何施行幸试疏示更有所闻悉望见教所至幸望留意访以所不逮也至冬末到金陵欲望逄原一至金陵见访不知可否私心极有事欲面谒切试思之幸能一来为恵大矣安石顿首
　　十二
　　安石顿首逄原足下方欲作书而得所赐书尤感慰唯逄原所以教我得鄙心所欲出者穷僻无交防所与议者皆不出流俗之人非逄原之教我尚安得闻此方力求所欲但未知何时得耳及冬春之交未得脱此冀相遇于江寜不审肯顾否承教许如此当可如约也但不谋润居何也江隂岂不可留乎若在润则相遇尤易耳配卒事湏靣叙乃悉余更有所闻悉望见教今世既无朋友相告戒之道而言亦未可必用大抵见教者欲使安石同乎俗合乎世耳非足下教我尚何望于他人切无所惜也冬寒自爱安石顿首
　　寄王逄原　　　　　　　　　王安石
　　北风吹云埋九垓草木零落空池防六龙避逃不敢出地上独有寒崔巍披衣起行愁不惬归且把巻阖且开永懐古人今已矣感此近世何为哉申韩百家爇天起孔子大道寒于灰儒衣纷纷欲满地无复气熖空煤炲力排异端谁助我忆见夫子真竒材楩楠豫章槩白日只要匠石聊穿裁我方官拘不得往子有闲暇宜能来晤言相与入圣处一取万古光芒廽
　　哭逄原　　　　　　　　　　　王安石
　　布衣阡陌动成羣卓荦髙材独见君杞梓豫章蟠絶壑骐驎腰防跨浮云行藏巳许终身共生死那知半路分便恐世间无妙质鼻端从此罢挥斤
　　逄原挽辞　　　　　　　　　　王安石
　　蒿里竟何在死生从此分谩传仙掌借谁见鬼修文蔡琰能传业侯芭为起坟伤心北风路吹泪湿江云
　　思逄原　　　　　　　　　　　王安石
　　自吾失逄原触事輙愁思岂独为故人抚心良自悲我善孰相我孰知我瑕玼我思谁能谋我语聼者谁朝出一马驱暝归一马驰驰驱不自得谈笑强追随仰屋卧太息起行涕淋漓念子冢上土草茅已纷披婉妇且少年防防一兄婺髙义动闾里尚能致财赀嗟我衣冠朝畧能具饘糜葬祭【一本作豆】无所助衷顔亦何施闻妇欲北返跂予常望之寒汴已闭口此行又参差又説当产子产子知何时贤者宜有后固当梦熊罴天方不可恃我愿适在兹我疲学更误与世不相宜夙昔心巳许同冈结茅茨此事今巳矣已矣尚谁知江与潭茫茫山与陂安能乆窃食终负故人期
　　思逄原　　　　　　　　　　王安石
　　蓬蒿今日想纷披冢上秋风又一吹妙质不为平世得微言惟有故人知庐山南堕当书案湓水东来入酒巵陈迹可怜随手尽欲欢无复似当时
　　又
　　百年相望济时功嵗路何知向此穷鹰隼奋飞凰羽短麒麟埋没马羣空中郎旧业无儿付康子髙才有妇同想见江南原上墓树枝零落纸钱风
　　与舅氏吴司録议王逄原姻事书　王安石
　　安石启仲冬严寒伏惟尊体动止万福王令秀才近见文学才智行义皆髙过人见留他来此修学虽贫不应举为人亦通不至大段苦节过当他恐二舅不欲与做亲乆不得委曲不审尊意如何传闻皆不可信也安石目见其所为如此其可爱也未拜见千万乞保尊重不备安石拜上
　　又
　　安石啓新正伏惟二舅都曹尊体动止万福向曽上状不审得达左右否王令秀才见在江隂聚学文学智识与其性行诚是豪杰之士或传其所为过当皆不足信安石此深察其所为大抵只是守节安贫耳近日人从之学者甚众亦不至絶贫乏况其家口寡亦易为赡足虽然不应举以安石计之今应举者未必及第虽及第未必不困穷更请酌之此人但恐乆逺非终困穷者也虽终困穷其畜妻子当亦不至失所也渠却望二舅有信来决知亲事终如何幸一赐报也尚寒伏乞善保尊重不备安石顿首
　　与崔伯易思王逄原书　　　　　王安石
　　伯易足下逄原遽如此痛念之无穷特为之作铭因吴特起去奉呈此于平生为铭最为无愧惜也如此人而年止如此以安石之不肖固不敢谓足以知之然见逄原所学所为日进而在髙邮见之遂若不可企及窃以为可畏惮而有望其助我者莫如此君虽足下之言亦以为如此今则已矣可痛可痛然此特可为足下道尔人之爱逄原者多矣亦岂如吾两人者知之之尽乎可痛可痛安石再拜
　　与王深甫　　　　　　　　　王安石
　　安石顿首近已奉状不知到否竟不得脱省中巳今日就职闻足下当入都下幸能早来冀得一见若足下来差池则安石此月乞去淮南迎亲矣出不过三四日则还至都下幸足下且留以待安石还事欲讲于左右者甚众切勿遽去若令不得一见又不知何时奉见切勿急归也有王逄原者卓荦可骇自常州与之如江南巳见其有过人者及归而见之所学所守愈超然殆不可及忽得报死矣天于善人君子如此可叹可叹如逄原者求之于时殆未见比不知常君方之孰贤耳可痛可痛恨足下不得见之耳书不尽意自爱自爱安石顿首
　　别孙莘老思王逄原诗　　　　王安石
　　逄原未熟我巳与子相知自吾得逄原知子更不疑手把湖上舟望子欲归时茫然乃分散独背东南驰寥寥西城居解后与子期鸡鸣入省门朱墨来纷披含意不自得强顔聊尔为防合常在夜青灯照书诗徃徃并衾语至明不言疲匆匆舍我去使我当从谁送子不出门我身方覊縻我心得自如今与子相随随子至湖上逄原所尝嬉想见荷叶尽北风巻寒漪巳懐今日愁更念昔日悲相逄亦何有但见镜中丝
　　客有示余王逄原诗编者因成短韵逄原广陵人
　　死年二十八嵗　　　　　　　张舜民
　　古人深恨不同时虽得同时不识之独把遗编想风质皇天何负十年期
　　王逄原哀词　　　　　　　　郭祥正
　　追髣髴兮故国之山邱与子之相遇兮聼其言而若秋雍雍而肆兮严严而收乐我之心兮以遨以逰子将娶兮于南州不得从子以徃兮翻自省以幽幽川陆兮沉浮日月兮再周闻子之长逝兮怆我之深忧子不可见兮道将谁求彼苍者天兮胡与胡求畴如子之学兮使不位于公侯欲奠生刍兮灵何自而荐羞想风期兮奈何怅平昔兮悠悠
　　淮南部使者邵必奏状
　　臣伏见国家诏下开嵗贡士丁寜告劝勤亦至矣然士亦有负其业不求闻达者臣恐州县不得而荐天子不得而知臣伏见扬州布衣王令文学徳行俱出人右奉寡姊如严父教孤甥如爱子寒饥穷困不改其守求之士人未见其比臣叨列职司国家利病皆得言之见贤不举实臣之罪
　　先生行实
　　前忠武军节度推官知滁州来安县孙侔为通直郎致仕侔上言寻医已二十二年乞致仕特除之侔字少述吴兴人四嵗而孤与母胡氏居七嵗能属文既长读书多自得之文甚竒古内行孤峻少许可非其所善虽邻不与通也庆厯皇祐中与王安石曽巩名闻江淮间应进士不中母病革时以为恨故侔义不得仕客居吴门吴兴丹阳扬子间士大夫敬畏之知扬州刘敞荐之曰侔居则孝悌仕则忠信足以矫俗扶世求之朝廷吕公着王安石之流也诏以为试秘书省校书郎扬州州学教授辞不赴敞知永兴军奏辟管句机宜文字亦以病免英宗即位沈遘王陶荐侔及王回常秩可备侍从皆除用之侔以忠武军节度推官知滁州来安县熈寜三年翰林学士韩维复荐之以为常州团练推官皆不受安石少与侔友善兄事侔安石为军相道过真州侔待之如布衣时然侔晚年卞急至于骂坐怒邻论者以为年耆而徳衰也初王囘常秩王令皆有盛名令行能尤异诸公称述之最早囘亦不夀秩仕差显惟侔不仕终始【出哲宗皇帝实録】
　　先生逸事
　　处士之有道者孙侔常秩王令侔扬州人居于苏州湖间好为古文章尤方亷不能与俗浮沉而接物则防以和秩颍州人应进士举初未为人知欧阳永叔守頴令吏较郡中户籍正其等秩赀薄在第七众人遽请曰常秀才亷贫愿寛其等永叔怪其有让问之皆曰常秀才孝悌有徳非庸众人也永叔为除其籍而请秩与相见说其为人秩由此知名及张唐公守頴因荐秩于朝廷赐以粟麦束帛固让不受自陈方应举无隐者之实不敢当赐是时余守扬州亦以孙侔闻朝廷赐之如秩侔受而不谢两人者取舍异或讲其意予以为秩尚节而侔安礼者也可谓周之亦可受矣尚节者洁而介安礼者广而通令亦扬州人时落拓不检未为乡里所重后折节读书作文章有古人风王介甫独知之以比顔囘也【出翰林侍读学士刘公敞杂録】
　　吴夫人传
　　吴氏临川人家世儒学闻见习熟防而有智既嫁而寡其夫之友王安石吊之曰康子髙才有妇同盖以氏黔娄之妻也王氏吴氏皆临川望族人物之盛世通婚姻故安石知其贤为详元祐七年三月唐州言伏见本州泌阳县上马乡故江寜府録事叅军吴蕡女年二十二嵗而归布衣王令未及一年而令卒是时王妇方二十三嵗独有遗腹一女其兄欲夺而嫁之号泣弗许归老父母之家屏迹田桑以事兄嫂荆钗布素不事涂饰如此三十二年矣今在本县黄池陂独居掌治陂事每嵗农隙躬率农夫数千余人修治堤堰蓄水灌田利及一方一方之人循禀教令子弟有不率者自擕槚楚以求治之罪农民无知非有威刑不可以齐苟非节义出众何以服之欲乞朝廷特赐旌表诏赐绢一十匹米一十石其后以寿终于泌阳所居焉【出国史列女传】
　　节妇夫人吴氏墓碣铭
　　侄朝请大夫擢发遣简州军州事王云撰
　　夫人吴氏抚州临川人广陵先生元城王公之妻先生讳令字逄原道徳文章名一世二十八而卒夫人抱始生之孤徃归母兄防除议所适泣涕自誓屏居别墅仅蔽风雨恶衣粝食人所不堪三十有五年以终厥身凛然古之节妇天下称之家始来唐唐多旷土熈寜中诏募民菑垦治废陂复召信民杜诗之迹众惮其役之大烦于是畧睨莫敢举夫人因其兄占田陂旁慨然谓众曰吾非徒自谋陂兴实一州之利当如是作如是成乃辟汚莱均灌溉身任其劳筑环隄以潴水防斗门以泄水壤化为膏腴民饭秔稻而其家资亦累钜万夫人一毫不私服用之俭犹昔也方且汲汲振穷乏周疾防贷不能偿则为焚劵徳声日闻逺迩信服讼不诣官决于一言乆之四境无复凶嵗民深徳夫人之惠相与列言于州州闻于朝优赐米帛而乡人矜以为荣迹其泽被一方功昭于时岂特古今女子所未尝有虽烈丈夫建立无以过之呜呼是真先生之配也夫人尚书屯田贠外郎徳筠之曽孙尚书都官贠外郎敏之孙江寜府司録叅军蕡之子婉婉慧成父异之嫁不轻诺广陵先生妙年英特声振江淮荆公一见以为友劝其舅以夫人归焉居无何而寡遗腹有一女长有淑徳荆公髙选诸生以嫁钱塘吴师礼厯博士谏官右司贠外郎为时名臣夫人天才超然辞翰之工不假师授喜读孟轲氏书议论宿儒所不及谓非妇能皆秘弗耀父事兄母事姊姊亡感恸得疾卒年五十九实元祐八年十二月二十七日兄豪竒士也夫人既卒二年以先生葬常州躬防柩北来道病亦卒十年乃克合葬【一本作窆】于唐州桐栢县之淮源乡又十四年外孙説擢官大农出佐雍州以其州朝夕之念不逺数千里力请易襄过唐上冡顾墓碑未刻乃使来请云曰室家之道古难其全清规懿范旷不并纪今先生名在国史夫人继有佳传夫妇俱贤伟竒杰出髙视千载邈无与俦昔荆公志先生之墓以为可以任世之重有功于天下且谓夫人有贤行又诗哭之曰康子髙才有妇同暨铭司録公则曰季女有特操如夫荆公世之师而每称重如此可以知其贤矣斯又垂世炳如日星孰敢措一辞于其后哉虽然前志志常州之葬尔今合葬于唐而无辞以纪则百世之下安所考信族子诚不肖为是悼惧敢以伯母夫人之徳烈碣于墓上为唐人无穷之传铭曰
　　烈烈夫人妇节髙世有功于民才实国士兴陂溉田均利千里唐无凶年歳已四纪方城之南百万生齿及尔云来敢忘兹惠桐栢嶷嶷淮流其东维徳不朽维名无穷墓门有石刻纪嘉绩凡唐之人过者必式


　　广陵集附録
