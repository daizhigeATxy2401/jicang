　　钦定四库全书　　　　　集部五
　　霞外诗集　　　　　　　别集类四【元】
　　提要
　　【臣】等谨按霞外诗集十卷元道士马臻撰臻字志道号虚中钱塘人仇逺序是集称其隠约西湖之濵士大夫慕与之交不过习清虚谈淡泊无一言及势力声利龚开序则称大徳辛丑嗣天师张真人如燕主行内醮教名流并翼然景从王子繇马志道在焉其人盖在通介之间者也集中铺张富贵数篇如嗣天师吴真人诗之类颇乖山林之格然所作皆神骨秀骞风力遒上琅琅有金石之音虽不能具金翅擘海香象渡河之力而亦不类酸寒细碎虫吟草间观其述懐一诗殆宋末遗老寄托黄冠而其豪逸俊迈之气无所不可政不以枯寂恬淡为髙耳此本为毛晋所刻末有晋跋称伯雨之后复有虚中今考诸家之序皆作于仁宗大徳初年则臻尚在张雨前晋偶失检也乾隆四十二年三月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀










　　霞外诗集原序
　　钱塘有隠君子曰马虚中其资也粹其学也正其言也文其居家笃于孝弟清勤恬雅动以古人自饬暨出家着道士服隠约西湖之濵士大夫慕与之交不过习清虚谈淡泊无一言及势力声利而世之能寒热人者尔尔我我进退语嘿之间一言不少屈葢重内而简外信己而不求人知而人之知者诚心説服焉噫君子哉予与虚中游有年平昔已敬其人一日虚中携诗卷相示大抵以平夷恬澹为体清新圆美为用陶衷于空合道于趣浑然天成不止于烟云花草鱼鸟而已乡有雪巘褚先生者博学卓行之士也执古刀尺裁量晚后虚中从之学尽得其徼妙况汗漫万里逺览崧岱之雄抜江河济淮之奔放近挹两峰三潭六桥之佳丽秀整交广视濶胸次宏豁宜其笔力不凡如此昔人谓不行万里不可读杜诗而防州以后殊更老成予于虚中之归不但放一头且畏之矣西湖物物是诗料秋来日日是诗思尚当与子吟啸于乾坤万象之表大徳六年九日里人仇逺序
　　大徳辛丑嗣天师张眞人如燕主行内醮教名流并翼然景从王子繇马志道在焉明年来归志道出往来吟卷及手画桑干龙门二图仆幸得一见随喜居顷之遂以所作霞外诸诗俾为之序仆既叹羡有加因之又念雪巘翁极父师之教至此而玉其成且行卷所存多礼乐光华之典据后之君子録名山故事尚于兹有攷二者皆当表着而复计忖自车书混一南北通辕干名逐利者去来几何人尝试使之述周汉之遗迹大川乔岳之势状与城郭人民之今若古或者漫不知省必待诗人采掇归之笔下如好音嫭色动人观听一何异哉然后知先王之泽先民情性不逐有形而而事事物物见之声文气韵万古可一息辨也合是为序要非窽言抑孝友徳履诗之根本也志道宁亲于家庭甘旨如意领弟于精庐意爱无斁交往朋从乆敬弗替而于仆也又以翰墨游戏相与无间其何説之词为诗若干首古今体制具在而驯雅如其人览者自见淮隂龚开圣予序













　　钦定四库全书
　　霞外诗集卷一　　　　　　元　马臻　撰春霁书懐
　　纷雨洗游尘润物亦已足淑气浮芳鲜山泽一时緑回鴈逺零乱流云髙断续伊余惬所向偶景相穆穆好鸟如含情不语立嘉木静知春事佳老觉世味熟遂展平生情谁复辨蕉鹿
　　五云山写望
　　少乏超絶姿瘦鹤存野格乾坤心自放颇觉尘土窄安得千金槖使我穷地脉征途多荆榛此志宁复得今晨跻山颠纳纳瞰广陌正东临大江髣髴海外国孤帆扬长风静入秋气白层峦引列嶂下有云雾隔不知谁家楼突兀立逺色禹穴指顾外厯厯禾黍黒簸荡千古愁人世一过客髙歌据苔石坐见日车仄目极穷防搜一鴈没空碧
　　山中早梅
　　孤根彻后土破冷争春回惜哉氷雪姿落此荆榛隈若生白玉堂不负黄金罍一见一惆怅再歌再徘徊未央宫中花直待羯鼓催
　　遣兴二首
　　长日闭门坐轩车谁与亲莺花欺白首鲑菜足青春今古斯文在江湖旧业贫丹心不可道风雨夜来频老木苍苍合幽禽琐琐喧坐长楼转影静极客忘言云物何时定亭台几处存虚懐推至理随意且芳樽
　　竹窗
　　竹窗西日晚来明桂子香中鹤梦清侍立小童闲不动萧萧石鼎煮茶声
　　题墨竹
　　拂云标格嵗寒心墨色分隂重又轻不似渭川千亩緑只和风雨作秋声
　　雪夜仇仁近屠存博数先辈过山房分韵得朝字
　　湿云结空寒气骄云根古观埋山腰山人宴坐观物化竹风松雪声飘萧二三才子相招邀聨轩过我欢清宵小阁闭暖蜡光揺案头置酒罗桂椒剧谈若与元气合铜匜火冷青烟消城楼残更敲短梦鼾眠纵客嘲边韶我无诗才学李杜又无仙术追松乔人生此防能有几今朝未必知来朝请君得意歌且饮江上春风吹柳条
　　偶成
　　昔嫌上界多官府不道人间足是非四十年来悲喜梦倚栏闲看柳花飞
　　诗愁
　　城中亲旧浑零落湖上园林几变更只有诗愁消不尽旋随芳草眼前生
　　春日幽居
　　浅浅春风尚带寒日斜香篆半烧残杏花一树开如锦怕触啼莺不倚防
　　春雨
　　良防时不偶徒为物所婴惊雷启羣动有鸟迁乔鸣徙倚流逺日弥弥川去平风色误花信春光消雨声念此睽心赏取榼聊自倾几微存倚伏兹理何防防孰能继髙唱欲罢难忘情
　　寄题终南山甘河镇遇仙宫【七真遇吕公传道处】
　　秋空剑别洞庭波道本忘言又若何人事百年迷苦海仙源一脉防甘河金莲既秀真无待理虽深语不多惆怅终南笙鹤逺五云宫阙自嵯峩
　　湖中春游曲
　　堂堂复堂堂画鹢谁家郎绣旌鸳颈冷膳府鸾刀光倾椒注桂邀流芳楚腰络索闻悬珰箜篌急响如相恼岸头折尽忘忧草黄金惯积自媒身随肩满席惟嗔老牙籖万轴齿不拈孟客何賔迹如扫柳绵扑扑乗风吹花翎小鸟啼诉谁玉郎沉醉晚未醒春光去矣犹不知
　　白鹭
　　吟肩髙耸受风吹西塞山边细雨时不染丹青愁鹤妬自矜清白见鸥欺某丘有树犹堪宿何处无鱼可疗饥振振飞来应得意也曽物色到周诗
　　为葛元白赋闲境
　　大观均喧寂结庐在人境所以葛天民妙处心自领静者非有期物役敢驰骋有时弦歌声清絶百虑屏坐久白日动厯乱竹木影翻笑厐徳公深向鹿门隐山林野客如藏造次数上君子堂先生髙卧北窗下曲肱一觉回羲皇门前参错自车马黄尘乌帽春茫茫春茫茫日欲老中有青天白云落花芳草梦回不记邯郸道
　　危坐
　　危坐不觉久月照一庭緑三更白露下夜气湿野服恬淡失悲喜视听非耳目闲将黄庭经更趂月下读
　　越中言懐
　　分甘茅屋老苍苔不是明时弃不才避社燕归杨栁合趂虚人散鹭鸶来半江落日明渔浦两防回潮掠钓台呉越争雄俱一梦年年杜若满汀开
　　游雷峰寺
　　雷峰壮南屏窣堵林外出老僧旧识面邀我一登陟髙回星汉流静压山水碧昼有白云飞夜有明月入诸佛似安禅脉脉度朝夕野人怯髙险欲上股先栗不如履平地彼此无得失
　　初春即事
　　东风又到武林城静里看春各有情怕説利名多昼睡爱寻山水每闲行傍人冷笑营巢燕求友翻怜出谷莺世事不穷时易失翠微深处夕阳明
　　二禽篇
　　杜鹃杜鹃闻尔曽为蜀天子一自城荒尔身死当年御极日万几何苦今朝自如此恭闻太上垂言治大国兮烹小鲜流情纵逸不追悔无端却恨春山烟毛衣鉴缕满身黒万里岷峨归不得六合茫茫啼一声春风为尔无顔色
　　鹧鸪鹧鸪不知春色何负汝每到春来声更苦百年不得此身安尚忆当时在行旅尔不学大鹏一举培风两翼如云垂又不学篱边斥鷃翺翔飞跃蓬蒿枝黄陵庙前几春草空遗怨恨传新诗江南二月烟花乱子子孙孙自呼唤説尽人间行路难凄风苦雨心肠断
　　贵公子
　　麝沉灰暖瑞烟轻十二阑干转画屏翠袖闲调鹦鹉语牙牌分牓牡丹名半垂帘幙因春冷未放笙歌为宿酲飐飐流苏风不定隔墙时送卖花声
　　雪
　　冷逼街头酒价髙晚来风急更萧骚青楼醉舞不归去江上一蓑怜汝曹
　　送仲泽邢讲师回汴梁
　　寒日照呉山北风吹汴水山水一望间客路二千里是时冬月飞光促短晷之子忽言迈孤舟送行李仰睇极空烟嘶鸿入幽耳人生难满百防合良有几四海非无交利害射如矢鸾凰慕竹实鸡虫竞糠粃悲哉道不同反为世所耻所以送君行感慨莫能已中条万古青旦暮白云起何时来卜邻结茅白云里
　　奉酬容斋徐廉使
　　鲁国真儒惟一人鲁国多士徒纷纭紫微列宿光荧荧朅来苏彼南州民夫子之才难比数复使清时见伊吕一夜霜风动列城黠胥缩胆如饥鼠棠隂欲转公事余髙堂昼永娯琴书千村万落鸡犬静山民野妇安樵渔昨朝来过幽人屋亹亹谈唾珠玉他日重期扫石床为啜山茶荐秋菊
　　呉江夜泊
　　不见天随子令人逸兴孤村砧声自荅岸鸟语相呼河汉回西极星辰入太湖古情吟不尽明月照姑苏
　　宫怨
　　多愁多怨怕春天花外时闻警跸传金缕绣衣浑不称余香犹带御炉烟
　　释宫怨
　　万顷恩波一寸心玉堦青草断车声文章近日无人爱休把黄金乞长卿
　　张野泉偕虚谷方使君赵春洲数先辈见访即席赋诗各以酒字为韵
　　幽居扄青春水轩仅如斗敲门问谁来过我得良友浮云无停隂霁色破古柳人生不自适嵗月欺老丑欲挽湖水春添我杯中酒酒尽意不尽落日照鱼笱掀髯出门去悲欢一何有
　　简野泉兼呈同席诸公
　　黄河一清一千年天下何代无才贤兰亭防散日已逺茂林修竹闲风烟西湖山水古竒絶佳句已属峨岷仙我住湖边六七载此迹虽滞心静观羣动趋变化敢与物态分媸妍不知门外春已晚游丝暖絮晴相牵每思古人去不返肝胆偪仄愁如悬谁言我辈异古昔赖有故人张野泉携诗载酒忽扣戸须臾品馔罗其前座中羣彦皆诗伯侈靡齐梁不足律坐驱浇薄回大雅气豪颇觉天地窄君家城东我城西一见忽忆数年隔吁嗟嵗月不待人况复此防难再得狂歌浪饮春亦惊剰水残山晚萧瑟酒阑客去竹木静坐久稍已收众色向来喧寂何所之蘧蘧梦破东方白
　　月下闻鹤
　　山对澄湖楼对山爱山终日倚楼看洞天何处鹤归晚月下一声风露寒
　　奉简似山郭髙士
　　仙翁仙岛住应运下人寰读易天心合论诗春思闲钟声太一殿草色武林山应有推敲者月明来扣闗
　　送郭似山回张公洞
　　春风吹沙春草长杂花媚烟飞野香幽华袅袅雨色人间光景劳中肠赤城老仙呼鹤起迢迢直度太湖水玉洞碧桃凝古芳扄窈窕罗疏绮吟诗赠别情相闗雾节风幢几日还归来无语生幽寂啼鴂一声春昼闲
　　题龙舟卷
　　楼船耀日青天转容与中流棹歌逺汉武仙游竟不还汾隂几度秋风晚至今流水愁无声空令画笔劳经营人间万事等一笑云淡天长千古情
　　无事
　　无事每日不出戸满院松竹森交加昼眠厌听啄木鸟早凉喜见牵牛花一真自可了生死万事不必论等差谁能屑屑管迎送客来且试山中茶
　　瑞鹤诗上大宗师真人
　　皇皇古道尊三五云从龙兮风从虎至尊垂拱四海宁诏令昭事元祖维时羽服昕趋朝环佩参差肃仪矩大哉圣徳合天心霓旌昼下胎仙舞初疑瑞雪飘晴空渐似云衣来玉宇瑶坛春静立多时碧落风清更延竚竒祥所致森有神阊阖门开又髙举是日天顔喜色动荡荡肪阶俨干羽乃知无为无不为真化风行迈前古真人有道通杳防力扶至教垂常名野人献诗欣再拜山林自此陶休明上延景祚康黎民万嵗千秋歌太平
　　龚圣予画瘦马行
　　在昔开元曹将军徤笔突兀老入神能貌明皇玉骢马博得声价轻千钧后来韩干只画肉少陵不许肥失真寥寥此道几悬絶至理不付寻常人淮隂龚公老儒者落笔文辞驰二雅有时快意扫骨马妙处不在曹公下画时想极虚无垠思入万里沙场昏凝精洞视色不变杳防之中百体存相经合备渥洼种仰首鸣天鼻欲动气豪似与神龙争疾雷迅电惊尘梦忆昨嫖姚骑战时旋云转雾飞四蹄翻然踏碎闗山雪归来汗血光淋漓霜枯万骨功谁利太平总为将军致如今衰瘦箭瘢干生驹却受黄金辔此马此画絶世无先生慷慨传此图可怜韦讽日已逺独抚此画深嗟吁北风动地天色惨展开猛士寒摇胆咏罢新诗无限情卷向空斋白日晚
　　夜坐
　　空山髙寒云不凝绵绵夜坐神宇清泥丸朝退月露滴但听下方鸡犬声
　　赠云屋瑞上人
　　曽击鸣鞘羽卫前毳袍锡杖且随縁田园卖尽思行脚师友参多学坐禅闲説升平犹泪下因伤老大自心怜回头好趂归时路不见人牛月正圆
　　摘园橘寄戴祖禹
　　幽园逼湖水辟地种嘉橘时雨既霑濡培养借春力忆昨开小花清隂正繁密疎帘白日静香气散书帙迩来八九月喜见累累实因思造化功具此霜露质张华吟未工慧老画不出大者发至精错落金相射小者凝元气低垂缀寒碧山鬼亦见避老乌不敢吃昨朝唤山童提筐事采拾落刃緑雾飞入手流脂湿我恐殄天物精爽飒如失遥怜洞庭山万树风雨夕焉能饱一看路逺不可即须臾绕行廊吟咏意方释童仆不好事笑我太迂僻为君荐樽罍聊复慰相忆
　　项王
　　叱咤犹传数里惊隂陵失道已沾巾江东父老羞相见忍可捐躯遗故人
　　吊崔云山
　　埃风荡天荒孤山卧秋草君家孤山下不厌孤山好昔我山中房识君师侍傍白发映蕉水玅语回羲皇闻君又絶粒黙黙宴华室道毕合神风回车朝帝一制魔诚所难有身良可叹层隂翳太景平陆翻狂澜忆君出门去相看泪如雨始欣天道还逸驾倏飘举有诗君莫吟有酒君莫斟神交动恍惚尚想闻空音我歌山日落松声起寥廓魂兮其有知为我来防漠幽室苦夜长思君念春阳春阳难复见短歌不成章
　　述懐
　　家无负郭田何以懐归耕岂不有他好复恐劳其生穷居四十年富贵浮云轻乳鸟喧髙枝壮心忽然惊所忧闻道晚徳业将无成言此向知已欲语已忘情
　　送郝景文【阙】　之京
　　江上草已碧送君伤别心听鸡临晓色防马度春隂驿路燕山逺风花汉水深道人无外事林下问除音
　　送孙大方讲师回汴梁朝元宫
　　游遍江南山水地仙翁归兴动旌旄青溪人去鹤声怨碧落风清劒气髙驿路野花心独逺江乡夜月梦应劳到家想得春风晚开尽都观里桃
　　山人
　　山人行止在山林生怕侯门説姓名虫臂鼠肝分得失奴顔婢膝事逢迎一声啼鸟湖烟暝满地落花春雨晴自煮新茶试新火坐看斜日转窗明
　　送姬讲师回京
　　冷雨逼古春春华湿苍翠生意老不化节物为憔悴悠悠山川长念子之何地临岐各惨淡草草叙别意达人不患贫贞女不事媚至道贵冲漠澹然有深致后防殊未期愿君勉斯志
　　闻杜宇
　　飘泊身同泛梗萍年年因尔更闗情半啼半哭深含恨飞去飞来不住声日落逺怜行客过风微闲见落花惊故家乔木雕零尽一夜月明芳草生
　　歩虚词
　　逸辔太景阿萧萧导钧虚节合万奏髙防防五神隂阳鼓灵风一炁无不均淡然眄至寂大道无疎亲适路非有待上仙齐飞轮哀哉贵终道尘波沦肉人丘垤秘浊骨大夜难希晨灵明丧愆秽缱绻来去因何不散尔想复此空中真虚舟纵风柁放浪无涯津期刼倐忽周真空浩无垠卓然吾独存防当哂灵椿
　　看春
　　西湖二月春风豪蒲芽一日三寸髙慿轩不语笑桃李施朱防白真徒劳
　　春日写望
　　逺山重叠限空明淡拂生绡絶防尘半舸夕阳喧酒客一楼寒色倚诗人早莺懐旧随时至芳草无情着处新却忆城中有贫者杏花开尽不知春
　　山中寒食
　　青阳转节候杂芳丽原隰山中寒食近啼鴂亦已急新塜有人祭古墓无人泣伤心名利骨瑟瑟土花湿石马悲无声空对东风立
　　春霁陪葛元白游南山
　　积雨淹幽事初晴得此晨问舟寻上客放歩约同人偶入招提境如酬宿昔因禅心本无住吾道岂忧贫城郭千年鹤林丘一聚尘欢娯时不偶激越意空陈路改疑前梦云孤忆老亲弹琴僧舍晚覔句酒家春闲水文轻縠平芜展细茵目惊流节驶心醉古风淳久识穷非鬼难言笔有神感深将下涕喜极欲忘身蹭蹬繁花老隂沉乱叶新野夫元懒放杜宇足酸辛更欲东蒙隐难期北郭隣有懐聊自适愧尔葛天民
　　喜晴
　　久雨山水暗荒鸡鸣胶胶贫居匪琴书何以胜寂寥今晨户牖白天宇回光昭日华引生意众卉緑寒条浮隂灭余迹逺逺带六桥蜂声逺树转水影和春摇岂不展好懐润我顔色凋床头浊醪熟清士亦可招俯仰已陈迹畴能计明朝
　　田家
　　地偏生事僻转觉入城遥犬吠三义路人行独木桥炊烟时灭没村酒自招邀昨日蚕新浴柔桑緑满条
　　姑苏逢邓觉非
　　春夏忽已交放舟别吾庐计日念行迈薄言寓姑苏出门无所从桑麻蔼丘墟与君敦夙好邂逅临长衢指我屋头柳髙隂正扶苏一室无长物清心有琴书洗觞酌醇酎呼童摘畦蔬乃知天壤间静者乐有余名者实之賔此语真不虚
　　热
　　盛夏势莫当昊天日亭午亢阳流赤光崇冈裂焦土夸父不知疲暍死自罹苦何不挽沧溟大霈天下雨
　　寄越上友人
　　分袂沙边两嵗余生涯别后竟何如云迷禹穴无来信秋隔呉山有故居思断碧天江漠漠吟低白日雨疎疎郊墟昨夜新凉入珍重佳儿好读书
　　和陈无逸见寄诗韵
　　感君髙谊曽倾盖岂意今朝辱赠诗徤笔惊人秋浩荡流年伤我老差池论文每恨识不早题橘徒能寄所思便欲相期赋招隐计疎难办买山资
　　身世
　　身世寄悠悠闲门寂似秋时清孤劒化齿落万縁休欹枕日下树卷帘云入楼近来添薜荔生满屋山头
　　中秋见月
　　去年中秋月团团上林薮文士两三人竟夕坐相守精光浮白空谁见虾防丑觞酌杂歌吟待得下髙柳今年中秋月辉辉入窗牖照我如有期怪我樽无酒月是去年月不复去年友人生如风花聚散良不偶贤愚与贵贱肉骨同一朽我今见明月再拜复稽首侧闻古老言此言岂虚有正秋三五满万里絶纎垢玉兔捣神药服之夀长久我无周生术安得月在手天梯邈难攀中扄欲成疚万方浩漫漫月轮又西走
　　秋日山家
　　落叶不肻住堦前知几重饥禽窥绽栗危石俯乔松日午客初到路迷云更封何时了尘事卜筑肻相容
　　为张仲美画梦元遗山雪夜论诗图
　　虐焰焦根古道日沦坠安知大化中元气塞天地遗山与仲美先后本一揆上士以神契防防感灵防长淮夜风雪清梦短檠对非名言岂索形骸外煌煌三百篇光焰髙百世曰予托人境尘土触肝肺苦吟愧蝇鸣况复事粉绘诸公足题品靡靡发真秘持此寄逺心江汉已秋意中有号风蝉哀哀响寒翠
　　存此山寄清游藁
　　秋风杖锡别多年细读新诗尽极却忆姑苏云外寺月明谁伴夜深禅
　　秋日即事
　　芙蓉凉浅未全红稚子拦街鬬草虫节物变迁风景在故园心事不言中
　　秋懐
　　大火徂秋节炎炎几何时今日昧明日敢作百嵗期凉风昨夜来西山白云起舟人吹鹧鸪愁荡一湖水嗟余寡所见就失发欢独坐待明月恨入青云端自古贤达人谁独免其死静言求此理如此复如此呼童买美酒趂月倾樽罍虽然不解饮聊复畅此懐
　　题日观蒲萄卷
　　老衲搏空无混沌为之辟拔得天地根不假雨露力寒藤挂鬼眼累累冷光碧骊龙亦惊猜夜半风霆急
　　排闷
　　谙尽时情薄似烟更凭谁覔买山钱催凉雨久添秋恨待客茶频废夜眠身退每蒙先达许诗成多得外人传荣枯已悟须臾事一住湖边又十年
　　凉夜
　　遗编掩罢又重披老去悠悠记性迟正是月沉灯半灭一园凉雨草虫悲
　　蛱蝶
　　栩栩复翩翩迎风势不前草根时防染花处自留连怕冷多寻日争髙欲上天谁家騃儿女相逐过桥边










　　霞外诗集卷一
　　钦定四库全书
　　霞外诗集卷二　　　　　　元　马臻　撰前结交行
　　古交山上松青青色不改纵有霜雪侵节操固常在今交陌上花容貌相矜夸一朝风雨至飘泊随泥沙陈雷管鲍世不有一贫一富难长久对面相看仰泰山下视羣峰皆培塿嗟来乎嗟来乎床头黄金不可无君看金尽失顔色壮士灰心不丈夫
　　后结交行
　　古交皆结心其义能断金今交皆结金倐忽能变心取舍既殊轨反掌生陆沉正平一朝忤黄祖有若将身投猛虎子桑莫逆忘其生乃能相与无相与古人今人皆足悲百年忧乐须臾期男儿节义死不变谁肻心懐未济时呜呼谁肻心懐未济时
　　释愁
　　去者不可追未来难强名二气运昏晓万物遂生成泰山若为重鸿毛若为轻苟不任天命百虑徒营营杞人一何愚无事忧天倾
　　山平水逺图
　　乾坤浩浩目力短山水帖帖空光连人家半在溪影里万里春风来客船
　　闻早鴈
　　初鸿有余音老眼无逺光登楼望不极但见天青苍朝飞秋日短宿秋水长不知从此去早晚到衡阳衡阳有故人书札不可将木末避矰缴云边足鹰扬中途多苦辛羽翮能无伤望尔三春归依旧经呉乡
　　送陈子振归姑苏【有序】
　　予与子振识面屡阅嵗矣一聚一散不复情亲偶辱见寄壮游诸诗观其辞追躅风雅逺迈前人不觉快然防心夫何鴈荡片云恨论交之不早繇是酬酢唱和无日而虚未几又复言还嗟流景之易迁况良遇之不偶临岐把袂故作诗以饯之
　　平生每多湖海交论心屈指不可数男儿勲业无所成忽忽身年四十五日日欠诗如欠债防搜岂惮物役苦晚嵗始得鲍叔亲一语当机合前古怡然示我壮游篇长歌短歌逼杜甫凝神注意一展诵山鬼水怪亦起舞夜风索索湖水惊蛰龙衔珠不敢吐羡君杰立懐长才富贵终当拾芥取胡为掉头不肻住束书又向何方去君往姑苏我在杭后防焉能定相许季秋鸿鴈尽南征江汉茫茫足风雨君若他时过环堵为君门前扫落花呼童厨中具鸡黍君今别去相忆不
　　冬夜客至
　　故人终嵗别寒夜此留连雪暗天窗月风回地灶烟鴈羣侵夜发漏防隔城传话旧成愁絶相看复年
　　嵗夜自遣
　　坐见年残竹爆中更将杯酒祝东风道人心事如灰久辜负灯花一穗红
　　徳清夜泊
　　逺色变昏晦卸帆依浅沙浪搜盘岸木风逆赴巢鸦细草官塘直长烟野日斜寒机闻夜织灯火是谁家
　　四圣观写望
　　西林桥畔画船开一片箫韶水上来多少緑杨遮不住天风吹过小蓬莱
　　挽月湖陆尊师
　　浮云无定迹倐忽变其常四序相驰逐安得人久长先生负盛才早嵗道弥昌我翁亦年壮瓢笠行相将烟霞结幽志矻矻穷老荘先生弹素琴一咏复一觞山川半杖屦逸气横天章醉袖拂万象谈笑轻侯王息肩城邑改两鬓各已苍我翁征不起抱独如藏先生善兼人持危振纲复来主都香火皈遐方功成身自退出处诚所当去嵗冬风来木落千林霜我翁在白石鹏化思腾翔恸哭挽灵榇归瘗湖山阳先生来防葬洒泪陟崇冈言别几何时载见秋草黄遗书忽堕前顾盼忧且惶死生犹夜旦此理不足伤所悲失父执浇风散灵芒哀多情不尽厯厯写我肠我来吊诗魂再拜陈酒浆落日大江草孤舟度微茫愁猿向我啼惊浪为我扬思君望八极想像仙人房鹤唳九皋清一笑人间忙
　　书黄西有游尘藁后
　　茫茫大块噫清气调调刁刁声各异诗老得之肝胆雄吐出毫芒照天地书斋昼对百虑空忽如沆瀣浇心胸檐头痴燕并两足细语不敢惊春风呜呼涪翁去世久一脉流芳到西有石床待月读到明空山无人魑魅走
　　扰扰
　　扰扰行尘应接劳繇来斥鷃乐蓬蒿胸中丘壑开图画霞外光隂托酒醪未必汉廷疎四皓至今呉地事三髙功成便合谋身退缑岭春风正碧桃
　　春日言情兼懐同好
　　汉隂抱瓮久忘机一事无成只布衣万水千山人独去三春二月燕双归衰顔暗改青铜镜旧业依前白板扉莫对落花思往事故交消息近来稀
　　墨梅
　　疎葩结冷光素质凝古色濡毫谁氏子巧夺真宰力展卷如有诉老兔向天泣髣髴月沉时影落参旗直夜久书灯青鸿飞楚天黒寒香忽破鼻幽意不可得悠悠感物理对此成太息我欲将赠逺真幻两莫识长啸临春风春风浩无极
　　寄越上张仲美
　　十载萍蓬怅别离偶然一见又差池簿书官事何时了杖屦春风几日随俸薄不堪供鹤料才髙长是赠人诗镜湖波暖多回鴈好寄书来亦未迟
　　邓牧心絶粒味道赋长句以赠
　　谷者命之本此语足深致四体不服勤何以望卒嵗昏昏尘土喧疲役身口累食也苟失时饥火热五内邓君儒者仙久牧方寸地一朝遇至人言启幽秘若非种杏翁定是赤松辈教以絶火粒咀嚼太和气外美邪魔腥八珍岂足贵虚无空中素俗物尽疣赘过我索诗章已觉神彩异丹髓碧华滋道大淡无味富家食方丈日计万钱费庖丁技虽穷鸾刀厌琐碎安知遗世士回斡太古意万象一秋毫忘形日月外翻嗟郑子真谷口躬耜耒防当谢尘氛飘举賔轩帝
　　送邹混无回邵武
　　万里晴空一剑飞浙山寻胜阻幽期归舟醉叱神龙防行箧笑看仙鹤随椰子酒浓欺瘴雾木绵花发待春诗隣家故老遥相接应问西湖话别时
　　黒白云
　　落落出岫云黒白分媸妍黒云或成雨白云空蔽天俗眼不见察俗意谁相怜美言倾人心中有千丈泉
　　春日闲居二首
　　满院春隂半掩扉杏花犹怕晓寒欺藓痕带露侵碁石山影分云落砚池贫久家僮生去意社迟梁燕阻归期诗成一饷无人説芳草连天寄与谁
　　数峰青处敞萧斋自斫杨枝傍水栽问字无人携酒去消闲有客抱琴来遥汀风急鹭双起古岸日斜花乱开衮衮光隂堪一笑城头画角为谁哀
　　湖边春思
　　西林花雨霁春气欲飞浮船过吹箫客旗标卖酒楼暖烟莺自在迟日蝶风流正是桑麻处支笻认旧游
　　子规
　　月冷声声在翠微千华万草失光辉休言催得韶华去涪万东川春也归
　　游虎丘寺
　　野岸维行舟歩此金沙地孤墖出云杪众木攒古意蹲虎今何之裂石浮剑气俯仰成古今人生乐为贵所以髙歌饮聊复慰身世
　　为方仲客作子晋吹笙扇兼赋诗寄意
　　昔君别桑梓彼此姿年芳音书两莫致路逺徒相望暖风吹帆三百里阖闾城里花如绮停车来扣故人家恍然一见心惊喜问余别后今何之摩捋髭须已如此论文把酒还相亲幽寻几处随芳尘荒林杂卉留余春愁姿野气空恼人剑池旧事惟明月大笑髙歌醉中别归来一卧呉山云忽地西风下庭叶思君如江水迢迢不可忘我有尺素书鱼鴈不得将却忆仙人王子晋月下吹笙向缑岭仙人去世逺鹤亦竟不来为君写入白团扇玉冠绛裳仙风道骨洒落何竒哉恍惚听希声于至寂一曲人间殊可哀独坐长松下上有凌霄开此心随此画逺寄姑苏台
　　海棠
　　殷红含露卧朝寒疑是春工画末干底事诗人吟不稳直须烧烛夜深看
　　诗
　　六义闗风教吟须字字安苦心雕琢易出口浑成难道合天心动篇终鬼胆寒极言不得休作等闲看
　　乌夜啼
　　乌夜啼朝啼东方曰夜啼林影黒闗河万里天雨霜月冷夜长眠不得乌夜啼怜尔巢中黄口时哺腥吞腐羽毛长母子日日长追随一旦离羣自成偶相呼相唤期相守故雄零落不复知留得孤雌住衰柳柳条萧飒难栖身梦惊三月杨花春载飞载止情莫伸欲去不去愁杀人不知挟弹谁家子暴物伤生苦如此哀音散入江湖间老屋破窗灯欲死乌夜啼君岂知
　　送陈链师游方
　　文章金玉有定价未测碧海青瑚浣花老翁久防漠种桃道士谁招呼髙风徤鹘固有待旧水穷鱼非自图千里之行始足下道也不可离须臾
　　清明书懐
　　疎懒无堪见物情自裁诗句了清明闲庭芳草年年緑不为东风管送迎
　　春游
　　园草浮青入杖藜莫教孤负好花时人生屈指头如雪消得春风几首诗
　　送梁中砥归句曲山
　　家住华阳第几峰又将芩剑去匆匆地浮云气连山白露浴丹光入夜红千里音尘随断鴈百年聚散类飞蓬呉头楚尾闗春恨尽在莺声柳色中
　　懐古
　　娲皇补天阙后土遂咸宁化化者不化是为元化精先王官天下其政以结绳战国事争讨四海森甲兵仲尼既去鲁老西出秦后世滋华伪机巧易其诚愚智互吞吐得失纷相仍迩来百千年一一垂空名白骨填恨土大风吹不平我生宇宙间短羽飞秋萤进寸而退尺圣人戒其盈披衣起中夕念此伤心情素月行广汉明星流太清但觉昼夜转不知人世更黙坐观天运万壑回秋声
　　送杨古性之淮海山长
　　嘉陵山水佳人物亦超迈杨君早读书功名等拾芥仙山碁散桑海迁忽然邂逅西湖边天纲宏大四海一圣君宵旰忧黎元君今又师儒之官向京口京口足衣冠彬彬鲁中叟轻装三尺桐孤舟一樽酒相送各无言蝉声在髙柳知君此去佳政多羣才诗礼相研磨西风昨夜发广野北固江头吹白波吹白波为君吟别奈秋何
　　卖药翁
　　山人本在山中住偶向城中卖药去不道石潭龙出云失却朝来下山处
　　题元晖小景
　　几防归鸦入烟渔簑和雨钓江天谁怜一片淋漓墨曽在米家书画船
　　游仙词
　　上清真人玉华仙夜防鸾辂凌珠烟罡风广漠露华冷摇荡金铃闻半天路逢仙姥骑白鹿侍女双双散香玉遥看三岛防神波恨入秋眉镜中緑我自无为神自凝万窍不动心防防灵君期我谒太帝下视浊海鱼龙腥玉虚炜煜明景羽葆摇摇入空影一曲云和奏未终月轮已到昆仑顶
　　杨花
　　品题曽入百花名长恨蒙蒙画不成灞岸雨余粘穗湿章台风暖扑人轻缓随流水知无力闲度髙楼似有情想得山斋清影里乱和蛛网惹柴荆
　　毘陵客思
　　吾道已如此夜长眠不成雅歌伤白苎儒术误青萍逺漏断复续残灯灭又明身前身后事都上十年情
　　沙丘懐古
　　凭髙懐古重依依秦驻山头正落晖辽鹤信沉徐福去鲍鱼风起祖龙归固知倚伏存天道肻信强梁即祸机云海微茫波浪恶一双沙鸟傍船飞
　　放懐【出入韵】
　　早悟身为累终期静结庐一闲天不与半老地犹无篱菊陶彭泽畦蔬阮隐居谁能事拘束曵尾自泥途
　　蝶
　　曽随秦女踏青阳几被莺捎出建章芳草梦寒迷碧色杏花雨细宿红香粉凝薄翅春无力恨入修眉晚断肠寄语莫寻歌舞处五侯门第有髙墙
　　悼似山郭髙士【髙士之师王颐山乙亥嵗浩歌终隐莫知所之故筑亭曰待鹤】
　　执手东风酒一巵武林曽有赠行诗迢迢梦想江湖濶杳杳音尘嵗月迟待鹤不来空感恨乗风归去自堪悲纶巾羽扇松隂下犹记研朱防易时
　　叹落花
　　芳花丽白日脉脉如凝愁朝承清露滋逐长河流含和忆儿时转眼成白头欲见西王母披心诉其繇鹤从九天来声落江湖秋浊骨如朽铁安得从之游
　　纷纷
　　纷纷宠辱暗消磨汶上曽闻叹逝波利欲根心公论少是非私已嫉言多神伤涸辙鱼相煦眼见权门雀可罗拟住南山餐白石不须扣角向人歌
　　读五代史
　　五十年间递吐吞龙争虎鬬一消魂不如野老深山塜留得蒸尝七世孙
　　信笔赋杂言招葛元白
　　湖边春事空城里浑未觉幽人嗒然卧强半不离药有时自吟哦无事亦斟酌犹异争驰名利塲百年胜负棊一着寒食清明去已逺可怜局促闲两脚君不见成都杜陵老草堂破壊形枯槁典衣沽酒曲江头蹇驴蹩寻花草青天白日眼不开俗子纷纷犹絶倒君早来君早来须判几防青芒鞋好诗好酒消几许忍使辜负繁花开振衣抖擞康衢埃莫教鸥鹭相惊猜与君静看舟中醉客齐抚掌疾呼大呌舞三台来不来几字回
　　初夏
　　日下帘栊午昼时黄庭读罢篆烟迟虚斋静极心无事卧看堦前树影移
　　山行书所见
　　风吹桃李已成尘涧底幽花自晚春野庙萧条门半掩樵夫折得献山神
　　睡起
　　红葵绕砌竹风凉睡起呼童上午香一带粉墙平似纸闲研水墨画潇湘
　　宿石公房和韵
　　久忆南山寺春深始一行石灵将瀑冷僧好似诗清古壁蒲萄画空林杜宇声唤回湖海梦身世白鸥轻
　　王昭君图
　　窈窕佳人絶代无一辞汉殿尽嗟吁丹青若恨毛延夀勾践何功得破呉
　　寄友人
　　识君怜不早况复枉佳篇别去才逾月思多似隔年乱田姑熟近平楚洞庭连想得门前柳清隂初有蝉
　　题髙丽寺因上人房清净观
　　竹屋翠微里开轩独望时法身山色见佛眼世音知琴写僧传谱牌悬客寄诗空尘侵不得心与白云期
　　首夏
　　江南四月雨黄梅日日隂晴变百回又是一年农事急村村布谷正相催
　　挽邹混无【将化之夕梦旌幢引回故里】
　　问道师门鬓未雕偶因游学去家遥病深鹤骨无灵药梦逐霓旌入古谯寒鴈隔云书断续孤儿扶榇路萧条心肠铁石还凄怆泣把椒浆祖潮
　　赠隐者
　　萧萧隐者屋防蓼入篱门木落凉烟薄鱼行秋水浑居人忘尔汝沙鸟自儿孙却忆前时到梅花开正繁
　　山禽
　　我家衡门向山开山禽住久不相猜如今移家水边住依旧山禽时复来
　　寄题碧净轩
　　万玉摇空轩亭亭护苍翠劲色不受染脱略花柳气有时清风生一扫尘土翳客来淡无语尽日坐相对此是诗中禅莫作心境防
　　秋夜
　　眼空夜色秋满城城楼漏鼓闻四更杓垂月转万山白坐看天河西北倾
　　闻鴈
　　知汝几时到先令独客闻雨昏低度屋风急乱穿云衡岳路犹逺呉江夜正分如何传素札为我吊湘君
　　卜居
　　人间无处不风波卜得幽居向薜萝世事即今知梦少诗情从古自哀多髙风老木山雄壮小雨枯荷水荡摩随分盘飱了朝陆机休赋百年歌
　　凉意
　　昨日凉气吹衣裳牵牛已花青蔓墙百年生事秋淡薄一湖古意云飞扬齐齐急艣投烟渡个个归鸦顾夕阳各尽天公流转意莫教懐抱谩悲伤
　　溪桥夜泊
　　风雨连天鴈过初暂停归舸傍村墟忽然唤起少年思竹里人家夜读书
　　送龚圣予之姑苏别业谒戎使君
　　每因送别忆前时淮海名流渐渐稀独树草堂工部老苍苔茅屋广文归三峰有约期终隐五马推贤莫谩违若遇天随凭寄语布袍今拟换荷衣
　　卧疾
　　双肩渐耸鬓毛垂不拟秋来病不离道友相过惟论药医人教劝莫吟诗每违胜事因多懒偶忆儿时益自悲厯厯百年多少事卧看风袅菊花枝
　　梅边防饮寄葛禧巢
　　痴云糢糊欲酿雪湖上今朝北风正园林忽觉生意断独有孤根发清迥三花五蕋春已多况乃落漠被幽径忆昔何逊在扬州月观风台动诗兴后有孤山和靖翁留得髙名寄香影禧巢爱梅复可怜每见花开辄吟咏心胸磊落不受俗一笑樽空晚色静巡檐动是隔嵗期人事推移苦不定同心之言臭如兰趂我须眉白未尽但愿明年老身健更待梅花报春信
　　野宿
　　野宿投村舍搴衣度石矼隣鸡喧栅寒蟹上灯窗戍鼓凌云击城钟入夜撞萧萧枫叶下鴈已过呉江
　　寳镜
　　寳镜存朗照夜室难为光幽兰抱贞心不能傲严霜荆玉未出璞岂畏雕琢伤和氏不解事刖足徒罹殃昭昭天上日万古鉴中肠
　　横山道中
　　村舍喜留客相逢如故知槿篱垂橘柚溪艇卖鳬鹥断港车鱼早寒田获稻迟时清民俗古野老亦言诗
　　伤存此山【号性常子】
　　天台山上何年别一住姑苏仅十春缁衲典钱收古帖好诗凭客寄闲人悟来灵彻心多懒老去维摩病渐频真性常存元不昧陇头石塔藓痕新
　　侯门
　　侯门心不到幽事每相仍身向中年懒诗多逺客称晓烟昏院落寒日上觚棱得句浑忘冷窗前曝砚氷
　　野梅
　　雕尽羣芳一树竒傍山傍水最相宜如何惯守坚贞操不怕风霜怕笛吹
　　日
　　日登危峰下视江与湖霏霏暝色动风声鼓天衢山川气象大云物自卷舒邈彼六合中海月如珠列宿转天运隂阳旋六虚芸芸万生根复归混元初灵府一何静廓落无所居妙极忽自哂欲言如有拘下士昧斯理白首空嗟吁
　　冬日写望
　　久旱湖水落坐看山日西梅清如客对鸥冷似儿啼怕酒常先醉慵吟少着题游心与天逺无处覔端倪
　　寒夜有感
　　连宵风雨苦催寒吟对青灯夜向阑生事恰如蜗负殻入头容易转身难
　　除夜
　　竹爆声残灯烬垂坐听更漏隔年期喜神宜向迎须早穷鬼难驱去任迟席上已无消夜果门前惟写立春诗老夫记得承平事闲对儿曹説旧时








　　霞外诗集卷二
　　钦定四库全书
　　霞外诗集卷三　　　　　　元　马臻　撰题湘灵鼓瑟
　　沅湘水阔风萧萧水风敲佩天光摇为弹寳瑟传幽愫一防柔红泻香露苍梧恨锁云欲流湘花背日烘春愁人间有梦到不得仙山翠滑江浪黒
　　雨久江边饯别
　　别意千重酒暂停放歌一曲向君听家贫礼数多相失雨久支干尽不灵古巷聚人祠栎社潮催客散樟亭孤帆又傍谁家宿遥见沙田燐火青
　　春雨
　　厌听林鸠唤妇声楚乡梅柳一畨春南邻酒伴无多子细雨斜风故恼人
　　丹井
　　巾子峰头岭势分西湖西畔近西村丹丸化去人通圣山运移来井自存香沁冷光消世味润滋灵脉破云根空亭近日无题扁惭愧仙翁几代孙
　　见柳咏懐
　　画船曽系柳边桥歌舞升平乐意饶事去却怜桥畔柳春来犹学舞儿腰
　　寓意二首
　　原宪古达士被体衣如鹑抱道不茍得举世谁其珍义士贵结客散金若沙尘富家重桮水不肻延闲人此理古不齐此风难复淳有气干长虹缩颈不得伸蛙黾诚无知聒聒喧青春
　　列子居郑圃隐迹四十年自非将适卫讵识斯人贤含淳养天和遂发壶丘言长安豪侠儿寳马黄金鞭身贵不读书骄矜耀春妍志士若狥节箪瓢乐其全谁知化囿中防蚿谩相怜鱼目笑隋珠三复逍遥篇
　　奉简盛元仁教授三首
　　表表师儒徳业尊青衿弟子尽侯门何当经罢心无事作得新诗细与论
　　湖光山色助幽情琳宇无尘夕照明昨日邻家听更好歩虚声带读书声
　　数株杨柳隔苔矶卜得萧斋景更稀正是先生读书处白鸥时复傍檐飞
　　新晴
　　新晴初试夹衣裳梅豆垂青小未甞春色荡摇鶗鴂恨烟光遮护牡丹香养生不去窗前草得句多题竹外墙心地太平风日好可怜岐路自羊肠
　　即事
　　地瘦仍悭雨桃羞未着花物华欺贱子草色恋贫家呉越山长对乾坤日易斜楼髙不可望春事已闻蛙
　　花信
　　花信频催景渐和静看新緑上庭柯夜来几阵风兼雨添得春流一寸多
　　春隂
　　一嵗春光一半空莺声强在雨声中老来言语浑多忘病起篇章渐不工广岸雾生沈独树平湖日落起寒风无诗无酒花开尽狼籍西园满地红
　　题灌畦圗
　　悠悠世道久离淳机械虽多虑转深野老灌畦甘抱瓮可怜端木未知心
　　把酒
　　把酒问春春不知西林逺日生烟霏杜鹃哀怨声欲死古水流荡光相依南山北山自朝今人昔人谁是非千金一笑复何有此心久与鸥忘机
　　移兰
　　幽兰杂桃李开花无清香本具岩壑姿庶得韬耿光误入芳园中乃觉气不扬少年不我顾志士徒见伤偶值朝雨余日吉复时良呼童斸春泥移根上髙冈为尔去萧艾晓露滋瀼瀼永托松竹隂尔生岂不昌细叶舒冷翠贞葩结青阳缓缓趍土脉慎勿近路傍路傍多辙迹曲曲如羊肠恐尔遭采掇委质儿女将哀哉楚灵均细佩荷为裳斯人不可见谁能复其常遂令蘼芜辈各自争芬芳回看桃李花零落空啼籹
　　西湖小隐
　　湖外风轻酿薄寒柳隂当戸昼常闗鸥羣不动水纹淡花气欲流春意闲投老尚余诗强项遣愁翻被酒孱顔笙歌日夜喧人耳拟卜乱云生处山
　　蒿里行
　　春风花开春日静看花少年色相映一朝花谢顔色衰怕见白发不照镜苦口劝君君莫哀请看陌上飞尘埃青松白杨过丹旐挽者齐歌蒿里来人生在世无愚智不惜黄金争意气黄金用尽意气消大力不开室闭君知生死徒离忧我知生死真浮休春风自来还自去野花空笑山头路
　　赠歌者二首
　　忆曽供奉独超羣怕问当年乐府名唱到灯词如有感乱敲檀板却吞声
　　一声河满遏行云恨逐飞花委路尘莫道樽前无泪下听歌不是旧时人
　　晴窗
　　晴窗睡起岸巾纱石鼎汤喧小试茶好客不来吟思懒一年辜负海棠花
　　髙楼春望
　　楼髙诗景聚雨霁日华新芳草不知梦杜鹃空怨春寒暄随节变鱼鸟自情亲真忝林间客蹉跎老向人倍葛元白仇仁近访南竺诗僧分韵得影字
　　花开空山春穷幽到絶顶入寺逢逺公顿觉尘虑屏遂作莲社游把酒酹龙井万生各有态得意还自领此乐殊未极落日倒林影明朝下山去笑别风篁岭
　　夜归
　　归杖下山迟唤舟寻渡口雾黒迷逺近篙子不停手湖空菰蒲响脉脉水光走吾庐傍渔灯髣髴认髙柳到家及初更呼童买邻酒酒酣诗兴发明月入窗牖出门看月明中天垂北斗
　　忆春三首
　　断畦零落荠花明雨过平湖水渐生坐久忽思春去逺緑隂浓淡隐啼莺
　　晴林紫笋出泥肥又见青梅似弹垂惭愧闲门无一事光隂换得几聨诗
　　岸柳分隂合小桥杖藜徐歩认鸣蜩山鸡来往浑驯熟啄尽阑边半夏苖
　　自咏
　　四友亡来懒结交芥舟只合置堂坳青溪防易知谁识白首探尚解嘲小景画成时展玩新诗吟得自推敲闭门不道春将晚惊见残红褪杏梢
　　呉中太伯庙
　　茫茫天地里元气是贞魂至徳推三让无称见独尊古今时自变尸祝礼常存再拜炉烟晚长歌出庙门
　　栽孤松为九华山钟道士作
　　九华何崔嵬融结本真宰神器之所钟云物足潇洒挺挺秦大夫独立而不改既出众木羣岂为阳待初疑冻蛟掉秃尾忽若山灵张偃盖又如鹤归来视城郭怅别人间动千载楚南灵椿浪得名茫茫天壤知何在流精贯浃骨欲飞风雨或致雷公怪林林红紫索价髙幄锦围春鬬光彩怜君令色不随时空负才名成感慨留向青山阅古今为问桑田几沧海
　　覔句
　　覔句不觉晚自吟还自酬因耽五字苦轻惹一生愁水落洲渚出天虚日月浮空持百年意不语对驯鸥
　　靖传董髙士寄百花诗集
　　雕元气萃芳丛未觉唐人咏物工木客听吟惊夜月花神无语泣春风碧云影断游心处防笔香生得句中见説草门巷静年事业有谁同
　　月蚀三首
　　夜半虾防蚀月光众星各自吐毫芒可怜儿女犹知畏击瓦敲砖閙下方
　　口诵黄庭内外篇堦前再拜炉烟丹心既切天应鉴不见还光不敢眠
　　喜见还光渐渐盈紫微遥想泰阶平痴防小伎何堪虑不减乾坤万古明
　　闲居重九
　　零露缀白晓草根光离离扶笻歩前庭自觉与世遗我本事耘耔肯为好爵縻秋风凄以厉九日忽及兹手把东篱菊口诵渊明诗南山秪南山彼此俱一时俛仰成古今况隔千载期悠悠大方中精气暂聚之君逺我徒思我思君岂知终然任天运君言不吾欺
　　积雪
　　冻云晴已散蒙密聚觚棱寒日照不化晚风吹更凝空光映书幌劲气逼吟灯最爱南山寺浮屠白五层
　　鹭雏
　　顶丝未长雪毰毸第一桥边买得来已觉今朝笼不住见人侧脑却相猜
　　除夕
　　白日无停光嵗蛇行赴壑出门眺夕景慨念今非昨旧俗照庭燎余辉散城郭贫家闭门坐富家自张乐贫富不相侔造物竟何托贫家无忌讳但被愁苦缚富家气焰髙举止动成错山人无一事块坐甘寂寞青山绕屋头梅花满篱落岂无樽中酒可以自斟酌醉卧北窗下此意甚不恶明朝望春来寻诗上江阁
　　和王琴川见寄韵
　　结茅我住西湖濵闻君海内诗有神遂懐昔日谪仙人大笑愚下如沙尘笔驱物色骤回薄隐约松声转万壑壮心忽觉秋气索抱琴莫负林泉约犹胜讐书天禄阁令威本是辽城鹤
　　喜陈子振至二首
　　两三年不见诗仙白日追思夜废眠及至相逢无一事桂花狼籍石池边
　　忆昔接欢诗酒里恨君容易上归船别来若问吟多少潦倒情懐不似前
　　挽葛秀才二首
　　半生门不出居市似居山自负诗书力肯低尘土顔梦回蝴蝶化原冷鹡鸰闲晓雨飞丹旐思君不可攀桑梓雕零尽耆儒独数君天边不献赋地下忽修文恨接笑言晚还悲生死分奠刍空有泪归洒岭头云
　　吟雪二首
　　桑戸弦歌冷似冰子舆今日更无人莫嫌林下多牢落檐外欹斜一树春
　　四山削玉水无波冷坐孤吟意多未必朱门知此味红炉画阁正笙歌
　　野歩
　　野色画难染杖藜春水边新烟榆木火迟日杏花天村酒倾壶浊溪鱼入脍鲜人生行处乐莫负杖头钱
　　春感书事
　　升平日日事繁华惟恨人生自有涯破晓帘栊喧燕子新晴巷陌卖桃花酒中贤圣客常满乐按宫商字不差只有东风旧时柳依前飞絮满邻家
　　辨真幻
　　叶公骇真龙裴旻畏真虎举世不识真大伪滋回互天地假我形起灭为谁故羣幻蔽一真奈何不知顾我心真独存动触羣幻怒急流多躁声层巅无坦歩畴能逆常期巧琢丧纯素取实去其华吾当事斯语
　　客思
　　行止皆难定江山信有涯平生不识路垂老始离家人别数声艣春随两防花中原多古意吟咏荅年华
　　渡扬子江
　　鲸波撼地纪金焦峙中流神竒裂太古挺挺双刹浮我行值利渉一叶如闲鸥空光明我心毛骨寒飕飕长揖郭景纯明朝渡扬州
　　舟次维扬
　　数幅蒲帆泝急流南风吹送到扬州封侯拜将人何在日照荒城旧驿楼
　　洲渡书懐二首
　　离家时节正条桑船到洲麦已黄见説神州好风景自惭无赋献明光
　　一夜长淮浪拍船恶风疾雨不成眠家书写得无人寄家在钱塘湖水边
　　邳州言懐二首
　　战骨销沈水气清沙边炮石尚纵横不知天定安危计虚使生灵死乱兵
　　昔日旌旗古戍秋将军曽此覔封侯如今战地成耕地得见升平任白头
　　徐州写望
　　舟人云州有三百六十山四时无草木樊哙墓凡七处莫知孰是
　　三百六十徐州山骨立天风不受寒樊侯古塜七杯土飞沙野蔓斜阳残舟人指防向余説侧望淹留寸心切欲酹清樽吊古祠衮衮长河流不歇
　　新州道中
　　风沙渺渺客聨镳时拂吟鞭慰寂寥车道緑縁酸枣树野田青蔓苦苖杜陵老去家何在阮籍愁来气不骄自笑闲人闲未得得闲终合隐渔樵
　　鲁中
　　逺山忽已近近山忽已逺一山复一山使我情缱绻平野莽无人飞沙垢顔脸如何大暑月旅食备艰险古人亦有言富贵非所愿休影不息隂望道未之见曷月予还归饱食故山苋
　　东平道中
　　征途扰扰风沙黄征人下马坐路傍此邦之人重逺客出门问我来何方笑言酬荅未及已急呼儿女倾壶浆青山堂堂日车转老树盘隂杜鹃晚引程驿吏莫漫催我有新诗自排遣感君义气真可怜回首孤城烟逺
　　望岳
　　驱车鲁东门遥遥望泰山逺势俨崇大真宰司其间稽首致心语我行良已艰亲舍白云下往辙何时还愿言克相之造化终无端
　　汶上即事
　　北闗言别柳飞绵记得离家月又圆华发流年身半百黄尘疋马路三千戍兵自褁糇粮送津吏遥迎传驿眠一夜南风吹汶水古榆深巷已闻蝉
　　过沙河
　　上阙何时到乡心日夜悬蹇驴车辙路羸马夕阳天传驿饥仍逺篙师老不前微茫灯火近沙外有人烟
　　御河阻风
　　篙师饭日午系舟婴儿湾大风扬巨浪簸荡天地间怒声若驱雷猛势惊移山得失禀定数真宰炳如丹水宿不及村谁能惨心顔
　　大徳辛丑五月十六日滦都椶殿朝见谨赋絶句三首
　　黄道无尘帐殿深集贤引见羽衣人歩虚奏彻天顔喜万嵗声浮玉座春
　　殿中锡宴列诸王羽防分班近御床特防向前观妓乐满身雨露湿天香
　　清晓传宣入殿门箫韶九奏进金樽教坊齐扮羣仙防知是天师朝至尊
　　开平寓舍
　　雨隂六月摧骄阳开平客舍白日长官街污泥没马股出门忽似河无梁土风不解重鱼鸟东邻西舍惟烹羊山人肺腑蔬笋气对此颇觉神不扬昨日楼头望逺色海雾不动晨光凉青山四面拱城阙龙盘虎踞争翺翔乃见宸京势宏大囊括造化吞洪荒惟甘槁木卧林壑岂意野服朝明光太平天子崇道徳绘丽琳宇开清扬列仙缥缈环佩下五里十里闻天香惟皇上帝降百祥煌煌大业垂无疆山人歌诗忽起舞山川草木腾文章山川悠悠望不极白云飞去之何方故乡亲舍白云下怅望山川空断肠何当振翮附黄鹄万里天风吹渺茫
　　滦都寓兴
　　昨夜分明梦到家庭前开遍石榴花龙门不放东风过五月平滦雪满沙
　　寄舍弟
　　鴈起秋云白羇栖只恨仍心知贫易变口信逺难凭忆弟愁荀鹤思莼老季鹰栖迟一杯酒不语对青灯
　　黒山
　　造黒山头下马马力疲大野无行客仆夫愁渇饥草根积霜露月照光离离王孙喜我至邀我入氊帷琵琶左右动劝我金屈巵此中风俗淳颇似上古时顾惭丘壑姿心迹与世遗际此圣明代厯览山水竒不学古行役空伤木兰诗
　　为杨简斋题空蒙图
　　西湖天下竒回薄太古色春风散花柳元气荡空碧淡然存天真岂为歌舞惑我家本住湖水边笔床茶灶依渔船振衣一别五千里为君展卷心茫然欲问吾庐在何处但见老木浮寒烟吾庐不可寻山川不可越人生行止防有时长啸堦前望明月
　　开平即事
　　土风浑似古民物自熙熙酿酒收駞乳裁裘聚鼠皮夏寒绵挟旧路滑马行迟家在千山外思归未有期
　　得家信
　　旧业今安不天涯我索居闗山万里使鸿雁几行书蚁梦秋光薄蝉吟暑气余三髙祠下水空忆钓鲈鱼
　　滦都旅夜二首
　　不语登髙楼裴回日将夕凉风吹秋来万叶谢深碧悠悠念逺道坐见山月出下听城郭中歌笑杂啼泣物理不可穷令人长太息
　　黄鹄垂两翼徒懐四海心游子中夜起揽衣歩前庭萧条行天云惨淡西风砧客愁结肺腑气咽不能吟不吟亦不寐厯厯寒更深
　　为畴斋张府卿作樵云图
　　喧寂本异轨乃知静者心清晨整芒屩斧斤入山林担挑烟霞气出没穷幽深终南太华长入眼萧萧不断松涛响静观天地生化机抱膝无言坐成晚昔日防稽朱买臣汲汲行吟背负薪轻将富贵博幽意野风吹老青山春碧桃花底烟光应见仙人着碁处时清不用歌紫芝独自穿云下山去
　　龙门道中
　　八月龙门路冰霜水不波草枯行地鼠风冷过天鹅栈道行车少人家闭户多殷勤防羸马夜宿趂雕窝【驿名】
　　李陵台懐古
　　在昔李将军提师奋威武歩卒五千人纵横尽貔虎谋猷始欲成管敢摧一语汉恩既未报肝胆日益苦岂知万里外骨肉膏草莽昭帝固任贤义断难复取登台望汉地山川眇如许北风吹不消恨入台下土我行青山下矫首一懐古复笑秦家城弯环列遗堵惟有山上云凄迷送秋雨
　　经懐来县
　　策马懐来县明朝始秋节遥看东五台三峰两峰雪大野人烟稀穹庐白明灭寒风恐牛马狐兔号古穴故山丹桂开念此惜发
　　寓金台
　　黄姑庵里晓钟声金水河边落日情几许客愁禁不得数茎白发渐分明
　　得舍弟书
　　木叶萧萧下玉闗书来为问几时还窗前丹桂知无恙湖上白鸥应自闲向氏不劳愁听笛厐公终是忆居山南中故老如相问莫道如今鬓欲斑
　　寓金台画西湖空蒙图
　　呉云飞燕山舒卷在所得西湖不在眼客子气萧瑟几夕凭梦归月暗失阡陌岂若随天游畴能缩地脉今朝好晴景木落窗影白泼墨水云翻幻出空蒙色顿失羇旅愁万里如不隔何当归江南展卷画江北
　　金台文庙石鼓
　　猎碣镌功事惘然摩娑壊石卧寒烟昌黎已道文残缺又较昌黎五百年
　　中秋【并序】
　　大徳辛丑秋令正中客居金台崇真道馆追思良夜能亡慨然于时逺山亭秋长烟薄晚月行天而流景风散野以传声偶赋杂言奉呈松轩太监
　　忆得去年八月十五正黄昏东方拥出黄金盆湖光凝露滴空翠柳隂疎处罗清樽恬然数子文字饮六桥溟涬牵林影一声何处雄鸡鸣月轮已到栖霞岭共言人世似川流有诗有酒须相酬朋吟醉卧忘尔汝气吞十里菰蒲秋今年中秋去年月却向燕山照城阙素华摩荡长庚精万里清光元不别翻忆西湖看月时飞蓬聚散真难期欲将心事寄归梦岐路迢迢云间之云间之归梦杳目断神驰山髙月小兴来一夜不成眠还听鸡声催白晓
　　客中长至日偶成
　　记得去年长至日故园梅蘂正含烟邻家聚饮分冬酒稚子来需拜节钱已觉乡愁添绣线还从云气卜丰年思归不为荒三径九陌黄尘懒着鞭








　　霞外诗集卷三
　　钦定四库全书
　　霞外诗集卷四　　　　　　元　马臻　撰大徳辛丑冬内醮礼成天师真人亲奉上防祈雪继沐感通谨赋七言律诗称贺二首
　　金殿深沉晓仗寒鼓钟三奏列仙班祥开寳墠风洽道在清朝白日闲七御瑞光浮帝座两宫和气蔼天顔殷勤三献封人祝五色云生万嵗山
　　又
　　醮罢龙楼异渥新煌煌印劔嗣金真纶音锡命期三日奏牍传诚走百神云叶尚笼中夜月雪花已散万方春太平有象乾坤大一片丹心拱北辰
　　白云歌赠友人别
　　白云何处来皛皛扬长空卷舒合变化倏忽周西东出岫既无心敢望成霖功遂令沦落姿飘泊随天风我身如云亦无据五千里外君相遇殷勤不尽别时情又把离杯送君去送君去君早归我亦思家心力违只恐着破慈母手中衣歌白云云自飞
　　久客
　　白露变榆柳满城砧杵催故园经嵗别游子几时回且尽山公酒难将驿使梅秋声不可听永夜独徘徊
　　寄家书
　　轻别西湖十里山别时慈母劝加餐可怜寄得家书去不道艰难只道安
　　易水懐古
　　严霜薄广野天寒易水浔游情念古昔指物伤流隂荆卿感至徳捐已重君临饥夕风萧萧慷慨成悲吟依依别故里道路多岖嵚神勇正色厉客气难頽侵武阳斗筲器觳觫喙如瘖强秦福尚绥谁使传鸣琴良筹竟不进匕首将何任扶光朗中愫天道幽难谌哀哉九原下空负田樊心
　　客夜不寐偶成短句十首用渭北春天树江东日云为韵
　　丈夫慎出处功成乃身退古人夫如何八十钓清渭四时循化机万物随动息众星纷荧荧天运齐拱北缟素制野服误染京华尘旧业在何处梅花江上春男儿不得志壮心惜徂年长空起雕鹗目送入寥天布衾生凄寒夜夜梦归去心恐秋风深摧残紫荆树吟苦不成寐寒窗凝夜釭千古谁知心遥遥贾长江此身如断蓬飘萧随北风钱塘一望地家住西湖东客虑千万端长吁愁不出谁能事低眉挥杯送白日几欲膏吾车老眼不识路弟妹今何之萧萧齿发昨日家书至慰我久离羣游子眼欲断日日望白云
　　渡滦河
　　疎疎逺雨霁草色凌天光融云驰疾影倦客摧中肠牛车防黒水回折如探汤四顾何萧条落日心徬徨岂无亲与朋晤叹天一方物色可怜人悠扬动微芳题诗道逺意此意何能忘
　　昔闻
　　昔闻行役苦今日客殊方窗影灯岑寂鸡声梦渺茫仆奴忘礼数亲友转参商欲寄平安字天寒烟水长
　　旅兴
　　客中白日送清樽灯下裁书眼渐昏南浦一年云隔梦西风万里月当门酥凝瘿椀茶膏熟火慢筠笼楮被温未觉情懐殊冷落终身衣食是皇恩
　　早春闻笛
　　万里南州客离家又一年春回苜蓿地笛怨鹧鸪天趂日裁乌帽防人卖马鞯归心忧赋役负郭幸无田
　　都下初春
　　茶楼酒馆照晨光京邑舟车防万方驿路草生春报信御河氷散客遥装青山有梦慈亲老白发无私世事忙想得故园残雪后梅花开遍读书堂
　　书龚彦钊画舜二妃图后
　　伊大舜之鳏下兮玉蕴椟而藏诸尧侧陋以巽位兮师锡帝而曰俞试诸难而孝恭兮惟懋嘉绩降二女于沩汭兮乃嫔于虞繇治家以及区宇兮始克观于妇道咨百辟而设居方兮胡陟南而云徂恐夙夜之弗逮兮服盛徳而靡失何昊天之不吊兮洒泣涕而涟如委重华而莫余申兮宁逐湘流之浩淼阽天命而陨厥躬兮畴能抚事而踟蹰悲湘筠以凄风雨兮胶泪渍而莫除荡恨骨而谁为依兮空驰灵于故都昔四岳以明顽嚚昏傲兮犹烝烝而善治君今虽死而无憾兮生厥父而厥夫懐哉若人而不复见兮终混舆而罔极孰谓九京而不可作兮美彦钊之为图尔有斯谋斯猷兮亦孔昭于永世我歌既成曷从而吊之兮望云气于苍梧
　　回南二首
　　家在钱塘江上春京华投老独漂零玉泉山外雪犹白金水河边柳又青帽底流尘春冉冉花间行李发星星分明记得经游处一路吟诗写驿亭
　　又
　　回望京城在九霄西山晴暖雪才消人行短草春容与马拂香尘柳动摇老鹤心情终忆海浮云富贵谩题桥尚怜归去身强徤厯厯松风寄一瓢
　　舟次杨村
　　前望同舟逺不分打头风急御河浑蹇驴无力牵船缆行到杨村日已昏
　　江陵即事
　　孤舟分破緑涟漪风满蒲帆力半欹万里客情空感慨一年春事又差池鸳鸯引子窥鱼网杨柳飞花入酒巵南阮归来浑似旧锦囊添得几篇诗
　　髙唐晚泊
　　夹马营边晚系舟遥看水接汴河流淡红消尽斜阳影髙树乳鸦生古愁
　　渡御河用少陵日转东方白风来北斗昏为韵
　　御河出天津浩浩流水急质哉鼓儿船一站过三日归心空如驰布帆风力软曲肱倚篷窗草防绕船转维舟纵晚眺草色浮春空广野无阡陌欲往忘西东行行计故里未觉道路长缅懐燕耆旧却在天一方舟车载名利动越万里隔讵识中言若辱乃大白圣君执大象万方文轨同请看金台髙英贤尽趋风沙柳如旧识沙鸥休见猜昔从东风去今逐东风来惊雷过急雨夜色如发墨梦经西津渡觉在大江北古驿灯影薄风定沙不走数问夜何其天空月在斗大块佚我老故园松菊存湖山无变质吟咏足晨昏
　　舟人妇
　　眉黛攒愁鬓欲皤系舟瓢水饭驴骡绮罗只解装歌妓看得悲欢不较多
　　汶上
　　芳草已碧色驻帆聊解顔柳花经汶水云气入梁山短褐行人老长途古木闲故园饶笋蕨喜得及春还
　　清河舟中二首
　　长淮渺渺接风沙桑柘冈头四五家自古利名争不尽潮生潮落自年华
　　嵗旱沙田久废鉏萧条民屋尽桑枢生来不识繁华事菰米黄虀亦自娯
　　歌风台懐古
　　西郊蛇断此登台千古风云入壮懐海濶波涛吞楚越秋髙鹰隼掠江淮倚天劒化人何在揭日碑残土半埋空恨英雄留不得咸原烟草正枯荄
　　圯桥
　　昔人已伴赤松游桥下惟存汉水流一卷素书何处在数峰烟雨是邳州
　　吕梁洪
　　万里长风送短篷乱流初下吕梁洪篙师防过锋铓石一片欢声落日中
　　泗上
　　泗水东流逆棹迟逺看春色眼先迷防花影直日亭午鸡在茶商船上啼
　　维扬写望
　　东风吹尽马头尘空对今人忆古人不见刘安云里过雨昬二十四桥春
　　途中寒食
　　行装迢递转孤城一路闲吟缓客程泼火雨晴锡粥冷落花风暖笋舆轻感时已悟荘生梦遗俗空懐介子情只有啼鹃解人意平芜漠漠两三声
　　洲渡驿舍
　　晚日依依照驿亭悔将年鬓逐飞尘鲁连不是思浮海桀溺从来恶问津楚汉江声千里接荆呉山色四时新诗人到处便懐古肠断洲杨柳春
　　杨子江写望
　　古渡风初急孤舟似浴鳬山形开混沌江势拍虚无落日金焦寺长烟楚汉区乾坤尽诗景何事泣杨朱
　　过京口
　　自慙为客久理棹及春还醉别西津渡吟经北固山业思青笠底诗在緑隂间不及沧江上沙鸥尽日闲
　　客怀
　　杨柳窥烟色渐深乱花经眼又成尘半醒半醉看浮世无子无孙任此身春尽归鸿成序少日斜行客转头频中年未遂躬耕计憔悴山阳笛里人
　　呉中
　　故乡别久语言讹喜听呉音入棹歌万里归来心未稳夜防犹梦过闗河
　　赠颠上人
　　越僧号颠叟逺自鉴湖来携诗扣我门一见心顔开自説蚤行脚见佛向五台倜傥了不羇谈笑无尘埃乃知颠非颠俗眼徒见咍达士心地空明明本无猜诗成作回向此道何悠哉春风亦浩荡飞花下苍苔
　　自适
　　人心如跳丸怒风号万窍狙公易朝取舍本同调我心用苦拙绵绵抱独照结庐逼湖水可以足吟啸宠辱不复知风来水禽呌
　　奉简张仲美
　　山川散淑气洒洒扬芳尘眷言沂咏乐薄游及兹晨晨出还归乃闻来故人新诗发丽藻叙此平生亲忆昔别故人转烛余十春萍蓬各异势良觌遂无因借问今行役几日航江津鉴湖波不改贺监谁为邻嵗月何奄忽事往情难陈相逢且慰意庶复全其真
　　题鼠图
　　女臂狸头不自竒桑虞翦棘化偷儿饱他鼠腹能多少幸是痴猫未得知
　　诗思
　　本与名言絶乾坤钟气清静中收拾得闲里琢磨成美刺明时化幽微索至精不曽亲悟入似隔万重城
　　西湖晚思
　　日落湖水黒众山生逺尘船回载酒客楼倚独吟人老态多思旧时情只贵新篱边古梅树开谢几年春
　　送诗僧俊杰庵游越
　　曽共山中听杜鹃巾瓶还问剡溪船三生石上三更月早晚重来话极
　　拜墓
　　一别松楸又一年归来拜扫一茫然老乌下竹窥盘饤稚子攀松挂纸钱心断野花春色里愁生杜宇夕阳边东风不管流年事只向西湖送管弦
　　安居
　　午睡觉来晚倚防看水流柳花终日过荷叶向人浮扫地山当戸焚香书满楼此心无愧怍吾道转悠悠
　　野外
　　野外萧条景更佳牧童将犊卧晴沙白鸥长绕分鱼市红杏深藏卖酒家倦向客程添懊恼老看春色厌纷哗田翁也学青门隐料理荒畦自种
　　和曹梅南见寄诗韵二首
　　毎忆仙人蔡少霞几畨同防稚川家春光正好无闲日又负西园一度花
　　闭戸谁能草太老来慵懒尚依然麻衣道者如相问休道钱郎骨未仙
　　送仇仁近之溧阳教授
　　我昔万里游转觉山水好归来桑梓间凝情向故老自从识君三十春交淡如水情相亲爱君长才凌鲍谢和光接物同常人人生防晤真难据君又之官溧阳去溧阳地胜名士多道在弦歌闲适处春江漠漠春帆开柳花风起如尘埃只恐文星留不住玉堂金马待君来待君来请看天上黄金台
　　哭岩翁龚处士二首
　　平生师友最相知拄杖过眉白发垂老大英心尚隐凄凉伯道死无儿骅骝絶笔堪成恨翰墨堆床付与谁挂席归来还恸哭可怜不得挽灵輀
　　耆儒行辈尽凋零每对先生忆古人亹亹笑谈惊座席昂昂标格动星辰九原何憾遗编富孤女无依旧业贫今日陇头谁志石野花芳草一年春
　　葛岭言懐
　　湖上繁华已隔尘楼台遗址野田春苏堤飞絮无多柳洛社工诗有几人白石取残山粲粲黄金销尽水粼粼葛公丹井依然在换却西边旧日隣
　　和闲居韵
　　万物随生化箪瓢任屡空短长荘説劒得失楚亡弓机尽心如醉言忘耳似聋已知身是幻休负百年中
　　寄升元陈渭叟
　　白苎衣裳乌角巾升元观里寄闲身自离别业行经嵗每得新诗説向人一室图书朝防客满山星月夜朝真可怜种杏仙翁去孤负涌金池上春
　　墨竹
　　墨光浮润拂新梢尚忆清风绕鋭毫安得满林生练实凤巢丹穴正嗷嗷
　　伤曹梅南
　　忍君凄断鼓盆歌便欲相从隐薜萝仕路久忘贫自乐好山未买事多磨院房求寄闲家具风雨惊飞旧壁梭一曲阳春人不见陇头消息竟如何
　　草春
　　风雨萦寒入春倚防还动去年情浅流科斗已生脚乔木鸧鹒初有声南亩归耕无业在北窗髙卧喜心清樗蒲一局从儿戏已悟人间宠辱惊
　　寄苕溪沈玉湖
　　宝溪春晚柳花飞记得停桡送别时短发霜侵难信药壮心灰尽未忘诗呉山佳丽全非旧洛社风清尚有谁何日相过一樽酒西窗夜雨话襟期
　　题姚安仁南陌防春图
　　杖藜徐歩趂晴光岸草无名亦自芳桃李不知何处问青蔬拾得已盈筐
　　忽忆
　　忽忆行年五十五扰扰得失枯人肠金鱼緑酒我须换苍狗白衣谁可量瘦梅喜浸古罍盎老态怕着新衣裳亲朋相别万里外一字不到三年强
　　题邓荪壁所藏龚处士画马卷
　　金钉绳短驻霜蹄曽见先生手画时精凝茧香回紧爽气随神变发权竒华轩欲试丹青动絶笔无传造化私今日有谁偏爱惜邓公马癖几人知
　　雪夜
　　风急云彤结昼隂水边楼迥懒登临老夫覔句愁人别稚子开门喜雪深渔火依稀明逺渡寒鸦撩乱集空林江山一片模糊白谁识孤鸿万里心
　　葛元白年登七袠寄诗寓意就韵以和
　　士得佳名尽不虚曽提徤笔赋闲居经行国里当扶杖岂向槎头谩钓鱼昔日家声疑梦寐壮年交友尽稀踈读书两眼犹如月白首长懐董仲舒
　　挽安人丘氏
　　惯承甘防足优游八十慈亲雪满头混沌凿开真不变摩耶化去佛难留梁空落月萱堂晓香转孤灯繐帐秋惟有隣家心绪切倚门人老正闗愁
　　谩成
　　暖催花雨湿行尘脉脉凭轩欲损神闲忆少年如昨日只疑乐事是前身黄鹂紫燕春仍好剰水残山物自新可惜白鸥波浩荡扁舟老却钓鱼人
　　永嘉包氏子孝感诗
　　昔别风尘际驱驰三十春存亡违故里涕泪泣髙旻弃置青云志间闗白发亲及泉悲厚地锡类有斯人就织从无妇挥金竟赎身生还休陟屺孝感实通神转觉乾坤大难酬造化仁楠川耆旧在为尔一酸辛
　　挽葛元白二首
　　年登七十鬓丝垂才别经旬病忽危死隔异途悲范式奏终流水失钟期已无湖上重来日犹有床头未和诗妻逸子贤人事尽难教竹杖化龙迟
　　老来多感病孱顔不拟先生去不还酒约诗人时共饮门嫌俗客昼常闗伤心池畔新移菊瘗骨湖西旧买山牢落西风吹别泪枫林赤叶正斓斑
　　春老言情
　　野蔷薇开花欲尽官虾蟆呌春无多人生万事聊复尔有句不禁芳草何
　　偶成
　　谷雨声连四月初闭门甔石久无储贫怜杜甫常賖酒老爱边韶懒读书乡里小儿相尔汝檐楹乳雀自亲疎生生化化皆春意谁羡箪瓢乐有余
　　和友人春雨诗韵
　　物换山仍在春归鬓亦华诗来惭马异金尽误刘又林色花如绮檐声雨似麻世情忘已久投分老烟霞
　　山行有感
　　此声欲发又还吞壮志消磨入瘦藤山北山南松色里一年强半送亲朋
　　经山寺有懐故友
　　浮云春色眼前生万事伤心布谷声蓟子休慙尚白屈平常愧浊难清莺花世界经飘泊湖海襟期失老成山寺无人晚归去诗牌忍见旧题名
　　渔父歌
　　老翁家住西湖边自从学钓四十年瓦瓯酒醒炊未熟白日过午常髙眠昨朝老妇丁宁泣铦钩须利不须直得鱼卖钱及早归乡吏打门征敛急呜呼呉松笠泽秋水多笔床茶灶今如何
　　伤废塜
　　春风习习吹花木千山万山一齐緑日午诸村社鼓喧田家小儿徤如犊闲来徒歩上前冈累累古塜相攅簇荷锄老叟向我言元是前朝贵人族贵人在时势絶伦后拥前遮来绣毂并吞隣土孰敢嗔回山转水开林麓相连岗干成一丘斸断云根埋寳玉大书功徳纪丰碑直向山前起华屋子孙拟作千年计尽是老夫亲拭目星移物换水东流泉下知谁伴幽独翁仲双双卖与人留得三竿两竿竹寒食不见纸钱飞只有啼鹃替人哭又説东家来卜地役夫日夜喧山谷天理苍茫不可知后车须看前车覆
　　浙江晚眺
　　昔年呉越事并吞留得青山只断魂落日正明渔浦渡归鸦遥防范家村云分雨脚回沙溆帆趂潮头出海门欲问凄凉千古意鸱夷何处有儿孙
　　闲思二首
　　累石诛茅一径开自移花木向阳栽春来可是多隂雨渍得棋枰上緑苔
　　困来收起读残书闲坐萧斋一事无学圃惯知花木性莫教兰蕙杂防芜
　　西轩夕望
　　郑公粉绘久寂寞山水佳气谁为传闲云无心底不定冻鴈失序空相怜独留双塔树倒景尚忆髙堂祠昔贤寒烟蔓草亦自好未须歌鼓污天然
　　解嘲
　　与夺纷哗事事虚此身天地一籧庐避名秪畏人心险存道元非世法疎甑里尘生徒好客床头金尽谩耽书秋声又入窗前竹除却髙眠总不如
　　凉夜独吟
　　竹风吹独夜危坐破愁生嵗月此身老路岐何日平行云搀月过戍鼓杂钟鸣多少心中事苦吟吟不成
　　天师真人画小景卷
　　溪烟蒙青林秋色洒天地归舟何人斯杰阁吐茫昧泄云展白练絶巘立苍翠真人心虚无发頴抉元气淋漓一尺楮回薄万里意尝闻郭忠恕刻画破精粹岂若法自然淡乎似无味六丁慎呵护恐有风雷至
　　短景
　　短景移林影田家得暂依病牛防日睡枯叶带霜飞坦荡天公意凄凉客子衣穷通应有定未必计全非

　　霞外诗集卷四
　　钦定四库全书
　　霞外诗集卷五　　　　　　元　马臻　撰述怀五十韵
　　昔际承平乆生涯足可怜过庭犹昨日骑竹想当年书劒辛勤厯轻肥少壮便浪游春富贵醉舞月婵娟候转芳华歇时移斗柄偏狂歌伤徳凤再拜听啼鹃敢议乾纲坠难支国步颠安危谁可料否泰理相连义士含孤愤谋臣误大权少微潜在野太史泣占天不起严陵钓空懐范蠡船乗轩犹宠鹤治国昧烹鲜朽木终摧折微躯忍弃捐天兵威武奋皇泽至仁宣岂意波涛怗还容骨肉全万方苏雨露四海戢戈鋋倦鸟思乔木穷鱼守故渊甑尘贫似范昼睡懒如边逸翮淹髙翥羸骖耻后鞭梦疑隍鹿在机息海鸥眠丧乱头颅改萧条节序迁行将蠡测海坐待地流泉献璞悲和泣辞金忆震贤世途从汨汨王道本平平东鲁衣冠盛中原礼乐专逺尘山出没大野辙盘旋砧响千门急蟾光几度圆窥斑嗟隠豹顾影笑饥鹯古水萦长带晴云擘乱绵弓亡元在楚台逈亦趍燕羽服陪瑶殿天厨锡绮筵域中知道大物外愧身先归意惊张咏离居老郑防风行犹有待嵗晚薄言还城郭人依旧湖山景自妍舣舟临断港散防陟层巅苑废移山鬼祠荒谒水仙坏梁残白蚁旧物失青氊落景连村雨薰风一树蝉野茶伸雀舌林蕨竪儿拳挂劒防新塜怀人叹川计疎生坎道直受迍邅穴冷拖肠鼠槎依缩项鳊愁防休吓食馋犬误垂涎业在诗三百沽从斗十千举觞欺大白隠几味重涙尽山阳篴耕无杜曲田苦吟期自放脱藁怕人传虎变愚难测藏我独然梅花开又落谁复继残编
　　赠王可受
　　天上白日苦易倾湖外青山色长好卧沙秃栁回古春劒脊菖蒲瘦如草大船十丈腾五章丝管嘈嘈故相恼谁于此理得其全人间乆欠眉山老淮隂才子心好竒忽地入门喜絶倒湿云吹雨纸上飞急觞一举开怀抱看君学业须立成肋力惭余向枯槁静吟不作西子妍粉白黛黒尽一扫更待秋风入杖藜与尔西山事幽讨
　　奉酬泰轩蒋明府惠诗集
　　六义陈国风篇章着三百齐梁变浮靡雅道日崩迫大厯拯頽波雄鸣破昏惑有如赤水珠妙在心自得泰轩儒门老赤手探月窟折得芳桂枝月姊不敢惜吞香入肺腑出语固超特夜久虚室静淡淡月光白一读回古心再读动精魄乃知天地间元气运不息髙松挺节操众卉失顔色小子愧学诗应当取其则
　　游淇緑园
　　久雨今日晴芳意亦可悦前川有名园杖防信歩屧主人雅好事髙兴乃激越长源遡淇水规矩随曲折开轩逺色至平挹山数叠酌我以金罍餐我以玉屑森爽空光流左右万竹列凛若隐君子错磨嵗寒节所以贤达人笃静以修业沂咏且及时春风未鶗鴂兴来辄自至兴尽即言别相送过河桥青天有明月
　　题栖碧园
　　青山多逸士住处絶嚣尘不是人间世桃花流水春晴岚凝户牖空翠扑松筠却忆骑鲸客忘言意更真因话金陀遗编奉呈复斋岳仙尉就叙别懐
　　宋家王气久凋零奸桧元来党彗星陷得忠良寃渍骨路人空唾牧牛亭
　　一篑功成触祸根忠名还与此山存寺田废尽谁能复武穆王家六代孙
　　王孙徳业是真儒楚楚衣冠六十余渐觉令人不好武传家惟只用诗书
　　相逢倾盖即相知醮罢星坛秪説诗今日河桥还怆别柳花飞雪未多时
　　双鹤吟寄友人
　　依依两白鹤嵗久住青田一鹤垂两翅饮啄沙汀烟一鹤展长翮防防自冲天思之不可见独立秋风前有时月夜羣动息孤唳一声山水碧凝眸侧颈复裴回影落空林风露湿故人独抱经济才渊珠炯炯光难埋江南地暖梅花开折花待君君不来梅花嵗嵗开又落空向梅边咏双鹤
　　春日幽居和韵二首
　　吟多头已白望极与偏长人静坐临水蝶髙飞过墙疎帘通草色急雨减花香几亩山田在归耕忆汶阳闲门芳草遍长日付文楸琴润迎梅雨衣单近麦秋一春添药债两眼只诗愁更欲拈书卖湖边买钓舟
　　鹭
　　水风吹冷逼菰蒲藕叶欹斜一半枯玉立鹭鸶浑不动满身烟雨看西湖
　　饮饥交友
　　何处坐愁思西风吹客尘酒余离岸艣秋老倚楼人言道无知已苦吟空役神还歌三叠意惨淡别交亲
　　送邓荪壁回师坛
　　紫府仙人玉练容偶随笙鹤下天风一千余里梅花外二十四岩江水东赠别篇章今日赋论文樽酒几时同不知三叠琴心里早晚谁先上道功
　　和张伯雨见寄懐友诗韵
　　古道向沦没世逺懐羲轩衰梧凤难止恶木隂易繁况兹雨露濡何以杜本根众鸟欣所托日争夺喧喧卑令人瘦旷达寄琴樽士有张伯雨壮嵗髙谊敦岂无青云交秋风过闲门好古既不泯汲汲资讨论幸有茅檐下冬日可负暄所以陶元亮欲辩已忘言
　　送蒋月屋归富春【并序】
　　富春才士蒋月屋于大徳癸卯冬始予识面一语合道如平生亲予爱其学赡而不矜处和而节礼故日与青衿之徒诲而不倦凡寄予数诗皆深入唐人之室读之使人击节欣叹今诗家行辈中不可多得江空嵗晚掉头言归则世故可知矣辄成律诗二首以罄别懐回雁春呉寄书可待
　　相见即倾盖生涯同苦吟时情不好古雅道少知音木落年华晚帆悬雪意深男儿无别泪此日亦沾襟论交不易得此别转难忘模楷存前古篇章逼盛唐早梅欹岭白寒日照江黄家近严陵濑垂钩莫谩忙
　　至节即事【并序】
　　癸酉嵗长至节效王建体偶成絶句十首予年始二十即一时之事寓一时之意故沦落不复收今于故箧中得其旧藁青灯三复如对故人乐天云欲留年少待富贵富贵不来年少去乃知年少承平之乐诚不易逢三十余年恍一梦寐吁予老矣满簪华发投迹空林情之所来不觉涕下故録于卷末以重感慨云
　　观台云物已书黄预卜年丰喜倍常万姓只知行乐处更无余事可思量
　　天街晓色瑞烟浓名纸相传尽贺冬绣幙家家浑不卷呼卢笑语自从容
　　闲看来往坐多时雨洒香尘土湿微珠翠压头行不稳娇羞儿女把人衣
　　照席银山处处同绮罗人坐画堂中笙箫未动初筵秩先命歌儿劝冒风
　　昨夜梅花已报春地瓶移插更精神酒酣纎手争来折鹦鹉回头不敢嗔
　　已有纱笼照舞儿喧喧鼓自相随谁家院落来呼唤门外天明也不知
　　帘旌叠叠绣鲛绡遮护香风不放消却恐酒防先睡去预教小玉问来朝
　　新词听彻思徘徊侍女擎羮下筯迟红烛有花心暗喜流苏双挂玉梅枝
　　店舍喧哗彻夜开荧煌灯火映楼台欢游未晓不归去早有元宵气象来
　　干天行健复初阳宫线还添化日长报答升平将一念家家人静爇炉香
　　追别诗友
　　送客归来益自惊飘零又觉嵗华新瑶琴弦絶知音在纸帐灯昏得梦频江上有家皆旧业门前无路不通津诗人渐渐东西去谁为梅花报答春
　　赠梓山桑医士三首
　　上下膏肓二竖欺烟霞痼疾我难医曽闻适口非良药刘氏从教未得知
　　扁鹊秦和久不闻桑君百世有神孙囊中羞涩胸中富药劵如山总不论
　　临淄古有淳于意苕水今传桑梓山已见髙名藏不得长留诗卷在人间
　　冬日闲居
　　世事于人喜渐稀交游惟寄隐居诗旋营暖阁延闲客自斫寒芦葺破篱心懒尚余诗骨徤年髙常被鬓毛欺悠悠此意谁知得万里天风雁过时
　　题节妇崔氏传后
　　贞妇抱节操彼苍何降割志士懐孤忠岂谓灵均夺良人一已逝大力难回斡依依抚耄稚终作守义活姑死复厚送儿成固超达万古如明月光彩不可掇诗罢神亦惊落日湘江阔
　　鹭鸶
　　羽毛疑积雪久立小溪傍只见身不动岂知心更忙眼迷寒藻色梦结白苹香应恨鱼难得遥天又夕阳
　　村中书事四首
　　桑条渐緑雨晴初二月风光似画图茅店酒香招过客篱边悬出草葫芦
　　饷留儿女自喧呼指防春禽又引雏村妇相逢还笑问把蚕今嵗是三姑
　　轧轧缲车草屋低新篁带箨出檐齐莺雏未省逢人避直向路傍花上啼
　　神旗社鼓簇林烟野老村童满路喧但得秋成官役少免教儿女卖田园
　　宜兴张公洞
　　嵌岩竒怪复巑岏云绕香台夺目寒洞口无人逢果老石头何代化灵官泥存丹灶千年迹花落清樽此日欢饮罢沈吟未归去松隂露滴楮皮冠
　　送陈渭叟回山居新隐
　　问君何事游春城黄尘不碍双眼明碧桃开尽且归去新宫正待山卿
　　春归曲
　　平林静緑生幽芳桃脂杏粉攒蜂房西楼浪客唱别恨屈巵酒暖瑚光百劳留春春不许愁觜喃喃如寐语翠鸦游女卷香归一夜花神老风雨
　　闲意
　　落花时节雨防防门掩春风逺市声生怕闲人谈俗事自开芳迳寄幽情团烟野竹侵霄立巢树驯鸠傍客鸣却笑西湖鸥与鹭乱眠沙觜见船惊
　　感懐
　　山南山北菜花黄又做春风梦一场多少亭台浑不见欲凭烟鸟问斜阳
　　送王可受之京【并序】
　　淮隂王可受竒才髙义志在四方一旦束书来杭故流俗罕交箪瓢自若也且夫大块赋形所禀则异而分投胶漆者古亦鲜闻仆与可受防面稀而襟谊合遽尔云迈能亡怆然吁聚散有常徒感文通之赋出处努力当懐子美之诗辄成短章少伸别绪车既膏矣夫复何言
　　浩浩康衢尘迢迢长安陌叠叠经天云遥遥逺行客之子当盛年诗书满胸臆培风搏九万防见生羽翼翻思夙昔情对面成脉脉不是临行不赠言自是愁多言不得天长水阔无奈何髙拍防干众山黒
　　访山家不值
　　云里掩双扉何山采蕨薇苔痕弥坐石竹色犯行衣露蝶一团宿风花四散飞静中观物理各自尽天机至大已酉春天师教主大真人俾予佑圣观虚白斋髙士谨裁七言律诗一首辞谢
　　盘空独鹤下仙坛纸上春风墨未干驽马断无千里志鹪鹩惟羡一枝安青天荡荡恩大白发悠悠世路难容得闲身老林壑湖西山色倚楼看
　　杂咏六言五首
　　堤晚游人争渡花密流莺乱鸣近水亭台柳色转山楼观钟声
　　半村半郭幽隐不羁不束闲身无利无名到念有诗有酒酬春
　　烟外幽人独立落日正照平台野鹭聨翩飞去山云断续归来
　　楚尾呉头旧梦水边山际闲情一夜杏园风急等闲吹老鸎声
　　野渡緑波芳草落日青山杜鹃多少临岐别恨送君归去闲眠
　　地幽
　　地幽无客过闲居种药荒园手自锄湖海故人何处在十年仅得两回书
　　闻蝉
　　短翼含风薄似秋一声声带夕阳愁年年古柳官塘路催得行人白尽头
　　凉夜
　　渐喜亲灯火更深独坐时一庭凉雨歇百种草虫悲吾道思浮海人心似奕棋昭文琴不鼓何处覔成亏
　　晴湖
　　晴湖防槛外坐忆十年游吟静得新意人闲生古愁髙烟羣木淡逺水乱山浮几欲乗流去邻家有钓舟
　　为松瀑黄尊师作溪山叠翠图
　　平生固多愚懒堕足弃捐赖有诗画事与物相磨研恨无鹅溪绢幽意郁不宣秋晚形神清落笔且周旋尺素混太古象具剖辟先溪山忽重叠浩思浮云烟楼观金碧开众态敷幽妍秋色挟以至髙风生树巅羣有备一幻孰谓理不然老耳厌喧卑但觉静所便幸遇古君子缔此翰墨縁见山有真意渊明得其全
　　九日
　　把酒且酬重九节龙山防散几斜曛嘲诗谩忆孙廷尉落帽今无孟府君冉冉黄花从古有寥寥清事更谁羣髙秋大笑人间世我亦天涯一片云
　　水轩秋眺
　　幽轩驾平湖纳纳纵秋望目极心自逺颇觉脱尘坱融云积白黒诡怪出万状山防日色破川光乱流浪庭桂复怜人稍稍金粟放岂无数日好为我发清旷花落有时荣我老无日壮幼逐心境移了识死生妄委顺夫如何忍使灵物丧回首送扁舟孤灯照渔唱
　　飞霜歌
　　飞霜悴百草芳兰亦委柯纵欲努旧力奈此寒风何在昔结花初岂不受春多耻随桃李场托迹空山阿四时有代谢阳艳忽已过薰莸苦不辨一体同消磨不如牡丹根密幄相遮罗伤心复伤心伤此飞霜歌
　　旅夜
　　自惭身世拙客里更闗情月树回凉影秋声叠夜砧道能忘畏垒酒不破愁城睡薄吟魂冷西风亦屡惊
　　寄澉川杨如山
　　吾闻沙丘之马黄骊牝牡世莫知九方臯去不复有天风吹我沧海边忽地相逢钓鼇手论文托契输心胸倾倒金樽斟緑酒登髙望逺古意多百年之乐能几何男儿屑屑志不展秋霜满鬓空蹉跎酒酣眼极情未毕笑指青山歌落日却怜徐福向蓬丘苍苍烟浪无消息明朝挂席我归来西湖十月梅花开梅花开动诗思思君不待春雁回因之一寄平安字
　　送徐芝石之饶阳税使
　　别袂分呉地之官及楚乡还闻税敛薄防见姓名香山晚云侵树江春燕语樯公余诗思好风月属鄱阳
　　春日独坐言懐
　　昔日欢娱忆此身名园歌舞接芳辰蛰雷夜送催花雨香迳春迷鬬草人合沓楼台形势壮风流莺燕语言新眼前旧物浑狼籍休怪提壶劝客频
　　寄题皆山楼
　　仙人好楼居缥缈半空立吐纳万里秋回合数州碧倚槛足吟啸四面岚气入下视尘土中日夜风雨急处士种茶处髣髴白云湿何时一登临啜茗坐终日防待飞蓬山清风生两腋
　　桃花
　　浅碧繁红又满枝化工消息本无机艳滋晓露莺摇落香渍春泥燕掠归金谷园中芳草在都观里昔人非自从云隔天台路刘阮如今梦亦稀
　　闲中书事
　　不甘老眼坐相欺抄尽窗前近作诗因理旧书伤故友偶经闲事忆前时绮罗香散春风老鼓角声来夕照迟咫尺青山归未得可怜辜负白云期
　　送张仲美之黄陂县令
　　夫子先流辈之官冰蘗清吟髙存雅道嵗晏识交情天路飞鳬下津亭候吏迎黄陂嘉政在汛爱入琴声
　　春日寄友人
　　闻道西山春事稠一年能得几回游莫教桃李虚开尽凖拟百钱悬杖头
　　行春
　　行春无侣自迟留汀草汀花暖更稠马援近来成矍铄谢安应合减风流乍惊语燕穿人屋无赖游丝绊客舟老我光隂忽如此不判樽酒复何求
　　无营
　　宇宙春风起无营只闭闗鱼龙趍化日猿鹤恋空山去浪溶溶外飞花扰扰间人生谩多事不及岭云间
　　送桐庐徐教谕
　　诗礼名家积庆余桐江文掾着鞭初不惟乡里能称善转使儿曹爱读书芹水春香心自得萱堂日暖喜何如却怜垂白严陵老万顷烟波学钓鱼
　　题弹琴画卷
　　伯牙弹古调冲淡心天倪六马犹仰秣其眹乃得窥至音存至寂未必钟期知昭氏在不鼓然后无成亏
　　世情
　　世情人事两蹉跎一夜西风掠燕窠不见襄阳于节度青山空羡白云多
　　双凤普福观瑞芝
　　云朶丝金叠几层似闻双凤遗琼根润浮圃烟霞气色凝天坛雨露恩绮皓欲防还有约槖駞虽巧未须论由来福地多祥瑞万嵗千秋祝至尊
　　写意
　　诸机忘已尽鱼鸟日相亲移竹喜逢雨访人愁问津杖藜徒歩弱行李索居贫未遂平生志长懐郑子真
　　山中重九二首
　　忽忽九日至幽致饶山家石根去年菊复作今嵗花弱枝不自立氉相交加恐尔霜风来寒英委泥沙流日不相贷衮衮天之涯登髙岂无人所欠惟孟嘉且就菊花饮宁复空咨嗟
　　东篱菊花开每忆陶彭泽今人非昔人此士难再得隐几盼庭柯不语心恻恻遥怜柴桑里千古南山色
　　秋日闲咏二首
　　西湖晴雨画图间坐倚防干自解顔无酒可供千日醉有钱难买一生闲草衰春色来时路鹤宿秋声起处山横笛吹残天又晚钓舟灯火入芦湾
　　湖西日落湖东隂湖边楼观环蓬瀛孤山云气出乱树六井水流通古城土风犹祠李相国菊泉谁荐苏端明我有新诗吊景景昏日短难为情
　　蟹二首
　　最怜生沮洳画手亦曽摹郭索趍船火爬沙出防芦旁行知性躁实腹任肠无张翰思归兴当年误忆鲈惯穿篱落罅边来名负横行误被猜水国霜微初上簖沙田稻熟已朝魁因伤喣沫依筠笼忍见持螯荐菊桮籍籍礼经曽载入临风吟咏独徘徊
　　赠鹤泉丁处士
　　海鹤传书谒洞天少微星已照林泉歩兵未合判长醉执防终懐草太清唳一声孤屿外飞流千仞乱云边小山丛桂能招隐细把推敲问浪仙
　　就前韵寄翁子善
　　已断平生不问天流年混混似原泉短檠事业抛儒素老境光隂味道池草又生春梦里野梅闲落愁边羣书读尽成无用自课青童小学仙
　　奉简黄瀑翁求示病懐赋藁
　　志士抱幽独病懐吟楚声声悲多激越天地惨不明中有孤直气叩之金石清金石无变质形器非常名是身【阙】不有摆落大患婴所以南郭翁存此隐几情清商切暑势隂阳递相倾攒攒得失根宠辱尽若惊保守坚贞节纠结嵗盟愿君枉来章读之平不平
　　自适
　　萤雪无功志已违此身堪笑复堪悲炉中化药慵求术梦里逢人也説诗固节谩教贫女媚背时翻学小儿痴百年传舍终尘土多事杨朱泣路岐
　　送恩断江住平江天平寺
　　云门和尚旧家风闻道宗通説亦通佛法悟来曽彻底江流截断合朝东指头龙象丛林喜句里乾坤大藏空想得禅余诗兴好钟声半夜月明中
　　春雨寄兴
　　防芳每恨出郊迟白发看春亦自嗤待得雨晴无暇日年年説过落花时
　　暇日偕林芝岩数诗友清游分韵得山字
　　地僻幽栖絶往还门听佳客喜开闗棱转影日过午鶗鴂不鸣春满山万古乾坤诗卷在百年身世钓舟闲都道士休愁思为报刘郎鬓已斑
　　小轩晚望感懐
　　依依城郭在耆旧尽凋残赤水求珠易青天系日难壮游多入梦落景独凭防嵗月无情极相思烟水寒












　　霞外诗集卷五
　　钦定四库全书
　　霞外诗集卷六　　　　　　元　马臻　撰嗣师总摄呉真人奉防乗驿逺诣龙虎二山等处崇建金箓大斋庚戌仲夏十有四日抵杭四圣延祥观庆成典礼复被纶音回鄱阳进二亲国公夫人之秩千载盛事道俗交欢敬赋七言唐律二首言贺
　　翩翻羽节午风微夹路人看昼锦归丹诏紫泥传象阙寳冠金帔胜莱衣九天飞奏通斋典三日开晴应徳机要与东呉留盛事悠悠吾道发光辉
　　荣际三朝昔未闻暂将飞鹤下天门词源久仰文章伯化囿今瞻道徳尊雨露松椿推极品金汤冠褐戴深恩晚香堂上薰风细蔼蔼欢声入夀樽
　　送张仲实赴姑苏教授
　　夫子才难数斯文道益尊调官之鲁頖理棹赴呉门诗价璠璵重家声礼节存圣朝敦养士荐美荅君恩
　　送陈渭叟归山中
　　人生少至百一别动经载不信嵗月驰请看容鬓改先生本是超絶人长竿学钓清渭濵钓头不解挂芳饵岸草汀花空复春大鱼小鱼求不得芒鞋忽厌人间窄手携诗卷出万山来覔湖边闭闗客终朝相对百不为口中咄咄唯言诗飞花浊酒日色静天地悠悠知者谁兴尽翩然即归去鹤巢雏在门前树他时我亦访君家但问青山白云处
　　闲居自遣
　　喜无轩盖欵柴荆静里天机见物情徳愧王良千里马食无娄护五侯鲭海翁岂为鸥防虑稚子休烹雁不鸣一笑行藏头已白新凉又到读书檠
　　舟中即事
　　家住西湖杨柳烟归心一片逐帆悬推篷试听舟人语正在鸿飞阿那边
　　湖西分韵得西字
　　诗成曽在酒家题记得西湖更向西洛社交游云断絶梨园歌舞草凄迷年华老去心犹壮世故纷来物不齐行尽长堤理归棹槿花篱落夕阳低
　　秋霁
　　雨久喜新霁旷懐歌薄游鴈经孤驿暝云入乱山秋落叶无时下啼乌有底愁年光与心事尽逐水东流
　　嵗偶成
　　古人不可见养拙谢时髦隐傍渊明柳饥懐曼倩桃凿坏谁敢望抱瓮岂应逃义见冯公伟仁依范叔豪乾坤心浩浩江汉日滔滔老境诚难料繁荆未易薅亲朋随宿草嵗月卷秋涛夜短鸡筹促天寒象纬髙燕情伤局促松节感持操姜被流离析邹裾揖让劳乱云迷鹤路短髪问渔舠念与追攀絶心辞宠辱熬世情甘木石我辈岂蓬蒿万事差池里长歌对浊醪
　　送杨仲之京
　　迢递官塘官树隂征鞍催发短长亭荆吴雨涨河流白齐鲁春归岱岳青玉宇风云开北极金台日月聚文星近闻下诏求贤急刘向终须论五经
　　泊然畅学士将之太平守出示竹斋安大参见寄诗属余和韵
　　山樊嵗晚缔梅兄恬憺相看足古情湖上旧游经几载吟边心事记三生清标野鹤昻昻立髙论长河亹亹倾正是太平风景好双旌五马试春行
　　祖茔春祀赋杂言
　　平湖纳众壑兹山亭紫防吾祖飞舄去遗蜕扄佳城思之感节序然伤我情莫教緑发愁中变百年人事山莺啭天边明月来古今无复延陵悬寳劒青春不作松下人年年空扫松间尘松风萧瑟不忍听且将美酒浇青春亲朋谈笑分余胙蝴蝶不来芳草路傍游子矜少年拍手扬眉唱歌去唱歌去入谁家请看昔日朱门今野花风光尽属官虾蟆
　　笼鹤
　　曽随阿母宴瑶池野格昂藏不受羁侧颈鸾凰那有待能言鹦鹉莫相九臯月冷归何日三岛云深梦自期谁惜天风旧毛羽瘦梅花下立多时
　　松鹤吟寄儒鲁山
　　寒松屈铁骨气聚丘壑隂老怪不适用庶脱斤斧侵东风饰草木众色自成林似闻孤飞鹤敛翮遥相防鹤性负髙洁松色融古今臭味既不殊未见情先深素琴三五弦中有太古音太行本不险行人自防嵚愿持寒松操寄此孤鹤心复恐不见信遂作松鹤吟
　　寄葛川髙子长
　　春风巷陌喜逢君归计无端阻重防恨别不禁啼鴂晚到家应是落花深出门送客山当路隐几读书松满林自笑白头城郭里钓竿空负五湖心
　　送黄瀑翁回龙虎福地三教名流饮饯分韵得醉字又得大字
　　春来几何时草色泛空翠如何百年中聚散若交臂众賔罗髙堂把酒叙别意别意不在酒已为六经醉后防定何时更待秋风至
　　幽独一寸心闭戸学懒堕自非檐雀乳讵识青春过每懐弥明师文墨日牵课一朝动归兴我亦北窗卧逺意不可将花落风雨大
　　临岐叙别
　　呉山萧瑟呉云隂临岐送别还沈吟不愁聚散易反掌但恨轻薄难论心流年鼎鼎素发短归意拍拍青春深江中钓得一尺鲤莫惜书信来相防
　　挽徐澹轩
　　璧水衣冠旧有声芹宫三仕已忘情承家徳业存诚敬落笔文章法老成汛爱能全饥馑活流芳还见子孙荣生刍一束人何在道悦堂前月自明
　　屠存博偕诗友见过分韵得凉字
　　院静朋簪盍吟清夏日长道同忘尔汝俗薄任炎凉林木莺雏鬬湖风藕叶香盐车多服骥不必待王良
　　新凉遣兴
　　山水光中屋数椽治生无术昼常眠诗成好句敲门説药遇竒方信笔传渐老一身休问卜未来万事只凭天西窗昨夜西风起秋在归鸦落照边
　　冬夜长
　　寒房夜久灯如珠新霜薄薄铺堦除拥衾败纩不酿暖万感郁没同鳏鱼隣鸡努力催残漏饥鼠啁啾壁间鬬可怜心事谁得知愁杀梅花月中瘦
　　和仇仁近嵗见寄韵
　　瑶琴三叠此心闲目送飞鸿信手弹千里故人行自逺一声白雪和应难贺公嵗晚称狂客郑老才髙只冷官且向吟边了身世西山雨卷帘看
　　挽清轩屠武翼
　　槐隂旧梦不须论余庆终归积善门负郭无田耕化地传家有子受皇恩并将白社肩随尽记述清轩手泽存徳业既脩芳绪逺一经还拟教诸孙
　　春意二首
　　空堦重叠长莓苔春静闲门昼未开江上故人终嵗别柳花飞尽不归来
　　春来药褁不曽疎手内枯藤尚未除病起无端添懊恼壁鱼蠧尽一床书
　　春日客思
　　天地羇情薄江山幽事稠人烟成小市风雨住行舟野色城边断春华水上浮归鸿縁底急衮衮过西州
　　挽渊徳周真人
　　昔别西池下九霄云龙风虎际逍遥已瞻母教推慈训载育师真显圣朝姑射谩传年谷熟易迁难拟些词招金支翠节知何处望断秋烟凝不消
　　送张子微赴鄱阳学正
　　士有张子微早嵗已识面苏杭一苇间白首复相见悤悤相见又何如云今欲度鄱阳湖鄱阳多士森琪琚先之徳行随诗书子率以正孰不正斯文千古师嘉谟白苹昨夜秋风起八幅蒲帆泝烟水乡闾得士早归来髙名已动青云里
　　越上感懐二首
　　曽负琴书到越中别来三十五秋风江山有待容回鴈嵗月无情类转蓬禹穴荒烟寒木老鉴湖旧水野田空骑鲸人去知何在拟向沙边问钓翁
　　人事浮云易变更越江如带绕寒城千年旧梦青山在一曲髙歌白发生马首交情分晓渡鸠边村意傍春耕东风嵗嵗吹芳草金粟堆前緑又萌
　　钱清刘太守庙
　　旌斾千年去不还一钱谁信重丘山使君有庙繇清政俗客过门合赧顔乡社鸡豚风物好嵗时箫鼓水云间残碑读尽无人问日隣翁为掩闗
　　萧斋
　　怕侵尘土气种竹护萧斋吾道似无味人生嗟有涯日光穿壊壁鴈影落闲堦衮衮百年内劳生非我懐春日陪数诗友酹磐隐墓分韵得走字
　　杖防随跻攀欣此方外友搴英陟崇冈雨滑径未取抚事骨屡惊攒眉酹亲旧萧瑟山门风委曲瓦盆酒仆夫致笋蕨行厨竹间走人生纵骚屑金石亦销朽具论夜旦理万古破聋防初闻子规呌于今未絶口扁舟问归途放歌出林薮窈窕松声长忧来错回首
　　忆孤山
　　自从梅树委荒烟湖上风光不直钱见説年来春好在拟携樽酒报啼鹃
　　黄瀑翁逺寄佳篇就韵奉和四首
　　去帆张别恨极浦引余情千里故人逺尺书双眼明乾坤随辟阖云物偶逢迎几欲传回信黄梅雨未晴饮饯莺花日懐归鸡黍情园蒿怜仲蔚石鼎忆弥明乡老吟诗别篙师倚楫迎秋风正相待不必问隂晴风江尘漠漠野日草离离云隔呉山外春归楚水湄厐公惟避俗墨子谩悲丝人事多翻覆长懐招隐诗初月照逺意向人光陆离夜华沉木杪河影薄天湄习静存丹火谋生理钓丝思君望不极翻读赠行诗
　　送草池谢法师之京
　　求贤遥捧檄浮海逺宁亲岂意金门客来盟白社人听莺懐桂馆转鹤觐枫宸林壑生生意还歌帝力均送善之邓学士被防之越书譔大禹南镇二庙碑记
　　遗庙稽山嵗月多负舟龙去事如何北宫视草重修记南镇因方复共科片石文章光日月九功风化浃山河絶胜逸少夸才思只写黄庭换白鹅
　　雨窗懐感
　　江湖积隂雨四月如凉秋我室空四壁风声为飕飗短褐久已弊败纩幸不收况兹蒲柳质赋性多谬悠不义取富贵未语顔先羞称善在法则古有马少游平生急难人青春卧林丘此道付寂寞有泪如泉流世议限迫阨冲和丧雕锼鳬鹤互相笑所见竟不投泥乐曵尾烟水盟驯鸥弃置勿复道伥伥非我求
　　夜吟
　　静吟松影里抱膝久淹留衣透一身露心防万里秋闻钟如有省见月未能休此意应难极防闲不自繇
　　寄太平使君畅学士
　　天下英才不易得中原复见文章伯扶摇九万始一搏大鹏不是笼中物君侯昔着宫锦袍集贤如堵看落笔花砖日过草万言暂劳牧守皆余力去年倾盖西湖边义薄层云如古贤摩拢风景陶大白醉看俗物都茫然孤山处士呼不起梅花树老咸平烟自从别去生幽恨心上流尘欲盈寸山重水复梦难通每辱书邮数相问采石江头月色新一樽还酹谪仙人太平无象今有象政化已及民风淳平生得意真天真但懐后防殊无因霖雨八荒应尔待鳯凰池上柳条春
　　送新城贾宰
　　门堦闲寂昼垂帘重叠青山绕县前政及鸣琴方百里化均驯雉已三年姓名不待公卿荐世业皆持将相权他日人来问民俗去思碑在浙江边
　　汉景帝纪
　　道存恭俭接前王民自熙熙物自康已见窦婴申汉约长星不用出光芒
　　寄黄尊师
　　岸花开尽木芙蓉雨意分凉到水荭比似髙眠消永日试来湖上看秋风
　　倚楼
　　徙倚西楼倦眼开古今人世一伤懐云将晚雨飞平楚鴈带秋风过两淮可但学诗无孔鲤空闻志怪有齐谐固穷自是防常事蔬食聊从祭祀斋
　　挽咏沂翁县尉
　　故家乔木已凄迷白发衣冠只旧时贫乐箪瓢忘世味老将书籍课隣儿药囊病久无方効薤露情深得句迟遗藁有传真不愧殷勤説与九原知
　　春游
　　呼童提携老瓦盆杖藜逺逺敲柴门野芳幽草烟断续流鸳乳燕春澜翻山深自有古意在日静不知人事繁花开花谢一如此身外得失谁能论
　　呈达卿焦使君二首
　　维摩隐几非干病病为民心病未平五马扬扬风化首且将仁惠及苍生
　　道人慵懒久忘机画防门深每到稀昨夜床头虀菜老饱眠闲看白鸥飞
　　送善之邓学士之国子司业
　　阶州紫水进新泥喜听除音下玉墀只合文星依帝座还于锦里得儒师挥毫作赋春云动委佩趋朝晓漏迟想得诲人应不倦诸生馆下立多时
　　春日幽思二首
　　闲看儿童鬬草归三三五五自相随老翁也趂堦前坐笑指飞蓬满鬓垂
　　溶溶池水夜来添一雨生寒似去年飞尽柳花无好句却移诗思在荷钱
　　陪吟友山行分韵得山字
　　春郊有幽致不在桃李间解后得三士缓歩随跻攀玉泉古招提题诗忆香山信此流电身区区亦何顔一闲乃自弃造化未必悭且复理归棹日入相与还
　　和仲实张教授除夕诗韵
　　春入屠苏酒味轻灯前笑语待天明诗应神助笔初试痴任人嫌梦却清红豆粥香分餽饷金花胜巧耐逢迎年来嵗去闗心事怕听隣家爆竹声
　　挽黄松潭二首
　　纷纷世事厌炎凉白首书林梦一场月冷夜长鸾吊影江空嵗晚鴈分行临终覔得惊人句留别亲传教子方惆怅九原春草緑勒铭谁为发幽光
　　悲凉旧事已难论唱和诗章满箧存风雨市防多白眼妻儿灯火几青樽玉楼有召能成赋蓬海无香为返魂处士不归鹤去孤山梅老月明村
　　题净慈丛玉轩
　　招提雄压南屏山李侯笔底丛竹蟠风香细度白薝卜秋影森立青琅玕澜翻醉墨光凝铁不受冬雪摧折室中老子心亦空白发相看眼如月
　　咏田横二首
　　汉家天子诏遗臣恰是恩多虑转深忠义自能轻一死可怜门客尽同心
　　海日荒荒海气凉一思前事一心伤繇来匪石终难转不是将军畏郦商
　　送希真郑尊师回新州洪丘山旧隐
　　志士涵正气不露荆虹辉一逢台人慷慨脱绣衣去冬来江南还寻旧游处榾柮聚谈惬我平生遇天地本不老江山生古情春风动归兴散入流莺声洪丘山上云钱塘江中水沧江日夜奔急流只有青山是知已归去来归去来白云满山花乱开
　　挽俞古梅三首
　　力尽穿杨事可悲栖迟城郭自儒衣青灯梦寐功名逺白发光隂志愿违死悟溃痈皆幻化学穷大易到微案头书卷尘狼籍珍重东床为发挥
　　西湖遗老尽销磨屈指如君数不多闻説篇章常见许每逢休暇即相过膏肓病证无良药生死交情入感歌为问梅花全古节嵗寒心事欲如何
　　古言七十人希有惟恨朋簪失典刑注易麻衣才脱藁讐书光禄罢传经【未化前三日梦中言诗记此二句】髙门已继中郎女后夜虚瞻处士星岑寂南山山下路緑隂黄鸟不堪听
　　赠心山
　　真宰凝空无灵枢运百体顔子契坐忘渊明得真止妙感潜至寂讵作死灰拟风雨撼不动畴能计终始
　　送姚江村回髙安
　　圣贤法大道二气调辟阖所以稷契心妙与古先合载闻盛明世总总任英达夫子璠璵器声价久合防迎师不惮逺遂下陈蕃榻圣经光日月接要延问荅始知经济材硎利若新发斯文借弥缝善建固不拔钱湖旧游地即事伤素发木落洞庭波商气倏萧飒缅懐千里莼已觉寸心渴余衰矍铄久送逺乏挈榼清江浩茫茫扁舟待明发
　　送达卿焦使君
　　畴昔相逢事壮游盍簪人物尽名流蚤登霄汉辞朝列老向钱塘作郡侯井邑民歌千里月河桥客散数帆秋西风满耳蝉声急明日思君过别州
　　冬至即事二首
　　今日阳初复比隣相贺喧门深车马盛筵秩管弦翻华屋皆新主寒梅只故园鞲鹰仍得意饱肉但飞鶱结屋傍湖水对门三四峰心灰无复暖鬓雪近来浓孤雁雨中过短书灯下封平生故人意衰老不相从
　　髙楼晚望
　　徙倚髙楼今古情晖晖晚日故留人真伤令节经冬至细数行年又甲寅樗栎此身从物弃江湖旧友得书频浊醪未必消愁絶为见寒梅发兴新
　　溪月王真人被防入觐谨赋五言六韵诗奉饯分韵得在字
　　天地鼓橐籥道备域中大弥纶宇宙间妙寓无不在真人体道用翊教际明代飞书下寥廓指鹤促行迈游云澹微霄凉飚引虚籁二月江花开回车定相待
　　为北村汤同知题画卷二首
　　山人惯识山中趣来访山家陟山路转头万事总不知只有秋声在髙树
　　黄尘浩浩眯人目怪石急流生野姿溪桥不放车马过山头楼观秋参差
　　不眠
　　不眠今夜月为我照书堂古木移长影飞星引细光嵗华行漫与人事日苍茫自愧忘机客萧萧两鬓霜
　　嵗夜
　　喧声爆竹九街传琐琐悲欢又一年魍魉已驱傩有道屠苏先饮我无縁傍人灯火真相向殢食儿童强不眠休説开元旧时事长歌短发易凄然
　　题昼醉
　　曽入咸平处士诗温存还向画图披须知小草难真醉饥鼠跳梁莫谩欺
　　拟常建题破山寺
　　古寺破山色入门松竹隂雨花传祖意坐石契禅心潭静白云上月髙清梵沈几时辞一尉寻社入东林
　　读汉明帝纪
　　穆穆中兴礼乐风云台诸将已论功如何海宇尘氛静至死无人説祭彤
　　题鹤泉图
　　我闻匡庐之山青入天上有瀑布千仞悬嵌空金碧根髙源喷薄直自太古前未知凿开混沌窍神物茫昧谁之然翩然皓鹤来何许心融恍听泠泠语云是辽城丁令威圃昆丘曾一举为嫌天上多官府偶向人间值风雨稻粱与鱼虾琐细不足数空余旧标格燕雀莫敢侮令威令威我欲从之游天风万里防防秋力小羽翮短六合安能周乃知抟鹏鸴鸠各有分不如榆枋飞跃栖林丘
　　和仇仁近教授见寄诗韵
　　君诗如锦我难如为报交朋逺寄书爆竹又经椒颂献浣花终卜草堂居百年过眼春排遣万事伤心酒破除白发满头还自笑一笻风雪出无驴






　　霞外诗集卷六
　　钦定四库全书
　　霞外诗集卷七　　　　　　元　马臻　撰读盛明卿藏书目
　　尝闻张华博羣书秘府因之得精选李邕岂为芸阁谋苦恨无书读未徧古来志士守蓬蒿闭戸不识春风面一生汲没竟不伸思尔令人脸常腼先王大道周孔业百氏森森则坟典呉中盛氏表明卿结搆雄楼藏万卷义方之教诚惟精研咀骚天为成须知种徳在根柢乡里称善非虚名想当探讨潜沉防隐隐八窗金石声排云毛质匪难取翻笑白头穷一经衰年览胜错惊喜不意短发秋飘零他时经济看公等此语当为知者听
　　蕉池旧业
　　仙子神游浩劫家闲门深掩夕阳斜尚思来鹤盘清汉不复飞章出太霞挂劒枝空懐季札草人去老侯芭谁怜池上甘蕉树曽向春风几度花
　　画青山白云图
　　每见青山即解顔生平不道住山难和云数亩无钱买投老传来画里看
　　冬菊
　　三迳荒芜冷未分尚留秋色在篱根盈枝香老争霜力绕砌丛低上冻痕芳芷不禁甘委质早梅如见断消魂又输彭泽饶诗兴雪满南山酒一樽
　　喜蝶
　　谩抛心力为人忙百计难消两鬓霜羡杀西风白蝴蝶蘧蘧栩栩学蒙庄
　　京口逢友人
　　居庸闗外何年别扬子江头此日逢语罢凭君一回首云山知隔几多重
　　题画卷四首
　　翠叠洪蒙色云凝淡沲春髙寒不可到应有采芝人风雨撼不动亭亭万物表忆得定回时霜钟数声晓拳石蹲苍烟疎篁倚寒碧仙人笔有神山鬼为辟易古色仍凝素幽人似造水穷云起处不语看青天
　　和袁徳平见寄韵
　　肯来相顾散幽襟疎懒还容此重寻有道合归髙士传论交今见古人心江湖短景催寒事风雨孤灯入夜吟自昔吾庐山水里几看春色上来禽
　　为翁子善作晴江图
　　故人遗我清江县里一疋纸白光晶荧心所好几欲写作晴江图尘土昏人意不到竹风入戸忽然铿戞琅玕声为我胷中扫烦躁濡毫扫素游其神乃悟周穆王时西极之化人但见重峦列嶂盘春转碧应接来不断沧浪之水倒影翻青春风樯沙鸟纷入眼物色明丽不可陈因思神禹功疏凿本天意愧我一寸笔浩浩逼茫昧又疑此水通星河八月秋风扬素波君若乗槎访牛渚为言博望成蹉跎呜呼云边纵得支机石成都卜肆今日无人识
　　水轩夏日
　　碧窗昼寂幽意长竹隂满地琴樽凉轻雷送雨逺不到雪白水花生晚香
　　题呉彩鸾书韵图
　　仙人固多门积行如累级髙卑位既陈所入盖不一防鸾遇文萧夙运契防适居然西山下鬻字给朝夕混俗隐秀偶被山灵识萧爽致福地期延冲化术万试既已除天网疎不失岂拟嚣尘徒纷乱丧明质正如杨安君擧手凌白日上道诚不邪匪曰系黄赤所以跨猛虎示此出世迹归来乎山中栖神返空碧
　　寄筹峰林芝岩十首
　　白尽头颅老伴疎采芝人去意何如凤溪春水依前緑底事年余始得书
　　摘得筹峰谷雨茶封题遥寄野人家石泉试火由真味水到中觉浪夸
　　长记荷花香满衣二三朋友共吟诗百年聚散浑如梦旧迹重寻又几时
　　瓮头浊酒且醺酣送谢迎繁事事难几树碧桃开似雪一生又得一春看
　　淡烟疎雨满江城怕听村村九扈鸣传语林花休落尽一春好句未曽成
　　小院回廊日正长緑隂幽草自生香春风老矣犹多事时送飞花出短墙
　　花落花开一夜风朝三四任狙公人生未必无闲处错恨桃源路不通
　　市声不到野人居满院花隂昼睡余偶忆新城罗给事枉将心力着谗书
　　青鞋布袜厌趦趄肯向何门学曵裾错为黄金换词赋一生惆怅马相如
　　过雨残红转碧沟夕阳偏恋水边楼白头惯见春来去纵听啼鹃不解愁
　　秋日书情
　　水轩雨歇天影空我有斗酒谁来同秋风不知几时到羣木尽在蝉声中
　　吊石田林隐君墓
　　百年愁不尽樽酒一登临吟事哀猿断伊人宿草深少微沦夜壑孤子哭秋隂归路西风里谁能知此心
　　浮云
　　浮云世事付悠悠局促谁能笑沐猴终见是非身后定合将名利死前休化龙梭去惊陶侃挂树瓢喧厌许由万里夕阳天又晚一声新雁五湖秋
　　送屠存博之徽州路教官
　　小时学读书食寝失朝暝辛勤借萤雪自谓古人并总角已识君蕴秀发天性后来骨骼成觉我力不振夫子经济才一邑着忠信于今六十载交友久弥敬词源浩宏达气岸激便佞灵椿森苍标丹桂独辉映经书选博士芹泮足沂咏新安山水佳况乃古名郡老别乡党情恻怆发垂鬓晨征候鸣鸡咿喔亦可听潮平大江豁挂席风已正明年春草长书来几时定
　　信笔成杂言奉简净慈如一溪畅文溪粲云谷三上人【时与葛川陈渭叟偕为湖山之行】
　　康衢车马喧尘埃闲门永日徧蒿莱八月残暑埽不退万里怅望秋风来青山盘盘入杖屦为我散尽平生懐积苏与礧块但觉隘九垓頽然两诗翁班荆坐苍苔一杯复一杯看云兴悠哉松风洒落如飞雨棹臂掀髯下山去古堤屈曲如壊城往事茫茫不知处魄惊耳热未足论但见愁烟与飞鹭忧来仰白首南屏髙插天相逢惠休辈记得三生縁诗篇及茗椀好语相周旋一笑出门情不已握手论文树隂里浩歌不用懐古今虫臂鼠肝聊复尔归来一路夕阳明千山万山白云起
　　施牧山良防见招不克赴分韵得何字
　　闻道君家幽隐处名园緑水接官河桃花满地雨初歇燕子欲雏春几何千古文章辉丽藻百年人物聚菁莪自惭有句酬清事恨不相从为一过
　　题秋山图
　　江山万里旧曽游闲里收将水墨秋记得双帆投别浦老来忘却是何州
　　送友人之东浙
　　淡交如水古应难松栢苍标在嵗寒老去谩伤浮世薄病来多忆故园安终求伏道三年艾喜见桐庐七里滩心事悠悠转无语数声柔艣别江干
　　冬日水轩写望
　　湖上冬暄鸥不来山山落日生浮埃半青半赤乌桕树参差遮断初阳台
　　杂咏四首
　　幽芳泣露质好鸟弄春声尽向东风里悲欢各有情荣贵如风花安得长美好冯唐不解事却恨发白早老翁似童稚丰歉总不知曝日聚檐下闲説小年时凉露老荷叶莲房亦已空可怜红蓼花摇摇受西风
　　题聨句诗卷后【有序】
　　至元甲午龚圣予鲜于伯机盛元仁访予与王子由于紫霞小隐不值聨句而去二十年间相继长往惟予与元仁在焉因感存殁书于卷尾
　　呜呼古人不复起我亦支离头白里忆昔三士相经过扬激风骚犹在耳鲜于词翰中原英盛子蚤嵗蜚文声髯龚诗画复振古拄杖落落长庚星雄才盛事不易防似与百世标仪刑我家兄弟何为者气与髙秋鬬潇洒南北东西二十年沦落惟存盛兼马衔哀不敢话耆旧掩卷看天泪如写君不见此道谁复同一曲阳春和应寡
　　山居写兴
　　人事喧喧任奕碁青山数亩是归期分将药草锄云种买得松杉趂雨移老去故人多入梦愁来闲事总成诗芒鞋布袜身犹健十里沙堤信杖藜
　　送大名髙北山之京
　　江南山水久淹留又束琴书事逺游忍负壮心销嵗月曽将学业动公侯诉春幽鸟侵烟语迎棹飞花逐水流莫叹平生少知已故人多在凤池头
　　游葛岭有懐
　　有诗不敢吟吟诗恐未工有酒不敢饮饮酒多昏蒙无诗无酒情味俗眼前何以慰幽独幽寻恰得两三人双挠破碎湖光緑鸦回古树云不开兴防更问初阳台只恐西山贾太傅嗔怪我辈乗船来却忆少陵诗转好古人白骨生青苔如何不饮令心哀贾太傅安在哉西风落日飞黄埃
　　赋雪吟
　　屐齿痕深迳路迷闭门髙卧未朝炊句来天外浑忘冷竹折岩前竟不知萧寺日斜羸马去灞桥风急蹇驴迟谢家儿女空才思错认三春柳絮时
　　冬夜懐古
　　金华牧羊儿海上钓鼇客伊人骨已飞旷世不可得求之匪惮逺道路有通塞况乃冬交苍莽山水黒归来守蓬荜兹事且置侧我生复如何浩歌山月白
　　和云谷粲公见寄诗韵二首
　　疎帘闲白昼幽事每相亲柳合孤山雨蛙喧两岸春旧游频入梦落景独伤神自爱吾庐好门无车马尘志与荣名絶机将鸥鸟亲沧江终负约白发不多春吟静惊山鬼心空守谷神径荒犹笋蕨未觉甑生尘
　　湖山春游归偶作
　　西月光景微斜檐尚如练揽衣昧旦起林峦淡方见景风积雾敛曙牖新禽啭尘动九衢喧烂烂流目游衍惜欢悰行行信郊甸遗情席细草赏静引华馔山水信恬和动息各恩怨云断旧时人梁回去年燕姿容一已晚浩荡羣芳变岂不懐尔思狥往何由羡
　　题宿云图
　　白云起生夕隂重重叠叠寒山深山人住处依林麓清晓开门云满屋老夫已制女萝衣他日相期伴云宿
　　题画龙门山桑干岭图
　　昔我经龙门晨发桑干岭回盘郁青防驱车尽絶顶驿骑倦行役苦觉道路永引领望吴楚日入众山暝归来惬栖迟山水融心境寸毫写万里厯厯事可省理也存自然畴能搜溟涬
　　即事
　　白日坐成晚闭门喧寂分招提縁岭见杜字隔湖闻树合疑无防山空欲起云邻家晒渔网相见语殷勤
　　偶成
　　黼黻青黄入眼迷升沉人事理还齐曽看知北尝论蚁不是巴西错放麑百种时情云扰扰一场春梦草萋萋此心肯与南风竞已向蒙荘悟木鸡
　　秋日有懐黄瀑翁二首
　　江阔人何逺言忘道屡空和诗多日懒左耳近来聋老栢繁秋鸟残云薄霁虹缅懐迟作飘泊久成翁江左文章士风流怅寂寥别离书不至嵗月意难消夜气劳灯火秋隂拂斗杓白头仍世故吾道日萧萧福真观主张贞居落成杰阁喜而赋诗
　　楼观澄湖濵稍稍薄林薮羽人何蹁蹮所迹盖不偶贞居洞元化道胜百邪走一旦从天来经营入无有飞阁逈招仙虚牖寒垂斗旭日山献酬翳翳烟侵柳缅懐咸平士载忆元祐守常恐金门歩未遂泉石久羣情慕饮徳伊余就白首即事不能忘结念千载后
　　嗣师呉真人同李相黒谷观水逺寄诗篇就韵奉和
　　遥瞻紫气五云边立雪曽容马自然道合回风聨斗极心防秋水入诗篇思莼每动东归兴报国常期大有年安得仙人飡玉法为师锄月向蓝田
　　再用前韵述懐
　　春风疋马御河边旧迹重懐一惘然入觐每趍黄道路思亲曽赋白云篇差池燕雁三千里奄忽星霜十五年不信等闲身便老子真谷口未求田
　　喜徐芝石得子
　　出处慎所懐山林饶暇日多君宦游意弥年阻良觌夙昔扬清芬皎皎莱妻逸徐卿得佳儿岂负悬矢射含和玉不如胜贮金百镒须知济世才本自书种出于公门髙大兹事由善积积善既有报孝感听懐橘缅思陶元亮有子但梨栗失喜成诗章谁能事声律
　　秋日竹院
　　竹院茶烟暝风檐燕垒虚移樽攀野逸打果信邻居散木参差落寒花取次疎肯言贫未已烂熳食秋蔬
　　九日
　　今日重阳酒西风野老家山云胶白昼篱菊散黄花醉倚过眉杖归随接翅鸦赋诗酬令节幽思极无涯送浙东帅幕韩聪甫请老归汴梁白阳旧业因题画卷二首
　　笑抛公府簿书忙坐石看春两鬓霜不但昔人还手板祁奚应喜得贤郎
　　东风汴水布帆飞旧业归来计未迟只有白阳山色好青青浑似别家时
　　经石田林隐君墓
　　物色滋华风微和袭春服朋簪盍谐好容与南山麓嗟彼卧松人营魄抱其独既秉汉隂志讵起终南禄形影一沦化畴云继前躅沈沈正音逝徂辉难久烛搴芳托所意竟日不盈掬雨余山更青文脉烂膏沐停云散驰颷戢羽念深木返轸靡遑宁展转达明旭
　　暇日偕刘悦心仇山村白湛渊诸诗老访西湖北山净空主人玉公清话归分韵得来字
　　松栢山门昼不开秋隂散防此徘徊每懐白傅题诗去更忆扬雄问字来尽日酒杯随晚菊千年人事叠苍苔池中金鲫疑龙在归路残云带雨回
　　题渊明和靖画像
　　干禄本为酒身退名益着那因五斗米便作折腰具东篱菊花开掉头不肯住如何千载下却被丹青污处士徴不起孤山重顔色寸禄既不沾童鹤亦自得野风吹青春梅花万古白惟有云间月可以照心魄
　　述懐和东淇王髙士诗韵二首
　　一径苍苔尽掩扉缁尘难染薜萝衣欠诗了债人多笑无酒治聋燕又归细草幽花春醖借逺山平野树因依东风不化头颅雪牢落江湖万事违
　　竹床支稳昼眠醒卧读离骚懒正巾壁记西山栽树日蝶随深巷卖花人太平箫鼓青春好零落交朋白社贫老眼无端厌尘事又看桃李一番新
　　为一溪如上人赋所收窑炉
　　春城闲买得埏埴自官窑雅与梅兄对清宜柏子烧心空凝秘色质古足髙标若拟博山并博山应意消
　　题许道宁画轴
　　画师天与力落笔贵宏壮神巧刻虚无众色为雕丧尝闻许道宁气逼韦偃行君家见兹图激我泉石况午光翻素壁错愕引遐望防防雾霭霁水木散清旷逺近层冈来造设不可状初如拥阵马忽觉转叠浪秋髙防容瘦回风进归榜山阳最竒秀安得数椽傍终然记华颠萧萧摆尘坱因思造化理诗成一惆怅
　　和嗣师真人诗韵
　　物和疵疠已能消酂邑封侯合是萧屡着锦衣荣夀栎尚懐樽酒慰全椒秋风江汉歌遗老教雨林泉沐散樵莫向明时便思隐小山丛桂恐难招
　　题画海南入贡天马图【传驿每喂粱肉】
　　余吾天马生水中毛如澄墨耳插筒雄姿挺挺浴海气一刷万里追遗风九夷入贡賔来服画出犹能骇人目韩子休教喂地黄太仆能令饱粱肉谁怜东郊瘦马硉兀如堵墙汗血力尽徳不扬尚望明年春草长
　　送仇伯夀之淳安教谕
　　蚤年名字动乡闾细数乡闾总不如已肃师模先孝悌更承家学赡诗书桐江水逺轻帆疾芹泮春香仕路初好展长材规后学伫看他日际公车
　　忆昔
　　忆昔痴小时学语音未似鸦鸦与栗栗啼笑本无自长大教读书早觉意不肆只今逾六十仅识数行字肝胆古今杂好恶出芒刺况乃衣食驱颇受尘埃渍居然无所成荏苒日月驶不如痴小时孩孩无一事人生非金石河清复谁俟
　　和孙康侯见寄韵二首
　　不羡青山可结茅闲居城市似江郊百年草草人空老三径荒荒菊自苞露下天髙惊瘦鹤灯昏窟冷笑痴猫胸中万事消磨尽只有诗情未易抛
　　闲栽药本旋诛茅自分诗饥学孟郊荷叶晚风吹老气桂花凉雨拆轻苞痴儿已活能鸣雁黠鼠休欺不捕猫却笑词人多漫兴一生心力为谁抛
　　寒食日
　　密竹疎帘春昼闲疾风甚雨满江南又逢寒食一百五不觉行年六十三楚女腰肢从妙舞晋人标格秪清谈不劳燕子终朝语冷暖时情我自谙
　　话旧偶成
　　梦里繁华忆壮时绮罗歌管竞春迟如今耆旧犹能説更数千年谁得知
　　和友人春日诗韵
　　徐徐杖防到西林柳合湖烟满路隂流水不回双鬓改故人何在一莺吟弄晴云影时明晦过雨山光自浅深多少春风旧游事转头陈迹竟难寻
　　题画山水
　　连山转回谿众木参差列上有不动云练练积苍雪写此清旷心浩荡入寥泬所以防栖士终身慕髙洁
　　冬日闲思
　　山水苍寒雪已晴拥炉兀兀坐忘形西窗日转梅花影趂暖闲书相鹤经
　　三教名流小集葛岭招贤梵宇奉饯双径丈席晦机翁回江右旧业
　　人生一世间疾若交行船相语未及闻去迹不可还感兹聚散理道在心所便我昔随我翁缔此翰墨縁岩严慧日峰杖屦时牵聨怆恻念旧雨转首四十年荆榛塞古道隐几甘沈绵牺樽被青黄伊谁使之然吹万本一窍久矣齐防蚿兹晨集羣彦饯逺清觞传北风吹袈裟别意凄华巅林林山根树淡淡川上烟扶藜惨不乐目断东南天尚想向匡庐为我容三椽万事掷天外饱听松风眠
　　读秦纪
　　六国争雄事已空南游勒石纪成功早知三月咸阳火不买鱼灯照夜宫
　　偶集招贤梵宇奉简明碧主人并呈演福湛堂讲主
　　西湖之西北山麓林泉胜处多佛屋招贤一刹丹井西楼殿峥嵘峙坤轴逺山坡陀俨趍向近山宛转纷相属大开象教走檀施天意防张无不足羣公一防岂易取使我平生散烦促忽忆庐山逺法师白社当年缔陶陆明碧主人好事者风流千载今能续我行山下成白头岐路﨑岖几翻覆童童孤山正相对独鹤不归烟草緑只今画舫日游衍酒肉笙歌自成俗百年万事焉敢料吁嗟此辈空碌碌杖藜徒歩且归休他日吟诗写修竹南真宜休斋清防竟日偶呈瀑翁主人
　　万族何芸芸细大趍所托动静不一理山林异城郭髙斋表宜休幽素灭丹艧主人有余静孤坐守冲漠幸与君子俱清樽稍酬酢发语各深诣颇觉被禅缚既得寰中趣稔此方外乐出门松杉暗掉臂寒景落何如杜陵翁有志但庐霍
　　送友人之【阙】　税使
　　眼冷江山长嵗晏风雪集严凝不可当如何逺行役借问此何之之官非所适一市必立平绳绳谨三尺尝闻昔人言厚薄见损益载歌鱼丽诗商贾丰贸易堂上坐慈亲闺中处良匹归来信多娯儿娇未离膝郁郁凌云松本自手中植此道讵幽逺君子有终吉
　　霞外诗集卷七
　　钦定四库全书
　　霞外诗集卷八　　　　　　元　马臻　撰春晚偶成
　　名利尘边隐几翁繁华惯识此心空湖光山色元无恙世事人情底不同隔防蛙喧梅子雨映堦帘卷楝花风瞢腾睡起吟诗懒读得南华一卷终
　　集句题山村图二首
　　先生髙兴似樵渔更有何人在此居茅屋数间窗窈窕睡时山雨湿图书
　　万叠青山但一川一村桑柘一村烟隔林髣髴闻机杼犹记骑驴掠社钱
　　嗟余春
　　春雨足春水满防花匼匝光风暖人间杜宇最知机啼得血流春不管迷芳着物苦忘归直待杨花似雪飞多少好懐成别恨余香沁入野蔷薇
　　旧宫姥
　　自别长门五十春白头往事尚分明闲边偶説开炉宴数得供来泛索名
　　送范起之赴海盐州判分韵得一字
　　乔木留髙隂多君富儒术分符佐海郡不减江左逸睠兹乡党彦饯祖賔筵秩此邦足鱼盐利自氓庶出愿言问凋瘵惠化均所恤万物适生意兹理在得一维时青春深鸟语桑间日懐君郁素抱返轸守蓬荜傥寄云中书飞鸿及秋律
　　幽居遣兴
　　迳穿花竹杖藜轻叠石分流趣渐成卜筑每嫌山有姓避时长羡草无名去官彭泽懐元亮挝鼓渔阳愧正平不是不才明主弃野心元自懒逢迎
　　夏日闻莺
　　参天夏木午隂清为引新雏断续鸣不似翠芳园里听惹愁和恨一声声
　　题溪山访友图
　　溪风吹长松石路秋影薄下有寻幽人支笻注林壑良朋眇何许杂树森草阁画师发深机笔底气参错我昔事扁舟颇识山水乐于今日月驶此景亦萧索愧乏买山资老负宿昔诺展卷令人嗟髙歌激寥廓
　　赠句曲山李方外髙士【有序】
　　雪巘先师向与茅阜玉海宗师蒋君以斯道相与缔泉石之盟厥后代代继承而云萝之书往来无间先师尝手题缄书云俟玉海蒋宗师直下髙人至授之余亦为之珍袭然莫测其微意仙山云深此道絶响几四十年矣延祐丙辰仲冬既望贞居张髙士以句曲髙人李方外道义根心懐人千里扁舟东下因造吾庐风雪打窗清话终日偶及宗坛厯代列仙书问方外取而庄诵惟加敬羡余因矍然而起日我翁昔日手缄之书有所待乎遂敬授之方外炷香启秘乃数诗藁因见昔人扣击义意一念万古列仙有知当防首于洪蒙之表就赋律诗一首饯行
　　辽海千年鹤华阳万古春书题诚有待嵗晚得斯人五世金兰契羣公翰墨新旧山松石在为我话前因
　　和王东淇病中见寄诗韵
　　裘马遗髙志山林喜若人谊深元有道吟苦不无神踯躅犹芳意鹂鹒只春近闻亲药褁疎豁任吾真
　　集句题张玉田画水仙
　　赏月吟风不要论曵裾何处覔王门谁人得似张公子粉蝶如知合断魂
　　挽雪房孙髙士二首
　　飞书昔日下彤庭自带孤琴趂鹤翎万里冰霜头尽白一生湖海眼谁青才寻旧业盟松菊岂料斯文失典刑吊罢出门还恸哭看云不见少微星
　　帔月簪星七十翁结交真似古人风曵裾每忆升平旧对酒常疑梦寐同字好谩堪传法帖病危犹得寄诗筒承家令子收文藁终古乾坤有至公
　　为石室瑛上人题松陵图
　　左右江湖送客船分明往事十年前三髙祠下秋风起貌得诗愁画里传
　　读史偶作
　　闲读遗编入夜深是非人事一伤心五弦已矣广陵散三士嗟来梁父吟酒味岂应移厚薄书邮还得信浮沉平生羡杀青山色不逐浮云变古今
　　冬意
　　赤叶枫林冬意深葛公岭下晚沉沉冰霜不改苍松操日月长悬古木心桑落酒醒添感慨初阳台近忆登临疎慵无补升平世自防寒灯续夜吟
　　挽瀑翁黄尊师
　　穷隂逼景始候新阳舒开嵗倐人日复值寒雨余驾言接亲朋歩屐还踟蹰晨兴惊扣门乃云哲人徂伊余笃雅好心迩迹自疎匪搆嚣尘谈所诣皆诗书时哉重三叹凿枘方圆殊一朝忽长逝吾道将焉如缅懐宜休斋觞咏存怡愉揆景一今古岂不念厥初酸风切人肠有泪如杨朱庐山旧时云魂归今有无悠悠江中水青青水中蒲此别异生死何言不欷歔苍天乎苍天后来谁起予
　　挽防稽喻千岩
　　安道亡来隔几尘羡君终作隐沦身故园松菊灯前梦白发衣冠席上珍两地月明寒浪积千岩木落愁新谁怜矍铄西湖叟嵗晚江空吊逺人
　　暝色
　　暝色下千里倚防劳此心归鸦数不尽残日看来沉防静依渔火村寒急夜砧年光与流水汨汨向人深
　　开元宫鹤雏
　　圃春深瑞气凝松风养得羽毛成开笼已觉逢人避趂食还能向母鸣待举霜翎天路直偶遗琼蘂露华清为言他日随泥诏缑岭飞仙在玉京
　　赠山友
　　诸峰生色灯火静相依老屋藤萝满诗家眷属稀风香传药灶露冷葺荷衣明日城中去思君咏式微
　　读天台洪耕道诗集二首
　　君诗如古人格律逈孤清极力不易到艰难中混成秋声闲过水月色静临城梦想天台路何因慰此情诗名知已久老大不相逢雅道无人识至公终见容江深涵万象云尽出孤峰吟断秋灯暗寒城闻曙钟
　　和仇村翁九日招饮诗韵
　　每爱渊明诗珠玑光可摘君家枉新语粲粲压元白有若探沧海骊龙此窟宅今嵗菊花开不受风雨迫念兹展良防觞咏忘主客百年几何时况复难满百缅想龙山人西风堕巾帻
　　赠节妇
　　一从恸哭失良人便抚孤儿誓此身不为困穷移素节自勤机杼给青春柏舟义大诗仍古竹帛名香史又新今日贤郎何以报好将忠孝答君亲
　　和滦都秋日诗韵
　　古道经年雪髙秋万里风游鲲随巨海斥鷃乐飞蓬天地皇居壮华夷圣化同吾宗贵清静教在不言中
　　广微天师墨竹
　　天人体道天机深书画时传道之迹葛陂龙去秋荒荒留得烟梢凝寒碧
　　延祐丁已夏偶成七言二韵诗十首奉寄云门断江长老聊述近况就叙别懐
　　云门寺里断江老向来逺寄十首诗我欲报之无好句到今梦想成差池
　　忆昨读诗五六辈小集净慈西隐楼莺声终日绕乔木南屏正在屋山头
　　晦机八十似古佛胸中盎盎浮阳春仰山极力负之去今也湖上无其人
　　我家瀑翁庐山秀文行绰绰堪吾宗一住南真向十载不意嵗晚凋孤松
　　钱唐耆旧不可数譬彼长风吹断云赖有白头仇博士斯文一脉张吾军
　　匪石司业乡党敬有似荆玉杨文章新除待制翰林院此别动是三年强
　　开元宫中邓荪壁身居职守心虚无近来世事不入意要凿混沌求珠
　　洲髙士张伯熙妙年藻思长于诗孤清不受俗物累掉臂看云也大竒
　　幽居背郭人事少况乃竹户濵湖开相望净慈隔一水蒙堂髙僧时往来
　　断江放下钝斧柄杯视江湖双眼空如今宴坐白云里千岩万壑生秋风
　　广微天师大真人仙游诗
　　忆侍飞辕谒紫宸教宏正一体慈仁真仙品极陶冠褐印劒光寒慑鬼神心契重丹亦化手书遗训墨犹新又骑箕尾何方去龙虎山凝万古春
　　湖楼夜坐
　　孤楼侵树小老雁入云迷月暗水光白夜深邻语低钟声传下竺梅信失西溪偶忆曽游寺尘昏壁上题
　　除夜
　　忆昔元正少壮日斑衣鼓舞乐时和逢迎衮衮嵗月老今古悠悠兴废多旧俗犹存柏叶酒新词还听竹枝歌强裁诗句供春帖胜里金花奈尔何
　　挽瑞石许山长
　　几回言别竟差池闻讣令人信又疑老大犹为曵裾客孤髙浑似出家儿篇章旧藁删才定乡里同年説更悲一树紫荆花半落可堪吟断鹡鸰诗
　　山寺
　　细泉分石路寺古占山防暗壁蒙虫网枯松集鹭巢墖髙铃语切峰逺烧痕交安得遗尘事云边小结茅
　　村中社日即事
　　春酒醺酣割肉归数家茅屋住村西恢谐谩想东方朔牧养谁同百里奚庙古神旗标麦陇风轻叠鼓过桃蹊升平景物诗难写又听桑间戴胜啼
　　集句和陈渭叟见寄诗韵五首
　　几处酒旗山影下为君沽酒若为情平生不解藏人善一夜船中语到明
　　寒食离家麦熟还不应空老道途间防须伐竹开荒迳剰着溪南几尺山
　　池边月影间婆娑卧听行云一曲歌闲忆昔年为客处囊中无物只诗多
　　湖水入篱山绕舍红蕖全谢镜心香当年不得尽一醉沉李浮氷雪凉
　　撼起流莺晚吹寒懒眠沙草爱风湍身闲我欲频来此只有东溪把钓竿
　　浙江晚眺
　　西兴渡口江风起处处青山间白云一幅天然古图画千金不羡李将军
　　吊月汀屠教授
　　千山万水新安郡头白之官已足悲一夜谢池迷草梦三年鲁頖失期读书尚忆同窗日忍泪何堪防葬时留得乾坤清气在绕坟梅树夜吟诗
　　送友人之东浙
　　物换惊殊俗莺啼忆旧城春江常不定风絮故能轻樽蚁延离席樯乌送别情所嗟俱素发得得向人明
　　田父词二首
　　龙钟田父住深村桑柘冈头石路分犹领儿孙到城市句人听读劝农文
　　处处丛祠鼓篴喧已占蚕麦十分添醉骑牛背归来晚乱把山花插帽檐
　　挽南谷杜真人
　　仙源奕叶草楼孙道俗人人仰达尊两地祠真轮奂美一生接物语言温注经洞析元防锡号荣霑雨露恩多少乡邻懐旧徳紫云闗外望天根
　　春日山行即事二首
　　弄晴小雨润春泥野店青帘竹迳西记得去年同客醉花边停酒听黄鹂
　　行春足茧倦跻攀坐石眠云日还又是一年寒食节几家儿女哭青山
　　春日偶成六言五首
　　半窗落月人老一夜东风燕来迢递春归几度依稀梦忆三台
　　絶怜姑恶啼晓不分桃花笑春万事转头陈迹青山于我相亲
　　两袖水风春冷一抹山烟晚晴小槛倒披花影归船逺送歌声
　　燕拂花隂绣毂人指箫声画楼杨柳六桥旧梦夕阳一段新愁
　　柳傍风前学舞莺在山边怨春桃李自矜好景是非不属闲人
　　题画山水
　　卓荦老气吹苍寒太古屹立天地间恰似秋风万里至白云飞动终南山
　　赋得春潮送钱塘汪复心主簿
　　沧江气涵虚二月风涛作带雨卷烟华连樯动林薄既复旧痕髙还向汀沙落钱塘东南盛兹邑半山郭多君时濯缨书暇问民瘼寓兹消长理聚散遣忧乐枝流无纵鳞所适惟大壑欲寄悠悠思川平已如昨
　　春日闲居杂兴十首
　　宿雨兼风酿麦秋余寒欲断自迟留杜鹃啼得百花尽却向緑隂深处愁
　　野草幽花似有期蜜蜂蝴蝶满疎篱自钻新火过寒食续得去年春诗
　　乱蛙声歇四更多山寺灯昏窣堵波枕上句成还睡熟再寻幽梦入云萝
　　芳园雨歇燕泥新草满中庭不似贫书罢倚阑心绪懒敲门多是咏诗人
　　故人去后诗筒少春雨晴来花事空【缺】　　　时不待谩教莺燕语东风
　　茶香庭院一枰棋柳影侵堦日自移因见刺桐花满树等闲忆得故园时
　　緑波如染带花流阵阵鱼苗贴岸游日画船歌舞歇春声散入锦纒头
　　花底飞觞酒浪翻才迎春至又春残日斜客散炉烟尽自洗窑瓶插牡丹
　　门掩春风柳数株淡黄蝴蝶绕畦蔬邻家雅子浑无事鬭草归来学钓鱼
　　白头无意作生涯旋典琴书了嵗华有底闲愁消不尽晓来微雨湿杨花
　　古碌碌词
　　碌碌复碌碌我所思兮在空谷空谷幽兰独自芳欲往从之失南北浊泾清渭不用分试听乌啼丈人屋子云枉着太经千载寥寥有谁读何如北窗一觉睡况乃百年如转烛不然留取三百青钱换美酒烂醉春风歌碌碌
　　春江言别口占
　　送子清江臯江烟黯行路鸟啼山隐春潮长人争渡世上无别离何由发垂素
　　孟夏
　　孟夏气清旷眷然忻北林余芳散缕缕佳木蔼沈沈临流敞南扉永日喧新禽尘务岂云料兹焉洒烦襟
　　偶成小轴山水寄仰山长老熙晦翁
　　南山每独往问认西隐楼清隂蔼乔木天风忽凉秋归舟泝平湖遥见仰山月月色如徳人万古光不防素练不盈尺写此千里心欲知相忆不明月是知音
　　严陵钓台
　　自整蒲轮出帝乡客星名字也非常轻将好爵千钟贵博得驴鱼二尺强已讶锦衣荣故里更殊仙仗谒南阳富春山下双台逈青史芳传万古香
　　赋得庐山洗墨池送陈成善记室还山
　　疏凿念前修一随矩折千载砚云香几度匡山月慎勿濯素丝素丝光易灭送子惜离悰秋风动华发
　　题陈所翁画墨色卧龙二首
　　焦雾流云意匠劳天风鳞甲动霜毫莫教流落人间世怕有当年叶子髙
　　曽出泰山饮渭川怒风翻浪自髙眠如今四海均霖雨不用拏云上九天
　　自营
　　自营荒圃翦蒿莱乞得邻家菊本栽篱落螳螂摇露草堦除蟋蟀鬬秋苔静拈古帖临池写闲把清樽向竹开鉴物近来知止水莫因兀者笑王骀
　　送净慈瑛照二上人往呉兴读藏经
　　万法本归一一从何处得浮沤幻大海起灭波浪黒灿灿摩尼珠可以照羣惑上人俱妙年頴悟发英特方外信天游匪为名言索悠悠霅川水一苇未尝隔霜风切冬别我振飞防读尽大藏教慎勿留一画鱼兔既入手筌蹄皆长物心天空荡荡触处极乐国归来面壁坐不让过去佛相逢但一笑笑指山月白
　　梦黄瀑翁
　　忽忽逢迎事总虚梦回城柝四更初宜休斋里窗前月曽照当年夜读书
　　赠笔生二首
　　井梧分影半遮墙细细风生晓色凉闲写新诗试新笔桂花时复送天香
　　中山老兔触罝蹄采得霜毫健复竒当日若逢回处士题诗应不用榴皮
　　题李安忠画雪防寒鸦图
　　北风万里吹石裂古树槎牙摧朽铁羣乌哑哑如苦饥倦飞还向空林歇孤村荒寒得食逺日沙边啄残雪回情诉意各有态羡杀画师心更切我尝记得天随诗至今读之长激越妇女衣襟便佞舌始得金笼日提挈老乌老乌尔身毛羽黒离离况复人间厌尔啼何不飞鸣丈人屋丈人屋头春柳緑
　　述懐
　　清风窗戸竹萧疎几席无尘足自娯囊罄未应惭北里金销元不为西湖大荒今古沤生水万化枯荣戸转枢蛮触到头成底事输他象罔得珠
　　冬日村中即事
　　暖酿霜晴打稻声兴来闲防短笻吟寒鸦流水岸容静矮屋疎篱村意深嵗稔鸡豚喧野市寺昏钟磬出疎林路傍老叟逢人喜似得熙熙太古心
　　山中云
　　山中至乐尘中稀洪蒙之气凝清晖如何白云不肯住尽日随风天上飞须臾影灭风难追望断孤鹤归无期无心有心吾不知负却一段山中竒
　　题画杂诗十九首
　　轻红浅碧斓斑湿复水重山共春色凭谁唤起郑广文白发相看话胸臆
　　山吐白云云吐山屋木淡静天机闲洪荒古意画图在安得着我茅三间
　　爱画一生头漫白人间谁复问营邱髙风急雨卷秋气浩浩空光随笔流
　　四山莽苍迷行路晓寒压折槎牙树竹屋柴门昼不开疑是袁安读书处
　　岸水依痕钓艇闲炊烟几处出芦湾西窗正是斜阳好一带泥金抹逺山
　　雨余山色天然好洗尽铅华任春老羡尔营丘水墨仙政须不用闲花草
　　江上白云连防起路边山杏出篱开片帆知傍谁家宿春色还从万里来
　　山水苍寒起烟雾客船系在沙边树恰如昔日壮游时扬子江头卸帆处
　　飘风不动江天豁何处归舟犯空阔大哉宇宙春无私小草幽花岸边活
　　众色一埽羣峰寒春凝寳汞石齿干山腰殿阁不可辨髣髴太古都坛
　　月华如水天如空苍烟逺树涵秋容笔头墨尽意不尽参错云山三四重
　　数防寒鸦水绕村几家茅屋掩柴门白头溪叟归来晚自把渔舟系柳根
　　晓晴江浦生秋水林麓青黄差可喜诗情画意欲相髙一抹沙堤三十里
　　轻云漠漠天影空江村雨过生微风似嫌野外春淡薄故防桃花深浅红
　　北风眼冷摇林莽兴尽归来数声艣无人领此一段竒却向青楼醉歌舞
　　白云遮断重重树路转峰回入云去多应只是鹿门山不见厐公住何处
　　春隂淡荡归帆急叠嶂层峦凝空碧知是夜来风雨深村外野桥低二尺
　　平生每厌嚣尘喧羡尔扁舟独垂钓森森众木水风凉应有新蝉慰斜照
　　采菱渡头秋日晚孤楼隔防知谁家参差逺树杂云气灭没渔舟侵浪花
　　题青松白鹤图二首
　　道人手中五色笔青山拂起秋云飞秋云飞去青山在白鹤一双来翠微
　　万里天风下玉京瑶池宴罢碧桃春归来城郭还依旧只有青松是故人
　　送江西熊履善茂才之金陵五首
　　洪崖岭上白云飞底事君归未有期慈母手中针线迹征衫不似出门时
　　君向秦淮我在呉柴门白髪老西湖书来莫附洪乔便只道经年一字无
　　寒烟蔓草正凄迷虎踞龙蟠旧入诗若问六朝旧日事石头城下月明知
　　武林新酒緑于染不及熊郎别意浓正是江南佳丽地到时春满积金峰
　　寥寥古道转堪怜懒读残书入昼眠眼底交朋星散尽一秋几作送行篇










　　霞外诗集卷八
　　钦定四库全书
　　霞外诗集卷九　　　　　　元　马臻　撰西湖春日壮游即事
　　延祐戊午春偶以钓槎之暇因念西湖春日壮游尚厯厯然眉睫间光隂几何余矍铄矣遂成七言二韵诗三十首以写幽懐后我之生或不我信傥遗老览之则将同一兴感焉
　　绕湖无处避芳尘叠鼔红旗彩鹢新冉冉春云来不断涌金门外踏青人
　　霍山庙食庆流虹民物讴歌乐嵗丰七寳社回呈了鸟年年归路雨和风
　　南屏山色染春烟路接髙峰社鼓喧第一桥边春更好御舟闲在翠芳园
　　问谁偏解占风光飞盖金鞍白面郎山北山南游欲遍画船教舣集贤堂
　　瑞烟祠字隐垂杨士女穿花语笑香三十九贤森翠碣虚舟亭上借传觞
　　镂玉雕琼簇閙竿珠花翠叶缕金篮东家年少贪游冶正值明朝三月三
　　流苏两两挂船头绣额珠帘不上钩金缕缓歌家宴静午前先入里湖游
　　紫染春罗窄袖裁伶人楚楚自诙谐部头教奏金娥曲尽向船棚一字排
　　笙歌箫鼓沸春涛耳目难禁应接劳院落秋千谁氏女防绳掷起过墙髙
　　绮陌游人隘暖烟去年时节卖饧天隣家儿女归来晚买得塘鱼折柳穿
　　万柳摇金接画桥一清堂外景偏饶文章太守开华宴预报龙舟夺锦标
　　歌妓娉婷画不成去年初籍教坊名新腔翻得梨园谱喜入王孙喝采声
　　园丁花木巧桮棬万紫千红簇绮筵折得青梅小如豆献来还索赏金钱
　　揉蓝染水翠浮山堤上亭台锦绣间花柳禁人攀折去要留春色大家看
　　进余薇露与流香散落人间任品尝处处旗亭招客醉大书不是赶春场
　　珍禽翠羽养雕笼列向船头尽不同怜杀锦鹦偏解语唤人提挈避东风
　　防灔春波镜面平扁舟卖物往来轻翩翩鸥鹭翻晴雪惯听笙歌也不惊
　　豪家游赏占头船趂得风轻放纸鸢手拍丝纶争上下一时回首看青天
　　乍暖春衫薄似纱少年三五自讙哗醉眠芳草醒来晚尚覔鱼羮向酒家
　　娇民技艺也天生鬭巧搜竒事事能稚子土宜偏剧戏浪儿黄累十三层
　　一路亭台间酒家渐看杨柳緑藏鸦太平官府无民讼补种沿堤四季花
　　画船过午入西林人拥孤山陌上尘曽被弁阳模写尽晚来闲却半湖春
　　要嘱园丁取折枝红桃白李紫蔷薇石函桥畔人烟晚挑得春光一担归
　　遥看暝色下渔汀金鸭香消酒半醒倒转船头元有意槛边人报放流星
　　天街夜市已喧阗半掩城门玉漏传笼烛绛纱争道入湖心犹有未归船
　　秋千罢蹴防绳低林馆莺声白日迟处处荼防开似雪不甘便作送春诗
　　桃杏移春防碧苔柳绵飞尽小池台慿君莫信啼鹃语更有花王最后开
　　送得春归夏又初名园不放玳筵虚只知富足家家事肯为儿孙教读书
　　谁家乳燕掠船过小小荷钱出水多梅雨乍晴人病酒緑隂天气正清和
　　惯见升平春复秋分明往事昔年游西林桥外青山色几度夕阳人白头
　　短发
　　短发今余几浮生一笑置身名教在造物小儿为司马犹三好梁鸿谩五噫黄金留买赋不必铸钟期
　　秋深村意
　　过雨山光入眼明菊花店舍酒旗新村墟近市鱼虾聚禾黍登场鸟雀驯水驿几株红叶树溪桥数防白衣人太平风景真图画长愧诗情写不真
　　嵗懐友二首
　　积霭迷山意残冬逼鬓华防梅行的皪野竹任交加兴尽山隂棹心防海上查故人归未得雨雪正天涯少壮时难再沉忧酒被欺江山容老大嵗月信差池人事忙中尽天机静里知存存生意在翻羡石肠儿
　　幽居
　　一径荒凉长碧苔竹门斜对逺山开自操清白传家谱不受青黄致木灾穴鼠苦衔诗藁去溪螯喜荐酒尊来东篱满地金钱菊多谢西风为剪裁
　　安分二首
　　分明物物理非殊不足无心望有余往事百年槐国梦清风千古漆园书画龙已愧迷真伪抱瓮还怜较疾徐满屋秋声堪隐几莫惊钟鼔飨鶢鶋
　　一身慵懒老来添倦汲溪流灌小园昭谏谩愁花解语天随曽听鸭能言看云倚杖知闲极背郭移家为市喧珍重鸱鸮心自得休因腐鼠吓雏鸳
　　赠渔者
　　湖山青湖水碧白头渔叟扁舟急山青水碧竟不知卖得鱼虾将米归沙边矮屋儿啼饥
　　院落
　　院落闭深静逍遥情叵同鸟鸣烟淡沲花晚春防蒙遣理思虑外养真山水中唯当坐永日领此竹窗风暇日偶写熙晦翁仇山村俾予陋貌髣髴三老坐松石间传于短缣长不盈尺就成七言诗一首奉寄仰山丈席
　　晦机老子八十余青瞳烱烱霜眉须风幡自动心自如胸中错落盘经书别时记得吟诗送世事区区等春梦汉无绮皓商山轻越有鸱夷五湖重神游夜绕梅花洲觉来衣袂清香留赖有白头仇博士与我声气同相求招邀三老成图画从渠赞叹从渠骂不然只作虎溪看他日丛林作佳话
　　悲哉行
　　悲哉白璧埋黄壤富贵熏天一抚掌当年吐气结成云如今卧听松风响
　　萧翼兰亭卷
　　治国不求难得货使民为盗过繇谁松风已闭昭陵土谁料人间出有时
　　为玉岑入侍者赋定岩
　　凝结先天混沌胚亭亭八表任风吹要知心外无岩处不在蒲团宴坐时
　　送僧入定岩回青镇密印旧业二首
　　玉岑听彻讲时钟夏满思归别意浓想得经房秋色里薜萝窗外一重重
　　海珠僧寳絶尘縁正印全提契密传闻道昭明读书处水光山色似当年
　　寄题淳安方山长观云斋
　　昼长倚槛书眼开一片两片山中来无心不肻作霖雨转觉清风生钓台
　　寄题臞叟徐学正小蘧庐
　　严陵滩前山水緑万古乾坤一茅屋床头书满仅容膝晚来无处招云宿主人养浩心自足繇义居仁慎其独谁言此室大于斗明月能量千万斛却喜门无车马喧秋声不离窗前竹
　　酬知已
　　自笑谋生拙年翻百忧古心终不变诗癖死才休白发时消息黄金身赘疣感恩非一饭毫发未能酬
　　挽悦心刘州判二首
　　故家乔木暝烟愁文物衣不易求授业教尊侯泮日分符老寄浙江州每推词赋多新语长对湖山忆壮游杜宇数声春梦断可怜心事负盟鸥
　　相看白发重闗情谁谓先生便隔生池草入吟惊昨梦山花对酌误春行图书满架人何在弓冶承家道自亨五十年来交友意晓风和泪送铭旌
　　赠皇甫秀士
　　止水鉴及微圆月光始揭一方可中庭物象逼骚屑桐江皇甫氏壮嵗盛学业其胄唐诗流未下白傅列源垂百世后亹亹袭芳烈贵贱取诸身索理诣超越麻衣希夷辈闻见亦欣悦勇退难其人此语慎轻説
　　闻仰山丈席熙晦机讣音
　　前年哭松瀑我家顔色薄今年哭晦机禅林慧日落大道甚平夷夫子犹木铎攒眉闻讣音形声想如昨惊怪欲狂呌泪下还复阁万古一死生安用铁铸错缩颈慎勿出门外北风恶
　　简王仲通明府
　　曽闻宰邑江陵府泛爱民间説到今驯雉自谙弦诵乐饭牛不入利名心青春白日庭堦静緑幙黄帘雨露深未必伯牙山水意只逢钟子是知音
　　题常牧溪山水卷
　　髙林众木秀延眺极秋阁川明宿雾敛岩迥飞淙落弱龄见手画此士久防漠万里岷峨风空待辽天鹤
　　除夜二首
　　此夕逢除夕春随防胜新盘飱宁媚灶斗酒更招邻柏叶香仍緑灯花笑不嗔定知能报喜未料白头人竹爆催年换椒香入颂新梅花休笑客灯火故亲人诗忆周南化时惊甲子频老夫无节序尽日懒冠巾
　　雪霁
　　嵗律春仍近寒威老不胜鹊巢擎积雪鱼穴凝坚冰賖酒邻多厌防诗槛独凭逋仙在何处感激涕沾膺
　　题钱舜举画竹萌茄蔬图
　　我茄恋我遣不去饮水曲肱有真意达官日日饱太官笑我出言蔬笋气钱公写生髙呉兴笔力超诣森有神视此慎勿贵八珍重茵列鼎闻之嗔所谓紫驼峰猩猩唇梦想不到林下人但愿一饱安余龄区区口体之累何足云
　　净慈西隐祭晦机和尚
　　四时有代谢隂阳随惨舒万物具一气运此环中枢晦机宗门老貌古山泽臞我了三生縁识自壮嵗初融理贯百氏经书何不劬每挹潇洒志防心失忧娱卓锡振丛林挺秀人天模无有入无间百体谁亲疎区区过耳事临风一长吁尚想留别时踏晓防吾庐数语发肝肺悠悠戒前途径仰本一山芹云隔钱湖秋风两三至庶得数寄书正为梅花洲足以宁君躯胡为摆世故遗此载神车造化未形我濩落无所居我形忽已化还与造化俱范张未达道错认生死殊但念平生意复惜流年徂惟予困白首寒岩一枯株既无枝叶累不受春吹嘘感怆谒西隐南屏峙层虚合爪一瓣香随分营伊蒲冬交雨雪集魂兮归来乎松菊固无恙入眼皆真如诗成流中肠覼缕不暇拘奠罢出门去野日低寒芜悲风为我起踌躇重踌躇
　　读唐僧诗
　　髙僧吟兴苦吹万各秋声着物鬼难测为容人尽惊力回千古意气逼五言城输与无心者轻轻道得成
　　题唐十八学士图
　　唐家天子登黄屋大业隆兴调玉烛当年十八登瀛仙文日侍分三六两京初定四海清君圣臣贤古难续立本图真亮为赞遂令书府藏诸椟后有龙眠传此本礼乐衣冠激流俗自从沦落向人间画手纷纷互翻覆千年事去君莫问留得青编遣人读萧萧马耳射东风长安道上春山緑
　　为僧【缺】上人赋鹤山二首
　　缑岭春风白日闲上人爱鹤自名山别来莫似辽东客一去千年始一还
　　记得嵩阳松树髙采花不觉误翻巢天风万里飞何处老向山中自结茅
　　谩成四十二首
　　林间把酒山鸡舞竹外支笻野鹤随醉卧落花春不管醒来惟有白云知
　　松风满屋散轻涛老圃无心事桔橰曝背檐前趂斜日怒争梨栗笑儿曹
　　径曲交加锁竹隂不教宠辱到林扄心闲莫道浑无事粉落松花污鹤翎
　　参天杨柳手亲栽一院西风户牖开落日尚余三四尺山平水逺看秋来
　　区区得失付酣歌谁信箪瓢得意多荒迳久无桃李树不知春事已如何
　　绕篱緑橘间黄橙篱外青山取次横一阵晚风寒雾敛堦前待得月明生
　　九日篱根菊未黄无诗无酒恼秋光偶思巢燕归飞尽自理枯蒲葺草堂
　　溪蟹初肥浊酒香村南村北稻登场白头羡杀田翁乐醉向茅檐卧夕阳
　　小春天气未生寒缀树朱正入看昨夜海棠开数朶一双蝴蝶上阑干
　　新霜尚薄树声干寒水无痕倒浸山知是钓船归较晚防防嘠嘠起芦湾
　　饱霜紫芋细凝酥旋拨寒灰出地炉惭愧隣家新酒熟客来沽得满葫芦
　　野花芳草三春梦楚水呉山两地愁心绪晚来禁不得半身斜日倚江楼
　　曽向山中静结庐云边煮药自樵苏不知白鹤巢松树占得门前第几株
　　世态争趋向背机眼看朱碧渐成非山桃野杏春犹浅早有青虫化蝶飞
　　萧萧野老发垂肩家住湖西杜若烟载得茭根入城卖西风落日满归船
　　草木凄凉露未晞秋虫琴瑟渐声低竹窗梦觉湖光白月在邻家钓艇西
　　风琴流响韵虚堂湘簟欹眠水一方静里数声棋剥琢乳莺深向緑隂藏
　　眼底纷纷五色迷楚人元不重山鸡老夫惊觉槐隂梦悟得南华物理齐
　　槐柳交隂日正长荷花荷叶满回塘人间未必浑无暑心地清凉暑自忘
　　老圃秋光亦可佳淡烟凉月自生涯尽容诗酒酬清事丹桂才开第二花
　　珠络楂橙满阁垂欣欣节物暖炉时胆瓶小巧偏堪爱插得檀梅一两枝
　　长忆成人总角年学吟终夜不成眠精神消尽今头白秪得诗名不用钱
　　夜雨膏浓晓又晴熙熙景物象升平啼莺只在花开处谁识桑中布谷情
　　槐隂满院喧巢鸦蜜房香老蜂趂衙邻家艇子钓鱼去水光摇动金莲花
　　移榻松隂避月明天河万里度流星仙游梦觉苍华冷犹听鹤声来杳防
　　西风吹雨十分凉店舍新篘拍瓮香净洗瓦盆删菊本老夫作意做重阳
　　老我何堪乐自全不将造物强桮棬贪眠又过希夷子一梦人间七十年
　　枯蒲风急骇栖禽纸帐灯昏坐拥衾门外霜华如练白不知何处尚鸣砧
　　饭罢回廊转数遭不知积雪重林梢自怜迂僻人多笑洗竹交加助鹤巢
　　胜景园西石路平瘦笻扶我过南屏希夷名在庵何在应是先生睡不醒
　　北风小雨戒新寒隔水枫林叶已丹莫道闲门知己少白鸥飞去又飞还
　　隐隐寒灯竹院深暗风吹雪打窗声利名不入蒲团梦一衲蒙头坐到明
　　斜阳日日过山防钟磬相闻隔水敲生事一盂饘粥外静看林下鹊争巢
　　燕山楚水曽为客惯听霜砧捣月明不似新愁怕新鴈秋风吹落两三声
　　晴日穿花暖似烘风檐微动玊丁东山童睡起心无事斫得笻枝补鹤笼
　　岸柳禁风叶渐疎乍凉还试夹衣初雨添秋水入篱落闲看鹭鸶行捕鱼
　　酒能醉客心鸡醉诗解穷人思不穷千古湖山百年事倚阑分付落花风
　　芙蓉露湿天宇清星河淡淡蟾蜍明西村知有夜船过撩乱一羣鸜鹆鸣
　　云归雨歇湖水平五色防蝀山边明唱歌舟子采菱去十里柳堤蝉乱鸣
　　烟水微茫没钓矶物情人事两依依杨花自逐东风去空见渔舟日归
　　送客河桥怆别懐露花烟草见船开伤心不及梁间燕又逐春风冒雨来
　　西邻张乐通宵饮野老耽吟尽日诗总在天机流转里可怜乐处不相知
　　村中即事
　　溪流潏决山回萦村歌牧笛亦可听防静几枝白菡蓞雨余无数红蜻蜓逺林风入自成韵野庙人来时乞灵诗家缚律写不尽天与万古开丹青
　　挽周草庭母氏
　　几生种徳夀期颐早适儒门备母仪追逺不求黄面老送终喜见白头儿堂萱杳杳承顔日风木萧萧陟屺时莫挽灵輀重惆怅已传书种到孙枝
　　碧山书堂
　　巉岩润聚洪蒙色屹立长空湖海窄翠积松杉重不开昔日曽栖钓鼇客钓鼇客去凌苍苍今人此地营书堂桃花流水杳然意为君千载扬芬芳
　　中秋夜偶成
　　紫梨红枣鬬芳鲜节物闗情亦可怜去住未成为客计隂晴不定看潮天百年林下人空老几畨天边月自圆夜倚髙楼逐清景怕他鹤过有神仙
　　緑隂
　　树色雨余多芳菲一梦过参天障午日接叶覆官河昼寂碧云合风薰翠幄罗倦游思避影况复正清和
　　题虎溪三笑图
　　无生一曲无人和石池水满莲花大扬眉瞬目喜津津不觉回头虎溪过咄哉三士皆人豪醉醒不理柴桑陶傍人若问笑何事向渠指防庐山髙
　　经故人旧居
　　物换人非梦一场世情消尽也思量春风门巷经行处欲倩啼莺説断肠
　　为吉上人赋半云
　　山僧结屋青山麓只有巾瓶伴幽独分取半间招白云日莫教岩际宿
　　挽松江姚守二首
　　皁盖朱旛事宦游归来声价满杭州民康物阜三年积子贵孙荣几世修紫禁春浓期入觐玊棺天降已难留呉松父老懐遗徳掩面西风哭故侯
　　占得人间乐事全一门余庆尽才贤防依华胄朝廷重宠锡金章父子聨轮奂落成将佚老瑟琴中断竟空传佳城已卜佳山水郁郁南屏入翠烟
　　为防上人赋百川
　　百川日东流衮衮趋大海异派同一源万古波不改冷风则帖妥飘风则滂湃善下无不容乃得成其大上人强名号此意亦有在彼来既不息此受非所待安得木虚作赋诉真宰
　　午节
　　昼永风薰午节临葵榴此日更精神谋生已分同刍狗厌胜无劳结艾人包黍杯柈遗俗旧浴兰儿女彩衣新老夫不解追时序静读离骚吊楚臣
　　弭楫
　　弭楫望清川寒晖淡将入候暖叶未变天回鴈仍急荒村鸡豚瘦夕露烟火湿万物感徂年轸念追前集脉脉蕴言外临风勉离立
　　和友人韵
　　瘦笻便领鹤粝食任无鱼老去诗多拙贫来客自疎严陵终独钓枚乗只安车委命存穷达吾生亦宴如
　　和湛渊白州判见寄吊鹤诗二首
　　养尔山中伴百龄偶因飘瓦便伤生酒阑尚忆梅边舞月冷空遗操里声已断荘生忧射矢谩传周穆化巡兵西风一片凄凉意鲍照才髙赋不成
　　顶丹不得驻修龄误却相期共此生处士今无随野歩仙人难复致箫声曽闻吊墓辞陶母偶为乗轩阻卫兵币褁黄赍送去华阳真逸已铭成
　　河桥别友
　　短日新霜急年伤心此别见无縁孤帆自入寒烟去知向何村泊夜船
　　赋童梅岩隐居图
　　厐公不爱入州府自结衡茅住山坞蒸梨炊黍饱妻儿幽事无人继前谱梅岩爱山存古心卜筑更向青山深区区世事不挂齿昼夜读书松竹林永让卢鸿传十志图此知君有真意山中之乐何其多白发心违我应愧
　　和落红诗韵
　　开谢匆匆本化工晓霞吹散失芳丛可堪长吉心判醉谁悟灵云色是空鶗鴂自伤三月诗人错恨五更风倚阑独客愁如海梦入回文织锦中
　　题周法师月溪图
　　氷霜万里弊貂裘炊熟黄粱认旧游坐看清溪溪上月虚舟不动水悠悠
　　和春晚诗韵
　　一天飞絮草堂低三月风光烂熳为仆老种花迷向背童痴沽酒任醇醨且将白眼从俗难覔黄金可乐饥传语东君好归去今年懒作送春诗






　　霞外诗集卷九
　　钦定四库全书
　　霞外诗集卷十　　　　　　元　马臻　撰题览真人溪月图
　　溪风洒露兮月承云俨真人之宴坐兮存夜气之氤氲隘城郭之窘窘兮结尘梦而方殷
　　送自诚真上人回秋溪普门旧业二首
　　新诗吟得送诗僧寺忆秋溪到未能依旧入门风景在心明不昧佛前灯
　　厯遍诸方合是归津津喜色到家时殷勤问讯山中月曽照青松长旧枝
　　和王仲道明府隐居诗韵二首
　　身世谁能定卜居小舟风急信籧篨莼鲈味美归张翰诗礼家传见伯鱼春静西湖劳杖屦道闲白日且琴书利名蛮触非吾事满耳松涛昼睡余
　　瘦竹胜巢笑拙鸠倚阑闲为晚风愁士贫始见身为寳齿落才知舌尚柔靖节琴书三径草真簔笠五湖秋相逢各自头如雪指防江山説旧游
　　次筠轩诗韵
　　幽轩列万竹惬此冲澹襟乃知心迹逺不在山林深客散动秋影鹤归分夕隂至乐寓言外任鼓昭文琴
　　再题白湛渊买宅图后
　　静者贵行止即事在厥初君家乡党敬称善真不虚昔我当青年写君买宅图清风罗竹树曲沼防游鱼嘉賔防然至日以清事娱稚川昔移家提挈何区区少陵得草堂经营三载余东野亦移家家具少于车君今向人境森爽葺其庐居安则资深无乃种徳欤复见屋下郎箕裘振文儒展卷三十载抚迹肝胆舒愿保嵗寒节看教诸孙书
　　寄平江开元丈席恩断江
　　阖闾城里开元寺信手拈来敞法筵有道不劳方外疏住山结世间縁化归檀施僧能説诗出丛林客任传截断众流江自在恩波湛湛碧连天
　　敬赞纯阳真人画像
　　自从树老城南月不把机轻漏泄秋风千古洞庭波是凡是圣从渠説
　　画意二十二首
　　千树万树桃花发三声五声鶗鴂鸣溪山春色媚人眼但见物物生诗情
　　晴云冉冉拂空翠羣木隂隂生夏寒弭楫琴访溪叟世尘胶扰知音难
　　亭亭楼观藏山防上有叠嶂争秋髙支笻共语不知逺转觉身世轻鸿毛
　　寒空黯淡飞鸟没某丘某壑同一色絶怜驴背苦吟人风雪打头乌帽侧
　　红尘梅里懒低顔石路迢遥入乱山拟向云边种黄独几时容我屋三间
　　山凝太古洪蒙气一道飞泉泻苍翠小楼屹立溪影中应有伊人共幽意
　　支笻路入诸峰顶回首繁华谢朝槿古来天下多名山不是终南终不隐
　　江花江草映江楼写出江天一片秋隔防小桥低数尺淡烟消处见渔舟
　　石迳盘盘入翠微山腰楼观白云飞微茫野外人烟晚一片风帆何处归
　　城中车马自喧哗江上清风未有涯欲遂平生潇洒志数椽茅屋傍渔家
　　千章古木间青红路接溪桥出钟衰老无人赋招隐山云更入两三重
　　江村日暖春防蒙李花如雪桃花红山长水逺望不断尽在乾坤生意中
　　呉侬生长浙江干惯见秋涛拍夜滩老去怕风兼怕水不妨传入画图看
　　有客骑驴入林麓山深疑是王官谷平生输与钓鱼翁独木桥边结茅屋
　　江千秋染斓斑树杖防幽人入云去应是当年李谪仙来卜匡山读书处
　　数间草屋山烟静夹岸桃花流水香愁杀武陵回棹客不知人世几斜阳
　　平生丘壑老栖迟敢信毫端为发挥忽忆楚江江上见双帆怗怗带云飞
　　溪翁住处临溪水一道飞泉翠微里西山爽气争秋髙楼观参差白云起
　　幽人自乐山中趣闲访山家入山去记得西峰阿那边乱云遮断无防处
　　青青叠嶂摩苍天下有五湖烟水连渔家小桥雨新涨扁舟系傍茅檐边
　　江云皛皛侵林影境防心融发深省可惜长艘载利名乾坤清气无人领
　　縁溪路滑蹇驴迟水色山光总入诗还胜襄阳孟夫子满身风雪灞桥时
　　祖茔冬祀
　　冬万物瘦拱木自青葱感彼霜露降及兹成嵗功衣裾冒草迳柈饤罗山风虑断宠辱外神交生死中念真故洒洒结抱还忡忡音响一何寂道论嗟无同
　　偶成
　　松风寄一龛萧瑟我相谙云海鸥盟冷名场蚁战酣履须经实地道岂事虚谈世态从欺老欣欣雪满簪
　　为啬斋吕髙士寄题大瀛海道院
　　茫茫大瀛海罗络后土流象山襟爵溪一防波中浮昔日安期卖药处至今海月悬髙树丹丘羽人结琼居谁道人间隔风雨三山灭没金银台闻有仙人时往来仙人不可见白髪令人哀安得再拜诉王母谪仙本是凌云才
　　挽饶国呉公二首
　　夀栎仙翁八十余泥封初拜大司徒九重恩宠光琼圃一段精神炯玊壶子领羣仙天上有身膺五福世间无更闻蛰蛰传诗礼辉映鄱阳月满湖
　　髙门善积异殊恩三达称尊古不如已向晚香娱嵗月更看荣禄表乡闾耆英社冷虚元老碧落班催觐帝居徳真人应夀母长生有鹤下天书
　　和越僧吉半云见寄诗韵
　　岂有诗才逼浪仙谩教方外姓名传句忘雕琢才几道理絶名言不异禅野鹤梦迷沧海事髙僧吟老翠微烟剡溪山水留佳趣为报扁舟待雪天
　　题草虫画卷
　　喓喓趯趯自知机展卷谁怜下笔时采得国风千古意分明一段召南诗
　　题赤壁夜游图
　　絶壁惊涛故垒西扁舟明月夜何其乐游不记元丰事只有临臯道士知
　　挽月泉呉提防二首
　　桑梓同年数不多长懐令徳养天和典刑已共推前辈言语真能入四科心殆门伤旧业病侵白发动哀歌斯人已矣堪凄断吾道悠悠竟若何
　　壮年曽约隐茅峰鹏鷃飞翔势不同荣被宸恩敷教雨晚安琳宇赞风溃痈忽悟南华防施药难收扁鹊功六十八年多少事泉声依旧月明中
　　深静亭
　　径曲藏林表亭孤逼水湄顿忘三伏日浑似入沟时市逺声不到鱼驯乐自知可堪文字饮惭愧少陵诗
　　和秋日山行诗韵
　　石路遍秋草朋簪信杖行岭云随眼变野菊向人明涧水流元气山风埽世情谁家犹纺绩机杼隔林鸣
　　春日口占
　　豪士惜春不惜金老夫得句如得寳固知贫富本殊途各向东风展懐抱
　　教大宗师张真人挽诗
　　秀钟河岳气弧矢射生申龙虎聨真裔山林得伟人垂衣询道徳举鹤上星辰庆际风云防光依日月新簪裳沾教雨砥柱屹天津望重山中相经传席上珍谈无野褐论道列朝绅琳宇开张盛彤庭锡予频累朝亲眷顾一品出丝纶忽忆三天事俄遗大患身玊棺下云外草座失河濵骨俗蒙甄冶才凉只隐沦穷猿甘向老尺蠖竟难伸涕泗嗟何及名言不可陈天风旧时路回首鼻酸辛
　　赠别友人
　　湖海清秋日山林白发翁未能从上下忍为各西东老别惊霜草深情引断鸿天寒物色薄摇落晚来风
　　读石田诗有感三首
　　吟看三数过不觉烬寒灯意趣无非道交游半是僧课书贫自乐媚灶梦何曽自后言诗辈苦心终未能雕搜还不到姚贾是宗风势立典刑上句存规矩中片云孤屿逺寒水夕阳红此理言难防防心感化工悟门难槩入转读转堪伤天地因经纬风骚张纪纲髙秋明素发老菊傲繁霜物化精神在中心何日忘
　　为义斋方山长赋青山白云图
　　英先生钓鼇手结庐正对桐江口坡陀四面环青山山上白云终日有青衫博士居临安万山绕屋心自闲松竹林中读书处白云往往来其间英隐处昔曽见出岫无心如有羡为与先生芳谱聨臭味相同故相恋老我营得屋数椽钱塘湖上连秋烟青山白云夙所爱为君写入图中传
　　送僧山云上人
　　山僧业在山深处自缚衡茅共云住何时杖锡下山来钱塘烟草无心遇针芥相投杜徳机山云无侣又思归三杯春酒赠行色江上梅花如雪飞
　　和山村见寄诗韵七首
　　一经屹屹自穷年门巷无人问草安得云龙随上下还怜凿枘失方圆间闗啼鴂春多恨牢落鳏鱼夜不眠万物去来天理见薰风未必竞繁
　　一举曽闻累十觞即今酒量复谁强圣贤趣在中清浊鳬鹤天全任短长静里支颐观物化闲来袖手看春忙功成名遂身须退千载清风緑野堂
　　山人梦不离山林归隐蹉跎愧孔賔平淡诗章心自得空蒙烟雨画难真室如悬罄那愁盗语不能神懒向人莫道无金忧不足黄金入眼也成尘
　　闲愁常问竹平安竹外楼髙眼界寛覔句不孤池梦草休官犹得陇栽栾浮云易散伤邻至药难成失露盘莫负杖蔾行处乐江花江草满江干
　　得失悲懽较几何西邻虽富不曽过昔贤已分安渔钓贫女无心在绮罗挺挺松椿禁雪老纷纷桃李占春多忧来俛仰人间世背立斜阳读九歌
　　休将野服染缁尘大患须知为有身药饵任从留过客是非终不到闲人山中相隐懐景谷口躬耕羡子真午睡醒来春事晚枝头梅豆已生仁
　　不成一事鬓先皤朋友偲偲喜琢磨千里音书归雁少满城风雨落花多迸堦新笋微过竹脱茧春蚕欲变蛾惆怅少陵身老大壮心激越醉时歌
　　夜坐
　　青灯照不寐食晏腹犹果开帘知夜分片月依林堕积云忽如漆老树悬神火游淡遣欢戚意足物常黟穷达与死生自古非独我胡为露电中寸心空琐琐
　　为僧赋月岩二首
　　髙岩挺雄姿本根插地轴青天月飞来炯炯照幽独我尝观徼妙识此真面目理惬心自知慎勿语流俗明月无古今寒岩了今古体用元不殊明晦从吞吐既不昧本根畴能畏风雨持此问虚空虚空定相许追和南谷杜真人山居四时诗寄升元主席桂庵姚提防四首
　　沧海云迷鹤信稀地偏无客欵柴扉碧桃开尽春狼籍日采芝人独归
　　石底幽兰隔涧香新篁楚楚出林长道人无语倚松坐羽扇不摇心自凉
　　风瓢厯厯挂松梢慙愧心难继许巢昨夜朝真衣露冷殿隂斜月转螭防
　　笑看功名蚁战酣饥来自挹晓霞飡无端静里生吟兴一夜猿啼雪岭寒
　　再和
　　山桃野杏风中稀青山对面开柴扉家童破晓摘茶去日午穿云犹未归
　　石泉潏潏幽草香日景陡觉山中长出门倚杖看云起岩壑隂风生昼凉
　　浮岚半没长松梢落日正照白鹭巢他年容我结茅屋定知卜筑青林防
　　苍苔浊酒凝醺酣山崦人家炊午飡隂云淡薄不成雪散落下方风雨寒
　　和陈仲庸春晴诗韵
　　一榻宁无坐客氊典琴还办酒家钱几番夜雨东风恶三月清明上已连汀草乍浓才见蝶山花正好未闻鹃趂晴莫惜防幽歩春去春来动隔年
　　寄题桐江凤山寺鹭雪轩
　　西湖西畔茅家歩郁郁乔松宿羣鹭自从树老浮云空梦断沧洲留不住今日桐江江上秋凤山寺对青林幽纷飞万防下晴雪轩窗昼敞明双眸物色所寓真不偶千古烟波一回首可怜不见羊裘翁空屹髙台大江口鹭耶雪耶心叵量倚阑对境还相忘他日满林生竹实防看翔凤鸣朝阳
　　和蜀僧明上人咏雪诗韵二首
　　不教禁体犯毫纎诗令还同酒令严村巷渐深愁桂玊山家任密惯虀盐吟余已怪冰生砚梦觉犹疑月在檐独有乔松丈夫气凌寒特地傲山尖
　　薄云犹见月纎纎陡觉寒威夜更严谢女已能吟比絮坡仙休叹食无盐聚时晓径云生地消处晴空雨滴檐记得当年天目顶冷欹乌帽望西尖
　　集句遣懐三首
　　懒慢无堪不出村当年心事与谁论如今老去愁无限雨打梨花深闭门
　　红尘无处不喧哗江上无人转忆家寒食清明都过了夜来风雨送梨花
　　且尽芳樽恋物华猩猩血染半园花东君自是人间客看到子孙能几家
　　送萧存逺主簿之京
　　交道无故新前哲有明儆解后憩寒斋水木交秋景方君歩凌云顾我发垂领离情霜柳断去迤川途永金台多故人天风候鳬影
　　和山行诗韵二首
　　秋风吹乱山山在白云间老木忘今古幽人自往还柈餐麄粝惯樽酒语言闲怅望冲霄鹤寥寥不可攀今朝风日好有约防诗家路势依山尽秋声落雁斜凄迷孤屿草灭没小春花人事堪谁比汀烟薄似纱
　　寄湖山张太监
　　枫叶萧萧霜满林苍烟寒结半湖隂三冬书巻千茎雪万里绨袍一寸心驿路山光归骑稳天门春色景云深终看衣锦行清昼干鹊枝头听好音
　　村行遣兴
　　物色怜人意逢迎似有期野莺啼半日山客听多时崖蜜攒花就村桥架竹为闲心与闲景未必市廛知
　　题山隂回棹赤壁夜游图二首
　　夜雪萧骚入剡溪髙懐忽起故人思当时兴尽不回棹千载谁传一段竒
　　穿空乱石惊涛拍月满孤舟从二客觉梦悲懽总不真一声鹤唳东方白
　　观周景逺御史题赞云叔罗教授喜容三首
　　十年诀别万山翁翰墨凄凉到眼中轩冕不移湖海志即今还有几人同
　　仁义根心礼数寛常言懒着惠文冠不知墓石谁人志潜徳应传后世观
　　新城昭谏耳孙枝鸡黍情亲更不疑貌得真成曽着语平生言行只君知
　　送本初朱提防之玊隆主席五首
　　风虎云龙防有期文章道徳际清时名山正要名师住喜捧天书下玊墀
　　卫道金汤佐上袖香常近御炉边仙人出应龙沙合合主林泉五百年
　　自怜学道晚无成华发萧萧不受春多谢东风湖上柳每开青眼盼陈人
　　蕉池月冷忆论诗别去无端信息稀衮衮相逢又相别一江春水看帆飞
　　笙鹤遥知出郭迎欢声雷动豫章城碧桃开尽春山晚驿骑还催上玊京
　　送姑苏权中上人回江隂禅香寺二首
　　深省枫桥半夜钟禅香得业早心空无端踏遍钱湖月又覔新诗送逺公
　　杖锡秋风去住轻诸方解结惯曽经依然旧业归来好庭树森森柏子青
　　和黄瀑翁寄吊龚岩翁画马诗【续补入有序】大徳丁未黄瀑翁寄吊龚岩翁画马诗因路云溪过西江访李鹤田请同赋明年路云溪回杭瀑翁首出此卷索和章余于岩翁久敬不忘故拭泪次其韵以重存殁之感焉
　　吾闻曹韩之马笔力相承如有待能使画师神色改一落人间五百年珍袭如今复谁在髯龚貌得霜雪蹄曹韩无诗不敢齐神龙变化叵易测似闻展卷空中嘶朅来初放行天歩万里闗河夜飞渡下惭俗马相骄矜金羁但识西湖路猛气尚欲超滹沱春风苜蓿生意多匡庐老仙得此画迸泪激越成悲歌歌成惆怅翁仙去价直千金那忍顾殷勤写挂坟树枝不知防漠能知不
　　送陈渭叟之泾县崇观主席
　　葛翁川上一道士形臞貌古神仙似手持九节瘦竹笻来覔筹峰计然子计然仙去白云深又束琴书防旧林武林城中访亲故莺啼燕语防春小将诗酒送平生烟雨西湖掉头去有才还接谢宣城羣仙已草新宫铭紫府真官俨环佩铿金戞玊相逢迎昔年东海钓鼇客白眼看人九州窄泾谿山水天下竒到今胜处多行迹金鼇峰白鹭洲请君放意随天游山边水边见明月为余问信敬亭秋
　　山行口占
　　一簇人家岛屿烟纷纷儿女閙茶园西应有夜来雨添得门前涧水喧
　　和张仲举书斋诗韵
　　彬彬人物画图间一室弦歌白日闲授业俨如承阙里读书何必向匡山青云有路君髙歩华发无成我腼顔看取姓名题雁墖柳条留待赠行攀
　　偶成
　　楼头叠叠来青山开轩为我一破顔城中合防十万戸奔趍庆吊无时闲老夫七十今逾一谁能对此长戚戚但恨难逢阮歩兵眼底看朱却成碧
　　嵗晚喜友人至
　　之子来何地江山复冬船明依岸火人静隔城钟野俗樽罍古衰年笔砚慵北风吹正急此别欲何从
　　嵗雪霁书懐
　　雨雪交隂峥嵘送残嵗雪霁湖水涸寒风四山至林莽就摧折冻雀声琐碎鱼虾不足数快意鳬鹥辈诗翁骨肉瘦坐久白发脆老竹垂寒姿小草足生意大哉乾坤中万物自荣悴物理固莫夺慨慷激心志尝闻是为非复见非为是不如饱煨芋一觉和衣睡
　　山居即事
　　茅斋低小山意深琴书老罢惊流隂食贫不愧乞米帖才薄喜无谀墓金两峰隠约烟冉冉古木拥肿春沉沉吟梅处士难复见日啼猿伤客心
　　龙虎山彭法师祷雨感应六首
　　一夏经秋亢旱灾稻苖田上尽枯荄生民莫谩心荼毒真士新从福地来
　　海岳崇深祷不神宿逢箕毕也难慿道傍暍死嗟何及赤脚徒思可踏氷
　　真士能推济物仁夜通封事格天临扶摇九万谁云逺响荅惟存一寸心
　　载展旗结昼隂令牌三击鬼神听木郎不待商羊舞雨脚浪浪似建瓴
　　雨势翻空走迅霆万人回首沸欢声秋风防待登场日比屋炊烟乐太平
　　教行正一阐真风雷令初传出巽宫一滴天瓢苏万物可怜真宰不言功
　　挽赵天锡都事
　　白发星郎学问精大江南北播芳声治家道在持心正佐省人称涖事明莱氏逸妻先易箦徐卿令子已成名緑波春草灵輀去凄断乡中父老情
　　挽乡友徐和甫教谕
　　同里同年值徳邻南州髙士定前身病懐犹説科名事友谊浑如手足亲子侄团栾家有庆膏肓上下药难神虚堂他日重相过吊影惊心是古人
　　湖上春日遣兴六言
　　梦觉笙歌声里人老湖山画中花意欲回夜雨诗情不让春风







　　霞外诗集卷十
　　霞外诗集防
　　虚中钱塘族也少时慕陶贞白为人师硕翁着道士服隠于西湖之滨尝画桒干龙门二图流传海内不见者辄以为恨既从禇雪巘游肆力吟事风致酷似中州诸名家伯雨之后复有虚中何钱塘多隠君耶海虞毛晋识










