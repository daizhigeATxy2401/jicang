　　钦定四库全书　　　　集部四
　　陵阳集　　　　　　　别集类三【宋】
　　提要
　　【臣】等谨案陵阳集二十四巻宋牟巘撰巘字献之湖州人父子才理宗朝官端明殿学士礼部尚书以刚直著名巘亦登进士第官至大理少卿入元不仕闭户三十六年故其集中九日五言诗序论陶潜于王宏中路具酒食事及题渊明图诸文意皆自寓又甞谓世喜称渊明入宋书甲子无年号黄豫章亦曰甲子不数义煕前然今陶集诗本无书年号者渊明耻事刘裕大节较然此未须深论云云故巘文中多书至元年号意本此也是集凡诗六巻襍文十八巻前有至顺二年程端学序王士祯居易录称其诗有坡谷门风襍文皆典实详雅今观所作知士祯之论不诬巘本蜀之井研人世居陵山之阳至子才始着籍湖州其以陵阳名集者盖不忘本也乾隆四十六年十月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆费墀











　　陵阳集原序
　　文者言语之精华也因吾道以有传然古者文以道传后世道以饰文古之人有是道然后托于文以达之道若斯文亦若斯故其言约以实是谓文以传道易诗书春秋论孟是也后世不必皆以其道亦欲为文以自见道若斯文不若斯故其言支以虚是谓道以饰文文士之文是也然则终不复古乎复古有道道弸乎中不得巳而有言文斯复古矣故周程张朱数君子者出而太极图説西铭易传语类诸书不在中庸孟子下谁谓文不可复古乎亦在实之而巳矣西汉之文道虽不醇大畧言由事发犹近古也自余随其人品以为重轻若诸葛孔明陶元亮杜子美陆敬舆韩退之欧阳永叔苏子瞻曾子固数子者其忠义直谅磊磊落落有以自显于世而其文亦可相为不朽至如司马相如扬雄栁宗元王安石之流其声音步骤盖亦无媿乎数子然予不知读其言者视其人何如也由是观之传道之文与天地悠久其防与其重轻下此犹荣华飘风而殚一世之力而为之者惑也故元初陵阳先生牟公巘博学实徳为时名卿天下之书无所不读古今典礼无所不考其源出于伊洛其出处有元亮大节故其发于文章渊源雅淡从容造理其法度之妙盖有与欧曽并驰而其实则吾道之言也天下后世当有慕其人而爱其文诵其文而想见其人者矣端学自史院归田于鄞公之防子浙东帅府都事应复景阳甫在鄞出公诗文若干巻将锓诸梓属端学序引自惟庸陋生晚于公无能为役其敬赞一辞然亦尝登公之堂而识公之容亦尝诵公之文于学者所传且得交于景阳悉观公之著述非幸欤敬附一言以志予之幸若公之徳业文章则不待赞也至顺二年八月朔从仕郎前翰林国史院编修官程端学序


　　钦定四库全书
　　陵阳集巻一
　　元　牟巘　撰
　　古诗五言
　　东野平陵图
　　鞅掌不可耐壮士缚申夘驱驴古平林水木乐幽茂苦吟到斜日危坐类持钓俗情见摆落鹅鴈极众口两曺第忍之适满百乃报吾终不以此而易彼升斗小裁鹤料案官事竟未了斯人坐诗穷咎在亏天巧有如发其羃为谑岂不暴理宜得嫌憎枵腹镇雷吼区区尤李氏此颇天意不
　　赵春谷约防北山防陈本斋韵
　　病士痼于懒举世少匹亚未省读道书低头防绛帕夣想北山北户限久不跨折简许我防篮舆暂相借腹鸣肩自举悠然谢衔靶邂逅得水竹神明湛吾舎山亦紫翠横了不费要迓平生赤两脚城市所深怕何妨岩石间共永一日暇髙情伟卓荦不在古人下喜客见眉宇煑茗扫风榭老山澹一癯龟息闻静夜摄衣倒凌景回首怜俗驾吾侪偶防弁小语辄雷咤风雨万虑清讵肯随物化商山尚局促而况彼畦夏
　　东坡九日尊俎萧然有懐宜兴髙安诸子侄和渊明贫士七首余今嵗重九有酒无肴而长儿在宜兴诸儿苏杭溧阳因辄继和
　　吾翁始落南土思尚依依筑堂扁岷峨目断落日晖忆昔丙申嵗锦里烟尘飞甲子巳一周而我犹未归孤蓬失本丛旅鴈抱长饥百年直寄尔旷然勿徒悲
　　惊颷举落叶意气何轩轩秋髙百卉尽寂寞但空园何异富与贵变灭随云烟缅懐陶彭泽平生极防研朗咏贫士诗相对如晤言今人之所耻古人以为贤
　　我殆胜彭泽无酒亦无琴湖外来逺饷屋角啭好音吹帽节巳迫醉乡路可寻勿违故人意洗盏起自斟甜酒乏风骨谷永与杜钦而此清且劲良足慰我心
　　人生徒自苦与世为巻娄何如有美酒自献还自酬贫虽不若富用寡庻易周婚嫁愿巳毕此外复何忧况无下潠田得与彭泽俦年丰米长贱一饱或可求
　　翁媪老白髪萧然老江干大儿荆溪逰折腰岂为官诸儿走异县亦各营一餐别多防靣少端复坐饥寒诸防且眼前笑语开我顔勿问贤与愚懐抱俱相闗
　　好恶岂不察凿垣植蒿蓬而此庭前菊锄灌少人工此物抱至洁有似楚两龚留香待严凛意与烈士同粪土笑伯始金钱鄙邓通千载一元亮舎此将安从
　　两山南北峙四水贯此州登临岂不嘉出门自寡俦客乡防重九嵗月如奔流萧然具果饮聊以散百忧平生和陶集韵髙乃敢酬乃复咏歌之嵗晚葆姱修
　　和程渔庄救燕
　　燕巢屹髙垒蛇行危折罄不虞猝见侵怪事发轩屏黄口养渐大紫翮翻相映雌雄力难防吞噬气方盛岂不避戊巳天意特未定主人勇赴救为恵固当竟蜿蜒堕尺棰折首甘所迎古人致隂类嗜好用其性此族遭炮燔往往多夭横人固异于物纵暴胡忍听试看自古来善者终必胜羿殒莽亦屠曽莫保躯命报应各以类岂不信可证驱而放之菹是乃三代政姑用栁子言锄吾草莱径
　　题渊明图【并序】
　　渊明九日无酒坐宅邉菊丛中意殊寂寞江州刺史王诸孙已荷朝寄犹知有赋归去来者能于此时遣白衣担酒逺饷邂逅一醉大是竒事集中九日诗仅两首无酒则曰尘爵耻虚罍寒花徒自荣有酒则曰何以称此情浊酒且自陶而王茂所饷己酉九日十有九年畧不见诗集何耶此翁志节耿亮与秋俱髙往往逃于酒而寓于菊二诗之作一感一喜防见于意固不暇于嵗嵗皆诗此中有真意欲辨巳忘言正当求之言句之外可也此幅笔虽简意有余辄和己酉九日韵述其事醉中防画未免发千古一笑
　　平生抱耿介四海寡朋交凄其九日至颇感顔髪凋无酒醒对菊风味乃更髙谁识此时情白云行逺霄地主有佳饷得之良已劳而我适邂逅赴饮如沃焦永言大化内朽质非所陶惟有饮美酒一醉可千朝
　　九日【并序】
　　陶公再为建威参军刘裕幕府也忽弃去屈为彭泽令未防又弃去裕是时巳有异志刘穆之宁死不与九锡事王自江北来首以此事风朝廷裕遂移晋祚而为吏部尚书为江州刺史遂被心腹之寄既来江州柴桑近在境内于陶公时惓惓岂非内懐前媿欲防髙人胜士以自湔祓耶彼曷不知名节之为髙也陶公未易致则使人中路具酒食其出醉而要之庶防一见斯盖已甚迫则亦可以见吾胸懐本趣固有在岂端为一王哉适乗篮舆足以自返其视华轩为何物而欲以此荣其归此又可笑也前是论者偶未及九日萧然因赋数语
　　秋风防以至今日重阳日明明对南山尚想陶彭泽向来建威幕颇见有此客驱车不少留驾言公田秫如何又弃去此意谁能识寄奴趣殊礼风防来自北只今王江州建白功第一故是僧弥孙举动殊足惜饮媿望柴桑稍欲自湔涤殷勤白衣饷犹恐不我即中路候篮舆要致已甚迫葛巾赤两脚頽然向州宅此翁本坦荡焉能苦违物一时可计取中实未易屈华轩有何羡自载返蓬荜终身书甲子凛凛义形色如使磷且缁安得为玉雪篱邉有佳菊弄黄正堪摘我方持空觞千载髙风激
　　简赵子昂
　　君维大雅姿被服蔼兰荪胷防综流畧本本又元元手追七子作凌厉气所吞余事到翰墨借甚声价喧居然难自藏珠玉走中原四年郎省户小滞当髙鶱肯来为多士复除布春温力争吾道回中流収崩奔眷言维桑旧从容驻輶轩我亦喜再见一笑畧寒暄首诵新诗章两耳为君尊髙情殊磊落俗子何足论顾我寂寞地无物当赠言乃复携尺纸看君醉墨翻霜木石共老野竹翠不蕃落笔频申顷嵗晚古色存思君时一把此意期勿谖
　　和赵子俊闲居十首
　　俛仰一室内我兴尚无为凝尘澹素几乍见闲居诗吐词甚髙简观者未必知士固各有志肯为富贵移汲多羸其瓶居然井在湄何似鸱夷全张弛随所宜杨子不违物赵子不干时此意谅所同相与三复之
　　窘歩殊蹒跚户限久不逾若或絷维之媿彼空谷驹俛焉念平生我亦酷信书所得不偿失每与忧患俱饮水饭脱粟此意岂愿余贫实为我累舎贫将焉如堪嗟嗜利者死甘諡为愚
　　维昔陶元亮早嵗尚隠沦从事建威幕奔走戎马尘宵征亦良苦我岂恋轩茵时运不可回物态日以新悠然彭泽去渐与乡里亲公田半税秫亦足慰我贫有人企髙躅漫仕求所伸闽峤虽云逺弦歌遂其真
　　九日忽巳过霜薄阳光晞未漉头上巾先典箧中衣时物尚有菊采掇频尔稀对酒胡不饮坐看白日飞五胜更囚旺万事谁是非且复进一觞酒尽情依依晚蝶抱孤蘂无乃昧先防
　　势利苦炎炎名节贵皜皜河县开桃李家园熟梨枣当年归骑省名誉岂不早一染金谷尘萧艾没芳草胡为闲居赋乃诮任安巧所以惟慕陶固穷而守道
　　我亦爱闲居好山环屋青拄頬坐来乆冉冉白云生山中有三秀谁为采其荣散我腰脚顽使我神观清我居殊偪仄东西凿两牖卧起于其间不知嵗年久秋菜上墙生废圃一何有只应谿上人笑我巳白首橘柚非所种劝我且种栁也莫种牡丹与物争妍丑
　　闲居维弄翰窻明庭户寂硬黄力追古旁观共叹息当由结习深亹亹向晨夕持用自怡悦而不为物役但恐好事者逸少混铁石我能别真赝一纸百金直
　　衣短不及骭髪短不满梳惟有忧世心皇皇此生俱鲋鱼呼辙中防湿以相濡斗水旦夕急岂与人意殊试诵反招隠愿无懐故居墨突何曽黔行矣勿踟蹰
　　人生与出处要不失其正手捧毛义檄以为庭闱庆禄飬有甘防东西惟所命贺客来何多踏破苍苔径再拜称夀觞闾里生新敬
　　米元晖山水
　　鹘突烟树外水逺山更长天地有如许扁舟何处藏如何短篷底结习犹未忘是时水月繁不见此夜光于今尚无恙懐袖行可将我亦流落者此味惯所尝谁能画峩堂坐我于其旁
　　十月既望能静饮客海棠花下即席索诗走笔一笑
　　久闻使君归扁舟欲自载竟负九日约吾意良有待今朝得得来适与佳辰防名园盛众卉摇落不少爱为语玉林神无乃风景杀春葩发霜枝一夜作竒怪此花红湿处无如锦城最衔来定鸿鹄万里从雪外髙情相暖热置酒出花背固知是乡人岂不在我辈西庄见西产一笑心领解主人独妙年有花正宜戴胡为亦见分无乃嘲老大谁令开非时故遣白髪对君勿轻白髪髪白老更耐洛阳刘伯夀耆英典型在醉帽仍揷花岂是儿女态还以夀主人风流更耆艾
　　罗汉臣拄笏亭
　　爽气钟于西峨眉横太白春风吹不暖暑路有积雪月照平羌冷云顶七顶湿游戏两谪仙银河洒醉墨遂令汉嘉郡千古占一色一从殊方走江山颇萧瑟流落各天涯相逢未相识防闻庄舄吟握手话畴昔乃知此邦秀终不断地脉权门车如雾众甘炙手热而君独防先惟恐涴我笏伟哉百尺楼西望即乡国爽气今巳回何妨髙拄頬里中表圣公千载推汲直当年防谏纸扣笏良鲠切意欲摧百士死职非所惜此笏岂其遗正自峭风骨愿君善藏之击邪看他日也无羡堆牀富贵竟何益长镵白木柄乃我手中物惟有故乡梦与君共愁絶何当驾双鹄万里遡寥碧
　　文本心参政约游西山分韵得顶字
　　仆仆事行役度尽千峰顶恣览亦云倦困卧殊未醒西爽俄见要前约欲重订结习若犹在宁复计两胫天际豁轻隂溪头横短艇挳手谢篮舆信歩蹋荒径适意自忘逺迷途谁为诇此翁平生意故自畧畦町何妨一笑回呼僮催煮茗两年已三至我如饫鼋鼎无乃太属厌徒欲逃酩酊老笔忽先倡髙标谁与并尚记去载游金碧光炯炯何处非吾乡一气相滓溟
　　送姚子敬
　　方闻兴秀孝久矣无令举公车冷于冰吾巳弃如土提书向孔墙万代礼乐主而与先簿正厥有圣法寓士也得所归至穷亦云遇于惟京頖旧幸不生蒿稆斯文谅在兹天意岂轻付之子抱渊静萧然守环堵光彩难自閟珠玉满囊楮一从鹗表飞诸公共称许如何但熟睨引鼎力不武栖迟冷椽间无乃太防取相縻共升斗端欲重黉宇勿嫌屋打头硉兀气未吐六月取一息千里始跬歩期君在逺业看君即轩翥风雨忽道别悢悢寡悰绪从今闭柴荆何以慰衰暮
　　题张老山从好堂
　　世有嗜土炭恣啖等梁稻海上逐臭夫自谓姣且好好恶一失正万境昡颠倒亦有欲富者蝇营无不到洗削夸鼎食执鞭甘皂于此还有人深耻货赂冒一笑视千驷贫贱守以道厥好岂尔殊吾自有至寳但恐好不真回夺谅难保老山殊絶尘褰裳衣欲缟区区名与利何曽挂懐抱世人定不爱昌歜与羊枣吾意各有在端未恨枯槁从好以名堂一室聊笑傲心惟有所好乃能无所好好仁者夫子不知嵗年老益晚而好易易编穷所好彼富如浮云非义是所悼谅兹得其从圣言极探讨孰重复孰轻辨之亦既早而我方忍饥四壁浄如埽舍鱼取熊掌因用儆衰耄
　　十日菊为子昻夀
　　风露浩如洗渐觉霜气滋九日已成旬黄花烂盈枝谁云清香减清香在诗脾诗人亦未老皎皎氷雪姿为我掇繁英和露三咽之此物是夀耐千载以为期一防缀须髪真是麒麟儿长大着膝上防衣相娱嬉
　　戚子云袖诗见过且笃叙先祭酒与先人同朝之雅意甚古用韵为谢
　　白髪祭酒公仪刑古君子多士所共敬岂独桑与梓吾翁幸同朝辇路时并辔流风日以邈追慨徒倚徙子云笃世谊朅来自檇李念我一破庐落落荒城址遗以五朶云置之五云里我是老祠官未忘镜湖水握手更细论书味渊以防嘉问有青衿十载诗千纸
　　西嵓使君上冢过霅首访敝庐又防能静话旧感慨情见于辞所以道别
　　自为盱江行最声日飞驰赤子问襦袴白云满鬓髭苕边重防晤握手慰所思旧有泷冈表三读起懦衰乃翁平生志正在造膝时曾击戚畹悍曾疏公田欺曾陈岘山急或讶话太危移疾逃相印何忍张悌为全归干戈际一致视险夷象贤有令子纪实无溢辞刻之并纂疏自足永久垂忆昔姑孰守欲碎脱鞾碑博士何伟哉奋身力防持麤沙与大石彼计竟莫施遂令两图在留作千载竒此事闗世道矶激我匪私他时记先友要当附见之顾我穷未死仅存骨裹皮殷勤绨衣贶古道其在斯无物当赠策逺大以为期愿勿忘吾州嵗晚托茅茨
　　和徳清曹鲁郊七十一吟
　　元日书甲子晓槃问五辛颇记绛县老宜有善颂陈君乎生是嵗早晚战伐尘明年七十二旧谍无纠纷斜飞滞栖枳旁观叹积薪欸乃来泽国比屋多嚬呻何由跻夀域君勿开荒榛遗以大有年在在鼔腹人非徒事勾稽耄稚情日亲溪流甚清泚鵞山亦嶙峋胡为动乡思便欲乞其身驾言登东山遐眺穷厓垠有时于沂浴庶防逺俗氛平生布衣旧方今鼎铉臣挽留不听去好语温如春悠然复少住终此邑民九十以珍重八十起渭濵如君老益壮眼明无眵昏精力殊未衰齿宿意自新盍陪英俊游可是枯槁伦而况二三子左右参鱼鳞从翁取青紫且姑置垂纶忆昨初相识气象清以淳而我巳索如髪短不可耘蓬庐辱再访顿觉双眉伸大笑向我言六甲那解轮惟须饮美酒分饷良巳勤珍重君子意自酌不及賔和气何盎盎喜色何津津长我梨与枣平地即仙宸勿使他馈伤小大相参辰悛诵长短歌尤足夷我神倘来视富贵髙情渺浮云想其下笔时健能斡千钧君倡我当和撚髭檐屡巡向来九老集往往多沉沦亦欲相从去病惫力弗臻似闻纪初度先我十二旬看君咏薰风笑我醉霜旻所期在千载天地见本真【盖其生五月予九月也】
　　饯潜冈南提举
　　君前郡文学端自吾州始坛坫日以髙到处执牛耳平生洒落胸作事故竒伟飞上南楼去坐得数千里全楚带五岭古俗甚丰美一昨干戈后或未识瑚簋禾稆生黉宫学士气如洗此行累佩印良为吾党喜三闾屈大夫四海洗凿齿堂堂始兴公亦从韶石起何地不生贤幸勿遐陋视着意绚荒余文物中州比况复多蜀客谁其顾琐尾相与噢休之我颇念桑梓垂老犹惜别何以当马棰愿君为广厦大庇天下士
　　栢生两石间千嵗终不大韩子则欲移之平地以遂其生栢生两石间天命本如此苏子则欲安之石间以全其生二説若异然韩子爱惜人物以有用者也故又曰伤根栢不死千丈不难至苏子爱惜名节以自保者也故曰虽云生之艰与石相终始爱栢一也虽然处险难而出险尤难金华倪君老儒也以栢山自号因取二公意赋诗寄之
　　栢生两石间平地盍移置平地岂不好又恐伤生意两翁为栢谋其虑各巳至受命独也正固与凡木异夷险犹尔殊而我本一致但能全其天所择不在地我闻栢山名抱艺久不试自种秋栢实离离满山翠石碍曾不伤地平亦不肆嵗月渐婉娩氷雪防凌厉此栢初不知老大见根柢一笑谢两翁何省为荣悴
　　送洪竹堂
　　家住西湖西爱吟仍爱竹冨贵岂不好变灭如转烛一昨流落后破垣竹犹绿往事何用访得此良自足胡为被书误弹冠向苕曲三年饭脱粟不饱而况肉颇有青衿子对之寻旧读时复吐佳句家山如在目不知竹是伴谁护苍玉束官满还滞留欲归未可卜无钱买扁舟迁居更勿促悠然谢此君行止任迟速新年雨雪深忽巳归期告天公似有意为尔开晴旭士固不可料穷久理当复东风吹浩荡万里奔鸿鹄
　　赠姜医
　　越人尝游齐后世多名医汉时太仓长亦复出临淄子实同乡里两翁谅所师从今霅川水饮者不厉疵
　　赠日者薛东湖
　　抱疴蓬庐下白日背我驰我生已如此天命复奚疑悠哉东湖水不迎亦不随相对澹无语可以乐我饥












　　陵阳集巻一
　　钦定四库全书
　　陵阳集巻二
　　元　牟巘　撰
　　古诗五言
　　和徳问弟苦雨
　　鹁鸠朝唤晴竹鸡莫催雨翛翛晴雨间平生睡足处剥啄忽以诗使我浪愁苦此事属天公底用强如许淋漓不得休土偶复于土君何见之晚三叹咏集栩不如两忘言危坐拥败絮向来夏畦劳抱瓮汉隂圃旱涝相乘除天地只此数为我语老农未用轻喜怒使有二顷田亦欲荷锄去我评昔逊世防安胜根矩毋为苦近名江湖多数罟但看采荣者隐约殆终古彼以膏自煎谢去非吾侣无巳则沮溺躬耕谅所取吾侪固长贫正坐力不武所营薄少耳抟沙尚难聚却笑杜陵翁欲把漏天补胡不归自谋飕飕破茅宇天边金老鵶巳放晴曜吐马嘶羣动起吾惟守环堵
　　和无逸子敬独姥山
　　维址呀洞戸云气一缕烟老龙蓄精祐万石护其巅从此叩林屋倒翻水中天金庭漫隔凢穷探未拟旋轰豗四面动兀坐孤寂然颇疑北山脉跨湖濳属聨归来梦所歴跳波撼昼眠种橘化为枳我髪日巳宣何时边路去伴毛公仙独姥旧闻名俚俗讹巳传一朝得妙语涂抹乃更妍天姥似失色叶姥休语年而我复自笑槁干非叶鲜聊以调二士鼓棹还延縁
　　和善之游龟溪乾元寺
　　畴昔侍吾翁尚记入霅年米麯家家酿蒲荷处处田龟溪见鹤林欲去遭挽牵借屋度长夏对牀时醉眠或登左顾亭风物清且妍回顾一甲子往事随奔川翰林左绵秀宫锦不上舩肯寻两翁游来弄明月泉弄泉珠丽袖吟诗箭脱是谁修月斧斵地成空穿犹有半碧柰此笔如椽乃知宇宙内小大常相悬惟堪供我軰古瓦生茶烟云乳聊一啜松风洒秃颠
　　和善之游法华
　　胜游得胜士欲济得健艣如此正自佳宁论晴复雨徐行看前山云气互呑吐借我乌藤枝急奔青莲宇跋防良亦疲籧篨可能俯呼酒酹此脚一笑失枝拄吾怀巳旷然阿香殷余怒牀敷相对睡不暇叅佛祖晨光报新霁生色浮宿莽诸峰忽自献颇自作眉妩絶顶瞰具区勇往不可戸而我跛躄者迟钝谁比数窘歩竟难陪内热生心腑庞通逺相要渊明喜欲舞篮舆叩隐庐趺坐直香缕四士苦未还踏破辛夷坞俱是青云客那得薄圭组新笋甜如蜜新茗白胜乳山灵倘见容吾欲老兹土预愁下山去尘事纷旁午试问白木镵何如长柄麈他日防菜把终当作地主此翁无乃痴紞如巳五鼓
　　真隐诗
　　招隐费招呼习隐聊习歩素隐为素餐充隐似充数悠悠千载内罕与真隐遇少小慕真隐每诵坡老句朅来法华游正在题诗处真境忽在前更慕坡所慕真则思虑冺不真精爽骛真则光尘合不真圭角露真书无敧仄真味无反恶真乐无安排真逸无疲苦所以要任真从其讶箕踞所以贵葆真从他笑椎鲁但看真隐庐萧然只环堵青山以为屏白云常在戸随宜种花药快意扫庭宇可作真率防可说真实语可饮真一酒何者非天趣真乃诗流季真是仙侣拉之相与俱巾屦此容与坐闻雏鹤鸣时看苍虬舞疎散畧邉幅谁客复谁主吾亦忘吾真酣歌下山去
　　俞好客又号菊庄为赋数语
　　人生自作计北屋连南庄其间复何有积粟埋屋梁敢村有退士用意独异常种菊一万株规作岁晩粮老农与老圃工勤畧相当春雨茁陈根柔荑緑于秧剪翳披厥頴叶盛在本昌啜之付茗椀聊诳藜苋膓秋高饱风露粲粲枝间黄使天而雨金不可以为粮此赐何敢慢再拜然后尝挼挲不劳咀迸入牙颊香三咽下丹田字之曰黄粱其情性具烈毋以他馈伤为尔制颓龄使尔寿而康彭泽有公田秫种半顷强正使及秋成所得亦巳凉奈何不少忍决去惊鸿翔百匝绕东篱采采不盈筐高吟发清饿持此送一觞珠玉实其腹千载有耿光子亦慕陶者闭户歌慨慷但得三径存何虑一庄荒老我饥不死谁与辟谷方作诗聊以赠一笑为发棠乡曲诸名宿不鄙老朽移樽见过风谊甚古语笑甚欢辄借昌黎人日城南诗韵少见谢意
　　人生贵合并造物忌嘲弄颇与同社阔正坐两骭冻南城七日游前事诸贤用但愁茅屋陋不足置宾从此防岂偶然岁月日时共【皆壬寅】四癸义可取三壬老堪送况有蹇东阳初不减潘葑渴吻久已燥乐饮宜一纵笑谈更温克容与非倥偬永言戢厚意拜嘉敢不重
　　李千秋访数语代谢
　　昔有孟万年脱帽狂不休今有李千秋吟诗醉愈遒我久闻佳句一面苦未酬殷勤忽过我意气殊相投能道太白语便可太白浮清论或抵掌乌纱犹在头而我巳颓然颇有此乐不伟抱自卓荦下国难淹留同来玉雪郎外家乃名流好歌鳯将雏飞上丹极游
　　宣和御畵紫芥
　　荒园老蔓菁空见根叶大苦硬螫人口弃去何足赖穰穰来万蚁微醒有余嘬
　　岳君举用东阳法酿酒味颇蕴借长儿携归偶得数语
　　昔屡饮东阳往往错认水次公似少猛汲生终戆耳知我野心性雅不便软美契阔二十年那复此风味饮酒真饮蜜直欲呕心胃儿从南塘归殷勤有佳遗公等久要在相看犹故意曲江加蕴借郑公殊妩媚一见极倾倒吻渴不能止正性固自存遽莫测其际徐觉和以诤虽劲还可喜酒固未易知知酒亦非易酩酊何适从不夷而不惠
　　徳清孙氏和乐秀明堂
　　人生致足乐莫如令兄弟绰绰而有裕其中自春意龟溪有二孙能笃友于义同居五十载阖门数百指防微无间言轮囷有和气粤从鸿雁防惟恐棠棣废欲挽古道回兹事良非易亦既成新居始得遂初志和乐揭高扁秀明屹对峙怡然两白发埙箎伯仲氏子孙皆雍睦闾里亦顺悌复如无事时难得真可贵唐史传孝义颇记张刘李迹其屡易世往往干戈际义风不少衰大书乃无媿嗟哉广明后旌命曾弗至虽有笃行者谁为纪姓字我闻二孙名不觉为之喜两记信实録聨名尽名士先见众论公必得一行史行看表门闾乡邦夸盛事我诗甚鄙拙愿尔多寿祉
　　赠俞山月
　　童奴从长耳万风声萧骚归从半山路问字良亦劳卧闻饥虎啸唤醒平生豪前山忽涌月始觉所见高颀然有逺孙载酒江湖敖胸中湛水镜邂逅得所遭古月还相照了不隔秋毫但怜露草湿时复暮虫号
　　送唐同知
　　平生一寸心神游梦华録喜君晩相遇风景宛在目肯为此邦来大是渠侬福我但饮若水生意已俱复轧轧寒女手何事嗟空轴欲去复停车为尔两眉蹙犹是前叔度五袴回余燠千家万家喜吾意始云足路稳驱车去祖帐纷相属贺下不贺上此语传古俗况携善颂归亲舍喜可掬炰羔倾家酿懽声动隣曲麾节愿早还春风棠树緑
　　适安斋
　　天圆如旋磨万古防曾息日毂环之走西坠俄东出圣贤法天运所以长汲汲大禹生胼胝孔弗遑暖席客寝何太康人或防不及亦有功名者斋内运甓百不放身暂闲苦欲劳筋骨如何适安斋燕处甘暇佚此斋匪侈丽易安取容膝竹几对藜牀左右置书册有时值佳友从容遂竟日体适任屈伸意适任语黙惟其适之安适且忘吾适向来孤山老保此逾耄耋以安遗子孙此计固已得人生天地间何事非吾职夜思昼所为然后安可即况君抱修能当念踵前业相期在万里无从守一室精义以致用龙蛇岂其蛰
　　次韵程晋辅
　　一宿蘧庐托百事弁髦弃平生意何如犹动沾沾喜我喜在丘壑富贵非所睨况子好山居泉甘野芳媚鹿门时上冢了不慕城市或嫌人村逺知一未知二试看近市者事夺纷梦寐正堕胶网中辗转悮身世举手谢逋客士固各有志结习奈己深坐上漫同异山空隂緑净长日惟宜睡夜半呼僮奴发火燃枯蒂满纸诗巳成文采一何丽墨池涨云晴蔼防霨自子来此山与山相昆弟又将三昧手于焉小游戏向来蜀之日往往召狺吠逌尔付一噱千载息攘袂变防今安在但有山绕翠可怜七十翁嬉遨尚童稚坐闻酒如川留客烂漫醉亦思翩然去芒屫踏初霁就林煨短茁带泥落花蘂清絶恐无分得巳吾欲巳那堪迫暮末来日能余防城外土馒头区区诚过计卓哉荷插翁旷逹未可毁
　　仲实示中秋诗甚恨不同此乐用韵一笑病中殊无思也
　　谁其持氷炭晨夕闯我庭遥哉水帝后乃有此宁馨不受百药镌奈何顽且冥是时八月半无云天正清居然作灾怪流汗如翻瓶捕逐出八荒弱歩愁【缺】　而子方寘酒宾主更醉醒作诗调明月顾兎下乞灵饮量闻小减犹能吸南溟客疾扫巳空荡荡白云扃何必效渊明若问神影形吾生七望八朏朒知防经不乐复奚为羡子鬓未星何时定一来眼中见鸾停软语到夜阑发火烹中泠诵子新诗篇我亦能静聼
　　同赋开元宫避暑诗
　　避暑如避虎山林每逢旃谁知浩穰内自有清静縁同来戴牟张作计良亦贤是时正流汗赤日行中天劳坐苦役役何异烹炰煎居然得胜地神观为爽然凉颷起珍簟妙香泛琼篇坐客易生感泉隐独谈静者躁之君方寸湛其渊勿谓火胜月此意谅黙传我户隔珠庭遥企玉真仙仙游虽云邈肯逐大化迁曲池况未平中多蒲与莲更有离离者使我增愁涓
　　次韵仲实秋夜
　　空庭两犀株吹香满前轩颇疑顾虎头幻此金粟繁或是乘鸾女月窟分天根更与防浩露尽洗蜂蝶喧若无好事者为我载一尊而我子张子古谊夙所敦肯将新诗句到我罗雀门何殊小山赋欲招楚客魂犀首累佩印陋矣不足论老我罕出戸东墙甘曝暄应同花下醉式副我愿言
　　送家自昭长慈湖
　　眉山钟神秀翁季天下伟直到仲虎軰奕奕殊未巳家为文章家百年兼两侍存翁名侍从頥山古肤使秘书性具存文脉益演迤前除罗玉树乃复有令子超趋夐不羣老气压纨绮早岁瑟僴篇短檠午夜几要渠绍编刬敎示正勤止家寳未轻出吾侪方侧耳一朝着斑衣束书事行李堂上白髪翁为尔颜色喜涛江日日静酒酣可以起慈湖在何许精庐屹其沚我欲鼓枻游浩渺曷涯涘长风驾高浪瞥忽可千里如此宁不超踔厉前无比须知归宿处其道元甚迩鲤庭尊所闻固自有源委愿毋厌凡近读书愈穷理脩程与逺业亦从今日始合沓来众誉烜赫继世美持以贻家尊良足当甘防
　　赠陈一斋
　　谢公文物郡山川如错綉转眼成萧瑟富览宁复有自我识君子再挹中屿秀卓荦妙言语经术更兼茂早岁六典书嘐嘐发孤咮春官失分寸苦不入吾彀天意将有待本郡烦客授乡人弟子行月旦师友旧朝随贡篚入莫处儒席右固知致逺业当时无近售多士皆景附三道共辐辏而我初何心高下随所就澹然守吾一拥书坐清昼交帚谢俗物氷雪凛怀袖独于吾軰人倒屐惟恐后谁云一缝掖不如鴈门守好贤笃缁衣同心蔼兰臭况乃诸老翁夜艾耿残宿殷勤见尊礼能使风俗厚颇怜世议隘或用儒为诟元气须爱防大体必争捄诵言百僚上大作万间覆君当自此升儒蕴获尽究是为斯文福岂弟神明祐平生闻人善喜气如饙馏作诗继鲁頖千岁俾眉寿
　　送王仲明长明道
　　君本邺中士行向建业去故都多感慨尽在登临处乃心所师仰当年上元簿闭门玩防言春风防归趣
　　和马侯游何山
　　自还呉兴居头童而齿豁信意时出敎所览深以廓何山在何许细路穿木末跻攀不惮劳歴歴见郛郭晴岚堆紫翠正在吾屋角世事苦坌并我但专一壑嗟彼竞利者为计自各各缅懐安定公雅合居台阁平生惟自道未有轻造脚朅从海陵来姑苏亦暂泊湖学得公重学子有攸托南园庆厯间六老曾防酌当年马太守高谊谁能若直卿为之记文字诚磊落厥今同姓侯胷次有活着长篇俄冩就传冩腕欲脱昨闻上湖坟寒色正错莫樵木不为禁宰树叹濯濯新祠巳卜龟华表伫立鹤神游倘来下旷逹离尘缚
　　送吕锡入闽省觐
　　吾友邓善之从游多佳士其间最妙龄英英有吕子虚中风寒处子独钟秀美忆昨初过我丰度如氷峙不肯逐利名惟耽玩文史闭门肆探讨往往穷日晷刻意逗幽深飞辨摘譌记我欲濬其源融液防众理何事遽索去明发事行李八咏须恣游三山亦甚防人生着防衣侍官真乐只行当拜家庆亲顔为渠喜非复旧阿防有子能如此便可置膝下家室勿轻视
　　聚星堂【并序】
　　颍川周宅有聚星堂世但传欧苏白战诗句晦翁在建安固作新陈氏之考亭始绘荀陈聚星故事于屏上攷订指示甚详且为之赞世或称先生为考亭葢误赞中一语若不满于膝上长文文若二孙者然其意则为侂胄发也陈氏乃晦翁之孙故曰课忠责孝独慨余此横幅意亦是时所作以便巻舒尔今考亭巳燬而此本独传于世岂偶然哉曺士开博雅士也能寳藏之因识于下方云
　　建武重名节狂奴态犹故客星复何事一夕感干度风声激末造骈首死党锢而五百里内乃有贤人聚行行望徳星高阳里中去徳隆则星晷时网不足与元气之所全政在簮盍处乃知忠贤类天每下其顾二老甘隐沦四海起尊慕有如子孙行巳是廊庙具深期任世道相期扶国歩皇路方险岩倾辀当急赴赤手徒捧块讵障奔流怒濡迹本捄时其忍诿诸数事葢有至难竟乖天所付汝南榜堂皇考亭绘缣素室有聚星事四逺竞传布老眼苦昏暗见畵如隔雾巻还坐太息氷炭扰百虑
　　史彦明致乐堂
　　高堂有寿母黄发映儿齿天方畀脩龄康宁燕多祉怡然人子心何物堪伦比和气为愉色皆自深爱始郁穆涵春风融怡妙天理此是谓至乐乐则焉可巳再拜为献言忠养极娯侍随时换轻暖每侍进修瀡初非假外内至乐皆在此况能以志养先意而承防魽鲊故自珍懽不如菽水有时平反归儿喜亲亦喜吾以名吾堂致乐义最美试看纪孝行昔曾今日史防有邦人士升堂奉醇醴俾尔登期頥俾尔宜孙子
　　次史徳载韵示诸孙
　　我家无绛帐贫贱人所弃忽闻唔吚声老怀倍懽喜比隣亦惊怪捩眼不敢睨先生史鱼直自谓骨不媚珠玉在短褐深藏未轻市而况门阀高指不屈第二肯应童防求为尔觉昏昧袖中一巻书传之自名世尔幸近得师盍勉从学志人品分中下敎法初无异采芑复采芑我田自新美那似斥卤滨弥望荒白苇短园围败屋不见花药丽赖此小明晴光开霮防日长书好读所讲先孝悌泥牛共土狗勿复事嬉戏后池蒲稗深竟日羣蛤吠也勿向池边照影如孔翠低头勤笔砚翻墨满裾袂男儿十四五年纪非防穉不妨笑阿翁愦愦长如醉先生有雪霜严威不汝霁今朝发长吟闭门苦覔句老年谢丸药殆似陈无巳区区古人心今人知者防平生颍川教不作功名计但令本根在浮华终易燬
　　侍辂院叔过山庐意行甚适夜过半乃知醉卧山中而亲友或去或留因借渊明时运暮春篇一笑
　　宿戒亲友蓐食诘朝携幼偕往歴览江郊鸣吭在谷时云在霄灼灼桃华青青麦苗且行且扶且憩且濯桥有危蹑湖有遐瞩古人惜春常若不足又一月多何如其乐狷者隐沦狂者咏沂千载彭泽异致同归匪怨匪荒天趣发挥大阮静渊心慕以追暑嬉我林夕偃我庐或醉或逃听客所如林堕片月室耿残壶一笑成诗良非起子
　　再和
　　摩肩趋利市门之朝夷然抱关市也亦郊一念静躁悬隔壤霄旱火禾焚实焮我苖饮氷内热其何能濯大播昧昧近或弗瞩我有至境反观内足寂寞寛闲自得其乐茫茫禹迹海岱淮沂游子倦矣故乡如归牛羊在野举肱一挥既入其苙夫又何追八荒我闼天地我庐六凿何有一席晏如西风篱落剥枣断壶静以观复闭戸者予









　　陵阳集巻二
　　钦定四库全书
　　陵阳集巻三
　　元　牟巘　撰
　　古诗七言
　　长江图
　　汉川影落鹦鹉洲金山钟到多景楼老龙防载卧寒碧中间不断万古流晚来雪浪大如屋澎湃舞我一叶舟舟移防转知何处离离烟草令人愁説与渠侬莫倚柁转帆别浦盍少休此图此景俱可惜展玩不足空白头家在江水发源处何时还我旧莵裘
　　山水图
　　凝尘不去防行几划见巨然与千里脩眉拂畧逺意开碎防孤烟树如荠髯龙郁郁新翠摇我觉郑公殊妩媚悬知自是栋梁具岁晩霜雪须饱试旧闻北岳钟沍寒长松造天氷裂地苍皮玉骨不受冻礧砢千丈世絶拟谁能为我试貌取竒姿伟状来眼底张君平生饫所见雅复爱此秀而美虽然莫作差池观老壮险夷同一致
　　鳯凰山涧石图
　　南湖山人小戏剧夜半钧天闻拊击音节疎宕鳯起舞至今笋簴遗枞业君来访古用此时地老天荒何处覔矻矻渡尽涧与冈确荦径防予趾棘重华忽巳三千载鳯鸟一去无消息石兮石兮奈尔何搔首湖滣徒伫立羣仙拍手相劳苦但知簸空吸寒碧殷勤问翁今何如方瞳炯炯映丹颊颇记三生石上无读书双趺雨苔澁归来举似翁一笑飞鸿踏雪那可忆子其为我谢羣仙不妨天游复八极袖中行记真画图留向人间作竒特
　　题洪崖先生出市图
　　洪崖先生住何许支离拥肿之为伍萧然行李偶出市束书瓢剑畧可数自谓生在三皇前野鹿标枝何太古当时但以结绳治书中正复作何语舆马络头亦复来雪精胡为馽绁具只呼张老无不可面谩三郎直戏侮承平无事相娯嬉力追遐风来湛露一朝恍惚思草昧此意似巳厌繁膴千邨万落荆杞生宛是洪荒一风土袖中纸驴不吃草拍手还向洪崖去
　　王维画孟浩然骑驴图
　　穷浩然老摩诘平生交情两莫逆也曾携去宿禁中堪笑诗人命竒薄只应寂莫归旧庐此翁殷勤殊未足作诗借问襄阳老诗中犹苦忆孟六悠悠江汉经防秋一夕神交如在目分明冩出骑驴图丰度散朗貌清淑更有倜傥一片心不是相知那得貌行行复行向何许酸风吹驴耳卓朔向来十上困旅尘驴饥拒地愁向洛不如乘舆且田园万山亭前大隄曲鲠鱼正肥甘蔗美鸡黍可具杨梅熟一樽相与寿先生醉归勿遣驴失脚
　　和王寅甫御史游南山韵
　　平生爱山苦趼足况此对面美冠玉也曾杖屦极跻攀稍度湾碕转虚曲径踏青螭脊上行所歴渐高山渐束红亭白塔出湖外下瞰诸峰等臣仆祖禅晏坐服生狞法席宏开俨清肃何人梵呗呼僧定划然透戸如击筑浮岚暖翠忽纷披依依精舍傍修竹至今犹作吚唔声饱食颇惭空洞腹﨑岖竟日亦巳劳应接满前端为目道人对境了无羡折脚铛中煨脱粟小立为尔起深悟愿事埽除甘播掬峥嵘嵗月苦难记三寸穉杉俄立鹄山中老宿亦向尽访旧无人空感触细评道人似豪家台殿耽耽枕岩谷当时气象雄一方谁敎刼火烧糜竺十年旧观未全还金钱奔走倾缁俗何山试问何所有一溪清冷寒緑入门使我意也消不省人间有华辱殆是高人胜士徒山灵笑许兹论笃旷荡幽深两俱胜胡不重游勇奔鹿多病欢娯久去心良辰美景宁相属昬昬午供坐凉跳丸西走白日速夜来可奈风雨尽尽力催花亦良酷痛杀新红三万片园林惨澹余老木作诗遣愁愁未遣那知飜作愁根窟古人真欲焚笔砚苦语殆可书绅笏颇怜阮屐共嵇锻更笑周妻与何肉留连一物即是碍羡君开襟少频促爱诗乃复宜相似句语卓荦光透幅倦还始觉心和平人生有手莫操牍
　　送陈正徳敎谕常熟
　　此邦自是高阳里陈太丘家好孙子十年闭户养隽声我先子后一时起前时送兄今送弟防衣拜亲亲为喜人言昆令而季强羡君清标如玉峙善和尚有千巻书一一穷探亲夜几新诗那更翻手成便当拾芥取青紫小营甘防束书去且烦私淑青衿士天公应念友于情任国相望才尺咫苏州明白照两县正好高吟清影里呉江定作对牀留笑隔垂虹脍鲜鲤托好我巳三世深待老敢当二生侍萧萧风雨起送客万里飞鸿看双眦端明老子旧家声一举先鞭从此始
　　杨求仁路敎游何道山之明日余始自洞庭归恨不与隽游漫趂韵一笑
　　君能匝腊过苕水我正絶湖寻橘里人生有数防不免先后差池数日耳天敎新年暂相见握手如获丹与砥畧似徳公上冢回径入就谈倾底里如闻前月清兴发杖藜晓对南山起苍官掀髯自虹举清流照影时鹄峙我归巳晩不得陪脚中平生信有鬼独留诗巻使我和思枯预怕搜脂髓小溪深处是何山藏机一句无多子当时言下谁领防只认泉石为对履至今遗迹记东坡遂使此山同畏垒拟议固巳输一筹跻攀锐欲穷寸晷真境不乐有无间更使高人为标指先生醉归方熟睡冻蝇一任钻故纸
　　和顾伯玉陈朝桧
　　长城大雄古刹里一庭老枿质已死依约仅见左纽纹垂柯布叶乃如此相传云是陈朝桧欲论往事皆死鬼氷悬雪跨黄尘尽何烦皁荚相料理只应孤根铁石坚不怕如壶之赤螘四旁那复有生意生意却从中心起陈氏机浅根枝弱虽有子孙何足倚峥嵘霸业随手壊五传不堪重屈指君语居然多硬语千载兴亡杂悲喜隋唐而来尤可感区区未数钱与李
　　寄阎静斋徐容斋二学士【代人作】
　　斯人宗工国司命容斋有容静斋静海涵岳峙俱伟人心同道同不同姓向来先后持玉节共仰福星在呉分一公归领集仙班一公继登六鼇禁大名本是宰相职高搴书帷地歩峻导密亦是翰林长快埽槐防消息紧天敎两翁转鸿钧赤子到头合苏醒东南秀士颇不乏当年着意极搜引而今造化况在手想见姓名犹见省石生巳起有温生我爱莫助徳怲怲苦为百草忧春雨坐待风霜发苕頴
　　善之入霅兰臯置酒小诗纪坐中事
　　病翁禁酒仍禁脚不省人间有行乐主人善最客善之邀我来同鸡黍约清樽快吸船落琭颇悔从前谢杯酌故人久别如此酒一时倾倒慰离索更擘新笋供春淘狐泉槐叶未须学殷勤入鼎煮过熟老饕恣呑不劳嚼人生难得是合并开口一笑良不恶呼车载我雨中归阿香推车防飞雹分明戒我轻破戒故把春衫都湿却我亦投牀作雷吼无数残红枕边落
　　倒撑鱼船上滩图
　　倒撑鱼船逆上溪六鹢过飞风退飞吕梁悬瀑行越之灔滪如象人西归一笑恬视险与夷同波委顺未必非
　　赵石心诗
　　试问呉儿歌小海何如广平赋梅花一片石心元不死平生不落徐庾家赵子陈陈有胷府云根半夜生槎芽有时盘空吐硬语更觉世上浮且夸谁能为爇青藜杖苔莓荒尽天禄与辟邪
　　赠刘心月
　　心月还将眼为月秋空表里俱澄澈阅尽世间媸与妍分明无处藏毫髪我方回向心地初含光自照非外谍平生最喜阮嗣宗臧否两字何曾説
　　送陈正徳长慈湖【并序】
　　陈正徳甫本斋端明公之孙姿禀頴异而气象峻整与其二兄无逸正则相后先克持世业盖本斋师蒋实斋友汤东涧而闻之魏鹤山真西山者也师友绪言讲之甚悉以选为慈湖山长兄无逸取东涧送本斋教授金华诗和之以送而送者亦皆和焉杨文元自号慈湖在慈溪其乡里在乐平其仕国遂有两慈湖相望千余里慈溪之慈湖其在乐平之慈湖否耶不可知也或谓莫妙乎吾之心之神变化无方俛仰之间【缺】拊海外安知慈溪之不乐平乎然则正徳之乐平也亦且三月聚粮撰日而戒行乎告行于尝所往来问途之所出孰为近逺乎其既至书院也亦且循序而进歴阶而升堂乎集其学者正席而登义乎正徳曰若是者固知之且慈湖每举心之精神是谓圣者语其徒亦未尝不曰孝也敬也实也忠信也诚使学者极高明而道中庸下学而上逹尽心知性而知天其有不至于圣也乎子深异其言夫义理无穷其是非疑似不过毫厘之间讲去其疑而求其是可也昔吕成公平亭而议陆氏之学以为勇于求道之时若不由阶序然毫发之偏不敢安兼听并视却立回顾不造于至平至粹之地弗措其语可念也盍以是求之焉遂和诗以赠
　　本斋之孙盛词华下视流軰十倍过家书虽防尚千巻其奈储无儋石何二昆研席相与共勘辨不遣毫发讹一朝束书慈湖去慈湖之学自象梭人之高明骛高逺不由梯级陡上坡而其下者保固陋终岁无路登嵯峩万形惟实乃无弊此道自古传思轲慈湖论心论无我真意初不烦镌磨虚明一语更超絶不肯与人同其波却笑禅宗用心错我每读此毋麾哦防言日絶诸老尽独抱永感如宿疴君家诗友讲贯熟持之以注岂在他我耕我获粒我腹而彼徒梦笠与蓑
　　题喊泉亭
　　大龙小龙天下絶水帘高挂三千尺吕梁悬水那复言便应压倒栖贤峡我来覔水洗双眵怪底老崖枯欲裂龙公何处抱寳眠閟蓄精枯未渠泄谁知水火本无根重隂可以阳气彻倚空长啸山为开以虚为感感尤烈千山屭赑方沍寒钟乳淙流忽飞发珠玑喷薄杂霏雾琼瑶倾防溅白日若非卷取银河水那得变幻在呼吸看泉须看无泉时自无而有乃竒特龙公作事真狡狯吾侪用意亦竒崛经营小立看未了洞门忽巳云霏湿龙公龙公可以止何如翻手作飞雪便将丰年报明主苍生赤子俱函活火云六月汗如浆更为渠侬洗炎热一笑回首谢龙公神用俱停天地寂
　　再和杨求仁何道二山韵
　　雪堂西席雪江水广文先生是乡里此翁平生事崛竒欲上虚空鞭騄耳迩来深藏老锋锷未许容易试越砥揷天光气尚歴歴若为着渠岩石里仲华本愿郡文学百年功名一日起峥嵘今不少自贬吾道毋乃太孤峙苦将新句调山灵不遣陈迹蹋死鬼世俗贵耳不贵目谁得其皮兼得髓翰林主人墨客卿防将此事全付子吾衰正复何所用两钱之锥漫苴履固知梅老难抵当夜半偏师来研垒襆砚囊笔俱坚坐尔以不战淹客晷天地冻合万木僵军中颇怪多堕指春风呼酒为解严十部从事贤一纸
　　律诗五言
　　和孟能静总管西庄闲居九日见招
　　风物居然好亭池穏处安上饶初奏最西墅且追懽朗诵诗千首高眠日防竿放懐闻孟浩乘兴过苏端近局人人喜闲居事事寛扶笻差可强投社亦非难嵗月期鲐背功名付防肝相将斟寿斚一笑拂尘冠红蕾春犹小黄花晚更寒摩挲话铜狄惟许鹤来观
　　张彦清学士以使事来杭访问忠烈王子孙盖其先皆自保定原系实同乃合二谱聚族谒庙叙拜厥谊甚古仲实赋诗以纪録寄山中辄和之
　　有伟秦咸望厥初保定人风云际兴运茅土褒勲臣端自积余庆非徒荣一身闻孙蔼令誉抗志矫秋旻嗜学今该古问安昬复晨金方感义气内谱存宗亲肤使光华盛輶轩采访频乃知清庙器俱是昆山珍分既同出驰声尤絶伦仙班重典领宥府久弥纶揭节方宣化挥毫看爽神应嗟逺俗薄欲挽古风淳钜族同三春高情隘八垠焚香肃遗像序拜欣嘉辰颇屈彦清贵宁嫌仲实贫绵延百年绪翕合一家春乐只饮此酒勤哉书尔绅寻盟谅愈笃踏道毋胥沦暂别山河阻终期事业新相从万里去伐鼔起通津
　　和梅君遇退闲
　　鞅掌徒劳耳人皆羡子闲惟甘寄市隐勿苦忆家山街鼓晨眠稳丹田夜气还萧然无一事意已出区寰
　　赠厉白云上人
　　双径闻钟罢而今夜熟眠事须红日上身在白云边古貌应违俗高吟不碍禅炉头煨芋火相对各欣然
　　羣羊踏菜畦戏作
　　活计元堪笑毛羣尚见欺蹴蔬元匪梦樊柳竟何禆正尔败诸葛从何捉左慈若鞭其后者犹得养生规
　　次韵八咏楼
　　八咏楼中景都从笔下收使君容此客诗巻重于舟我颇曾三至君应倍四愁潇湘与章贡千古只同流
　　赠叶一山
　　气防有如许当年乃鹖冠覔官谈笑易知巳古今难膊耸如山瘦心坚可岁寒郎濳有顔驷博士却儒酸
　　题诗禅方丈
　　切忌犯正位须敎截众流闻钟应巳悟缚律未为遒室小才容膝诗成自防头出门忽大笑明月一天秋仲实践约来访又得韶甫方君同行数日语蝉聨甚慰五诗寄意甚髙次韵为一笑
　　重膇嫌卑湿那堪暑雨稠抛书事药裹攲枕听溪流何用摅孤愤惟宜号四休谁能访生死天际有来舟江河去不息金石仰而观但未随流转安能制汗漫亲情人所重友谊古尤难二士俱来意遥知可岁寒红带承顔色青霄奋翮时犹寻云弁约肯为水亭嬉快婿岂娇客老翁真小儿五噫且勿作举案乐齐眉阳羡长腰米儋州秃鬓翁相传作佳话好为表遗忠收槛溪山胜从容诗酒中南湖未归客岁晩倘来同平湖好亭子高出乱云层一水作之字众山罗豆登襟懐为尔豁杯勺尚能胜却笑鑚故纸巾效冻蝇
　　答术者
　　贤关夙多士子独抱遗经衣尚旧时褐眼谁今日青直须行万里未许赴三星防友诵佳句等闲生鹤翎
　　送呉古邨入越
　　笑我甘苕隐因君动越思绿波元可鉴缟髪已成丝共説修斋老仍懐阅道时匆匆还别去江海入新诗
　　次韵寄卫山斋
　　蜀客嗟留落甘为学圃迟年华空自老心事复谁知未有盍簪日还须上冢时绪余何足论相对但期期
　　送周东甫敎授余干【并序】
　　太学贤士之关异时英隽如林冠盖如云眎功名富贵可立致一旦高攀逺蹈携书入山林惟恐其不深且密也盖久之而稍稍出为时用何进之难耶然流落颠顿之余尤为人所爱重譬如珠玉犀象之珍要未易煨歴之也呉兴周君东甫以前太学诸生敎授饶之余干州人皆谓此未足以处东甫也东甫笑曰曩使吾幸而久于太学或四三年或五六年又甚者十余年以得一第而又幸在前列法得为学官须次且数年幸而得至其官岂有异今日之为哉而何所寘淹速喜叹于其间乃亟装为行予闻而壮之以东甫辩博而文通敏而能何适不宜况博士非冗官可行其志余干非陋邦可施其敎行矣东甫久郁者其发必大其进孰御子姑自爱重敬修其可愿以俟其逺者大者焉是邦自忠定公以及近世之诸贤绪言余烈尚有存者诗云高山仰止景行行止敢以是为赠言诗曰
　　博士广文馆迟君二十年新邦重于越旧俗记诸贤【谓古心檞峯东涧碧梧】鹢首南风至臯比右席専暮年尤惜别搔首意凄然
　　和雨中
　　但听四檐滴真成万事休空邨就谁饭高树系吾舟那忍田翁笑还怜木偶流老人浑忘事畧记酉年秋薄宦亦良苦救圬泥溅裘陈红犹不足太白防曾浮赖有两诗好聊寛一日忧天公应念此未用祝篝瓯
　　水邨图
　　山色浓还淡孤村水绕之俗尘飞不到野老住偏宜碕岸疎疎柳茅檐短短篱小舟敧仄过便是少陵诗






　　陵阳集巻三
　　钦定四库全书
　　陵阳集巻四
　　元　牟巘　撰
　　律诗七言
　　劭农日漫成
　　白髪红顔乌帽翁年年从尔覔年丰争看汉诏来身畔便觉豳诗在眼中且喜畦秧三日雨莫愁花信防畨风我今亦是惰游者不稼而禾愧食功
　　景定甲子理宗尝以顔曾传道配飨下问词臣越咸淳丁卯昉以曾子子思升侑孔庭盖推本先意也先臣所被宸笔藏之私室防军学撤旧庙崇新阁愿得摹刻其上而某固未敢也府教张君遂诗以成之后之观者将有考于斯文谨用韵以谢
　　在昔前朝帝问颁龙楼当日正承颜曾思参侑褒崇后尧舜相传密勿间遹骏先猷昭若日于皇吾道重于山老臣独抱乌号痛不及临雍扈从班
　　藻有嘉鱼首自颁师儒乐育士懽颜宸奎恍若从天下杰阁崇成不日间要识道原观泮水坐令文物盛黔山熈明殿下槐龙舞便合归陪讲读班
　　荷花辱于淫邪陷于老佛防千载自托根濓溪而后始得以其中通外直者侪于道而近世魏鹤山又推本周子之意取泽陂之诗所谓硕大且俨者归之君子焉明伦堂后新池骤着花教授遂见之诗且有取于周子香逺之句寄兴逺矣因次韵
　　道中何物不生焉顷刻能开碧玉莲根脚好时花发越源头活处水漪涟唤醒佛土从前梦细绎陈诗最后篇霁月光风真洒落千年此意后谁传
　　和张敎雨诗
　　占云日日问何如物意焦巻重可吁防洒人皆忧未济积诚我自愧中孚滂沱幸巳符先兆防防行看获上膄此事相关情正切吾侪初岂事夸谀
　　试院和李提管韵
　　圣世旁搜盛武宣防人舍耒叹胝胼武成宜取二三防稽古还夸数万言充栋此时唯恐后着鞭他日竟谁先空筌相对真堪笑半夜鱼龙已变迁
　　无党为东冈赋逺游余卧病空山闻而壮之和韵为别
　　鬓丝梅雪两鬖鬖底事征车又指南自是曾游习蛙黾不妨小住话鱼蚕掺袪中岁情良苦秉耒平生分所甘若有书来访生死白云多处是吾庵
　　次韵无党留别
　　涛波万木撼新秋却笑茅庐似叶舟我但萧疎眠颍尾君方矍铄向壶头早凉巳喜无残暑老别当须似壮游黄木扶胥最竒处想留句子待浮洲
　　和刘朔斋海棠
　　人物当今第一流以花为屋玉为舟晓妆未许褰帏看夜醉何妨秉烛游锦里宣华思旧梦黄州定惠起新愁何如归伴徐公饮穏结一巢花上头
　　和善之寄游何道二山
　　行尽千峰日未晡斋余扣槛唤红鱼百梁扶栋神输巧一铎鸣檐乐出虚那得诗情陪岛可但夸山色胜衡庐老禅趺坐浑无语案上旁行防叶书
　　两人相对説蚕丛蒿稆堪嗟满故宫忽见畵图如雪外不知身世此山中余生才寓一稊米独往殊欣六尺篷寄得诗来何处覔南湖蒲稗没鳬翁
　　送李仲宾同知
　　一别丰仪十载间新春再见为开颜鸡林传去诗如锦龙节归来鬓未斑白日丝纶端可待平分风月早须还此行巳满英雄彀同上烟霞紫禁班
　　七儿应复同客饮樱桃园摘新归以遗亲用其诗韵识所感
　　闻汝相随入翠防归时晩色巳凄迷樱桃为喜筠笼重燕子休嫌茅屋低我老恐妨儿軰乐新诗欲继古人题年高自觉摧頽甚送客何嫌过虎溪
　　尚记当年荐寝园百官分赐荷恩渊带青丝笼空余梦搔白头人苦不欢诗老夸称作崖蜜野翁惊看防银盘南山见説红千树鸟雀儿童任入阑
　　次韵王寅甫
　　共惜余春赋式防莫敎当饭失苖藜行行直度南云北得得还寻东院西白发已应随日长黄鹂更与尽情啼试哦小雨轻埃句絶胜前邨滑滑泥
　　和陈无逸九日
　　扬鸾设醴奏丝桐九日台头咏渚鸿宣逺风情虽旷代渊明霜气直横空卧龙自命初非过戏马当时未足雄莫笑东篱太岑寂南山长在醉醒中
　　万事真成一缪悠西风节物若为酬鸿饥未觉他乡逺菊老谁同此日愁巳洗眵昬防白眼更扶衰病费丹头吟情笑我今何似废笕寒泉澁不流
　　和张老山辞免运同
　　曾驱海若傲波臣底事年来苦乞身径为蒪鲈称退掾要将蓑笠伴真流空素月光难掩过雨青山老更新秖恐未应闲袖手盐梅鼎餁正须人
　　和李侯九日
　　自愧羸缾在井湄颇思时复一中之平生殊欠题餻字今日堪怜对菊时乌帽巳忻新得酒白衣谁似更携诗呉兴太守真三絶烂醉轻敎玉笛吹
　　防回九日九江湄杖屦从容信所之下潠逺寻观获处东篱想见醉眠时共陪今日呉兴守犹记当年己酉诗我亦平生知所慕飘飘衣裾任风吹
　　贺张老山得代
　　冨贵方来本不期湖山径去岂无辞众咻直欲齐为语一笑姑存郐与讥难辨求田还问舍且敎入务并寻医幡然强为招延起从此岩阿烂蕨薇
　　别赵子昻
　　粉省星郎蹋晓班暂随使传走日间荆州利得习凿齿江左今称庾子山君意颇为莼菜喜人情争羡锦衣还但怜老病匆匆别白发如何更可删
　　送萧子中
　　诚斋手摘千岩藁诗律清森近代无仍世科名香未歇诸孙文采蔚相扶横经为喜臯比穏覔句何妨鹤骨癯会见萧生起东海防年志抱一时摅
　　春雪
　　一冬只辨作严寒剪水飞花事竟难闭戸不知春意动扑忽觉雨声干颇闻万事正云集何处一簑如畵防但喜畦蔬得苏醒从今小摘有余懽
　　送罗汉臣
　　向曾平歩上仙鼇拂袖归来气尚豪自有西山堪拄笏不妨右手且持螯凌云载酒浑如梦泛雪回舟也自高顾我余生复何事闭门三径削蓬蒿
　　过洞庭山书湖中所见
　　欲谈旧事恐凄然谁遣竒观堕我前骛阵万屯湖为黒氷须千尺水皆悬无多风色似天相阿那人家疑地仙更有一般堪羡处嫩醅绿蚁醉无眠
　　送赵兰臯敎杭学
　　一似彭城向颍时重开讲席整冠緌青衿喜得新师范白发能言旧尹厘独冷定应非热属众芳况复异凡姿不妨且作回翔意直上抟扶亦未迟
　　送种南仲主簿
　　六客堂前翠竹屏双谿馆下碧麟生遍经此老行吟处可是常行簿领人吏为求蚕覔休假官因祭灶请比隣也知矮屋难淹滞且与空山作好春
　　题用拙斋
　　柿林园里伾文党金谷丛中石贾尘漫説愚溪诳当世苦将巧宦目他人何如杜老幽居处一似无懐太古民説道书斋名用拙可存吾道乐吾真
　　曩在长沙有遗以石山今旧物云散此石以坚顽独存渔庄为赋九芙蓉之句遂以归之目为壶中九华致其怅望
　　当年持饷自襄东共载尤怜翠色浓莫向壶头疑薏苡要从华顶看芙蓉诸郎自是阶庭秀此物聊堪笔砚供却笑仇池无与伴图中怅望九竒峰
　　饯留忠斋丞相【并序】
　　赵清献公自衢过永嘉曾文清公自越过姑苏皆以八十之年就养子舍此东州盛事也大丞相忠斋留先生视两公名徳同乡里同寿年同而东阁府判将迎安舆以踵芳躅邦人士日夜望者余以老门生敢援前比赋小诗赞公之行
　　咫尺柯山路未賖人生迎养最堪夸续茶山集过呉下看戏防堂来永嘉八袠高龄忻子舍同乡盛事属公家邦人莫笑门生老日日花间望小车
　　予与防孟同游古心先生之门死生契濶今见其十年前与仲实诗帅初记和予亦继焉
　　扰扰人间万事尘旧交无奈白头新此翁固是同门友今日真成旷世人千里赏音知絶识九秋落木见横陈也休频把遗篇看说到铜人更怆神
　　和虚谷韵简唐月心
　　平生自分只虞毗况是而今一槁枝江左何人谭太极洛阳有客赋新诗物情于我真疎矣吾道非公谁与斯未必梅边栁索笑防言好与共参之
　　饯陈正则学录长城
　　本翁十载郡博士司铎官清亦未迟暂屈呉淞湖海气来看陈桧雪霜姿近家聊喜片帆穏逺业当为万里期老我柴扉看岑寂不妨时寄昼溪诗
　　再和虚谷韵
　　肯随世事事夸毗得得来寻霜雪枝苕曲新添渔隐话陵阳别论家诗卜隣巳喜同王翰到处犹能説项斯不是晩来投社去杖藜兀兀欲何之
　　和梅遇二诗
　　除却壶中日月长不知何处是真常等闲铅汞自生死从古薰莸更臭香粪扫袍边覔钟吕歩虚曲里换伊凉何当月朗风清夜唤出胎仙舞一场
　　行止非人所可为疎慵何事不违时已惊梦里鸡呜早翻笑人间鹤到迟剡曲船回空此兴洞庭飞过怕渠知依然身世溪亭上售用新添五首诗
　　高贤孺厚斋使君之令子自畨来霅访明亲旧此意甚古嵗辛亥余识厚斋金陵通守之舍堂陪朔斋刘公饮海棠花下俛仰四十五年追念凄然
　　厚徳流光报必丰当年齿穉已竒童兰芽秀擢孤根内华表惊呼一梦中肯向陈人论世好絶知新句有家风海棠花下看钟蒋説着令人念此翁
　　和王梅泉黄静斋载酒问花
　　逃疟形容兀似槎谁寻独树老夫家高人早擅无双誉佳客争看第一花巳为义尊成酩酊更夸信笔冩葩华斑斓小草真儿戏得借余光亦所嘉
　　吾五十年间未尝一杯自寿汝曹所知者今乃力营甘防为七袠庆事出创见欲深避去复不可使汝曹他日懊恨亦如吾者小诗答渠勤意丙申正月十五示诸儿
　　七十新年未尽穷香醪满泛馔尤丰便同五鼎为吾养汝有双亲胜乃翁一念自能通造物诸孙更与振家风花灯璧月今何夕春在亲情笑语中
　　十六日谢郡官两学及乡里朋友
　　七夕空余永感情南园养病闭柴荆一朝破戒为儿子四坐合并表友情地主每能容枯枿天公特为放新晴余年得此今多幸白发倾敧一醉成
　　十七日谢赵子昻孟能静及诸亲友
　　儿将白发共嬉娯敢意高轩访敝庐七袠年龄同绛县诸贤诗句过黄初菌芝那解出枯朽冠盖便能倾里闾烂醉休须问生理贫家今有百车渠
　　送杨兴府
　　细语当年别后春惊心防县尚吹尘浊醪易贳新丰酒衰俗难逢旧雨人君似伏波当益壮我防南斗不能神合并未几匆匆去鱼鸟蒹葭谁与隣
　　大水后得雪
　　便涓飞洒又何佳得得来寻贫士家破屋青灯才一黍荒园老树忽千花酒逢寒夜饶偏贵诗出穷人矫转夸两月儿书浑未到定应行脚更天涯
　　萧条篱落胜于邨还径人稀早闭门过眼风花才一瞥到头石笋只双蹲何妨岁恶诗仍好那笑炉空火自存笑咏车斜徴雪事诸君本本又元元
　　再和
　　饥年得雪意殊佳天亦终怜田父家是处连云畦宿麦一时积水散空花预占饼饵真堪喜若比琼瑶未足夸我正坐须来岁麨夜中踏瓮喜无涯
　　正思覔食绕诸邨咄咄今朝雪塞门屋角空囷饥雀噪牀头败絮冻鸱蹲分无醽醁能相熟赖有符赀仅自存堪笑少陵穷不死区区苦欲问黎元
　　三用韵
　　雪中饶有百般佳却似绸缪困约家老病自应余菜色风骚犹未合梅花背暄拟向田翁覔面少时闻儿女夸可是年来四不出也随笭箵傍南涯
　　惭愧长髯市入邨送诗踏冻到衡门未愁顾兎千毫秃持看阳乌三足蹲我亦欲寻安道去人应共怪阿先存界天雪岭依然白更忆当年李仲元
　　四用韵
　　寄食于人苦未佳从来逆旅便为家四时长是缾无粟一夜偶然灯有花雪夜又寒谁复料物中惟老不堪夸巻书危坐时相望不觉西南各一涯
　　五十年前三尺雪匆匆捩柁下荆门坐惊荏苒呉枫换长忆轮囷蜀芋蹲覆局还如一日事刼灰能有防人存新诗读罢令人感转瞬看看又岁元
　　道士号庭梅为赋此
　　苦把庭梅劣野梅庭梅元自野梅来肯辞台鼎当年贵直向丹田内景开山意浓时还耐看道根孤处更深培机参透何分别猛拊阑干一笑回
　　送张刚甫广徳学正
　　桐川咫尺路平寛华檄春风白髪欢敎育兼全三者乐起居频报四时安的传何况自诸老【谓实斋本斋】逺业岂徒荣一官从此江东有新句寄来应对暮云看
　　十一月朔冬至
　　鲁僖再闰孰为偏五载之终似逺然辛亥徒为章首歳上元直在太初年【是年上元甲子朔旦始正周正秦正】未从元凯叩长厯且效少陵吟短篇一线闲愁随日长形容空老此江边
　　饯余好问入燕
　　炎防渐已转凉飔想见湖亭送别时发仞功名初得意聨镳宾主总能诗昔人犹自荐佳客今日何忧乏巳知最是人生急三釡高堂白髪数归期
　　和徐容斋正旦
　　想见新年试笔时风流应不减丘迟归来燕子元相识落尽桃花若未知何事兰亭修禊乐便怀墨客感秋悲湖山胜践无由共禅榻茶烟老鬓丝
　　和赵景程提举见招
　　高标照我发星星百尺楼边一寸茎樽自不空如北海客非善饮类公荣四筵惊起闻豪唱五斗敎解宿醒何事诗筒来较晚且容汤粥煮榆羮
　　再用前韵盖座上有九老绣幛
　　耆英图障烂如星胜似屏风映紫茎洛社便如同此乐商颜未必采其荣戴花刘九徒歌舞当局温公岂醉醒试问诸贤闲得否熈丰一鼎沸于羮
　　次本斋韵
　　七十八春华髪老斡旋文鼎力犹堪品题人物多成传管领溪山尽属衔了不安排方是适本无全缺又何惭夸传析国睢阳冠五字新诗落枕函
　　十月能静饮于海棠花下唐同知适至因言昔在汉中十月海棠亦开用韵
　　贰车曾上汉中台十月海棠无数开万里相逢曾识靣双眵埽净更传杯高情共惜燕支晕归梦还思灔滪堆客去主人应卜夜不妨唤取烛笼来
　　和除日闻鹊
　　门前车马气如云鹊噪惊猜意甚驯别岁风光从草草报人消息喜频频当家金印君先得明日椒盘我自亲共乐高堂称斚寿安舆迎养趂垂龄
　　送邓善之
　　尺一俄闻有急徴风云奋迅在南溟正如蜀客怀鈆笔未羡鸿都冩石经此事惟须一艮卦今朝顿见两文星帻沟娄畔藏书去人在金坡白玉扃
　　送人赴宜兴敎授
　　催唤沙棠港口船门前龙象耸初筵养亲始愿家良近事道中年志愈坚美俗一新吾礼乐高贤多羡此山川不妨且为坡翁住却上玉堂陪众仙














　　陵阳集巻四
　　钦定四库全书
　　陵阳集巻五
　　元　牟巘　撰
　　律诗七言
　　次韵李千秋中秋
　　节物诗情总索然漫将梨栗当盘筵堪怜永夜空樽月记取衰翁断酒年十日尙留花影在两缾便作竹根眠分明破戒縁佳句免使儿童诮禁烟
　　癸邜人日送李千秋还杭
　　喜闻罨昼初回棹便拟共公吟过春何事客郷还送客今朝人日更愁人风吹杯面梅花老路转裙腰草色新只恐西湖留不住重来好为活疲民
　　失题
　　篇章何事等嬉防尚想挥毫剪烛秋从古杀青徒自苦只今醉墨可能求忽传鹭立沙头句又见鸿归天外州襆研去来须猛省不由自已更谁由
　　嵗在丙辰元日立春是时先人守当涂郡斋賔客云集皆用元祐八年东坡和王仲至秦少游诗故事所谓省事天公厌雨回先人笑曰天公省事今乃多事耶今三十有九年矣追念感慨小诗聊记当时笑谈之语
　　忆昨姑溪嵗丙辰老仙元日去班春当家句子频催客省事天公却笑人紫鳯天涯今已老泥牛嵗首又还新笑谈谁记当时选独立东风倍怆神
　　和任东津山长
　　呉兴学法徧诸华吾道元无迩与遐今日谁能【缺】下马古人犹自酹先茶肯开燕豆惊流俗共喜臯比得当家入手新诗惟重拜颉颃那得并飞霞
　　和汴教耶律伯明
　　翩然来自旧京华歴数山河不谓遐往事巳空惟重黍元谈未了更浇茶南游句好俄惊座东道情深未忆家也欲卫州门外去一声长啸入烟霞
　　新城罗氏棣华堂
　　中和偶向此枝藂友爱当知吾意同十世共居尤盛事一家三代共春风试看华萼相扶处正在闺门载翕中昭諌而来名节伟更添新记与无穷
　　寄昌化孙梅泉
　　挥手秦稽信宿然未行俄已两周天云缄尺素惟开后雪辊双溪恐堕前髙谊谁能似孙宰旧题应复记苏仙何时布韈青鞋去摘野芎苗古寺边
　　送季云在学録
　　横经之暇即吟诗三载如常匪激随聴雨不知官独冷看云自与意俱迟翚飞黉宇生新敬鹄立儒衣动去思还恐西湖难久滞此声梁楚已先驰
　　次韵九日寄史推
　　弁有山兮水有湄登临舍此复何之髪踈帽脱狂嘲后鴈过江涵感慨时盛府主賔俱好事满城风雨苦吟诗人生自可行乐耳剑首功名但一吹
　　次韵寄史彦明
　　等闲看尽弁衡毗旁郡聊从捧檄驰候管乍披新定志邮筒忽见故人诗君方清絶行明镜我正催頽据槁枝为喜防衣还膝下椒柈趂得颂花时
　　答朱芗林见寄
　　天目羣仙帝所毗别来引领但神驰分明输与芗山老活脱吟成玉局诗论旧惊心几甲子扶羸笑覔一笻枝如公再合幡然起勿恋春先笋蕨肥
　　次韵李侯喜雨
　　谁似当年召信臣天教来此活疲民水郷怕旱相传古甘澍随车总是春坐看丰登成乐嵗只将恺悌对明神已闻宣布形歌咏賔主殷勤用意新
　　谢李侯枉过
　　鸣驺穷巷忽相过其柰将迎窘歩何每望故都身不羽欲赓新句砚空磨篮舆端复为公出泥饮唯应说尹多却是旁观工指防若为公锦杂渔蓑
　　长儿授馆于杭每休暇过仲实家相与谭经析理间则饮酒赋诗为乐今闰秋十四日防于复轩相视而笑曰好天凉月即中秋况今嵗两中秋乎乃留饮剧论夜参半蝉聨不休情愈郁穆予闻之甚喜因为诗寄之
　　共饮方酣月满楼剧谈无寐露侵裘此宵此景应难值吾婿吾儿亦罕俦情谊浑如同一姓风流不负两中秋絶怜老子婆娑甚破戒何当大白浮
　　和陈无逸木犀
　　秋旻金气正髙张并作西风一夜凉何处杯中无白堕如今扇底有黄香自慙老枿如犀秃却笑春花为蝶狂胜赏清吟两竒絶呉山横过即仙郷
　　和仲实秋兴
　　金颷吹暑顿然清闻早空庭一叶惊拄颊偏宜对朝爽挥毫正好赋秋声镜中髯短休烦镊壁上弦闲不受檠志士由来多慷慨何如百啭聴鸎鸣
　　黄元静饮客蒲莲海中殊胜絶
　　扁舟径入芙渠国一笑俱非褦襶人低拂栁阴偏障暑活烹芡觜快甞新小巾脱去我先醉大杓取来渠更真啜釂数觥诗兴发羡君越漾老精神
　　次姚子敬简髙司丞
　　西风小立对晴川冷笑人间目圣颠使事端因荔枝出归期休在菊花前平生漫説少陵老终日谁陪上界仙应是杜中鸥与鹭诗情比旧更依然
　　王梅泉生日惠诗次韵答之
　　堪笑衰翁作计狂又随笭箵到鱼梁未秋早觉凋蒲栁已老安能种豫章谁似读骚仍饮酒有时赞易自焚香梅边有约君应记但愧年来久覆觞
　　白贲
　　致饰虽云贲则亨含章内照乃为真离明外附天光发艮止中存道体纯玉质未雕虹贯日素功后绘物生春也应笑我元犹白不比羔羊正直人
　　次韵
　　大海相环宛一洲浮沤乍起巳千秋三壬笑向人间世四癸时寻物外逰我辈安能知许事平生未若乐斯丘开窓翠竹时相对更说诸余总谬悠
　　送程晋辅长和靖
　　传家气脉固深长挟策来登和靖堂南渡金声元不泯西庵草色可能荒要知持守为涵养好把精防重发扬共喜慈帏得甘防他时逺到未渠央
　　赵君寳宣慰别三十五年矣末由再晤近张倩仲实转似西湖诗图乃知吟啸湖山之乐辄为五诗奉答
　　南屛环拥翠云堆谁遣精庐特地开祭酒先生甘隠遯燃藜太乙忽飞来胸中礧磈五千巻门外芙蕖十万栽白日竟抛妻子去羣仙携手上瑶台【右南屏书院】
　　橘园亭畔市多尘麯院桥边境转清山色湖光精舍敞笔牀茶灶钓船轻柰何一字不堪煮且与三贤相竝行笑问夀藏何早计不妨更学赵台卿【右西湖书院】
　　毅斋大老除【缺】　名节尤偏无所尊曽是胪传第一唱却留衣付外诸孙挹挼栁汁初承渥称泛霞觞共拜恩尙记吾家多夙契何当握手得重论【右郑夫人传】
　　伯子尧夫豪杰人四时佳致四时春静能观动一机活防复乗元千古淳造物生生还化化世情故故又新新不妨长向亭中醉自觉冲融气味真【右四时春】
　　平生知旧一李友别后长闗白板扉偶有客来孤鹤起也无人觉小舟归尽渠俗子频相恼只恐仙禽未肯飞莫笑防琴并煮鹤醉眠林下两忘机【右小舟归】
　　孤鴈
　　如何苦作断膓声度尽闗山失弟兄万里他郷谁是伴单栖半夜若为情嘐嘐每叹众人薄落落孤将一意行只恐影沉湘水后更无来者继髙名
　　赠陈东洲
　　散髪披襟颇自由野麋见客忽惊投新诗生怕将愁至博学何妨与艺防未説天边金弹子试寻城外土馒头不然且学伯伦醉荷插相随死便休
　　题陆起濳皆山楼
　　醉翁朝暮四时景谁遣描摹入此图唤作皆山真个是携来到处与之俱也曽佳客相陪否亦有清泉可酿无更喜一般僧侣旧髙楼百尺俯尘区
　　送屠存博教授溧水
　　直道方心古所难任渠俗眼笑儒冠子龙有屋犹黄壤老郑无氊漫冷官一片湖光清客署三州鼎足屹书坛只应翠绿迎人意嵗月功名正好看
　　送鄣南俞教谕
　　试把溪堂旧谱看三千苜蓿守酸寒吟肩祗自初来瘦防尾方知细满难忧患可能期学力功名终不误儒冠到家莫作多时住趂取秋风送羽翰
　　絶句五言
　　贾节庵冒夏暑越修涂过我苕霅情谊甚厚令闻古式无思大节不可复见而骨肉消息访问难真相对殆感慨不能为懐青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑冩我懐且以卜后期云尔
　　君留剑水浔我卧弁峰下十书九不到思君无日夜一朝忽在眼喜极生悲酸老泪如撒菽泪尽气亦防事故不可料柯烂碁局更两家骨肉内往往隔死生英英君令弟介烈夙所秉就死得处所我意复何恨吾女去二穉何处吞声哭忠孝果何辜神理谅未烛君能为置后此意不可忘峣峣峙头骨正好玉其相自言勤教督灯火与之对泉眀定不孤门户期汝大我为饥寒困坐遣恩义疎君固不忘我我愧当何如连宵接软语共説梦中梦聚行时未多归骖忽巳动别饥别尤苦辗转那得寐后防倘可期握手三致意
　　拂菻天马图
　　赤手谢衔辔踏蹴飜九衢健哉此女子果胜大丈夫
　　和渔具十絶
　　买得五防舟江湖落我手呼儿下笥去此事渠能了【舟】卧吹月明里龙吟鼍打鼔别是一家风荻花摆头舞【笛】披时响萧骚卧处堆偪仄傲然烟雨中安知有睢泽【蓑】轻圆兀其颠不受暑雨厄时将篷外挂旋转巻七泽【笠】袅袅不自持何以制沈犗聊悬一鲂饵鲸鳣未可狎【竿】彼已苦其密此犹患其疎欢呼试新罔一举双白鱼【网】荧荧枯中急雪洒不防西风明日晴双花为侬结【灯】呼风忙趂鱼一片如掌大且等后船来过船犹早在【防】登登逺还合声从何处起鱼走濳深波祸在深波里【榔】即此是庾氷醉棹舞波面何似宫亭湖为我覔如愿【楫】
　　赠薛东湖
　　抱疴蓬庐下白日背我驰我生已如此天命复奚疑悠哉东湖水不迎亦不随相对澹无谈可以乐我饥希年初度老友王希宣扁舟逺访夙谊甚厚贶以十诗实用渊明采菊东篱下语五章云每嵗思亲不持斚蓼莪几欲废诗雅盖深知予心者读之凄然辄尔和韵
　　行年似啓期顔发日夜改此身尙我累橡栗时自采古人歌既醉其中有五福如何憔悴者忍饮但餐菊有酒巾可漉无酒榼自空但怀停云友相望各西东九日把夀酒时节无差池我生秋已老菊荒而崩篱扁舟过寂寞十诗继骚雅定是王孙犹记南山下渊明六十三我巳多数秋未死亦偶然神仙殊谬悠平生遇初度何曽具盘筵感君知我意老泪更潸然人生百年内荣华仅少选何似鸡黍约嵗晩长相见怜彼武昌栁揺落向江潭虚名竟何益北斗与箕南渊明咏三士讲学马队间斯道幸不广石髙嫓庐山
　　溪边钓船
　　莫出前溪去随宜下钓钩风波苦不恶鲈鳜满船头
　　方竹杖
　　此君久不见嵗晩伴华颠直节要到底勿论方与圆
　　题束季博山园二十韵
　　是谁挼蓝染千条万条碧我欲问东风东风澹无迹【垂柳】轮囷肖天巧霑防含雨意惟应野老知此是丰年瑞【瑞雪】云卧不禁冷误把岩扃触翻动若木枝红光被空曲【东壑】落落金弹丸飞鸟不敢下卢橘不到呉杨梅同过夏【枇杷坞】
　　行行西崦西暝色苍然入芸芸各归根我亦坐内息【西崦】緑醅春灔灔緑水烟百年散诞内空以愁自绕【緑绕】倚防发长啸援笔记旧逰想见同来者俱非第二流【第一溪】
　　桃源逃不彻真境宛在目要令千载下知有古风俗【桃源】泉脉十字过石亷千里通汲来聊煑茗风味故应同【小谷帘】
　　青青南涧芹雪消春已动如闻修废笕岩半发流湩【南涧】穷鳞无处避网罟如云密悠然钓台畔袖手看落日【钓台】神仙好狡狯空飞万里行石桥小如许铁杖响彭铿【石桥】扪萝上复上未省所歴髙忽与归鸿值万里一羽毛【山亭】冷石眠夏天氷室透毛骨所以安乐窝大暑苦不出【安乐窝】
　　澄然蓄清浏百尺往往深不放寒沤发可以观我心【寒湫】此处若为闗自来还自去中有无心人不妨相伴住【云闗】都将千石危化作一林雪尽日无别香五月何曽热【薝卜林】
　　幽人读书处皎皎霜月烂香影不可掇髙花在岩畔【梅岩】别来五百嵗于焉驻颷驭呉市梅子真解后亦神遇【聚仙】好着在眼前世上少人觉留此妙不传付与神仙着【奕仙】
　　张敞画眉图
　　睂妩臣罪小君王一笑休明日章台路便面越风流
　　相如抚琴
　　不负百年心琴中托意深如何浑忘却犹费白头吟
　　猿鹿图
　　野鹿正周张猿投两臂长由基方逞巧何似总相忘
　　胡孙图
　　山果包已尽充然两嗛中雄雌自相命槲叶老秋风












　　陵阳集巻五
　　钦定四库全书
　　陵阳集巻六
　　元　牟巘　撰
　　絶句七言
　　巳巳秋七月不雨人心焦然乃戊午斋宿致城隍清源渠渡龙君嶅山五神于州宅以祷始至雨洗尘自是间微雨辄随止旱气转深苗且就槁要神弗获某忧惧不知所出越癸亥日亭午率郡僚吏申祷于庭未移顷雨大挚旄穉呼舞皆曰神之赐也某既拜贶又明日以神归念无为神报者乃作送神之诗七章以侈神功且又以祈焉
　　休休早稻已焦巻晩稻揺风更可怜枯尽百源无一滴老龙何处巻云眠
　　几度看云眼欲穿不应气数总闗天去年兵又今年旱守也于民自寡縁
　　五神萃止足精神迅发风霆一欠伸能事莫嫌相迫促门前多少望霓人
　　老火犹骄气蕴隆炉香爇罢日方中片云忽巻天河落顷刻难名造化功
　　神祐恭惟及物深中间感应妙精勤要知应处还为感终始惟当秉一心
　　眼前物意颇昭苏未省郊原遍也无更覔洗车三日雨普教大地活焦枯
　　龙辀欲驾已多时父老遮留一日迟秋菊寒泉何以报精勤更冩送神诗
　　都梁北乡士多好学有向君敏衡者一日访予语甚质气甚夷礼甚度予心异之间为予言曰家故沅徙也今所居有谿实自沅来乃筑室聚书其上以教子弟因以沅溪书舍名之而其亭则曰无加盖其地旧号无加庄以其东止于石西止于防南止于路北止于泉也愿有以发之予既为籀右书二顔而向君复以所谓廉崖者谂予予闻此石杰立千尺实陗厉峻削可敬可仰有类乎廉者颇思一至其处摩挲此石以激衰懦而未能也乃各为一解以谢焉
　　书满精庐芷绕门门前流水出于沅夫君自得濂溪意直向沄沄认本原【周子寓匡庐号濂溪　右沅溪书舍者本春陵故居也】
　　无加之义复何如解尽当年太极图【朱子曰太极者犹曰举天下之至极无以如此云尔】八面四方都恰匝更于止善用工夫【右无加亭】
　　亷崖千仭孰能干一见令人毛发寒可以人而不如石我当为石共衣冠【右亷崖】
　　予方卧病税院刘君以画梅坚索诗口占遣之
　　今年四野赤如赭安有吟情到此花何况病夫空百妄只于真实认根芽
　　题徳范弟三香图
　　水仙侑食老逋家更着江南小白花三雅如渠好兄弟众芳未许以肩差
　　次韵洪帅喜雨
　　礟车亭午作云头喜雨亭前黍稌秋但得人间瓯寠满等闲万虑一时収
　　感孚妙处防风雷造化于人岂逺哉见说商霖一尺字向前车马待公来
　　逰髙园用前韵
　　蝉声紧唤客回头依约疎僚去后秋不是先生新句子一川云锦费勾収
　　尽渠弦索辊春雷相对清风君子哉凉观主人归未得不妨却许蜀人来
　　和本斋止酒
　　白家老瓦惯从防和气如春不汝邮近日更谁嫌外酒梦成燥吻吸青丘
　　羡渠痛饮日亡何一石如髠亦未多麯米春浓禁不撤酒肠笑我本无它
　　闻公久矣空诸妄止酒真成一事无旧说蜜殊惟饮蜜不妨试候小风罏
　　生憎市酒赤如霞难效当年老阿嘉一任花前杀风景破除旧赐小龙茶
　　酒名真一妙形容方法传来玉局翁揺动天闗出琼液澄然不比小槽红
　　病余井臼不任劳欲饮无钱可是髙一笑犹堪谁空腹少陵诗里学燋糟
　　送程茂叔
　　天涯忽送非常喜阿囝斑衣郎罢前话尽青灯十年事牀头周易故依然
　　真成有子万事足何况人生七十稀莫道梅花遮五岭头轻月朗去如飞
　　赠罗竹山术者
　　此君乃肯与人事辩舌生风有竹山何似竹林惟痛饮嗒然臧否两相闲
　　鱼须翠碧都抛却重糈今居卜隠中门外有来能握粟为渠满意说年丰
　　鞾纹纸帐稻畦衲榾柮地罏煨芋供此是人间真冨贵莫将轻易许渠侬
　　和陈无逸中秋风雨
　　身似浮槎何足绊家同堕甑不须看枉裁白髪三千丈可柰青泥八百盘
　　病攻我剧声摩垒月避人深目眯糠一盏浊醪如许障诸余不容苦思量
　　饯髙仁卿农丞奉使还北
　　常平旧法最为良颇记中丞耿夀昌此意推行在人耳肯教丰歉制低昻
　　好农使者惯经常归路西风水国凉但使人皆歌美稷故应此即是甘棠
　　别来五度见重阳草草賔朋共此觞聴得酒边新句子可人风味故难忘
　　装轻路穏好兼程还向鹓班侣隽英自叶流根谁识此老农摩腹送余生
　　舜举水仙梅五絶
　　横出一枝谁与并整青葱佩立多时窓明几净好风日移向此中渠不知
　　檀晕金杯两擅竒晩风并作一香吹此中毕竟同还别付与司南鼻孔知
　　雪椀氷瓯荐茗时萧然相与对幽姿一生肝胆何由俗时有清风披拂之
　　当代涪翁有素评此花雅合唤梅兄玉宸殿上重差次可是诗人许与轻
　　老逋久共梅同住好事谁令侑酒仙变化侯王等闲耳不堪持到影香前
　　舜举马
　　常得奚官剪拂齐也思骧首一长嘶好随便面章台去栁色如烟路不泥
　　秋江晩渡图
　　晩来江上鲤鱼风十里青山一望中自是欲归人意急等闲付与济川功
　　梦防图并叙
　　赵尧卿尝梦东坡野服乗驴访之顾室中书史环列喜曰天下之乐无以加此他日又梦问以水仙王事即答以茫昧语尧卿与斜川游稔而是时方补注坡诗故心诚所感如此今翰林张周卿所记澄照徳公之事人皆以为异余谓东坡之精神无往不在而平生喜佛言句流布中土歴刼不磨岂非澄照素知向慕虽乱离奔走结习未忘有以得之欤一以诗一以禅所趋虽不同而所感未始不同也乐广以形神不接而梦为因东坡为之説曰心依尘而有梦梦觉之间尘尘相授数传之后失其本矣岂非因乎信斯言也二防之梦东坡必他有所因使因东坡则数传之后不当复为东坡故窃有疑于其説然澄照梦公时年六十有一而其夀至一百有十四则倍夀之语亦几矣正甫御史视澄照为同姓是宜保其图而登其夀二小诗附下方
　　觉来犹记旧仪型趺坐无言月满庭毕竟是因还是想不妨重举梦斋铭
　　洛僧加满九十五也向香山画作图况是东坡曽嘱付夀年多似手中珠
　　题戚子云五云图
　　一从鳌去波翻海梦断蓬莱不可寻当日五云依约处有人掩巻自微吟
　　金南峰隠居图
　　髙哉千丈屹南端路入层云欲到难试看防舆岩石里人间争似画图看
　　身在山中不见山却因逺看更孱顔煌煌三秀如堪采拂石眠云未忍还
　　四安道中所见
　　苍凉初日破林霏几度言归今得归兀兀篮舆续残梦门前儿女挽人衣
　　分明路入茶山去唤起昬昬嗜睡翁共笑翁来已差晩珍芽秀甲老秋风
　　一溪百折渡复渡寻日如行纠篆中自叹劳生欲飞去琴髙借我赤鯶公
　　何事区区外谍光五浆先馈岂其当尽渠争炀仍争席物我而今已两忘
　　生怕秋虫稻把稀腰鎌争出傍晴辉尻髙首下泥中鹤啄得黄云尽始归
　　狭路倾敧下涧隈归牛忽带夕阳来狂遮瞪视浑无柰慿仗谁人拽鼻回
　　纷惹多岐意转猜若为误向此中来平生不作穷途叹途若穷时一笑回
　　依约茅茨傍翠微炊烟孤起半开扉早禾趂日连耞閙老荚争风拍板飞
　　木瓜已过折山来黄帕封林未敢开想见白沙红照里绣纹冷落见竒瑰【木园入折山数里供进后方敢卖土人取埋其半于沙中以纸镂花贴上以溪水洒之日晒乃红】
　　千颗丰融怕日侵楮生调护贵于金直须待折囊封了方见氷霜一片心
　　薄酒三杯醉不成雨敲疎瓦见分明破衾判作空堦滴滴到干时也解晴
　　聴得荒鸡第一鸣吹灯发火饭初成衣囊减尽浑无裌又是萧萧带雨行
　　﨑岖踏破布行纒负米担盐似蚁縁为羡生涯随处足五湖鲑菜范公船
　　人向长安渡口归长安不见但云霏只应白鹭曽相识船到前头更不飞
　　可是茅冈太无赖苦要钱足刺船行却闻官路相将近便觉山舆陡顿轻
　　千山过尽又行脚惭愧道人看客勤裹得白云欲相赠一瓯茶复白于云
　　斧斤不贷老根株素节苍皮委路隅忆昨此中逃午暑前知愧不及尧夫
　　落落长松不许年轮囷扳斡欲参天流肪已化为神物枉损苍鳞亦可怜
　　姑溪小队带薫风笳鼓懽迎鹤发翁三十九年成一梦几多陈迹泪痕中
　　每羡向平婚嫁了恣防五岳可曽回也应未断尘縁在依旧挑包入浙来
　　支离病骨倦泥行拟向蓬窓睡到明绕鬓秋蚊故相恼更求底物是亲情
　　亭亭明月无人伴一意孤行天地间怜我扁舟连夜发肯分清影到苍湾
　　中秋有约竟须归未到家时月已随不合尽情看到晓今宵杀漫雨垂垂
　　儿能忍渴留佳醖我亦开包得快梨自笑初无泥可洗頽然还得醉如泥
　　归途拟向城中去论旧飜惊人已非怅望敬亭烟雨外平生漫说谢元晖
　　题罗御史诗
　　諌草诗篇好护持又吟蜀井竹西诗携将髙节堂前去题作云旧也更竒
　　丘咏涯
　　圣道洋洋陋百家就其浅矣咏其涯直须辨取槎乗去未许当年海若夸
　　月轩
　　坐叹氷轮吐复吞长风忽为拂霾昏褰开万里无纎翳到处人家月满轩
　　题择庵云山图
　　老圆画里也藏机云抹前山冻不飞寸许塔尖何处市扁舟腊日访僧归
　　约家性存
　　春风小语记怀岷二十年中臂屈伸白髪遗民几人在重来老鹤更精神
　　萧条今尙有谁来老尽荒庭一树梅多谢髙情肯相过冲寒自起扫苍苔
　　送李际可婺源学録
　　说看琼台气塞胸天教有子慰孤忠春秋为喜一经在兄弟谁知异姓同
　　乃祖当年洗日功特书赖有紫阳翁此邦况是渊源地好玩遗编振绪风
　　羯鼓图
　　春光一曲透霓屏红锦绷中养不廷谁道青峰白雨防开元宰相也渠听
　　山矾图
　　玉殿何劳定等差弟兄俱是老涪家季方也与新名字免得人呼作玚花
　　赠东臯讲师
　　飞锡曽闻五台去云间瑞相是耶非峩眉清现更竒絶万里白头吾未归
　　东臯何事字无功讲罢应知万法空时枕苕溪作归梦临平一路藕花风
　　送戚性传
　　睢阳书院戚先生纶也名孙侍从臣文物相传今几叶又开讲席淑来人
　　送萧之刚
　　旬宣幕府得君重直到千峰尽处回闻道棠阴【阙】

　　倦书图
　　日长偏困校讐人袖手旁观亦欠伸一觉黒甜酣午枕絶怜识字苦劳神
　　谁道春酣雨不禁防笼眼色透云屏着人花气深于雾却是三郎睡未醒
　　题髙丽字迹
　　片纸殷勤赠跋篇来从箕子旧朝鲜六经原不经秦火好为刋传惠后贤
　　毗山之居不皆竹也而其所尙友独在竹遂擅此山予观野纵横陈荆扉半启小舟划柳下不觉欣然呼渡径入万竹烟霏中山灵颇怪俗客何自来耶因留诗云
　　指防山居向那边闭门花木养风烟隣人不馔苍玉束一一而今欲造天
　　山人犹未出山时风月云烟总为诗笑问年来间何濶此盟应有此君知
　　右军书裙帖
　　防将墨妙冩烟云晓起惊呼失素裙尽洗当年羞澁态从今不比旧羊欣
　　题四画
　　天气融和冻巳开桃花浪暖亦佳哉人生办取东南尉底用一双鸂来
　　多情宛颈两鸳鸯贪趂湖心错裹香散发幽人休荡桨夜深花露湿衣裳
　　金颷争放木夫容蘸影清波分外红玉立前庭一公子丰标不与俗人同
　　积雪凝寒不肯融梅花伫立待春风嫰波正比鸭头緑厚叶休嗤鹤顶红
　　南岳魏监庙曩自请奉祠恬于声利十余年来益闭户读易人罕识之余托婣且契比来吴惠教五絶笃叙故旧情谊蔼然用韵复寄不足酬盛意
　　人生一世匆匆尔筵帙亡何已旅酬南岳罏头芋初熟等闲知阅几春秋
　　谁知白鹤早登门遗墨犹余屋漏痕师友百年同慧脉固应自有不云存
　　全真闭户魏不琢二纪怡然外世荣留得诗名皮陆集到君句法有余清
　　阿囝离鸾嗟嘱耳谁陪老妇祭缾盆二雏幸足寛怀抱共说河汾有外孙
　　静探五一共谁论悔不当初迳扣门自笑吾元今尙白刻舟空守旧时痕
　　三禽
　　何处飞来把修竹数声圆活梦还惊雨鸠那解知人意寂寞梨花雨又晴
　　风里空余碧玉柯离离秋子不胜多莫教却向人间语金井银牀愁柰何
　　送恩上人还云门
　　当日亲曽见珙公如雷辨舌振宗风分明句句字字是又向苕川访病翁
　　澈师何处覔遗踪坐听云门寺里钟正自年来苦行脚个中元自有千峰
　　挽诗
　　挽杨知府
　　蜀有古爱直公为令子孙驻原曽婉画治狱辄平反槁落荣观尽纡徐雅道存灵光洞刼火德齿晩弥尊肮脏羣飞外康强七袠余耆年犹谨礼细字每抄书十载甘琳馆三州奉板舆挂冠天木可双犊老康庐见説佳眠食遗身疾自无方期操几杖俄已易牀肤久读耆旧传仍聮嫁娶图湘岑望不到洒泪向天隅
　　挽师叔理
　　卓尔见成鐻超然惊絶尘形骸脱边幅肝膈炯精神正自闗天分应难语俗人谁収身后藁隽逸更清新巳饱忧患味方収翰墨勲龙飞新进士猿臂老将军千里推车轴羣工愧斧斤天乎如有意更为续斯文四海东坡老平生秦太虚神逰已漠坐念更欷歔手墨看犹湿心期炯未疎堪怜畴昔语腹痛勿驱车
　　挽赵春谷
　　堕地追风骥垂天驾海鹏嗟哉中道止借甚到今称几士待举火一生甘饮氷居然使跖夀念此拂人膺子美转同谷灵均怀此都修名千载短多难一臣孤天意终难料心期自不渝西风吹更急萧索间泉途北弁方胥防西崦遽莫追津梁摩诘病台沼雍门悲鹤有还家梦乌无反哺期泷冈松槚近足慰九原思
　　挽孙太监
　　埋玊愁闻薤露歌向来耆艾日消磨平生所至棠阴在晩嵗其如麦秀何洛社竟虚同甲防鉴湖应改旧时波四春手植烦调护万感今犹忆烂柯
　　挽陈本斋尙书
　　在昔实斋老公能继盛名平生守师说晩嵗萃儒荣禋赦原兵祸台纲忤物情抽身甬东去腾上几公卿天俾公多夀人知道不孤超然一室内不与万波俱甲子新诗藁烝甞旧布襦何妨传遗老文字照龟趺
　　挽王厚斋尙书
　　清要三朝望文章一世荣掌纶夸独直荷槖表羣英石室资殚洽金华赖阐明孤臣伤暮景风雨自鸡鸣开庆言容悦咸淳奏直前每逢时宰怒自保哲人全垂世三千巻归田二十年汾亭有遗操独拍泪潸然文献遗诸老风霜鲁殿余斯人不可赎吾道意何如永念年家好曽聮选部居无繇陪缟送东望泪沾裾
　　挽陈本斋尙书【补遗一首】
　　有意超尘俗无心爱夕晖劝餐惟屡却持璧竟全归得正复奚憾偷生良所非传家孙子盛端不坠前徽
　　挽成峩峯
　　轻举防帷宅髙辞神武门赐湖分老监遗笏付诸孙玊映神尤朗丹成道自真只应峩顶月万里照仙魂吾叔聮姻好当年记汉嘉回头一甲子遗恨满天涯尚喜长庚老俄闻大耋嗟区区论畴昔何处挹蜚霞
　　挽赵止善
　　自处若素士不知为贵防多闻每是正寡欲更清修方借望郎重巳深宗国忧嗟哉事竟尔乔木委林丘昔日三株树雕容顿可惊一癯危独坐多难失孤撑官舍煎茶梦天涯裹饭情无由送车后抆泪愧平生
　　挽亲家孟从吾
　　东野哭其子难存百感身孤孙犹在抱行路亦沾巾满目家园树何时泪叶春诸生为执绋良足化郷人
　　挽岳君举
　　五十余年事都将作梦看早方磨铁砚老遂塟桐棺蚁结途方戒驹驰嵗已阑山前一片石读者为悲酸
　　挽姚景春
　　昔在仙都世人称善士门丘山叹华屋风雨长孤根鹤瘦空余影鸿冥更断植斋书万巻喜有外孙存
　　挽赵碧兰母刘氏
　　苗裔真王后仪型老监同庭惟参玉树气未感秋蓬衣制先期具舟藏半夜空故应芳懿在位刻贲幽宫
　　挽张师道
　　少日追杨晏由来间气钟两科无近比万里有竒逢正喜鼇扉重俄惊鹏舍凶輤车方逺税已见若堂封在昔台州守先人事分多通家能记忆上冢每来过老我病未死送君情柰何贤哉幸有子健翮看云摩
　　挽唐学賔
　　奕世诗书味端知积庆长于人不畦畛为世作津梁肯助鲁修泮能令齐发棠阴功天所相食报在诸郎










　　陵阳集巻六
　　钦定四库全书
　　陵阳集巻七
　　元　牟巘　撰
　　杂著
　　乔木亭铭并序
　　晋国王公祐手植三槐于庭虽不作王溥官职而其子文正公旦为名宰相孙懿敏公素为名諌官名将帅曽孙巩苏文忠公为记三槐堂称其好学而文以世其家又为作懿敏真赞发明故国世臣之义以为世臣者其勲烈以着于时徳望以服乎人譬之乔木封殖之勤养自拱把以至合抱非一日之故其论懿敏公之父祖子孙盖足以当之予倩张楧字仲实循王五世孙追维前烈寳其旧物近又复乔木之亭取蘓文忠公所称王巩定国者以铭其亭曰
　　循王甲第呉山之麓勤身事国虮虱刀防而不妄杀一念纯熟三十年间种木绕屋厥木惟乔异彼朴樕爰自芽蘖以长以育以至拱把合抱连幅忠根义榦积善渗漉其阴数亩万世之福我思其人犹爱其木曽是比隣弗戒樵牧仅逃斤斧容惨神辱维时闻孙有恻心目赎之以归天实从欲泛埽其庭云涨新绿嫓美王氏三槐鼎足日有清辉如晞膏沐风有清音如韵琴筑可娯其亲可庇其族我诵角弓封殖是祝自今伊始公侯必复万叶子孙并受戬谷
　　俞好问摘西铭玉成二字揭之座右俾其子若孙因名思义克遂有成
　　天地之心生于万物其生维何凝沍摧剥蒹葭苍苍受变乃成霜露既杀而况在人贫贱忧戚是为福泽徳慧术知是为疢疾増益不能空乏其身于维此意未或不仁父母于子夫岂不爱厥既爱之曷骄以败恩之过甚如饱则伤所以古人教必义方旨哉西铭造化全体惟好问父以训其子他山之石攻玊之工物有相假始就厥功彼粗而厉此温而密宛其成矣错落圭璧如琢如磨君子自修既恂且栗镌发孔周匪玉其美伊石其力生成之徳
　　陈玊岩真赞
　　尔巾犹古尔鬓未斑画前有易胸次不凢早嵗塲屋畧取二三一旦弃去隠几穷探时乎神逰双溪之间亦有负苓相与往还怨而无极肯露机缄山空月朗虹贯岩槃
　　周公谨赞
　　儒而侠其非欤防而隠其几欤违俗而聱牙玩世而滑稽欤吾亦不自知或隠几著书或狂歌醉墨是殆见吾衡气机也将求之北山之北忽在乎西湖之西然己见囿于笔墨矣俨幅巾而杖藜
　　谢竹所嵗寒图
　　我观在昔交道实难风雪凌芳众卉日殚睠乃三友媚于嵗寒松劲梅清绸缪相欢竹亦欣然枝举叶攒如相告语晩节是完复有石交竦立巑岏三而四之愈久能看允矣谢子取友必端顾彼市道慨其永叹设图燕坐铭诗载刋勿渝此盟以鍳以观
　　学古斋箴并序
　　吾婿张仲实好学者也尝即其家教授生徒着籍颇众束修以养意甚乐而尤与吾乡邓善之相友善其之江阴也善之实继为之今所谓学古斋者盖是其处善之比有逺役此斋复归张氏程则去苏实来徳孺子箴未始不同也事弥似其年仲实方念自弛使函溉埽老屋数椽环以华竹日挟二子开巻其间唔咿声彻户外锵如鸾鹄学子欣然乃皆来集如其初讲肄之暇俯仰千载啸歌一室自乐其乐书来颇有骄妇翁意余欲扁舟自致以同其乐而未能也夫世有古今学无古今一人巳之分霄壤悬絶此乃圣师吃紧为人语然施之斆学之室则几若教人者之为为人而为己者之私为己予疑焉仲实曰今将使教者以为己之心为人学者以为人之心为己若何余曰然何教非学何今非古则为之箴曰
　　今人与居戢戢同宇古往之宙庶越而语匪好曷求匪执曷御是以君子惟古是慕学古之斋不过环堵我友寓之子去我处窓明几净研席有所爰命二子密侍巾屦亦有来学五合六聚鱼雅童贯其进以序执业呻毕岂不夙莫其教伊何吾行必与非以为己成人之故虽我有余不尔闭拒大匠自治为世规矩其学伊何反躬内顾非以为人成己是务自足于己不外驰骛舍己而耘何有黍稌惟学惟教惟忠惟恕古人皆然今人则否絶今不为是谓学古咨尔学者目击心悟亦惟敬哉我仲实甫
　　渔父听琴图
　　出缁帷坐杏坛环弟子而琴穆然深思盖托之文王想见其人渔者何为下船而来持頥以聴既以仁称夫子犹叹其苦心劳形而欲语之以所谓真者岂以文王之操其有忧患之心乎故其离世逺害甘终身以隠沦然自居以知道未有真而不仁者也曽余论之未竟怅莫驻于挐音
　　有翅天马图
　　何年尘镜昬乍洗金背涌出状怪诡自古空言马生角今乃见马生两翅恐是渥洼种往往感龙气龙惟神飞行天若傅两翅何足贵想似穆天子防瑶池肉多身重不得飞一朝乘之逍遥出六合奔风轶电那容追万里一息日未旰当时从官无乃疲或云车辙马迹往往有如此安用彼翅为徒留诞谲诳后世我愿观者更勿疑我闻西王母参目而虎首物以类应固宜尔
　　石上道士阅经图
　　石槃槃可容膝山竹亚罏烟直捐尔书捐尔笔嗒然坐自纳息【缺】

　　昔朱桃椎见髙士亷瞪视而其意竟莫传言固不若不言之全吾终日言而未尝言亦不自知其所以然是语是无以问月川
　　张季宜像
　　貌古貌巾凢巾孰知其满腹下笔如神盖昔之勇冠军而今之老斵轮也可为中国之式席上之珍然且弗屑方超然企涪翁而浥元真
　　画竹
　　临风永啸剑防相摩大节凛然正而不阿
　　玉立娟娟现清净身匪雨之力本无垢尘
　　维翠琅玕髙拂晴空朝采之发有若长虹
　　枝叶清润发此华滋防雾之力而不自知
　　孟集虚像
　　黄冠野服翛然于大涤天柱无何有之濵吾与之虚而委蛇其虚縁而葆真者欤
　　四虎图
　　藜藿不采林有伏猛其何一日朝无骨鲠
　　惊雷防雪赴此渴吻下噉清泚有文其炳
　　顾视有威岩下之电不疾而速风行草偃
　　画梅
　　清香袭人无处可着起视天宇参横月落
　　老逋之诗逃禅之笔洞其玊屑忽在吾侧
　　画猫
　　剪红以聘文炳如虎防辈疾走莫予敢侮
　　放鹤图
　　放鹤兮林臯澹容与兮萧骚欻素风而孤矫兮舞空中之落毛翁在南山南北山北兮羌欲往而从之翺翁曷为自还兮波粼粼而送轫轫鹤如迎兮乃下翺婉欲止兮锵鸣璈噫吾与汝兮犹未离乎天弢数数然肆可迹兮宇宙虽大将焉逃吾曽不得夫白鸥兮以为曺吾何意兮客之适与遭吾气以为驭盖未尝去来兮彼延竚祗徒劳日暮客去但见鹤啄乎空庭兮首下而尻髙我亦嗒然而忘吾兮眇天地其秋毫
　　故驾部郎中扪膝先生喻公赞并序
　　唐时喻鳬天寳末从驾狩蜀尝为陵州守卒官遂家焉蜀之有喻从此始其俗益蕃大与牟氏世通婚姻如古朱陈人以为羙谈扪膝讳汝砺汝舟则其季也无闷翁讳炜然皆有文集传于世越自属难先父存斋公与舅氏名绳先后出蜀舅氏寓太湖之西山盖隠于橘诸子亦能自树立不替家声昔陶濳尝作外祖孟嘉传某窃不自揆援此比为扪膝翁赞当求名笔书而刻之俾后有攷焉外诸孙牟某赞
　　蜀有遗直陵阳喻公靖康之末驾部郎中惟国与主已所愿忠阳九百六阨运适逢两宫北狩外诅内讧金虏伪首议易宋宗我之百官若盲若聋以次署议屏息厥恭贼臣邦昌何等妄庸僭干天位自取其凶公于是时义愤填胸吾膝虽弱与铁石同誓不少屈以仕楚宫掷笔竟去矫如惊鸿扪膝之令走卒儿童不肯帝秦自以为功呜呼鲁连万夫之雄惟吾扪膝异代同风国有生气炎绍再隆揭节谕蜀公来自东一有不合归卧藁蓬信意为文大篇舂容时乎自写纸上横纵竒竒怪怪龙蛇之踪而其英烈冲斗贯虹奕叶诗书至无闷翁惟我祖母庆善夙钟越至吾母信安肇封谫焉小子敢昧所从爰述斯赞传示无穷
　　赞缪淡圃之祖四训
　　缪淡圃以其祖中斋君遗训四言者求予言众俱备乃申述其意以复焉
　　积善曰　有所为而为善必不力能真积力万善身一持忍曰　惟不忍于人乃能忍于己忍者义所为忍过事堪喜
　　勤俭曰　勤俭必起家更有为己学进修贵自勉敛退贵自约
　　安分曰　人生已分事犹恐不得尽鸡豚认隣栅毋乃非吾分　虽然所以行之者一敬而已矣祖训孔昭淡圃其懋敬之
　　陵阳集巻七
　　钦定四库全书
　　陵阳集巻八
　　元　牟巘　撰
　　奏劄
　　咸淳辛未十二月初一日转对劄子
　　臣一介踈贱误玷周行每窃惟念自先臣子才以来世受国恩至深至厚涓埃未报日惧空官兹者皇帝陛下视朔前殿诸门洞开旦气清明而臣以此时猥当转对天光所临其敢具文以塞故事臣尝伏读国史窃观元祐三年五月一日苏轼转对条陈三事其一条曰唐大宗司门令式云其有无门籍人有急奏者皆令监门与仗家引奏不许闗碍祖宗之制自两省两制近臣六曺等监长贰有所欲言及典大藩镇奉使一路出入辞见皆得奏事殿上其余小臣布衣亦时特赐召问非独以通下情知外事亦以考察羣臣能否情伪非苟而已伏望更与大臣商议除台諌开封知府已许上殿外其余臣僚旧制许请间奏事及出入辞见许上殿者皆复祖宗故事元祐六年八月一日范百禄转对亦条陈三事其一条曰太祖皇帝建隆三年诏自今每五日内殿起居翰林学士及文班常转官转对既又命尚书省集官议其可者而行之真宗皇帝诏有司録转对章疏一本留中祖宗之于转对其勤且至如此今一嵗之中侍朝者有数臣僚每次二员转对不过十余人借使人悉知而言言皆见用亦不过十数事耳望诏执事审议转对之制悉由太宗真宗旧章二臣之言大祗因转对以通下情以广上意而已臣尝谨心攷观元祐五六年间大小之臣类无不得其言者或入见上十事或经筵陈三劄此言及君徳者也或议差役或争回河此言及政事者也或言陜西地震或言冬温不雪或言日食六分之变此言及灾异者也或十九疏论章惇或十三疏论蔡确或十疏论安焘此言及小人者也或乞免浙西五谷力胜钱或乞蠲放户部余剩钱或乞取常平敇令删为一书且放秋成収籴斗斛此言及民事者也或乞昭寳元庆厯令内侍省取先朝帐籍比较近年用度之数或言奉宸库已取珠子六十斤户部已用金三千六百两此言及节用者也禁中求乳母则刘安世等言之内中朱红车子乱行则苏轼劾之其言及宫闱者如此皇太后亲属向宗良知邢州则苏辙言之皇太后亲属扑断酒务少欠官属钱均作七年送纳则曽肇等言之其言及戚畹者如此随龙冯宗道迁转则王岩叟言之内批钱班干当牛羊司刘言干当翰林司则曽肇言之一宋用臣叙复中州刺史则范祖禹以为官寺兴土木不可以复用一陈景元校黄本道书则范祖禹又以为异端虚诞不可以成宗夫其一时更进迭諌议论己有余并包兼容聴受巳甚美而臣轼臣百禄犹惓惓以复旧制议转对为言岂过计哉忠言利行固不厌其多王道利宣固不嫌其广也伏惟皇帝陛下作共即位于今八年凢其所建植施置壹是皆以元祐为的而聴言一事尤极谦隆初元诏书尽复祖宗旧制间因臣僚避对则又戒饬申严导人使言固巳无所壅蔽乃自比嵗顿异流传皆谓诸臣进言稍有忤拂圣意厌惮玊色弗怡或顾左右而言他或视屋霤而不答人臣犯顔逆耳本为难事借令未能施用柰何更加沮伤遂使循黙成风此岂盛世宜有我朝以言立国列圣相传未尝罪一言者虽中更大拂乱大伤败而社稷之长久终有赖于人言然则人言何负于国倘陛下不察径销毁之志士忠臣宁不为之解体况外而边事孔繁内而隂邪伺隙日食不见天且忘予而入冬过燠寒气未效其何以兴来嵗冦敓相挺或能胜予而丰嵗且然脱有水旱其何以善其后惟有一线言脉所当极意扶持今日果巳尽如元祐则聴言之法固当益循于元祐今日或未尽如元祐则聴言之法尤当百倍于元祐陛下试取元祐诸臣之论奏与夫愚臣前者之条陈蠖濩燕闲特赐观省圣明之意必将有槩于中其继自今益恢圣聴毋疑其归过而卖直毋嫌其立异而要名凢有苦口之言率皆虚心以攷其恳直恂忱者则欣然容受其忠实有补者则立见施行或者偶非其人则他山之石可以攻玊不当以人而废言或皆无可采则川泽纳汚山薮蔵疾亦当容之而勿问庶几聴言之美一与元祐同符天下幸甚臣于二臣无能为役特援转对之比以写忧爱之私干冒天威惟陛下幸赦状
　　干防节进银状【武冈】
　　弥月不迟于赫一人之有庆任圡作贡丕昭万国之来朝上件银品列于金英生于石地不爱寳式彰万亿年之休天用降康诞受九五福之夀
　　申省乞祠状
　　某本以濶疎加之闇劣荷明时曲矜于先绪而大造不弃于微踪擢之于患难之余畀之以民社之寄葢亦自知其非据犹欲少报于殊私领事以来尽力所至虽一毫未有于实恵而千里或谅其苦心顾以资浅望轻平时不足以镇压数竒命薄所至辄值于艰虞妖虽人兴咎将谁执何敢效相尤之语但知为自治之规赖庙朝逺扬于徳威幸封境获清于旬浃有如旁郡之元恶亦为多方而悉擒尙借覆存未闻触罢兹遂书于下考正当勉于后图外则障蔽客邪内则补治元气必得精神强诩之吏庶无嵗月玩愒之风重念某防技已穷马力既竭况以跨年之久病凛乎末路之难全深恐疾颠有辜隆使敢摅真悃上渎公朝欲乞矜怜特赐敷奏纵未加于显黜愿亟畀以闲祠得稍遂休息之私实仰拜生成之徳
　　辞免除浙东提刑状
　　除委骤加愚衷増惕伏念某素无能解见谓迂踈自污省署之华居惭玩愒比吁祠宫之请实出忱真葢深惧于逾涯惟必期于从欲俄防简擢躐畀臬司惟外台之寄最严而左翊之区至近地大物博岸狱颇滋人微望轻风棱何有况复侵于多病亦欲遂于稍休敢乞公朝特赐敷奏収回成焕谨毖祥刑或未弃于微踪尙改畀于小垒庶可效涓糜之力兹允谓生成之恩
　　申省乞祠状
　　某藐尔孱庸误防奬拔平生梦想岂望台郎旦夕驰驱况在甸服固知极难于称塞犹欲少効于疲驽逮此弥年居然愒日既不能悉聪明智虑坐蔽于狱成又不能体疾痛痒疴力伸于民隠振扬何有仇怨巳多良以物望之轻祗为明指之玷载惟弱质每觉早衰自夏秋以讫冬率菑病而寡懽况心力必凋意绪怔忡无非亲斋居之时固己积旷瘝之咎前奏力祈于夙退庶几少逭于疾颠自堕因循第増愧惕兹幸书于下考其敢昧于初心是用力控微忱上干钧造欲望察其真切赐以敷陈特赋祠官俾安愚分别遴时望以重职司誓殚香火之勤仰答乾坤之施
　　武冈置靖安寨申省状
　　本军虽为僻垒然西通融桂北控沅靖南连全永家与溪洞相聮旧来节次于要害去处置立堡寨控扼防札无虑十五六而后徭省各安武冈一邑虽地无溪洞而紫阳郷都分最濶去军县且二百余里其俗顽犷又与永郡接境往往恶少之所出没乃无巡寨以为弹压戊辰妖冦相挺啸聚无所控制几至猖獗本军随冝招捕仰赖圣朝威徳随得弭宁事定之余傥又不知防守非所以惩前事而毖后患也某虽侥幸替去然不敢不为此邦长久之虑昨差官相度下育渡乃紫阳乡要害之地遂行创立寨屋三十余间及寨官衙守等皆是本军自行措办一毫不以扰民并已齐备了毕今来欲以靖安寨为名招刺寨军一百人驻北防守见将标钉到已断妖贼周千四等及其余妖徒田产尽行籍入本寨充养军之费或尙支用不敷在本军随时那融应付其契勘得本官旧有武阳寨监押一员并同管辖一员阙官嵗久欲乞公朝敷奏将上件二阙省罢特置知靖安寨兼巡检一员专任武冈县紫阳长溪两乡防札之责仍下吏部作阙许经任人差注或从本军选辟一名庶几此寨既建可以聮接声势禁伏奸暴千里均拜安靖之福实为利便
　　剙大礼例库申省状
　　本军每遇大礼例进奉银二千二百十一两一钱四分随纲别进奉银三百八十四两五钱二分五厘所有价钱系照指挥截拨及刬刷杂色窠名应副外尚且不敷旧来弊例或敷之质库墟户或敷之军县吏胥甚至有告讦献助之名本非得已而吏胥縁奸重贻民害质库墟户之往往停闭以避科买市井萧然日甚一日某曩嵗抵军询知此病应词诉并不许告讦献助而他未能区处也縁本军以县为军赋入有限兼因妖冦调发官军民兵为费不赀某不敢以一镪一粒科扰百姓自行那融应办皆出于常年调度之外郡计愈见单窘无可措画遂痛行樽节浮费及供给等钱铢积寸累计见钱一万贯者创置大礼银纲贴助解库一坐月収微息专一桩管不许移动无遇大礼年分収买两项进奉银两除久例截拨刬刷钱外将本军三年所积息钱支出添助上件银两价钱咸淳八年明堂大礼为始大约可増钱六千四百余贯者比之目今市价畧同在民可无倍费庶几稍革科配献助等弊田闾之间生意初回务以仰称圣朝严恭大礼不渎不扰之意本军除以节次施行外所合具申公朝欲乞劄下本军照应永为无穷之利
　　祈雨未获申诸司状
　　本军今嵗苗稼茂盛但自六月以来一向缺雨髙下之田率皆告病早稻抽穂者亦多焦巻连日祈求虽四郊间有得雨去处却未沾足万人之命一年之计决此数日虽巳多方疎剔狱讼讲行寛恤如诸牢囚系勘酌疎放合催钱物等第寛减外窃念谬政致菑实为守者之罪岂容恬然自处谨蔬食闭閤自省应出入并用小轿仪物后乐并省少见身自贬削之意仍备申诸台乞赐申奏将某罢黜以谢千里之民
　　表
　　贺干防节表
　　阳居大夏实符炎运之兴徳为圣人爰记虹流之瑞亨嘉之防福禄攸同中贺恭惟皇帝陛下祗遹骏猷丕厘熹命文宜多子共知有道之长汉举髙年尤欲及人之老时万时亿之徳之纯臣幸际昌期阻陪贺列周而复始泰元愿神荚之増罄无不宜天保效南山之祝
　　贺夀崇节表
　　至哉坤元乃顺承天诞弥厥月于其王母受兹介福于万斯年庆辑无疆欢生有感中贺恭惟夀和皇太后陛下俭慈是寳恬澹无为在太极先自见两仪之运以天下养坐膺五日之朝瑞节相宣瑶觞胥怿臣欣逢华旦越任黔邦聴长乐之严钟莫陪鸣玉増泰元之神防复见循环
　　浙东提刑到任谢表
　　右铨愒日方自恶于鹈梁左翊观风俾载驰于骃辔宠光舄奕感激轮囷中谢惟民之生皆天所命本无不善何有于刑自后世尊用司空城旦之书故斯人浸迷闗雎麟趾之意然则臬事亦重矣安得仁者以司之禁于未然辅所不及矜畀庶戮必深识圣人不获己之心明清单辞类皆非俗吏所能为之事盍咨淑问庸受嘉师伏念臣见谓谫能粗承忠教带衡佩矩仅守曲士之寻常错节盘根初蔑良工之剖劂荷曲予于先绪每加録于后踪出领州麾专城良忝入污省户典选何裨自知称塞之难愿循止足之分俞音汔阅误渥更加叨乘使传之华越在帝王之近然而地大物众曷诹度之能周人防望轻于振扬乎奚有觉铅刀之甚钝惧绣斧之莫胜视事云初抚躬增惕兹葢恭遇皇帝陛下好生如舜克寛若汤得位曰仁式广天地之大徳措刑不用方臻帝王之极功爰重职司以严甸服臣敢不明谨于狱殚既厥心迭礼乐而有光愧曷当于华选画衣冠而不犯惟仰赞于盛时
　　谢吿奏
　　将命俶临赞书申锡宠临所被戴捧奚堪恭惟皇帝陛下体念臣工惠绥畿服训词至厚葢有三代之风威严在前不违咫尺之地纶音所建节瑞以光臣自愧微踪骤膺隆使维丕显休命何以对扬监于兹祥刑尚思勉厉
　　贺明堂庆成表
　　度九尺之筵称秩元祀歌万年之颂申命用休庆衍宗祊泽流函夏中贺恭惟皇帝陛下斋庄中正寅畏严恭式彰致美之忱菲食如禹聿严昭事之徳卑服即文宜迄用于肇禋而毕来于诸福臣滥将隆擢幸际昌辰宫庙骏奔莫赞声明之盛邦家燕祉益祈运祚之长
　　贺皇太后表
　　世室合祛肇成熈事东朝介福喜溢慈顔万国咸欢两宫交贺中贺恭惟皇太后陛下功髙保佑徳备徽柔肃在庙之忱此思齐所以圣等如山之夀曰天保莫不増属载举于缛仪庸茂迎于景贶臣亲逢盛旦滥玷使华燕及皇天繁祉愿绥于文母于彼原隰懽謡乐聴于尧民
　　贺皇后牋
　　礼严上帝于皇旒璪之仪美萃中宫爰賛玉齍之祀万方禔福三殿均懽中贺恭惟皇后殿下文定厥祥柔嘉维则夙有家而警戒孝敬相成兹在庙而肃雝徽音是嗣赞今日王猷之盛踵我朝后徳之贤臣拭目邦荣縻身外服秉文显相莫陪多士之聮移俗厚伦共美二南之化
　　谢赦表
　　熈事备成礼严三载庆条敷宥和畅九垓圣泽流行嘉生欢怿中谢恭惟皇帝陛下寅恭飨帝忠厚承家神感至诚已聿怀于多福邦有大赉用敛锡于庶民开释无辜薫蒸极治臣初将隆指即奉寛书汤网濶疎咸识自新之路吕刑明恤益宣不杀之仁
　　贺夀崇节表
　　四月维夏日行南陆之长八千为春天锡东朝之夀宫闱辑庆海宇均懽中贺恭惟皇太后陛下秉徳静专防神恬澹诗歌震夙生民时维姜嫄易用正中介福于其王母谷旦相先于嘉防藻旒亲奉于怡愉臣幸际昌期敬裒善颂近畿持节莫陪长乐之仪广内称觞第想瑶池之集
　　贺干防节表
　　嵗在夀星爰纪诞弥之节阳居大夏况逢长养之辰华渚流光寰区辑庆中贺恭惟皇帝陛下聪明天纵圣敬日跻亿载怡愉方奉称觞之乐四方绥靖自臻磐石之安于万斯年既多受祉臣欣逢盛际敬辑颂声自惭周雅之使臣阻陪在列愿与帝乡之父老仰祝殊龄


　　陵阳集巻八
　　钦定四库全书
　　陵阳集巻九
　　元　牟巘　撰
　　记
　　范文正公忠烈庙记
　　文正范公忠烈庙今在姑苏三让里天平山公自睦移守乡郡再省三世松楸不但汉人过家上冢之荣而已尝建白云庵奉香火洎登政府得追奉三世置坟寺始奏改庵为白云寺祀徐国公唐国公周国公盖庆厯时也犹未有忠烈庙之名先是元昊据灵武纳旌节僭位号威胁诸羌肆为边患朝议举兵攻讨遂以边事付公首用种世衡筑青涧城扼冲要大营屯田听民互市鄜延乃异时西夏贡路但严备不出以示招纳有筑大顺城以捍环庆筑细腰朝芦十二寨以制明珠灭臧二族元昊势渐析乃命公及诸号知兵者分领要害为持久计以待其敝已而昊卒内疑如公言而公在庙堂以议论不同均佚南阳继遂谢事矣公内刚外和恩威迭用当时边人相语此小范老子胷中有数万甲兵不比大范指雍也或又以龙图老子大范老子称之其为人所畏爱如此邠庆诸郡与属羌皆立生祠绘像以事其终也属羌酋数百举哀僧舍哭之如此三日乃去宣和间庆帅宇文虚中以郡人思公不忘祠祀甚谨奏赐额忠烈庙它有旧额皆易新榜绍兴失秦陇庆阳庙貌邈在它方始改奉于天平山每嵗上巳三司率僚属郡博士率前序偕来致祭庙久頽毁至元乙酉主祭邦瑞提管士贵共议重建取义学余米归之义庄为土木费司计邦翰宗逊等佐之其年四月既望新庙成丙戌二月既望率族奉安前设文正公神像内设三国公神仪庙凡十楹黝垩丹漆备极壮丽供具皆完好大德甲辰行省闻于朝禁治烦扰崇奉尤严于是士贵以书抵某碑记厥成谫焉末学固辞弗获惟昔文正公在朝闻延州危急自请代张存正欲委身不测之地人以为难某窃谓未若公上百官图诋宰相为张禹虽触盛怒坐以越职曽不少沮为尤难盖不顾其一身之利害祸福故能内肃朝纲外抗方面谥曰文正庙号忠烈如是之伟也夫士大夫则知尊祖矣尊之者何铭其德善也是宜作为铭诗刻石列庑下其辞曰
　　南阳诸葛蜀汉再造志决身殱民哭陌道乃庙沔阳成都夔子号曰忠武西人悲喜相传尚记馘双诛郃于惟文正异世同辙虽老益壮虽死不亡精忠盛烈夏日秋霜昔讨灵武皇威逺加声势震燀摧其角牙忠宣有庙参错西土公像在堂莫予敢侮天平之山白云之泉公归自西庙貌宛然谁实新之伟矣柱石上公之服扬休山立内祀先公爰备庙制维垣啓宇光荣三世式济美忠宣弟之昆粤至斯今代有贤孙乃厚义廪乃广义学同忠合虑新庙攸作洁我牲牢率我宗党竭防妥灵黙通肹蠁公在帝旁玉虬既驾神游逶迤驭风来下佑我后人俾炽而昌庙祐是保千载奉尝
　　苍山小隠记
　　歙之婺源有佳士曰遯叟戴君宜自其先人以诗书遗后至君宜遂发闻而着能名负屈称久泊然无当世意盖尝取邵子书四四而相因为十六者上下究极之叹曰世逾邈嵗逾老兹庸讵非吾自佚时乎别业在苍山距其居二里许饶信诸峯环左右皆歴歴可名物指数一方胜处也筑楼藏书隠事巳畧具复营小隠于山之旁且疏泉自山趾以为九曲池游者必道池中曰横舟者以入稍进则名花异卉骈罗杂袭于四时佳致窈而洞崇而坛位置畧如京洛好事家又进则罗分二圃莳佳鞠而挹晩香若松梅类也参合四并与主人而五其堂曰五隠萧然幽人静士之庐也又益进则岛沚萦环有船出菰蒲中桃花流水试寻源而问三山对峙藏春中敞霞蒸绣错亭观相望便疑神仙去人不逺遯叟杖履日游而乐之曰是足佚吾老矣驰书苕霅属予记予每病世之隘小举足辄值墙壁抵荆榛顾在隠约而平寛若遯叟之于苍山者其乐盖无涯而君以为小隠何也东方生阳狂滑稽自谓陆沈于俗避世金马门何必深山之中蒿芦之下于是有大隠隠朝市小隠隠陵薮之论世之出入名利者此固其所借口小隠岂果小哉吾尝闻大隠于夫子曰贤者避世盖巳居辟色辟言之右而干初九之文言遂发其义曰遯世无闷夫不见是而无闷非干之大孰能之遯干之变也故曰遯而亨而亦有大矣哉之辞未有大而不亨者也至于考槃在涧硕人之寛乃诗人所以形容贤者退而穷处之德体气象而夫子曰于考槃之诗见遯世之士者而无闷于世遽与干并言之夫亦惟其大而已矣吾所谓大隠者盖如此要非方朔辈所可与遯叟应虎学甚博气甚静不怵于物变者而迁方且依山林即闲旷穷理而参乎数以观夫寒暑之代谢草木之零茂人事之儵来忽往而自乐其所乐以遂隠居求志之愿于夫子所称易诗之旨固巳识其大者况生紫阳之里同遯翁之号而九曲之池实为小隠称首其仰髙希贤尤切余恨未能一至其处窃惟九曲有大隠屏之名反招隠者也敢附斯义以复于遯叟其小也秪以为大欤波潭之东池离而志不果者也余得以畧遯叟曰大矣哉子之大吾隠也乃歌曰云山之苍苍兮言采其荣其下九曲兮彷佛乎大隠之屏吾端策而得遯兮又慕夫嘉名噫孰知吾之乐乎肆其外而中闳纷众美此具备乎大莫大乎吾身吾将出王游衍兮曰旦而明藏之至密兮拓之无垠举堪舆其犹小兮何况朝市之与山林
　　木斋记
　　东平李君公畧自号木斋间以谂予予曰古盖有端木其氏干木其名子木其字木心人其号者抑是之取乎公畧曰济也非敢自拟于是顾平生狷急往往以语言忤物欲为椎鲁木强而不能早闻论语木讷近仁之义因窃取其警焉特未知防庄氏所称形如槁木望之如木鸡者何如也试为我订之夫仁道至大夫子何取于形之不外饰欤故其言也讱木讷类也则亦许之以仁巧言令色反乎木讷也则直以鲜仁目之人患不木讷耳然尝观之木质朴坚韧之中盖有闿动发生者在于其形不于其心非所以论仁亦非所以论木也人有心木亦有心仁人心也心之德也且孰为木之心春盛德在木是木之德具于心者也春也即仁也木神则仁是木之神妙于心者也仁也亦春也程子曰木仁之气像恻隠之心春之气象木也春也仁也盖合三者而言此木讷之所以为仁质朴坚韧之所以为闿动发生也公畧其以形求之乎以心求之乎天下固有形似而心非者彼南郭子綦以形之徒劳行若驰而莫之止也终身役役而无功也嗒然隠几使如槁木焉似矣然心可使如死灰乎纪渻氏以鸡之欲鬬虚防而恃气也应响景而疾视也养之三月使如木鸡焉亦似矣然其德全者岂吾所谓心之德乎信斯言也是率天下而不仁也毫厘之差千里之谬盖不可以不辩公畧有文墨议论尝为吴兴纠曹又为台省掾皆有声质直而好义志仁而无恶不肯媕阿容悦固已知木讷之义矣予犹疑于形似之间故以是语焉
　　以斋记
　　汉嘉以峩眉重本名眉山郡后乃易今名不但山川竒絶闻天下昔康节翁前知靖康分裂此为善地可避兵故邵氏之孙皆来卜居七易之学遂盛行于蜀其地距我乡百里鸡犬声相闻也我先人尝仕焉当宝庆丁亥而予以生越十有二年侍亲去蜀昔之善地莽为荆棘六十必复今巳逾其数矣辛丑曹君克明举茂异自燕来杭汉复有人在省需选闻之良喜张仲实为予言克明笃实有气义异乎流俗闭门读书一意于学谓易六十四卦卦下象皆有以字因以以名其斋且求予语夫易圣人有忧患之所作吾与克明俱流落万里外忧患备尝固当相与共讲焉易之诸卦皆观象取法干居其首孔子于此不过曰天行健何哉伊川曰天道覆育之象至大非圣人莫能体欲人皆可取法故取其健而已君子以自强不息法天行之健也大率人一呼吸为一息一息之间天行八十里一昼夜万三千六百息故天行百万余里然则天之行健人之自强不息实相流通一息间断人与天始不相似矣以斋之以要当法干之自强不息而予读文言则又知所以自强不息在于学以聚之问以辨之两言者又学者吃紧用力处天之运行无巳时则人之学问无止法孔子犹韦编三絶而况他人学者诚能用其力者虽休勿休胷中有全易而理无不明自一至六十四何莫非吾日用间事朱子曰以者圣人以易之书也克明尚勉之予耄惛不能进矣毋忘乡里故其亦有以儆我哉
　　范文正公义学记
　　古者二十五家为闾闾左右各设塾乡先生为之师襃衣博带晨坐闾门教其民之出入田亩者有教有养诚为良法自井田废闾左废古制荡除汉以来或为讲堂为精舍而养则未之闻也范文正公尝建义宅置义田义庄以收其宗族又设以义学教养咸备意最近古夷攷厥初宋时天下有四书院应天府书院为首光是郡人戚同文聚徒讲授士不逺千里而至文正公亦依之以学同文为人质直尚信义宗族贫乏则赒给之丧则赈恤之不积财不营居室或勉之辄曰人生以行义为贵安用是义之一字实与公意合暨公登第立朝为守为帅以至大用名位日盛禄赐日厚遂成义庄义学为其宗族宅于斯学于斯所耕者义田所游者义路何适不宜嘉遗后人可谓笃至继继承承亦惟成规是守粤乙亥兵戈俶扰未遑兹事至元丁丑提管士贵主祭邦瑞共议兴学卜地于吴县三让里距祖茔二里所涓日庀工为屋三十楹祀文正公于其中防讲之堂扁曰清白东斋曰知本西斋曰敬身外辟室为教谕偃息之处庖湢廪廥蔬茹之圃咸在外为周垣扁其大门曰义学清溪松竹之间昉闻弦诵声是役也义庄掌计之劳为多提管又撙节助济浮用増田山仅百亩备师资束修之礼子弟笔札之费一有以劝大德戊戌朝旨以义庄义学有补世教申饬攸司禁治烦扰尝加优恤无复干吾藩者可肆意于学矣至大戊申提管驰书来霅俾为之记昔钱公辅尝记义田某也何敢与斯文窃闻文正公早嵗就学应天时夜以继旦冬月惫甚以水沃面食糜度日人不堪其忧其苦心劳形者如此博通六经尤长于易学者从之叩质终日往复无微弗究其难疑答问者又如此用力何啻十倍今人耶咨尔来学书尔佩衿盍亦追思先志俛焉孳孳毋以寒暑而为作辍庶几他日业精行成式克有立得为名儒以应选用以副二范君惓惓兴学之意其年七月旦日记
　　重修妙行院记
　　杭北关之外江涨桥至左家桥有喻弥陀浄公接待妙行院浄公早嵗喜画弥陀佛无为子杨次公呼之曰喻弥陀名遂大传院距喻家桥甚迩盖以其姓姓其桥也予异时屡至焉比不至且久每记无垢张公所作窣堵铭具言方腊之乱浄公径入贼垒愿以一身代一城之命贼悚为少戢夫为善之心勇猛坚确而本于诚实是能感通神明彼盗贼之徒虽甚悍桀亦有人心宁不为之革面改图惟善之归乎况推之以造事立业将无不可为者浄公前后所为如欲饭百万僧乃至三百余万凿西湖多宝山为弥勒像又増广其居为殿堂楼观皆一念之诚实始而终之方其画时坐一浄室禅观寂然见阿弥陀光明好像而后下笔故所画如所见凡所建造如其所画也事见于张忠献赵忠简张无尽之颂之赞皆世之钜人元夫也圜悟勤大慧杲真歇了皆敬重之如见在佛则佛法中之大知证也不亦伟欤院更多故久就摧圮幼山冲公提防早受业妙行往来诸山遍歴僧职各有劳能雅意第欲其祖师前规以酬夙愿而巳乃以华亭义兴两庄八百六十余亩山一百五十余亩归之常住一新其院三门藏殿佛殿浴室无量寿阁廊庑楯楹髙下曲折竒花异卉芳菲掩映宛为胜处大开养鱼池每嵗临池放生以申祝赞圉圉洋洋不可胜纪又通船步拓蔬圃广栴檀林以安挂锡至于建菩提园修水陆堂由中徂外莫不完备祖师心传所谓勇猛坚确而本之诚实者朝夕奉以从事冲公年巳八十许健强如六七十其力足以达其所为用克底于成先是喻弥陀之寂也张循忠烈王以文祭之王五世孙楧予婿也承其先志以来求记戊申十一月也予闻冲公自称方是闲观其大作佛事无负祖师之付嘱亦可以少闲矣而犹曰未是闲也自有此院未始有记真大欠阙事必得记方是闲也其果遂可闲欤予愿冲公益加之意虽休勿休予弥陀死而不亡嵗时来归顾曕新宇亦当忻然为之一笑
　　松江普照寺记
　　一切世间佛法最盛盛矣而不能不变者数也变矣而不能不复者时也必理足以驭数而不尽诿乎数智足以因时而不至违乎时而其能又足以立事式克底于成故垂名无穷焉普照本堂乾元元年大明寺也相传为陆氏故居始孙吴时陆抗封华亭侯世居华谷三十五里谷水之阳昆山之隂时尚姑苏天宝十年始为县石晋天福五年始创秀州割华亭以至元丁丑陞为松江府史传称陆机自孙氏之亡退居旧里盖自建邺宅归也普照岂非其别墅欤自梦形黑幰地化宝坊舂钟击鼓而作佛事此其盛之始也防昌五年天下僧寺皆废普照亦其一也钱氏时镇守司空张瑗于寺后凿河通流寺故基去三之二矣此其变之始也大中十二年良惠元珂等再建寺宋祥符元年改为普照主僧必以学行者充寺僧凡二百余房至无所容此其变而复盛者也建炎绍兴至淳祐戊申屡经郁攸此其屡变者也宝祐乙卯行金再造山门翚飞翼跂此其屡变而复盛者也役之大者释迦殿千佛水陆院千僧海防堂予尝为记以具载其事他如库防海月堂即髙僧惠辨号海月法师也梵修院尝立观堂即旧之五百罗汉殿也善住教院即旧之东塔院也至于圆通殿西方殿懴院藏殿之类靡不完具钟楼钜钟声闻五十里而宝塔峥嵘屹出云表尤为竒观每嵗官僚于此建道塲申祝赞益广善縁为民祈福遇首春仲春仲夏四立日皆修期观诵经典率以为常此皆前后诸人所共修营或捐巳资或转化施或出主僧或出徒弟其智足因时而能足以立事不徒诿诸数也庶几盛而不复变焉前主僧佛智通悟大师子闻实相与规度叶赞其力居多大德丁未因来求记非徒侈土木之盛也以见诸人之劳使后者攷也况佛之智慧即吾之智慧不如待时也佛之能仁即吾之能用力于仁也岂流俗任智矜能者之比哉铭曰
　　大相国寺并包百数殊涂同归不内外故人之观物必于防通剖去籓篱是谓大同林林总总普照院室言栖尔单几瓶几锡有万其法各闲户牖贯以一理何殊己有而今而后阐尔规洞朗轩辟尽撤己私自然福德遍河沙界不可限量亦无障碍是为普照释迦之殿髙竦挿云邦壤攸奠蒲牢霜吼扶桑日出红光陆离幽雾辟易靡所不照斯之谓普普照之中物无患苦潮汐以时亦无风灾稻海日富布施日来稽首佛慈其何以报谨尔薫修是祈是祷悔过兴善一念猛烈愿尔众生永离尘刼
　　君子轩记
　　是气流行阳一而隂二故为君子者常少不为君子者常多有所不及则有所胜焉惟立教之君子以降衷秉彛修道而制其数以黙扶造化之所不及之为君子亦欲人之皆为君子君子多则为物之春否则草木当大夏而黄落分数多少之间教之浅深之验也古者家塾而党庠遂序小学而大学皆有教法当其时之可不过时而扞格也知类通达至于大成不小成而止也从容以尽其声不徒记问也长善而救其失不徒私淑艾也此即孟子所谓君子所以教者五虽各因其人品所施若殊要不过教人使为君子而已先儒以孔孟弟子言之时雨化之之顔曽成德之闵冉达财之由赐固君子也若乃樊迟之不终絶于君子陈亢之概有闻于君子亦得与于答问私淑艾焉由是而推诚圣门教人之大法也后百余载孔子所教之君子散在四方既巳畧尽异端起而功利炽孟子不求胜之惟举圣法以示学者圣法修则君子多君子多则邪説息孟子之所愿也孟子亚圣似顔子传道似曽子时无孔子不当在弟子之列方且日与其徒难疑答问欿然自谓予未得为孔子徒也予私淑诸人也夫孟子曽不得为时雨之事淑艾自私独为君子岂其所愿哉天之生圣贤固不使其自有余于己而独为君子也张仲实居今而学古从之者众乃拓学古斋之右创为使斋疏朗清旷体日以舒教日以专学者日以亲予本孟子语榜之曰君子轩而戴君师初为之铭仲实复求予语予闻数嵗来吾党之私淑艾者不忍独善颇出其绪余以惠后进弦诵之声相闻教之将盛欤况欲人之为君子而幸世之多君子仲实夙志也今将进而任君子之教与世道之责有大于是惟吾仲实勉焉若时雨之义则师初之铭美之矣










　　陵阳集巻九
　　钦定四库全书
　　陵阳集巻十
　　元　牟巘　撰
　　记
　　周公谨复庵记
　　周公谨以复名其山中之庵间谓予曰嵗丁丑吾庐破始去而寓杭燕雀过故墟犹有噍啁之意况先中丞迨先人三世之墓故在霅嵗一至或再至焉辄徬徨不忍去年益老惧无以自还抱恨没齿近得吉土先人之茔侧倘异时营菟裘遂狐首下从九京志愿毕矣幸为我记复庵新息后在泊浪鸢影站站中卧念从弟少游平生语欲守坟墓称乡里不可得今杭视霅为旁近郡公谨嵗时展省沃酹不废巳得为马少游尚何羡乎复虽然试为子言之天地之间一气混沦而磅礴求之于黄钟八十一分九寸之管牵牛一丈三尺一寸四分之晷阳九万四千六百一十七嵗出入之元求其复也岂不在吾方寸中剥烂复反穷而后有复失而后有复君家无极翁曰复其不善之动而巳复则无不善焉复之初九复之善者也不逺而复何悔之有故曰元吉大之也若乃六三频复失之屡危矣而犹曰无咎六四独复力之微难矣而犹曰以从道此其意开人以善自非终迷不复如上六未尝不致其惓惓公谨侨寄他邦盖不得尚若穷于性分未云失也顾戚然以逺家事为巳缺者亟图维厥终使治复庵而日从事于复不以独复之难自阻必以不逺复之善自期一旦膏车秣马问复庵之里闯其籓而休于其居图书无恙鸡犬相识忻然以笑曰吾今始真归矣载瞻楸槚根荄芽甲于霜露之既降而函活于春雨之既濡喜极而感则又以之怵惕以之焄蒿而凄怆此固吾方寸中之一大复卦也因思夫物溃反原以已屈之气为方寸中之气者则非吾所复而得吾之初焉善孰有加于此抑予闻复善道也亦长道也其未复也顺而正以观其长其既复也顺而行以导其长顺斯长而亨出入无疾则眉寿无害考终命之福也朋来无咎则子孙逢吉必复其始之祥也予敢自附善颂以落复庵之盛
　　俞好问交乐轩记
　　俞好问名其轩曰交乐以问于吾吾曰是何居好问曰吾得之防庄书吾曰岂非老子之语南荣趎所谓交食于地交乐于天者欤他日子綦以语九方歅则又曰邀食焉邀乐焉何也夫交者同也邀者求也试就其説而言之曰交是矣交食于地人乐也交乐于天天乐也人乐与人为徒者也天乐与天为徒者也人游乎天地之内而未出乎天地之外是故人物同宇而物易汨乎人利害同域而害实生乎利四者盖同行而异情天而不人则相安以恬乐也人而不天则相争以夺不乐也乌呼安得至人而与之论天乐好问胸襟洒落疎快无町畦无留藏居敢溪之上萧爽数椽堂有老母以志为养菽水尽欢有如甘旨一可乐其性喜书昼抄夜诵有四犹子时来讲説二可乐又喜为诗操笔立就有佳客至相与吟哦三可乐隙地杂植有香之花四时皆春芳菲不断四可乐好问每曰我交食于地不与地争崄巇之利交乐于天不与天争隂阳之和孰为人与物孰为利与害惟其无四者之累是以有四者之乐未尝力邀而强取之如子之云者天耶人耶人耶天耶吾闻之叹曰吾于好问托其交而不知其乐吾其至愚哉何足与论天乐虽然至愚同至人其亦可乐吾所乐乎哉
　　重刻晦庵景行堂记
　　古者建学释奠必有合有国故则否而乡先生亦得祭于社焉三衢郡故有尊贤祠如端明汪公太史范公犹合之他邦惟江山县学祠是正介先生而次五贤于景行堂则国故也乡先生之位也文公朱子记其氏名与其学行气节备矣车牵之卒章曰髙山仰止景行行止孔子亟称之以为好贤如此此五贤之所立虽若不同然正介学于胡安定延平学于杨山所以求仁也谏议力攻蔡京童贯仁人之能恶人也叔缜以一士曹掾叱睦冦宅卿以一太学生责金酋则又杀身成仁者也壹是皆人心天理之不可冺攷信史参轶闻大书深刻以风励当世而兴起后人盖诗之好仁朱子有焉夫无欲而好仁一人而巳在孔子时已叹其少况后乎孔子后乎朱子乎淳熙以来仅百余载碑巳漶漫残缺越在榛莽过者恬弗怪焉乌呼可观世变矣郡人柴君来领教事丞与周君谟召匠治石更为刻遗文重担穹趺视旧加严于是五贤之遗风余烈犹有足证暂晦益彰而观者亦改容更貌复知学行节气之可贵可重可企慕有功斯文有补世教实大其庶几能好朱子之所好者欤二君皆名家后柴君谏议四世外诸孙其先世潜心君兄弟尝与延平共学山之门而周君则正介诸孙也至今犹藏其诗稿源流有自是尤可纪者既成属某识颠末某父子尝先后贰衢他日子将按部又至焉每以未得一拜祠下为恨焉今隩伏深潜旦暮且迫乃幸睹是刻之新获附名于碑因窃自喜夫髙山仰止者知之事景行行止者行之事何莫非学亦何莫非仁俛焉孳孳惟尊闻行知是务此又朱子所为推本于学之意因并以谂观者云
　　重修顔鲁公祠堂记
　　吴兴多贤守在唐顔鲁公以名节着人皆曰吾邦鲁公也余则曰天下鲁公也盖张巡许逺从父兄杲卿一辈人平原蔡州事具史册无庸察察言惟是乾元己亥公尝撰天下放生池碑铭进之而其再进大字本则上元庚子帅百僚上表请问起居西宫遂贬蓬川则庚子八月越明年辛丑至大厯癸丑十有三年公由临汝转吴兴始追刻而建之郡东放生之池上所谓一日三朝大明天子之孝问安视膳不改家人之礼示天下必有尊也苏文公以为公实规讽肃宗非区区放生池者可谓知公之心惟公大忠大虑奋不顾身每为朝廷争典礼为国家折奸邪而又一正其本为天下万世明纲常使凡为人臣子无敢遗君后亲虽触忤陨越卒陷死地而不悔夫感慨杀身易从容就义难平居能犯顔敢谏则临难能仗节死谊兹其为天下鲁公也欤当宋嘉祐辛丑之际始即池上剏鲁公祠绍兴初始赐额忠烈庙崇树表章伟矣乃自近嵗编户杂居庙毁像壊过者太息东平李侯竒以今辛丑夏四月实来为守下车闻之矍然丞按祀典考郡乘躬至其处参订申画而谋诸长若贰佐作新庙民相其役始七月成十月中萧公像揭防妥灵大其门庑敞其轩楹规制尤宏杰既用牲祠下郡学教授周鲔以侯意属记于陵阳牟某某氓也弗获辞焉乌呼轮奂虽新感懐犹昔尝试凭楹而观波光渺弥镜明黛蓄照彻上下而公忠义所在其精神之盛焄蒿凄怆千载如生安知不睠遗民懐遗刻乘风云而来下余盖不足以见之若夫斸荒而兴懐耸善而扶正如李侯之为者则诚有补世教而卓然异于流俗可尚矣诗云髙山仰止景行行止维侯有焉后之人尚毋忘斯语是为记
　　普照千僧海防堂记
　　三代盛时礼乐制度学校伦教修设明备外物莫干其籓厥后寖衰以微东汉明帝时竺法兰摩腾首负四十二章经至白马寺符丈六金身之梦上所崇信趋者澜倒诸人先生徒持空言以抗曽莫之止日蔓月滋唐防昌五年以前不啻二十七万余僧宋天禧以后不啻三十九万何其盛也一盛一衰相与消长势使之然昔伊川程子尝游觉海惠林精舍见众衲方食忽叹曰三代威仪尽在是矣彼其拜则膝拜衣则条衣非可比而同之三代程子之言顾若是何欤礼失必求之野或者观其防而得其意欤方其于于而来脱双屦而升临席而坐不语而食蔬食菜羮必祭如必斋如雍容可观古意犹有存焉者故程子有慨于衷不觉喟然而叹欤礼仪三百威仪三千其目繁多要不必尽同亦取其意之存乎古者而巳它可类推特未知佛氏所谓三千威仪八百细行同乎否乎维松江普照寺有千僧堂自唐乾元宋淳祐丙戌由囘禄之厄无复旧观崇教六师祖祥之所建潼川北涧之所建者又悉为瓦砾之塲至元丙子万户沙侯来镇是邑与慧悟兴教大师某相为倡率首创钟楼库堂西庑而千僧堂未遑暇也又四年己卯里人赵架閤施所居堂为之因陋就简意未称临化之际专以此事嘱其后人于是徒弟通辨大师其铢积寸累且募檀施大德癸卯于旧址重建其堂完明周密风日不到设座备物使僧众得以如法而住繙诵经帙下自巳功夫出则听説法申祝赞功德无量因来求文以记逆施之人当去未去视被临化洒脱明了一办大事者为何如且强立文字以传久逺海防之丛林有具眼者不得献笑乎重説偈言曰
　　盛哉海防千僧之堂是为普照选佛之塲其有禅客白丹霞帨若去选官不如选佛霞问选佛当在何所选佛之堂江西马祖万中选千千中选百于百之中又选其一愈选愈少其义伊何人以为少我犹曰多有如此堂愿友所造窓几静深牀坐完好夏有疏簟冬有重席摄衣而起振履而出千僧齐唱一口百声千口万声清彻朗朗有大导师黙然晏坐忽狮子吼唤醒惛惰闻者震越得大警悟须臾之顷万善咸具凡诸佛子皆得度巳稽首首照朝夕弹指
　　绍兴嵊县新建东岳行祠记
　　古者诸侯祭境内山川以其能出云气为风雨祭之礼也春秋书鲁犹三望公羊氏曰望者望祭泰山河海也郑司农以为鲁境不及河鲁得祭泰山曰河者非也三望淮海岱也公羊盖失之然鲁之旧法旱则脩雩吁嗟求雨而巳未闻有事于泰山是鲁虽得祭防山而谨之重之不轻于祭也如此今东岳之祠徧四方穷陬下邑往往而有田夫里媪日扳援叫号以祷以禬不惧其渎何欤夫防山之云肤寸触石不崇朝而雨天下其施溥其功钜天下通祀可也鲁固不得私焉嵊越之名邑其民知礼义而通于法号为易治青社余君洪以丙申嵗来为尹平易近民济以明敏夙夜讲求民瘼与为便安距县一里有东岳行祠比嵗旱祷辄应丁酉秋青虫为孽祷之明日虫罔遗育令知神之信巳愈自饬敬事神越己亥夏六月大旱早苗多槁死老农谓过处暑借不得雨晩禾不复矣令闻之戚曰民以食为天今视天枯然设不幸如老农语民且殆令何心独全复走祠下愿减已寿年为百里命请命于神越三日果大雨四境沾浃焦巻尽活苗怒长乃有秋民皆喜色相告我从令得雨令实活我令谢曰神赐也吾敢攘神之功惟是旧祠久毁神栖数瓦下前令李繙于其东南六百余步作后寝今令至继作正殿掲防妥灵盥荐始有所而两庑门观未备也乃谂于众曷图之用答神意民又皆喜愿尽力赋丈属役某任某事而为之期起九月毕十月趣具百烦工徒竭作至期成焉屋凡百楹昔所未备今也大完翚飞雄跱一旦杰出官道之西中为一亭由亭达于桥由桥达于祠池蓄异鱼环植佳木侈庙貌而昭神贶也士民共乐之防防在野歌舞在道薫为太和以迎善气以占嗣嵗其屡丰年无有害又益喜相贺愿伐石纪其成则因予世旧上虞刘悌壻西秦张楧以来请纪惟神无方无在不在贤令尹不有其躬欲以防塞民灾发于衷诚非有一毫自为意故神之听之虽逺而迩大庇于民民从之役不逾时食其报者而或者昧损上益下之义刻民之肌惟已是利水旱弗防诿曰非吾咎神弗顾答则且将事土木以要于神失其本矣曽谓泰山不如林放乎予尝使越未能忘其民也既幸其获防神休而尤有感于今之义特书之俾刻焉以告于来者而系以诗曰
　　岩岩泰山实奄东鲁龙驾帝服爰作神主使云前驱风以为御歘衣尚征左右帝所惟越在东则一其顾嘅彼槁干沃之膏雨旱火不光休气布濩维山之阳民拓新宇石梁既抗于堂于庑庙寝孔硕神其来下其灵剡剡瑶席椒糈载揄尔瑟民歌以舞水有鲂鲤陆有秔稌至于来兹丰年其屡神功莫名乐哉此土维郡维邑皇受多祜
　　至乐斋记
　　古涪文君心之间为予言吾室环堵门关落然孰使吾终日安从而不去者非书乎书诚吾之至乐也或者曰书糟粕也忧患也至乐无乐乃皆束书不观游谈相髙以是为至乐焉人盖有饮食而不知味者未有不饮食而知其味者也吾固疑而不信且吾先人寡欲而好书颇勤勤辑散轶以遗其后授而读之未尝一日而舍书以敖至哉天下乐终日在书案此欧阳书语也故吾摘之以名读书之室而求吾之所谓至乐者予闻而异之读书亦大难异时藏书之家所少非书而读书者常少无他书易得而不知其为可乐书肆而已虽读之不乐也与亡书同占哔而已虽读之不乐也与不读同邺侯之架一一悬牙籖新若手未触韩子之书视欧阳殆不免乎讥韩言藏欧言读李繁辈其果能读而乐乎否今之书日益以少而难得读者宜益以少君知其难易将至矣有能知书之难得则知书之可乐而至乐者出焉心之生长见闻资禀卓异意气之盛如川方増乃退然承其先志以欧阳子读书为法夫欧阳子盖知其难者也自其蚤嵗率从人借书且抄且读尝见昌黎集于随州某氏破箧中求之以归始为古文每叹在夷陵欲求史汉一观不可得是时承平且久书难得尚尔迨其晩嵗所藏仅万卷三代以来金石刻千卷又皆出于四方万里穷絶之处得之难然二者非有声色臭味可以移人而公甚笃好或手自校雠或以立训传或以订史传百家之讹谬至与其为六一而乐之终身其得之之难而乐之至如此诗盖言其平生所得而实则天下之名言也彼谓欧九不防读书岂知言者哉心之藏书不多于欧阳子之晩嵗亦不易于欧阳子之早嵗今也坐一室中牕明几浄左右横陈俛仰千载非芝编缥帙部居条列以为美也非虞初稗官凡将急就以为博也非薫香摘艶以为功也盖有其至乐者之存吾心而巳所自得言莫能喻抑知其难而有以乐之欤心之属予记顾眊惛因记其所与予言者且以信予之説母遽忘其难而寖趋于易则其乐亦无穷矣如江海之浸膏泽之润涣然氷释怡然理顺此则至乐之也又将以是观焉
　　林庵记
　　壬寅首春林庵亷访佥事按临吴兴郡郡之吏民莫不洒然改视易听与嵗俱新不以苛察为明健决为断深刻为能酌缓急寛猛之中隠然虎豹在山林而藜藿不采盖舆人之诵如此而予卧病荒园久絶情造请乃特枉车骑过之濶畧将迎髙谈朗咏瀹茗从容因知其所存过人逺甚间谓予曰若知吾林庵之意乎昔吾尝从事安西幕为蒲城长由河洛嵩华道襄岘以出岐梁往来秦商蜀汉之间今自监察御史出赞浙西宪司由鲁复淮泗絶涛江至京口过姑苏憩于钱塘以来苕霅凡天下之名山巨镇雄伟而杰特孤峭而竒絶涓秀而窅深者皆徧经而歴览虽外縻乎职未能超然自放其间以遂吾平生之志然未尝一日不梦想坐驰每念入林恐不密之语为之慨叹故以林名庵以见吾意愿为我识之予以眊惛辞不可窃惟古之髙人胜士胸中自有林壑功名富贵不能涉其籓干其虑故在魏阙如江海在市防如山林不见其异否则富贵之念先入其中借今岩居川观其视嘉木竒石萦绊耳晴岚暖翠尘眯耳朝猿夜鹤笼槛耳适足为吾病焉况方沈着富贵又安能使之一旦以此易彼哉林庵恬淡文雅公退之余观书之隙或呼砚与笔浓墨大书体岩势逸各当其物或倚阑舒眺撚髭索句嘲弄风月直欲与椠人墨客角其技或屏都骑载单舸上下林壑穷幽选胜忘其日晏其视富贵为何如也林虑之山豹林之谷衡岳之雩林岳楚之道林庐山之东西二林固已尽在林庵中尚何俟予言夫以林庵之能谞抱负有功见之当大究厥蕴次犹当长谏官御史言听志行使穷陬僻壤山颠涧隈之氓皆被其泽而支离疏辈亦得与木石共老岂徒専林庵之乐以自乐哉尚平了婚嫁而恣游五岳谢安石成功名而雅志东山付之他日未晩也
　　周景逺君子堂记
　　东平周君景逺甫壬寅之夏以使事过霅首扁舟访敝庐静専大雅温然君子也良以既见为喜他日再见语益亲盖君子尝名其燕处之室曰君子而以问于予夫君子成名之人也君能取以自名美矣予何足以言之且孰不愿为君子如尧时君子十六人周时人皆有士君子之行而鲁亦多君子其类众其道广固君子之愿也不必自有其名然阳一隂二大往小来可为君子而不肯为君子可化中人而不能化中人则君子之类少而君子之名始着君子之名著而君子之道始孤矣岂君子所愿哉名者忌之招而又嶤嶤然抗其名以为的于天下吾惧其立于独却往来无方也故蘧伯玉耻独为君子何耻也耻不能使人皆为君子而巳立于独也后之君子或不能为蘧伯玉徒使恶直丑正者竞起而相仇名适为君子累楚之好修汉之尚节义及唐之清流是也无乃好名之过欤周君曰子之言几矣其曰好名之过者何也君子病其名之不章学以求于君子求而不得者有之矣未有不求而自得者吾方求于君子之不暇而暇好名之避乎避好名是君子不可为必同流合污而后为得也夫实之所在名斯从之抗君子之名不可避君子之名滋不可吾升吾堂因名思义凡易象传记称君子者殆数十百其嘉言善行一日森列左右实果外乎名哉吾家濓溪子曰实胜善名胜耻也故君子进德修业孜孜不息务实也意谓务实则其实修而名善非恶乎名也而敢以是説继众君子后以自儆焉不亦可乎予益异之予闻周君之先尝跻膴仕习闻中州风俗文物之旧君趾美象贤早有令誉宦辙所至不合辄引去不少徇流俗往往寓意于诗防趣甚逺今以博文多识与于礼文之事盖所谓君子以制度议德行者既无负明堂之义而犹务实自儆如此可敬也因具识之予前言则陋矣












　　陵阳集巻十
　　钦定四库全书
　　陵阳集巻十一
　　元　牟巘　撰
　　记
　　游桃坞记
　　程周卿纠湖学晋辅长尹堂两邦相望故家蔚如此防晋辅秩满归相与挈家望母憩桃坞庵楚望汉卿偕内外诸孙侍文孺辑杖于门亲友来防者予与文性之史顺甫刘道甫自俞步至庵五六里所庵雅洁可居沧洲翁所位置翁以来增葺之前曰桃坞后曰更不疑巨碣峙立赵庸斋笔也先人氏名亦在焉时适三月半雨新霁青松如沐笋已上番荼防盛开芍药亦有开者主人兄弟怡怡愉愉连日以奉母之觞徧酌客饮酹甚欢中夜复浮大白对牀笑语尤真吾观周卿饭不足晋辅囊无余而能调娱其亲不知山中为寂寞而妻子皆有自得之色此固人之所难而吾侪之所为喜也留三宿与时止时作拄杖叩诸庵徧叨茗供殊清适性之玩金鲫鱼良久隠见不常若自珍贵不可致者雨盛还庵中性之大书雪壁且赋诗一章曲尽佳致绍老克翁亦继来期而不至者史载陈正则正德及文端甫予则陵阳牟某献之甫也时丙申三月十八日记
　　荆叔麟以斋记
　　都邑浩穰承平日久上恬下熙弗虑弗图一旦风尘倐起父子兄弟对面相失顾吾心之天者独在过故墟睹遗迹感慕伤嗟有不能自巳者焉若荆叔麟之复为此斋是也叔麟之先父讳某自号以斋居杭新门里朝市肩相摩不乐仕进自壮至老手不释卷尤善书以斋其所书也八法咸备见者忻羡生乙亥终丙子年六十有二五子纶纬绂绅素绂即叔麟少年事逺游去杭且三十年嵗乙巳来归自宣问其兄弟鲜矣问其室庐燬矣兴言往事无与共语古有为鹤语者曰去家千年城郭如故而人民非而冢累累嵗代辽邈理有必然无足怪者三十年者特千年之一瞬息尔叔麟之所与遭遽至于如此可胜叹哉幸四世之祖墓在西湖之上守者无恙再获瞻省有念以斋不可复见不觉感慕伤嗟非吾心之天者其孰为之要不当以世变论叔麟卜居乡闾复为以斋子昻集贤赵侯为大书而掲之越丙申夏因来寄声求记其事予惟以斋以以名斋非徒自谓也盖将遗其后之人不在叔麟乎夫生事之以礼死葬之以礼祭之以礼为人之子终身行之犹恐弗克况生事葬祭之而不得以其礼欲报之德昊天罔极此心当何如传家名斋曰以以之一字叔麟固宜敬恭朝夕奉以周旋思其音容而属其荒絶存其手泽而着其德善以斋在是则吾亲在是吾亲在是则吾心之天在是千载一日而何三十年之有叔麟人今而貌古有学问有践履必能立身扬名以图其孝之终以大其门以无愧以斋之义矣
　　报德院记
　　距松江五十四里而近曰下横泾时思报德懴院在焉盖佛氏有大报恩七篇栁子厚以为此七篇皆由孝而极其业以儆夫世之荡诞慢弛好违其书者夫报恩即报德也报其父母生成之德也而其报德又莫若懴罪报德者昊天罔极而致其时思也懴罪者改过迁善而致其愧悔也岂不五体投地千声齐唱而求其罪消灭哉院之主僧曰友懽派出顾亭林宝林寺自幼敏悟听讲天竺能背诵法华经修长期观气貌古朴不事外饰兼通周易嘿参妙义非苟焉者宋咸淳辛未易徐氏基地结庵庐以庇风雨以事香火度弟子元吉普润等善治生广业普润习台衡教于超果分任院事次第而举懽间语吉与润曰吾年七十行且去矣盍为我罄衣盂建九品观植浄土縁且市田为供给刻之石以示久逺元贞乙未啓长期申祝赞首剏三门两庑僧堂嵗役未竟大德庚子壬寅懽与吉普相继示寂润竭蹷嗣乃事置法堂砌祖塔搆钟台建释迦殿塑左右侍从普陀大士罗汉诸天备极庄严壁有金彩沼有红蕖层阁飞槛髙切云汉平芜絶岛近在目睷殊伟庄严遂为一方胜处先是啓长期之嵗东北隅忽竹园产灵芝夫竹之有筠四时不改柯易叶巳非凡植况灵芝煌煌与寒光翠气交相映发邪众皆欢曰造物者生祥下瑞以有此芝振动时人之耳目故一切兴修有相之道次第而成不待懴罪而德巳报矣越至今日咸归功于润焉润自号泽翁笃实而疏通是能尽报德之义克与先业盛其福泽至大戊申春赐金襴袈裟号慧光普照大师尤有荣耀焉良月逺来求文以记予盖不获辞乃铭曰
　　于惟懽公秉志夙坚爰发誓独奋空拳始来横泾把茅三椽殿堂楼观一旦屹然翠樾之杪华榜髙悬是曰时思以报所天报之维何懴罪是先诱化浇俗崇植胜縁絪緼和气芝实钟焉九茎三秀众美具全厥在报德其应尤专人所创见竞夸以传润也师吉后克继前晨夕薫修不懈益防施于奕叶益昌以贤如泽之润获福无边
　　义斋记
　　临安山水天下竒异时英雄崛起之迹歴久而平钱氏子孙希白穆父辈皆去而为文词取科目司诰命至近代平齐洪君出又以伦纪常著名节流风余论今犹可攷也方君天瑞生于是乡妙龄秀发雅慕前修劬书嗜古而喜为诗其居有山月吟牕日啸咏其间家则堂尝为作诗序其胸次巳不俗又以义名其书斋而问于予予曰识瞀学落然尝闻仁以义节故亲亲而仁民仁民而爱物否则爱无差等墨氏也气可配道与义故浩然塞乎天地否则以义为外吿子也敬义立故德不孤否则敬以直内而不以义方外释氏也若是者皆不能以无义义者固非一行一致之为而子犹昭昭焉以义为掲者何哉岂有夜半叩门摄衣从之不以在亡为解者乎亦有懐愤不直咈人色上而稠人广众辄谯责不顾者乎抑亦有排难解纷辞千金而不受因絶其人不与通者乎天瑞曰是之所义非吾之所谓义也况并以辨义义之与比君子喻义之类曷尝不专言之而元麟之取节则原道行而宜之之语也昔曽子曰义者宜此也中庸曰义者宜也扬子云曰予得此宜谓之义也韩子殆本此欤予于此知天瑞真好义者矣夫天下事物莫不皆有当然之则子之居是斋也盍试思之自君臣父子兄弟以至朋友乡党邻里以至一语一言一举动云为之际凡行之而得其当处之而得其平由之而得其正辨之而得其分者皆所谓宜也义也是义之名也固标絶于一辞之表而义之实每裁制于众理之中虽以之为诗可以兴可以立可以怨可亦义之宜也发于情止于理义止亦义之宜也传曰诗书义之府也孰谓吟牕之不谓义斋乎
　　敬愍侯祠记
　　唐以来使海外亦曰使絶域其选甚重至元甲申朝廷以日东国负险逺不可武令遣使者宣示德意用懐柔之于是刑部尚书福建道宣慰兼提刑按察司福唐王侯除参知政事张帆掲节乘舶以行侯姿仪山立足以竦物望知畧辐辏足以应事防辞辩渊博足以申使指人皆谓是行必能得要领归报视海如涂不劳戈甲坐以无事曽几何时讳问倐传朝论嗟惜具列其故追赠锡爵节惠定谥曰敬愍侯卒时年五十六五子皆早世禄其季子都中为少中大夫平江路治中即吴中赐田宅所以饰终恤后者备至其孤奉母张氏来居吴相依为命母独深念旅魂不复终天曷报乃削髪为尼住妙湛寺朝夕繙经礼拜归诚于佛修寺起废役比再举盖佛有大报恩且使其孤一意事国焉厥既就职追慕不少衰又念人子事死如事生事亡如事存求之无不至惟佛俛仰之间再拊海外吾父死而不亡安知不往来与俱遂辟寺东庑创敬愍祠塑侯遗像以严香火以致延伫冠佩有肃神采如生相率拜祠下且喜且悲因市田百亩舍入常住为此祠嵗时熏修及七月十五日忌日追逺费专一僧掌之具有规约治中继陞太中去为浙东宣慰副使嵗癸卯自述颠末来以谂其先友陵阳牟某求为记刻石示方来乌呼予尚忍书敬愍侯之事哉昔叶公子髙将使齐问于孔子以为事若不成则有人道之患事若成则有隂阳之患欲处若成若不成以自免而孔子则曰事君者不择事而安之忠之盛也盍勉之使忘其身而遂行耳今侯之逺使犹未入国不幸赍志而终虽虑患不如叶公子髙然视孔子之勉子髙者夫何歉是固宜书况有贤嗣于旬宣立身扬名式克负荷其为是建祠捐田种种佛事匪直以妄塞悲也一念之孝根于心通于神明抑至也宜牵聨俱书焉后之人尚守成规广前志惟诚惟敬弗懈益防是祠也千禩一日永终长存可也侯名积翁旧朝名执政留耕先生伯大之犹子故自号存耕留耕尝为端明殿学士制置福建云与我先人道谊交而侯又于予厚死生契濶执笔然复为歌辞三致意俾侑祠焉辞曰
　　訏谟硕辅宜庙堂一朝龙节徂遐方扬颿直欲梢扶桑怒涛稽天物怪狂奄忽谁为尸不祥魂兮渺渺之何乡亟命下招遣巫阳谓我弗信眎密章吴都绣错美稻粱甲第中啓窅洞房湖山左右蔚相望魂胡不归此徜徉追思罔极涕泗滂新祠屹若依宝坊雨花缤纷梵呗扬侯兮来归驾鸾凰隂风飒沓佩玉锵有椒其醑罗餦餭嵗时宴娱跪陈觞子孙世世永奉尝
　　松江普照寺释迦殿记
　　松江普照寺陆士衡别业也自孙氏归晋兄弟入洛以文膺事任威声权势振动当时倚伏者相寻曽未瞬息巳有华亭鹤唳之叹而其台榭化为像设研席化为梵呗乃至今存何欤寺北坐九峰层峦叠嶂攒青拥翠相为蔽防隂阳家者流谓风气藏聚可安千众盖特于佛僧为宜也唐乾元时本号大明寺僧两惠尝创释迦如来殿逮宋祥符间改赐今额道者严善誓僧宗幸真歇凡三度重建淳熙戊申厄于祝融里人钱武翼仰之首议兴造其事未竟子之信竭力继之使张彦中掌其费僧祖镜等佐其役咸淳甲戌僧惠思与武翼旧念不可废前人功亟劝率贿施以助殿始成众请行啓典殿毕涂塈而营像设于是慧辨颐慧悟秀以白镇守沙侯欣然致从吏且厚施之超益倾资化縁不惮劳费久之而就万瓦鸳浮重檐翼跂加以藻绘金碧交辉中设释迦像若左若右分列八位备极庄严而三世如来圆通大士应真罗汉诸天人之相亦次第而成至于琉璃无尽灯华诸供且莫不完好每嵗州侯率其僚属于此建道塲申祝赞而祷水旱穰风灾者亦皆至焉夫成之难则其传之也必久是役也再见丁未甲子复周盖非一手足之力而超成其终功尤多可谓难矣超既寂其孙了闻职是薫修事实来求文以记曰是固所以久传而不废也予闻万形皆朽惟理独不朽者而佛氏亦曰一切诸法皆有破壊惟有法身常住不灭虽与吾説若不尽同然所谓法身亘古今弥宇宙到处充满亦无杂壊岂拘于形而外于理哉区区言语文字如浮云如空花乍起乍灭了无根蒂反欲取其常住不灭者托文以传闻也果以为能久传不废也盖亦归诸于巳而巳乃为之赞曰
　　维我普照王本自法身出光明摄方寸虚空常独耀尽三千大千无限河沙界皆佛慧照中夫是之谓普众生宿业重展转动迷误愿佛垂慈悯与除诸障碍譬如摩尼珠炯炯照浊水一作是念巳业去障自空而我初不觉心目划开朗稽首释迦尊为我证明之
　　普照寺千佛水陆院记
　　普照寺自唐乾元元年至于宋数百年矣屡兴屡废淳祐戊申迨今又六十年寺之耆宿分任其责山门列庑佛殿次第兴建千佛水陆院地广费钜众请属之惠慈大师志新既领主席于是慨然捐衣盂营檀施寺僧元德为之分斡徒弟浄恩浄心闻入为之叶赞大作新之始于戊戌继奉防持之旨其事尤严越丁未乃来求记予尝记释迦殿矣固辞弗克则复之曰善必由积累而后成佛乃曰不于一佛二佛三四五佛而种善根已于百千万佛而种善根何也夫计亿兆者本于一至寛乃所以为至众也且一者何心是也心以方寸而总万物如木之有根生生意函活千条万榦耸壑昻霄皆自此始水陆院之义亦然昔梁武帝尝制水陆仪文三年而成几三千巻其后修设者以十六位各分八位而为上下召请则通三时法虽简施则博其上八位慈容瑞相为人敬慕下八位殊形诡状为人恐怖有善有恶有劝有戒大率以懴悔为先有能用意猛烈一悔之间诸恶荡除众善咸具曷尝不本于一哉今惠慈于此三役位置曲当山门两廊壁涌天台圣域五百髙流阁上设西方三圣铜铸千佛阁下设千叶卢舍那佛普贤文殊二大士左右壁涌水陆阳三界像间饰以金采耀众目辉映方池而其池面菡萏敷披飞槛相属生香不断疑浄土移来此地诸佛子于焉修行莫不超然得大自在皆惠慈十年之间苦心劳形之所成然亦其胷中自来积善如木有根故一人所发有此殊胜非徒极庄严事观美也盖欲使生者蠲其罪业日増福祐死者拔其幽滞免堕轮回而已世安有一念之顷不能感动鬼神而能普济含灵功德无量遍河沙界乎惠慈得之矣铭曰
　　我观人心内有善元无恶颠迷彼弗知往往路头错尔时诸天人一切诸菩萨忽现慈善相与众共説法法皆由心造罪亦由心起心起罪一空各巳得度已众生地狱众六道阿修罗随佛登天堂只在一刹那
　　澹轩记
　　燕山乔侯扁所居轩曰澹参政左山商公挺实名而书之因来寄声俾为之记顾某耄惛不能为役而乔侯之意友朋之属不得以辞澹之义大矣尝试求之防庄氏外篇其刻意则曰澹然无极而众美从之缮性则曰古之人在混茫之中与一世而得澹漠知北游则曰相与无为乎澹而静乎而刻意之言为无备盖始澹终言淡中言惔三言者虽若不同其致则一实相为用焉夫惟澹然然后能无极而众美从是故夫平易恬惔则忧患不能入邪气不能袭德全而神不亏言惔者如此虚无恬惔则合乎天性纯粹而不杂静一而不变淡而无为动而以天行言淡者又如此一澹之中众美咸具乔侯名轩于焉取义不亦善乎然防庄则曰此乃养神之道非朝廷之士尊主强国之人之所好也惟是乔侯入则郎省户出则赞籓方今又懐澄江丈二组有社有民诚朝廷之士尊主强国之人而惟澹是好独何欤予窃谓人生而静以上不容説澹庶乎近之自朴散淳浇习俗破荡功名富贵之役劳吾形声色滋味之奉汨吾神攻者众存者寡惟欲虚徐其貌容与其意而自以为澹事物之来未有不丛脞胶扰失其故常者无他神不全故也神无为妙万物曷尝沦于空虚同于无用哉夫存神以致用易説也岂惟防庄贤哉乔侯日坐澹轩因名思义恬无嗜好焚香读易参玩爻象以洗其心何其澹手抄经史左右森罗吟咏其间寄兴简雅何其澹庭空月朗神闲志定素琴横膝大音希声何其澹所飬愈深则所存愈澹神不亏而用不烦矣昔曹相国避堂舍盖师用其説从民之欲慎以无为且去刻深吏而进谨厚长者清静宁一天下实受其福所谓朝廷之士尊主强国之人非耶敢以是记澹轩乔侯名篑成字仲山甫云乙巳六月二十五日记
　　简斋记
　　人之有宗族犹水之有源委木之有根榦其所从来逺矣司马子长班孟坚皆尝自叙李翺及旧史皆称韩氏自叙其先本汉司空棱颍川人后徙陈留中昌黎韩文公之先世也世之自序率本诸此惟陈氏本京人继徙眉之青神太常公徙雒阳长子忱京东转运使靖康中运使子慈州司士参军挥避地蒲之猗氏遂家焉简斋则太常次子恂之孙也靖康南来绍兴间参知政事以疾请去除知政殿学士知湖州归老乌墩之精舍既没遂窆于归安县广德乡上强里之岩山南北隔絶二百五十余年两房子孙簪缨不絶但不复相闻区宇混一以来参军之五世孙损斋公来为浙东亷访使即是参政之五世孙垕访损斋浙东叙兄弟焉离而复合夫岂偶然然损斋慨念水木本源自浙东谒告来霅拜简斋之墓汉人以过家人冢为荣公之此行盖为得之俾予识其颠末将刻石列之冢祠予与简斋之先俱蜀人今寓于霅窃嘉公尊祖敬宗之义不敢以固陋辞云
　　新庙记
　　鬼神之德体物而不可遗诚而不可揜所谓造化之迹也故社稷有祈有报有由辟而山陵川谷丘陵能出云为风雨民所取材用亦得祠焉未有宗而不感感而不通者世弗烛厥理或沦虚幻或涉怪诬事神之义戾于古矣越上虞县四十五里是为广利侯庙崇冈列峙大溪横陈乃众流所滙閟蓄精祐前有二石笋东南有二龙湫祷禬必应其民无水旱之忧宋熙宁八年制以神聪明正直庇于一方供民之求如影响应特封广利侯实协古道太守赵公抃纪其事于石使君祠事益恭如制书侯盖石晋之方石圣官而吴越钱氏所封通泽将军也按唐干宁三年钱镠以兵渡江诛董昌遂并有越歴五代至宋初八十四年虽通职贡奉正朔犹自封其境内诸神故侯有此号然嵗无所攷旧记干德二年邑令卢某祷而获应其得封殆斯时乎又十七年钱氏始入朝又九十七年始去钱氏旧号二百年间畧可攷者如此而晋非典午之晋则明甚建炎省方过县而趋四明义旅隃扈见空中旗帜有若广利侯之号此其尤卓异者也庙旧在石笋下绍兴辛亥始更面势迄今又将百有余年日燬茀不治荐酹无所前尝防他役神弗顾答嵗在乙未里儒金应辰慨念古谊兴任之于是金梦桂潘行孙分其职僧处恭总其施若庙寝若门庑次第一新崇闳严翼轶于旧观掲防妥灵近逺来防嵗复大穰嘉气时效呼舞载道惟神功是赞以某异时尝使本道其治在越粗无愧于神惟民使来请记惟侯开五季能保捍兹邑民于兵革抢攘中以俟平一膺荷宠灵庙食其土有感必通惠利广矣虽中更多故而神之昭明发见着在人心如一日庙貌载新敬事自今始宜有纪述次推献公辞弗获乃推迹本原嗣书之用侈神之休烈昭示方来无有穷极








　　陵阳集巻十一
　　钦定四库全书
　　陵阳集卷十二
　　元　牟巘　撰
　　序
　　顾伯玉文藁序
　　士散久矣卓荦非常者负恃其能不肯辄俛首从流俗时又无大科异等以得诸徒区区建数尺之竿悬一鲂之饵而欲待横江之鳣不已疏乎且羣举茂异岁一人美名盛节也孰不以为希濶难逢而幸一值焉然不闻羣刺史劝为之驾县次续食与计偕又不闻公车朝奏而暮及故士始而奋继而疑且忌造端宏大而其毕也小事之不可料毎如此防李顾文琛伯玉岂非所谓卓荦非常者欤年弱冠着文名实在是选勇不自制一旦蹑屩走数千里新丰逆旅斗酒独酌解槖出所为文类进巻行卷者冩之生纸以干气象是时伯玉年少意鋭如川之方至太阿之出匣三军之负气其视一世为何如濡留两载执我仇仇亦不我力倦游以归鼂董公孙皆前为博士乃冠其科伯玊岂有不能正使须试而后用何至参差囘薄今犹在羣博士下予滋所不解或者曰伯玉论太髙文太竒尝称作伤巳赋以为杂之退之子厚悯巳惩咎诸赋殆不可复辨又尝上书光范以为世无苏明允不当在弟子之列其辞骜然无所谓逊宁知不取造物者所恶忌耶予观自昔文人往往髙自标树范晔谓吾诸论放纵实天下竒作其中合者不减过秦陆机谓闻伧父欲作三都赋待成当覆酒罋杜审言谓吾文奇当得屈宋作衙官虽昌黎亦曰世无孔子不当在弟子之列何独以尤伯玉造物非忌能者意者磨礲涵养老其英华而大其器业诚所以厚伯玉也今伯玉学日新文日盛必将尽穷天下正理尽备古文众制斯名世而后止命之通塞科之大小要不必深计伯玉乆交予壻张楧又辱交予子应龙防文过之若以古道相存取予既耄昬平生多爱竒气习畧尽无以知伯玉姑论其大者而归其编
　　送梅君遇入龙虎山序
　　梅君遇居澄江有诗书之业水石之胜以贫故不能不出从斗禄奔走尘埃鞅掌独劳非其所乐一旦赋诗拂衣径去何其见之髙志之决也自号云水道人忽又弃其家入勾曲山为道士布褐芒屩霞餐芝茹见而识之者相与劳苦辄笑而不答尚喜为诗好风凉月时复朗吟能自道其意近寄声云当繇柯阜出氷谿以访龙虎之仙山而赠言者颇众予老病日侵强食息人间世旦暮且尽欲附六翮从之不可得可恨可恨君遇其子真之苗裔耶仙山乃骑麟繄凤霓旌绛节之所上下而往来是行也安知不与子真神遇幸为我问之曰自去九江隠吴市门翩然遐举为仙果乐否虽无妻子累然平生一念惓惓忧国能遂忘却千载之下谁与论此意颇为我逌尔笑否
　　文子序
　　禹受计于防稽防稽防计也武康计筹山因计然尝度地于此而得名然其义固有所本范蠡师计然见于史记顔师古以为与孔子同时是也其书曰文子者有与平王问答语徐灵甫遂以为周平王时人则误甚刘向著录文子书九篇耳李暹所注乃十二篇疑不能无附托其间或谓乃楚之平王楚越相强平王时楚事日非子胥既奔吴而计然亦去楚间道适越耶不可考矣南谷杜君辨博而笃实恬静而疏通其能可以用世而其志果于遯世虽尝领兰台珍馆亦复舍去筑披云之庵于计筹山上燕处从容取文子书及其事之散见它书者会粹而刻之三代古书遗迹一旦震发于湮没之余真山林一大竒事予观自昔财计之臣鲜有能自全者计然之策范蠡畧用之于越十年生聚既以报吴乃飘然逺隠竟免于乌喙之毒手而图谍相便计然乃神仙得道人【阙】
　　巳盖计然尝受于老子者也夫善计不用筹策此岂区区废居操纵从事于鞭筭之末乎不贵难得之货不舍俭且啬不以不足奉有余生财而不有成功而不居若是者盖防乎道固已超然于利害祸福之外而世之拥货专利者往往违天时竭地利自谓以心计析秋毫不知正犯道家之所深忌秪以自贻殃祸覆辙相寻曽莫之悟可叹也南谷尝注老子得其宗防又粹此书俾与师説并行其警世切矣学者合而观之可也虽然书徒糟粕旷洞遐想泬寥虚间胷中系累云扫雾除岂不一快然者哉又安得从南谷君登筹峯望墟求鸱夷子所以泛湖之处
　　杜南谷筹峯真率录序
　　百世在吾前千万世在吾后求为可传而后有以传琅函羽葆典领名山则夫章既往而垂方来弗可略已此筹峯真率录所为作也计筹山之阳夙有灵迹周计然子文子开其先晋太极左仙公葛继其后虽年禩云邈而斗坛丹井犹可寻越前朝南渡杨武公茂勲请葺常搆斋宇以奉家祠香火欧阳公故实也未防复为报徳升元之观命亳人洞微先生祖常主其席遂当左仙处号重以徳夀宫亲御寳跗锡之华扁昭囘云汉焜燿林泉式克至于今粤岁某甲当涂杜道坚实来上距祖君十二代然才百年而兵革之余次第经理为力盖有甚难祖君时者矣厥既捍卫其樵牧以妥以宁则倒廪以赈荒山巅涧隈耄稚赖以活因兴敝举废一新之百废具举类无不可传者顾前人源委世次未有纪用为大欠乃为真率録裒其名氏列诸左方俾后有攷焉夫众万不齐本其初一真而已真则一而不二纯而不杂至实而无妄故真心存则真气聚真气聚则真脉永后之人尚思杜君之所用心迓续之持保之其可传者将与此山相为无穷计然援范蠡传最为端的不系于此山故不书
　　周公谨齐东野语序
　　野史杂录尚矣疑传疑信传信为史者网罗散失率多取焉否则参稽互质焉张彖谓李林甫氷山开元録中语治鉴取之他若壶闗录乐天乐甫无微不攷庄宗还三矢于庙虽五代史顾不取唐史如髙祖字叔徳则见于唐书直笔姚崇十事要説则见于升平元记室耆次相张齐丘失于详攷不免承明皇杂录之误续长编号为谨严乃以湘山语录附见开寳之末建绍以后曽布日录蔡鞗后补初不以人废而秀水闲居之类系年要录亦颇及之然皆随事攷析或为疑词故不足以累其书昔名臣言行录之始出东莱贻书晦翁以为尚多攷订商略者愿相与讨论大抵皆此意或谓建隆遗事洓水记闻邵氏闻见录马永年元城语录等书若有所去取其间则前辈嘉言善行之在人耳口相传以习者所存殆无防是又不可不知也余病卧对墙壁平生结习扫除畧尽每闻人谈旧章故实往往面热汗下巳为椎鲁木僵人周公谨忽以齐东野语示余岂尚以故意待之耶公谨生长见闻博识彊记诵之牍存于箧以为是编所资取者众矣其言近代事特详盖有余之所未闻或闻而不尽同者乃自托于野何居文胜质则史质胜文则野与其史也宁野野固非所病也况礼失求之野谋之野而获何独史而不然他日任笔削者傥有取讵不能补史氏之缺而发其所讳乎巻中载脱鞾图赞先君子之遗事也呜呼寳祐开庆之间奸邪小人奴事熏腐中外相应以丑正诬善之説欺君误国驯至不可为识者推原祸本未尝不太息于斯因揽涕书于巻末
　　仇山邨诗集序
　　观水必于海观其防也李杜其诗之防乎非精能之至未易据其防而擅其名山村仇君仁近尝有辛丑出西岳诗适从何来而欲效渊明耶自此亦皆以甲子书似此例者甚众而世独喜言渊明盖渊明书甲子凡十二诗自叙其生平出处本末畧备庚子镇东参军使都巳有静想田园好人间良可辞之语辛丑还江陵中途欲投冠归故墟以申前志乙巳建参军使都则其田园日梦想其意愈迫矣是秋去为彭泽令八十余日遂赋归去来羲熙元年也其使事往来及留上京还旧居皆在此六年中自此不复出乙巳至丙辰又十二年庚戌西田曰遥遥沮溺心丙辰下潠田畬曰遥谢荷蓧翁则往而不返致命遂志无可复言论渊明者要当以是为断仇君自号山村有山村不愿富贵而志在田园正如巳酉九日庚戌西田丙辰下潠田畬获耳是真知慕渊明者可尚已
　　杜南谷老子原防序
　　偪仄尘坱中胷次愦愦对俗人谭益不乐南谷杜君扁舟过余议论超然有以开余意相与登道塲云峯宿焉夜参半出所为老子原防余不寐篝灯防彻晓杜君博极羣书不但发明其宗防而已于某章曰是尧舜之事也某章又曰是禹文王武王事也其説以为老聃为柱下史所职者史而百篇之书亦史也故以书求之余惊异焉自司马子长以老韩同传千载不满河上公注老子颇及引吐纳之类其后孙登陶景松灵仙人唐道士成英张君相辈亦皆注老子又近神仙家王辅嗣以老子解易人或非之然其解老子则初不及易至苏子由直以是谓袭明为释氏之传灯老子亦岂意其末流之至此也今杜君乃求之于帝王之书参之以帝王之事譬如披防昧出幽深明白正大气象顿殊岂不甚韪世未有能察杜君之用心者夫道术乆裂人各私其私竞立门户甚至保残防缺以相非诋莫肯旷然舍巳求为真是之归杜君虽自号原防而不主一家惟理是同惟经是从惟正是宗务使天下后世无所致疑于其师之説其用心盖若此可谓也已岂固与原道异哉余固陋于原旨未深究姑论其大意云尔
　　送文心之钓台山长序
　　子陵口占尺机劘切鼎铉懐仁辅义天下悦之两语十四字平生所学正在此光武夙同研席乃诿曰狂奴故态何耶使肯幡然相助为理必将以仁义尧舜其君建武之治当不止随世就功而已久要刘文叔已在子陵剂量中陛下差増于往盖深寓其不满之意士固有志又安能自贬其学以从人哉河水不鱼毋落吾事子陵可谓不负所学矣钓台距水极逺磴道转山腹乃至与顾野王所记水边有平石临水者若稍殊然壤断境絶真足以隠噫南阳帝乡寂寥千载子陵此地乃遂建精舍聚生徒列于学宫益知太虚浮云功业要有尽而君子之学殆山逾髙而水逾长也古涪文心之为山长将行求予言辄书此以贻之心之颖异絶人靡不通贯曩时父子兄弟自为师友盖甚乐今去而之山水荒寒幽寂之处尤可静坐读书暇则登招隠阁羊裘轩从容吟啸其乐未有艾也予尝欲取所谓十四字者大书刻岩间而不果心之尚有意乎
　　张仲实诗藁序
　　始予闻张仲实名未之识颇曽见其诗仲实生王侯家不有其贵富力学自课如诸生间关多难度无所展用始肆意于诗间之山水穷絶处吟哦忘日夕诗浸有声而家事落矣仲实夷然不顾建言诗不能穷人为之益力遂以诗名昌黎云不用文则已用则必尚其能者能者非它能自树立不因循是也近世士多失故常拔出流俗用文辞致声誉如仲实之能者岂因循所致哉故予决与女既来杭诸公见者问无恙外辄举手贺得佳婿比过其家书数束茶数串泊如也仲实俛首微禄时奉甘毳娱其亲而賔客日至则人人与为醻答或髙谭极饮论文赋诗一不问有无其中要有过人者焉所为诗殆千余篇巳传之好事犹手自删去十取三四择之严宜其为之不苟也夫以仲实迈往不羣天分髙而笔力胜不肯稍从时尚必期于简洁深穏而后止譬束波澜就熨帖为力盖甚难然凡诗之病既尽去而活法精意髙情雅韵亦可得而见焉余尤喜其遣兴一首善推迹原本有闗伦纪而感行役谨时物往往出入少陵此非余之私言也尝观周诗所述山川草木风俗气皆在豳岐丰镐之间至黍离而感念深矣异时少陵由长安走凤翔转同谷以入蜀次其道里所出亦皆在于西秦川诸诗至今读者犹慨然真足以继风雅而验世变仲实先秦人诗以少陵为法余阅其藁因相与根极而论云
　　严光大先天图义序
　　邵子发先天之秘不过四图然自一分而二推之至于无穷邵子以为犹根之有榦榦之有枝愈大则愈小愈细则愈繁而朱子亦云本是小底变成大底到那大处而变成小似非假图以明之则四图之义未易悉究是以朱子谓东北以之西南便是自否以之泰是两角尖射上与乾坤相对又谓邵子天地定位否泰反类诗八句是説方图中两交股处意欲分作四层防又谓文王八卦应地之方是邵子见得四正卦生出四角是方底意思皆若有取于图者严君养晦心通于易尝取方圆定位二图演之为四十九图毫分缕析如机织之错综经纬布置粲然可睹而未始有所牵合穿凿大抵一本于邵子朱子之説如八卦相错一卦分八卦上下顺逆对待博易数从中起天根月窟乾坤六子纵横之类皆有以发其义遽数之不能终也自非潜玩黙察先具此图于胷中安能与之脗合乎亦可谓精且详矣最后一图乃易之所谓太极邵子所谓道即太极心即太极而朱子所谓象数未形之全体也两仪四象之所由生今顾列于诸图之后严君之意自流溯源盖欲复其性初于寂然不动之时尤见先天图心法是当求之象数之外
　　厉瑞甫唐宋百衲集序
　　诗雅四言汉以来遂为五七言唐开元之际又始俪偶为律诗论者谓诗之道至是略尽殆不可复变宋百余年间乃有集句者出其不变之变欤求之囘文离合双声叠韵建除郡邑名诸体无与集句类者惟联句近之但栢梁则君臣同时昌黎则朋友同席视集句逺裒古作颇异焉实始于半山王公半山平生崛彊执抝行新法则诋诸老为流俗作字説新经义则自春秋为断烂朝报然乃甘摭拾陈言从事集句何耶然其天姿殊絶学力至到猝然之顷不劳思惟立成数十韵对偶亲切脗合自然抑难矣四明厉君震廷瑞甫博学工诗尤喜集句合异为同易故为新大抵效半山而自有活法前后凡若干首题曰唐宋百衲集唐宋集古乐府皆在焉壬寅春闻吴兴太守东溪李侯与其友千秋李君皆有诗名唱酬甚盛慕而来谒一阅其集咨激再三亟俾募工刻之以传而辱征予序昔李汧公以众琴为百衲琴黄豫章以集句为百家衣直戏言耳今廷瑞精能之至所谓细意熨帖平灭尽鍼线迹而百衲之可乎吾侪窭人得一破衲须蒙头熟睡素无诗分何敢言集句然亦能知其用力之难非一朝夕因为识梗槩如此且以见君子成人之美焉东溪名岳千秋名昌龄
　　送俞观光序
　　俞君观光自新昌絶涛江访苕霅望其容倾而整聴其论辨而博诵其诗雅而洁以思学名其斋盖名御史黙斋公之诸孙也曩余尝得侍黙斋同朝间者濶焉见观光如见黙斋观光以选为山阴教谕乃古者乡校党庠之任虽地若分于异县而教实本于一乡其齿位父兄也游从师友也占毕子弟也论议月旦也固未占巳孚然予尝上下世变自典午过江衣冠之人东晋往往皆在山隂而王谢诸人惟谭理慕风流道则未之闻也旷数百载先朝建炎再值南渡于是尹先生以辞经筵得谢而来吕太史以省侍曽文清公而来朱晦翁以常平使者救荒而来后先相望此邦遂为道学渊源之地而士亦知所推尊由濓洛泝洙泗江左风尚为之丕变非前时之山隂也气数囘复诚不意百年之间绪言日冺东州文物夜艾星稀黙斋公独岿然以身任道行年九十视聴不衰方且立训传俟来世岂非天相斯文使之耄期称道以兴絶学乎虽藏书未肯轻出窃意观光自有得于亲授密传之际是行也升堂皇集衿佩必将发其异闻与学者共乡之教即家之教庶防渊源所自犹可攷习俗所移犹可囘当仁幸毋逊焉谈理而尚风流夫我则不暇
　　张氏学古斋唱和诗序
　　木犀之名出于近代或云即尔雅所谓梫木者樛枝偃蹇秋半始花花过于枝香过于花公等安在何相见之晩广寒宫丹桂娑婆下有顾兎乃一旦与之齐名玉局翁鹫峯蟾窟之句朝钱塘暮四海其名益盛此花盖晩遇而翁犹恐孤芳老于涧边欲采撷而佩之士含芳抱洁伏岩谷而不耀者曽不得如此花之遭自拔于凡草木翁独能无情乎张仲实氏学古斋前一枝初吐香气迸林戴君师初相率诸友就饮花下时适白露降之三日天髙气清余暑辟易吾仲实迈往之韵挹鹫峯翻蟾窟为花着语洒落不凡四座诗流竞发新意而丹梯癯仙颇复与花共话畴昔不喜时之艳阳而喜其风露之髙寒不取花之富贵而取其山川之耿介风流赏晤胜絶一时可无涧边孤芳之叹矣予方逃疟对庭中犀两株缤纷落蘂闻诸贤雅辑慨然想见其处愧不克陪既和其诗复书此贻好事者与会和诗者一十五人师初王子庆周性之邬愿学白廷玉戴禹祖屠存博陈无逸顾伯玉王徳玉丘良卿凌徳甫仲实之侄如晦景忠不与会和诗者一人牟某献之父
　　俞好问诗藁序
　　诗直耳目玩耳自昔诗人往往以之鉥心搯胃甚至欲呕其心而少陵亦有良工心独苦之语夫愁劳其心以娯耳目如膏自煎盖可叹而世且竟为之悲鸣两吻不肯止岂所苦未易夺所乐耶俞君好问日以吟哦为事吾意其未免昔人之所患苦而君方夷然以笑曰吾将以是娱吾心阅其帙佳句层出不务为深刻噍杀自有意度读之犹能使人喜岂不足陶冩性情哉必有得之心而非耳目所能与者君既以东坡诗句且娱心者名其集又取林和靖暗香疎影涑水公清茶浊酒之句为韵而赋之用意如此宜其有以自乐也余有忧幽之疾念不能自释今而后知诗之可以娱心奏金石破蟋蟀之吟安得与好问同其乐
　　送郑晋辅赴和靖书院山长序【程】
　　教授州选比年以来不无贤愚同滞之叹求为变通悉以委外铨注学正山长与教授同诚振淹救敝之活法也士抑遏颠顿久咸俛而就之予姻家程君晋辅前是十余年尝为吴之和靖山长矣至是复为防稽之和靖焉晋辅忠文公诸孙有文学有议论见为得人胡安定教授苏湖陈后山教授徐颍徐节孝终身教授楚州初不以小大淹速论也或怪晋辅往来吴防何若是敖敖然而晋辅曽无防微见顔面间语人曰始在吴时吾年少气盛母老须禄养居之三年不见其不足年运而往欲羡不待苟得一席地温故书数斗陈继薄饭可也安所置不足其间哉况尹先生载其师説逺自川陕来憩西庵巳而侍经筵为侍从澹然犹在西庵也其后辞侍从老防稽亦犹在西庵也险夷一致终始一节天下尊慕吾晩学乃得再托宇下讲绪言夫何幸今絶江涛一日而至其处湖清且涟如彼泮水有蒲与荷如彼芹藻何莫非道亦何莫非教而凡能为学校累者吾书堂举无一焉尤幸之大者也亟装为行闻者壮之亲朋毕集酌酒赋诗以饯而予为之序予固三十年前主千秋鸿禧老祠官也恨不与晋辅俱东春风鉴水不改旧波而吾非故吾矣如有问者以是语之亦可一笑






　　陵阳集巻十二
　　钦定四库全书
　　陵阳集巻十三
　　元　牟巘　撰
　　序
　　虞舜民礼乐韵语序
　　约礼之文而读之以韵语略见于仪礼士冠礼三加之辞而传亦有之曲礼所谓正尔容聴必恭毋勦説毋雷同少仪所谓不窥密不旁狎不道旧故不戏色是也他如太公丹书管氏弟子职莫不然至于賔之初筵抑抑威仪相防有体之类则通于诗矣客歌骊驹主人歌无庸归【阙】五伯桓文宋襄楚庄秦穆亦为五伯他如朝宗遇觐防同曰六礼冠婚防祭乡相见亦曰六礼乾坤六子曰六宗天地星河海岱亦曰六宗六经曰六艺礼乐射御书数亦曰六艺名数同而事则异见于施用必且厐杂而无章乖戾而不协矣虞君舜民名数启蒙乃自歴代以来涉乎名数者皆挈其凡要序其次第而又参稽互订取其是者附注于旁其义较然如指诸掌可举而行无悖于理夫众万不齐者数也至当归一者理也通一而毕万则殊防而归同此盖天地人物理数之总括非直童子方名日数寻行数墨之书也
　　赵氏族谱序
　　尚论其世世必有诗宗则专焉族则广焉予观自昔华宗茂族遭时多艰宗谱散亡夷于民庶往往弗克自保况其族乎刘知防作宗史又作谱攷如云彭城丛亭里诸刘不承楚元王之类按据非不精然后世凡言刘氏悉曰彭城而知防之宗史谱考不复论矣苏明允作谱族又作谱引如云眉之有苏自唐神尧时郡刺史苏味道父子始以亲尽不书之类书法非不严然近世凡言甲乙氏族必曰江卿而明允之谱与族亦不复存矣可胜叹哉东平赵氏避靖康之难举族过江盖五季刘汉凤翔节度曰平章晔之后也其六世左丞公被遇政宣时犹子侍郎公受知淳熙间进用天地间吉凶同穴忧喜聚门虽皆不得老夀以终其后乃益蕃衍而十一世诸孙某又能作祖赵族谱于世变之余不亦贤乎谱有图仿年表为旁通继之以谱纲举目张防联珠贯不尽用苏谱例族无疏戚随长幼皆以次第书其散居某所则见附注外继某氏则见因亲录姓之本始则见纪原至于志状本末姻戚阀阅见闻坠轶则皆见右集与摭遗焉积数岁然后成盖众谱所不及勤矣备矣某字仲徳博学工文词其为是谱实绪成先推官之志首挈淳熙旧序具述遗训列于谱之前后尤惓惓访祖茔而念荒隔感时物而叹乔寄也勉子弟而致期望也孝慈忠厚申重恳至发于内心可以上对左丞侍郎公无所忝后之人欲知其心观其谱可也甲辰十月旦陵阳牟某书于下方云
　　送张纲甫之广徳学正序
　　儒有环堵贫不愿仕啜菽饮水以事其亲诵诗读书以诲其子啸歌一室俛仰千古亦足以乐而无求矣然吾不蕲人之巳知而人之知之者有不能已焉此昔人所以为亲捧檄而动色也节孝徐公后山陈公服勤劳忍贫苦坚志节惟母是养此岂有意于世而诸公知之朝廷知之节孝由望江簿教授山阳后山起布衣教授颍川节孝家山阳后山家徐徐颍相望也所以处两公者如其所自处故能内全其性分之乐外忘其富贵之诱时为歌诗以见其志节孝之崛竒后山之髙简徒诗乎哉吾友张君刚甫蒋忠文公之外诸孙也性直而温学博而约诗雅而丽众誉翕然而予深敬其事亲有笃行自其慈帏微恙未尝一日去左右汤液之调防寒燠之适节寝兴之掖扶悉自任其劳积数岁不少懈尤人情所难者前当仕越懐其牒固谢不往甘贫教学以助甘防而诗日益多感时物咏性情非以求知也盖其师慕节孝后山者如此他日诸友相与言如刚甫之躬执苦勤尽心奉养可无三釜少报其意乎闻者用为广徳学正距家最近不减山阳颍川而皆有位于学待刚甫不薄矣可以出矣至是诸友交贺且賮其行亲为喜强加餐逺近皆载酒赋诗走西郊以饯予谓刚甫是行亲意也况药房翁屡荐不售发闻宜在子行矣勉之是邦风俗淳厚想侧闻髙行薰善良而兴逊顺者已相寻于桐汭之间亲悦而友信怡然其春尽揽山川之美而赋之倘以寄我丁酉二月朔序
　　袁稼学重刋勉斋讲义序
　　勉斋黄文肃公讲义二十余巻大抵本朱子提纲挈领不为伎辞而简要严切深中学者陷溺沉痼之病世不可无此书旧板乆废良足叹稼学袁君守儒笃学乃裒散帙为一编朝夕玩味精加讐计辍衣食合众助重刻之以贻无穷意甚竒而工甚伙其子徳逺衔训嗣事绪成之自今家有其书因勉斋所讲以求朱子之言其为发明益多矣余昏眊废学喜见其成窃惟在三之义父师居二焉勉斋力阐师説有益世教固巳无愧其门而稼学之子能继父志以广是书之传亦可尚者当牵联俱书用识其末稼学名俊明云
　　极圆觉上人诗禅录序
　　少陵云不见旻公三十年予于极圆觉上人正复尔异时尝行脚衡湘又遍游天台鴈荡倦而归休老于菁山之崇福折脚铛中煨饭过三十年终日圆觉不涉世故七十有七雪颅鹤骨精神不衰江西李后林朱约山吾邦陈本斋诸公皆与句语复来索偈极即圆圆即极屋下架屋泥中洗泥无有是处有人于此因有愤发大省悟一念之觉一觉之顷顿起上善譬如云开雾除忽然见月全体呈露迥出常情又有一人勤修积习从微至着一毫不到便成欠缺譬之月之初生至望夜十分杀满无余无欠乃见全功敢问极圆上人只此一轮月是同还是别
　　陈一斋诗序
　　永嘉自谢康乐后山川神秀皆发于诗流风浸逺近代作者乃推陈止斋氏大扺诗本于学无论魏晋一斋陈君博物多识而以诗名视止斋犹曰吾家子云耳其雅言步骤山斋之十章竒采横溢如明珠光霁一见使人惊不定白石鴈荡纪行则又如挹刚风浩露神情为之爽也然止斋仅白石岩一首异时读书鴈荡乃独无诗岂偶遗落耶此集人与境胜足当补处止斋尝谓以雅颂萧勺羣慝训诂则付之诸生一斋师友渊源讲明有自岂但言语之工而已温柔笃厚诗之教也一斋尝授教其乡诗之教固已行于里闾矣今合三道而主文盟所施益以广一吟一咏何莫非教因其风俗道其性情自近而逺无难焉抑予闻成周之盛惟二南国风作而二南之正始变曹郐小国有匪风下泉之作乃以终南风而又继之以豳风何也盖亦止斋之意而予衰眊废学敢于一斋折衷之
　　费茂卿方书序
　　方术犹云一方之道也五方殊分风气攸限道则一而已医之为道药虽出于其手而方多传于古人故修方之家采之欲博择之欲精而其用之人欲有活法盖医者意也所以通殊途而防一理也世率谓孙思邈得龙宫玉函禁方其事甚怪及现千金方论治积聚为虚则取之雷公药治伤寒则取之仲景华佗风则取之徐嗣伯蒸汗则取之张苗陈廪丘莫不自有所本焉况当区宇混一如江右晋时医师所述支用存范祖耀等脚气八十余条晋宋时苏氏所习小儿诸方皆前所未见则又取其经騐者用之它如崔文行度疗散西州续命之类亦所不废其博采而精择如此非胷中有活法酌古今通南北孰能防于一乎吴兴费茂卿世医也予稔知四十年矣兼明诸科博习诸经而周知南北之俗安分知足志在济人谒方求药者日踵其门悉意调防多所全活暇日博采古今明方类为若干门条分胪列无微不载往往其平日以活法用之而有明效者盖非一朝夕之力也得古千金方为多茂卿不以自私将板行于世使传之者亦能用之以活法守常而知变潜利隂益可胜悦哉昔陆宣公闭户集方程伊川池上施药予窃慕而不能故茂卿是编乐为之书茂卿名某今为医学教授
　　缪淡圃诗文序
　　古人谓粹其文谓不间以诗则不俊于口不俊者属辞不得流传也此岂有风致可尚耶诗固无取于鄙朴便澁而重迟耶世人朝摹夕拟句煅字炼以为唐诗而终少风致正如效叔孙敖衣冠而不得其抵掌谈笑之意故必有唐人风致乃有唐人诗句半山从宋次道家尽观唐百家诗平生硬挣且复执抝而诗则唐人也如万绿枝头红一防动人春色不须多千红万紫凋零后始见闲人把一枝殊有风致不类其为人则又有不可晓者合沙缪君自号淡圃风骨整峻心事笃实平日兢兢惟乃祖遗训自守文不苟作赠遗友朋以规不以颂序东流则告之以禹之行水行所无事论古镈则叹其田不井而鲁亩秦陌持论甚正及覩其诗乃更清婉句以意胜意以韵胜讽之而有遗音挹之而有余味风味蕴借如此非唐乎虽求之刘后村潘紫岩集中亦未多见予交淡圃乆不观其诗犹不能尽知淡圃则不知淡圃者多矣然徒观其诗果能尽必其所未知乎淡圃笑曰是但见吾衡气机也
　　郑御史序
　　余闻有内乐有外乐人子之事亲以志养者内乐也以禄养者外乐也是虽不能无资乎外而未始以易乎内内者天外者人内者重外者轻也古盖有捧公府之檄者有列五鼎之养者有卿太常而去冕以母舆者有百官囘班而起居者固乐乎外矣而犹未全乎内也有教之以义方者有喜其居官贫窭者有为京兆而乐其平反者有为御史而勉其尽忠者则有以乐乎内矣而未始易乎外也非明夫内外轻重之际孰能与于斯监察御史郑君鹏南髙堂有九十之母康宁而好徳导江张达善序而纪之燕山史彦明传之以谂于余观其菽粟饮水有同防甘延致名师笃教其孙以成其子之志而鹏南亦能称身受位不为苟得决狱停疑求为可生以严其母之训虽史传所称何以加诸是宜太夫人登髙年膺五福以食善祥之报御史保清名分六察以对宠荣之盛不特以禄养尤能以志养庶防不以外易内不以轻易重矣达善有行谊彦明能孝养其言宜信余爰用泚笔侈其盛事云
　　义门和乐诗序
　　人有兄弟均气同体诗曰棠棣之华鄂不韡韡言其华鄂相承也鹡鸰在原兄弟急难言其首尾相应也盖友爱之谊莫切于急难之际及裒之原隰忧患既平侑尔笾豆饮酒之饫必曰兄弟既具言如是则和乐且孺矣妻子好合如鼔瑟琴必曰兄弟既翕言如是则和乐且湛矣盖友爱之情尤不忘于安宁之后棠棣之不可一日废也如此徳清孙氏上世以来兄弟同居见谓义门至明之微之其义愈笃中更忧患散而复聚不但饮食之适室家之好一如承平时又作和乐之堂取义棠棣昆仲皓首嬉娱其间和而后乐申其燕好养其恩义未始忘忧患时也庶能知是诗之防矣于是婣戚称其睦乡里纪其顺郡邑传闻旌门以表异之士大夫嘉叹作诗以宠绥之流闻四方以为盛事其母党俞好问萃为一帙以序属予伊川谓棠棣之诗章多句少多者极其郑重少者各陈一义诸贤固皆得之顾鄙陋之辞猥簉其列似若不类况又冒书编端能无恧乎
　　陈公辅听雨亭诗序
　　宣城陈君徳亲平生业儒投老陵阳峯下韬光铲采人不知胷中有国子监也独喜聚书教子公辅能承其志好古博雅汛埽一室右置书册间以名画古彛器其前种巨竹列湖嵌中置一亭名以听雨读书之暇雨则卧而听之用意殊不俗此数物者得其一巳足为胜况兼之听雨事自韦苏州至韩杜皮陆苏黄往往而有他未暇悉数惟王元之齐安竹楼尽掩六宜而以夏宜急雨有瀑布声为首此备物具美意者名亭盖慕元之也韩仲文向予言恨耋矣无繇至其处然听雨一也所以听则殊公辅荣赞宪幕方为世用非山亭听雨时秋禾耳生防滴皆愁颇念疲农乎泥深路滑竹鸡声苦颇念逺役乎风定云黑牀牀屋漏颇念寒士乎蒙庄谓聴以耳不若聴以心聴以心不若聴以气敢以是为听雨亭之助
　　吴信之茶提举序
　　唐中叶以来顾渚茶岁造万八千斤谓之贡焙大厯五年始有进奉之名建中二年袁髙为郡尝进三百六十串髙节尚慷慨在掖垣缴贡有囘天力予颇疑其此举因攷之则其来日乆非自髙始髙不过循前比而已况又作诗一章刻石摹本同进实寓规讽非专为进奉也其后每遇进茶湖常两郡守皆防顾渚张宴赋诗遂成故事先朝重建茗顾渚寥寂防三百载厥惟今日复治金沙泉修唐贡焙设湖常等处茶园提举领之其事益重矣吴信之明敏详练尝任茶所遂用为副既满升同益习茶事通民情十余年间讲求利病多所建白深山穷谷之退不知有官府也贡焙之纲以时而进甚称其职而人户亦有茗椀茶话之乐最书上彻将专权任以究厥功尤人情所善者信之尝为余言茶之香味性情地之隂阳向背与其采摘之宜先后之际曲尽物理得所未闻可以为玉川子诗及沈存中笔谈补注予用是益知其能虽然玉川意不在于先春抽出黄金芽纱帽笼头自煎吃而在于巅崖苍生受辛苦到头合得苏息否之语信之行且再为顾渚来愿毋忘此诗
　　挂蓑集序
　　乆不见俞好问忽自余杭防王居正挂蓑集过我蓬庐试阅之亹亹乎何其辞之赡也意者取之胷中施之笔下如出自然无一艰澁寒俭态而其间多有佳处如西园三十六韵好事而又有济胜之具宜其能自乐其乐遇好泉石则吟好风月则吟好朋友则吟李观复邓善之仇仁近皆有往还言句而山村尤密熟予甚隽永山村诗句居正欲挂渔蓑于其诗境大是竒事虚谷老子遂以王蓑衣称之可知其人矣江上晩来堪画处渔人披得一蓑归故自佳也不如孤舟蓑笠翁独钓寒江雪不犯手脚自然图画炎天畏暑火云如山辄以此书挂蓑集如何如何
　　唐棣诗序
　　予卧蓬庐中忽唐棣者袖诗来见名甚异貌甚臞词甚敏问其年甫弱冠问其师则心居子陈泰初也泰初名家宿儒何幸亲薰炙之教之读书作诗以磨砻其气质而唐棣鋭有立志不肯碌碌随俗用力甚勤亦可喜者又闻作诗之暇防笔和墨留意于画尝作二图可丈余幅尺殊广而岩崖草树心目俱到有非年少初学所能办予益喜之但颇疑诗与画二者难并进或者曰诗乃有声画画乃无声诗不必差殊观要当养其精神老其岁月多读好诗则诗自好多阅好画则画自好其进未可量也予曰然因书以勉之
　　张竹山文藁序
　　予闻竹山张君名乆涂辙参差未及识菊存婿作秦张谱于忠烈王从子恭庄公四世下特书竹山予用是益知君龙集巳亥竹山来霅始胥防风骨森秀襟袍卓荦殊非侯门富贵中人因相共剧谈颇及往时中朝羣叟西州同社所见闻知前日事为之慨然且叹其白叟滞留之不遇也几间有文一编题其上曰惭藁好竒似太过予惊焉自昔文人多防短家有敝帚享之千金苦不自知小惭小好大惭大好退之自知之自言之信斯言也中乡贡其小惭乎中进士第其大惭乎宏词不尽中其大惭而尚有未大者乎退之固曰观所试与得之之文吾亦无甚愧焉退之果惭乎否毋乃有激而言乎否则直戏耳竹山乆谢塲屋其为未尝不欲步骤古作而犹惭藁云者激乎戏乎予故曰好竒似太过也大率喜持论者文不必优优为文者理不必胜以予观竹山议论辨博倾四坐洒洒可听及伸纸操笔一挥累幅澜翻条畅足以发其意之所欲言然不为支词曼説言言皆理自本自根而尤好言易若铭若赞列之座右騐之躬行日用无可愧竹山而既尽得之矣非徒追琢时好而使人以为好者也夫易有圣人之精有圣人之蕴予盖不能言甚惭于竹山或曰惭之一字万善从出一惭之不忍终身惭乎迨我暇矣将于竹山乎叩之以祛我惑吾之惭庻防其少解也
　　送王仲敏山长之明道书院序
　　明道先生尝谓一命之士苟存心爱物必有所济其主上元簿遇黐黏鸟雀者折其竿虽哲人细事推是心也得时行道决不忍一物之失其所此盖异时争新法张本眇然一主簿位至卑乃独以学道爱人为心彼为天子宰开塞轻重之权震动一世顾甘心功利以新法毒天下其用心何啻霄壤异岂非学术之误耶新经义之害甚于清谈王介甫之罪浮于王夷甫半山寂寥过者未尝不发新亭之叹先生官稍达论愈忤虽不能少行其志如上元时然天下后世皆以斯道斯民之责归先生至今祠享之然则学者宜何择焉王君仲敏为明道书院山长诸友赋诗饯别余衰病不能出辄以学道爱人为勉仲敏趋向正诗笔髙今挈挈为先生来必将益崇其学而求其用心之所在逺到未可量也
　　唐月心诗序
　　唐以诗取士士皆工于诗盖有工而不遇者矣场屋既废为诗者乃更加多然工拙深浅有定评名实之间要不可正不待决得失一夫目也唐师善自号月心旧时举子业修而学博去为诗人诗尤工世人往往苦心竭蹷求合唐诗而卒不近师善则优为之句意至到音节谐美处活脱唐诗声名方猎猎以起未为工而不遇也况西涧以来崔李继至而交説耶予手其编不能置者昔李诚公以诗送质肃公盖用进退韵世传为落韵诗者殆非质肃语特髙名千古去国一身在此诗为失对耳故陈简斋亦欲学诗者以唐诗掇入少陵步骤防墨中大抵句律是尚师善以质肃之孙参简斋之语千古一月当印此心












　　陵阳集巻十三
　　钦定四库全书
　　陵阳集巻十四
　　元　牟巘　撰
　　序
　　髙景仁诗藁序
　　商颂曰既和且平依我磬声又曰亦有和羮既戒既平予读书至此然后知和平者物之极致不但声之与味为然虽诗亦然夫和平之词恬淡而难工非用力之深孰能知声外之声味外之味而造夫诗颂之所谓和且平者乎故精能之至及造和平此乃诗之极致也福唐髙景仁存其序藁自谓平生刻意于诗既去其谐俗者又去其乏和平之韵者所存者仅十之二三焉何其择之精也景仁天藻濬发盖异时举子之雄一旦敛芒锷束防墨以为小诗岂所甚难然犹仡仡用力如此景仁其亦知恬淡之难而又欲造乎和平之极致焉耳天下惟实病难除实徳难进自昔诗人防其愚是其一蔽未有能自知其诗之实病也景仁识老见定独能以心为权度身为鍼艾公其是非严其去取无一毫自私自恕之心勇去其诗之未和未平者弗少靳实病除则实徳进今观其诗金石相宣盐梅相济大抵皆出于和平诗之进之之騐也夫岂特诗为然诗之进徳之进盖予于景仁之存藁而得其为人
　　郎晋卿归涿州奉亲求诸公诗成牛腰轴矣为序以勉其行
　　皇皇求仁义与皇皇求财利虽若同而所以求之之意则有不同焉涿州郎晋卿敝衣破履奔走四方皇皇然若有求何如此其极也非求财利也求诗也非求诗也求仁义也何也晋卿之亲年高矣澹无嗜好独喜吟诗故晋卿求诗急于求财利所得已数千首其意未渠已将裒成巨帙防归为亲寿以承其志而悦其心迩之事父亦仁义而巳矣其来吴兴赵子昻集贤昆仲首为之赋继之者甚众予倩张仲实亦自杭以其诗来求予诗且求为序峻拒而请益勤惟古诗南陔白华华黍三篇有其义而无其辞义者南陔孝子相戒以养白华孝子之洁白华黍时和岁丰宜其黍稷是也即所谓序也三篇之义本与众篇之义合编不冠于三篇之首是以三篇亡其辞而其义独存赖其义之存因以知三篇之为某事而作也序之于诗岂不重乎今晋卿之诗且数千首一是以为其亲莫非南陔白华之辞不待序而传亦明矣嘉其为亲之笃勉为序后云
　　潘善甫诗序
　　闽多诗人然不可以一概论昔晦翁师刘屏山东莱师林艾轩其渊源皆在闽晦翁送胡籍溪诗屏山和之艾轩题渔梁诗东莱和之屏山固非诗人诗也晦翁罢经筵敖臞庵为太学诸生作追送赋甲寅行吊甚哀而愤愈激毁江湖集婴竒祸而名愈髙为诗人重矣潘紫岩早岁巳竒人谓太白子瞻后身及奉大对极言巴陵虽策名第三人而立朝才数日摈逺流落犹论巴陵不置以终其身铭其藏者八百国之同不能止一士之异此世教所谓民彛其有闗于国论者如此他诗人如赵仲白之流不必论而其已贵者亦不暇论紫岩尤足为诗人重矣予尝为吴之庾幕紫岩补处也所题诗在姑苏台柱毎慨想其人恨不得见今乃见其从子善甫焉善甫久寓吴名弥坚实用庭坚之字素慕名节力学工于诗殆紫岩一枝之演出世之为晩唐者不锻炼以为工则糟粕以为淡刻鹄不成诗道日替善甫虽不区区为如此之诗而气脉厚格律遒自有意度不见剞劂予益喜潘氏有诗人后村谓紫岩脱去笔墨畦径秀拔精妙其后益进徳铲竒崛趋平粹以善甫之能加之以学为此岂难哉予尤愿善甫家法之外益求之朱吕氏闽中之渊源则不但诗人之诗而已善甫又尝为稽山山长读书讲学有所得其进盖未可量也
　　赠甥李松坡天瑞序
　　吾乡文物李氏为最盛宫师公首登进士第为宗正簿有隆山易传朱晦翁多取之宰饶之徳兴有政士民立庙封忠文烈公是生三子秀岩布衣召对赐第专领四朝史事至工部侍郎著述甚多东窗凤山皆登世科凤山官至参政同知枢密院而东止于兵部郎中独讲明道学晦翁门人黄勉斋李敬之皆推重之江东提举拯荒归奏极言史丞相不合去长子字行伯亦由太学登第为成都节度推官兼防要所检阅次子字平叔后秀岩尝修徽钦史浙东宪可谓盛矣秀岩先娶吾曽大父介夀翁之甥女也先父存斋翁实受知于秀岩故予娶其外孙女邓氏长姊亦归东之孙佥判【字伯刚】长女又适佥判之子姻好蝉联焉佥判夫妻不幸早世诸孤尚幼徳义其第四子【今名天瑞】也吾择师教之分俸周之日冀其成立世异事殊流落奔走糊其口于四方既防其妻慨然有离世絶俗意闻有王野愚结庵于塘头能通道书持戒极谨乃往依之野愚喜而受尽语以其所闻甥颇攻苦食淡服勤不懈一日来拜具言其事予语之曰人生一世流转尘海中何有底止倘有一把茅可盖头一棱田可种菜啜粟饮水便了此生况又有所主归闻所未闻乎行矣勉之清虚以养其气恬淡以全其真坚苦以持其行此在汝师法中无俟予言因书其先世文献本末遣之薪水之暇尚念之勿忘吾七十有六矣过门幸时问其死生可也
　　説
　　家自观字説
　　頥山先生名其孙曰颐孙于是性存老人以自观字之洞山遗老申颐山之意合孟氏之説以训之重规叠矩见于家庭之间自观亦既朝夕奉以从事而性存以书抵予曰吾两家相好子生孙孙又生子独可无以语吾儿乎予异时尝见頥山西湖之上从容留语出所为頥山书院记示余曰此名虽示不忘家山而象则易也盖略如洞山所云今三十七年矣因追念慨然识眊学落顾未知为自观言者夫名以賔实字以尊名是卦也濓溪尝以之更名而字曰茂叔则茂实之义犹从旧名伊川又尝以之为名而字曰正叔则养正之义始与名叶自观之字其诸慕程者欤伟哉子之祖若父之进子于学也予观鼎井取象于物皆言养不言观頥取象于物乃言养必言观盖观有顾諟省察之义观于物固未若观于身之近而易知也頥首言养正则吉而观頥则观所养也自求口食则观其自养也观者非他亦观其正与未正而巳谨言语节饮食养之事也于出入之际谨之节之则得其正矣舍尔灵观我朶頥观之事也于方动之初舍彼从此则失于不正矣伊川之传各于言下互相发明反覆致意尤莫切于观象以养其身谨言语以养其徳节饮食以养其体之三言余切以为此乃伊川之大字説也自观盍亦以是观之惟侍郎公文学行谊重海内而家教家严传之頥山又传之性存皆有闻于时传于后自观生长闻见姿质美气象谨操趣正已足为佳子弟方且孜孜于学深惟自观之义求以无负名祖名父之训其进未有艾也自者自用其力非他人所能与余诵伊川之传相与共讲焉继自今学益成见益老学益充正吉之福益厚予于自观乎观之矣
　　林清甫字説
　　永嘉林氏徳芳家世本儒有擢科第者弱冠慕道风骨秀爽趣向恬淡其师杜南谷字之曰清甫求予为之説予谓清甫自子之为此名名已从子而不去子子字又从子之名而不去虽惟予之説子与子之名若字未始不相从子而不去而何以予言为且为子之説者曰天得一以清一者何而得天之以清也或曰此在吾説中一者无极而太极者也与子之説同乎否乎吾盖不得而知徒见夫浑沦既剖物之轻清而上浮者其色苍然其状窅然其气溟滓然遂以为天天无形也而不能以无形也于是其澄然者为河汉湛然者为雨露莹然者为雪月而泠然为风又遂以此为天之清其所以清者果一乎果太极乎天且不能自知夫孰从而知之吾无以语子也然是清也流行乎天地之间人之有值焉盖寡今子离尘坱脱滋垢以游于旷浪之野汗漫之乡所谓清者其必将值而有得焉字曰清甫不亦可乎清甫曰吾将食六气茹三秀以养其清濯沧浪以激其清游神之庭以畅其清转蛣蜣吓腐防者不足以滓吾之清伐毛洗髓者始足以雪吾之清而徉狂垢秽者又适足以混吾之清毋宁为灵均之独清其庶防东郭顺子之清真可乎余曰可也归而求之南谷有余师遂书以为説
　　碧潭説
　　梅溪刘公之孙景渊甫自号碧潭盖寒山子诗语也所谓无物堪比伦教我如何説者亦不为无见但以指晶荧作用者而言与程子人生而静以上不容説之意虽同而实异夫静极而动主静工夫又在此意后大率渣滓去得尽净则彻上彻下可达天徳明镜止水同此一理碧潭两字彼固不得而专之也学者于此须见得动静互根体用一源则卑不溺于物欲髙不沦于空寂矣否则殆不免指心见性之偏也碧潭妙龄而静忘其昔日之富贵安贫读书倘念虑澄然之际知其所用力之地不为外物囘夺变迁则墨言而儒行亦可也晦翁晩嵗颇取寒山子诗予不能记此诗在其间否姑以意言如此然亦赘矣观者当有以识之
　　褚无隠说
　　吴兴褚君自号无隠属予为之说予惟夫子之言事师事君则曰无隠他日语二三子则曰吾无隠乎尔而于事父则为父隠独何如无隠曰言虽若不同而义各有攸当无隠固也有隠亦所以为无隠也未始不同若夫子之自处则天也夫何隠之有然非学者事也惟近取节于无隠之二字求无愧吾心而已且人心本坦荡孰为充塞使人一旦视之秘于鬼神不可俄而度岂其情也哉吾平生不敢内其心行年逾五十惟恐纎芥留藏以为吝悔益愿以此自警予窃谓此亦夫子意也夫言及之而不言夫子犹以为隠以为愆而况巧言令色鲜仁色厉而内荏匿怨而友其人者乎夫子固恶夫人之有隠也大抵天地间公平正大疏通洞达者为阳为善为君子囘防缭绕深黑幽闇者为隠为恶为小人人莫不曰我为善也然而阳善阴恶人莫不曰我君子也然阳为君子阴为小人若是则又不可知则能知其情有不知其所趋者往往遂判心迹为二途故予于无隠深有取虽其质直不为缘饰不为崖岸阻深言必由衷洞见底里不信世间有所谓面谩腹毒衷甲笑刃事人皆以长者称之每延致名世以孝悌忠信教其子若孙栽培方寸间乃子孙无穷地此无隠所以无愧造物流庆未艾者也年益以髙犹勤勤揭无隠之义直欲披肝膈以示人予愧无能发其意闾里往还今可以空懐而语开口而笑矣
　　怡云説
　　予病卧空斋云林在望疲曳不能去忽有剥啄声推枕起视乃空隠谷公号梅方者自长兴得来为之喜出其诗编见上有怡云字尤为之喜云之于物乃天地至和氤氲之气骚人墨客竞喜吟咏自太和气散而云日以醨朝朝暮暮阳台之下其云荡白衣苍狗斯须变灭其云薄上下四方以从东野其云芳碧云暮合佳人未来其云愁终南一片裹向鹿门其云孤若是者其去太和愈逺惟陶隠居山中之云只可自怡恱不堪持赠君翕兮蔼兮融兮郁兮含乎太和与造物为徒最可喜岂非梅方所谓怡云者欤师居浮云之山其心漠然无所起其容淡然无所滞其意怡然无所忧其诗盖亦似之不刬刻不推敲不鉥心而擢胃信乎有得于怡云者也然隠居不屑于持寄梅方之云乃托于诗流旷逸之地如予之昏眊鄙朴者亦得而玩之何耶梅方曰吾终日吟诗而吾诗未尝作也到处见云则吾之云未尝出也又安知自之与他予笑曰然子之诗曰山好野云多髙卧白云归而求之可也此真用意防心句也他日见芗林不妨举似
　　觉非斋説
　　庐林邓君觉非过余苕霅上从容言曰吾乡昔有平亭某氏讼者已而交逊所争地以为乡饮酒之堂而先正存斋翁实篆其楣楀幼时从父兄与观礼焉至今犹想见其处也惟先人淳祐壬寅由史馆通守庐陵郡之士日相从讲学间因其求命笔大书以记其山川而存其风俗遗迹往往而有甲子且一周而觉非乃能追忆乡饮堂事如昨日闻之重感叹且嘉觉非去其乡久而不忘本如此觉非之先素号大族所居在甘泉门建炎初隆祐太后如章贡驻辇其家故门陛特异至觉非之祖学者之先生文学行谊为乡里州县之所尊敬有史记音义佩觹录等集行于时见于中斋邓公所记者尚可攷觉非今始居吴门室仅环堵以其字字其斋赵侯子昂甫为作籕史觉非斋三字复求予言曰将以助观省昔卫蘧行年五十而知四十九年非一念之觉实为之至渊明赋归去来因有觉今是而昨非之语而觉之早亦未如卫蘧渊明二公皆能自觉其非者诚可敬可仰此两字遂为后世学者改过迁善之大机括大鍼砭盖天下莫善于觉莫不善于不自觉其非觉则知知则改不觉不知何改之有是遂非也迷复也医书云痿痹不仁正以其疾痛疴痒之不知沉痼之极耳故先儒以觉言仁最为切近觉之一字本出于吾书或者窃之彼既以性为幻不知所觉者何吾见其迷而已孔子不言觉而尝取有觉徳行之诗及语顔子又欲其视听言动随事省察介然有觉之顷知其非则勿之故一日克巳复礼而归仁焉觉非之效也惟顔子足以当之觉非为贫而仕未能为渊明之髙予窃谓以其知发实践下克巳工夫希顔可也予老病日侵大惧堕于眊昏而不自觉何能为觉非言盍归而求之觉非之斋
　　程尧封静山説
　　人莫不乐佚游乐宴乐而仁者独乐山何取于山而乐之夫山屹然停而峙寸云触石千里霮霨而山之静自若也草木之盛有时衰落而山之静亦自若也一举目之间全体呈露岂不与吾心同一静乎而吾之所谓静者何如也人生而静以上不容説仁人心也所以主静而立人极者非礼不动复也终食无违主一也皆静也山之体也吾非乐乎山乐其静者与吾同也孔子曰仁者乐山仁者静既言仁者之体段又言仁者之性情惟深于体仁者知之不仁者不知也彼其胸次胶胶扰扰私欲万端山自陈乎前不见也见而不乐也无他静躁之不同也乐佚游乐宴乐固有以夺其所好矣或曰孟子之言仁曰火然泉达无乃与夫子异者孟子盖指仁之流行发见者而言此盖言心之苗裔而其体则未始不静也不然智者利仁亦岂自戾其说乎眉山程尧封沧洲尚书诸孙天姿明敏故能动心忍性于忧患之余以静山名其书斋曰人见其为山吾见其为仁将求其所谓静者焉予深嘉之程子尝曰静中自有春意深得仁者气象予每味斯言而其乐有不能已并以语尧封庶防为静山斋中观省之助云
　　汤与权静徳斋説
　　汤氏寺丞公之孙榘字曰与权而以静徳名其读书之室发其意者已详复求予语夫铢两斤石钧是谓五权名虽五而实一盖犹数语黄钟之宫于时为冬而有四时之义焉非徒块然而巳故权与物均而为衡衡运生规规生圜矩其用则屡迁而不居其体则一定而不易人但见其推移往来静也而不能无动遂曰权变也殊不知物有轻重势有低昻形有圆方而所以制其轻重定其低昻而成其圆与方者则皆在乎权非至静者孰能之静诚之复所谓动贞夫一者也伊川深辟汉儒反经合道之説以为权即是经山则曰知时措之宜然后可与权岂固为异哉时措之宜静之动也用也权只是经动之静也体也动而无静静而无动者物动而不动静而不静者神必也动静体用而权之义乃可言周子曰定之以中正仁义而主静盖本大学知止能静之义推类而言行之以中衡也处之以正权也发之以仁规裁之以义矩也动静周流亦曷尝不定且静哉与权倘以是求之则知矩本于权权本于静而所以字其名扁其斋者皆在乎是矣予于寺丞父子夙有事分虽未识与权闻其明敏而静故愿与切磋究之
　　耕隠説
　　自昔以来士率以隠遁为髙事或不同其致一也有隠于耕者长沮桀溺耦而耕是也有隠于钓者严子陵被羊裘钓于七里滩是也有隠于卜者司马季主卖卜长安市宋忠贾谊过之是也吾友俞好问之旧隣蔡道明字子诚自号耕隠其慕耦隠者欤但存方寸地留与子孙耕为此言者可谓知本矣要使其后人长留得读书种子耳吾老农也曽无寸土可以施其鉏镢于耕隠盖不胜健羡因书而归之
　　刘耕心字説
　　三良刘国良甫自号耕心因俞好问来求予説予再世倅衢若有夙缘每闻衢人语辄喜况世家好学者乎耕心盖取但存方寸地留与子孙耕之义也余谓国良浙右频岁水毁田与江通波民饥无所得食旦暮沟壑不自保而国良方自耕其心之田何其色之怡而计之迂耶国良笑曰吾之田不耕种不葘畬无南阡北陌之殊无耒耜钱镈之劳无水旱螟螣之害乃上世以来口分世业常熟之田也岁纵大歉顾视吾方寸之间其田无恙吾复何忧余然后知国良之所耕在此而不在彼天下未有耕而不种种而不生者修徳以种之讲学以耨之必有事焉勿正心勿忘勿助长以养之其用力盖有百倍于农夫者矣因以鄙语为一诗以遗之云尔夕阳犹作子孙计尺寸之疆抵死争劳苦形神何日足见成田地没人耕传家旧种休教断积善心苗自会生今有刘章种田法尽除稂莠保吾成
　　陵阳集巻十四
　　钦定四库全书
　　陵阳集巻十五
　　元　牟巘　撰
　　题跋
　　跋杜隐君墓铭
　　予假守武攸防睂山杜君来为李曹掾笃实而文同寮相好也一日怆然示予以其先隐君山庄老人竁铭因获考论隐君之为人葢庶几所谓质直而好义志仁而无恶者力学华皓不一与计偕赍志以殁李掾君乃能以科第自奋国人称愿焉是可以知隐君之教矣隐君素为鹤山魏公国博李公所知畏斋吴公南轩先生髙弟也固不轻许可亦喜称隐君隐君平生所为类多可纪如不负杨大安虽古烈士殆无以过也始曦盗蜀一时诸贤义不为贼污往往避伪弃其官去而权大安军杨公震仲遂死之杨公前死以书遗其家有曰是第一郡无様子也又曰不错不错其处死从容如此予读其书未尝不为之流涕隐君葢其客也异时力白宣威上其事扬名赐庙且褒録其孤而杨公之节闻于天下虽人心公论有不可冺然实自隐君白发之也翟公不云乎一死一生乃见交情方是时杨公而既死矣寒根断绪谁复顾存隐君独不以死生为间夺匹夫之力为人所难汔暴白其忠是岂有为而为之耶呜呼杨公为不负国而隐君为不负杨公矣隐君且不负杨公使之获用其忍负国哉其后蜀变溃旅猖披隐君愤骂遭戕视杨公之死虽若有小大显晦之殊要之均不肯为不义屈意者主宾平日于死生祸福之间讲之熟而处之审矣或谓隐君之遇溃不足以死巽辞以免可也呜呼孰有杨大安之客而为贼屈者乎昔于嵩依张雎阳为张籍言廵死时顔色不乱扬扬如平常昌黎着其语后叙中千载之下读者犹凛凛有生气而嵩之名遂附雎阳以传然则隐君之于杨公法当牵聨得书惜无以告之太史氏也嵩死于仇隐君殒于溃事固有不幸而适相类者然嵩死无子今杜氏有李掾君而诸孙诜诜又皆领荐斯文葢未艾此又隐君喜祥之报固非嵩所可望也予生也晚恨不及升堂拜隐君因窃识其大节于其铭之末使后之观者有以考焉是亦其子若孙之意矣
　　题渊明图
　　渊明来彭泽防何日一督邮至飘然径归髙矣乃托之情在骏奔何耶士出处关世道岂眞为小谅此二者要未足以论渊明也渊明既赋此辞自是不复出意固有在帝乡不可期葢其防词所寓而论者或未之察也呜呼内望徬徨修门愈邈吾生行尽去将安之亦惟安乎天命而已奚复疑哉此又致命遂志之义与子云逊于不虞以保天命者异矣
　　题松苖图
　　尺寸之木加乎岑楼之上髙乎哉不髙也势也苗之于松也亦然松栢之下众草不殖苗非加髙于松也今且易置之苗居山上若助苗长者而松顾居其下则一寸之茎可以庇百尺之条矣非髙也势也然是松也势虽若屈于苗而正性挺然无一毫惨沮抑鬰不自得之意此固处于非据者之所甚愧也世率谓积薪居上愈于久次之汲直七叶珥貂愈于白首之冯唐果何如耶果何如耶
　　题仙人楼居图
　　吾闻至人御风骑气与造物游直縁所见者超无所系着故其观人世楼观防榭俄然而秦倐然而汉如海市浮空烟云变防耳未知亦有丹防绛阙金城玉室五城十二楼若是区区者今舜举作此图驾言于仙笔意俱妙陶隐居中三茅而立馆乂建三层之楼巳处上层弟子居其中宾客至其下此殆是耶吾犹未免诘曲世间安得摄衣从之
　　书东坡石菖蒲赞后
　　周礼朝事之豆其实昌本注者以为菖蒲根切之四寸为菹四寸一握也春秋载周公阅来聘飨有昌歜注者亦以为昌歜即菖蒲菹而唐人乃谓徧检诸书传昌蒲草无别名未知其所由疑之似太过文王嗜昌歜安知非昌本而礼遂设之耶月令孟秋其味辛注者云水草之和气即昌本也既言其辛又言其和何也本草云菖蒲味辛温二者皆备与此注说合但东坡所取乃节叶坚瘦根须连络石上好事者移置盆中为几案玩如今所见者也其根安得一握四寸之长而可菹为耶况所谓水草之和气初未始言生于石上意深山穷涧之中或有如本草所云然未之见也退之云昌阳引年则又别为一名岂退之亦以为似是而非而人得以訾之耶俞好问示余以东坡石菖蒲赞因书鄙见如此以俟博物君子攷焉
　　题赵主簿遗像
　　事亲以承顔为先其殁也事之如生既为木主象其中身以祭焉陈其衣物思其居处与其嗜好或求之隂或求之阳无所不至礼记曰三日斋七日戒必见所祭者则防若音容之可接焉吾之身即亲之身精神气脉相为贯属有感必通幽明无间也后世之俗生则绘其像谓之传神殁则香火奉之谓之影堂礼生非古然方其徬徨四顾思亲欲见而不得忽瞻之在前衣冠容貌宛如平生则心目之间感发深矣像亦不为徒设也昔伊川先生以为毫髪之不相似者为疑而其家自太中公以前固尝用之要为不可废曩更兵火士大夫家侈幅长帧饰以绫锦往往不能全桐川赵君必满乃独得其先主簿之遗像于东隣虽仅片纸粉墨惨淡而丰神自若葢主簿之殁以甲戌此生前所写也失于乙亥得于癸巳二十年间若有护以待其子孙而畀之非一念纯孝通于造物何以致斯耶持白其母装缣而掲之祠堂如久出乍归喜极而感感极而潸然以悲也予闻主簿出贵胄能力学取文荐不负其父料院公之训是其有子世其传又将辑其遗事非独此而巳予得之予友张刚甫因识本末遗其子若孙尚永此意于无穷云
　　题徐容斋荐藁
　　昔古灵先生陈公襄荐司马温公而下三十余人苏文忠公亦在焉其章草皆亲笔涂改勾注其旁温公亦有荐士录自至和逮熈宁凡百有六人皆公手録其外题曰举贤能亦公所作古也前軰荐贤报国诚笃恳切如此真可为法东平徐公琰自号容斋人有寸长片善不啻如自口出亷问浙西士之贤者多所论荐尤留意学校举学官二人焉以示劝江西李淦性学西秦张楧仲实是也于仲实称道尤至不但喜其文词言语直以髙迈超卓通国体识时务者归之谓其他日成就必越伦軰可号于天下曰知己矣此其申牍之章凢更定增损于再于三而后定尤见不轻于许予也公其有慕于古灵温公欤仲实得之以示予犹记丙申岁予偶来杭容斋首访寄邸称仲实不置且贺予得壻意甚惓惓揽其遗墨已成隔世使人悲怆仲实感念知已不能巳因书右方归之云
　　跋忠烈王传后
　　天生非常之人所以弭非常之变光武当四七之际中天而济大业时则有二十八将髙宗值百六之阨南渡而成再造时则有十三处战功君臣相得岂非天之所授哉髙宗御将同符光武维张忠烈王四将之首战功之伟者也考其本末大类好畤侯耿弇葢弇起扶风而王家三阳则乡里同弇谒光武卢奴而王首事大元帅府则遇合同弇言使者从西方来欲罢兵不可聼王亦言蜡书从围城中来敌人诈谋愿勿聼皆有关于利害王郎骤至夜渡滹沱弇则合渔阳突骑以拔邯郸苖刘甫诛仓卒航海王亦战明州城下以挫乌珠皆有关于危急存亡至于破五校破李贼皆为平剧盗破临菑破刘豫皆为败齐冦大率英雄所见畧同非偶然者克济中兴不亦宜乎予观光武审黄石存包桑而外无彊敌不任三公事归防阁而内无权臣然弇自克齐之后功不再见范蔚宗犹疑时之度数不足以相容而况绍兴倡和桧实误国方且挟强敌而忌功臣则王之处此更有难于弇者矣江邈累疏竟罢枢馆于是絶口言兵全身逺害而巳尚頼主知获保晚节虽英规伟画或有未究而苴茅胙土延庆于后子孙鼎贵至今犹盛要终而论视耿氏累叶功名与汉兴衰者何以异也某曩侍先人颇获窥金柜石室所藏建炎以来元功之次毎以副墨防落为叹王之五世孙楧予倩也卓有立志能大其门而亢其宗暇日采旧史叅家乗为此传以示余词约而备事综而实士大夫则知尊祖矣葢深嘉之惟论史得引古相方因详着如左以附于云防之列史称耿贾鸿烈忠烈之名要当相与并垂无穷焉
　　题唐饶州遗墨后
　　唐公景实初主簿于霅首见先公执弟子礼相从讲学寂寞中先公以其用志坚苦必能有所立甚敬之既满去以书见修斋先生王公曰吾自存斋来也亦遂为知已予实知修斋益与景实厚在越以狂愚触权戚几陷大戮景实独为予喜走书追劳江上论甚伟明年冬景实忽起番阳守时事儵变殒身白刄终全太节视偷生苟免者异矣同时如池阳之赵长沙之李及他死义者数人偶皆游先生门世率牵连言之陈梅居分教此邦出所往还诸书读之悚然最后一书三月八日也距景实死无几日书中所云此惟有死等语可为悲叹毛仲翔尝为予言景实遗业仅十八九亩可敬哉又闻其二孤巳矣天何不佑泉明之酷也因然书巻末
　　跋浮沤歌
　　浮沤何所起起处起耶方雨之势滂然下注而水之气滃然上浮相逼而相激不能以不为也然而谓雨非水谓水非雨非雨非水强名曰沤果非雨非水耶及其散也既不得为沤而犹曰沤者何耶将不曰沤而且曰水曰雨其可其不可耶或曰沤须臾之间且起且防本无成也何有于壊若使能壊而复能成虽佛之力有不暇为也而孰能为之耶乐普和尚因六观之义作为浮沤之歌意者以为人生之起防生死亦犹是耶抑以为无起无防无生无死耶其法嗣古潭源上人书之以传当已黙解大意间以示余既自曰浮沤予亦可曰浮沤
　　题周味道菊埜
　　周原膴膴堇荼如饴地气实人力之胜质之理无足怪虽菊亦然近世谱菊者多至数十种莳之庭圃人力胜其天往往竞出新竒以悦可人意变之速有甚于堇荼惟一种花小而正黄芬烈过他品葢菊之真者也顾林樊篱落掩翳寂歴乃独不变反防野菊之诮野则放放则真真则大吾方贺菊之得此名而何歉于野哉风俗之移人贤者有所不免得见野者斯可矣殆有甚于菊无已则求诸野可也灵均惟其野故能作离骚彭泽惟其野故能醉东篱而书甲子非野不足以见二子野固二子者之所愿也峩峩风节遂与花俱髙彼饮菊潭南阳者遽变为容悦为脂韦借其名以娱人正坐不能野耳非野之过也菊可变而菊之野者不可变伯始可变而灵均彭泽不可变是未易与俗子言吾乡周味道多难早孤流落困顿万有一生脱艰虞中以来吴门所谓辛勤三十年始有此屋庐视前君少泰需于沙而衍出于穴而亨常情于此未必不境换意迁而味道方且以菊野扁其书斋图而列之岩之峻以喻其前日之险阻菊之野以况其平生之孤介风霜披剥之余寒花晚节有不变者存又将以保其岁晏之芳菲葢其所自叙如此论议词藻之然质虽野而文则史吾惧其山林之不果也味道方自此升昔人愿毋忘在莒时予亦愿毋忘在野时乃无负于斯菊
　　书陈养大祖赠告
　　自昔防乱之际至有以大将军告身易一醉况有甚于此者故家遗物云散潦空不自意全古杭陈养大乃能访求其大父赠朝议大夫告虽断缣尺许而明禋之貤恩吏部之印章陈氏两世之官名犹有可考葢其一念思亲志存旧物期于必获故造物者实阴相之世有藏唐诰多顔鲁公所书而陆农师追封其祖亦米南宫为书告家则堂师慕平原者也既志其事而性存又以忠孝称之则陈氏之所得侈矣不但取元章之字画而已也
　　跋崔清献公帖
　　嘉定中清献崔公以次对帅蜀其后遂制置西事宾客从者忠文洪公实颛牋翰崔公清规重德洪公雄文直道参会一时蜀人纪之以为殆过石湖放翁也崔公出蜀归卧五年杜门谢病而洪公以考功郎论巴陵事得罪摈天目山下端平改纪崔公遂相白麻一出天下倾想风采公力辞不拜御笔手诏旁午于道朝臣中使守门趣发公汔不起以至谢事是时亦起洪公为台谏给舍为两制论驳不少贬顾以病不大用宾主相为终始葢如此至是丙申得观两帖于唐师善家为之感叹崔帖后有中书省印乃程沧洲家旧物而洪号平斋又号防斋云
　　跋蔚上人约梅集
　　往来衲子纷纷籍籍如麻如粟欲求一梅花树下僧乃不可得坐对真成被花恼出门一笑大江横谁与领此必逺自越以蔚上人约梅集来三十年前当面蹉过方相识此集中不契而合大是竒事上人髙提句律咄咄逼唐人晩更老辣与梅莫逆尤苦说梅乃所谓参寥子有不可晓者欤端不负梅矣吾侪食息人间愦愦过日徒叹老嗟卑而巳不知去梅几格此老胸次固自不凡予谓其诗集有梅花处可无一本
　　题范氏文官花
　　韩魏公守维扬郡圃芍药有腰金紫者四置酒召同僚王岐公荆公而陈秀公亦与四人皆先后为首相亦异矣草木之华其尤异者至和之萎也本乎天而应乎人理无足怪京口鹤林寺花久归阆苑近世盛称邢台范氏文官花粉碧绯紫见于一日之间变态尤异于腰金紫辛稼轩尝为赋水龙吟白髪儒冠误葢属泸溪令君物不虚生必有其应应之迟发必大休宁令尹泸溪孙而稼轩外诸孙刻其词置花右至今犹存若有护持之者其子雷卿遂以斯文发祥领学事主文盟文官之应不虚矣人皆曰花范氏瑞也夫以雷卿之贤两家百年忠义之脉文物之传在其一身宜造物以功名事业付之花本出唐翰苑中雷卿即为翰林主人花亦荣耀吾方贺兹花之遭然则花瑞范氏乎范氏瑞花乎
　　书范雷卿家谱
　　范君雷卿以学事至霅示余以其家世本末葢范自唐以来为邢之着姓所居尧山范解利环十里皆诸族有为虞部郎官者君之四世祖通守号河朔孟尝靖康之乱能全其宗收穷周急信义具着由进士出身为蔡州之新息县绍兴辛巳十月以其县来归及海陵败盟我以成闵镇上流赵樽屯德安捣虚溃蔡时也晋氏晚过江者皆以怆荒遇之髙宗兼爱南北凡归正人率厚加礼秩以系中原之心事优前代矣中縁和议指名取索伤忠义之气絶英豪之望至是公等来法当超授以劝乃仅添差湖川长兴丞绯衣银鱼不尽如章也未几亮殒褒继和战未决或又倡为遣归附之说动揺物情赖庙谟坚定公等以安始公南迈至宣谕司有某公之子曰盍稍增饰功状可兾超用公峻折曰吾父子归朝廷要以忠孝立身奈何甫过淮河遽欺君欺天乎乃以质言及命下欣然就职寻又例为不厘务不屑也益捐俸廪活饥氓赒寒士委祉于后意葢有在改签书镇江军节度使判官防事召赴都堂审察添差通判本府以寿终于官葬丹徒遂家焉子泸溪令实同决防孙招讨司叅谋有诗名曾孙休宁令有政声五世孙即雷卿江浙儒学提举大得士誉诗书事业未艾皆公履信思顺积善余庆天之报施始啬终丰如此某窃惟先朝寤寐神州收其豪隽公与辛公弃疾先后来归忠义相知辛公遂婿于公公当审时陈公俊卿伍公炎皆知公而公老矣不果用赍志以殁辛公声名日起入则密旨出则跻执撰领帅垣呜呼公之不遇命也惜辛公不径以前贤例取泸溪作行状使此十余纸渐蠧防幸孙之贤収拾完补为巨轴传示将来不负励志之嘱矣高曾百年之意其亦少慰九原
　　跋汤徽猷昌言録
　　绍兴甲寅七月五日太上不克执爽于重华逊位东宫改元庆元实赵忠定公之谋也孽韩侂冑不过传之劳乃欲专定防功凴借肺腑居中用事羣小惎之首去旧官僚又出御批去侍讲朱文公以撼忠定其势已非乳媪陈谢所可解生枣再扑所可除乙夘五月忠定竟贬死遂以逆党伪学设为厉禁一时诸贤皆在戊午谠议中国空无人奸凶愈肆卒至啓衅稔祸流毒海宇而后已甲寅之初徽猷汤公为学官建言太上未须移公又言朱公不当骤去与忠定意向实同忠定既贬公亦外补甲子始入为丞郎时朝论渐平故也继待次台州乙丑改知常州尝移书于韩极论其非且论苏师旦周筠之过时北事巳有萌中外汹汹丙寅盛夏出师败于虹县公又移书数其罪状视前益峻丁夘招接北来人意在再举公以应办钱粮不继降谪赣州犹逞前憾也是冬师旦诛未几侂冑殛公甫得自便黄巾贼起而后赦党人之罪斡离不陷中山府而后言党人之忠汤公所遭不幸适类是呜呼可胜叹哉四世孙丹阳尉晖老父子世其科追念先烈裒集遗事为昌言録赵南塘以忠定党获重谴者其挽词并附见焉五世孙弥昌少领乡荐前鄱阳书院山长其兴未艾忠义之报也因余友越教姚式示以此録敬观感慨辄以所闻识于后云






　　陵阳集巻十五
　　钦定四库全书
　　陵阳集巻十六
　　元　牟巘　撰
　　题跋
　　跋韩子苍帖
　　韩公字子苍蜀西之陵阳人故世称为陵阳先生政和间以试文入馆为中书舍人兼直学士院靖康初起知黄州晚以次对奉祀居临川又号北窓居士其父德翁登东坡及鲁直之门公早为二公所知中遂以元祐学术罢又尝与陈了斋游集中压巻是也以诗名天下吕居仁欲邀入江西社然其诗自成一家有陵阳集行于世帖中语载集中其余问讯诸帖葢在临川时诸贤患难流落何所不有惟林下衲子軰犹能用情东坡山谷亦多有与诸禅帖此帖笔法似山谷老硬处亦似了斋书某家与公同郡五子迪登进士为夔漕先祖姑嫁其子其诸孙有克巳者仍世姻特科入仕藏公数帖许见分当时忽不取今亦不知存亾矣观此为之慨叹
　　题博爱堂诗巻后
　　呉兴郡判官自号博爱堂至官甫逾月人皆谓其持身正处事恭声誉赫然一日访余敝庐相与论旧因知所谓博爱堂乃其上虞为宰时所自创而亷访使者过县时所书扁也邑之士共赋诗称道盈钜轴至是亲友程晋辅携以示余三十余年前予使越按部首事上虞因记其山川风俗阅此良以嘉叹不鄙病眊俾发博爱之防昔吾夫子未尝轻于言仁也故以博施济众为难而孟子则推人以善欲其推不忍人之心以及人故曰善推其所为而巳矣不忍人之心即恻隐之心仁之端也葢指人心天理流行发见者而言也譬之泉焉涓涓一线其初甚防穿石逹溜迤逦为江为河以至于海莫之能御者非他源愈深则流愈长流愈长则泽溥矣此自然之理也君以博爱存心观其巳试之明验在上虞推之以及于一郡不既博乎况其先世之遗爱在吴兴推之以传于无穷不愈博乎勉强力行终始必一斯可矣虽然爱不可无差等泛爱众必曰亲仁博爱之谓仁必曰行而宜之之谓义敢以是复于博爱堂
　　跋范令君晋陵时诗十九首
　　晋陵范令君闲静翁十九诗余从其孙月观提举获观之令君出为招参稼轩辛公婿也长歌抚剑之叹实有妇翁风槩及观行赈行潦视旱等作乃能细意为民恳恻笃至如此其大父通守公以绍兴辛巳来南至是甲子一周故江南风俗利病讲之甚熟悉仁哉令君之用心诗曰恺悌君子民之父母晋陵之民抑何幸欤令最近民一膜之隔天壤悬殊水旱常有而贤令尹不常有可以发千古一慨天庆观奚凝为刻本今甲子又逾一周而月观藏之楮墨如新可敬已山隂道士爱逸少黄庭经予谓不若奚道士爱此诗之有益于民也
　　跋归去来辞
　　渊明平生志在田园虽尝薄宦未始一日不念归也始为镇威参军经曲阿诗曰聊且慿化迁终返班生庐巳有归意及为建威将军幕使都诗曰田园日梦想安得久离析归意愈切矣俛就彭泽为三径资八十余日即赋归去来翩然而去自此不复出矣此其意岂在区区一督邮耶松雪斋为虗谷翁书此词葢深知其心事故虗谷赋诗题其后因以自见老笔雅健读之敬叹若子昂字画之妙中固巳言之
　　跋梅花赋
　　梁昭明称陶渊明贞志不休安道苦节白璧防瑕惟在闲情一赋皮袭美称宋广平铁心石膓而梅花赋新清婉媚不类其为人两事正同然闲情卒章尤蔓草而诵召南坦然存其诚与广平所谓贵不移于本性俪君子之髙即者异词而同防袭美葢未足以知之赵子昂为虚谷翁书梅花赋真本虚谷既取广平叔父永保贞固之语以明之予因发渊明之意以补其说焉
　　跋厉白云诗
　　东白厉氏自唐殿中侍御史与姚贾同时以诗名至太师屏山公尚世其家法名章伟画错落岷峨间予从老人大父尝及见之今白云其季孙也徙家于杭年甫逾弱冠借借有诗声为诸公所称道是家信多能耶一日来霅以白云集侣予其辞隽其思清其兴寄逺读之殊使人有凌云意白云曩尝浮淮江走粤闽慨然有志于世顾肯效山翁溪友指白云为归趣要未易与俗人言陶隐居挂冠神虎尝谓山中白云秪可自怡悦不堪持赠君葢落遗外观自乐其乐内足于已不以巳徇人者也意者白云患苦世俗殆有意隐君之所乐乎是将脱鞅掌超尘坱以与莾苍鸿蒙游方之外矣不然何其莫逆于云乃如许它日上下四方从东野见之白云深处当相视一笑
　　跋小学大畧
　　县令位卑而董子以守令为民之师帅其任乃与守等葢所关于教化者大也言政不及教言教不及化则簿书期防而已耳世之为令者类曰吾位卑期防簿书一不应程谯责四面至日救过不暇师帅之任教化之事有守在吾奚为与之哉其自待何薄欤史君彦明尝宰岳阳之平江不劳而办暇日颇进其贤士秀民相与讲学又取所藏李君简古今训学大畧刻之梓而引先儒尽性践形之说序之以传庶几有补于教化之事矣来霅以示余阅其编大抵本诸晦庵朱氏小学书所谓立教明伦敬身稽古者而其条目则不能悉备至于外篇嘉言善行以广而实之者则又无之取其大略故耳然其采摭裒聚用力甚勤不但施之小学使学者家有此编岂不有助于修省而有裨于教化是则彦明之意也方彦明在岳阳予不知其长为谁而一令乃能若是使凢为令者皆能知彦明之用意非风俗之幸乎
　　跋叶一山所藏文山相国书后
　　宋丞相文公魁垒英杰以盛年负重名居髙位其视一世为如何所荅括苍叶君书乃不惜余论期奨备至而词气又过自谦屈如此胷中所存可概见矣书中又云思永与陵名义有犯请更之葢为永思陵也公于嫌疑之际造次之顷犹不忘恭谨他日临大难守大节死而不变亦此一念所充耳叶君首江西漕解推轮于公一饭之报不以存亡间藏其遗墨于患难奔走之余如防拱璧赋诗追祀有主死忘犹未之句读之使人酸鼻朋友之义与君臣父子夫妇兄弟并世道日薄顷刻变态弃之如遗况一生一死乎况又有大者乎一女不事二夫忠臣不事二君楚龚语也文公似之思着主衣裳为人作春妍有声当彻天有泪当澈泉陈后山语也叶君侣之然则叶君固可书也
　　题四明二僧诗巻
　　东臯谋师以四明此山华国两上人见余于蓬庐过当过当读行巻殊佳葢有意趣有标致殆不类僧语闻二人皆傅家子源委固当自书中来也今岁七月旦江淮一大异生灵一大厄可骇可叹是时此山在吴下承天华国在京口浮玉适与壊会诗中乃无一字及之岂定力自能遣忧患耶昔琴师欲进其弟子以学则移其耳目志虑于冲风怒涛崩岩振海之际安知二子之诗不因变而竒乎然此山尝寄华国曰砂锅煑荠竹涧防花华国寄之亦曰斵池烧畬依松编艸此犹未渉忧患懐思故山已如此今当山益深林益密吾恐诗虽竒无由轻落人间矣
　　跋刘君择所藏孝经十七章像
　　先朝仁宗冲防时有摭孝经要语画为圗以资把玩者此圗其起此欤虽不尽在笔墨之间然其前后布置亦甚难细观可见况首章画夫子及侍坐者皆有所本非徒苟作也
　　跋鲁公乞米诸帖
　　太保李大夫即劾大将管崇嗣背阙坐者葢李勉也李公以名节相期时有所须不自嫌外然必数月食粥乃乞米妻病乃乞鹿脯于李公尤不苟求如此清介之风可以槩见世称鲁公得王右军笔法岂不信然后有杜祁公富郑公及蔡君谟孙之翰宋次道诸名贤所题尤可寳乞米鹿脯二帖旧刻在忠烈庙庑下今不知其尚存否有能摹此本刻补遗轶亦一竒事也
　　题三髙圗
　　用计然防伯越功成至于五湖而去之其得脱于鸟喙之噬葢巳甚危而思莼鲈者虽轻于一出犹幸勇于一归千载之下可以号于知几若夫终身甪里笠泽之间钓烟波以自适采杞菊以自肥初未始出也而何有于归此予所以有慕于天随也
　　跋捕鱼圗
　　陆鲁望皮袭美作渔具诗十首计其取之术可谓巧且密矣东坡翁乃放鱼东池恐数罟之损鳞鬛长堤之隔涛瀬何用心之仁也然吾能暂免之于此果能终免之于彼否今观此圗江天欲雪鱼正深潜而渔郎四集网下如云无所逃于天地间乎然其笔意活动殊可玩赏与鱼相忘于江湖亦足乐也
　　题阎静斋与张仲实诗后
　　士抱负卓荦方混混庸众人中邂逅知巳一言而善携手以上葢未易得况未识面而深相知者乎黄豫章教授大名未识苏长公也江梅有佳实之句深致其意而苏公首和寄之自是遂为知巳此固非常情所能与也静斋阎公曩使浙右张楧仲实时为江隂学正初无畴昔雅公望临一时而谦勤下士不惜余论奨成后軰闻仲实之能遽作诗寄之诚出意望外诗中称其门阀喜其辞采且有黄金燕市须神骏防见风雷起渥洼之句期待之者甚至千里马常有伯乐不常有有之矣而或不值值之矣而或不顾虽权竒汗血孰别其神骏哉静斋之于仲实独得之未识面之间可谓不凡也矣是时仲实年三十许已能为文辞致声誉今年愈进识愈定刋落枝叶以求本原用力于义理之学以逺大自期实由静斋奨激之静斋巳长翰林院记忆不忘得遂其禄养而公之意未渠已也渥洼风雷之语不徒出必能相共成之
　　题西秦张氏世谱后
　　古者命将出师固将除残暴定祸乱拯民水火中易之师曰以此毒天下而民从之非尚杀也在师中吉故能上承天宠三膺锡命以有开国承家之庆若太公望克于牧野封于营丘子孙数百年与周兴衰是矣汉初封功臣四百十有五人帯砺之盟爰及苖裔而太初百年之间见侯者五乃有不尽然者焉及观张楧仲实譔其祖忠烈王世谱其事始益信葢王起行陈靖康之勤王绍兴之戡难皆身冒矢石争天下于羣虎狼之口岂非以杀止杀德在生民功在社稷而泽流子孙欤矧王之为将未尝妄杀荐逹偏裨待士卒有恩意此其所以能以杀止杀也自三班以来三世三公皆以王贵王位极人臣分茅胙土施及其后四子名冠以子诸孙名冠以宗宗之下则取五行相生为次王弟之子孙亦如之节钺之重师保公侯之贵易名之美后先相望有光史册何其盛也后有登进士第者上舍释褐者有与殛韩而复以忤时贬者任守阕而竟以杀使死者非但重絓叠组而已越至于今则有济甫年髙徳邵为族之望仲实其子务学而通至于国器之雅而秉礼如晦之敏而急义皆予之所识者其未识若性之若仲芳守其内而无求于外积善以遗其子孙葢可尚矣近岁名门华阀凋落居多惟张氏克持其世诗书不坠是可书谱畧效太史公年表为旁通书之至六七世未艾歴官槩见于左而于本宗卒葬特详尊其所自出亦苏氏谱法也王字伯英仲实以楧为名尝奉父兄之命复先庙修家传又为世谱而叙其首示不忘本来求余语既具论之抑予闻典午渡江重氏族严谱状雍州是为郡姓张氏本三秦固当在江北四姓之列而其勲劳名位子孙文物之盛又如此是谱也后之人尚寳藏之
　　跋周公谨自铭后
　　周君公谨以世旧夙厚余间不见且久梅潦被道吾庐无来迹君忽披蓬藋相就谈始予见太末时如川方至之意气眎一世何如也岁星四环天余固早衰君亦华皓能不为兴慨者耶君晚更号弁阳老人刻石自铭出其词似予防挫洒落大抵轻死生等淹速太史公不云乎读之使人爽然自失顾予犹区区形骸之内今昨之间陋矣公孙夏使其徒歌虞殡赵台卿于寿藏圗季札子产晏婴叔向及巳像各为之讃裴绿野小杜公辛季剑诸人皆自志司空表圣豫治木卧起其中林和靖自赋夀藏诗苏文定自作颍濵遗老传秦淮海效渊明自制挽歌髙风旷度不胶而卓君非斯人之徒欤何其脱畧禨祥疎宕可喜也气有聚散有伸屈原之于始而知所以生则反之于终而知所以死故理不可不明世或以了生死为一大事其视沉迷利欲苍黄颠踬者固异然未尝穷理往往幻妄世人卒亦未免怛化自私至于昼夜死生之说则又习闻其语又不知所谓通乎昼夜之道葢体之无二非强之使齐也是皆未足与语弁阳君抱崛竒而老忧患据会通而观变化反博趋约落其华英澄然一室固已深玩至理而有得观其所自铭兢兢以百年之泽一身之承为不易力为其所当为以求无媿于心无坠于先训葢有临深履薄好学不羡久生之意非徒示旷逹而已余以其能折衷于道得所归宿用援先好书诸左方云
　　题凌波圗
　　洛神一赋发于神遇备极变态卒能以礼自持此圗逸而靓丽而洁葢深得其意子隽之于子昻可谓竞爽矣观者殆不能伯仲之
　　题向氏山居圗
　　钦圣母仪三朝实文简公诸孙故其族益盛而多贤无流水游龙之习过江以来忠毅以死节着其子秘阁居衡山从学于胡文定公而节林居清江尤有声绩被知遇号为博雅居于霅者今莫知谁下三十年前颇闻其家所藏名画古彛鼎器皆入权门以贤相尊戚之后乃凛不自保毎为慨叹此圗出于散坠之余尤使人把玩不能巳岂徒以其画哉
　　书范石湖遗墨
　　石湖公由广右帅蜀不但賔从之贤词章翰墨之伟照映一时汉中望渭上树如荠未尝不嘅然有所赋也此诗送人犹知为泥封函谷艸土斋坛等语不能忘情令剑栈自夷矣杜老云意欲铲叠嶂事复何如安得起此翁而问之
　　题毕良佐山水圗
　　阅寒林多矣此巻殊佳叶脱林瘦逺山横陈垠堮虽露而犹有蔚然秀杰之气笔简意足把玩不能已少陵云毕宏已老韦偃少良佐岂其苖裔耶
　　书蔡琰归汉圗
　　蔡文姬陷身沙漠十二年曹操遣使以重寳赎之一旦与使者俱还既慰中国土思且上先世冢墓得其正矣观此圗垂发之际二稚牵衣万里永诀旁观者皆为之掩袂乃与胡笳十八拍中同一凄哽何其悲之甚耶母子天性虽文姬以义防恩而骨肉之情终有不忍忘者要亦不失其正也择婚而嫁以归董祀它日文姬又能言之曹公原其死罪于垂絶之顷故史书曰董祀妻继列女之后宜哉曹公于文姬一事独能始终恩意曲尽亦可书也
　　书隂符经
　　隂符经或以为黄帝授之广成子或以为受之女又以为黄帝风后共玉女论云甲隂阳而为书既以可賛程氏则又曰非商末即周末人为之而朱氏则直賛其出于李筌葢本山谷之论也不可考矣然其言则多有可取者三茅观旧藏王逸少亲书已归之权贵之家徒使人感叹云
　　撃磬圗
　　孔子往来于衞殆至四五所遭皆可叹此撃磬不知果何时然不无所感矣荷蒉者虽智足以得其声圣人之心要非彼之所可识孔子固亦自知其道终不可行自卫反鲁一正雅乐葢不得已也不然荷蒉犹能巳而孔子顾不能耶
　　跋范文正公书伯夷颂
　　皇祐三年十有一月文正范公在青社用黄素小楷书韩子伯夷颂遗京西转运使苏公舜元葢天下万世大纲常大议论扶植天地不可一日以无者昔文王三分天下有其二以服事殷伯夷固知其将终身西伯故辟纣而归之其心岂遂忘殷哉一旦武王之师载木主而以王号于其众非文王意也兄弟奋然以天下万世纲常身为争之继之以死其事诚卓絶然人乃或非之至孔子时犹有以为怨者而孔子独曰求仁而得仁又何怨至唐时犹有以为偏而不通者而韩子独曰伯夷者特立独行穷天地亘万世而不毁韩子之言上继孔子而公乎天下万世有功于纲常甚大时无韩子议论废则纲常冺吾为此惧而幸获睹范公之所书义士仁人壮顔毅色凛在心目间使顽者懦者一见且泚汗破胆知畏议论是范公亦与有功于纲常矣公平生自许忠义前后縁论諌得罪至被以诬谤自以朋党摈斥逺外而公信道之笃踬而愈奋老而愈厉伯夷颂固其中素所蓄积者呜呼皇祐盛明时公之书此犹义形于色设不幸处纲常之变当何如若公者眞可畏而仰哉大兴李侯勘得此本于燕丁丑岁朅来守姑苏偕济南陈君祥汴梁焦君德明首谒公祠下访问其子孙而以畀之尊贤尚义有如此公之孙邦瑞士贵敬受而藏不啻拱璧始其家尝以摹本刻于义荘岁寒堂至是乃得真迹于二百四十年之后若有神物防持以待其子孙而后付殆非偶然二君议勒石传不朽而吾友满君弥坚实来辄具论颠末俾以刻晏元献杜正献文忠烈富文忠蔡忠惠诸贤与公忠义相期各有题赋而苏公词翰气槩又公所重宜并刻于后若昌朝执中軰虽素有抵牾亦不以人废焉抑予观忠宣公兄弟有感手泽言冺意外忠念深矣尤后人所当取节二君皆有典型文学能充其宗族党所共推尚帅其族之人与其子弟谨守此宝圗继前忠用衍忠义之传其永之无斁











　　陵阳集巻十六
　　钦定四库全书
　　陵阳集巻十七
　　元　牟巘　撰
　　题跋
　　题李尹异菌
　　大名元城县李毅卿新授分水县尹其母孙氏和易贞洁绰着阃范已酉正旦以防恙终卜茔未遂停柩中堂四月八日忽菌生柩上状类芝草又类牡丹张倩仲实书来为予言其事葢甚怪昔唐张九龄杨炎固有紫芝生其亲之墓者矣然上有雨露之滋下有土泉之润犹有可诿今孙氏之柩隔以衣衾周以胶漆是菌也何自而生哉不宜生而生必其潜孚黙感窈防之中自有莫之为而为者然则李氏之事岂非母之积善其子之纯孝有以致然欤因书此以美之
　　题俞子清侍郎画
　　西清公劳侍从之事早退老夀跌宕笔墨间此二纸真迹也其一嫰篁老木荣悴各有态其一水行石间笔墨殊活故是此翁胸懐本趣余家旧岁山水四横坡今不可复见见此斯可矣壮猷力学劬书而游息之时博雅之趣如此岂非知仁之所乐哉
　　秋江晓渡圗
　　江空木落晓色方开小艇横岸慨舟子熟睡未醒也扶杖之叟从以童奴问渡江干非名非利何怱遽如许意者谓江外幽人宿有期约不可顷刻愆期安得仙家两骐骥凌空赴之
　　庆掾省杨彦远得子
　　维熊维罴男子之祥在蚤歳巳可嘉在中年尤可贺速固不如迟迟则根原实而福泽厚易固不如难难则庆华深而期望切亦理之必然者东平杨彦远持心近厚积善余庆五十之年过二始弄第一雏平生欠事一朝意满诞弥之旦贺客填门兰以为沐金犀以为钱文綉以为衣褓或称天上石麒麟或嘲明珠出老蚌彦远皆欢然领之作汤饼分利市其喜可知也予试闻啼声而张倩仲实为索语昔康伯之生伯温又早数岁行年四十五我始为人父喜之者如此教养诚在我愿汝为大贤期之者又如此况在彦远乎敢用此为善颂
　　跋周卿所藏坡帖
　　此东坡公鳯翔签幕时与其从叔书也公以嘉祐七年二月十三日被命疏决寳鸡等四县禁囚乃是月壬寅诏防书中云近有诏书疎决是也既竣事遂朝谒太平宫并南山而西游楼观大秦等寺帖中云因得恣游南山是也十九日始归书中云近方还府是也是时老泉被命编修礼书留京师书中云屡得编礼书是也此书后题三月初五距十九归府时仅半月鳯翔去蜀颇近家问不絶犹有以叹而况吾侪流落覊旅万里外回首故山可胜凄然
　　跋三苏帖
　　苏氏一翁二季词防翰墨具见于三纸间敛衽伏读因有感焉前二纸老泉为编礼东坡为鳯翔签判时也后一纸东坡谪海丰颍濵谪髙安时也未四十年而盛衰之变如此可以观世道矣然东坡不以患难流落为戚方且施药葬枯骨造桥以济病涉此与陆敬舆在南賔集名方同一意故颍濵有能安遐陋抚卹病苦之语万里兄弟依依至情尤使人慨然上有学士院印章程沧洲家旧物良可寳也
　　跋赵光辅骏马圗
　　饮水龁草翘足而陆马之真性也而烧之剔之刻之烙之曰吾善治马马之性始离而多病矣防荘氏以为此伯乐之过也观此圗岂不然哉治民与养生者亦莫不然
　　题元吉猨圗
　　栁子厚以为猨之德静以常山之小艸木必环而行遂其植故猨之居山常郁然此黄黑二族山深日暖朋俦相命雄雌相从领其子孙相与嬉遨攀援上下反挂倒悬若相语相持而其老者或隐树间或伏枝上以观窥之百态虽殊意甚自适了无诤勃喧呶搏啮挽裂之态而其旁老榦丛条苍葱自如与栁子厚所言无异可爱而玩也圗有秦氏印章可攷真元吉画
　　题毗陵所吟
　　昌黎云懽愉之辞难工愁苦之辞易好金君拱之庚午甲戌之间客于诸公徃来苏常诗中多及宫府承平风物所谓懽愉之辞也于其难工者而工之无他恬淡之意常存乎胷中纷华外物不得而诱故也继是而作者往往一变而为愁苦之辞悲鸣两吻不能自巳吾固不愿拱之之为此也拱之自叙葢巳有感于康衢之歌矣岂非其所愿也哉
　　题李伯时杂画
　　物之变熊千彚万貌观于其会则俛仰不尽其竒此巻葢非一时之事一家之说而各效情状于短幅之间使病耄翁得以隐几而观诡特荒诞者可怪可愕深静幽闲者可喜可羡不劳思惟若有所得而岩崖艸树云霞波涛又皆曲尽变态令人把玩不能去手然渊明乃向来攅睂不肯入社者胡为亦在其列耶龙眠真墨戏者矣以定观妄以常观变可也
　　跋缪淡圃文集
　　古有山泽癯列仙之癯予于合沙缪仲晦甫见之葢能得天地间至清之气是以自号淡圃淡于进取淡于声利淡于嗜欲顾独耽书胷次三万竿皆取英咀华拔新领异絶畦径而为文私淑泛应往往成帙予颇与观焉如明珠大贝潜深閟幽光景时见而有卓荦者存如清湍急流枞金戞玉音节悲壮而有逶迤者存如晚菊夀梅凌雪傲霜意象凄冷而有芳烈者存真老于文学者也然文岂徒作观其论齐霸衣裳之会者独以于贯为盛有所重也辨先圣章服之异而深取郑氏之诗有所尊也读循吏传则以商鞅之术惨为寒食散申韩之法甚于用牛羊有所叹也至于记吴周将军庙并及蜀事于孔明公瑾之盛心若又有所感焉它类是者尚众有待于世道徒文乎哉予病耄余生弃置万事无复訾省惟爱竒一念结习未忘于吾淡圃诚爱之重之因书其文藁如此土苴绪余能为我发一笑
　　跋意山图
　　人之于物可寓意而不可留意昔有是言矣葢留意于物则意为物役不能为我乐而适为我累耳山本无情而好山者毎毎用意过当如谢灵运自始宁伐木开径直到临海从者百骇动旁郡退之登华山絶径不可下邑令百计取始得归留意于物其害乃至此山犹尔而况声色货利之可以动心者乎采菊东篱下悠然见南山始无意适与意防千载之内惟渊明得之所谓悠然者葢在有意无意之间非言所可尽也今观此圗林峦泉石皆兼有之乃武康王氏之隐处意山葢其自号也可以想见其人焉世故甚恶幸而有山林之乐惟恐其用意之不诚似未容以留意于物者议之
　　跋陈忠肃公遗墨
　　陈忠肃公在合浦与其弟书也公因其子正彚告变蔡京至于父子对狱正彚既获在戾公亦坐此贬海上谢表所谓更觉有生之有累不如无子之无忧读之凄然而公此书乃云但愿刘氏之安不愿囝子之祸则其词气愈厉身尔忘家国尔忘私葢可敬而仰也射人先射马擒贼先擒王公子荆舒始自稍怒至四明始诵言攻之虽不无见事迟然春秋推见至隐未有如公者焉其后毁日录屏字说罢配享皆本于公之论亦何及矣公卒于政和之甲辰又二年而中原涂炭距辛丑一百七十有八年遗墨流落独见葆藏于亷副商侯之家再四展玩不胜嘅叹
　　题牧牛圗
　　此牧童者烟蓑雨笠搢莛于腰坐牛背如广舆其一犊也荒野之状安恬之意岂复知有世间富贵忧患耶邹公坐论三后陈公坐论二章万里百谪九死一生偶然北还而定国早以苏累贬南賔叔党亦侍翁过海皆备尝险阻者矣虽然为此所画者葢不可得政和大观距今一百七十八年伏览遗墨嘅叹
　　题费茂卿随分二字
　　入于自已惟分内往往不暇省察毎认非分之物为巳有极力周囘而不知有生之初天之与我者随小大髙下厚薄各有定则非可以一毫妄求而幸致倘顺受而安焉斯为守常知足本分人矣吴兴费茂卿平日受用随分二字吾友子昻甫书之者荘子因鹏鷃而论分辨至齐物篇则曰分者有不分辨者如不辨故茂卿曰随分则顺乎理而分则安乎命者也茂卿防而隐不近名谩而仕不违俗有子宜以传家有善药足以捄人不以万物婴吾之方寸不以人之富贵易吾之环堵所谓不分之分自乐其乐葢有约于荘叟之意乎予与茂卿往来最久知其守常而知足顺理而安分喜而志之如此
　　题渊明圗
　　渊明以贫起为州祭酒不堪吏职少日自解而归平生胸懐本趣可见此又在彭泽以前梅居遇旧庐在澄江一旦念归遂脱尘鞅作此圗时复展玩亦不俗矣凡仕宦者无问官之髙卑如能绘此圗于座右存此意于胷中纵未能髙举远引庶几知其涯分不致役役富贵而不自止也
　　跋傍云
　　四明楼攻媿之裔寄身道士法中自号傍云世之傍人篱落骑马傍人门首皆是此独傍云云之为物清虗间旷巻舒无时去来无方非如富贵利达之人有可托以托人之所托也不彼之即而即此何耶傍云其亦知天下不依形而立不恃势而存者矣
　　书兰亭修禊圗
　　王谢诸贤一时髙风契岂堪持比金谷二十四友望尘軰而逸少顾以为喜何耶余尝见龙眠真笔于曺氏阅此益增感叹
　　题百牛圗
　　我有沉牛二去耕绵上田矣黑牡丹何用许耶然亦可见或降或饮或寝或吪气象
　　古木老栁圗
　　老栁疎散脱木离竒正如高人胜士皭然滋垢之中有不可防汚者此笔宁宗之乙酉作也噫岂不有感于党锢之诸贤耶
　　防瓜圗
　　濩落其大未至瓜烂也而防軰巳窃入腹心咀其犀使枵然无遗种因念往事为之慨然
　　题牧羊圗
　　左慈以身化羊黄初平叱石为羊神仙人乃作此等狡狯事舜举此笔法可谓得言外意观牧羊悟此生余于此圗亦云
　　元吉二獐圗
　　秋风树叶呦鸣相命正甫自乐其乐何自渉人境吾侪可得狎而玩之同其乐意亦复可喜使值曹景宗軰固将数助而射渇饮血饥食肉如甘露浆人以为彼之乐矣幸寄声朋曺深藏而决游此乐勿使人知
　　细竹圗
　　好事者醉吐胷中墨毎作老竹怪石助为豪放而不知嫰篁密榦之难工此圗萧森婀娜浓淡相映雾气袭人淇渌漪漪宛然在目
　　三仙圗
　　吕洞賔唐末进士钟离五季故将皆得道者跛鳖何为亦相参语岂非支离其形而全其天者欤
　　跋坡帖
　　此圗笔墨甚简率顔貌细密精神活动能得言外意张舜民字芸叟号浮休居士取荘子生浮死休之义中遭党祸晚始得归此殆其所藏云
　　跋吕自牧词巻
　　云中吕晋卿以其乃祖自牧公乐府词巻见示或豪宕或凄惋或容与固能者也但其压巻一首有不忍观伐国不问仁人朝歌墨子廻车全忍之哉亟巻还之晋卿年虽少好学善问用意不苟尝从予友邓善之游其进未有艾愿益以学自勉不必作晏叔原康伯可軰人可也毋以吾言为过
　　书尚书讲义后
　　讲学所以明理理之不明而辞之徒费虽多奚以为伏生书仅二十九篇史称秦恭增其家法至百万余言亦既多矣论衡又称说尧典篇目二字十万言但曰若稽古二三万言就其中尤猥多焉度与近世所谓时文大义者复何异班固以为不思多闻阙疑而务碎义逃难便词巧说破壊形体不惟切中当时之病殆若为时文发也呜呼书出屋壁简脱字讹尚难究悉若于分外泛滥牵引重自纒绕辞愈烦理愈失终其身无所见可哀已今为讲说者固当一洗此陋悉简从要求其坦然明白者庶几圣贤之意或得五六不然亦一时文义耳予倩张仲实在江隂时尝为诸生讲尚书其徒裒取数篇示余异时吾家君牟氏章句授业者万人顾予皓首不名一艺甚慙无以发之然深喜其不为游词得讲经之法葢先攷音义名物度数次列诸儒之说辨其是否畅其同义大扺随文直解毫分粒剖求其至当而一皆订之以朱子之说朱子虽不立训传其见于他书散于语録者往往采用焉如以克明峻德亲睦九族平章百姓协和万邦合于大学危防精一允执厥中合于中庸善于言圣人矣仲实幼能刻苦力学通于经术徒称其诗文未为深知仲实者夫义理无穷学问亦无穷所当讲者似未止此尚益勉其未至尽毕余义成一家可也孔安国始注尚书其族兄臧贻书规切固不得雷同相私过有称道览者当自得之
　　题施东臯南园圗后
　　先父存斋翁以淳祐丙午卜居霅川定安门之里马公桥之旁乃庆厯间郡守马寻宴六老于南园处也越明年丁未冬先父以言事忤时宰谒告来归始奠居焉尝赋五絶其一曰买家喜傍水晶宫正在南园故址中我欲筑堂名六老挽囘庆厯太平风葢纪实也门人马君廷鸾大书南园二字掲焉直斋陈贰卿与先父有同朝好今跋此圗乃庚戌七月五日后六年丙辰中秋后所书偶不及焉直斋后重修郡志始书曰南园今年存斋所居是其处也今年庚戌施东臯携此相侣视直斋所书之歳适同岂偶然哉把玩感慨不能自已辑书其末而归之庚戌清明日陵阳牟某书年八十有四
　　跋范天碧定史诗
　　事当论逆顺不当论成败汉昭烈帝室之冑立于蜀汉髙祖始封之地也章武改元不改汉号而祫祭髙祖以下名正言顺操名汉相然贼也丕受汉禅然篡也孙吴虽通蜀好然党贼也助篡也乃千万世不易之论陈夀何见帝魏黜蜀下侪孙吴习凿齿力破其私以蜀汉为正而魏为篡且谓晋当越魏继蜀汉其义伟矣其后欧公处魏于正綂章望之非之治鉴书诸葛入冦朱文公非之而张宣公经世纪年遂以献帝之后系于昭烈后主之后系于魏尤为确论孙吴之事世往往置而弗议何耶提举范君定史一诗乃归首恶于仲谋以其讐蜀袭杀关公盗贼之靡而篡夺之助也义例新辞防励读之耸然方关公至破曺仁降于禁斩厐德威声震撼操至欲徙避之汉事几集关公死荆州陷蜀势孤汉望絶魏禅成谁其使之况操欲吴圗公以解樊围权遽表闻杀公自效实承操风防操圗篡已久尚惮物议权遂称臣陈説符瑞实率先傅防黄初之始大行封拜遂为吴王受九锡实首受上赏诛心而论仲谋复生殆百喙无以自解定史之诗予深取之始张壻仲实以诗来予谓之曰天碧读史有眼目论事有波澜因复详记之如此是关大谊不独为云长吐气也庚子七月既望
　　跋东坡帖
　　东坡翁赋此词送其乡人复自书而遗之葢自治平丙午去蜀至熈宁乙夘为十年此当是自密移徐时年恰四十然字尽比前遒劲故山应好在孤客自悲凉之语诵之凄然使人益重故乡之思也
　　跋恩上人诗
　　予多病不出户限又颇嗜睡人或与诗辄置枕间意殊愦愦莫晓何故苦事苦事近四明恩上人忽自姑苏来访不觉惊起固是我軰人何相见之晚也闻此上人有诗千百首自号防江声价喧传逺近予以寡陋今昉识之年来诗人聪向僧中去而僧中亦罕见如此者予所见乃游庐山百余首游洞庭二十四首杂诗四十余首不过千百首中之一二已为竒特大率不疏笋不葛藤又老辣又精采而用字新用字活所谓诗中有句句中有眼直是透出畦径能道人所不到处想当来必从悟入非区区效苦吟生鉥心陷胃作为如此诗也或谓禅家毎以诗为外学上古德多有言句不知是诗是禅是习是悟是外是内耶上人受业云门口口灵澈若是到处亦复何异但恨世无梦得子厚诸人知之然正亦何用人知其为莫逆畅防天目曰下方雷作婴儿叫非常语也予因题云把防风光不许通坐天目顶月明中下方雷作婴儿叫莫是山僧耳太聪旁一人笑曰何不道惊动人间八十翁予亦大笑曰然且还诗巻去也










　　陵阳集巻十七
　　钦定四库全书
　　陵阳集巻十八
　　元　牟巘　撰
　　启
　　通湖南王帅漕启
　　星临一道载瞻帅节之严云戌两冈实教条之近未遑受约束而诣大府乃辄事竿牍而效小夫某官伟望骏隆宏规开济绿竹之歌瑟僩文章由道学而来虹玉之贯孚尹忠信妙精神之蕴自先朝之茂简掲华贯之瑞仪歴上三丞皆第一选史筵屡入夙资殚洽之长省户重来独秉清通之识绣斧益光于七聚油憧旋倚于十连鳌峙仙班使三山其屹若龙収甘霔如四海之望何方自适于考槃之余盍亟还于访洛之后云开衡岳划见祝融石廪之余野濶洞庭好张咸池钧天之奏果驰骊驾来问熊湘福星出虚危间一方幸矣金文聚丁卯嵗多士翕然况兼帅领之崇尤系顾忧之重中权后劲威惠刜劘二矛重弓气势聨络乃跻华于戎萃仍晋直于尧章虽太史之在长沙寜有滞留之意然申伯之式南国宜酬屏翰之功便径陪碧落之从班行遂纉金华之相谱某山樊弱植疾疢余生束带立朝久负空餐之愧止弋为武误叨乗障之行良切凌兢幸依廵管亟禀令于道涂之次尚懽顔于庇厦之间黔之防巫之磻敢鄙夷于逺俗水之汉星之斗第翘企于下风
　　通湖南李仓启【义山】
　　同师文靖之门夙钦先契假守武攸之郡幸使家属涓上日以建台阻顺下风而伏谒亟凭贽椟以闯贺牀窃以慕李元礼以造门自言上世闻苏孺文之行部喜有二天何敢挟故于平生所愿受容于今日幸哉晚陋有此际逢某官诸老渊源奕叶文献永嘉响振复闻正始之音双井味髙指入江西之派践扬中外防蔚西南刃弗顿而硎若新火洞然而玉不烬重来省户笑看元都观之花尝从郾城快写平淮碑之草肤使屡驰原隰之辔番君最得江湖之心宁屑领于钟官乃自怡于珍馆虽英猷之少郁然伟望之益隆野渡方横坐阅秋水落霞之观浮云尽卷划开天柱紫葢之峰乃起郎潜来宣上指乡邦绣错既便观风农扈金穰又开嗣嵗炜星驰于龙节淑春满于熊湘太史公平凖之书伫闻治最真法从甘泉之槖即上禁途某单见冥闻孤根弱植立本朝而甚腆人谓斯何得支垒以焉依天其或者甫问戍楼之役适严轺传之驰十三星之在渭南是为仓廪千万间之庇天下尚记帡幪
　　通交代杨寺正启
　　冠惠文而率属乆傒归期弋止武以名邦猥当补处出入相为于先后交承实托于云仍况忝通家敢稽用贽某官伦魁夙望善类夏盟凖周易作太后世子云之学约春秋作史记平生司马之书盍自编摩径排胶轕士皆咋舌畏汉钩党之累人公独诵言数唐军容之误国天王明圣世道清夷追三代之英方晋陪于议礼防六朝之旧乃屈賛于征谋大夫同升少府出节是宜在论思之列俄特膺临遣而来宣布教条犹是黄龙之诏作新风化一如白鹿之规揉以和平兴其孝秀卖刀相语我始讐由公亲骑竹成羣昔未来时汝弃更歌麦熟共爱棠隂人人传续志之编字字皆最善之实安得结軰数十尽令天下之苏愿借防君二年姑听道旁之请越既懋赐金之典便盍归羣玉之班表用而为公卿葢具存于故实决狱而传经谊顾方重于儒生乃屈仁人俾司邦谳秦尚存其一巳洗深文尧曰宥之三更观定力况近世诸公之大用多自理廷而中兴吾蜀之类元尝跻揆路是姑寄径可但持嚢某誓慕方深污朝良忝周章野鹿雅难着于冠绅歴落饥鸿或自谋于粱稲补外稍谐其本趣瞻前幸有于良规所望旧政必以告新不然小知其可受大山公在朝汝不孤矣倘记斯言凉州名士何以代之未知所称
　　回公孙倅启【止】
　　久污本朝补外亶繇于天幸缪分支垒治中获屈于人英惠儌枌榆敬用竿椟某官器宏以逺玉缜以温唐房相之湖秀独钟于英气汉菑川之第早已防于娈名讵应常调之拘挛便合层霄之凌厉屋低人杰暂迁簿领之劳羶冷官清自得襟期之乐俄道闺而着范急絙瑟以调琴雉最昭升骥涂横骛荆州用武国今最重于上流长史宰相能昔具存于芳躅惟都梁万山之底犹别乗再驾而来葢其大耐于功名于以厚培其风力在郡绰绰无事不妨司马之从容游刃恢恢有余不见全牛之肯綮沂歌四逹儒敎益章文葢小留姑借黔防巫磻之重尺书亟下即归觚棱阙角之间某久抱幽忧轻违深密髙人长士且将相与笑之小国寡民或可行其志耳拊摩初无于他技关决赖得于斯人四海交游孰若同乡同官之契一家相守尚防胥训胥诲之忱欲请正多其喜莫喻
　　囘张教启
　　武冈侯之行更迭幸从于屡请文学掾之至后先良喜于同时况在年家敢邀寅好某官钧韶雅韵金璧清躔考亭武夷之间渊源有自西铭正防等作宗适同既凌厉于巍科尚拘挛于常调勾稽簿领髙士肯为总统纪纲督邮借重坐阅羣飞之上来寻独冷之曹黔防巫磻曽不鄙夷其俗周情孔思益将大肆于文恐未暖于臯比即催归于儤直某无禅朝路自觅斗城正度尽万山而来乃幸依半水之重言政不及化方自慙俗吏之为匪颁而以规其勿废古人之义
　　谢叶丞相启
　　覆帱载持夙依大造因循玩愒遂至弥年愧治状之蔑闻挚谢函而若惕窃以汉之循吏传无可书唐之髙贤考甘最下故善兵不求于赫赫而竒防莫若以平平智名勇功事冺于当时之近流风善政意存于既乆之余然非得悃愊无华之人祗以为苟且自安之地伏念某本非翘楚见谓濶疎樗散离竒其姿不足以适用鸿飞歴落其羽不足以为仪荷播物之所私致逾涯之若是入则污班缀出则忝拊摩凛欲试于平生曽不量其非称固知非健决之吏初未尝鄙夷其民一新学校而兴之庶防风化之本者催科寜缓奚忍榜敲讼讦顿希本无钧钜粗若相孚于父老然而未了于儿痴蚩蚩之氓咄咄其怪斧螗锋猬讵忍杀以为嬉带犊佩牛曷若安于无事幸多全活得早敉寜是谁之过与难辞已责非臣之力也悉自王灵载惟负乗之踪宜在谴诃之域满百乃报虽荷于并包有七不堪当思于夙退及兹初考凛若后圗而况驴止一鸣它无伎俩鹤仍多病愈觉蹝所几息影于祠官惟切归心于翘馆兹盖恭遇某官两朝元老四海真儒永底蒸民之生惟上承于徳器大计羣吏之治方下饬于官聨至若遐陬亦严考绩尚念孤危之迹俾逃瘝旷之诛某敢不仰体鸿私益殚驽力嵗有余日不足非敢急于近功人所欲天必从尚少休于末路
　　通汪帅啓【立信】
　　肃被诏声易镇方靣地严北固久资节制之尊天睠南邦兼领帅连之重置邮所暨欢诵惟均某官实学兼该英规有伟俊杰识时务巳夐轶于人羣文武有威风宜独当于事任有所谓经纶之妙曽不知盘错之难宥府编摩望郎荟蔚征谋治法屡借密筹侯度使华防膺隆委尝诹度于淮甸扶风之近实讲明乎周官荒政之条擢兰锜以跻华总油幢而罙重内则聨江介襟连之势外则屹淮堧鼎峙之形制阃宏开端任重弓之寄卿聨峻陟肆颁进律之恩密防于枢廷通仙班于秘殿虽久防旁观之手未容横夜渡之舟简在上心起镇京口风寒壮甚不过一衣带之间威望隠然所恃万甲兵之老肆酬伟绩来重全湘耸闻斋钺之临日俟楼船之下鱼龙不动坐澄洞庭青草之波牛犊自闲无复渤海潢池之习不烦教令尽肃提封星沙千里之平如在几席霖雨九州之施即此权舆伫有诏褒即膺榜用某本无能解何有施为虽尽此心求副牧与刍之责终非其据曷逃负且乗之诛方下考之仅书幸前予之来莅广天下士之庇愿歌少陵之诗书覃部帅之勲请视武冈之刻
　　通陈提举启【合】
　　荣被诏声起将使指出少府节悚风采之一新望祝融峯净云翳之尽豁先声所浃一道为清某官九牧盛名两科异等浑浑灏灏而妥适章句允谓精能本本元元而殚洽见闻夙称宏逹自着身于芳润便防足于清华晓候玉堂奉翰林主人之对夕讐黄本发藏室老氏之储设醴藩房含香儤直儒猷小试为开鹿洞之书省户重来仍补鹤防之讃引舟风急出岫云迟正元朝士之存今其能防小雅使臣之遣毋乃更迂上方以近甸而视遐陬公其持丰年以报明主小临封部立有最声恐难淹仓庾氏之司谅巳在文字官之选最宜为诰允属当仁人喜福躔方光临于翼分史占奎宿又入次于紫薇某未熟父书岂娴吏治但知持已期无媿于髙髙宁有及人考惟甘于下下已上祠官之请幸逢轺传之来十三星在渭南是为廪廥千万间庇天下尚托帡幪
　　回敎授谢荐举启
　　同门而事河汾夙固知于所敎下车而荐文举旷不嗣于此风公方夷然仆则媿甚兹幸酬于鳯诺其敢辱于鸿谦某官天分浚明风猷凝逺平生参请尽得诸老之渊源小出绪余足为多士之模楷肇新舍益振铎铃庶防邹鲁之风允矣黔巫之重诸公登台省少阅羣飞先生作栋梁竟収大用便合径排于胶葛岂必常调之拘挛而某自顾何人敢于言士举而不先慢也盍致负荆忠焉能勿诲乎尚期发药
　　通交代汪守启【万顷】
　　疏恩宸扆作镇都梁巳觉旄倪歌襦袴之来暮自慙晩陋真糠粃之在前儌好云仍声彻史某官瑰明照物厚重镇浮豫章孤漂砢磥共期于器业芙蓉九孕盘礴实萃于英竒自平渉于华涂皆荐更于剧任宣威幕下时看郾城夜观之碁总赋舆边力致蜀道青天之粟入跻四辖出领双潭属大阃之宏开复元僚之倚頼防镳向阙方陞戎监之华出幕持麾仍上冨川之最未容家食益懋简知肆颁莵佩之荣俾旅琹而上中军诗书之帅岳静海澄湖南賔客之贤云飞川泳甫借筹帷之重即闻符传之催载惟此邦虽非昔比然而潢池赤子乆巳相安白水青秧居然可喜日徯仁侯之至自臻静治之休惠然临之为续武冈之刻自此升矣径登文石之班某全抱迂疎居成玩愒苦心何补良有负刍牧之求归梦巳驰防且觅莼芦之假喜聆使纛来望帅垣岂惟窃庇帱之私抑又缔交承之契靡忧淑后亟喜恭先已唤沙鸥期我苕溪之上尚随竹马迎公巫水之磻
　　贺汪安抚开阃启
　　荣奉宝纶淑开玉帐洞庭九洲之广尽属提封长沙千里之平耸观号令星驰邮命雷动欢声某官气塞两间身当八面经纶宇宙妙筹略于胸中表里江淮多麾幢之补处既屹金焦之砥柱盍归阊阖之觚棱帝谓重湖令为巨镇欲壮东南上游之重势必得文武兼资之伟人二矛重弓属方谋帅中权后劲全以畀公趣防肆颁刚辰叶吉旌旗之拂牛斗巳开赐履之封衮绣而正魁台伫听十行之召某瞻仰牙纛拟具櫜鞬望岳麓之云幸焉依于巨庇摩武冈之石尚嗣纪于殊勋
　　贺汪帅参啓
　　元戎自辟天子曰俞与我共理惟良方资贤牧屈公以望此府允谓英游虽千里之觖然而一道之幸甚某官器宏以逹玉缜而温人物英英实钟九芙蓉之秀经纶绰绰自有万甲兵之竒比纡莵佩之荣爰旅琴而上有如黔防巫磻之岑寂巳觉耄老稚齿之懽呼公不屑行上为改命中军诗书之帅岳静海澄湖南賔客之贤云飞川涌留借筹帷之重坐防樽爼之勲大夫同升少府出节某方交好亟致贺缄斗絶一隅固攀縁之莫遂云连大幕尚庇冒之焉依
　　贺陈提举建台启
　　夙驰轺传肇建崇台一节星临顿觉汉常平之重羣峯云卷争看汉吏部之来布濩先声提封交庆某官文章尔雅议论崇竑海内第一流自是老斵轮之手湖南二千里乃尚纡揽辔之行公不以驰驱上下而为劳士则谓内外重轻之当计长孺发粟何如拾遗禁闼之间太史浮湘岂若执事从官之内恐未容于席暖行即有于诏温歌四牡而劳使臣毋淹苞栩草尺书而诏賛对趣伴薇花某辱在下风欣闻上日悚观条教巳知籕篆之新自附门墙倘念稽孤之旧
　　贺宝庆陈知府启
　　疏荣北阙作牧南州上意具宣亲奉如纶之防下车伊始欢腾襦袴之歌一念所孚千里幸甚某官风猷肤敏天分髙明故笏袖传见谓甘棠之犹在新硎刃发毎闻错节之立分膴仕夙登能声绰着既着班于万玉盍方轨于九衢上念此邦实先帝龙潜之旧卿其为我消比年犊佩之风共传条教之简寛顿觉旄倪之呼舞最书立上召节伫颁某邻烛分辉野芹将意燕方来贺良自愧于后时鸿可为仪尚悚聆于言语
　　贺呉提刑转官启
　　出纶中禁追律崇台厥以最称遂居诸道之右若时明陟岂但拾级而升成命俶颁有闻胥怿某官文献之脉明哲之师禁暴诘奸洊弭弄兵之警洗寃泽牧悉繇折狱之明两载诹询九州函活呉公河南第一巳应褒书贾谊嵗中超迁即归禁甬某自领言语倍切庆悰燕雀之贺厦成葢不自知其欣跃龟鱼之防瓦影尚有頼于庇存
　　道州徐宗丞到任启
　　肃膺明诏来领名邦上日吉圭方籕红之喜涤先声布濩巳湘緑之暖浮凡在提封谅深颂咏某官英英人物绰绰规摹地胜龙湫独竒钟于一气手髙鳌钓遂连擢于两科既妙誉之霆行宜横翔之日濶入跻玉笋出对金焦国子监一部书士心交属麟正丞十五事治道攸关方考白玉牒之旧仪盍在紫粉墙之妙选翻然剖竹久矣种棠亦既终三年淹复以二千石起公纡隽轨虽未惬于舆情上念舂陵毎欲隆于吾道爰资硕望俾究儒猷驱腊雪以随车嵗年丰美对条风而出教父老懽呼方少惟于绪余已髙絶于流俗坐令今日复见古循吏之风归重本朝即补直侍臣之选某幸依邻睦敢贺厦成参错数十公但细哦于此诗沮洳三辰歩尚可窃于余波
　　谢书考启
　　愒日山城偶成细牍瞻云霄极敢昧大恩感切轮囷敬陈竿椟伏念某分惟循已智弗瘉人弓冶箕裘既夙慙于家教牛羊刍牧敢自诡于民庸初非孑孑之姿徒有区区之志读抚字劳心之传则窃慕唐之髙贤诵中和乐职之诗则思发汉之盛徳中更纷纠遂堕谬悠厥既血脂而汗顔何能为役不适医创而剜肉只复可怜怅始愿之浸乖兾后图之是勉阅时云久课效益疎而况兵旱相仍民尤寡遂疾病居半吏率多偷虽复竭韈线以为长强铅刀而使割竟无强诩之效自见当时惟有凋瘵之余以待来者居然不武何以自文薇亦柔薇亦刚荐成嵗律瓜而往瓜而代巳廹戍期然且监牧不加诃士民不推去再获书于下考庻遂保于末涂永惟此恩讵无其自某官端委廊庙砥砺臣工率属昭王三嵗乃不计于羣吏视民由已四海无不被之一夫睠此遐陬欲其静治毎曲加于函覆俾克底于璧全某敢不感烈铭心凌厉壶尾一日必葺庻如始至之时终更亟还尚兾曲成之造
　　书考谢运使啓
　　列部受容幸书考下职司论荐猥与数中不足乎扬敢忘所谢窃以周使臣爰谘诹谋询度汉郡守乐职宣布中和惟五善具皇华之篇尤先访问必三诗合鹿鸣之雅而后转闻倘不其然亦祗以媿某少而窽綮长益支离言圆行圆是固元子所恶行散坐散愿为龟防之徒周章强着于冠绅瞀顿惊于钟鼓朅来逺外寕复激昂虽于保障茧丝粗知所择尝恐梼杌饕餮以辱其先惟知似似以下心岂意咄咄其怪事虎兕出于柙是谁之过与龙蛇放之菹以邻为壑也頼诗书之谋元帅于樽爼而折遐冲千里动中于事机一朝尽寒夫赋胆提封以肃全活维多由公而仁大书潭帅栁中丞之绩非臣之力毎诵渤海龚太守之言自惟负乘之悰幸免谴诃之域满百乃报巳辱并包有七不堪所当亟退久鸥盟之入梦俄鹗表之横空虽一字之褒荣于衮衣岂九州之大无此芳草或者表里洞然之既乆是以父子牵聨而俱书未必心诚求之而谓之有志不能乱庻遄巳而谓之得宜称其坊止水以居中喜其民按堵之如故曲加枚拭昭示宠绥然而无实之名是乃先民所惧其缫袭凛若刺芒某官宗黄豫章模楷李元礼嵗寒后凋之风操特立千秋江左独歩之声名髙眎四海况践扬监牧之重尤喜谓人物之间谓察吏巳熟于见闻而报国乃吾之职分共理良二千石曷称上求参错得数十人乃惬公意遽俾滦荐士之藁恐有负牧民之箴某敢不敬服徽言益坚素履心驰去意寄书巳问于当归身托平生作诗愿哦于逺志










　　陵阳集卷十八
　　钦定四库全书
　　陵阳集卷十九
　　元　牟巘　撰
　　啓
　　通交代赵寺丞啓
　　辍班外府宅牧南州来从魏阙之间具知上意坐使巫磻之下如在近畿辱附交承亟修贽问某官天台神秀地望穹华汉诸侯王有苴茅之旧唐进士第并驰韦布之先猎猎贵名骎骎华践发硎游刄初何有于盘根前箸借筹盖居多于帷画遂繇骥乗入簉鸿仪既键司福禄之颁且簿正僝鸠之事谓宜径上分辉藜杖之端顾肯斜飞坐啸梅花之外复持美最归重清班三丞朝望之夙优列宿省郎之平陟银黄丈二组何勇退之甚髙紫翠七一峯殆夙縁之有幸邮传至止舆诵翕然载维此邦虽非昔比然而潢池赤子久矣相安白水青秧居然可喜允资坐镇所愿速驱帝简宗英宁久作巫夷之长朝知治行即峻跻供奉之班某全抱迂疎况婴多病初无循良之效可望古人惟有凋瘵之余以累君子襦袴巳歌于来暮糠粃幸掩于在前愿言奕叶之云仍惠儌交好尚与都梁之父老敬候先驱
　　通曺漕啓
　　自天锡命易地建台占轸翼分以星移实同躔次分戊巳屯而云列正頼转轮轺传肯来提封胥怿某官髙标絶俗实学济时康庐数千仭其髙地灵不断魏笏一再传而后风烈如存粤早践于夷涂巳共期于逺器由外司马为中都官六院寖髙晋司禁键专城亷取肯向【阙】淮堧作坞以甚严仓庾名官而尤重转而反楚复此
　　爰周时并植于双台身实兼于数器外则餽饷不絶宿饱相欢内则敛散以时常平益广征谋密賛伟绩于昭公宜畴最以径归上欲用贤于巳效备契丹寛河北当防本根遣鲜于出京东寕迂轨辙顾熊湘其密迩驰骊驾以増光入境而褰帷涓刚而视篆先声有俶和气潜孚自比而南重湖正资于均惠不夙则暮一札防见于趣还行复家氊即持禁槖某漫分斗垒徒玩嵗华食粟何禆问戌期而巳过合符良近遥归梦已先驱自幸末涂聿逢掲节倘一日而未去得奉六条真二天其焉依庻防全璧
　　通刘提举啓
　　荣被诏声起将使指湖南二千里尽归揽辔之中天上十三星是乃积仓之次先声所暨和气巳孚某官宝璐大名渊源粹学萧然风骨所谓山泽列仙之臞伟甚词章如闻钧韶九奏之雅峻跻清贯夙负有声太学诸生犹记举幡之日集贤学士共惊落笔之时道家蓬山望郎省户使其依违婉娈以谐乎俗岂复偃薄回翔以至于今逮乎访落之勤爰借僝工之重记正元之朝士能复防人陪上雍之侍臣是特一武忽飞鸿之惊矫独鹤之来归水竹清华图书跌宕神全而气罙王身退而名益髙石室棋间难乆袖烂柯之手衡峯云卷独深知皎日之心果闻黄纸之除书茂简白头之老监起郎掲节涓日建台太史度湘岂若执事从官之内长孺发粟何如拾遗禁闼之间上方以近甸而视遐陬公冝持丰年以报明主甫临封部立有最声寜乆滞于六丝即平登于两制某漫分山垒何补县官萧索戍楼乆瓜期之云熟吚哑归橹觉莼兴之已秋正末路之凛然俶輶轩之至止倘尚留于一日幸得事公虽独有于二天敢云私我
　　贺汪帅除都丞啓
　　荣被温纶肆加异数寛忧南顾允资中军帅之贤导密西枢爰进真从臣之列提封所暨颂咏惟均某官实学兼该英规有伟胸中甲兵数万敌胆为寒湖南壌地二千民襦悉暖教令孚于期月威风憺于重湖富公之在青州非多防振魏国之帅定武顿革惰骄治最卓然宸衷简在乃亟陞于从槖仍系重于帅垣惟承防视鳌禁之至严而入侍与螭墀而并峙绍兴赵子画实兼次对之华元祐王彦霖径领本兵之寄伫观柄用以展儒猷某仰窃庇庥独深庆忭统府襜趋之末媿未能全正衙麻巻之颁又将来贺跃跃以喜亹亹奚殚
　　贺运使建台啓
　　载涓刚旦肇建崇台英簜辅函移福虚危之分棠隂阅世恰逢甲子之周初涤籕纹一新条教某官夙传家学见谓吏师玉渊三峡之泉去为江海洞庭重湖之野来奉钧韶坐使离骚之乡复见皇华之雅列戍懽呼于宿饱诸生倚頼于夏盟一尺商霖巳应随车之雨千艘楚粟坐通下水之漕立有最声平跻禁路某系匏未去庇樾焉依杂沓贺裾兹幸逢于上日吚哑归橹尚亟请于下风
　　谢除大理正啓
　　外庸何取猥玷除书后至当诛自归造命辄陈悃愊仰答生成窃惟士制刑之中史告成于正是为地官乡帅之属实视南台特书之班厥任匪轻以人而重要必称寺中之絶乃可司天下之平借未能得西京黄伯之循良亦当复南士顾荣之秀望始为冝称无负选抡某戍削之姿欵綮之识如魏王瓠濩落本空如纪消鸡虚防巳尽粤叨乘于一障偶坐阅于三秋责以防期初不过俗吏所能为者问其治状何敢窃长者之称乎仰借大钧仅臻细满俄予环而使入爰上印以亟行久阻涛波倐侵晏嵗虽式防之赋幸巳来归而棠棣之诗恐其或废属经营于薄绪遂宿留以后时暮雪兎园自慙末至春风燕垒尚许重寻自怜支离稿干之余复与光明盛大之际昔渭濵云逺毎懐报一饭之恩今东阁天寛又目覩四方之士突兀眼着于大厦依稀身傍于名躔人贺其遭已慙非据某官勤劳再造平决万狱京邑空囹如见成康之世太仓发粟实同禹稷之心流海宇之颂声辑庭帏之庆事八十者五豆方宏老老之仁三千年一花益衍绵绵之筭既宏开于寿域尤茂积于隂功谓其旧服于官聨葢以粗知于徳意卑汚是正更广好生某敢不敬受嘉仰酬洪造画衣冠而治惟知仰賛于明时带笭箵以游尚兾少安于愚分
　　谢除侍右郎中啓
　　元祐师臣密侍临轩之旦淳熈郎选误叨除目之荣恩华度越于流軰威烈轮囷于轩瞻恭趋严屏肃挚谢函自三班更旧制以来惟两选以右铨为副七千八十六阙尤叹久淹五万四千词条孰能遍睹肆今日丕厘于积蠧而冗曹顿为之一清然而综叙得人自足服众多之口妄庸非据恐反生侥幸之心世胄必得张宣公之贤蜀士亦须杜起莘之望岂繄谫陋可玷清华某结纳无竒支离堪笑虽从诸老先生之后良懵见闻徒慕两京循吏之风莫知宣布朅重来于班笋甫四阅于堦蓂贯索晓沉幸空列犴武成春锁恐漏多鱼偶沙汰之尚寛岂乔迁之过望不图冗散忽与甄升紫粉界墙在一时而超甚青绫儤直如列宿之笑何莫葢其愆欲辞弗获必使无寃矢职乃见清通正自以椎少文安能敏絶靖循侥忝弥切凌兢某官文武兼资劳谦盛德缁衣兮又改造敝袴以待有功允出至诚尤严责实再念铨衡之公法是关磨勘之防权深愧愚踪曷当隆使某敢不敬修职守祗服休明自知无佳吏部之称可孚舆望何敢以老衙官之语而忽选曹惟既乃心庻无所负
　　贺左史王侍郎啓【应麟】
　　升华柱史晋秩天官冠螭首蛾眉之班紫毫发彩上鸡翘豹尾之列金镜题才宸命诞颁朝绅胥庆某官四明间气诸老传真海内第一流负古人所自任之志胸中三万巻成当世不能为之文擢异科轶平园于盘洲载令德自文正而懿敏畴咨鸿硕遍歴清华夕金华而朝石坳借甚告猷之益内玉堂而外西掖焕乎宜诰之称丕彰近甸之民庸式着本朝之公望复作蓬山领袖盍为禁路羽仪褚遂良之録起居载笔聿严于书法孙莘老之振淹滞持衡爰别于品流增贲纶垣行登政府某幸依官簿况托年家慙无佳吏部之名愿言庇厦敬致真从臣之贺尚听扬廷
　　通交代浙东提啓【家铉翁】
　　予环趣入方劳使臣之来出节俾行猥承贤者之后辄修初贽自托下风某官问学淳涵风猷整峻大儿孔文举一老髙视于人羣难兄陈元芳二季共称于世瑞越自驰英声于茂宰成美最于介籓擢外府丞维天子使并涛江而东骛乃冯翊之左区路熟重来风生一道苍崖赤子自以为不寃玉壶清水挠之而不浊含香径跻于省户寓直密傍于奎钧有功见知原省因任留之以为帝乡之重待之以成宣室之厘方底緑绨顿觉小蓬莱之近属车清跸即跻旧笔槖之班某积愧空餐日寻归梦顾铅刀之钝甚如绣斧之轻何必咨以周敢以驰驱而自诡其则不逺庻防矩矱之是承
　　谢马丞相啓【廷鸾】
　　太防积星之次良玷清班小雅皇华之歌骤膺重寄循墙弗遂衔袖以前窃以行部过江昔之所重观风近甸今者尤荣况我朝初设于祥刑维外郎首膺于出使自非夙望曷称嘉师某蕞尔防踪凄其先绪带衡佩矩仅守曲士之寻常错节盘根初蔑良工之剞劂平生惟思于敛退所至辄用其疎愚治郡平平甘催科之甚拙司铨聩聩耻掎摭以为竒葢深逃健吏之名幸不在巧官之目胡不归之赋颇叹菊荒无何有之乡乃全樗散比陈情以自列恃知巳之汝容岂意出纶反叨持节地大物众莫如冯翊之区人防望轻岂称职司之体无乃畏景而就日凛其受命而饮氷某官学为帝师心主善类周公相祀上未许于明农两结当封天密扶于隂德荡八荒之开寿广一道之好生爰重谋询尤加选择谓某虽甚腐于力若不足以激昻然有志于民可与闻于钦恤遂令司臬实荷化钧某敢不敬服明休兾殚薄效相期勿犯幸逢画像之朝尚頼曲成亟反屠羊之肆
　　谢福王啓
　　明德茂亲夙仰宗藩之重皇华宵雅误将使指之隆循墙莫控于忱恂削椟用伸于礼敬窃以鼔楫而过江左昔谓至难露冕而行南阳世称殊宠共惟今日尤重帝乡三辅皇图俱号扶冯之近两朝赤子深涵丰沛之恩必将坐致于无刑斯可延洪于有庆匪时宿望曷受嘉师某本以妄庸洊叨任使出司民社曽防慈恺之称入忝铨曹又乏清通之识窃自知其樗散毎深媿于食浮力请职祠惟期从欲不能者止亦分量之所安爰用咨诹敢驰驱而自诡况戅愚惟知遂一致之性而闇劣未易析两端之疑顾视阙然宠灵厚矣某官盛徳而仁熟行髙而属尊赐脤膰于弟兄式笃先朝之爱分宝玉于伯叔益隆圣主之恩大路绥辇之备殊徽黄髪台背之介多祉肆劳谦而下士益推广于好生某敢不明清单辞矜畀庻类画衣冠而治将奚补于盛时带笭箵以游倘蚤谐于初志惟祈函防弥切瞻依
　　通洪安抚啓【焘】
　　建牙禹防耸闻赐履之称将指周原喜是抠衣之旧虽造化曲为之地皆汲引以至于今辄冒顔行敬抒心曲某官光明俊伟凝重粹温郊薮之有鳯麟蔚羽仪于昭代山川之出云雨将润泽于苍生出入垂四纪之余险夷惟一节之贯爰自畴茂庸于分阃乃思挹爽气于游帷岩居川观花香竹色公虽袖防碁之手上方兴当扆之思谓旧笔槖之臣惟灵光之独在而小蓬莱之地乃冯翊之要区五阁冠班十连领帅为我强起未容龙卧于清波惠然肯来况复马谙于熟路先声布濩环境懽呼领东方之缙绅靡须暖席问西防之典故即干洪枢某立朝何裨予节良忝若时华选敢当小雅之遣使臣实有夙縁复见文昌之为帅长乃平生之知巳尤今日之至荣所幸有函丈之可亲岂敢以外台而自列奉令承教一如在幕府之时当局处中愿复入钧陶之数
　　回郭衢州啓
　　观风问俗愧无古肤使之能宣化承流幸倚东诸侯之望敬修削椟仰复司籖某官实学兼该宏规有伟盘根利器未尝肯綮之少经坚车大艎每贯险夷而一致自早收于儒级巳超着于英猷宸扈晋班珍曹叠组急流勇退朅为鹿洞之游异最昭升径陟雉工之长既益深于涵负难久閟于经纶若时太末之区颇狃潢池之习蜂虿起于袖人皆贻愕以莫前龙蛇放之菹公独笑谈而遂定懋着期年之最坐臻千里之安方畧具施威声益振烂柯日永巳知碁着之髙褒玺春温更觉槖班之近某立朝何补乘传朅来深惟司臬之匪轻正望同舟之共济康衢謡咏喜复见真淳之风原隰驰驱亦邀安靖之福
　　通鲍制置启
　　赐履至海方瞻统府之尊六辔于原猥玷使臣之选夙幸邀于先好兹又托于下风乘传甫来饬函以挚某官风仪简逺论议崇闳少防古括之精英实钟间气太山洪河之涵负卓为伟人自亲简于严宸遂歴居于言路抨弹霜肃凛其一御史之风忠谠日陈不在三谏官之下咸敛手以避于司乃持槖径上于甘泉史观兼华秋卿叠组主体国论方有頼于儒猷后劲中权乃出颛于阃任仍跻仙殿来重瀛垣粤从号令之新坐使提封之靖春生秋肃山立霆行海不扬波已独髙于殊绩林有伏虎盍归重于本朝暂为十洲之少留即闻两地之径拜某奚堪用世甚忝为郎归梦乆揺毎绕苍苔之上误恩过厚俾持英簜而东媿隆指之莫将幸髙牙之密迩周原膴膴敢自诡于驰驱夏屋渠渠尚焉依于庇冒
　　贺朱漕啓
　　辍武机廷将输河漕木天寓直邃通东璧之躔银汉乘槎密傍长安之日悚闻掲节尽肃提封某官天分夙髙人门甚伟引笔伸纸其言自成于波澜游刃发硎所至无前于肯綮自与闻于国计益展究于英猷有蔚功言盍膺事任刘子羽之在枢掾实在魏公之谋鲜于侁之号福星尝闻迂叟之语敎条所暨和气巳孚漕引以归中都伫昭异最拾囊而从上雍遂陟禁涂某夙荷眷知尤深庆怿驰驱英簜敢云六丝辔之并持流落草堂复望千丈裘之大庇
　　贺章参政启
　　涣颁奎笔晋贰台衡敉寜武图功方领神枢之重继自今立政遂参国秉之隆賛书一传举笏交贺在昔仁祖有若郇公肃艾清忠实相庆厯之治重谨防密具形徂徕之诗洪惟今公克笃前烈某官堪舆间气经纬全猷乔岳泰山极包涵而云雨自润祥麟瑞鳯不鸷搏而羽毛毕朝早以魁垒之英共期公辅之器歴谏官御史之职有伟建明居给事侍从之间益隆德望巳为仪于清要犹未究于经纶旧学甘盘上方笃从游之眷中兴常武公遂跻申命之聨乃蔽宸衷擢陪宰席退思岩之深念无非为国家乆逺之图天章阁之宏开方自任天下太平之责于以慰苍生之至望于以昭真儒之极功以首参而摄行岂但用龚实之之故事当中书之虚辖行遂继毕文简之芳猷某幸囿陶镕第深庆忭骃骆之持丝辔初何补于诹原燕雀之托帡幪其敢忘于贺厦
　　贺刑部陈尚书啓【宜中】
　　趣驰召驲晋长爽鸠王人多闻密賛月将之益儒者给事遂跻夕拜之聨叠组生光垂绅交庆某官伦魁伟望善类宗盟永嘉正始之音斯文独任庆元钩党之籍姱节尤香自五色之占祥已九重之懋简御史无官长具严豸角之威太常不是卿径上鸡翘之列典司帝制备极儒荣由礼闱而践政涂葢用王魏公之故事请福唐以便飬亲乃继蔡忠惠之芳猷十乘惠临七闽苏醒然而林有伏猛所当归重于本朝海不扬波讵可独私于遐峤果招旌之繄至俄徳履之径升暇日到石渠丹地开黄卷头巍立注意益深濡墨涂归巳见引纲维而争大体把麻庭告行遂漙润泽以福苍生某将指骃原懽顔燕厦奉令承敎方将仰于统临当轴乗钧所愿共陶于坯冶
　　贺陈察院启【过】
　　简自严宸擢居宪府防书天禄阁方资笔削之长察事司马门遂任纪纲之寄除音诞布舆论交孚某官老成典型大雅宏逹明月寳璐纷内美之好修繁露玉杯抱遗经而独究乆周南之留滞俄宣室之兴思职敎武成横经宗邸博士议郎之选允借多闻承明著作之庭尤资夙望益光家学洵谓儒荣肆天笔之亲除遂霜台之分察力致天理人欲之辨尤严君子小人之间第一法筵已竦闻于伟义二三执政行径践于迩聨某越在乘轺喜聆出綍浓墨大字愧乏徂徕生之诗广厦懽顔第哦杜陵老之句
　　囘倪处州啓
　　疏荣严扆作镇近畿细防广厦之间方倚成于君德古括少微之分乃自诡于民庸诞布寛条懽腾舆颂某官金华秀杰丽泽渊源季方并着髙名时称竞爽子云多识竒字见谓洽闻少资璧水之楷模遂给玉露之笔札风舞槐龙之翠密侍熈明夜燃藜杖之青徧仪中秘兼华省户举武禁涂乃莫囘勇退之懐朅来旧补游之处昔在臯比之坐已闻学子之翕归今慿熊轼而来想见邦人之相庆葢久孚于教化初何事于施为田里人安江山开怿坐令今日复见古循吏之风归重本朝即造真从臣之列某夙防异予今幸同寅骃骆诹原自媿驰驱之何补燕雀贺厦第忻贲焘之焉依









　　陵阳集卷十九
　　钦定四库全书
　　陵阳集卷二十
　　元　牟巘　撰
　　啓
　　贺郭正言启
　　显被龙光擢登骑省御史六察方资纠正于官邪诤臣七人尤頼切劘于君徳賛书俶下舆论翕孚惟庆厯増置于諌员若襄公崛兴于海服自昔右拾遗之妙选孰如此六日之新除久逺防名蔡忠恵夸朝端之风采磥砢言论石徂徕辑天下之颂声在当时若神人肆今日复闻盛事某官人物师表问学渊源磅礴扶舆秀出五羊之裘魁垒杰特独立万马之中比茂简于宸衷遂晋司于台察纪纲顿肃奸宄濳消具严白简之威遂上青蒲之列正臣进者治表士竞相欢明主可为忠言公益自奋谓习俗当使之粹美谓议论当使之听行有如第一义之建明足为千万代之瞻仰谏官能如此岂不致于太平宰相可行之遂尽摅于素学某悚聆除目倍切懽悰属縻使传之乗阻与賔荣之贺朝阳鸣鳯方观奏藁之传夜月惊鸿倘许寒枝之托
　　贺陈殿院啓
　　奎笔涣颁台端晋贰有裨帝右方资劘拂之功执法殿中益峻纲维之任忠贤进矣颂咏翕然昔在建炎有若忠简维三年之夏甫任谏员越一月之间径跻台副孰不谓除书之甚峻岂知视故实则已迂考言事簿所行俄升横榻取枢府衔而入即遂秉钧窃惟今公复当盛举某官色和气劲实钜声洪大蔡神蓍洞视万物而先见积石底柱澜倒百川而后知蔚为善类之宗懋简虚皇之眷姓名内出纠察晋司治世鸾凰平生岂乐于鸷抟法筵龙象第一咸耸于听闻襞积丹忱芬芳菊节上方喜忠嘉之论公遂进遗补之官韩魏公存藳谏垣孰知雅意刘元城徧歴言路绰有前猷岂曰台无长官庶防国有君子曽未阅旬时之近已共瞻丰彩之新观象门甫缀于紧聨延英阁快传于伟论供奉赤墀下宁复久淹任参黄散间即闻大政某夙叨函防倍切懽愉燕雀贺成愧巳居于人后鹿麋许放倘自遂于物初
　　贺叶丞相启
　　简在渊衷升台席贰公寅亮重傅则国将兴三朝防同敬事则命以始扬庭有肃薄海交懽惟仁祖之盛时有沂公之魁望夙陪鹤禁葢独髙羽仪之功亲载龙飞遂再被股肱之寄在昔靡闻于牢避况今又异于平时岂其我公可遂雅志某官忱通造化学贯本原如璧如圭瑟僴本威仪之盛在涧在陆寤寐皆忧爱之真粤从若木之晖久矣正太防之次民自择相上方倚公已致平于期月之间乃决去于崇朝之顷急流勇退岂乐钱宣靖之名晩节含香毎诵韩魏公之句虽野老相忘于尔汝而圣主毎问于起居谓新益从游毋遯野而若予弃谓初元该辅葢画宫而续于成俄银信之密传果砂隄之重筑仪图维旧眷注可知属当四郊多垒之余咸徯一马贰童之至诸生举旛于阙下使者结辙于山中虽富贵不足动其心然宗社宜深为之计天高气爽喜闻庚伏之清言忠义亲尤竭辰猷之吿久竚瞻之云切肆优礼之是加至和之相文公特下百官班迎之诏熈宁之召正献适当七月入对之时有德进而朝自尊大老归而子焉往于以祈天永命于以宁武图防益隆磐石之安茂介秀眉之寿某夙叨钧播竦听制麻偶尚留丝辔之间犹得际衮衣之入歌诗九百字愧莫冩于螽鸣聚观数千人喜即迎于马首
　　通陈制使启【存】
　　通班禹阁出镇瀛垣尚书五兵方峻跻于徳履元戎十乗遂倚重于分弓明诏一传先声咸耸某官治朝蓍蔡善类鳯麟出神入天之文追嫓古作内圣外王之学号曰儒宗物望夙隆宸衷茂简自重来于省户俄岿立于谏坡执法端门风生突鹘之击记言洞案日侍俩螭之坳公每夣想于清苕上方眷留于紫禁以夏卿而掌帝制若元祐之东坡以春官而侍经帷若绍兴之文定学馆倚楷模之重史筵推笔削之公兼华巳极于儒荣一武即登于揆路而乃屡抗戋天之疏朅为表海之行睠此郧峯实维都防右扶左翊在昔所严后劲中权于今尤重虽忠贤当在于禁近然宵旰欲寛于顾忧一闻位置之新坐致提封之肃吏士具孚于号令旄倪咸徯于旌旗樽爼从容姑领十洲之胜经纶密勿即归两地之崇某夙辱眷知竦聆成命窃喜声光之近获依节制之尊骃骆诹原自笑驰驱之巳倦燕雀贺厦尚惟庇冒之是邀
　　贺徐察院启【卿好】
　　光被亲除晋司分察出节少府巳闻氷漕之通执简南台咸竦霜棱之峻賛书诞布舆颂翕孚载稽先猷最重言职裕陵简擢尝以使还之余乾道训谟必由邑最而用葢欲周知于民事若时复举于彛章某官粹学英规崇论闳议地灵杰出实为仲原常父之邦风采着闻夙有元城了翁之望厚培器业小试弦歌紫葢峰前屡书抚字心劳之考金曜门里独升文学掌故之班方茂简于九重俄峻跻于四辖见大夫无可者利社稷则专之发河内仓无劳使黯弄御史印其无易尧果被殊知遂居剧任凡其力陈于殿陛之上莫非目击于地里之间守备十三条言言尤切法筵第一义凛凛甚严盖将一正于君心于以共扶于世道善类有主元气益昌斯谋斯猷正倚忠嘉之告汝为汝翼遂跻辅弼之聨某越在乘轺欣闻出綍读南州髙士之传虽未接于下风续东鲁徂徕之诗喜亲逢于盛举自惟臬事幸台容沃辔六丝何有询诹之善珍裘万丈尚祈庇冒之仁
　　囘安抚洪尚书启
　　生磨蝎之宫人皆怜于竒分挹洪崖之袂天欲制其頽龄锡以好词温乎盛徳某官桐柯色耐白雪调髙癸酉初置于蘂珠方诹旧典壬戌曾逰于赤璧自度新腔犹记辱在泥涂之中特纡世掌丝纶之手斡百斛鼎絶知健笔之丰扛有千嵗苓幸附长松之小草妆褫初度探借春风清頴诗篇荷尚怜于叔弼南丰香瓣窃自愧于履常某蕞尔孤生凄其多幸再命三命而走其敢辱于颂言九月十月之交倘早谐于归志
　　囘洪制机启
　　玉树生阶庭幸托通家之好铜狄话畴昔辱存初度之临妙语过施微悰增惕某官朱弦清越金薤琳琅文章当家自有五凤楼之体郎君早贵即催双鳬舄之朝不靳珠玑用华弧矢真所谓防妇外孙之作乃得此名父哲子之间吕寳臣丁未之同许邀余福文潞公丙午之防愿祝耆英某自愧摧頽莫当缫籍闻鹤飞于铁笛空记当年诵鲸巻于锦衾第钦盛意
　　贺婺守赵侍郎启
　　简知当宁来重价藩天近虚皇密接图书之防地严牛女光分棨防之辉甫眡籍文已腾舆颂某官三代循吏两汉宗英徐公自有常不易平生之价叔度挠不浊可知彻底之清粤从严瀬之一丝对秉勾吴之双节入跻河漕坐镇神臯京师无忧有范君式资雅望关节不到有包老益着清名爰畴最于尹厘遂升华于戸簉满嵗为真之近只急流勇退以谓何通国去思起家有诏惟此邦夙以处承明之老在今日尤当用慈惠之师条教一颁旄倪胥庆叱初平石坐令风俗之醇赐颍川金靡俟朞年之久即从笔槖大究经纶某旧忝侍朝新闻建牧自愧无一毫之善如古诹询乃所愿千里之间得贤师帅光心之喜舞手以言已具归舟端为鲈鱼而计相懽贺厦未忘燕雀之私
　　贺平章冬启【二】
　　六符之星曰太平式应连珠之瑞千嵗之日可坐致宜膺献履之长惟我元臣辑时若祉某官春融盛徳天鍳精忠观阳复于初爻朋来有喜占嵗临于吴分三防奏功宜对芬芸永绥戬谷雪晴鳷鹊方传广内之驩香直麒麟散作函生之福某有惭诹度所頼庇全暖律一嘘愿早囘于生意云卿多寿但防致于颂私
　　乾清坤夷共睹连珠之瑞晨贺画防独冠万玊之班维我元臣裒时善颂某官庆风云防见天地心金柅靡牵宜羣英之退聴铜仪密运知元化之自调属兹献履之辰茂辑捧觞之庆泰初之元起厯世运方春冬至之日夀人函生防福某偶縻把绣莫旅贺裾问驿使之梅端悉由于造化对卫公之竹愿常报于平安
　　章参政【二】
　　嵗次在鹑尾适符元祐之壬申度起牵牛初方数泰元之甲子维时硕辅茂辑颂声某官学探天根身夀国脉下丞相一等参斡繁机陈防阶六符密调元化履长伊始受祉宜多前疑后丞益茂重瞳之眷晨贺画防即冠百辟之班某使传叨乘賔荣阻造绣衣直指自惭无一线之长黄髪秀眉愿仰祝千龄之夀
　　黄钟起厯九寸之律最长紫殿称觞千嵗之日可致维时硕辅茂辑颂声某官北斗躔魁庆云世瑞阳长隂消之际妙探赜于先天文经武纬之全独称抡于两地芳芸初茁戬谷惟多伫闻麻制之传即列火城之盛某属縻使传莫簉宾荣濡辔六丝何有线长之补珍裘万丈尚垂缇覆之温
　　福王【二】
　　阳比君子徳方回嘘律之春王今叔父尊宜介称觞之夀顺承刚旦茂辑颂声某官都若重缇粹然大玉玩羲易初爻之动吉宜应于朋来锡鸿畴次九之全福方臻于向用适屇黄钟之益开朱邸之祥受祉自今有邦同庆某偶叨把绣获旅曳裾书鲁观之云已共占于多夀赋梁园之雪尚密映于余辉
　　南陆迎长景方增于宫线东平乐善庆宜辑于宗藩式对初阳裒时善颂某官青社綦贵黄钟函和三十分而后成妙探羲画九五福之咸备宜用箕畴兹亚嵗之陈仪爰自天而锡美方开衍防有永皇家某密借宏庥第增庆臆绣衣直指初何有于寸长黄髪秀眉愿永绥于多祉
　　台谏
　　元祐壬申记景至熈成之嵗泰初甲子协清躔毕聚之祥维时正人茂辑善颂某官身夀国脉学探天根景星庆云出则为明时之瑞严霜烈日俨然主公论之盟丹忱屡上于囊封香气密依于扇影晨贺昼防方陪亚嵗之朝前疑后丞即聴扬廷之命某猥叨持节莫与贺裾濡辔六丝何有线长之补珍裘千丈尚依缇覆之温
　　陈殿院
　　黄钟为律首是持阳数之符朱衣在殿中密接天顔之粹维时善类宜辑殊祥某官学操易原身为治器严凌霜栢方扬鹘击之威瑞应獬篇咸耸鳯鸣之伟芳芸初茁戬谷多官五更三防之朝方陪亚嵗泰阶六符之曜即正中台某越在乘轺莫陪贺履夜持丹笔窃自愧于平反晓望矞云愿曲垂于庇冒
　　洪安抚
　　登台书云物已符嵗美之占聴履上星辰宜践景长之庆维时阁老茂辑颂声某官北斗穹班阳春盛徳朞年报政久腾五袴之歌和气致祥已应六灵之喜芳芸初茁戬谷宜多遂繇羲序之崇入补舜裳之缺某偶叨把绣幸预称觞防前殿之八能即闻登用歌閟宫之千嵗愿祝夀褀
　　庆元陈制使
　　验南端之圭影式应迎长表东海之履封宜多介福顺乘刚旦茂辑颂声某官学探天根身为元气春回田里懽传梅溪一杯酒之诗云净涛波小试希文万甲兵之手在师中吉应复朋来某密倚崇墉倍深庆臆六丝濡辔媿何补于驰驱千丈珍裘尚焉依于庇冒
　　吴提刑
　　汉厯太初律先起子鲁经南至日喜加辛茂迎线綉之长时辑皇华之祉某官名髙云壑令肃霜台百九十字之箴一新明徳千二百黍之律久积隂功已淑问之旁流宜阳刚之直长即膺诏綍归俸御庥某幸托部封莫趋贺庑扇开孔雀愿即陪供奉之班罏拥蹲鸱窃自笑嬾残之迹
　　陈提举
　　律起二千百黍肇应黄钟珠连一十三星有光翠节若时亚嵗茂辑迎长某官露寒之氷霞光之綉为鲁太史曽书辛日之云发汉常平直是荒年之谷上方考八能而明陟公宜裒五善以径升甫对刚爻即颁湿诏某属縻守绂莫旅贺裾炉拥蹲鸱窃自笑懒残之迹扇开孔雀愿即陪供奉之班
　　贺平章正启
　　一气转钧嵗纪心躔之次三公拜璧日膺眉夀之绥宜对刚辰益增若祉某官心通元造躬致太平南纪波澄再启庚申之运东淮尘净坐收甲戌之功乾清坤夷晨贺昼防桃林骑火共传腊月之防书栢叶羽觞载辑嵗瑞之善类方开衍荚永燕之余引领【阙】祈尚冀【阙】　放鸠之
　　汪安抚
　　王者当午尤重南维长子帅师宜膺中吉新开鸡帖喜溢熊缃某官硕望颙昻仁心簇逹和门令肃旁行青草洞庭之区执撰班髙密接红云通明之殿整军以暇列部皆春半夜牙璋趋镇上游之方面九天翠杖归陪元防之班头某幸托万间又逢三始雪深戍垒幸早许于残更春满辛盘怅莫陪于施贺
　　运使
　　春回紫宙方占元日到人日之晴晓望皇华愿致新年胜旧年之祝辑时多祉福我全湘某官绩茂方输规宏圜物即潜久滞记紫粉之宫墙嵗计有余峙金汤之粟粒和董列部简在九重着练鹊之袍立通氷漕瞻衮龙之坐归照火城云云
　　诸郡
　　七润一章方正太初之厯万有千嵗冝歌閟宫之诗时乃价籓薰然叶气某官履端以始泰内其亨画鹿车轓是为明府之瑞黄龙诏防诞布圣朝之仁茂对青规趣归紫禁某幸修邻睦又见嵗元春入辛盘愧徒勤于颂咏云深戍垒冀早遂于残更
　　代邓知县谢启
　　笔福苍生久切昭苏之望圭磨宿玷特防抆拭之恩睠淖泥顿濯于清波信雨露可生于焦谷恭修竿椟少叙轮囷伏念某岷雪寒澌邓林病叶杨恽之于司马每惭外氏之书韩湘之于昌黎空忝诸孙之列侵辱微宦歴落寒途自知命薄以数竒所至身勤而事左属者不量疎谫冒试剧繁覆辙相望前无完锦抱琴独徃殆若投胶然而幸阅于两年亦且粗安于百里不谓末路凌兢之际忽生旁观萋菲之言长官谁使汝为伤弓至此短薄能令公喜夺席宜时虽当时咸谓其非辜顾数语厚诬之巳甚落千仞而此寃莫白越五载而其书尚存惘惘行吟苍苍满鬓身在菰蒲外几无路以自言额塌沙土中幸有天之可列果画开于大照遂尽直其前谩饕餮鼎之污今知免矣余皇舟之复非幸而何徒怜屯蹇之余重费乾坤之造恩深啄菢心誓捐縻兹葢恭遇某官忠贯两仪重厘二柄金城图上拓旧日之成规玉铉羮中酿丰年之和气方开八荒之夀未忍一物之枯谓范忠宣犹有外孙谁其扶植谓尹师鲁尝陪上客犹记汝怜遂令练裠葛帔之踪亦动赤舄衮衣之聴防之陷阱允矣遭逢某敢不镂骨铭肌息黥补劓活西江之鲋已自幸于余生起中廏之驹尚希终于一顾
　　代谢得阙启
　　委身化治僭露悃私列属计台猥叨钧播允矣寒微之幸异哉特逹之恩晋谢阶符恭修竿牍某质良苦窳分复竒穷断鴈孤鸿曷奋飞于霄汉常鳞凡介甘漂泊于泥洿栖栖州县之间浸浸嵗年之晩逺行湘水冒领制岩民枵其中每易烹鲜之扰獠环于外尤难怒兽之驯良自笑于铅刀惟恐伤于锦制相安疎拙幸免旷瘝视紫芝蒍于之歌何能为役寻五栁归兮之赋幸遂此心虽窃喜于璧全岂不思于頴脱鹗章或靳蚁磨仍迂欲成九仭之山奈亏一篑非得千丈之绠孰防重渊旅食京华上书光范方拟图于续食庻几遂于合尖果荷甄陶俾防幕府莲欣依俭固已甚荣糜待齐尤为过望载维氷漕越在淮堧中兴赋入之渊昔闻此语东园登覧之胜今匪当时然必疏通之智而后可以佐方输抑真明敏之姿而后可以裨婉画自量甚审曷称所防某官功被生民心存王室断鳌立极力成再造之大功飞龙御天身受两朝之顾命当重任如伊尹勤小物如毕公遂使妄庸亦叨器使某敢不服勤职守期称恩知塞下貔貅无乏连营之饱淮南鸡犬尚希防鼎之仙



　　陵阳集巻二十
　　钦定四库全书
　　陵阳集巻二十一
　　元　牟巘　撰
　　劄
　　贺陈仓赴召劄
　　简在清衷俶颁严召见知则说乃畴四牡之功式遄其归爰趣八鸾之觐仁贤进矣气类翕然某官世出词家朝之治表香风一道皆兰芷之芳菲皎日寸丹愿江淮之清晏久劳使指益懋眷知谓汲直当在于拾遗而仲舒最宜于为诰属輶轩之循部乃急诏以唤归治舍人装诣行在所九重虚伫趣之至四軰之驰多士共期决然居两制之选悚观奎笔入告宸猷某辱附门墙喜闻纶綍愿如蒍贾之后贺无以自文若曰文子之同升则又何敢
　　囘何尉劄
　　屈公以望此府久矣贪贤取人而拔其尤庻几报国非相为赐何谢之云某官经纬之全渊源之正自足斡千钧之龙鼎濶歩一时亦尝舞丈二之蛇矛锥风四面越自红旗之破贼坐消赤子之弄兵未遂畴庸姑烦賛画颇有此客否正自不凡乃欲相吏耶居然可敬况方兴文武共弱之叹盖所谓圣哲不足之时是宜辐辏于上前未许寳横于道侧且将大任聊复小陞某自笑寸莛初无强翦文僖尤喜得尹师鲁东坡不忍负季直方效古灵豪之品题不知量也继来石矶之勲业还以赠之
　　贺李运使赴召劄
　　诞布温纶肆膺严召逺有礼乐皇华之使乆矣逶迟朝无耆艾白首之儒孰其顾问仁贤进矣诵咏翕然某官善类羽仪词林根柢前矛后劲独奏磔妖之勲左粥右饘人防免籴之赐贤劳允懋睿简益隆太史久滞于渡湘仲舒雅宜于为诰果招旌之特下亟驰传以唤归治舍人装诣行在所上心虚伫趣之至四軰之多除目讙传决然居两制之选径从禁甬平践政涂某辱附髙门幸逢盛事凤凰覧晖而下已治表之可觇燕雀贺厦之成愧庆函之良后
　　贺浙西黄安抚劄
　　冠仪计省晋领神臯江左之有夷吾方髙人望西都之用黄覇尤頼尹厘賛书初传举国交贺某官识髙见卓学博用周平生曾南丰独得文章之派不比大老范有伟经济之胷文武而有威风俊杰而识时务自膺臬任屡奏肤功征谋治法之兼明义实仁齐之旁鬯虽防北门之管钥厥任方隆然制西事于庙堂此言当念宜宸衷之简在爰峻防以趣归左翊右冯姑少烦于弹压一食二货亦坐究其源流繇省府乃践于政涂盖祖宗具存于故实靡须温席即聴扬廷京兆逼云霄已独髙于綦歩尚书践台斗行遂副于佥期某夙荷殊知竦闻新渥适闻涛江之逺愧旅贺之莫前曕言厦屋之成尚垂庥之是頼
　　贺董都丞劄
　　显被华褒肆颁异数晋班东壁密聨上帝之图书导防西枢遂簉侍臣之笔槖得舆之喜举笏攸同某官抱负瑰竒见闻殚洽名父之子夙推学问之渊源知兵之儒见谓经纶之磅礴属举行于机廷用图囘于敉卜宜畴夙望之贤俾为一老之助乃升寳缔密侍筹帷惟承防视鳌禁之至严而入侍与螭坳而对峙绍兴赵子画遂兼次对之华元祐王彦霖径领本兵之寄伫觊晋用以究宏施
　　贺安吉任守劄
　　奏最澄江易填苕水争杜公于境可知父老之懽然自东坡迄今复见乡贤之至止寛条诞布舆诵翕孚某官粹玉方规盘根利器家声伟甚盖元符御史之后人治行卓然访西京循吏之遗意盍膺表选径践穹华惟此邦率用名流在今日尤严宅牧端頼仁贤之重以幸畿辅之民籕篆方开袴襦已咏扶风冯翊既歴试而有成泰畤甘泉即趋归而径上
　　武冈送交代物劄
　　三年上最一节趋还卧辙攀辕愁絶紫阳之父老持囊簮笔即为碧落之从臣甫入修门峻跻华贯某叠聨雅好倍切庆悰属行色之俶装辄菲仪而将意依依嫪恋盖不胜折柳之情谨谨防持当共爱憩棠之茇
　　回钱安抚狱空劄
　　化浃神臯诏嘉空圄辟以止辟庶几刑措之风书且屡书伟甚尹厘之绩和声所被盛节以兴某官职大司徒领右内史为治行之第一已简殊知问断狱之几何即通迩列栖桁杨而不用写琬琰扵将来某伏沐贻函悚观拓本浓墨大字愧莫继于颂声茂草圜扉喜亦同于生意
　　答太平赵侍郎劄【日起】
　　采石风清想骑鲸之正逸玉川云冷叨致鲤之甚恩某官荷槖穹班枌隂雅谊手书郁穆蔼其前軰之风台餽丰隆逮此同僚之士某莫名所感亟拜而登裹饭而问子桑敢当盛意下诏而徴黄覇惟切颂言
　　回送小録劄
　　胪传集仙殿企并世之魁躔顶戴千佛经修清时之盛事捐函下逮拓本宠颁窃观浓墨大字之所题深愧新学小生之亦与袭藏惟谨铭感曷深
　　回南省诸乡人登第请劄
　　泥金姓字方幸蜀珍之有人衔袖文书忽聨赵璧而过我且以互乡之晚出获依峻甲以同升猥见牵聨俾陪容与荷眷私之甚厚岂谫陋之敢当执牛耳以主载书夫孰逾于公者附骥尾而致千里尚加惠于儿曹
　　囘赵园令劄
　　隆指是将幸托鸣珂之庇髙情良厚首勤枉翰之临深切感藏薄言控谢某官器宏以逺玉粹而温卓尔不羣夙共称于大雅卑以自牧尤深执于过谦粤粉省之蹇华久琳宫之均供捧酎而见宗庙式昭助祭之勤赐膰以亲弟兄行茂均厘之渥宸纶亟下斋钺径跻某未遂投间偶叨乘传凛莫称咨询之职胡敢当庆问之贻曾琼报之弗周尚锦归而亟谒
　　贺洪帅兼仓劄
　　丝纶诞颁台阁并建郤縠之谋元师方畀中权太史之上防稽爰修平凖便蕃异数布濩欢声某官学博用周徳全能钜使华帅领兼数器以有余惠气威声逹四封而尤鬯星明胃南之积廥泽及天下之函生某自谓陈根欣传新涣闻厦成而贺第切懽悰修郊辂之恭仰留侍庆
　　回洪帅谢宴劄
　　位不同礼亦异敢邀法从之名躔谦自牧尊而光肯枉元戎之小队欲少见事长之意用辄忘躐等之嫌里咏涂歌不足以写盛徳山肴野防不足以奉清欢竟席凌兢旁观荣诩谓南阳公宾客之盛于其主以可知严阁老礼数之寛葢斯今之未有欲踵门而拜辱乃勤损翰之下颁轻身以先匹夫曷当盛意众人而报国士敢昧殊私
　　贺洪帅入宅劄
　　穆卜刚辰肃临大府文昌为帅府前罗棨防之严州宅似仙居坐得蓬莱之胜令方修于庭户诏归坐于庙堂某仰止崇墉盍摅庆臆燕雀之贺大厦其喜可知龟鱼之防新亭自今以始
　　谢洪帅宴劄
　　宴以示慈敢辱献酬之礼歌而发徳甚慙缫籍之词敌以下且莫当求之今而罕有某官经纶伟望文章当家元帅聿临如郤縠之说礼乐初筵有秩如卫武之谨威仪遂令末至之踪亦与特诏之命金石备设水陆毕陈入三逊而后升所以示不慢不争之教获五善敢不拜岂足堪爰诹爰度之诗若小人属餍则有之与先生并行则过矣【阙】　爰居于九奏灵牝徒辱于兼金某既用戢藏尤深悚惕备乐而延秦子已顿有于光华瓣香而敬南丰第益勤于归倚
　　谢福王请防劄
　　虎拜对扬天子之命幸际昌期鹿鸣燕乐嘉宾之心俾陪盛礼极隆谦而下士出珍赐于上方御府分绡瑞箑更翻于薰吹宫葩压帽名香载实扵寳奁醉蚀以归宠荣无斁某恐勤钧重阻造宾筵爰居享九韶第益增扵防台背俾千嵗愿弥祝于炽昌
　　回福王请宴劄
　　干亨际防震夙开祥云集绅緌共致三呼之祝天颁诏防载称万夀之觞兹伏披于钧函猥被陪于盛典某自惟千龄之希遇敢不百拜而祗承
　　贺福王子除秘撰劄
　　鲤庭辑庆凤阙疏恩乐善推东平胜衣授列侯之印好学如中垒繙书照太乙之藜诏墨诞颁宗藩增重
　　秘撰
　　穆清茂简论撰跻华奎璧之主图书允为清选脤膰之亲兄弟宜举旧彛纶綍肆颁庭闱増粲
　　贺福王生日劄
　　以殷仲秋诞弥厥月在夀星之次喜适应于嵗行玩先天之图方益增于干防御府骈罗于珍锡庆霄郁穆于殊祥永膺正社之尊丕巩宗彜之重某猥叨乗传幸际称觞言采其芹辄效微忱之敬俾耆而艾愿惟纯嘏之祈
　　贺洪尚书生日劄【二】
　　峻极储英揆初纪度香山未老曽赋文开八袠之诗莱国笃生咸诵少逊中原之主自今以始以莫不增某官四海典刑两朝寿俊传斯文印记赤壁之前身与造物逰挹洪崖之左袂无心出岫有诏自天属方讲于小郊宜趣登于大老台背俾耆艾爰歌千嵗之祥端冕聴咸韶即与五人之列
　　明时辑庆初度题期月在斗牛之间适几秋望数起角亢之首是曰寿星蓬莱方沸于欢声蘂珠已传于蜚诏峻跻宥密永燕期頥某夙忝登门欣逢荐斚校中元列仙之籍但祝修龄致南丰一瓣之香辄伸防敬
　　回洪帅送生日劄
　　某蕞尔寒踪安知初度虽男子始生之旦爰有垂弧然古人已孤之余犹不纯采故此日每增于多感盖频年弥切于苦心讵谓钧慈特垂轸念有来介使赐以颂言尘几萧条忽有瑚钩之照海图坼裂俄惊綉锦段之竒其在防贱实难防荷炽而昌期而艾于自寿以何心尊者赐贱者辞恐不恭之有谴已腼顔而登拜第芒背以弗遑未既谢私尚储谒侍
　　谢福王送生日劄
　　躔磨蝎之宫自怜防迹废蓼莪之什安识揆初讵意某官下士而极劳谦懋徳而勤小物寳函蜚逮照以陆离之光列篚横陈锡以庶多之品于昭盛礼惕若愚衷尊者赐贱者辞何敢妨于严命炽而昌期而艾愿还致于颂言
　　冬至送物劄【回诸郡】
　　荔挺初生式应得舆之吉梅花逺寄尝修贺厦之恭岂意某官蜚俾函书记存节物词华有烂盎乎重缇之温贶施鼎来甚矣引玉之媿某亟言登拜倍切感藏增一线之长正自怜于病况聴五更之漏愿还致于颂言
　　洪帅【冬至】
　　复朋来之亨阳刚初长师在中之吉天宠宜承茂对昌期径登宥府某密依崇屏盍致庆私芹献至微辄仰干于主进云气多寿尚造筵于宾荣
　　回洪帅
　　企践斗之班媿莫修于献履援书云之笔乃忽辱于贻缄申锡贶仪有光节物况骈罗于品错益昭仞于眷私某既拜而登莫名其感枝头春信肯分将驿使之梅夜半灰寒自笑惟嬾残之芋
　　福王
　　律起黄钟已应浮葭之位隆赤社宜膺戬谷之祥刚长顺乘寿臧永介某密依宏庇盍致庆私
　　回安吉守
　　南至日长甫测丈三之影右扶风近宜膺第一之褒方辑庆函已纡谦柄某官霞光之綉露寒之氷画防凝香坐看诸县丰登之乐翠緌鸣玉尚忆去年供奉之班方简在于御屏即飞来于诏綍禁涂直上扇影徐开某隃企州门欣闻舆诵防八能于前殿悚聴征书继六客之后尘敢忘拜贶
　　回淮东总领
　　紫宸天近用亚嵗仪金堂月髙持少府节冝乘刚旦茂辑蕃厘某官和气缇温清姿氷洁王人序诸侯上已茂贤劳公辅在两社间厥惟世践伫膺诏綍归俸御庥某未克驰缄首防赐翰北府可饮兵可用亦既登嘉西平有子我有臣敢忘善颂
　　嵗节送物劄用回寳庆程守
　　泰道始亨未献辛盘之颂谦光下烛首防子墨之荣如被阳和自慙臯后某官清芳氷映隽采春华地重寳藩暂拥燕香之乐天颁玺诏即归豹尾之班绥福履于新元假宠光于敝邑某敢当好语祗佩髙情爆竹声中笑甫休于行役金幡影里尚颛羾于贺私
　　回邻郡
　　天又回杓是谓三朝之防地加错绣甫修一介之彛岂谓某官徳嫓阳规谊髙风槩梅花嵗晚肯怜寒谷之孤芳椒莟春浓特寄新元之善颂申之贶遗粲若情文某既拜而登莫名其感亟少伸于谢悃弗重列于庆言
　　回平江倪仓
　　斗觹龙角方共企于奎躔春入辔丝爰载驰于使传况在右扶风之近宜膺内君与之亨首奉宸奎峻跻禁甬尚念氷曹之末分颁斋穰之多三寿作朋愿敬伸于善颂五浆先馈惟益佩于盛心
　　回安吉守
　　龙觹斗柄方舒紫宙之和鹿画车轓爰辑苍苕之瑞宜多寿祉以介仁贤某官襟度瑰明词华藻丽人孚条教共歌凝香森防之诗天锡褒书已懋增秩赐金之渥盍从元防峻陟禁途某密借宏庥实懐善类未能与旄倪之列共聴班春所愿托宾客之余亟声贺厦
　　端午送物劄呈福王
　　饭同水饼不知节物之临玉唾银钩忽被谦函之宠横陈珍错昭示眷私进五时图谅方膺于宠渥祝千嵗寿愿仰致于炽昌
　　福王
　　奏薫吹之五弦来从殿角开菖华之九节冝泛宫壶窃效献芹之意尚兾矜容载歌俾艾之诗第勤诵咏
　　洪帅
　　夏以五书式表端阳之盛昼当三接宜膺宠数之新蒲献虽微芹忱攸寓倘特防于领録实信有于欣荣入和虞弦方大为天下之福近依楚畹庶不致小人之归
　　回庆元守
　　众人醉我独醒方钦髙躅一纸书贤十部兼被匪颁逺自蓬莱光生蒲黍倾银注瓦共挹清香切玉浮金遂成佳节某亟言登拜倍切感藏饮美酒读离骚莫当此意歌微凉坐殿阁即以公归
　　回镇江赵总领
　　香罗叠雪驰颁天上之恩荣玉壶清氷分饷人间之竒絶北府固知于兵胜昌歜尤见于味同饮美酒而读离骚真成竒事咏防凉之生殿阁快问归期
　　七夕送物劄用回福王
　　石梁天津御新凉于霄外云章锦段畀大巧于人间遂令极陋之踪亦被殊珍之赐敢不重拜亦既黾勉以登嘉虽则七襄未喻轮囷之懐感
　　重九送物劄呈洪帅
　　坡老在彭城之秋重修旧事忠献镇鴈门之日最爱晚香宜献寿觞以对嘉节茱萸健在第仰祝于修龄菊把萧然敢敬修于防贽
　　回福王
　　开三三之径怅已动于归情祝九九之龄方欲修于防贽首勒钧翰仰佩谦隆灿列品之前陈于昭厚意亟整冠而下拜莫喻感私
　　福王
　　天开北阙分来萸佩之香地近南阳冝饮菊潭之寿适逢佳节盍致寸忱自慙篱落之防萧疎莫掩遣侑糗餈之末麾顿是祈
　　送丞相折爼劄
　　宸笔趣行夏车入觐颂声欢动可知四方万里之情礼貌优加参用两日一朝之典肃绅緌而迎劳开阊阖以祥延某偶忝臬司夙陶钧播幸亲逢于盛事盍少辑于庆私宰相礼絶百寮何敢捧觞而进上公享用九献辄伸棬俎之仪


　　陵阳集卷二十一
　　钦定四库全书
　　陵阳集巻二十二
　　元　牟巘　撰
　　祭文
　　祭梓潼文
　　奥西日之苍凉兮珠玉不胫而北走神朝发乎七曲兮夕余至乎帝所嗟九州之博大兮何必懐乎故都睠都梁之醇厐兮山川莽其囘互纷莎草之被堤兮又蕙茝之盈室诏鸾鹤以服辀兮曰此焉止息嘉嵗年之丰靖兮羌不知其神之力谁忽幻此怪妖兮蔽幽篁而不见日狐九首以昼嘷兮驱丰隆使攘除神辅帝之不杀兮千里之安堵爰亭坛之是经兮洞虚明而轩翥掲嘉名以冠顔兮植羣芳而罗庑歘云斿之晏娭兮澹容与乎夀宫俨多士之在庭兮陈椒醑以荐衷命余觞以沾丐兮介景福之昭融蔚斯文之煟兴兮与兹山其无穷
　　祭范尚书文
　　维蜀范氏代有伟人堂堂蜀公四朝老成越两太史元祐绍兴至公二难益光前闻长公肮脏特立独行古之遗直位止列卿物望在公身任典刑维公素履金玉凖绳若不胜衣退焉循循而中所守甚似其兄蜀公之正太史之淳帝在东宫早闻公名自请光皇以为之賔见辄改容唐鉴之孙迨于访落仍侍熈明从容密勿言忠谊醇譬之殊玊光景不生潜利隂益山川晶荧帝曰咨公往重斯文撤棘丐去勉留莫能授钺东甬公毋久勤二府虚席伫公延登云何不淑遽陨元身当宁太息夺我荩臣呜呼善类夜艾疎星又弱一个龙蛇何屯山泽之臞骨坚气清乃不夀艾此理莫询某也无似辱知公昆不鄙孺子教载之恩公念畴昔拊我甚温露章推毂有味其言朅为此来往别公门公惨不怡嵗晩重分我以书诇旷不嗣音讣音逺传骇叹失声因循唁问负愧平生寓词千里鸡絮薄陈公而有知尚鉴厥诚
　　祭陈司法文
　　呜呼年盛气壮车坚御良中道折轴云何不臧维母之思匪身之疚泣血柴瘠其死以孝母先子后丹旐翩翩至此极耶呜呼其天輤车云返巵酒以告魂而有知毋怛逺道
　　祭杨观使文
　　岷峩惨凄前軰日逝晓月长庚在者其防国有乔木世臣之谓文献所证典刑所寄存乎其人岂计爵位于维我公克且毅老圃之孙克斋之子两翁在昔国之元气伟节髙风抗眎一世闻者至今凛凛生意公实象贤纉武嗣事制行如玉遗荣如介漫仕平进甫及半刺我悬我车曰此先志朱轓是锡珍馆是畀絷之维之其志未遂公志未遂公请不置名利之腴趋者日靡闻公此风其颡有泚公位虽卑世道攸系婆娑丘园黄髪儿齿子孙环列福履顺备平生对越浩乎无愧昔有髙蹈蜀景仁氏不以忧患而易富贵聪明强健饮酒乐只洓水有言神相岂弟公视景仁其实一致甫跻八袠曽不憗遗西州耆旧防尽于是有识之士相与永喟某也晩末世托姻谊方拟升堂扶杖操几云何不淑降此大戾感念今昔不知涢涕亦既后时乃荐薄菲维公有知鉴我兹诔
　　祭心斋文
　　呜呼昔者两翁同泛苕霅出处同道夷险同节一二兄弟相与左右公知我心独视我厚天之降割防我先人所恃惟公自公南征累然幽忧谁其我拊公虽在逺劳我良苦我免于防重至京师见闻辄问迟公来归忽得公书不类他日心之忧之语不敢出我蕲外补得请出闗道闻公病我忧在顔驰诇未达遽以凶讣追惟前书殆其别语饭僧虎丘雪涕如洒道江而西不与防防輤车既脱防且有期我病在牀感极益悲呜呼棺不得凴穴不得视幽冥之间永负此愧不死来归公防已除深衣瓣香以拜公墓新松离离宿莽荒芷公不可见曷慰我思呜呼公之平生多忤寡遂肮脏流落白首晏嵗突梯脂韦宁彼自贤不肯少贬山立屹然真人勃兴讲幄晚遇大用属尔而又辄去方心直道正词劲气壮顔毅色崇论谹议呜呼公兮殁而不忘而况有子肯构肯堂率我妇子敬陈沃酹有泪无声喟其永嘅
　　祭叔时斋辂院文
　　哀哉吾叔清修博雅和缓缜栗前軰典刑亲薰而炙匪棘匪徐所守静嘿求之今人则不可得惠止一县年近七袠呜呼天乎其理莫诘叔始防恙舍医弗即我来省侍不寐通夕叔恐戚我持病自力诿曰平时气禀素实曽不逾时遽以易篑昔我二亲教养视恤我时丱角俾陪研席年适相若分辨情密以防以冠长各成立其间未尝有数月别别最久者防湘之日仅三四年离而复合何圗一旦遂尔永诀呜呼哀哉此情何极一致之性浅狭狷急岂不我规竒偏莫克汔用其愚积忤权戚几陷大祸旁观为惕行不纪难语其伤物我之于叔自叹莫及嵗晚相约向晦入息未能免俗破戒轻出叔方杜门坚坐一室见之怃然又以愧色徐公有常通介若一无存老人自为今昔因循荏苒悔往痛泣叔既全归我复其识嗟哉族姓万里寡特欲营义田欲讲宗法叔每是之曰子之责匪曰一时相喣以湿惧不能保百年之泽叔今已矣凛凛孤特日益浮危复死何益敬伸薄奠不过莼鲫哀来攻心有泪洒臆
　　祭孟从吾文
　　维巳亥十一月戊子朔二十五日壬寅鲁国牟某谨以清酌致奠于近故亲家从吾漕元之灵呜呼哀哉君山泽之儒臞森衣裘之气骨宜坚强而夀耐胡大损于眠食昨扶惫以造城将善医焉是即惊竒疾之巳就殆难攻于药石有骨肉之可望况田园之自适何沉忧之伏痞而直为此菀结昔子夏之失明凛畏友之义责尝引此而力譬若至苦而奚益曽别去之未防竟莫起于斯疾抱孤孙以长防増见者之酸恻始久要以期君送将归之行客乃先我而长往非意虑之所及亦淹速之何计变寓哀于莼鲫呜呼哀哉尚飨
　　祭射洪文
　　维神孔毅且仁威风气劘刜全蜀乃夏五神实降火中天白崖峙雪其畴敢不防某黏黐未去此犹得奉椒醑荐夀宫所儌福于神者无物疵疠年谷以熟则千里防神休而某虽去亦与有幸焉尚飨
　　祝文
　　谒大成殿祝文
　　某以诸生试郡始见学宫示有先也越三日再至于庭惟仁之一字其在圣门未可骤语若乃节用爱人居敬行简则某也敢不夙夜从事勉焉孶孶求以无悖于圣无戾于民者宫墙如见尚鉴厥衷
　　尧禹帝庙
　　某猥被上命出守是邦恭惟明祠实在境内视事三日敬用典常只拜于庭罔敢不肃
　　诸庙
　　惟鬼神者二气之良能而造化之迹也无愧于心斯无媿于神无媿于天矣某被命来守是邦敢不夙夜敬恭求其所以无愧者神其鉴之绥静千里以有丰年神之赐也
　　渠渡　城隍　鼇山
　　惟神昭徳赫灵是有庙祀以食于其土而大庇其民某假守兹来实与有民之责圉利自封而莫之恤则何以见于神只谒之初矢辞以告神尚隂相之俾克行所志繄神之休民实嘉赖
　　社稷
　　某惟有民此有土故曰民为大社稷次之先民而后致力于神也某被命守此土视事三日未有以自见于民秖用典常来拜坛壝其敢不恪嗣嵗方开神尚隂相之俾自今其有民力普存敢忘昭报以答神休
　　大士
　　惟大士以大慈悲大愿力悯救一世如月在水随所闻见莫不满意尚都梁曲垂全庆某始至敢祷
　　三大神
　　某闻神之在天下如水之行地中无往不在不以方所论也神庙在蜀惠此都梁灵游来下乃睠西顾盖未始忘蜀也某蜀人也固不敢私事神神尚有以私之俾毋为人羞眂事之始恭敬以告
　　射洪
　　肹曰遗直侨曰遗爱谁其嗣之邈矣千载惟神英烈生为谏臣直道去国以遂其仁利所施没而称着爱直两全何媿于古玉屏之下玉垒之东神之精神万里而通夀公孔宁奠此椒酒英风幽寒如在左右
　　祈雨诣龙王祝文
　　礼记谓山林川谷丘陵出云气为风雨见怪物者为神然则是山之泉其神而为龙也固将嘘气成云伏光景撼震电神变化水下土无疑矣越自分龙以来髙原告病民吁嗟求雨者日甚若飘洒未足旱气颇深傥如是数日低畴且见告矣万人之命一嵗之计悬于旦夕神其忍深閟熟视而不之恫乎防诚以祈神其亟请于帝驱风霆出云雨振迅之顷泽徧千里槁干胥浃嵗则大熟吏得以逃其责而神益以昭其所为神者民之报其敢后
　　诣渠渡祠
　　维神庙食兹土民所信敬盖以神之能御灾捍患大庇民也今亢旱巳极苖且槁死人心皇皇大命近止神犹忍立而视之欤前令以往祷不得请敢率僚吏躬至于庭夫民望不可以久孤神功不可以久閟神其畀矜斯人大沛甘泽活此朝夕盖早之一日有一日之利早之一刻有一刻之私惟神亟图之毋觖民望以为神羞傥以吏为不职则灾于其身以塞咎异以谢千里亦吏之愿也矢心以告神尚鉴之哉
　　祭二郎
　　鼈灵之怪鼃孽之絷三犀之刻万羊之祭神之异迹震于全蜀者盖不可殚记然考之太史公之所记则不过曰凿离堆辟沫水而巳非水旱之为灾是盖自昔之所畏今使蜀人有灌溉之利而无旱干之忧则神之所以为神固在此而不在彼也神而移其于蜀者用我千里大沛甘泽俾有丰嵗则防牲丰盛所以祷神而报之者将千万祀其无替
　　再祷诸神
　　某日者焦心竭诚告于神凡愿得一雨活千里民延望又信宿矣神聴逾邈神其果无意矣乎夫神与民相依者也苖旱而槁其野如赭所谓不得食民将流亡而神失其依矣岂神之所安乎或且曰廪有陈粟籴贾不翔是无伤也呜呼富家若有余贫民岂有余乎目前虽可支来嵗其可支乎某行将授代去矣不敢以去而忘其民而遗其忧于后以为是恳恳也或又曰诚意不孚积急而求神且张旦暮之忧以迫之宜神之不汝聴是则某有罪矣而神岂以某故重患苦吾民乎然则某犹窃有余兾也惟土专城隍惟龙司雨泽惟渡渠祷辄应惟鼇山祠最古惟徳源在蜀能使蜀人不识有水旱是皆民之望也未有灵于昔而閟于今者也合席而处岂无一可以救吾民嘘吸隂阳迅发云雨一举手投足之顷化焚惔而润泽转枯槁而昭苏厥灵孔昭民益以附矣神何惮而不为此霓望终觖神斿徒及固非民之愿也亦岂神之愿哉率吁忱恂敢固以请
　　诣渠渡
　　天子以神能庇此土之民而去其菑害曰雨曰旸随祷辄应是用嘉神之美号以宠光于神神宜有以报上施者乃今旱气日深髙原早禾无所复望人心皇皇神而亟哀斯人沛然下雨俾欲槁之苖犹得函活则其德为甚大其灵为益昭而对扬休命为无斁某谨率僚吏躬拜于庭屏息俟命以刻为嵗神其念之哉
　　送渠渡龙王回庙
　　比者亢旸弥月嘉气弗効髙原秀稻日就槁萎是用致神以来一意精祷不敢事语言为神凟岂意神肯顾哀弭节之明日而雨淋浪滂沛越三日未巳也槁者泽萎者苏千里动色曰维神之功呜呼神勤施于民其信而可恃者如此继自今民其益有所依赖矣某实不职三年之间勤神者再虽予取予求不汝厌斁而某宁不重自媿乎牲酒斯陈少伸答谢神其终相我穑事俾汔于成无有害某受代有日尚嗣告于神以去
　　二月十一日祭文曲圣父祝文
　　维神隤祉储祥笃生圣子以孝亷称则诞称之旦奉觞称夀人神一理乃者首春原飨诏防诞颁维我文忠孝武徳仁圣王肇新美号宠灵赫然对扬圣天子之丕显休命以悦于亲其在兹时敢因荐觞以告一堂奕叶其尚鉴之益昌斯文用惠我多士其永无斁
　　醴泉有源灵木有根积善余庆笃生神君诞称后先是曰同物我称斯觞敬父子忱
　　梓潼
　　日有癸卯神降之辰凡我多士斋宿以奉董修今乃克用牲币举嵗常非缓也惟神以夀其亲者夀斯文夀斯民万有千嵗其无穷
　　祭蚕丛祝文
　　维神之灵以蚕为氏睠我都梁敬供以祀浴种条桑维其时矣神尚相之有以丝枲
　　谒府学先圣祝文【浙东】
　　某以诸生叨试臬事至之三日再谒庙庭惟片言折狱在圣门犹难之而况于某虽然敢不夙夜惟钦求其无悖于经无戾于民者宫墙在上尚鉴厥衷
　　书堂先圣
　　圣道如天无往不在某适既躬拜于学矣载瞻燕居申申夭天有徳其容其敢不益防
　　朱文公
　　某惟淛以东是为先生过化之地也而某也以臬事来自顾不肖不学大惧无以祥刑敬狱秖若明命惟有讲求遗风尊用格言朝夕从事以免于世俗吏之为者始谒祠庭其敢不肃
　　尹和靖
　　先生之学以敬终始用能任道固节克配其师自吴来越祠坟岿然过者必肃某叨臬兹事未能躬拜爰用彛典尚鉴厥衷
　　诸庙
　　某猥被上命于兹祥刑恭惟明祠实在境内眡事三日敬用典常秖拜于庭罔敢不肃
　　杂文
　　祈雨
　　沛然下雨益深徯望之情仰而呼天是亦吁嗟之义恭趋净宇自列危悰伏念臣素无行能安有政绩愆其谬戾以贻灾气之流行求以感通又愧精诚之浅薄旱既太甚民也何辜愿少回造化之仁亟哀救须臾之命防机一转生意立苏越夕以来殷雷俶起层隂巳隮于霮霨先兆可卜于滂沱伏愿深测皇衷早敷甘霔坐使肤寸之云合毋挠于风庻几方千之里间实均此泽稻畦称望急须一雨而苏蕊笈扬科防致九天之祷不胜忧迫傥遂感通伏念臣食粟无能及将代妄希小稔庶可谢于疲民讵意余愆又重罹于亢旱秖累来者何辜斯人夫岂无因而致然其敢以天而自解伏愿哀此一方之命救之数日之间大沛甘霖俾槁干之胥浃曲全末路庶成败之稍寛
　　荐父心词
　　局蹐为亲久凟盖髙之聴吉蠲事帝甫申欲报之私虽曰后时益防初意伏念臣父某孤踪自致直道靡回其行巳可质穹苍其言发不忘宗社先帝去凶而后尤洞照其清忠圣王访落之初将延登于严近力祈香火竟谢轩裳自感恙之日深尝陈情而露祷所愿以臣之龄延父算以父之疾加臣身然而徒有此心难移者数百身莫赎岂往事之忍言一念未酬恐他时之遗憾兹辄修于菲荐庶少逭于积愆伏望皇慈特垂昭鉴倘先父平生之大节勿堕沉沦则防臣未死之余年敢忘载荷
　　愿意
　　臣辄有危苦之悰上凟穹隆之聴伏念臣嵗在甲子省觐京华时则先父某久染沉疴浸成竒恙忧惶朝夕靡地自宁控沥忱恂惟天是吁由臣不孝莫克少延嗟流涕以何追偶终防而不死因循逺宦愧负初心维此季春适当中澣昔先父实生于是日而防臣未报于大恩是用借公宇之靓深肃斋坛之严防式陈净供载演真科以酬宿昔之祈以兾哀矜之造伏愿帝慈昭格隂祐潜敷逰魂早遂其超升元化莫名于坱圠誓坚素履仰答宏私
　　入宅保安
　　传舎相承别有司存之旧驾轺甫至猥将使事之新辄露愚衷上尘真宰伏念臣囿形覆盖赋分凄凉揣巳何修永戴帡幪之造效官所至举无凌震之虞兹叨误渥之荣骤畀祥刑之寄亟言于役非便其私幸隂相于过江之余犹吁祈于入越之后乃荐苹羞之防庸修蘂笈之科伏愿羡锡髙穹鉴垂列圣爰居爰处兾臻长稚之乂宁载驰载驱敢昧始终之对越
　　疏
　　干防节功徳疏
　　招揺指而天下夏适当辞见之辰里鼔鸣而圣人生况在虹流之地敬裒善颂仰致精祈皇帝陛下如升如恒时万时亿天所助者顺坐臻宁敉之功邦永孚于休益懋延洪之庆
　　夀宁节满散疏
　　太极生两仪是谓先天之妙南风长万物适逢弥月之临敬演真科用陈善颂伏愿自今伊始既夀而康广内称觞备极四海九州之养泰元授荚益开万年亿载之期
　　天庆观送蝗虫疏
　　垤占鸣鹳正切闗情野有生蝝惧将贻害永惟此异厥有其原岂催科太苛而田里无以遂其乐狱讼不察而吏胥得以容其奸既积谬疵遂干乖盭顾防臣之有罪将斯人之何辜敬扣琳宫辄摅丹悃伏愿赐之霖雨防此穉秧尽驱食叶食心之虫俾无遗育汔致多黍多稌之庆实荷至仁
　　荐杨少监疏
　　治凤载翔方叹漂漂之举嵗蛇多厄遽兴起起之嗟讣音逺闻善类短气近故军噐少监梅坡杨公立朝雅望治郡最声吴会相羊谅方膺于追诏参墟萧瑟胡又殒于奎躔平生未究其设施有识皆为之痛愕长身玉立宁复斯人满眼棠隂巳成陈迹辄裒遗爱仰叩真乗以纾此邦父老之思以见奕世交游之谊伏愿真灵不昧白香山径归兜率之天惠利无穷朱仲卿永顾桐乡之地
　　修湖州路儒学疏
　　夫子之美宗庙有屹仞墙鲁人之修泮宫实我路寝惟湖学自文昭而始盖教法乃治道所闗须先生作栋梁本为谁事使庐儿费藿肉良忍此心大匠不顾木章谁主但烹瓠叶或既巻懐而逃于墨此方俛首而代之庖支柱目前则几成于架漏经营分表则殆类于谈空用告同盟庻防共济生我者太极可昧厥元勤子至他人恐非所愿不妨熟虑试为特书费甚泥沙俱敢尽锱铢之取恬无风雨然后知帡幪之功
　　喻义斋洞庭山建退庵疏
　　有腾空劒也曾飞过洞庭湖无买山银未易卜居豹林谷好寻真境共结胜縁提举知观喻义斋喜静恶喧重义轻利当年驾部尝扪膝以径归今日仙坛亦掉头而不顾除书巳下于碧落结屋欲旁于隂厓托我蓬庐任渠争席扬子草宅未冺师傅商山橘隐翁尚余乐地既平时耻言阿堵物岂一旦幻出何有宫嘉芳题大开檀施买一百万屋只在咄嗟对七十二峰不妨竒特
　　防徳明入燕疏
　　故国非乔木喜见诸孙行者有裹粮坐臻千里要丘墟于冷焰须共办于热心徳明路教胷次真淳笔端洒落当时一琴一鹤清甚家风今日无车无鱼凄其旅别况霞城其浸久望云路以载驰子敬倾囷谁饷周郎之急优孟抵掌聊效楚相之谈端倚赖于仁人用济登于逺役风寒易水且勿动防子懐意重泰山其敢忘国士报
　　建城南第二桥疏
　　天上人间谁则最上善郡南门外未有第二桥况当驰驿要冲其奈断虹斜照三百歩沮洳大费支吾十一月徒杠早须料理正好倾筐倒廪相与驾石为梁下导众流上通千里布施当鱼鳞次不曰可成往来在鳌背行是人都喜
　　千里晨门南临大路两崖秋水中断小桥倘袖手以旁观恐噤喉之若碍而况三百步沮洳倍费工夫十一月徒杠正当时节自无烦于鞭石端有赖于捐金堪笑堂前杜老翁自防颓岸岂若香山白居士力去险滩独未防情又还饶舌把钱作鸿毛防何事不成教人在鼇背行我心亦快
　　俞好问刋诗集疏
　　太白平生诗传常留天地间豫章以后家亦有江湖集俞好问甫胸中卓荦笔下清新七步即成章莫逾其敏一字不堪煮乃坐此穷北则容斋老山南则厚斋虚谷大相流品尽可流传可与运斤成风便施妙断勿令漏瓢贮水徒费苦吟辄与发端以谂好事
　　奥里疏
　　茧室未营雨渍禾头之湿麦舟肯付春回泪眼之枯少报生我之恩是即如天之赐奥里少府史氏诸孙俛仰百年亲欲归于黄壤东南一尉儿已叹于白头事已至难时不可失故令治命难效杨王孙孰倡义风岂无郭元振
　　三皇庙疏
　　人之夀考康宁是均所愿王者神圣工巧孰啓厥初昔三皇与天同符为民立命河图一画分隂而分阳药録灵枢载生而载育千万世实防垂佑十三科各务精能其在吾邦盍彰显祀日来月往栋挠梁倾木有本水有源曷申昭报翚斯飞跂斯翼宜厰宏规用是惕然谂于识者捐赀多助壮观一新皇肯顾歆有风马云车之至物无疵疠皆青芝紫囷之功
　　陈守约葬亲疏
　　防子思亲恐没齿而有憾仁人恤患每动心于无情范公指麦舟而付石曼卿苏子指衣帛以贻李芳叔一旦而举累年之防此皆盛德之善闻谁谓义财之难舍陈守约甫闽峤宿儒志养而适四方本图甘防道穷而逢多难遽隔存亡竟弗逮中釜之荣犹越在菆途之次树欲静而风不止巳矣奚追城如故而人则非归与未遂发言欲涕决策在任莫劳乎三月之聚粮莫大乎百年之终事寒食上冢可不如夏畦马医半夜叩门所望于季心剧孟厚为之赠俾掩诸幽将古道复见于今时而隂徳必召夫阳报凡好事者幸特书之
　　修茶提举司疏
　　羣仙司下土玉川甞谢于月团大匠无弃材涪翁策勲于茗椀载考唐朝之制最重顾渚之春越至于今益严厥贡提举司兼城叠组载酒开筵坐中合一家春事务在两州界陈诗述职笔下不惜千金之赀度地庀工眼中不为百姓之扰蔡后丁前讲求未到辰入酉出期防孔殷老屋徒碍于清风良图盍更于爽垲宁吾庐受冻况敢烦人頼诗情得偿岂无好事庶防协力相与尽心龙防密云金线泉更添新様燕巢大厦緑莎防不比旧时
　　陈正则问铨疏
　　一飞而待三年不妨髙举宿舂而适百里姑试逺防虽云拾级而升可无投臂之力正则学正兰茁其砌青胜于蓝绰有修能雅厚字以正则未除豪气岂但坐之大牀顷者长城之行难为短袖之舞沼槃有苜蓿良可永叹披腹呈琅玕未能少快问铨巳迫拟步犹迟谁谓尔歌慷慨而以之干硉兀且濡近渇何觥饮之能须更借好风得苇航而竟去凡我同志幸为特书
　　张刚父助防疏
　　迎尔相承宗事穆卜佳期闻有客使前羞宜神庆遗昔阮宣子当长年而受室若晋名流争先至以出钱固非直贺娶之辞盖亦古劝婚之意可无礼贶以倡义风况吾刚甫学正菽水怡顔丝萝缔好防衣而偕菜妇始是万全柴车而迓少君或云太简买羊沽酒好一洗苜蓿槃撤帐拦门须大开芙蓉褥相与作成于和气庶几焜耀于余光此日髙堂共致千金而称夀明朝前巷共防百辆之送将


　　陵阳集巻二十二
　　钦定四库全书
　　陵阳集巻二十三
　　元　牟巘　撰
　　上梁文
　　七先生祠
　　承流郡国当知风化之端取则儒先爰考渊源之自相与社祠而尸祝庻几目击而道存惟七先生实万世祀衣被虽徧于天下脉络尤系于湘中盖闗洛之传实自舂陵而倡蜀闽之老其惠岳麓者深都梁固已在过化之余郡乗乃独无揭防之所宁非欠事或者厚言期防簿书我犹未免于俗道徳性命人亦且以为迂然宅家方新于表章岂承学反昧于宗防乃规爽垲乃辟堂皇不日成之未始勤民之力高山仰止窃希尚徳之风凡其致知而力行与夫兴化而善俗具存本末随寓着形恨不操几杖而从之则有若謦欬乎侧者深衣大帯缅怀师友授受之亲秋菊寒泉勿替嵗时奉尝之敬修梁举矣善颂发焉
　　儿郎伟抛梁东地辟天开一畆宫吾道至今如日掲后先诸老发明功
　　儿郎伟抛梁西州宅相连屋角齐欲尽承流宣化职须将此道达民迷
　　儿郎伟抛梁南对而云山翠泼岚自有此祠师道立明纶稽古足相参
　　儿郎伟抛梁北伊洛湖湘同一脉师友渊源萃此中规模虽小开三极
　　儿郎伟抛梁上景行可行山可仰愧我拳拳但此心安得从之操几杖
　　儿郎伟抛梁下洗石开池更清洒跃者自跃飞者飞活泼真机谁识者
　　伏愿上梁之后儒术光昭人文增盛川融山峙莫非吾道之流行政简刑清是即诸贤之福泽
　　词
　　木兰花慢【饯公孙倅】
　　山城如斗大君肯为两年留读易堂前翛然松雪留得君不天边乍传消息趂春风归待翠云裘留取去思无限江蓠香满汀洲　不妨无蟹有监州臭味喜相投怪底事朝来骊歌催倡唤起离愁羡君戏防脱却一身轻无事也无忧昨夜梦随防履道林麓岳同防
　　千秋嵗【夀黄倅】
　　平分敏手更觉山城小聊防帻时舒啸当年湓浦月偏照香山老头未白而今半百才逾九【半百过九年乐天诗也】共説东园好问春余多少红药晚金沙早花须风日耐人防功名久催洗醆对花一笑为君夀
　　鹧鸪天【夀何簿乃尊】
　　鸠杖厐眉鹤髪仙诗中有史笔如椽爱莲自是平生趣吟到梅花晚更坚　珍九鼎食万钱谁如有子彩衣鲜蜀陈旧事君须记贵盛还当具庆年
　　渔家傲
　　病枕逢逢惊晓鼓那堪送客江头路莫唱骊驹催客去风又雨花飞一片愁千缕　折柳凄然无剩语加餐更把篝衣防泥滑篮舆须稳度云飞处亲帏安问应旁午
　　水调歌头
　　表海归来后眠食喜清安身轻于鹄上下山北与山南何必交梨火枣自是霜筠雪柏嵗晚越坚完摩诘本无病防笑指蒲团　天有意留一老殿诸贤平生出处何似试把二苏防惟有黄门最贵况是厐眉最夀九秩阅人间持此为公夀是即夀元元
　　念奴娇【同前】
　　山之天目蔚岧嶤最佳泉石见説老龙髙卧处正拥深深寒碧独閟云霏人思霖雨未许无心出苍崖赤子而今谁为苏息　昨夜凉透西风玉防晚澹喜见归鸿入十二虚皇凝竚久飞下陆离宸画綉卤使名洪枢御位催缀新班立旂常婀娜要陪沙路清跸
　　贺新郎【同前】
　　云拥油幢碧睠蓬莱宿縁一纪竟须公出上界清高仙地位耿耿为民还切此自是平生愿力雨后新颷凉如濯喜湖山千里皆生色便乗此问阊阖　殷勤好与磨铜狄炯精神依然未老鹤标息造物生贤非无意偏近中元时节试记取平园菜国况有盘洲当家様酉年秋恰巳升枢极继盛事防今日
　　泆文安乾道巳酉六月枢密八月参政九月兼同知十二月相
　　满江红【夀枢密】
　　七防新春问底事以人为日记正观郑公恰至名因人得况是今朝生上相老天着意尤端的便唤为人日岂徒哉公人杰　宇宙要公扶植善类要公收拾愿我公千嵗长陪丹极山立扬休人正健耐寒防胜篸华髪防年年天际不曾隂真竒特
　　水调歌头【夀福王】
　　某官庆辑皇家祥开赤社秋乃万物所説揆度正中福者百顺之名若时并锡天地其夀宗祏之休敬陈乐府之词仰致閟宫之祝
　　叔父茅封贵先帝棣华亲平生为善最乐夙徳宛天人玉叶金枝方茂瑶沼丹壶如画光景镇长新五福一曰夀万象总皆春　正秋分记初度綉纒麟传宣来自绛阙瑞采蔚轮囷乐有钧天九奏尊有仙家九醖翠釡紫駞珍笑把南山指还以祝岩宸








　　陵阳集巻二十三
　　钦定四库全书
　　陵阳集巻二十四
　　元　牟巘　撰
　　行状
　　黄提干行状
　　先生姓黄氏讳某字济叔隆州井研人其先自金华入蜀子孙散居邛资隆三郡而隆之族为大四世祖迁登元祐三年进士第元符中以选人上书诋时宰名在党籍曽祖考时敏三冠里选尝着易通六经释疑义号为博学祖考顺卿与兄朝卿同举于乡里中称双凤朝卿后登绍兴二十一年进士乙科为青神宰考子説性刚介青神当磨勘朝奉郎吿且下而卒无子或谓君宜亟图之庻几赏延者君正色持不可人以为难曽祖妣陈氏祖妣喻氏妣王氏先生生于庆元丁巳髫齓嗜书十九防父哀毁柴立免防即负笈逰蜀学成都石室郡四方士殆万数先生试辄上防已而叹曰是不足为吾学归闭戸穷经贫益甚学益苦从之游者日益众普慈素多士嵗率以夏秋之间为讲防坐臯比者皆宿学大师士不惮裹粮竞往聴先生持所见与之击连折五鹿君防下竦服早防秀岩东窻二李先生之门而某之大父雪溪公先人存斋公尤敬之奉书币延至家塾先生以师道自处诲诸生有法毎讲诵过夜分未尝假以词色诸生一笑语稍哗一步趋稍异一容止稍慢先生辄厉声呵责之人谓焦先生弗是过也大父即世与先人俱东流落阨穷有不堪其忧者二老方相与防绎经传考同异以不足日为事其后先生家于吴书问往还无虚时嵗或一再过先人留辄累月子弟奉巾屦侍左右不敢怠与先人道同志合每相规以正先人立朝议论或抵忤先生辄喜闻其得请去尤喜诸贤闻先生行谊皆愿交退庵吴公朔斋刘公双谿李公前后交聘先生独从朔斋双谿而于朔斋尤久朔斋以文墨称一时往往质诸先生而后出先人守当涂先生倦游强以往凡书翰悉以烦先生尝建小学属先生为之规约甚备先人得罪权贵人归卧苕霅先生亦杜门教子不复出先生连蹇名场淳祐癸邜甫荐江东景定壬戌以累举当入对诸老力劝之行会有防学县皆设官调台州宁徳县丞丞防催嵗役钱为闗子九万有竒人逆惮莫敢向屡更聊摄弊益滋积逋如山而诸吏揽上戸相表里不可问甚者去其籍先生究知其病乃条画诣郡白之且曰州县母子相依痛痒相闗盍立定期往専卒乎毋徒困其子守戴侯恫一始见辄握手论文如旧相识留之幕府先生力恳还曰丞虽卑吾职也敢旷官乎侯益敬叹先生所请悉行之至邑则戸与一清册使有钞者销无钞者纳未几负者毕输解新补旧不督而办下户预借之尽革先生初与二卿家公同寓吴幅巾短褐日相从萧寺公性髙简不可一世士独敬先生二子頥山坤翁则堂铉翁因与先生厚至是则堂提防本路刑狱首问先生所在屡罗致不就举以闗升应诏荐士复以先生为首曰学有渊源文有楷法持论坚正制行防清早登西州诸老之门独擅汝南旦评之誉蔚为人物之表宜备师儒之官其相推重如此赵侯子寅来为守未识靣亦以所知举先生宁海为叶公通徳里公角巾还第先生候之郊坰公犹不忘昌国时一见喜甚摘赏贽文警语再三问语其乡人以先生学问操履称之不容口迨解归公复贻书中朝相料理而先生已无意荣进矣过越则堂力要权检法官先生亦为之尽心谳议务得其情使者出循部先生留司吏抱成案促详覆驿致行司日不下十数椟先生剖析详明傅以经义多所平反壬申秋则堂召而某继之辞不获命先生知某当来趣为装将归某亟书丐少留愿受教先生曰子以一致之性处羣物之防吾为子惧虽然勉之无负所学时雪岩先生洪公起帅越兼庾事雅知先生辟茶盐司准备差遣幕府省文书日与同寮赋诗饮酒为乐退辄掩闗餽问不通门无杂賔郡有西汉书板脱误踳差防不可读先生欲白府刋正之适洪文忠公以真文忠公所编文章正宗属先生校讐先生曰是吾志也乃并汉书白之即仓司置局字字参订虽盛暑弗置所厘正藁已具未刻梓先生忽感风谒告少间犹自力拟文牍阅书策应人事如他时时先生二子请举江东未还某往省先生使人逆拒之因属先生之姻杨君明复昼夜视先生先生谢医叩药曰吾无所苦也一日与杨君坐语至暮忽痰薄咽间疾复作竟终于官之正寝癸酉九月乙酉某以诸生实制服受吊洪公尤嗟惜赠赙特厚且经纪归其防先生性静专于书无所不读一再过则终身不忘尤粹于经格言要义往往皆成诵讲明义理居多士自得其大防率本伊洛而诸儒之説亦皆参考互绎贯穿融液以防其归义有未安者未尝苟同颇为改易其于象数制度名物口讲手画粲然可观以至训诂义疏一语之疑一字之讹人所不经意者先生言之甚精伦类博通本末赅贯世之号为儒者未之能及也每叹学者好高骛逺躐等凌节之病故其教人必以致知格物为先而主之以敬使人静坐收敛心身整齐庄肃曰不如此无下手处平居寡言笑及讲学则乐于开导诱掖旁引曲譬亹亹不倦其词气反益寛平真得讲师三昧虽过时而学者皆言下有省先生制行甚谨如蹈规矩如奉圭璧终日兢兢未尝见有燕惰之色不欺暗室不愧屋漏先生有焉威如之教行于家严不可犯然其中洞然无城府处事接物一出于诚与人交笃至周尽终始无间人有片善寸长不啻如自巳出逢人辄称道不置闻言人之恶则掩耳避去尤谨笃于礼垂老不废虽童稚亦与为酬对不少忽不求人之知而人自知之于其知之者亦介然自处亲不可疎言不及利徧逰诸老而贫自居环堵萧然无担石储不顾也所居必痛扫一室萟兰菊列图史布衣蔬食其间以名教自乐不知嵗月之徂学成行尊朋友信之乡闾化之公卿大夫敬之不得巳而仕白首下位不沮不戚惟职业是勤盖有为乗田委吏不卑小官之意然明链通达宿于其官者所不如故所至有去思其于文根据渊源力宏以肆大抵取诸胸中而书之凡钩章棘句巧鞶帨而窘边幅者先生所不为诗则薄晚唐尚王苏精深华健得骚雅意与大父先人暨朔斋诸老唱酬聮轴笔法尤遒劲逼欧柳寘之名帖中莫辨也为金石书者以不得先生书为憾如岷峩楼记喻徳君墓碣太白祠堂记黄庭经等书皆尽其妙争寳藏之晚自号樗庵老人有论语幼学説易集传诗防解汉晋史节通鉴类名物度数性理指南信笔録等书皆蝇头细字毎帙不下十数策蔵于家始先生逾四十不娶大父以孙明复邵康节之事感之娶史氏省元元一之孙子男四人夀文起潜待省进士黄中为外祖喻氏后皆力学能文词世其家良老早夭女三人长早卒次在室次适进士王佐材先二年卒孙男三人见心奎夀晦老皆殀孙女三人其孤将以甲戌十月庚午奉先生柩葬于平江吴县至徳乡鳯凰山之坤原呜呼先生师道之立经学之术如胡翼之孙明复使其稍进于时必能助成王徳有补世道而位不配其德用不究其学赍志以殁其所就仅如此可胜痛哉某丱角受学先生先生视之如子耳提面命以至成人虽不敢自谓有得于先生之万一犹庻防未死之年月闻师训以不为小人之归讵意一旦梁坏山頽呜呼巳矣无复可言矣防极之恩其何以报矣患难余生志气頽落方为门墙羞其何能论次先生之平生而先生遗意谊不得辞顾葬日薄乃掇言行之大畧着于篇他尚多所遗无以发先生道德精蕴此则某之罪也立言君子尚矜而赐之铭尚有取于斯焉
　　墓志
　　朱雪崖朝奉墓志铭
　　吴兴郡东逾一舍有雪崖朱氏之隐庐雪崖未尝入城市盖自知止足所谓乡里称善人者也辛丑春其子天锡来为郡学正相与往还因稔知日用间事居三载学正代归稍不闻问而雪崖已下世矣善人云亡又重为之嘅叹一日天锡墨衰造予拜而泣曰自防吾父抱痛终天支缀余息未尝倦以有大事在幸既卜逺顾墓道之石无刻辞胡可谓孝愿矜而畀之铭庶防遗善永终长存九原有知不悼不幸矣又泣而拜呜呼予忍固拒终没人善不以慰其孤而纾其悲徙扬十世祖巽宋天圣中礼部尚书巽生尚尚生存之其间仕者不絶如线当炎绍之际避兵至郡之乌程常乐乡地曰东朱适与姓叶遂占籍焉曾祖説将仕郎祖信京学谕父文质迪功郎力善务本益衍以裕雪崖生端平甲午夙通敏嗜书尝以登仕郎就漕试不利辄弃去颛志奉亲日调防其眠食不肯离左右甲戌初事防方殷由督属超补官资后遂以朝奉郎致其志厥既归附殿门罕出治田园整庐舍聚书延师教子使克有成立世方以儒相诟病独能修学宫礼贤士与流俗异趋声誉益起中丞崔公或驰驿相访辞不行郡守李公彛秉伺知徐公琰举充提学学校官亦不受勉清隐处士之号以雪崖扁其便斋标致尚矣为人恬淡简约桐帽棕鞵徜徉山水间吟啸自适然性笃厚颇信内典卓庵剏桥作诸利益事贫者解衣推食病者予药死者给槥无所靳癸卯嵗大侵民艰食饥殍流亡相系于道雪崖慨然倡义捐廪或捐价以济或计口以食自春及秋逺近之人赖以全活无虑万数皆举手曰生我者朱师子也郡邑省台次第列其状宣抚使博采公论具以实闻于朝且谕郡邑推表其门曰清节朱氏道义之门人皆荣之防子舍归侍拜庆人士踵门举此以贺盛事萃一时雪崖虽病倦意甚喜强起为加餐谓当埽浮穴以享上夀逾年浸革戒其子以忠孝立身勤俭保家防葬宜从约已而焚香黙坐翛然而逝大徳甲辰四月九日也乡人徳之往往出涕而畴昔贺者亦共嗟惜焉娶沈氏前太学进士应桂之女男一人天锡孙男福孙孙女二人俱幼以乙巳正月廿六日癸酉葬于东职里余庆之原予惟雪崖平生言行类可纪而捐廪之举尤有徳于民昔成都黄承事平粜赈饥有隂徳张忠定公咏时为帅守一夕梦府君揖黄承事坐于忠定之上雪崖盖无愧于黄承事矣有隂徳必享其报不在其身则在其子孙乃铭以志焉铭曰百年之计惟徳是树栽之培之匪积曷裕世或趋利苟且旦暮皇恤厥徳为他日虑于惟朱氏笔槖华绪十世复昌繇积累故贤哉雪崖仁性天赋尔饘尔粥全活耄孺我书我诗保守澹素以儒为官有子克副年开八袠荣及三釜乃表义门乃着清誉人所难得已独兼具夫复何憾含笑泉路负土为山孝思逺慕郁焉松标春雨秋露自叶流根永笃尔裕是曰余庆雪崖之墓
　　朱山长墓志铭
　　前安定山长朱君君望卒于吴兴寓舎以防归葬毗陵从先墓其志也嫠孤共载哭泣感行路予尝为诗吊之越三年其姻家采石山长缪君叔畮过予曰朱君望之墓有宿草矣长婿池州学録钱适自毗陵来将圗其不朽者敢以其孤见愿矜而畀之铭予固善君望视其孤孱然弱也诚不可无述待其长使有考焉按状君名自期君望其字也本衢州龙防人曾祖某迪功郎妣孙氏祖某将仕郎妣袁氏父某登仕郎漕贡进士妣汪氏继赵氏自其祖寳祐间随宦晋陵遂占名籍后徙居城之东君幼敏悟祖每矜语人曰此孙他日必昌吾门景定辛酉年二十请乡举德祐乙亥补太学生方磨砺以须属时多故束书入山恬无仕进意山书院兵后久荒圯君来为山长竭力经营且新其祭器稽其田籍旧观浸还士论称之又为安定山长时寓祠溪亭回视故宫异物充斥势不得争喟然以叹乃节浮费叶众议惟新是图得曹氏庐改创书院后遂迁焉盥荐有所以教以育推厥攸始实自君望又捐已俸造笾豆可谓知礼者爱是邦佳山水秩满待选乃买屋以居昔者胡安定见徐节孝头防侧曰头容直节孝因思头容直心亦直君望乃以此为敬以直内之义则以敬名斋本心文公为作古榴焚香端坐读书其间暇则往来南北诸山从容觞咏与朋友共乐丰仪秀整性行温雅乐道人之善内恕及人虽僮仆不见其有疾声遽色遇困乏者辄赈赡之无所靳人皆称为善士庚子春忽念先茔当以时汛埽扁舟亟归道得痰疾疾止复还竟不可为其卒三月廿六日也以六月十七日葬常州武进县占石之原年五十有九娶东阳刘氏通判君之女先十七年卒生五女长妙云适钱适次妙宁适柴嵩妙惠适娄英发妙淑许适邹志孙妙由许适赵由琥继室沈氏生二男长文俊次文英女二人妙安许适缪世昌妙定许适钱适弟庶女三人妙素适张复妙观妙善尚幼异时进取之士驰骛不足从乡贡已难况得入太学尤难盖有槁项黄馘不能与其一者君望十余年之间领乡荐补太学兼取人之所难得造物岂无意然崇化之席未暖而去邅回濡滞又二十四五年一文学掾竟不克申延以待何始丰终啬耶有二子而女十人其婿皆髙门大族名士之家力能经纪其防还窆故丘遂其始志又择师教二子使有成立造物之报盖在此君望其庶几无憾矣铭曰
　　人谁无死君以孝故上章困敦感时春暮夏畦马医皆上丘墓我胡不如星言归路抱恙而还魂已先去云其何依若祖若父成愿初志铭魂归厝松槚良久慰尔永慕我铭昭示以封以树
　　野翁禅师塔铭
　　始予闻野翁为本论疑焉及观其所谓本则曰吾本曹溪曹溪本达摩心传面命具有先后其传愈逺支互分然本未尝不一也野翁一本乎禅故有此论且深以竞华逐末为世戒在其法中庶乎知本矣其何疑于是野翁之葬且三四年其徒即是因是来自鄞越以觉恩上人所次遗事求铭厥蔵按师讳烟野翁字也越新昌张氏生嘉定癸未年十一出家投邑之大明寺僧大轰为师端平乙未祝髪受戒夙具聪敏有志于道负笈从台东掖宪法师习天台教居数嵗弃所习复从大轰大轰课之特严其长而克有成者轰之教也端嘉以来吾蜀痴絶冲公无凖范公倡道东南学者倾向皆愿为之徒师首从痴絶于道童一见刮目坐数嵗大有警发乃之径山见无凖时问道者肩相摩师年最少机最防无凖亦骤进之又数嵗往造大慈济大川之宣明举腊月火烧山话拟对竹篦杖之当下有省因留不去川本灵隠以为书记力辞且荐归云度禅云盛有词藻人多师焉让焉后掌记履斋吴公判郡知其人俾出世自大慈迁延夀又迁香山越丙子屏迹雪窦静阅世故防杖锡逊席不得避一住十二年靡懐不在乡里剡川自更兵火积骸满野即收聚焚化殆有万数设水陆大斋于石佛寺前广为説戒恵及枯骨矣山多虎豹人家小儿横遭咀作驱虎行声其恶而去之虎岩灵隠愿以师补蔵至则大新僧室及诸寮舎学徒四来振起遯庵密庵时气象无锡官河客舟一日而覆溺者三十八人师悯之斵石为尊胜幢六级其长一寻有半自为铭刻而立之洲渚之上施食设以拔沉寃三年东归游双径云峰有遯堂舎盖意亟防服还锡杖扁其室曰晚泊闭戸书法华经有老来非厌客静里欲书经之句雪窦虚席众谓无以易师因共举师育王亦争欲得师不能夺寺榜应梦名山昭陵所感穆陵所书号为胜处师益喜得此虽嵗苦缺食两持钵浙右不惮也用賔礼延致东岩石公相得欢甚它日行事东偏岩谓师盍遂即此营莬裘既成家性存之巽书寄幻二字掲之挹乳峯珠树雪瀑映带左右师往来游憩禅宴其间随化委顺意甚自适壬寅八月十五日升堂语众劝厉极慈切盖自别也众请留偈笑而不答至夕而逝越七日奉全身葬寄幻遂塔焉夀八十腊六十八度弟子若干人师为人寛厚笃实病者与药贫者周之随意作佛事不蔵人善片言只字称道不容口文集十巻该淹经史诗偈尤洒落每升坐记禅人骚语聮络贯串总为一説而条分缕析各中肯綮颇效痴絶云如周伯弢家则堂文本心黄东发舒阆风咸与之游予谓野翁立谈不忘本临行不留偈遗戒不荼毗塔而铭之岂师意乎其徒是之谓曰寄幻铭曰一切世界及一切法无有坚固幻依幻灭幻既俱空所寄何地而复于何寄于所寄幻则非寄寄则非幻强立名字未离二患欲问寄幻寄幻久寂瀑流千丈雪峰之侧幻为竒观砰处溅雹凡有耳目如梦斯觉乃刻坚珉与寄幻对幻身何在法身不坏
　　龙源禅师塔铭
　　道塲山龙源禅师既寂之五年为乙巳七月其记室怀珠裒次遗事偕其徒希渭来求铭心源之塔予尚记嵗甲午访师云留三日穷极幽讨意甚乐又七年与今翰林修撰邓善之再至为师喜见顔开舍予髙阁煮茗话旧夜无倦色明日下山握手若不能释不料遂为死别也留耕先生王公伯文先朝名执政与先存斋忠义相期议论同肝胆同而予亦复交其子若侄师盖公之族也故惓惓于予者如此铭可辞乎师讳介清龙源号也世福州长溪祖讳一防古田县尉父良辅知黄岩县母蔡氏素好善尝梦神人介而进一子曰是善知识当生尔家果娠而生师幼不茹荤年七嵗喜看佛书长益通悟泛览经史百氏父知其不凡俾出家于郡之雪峯居半载行脚出飞鸢岭抵义兴法蔵得度于一峯齐禅师年十五薙髪受具戒遂徧参诸方是时静慈石防衍灵隐退耕宁径山虚堂愚皆明宿徳争欲致之师颀然山立举动雍容言防闲雅志不苟从适游吴兴道塲东叟颖以为典賔继东叟者无等融即请师为内记力辞絶江过育王谒寂窗照禅师入室有契以为侍香次掌蔵钥寂窗自枯禅枯禅自密庵得其传授皆闽伟人师世出四明夀国迁开夀有史督相之子州尹见师行解相应舍开夀行府与师营莵裘曰四明兰若为终隠计未几道塲虚席两浙诸山举师锡来此山盖唐刹自熈宁间大苏公游道塲诸诗一出名愈重五山由此其选不轻畀也丙子刼火洞然化为瓦砾迨乙酉凡十年旧观未还师既至慨然以起废自任首建大佛寳殿金碧辉煌像设华好次建观音蔵殿摹大蔵经五千四十八巻及旃檀林列翠阁防堂法堂僧堂等之钟鼓法器由中徂外焕然一新四方衲子闻师之风挑囊负钵袂属肩摩云归霞集于是声达帝廷钦奉纶言赐金襴袈裟敬受法防加号佛海性空庶少答其道心精勤之所成也辛丑六月三日忽示防疾索浴净髪书偈曰佛座有千刼我座十七年説甚生死义古今无后先翛然而逝时当庚伏停龛七日神色不变阇维后顶骨牙齿素珠不坏者三夀六十三腊四十八度弟子一百五十余人今住崇恩士洵为之上首寺初无三塔师以为歉间语其徒士芝等圗之乃捐已财买朱氏山于寺之东剏建三塔且力请为师夀塔于其旁庵庐既成师遍之【阙】心源芝等又集衣资买田以供香灯之费俾行者职洒埽满三嵗则推其名次之居首者度以为僧而礼当代住持以改名改名巳复礼塔为师其规约如此至是瘗焉世率谓种种佛事皆有为法此未足论龙源然龙源建立亦因其时之所可为而尽其力之所当为非为已而为也故终嵗有为而实未始有为如必为此而为法一切诿之不为则澄观师之僧伽塔昌黎公何以称其公才吏用之过人而以其灵骨已老而为之叹惜耶师之愿力亦矣铭曰
　　留耕之裔密庵之传燕坐云峰十有七年应縁而出縁尽而逝居然一旦冰解蝉蜕吾性本空无亡与存是为佛海龙源之源酌之不竭无古与今是为龙源方寸之心乃营三塔而四其三是为真宅心源之庵各自道塲无乎不在处处光满亦无杂坏维尔子孙视我刻辞如未见师自源求之
　　东臯友山恭和尚塔铭
　　四明慈溪福昌院友山和尚之塔久未铭壬寅秋云门恩上人録其行实与其宗防自集贤赵侯子昻所来求文以刻柳子厚尝谓葬大浮屠得用碑晋宋多法梁多禅唐多律而所铭南岳诸律师颇病夫言禅者不征旁行拘则泥物诞则离真真离诞益胜若深有取于律必将用毗尼为室宇而慧为戸由定发慧一归真源无大小乗也其阐扬龙树之道南岳天台之教甚大顾余未之学或曰此吾法中艮其背其道光明盖戒定慧是虽然何以铭友山按状师名智恭字季礼友山其自号慈溪陆氏子陆故大族母周感梦而娠生嘉定丙子早孤母改适王氏挈以俱性聪悟稍长诵书辄能记惟喜啖茹止庵文喆师在徳润湖华严院持律甚精往依焉服勤不懈年二十祝髪受具戒日以律为务能通防义淳祐初更从佛光晦岩照公于南湖延庆覆讲有机辨不滞文字乃入观室居三年与侪軰十人者然指祷旱辄大得雨归结茒薰孝子祠后以便养母堪笑翁颇相规切用其语即邑之东臯剏精庐为接待饮食药物百须具往来者赖之因以诱进初学无不满意后愈开斥遂为福昌县院尊止庵第一开山示不忘本也有良田若干顷嵗用平斛入其租使佃自槩量尝有刻石于题曰入门不问方隅托钵不限钟鼔用心平广类若此时出游诸方徧如禅老多所悟入卒定宗防嗣佛光咸淳中白云堂举鄞之布金则力辞弗就自是数载益疏外务恨山不深林不密焚香嘿坐唯茗是事修比僧使过而礼之号以法招以悟真而师泊然无意于世矣戊子归老止庵墓庐曰冢间育王珙公遗诗曰闻得去年交院事世间谁识老师心友山得之意殊喜癸巳九月从容示病越五日书偈逝去阇维齿不坏即塔于冢间在华屿湖之右腊五十八夀七十八度弟子宗要宗孟若干人宗要侄初传业能守者也友山恬静安详举止中度虽椶鞋布裰而精神照人不可尘滓未尝有嗔怒好拯饥周乏缮舟梁治道路以作佛事华屿白龙祠久圯敝则新而大之平生交游多名宿士晩嵗修庐山莲社故事举小弥陁懴勤同社简而易行僧俗乐从皆书某曰莲公标名录间为五字诗有金碑防示及惟心观起教观二义人皆抄传曰东山韩僧亦知问经归敬焉昔我先人存斋翁善佛光当时弟子如友山者殆不可复得慈感少愚同门也实与恩上人胥趣铭恩亦辩博有信行铭曰
　　止吾师也山吾友也吾以为归与吾同体非山非止是曰真依华之湖冢间之塔龙防持之山空月明无法可説龙之聴之







　　陵阳集巻二十四
