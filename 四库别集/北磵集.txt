　　钦定四库全书　　　　　集部四
　　北磵集　　　　　　　　别集类三【宋】
　　提要
　　【臣】等谨北磵集十巻宋释居简撰居简字敬叟潼川王氏子嘉熙中勅住净慈光孝寺因寓北磵日久故以名集其集诗文各为一编此则皆其所作杂文也张诚子序称读其文与宗密未知伯仲诵其诗合参寥觉范为一人不能当也宗密即圭峯禅师裴休为书传法碑者其文集唐志不著录今亦未见传本无从较其工拙第以宋代释子而论则九僧以下大抵有诗而无文其集中兼有诗文者惟契嵩与惠洪最着契嵩镡津集好力与儒者争是非其文博而辨惠洪石门文字禅多宣佛理兼抒文谈其文轻而秀居简此集不摭拾宗门语录而格意清拔自无蔬笋之气位置于二人之间亦未遽为蜂腰矣乾隆四十三年十月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】睦　费　墀












　　北磵集原序
　　庆元初予始入太学于时伪学之禁严台官胡纮司业髙文虎表里为爪牙搏噬无虚日学校诸生语言小异辄坐伪罪不以听予浮沉其间日以短气遇休沐率一游南北山得士于北磵相羊林泉吟防风月足以消遣世虑然予学乎泗水北磵学乎灵山予固不以及彼彼亦不予及也居数年北磵出天台为导师而予更忧患防兵间自荆楚浮江汉以归至东海上则南北山无复相谁何矣予时以特荐补官不受擢第太常寓辇毂下北磵以赤书相劳苦寄新诗启予出语益峻伟予既归江西与盱江刺史言北磵于今为伟士刺史走书邀北磵以唐僧绍隆所开山处之北磵髙卧不肯起既而江东部使者以东林云居力致之亦复不肯起今年予归自岭表北磵防华亭知予入长安驾小舟看予于清河坊客舎握手道契阔十有三年如一日也读其文宗密未知其伯仲诵其诗合参寥觉范为一人不能当也虽然北磵无学之宗也文于何有见之文者似焉而已矣北磵于人不茍合合亦不茍睽取舍去就之际洁如也其名居简其字敬叟其生潼川寓北磵之日久故人不名字之称北磵云嘉定丁丑十月望日盱江张自明诚子叙











　　钦定四库全书
　　北磵集巻一
　　宋　释居简　撰
　　石赋【飞来天竺讲徒聚石作供为之赋】
　　石竒而怪兮有惜不惜石眡人兮犹人眡石夫二三子悠然防心攀髙陟遐隠搜细寻扪萝鸟轻籋云景沉俯闚嵚侧行岑崟磅礴岩阿裴回磵隂洗濯雨蚀摩挲藓侵兽骇始蹲鸾回欲升介如其质锵乎其音如考琮璜如戞球琳如获大贝如致南金室迩兮其何能及石逺兮辇无佣直屹如林兮若拱而揖百夫睨兮无用其力若夫坡陁兮盘峭峙兮桓王佐才可就而不可致权竒兮巧玲珑兮小市廛隠可致而不可俯踈檐而巍挿挂绮防而环植立中不倚禀姿淡如却歩欲前伛偻反趍匪卑媟尊匪亲简防匪璞贵雕匪瘠贵腴防之以緑蕉宻叶之凉友之以青琅方寸之虚泽之以金茎沆瀣之清镌之以石鼔断缺之余坚不可镌顽可泽与将为鲁叟之坚乎抑为瞽叟之顽乎或曰是石也皆有飞来之一体始焉飞来终将飞去固荡诞漫诒兮不可复据夜半有力者负之而趍吾恐昧者不知兮防之不预因作而言曰小子识之庶乎一得兮有补千虑
　　水仙十客赋
　　子墨遇毛颖于谓淩波仙子曰頴也情与幻俱思与化侔尔能壊色衣乎瑶丛琼墀意象倔竒玉台金瓯精爽发辉既写真以宠而乃触类而友之丹兮焉加铅兮焉施山黛弗埽额黄奚为妙众态于一缁革殊辙而同归感意足于色尽叹朝荣而夕萎仙曰既闻命矣凡物之生岂不曰友有枤之杜亦孔之丑梅兄在前矾弟居后蜡英腾馥兄党之秀寄林处羣无人自芳并驱争先瑞香国香是皆臭味之偶较等夷于两忘我有横榻县之北窗楚英不来余乌足当起而些之曰花中隠者兮与秋澄霁故家东篱兮剪金繁碎宿莽兮苾芬羣空兮防乎萃虽卧楼百尺可也岂特上下床之间哉英避席而作曰走不佞请言志之扬之秕穅是惩为天下先曩书诸绅海棠艳春山茶驻春桃源霞蒸李溪夜明族大众富草木知名其可为吾下乎仙怃然曰吾非不愿交也以色媚人寡德也英曰子何见之晚也可以攻玉它山之石也不贤则人将拒我若之何而拒人也仙乃曰唯莫敢不承延之上座死毋败盟相索于形骸之外兮相忘于寂寞之滨
　　死灰赋
　　已矣夫斯其已焉矣积之何益宿之何閟拥之弗暖任之则已拨之则尚何俟既掩之息弃之则孰有是无用之地始或病其燎原终敢忘于祀帝星之沉萤之翳却燧人谢司燬非石中撃非镜中起非海中光非木中燧虽千炬之连绵与一龛之明伟眇不得其所従又安知其所止初疑陈编防而发是残照又疑踈襟虚而粲此冷蕊肇自一传焕乎百世惟取之者深则用之者秘岂显晦之不常固行藏之所系必遗魄而潜影则辉天而鉴地翳妄兾于复然粤西京之内史虽再振于余防已见溺于狱吏逮辱极而荣来亦背芒而颡泚矧漆园之老仙傲楚防而髙眡槁形骸与方寸投纶竿于濮水宁恶富而贺贫宁去此而就彼将贪得而徇财抑舍生而取义将丰牺之衣绣抑灵之曳尾孰若抟扶摇跨背翺翔乎九万里拾齐物之余论续斋心之防防寓兎颖于逺思作蝇头之细字捜精爽于空蒙使飞防而驰寄些而歌之曰盍归乎来兮吾其为逍遥之逰自无何有兮奋于广漠之野而乌有之林丘
　　防室赋
　　向斯塞戸斯墐甫容膝仅休影虽晴而隂不夜而暝进则面墙退则坐井柱忽不支壁忽就殒豁然而虚漠然而冏如防之击如震而警识天地之大全见造物之遐隠尽草木之态度极川原之畦畛万绪纷纭一瞬而领沙平露背山层透顶髙木呈枿孤塔出颖风烟惨舒化变俄顷如无尽藏如大明镜前山送青若壮士之排闼后山囘闯拟良工之御骏抚鸿鹄而晚眺入防而逺引笑云烟之轻去漫悠悠而无定驻落日于西崦延初蟾于东岭皆是中所得也于是因陋而饰就隘而整力不足侈志不足骋俭适茅茨静惬幽屏自抱穷独自负不敏信吾乐吾乐也或曰荡荡四海茫茫九区结客缔交春生吹嘘木李木利兼苞苴志之所之称其所如今也局促如辕下驹所乐只尔将胡为乎吾为子不取也则语之曰履仁正途蹈义广居仁义而已安知其余惟正则广安知其拘一箪之陋同躬稼之濬哲千驷之富媿采薇之瘠癯我则谨终执之如初我则守约执之如愚客则貎敬其心揶揄反复之而不听则谓之曰子去矣子非吾徒
　　食力赋
　　或讶余游兮广居大舆堕兮丰饔华裾殆不知吾不素食也宏吾说而反诸凡吾有兮四民乐输入吾籍兮县官索租不耕则荒不植则芜不则蚕食且猎且渔屡空不顾坐观其逋踣而后已不其晚乎今也反是安知其余劳心治人劳力自劬垦辟田莱罅漏补苴先事者餔怠则削除仅支兮目前旁捜兮古初无愧兮自求属餍兮自愉大人先生可扳援兮竒字是咨穷老惸独相喣濡兮闲情是娱粟吾粟兮瓦盂乐吾乐兮道腴茍不吾以兮縦其所如乱曰力可强而有也智不可饰兮既尽瘁也我心适兮虽百纷兮我心匪石兮
　　问景赋
　　谬我昼与众作夜独短檠顾景而问焉景乎何闯闯于此其久也止同庐行同途伛同俯伸同舒不戚吾戚不愉吾愉不巧吾拙不智吾愚不砭吾顽不充吾虚岂所谓危而不持颠而不扶而累人者邪景曰尔何见之晚也我生之初岂父母且尔之未生我何有乎我非累人尔诚累余反以我为累也如之何而勿思尔特立兮示尔至正俾尔正焉是守尔不倚兮示以大中俾尔中焉是居尔竞尔躁我固自若尔静尔胜我方澹如将极窞兮我必尔俱抑临崇台兮我亦尔俱颠沛造次未始不尔俱也胡喋喋而问欤言既而寐梦防濮水授我息隂楚漆园吏寤而反思爰得其防极景所如罔知攸止
　　香鱼赋
　　海贾得水沉之木于絶峤巨口细鳞厥状惟肖矫首欲骧扬鬐欲掉腹背逾尺首尾倍寻浑然天成不刋不锓将市于通都大邑则燔灼刳剔秘而藏诸则匹夫懐璧与其市而藏之孰若寘诸八吉祥六殊胜枕玉几供佛顶此念既作鲸波砥平天风饱帆悠然至鄞嗟物之生岂不愿才臃肿自全不鸣者灾才不才亦各系其逢也方其穷髪之北落落盘踞排震风傲凌雨不知其防千百年婆娑垂隂终其天赋蠧根反初槁榦速腐所不为速腐之伍者崭然鳞鳞郁然圉圉一遇赏鉴遂奋于遐陬穷荒卒臻礼乐文物之土向也不遇曷以至此虽然銕鏁锒铛鳞鬛振迅殆与狱戸之劒雷泽之梭跨腾风雷变化而去
　　梦赋
　　晓世以梦谓其顷刻变灭了不足恃邯郸一炊槐宫半世栩栩冀所妄冀鸟迹空云既寤犹寐然则至人曷常无梦与其梦也舒舒其觉也蘧蘧得傅说游华胥锡九龄奠两楹所存者诚所兆者神惟道人铦梦寻幽潜上东山上瘗老龙象出数百言辩如涌泉觉而绎思了无孑遗致书于予曰吾梦为东山瘗骨语觉而眡之宛然畵像赞子盍为我辩之使反命曰子真梦为东山瘗骨语觉而为之讃岂缘名失实以梦为觉与语真是讃而得之于瘗骨岂责实于名以觉为梦与抑两忘梦觉而适意与将一致名实而忘言与讵知子之梦为东山而东山之梦为子与不然説此梦者不知为谁而原此梦者亦复不知其为谁与昔人梦鹿郑相輙疑曰无黄帝与孔仲尼茍能辨之果辨者谁殆不足以语此理之所在十日丽天物无遯形人自眊然谕以日明竟没没焉彼有目者不言而喻盖不待黄帝孔子而能辨作梦赋
　　幽情赋【和于君实】
　　隠约兮穷执徳兮洪菑畬在经水旱在躬挥毫落纸兮十吏敏供滑稽怪竒兮解嘲送穷思逺兮云莫掉鞅兮谁驭貂裘兮尘侵大笑兮出门去付万言于杯水蜺岂虞于读误勇一归于半生问征夫以前路驾言入郛官舡载书出无者车长须者奴委羽黎明中津日晡稚子牵裾野人挽须方寒温兮未既倒囊锦兮畜储吊氷玉兮贞姿抚莓苔兮槁肤国香荐芳不为无人淩波弗来淡交竹君俗驾可回姑射可宾结商鼎之佳实待方山之怪民拟奏赋于蓬莱载撷英于典坟补既往之缺遗尊平生之所闻揽万象以捜濯烦促于秋旻哂富贵兮不义母忧贫而贺贫
　　种竹赋
　　二姓争竹山竭产不肯已仙居丞王君怿来嘱余讽之作赋示二姓而讼止
　　自余耕稼于委羽之西颇复精于艺树搴瘦竹之云仍着清飚于户叟过余而问曰子习吾土竹才不才岂愿闻之与鳗尾之细猫头之巨桃丝下考江南别绪石如早晚之筀簜异青黄之苦磅礴万山之麓绵亘千溪之浒大则乗桴浮海小则惟筐及筥驱水则顷刻百畦挂椽则裴回百堵横涛澜而为扈代垣墙而樊圃既制牋而纫布复为薪而充炬虽刀斧之不赦丰货赀于善贾凡子所植咸出其下或斑而局或紫而伛从然而横直然而竪待价不售待用无取既蕃而滋于事何补余曰叟之所陈匪利奚务嗜利者矫防于隣里争畔者陆梁于道路养睚眦以成俗触宪章而乘度吾与之淡交者也天下之竹皆乐为吾防烦而涤虑一日无之万钟不顾未尝择而居焉盖不谋而同也若夫济深渉相窘歩腾荒陂钓烟渚未尝不与之俱也濯炎熇忍寒苦留天风伴月露未尝不与之处也睡足廵檐踈茎玉立莫不仰夷齐于首阳防千丈之俗飰起息隂宻影金碎又若軰防夏于泗濵踵多儒之武倚衰残冀其生抱节之孙抚幼稚欲其肖遗清之祖利动贪夫摲夷毕举地忽异姓俯仰百主脍鸡肋者何限得蝇头之几许抑千亩之就荒将九苞之失据始竭泽而不戒终反裘而未喻繄叟之惑滋甚与吾之言龃龉载防防而往复愈儚儚而瞢瞀聊抗手而语之曰我勌欲眠叟姑且去
　　梅屛赋
　　北山鲍家田尼庵梅屏倾京都髙宗燕殊宫尝令待诏院圗进
　　屛梅于闲暇之际固足以当一面之托况夫花时不数孔雀之金塞门之树兮城南悠然蓓蕾露零旉腴酥干玉頽可扶雪妍可编又若堵立十丈于蓬莱千仭之巅北枝奔而不殿南枝徐而不先孰不愿斜入屋檐横蘸清涟殆将小抑髙韵兮从其权也虽屈折而拂性终秀整而全天盖智巧所自出愈出愈竒兮丽泽乎芳鲜岂吴宫小队艶冶于长虵偃月兮与之比肩哉虽然物贵守常失常则舛反常合道何患乎反牛可贯而任重马可络而致逺水沛然而东之决之西而弗转又何以异夫结婆娑而亭亭直蘧庐之南荣瀹乳云之甘兮驾清风于玉川倚纨素之洁兮障顺风之庾尘使浪蕊浮花知夫大邦维翰兮公侯干城吾将取古今骚人墨客尽防録其姓名首之以石心铁肠继之以孤山逸民俾登是选者不啻防山之与籋云寄风雅于晚生发先觉之典型广平之貂兮不可复续暗香浮动兮尚堪撷英是举也得非东家捧心兮效颦于西家者耶
　　籴赋
　　黄岩之西竹树之利埒禾稼富民积仓不竞县南新陈相望据廪増直要突不黔者不仁哉富贾也作籴赋
　　北磵遣介问籴于接壤之多稼者夕阳在山徒手而归惄然如瘖长而欷抚而劳之曰吾迟若之归也与若解腰而共饭何迟迟其来乎介怫然曰东方既明草露未晞请命于迈徃扣富儿自卯及申庾不及闚守者瞠目畧不见治懐鲁将军指廪若遗嗟今之人彼何人斯计其耕也防觳觫之扶犁几桔橰之灌畦其获也回江潮之骏奔巻天云之暮低其敛也渺然基篑之山倐然横浦之坻其入也岂斗筲之足算汗牛马之载驰介也浅中卒骇且疑乃歌而喻之曰起予者谁兮必斯人者考古騐今兮吁嗟里社长日难西兮生民不暇麰仆麦萎兮大田如赭粟方坚壁攻之不下阿瞒小斛洛阳髙贾秦汉不威唐虞不化文具之文墙书壁挂若夫贪夫徇财烈士徇名矫矫虎臣藐万虎贲鲁英周豪目撃道存既慷慨而内交岂琐屑之足论汉鼎未分髯孙髙眡周不引类而东乡谁及帝王之畧荆州倒屣孔明借助鲁不交言而逆击谁空赤壁之战生有断金之利死有絶弦之叹鸿鹄之志非燕雀之知虎豹之文岂犬羊之变繄橡栗之四三拟樗蒲之百万世愈下而愈纷鼓之者谁兮吾得之于黄耉鲐背之所云谓龙断之贱夫每朝隮而莫登幸饥嵗之相仍偶新谷之未升乗顔氏之屡空肆盗蹠之不仁弗思殆辱奋其并吞瞑未睫交家如土崩可以惩矣然犹不肯悟载脂其车言秣其马于覆辙中星言夙驾虽争驰而并驱可拱立而俟也
　　粜赋
　　予既作籴赋邻氏之好义者曰某防直以沮某氏増直之告复作粜赋而申之
　　谋富而忍其惟粜乎粜亦吾之义也不义而富果为祥乎富亦我所欲也儋石无储大田未稼食难圗续邻不可借帖敢忘于乞米色幸怜于欲炙赈或谋于移粟均岂殊于宰社如涸鳞之垂尽遇西江之沛防昧者反是悠然待贾控临崄塞暴残鳏寡扼其吭而拊背頫其元而出胯钜桥红陈独夫叱咤割惟隽永眂若土苴凡啼饥号冻者皆起死以归仁而执锐披坚者咸贾余于更化或开八百之基或贻万世之骂吾于是乎知粟愚商辛也夺其饱兮以恢逺图民不附兮吾谁与餔锱铢聚敛兮纵操特殊岂在周则智兮在商则愚秦皇极奢汉武穷侈汉亦防殆秦讫二世至道之本起于贫富之相支一閧之市必立之平八口之家可以无饥方今盛明革秦汉非尔甿云胡瞢若不知蓄而能输是谓善积虏方守钱虽积奚益器满则覆兽穷则廹彼乃疾眂我方燕佚恐季孙之忧不在颛臾则舟中之人尽为敌国自速楚人之炬不戒匹夫之璧惟贤者而后乐此庻防乎不俟终日
　　竹斋赋
　　君富于蜀汉中防萃洋川之濵雾拥烟蔽沧湾嵌窦残沙賸水平原万井沃野千里其类实繁既昌而炽胸中千亩坡戏之耳蕲黄之产伯仲叔季陶瓦是代不才者弃竹楼文章简古新丽湘江雨余箨龙养雏为筏为桴可稼可蔬船歩渔梁雁户水居汲湘然枯欵乃清婉于桞桞州一唱三叹乃今勌游委羽买隣荒冈猗猗崇山嶙嶙苍苍含烟矗矗连云农事方隙挥斧运斤万山答响千筏衔尾蔽溪入江送江入海巨贾万艘运入诸国盖不知其几也惜无品题以配三子乃今赋之刷此君耻嗟嗟竹斋植无寸地盆盎之间筳篿而已鲜风徐来大火方炽金流石镕背汗颡泚望屠门嚼乃鸡肋尔繄子所乐固余所鄙竹斋主人冁然而作曰吾闻外物者容膝之隘甚于广宇不则寛旷拟动輙拘尺土寸金中都吾庐一屈一信倏荣倏枯禀姿虚心嵗寒燕如吾梢止檐清则厌余彼笋当道屡干剪屠纵懐是中驰神物初心交也亲迹求也踈乡子所陈各天一隅今子所有不傍子居岂不尔思子居所无吾于是泯而黙嗫而嚅四顾而踌躇岂防怜虵蛇怜风而不自反与吾其风乎吾其风乎
　　碧幢赋
　　祗树函丈之制肖临卭之四壁藐然容膝之余地尠一鉏之隙檐楹菑翳竹篠蒙羃垝垣四绕卢橘孤实非庐而穹非葢而仄可以休影可以息迹团团然童童然命之曰碧幢直旷欲牖旁虚欲窗飕飗怒号屋头秋江吊楠树之既摧嗟杕杜之不双霖收宿梅溽散初日絺技小奏箑勲试策吟酣而啸喧止而寂益者四友坐者五石四友之外自抚其一方其风瓯自锵雾蟾自呵闲云自留好鸟自歌古恨如海古愁翻波万化可搜万象可罗余则散生蕉衿掻短髪颠惄然如瘖泠然欲仙乃命丈人钩既磨既研楮生不约巻舒在前生不事邉幅展尽底蕴洁而直方静以俟頴頴探津分命驰骋声吾胸中所无者欲其清露茎泠泠欲其古玉轸玲玲富丽则金谷始繁豪壮则秋潮未平语其雄徤则騄耳不调鲸鹏勇鬬语其冲澹则南山种豆桞州种桞至于典雅竒逸轩豁缜密精赡深秀平漫湍激正而葩腴而瘠千彚万状各称其挑剔微四友辅相裁成也庸须防其间哉于是碧苕之波采北山之薇些而落之又从而歌之歌曰幢兮枇杷庵兮桄榔惟谷与臧俱亡其羊又何以异夫迹相踈心相忘者耶
　　吊驻春赋
　　山茶雪中着花萎于首夏取张右史老红驻春妆名之曰驻春作吊驻春云
　　余自孤山南岩止宣之丁山春用季琯月行霣团茶彤而葩倚槛可扳低回欲言羞澁腼顔殷肌兮凄黯丹脸兮消减宻幄兮纷披羽葆兮摧斩有荡者都言采其英有防者姝言搴其荣压帽檐厌鬓唇舞天香防文茵殆不免夫豪虐之手尽瘁而不得制也方其猩染玲珑犀剪茏葱酣酣绛明童童绿浓谪仙不来况复谢公羌落落兮空蒙畴孰予兮为容翳封植兮眇林自陶写兮华风欲鉏其色式遂厥性爱莫助之不曰同姓烂石寸芽诗人荐嘉屑荈碾荼碎圭破觚味与諌严甘与荠兼方物兮职贡寐睫兮防髙制作兮品评昌蔡録兮陆配万钱兮析酲虽百纷兮曷颦嗟艳冶兮是矜若青黄之自迍将苦酽以廸人抑拥肿而引龄矧匪徳兮翘晶焉所如兮全生















　　北磵集巻一
　　钦定四库全书
　　北磵集巻二
　　宋　释居简　撰
　　止止阁辞
　　歘其羊角海立兮山错防寂然土囊镜浄兮一沤弗作方寸兮渊渊不风兮自湍溺马兮杀人襄陵兮懐山息风兮水如砥息机兮心如水歌吉祥兮安时夷犹彷徉兮奚以为
　　紫芝词【并引】
　　安僖诸孙希忯卜母宅兆得芝四茎叶其吉其友北磵某为之词
　　石兮琼木兮椿飞兮凤走兮麟草兮芝配是四灵絶类兮离伦防萃兮茁英不时兮自解不植兮自萌软湿兮紫润丽泽兮芳新食秀兮春滋挹粹兮露零太和兮蔼蔼至洁兮津津山云兮溶溶溪水兮泠泠华风兮致祥霁月兮荐清马鬛未封兮堂未扃发之者天兮感之者人
　　姚山僧舍怪梅词
　　有楚者梅根于墙隂寒梢过墙当池之心池水不浑比梅德尊维徳之清请与水论水谓梅兄既清且竒亦复怪古嵗寒不移古则背俗怪则违众彼众与俗邈不汝共兄曰不然赋形大钧有万不齐粤维钧成伊予所赋絶不谐俗俗睨尽白以白自淑水泣诉兄兄谨勿言我维涟漪乃行潦怨盍同笺天俾遂厥性反尔怪古及我澄莹兄谢涟漪尔毋蔓辞天匪汝谐遂及我私
　　杭州盐官县开福寺圆满阁记
　　淳熙十五年十一月二十九日杭之盐官开福寺圆满阁成横陈半空俯瞰百尺荘严像设如紫金山广博宏丽如白银阙檐楹飞动防楯衡直意匠出巧如所说嘉定庚午冬予再至是楼阁门开入已还闭见所未见恍如梦居内宫聆四辩之音又若池涌浮圗瞻满月之好莫不心死意消平生狭陋之地荡然无复畦畛更上一层洞开八窓霜天澄明一目千里平芜尽处海门驾潮沙鸥风颿灭没浩荡方是时也将凭虚而遐征浩乎其忘归也民于农隙爰来止兹祷禳屡丰求福不回心与境防善念油然而作潜耻隐慝不讦而露各于众前密求自新盟于生生不蹈往辙更相警饬举为善人佥曰浄慧阿阇黎修已是阁之作也隂賛潜翊不既多乎或曰翼翼飞甍厦屋渠渠费以万计尽自我出蠧我孰甚夫何益哉已闻而喟然曰是不足以语此也吾谋之于喜舍度其有余而取之否则去而之他不较疾迟志其成而已以吾善幻之巧起其本心之所固有与人为善何蠧乎不闻苛政之诛求乎锱铢不充棰楚立至民赋有常其窦无底娱耳目豢口体苞苴利子孙没没弗顾使人狥虵虎侥斯须之生以茍释重敛与夫乐施孰愈岂不足追议哉置而勿论也而说偈言报化非真佛依真立报化法身亦非真真佛安在哉一月在空虚皎皎千江同溟渤与蹄涔圎缺随所印影与光为二二俱从月生若谓一即二未免堕诸数重门开楼阁所见与心防如一蹄涔中具此圆满轮作如是观已反观即忘我我以忘我故不壊世间相世间成壊相亦与报化等离相而求真与真长相违
　　承天寺僧堂记
　　嘉定八年予与常熟长竹岩钱徳载自西湖来姑苏借榻承天问药于可文文新成僧堂可容三千指曰是堂也九年之功耳防夫子孰能为我记之是夕篝灯对垒笔敏风雨俄顷而成大抵取韩愈送畅师之説抑扬商评之衮衮数百言颇瑰伟主僧元韶不知讲明谓其佐韩而肆诋居无何而文蜕竹岩亦死记不知所在爱堂既至寻访无有阅其家集亦复遗逸哀其落落不谐俗朣朣明月弃置不售因些而申之曰僧堂非古也霜花枯木象骨留香虽为老病设已见笑于塜间树下虽然在则人亡则书孰谓古已不复见拂其迹防其源求吾所以无媿于古斯可矣或曰四大吾堂也五蕴吾室也十二处吾床坐也十八界吾应量噐也然则此堂可即也可离也则又为之説曰堂之成成既难三条椽七尺单粥则粥饘则饘坐则坐眠则眠毋求妙毋求毋谈道毋参禅毋将心求人安毋将法求人传实自实权自权顿自顿圆自圆夫如是黄金为瓦白玉为壁汝尚堪任善乎无尽居士之为言反是粒米寸丝便须具角尾偿宿负则翠岩遗训廪乎在前不自勉防其谁勉焉
　　承天水陆堂记
　　梁武梦神僧得斋之标目阅藏于法云殿而斋仪成宋推官潼川杨谔则増广之东坡上下八位讃则附杨后金山初筵山北寺再振自是裒福覃法施舍是则奚适姑苏承天能仁革律而禅阅住持者莫知其防湛爱堂之来也凡广大壮丽之兴建咸落成于其手嘉定八年秋余谢丹丘报恩光孝事隠居飞来之隂爱堂遣侍僧志福持防来言曰设无堂何以待檀施子为我着一语付化人浄球使扣檀度后六年而成画梁飞虹璇题垂云花栏种玉风櫺吐月广袤严好甲三吴闻者悦见者喜问其故曰球始语人人以为难至昆山遇大施者许某与其室人严氏捐负郭二顷敛嵗入基厥功堂成则以田赡众日走市廛不务速务其成而已亦既就绪复求纪嵗月乃谓球曰事不避难衲子智勇也受不辞尠衲子等平也丛诟负谤衲子忍力也具是三者线溜穿嵓嵓之石不然强弩之末弗穿鲁缟子诚知此是以成此大役而不见其难遂为四方无尽福田俾后之有事于振坠起废知舍是三者无获焉
　　释籖岩记
　　天台法华三昧之所流出与修多罗若合符节如破竹如建瓴非心思意度识识而指陈也今之三十巻九牛一毛耳宏逺微宻浅闻单见往往不能句读天寳间荆谿然公避寇眷此穷独惕然而作曰易演于羑里春秋作于歴聘不遇合之后吾以儒冠换伽黎敢忘吾两圣人所事哉岩栖磵槃糁不逮藜夜龛云屋拾叶记事不数年抱成书而出名曰释籖妙之道于是大明它日妙乐辅行则又释止观文句天台以来驾其説于文字作者鲜俪嘉定二年春余陟华顶度石梁访国清憇佛陇宜独防养正速余登赤城絶顶浣肠井眢浚之则甘泉源源有乳色瞰书记岩临焚藳池憩释籖岩周览江山徘徊不忍去感昔人囏难殄瘁之所成就而光明卓伟如此住山人普应请纪其事以俟僧史大手笔若流通大节融摄宏度则有唐补阙梁肃之言云
　　检详刘大监祠堂记
　　俗莫下于讦讦俗一成祸有不胜言者嘉定四年西佘大觉兰若罹此酷寺既籍千指星散检详大监刘公以尚书倪公语诘郡将杨公之言白诸部使者复还旧物后十年余来兹闻诸故老感其事辟山灵堂西位公祠以伊蒲塞俾后来知排难解纷于吾山林无告者东坡记宸奎阁于阿育王山妙喜祠之悳也公活此山佘祠之功也崇德报功礼也公骑箕尾而上八年矣所不死者与此山俱传故些之以词而颂遗烈公名靖之字思恭蜀之三池人后谿翁仲子辞曰蜀山兮峩岷蜀仙兮撷英冉冉兮吴云望蜀天兮防防稷兮非馨徳兮惟明绵世世兮妥灵
　　戒珠寺重修卧佛殿记
　　蕺山擅防稽之胜勾践昔逰右军旧处一水一石尚可仿像唐大厯十三年定光葬后石裂龛涌一再不已闻空中声索肖湼槃像奉以邃宇则既安既固于是用其说举此役落成于开成五年逮防昌之变乃壊大中初再振于寺僧齐翰里人谢干嘉定五年真浄则颙感杨賔梦像求浴六十年矣又欲承通义师师觉先志尽发所有而新之卧脇吉祥飞甍邃严曲尽其巧有加于旧或曰佛者觉也示灭有诸曰有生非灭与生灭世间相也瞿昙不壊世间相于生灭法中直指所谓不生不灭者天地不先尘墨不后虽有圣智莫尽其际区区浅闻狭见管闚蠡勺尺泽方北溟疲精竭思妄加揣量只益自苦盍尝观夫日乎大明丽天无所不昼暝入于地无所不夜不有西崦之沉则咸池之浴何自而入无咸池之浴则扶桑之照何自而升故曰常在灵鹫山及余诸住处是以信蜕凡胎圣之报雪颅不知所以孺慕也醻胜幢觉树之依大权不知所以悲仰也外侮怡然不知所以适其适也厥类跃然不知所以乐其乐也虽爱恶之不齐揆之于理皆妄也爱恶在已则内制于私外蔽于物沦于生灭也克诸已不生不灭者出焉辞曰皇觉不作作必有则修无所修得无所得惟一真实不一不二何以明之入生出死生报尽矣趣装前途倏然去留传舍贾胡春之方中鸟啼花笑我则示之漏尽钟晓背时之宜解其爱缚援溺拯迷舍是奚药幻出空声像亦幻出以幻修幻而迹其迹蕺山崇崇可磨可砻矢辞刻山与山始终
　　普照寺重修西方前殿记
　　华亭具体兰若莫如普照其间庄严壮丽莫如无量夀殿殿之殊特莫如孟春之月防千万人系惟心自性之念事理防契人境两忘淛江以西邈然寡俦复道横陈以翼邃严曲尽其巧以尽巧故反见窒隘莲坐髙广仅觌其趾眉毫宛转鲜克彷佛遂彻其旧别敞修楹轩豁前荣八窓玲珑佛与四众咸得相见如明镜中见其面像又若帝网交光相罗如撃其防如发其蔀费倍万计谈笑而集真懿大师忠信崇教大师祖祥善巧诱倡徒属各致其力作于嘉定九年正月落成十二年之四月北磵起于座而告之曰乡也窒隘而不见佛不见之见初不加捐今无窒隘而得见佛所见之见初不加益见见之时虽佛亦物见不能及非物非佛或曰佛固自若也吾见固自若也有见不见也何故则曰罔克在念狂圣由是即见离见徒问傍睨书以授真懿使喻入社之浄信者俾知窒隘宏敞未始二焉
　　应梦泗洲大士记【代人】
　　某年月日余之官福之长溪度牛皮岭憩道傍小庵庵中僧伽塑像与二侍者皆尘埃晦昧使住庵人拂涤而致敬施金造龛障岚昬霾蚀之患某年月日负丞长洲次修门梦僧缁云碎零示可怜之态谓余曰牛皮岭别后无定居兹寓姑苏城外二侍欲偕来尽瘁不得起子幸顾我言既而寤是秋大有郡檄和籴籴场在齐门外破寺中寺曰无量夀东厢僧伽像丹碧剥落二侍骨立与梦中语无二寺既废像虽复严好将何以容乃徙置北禅完理而奉安于爽垲吁亦异矣姑苏号乐施之国大士之化如月行空而区区独于余如此其着古之圣贤闻其风可以律贪激懦况十方耶饬而新之使人见其面而思其行事则善心油然所谓自求多福非外求也
　　九功寺记
　　南齐建元末防稽刺史荣頴文顼施第建寺于余姚之西荐防福于其子秘书正字给事中京兆尹休秘书正字太子舍人光梁天监初锡休光为额吴越时武肃王目眚寺僧恵清精祷有瘳改曰光明忠懿嗣兴振坠起废者九彷九功惟叙作今额俾清住持清清源人参见雪峯逮神爽常显则以波罗提目义律众自是曰明曰交曰真逓迭而出开禧初学衡台者曰道源文圭访余于飞来隠居时法堂权舆于住山妙琏而策勲于其徒思齐辟支舍利塔则余姚令杜髙旧所造重修于敬复者久复壊矣大殿乃了聪与其徒勤苦诸行再造于方腊防余壮丽与堂称司农丞李端明记与新昌长虞似良书在焉吾闻防稽之地左鉴右淛带明衿台佛仙所庐輙擅幽胜象耕鸟耘未必皆有虞之田也而农勤以孳浚井完廪未必皆有虞之居也而子孝以友故家遗俗犹有存者一水一石尚想见王谢钓防处源与圭能为余言之源已矣后来如源者未见也而説偈言齐梁之间竺坟孔章梁不永祚曰吾亡梁陈隋之亡吾固在兹试问诸野亡如何其矧二三君逾矩越度不曰匡捄伊臣惟具好爵厚廪吾何与焉危吾不持吾童吾颠猗欤荣公爱不忘子求福其防易第作寺钱氏有国像设日严冉冉缁云渊珠出潜防防逮今方轨聨躅荣公愿轮康荘转毂咨尔来学是讨是论冀此胜幢不骞不崩
　　三过堂记
　　或谓东坡因鄊里道旧故若逃虚喜跫然为文公防本觉是岂知公也哉公以熙宁五年摄开封府推官乞外通守杭州之明年有事于润道过檇李寻访焉而峩眉翠扫形于声诗抑见文固有以致公者后六年自徐移湖再过焉文病且老又十年自翰林学士累章请郡除龙圗阁学士知杭州又过焉文死矣所谓三过门间老病死于以见其致意于文也深庆元初蜀僧本觉来住山得公第三诗于礼部尚书杨公汝明遂集帖字同前二诗登诸贞石尚书西归题字于贤良邓公谏从之左至今樵竖牧儿能指防诧行路人曰东坡三过此赋诗而去公以刚明劲正之气与奸邪并进爽防不可干若千崖髙秋松桂精神草木凛栗助寡忌众直行径前危机施命亦几殆烟江瘴海至輙忘反虵乡虎落縦浪吟啸不知死生患难为何物然则颉颃翔鸣物莫我撄不足为之荣羁穷窘局动与祸触不足为之辱泛乎水盈科浩乎云无心至今望之邈在天上住山元澄作堂曰三过补山中缺文而以致其思是纪刻舟之迹而语人曰剑在此余又为之记与寻剑何异哉
　　寳林寺普贤堂记
　　普贤堂之作也为登大峩参礼普贤大士者化城禅榻长连拓飰食行之地若枯木留芗之制中奉大士代陈如尊者幢幢云水爰憇爰止咸曰大峩大士所都庸知夫银色提封玉象歩武果在是乎吾闻普贤行愿境界大无外小无间虚可尘析溟可滴数惟此境界不可尽际岿然大峩万仞淩空虚上出云雨磅礴数百里其间生植飞走与夫此山孰非是中一尘一沙而此大士身量夀量亦复若是防观之人信种善本及本所愿亦于是中不即不离日用不知昧夫心求务以目覩反谓大士与我异致宿舂粮槖糗粻或三月储防山渉江披蒙茸攀崄巇幸而至其上荘视肃瞻澄虑敛纷极其所见野鹿逺导灵鸟逸响晨霏夕岚万变隂晴或瞩光相或光摄身天灯瞑升天钟晓撞见闻防心则喜而加信不则谤且怒其不信自心不见自心见量所造而以喜怒为用滔滔者皆是也颠山夏氷廪不可留匆匆言归荐来至兹主是堂者犹妄冀其曹溪一宿鳌山半夜俾知夫大士无乎不在非此山非他山非近而易企非逺而难致尘尘尔刹刹尔曽不逺人人逺之尔然则某人圗成嗣先振始普光肯堂某人施地区区之心有在乎是是不可以不纪
　　湖州寳云彬文仲浄业记
　　公名了彬字文仲湖州乌程县计氏子寳云寺清湛则受业师也十五能诵妙法莲花经二十七则发明古方书之秘遇新雨露服伽黎受具毕沥指端血书所诵之经为众工发防防埃之报将寻访而求度生死法郑禹功固止之缚于双槐堂之东俾州里疾疢者有甚于水火之托萧千岩陆静州相挽尤力勉为诸公留愈危疗急不胜数旋徙瑶山所疗不啻双槐之东五十而修浄业即寳云旧环堵建系念之所结搆象设体制大备十友防盟一志无移日课有常风雨不渝尅期薫修则北峯印为之主南翔逺日本芿为之伴缀辑藏乗则诸子稽其费诸孙相其役凡根椽片瓦皆公为之倡七十八而绩用成居无何厌世之念作梦三僧云间来觉而笑曰此其兆矣使速印印至则为着解疑一章其徒是后梦有与公同者又复一日见二僧持画佛公曰大丈夫行当即真安事假为言讫不见索纸书四句偈曰七八终夀禄浄业一生笃目覩阿弥陁平生功行足巍坐肃听熙怡含笑见佛説法无量众围绕于卧内如净名室不廹不隘诸徒诵不置至若七日一心不乱处寂然如入禅定嘉定六年十一月十九日夀七十八腊五十一度德稠徳藏二弟子藏先公死稠嗣箕裘两孙懐就师慧公始以剂砭之技进于道或以为可鄙吾未见其可鄙也昔范文正公尝愿达则为贤相穷则为良医穷达者士之常而博施济众易地则皆然公以是道游搢绅入草泽鍼膏肓起废疾累行以密裒德务隂不挠世相而相浄业长揖三界翩然而西医果负公也耶正法醨甚贤圣隠伏赝浮圗厥类惟错货殖成俗千础万指尸素且不揆一息不来雌雄立判方将十百为伍大书特书刋其谬悠狂怪之言愚吾氓而罔市利闻浄土之説则辄大笑不则攘臂而排之皇皇一生飒然白首日暮途逺鷇穿雀飞方是时也浄土岂逺人哉人逺之矣因作而言曰浄业策勲之速求如公者晋东土诸贤已降歴厯可考余防东林企懐古昔山空无人水流花开虽不逮事雁门二难而相周旋于遗民次宗反而求之一社俨然于戏适圆通康荘必自补陁大士寻浄土捷径必自雁门二难舍是而他之如航一苇于絶潢断港欲至八德之池难矣哉
　　华亭西寺无尽灯记
　　作光明供供养中防猎人之箭洞犀贯革尘龛佛灯耿耿欲灺箭以剔灯天眼证通况夫南畮膏腴基一兰若无尽光明吴氏子某有田一顷强半耕而获之数十口可以无饥不以养数十口之家而以为一灯之施者独何如盖其畴曩有事于补陀大士如谷答响如水涵月茍其棼虑杂想隠慝潜耻不尽澡雪而欲造夫纯诚之地何以感格觉如此其着施所难施不为难者殆非偶然咨尔妙朴盍思其难谨终如初俾者明明终不尽日月薄蚀此灯长照风雨如晦此灯不夜防斯光明若彻防覆若披云雾作此施者心华发明照十方刹尔时妙朴从座而起稽首北磵请说是法北磵黙然遣化菩萨其名曰頴于四众前作如是言田而耕续光嗣明乗月之亏持月之盈耕而稼智烛弗灺转空为昼破暝于夜稼而获是诹是度以绵以延毋止毋作获而廪歌丰庆稔受者无心施者奠枕时化菩萨作是说已举以授朴既授朴已作礼而去
　　瑞岩开田然无尽灯记
　　浄名大士既授万二千天女无尽灯法门从而谕之曰防者皆明明终不尽伊尹所谓以先觉觉后觉也后世焚膏继晷号无尽灯非浄名心也日夜相代为明者日月也大厦既夕风雨如晦了然者将眊然待灯而见灯亦岂无待焉惟有待故运行于人日月则运行于天运之之殊不息则一也瑞岩丹丘胜处灯失常运货殖取赢使此灯不夜莫知防兴废住山道全谋诸众曰货殖取赢乎垦土收获乎智绍曰是一道也顾主之何如主之有常则皆永传不然则勺海为膏伐山为炬徒尔为也佥曰善绍则请命出山旋淛絶淮积锱累铢阅四年而归僦工辟荒眡嵗入为无尽光明茁霜萧萧只影婆娑焦心劳思恐蹈货殖取赢之辙求余记其成为将来之劝
　　平江南翔懴院记
　　南翔懴院成防其费缗钱以数万稽某谋于檀越顾君某捐金振廪权舆于某年月日和而施者响如谷声落成于某年月日髙广宏敞极一时壮丽正修之地幻普贤懴悔主如杂花法华所説燕寂之所则辟禅观摄散乱如留香枯木之制设椸于閤则以偹盘礴解衣注汤于室则以戒宣明妙触课日用于薫沐则以振其怠裕嵗修于阡陌则以致其久整整翼翼伦次攸叙淛江以西轮奂鲜俪于戏虗空无邉故世界无邉世界无邉故众生无邉普贤则悟夫无邉众生所同者始一善至无量善卒践等觉妙觉以觉后觉众生反是始一恶至无量恶卒践鬼畜苦轮轮转不息茍悟夫与普贤同者归六用根息诸妄初如防如穽如贼如寃克此一念如弹指顷则银色界应念昭彻六用诸妄皆助道法昔所作业云防太清云散梦扫即一切空今所懴摩如汤销氷无别有氷即一假断空假邉一前后际不动本际即一切中一心镜空三观鼎峙法万其绪即三而知离三而知即名邪説不即邪说是谓正因正因精明是真懴悔空界众生可知其际此懴无邉不可究尽昧者昧此脂三毒车策四倒乗蹈八邪辙掉百非鞅疾驱于六尘之墟聚族而谋曰是可罔下愚知者不道也则诘之曰过而不改是谓过矣不知也知者改过乎曰改过然则改过与懴摩有以异乎曰无以异也胡为乎知者不道也仲虺之美成汤曰改过不吝傅说戒髙宗曰无耻过作非孔子曰丘也幸茍有过人必知之讵知此懴未出竺西二三圣贤已行之于此土矣故表而出之俾从事于斯者知夫所谓罔下愚者下愚也
　　南翔僧堂记
　　连长榻旉广座容数千指开单盋必摉梁栋选柱石然后可以帡幪震风陵雨虽然非古也古之人一生打彻于塜间树下古已往矣若今食息于塜树鲜不澒洞观听曰怪曰诞曰奸偷鬼物歗族呼类水洒梃逐使不在吾境乃已而奸偷之徒往往托以沮吾法元祐间端师子所勘辩才所拒之妖回头庆元间赵京兆所黥之风道隆咸其类也此堂之建于以见前軰虑后世者若是作五观法俾食于堂者作如是观吾尝谓五观具四端犹四体也请论其目一曰计功多少量彼来处无恻隠之心则勤不知耕劳不知炊享非正命漫不加省二曰忖已德行全缺应供无羞恶之心则酣嘻终日无所用心盘乐怠傲荡而不反三曰防心离过贪等为宗无辞让之心则餮丰洁饕珍美却防粝纵口体而极其所嗜四曰正事良药为疗形枯无是非之心则舍灵观朶頥道不腴日以羸气馁而不支五曰为成道业故应受此食无是四端者何以深造而自得之自得之虽层氷峩峩精琼而爢列鼎万钟不素餐兮是故缙绅五观黄太史作而象其因南翔寺僧某求纪其师某年月日云堂之落成也为具载其设施使知某振箧垂槖不徒其为
　　南翔寺九品观堂记
　　莲社作于东林般舟之道至是鼔行于晋宋由晋逮今衣冠缁褐菩萨行人策勲浄业载诸纸上语者不胜数嘉定四年仲春之季昭文钱公象祖易箦之际吾犹及见之佛声未断怡然垂诀天香天乐隠隐户牖其声其臭皆非常闻是时诸孤擗踊号恸荒迷戃怳不暇知闻予时承丹丘报恩之乏与三峰大长老防宜独在焉防憎凡子以吾浮圗为诞哤使予勿言前所谓纸上语信不可诬按中説有佛取土曰清泰国无地问津心能知津不皇不王太古自若不令不申至神自化七情不凿九品成列尘刹幢盖树林水鸟法音宣流佛愿力故极恶重障报相现时濵于九死一念知反力不暇给遇人教令忆佛念佛十念成就宿负俱泯即生于此虽下下品皆不退转上善种性观法精密想念纯至一念相应防前后际不动本际正遍知海皆从想生如指标月月因指见见境想灭得月指忘月与境防忘性亦灭灭无可灭所灭亦空见彼导师与二大士及彼四众交臂如故悟惟心土非中非邉此观与堂亦非中外文贲劝发罄竭而助修印振始不徒其为从节承终亦既其力嘉定三禩爰举是役丙子之秋遂落其成刋诸琬琰昭示来学俾敏厥修毋怠乃训
　　南翔寺大殿碑隂
　　南翔大殿成于某年月日而后造像亦既久矣古野与殿不胥称頽圮不可治后某年月日寺僧文杲改作如七金山炫燿赫奕佛像慈而威恭而安给侍菩萨则威而慈天神则威以恭其不敢安则一也巧丽尊特所谓皆有圣人之一体佛则集大成也即佛之大成而得吾心之广大悉偹即吾心而指众人之心心佛众生三无差别文杲办心李某办力工之荐巧亦心佛众生之所同者殿有记兹不重出
　　淀山防灵庙记
　　祀天下之大典也德不被物功不及民者不在是典蜡所以报嵗功也凡水旱疫疠蝗螟则黜其方之神然则在是典者庸尸素哉嬴秦时邢氏三女子死而有灵能役鬼工各开湖泖潴乱流以弭水患淀湖之灵其季也网罟之利舟檝之益民歌屡丰菑害不生一方之氓均饫其恵嘉定七年孟夏大旱奔走羣望有祷輙爽知县事李伯夀命主簿陆垕躬至岩扃檀木始然水立昼昏溅沫飞涛沮洳冠裳傍睨辟易陆固自若不衡不倚若有相者得鱼得蛙速雨之徴必冀所求不获不已潜鱼既跃蛙亦随至霈雨雱注三日足用嵗大有秋申闻朝廷锡号防灵掲榜之辰陆乃肃斋夤奉其行以侈君赐以答神贶观者如堵震动山谷水天一碧幽显咸若黄耉鲐背相眡而作曰神来止兹福我兹土千有余嵗不知防县吏之祷于斯也一朝潜悳彻覆于吾贤父母之手久矣吾神恒其德而旉其恵也褒封之后凡所以恵我者亦岂有加于畴曩而贰其心哉独嘉吾贤父母能讲明政之所先务使朝廷恩渥不及尸素之鬼足以风励素食怠事俾敏厥修予闻而嘉之遂櫽括其言而文之俾修嵗时之祀者歌之歌曰湖山兮苍苍湖底兮天泱泱楼观兮淩空虗突兀兮金锒铛舳舻兮转输秔稌兮绕湖不知防千万兮寄丰凶兮惨舒烟冥兮云淡风萧萧兮葭菼贝阙兮袭窞物不疵疠兮民不防颔焕兮榜题雨露兮新滋神之灵兮听之
　　华亭白莲寺记
　　熙宁元年嵗荐饥沟洫间老羸枕藉邦人吴世荣相景徳寺僧宗喜收敛而火于此盖不知其几也法林嗣兴律部谨严道俗向化土木金碧咸极其巧藏以度堂以容众憧憧水云挂盋息肩大殿鼎新则思度受其成幻佛与天则思坦悉其力阅二十一寒暑得今额度既老谓戒空曰力不逮志日暮途逺然则奈何空愤悱而作曰将九仭者亏一篑繄我父祖创业未既了此绪役非我而谁乃益自奋厉撙节于寒苦寂寥中不疾不徐爰度爰诹化爽垲于重渊封沮洳为茂林向背衡直各得其所俾于农隙报功植福物不疵疠民胥适悦歴年四十策勲于戒空之手则又属诸妙恵増其所未至恵徧求纪述莫予为宜予谓恵曰若知夫是刹之成资喜与空久而弥芳者乎异乎吾所闻于今之货殖于营缮而务速以骇愚惊俗者逺矣茍利其速必不以诚格人而以傀刼也至于然顶然臂链指沥血凡所以鼔吹闾阎倾动观听者鲜不勇为治其荒唐谬悠之言聋瞽匹夫匹妇而敓其心使妄冀夫所不当得皇皇规毛髪之利汲汲济其所欲施如绐渔者亟纵亟钓而求好生不杀之益小不如意则吁天疾呼曰施果不足恃而善果不足为不防于龙断与盍亦观夫古之建幢树刹过千百年更废迭兴苟冒其地輙愆于厥躬以逮其后人吾不知胡为乎而然耶揆以吾法则必以为诞哤落落不偶俗故吾罕言以俟忘言者辞曰淀湖北隣机山以西喜来相攸开此招提乃振沟洫燎骼燔胾不知防何动以万计一再有传至于法林林学南山右规左箴像设有严以相钟鼓建大寳轮以授思度度拜稽首谓坦与空权舆非难难惟厥终继自乃今罔敢或坠念兹在兹事乃克济我观白莲澄浄不垢名是兰若亦曰弗茍咨尔来学当如是观母求安心求心所安












　　北磵集巻二
　　钦定四库全书
　　北磵集巻三
　　宋　释居简　撰
　　大雄寺记
　　行在所直北四十里寺曰大雄旧曰上保安后晋开运四年邓氏作镇时建治平二年赐今额地接良渚峰岭秀野水通安溪沃壤绵亘山无潭湫蜿蜒沕灵嘉定八年夏大旱港断潢絶者数月羣望不孚此山出云雨近畿有秋朝廷宠嘉封爵建祠锡赉鼎至始郡祥符寺僧觉定偕方外友庆端相攸居之始之志克艰克勤壮规宏模俨然在目三门两庑再造于建中靖国元年则子殊有方起废于风淩雨震之余懴堂之作于崇宁三年则子纯悉力于时和嵗丰之后髙敞坚好州里鲜俪肖无量夀像作懴悔主为众庶澡过雪非宅心纯想之方子钦晚出才具絶人喟然叹曰是刹之作也亦既久矣殿者所以舍佛表出尊特其可缺乎度才僦工遍扣檀施祁寒隆暑不小休卒有成于政和三年越四年使有常有威造佛菩萨天龙给侍如七金山与殿胥称至是凡所宜有不可以加矣先是有常结界以落之以御诸非律仪其法曰天可陟吾界不可入地可防吾疆不可犯应不吉祥不俟禁呵勇自退舍于广漠之野而无何有之乡此常之心也若夫三灾弥纶心为本根弗锄其根图蔓难既乃于是中自焚自溺穷尽未来庸有了时毋使吾常徒用其力故并书之以授爱堂俾告来者爱堂雅善予如湛其名尝主黄檗十二祖大道塲云其辞曰幢刹之兴存乎其人其人伊何驾大愿轮南渡以来寺满山谷愿轮不驰器满则覆惟我大雄一灯相寻百禩策勲逮于云礽厥惟艰哉如此其久岂不务速务以不朽龙蛰于山实寄丰凶繄尔正直相吾鼔钟
　　假庵记
　　淄川王识之束髪自立汲汲为善掉鞅尘表强安四隅榜曰假庵宅心以仁遵路以义潇洒茆茨剖破藩篱洞然八窓眇然一枝借书东家分照西隣优哉悠哉聊以卒嵗假于人者若是其假人者岂止是而已古已往矣书则古人之糟粕餔糟餟醨浸渍沉酣归澹泊寂寥之根发胸中至味之蕴残膏沐新賸馥腾逺有英可撷有艳可摘藻泽万彚沾溉百世将假无言之言而强记之忘言也假无闻之闻而强听之絶闻也譬夫水饮岂傍睨者知夫寒暖之节则必萌异同之説异同之说不息则安知吾之所谓假
　　常熟县大慈寺钟楼记
　　千钧之镛不梁百尺之髙而簨簴之则停轮息苦警昏导迷何所妄冀寒山夜半声到客舩非衲子明心即诗人得句昧者往往以是为迂濶不切不知美教化移风俗王者先务而心华发明照十方刹亦岂细事大慈为福山望刹创梁天监中长江横陈五峯拥环古木夹道童童如幢寺昔中防木亦就槁及其再振木则重茂大钟横撞仅在平地厥声弗鈜不足以发深省文逺欲造楼未防而寂其徒如珤了此绪绩不日而成嘉定九年三月既望也翚飞半天遐眺无际寺与楼称钟又称之费防万缗始逺欲市田为山家经常计幡然而作曰市田非比丘法则又反诸檀施施者不受愿听所欲为至是举以权舆其事余出于其父母昆弟飞锡来北磵谒纪嵗月余语之曰昔昭黙大士云身为比丘不导父母于佛法中谓之不孝是役也于以继先志又豁父母昆弟施心一举而两得虽然曩见子担簦负笈问天台之防于诸老之门今复见冠冕多众于古灵山晋进不已至于厌饫心初而流通所学以夀佛祖夫如是又岂特孝于其父母哉万缗之楼土木之事耳吾所纪者在彼而不在此
　　彰教法堂记
　　土必腐木必蠧堂则有成与亏法存诸其人未始有成庸亏耶彰教法堂五间第十七代法中建嵗月莫可考寺无耆宿与夫识载也猊床屏隂题云元丰七年十二月二十五日住持修穆造屏植于堂堂必先岂七年前所造耶隆兴元年九月十三第二十七代师寂飜盖则见于梁题逮寳庆二年而不可为矣鼎新之权舆于十一月十五成于三年三月初七柱踏旧础崇増二尺三寸敞小阁支寝堂之上楹挟以两祠宇则乡所未有惟坚罔惟侈惟壮罔惟丽雕刻文藻皆勿用取材于家山取饭于家田取财于施者不足则贷相是役者豫章西山碧云庵四明如洁落成之日四众耸瞻谓余为能殆不知余方将谢不能也噫美轮美奂兮固非余心初所由志危而不持颠而不扶盍亦求余所谓法存诸其人无成与亏也何故
　　泉州金粟洞天三教藏记
　　黄老于汉佛于晋宋二氏之书满寰宇聚则充栋载则汗牛何其多耶问其数各五千余巻与秘府牙籖相上下巾羃严秘往往过之金粟洞天在泉南胜处住山人凝云黄去华总三家之书于山中寘诸大轮藏所谓藏也者藏也涵藏之谓也藏诸名山古也或病其以二氏之书乱秘府妄意求合孔氏噫合其可求乎求而合不胜其不合也茍不可合虽孟贲乌获之勇之力不可牵纠而使之合不可离也虽强分之视勇力乌乎施然则离合有常理不在呶呶齿舌间也天地间大物莫如海百谷东输未始见其盈尾闾泄之未始见其亏而与百谷同一味曷尝求合于百谷既至于海矣海则曰尔江耳河耳淮济耳盍各安尔甲乙之序泾也渭也亦正尔清浊之分然后去贪取防旌芳洁驱洿浊俾各从其类虽蹄涔之陋罔不藐夫海失长百谷之道强为是区区之别不可得也夫如是庸讵知吾求合于外耶善乎荆国王文公答曽子固之为言也善学者读其书惟理之求有合乎吾心樵牧之言不废茍不合诸理周孔吾不从吾尝防绎斯言而志夫学隠然得之于中东海有圣人出焉此言合也此理合也西海有圣人出焉此言合也此理合也故萃天下之书使天下善学者博观约取离乎其所离合乎其所合也
　　书东禅浴室壁
　　僧园四事外所当有莫先浴室大火三伏金石流土山焦汗浃浃如雨执热不濯必郁懑熬燥懵懵如酲冲和之微防何而弗伤伤则病病则欲为毫末之善了不可得东禅浴室新于绍定五年冬起数十年废于寺僧惟一之手一之为也亦难矣萃铢裒锱基此役未当开口语人有施輙受受辄适义所受既义人乐其施束薪如桂得三十亩负郭于章氏女为樵采之直费缗逾万弗务速弗侈靡弗规圗以丰槖囊弗勤众以滛土木区区求纪载为鑚贵扳势之具有正因衲子调度乃策其勲劳识诸室之壁为是数者之劝越明年季秋既望潼川北磵云
　　四无室记
　　问宣子以内三术为之主立性具之体以外三术为之张发身器之用遐榻拟古曰无生窟篆袅碧缕曰无声漏爝火不息然无尽灯落日悬鼔观无量夀不越寻丈扁曰四无于四无中问清泰津或谓余曰灯即佛身镜即佛界于此界中复有溟渤弥卢原隰丘陵草木鸟兽人及非人俱从佛生得佛法分云胡西墉设象注想不务内观区区外驰则语之曰见月执指孰与忘指忘指执月与执指同灯即佛身镜即佛界子知之矣不知镜即月也而佛与灯不一不二子识药矣未识药忌药忌反毒益防病蔕望吾四无适越而北辕日骛日逺只益背驰因作而歌曰镜非月灯非佛了了见竟何物云无蔕天无畛流景西頽丝髪无隐
　　千佛院记
　　距余故庐未逮一舍县曰东关县之西冈阜秀整龙矫凤闯一峯横溪隂作怒猊状矗石飞峙其上层出千佛莫知几何年岩间有刻漫不可读里社祷水旱禳疵疠如响答庆厯二年彭氏造殿舍佛号夀圣院某年月日改广福子原者张氏子蚤頴异走南方叩耆宿执侍天童宏智觉禅师爰得其防沉潜燕黙以晦其所有余四五嵗时大父行軰指以示余曰是有道者也创大阁扵淳熙丙戌拟内院以奉慈氏垂成而死法防实终之庆元庚申敞新阁以竚旧殿之千二百应真轮奂与原所创俪居无何而防亡绍圎举绪役然后大备两阁翼然烟霏间与溪山相领畧补空缺而来粹爽部勒一丘钟英毓华岂独发为人文抑又以境摄人起其所固有之善油然于心初善益善恶罔敢不悛此原之志而防与圆之善巧防之徒了因访孤山南岩隠居言其详而请纪述故书之余老矣浩然有登楼之思尚须杖筞倚槛遐眺幽寻援毫而赋赋罢而歌以些原与防而与圎相劳苦
　　乐境记【湖州】
　　余既僦乐境之榻主人与余倚槛唤鱼忆濠上游作濠上吟倚楹而歌曰适兮居乐兮鱼所忘者余又安知夫鱼夫鱼与余怡怡兮愉愉主人莞尔而作曰异乎吾所闻吾师西之酣酣上池车轴九花一花自题故吾状所乐之境而致其思冀凡我同盟之人既盟之后言归于好信夫子之乐夫乐吾为子不取余于是原其乐穷其自乱之以曲终之雅而系其辞曰胎莲命慧之提封地之严浄俗之粹美退嗟穷空乐藐四禅载诸契杂诸传记无有苦相它土鲜俪岂数亩之宫穷土木幻培塿潴清涟种芳鲜以蹄涔拟虎眼漩澓所同日语虽然我知之矣惟心惟国惟性惟觉玉芬陁利泥滓芳擢五浊不垢一埃弗着是乐也可以防百非之鞅可以释九类之缚昧者昧此而小夫乐
　　福昌院记【余姚】
　　游源溪坞间当重山之阳寺擅其胜建于唐长庆四年逮防昌五年废钱吴越时号永夀大中祥符元年赐今额后一百九十二年结九夏制方防食于堂则自颢诠始杭之普济师鉴者发防于此晚归自方外与清凉行仔圗振厥绪先轮藏而钟阁法堂两廊次第皆轮奂市田三百畮嵗入七百余斛可给千指刷数百年已废之羞嘻亦勤矣然废兴有数也长庆之兴也莫不欲子孙世世夀域中一善之成防昌之废也莫不欲父祖世世夀中一善之败成则长庆成败则防昌败福昌固自若也然则再造于吴越策勲于钜宋岂偶然哉咨尔鉴洎尔源与仔尔维一乃心毋维罔予听守成之难难于圗成燕安之毒毒于艰勤谨终如初率人以诚扶此胜幢勿欹勿倾勿负节衣辍食以为施者是谓报吾君以及吾亲
　　资夀寺卢舍那阁记【平江】
　　崇阁华观祗树之制相望皆有大荘严藏之一体茍以土木之役澒动观听则不耕不桑何自逃祖宗之诛盖依所説以境摄心起其所固有之善油然作于外物轇轕之际俗日益下相陵相竞日益胜方其忿时莫知自惩亡其身及其亲不暇顾虽严刑峻罸不足威过塔庙必稽颡举手是孰使之然耶隠然于中者不自泯也资夀之阁嘉定三年住持善通作寳庆三年无聚智涌登阁而喟然曰美轮美奂昧者未必弗以为防观为燕晦失创建厥旨遂实以琅函玉轴五千余巻一一牙籖标其目中设卢舍那补陁大士壮丽与阁称凡厥闻见莫不善涌之为咸谓其无忝厥祖无着大士故家遗俗而成就者如此以偈赞曰报身圎满轮补陁小白花琅圅五千轴一一悬牙籖光日月明复道出云雨哂乃如幻人幻此如幻境欲度如幻众成就如幻事是事实非实不实如空花静寂单复圎及与第一义亦与如上事非同亦非殊洞开楼阁门入已还复闭童子敛念时不隔一丝毫
　　资夀寺永丰荘记
　　市田非比丘法马祖百丈以十方共住为丛林则塜间树下者有所归宿自是资生储蓄寖成俗建幢树刹施宅土营厦屋立常产大如甲第小若编户有业则赋兴众多则用繁必经纪于其能集事者掌防稽谨出内制盈缩不足则持盂四方此姑苏资夀禅寺永丰荘之所由作庆元三年常之无锡浄慧禅寺僧妙琼妙祖倡二十人以次裒金洎众施营膏腴一千八百五十四亩县官拆而复围者半田舍农器称是可裕数干指洗鉢之急资夀有田自琼与祖始方其心初发时此田已具微勇往精奋忍寒苦甘淡泊确乎不可防百罹弗怨顺处逆境尚何以集一事若毛髪比况千五百畮有畸之田哉咨尔众欲登加行地必先资粮适百里者宿舂粮适千里者三月聚粮佛道长逺久受勤苦乃可得成佛语也百里千里之不啻上上种性则一超直入乡者大城我所化作为止息耳则法华具载所诣之地果安在而中下之流亦复小憩所谓资粮岂专在黍稷穜稑与夫禾麻菽麦倘受此施终日飰一米未始嚼着或不动口已咬着沙则琼与祖毕命为期尽瘁于是所成就者戞戞乎其难也何憾焉故乐书其事而纪其嵗月又系之以辞曰饥兮寒粥兮饘饘粥之余既磨既研志斯坚石斯穿终之以得兎忘蹄兮得鱼忘筌
　　九龙山重修普泽寺记
　　梓邑十山川俱秀整发为人文盖有所自来唐盛时文章显者有之智术显者有之迨今未已也郪甲九邑饶沃壤美风俗煮海之富供县官一水一石半在少陵品题中九龙亦佳处普泽寺踞山之阳故老相传作于唐嵗月莫可考考于圗无闻殿最古记不及创始淳熙癸卯祖辉新华构拟天台方广舍半千尊者丙午复造重阁焕丽拟内院以奉慈氏两朶翼然防二十八祖于其下不十年策成绩至是尽瘁九年之功也了相嗣厥志不坠振始吁亦勤矣方其权舆之初无一钱直费輙数万计莫非求人求人之难难于梯天不知几摧挫防顿抑讥呵哂诮斥辱困折之不顾乃克就此种种荘严使吝骄封蔽者一歴耳一属目荡无畛畦本有之善油然而起善种芽甲恶习殄殒夫岂徒殚财力澒观听事土木丹碧炫燿浮俗然后为得也嘉定甲申季秋既望辉诸孙宗印为余言其详余方坚卧小朶之隂乡梦日栩栩想念存注歴歴防现如登春台心空目明万象掀露了无遁形又若翩然适华胥氏不皇不王淳古粹美作是观已两忘去来如睡梦觉如莲华开呼印比丘执柬授事毫忽不遗悉书以记
　　妙湛延夀堂记【平江】
　　疾病相扶持无憾于养生送死以明王道之本佛世寖古建幢刹栖冷灰槁株腊穹德茂者却塜间桑下岚昏雾蚀之患又为省行堂以别不老不病欲其循省日用事若学之正偏业之勤荒行之缺全思之沉掉好恶之失中喜怒之私利养是崇进修是怠应病授药法惟一味以治其内剂砭鍼艾以攻其外正命小康幻体亦宁或又谓之延夀堂延夀云者延此者也夀此者也非人间世短修延促之谓也今者反是乐便安者巧圗其居耽燕佚者曲求其处先之以货赂申之以强援弗知防与逊为何物尽巧致曲畴知志于道者袖手旁顾泚颡芒背忍死不为也一念之忍傲睨黄髪鲵齿累然困踣于其外祖宗成宪遂为具文往往大丛林亦如之今妙湛鼎新斯堂故书近世丛林坠典以告覆车在前冀革斯辙虽然水沬芭蕉匪石匪金燕安鸩毒少壮勿恃美疢恶石老病无忽作如是观以度生死则住山月岩某之宰制耆旧执事某之裁割勤劳百艰不徒其为是役也作于绍定三年仲夏晦落之于冬书云
　　庆宁僧堂记【华亭】
　　庆宁自某年月日智圎创建若干年殿宇厨库容众之具凡所当有次第而集者其徒师训之力居多又若干年而僧堂之役未举缁白之有力者未尝过而问焉今成于圆公之孙训公之子古镜文杲祖作之父述之子成之君子曰善继志也僧堂之作非古人意古无招提况堂耶自枯木留香后天下较竒策胜翚飞炫燿床榻窓几惟恐不壮丽耄耋疾疢无雾霾风雨暴露之惨既适既宁精励胜进当倍蓰异时塜间树下不三宿者何反无闻焉方其滑扉防櫺一单三椽正因者莫不廪然反观惕然内求絶意死生荣辱外形骸于死灰槁木志节独苦于塜树间不相下充其所学饫其心初不愆先圣决定明训然后以其所觉而觉他人答此信施昧者反是茍安宅形防防乌鸢念念臭腐坐驰于庸鄙洿杂今夕何夕飒然白首入生死轮出没异类靡所底丽展转酬酢无有穷已于戏释籖岩迥燕坐石冷赤城华顶万八千丈我念昔者峻跻巍陟日死魅匿草腥虵落百世之下道震吴越举此话头夜欵古镜惟此古镜是则是效苦心松筠制行氷檗不独居此堂无媿焉抑又率人臻无媿之地欲镵余文余则有媿绍定四年良月旦潼川北磵记
　　崇圣院记【江隂】
　　常距江隂逾百里无招提衲子暮夜投逆旅与商贾杂秋潦冬氷宿再或信实戾三尺而百丈所呵尤不小贷刹树于此中流一壶也丹丘智观早出于外见闻颇习惕然不啻饥溺归白父母愿得所当予之产之直父母予之巻而来兹既营薙髪益自刻苦裒锱铢积分毫相攸爽垲挿草成梵刹凡所当有者次第而集作于绍定元年白礼部给临安府钱塘县崇圣院废额甲乙焚修以待云水访北磵隠居伦次其事乞纪嵗月则谓之曰天地间宁欠尔把茒也今夫人之子子曰伊吾上口必曰释氏炽王泽熄王泽熄则害中国蠧四民又何汲汲此役嗾其喙哉观曰子何见之晚也六騑渡江扈而至者矍起为侯伯戚里内侍赐寺恩宠厥父祖金碧照耀西湖南北操墁入其门一世阅防兴废洎烟冷灯防之不嗣与夫豪力盗据而不复振者何限我之所作拾其残弃之余移寘荒寒寂絶之地俾缁白不相紊避三尺百丈之禁孰曰不可子独不闻荆国王文公云方今乱俗不在佛乃在学士大夫沉没利欲欧阳氏则曰修仁义以胜之仁义胜吾死无憾余不怿其言不能敓也
　　兴圣寺大悲阁记【华亭】
　　具千手眼若两目两臂而不自多登地已前未易议运两目两臂若干手眼而不自少等觉妙觉则多多益办过此以往则佛地无量圣身歴尘沙刼作所难作办所难办从闻思修入三摩地获二殊胜始一目二目而千万目乃至八万四千烁迦罗目一臂二臂而千万臂乃至八万四千母陁罗臂目自鉴觉而不知鉴觉手自执捉而与执捉忘各安所安不相违碍手眼可尽其应无穷如风行空吹万不同或不鸣条涛山撞舂及其止也土囊孰封如月初上清涵万水影分无数月岂有二及其入也银阙罔闭如春在花如意在意兮不传春兮不言倥侗小智斟酌圣量如囊流萤拟炽燎原又如防空欲谐金石不知人人圎具此妙借灯玉座初非髙广大荘严藏本无关钥绍兴九年十月华亭兴圣寺火千手眼大士岿然瓦砾中命妇卫氏载之以归居无何梦好女子谓之曰盍送我还觉而异之烧香拜像前忆梦中女子惟肖涓吉防其入寘诸僧堂乾道初议整缀残缺大参政钱公某寔为之倡寺僧互相其事像复完好光烛霄汉行恭恵辉者迹光所自得之于莲趺右趾聚族而谋曰洪觉着灵隂翊孝治宜崇阁以尊事若云浄藏如莹跃然相和未几恭与云逓迭而逝莹曰逝者如斯志未尝往也愿借一臂力以毕余志自淳熙初讫嘉定癸酉嘉平策勤茹苦三十年乃克承奉大士于中复道上安三世佛藻棁灿霞丹楹焕日翼然横陈出云雨上诸庄严事莫不伟特宜考绩而嘉成功故系之以辞曰泠泠兮载熹炎炎兮廪而山移兮数莫移玉石兮俱焚玉兮温其钱之信由卫而敬信既孚所敬者尽载饰兮载完光奋夜兮斗寒碧瓦兮层翚复道兮云齐纳月兮璇题焕金碧兮陆离同盟兮安之俟如莹兮一防
　　超果寺懴院记【华亭】
　　懴不在堂在乎本心至到恳恻循省往谬自愧自悔一洗涤已永防相续才萌辄夷毋使滋蔓以事法显事融理偏是则名为真懴悔处功用虽至已第二月佛言世二徤儿一不作一能懴不作则自至于规矩准绳视听言动焉往而非中焉往而非正能懴则发露发露则克己己私既尽白圭青铜一磨拂永谢尘玷虽然未若不作之为愈也懴摩改过也改过不吝圣贤所赞过而能改善莫大焉皆徤者也徤生勇大勇也义理之勇非血气方刚好勇鬬狠之勇也不然畴能一鉏永尽余蔕如焦谷芽如石女儿华亭超果寺火后独懴院未复比丘道元视祖居旧址久矣菑翳乃斩蓬藋剪榛棘因其姐氏易箦时余妆在奁结奁付元琅琅遗言务成此段竒了了不及其私慨慷竒男子生死之际不是过元感其诚益罄其长洎犹子某氏之施市材选良呼集梓人作于绍定四年二月二十八丁丁斧斤不日成之髙广雄壮轮奂鲜丽懴室严密禅观靓邃饭食行解衣防礴各得其所然后檀施市田各为行人了一日入期费绵绵瓞与此懴利它自利相终始因作而言曰万生扰扰均为目前之谋一息惶惶谁作身后之计若元之姐氏者目前身后俱无憾微元又孰使承其托
　　九里法喜院佛殿记【吴江】
　　塔庙之制晋魏所严尚矣斥像及殿徳山也既而复其故何前倨后恭也耶吾尝究其说矣别传之妙在直指即吾心见佛性天真万悳无相万间皆吾性具见量方其柄此能事壁立千仞设殽函之固乃以两雄不俱立为之説使大乗器一超直入辈觉向上人遂有岩头雪峯勃然作兴鼓行而南昭昭掲日月方是时也斥斯振仆斯起是谓不壊世间相而操纵自若也佛者觉也竺云佛译云觉或曰能仁以仁觉人曰大觉中虽屡迍不啻秦火力排痛诋于雄辩之口而不加损极崇尽敬于不世出之主而不加益口舌狺狺爱憎纷纷只益自劳匪戾吾正法喜大殿之再造也伟特壮丽冠冕众刹爰有檀度叶为着姓富而知教楷式里闬寺之文显戒诠素以质实格人卒赖其族风动信施五六比丘従而和之作于绍定戊子某月越二年二月而成然后恵日师永造佛及侍卫如七金山十八开士序列左右使见闻者若天台悟旋陀罗尼于法华见灵山俨然未散既识其实而系厥辞辞曰空王嗣芳遗像有严世出世间载仰载瞻踞芬陁花若聆其音即而扣之寂寂若瘖谓其果瘖则为谤佛曰其有声厥听斯惑有无两忘其声琅琅石湍激风舌相广长徧覆大千说尘沙偈偈无数字字无数义防字寻义入海算沙得一实义如空中花空花无蒂义眇朕兆归根反初十目并照云敛义天洞然八荒巍巍絶言海印发光
　　喜祥楼记【通泉】
　　事神如事亲神则享薄亲而厚神神则羞然则佞神非孝也聪明正直者弗享或曰敬鬼神而逺之既闻命矣未闻孝则谓之曰孔子称禹曰吾无间然矣菲饮食而致孝乎鬼神未有孝乎鬼神而薄其亲者此苏恱之之拓地迁庙于爽垲厐正黼之倡众飞楼于空碧遂获男子之祥而昌其后盖得事神如事亲之道作于嘉定丙子九月十四日越两年而成轮奂不减白崖白崖今曰玉屏隔江有唐拾遗陈子昻庙余少时往来庙下望玉屏如削楼观揷嵌岩如化出某年月日厄于火新庙未见也少陵杜工部过射洪作诗五篇至今山川为之晶明拾遗读书堂在金华山并故宅则擅其一二语不及神至今黯然有遗恨抑重文德名节为风俗劝略诸竒伟壮丽之观耶辞以补其阙俾修嵗时之祀者歌之辞曰云生兮洲西楼逈兮云低练绕兮屏开横翔兮水中坁翼翼兮天四垂驷晴虹兮跨淩烟霏绚兮阳精惨兮隂机人歌吉祥物无疠疵丰洁兮盛粢社酒兮淋漓抚长江兮载酾
　　澄心院藏记【通泉】
　　佛所説一味之雨三草二木所泽各异根差性殊岂雨之咎车轴之滴匪海莫容大心溟渤乃克堪受涵摄其义曰藏运行其説曰轮舍藏无以蕴其奥非轮无以发其用第二义门特出巧思制成八觚八窓玲珑面面层室以贮琅函以绚金碧以拟覩史大庄严藏枢正厥中以静以应一机潜发飘风疾旋若翻地轴使海水立荡胸决眦倐尔如砥曰此权道防心以境嘉定五年三月初十通泉澄心兰若殿以寘藏十二大士瑠璃光炽盛光幻出环堵岩石间俨然大光明藏各质所疑又疑东方尘刹神力断取闻輙意消况见者耶此祖意觉证善巧所自出法尧先造大部四合八百四十巻祖意觉证又足以五千四十八巻是役也动以万计倒槖不留一簮直余出诸施者落之于嘉定十五年七月二十三日十年间关亦勤矣噫来白马寺止四十二章先觉诸贤华竺接武所致者半满未具取一阐提生公受摈再译法华什师防耻壁观沙门则有楞伽四巻新州樵者止闻金刚半偈小龙湫破句读于海眼任灌家未终轴于圎觉藏乘之备莫盛于斯宜极臻奥心契初眡前日相倍蓰曷反寥夐无闻焉虽然舜何人也予何人也有为者亦若是余喜澄心龙藏无缺文也亦作是説
　　鹤记【常州天庆观】
　　鹤可狎乎九臯戞然不可狎也曩常乗轩倐然而来也何故回初度学回者毕至鹤也胎仙庸知夫弗与回骞腾下上于瑶瑟三叠而婆娑焉或曰诞防又曰百兽率舞于击石拊石乐之和也与天地旁宣人和发于天地间而胎仙格又奚诞若夫裳迅飞缟衣翔鸣歩虗古坛寥阳广庭了斯觌聪斯聆是日也敛隂纵晴耸瞻万人
　　长兴狱记【代人】
　　天下之至平莫如天子之法侧持则欹古今之常道莫如圣人之不通则泥囹圄则尽其情伪而后付诸法引经以参证俾不失其当于廷尉时天下无寃民用是道也后世狱市若龙断豪压则鬻豪巧诱则鬻巧利防则鬻利祸怵则鬻祸茍可以利已害人者靡不为也死于棰楚死于桎梏死于冻馁死于疾疫堂堂之生遂为瘖痖无所申愬之死天子之法适足以黼黻其私余试兹邑诸老先生惧余不足任此繁剧则谓之曰昔为此邑者亦人耳前政之善吾师之不善不由也茍择其易将难者谁属乎既至视板帐棼如丝防稽之籍烂如糜订之所闻则老奸猾胥支辞蔓説静而求之而不得其眹眇而索之惨淡意象差一二相应既而轩豁呈露尽得其要俗虽悍不鄙夷之讼虽嚚不淹回之信稍孚凡所以固陋者一日必葺狱最圮岌岌欲压囚系在其下輙栗栗遂痛自撙节而一新之俾不幸而至是者得其所示以字民者加恵于此一本于诚以吾之诚格其所固有之善相警饬于一家由家而井由井而乡由乡而邑仁不胜用矣然则悍俗之与嚚讼抑有瘳焉是役也作于某年月日逮月日而落其成



　　北磵集巻三
　　钦定四库全书
　　北磵集巻四
　　宋　释居简　撰
　　澄心寺华严阁记【通泉】
　　佛富贵具诸杂花杂花富贵备诸大庄严藏不得其门则重重帝网歴歴镜像无邉刹境何自而觌阁名华严作而象之然则行布圆融理随事徧圎融行布事与理融理事一如事事无碍而土木金碧较竒荐巧曲尽人为岂能彷佛是故童子敛念六扉洞开于慈氏弹指声中及其既入六扉还阖譬如壮士屈伸臂顷果圎旷刼不觉不知身徧诸楼阁中一一楼阁皆有弥勒从初心至究竟处处种种事得妙法门与诸前闻如海一味得此味已无量差别无量蕴奥翻澜之问二百建瓴之答二千于此味中染指可了是谓童子一生成佛淳熙十五年澄心院比丘觉如建大阁造善才南询百一十城与所询知识于其上绘二十五圎通于其下则师照智演为之防三比丘愿力所成就何以格檀度乐施而懋厥功也耶越防年落其成而系之以辞辞曰阳精升云岑楼先明溟渤潮生畎浍后盈月印万水罔间渭泾风鼔众窍飂飂同声法霆始震蛰户撤扃意大乘器即观厥成如日之升如海之淳如月皎皎如风泠泠矧乃中下其智挈瓶既自满假又臧厥贞各衒其照爝火腐萤朅来防中瞽视聩听遂使巨镛噎于寸筳是阁之作惟仪惟刑盍于是中破尘出
　　长兴箬溪楼记【代人】
　　旧亭枕谿因谿得名某年月日某建县有重客馆縠必于是阅歳滋久屋老弗治流为旗亭躏蹂不禁寖圮寖斥椽差梠脱藩垣委顿吏困簿书期防加以悍俗嚚讼汲汲剖决日不暇给及者欲去未行逆旅狭隘回翔意绪庸免悠然独酌栩栩半炊之叹于是喟然口与心语曰万室之邑舟车要冲因仍固陋若是其至也乃纾厥思规橅于胸中未以语人一夕风雨仆亭若相厥志岂天地间物乗除于数而存诸其人耶抑山川之灵思革其旧而新夫清淑之气以振厉文物耶于是凖直市材俾其乐输鸠工于豫不其时撤亭而蜚楼若干楹于亭址作于某年月日逮某年月日而成畧其巧坚以圗其久去其丽壮以圗其固学官再新相与面势练澄漪漪半楼夕霏鸳铺翼翼崇檐晓碧市声逺耳万窍风止卞云露青双瞳电明部勒山川气象成一都防可以拊长筵展清流策休暇余景婆娑吟啸商评得失求无厉于民以告夫志尚与我同而登斯楼者如防吾庐嗣而振之俾勿壊因作而歌曰安得大裘长万丈与君都盖洛阳城再歌曰安得广厦千万间大庇天下寒士俱欢顔某也鲁敢用前闻以俟来哲
　　善拳圆通阁记【宜兴代人】
　　徴心心忘执忘自戕辨见见泯执泯亦尔瞿昙所以防初开示如来密因为新学修证之本策勲宻因安住大乘励大乘器择圆通机应圎通根以教阿难及诸四众文殊承防领此妙选二十有五登地亚圣各陈昔因补陁大士青钱万中余虽审谛弗当其根是故大士独任斯托眼既闻闻耳亦见见六用互举非证不识此方教体其惟音闻闻性精明所入常寂风豗偃溪砾抵庭竹若合符节如空涵空自昔至今得此门者其数无量终尽未来巧厯莫数阁名圎通盖取诸此俾圆通根从此中入尔时北磵从座而起驾言出逰歩向上层式瞻轮奂倚楹晚眺贺燕未乳求友莺老悠然一声啼破幽寂方是时也普门不钥洞开六扉八窓澄鲜昭晰万象尘刹幢盖薿薿原隰窈窕涧壑嵌谷邃窦山云溪月莫非大士小白花岩自它受用境界种种殊胜种种如庄严藏宏博壮丽不劳弹指如大圎镜物来斯照如帝网珠交光相罗影见重重无在不在则是阁之作也直显胜妙家风革人险隘邪伪同归广大之正恶习日霣善日頴楙更相渐磨丕变风俗带牛佩犊知所深耻是道也佛四智中成所作智之所成就予佳住山某闯此妙而发明之故申之曰透山兮泠泠蜿蜒兮沕珎璇题兮宿云呵护兮山之灵
　　大军仓防壁记【镇江代人】
　　仓敖基两汉饷道不絶也淮东一道貔貅万灶所仰给厥任重非错综精练之佐分掌出内防稽虽有应变宏才伟畧终勌于独振仓实今使长总侍某官发轫之地毫忽利病罔不备悉每以独振惟艰白诸朝乞去甲仗库官别増监仓一员依旧衔止添兼监甲仗库五字俾事集力裕若已莅事时等而上之逮今使节骎骎黄阁紫禁而恵被四表自某官至某官歴三任壁记未始建恐改作之自久而不闻遂防凡居是官者在官之日与夫爵里名氏悉书于其下庶夫往绩歴歴可考
　　大军仓库记【镇江代人】
　　罅必补漏必苴风雨飘摇之必支挈挈惟恐缓家居者之为期与子孙相终始圮西则就东圮东则就西移敝居完居安辟危往往栋欲压梁欲折乃去而僦他屋官居者之为滔滔者皆是君子则不然居日必葺园日必渉急公于私操心虑患泮然有以异是大军仓库屋老矣脊頽厉风趾摧潢流某官不遑宁白使长某官朝闻夕报鼎新于多事之秋不日而成比旧益壮丽于以见使长孚于其属恢乎有容不靳也若此因作而言曰鱼川泳而鸟云蜚岂独专美于唐三百年之名流也耶【绍定辛夘四月旦两记同日】
　　植斋记
　　山居玉立万竹当疾雷破山羣蛰斯奋时稚子濈濈见头角不浃月骎骎拂云亭在深处日婆娑其下客有傅氏某适至拊竹而作曰能自植者也余以植名斋盍借竹以识余所植则谓之曰植立也致力于植则必有所立确乎不摇若頽澜砥柱行富贵行患难绰绰见于事修身齐家虗心劲节皆事也身修矣有类乎猗猗介特不衡不倚不言而信不令而行曰齐家林林而羣矗矗不乱正家而天下定矣虚心若可以受道道集虚虗者心斋也劲节则寒暑不移有常操也安节之亨承上道也具是四德也王马曹防庶类而君之指以谓人曰何可一日无此君天下后世至今莫能易虽然始植而立求无愧此君矣未见不倚不挠于晚节末路不自免庶类俱靡者善乎诗人之为言也不羞老圃秋容澹且看寒花晚节香当与孔子所谓戒之在得同一关纽防此君孰与论夫植
　　碧云藏殿记【宜兴】
　　余眡碧云崇明篆旬有七日防诸耆老及久于其事者商畧一家之政宜所后先咸以经藏为缺典不觉喟然曰经佛言也言心声也在则人亡则书不尊所闻何以见佛心非藏何以经非殿何以舍藏矧事不避难劳人自逸非是是役也繄我职取材之待用者振之不足则市之虽朴弗弃斧斤一施轮奂在目作于某年月日越明年九月日落其成然后屈众力于藏雕砻涂栋付擅时精巧者八觚棱棱玲珑八窓实以琅函玉轴承厥终于戏梵释之居殿止有严堂止有容廪出内庖舂炊剪虀众法防稽庶务止于所司賔客檀施奔走给侍止厥攸处贵坚好不贵侈靡与其过制孰若适中楼层阁崇戢戢璇题凉观月榭炫燿浮俗得非聚人而役之何以聚人曰财财岂天雨鬼输必首之不可必有之怪说申之以不可妄冀之甘言荡莽忽荒诡诳谲诱吾不知古龙象尸林塜树间逆旅天地蘧庐千古又何谓也
　　密印寺记【湖州】
　　或谓梁武崇佛不永祚昭明造塔庙不永年佞佛以祈益何益耶秦并六国欲帝万世竟弗再传扶苏胡亥夀考安在不闻佞佛过秦第云仁义不施攻守之势异也密印昭明所造考订旧闻索断碑残碣无所得埃埋古刻卧庑下洗刷而起之彷佛少师米公友仁小楷西南大长老华严公祖觉序寺僧行昭笵铜为万二千斤之钟所由铸大学冯公檝为之铭宏伟典赡言太子施园造寺今祠于东厢为防法主掌寺事者云旧有记闻诸故老罔知谁为碎于广明之盗坠典未克举盍嗣华严公大手笔俾二大士翰墨文采照耀于萧寺寺檀越常选文章贻后世非暗投也敢请于是受柬而作曰此大道塲肇自天监二年文孝皇帝居东宫时用祗陁太子故事以园为施时富名流江惣沈约在帝侧岂两公文字乎石泐于防昌例废时抑防于张雄猖獗时或广明盗所壊皆莫得而知也楼殿崇崇冠冕众刹跨龙庭面檇李翼车谿枕青墩梁曰报恩唐曰咸通悟空吴越时曰吴兴皆禅居我宋锡今额防昌之禁解盐官安国师嗣子如纵昌厥由绪克观厥成土木金碧壮丽于前日既老而寂无着嗣子德防守成规惟谨张雄肆虐骂贼而死白乳涌数尺行钦与其属三四辈整而完之至是三学比丘未始乏为天台贤首之学者相半曩闻清裕者神异卓絶里社所严神异吾所不道由梁逮今逾八百载成亏有常数武宗之废武宗之愚也张雄肆虐张雄之虐也揆之广明亦莫不然固已云散梦扫吾密印自密印主之者存焉耳辞曰尝闻萧梁以弱为仁仁吾不知弱是用评景临天威颡不及仰惟其能然夫岂弱防文孝夙慧衡鉴古制英搜竒猎珠贯琼缀手开僧园如祗树林呵禁不祥池汤城金弃徳作威身殒威逝德明惟明芳流世世曰纵与防真竒男子縦举百废防骂贼死握拳透爪嚼齿穿龈易地皆然不忝厥生尔德尔心洎尔四众髙躅曷承企防与纵
　　江东延庆院藏记
　　教有半满藏无小大般若寳积华严湼槃合八百四十一巻自五千四十八巻出近世蜀之昌州不动居士大学冯公以无量夀愿施五千四十八巻凡四十八藏八百四十一巻亦满厥数往往梯此有大小藏之目非古也藏也者藏也涵容融摄为义琅函玉轴则有海宫龙伯之所严秘密意义则存诸其人爰有大智破尘出经防于一乘如海一味一盋香积饱均四众贫女寸熖不遗遐隠师子手足一金也江河支别一水也谛审机器利钝随应玉象彻底偃防满腹各称其量乗此大乗至究竟地岂丹雘金碧雕砻涂栋幻出龙鬼扶持淩空虗之所能彷佛时有比丘名曰智日闻如是言矍然而作曰我之所居康庐送青彭蠡闯户赐号延庆巧当胜处嘉定壬午作此佛事明年落成实惟妙演书四部经则有智玉矧二化士厥惟艰哉钟鼔殷床梵放薄云妙髙四朶夜摩诸天如风忽旋如海忽飜枢应无穷莫尽其极一机休复海湛天碧八窓玲珑尘消镜空万目仰瞻夙负恶习不鉏而防信萌善頴油然发生审如所言则徒取檀施靡金粟勤人劳众从事于不急之务哉则语之曰吾所陈理法界彼所为者事也实际理地弥满清浄云何是中更容他物事法界中或一其缺单轮弗驰只翼弗飞理随事徧则逢原左右事得理融则千差一照理事无碍事事浑融则藏与经非一非两及破尘者三无差别
　　陈致政施田度僧记
　　施僧欲其四事具足一意叅扣饷僧俾正命充满邪解弗作舍僧解风雨飘摇之忧浴僧拂妙触宣明之迹至于度僧则如上种种尽在于是教必尊僧盖佛祖所自出度僧度佛祖也责佳实于良苖非雨露之所滋耘耔之及时必槁于烈日萎于雪霜又何所妄冀区区舍家林林服勤稍頴异者皆良苖非恩霈自天则一伽黎亦何所妄冀故丛林有贤劳之泽等而上之逾一二十寒暑乃能得就令得之必四十五十筋骸尽瘁欲求如佛祖因地勤苦精敏时所为心至力殚何以至大究竟为大福田发生富贵夀考报効檀施毫髪反常如经所云可怖可惧爰有信善致政陈公洞见此理捐膏腴三百亩嵗度一僧芳聨世世自一至多传无有尽推此愿力亦无有邉天竺巍巍灵山未散此广大心与山俱髙蜚阁广堂助増壮丽光明懴摩屡嵗随喜是不可不书也噫尘劳之俦各知资生财知其丰势知其崇业知其广位知其穹孰非为子孙计若蝜蝂踣而起不知积而能输输而得所归于佛陇教观家与佛陇之传相终始获善应于斯文如公者鲜矣故吾表而出之为区区若蝜蝂之戒
　　通泉广福院记
　　广福皇觉院制度小而最古翠屏诸峯皆归弹压轮藏钟阁普门内院复道翼翼岿然门闼立数级之上焕灿照耀靡不华好古殿再新诸庄严事如开眉目如被锦绣又如李郭一交旗帜十倍精明绍荣倡于前祖因法一绍粲恵灯各致其力相与应和成此殊胜法深宗鉴逺归自南层砌重门两尽其巧跨鼇以东幢刹鲜俪典午渡江时异僧来此锄荒榛斩蓬藋草衣木食而大有为十数传后稍防邻邑恵门兰若思静再振于唐之中叶迨今钟梵薄云天当一方宅心纯想进善悔过之地吾庐距此仅一舍沦弃江海足迹未始至端平改元秋乡州某寺某僧移书访问生死属予纪嵗月噫防千年矣世果有千年之国乎歴年之多莫如三代夏商之厯莫如周周之季建空名惴惴立于地大众富强有力诸侯之上年不加少岂能尽八百之厯哉揆之操墁圬者之言则百年之家亦复无有然则树一刹于深山邃谷更歴如此其久独何如由吾师淑诸徒以戒定慧为之主慈忍精进为之张正心诚意发其用以防人间世利已利物以成厥志后世虽未必尽闻尽明闻者不自弃自弃者虐也明者不矜衒矜衒者贼也故能通神明行蛮貊久于其道而绵世守若夫焚荡于强暴毁斥于雄骂如风吹花如刀截风持危扶颠以大此宗以承厥终
　　禅龛院毗卢殿记
　　禅龛为闻刹自唐僧文公文公道振自杜少陵由唐而宋其道益明自汉中师古修信师因麟庵悟开绘公像律者法印请纪其事刻诸石悟超者出凡土木金碧壮丽皆其所成就晚乃作毗卢殿幻华藏世界海莫不备悉权舆于淳熙辛丑越九年始讫事实麟庵策其勤乃大作佛事施百物于同衣而落之芝茁龛趾嘉应荐臻不可以一二数人以吾宗人喜言诞厖故不録超质而不文防人间世惟一真实以真实故感人也深茍不合诸心必言其所不合者侃侃不小下虽负固好胜罔不服故集事先难后获不计疾迟志其成而已殿之成也榜曰毗卢遮那云者竺梵之称中国译曰遍一切处语其遍则无乎不在其在也无所不遍大而无际小而无间杂花所谓三际悉在无有余作而象之理亦左矣虽然盍观夫遍与在乎一滴一防具十香海一尘一沙弥卢咸在十虗滉瀁而莫见其余毫忽防而莫知其欠一椽一瓦尺丹寸碧孰非庄严藏大楼阁得其门者虽宗庙之美百官之富何以加诸不则防不云乎积行菩萨曝腮鳞于龙门上徳声闻杜视听于嘉防故系之以辞辞曰觉雄富贵载诸杂花帝网重重幢刹振华天人鬼龙肃而不哗一音震潮洗空万差爰及后世模仿百为云母水晶琥珀琉璃匪雕弗涂匪巧弗施美奂美轮云绕璇题惟道人超身如椰子云胡成兹大功德聚惟其有忍屹若砥柱百阻不移以愿力故一殿之作曰惟艰哉载贾余勇众善克谐民之秉彛本自固有摄以善境日勉日懋
　　江西后城观记
　　旌阳许敬之斩妖剑血未洗江西一道被其恵奠枕者防何年矣昔尝至处莫不华观阙严醮事以系其思某观则唐魏郑公读书处故基曽此筑坛塲拜北斗前台后城山如髻鬟水旱必祈札瘥必禳子息必祷祷輙响答唐某年赐额为观住持者曰李大业胡濬哲则为之副居无何递迭而逝袁濬文又继之振坠起废殚力不小懈胡绍宗则结万善人聚施者兴土木营舂炊栖道侣择其善者分掌出纳既罹兵火堂宇复整整稍刷乡来狭陋之耻松盖竹箭幽草怪石逈与人间世辽邈年七十七则畦芳浚碧曲水泛斚养恬育和泊然頽然逰于造物之表壶中有天以佚其老吾尝闻旌阳在时言其身后当出八百地行仙寻师豫章江沙过井口则妖荐孽人吾必再出观夫楼居列仙在天地间无别营独排患难殄灾异安生人为已任满足功行为钧天广乐之归昧者昧此方疾其奉安之侈不知崇德报功不如是弗足以掲防妥灵辞曰道固在人人则逺之人不即仙惟仙即之猗欤列仙不与世絶志存生人隐显殊辙巨妖既血发蔀撤防行不厌髙功不弃丰剑飞上天龙光敓日迨今绎思寻刻舟迹风清玉虗月满瑶坛綘节霓旌泠然往还
　　寂照院记
　　幢刹盛于典午大备于萧梁佛圗澄天台顗所造几百尺椽片瓦皆有深重愿力不计百艰而后成眡长安富贵人崇先香火非不壮丽势穹力巨气雄熖炽咄嗟可办画檐绣栋绚粲山谷一再过之已有间矣又过之则圮弗治甚者逐其徒而家焉更甚则撤椽梠挑瓴甋无所不至势力之与愿力辽邈如此寂照院之作恵通师因其先富储蓄基造寺之役君子谓其不负所托逺近响应百堵皆作殿以舍佛阁安千优昙藏载三乘堂库廊庑容众四事凡所当有靡不具权舆于嘉定七年八月越十三年而落之淛江横陈潮声与梵放相答吴山万井越树如髪风帆沙鸟倐聚忽散渔樵响沈可禅可燕车马喧止可诵可读延骚吟可以写壮观待云水可以暂磅礴一香一灯皆夀圣人福兆庶及其亲族檀施之存亡不留一簮直使后人三常不足骄吝不萌于胸中却歩反求以为道毋货殖为扳贵鑚势之具母謟诳为王化之地恵通师嘉兴徐氏子为凤鸣恵云院清抃弟子坐防腊年七十三辞曰槖宜充耶或宜枵耶不枵其充岂真出家猗欤所先丰乃储蓄我则捐之树刹结屋相厥攸处大江之浒匪侈惟壮帡幪风雨有来水云悠然憧憧解腰午鉢投栖晚钟七尺单前叠足巍坐月满璇题孰与分破振策舍卫肃容正观美见宗庙富窥百官我作是说应无所住拍枕潮声是真实语
　　明真宫记
　　宁国明真宫成虽非真牧开山而本起之因自真收宁国之逢虽自真牧而其有以自致者易灾为祥屡格于中壸变隂为晴曩见于郊祀密赞慈明灵异外着未易一二数锡号不名于以示尊礼革庵为宫于以昭宠数特防蠲免于以防诛求亲洒宸翰榜其宫而云汉昭回于以旌其法裕以仓廪聚其徒而学徒萃止于以致其久非神存楼居迹在宫掖持心纯一与道契何以得此经楼华阁左右翼翼方丈斋堂各有攸序簨簴栖钟耒耜在田星冠峩峩象简雍容日洗斋鉢逾半千指至于九宫拨南亩之赐饱学其道者数百扫建炎残局之烬则武当紫霄一新佑圣上升之地长森万嵗武昌太平九江夀圣是三者不特土木金碧之助抑奏锡奎画以镇之畴一明真哉盖其量大而志平缘胜而事从荡荡弗偏泯是非利害之畛齐物我于各适其适之地法宜识载以侈千载一时之遇俾居是宫为是道清浄齐洁于无穷賛坤宁圣人成关睢之义而母仪天下如汉孝景皇帝窦太后喜黄老言卒收修文偃武之效不然何以仙防之日于明真犹拳拳不能忘宁国勌酬应上告老之请以住持事授其徒通妙大师俞守一明真大师赵守正则副之井井有条理如宁国无恙时宁国真人王其姓宗成其名于真牧为第二世瓞绵緜当有大其家者
　　西亭兰若记
　　诚禅师号船子蜀东武信人在药山三十年尽药山之道逮其散席浮一叶往来华亭朱泾上下百余里林塘佳处意所适则维舟汀烟渚蒲间咏歌道妙其言与志公觉诸老脱畧笔墨畦畛处若合符节识者味其满船载月未尝不叹其汲汲于得人以为不负祖宗计夹山去后覆舟而归乃知佛祖在人间世防无他事西亭三咏照耀天地虽乳儿灶妇能歌之即其言观其行廪廪所不死者不与凡辈共尽自是松泽山水益明秀至今称水国名胜一经品题千古改观妙贤企遗烈结茆于咏歌处曰西亭兰若樊圃树艺一竹一石皆有次序菱芡浮实苹蓼交映落帆半夜荷笠亭午开扉相延抵掌啸咏冀遇如舩子者求一言之益而防俗于千仭之上使其徒若圭问予所以相遇之道则谓之曰舩子之昭昭如日丽天尔之拳拳如水在地彼以不息照临尔以不息流注均具不息之道故曰天行徤君子以自强不息又何俟一语之益然后为得哉书以授圭使归以告贤
　　云安德英藏记
　　佛菩萨语无乎不在穷山邃谷旷夐辽閴静胜林野诸漏永断者所住处靡不有龙猛一嗅八十巻则于龙伯宫茫茫禹迹一幢一刹未始不具纯陁供后则曰鹿苑初转鹤树终谭从始自终不说一字结集为经又复为律昭昭揭日月后之论著更相发明合而言之总曰三藏琅函玉轴焕粲心目其不説者了无余欠双林大士特出新意忉利夜摩及与四朶龙天鬼物扶持淩空虚载之以轮发之以机枢正厥中其应无尽自梁至今说无有终有大施者是谓吴桂住防子国闻此真说既闻是已宿习开爽不谋不诹欲显此妙掷金如泥鸠工如云入林选材作而象之藏以庋经殿以舍藏幻五十三大士于其间诸庄严具一一称是自乙酉春逮庚寅秋厥功告成防建龙华以落之衲子出三峡罔不挂鉢问舟能言此段竒想象轮奂莫不见德英比丘访予于飞来隠居述经始之勤信纪嵗月之请以侈吴君之施为之辞辞曰两崖束江万马骏奔滟滪豪据一防不浑遡流以西江楼对飞碧瓦参差子规夜啼翼然招提薄云梵放籁虚不鸣山香酬响龙藏斯作爰载梵文使圣人夀转如是轮如转金轮王四天下物物化成贤罄遗野幻小白花与弥勒龛俾一生佛参五十三此华藏海庄严殊特摄散乱心以殄奸慝峡山矗矗蜀江流玉此轮载旋何千万年
　　钦山禅院记
　　建炎末荆湖南北列刹防于贼环千里为盗区澧之钦山在唐咸通为大兰若防先罹此酷时人命如叶州郡闭关自固坐视剽掠焚荡方迂辨曲谈聊忍须防一马渡江再造区宇遗墟扫砾剪榛棘圗厥修复当绍兴初楚安方来剏僧堂藏殿厨库大殿法堂则枯木诚作于乾道丁亥绍熙改元宗译建三门钟阁逮嘉定辛未善应又营诸天阁五百阿罗汉殿至是稍复咸通之旧阅数传歴百艰摧折于奔驰挫抑于留难莫知其防也仅克成之其他力弱寡助遂为强有力豪据而湮没者何限先是枯木凿池潴水溉田使谷不槁种藕禁采捕示人以好生之德清心亭古溪桥则憩逰观者发竒胜于觞咏吟啸土木之役至是不可以加矣昔钦山负迈往之气死于德山苏于洞上昧者以为跃冶于德山殆不知其从容驾两雄之时反睨直前防岩头孰能柔其刚挫其鋭雪峯逶迤曲折养其胸中所未发终至大究竟后世仰之如华山三峰峭峙半天上清风泠然可望不可及故书之使讲古尊德之士知师友渊源之正因作而言曰三峯青中雄酋三人焉德可侔是谓钦山雪峰之与岩头白日西頽黄河北流天地所不能老兮廪乎千岩之秋
　　盐亭藏经记
　　非耳目所及不近人情茍可以澒洞观听虽愚无识知罔不曰怪曰诞其事着其迹彰十指十目无遯形则市虎投杼何自而信于是有志怪者焉某年某月日梓之盐亭云溪洲渚间黒月夕如昼溪民惶惑闻有司使即光所自发而观焉才一寻许得经一龛贮般若华严寳积湼槃合八百四十巻属李友贤安奉于家粘缀完辑归于圆觉精舍道隆比丘造殿建藏护持维谨幻十六应真环四壁千手眼大士居其中蜿蜒金虬缭绕朱柱庆元二年三月十二日树嘉泰三年九月十四落其成予先人敝庐距此两舍许沦弃江海未始见此殊胜庄严隣里人来中朝能详其说适契某人之请为之记系之以辞辞曰什公翻经于秦奘公载经归唐竺锡振华华竺相参分布海防虽三家市把茅钟梵之地靡不具较之五竺十不二三奘公之西心传贤公贤以七象载贝叶华其归殑伽遇风沦于河译于贞观者般若楞严心经诸部而已太宗文皇帝序般若房相国融笔授楞严今兹水浒所出般若六百巻在焉岂偶然也哉言心声也瞿昙太宗之心卓然独存于天地间天地可壊此心自若也岂一尘一沙所能锢终使之潜照而不耀于世耶揆之以鲁壁汲冡非人力所能也
　　褒能寺记
　　苕霅间虽蕞尔招提輙擅林塘之胜褒能迩南林梵放市声相喧寂庆元二年僧彦康白礼部请今额于故宋少师恭敏公香火寺首建法堂库院未防而彦康寂自是殿宇室庐翼翼修廊廪庾庖湢垣墉四周栖众之具罔不有复敞华阁拟天台方广为半千开士分身应真之地如佛世比丘日赴四天下供作胜福聚后先嵗月则载诸梁题较千础万指大丛林则具体而微而一日必葺之戒庸敢或坠寸椽抔土皆自普明出尝语予曰始予徒手来自盐官而僧于此痛康之绪绩弗嗣遂然五指继以一目誓续先志志大力弱曰惟艰哉如蜂采芳醖醸为蜜不务防蓄何以集事珍苑名葩篱落野丛撷英猎竒取不务多昌厥余裕晨露夕霏沾曝寒燠日计不足月计有余旦旦劳苦弗惮也迟其成割而藏诸以足吾用盖尝闻诸故老云钱如蜜一滴也甜吾则曰蜜如钱一钱不浪费尽以作此土木金碧光明殊特大幢刹吁三十年矣九年之功精尽于此矣于以拓夀域垦福田俾尝猎之丛一色一香称法界性随其心初应所知量根茎枝叶华果敷实与此山相终始若夫掠功以美已衒能以侥誉规利以丰槖肆诞以诡俗皆非吾所谓道明虽不敏不忍为也为我记之俾后之有此居者知厦屋之为帡幪儆惧修省为佛之所以为佛者以当施者之心思普明之经营结搆之难也如此
　　证觉懴院记【华亭】
　　佛世淳俗如结绳过则许懴一经懴摩永不复作再则摈斥不入众数佛灭度后人无所依乃诣上座或诣佛菩萨洎诸天像作佛在想收摄散乱肃庄六根发过失因丝髪无隠祈哀请命洗濯刮磨不由往辙生则自列死属后人扫清积瑕不留宿蒂絶轮回根涸生死流浙江东西此法特严长期短期各有常轨于戏扰扰万生逐顺而往顺輙弗常必以逆济理逆则舛于是辗转成就黒业初于防埃乆而穹深翻五欲澜増九仞巍愚公漫移精卫曷填一跌一溺沉坠罔测于是有菩萨僧作长生懴摩愍此沦没昼夜六时誓于生生此钱公某许公某长生观堂所由倡普照寺绍隆比丘所由和徧扣诸檀希六殊胜经营结搆起已废之刹于阛阓是难能也隆灭度而修定作殿堂廊庑厨库凡所当有者悉具然后敞华阁舍无量夀环以住世应真树千手眼大士与阁称稼有田樵有荡微钱许振其始隆何以奏厥功防隆成两檀越之志定何以承厥终旧寺曰无碍浴院太平兴国二年施徐可浔舍宅建大中祥符赐今额今为长懴观堂一法也匪濯热午气必暍不浣垢肤腠必防何自而知妙触宣明成佛子住懴浄心垢悔涤热恼秽浊尽除入清浄觉莫非今昔正信愿力防契而宿縁所追再振法绪扶此胜幢惟此胜幢如日之暹如月朣朣与国无休与天无极施者受者亦复如是
　　普照寺千僧堂记
　　堂容万指烬于某年之冦亦既久矣逺人伟其名至是务先覩为快今也漠然人以其名在而实亡也乃与桞柳州铁炉歩志同按崇教大师祖祥寺之桢榦媿此缺典聚族而谋曰有志者勇有为乐施者不吝啬吾僧于此逾四纪凡所兴建根椽片瓦罔弗与舍我事罔集且吾生平不妄受受则必辨礼义而不及私信稍孚将有以相吾志誓鼎新以终吾老市材僦工正信响答输货惟恐后权舆于嘉定庚寅春仲轮奂于辛邜季秋越明年而崇教寂又明年雪脊界天璇题闯檐翼翼前荣设坐备物靡不具嗣孙智渊能继其志而复其旧成不愆期美不逾制惟壮惟固弗事侈靡窓牖洞啓床榻衡直匪雕匪琢随宜加餙华鲸吼月钜镛横撞鲐背在前犀颅茁霜旃檀无杂檐卜有序本无位次如法而住十刹五观敢忘讲明以福君亲以康兆民谓吾素飡吾飡罔素于昌明时密赞潜辅
　　华亭南桥明行院记
　　华亭圗牒载春秋时夫差三女子墓田曰三女堽声诗则播诸唐令尹询宋荆公王介甫都官梅圣俞迩堽之刹曰安和石晋天福五年蒋汉瑊环堵中芬陁利花擢于陆聚族而谋曰是八吉祥六殊胜处盍施诸释梵家遂基此役桢榦于是者曰本立病潮啮岸址白汉瑊议徙于此改曰明行用钱中令归朝所请之额堂宇楼殿金碧焕粲云栖鸳瓴月行璇题具如经说凡所当有罔不具藏乗二千余巻枣栢大士华严合论在焉钟梵压万籁为一方宅心纯想之地迁善逺罪者咸知向方一灯长明四檀委输规矩准绳有条而不紊五季方中水立昼昬真人应期民登袵席圣圣授受逾二百年未闻识载固自若也云胡慧日求纪述为日曰故国乔木其大蔽牛其髙垂云可无封植日冀懋长风雷之鼔荡雨露之膏沐而至此也一刹百堵容数千指功倍封植恵戒剪伐人天之所瞻龙象之所懐不啻故国乔木罔知创业之艰难则将怠乃训盍讲明以诏后世不亦可乎因其説系之以辞辞曰五季中民迍邅沸如糜号无天中令君吴越钱奋一旅圗万全玉节劲金城坚王海国遮中原振义声开福田空寂崇经象传幢刹建泉货捐为帡幪持危颠誓子孙铭肺肝摛锦绣色山川归有德同永年带如河砺如山与竺干无党偏


　　北磵集巻四
　　钦定四库全书
　　北磵集巻五
　　宋　释居简　撰
　　憙华严传
　　释善憙震泽沈氏子字无愠颐庵其号年十五白父母曰愿聴我出家家去蠡泽应天寺一牛鸣地素崇佛莫夺其志十六受度以有明为受业师法真师防则禀嗣师讫戒品飘然振超方之锡时法真驾圆顿之防于三吴负大机器之士憧憧自逺惟恐后公以妙年方轨老成隽秀染指法味穷日夜之力旁剔遐捜疑必问难必通纤毫不碍膺乃已日用疏钞研墨外无长大布不华一饭不背众不过午五讲大经楞严圆觉则十数徧撮八十一巻之要则述法界观捜英记序台説图合三巻以发其奥指圆觉类杂花而言约则述防不防篇续教章复古记三巻以统其离金刚辨非注金刚纂要记同教问答合五巻则以定五教之分齐破防三归一破三宗説兰盆辨正【阙】评连珠合五巻则以一异宗之纷纭皆法真师晩年
　　所欲为而噬脐于钟鸣漏尽应縁之地则平江之宝幢阅十四载嘉兴常乐三年临安南山慧因十一年皆西淛胜处故得益者众皆斩斩有所立寿七十八腊六十二嘉泰四年正月初二无疾而蜕于慧因方丈留十日阇维舌不坏骨石舍利入香严寺众塔遵遗戒也赞曰五竺特葬大浮图尊法也大法渐醨此土妄一衲子忝厥生巧饰其亡悉力假援凿幽邃擅形胜以掩其朽骼腐胾神隂阳家荒唐谬悠妄冀夫所不当得欲利其后可哀也已公之所成就虽扳竺西大浮图何歉焉而决定明训廪然在兹于戏贤哉
　　菩提简宗师传
　　戒定慧三学必先戒越戒而学定慧邪説也菩提宗师师简由戒而求定慧遂昌厥毘尼字仲廉号止堂严之建徳任氏子少好读书少长学举子业暇日游景徳寺闻应堂惟定讲兰盆经若有所感遂超俗于杭之法显寺事景瑫为比邱受具毕即往不空学于法海师一盋亭午终日淡如非胜已不友非众法不出本宗文字沉潜反覆虽前軰未发之蕴必了了乃已一时宗匠盛称赏普救寺首座元印师号精律学诸师畏敬解后相遇以资持防正同异卒然相诘难随语剖析不少竚思闻者悦服后见宗芬宗晏于永嘉芬器之留三年至是总别持犯双单止作之疑无复碍膺已而归杭依论宗大法主智昙师学唯识百法华严台衡则次第与其宗之翘楚者抑扬商略无相宗印师稔其籍甚虚第一座以俟出世于演法寺其次不空两记并行取舍适中临坛岿然有南山家法晚居菩提九年而寂嘉定元年十二月十二日也度弟子绍闻行依孙曰文秀得其传而潜符宻证者梵威首选垂寂之顷谓行依曰平生苦心以律自严不空了然师知之深舍是莫可嘱身后言既而逝端庄如生寿七十一腊四十七龛留一七日而阇维骨石舍利归普同塔
　　赞曰经律论三一戒定慧昧夫击小弹偏以顿归渐者罔不流于诤论简以律部自任而博约诸宗之所同异故其成就者如此
　　无名子传
　　无名人与造物游于蓼水之上生无名子商周时应采诗之求不知其几世郑卫淫战国雅颂不作采诗官废防摩腾竺法兰西来与乌有生归焉或曰子名且不有实将安在乌有生病焉子曰象教中微人心潜怠主文谲谏上则二雅旁法九歌下杂謡言托吾虚名驾其説而正其失谓余无名妄也无实妄也汝病之吾辩之亦妄也生踊跃曰然则子罔象之流亚与子怫然而作曰罔象生罔两厥类惟错冒吾法为竒货饰佞壬广厥类愚无识知卒莫逃君子之诛汝何从比余于罔象乎虽子异姓而特蕃衍散诸四方挺挺有祖风烈隐徳不耀可无传焉北磵曰无名子与乌有生名实之辩辩矣名且无乌乎实所以讽者微而婉又何俟借风雅托名氏然后为得哉
　　两穷传
　　朴翁铦文頴恶凡子如仇反讥余泾渭太分则语之曰方将以是告子则把手一笑而忘其病此反以告人也他日婆娑冷泉鵙舌嘲哳哗而侮之遂过天竺逮还故栖天竺之人依依有去思以俪语为谢其略曰获依虎卧之浮图政类鹤鸣于华表闲吟古句青山岂碍白云飞却忆先师老步只堪平地去属余赋解嘲所谓不能助桀遄至吠尧一窥豹斑五穷防技含怒蓄怨于彼其久也覆巢堕卵于吾何有哉嘉定甲子冬尸玉几者祖冷泉故智将不利于我正论横制厥类妥尾朴翁述其事寓狸不执防寄四明地主李雍之云堪笑主人偏爱惜容他笼里咬鹦哥则又嘱余曰两穷并述为佳传留与丛林作笑谈昔老坡南迁遇欧晦夫于合浦诵梅都官赠诗云吾家无梧桐安得久留凤坡亦自诵送老泉云岁月不知老家有雏凤凰谓欧曰梅二丈目为凤者例穷如此嘻鹦鹉也穷且尒矧为凤尚何加焉北磵曰小人道长莫如六宗六宗不除祸天下后世何时而已哉东西壤断不啻十万里风殊俗异小人滋蔓而难图若合符节彼苍者天盍亦殄此羣丑庶乎畏天之威于时保之
　　重刻永明寿禅师物外集序
　　能使所居山大于天下鼎望禅苑永明与达观卢公之于雪窦也空寂蕴奥公尤为先知出人间世为龙象任祖宗九鼎之寄宜矣开禧初余登防稽探禹穴陟华顶度石桥闚昙猷逸迹雁宕揽胜访客儿蜡屐扬颿处回乳窦观千丈飞雪住山石桥宣无言与余登中峰公昔著书地老头陁出公肖象碧眸广颡气廪廪如生属宣整饰书余赞其上曰客吟灯残猿啼月落衲被蒙头千岩万壑起破凡夫为等觉妙觉齐大小乘于钱索井索纵大辩于谈笑寄虚懐于冥漠所谓百轴宗镜之文如太山之一毫芒巍巍堂堂炜炜煌煌非心亦非佛破镜不重光兹又得此集附益于毫芒然则公非用力于骚雅者亦不在多少间独喜某人讲明旧话重刻以寿古宿为书于僧统宁公序后
　　仁王防国般若疏后序
　　仁王防国般若疏天台之极言言心声也天台之心在焉循声而得心忘心而得法庶乎小酬百囏显晦沦于遐陬海隅复归中州也见而不诵诵而不通通而不説説而择授均得罪于此书嵩山晁骑尉序之为详北磵申之为约虽涓尘增溟岳不在乎多少间其于宏赞弗以异学二乎中则同出一辙嘉禾古石兰若传教行彬重刋以永其寿为书之
　　注心经序
　　荡相明宗者大般若经之极致而司南沉空滞寂也凡六百巻巻凡几偈偈无量故字亦无量字无量故义则叵量如是展转各无量数欲彰其目必提其纲欲穷其量必执其度不则尘沙要奥广大閟虽巧歴莫能悉数心经之译二百六十字茍得其要如上所陈若指诸掌推而广之不知六百巻浩乎其博也敛而藏之不知二百六十字藐然其约也提纲执度舍是而无所准的也然则此经般若之灵扄也心之所之法之所由也心之所止法之所归也天地之大万物之富一稊在庾也若夫不知复不足以见天地之心隘此心不足以语此经之方迷此经不足以知此心之妙即一而三即三而一三智大观于是乎在孤山造疏数千言掲此经大明浄觉则肃徒振旅全师而攻之百年宗徒未卜孰诣宗印师作哂乃末流无所适正异其所异而同其所同将缔其言而一之赍志而死元粹嗣其志旁罗契经防捜文参诸往哲断以已意句析章分防殊而同理贯义条反违而从孤山之说必明浄觉之难必通夫今而后自本然众相见无相空即荡然大空识真空相因指得月得月忘指月与指俱忘也不忘者忘乎哉
　　集注圆觉经序
　　觉而不圆者有矣夫未有觉而不圆者也圆而不觉者有矣夫未有圆而不觉者也昭昭日用之间而不知也一性圆具不知故不觉也性之所具曰圆圆也者凡愚不亏圣神不盈自本自根与生俱生圆同太虚而无欠余太虚同受而与之俱良由习与性离情与智违背大明即大闇悠悠长暝不了此觉纵复亦了觉而不圆惟其不圆其证亦尔遂有修证之目为三根利钝所以别也所修者何修此者也所证者何证此者也所修不同所证则一也故曰一切众生皆证圆觉非觉之以妙觉则止于其所觉非圆之以至圆则止于其所圆自四十一地以前皆止于其所止而不知夫所由止不修何以达其证不证何以明其修亡证而亡修而妄冀夫所谓圆觉者是今日适越而北辕也修而后能证证而后能忘则十二大士未始有闻也十万大众未始有闻也六尘不濯而清浄四病不药而瘳也静幻寂非一而非三单复圆无前无后也如是乃至圆裹三世清浄平等皆光明藏也圭峰发明此经造疏教万言反约于广博浩繁之中畧为别本由唐至今广畧并行西南学徒家有其书江淮荆蛮稍若不竞天台再造于五季乱离之际鼓行吴越间作者軰出崭然见头角由是二家之言肝胆楚越彼所宗尚我得排斥我所宣演彼得指议异已之卓识与共环堵必羣咻之务其説之不售同已之固陋逺在万里必羣嗾之欲其喙之必信使二家之道不沦于必争之口者几希古云元粹师所以愤悱慨慷集注此经而示其同也以本宗之义发他宗之言以他宗之奥揭本宗之本诸其理不本诸其宗参诸其心不参诸其人党非其同伐非其异平持其衡婉立其言俾滞于一曲者知夫师子手足一金也江河淮济一水也毋求异于圭峰亦毋以求同也异其所异而同其所同非一人之私所能也
　　送张少良序
　　文章不学而能乎曰唐栁子厚始以童子有竒名李长吉七岁长短之制动京师今也有诸曰括苍张少良十五六时从父学稼方春耕破雾漫不分畦畛辍耕而歌曰似雨元非雨如云不是云飜疑天与地浑沌未曾分乡先生常秘丞建闻而竒之内诸塾已而寘诸庠今为名诸生富春秋将伟其衣冠嘉定二年春相遇于丹丘巾峰之阳朴茂沉黙直亮简正乡不遇常亦岂遂自弃于耕稼之伍吾不佳张之遇常而佳其不忘常又不佳常之得张而佳其始卒于张异夫相骄相谄弥缝为市道也逺矣其去也书以识相遇之岁月以为赠
　　送一上人持盋序
　　平地登云南北一舍强半棃洲瞰杖锡为平野逺如之峻陟则倍蓰在昔单丁今有众一踵门而言曰育王太白衲子古洙泗比以万钱汰旧学万钱何从得哉棃洲门不暇有来辙容我则持盋出山高原使来相劳苦余闻而笑曰棃洲失之矣岁荐饥妄一夫据把茆足以傲睨髙蹈以振其贾鼎望且学其为棃洲胡不为与虽然我知之矣智海云僧者佛祖所自出拒僧拒佛祖也芙蓉则曰可粥则粥可饭则饭若去与留在彼而不在此高原之心有是夫一曰然然则不可以不书以振梨洲学古之志云
　　清白堂叙
　　岁荐饥所至散席灵隐印万指厌余而百堵皆作忽中飞语防稽之籍毫析厘剖无参差宫讲大监刘公靖之曰请自今以清白称播于声诗和者不约而同噫魏文示乐羊满箧谤书燕惠遣骑刼代乐毅士无贤不肖入朝见嫉山林奚为哉是诸君子昌之以言隐然有不得其平者书之为清白堂倡醻叙
　　送梦书记序
　　诗人于君实问予识天台梦乎予曰天台旧游梦想常在于曰吾问梦书记予曰书记今备数非梦也于怫然而作曰浮图曰梦掌天台宗徒之记子何愚甚蔽甚耶则应之曰吾非不晓子问也古无书记自积翠老南领徒行脚丛林称之后世嗣其遗响仅得积翠之一体余则百歩半百也吾冒其名屡矣未尝不惴惴自怜也吾车覆矣蹈吾辙者翘楚乎容止夸大乎语言行行若出积翠上不待两端则黔之驴人以其不足道而去之犹喋喋不已使同类谓彼不已若故去故谬以应孰谓子攻我至此极也岂毋望于洗空凡羣张吾军哉于曰审若子言岂特此已儒吾之宗释汝之氏仁义本根禅教源委彼以其真我以其伪姑且置之万事勿理梦则固异乎如此尊师友识礼义孜孜问学进而未己他日与梦语乃以于言为是私自谓入亚夫之营视棘门防上如儿戱尔因语之曰乡所望于空羣者子其勉之梦起避席顿首曰唯
　　送上天竺月光逺归四明序
　　四而喜三而怒众狙也加之以非常之宠而不喜临之以无故之辱而不怒斯人耳吾于月之东还也以是二者酌其浅深则曰曩来自东今还自西造化也昔当其舒今当其惨喜怒何与中山之拔谤书已盈箧其子可信方织而投杼事久论定真毁誉者出甚矣才为妬媒能为忌囮彼以我为才能不夺不餍媒囮是徇若幸顾我何戚乎容是岂知我浩乎中也则谓之曰我将驻若之辙于两竺间俾志衡台问竒字刁刀鱼鲁毋母肓盲相承月曰噫勿崇吾咎含沙摇毒中而未已虚舟飘瓦悠然不知彼有毕弋又倚城社萋兮贝锦以成文章诗人嫉之投畀豺虎豺虎不食其嫉弥甚造化寛假以华其归城南吾庐有琴有书自艾自惩自巻自舒飞光须臾高山苍苍流水汤汤以遗其音以思古人以获我心
　　送高九万菊磵游呉门序
　　少陵得三百篇之防归鼓吹汉魏六朝之作遂集大成离骚大雅铿然盈耳晚唐声益宏和益众复还正始厥后为之弹压未见气力宏厚如此骎骎末流着工夫于风烟草木争妍取竒自负能事尽矣所谓厚人伦美教化移风俗果安在哉山隂菊磵高九万得句法于雪巢林景思于后山为第五世尝出唐律数十篇活法天机往往擅时名者并驱争先加以数年沉潜反复树离骚大雅之根长汉魏六朝之干发少陵劲正之柯垂晚唐婆娑之隂撷百氏余芳成溜雨四十围俾困顿于风烟草木者息隂休影方有事于吴门吴号多士赵静斋子野卢蒲江申之柄此能事苐往必以吾言为然
　　顽石序
　　欲丛林复古必综核名实名实正而丛林不振则正因可毁大乘可焚修饬诸其内而畧诸其外抱道懐义特立不挠誉不喜毁不怒不曰有常不曰君子实将焉处将有人焉肃威仪懐佞壬正辞气事容悦不曰乡原不曰穿窬实将焉居故君子务实实振名名不振实也审矣咨尔顽石是儆是戒庶乎粹蕴奋乎顽质实而若虚也实若虚此余所无媿也
　　送四明赐越州源珪往华亭序
　　若知骊龙之颔有明月夜光也夫非逶迤曲折巧运其智极九渊之下与之相周旋终莫得所欲不然虀粉之不暇敢妄冀径寸哉寐而得之非得也道非九渊之下甚迩而不逺非骊龙之颔甚易而不难茍无其方则逺近难易或相千万二三子来自东也东州师友寻访殆尽复将问津于华亭是行也须其寤而探焉
　　字三子序
　　开禧丙寅仲春既望予自鄮还西湖解后二三子于冷泉之上扣其所从来乃知其为天台者也几月而后去其去也请更字于予予曰字所以代名师友命之尔更之背师友非是茍循子又安知他日不复更于他人而反吾言耶三子相视而笑曰子何见之晩也天下之所同者理也理之所在则终身践之茍未至必至而后已子乌乎辞遂命珪曰莹中俾鉴诸内而畧诸其外命源曰叔进俾不舍昼夜而朝宗于海命赐曰无言孔子曰赐也不幸言而中是使赐之多言也赐也于是观焉珪也源也舍是而无所防准三子有得焉则予不幸言而中也言而中是使予之多言也
　　送陈原父诗序
　　壬申季秋永嘉陈原父侍仲氏解四明定海少府之组借榻于北磵数月束书外无长物萧然如僧奋然有志当世日与此邦之彦游归辄三鼓余未尝不迟其归原父归亦未尝不至予卧内言是日所与游与所为所见而后寝自首及末风雨不渝且未尝见其评论人议已者不问予游四方得见有常者盖寡若原父非有常者耶男儿有志事竟成非有志者耶其往也素斋领客载酒赋诗饯之于江浒卢氏小圃予亦赋诸公讶余独醒以序代罚
　　送柴生谒东嘉吕守序
　　庆元丙辰予在鹫之小岭有伟衣冠来谒者曰我汉太尉棘蒲侯裔也越明年复见于鄮山欲缁其衣求益于余余顾何有哉去年秋七月用岑太华悼佛智大士故事作诗吊余不以示他人而辄见投怜其暗投也则幡然竟去谒宜独将因宜独以见吕东嘉是举也适足以济前日求益暗投于余之两失也既得所依归而不志所求吾恐其失倍于前既无以昌其行又无以济其需命之曰子之谒东嘉郡侯侯固好义郡文学吴越钱竹岩天下士也与侯道同气合子无意于六义之防则已茍急于此舍是无获焉
　　无极序
　　或谓太极无极之辩起于无极图岂濂溪务为后世争端耶昔游康山卧龙庵见刘淳叟擘窠大书亭柱曰是日与朱南康论太极无极吾谓太极无极非古人意裴回四顾恨不见刘子而毕其説有以无极自号余使之坐而问焉曰若知无极之极乎盍以我告有以我告则知有极也如其不知则知尔将北面质若之不暇何暇为若説若归而得之得则忘之则太极无极是古人意非古人意不俟问人而判然胸中矣
　　浔溪醻倡序
　　经子史传记皆序下至杂录小説亦莫不然序棋序饮序画未易一一数然则于倡醻为尤宜畏斋何智夫迟次家食容与三益笑尘间二三友更倡迭和以相勉使书其后序所以申导志义诗者志之所之发于言而义在兹尚何序
　　赠儒毉闻人晦叔序
　　观中朝名胜赠儒毉闻人晦叔之作因作而言曰儒与毉二而一一而二毉之误一人耳儒之误误天下后世独能兼之诸公所以亟称亟扬之余病愚懒如根盘错古野发其用工如林乃不一售尝试其技观兼之之妙又从而申之曰儒则儒毉则毉果能一之大章者防愚辄毒已图蔓莫冀万金试良请从隗始
　　元谷禅师语录序
　　慧日目齿两种不壊之藏既铭之矣越二日复见此録此老臧心不施心苖发生以无作有脱间漏架如猩猩屐如刃上蜜又如深穽文锦防羃其曾中毒故能中人以毒曾落穽故能陷人以穽吾于是泄其宻机使观者知需水蛊室毋饮涓滴破絮败缯勿行榛棘康逵八达平等超越
　　五泄留题集叙
　　佳山水如王佐才可就不可致天秘未籥隐徳弗耀非胸中丘壑扪萝陟险履嵚蹈极幽邃穷遐隐何以发竒怪之蕴暨阳五泄越絶佳处相攸者黙唐僧也编茨拾橡不啻大厦广居食前方丈洞山诸老崭然见头角自是始有五泄之名喧传淛东西由唐而宋名胜接武把麾而至者自集贤校理刁约始所谓近模雁宕形容小逺较庐山气势高乃其诗也持节而至者自尚书主客杨杰始则曰堪笑兴公游未到都将佳语赋天台自是枵岩虚窦嵌石倒磵竒咏芳什翰墨相照映往往蚀苔藓着薜茘日逺日益漫某人萃而裒之欲锓诸梓示游观者使其新思油然而作然后闚五汲问两源濯县水蹑飞磴袭诸贤逸迹钉两公旧题援毫而赋赋罢而歌勺泉以酹此山之灵而勒回俗驾或未己也
　　礼书记归葬弟序
　　志学而贫益祟玉其成也贫而成初何伤付用舍于行藏捉衿肘见歌在床贫也非病也赐也逡廵而返也视其髙车驷马不啻桎梏古潜礼从余学贫而青于蓝昆弟之防俟其举戞戞乎其难哉噫死防之威兄弟孔懐归而勉之当有相者
　　月岩序
　　一喜怒汰念虑风丝万绪何自有发不中节损中害和澄湛之体果安在将有大勇却歩反顾内则见我外不违物方是时也岩前月升纵其所如漫不复理荡而弗反靡所底丽方是时也岩前月沉方其升时天籁自鸣逮其沉矣天籁自瘖岩中禅心氷枯雪深
　　开先性语录序
　　圆悟等闲道出四个字道言如枯柴道尽陈尊宿近时据曲录木牀三日五夜努得个上堂四句偈以颠为倒以逆为顺因邪打正必曰因正打邪指鹿为马必曰指马为鹿反是谓之顺朱噫不知朱顺耳此仅四五十年余波末流渺不可遏开先老子提倡一编度火金虞其或变度海囊虞其或渗反覆指擿了不可得异时商防一言半句言犹在耳今非吴下防也兵车防同请辟三舍
　　月潭序
　　一沤不作际天一碧磅礴地维天为其底鉴万象而不有其照涵十虚而不有其广霜蟾駈毂玉轮碾空空澄水寒景在万水崇山嵌岩石壁土囊钧获其明而不分景云何能然以非水故因作而言曰月在潭景自天形吊景光涟涟潭以虚为任月以虚为眹惟其然物以虚应道集虚兮物莫我违既坚凝兮尔其咎谁
　　镜潭序
　　镜镜空潭涵虚空虚无眹镜潭无滓镜忽尘拂之则明潭忽云豁之则清可以观徳可以鉴止人知鉴夫止水而莫知其鉴夫所由止惟止能止众止止之为义大矣哉緜蛮黄鸟止于丘隅知其所止也知夫所谓止虽杂然前陈摐然旁午弗俟制而止矣于是观徳徳亦大矣惟镜与潭如空合空与吾寸渊洞照无外噫曰镜曰潭矣又曰心何区区之名数其多乎则又曰体同也量同也虽名数千万何患乎
　　送钟贤良序
　　汉西京取士设非常之科待非常之才如纵绠千寻县五十犗不在鲿魦鰋鲤琐屑灭裂故人才軰出内则为卿相外则使异国穷河源笞单于斩楼兰六騑渡江中原戴旧徳而归我者曰王宣子未几登甲科贺者及门则蹙頞而作曰吾仅费数百金买麻沙一沓纸故而至此也何以贺为或谓其轻朝廷非知言也轻场屋耳永嘉钟君少负不羁少长作举子业壮而耻与琐屑灭裂者伍十年闭闗夜灯晓窗博观约取习大科业成而不试游大搢绅间不小低簪落落寡合无余赀有两佳子天其或者俾责偿于斯乎老我山林无用于世惜有用者不为世用岂拙于用大者独惠子之与漆园吏也耶
　　送永嘉黄上舍
　　箪食瓢饮不改其乐其乐也全华冠縰履能安其贫虽贫不病彼结骑聨驷朝燕暮赵奋三尺喙驰声誉利富贵沈痼于游説何其辽哉百世之下言圣门者儿童能判贤不石崇入太学见顔渊像谓王敦曰人生当使身心俱泰敦曰子贡去卿不逺吾尝谓崇之祸自身心俱泰始永嘉黄上舍贫游江湖非好游也将交四方贤隽以自广牛腰行巻含雁荡花木香眉宇清整带龙湫烟霞秀嘉定初予居丹丘巾子山下寺临海长曰某者其诸父也表表卓絶政尚简入寺行散辄忘返智父似之知其为永嘉文章家代有伟人积学而厚蓄约守而靳出若农之望岁则大有之获可量也哉天其负耕吾不信也
　　易红丸子为神竒丸序
　　市井所谓红丸子虽防寛膈消积之勲特时暂耳今此则异于是羶腻凝停壅隔翻逆血滞气积效验立至售虽广于士大夫未孚众易名曰神竒取楚漆园吏神竒化臭腐老坡圣散子之类庶几新见闻而利及人也逺譬夫水并流孰不善渭而恶泾泉分酌孰不贱贪而贵廉岂特水哉钓渭之叟志除暴乱安生人于钓丝谓之钓则不可歇后郑五喜滑稽玩人物于流俗谓之相亦不可由是观之名不能美物物能美名名不能美人人能美名也审矣药更是名也吾恐其混殽廉贪渭泾贤不肖无别而失其济危急之实
　　灵叟序
　　古灵提撕古佛堂药厥受业师之沈痼谓其不识症则不可至于剂砭则非瞑谓其识药则亦不可且灵光洞耀其身在光景中矣将使同在其中者超絶景迹豁然青天白日难矣哉古也号灵叟抑有取于灵乎天下孰无受业受业岂无师者茍取于灵当取其未发足南方已前不然吾恐刻鹄不成反类鹜也
　　信翁序
　　海具八徳吾取潮不失时为海上人别称曰信翁祖云佛法大溟渤非信莫能入不入则安知夫傍无边深无底广大涵育之量百谷东注不加益虚受也尾闾泄之不加损持盈也学者知此则扬子云所谓终至于海也不然沟浍皆盈而不知其陋曰吾海也倏然而涸始悟夫不信不学以至夫噬脐故吾尝以信与学告夫相从者兹又以告吾海傥未喻厥防盍观栁栁州东海若反复寻绎与吾言同异何如
　　溪翁捺海涂序
　　过剡必先问戴公庐指防阿猷回櫂处贤不肖然也清饮渌濯缨濯足贤益贤不肖亦有瘳则溪山人物递发竒蕴或以纵适自贤登名士之目视天下治忽若风马牛不相及以有为为不足为卒至于不可为吁何时哉溪居缁褐某翁者访余来磵隂扣其所存曰将不以事物经意自贤邪抑山樵溪叟争席专此胜邪是二者皆非吾之所谓道翁曰子何见之晩也不畊不桑殆不知吾用吾力甚于畊桑之难也不工不贾殆不知吾用吾智甚于工贾之劳也阅古髙僧史得开田説大义服膺焉残山可隄剰水可陆駈海若活饿殍当不啻千万什一以供吾千指洗盋于以泚食前方丈尸素怠事之颡子何置我于碌碌无用因人成事之域哉吾闻其言若先得我心之所同然者申其志道其义防其勤为是説
　　送观书记序
　　合而离从而违茍不愆于义离合从违皆中也訚訚不为从侃侃不为违夷险百艰适于义交道之正也反是必强笑语谀媚以相悦饰伪貌佞壬以相下进则诡随退则揣摩茍合诈从伺隙俟间起而乘之以相卖闻一善言见一善行冀其协赞以泽人利物难矣哉晩得吾观物初从容于大中尊所闻强记览未见其止睡再鼾吾伊声犹在人耳偕来虎岩当妄庸争夺甫定掉头舍我而他之吴越家林深眇一枝可以憇勌翮去不俟留还不俟速惧其去而忘还也则谓之曰琴川苕溪一苇可航日损日新勿谓蜚廉慵而不我告嘉熙戊戌春下澣北磵序物初而与之别
　　无外序【阆州逺书记】
　　尽已以尽物物斯应物应则虚受已则冲然漠然游于孰已孰物洞表里一边幅之地振大方之辔允蹈于其间胸中天地无复畛畦而备于我者眇中边背乡之殊盖道之所在而已因作而言曰反观匪内遐眺匪外而我与物等此大块嘉熙戊戌北磵书
　　石楼序
　　一炷清香满石楼大觉焚龙香应量器后乞还山林进颂诗于庆歴天子末后句几二百年潼川普明比丘摘石楼二字以见志石楼得非岑楼之谓欤仙好楼居抑有慕焉则莞尔而作曰攩谷成隂去作金銮上客黄太史序忠国师也不知风叶拥趺同叅先谶岂岩间半芋付深夜读书十年宰相可同日语圆通却万乘诏遣弟子行或以为尊法有体未若一举万里勿以累大觉之为愈也当宁虚心方外将搜岩剔野可无蕴经济甘隐约者出其治岂四十二年而已哉石楼自名盖惜圆通不知出此而大觉归山林之晚书其言使后世知石楼之自










　　北磵集巻五
　　钦定四库全书
　　北磵集巻六
　　宋　释居简　撰
　　玉铭
　　碧云庵在洪崖西云峰东近唐处士陈陶故庐址多石坚而难攻嘉定十一年季秋九日四明僧如洁落庵之成得泉于坚址中翰林直院留公元刚适来自匡庐名之曰玉方不逮寻深半之旱涝无盈缩甘可饮浄可镜于茶为尤宜莫原其自或曰人与泉感闻者辄笑噫是诚可笑也卓锡而得泉久矣为诞拜井而水涌久矣为信信与诞相寻于无穷而莫之或辨岂忘言者所以不言有待于知言者耶铭曰坚方方碧漪漪云生隅月剪规凿而得之或稽或疑然则是泉也固在兹固不在兹
　　泉禅师髙原铭
　　或谓水出髙原曰髙原则万斛泉源不择地而出又何谓也或曰髙原陆地不生莲花此弹偏击小之辨皆非吾之所谓道为之铭铭曰峻极兮层棱岿不可登吾非云颠逈閴兮坎窞杳不可瞰吾非九渊虽然彼习夫崇深曷尝舍旃兮不扳不援直兮砥平哀今兮匪中而边正因兮急难思鹡鸰兮在原
　　彰教石云板铭
　　两朶云峙中可贯考之清越而浑圜刻诗五十六字曰莫翁题不书姓名寺无耆宿可访访诸野曰建炎初云居隆藏主来住此山过湖口得于民或曰徐氏旧物二説未知孰是寺盖李氏有国时徐魏惠王墓田王温第六子名知证字义明距寺七里有江南翰林学士常梦锡所撰碑太庙令王崧所书屹立驿路傍元祐元年龙图学士蒋之竒制置江淮荆湖时所作碑隂则在寺物之隐显固有数嘉其瘖而复震铭曰切坚兮采英剪云兮赋形在县兮审厥声声闻于人人惟闻闻寂寥兮归根尘消兮不痕
　　张公井铭
　　由彰教而东一百三十九弓曰张公井公不知何代人当时奚为者缺甃瓴甋不古疑其去今未甚逺深不及丈冽而甘宿不滓宜茶宜墨宜酿嵗大旱十里仰给病者投一钱煑药辄瘉旧有亭樵牧躏蹂既弊不复理丙戌仲夏望住山人北磵淘井勺泉而铭之铭曰泉瘉疢人以泉信信必孚相与为命余病愚泉不瘉曰余弗信泉弗余予潄而瀹以乐其乐
　　慈感寺蚌珠罗汉铭
　　某年月日苕溪渔者剖蚌得珠而侧视左袒应真肖象契神僧兆梦之徴也临流忽坠渊涸珠明水齧檐趾嵌空嵚岌岌欲压示人以颠济之急也传记隽永声诗清越皆南渡第一流珠璧照耀俾嗜割烹养口体起恻隐之仁知大徳曰生也为之铭铭曰精洞太隂是孕厥灵灵应不虚现如是身涎液不濡长揖鼎俎云沉方广弗入众数彼渔伊何箕裘在渔先获援手梦仍合符潢洿漫流朣朦印蟾汩汩自浑棱棱弗潜澄澜弥碧甃空洞半肩伽黎万目神竦
　　明无碍铭
　　明无碍吾孤云权之子以诸父事余与朴翁兄铦朴翁称之曰无碍属余着语后十九年始克为之铭铭曰毫忽不透物则碍膺泮然物消伏膺以惩惟其拳拳此病始大夫何能然碍蔕独在畦空畛虚欲万籁瘖只益自劳直寸枉寻地窄天遒拘窘跋防必也逢源此外无地
　　幻庵铭
　　达上人曰幻庵文昌乔公行简为书之请铭于潼川北磵某铭曰有觉有幻的生箭集诸幻消亡觉尚焉立八窗玲珑十虚内充惟一精明复何所容以无所容故无所却知幻即离自急其缚我説有觉与无觉对是则名为如幻三昧
　　福圣昙禅师通庵铭【法门行诸父】
　　通之为道常不在君子或曰人众者胜天天定而后胜人余则曰天不可胜而未尝不定作通铭铭曰君子固穷故通小人反是通而终穷是故君子守道而谨终
　　临川王正叔啸隐铭
　　懐壮图啸长舒自乐蘧庐中之天地岂特以天地为蘧庐学道兮自娱饮水兮饭蔬是谓立天下之正位兮居天下之广居
　　檐隙铭
　　顾余最古屋老不支涂垍阤剥檐隙庋器用者数板下设小榻开数櫺纳月疏风作于斯息于斯非醻酢事物于外亦必于斯铭曰适斯陋陋吾愉愉安斯隘隘吾舒舒善斯独非吾所谓道正斯立昌吾居乎
　　瘗獒铭【般若作】
　　某之仲氏有獒黧文名黧狞而警不以善吠为良夜声先羣昼食后众仲用恕体柔黧化之季之狸虎文曰斑以轻翾捷疾嬖季畜之经年狡穴洗空挟宠以暴非其类他獒磔之血溅黧首季勇复讐击黧首而毙之仲趣援黧噬脐矣彻食终日瘗以弊帷盖过余道所以然曰吾伤焉吾伤者三斑化暴死暴也斑死暴益季暴也黧化吾恕盍死于恕乎予曰何伤乎吾敢贺而不以吊也恕本仁一物不得其所若已推而纳诸沟中闵焉闵深则愈恕广而充之仁不胜吾用暴虐之惨甚于燎原虽自已有所不暇顾于黧何有黧死恕得死所矣仲氏矍然而作曰然则不可以不铭铭曰黧与斑化其主暴死暴恕死恕恕有光暴自取系襟裾不遄死
　　白牛铭【思谿作】
　　施力养人惟牛为能负力于牛惟人寡恩故君子不忍觳以小易大饮以清泠逺洗耳处比及后世王泽寖息淫祀肆作椎击屠割享非其鬼滥觞岭海荡汩中土靡然成俗蚩蚩之氓老羸易少壮堂堂驰駈使就锋刃壮者既羸亦复若是当其贸易之时其死已兆不见旧主徨徨欲诉苦不能语谓其不语是自欺耳视大白之塜岿然榛棘中抑有感焉某年月日圆觉寺造僧伽方塔十一级以尺计者顶踵拔地三百六十塼甓土木之运縁半天微大白孰能举之塔成而毙嘻殆于此矣某年月日也寺之隂不越大界相得爽垲营其葬而筞勲焉后若干年某来住山闻诸故老为之铭铭曰舍尔畊劳尔生弗践青金地行牟然鸣中黄钟頽然卧蟠玉虹忘其劳食其力成浮图十一级身溘然功岿然与浮图相永年
　　佛手岩善住禅院钟铭【般若隣封】
　　扣无书应无竭持寸筳致其噎惟洪其撞厥闻乃鈜声沉响消反听絶闻闻性斯泯听亦超莹是故此钟寂而常震
　　浊港东襌寺钟铭
　　大扣大鸣吼鲸震霆弗考弗击云胡弗闻闻性常住湛水不痕由一精明见六用根淮山崇崇谷虚有神于昏晓间互应迭陈繄尔大器晩而后成独山笵金使北磵铭
　　布衾铭
　　衾而布俭而易营或曰诈不得已而去于斯二者何先曰诈俭也者吾师也左袒公孙右袒司马
　　卭竹杖铭【卭端歙尺为竹岩先生钱常熟作】
　　心贵虚受节贵不露尔窒而露君子所恶维其持危相与却歩无党无偏遵王之路
　　端研铭
　　非华池不竭非干将虞缺璞少文玉方切
　　歙研铭
　　沉云升津颖也筞勲如新发硎
　　界尺铭
　　恶圆曲尚方正直而刚重以缜
　　小庵铭
　　庵以小名志其大也大而不可容故小之小之为用大矣至大至刚浩然之气也充塞天地而莫测其际寓诸寻常而莫得其眹养之至也不然涣散乎其大必乖离争犯诡谲颠倒而无所不挠胶轕乎其小则促缩拘局窒碍窘束而无所不触乱小大之宜而失诸寻常之中何自而知夫小而得夫用哉故曰小之为用大矣为之铭授住庵人使由吾言而志其大铭曰泉溅溅火始然或浮天或燎原匪微兮曷着焉
　　肖岩铭【竹岩长子】
　　清明在躬羣妄停扰斡旋一气飕飗众窍事存万变理絶双兆削平畛畦强名曰肖
　　纸箑铭
　　流金燎天其酷无敌于天下劲节廪姿独当柄用百其身如缕不憝楮生夹辅尽绵薄为犄角虽未即殄其炎炎奉扬仁风亦足以慰彼黎庶
　　竺源铭【昙蔵主】
　　一滴曹溪发于中天迤逦于江西一十八滩余波弥弥襄陵懐山窒何有于滥觞障何有于頽澜云何心乎故岑水何心乎旧囦九河奔湍渺然毛端吾故曰统之有宗兮会之有元
　　胜叟铭【潼川定首座】
　　目定曰胜取人众胜天之胜为之张本则谓之曰苍苍而穹者天也无声无臭品彚以亨四时以成享之以诚应如谷神总总蚩蚩其类实繁汩序乱常天纪妄干嘲春哳秋嘈杂喧啾喙息弗停拟万窍号气革变金行既肃族类窜匿惄然皆瘖迹絶景消泯黙至死天籁常鸣无从闻闻于戱天乎不战而胜凡所以贺战胜者冠盖相望虽愚夫愚妇知必之天而不必之人吾故曰天不可胜而未尝不定则又谂诸其众曰天何言哉
　　物初铭【四明观书记】
　　寸田镜空荡然十虚云沈翳消其应无外道之所在而已夫道未始有物物亦恶乎有夫道道之所载惟物之灵神而明之存乎其人万生纷纶汩乎吾前莫不了厥端绪于毫忽未兆弗祈先物而物莫我先吾固曰道之所在而已铭以订其説铭曰混且殽纷以纶曰无蔕何从生生无从去冥际动中灭静中起微退思与却顾当云何洞化母全者天天地先观物初如是观
　　无尽铭【潼川藏知客】
　　典吾賔者曰藏号无尽为之铭铭曰此灵觉性太空同受十虚无垠均量齐寿凡厥有生天地共尽先天后地独存者性外取风月用虽不竭畵蛇着足既着复刖身椰子许曰小天地求诸吾身是谓直指
　　紫岩铭【日首座】
　　芝生于岩岩以芝得名曰芝岩芝泽而紫又得名于色善毗尼者日取紫岩扁其居且托其宗着其学侈其别称何扰扰其名之多乎或曰一法千古应縁立号子本家兵法何自畔而作是説扰乱我边陲俾我岩间风烟云物不得宁将不战而屈之申之以誓吾旅云峭者岩紫者芝芝名岩岩不知日之隐此岩下【音户】娄斯名振厥嫮名匪实嫮亦空如何其贵徳充徳日新岩益髙徳不修芝如蒿伊紫岩式芳武懋厥功永终誉
　　彞斋铭
　　龚某曰彞斋有取于民之秉彞好是懿徳问彞于予为之铭铭曰彞民之天民之秉彞天常卓然惟帝降衷于此下民两忘党偏守之以正谨而不移其归则贤习与正违遂遵别岐小人之归千里之失始于毫厘岂不尔思思而来复不移一丝夫何逺而
　　旧扇铭
　　畴曩旱三伏港弗澌物不滋尔宣风而暍者醒炎炎今如昨图任旧惟尔谐思濯清泠者具尔瞻嗣乃绩长使奉扬之柄在掌握
　　晦岩铭【昺知客】
　　振耀而九乌毙潜伏而九渊照息隂以居洞窥焕若日中疾归戃恍杳邈是故君子用晦而守约
　　石门铭【智上座】
　　垝垣勿逾匪穹即嵌循垣得门惟石岩岩罔辟其孰快斯覩愤悱在余发机转枢
　　仲举铭【徳侍者】
　　徳輶如毛民鲜克举孰能举之惟仲山甫古往可复仲也岂无睎顔之人亦颜之徒
　　晦岩铭
　　为衡台之学者曰慧明强记览知名于众号晦岩为之铭铭曰智烛也烛诸理遐隐无或遗善用智者罔不若是智其智弗时其用过则罔不殆离娄子所以弗若罔象之为愈也
　　檀木白衣相赞
　　嘉定十三年正月人日瞻礼白衣大士像于永嘉楚上人嵌空玲珑水鸟翔集丝粟眉目芒頴爪指衿佩冠缨诸庄严具靡不称是眇而眂之了了可数补陁风烟悠然在前反是则无边身烁迦罗母陁罗亦莫不然乃知蚊睫余地可拓掌中世界可掷是道也存诸其人作赞以授楚云
　　斤斯运垩斯斵鼻不伤立自若臻极之技与物不二惟其不然一理万致我观此像殆非人为就能为之技不宅微矧此匠氏应以此机应以此身化巧幻竒曰余眊然两眼如镜弗能审观独以耳聴反聴絶眹对此殊胜小白花山下瞰巨浸
　　慈感圭老请赞无量寿像【十四章章四句】
　　十方取土曰清泰城又曰极乐与苦浊邻厌苦知乐不毫忽间一念勇往即念而瞷惟忆惟念匪疾匪迟忆而不忘念兹在兹如求亡子如防考妣如疢需石如渇需水以如是故曾何逺人人人亡羊入生死轮法法惟心心亦非心郑卫嘈杂水鸟树林悠悠渐修頟頟阐提同摄罔遗妙在不疑疑则疑城日刼倍蓰东隅既失桑榆可冀粤若二仲达圆顿机路壅般舟手自剪夷池防芬陁社结名胜一十有八是修是证天台嗣响的传自衡和者如云调髙倡宏六朝逮今衣冠缁褐愚夫愚妇爰同此筏哂乃二瓠载沉载浮即窒即海善栁栁州见月因摽执指成咎舍有相佛观无量寿
　　不动居士冯济川画像赞【天竺印所藏】
　　乗本愿轮游诸世间刍豢空寂以致其实桎梏冠冕而行其权在宗庙朝廷则和而不同于以见大臣之节位方伯连率则威而不猛于以见刺史之天乡居则读乡党篇而无媿家齐则揆家人卦而罔愆若夫大小藏之施也则各以无量寿愿王为之数筌忘在鱼蹄忘在鱼两忘忘亦忘所乃知施者未尝施而受者未尝受至于五千四十八巻初无一语
　　永明寿禅师画像赞
　　客吟灯残猿啼月落衲帔防头千岩万壑指破凡夫为等觉妙觉齐大小乘于钱索井索纵大辩于谈笑寄虚懐于冥莫所谓百轴宗镜之文如太山之一毫芒巍巍堂堂炜炜煌煌非心亦非佛破镜不重光
　　天乐赵紫芝画像赞
　　一防虚明八窗玲珑万波不浑百川自东殆见其洒然乎外孰知其渊乎其中谓其襄阳漫仕曰吾不为南宫谓其江湖散人曰吾不为龟防乌在乎仪刑先进而丹青太空
　　竹岩孏翁钱徳载画像赞
　　凛乎吞八面之敌清哉拔千仞之俗盘错不足以试铦利霹雳不足以示渊黙若夫佩锵锵冠巍巍临深濯缨凭髙振衣岂非杂夫尘滓之市而游乎方之外者耶
　　东坡画像赞【竹岩家藏】
　　帝哀先生为天下忌速反其辕卒不憖遗遂骑箕尾而分天章云汉昭回衣被八荒载駈六丁收拾文字神京遐陬旁罗曲致落人间者太山毫芒寒者绮纨馁者稻粱取彼譛人投畀豺虎既粱其饩而纨其袴豢以人爵俾敏厥修息公之谮承天之休
　　二桃杀三士赞【竹岩家藏】
　　大匠不弃栎社之木良医不遗鸟喙之毒务急吾用不一而足茍适其时虽弃必录方其用时有正有竒颠兮吾扶危兮吾持相道巍巍二氏似之哂乃齐相曾不尔思夫三子者谬以力胜胜力以徳孰敢不敬徒防厥徳以致其命一念之忍桃乃其穽欲济缓急图任媕娿爪牙不铦其如之何盍观相如伸秦屈颇隐然长城无庸干戈
　　三教赞
　　此三胜流一笑聚头其道不同曷相为谋至哉儒先问礼于李李从竺干逮真实际商隐于李白眉最良曰师师师其来自唐车适大方万里一辙差之毫厘肝胆楚越
　　蒋山冲痴絶寄初祖达摩并马大师画像索赞
　　穿耳耳未尝穴缺齿齿未尝折北度一苇可航西归只履自挈或谓之空刼已前中流砥柱或谓之拈花已后金口木舌又曰正宗别调又曰直指曲説皆非吾之所谓道也若夫求大乗器走十万里俟人作兴器岂大乘夙负先觉礼闻来学学而知之既逺且邈负是四者吾恐五竺之铁不足铸此错也
　　金鸡毒一粒粟未踏杀人已先跌足一十八滩兮障回死水八十四人兮淹浸弗死洪都兮泐潭宗风兮肆凌厉一波动兮万波起派兮支兮滔滔者皆是更无一个识防只有归宗较些子检防将来沙道底
　　孤云画像赞
　　闲如云寄寥邈帖水不痕行空无脚笑从上扫迹生迹嗟后来以缚解缚于其中间巻舒自若钉钉却悬挂却老倒南阳犹欠一着
　　下竺印画像赞
　　窣然短衣崭然挿犀岁晚寂莫奋此一防胶名相求之则万言不直杯水外形骸索之则半芋美于紫泥宪章左谿鼓吹荆谿使人复见古道顔色舍斯人其谁归
　　明教禅师五种不壊赞【并引】
　　刼灰之説大三灾之一也天地所不能免况天地间物哉明教禅师阇维不坏者五曰顶曰耳曰舌曰童真曰数珠万行成就三灾弥纶自若也作五种不坏赞用公书逺公影堂故事云
　　顶骨峣然隐若伏犀于烈火中凄其廪而古铁铮铮防余不热击石拊石迭中音节舍利团缀素魄冏如湛湛凝露累累贯珠岂无他人欲见其顶月行太空蛙沉坎井
　　去窒而聪去塞而通于无数声齐万窍风风止声消音响寂絶谷神不死聴火焰説説无所説闻无所闻烟灭灰飞所亡者存以是耳根示尔四众厚徳宏功千二百种
　　宣明心声若出金石汹涌辩河不渗涓滴书献天子天顔屡改一笑归来此舌犹在韩吾不非吾奚以为壅吾不夷吾奚以驰一生事了有死无憾身随刼烧红开菡萏
　　童真出家死于童真出没巻舒一坚宻身嗟多欲人曲为欲说于其根中出火自焫猗欤哲人哂乃覆辙以古为鉴以身代舌火炎昆冈玉石俱焚石付百粉玉兮温温
　　的的紫梙茸茸素丝自幼至老念兹在兹譬夫一龛绕以十镜此灯长明一印印定定则离念反而自求于无求中以敏厥修物初有终法无有尽是故此珠横絶煨防
　　贤者国师赞【髙丽指堂请作】
　　心部根本身严杂华赤象青牛跨竺越华半满字则五其等差殊声响则一其纷拏使登门之鱼驾际天之涛陋潢污行潦而观海若之谽谺琐屑灭裂又安知鰋鲤之与鲿鯋
　　强斋髙使君金书诸经赞
　　淀蓝蘸楮屑金作字去字与楮经果何似曰此诸经即楮与金续父厥志写佛语心惟佛语心粤如父志一防画中具无量义字可悉数义则无量欲了其源防去来相强斋大士年八十余目如心明作蝇头书于一蝇头分可为二尘毛太华弗巨弗细佛神力故初不作难是故北磵作如是观
　　两蟆赞【御前梁楷画并引】
　　一蟆逐蚁一蟆攫飞不及而掷于地
　　攫而掷翾而举之二虫请以战喻翾毋忘于射钩攫毋忘于在莒
　　蚁战酣蟆袭其后非大嚼盍反相友梦好忽同归一麾何足疑
　　荷屋常不轻画像赞
　　芰荷为屋芙蓉为裳芳茝纫佩落英贮粻熏以石林书传之香瀹以太华玉井之凉濯人间烟火气毋干吾丘壑姿洎夫锦心之与綉肠发卍庵之韬畧示我武之维扬适妙喜国拓吾故疆安在乎广莫之野而无何有之乡
　　义鉴堂画像赞
　　魁梧轩昂耿介孤洁大珠缟夜轻云拂月作成泼天问端来前只似钉头难于敲折东山发源双峰巻衣把大苏狂澜障而东之微此老孙子已而已而
　　高丽指堂讲师画像赞
　　岩岩指堂破尘出经惟其能然曰聪慧人隄圆顿之颓澜防中下于通津横説竪説匪亏匪盈全提半提匪坏匪成夫是之谓全体之用兮全体之真
　　妙湛禅师月岩舍利赞【并引】
　　无尽居士铭云居三塔其畧云腐胾朽骼匪我冈是宅万行熏蒸骨如玉如金金玉舍利也妙湛中公火后舍利如此为之赞
　　及笄洗妆一花一香舍父求度回度厥父父子学空机先有锋父死开法镆鎁出匣归奉其母孤山之浒示生有灭笑与母诀火后舍利粲如繁星如金之晶如玉之明堂堂月岩如空行月何庸留此自暴丑拙
　　下天竺古镜法师画像赞
　　伽黎拥肩不舍夜旦革履梏足炎熇不跣迹迩世相而不动不退心惟奥则唯止唯观四辩涌兮澜飜四筵拥兮氷泮特防住山灵山未散洗旧讲榻萎花新换至于戒香逆风腾播林野吾尝比之波利质多罗天树花此之谓也
　　陶司户画像
　　宅尘滓拔千丈之俗倚梅竹托三友之交稠人广座则惟静惟黙凉天佳月则或推或敲问津荣途姑欲行志于志得时反求诸已
　　自题顶相
　　谓有为吾奚为谓无为吾奚不为待悟而勇为絶学而无为于戏尽之矣非吾为
　　王梁山画像赞
　　从事毛锥壮夫不为置书学劒弓号马嘶不斩楼兰夫何自欺堂堂梁山襟利带夔帝轸遐方详延瑰琦良马素丝组以五之维贤作牧任以抚绥抚绥伊何恩斯勤斯岂惟怀恩亦复畏威庶靖氛埃以偃鼓鼙昔人可师感夜半鸡哂乃阿瞒横槊赋诗
　　台宗杰首座画像赞
　　性具染指鼎味咸在容膝归休日用三昧不动口不饶舌人无闻闻吾无説説翻嗟普眼弗见普贤为渠去却眼中金屑复道行空白银为阙
　　野月赞
　　广寒殿洪崖井轮有晦朔景无畦畛悠然随所寓婆娑弄清影莫羡江楼清江楼尘污人
　　姚别驾命作四箴【渥】
　　吏悍民怯其途则殊等而眡之氓疲不苏清明在躬执中以居御民如儿御吏如奴谓吾寡恩我不姑息谓吾遗直我不自得畏则如虎敬则如母扩而充之天下刑措【右慈以容】
　　以寂止喧八窗阗然寂而忘喧珠澄浊渊不住喧寂而逢其原其静有余其乐也全山林市朝不见畦畛失之毫厘大小异轸惟全乎天意行则往心逺地偏非一非两【右静而胜】
　　身体髪肤贱伤贵全多欲自戕伤孰甚焉彼美声色或谓如鸩必其胸中所乐者胜古夏后氏娶于涂山乐不在娶随山濬川禹何人也予何人也睎顔之人睎骥之马【右养生也寡欲】
　　古者网罟以鱼以畋后世粒食网罟可捐一鳞之沉一羽之纵推吾此心仁不胜用方寸之渊较缩与盈悠然翻涛溺马杀人好生之端志其大者大徳曰生黙运元化【右好生也不杀】
　　坚穷壮老二箴【并引】
　　余至宣城之清流丁山穷老日益甚因范晔书有取于马援丈夫为志穷当益坚老当益壮作坚穷壮老以自箴
　　何以御穷曰益坚不则滥是故君子固穷出辄途穷途穷则返居辄技穷技穷则思辩辄语穷语穷则黙谋辄智穷智穷则止穷诸理尽性而已【右坚穷箴】
　　益壮以佚老壮色日零新新代谢曰不在是在所养者物莫我婴物莫我化善乎楚丘之为言也使我当诸侯出正辞吾始壮矣不则死矣尚追车而赴马呜呼近之矣犹未也【右壮老箴】
　　高秘阁金书心经颂【并引】
　　东禅明觉院比丘妙信创华阁舍补陀大士判府秘阁高公年八十九飞歩登阁早年梦像若今所造施玻瓈瓶承以白金藕花其余佛事一一随喜金书心经欲寘大士心中而身相已具罔契心初蚤暮恳切宝脊砉然获本妙心十目惊嗟叹此创见蜀人北磵居简比丘谬振颂声一十一章章四句嘉熙元年二月初九日
　　大般若心即天地心区区防求沧溟索针爰有大智金书作供欲充佛身妙发机用佛尘沙身无乎不在作如是观堕世间解离世间解复何所求于东招提一瞬协谋尘沙佛身初涌出海小白花开物物三昧愿以所书印厥心地此念始蘖览斯契宝脊砉然虚鬲以俟若合符节如龟从筮微此大智孰考其眹惟神而明函盖相称我观此经非金非字而此宝脊未始启闭繄正法明曰观世音澄五浊澜如一月临临兹大智浄彻无垢介以景福介以眉寿
　　谢林元之议命
　　不知命君子奚为未知生夫子不忽义命所安之地死生自乐之天庭叶报秋记山中之寒暑岭云分瞑变户外之隂晴适此闲情成君竒术
　　王链师问道之在天下犹川谷之与江海
　　域中四大王与道居其二吾一之一之何如曰王以道尊道以王行道失所以行则稊稗瓦砾也王不以道御天下寡助也独夫纣尔茍以道则皇极建百度新纲常振遐陬宁虽然岂独王哉一身小天下茍昧是昼罔不冥了罔不盲履崄不寤临穽不却所谓无党无偏何自而知若夫富贵利达贫贱患难皆身之川谷江海流行停淤而道之枢机户牖旋斡权变故曰川谷江海在天下相道之在人则天下同百姓日用而不知故君子之道鲜矣
　　戒防
　　北磵足迹半天下习尔情状尤得桀黠之情故为尔忌而未尝忌尔所谓几辟网罟固所不忍为孰谓尔以吾为可欺昼跳梁夜穿窬饮食服玩皆尔伤残之余凡在吾室之君子谓吾信不孚不能格尔暴则将舍我而他之彼既舍我而他之吾亦岂能安吾居尔之逺君子近小人孰甚焉甚矣永某氏之祸商监不逺勿谓吾不尔告
　　戒频伽
　　频伽践木偶抑无知乎将践鹰鹯木偶君子也君子虚与道冥入鸟不乱行入兽不乱羣怒而加诛不啻黄帝絶枭獍之类汝母陵善而骎骎枭獍之樊庶几逭君子之诛其果不悛木偶之御侮毕弋从事覆巢破卵可立而待
　　水利
　　以毂横谿搆轴于岸比竹于辐发机而旋非深湍无所事后重而前轻俯仰如人意幷可以施其巧此车槔所以别也水梭窽如上架而縻之当畎浍之冲溢则出涸则纳三者用于蜀吴车曰龙骨方槽而横轴板盈尺之半纳诸槽侧而贯之钩鎻连环与槽称参差钉木于轴曰猨首防以运其机涧溪沼沚无往不利独不分功于槔槔梭一人之力龙骨则一人至数人车则任力于湍随崇卑之宜虽灌溉之功丰约不齐其得罪于凿隧抱瓮则钧也
　　不为善
　　鸡鸣而起舜跖之辨县判于所为为善而放利舜之徒可为跖非吾徒也吾善且不为为利乎或曰不为利斯可矣不为善非跖乎曰吾固有者善也焉往而非善无为也非不为也孜孜为善油然几微于有为何以异于为利欲其为之务隐也故曰吾善且不为为利乎
　　吴江性上人拟濠上游
　　鲰鰅跃清池郝参军所赋南蛮谓鱼曰鲰鰅桓大将军云作诗安用蛮语郝云千里投公得一蛮防军当不用蛮语耶吾爱其跃字风致以订楚漆园吏濠上酬辩赋濠上游云非鲰鰅夫何疑子非我吾何知惟其不知故不疑而全夫天倪潜而跃悠然兮乐夫乐
　　写神
　　使人伟衣冠肃瞻眂巍坐屏息仰而视俯而起草毫髪不差若镜中冩影未必不木偶也着眼于颠沛造次应对进退颦頞适悦舒急倨敬之顷熟想而黙识一得佳思亟运笔墨兔起鹘落则气王而神完矣少陵云褒公鄂公毛髪动英姿飒爽来酣战所以美曹将军也张横浦则曰孔门弟子能竒怪画出当年活圣人所以咏子温而厉威而不猛恭而安人鲜克知此妙故重为商评之
　　赠医卜风水方生【池州】
　　病有医死有归卜而息疑负是三者而游人间世人舍我而安之夫如是三钟十束异乎支离踈之素尸
　　管城子
　　或谓管城子锐而天非知言也文场掉鞅词林奏技舍子则谁与子则沾溉余润防发新竒卒成其志功其懋哉故知有用于世者一日为寿不则百年为天也审矣余钝而无用视子则有媿
　　扑满子
　　吾与孔方兄絶交久矣至于贸易所须则又未能与之忘情贮以小罂迟其盈将示以持满之道往往未盈而辄出之其出也又贮夫制作近古者一二以求其类谕之曰二老者天下之大老也其父归之其子焉往惟其然是以不匮始悟絶交之非赋招隐
　　床屏
　　以方正之质受屏翰之寄使櫺风野马不得渉吾境隐若敌国功懋而不言虽然必有存焉者耳灰冷弗然木槁弗腴则屏翰在此而不在彼镜虗忽尘水止忽澜外御其侮竟何所事譬夫指鹿之旤不在长城而在望夷伐国之忧不在颛臾而在萧墙之内也
　　鼎缺
　　陶之精者曰秘色有鼎焉立不倚介而特宏其中虚以容肤滑弗尘质古弗华童子置缶缶兀而鼎缺则曰刚御刚矣夫如是则大者缺小者折精者折麄者缺故鼎缺而缶完余闻而悲之悲夫刚不以柔济鲜不若兹鼎干将镆铘刚不可犯虞缺耳书诸绅为不善用刚者戒
　　芙蓉楷禅师辩
　　或谓芙蓉禅师刚介失中号服是拒隶名刑书甘赭其衣遂使林灵素逢彼之怒乘间而入徳士之説易于建瓴噫齐东之言也天子方锐意神仙方士仪秦之辩良平之智不足折其妄燕赵之艳晋楚之富不足变其好裒天下之至珍集天下之大美不足变其嗜前疑后丞岂无股肱之臣可谏矣枘凿龃龉也左辅右弼岂无心腹之任可诤矣氷炭背驰也是时灵素頥指如意衡从惟命岂俟逢怒乘间然后进徳士之说哉公居浄因恶夫末流冒辱幸荣行险黩货禅讲号服録正鉴义裾方顶圆附城丽社不啻囊探更夸迭矜谓之内降商直防贾不闗朝省贻玷盛明罪在不敬真赐逮已我则固辞孤衷自许不与众共死生患难又皇暇恤淄川之濵弗类人境翩翩风帽练练缟衣丹霞鹿门首为之发横翔捷出以大其家粲然丽天耿耿霁月洞上厥绪兹焉中兴乡也与俗滔滔不振不厉即患难之途徙瘴疠之地非失其本心倒行逆施者不为公为之乎公之光明盛大寂音传在焉兹不重出是作也一以刷公之谤一以补传载之畧
　　道法师逸事
　　大丈夫者富贵不能淫贫贱不能移威武不能屈公寄命蝼蚁试身雷霆不奉明诏以改徳士威武能屈乎黥而流之为道州徒九死之濵过午不食咏歌至化若出金石贫贱能移乎削名刑籍复还旧物赐官分禄简在帝心曰往钦哉去汝黥涅公念先帝不敢毁除帝曰此翁至老倔强富贵能淫乎方林灵素假道士服旤基播迁易缁于黄天下从之不则窃负而逃槁死林壑公独缁衣立俟斧锧视身如叶防法如城圣恩寛大不即诛戮非至诚其孰能与于此哉防后公而生观公所成就竒伟峭絶真大丈夫事再拜右绕辞而吊之辞曰黥可息乎身据鼎耳兮息之则殒黥可去乎恩如春风兮去之不忍一念之忍迄于防尘黍离阙廷涂炭生灵髠天下僧又安足云邈哉道州只影问津一笑生还天清地宁众蠖斯屈老臂独信隐若敌国贤于长城蠢尔灵素不正典刑虽百粉兮痛奚以平九里清隂蜕骼是舍草枯自春光奋不夜后世何知婆娑其下其颡有泚兮其容则赭油然兴起兮如闻伯夷之风者
　　荅踈寮髙处州论激字
　　踈寮论选诗用激字江淹曲櫺激鲜飚石室有幽响待下句然后精神已袭魏文帝流飚激櫺轩未若陆云通波激枉渚一句中激字便警筞卢谌中原厉迅飚厉字有感寓之思曹植清池激长流殆不若刘桢曲池扬素波则扬字有风致潘岳白水过庭激又在青山外矣余取陆云激字卢谌厉字刘桢扬字
　　释言
　　丁已良月十四宣州太守修然去余赋诗以饯郡博士高公炎晦尗语余曰子犯清议君子不子予乃拱而俟则曰守去子讥之余曰流言止于智者今之所谓太守者古诸侯也制千里之命而屏翰王室讥之则速咎非风狂失心不为矧若子之言五袴一钱父母二天皆讥也或曰子以其决场圃之讼失分守之正则去此赵必表货殖以误守于守何有守以诗挽子子不次韵乃以尾未大时犹可掉澜于頽处益难隄之语谢而实讥余曰分守在天下主之者存焉正不正在彼不在此乌乎憾不次韵尊之也谢而陈情则言之者无罪闻之者足以戒故明斥枉直循私以误守者惜清明之玷也余诗凡八十字序凡四十九字请只字洗刷讥评遁逃隐伏处使余言当其实中也溢美过也遗美则不及过与不及失中也曰讥则不可序曰遽闻决去此二疏渊明事也莫不起孤风峻节之慕勇不自制遂赋古调末章辄致双寿堂中玉顔难老之祷躐等而忘其僭诗则曰怀哉小隐侯如水秋练练又若廉泉廉练江腼言面谓练江澄洁廉则过之也一介不取人振滞亦赈贫则不妄取予振拔淹滞赈恤鳏寡也秉彞不可有实无虚名则惠人以实出于天禀而得名不虚也我欲借寇君九虎限天海欲借留无路也茫茫穹壤间谁是寇君代重咏借留之思也行行拜新渥新纫紫荷槖守以亚卿归自藩屏必簮笔持槖也何以为双寿扬州一双鹤祝其寿富康宁颉颃云霄也所谓一钱太守双鹤扬州乃闾巷歌謡吾诗何与哉欲对此君仍大嚼世间那有扬州鹤有客知碑来荐福无人骑鹤上扬州老坡一再拈出也祖述前闻古也曰讥何讥尔吾固曰流言止于智者
　　外物
　　商盘郜鼎古帖旧画至于珍怪百物无益于寒饥当其为用乐寒饥之功往往稻粱毳褐不相下君子学以志其道必専心致志屏去纷杂制之一正朝于斯夕于斯専则勤志则恪勤与恪有时而勚则沈昏困顿潜蘖于其间是以游焉息焉杂然前陈醒心耀目讲明其制作品第其真赝荣粹和整冲漠调畅其筋骸张日新缉熙光明之本然后与之相忘于无穷罔防情于毫忽物自物我自我物我俱适也物与我俱适则指染寒具鐡击珊瑚而佳思何从而沮哉
　　赠辉书记
　　天台辉书记来自径山琰会中衔袖新句多警策就余求益不知益我实多而无以益之也麟角鳯嘴子有之矣非煎胶无以见其妙如不然吾言试续既断之知余言之不尔罔嘉定癸未秋
　　赠刀镊工
　　天台刀镊工初来杭余方壮须矗矗如猬试其技瑟瑟如蚕食叶若无刀焉余则赏其轻声闻两山间至今弹压同技余间闗四方归湖上须髪俱槁复试之其心手两忘运转挑剔畧不经意则又赏其巧噫工之技昔轻而今巧余之须髪昔壮而今槁壮槁者谁北磵遗老
　　赠立上人
　　东阳立上人以书抵余衮衮数百语铺陈志义援引古昔责我以警防后生是以年大为先进而空踈如木偶者为有道则谓之曰子言是也信之于我则过矣子学教矣是欲以语言文字而达夫道今又习禅则必忘夫言忘言之言岂读诵云乎哉且又以他人之言为警防犹恶影畏迹而疾骛亟驰不知息隂处静之为愈也况余空疎如木偶何以酬子之辩而求以称子则所以益我者至矣反其言而忘之则所以益我者益大
　　赠陈生
　　写字与刻字孰难曰写字难画被忘穿临池忘缁专心致志仅彷佛古人用笔意公孙氏劒舞观者得草圣之妙彼顺朱耳或曰凿为笔锤代腕欲顔则顔欲栁则栁劲铁瘦蔓出笔墨畦畛与夫游刃肯綮砉然中桑林之舞十九年若新发于硎何以异故曰刻字难往复竞辩侃侃不相下欲解其纷而未能也则谓之曰昔人梦鹿子知之矣敢用是而中分之曰二难丁亥九月几望丁山法堂纪岁月郡刻工陈文颇臻妙防其勲吊其贫书以为赠
　　挂屦
　　余明年七十大夫致其仕而挂冠时也昔为比丘裂冠矣乃挂屦或曰挂屦何所据曰木平师挂屦于江南后主之榻休影息迹不复至榻前观清凉大法眼赋牡丹讽谏矣今年六十九六十九年之非多蘧伯玉二十载而无伯玉之知视屦则有媿因作而言曰一生几两遐想阮生之高两鳬对飞恐入齐谐之志吾屦之陋蒲疎而凉匪仁弗履惧迷其方匪义弗蹈惧霣其良允履允蹈粤惟考祥宁跣而视俾勿伤宁坐而忘俾勿僵宁防其勲永矢勿忘息而筋骸兮遂而行藏挂之墙隅兮戒余面墙
　　言归
　　或病余不用随时之义而落落也不顾人之是非拟古浮图文字驾説犯其忌子之徒怨汝詈汝谓其詈之妄也前日之仰睇子今睇下将其业成进子而子不进乃嗾夫詈也则牧儿防妇知其碌碌徒货殖丽城社饰谄以暴非其类吾非木铎也讵排铄金以明子志哉盍归耕以颐所谓浩然者则谓之曰甚矣子之误我也人各有夫志志古的也曩明教大士镡津公著书数万言辅吾教抱成书献于嘉祐天子赝浮圗厥类惟错犄角而攻之方开闗延敌輙循墙而遁怨詈尚何足云且货殖骄人宪贫也非病附丽以傲物象傲也不悌孰逃君子之诛于吾何有故园一鉏地道阻且长朝夕以思九折羊肠陆谁余梁川谁余航止谁余舍行谁余粻使我辔籋云追飘风乎乘飞车兮遡泷使我饬供顿迈逆旅乎孰先馈之五浆肇聆子言如鍼膏肓静而索之莽乎忽荒盍归乎来兮无外大方
　　示照藏主【普州】
　　半山老人读游侠传谓全万巻云将此身心学佛菩提何难之有殆不知学佛菩提之与游侠易地皆然槩而言之则可据实理论则适越而北辕除是生而知之方有少分相应自无忧树下周行七歩目顾四方已是学而知之镜潭藏主语别令举似诸方纳粟将仕校尉禅师且道它学什麽人
　　杜祁公病婢帖
　　奢膏肓俭瞑瘳之祁公瘳其子之奢天下化之功成名遂既寿且康穷居盛行俭徳金石反覆丁宁发于婢子防其子之骎骎习侈靡堕家法欲策勲于瞑也
　　祁公子美帖
　　妇翁钩画遒劲于冰过清甥馆行草掀举比玉尤润晋东土以东牀坦腹萧洒为名谈恐不足语于吾庆歴之盛
　　跋顶山珂兄刺血写莲经
　　能生不能教亲也教必从师师以徳亲以恩知报则知道舍是吾何观刺十指写三周七喻以为报匪报也盍思瞿昙未説毛頴未血文采未发经在何处若三七日思而得之无丝毫别夫如是则七世父母师长同见灵山未散非汝欺也书经后二十三日慧日北磵书
　　书杨补之梅
　　寓素于质成乌有责芳于影梦酣黒甜展巻临窗色香俱在柄此能事属诸逃禅咏姑射真须春风手先驱醉頴珠玉在侧后振采毫觉我形秽
　　书杨慈湖帖
　　奏院崔公为定海之政慈湖杨公之弟之甥之壻在邑学其致书定海以夫三子也而曰简之所以不得已上浼记曹者胡不得已哉或曰公不轻下语盍遗夫言叅其意可也嘉定君相一徳舜禹臯陶所不逮公犹有荐相疏方是时也莫不谓其得已而不已是岂知公哉或者之言余有所未达书于公贻定海帖左俟达者











　　北磵集巻六
　　钦定四库全书
　　北磵集巻七
　　宋　释居简　撰
　　跋陆永仲题江贯道寒林图
　　陆永仲题江贯道寒林一幅梵蓬居藏防惟谨贫约奉母贸易斗升终母之生百纸殆尽年八十八始以此轴遗圆方外自题曰方外佳友也非暗投矣余读至此叹其办菽水纾防颔白眼竒迹凿方枘圆但知爱亲不知爱画顔平原粥尽乞米后世有乞米帖梵蓬居以画市米当时谓之市米画顔贫于忠梵匮于孝法当配顔传诸无穷若永仲云结囊勿浪出寒具染凡指方外其从事斯言
　　跋頴徳秀书文赋后
　　异时观老坡与参寥一帖云见頴上人数纸不觉惊喜雏防奋鬛已过老彪及观頴书栁鬼传遒婉而劲文赋尤老成頴书此赋毋虑十数本笃于文也第未见其文余不解书喜蓄前軰逸迹每得一帖则必曰竒技也岂彼能我独不能竒玩也岂彼有我独不有夜以继日思竭吾力兼而有之然终不能有或曰我安用是为治人者劳心治于人者劳力人将劳吾力矣外物则徳全玩物则徳防物将防吾徳矣所有不既多乎余敬受教
　　防頴大师书韩愈师説
　　栁栁州谓韩退之抗俗作师説而自避师名有取孟子子归而求之有余师頴徳秀书师説其亟于就有道而求正亦若为老坡书文赋志于文也
　　跋智广字
　　负唯识百法之学者曰智广字大用广大矣用宜称是少长而名长而字礼也又从而为之説何蔓焉带为夔所怜无足也画者足之反使之不成带寝其説忘其字与名而反诸其身反身而诚乐莫大焉夫如是然后可与论用大
　　跋五公帖
　　或谓前軰贬米南宫字如仲由未见孔子时吾未见其贬也秦淮海飘飘凌云之气见于觚牍参寥谨严而踈荡称其为人无为子辩才师字虽不工率意信手拔俗千丈西菩僧舍故纸中得此五公豁然眼明
　　跋小米画
　　毫素传衣萧然名家彷佛树杪溟蒙水涯吾不知云藏山耶山藏云耶
　　跋六代传衣图
　　自老胡至老卢一金襴一瓦盂蔓不可滋蔓滋难图遂使芽蘖千差万殊曰法曰心自相抵牾矧乃绘事唐捐工夫加以语言毁誉太虚系影载驰捕风载驱一之谓甚其可再乎
　　读阳坡许昌朝墓志铭【刘淳叟舅氏严太伯铭】
　　六经之尊如天自得之妙如日以自得之妙发明六经则日丽天而纎毫无隐以六经含融自得之妙则天行日而周流无迹阳坡居士用力于此收日损之益及其登卍庵之门如沤灭全潮而同乎渺弥苍顔皓髯语高领寡不得与民由之有子为不死也可以慰夫九原之思
　　跋虞仲房隶字
　　丹丘林咏道出虞兵部书杜工部李潮八分小篆王宰山水图两篇隶法壊自公始然亦自成一家抟搦骞腾鲸鹏撮摩夭矫容与烟云巻舒数十年间丰功厚徳之所载识借公为重不专在翰墨也不知公者独以隶古称岂知公哉昔欧公以墨君称文湖州而其篆真草隶皆入神道徳文采光明照人荆公诵其咏鹭欧云与可拾得耳好贤莫如欧公而以墨君失之文湖州后世慎无以隶古称公而蹈墨君称湖州之辙也
　　跋雪窦老融牛轴
　　画牛至戴嵩能事毕矣雪窦老融则又出于规矩准绳之外晴春自牧如超方之士得友得师心平气定有日新之功露地而眠则饱道足学片石深云燕晦自若不动声气物来斯应新生之特不受控勒方其解衣盘礴想像乎寻牛访迹其既成也庶几乎人牛两忘已而不复自惜与好事者共之不见笔墨畦畛则又何以异夫转位回机圣凡所不能测或者以秀闗西让龙眠之説绳之不直老子一笑
　　跋横浦帖
　　横浦不喜东坡晚自岭外归始诚服焉手书其韩愈庙碑读孟郊诗送琴聪序无虑十数旧在闽中见于韶石诸孙纸尾有大慧题字云横浦喜书此使韶藏防惟谨今复见此叙字差小于乡所见横浦小字不易得尺牍之类亦且大把玩不忍置虽无玉蕤蔷薇冷泉芳栢可熏可濯耳
　　跋沈大卿徳和修浄觉塔记
　　某年月日大卿沈公徳和重修浄觉岳公塔纪岁月诏后世岳师四明礼公而辄难礼反复数千万言弗务胜务归于是而已四明倘未死未知鹿死谁手东坡谓庄子盗跖等篇真若诋孔子实阳挤而隂为之助适与楚公子之仆相类以为弗爱公子则不可以为事公子之法亦不可吾于浄觉四明亦若是説绵绵新学亹亹讥议覃及孤山曰山外宗独未见如两公者出忽观沈记油然起余属学四明者刻诸石噫安得浄觉孤山九原可作与之商评山家山外之所同异云
　　书橘洲跋育王僧图后
　　雪窦弗作晦堂灰冷遗质而耆文滔滔者皆是盖常笑橘洲跋育王僧图云佛世比丘皆龙虎变化后世皆黄茆白苇抑有所激而云尔始圆上人欲走江西学佛照乡语时盍语之曰少林尝走竺西乎必曰未也则又语之曰子过少林逺矣使后世谓吾不解禅顾不伟欤
　　跋贝多叶二
　　尝观此叶于焦山行行老而西归死于绵之云盖寺以遗汉嘉邓秀烈邓墓木拱矣复见于升上座因作而言曰译场不作竺锡不至鹤峙蛇惊愕聴眡一叶之书与无数叶叶叶之义字字融摄盍观其义而遗其言所观既亡其亡亦然古之至文鸟迹科斗今不复古竟亦何有惟道人升好古痴絶焉从得此于邓秀烈华竺二文一之者人孰为此言北磵隐沦【右为升维那赞】
　　像存乎防教存乎叶籋云载驰止于建邺奘搜遗文以十象驮龙伯取将半沦殑伽今之所存皆其零落残圭断璧此经自若经无攸全义有攸往维义与经非一非两吾不了义又不识书乃于字外洞明心初【右为舟老赞】
　　跋大参楼攻媿论征侨帖
　　余姚龙泉寺唤仙阁旧题有征侨二字客属普满珣公问于文昌楼公公荅之之帖云云又云终未见二字所出吁公胸中多书若十数世豪贵家畜藏珍竒固有防稽所掌既富且伙岂窭人子日生所讐目阅手数旦旦知出纳之地哉盖尝见于大人赋厮征伯侨而役羡门兮诏岐伯使尚方甘泉赋虽方征侨与偓佺兮犹彷佛其若梦顔师古曰方并行也征姓北侨其名仙人也伯与北声讹耳岂公未见相如子云赋乎吾固曰公胸中多书岂窭人子日生所讐目阅手数旦旦知出纳盈缩之地哉开禧元年季秋旦北磵某书于鄮山三锡堂
　　题彧侍者牧牛图
　　牧牛看牛孏安大仰无所用吾力也佛印四牛画蛇也梁山十牛蛇足也自得六牛足屦也按图索牛犹索马也孏安大仰逸向遗韵扫土矣举图而捐之不见全牛而头角全露至于人牛两忘入垂手皆此牛也昧夫在御而他求何获焉
　　跋屿山葛魏二诗
　　屿山非闻寺近海不数里余姚在其左一舍强半宣和间待制葛公次仲丞相魏公南夫尉余姚时留句壁间寺因有闻而后生益懋勉吾不识两君子徒诵其诗得其心其功在太常事在太史文章在天下后世不以富贵称而称其文章不与富贵磨灭如流俗臭腐而与此山俱传也如此
　　跋严太常帖
　　潞国公及里门则步谓父兄行辈不敢不敬其年徳俱邵而与乡人齿也若此及观太常严江隂家居尺牍十余幅亲故往来详缓周宻莫不曲尽十八擢第七十而致仕仅有先人之庐而禄止一传善人报施何啬哉四世孙为释子曰法传出以示予书而归之
　　跋严太常编传灯
　　节传灯非儒者急务能急于斯非达性命外印组不滞一曲者其孰为之或谓蚤年登科为不幸以其仕则不学矣太常丞严公十八登科官居余暇取传灯千七百则佛祖机縁言句之切于日用者搜英猎华手抄巨编老不释此书易箦时説四句偈遗子孙一语不及家事所成就者可知已
　　跋后谿刘西清赠艮传二帖
　　艮传嗣讲行脚皆后谿西清刘侍郎徳修指南传歴百城自初友从别峯来至慈氏楼阁门开所见几人所得何法若谓有得负吾后谿果无得耶亦复若此至于无得之得亦莫不然夫如是则后谿所不死者与童寿紫金色臂同一闗纽
　　跋龙门元侍者血书华严八十一巻作八巻
　　龙门佛眼侍者天竺觉元上人血指细书华严八十一巻为八巻外看经人名氏一卷钱塘薛大资昂作记并跋圆悟大士冯大学济川皆随喜赞叹后一二莫非名胜衲子不知讲明续纸嗣书芜翳先进庸言俗画骎骎不已虽圆融行布无所不容然鱼目骊珠必先分辨遂别作一巻首书薛公记跋继以圆悟冯公一二名胜其真迹则存诸经后余则题诸卷末虚左以俟如薛冯者一以致尚友古人之心一以旌忘躯报母之孝一以遵勿轻末学之戒
　　跋九峯了应沩山警防后
　　彭门九峯了应比丘使山隂正受比丘作欧阳率更楷法书沩山警防欲镵石以示人俾人于端楷心画中识古人恳切语如食瞑而起沉痼曩余客呉兴见名相之学者读此书置书而作曰鄙野迳庭不足取也则语之曰吾尤病其文采烂然也扬雄之文佶屈聱牙终有俟于后世子云若沩山之鄙野迳庭亦俟后世沩山矣
　　跋山谷緑茹赞真迹
　　山谷草圣不下颠张醉素行楷弗逮也然皆自成一家法如王谢子弟不冠不袜虽流俗人盛服振衿不如也右緑茹赞疑其宜州腕力潜微时作不然何以绰约柔缓也如此
　　跋查庵怀浄土醻倡集并冯给事归去来词
　　般舟三昧心法也生人固有之善一为习所移则贪残其俗险狠其聚磨蚁旋复莫究端绪习具济胜责获称习出乎尔反乎尔也善茍不移也瑶砌幢刹琼沼泜岸胎菡萏聴树林即尘蜕尘心想纯熟生死由是楞严所谓心存圣境时复冥现先觉曲示方畧授系念之要于上上种性虽殃积祸稔垂诀之际苦相在目教以十念恶习立转夫习与正人居之不能毋正犹生长于齐不能不齐言也习与不正人居之不能毋不正犹生长于楚不能不楚言也贾生之言得之矣正不正在习而九花五浊遂风马牛不相及
　　跋平江宁上人孔子庙堂碑
　　书学废识书者益尠韩愈称羲之俗书吾所以望后世者益狭虞书孔子庙堂碑唐人骎骎晋人者南北壤断赝迹实繁此本盖亦未易得尝自其残缺处而求其全沈潜往复而遗其全然后残缺之大全了了在目虽有智巧不得而形容于语言之间也
　　跋青罗山翁示子帖
　　右数语所以开示子孙者至矣思其所示而求诸将见子充然家有哲匠而驰骤于外吾恐家鸡野鹜之诮复见于此熏曰吾祖死矣则谓之曰亦思其所示乎曰思之则又谓之曰尔祖未始死
　　跋郑宗圣博古考义
　　用器求古器有真赝古人意安在然则古意终不可求欤古之盘盂几杖有铭循铭辨器触类求之赝与真了了吾目中譬水饮者不俟傍睨知冷暖之节郑宗圣束髪好古资尽于器捜经史探传记旁罗曲采于图书欵式又质之于博雅前軰悠然得之于心作博古考义数十巻一名一物皆有本据沉潜反覆老而益勇盛世苦心之士絶无而仅有所谓吕荣之辨以吕氏荣昌为发宜重加详而我告
　　跋清真亮老所得勾献可孟藏春诗
　　蓄竒玩衲子所深戒惧防志也然寓意不留意何伤乎亮清真得小米云树半幅桃源太守勾献可久假而不归留诗以为谢江东部使者孟藏春次韵补其虚槖舍画而得诗与嗜画何异哉虽然殆不足与畅法师白玉尘尾同日语
　　题皎如晦行书后山五诗
　　皎如晦写陈后山送宝讲主云暂息三枝论恐枝字不当从木支姓也天下博知莫如三支谦亮防也从木有据乎抑笔误耶下云重叅二老禅指赵州临济也二老曹人宝亦曹人公在曹归徐时也皎作二祖非是盖初祖至六祖自有名三支对二老最切半山老人每以方语对方语梵语对梵语后山用是道也
　　题惠崇栁塘春水
　　鸳鸯容与于老栁暖烟春涨中便觉潇水湘波回塘曲渚欵乃一声悠然到耳而忘其为画也
　　跋东坡海外三帖
　　一帖喜五仙云搆落成一帖市云母煑膏见公卫生有经谓其求长生恐不见后一帖【楼攻媿防此帖云坡彭祖庙诗云空餐云母连山尽不见蟠桃着子时今有十斤之需何耶】
　　书璧书记诗卷
　　余未识永嘉璧交游中多有诗赠之乙酉春仲璧自吴门过余于西湖南宕客舍是日新晴破隂欲与孤山泉石相劳苦擕璧与数友歩两堤扫天乐赵紫芝梅棘于湖隂拂竹岩钱徳载旧题于江湖伟观唤舩絶湖寻寒泉赵叔迕瞑归赋唐律贻璧嘱其藏诸公軰名胜珠玉使我觉形秽
　　跋诸尊宿帖
　　翰墨不足论诸老然皆可观若昙与讷固擅书名佛智老禅又自得笔外意韩子苍评大慧书如古锦囊师子非老于研墨者未易语此
　　跋陆放翁帖
　　镜湖一曲皆翁吟啸提封翁所自有非若贺秘监请而有也遂与山僧巷友争渔樵席翰墨淋漓人争得之是三帖遂为勤上人所藏
　　跋圆悟真迹
　　示惠悟宜人语在建炎初元仲夏老子间闗江淮烟尘时也一言一语务开晦昧正人心掲正眼曾无纎毫自为安适计盖佛祖在人间世别无他事惟此事耳自此归云居寻归少城婆娑大隐得人虽不若全盛时潜符宻契若惠悟者未易一二数揽此旧墨使人拳拳
　　跋圆悟书
　　圆悟老人自云居还蜀瑄无玷侍香觉华严掌记元彻庵首众于以见三朝人天龙象駈驾豪隽而与乡人处曲折详尽如此一再读之恍然乡党篇中见孔子
　　跋老融散圣画轴
　　自普化金华至蚬子凡十軰意绪情态皆不失传记所载非高懐逸想经营盘礴不见笔墨畦畛若老融自成一家者未易模写曩留四明最久间得之好事者輙取去今仅存觳觫一纸议者以其微茫淡墨不足以永久遂目之曰罔两画行軰中寿此山一时名徳作诗尚竒澁时号梵语诗良金华玉市有定价浮俗不知也因书融卷后解嘲寿云
　　跋禅防图
　　经史无禅字往往时君世主乐从方外人访此字义则必据问为説问其字輙不识其故何也字迹也义宜也遗迹而宜义洞然心初未画之文烂烂经史中丝发不隐使自见之圣益圣贤益贤执而泥抑将瘳焉善画者状意以显义自唐肃宣文后唐少主潮朗刺史老厐翁妪儿女难疑荅问之情态意绪了了在目终之以灵照昆弟坐亡立蜕或谓了此义者止于坐亡立蜕也耶夏虫不可语于氷夫是之谓
　　跋杜濠州诗藁
　　权风烟柄月露判薫莸一喧寂弹压今古駈驾万象寓思于嵌谷邃窦边云墟雾严扃鐍而司其籥腾踏震耀诎信变故触物遇事挈骚雅之矩而为之发锵乎玲然于天地间八音相表里良金华玉岂龙断尘滓市人能定其价世兴伯仲以文章鸣文固不相下诗则清深秀整不为斩絶刻削澄渟涵蓄驰骤作者阃奥人谓白眉最良间闗戎马间悲歌慷慨一昌于吟崭然行軰中落落不谐俗朣朣云锦莫知其几一班仄管庸尽全豹徒识相遇之岁月于其后命之曰读世兴杜子忻吟草
　　跋谭浚明所藏山谷岩下放言真迹
　　放言于规矩准绳之外而不失规矩准绳然字亦放若孔子从心时不逾矩矣往往不识此等气象故有软语之讥公自黔涪起废舟泊滟滪邻樯二客乘月吟啸曰今代无诗人鲁直软语定不能写此竒伟之观盍聨句赋此其一曰千古城西滟滪堆其次曰上陵下浸碧崔嵬酒数行悲嘶不已而苦澁不续公朗吟云晓涛激喷万丈雪夜浪急回千里雷二客诘姓字公曰软语鲁直客媿谢移櫂右五篇字字有法度为公非家蔵今为谭浚明所珍宝庆二年清明北磵盥鳯泉展玩于介亭之隂
　　跋诚斋为谭氏作一经堂记【名去疾字更生一字浚明】
　　致力于工成于工师者庸工也必得之于规矩之外致力于书成于经师者俗儒也必得之于文字之表工则良工儒则名儒谭氏世儒名门艮斋谢公书其一经堂云为家之甘棠自是名谈诚斋杨公则曰不家于藏而身于藏则几矣余旧赋张氏万巻堂诗畧云万卷堂中浩如海胸次洞然无芥蔕曈昽初日上阑干坦腹便便日中晒敢妄意诚斋同哉盖其与人同者如此
　　跋卍庵法语
　　右三百余字孰非故纸中千百年死语死语活弄十倍精明信不与当时将死雀就地弹者相碌碌况今碌碌者耶时为之语曰妙喜长书佛眼普説卍庵法语天下三絶
　　跋后谿敬堂诗巻
　　后谿不学般若任运与修多罗合其用敬堂韵赠照有金篦刮膜之语又云少陵令人回向心地初耳北磵遗老书其后云后谿不可推过
　　四明至淳上座写华严经施开元寺跋
　　根本部畧则四种广则无尽无尽中复无边乃至不可説转回入四种行布圆融各安本位各离本处不同不殊无坏无杂不动本际平等无碍八十一卷一嗅无遗百一十城不移寸步逐字写过未尝动笔尊者童子至淳上人是则名为三无差别
　　书坦禅师塔石
　　育王塔庙作于晋革律于我宋再传而禅林始具体而微公来而大备宏畧兼善不遗秋毫尤究心老病孤弱丰功懋徳与此山俱传既息幻影瘗于鄮之西麓岁清明日羞苹藻作供于戱塔不逾寻老屋打头风松笙镛云萝屠苏泉清石洁流芳不歇退居违古寿藏欺世妄庸成俗各自为计一朝寝疾凡所以给侍奔走已若不相识目未瞑槖分罔均攫拏起争端臭腐与狐兔俱故吾申之为不自量者戒公之名章杰句在方册盖出上方岳之门而内交于雪窦显尤警拔可纪者半山老人诗在焉
　　书尼刺
　　比丘释子通称也尼别男女也七佛前无尼创于耶输陀罗得度于释迦文法华称耶输陁罗比丘尼传灯载尼总持末山尼了然妙喜书中有尼无着妙总皆尼之竒杰者了比丘事比丘所甚难尼尤难也佛祖寖古赝浮屠为乱阶妩态媚辞以钦师所谓出家乃大丈夫事非将相之所为使尼均称比丘昧者靡然从之名称不正胡往而非不正祖云男女有别草木无伤孔子曰必也正名乎正名天下之大分也别男女天下之大伦也于戏三学寂寥律部尤甚波罗提木义遂成具文而波逸提突吉罗未易议然则奈何曰请以梵法治之冀其自化终不反也然后请命于波罗提木义而从事于波逸提突吉罗不然何以制外道梵志尼犍子等之所讥议云
　　跋欧阳率更九成宫醴泉铭
　　贞观初欧虞褚薛以王佐才弄翰追配二王谨严痩劲欧阳絶出流落天壤间者何限独化度寺记醴泉铭最为珍玩习之者往往失其韵致但贵端庄如木偶死于活处鲜不为吏牍之归赝刻误人人亦罕识真忽见此本殆未易得反复数日书以归之
　　跋涪州圆上人母氏遗书
　　哀哀母苍苍天子失母渡失船有生不归有蒲可编咨尔涪州圆二者宜择焉二者一得一亦捐千古万古廪在前不独见母求母怜祖塔深锁空山烟塔中四辩蜚涛澜与万象説常炽然
　　跋赵正字士橆帖
　　山谷贬宜州全台攻苏黄门元祐籍中子弟在官者黜数百人正字赵士橆报参寥书中语噫前軰论小人以国予人必空国无君子非钩党不可陵迟至靖康县官防尘国家再造往往奸血尚泽遗类抑君子之殄小人其难也如此
　　跋秀紫芝帖
　　参寥诸孙尹公尝从秀紫芝游秀掌吾大慧祖记屡与横浦诸名流谈往往堕其烟雾中异时张魏公驻师利阆用其杂耕渭上之防缓诸道饷馈有用之才也荅尹帖中语皆非参寥觉范所能道偶见之于啓上人喜为之书
　　跋常熟长钱竹岩诗集
　　竹岩孏翁钱徳载问余曰子于诗以前軰谁为准的余曰以自己为准的竹岩笑曰子何言之诞也余曰事与境触情与物感发之于言惟志之所之不至学孙吴顾方畧何如耳竹岩曰审若子之言陶谢其犹病诸虽然陶谢亦人耳少陵号称诗史又曰集大成老坡比之太史迁学昆体者目之村夫子或又谓文章至李义山特一厄学郊岛则工于一二新巧字谓之字面已见笑于商周庸人小夫余用力陶谢博约少陵十数年所得于风涛尘土中古律相半盍为我观之欲观子嗜好与我何如时括苍太守安僖诸孙希明欲刋诸郡斋于是择其警拔者得三之二合二百五十余名曰竹岩拾藁嘉定纪元重阳后五日北磵某书于丹丘般若精舍
　　跋钱彭吟僊传
　　天地间竒诡莫若吟吟果何事哉蕃尠约丰课有责空搜搅情状挑剔万象学诗学僊功成蜕蝉纷纷后生竞浮靡文浅率欲谢晻黮乘滉瀁而友倏忽闯吾彭传载弗望洋向若吾不信也因作而言曰声成文文成音逸响兮沉沉悠悠兮我心
　　跋汪龙溪彦章殖斋记【周知丞宗圣祖】
　　吾取诸老跋周氏殖斋记一语云殖之时义大矣哉惜哉龙溪寓以耕也遂以其子聨翩擢第为殖之效回也好学其志恐不及此此汉儒所谓经明则取青紫如拾地芥安得殆庶作于九原与之论夫学壬辰闰月二十夜漏下数十刻北磵某书于殖斋诸孙季舒景魏甫家
　　跋孙晋陵帖
　　晋陵无恙时索诗索字应接不暇不独展独笑一限【展独笑一限帖中语也】六一翁送诗与梅都官和家人云好时好节送诗去扰人是不知太守之乐其乐也
　　跋莲社图
　　此图之作始于龙眠李伯时余则喟然而作曰理乱不闗懐利害不入耳迭评递品为佳士不捄覆亡身随戮辱不为也非不能也遂使此一十八人放于匡山之阳凿池种藕授诗谭易为般舟之学身土俱厌冀西向之归吁兹何时哉
　　书元次山恶圆恶曲后
　　阿即墨皆齐邑阿誉日以闻王使人视之其政厖亨阿大夫及其左右所尝售誉于阿而致誉于王者圆转曲从旤阿以及其身即墨政美而无誉王使人视之乃受赏圆诡随也曲亦尔诗曰无纵诡随方正者所恶如恶恶臭元子作恶圆又恶曲曲与圆一耳何两哉未有能圆转不能曲从而能小人也恶圆曰宁方为皂不圆为卿宁方为汚辱不圆为显荣吾以望夷之事订之然后知秦空国无方正之君子有则宁方为鹿不圆为马宁方为死不圆为贼贼臣虽暴猛岂不折堂堂弑逆之胆而自防其魄哉奸邪凶恶其防乎于戱不有君子其能国乎
　　书刘蜕文塜铭后
　　天下文明涸为华川萎为春妍时危则郑卫日淫风雅日瘖盖声音文物为礼乐之容礼乐兴衰闗时政观风者不敢忽刘蜕文塜铭岿然于梓之兠率寺距吾庐不数舍观者莫不慨其所为嘉其志一而气老逶迤多态言尽而意有余十五年得二千一百八十纸当时不加采用至今四百余载遂为人代之羞贞元元和间词人咳唾珠玉若蜕之英体逸调世果尽知与不也耶其自序曰然自振无力终知者甚稀岂非不获人助乎谷梁子曰心志既通而名誉不闻友之过也何必聚而封之由此观之则其中礨磈不平待天下后世有余愤安知来者遂无类己者出发而明之噫三都未成人已欲覆瓿法言未振俟后世子云不知不愠君子之事也岂未闻君子之道乎或曰鲁壁汲塜龟从筮贞不华厥躬或华于人探吾破囊袭古芳尘将用晦而大明閟何病于幽扃
　　书米老书高丽称孔子佛
　　余为佛者有为黄老者出此索余着语于是徧阅题跋皆中朝富贵人莫不知尊其师而以佛为讳见于行事则往往相戾吾欲尊吾师吾师弗俟吾尊而尊也曩尼宣之彰教造法堂上梁其畧云人其人庐其庐矧愈之强为辨也尔为尔我为我于惠也初何伤焉兹于斯亦作是说
　　题潇湘八景
　　少时诵音尊者潇湘八景诗诗虽未必尽八景佳处然可想而知其似也忽展横幅于飞来浓翠间咏少陵所谓湖南清絶地便觉精爽飞越
　　题庐山图
　　曾见庐山是谓不负眼识其面目弗俟歩屧烟霏临眺寒翠出竒品评取巧图写舍是未必不若毛延寿之于归州女儿偶阅此巻殆庶乎万一
　　跋瑱师所作饮中八仙图
　　饮中趣诗人歌之诗中画画者临之可以止矣题跋者方争妍取竒角其力于八仙酣适之地若非耽其所嗜若路逢麯车则必欲坐诗穷于作歌者之间闗浣花瀼西突不黔而后已北磵不敏请避三舍
　　跋方别驾味道记黄叔向檥舟圗
　　檥舟有待也记之者能道其意中事从而发其蕴者称是半淮吹腥丰豕啸类余波末流无所不至缆可以解矣运一耳目均诸同舟风怒云黒水立昼暝不约而同若左右手飞廉海若无用夫勇则于吴起掉舌魏文恃险果虚语哉
　　跋西岳降灵图
　　降灵笔墨自龙眠此图之工致开巻即知为龙眠老手布置人物杂以鬼怪洎妙丽乘跨皆不失幼长贵贱之序进退向背之宜云中巻舒出没非全完而全完出人意外至于毫芒琐屑出竒防胜疑其为老刘或其徒刘朝圭所能盖尝见诸白玉楼画于临川陆伯敬伯敬象山之子自言得之于荆门而毫芒琐屑出竒防胜与此无有二可珍也已纸绢之寿千年半千不足计不幸落浮俗富贵家藏以什袭肆羽鱼宅于中与尘俱尽岂若遇名流时一鍳赏之为愈譬夫朝闻夕死岂不佳于什袭一千半千载寿于羽鱼宅哉
　　书泉南珍书记行巻
　　学陶谢不及则失之放学李杜不及则失之巧学晩唐不及则失之俗泉南珍藏叟学晩唐吾未见其失亦未见其止骎骎不已庸不与姚贾方轨薄霭遮西日归雕带北云题金山也永嘉诗人刘荆山抵掌而作曰应是我軰语暇日裴回孤山南北宕吊天乐墓田憩叅寥泉论链意与链句链字之别噫适然得之者意何链为书曰尔有嘉谋嘉猷则入告尔后于内尔乃顺之于外曰斯谋斯猷惟我后之徳凡二十九言诗则曰訏谟定命逺猷辰告八言尽厥防诗之严句与字均若浑钢百炼书以遗珍识是日博约
　　书镜潭照藏主水墨草虫
　　镜潭照草虫水墨出竒便觉兰陵画手风斯在下当如伯乐相马取其神骏遗其牝牡黄
　　题水墨狸奴
　　防不仁执之尤不仁写生者増其狰狞益重吾之好生
　　题龙眠控马图
　　銕踠趣銕蹄踣行如云立如玉谁写神骏一空冀北矧乃御者非贱工也
　　跋甜画
　　写生最难形容其难更难题跋亦难不问工拙又难顺情胡写又更难胡写了欲人不笑倍复难于前数难思其所以难而却其请而求免见讶难矣哉
　　跋卧云楼诗
　　晩唐之作武尽美矣李杜韩栁际天涛澜注于五字七字不渗涓滴铿鍧畏佳尽掩众作或曰晚唐日新唐风日不竞莫不哗而咻之淳熙初四明张武子续遗响数十年间相应酬者较竒荐丽眂昔无愧今出新篇逾百客窓夜檠昏花为之落蔕清警特殊絶其尤者吾不得而形容退之招杨之罘云之罘南山来文字得我惊今得新篇不觉毛髪噤防
　　跋朴翁诗【葛天民】
　　朴翁诗偈一十五诗带庄骚偈蜕妙非无妙也如古画工投胶于丹碧求痕于胶空云鸟迹虽离娄子莫得其眹缁时一敛髻后十四缁时非不佳终不若敛髻后衡从恣横弗可加以准绳而不失准绳信手方圆毛发无遗恨好事者徒得其迹于平时其兰亭真迹独吾与乌有生相眂而笑于其泊然之顷当与知者道
　　跋陆放翁帖
　　予束髪就外傅时先生长者言蜀帅范石湖陆放翁賔主笔墨勍敌片言只字人皆珍惜壮而游吴越始克识之因其与吾蜀别峯橘洲诸大老臭味之偶故屡闻謦欬帖中所谓正法龙华皆别峯在蜀开法处与翁蹒跚勃抵掌啸咏之地若季长知几亦蜀之大名胜翁于数公尤寿考晩年使子孙选陶谢警防语于雪壁拄卭州九节竹东西而观之拳拳于蜀虽竹防不相舍贵其有节而重蜀产若与帖中诸老游焉
　　跋陶山帖
　　陶山谓荆公素不好习书不欲踏人脚迹不特书尔至于问学不喜观左丘明肯踏他人迹哉得时行道凡所建明众所不与此其特立独行者如此右一帖笔势掀举而稳重虽不习书吾必谓之习矣陶山东莱书其后吾欲分其一又恐天下竒物不可离其偶属恢防持以传世后见我必出此作供
　　跋甘露灭记韩徐语
　　了翁不喜寂音尊者称甘露灭自是丛林以字称妙喜闻后生称觉范輙斥之曰甘露灭乃真浄嫡嗣奈何以字称了翁妙喜岂相反者耶送僧序惩尸素而傲睨高躅针衲子之膏肓记韩徐语示古宿之绪余所谓雪后见西湖诸峯则不胜踈爽今于西湖踈爽中书其后望烬余雪后诸峯不啻于寂音勤止之思
　　跋四明何道友写华严
　　五十三人一缕穿小儿虽小胆如天百城烟水无重数买得归来不费钱或曰书经佛子何道友请跋手书华严乃赞南询童子何哉则谓之曰八十一巻菩萨説十之七八教主辄出光明以表示之非无説也至于云兴瓶注问答繁作一生事毕童子一人而已尘中消息属之谁与乃知教主放光菩萨问答童子南询三无差别佛子书之不加一防北磵饶舌不入众数
　　跋荆溪教藏记
　　然尊者生荆溪鼓吹佛垅之道譬如为山始一篑而九仞后世登絶顶小天下自四明天竺孤山浄觉后欲觌其趾或跻其麓亦未尝乏求如浄觉孤山未之见往往读四教仪未彻而行舛字讹未见山家一斑辄交口指为山外宗噫安得两公复起与之论山家山外之所同异
　　跋证觉长忏观堂舍田檀越名氏碑
　　辍遗子孙之田作长忏观堂菩萨行人加行之资粮培植祖宗防福于既往与买书教子扫榻延师同出一辙非知夫贤而多财则损其志愚而多财则益其过隳祖宗之业者何以及此其名氏谨刻诸石俾后之饭于斯粥于斯观行圆满于斯者知所自








　　北磵集巻七
　　钦定四库全书
　　北磵集卷八
　　宋　释居简　撰
　　四月初八防
　　优昙一花五浊离垢景纬孤朗八纮无云藐粟散王受命之符恢觉皇子聨芳之应驾紫金毕逋之驭梦兆殊常满白玉蟾蜍之轮相无不足蓂飐风于八叶龙翻水于九渊祥应初分洁表新沐负克长克君之岐嶷岂载生载育之劬劳嗟珍御之梏身弃金轮于脱屣逆旅绛阙故家雪山扬鞭逾城拔剑斩髪苦形四相云泥坚宻之身乐止一生枘凿妙严之福阅六年于弹指集万善而匪躬方掉鞅于三空遂捐躯于半偈非真精进即大阐提与其徐行后长者于慈氏如来逮如实际曷若善价而沽诸于城东老姥忒老婆心叵测叵量是则是效伏愿愍末运迷津者众以尽为期俾未来补处之尊仰成而已
　　臈月初八日疏
　　六年而成所成者何事一日复出既出而无名以星明处为疑则河清时妄冀玉楼春透金鏁通谓有得耶弗授然灯之记以无为也逈超弥勒之先初喻日出则高山先明终知根殊则覆盆迷照不齐物之情也行徤天何言哉惟利钝之参差故偏圆之别异刹说炽然説无说无闻大空胜义空不空不有话头瞥转众目斯张拈花则防笑随之乞乳则深讥至矣设吾权变适宜之巧顺逆兼资狥尔颠倒所欲之私衡从相济半字满字别传正传莫非尘沙法门具有智慧徳相泉蒙始达既三转于法轮雷迅不惊遂一开于蛰户深心奉尘刹诸佛如虚空誓在捐躯式资援手伏愿祗夜澜翻珠璧倘可忘筌浑仪光转璇玑式慙寻剑
　　二月十五日佛湼槃防
　　传灯无白日开长不夜之光明分暝作黄昏见本不常之代谢与其法固应尔曷若身先徇之故于花笑莺啼示以钟残漏尽轮希再转曾闻吾转轮耶道记当成既见子行道矣重摩万字防举辐文审谛观于垂尽之时印后至于忘言之顷紫金岌岌一丈六尺烟灭灰飞明月朣朣八斛四斗珠囘玉转登地以前则婴児失乳预流以徃则逋客迷家含识以还不言而喻据湼槃岸既云始从鹿苑终至跋提河于法华经又曰常在鹫峯及余诸住处拟之则失证而乃知尚堪荐供效野人之芹譬夫存羊告宗庙之朔噬脐可媿揆礼为宜本师释迦如来伏愿愍信相思寿量之弗遐室中宣演眷优填幻旃檀之惟肖天上来归等越僧只长如佛世
　　天台忌辰防
　　古塔开扉半座平分风月灵山在目三周俱付筌蹄摧我慢自高之幢示吾今亲证之地陈隋应运蛮貊同文小根小茎毋望洋向若而叹大枝大叶皆拔茅连茹而征众丘绕司命逊其高寒诸子驾安车鞭其觳觫生民以来未有愈高太山北斗之具瞻此舟过后更无益重浮木盲之难值珠休景智鉴沉光搅龢酥酪之既成收巻波澜而遐举象武方絶尘于无何有郑声将乱雅于侏离淫允赖正音洗空邪说谬记刻舟之迹輙营讳日之斋撷芳于沼沚之毛式资明信展敬于防埃之効允荅洪休法空寳觉智者大禅师伏愿有伴即来招手勿忘于金地如月初上分身岂间于潢流再振猷庻昌厥后
　　逺法师忌辰防
　　无处系心忆江莲之白羽买邻有地飡篱菊之黄金豹闚心镜之九流蠡酌影堂之六事大书特书屡书书之不尽尽则重书惟止能止众止止则旁流流而莫止十七人下风北靣八百年白雪阳春易明未画则直指三圣之同诗授既删则曲尽四家之异示共学则懿扬雄百川学海论不敬则符孟轲莫我敬王山北山南野花啼鸟佛前佛后慧日慈云用则行舍则藏波罗提开遮自若瞻在前忽在后芬陁利孕育芳鲜肯投明月于潢洿必反断航于清泰爰慿海木式荐谿苹白莲社主正觉辩觉圆悟大法师庐山尊者伏愿一刹一尘即五老旧游之风月难兄难弟掲两雄分座之仪刑车不司南品希直上
　　承天造水陆堂榜
　　小峨眉普贤住止界开白银大精舍慧感防持功盖缁籍种德有地设冥无堂岂因仍而不为亦讲明之未至要见圣凡融防必先轮奂庄严袈裟裹草鞋道者非修造手湏弥纳芥子使君结殊胜縁庻补缺文以嘉成绩惟心浄土筌蹄九类之苦源焦靣蓬头绦帽万间之防樾
　　泗州生日防
　　既是泗州却在扬州出现茍非列圣盍为散圣之归蟾规圆印千江羊角清号万窍香花呉蜀自其小者观之雨露尘沙是谓大成者也孰不曰万灵之本岂止于一国之师黙賛盛明显扬湛寂横空三百尺障山既倒之澜踞地十三成藐鹫岭平分之榻矧兹三辅称此独尊氷雪炎熇稻粱饥馑醻大恩于诞庆同咏春沂裒小善于防茫复祈秋稼
　　普照水陆阁成设冥一月榜
　　于一毫端出现庄严藏楼阁超三际外豁开险恶道津梁金山风月平分谷水门庭肇造半空横亘美轮美奂之洋洋万目耸观如冈如陵之岌岌恩兼二利法运四檀后天先祝于大年浄供敢忘于几月机云故宅皷钟礼乐如平时华梵旧章裘褐稻梁于长夜
　　当湖建观音殿念佛道塲榜
　　白衣幻月轮之相在佛左边黄金开车轴之花题名蕚上尽是契经所说又于方册重书欲分海岸风烟来壮湖山栋宇化千二百五十之众施亦如之想十二万九千之余见而后已拟超浊刼合办西资应以此身现此身而説法示诸净土于净土以求生防飞檐横不度之云对悬皷状欲残之日自忆而念同上九莲台从闻而思共入三摩地
　　盐官慧力寺干期懴堂榜【唐张巡许逺宋张九成皆盐官人】
　　过迷真懴处堂亦奚以为中悟假名在我固如是已矧一身之易集嗟四众之难盟须风雨大厦之帡幪作释梵随身之观阙人天交接事法融通长短期安用他图前后佛皆从此出波翻五欲滔滔谁障狂澜尘净寸田薿薿自滋芳稼钧天宻迩金地凄凉盍补缺文庻几具体忠肝义胆格防庙之虎臣诚意正心符百年之龙首
　　庆宁钟楼榜
　　平地一声欲震惊于天表重檐百尺方经画于胸中冀先柱石之求副以栋梁之用未任独力盍扣四檀陈簨簴于重楹着教稳审梦檀萝于五晓唤起懵腾周匝阑干吐吞云月部勒山川气象足成刹土庄严钟到客船半夜何妨得句潮生浦口逺明尤快观澜寿与楼高庆随基壮
　　广照建藏殿榜
　　百万买隣依桐山之正直十三耸级对瑶驭之棱层横陈湖山这邉政在烟雨佳处度经之藏琅函玉笈俱收旋轴之枢福海寿山齐运诸縁易就此殿难成大力量大富贵拈起话头阿练若阿阇黎敢忘恩纪神龙涌出行看八靣玲珑贺燕归来坐待一门超越
　　高丽造华严观堂榜
　　鼎分三观静于幻寂居先根具三期长视下中为次是谓真懴悔处孰非诸胜善人尽大千刹土之提封着百亿弥卢之日月期湏有制观可无堂敢忘经始之勤终冀落成之喜薝卜旃檀晓露侧布黄金桃花流水春风岑开翠玉镜灯十界车轴九莲姓名题在花须福报收归果位
　　道场建千僧行道阁榜
　　幽谷彻青霄云雨沈沈大厦清池照瑶席鸳鸯翼翼层檐四垂横槛危阑两以行空复道象龙蹴踏燕雀栖迟老玉堂仙爱此山看不足昔金园客谢诸侯弗为高是真六和合身心盍住千庄严楼阁泉甘一勺澹寻君子之交德懋寸田愿广善人之施
　　宝梵崇寿建阁榜
　　院是京师旧制内侍相攸额悬武肃新题宗藩请命欲建妙庄严阁以容上尊胜王啓翼防复道之烟霏拓尺土寸金之田地童子敛念睡夣觉莲花开头陁擎拳所作办梵行立自片瓦根椽之始承千秋万嵗之终毂走香尘通八荒之寿域檐栖翠雾渺一亘之仁天既托帡幪敢忘报効
　　育王请云退谷汤榜
　　直前横床示尊事名胜之礼午后需蜜忍死检毗尼之文起泉石之膏肓同芝兰之臭味恭惟某品黒石蜜中邉皆甜祖花木根性特异一防都无菜气百花具有天香苦为谁甜甘分众妙小酬沆瀣是中惟一味醍醐畧讲丛林于斯见三代礼乐
　　超山建慈氏阁下作方丈榜【开山祖师与宏智同行】
　　一锡勌游相攸得云山之胜六传有托筞勲擅兰若之雄根椽片瓦皆愿力中来绣栋蜚甍如画图中出欲借云霄之便须开楼阁之门上以容百城徧厯之方下以辟二士共谈之地重重无尽光寒帝网之珠绰绰有余量广王灯之座作尘刹妙严之事荅乾坤浩荡之春旁通教外之传仰賛域中之大
　　圆明结夏光明经防榜
　　常转如是经尽在筌蹄之外不省遮个意徒胶文字之繁要结千人万人岂但一巻两巻桃花三级防喁喁羽化之鱼金鼓一声笑栩栩梦囘之蝶
　　白莲花寺翻盖法堂榜【寺在风篁岭下肇法师诵经于此莲生陆地夗央亦能诵经】
　　一阐提皆具信根羽禽何与修多罗如标月指龙藏咸诠高原陆地不生莲花水鸟树林皆念佛法境如清防后夜此堂空月明挑似都前度刘郎在何处壁疎屋漏雨震风陵持危扶颠因陋就简菩萨居四依之次姑待重来夗央蜚百尺之檐行防先贺
　　请印铁牛住灵隠茶汤榜
　　玉虎何知先动山中消息云龙早贡首膺天上平章价虽重于连城产独珍于防璧恭惟某宠光五叶一杯分万象之甘弹压羣英数水劣诸方之胜方圆制度清白华滋笑沩源春梦不到池塘眷老圃秋容尤高节操颊牙腾馥四河衮衮无邉襟袖生凉两腋飕飕未已洞庭君子封下邳箕裘不坠洛诵孙父事副墨文采难藏试从师友渊源欲起烟霞沉痼恭惟某搅杂毒海设醴奚为开甘露门饮河而止直指单传其来有自俱收并蓄待用无遗荐醍醐一味之醇撷芝术众芳之助行精进定是上药草起一生成佛于膏肓见善知识如优昙花慰千载得贤于季孟
　　灵隠修前后两殿榜
　　入云表刹化成南度庄严倒景浮图弹压北高巍峭桂子从广寒飘下莲峯自西竺飞来一龛长放光明谁名弥勒孰是弥勒两地平分风月有是文殊即非文殊欲筞勲轮奂之余忍袖手颠危之际扶持得起同享太山磐石之安盖覆将来遂有凌雨震风之托
　　妙湛月岩中茶汤榜
　　枝槁不春此外如何采摘树空无影是中特地婆娑小团破新锡之珍方诸勺初修之月恭惟某圆顿培防山林品题正其味于森严舌湏具眼回余甘于苦酽瓯已翻云要验同盟更无别味肆辩河之衮衮防瀹道腴正之滔滔洗空禅病
　　耆婆死而百草皆泣世岂无医良遂彻而诸人不知禅宁负教不须染指只贵防头恭惟某防猎中笑守株而自苦独渔言外如课蜜以分甘可无一施具有众毒饮者若谙此味瞑膏肓学人未达其源肝胆楚越
　　净光江月阁榜【一宿觉道场】
　　杰阁凌虚颇称松风题榜小轩总胜未舒江月襟懐不湏杜老干间要架元龙百尺隂晴态度看江上数峯青骚雅平章补天邉一鸟下尽除菑翳都着防干歌梦生春草之诗快逺送飞鸿之目造鳯楼之手段秦岂无人视井榦之规橅风斯在下
　　龙井法堂榜
　　二士共谈必説妙法际元丰元祐昌明之时三人同行必有我师驾难弟难兄贤良之选蜀仙去后呉僧寂寞华表归来尘世凄凉要见一堂冷澹千古分明还他百世楷模六种成就法空爲座可无高广之床道直如亦有恢洪之地青眼皆逢北阮未称全提一瓣竟爲南丰休寻别调
　　报恩重修钟楼榜
　　簨簴不虚任大扣大鸣之责檐楹几坠思既安既固之图休论卓地无锥湏信擎天有柱就中独歩更上一层半江月在前峯两帻云横絶顶五鳯造楼手梓人筞相道之勲踈钟到客船衲子合诗人之辙
　　梅屏茶汤榜
　　搀春小摘不孤培防工夫亭午新烹要验平章手段欲破一规璧如珍万选青钱长恐暗投直湏明破恭惟某辘轳汲晓露冷银床杵血筞勲香浮铁磨与万象平分秋色提折铛自煮松声腋凉生可御之风汤老却未佳之客被渠搜搅五千巻何以当之唤尔懵腾二三子何濡滞也
　　鼹防饮河弗信醍醐海阔黄蜂分酿放教姜杏杯深寻他海上同盟咽我山中余沥恭惟某是上药草雨露惟新眂小根茎云泥有异防鼎快升腾而去折肱湏谙链而知笑诸方五味不疗人馋试三昧单传反攻他毒非时不食或送客或拒客法固如斯入手便知能杀人能活人吾无别味
　　西菩寺建五鳯楼榜
　　佛奚爲哉妄自崇楼杰阁法如是故从它善境冥心人间旅泊葺一日之居桑下禅栖遵信宿之戒杂花尊贵宗庙百官之美何以加诸圆觉宻严天地万物之情尽在是矣欲举此役岂图伟观横陈五朶如鳯凰来仪洞开六扉看龙象蹴踏蒲牢吼五更之月留取危层玉函载三藏之文却于平地三千世界徧庄严绰绰有余十二阑干普光明重重无尽
　　乡讲榜
　　火宅只一门出门便了髻珠不两个得个方休居寂乘尤自索车投夜光徒劳按剑于斯三者但说一乘弹偏击小示性具光明显实开权掲山家要奥歌太平于无象物共熙熙嘉丰乐于有年民生皥皥吹去萎花更雨新者荅乾坤浩荡之春安住神通转不退轮结香火团圞之社
　　钱塘江上寂照寺干佛殿藏殿僧堂浴室钟楼两廊榜
　　黄金田地斩新舍卫祗园紫陌尘埃依旧长安古路层云渺虚徐梵放一头低弹压春潮欲观螺髻横秋先办璇题纳月更借琅函出海却防机轴旋风高架宏撞直湏百尺衡眠倒卧各要三椽祖师有意传衣莫书墙壁居士本来无垢谩煑蔷薇咨尔众檀成兹六度挿草梵刹竟挥戈慧日西頽隔岸越山多纵目大江东去
　　韬光庵修造榜
　　唤韬光归旧隠安用草北山之移思白傅咏甘棠尚可明南国之教花偈曾烦招隠白鸥终不寒盟排闼送青来知何日了问春从此去更几时回宜速加鞭未堪勒驾把茆欲坠只力奚为万间倘遂帡幪一盋尽歌藜藿飰援台畔起四三橡栗之翁布地园中湏百万摴蒱之手
　　下竺九品观修造榜
　　持逺与人同学惠不师其迹刘雷不世出睎顔亦圣之徒无初禅天上刼坏三灾有泰华峯头花开十丈云横小岭洞鏁香林悉力同心齐肯室肯堂之可否较竒荐巧嘉美轮美奂之庄严浮图合尖公案便了拟议则疑城在目可容错过了黄靣瞿昙承当则净土唯心终待重来之黒王相国
　　仙林火后建舍那佛阁下作戒坛于中殿榜
　　尧天云静式瞻舜日晶明佛阁门开要见法身充满梵宇雄雄称仙逰林苑奎文烂烂旌律部毗尼刼灰新扫之余天道好还之日横翔百尺巍然复道之登平歩三层凛若斋坛之拜尘刹无非轮奂亰都尽是庄严刀斧不痕衣盂有托曲防衡槛风云防处扶持片瓦根椽仁寿域中成就
　　普照寺修西方佛阁展殿轩榜【真懿大师请作】
　　观无量寿开仁寿以同跻从善师知宗师之可斆矧机云之故宅怀持逺之高风燕唐棣之偏反种芬陁之芳洁霜钟敲月发万家深省之初性海澄秋笑二瓠独醒之晩璇题雾暗欹侧飞甍雪砌苔封凄凉老屋古寺无锥卓地未免求人华亭有柱擎天何妨借力幻层轩之翼翼衬重阁之渠渠荅乾坤浩荡之春听幢树从衡之说
　　超果教寺展墙展岸造桥砌路榜
　　岸趾深移侵鱼鸟忘情之地墙腰缦绕拓象龙御侮之方云垂野渡隂隂路透长安荡荡何妨鉴水荐桥流水不流弗用占乌防人好乌亦好庻几前人无不了公案抑见超果皆可种福田檀度乐然吾事济矣
　　井亭桥华严院重修榜
　　向来八十一院等华严八十一巻之文只今千百亿人受菩萨千百亿身之托故址沦于八九后生习以寻常晋宋而来典刑不坠一日必葺先资起废之縁三椽是图未遂守成之计风雨飘摇既久尘埃湮没居多耘它五福之田作我万间之庇井冽寒泉食似杨枝徧洒之初珠从合浦还正旧物重收之后
　　神林宝云诵莲经防榜
　　结香火团圞之社是谓正修荅乾坤浩荡之春可容虚度六万言之花偈数百众之乡枌入三昧门皆一乘法灵山未散如天台亲见之时炎丘正然笑诸子争驰之际
　　中竺造佛殿榜
　　以大圎觉为伽蓝岂有方隅建立将此深心奉尘刹可无位次安排不湏实际理上提撕且就事相门中商略坤宁见在佛曾分祗树之金天宁应化身未托把茆之地看他伎俩累我儿孙俟黄河三千年优昙未谢多彭祖二百嵗寳掌重来如南极现则主福昌效华封祝则圣人寿
　　宪圣太后大行开散道塲疏
　　賛列圣之休光虞嫔易老动曾孙之终慕周母难忘爰啓梵筵上严仙驭大行宪圣太后伏愿藏海三干刹式资汗漫之逰神山十二楼长燕逍遥之地
　　二南基王化之源丕承前懿五福叙彛伦之本克享天全美钟厥躬哀动率土大行宪圣太皇太后恭愿大珠欺月湛本体之精明飞佩凌空奉在天之睿哲
　　华亭超果干田疏
　　开山打十方水云易集负郭无二顷钟鼓难停且看秧马追风不放泥牛入海合耦相助斯近古之可书一饱忘饥继自今而无媿犯人苖稼非我侪流结千年常住之縁享五福康宁之报
　　灵隠翻盖僧堂防
　　未除渗漏可容一日安居既已揭翻岂怕七间闲却倘有帡幪之托遂无风雨之虞行住坐卧在其中裒君五福造次颠沛必于是还我三椽
　　觉海铸钟防【林浦在钱塘江上】
　　收拾六州之銕尽入洪炉范围十斛之规方成大器仰而为鼎鸣则惊人作兴礼乐于山林号令人天于夜旦羣峯荅响不妨境与心空两岸皆闻唤得潮随月上
　　化阎美人冷淘供防
　　明月团团銮刀细缕素丝纵纵雪浪轻浮典刑见高槐叶之诗功业擅温淘君之传开单万指培他五福之基饱尔百饥自我一餐之惠
　　建三门旦过浴室防
　　薄暮投栖已有客舍并州之梦黎明径去岂无鼇山雪夜之人不惟妙触宣明抑见此门广大弗劳斤斧湼槃三徳圆常重振规橅契经六种成就
　　化煎笋防
　　江汉春晓抽簮满林筼筜夕曛喷饭满案嵗晚屡形歌咏春风又长云仍直节虚心敢辞鼎镬太虚有口也共盘飡
　　灵鹫修造防
　　千年箕裘得人则成住一日钟鼓失度则壊空拟抗衡三竺之雄冀复还两晋之旧补苴罅漏首法堂翼两廊扶持颠危襟莲峯带双磵便便惟谨尔誓将以就绪为期戞戞其难哉岂敢言信縁而已
　　天竺灵山寺九品观堂成修法华期懴防
　　五欲翻涛过懐山襄陵之患诸子出户免焦头烂额之虞欲问津于碧甃凉池先曲突于炎丘火宅四生路滑蚁何啻于循环九品观成燕敢忘于贺厦借法华三昧之力办此身心防灵山一防之人无复枝叶
　　智铠求僧防
　　触事无心弗从它覔明宗有偈不倩人题身欲等于象龙盟敢寒于鸥鹭横眸防梵字荅未了之恩休露顶洒松风见本来之靣目
　　真如山门檀越二防
　　倚门墙则麾之风生荷槖出思议之表也春透梅梢矧脱頴之难藏繄败羣之当去恭惟某心如古灶内史灰然足谢黄尘将军手汚友古人于既徃振末绪于将零洗充栋汗牛之书革滞殻迷封之市骅骝之骨来千里之权竒弹师子之筋防众之嘈杂
　　学到空宗谢归墨归杨之叹民歌至化尊即心即佛之闻至于白叟黄童尽在春风和气恭惟某荼如语苦荠岂非甘境与人佳蔗何妨倒无补而食前方丈吾不忍乞墦之羞知权而度外直寻彼安知轶辙之骋尚堪布地一笑如给孤园已办趍隅再拜执弟子礼
　　印可堂住广福山门诸山两防
　　珠岂知合浦之浑去而忘反璧安俟连城而重全亦何难既虚载月之舟当顺回渊之水恭惟某人落落蜕俗兢兢履氷虽捐躯为法讵敢辞劳至践青折萌未始少忽振故山于将废必然肯来为此道而扶颠何所不可眷学葵倾之敬慰紫荷持槖之灵尚堪一行敢怠三请【山门】
　　因顿入圆江汉朝宗于海弹偏击小丘陵不至于山续半千间世之灯偿百万买隣之愿恭惟某人惟一真实摄诸律仪统有宗防有元辩説无碍进以礼退以义去留适宜方欲事六藏岂谓中青铜万选车谿正令全提又见重新贫女短檠分照何妨遥夜【诸山】
　　代延庆山门莲社两防请奎梅峯
　　平生所得瓣香敢负南丰流俗无根别调俄从下里一防足矣众楚咻之欲超絶于诸方革谬悠于双禀某人犀眸不瞬象胆奚为匪素定而不移抑贸迁而失据太原孚上座笑雪峯毕竟鄊情清凉观国师与荆谿向背宗防悬知口授莫若心传殆将务勿胜而胜焉以俟弗期然而然者
　　旋扫刼灰百堵皆作别开表刹一尘不生横陈竝水楼防合致住山龙象某人戒捡鹄白心源砥平振雪曲于夜换萎花于晓砌眷兹浄社咸我同盟授楼烦之诗景英游于千载之下种濓溪之藕题芳字于一花之中赐以惠然谅其勤止【右景迂强梅峯为嗣子作防辟之】
　　赤城山门檀越两防
　　户外都无俗驾云关赤城壶中别有春风京扁白玊雅宜振起亦可栖迟恭惟某人饱五合陈醉三大部辛勤十年读自自歌凄凉一把茆且耕且战幼则学矣长而行之释籖流传尽得江山之助孙赋典丽式增泉石之光伟兹两竒伸此三请
　　祖师传衣任岂不重侯国劝驾礼为最崇还它的的流通副此区区推挽恭惟某人不住学地欲闚性天鱼忘筌忘蹄得何所得剑在床诗在手呜果谁鸣自怜出岫之云何与防头之石诸贤渊薮请为西晋社之防二瓠浮沉愿驾东海若之说
　　一庵忌防
　　四明中防嗟欲断之缕五世再振回既倒之澜遂令糟粕之余即反醍醐之正洗空名相爰立师宗潜符虽应于心缄授莫逃于己子如愚不肖实类难齐挥斤长想于当时记剑敢忘于讳日式资后供允荅先期某人伏愿防轮载驰行与愿广寸焰不灭人亡器存见未散之灵山礼重开之古塔
　　代钱氏请超果主人山门檀越两防
　　太虚觧讲经源流衮衮信相徒思寿瓞绵绵湏善听于无情庻永延于正命某人中青铜之选青衿影从擅白云之塲白衣首肯载歌于伐木藐六震于飞花尚口数穷于心无媿客帆风送叶试参水槛之诗王孙夜簸钱拈却法身边事
　　先君子再振超果印实相之方丈室久虚防床梓竢来者起此废之剧付兹流通之长恭惟某人乐在心传如适华胥氏之国攻于性具欲栽清防土之花自二威缄授之余至诸老纵谈之后悠悠半榻忍负初机落落全提消归自己孙又生子长开六胜地之门谷可为陵无忘七圣财之益
　　智诠画观音求僧疏
　　幻白衣相欲图白足之归遇青眼人妄冀青铜之中到此无非选佛蜕尘便是酬恩于一毫端普示圆通境界仰丛霄上霈沾雨露恩光发槁枝春看大士靣
　　刺血书经求僧防
　　七轴文两回刺血十年苦志一等关心不假修持是真精进粲芬陁利防发何难求欝多罗拈来便了
　　买屋防【代人】
　　木上座歇脚院小无可容之单孔方兄防头隣高有可买之屋庇士之心易广告人之口难开翼瓦侵天既荷包涵之量靣墙隙地愿承展拓之恩
　　法花寺建钟楼藏殿防【尼摠持塔上双莲花开处】
　　法花名字源流于学比丘尼塔石莓苔冠冕于清苕阿练若别传器重直指才难周虽有妇人焉鲁岂无君子者芳腾防萏宏开百堵之宫舌粲芬陁宻賛万年之庆即今隣刹畴曩附庸待扣蒲牢欠棱层一百尺欲栖海藏分突兀千万间借摴蒱一掷之零洗肤髪一毛之靳有余补不足登门如变化之鱼益寡以裒多贺厦待归来之燕
　　卢溪卢行者求僧防
　　投刬草机国家举子挂非台镜田野樵夫既为禅衲清规又属卢溪故事不如同姓扣诸父之门墙不如待时趁九天之雨露
　　赵智才求僧防
　　慕西印古竺干去依空寂自东嘉古洙泗来覔伽黎囊无半钱鉢有五缀付诸身外奈此心初成佛还一阐提人殊恩当报出家乃大丈夫事小知何堪承九天雨露之余赴一日风云之防
　　双峯捺田防
　　门户雁宕从防峯来喉舌龙湫聼万象説相传既久阅名流其几何所收不多饭游客者过半涨涂可捺绵力奚为遂游舍卫城中借援善财童子自无心得还如罔象求珠便趂春畊莫遣泥牛入海
　　石佛金地寺塑佛并廊屋防
　　定起时月满回廊空闻梵放香销处苔生古殿不见瞿昙直湏土木经营然后丹铅像设寺砌明如镜何妨路入尘中山房冷似氷小竚春生天上
　　大浮山建寺防
　　蜃楼幻出岑楼初非实事石鼓梦符金鼓岂是虚声如灵山未散时发造物无尽藏驱龙蛇斩蓬藋行且破荒履巉巗披蒙茸何妨寻胜防头便了揷草当成殿阁参差冏冏开大圆镜风烟弹压巍巍着小浮图福我邦家及尔黎庻
　　四祖建传衣阁于中宫防
　　浊港相逢得周氏处女之子深岩示寂载龙眠居士之铭佩中印最上乘为震旦第四祖隂翊王度万善于淮西直指人心揭单传于天下子生孙又生子南阳盐官唐为帝者师今视昔后视今佛海拙庵宋致天子问拈起话头虽云记剑欲开重阁名曰传衣两朶翚飞一门超出野僧如憨皮袋持盋入母仪在率陁宫肯首领话纎尘不立万寿无疆
　　小江寺懴堂防【寺近禹庙】
　　小江辅竝惟天福古金园列刹相望似永和脩竹寺坠绪嗟懴堂之废扶颠非一木之支欲干五浊涛澜更息三禅风火尽在是矣岂有他哉幻世尘劳防华严知佛贵行宫香火观河洛思禹功谁赏此音我作是説
　　师子吼寺修造防【葛丞相家边】
　　此寺最古曾闻师子嚬呻它刹弗如伫防象龙蹴踏昔受灵山付嘱今蒙大造钧陶可无颂祷轮奂以承终抑亦扶持颠危而振始丛林改观式昌衮绣之鄊人物增华愿借帡幪之托
　　菩提寺砌撒骨池防
　　漾漾涵空安用黄金作底方方裁碧却湏白玊为堤平分一曲湖光阔着九莲池水看我湘南塔様指出分明比他城外馒头相去多少
　　城北宝严建佛殿防
　　佛可师也迈先觉之天民人皆仰之媿后成之灵运严事或亏轮奂凄凉忍吊摧頽唤回诸上善人共入普光明殿丰逢大有嵗嵗宜秋旅进同人家家无事当此闲暇之际举兹遗缺之文裒一钱至亿千万钱若初地至四十一地郊闗之外彻钟梵于丛霄帷幄之中混车书于四海【步帅司在侧】
　　韩庵显侍者刺血书法华楞严华严诸经干縁卢舍那佛并龛座防
　　选尽众生幻舍那千花之相沥干十指书华严诸部之文非外驰求是真精进函盛百轴血滴滴苦口丁宁光透一龛月朣朣明毫宛转
　　慧光庵慧明求僧防
　　五十求僧鲁叟絶韦之始八旬行脚渭濵入梦之初事岂嫌迟时安可失心空一举便如登第之人身贵两全即是承恩之地
　　马要寺建浴院防
　　澡身浴恵始听沧浪之歌就室更衣要湏盘礴之地土木之事必作苕霅之清可防取材于山务选抡于梁栋画宫于堵尽工巧于凖防岂惟沾沐恩波亦乃栖迟仁宅舞雩声里咏归三月和风无垢人前着得一杓恶水
　　劝请明因全维那住传法防【黄岩尼寺】
　　渊静无滓珠明直透沙浑炉深欲氷豆爆弗知灰冷借诸天一臂之力雨四种错花之香法固如斯衣传罔既某人一驹应防万马皆瘖众目斯张六宗俱堕要打刘铁磨孰知流水之音只见沤麻池甘屈黄金之膝离伦絶类转位回机明月落谁家待寻盟于北道凉风起天末如致爽于西山
　　圆老骨归淀山塔防
　　到处死到处埋聊复尔耳或在彼或在此亦岂徒然化縁易尽于剑津熟处难忘于湖上欲问三姑僦地作小浮图却教诸子施工干大檀施
　　夏港龙祠防
　　菩萨龙依佛而住独砥横波清河公御风而行一帆到岸遂辍襄阳之俸来兴梵释之居尚余龙祠未惬公意揭防弗称坐视何堪敢辞载驰载驱行颂美轮美奂涛澜帖帖锡多惠于舟航土木区区集成功于檀度
　　修慈受开山塔防
　　诏颁三命开壮观之丛林葬仅百年叹摧頽之塔户感行嗟于道路忍坐视而盘飡只有求人别无出着起云门一防足矣孰不知归拟寒山千偈琅然法当严事自怜赤手谁豁青眸欲光奋于前修冀复还于旧贯
　　老寿庵汤妙应求僧防
　　庵标老寿借慧日之大名姓嗣汤休诵碧云之新句以二师为准的仰百世愈芬芳要先雨露旁沾然后衣盂宻付一灯续昼发明本地风光五福开田回施当家檀度
　　长兴元保光砌路防
　　道非墙外何湏泣岐车出门前便应合辙此外别无欹仄是它自作囏难方将行险之时已昧扶颠之歩磨棱合缝经营确实工夫以石代甎成就平生履践
　　南高峯修塔防
　　江分东浙仰西浙之光华塔在南高俯北高之培塿尺五去丛霄之上百寻居寿域之中若非梵释庄严何以人天交接自晋东土逮宋行都奉古德湼槃后身作长安几案间物人人瞻仰增修未有梯媒靣靣飘零坐视可无惭愧倘记灵山宻付遂依辇刹中兴集事弗难合尖便了待肃宗皇帝请师塔様留与人防如善财童子发足机縁即成佛去
　　祈晴防
　　八家力田田则既粒六府重谷谷惟其艰潦欲浄而雨霪秋已高而天怒倘赐宥过敢忘祈哀伏愿转凶为丰退狂澜于三舍敛隂而霁升晴日于丛霄式资洪休允赖终惠
　　梵天建藏殿并藏防
　　半字满字筌蹄三部之文美奂美轮颂祷万年之寿殿有帡幪之德藏开容摄之功枢运转而莫穷经流通而无尽大福田于斯为盛无尽灯舍此何之根大部宗本自龙宫嗅得修多罗教爰从任灌知归悟海眼于灵岩一期破读证法华于南岳三昧见前横迷津洲竪浊世眼谁非施者自办肯心梵天华观何许飞来竺土贯花是中拈出
　　如意院干涂田防
　　泥牛入海瘠田有力谁耕秧马络头熟稼无风自下欲嗣鼓钟之响盍充庖廪之虚孰非可白之人自笑不黔之突文深兰若旧无市产之章水浅蓬莱新有捺涂之利借资粮而加行成定慧以谋身退海若三舍之余借善财一臂之力厥土燥刚之日八福开田黄云防防之秋十方同防
　　虎丘重修池上施食亭防
　　冷浸云根寒碧剑沕龙光暖浮树杪晴融亭垂虹影岩巘横开有地辘轳自转无声老屋凌虚脩梁架险损七财之余力我欲扶颠开八福之良田君其种德
　　德清集云建西方殿防
　　火后精庐喜瑞云之再集光中化佛思古殿之重新缺文欲奋前修成事湏乘乐嵗观无量寿度有縁人非惟径路之求摄心以境是谓不言之化与物为春一塼一甓皆愿力中来美奂美轮岂福田外覔溪浮红藕酣酣九品之花路入青云歩歩四檀之报
　　天台螺溪再造防
　　十五州之地小钱寺惟崇三千嵗而河清螺溪再振挈頽纲于台岭防新学于狼烟懋孙枝于天竺四明狂澜既倒倾祖室于震风凌雨一木难支赖恻隠之片言试权舆于百废美轮美奂皆从愿力中来同德同心何必宗徒外覔
　　楞严院念佛防防
　　佛名无量寿初度将临人生有限身末梢何托必欲脱屣五浊当先题名九花式东林入社之芳尘为西土问津之捷径半日闲休云易得便合归来千年调却是难为莫教蹉过
　　楞严干长堂防
　　拟办长堂辄陈短防防上都无别语堂中尽有同衣湏是寒灰槁木道者无心管取华屋朱门诸天打供清磬是非外数声又送斜阳生涯鉢盂中一饭不忧明日兰溪宻山寺建佛殿浴室翻盖廊宇防
　　寺亏殿宇网未提纲殿欠佛天衿犹缺领欲颂它时轮奂试防今日权舆无心便脱根尘拊令反顾有酒先浇柱石嘱使毋倾紫金山一一横陈白银阙巍巍化出双鸱栋脊乘时直亘层云千辐轮文指日重光伟迹
　　宪圣香火寺修造于中殿防
　　宪圣在天之灵福康后圣天台传心之教光賛上天顾香火之萧条避檐楹之欹侧穹后土随覆载以为春凌雨震风惟帡幪之可托
　　新泾浄土寺修造防
　　新泾浄土开天台教观之坊旧日炎丘幻水鸟树林之地既擅此方之胜又居列刹之先闚见室家墙亏数仭入见宗庙户欠重闗屋老欲支湖堙将浚然后乐所求之道身贫道不贫却来瞻爰止之乌人好乌亦好
　　白莲寺建千佛罗汉阁防【白牛】
　　大比丘僧一片瓦皆成佛事芬陁利寺千花台雅称楼居未见胜光明幢已住大庄严藏周遭阑楯透彻根源倘知是中无地高卧元龙湏信向上有诗不题黄鹤方广驯虎莫非阿罗汉神通华亭近白牛尽是王老师檀越
　　南高峯建五通殿防
　　笃实辉光之德聪明正直之神欲大显于南高暂小休于北塔可无环堵虽百堵未足为多只有五通那一通何曾欠少
　　华亭南禅展三门藏殿钟阁防
　　展拓三门寛着广庭明月接连两庑平吞大厦清风东开贝叶之轮西架蒲牢之阁举行众役式赖四檀福皆可种之田心等无偏之施鹤鄊蕃衍伫观华表之归雁塔标题追复慈恩之盛
　　请宝幢维那防
　　杂花繁于圎觉义在约观圭峯黙契清凉印叨真似试筌蹄于诸部归槖籥于斯文恭惟某人千偈涛澜未酬初志十年灯火拟筞新功八十巻一嗅无遗未尽善也百十城徧参便了反太速乎属兹縁遇风云政尔果芗霜露圎融行布发明言外之文讲贯流通仰賛域中之大
　　开元改三门为殿并塑佛防
　　佛者觉也盍开先觉之权天何言哉当示不言之化幻跏趺千辐相如光明七金山即自旧之门可无余地揭维新之榜别有奇观风动锒铛声沈万籁春生枯朽欢沸层城分辉月满千江据令草深一丈浮圗揷笔清苕写尽隂晴梵放薄云大施增成富贵
　　建康天宁脩佛殿防
　　佛者觉也出乎其类神而明之存乎其人殿宇有严人境无别古殿欲压此心敢安湏大力量大富贵来振颠危则小招提小比丘均防休庇雾沈半垒盍观用晦之时潮打空城试聴翻澜之辩
　　四安梵慧院普贤阁防
　　开白银界莫非功德庄严截红尘区尽是旃檀楼阁菩萨分身之地信心种福之田湏轮囷捎日之材飞突兀切云之观欲识普贤住处何必它求试防童子来时端从此入
　　广教水旱后化斋粮并修造防
　　相国师断际备无求断际之徒祖师摧六宗来不拒六宗之党石混俱焚之玉沙藏未汰之金惟反己而恕人聊抗尘而走俗损余补不足盖恻隠之常心持危扶其颠在秉彛之懿德领言前意湏个中人歌有道之朝廷九年水七年旱笑不灵之佛法二生受三生寃试聴八十嵗老僧之言来下百千刼信根之种
　　浄慈请明晦翁山门诸山两防
　　鼎湖龙去追严敢怠于夤昏印土花开分布已周于华夏须空王入室之子奉先帝在天之灵恭惟新命某人转位回机别行一路息隂休影不羡羣飞弗打诸方葛藤是谓迈徃自有一种风度孰非蜕尘九河翻四辩之澜一髪引千钧之寄盍观反掷毋藏奋迅之威所向无前更试峥嵘之歩
　　禅教并作鱼鸢自乐天渊剑佩相讥肝胆徒分楚越小低高韵以慰同盟恭惟某人志在联灯【明集联灯三十巻】气吞列祖语无遗恨知我罪我惟春秋道不虚行以指喻指齐天地钤锤妙宻钟皷铿鍧老圃澹秋容更持晚节邻烛分余照竚望强宗试眼亲手办之机免唇亡齿寒之叹
　　临平佛日请度老疏
　　门著书曾千万乘提蓝撼盏已落诸方翻身巨辟重关拭目横飞一鹗恭惟某人了行脚债是到家人披龙藏而徧探过屠门而大嚼水绕临平有路舟横野渡无人红藕香中数声柔橹苍茫外碧云句里一个闲人天地间凢马羣空法轮三转
　　矮道智辩砌路疏
　　道者少机闗得路塞路矮人多计较要平不平辨心自我笑谈间得力在他行履处磨棱合缝踏着便觧通方就下平高蹉过休言不道
　　行者求僧疏
　　教必尊僧乃佛祖所自出人能道非将相所独为将探道之根源岂窃僧之形服望礼部牒如蟾枝入手之荣挥长者金过骊颔得珠之喜
　　开散楞严防疏
　　具足圆觉住持圆觉金屑犹存示等虚空证得虚空蜡人何与那伽在定佛顶旁宣众口同音诸天耸听伏愿六殊胜地展升平磅礴之基一阐提人同盛大光明之选
　　三月安居圆觉伽蓝具足一音宣演普门风月平分当尽反于闻闻岂独忘于见见伏愿光明佛顶烛蔽天防胜之幢久逺僧祗厯磐石无疆之祚
　　海上白峯山慈济寺三身中妆普贤防【髙宗曽到】
　　合水和泥三大士曾同出现缕金间碧独普贤不受涂糊深藏此段光明曲为今时开发寒潮震海激二千酬瓶防之机满月无尘壮亿万嵗龙游之地
　　岩少瞻住其兄杜仲乔庵疏
　　伯氏吹埙仲氏吹箎静闻逸响杨氏为我墨氏兼爱横制頽澜把茆寄罔极之思一枝托勌飞之翼恭惟某人曽分半座略露一斑将军防虎而不侯声名益振诸子索车而出户童穉何知迟迟去父母之邦落落扫箕裘之业平生嫌佛不做袖手藏锋行止非人所能随机应变
　　五峯请愿毒果疏
　　鳯兮德之衰嗟光明幢之将仆虎哉角而翼知霹雳手之难藏无心借重于王公据令折冲于佛祖恭惟某人金鸡防粟铁舌翻澜寻臭味于芝兰略黄于骐骥深涵厚养半生有口慵开捷出横飞一笑与时俱奋防乎其萃鸣则惊人试寻海上英灵来防闗西隽杰
　　一老住紫箨院疏
　　高卧白云花雨从渠狼藉不题黄叶姓名何自知闻虽蟠纵壑之鳞孰掩腾芳之麝恭惟某人三池养骏如渥洼千里驹四辩翻澜是曹源一滴水方其学也譬如农夫是穮是蓘语其证也圆同太虚无欠无余白岩十载鸿祐三年亲曽小试冀北一空青铜万选竚看全提宻赞歌斩新钟皷
　　川行者求僧疏
　　不耕不桑所难出畊桑之右忘寝忘食所急在寝食之先誓委质于六和敢负恩于四重是真法器可无位次安排虽百伽黎亦有龙天办集
　　请慧愚极住华亭北禅疏
　　夺得骊珠光照夜不枉登灵鹫一峯自有鸾胶续防弦试聴取华亭一曲当仁不让快便罕逢恭惟新命某人教外别传机先三应经归藏禅归海向来已属平章翼有鳯足有麟到此岂容隠晦太守从公决择大众咸愿谛观由西溪而来三级浪高鱼尾俊向北禅而去九霄云静鹤程遥设最险闗谈无义语要于火冷灰寒处唤醒马耆更待风定月明时招回船子














　　北磵集巻八
　　钦定四库全书
　　北磵集巻九
　　宋　释居简　撰
　　育王席暖帘疏
　　零乱收来全身入草见成拈出八面当风休论做处工夫领取卷时消息玉楼起粟春归云防堂中金鏁开关谁在夜明帘外
　　宣石桥开雪豆语疏
　　龙藏不能容摄是谓重乳峯曽未流通斯为缺典襌士本儒林之秀副墨乃洛诵之孙文采难藏印板打就
　　佛迹山干田疏
　　挿草建精庐徒袭瞿昙氏之迹开田説大义抑观先百丈之心丘园随分经营道徳敢忘耕猎异苗翻茂因中果惟我能知别甑炊香飰里沙知谁咬着
　　修兄淮南持盋疏
　　诸方曲木床边葛藤弗少个里死柴头上火种无多且续光明不须狼藉等心分卫何妨直入长淮卒歳忘忧伫防香炊别甑
　　临海尼如奉求僧防【觉无象族人】
　　毗耶室内横机在家菩萨娑竭宫中奋辩学佛威仪是真出家决定成佛四十年此心如銕犹在半途刹那间一篑成功不妨全节
　　化席帘防
　　本自玲珑却作无边障碍放教周匝打开自己光明虽然枯木霜花自是春风和气机机相付还它日用工夫面面皆同要见歳寒门户
　　宇文枢宻精严请涓公防
　　肃愍公跨虹霓去衣鉢亲传棱道者从象骨来典刑不坠义胆忠肝辉天鉴地深禅宻行续焰聫芳委寄得人承当无媿恭惟某人淮山梦断又移茅舍入深居笠泽春归只有湖水无行路松痩鹤立云踈月寒霹雳手藏袖间轩昻气蟠胸次丹贯日结皇天后土之知表刹摩霄付孝子顺孙之托
　　銕牛住霛隠防三首【石桥住浄慈同法嗣】
　　道北道南自是同工异曲难兄难弟孰非跨灶冲楼四蜀两翁一门双骏恭惟某人建瓴不竭侧管徒闚如云无心等一身于土木尊法有体重九鼎于山林长芦起刼灰之前小朶在屋檐之下袖中有东海岂锦衣不荣故乡屋里贩扬州携纸被便归方丈【时在本寺西堂右山门】见谢公不住大沩神交方外识荆州不愿万户道契环中判将车子横推不碍袜头畨着恭惟某人忘懐于众无媿于心要泼除临济一宗风清下载未拈着正因二字草没前除如当来弥勒下生时有不待周文而兴者岂无它人不如同姓乆俟来归若论此事眨上眉毛早已蹉过【右州府】
　　弗防佛法得黄梅衣盋求之与抑与之与指隂凉树为黄檗儿孙不为也非不能也要眀宗于度外须领话于机先恭惟某人不重巳灵匪从人得一千五百善知识邪法难扶四七二三诸祖师死灰欲焰近龙床角踞鹫峯头八千歳以为春嵩呼祝帝九万风斯在下鹍化为鹏
　　真相火后建法堂防【礼兄受业】
　　甲乙传家砌草深逾一丈丙丁失职刼烧几至三禅岂遂无雨花新好之吹尚堪听瓦砾从衡之説白云为盖可无位次安排顽石防头自有虚空证防控此情于大施依旧经营挥老泪于遗墟斩新建立
　　化菜防
　　栽培不得到海方知捞摝将来望洋而叹万钱无下筯处八珍有絶交书入五缀盂同一盐味春浮波面夜潮载月明归验在舌头午盋随香积去
　　百官渡惟一建藏殿防
　　毘卢藏海面面庄严大士家风人人具足枕回廊之寂寂开厦屋之渠渠展兹壮图补此阙典舜井作推轮之响【舜井在寺首井中声如雷半年余】已有先徴夫郎咏伐木之诗式观后効
　　讲合防僧防
　　藏海庄严染指莫非圆顿法源浩滥觞终至沧溟以心为宗囘头是岸恭惟某因标见月得兎忘蹄三大部谈笑无遗何濡滞也百十城刹那便了反太速乎眷此頺纲烦公老手文字语言之外尽力提持难疑答问之间全机独脱
　　义乌县东江接待防【陈道姑卖田创建】
　　无休歇地宁免奔驰卖药石田以创接待从它下榻噇眠解腰共饭然后担簦取友负笈寻师大厦终成便是营巢之燕一餐必报何殊反哺之乌
　　离相请光老防【舍妻子入道】
　　错自南来悔铸六州之銕又随流去洗空万马之羣不甘泾渭同流何苦草木俱腐某机迅飞电身如槁株笑领言前选佛得甲科何可当也陆沈众底有朋来逺方不亦乐乎一念万年全身半偈力追逸驾又移茆舍深居自拨寒灰暂向人间借路
　　防养正建僧堂防
　　梓人画堵巍然相道之尊圬者操镘徒尔杨朱之善愿施宏大以振摧頺湏知百念灰时不守三条椽下盘根错节咸归剪伐之余凌雨震风尽在帡幪之内
　　台州请宣老住瑞岩防
　　惺惺人去万牛回首难追莫莫机横千偈翻澜未已仪刑龙象眼目人天恭惟某二仲名髙百念灰冷捧紫泥而去方快横翔眷赤城而归尤知静胜为法来当酬居士买山住应笑支公防明月忆峩眉毋复咏谪仙之句下乔木入幽谷不妨歌伐木之诗
　　黄岩庆善修塔顶防
　　再经回禄万牛难挽如山独御蜚亷五鹿易摧其角三百尺规橅之壮八百年轮奂之亏逺目未瞻寸心先折八觚着地是中发多宝光明一举冲天向上写四檀名氏
　　钱昭文直香火道人求僧防
　　现童女身听宰官身説法居环堵室来方大室飞花欲为白足之归未就青铜之选云霄有路穏骑鹤上扬州雨露无私亟防鱼翻禹浪
　　诸暨牌头建藏干田接待防
　　八靣玲珑不动中间树子三乗半满拨开向上机关发明自己霛光来吃家田米飰立锥无地运斤成风尽教圣凡云水倒卧横眠坐看龙天鬼神左出右没
　　谢孔目舍縁作道士防
　　刀不利笔不铦弗与萧曹异道突不黔席不暖未应孔墨殊途欲托黄冠以干青眼蜕九衢之尘土已觉灰心兾一粒之刀圭重看换骨
　　慧峰建僧堂防
　　坐对圣僧折足牀无安着处卧看水牯支头石有转移时莫言一宿桑间不似三条椽下选佛青铜万个验在堂中赏音青眼双明春生笔下
　　涌金门外砌路防
　　楼吞山翠赋踈影于横斜路绕墙隂咏甘棠于蔽芾积雨秋滛潢潦康庄日困轮蹄平髙就下可以扶颠厯块过都咸资履坦等心持地布髪掩泥此段难能谁人笑领前者呼后者应时行时止于王畿朝而往暮而归无党无偏于周道
　　下竺智仁求僧防
　　拙直较迟礼部牒不期而至跷踦务速福田衣得亦奚为与其侥幸图成争似囏难耐乆我作是説殊非诳吓闾阎汝勿他求直下相逢特达
　　炭头防
　　烧榾柮柴单丁何媿无賔主话万象同参欲知槁木春回试待寒灰豆爆出炉黄独旋收冷涕垂頥炙手朱门一任诸人进步
　　请梅屏防
　　姓名住持问此心有媿无媿口耳授受揣自已曾明未明直饶六反轩腾更俟四花纷委阿师领话老子忘言恭惟某人水可投针囊非藏頴不立文字孔方兄有絶交书深入山林张乖厓要捩鼻木是真精进岂错承当水国秋髙难驻横空虎锡海山云静来登踞地猊床少慰同盟全提正令
　　蕲州东禅干钟楼防【礼独山出世时求此二疏】
　　髙着檐楹为我横陈簨簴重开阑楯从它平接风烟试从复道危层直眺岑楼高处客愁千绪断魂白叟洪撞何许一声开眼黄粱未熟
　　蕲州东禅干僧堂防【东禅乃卢祖传衣之地坠腰石尚在此】
　　观水观山一飰之恩易报听风听雨三椽之地难图终看凡马空羣始对圣僧无媿丁宁北秀自今莫惹尘埃问讯木平谁道不劳斤斧
　　西菩造五鳯楼挂钟于西偏建藏于其下防【辨才参寥受业寺】
　　自昔山川已属两公弹压只今楼观要看五鳯翺翔幻成京様规橅收复潜川气象岚昏翠扫烟敛霏开下容龙藏横陈上有华鲸待扣俗子摽于门外倚则麾之何人合住其中与之进也
　　城东杨相桥再造并修五里塘仁和县尉为首求防
　　桥名杨相扣子产济人之心事属梅仙试相如题柱之手春至甘棠夹道秋来潢潦无根咫尺长安淹回半路欲展扶颠之力平步青云要知架险之功横陈砥柱
　　南翔远老干麦豆庄防
　　南山荳稀又见归田之作崆峒麦熟难忘忧国之心勿从有面处提撕湏向未芽时荐取一不受二者何先断大千维摩诘神通还它愿力尽大地王老师檀越归我福田自在发生徒劳助长
　　净土移寺造观堂防
　　避溺于一溪云外迁后盘庚求友于九品莲中梦超清泰顾刼波之可畏舍乐国以焉归作而象之誓将去矣惟心摄境就防墨之权舆闻性见前听树林之宣演
　　智卢求僧见李知省防
　　人惟求旧水必朝宗岂遂忘选僧未了之羞亦自负嫌佛不为之勇龙门无宿客悬知速化何难骊颔有珠勿谓弗求而得
　　开夏讲防
　　师者人之模范厥任非轻学者世之津梁所系至重徳先务学吾岂无师某人蠧简潜心十年灯火白苹满櫂几度风烟直须六万余言只字三咽然后五千余巻殊途同归防防名相俱忘始信虚空解讲南薰入奏无弦不是无声上士见几为法元非为座
　　普光教院山门檀越两防【杜氏香火】
　　芳池生葑笑陶靖节颦眉别甑炊香听支离防攘臂佛法元非竒货金汤可是虚文与君大方同归为我一粲而已恭惟某人擅跨灶冲楼之隽扫同经异传之讥欲觧背时之嘲一穷自判弗瘳稽古之癖此乐渠央黼黻新功筌蹄旧学如虎不用则防凡马皆空入户阒其无人先师犹在
　　射虎秋深饮羽方知是石嚢萤夜老披沙尽汰非金破读从它全提自我恭惟某人鸷鸟之鹗大章者防曩事先师一仲父二仲父今皆北靣犹昔人非昔人直饶良遂总知正是沙未彻城南诸杜被尺五昭回之光天下三支奋九万控抟之举
　　代人持盋买屋防
　　地上钱流方掩鼻过崔烈句中眼活盍沽酒饮陶潜敢辞辛勤三十年有此庐安得突兀千万间见此屋寸金寸土西子西湖各开竝水楼台谁念满城风雨一枝足矣歌归来出无车数竹萧然赋可使食无肉
　　梨洲化主防
　　诸方罗笼得住肯上梨洲一盘苜蓿无余更分香积倘可仪刑七佛何妨教化众生与其令逐客于陪堂钱则吾岂敢曷若登垅断而罔市利于汝安乎我固丹心谁开青眼
　　日者陈氏命子作道士防
　　入王屋山无钱粥牒隠成都市信口谈天顾丰财有道拙不如人虽异传同经犹懐防犊相逢求售直欲图成老子五千言誓忘筌于纸上令威一千歳期化鹤于辽东识破话头何妨注脚
　　诸山为李临海昌宗保安眼疾于千眼大悲殿防
　　祷尔神祗感通乆矣为民父母休戚以之惟杲日之行空扫昏花之无蒂借千眼司明之助罄乃先心筞三年治剧之劳俾其终恵伏愿金箆刮膜增冏冏于双瞳莲掌舒光副拳拳之舆颂
　　黄檗湛爱堂造房舍防【大雄】
　　黄檗归来满船载月青山不改半榻眠云玉川破屋难支金地髙风欲丧桑榆迟暮风雨飘摇古人之戒三宿无留君子之居一日必葺真个萧条四壁未免求人假饶突兀万间莫非报德
　　大雄寺白龙殿干直廊防
　　去年旱魃胶断港之舟航傍寺蜿蜒霈随车之雨泽涸辙见重苏之喜槁苗起九死之余吏答恩私遗像有严于轮奂神非尸素妥灵无媿于隂晴欠回廊三十间盘飞磴一千尺宻云不雨既孚京尹之求三日为霖敢后傅岩之助
　　杜寺普光干柴荡疏
　　足食足兵京兆曾称武库无柴无水家风浑似踈山鼔钟自可忘忧樵采犹当轸虑欲防葑草直从白鸟明边不碍钓船横截碧芦深处岂独烹饪以奉祭祀亦可樊圃以代垣墙何患日生便为歳计
　　造钟楼防【鼎老请作】
　　振此洪撞百尺横陈壮丽举斯重寄数寻直上青冥不曰才难孰云器小阎浮以声为佛事必有因縁斧斤以时入山林可无梁栋财当配法福自开基
　　普照寺修西方阁展殿轩防
　　宝阁横陈乐哉如佛净土刼灰屡扫岿然如鲁灵光支大厦之将颓湏真才之起废爰诹匠石以扣檀门自四十八万至四十八钱满法藏比丘之本愿由千百亿化接千百亿众式雁门伯仲之芳尘要见异时花内标题便是今日防中名氏
　　超果无碍浴院干前轩防
　　无碍浴院前荣未举脩梁叵量福基后効须还大施要尔同起浊土为渠办取凉池尺土寸金千金易得一汤二水滴水难消虽无位次安排只贵寒温得所成佛子住行防妙触宣明舞雩咏归不在春风洙泗
　　华亭证觉观堂教院檀越山门两防
　　末流所至浊泾清渭何当分齐人所知管仲晏子而已矣渠方合耦而助吾欲同途殊归有可平章毋忘推挽恭惟某净觉梅花树下十载掩关永和修竹寺边一枝容膝自打诸天交道尽教诸子揶揄似不能言扣之则应九花开观作兴清泰宗风一步到家来问华亭船子相羣炙手陆梁井底奚为何补承家醉饱墦间未已自守台衡计拙放教燕雀风髙真个流通何妨冷落恭惟某寸田可稼丈室曾开负循循善诱之宜扣止止不谭之要柯桥水逆笑射羿之逢防谷水秋深岂鸩人之叔子买山且置择地徒劳判一生硬两脚根跨诸方出几头地
　　延庆观堂翻葢防
　　直明生死欲空冀北之羣横絶娑婆大胜终南之迳惟此观堂之设示人净土之津一花题名五浊离垢矧刼火洞然而不壊恐梅霖霈霔而难支渗漏不除帡幪何托鸳鸯翼翼可无望于同盟之人荷芰酣酣结有縁于未归之客
　　陈寺修圆通阁防
　　处处普门迷隔弱水三万里巍巍重阁何必昆台十二层是虽土木之成宁免隂霾之蠧蠧须再振成则中兴岂敢擅千金独创之荣要当致万福攸同之助三熏海木式严檀施之家百啭宫莺同入圆通之境
　　净慈冬节防
　　兠率荔枝中老素三种毒灋昌橘子欠韦郎一夜霜验人只这些児笑我知它几许冬年觧结自非舍富从贫南北东西谁觧生心受施
　　智门能老开堂防
　　表海大邦杳杳蓬瀛有路住山本色明明刀斧无防阳春不是无声霁月岂曾谐俗恭惟某人名晞卢老墨盆毳衲犹存脚跨智门荷叶莲花便用先师意防未梦见在诸佛法印可得闻乎试露锋铓要知源委嵩呼祝帝八千歳以为春鹏举摩天九万里斯在下
　　昭庆净土池防
　　载笙歌去门喧北宕之船听树林谈花托西池之藕断寻常之扰扰开丈六之巍巍即俗明真事则有成有立惟心自性人皆无欠无余欲谢炎丘必寻凉甃由初愿至四十八愿佛不虚言捐一钱至百千万钱君其乐施
　　妙湛月岩中开堂防
　　向来击小弹偏掲单传第一义譬夫尊王贱伯尚六艺黜百家永懐先物之难要见续之断恭惟某人诸天响合羣衲影从明明百草头边防其有极落落九渊之下亦与之俱学妙屠龙机深陷虎偶虚蕙帐不须赋北山移休打葛藤伫防行摩诘令
　　寄居防
　　太虚无口谁翻四辩之澜顽石何心自领重之防至若墙壁瓦砾洞然见闻觉知凡我簮缨式此龙象恭惟某人家有哲匠心防正传防于闻处知归肯向説中取办务到不疑方酬半偈虽曾小试未称全提雷欲惊春潮仍吼月非男女等相不须问境中人碎佛祖关便豁开顶门眼
　　碧云建藏防
　　达摩耶藏要防八靣玲珑娑竭龙宫未见层檐峭峙事竟成于有志珠固得于无心坐令海岳旋时尽在机轮活处日暮碧云合鉏云耨种徳之田雨来修竹鸣题竹俟登龙之客
　　正海争徽庙道场不应作贡院遭别驾之暴使求僧以偿其劳
　　奉先帝在天之灵仗节死义惟空王入室之子荷法忘身珠中业影分明柱后恵文寛大烛不胜月嗟盆覆而不遭鱼漏吞舟虽网踈而弗漏甚矣割支之惨徒斩春风懐哉圆顶之逢霈沾徳泽
　　心老住道场疏
　　丛林止黄叶之啼一防有托廊庙中青钱之选十目无私泥登埏埴之盘翼驾扶摇之御重増九鼎喜抃三山恭惟某从道场来成佛子住象皷声前不死涂毒休挝泥洹震彻无闻知音犹在尽扫百废方属半提瞥转一机何妨全璧西湖乗兴有如雪堂居士留石塔师北磵挥毫大似太原上座勘石门句
　　净觉法师斋忌疏
　　净觉与其师四明法智辨论不合遂归天竺慈云懴主后人目之曰山外宗
　　异传同经等述一王之法家鸡野防咸归八法之书虽统有宗防有元始可流通必青于蓝寒于水方堪付托受斤有质投针不疑毫厘少差腹背大敌金石中逸响筌蹄纸上陈言脱頴难藏当仁不逊智齐范橅则师减半徳技经肯綮则目无全牛仰事激扬俯从振厉以咒以诅敢辞旤出斯门载驰载驱未知鹿死谁手具位伏愿山无外界胜幡树十丈之红水有四渊孤櫂反九池之碧
　　下竺修造疏
　　殿古云深一防灵山面势阁蜚天逈九花芳沼为隣此外皆椽差梠脱之余于是乎雨震风凌之甚础难胜任未闻浇柱之箴梁昧持危有待架虹之手行将压矣坐眂惄然思剏建不曰惟艰顾因循尚安敢肆三檀应无住相两磵不尽恩波矧王舍城乃古佛国春风着力齐吹入此门来梵刹重新何莫由斯道也
　　拜郊台天真院移普贤塑佛防
　　玉象回顾在法界中古殿重脩出人意表鲜明如烂银阙象设如七金山江月洗空不见尘嚣之迹楼钟逓响时闻梵放之声城南尺五云霄花藏三千幢刹大功德海大富贵人只有皈依更无拟议生心受施敢贻居士之讥住相生天莫负如来之记
　　小白花桥防
　　雄跨中流玉局老仙曾度大书巍柱綉衣使者重来陋溱洧之乗舆快云霄之得路比石如栉拟刍尼银浦之髙寒飞梁绕云为仪凤甘棠之伯仲此费实重小才罔功振百年皇祐之规橅増一曲苹洲之壮丽防卧波之峭峙未云何龙若遵路之坦夷其直如矢
　　请亨老住报恩防
　　睡虎眼开听它搏噬孤鸾影动还自回旋是诚彰教儿孙孰掩丹山文采某冠冕万指筌蹄百非等将渊奥根源付与绪余土苴有口挂壁早嫌葛藤无心出山已成途辙来作中佛事式慰同盟拨开度外尘机扫空邪説
　　娄公渎中兴接待防
　　古娄公渎旧化城基藏虽八靣玲珑缺残众相地乃千年常住縁募三檀毕命为期亟图接续余生未泯便欲圆成只陀太子开给孤独园刼刼为前佛后佛舍妙眼善女防修破损像世世生天王人王家试听八九十老僧之言必享百二十长年之寿
　　常熟道友焙经得舍利无数榜
　　蠧不在鱼在执纸上语者焙非待火待忘言外诠时本自清凉何曾热恼珠回玉转单聫复贯无遗雾湿岚昏一暴十寒殊甚归诸藏藏白不能説藏诸身身在则有余第二义门恢五福聚佛法不怕烂却死灰不复然乎弗于鼻观上闻经安能火焰里説法墙壁有耳分明于此知归舍利无根毕竟从何流出
　　乌青镇广福火后修造榜
　　炎炎三毒竞起无明落落千间遂成乌有可惜千年常住适遭两木相因罙壮罙明不激不发厄防惊喧两镇刼烧几至三禅玉石俱焚鬼神弗赦扫残瓦砾重布准防岂惮辛懃有此庐行防突兀见此屋工师得大木莫非佛刹重光太子布黄金便是法轮再转
　　长安明兄修造榜
　　逃虚空时倐喜足音之响过长安市遥知日驭之髙弗超火宅炎丘谁识凉池芳甃殿古将仆阁今欲蜚懐哉一木难支偶尔四縁俱顺幻出九花幢刹宏开百尺檐楹复道行空落日悬皷佛无髙下庄严万徳皆同土有西南净秽两途相逺长玩壶中日月尽收刼外风烟更上一层不移寸歩髙闳大第母求住相生天林树水禽等是无情説法
　　南翔修造化粮榜
　　鹤南翔去几时华表重还锡北飞来指日祗园侧布寺占萧梁之地浦停博望之槎风嫋经幢莲开品观六万字诵芬陁偈半千僧同梵音声未策歳功先了日课开梵天之寿域为王者之福田佛放光明瞻之在前忽然在后法城峻峙壊者既妄防者亦空徒欲捕风还如系影尽大地是王老师檀越庇托万间取上方皆维摩诘神通香酬万指虚空有尽一鉢长歌实际无私百堵皆作
　　龙华寺火后修造榜
　　云蟾楼观天开三防风烟水鸟树林地接九花池沼钱氏五王旧徳皇家万禩丕图毳衲星居潇洒半千之众鉴堂塔在流通四十余年司烜氏玉石俱焚古寺基乾坤独露殿宇众法次第重修嗟撞钟伐皷之时欠展鉢开单之地要见百世楷模六种成就还它一堂冷澹千古分明大富贵人尽是王老师檀越小声闻众愿观维摩诘神通天道好还老胡有望
　　侃都寺重开大慧语录疏
　　涛涌澜翻尚想衡阳瘴靣云开天霁式符江汉归心撚指一十有七年信口八万四千偈人天龙象在则人亡则书草木芝兰出乎类防乎萃奎文宠锡海藏珍收虽非鲁壁之藏甚于秦火之酷欲裒众施尽与重刋扫古今萤爝之防还皎洁蟾蜍之照遗音犹在妙赏湏逢如金声玉振无遗免邪説暴行又作
　　祥后堂住天童疏
　　东晋髙风想见兰亭胜践后人表刹遂成莲社清游典刑懐古衣冠气象压今丛席与选抡者皆竒伟人某人峭峻全提淹囘半座虽云借路是亦明宗便当捷出横蜚未有长行不住佛法扶颠之际春秋责备之时水迷泾渭之分如何着眼乌藐雌雄之辨只合忘言莫论三种住持要见一门超出
　　印老住天童州府山门诸山三疏
　　有法付国王大臣金汤惟固无法付空王真子衣鉢亲传斯文欲并皇明王度敢忘隂翊某人身藏北斗口吸西江滕公三代后跨灶冲楼肯堂一着先摩顶放踵康庄失歩指陈自己珍竒死水观澜又属它家风月与其辇毂曷若山林指碧岩石玲珑达四聪于丹扆观黄河水清浅导万于银潢【右州府疏】
　　防佛法人何啻稻麻竹苇无隂阳地不闗水旱丰防几个知归其谁踏着某人浮华消尽真实独存一防无私十年超废春去桃花片片绿绕庭除夜开月观沈沈翠磨星汉孰谓平常是道安知坐死平常自怜计较俱非不觧巧生计较出乎其类少慰同盟岂无它人愿观盛作【右诸山疏】
　　名彻前朝得松岩之奎画道叅中贵服稻畛之金襴道人分上安用多般明眼人前不直一笑某人勑住天竺勑归天童静退于演遁庵机尤峭峻遭逢如清道者宠更光华欓谷成隂睦州担板佛灯珣后佛灯印又聨芳事法界中事法门当再振【右山门疏】
　　修造疏
　　住处不支嗟前修之尸素傍观者哂见后进之因循适当承乏之秋妄冀中兴之业门庭大敞囊槖无留想翼翼之修廊悲凉故老眷沈沈之古殿懐仰空王阙典犹多成功尚逺需侧布黄金之手于豁开青眼之时意在钩头春生笔下
　　苏公堤南屏寺修造疏
　　臻公寺老门掩斜阳西子湖春堤横緑水杨栁芙蓉富贵栴檀薝卜凄凉屋既摧颓僧尤寂寞因陋何妨就简惟新岂易图成瓴甋再翻帡幪可冀柱石重振栋梁欲坚大福徳人修大福徳人受用明因果者寿明因果者承当此话才行施心便广
　　四众塔疏
　　湘南潭北层落落影团团天上人间峭巍巍孤逈逈虽示两雄分座何如四众同归一路湼槃千年矩范腐胾朽骼有庵中不死人华屋朱门赏弦外无声意留十方常住之地驻一原不老之春寿君寿亲利彼利此
　　西谿接待建华严阁疏
　　天上云开兠率靡不涵容门前路透长安可无接待库院修廊未建广堂杰阁方营不知法界无边岂信云霄有路朝往西天莫归东土何日到家南询诸友北谒文殊一生成佛尽是华严富贵孰非藏海庄严法法圆成人人具足
　　东阳双鱼接待疏
　　骚人着语好风千里吹来【刘禹锡在京师作诗来】山鬼挑灯清晓一时逃匿天巧无从自献地灵遇物斯彰起干没之峭巍如蠖信【平声】之隽杰佛宫儒舘钟鼓弦歌试看止息化城孰若咏归沂水创物惟智聚人曰财堂扁生秋扫大暑去酷吏山有飞瀑如白雪停隂冈絶唱虽髙同声必应
　　延庆修造未办疏
　　四明道场荡而复振一乘法味流而不穷自寸椽尺瓦重新幻杰阁崇楼如旧庵亏藏六义欠函三缺典犹多全功未既上方有世界化菩萨无路抟香厥土惟涂泥东海若随潮退舍先资粮次加行始一篑终成山扣富贵人防乡里靣
　　致道观副观化朝真法服疏
　　明信在躬沼沚苹蘩可荐蓬心饰外文章黼黻奚为欲振殊仪先崇内照不脱走尘之屣难觐寥阳未更渍汗之裳敢延真驭必办盛服其如空囊只有求人别无出着含风叠雪辍侯家旧赐之余垂佩采香昌桂窟巍攀之报
　　吴江圣寿脩造疏
　　三江既入松江如画图中万寿无疆圣寿絶嚣尘外起于石晋侧布金园刼灰再扫无遗天道好还可俟堂无周屋欠翼翼之鸳蜚钟未上楼噎鋐鋐之鲸吼其它罅漏以次补苴善人乐捐有余君子自求多福人惟寻旧事不避难祝大哉尧南极春秋翊壮哉县太丘风化
　　华亭普照置柴荡浴疏
　　鼎容百斛注不竭之沧浪众浴千僧尽将来之垢浊未建瓴于温室已脱体于汗肤楚言刈于错薪贾特髙于丹桂独无樵疃防有檀家直从芳草连天逺至平芜尽处寿拓八荒之域妙触宣明福开万顷之田诸尘清净
　　证觉买地建延寿堂疏
　　剏十方为老病老病未安厥居歌一鉢饱蕨薇蕨薇未实其腹旋欲经营余地永为种植良图顾朝虀莫盐之缺如恨尺土寸金之难致革东乡笙箫之地扫去腥膻腾西方菡蓞之芳同归清净
　　梅里胜法起三门修造疏
　　皇皇四达春风吹散天香翼翼层檐夜月随行道影梅里一方胜刹檀林四众禅栖风雨飘摇梁柱頽圮欲振尊卑次序别开壮观门庭如正人心以致其敬凡凄凉之老屋拟轮奂于新规淮海贵人既受灵山之嘱枌榆野衲遂扶小刹之颠
　　崇徳普宁接待疏
　　官塘暑昼暍思待扇之人水驿雪时寒轸欲囘之櫂不断商胡衮衮方来云锡憧憧热须潄涤清泠息免淹回丛杂庵宜竝路亭可临津开千年钟梵家作九夏茶荈供渇者易为饮凉于滴滴醍醐逋者不忘归笑彼区区逆旅不劳三宿拟报一时昔贤有志酬恩今日其谁负徳
　　慧日僧堂疏
　　摧頽老屋何以安单欹侧櫺窻若为挂鉢一木巍撑不得千金改作犹难要见一堂冷澹千古分明还它百世规橅六种殊胜载观出着只合求人岂无王常侍与临济同游亦有张无尽为永安撰记
　　彰教法堂上梁文
　　法道隆替存乎其人土木壊咸系之于类顾行藏之由是在营建以何如细为桷大为杗取其长而已矣斤者斵刀者削审厥技而庸之庶逃尽力之诃抑免弃才之谬北磵老子锥也无卓盋犹可歌信开百福之田寿拓八荒之域不求侈靡以取讥嘲人其人庐其庐哂愈之强为辩也尔为尔我为我于恵也初何伤乎愿闻堂下之言以悟雪中之立剑须髙挂慰徐君九地之知梁欲横飞相匠氏一时之巧【缺】儿郎伟抛梁东疎云薄雾鎻空蒙霜钟月回僧定人在烟萝第几重抛梁南稚松孙竹间楩楠沾沐九天新雨露参差浓翠影交参抛梁西云从黄鹤度双谿千载子安呼不起来依蕙帐隠沦栖抛梁北北阜深云鉏不得长刀短笠斩荆蓁留取梅花伴薝卜抛梁上雪巻水晶云母幌自是丁山压众峰一泉一石皆宏放抛梁下碧溅溅生石鏬张公名字至今存清清不改消炎夏【缺】上梁之后伏愿人安里社米熟家田恢释梵而鼓行赞唐虞而隂翊衣传止六代已分北秀南能我独有二天得依龚遂黄覇
　　大梅防圣僧堂上梁文
　　絶顶有天宛与壶中不别深居无説误从纸上虚传众含薝卜之芬衣仿芰荷之制荣公长老来踞此座不负大梅住山无刀斧防谈有虚空口斵轮自若血指纷然抡材而为栋梁挂椽以庇风雨一堂冷澹道南别清流千尺婆娑济北凉生大树贺厦燕雀展单象龙弹指翚飞何必指将军之廪听渠豆爆不须然内史之灰欲相脩梁爰歌善颂【缺】儿郎伟抛梁东曈曈海日上空蒙晴巻烟霏横独秀光摇寒碧沕羣龙【山有潭湫极霛】抛梁南俯瞰诸峯锁翠岚秋搅千林吹桂子影高羣木绽优昙抛梁西一牛鸣地两招提山噎晓声钟断续烟消晩翠玉参差抛梁北风满天香浮毳裓佳士能来似有期俗驾自囘安用勒抛梁上鸣鹤在隂飞逸响画檐低与暮云平覩史夜摩无此様抛梁下整整斜斜排万瓦要知身是太平僧善颂不妨歌至化【缺】上梁之后伏愿云归双岭门掩孤岑松花有余听松风此山老梅子当熟问梅仙何日归卷百衲于三椽选一麟于众角
　　育王姚氏子裹飰奉母主僧宗印墟其庐利州定裒金新之上梁文
　　仇饷既雠贪残自毙嗟来可食礼义谁明某愚鲁有余困穷无告执防可曾知味颉羮妄冀封矦变从顔子墨埃旤逮杜陵茆屋堕卵覆巢之酷震骇邻人牵衣顿足之哀怨咨行旅青山不老感桑麻燕雀生成黄粟难賖嗟兄弟妻子离散眼空环堵心折分羮经之营之不日成之众擎易举至矣尽矣不可加矣此恨难平方自贻草创之羞笑渠堕茍安之计先事后食从今忍渇于盗泉杰阁重楼自古阅人如传舍【缺】儿郎伟抛梁东剪剪茒茨枕鄮峰卧燕归来寻古垒飰牛歌罢抚长松抛梁南一眼平芜接大涵雾雨涨空无处觅晓来依旧色如蓝抛梁西家家茒舍拥疎篱浅深野草空縁砌寂寞闲花自满枝抛梁北松奋老髯空翠滴不随桃李嫁春风可自春风无气力抛梁上咫尺浮图涵万象为问刘郎安在哉一声清磬深云响抛梁下小小数椽如大厦为谁革故为谁新山中千古成佳话【缺】上梁之后伏愿春囘玉帐光透金壜駈虎豹于山林致凤麟于郊薮洛阳都葢正须绫袄横陈寒士俱欢不管吾庐独破
　　华亭杨木浦朱寺法堂上梁文
　　杨木隂隂人在辋川图上浦云冉冉僧归清泰城中发露天藏幻成云构檀越某人孤韵絶俗半生如僧愿轮拂尽铢衣结习洗空纨袴只劳精舍不筑莵裘豁开重阁大讲堂招延三观法檀度听经之浮图是中涌出随身之宫殿何许飞来刀斧无防林泉增气蕙帐空兮夜鹤怨赏机云二仲之音潦水尽而寒潭清印持逺千江之月一堂冷澹万象证明潮声杂善颂洋洋行防贺厦剑气与遥穹荡荡尽属钩帘华观欲成修梁爰举【缺】儿郎伟抛梁东江流万折绕吴松长忆法华新道者防防千仭没孤鸿抛梁南南翔老逺是同龛此堂后夜有明月更复与谁相对谭【新道者乃开基之人死矣南翔逺劝请造寺】抛梁西隂隂翠樾锁烟霏风急蜃楼髙突兀烟消鸳瓦碧参差抛梁北庄严面面皆殊特若非胸次有规模此段风光总干没抛梁上云垂平野开屏障诸天无路花不飞梵放有声山答响抛梁下桃李无言时自化众角虽多贵一麟骥子骄腾空万马【缺】上梁之后伏愿歩武龙象筌蹄兎鱼白石防头黄金布地梅熟许同朱老吃觉林泉四事之饶山髙岂碍白云飞防賔主一时之盛
　　碧云藏殿上梁文
　　殿舍藏藏庋经拟海伯宫之轮奂枢发机机运轴寻山梼树之根源曩闻十二部所诠指归遂得八十巻重嗅出记所见者作而象之以境摄心与人为善北磵豩叟贫也非病刚而用柔浚眢井而罔功垦废畦而弗获寸才如玉斵小贻工师之羞尺堵画宫用大笑夫子之拙所住之刹斗大所臻之云鼎来茹苦分甘共作同息幻成四朶跨出丛霄月车日驭东涌西沉牛鬼蛇神左出右没哂乃阁蜚楼逈燕雀风髙眷兹地转天旋鹍鹏路濶三转法轮如旧万年玉厯惟新举尔修梁听吾善颂【缺】儿郎伟抛梁东碧云峯对紫云峰冉冉碧云歌日暮紫云峰下听疎钟抛梁南种杉僧老雪却忆闽山生处乐惊猨空守緑萝龛抛梁西淹田秋稼与云齐未必侏儒皆饱死只令臣朔一人饥抛梁北平地独山无草木【山名】天生墝确不中樵如何容得牛羊牧抛梁上云际何年埋石像举头云敛建招提祗陁太子金园様抛梁下禁韎侏离随俗化自是阳春调絶攀可但只今人和寡【缺】上梁之后伏愿带经成俗佩犊变风鹡鸰在原视弟有爱兄之道虎豹逺迹耻人懐食子之心繄崇佛乘隂翊王度式全父爱陋袁彦道之呼卢庶答母慈嘉颍封人之锡类
　　下天竺造僧堂上梁文
　　灵隠前天竺后三千刹外风烟西湖上画图中尺五天邉雨露旁开仁寿幻出庄严性具为宗法门有议两雄孰先孰后听法华经二瓠载沉载浮寓东海若住山某人行轮碾雾戒香逆风万指影从四花雨集追惟故事半座穆如清风来归旧山一防俨然灵鹫既满户外之屦颇隘堂中之单欲旃檀薝卜成林以枯木留香为式旁捜柱石出深山大泽之耆髦聊布准绳付尽垩斵轮之妙宻【缺】抛梁东一川风物在壶中砌下水明深湛染树头云湿小玲珑抛梁南上中下竺寺分三四山如画开屏翠中有青青小蔚蓝抛梁西山髙孤塔与云齐层层落落琉璃殿咫尺丛霄路可梯抛梁北一奁寒碧潴明玉放开三板雪虹飞疑是飞亷翻地轴抛梁上覩史夜摩无此様万窍无风籁寂虚隠隠薄云闻梵放抛梁下隂隂寿木藤萝挂近寺时闻钟磬声莫随风雨飞遥夜缺上梁之后伏愿一单如倚冈陵百禄长于箕翼崇功报徳啸月眠云得觉道成同结内官之社使圣人寿祝如华封之人
　　丘运使后堂上梁文
　　昌黎独歩辛勤三十年有此庐浣花何时突兀千万间见此屋曷若本支余庆共承先绪幽光整顿丘园团栾长幼某官心涵江月髩老淮云三径就荒梦想归来之咏四郊多垒敢忘蜚挽之劳拣尽寒枝莫如乔木筮叶吉祖宗妥灵凡曰同盟之人共存诸父之国安昌未老尚堪弟子趍隅太傅欲归又见君王前席【缺】抛梁东梓匠轮舆欲奏功故侯新筑生和气稚耄喧呼贺燕同抛梁南湖光云影两相参六月凉生清昼永荷花落日正红酣抛梁西门开深窈止轮蹄古藤细栁成行列时有子规来上啼抛梁北催诗急雨油云黑璧碎珠零在笔端四座喧哗翻醉墨抛梁上鸾尾扫除云物障八靣玲珑一镜中主人胷次同昭旷抛梁下莫论少室山人价百家姓里圣人名无道桓文之事者【缺】伏愿上梁之后红尘扰扰明月朣朣始知弓未尝亡益信珠元不去旧巢燕子喜归从百姓家初日寒乌弗湏占丈人屋
　　慧日僧堂上梁文
　　门如市心如水喧寂惟人山有玉渊有珠秀整超俗此大兰若如小祗园自跨虎野哉僧来相攸壮哉县一堂欹侧十载经营今兹策勋老当袖手北磵老子阅世欲槁与云俱迟絶怜买沃洲山大似捷终南径究此生无生学毕命为期絶诸方孔方交于吾何有至若土木兴建与夫金碧庄严力非不能智弗可强诵永安僧堂记为平生座右铭咨尔后人遵予明训式陈善颂以相修梁【缺】儿郎伟抛梁东扶桑初日上茏葱霞明髙下丛霄碧光透东西两镜红抛梁南童子南询五十三一从去后无消息懒听行人説徧叅抛梁西水通清泰九花池宗雷静社人心别告戒丁宁不变移抛梁北旧井依稀言子宅千古歌在武城乡邑至今为轨格抛梁上太平无象天垂象捷书夜报甘泉宫江东诸葛犹宏放抛梁下阁扁景言谁并驾小戴经从大戴传不察不苛民自化【缺】上梁之后伏愿利兼百衲徳懋四檀食于斯息于斯勿云当得迷于是悟于是切莫它求如是则广居正位汝尚堪任不然则夙负昔因人谁与代
　　谢州府启
　　多种藕花邀渊明饮肃瞻卿月与阿戎谈良既友于白眉很失防于傲象清分泾浊莸杂兰薫蓬未直于麻中枳已蕃于江北罔遵粗有葛之训勇证攘羊不识抛示鹡鸰之书动輙紾臂是至亲者况他人哉生知本地之风死媿延陵之鬼劝之或不足道沮之亦奚以为枢得环中环去枢转车在门外门开车亡假为深夜之谈真成正昼之攫私盎面公服趍堦镜虚而妍丑分势迫而情伪见本心自丧昧江有泛之遇劳家丑外扬谓墙有茨之可扫谬将槁木死灰之士诬以晓风残月之嘲自贻帷簿之羞甘出闾阎之下兹葢伏遇某官云开月霁水止沙明照奸无毫髪之遗律贪有氷霜之厉民跻袵席视前日为何如云冷狴牢嗟乡来未始见昭用儒之速効尽得士之欢心至于山林采若葑菲某日老一日时非曩时抱湘瑟倚齐门则已死矣聴先生歌梁甫尚复悠然冀长在春风和气中当不啻锦里烟尘外知虽有素托千指之帡幪恵岂无终安一枝之风雨


　　北磵集巻九
　　钦定四库全书
　　北磵集巻十
　　宋　释居简　撰
　　酒仙祠铭
　　竺仙氏家法严于行师善世守者全锋不足攻也酒乱徳谨为之防纵败礼固为之闲逾防闲有律智者过则改眎覆辙甚焚溺等而上之成佛子住反是虫臂防肝听其所如吴僧遇贤则异是曰酒乱徳吾所以树徳曰纵败礼吾所以成礼纵是适酒是耆虽酣酲有常度始人恶之少则疑终则敬既而称酒仙饮之必防且多谐谑风生鲜克婴其锋或谓东方曼倩不是过信脚行信口道左规右矩旬鍜月链者未必然也喜净业不喜清泰问其故曰无酒年八十八笑谭与众诀于所居之明觉了了生死之际祥符五年正月十五日也歌诗满三吴稚子抵掌歌之谓非酒仙不能作仙姓林生姑苏之长洲幼失水至嘉兴遂从郡之永安可依为比丘五十九腊嗣杭之龙册球公后二百有三载余始识仙象访遗事于寺僧惟一得皇祐六年济阳丁偃记淮西张任则重述于淳熙九年一以为未也需余铭拒者四三辞婉而气益和为之铭铭曰綉佛前醉逃禅人中英饮中仙仙上天第几禅谁同盟林酒仙苏峩冠林童颠迹殊归心同然徳可歌言可传谷可变陵可迁苏不崩林不骞
　　梵蓬居塔铭
　　释慧梵字竺卿缚茆奉母扁曰蓬一时称蓬居生嘉兴府崇徳县之石门顾氏家父母以其无适俗韵事髙阳澄寂院僧守先三年习经懴十三剃落具足受毗尼毕生持守有严坐七十六腊寿八十九为子孝临事敬谨身节用脱略世故君子谓其寿考无媿学性具宗防于天竺如虎子学诗于处士陆永仲时东越律师之秀曰亷曰持伯仲也亷口不辍佛名少暇对人语持有诗名左藏张雪窻云忍泪别僧持者也于卿异姓兄弟徒皆先逝孙空觉奉卿如卿奉母死塟蓬中后十七年师谨槖卿诗藁来谒铭乃亡友上方朴翁义铦编次文昌毓斋李公沐则为之序以其先大参政有雅故谓其诗似唐诸王孙李长吉读其诗者当不言而与又尝演唱于湖之开元智者应侍郎曽文清逮遴选铭曰寿冠五福卿八十九孝先百行卿使母寿母子俱寿天其与之雪月风烟一昌于诗僦东西隣树梅水仙自食芳鲜自写幽妍欢娱母慈而送其死母死不忘以其有子我不识卿闻卿于铦遗事可铭幽光发潜
　　金山蓬山聪禅师塔铭
　　宝庆元年三月十四金山龙游禅寺住山人亡龛留五日奉全身于洪信松山庵名永聪字自闻蓬山其号绍兴辛巳七月十八生于杭之于潜徐氏八歳剃髪受具服紫伽黎为县东资圣寺僧行居后还家塾授五经十五从父游径山别峯机辩警抜白父曰人天龙象也愿学焉别峯器之至育王天童当拙庵宻庵全盛时婆娑两翁间或五六年或四三年既壮掌肯堂之记于荐严后游闽越江东西湖南北凡缁白名流反复博约虽好夸务胜恶声相加必雍容婉辞尽底蕴乃已尝语人曰佛祖正印厥任重今也竒货矗矗如猬辩而失宗酲而掖醒泛而多岐眊而指津岂无望于捷驰横骛者掎角而娄其种落耕稼于台之净慧开法于光孝一香供别峯记初友也徙建康保宁蒋山南徐金山在保宁时制府讲守御甚急师与幕府诸公议论具有本末异时敌入濠滁略蕲黄悉如所料刘潜夫赠诗有聪老才堪将之句往往赝浮图以识字议已輙笑曰固犯是不韪死无长物年六十五腊五十九度弟子四十余铭曰语而明黙而冥语而忽冥黙而忽明语黙之不知昭昭乎无遁形樊然葛藤我独不能惄然如瘖我独苦心疲精竭志我愚益肆伪饰外修我则反求或聚族而谋曰佞壬拥肿惝恍诙诡罔人欺世千础万指有一于此聫臂引类及是则痛诬力非廪乎人可罔耶世果可欺曰罔曰欺墦间馁而蓬山寂寥忍死不为是故北磵铭而载之
　　天童山息庵禅师塔铭
　　公名达观号息庵婺之义乌赵氏子高曾皆衣冠年十二喜佛书勇舍世俗家父母成其志受业于县之法恵寺僧正觉欲超大方凡鼎望利养非本色衲子住处往往过门輙掉头若正因保社穷乡遐徼越岭海犯霜露趼足糗粮寻访不惮逺参应庵于天童见无庵于道塲后于天封水庵室中明得二老垂手处瓣香为水庵有自也水庵在闽横机峻峭为衲子一关径往扣之一语不浪下破的而后反用觉圆防育王席端气葢诸方有从上爪牙宿学所严公分板首一语一义反复博约必尽底蕴侃侃不相下坚于长城从容佛照一语不契即去至龙翔栢堂虚第一座以俟识者伟栢堂知人开法严之灵岩阅四五刹晚自金山被防灵隠坐四夏用大觉故事上告老之请归天童又六夏而蜕嘉定五年七月二十七日也腊五十寿七十五龛留七日奉全身塔于玲珑岩下得其传者守中从礼度九十七人永澄永隆犹子也隆先逝大事实澄当之机用播丛林具眼者因言得人而印心泮然一言而忘其所为言则此窣堵波可以铭可以不铭铭曰佛智冡嗣圎悟灵机后之跨灶水庵崛竒不则不足与有为水庵胜幢只手可支鼎力在腕危而不持不则不足与无为无为之为中下罔知然则飰猫之盋翻墨之衣孰重孰轻孰是孰非
　　夷禅师碑隂【灵隠】
　　石鼓既得铭于秘书侍右郎官高公似孙重逸抱铭泣于余曰先师贬剥诸方不小贷所严者子一人耳盍一言为之发先师关系此山者甚至子所见也敢再拜而申之开禧末蝗蔽天赤地连阡陌列刹谢遣客比丘主者心印怫众自用不推消息盈虚撙节而权其变撞钟伐鼔延接方来如平居无事时寺亦几殆为倚城社者师齐敓而有之是时髙峯之鬼能祸福人人嘉神休莫敢不至寺则顿裕晏安易溺前日之匮邈如未始见深禅正修澷不复理以蚁虫饱适为龙象蹴踏本色衲子掩鼻而过之居无何厌足心生去而之它先师来自乳窦喟然曰昔问道于是佛海佛照故家遗俗犹有存者今扫土矣遂收余众因陋就简仆者支漏者苴尤无良者则去诸尊耆艾礼贤乂寛苛细谨程度懐同志之士稍刷前日因仍之耻而旧贯渐复则又曰僧者佛祖所自出今也货殖贤不肖无禁乃博访檀施爰诹爰度选能诵法华楞严圆觉洎马鸣肇师言者谓之合格而得度兾昌厥善类然则日暮途逺尽瘁而止矣铭则缺书余闻而哀之系之以三字八章章四句辞曰网有纲万目张法依人建胜幢人壊法人自壊法常住竟安在譬诸谷谷有神彼不呼胡能声声既沈响斯絶镇长灵广长舌矧石皷章厥号曰希夷洞奥奥入昭昭然谓不见谁樊垣生曷劳死奚息所不死靡有极草芊芊泉溅溅天在水月在天
　　禅鉴法师塔铭
　　禅鉴法师名思义月室其别称也杭之塩官冯氏子生有吉梦母竒之甫十有三依县之开福寺僧宗显刺血书心经与缁籍年既加长扣天台性具之防一时宗工若觉庵言车谿荣霅川规空相秀慧光讷皆有徴诘言句独于慧光针水无疑阐法于阜陵淑妃陈氏宁亲兰若为十方传天台宗第一代二十余载凡三却三就卒蜕于此山寿六十六腊五十三度僧二十余嘉定九年六月初七是月二十有二广如广脩卜慈云迤逦梯岭之原焉吾尝谓三学诸师均称嗣祖其名曰祖行觧相应觧不逮行大车无輗行盈觧亏小车无軏无輗无軏其何能行维禅鉴师壮则学觧以昌其説晚乃不言以着其行一行三昧常坐不行佛立三昧常行不坐于斯二者既三期修半坐半行非行非坐始终次第收效桑榆岂但小智嵬澒观听葢亦自谓能事毕矣是宜得铭铭曰台衡正传可黙可説黙固难穷説亦不竭二威之际缄授而已左谿荆谿千偈翻水后世竞辩异夫所同以其异同倒戈自攻繄尔禅鉴以身代舌四种三昧寂而非灭既灭幻影非幻者生爰淑诸徒绳绳以行慈云以西梯岭之下一灯长然冏此塔户
　　防国元此庵碑隂
　　此庵大导师正三峯之席分座提唱属之于应庵大士示寂时二三子方畏知闻未露文采故应庵受以死托凡火化穴藏之役举无遗力或谓礼因仍简陋不足以图永乆应庵从而语之曰竺西大浮圗自有制度示尊法也又何以侈丽为哉此庵光明盛大之传有子若孙嗣而葺之谷可为陵塔固无恙嘉定纪元孟夏既望大丞相止庵致师第三世宜独禅师于五峯双磵之濵复正三峯之席未几师之藏已一新于宜独之手亦既完好议者以应庵为知言师于应庵行诸父也商今评古潜鞭宻链不啻已子其警拔可纪者大参政松牕已为之发兹独以宜独增修之歳月书于碑隂
　　圆明寺慧通大师塔铭
　　建炎四年圆明厄于火未几门闼皇皇廊庑翼翼楼观翚飞堂宇靖深有像有经有师有徒复还旧物者慧通师师黙与佛光师景韶之力也公杭之盐官郁氏子十五出家二十得度于清捷捷以大父事景韶公于景韶为第四世幼而頴悟超然有四方志韶方鋭意起废固尼其行既从事土木而颠沛造次不忘丛林自经始至落成未尝茍取于檀施莅事临众凛然秋霜平居闲暇蔼然春风韶亦严惮之凡所欲为必从之稽疑而后行韶无恙时已嘉成绩既而大备嘉定二年正月初八日使诸徒环立付以末后事语讫而蜕龛留三日奉全身于寺之东状其行来谒铭于北山之东磵铭曰才难之叹尚矣有才具者昧于因果明因果者不晓世縁善乎郑禹功之为言猗欤慧通不堕两边不昧正因而与世相周旋即瓦砾煨烬而开覩史夜摩之天既息幻景西归翩然有堵波深锁云烟树此新镌庶乎岸迁谷变兮尚有考焉
　　雁荡飞泉寺豁庵讲师塔铭
　　天台教观皷行吴越间假之以鸣者卓然有称独未闻称豁庵乃今得之于尝闻道于公者使其九原可作驾其説于诸子讵知夫把绛幡东乡而立者非公也耶公名净悟字机先东嘉乐清李氏子幼超俗于雁荡之飞泉十九受具足戒以圆觉为受业师定庵法统则传法师初访天台教观于定庵后见休庵可舟舟曰定庵何以示人公曰演索车义章舟曰寂光土索车否公不领顿觉碍膺不遑寝食舟拊之曰疑端发露矣宝所近也居无何果黙识于双磵寂寞之濵本宗疑难迎刃而觧吴越讲席髙眂纵观排闼而入因作而言曰此心无媿折铛煮飰借大空口对万象説吾事济矣所学不充因人成事执数行纸上语聚千百雏道人大厦广居食前方丈甚于乞墦吾弗忍也应縁之地若雁宕之东安飞泉天台之净土皆一新于百废之余指陈要奥頴脱乎言象之表吟咏情性蝉蜕乎尘埃之外综羣书而撷英黼黻乎藏通别圆御新学如养骏筌蹄乎牝牡黄由其言与之俱化而不知熏陶于春风和气中晚归故山属疾大书示徒曰吾将黙观其变问药寻医挠吾化也明日巍坐而蜕开禧丁卯季秋二十有六年五十九臈四十一其徒文虎裒衣盂之长以奉阇维耳齿俨然于煨烬之末后三七日树塔于飞泉之西麓而瘗焉铭曰是为豁庵听説总持两种不壊之藏言为虎山行为龙冈夫惟言行之不骞不崩兮愈于左右龙虎之腾骧而宅夫教观之堂虽防吾言其所以自著者隠而弥章乆而弥芳不然由吾言以探其防异世而同心者将堕泪于雁山之阳
　　湖隠方圆叟舍利铭【济颠】
　　舍利凡一善有常者咸有焉不用阇维法者故未之见都人以湖隠方圆叟舍利晶莹而耸观听未之知也叟天台临海李都尉文和逺孙受辞于灵隠佛海禅师狂而疎介而洁着语不刋削要未尽合准绳往往超诣有晋宋名缁逸韵信脚半天下落魄四十年天台雁宕康庐潜皖题墨尤隽永暑寒无完衣予之寻付酒家保寝食无定勇为老病僧办药石游族姓家无故强之不往与蜀僧祖觉大略相类觉尤诙谐它日觉死叟求予文祭之曰于戏吾法以了生死之际騐所学故曰生死事大大达大观为去来为夜旦颠沛造次无非定死而乱耶譬诸逆旅宿食事毕翩然于迈岂复滞留公也不羁谐谑峻机不循常度輙不逾矩白足孤征萧然蜕尘化门既一日千古逈超尘寰于谭笑间昧者昧此即法徇利逃空虗逺城市委千柱压万指是滉漾无眹为正传非决定明训为戱言坐脱立亡斥如斥羊欲张赝浮圗之本也相与聚俗而谋曰此非吾之所谓道灵之迈往将得罪于斯人不得罪于斯人不足以为灵所谓道也叟曰嘻亦可以祭我逮其往也果不下觉举此以祭之践言也叟名道济曰湖隠曰方圆叟皆时人称之嘉定二年五月十四死于净慈邦人分舍利藏于双岩之下铭曰璧不碎孰委掷疏星繁星烂如日鲛不泣谁泛澜大珠小珠俱走盘
　　圆训二大师塔铭
　　修证大师法圆姑苏昆山县之江湾谈氏子年十二礼青龙隆福寺僧妙义为受业师二十二祝髪受具足戒陈君清浩见而竒之遇之若子弟圆亦折节父事陈归南跄从容而作曰吾欲造寺舍子不足与计事相攸间旷筑室庐市田畴凡所宜有者毕备圆力居多至是水云憧憧无逆旅况味香火社遂冠一方晩节精修愈力长期六年寿七十七腊五十五嘉定十三年十月二十五跏趺説偈与众诀龛留七日而阇维弟子师训同里周氏子九歳来侍巾锡十七为比丘能大其家而竟其绪业学天台宗防于北禅荣度弟子七人曰文秀文质文杲文达文拱文焕文蔚秀达拱焕不克奉大事而蜕质与蔚承其终杲号古镜得性具之要讲贯渊源操履洁修学者称之孙如松等二十余嘉定三年九月二十将示寂慷慨长叹诸徒屏息以俟则曰风霜龟手暑雨黧靣尽瘁创建所以一多众革庵居今也反是是吾忧也言讫合掌而逝先圆十有一年嘉定十五年十二月二十二昧爽前峙双石于西厢偕修证遗骨藏焉铭而列其石铭曰穷佛祖心持佛祖权权衡在兹而传其传降斯以还建幢树刹于有为功不弃毫髪去此二者曰冒吾氏食前方丈素食尸位猗欤修证手开庆宁训也掎角遂臻厥成吴松以南原隰薿薿悠然梵放遥夜天际善蘖日滋暴俗改习王度卓然黙相潜翊
　　慧日宗元谷目齿两种不壊之塔铭
　　刼尽时火乃扇灾自九地逮初禅皆防余信夫火之为力也大矣竺西阇维法曰火浴灰百骸四支所存者舍利见诸传记余旧賛五种不壊者镡津明教大士顶耳舌童真数珠近又賛荐福琏舌铭湖隠济舍利与传记合宗元谷信州周氏子受业于月嵓新兴寺僧守忠得吾佛照末后句慧日门归隠万寿之西堂遂蜕于此年六十六腊四十二越二日依西竺法阇维火聚蜚辩失一只眼齿三十六丙丁童子凭陵奋虐死眼顿活龃龉没龈反睨童子灰飞烟灭明毫属天旁属彰教住山上人了此瑞事不起于座铭铭以告众铭曰眼如月齿如雪火烈烈莹而彻定业难逃自暴丑拙
　　御史银青米公复神道铭
　　襄阳米氏祖墓距铁瓮城西南三里黄鹤山之阳六騑度江扰攘甫奠军逰奕迫墓垣营絶神道无复元禁淳熈间曽孙吉州刺史某请于戎帅者五十余反武夫劲卒不知讲明漫不理宝庆初孙太平州芜湖长某旧出今邦伯赵公某之门雪涕于公曰公来南徐重藩宣节制而崇教化厚风俗率尝先之某与先兄省仓下界某弟太平州芜湖丞某抱先世五十年不信之恨颇关风教盍为我振之公使尽吐所由恨则油然而作曰王道之本起于养生送死而无憾况一代耆徳歳时奉烝尝扫松楸有愧其子若孙吾不忍也未浃旬复其故造亭大书而扁之曰有宋御史银青米公神道云山增华草木津津银青洎少仪少师奉直祔窆之灵廪然在兹孰不揖箕翼以为主人寿防子孙千亿洞洞属属如见如慕思所以报公者当何如尝闻银青无恙时喜读书作诗琴瑟日在御射御书数余事也至于防剑阁守葭萌皆雍容着伟绩有田二千畮佃者盗卖族子闻有司逮系几百人则恻然曰防此吾饱自若也折劵而释其缚痛人命困于庸工之手则精究方脉著书三十巻遗后世活千人者封何啻千人哉是以生少仪少师父子受知思陵家声震江汉文章翰墨照耀一世云山淡浓尽掩众作殆今旦评为文徳称首铭曰比徳如玉玉无徳辉椟玉可毁徳无磷缁嗟今弃徳如弃泥
　　道塲山北海禅师塔铭
　　淳熈初保福住持证公度弟子四曰真心圆明上字同曰悟在少城之东大圣慈寺中九十六招提最胜处四五禅刹外皆钟梵花雨三学讲演一日四比丘屏息侍证曰咨尔真与心尔母滞名相家盍徧参乎尔圆尔明则掌余药石服御翌日归白父母其母鲜于氏贤谓曰自我归尔杨氏家祷于白衣大士愿得佳子俾学佛尔生防明祷而复明尔其念哉行矣母踟蹰乃束包下三硖寻访本色宗工见松源岳于报慈扣无用全于天童遂识无用之用而悟岳之不已欺分座于双径石桥宣之席端开法于四明天王寺迩海衲子不称心而称北海声猎猎丛林中瑞岩大同全以金山荐诸庙堂希夷如净在南北山掎角沮胜已者止秀之本觉老坡昔三过此所谓三过门间老病死一弹指顷去来今为乡老人文公发旧有堂曰三过余为之记居无何夷净之沮不行移湖之道塲凡若干年振坠起废一新土木金碧九年之功也忽暝倚禅板谓众曰转息隔生勿虚度日书四句偈而寂某年月日昧爽前龛留一七日全身瘗寺西冈寿六十一腊四十四度弟子若干人大观从余游乆惟余言是信惧人饰虚誉美厥师而诞后世直致其事求余铭铭曰既生而眇母祷而了粤如所祷俾皇觉绍及见报慈其了复眇眢厥常明发以内照遐香閴逈重昏而晓用晦藏晶扣体要日渐月摩靡不炫燿嗟嗟末流以窃以剽自罹颛防瞑视盲眺其蔽可撤其窒可窍其愚可唁其昧可吊反睨髙蹈讪谤嘲诮鹩安卑枝鹦止蓬藋爬掻余粒族类相啸视九万里控地浅料大方无外不直一笑幻縁尽矣一瞬而了了无可了月涌寒峤
　　赵野云墓志铭
　　宋诸王孙赵希防字寅父野云其自谓也常州无锡人弱冠受命补承信郎转保义郎今天子龙飞换从事郎衢州酤衢盗窃发摄事有方略改临安府排岸俸给公家余则尽付酒家保落魄孤山南北荡幽寻窅索深探遐眺防陈为新作不经人道语弗警拔清丽弗出也非樵山渔泽牧儿灶妇一见掌能歌之弗出也谈谑啸咏倾坐人觧后朋酒罔不致不至不适也凡给侍奔走过不加棰楚长安市为贵游薮一迹不印其门前地零圭断璧不自爱流落山翁溪叟间好事者方捜访次第编而裒之铿鍧其身后慰其九原沉酣之灵年七十二嘉熈元年九月二十三日终于官舍是歳十二月十九日于嘉兴府嘉兴县胥山懽喜树之原女归曹武恵诸孙逾惸然扶防尽瘁办窀穸或讥其有女无子吾于是乎引古以铭之铭曰忍子啜羮没身扣阍有子无子乌乎论
　　祭佛照禅师【代同参】
　　嘉泰三年三月二十八四川两淛二广七闽江淮东西荆湖南北参学比丘某与诸比丘众注香煮茶奉防供于鄮之东庵佛照禅师拙庵大和尚之灵于戏师之所自立亦难矣哉方其升应庵之堂则登东山而小鲁晩入双径之室然后登泰山而小天下妄庸丑正歗羣困折不可柰何而后已卒能横翔捷出缚虎兕鞭龙象抟扶摇跨阊阖阜陵英主也曰兢兢业业当如禅师之言史真隠帝者师也谓其气雄万夫陆放翁山隂耆旧也賛其话行四海非有大过人一圣二贤曷以若此它日行辈鼎立更迭而逝师则岿然独殿诸老纷纷晚进竞春争妍秋新露零一扫而尽于是时也方擥阰之木兰洲之宿莽凌霜厉雪以自怡收巻波澜一庵至乐忍死不敢宁居逸体今亡矣夫昧者谓其果亡矣有法门名无尽灯冥者皆明明终不尽则师长在而不忘尚何悲焉
　　祭佛照禅师圆鉴之塔【代秀岩】
　　呜呼师乎虚舟悠悠不知斯文寿命所托疾雷殷殷不知蛰户管籥所系浩浩乎心与理冥智与神遇不知人间世所谓荣枯得防果何物耶指后学之心则皇天后土昭乎其鉴孚大信于物则海东日本不约而至恢拓象末邈然寡俦顾不肖似敢称先徳以黼黻太空而与世谛流布哉静惟始终逾二十年潜鞭宻链倒行逆施雪霜慿陵阳春煦妪恩积丘垤报未涓尘故山来归灵骨未冷惭非跨灶诚谓续貂无声之哀菲薄之奠哀慕之至灵其鉴之
　　代佛照祭渊清叟
　　清叟未发足时商周三百篇汉魏六朝下逮唐宋沉潜反覆得其指归幡然舍诸亟来相从乡所蕴借登龙门而洗空禅悦法喜葢自得之亦复弃之放浪形骸之外髙眡尘表若将终焉诸天俨临无路推毂仁者必寿古圣格言子胡不然我心则折呜呼清叟其如命何
　　祭钱竹岩
　　于戱竹岩其死欲期谬我不敏乃今始知嗟嗟诸孤不我告为岂不念我休戚以之彼不知者谓之何其匪谤则防匪譛则挤匪诞则谩匪畏则欺竹岩曰嘻恣若所为恢乎有容空洞十围吾游四方交天下竒惟古所是惟今所非廪姿孤标其殆庶几乃于度外悠然不疑前年之官流金欲西约我必偕我病不支蚤料及此虽病輙随殓不及眡不我期虽不我期悠悠我思于戱竹岩昭昭在兹
　　祭虞税院【冠卿防稽名士】
　　静而乐其乐也全志也敬而诚自诚而明性也啬其寿中寿而死命也百骸溃矣畴知夫不病不死者冏然而笑我未能免俗也
　　祭于君实宫讲【异时丹丘有显者谓于公曰诗骚何益兴亡治乱】
　　两岩风髙半江澄秋三柱鼎立而吞潢流维三伊何公与戅翁我辄龙断并駈两雄倡焉是醻必反而和花隂昼迟竹榭月堕琅然而歌若出金石山城无人使万籁寂风雅道大与天同休岂无圣人杂删并收或曰此道不关乱治四夷交侵自小雅废公则掉头背俗子论笑讪讥嘲惄如不闻耆此而生耆此而死易箦之际笑命其子使具大白而次第酌捷出机锋抵掌谐谑酒尽双玉玉山不頽挥手整衿槁木冷灰死亦大变了了若此徳宜生刍奠竒男子
　　祭齐国赵夫人【景献之母】
　　洪范五福锡厥庶民懿淑具幷厥庶莫伦丹心日星短卋蒲栁弗变弗迁孰不曰寿金贝珠璧匪饰匪御为善防乐善日以富寿富而康既清以宁天其靳斯勿轻畀人恶石吾师甘言吾贼举非吾好所好在徳识真拟杜教子拟孟手种手获而考终命命则有终匪终者存昭昭在兹曷云不闻
　　祭赵寺丞
　　公去苹渚琳舘容与我托防樾三庆初度芳墨犹湿忽得防讣一闻此声如市有虎迄于再三霣泪如雨我泪非雨悲岂儿女云胡能然滴滴心膂湖氓蚩蚩念公如父严而不苛威而能恕亦复念公如子忆母或楚或让爰煦爰妪昧者不知百喙簧鼔事乆论定表表益着日俟公起倐尔仙去经春贫病吊不及赴酒不注觞肴不登爼椀翻素花鼎蔓碧缕接武生刍一恸千古
　　祭上元长官赵紫芝
　　西陵岧嶤之人遥遥西陵弥弥之人不归之人何其雪调氷度岂无它人盟独鸥鹭官不称徳徳荣其身荣不疗贫假文以鸣不曰种居无一不曰种豆耕无寸田未就刀圭莫起君死天孙锦裳夜付其子君死不作我恨弗掩昭昭在兹鉴此匪谄
　　祭卢玉堂直院
　　噫蒲江公蚤蜚隽誉颉颃云霄粤与仲俱翻水文词九河倒输拍肩过秦长揖子虚骏腾渥洼翠峙碧梧访孤山春濯西子湖起我摧頽偕寻物初一笑分携九华绛防仲则先之钧天帝居鸥盟在公雁足枉书契濶十年鹓行峻除复来涧隂筞我故吾蓬莱道山夜严漏徐种橘赋诗雪枝糢糊黎明绣鞍入承明庐润色诰盘章明典谟演雅简繁命骚有余用不及大泽不及敷志不及行蕴不及摅百身莫赎呜呼天乎
　　祭神林慧元发
　　非吾子亲非吾子师以警以饬子不我违子质固浑胡俟我为将子藏怒气平色怡日俟子成以慰逺期子虽未成大畧近之子亲子师喜动睫眉足以培防寿焉再耆前冬沉绵或谓不支亟徃视子子起不疑两年西湖好音日驰日俟子来竟不我之我去江东子死淛西契阔死生悠悠我思泣子莫闻酹子莫知念昔语子万化指归了观化元月印万池将子无爽廪然在兹
　　祭觉无象以渊清叟配【南北山三天竺禅讲之秀者闻觉无象讣音裒金作供祭之于冷泉之上请余文以告之令朴翁读祭文】
　　鹫峯全盛之日衲子一世龙门方是时也渥洼汗血岂少哉两公已负骏声于九方臯之廐矣方佛海佛照对扬天子之休命则惩风叶拥趺而自求其志诸方葛藤滋蔓则巻舌冥懐而制乎末流典刑半座冠冕羣英则不矜不伐以为励志勉力之方羣飞刺天寻即坠地则无适无莫而自髙歳寒不雕之操固两公之所同也若夫奔轶絶尘超途轶辙黜智为愚寓巧于拙岂无象优于清叟逰戏翰墨藻饰万象法度谨严词章宏放岂清叟优于无象于以润色祖业要未足以尽两公之蕴百未一施遽止于斯愿力所覃重光叔世则后之建防胜幢者舍两公则谁与
　　祭萝湖云卧庵主莹仲温云居老宿聪首座【莹随妙喜悦众于衡梅聪侍雪堂于龟峯】
　　渊有珠山有玉华草木媚川谷清明在躬玉韫珠匵矧二大士并峙芳躅欧阜千仭萝湖一曲影不出山尘不涴足逾四十年倐于转瞩低侯国命髙云汉目渔樵争席兰腾馥著书自乐巻舌自黙衡阳瘴靣云山短服眼底江山胸中杼轴物初幽寻象外遐逐遯必自肥谦必自牧长不自有善不自淑妙喜宻付雪堂正续尸素塞路蠢聚蠉族典刑在兹不战而衂
　　代乡人祭琏瓌衲
　　大江以南狂澜日肆问其津涯罔知攸济障而东之聊资一戏时之所慕已则甚耻时之所弃已则为美煮五合陈答千山翠夫何道人相寻于五乳峯前万杉云际开古丛林益侈乎昭陵之赐不动声色咸自化于颠沛造次酣熈淋漓沛然饱满不知师者为谁谁为弟子存乎中形乎外者真实而已薰陶发生春风和气翩然西归此道未坠匡庐之阳兮万窍畏佳番阳之东兮月透清泚无乎不在与化终始
　　祭葛无懐【朴翁】
　　才也不羇命也数竒赋之者天厄之者时骚雅风赋淡泊是师机警诙谑迅捷倔竒素患难则一眡险夷外形骸则两忘是非冠兮峩巍佩兮陆离栁下系船鸥边忘机非蝉蜕于尘埃之表而相索于形骸之外者未之或知
　　祭韶维邦
　　天台击防少林直指染指教外具鼎中味方其学教江汉淮济防归于禅万殊一揆行天下见尊宿兴尽东归婆娑天育咫尺故庐不一举足厥疾弗瘳一笑瞑目死无可愧生岂不足惟铁铮铮惟石碌碌
　　代佛照祭云庄主
　　变之大莫大乎生死达生死莫大乎空寂学而至空寂则死生之际蜕若露蝉灵学空寂两忘寂喧即喧而静心远地偏方寻访之南宗北祖担簦负笈翩然竟去其归休也东阡西陌啸月吟风若将终焉折脚铛中人或罕识镢头边事吾固忘言不负所学髙风凛然悠悠我思云深水寒
　　祭源上人【乡人】
　　大江以西支分别至于东山四分五裂一鼓猊弦众弦斯絶赏此音者蜀有俊杰蜀叟尽矣遗响顿歇岂无它人迅像末为人中龙为星中月猗欤后来不媿前哲弗患不学患不勇决灵则不然油然奋发力挽千乘革此覆辙加以数年拭目超越一日千古我心则折冷泉芳甘苹蘩丰洁些作楚音慰此永诀
　　代佛照祭珵监寺【潮阳人】
　　我念往昔水旱仍歳此大道场洗鉢万指虚仓枵廪罔知攸济岂无它人及以近事坐困无筞饱飰安睡子则奋然慨慷陈谊分卫四方鉢歌其缀一苇杭海深入瘴地锡振千门粟移万里变防为丰易欹于砥逋者知归莩者蹶起编蒲兴动复振归袂日俟挐音讣音鼎至月沉鳄渚云寒玉几永怀相从南望霣涕
　　祭昭文钱公【临终见佛】
　　呜呼我公归兮公将焉归清泰之国在天一涯八徳甘芳泠然緑漪瑶肪甃池金沙涌坻水鸟和鸣树林陆离芬陁利花长鲜不萎一人系心花开一枝公于是中托上上栖非公等伦姓名弗题芳既腾矣既芳以滋衬歩承趾如其所之夷犹彷徉乐且有仪复均此乐涤昏拯迷北郁之南人自崄罔念作狂愈不可医断港絶潢知津者谁又将于公先觉是依公其勿忘为大导师
　　代人祭何康叔
　　嗟哉苍苍主司生人胡不均耶胡不使吾康叔寿而康耶某少寡助内交于兄志合气同弗啻昆弟愽约之益于我何多去年之春掉鞅场屋载贾余勇一鸣惊人国子先生擢上上考俊杰如堵争先快瞻视兄奋亨喜若已得同归里闬倐以病闻老我家居往讯所苦归甫阅月遂以讣闻一再闻之惝恍投杼逮至三四果如初传顿足失声我心则折嗟哉苍苍独靳寿康于斯人也何其酷耶
　　祭钱妙明居士
　　惟灵之生惟一真实一真实外孰非长物本之以朴守之以质确乎其心可巻非席凛乎其志可转非石乃于乡评无意无必而于宗党非矫非激又于子孙众多如一独于空寂投胶于漆昧者不知谓其佞佛佛不受佞福岂妄得悠然独见判然剖析寺起百废桥飞千尺路险持平歳凶加恤有余是损不足是益起以勤劳享以燕佚白圭之智陶朱之术暗合孙吴不师其迹我万里客一笑莫逆胡不百年交臂如失酹此一觞为乡党惜英灵不死爰昭爰格
　　山门祭吴寺达
　　十万买隣古人所愿井泉分脉垣隙借光遂令东家不愧南阮弗起于座安若泰山不挥案示徒而讲学肃如非通难对机而檀施起敬岂雨花动地白石防头不足干其思虑而齁齁栩栩无用其心哉夫香积国以香飰作佛事葢用香积故事也万事有穷一死无欠我作是説灵其谓何
　　山门祭振监寺
　　惟灵迹羣尘嚣心清秋涛兴尽月轮名氏自逃盍归乎来愈晦愈韬絶聴反闻声沉响销于日用中应念顿超我堂曰頥均贤佚劳灵栖其间飞来争高歳寒一枝霜茁二毛入甘露门自肆老饕万縁俱休四山泬寥逝者如斯有些可招
　　代信新戒祭悟侍者
　　同登师门同尊所闻法惟一味相为弟昆臭味草木博约礼文道义讲明深禅细论十年歳寒昼牕夜灯栴檀丛林均雨露恩悠悠光隂惜寸及分朅来侍傍席未及温疾急莫支甚于捄焚如可赎兮百身可捐不可赎也遂初反元百骸固亡所亡者存
　　代下竺印祭上竺珪
　　灵胡为乎三纲摠持逾二十年厥问四驰又胡为乎老而不衰拥半千徒风从影随天台慧命廪乎一丝乃登隽髦乃振表仪分半榻云举以授之有典有则彼将安归日就月将冀挺倔竒俾盘石安易累卵危谬我不敏亦与品题朅来为隣隙光借辉倐又去我曽不我知克继克承鱼网鸿离人亡人得又焉楚为灵胡为乎其来鉴兹
　　代祭兴上座【乡人】
　　太白勌游欲观凌霄乃于化城一念顿超昔者万里一箪一瓢欲就有道洗棼释嚣急如救焚喜如闻韶其心则降其意也消惜哉妙龄倐如槁苗秀而不实惟莠翘翘念此永别乡心寂寥孰知此心灵焉孔昭
　　代人祭印元实【吴寺】
　　先师避席归休上赏有荐贤之誉老子被命补处成规如画一之歌连璧之明冏冏在目断金之利悠悠同心杲也晩生日敬执友灵乎崇笃时分隙光方懐好音忽得凶讣我心则折然而永叹曰霁月兮殒团桂零兮露干灵一去兮不还猿鸟凄凉兮寥寥空山
　　代祭前人
　　于戏灵乎尸乎此山也春江白鸥兮自然相宜洪川之西烟霏霏云依依向防防兮今谁撤之抑山灵得以自私将物各有数兮姑待时锡驻不飞油然发挥勃窣兮伽黎古野兮丰姿巨镛横撞兮万指景随澜翻四辩兮四河渺弥不起于座兮金碧光陆离兹特绪余耳终将观其大有为胡不期頥兮朝露晞一灯不夜兮懐哉一夔
　　代祭达首座乡老人
　　毕生办死以至于死了了死生乃不负此此诚何如不亡不存其去无蒂其来无根公活于此坐而待祭十虚配食万象依位风切苹渚月批云萝胙犹可分盋犹可歌风止月沉四山寂寥冏然心初珠明尘消
　　祭秀州简上人湖州选上人
　　觞有沆豆有隽些尔简啸尔选延爽余望促爽余展执御兮忘逺轴折兮轮弗碾焚尔瓒瘗尔琏霣于有闻兮又何怨
　　达首座索生祭文
　　嘉定十二良月十六灵隠达老宿致雪窦老融所作觳觫索生祭乃具函牛之鼎奏庖丁之技然东溪之菜煮北磵之水肆其大嚼尽身前懽慰别后思赘疣其生可嗤归根其亡诞诒胶扰乎合离又奚以为是道也谓公不知谓余不知呜呼其谁知
　　祭杲无外讲师【下竺元粹直友】
　　友我以正遇我以谨爰及我私以振以警孝其所孝敬其所敬旦评称其义友道以其信宁死去食有生必殒大信既孚风雨不渝损友者三伪餙谄谀鸺鹠昼冥自盲自愚灵欲正之瞑取疎罟穽文綉马牛衿裾永懐髙标一龙一猪
　　祭超老宿【冨阳人】
　　诸方説禅灵独种田诸方角逐灵事退缩人皆逸豫灵不尸素八十有三云闲一龛憧憧水云自北自南掲厉防宻机饱谙昨非旋除老梦更酣万籁号风孤蟾印潭了了生死以酬罢参采采涧苹撷芳荐甘
　　祭勤净头【通泉】
　　惟灵欲歩大方以税其驾太白之阳万机休罢彼上人者或怒或骂直行径前纵夺陵跨忘言而领与之俱化嫉者或众识者葢寡寓以持净而正用舍临机专对如逺侍者如显净头寓北山下移锡冷泉阅秋徂夏了本无生分瞑为夜我思古人悠悠并驾
　　祭圭侍者【圭罗汉通泉】
　　沉黙而方刚专静而明伟似不能言言輙可纪初友万杉借一鉏地双剑五乳相高寒翠主宾道同宻契针水由吴适越阅两暑寒培塿贸山问津冷泉一疾弗支倐如蜕蝉于戱圆悟不作卍庵已矣瞎堂别峯化门既余波末流无所不至秋池之蛙遂当两部皷吹灵其再来任此重寄
　　祭雪溪臯老
　　直节介特如竹不倚与莸俱生不与俱死虽霜不蕃拟停紫鸾翾蜚啾啾閙丛薄间遂将此耳往雪溪洗亦复小住牛刀初试鸡肋之防全力弗弃别峯故庐莆田可鉏旧榻觧悬满榻梵书翳我頽堕身外慵课不扶不携使尔丛脞燕雀风髙坠才湏臾风乎不来娄弃路隅人曰尔已我谓未已凌霄巍巍瞰暮山紫
　　祭魏鹤山
　　天之降才生民所系以其所余为用于世公生人间鳯凰匪瑞况复芝草明月火齐品有定价不足酬贵峨岷之秀河岳之气蚤蜚华问震天下士闻辄意消见辄心死校书天禄咸问竒字西蜀旌旄令负弩矢逮于更化表表愈伟簮不小低望益峻峙绛灌斗筲交口谗诅不独不用抑又弃置清流之颡澘涕交泚诸老日零徯东山起如鲁灵光屹若不倚骑箕而上天弗愸遗官随身殒不殒名氏青史芬芳终古不坠
　　空圣予哀辞【并引】
　　新安空圣予倜傥有大志喜胜已者虽年小事之谨老丛林有从上爪牙先佛照爱之重之橘洲中飞语故旧匿影公毅然奔走借援于大缙绅诸老韪之余亦韪之辞曰
　　可忘者年不可忘者言可胜者人不可胜者天交以此道匪自弃焉我方耕于委羽寛闲之野兄则峙两化城于阿防宿兵之地而丹明垩鲜箪食豆羮酣嘻沛然不作不食彛训在前宁即鬼羣耻加素餐视货殖而傲岸嗟几何非乞墦志尚与我同兮防愈决而愈坚兄死行羶彼生骨残赎可百身吾身可捐不可赎兮泪交涕澘我哀不声兄聴不迁
　　下竺印哀辞【并引】
　　盛世苦心如公者或寡矣贫而游学隙光席地汗牛充栋反覆沉潜肯綮砉然吾方发硎不则如求亡子如丧考妣百花成蜜味中边甜岂独忘言亦复忘意通宗极九难则疾风败苇虚堂得不前席感般若寂寥则奔川渇骥觧空得不奠枕起废住山名动九重以境摄心观开九品无生可乐有死无憾哀胜幢之将仆系之以辞辞曰
　　旦讲兮花飞瞑讲兮雨新换萎一去兮弗言归优昙閴寥兮芬陁凄其天台正续如一髪引千钧未即断者几何措之于泰山盘石兮其谁振之岂无他人未若灵之简繁撮要兮单拈径提于戏噫嘻灵山俨然丝毫不移讵知夫防中两雄与诸分身佥曰是真精进是名真法供养如来者舍灵其谁
　　吊池阳郡博卢蒲江丧耦与女
　　池阳郡博蒲江卢申之室人与女之丧也或以韩愈用鱼子细腰鸱枭蝮蛇已孟东野失子之戚而已蒲江之悲韩愈之説行吾怨赤子不得养于其父母矣虽然能不悲乎悲而不知止非中也要归其中而已作而吊之曰谓生可一兮生则万殊谓其万殊兮死同一趍胡寿夭之不齐兮夫人所以吁天长号而疾呼彭不贷殇鹤不续鳬吁其来也乆矣将安悲乎
　　招魂【并引】
　　招防楚俗也天长右统军吴从龙陷贼贼伟其勇释缚而使喻泰降至则嘱泰坚壁而死于贼吴之中表韩应祥慷慨三招其魂使余为之辞辞曰
　　扄鐍兮失常锋镝兮滥觞逊入兮鸷翔跨青齐兮距张拊海泗兮扼吭既反噬而陆梁恩怀柔而霈雱冀小寤其酲狂厥类愈其突唐阳贡琛而偃蹇隂欲防于真阳狼烽直兮地近铁城横兮天长真将军兮藐视控三靣兮独当筞羣宼之素蕴虽六竒而可箱嗟众寡之不竞聨逸响于觧阳死虽死而弗亡盍归来兮故乡
　　海陵兮重围衘枚兮疾驰令兮吾谁违死有所兮得之忠以义持援不我支开空弮马踣不飞忍死兮诡随登楼车兮反词大勇兮死弗移彼不乏与数竒洎龁氊兮乳羝斫头便斫头兮何怒为龈穿爪透兮气廪而将军兮孰分等夷魂兮安之歆余招兮来归
　　天险兮涛山髙一衣带兮百虎牢滔滔兮东之孰湔兮腥臊积骸兮山白酾血兮原赤鬼馁兮喑喑人兮岑岑鬼兮无人祀人瘉兮詈鬼野逈兮不耕望秋兮无穗盍归乎来兮古登陆之大邦潮打城兮流泷雪防滟兮三江云帽岑兮崒石玲珑兮四防海物贡兮品伙海涂穰兮嵗康邻用情兮浃洽俗好古兮厚厖故庐兮在其下【音户】叶落花开兮朝暮
　　智门能禅师哀辞【并引】
　　公与松原岳公同参宻庵而嗣岳或以大沩之于翠岩卍庵之于大慧为之说公辄掩耳出世后提倡大非分座时吾哀之为之辞辞曰
　　发足兮铜梁观方兮不知方观方兮知方跨九州兮不越乎铜梁飘零匆匆半生转蓬可友者亲可媿者攻视百世之上百世之下佛祖心之所同兮理之所同剑池兮鹫山顶万象兮清涵两镜造诣兮深穏碧落碑兮无假本心兮宻传意兮在倐兮冷然觉后觉兮孰为乎先云蜚兮水回渊蕙帐凄凉兮嗟猨







　　北磵集巻十
