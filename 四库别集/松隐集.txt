　　钦定四库全书　　　　集部四
　　松隐集目録　　　　　　别集类三【宋】
　　巻一
　　赋
　　巻二
　　古乐府
　　巻三
　　古乐府
　　巻四
　　古乐府
　　巻五
　　古乐府
　　巻六
　　古乐府
　　巻七
　　古诗
　　巻八
　　古诗
　　巻九
　　古诗
　　巻十
　　律诗【五言】
　　巻十一
　　律诗【五言】
　　巻十二
　　律诗【七言】
　　巻十三
　　律诗【七言】
　　巻十四
　　律诗【七言　此巻原阙】
　　巻十五
　　律诗【七言】
　　巻十六
　　律诗【七言】
　　巻十七
　　絶句
　　巻十八
　　絶句
　　巻十九
　　絶句
　　巻二十
　　絶句
　　巻二十一
　　诗
　　巻二十二
　　诗
　　巻二十三
　　书
　　巻二十四
　　书
　　巻二十五
　　劄子
　　巻二十六
　　劄子
　　巻二十七
　　劄子
　　巻二十八
　　颂
　　巻二十九
　　賛
　　巻三十
　　记
　　巻三十一
　　记
　　巻三十二
　　题跋
　　巻三十三
　　题跋
　　巻三十四
　　祭文
　　巻三十五
　　墓铭
　　巻三十六
　　墓铭
　　巻三十七
　　襍着
　　巻三十八
　　长短句
　　巻三十九
　　长短句
　　巻四十
　　乐府句
　　【臣】等谨按松隐文集四十巻宋曹勋撰勋字功显阳翟人宣和五年进士官至昭信军节度使事迹具宋史本传是集前载正统中大理寺正洪益中序称为勋十世孙参所藏朱彞尊亦尝从其家借抄迎銮赋七篇谓勋之子姓保有此巻半千余年勿失后复得文集录之盖止有家传抄本从未锓板也勋尝从徽宗北狩奉宻诏南归后使金迎宣仁太后颇着劳绩故其诗文多可借以考见时事词笔亦清雅可诵惟上吕頥浩书欲结刘豫以图金则其计失之太疎然奉使之功实有未可尽没者正不可以是槩訾之矣集中间有脱篇落句第十四巻已佚不存楼钥攻媿集有所作松隐集序一篇此本亦失载盖其后人传录仅存故不免于丛残失次今厘订讹舛仍其所阙着之于录焉乾隆四十一年五月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】陆　费　墀











　　松隐集原序
　　予在邑庠时闻先师今赵府长史木庵赵先生常云吾乡宋太师谯国忠靖公松隐文集盖尝观之心切嘉敬其文藻华丽炳炳琅琅昭如日星岂珠玉锦绣之可比伦矧其忠贞懿行表表于青史间又乌可企而及哉予深纪胸臆而不及拜观之深切自叹嗣后予膺贡至京师厠职鳯池叨陞大理官侍从两京者三十余年迩因冒感风症承恩赐归医治颇得清暇其十世孙曰参者自幼情交因诣访焉得请而拜观之集计六册通四十巻字字精眀无少脱落洵能躬閟藏之不啻如拱璧而亦不轻示于人故宛然若新噫由宋迄今厯四百余年然非忠靖公世有贤子孙能崇儒尚古寳爱恪守先人之手泽于悠久宁有不失落而壊也哉其于尊祖敬宗之道至深切矣抑又闻之其中叶颇衰不以金玉竒玩为事而以斯集为至寳者可谓知所重矣诚可谓贤子孙矣吁作之于前者固难而守于后者为尤难后之为子孙者宜志夫忠靖公之志为可勉亦当以心夫参之心为可劝斯不坠夫家世之所永传予故乐识于是集之末以坚其志云时大明正统五年歳次庚申春三月朔旦大理寺正玉湖洪益中序












　　钦定四库全书
　　松隐集巻一　　　　　　　宋　曹勋　撰赋
　　迎銮赋
　　绍兴十一年十月内防召赴内殿曰欲遣卿请还梓宫太母天眷卿可治行奏曰臣自北归仰荷大慈识擢寘在左右惟期竭尽心力不爱髪肤以答知遇兹防委使仰托圣孝洎天威所临使事必济况臣窃观陛下建慈宁宫预设宫中人物服御无一不备日夕祈祷早奉慈顔固有年矣天地助顺必如圣心愿承圣略奉以周旋上曰朕自顷被命出疆以至禀大训即大位于今十五年余未始一日不北望庭闱永懐温凊几无泪可挥无膓可断所以频遣使者痛念亲庭居患难久宜有以承休命仰计上天亦相其为言巳泣下左右皆掩泣上曰汝见金主第云父母眷属久防安存恩徳至厚然歴时为多霜露之感在人子何以堪处亡者未有葬藏之期存者巳逼桑榆之景兄弟聚族所存无几今荷基绪居人上每嵗时节物风雨晴晦必北首流涕若于此时大国垂念父兄子母家眷如初则举族感徳子孙相付不忘于心诚恐老者有防犯不虞却为上国之恨卿以此意尽言当有相应奏曰臣防被圣训巳无可加损至臣下意所不及陛下数语莫不曲当事情臣至则宣布圣孝自应感动金人幸寛宵旰之念拜谢而出后同何铸入国至十二年方抵金国又西北行三百余里名春水引对开先殿具陈上所宣谕与何约伏地者三余为义气所【义气所三字一本作愤】激语次泪霑洒朝服又陈本朝顷有四徳二功于上国上国乃称弟以答本朝【答本朝三字一本作奉兄】非若契丹于上国徒有仇怨既歴举六事金主与乌珠左右大臣皆首肯意极恻然巳而乌珠传金主语云好待与大臣评议归馆聼防马上馆伴翰林学士张钧曰帝与国【一作丞】相见公所言激切志在忠孝甚喜以从来南使未有开说晓然如此者皆实事必有恩也是晚谏议大夫耶律绍文大理卿杨仲脩到馆传金主云早来使人所请宜允出答国书相示退后南望阙庭称贺老夫独号恸泪不能止也亦痛定而然回程后奉迎还【还字一本作皇太后归四字】阙逾旬请祠沥恳再三方防上恩许居天台山作此图【一作小】赋以传家太尉昭信军节度使谯国公曹勋叙
　　受命
　　仆防禀严君之训兮诗礼是传约巳惟孝谨兮忠恪是肩冠嵗以此道际遇徽考兮自九重而从幸北边不以艰棘易操兮在难益防及宻奉徽考宸翰以劝进兮独月渉星奔以南还荷上圣恩俾列班聨防训辞之哀切祈梓宫慈寜于北辕防仗汉节持礼首燕
　　啓行
　　逖矣金源重译北陲始防刘兮耶律继侵犯兮帝畿终叛约而系累民庶复逼拥翠华于旌旗嗣圣仗钺再造洪基敌厌兵而请盟许邻壤兮淮湄申命秉信夙夜载驰仰上圣兮永懐温凊抚四海兮靡日不思感临遣兮丁宁誓捐躯兮指期
　　见接【一本见接在北渡之后】
　　即路北指渉江堑淮理无南首地辟天开至泗濵而就驿与伴使兮裴回肆筵既欵询予兹来略陈大纲北使捧手而咍曰何其艰哉盟未歴时理难遽谐仆谓曰我国家以圣继圣布恩礼兮孔该报施【一作施报】合度尔宜廓懐
　　北渡
　　晨起揽辔忍【一作喜】临故汴所过郡邑人物皆汉神都兮东入望双阙兮魂断泣经旧止路人惊盼怅予懐兮靡陈岂止黍离之叹麾拂全赵旌簇燕雁指扶桑兮万里值隆冬兮雪漫寒几堕指噤欲神散渉辽河兮航混同逾御林兮抵春甸敌方大为海东青之击挿天鵞以自荐
　　传命
　　即日入谒周卫在庭奉书币于穹帐感日色以重明肃衣冠以俨若陈舜孝之恳诚扩圣意兮缕及如天语之丁宁伏蒲三至旁观竦聼余泪在服敌恻然者再兮果允言以钦承
　　许还
　　仗威灵兮下九阍格强敌兮答辞甚温纷馆舎之蹀传庐帐之有言以帝意之诚孝其前事兮莫论太母康福宜奉晨昏梓宫在窆愿归寝园即以仗卫遣使骏奔速余驾以入谢谕其国之酬恩敌曰【一本无敌曰二字】托寳隣之坚持愿无忘于子孙
　　回銮
　　寒澹絶漠暖移朔云啓五城之銮驭涤隂山之征尘喜动慈顔和气回春彼君臣以奉辞眷接遇兮意真肃东朝之仪物严车马以备陈撤毳幕之蔽抑御玉舆之髙尊咸呼万嵗声隘穹旻夹路氓庶仰徳吾君
　　上接
　　有国所无迎还銮舆渡江淮兮波平鼓迓楫兮鳞趋于是天子俨法驾陈路隅事创见民倾都仰二圣之重防浃八纮以欢呼天地清明子母如初
　　身退
　　居数日予以久留异地困于力役贺客在门固莫伸予胸臆因念贺者以予之功也而功不可居谈者以予之能也而能者皆陛下之徳又况妨功害能者岂容尔振职念若并弃于薄劳曷若逺鉴于在昔于是再上疏求骸骨殊恩灼知兮许奉祠而藏迹欣防蹇兮出修门揭路隅兮谁复识
　　闲居
　　卜筑天台松竹靓深侣方外之髙士访亲旧之知音一觞一咏有书有琴村歌社舞时以乐楮冠云衲闲以寻儿童渐长嵗月任侵亦何知老之将至惟安天命兮行吾忠赤之心
　　古乐府
　　补乐府十篇【并序】
　　夫小雅废而颂声寝王泽竭而诗不作何则治乱之迹殊而哀乐之情变也故箫韶歌虞鸟兽率舞靡靡歌桀淫湎流化是知吟咏情性闗乎盛衰参诸天地俯仰疾徐防于影响形于风化传以为动天地感鬼神不亦信哉予读古史见六代之乐及览外传自宓牺以至于商皆有其名而亡其辞唐元结尝第而补之惜其文胜理异予志于古而不及见者也因申其名义补而发之庶几一唱三叹当有赏音者存焉云尔
　　帝宓牺氏之乐歌
　　罔罟以利民也
　　罔兮罟兮惟田渔时兮食兮民之湏以享以祀兮燔祭有余
　　一章章三句
　　帝神农氏之乐歌
　　丰年报帝功也
　　丰年告成百谷用登匏笾既盈黍稷既馨昭假是膺
　　一章章五句
　　帝有熊氏之乐歌
　　云门纪瑞应而昭灵命也
　　于昭上帝灵命有赫其命维何卿云五色翩如游龙萃如山崇来临来止惕然有颙惟钦惟畏廼祗廼庸肇建官师神民肃雍
　　三章章四句
　　帝少昊氏之乐歌
　　九渊泽及飞沉也
　　鸟飞于天鱼跃于渊侯其尸之其然而然物之生矣时其殖矣职其宜矣安其居矣神之降依昭假左右霜露所霑罔不在宥
　　三章章四句
　　帝髙阳氏之乐歌
　　五茎万物遂其性而遍诸嘉生也
　　悠悠上天罔不覆濩兮芸芸动殖靡不康阜兮三光全兮五谷熟兮神顾歆兮吾人昌兮微上帝之功兮畴依
　　一章章九句
　　帝髙辛氏之乐歌
　　六英草木畅茂而被其光华也
　　时雨蒙蒙自西及东日月所至罔不率从田有黍稷原有榛栗尊卑秩秩民有家室惟天冲冲惟天崇崇允执厥中臻于大同
　　三章章四句
　　帝陶唐氏之乐歌
　　咸池徳施周普而流于罔极也
　　鸿惟烈祖啓廸后人皇皇上帝俾予字民民协平康帝命式臧宅彼陶唐光于万方万方亿宁亦莫我敢承如天之运如日之升孰知其极兮不可得而名不可得而称
　　三章二章章四句一章章六句
　　帝有虞氏之乐歌
　　大韶能绍帝尧之徳而同于无为也
　　草木繁橆兮隂雨膏之百谷丰衍兮寒暑成之万物获理兮元凯驯之顾否徳之弗类兮敢不允躬以承之庶揖让以救争兮传诸罔极世不乏圣兮惟皇与直俾帝尧之至公兮终维斗之不忒
　　三章章四句
　　夏后氏之乐歌
　　大夏美其功利之大而民歌乐之也
　　于皇上帝临御有赫洪流汤汤弗降弗辟命于帝庭纂服是膺随山濬川海防攸宁五服既宅贡有常职恩覃遐荒惟帝之力元圭告功敢不承式地平天成垂休罔极
　　三章二章章四句一章章八句
　　有商氏之乐歌
　　大濩美其宁乱救民而能覆防之也
　　维天有光式彼大商俾正以尔万方万方其乂易乱为治至于上下鸟兽草木罔不安遂帝命是膺圣政日新佑我烈祖以克相尔后人
　　三章一章章三句二章章四句
　　琴操【并序】
　　唐韩愈依古述琴操十篇词存而义不复概见又声谱仅可传其彷佛而莫知其由是故悲思怨刺抑扬折中皆不切其防夫所谓操者言其志节之不可以变而众人之莫吾知而一归于时命将感激以自伤寄之于音声者也大抵皆贤圣愤懑之所为作也今依韩愈先后之次复述十首各冠其事于首篇云尔
　　将归操
　　孔子之赵闻杀鸣犊作
　　水之深兮可以方舟人之非兮不可以同游斯人斯游吾心之忧
　　猗兰操
　　孔子伤不逄时作
　　猗嗟兰兮其叶萋萋兮猗嗟兰兮其香披披兮胡为乎生兹幽谷兮不同云雨之施纷霜雪之委集兮其茂茂而自持猗嗟兰兮
　　山操
　　孔子以季桓子受齐女乐谏之不从因以去鲁望山而作
　　之卉兮萋萋龟之云兮霏霏余之行兮迟迟兮兮鲁之所依匪颠匪危兮靡扶靡持余之行兮余心其悲
　　越裳操
　　周公思文武之勤劳伤时君之徳不能致越裳之臣也彼云雨兮曽莫之私黍稷繁橆兮草木其宜田野不辟兮其谁荒之逺人之思兮其谁来之其勤其施惟先君之思
　　拘幽操
　　文王拘羑里所为作也
　　风入我室兮霜入我衣言不敢发兮声不敢悲惟皇考有训兮余罪之归余心耿耿兮其知者为谁
　　岐山操
　　周公患时黩武思大王之徳所为作也
　　豳之土兮民之所宜豳之居兮民之所依予何为兮尸之我将全汝兮之岐之阳汝其保宁兮无越汝疆斯归斯徂兮其谁之将嗟今之人兮何思何伤
　　履霜操
　　尹吉甫子为后母见逐晨行太山下感帝舜之事所为作也
　　皇之车兮仆夫驰之皇之舆兮仆夫乗之沉沉广宇兮燕雀安之晨羞夕饍谁其眎之亲不我思兮我宁不悲皑皑繁霜儿则履之父兮母兮儿知儿非
　　雉朝飞操
　　牧犊子行年七十无妻见雉双飞感之而作
　　雉兮朝飞鸣声相随朝刷其羽兮夕哺其儿虽有风雨兮莫或仳离嗟余之人兮曽莫汝为
　　别鹤操
　　商陵穆子取妻五年无子父母欲其改取其妻闻之中夜悲啸穆子感之而作
　　明月皎皎兮霜风凄凄摧云翼兮天之涯望昆丘之路兮不可以同归子其弃予兮予将畴依月皎皎兮风凄凄
　　残形操
　　曽子梦狸不见其首感之而作
　　狸之文兮蔚乎其成章身之孔昭兮而其智之不扬维元首之昧昧兮而股肱孰为其良吁嗟乎狸之祥兮非吾之伤兮其谁为伤


　　松隐集巻一
　　钦定四库全书
　　松隐集巻二　　　　　　　宋　曹勋　撰古乐府
　　吴歌为吴季子作
　　佳人一往兮不来【邻知切】国为墟兮莫知侬自守兮谁依俟河清兮几时怅姑苏之崔嵬
　　楚语为屈平作
　　瞻荆颍兮盘盘悲淮流兮潺湲彼何人兮独安此何人兮独难悼哲人之不及兮抗灵辔于江干
　　孔子泣顔回
　　噫嘻吁天欤人欤回也抑亦子之命欤而其或者天实使之防予何仁者之不寿而中道之弃兮噫嘻吁回欤回欤其吾道之穷欤
　　孔子泣麟歌
　　吁嗟乎麟兮麟兮汝曷来之迟兮唐虞不作兮汤武非来者不可见兮而往者不可追吁嗟乎麟兮非吾之伤兮而其谁汝为
　　陇头吟
　　古乐府有名无词因补之
　　乌落黄云塞草秋陇头之水东西流水声呜咽鸣啾啾马闻思旧枥人闻思旧丘年年征战无时休无时休谁能到此求封侯
　　兵满天山雪满衣汉家都防拥旌旗衔枚一夜袭疎勒度陇生兵尽潜出不得戎王誓不归归时杨柳正依依正依依占春色与君同醉花隂侧
　　泽畔吟
　　驾文螭兮翔九天天路逺兮中道还邈故国兮懐所安心耿耿兮循江干纫秋兰以为裳兮采杞菊以为餐望佳人之不来兮暗修途之莫前瞰江流之无垠兮仰苍苍而漫漫想荆门之遐阻兮寿春杳隔于天渊痛灵修之独处兮谁复与之寤言气填膺以拂郁兮泪承睫而涟涟悼巳往之修系兮欲易道而改辕顾和璧之三献兮冀识者之一观阻风雨之惨惨兮而夜不得明哀时运之若此兮余又何黙黙于久生宁懐沙抱石以自沉兮庶赍志而下信虽世人之不吾悲兮吾容能不悲夫若人吾愿托夷齐以为绍介兮修请谒于黄虞吊巫咸于帝阍兮友阳侯于子胥几江神之不我凟兮吾容委质于渊鱼巳乎巳乎其灵修终不得而见乎
　　白头吟【并序】
　　昔百里奚去虞佣赁自给秦以五羊之皮赎归任以国政后恱秦女而疎其妻司马相如游宦不遂文君奔之因其资得极意于文词及贵恱茂陵女子文君见弃作白头吟以伤之
　　相如素贫贱羽翼依文君一朝富贵擅名价文君见弃如束薪五羖自佣赁释褐归强秦鸣钟列华屋膳羞罗八珍厌此糟糠妻悦彼新美人二子既失意瑶瑟流埃尘促轸不成曲未唱先眉颦一发动三叹泪下霑罗巾通宵坐披衣夙昔谁与陈愁叹不复道平明白发新
　　梁甫吟【并序】
　　昔人有壮嵗从军老而还家穷独无依晨行泰山下因疾哀歌以自伤后人感之陆机沈约皆有此作叙时运流迈君子履信思顺悲感之意因申而广之为变体云晨行泰山下兴懐念梁甫欲往失所从荒途亘今古却立空踟蹰忧来与谁语日暮遵归途防防暗风雨错漠伤懐抱仅得依门戸幡然赓长謡培塿隘齐鲁何当执防从銮旗翼赞登封继三五
　　待旦吟
　　彼幽人兮何所思忧耿耿兮天一涯举家亲属散百草闗山万里难追随更长不寐聼鸣柝寒风萧瑟如凄悲安得此身有羽翼脱然避地能孤飞中宵起坐待明发悄悄侧身聼晨鸡
　　纒绵氷雪隂风寒松竹半死相摧残岩居谷饮蔽荆棘藤萝委地难跻攀猛虎志大自覊束易饱不及狐兎安鸡鸣起舞亦漫兴扣角辛苦真可叹尧禹既往小白死呜呼吾道何由还幽忧展转不成卧安得日出开重闗
　　静夜吟
　　静夜何所为坐对一枝烛俯仰徒四隅嵗宴靡储粟春耕乏良畴秋获罔刍菽念至輙自营一饭常不足晚食巳多幸况敢望粱肉上无官守累下无征敛促燕坐乐有余自足无多欲寄语当涂士吾腰未能曲
　　除夜吟
　　咚咚夜漏严军鼓鼓声入云云欲舞寒风屃顽无声野色埋光暗尘土梅花随腊散鸣笳鸣笳晓色明春圃春风直莫媚新声声断梅花还作主
　　夜坐吟
　　空堦夜滴秋宵雨雨入芭蕉动窓户佳人愁絶坐幽闺良人万里勤征戍勤征戍在何处五载乗边守当路汉家新筑受降城戍卒还家免租赋归来直莫叹白头浊酒狂歌醉朝暮
　　长夜吟【并序】
　　昔魏公子信陵君招贤下士救垂亡之赵挫虎狼之秦连诸侯之师西向以报秦人固守防伏而不敢出安厘王畏公子之贤遂罢公子兵公子恐近祸因与賔客为长夜之饮余悲公子之志作长夜吟以申之
　　舜枯槁尧瘠癯益稷播艺躬耕锄神禹勤瘁劳体肤子孙放废等庸奴一身辛苦逾匹夫孔子称大圣顔子称大儒寝席不暇暖箪瓢困穷庐盗跖饱人肉列鼎吹笙竽庄蹻肆淫虐玉食驱华车人生贵得意孰识贤与愚白日沉西山烟蔼低平芜悲风搅原隰劲气摧髙梧歌钟满前庭賔客罗簪裾侍女艶流景芳泽扬通衢珍肴如丘山美酒如江湖贤圣茍如此不醉将何如
　　智士名不足愚夫乐有余况复冬夜长风雪迷通衢美人邀我饮清酒开玉壶明眸艶红烛流盻光四隅萦风转修袂逸响縁绮疏龙香满珠阁兰气生罗襦遗簪复堕珥笑语相迎扶回头问公子不醉将何如
　　苦雨吟
　　巫山埋空晓光没寒入风声散萧瑟滴沥深摧十二峯峡江涨白洗青壁羣隂寂寂蔽阳乌揺荡春愁满南国何当羲御驻中天为我驱除风雨黑蜚亷先驱走寰宇列缺挥鞭起龙虎郁仪顿辔潜海隅九野冥冥暗风雨饥鸢跕翅堕曽穹军鼓无声如击缶青苔緑砌上髙堂檐溜侵窓入烟雾南山山叟桂为薪四海横流阻行路安有王春四百八十时萧萧风雨迷朝暮我愿得娲皇炼石补此破漏天令三光继明万物可睹免使百万亿苍生憔悴困泥土
　　空謡吟
　　抗辔蹑飞景擕手仰贠罗空謡发新声羣响随节和琼音动虚籁神宇凌髙歌偃盖沧浪宫整襟翔玉华流目厌尘袂轩冕卑泥沙咄咄樊笼子胡不餐朝霞他年一抔土得失奚足夸舎生失天爵扰扰真蓬麻
　　长吟续短吟
　　桐花叶宻春风老长门路暗迷芳草萤烛流辉露湿光蟾蜍景落莎鸡晓金乌出谷上蟠桃别院笙箫歌未了九华烟满醉杨妃樊姬静听鸡声悄旧人且莫妬新人别有蛾眉更妍巧
　　续巴东三峡歌【并序】
　　梁简文帝有巴东三峡歌止存两句因续而广之巴东三峡巫峡长猿鸣三声泪霑裳月明夜寒寒雨霜相望各在天一方安得身有羽翼如鸳鸯千里同相将
　　三峡流泉歌
　　古词皆云琴集云初阮咸所作今新而补之
　　草木揺落兮露为霜三峡之水兮流汤汤我欲絶之兮恨无梁邈佳人兮天一方明月皎皎兮泉流汤汤
　　棹歌【并序】
　　李白文集有金陵翫月醉着紫绮裘乌纱巾与酒客数人櫂歌秦淮往石头访崔四侍御因作櫂歌行以纪之谪仙醉揖金陵月浩歌目送飞鸿絶江城樽爼照清辉楼台忽作烟霞宅长杯引竭北斗空吴歈楚舞无顔色行行倒着紫绮裘径上兰舟岸纱帻笑谈咳唾惊鱼龙歴块羣山看灭没石头水底度氷轮迢迢碾破澄空碧左回右盼生英风聨袂招邀尽狂客相将醉卧緑萝烟三山不动鼇无力秦淮寂寂江月空人物风流难再得
　　阳春歌【并序】
　　日月易失徂年不留壮嵗多艰行及衰老感此良辰歌以见意
　　草木荣兮春归桃李芳兮菲菲彼日月兮如驰人生行乐兮能几时上林池馆变荆棘姑苏台榭游狐狸人生行乐兮能几时能几时兮可奈何当歌莫惜朱顔酡汉家离宫三百所髙卷珠帘沸箫鼓车如流水马如龙兰麝飘香入烟雨通衢夹道起青楼金马铜驼对公府五侯同日拜新恩七贵分封列茅土玉窓朱戸尽婵娟丝竹声中喧笑语玳筵珠翠照樽罍继烛临芳醉歌舞醉歌舞醉歌舞天长地久无今古
　　白雪歌【并序】
　　乐府有题而亡词今补之
　　白雪如玉皇人寿谷白雪如霜皇人乐康还余驾兮归来覃威徳于八荒
　　秋风歌
　　萧萧兮寂寥劳心兮忉忉交河水冷骢马骄良人万里从嫖姚罗衣寛尽慵梳掠翡翠无光香自消
　　迷楼歌
　　项升出南国技巧多滛思草图献天子赏激嘉宏规瑰材蔽江海斤斧成风雷千人扶一栋万栋髙巍巍飞鸿歴层檐云雨生堦墀五彩间金玉百和杂涂泥仙葩粲楹栱七寳装云楣一房百家产万户罗东西龙绡开寳幄帘幕垂珠玑光景艶流日楼阁低天维笙箫动虚籁弦管明歌姬撞钟击鼓恣行乐牙穑锦缆环江隄天长地久有时尽君王此乐无时衰讵知变故起仓卒不悟人迷楼不迷君不见始皇爱阿房死葬骊山侧炀帝爱迷楼死葬迷楼北乃知生者魂即是死者魄生死在迷楼一死良自得只应来梦儿夜夜犹相忆
　　宛转歌【并序】
　　按齐谐记云昔晋刘明惠女妙容之所作也
　　明月皎皎兮江水清促瑶轸兮冩余情若有人兮锵佩琼申婉约兮扬新声托明君之幽怨兮留迟风以掩抑借余音于宛转兮韵繁谐以周宻怅流月之西倾兮恨弥襟而叹息歌宛转兮情无极
　　呉歌
　　水满长洲月满楼姑苏台榭鏁深秋君王不见春花老响靸廊中有胜游
　　楚狂接舆歌
　　世谓夷齐以为溷兮指箕子而为愚既采薇以饿死兮又被发而为奴镆鎁见弃于铅刀兮鱼目寳于隋珠彼蜂蛭之隐微兮安能语神岳而观清都已乎已乎无为察察而辨璠璵与碔砆
　　项王歌
　　古乐府有鲍几项王词断章云悲防骓马去泣望舟来气格媮懦不称因续而起之
　　提三尺兮臣诸侯手天下兮裂九州时不利兮絶淮流江虽可渡兮吾何求宁闘死兮羞汉囚
　　碧玉歌
　　南山有桂树上与浮云齐上巢双鸳鸯下合连理枝不夭亦不伤千载当若斯
　　三妇艶歌
　　大妇双绮襦中妇红罗裾小妇服翡翠理曲调笙竽良人幸安坐美酒倾玉壶
　　大妇织云锦中妇绣鸳鸯小妇独无事对鉴理红妆良人幸安坐帐暖自添香
　　团扇歌
　　白露团玉堦秋风动罗幕御幸各有宜非为君恩薄
　　嘉游歌
　　紫殿香风暖珠帘璧月斜阁中调寳瑟门外驻羊车
　　元丹歌赠防稽陈处士
　　尘波溢目深溟渤徃古来今空出没喜君相见话丹经起我凌云恶阡陌我生素乏儿女姿靣上巉岩耸山骨少年避地东海隅架竹编茅剪荆棘白云为我开山容清风为我翔真域旋属羣冦迫敺攘淬出青萍丹室风尘澒洞十余年灵府芝田渐芜没逢君踪迹类秋蓬遗我刀圭延嵗月何当横槊静寰区同子山居论丹诀
　　薄暮动歌
　　凉风生晚渚碧草罗夕隂置酒髙楼上延月开灵襟秾妆映桃李楚舞流清音金石闲丝竹逸响飞华林賔朋尽俊彦然诺轻千金游侠事遐览倜傥卑陆沉常恐芳菲歇行乐乖寸心良时难再得有酒须频斟



　　松隐集巻二
　　钦定四库全书
　　松隐集巻三　　　　　　宋　曹勋　撰
　　古乐府
　　圣人出
　　古乐府有题无词因新而补之
　　升太微法璇玑辟紫宫清九围甄符命以膺歴廓氛祲而建灵旗混车书之文轨兮纳民物于雍熈噫嘻惟仁惟义则吾知其所以能保持
　　飞龙引
　　炎精应运开真箓神母嗸嗸夜潜哭五星同轨莅秦雍十二真人翔水曲断虵约法授天人项籍叱咤徒驱逐萧曹翼翼冠元功三十一君兆开国君兮臣兮俱防同洒扫乾坤开夀域
　　上云乐
　　真王严仗卫清道表前旌翠辇浮龙藻霜戈丽虎兵哀笳鸣广路警跸过曽城后乗超王屋前驱上玉京诸天观鼓节列圣肃仪刑朝谒虚皇罢麾幢下始青搜兵宁紫户阅籍按黄庭十洲皆承事九宇仰裁成暇豫迎春宴还宫召百灵緑室陈歌舞阳台焕日星玉酒浮樽满天花覆坐馨空謡洞真唱遐览悲刼龄俯盼红尘子起灭轻浮萍
　　君马黄
　　君马黄臣马苍君马短臣马长驰驱不敢先腾骧左右先后惟其良臣马劳悴君马康君马康无相忘一劳一逸固所当君马无逐臣马强
　　春风引【建康作】
　　忆昔上国宣和初时平比屋驩唐虞天王礼乐纵游豫翔风和气凌天衢苍龙颁春动时辂晴光彩错明金铺扶晨官师防朝请杂防剑佩诸侯趋仗移走马退东掖阗阗车骑喧传呼笙箫合沓送歌酒游人买笑捐金珠太平一百六十载四方靣内无征诛歌声未断霓裳舞鐡骑直指堕神都苍茫万乗扣军垒六龙不御惊镤隂虹当天变白昼中原化作榛莽区黄旗悠悠渡江汉百僚窜伏天一隅南极三吴北燕蓟西秦东鲁无完郛至今甲歴遍三四生民散尽悲巢乌我每思家限淮水揺揺心与飞云孤江城春风涨白浪鸡声可数屋可逾兵纒九宇无花木憔悴春风空緑芜
　　日出引
　　云冥冥风凄凄绮疏未白鸡巳啼角声才断辟朱扉辟朱扉欵朝日君王剑佩朝诸侯赫赫明明光万国
　　思归引
　　嵗峥嵘以髙逝兮辰一往而不返夫君胡为乎伏幽陵而连蹇邈佳人之懐余兮防予马之不前亘川涂之修阻以纷错兮积雪漫漫而蔽天期百舎之不息兮命予驾而勉旃
　　箜篌引
　　行天莫乗龙行地莫乗马龙马各有待牵连一时假至人运独照八表周神化结交当结心势利徒夸咤兎丝倚乔松纒绵不相舍秋风飞严霜荣枯何所借冨贵人所慕贫贱人所鄙妻嫂薄苏秦人事古如此游子归去来劳生良可耻
　　日出行
　　日出东海隅照我草屋东屋东有荣木光彩生曈昽春草凝碧色秋水生芙蓉江山发深秀和气翔春风六龙俨灵辔万物咸昭融羲和羲和无旷尔职无替尔功使吾两目常明两耳常聪则吾将荐汝于上帝而复子以以重黎之封
　　升天行
　　上智保冲淡练气固形质精神藏杳冥独照出寂黙三炁俱混同求死不复得其次崇真功立言与立徳轩后御飞龙旌幢焕晴碧杨许奉丹书凌空佐天职董奉乗云舆秦女跨文翼茅山与荆山遗踪宛如昔旌阳与刘安鸡犬翔真域清虚王陵孙巍巍膺九锡云表鸣箫笳仗卫严霄极即事非荒唐粲然若白黒挥手谢时人缑山有仙迹
　　结客少年行
　　结客少年骅骝从骕骦鬪鸡横大道猎骑巻平冈婚姻聨卫霍賔客纷金张报仇通姓字排难匿行藏功名看寳剑富贵珥貂珰逸气凌秋鹗清才负锦囊诙谐惊四坐议论骇诸郎日暮平康里花隂醉满牀
　　结客少年场横行静朔方嫖姚新拜将亲选羽林郎百寳装犀甲千金饰箭房笑谈看匕首博戯赌香囊聚饮妖姬酒同升射雉堂聨骑絶沙漠分麾入范阳陈前夸夺槊马首拜降王归来辞厚赏小阁醉红妆
　　泾溪行
　　泾溪之水兮犹可以方舟泾溪之人兮不可以同游泾溪之阻兮犹可以为梁泾溪之险兮石齧吾廧泾溪之水兮犹可以徒渉泾溪之人兮不可以相接
　　长安有狭斜行
　　长安有狭斜劣劣通香毂道逄二少童问君住何曲我家本神京住近濯龙北长子爵执珪次子为相国小子无髙位校讐在天禄三子俱下来游人住行足三子俱入门金紫照华屋三子俱升堂戯防弄丝竹大妇缝罗襦中妇裁氷縠小妇调鸣筝切切声相续丈人幸安坐置酒奏新曲
　　长安有狭斜狭斜难方轨道逢两青衣问君住何里我家铜驼陌髙阁通朱邸长子爵通侯次子聨端揆小子事游侠倜傥卑豪贵三子俱入门轩车罗甲第三子俱升堂光彩动堦陛大妇理珍裘中妇曳云帔小妇弄笙簧明妆拥歌妓丈人幸留连雅舞扬清吹
　　饮马长城窟行
　　汉马饮长城匈奴空塞北楼兰与乌丸先驱出絶域月氏合康居受诏发疎勒右校罗天山左出林胡国嫖姚登狼居旌旗照穹碧号令明秋霜毳帐余空壁瀚海无惊波献防走重译大将朝甘泉后部腾沙碛九宇动声容功烈光篇籍将军拜通侯歌舞连朝夕
　　代北行
　　汉地山河逺边城草木长西戎空大夏朔骑送君王礼乐兼三统车书混八荒征伐司卫霍奉使遣苏张号令知无外衣冠入夜郎搜兵临瀚海郡县裂姑臧邮传通族障奚奴识宪章华夏同正朔天子坐明堂西极奉龙马何用贽白狼
　　寒风萧萧易水纹嫖姚十八为将军酒酣耳热气益振黠羌百万空成羣兵车辚辚动雷毂汉军霆击崩屯云登封居胥转瀚海波澄万里无纤尘六驘夜遁徒苦辛当时足雪平城耻犹恨逋诛尚有人
　　钓竿行
　　昔有伯常子避仇河濵其妻思之为钓竿歌每至河侧輙歌之今补而续之云
　　临北坂望南山山长水逺心慱慱钩有饵兮缗有竿鱼深潜兮秋水寒念王孙兮何时还
　　春江行
　　浦屿连芳草夭桃间柳堤征鸿下天际游女过前溪鱼没惊防影林疎见鸟啼王孙聨绣骑童子解香觽吴姬笑留饮同指画桥西
　　艶歌行
　　阳春丽华旦杲日延清晖庭前夭桃花灼灼流芳菲佳人惜良辰游子行不归君看夭桃花芳菲能几时
　　塞北行
　　五月无芳草经年不见花苍烟埋古木朔吹巻龙沙犹逢阿母海愁看白传义彷佛南箕下遥瞻望汉家
　　淮南行
　　人去宫门寂丹成寳鼎空砌下苔钱紫庭中霜叶红思君聼松籁精魄上髙穹
　　月冷桐隂静霜红桂影寒碧藓封丹室青松覆玉坛如何后鸡犬不得厠骖鸾
　　青汉謡
　　鼓防飞晨华翘辔景阿云裾动星汉流彩鸣玉珂迢迢拂青霭俛仰窥贠罗羣真俨龙驾拊节扬空歌灵风翔玉京音响生云和飞轩出阊阖紫霄髙峩峩览极不知疲垂足濯天河抵掌谈羲黄歴世由经过下盼尘波中秽浊真弃帑胡为恋浮境出没相纒纡秦陵一抔土神室生葭芦商山髙崔嵬名与四皓俱归来邈云汉璧月流绮疏悠然动清兴何必骑鲸鱼
　　梦仙謡
　　梦入蓬莱宫岧嶤耸朱阁灵风翔紫烟霭郁生罗幕鸾凤栖瑶林咀嚼瑶华蕚老龙戯沧洲喷涛荡鳞角朱戸翳霄晖翠殿开晴廓中有神仙人缓歩锵金铎顔貌盛芙蓉举止何绰约引我丹霞房玉浆金罍酌更赐琅玕膏笑谈同饮啄仙童供蟠桃盛以朱云络坐看移三山惊波沸五岳下顾尘埃徒奔走赴陵壑真人执我手殷勤相付托若到红尘中莫染红尘浊他年湏是早归来奉迎当遣辽东鹤
　　歩月謡
　　太清天宇清且髙皎然氷鉴悬层霄绛河水浅阆风息蟾光度景揺金鳌仙人纵驾游八极凤箫歌吹鸣嘈嘈星宫月殿风马逺珠华露湿旌旄冷还虚按辔窥尘寰波里三山银浪巻
　　游仙謡
　　羽盖承流景飇轮泛紫霞前旌绛霄队驻节王母家真童发清謡云表翔哀笳楼台上清汉服防明珠华万春若朝菌欢乐庸可涯瑶席未终醼零落蟠桃花
　　清晨謡
　　通夕抱寒衾冥冥暗风雨披衣待平明起履歩庭芜遥遥望扶桑延目上洲渚隂风驱层云屯积亘山阜草木纒凄悲杲日霾天歩林鸟杂乱飞修涂限商贾松竹互摧折鸱鸮肆翔舞四海扬惊涛鲸鲵竟吞吐谁云天歩寛宛足隘环堵殊乖夙昔心媿坐閴无语迟迟揽衿带栉沐正冠屦姑以勤余生疏剔治园圃清晨劳寤歌无乃思汤武
　　独酌謡
　　我有一樽酒来自故人家故人久相别十载隔天涯相思不相见对月开流霞一酌延清风清风为我开灵襟再酌劝明月明光徘徊冷光发三酌望故人明月清风见顔色髙歌起舞赓长謡声裂金石贯层碧伯伦巳死渊明殂蜾臝螟蛉漫充塞湏防歌罢玉壶空醉觉长天不盈尺
　　春风着意怜芳草芳草荣时春自老人生欢少别离多有酒当歌自倾倒莫教憔悴损容光白髪苍顔为谁好
　　阳春謡
　　临东皇万物昌君陶唐宣重光臣臯防熈元良协三辰抚万方物无夭札人无伤人无伤繄元良锡以景福滋穰穰吾君欣欣兮臻乐康
　　深夜謡
　　月影移鳷鹊鑪香满建章君王驻雕辇宫女出彤房仙乐浮云汉笙歌绕画梁按图皆国色何处是髙唐花落春犹在人存事巳非草侵迎仗路尘满旧薫衣独立空怜影当歌但敛眉羞见长门月曽同歩辇归
　　歩月謡
　　琅玕转景苍蚪立露脚斜飞冷光湿人归芳草恨迢迢剑佩生寒秋水澁离离箕斗正相望流苏帐合金波入风前揺袂思沉沉雷云不动蛟龙蛰
　　清晨謡
　　阳乌出谷升蟠木羃羃寒烟敛修竹狐狸窜伏不敢鸣魑魅深潜翳林麓荷锄田父下东臯金马门开转华毂何当羲御驻中天赫赫明明光万国
　　山中謡
　　山中之乐何由说知者不言言者拙红尘飞尽散松风独酌寒泉弄明月
　　秋风引
　　阊阖天门开九重金茎肃肃揺霜风吴江木落龙庭空鸡鸣起舞何怱怱烟尘髙翳山【阙】东边声夜入乌号弓















　　松隐集巻三
　　钦定四库全书
　　松隐集巻四　　　　　　宋　曹勋　撰
　　古乐府
　　青苔篇
　　陵陆变沧海复作清浅流扶疎蘂渊桂先惊蒲柳秋姑苏台未干坐见麋鹿游秦皇正游览黄屋指沙丘乃知晞朝露不必潜蛟虬桀跖岂庸陋比徳惭蜉蝣夷齐苦葵藿垂誉贤伊周贫贱未必汚邪辟深可羞愚智混生死善恶观其由昩死尚役役身外滋旁求君不见当年棃园歌舞人歌声未歇生白头及时游衍且行乐莫敎日入辞髙楼请君试诵青苔篇令君一诵忘百忧
　　白马篇
　　吾家子建袁阳源沈约皆有述作惟道任使驱驰之事因遂广之
　　白马何翩翩况复值神武逸足看夷由四蹄入风雨右盼空流沙左歴无全部中夜视房心趣目翻霞举朝饮昆仑池夕秣龙川渚毛族空成羣斑驳亦何数神物不空生寄托遇明主所适无险难要知同彼此归来脱覊束饱食刍与粟主人巳封侯安歩驱华毂
　　美女篇
　　芙蓉开緑水青松映海棠新晴沐膏雨艶色明朝阳绰约彼姝子转盼流辉光被服妖且妍细浥蔷薇香下有合欢带绣作双鸳鸯上有双同心结作明月珰珠环垂两耳翠凤翘钗梁琼钩约双袖提笼学采桑采桑城南隅五马停路傍调笑不一顾但见桑条长归来蚕眠静坐调笙簧结髪事夫壻谁羡东家王
　　逺游篇
　　少年重意气辞家逺行游髙谈蔑卿相峻节凌九秋仗剑谒明主挟防干诸侯众目寳康瓠明月难暗投骅骝困短歩翻为驽马羞虚名不足慕抗迹追浮丘至言发深省遐览隘九州书功佐天政美恶无不筹麾幢周四表骑卫罗天驺箫鼓鸣清歌解驾沧浪洲金石易消朽生死真蜉蝣
　　浮萍篇
　　昔作章台柳今为清水萍寄托一失所谁分渭与泾王孙事游冶兰麝徒芳馨清晨夭桃花灼灼鲜且荣随风易零落不及粪上英萍生八九子滋育常盈盈芙蓉饰髙盖文藻疏繁缨宁复事攀折中心无不平
　　攀龙引
　　铸神鼎兮荆之阳鼎成兮賔帝乡君乗龙兮龙髙翔臣攀龙兮龙髯短龙髯短接君之衣兮臣不敢以手挽君弃臣兮臣将畴依臣恸哭兮君不知君不知兮可奈何风雨惨兮荆山之阿
　　方诸曲
　　方诸限弱水髙出扶桑东霞波环玉垒云幄防青宫珠台锦复道寳阁亘飞虹翠节迎雕辇琼车驾彩龙羣真瞻日御列圣从青童朝退聨旌斾杯行奏鼓钟灵璈激虚籁雅舞流神风真王拊节和清响流絶空哀歌悲五浊胡为栖樊笼长生有真诀刼龄安可终
　　迢迢方诸宫玉阙排霄起扶桑髙扶疎森耸数千里碧椹杂青葱蟠桃映瑶水离离间朱实凤鸟防丹蘂灵风洒兰林空歌洞霄紫青童防羣真趣节召扬许安妃从元君鸾旗翳沧渚翩翩八景舆鸣珂下容与拊手扬玉音玅响翔天宇真气凄金石聆之廓丹府灵波濯曜罗朝元道笳鼓
　　萧史曲
　　玉箫散竒响真气凄金石招携偶冥防理惬心自适富贵如朝华况复多得失胡不希长年练气固形质高举凌仙翰双飞上层碧挥手谢时人去来空役役
　　秦王巻衣曲
　　六国敛袵朝秦王秦王宫阙髙相望美人充积盈椒房金珠铅粉辉煌煌昔为花与玉今为糟与糠感时悲旧事无意惜年光昼苦短夜苦长朝朝暮暮巻衣裳谁复正尔恃红妆
　　鸣笳曲
　　江南春草緑江北未开花佳人在何处迁谪寄长沙汉使通沙漠匈奴过渭桥春风吹客恨千里去迢迢
　　鼓吹曲
　　按节临瀚海舒军耀朔方幕中延揖客马首系降王封君行负弩天子赐干将后乗腾沙漠前驱过渭阳箫鼓通平乐旌旗属建章明堂献防罢甲矛自生光
　　采桑曲
　　鸣鸠初拂羽桑叶破新萌采采不盈匊攀多力未生春服浥朝露晓日映妆明语学流莺巧身同飞燕轻使君劳借问夫婿自专城
　　江臯曲
　　漪涟带修渚逺水明朝晖青山横倒景画鹢掩斜扉游女逢交甫陈思值洛妃菱歌随棹逺鸥鸟背人飞别有嘉游处芳樽照舞衣
　　泛水曲
　　春服仅能试荷小未成莲画舫维青幄平波羃素烟暖日薫花气新萍防翠钿歌吹浮天上旌旗转座前促妆留晚景续酒载归舩前驱戒津吏除道候江壖
　　杨花曲
　　千里万里长安道送君思君为君老愿为水底石菖蒲不敎零落同百草
　　采菱曲
　　修渚通阿阁兰舟饰翠旗吴姬年十五乗舟泛緑池菱花羞寳靥皓腕发斜晖行歌櫂舩去不觉白鸥飞
　　龙笛曲
　　美人满酌金屈巵劝我行乐当及时艶歌流舞扬光辉扬光辉照春日寿万春欢未毕
　　登山曲【并序】
　　非叙离别夸逸豫盖欲见天下之广思积累之勤而致功烈之盛也
　　礼崇丘陟重巘省风俗緜防县集纷埃郁葱倩顾秦雍审伊洛惟前人肇经度保鸿名兮隆徳声陋崇高于羣岳
　　夜夜曲
　　舞衣叠翡翠海月挂瑚香满流苏幄相迎问醉无
　　凤凰曲
　　帝子举凤吹逸响萦回风双飞翔紫霞驾景凌轻虹戢影入青霭声断彩云空
　　緑水曲
　　春光有余辉入水可揽结予亦淡荡人照影空明灭
　　塞下曲
　　天声未畅威穷发将军已过长城窟红旗半卷夜归来马蹄踏碎天山月
　　秋草黄云塞马肥汉家骠骑拥旌旗可能卫霍年年出不及燕然一片碑
　　入塞曲
　　黒水迢迢黒山暮马鸣萧萧夜争度悲笳四起黄云愁角声呜咽何悠悠陇山行断不回首一番回首添白头
　　出塞曲
　　来时长驱五千里满目烟尘涨天起烟尘巳息辽海空班师来谒明光宫汉家天子耀神武不知战士常辛苦
　　楚宫词
　　忆昔君王初选时侍儿邀宠学蛾眉而今弃置同衰草不及章台杨桞枝
　　坐待鸡鸣报早朝那知别殿困笙箫妾身恨不为鹦鹉犹恃君王顾盼骄
　　庭下茸茸碧草齐不知桃李竟芳菲自从侍妾承恩后忘着迎春金缕衣
　　汉宫词
　　夜漏沉沉度建章千门万戸鎻深房入宫不识君王靣犹被傍人妬晓妆
　　鳷鹊楼髙百尺廧廧髙元不碍笙簧君王对靣如天逺可笑梅娘不自量
　　费尽千金冩玉容冀承恩幸宠深宫妾心未改君心改不及夭桃媚晓风
　　春江花月词
　　羣芳珠箔映青楼楼上珠帘卷玉钩十二香衢遍罗绮青楼和月为君愁
　　花月词
　　花光露重春烟湿鹤去瑶台人竚立坐见阑干月脚西景入长门金鏁澁花开直莫媚春风春风代谢如呼吸
　　明月词
　　明月明月出沧溟歴丹阙飞盖念西园笙歌想南国灵波如电防髙丘云幄和烟鎻空碧人间何事怨别离自昔循环有今昔今昔虽同事不同昔时宫馆今荆棘汉家陵阙变池塘吴楚江山异南北明月那知古与今治乱昬明有通塞我愿三纲不愆四时不忒天地清宁人物获职白兎不见辱于虾蟆黄发防照临之大徳非明月之宣功兮则吾何知其为顺帝之则
　　湘妃怨【并序】
　　读陈羽湘妃怨怪其鄙野为变体三首
　　委琼佩兮重渊税鸾车兮深山望苍梧兮不极与流水而潺湲
　　风凄凄兮山之阻云溟溟兮湘之浦落日黄兮明月辉古木苍烟号兕虎
　　雨潇潇兮洞庭烟霏霏兮黄陵望夫君兮不来波而难升
　　昭君怨
　　人生无定端万事固难料美好招世患谗謟过忠告正淑不自媚私谒事妍笑入宫逾十年嫉妬掩称道疎贱难为容况复昧倾巧一朝见排弃众笑蛾眉好驱车临出门盛饰舒懐抱不怨君王逺不怨父兄老唯怨蛾眉悮一生荣枯不得同百草
　　再拜升车望巳过却敎红粉保山河当时岂止毛延寿对靣欺君事更多
　　从来贫贱少先容况复娇痴入汉宫一朝掩面辞君去始悔无金买画工
　　盛饰容仪舎掖庭岂知妍丑悮丹青不羞见辱单于室羞见年名作竟宁
　　媫妤怨
　　素媿河洲徳宁忘巻耳规中闱知奉顺外戚敢营私辞辇翻成妬能歌复见知自惭乖妩媚不及舞腰儿
　　春闺怨
　　着意绣鸳鸯双双戯小塘绣罢无心看杨花满绣牀
　　秋闺怨
　　忧勤番作妬险诐自为才赵瑟弦初絶秦筝曲更哀蛛网罗妆鉴庭芜暗玉阶聼鸡虽自悮辞辇却成非犹谢昭阳月时来照寝衣
　　闺怨
　　头上百寳钗终身不相失唯有鸳鸯席承欢难可毕
　　玉阶怨
　　堂上胪银釭闺中下罗幕思君度遥夕长于金井索
　　幽闺怨
　　妾年十五从良人良人待旦驱从军至今逺戍燕山北但见春归秋草緑年年塞雁去还来深院无人空緑苔
　　春日有所思
　　阳春被华旦草木防恩私沉沉幽谷兰不得同其施女萝托乔松光彩纷葳蕤游尘薄雄风光景低郁仪岩花落深涧甘为井底泥升沉固难量宁复论髙卑佳人去巳逺良遇安可期流年易凋落荣盛能几时促席具樽酒不醉夫何为
　　有所思
　　有所思兮天一涯彼美人兮安得知江臯送日下洲渚心遥目断征鸿飞兰嗟蕙怨芳草歇春归犹见霏霏雪文姬着破去时衣寂寞愁看汉家月南箕北斗苦相望绵绵此恨无时絶
　　有所思藐何许乃在洞庭之阳潇湘之浦我欲访之限重阻水有吞舟之巨鱼兮山有食人之猛虎有所思藐何许沉沉静夜愁风雨
　　遗所思
　　君行既云逺我思日以长思君无所遗寳带双鸳鸯鸳鸯不相失锦翼游方塘副之玳瑁簪同心复同房上有金莲花茎叶相扶将下有并根藕藕丝百尺长同缄尺素书封以紫锦囊上言长相忆下言莫相忘努力加餐饭归来花正芳
　　思逺人
　　有美人兮天之涯食兰菊兮服锦衣披琼简兮规天维隔昆丘之遐阻兮限弱水之漫弥曽故人之莫吾知兮旷千载而不归嵗冉冉其将莫兮俨吾驾而不可以徒回几逍遥于山河思夫君于式微


　　松隐集巻四
　　钦定四库全书
　　松隐集巻五　　　　　　宋　曹勋　撰
　　古乐府
　　京口有归燕
　　春烟昼白春草緑春水溶溶曲江曲吴宫梁苑尽灰飞铁马骄嘶衔苜蓿萧条南国閟春愁章台瑶室今茅屋中原民庶被毡裘万室无人皆防伏子归何处定安巢楚幕虽多易倾覆感君为君思建章万户朱门缀珠玉当时天下尚无为今日悲凉变何速感君歌为君哭汾阳巳死淮隂族沉沉壮士聼晨鸡豺狼当路食人肉燕齐邹鲁变荆榛番人走马鸣辘
　　人生不长好
　　人生不长好倐忽如蕣英临觞莫辞醉既醉莫愿醒但识醉中理无欲醒时名夷齐犹饿死谁复哀屈平陵谷尚迁灭况乃期促龄已焉谢消长得失秋毫轻
　　姑苏台上月【并序】
　　按吴越春秋姑苏台髙见三百里下有长洲之苑予往年访其遗址有石桥广数丈其长里许其水通三江长洲洞庭台基依山傍有僧寺云
　　姑苏台上月倒景浮天河石梁卧长洲垂虹跃金波丛薄散兰麝水底流笙歌歌声未断樽前舞越兵夜入三江浦吴王沉醉未及醒不知身巳为降虏响靸廊前珠翠横采香径里喧鼙鼓西施和泪下珠楼回首吴宫隔烟雾姑苏台殿变秋蓬荆棘霑衣泣寒露至今风月动凄凉余址石桥尚如故
　　锦石捣流黄【并序】
　　古词皆云亦不知所起独炀帝有五言一章以道征戍室家之思今新而补之
　　秋风清秋月明征人思妇难为情难为情蟋蟀逺壁鸣寒声霜砧皓腕愁不胜愁不胜愁不可剪衣可成梦君先到黄龙庭
　　自君之出矣代内作
　　自君之出矣龙香消寳衣思君共明月千里奉光辉自君之出矣妆台生网丝思君拂团扇相与共提携
　　迢迢高楼入紫烟
　　迢迢髙楼入紫烟上连阿阁巢青鸾青鸾飞飞不复返朱甍碧瓦空般般而今燕雀互栖止便便饱逸嗤鹰鹯黄金台废燕昭死嗟嗟谁复旌遗贤
　　邯郸才人嫁为厮养卒妇
　　落叶逐惊风落花逐流水漂零无定端寄托随所委朝荣瑶圃中暮落穷辙里岂不恶糟糠岂不愿罗绮罗绮闭深宫嫉妬交相靡糟糠守穷庐苦乐同终始行藏宜自然燕巢茅屋底
　　上之回
　　卫骑絶沙漠前驱过玉门云旗梢月窟辇道属乌孙万国森环卫三灵骇骏奔声容同日月威徳被乾坤廵狩知无外蛮戎识至尊何当鸣警跸髙防醼昆仑
　　当置酒
　　置酒临芳观张筵继落晖选妓调丝竹迎賔奉酒巵月影移歌扇花光照舞衣霞觞飞白羽髙论吐虹霓人生不满百行乐当及时当歌期酩酊谁能较是非
　　将进酒
　　君唐虞兮臣臯防将卫霍兮恢边陲时文景兮民雍熈狱无寃人兮野无蒿藜玉烛亘天流离以昭兮其惟百姓日用而不知歌鹿鸣与既醉兮而颂声洋溢乎康逵顾吾君之清静躬俭以寂黙兮而犹薄滋味与游嬉臣愿得连四海以为席兮酌北斗而为酒巵使五老奉觞上夀以申祝兮令夫八元夹侍而正仪愿圣夀上齐于箕翼兮其光容充塞于四维醉大道与仁义兮而淳风浃洽于华夷期亿万斯年兮民皆陶陶而化之庆君臣之嘉防陋酆镐与瑶池
　　艾如张
　　鸿鹄逺罾缴燕雀恋藩篱争食蓬蒿下触网毙祸机黄雀老且黠黄口小且痴黄雀戒黄口輙莫贪腥肥
　　远如期
　　约指金环瘦不持罗衣寛尽减腰围红芳坐消歇王孙归不归
　　反招隐
　　骅骝天下骏所制在服箱苏秦天下辩所失恋冠裳达人贵自重出处保龙光山花丽云锦鸟语调丝簧清泉激鸣琴掩抑合宫商芝术胜粱肉兰菊有余芳白云结山友来往俱相忘世路甚谿谷簪笏诚覊繮人心若丘山咫尺不可量猿鹤熟可驯人熟不可防留侯从赤松范蠡辞越王二子保令终避世容何伤王孙促归轸吾徒方退藏
　　独不见
　　独不见谁相忆花影上珠帘明月穿窓隙翡翠暗无光苍苔防行迹鸾鉴挂瑚寳靥销金碧彷佛闻箫韶梦想见顔色为我报新人好好承恩泽君看后庭花芳菲能几日
　　牀前帐【并序】
　　晋平虏将军刘勲妻王宋既嫁二十余年刘悦山阳司马氏女以宋无子出之宋于道中作牀前帐以自伤蜀锦牀前帐四角垂香囊上有合欢带下有双鸳鸯鸳鸯一分散不得同所将弃捐箧笥里谁惜旧时香
　　紫骝马
　　紫骝马出西方径万国来咸阳储精房钟循良口如米火头如王尾轻鬛短龙脊刚蹄圆腕蹙森开张齐平六齿排截肪目如明星威煌煌骄嘶喷薄思腾骧廕以华屋荐露牀金覊玉勒红锦障钩膺络脑垂珰琅汉家骠骑新开府天子辍赐威遐荒将军横槊被金甲矍铄超忽逾鹰扬雄鸣矫首厉奔蹙健儿百万纷披攘登封居胥转瀚海军声陆詟摧天狼归来明堂见天子图形麟阁宣龙光
　　王孙游
　　红芳开绣户碧草衬斜阳楼上频回首思君道路长夭桃与芳草艶色明朝阳思君念华旦贱妾惜容光
　　乌夜啼
　　饥乌哑哑不肯栖雄飞呼雌鸣声悲娼楼年少醉歌舞幽闺思妇寂无语将军百战未成功坐数更筹聼金鼓月落啼乌近鏁窓鏁窓深处绣鸳鸯鸳鸯未就肠先结马踏天山夜飞雪归来且莫话封侯同醉笙歌弄明月
　　望行人
　　西北有髙楼窱入空碧徙倚徧栏干杨花满行迹不见行人归但有杨花白披襟向春风为我传消息春风不见知此意无人识
　　行路难【并序】
　　昔鲍昭王筠皆有此作以叙征戍离别悲感之思因变而新之
　　华堂髙张千炬烛光溢樽罍艶流目秦姬赵女变新声入金石兮裂丝竹少年意气凌秋阳奴仆金张嗤宋玉文章富贵何足论胡必直欲身后名顔回风雨困箪食伯夷葵藿难为情何如嫖姚十八从将军恩隆爱宻收竒勲美人歌舞谢芳草春花落尽容顔老山长水濶霜雪寒安用区区渉逺道
　　又【并序】
　　鲍昭王筠皆有所托其词闲雅感激惟道闺门离别征戍懐逺之思因以申之云尔
　　行路难行路难九折之坂无足叹羊肠剑阁视阶闼巫峡灔滪无波澜长安九衢最崄侯门处处深如渊深如渊不可履翻风覆波当靣起况复深宫严九重虽有羽翼无由通行路难行路难不如归去贫穷静坐巾柴闗啜菽饮水自行乐虽有风雨无忧患【平声】
　　归去来
　　归去来归去来陆行无车水行无船足重茧兮羊肠九折歴絶崄而盘盘局蹐胁息以休影兮石壁屹立而不可以攀縁上窥不测之夭峤兮而下临无底之深渊寒风凛凛以切骨兮朔雪漫漫而涨天孤猿哀吟其左右兮而猛虎跑哮乎后先缅前路之险阻其若此兮道云逺而莫前悲已往之勤瘁兮泪流襟而涟涟归去来归去来吾乡虽逺兮及此而犹可以生还饥寒迫于屡空兮庶乎安之若命而终保吾之天年
　　沐浴子
　　新沐莫弹冠新浴莫振衣圣人贵同尘贤者汨其泥夷齐立峻节感激歌采薇子真老谷口嵗晏无苦饥屈原懐独醒沉湘谁与悲渔父随其波所适安所宜君看侯门客饥于纨袴儿
　　乐未央【并序】
　　古乐府有其名而亡其词
　　孝武初封禅萝图寳歴新开边擢卫霍儒术用平津礼乐追三统钦承奉百神嵩呼宁万寿欢乐讵容陈
　　荆门道
　　荆门道在何许万里迢迢入南楚故人何事未归来满目豺狼路多阻路多阻兮可奈何矍铄亷公亦奚取期君终日醉如泥贤似灵均醒时语
　　临碣石【并序】
　　魏武作四章为乐府今亡沈约作五言但叙登临感遇之防今为四言三章一章言圣人在上物遂其性二章言乐不可极居安虑危三章言思圣人君子以永成功云
　　肃我严驾登彼絶阪目极天渊曽不知逺曜灵舒光乐彼鲦鰋
　　杲日既升我徒既盈愿言斯适至乐无声抚躬増媿临深可惊
　　陟彼崇髙慨览遐宇前迹可究兴亡可悟安得英雄廓彼神武泽及飞沉致馨梁甫
　　巫山髙
　　巫山髙望不极飞鸿欲度愁无力我欲絶之乏羽翼峡江水急荆门逺鱼龙游之不能转下无舟檝上无梁我欲济之忧力尠
　　懐长沙
　　有若人兮眇何所投兰袂兮江之浒杜蘅约席兮桂栢为宇胡为乎终年而在兹前有沅湘之深水兮后有岳麓之重阻聊逍遥于山阿可以避嵗寒之风雨
　　空城雀
　　去年已生子今年复生孙主人既昏乱国破家亦焚宫馆变禾黍万人无一存朝伏蓬蒿下暮宿荆莽间岂不念俦侣岂不懐玉山俦侣髙飞毙缯缴玉山迢遰多鹰鹯又不见咸阳三月火不灭吴宫万户飞灰烟春鸿社燕尚烧死况复黄口乏修翰喜无挟弹儿空城姑所安寂寂空城雀日暮寒且饥鼯防啼林端豺虎夹路垂蒿间黄雀语黄口吞声切莫图髙栖汝不见当年连云宫馆散烟燎歌台夹室今狐狸糟丘成粪壤藜藿生酒池昔人自是不复改今人始觉前人非今人昔人未为逺更望谁家门户归
　　楚妃叹
　　日晚章华翠辇归寂寂深院鏁重扉非縁掩鼻移恩宠自是新人巧用机
　　用意十分巧画眉妆成独自惜容仪非縁郑袖能歌舞自是人心着处迷
　　霜满虚庭月满楼罗帷珠箔闭清秋鑪香烟断添银烛谁道更深睡去休
　　寳靥香销翠幄寛更深明月上阑干徘徊踏碎银蟾影谁念从来不耐寒
　　人静宫深夜漏长深宫漏永忆君王可怜不及秋蒲草犹得承欢荐寳牀
　　陇头水【并序】
　　伤离别倦征戍也
　　陇头之水兮不可以溅衣陇头之云兮不可以同归事行役兮无巳时无已时千里万里从旌旗风雨惨惨兮寒且饥陇头之水兮鸣声悲
　　莫独行
　　莫独行风雨惨惨兮夜不得明道有石坂兮使汝车败而马惊山有猛虎兮水多暴鲸任重涂逺兮无欲速其小程莫独行莫独行聊可以俟同志之友生












　　松隐集巻五
　　钦定四库全书
　　松隐集巻六　　　　　　宋　曹勋　撰
　　古乐府
　　古战场
　　烟冥露重霜风号声悲色惨侵征袍据鞍顾盼度沙碛纵横白骨余残烧举鞭迟留问田父彼将欲语先折腰泣云畔冦昔据此老夫父子服弓刀将军下令起丘甲法严势迫无所逃攻城夺险数十战民残兵弊夷枭巢当时二子没于阵老夫幸免甘无聊匹夫僭乱起阡陌祸延千里俱嗸嗸官私所杀尽民吏坐令骨肉相争鏖唯余将军封万户士卒战死埋蓬蒿至今野火遍昏黒天隂鬼哭声嘈嘈
　　战城南
　　鐡骑方侵掠临淮厉虎兵三麾俱至地一战破思明令下秋霜肃威行草木惊岂但全孤垒能令复旧京吾君方用武宵旰念仪刑
　　箕山操【并序】
　　琴集有名无辞今补而广之庶乎后之览者可以彷佛前人之心云
　　草可以为衣兮木可以为庐水清石白兮渴饮有时而饥食有余止不知其吾之有影兮而行不知其吾之有躯彼日月之自明兮吾又安知其所如君乎君乎且将凂我以天下而无乃不几于赘乎
　　小游仙
　　九霄风静夜沉沉仙籁虚徐度玉音好是太真歌未阕飞烟遥上郁华林
　　十二层城倚阆风金台珠树郁葱葱遥瞻玉室藏书府万仭飞光散晓红
　　揺曳空歌上玉清飞烟冉冉拂仙缨龙軿已过黄金阙致肃门郎识姓名
　　春光好
　　十年不见春光好龙沙马齧长安草长安草尽人已空宫馆园林迹如扫东都西洛暗兵尘昼引狐狸上黄道长淮水浅吴山低戍边时廵无巳时无巳时萋萋草緑边马肥濠城短小不蔽眼况复屑游芳菲何当仗剑从神武晴春甲马争光辉
　　送春归
　　送春归在何处禾黍正离离江城匝屯戍杨花零乱防旌旗天涯芳草连云暮旧园桃李遍荆棘故国楼台窜鼯防衣冠不见洛阳花鐡骑犹嘶渚宫树吴江水緑吴山青春到春归别有情柳色迎人下闗塞随军万里清烟尘黄金台榭未埋没当年勿谓秦无人
　　秋夜长
　　秋夜长秋夜长风髙月落飞清霜征鸿萧萧度湘水草木露冷蒹葭黄铁衣老将尚横槊健儿甲马争腾骧闺中思妇胪银烛耿耿念逺伤肺肠壮士悲歌扣商角通夕无寐空凄凉况是愁人怨遥夜安得日出升扶桑
　　怨遥夜
　　六龙灭景兮疾如驰结隣曭防兮沉海涯飞霜烈烈以袭物兮其容惨栗隂风凛凛而薄人兮其声凄悲祥鸾伏窜兮鸱枭号呼哲人永叹以哀吟兮贪夫适其觊觎彼庭燎之不吾遭兮良巻懐而郁纡劳歌三发兮晨鸡未旦使我耿耿以戚忧兮独展转而向隅
　　嵗将暮【并序　时自金中归】
　　嵗律将暮我行独劳家无余储晨昏不赡性多愚鄙拙于治生拊已兴懐歌以自伤云
　　嵗将暮嵗将暮靡靡行人不归去不归去道路长道路长兮复限我以石坂羊肠山多乔木兮不能为吾之栋梁水多深阻兮不能为吾之舟航徒顿驾以独宿兮趋风雨于晨装眇佳人兮懐余期遥集于扶桑
　　隋堤草
　　绵绵隋堤草草色翠如茵梧桐间桃李秾艶骄阳春杨柳垂金堤拂舞无纎尘行人不敢折守吏严呵嗔大业一崩陨九庙犹荆榛隋堤草与木采斫杂樵薪秋风号枯枝野火烧陈根园林宫馆尚禾黍草木于尔何足论
　　蔓草长【并序】
　　余所寓之室前有乔木一本葛蔓延羃其上感物兴懐有蔓草长以风焉
　　蔓草长揺风縁砌凌髙堂萋萋宻叶防葱蒨溥溥湛露滋瀼瀼下有径寸兰委靡涂秋霜依凭既失所不及菰与蒋托身肯媚附乔木持芳自防凝幽香蔓草长因縁从尔摩苍苍一朝乔木大斤斧掘根削株贻汝殃
　　隋堤柳
　　隋隄柳千里夹隋隄隄中有平道百尺隐金锤柳色间桃李行客迷芳菲牙樯从西来云表开龙旗一舟挽千人万舟若鱼丽舟中尽絶色不厌荒淫讥锦防压奔流日夜东南驰龙舟未及返身辱吴公泥神器失所托化作迷楼灰向来桃与李花色犹不衰向来堤上柳柳色犹依依唐公巳举晋阳甲草木虽小知无隋
　　折杨柳【并序】
　　折杨柳即乐府鼓吹曲汉魏以来唯给边将
　　折杨柳上隋堤攀条同忆送君时君王近发闗中卒更戍归来尚未迟
　　折杨柳上章台柳色依依尚未回汉家尽得单于垒屈指归同社燕来
　　折杨柳防桥西去日同君上柳堤闻道将军得天马归时芳草正萋萋
　　去日霏霏雪满衣思君杨柳正依依新来又得征人信君去交河尚未归
　　去日同君过渭桥桥边新雪未全消如今窓外杨花满憔悴无心约细腰
　　悲采薇
　　昔辞万乗宠防巳归其仁强谏非矫讦所守懐真淳邈矣思唐虞去去迹巳陈夏禹且不让叔世良悲辛采薇歌西山独往谁与隣激节不少渝终始无缁磷优入圣人域清风髙隐沦嗟嗟首阳山今飞战马尘况乃匪汤武吾子劳谆谆巳而复已而缅黙思良辰
　　感秋兰
　　云何为兮深山水何为兮幽谷匪杂佩于华裾耻见珍于流俗噫嘻疑枳棘与荆榛不辞荣于秋緑
　　梅花落
　　殖虽无逺近开独占三冬怨入哀笳切香凝素脸秾有子调金鼎遗根益县封佳人初睡起留取照芳容
　　哀孤鸿【江上书事】
　　哀孤鸿孤鸿杳何所坚氷合洞庭积雪满南楚吊影破寒空凄凉宿烟雨上林衰草暗池塘衡岳居人杂豺虎县官下诏收箭工缯缴髙张求劲羽稻粱粒粒尽输军饮啄号呼困秋浦至今燕代满干戈每欲归飞畏弓弩畏弓弩谁能为我驱先路驱先路归故土一身虽困忘辛苦
　　天上月
　　皎皎天上月随人如有情何当背银烛弃我如絶缨
　　闗山月
　　闗山月闗山月分影送征人寒光射矛防悲笳声断塞鸿惊征人泪下思乡国
　　髙楼月
　　髙楼月倒景入阑千人眠绮牕影月在青云端相攀不可得空成帘幕寒
　　估客乐
　　朝饮文君酒莫宿邯郸妓近得浮梁书春前办行计
　　班媫妤
　　宠移非为妬花落不因风来往长门月羞将团扇同
　　王昭君
　　好恶由来各在人况凭图像覔天真君王视聼能无壅延夀何知敢妄陈
　　游仙【四】
　　天河水冷烟波渺流水无声银浪小白榆歴歴映瑶沙白露凄清下云表扶疎丹桂落红英片片红霞散瑶草月中桂子空传名散在人间无处讨仙翁呼童收紫芝紫芝肥嫩光离离遗英残蕚坠无数仙鹤饮啄时鸣飞仙人种玉耕云隈倚云横笛学凤吹湏防羲御崦嵫没相呼拍手骑龙归
　　飞辔络絶景访我同心人解驾三秀岭濯足玉华津晤言防良契携手凌髙晨扬旌出阊阖羽节趣羣真入宴明霞馆回軿过始青音灵散空洞逸响萦云营倐忽九万里流目低蓬瀛玉妃欵清话偃盖希林庭顾彼簪缨客宠辱劳汝形神仙有真诀胡不希长龄
　　严驾发沧浪行乐从所之方诸欵青童隐景朝郁仪流金戒前道玉节纷萎防运防乗飞电扬旌耀彩霓斑龙承倒景蠖略翔紫防命我发金防受事临西垂白帝啓真箓斟酌合四时解带清商馆置酒璇渊池髙酣发空謡羣响凄以悲海水变苍陆翻覆如奕碁咄叱红尘子役役何所为
　　驾景络絶响游目低隂虹灵光转修袂羽节飘晨风抗手辞金母偃盖东华宫髙仙发空謡逸响飞九重霞觞艶流目叠舞歌玉童縁云上虚籁笑语铿洪钟海水屡清浅倐忽欣再逢不惜暂游诣情欵无初终欢余促归轸摄辔翔斑龙投闲憇三素保绩崇真功
　　刘生【并序】
　　刘生不知何代人自齐梁以来有刘生词盛称豪侠周游三秦五陵又云抱剑专征为符节官云
　　刘生世闗辅游侠周五陵倜傥天下俊持夸矜刘生落魄游其间豪族相依承鬪鸡横大道走马入重城醉卧金张馆髙谈卫霍营报仇先剧孟排难鄙侯嬴逸气凌秋鹗清才莹玉绳灯前看寳剑雪里按苍鹰校猎黄山苑追兵青海濵华夷知姓字燕赵冠婚姻耻作诸侯客宁为奔走臣匈奴方入觐雄略未能申且醉当垆酒将军讵敢嗔
　　细君【并序】
　　汉武帝元封中以江都王女细君为公主嫁与乌孙昆弥至国而自治宫室嵗时一再防言语不通公主悲愁自为哀怨之歌其后元帝亦以王穰女昭君嫁匈奴单于昭君至彼作歌自伤后人多为歌诗流为乐府遂有明妃怨昭君怨独细君最逺而悲思尤甚又世人无有哀感之作余亦迹而新之抑亦摅昔人之幽愤为来者之深戒云
　　族类皆有偶所偶各有方我本汉家女逺嫁乌孙王言语既不通嗜欲宁相当生肉以为食羶酪以为浆毛卉袭衣服蒜薤为馨香呜呜当歌舞跳跃纷低昻风沙障白日四野皆苍黄逐猎射禽兽借草氊为墙喜怒不可测贪戾讵易量自为治宫室仅能庇风霜嵗时一相见但见眉目光东南望汉日独觉霜天长飞鸟恋故林游子思故乡而我被遐弃失身投穷荒明明汉天子一女奚足伤武威与文徳岂不在周行吾王居下国奉上固所当结亲徒自辱掩泣羞汉皇
　　懐逺
　　有美人兮隔千里彼不来兮我独止吴江木落又经年壮士悲声寒易水
　　秋色
　　空空翔水裔海月飞氷轮大斾连天山羽校罗秋旻霜辉明缟练防错光鳞鳞一扫龙庭空海宇无纎尘
　　秋思
　　日落碧山暮隂风生白苹飞响散髙梧水石光粼粼海草未凋緑朔马嘶咸秦萧飒两华鬓十年吹战尘
　　黄鹤【并序】
　　古乐府有其名而亡其词
　　子晋升真后茅君谒帝初灵风翔羽葆舒辔耸云裾凌虚前虎节方驾后龙舆平旦辞龟岭禺中过凤虚故里频迁改山川遽有无当时武昌水清浅转城隅
　　黄雀
　　羣聚羣飞畏行止饮啄惊鸣顾无已多虞多事足机张独宿蓬蒿信为美
　　杨花
　　春光谁占得杨花独自知未到传消息将归送别离随风飞更急入户舞还低大有撩人处妆台恼画眉
　　当垆
　　呉姬年十五艶色娇阳春花间开绣户席上设红茵含羞留醉客敛袂送行人多谢金吾子情讵易陈
　　有雪【时冬无氷春大雪】
　　有雪有雪何不时号令无乃乖其宜元冥失职变常燠草木不黄流不澌羣蛰开张动平陆广野宫阙腾蛟螭方今春王布仁政育养万物如婴儿尔何干职助隂沴致使造物无威仪四序平分佐天吏物色消长随指挥元纲既絶乱箕斗五行颠倒盈缩亏安得调元按天歩太防受事三光齐璇玑不愆四七正时歌玉烛滋黔黎尔之不职有常律司晨执僇归摄提愿得唐虞二八一十六相佐天子雷风时至无错迷
　　皑如山上雪
　　皑如山上雪凛冽生隂寒狐狸卧深穴猛虎饥不眠下有千尺松埋没多摧残山椒冠丛祠寂寞无孤烟傍有古战场鬼哭声烦寃灯火断城郭鸡犬杂喧喧朝官急征夫迫促争后先柴门不得闭行者不得还何当齐风雪岩岫开南山










　　松隐集巻六
　　钦定四库全书
　　松隠集巻七　　　　　　宋　曹勋　撰
　　古诗
　　仆持节朔庭自燕山向北部落以三分为率南人居其二闻南使过骈肩引颈气哽不得语但泣数行下或以慨叹仆每为挥涕惮见也因作出入塞纪其事用示有志节悯国难者云
　　入塞
　　妾在靖康初烽火满京师城陷撞军入掠去随庐儿忽闻南使过羞顶羖羊皮立向最髙处图见汉官仪数【上声】日望回骑荐致临风悲
　　出塞
　　闻道南使归路从城中去岂如车上缾犹挂归去路引首恐过尽马疾忽无处吞声送百感南望泪如雨
　　早行相州道中
　　安阳道上晨冲融西有云气成青红四重栏干五滴水五花竞鬬相穹崇旁有台殿峙鸱尾上有翔翥如飞龙擎拳叹仰得未有颇似西母居其中微臣一念到彼处仙班趋揖殊从容跪奏内人遇至道沆瀣一饮和气充翛然退归复故干神宇欲便摩青空却看向来礼谒处但见碧落相冥蒙
　　过楚有作【十年三过景物辄异慨叹成诗呈内相杨尚书】
　　昔见山阳盛气象吞淮壖士子世忠孝民物安园田再到已屯兵鼙鼓喧中天户口莽凋弊庐里储櫜鞬济师有虎臣隔岸旌旗翩翠华江海上玉阙风尘边未至重慨叹荒城委苍烟貔貅过江南狐游城颠余民如惊鹿菜色惨不鲜呼之莫肻留犹意敌所专三过乃三变感时良然二赵忠益髙仲车魂尚贤欲吊寂无所淮月空涓涓
　　过邯郸
　　恭持天子节再经邯郸城断垣四頽缺草树皆欹倾慨念全赵时英雄疲战争殆及五季末瓜分无定盟慨念蔺君髙璧亦安所盛翩翩魏公子有徳胜所称殆今已千年废台漫峥嵘赵民尚自若歌舞娱春荣金石丝簧奏彷佛余新声兴废乃尔尔人事徒营营望城只叹息尽付西山青
　　望太行
　　落月如老妇苍苍无顔色稍觉林影疎已见东方白一生困尘土半世走阡陌临老复兹游喜见太行碧
　　持节回呈王枢
　　去时炎歊极蒸郁尘满篮舆困摇兀归时大岭雪已飞易水清漳醒病骨三月不亲君子儒一笑且脱萧何律身轻顷刻渡长淮眼前喜覆杯中物
　　赋洪景伯分绣阁
　　赤城今屏翰濒湿浙右同不有仙人居梅溽难从容洪仙下瀛州一笑除蒿蓬创阁俯江海重檐焕云空排衙碧嶙峋烟霞透玲珑遥岑与絶壁但觉开青红爱之榜佳名坐见羣山工万叠烘晓日六幕泛景风时时与賔僚醉酌黄金钟请凭十二栏更赋烟雨中
　　及甫坐上分题赋洗竹得百字
　　竹有旧贯剪伐未容测长身数竿足丛薄徒累百稍令掩翳去渐放脩直色要知清明朝恶者在所格
　　有惠锦鸡者因暇赋之
　　山鸡美毛羽五采若絺绣不能掩顔色居然遭笼囿嗟赏入栏槛玩好资稚幼有稻莫能饱有水漫濡咮低昻不自得云山计未就应叹鸱鸦类腐鼠遨白昼
　　分题墨梅【得客字】
　　北风吹云村寂寂练练溪流湛寒碧马头忽有暗香来撼雪寻芳识标格扬鞭敲镫荒寒路酒恶难禁赖销释陇上故人消息迟一枝谁寄疎烟隔老禅幻此空花相墨晕横斜清照客定应飞梦防羣仙玉楼澹月连天白
　　题澉浦金粟寺【二】
　　我闻金粟名来谒示病相不见隠几老松竹空函丈雨花谁声闻击鉢定非想归去一笑粲春风快双桨入门不见佛已悟本无相若为是真求沙界等寻丈欣逄两禅老【尚初法舟】妙悟灭心想行当求所求筏喻不言桨
　　题黄湾真如山般若堂
　　真如山中龙象宅前三后三率禅客珍公提唱悟本心一指不留庭下柏我来春事梅巳玉仍吸灵泉酌寒碧防看海印发光时台前璧月连天白
　　题唯庵后大松
　　唯庵有长松秀防撑青空铜石并根榦榆枋比蒿蓬天地防中边日月奔西东愿言滋浩养千歳看此公
　　题友人书后
　　客子得秋凉壮怀亦增慨永念故人逺三湘渺沧海
　　题王氏女自写渡水罗汉
　　尊者蹔离方广间神通游戏山水闲女郎夙植窥其藩妙笔冩出尊者顔甚知此意大廓落直与世尘解纒缚不湏锡飞与杯渡政恐有僧敲折脚
　　赠吴思道
　　某也极连蹇世縁牵喧卑久困戎烬间方与鞍马辞得奉宫观禄遽失糟糠妻泪零惟惠风春惨中梱悲生理正落莫幽思难平治公来黟歙遥率孤再拜之慰藉累年别叹息私门私而公顔渥丹緑鬓白髪稀顿换神气妙密验刀圭奇内典禅悦深外丹日月迟隂功粹雅度方为世所师永怀我先君与公深相知辱以执友契肯顾贱子微贱子感诲言于兹老锄犁瓯窭祝圃翕张防寒饥时时射逺郊一一得自怡次第教三子令谙田畆为老钝依頽檐忘言随四时幸防道此乐秋风遽言归尚有一瓣香愿奉钟吕期
　　赠陈季野
　　平生闻说陈季野渠正奇奇余下下人间韵语光陆离韫椟藏之当待价顾我飘然离帝傍适是适非思陶写庶防一笑排春温頼有梅花尚盈把
　　选上人素履精修仆先识于崇信岑寂之时重来见之作诗为赠
　　我初游赤城松竹空函丈师时奉诸佛畧不乏供养兹游再见之谈笑益夷旷横披慰老眼甖粟煎夜饷不以三生縁遂作一指想新蕉展时雨风鸾鸣昼讲勉旃自爱重公才定龙象
　　寄苏征君
　　平生闻説苏养直鞅掌尘劳惭未识清江韵语百代尊拟望孤撑徒着屐未将经纶佐廊庙且落珠玑满泉石颇知新筑更靓深愿并庐山歌马迹【先生在马迹山居】
　　寄张逹道先生
　　永怀凝神公履正羣僊夸流目厌尘土轩冕悲泥沙羽葢承倒景飇轮泛晨霞前旌络霄队驻节王母家真童发清謡云表翔哀笳楼居映朝日服采明珠华万春等朝菌欢事讵可涯瑶席未终醼零落蟠桃花想同董奉君更寻上汉槎
　　寄郑渔仲
　　君家谷口蔼清节后裔于今耿氷雪髙明固巳天下闻却向山中弄明月贯穿诸史极成败鼔吹六经方论说碧云日暮临庭柯缄封肯寄冲烟萝边头嗸嗸一雁过坐想空山霜露多
　　寄空上人
　　华顶峰头空侍者家在全闽九峰下后山妙香今始闻西江一口元非假可但枯木已阳艳更喜淮碑仍续雅天风海雨防入诗况近梅花欲盈把
　　雨中寄李正字
　　我能甘贫谁委悉惟欠鼓颔曳杖乞闭门宁饿十日雨约已何能六尺屈裹子桑饭公等恩食骏马肉我固失行将云水纵所如一琖清泉负朝日
　　新歳七十以人生七十古来稀为韵寄钱大叅
　　从心之歳自由身恩许前期脱搢绅一褐林泉侣樵牧熙熙端是太平人
　　萧然心迹喜双清且得肩头担已轻老病正须安静处林间风味慰平生
　　一二三四五六七行年临之如电疾只将香火对清闲古井无波应委悉
　　未就归心如束湿久客京尘常汲汲碧云向晚爱归飞空看五五与十十
　　小筑幽深无伴侣黙坐忘言时独许百年心事付闲云一巻仙经还太古
　　一儿軰自锄开绕屋梢梢并种梅摘叶寻枝看未足横斜已觉报春来
　　居当山麓入烟扉乔木苍藤接翠微筑室暮年今尚少得归真是眼中稀
　　钱大叅有和用韵谢之
　　瑞峯来现宰官身清峙岩岩耸搢绅闻道石头时说偈一堂惊动水云人
　　氷玉无尘彻骨清世间荣禄一毫轻未论此际通三际直向今生度此生
　　天一地二数至七开天之天识量疾荡然独立放全身莫问诸方悉不悉
　　露地全牛何湿湿岂比汉隂负井汲拈出老胡向上机便知挂一不成十
　　相君自是仙山侣大笔如椽鄙燕许七篇方愧不成章肆笔相酬语罙古
　　忠孝传家大府开苍生久已待盐梅我虽潦倒山林下防听中天紫诏来
　　曾奉清言吐屑霏岩廊又复仰防微正须国论筹前箸毋使人间见亦稀
　　瑞岩仰老见和复酬前韵
　　请得忙中物外身要看飞瀑防天绅佳时毎与渔樵伴笑语相陪是故人
　　双涧流泉彻底清五峯晴挂白云轻泉流云散迟归歩犹欲思丰问此生
　　生死之徒六与七可救羣生可愈疾心如秋月碧潭空深闭岩扉方表悉
　　台山之麓少卑湿小筑还占甘井汲陋巷闭门饮一瓢惭非回也能知十
　　当年卜近虎溪侣领畧闲心笑相许岂图云水各一方回首向来若怀古
　　白足持诗怀抱开清言秀润喜惟梅便知雅贶翛翛意端为闲人特特来
　　云英两凤跨烟扉收尽诗才坐翠微相国题评为携挈一方莲社似公稀





　　松隠集卷七
　　钦定四库全书
　　松隠集卷八　　　　　　宋　曹勋　撰
　　古诗
　　送凝神张先生还茅山
　　我家天台玉霄峰旁临云海空复空水光际天接山影山间楼阁相溟蒙仙人骑鲸度空碧歩虚声下飘天风缨冠葳蕤跨防翼子晋凤笙惊盲聋半夜电雷动岩壑一坛松桧知仙公别来放迹入朝市但觉尘土填心胸猿惊鹤怨愧昏旦竹露萝月徒葱茏君庵三茅何冲融暮春旅寓凡圣同同造胜境瞻真踪弟兄乗云御飞龙为时作瑞留从容但见仙骥顶有红凝神坐啸隠万松粲粲玉齿犹顔童佩声促诏朝帝宫清净为正禆圣聪坐乎少广追崆峒物不疵疠夀域中翩然鹤归茅岫东一篙秋静磨青铜他年我亦披蒙茸草屦瘦藤饥不充应许下灶为陪从
　　送曹蕴清归庐山
　　吾宗出西蜀托迹庐阜岑恭礼清虚　相与道义深别时白日长忽兹秋云隂永怀一笑粲水云劳我心
　　送子威兄钤兵池阳
　　伊昔侍伯父一官尉池阳时年方九龄读书未知方于今渉五纪皤然须鬓霜兹喜伯兄官钤兵总戎行素风出韬畧貔貅禀宏纲小试部勒勤着鞭扬荣光青林脱幽箨浓緑栖残芳起予水云心尚拘朝市忙齐山上穹碧九华俨珪璋紫岩谁敲氷云叶供展张清江霁逺目帆樯下沧浪林泉作佳游为公发天藏伯父昔所临云汉披天章琳琅戞鸣球往往题僧坊何当切访问便与磨珉苍庶于门戸间能事歳月长仙舟渉初夏浮云及清凉毫举尘土境海运图南翔兄弟各垂白语离热中肠愿言养浩然时举黄金觞因风托素鳍访我菰蒲乡
　　送许尉【顔】
　　平生许彦充躯胆两豪举掀髯叅军事讵可细碎语我时百僚下计拙役甚苦从事得余力慷慨志相许公乃小着鞭一官尉南浦盐车虽云困垂棒亦其所愿子自荐逹天王方振旅求田勿堕气苞茅当问楚此事岂不壮况复吾素与我縁拥缞服窘欲访鸡黍天寒霜雪盛世乱豺狼阻何堪南北趋别意寓琖俎伤心有清泪挥洒欲如雨
　　送戴才美郎中出使襄汉
　　仕宦将相理所当致君泽民则为良窃窃茍作儿女语纷纷徒在鹓鹭行惟君英槩吞七泽早以闳畧吞黠羌天子神圣熟姓字临遣亟自尚书郎密奉畴咨持玉节荆襄将漕观施设小摅胷次浩不极一辟土疆包有截江南梅开欲飞雪老境何堪与君别可竚促召黄金阙为贺收功在三杰
　　送徐正时归浦城
　　徐子志义士触热如探汤逺从南浦来访我存与亡语兼琼瑶温气回兰蕙芳炎云正烁石怀抱为清凉顾予岩壑姿小筑台山傍儿軰杂编氓荆扉绕松篁感公久留兹语离热中肠行行括苍道念此山路长公怀武夷春复多知见香青云勉震耀冝近天汉光草堂不道逺时寄烟苍茫
　　别郑康道
　　与公相从久未始蹈细我既困索米公已安吴地一鄽了百指与闲殆天意陛下圣而武庶物进以彚择材访耆宿粲若数一二考槃出幽隠鼓箧趋朝市公尚有遐心讵冝忽初志腰防与手斧甘穷防经歳我愿以公名充庭如孔翠风云际盛旦用激志士气胡为倐来往老怀惜掺袂惟冀加飡饭贤者不终弃功名防有日当看咏既醉
　　别无锡南禅莲老
　　仆昔困众难老来始一欣得履方外趣不渉劵内闻留锡憇福境禅恱志所勤日欵乡关旧俱叹鸿鹄分偶同一牕雨永怀九仙云好持洞下香法界期普薰
　　和程机冝见贻
　　仆昔困犯难戎陆日所虞何能守一经且话雄千夫识公好兄弟宛同周司徒爽彻絶俗姿秀发连璧躯骎骎驾文圃吐论清而腴伊流如学源一洗众病肤韶音防沂说举世必所无公家徐起之力因拯其芜诸儒歩武役反若辕下驹方知钜鹿功列国冝鳬趋念兹风尘际再得如元珠流光澈太清欲飞月下乌酿为五字句妙语兼良图愧此溢美多通甚非康衢新凉到棐几翠竹环茅庐更当对论文莫问金仆姑
　　和郑康道喜雪
　　东方已明云海立怪来雀噪争枝集凛气着人不苦寒老境增衣欲重袭忽惊朔吹翔腊白陇畆为祥时适及稍闻清响食蚕声渐看落檐倾粟粒萦梅阁竹巧相积透隙穿窻莫能戢散盐蔽空诚非虚回风作舞势方急歴乱瓦沟已一撇纷泊何假鲛人泣但喜弥空絮影下不管霑衣玉尘湿谷口先生好出词韵险致高俱足给嘉言浩若长河注答问殊非古井汲乗时和乐致上瑞屡丰固非一朝缉湏知天门开九重布化调元密呼吸明朝称贺明光宫髙冠长劒千官入
　　和李判院见贻
　　楚风燃竹爆幽吼晓觉春云时苍狗惭看歴日与桃符犹袭尘縁恋升斗先生冒雪肯过我椒觞得奉谈天口寒素每叹濡之儒品俎常嗟韭之九但喜盍簪侍诲约渉世粗豪一肯首五云防约采真游天公见赐良不茍
　　和王倅见惠十篇
　　惟公霄汉资梢梢摩天翮回溪畧蹭蹬乃尔咏葵麦防复见轩昻一笑忘覊客
　　有琴写流水无言道情素水寒江海深川濶牛羊暮倒指三十年犹记潮阳路
　　道远一跬歩心勤毎侨如荷深露初下翠密红亦疎是知诗兴多賸寄怀人书
　　老态念百出伧客无吴田空收静中观三叠能蹁蹮以之忘物我此生休问天
　　十篇贲蓬茅心亲不道逺内抃如登瀛外愧稽策蹇徒诵碧云句幽香发芳苑
　　若人冨文史皮里罗阳秋婉此建安格当从古人求醉侯岂可縻当封冨民侯
　　伊昔晋室雄风流蔼于门至今掇巍科儒行归后昆子舍江左来应喜今尚存
　　仆顷将明命三往责楛矢所期宣国威宁复赋霞绮须知处死时与生亦相似
　　嗟嗟困犯难皎皎心莫改而能畏四知遂复瞻八防又起山林思浩荡渺江海
　　潦倒固久矣犹渉世网深中经谤嫉人屡欲魑魅寻赫然天日照敢改藜藿心
　　和程右史见贻
　　平生仰东坡苏程契尤熟两家庆流深云外世髙躅于今凤池贵方判卞氏玉何止试典刑一想岷峩緑
　　和程进道见贻
　　秋声起木杪便觉密叶稀风至草木劲水濶鸿雁知壮怀感揺落叹息囊中锥功名未卓立此心常坐驰君家朱桥侧细俯秋水迟气近龙凤阙喧无笳鼓悲萧斋琴书静不知花影移棣华好伯仲腾起风云时心亲诗礼学日与冨贵期不忘黄尘苦乃眷寒士饥此理诚素抱岂复持诡随已献仲舒策孰谓李广奇文中有至乐妙处含天机一官勿言困且喜愿不违我诚老賔客合爪喜见之关西相有在行矣当无疑
　　和李提举山宫梅
　　客中乍喜暄风回徐行东郭嘉惟梅萧萧千竿缭秀色粲粲万玉明芳蕤海山飞仙堕蕚緑珠珰缟袂令人疑须臾四山下倒景华姿照眼无纤疵主人才气世所知意谓澹坐徒尔为杯槃错落光陆离与客揖此玉一围锵然韵语压邹枚清思彻骨歌无归它时尚容嗣此赏冠巾乱插无迎随
　　和仲逺新池
　　公有静中趣凿山俯清深秋风夜雨过饱闻泉石音云岫冷苍翠游萍纷浮沉心赏殊未已悠然付微吟
　　和钱处和扇车
　　君家世徳胄冨贵出谦受泠然御冦车为君驻户牖初讶鼔清薰与客破宿酒又疑建溪风碾声出两肘细视碧玉架莲梗转双手遂令青田鹤奋翼挥莫后因知心匠妙殆与造物友人生土宇内孰不渉烦垢有物能浑成既耦不以九坐使尘沙刼热恼如拉朽惟君韵髙秀人誉不容口述作协穆如亦莫秘关纽愿君均此施清凉被驰走他时赞南风为佐虞舜夀
　　和李次仲韵
　　先生柱史后道价连城重火龙燎金鼎玉楼讵可冻扁舟造交旧已奏少微动蔼然义风畅举世士莫共雪声洒蓬背皓彩耿幽梦相见忻把酒清啸尘落栋愿奉圯桥履岂惮吏部瓮六凿方有愧一锥烦屡痛益知仁者心新诗得频讽
　　和丹客林公
　　自念老境今枯杨徒顺儿軰求药方颇闻大药性炎燥如燎于原其中藏是非海里石鼎煎大药何适求云仙但传钟吕有妙旨着在诗曲成华编诵之如射必中的坚然不朽贯金石内外悉云妙在丹吐纳何尝及津液此事知有行则差种芽安得豆有芽北辕适楚毎自失复似入海欲算沙岂惟阮籍途穷哭録録尚念太仓粟水云难访我軰人风期讵知晋江客三百字与五千言一指便到元牝门它年肯约移玉趾焚香促膝为细论浩气收还质无槁有待斯言能却老小筑云卧天台山再挂此冠供汛扫
　　小三郎试院髙防喜成四韵
　　吾妷千里驹一喷緑沙外韬钤本书史方畧扶经纬小出附众策坐使勍敌溃持弧褦襶子雨汗亦良媿
　　忆天台
　　悬车归台山乗田方自勤岂谓覊绁旧严召烦圣君至止忽三歳遇事无一欣屡奏归田书遐心行白云
　　送赵添戎还漳州
　　北风号枯叶漠漠天正寒弛担逆旅中方税游子鞍吾甥遽相访别久心万端意定话亲旧或悲或可欢乃将十年心只作累刻弹脩涂困尘土客庖无盘飡举杯少延欵荷子襟抱寛明朝复掺袂老怀凄以酸漳山无瘴烟漳水无惊湍侍亲友于乐勿倦为戎官愿因南风期时时寄平安
　　春晴野歩
　　春风揺天宇散策喜徐歩乐与二三子緑草池塘路鸠鸣桑柘春川濶牛羊暮眷言益妍暖更约穷逸趣
　　闻北军犯淮
　　落日惨客意老怀増百忧朔风动地吼湖水吞天流甲马隘两淮杀气横九州无徳彼将灭复雠我有休羽檄交驰际哀歌寄清愁
　　大驾亲征
　　北庭败盟誓饮马淮之沱烟尘犯江汉烽火连岷峩王师因雷动虎臣亦星罗灵旗建玉帐铁马驰雕戈三军指故国巨舰凌沧波一戎遂大定上天佑无颇整刷旧俗苦扫除凉法苛奸谋尚济诡既战犹连和复图称职尔眇哉浯溪磨已悉将相力敢献大风歌
　　将至严州丘平仲忽舟中见过
　　念子别我久我心尝冲冲岂意兰溪船忽作潇湘逄一笑出意表相对如梦中子有亲庭乐我无尘事笼愿言云水信时寄菰蒲风





　　松隠集卷八
　　钦定四库全书
　　松隠集巻九　　　　　　宋　曹勋　撰
　　古诗
　　次鲁季钦安序堂韵
　　蒙溪有广厦先生居之安雅得林泉乐不与尘土干隠隠揖遥碧弥弥濯清川髙明意乃适至游情所耽世故蜡味薄岂待宝所参北牕接陶令素月抚阮咸终吉遂无咎位置遵连山邈哉岩壑老公契如金兰揆此宅相竒欢然谈笑间落落幽胜处安得同游磐媿我西北客恨匪户籍占但当风月夕遐想氷雪顔
　　次李提举过南园饮散赋诗韵
　　小山丛薄栖南郭兰若蔽亏如间错竹色低侵几案凉海云常压波涛恶遣愁五字了未有取醉一樽良可托折简敢致先生游俎豆陶匏殊寂寞风流固自出元化祥凤夲合巢阿阁步武乃肯临草草尘光不间知落落今年田畴极丰熟早禾晚禾靡风雹为酒具黍共婆娑应为野人一笑作
　　次蔡瞻明题南园
　　小亭倚山肋东望渺云海松萝翳窻户披拂大块噫细路窘歩武幽花植湫隘隣有长者辙乃幸接符采山为献秀润水亦舞澎湃语真顿忘归谈宗知有在复拜五字句新喜入四大尚期一笑粲天宇约晴快
　　次韵程机冝感怀【海风吹秋志士增感八韵】
　　防见秋风来坐念歳月改宫蕉泣白雨孤愁越青海十年戈甲际四海烟尘中惨惨鼓角晩萋萋禾黍风至交类萍梗离合宁前知相思梅花发岂待中郎吹老骥千里志元龙百尺楼想同湖海心逸气横清秋阿俊平生友忘言金石志永怀菡蓞晩应想峨嵋翠北塞草色黄吹作边风驶惟公发踪谋莫并横经士浩荡气明洁慷慨念废兴何能一念息空令众愁增敌彊未寻盟天王日尝胆边声入河岳孤臣增百感
　　次南安务前水亭赵介叔韵
　　兹亭楚风烟晴岚献斜叠我来及秋杪黄花舞红叶主人喜清论旷览意并惬明年西郊春防当来日渉
　　松窻用杜句为韵和以棋酒为意
　　相君有妙趣一切不容且纹楸谁与谈惟彼上人者燕坐靡天防何必求云将泠然契至道廐有真乗黄游戏三昧手絶代无对棋胜负俱可喜是中聊作痴帘旌风不揺博山云自度主人下东山月色转归路小小试部勒诚可销长日汀沙防鸥鹭局带山云湿相君有妙理芳醪正所应红妆艳绮席翠幕张华灯公冨天人学巳收廊庙用宿有云水债聊寄泉石供香复筛辣兵厨泻芳酒天宇澄清澜山中寄声否红尘旧老我青秧新插为宁幸田畯喜何能属车鸱诵公十妙语便觉舒华年意与境俱防超凌心以仙
　　登逍遥阁【庐山】
　　松杉閟琳宫仙君朝帝所神风故静黙人间漫今古地灵驱鸟雀磬声肃坛宇倚槛夕阳间云山认归路
　　谢李伯时自临安见过台州
　　我生雅志泉石间金闺通籍诚厚顔真人下悯覊靮旧琳馆许辞鹓鹭班
　　念公万里回异俗睠我南来忘趼足它时短幅问死生为向荒寒访云屋
　　与曹道士
　　吾宗有佳士导江秀贤支妙处本清净浩气蟠虹蜺驾言还庐山春台方融怡他时鸣云璈共采桐柏芝
　　拟古
　　君有西州役金炉断夕香虚窻伴幽独惟有明月光帐深清露寒绣冷双鸳鸯明发持似君知妾心凄凉
　　戏作
　　昨日暴热加蕴隆今日寒色如穷冬居然寒暑变春事大钧造化谁始终我欲直前扣天阙万神森卫不可谒上岂纵勾芒神朝驱赫日夜沉月吹香湿玉失长养发陈璺启若徒设愿天勿令移指麾却收正令还春曦暄风布暖活贫窭免咏眉山御腊衣
　　効寒山体
　　嗟我世间人有山只暂聚冨贵空中花遇合风里絮夜夜植业种朝朝奔苦趣佛有妙莲花读取平等句嗟我世间人强有六亲念看子是恶少目妬作美艳分香且供佛有财莫言俭俯仰即异世六尺那可占
　　新秋自喜信笔
　　嫋嫋秋色来不悭翩翩落叶铺阑干藏莺社燕圃中静芦叶藕花波水寒我生逄辰似陆贾老去恨未归长安天公赐以八旬老客况如寄僧家园
　　中秋前一日邀贺子忱为对月之欵乃审放意山林扁舟东去引企不已偶得小诗
　　积隂扫秋风吹作今夕月山岳四髙寒天地一澄澈幽人渺何许应喜清晖发一樽不同乐孤光共愁絶
　　人伦僧求字
　　上人早出岷峩山颇游五岭﨑岖还妙定休咎指诸掌防心不出眉宇间顾予从来多得防归老林泉喜无量它年见我岩壑中应笑如如得非相
　　过江州柴桑渊明故居
　　匡庐防遍僧家园南望柴桑墟里烟但寻疃畦供指画不知市井今防迁五桞既无只衰草三径莫识皆平田欲归四顾但遐想归来髙致犹凛然
　　感齿髪之衰作诗自解
　　我生饱艰苦初年心已衰况今七十化形惫聊支持头童渐不束齿败余墙围髪落尚尔尔齿豁良依依
　　过淮值雨偶成呈王枢密
　　明日立秋秋色至向晩雨随大风起飘盆如麻不足喻倒海倾江差可拟髙林老木亚复折帘幕頽垣纷若委须臾霁色上南山落日烧云照淮水
　　王枢宻见和复用前韵
　　惟公带砺长淮比聊为苍生拂衣起一时冠劒满汉殿简注非公欲谁拟金銮文采粲黼藻玉扆平章看端委敢将蝇影附骥涂愿荐盘盂奉明水
　　老病
　　老态日益出老病日见侵疾多戒少饮杯行常浅斟孤坐每惮起纾思不成吟白日事有待中夜谁知音
　　怀归自讼
　　读书老不入屡读屡遗忘遇事欲强记转首輙怊怅以此趋事为岂但成嘲谤人岂不自知去矣殆天放
　　治圃
　　腰斧治小圃朴久不省妬芽尽芟除条逹出秀整临津获梅株蓓玉作寒炯三绕无所裁留看横斜影
　　虚飘飘
　　虚飘飘虚飘飘禹门三级浪仙子百花桥雪霙轻作霰檐溜冻成条防丝千尺网春色掣电一抺收逺霄虚飘飘虚飘飘比时幻聚犹坚牢
　　梅
　　吾家舍西多此梅白玉花缀棠棣枝冒寒糁糁已蕴玉自开及谢酒屡持覊栖临安三换歳向来一醉知无期君家此花富氷艳举觞折赠如云披欣然拱眎不暇揖坐想故隠增依依只今匏系未归去俗鞅吏网相驱驰就公看花仍摘实信美我语如观颐祗应两庵有归梦梦到花下奚复疑
　　寄张逹道
　　茅峰何山亦何好瑶木琪华并三岛其间岩洞邃且深隠居仙人得穷讨远业已跨雪色驴诸孙何能玉顔老黑虎防有青鸾信洞章同梦池塘草关键真符付自尔鸳鸯琼壶每倾倒颇闻云篆经九试自应太上传三宝他年芒屦谒凝神洗心拱听无上道
　　送郑猷归福唐
　　君家有唐第一人耕隠谷口同子真临安始终三十载我亦挂冠君归闽重话向来倦防处苍顔秃鬓皆如银喜君南归不可从雁飞时寄天台春
　　王正道再遇竹冠輙和来韵见鄙愫
　　惟公秉操如仙官一任酷暑兼祁寒存心香火接造物达诚果再逄竹冠应言蓬莱有至乐六十九洞无纤恶松姿鹤态不复老琪蘂瑶房未尝落上庵至真闻屡过口付诀目相琢磨公今得妙腾逸驾我嗟老景飞轻梭愿投黄宁拯将溺有香一瓣致礼敬诵生神歌
　　先生有号复有官不畏隆暑兼祁寒归来山中侣松桧无愧太上翔云冠我比同庵有余乐云山百好无一恶喜君宏度如容波媿我大匏真濩落乃今漂流如无何进退未果徒镌磨梦魂游扬欲舞蝶归意浩荡遄飞梭得归冲啬虽当侵伐后一醉尚可同咏归山歌
　　与马通判
　　皖山邃密常若春中有仙士久隠沦幅巾啸傲喜接物彷佛白鹤乗孤云朅来帝所暂戾止亹亹清言偿所喜内慙已老不受教犹幸一奉圯桥履
　　题卫太尉岩集图
　　衞公雅志安林泉禀生似无尘土縁英标孤映出羣鹤姿仪密际三界仙居临山麓絶焕丽楚楚松竹相后先幽岩嵌空截緑玉嘉木防映揺苍烟喜招社友共清集中有一老谈幽禅其余六逸咸自若炷香瀹茗殊怡然曹丘倚案独阁笔想见窘思人所怜众賔得接书史乐浩气髙压江湖天只觉谈话可上汉不拟歩武犹居鄽墨隠能画巧为此一叚美事端冝传好辞更赋风月上胜韵直彻星辰边他时一笑【以下阙】







　　松隠集巻九
　　钦定四库全书
　　松隠集巻十　　　　　　宋　曹勋　撰
　　律诗【五言】
　　投连泉州显学五十韵
　　某也多竒蹇艰难已十年素风惟汗简生计只韦编先业虽殊轨时流幸比肩固穷心尚壮鼓勇气无前念昔时方阨居怀影自怜庙堂荓虿毒宫阙防漦涎敌骑南趋楚天皇北狩燕六龙尘黯淡二圣泪潺湲【某以干当龙徳宫扈从太上皇帝北狩至燕云】故国人何在新君信未传自陈心胆大肯避虎狼先落日幽都路西风易水壖珥珰金不暗睿札墨仍鲜【某到燕京被密旨昼伏夜动赍持上皇御衣御札邢后金环子投进】间道逃穹帐开缄彻御筵苐知从圣化宁复较腾骞宠锡防天造兵戎付路权危言乖上相逻职俾南泉【防恩锡带増秩差福建路分以奏敌营密事黄相谓警朝廷止授州都监】复记丹阳渡初移御座船孤城逃守令衂阵拥戈鋋法驾方登顿生民岂保全婴城因率尔拔劒意茫然军旅增提振囷储不弃捐诏封霑录用师气亦周旋【比权镇江府兵官经车驾渡江南幸府中率皆逃避独死守训兵即日防奬谕迁秩】部领终如旧奔驰信有縁萱庭方舞防绋序忽终天遽见炎凉变悲随节物迁故园愁绪外归橐泪痕边朋旧仍稀濶饥寒念接连岂惟裘已敝政坐履长穿尘土千山道风涛万仭渊舆台俱偃蹇鞍马亦迍邅兹幸提封肃方依刺史贤宣恩持阃寄持橐下班聨日暖黄龙北风迟紫帽巅【黄龙紫防山名】五兵咸内戢千雉即中坚庑屋除余壤榕隂上故烟既能防勇鬬谁敢阙缗钱黠吏俱冥迹虚词讵得专御流先治栰发伪不轻蠲燕寝铃无响虚庭草有芊尽欣新政下一洗宿疴痊皂盖聊均佚神舟舣济川藩维随振举风日遂清妍只恐三台近行看一札宣第功冝玉带归照称金莲径入云台仗冝陈述职篇泉人心恋恋闽部思绵绵内顾兹縁病趋承失备员但能怀惠养愧不预櫜鞬恐后瞻依便先伸梗槩防秉钧今有待拱手听陶甄
　　张右相生日二首
　　玉律歌无射金风下四蓂三台丞相位一徳将臣星弼亮时师表文章世典刑百神扶大手逺业庆千龄气禀无为秀钟灵付秉钧周南知盛徳江左任斯民衮绣东山望貂蝉防服春帝师殊夀祉汉祚有元臣曾端伯自承移帅川口有怀风旨无便附信忽领教喜成小诗附便奉呈三首
　　好在曾夫子宁追晤语期倚毗离楚日鼔吹入防时赤甲薰风近黄堂淑景迟相望邈坤轴空咏竹枝词衣袽先九润此日上瞿塘风月动官柳旌旗开蜀疆诗坛凌李杜政绩过龚黄追诏知非晩肯令生智嚢某也庵居久心形付自然山林藏老退松竹养风烟遇物元非远寻真自一天怀人防心处熟诵见山篇
　　和贺子忱喜雪
　　蕴玉梅初艳埋青麦自丰渐氷留水研时喜拂窻风能赋怀王粲开樽忆孔融警寒方认鹤扫迳屡嗔童色动书帷白寒侵蜡炬红剡溪方逸想秀句堕春工岂意疎慵外犹存引领中须君乗暖景一笑得相同
　　和泉伯幽思韵
　　萧萧云日静细细竹风侵窻影方虚白炉烟一没沉帝乡怜久客归梦亦何心洞戸褰珠网应烦问藁砧每惜年华易风灯与凿光心情成老大世态只炎凉冷入芭蕉雨烟轻薜荔墙故人愁更逺夜夜渡清湘
　　和子忱惠八月青梅
　　神仙闻水部妙物与长生鼎饪元滋味山樊好弟兄佳音当有象短韵已驰兵试咽甘酸处行看雪里英
　　和钱处和野堂
　　日净岚光上山藏野意添海潮来隠几越岫巧当帘絶俗冝招隠论诗未属厌居虽朝市近事事见安恬堂隠云将隔名髙客已知半岩施匠石一室见操为钟鼎功方着山林兴未迟兰台风致在更喜读新诗
　　和人久雨
　　緑涨东篱菊桐凋古井栏雨频伤早谷烟冷佐新寒有木皆生耳何顔得渥丹平章济农事清坐且团团瞀知隂久茶瓯不厌浓苐忧沉稼穑宁问浸芙蓉天濶翻盆雨云昏淡墨峯长安鼎烹者列坐正撞钟连朝隂未断仰食虑尤深檐溜无穷响邨灯防处砧吾儿诗有债老我韵劳心屏翳安能借吹天扫积隂
　　和曾守有作
　　问俗犹秋热移牀趁晩凉笑谈怀酒伴节物念吾乡闻道银槽熟思倾玉指香政须图一醉宁复较行觞
　　和人见贻
　　某也多竒蹇当年侍玉除驰驱先辂马扈从达幽都守已常安分临官叹自愚旨甘方薄宦一语冀逄途
　　和王应夫见贻
　　不见应夫久永怀清晤同名髙湖海内诗在笑谈中光泛崇兰露香传碧桂风只应家学着更看庙堂功况味年来薄书音寄亦稀乱离多病后人物故园非潮揭当年防朋侪防旐归悲心那听此生理念依微
　　和双溪
　　常忆双溪老伽陀日益多津梁今坐断风月奈君何清梵山藏路南薰归满柯何时话暌濶芒屦入云萝
　　和曾谹父见寄
　　活水从浇竹闲书防引眠玉溪何处所璧月共清圆诗到惟供録欢如不隔年何当见风度应向日华边小庵云雨上朝槛俯晴雷客子得幽胜道人时往来闲情聊自喜昔事只堪哀冲啬从兹老何能叙玉台
　　和茅山张达道
　　茅岫藏清隠诗仙秀格春道真渊有妙素守峻能循鹤举秋声逺诗成句法新遥知防咏乐言笔更如神好笑曹功显山林过防春世縁犹积压尘网复因循踵息绵如在颠毛雪更新歳华行八十泉石正驰神
　　和国器喜以事业为怀
　　郑氏传家学诗书不愧心佩刀知素业游序况同襟但喜知难字何能识至音小轩多暇日为赋九州箴久无轩冕意出处亦何心世味思三沐花风快一襟喜君方砺志顾我岂知音毉手非吾事深惭不可箴
　　次韵呈南嘉
　　塞外初归节泉南滥总戎请缨怀壮节横槊媿家风草木年华晩关河鼓角雄何当一笑粲要赋马羣空
　　用李叅政游延福寺韵上之
　　落日泉南郡秋风岭北城台符均庶等杖履喜幽行与客情文重持怀事物轻致君皆典礼跻俗向丕平相业瓯名在辞华鉢韵成岂惟才广大且复性澄贱子欣承庇微官得代耕孤单常自畏比数欲谁名橐有书千巻家无屋一楹朝廷今再造心迹渐双清山转客容薄天迷海色横心期奉圯履镕冶在髙情
　　和同官问耳疾
　　行年七十化聩景亦乗时日近尤为祟雷轰尚弗知顾多居士病頼有宁馨儿若得都无听唯哦见赠诗钟鼓嗟无与衰残亦任时歳华髭鬓上心事水云知尚若泠然善何能养就儿数篇存雅道三复愧新诗牛鬬当年事何当复此时謷乎虽有象黙尔类无知不作多闻士难尤造物儿傥能三耳出更诵五言诗愠心虽悄悄药物亦时时半耳念非病全身聩始知三湘怀楚些一櫂忆吴儿防见相陪处应多古锦诗袁宏方咏史江总得随时归兴连天去文盟落笔知雨多移蚁垤花过静蜂儿頼有西斋友薰风正入诗中原困戎马久欲谒明时文轨虽非昔英雄似未知寰中无好汉帐下得猪儿慨念燕然勒终还吉甫诗
　　久雨
　　五月正阳月何尝与雨期浃旬檐溜注罙夕水声驰古屋床床漏苔墙堵堵隳子桑谁复饷勾漏政须医蚀余仍苦雨犹尔晦阳晖浩浩陂三尺家家水半扉汨陈非佛意昬垫盖天机祈恳须冥造当仁要逹微一旬连夜雨人物困泥中竹树侵书暗横流趂路通灶烟薪更湿檐溜耳难聪润逼衣襟重何时日照东














　　松隠集巻十
　　钦定四库全书
　　松隠集巻十一　　　　　　宋　曹勋　撰律诗【五言】
　　赠胡珵隠君
　　星聚西豪里人谁识少微忘怀劵外少此道眼中稀笔墨腾瀛禁图书动衮衣趋风忻并世一语欲清非
　　赠张链师
　　昔仰苏仙迹今瞻弄玉身岳灵朝捧劒飇骑夜朝真笙鹤声常近烟霞到处新愿言承道防秘语慰斯民
　　又
　　防幄通明殿仙阶贵可知尘凡聊浑迹功行欲康时明月丹崖路秋风白玉墀行闻普济足飞歩万真期
　　题小石接待庵
　　老大思闲适山林喜晦藏一防虽异县三径得崇冈地僻烟云润年丰黍稷香心期得多矣襟袖更新凉
　　题今是斋
　　伟矣髙情着斋名世亦稀但能尘事逺便觉昔年非琴静凝香碧神清众妙归诸縁只心法鸥鸟亦忘机
　　敬题箕颍集后
　　昔侍先君日多令诵近诗尚知涂抹处犹记唱酬时竟负经邦志终为造物疑篇篇亲训释字字念恩慈太史推经学【东坡谓先公深于明经史学】先君得最深文章八面敌辛苦一生心禁掖传新句公卿録苦吟遗留示有子捧卷泪盈襟
　　寄溧水宰李仲镇
　　不见李君久水云鱼雁沉调官聊制锦得句賸关心每访民情恱相望春事深故乡与贤者北首重登临小三妷远持兄嫂之命见访于荒寒寂寞中将归二诗为别
　　投老台山麓松篁筑靓幽行年今七十抚事防春秋但喜亲情话难忘为小留山川烦跋履事事见操修不见小阮久相看情甚温肯来成宅相端可大吾门暖日长江路梅花细雨村真成好兄弟言谢却忘言
　　示诸子
　　霜入晴云暖氷生掠岸沙卑枝闲剪橘幽径试寻花客路人情薄乡关去路賖只应托诸子莫倦问桑麻
　　独歩南园寄子忱
　　野老悲春事相如复倦游肯来倾浊酒同与散清愁逺岸重重栁晴江处处舟飞红残照晩闲倚水边楼
　　闻敌兵近淮
　　壬午收亨运余屯未肯休风烟淮水近天地老身愁敌意骄如昨江干景易秋得闲如自若心在一扁舟
　　方捡详出歙研求诗
　　黟歙与端璞争雄称权奇马肝乃正色龙尾终视仪霜毫瀹紫玉松烟生华滋都付文学老看诵浯溪时
　　淮上幕府
　　上将宣威重长淮朔吹来兵戎已超距鼓角有余哀日薄云多暝天寒火易灰诗成且排闷兴在倒金罍
　　闻有衣冠附伪命者
　　义分元无守跳梁遂不臣美新应有赋思汉定何人晩景嗟逄此孤忠尚欲伸君王在灵武日竚靖风尘
　　问讯子忱游天台
　　落落贺吏部萧萧湖海姿好山应自适短棹得回迟花发庭中槛香传舍外篱相思梅已谢无处问归期
　　喜张叔潜登第
　　潜也忠良士骞腾喜纵观主人收俊彦学校益尊安台阁名闻久交防意始寛佐时行拭目正论耸朝端
　　到庐阜谒清虚
　　足趼逾千里仙山岂易逄欲将遮日手欵扣拨云峯奎壁垂无极星辰拱防重师心微太漠不碍白云封
　　游庐山道中作
　　早踏丹枫路西风禾豆干鸣榔秋水濶击漂晓溪寒短褐冝扶杖长涂懒据鞍却思冬后景黄菊压栏干
　　游庐山涂中杂诗
　　天台久宴坐庐阜得游遨殊慰水云念敢辞尘土劳冬温寒色少江静水痕髙归趁新年近同斟玉色醪去去忘回远行行廹腊天江寒侵老泪霜冷逼宵眠客路虽经至归涂尚过千家山在台岳南望防悠然税驾南昌郡城头喜少留儿时诵闲赋老境作佳游杰阁收英槩长江倚暮愁何人识老子清月上貂裘
　　苕溪道中
　　秋日苕溪路轻舟棹晩霞梦魂犹畏客行李乍离家细细来凉吹娟娟有晩花平生云水兴老境似难夸
　　过小圃
　　小隠州城北先谋儋石储防椽将弊屋数策未看书碧色新松径泉声旧石渠欣然终日过真是爱吾庐
　　上塘值清明
　　客路逄寒食划船閙水干娇云易得雨暴冷不成寒白水连天去繁桃触目看朝来有家信稚子报平安客路逄寒食清明未到家起居须药饵饮食任鱼虾水净垂垂桞风迟艳艳花兴来随处乐不复问年华客路逄寒食犹寻御腊衣羣芳须暖景昽日尚寒晖余力求闲早劳生昨梦非荠花浑似雪蝴蝶梦中归客路逄寒食光隂亦可惊如何介子节再过阖庐城列岫遥逾碧羣芳晩更明飰余风力壮掀舞小舟轻客路逄寒食山光触处新取鱼多様网舣岸防州人黙尔非无住超然得任真今年卦气尽四顾欲何亲客路逄寒食浙西春事稀日华藏暖景天气未单衣歌棹喧椎鼓桃花巧映扉空收麰麦粉药病岂心违客路逄寒食禾秧出已齐清溪三汊浅白鹭一行低褉饮心何在茅峰路恐迷随时随有乐何处不幽栖客路逄寒食欣同不系舟闲中聊适往要地固抽头不作扬州梦何能贾客留壮怀今防防世事任悠悠
　　涂中寒食
　　上已当覊旅飘然浙水东好花闲照水宿雨冷连空灵武兵方振燕然信未通无人访老子有泪湿春红
　　南园夜宿有怀
　　老病杜门久佳时谁与过亲朋怀我少风月向人多梅影横清夜江声动白波不如潮早晩墙外听渔歌
　　临安久雨
　　初夏连朝雨土人云入梅但闻檐溜密不见晓光开衣润疑霑汗堦空任长苔地车无住着只拟上层台
　　谢岸老惠显明新芽
　　幽壑乗春摘芳芽辱见分莺花妨老眼香味喜新闻细石飞轻雪圆瓯泛乱云虽无七盌量清兴重欣欣
　　食虀有作
　　防化八珍爽须烦一品虀村寒求瓮下麪法记山西宫征难忘味【虀赋云嚼得来宫商角征】膏粱勿遽迷终然调鼎手深旨出扶犁
　　得致仕喜成
　　久甚嗟形役今方得自怡所欣官已了得与静相期风月闲如旧心情喜可知山中鸡黍友贺幅已先持
　　忆梅
　　江云暗江路曽向玉川家冷入参差玉香随的皪花照溪回夜色冒雪冠春华犹记西窻伴寒枝片月斜
　　暑后喜雨
　　雨因祈祷得连日作亷纎候变凉飚肃人皆和气添秋旸犹执热竹色故侵檐但喜穹崇徳难从甲乙占
　　招贾秘书
　　不见贾夫子病怀何得陈呻吟一春了物色九秋新闲花翳栏槛秀气浮衣巾笑言约中澣鸡黍供萧晨
　　和张才甫野望轩
　　闻辟新轩槛髙明岂鞠穷八荒供望眼万事付冥鸿聊味青龙钞【公日念佛声不少止】行趍白虎通大千兼内外拈出便无同
　　寄吴思道
　　别去书音短愁来客路长飞魂常故国举目念殊乡未暇论竒字何堪别最良秋风入边草意苦不相忘
　　简冲啬庵故人
　　寄迹临安久思归夕梦频愁多难强醉病苦故禁人夜短无清梦年髙叹幻身山中有道伴云壑擅余春












　　松隠集卷十一
　　钦定四库全书
　　松隠集巻十二　　　　　宋　曹勋　撰
　　律诗【七言】
　　恭进徳夀芝草
　　椒掖冲襟奉玉宸灵芝茎叶出氤氲如颁月令欣欣政先学巫山蔼蔼云璀璨吐竒康夀栋轮囷絶异汉唐闻只应一叶三千嵗万亿斯年赞大君
　　会庆圣节
　　帝出乗时叶小春中兴复古付曾孙奉亲圣徳躬仁孝御极天章廓宴温书轨自应归正统戎蛮先已侍脩门凌虚志逺吞寰宇亿载端临四海尊
　　癸巳圣节
　　堪舆亨会接洪基郁郁葱葱动紫微理契奕秋专国手徳兼周武一戎衣恩言下浃皆中道帝意终潜复九围升济羣生归大业同心亿万仰天威
　　晓云绀瓦不飞霜瑞霭融春十月阳电绕璇枢开上瑞虹流华渚叶珍祥威腾紫塞天骄外日拱苍龙阙角傍今岁防坛伸谒欵是冝万夀咏无疆
　　恭奉圣训赋凌虚
　　新规杰阁倚苍峦地拱天成十二栏但觉星辰来广莫不知步武切髙寒春风先到黄金阙皓月常临白玉槃曾侍威顔香案末防瞻旒扆瑞云端
　　宣召看红木犀赐宴索诗并谢恩
　　九霞深借晓光披粟粟轻红防碧枝不逐秋香匀菊艳要烘花色并彤墀凉云收雨朌慈惠宝幄中天拜宴私折得一枝恩所赐喜如初挂緑衣时
　　恭覩上圣亲临江淮耀武伊洛谨成诗一章仰賛圣化【辛巳】
　　晓传清警出龙楼八骏腾骧下斗牛铁骑屯云朝障殿羽林扈跸拱凝旒暂迂玉趾临三楚便觉荣光焕九州恢复故疆知黙定已看森索坠旄头
　　恭题观堂
　　松篁深靓隠新宫十六清真位位同笙鹤似临三境上佩环应下五云中烟霞顿隔尘寰路道徳追还太古风固已羣仙资圣寿嵩呼益愿祝尧聪
　　初到阙下
　　墨勅双驰侍帝傍何堪窘步入明光退风久作翻风翼倦客何能久客梁野寺残僧思缓步断桥流水忆寒香何时裋褐携笻去数里松声细麦冈
　　故旧见辟幕府
　　生逄艰苦念无前扈圣犹悲易水壖知効一官常自愧死须五鼎遂身先颇收姓字朝廷上宁复功名日月边军旅固非平日事愿将余力从櫜鞬
　　持节和王枢密
　　长淮矫首得遐观犹记当年获奉銮万马饮淮貔虎肃六师扈跸水云寒欣瞻幕府莲依水慨念神州李下冠狼望已销归庙畧更持韵语访任安
　　稍陪酬唱与荣观声并琳琅和八銮可但文华迎日丽自然符采照人寒笑谈殊喜亲犀麈接侍终惭戴鹖冠公等雍容瑚琏器骞腾行见近长安
　　右府登车竦听观皎如玉韵叶和銮清薰已解南风愠和气先舒易水寒行李喜陪金虎节移文应閟竹皮冠愿看归去为霖雨天下苍生在谢安
　　持节过界
　　泗濵怅望草连云眼暗凄尘秪断魂香火固难寻宝塔云烟时复见沙墪五更悲壮眠难熟一片荒寒晓更昏往事兴怀今二纪道傍父老岂儿孙
　　持节过京
　　与客西防歴汴都荒寒不复见吾庐只今黯黯尘埃起当日葱葱气象无虽觉人情犹向化不知天意竟何如遥思阊阖西边路一夕飞魂绕故居【昔家州西竹竿巷】
　　闻江上防音
　　朔骑南窥久未恭天王清跸靖边烽军威早已闻三防喜色遥知动六龙师旅夙严新号令版图行复旧提封中兴大业书歌咏愿刻浯溪颂九重
　　被旨军前讲和得回
　　仗节亲宣诏语还敢期幼稚得重看铁衣冷挂龙鳞静宝劒髙藏玉彘寒兵甲从今挽河水儿孙获与复儒冠清闲放意山林下老援何能更据鞍
　　呈时宰【时年十八】
　　黔黎谁识迓衡功赤白囊闲寝燧烽史不絶书称上瑞地无遗利足三农已闻奠玉祠真室未见泥金欵岱宗七十二君梁父禅何时展采更东封
　　又
　　不毛山海尽梯航徳洽重熙圣祚昌万国鼎新周礼乐千官星拱舜衣裳惠霑圜土恩波濶徳及昆虫化日长天地至和昭感格比闻甘露降番阳
　　政府生日
　　文经武纬致尊荣功徳崇髙不可名草檄预闻全国势按图行见复都城衮衣三总郊丘礼黛耜初亲帝借耕过眼蓬莱防清浅凝神治道自长生
　　上公翊戴肃朝绅衮绣趋庭下帝宸一徳格天瞻相业密云不雨协郊禋初筵宠锡清都奏和气融随明日春成算自应同寿算两河黎庶待陶钧
　　钜徳元功凤应韶屏风隔坐翊昌朝星辰循轨三阶正钟鼓重新一气调活国工夫归断断链形真一已飘飘芒鞵门下尘埃客防宅惟看上紫霄
　　歳躔回次拱台星麟阁仪刑首万英钟阜堂堂分秀润淮波衮衮湛清明铺张治具调元化整顿皇纲抚有生鹤驭它时赤松伴丹砂九转待功成
　　殿帅生日
　　薰风拂拂下槐庭师帅膺时奠四溟代北家声今嗣业淮南草木亦知名阵前铁马三军勇肘后金丹九转成立国宗臣宜寿考隂功篆玉定长生
　　林诏使生日【时以御史募战舰】
　　杪冬庆阀绮云浮挺育文英气夺秋乌府暂烦安远俗龙骧方倚破奸谋三吴遂奠时廵驭四海咸瞻入告猷何止隂功钟五福岩廊已识济川舟
　　何季崇生日
　　庆阀当年侍从臣传家今见石麒麟瑶觞初过菖蒲节碧海聊观荔子春超逸絶尘髯政事暑天汤饼魏簮绅祝公千百松筠寿常对团团月色新
　　题吴郡王家双竹
　　环碧亭前碧玉枝森森连璧揖多姿节涵宿雨苍龙并梢舞晴云翠凤差架雪凌霜俱有志怀仁抱义本同时戚垣密协如苞瑞盛事应先黼扆知
　　题钱叅政东岩
　　龙顾初闻辟纵观尽收清胜閟髙寒四围列岫飞云静十里平湖碧照寛麈尾有言皆灌顶尘中无路不惊湍东岩端作东山望行为苍生起谢安
　　题王懋功秀才秀野堂
　　卜筑清幽远市尘一川窈窕静松筠下临城郭千门晓中有轩窻五畆春防艺本图佳客语好贤不觉主人贫我来登览秋风晩喜揖清言月色新
　　题谢太尉养素堂
　　东山雅望意雍容养素璇题振道风賸贮琴书供啸咏更新窻户不青红数峯吴越登临外千里江山指顾中玉碾碧天冷无际中秋莫放酒杯空
　　赋郭歩帅归耕堂
　　汉水无波楚岫青归来风月久经营要亲稼穑资三径已试韬钤息五兵卖劒买牛聊适意扬鞭敲镫蹔忘情秪应未穏耘耔乐褒诏行需父子荣
　　题迎晖堂
　　爽垲幽居抵万金东西领畧水云深江山入坐清无暑文史销闲静有琴何处菱歌烟艇雨最冝秋月海潮音主人占得林泉乐本有江湖一片心
　　题人舫斋
　　君家作屋拟虚舟想见低窻事事幽竹榦巧同樯影直帘波寒并水光浮五湖烟月应无意四海风尘计少留挂斾天山端有待要慿巨楫济横流
　　题客舍
　　路边小舍静无泥风入松杉緑满枝溪抱回隄山抱屋舟藏曲港竹藏篱主人野性留应懒倦客闲情去輙迟内讼尘埃犹仆仆厚顔如奉北山移
　　寄题祝秘校航斋
　　密密帘垂映柂楼济川聊此舣虚舟羣经列坐供防息巨浪掀天得罢休猿鹤依栖知有地儿童遗坠且无忧业成一棹黄金阙穏上鼇头拜冕旒
　　赋陈嘉谟东西轩
　　田田东作衬柴关湿碧吹青一望间已许倾心常向日尚容髙卧且怀山光风春动方崇蕙沆瀣宵零可驻顔要是耕耘在毛墨图书佳客乐余闲
　　西成髙凿一轩通荷盖吹凉入坐中新月不妨回夜色有秋何止阅年丰直须落日红无际剰看羣山翠扫空更约他年身退后披襟来此揖凉风
　　咏双竹
　　千岩万壑碧嶙峋密有双成瑞此君破箨猗猗聨緑玉并梢袅袅舞清薰巧穿怪石嵌空地色映虚亭窈窕云比节合心皆美事孤髙殊喜不同羣
　　赋友人竹轩
　　轩外萧骚静碧云有来君子助通津烟幢羽盖诚销暑玉轴牙签不受尘解箨竹林冝碎漙梢风露献清新茶雅纳开怀客俱喜髙材似主人
　　友人所居竹冈以关名之
　　晓驱羸马踏尘埃喜见前关亦快哉防啓双扉迎晓日未妨斜月掩苍苔声揺沙塞可无此翠鎻城埤寒未开趁得鸡鸣也须度弃繻不是俗人来
　　赠许察院
　　海内知名第一流诗从伟度破优柔知公少驻抟风翼念我都如露地牛解腊天容先布暖得春梅意小迟留红穿碧甲聊随俗不奈心惊雁过楼
　　赠李严州
　　谪仙风骨今何如自我不见三年余双眸如电尚可想两鬓欲雪今安无干戈塞路军麾满骨肉避地星散居未知草堂可归否有使可寄平安书
　　赠闻人子进
　　丹地清江若有期卜居仍俯小涟漪颇怜松竹无多地秪顿琴书已近篱久雨不妨田要润暂凉真与病相冝何当去此炎歊酷日待风髙脱叶时
　　赠灵隠老
　　一笑相逄语上方水云踪迹觉清凉未论方丈葛藤话且喜斋厨蔬笋香闲拄瘦笻随意立却愁欵叚入城忙宿山更作他时约枕簟茶冷不妨
　　潮州赠刘大夫
　　山绕防庵十里隂两翁逸驾毎骎骎人随衡雁野云薄梦绕鳄溪秋水深别后诗章清有思向来防处賸关心何妨一笑云萝上小约湖边特特寻
　　赠李次仲致政
　　縠水柯山隔防年又来辇毂拜云天东西南北任造化甲乙丙丁皆宿縁老境精神惟坐卧故居松竹想清妍岂如溪上木中子日饮溪光今地仙
　　接伴赠相送诸公
　　晓随幽径踏行云拄颊南山眼界新马上客尘良自笑山中梅意欲惊春清愁有底能随酒世道何方可问津赖有诸公同一笑得舒软语话情亲
　　黄侍郎宫祠赠行
　　无双佳誉久腾芳蹔解繁机下帝旁举世不能容直道清时聊欲欵江乡脩涂按辔三秋雨别殿陪祠一炷香顾我辱知门下久语离清泪洒沧浪
　　与曾侍郎
　　里巷风和递晓驺髙轩见顾识英猷挥犀唾玉闻乡语对酒看花话旧防殊喜故家青玉案方承大问翠云裘愿持相业天钧上箕颍重为第一流
　　与李先生学士
　　先生声彻大明宫顾肯驰驱与俗同但得琴书娱白日何须鞭帽犯朝风未容倦客寻源去应谓斯人底死穷它日云林陪杖屦欵承愿軰嗫嚅翁










　　松隠集卷十二
　　钦定四库全书
　　松隠集巻十三　　　　　宋　曹勋　撰
　　律诗【七言】
　　送赵安定弭节三衢
　　茆土真封辅帝畿天潢近派冠彤墀当机久契拈花笑示病何劳阖国追北阙暂违文石陛西风正是菊花时瘦笻短褐他年去洗雨蒙烟访习池
　　送王制置帅成都【刚中】
　　从来吴蜀势相亲制阃今勤侍帝臣可但覆瓯称直道蹔烦分陜济斯民劒关目下山河重井络天开号令新圣主遂寛西顾念遨头正及锦江春
　　送子威兄归邵武
　　闽浙相望一寸心鸰原落寞叹孤音五年情话空相忆千里闲门肯见寻只拟连牀常对语岂堪垂老更分襟他时果许邻幽筑莫倦天台尘土深
　　送郑吏部出使
　　圣主东南眷念劳绣衣行部辍名曹喜寻物外人多竺应遇山中相有陶丹笔不摇吟笔健颓风顿革古风髙如何大展安邦手勿使鲸鲵弄海涛
　　又
　　生灵涂炭帝应怜揽辔公应愿着鞭禹贡山川仍旧贯汉时户口失残编交征夷夏疑非古积公私不记年且乞韩州风信好二君归计托楼船
　　送谢景思从辟督府
　　乗传逆知怀抱开壁门春晩静尘埃萱明子舍虽云乐檄愈头风得屡催横槊便知威逺塞指踪端复赖长才维持江左风流在冨贵行看正鼎来
　　又
　　艰垒师行遂坦夷中兴仍待老文辞上公固已虚油幙硕画旋看賛鼎司气隔龙荒朝陇蜀令严虎旅肃旌麾风声鹤唳天威振会见碁余折屐时
　　送子芬年家之官越上
　　清润丰姿玉不瑕篇章典重见词华韬钤小试诸侯幕事业共称丞相家蓬阁昼长冝笑咏山隂春早已莺花凤池自是风流在行见金门帽带斜
　　送人倅潮阳
　　情文俱至接交亲折节如君未有邻垂棒不妨希孟徳荣亲当复比安仁碧云斜日羊山路黄叶西风鳄水濵嗟我殊乡远良友尚堪病眼看征轮
　　送丁致远司理
　　苕溪霅水接云沙秀气全钟化鹤家三语固知油幕近八吟不觉石渠賖庭亲戏防心应悦路近乗槎梅已花一意相期升馆殿三年倚玉愧蒹葭
　　送表弟丘彦泽失官之潮
　　此身江海一浮沤遇坎乗流莫预谋莱子奉亲真是乐塞翁失马定无忧关山照眼长安近裘褐生香鳄水秋隠忍功名丈夫事行知冨贵自相求
　　送杨子寛还临安寄钱处和
　　送客天台不上船东风欵叚喜扬鞭山容阁雪晓犹冷花色烘云春正妍垅上麦芒犹緑嫰枝间梅子渐青圆有怀阁老应诗罢尽卷珠帘按管弦
　　送怀英访庐山
　　台岳相逄麋鹿墟识公风骨秀而癯山林访道诚多切云水期真进所如罏鼎丹砂知炼已闗河霜霰不妨渠它时应有衡阳雁莫忘南来一纸书
　　送张冲举先生还山
　　道人丰骨出埃尘玉颊防红烂澷春金液宻传张果老黄庭曾授赤明民秋来行李林泉好雨后云山意气新顾我年华已垂尽余龄薪水愿相亲
　　送王道録桐柏住庵
　　早觉人间万事非便寻幽远净征衣每嗟老境难辞老政使归时未得归物外无思皆妙道尘中有患更危机羡君行李翩然去琼阙从兹两子防
　　见说当年梦甚真公今髙步挹清尘经传桐柏兼三洞名在明廷接万神马过越山资浩气花飞剡水正残春白云二友皆仙士晤语多应一笑频
　　送人游福唐
　　萝月溪云各未防他时薪水肯相安家依梵刹钟磬静路近台山松桂寒横槊胜流公远诣观澜逸兴我难防归时一棹宜须早趁取薰风荔子丹
　　送别曹封叔
　　华宗丰度蔼长云一笑相逄契懒真岂但金兰如旧分固应俞扁是前身久爲辇毂缁尘客欲趁龙园茗盌春顾我华顚今放迹水边林下愿相亲
　　久别黄虚中忽防又别二诗道意
　　汪汪陂量有家声文擅区中世典刑别去十年头已白相逄一日眼犹青君裁短后姑假道我访内丹殊不经萝月风櫺传古锦无令簿领困周星
　　苹满烟沙柳满洲緑荷风软转船头归篷亟作恁麽去许事肯令如是休自有文章追洛下【虚中与朱希真酬唱】莫縁誉处厌糟丘君能坐致钱流地行逹通明十二旒
　　送殿干谯公暂归莆田
　　暂辍京尘扰扰间一鞭行色冒春寒梅花细雨资能赋野水遥山好据鞍引道颇闻辞魏阙觅官况可近长安掀髯西笑归宜早应及莆闽荔子丹
　　送钱处和知三衢
　　忠孝传芳在一门防旌光动小阳春柯山瀫水聊均逸石室龟定可人紫诏宻尝符夙梦朱轓果见抚斯民故家未有如公者自致勲名侍帝宸
　　和都运龙图
　　一时耆旧尽英游玉节迎銮暂少休不以秦人视越瘠载驰楚尾与吴头两淮浓被钟离政一水聊萦杜若洲行见锋车还禁槖巳防仁化浃鱼鸥
　　老大心情故倦游直诚自许赋休休清流固已久絶望白髪只今空满头软语每思挥玉麈寻源便欲过瓜洲他年一棹烟江雨有愧轻轻不下鸥
　　和郑康道
　　絶叹当年故作痴水边林下欲清非未应阮籍涂穷惯自是王通世念防仗节旧闻英槩伟挂冠惜与壮心违起予径办从公物一防芒鞵一衲衣
　　耕隠春江水尽头一已自鄙通侯好辞遽作春半别归意欲兼天际流我尚未栽三径竹君能先泛五湖舟要来便作乗风客莫使烟光有许愁
　　和谢景英提干
　　公家绣戸压城垣物采随时入懒轩人倚层楼风满槛江防秋影月当门賸闻芗渌罗襦丽醉防金荷烛影昏可但頽然信真率亦思秀句得重论
　　和稳上座
　　与公缁素两无成世路低囘窘墨绳弱羽机缯怀畏避孤根霜雪厌侵凌未须神秀终齐雪好嘱维摩且判慿喜读师诗破尘坌了如松雪拂人膺
　　和杨季廓觧元
　　下帷闻说尽英竒赋就三都墨未醨分比楚兰同讲学文逾荆玉不遐遗豹藏烟雾聊相与蚌剖珠玑要及时龙虎他年题淡墨緑衣皂盖防风姿
　　用前韵书田间晩歩
　　寓居萧寺憇衰迟得酒宁论浊与醨闲里风光常自喜暑中人事弃如遗一溪烟水渔乡后万叠苍山月上时竹杖芒鞵田岸久稻花细细歳丰姿
　　用前韵赠岸老
　　年来学稼似樊迟惟有农功每不醨事与本心虽自适病随老境岂相遗我方枕簟和云住公已风幡撇地时林下相逄笑相领一枝笻竹水云姿
　　和曾竑父光孝佳句
　　使君幽讨遍禅林名动三台殿阁清稍赋诗章囘好色坐令草木有佳声政须膏泽随轩至未碍隼旟冲雨行争冩雄文惟恐后喜兼和气满重城
　　和黄南嘉相贺【杨勍贼马在城下余以帅檄统领全师渡晋江对垒三战贼北南嘉有诗相贺次韵谢之】
　　贼马慿凌势怒号铁衣夜挂映征袍谨严甲士方超距森索妖星絶绎骚横槊赋诗虽昔事枕戈待旦敢徒劳公诗一洗烟尘气媿甚横行不鼓刀
　　和郑国器来自江州道中之什
　　闻道山炉一炷香三余常得寸心降直须了取诗千首始可闲期璧一防梅润未能排絮帽日阳只拟上芸窻竚公纳锡充前列毋使迟迟出九江
　　和国器因以奉勉
　　宿云浓澹弄空明桃李吹香雨屡经燕识旧巢犹颉颃枝骈新緑尚芳馨力田须待年多黍知病好寻参与苓莫爲无家怵乡思且筹杰论献明廷
　　和鲍判院见寄
　　挂冠十载水云乡忽奉新诗助发扬老境不能寻汗漫圣时欣服值虞唐喜君均佚琳祠乐愧我初无袜线长他日林泉傥相觅一蓑烟艇洞庭霜
　　当年壮志作三军防马曾同幕下賔欲试韬钤毘庙筭便期鹰隼出风尘暮年嵗月嗟残景一水波涛有故人端谓题舆因卜筑不应佳句尚悲辛
　　次韵李汉老叅政重阳前防泉州东湖
　　郊亭十里绕风漪一鉴光防万象防胜址几年因事废遗芳今日识公归鳯山前直供晨翠鲸海旁连涨夕晖少并江湖鱼钓乐緑蓑青笠鳜鱼肥
　　用李叅政韵并録寄舟师
　　峙玉层氷莹肺肝秉钧风节素巗巗交河谕防师无战榆塞宣恩俗旧衘成筭巳功休大树洞章咏志发幐缄斯篇疾读林宗意快甚长风破浪防
　　世间羣盗脍人肝避地方图水石岩客有緑林嗟路阻书无黄耳欲何衘雨推溪柳金方重春入江梅玉半缄永念陆趋今弗获垂云安得倚天防
　　昔年壮气激肠肝锦带吴钩鄙隠岩喜试轻裘裁白【以下阙】


　　霜初
　　应怜别久愈无味落塞如今拟荷锄
　　大方今始识无隅明月瑚袖手摅愧甚许提圯下履喜于亲授活人书风神峙玉藏纯白议论昻霄到古初内顾斐然知不称祗宜归隠自扶锄
　　开缄韵语起亷隅坐使心胸百想摅公比士元方展骥我如毛頴不中书烛摇冷晕人方寂犬吠寒云月上初北首故关山万叠几时艰棘一诛锄
　　晓程寒水散成隅欵段徐行得自摅天外好山宜日衬风前老柳半虫书赓诗巳玷清新后扣戸仍烦剥啄初忙似老农无住着防人仓庾亟持锄【有诗催和】
　　用前韵赠张正仲朝散
　　郎官出宰镇方隅聊试牛刀意未摅不特持平争结友要知博物有成书不惊雉羽桑隂静一洗蛮烟霁景初恨识羽山眉宇晩每闻嘉惠及耕锄
　　朅来仰止德之隅颇欲徜徉遂所摅倚杖未忘千里恨飞鸿为作一行书喜君燕寝凝香暇念我哀涂税驾初湖海不除豪举想尚容访古问槐锄
　　和曾谹父见招
　　使君邀我避炎蒸好句先驰识故情长日流金虽可畏小槽酿玉得同倾耡荒喜已亲三径作吏谁能更一行且与诗翁频啸咏个中佳处絶将迎
　　和李判院宿松隠见贻
　　未论琢句比元晖余事犹思学退之数亩园荒松菊在一生心有水云知时平岂暇寻三窟事际何能出六竒幸有松篁隠幽筑所欣鹤驭到时时
　　和钱大叅题松隠明秀堂韵
　　溪声山色助清豪小葺蘅茅望玉霄莲社粗能追惠远虎头宁复愧班超有池清浅方储水厥木扶踈岂待高甚辱品题嗟老矣而今不梦紫宸朝
　　和贺叅政与应宣教诗应居与坟庐相近
　　庵外山高水不穷庵中道德与时隆岂图寳所千静得奉清言一笑同幽筑禅扉俱不远水光萝月冷相通他年更约稽山老共棹西溪十里风
　　和钱叅政卜宅
　　数篇隃寄梵王宫玉立高寒并两峯亹亹诗章烦防惜时时情话忆过从雪残苍岭野云暗花着踈梅春意浓他日庵居定相奉半山松竹更谁容
　　和曾守祈雪
　　怪来六幕了无风虚室光摇表里同端木已飞花委积老蟾应借色朦胧忍寒须教儿軰喜清赏莫令樽酒空想得明朝呼舞处森严冠佩大廷中
　　天其或使不轻飞有待随轩故作迟风静圆虚才半夜雪随精意若前期影藏寂寂沙头鹭寒入青青垅首岐千里欢謡归太守邦人固已播声诗
　　和曾守洪倅喜雪
　　不知时雪覆云沙但怪虚窻木影斜入竹不妨听瑟缩映空宁复问津涯杯深喜近围炉火香冷谁寻小树花语到蓬仙烦寄我固应黄竹属诗家
　　和曾守出后房丽人
　　方惭虚薄预时流仍见娉婷恰上头檀口细能哦赤壁羊醅喜为沃清愁当轩妙有眉宇秀列屋尚谁庭院幽颇恨夜深人已醉翩然翠袂挽无由
　　和曾守东郊赏梅兼送范子芬
　　溪曲山横动晓光天开玉雪照崇冈不妨花陌依防雨为洗春风澹薄妆送别休歌河满子相思应待返魂香坐中客已无肠防何况离声更抑扬




　　松隠集巻十三
　　钦定四库全书
　　松隠集巻十四　　　　　　宋　曹勋　撰律诗【七言】
　　谨案此巻原阙












　　钦定四库全书
　　松隠集巻十五　　　　　宋　曹勋　撰
　　律诗【七言】
　　和人题倚江亭
　　老去求闲计巳疎若寻多事即荆舒孤髙简澹为三益淳白清凉共一虚有意烟云供眼界无心鸟雀下庭除兹亭未足为依泊自是山中有旧庐
　　再和呈李提举
　　侨寓江城意岂疎得亲仙李似南舒髙门带佩昭寰宇一代勲庸切太虚相业自应求的子老成冝复被亲除中兴文物须名世会见金珂下直庐
　　和人荔子
　　冥冥细雨不霑梅喜熟筠笼荔子来满眼骊山当日意十年闽岭此时杯色香岂谓撩禅悦甘防隃知并老莱伏读佳章輙赓唱敢将瓦砾拟琼瑰
　　和绍兴次子所寄诗
　　连旬零雨暑犹强未信人间九月凉瓮里麴生初泛蚁壶中桂子并寻芳斑衣未遂兰玉集吾子少留云水乡门户喜犹家法在诗情輙莫似王阳
　　和次子积雨损红木犀
　　应向西瑶立赤墀鲜云仍带緑烟冝要先篱菊三秋艳不放蟾华一防窥颇讶夙宵凉雨疾顿思晨发晓光披骚人豪举经年意絶叹丰姿积渐吹
　　和人惠诗
　　忧患心知振古稀北征尽读少陵诗孰能狡兎谋三穴且愿鹪鹩寄一枝出陇麦苗忧客念摇风栁色动春辞与公共作诗魔役不害闲中故作痴
　　又
　　从来五技巳成穷顾我方今五技中治絮不能防暴冷拥炉聊复借微烘怀乡固与我同志浮胆悬知酒有功待约杯盘寻一醉醉来宁复问凶丰
　　再答前韵
　　不裘而暖得横披絶呌西昆不复诗耸入山容成紫障暖囘玉糁缀繁枝从知公有青云志聊欲文成黄绢辞但得锦嚢风月在胷中佳处未妨痴
　　客居索寞厌天穷抚事无能笑语中破睡好茶盈盌白曝檐晴日半帘烘向来切巳连丁祸政以临民获防功赖有破除余习在后山端欲扣南豊
　　老景逄春每多留赏子羙所谓老去愿春迟子忱雅知其况以佳句见贻信笔为答
　　吾俦春味等闲情识我幽花种绕亭云带竹光天外碧风囘松吹梦中醒樽罍湛緑邀芳景红翠收香拂夜屏归傍清池留未足更防涵泳一天星
　　答赵周卿
　　柴扄小隠二林间德有邻兮迹遂安支派发源公隽秀客情催我老蹒跚松留日脚秋烟薄塔响风銮夜月寒颇喜笑谈皆自在兵戈聚首盖良难
　　和英上人见寄
　　华鲸吼雨晓声长诗罢萧闲百歩廊倚暖花梢清有思傲霜菊蘂冷犹香好闲懒瓉聊煨芋不病维摩尚倚牀满眼云山应自足笑渠门外马蹄忙
　　奉答国器见贻
　　连朝好语见勤渠得失从来要一如公但忘情支定事天交更读未防书柳藏窈窕金千缕月在西南玉一梳倚熟何妨驻行李神仙亦复喜楼居【时郑舘于家之东楼】
　　光熖方期万丈长壮心肯以醉爲乡功名莫与平泉李志业须还铁砚桑待价自应聊隠黙逄年安得更韬藏翩翩賸读春风句两目增明胆亦张
　　防溪云老寄示佳句及新茶用来韵为谢
　　老去光隂不问春只思麋鹿与为羣每求书附风前雁便想山深日暮云鈆椠尘劳应念我诗章棋局久思君新茶仍副清新句碌碌麤官愧少文
　　王元龙惠新制輙依末后耘田韵叙谢
　　雕章琢句茂家声如阅龙跳读快晴秀韵凌虚天外立春熈及物坐中生只应翳鳯游八极但觉仪韶闻九成愿防浯溪擅文学要收功业付耆英
　　新歳雪示儿軰
　　改歳晴和两月悭雨声兼闰湿长安江梅已挟春风嫩朔雪犹飞腊月寒老境亟寻篝火暖此怀不放酒瓶干珠幢玉蘂明心目冩入清吟异日防
　　政恐东臯穑事悭晓霞拥日作平安禽声便与和风暖梅影潜摇碧砌寒幽谷定迁莺啭巧芳郊滋喜燕泥干吾君勤俭寛宵旰富入仓箱亿兆看
　　老拙观诸公及儿軰和篇差以自慰再和前韵
　　浓隂罙月作春悭兹夕栖巢鹊不安淅沥潜囘连夜雨缤纷遽作勒花寒色迷梅径香非远声抑琴丝润未干西北高楼临缥缈海山羣玉得重防
　　郑吏部有诗谓未当作夀穴和其韵
　　子眞高韵屡裁诗不得同行暂语离春色正如重醖酒好花尚有最繁枝老翁只喜先安穴夀数何能更问眉冒热归来便如梦何堪尘土混幽思
　　谢杨监丞雪中送羊羔酒
　　朝囘六出势飞浮歴乱初看积瓦沟漫以郢人歌白雪曲烦从事到青州因知洗吻羊肪滑可但倾肠鼠腹休纸帐熏炉今已矣觧嘲得免继前修
　　谢钱处和惠燕坐搘頥莲
　　不倚蒲团有妙机搘頥眞可助痴儿辍君拄颊看山用拯我垂头欲睡时燕坐巧能留蝶梦吟髭聊复寄莲枝从今宁有灵龟叹一枕跏趺总不知
　　腊日谢仰上人惠兰
　　未觉光风转朔云深窻乍见意增新欲先楚客传清些未放江梅占早春自许幽香传窈窕更烦白足下嶙峋爲君抖擞烦襟防要是都无一防尘
　　谢卫太尉送新酒
　　君家氷玉传素风瓮头色与氷玉同薰人气和喜屡接入琖色轻防若空梅花破蕚香澹澹江天欲雪云蒙蒙坐客已醉复賛叹头不岑岑常忆公
　　酬许察院
　　十载天涯客路身不知何处是通津华顚久已从公道青眼遥思有故人壮节未随尘土变穷愁专与歳时新邹枚正此游梁倦引手毋令浪苦辛
　　再酬丁尉
　　九臯仙绪岂凡门肯顾衰翁笑语温槐里少留传好句枫宸固已奏嘉言弥弥野水山连碧嫋嫋新凉月挂昏妙笔摛华想高兴政须檀板与清樽
　　寄宋德可观察
　　北归一笑脱风沙淮海相逄五歳华寄语欲慿沧海月昔游空想赤城霞遥知汉殿宜鸣玉不谓青门尚种瓜虽是道人心似铁余情应得赋梅花
　　病中寄曾使君湖上
　　露晓红幢緑盖明使君千骑防耆英笙歌逓奏连云上荷芰传香拂靣清遐想雅欢均四坐欲寻幽梦下重城负薪独恨穷阎卧不得临流预濯缨
　　用前韵酬陈判官
　　刺桐花发照人明三防薰风舞绛英海近鱼肥随米贱山高溪净照人清久闻射防先黄甲何意栖鸾尚赤城顾我婆娑老林下防君事业映簮缨
　　寄储子椿
　　卓荦姑溪有隠君当年远识逹枫宸鉴明尘土无留迹水净妍媸久自眞闻道燕居求性理固应有暇对闲人一已约同藏海他日茅斋定卜邻
　　寄陈居士
　　君住西山我住东杖藜时复得相从欣欣未见飘飘举楚楚先经靣靣松仙事旣无妻子累丹罏自有鬼神供来春麦垅青中过待碾新茶约段公
　　寄山中友
　　同朝不复旧交游留滞行都歳两周落景残霞曛夕霭断云横雨霁高秋因仍久作归欤计蹭蹬端如贾客留惭愧君恩何以报此身江海任虚舟
　　新建秘书省呈李秘监
　　道山贤范久摧藏圣德重兴接耿光招隠稍来周俊造防书行见汉文章挂檐玉榜昭新渥挿架芸籖识旧香喜见诸儒在天禄嘉谟应欲賛时康
　　怀归呈同官
　　老去光隂易变迁佳时常在泪痕边一寒休待绨袍惠二顷须资负郭田邀客预留醅下酒慿栏闲数渡头舡此身更待烟萝去放尽天游只醉眠
　　小园午集坐间呈处和瞻明诸友
　　共向花时笑语频不须七七倩花神中郎碁战投机防阁老诗坛着语新暖景迟迟莺唤友落英寂寂草成茵牡丹芍药开非晩更约同游浩荡春
　　再乞休致未遂得二诗呈之竒乡友
　　晩歳归心岂易收挂冠已去复淹留东方曼倩多竒节司马相如故倦游牀上诗书供一笑山中松桂入清愁儿童怪我经春病此意还能掩得不
　　録録虽能早致身中年东海与西秦只宜桐柏山中老不是麒麟阁上人故病未休新病起黑头应笑白头新天公早赐还山诏怀抱纷纷倦俗尘
　　怀赵希元
　　久怀宣殿浮山老句满东南着老成一笑忘言寻小隠十年去国得防清别来体力兼人健喜甚诗书满意评天子中兴求谠论故应啓沃慰平生
　　戱简钱处和
　　闻道维摩棐几前花随寳女下云天合欢带缓新妆薄燕子楼深晩色鲜想得琼枝宜夜夜只应璧月共娟娟何时遂预平生友与出湘云伴锦筵
　　荣侍郎暂寓张园小诗寄怀
　　家来三乐益芬芳不爱华堂借草堂每聼鸣驺传陋巷便知寳勒下明光炊烟茶润兼旁舍萝月松风同一冈锦瑟似闻方醉卧西楼横玉助新凉
　　仆至赤城英侍者见访好语澜翻喜以成诗
　　【阙】



















　　露
　　自应双鹤下青霞颇闻北海终栖火莫向东陵只种瓜他日黄庭留黍米遨防海岳未须家
　　灵明独耀驻年华九任归有等差帝一澄明藏水火昆丘凝结粲云霞金精盛处须寻兎火枣成时要似识得神仙木中子丹腴愿及小生家




　　松隠集卷十五
　　钦定四库全书
　　松隠集卷十六　　　　　宋　曹勋　撰
　　律诗【七言】
　　陪宣抚置酒南楼
　　逺业尝轻万户侯今陪笑语庾公楼声空冀北一曲妙木落淮南千里秋酒兴勇随髙意上月华影入大江流主人为客留清境销尽牢愁与客愁
　　游惠山
　　旧约溪山拄瘦笻踏云渐听短长钟山腰古佛閟金殿石眼细泉喷玉龙欲濯泠泠终日水且临楚楚一庭松知公弭节期游胜看取诗来阮仲容
　　过郑吏部水阁
　　九夏销烦日正长沈沈虚阁枕横塘更无尘土侵衣裓只有荷花度晩香一道清泉供枕潄千章古木进风凉相从时得游佳处何必持杯玉色光
　　过处和赏荼防
　　泛舟凭槛在蓬瀛一醉心期任此生满腹本来同鼹鼠吸川遂欲比长鲸归来尚带荼防露梦想犹闻佩玉声醉后狂歌能恕否如今五日未全醒
　　处和有诗欲过小圃
　　小园花木暖成围况复轩窻倚翠微一槛海棠云锦展四边山色晓烟飞春风烂澷何妨醉浊酒淋漓任满衣甚喜鸣珂肯相访济川蹔舣緑苔矶
　　思归天台
　　山中小筑枕溪流却踏红尘笑拙谋鬓防吴霜今已老儿皆楚语秖堪愁猿惊鹤怨事偶尔燕语莺啼春罢休每与儿曹话归计一帘清梦绕沧洲
　　闲居泉州
　　平世功名不可期羝羊自恨触藩维劳生漫揖众人谤虽死肯辜天下知劝进偶能回漠北输忠犹忆佐边陲秋风一夜翻庭緑晓看髭髯半作丝
　　黄湾书事时敌人犯淮
　　海边鼓角动星辰我复驱贫近海濵强对溪山方袖手不堪梅栁已惊春新元北客愁边泪故国西郊日暮尘谁与髙寒伴幽独雪声清梦入霜筠
　　出关
　　笋舆清晓出都门便喜松声到处闻可但佳防今止止试寻旧友只纷纷卑栖故传吴楚语髙意自同鸾鹤羣且乐退身无罣碍满襟尘土逐春云
　　天台宰祈雨有感
　　炎风逾月炽穹苍稼穑如云已变黄令尹为民躬血恳神龙奋雨破骄阳髙低禾颖芃芃秀垅亩风回细细香自尔屡丰应课最西成先可贺仓箱
　　次子自越来见省
　　江分吴越寄寒温赖有飞鸿旦夕闻作别半年常入梦相望百里叹离羣庭萱雪已侵寒绿梅萼春回耿暮云喜汝蹔归俱慰恱老怀无复更纷纷
　　无锡得次子诗促归
　　老大心情不外求得闲欢喜且闲休每思尘土年华老欲接神仙汗漫防三月不知春烂熳五旬却值雨飞浮催归又诵吾儿句便且呼童上小舟
　　山中
　　告老吾君得挂冠交亲犹肯问平安连天秋色雁已过满槛竹声风逗寒对客杯盘心共醉催人节物嵗将阑但知适意山林去不觉山头行路难
　　松隠坐上寄钱大叅
　　闲里光隂不记名曲勤宏度访公荣五云洒翰情文厚九节浮香琖色轻瑶箑含风清致爽防丝萦臂眼增明团栾每得佳时醉却恐宣麻下帝城
　　戊子正月廿一日雪及半尺
　　晩讶争鸣白项鸦梅风随夜冷窻纱忽惊寒透多年被不儗潜飞六出花歴乱已应藏月桂糢糊无处认山茶朝来多悮寻芳客都向东风卖酒家
　　初见梅有作【仲子折梅见寄虽尚未着花而疎瘦纎婉巳自有无穷春意戱作短韵】
　　至后微和入烧痕烟稍寄我岭头新尚无红糁离离意已觉清姿冉冉春未暇儗为乌有赋絶胜遂咏坠楼人夜寒翠袖临明月且影横斜上醉巾
　　清明书事
　　老来不复较三余只养恬愉守故居新火又逢寒食节故人谁寄一行书随人只得身康健寓物须烦酒破除賸读佳章正慿槛海棠花上雨疎踈
　　寒食有感
　　辇下相知把酒稀更逢寒食泪霑衣五浆道路何尝馈三径荒芜未得归春事沉沈寒惨惨暮烟漠漠雨微微杏花零落春还半空看帘间燕子飞
　　春晩即事
　　化国舒长日正迟漫天风栁緑成姿髙低蝴蝶尚春色零落荼防犹晩枝倦思有余时种竹老怀无着强赓诗人人一觉是非梦但得百年犹此时
　　晩春书事
　　东风苒苒又将归甚叵飞花不恋枝半夜雨惊残梦破一春愁是落花时暖梢袅袅青归柳轻浪痕痕緑满池惟有小栏藏秀色数枝芍药殿春迟
　　风雨惊春
　　一年春事急如流每被顚风断送休锦瑟华筵常漫度杏园景物只供愁须知胜践何时阙自是青春不少留遍倚栏干望归路落花飞絮思悠悠
　　连雨有感
　　连雨霏霏作晓隂倚栏不复见遥岑已踈日上三竿报只听风随十日霖枝上绽梅红自坠庭中新緑色逾深田苗涨水横斜卧甚悯为农种植心
　　扇车
　　良工巧制鲍鱼形短架圆机扇比名十幅怀箱尘不到一轮因力羽犹轻辗囘剧暑轩楹去载得长风枕簟清失喜门边须茗客隔篱悮作碾时声
　　初冬日怀先垄
　　中原金鼓未全衰拜扫逄时泪满衣丘垅萧条应蔓草松楸寂歴想斜晖残骸漫向天南住乡思空随雁北飞海上伤心一巵酒梦魂先巳酹重围
　　闲过小圃督治冬蔬
　　山园乗兴便忘归习静关情万事非落叶翻江垂露网小梅藏白倚苔矶等看朔雪连云宻数得栖鸦几阵飞台岳久惭猿鹤怨水云三合寸心违
　　辛卯题壁
　　中原防贼百城没龙驭天旋守一江恢复未逾衣带水功名惭有碧油幢痛无雁信来沙漠愁觉梅风到夜窻朔吹搅云心慷慨拊牀未易寸心降
　　病起有感
　　老去心情在一是中忧乐称华颠因知不悮三三句空近偷安九九年生死去来浑付梦火风煎廹谅非坚第知一防安排了任我朝昏且信縁
　　【阙】



　　台城杂诗
　　卜筑城隅久罢休数椽忽得水西头四围竹色缭寒碧一径杉风留素秋门外水天分棐几天边桂子入帘钩指踪尽得神仙客更乞佳名为归不
　　老境光隂怯雨霜怕寒窒隙似猜防养生饱悟风中烛卜宅闲寻肘后方明世渔樵终混迹故山猿鹤怨循墙天台肯约他年隠半岭松风殷夜牀
　　长歌山林五风霜翠竹青松是巨防每谓肉身求浄观犹胜饭袋绕诸方因风老叶闲粘网久雨新苔巧占墙何以待賔余旧贯一香一饭一胡牀
　　向来小筑久锄荒更觉闲中日月长山脚孤烟迷市井冈头斜照下牛羊乗槎未喜闲侵汉骑鹤何求再上扬简寂新诗清有素雨随击节助浪浪
　　归涂只欲自治荒久习田间兴益长挿稻方能骑秧马触藩遽复叹羝羊乍为事夺愧俯仰却得公来时举扬更待凉风下天末醉防墨妙冩淋浪
　　雨后秋风十日隂衣罗初觉晓寒侵清愁强欲亲欢伯瘦骨何能举聚针碧玉丽词残照晩青楼秀色暮云深中郎好句传茅屋端比逃虚喜足音
　　金柔火老转清商已近蟾华冉冉光尚有防云遗暑湿不妨森木作新凉境中自有壶天濶物外每同春日长愿得身藏箕斗内白苹红蓼水云乡
　　元夜晴和中禁好梅影玉栏干峭窄春衫入嫩寒金翠防羣仙　移下一天星斗灿喜色动宸顔行乐风光莫放闲月在鳯凰山【此词疑悮列此】
　　【阙】
　　春光过似不春光自念曾无作法凉鞍马固先均臭味薰莸安得更芬香畵脂敢谓名堪惜食防今知味更长珍重好辞皆发药颇惭宫徴顾周郎
　　爝火宁知日月光遽闻骑火犯伊凉周宣懋建中兴政上帝潜符至治香天欲卦爻重彖象民知瓜瓞本绵长商孙驾驭方经武行见防冲系夜郎【夜郎防牱以系战舰出汉书音义】世道艰虞太白光风栖雨食铁衣凉谁歌汉月空相识漫有山花先自香塞上许时兵未息水边他日话尤长想当清夜圆蟾白曽欲题诗问庾郎
　　强栽松竹养烟光官舍公余喜晩凉习静关情惟挟防爱闲修供只焚香自怜怯事如欣泰止合抠衣扣子长断断此生今巳矣拟寻艇子学渔郎
　　遽朌翰墨发幽光内顾鲰生德甚凉已幸贰车临海国因知汗简发天香花梢擢緑蜂初静梅实桃青昼巳长防见紫泥传诏札中兴事业属清郎
　　海色天容浸冷光秋囘山谷进风凉不须悟性三关语自有澄心一炷香倦客栖迟归意逺暮林摇落晩山长从来习气闻风悦惭愧如今陛楯郎
　　韵语初疑掷夜光顿驱热恼作清凉紫髯英槩云仍着藏室文华锦绣香客况讵能论酒恶高怀当不较龟长与公避地均休戚天使诗人识澷郎












　　松隠集巻十六
　　钦定四库全书
　　松隐集巻十七　　　　　　宋　曹勋　撰絶句
　　谢赐宸翰扇
　　恩从清暑殿中传凤翥龙盘墨色鲜何物老臣容拜赐御风挟月下中天
　　上元前四日宣召赏梅
　　冉冉东风春乍回睿思宣入禁中来忽叅鼻观清香彻殊喜一庭都是梅
　　德夀春帖子
　　晓来帘幕卷东风尚有春寒下绮栊德满人间和气浃卯山宫殿瑞云中
　　弄黄宫栁未齐匀便觉风和淑景新自是东君朝防贵欣欣春亊足頥神
　　卷帘康夀丽朝防经巻龙香昼漏迟闲暇瑶琴成雅奏和风吹入万年枝
　　腊余七日换年华玉砌青萱半吐芽竹色松声清佀玉未须剪防作春花
　　椒房懿德庆源同环佩雍容冠六宫妆罢朝元无一事闗睢诗咏二南风
　　露香栏槛已青青梅蕚惊春照坐明天极元妃资内助常年春首祝椿龄
　　向晓天中月一痕春阳先到凤凰门苑中鬬草寻芳处日日春熈奉至尊
　　嫋嫋柔风泮緑波深沉甲舘已微和新春玉带香罗薄从此宫中乐亊多
　　端午帖子
　　非烟苒苒上宫云嘉木团团午影分玉案琴书供燕适五清韵助南薰【德夀】
　　怡顔无暑到新宫一样珠帘广殿风角黍菖丝随节物防甘时下五云中
　　辟兵龙印篆神经系臂香萦綉色轻自有微凉生玉宇池光静照午隂青【康夀】
　　日华露重防防竹宝砌风回楚楚松酪粉氷壶驱薄暑瑶琴永日得从容
　　朝下仙班晓景迟歩揺香认九华妃花藏窈窕知金屋亭照回波在翠微【贵妃】
　　曲槛榴花綘色鲜博山一缕水沉烟奉华窗户清无暑习习香传远岸莲
　　参差台殿照祥云叠雪含风防缕新玉带轻纱迎令节五云深处奉严宸
　　下直归来阆苑游椒风高转紫云楼氷盘纹簟清薰细卷上珠帘白玉钩
　　雨后风微荷芰香顿驱初暑作踈凉黑云卷尽青天大却倚湖光看夕阳
　　癸未御前帖子
　　广殿薰风日正长云峰远岫各微茫上天不似人间热夏木隂隂六月凉
　　圣君英畧凛横秋十万偏师奉睿谋一日已闻三奏捷版图行见复神州
　　中原久巳望天兵攻守知惟断乃成便有呼韩归圣化甘泉应得慰皇情
　　隆兴天子七月十三日亲享太庙先期风雨弥日及夕防木震海窗户俱动转五更即止乃行礼时也喜而成三章
　　万骑如云下太清至尊亲享在天灵才闻初献风雷息皎皎凉蟾数防星
　　一夕秋风势震雷颓山防木屋倾欹锡春大厦犹惊畏蓬荜茅庐亦可知
　　雨脚如麻入夜深飘风从雨防山林守灯危坐不敢息惟有皇天知此心
　　谢赐丹桂
　　秋入幽岩桂影团香深粟粟照林丹应随西母瑶池晓染得朝霞下广寒
　　观覩宸制花落尤艶之句自古诗人未有形容及此者使落花不与草木俱委可见天地大德之心小臣不量芜纇仰赓宸韵
　　春亊匆匆緑渐秾林花铺绣晓烟中如何卷上黄金阙许作华裀舞阆风
　　题禁中黄石榴
　　榴花红染猩猩血薝卜丛中今鬬新何事司花与纯素不同妖艶污天真
　　安石开花比御衣绉红繁绿不能竒上林别有娇黄贵如剪氷绡衬玉肌
　　宫词
　　郁葱佳气转春风五色云低驻玉龙紫府清都天不远翘鸱浑在翠防中
　　南山迎座晓云开阊阖风迟絶防埃受职百神知有象会稽春色过江来
　　防圣军容簇仗齐云屯甲马耀春防行知蹴踏边尘静十万吞江午饮时
　　为销烽燧拯吾民都督亲行号令新仍诏克戎恩宠异牙牌御札赐功臣
　　听政勤劳抚万方蹔留行殿驻钱塘巳将轮对规行事更向龙牀阅谏章
　　法书防画久非真上圣传真妙入神凤翥龙盘时降出二王应望属车尘
　　今年腊日近春繁帝意深忧气未暄益恐吾民有饥冻太仓连发赈元元
　　山逈江回地少尘方州桃李不成春要知驻跸非闲暇看取君王蘓远民【蘓远民御制诗也】
　　兰亭久巳昧精觕睿藻传模字一如莫更坚珉求定本且瞻奎画看临书
　　元正不贺自清衷睿札频颁念两宫天相吉音来自北便知孝悌与天通
　　女裳縁饰丽青红俗竞浮华废百工圣意与民敦俭素尽除金翠复淳风
　　潮随春涨雪千寻南越山藏暗浪深欲识钱塘两回汛便如万国奉君心
　　防天逆党作兵端生致魁渠诏意寛咸与维新皆赤子释囚还并赐衣冠
　　中兴仁泽浃昌期则百斯男自可知例诏高禖祭春社掖庭应已梦熊罴
　　拱北星辰静守心蹔清警跸凤凰深萧条梅栁春如许可复风烟比上林
　　威懐频嵗断侵陵圣运当天日正升顶相如山知美防绍隆火德即中兴
　　泽国春非上苑同近郊花木漫青红今知圣化敦风俗不许移根入禁中
　　寛恤从来只陆沉丁宁今始慰人心圣情更欲民孚信亲御云章下诏音
　　射殿从容御六钧飞星白羽骇臣隣莫惊压尽天山箭自昔轩台畏圣神
　　溥绥圣泽浙江湄风转行宫赤羽旗责巳但书农本诏乗春岂有宴游诗
　　嗣岁厖恩浃九垓熈熈人物咏春台行知大业同文轨今见萧曹佐汉来
　　东风拂拂到行朝剪防膺时下绛霄不但剑歌随骑曲行须仪凤舞云韶
　　务农春诏将臣宣欲翳禾麻变有年圣意且耕仍且战稍令诸道作屯田
　　升旸宫里雪初消便觉春风袭栁条新醖嘈嘈防轻碧尽分和气浃狐貂
　　碧甲红芽物象新天声震耀仰尧仁只应露布来非晚移跸中原烂漫春
　　三年不废策儒宗清问图回自九重不特赐书荣进士圣君政本道中庸
　　六宫上直试罗衣未听鞭声等驾时且趂晓闲临御札官家常是下朝迟
　　天德同符立极恩绍兴亿载抚维坤今年颁歴更名赐大定中区号统元
　　江淮控制接荆蛮销患无形仗卫闲蔼蔼东风符帝力新春先到凤凰山
　　圣德隆昌纪绍兴稍驯强敌会清明须知不待黄河报自有天威靖太平
　　湖山风月鎻葱葱涣号春回万国同因使吴人霑圣泽一齐翻入櫂歌中
　　上圣忧劳昔未闻看花岂复御佳辰内人闻道频相语不见秋千巳几春
　　天开黄道日华明细细南薰下太清宫殿云扶龙虎气楼台风转筦声
　　禁中赏芍药口占
　　千壶芍药霭祥云一部箫韶合曲新三圣临轩听歌舞端知造物欵留春
　　御舟应制
　　玉莲翠叶粲成川十里湖光碧浸天桂楫压波横断浦钩帘丝筦接薰
　　禁直赋所见荼防
　　宻叶素华青羽帔繁香秀色六铢衣枕间为挿琉璃满清梦泠泠入翠微
　　禁直偶作
　　寓直承明意味清风传禁漏作春声梅梢影转三更月身在蓬壶梦不成
　　缓移淑景觉喧妍春晩尤宜听管院宇日斜花欲睡池塘风澹栁初眠
　　声藏禁栁莺簧巧香霭宫花凤髓浮不怕苑中归骑晚分光御烛下神州
　　从驾玉津园
　　天子行春御六龙五云回暖泛晴风和鸾宝苑梅花路賸有香传玉座中
　　花梢糁糁动朱栏萱草侵苔雪巳干行阙风光随处乐春台人物不知寒
　　扈跸建康道中值雪
　　玉界琼田处处村羣山缭白晓云昏圣君缟素天垂应三白飞花奉至尊
　　雷动天旋从六龙更催时雪下云空师行银色光中地鸟过琼瑶草木中
　　和曾舍人梅影雪意
　　防枝冷蘂欲揺春照水铺苔不碍尘莫遣移寒占月中应有可怜人【梅影】
　　防防何处认飞鸿天地同云冷不风玉蘂瑶林应在望儿童喜入笑声中【雪意】
　　守闸书事时已退居
　　十年壮节下清都鹢首常辞负弩驱一棹西来黄篾舫闸胥指防若樵渔
　　薄隂防雨湿春容两岸增添绿与红短棹悠悠了无事却怜云水旧怱怱
　　坐断天台四五年居山心迹两超然谁能更看纸上语且守自家方寸田
　　老去惟思彻骨清便无弱水限仙瀛士龙犹记当时梦梦想如今海上城
　　野情漫对三眠桞幽思空怀九畹兰他日倘从春歩约湖边一笑佀非难
　　接伴书怀
　　客路空过桃李春塞尘湿遍马蹄痕荠花如雪薹苖老应有垂杨绿防门
　　游玉隆宫【戊子冬至日】
　　宫宇璇题日月明几经兵烬独峥嵘庭中欲问参天柏一饷清风相伴行【殿下有吴真君手植桧】
　　由晋神功竦八荒抑奸扶运焕天章中原正苦鲸鲵毒应为苍生淬剑铓
　　至日西山道路长逍遥蹔喜息奔忙无人共饮山村酒只对清虚一炷香【王隆号逍遥福地】
　　至日栖栖水竹村晩寻净舍拂征尘梅花未见临清浅巳有鸣鸠唤早春
　　游庐山将归有作
　　绕砌流泉响佩环翘鸱宫殿隐仙山老难遍踏山中胜且看轻云薄雾间
　　上真应御白云闲肃立香霏玉殿寒五百年中今应运介鳞还与袭衣冠
　　游莲峯
　　絶壑垂萝莲出泥灵根防碧潄香曦支笻得住烟云上賸看飞流溅沫时
　　巢湖阻风题岸亭
　　病体萦仍未安益嗟气血顿衰残更堪五日守风苦殊觉一年行路难
　　夜泊仙居客舍
　　山寒虚籁接溪声暮雨连空翠几层寄榻若无千里梦便如云衲一孤僧
　　道过京师
　　都城百雉晓云空四塔亭亭倚望中自是老怀多感慨一襟清泪湿秋风
　　离离禾黍满东郊秋入鵶声处处娇败壁断垣成怅望一鞭又过懊来桥
　　过真定
　　南北东西本一家从来河朔富桑麻枣棃隂翳忽如雪漠漠一川荞麦花
　　过太行
　　太行应助往还程一带峯峦日日青岂比韩蘓当日祷兹行国事叶三灵
　　过淮甸
　　长淮烟静是天津兵里因循一半分尚有旧时鸥与鹭夕阳归处记南云
　　淮隂庙
　　当年汉室巳兴隆自是侯居大半功火德正炎神预否他时为造楚王宫
　　书玻瓈泉壁
　　秋夕淮天不明壮怀冲斗若为情卧闻隔水吹三弄又喜孤城报五更
　　到飞泉
　　晓入飞泉带月华山如相识路如家百虫不响露初下开尽一川荞麦花
　　梦中作
　　阆苑东头白玉京五云拂拂防层城龙鸾高并旌幢过知是仙班退紫清
　　鲜云覆首肃朝衣青霭横霄映玉鸱浩阙一闻金石奏人间几度岁华移
　　赐得渊书下太微渊灵先巳载云旗便从碧海方瀛去清道鸾歌与鳯吹
　　八景云舆驾六龙东方常御太和风箫笳冉冉升黄道冠剑重重拜木公
　　观月藏书楼
　　月出西南气便清看来看到满轮明莫嗔夜夜东楼赏却恐中秋未必晴
　　冲啬有新泉
　　梅黄积雨思无欢麦浪揺晴喜纵观闻道源中添一脉莫交轻触水精盘








　　松隐集巻十七
　　钦定四库全书
　　松隐集巻十八　　　　　　宋　曹勋　撰絶句
　　王德言枢宻生日
　　露华澄澹月痕秋灏气储神侍帝猷蹔握元枢均造化苍生愿看济川舟
　　骨相霜筠与雪松髙才直节固无同向来举佀他时贵声出丹田踵息中【公作抚属时巳识公贵在声】
　　借甚家声孰可俦玉堂金马着清脩巳摅荷橐三千牍行相枫宸十二旒
　　庆源淮渎正防防昆季中间誉最髙三接固知先政地五兵聊欲试钧陶
　　友于相爱陟通津同气同居善益亲自是茅家好兄弟一堂和乐棣华春
　　每喜髙情语甚真谠言亹亹賛天钧不殊林下忘形态定是因中地位人
　　皇华临遣下彤墀雨卧风飡益自怡口伐可汗初不识得陪后乗始应知
　　中原秋色入輶轩益助胷中造化权大有新诗入行纪他时防笔一时编
　　笋舆轧轧塞沙黄赪檐庐儿语隔窗且喜纵观临易水未须枫落赋吴江
　　八月凉秋草未斑诞辰正近旧长安客涂拜夀无琴奏应念清辉玉臂寒
　　政府生日
　　寥廓无尘腊雪晴距正五日凤凰鸣巳膺一德明良会更祝千龄辅太平
　　帝师位重侯王上身任安危社稷臣一国真封知简在要教长佀锦城春
　　郊祀三年大礼崇上公翊賛极寅防清坛九奏应昭格今岁人神识景钟
　　凛然汉相万人英勲德绥怀海宇清闻道茅峯献新植松芽看到茯苓生
　　朝回宝勒照金狨防服熈熈笑语中隔坐屏风未为贵衮衣真是黑头公
　　中兴光启自元钧比德褒功礼意新是賛是图超古习仪刑一代冠麒麟
　　近臣宣劝上恩隆金石声和出禁中礼貌元功宜异数一门和气蔼春风
　　隆冬造化浃根荄三白书功冻渐开岁事穰穰如祉福亦随春色九天来
　　从容国论对枫宸今古无双第一人永佐无为明大道怡然髙夀鄙庄椿
　　汛扫门前积有年从来顶踵尽陶甄应怜岁岁称觞客又倚崇墉献十篇
　　和贺子忱
　　雨余屐齿不妨泥自课家丁细理畦尚有种花移竹意要令好鸟入春啼
　　樗散端如老郑迂喜寻山水每携扶归来勌卧蓬门晩犹忆松篁巧映途
　　投老身同钓与渔放怀宁较董梧锄爱闲成懒心常适习静须香意莫虚
　　一川清露泣黄花拜扫人归石路斜我亦天涯沦落客丘园回首乱云遮
　　逢时顿足念松楸节物频迁止佐愁衰草苍烟非故里短篷轻桨漫归舟
　　和何季崇签判
　　覊思登临巳怯秋紫茰黄菊更添愁海光不动暮山紫人在天涯空倚楼
　　露寒烟冷不胜秋红叶黄花总是愁拟趁登临倩新鴈为传书札到青楼
　　帘静栊香嫋嫋秋绮防锦瑟寄清愁梦回冩出西瑶句尚想风神白玉楼
　　和范倅
　　腊雪已知收岁事快晴喜复上朝晖清樽要及东城醉趁取风光未苦飞
　　当年越相有青氊百越于今奠枕眠兰玉堦庭传相业声猷賸在日华边
　　缤纷剪防庆云低佩玉揺金冷不知禁殿想趋三白贺微和先入万年枝
　　海边草芥一冬新况复冬温接畛春从此近城花渐好不妨闲作惜花人
　　岩壑未销连夜雪松篁深映一川梅忍寒故作迟迟去只为清香特特来
　　喧喧暮雀啅寒枝夜雪澄光入锦帷示病维摩元不病要收好语入新诗
　　防幡金胜袅宫云碧甲红芽巧鬭新异县幽怀易牢落强看儿女艶芳春
　　轻绡乍试依微巧蜡白仍随掩苒春忽得新诗知节物衰迟浑佀梦中人
　　幕天席地供余酌惜月留云忆旧书今日海边消息断空令稚子摘芳蔬
　　对雪惘然怀酒伴萦心还复为诗魔老农心念须三白渔父家风想一蓑
　　和钱处和大资
　　迷云公巳性天开双涧相逢若再来二老果能如洛下固宜慧远赋优哉
　　五峯懒瓉笑顔开正欲乗闲特特来十里松风一鞭穏虎溪捉手亦竒哉
　　曹源一滴鉴云开便觉星蟾动地来君去我方专此兴秖应空照话诚哉【瑞岩有空照堂】
　　松牕蹔向瑞岩开便拟寻云歩月来只恐紫泥催去路都俞还复咏康哉
　　和张逹道先生
　　杖屦从风入帝闗坐令爽气满西山身随清跸云烟上心在华阳晻霭间
　　先生道价彻云空凛凛撑空玉一峯我亦何知求至理颇如纎莛扣洪钟
　　寒暑今应不见侵聊将内事付清吟不妨帝泽骈蕃处燕坐山房花木深
　　和防溪
　　雕章琢句老双溪秀韵凌虚独擅时字佀金陵诗似甫风流词翰两相宜
　　从来絶粒喜留侯作个庵成漫几秋未得归休桐柏去每寻故老话台州
　　发缄喜读五篇诗诗到天成分外竒五一自应归定位他时笑领更何疑
　　秋夜雨湿晴空水国新凉满袖风更向西湖见西子御风如过紫霄峯
　　别去仙山今几春客心牢落渴生尘建溪寄向双溪去一饮还应念故人
　　和人见赠
　　新诗璀璨来蓬荜径寸光揺白玉盘二鹿巳知烦细剪一樽无乃辍余欢
　　尝借阶前三尺地从容壮节进铜盘如今袖手林泉去惟喜天开二圣欢
　　牢落梅边惟教子书声殊喜听三盘芳樽远寄柴扉静洗盏开尝得尽欢
　　白玉芳醪何所似仙人掌冷下金盘青衫汉殿人将老应酌清醇拟旧欢
　　和韩子温韵时在九江
　　千里寻真一老翁南楼樽酒喜相同却愁一笑还分袂定与江流日夜东
　　和蘓飬直题孙郎中扶疏堂
　　白顶鸦儿趁晓啼梢梢寒栁出防篱未飞腊雪连天白且看江云四靣垂
　　马上看花梦里莺自怜行路每劳生道人犹説未自在且是扶防堂上行
　　和李判院宿松隐见贻
　　又看歴日改新元卦气匆匆过二年老境尤于光景惜斜阳时候每茫然
　　和皇甫先生题唯庵
　　十载重来春晩时羣峯献秀晓风微清谈更读神仙句一炷氲香忘却归
　　和陈彦容雪中
　　云雪商量天四垂花应剪水未容飞旗亭有客巳豪饮江上无人空钓矶
　　居泉南和江给事
　　西山爽气不谁何政恐愁容积渐多动地边声入河陇未妨车马断经过
　　年来意绪奈愁何逢着清樽不厌多闻道公余白莲社可能防懒许相过
　　和李伯时韵送行
　　公来触热冒炎云风义凌虚独有君但觉一家增喜色便如满座揖清芬
　　一别丰姿遽六年相望淮浙限江天糟丘闻甚羊肠险履践欣如玉色鲜
　　当年成性独存存闻道今为五女门收拾桑榆早栖泊香烟轻巻静朝昏
　　移花种竹增幽寻卷箔髙邀远岑腰镰饷耕不觉老鬓华雪领从渠侵
　　松乔吹断绿云璈海逈天空冉冉髙他日幅巾期汗漫昆邱同约上风涛
　　居临潮落潮生地占得溪南溪北云紫陌清歌同听曲丹邱连日喜逢君
　　老病衰残得养闲语离可复对秋山只应今夜相思梦同渡江云水石间
　　和郑国器
　　归休三径得怡顔何所羊裘与钓竿賸得新诗载行事如游元圃拾琅玕
　　老境欣逢世路平收回神观远逢迎五更不复趋双阙六凿都忘任七情【述怀】
　　幄宻花深留暖径日融天醉泛晴芳何人收向黄金榼犹得氛氲助玉香【荼防】
　　湿玉吹香吐万花先春粲粲等芳华朶云不惜吟防影踏雪应能访我家【梅】
　　帯雨看时意始真谁家院落故藏春不须更待溶溶月鬓影香传缥缈人【梨花】
　　小桃经雨暖成川云锦相辉粉色天摘实未毉尘世病飞霞且致洞中仙【桃花】
　　送曾谹父还朝
　　故家门地少相传公独翘翘朝墨仙五两诗章蔼天禄看同勲业映青编
　　异枝同頴绕祥云贡入南州瑞木新并影薰风舞交翠要知仁政在斯民
　　丽句清言继风雅手开云汉焕天章珠玑散落佳山水奕世人薰一瓣香
　　大参宴客有遗址栋宇半欹荆棘中一日青红丽云表因知雅量自相同【公重修钱大参云榭】
　　玉霄栏槛冠东州幻出风烟最上头壁月山光入遗爱此方今巳号曾楼【公建玉霄亭】
　　识公政事在恺悌接物情文惟至诚天台两岁士民説要雨雨来晴便晴
　　诗源正嗣江西句律先空冀北羣从此金门玉堂去持归词禁启吾君
　　阿苹能唱大蘓词赤壁长哦更一竒临赋图成好相伴东山它日固先知【公姬名小苹】
　　老来百事不闗身惟有芳醪意甚真忆着碧琳相覔去问梅期醉水南春
　　借防何能共此邦离怀未易寸心降惟将老泪逐梅雨流入玉溪共一江
　　送徐正时之官赣州
　　君以髙标比太阿方将试用倚无何肻来访我松筠里踏遍崇冈与断坡
　　报道君乗六月潮在齐端可比闻韶探汤剧暑不易度应喜南云瞻玉霄
　　交游之厚鲜如公信越前修軰行中有弟方登龙虎榜乃兄力践古人风
　　君方赣水赴除书百防横江信所扶他日鴈山新鴈到问先曾过赤城无
　　送纯老往会稽住华严
　　清隐孤标久死心稽山遽欲扣髙深休将下渚如华藏须听潮音作梵音
　　重隂雪意正商量岂佀师心径絶江识破须弥山句否任交幡影上云
　　送四子耜倅四明
　　我家颍水着元勲千佛名经世有闻汝幸题舆接贤守益修防节报吾君
　　高秋风月变新凉老泪何堪不计双从此梦魂应逐汝南云夜夜过鄞江
　　送选兄归天台
　　一笠弥天亦大竒选公访我索新诗赤城归去应相忆十里松风月上时
　　梦中作
　　画版凌虚意欲仙彩旗招入绮罗川阿谁借我鸦鸦版一蹙须教蹙上天
　　书事
　　山居终日不开门室有南气自温人籁暂休天籁息月华将冷炤黄昏
　　有感
　　百拙无能性又昏欲将昏拙去求真新来又更添些懒雪上加霜笑杀人
　　小轩偶成
　　才添禄廪便添事岂若清贫自在闲常恨吾庐无水石漫将青竹当青山
　　戱示子舍
　　八八光隂又四春同柈殊少去年人不妨诸子频修供莫厌击鲜休説贫
　　日日有花终日赏时时酌酒亦时醒今年剰得优游乐亭榜宜书醉景亭









　　松隐集巻十八
　　钦定四库全书
　　松隐集巻十九　　　　　宋　曹勋　撰
　　诗【絶句】
　　题扇
　　霏防梅雨暗林塘润逼琴丝草木香卷箔钩帘无一事篆烟终日伴清凉
　　势凌空碧小嶕峣秀木成隂映断桥注意便为庐阜想揺风最喜水芭蕉
　　薰风过雨到池台绿防都无一防埃傍架垂垂薇露重糁枝已有橘花开
　　含笑殊名缥与缃就中晕紫最芬芳纎枝小摘涓涓露鼻观须叅着肉香【此花须着肉佩之益香】
　　东风巳过晓天清尚有飞来栁絮轻卷起珠帘牕户静一番新绿照人清
　　引睡文书堆棐几穿帘燕子拣梅梁好风弄袖湖山近陇畆揺春禾黍香
　　碧沼波澄拂栁条坐来未觉水云遥轻轻风絮迷新涨一啭新声破寂寥
　　惯向青林与碧溪幽居竹石自相宜种成满眼花堆锦开落如今总不知
　　草萦平碧栁舒金春色融融积渐深巢燕高低寻画栋宿云浓淡作轻隂
　　红槃花上绿烟防风转天香暖着衣行遍四桥闲竚立碧波时有防鸳飞
　　弥弥水槛俯横桥水靣新荷影动揺时向青空飞白鹭不妨翡翠立兰苕
　　春去烟光绿巳齐隂隂栏槛晓晴时新梢替尽残芳静喜见余花一两枝
　　松篁交翠入幽深道院萧闲每遣心一炷清香宜燕坐数声钟磬有余音
　　弄袖和风拂拂轻众香迎靣酒防醒凉寻小径通幽处花压栏干竹一亭
　　小楼连苑碧山前终日凉生枕簟边自是西湖秋更好水光山色接长天
　　栁满长堤绿满池藕花倚岸两三枝文鸳扑鹿惊飞起一棹高荷艇子移
　　庭萱戢戢漏新春竹外梅花冷帯云与客对牀风撼竹一灯殊喜细论文
　　小轩风景画图寛一再闲寻绿绮弹雨着梨花春巳老烟沉芳草梦犹寒
　　老境惟期得醉歌何能浩荡渉风波闗山月白闻归雁风雨秋深想钓簑
　　残春已去不堪招犹喜莺声破寂寥花片片飞风弄蝶栁隂隂下水平桥
　　雨余湖上数峯青湖水连天似镜平一棹迎凉快襟袖香从苹末晩风生
　　暂脱尘埃汚履絇白云坐看起天隅笋梢觧箨揺新翠为作麾幢执万夫
　　秋风天净絶纎痕且喜新凉莫更论坐上卷帘人未醉秋香满院月黄昏
　　燕尾溪头晩色分蜂腰山断日斜曛半篙碧静秋垂钓一棹黄昏冷载云
　　题人画扇
　　云余蒲苇衬沙黄野水寒清鴈半翔栁下揺风云漠漠飞鸣应喜下潇湘【雁】
　　一川芳草接浓云拂地垂杨帯雨昏蓑笠不堪牛背湿迎风呼犊趁柴门【牛】
　　寛围绿野正华滋放牧横溪草软时跪乳从兹富原隰尚羔先喜咏来思【羊】
　　槲叶声干雪尚浮驯和羣出映寒流啼猿不在闗山冷相顾应无羽猎忧【麞】
　　栁巳如眉拂上林细风吹动绿烟深东君巧欲装春色更引黄鹂啭好音【风栁黄莺】
　　薰风栏槛送微凉防白南花玉蘂芳倚径一枝殊楚楚任教蜂蝶绕清香【末利绣蝶】
　　长沙笔墨妙山林植立如听啸月音岸槲不妨俱遂性一溪闲与照清深【獐猿】
　　烟苞绿叶拥祥云一种芳菲秀色新宻蓓临风凝重露横枝照眼觉浓春【来禽】
　　野林物物适幽栖春引风高裂石时何处双禽飞不定静宜翠竹亚寒枝【竹禽】
　　惨惨江天散六花磷磷寒碧不藏砂扁舟蓑笠撑何去应向溪头问酒家【雪景】
　　题俞防画八景
　　吴越山高紫翠重浙江东下竦双峯峯前忽涌东西白飞舞潮头万玉龙【浙江观潮】
　　千秋人去水云空只有荷花绕岸红寄语阿溪垂钓处莫教闲却一丝风【鉴湖垂钓】
　　萧萧木叶下西山便觉莼鲈兴不闲莫踏长虹千尺去孤帆正在暮云间【吴松秋远】
　　兹山泉石压江西肩衲枯禅万众栖欲向南州理烟艇香炉先望紫云低【庐山霁色】
　　秋涛初过静鱼龙海纳斜阳万顷红待向焦山留夕月一防犹记挂西风【海门夕照】
　　轻舟短棹下安流回首烟江望夕楼却记阿瞒当日事灰飞烟防只供愁【赤壁扁舟】
　　上下天光一碧时白苹红蓼照晴晖汉阳树远江烟起黄鹤楼空燕子归【鄂渚晴光】
　　清湘列岫拥烟霏不见灵均吊楚妃一带僧园入脩緑待看岳麓雨晴时【潇湘雨过】
　　题光武庙
　　陇蜀趋风泣向隅征途殊喜读双趺他年新载碑中语百万俱摧歴古无
　　故人高卧枕严溪香火纷纷俗不疲倘賛提封如帝业也分百户奉真祠
　　九州思汉定雄夫天下雄夫待一呼氷亦复随人意合从来大度自同符
　　题倚江图
　　有客登临酒半酣道人仍为扫烟岚痩笻更约风尘上鬻饭老同弥勒龛
　　题焦干钓雪图
　　四山飞雪正漫漫蓑笠何人把钓竿六月披图方执热风随玉尘不胜寒
　　题建宁府分水岭铺
　　三年闽海类飘萍今近天枢第一星虽是玉京犹万里江南山巳望中青
　　题泉州延福寺壁
　　春深犹未试春衣漠漠轻寒酒力微堪笑杨花太轻薄淡烟细雨不教肥
　　题钓台
　　遐想先生后丗名常如山水四时青因知功业成何事归美惟消犯帝星
　　题张太尉画
　　一带烟沙接冷云平林寂歴夕阳昏轻舟急桨归何处应住山前黄叶村
　　题董亨道画西湖
　　湖上秋山翠作堆湖光千顷漾涟漪晓云贴水菰蒲冷正是吴江枫落时
　　题信州月岩寺
　　不长凢花不长松山藏月影紫云中巨灵巧凿如规玉借与神仙上桂宫
　　题岸老庵居
　　唯庵无住老禅人一坐中间远丗纷不讨毗耶方丈饭应思雨满北山云
　　题家园海棠小亭壁
　　万防匀红上海棠小亭无处着春光放教晓日滋新彩要问东君学醉妆
　　题丁掾钓雪图
　　连鼇妙手舣前湾蓑笠琴书得自安更待一轮清月上静看千顷玉光寒
　　题潮州黄岗驿
　　旱作颠风日日吹冬来浑似麦秋时土人尚畏生炎瘴北客闻时泪可知
　　题显恩寺
　　笋舆轧轧度林峦投宿招提一枕寛尚有山头半峰雪助成清夜五更寒
　　用前韵赠闾丘民表
　　四寂无人雪在峦喜君乗兴酒肠寛上方归路踏梅影霜月一庭天正寒
　　襄事毕次旧题韵
　　坎临四正峙重峦前直平田十顷寛中有佳城揖东注万松深宻障朝寒
　　题李次仲庵中
　　杖藜乗兴出江头自挂青钱买小舟祈问仙翁餐玉法便风一日到严州
　　仲冬再到和前韵
　　江淮烽火照云头买尽临安去国舟行见中兴圣天子一戎大定复神州
　　题雪景
　　雪满羣山万类沉幽人闭户寂无心轻舟冲冷肯乗兴情与剡溪寒意深
　　四山吹雪洒沧浪两两渔舟冷不妨自是寒鱼依宻藻江深岸逈谩鸣桹
　　题山景
　　林薄空蒙未见花萦纡一径向溪斜杖藜倚待舡中客山崦同寻卖酒家
　　乱山苍翠霭岚光采药幽人凤子香路转峰回茅舍静好寻絶顶访僧房
　　题清虚庵
　　清虚指出翠防旁便涌流泉溉一方更拜璇题作神力源源千古出甘凉
　　拨云峰逈势岧嶤杰阁翚飞倚绛霄扶翊道风千载遇昭回奎画百神朝
　　松篁交映有无中行近仙扉一水东独上上清三洞妙宝章云笈助真风
　　绿绮七咏
　　新厩翚飞万马还珠缨金埒防旗间巳看騋牝三千骏更识君王十二闲【新马棚】
　　巧辟轩靣靣风坐收骏足玉闗通渥洼汗血供龙驭尽在慿栏指顾中【阅骏】
　　连沧观下两军分金勒争驰笑语温绰拨未能防軰棒飞星时听过毬门【习毬场】
　　炉薰一炷北虚公干归来乐有余挿架万籖时讽味孟光倚阮阅琴书【西轩】
　　武库森严马政高宝鞍装络列周遭饭余百役皆亲董出格争先奉赭袍【后防】
　　颇闻公退静清晨吏舍萧然只数人岂比簿书程不识是中得句更无尘【官舍萧静】
　　皓鹤婆娑戢羽翰移巢忽自下云间主人元是蓬山伯特地飞来伴昼闲【自来鹤】
　　梁防夫幽居林宇靓深规画幽防不类贵第宛然山林輙得七咏以广命名之伟
　　伯鸾远业列仙癯聊欲藏修六艺初肯费精神作无益要回清节入诗书【恱礼】
　　胷中丘壑上千寻卜宅喧尘了不侵賸对直清君子痩满檐寒碧是山林【谷堂】
　　近天尺五哄车音此复闗门自古今尽却烦縁留静照破闲应赖有清琴【静娱】
　　堂依山麓净风烟松竹虚小有天汲水炷香供佛后蒲团燕坐得安禅【本寂】
　　低窄榻颇怡顔香绕衣襟丈尺间一笑渠渠得三夀要令风味似商山【橘中】
　　平生端亮履清脩公退蘧然得少休栩栩尚忘飞蝶想黑甜一枕更优游【思无邪】
　　西畴筑圃弭櫜鞬矍相佳游此比肩自是序賔观徳处固宜百发不虚【射圃】
　　防希远细雨图
　　牵风藻荇舞清漪浪板无声细雨时小大自殊同队乐宻图劝学助韩诗
　　防仰老小画二轴
　　秀韵凌虚玉链顔苍官偃亚碧琅玕只应中夕萧骚月相对一庭风露寒
　　蟾影寒升白玉京浩然天地一壶氷痩笻肯倚琼田立应念瑶台十二层
　　蔡提举野望亭邀同赋
　　饭了从容人岂知一江风月入新诗登临莫负野望处更看冷云堆浦时
　　送荔子与髙观察
　　磨铜碧海驾天风吹落闽山荔子红弭渴文园剥明玉急须寄上自嬉翁
　　送腊梅与曾谹父
　　紫烟破蕚缀蜂房薇露浓薰冉冉香寄与赤城贤太守要知和气入风光
　　送柑酒与少瞻
　　小摘洞庭霜后实旋篘真一瓮头春雪中急欲林夫子漫助诗人笑语新
　　送清隐纯老住池阳杉山
　　防防细雨绿隂齐湛湛长江客去时剔起眉毛欣应供横担楖栗看来期
　　【阙】



　　送新酒糟蟹与贾之竒
　　小酢银槽新拨醅带糟郭索佐樽罍一时送上天台友助对梅花人举杯
　　陋巷何能有玉醅闲人正以鄙惟罍捣香筛辣宜相送似胜骑鲸月下杯
　　雪后寒浓酒未醅冻吟谁与酌金罍不忧毂下米炊玉同放马蹄银作杯
　　新诗慰我胜浮醅岂待杯盘更举罍但愿车中无折齿何忧举案乏持杯
　　企咏公才绿涨醅我方破器不成罍词源端并流三峡薪火何能救一杯
　　以桃并酒饷贾之竒
　　家园有桃瓮有酒取以先饷国正公定能百杯歩兵饮可助一枕羲皇风
　　得雨
　　喜乗一雨洗空濶便觉四山来夕隂饭了从容随所住追凉轻吹入防襟















　　松隐集巻十九
　　钦定四库全书
　　松隐集巻二十　　　　　　宋　曹勋　撰诗【絶句】
　　杂诗
　　方塘到影青天净幽径生苔绿防浓春去得闲观物化吹凉醒睡喜支笻
　　孤山不复访林逋杖策东风踏碧芜九里苍云经晓径四围碧玉照清湖
　　云际翻风断雁斜城隂槃暮噪栖鸦春容落景寒犹嫩望尽遥天数缕霞
　　远水兼天冷暮云惊风脱叶静逾闻蒲团宴坐都无事只有山罏供夕熏
　　幽栖真在赤城隈桂月萝云冷斗台猿鹤定能知我意移文未怨晚归来
　　景阳未下水云乡梅影揺寒月一欹枕梦能归故隐满帆烟雨渡涛江
　　春事匆匆祗可惊暄和喜试晓衣轻梅花烂熳浑如雪只恐风多堕玉英
　　欣欣花木递香红云散天容静碧空恰是韶华浓似酒栁丝澹荡杏花风
　　从来甚爱水云居投老安闲且自如瀹茗焚香方外友白灰红火养丹炉
　　腊后暄和若夏初梅花催暖不容防从来凖拟连旬赏数日能忙雪不如
　　晓天梅润喜追凉湖上夷犹兴自长清耳要闻蒲稗雨挐舟深入水云乡
　　清暑堂深日景迟牀头书策梦回时小栏闲倚薰风晩一防红榴绿万枝
　　连旬梅雨暗人家甚阻支笻一径斜待得晴明防新绿追凉风帽侧乌纱
　　此生扰扰事无穷脱得闲身石火中聊种柴桑三径菊未输严瀬一丝风
　　危亭栏槛倚江干饭了登临得暂闲林木巧随髙下路山容都在有无间
　　西忽见弄微明甚喜江湖作晚晴不惮云霄遗暑湿且无聒耳防檐声【喜晴示同舍】
　　绿暗红稀迷处所梅黄雨细半隂晴小轩坐久无余事喜听黄鹂一两声
　　飞去莺儿黄一防压低梅子绿团枝钩卷箔凉生坐但觉新隂转影迟
　　栁浪收晴水拍天湖边宫殿影相连悠扬笛韵惟愁彻欵乃渔歌何处舩
　　柑花开宻玉璘珣香转薰风满坐闻摘得一枝叅鼻观不妨终夕醒余醺
　　佛头山下雨随风倒海翻江一饷中徙倚栏干便晴霁湖光渺渺夕阳红
　　一山孤秀隠溪云溪影涵光隔丗纷松竹径深凉意透衣巾不觉午风薰
　　道人身在水云乡诵罢楞伽日乍长满坐好风驱热恼一庭浓绿作清凉
　　轻雷隠隠初惊梦小雨防防巧润花正是暄和好春色常将诗酒赏年华
　　欵叚扬鞭过雨村沙平歩穏转山根好花一簇墙头见深院谁家尚掩门
　　淅淅西风入小楼楼中听彻玉笙秋不妨青竹揺残梦甚怯新凉搅客愁
　　澹烟防雨冷瑶林一水涓涓净不深照影自怜逼揺落归涂未就更闗心
　　绍兴癸丑上巳日
　　连岁边氓不荷戈今年禊饮喜如何中兴乐事虽无象甲子先同晋永和
　　枕上闻杜宇
　　催晓钟残景气清杜鹃声里梦魂惊山林广袤不知乐犹作不如归去声
　　晓闻禽
　　一枕山城晓梦惊子规啼破月斜明只应知我勌游苦故作不如归去声
　　初夏松隠看雨
　　细细南薰气巳深午来庭户作烦襟雨云不向西山出只在青天忽变隂
　　松隠雨过
　　坐见青天变黒云雨来海上似翻盆千岩万壑方喷薄寂歴斜阳巳挂门
　　云笼赫日藏阳熖人向红尘困暑风山驿醒心何处是幅巾萧散梦魂中
　　断梅
　　暑雨连朝困郁蒸淖深蛙蚓上堦行晩云翻海忽雷震农説断梅明日晴
　　寄迹天台见未曾夏间休市絶虾腥茄只有园中菜淡素浑如寺里僧
　　积雨连宵气象清晓来日色顿分明更无一片闲云采万里青天万里晴
　　聚景园看荷花
　　四山收尽一天云水色天光冷照人靣靣荷花供眼界顿如身不在凢尘
　　途中七夕
　　道涂行役费光隂节物还撩一寸心百尺烟坛上星斗笑看儿女竞穿针
　　秋日有作
　　秋暑强如三伏时午云不动涨炎晖晩来忽作一霎雨喜有新凉入客衣
　　未有鸦啼露气清西南残月半规明无言歩绕阑干曲景与老怀空自惊
　　丹桂再开对酒
　　丹桂何堪急雨催清香不肯逐蒿莱却应念我经年待借得余霞为再开
　　浙西刈禾以髙竹义在水田中望之如羣驼
　　浙西纯种晩秋禾更得明年雨不多且刈且歌丰岁甚平洋弥望列明驼
　　幕中冬至书事
　　书云节物动冠裳愧我从军乐事妨听得隣家响丝竹壮怀无处不凄凉
　　夜坐偶成
　　雪后清寒砚巳氷地炉火冷拨防星夜深何物闲相伴惟有纱笼一防灯
　　代简国清老惠梅
　　梅从云坞冷揺春玉雪浮香不着尘愚谷斩新肯拈出一时全露法王身
　　忆台城之东十里梅
　　东城十里冷云低照眼传香总是梅冷落京尘谁晤语闗河千里独裴回
　　问西湖梅
　　山肋梅花秀色新不堪寒雨浥清尘故应倒影澄澜碧湿玉吹香烂熳春
　　访印老宿寺中值雪
　　白项鸦儿啼远林怪来新冷透重衾僮奴窃语若为去雪满前山数寸深
　　与印老同访天封老至夕忘归
　　斜风吹雪冷征衣来见长眉老阿师为我晓开银色界笑谈宁复问归期
　　光孝病中闻予与印在天封亦冒雪见过
　　老病维摩方丈开天风破冷舞琼瑰满山皓色作和气知是道人冲雪来
　　代广漕刘元举谢赵相茶
　　龙焙黄封锡有功谨严正味德相同便知钧播无求备更借扶南两腋风
　　方珪圆璧贡春前上相分朌自九天何止芳芗御魑魅要知红日在斜川
　　谢钱处和惠握青
　　暑气侵凌坐起难忽朌一握满雕盘起尝顿觉烦蒸去熨齿甘香碧玉寒
　　孙倅书尾附二诗
　　已作惊禽不择柯异乡那复困风波别来莫讶书凄恻忧患艰难我最多
　　南徐作别抵闽乡三见春风换众芳若对旧游知识问为言覊旅鬓成霜
　　小诗遗人谒邑令
　　林生牢落叹萍蓬词采飘飘甑屡空闻道河阳花满县欲从大手借春风
　　书王应夫题记后
　　每逢佳处见新诗语妙春红绕万枝我亦欲寻潮揭去拟求握手话风期
　　南园有怀
　　江上春隂一棹闲湿云遮袖有无间轻莎细雨未归得且看重重叠叠山
　　即事
　　残冬梅玉已全开明日新阳应候来但喜痴儿欣节物又闻残酒滴罏灰
　　防仲营子母马
　　苜蓿枯时霜雪深崚嶒痩骨病侵寻髙蹄岂复腾骧意眵目终存防犊心
　　老驹虽病气犹雄垂耳应怜一尾风春草明年沙漠路奔尘絶足许谁同
　　和双溪
　　从来野性自由身正欲山行不乱羣小筑与君今不远松萝只隔一山云
　　戢戢青林万箨龙满提烦贶嗫嚅翁只宜放出长梢去抹月披云紫翠中
　　欲往双溪积有年病身须是履晴川梅霏正作侵衣冷余暖犹思粪火边【粪火懒瓉事也】
　　谢双溪见招
　　入夏山中乐有余梅风淡淡雨防防尘劳久欲双溪去正类饥鹰待一呼
　　谢崇上人惠新茶
　　春入闽溪草木香灵芽一夕一丝长上人自是春风手分与闲人齿颊芳
　　夏日偶成
　　梅溽霏微昼景长竹吹清润着衣裳未妨燕坐连宵雨且对澄心一炷香
　　且欣久雨得新晴水靣荷香入坐清尽日水塘无一事夏莺恰恰啭新声
　　田田秧稻半青黄比屋人家煮茧香新绿侵人襟袖爽满川烟水助清凉
　　雨湿云容廓太清池边向晚喜闲行回溪曲港烟波绿巳有荷花照眼明
　　晴湖卷箔挂时三靣山光翠霭低渐放扁舟波浩荡喜看台榭水东西
　　雨过梅黄五月天风林宻处渐闻蝉直须破浪销烦暑一顷波光一棹烟
　　天台书事
　　南靣日北寒终日南牕体甚安向道老来惟倦坐看销一缕篆烟残
　　老来少睡怕房栊欲睡还休被屡烘半夜披衣还打坐耳边听尽两山钟
　　人情人事拨来无惟有亲知意不防数幅沓来还一幅寒温而巳作回书
　　连雨催寒黄着苔纷然枯叶拥闲堦了无春意到梅蕚只有瑞香先腊开
　　清晓鸦啼睡梦间喜闻飞雪满前山揽衣忙作披衣意不问轻寒且凭栏
　　小圃都无花木名只栽松竹养余清时时风向边头过喜听松声又竹声
　　绿隂侵坐午明几案书繁倦思生喜拆缄题新巻帙故人惠我见高情
　　终日飞霙下远空冷回帘幕却东风瑞香满槛深遮映怕损亭亭紫锦笼
　　水云深处是吾家饭有胡麻饮有茶铛里未能炊一粟山头学得种三花
　　云出云归山未静潮生潮落海非闲岂如此老犹强健一挂冠裳便掩闗
　　束髪名塲歴百艰荷恩早许出清班未能脱迹尘埃外已爱着身泉石间
　　香火寻盟欲过门相迎道地盍先论路从舍北清溪曲家在县东黄叶村
　　饭了从容古寺前杖藜闲倚听清泉因看隣僧一则话搅却老夫中夜眠
　　观马院洗马
　　相靡相踶性不同金环压辔照晴空晚来洗罢游缰缓喜听骄嘶岸栁风
　　春晚
　　春事纷来似到家恨无仙术驻年华一声雷送晓来雨百和香凝栏里花
　　满城新绿障清尘景物回环付大钧无奈垂杨千万结织成幽恨付残春
　　杨栁宻栽烟外缕丁香娇结雨中愁细推物理何能理且作东风烂熳游
　　新荷贴水翠田田绿满花梢午影圆饭了从容春事静螭头闲掬水溅溅
　　春过花飞不可寻空余新叶翠光深炉香袅袅轩静时有珍禽啭好音
　　泛湖次栁洲
　　一棹西湖意不阑觧颐风约水云寒弥弥细浪篷边去叠叠青山枕上看
　　净舍乗闲一苇航入门松竹献清凉倚栏澄碧龟鱼乐照眼荷花风露香
　　试笔偶书
　　家住天台水石村四围都是给孤园有时桐柏庵中醉醉后歌欢更自翻
　　小雨看海棠
　　浣花红绿四回环何事轻隂作嫩寒应是化工知胜处海棠宜向雨中看
　　雨作
　　千峯注雨作微凉宝殿留隂忽夕阳入夏暄寒曾莫测雷声犹震碧云傍
　　倒海倾潮翻白雨钩卷箔度清风江山一饷惊雷静巳有闲云行碧空
　　题应之二扇
　　纺车补网住溪头草木萧萧隠显秋贾客数声何处橹水云应却羡渔舟
　　一带晴林散晓鸦山边理棹钓云沙有人策蹇春风里应向溪头问酒家
　　题幸蜀图
　　曾读开元天宝间四时风月不教闲常聨玉辔游清夜岂意﨑岖蜀道难











　　松隐集巻二十
　　钦定四库全书
　　松隐集巻二十一　　　　　宋　曹勋　撰诗【五言】
　　山居杂诗
　　种杏三年实种桃一载花花实固可乐为农本桑麻功成不占地改植常可夸要是农须学作畧自一家隔岁种成麦起麦秧稻田晚禾亦云竟冬菜碧相连收割不闲手垅畆无空阡家蓄千指客始知常有年
　　孟夏物物茂瓜瓠先置架【阙】　　　　　　纒挂白花亦巳出青实旋造化会喜园枯时【阙】筯不增价蒸沙以为城冶铁用作限未伸彼利害先为巳忧患家事席未暖基址已永叹在德不在险推类仁者谏吾年今七十非杖或能行食罢散歩武欲与跛鳖争皮里气不充骨中髓不生安能勉筋力笑傲云霞轻伏日更酷暑当午剧炎烈火云凝不动势欲【阙】岁热天公蘓赤子雨随震霆发一扫回清凉庭筠助骚屑除地台山麓稍葺五畆宅松竹互偃亚云山若阡陌子舍念我老文余躬干役欣欣归来乐乐岂一朝夕墙里种桃杏新春亦巳花墙外绕扶防绿防皆桑麻今年风雨时日见田稻嘉长缾防黄汤且饷田畯茶清晓看田去乗露衣襟凉巳有耘夫出揖我喜非常为言苗正好喜顔笑亦长虽有吏在门视苖端可偿松根有至药琥珀与茯苓琥珀未易致茯苓【阙】宜精制与鞠尘细色如截肪并一一伴朝粥地黄安可京松色防人居松力治人病丹砂含其滋复可延性命幽居绕苍髯不畏夏日盛风来听笙竽便有华胥兴卜居得幽胜景物无升沉峯峦环郛郭松竹排园林时时破寂寥翛翛赖鸣禽于焉自有得天籁皆余音朅去天台居邑有万户酒一出尝十家巳觉醉屡肘留连多好事方圆烦饤鬬约趁黄昏归不知月挂栁年来心目昏稍息文字业晓拥台山云时读修禊帖稚子来捋须防孙每持镊晚来微雨休幽径无不渉三伏暑可畏贫富方共之雨忽兼飘风凉与清气随一饷涤炎暍万里失蒸炊大哉天地德好生常所施七月正流火晩饭净刹中稍脱蒸鬰苦顿觉心境空放意覧翠岫徐行迎好风得来喜不彻【阙】赐皆天公弃官了无事饭余心境空清琴或数弄浊酒时一中人生苦不闲得闲须从容闭门适吾乐三籁皆同功今年巳断梅七月雨益大苗虽不厌雨灌恐有余溉禾梗正柔嫩水满舞澎湃其间田高低于焉有畏爱北风忽卷热山顶云巳驰日影未容敛雨脚俄骤垂一向得凉吹四山横脩眉暄寒本两陆莫能测宻移今岁立秋早便觉驱探汤虽有正午热巳觉中夜凉麻豆率房角早禾亦上塲吾心喜可知纪实藏诗章晩家台山下云水同一乡人事讲邻曲鸡黍期相当秋风起木杪凉气吹衣裳东家喜见招社瓮开新尝道人谈长生禅子论寂防二子互出竒生灭孰判别吾侪守黄巻生理知犹劣惟当一以贯无问亦无説前岩有兰若委径宜细履未能望窣堵屡复渉清泚路纡疲脚力僧老识茶味策杖趁栖鸦斜阳在林际客惠双井芽千里冒寒暍品格自髙胜香味两竒絶小小猷溪磨团团掌中月挥肘喜旋之纷汨看落雪东冈老道友招我阅子孙大儿教以孝小儿抚以温举觞意未畅巳复月挂昏兴言还吾庐更待它日论真隐古招提长林如磔猬虽有羣山峰所欠一支水草木乏秀润岩窦燥肌理安能借僧锡卓处泉涌沸士不远千里访我村落中话旧语益宻论交顔不红酒防乏供给近制相延容白饭与青刍且饷驴与僮栽竹勿傍墙种蕉莫近砌顷之根蔓延寖乃坏阶戺扶防宛成趣茂宻相映蔽操刀时遣獠洗削去蓊翳朝来天无风秋旸剧炎鋭当年屛翳动松竹发清吹风岂怜我老飘萧翔异气泠然濯烦襟蘓息殆天意平生文字饮真积力巳久温故忽若醉卯饮不待酒昬然亟歩武快哉绕衡陋水濶夕阳红雨余羣山秀闲时谒坟山小筑真隠麓怪来少清景颇似阙脩竹荷锄斸云烟移种扶防绿亭亭才数根一扫羣朴闽浙风土异九日未见菊丰枝閟秀色细蓓凄巳绿当樽折野蘂气味亦枨触讵知三径中采采不一足【阙】













　　偶读禅门礼老赜存清规鱼鼔钟磬间细行兼威仪能居三板头可当一住持破衲受用薄后来有不知瑞香本庐阜瑞昌最为冠以此得瑞名昧者强臆断种法避寒暑锦笼不足纂欲披紫云裘时分建溪椀天地有大德好生洽民心炎云涨毒暑此风散重隂欲驱罙旬热忽作三日霖人物荷造化喜归田畆深顷职古器事三代考纎悉闳异必夏商形模且朴质其间盛欵识鼓文俨周室固知文武隆牧敦当第一蒲桃天下冠太原与全邠邠故近西凉种植纷士民岂但马乳堆殆若荔子春为膏为酒醴香味有此珍调羮商相业粉额汉宫妆寄远与却月六朝用弥彰犯寒清而洁骚经何独忘抚巻怀灵均灵均亦沉湘盖屋不在华所欲庇风雨种花品无繁四时看开处指喻多非约日渉乃成趣吾年能几日景物亦漫与海棠盛西蜀豪压春风涂三月浣花溪游人鄙金珠少陵时居瀼诗史切太虚独不被品藻此理端何如道德五千言屡读殊隠奥颇能分句法巳自到微妙治国与脩身篇篇言上道讲解七十家识者自知要僧相同剃除其门则异窦律仪尚讲论枯禅则乌有悟去此大魁穷説则学究与语判此科是非免纷糅闲居养僮仆衣食必鲜美小则爱睡眠大者趋博戱不然言疾病莫能承付委长须与赤脚昔人诚有理莫恠游春频只被老逼身念此乐天语诚哉辞甚真遵行我不勌治具汝勿嗔持炬接迎我村醉欹冠巾三春羣卉盛在花茂与残好花正秾丽不作十日看蓓嫩便须赏开时惟可叹继自喜新绿吾心常并观煴室宿火销緼袍良独暖病身怯夜永老怀苦昼短栖鸟惊檐头朝日上眼未问粥靣花地黄酒须满侵晨盥栉起爽气随凉飚曵杖踏露草不觉路已遥水清出沙觜烟白横山腰致爽列羣岫不待西山招从昔漫浪心家居意不适晨朝香火余饭了辨游歴或访僧掇斋或隠者对奕归来任侵灯龙吟喷霜笛前村有经社香火讯屡通携朋闲歩往老人顔有童一杯苦澁茗满塘蒲稗风笑顾纸上佛何时供渠侬平生不能棋遇棋亦輙喜从来号万户知生不救死多见国手説得先乃妙理更有末后着此着知者几不持月三长不奉八闗戒久素则生疾多肉亦思菜齿决今莫遂啜汁老所快终当屏去荤君山得自在江海吹天风飞舞散千垅横斜任所适光丽世非种险秽巳平治屋背欲汹涌年丰此兆之有秋高可拱旬日扣玉京所见如夙昔红云隠碧洞清溪映白石临流坐且久浩气洞胸臆溪深竟难渉踟蹰抚苍壁古铁如钩防岁久钢断绽久为土气蚀皆成豌豆铢两每不多积之可精炼为剑或为刀花賔劣于滇平昔喜鼇举未易自摧堕功名邂逅来求则成大过壮年不艰苦老即困寒饿消长理或然要知非力可造化致有生旋亦致凋瘁草木方薿薿枝叶忽靡靡初发白雨涤接以赤日炽末为飚风吹从是即委翳早年困俘囚惊痛失方寸居常虽勉勉临事輙闷闷作字每误墨裁诗或失韵老来疾益侵苶然谁可论半夜秋风高便觉残暑退一凉精神醒终夕枕簟媿我老念病役生病为形赘永怀忘形友寒暑孰能累鸡冠与凤仙早种近阶砌夏秋无花时类能作幽致鸡色惟青紫凤蘂杂红翠来年不待种罅隙自苗裔台山邑万户户以酒为天不惮甑生尘所愿酒如泉多疾自麴蘖致天非天年因思禁酒法积粟民沛然万花烘天容粉色腾云气花云覆台榭疑若天亦醉杯盘多欢赏供帐亦明丽游人侵宵归风雨恐踵至赤城玉京天冠简奉香火一旦僧有之道容易佛坐忽为道复得瞿昙加巾裹屡改神不闻二家自人我先生羲皇上与物同逶迤道伴杂然至闲情示之希蒲团茶味足明情话迟一室多入静相见亦何时莳松须残腊栽花宜早春移竹日随月种麻月及辰旺方八卦定农诗七月陈物性无不然农业宜斤斤山间气候晩初冬菊英回定俟开炉集始送泛菊杯渐列众色异不殊东篱栽冷雨与寒烟深惜易尘埃台山穴三兽樵者不得薪忽是食人虎便有射虎人善恶必对待祸福常相隣罙月寝三皮居山聊一欣【时有三虎出入涧下一月间猎人尽得之】
　　春雨要如膏发生物巳拆霡霂则易耨浸渍乃损麦连旬不见日过社麻亦阨再拜祈开晴民食庶可得蓬荜久不居乍归欣故情落叶聚蛛网残莎閙蛩声迹与朝市远梦随风月清从此眠食间萧散安余生八月河汉近凉蟾辉太清户纱巳薄草木风有声所喜暑云退不惮岁徂征招客对晩色酒与月同倾村落辟幽居深静颇得趣白云栖檐栋岚光照牕户往还得隠逸谈笑皆旧故不畏归途遥家家响机杼手种亭下松偃盖出云外攀条喜脩榦为我发清吹晓庭风瑟缩夜月金鎻碎种久方来归对之顔有愧寓居溪隂刹未暇理归棹遮眼阙文史借书得探讨巻舒白虎通涵泳青龙钞贤哉絶世书欣然慰幽抱吾年巳七十眠早起不宴勌甚就宵枕卧久思永旦虽无文字劳渐絶人事叹收其放心尔戒得尤所賛得闲一何乐佳处先徜徉每扣隠逸士屡过清静坊地僻干戈远年丰禾稻香访我亦何所南涧与东冈架屋集匠氏斵石防可恤相石千仭端堑山方得出疲形困辇置巧磓较丝忽所直等众人人可不择术陈梨甘若饴雪梨脆如水二物浙左右大颗擅甘脆秋热兼宿酒防之手不置虽非凤浊鵞惠予亦多矣台萝甘擅名油葱芼枯腊及居台山下生致出岩隙丁头形磷磷鸡股香羃羃清对云水客荤素得共食休退居远邑顿喜人事防饭箩自不足日记无可书惟对楮先生复接松大夫溪友留白鱼鼾睡惊长须晨粥山中行落叶响歩武委曲访隠逸清谈销百虑老汤瀹苦茗宿火煨山芋却照夕阳归家人不知处初意得闲适处处期登临岂谓病见拘未能摅灵衿小滞广莫愿恐辜云水心强半人事尔无令成侵寻临老看草圣作字意少快居然落笔际防画反留碍早意亦易事怀抱殊不介兹来每把玩徒复一叹慨岁华念将晩寒色惨中抱昔年困韲盐拨灰吟苦调老来适其适所乐在燕笑招賔共一醉围炉不妨小北风号枯桑浓寒坚夜冻闗河鸟过少雪意晓来重陌上未霑尘山中已成垅雝雝南去雁袖手徒目送






　　松隐集巻二十一
　　钦定四库全书
　　松隐集巻二十二　　　　　宋　曹勋　撰诗【五言】
　　山居杂诗
　　我生不侥福始终躬纯臣虽更齐楚伪常鄣西风尘耳顺早引年挂冠逾八春甘与田畯防遂予胸次真农人作田务耘者最辛苦肘膝伏泥涂拔莠连茹取所拔随已多悉酿所伏处惟觊禾稲肥岂问正炎暑地水与火风四大各一性和合乃养形损増则成病圆觉着于品岐伯峻其证君子知其言穷理宜至命山中四序景巧供晨夕间茶瓯不少辍诗魔常畏闲生计付风雨年华寄毛顔支笻正独立栖禽相与还归为田舎翁不作无复理耕凿顷亩地远近先视水沟塍欲利达农具无委靡高田下田事得马失马尔小圃艺花竹春末已繁秀土脉得锄斸枝叶易秀茂久以告老病未免闭圭窦相忘无芥蒂一二约亲旧古斗喜妙供溪荪种匀抽蘸水浮翠猬络石骈栗皱薿薿巧凝緑梢梢眇含秋相对几案间萧然无与俦闲里心情拙还知兴自嘉饥鸦时立槛野蝶自防花客至聊从容僧来不厌茶晩烟时竚立列岫映余霞人生行乐尔行乐则心闲心既无所用和气滋容顔卫生有此妙余事皆可删若益兼忘理敢告知识间招客图客欢不图能病客既醉失匕筯吐茵堕巾帻何堪欵曲意贻念风月夕拂旦往问讯慙恨见顔色春雪翳重霄寒雨连日夜不辍兽炭炽甚恐庭花谢疎帘莫御冷炉焚屡成炧寒食数日间春事求诸野吾年逾七十真欲愿春迟岂谓上元过适丁多雨时韶华荏苒半清明旦夕期流莺与蜂蝶冷落殊未知【戊子年二月廿清明】
　　客寄辇毂下驰心田畆间君恩重山岳臣节殊安闲虽幸米塩足其如尘土顔终负告归罪判然诚独难老去情怀懒翛然只此翁闲千里月修竹一帘风事与孤雁远心将止水同故人如问讯痴坐正观空寂歴秋风晩闲庭落叶深天高晴日澹山净暮烟沉疾病无时巳年华有底侵两行南去雁一片北归心北归了无日先垄扫何时愁与燕鸿远心同楚客悲寒蝉咽败栁幽鹭来清池谁与话旧事泪藓空在衣连日山村雨牛羊都在栏低田渍积水卧穗铺新寒气逼琴丝润香传岩桂丹天光惜垅畆应放月团团秋色遂将半防云时淡浓水光影防防秀色増芙蓉斸地种三径钩来五新晴何以卜一意聼晨钟冷趂西风便云趋南国深相舂闻野唱漂絮击溪砧小立迟残炤闲愁倦寸心新亭有耆旧应共惜花隂白日忽若暮北风天正寒浓隂欲酿雪云侣商量间羣儿竞喜跃婢子争仰看命席拨瓮碧取醉期尽欢凄风入林薄旵日升山迟槿花落因雨菊英开映篱身老每倦客目昏犹喜诗所欣水云念得赴猿鹤期晨起冒清露笋舆出城闉原野回旧色花栁揺新春眷言山林性常与鱼鸟隣怡然适襟抱自谓羲皇民我夲汝颍士老隐天台山一瓢顾粗足三谒无厚顔身与樵牧远居眇林壑间不为物事役常对风日闲平生江海性俗冗不到眼偶然牵禄养遂复事篇简所愧道益远所喜性习懒末路终此惠尤得养樗散梢梢岸上栁岸下波晴云羃远岫东风扇防和去冬有耕植连春无干戈田畯知此意种秫应更多髙原收菽麦下田挿禾秧田头与地尾一一意所量躬耕辨好怯择种均丰荒所以终嵗间食米不及糠大麦未救饥小麦渐擢芒此时农夫叹政阻接青黄多畏频雨泽只欲暄晴光农安吾亦安朝夕祈苍苍堂堂春将去好花如欵留荼防蔓层雪芍药欹重楼金沙挿架富蕙香转林幽我欲助送之飞絮漫天愁晓来浩露出细履欣悠然垅麦漾轻浪芳草迷平川无边緑成幄团飞栁皆绵老翁指谓我渐熟高低田西山隐道室山光鏁葱蒨松竹意可揖芳润欲入馔扳携一二友香火共昬旦天台坐忘身笑领吾所眷日铸得新茗色味建水空未论七盌足先借两腋风烹在击拂外香泛齿颊中若论破睡魔自可书元功行都老故旧见赠新厯日快哉得过目蘧然若有失巳病嗟再嵗渐老念弱质叹余落麈尾非言付揺膝氷壶冻欲裂霜风凌雪屋牛鬬搅夕眠缾笙不成曲平生湖海心弗受车辕促晨兴且探梅不惮肌生粟闲中每自得闲意非陆沉蚁穴漫説梦鸥盟谁更防一年记好处万縁随夙心即以洗其劳清月升层林幽居嵗屡换豪举欲谁作闲情寡赋咏旧句漫笔削草茅晦小隐笋蕨供大嚼不时有佳处悠然动春酌尘境得闲适尘事从如麻且发蟹眼汤一试鹰爪芽萧萧衲帔冷泠泠心境嘉坐久若为侣清月上梅花小庵筑桐柏宛在艮山位数峯直远目一水绕右地门径连主山松篁接空翠贵客下北阙喜话卜隣计平生有知旧相望以疎卧念十日雨谁寄一行书景巳来白雁诗漫如黄初不忘剡溪棹且防雪中驴下邑常寂寞细履寒溪头鱼鰕腥防岸橘柚明晩秋山色俨晴碧溪光泛澄流相思故人远应过回雁洲秋色不胜悲浓霜寒入衣蔬畦倦小橘茒檐曝晴晖人去歌酒歇雁来音信稀好客招不来枫叶伴愁飞雨急怨春晚花残独稔香燕巢方稳宻蝶翅觉凄凉引睡谩支枕销闲时炷香新晴故晚照芳草留斜阳骎骎随日老宁能问分隂波流固自远云在初无心鸟声惊幽思风徐快冲襟马卿苦病多中怀天莫忱小隐世味薄花飞惨残春明玉剥楚笋嫩紫庖吴莼不觉槃筯阙但喜志意新我惟一足何必问大钧仆以义制心自谓颇忠赤保国不保身用忠岂用力所以四将命悉能全赵璧未当引年归痛定思政刺云山贮回肠日月任转毂客居不问乡一饱寕较粟家酿报浮蚁溪鳞买尺玉以充朝莫槃怀抱无乃足平日为饱役方抛世网婴买鱼沽市醖借姓过州城老脱尘中境心防物外清寒溪行不尽端为濯衣缨素怀绕列岫乃家台山麓人境两俱絶事物济所欲芳醪澈琖白茗饮瀹溪绿对客调玉轸清风入梧竹春来每窃抃春去孰可喭防胜揽妍姿对花得清燕樽酒所以乐摘植得忘倦忽改绿隂隂苍苔从满院凿池固不广纳纳隘所居茍无水光寒便觉非吾庐漪涟漾芳渚澄影浮晴虚乐哉濠梁心巳复防嘉鱼道人范子珉隐迹朝市端笔墨作峯岭气象争防岏稍变烟云态便觉风雨寒鹤举忽冲霄大罗得遐观范仙最所长画牛诚絶笔围模大小定毛孔不少失膊腕与腹胯一牛动数日惟我颇得之卧起尽纎悉寒毬格虽下春事亦可防故园少见之花叶均来禽芳蓓暖苞玉半腮红浅深与客屡清赏只恐风雨侵随春动草木防和入池阁羣芳争妍媸红翠媚寥廓一枝姑到眼万态便如昨春深风雨来固巳任开落闲居必家酿不以空乏废小槽压春碧浑含揖和气三杯御客寒一巵欵仆意宁论有贤圣且复供村醉小圃养春色乘时不可缓翌锄常于于成趣湏旦旦花摘去年种喜供一时翫举杯付歌儿野服更萧散随分作栏槛松竹带花栁四时靣靣防百种日日有玩目必羣卉洗心付芳酒吾侪不改常居间简可久老来叅同事勤志不敢失人言垆偃月吾意垆藏日朝阳升西山异液甘若蜜一体奠所居旦旦享清逸和靖骨巳槁后来欲无説细雨防魂句妙处益清絶朅来客异县篱落冷风月吟哦一字难愧此枝下雪台山无牡丹单叶巳最贵斗槛数花尔便欲发光气珍重莫肯折如天藏地秘西都每兴怀此赏殆梦寐春深多夜雨倦卧得饱听穿林乍依防滴檐巳纷竞衾寒似落莫人寂眷闲静怡然遂高眠枕上颇适性泽国经炎夏常厌日晷永既乏枕簟凉亦欠氷雪冷北但倦卧闲人远造请时濯醒心泉栁下汲深井道人有相访不求养生诀或问琴碁妙或笑汗漫説何州有隐逸何山富薇蕨饭了且分携日课所不屑吾年将八十厯践何足数义不惜骸骨愧无罔君父挂冠复挂冠求去再求去至愿诚遂心燕笑乐畎畆山高翳落日残照欣晚晴意适防笻杖意倦眠桃笙云水喜益近语话能忘情书来故人意相忆应遄征松隐静无事松竹惟参差避热卧其间绿防回凉吹水云不相远起坐常自怡此心益浩然西风生桂枝城居得高胜栏槛俯阛阓敛迹红尘中防目雉堞外湖光浸晴碧若与云外防涣舟何处来防防忽隐晦叶落复叶落冲飚黯寥廓重叠响瑟缩翩翻下纷泊倦客行脩涂幽人倚高阁归来故山休氷霜欲萧索商飚忽在序候虫凄以鸣嵗律念向晩崦嵫逼于征巳叹日月疾但觉须鬓狞搔首欲何为松篁助秋声秋暑正炎酷人不得以息向晚注大雨剧暑遂扫迹萧然物气平蹔止火御职上天常好生一凉诚大徳人生不如意十固常八九吾軰穷物理挺特惟所守东风暖入律客意浓胜酒防鞍纵所如宁能困圭窦云山环所临烟景日自异山作故人接云为久处计酒酣一声笛梅风四山起清香賸披拂参横伴村醉我生茍无祸放怀在诗酒诗酒得自在功名亦何有正欲醉坠车岂问栁生肘写我平生适笑寄方外友墐户喜冬序秋容换霜风可叹景物移只在笑谈中菊茂远先见蓼疎寒更红老怀欣自惬渐享爱日功四大一和合所以兆我命及其有损增遂复制我病五年过纵心四大失正定新嵗转盼来疾应改新证新年供家庙老稚晨少忙块坐温暖处但闻油醤香不问物物阙有食时时尝诸孙甚解事翁乃无饥肠林泉久自得户向深幽不复嫌村酒何能有客愁夕阳烘远水飞絮挟轻鸥杖屦归从晚柴门月一钩中春艶桃李东风惠以繁胡为连日雪花叶飘阑干气非骄阳候宛若残腊寒冥僣融和玉川知其端【二月中旬大雪两日】
　　新春遨西湖结伴每有侣岂意气差忒旬中自寒暑欣欣一日晴愀愀三日雨谓言爱酒伴有酒谁能湑门前露草嫩极目遨青龙防杖不知远防山兼别晓厨防晚笋客供摘新菘舌下清肥足何劳细肋供我有旧知识生来晦踪迹邂逅不可见早夜何能覔忽然积习处相逄吐胸臆临了一句子防心极得力斗水小涟漪拳石献岩窦苍苍三足挺挺数叶秀棐几得巨壑幽色清永昼以我兼忘心嵩华亦何有秋雨湿庭户陋舎集闲客重以樽酒空可为饥肠厄呼篱取杯酌村香我先识一杯复一杯满坐生春色秋雨不可雷雷即雨无节况当收刈时只欲天明洁夫何连日雨卧穗恐芽蘖已失早禾望晩田幸天辍山色侵衣冷异气作心赏岭月闻凤笙松风吹鹤氅碧池绉澄绿羣山发清响以此助萧闲欣然同击壤寂歴斜阳岸髙低犹涨痕轻舟随浪稳远水带烟昏野色防畨换乔林何处村情怀了无事安得易销魂素愿防羌庐梦寐不可易弃官竟一往不以归意廹屡扣清虗仙杯酒话畴昔永怀拨云峯西尘每相忆饭了纵闲适杖屦渉晴昼时物破百感环山献明秀承宇茂芳桂追凉风细逗摘果靡惮劳聊用引稚防前日花正红今旦香已改我知色空相未开固非在韶华每偹陈风雨不相贷任渠万防飞岂待愁如海吾家远城市四围萦叠嶂意防烟霞防喜逐樵牧上松间憇两足论高等四畅或时戴月归山花记心想雅意老山林每作山林趣引领山林景赋咏山林句岚光増日夕林风度朝暮时时携笻归羣山送归户





　　松隐集巻二十二
　　钦定四库全书
　　松隐集巻二十三　　　　　宋　曹勋　撰书
　　上皇帝书十四事
　　草土臣曹某谨昧死再拜上书皇帝阙下臣闻负高世之虑者必有絶俗之言有尊主之功者必虞殒身之患何则言未出而见谗计巳成而被戮自古然也故志存王室未伸所言恐罹于难者必每进而止踵将言而钳喙上负朝廷禄养之惠下乖见危致命之节此志士言臣每叹息于斯乃推明哲保身之诗以自广然果所谓移孝为忠事君不二之臣竟未尝以一死惑志鼎烹在前卒鸣所言求圣君择焉臣行年三十有六愚不练大事独知以孝移忠之义冀免尸位素飡之责故凡所临必以身殉九殒之虞常在所畧臣以为方今天下连兵不休地不加复兵民膏原野圣主不奠居正良将死节边陲志士谏行言听之时也岂可上贻六龙廵狩耶若春夏之季少安行宫秋冬之交即偹车骑虽幸暂宁又一日万防四海庻务可天下之奏躬乙夜之覧心委于虑而身任其劳夫何使陛下忧劳若是臣每扼腕奋衣而起求思知畧欲为陛下攘除宿忧稍奠帝枕况主忧臣辱独忍缄黙不求试用耶臣谨有息民安民之防自谓可以仰资圣化然语之至者不可载于奏牍事之秘者不可泄于左右臣愿赐清闲之燕望见清光俾口陈其畧一不侥幸于寸进一不贪冒于赏典惟冀陛下知有贱臣抱忠如此傥一语无効请就诛殛臣之幸也臣窃覧载籍封章亟上朝奏暮召者有之立谈赐璧者有之以畴昔战国犹取议论之臣若此方之今日岂不万万于彼哉臣故不敢隐忠避死思効愚计决意所言干犯通进惟陛下加惠特赐宣召
　　臣闻官者励世磨钝者也人者向德慕名者也官得其宜则事办而功就人乐其事则加倍而邦宁故圣人观向顺宜因事制法所以励人厚国也恭惟陛下建中兴之业必制中兴之功然后驱一世之民而成兴王之典臣欲乞如古制为武功官赏十等惟宠战功他赏不与每授令系于衔官同则以此高之宻院别置籍记载其名谓之入等入等则不次召用陞擢使令庻约功而得死节革滥而收实才方时右武于是在焉或可施行乞下臣具等格闻奏
　　臣窃以圣王御极搃覧人羣股肱之政不间亲旧所以开导聪明觉悟奸宄也周汉之法虽不可全用而加恩戚属俾典宿衞似犹胜四海之人且子母之性天道至亲母以子贵自古皆尔陛下即位以来至亲分离外戚杜隔使恩礼不能兼宣且汉室之制虽任英贤犹援姻戚亲疎相错杜塞间隙所以安宗庙重社稷宣德泽尊至亲也今母后之族久废不录散在遐远不得日望清光诚非慈爱承上之意况乱离日久人肆异谋威令不行叛逆僣号至或讹言憸行惊惧宿衞此诚可虑倘追召一二姻戚任以散官使奉朝请防未然之事察羣下之端为陛下肘腋之亲岂不恩礼两全圣孝俱至哉伏望防自圣心幸甚
　　臣恭惟二圣北狩屡易年所陛下孝思日甚一日冀在攘却强敌迎请以归天未悔祸尚留羑里伏望明诏有司稽叅旧典将将来大礼加上二圣徽号不惟内伸陛下孝友之诚庻四海万里益知圣意瞻怀之切
　　臣闻有大徳者必灵瑞以符应抚大宝者必济世而安民鲜有端居必先穷阨如周宣之伐玁狁如世祖之平簒莽然后光济四表奕世承休天下所归天神所福虽遭变不同而天之助顺均也洪惟陛下以徳承天为天所子甚矣上帝之覆防于再于三昭陛下精意之防扶陛下神明之祚騐于天人之际焕若日月臣请缕陈其目靖康之初金人犯顺陛下亟临敌寨人莫不畏天日之威洵武之直气慑羣敌因亦还辕此天之光启者一也比臣归自敌中恭奉宣仁皇后训词曰陛下再出北道欲就鞍时二后洎宫人送至防事有幼女招儿者见四金甲人状貎雄伟或劒或防拥衞圣躬女指示众众皆不见然莫不畏肃后悟曰我亊四圣甚谨果获兹报今虽在敌中益当不忘焚礼夜深必斗下四十拜此天神隂相者二也恭闻初领元帅欲勒兵入援至相州睿意有卜宻射楼牌于字画间三发三中及东渡大河氷坚彻底渡骑未毕氷已澌流此天兆中兴同符世祖者三也靖康之末敌骑南渡时当艰危都下震动大臣防气无防枝梧陛下以讲好之职毅然就道继京师失守果恊讴歌此天之昭答者四也维扬之役斥候不严贼弃辎重三路并进鋭锋已趋于扬子柄臣犹安于廊庙陛下御殿未毕亟叱六飞方渡江壖敌骑巳及此天之保佑者五也逆党滔天谋危宗社皇矣上帝临下有赫大臣同德升日虞渊此天援明辟者六也方驻跸防稽敌众遽迩羣工惶惑未有施为欲以大兵婴锋则虑失机防勤讨则谨重宜严宰相建利渉之言陛下亦从谏如响此天开圣德者七也惟上帝眷佑若此而陛下报夲巳隆惕惕昭事可谓至矣伏望陛下宪天之度益度天心鍳天命匪易之言为陛下力答之意臣恐朽质倐先朝露则圣瑞未昭谨条奏以闻乞宣付史舘
　　窃以古者寓兵于农以御大敌两汉而下无不皆然惟魏及唐建府兵之制民兵遂废唐全盛时戡大憝勦元恶无非官军者及徳少衰据藩镇起大盗亦无非官军者是以歴古有叛将而无叛兵由唐而下多叛兵而少叛将理或致然今州县之民百倍于兵力而义不能却内侮强不能御外侵者岂非未尝习用而堕其力哉窃见诸路州县见行火甲以御夜盗民安之若素习臣尝推行偹见其便今欲乞就建民兵之法俾粗知部勒稍知战事厢有坊坊有甲甲有伍伍有长许置器甲以肄武偹州委都监县委令佐带民兵将领专一习按复委太守提督之不期年一路便可得兵百万实欲宻制兵卒使不得逞而州郡内侮外侵遂无窃发倘或可采乞下某取索画一便见不扰有利无害
　　窃以连年征伐畧无虗月凡功烈死亊之軰冺没无闻致孝子嫠妇无所旌显昔太宗皇帝不防勲臣犹次叙其列得二百四家今建中兴之功岂可不成一代之典人死留名贤愚所共而圣王之祀臣有五义欲乞令所在州县有忠义报国当时功烈出众所明知者许搢绅之儒作为传记经所属投陈然后州府缴进宣付史舘并严所在常优给其子孙不惟仰照圣泽下漏幽防遂可激劝方今死节之士
　　窃见诸路州府管下厢军数各不少不堪战阵徒供送迎然月给钱米与禁军相等縻费军期实为不急欲乞权罢招填防年竢平定之日依旧逐营阙额钱米仰令项桩防委官主管以偹别色支用
　　窃以朝廷加惠归明官散在诸路以全怀来【阙】　之恩爵之禄之徳亦至矣付以职任有亲民者有监兵者上下玩习皆谓远人平日强暴桀骜之性尚存废法自任莫能讯治郡县姑息率以成风此类岂可长也欲乞今后凡所注授并作不厘务
　　窃见朝廷以连嵗兵火财计匮耗用度既巳不足而军旅钱粮为先念不可诛求于民遂设鬻爵之法自承务郎修武郎以下入中之数有差然应募者终嵗才三两人至改易度牒则靡然从命是皆喜于易应而乐于创建者窃原命妇冠帔之类似可如命宜等第自宜人以下三等优立入中之数许人承请俾为荣母荣妇之宠必见所至奔赴一如度牒便可施行
　　窃见建炎初置赏功司防即废罢恐当时主者兼用他属之吏不得专掌致所行功赏因仍废怠动经嵗月致献言者得以借口遂成无用而类于他房窃原此司诚为今日之急盖赏不逾时又曰赏必以信是乌可比他废置哉意欲使掌有专官而亟行亦俾将士知功有专治而不杂信赏之政中兴所先也欲乞复置赏功司专行战阵功赏等事委能吏典治仍置簿月书巳收行过某人功赏名件上司季攷其数或多至千百量与官吏推恩以劝其职
　　窃以方今军国之害所大者二一外侮二盗贼外侮则朝廷固巳有处盗贼则尤不可忽尝谓陈吴起秦赤眉起汉以至隋唐无不縁巨盗而隳国者此害岂不为今日之急哉窃原地日益旷盗日益众湖广之外鞠为战墟大江东西屯为贼壤其众炽盛动以万计所向州郡莫敢枝梧虽不能鼓向朝廷而朝廷安得奠枕自防至着建贼范汝为可为深戒若汉武帝遣暴胜之衣绣持斧逐捕长沙今而始知当时尽善古今虽异事势则同欲乞今后应干盗贼专责宪臣亲临督捕次责郡守搃众讨荡凡在界内不计大小湏管扑灭况此兼节制管内军马自可提兵防界临时许以便宜如此则盗贼可遏任内用殿最勑法以明功罪必见郡县争奋兼功自厉矣贼息则民安民安则国定国定之后却外侮而邻敌莫能窥其隙驯致之道在戒其初
　　窃以州郡之富全赖商贾其什一之税则有益于公上阜通之货则惠养于民庻利固不一也方今驻跸之所宜招徕此徒少禆财用赡军之费窃见广泉二州市舶司南商充牣每州一岁不下三五百万计若今两州除纻麻吉贝等麄色物货许依旧抽解外应细色权移就临安府抽解候事定日依旧庻得上供物货既皆真的又免起发脚夫之用是易十五之蠧耗为十全于行在也加以四方商旅悉来奔凑则投回二税并在城下茶塩钞法当倍售于昔时舶船闻之亦必懽忻承命以就利源比负担竭蹙犹且趋向况许以全船竭货而来哉窃以广南两路自潮州而南居民鲜少山荒甚多前此惟土人仰食故歳计租赋一皆赡足自中原兵火西北工商士庻散处其地以鲜少之种供亿兆之用又官司科调四时有之以此民颇困乏欲乞将广南两路州县见今逐处荒废田土括见顷畆丈尺召北客耕种量免二三年官租委运司专一均拨授田务在随宜就便庻浮食流离之民有所依附而盗贼可以衰息且空居与作役同当衣食茍为处画则官私两便
　　窃以帝王异尚损益随时阨于艰危必奋独见思所以下采人事上禳天变以建大圣之夲以通天理之明在臣下宜悉所举在朝廷宜博询究以称随时之意臣不知图纬弗明天象徒以讲读故实记録其语比闻祥符中谢绛上疏言太祖皇帝生而包络黄及受命五星聚于奎而镇星主之真宗升中泰山日抱黄珥含誉星见其色皆黄土徳之符也国家宜以土徳王天下以继圣祖若汉以炎徳绍尧后也臣诚知此非天下急务盖念前人一言之出诚发于中或获半词之献死不可避万一得偹采择少补国家则不犹愈于黙黙耶况前岁法驾驻跸防稽去岁临安不旬日间三经回禄岂火失其性而至于是倘因兹多故稽合天意以顺土徳不惟除旧寘新为禳却之术而迎气致祥亦不失五行传徳之序
　　松隐集巻二十三
　　钦定四库全书
　　松隐集巻二十四　　　　　宋　曹勋　撰书
　　上吕丞相书
　　某窃以中国所患独苦金人上使天子驻跸淮浙宗庙祭享靡得定居下致元元父子离散肝脑涂地疮痍不复哭泣不絶以至四方云奔雾合奸臣贼子僣用车服衅端悉自金人明矣然建炎间遣使十余軰凿空而行求敌悔悟礼意非不偹陈辞非不切每拘留使者竟无一报亦莫得敌意徒兵戈相防连年困苦岂昔所遣使轻冒尊贵妄言自荐临事而懦姑私一时耶岂不察其端所向未当致违筹画之善徒为敌人轻笑之具耶然朝廷至今未再有处某谓北边之患方今天下未定境土未复士卒疲敝民力匮耗未可以威武服也金人蹂践中原暴虐毋信穷兵杀戮甚骛无道未可以仁义交也委曲之礼书辞之勤固巳行于靖康之末建炎之间又不可以典常遇也独可旁资所亲假其防谈万一受交得通信使然后务屈藏疵稍以徳致则社稷之计成矣某闻山东刘豫政和间尝任台谏金人信任伪王以全齐未即天讨偷生海表彼亦待朝廷之命固久傥因以一介之使间道驰诏谕以恩信许以爵位使日就月将开悟敌心委以賛成南北之好为驻跸息兵之期于可否间将明得其情伪彼刘豫业夲儒生晓知义分必涕泣被靣稽首听命理之固有事实可图此上计也故熟思今日之急无先于此朝廷宜力行之某居亲之防言事于上逾越礼制有诛无赦盖闻忠孝者天下之大夲顷亲安时薄禄是私今亲亡矣身当报国故冒哀投陈政以时事之急间不容髪茍偷安便非忠孝人也兹愿竭力死节请行于东致主上屈己通盟之诚宣主上怀亲孝治之切喻以大义激发其衷俾君臣向化归命圣徳此某之赤心有死无渝者也伏望仆射相公详阅利便防于必行似不惜捐小臣而冀大事昔汉高帝困平城娄敬进和亲之议饰子女以悦匈奴极天下之至弱当时以图安四海犹即施行今某不知忌讳进聘伪之説盖事或权宜有不容惮者至某糜捐一节以取报命则区区自谓肯多古人惟主上以天下为度则汉文之诏尉佗不屑为也如允某所言乞不用礼物私觌及奉使人从等只乞朝廷降国书诏命罄身赍往庻得成事其余详略乞赐机务之暇令靣陈所以去之状一语无效愿就斧钺冒犯钧严不敢繁叙某下情不胜战汗之至
　　与刘豫书
　　某闻巽以行权者君子之乘机贵有所狥者志士之显位执权以司契则事或便民而虐已获狥以就义则理或功崇而业广古今不常惟知者为能就变从时同符大业安能规规于所屑哉伏惟公以文武之资搢绅之望安辑表海宅全齐而有之矜士民涂炭之久悯郡国兵火之甚酌时随宜勉徇敌意建大号居留都岂遵上令有不得已者前所谓巽以行权者欤我宋以金人丙午之防三辰失序二圣北狩流离兵革之苦从事征伐之劳天心已回于显佑庙祀有永于宝命今上皇帝以英谋睿武厚徳深仁独提天纲抚宁列辟海宇爱戴日月重光屈已尊贤而旁招俊杰安民缮兵而式鉴前耻与一二大臣宵旰国政复祖宗之基建中兴之业今亲屈而下逮惟公熟察前所谓贵有所徇者欤治国治家审此两涂为治道之先外料敌之强弱内度势之可否以人徇已则已得而人失以已徇人则已失而人得徇人者贱人所徇者贵贵贱得失较然而明岂待夫两军相当而复决于众人之言哉故某之来有得于此重以今上皇帝食不甘味寝不安席心如揺旌盖有日矣意者天下苦于兵革父母罹于阨困赤子尽于屠戮国歩厌于时晦欲因足下得结金国通使议和以亲南北之好然后互有所便各得以闻求改作而捐故定安危而保民弭乱是期他无求也恳恳切切愿公受交于宋以成所徇上息天变下安封畛时哉天命公其留神则溥天率土大庆幸甚然四海方徳公之美顺于太常者曰战国争彊齐称十二临淄遗俗忠烈具存靡烦攻城野战之役毋有遗镞亡矢之费荷戈百万遂听威灵此公之武也播告之语率戒覆车彼疵已德自古皆尔公正云前朝失御罔及其他此公之忠也襟带土宇用广疆埸而拓地之骑终不忍南下此公之仁也汴为都防宗庙具在权宜正南无所毁撤此公之礼也公诗书贵胄冠冕伟人乃降词气屈体北俗有见忍耻包羞欲成佳传此公之明也推此五美令于国中实得其利兼得所愿矣然将顺正救敢布腹心古谓暴得大名为不祥必有所属乃成善救故立国者冠盖相望伸其所附附德贬暴假以济众则作政立事人心敉宁动兵行师毋有越絶致赤心之约固百世之守坚以大义而不渝固所附然尔必或不能虽清济浊河长城钜防不足以为固塞徒阶于怨惜哉是有义于创始必秉德以善后则圣贤之业也复次五愿者中国冠带之域稷下礼义之聚俗义甚高人济其美公无重世之德于齐土民有莫大之怨于金国公之拔起骤加民上不能无内刚外柔坦然无间者愿公亲宋者一也公因金命制有一方彼常贪于厚与曲顺其防则孰不见賔一旦无厌之求稍稽需应饰诈中变夺其所憎与其所爱窃恐后之有齐者非公子孙也石晋在前可为鉴况今屯兵设将悉彼付授又与石晋异矣愿公亲宋者二也此疆尔界中外之限初虽侵据终亦还复金为虎狼之国蹂践我土以杀不以德民厌苦甚久又内有契丹渤海之忧外偹我宋收复之虑彼固惴惴不保枝梧而欲长倚以为重则误矣傥结于宋北乖所存南犹获助子子孙孙终不失势愿公亲宋者三也公不与宋则巳今契丹以数百年基业其中岂无孤臣孽子欲复其宗庙者岂无贵族大种不甘其役属者或结宋连衡而起金必并力以销内变收兵于公公宁不遣遣则新造之齐内失兵力外虞强敌我宋亦遣精兵复故地谁不争下其城以迎王师方时虽有威宣之略诸田之智不能兴已愿公亲宋者四也割地包利五伯所以覆军杀将而求也封侯贵亲三代所以放弑而争也公今高拱而两有之矣尚欲依金以攻宋则宋民之心不懈将帅之谋争奋宋金久相持连兵五六年间徒阨其父母而宋室自若此汉髙之兵也天方启中兴之宋未可图也金为天下仇公养仇而奉之泰然自居冀成善后亦为公惑矣此愿公亲宋者五也虽曰公权时之宜勉事容悦然理不先晓则流而不返今槩举大要非説公背金而归宋特欲祈公事金而亲宋一言之助如前所陈俾宋金遣使结辙于道公之德业于是益隆因处中而两利之公欲何居焉书曰前虑不定后有大患治之其先亊谋之其未有患至而后忧则大事去矣知者偹祸不为怨府愿熟计之説者或谓以今之势厚礼事金合从其威足以壮国是言者徒知一时之利非百世之利于公何有哉特欲挟公家成私门为岁月之计又恶知亲宋亲金何者为不怫天下之心哉茍善于此则天下震动必称公为义我宋益德公公然后以天下之誉善金金又不敢纵暴于齐是以天下之誉止暴于金厚交于宋名髙一世光烛前古兹时名宠将皆制于公其于守区区之地负天下之议固有间然抑尝观漏瓮焦鼎之説乎今有焦鼎其下方然适漏瓮在侧贮水将泄诚能激欲竭之水沃甚焦之鼎是一举而漏水获存宝鼎不燬即以供餗岂不全于物利于用耶惟三复其意也某又闻规小亷者不能成荣名守曲谨者不能立大功以足下荣名大功固巳显著必也使賔客无口实公议蔑附耳示以方来不羞其行则为平允昔秦缪公以由余至则曰邻国有圣人遗乐修好楚成王因重耳过则曰从者国器此天所置厚飨之以二君之贤犹且区区以礼是岂不足于功名哉贤者谓小亷曲谨不见比数必使光熖焕赫气盖一时与天壌相乃止耳后之读者顾不伟欤某慷慨兹行谓理无不可明目张胆因发为此书恐居常亦厌饫羣下謟誉盛徳必隂求谔谔以防国是忽有逆耳苦口如此书者亦所欲闻惟幸聪明听许万一不然则幸磔某于齐之市令于齐之民曰此教我背金而亲宋者也庻天下人明知公事金为不疑而金益重公矣情廹意切语不成文冒犯威严言尽于此不宣
　　与泗州陈敏书
　　以拙者观淮上事势虑人必熟闻吾友忠孝正直兵少而精不可势屈料度用兵拳手相接之际湏鏖战血战计胜力胜而后巳既金人料我如此则岂肯轻犯泗上损其锋也必从他路防隙犯江则泗在其后形格势阻进无所掠退无归路若不为计则孤城独立未有援兵粮运未继又其众多惧腹背有可畏之势公于是时宜必自有转身一路别出竒谋也然爱吾友之深辄为一説以献若金人甚重不可袭其背彼必以少兵缀公归涂为善后之防公宜尽以所有犒设军民誓众而北径捣山东不焚烧舍屋不取子女玉帛不杀契丹渤海诸国但掠地收众据前人要害之地号召中原传檄燕山等路承制封拜亦足以牵制敌谋然后奏封行在为不合在外专兵待罪取防之计未审可否当胜焚楼橹弃辎重浮江而南也










　　松隐集巻二十四
　　钦定四库全书
　　松隐集巻二十五　　　　　宋　曹勋　撰劄子
　　论和战
　　论畏天
　　论保民
　　论和战
　　臣窃惟天下大器宗庙社稷大计四海生齿大夲皆系于国之安危在今日利害不出于和战之间议国事者当先审所尚而定国是国是者天之所与时也时之所行事也当战则战当和则和先后缓急不容无一定之论必措国于至安然后天下大器定于不倾宗庙社稷隆于巩固四海生齿保于辑宁虽必世百年守之不易可也不审所尚而逐纷纭之论侥幸于万一名曰尝试之説天下大祸莫大于以国狥尝试之説可为寒心者也且国之安危与已之进退得失孰轻孰重已之进退得失与人之毁誉好恶何损何加人臣而能辨此然后可以议国事茍惟以己之进退得失为心则必以人之毁誉好恶为重彼以谓人之毁誉好恶与其已之进退得失实相妨也故言战则人朋而随之者众多誉之者亦多其心非一一明乎战有必胜之道也特以谓主战者不失为尊主强国之説今日言之誉之者必多固无害于已之进他日虽和亦无害于已之进盖和亦不可忘战是今日之言与他日之言皆无害于已之进而当战与不当战于国之安危不问也言和则人皆睥睨而不敢随者以和难保也今日言和固不妨己之进一旦有异焉则必大得罪而去不若言战之两无害于已之进也而当和与不当和于国之安危亦不问也况言和则主战者恶之则毁至矣于已之进岂不大为害乎二者皆不以国之安危为心而惟以已之进退为心以人之毁誉好恶为心此今日之风俗纷纭之论所自起也陛下所与图回天下不过宰执数人而纷纭之论亦足以数人之听是以庙堂之上主战者阳为尊主强国之言以收小人之虚誉其中未必真有善善之防也陛下不用其言则以拒諌窃议于陛下以弱国腾谤于同列浩然引去亦不失高爵厚禄而小人之虚誉愈归之主和者亦不知固执其所见往往惑于尊主强国之言而求免乎卑主弱国之谤进则迎合主意退则雷同众人所谓国是果安在哉臣所谓以国狥尝试之説可为寒心者也上天崇正统于中国保固祖宗积累之基纯佑陛下之圣德眷命纉承将以光大久长于其后故周旋调防成此安定之期若曰人谋恐未易致是臣不得不辨者惜天意与陛下圣徳混于纷纭之论而不知所分也臣闻强弱异势不可欺也人身不能无病能不讳病则可以全身国不能无弱能不讳弱则可以图强弱而为强自欺可也欺人可乎欺人可也欺天可乎春秋时吕甥为王城之盟谓秦伯曰晋国之小人不惮征缮以立圉君子则不然曰必报德有死无贰纳而不定废而不立以徳为怨秦必不然秦伯曰是吾心也归晋侯而成盟晋国复强晋君子可谓能审所尚也方其弱则言弱能不讳弱则足以养强也能养强则足以成强也使人臣之谋皆如晋之君子国何患哉陛下察今日纷纭之论如晋君子之言乎抑皆晋小人之言乎君子小人不能逃陛下圣鍳则陛下刑赏行矣单于嫚侮议兵樊哙请以十万横行匈奴中季布曰哙可斩晁错发七国之难吴楚起错乃欲居守而劝景帝亲征又方与帝调兵食身斩东市非袁盎私意也人臣自为纷纭进説而不可用不加罪焉且误国矣亦不加罪焉孰不以尝试之説售其身乎其言不行又无所加罪是以肆为纷纭而无所惮也臣观今日之事非前日之比者以天定故也申包胥曰人众者胜天天定亦能胜人臣解之曰祸福无不自已求人众者众之所为凶徳已极自求祸者也天岂乐祸乎人之所为凶徳已极祸必自至天不能庇也故曰人众者胜天前日之事也天之于人祸终不悔乎其报巳极复图安孚是谓天定人何以胜之故曰天定亦能胜人今日之事也臣请以东晋宋武帝騐之东晋之渡江也谋复中原之臣如刘琨祖逖庾翼桓温之徒皆可以有立而卒不能成功者天定也苻坚为江左之举以百万之师一败于谢元刘牢之身死国亡计不旋踵岂谢元刘牢之勇过于苻坚乎天定而坚欲以人胜自取祸也宋武帝得关中弃而不守知元魏之必来也宋武弃关中元魏即取之由是南北举安知天定而不敢为不定天佑之也故天定则人主之意不可不定主意定则人臣之意不可不定君臣之意定则天下自定定不定祸福如彼之明可不畏哉今陛下与腹心大臣酌天意之大定以防国是以今日巳有成防巳见定效尚可复容纷纭之论崇虚名而令国受实祸乎敌欲求安易于保安者守边不动为长久之计则敌保安之防也我欲求安难于保安者恃敌不动则我保安之防也彼既不动我非特保安而巳因得自治焉则千百之安在我也臣之所望于陛下者此也万一为纷纭之论所惑以蹈至危则臣所望于陛下者未易就也此臣之所甚忧也愿陛下毋忽臣言奉二仪之无私掲日月之大明耸山岳之不动行四时之信令则陛下之所欲为者自是无不可为者矣臣不胜至愿
　　论畏天
　　臣愚既陈定国是之説于前继此愿陛下勉勉愈励畏天之实以畏天意而巳臣仰惟陛下诞受丕图遭家多难临御以来应天眷佑大约有十皆深切着明之効至于今日巳就安定然后可言臣请偹言之初为质于军前继抚军于河外其归也孰脱之其出也孰命之厯数在躬遂即大位其眷佑陛下一也旄钺所指偹尝艰难水陆之行偃薄风雨将究观于厯试必保安于万全其眷佑陛下二也四川天下之根夲荆州襟带之上流两淮形胜之要地顷者四川严守关之师荆州附鄂渚之军两淮成犄角之势截然四固南纪以安原始维持似非人力其眷佑陛下三也巨盗魁寇啸聚蜂起曽未防年扫无踪迹虽资庙筭实出天亡其眷佑陛下四也连嵗稔熟济接以时大兵之后实难于有年有年固难况屡丰乎是以调发之烦科敛之重民力虽困尚堪支持其眷佑陛下五也晋元帝渡江虽远外冦王敦苏峻迭出为乱庾亮有汚人之尘陶侃有折翼之梦奸宄内讧何以制外陛下廵幸厯时岂复有此忧哉国于天地有与立焉其眷佑陛下六也假刘豫而助之兵尼堪之谋深矣然土龙刍狗卒无所成豫无所成尼堪所以去尼堪去豫所以废向使尼堪不去刘豫不废则成三矣三不可和也不和终不定也天意委曲如此皆为我宋其眷佑陛下七也达兰复我中原而与乌舍异谋虽和必不久达兰死乌珠用事欲复取中原而乌舍萧庆劝其用兵和议去矣臣奉使在北廷乌舍萧庆见臣即欲投诸鼎镬何止被留哉方扰扰间二人一旦连颈被诛臣所亲见也向使乌舍萧庆不死今日之事尚敢望乎二人之死非天杀之而何其眷佑陛下八也先帝梓宫之还因山之功告成久矣皇太后久留于北陛下念亲之心无一日忘今归就慈宁之养亦四年矣是岂人力所能致哉非天克相陛下纯孝未易就此其眷佑陛下九也庚申之嵗金人复取中原兵再举矣南北转战至辛酉之春犹未定天下之人皆曰用兵未艾也是年秋九月乌珠又大举兵而南陛下先遣臣某刘光远继又遣魏良臣王公亮至泗上未防金遣萧毅邢具瞻来审议和议遂定兵已炽而遽息事方汹汹而遂大定亦岂人力所能致哉靖康之初国人皆以和为请而终不能和辛酉之冬国人皆以和为非而卒成和天之从违可见矣其眷佑陛下十也臣窃窥天意眷佑陛下深切着明之效不可诬如此岂非以陛下明畏天之道必能绍隆祖宗积累之基业乎陛下勉勉愈励畏天之实以副天意考其既往騐其将来天之眷佑所成就于他日者当如何哉自古创业继世之主膺天眷佑而能克修畏天之事未有不愈隆益大而永命者尧舜禹汤文武徳同乎天亦必谨畏天之道载之典谟形于雅颂班班然也夏少康以一成一旅复禹之绩太甲从伊尹之训高宗用傅説之戒皆能成中兴之业畏天也成康守文武之谟烈而大成畏天也宣王兴衰拨乱复文武境土功绩之美方见于采芑六月之章而庭燎之箴沔水之规祈父之刺继作矣始畏天而终忽于畏天也汉高崛起丰沛自谓能用三杰得天下天下未定君臣相与逸乐遽入于无为既老昵爱几成废适立庻之误再世而有吕氏之患天方祚汉特假是以戒其后遂有文景之治天命吉凶之报也武帝始不知畏天终能畏天卒为七制明主唐髙祖不及汉高远矣以太宗之明而好大喜功勤兵于远自违天戒末年用人纳谏大不及贞观时留李勣辅高宗终成武氏之祸又甚于汉之诸吕亦天所命吉凶之报也明皇宪宗始知畏天终不能畏天始则天相之终则天败之皆视其所为不可欺也圣朝太祖皇帝由揖逊得天下固不可与汉唐同世而语祖功宗德继序兴隆未易殚数大抵人才以兢业恪恭为用风俗以敦实俭啬为夲兵以不用为武刑以不刻为平财以不敛为富一言一为立政立事如天在傍不敢慢忽是以天心克相和平安定三代以来未有如此之盛且久者熈宁大臣进天命不足畏祖宗不足法人言不足听之説文恬武嬉牙蘖怨恫五十余年竒祸大作而陛下适膺斯时诞受天命天意畀付盖可见矣臣闻既乱必有定定乱必以治治乱之夲先系于生民之休戚又系于人才之贤否政事之得失纪纲之废举风俗之厚薄陛下以天命之哲天锡之智岂不明此五者为治乱相易之夲乎圣意非脱畧而不为也前此所未暇也今天下定矣前此所未暇者今可以有为矣亦天之眷佑始终于陛下将以成今日之治臣愿陛下勉勉愈励畏天之实以副天意者区区之忠在是而巳臣攷秦灭六国而继周有统而无德不为天所佑二世而为汉汉亡天下三分统不在吴蜀而在魏者将以与晋也晋得吴蜀合而为一其后不能保其一天使刘石乱华元帝渡江虽南北分而统在晋宋继晋齐继宋梁继齐陈继梁皆得统也五朝而合于隋隋受周禅夲无统得陈而有统亦以无德不为天所佑二世而为唐唐亡天下八分虽朱梁石晋皆可以得统者将以兴我宋也五代五十年而为我宋太祖皇帝取吴蜀闽越南唐以并天下太宗皇帝取晋遂混为一靖康之变至是又分南北乃定自秦合天下至汉末而三分至晋而二分其数五百年自隋合天下至唐末而八分至我宋而又分其数亦五百年天命可不畏哉晋之分南一姓而北十数姓今日之分南一姓而北亦不一姓晋分而南北不定者又十数年今一分遂定而天命在陛下天之责我者重责彼者轻望彼者略望我者全筭计见効攷其既往騐其将来天之眷佑所成就在陛下决非浅浅者臣揆此理甚明愿陛下勉勉愈励畏天之实以副天意而巳臣不胜拳拳之诚惟陛下裁赦幸甚
　　论保民
　　臣拳拳之忠既愿陛下愈励畏天之实以副天意仰惟陛下严恭寅畏昭事恪谨发自渊衷光于圣德躬行有余矣其见于立政立事与二三大臣同心以明畏天之事者臣愿以保民为先臣闻春秋传曰国之将兴视民如伤是其福也福者天之所锡国之将兴赖天命尔必视民如伤然后为福是以自昔圣人所言天也人君也民也未尝不连属而为辞盖人君者天之所命而民者天之所亲也后世为治者每离而三之所以下不为民所怀下不为民所怀则上不为天所福此理岂不昭然哉子贡曰如有博施于民而能济众何如可谓仁乎孔子曰何事于仁必也圣乎尧舜其犹病诸保民之事虽尧舜犹以为难也臣伏覩咸平中澶渊之役可谓大得志矣当时若从诸将言何所不可真宗皇帝不为也遣曹利用出使结好交币行千万世息民之防其形于言曰我为忧民切戎车暂省方圣意安在哉庆厯中北兵压境遣萧英刘六符来聘必欲得闗南故地乃止可谓轻侮中国矣以当时事力岂不能快意于一战仁宗皇帝不为也命富弼报聘増币结约寻前盟而固之其形于言曰朕为两朝赤子故屈已増币以图宁息圣意安在哉二祖之意盖不欲逞一时之志而启后日之祸保民之大惠也天佑祖宗保民之盛德所以隆其基业于未艾者顾不在此乎宣和海上之约使谋出于彼在我当曰契丹吾兄弟之国祖宗兼爱南北之民通好结和载书具焉天地鬼神是临契丹之患吾当救之而反共图之天地鬼神谓何彼闻此言臣知其缩颈而走也倘先自我谋则又何説欤天佑祖宗保民之德所以隆其基业于未艾者今在陛下谅陛下必能畏天必能保民必能承祖宗积累之基又能光大久长于其后也又畀陛下为先帝雪耻于天也亦祖宗与先帝在天之灵所以深望于陛下者也遗大投艰在陛下岂不重乎保民之事陛下可不勤乎河南之复一予一夺终嵗而巳亦天将以观陛下保民之方也臣料是时谋臣必有献言者将因河南之复大举而取东北又欲深入以雪大耻陛下固未入其言使谋之者不巳一旦圣意从之则兵端祸夲创立自我天意若曰斯民也针石磔膊于前日非得巳也摩拊吹嘘曽未几时而更创为兵端祸夲生灵余几忍戕之乎兵连祸结又当何时而定乎天亦骇之也故复以河南予敌不予不息也不息不能保民也天意岂不明哉天佑祖宗保民之德如此所谓以报宣和之举如此既予陛下以河南复夺之其速如此皆以保民也陛下顷者宸心独防屈已通和以图休息得祖宗保民之意也今又与同心大臣审定国是以应天定之心皆行保民之大惠臣犹以保民为言者圣人以一夫不获为辜君子以匹夫匹妇不被其泽为愧耻保民之事不当存其大而略其细有其心而无其实德今也田畴之不垦辟户口之不滋益商人贩贾之不通工人器用之不广逃移沟壑之不免愁叹嗟怨之不除以是为保民可乎陛下寛恤戒告诏防屡下挂墙壁訹无用之空文衔命令加出使之重扰譬犹雨露自天而降中间为物所隔润泽不及于地陛下存其大而臣下不能行其细陛下有其心而臣下不能施其实德臣所以有言也夫生民之休戚在人材之贤否政事之得失纪纲之废举风俗之薄厚陛下前此东西巡幸未有定都和战攻守未有定计应敌不暇不能以自全自全不暇未能以有立之时也是以人材随所举而用政事循一切之宜纲纪听其所分风俗任其所尚保民之事若有所未暇天之责于人者轻也今天下巳定自全之时也有立之时也天之责于人者必周也臣仰窥天意下详民瘼恭望陛下一视同仁于此时至切也陛下所当留神羣臣所当竭力无出于此愚臣于此所当尽言也伏惟圣慈加察焉不胜天下之幸矣
　　松隐集巻二十五
　　钦定四库全书
　　松隐集巻二十六　　　　　宋　曹勋　撰劄子
　　进前十事
　　进后十事
　　进前十事劄子
　　臣昨日伏防圣恩赐对便殿漏数移刻下询周悉使得尽所欲言而三圣人之意俱获条陈既毕使事退就诛戮无所憾者岂意天造曲临又欲官寘一路谓臣智勇可偹使令圣训温厚宜待有功而臣妄庸何可负荷念无防尘禆益之助乃获山海崇深之恩抚躬愧汗至于雪涕再防圣训令臣今日入对将敌中所见具劄子进呈今谨条画事渉国体者伏望万机之暇特赐睿览如可施行即乞速赐行下其中利害急于星火有间不容髪者又恐非常之事众亦増疑伏愿陛下防之以英武不求于佥论然后此亊此功决无阻抑庻几周宣之咏不独着于当年恭俟进止
　　前十事
　　臣顷离太上皇帝御前得圣训曰金人廹逐令拜北塞我对以朕昔谬与大金结约为兄弟之国于义无拜礼今日虽被囚掳头可防拜不能设金人见予不能屈亦【阙】然予岂畏死也归奏但有可清中原之谋悉举行之无以予为念且保守取自家宗庙言讫呜咽又语臣曰归可奏上艺祖有约藏于太庙誓不诛大臣言官违者不祥故七祖相袭未尝辄易每念靖康年中诛罚为甚今日之祸虽不止此然要当知而戒焉
　　臣见金人语云今二圣在远虽曰三遣使勤请金人决未听从盖以纳欵请命割地称臣在渊圣皇帝已行之矣后来何事可副今惟有设坛誓将戮力死战若胜一阵则金人便当知畏一靣遣将掩杀一靣遣使迎请臣得之金人恐有采择
　　臣窃原金人之计善于传播声援使欵我师谓如二圣北狩欲寛圣心每使人称陛下已领兵屯河北岸凡金人所得之物皆已夺去二圣私喜竚望大兵迎銮谓指日可待故逗留天眷过河略无损失者亦其计使然也乞今后凡云契丹军汉儿军佥军渤海军欲相借助者切宜详覆而后信恐堕贼计中
　　臣契勘滑州今为极边沿河控扼之势此为先务宜拣择利兵慎选将帅付以镇抚之任设北岸才有偷渡舡栰湏【阙】　　斩获然后巳庻使金人知中国偹御严切过于曩日必使无南靣之心乃为尽善若不迎头奋击恐又生凌暴愈难制御
　　臣五月间由真定赵冀州界间道而回窃知河北之民忠义赤心贯于白日虽胁附者五城【安肃军怀州衞州真定府广信军】其民强顔偷生怨入骨髓顾其余城守皆坚壁不下尝拥卫太上皇帝圣驾经赵州城下令王宗沔传圣训及谕以北狩之祸令城中投降城中人得诏不答但矢下如雨且不得近又邻郡声迹不通莫肯相援者盖尚遵靖康诏防今乞遣使宻谕今后许邻州相应毋自孤危如能借助同退贼众则当厚其恩赏或许以世守臣过恩冀之间农民自置弓剑保防一方谓之廵社遂致道路肃静都无冦掠其于忠力极为可取试询其数两州约三十余万问其所向心存田里欲自保其土既不可使令只乞遣使抚谕嘉其能保国保家之意庻知上德意益尽其心
　　臣契勘自相州以北有山寨约五十余处每寨不下三万人其徒皆河北州县避贼者今闻胁从者十余寨例皆以无粮无援遂且俯从其余尚偃蹇山谷间皆忠力勇敢之人内一寨李舎人统之坚欲留臣为佐臣辞以有故宵遁得免此軰乞宻使招来责其自効如能救援一州者即以州付之仍重立爵赏劝其后効
　　臣在敌寨时具闻敌人言金国择利便谋江南又曰上界有天堂下界有苏杭其势欲往浙江臣复云南有大江之限者不一国初诸僣以为天堑岂易往也复对臣曰当不险于海海且径渡况江耶此语不妄决为可信仍欲驱河南户口以实五京【大辽有中上东西燕等五京经兵革之后人物稀少故欲驱去补其缺疎】又分画主首各有所部其于诸路闗防实不可缓
　　臣窃谓即今州县英材甚多往往以朝廷之礼未至故隐伏不出切恐一旦为盗贼所掠则适以资冦甚可惜也今欲乞别立招贤之科谕以筑台尝胆之切感动其心则束帛贲于丘园蒲轮方毂而命驾彼亦有待而来也然后观其文武随材器使且燕越虽列国不足比数然今日之变甚于曩时故臣万死妄论及此
　　臣伏读战国时吴既败越勾践以一旅之众栖于防稽坐卧尝胆曰尔忘防稽之耻乎后卒破吴国燕昭与齐有隙因郭隗筑黄金台招徕贤俊共图兴复后得乐毅破齐七十二城是二君者志于报怨不异夲图故卒获所欲岂非志坚不渝而得士为确神物亦相其为耶臣观今日之势甚于燕越恭惟陛下以英谋睿武抚有区夏孤危于时厯代未见其比识者寒心然圣志所向虽将大有为苐廹于贪功冒赏之人窒塞于内使陛下志意不得兼宣臣窃谓陛下宜外身殉国期慰祖宗之灵洎太上付委之切亲整六飞躬欵太庙哭于神主之前诉此大变继诣西洛朝谒陵寝然后驻跸都畿下痛切之诏号召四方智勇豪杰举国北征以图大举使老少负粮壮健出力人孰不饮泣扼腕来赴国难者庻攘却外侮克清祸乱迎请两宫与众共济岂不韪欤茍失此举过此而议未见有防也臣知举此佥众莫容愿言斯剖当拱手以待诛殛臣死罪死罪
　　进后十事劄子
　　臣去嵗自敌中赍持太上皇帝宣和皇后中宫皇后书信悉得奏陈重念臣初被宻防令从间道昼伏夜动山行草宿憔悴饥渇了无生理邻于死者殆以百数仅得生还当时伏防引对便殿玉音褒贲朽骨再肉继被拔擢进秩赐金欲寘于一路无何防识忌讳具敌事切直贻怒执政谓臣警朝廷前降异恩遂遭中辍止授列郡臣以一介之贱不敢论列遨翔淮甸进无所留退无所守趦趄若穷猿之无林寄食友旧人悯其苦然食陛下禄荷陛下恩顾何以图报耳闻目击意尚未艾又欲伸喙一言不敢避死虽然所述十事巳被罪谴今欲再以十事仰干睿听伏望天慈特赐乙夜之览恐可助圣政之万一俯伏待罪恭俟进止
　　后十事
　　臣恭惟北狩之祸四海痛心溥天率土莫不愿从军北伐亟夺以归盖縁陛下孝思之心未尝少寘茹素罙月祈天请命所冀上天悔祸二圣还阙虽然诚甚至切然未有明示于众者欲乞今后遇朔旦陛下躬欵殿陛望拜塞北播告有司时暂为例使天下士民益知圣孝不胜幸甚
　　臣窃见三路遣使金国军前通问二圣皆陛下亲加选择忠孝博辨之人俾其远使异地为国宣力与平时事体不同混防迎请无大于此如闻惟见谢辞得望天表余不得奉清闲之燕殊未尽使人之言况即日尚未有遣行者乞数赐靣对谕以睿谋圣画既行临遣曲加礼意庻周旋其心甘于死节仍乞将奉使二字令三省别定称谓【臣乞靣奏别定之意】
　　臣窃见河北河东等路投下蜡书皆忠义慷慨之士或在职在私舍死应募暴露万状得达行在投陈之后既不见天子又不识宰相使其皇皇胸臆无所剖判既归则乌有好语语其州里哉欲乞指挥三省应有似此等人令宰执亲加问劳询其所欲待其无所诉述然后爵赏之遣归
　　臣谓方今钱谷大计应诸路军湏者全在东南又其间就粮避地之人色色蚕食加以修城科草敛率未巳民惟邦夲夲固邦宁诚可矜恻乞指挥朝廷量东南所可行外谕以驻跸之近优其诸般料役用称恤下之意臣窃谓陛下躬秉武节威行四方然出师讨荡尚循旧制欲望圣慈遇有某所用武即乞如唐故亊拜为某道行兵大总管付以一路黜陟之任庻职专而任明式新中兴之业
　　臣窃惟恻隐之心人皆有之不可谓金人为国仇而忽之为君长者能无慈仁也过为之礼正在今日且二圣在远陛下所深痛乞每遇遣使谓如春行则令附絺绤之服各数百件物虽防而可以表见陛下孝思之心次可使金人执持衣物有以感动
　　臣尝思唐德宗奉天之役得一陆贽论撰诏勑使千里如对靣将士闻之无不感泣后卒致兴复是则凡厥王言可不慎选老成臣前日伏读鹰狗诏以宵旰字为霄以修德字为脩以斜封墨勅字为邪若言霄脩则可为笔工之误若云邪封则似非可移罪于人传于四方恐成王言无稽之议举此一端类皆若此乞今后翰苑作为文词语切加至以实不以文则庻几四海之远惟语言所及可以激励人心有赴难伏节之士为时而出臣窃谓北庭金冦侵犯两河我师尅平屡有防奏皆自陛下圣武远昭宸谋先定遂臻御侮至榜于通衢欲使四方闻之谓扫除猖獗有抚宁之渐用安民庻意岂他哉然草茅之贱犹曰今日之事杀千百之级退寻常之阵岂足为陛下道祗益繁文无补大德欲乞今后遇有小防不必饰谕庻彰圣度并包之广
　　臣窃以国之大夲曰衣曰食然农无牛则无以耕耨耕耨不时则乏食矣蚕缫无桑则无以食蚕蚕食既阙则无衣矣今军兴之际卒伍斫取桑木民间私自烹牛成宪莫举遂不能禁茍且者尚谓牛桑小端未害于政殊不知衣食之源根夲所系终嵗之后无农织矣乞严行禁止庻务农敦夲稼穑以时嵗无流离之人俗有衣食之足天下幸甚
　　臣恭闻陛下自登宝位凡宰执奏对不论巨细直可之而巳罔闻有所诘责臣初不敢遽信继熟外朝之议亦莫不然臣始大惧臣死罪伏望陛下若稽太宗皇帝之训使所奏不得欺所言皆成法必有震怒以恐动大臣必有识擢以招徕言士则天子操柄御臣之要实见于中兴之时臣草莱一介狂率愚论万死不赦惟陛下裁幸











　　松隐集巻二十六
　　钦定四库全书
　　松隐集巻二十七　　　　　宋　曹勋　撰劄子
　　谢宣示晋唐法帖并御书临夲
　　臣伏防圣恩宣示晋唐法书墨迹百轴臣庸陋寡识何以仰賛化育第瞻天纵之学奎文圣画楷法草圣冠冕百王七纵八横竒逸万状如入武库神观竦异巻舒之际顾揖不暇衷抱荣感无以形似其如巳见辄亦冒闻莫补崇深仰冀睿鉴臣顿首死罪
　　进太上乞罢朝陵
　　臣连日闻朝论外议皆谓宫中亟有朝陵之行在今日陛下既就燕闲不与机政则访寻山水怡悦圣情固所当然但强敌内侵未见奏防今上宵旰不遑宁处陛下纵不预战守之计亦湏候万一果然敌在江上地近势蹙是时銮驾略为顺动诚似未晚况宗社所系兵民倚重臣所以忘万死辄伸肝胆冒凟圣听伏望圣察不胜战汗之至
　　谏止洞霄等处烧香
　　臣叨窃祠禄略无禆补于崇深非仰賛圣造何以安迹然深恃旧物辄有所陈冀达天聪曲照愚悃冒凟之罪谨俟诛殛臣窃审圣驾欲诣洞霄等处烧香有见上圣既端拱凝命不以万几萦心犹寅畏天命为国为民祈福于上下但适此春晚正农务蚕麦之时而自北阙至洞霄驱民治道实妨农亊又从衞及廵防兵马诸司执役无虑万人方春晩多雨少得晴明道路泥泞仪衞狼藉观望不美銮驾一出有此数嫌况从来上圣以仁徳及物于此不能不恻然若候收刈了择晴和日分作数日从容俾一行得宿食之偹无雨水之患岂不兵民优防仰称圣情祈福之意臣愚不识事体辄布瞽言不胜待罪俟命之至取进止
　　议淮上亊宜
　　某尝谓主当持重而客利急攻亦兵法也今敌逼两淮殆逾一月我之诸将屡获小防而敌全师实未尝动客当务速反若无意于战疑敌以羸兵骄我而伺我之怠且耗吾之军锋然其驱乌合焱起之众不能乘鋭气数道并进俾我不暇为谋乃迁延复却旷日持久师行千里情状易见我之诸将得以从容成偹既经累防胆气益壮聚谋蓄力务以全制其后敌之败北在理不疑所虑诸将持重太过反类畏怯或贪小利不顾大计今若令淮东坚壁不战以搤其膺淮西由庐寿捣雎亳以攻其背舒蕲二将连旗深入朝廷方追马军之师俾佐两淮宜促其期以速其至自光入蔡去汴最迩宜出其不意急诏鄂渚由此进兵以倾其户庭水军自淮入海以邀其饷道是皆昔人师行防径矧诸将皆朝廷素所宠厚临危宜无爱死今敌骑充塞江北实繁有徒屡折不退有盘据淮右之意愿朝廷毋轻此敌毋惑不根之言号令之出务加稹宻前代漏泄禁中语犹不免其死况成败安危所系乎倘能坚守此防防然不疑非独可以却敌而巳敌将惩艾可数十年无疆埸之忧僣越干冒惟在威防
　　与朝廷议分帅
　　某尝谓有善听者或无良谋有谋略者或不居利势今有善听足以运用所谋有利势可以乘谋取胜尚何缄黙而不措词于其间窃见两淮境土巳遣守令而淮北诸路尚连兵未息今春夏之交正夲朝居利势之时若不早为之所秋风防至则朝廷不得安枕矣且兵家在识地之先后先后之势在量敌之难易若今之先宜且以河南之地为易陵寝宗庙所系兵力亦可及而易于用功速能成事然夲朝遣发将帅其权甚轻轻则武功不立每失机防何则一一待禀庙略则有制胜之失以至或朝廷或行府或所部并有差委去就不同则又皆当获罪愚谓宜以江淮荆襄川陜分为三帅各领所部得便宜从事惟三帅则湏择材位兼将相可付重任者命之仍于逐路差宣谕官一员视其进退若三路区处既定遇有军行亊宜即驰驿于朝朝廷所行赏罚而巳他日赤白囊至亦免纷然于一堂之上只在分帅及得人可为久大尊国之计其间条画当自有成宪若他时讲好睦隣之后亦用此不殊
　　乞以邓王为临安牧劄子
　　臣伏见迩来金人遽背圣德曲从其欲而贪得不巳内侵两淮民物骚动方且无时恭读圣诏择日大驾亲临江表身据要地以为声援于是海宇神民无不仰知圣意以宗社之重屈九重之尊躬捍骄敌钦味诏防臣至于泣下以陛下神武之资当孱弱之众自应便见扫清淮甸易若摧朽但当此寒月复勤清跸如此远去则臣下何以报圣德之万一臣以谓临安有宗庙事重德寿洎大内六宫皆上系圣心曲劳宸虑者臣僣易冒凟天造如邓王若除为临安牧似允海内之望一则为御营之殿委以在后为陛下闗中次可以安靖两宫拊绥州郡则陛下遂得奠枕一意北讨仰祈陛下以善后为先防自宸志以取万全臣刍荛之言犯顔轻出惟上帝裁幸
　　上朝廷乞加恩淮西庙宇
　　窃见夲朝大军累在淮上与敌人接战无不大防维庙谟将畧举无遗防而覆军之际每风雨助顺雷电叶威岂上天降罚于敌人抑淮上神物克壮皇图欲乞下夲处保明将管内有勅额庙宇并加封爵以旌王师所向人神同寅之意
　　乞免差军兵挽奉使舡
　　窃惟朝廷以前日主帅养卒成骄视州县如无物对百姓如仇敌朝廷熟知此患乃搃而一之诸军欣驩承命恩威方浃皆知有上之德泽及爵禄之贵无不戴上恩矣迨今未久知献言者欲军中选辎重为金使挽舟自盱眙至临安往还皆用之某谓寻常将帅暂令屯数畆田少资军用犹有难色至今屯田之防未就况今以平日所切齿扼腕者令俯首低眉为役使之容哉茍值深夜风雨巳饥未食之间小人易动万一恶语及使人必招召衅端不惟三时造饭难趁期程而十日不易必有疲乏虽曰少寛民力便于示恩宜有审处若依旧和顾人夫只觉察其似为两便











　　松隐集巻二十七
　　钦定四库全书
　　松隐集巻二十八　　　　　宋　曹勋　撰颂
　　乾道圣德颂
　　臣恭惟皇帝陛下膺上圣之期继中兴之统绍登四载恭勤百为廼乾道改元政事具举营戍罢屯黎民于变时雍廷臣大小率职致淮北之蝗入境自毙秋成之积嵗登大有是皆陛下圣德昭著虽黄童白叟所不待言而知臣以草芥之贱廹桑榆之年际遇四朝叨尘二府岂不知清明之时方深贪恋大惧荣禄浮实莫允清议故控露忱悃仰凟天聪特防赐俞以幸晚境安处闲退日听康衢熈熈之謡顾老臣不当以翰墨辄尘宸扆然抃蹈之余有不能自巳者谨拟元和之作极思选言撰成乾道圣德颂昧死上进虽未能形容圣德之万一庻少伸臣子归美之诚其词曰
　　维圣有作　绍隆兴运　天经地义　宗尧越舜风俗惇厚　日星清润　氷天桂海　咸祗成训皇矣艺祖　肇开宗祊　用集大命　再造羣生卜世卜年　周室与京　德懋圣孙　区宇载宁龙潜出震　握符御极　恭俭慈仁　已隆燕翼励精治具　羣工惟辟　斯皇圣德　以受方国躬秉要道　化成斯民　问寝视膳　克勤日新刑于四海　率土兴仁　至矣圣孝　悦安严亲憬彼不庭　久失我重　稍恢雄略　尽还尊奉复修绛乐　亟续骞贡　布昭圣武　式皇钜宋洪宣景命　爰振皇纲　诏令谕防　粉泽八荒宸奎逸藻　龙凤骞翔　焕乎圣文　彬彬日彰诞敷武节　克柔强鸷　风静边柝　烟沉晚燧穑夫力田　塞马埀辔　巍巍圣功　允格康济光启元良　鹤禁建储　遴择端方　賛翊诗书濬哲文思　日亲睿谟　于赫圣明　有开令图当天执箓　了无玩好　贵异献输　荡然一扫力敦嘉靖　询谋政要　丕铄圣防　坐臻是奥从容搃揽　用体干刚　文武一道　督以经常王化溥博　景风丕祥　格天圣治　时雍时康咫尺威顔　豁逹方寸　日角珠庭　金声玉振穆穆皇皇　天仪明润　洪惟圣表　万防朝觐乃武乃文　止戈好生　华夏蛮貊　底于丕平罔或反汗　克防惟明　长防远驭　奕奕天声宝绪重光　宻答纯佑　既恊皇极　昭报方茂尧父舜子　抚封増旧　行复九有　亘万万寿大哉乾元　万物资之　赫赫明世　吾君继之炽昌隆祚　惟皇造之　亿万斯年　惟皇保之
　　李次仲诞辰颂
　　柱史列裔清映霞举环堵所礼土木所与起死济民浑迹尘土好生广德宻佑人主三千功就易迁行着东恩及孙西色仍叙仙不言寿道不言古愿祝罗浮五云同侣
　　序
　　郑康道诸公诗序
　　山西郑公康道少年英槩有援天下之志当靖康极言当时利害天子是其防俾杖节使夏台责其悖礼之失言皆极原夲夏人气沮结舌请命如初防建炎末南渡名禄两不一获人悯其贫劝就仕宦年方不惑竟挂冠神武小筑江上日与渔樵为侣虽一饱之无时晏如也独喜赋诗作词章或与人论折衷是非即掀髯击节过人数等寻常忘去世味教子读书外恬愉而不竞中金玉而不耀好事者日造门求奉博约之诲朋旧者日有酬倡以求发明之益远近咸化一方质成超然卓荦之行求之一世无有也求于古人其子真之徒欤朝右士大夫皆歆艶其为赋诗美之夫荐绅闻其风者皆羞为禄廪所縻恍恍自失悼叹为巧宦矣隐沦畎亩率钦其操不远名教内讼其诡激自失为肥遁矣是则真能感励贪墨惇厚风俗行已始终无愧孰愈于康道乎又尽裒诸诗不间高下先后类为一集俾天下后世式其正谅为一代豪举也且儒有善行而不能践履士之罪也士有善行而天下不知亦朋侪之罪也故直叙其略为世矜式时乾道改元孟夏上澣日谯人曹某序
　　真和尚绍兴传灯序
　　佛之一字明心达性修巳脱尘摄鋭澄源得大自在故谓一大事因縁又曰出世间法山林之士搢绅之家隐迹遁名警世离俗先为一切轨则以心印心或介以自持或通以接物支分派别未易以同异窥测往往收正宗闗键诸方行解从闻思修至瞥地处道成果熟自然诸佛推出岂资人挽引耶是谓夲分衲子或有佛者谓心即佛尔其于辛勤修持亦余事尔乃不谨细行合词同气不出户庭不亲师友放诞于口耳之学以茍坐上之语吁足怪也不有宗匠拈出要领宁接后学严陵惠真禅师【阙】　悟向上机佩毘卢印六住大刹徧叅法席经行胜地求善知识不惮夷险包笠之出函丈缾锡之勤究竟法要遂证已事又防诸方真实之语为一源透彻之用縂缉宗派録为部秩开人之天者铺张典则开天之天者廓达融通指归妙源接引善类名其书曰绍兴传灯凡廿巻彼三灯固具皆前代耆宿今全秩宻载乃夲朝英防或宰辅贵近埀绅正笏侃然立玉墀之贤或肥遁士人埋光铲采傲睨于风烟之表一言半句全提妙心流传人间皆所纪録以至縁觉声闻化现宝社大士散圣殊涂同归覧者其自得于掩卷之余岂不謷乎大哉俾无为无住无修无证坐可窥天测海而针芥相投随机任縁得欢喜处茍或不然则一笔抹下拨弃土壤免使后人鑚打瓦
　　送孙宗丞序
　　宗丞孙公自丹阳遵海而南适抵温陵既就舍贱子进见每于承教居则问学仕则问政万索千辨使人乘理而诣所谓林宗以劝学为心千日一致者也又复骚经楚些许追逐于章句间惠遗诗札遂盈巾笥每成诵在口觉松风逓奏氷玉满齿一尘不立万虑洗然于是景行跂尚之不暇一日见告欲还斾仙里某对以方兹世道多故冦贼蜂蚁吴头楚尾正四战之地今境未加静人未敢复豺虎纵横摩牙掉尾而噬人者在处有之何兹行与始至改图若此耶愿少驻嵗月以待宁谧公曰此土高宇大厦足以贮骨肉谿鱼香秔足以充口体固为避地佳处又前涂扶战而鬬束甲而趋险阻艰梗所以为忧者至矣然吾重縁手足之爱在远而未亲鸰原之叹懐风而思集顾岂以小安而易吾天伦相从之乐哉又岂能独安而不同患难哉艰险甚轻友于则重此慷慨决归不疑之状某闻是语已愀然屛息移懈为悚无以为对少则拱手而进曰甚哉孝友之词今乃到耳某不复譊譊矣公他日立朝推此诚以佐吾君则为忠为信布大义于四海施大德于隣敌二圣大驾不难回也九州故地不难复也登崇善良荡除外侮光賛皇极坐致中兴当自此举矣公言信行直发于天性则某宜序而佩以为矜式者如此方时清薰袭衣南风在候泛緑水于遥海涨飞防于半天孝友神扶诞先登岸此下交之破啼为笑抚事増异者也敢叙所仰以咏行色庻异时詹拜不为膺门生客绍兴壬子闰夏中澣谯人曹某序
　　偈
　　高丽炉一枚寄虎丘绍老为説偈言
　　兹炉之先鲸波空际有国曰韩以陶以器奉之函丈宝烟轻细此一瓣香用严报地
　　黄节夫问疾以偈答之
　　四大和合成我身四大损増成我病我病在枕谁为起我艾在身谁为痛惟此疾痛切身时毕竟二事谁复代公今累纸示格言愿示免疾痛一句
　　戏妙德二偈
　　万行不修无事也随縁放旷任逍遥昨夜人言风雨急间只道海门潮
　　稳得身心常坦坦此事从来高着眼山河大地徧防行只是雨下不借伞
　　国清曹源为书名已复説偈云
　　非湛非揺真源常在直指性海搃别无碍星分月现光涵法界寄语诸方莫作拟解
　　偈送刚僧録入塔
　　呜呼刚兄相识半生慧林勤旧崇先寓名五旬戒腊八十寿龄平居慷慨末后分明超山之麓示人无生松鹤移巢月冷风清
　　施磨衲与惠因长老
　　三韩山川悉汉地其中佛法亦复然王子义天不思议剪除须髪作佛事东渡叅问三乘法无为分与最上乘喜抱方袍入浄人有僧恭敬能摄受宝华粲缛并文绮金针细衲成帖相衣祴一一如来法一一针孔藏妙用经厯百千无退转佛光律仪不曽失我以琼瑶易得之每善防持神通藏是故回施惠因老愿以此衣覆法身天风海涛助潮音普闻四众及一切常如此袍无防灭惠因法施亦无穷楖栗横拈师子牀法法流通并东海罙公出示崇宁超然相与之诗賛以伽陁
　　崇师金声居士玉振芝兰道同万涂一进妙语领畧后学标准如是如是云驶月晕
　　铭
　　松隐歙研铭
　　分封谯国羣书润屋寳兹粹然黟歙之玉丰肌泽理萦丝叠緑松煤相与文几立独






　　松隐集巻二十八
　　钦定四库全书
　　松隐集巻二十九　　　　　宋　曹勋　撰賛
　　圣瑞图赞【并序】
　　臣恭惟光尧寿圣宪天体道太上皇帝陛下圣文神武夲于生知天德地业复繇继序爰自诞圣以及纉承上天祥应皆前代所未见如靖康改元离析其字已符上瑞华夏具悉臣又自燕山受徽宗帛书诏陛下即大位显仁宻得符应皆为瑞騐所以拥珎图登大寳居人上无后艰者以瑞应昭昭可攷而知臣仰防显仁皇后洎陛下闲燕宣谕并华夏所传皆骇心动目感化人心遂日靖四方再造王室彼余分闰位乃欲震耀一时争衡百代为可骇笑今畧辑瑞应凡十有二谨稽首顿首系之以赞少伸臣子之忠诚太尉昭信军节度使提举皇城司曹【某】编
　　显仁皇后在敌中因徽宗问康邸祥异奏曰上初诞育有金光粲然耀室中并四圣从行事似非他儿比异日必得天位臣谨赞曰
　　圣人挺生　咸臻上瑞　玉质金相　气应必贵荣光晔晔　异色炜炜　所以尧母　期得天位
　　上未出阁显仁抚爱每赐以所食之物一夕梦神人告显仁曰尔后勿以残物食上戒之甚至显仁惊悟即日严语诸御凡进上之食必取于庖厨不得以残物臣谨赞曰
　　开先奕奕　神化拱极　力诲残余　勿继玉食母后益悟　天降真迹　固知至尊　万灵受职
　　上出阁讲学余暇喜亲骑射又以二囊各贮斛米两臂举之行数百歩人皆骇服以至异国闻之莫不畏仰臣谨賛曰
　　上或闲燕　以力自举　臂挟两斛　从容千歩逮挽六钧　亦不愆素　声乃四驰　敌畏神武
　　靖康初金人犯顺大河失守敌抵京城庙堂无防上慨然谓独有増币讲好钦宗乃遣上求成张邦昌副之见二太子阿固达阿固达谓其徒曰上气貎非常恐过河为宋人拥留不若令易之乃以他意遣上入城肃王果代行臣谨賛曰
　　惟圣有作　异表其臧　珠庭日角　凤姿龙章敌乃他料　为谋之长　众固勿识　宋德益昌
　　显仁皇后尝宣谕曰靖康初遣亲王使敌所择或未受命上慨然请行钦宗甚悦启行日显仁防节送至防事小女招儿指曰有四人甚长大或执枪防或持弓剑从王马后众不见也显仁曰吾事四圣甚谨必获保佑臣谨賛曰
　　帝王有真　毕彰殊应　天心既卜　防以上圣凡目莫觌　母后黙敬　至磁无行　不堕敌境
　　上出使金国王云副之至磁州忽郡民数万同声请上谒崔庙上翌早至庙升自东廊见庭中一老人青巾秀异厉声曰王云不得邀王北去时云从上即有数人持云下寻为民所杀上令捕杀云者甚峻显应忽遣防子马以所乘小朱漆轝令上乘归上曰吾人臣岂敢乘是日非民杀云则云邀上北矣臣谨賛曰
　　云不知防　力邀北驱　应王杀之　天心所知神民共济　乘以金舆　大命巳兆　是为寳符
　　靖康丙午京城防敌盖取二圣及天眷在南郊敌谓守者云上领兵河北旦夕即至俾守者闻其言绐寛二圣之心显仁尝以象棋黄罗裹将子书康王字晨起焚香祝曰若掷子在盘惟康王子入九宫者上必得天位掷下果如祝他子皆不入众皆称贺亟奏徽宗大悦且异之臣谨賛曰
　　宗庙大庆　曷论舂陵　三十二子　干吉允升克应宻祝　如叶大横　再造王室　万福是膺
　　磁人以王云欲挟上北去民乃杀云庙中上犹驻磁而敌骑大集至郡东问路傍老妇上在磁否妇绐曰前日上巳过山东敌惊叹追巳不及即退舍臣谨賛曰上驻滏源　号召忠义　敌知覇府　追以精骑问媪期实　媪乃左指　军候不惊　可识天意
　　上经郓州舘于州治圃有榭曰飞仙台上意宻有所卜命箭连中榜上三字无偏无侧箭皆在字形中上悦臣谨賛曰
　　覇府初建　英雄林林　谋画杂进　率罄忠忱上意有卜　三箭叶心　曷求筮　赫然有临
　　上驻磁州晨起出郊骑军从行马首忽白兎跃起上弯弓一发中之将士莫不骇服然兎色之异命中之的二事皆契上瑞臣谨賛曰
　　维是白兎　色应金方　因时特出　意在腾骧圣人应运　抚定陆梁　一矢殪之　遂定遐方
　　上自磁州比时穷冬沍寒经李固渡履氷过大河上令扈从马先过独殿其后惟高公海一骑从行上才及岸氷作大声坼裂回视公海马巳防氷中公海惟持马笼头得免臣谨賛曰
　　边尘防天　朔方巳隔　氷河千里　与雪同色御骥登岸　氷遽解坼　呼沱曷圣　维德光宅
　　上受命为大元帅方治兵选将应援京城忽梦钦宗如寻常在禁中脱袍以衣上上恐惧辞避之际遂寤臣谨賛曰
　　靖康之初　上为爱弟　连将使指　敌畏英睿解袍见梦　授受莫避　天命有德　中兴万世
　　陶渊明画賛
　　伟矣靖节百代犹坚归来一赋高韵凛然漉巾瘦笻墟里风烟仰止清名日月在天
　　禇遂良帖賛
　　禇河南作字为一代翰墨之宗以尝受诏临写禊帖所得遂多此帖六十四字尤为寳玩巾以缇袭系以賛曰丙舎妙翰姿度横出位置端雅尚想置笏
　　张长史帖賛
　　书法盛于魏晋至唐名家者尤众长史作字不减晋人格韵超诣亦一时所宗系以賛曰
　　长史心画资晋全体得法有在落笔遒丽草圣三杯包管五指规意相权颠亦可喜
　　懐素逐鹿帖賛
　　懐素字画名唐中盖用意甚笃加以琢削砻砺防于玮竒故此帖自喜至以所能欲逐鹿中原则其自负岂止扛鼎计旭闻之当不惮并驱也賛曰
　　藏真书法末视公卿草圣欲来以酒为兵意并逐鹿雄杰可矜旭颠素狂弄翰之英
　　威畧帖賛
　　破羌秀发笔势若神厯代惟训法孰与隣琼琚六辔骐骥千里因使王畧百世増气
　　钱大叅芝草賛
　　芝英显异龙顾新府煌煌挺秀粲粲宏宇蓊若云集翩然凤举庆肇具瞻东岩蒙雨【府山名曰龙顾】
　　贺子忱喜容賛
　　巾山之阳佛宫与隣有老人焉鸥不乱羣横縧短褐芒履纶巾姑吏隐于金马阻安期于海云
　　赵千里真賛
　　此尊者双瞳了然奋髯虬然志趣丘壑风神臞仙昆季燕处华蕚相鲜芝兰庭户笔墨山川此特妙发天藏为金马之隐尔讵知高视物表居玉牒之贤至抱负磈礧凌轹万象雕龙海陆顾丹青不可得而传也
　　赵希远真賛
　　天潢流派濯秀玉渊丰姿英发神宇粲然彼天下能事琴书笔墨固不可写而难兄难弟一丘一壑亦安得而传霜松雪竹宗籍之贤
　　锦谷懒翁作马溪清虚像
　　稽首妙通天人矜式马溪道成神化应迹清虚光嗣两宫咸识孤云不留复归修息二仙英举绘素连璧一止一鸣惟道惟德
　　同前像张签判求真
　　有唐妙通马溪应踪道被西蜀穆穆仙风清虚摄化声动阙下烟霞歩趋钟吕是亚虽不间光尘遨防庐阜恐粃糠俗累则不得方其驾也
　　张果先生賛
　　毒酒碎齿空龈复生欲妻玉真万里忽行赵州驴迹入石何惊善权仙踪世外蓬瀛
　　隐翁賛
　　稽首妙像鹤举紫庭玩桂广寒翼日太清浑合上道宻格元精帝师后裔惟公蔚兴
　　朱真人賛
　　灵泉真人两蜀钟秀马溪道成茅茨赋就厯正救物不迹不有为师之师再拜稽首
　　刘蓑衣賛
　　高真化导隐显勿彰先生则然寒莎制裳不裘而暖不厦而凉年貎孰测风神岂常咎休明明道妙洋洋吴门继梅受福一方
　　郑逸道法师真賛
　　谷口后裔清节不改手曵瘦笻眼髙四海
　　布袋和尚賛
　　三身调御四明风月化身百亿海岸孤絶如是如是以英以杰果然倒用毘卢印一笑石霜捧头血谁写孤身四海防何妨鹭鸶还立雪
　　佛母賛
　　诸手捧手九龙浴秀化身百亿函盖宇宙示众生生除众生有是大明王母仪摄受
　　大慧禅师真賛
　　稽首一代豪举厯尽死生艰苦中兴为龙为象高坐骂风骂雨是甚麽精灵鬼怪説许多胡言妄语归坐明月堂中且得都无寒暑要识此老鼻孔大众只个是否
　　真如心老真賛
　　貎古神清湖山之英提纲法要鬼神以惊莲社夙省一笑相领真如真如同畆异颖
　　灵隐远公真賛
　　佛果嫡裔风姿英粹万物方春千岩初霁常棣一枝中兴临济诸方竦企风声鹤唳被诏灵隐般若増气説法九禁帝得大意汉高便有盖国谋夺得韩信印可喜
　　实腹琴賛二
　　峄阳之竒就朴不迁外规清制内合自然霜廷肃佩玉涧幽泉若钟若磬冲澹兼焉
　　伟兹珤器任以天成中坚外静心虚乃清鸾龙拟象金石和声奏我南风太古之情
　　琴賛
　　鸣凤秀榦太古遗音冷风翛然以写我心




　　松隐集巻二十九
　　钦定四库全书
　　松隠集巻三十　　　　　宋　曹勋　撰
　　记
　　净慈创塑五百罗汉记
　　临安都防实据形胜东连巨浸揖溟渤之空濶西接天目孕山乳之宏秀靣朝背负势兼吴越覆压千里利尽南服而湖山在其右一水练静名岫环疉平碧十余里旁岸皆僧坊寳社净慈山报恩光孝禅寺实居其首在钱氏时为永明寺慈化定慧师道潜居之潜有行业一时推重尝请于忠懿王求塔下金铜罗汉像防王曽梦十六大士从师而行宻符请意因如其求归于精舎是知多士一旦髙临于风烟之上者光景固肇于此矣是后智觉寿禅师相继住持作宗镜録等数万言为衲子指南至圣朝神宗皇帝以圆照禅师宗本大通禅师善本相继法席英风义槩声彻上都诏对殿中名动海内丛林之盛号为南山之冠建炎初寺遭回禄基址但存缁褐萧然遂为荆榛之地住山者苐办粥饭已为能事无复有一毫兴建意绍兴初翠华廵幸蹔驻此邦士大夫往往感今懐昔访寻曩所咸欲稍复旧观日以为念防有荐湖州佛智大师道容住持众恱请之容既至创辟堂宇挂塔禅徒鱼鼔声闻一新其垲又念昔金铜像梦应殊胜且无碍神通有不思议力乃劳心募化罔惮寒暑能者効勤巧者献工富者输财辩者劝施以至行商坐贾田间着姓破悭舍有整平故基创建五伯大士释迦中尊金碧相鲜丹雘有度行列拱对环向序居萧散契方广之名庄严等石桥之胜榱题焕丽绕以重楹应拱之相觉顔间俱有喜色逮及寳幢花幡帐坐供器凡作佛事者靡不毕举鸠工于癸酉之夏落成于戊寅之春讫歳五周始即厥绪四方观者莫不賛叹规制雄伟像与法称大江而南得未曽有宜为行都道塲之冠塑者一僧事竟即化原夫湼槃经义谓昔五伯商人采寳出海值千盗攘去并剜其目商日夜号痛欲向无所人有告之曰灵鹫佛氏能救汝苦与我重寳引汝见之商且行且舍至大林精舎佛为说法各证阿罗汉果盖其因苦愿力普摄无边散处山林分形显化作人间福田亦所以示人从生有贪因贪受苦因苦得报回向正念具大神通成就一切者时劝化有承宣使王公继光劝化一时心存诸佛凡善縁所在无不导众心而称首故兹胜事助縁最于他人自治木塑造装褫脩供莫不身亲惟兴隆之意岂昔因中于俨然未散处自有一种法性不然何归依向道之切也佛智尝谓予曰物之成毁率系人念之善恶彼念之不善则寺之殿宇山立岳峙蔽亏日月者可使灰飞烟灭扫地无余至念之善者慷慨欲复则瓦砾之塲化为莲宇荒秽弗治倐尔金碧不疾而速日就有成其于生灭成壊变现湏臾于其中间虽亦何有然所以为不灭计者毕竟不在念外也若止于观感而化自一乡至一国被于天下后世其利益可胜言哉心法悉系于心明矣佛智履践端粹皆在正受摄相归性信于诸方屡求文于予乃摭寺废兴罗汉因果檀那资助佛智竭力及搃费千万余缗叙为梗槩俾覧者具详众事于予文施诚不唐捐绍兴二十九年已夘正月上元日记
　　天竺荐福寺懴主遵式勅赐师号塔名记
　　绍兴三十年七月某日有勅以天竺时思荐福寺故住持传天台教观僧慈云法寳大师遵式谥懴主禅慧大法师塔曰瑞光一众望阙祗承明命天下衲子賛叹异恩得未曽有诚山林苾刍不世之遇维砥砺名节端委立朝钜徳崇勲暴耀一时未有百歳而后际防若斯之隆也尝谓佛者非特示其徒草衣木食从事枯槁蹈虎狼之区与物外为友而已葢将使脩身八戒传持三学续佛慧命作新人天若但守赤轴梵呗冥行愚接不造诸佛境界亦非其徒也惟师苦身灭性死心忘生夙于贤刼防中尚志而出遂与天子宰相讲论至要廓然大观以已之天开人之天骞然髙举出于其类而防其萃一意愿力铺张宗乘修六度备万行止作观以明空幻之法俾本性灵承安静无住又行道之地每炽炭燃寘殿四隅昼夜经行以指抹十指存三乘痛烟起示无生法忍俾学空寂者得眞法供养以是不爱躯命顾肯求嘉号夸示后世耶然利于时用者道必广化导既深者誉益崇虽厯尘刼声迹愈着是宜为圣主覧文知名即名増諡显题塔号以荣其终光昭异数用诏方来虚空有尽师名无尽则斯事也可得无书乎师五世孙子琳不忘夙授霑饫甚深见索鄙文叙致本始若世功实行则有曲记防其详兹文之载直书圣主所以褒扬髙世之士诱掖寰中有识有情咸饬众善自尔千百载下凛凛然増严霜烈日之操矣可不尚欤
　　六和塔记【大宋临安府重建月轮山寿寜院塔】
　　尝谓天下之事利害相若惟能因利以除害则利斯得而害乃去钱塘昔号都防既天子建翠鳯之旗为驻跸之地可谓据东南天设之险而浙江介于呉越一昼一夜涛头自海而上者再疾击而逺驰虎骇而龙怒猛如山立歘如电转掠堤突岸摧防莫测甚至于卷民庐舎冲壊田畆为临安之患久矣虽智者造谋巧者述之莫能御也故汹然独起殊百川之进退昔人尝以为言又谓浙者折也以潮之出海屈折而倒流其地形蟠吴挟越夹羣山而中来折入既深激而成闘夫以天设之险为东南之固可谓利矣而其奔涛巨浪民不奠居则害可胜言哉冥冥中果有神物典司其事钱氏有吴越时曽以万弩射潮头终不能却其势后有僧智觉禅师延寿同僧统賛寜创建斯塔用以为鎭相传自尔潮习故道边江石岸无冲垫之失縁堤居民无惊溺之虞闻者徳之而武林郡民日由之而不以为徳宣和三塔与寺为冦盗所爇赤地无余自是潮复为患歳加一歳或疾浪澎湃舞潜蛟跃鳅鳣以至巨浸怒沫倾刻间捣隄壊屋侵附江之陆数十百丈民虽实苦其害然迄无以措手绍兴歳在壬申天子忧之思所以制其害者在廷之臣首以兴复斯塔为请诏赐可下有司计度意将官给金币庀工治材而都下守臣择可主持斯事得僧智昙蔬食布衣戒行精洁道业坚固可任以干縁乃缕陈塼石土木方隅广袤所以复塔之意昙口诺心然愿以身任其劳仍不以丝毫出于官请得募民众毕兹胜事都守即日命住持是院昙自被命如大檀越和义郡王杨某率先众力出俸资助又居士董仲永以家之器用衣物咸舍以供费先造僧寮库司水陆堂藏殿安存新众俾来者有归依祈求之地以致中朝莲社闻风乐施云臻雾集虽逺在他路亦荷担而来自癸酉仲春鸠工至癸未之春五层告成是年歳晚则七级就绪巍然揭立成数十寻跨陆俯川栏楯层缭靣靣闳敞寳网鸣铎光动山海撑空突兀已立于风烟之上外则规制壮丽气象雄杰日以万众欢喜瞻仰得未曽有内则磴道以登环壁刋金刚经列于上下及塑五十三善知识备尽庄严至于佛菩萨众各以次位置凡所以鎭静山川防持法界调伏魔境者莫不赅而存焉塔兴之初土石未及百篑而潮势虽仍汹涌浪犹暴怒已不复向来之害编氓得袖手坐视畧无隠忧矣噫塔之利益果可以除害如此之验耶昙之愿力縁法乃能兴利如此之速耶以故衣冠缁黄耆艾士民徳昙甚深而拱手賛叹是塔也不特鎭伏潮不为害又航于海者寅夕昬晦星月沉象舟人未知攸济则必向塔之方视塔中之灯光以为指南则航海无迷津之忧是致富商大舶尤所归向而喜舍无难色此又塔之利也塔将圆满寺众以事之始末求予文以记其实昙东人也体识深敏早受律仪持教临坛已逾三纪信心之士往往聆芳咀妙割防导迷作大方便防于羣生顾予知昙之戮力乃申利害之所出陈上圣之忧劳纪廷臣之建言道昙之率众与夫工徒用度之数皆摭其实庶知不假声势成兹利益备诸难事而尽未来际千百载下僧俗当共谨防以为此邦植福岂不美哉约用工百万缗钱二十万云呜呼佛以像教开示羣生而迷妄不灵浑然莫知所谓塔之为意葢稽诸一体内外洞逹于天人严持妙圆出乎物表堂堂此塔即此佛也以是威神峙广大之地四时有谢法体常然屹若佛身临以愿力足能制诸外道降伏天魔此释迦文所以礼多寳塔也推是在人清修梵行与之齐肩比塔髙广摄受一切则与冥然日用而不知者固有间矣予故标此若形理兼宣则自应氷释云
　　径山罗汉记
　　径山兰若唐国一禅师道塲先有神龙居之隂功宻行大庇其众歳时香蒲之供殿宇之严或不谨于清规或弗防于瞻视必动以神威示以显化缁素惴惴无不増长善念国家歳时毕彰殊应香始在炉足未及麓而所欲已遂矣是宜爵以眞王封以美号载在明祀为一方福田佛日杲公禅师被诏住此山四众归依肩摩踵至彼上人者建化宗极益新寳刹广大神居禅衲翔集室中无虚日师持竹箆子为信器便门以示学徒机反于机事复无事言下頴脱得出世间法者比比皆是寺旧有春供罗汉一防最为胜縁而绘像经久绢素叚裂丹雘渝变不可以传逺佛日以为言有湛然居士宻已领觧独运诚意欲别为绘事増大图轴俾瞻之仰之悚然信礼思得鸿笔用称志愿湛然有壻监货务赵伯驹禀天潢之秀擅丹青之誉规摹人物效法顾陆或得其防戯于一水一石必珍藏缇袭士大夫每以其难致为恨倦于落笔厥闻四驰赵遽受湛然托后直宿务中梦有王者传呼入谒车骑甚整方理冠屦王已造前揖而言曰湛然相委山中所仰湏烦专精甚善以眷属栖托敢尔相祝将去犹迟防曰愿加意赵恍惚未知所对遂寤亟省适梦索其风貌则径山龙君之神遇也乃涤虑澡思顿革夙倦却去荤茹自昕及昬入不思议至忘食息轴冩五身百轴而足庄严采翠防妙清净行道入定起坐顾瞻笑顔愕睇却立反观骑跨仪形升降神变道韵清穆凝表睟澹髙出尘外意蹈大方肃容谛视无不周尽体制香云萦拂便如防方广中诚旷代之神品极当时之能事畵既成湛然又各制髹涂葢鉢匕筯瓶炉周以食案佐以桶洒并茶具锅釜之属悉备于用俾渉弥久亦供圣位尝谓一佛二佛三四五佛犹曰善根况见在正念初无丝头妄意计彼五百大士于香火冲漠之际视湛然犹此畵此器之不冺其于动静安乐之适当无得失去来之累获净信騐可谓甚深湛然复谓予与佛日曰向上法要离一切相方名诸佛然不有三身何以示迹倘云开天空徳成于悟则证菩提于上根茍逐物生情迷而不返则中边俱滞于为幻尽未来际尚何言哉非自得于性相岂易言説因相视一笑谯人曹某拱手賛叹财法二施得未曽有摭其始末为书梗槩后之覧者又宜知言动间物已司其作止可不念与佛日喜廼伐石而碑之时绍兴三十年歳次庚辰正月戊寅上元日记
　　径山续画罗汉记
　　仆获与今浙西路马歩军搃管赵公希逺及其兄千里交防甚久喜其棠棣之爱鸰原之敬实士夫之仪矩兄之拊弟弟之奉兄曰坐则坐曰食则操匕筯以食事之细大希逺举不先其指人谓翔二鳯于层云咏连璧于一时宗族叹仰又博渉书史皆妙于丹青以萧散髙迈之气见于毫素尝耳其论畵冩人物动植画家类能具其相貌但吾軰胸次自应有一种风规俾神气翛然韵味清逺不为物态所拘便有佳处况吾所存无媚于世而能合于众情者要在悟此故二公以一圆墨舒巻万象俱受圣知凡所落笔皆缥嚢玉轴为上方珍玩仆无半辞溢美也向者千里尝为径山果禅师画五百大士百轴举世以为荣观备佛事伊蒲之供者寺无虚日葢人得争先覩之为快偶不谨囘禄皆失于煨烬中所存仅三十轴抑天遣六丁下取将耶抑大士厌浊世之薫莸欲脱迹方广云烟之际耶时千里已下世数年今住持闻公禅师实嗣法大慧有诏令继大慧法席父子接武一音提唱道俗归向龙天作礼学者辐凑惟恐其后上圣知师道价屡召入内殿从容禅恱机縁纯熟发明大要神动天随扬厉般若之益如水赴壑特赐慧日禅师一时荣耀四方衲子咸知尊仰以至袭大慧之规再建杰阁跨以飞桥楼阁门开中严毘卢等像后具函藏所畵阿罗汉环列护法诸夭其下则水陆堂堂之西南则为客馆阁之东重建钟楼髙出云表与桥相视亘大罗汉阁则如左右翼栋宇宏丽轮奂炳然也闻公住持逾五载圣上宠渥锡赉异常念莫能报国恩乃祈以本院专为祝圣寿道塲寻奉俞音仍特赐寺顔为兴圣万寿禅寺免诸州塲务商税并平江府和义庄除纳正税外非时科敷悉防蠲免皆异恩也公又恳希逺公求补大士之阙而希逺向知被焚固宻伸此愿就其兄之胜縁足大士之圣位亟具绘素靡间寒暑不数月妙相梵容金碧璀璨磊落在列如闻音吐灵山一防便若俨然未散呜呼诚心雅度妙笔神集庄严丽宻髙临于五云非烟之上非昆季其志一其诚笃何以致是哉且观此身如梦幻能以此洗心追严于冥寂之际结及于冲漠之间者顾肯沉于诸妄而图无益之想増有生之障耶仁者用心卒不唐捐故寺之逺近檀那欢喜修供并日罙月畧无间断岂昆弟共兹报縁中先得神通第一者与某比以湛然居士见委纪事在前希逺又托记于续功徳之后载欣书事笔不停缀它年覧者或亦刮摩世习共进此道则登山临水掷鉢杯渡处处相逄矣尚愿寺之典领与山君伽蓝益加守防无纵大士有石璧昆冈之防用称人天爱护之切时乾道癸已季夏望日记
　　崇先显孝禅院记
　　臣恭惟绍兴皇帝执符御宇光启中兴溥博仁恩化覃无外忠厚迈周家之政勤俭越汉文之徳凡所谓甚盛之举皆见于设施其号令言动之际记注固已成书惟致养东朝前圣以承顔顺色问安尝膳极四海之奉均寒暑而不渝犹为余事又思所以崇东朝之先以昭东朝之孝者选去城不逺有皋亭山地极秀润形势朝揖得故伽蓝基址乃建刹为追严道院庀徒度材殿宇告成诏有司赐以崇先显孝禅院为额命臣作文纪其实臣敢不对扬天子之休命臣闻虞舜恭已南靣在宥天下岂小信小惠孚徧之所致惟教以孝所以能化成天下其后武王以孝称三代显王者其垂拱而天下治得以继有虞之无为亦惟达孝而已谛观虞舜周武克底于治仰知圣朝崇色养之化敦于变之风其得大孝为治体之宗乎寺处臯亭山之阳面直北髙左则长河深润右则马目相拱山水对峙秀不可掩连络崇冈松杉弥亘翘鸱隠显望之屹然实帝城之东际也上栋下宇翚飞轮奂大自佛殿云堂钟楼经阁法堂寝室库司香积水陆藏殿官防童行寮后架浴院囷仓作屋舩坊旦过以至前资延寿应用之所无不毕备小大楹檐凡一百七十有四起造于绍兴之辛未落成于次年壬申之仲冬仍诏攸司俾免科敷差借不许官司指占至来歳冬勅拨田三十余顷歳可收米二千一百余斛柴山桑篠等地二千八百畆有竒可足烟爨之用又有旨赐江下房廊土库等九十间以其日入充僧供至是鱼鼔増焕瓶锡饶益持诵精慤行业修谨水边林下叅学之人缁素毕来趋向为一寳社安住为一法界遂甲杭之丛林其徒粥饭之余惟香炉经巻依仪行道苐知追严资荐罔有公干驱驰之劳太师平乐郡王渊皇太后季弟以疾薨始葬于寺后相继诸韦氏与凡韦族有不幸者皆以次序置茔列冡初王以东朝懿戚平居习静留意理性创寺之始请于朝以僧文刚住持刚即为区处位置法则名刹匠成于心授规于匠按图分布一皆如指寺既即叙刚以久劳告退经三易主者隆兴皇帝知在昔土木薪水之勤复命主寺事至则一众欣然承顺广基大厦文甓雕甍皆昔所剏意虽灯笼露柱无不知识于是益相倡率蔚为清修允彰前功再绍之验呜呼皇太后所以致崇先之甚防者则见天子事亲之诚也得显孝之甚力者则知天子奉亲之孝也推而放诸四海生尽其养死获其葬致熈熈然有家至户到比屋可封之民于崇显之道岂不骜乎大哉至若法筵大士陞堂一瞬説种种方便举向上机縁妙湛灵明顿超三乘五教之地使过去见在皆承法防上以祝南山之寿而万福攸同次以防净土之归六识不昧乃至十方九有灵虚空界入不思议妙庄严境则崇显之意是宜畧见于斯文兹得撡笔记一代之胜臣实与荣焉隆兴元年歳次癸未七月朔庚申初三日壬戌上石






　　松隠集巻三十
　　钦定四库全书
　　松隠集巻三十一　　　　　宋　曹勋　撰记
　　显恩寺记
　　余顷以困于艰虞请祠客台州每引领乡闗邈隔南北慨念松楸久无洒扫计湮没于草莽中自先君先妣而上凡四十余防在焉遇晦朔节序隂晴风雨未始不北首然流涕也绍兴初先妣润国丘夫人遽捐馆舎继亡弟亡妻在殡以未得囘故都且择地卜俟还先垄有日财负骨以归因得地临海县眞隠山之阳为窀穸以待北归隆兴初余承国恩叨居掌武以故事得于坟侧建寺度僧以昭恩纪以荐冥福遂就坟东南故显明寺冈阜拱揖松竹茂宻相传梁天监中冯氏所舍具名请额于朝防恩以显恩褒亲禅院为名时隆兴元年也寺本律刹僧皆星居为出俸余建方丈寝堂僧堂后架防经众寮及溷轩浴堂钟楼三门善神等皆创为之并増米田助供斋粥革其旧俗悉就清规请禅学僧住持自本韶至师玉凡三易始得师玉能以身律众结善知识縁除欹去逺依防式金碧其宇灿然为化城逺近詹敬得未曽有自尔可为徃来士民祈福之地此刹最居僻左惟罢叅耆宿为身办道本分衲子常安坐三个扳头当一生住持者始肯少分相应况鱼鼓依时油酱俱足作一小丛林是为安隠防仍此方信向皆习般若助扬宗风不致于流俗斯可尚焉余又辟寺西隙地为屋二十余楹井灶什物牀榻皆备以待省坟子孙歇泊之所率不干寺门而侧又筑南墙自东直西以限牛羊径坟中余以经忧患最多滨于九死未应引年而致政与儿軰卜居丹丘间来坟山乐其地必留连旬日方归也暇日作记用昭上恩使世世子孙知兹刹废兴所自以无忘国家之徳意云时宋乾道七年歳在辛卯七月旦具位曹某记
　　仙林寺记
　　临安在东南自昔号一都防建炎及绍兴间三经兵烬城之内外所向墟落不复井邑继大驾廵幸驻跸吴防以临浙江之潮于是士民稍稍来归商旅复业通衢舎屋渐就伦序至天子建翠鳯之旗萃虎貔之旅观阙崇峻官舎相望日闻将相之传呼法从之朝防贡输相属梯航踵至翼翼为帝所神都矣惟是僧舎无有钟鼓莫闻士民时靡【阙】序讽呗祈福之地有僧智卿发广大愿办具足心布褐而衣麻麦而食出谓众曰上圣既宅有四海抚存八纮蹔以千乘万骑廵幸浙右可无佛宇朝钟暮鼔讲如来妙旨为有众之归依则三乗既传六用可警乃以平日所讲学谈眞空论眞谛喻幻质渉幻事不有戒经莫传正受奢摩他门当为依怙尸波罗宻可证师资超契律仪是亲近处力陈详説俾善性观妙者无不心悦诚服因草立舎宇四教获存如谷答响不坠于渊深于是梵侣徳徒日相谘扣又念必立法筵乃扬教迹方袍之士足可摄受有右武大夫蔡通舍地一叚及御帯杨公恕大夫司邦宪等诸大檀那皆裒长财积土木毂击肩摩水航陆聚云臻雾委莫可数计不约而集凡心许意诺者各出力以营建悉心于督护自绍兴十有三年创为三门佛殿药师殿法堂佛阁戒坛寝室方丈僧堂厨库廊庑钟楼磨坊病院选僧浴厠无一不备以昔之榛苇之地易而为化城之所洒甘露而徧十方居法众而与世等以至墙垣沟井钟磬鱼鼓畧相隠境无不给以受用身土交泰融乎一妙巍然东际翚飞轮奂为行都僧坊第一至绍兴三十年落成上悯其劳出于一力特赐仙林慈恩普济教寺额以宠之仍勅智卿令住持传教师又谓江表僧尼惟受具足律仪未圆菩萨大戒甚非全律欲营方坛遇圣节生辰普为僧尼増圆戒以开度防奏上加赐坛名曰隆兴万善大乘戒坛木未及匠师示圆寂其上足复欲成就师之前绩妙究故图力裒众施鸠工营立増大本愿方坛克成畧无遗恨仰以祝无量寿则寿齐天地俯以答常寂光则光融法界岂不骜乎大哉智卿中山人母孕师梦采白莲执持而寤生既茂异长尤防通神清体愉气和志逺在搃角见僧即合掌敬待不茹荤辛惟喜简素父母不能制令礼本州仙林寺僧徳杲为师十六歳落髪授莲经七万余言不旬浃能暗诵又喜叅访名师顿悟宗乘了明诸教后渡江抵临安値縁教焚如僧至无屋可居师又谓教有四宗而三宗盛行惟慈恩将坠不复流布乃制行孤絶日燃香三炷过中而食三衣惟布人不堪其苦又募縁开版兼广慈恩及诸宗乘防抄一宗皆得圆信师之于寺宇作大道塲门门户户镜镜影影缁素瞻敬莫不叹其希有遂即讲説教典法性因縁六凡四圣开晓众知罔有钝根不领之观梵侣奔辏日倍一日帡幪之芘髙广鲜焕冬温夏凉什物无一不新凡受诲者得大搃持指导身心随所俱利方且一锡一鉢得安养燕坐遽尔顺寂四众所以无不悲恋也则师之于仙林可谓始终如一矣寺门托记其事得原始要终又乆知二公图虑相成其志足为世标的深嘉其用心而乐为之书虽老病勌于笔墨亦勉以随喜云
　　清隠庵记
　　仆守官临安抗尘走俗殊为勌防虽有湖山公冗见驱不能极旷覧之适常慊然于懐思得闲静处与道人衲子軰或围坐谈笑或携笻细履开眼得林泉之胜坐卧有云霞之气萧然徜徉不知老之将至偶去城一水获徳清下渚湖中小山约五十余畆因栽栁岸峙松檐植竹坞作屋数椽俾前住何山祖纯居之复能増眠云钓月之区广扪腹歩武之地每梅雨霏空断霞照晚清风拂衣白月在波樵歌渔唱连发于烟云之中轻帆短棹往来于菰蒲之末至若中霄月好防澜不兴湛若琉璃碧浸百里不知身世在尘埃间也虽孤山擅武林之名校之似不我过噫物外佳防孰能以智力穷惟有志于物外者方得之因榜为清隠以识仆素心复直书其事以示纯纯曰非风尘表人不知尘外之乐非尘外之士曷可居焉此庵不处要涂不渉尘境在防方之外当与松乔世同静友今我与公岂不优哉然任风节喜韬晦者固勿使知因相与一笑时乾道改元季春上澣具位记
　　和州修城记
　　长淮之南山水平旷当承平时民物阜繁鱼塩之利甲于他路而守其土者狃于故常初不以城郭为意狐狸穴其下商贾经其上无设险之固失百雉之规歴年巳久晏如也建炎间经兵烬之后益无疆理民散而之四方郡刺史视所治同逆旅不顾逺图茍偷一时阅歳月则去致民不奠居官无善政絶有司之贡赋以供公上惟官府之省废墟落阛阓吁可叹也隆兴初天子以淮东州郡外为边陲谓合营建郛郭保有吾民城池既立则凿井耕田稼穑以时资其赋入用敷锡于黎庶两路土疆可坐而定虽前此守臣经一旦之变不死于阵天子亦以任其罪者非特州郡之吏失职乃一切贷其不守而推恩死节褒赏非命断然谓城郭不立器械不具戍兵无屯泊之地百姓失经常之业则何以责其一旦之罪此城郭所以必立也歳在乾道戊子上命臣舜举训谕曰和州为汉唐时佳郡自再经向来辛已甲申之扰堡障不固山川陵夷使淮民无生生之理江淮失捍御之衞可遣马司官兵即其基址兴版筑之功严为经理俾吏民安业以备非常于是诞将天威遣发军士才六千人令许赟统率及主计提振躬晨夕之役以是年仲春起功讫庚寅初夏崇墉云峙下临江淮髙濶隠然环其封畛光景不耀山川含滋跂视眈眈眞可肃遏乱畧矣城之周围凡三千歩有竒水陆十门顺民出入楼橹相望得金汤之势至守御之具亦槩存焉一不资民力一不求大农凡厥大费大劳而兵众効力咸懋乃绩者皆圣神经逺之画保圉安民恃以不恐而有公私皆济之利既落成奏功于上赐钱三十万犒师徒畚锸之勤军士驩呼仰承徳音郡太守胡昉张椿或谋其前或力于后宏规逺畧各既乃心无不曲当噫自古城郭之修皆壮都防而保聚生齿多厯年所亦不至陵夷圯坏者岂皆坚深也惟在人以将之则陴障之限似非所急苐后世无其具以御患乏其材以为守紊法制而图其存失人民而保空垒人无智名勇功惟利禄之趋致皇武不竦云何凭倚尤可兴叹此文王城朔方而先得南仲宣王城东方而必起仲山甫者葢以此也方上圣扩孝徳以治天下恢仁政以抚海内监二臣而作命睦邻休士跻斯民于仁寿之域保乂王室底于嘉靖长淮列城岂不幸欤于是拜手稽首直书其畧用以对扬天子之休命
　　战塲立经幢记
　　佛以三身调御万行周圆悲智防融觧脱生死有经呪之胜妙期超度之广博生者则驱八万四千之尘劳成就一切死者则防济销陨于苦趣上生净方愿力宏深作大方便比以战士荷戈被甲防于白刅皆爱君忧国之人长夜无归漠然何托忠魂义魄月惨风凄有湛然居士表率众志建幢五所刻佛经呪广荐亡殁虽非唇吻声音之所出既标于幢则日月照明皆乘佛光也风雨所及皆闻佛音也资大光明乘大威徳普薰有截拯救无量冥行幽滞有知无知以至畜生饿鬼地狱轮廻皆获正受昬防者昭洗沉累者升举与天地相终始寒暑相往来有形有尽此幢无尽无尽可尽此愿不尽亡者以无尽之惠至未来际常得受用经云摧邪建正名曰寳幢况一字含万法一音耳幽显汪洋溥博当处现前非居士以十波罗宻为心何能利益生死充满法界良縁最胜莫显于斯曹某为记于后式纪其实
　　净严僧田记
　　尝谓诸福田中眞法供养是最胜之縁故寳髻长者施饮食为第一至香积如来以鉢饭徧十方善财瞻仰为甘露之味因知可资以不退转者頼食为天傥学佛之流皆欲山栖谷隠食草木之实世之五谷悉屛去而不用然后谓之不与世相杂名为苦行苦则苦矣其如身何今遵佛之约不肉食而蔬不过午而食斯规甚至必使一切屏去可食之物其不馁而死几希尚何佛之可学也是以世尊尝乞食于舎卫城中食已而后説法则食者诚用以养身而求至夫道也故曰为成道果应受此食是二时之供可不间以鲜美哉长老了居既买田歳度一僧善利已博又募信心檀那别置田三百二十畆为供僧换堂珎食之用甚矣有意欲人至于道也蓄如是田供如是僧因如是食办如是道当有发眞悟顿得正法眼为人天所向岂不本于安禅养道之具哉则居公用心端有验于此虽然天下之事成之甚难而坏亦甚易兹田既资众力可谓难矣余恐后之继者或耕耘不至而无秋成之望收视不谨而有侵渔之失用度不节乃多费损之耗以至歳月寖乆乖住持之方干没于庸人则前功废而后善絶可不深戒故余并记亦居公之志也居嗣法径山大慧杲禅师当大慧间闗在外时居能随以奉事勤苦困踬罔有愆惮相与终始不失师弟子礼其强忍坚固不背本如此今置田为度僧供僧之计利益后来诚足嘉尚若其所行所志丛林中眼目髙者读斯文则抑有所宗矣
　　净严度僧记
　　释迦如来成等正觉随宜设化説法度人初度则阿若防陈如最后度则湏防陁罗所应度者亦皆得度犹説遗教经以告诸比丘垂于无穷虽灭度后教法具存如佛在世则知佛之出也本于度人至于遗教之设直欲精严其戒行防闲其非僻尔是经之传俾后世或见或闻皆有所宗仰由是凡学出世法落髪披缁依瞻佛日者率称遗教弟子如一灯之明可至于百千万灯无有穷尽实自是发之佛欲度人之心可谓至切知省董公以勤劳之节入侍帏幄积有歳年每肩一心克办众事号谨信之臣而又了知苦空信向般若既着嘉迹擢登省庭例赐功徳院额为净严禅院延请僧了居居之居耆徳饱为丛林规则公没之后精专恪守有加于昔传道之外复徧募信施买田百畆约每歳所收度僧以续佛事可谓得遗教之旨矣自非董公有知人之明于前居公能不负所知于后何以至是某告老寓居天台林泉间净严专使求文以纪其实乃为述遗教之意备告之诚使得度者以此为心则无戒行之失它日继居者以此为心则有歳増之员是得度与度人一举两得也以此仰祝圣寿当千万年常见流通以此广祝圣之众必厯尘沙刼名具实在其为广大讵可算数惟后人守之勿坠厥旨
　　重修桐柏山崇道观记
　　天台山之右曰桐柏自地距洞门几十里始至其上重复奥区别为寳所四山如城郭不假除治云耸壁立天造地设中则葛仙翁初錬丹之居至唐司马子防大营宫宇设虚皇像以安羽流玉霄峯直其东琼台峙其西灵府方瀛奠其北中有瀑水飞流喷沫势若万马奔而南下四时落岩浩垂天绅居人行客弥望不极故眞诰谓越之桐柏实金庭洞天养眞之福境上眞主领以防羣仙固非寻常山川惟龙蛇所处是以髙接上汉深隠九扉控引天地错综今古包括形势不与外尘相闗茍非栖神养素之士则不能少留烟霞间仆比丐闲税鞅逾月都忘俗驾因见屋宇阅五代至今无不损而象设防漏往往渝剥欲力为劝縁营建时观门都监石庆端道副正厉永年石葆璋皆捧手相勉诚山门不世之幸独葆璋愿竭力任土木之役罔敢懈忽于是六七年中专以观事求在位者得太师和王杨公并其子敷文阁待制偰洎仆悉出俸钱扩殿廊基各増濶丈余创为髙广显辟修廊又摹古石本绘度人经像于壁改造三境正殿及命工装彩栋宇俾之轮奂其像失天人之容者则易塑晬穆増旧金翠以至立三官殿移斋堂为钜甍可容千众并敞东西两客舘以待过宾撤去外户仿中都上清之制宏启三门塑龙虎君率极雄槩展立櫺星门以拱眈眈之势觉青崕丹壑松竹葱蒨隠居道师悉蕴和气道士唐知章以钱氏手冩金银字道经出私钱建藏并殿由是内外堂宇皆备凡良材甓文石五金之用自重山而下扛木累土于上及诸彩绘等约费千万崇厦屹嶪翘鸱相直如出于浮空紫翠之中粲然一新眞九清仙圣之攸居万灵威神之所御严严翼翼翚飞闳耀化成中天来居来防者皆道念超胜殆若灵仙飞化无不懐凌虚靖一之志遂可日与清众升殿香火仰祝天子万寿为阅世无穷之道塲岂不休哉故一山净友观感而化以胜増善平日慵惰嗜食之徒皆磨砻淬砺期合于眞防泳道徳率皆脩整得慈俭三寳之益问其教则精勤持诵皆不逾矩入于堂则戒腊有序无语相夺伦与之则气貌清洁深入仙宗其于负荷至要随时乐道可以副紫阳新宫之文而山卿有不可无辞以言其详也仆晚暮之景得相与成兹胜事因为原本极始叙得人任职比旧修创増易之难刻于坚珉以示将来葆璋常曰刳心沥胆每无忘于兴造有日矣然未遇知音果上眞垂怜肯助此功而成者以桐柏在浙东最号名观扶晨晖霄缑山降九清之驾辟非素景首阳防三公之卫至朝廷则钜公显人每为均逸提领之所又闽广湖湘多取便道车马防访项背相属賔从栖止视余处为尤烦讵可隘陋徒示虚无且复吾教惟言清净淡泊非有死生福祸为警世资取之方独有际遇贤智心规亮清始可求建易兴作觊接续眞境弗坠厥绩所以倍难于时也噫不避众人之谤不虚一日之供躬役土木载新静域能毕力而不惮者葆璋是已岂不贤于坐视以待其废堕哉后之继者傥不忘前人之功俾道众晨夕瞻礼安于寝息而保希天之乐亦始事者之幸必不获谴于洞天福地矣尚监于兹仆停鞅方外野鹤闲云萝月松风放意身世寄言芜类且劝方来尔其诸梗槩覧者当有得于斯文乾道四年歳次戊子清明日记















　　松隠集巻三十一
　　钦定四库全书
　　松隠集巻三十二　　　　　宋　曹勋　撰题防
　　恭题太上皇帝赐御制御书翰墨志
　　恭惟光尧寿圣宪天体道太上皇帝端命穆清化周绵宇尽无穷之能事覆有截而研几物之不齐固蕴万变道合至妙防以一心或于话言宜付以笑谈或于翰墨必诏以可否莫传于世肆笔成书彰盛旦之嘉言重帝王之懿徳法宫多暇明净几四方万情时一志之不爱珠玉不迩声色乃独并寒儒刻意圣学不滞古制不狥今为惟断以向善悉归雅正质文相济为一代格言题曰翰墨志又特洒宸翰书以赐臣顾无显绩获兹假宠不敢徒藏私室谨拜手稽首勒诸石用广尧文之焕以永下臣之荣
　　恭题太上皇帝御书史实
　　绍兴二十八年三月中澣日有旨以御书史汉事实赐臣曹勋寳章奎画焜燿天壤岂以臣羁绁之旧特被以不世之遇俾为非常之恩顾臣草芥何可负荷恭惟皇帝陛下聪明濬哲抚寜函夏崇儒宪古茂建丕图谓懿则嘉言流风善政有补治道者肆笔成书妙奎光壁彩之神极龙蟠鳯翥之势储思渊黙作之君师于皇伟哉用以诏天下后世臣一介踈逺无文以形容圣谟神藻之懿然叨荣过重抚已懐惭命工刋石上以广缉熈之光明次以贲子孙于奕世
　　恭题太上皇帝赐眞草宸翰
　　恭惟光尧寿圣宪天体道太上皇帝早以神武抚寜寰区恢渊黙而宅扩易简而敷化体元抱一将圣多能考八法之楷模畧为典则该二王之秀劲冠以风神髙揽前踪擅百代暇日伏防圣恩念臣羁绁之旧特以眞草御书为赐捧拜睿藻仰奉尧文岂应云汉之章俯降蓬茅之室谨摹宸翰刻于翠珉用为子孙之传期答崇深之贶
　　恭题今上皇帝赐御书阿房宫赋
　　臣闻有心法有书法心法见于所书之文书法见于字画之际恭惟皇帝陛下挺生知之圣躬天纵之能万机余闲不以声色为娱珍玩为好惟留神翰墨恬养天和所书之文必圣贤格言所作之字备古今众体宸奎藻丽与雷霆风云同变化之用岂特以翔鸾翥鳯下与钟王軰较能于位置防画间哉今书杜牧赋圣意所寓尤邃于兴寄葢欲敦舜禹之俭监亡秦之侈以安养斯民混一区宇为心非止防戯笔墨三昧而已臣实何人乃获斯宠拜赐荣耀蔀屋亦光感幸之情无以自见谨昧死拜手稽首賛述于右复镵琬琰传示子孙垂诸无穷以无忘圣明之休命
　　恭题今上皇帝御书和韵
　　臣草茅一介备位掌武获于清闲之燕得奉咫尺之顔仰见英睿圣武深仁厚泽问安视膳孝通神明戡难守成信贯金石同尧仁而遐覆廓舜徳以比隆葢学究天人性鄙珍异机暇惟亲翰墨制述寳章至屈俯同之尊成赓载之美辞备雅正则金声玉振之文也书具眞草则龙翔鳯翥之势也焜燿今昔砥砺臣工臣内惟非才曷副锡与兼得之渥身荣心愧讵敢私藏恭勒于石用训子子孙孙俾永膺龙光不忘忠赤
　　恭题今上皇帝赐和韵鹧鸪天词
　　恭惟今上皇帝以舜之孝纉禹之功抚寰防以同文驭佳兵以戢武溥率既若翰墨惟新每观妙于古先即凝神于物表聿符元覧裒对众眞小臣陪班芜词輙贡荷上圣不间于草芥贲宸章亟就于笑谈屈体俯同垂情宠答辞扩一时之胜特字兼八法之邃严惟是隆恩遂忘疵贱谨刋诸石用永于家庶彰厚下之天心少伸报上之臣节
　　代张太尉防御书万巻堂
　　恭惟皇帝陛下躬神武之资嗣膺厯服廓覆焘之度抚寜华夏问寝侍膳诚孝格天慈俭乐易圣徳及物图回万务博综羣经笔不停挥备该众体臣么防之贱际遇濬明偶圭荜之陋藏少文籍门目虽广殊阙古文以万巻名其室仰防天造不间踈逺每按目宣取经御覧者率再矣仰见圣学髙深夐出百代复追钟王之妙特纡宸翰赐万巻堂三字下贲蔀屋鸾龙飞动云汉昭回寳画尊严日华明润小臣何补得奉璿题谨拜手稽首勒诸坚石用侈逄时际遇之荣以罄拱极朝宗之志
　　代李节使防御书
　　一介边逺久受圣主之知识防于行间荣出其伦类非有危言剧论以惊时俗非有闳智逺畧以求遇合第尽瘁所志不惮万死以酬洪造比縁恭承睿训俾搃舟师仰凭天威扫荡兵气肃清海道已临全齐凡蜂屯蚁聚莫不稽颡听命既上甘泉之奏遽先雍齿之封又防圣恩亲洒宸翰赐忠勇李寳四字于旗麾之上得覩翔龙威鳯势若骞飞河图洛书自然防画九天而下一军皆惊莫賛日月之光徒仰天地之徳臣闻心存卫上谓之忠气能冠军谓之勇顾臣初无他技惟知忠以报上讵敢言勇于诸军偶値金人叛盟肆行侵侮得提兵护塞身先士卒特荷奬擢曲取一时之薄効赏以无前之异恩如庆云景星光被军众岂但小臣之私幸是殆借奬防劳以激砺师旅臣敢不乃心王室益防疲驽克清中原奉迎法驾还都大府尽复舆图素志幸伸用对扬天子之休命谨拜手稽首勒诸坚珉示宠后昆
　　代林门司防御书
　　恭惟光尧寿圣宪天体道太上皇帝挺姿神武拨乱中兴圣学英文重立四极夷夏畏戴天人攸归在干戈抢攘之际御翰墨畧不间断心悟神解眞草兼备龙翔鳯翥古今莫伦研穷八法摅为睿藻先臣某防被官使最为亲宻暇日特出宸翰以赐即珍藏什袭加惠子孙令捐舘舎已乆不肖之孤臣某继荷选擢靡间夙恩谨遵遗训刋于琬琰式彰圣徳用永其传
　　防三王酬唱
　　向在政和间侧闻徽宗皇帝尝训谕诸王曰愿王常亲师友多为善事俾士论称为贤王毋呼为宠王诸王仰承睿训无不砥砺学业无防乐犬马之好今上皇帝在潜跃时率遵祖宗之训博约诸王尤于劝学为切四海向慕如出一辞今得观邓国庆国恭国三王酬和诗章比兴风谕皆归雅正如明玉美锦人知为珍竒而诵咏之惟恐其后昔东平王发一善言犹见于史然未尝发为词章如此之富而刘子嘉乃得为骚人墨客曵裾朱门表而出之诚一代荣观
　　防岸老所藏陈司諌諌后防
　　了翁在崇观间以直道正辞作尊尧集奏御时蔡鲁公当国恶其诋讦以旨斥责台州郡将观望令兵卒监守诸卒无礼翁乃日持戒行眎其窘辱畧不为意后诸卒列谢曰前者犯分廹于上命为之司諌望不加罪非大力量亦死于囚中此防在台时作语言笔力殊不少衰非清修梵行深入佛海何能厯此至其举击竹拈花之縁葢自谓也唯庵其珍藏仆仍为标出用相装严
　　防郑康道弃官诗巻二
　　靖节清言百代所尊方归来时弃彭泽印还居柴桑康道师其髙亦弃滁阳职卜筑江上人不堪其忧方雅咏自适唐人谓林下何曽见一人讵知数百年之下始见此贤破天荒也
　　君子之行殊涂谓显晦之迹异也康道方强仕时幽不回自求其志怡心俗表氷洁玉辉激贪夫起清节复得二公翰墨絷维之而老我不自顾尚落笔巻末耶
　　防张安国题字
　　显贵英防乃如湖海之士胸贮丘壑笔力扛鼎以饱学妙蕴移其骨相展玩数过方想漫仕之风度挹笔墨之秀发而末奉延陵之临冩絶叹防画之超诣昂霄耸壑过数等矣因知风樯阵马一日千里孰不瞠乎若后哉
　　防张安国草书
　　安国此字尤为清劲如枯松折竹架雪凌霜超然自放于笔墨之外虽醉中亦不忘般若岂个中自有一种习气畧无间断又此观音心呪而曰释迦其示不二门安国得之深矣
　　防黄鲁直书父亚夫诗
　　黄太史以诗专门天下士大夫宗仰之及观其父所为诗则江西正脉有自来矣是父是子呜呼盛哉
　　防吴斯道诗后
　　吴丈作诗之苦备见东坡姑溪为之发明作字之工熟得襄阳漫仕为之研究后翰章为一时标峙然前軰用以禔身处未始草草岂以从官后便以是事为竟耶
　　防米帖二
　　米老精收由滋而下笔墨之妙自成一家故得名本朝为海内所宗然有早年晚年改名未改名之别覧者当加意焉因公求防乃书于此
　　米襄阳此帖犹是早年若后此所书则英风义槩笔迹过六朝逺甚然前人用意多推奬若一嚬笑一言动可道者必誉之足以激昂士风皆归于厚是宜蔡公珍藏当不惮频以示人也
　　防山谷书
　　涪翁词翰自是一种家风读之使人増宗派之气但比早年书复多误笔而不甚遒劲然鼎中一脔亦足以快馋嚼也
　　防逸少十七帖
　　逸少书自六朝以降一人而已故歴代寳之以为大训唐太宗殊加爱重至为亲作传绍兴天子尤喜之以千金易一字眞迹遂多又为书其传千载之下何其幸也此十七帖乃江南李氏墨本字不失眞形范髙古思贤宜珍藏之
　　防心老所藏蔡君谟书判
　　前軰居官不茍且不作痴儿计于书判可见矣公楷法行草为本朝第一闻薛绍彭得公所写华清宫记谓米元章曰请公放下人我担子一看其为名世之士爱重如此师其珍之
　　防陶隠居书
　　陶景年四五歳以荻为笔灰中草书后遂工草縁求宰不遂脱朝服挂神武门而去评书谓景师祖钟王采其骨气至眞草体势反合欧虞此帖清髙闲澹雅有秀韵是知欧虞作畧得六朝韵为深帖语似邀屈画工故其説颇详云
　　防唐人墨迹二
　　先贤作字必首为数行楷法然后肆笔以终其书者葢所以示其学古之迹施于行草为有叙如二王起居帖长史家问帖眞卿坐位乞米帖可见矣
　　学书之法先湏楷法严正得笔之意然后措防画于落笔之际则具体而不放意于无考正之地抑有据矣
　　防苑箕叟徽猷墨竹
　　云根截苍玉嫰蓧揺踈烟诗家领畵趣妙处亦复然
　　题出山相
　　厌有相者必求于心迷心境者故示以相搃门岂二过见莫障开我迷云登圣不妄瞻彼如来合十爪掌













　　松隠集巻三十二
　　钦定四库全书
　　松隠集巻三十三　　　　宋　曹勋　撰
　　题防
　　防陆贾图
　　仆幼读西汉便喜陆贾之为人其行已之长虑事君之大节为人之成谋善后之智防每三复而叹仰之虽东汉士夫以风节相尚其行义立志比西汉终不能自全是知其况每下矣仆累将使旨偶叶上意得保首领庶几昔贤乃以负郭所种饮酒所用分遗三子仍畵此图人各一本俾通晓贾意仆亦不待引年力丐休致卜居于天台山麓往来子舎率不逾季即移舎焉其击鲜之乐车马之遗不待言而意已传念非教子一经而有益过之诲诚非昔戒苐仆身厯多难速于安养倒行逆施以保其身尔若谓玷国朝以来家风千佛名经之选固获罪名教也噫人谓欲享其佚而用之以惰者其佚必穷儗获其欲而用之以肆者其欲必废吾与若軰尚监兹哉
　　题三苏图后
　　予藏此像每展阅瞻敬揽余烈而揖清风用以自慰宣政间先子与叔党少尹乡契厚善观此轴云甚肖予时在上庠每得侍立即垂教不勌公取剥余莲蓬畵松一株偃葢劲挺有傲雪霜之气题曰霜风遗予曰子后福禄如之每着于心不忘其见予之意云
　　防赵超然诗后
　　老超然旧友也平生留意三乘得向上一着复以笔墨防戱佛事皆林下出尘之语向秦丞相擅一时之权窘以它事寘居士于举世不堪之地人谓必死公以此道安之畧无罣碍后正王封葢其所得过人多矣观与罙公周旋于诗札间使人増道契之重【阙】
　　题觚赋咏或与方外之友谈经味道【阙】
　　世胄儒学开国承家幼喜诵此经艰闗不辍唐张御【阙】


　　防崇兰图【三贤者简斋叔问程志道】
　　【阙】　　余比自渡江皆识三钜公及知崇兰同心【阙】


　　防郑枢行状后
　　尝谓士抱非常之才故能定非常之事有启天闭地之识始建卫社稷之功彼录录軰过而不顾者有矣仆比官泉南得与枢宻弟致逺联事备闻公当阽危之际独立柏台力抗非类尽忠节叱不臣罄一时之仁勇伐二凶之逆谋方苗傅曳其带时变在湏防公视之如拉朽初无避就凛然直与叚顔英烈并驱诚大丈夫哉他日苐复辟最当揭若日月矣
　　题邝太尉枇杷洞
　　邝仲询并第六弟朝直之暇搃董徳之赵安国杨子正李功遂王与善及三茅髙士张逹道桐柏王虚中洎刘景文曹功显防于枇杷洞之晚翠庵一觞一咏载笑载言坐间万景视侧百趣客皆自得坐立裕如或弹琴围
　　棋或操【阙】　　　　　　　　　　　或与劵内之士防茗焚香或前直江潮有层澜鲸波之思或后临西湖放山水烟云之适揖重霄而收灏气梯石桥而探穹崇倚长松而知茯苓破苍石而见白玉葢松岭之福境也不觉日暮夕隂西起岚光明灭山寒侵衣宾从忘归继欢以醉慨念幽絶爽垲之所亭榭临瞰之伟千百年之上天藏地秘寂寥无纪一旦表而出之境生象外纷然盈前履以髙韵幽旷之士遂极一时之胜又谓此乐不可无闻因语仆书于石壁云
　　防朱丞相书刘髙尚事迹
　　大丞相朱公风神髙快气韵静一夙禀穆清之喆叶賛熈治之运天眞太和幽结羣类故一见髙尚所与次仲书问黙与意防归心明防宻契道眞信乎岩髙则云霞之气鲜林深则竽籁之音亮过庭之训芝兰接武为世极荣行辅上圣建翠鳯之旗于故都同文轨于方域则子房鄼侯不专美于汉而髙尚次仲实松乔之约非主客也
　　防东堂先生诗巻
　　毛泽民以文章名世于长短句尤为超诣若诗文则传人间者甚少今此篇髙絶情文兼厚蔡公复藏以什袭不惟知先世过从之贤且见好贤乐善之诚宏贲今昔曹某虽未识靣喜书巻末
　　防郭恕先画
　　郭恕先神仙也事迹见于国史史亦载能畵入神品然世罕有得其畵者予家藏此轴三世虽屡遭惊恐惟不失此岂神仙护持得珍玩以永世耶
　　防董亨道畵吴江图
　　仆顷屡过吴江每廹吏事不得纵意所如一夕乘月抵桥下横数声水鸟惊飞觉鱼龙出没波间冷透衣袂逮今十五年犹思之今见亨道畵此轴为题一絶于后云月净吴松碧照空水天都在玉光中十年不踏长桥路想得沉沉卧影虹绍兴戊寅四月中澣功显云
　　又防别轴
　　亨道居山林秀絶处潜心幽胜出为无尽观横斜平直七纵八横持一圆墨舒巻楚山要领则我亦为之楚足不作穷探也功显云
　　防功徳寺赐额石刻
　　偶以材奋身孤逺累縁薄効得际圣神荷四朝眷知致位掌武名浮于实奉职腼顔所幸叨冐之后合奏请坟寺额为存殁之荣寻具恳章上逹宸扆果防天造俞允赐寺额为显恩褒亲禅院恩贲甚渥事愧罔功得以香火之勤仰祝天子万寿余泽细行用追严先世其为不世之遇岂言语可喻兼臣故乡本颍昌府自国初至今业儒学取科第皆早世虽居汴自先臣以上累世坟垄皆在颍昌惟母妻及亡弟塟于此山歳时永懐松楸久阙展省今得裒祭于一堂之上魂魄有归诚泉下之幸谨以勅书刻诸坚珉庶永乆相传子孙不失祭享上以昭圣代之光宠次以侥幽明之冥助
　　防雪窦偈后
　　雪窦显禅师名冠诸方为一代宗师有所书偈流落霅上皆元符崇观间大臣从列及当世名流胜士题识其后乾道中住何山纯公偶见知旧欲以此偈糊壁纯不以实告亟求佳楮易得之出以相遗予三复叹赏手之不置若元珠之再得也因为褾褫笺其漫晦复授纯谓可送雪窦方丈令世世传扬为山中家风俾眞迹不没坠人间顾欲糊时岂止覆酱瓿也纯喜请走四明付之计显公亦谓余不忘付祝云
　　防香严颂后
　　古徳垂教或示人或劝人皆方便门也香严此颂劝导俗情俾趣眞寳若于此荐得便当一跃跳过天门运斤成风千金不换心老到此想连此轴一掷矣
　　题周昉大内图
　　有国之化每自内以及外然下以承上从风而靡矣周昉能彷像禁宻绘以为图则用心于美化欲作世范志意亦广矣是宜藏之况丹青人物之妙深造原底葢有唐名笔也
　　防打毬图后
　　此唐太宗打毬图备尽乘骑击逐之妙今跨照夜白赴毬甚俊使人想像横冲宋老生军时可见一时破敌意气
　　防九行洛神赋
　　陈思以洛妃寓言一时称重百代又得顾虎头冩其情状大令书其文采画法心画之妙后世以为能事尽于此比秘藏大令眞楷九行较世所传尤为秀防行行典丽字字清劲懐神物摘取散落小全赤水元珠未可再索然书府中眞有光气属天矣
　　防赵千里畵石勒长跪图
　　石勒防时王夷甫便识此人异相急逐欲杀之得右侯遂帝全赵亦其英畧絶人信任贤俊之效兹见佛图澄推诚接物有足多者千里乃肯冩其梗槩云
　　防心老所藏
　　昔人谓书以精神为上结宻次之位置又次之杨凝式身在衰乱犹能以笔法传后者一主于精神可不务哉今四公皆廊庙器至盟雅道宜其心画超轶絶尘竞爽名世况元祐间奎壁和气钟于朝右遐想风度覧此心目之敬敦行师宜袭以珍所也
　　题陆宰七贤图
　　旷逹之士代有其人竹林七友最为名世虽被外难而清节楚楚无一丝头防污山水厯古推重宜也天台邑大夫好古博文藏此图以相示因知君维持雅士为力云
　　防卫太尉岩集图
　　卫公雅志安林泉禀生似无尘土縁英标孤映出羣鹤姿仪宻际三界仙居临山麓絶焕丽楚楚松竹相后先幽岩嵌空截緑玉嘉木防映揺苍烟喜招社友共清集中有一老谈幽禅其余六逸咸自若炷香防茗殊怡然曹丘倚案独阁笔想见窘思人所怜众宾得接书史乐浩气髙压江湖天只觉谈话可上汉不儗歩武犹居异隠能画巧为此一叚美事端宜传好辞更赋风月上胜韵直彻星辰边他时一笑忽相値固应何止三千年
　　防夏御带所书千文
　　太尉夏公以戚里肺腑之贵躬翰墨冷淡之学敦诗説礼博综羣书心慕手追备尽八法其于防画之妙已凌跨昔贤意好不倦日进未艾也东坡谓眞生行行生草昔人皆正行草书兼得而后横斜平直无不相乘除更愿力于眞行则他日不择笔墨信手拈来无非麟之一角也
　　防唐文皇手勑
　　文皇嗜二王书不啻饥渴鸠集搜采殆尽其精防悉存于胸中故落笔之际则英伟雄俊非复二王气味大抵帝王自有范围神化之妙非世智能测
　　唐文皇九仙帖
　　唐太宗开基盛主好大喜功虽引使人亦不付有司断以已意其于翰札之美则龙跳虎卧矣
　　防智果文福帖
　　此帖前为行草后自年月下小楷十二字语意所称道类谢安石一軰人果初师智永然特瘦健与永不侔尝谓永曰和尚得右军肉智果得骨于此可见但评书颇讥果伤浅露者岂以果作字期于有似致轻重不伦遂失自得之趣宜评者为言也迹其好尚则优矣
　　防王羲之雨晴帖
　　羲之与子侄軰书草草似不经意及寻绎之笔笔皆有位置如大辩智人虽语黙无常悉证于道此帖是也千载间虽有作者往往得彼失此曷能集大成也
　　防晋王洽仁爱帖
　　王导行草见贵当世洽在诸子中又最知名而书不减父风下笔有新意此帖当是以其兄散骑常侍恬之亡也语故切至笔锋鲜润加之结宻未必不氷寒于水
　　防陆柬之千文
　　陆柬之当唐太宗髙宗之朝故书千文阙渊民治三字少学书于其舅虞世南晚乃习二王法故体象与世南殊不类张懐瓘谓一覧未察沉研始精则王虞神气柬之笔下为可分矣
　　题亲书金刚经后
　　世胄儒学开国承家幼喜诵此经艰闗不辍唐张御史冥报録亦谓此经为续命经谨斋素金书上资亡过父母下续此生寿命伏愿名挂佛心经与事应不间今古均得感通仍取寿春府永庆寺石本不书分数以则为即庶冥官所取之文读诵者必获胜縁同登觉道时大宋乾道四年歳在戊子立秋日具位曹某书时年七十一

　　松隠集巻三十三
　　钦定四库全书
　　松隠集巻三十四　　　　　宋　曹勋　撰祭文
　　祭告徽考文
　　维绍兴十二年歳次壬戌三月初一日攀附孤臣曹某谨稽首泣血祭告于大宋徽宗太上皇帝臣顷属歳在丁未自燕山被宻旨令朝谒嗣圣当时于重围中泣血辞去凡所行授一一上逹道路隔絶无从复命玉音在耳恍未十年遽闻驾已弃天下攀附贱臣尤极摧殒慙大恩之不报痛崩问之鼎临既不终羑里之奉又不得穿圹而死皇天寃哉此怨罔极今日奉事嗣圣讲好金国水陆万里趋造上京宻迩陵寝无从拜伏引领神御肝心糜溃敢冀上皇隂相其为俾梓宫母后及事闗宗庙者率获所请天下幸甚臣又有鄙意敢以奏陈昔太子申生谓夷吾无礼犹诉之天帝终毙于韩及唐李徳裕贬死海南见梦于令狐绹求归骨于洛绹曰卫公精爽可畏犹得归彼二臣者是何草芥上可以诉天次可以动人悉如所祷恭惟上皇八圣继承为一代英主慈惠四海廿六年无故播迁海防所痛苍梧不返想在天之灵岂不能以胸中鬰抑少如二子上诉穹昊使灵驾及宗族免困异地得保血食入于太庙哉岂宜以前日隂山之约遂甘防辱为沙漠寒苦之魂若乘臣之来畧施威通或令金国要人形于梦寐或乖厉时事使畏惧知罪俾强敌革心梓宫可归太后可还圣嗣有衣冠之奉孝思无北望之哀凡在溥率永有依向臣受命感切为国家旧臣故尔哀恳不间幽冥之分伏惟少畧寛慈大宣灵响如前所奏当不甚难愚诚之廹恭惟圣鍳谨奏
　　祭二兄钤辖文
　　维乾道三年歳次丁亥闰七月朔十八日癸未族弟具位谨以素羞清酌致祭于钤辖二兄之灵惟兄世为清门先业逄辰居亳之右阀阅日新兄忠信孝友起家委吏筦库帑钥不惮细官于临安垂二十年中间契濶顾我江壖话旧雪夜曝背晴轩剧谈书史典章如存我被再诏骨肉团聚十载阙下每同燕豫兄被选擢钤兵池阳我亦挂冠亟渡淛江自尔别去未阅两歳遽以讣报五内惊溃四海之间有此一兄柰何见舍逝水东倾兄眞去耶乌乎哀哉兄竟去耶乌乎哀哉兄幸有子行夫子道文采门户世业克绍乌墪佳城凄怆此心遥致一奠泪血在襟尚飨
　　祭所生母懐泽夫人文
　　维年月日甲子男具位曹某谨以清酌庶羞之奠昭告于所生母懐泽郡夫人王氏之灵呜呼某以不天幼失所怙致母子间莫诉哀苦比叨升朝忘姓氏故稽于封号三纪罔措哀哀遗体旦旦有负幸神宻告始遂显序寻防天泽小君是与素志获伸悲喜迟暮尚祈九泉之下益承我先太师之徳而永芘厥绪尚飨
　　祭钱少师文
　　维绍兴三十一年歳次辛已九月戊戌朔某日某甲子具位曹某谨以清酌之奠致祭于近故少师相公钱公之灵有伟哲人国之懿亲早厯华近晚契清眞位处上公徳冠臣隣不有其有惟勤其勤坐进此道髙出世尘仙坛拂行丹灶生春寿果逾俗登兹八旬爰有贤嗣履上星辰行居廊庙左右帝宸可谓有后清白益新某也辱眷奠慰莫陈逺致一觞雪涕纷纷呜呼哀哉伏惟尚飨
　　祭郑编修渔仲父
　　维绍兴三十二年歳次壬午三月丁酉朔十一日丁未具位曹某谨以梵呗蔬食三奠致祭于近故编修郑公之灵惟公博学醇徳名冠闽川早持文柄乡社曰贤士荐于上白衣登天一言悟主得君为专请还旧隠撮史成编开巻百世褒贬粲然鳯腾鳌举圭方璧圆咸谓兹书通鉴后先成书议奏病忽弗痊如何不吊寿止中年志岂暇展官未及迁遽尔长夜非鬼必仙朋友嗟惜孰不涕涟呜呼渔仲魂安所纒酹我沽酎夙好靡愆抚棺増慨英物归焉呜呼哀哉孺子肖君秀发玉渊官必及嗣雅志可宣尚飨
　　祭李姑夫文
　　公髙明博逹惟义是趋书史经传惟道是居公防太学誉振上都肃陈八事宻契庙谟公之孝友义先诸孤训以中道允为硕儒公在幕府婉画尽摅力賛郡治狥国忘躯得囚出狱已赴通衢公察其寃奏免尸诸友托以死直诚不渝妻子既来物封如初不屈世俗早乃悬车过家上冡焚黄墓庐燕居申申亲旧愉愉日以棊酒賔客充闾乐事方终一笑而趺了无疾苦神色不渝忽云逝矣诚佛之徒定终始以道而去就一何裕如呜呼哀哉妇严中梱实我之姑兰玉诜诜博综诗书逺业大门姑训有余纹楸色静緑酒涵虚寓此一觞涕泣与俱伏惟尚飨
　　祭王道録正道文
　　维淳熈元年三月戊子朔太尉昭信军节度使提举皇城司曹某谨以清酌庶羞之奠致祭于故冲隠道録先生王君之灵呜呼公自童稚潜心羽衣以道自任学富其辞宣和天子冠服尊之教门龙象见于设施南渡而来圣主诹咨丹经奥约有问即知厥闻洋洋于焉四驰冲隠赐号名冠一时力求访道台山是依我喜相遇分庵处兹尝谓昔梦桐柏主持今当领职克践其司闻讣惊叹隣无善师果赴主者弗及耄期临终遗颂辱公厚知所以连日惟有涕洟具馔设奠以致我思西望稽首文以寓悲尚飨
　　挽章
　　故知院枢宻相公叶公挽章
　　取次如前俯论兵度昔贤击奸清相位捧日上虞渊气节公卿右勲庸日月边一生惟许国史牒谅盈编帝命洪枢贵身兼制阃雄江淮奠诸垒庙社赖元功愤敌防魂孽驰神积虑中庆聨兰玉秀相业看家风
　　林徽猷挽章二首
　　昔处朝廷日坚持諌诤风宰司资大政帝座识孤忠乌府无前匹龙骧有旧功中兴追録处耆徳在渊衷出鎭温陵重隣邦頼设施未容推厚徳遽复见丰碑落日辉丹旐凄风入素帷便知余庆在絶笔看遗诗
　　陈太夫人挽章二首
　　淑徳兼前懿年龄甫八旬义方能教子佛理巳诠身卧病才逾月求医不浃辰人间膺上寿松路黯凝尘有子贤仍贵成家际盛时清修勤且俭御下爱而慈忽忽辞荣养哀哀见孝思几筵将启绋惨淡晓云悲
　　杨和王挽章五首
　　奉銮翔覇府血汉圣心留稍护勾陈卫旋分慰抚忧威名腾潮海姓字竦旄头和国眞封贵元功记冕旒代北生英杰临戎发防新两淮平僣乱二纪并洪钧定难诗书将推忠社稷臣临分防下泪每忆每霑巾早歳名虓将隂功晚益昌职齐张右相威并郭汾阳水月宸奎炳风云寳墨香两宫恩赙礼深见眷忠良帝谓闗张勇气吞豺虎羣忠诚昭白日始卒相明君灭没台躔耀哀荣鳯口坟传家有贤嗣泪血入江云乍去潭潭府方多耿耿心尝忘言激切共叹老侵寻侧听医方騐何期讣报临缞麻望神坐云亦惨愁隂










　　松隠集巻三十四
　　钦定四库全书
　　松隠集巻三十五　　　　宋　曹勋　撰
　　墓铭
　　大寜郡王呉公墓铭
　　乾道七年二月廿一日太师保康军节度使大寜郡王以讣闻于两宫骇恻叹悼今上诏遣省官护襄事辍视朝三日赙赠有加及奏光尧寿圣宪天体道太上皇帝寿圣明慈太上皇后亦遣亲贵监视凡终具窆所悉出有司士夫兴嗟以为哀荣公姓呉氏名益字叔谦世为汴之开封人曽祖文诚祖从亨父近皆赠太师呉王曽祖妣王氏祖妣刘氏妣张氏并封呉魏国夫人父吴王以素行醇固充养有道简易平澹规模逺业每就职不以智名勇功为能而亲旧知识无不隂受其赐女五人次即寿圣明慈太上皇后男二人长即公也公夙禀贵质生而有成自幼歳惟亲文史尤喜翰墨作为诗章年渐长则兼资武畧才业过人载籍所传古今人物医药丹灶无不该晓尤邃于音律且复仰受中宫之训必根于为善务外家无骄贵奢丽之习弟侄聚族罔不承化尚何有流水防龙之叹徳风所动也公胸次卓荦力行而有所至今上在位公于国为元舅眷礼恩锡举朝莫如自建炎四年补初等官至绍兴中四迁至右武郎十三年以皇后受册授成州团练使帯御器械继授秀州防御使至十五年三迁为保康军节度使提举万寿观十八年除太尉又八年迁开府仪同三司廿九年显仁皇后上仙充搃护使次年除少保今上即位进陞亚傅封大寜郡王乾道年两转至太傅七年诏除太师邑逾万户其为一时震耀搢绅荣之上圣方厚礼母家公忽以防恙伏枕数日间竟不起疾时年四十八即以是年辛卯三月十一日乙酉于临安府钱塘县履泰乡祔先茔之次先娶吴越钱氏次娶王氏封秦国夫人子男九人珣璜琠皆从义郎璐璟珙琦皆秉义郎琯右宣义郎璹右承奉郎女六人长适登仕郎张闻礼次早卒次适右承务郎沈棅余尚防孙男女八人亦幼其孤皆力学有行谊号诉求书公履践大畧纳于隧少纪宠异及行巳楷模以培基衍庆于后昆徳声流泽于百世者至若平日细行则详载于神道铭曰
　　惟延陵札蔚为大伦以封氏姓代生哲人三王于吴圣后兴世世用多贤庆及孙子公之防萃作后之萃克忠克孝闻礼闻诗兄弟而处并为公师戚畹之盛濶歩共驰荣兰丛芳一香同色化家化邦率归典则官最一品师傅峻职位髙靡懈鍳于在昔有才有位厥徳蔼然虽啬于寿贤嗣是传归祔先垅湖山云烟国恩隆异式安新阡
　　新兴郡王呉公墓铭
　　今天子即大位寅奉亲闱孝格髙厚至于诸舅悉宠王封一时戚属恩荣莫二乾道二年八月二十二日少傅寜武军节度使新兴郡王致仕吴公以疾不起讣闻骇悼辍视朝赙赠有加遣中使护襄事皆出殊礼公讳葢字叔平世为开封人曽祖文诚祖从亨父近皆赠太师吴王曽祖妣王氏祖妣刘氏妣张氏并封吴魏国夫人父吴王以操履简静所临皆隂功宻行如歳寒松栢秀出孤岭又所与防悉庄士正人无媚奥于世天賛其徳是生圣后即寿圣明慈太上皇后男二人次即公也公少有大度姿貌秀澈赋性谨厚沉黙寡言惟喜琴书它无嗜好复能以一圆墨舒巻万象得于胸次非庸工俗士之可并居家教子读书率有世范故事上承下皆以诚恪与人交防自忘贵势若寒素然事兄大寜王谨于悌而孝于心兄尤以手足相爱岂意严霜下坠棣蕚失聨遽闻早世享年四十有二大寜王每兴鸰原之悲痛终天之别抚其孤恤其家无毫发间断公实中宫幼弟信锡恩礼不忘平昔之为善公自绍兴五年以中宫进封授承信郎九年兼閤门祗十二年迁閤门宣賛舎人次年授武翼郎阁职仍旧皇后受册除髙州刺史至十五年两迁至建州观察使提举佑神观廿六年除寜武军节度使三十年除太尉今上即位进陞开府仪同三司充万寿观使乾道元年迁少保进封新兴郡王二年八月以疾休致诏除少傅依旧节钺茅土致仕遗表赠太傅首尾恩礼无少疵纇可见在官之有守两娶宗女越国夫人男五人长曰环閤门宣賛舎人干办皇城司次曰玫秉义郎閤门祗干办御前忠佐军头引见司次曰珪从义郎原畿【阙】二副将次曰灿秉义郎次曰璿右承奉郎女四人长不育次与幼在室次适将仕郎顔楠孙男三人长曰兴世次尚幼孙女四人亦幼将因太师之防祔先茔之次自临安府寳藏县迁于钱塘县履泰乡之原永为吉宅子孙兰玉焜燿一时谁其似者铭曰
　　猗与新兴为国懿亲贵世养习厥徳有邻持重克常忠亮幸伸资以立操小心惟寅惟昔世用以人为重公之弟昆奚在有众襟量闳博气序弗纵受知圣主茅土是宠如玉藏山如珠蕴渊山川含滋公徳比焉有禆于上有闻于天力行自躬罔不曰贤云何不淑乃靳于寿孝悌相宣咎则莫究窆聨父兄佳城靡右嗣子其昌显庆于后
　　净慈道昌禅师塔铭
　　师名道昌俗姓吴氏湖州归安县寳溪横洋人母初孕梦梵僧至门谓母曰某夙禀善戒縁当托化语已不见及诞夕有白光满室家人异之既丱聪慧超出伦軰絶不为儿童嬉戯喜听僧讲经论便相诘问母谓曰汝欲作僧耶师即合掌欣答曰是所愿也六歳投鹿苑礼澄公为师十三祝髪受具坚持净节绰有成人风至十五担包行脚不惮寒暑寻访耆宿究最上乘时妙湛师住湖州道塲山道价擅一时四众皈仰师首扣谒一日问妙湛曰不起一念时还有过也无湛曰湏弥山你作麽生防师于言下领畧自尔机锋防出有无碍辩后日湛再见师风神秀发气槩过人载试以言大防印可师藏器于身不有其有犹率时号俊杰如翠岩宗何山辩天皇光同防淮楚湖湘间礼长灵卓保寜机佛果勤等大善知识防同此事軰流无不叹异以为夙植善性有浑然天成之契师每于佛果室中问答百出了无留碍勤大喜请为记室师拂衣不顾后诸方皆欲延接若浮云之巻舒无当师意者罢叅归霅川士人莫倚施米麦豆六伯斛恳令出世住持何山师所得既过人为妙湛髙弟中白眉故时流喜谓诚中兴云门可独擅其道有坚白同异者皆望崖而退左丞叶公寓卞山与师契厚每鱼鼓相从伊蒲共馔説甚深法约为方外忘形之交继公荐住平江瑞光移穹窿又迁四明住育王山皆创成法席一新寺宇至建炎初退席披百衲跨黄犊防礼天台信人邀留更无虚日绍兴间値叅政张公帅闽请师住大吉又过秀衲子往者肩相摩踵相及入山礼问惟恐其后先是妙湛住净慈有大通所传云门大师摩衲巳八代相授至是妙湛对雪大众以此衣授师众谓不失其宗人皆荣之复住山众盈万指率以接引为心云衲归焉叶公帅建康时蒋山新经戎烬屋仅数椽像设莫存基址如故公奏请师住此山不数年楼阁化城若自天而下寳公规制尽复旧观山中一草一木若鸟若兽皆被赐焉师稍倦应接力避法席回居卞山叶公朝夕防处虽梦寐间靡忘话防因了公辞径山太守奉旨即请师继之屡辞不可经五年翠华驻临安灵隠方丈暂虚师被旨住持时丞相汤喜师履践禅院徳腊俱髙欲以激昻有众奏授佛行大师时年七旬余即告老选灵泉幽隠为出尘之所退居其间自号月堂杜门谢客以养晚景然阙下士夫甚众求访师者日不暇给値净慈阙住持十方衲子恳府帅王公亲入山敦请师不得已承命师虽寿髙而神采焕发提唱明爽问答无间常曰吾欲得眞实慕道之士令大彻大悟起云门一派俾天下向吾教者知有此宗则人自然如水赴壑岂为枉道渉丛林耶忽以辛卯歳正月上澣击鼔辞众逺近咸集无不泣留侍者宗本求语师曰吾平生拈古颂古流布其语已多尚何言哉端然而化师年八十有二僧腊六十九夏住十一刹所度小师逾二百人嗣其法者二十人尔以二月旦入龛全身于寺之东隅地尤爽垲如师之志先住何山其妷纯公以行业恳求铭于予予亦识师之为人铭曰
　　西竺之教被世甚深持般若力同鼓一音大江东南旷逺攸济各防其源以克承世维佛行师祝髪吴兴幼负佛性与生俱生得法妙湛廓然一鉴清净寳目了无明暗师以是法施于诸方度十一刹寿考允彰倐尔而去日以亭午逾八之年无憾其侣慈城东际一塔岿然湖光山色全身安然师犹子纯承诲在昔力广行业粲然兹石
　　天竺证悟智公塔铭
　　证悟大师名圆智俗姓林其母沈氏梦一老儒求托宿室中寤而生师幼便聪頴精于处决喜人诵书不好戯弄羣儿拉为竹马之防师方挟册问难字畧不与儿酬对父母异之令习儒业即欣然志学之后书所经目悉能讲説虽医方卜筮亦皆详究每用一药即举寒凉治疗使服者心开意晓病亦随愈一日至僧舎有律师方讲观经倾听乆之叹曰落日之处吾有故乡今厯耳根如得家书矣慨念世间名利非我所为若流浪生死海中徒自困耳必依空寂之法以横截苦处丈夫志气岂不在兹是后每潜往听讲尤喜天台之教谓可传持父母不能夺其志年廿四祝髪受具依白莲仙法师入室问具变之道仙指行灯曰如此灯者虽性絶非本自空寂理则具矣六凡四圣所见不同变则在焉师不契后因扫地诵法华经至知法常无性佛种从縁起意遂豁然径见仙而言之仙曰且喜大事判然法华止观此为喉襟汝能省知诚造防入妙也师自是防心昭旷多以此示人每五日一寝余则涵咏道要惟恐不及或胜日佳时人请放歩闲静师曰我之防则明净几舒巻赤轴防三周叅五佛若阅止观则十境十乘见祖师于尘刼也人益竒之一坐东掖山二十四年两山千众既皆耆宿师之论辩悉出两山之右遂请为上首师常患本宗学者囿于名相胶于笔録至以天台之传为文字之学南宗鄙而不相领畧每勉其徒曰岂不思吾佛云是精进处只此一句便有向上机縁何不觌靣激扬斯事其众闻此莫不警悟师每至月半作説戒布菩萨法事或曰学圆顿者何必尔耶师曰吾于时刻中未尝不以波罗提木义为师及以三十七道品纲纪其性虽登坛受具逾五十年而扶律谈常未始輙易台州守叅政谢公闻师道誉请住祥符殿撰刘公问教中一句如何举扬师曰文诠不到即事为眞刘未晓师曰现前诸法刘曰犹是合头语师曰是谁唤作刘俛首未答师曰离钩三寸不犯烟波刘大喜即日亲制防请住鸿祐寺士夫欲其近城又移住日山寺太守端明胡公问师曰闻师住鸿祐时被旨靣颂大悲圆满心呪呪则不问如何是大悲圆满心师曰呪前所列十愿心若将此愿心投向刀山山即摧折施诸饿鬼鬼即饱满岂不因心而然胡公称重又以所在道俗推仰十年之间再更白莲赤城庆善三大刹师至庆善曰吾落髪之地可以投老始终有在世可居矣乡人亦争为出财力整治忽奉旨住临安府上天竺寺师曰都下名蓝岂容冐居而荣出上命理无违拒即赴之首见太师秦公时方当国问师曰止观一法耶二法耶师曰一法也譬之于水湛然而清者止也可鍳须髪者观也水则一耳又犹兵也不得已而用之以众生有重昬巨敝之病用止观以药救其心性归为大全之一体俾法界寂然其名为止寂而常照其名曰观也若其所止则何所观如公垂绅正笏燕坐庙堂不动干戈中兴海防亦若是而已公喜曰几乎蹉过佛法之妙乃如此太原王公深相器重为法师防于觉苑请师讲华严经髙临一众义天性海者因而无不通脱后见太师忽曰觉苑所讲如何是大方广师曰大则无乎不在方则非背即向广则无所不有又问四种法界师曰事法界者波腾鼎沸大用繁兴理法界者十方世界永寂如空事理无碍法界者在有不废无虽动不离静事事无碍法界者法法终日随縁法法终日寂灭此四种他宗説为果吾宗则与佛同源又问四种外更有何法师笑曰却请公下语公曰可谓得华严髓矣由是朝野争相传诵谓未有脱然明白若斯之伟上竺乆在灰烬之余荒烟寒草仅有一殿奉大士香火时重师行业者裒钱五万余缗殿堂门廊焕然金碧更新旧制当建造日术者谓星辰不利主者师曰佛与天星同一造化吾余晖无几死复何憾宜亟为之师果防恙谓众曰吾去无难但此縁未了耳是夕梦一仙人与药饮之曰此天液也及觉所病顿除歩武益轻神采加徤众皆异之绍兴二十七年夏乆旱奉旨祈雨防祷曰三日不雨老朽将奚益诚心所格雨乃随至即于明庆寺讲法华经一席遂告霑足师尝到寺庄闻乆用牲牢祀神师曰何可违佛禁即为神説戒以兰羞代血食自此年谷丰盈倍于常歳次年夏中遽督工役甚速至冬寺屋咸备忽示疾语众曰渡江以来得寺宇告成志足意满乃书偈曰人作辞世颂我无世可辞白云回首合青霭入看无顾首座若讷曰汝于此方当有大縁宜绍道塲流通吾教复书数语与当涂曰不孝有三无后为大佛法无量不传亦大若讷后生可畏先逹咸推戒行防崇仪观兼美冝嗣猊台之麈拂俾奉灵感之道场并写遗平生知道俗书一皆有理畧无留难放笔端坐而逝经二七日若讷等奉全身塔于寺之东实十二月十二日也师孝于亲信于朋友所祷于上下则应如影响尝着普贤观指文等数书传于世住持名刹皆有建立受教之士率能立僧不徒为饭囊以取容于时故所至辐凑以不得侍瓶锡为恨仆喜其道每亲炙之既就窆若讷谓仆知师为详请叙而刋之乃为铭曰
　　维兹岩邑灵江之湄物秀而美民淳以熈两山精勤有证悟师纵无碍辨广智者辞学者千笠抱疑颠倒师发正论横议一扫声闻黄屋赴天子诏以佛谕佛即妙而妙驻锡上竺戎烬之余师乃唱言万指并趋芟除榛莽腾架殿庐士夫慕向金碧其居朅来顶谒师已川逝清风在堂布金在地望断云汉一塔永闭其嗣清铭用信后世
　　华严塔铭
　　尝谓缁素异势其道惟一茍造源底皆可以献明主受世福如良金美玉初不即人而人将即之况攀麟附鳯感防一时耶佛者道仙钱塘人俗姓张氏初其母梦在精舎见数僧室中相语光明赫然母瞻礼叹仰有老僧授以明珠使吞之已有娠生师风骨秀整自为儿即不喜戯弄求出家父令依祥符寺慧鉴律师是时律师先梦神谓曰汝母复来也翌日师从其父来时方四歳律师以梦故不欲子之令礼法孙奉基至九歳落髪受具戒便有师子奋迅之气日读华严经通诸要义复为法施一时老宿喜其有天成自得之学又与僧净晖为林下防方友相与研究日不少间秀水青墩镇寳阁贤首教院自熈寜间建立华严讲席实法师净源道塲秀异頴出者无不依止师往造焉时法师性公示师以普贤行愿品用观师意师日夕精究理地得明心三昧曰依普贤愿立誓为终归三年下帷从事香火华严防言奥旨独得于科觧之外俊辨逸发洞逹如见性公异之师既契夙志思欲徧叅乃与净晖相语曰昔人南防我葢北访期益广所学用印实际因同防京师舎于酺池寺之仁王院稍摅积习作大佛寺知音者众日以借甚亲王戚里贤士大夫皆喜从师为澹泊之縁寳鞯金勒户外屦满不倦也师各以其身而为説法厌足欢喜凡十四年至宣和丙午复同净晖回姑苏居光福山招法侄思彦翦草结庐为终焉计防今天子握干符接天统建翠华之旗省方南国钩陈之卫蹔驻临安有懐莲社即诏有司以物色求一师使至不敢避即赴行在所既对上大喜自尔数侍清燕逾十年间未始有干求所奉惟炷香瀹茗每逢寿节赴内道塲皆为上首用对扬休命始以净晖为左街僧録师为右街至绍兴十二年晖死乃以师録左右街思彦代为左街僧之品秩以是为至师庵于西湖九里松晖公塔在焉増益殿阁依华严界观作诸佛事清修梵行若化城出于东际上特赐寺额曰圆觉日严妙供以祝万寿后力恳还山未奉俞音以绍兴十八年闰八月廿一日示疾命思彦曰吾报縁将尽汝其绍之上酬圣恩下从吾志又曰梦幻之身如水浮沤岂能长乆动不动法皆是败壊不安之相无牢强者思彦惨然曰师平日得出世间法今将安归师曰从来所得老无背违惟此愿王不相舍离普贤境界随处发现我以净土寂光为所归矣次日晚气息仅属犹示众曰凡所有相皆是虚妄若见诸相非相即见如来语讫俨然自右脇而化寿五十五僧腊四十六以其年十月初四日塔于圆觉之东北实与晖俱师始赐号妙音圜常至是上恩改赐无际海印法师塔名华严因师所得法要用旌不朽既塔又诏臣某类其行事载之于石顾乆与防处多见其行业且叹虎溪一笑之集泊然无所因为直书系以铭曰
　　维师仙志醇诚自斸髪为时英兮诵华严俨上乘推至要悟后生兮以昔契见帝庭膝前席蔼休声兮统方袍僧极称既遇合志弗矜兮立精庐圆觉名保愿王香惟馨兮谓时哉永厥龄忽去来隔幽明兮上恩渥号益増窆于塔孰与京兮噫方外有哀荣千载下视斯铭兮







　　松隠集巻三十五
　　钦定四库全书
　　松隠集卷三十六　　　　　宋　曹勋　撰墓铭
　　永嘉郡太夫人唐氏墓铭
　　绍兴二十年三月二十二日永嘉郡太夫人唐氏终于赐第夫人实大内媫妤之祖母内出车马临奠恩防隆渥极一时之哀荣夫人颍昌府长社人内殿崇班唐禧第五女年十七归果州团练使刘公讳从逺夫人禀性慈仁接物惠下得温温恭人之道方其在家也事父母以孝职女功以谨见兄弟不逾阈闺范懿徳蔼于宗族既归团练公事舅姑以恭奉夫以礼举案之际相与如賔娣姒婣睦称为孝妇且复钦老慈幼厚人薄巳澣衣菲食梱内肃然畧无世间脂粉态戚疏则效僚友知劝薰莸他类平日阙传训者惭戢自贬无司晨索家之疵后闻父母丧累日不食毁瘠几于殒絶儿女泣止之始少亲浆粥其于追惟若将终身士夫增异焉政和壬辰间团练公监信州永丰县税甘露降于防事前两松之上凝结光莹大者如珠细者如雾取而咀味甘若饴蜜纷泊杂坠殆逾四旬州将异其事剡章上达君相嘉叹人皆谓夫人调防内外淑性一如众情賛美声凌浮云感召所致然非诚信结于人格于神见于物则未易曲臻上瑞天意何炳炳耶初团练公病夫人躬亲药饵至连月不觧衣后时而饭当暑而燎以身祈祷及不起疾哀摧茍存不御涂泽外除之后缟服齐素诵佛书累年日勤香火靣垢服弊不废常徳又专教诸子力学应进士科三迁而至道不愧孟邻诸子克副其意皆跻显仕相勉致誉于搢绅效见明矣夫人奉苹藻之荐尤尽诚畏每经时祭则终日夕不懈煎和盥涤丰洁品羞隆暑沍寒细大必亲每语子弟曰为人后者尽瘁嗣孙之职犹不足以答劬劳况时思之际可轻事死之道耶其家遵以为始训弗敢弭忘平居不杀物命欲去荤血多菜食不以厚味易其介自哀疚之余益亲内典世道众务莫能萦拂其心惟闻人疾苦恻隠而覆防之若隣里有丧亦为挥涕艰于送死者出财以赒其急足于用度者丰具以尽其礼葢仁心出乎天性果繇衍庆女孙入嫔宸极有辅佐之贤处贵轸物尤袭其慈孝致一门鼎贵身封小君天假上夀克答淑谨卷耳樛木化被寖广岂不有自夫人初以长男陞朝遇郊祀封孺人继以媫妤进封永嘉郡太夫人享年八十有五视聼聪明歩武轻强不资扶掖虽卧病逾月神识不乱怡然而逝类有道者团练公先夫人廿二年卒有子男四人长曰懋任右武大夫贵州刺史两浙西路马歩军副都縂管曰懃承节郎特添差干办仪鸾司曰愿承节郎特添差干办驰坊曰悟正幼修梵行祝发受具戒为右街鉴义赐紫定慧圎明大师女一人适敦武郎左宗彦孙女二人长即大内媫妤次适校尉张文中孙男三人允升阁门宣賛舍人干办御辇院允中承节郎允恭未仕曾孙一人早亡以是年五月丙子朔二十七日壬寅于临安府钱塘县所赐褒亲崇夀院祔团练公之次礼也尝谓贤母之承家亦希出于时本其威慈不偏陶成子孙以膺明代之选千万年尚有耿光如懋居戚里之懿犹敦旧学同气燕居以诗礼相传媫妤以妇政嫔风克宣隂教义形熊槛为履常之域则贤母积习之应神所祐者固将奕世是知希出之人其节必异书传所载才一二数不止当世企羡亦信史所喜而垂为令则也某跂慕有素防懋泣血见属乃次叙其行事而铭之曰
　　猗嗟夫人其先颍濵秀着闺房义动搢绅作配彭城惟礼惟孝诜诜芝兰世知其教内助孚允僚友格思所渐既广化悍为慈妇容母仪是为衡鉴施及六姻以则以范气薰神格甘露宵零郡举孝感达于帝庭众谓柔仪旁縁上瑞瀼瀼所居前瞻无愧信以志达事逐和宣史牒载光朝右嘉焉况禀专静奉上率下克肇令绪闗睢之化女孙二人承光紫宸避辇题扇懿徳日新奉真好生宜被夀考殁享至荣一时焕耀赐以安宅凤山之隂川陆秀鬰气象靓深夜台弗晨永贲不朽辅翊昌旦益庆厥后
　　董太尉墓志
　　乾道元年七月九日董公终于私第皇帝闻讣惊悼赐水银龙脑以殓太上皇帝加赐秘器赙赠等人以为哀荣公讳仲永字徳之世为开封人曾祖居正故赠左金
　　吾卫将军【阙】　　　　　　　祖之纯故任中卫大夫康州观察使祖妣安康郡夫人任氏父舜臣故赠宁逺军节度使少保妣福国夫人郑氏公幼而端谨不为儿嬉事便若成人父母待之不与诸子等特所钟爱宁逺君经郊恩奏授入内内侍省左班殿直年在髫齓连丁家艰哀恸过情形体骨立亲旧勉以门户大事方且在已何至毁瘠若此始就苫次政和二年服除入直禁省时方十四嵗就职未几防禁掖火公挺身扑防人甚壮之功最迁右侍禁钦宗覃恩转西头供奉官光尧夀圣太上皇帝御图于应天转东头供奉官建炎二年扈从至维扬转修武郎兼睿思殿祗应奉殿中益自刻励蚤夜不懈渡江而南劳能为多迁敦武郎绍兴初干办延福宫腾踔之基皆自公始公乃谦以自牧谓耆宿在其后丐闲归吏部铨寓居苏台后二年上思其屡试繁剧除干办后苑以起之次年迁天章阁兼翰林司驰坊经奉上显仁皇太后册寳典司内中仪范迁官一等继修制中宫册寳及受册恩并迁至武功大夫遥郡刺史改干办钧容直时乐府草创公整齐钧奏绵蕝庆礼箫韶悉备律吕和雅上喜其克谐亦迁秩焉后因专发机速邮逓既不稽迟又无差舛特转团练使改钤辖教坊寻擢内东门司主管嗣圣潜邱迁承元殿神御赴景灵宫苐赏居多亟升横列再经中宫谒家庙转左武大夫年劳增御侮再陞亷察又三年干办御药院四年除昭庆军承宣使实绍兴二十六年也嵗中带御器械经三嵗除内侍省押班兼亲贤宅是冬迁入内内侍省押班因自谓曰材本孤逺躐寘省庭极职之下岂宜乆处即引疾丐退授提举佑神观未几上圣龙飞太上頥神宫宇以公勤旧命提防徳夀宫才二年复求奉内祠遂如归休之心方与同志访寻云水择山林佳处为终年之防忽感河鱼疾一朝夕间便觉委顿亲旧环绕力以药石针艾拯救公正坐若屛絶念虑防诵心经稍不闻喘息则已逝矣享年六十二公娶赵氏尚食奉御舜贤之女治家严而有礼梱内之政晏如也先公卒男三人长曰原忠训郎閤门祗早亡次曰夀宁入内内侍省髙品以疾废季曰夀祺见任武翼郎兼阁门宣賛舍人干办御前忠佐军头引见司女九人长适武翼郎权发遣两浙西路兵马钤辖赵伯驹次适修武郎阁门祗沈衎武徳郎卢师忠忠训郎郭忠髙椿保义郎杨大亨承节郎萧曛赖嗣昌成忠郎姚谔孙男三人曰珏曰珪保义郎曰璟承节郎孙女三人皆幼即以是年八月十四日庚寅于临安府钱塘县履泰乡赐寺净严佛刹合夫人之域礼也公天资仁厚赋性敏逹歴事四朝夷险一致恩礼每加优渥服勤益殚夙夜始终富贵无矜伐之色周旋禁省有谨畏之称领职不懈办事约已轻财好施周人之急有苦必济片善不遗为之恐不力闻之惟恐后四方贫乏客寓疾病者皆投诚倚办出囊中万数创浮圗营佛庙预置絮袄褚衾囷廪积粟遇冬月即宻遗饥冻之民嵗终徃徃自亦无余闾阎有男女婚嫁贫不能成礼者必装以遣之仕至铨曹有无粮以日给及已受成命而无仆马费者悉出财以赒其用识与不识皆与之至若贫病于旅邱必先济以财然后遣医疗疾日问安否或道路死而未殓必与棺椁衣衾遣亲信葬藏之又创一净坊在城东曰因果院凡遗骸暴露专用归之嵗时斋设经呪令僧追荐里巷间不能营口腹或不起疾皆指董门为归公应之裕如未始自徳也至闻他郡邑有营善之众必持香茗经卷及供僧之奉专介馈遗用劝其勤以是善类无逺近宗之昔嵗淮甸民被兵刃士死战阵公书度人经金刚经刻五大石幢分峙江淮间曰草木风雨助二经之音亦可超度亡魂其设意慈爱盖众人思虑素所不及者公自幼喜学问然不求甚觧末年嗜易得邵康节之学辟室名安乐窝主上为亲御翰墨书榜以赐又希董奉君营小圃曰杏庄日与賔客炷香瀹茗佳时觞咏放懐杯酒偶或无侣则不操匕筯名山胜地命驾亟行千里之逺裹粮不惮遇仙佛道塲必作严供而廻手书佛经满四大部藏其他经呪镂板印施莫可数计自号湛然居士比嵗薄歉死于疫疠者众公隠然兴懐思有以荐防之大具普博之供为水陆于四名刹凡经中秘宻语可资冥福者悉刋印焚化是縁未竟公有长夜之痛士大夫及逺近之人无不嗟惜以公仁心感于四众深且厚也先是公去嵗方燕坐忽命壻髙椿执笔书曰吾开封人父祖皆显仕祖母任氏介玉之亲母郑氏子约之妹居于东都甘泉坊小货行自幼从学事佛修种种功徳无不感应政和入仕所经变故皆全身逺祸以重佛道书经之力副以偈曰年次甲申无着无尘心中了了道徳全真命藏箧笥中当时固疑其言至啓手足求其行事果得证明乃预知大期人增异之介玉子约皆当代北司名臣云葬有日夀祺持赵伯驹所记公歴官行实泣以见深幸为先君铭于幽阡庶信后人而尽子道泣涕不止仆辱公乆要甚喜其仁心不可他辞于是尽载所记文不加防系之以铭曰
　　猗嗟董公蔼着仁风逮事四朝惟勤惟恭秉操玉立遇物心通四十年间仁化在中束髪筮仕入侍殿阁一节以趋中外咸乐回禄偶煽扑防祗恪自尔简在繁剧是托建炎御极被遇殊专给事严秘军檄兼宣縂治钧奏备乐闻天宫苑华要峻从内迁复以劳能职供神殿日在众务冠佩不燕遂擢东扉时谓更练序进省闼力丐祠馆天子悯之赐以优防静寄山房放意林邱忘懐觞咏莫间朋俦为善不足力继前修防孤拯贫济饥念死扶生疗疾送终掩胔无告寒士道人禅子弗间市道率若在已以身方暍急人之烦以我履霜知人之寒想望矜嗟施不为难棺殓衣被蓄以赴艰成性存存黙契深造数得方外至言妙道脱屣之际屈伸臂了方恨无语遗辞在藁呜呼仁人世善毕臻夀拟松髙倐忽春云净严赐刹哀哉髙坟无愧俯仰尚鉴斯文
　　郑门司墓铭
　　绍兴七年八月武功大夫文州防御使寄资入内内侍省东头供奉官干办内东门司提防六宫一行事务郑公感疾体渐清羸上闻之亟遣其子幵辍禁职侍疾公戴上徳赐屡手额惓惓若不巳者诫诸子曰勉力问学忠以事上勤以涖职居家惟俭接物惟恭四者吾軰事也不可少怠后四日神色怡然终于正寝闻者惊悼莫不嗟惜公讳景纯字梦得世为开封人曾祖守钧累赠少师祖志明累赠左金吾卫上将军父昭绪累赠开府仪同三司母孙氏永平郡夫人公以建中靖国元年父任清切补入内黄门经崇观给事之劳凡六迁为供奉官皆独被恩遇最防眷奬又自政和至宣和初九迁至武节大夫忠州刺史直睿思殿当平居时宫壸之选殊号难致公奉清间之燕出入谨宻朝夕不懈受知徽宗皇帝日跻显仕又兼皇子嘉王府及蕃衍宅承受公始名康祖宣和三年特转右武大夫保信军承宣使七年三月以足疾力丐外祠用便医药太上皇帝不重违其请差提举西原嵩山崇福宫赐今名当时以进官之峻横躐数等复预赐名之宠人皆荣之次年除拱卫大夫至靖康渊圣皇帝即位公以服在旧列素已知名上方简防待之不次而逡廵避职弗肯冒居乃同乐忱等上章谓祖宗朝凡北司官悉当寄资至带御器械及两省官始正领所授既日直殿庐摄事禁掖请依旧制以备朝谒上知其忠也从之是月诰授武节大夫文州防御使从寄资之请也建炎三年以今上皇帝登极覃恩转武功大夫遥郡如故特差两浙西路兵马都监至绍兴四年召入干办龙圗天章寳文显谟徽猷阁公为一时耆宿老于文学欲器使之故不由延福宫后苑两阶径擢龙阁超迁之峻未见其比继不阅嵗再除干办内东门司兼提防六宫事务时北方用兵尽防宫掖条画有方更歴施设号为称职次年八月四日忽以疾不起讣闻上悼惜其材未尽用也享年四十有七娶牛氏封安康郡夫人有子三人长曰甡任入内西头供奉官次曰幵见任入内内侍省东头供奉官睿思殿祗干办后苑干办翰林司次曰朋武经郎阁门宣賛舍人干办御前忠佐军头引见司女二人长适武功大夫寄资入内内侍省东头供奉官实録院主管诸司兼监门杨兴祖次适左武大夫贵州防御使两浙东路马歩军都縂管刘纲孙四人曰邦美见任入内内侍省内侍髙班曰邦直承信郎曰邦【阙】未仕曰邦宪入内内侍省内侍黄门孙女三人长适入内内侍省内侍髙班聼唤上名梁彬次适入内内侍省内侍髙品续康伯次尚幼公年十三即入仕居家力学不倦书史为乐日亲贤士大夫讲说大义凡经籍隠奥古人成败无不该通自少及长敦尚儒素凡追逐绮靡畋防狗马之好一切未始经意喜学楷法酷好虞永兴书作字清劲体制超迈知法书者宗之故厯事累朝皆蒙擢用不以寻常见遇盖其操履纯正徳归于厚任嘉王府日口不及俗务言不及世态勉王为善日不輙废诵读闲暇必规于孝谨之道令亲诗书致王修餙肃谨朝谒徽考大见嘉赏每有宠数每辞之公智思凝逺絶人数等所至不惮勤劳后来遂为则效又喜从士人游食客日至了无倦色尝有畵雪满羣山为献者命坐客名之皆欲出奇求合乆未有答公悠然曰却暑圗可乎举坐叹其曲尽命名之意又府属中尝有负才不得表见者公宻陈文章行艺于王前以谓已当居其下府属因得陞改人知而造谢畧不接顾甄别士类不收私恩类皆如此所以教子卓荦不羣苑使公雅继父风入侍玉华兼领要务以亷谨称宣賛公束带立朝多被抡选馆客入觐持礼出疆荐受付委为时闻人昆季间雍穆自将同居无间言搢绅称之皆义方之训也将以绍兴二十七年丁丑十二月癸丑朔初十日壬寅于临安府履泰乡胭脂岭大监坞之原一日苑使公持公履歴泣见谓曰先公尝与子之先君有同僚之契今者志文非子尚谁属乃泣下沾襟念顷因过庭实闻公行事为详义不容辞乃为铭曰
　　于皇徽考乃圣乃神在帝左右必惟其人伟矣郑公名蔼搢绅问学之富首被选抡维公秉徳中外乐易所以造道博约申止事上则忠睦族曰悌摄职从政亷以行已殿阁禁严扬厯方崇亟擢东扉遂禆天聪旦夕顾问侃然纳忠有猷有爲方付委公胡爲不淑弗假以夀帝曰惜哉所用未究令子克绍新阡安茂千载视石尚庆厥后
　　干办内东门司杨公墓志铭
　　顷宣政间近卫多名公贤者往往赋性凝逺识度絶人临事不茍爲一世则效如杨公延宗在徽宗朝被命陕右亷访时清河郡王张公武威郡王韩公皆在部属公识其人特于众中延致每异礼之且力加防捡勉以善事又宻赒其不足常谓王苐精习戎事思建功名他日必立殊常之勲勿以尚在贫乏遂自弃也二王自是谨其教尽捐里巷之习率由仁义之道后三十年果皆贵显皆致王封二王见其子门司公必加礼敬俱曰知人之鉴无若阿父我辈非公教飬何得致身如此然贤者必有后公即亷访公之长子也名良孺字子正早受父防为内侍曾祖懐悯故任金吾卫上将军妣马氏安康郡夫人祖元卿故任供备库副使妣张氏秀容郡夫人母彭氏封恭人公在建炎初入仕日侍清禁备着勤绩当时边境未息赤白囊封无日不至公职仪鸾司扈从应奉左右畧无阙失洎兼殿阁晨夕近宻不以家事为念上每抚慰之愈尽恭勤二十年间以省户旧制凡五迁至干办内东门司逢时遇合际风云之防人皆荣之前此未见其比在职二年以防恙力求祠馆上意方加任用累不许其去公数具恳诚竟如本志转武功大夫主管佑神观恩至渥也既就闲适即治所居为燕息处莳松竹花木日与亲朋饮酒赋诗时有佳句为时辈所称闻诸方有道者不惮数千里命驾便往初不以寒暑违其意物外之性尤超然自得殆将与造物者防于无何有之乡人徒见其寻访髙胜逺适名山不知其寓兴所在实趋名教中乐地至隆兴甲申方俟秋晚访桐柏山异人忽前数日治嵗计多寡箱箧所存创为簿书防计其用曰人生贵在知足知足则不辱乐在自适自适则心逸傥营为不止且老境见逼嵗不我与吾将曷以哉所欲惠遗儿曹者既足飬吾身者又备尚安所事左右怪其言至四月十四日朝脯竟散歩之余就枕食顷初无疾苦亦无惊怖如平时熟寝者侍人以时起之方讶不闻喘息则奄然脱去矣识与不识皆悼惜之莫不叹其夀不永而用未尽其材也非渉道者畴克尔享年五十有四娶彭氏封宜人长子震受性中和乐于为善过庭筮仕绰有父风次子需日亲翰墨不坠先世以次年乾道新元三月十有一日于钱塘县方家坞母夫人先茔之次公少时尚气节奉宸之外与世寡偶当官处事茍一决于心虽羣议纷然莫能撼也勤职奉法守正向公上特知之故在仪鸾司累任不易他吏可见为政之方受知甚渥至闲暇则弹琴摘阮嗜诗书作为文辞中年畧去时好放懐交防孜孜雅道日有课程惟恐不逮后既退休多作善縁亲友间摩拊以诚骨肉间待遇以信接物诚信有加士以此争为过从交口道誉内外雍容至身后送车沓至皆倾盖之効其孤震泣谓余曰公尝与先人游处多得平日行事哀祈作文将表其墓义不可辞于是叙其履践系之铭曰
　　猗嗟杨公忠厚致身持已以亷及物以仁宻侍禁严逾三十春夷险一节惟忠与勤眷顾日隆职业逾新领局幕帟万数新陈晨夕出纳条目其振帝谓勤恪荐授莫伦峻迁异渥超逸絶尘序进东扉习与徳隣忽谓荣禄岂宜乆遵抗章黼扆竟回万钧得就闲旷藜杖幅巾觞豆亲友寓意松筠设醴情话访道求真性天方适遽罹厥屯有子嗣徳惟孝惟纯长湖之侧石廪藏神朋旧泣涕瞻彼烟云过而式者有感斯文











　　松隠集巻三十六
　　钦定四库全书
　　松隐集巻三十七　　　　　宋　曹勋　撰杂著
　　读李斯传
　　余读李斯传恶其以忠名已以邪徇事国轻已重大逆不忠试举其目知有国者资礼乐以纲维斯则请焚灭诗书以愚百姓知太子者天下之本斯则使扶苏监上郡而不谏诛嫡立庶以灭公知物禁太盛盛必有衰斯则身居其地而不知所税驾知商君之法刑弃灰者为苛斯则聼赵髙严刑酷法之令增督责诛求之术以至帝不坐朝赵髙用事禁中族大臣治阿房盗贼半天下身为丞相既不能镇抚又不能谏诤及堕髙计中乃疏七罪以自矜引比干子胥为喻斯妄人耳又安可希二子之万一也噫吞国称帝致秦一统者斯也法严人叛致秦一旦委地者亦斯也至其死又具斯五刑论皆斯而已岂不宜哉岂不宜哉
　　答苏张问
　　客有曰苏秦张仪一等人否余曰原其利吻辩给铺张心计疑若同科较其行事则秦当优于仪秦以三寸舌说六国君合从摈秦使秦兵十五年不敢出闗天下无事其智盖有过人者及畏诛详罪未能敝齐而身死势使然也若仪则忠不足而诈有余者也如两説秦诛周王取寳器挟天子令天下周当七国争雄时危阽莫支贤者孰不欲奋而安九鼎尊天王仪乃每以周为言故司马错言刼天子不义卒不用仪计然所不幸者后世师其言莽卓魏武率挟天子以相簒弑逮六朝五季叛逆皆尔非仪啓于前耶作俑之奸擢髪莫数其罪至再语楚以秦女为箕帚妾纵楚王昏童不悟其荐诈而仪之无耻甚矣余故谓秦优于仪者以此
　　孟轲辨
　　孟轲庄周苏秦张仪皆同时人轲与秦俱事齐宣王然孟子有公孙衍张仪岂不诚大丈夫之语而独不及秦岂轲俱禄于齐而羞其行故不及耶又周在楚贤者当相闻而书乃相逺宜轲道不同不相为谋耶知此者亦有辨矣
　　书硏灵
　　曹子从事军幕有故硏敝于泗水之山把玩细碎慨然者罙日客有教以漆续其璺周以文丝滴水取墨庶几嵗月复补几格之缺乎余信斯言呼工印其语未竟至夕梦方頥頯颡深目苍色者揖余语曰公欲胶破硏乎曰然曰公何匿于世誉不知起灭之理也夫物生于土必反于土归根复命轮毂更相此生死亦其常研既从公登顿贫贱水陆共载松烟披拂发公臆説或受赏于上或获罪于下见公仓皇笔墨窘思相对伸纸却巻欲罢不能者积有年矣今幸见敝得瘗于槁壤亦公终惠尚何信客语欲续已破之物使不得休息耶虽公无耻于硏而硏独不求冥心元造耶予聆其言拱未有对客遽揖出觉而视硏客教因已
　　住持论
　　予每恨讼火坑极大何为负之而走又未有脱计因以此身为住持人骨肉为堂众住持偶有报縁为众斋粥饭头复幸库司未阙縁合而聚方其聚时一众自若何妨住持行道岂劳住持人大费心力耶苐自不生他见不作阳祸守已知分以待縁离尔至于比僧则预合区处生理人道有不可已者用数日笔墨心计则辨矣幸不以火坑之困自惑于心也心口议定颇似泰然
　　挂冠説
　　谯人生于元符之戊寅至乾道乙酉六十有八春既晚耳忽聩窅然无所闻儿辈问起居则无以答婢仆问饮食亦无以应目不瞬形不摇木偶人也儿辈厉声而呼始呀然有声亦不谅其云为诸子始骇叹呼医矣胗之者谓本无甚苦病非在内恐药之不加騐形拘于外宜砭以取効依其法连旬其聩愈甚医又言气痞于上则喜怒所致藏弱于内则证通于窍于是加用药剂并施针艾曲尽方技终塞不通予呼儿来前曰予自少年渉歴艰苦遭罹忧畏冒犯霜露洎随从徽宗北狩死于敌手而复生又被宻防间道携劝进书及二后的信间行北道夜行日伏或饥渴并日或卧于汚湿一已百恐朝不保夕既得上达又困于桂玉劳于千虑闻鼙鼔之音犹疑有变惊鸣笳之响尚思困敌闻足音之众则惕然慴惧皆损心神伤血气积日已乆膏肓其疾老则形见遂不能治所幸身获存与汝辈得保门户尔惟此幻躯如日用之物璺裂既众势欲还土讵能补其罅隙之多耶顾相继有生之病岂止聩耶已而已而速谢医亟挂冠也诸子唯唯
　　记枕上有感
　　地与天接天为水笼涵虗混清与道合同水弥六虗道与适从涣然我懐心水俱融
　　记翟望话
　　翟望京师人大父光圗为安定靖王教授望年二十诵书通大义性端静沉黙仕宦泊如也喜读骚经楚些亦寓词蘅杜间规衍其才意纫兰握蕙遇合非常每水边沙外属思幽放人莫测其意尝寄言曰洞箫吹兮春烟緑风光粲兮人如玉搴木兰兮溯流波懐彼美兮忧心若何一夕梦丽人庄容独秀翳修竹而立隔溪语望曰苕之荣兮春日陂迟湿汀苹以建址兮冒卿云以为帷吹浩香以渡汉兮示秀色与华姿居谁与复兮挽明月以扬辉怅谿风兮聊咏言于兹歌毕致一笑而逝望寤亟书于纸心惝怳者累日后思天清寺之菊坡谒僧琴防僧出因憇北轩有一姬先在焉容色鲜丽疑若素识因质名氏不自知体之前也姬笑曰妾有外姒约我防此偶故渝爽然室有酒肴能少驻否望欣然从之至则一竒丑妇传餐酒数行移坐相近稍既情昵望被酒讽苕之荣以自喜姬曰溪风之隔殆不然矣望领其语而不讶复扣以他辞宛不蒙答日暮姬曰而后月半约当预闻愿寘君子之念姬先出门莫知所适望徘徊欲归见轩壁挂所喜玉女观泉圗心以为畵之灵遇后售圗以归亦拟梦询作灵遇赋赋多不録噫无妄之想则隂物遂托以见祟抑可戒也
　　记施逵事
　　建人施逵字必逹顷在上庠小才无所成建炎间贼叶浓陆梁闽部逵宻佐之后官兵获浓而朝廷以逵书生偶然相从宥其死只从编置后逃入燕中改名宜生就燕登第其赋题曰帝日射三十六熊逵赋破头曰天子内修文徳外偃武功云屯一百万骑日射三十六熊后进用至翰林待制曾将命本朝小人之态方有徳色不愧也余被防入金议事逵又为馆伴亦不相唯阿可见贼心逵少年时题人平沙落雁畵云塞鸿横天三两行欲下未下先悠扬平田到处菰蒲美托身何必来潇湘则南北之意固已夙萌诗言志可不信哉
　　传
　　荔子传
　　荔子其先夏末隐居岩谷读松柏后雕之语乃曰吾鄙不若其自防行间不易其操秀出畦疃人誉其实则慤然可全也子孙悉遵其范后散居粤蜀汉初逺孙支因南越王佗去帝号随使入贡留居上林司马子长引为章句以赡赋律人始知名或梦曰荅遝离支寤而莫识其义筮得卦之离【离上离下】曰离丽也日月丽乎天百谷草木丽乎土吾根于土木之列后世子孙其显于文明之时乎今梦与卦符当縁卦受姓因省丽为荔而氏焉至于为人顔如渥丹内明洁若冰壶鸢肩火色人谓似马周每賔客环坐必摘实抵核众美之不容口曰与子语端如揖云表之灵沆之液渴心洒然为之释去子素知飬生每对客健啖之余必以蜜为浆人或问其故曰蜜中边皆甜吾服食多用以疏利尔防尚食监奏子名于上上即日召见与语咀味其防称善乆之曰惜卿居南方僻逺之地不近长安合待诏中元妃殊喜其为人谓子清心玉莹当备啓沃上因时时召见或出则上与妃虗已以待致驿使交驰每从楼上望见骑尘蔽天妃必笑而识其来丞相九龄荐其实曰君子有三变惟子有是夫居益熟賔从盍沓争求邀置上疑有贿诏曰子门如市何也曰臣门如市臣心如水上益厚遇之子昆季见子显咸谓吾侪视青紫如拾地芥岂乆累累于时必待子乃食于时君耶子为奏名于上赐陈紫方緑令如所志又荔非元礼亦将兵居塞下同列咸害其宠乗间譛于上曰荔子为人性多热中易以形见既乏耐乆之表又多干没于下非大臣体上唯唯未有以发防子晚节多内重上由是疎之乃以鄼侯封于家子没后蔡君谟谱其世家闽族方着云太史公曰荔之先既能禔身后雕慤然于世子又能纯白备于胸次韫匵而藏诸虽无甚功烈其进退不逾于实亦君子之致乎然率徳易变盖中人之疵其不免于谗口又岂一朝一夕哉
　　綦局传
　　綦局字定方本木支姓汉初避地东瓯局生而有文乡人皆材之后走长安益自盘错了无节目当时宗匠一见之曰此奇器也因与定交局亦自负有四方之志与孔子髙弟漆雕开游后得墨子白子相与聚首谈兵家之要以此俯仰于时士大夫莫不喜为之下皆曰但吾习战而老死不见兵革者其在二三子乎居顷之东郡太守奕秋者天下名守也喜局辈从容俱荐于上得待诏公车每呼局则墨白二子不待诏而皆往景帝喜局方正不挠俾职东宫侍太子游宴甚与局熟防吴太子朝洛阳帝令与太子饮博吴子被酒桀骜太子目局提杀之自是信用而吴濞亦阶此称兵寻复破灭太子谓人曰局虽外示平易而中含绳墨所谓有界有辨以经纬致师者耶即位以前功封竹放侯局既侯而年已髙或告二子曰吾位至此实子左右之然公等玉质圎重以纵横应物元素分矣惟余樗栎之贱老朽日逼既不能韬晦文质又自媿亡于多岐每念平日目厯战阵观所谓达者硏道知士奋机云合星驰亏成一判是事于吾所阅多矣盖强梁者先败未有不以知静胜者吾计已决今幸上未赐斥逐及此丐退虽靣蒙尘埃身亲槁壤亦无所惮茍上恶其乆寘新以代则顷时胶漆之固顿挫一隅欲以直列无益也即日请去上从其志有子盘嗣太史公曰甚哉局之进以道退以义也方其履冒行阵则无辙乱旗靡之责乃有三覆七牢之功又能以时而退与夫一介不立赂以买直者固有间矣







　　松隐集巻三十七
　　钦定四库全书
　　松隐集卷三十八　　　　　宋　曹勋　撰长短句
　　大椿【太母庆七十】
　　梅拥繁枝香飘翠帘钧奏严陈华宴诚孝感南极老人星垂眷东朝功崇庆逺享五福长乐金殿兹时夀恊七旬庆古今来稀见　慈顔绿髪看更新玉色粹温体力加健导引冲和气觉春生酒靣龙章亲献台祝与中宫同诚欢抃万亿斯年当蓬莱海波清浅
　　花心动【太母庆七十】
　　椒柏称觞抚寰瀛佳辰正临端月瑞应屡臻宫籞多祥气暖回微冽圣母七旬夀夐无前天心昭格溥庆处坤珍効祉宴开清切　金殿箫韶备设锵钧奏留云舞容回雪赭袍绣拥祎翟同诚逓捧玉杯欢悦愿将亿万喜祝亿万从兹无缺太平主永隆圣孝凤阙
　　保夀乐【太母庆七十】
　　和气暖回元日四海充庭琛贡至仗卫俨东朝鬰鬰葱葱响传环佩凤歴无穷庆慈闱上夀皇情与天俱喜念永锡难老在昔难比　六宫嫔嫱罗绮奉圣徳坤宁俱至箫韶动钧奏花似锦广筵启同祝宴赏处从教月明风细亿载赏温凊长生乆视
　　宴清都【太母诞辰】
　　畵幕明新晓晴日薄小春防动花栁宸闱荐祉东朝诞育载光坤厚朱顔内鼎丹就喜自得长生妙有奉冕旒衣彩坤珍同耀帕罗珠袖钧奏翠羽帘垂三千粉色花明如绣歌声缓引梁尘暗落五云凝尽龙香绕斟芳酒尽夜饮何妨禁漏万万载常向慈寕俱献圣夀
　　又【贵妃生辰】
　　凤苑东风软春容早嵗端新律初转宫云丽晓人日应钟庆符闺范元妃懿徳尊显位四圣晋芳避辇佐圣主美化重宣光被海宇弥逺香满帝渥恩隆歌珠舞雪俱陈丝管彤闱共悦天顔有喜看夀觞亲劝今年外家华焕拥使节新班侍宴愿万载衣冠椒房常奉舜殿
　　一寸金【太母生辰】
　　霜落鸳鸯綉隐芙蓉小春节应运看月魄分辉坤顺同符文母徽音芳烈诞育乾坤主均慈爱练裙岂别经沙塞渉履烟尘瑞色怡然更英发　上圣中兴严恭问寝宫庭正和恱看夀筵髙启龙香低转声入霓裳檀槽新拨翠衮同行乐钧韶奏喜盈绛阙倾心愿亿载慈宁醉赏闲风月
　　国香【太母生辰】
　　十月新阳喜桃杏秀发宫殿春香寳厯开圗文母恊应时康诞庆欣逢令旦向花闱罄列嫔嫱欢荣是九五侍膳芳筵翠扆龙章天心人共喜拱三钗瑞彩同捧瑶觞禁中和气都入法部丝簧一片神仙锦绣正珠帘乍卷云光遐龄祝亿载永奉慈顔地乆天长
　　又【中宫生辰】
　　红染芙蓉似晓霞丽日秋满珠宫瑞彩朝来都做和气葱葱共庆台降祉化均调六幕同风升平助隂化奉飬余闲翰墨鸾龙羣仙移彩仗尽红妆玉带乐震霜空响入千岩芳桂香散房栊劝夀酒天顔有喜奉觞雁序雍容蟠桃侍从比嵗嵗今朝荐酒瑶钟
　　长夀仙促拍【太母生辰】
　　舜徳日辉光正初冬盛期东朝喜诞生时向彤闱清净均化育自然和气长生乆视金殿熈熈宴瑶池　袆衣俱侍玳筵方唘防花如锦耀朝辉太平际天子天下飬共瞻诚意南山防祝亿万同斯
　　又【贵妃生日】
　　绛阙耸岧嶤正春光到时当人日诞芳仪向宫壸雅着徽誉美懿徳无亏深被恩荣金殿宴嬉气融怡　贤均樛木宜颂二南诗天心喜锦筵启阖部奏笙箫祝夀处愿与山齐年年常奉明主琼帏
　　齐天乐【中宫生日】
　　芙蓉凝露青霞防朝日绮疎风细正是中秋时喜逢中宫葱葱佳气云龙庆防賛真主当阳辅成天地暇日琴书暂闲蚕馆见贤志嫔嫱衣罗乍试尽趋椒殿喜芳綉筵初启酒靣腾红香烟罩碧恩满六宫金翠何妨绛烛任花欹玉侧劝交沉醉凤阙龙楼夜色凉似水
　　透碧霄【中宫生辰】
　　阆苑喜新晴正桂花飘下太清寳籞凉秋梦祥明月天开辅盈成宫闱女职遵慈训见海宇仪刑奉东朝晨夕趋承化内外咸知柔顺已看彤管赋和平　宴坤宁香腾金猊烟暖秘殿防衣轻六乐丝竹绕云萦水縂按新声天临帝幄亲颁夀酒恩意兼勤雁行缀宰府殊荣愿万亿斯年南山并永坤厚賛尧明
　　芰荷香【中宫生辰】
　　防云闲正西瑶阿母初驻非烟晓空吹静暑风清度薰母仪万国配帝徳直切天垣隂化从此俱宣六宫内壸欣拜新班　况是闗睢咏懿美奉东朝晨夕甘防芳鲜上膺慈训下齐海宇均欢坤宁暇日庆盛旦且欵芳筵永賛二圣当天雍和化洽亿万斯年
　　瑞鹤仙【贵妃生辰】
　　小梅凝秀色泛霁霭晴和春容初透璿霄降仙格觉葱葱佳气先惊花栁芝兰户牖庆禀质天长地乆有当熊避辇嘉声懿徳六宫居右　清昼文箫仪凤妙舞低云缓锵钧奏香传绣幄腾非雾上金兽愿千龄遐筭三宁慈爱长享兹辰劝酒向瑶台阆苑芳音永嫔万夀
　　赏松菊【夀圣诞辰】
　　凉飚应律惊潮韵晓对彩蟾如水庆霄占梦月已祥开天地圣主中兴大业二南化恭勤辅翊抚宫闱看仪刑海防尽成和气　禁掖西瑶宴席泛天风响钧韶空外贵是至尊母极人间崇贵缓引长生丽曲翠林正香传瑞桂向灵华奉光尧同万万嵗
　　玉连环【天申夀词】
　　庆云开霁清华明昼殿阁风度薰弦电虹敷瑞应炎运当千端景命符圣徳三阶正万国归化逺性文思睿藻问寝格中天　深严防启芳筵正花拥绛扆瑶殿神仙缓闻钧韶奏下歌舞云边宫闱罄和气浃南山罩翠霭上夀烟祝无疆御厯万万年
　　夏云峯【圣节】
　　绍洪基抚万防中兴寳运符千枢电瑞绕景命燕及云天挺生真主平四海复禹山川班列立瞻云就日职贡衣冠　欢均鼇禁鹓鹭望花城粉黛金兽祥烟笙箫缓带化国日永留连寳觞亲劝须纵饮歌舞韶妍都是祝南山圣夀亿万斯年
　　凤凰台上忆吹箫【圣节】
　　碧玉烟塘绛罗艳卉朱清炎驭升旸正应运真人诞节寳绪重光海防均颁湛露环佩拱北极称觞欢声浃三十六宫齐奉披香　芬芳寳薰如霭仙仗捧椒扉秀绕嫔嫱上万夀双鬟妙舞一部丝簧花漏蓬莱殿里光照坐樽俎生凉南山祝常对化日舒长
　　安平乐
　　圣徳如尧圣心似舜欣逢出震昌期中兴继体抚有寰瀛三阳方是炎曦万国朝元奉崇严宸扆咫尺天威瑞色满三墀渐嵩呼均庆彤闱　正金屋妆成翠围红绕香霭髙散狻猊东朝移雕辇与坤仪同奉瑶巵阖殿花明亿万载咸歌夀祺视天民永祈寳厯垂衣端拱无爲
　　夜合花【圣节】
　　星拱尧眉日临云幄晓天初静炎曦香凝翠扆花笼禁殿风迟防山髙与云齐奉明主玉斚交挥庆天申旦九州四海同咏昌时　今年麦有双岐别有琅玕并节深秀聨枝丰世瑞物嘉祥俲祉熈熈坐中莫惜沉醉仰三圣玉徳光辉献南山夀严宸万载永奉垂衣
　　绿头鸭【圣节】
　　喜南薰泛景翠云低栁正凉生殿阁梅润晓天暑风时应乗干彩虹流渚惊电绕璇霄枢斗大业辉光益建火徳梯航四海尽奔走六府焕修多方平定寰宇歌元首凝九有三辰拱北万邦孚佑　对祥烟霁色清和凤韶九成仪昼聴山声响传呼舞腾紫府香浓金兽禁籞升平慈闱燕适袆衣共上玉觞酒齐奉舜圗南山同永合殿备金奏祝圣夀圣夀两仪并乆
　　浣溪沙【恭请赏枨】
　　禁籞芙蓉秋气凉新枨岂待满林霜防甘初荐摘青黄乍剖金肤藏嫰玉吴盐兼味发清香圣心此意与天
　　长
　　又
　　西苑烟光倚槛新桃花艳艳静无尘照溪红映一天云肯放落红流出水且寻歌舞赏明春持杯知是洞中
　　人
　　又
　　翠袖携持婉有情湘筠犀轴巧装成随声一苇更分明倚竹双丝明玉细低眉数曲语莺轻转移新韵几多
　　声
　　又【恭请赏灯】
　　春到皇居景晏温冰轮驾玉上祥云烛龙衘耀九重门宫掖两仪临舜殿金莲万斛奉尧樽官家慈孝格干
　　坤
　　又【咏丹桂】
　　初过西风烟雨防霓光留景正团枝月中新彩与增辉霞影分丹乗浩露珊瑚秀色满彤墀凉飚吹上赭红
　　衣
　　又【西园赏牡丹夀圣亲见防花臣下皆未覩折以劝酒词亦继成】
　　春晓于飞防仗明西园嘉瑞格和鸣花王特地献双英并蔕轻黄宜淡淡聨芳竞秀巧盈盈飞琼蕚緑不胜
　　情
　　又【赏梅】
　　日上龙城散晓隂琼芳堂下玉成林江梅开未十分深随处锦亭穹帐暖冷香邀住入衣襟酒肠判断付频
　　斟
　　又【琵琶】
　　玉柱檀槽立锦筵低眉信手曲初传凤凰飞上四条弦杨栁已吹三叠韵何须人在九江船夜凉人与月婵
　　娟
　　临江仙【中秋夜禁中待月遐观清风袭人嘉气满坐前夕连隂至此顿觧少间月出云静瞻天容如鉴上喜以诗句书扇臣谨以临江仙歌之】
　　连夜隂云开晓景中秋胜事偏饶十分晴莹碧天髙台升吴岫顶乐振海门潮　桂影一庭香渐逺四幷都向今朝宸欢得句付风骚围棊消白日赏月度清宵
　　又【应制赏芍药】
　　嫰緑隂隂台榭映南风初送清防扬州花市进芳菲丝头开万朶玉树衬繁枝　自是诗人佳赠意花王香借余姿翠红深展奉瑶巵何妨沉醉赏天与绊春晖
　　酒泉子
　　爱景催暄初向晴梢舒玉防修筠霭霭隔婵娟更清妍东风欲到冷霜天常记孤山残雪路一枝流水小桥
　　边卧疎烟
　　又
　　惨惨西风人与西州俱不见一江残照落霞红橹声中汀花苹草六朝空人向赏心增逺恨闲云犹绕建康
　　宫古今同
　　又
　　霜防云低竹外斜枝初璨璨仙风吹堕玉钿新度清芬欺寒冰艳了无尘不占纷纷桃李径一庭疎影冷摇
　　春月黄昏【朱希真尝防此词及谒金门春待去词云读二词洒然变俚耳之滔堙还古风之丽则宛转有余味也盖治世安乐之音欤恨无韩娥曼声长歌以释子幽忧穷厄之疾但诵数过增老夫暮年之叹】
　　又
　　迎靣霜风野馆山村逢至日开懐欲殢酒杯空与谁同一缄来信托飞鸿信里催归无限意黄昏应是出房
　　栊夜香浓
　　又
　　帘幕闲垂宻宻围氊红兽暖有人陌上冷征衣未成归檐间鹊语卜归期应是疑人犹驻马窻日影又还
　　西翠眉低
　　诉衷情
　　西都花市锦云同谷雨贡黄封天心故偏雨露名品满深宫　开国艳正春容露香中绮罗金殿醉赏浓春贵紫娇红
　　又
　　人情世态饱经过眼也见来多忙中掉得便去不是有人唆　云似舞水如歌笑呵呵这回还我半世偎绥一味磨跎
　　又
　　得抽头处好抽头等待几时休贤且广张四至我早已优防　黄道服布钱绉煞风流往来熟后也没惊怕也没忧愁
　　朝中措
　　酴釄芳架引繁英香逺透帘清更与洛阳花市一齐移在宫庭　琉璃万朶娇红嫩紫縂是嘉名殿阁真仙同赏天顔喜入欢声
　　又
　　寳筝偏劝酒杯深歌舞乍沉沉秀指十三上挑吟击玉锵金　牙台锦靣轻移雁柱低转新音妙是不须银甲向人说尽芳心
　　又【咏雪】
　　斜斜整整暗江湾蓑笠有无间应与君家却暑冷看白满羣山　想来何处金炉焰兽玉斚顔好是溪涵寒影山隂一棹人还
　　又【送袁提举】
　　鸣珂揽辔玉霄东持节散陈红子舍已先多士一鞭同袅春风　西瓯旧治棠隂秀茂竹马迎逢正陪行驰金殿仙班看缀防龙
　　西江月【应制丹桂】
　　霞绮浓披翡翠晨光巧上瑚丹林偏许下清都香占深岩烟雨　秋到九华宫殿赭袍红借繁株广寒桂与世花殊不带人间风露
　　又【西园雪后应制】
　　连夜六花飞舞清晨玉境金堦湖山寒雾隐楼台难畵西园真态　月殿九华同到雕舆乗兴俱来浮春帘宻锦筵开不是山隂访戴
　　又【琵琶】
　　弦泛龙香细拨声回花底莺雏低眉泛手巧工夫犹带巫烟楚雨　人占东风秀色花笼寳髻真珠锦绦金凤要人扶只恐乗鸾飞去
　　又【贺子忱家赏瑞香】
　　春綉东风疑早映檐翠箔低笼氤氲不似梦云空叶宻香繁侵冻　折桂广寒手段移来防捡珍丛醉归满戴紫云浓抱膝庵中仙种
　　谒金门【咏木犀】
　　香乍起满院垂垂岩桂未卷珠帘香已至酒杯言笑里叶下茸金繁蕊别是清妍风致更逺随人闻细细月
　　华天似水
　　又
　　春待去帘外连天飞絮老大心情慵纵歩草迷池上路春去不知何处欲问谁能分付但有清隂遮院宇晚
　　莺和暮雨
　　又
　　春渐至雪染梅梢轻细试踏新芜殊可喜冷云闲照水白苎今年不寄最好且寻幽防不怕清寒侵紫绮看
　　灯同晚醉






　　松隐集巻三十八
　　钦定四库全书
　　松隐集巻三十九　　　　　宋　曹勋　撰长短句
　　水龙吟【防庆节】
　　翠帘迟冷龙楼丽日海宇明新霁枢旋大电虹流华渚阳春天气出震乗干保民立政垂衣裳治诞恩均九有功兼七制恢圗抚四荒外　威动殊邻万里拥衣冠称觞玉陛虞韶缓度龙香飞下晴云如水行见冰天版圗来下诸侯盟防奉怡顔宴罢归移寳辇向瑶池醉
　　又【东宫夀词】
　　嫰凉防嫋秋容乍肃逈觉凉如水重阳已近岩华增秀一钧天际香动前星气横文圃荣光呈瑞仰宸心宻眷行都正牧兵民奉神明治　金殿朝廻燕适肆武功文徳咸备消闲翰墨惟亲书史不寻罗绮欢动龙楼宴开鹤禁生朝和气愿青宫布政龙楼问寝同千万嵗
　　又【庆王诞辰】
　　傍堦红药新梢翠竹榭阁薰风静维神降岳维熊占梦姿仪玉聘金殿趋庭禁严衣彩寝门温凊是宗藩帝子天潢寳牒当神武侍明廷　为善先知最乐咏诗书存存成性亲师讲道摛华挥藻水云髙兴一代荣观千春嘉祉古今难并看青华蕊简松乔比夀佐南风政
　　玉蹀躞【从军过芦川作】
　　红緑烟村惨澹市井初经敌舍馆人家凄凄但尘土依旧春色撩人栁花飞处犹聼几声莺语　黯无绪疋马三防西楚行路漫懐古可惜风月佳时尚羇旅归处应及荼防与挿云鬓此恨醉时分付
　　又
　　雨过池台秋静桂影凉清昼槁叶喧空疎黄满堤栁风外残苇枯荷凭栏一饷犹喜冷香襟袖　少欢偶人道销愁须酒酒又怕醒后这般光景愁懐煞难受谁念千种秋情乍凉虽好还恨夜长时
　　花心动【瑞香】
　　玉井生寒正枫落吴江冷侵罗幕翠云剪叶紫锦攅花暗香遍薰珠阁瑞非兰麝帘栊透比氤氲清彻寥廓向燕寝团团秀色巧宜围却　寳槛浓开对列蜂共蝶多情未知花蕚爱玩置向窗几时时更碾建春浇着最是月明风静夜惊梦回酒醒初觉野梅早前村任它暗落
　　又
　　緑结隂浓渐南风初到旧家庭院细麦有花圎荷浮叶翠径受风新燕乍晴还雨香罗怯惜栁絮已将春逺最好处清和气暖喜拈轻扇　好对层轩防馆供极目晴云晓江横练煮酒试尝梅子团青草草也休辞劝待等闲暇寻胜去又闲事有时萦绊且趂取良辰醉后莫管
　　清风满桂楼【丹桂】
　　凉飚霁雨万叶吟秋团团翠深红聚芳桂月中来应是染仙禽顶砂匀注晴光助绛色更都润丹霄风露连朝看枝间粟粟巧裁霞缕烟姿照琼宇上苑移时根连海山佳处回看碧岩边薇露过残黄韵低尘汚诗人谩自许道曾向蟾宫折取斜枝戴惟称瑶池伴侣
　　四槛花
　　鸳瓦霜浓兽炉烟冷鎻窗渐明芙蓉红晕减疎篁晓风清睡觉犹眠怯新寒仍宿酒尚有余酲拥闲衾先记早梅糁糁流水泠泠　须知嵗月堪惊最难管苍华满镜生心地常自乐谁能问枯荣一味情尘揩摩尽人间世更没亏成惟萧散眠食外且乐升平
　　胜胜令
　　梅风吹粉栁影揺金渐看春意入芳林波明草嫰据征鞍晚烟沉向野馆愁绪怎禁　过了烧灯醉别院阻问寻还是冷瑶琴灯花谢也拥春寒掩闲衾念翠屛应倚夜深
　　二色莲
　　凤沼湛碧莲影明洁清泛波面素肌鉴玉烟脸晕红深浅占得薰风弄色照醉妆梅妆相闻堤上栁垂轻怅飞尘尽交遮断　重重翠荷净列向横塘暖争映芳岸畵船木桨清晓最宜遥看似约鸳鸯并侣又更与舂锄为伴频宴赏香成阵瑶池任晚
　　凤箫吟【郊祀庆成】
　　列旂常中宵天净郊丘展采圎苍肇禋三嵗礼圣天子为民致福穰穰凝旒亲奠玉粲珠聨星斗垂芒渐月转燔柴露重烟断坛旁　欢康青霞催晓六乐均调响逐新阳辇回天仗肃庆千官抃舞绣锦成行鸡竿防凤阙肆颁宣恩动荣光賛永御萝圗霈泽常抚殊方
　　六花飞【册寳】
　　寅杓乍正瑞云开晓罩紫霄宫殿圣孝防恭率宸廷冠剑上徽称天明地察奉玉检璇耀金辉仰吾君亲被衮龙当槛俯旒冕　中兴明天子舜心温凊示未尝闲燕礼无前比出渊深念賛木父金母至乐万亿载日月荣光俱欢抃罗绮管弦开夀宴
　　松梢月
　　院静无声天边正皓月初上重城羣木揺落松路径暖风轻喜揖蟾华当松顶照榭阁细影纵横杖策徐歩空明里但襟袖皆清　恍若如临异境漾凤沼岸濶波净鱼惊气入层汉疑有素鹤飞鸣夜色徘徊迟宫漏渐坐乆露湿金茎未忍归去闻何防更吹笙
　　索酒【四时景物须酒之意】
　　乍喜惠风初到上林翠红竞开时四吹花香扑鼻露裁烟染天地如绣渐觉南薰縂冰绡纱扇避烦昼共游凉亭销暑细酌轻讴须酒　江枫装锦雁横秋正皓月莹空翠栏侵斗况素商霜晓对径菊金玉芙蓉争秀万里同云散飞霙炉中焰红兽便须防水傍边最宜着酉
　　金盏倒垂莲
　　谷雨初晴对晓霞乍敛暖风凝露翠云低映捧花王留住满栏嫰红贵紫道尽得韶光分付禁籞浩荡天香巧随天歩羣仙倚春似语遮丽日更着轻罗深防半开防吐隐非烟非雾正宜夜阑秉烛况更有姚黄娇妬纵赏任放蒙蒙栁絮
　　八音谐【以八曲声合成故名】
　　芳景到横塘宫栁隂低覆新过疎雨望处藕花宻映烟汀沙渚波静翠展琉璃似竚立飘飘川上女弄晓色正鲜妆照影幽香潜度　水阁薰风对万姝共泛泛红緑閙花深处移棹采初开嗅金缨留取趂时凝赏池边预后约澹云低防未饮且慿栏更待满荷珠露
　　水调歌头
　　江影浮空濶江水拍天流山藏地秘伟观须是伟人收闻道烟斜雨暗还留月底风边墨客一凝眸栏槛随指顾江海逺生秋　绣帘卷开绮宴翠香浮邹枚賔从俱咏韵间出嘉谋防防羣山吴楚歴厯三州灯火潮落没沙鸥老子防心处应已付南楼
　　倚楼人【酴醿】
　　清明池馆芳菲渐晚晴香满架笼永昼翠拥柔条玉铺繁蘂袅袅舞低襟袖秀蓓凝浩露疑挂六铢衣绉檀防芳心体薰清馥粉容宜撚春风手　肯与芝兰共嗅洞戸花别是素芳依旧剪取长梢青蛟喷雪挽住晓云争秀楼上人未去尝恐风欺雨瘦红绡收取举觞犹喜窨得醺醺酒
　　饮马歌【此腔自敌中传至边饮午马即横笛之不鼔不拍声甚凄断闻乌珠每遇对阵之际吹此则鏖战无还期也】
　　边头春未到雪满交河道暮沙明残照塞烽云间小断鸿悲陇月低泪湿征衣悄嵗华老
　　宴清都【玉隆宫记】
　　野水澄空逺山随歩笋舆乗兴庐阜天池最极云溪最隠翠迷归路三峡两龙翔翥尽半月犹贪杖屦间引杯相赏好处竒处险处清处凝竚道友重陪西山胜迹玉隆风御滕阁下临晴峰万里水云千古飞觞且同豪举喜醉客龙吟度曲待记成佳话归时从头细数
　　醉思仙
　　记华堂对寳台绛防红艳成行亸乌云髻映浅浅宫妆江梅媚生嫰脸莹素质自有清香歌喉稳按镂板缓拍娇倚银牀　天外行云驻轻尘暗落雕梁似晓莺厯厯琼韵锵锵别来乆春将老但梦里也思量仗何人细説与为伊潘鬓成霜
　　杏花天
　　桃蘂初谢防燕来后枝上嫰苞时节绛蕚滋浩露照晓景裁剪冰绡标格烟传静质似澹拂妆成香頬看暖日催吐繁英占断上林风月　坛边曾见数枝筭应是真仙故留春色顿觉偏造化且任他桃李成蹊谁説晴霁易雪待对饮清赏无歇更爱惜留引鹇禽未须再折
　　江神子【谹父以昔年梦诗寄为长短句因韵叙谢】
　　帝俞赓载下方壶雨随车旷时无尽道南丰仙骨秀而都光照丹丘人快睹金騕褭玉蟾蜍　自怜老景病仍癯芘防躯驻安舆暗润赤城风露喜踟蹰行矣相门还入相看惠爱咏猗欤
　　又【谹父生日】
　　南丰诗将驻灵江下明光惹天香十雨五风连嵗致丰穰初夏晴和才四日开夀席宴华堂　严宸已奏奏南章眷循良比龚黄玉笋班聨宜冠紫防郎从此锋车宣室召摅相业夀而康
　　满庭芳
　　白防行纒青巾包髻几年且混常流寰中谁见心地自清幽雨散昆仑顶上香润徧琼圃无忧灵芽长如今寒暑饥渇縂何愁诸公须着力尘縁埽尽师防坚求看天边飞金走玉难留住个庵儿不大争恋得月馆青楼台山里从人一任说个好苏州
　　又
　　老不求名心惟耽静旧縁厯过艰难杜门无事一味放痴顽只借炉香上彻与天地平直交闗真人喜扶晨遣客时暂下仙班矜怜身已病九疑夙驾来顾台山看神超清境玉链朱顔为向芝田桂圃收妙有与作真丹他年报冲融朝礼香火紫云间
　　又
　　秋色澄晖蟾波增莹桂花宫殿香凝夜凉天半横管度新声应是齐吹万指岩谷震石裂霜清天如水飞云散尽江月照还明人间何处有祥风缓引飘下层城想广寒光冷妙舞轻盈愿上君王万夀空竚忆酒海吞鲸归来也惊涛隐隐余韵入青冥
　　又
　　玉景明心木鸡修性要须和防三家未知金靣何处认摩耶自有身中异境藏巨浪一防笼纱升沉际难将赋得有限逐无涯时时须防捡随縁遣性何更兴嗟那浩然独得逈絶痕瑕妙古熈风惠日乗正气三缕明霞真机运连环放下无处不光华
　　又
　　【阙】




　　又
　　风搅长空霜飞平野冷云常带遥山乱雅声断烟霭有无间气与寒威共凛深绣户帘幙重闗梅枝亚纎纎秀色疎影小栏干相携同好景窥檐望雪呵手低鬟笑语里都言雪意非悭有个红炉暖处团兽炭不肯宵残从教醉重衾并枕门外任清寒
　　武陵春【重阳】
　　今嵗重阳经闰早金蘂粲繁枝玉殿珠楼歩辇随髙兴在东篱　且泛金英同防滟休与傲霜期只恐秋香一夜衰须挿满头归
　　又
　　玉露金风寻胜去一月看三州红叶黄花满意秋真是巧装愁　我在天台山下住松菊占深幽归趂梅花映小楼应问乆迟留
　　又
　　惨惨江云浑不动玉雪耿孤芳蕚緑仙人带暗香风韵冷尤长　陇信不来寒日晚疎影照澄江肯借横斜伴酒觞应共月商量
　　又
　　春到小园春草緑烟雨湿云山池上梅花已半残无奈晚来寒　不怕醉多只怕醒花影上栏干人在东风缥缈间谁与伴幽闲
　　玉楼春【后宴词】
　　九重盛旦薰风佳气氛氲横永昼眉心烟彩拥羣仙华宴重开同圣后箫韶宫殿锵金奏香绕祥云腾寳兽三千嫔御奉严宸亿万斯年祈圣夀
　　又
　　佳时莫放防鞍倦梅润清薰随处宴不妨一半雨兼风况对有情莺与燕琼艘百柂花千防肯使笙歌容易转兴来人事酒销磨谁问蚊雷和蚁战
　　又
　　秋闺思入江南逺帘幕低垂闲不卷玉珂声断晓屏空好梦惊囬还起懒风轻只觉香烟短隂重不知天色晚隔帘人语趂朝归旋整宿妆匀睡眼
　　又
　　晚妆初了明肌雪春破嫔娥鱼贯列笙箫吹断水云闲重按霓裳歌遍彻临风谁更飘香屑醉拍栏干情味切归时休照烛花红待放马蹄清夜月
　　又
　　城上风光莺语乱城下烟波春拍岸緑杨芳草几时休泪眼愁肠先已断情懐渐变成衰晚鸾镜朱顔惊暗换昔年多病厌芳樽今日芳樽惟恐浅
　　又
　　昔年曾到神清洞笑领希夷非夙梦看时须到月边乌养处且论铅与汞土膏仍有黄芽动神水浇香灵气种夜深谁伴玉琴闲鹤在九华松露重
　　浪淘沙
　　归意逐飞鸿防防书空爱渠南去晓烟中不似老人尘土里一似痴聋　庭院晚来风还过秋容旧时与客绕珍丛有酒不曾无客醉欢与秋浓
　　又【木犀开时雨】
　　秋杪喜新凉烟澹池塘团团岩桂作风光多少水云萧散意都付芬芳　雨逐漏声长小院囬廊枕边清梦几悠扬只恐四檐声未断洗褪幽香
　　鹧鸪天【咏枨】
　　枫落吴江肃晓霜洞庭波静耿云光芳苞照眼黄金嫰纎指新开白玉香　盐胜雪喜初尝防酸厯齿助新妆直须满劝三山酒更喜持杯云水乡
　　又
　　准拟中秋快客情新亭雨后喜登临彩蟾特地中宵出吹散层云十日隂　松露重月烟深祥云捧玉到天心金波动是经年别为酌金荷醉碧琳
　　又
　　曾到东风最上头低云阁雨接溪流只应缟袂闺房秀尚带天香汗漫游　当日暇从贤侯冲寒迎翠小迟留归骖白凤来何处更指玉霄城畔楼
　　又【席上作劝子忱李相之酒】
　　雪后疎香一两枝髙轩乗兴访春时金蕉酌酒应须醉玉指传觞岂易辞　嗟老大喜追随南楼宵漏任迟迟已闻水部神仙语更诵骑鲸短李诗
　　好事近
　　花动两山春緑绕翠围时节雨涨晓来湖面际天光清澈　移樽兰棹压深波歌吹与尘絶应向断云浓淡见湖山真色
　　又
　　宻宻偃蜂房香逺未应时霎薇露紫烟浥尽任风欺雪压　老人曾饮百川空相对肯防呷揽取占先风度醉髙烧红蜡
　　又
　　潮尽海波平赏尽緑烟凉月罗袂乍迎风快诮喜欢不彻　一年好处记如今朝暮更无热庭院晚来些雨是开樽时节












　　松隐集巻三十九
　　钦定四库全书
　　松隐集卷四十　　　　　宋　曹勋　撰
　　乐府句
　　选冠子【淮上兀坐等待取接因得汉使一词他日歌之】
　　细栁排空髙榆拥岸乍觉楚天秋意凉随夜雨望极长淮孤馆漫成留滞天净无云浪痕清影窗戸闲临烟水叹驱驰尘事殊喜萧散蹔来闲适　常念想圣主垂衣临朝北顾泛遣聊寛忧寄輶轩载揽虎节严持谈笑挂防千里慿仗皇威滥陪枢筦一语折冲遐裔待归来瞻对天顔须知有喜
　　月上海棠幔【咏题】
　　东风飏暖渐是春半海棠丽烟径似蜀锦晴展翠红交映嫩梢万防胭脂移西溪浣花真景蒙蒙雨黄鹂飞上数声宜聼　风定珠栏夜悄蟾华如水初照清影喜浓芳满地暗香难并诮如防云光中防翔鸾静临芳镜携酒去何妨花边露冷
　　胜胜慢
　　素商吹景西真赋巧桂子秋借蟾光层层翠葆深隐幽艳清香占得秀岩分种天教薇露染娇黄珍庭晓透肌破鼻细细芬芳应是月中倒影喜余叶婆娑灏色迎凉移根上苑雅称曲槛囬廊趁取蘂珠宻缀与收花着宫裳帘栊静好围四坐对赏瑶觞
　　定风波
　　雪后篱边冷未晴江天浓淡暗还明断续流香传玉蓓心醉临风嗅蘂不胜清映竹幽姿深有思何似照溪真色更多情待得防酸藏薄粉黄嫰湿云潜放雨轻轻
　　祝英台
　　晚寒浓残雪重春意在何许蕚緑仙姿海上未飞去粲粲玉立丰标天寒日暮笑东风不曾轻付几凝竚闲为冩出横斜无声断肠句常对幽情何事更重赋待约他日貂裘玉谿清夜喷龙吟月明徐歩
　　二郎神
　　半隂未雨霁晓寒轻烟薄暮乍过了桃青名园深院把酒偏宜细歩满槛梅花绕堤溪栁径暖迁莺相语春澹澹渐觉清明相傍小桃才吐凝竚山村水馆难堪羁旅甚觑着花开频惊屈指谩冩奚奴丽句幸有家山青鸾应报为我整齐歌舞一任醉倚羣红花沾酒汚
　　蜀溪春【咏黄海棠】
　　蜀景风迟浣花溪边谁种芬芳天与蔷薇露华匀脸繁蘂竞拂娇黄枝上标韵别浑不染铅粉红妆念杜陵曾见时也为赋篇章　如今盛开禁掖千万朶莺羽先借朝阳待得君王看花明艳都道赭袍同光须趂为最席偏宜带疎雨笼香占上苑留住春奉玉觞
　　满路花
　　清都山水客何事入临安珍祠天赐与半生闲曲池人静水击赤乌蟠飞上烟岚顶三缕明霞照晚时对胎仙圃中有个小庭轩才到便翛然坐来闲看了篆香残道人活计休道出尘难归去后安排着一辆麻鞵定期踏遍名山
　　一剪梅
　　不占前村占珤堦芳影横斜积渐开水边竹外冷揺春一带冲寒香满襟懐　管领东风要有才频携歌酒上春台直须日日玉花前金殿仙人同赏同来
　　御街行【和陆判院梅词】
　　凌寒架雪知春近闲探处如相问溪流清浅暮云低玉蓓横斜风定晚枝雀啅幽姿方展还映疎篁冷　镜鸾妆罢明梢嫩犹记宜相并如今却月别传香知引人何幽兴不堪楼上昭华吹断声与愁肠尽
　　行香子
　　也爱休官也爱清闲谢神天教我愚顽眼前万事都不相干访好林峦好洞府好溪山　日月如槃缺又还圎自然它虎踞龙蟠河东上下一橦三闗看也非悭也非易也非难
　　木兰花
　　断虹收霁雨卷帘幕与风期正燕子将雏莺儿弄巧日影迟迟荼防牡丹过也但防丝上下网晴晖三月韶华转头易失宻防匀齐　常思入夏景偏竒是梅雨霏防更乍着轻纱凉揺素羽翠防清池还思故山旧隐想葱茏翠竹鎻窗扉独倚西楼漫乆此懐冷淡谁知
　　蓦山谿【李次仲诞日】
　　乌龙云洞神防红尘外金鼎飬丹砂有仙卿清修名世三千功行活字少人知松露閟紫烟深知是聃翁裔吹箫后约岂慕穿青紫八十在人间此当日何须指李相逢一笑酒量海同寛防宅隠玉霁寒升举应新嵗
　　庆清朝
　　绛罗萦色茸金丽蘂秀格压尽羣芳人间第一娇拂深紫轻黄乍过夜来谷雨盈盈明艳惹天香春风暖宝幄竞倚名称花王　朝槛五云拥绣防晓日偏宜翠幕髙张秾姿露叶临赏须趁韶光最喜鉴鸾初试一枝姚魏挿宫妆燃绛蜡共花拚醉莫诉瑶觞
　　千秋嵗
　　洞房秀韵结绮临春后都压尽名花栁锦堂笼翡翠璨枕同清昼谁似得佳时占断长懽偶我昔闻名乆欲见成消瘦寻不遇空囬首征途难驻马坐想冰姿秀慿寄语南归更趂酴醿酒
　　转调选冠子【宿石门】
　　秀木撑空凝云藏岫处处羣山横翠霜风冽面酒力潜销征辔蹔指天际红叶黄花水光山色常爱晓云晴霁念尘埃眯眼年华易老觉逺行非易　常自感羽客难寻蓬莱难到强作林泉活计鱼依宻藻雁过烟空家信渐遥千里还是闗河冷落斜阳衰草苇村山驿又鸡声茅店鸦啼露井重唤起
　　水龙吟
　　冻云阁雨长风送雪万里无凝滞斜斜整整纯白入素应同太始袁巷萧条冷光寒透有人曾至但极目圎虗上下澄明莹洁如混元气　时聼松篁防坠任山川珠聨玉缀一尘不染一毫不现真空妙冶祥应三白润归多稼巳成丰嵗待收拾天翁茶塩贺喜兴村东醉
　　又
　　烘帘昼暖正飞花堆锦风迟烟暮緑叶成隂春老甲子谁能重数梅已青圎问园林好雪深犹记曾撚疎枝否须知物外这些光景常驻　闻道江水东头同门相过不作儿女语醉墨凌波歌数阕心迹都忘逆旅胸次扶揺壶中光景肯与人同趣栖尘功就浩然俱待飞去
　　又【曾相生日】
　　海榴红暖圎荷翠小榭阁薰风浅真人抚运云龙相际真贤载诞鲁国元勲相门接踵传家非逺辅中兴大业折冲隣壤扶红日上霄汉　端是清明重见范陶镕咸收羣彦垂绅正笏炉烟不动宸廷闲燕天地成平父尧子舜永膺宸眷赐我公嵗嵗恩荣锡命向黄金殿
　　又
　　晓云阁雪防梅缀玉麈尾闻谈吐精忠许国才华摛锦尘劳释去六印雄圗百川明辩苏张谁数有竒谋欲下隂山族帐惟英卫可接武　想见临戎丰度慨然定中原疆土果惊一坐折冲遐裔嘉言循古安拊疲民静摧骄敌无烦旗鼔看功成入辅中兴永佐辅乾坤主
　　念奴娇【送李士举】
　　公家世徳建凌烟勲业中兴长策三十年来皆帝扆殊选金瓯名迹眷倚江南澄清一道遴柬惟公得西清严秘宠光动髙奎壁　深殿衣惹天香皇华原野接萧萧秋色六筦均输行奏课唐室家声皆识老我相逢萍蓬飘转晚景俱头白西山南浦遡风衰泪横臆
　　又
　　瑑冰铸雪赋神情天壤无伦香泽月女霜娥只长有如许清明姿色钿玉钗梁温琼环佩语好新音发相逢一笑桂宫连夜寒彻　应是第一瑶台水晶宫殿里飞升仙列小谪尘寰縁契合同饮银浆凝结醉里归来魂清骨醒乍向层城别晓风吹袂冷香犹带残月
　　又【持节道京城中秋日】
　　五门照日是真人膺箓炎圗家国二百年来抚四海安乐六服承徳虎旅横江烟尘眯眼恨有中原隔宫城缺处望来销尽金碧　征辔蹔欵神州期寛北顾且驱驰朝夕皓彩流天宁忍见双阙笼秋月色欲饮无憀还成长叹清泪空横臆请缨无路异时林下犹忆
　　又
　　半隂未雨洞房深门掩清润芳晨古鼎金炉烟细细飞起一缕轻云罗绮娇春争拢翠袖笑语惹兰芬歌筵初罢最宜斗帐黄昏　楼上念逺佳人心随沉水学兰炧俱焚事与人非争似此些子香气常存记得临分罗巾余赠尽日把浓熏一回开看一回肠断重闻
　　又【林禽】
　　禁烟过也正东风浓拂来禽竒絶翠叶修条千万防轻染防红香雪霁景烘云暖梢吹绽浩荡春容濶棠隂已静此花标韵终别　犹记寳帖开缄如何青李与佳名齐列秀实甘芳莫待看叶底匀圎堪折且赏琼苞繁英挿鬓淡竚留风月宜将圗畵有时凝想重阅
　　沁园春【早春】
　　春防烟红露晞新緑土膏渐香散懒慵情性寻幽选静一笻烟雨几处松篁恨我求闲已成迟暮石浅泉甘难屡甞犹堪去向清风皓月南涧东冈　如今雁断三湘念酒伴不来梅自芳幸隠居药馆孙登啸咏从容云水无负年光且共山简琴书朋旧时饮无何防醉乡归常是趁前村桑柘犹挂残阳
　　又
　　浓緑交隂脆圎经雨夏景正新遽紫泥封检红幢建钺飘然吹起一片闲云禁殿趍班玉音亲诏并遣皇华通寳隣凌歊去任重霄愠暑万里风薰　炎曦正斡天钧更午气均齐天地根运至精感化千和万合涤除旁说必自成真巳约归期秋风前后梨枣黄花满地匀阊阖晓待朝元紫府上达明君
　　又
　　五老横峰二林云衲自古洞天喷玉龙飞下三峡水望香炉晻霭如起非烟有个真人拨云峰一宴坐修真不记年明廷诏看龙翔凤翥宸制奎篇　君臣际防诚难耸翠阁频朌寳墨鲜众妙门皆向防言显啓两朝天徳甘涌神泉道化承平应稽升举且向人间寻有縁掀髯笑做庐山隠逸大宋神仙
　　青玉案
　　东风冉冉迟芳昼渐黄缀疎疎栁为惜春来通安否可能相就径须圗醉莫问伤春瘦　陶然共酌新醅酒咏好句须还凤楼手唱了新词归来后窗香暗语声和笑喜入灯花秀
　　又
　　尘埃踏遍长安道念云水归来好趁得梅花先春到冷云疎雨暗香寒艳万玉明清晓　青鞵黄帽从渠笑粲十里冰姿歩时绕正怕和风都开了已输髙士锦囊翻句醉后先倾倒
　　虞美人
　　风流贺监栽培好梅最妍姿巧娟娟占得入时妆秀影横斜香并防鸳鸯汉臯觧佩当时遇緑满经行处如今清梦已惊残赖向君家窗户得重看
　　又
　　芙蓉露下闲庭晚犹觉秋容浅惊心莫道嵗华赊已有官梅轻放小春花西风河汉溪流月月下疏疏雪新妆喜是夀阳人鸾鉴不劳呵手对寒云
　　阮郎归
　　谁将春信到长安江南臈向残玉妃何事在人间冰肌莹素顔　新月上怯轻寒香心破紫檀数枝斜傍小亭闲黄昏人倚栏
　　又
　　玉宸赐得水云身初欣不佩绅烟霞一任着衣巾朝中散袒人　湖水静了无尘语兼天上春道人相见肯情亲银钩墨尚新
　　菩萨蛮【和贺文】
　　琴堂窗户清无暑宫妆争捧黄金注劝我醉秋风难辞两脸红　别来三堕叶同是修门客十载叹萍蓬方忻一笑同
　　又
　　稽山鉴水无寒暑荷香莲露相倾注堂拟揖樵风山围晚照红　桃根随秀叶玉麈频招客客况不言蓬回舡逸兴同
　　又
　　萧萧还是秋容暮炉薰已冷氲香注犹记踏香尘东风满院春　冷烟迷望处声断栏干雨无计问行云黄昏空掩门
　　又
　　飞花零乱随风舞花梢犹带虚檐雨帘幕映黄昏江天日暮云　有人楼上望生怕褰虚幌冷落对炉薰一春常怨春
　　又
　　乱山影直危楼起天涯目断雕栏倚寂寞过东风行宫烟雨中　长安何处日城郭今寒食谁待翠华归片云天际飞
　　又【囬纹】
　　等闲将度三春景景春三度将闲等愁怕更髙楼楼髙更怕愁　弄花梅已动动已梅花弄梅看几年催催年几看梅
　　又【回纹】
　　雨昏连夜催炎暑暑炎催夜连昏雨长簟水波凉凉波水簟长　翠鬟双倚醉醉倚双鬟翠香枕印红妆妆红印枕香
　　又【回纹】
　　玉珰揺素腰如束束如腰素揺珰玉宜更醉春期期春醉更宜　绣鸳闲永昼昼永闲鸳绣归念不曾稀稀曾不念归
　　又
　　天台不是登长道浑如弱水烟波渺楼上指归程春风无限情　石桥书不到雁阵横空杳愁绪比遥峰依依千万重
　　清平乐
　　秋凉破暑暑气迟迟去最喜连日风和雨断送凉生庭户　晚来灯火回廊有人新酒初尝且喜薄衾围暖却愁秋月如霜
　　又
　　风休雨罢三五春寒夜翠额重帘何妨下一炷非兰非麝　红莲开满吴宫华灯小试房栊客里愁须强遣从来我軰情钟
　　又
　　一春老病空过春光永药鼎煎炉朝暮景只是毉方药性　经旬日色云遮山髙寒透牕纱常恨檐头倾雨犹能枕上看花
　　又
　　赵家燕燕宜在昭阳殿春入馆娃深宫宴秀色从来未见　浅嚬轻笑都宜临风好是腰肢今夜松江归路月明愁满清辉
　　又
　　春前别后常是双眉皱生怕莺声催残漏梦破闲衾堆綉　又还玉露金风秋声先到房栊川上不传尺素云间犹望飞鸿
　　又
　　去年春破强半途中过日日蓬窗眠了坐饱聼吴音楚些　今年犹在天涯客情触处思家栁陌依然梧院竹疎特地桃花
　　又
　　别来春半触目愁肠断砌下落梅如雪乱拂了一身还满　雁来音信无慿路遥归梦难成离恨恰如春草更行更逺还生
　　防绛唇
　　怯雨羞云翠鬟初按檀槽就赏心时常劝花间酒慢撚轻拢怨感随纎手胡沙奏几行红袖都道谁家有
　　又【奉防西湖探梅】
　　不厌频来探梅选胜湖山里瑶林琼蘂真是防方外玉殿珠楼不并人间世何妨醉都无寒意满坐唯和气
　　又
　　有个庵儿做来不大元非小阳光常照坐卧谁知道炼得丹砂不是人间灶冲和妙鹤鸣猿啸一任西风老
　　又
　　秋雨弥空冷侵窓户琴书润四檐成韵孤坐无人问壮志销沉喜入清闲运常安分炷烟飘尽更拨余香烬
　　又
　　惨惨春隂畵桡寒漾梅风去冷风吹度愁入淮山路歌扇归期只恐春城暮人何处栁汀烟渚聼尽蓬雨
　　又
　　昏旦交时个中已有甘香味咽同真液便觉温温地八一髙蟠光动重楼外但留意自然和气香满昆仑水
　　又
　　一气冲融浩然识取生縁处敛归灵府便作真鈆柱九任归行处龙先虎山头雨散成清露玛瑙生元圃
　　又
　　石洞清寒栁烟吹散松风静日华光映翠水环云径道境多闲不似人间景谈清净道师謌咏花转云房影
　　又
　　晚日浓隂冷云遮断山无数雁飞筝柱都向愁边去帘影沉沉一缕芳香度深庭户且寻懽聚雪意还成雨



　　松隠集巻四十
