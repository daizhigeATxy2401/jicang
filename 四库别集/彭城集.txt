　　钦定四库全书　　　　　集部三
　　彭城集　　　　　　　　别集类二【宋】
　　提要
　　【臣】等谨案彭城集四十巻宋刘攽撰攽字贡父号公非与兄敞同登庆厯六年进士第官至中书舍人事迹具宋史本传称攽未冠通五经博览羣书沈作喆寓简亦曰国朝六经之学自贾文元倡之而原父兄弟为最髙司马光修资治通鉴自辟所属极天下之选而任史记前后汉书者攽也其知兖亳二州以不能奉行新法黜监衡州盐仓哲宗初起知襄州入为秘书少监钱勰草制极称其词艺其后以直龙图阁出知蔡州孙觉胡宗愈苏轼范百禄交荐之言攽博记能文章政事侔古循吏身兼数器守道不回乃召拜中书舍人苏轼草制称其能读典坟邱索之书习知汉魏晋唐之故其殁也曽巩祭文有曰彊学博敏超絶一世肇自载籍孔墨百氏太史所録俚闻野记延及荒外阴阳鬼神细大万殊一载以身下至律令老吏所疑故事旧章盈廷不知有问于子归如得师直贯傍穿水决矢飞一时书林众俊并驰满堂贤豪视子麈挥云云葢一时廷评士论莫不共推即朱子于元祐诸人自洛党以外多所不满而语録云贡父文字工于摹仿学公羊仪礼亦复称之岂非攽学问博洽词章奥雅有不可遏抑者乎史载所着诸书有文集五十巻五代春秋十五巻内传国语二十巻经史新义七巻东汉刋误四巻诗话二巻汉官仪三巻芍药谱三巻今所存者自诗话以外惟东汉刋误散附北监本后汉书中未见孤行之本芍药谱亦仅而不亡文集则宋史艺文志文献通考俱作六十巻明文渊阁书目有彭城集十五册不列巻数今所传三刘文集仅有公非集一巻凡诗四首文二十三篇葢掇拾于散佚之余多所阙漏即宋文鉴所选者且不尽载其他可知至以刘顔之辅弼召对序误属之攽舛缪尤属显然珠不足据今检永乐大典所载篇章尚富葢即据彭城集收入谨掇拾排比厘为四十巻较之原书所少不过十之一二与新编其兄敞公是集钜制鸿裁旧观几复在北宋诸家中可谓超轶二孔而凭陵两宋者矣乾隆四十九年十月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀



　　钦定四库全书
　　彭城集巻一
　　宋　刘攽　撰
　　赋
　　鸿庆宫三圣殿赋【并序　案此赋见宋文与永乐大典原本互有差讹今校改】臣防见陛下追述祖考崇奉明祀新作三圣殿以昭孝明功于天下臣以文学中第太常试官秘书目覩盛事不敢以鄙薄自绌辄作古赋一篇以歌咏盛徳昔灵光景福之作世称其美丽然其所谓壮大不出雕刻画缋文彩之煌煌而已又盛道工人之巧民力之众材木之多金玉之伟臣以谓王者有作则必智者献其巧壮者输其力山林不敢爱其材府库之聚皆所供亿也是物理之常不足以夸大臣愚窃陋之若夫天命废兴之际圣王授受之符非敏智通达未有能究知其始终者固难为寡见浅闻者道也臣窃大之是以畧所陋而张所大不敢仰希风人雅颂之列庶几有其志云尔
　　盖上帝之所以选建明圣命以天位者乃所以享徳而报功焉未有徳盛于前功播于后而其子孙寂寥千载无声者也贤哲所谈六籍之云徳莫着于有虞功莫隆于五臣禹平水土夏姒以家司徒后稷是教是食肇商兴周厯载数百臯陶大理五刑以明于其苖裔乃兴于唐若夫董淳耀以攸司奏庶民之鲜食焚山烈泽害服妖息鸟兽咸若草木允殖固伯益之力焉天报以位俾秦周继于其子孙诬祖不绍去火即水叛礼尚刑法以惨急然犹并六国一天下而不知变于初二世以毙非天不相朕虞之后乃其否徳得罪于祖而断弃也惟伯益之功未报是以大命复集于赵氏焉五代丧徳九土分裂海水横流民用垫溺鸟兽昌炽黔首失职滔滔惑惑葢若洪流之未辟于是太祖乘火而帝继益之功天胙吉土曰惟商丘是为星火大辰之居亦曰明堂布政之由出潜离隠或跃在渊以有九有百度正焉削祸戡乱出民涂炭风挥日舒天地正观荆燕吴蜀楚越梁冀慑威懐仁奔走失气崛强者执服柔从者加赐太宗承之真宗成之登封降禅矢直砥平巍巍乎邈三五而俦俪彼汉魏之琐琐曽何比京夫伯益始掌火而底绩茂宋以火帝兴于火墟天之报施岂不昭昭可推而类也哉且夫积功以凝命而创业因物以胙土由土以建号乐以反初礼不忘其本是故作于原庙建之别都三圣鼎列大厦以居以答景贶以昭成功俾子孙知厥所由亿兆仰徳而不穷也厥后烈风云雨电雷震曜儆戒于下滥炎流烧天子怵于大异反已正徳伏念七年乃其有得曰天以徳训予而以威震予依类托谕予敢不信夫政不变不足以日新礼不修不足以化民天之示人若曰政礼之敝虽祖宗之为犹当勿惮乎改更于是诏三事饬九卿和布揆于旧政载损载益以承天诫以举圣职夫既天行而日白矣乃复閟宫奬夫神衷三后在天对越上穹经之营之不日成之闳伟竒丽所以使宫寝之勿逾也清闲窅密又鬼神之所都也絜百围而置楹兮度千仞以架栋择一木于万章兮顾余羡者犹众般倕人之俦献巧而林立兮莫不心竞而贾用亘长廓其如城兮辟重门其似洞栾栱粲其如星兮侏儒屹其承重如翚斯飞如鸟斯革兮诚可栗其将动阖隂房之密静兮虽六月其必寒辟阳荣之敞丽兮葢中夜而已旦渉广除而径上兮每百尽而一级歴青珉之莹滑兮曽不得而侧立顾风雨之在下兮足以避夫燥湿良非人力之所为兮宜鬼神之攸集于是使夫设色之工后素之巧想像形容图写必效夫其龙顔日角天质之颙昂兮臣乃今知真人之异表于是驾銮辂登玉虬千乘万骑云动而景附兮想平生之豫游旂常缤纷以赩翕兮钟鼓轩轰箫管发而啁啾杂鱼龙之竒技兮蜿蜒曼延于道周百神纷而并迎兮出阊阖而御夫龙舟尔乃川后静波屏翳息风舳舻相衔若复道之延属兮亘千里而相通百工备官而夙设兮棹夫讙呼而奏功惟吉行之五十兮余日力而靡穷既届既止威仪若初以幸夫夀宫乃即前楹以修祀事威神如在望之可畏殚金玉以备用罄飞潜以荐味帷帐筦簟之安肆几杖笔硏之储偫靡一物之葢阙兮所以广孝思而尽心志也守臣侍祠罔不肹饰既事而旋閟而莫觌列仙之儒偓佺之伦迎神颂只于其侧若夫祝融重黎相土阏伯固已喜动乎魄情见乎色防清跸而睎盛徳也巍巍大哉不可得而记巳且夫天命之不忘人主之大寳也祖宗之有继子孙之勿替也兹圣王所以正统垂业超商迈周防嗣锡羡贻厥孙谋使万有千歳得以晞风而承流也遂作颂曰
　　崇崇商丘大火主兮曰宋之兴道是配兮建邦设都以有九土兮有皇上帝明徳辅兮伯益之功邈不可忘兮三圣承承有烈光兮奕奕寝庙神翺翔兮胥千万年尚无疆兮
　　葺所居赋【并序】
　　治平三年秋京师大雨涌水出民舍多垫壊者予所居独完整无恙及止加葺其垣墙因为小赋
　　赜至理之茫昧兮同寓形于一区任所遇之则然兮夫孰贤而孰愚彼每正而或祸兮亦用拙而自如虽背阪而向隍兮将愈乎广厦之宴居嵗荒落之淫兮涌虽出而为灾汩波流之罔极兮浩潺湲而无涯栋梁圯而弗支兮堂坛荡而为溪何昔日之髙明兮今直委而污泥彼携持之与抱负兮或耄耋之与孩婴念独不保其阖庐兮亦有朱户之亡其闬闳将鬼瞰之使然兮固天理平其不平也愧予居之僻陋兮岂择处而淹留四邻耸而逋逃兮恨众人之我尤福莫大于无过兮顾舍此其何求葺垣墙而圬墁兮其托喻以监予曰全生之近道兮念无厌其所居云尔
　　写忧赋
　　悲四序之骤失兮哀逝者之不复春与秋其几何兮霜与露其俱续稚呱呱而既食兮墓积草而已宿追音声而在耳兮悼容色而记目愿一见而无期兮情可杀而逾毒徴图书于疑似兮索梦魂于因想虽可得其髣髴兮嗟暂觏而复往盻黄鹄之怨别兮余犹防其单飞雉朝雊而泄泄兮牧犊子感而陈诗心郁悒而怊怅兮何使予懐之不夷昔闻道于贤者兮虽忘而未信谓生为劳役兮谓死为归人今吾百忧之丛中兮既积月而累辰何重负之如是兮愿脱去而奚因彼防然而无知兮独甘寝于巨室天地覆坠之不闻兮谅絶世而愉逸伊圣言之可徴兮悼吾学之不竞不窒隙于未兆兮顾饮药而加病遂迷途而不反兮非智士之能竟排多虑而去妄兮引至理而自镜虽既往之不追兮庶来今之能定
　　不寐赋
　　忳郁悒其冯中兮何鉴寐其弗夷方永夜之未艾兮廓静处而长思悼既往之弗及兮慨来今之曷知绪将絶而复续兮精发越而淫移倐四海其再抚兮冺万期乎须叟武胜殷而归周兮天保定其千亿叔旦兼乎三王兮仰勤思而有获孔潜精于好学兮致愤懑于无益乐好善而用鲁兮孟见喜乎顔色仁弗遇于卫顷兮愿奋飞而不得繄视氛而见祥兮献肇谋乎虞虢彼逺虑之与近思兮智与愚皆从其职良民生之多艰兮嗟以心为形役君子有不安其命兮小民有不度其力非蚊虻之噆肤兮曽内懐于大棘惟昔梦之蘧蘧兮既怅然而独寤亮伐柯之不逺兮何内韄而罙固睎圣人之大觉兮緜万世而不遇幸曲肱而自怡兮度无迷于初度
　　鬭蚁赋
　　邈干覆而坤载兮固悠逺而无极丛万族于厥中兮既生生而息息虽至大之可倪兮犹至精之可识谅擅已而自用兮羌是非之増积嗟子驹兮何为諡公字小兮纷纷而离离好恶利害之发兮谁其尸之慿怒积怨兮交战而在斯何矜很之若是兮怙恃凌弱之不移欲一究其端而不得兮聊索数而推之夫其列壤分国穴垤重袭硕鼠之所不容兮蜉蝣不可以径入岂天壤之偪隘兮曽分土之汲汲化饭以为子兮祝腐以为民其生孔易兮其众实殷夫其子孙千亿兮固鲜爱而靡亲又岂有珠玉皮币兮肇乎祸乱之因若是则鬭其可已羣嬉散游足以已矣夺防篡寡何足美矣岂树之君而患乱甫起抑天之有时兮故将而不能自止也嗟子兮汝独何诛观世之有鬬兮曽何足以尔殊饕他人之有兮慊已之无妄刦于无用兮矜多于有余一已之不保兮顾有志于九区夫岂无大人之旁观兮諡之陋而名之愚也呜呼
　　秋懐赋
　　世量力以为智兮孰不自师其成心不强短以被修兮亦各济其所任葢周任之明清兮予尝服于徳音性专直其似愚兮遂底滞而废沈惟古人有不遇兮亦奚慨于斯今昔既冠而从仕兮冀陈力而帅职何日月之不淹兮亹亹至乎不惑世与我岂其异衷兮増余懐之黙黙数废日而倍参兮愿自竭而安得将奔而及事兮愧初心而变色譬游者之无术兮念愈躁而愈没荷众贤之并容兮曽介善之不遗辱兴亷之末举兮遂以造夫攸司君之门不可以径入兮既待诏而厯时惟褊心之狷狭兮曽绳墨其自持诚诡遇其犹获兮虽得兽而耻之信天命之有在兮非知勇其孰勿疑时既秋而凉风兮草木落而变衰日月丽于西厢兮蟋蟀迅而鸣悲阅四序之代谢兮既逝者之如斯悼我心之弗获兮起惆怅而称诗
　　射豹赋
　　悲抗独之难立兮何有用之必害不信孚于弗争兮虽忘懐其获罪齿恒足以自保兮而陨夺于多辈彼南山之珍兽喻变化于君子或隠雾而不食亦胥疏而视履猛毅资于天成文彩蔚乎自已伊麋鹿之强圉与麏麚之儗儗虽腾趠其不羁固指掌之所昧何众吠之防防兮羌朋很而曹戾竞张目而涎吻兮众遮道而觑伺谅勇怯之不敌兮非乃心之攸畏忽机辟之潜发兮遂解脰而丧精爪牙曽不得而少用兮贻猃猲之成名吾固知夫皮毛之为患兮而党与之足惩嗟物类之相召兮必机数之潜用非明哲之周万兮未有不隳于众故曰刳心去智万人不谋和光同尘乃与道俱彼形谍而成光与饰慧以矜愚材愈大而増累虽防末而可图
　　崆峒山赋【并序】
　　临汝西有崆峒山其下即广成泽按庄子黄帝闻广成子居于崆峒之上故往见之庄子虽多寓言无实然此崆峒广成适皆同处意其真有所谓广成子者也又大隗居具茨之山黄帝至襄城之野而迷皆与崆峒相近事未必皆虚也予因作崆峒山赋
　　驰平原之旷旷兮登隐弅之髙丘林蓁蓁而云茂兮树参天以相缪鸟哀矜而思侣兮兽衔草而羣逰即崆峒之旧址兮访成子之所留乌乎服天下之为至美兮夫岂知圣人之绪余独修身为妙本兮窈静黙以虚何轩辕之徇齐兮而犹特室白茅三月而闲居顺下风而稽首兮曽南面而晏如彼非至人不能以下人兮信崇高之叵娱谓庄生之寓言兮羌林麓其未改瞻具茨之髣髴兮知大隗之所在尝迷道于襄野兮七圣偕而无悔得要道于牧马兮称天师于再拜悲世俗之狭隘兮疑至言于否躗航汚渎之浅狭兮僣瀛海之浮汇守穾奥之荧烛兮昧白日之辉晒追古人之不可及兮独临风而悲慨彼六相之辅治兮曷四海而弗宁名百物而垂衣裳兮云门用而告成尚纡思于荒泽兮勉闻道于长生岂在野之不可蔽兮固前修之所营眇抽思而成章兮庶来今而作程
　　棊赋
　　惟夫太朴之未判兮圆方浑而无际倐物生而有象兮乃置同而立异迨数起而滋生兮纷万彚而多事此奕棊之始置器也于是乎经纬纵横封畛逺迩包穹昊之度数兮极厚地之疆理局有上于方罫兮信宇宙之异此念巧歴所不能究兮兹古今所以心而不已也咨白黒之相反兮譬寒暑之进退宁我盈而彼虚兮况生杀之与成败智诈殽然而并用兮莫不矜多而务大有一言可以行之者兮惟见几而得先众蚩蚩而我随兮乃収功于万全伊昧者之弗察兮虽服膺而拳拳暨应变而赴敌兮常操末而寘颠或败形已兆力鬬未悟忽焉颠仆兮乃悔其辨之晩暮与覆车以同轨兮孰若易辙而遵路或狃快小利死生契阔虽得隽于锱铢兮而外势其已夺或决机两阵间不容思彼多算其泰然兮既先据于便地谓戡敌而致果兮顾自戕而陨毙论兹艺之防眇兮奄众技而首出语之有道兮用之有术诚巧拙其天予兮莫可得而齐一贵不能得之于贱兮义况老耆而不屈太上贵徳服不以力审布置以隂阳兮谨裁度于绳墨故撄之者无抗诈之者必北其次狙诈诡为奋其秘算或见易而守难兮或取近而先逺虽侥幸而全胜兮亦蹉跌而事反靡精心而极意兮每随手而应疾贪彼虚之可乗兮忘已力之未实窃冀幸于弗觌兮故虽获而逾失何度量之相越兮乃倍蓰而十百甘受责而无辞兮虽三五而不敌或腾口而携诈兮或匿智而叵测或同行而习熟兮或旁观而少得或乗势而亟捷兮或衒利而加惑故每譬于用兵兮擅庙畧于筹画必知已而知彼兮保常胜而有获
　　诋风穴赋
　　背崧右洛兮维汝泱泱左界韩郑兮前闗鲁阳陵丘曼延兮土膏脉良生植遂茂兮厥夭且长咨飘风兮胡很而狂乗冬肆威兮怒号以常通昼亘夕兮日月夺光宇宙昏惑兮颠倒黄折枝排根兮松桂毁伤冲空动楗兮披户登堂兽亡其曹兮鸿鹄失翔问谁尸之兮底此不祥曰兹穴之诡异兮窃神之机幽崄穷竒兮狭中不夷鼓舞蜚亷兮招揺南箕平居无事兮淫乐而尔为歴九州而遐观兮孰乐土其若此独蛮夷之僻陋兮乃自古记之矣邈炎州之荒忽兮汩大海其千里上雾下潦兮垫隘瘴疠魑魅羣逰兮乐人之死蓄为风兮防毒疵疠扶涛驾山兮舟航麋毁歴日旋时兮然后得已西极旷荡兮隂碛无垠流沙不波兮瀚海无泉五谷不生兮蓬棘蓁蓁热风之来兮天地翳昏触肥为痏兮四肢若燔亦幸有老駞之先知兮呜呼而告言归命野兽兮厪焉得存彼鬼方之幽昧兮固宜以然慨中土之与邻兮不僻不偏胡穴神之忍兮固蔽以顽用夏变夷兮至于髦蛮外百里而不同兮兹邑独为匪民帝之高居兮临照在下虎豹服仁兮九阍莫阻巫咸上愬兮帝命斯许巨灵夸娥兮干其絶膂抜山投石兮北海之渚大野夷爽兮八风攸叙号令专一兮莫予或侮防常圣时兮维民所取穴神虽悔兮夫孰闵汝
　　彭城集巻一
　　钦定四库全书
　　彭城集巻二
　　宋　刘攽　撰
　　赋【案攽序公是集以律赋列之外集今畧仿其意故以律赋列第二巻】
　　臯陶戒舜在知人赋
　　惟舜徳所以大圣非自为其与人而同者盖择善而从之执两竭而用其中志存乐取见一行而莫之御众岂遐遗缅思古人实惟虞氏审万物之备我体至人之无已盖夫虑善以动则自用者小焉与人同功而任事者贵矣察言好问但见其闻斯行之明目达聪孰有夫怨乎不以若乃耕稼以力陶渔是亲试诸难而兴事纳于麓以明民然后讴歌之所属厯数之暨身曷注措之天若奚持循之日新夫何为哉徒正面而防已弗可及巳常稽众以从人且夫羣于人者物莫能离同于善者徳有常主故我总万彚以兼载人自一言而泛取克协于帝是以谓之重华尚论其人斯弗忘于稽古譬夫山岳之高也其积以细江海之大也其受以虚盖与其足巳而弗及夫孰若忘懐而有余求福不回顾明徳之若此乐告以道靡寸长之失于然则一心之所谋其智也浅一力之所济其功也鲜故道莫贵于因众以宁徳莫大乎与人为善不然者安得侧微在下九男顺而服从登庸受终五臣与而丕显大矣哉不震不盈不伐不矜肆昊天之眷命实亿姓之与能是以姒氏承风闻昌言而亟拜子渊希徳聆介善而服膺世之人行巳也专改过而吝以出众兮为可任以逊志兮为必信然后知善与人同巍巍乎其斯以为舜
　　五星同色赋
　　徳配淳古祥开上天五星之色同矣四海之民晏然验以玑衡察齐辉于七政偃夫金革啓昌运于千年觌干文俯稽皇国伊天事之常象何圣人之合徳时也懐柔乎穷髪之北服叛乎流沙之域人迹所及万防于焉太宁和气致祥五纬由之齐色观夫寥寥太清垂文降精灵台考象而有旧保章啓占而可明逺而望焉若连珠之并彩陈其数也告緜区之偃兵且夫仁义修则金木为之兴祥礼智用则水火由之凝祐羞五事者莫若信载四象者莫如土倬彼如明粲然物覩候其色兮若一问其名兮有五克明克类喻王道之无偏不缩不盈状君徳之周普是以海内蒙福羣生大同鞬櫜之令丕显稼穑之事从隆岂特候于建星当太初之定厯聚于东井告汉祖之成功非皇求于列星惟星依于帝者非星私于我皇惟皇化于天下赫赫垂象巍巍纯嘏察其轨道黎民仰首以观乎彼交光畴人推防而知也甚矣哉天之鉴人也明于视徳之逆祥也防于馨何精祲之晢晢顾神化之冥冥彼以非烟纪轮囷于云瑞占于半月验光华于景星语象则幽微推数则疎逺岂若考五精之同色知七兵之尽偃方将升中而告成功视大道之来反
　　不愧屋漏赋【以君子慎防心无所媿为韵】
　　噫治身莫若慎独求仁在乎表微故屋漏之不媿则君子其庶几诚而明之虽户白之甚迩礼无违者岂顔厚以防讥考垂训于前经达嘉猷于戴记谓夫仁也非颠沛之可舍道也非须臾之能离故中庸之为善欲内外之同致然而十目所视惟愚夫知其不欺一室之闲独至人可以无媿斯盖择善图逺闭邪虑深非曰鬼神之处俨如师保之临仰瞻西北之隅曽微物覩内省光明之徳罔憾余心且夫资之深者处之安为之难者行之慎故不为显晦以殊节出处而易信达黄中之理常只若以存诚念阳厌之方岂儳焉而终吝众谓之微以其弗见世谓之隠以其弗闻蹈先觉而秉哲无慙徳而集勲迩之足以治下逺焉可以事君谨尔燕居自获申申之乐仰夫匪隠罔贻负负之文向若识谢邻几仁亡由已昧知非乎伯玉违好学于顔子则虽志深媚奥宁足逭于多慙名或升堂亦深虞于可耻是知观大者莫若小责有者始于无则善恶不能以理夺贤愚不可以智诬美子思之著书诚为治本稽衞后之兴刺彼实迷途异哉阃奥之间寻墨之所犹内深乎戒惕而外齐其居处则夫朝廷乡党之中复何虞乎失步
　　雕虫小技壮夫不为赋
　　古人之赋词约而防畅今人之赋理弱而文壮原屈宋而弥漫下卿云而流宕岂所谓言胜则道微华盛而实丧者哉观夫纬白经绿叩商命宫以富艶而为主以浏亮而为工家自以为防二南之域人自以为得三代之风差之毫厘譬无异于畵虎得其糟粕殆有甚于雕虫亦犹乐府之有郑卫女工之有纨绮悦目顺意荡心骇耳里人咏叹其繁声妇女咨嗟其絶技亦何足荐之宗庙献之君子哉若乃托兴禽鸟致情刍荛上则恢张乎宫室下则吟咏其笙箫且子虚大人之文无益于讽谏灵光景福之作不出乎斵雕故白玉不毁珪璋安取六义不散体物何有夫残朴为器者匠氏之罪判诗为赋者词人之咎亦奚足以计得失辨能否也是以子云以无益而自悔枚臯以类得而诋諆故曰童子之功壮夫不为且使孔氏用赋仲尼删诗则贾谊升堂而不让相如入室而不辞然无益于王道终见谴于圣师岂非君子务其广大世人竞乎微小故为学者众好真者少非龙变乎诗书之林曷蝉蜕乎尘埃之表必若明敦厚之术闲滛丽之涂言合必乎雅颂道必通乎典谟亦可谓登高能赋宜为天子大夫
　　敌弓赋
　　昔桃弧棘矢成周所以服荆楚楛箭石弩明王所以来东夷伊敌弓之在御亦厥贡之同归想夫极北穷髪千里无草杀气之门回复植物于焉凋槁风霜凛乎无期氷霰积而皓皓非刚强不能以自存故有生而必老粤有乔枚是惟阳干托岩谷而挺本擢云霓而上冠理坚厚而密致根盘深而交贯鹰隼晨击于其傍罴虎暮啸于其畔伊猛毅之攸司虽采择而可惮尔乃落以斤斧附其胶漆弭切象以洁白箫餙桦而柄郁错良金于拊中缋鹿斯之殊质岂既弛而不张谅有直而必屈乏茧丝之为絙乃裂革而加袠虽朴质而可喜得汉巧之十一矧夫俗本射猎士习纵送骋良骥而夸勇腰菆矢而备用驰突乎荆棘之林蔺轹乎防兕之众择肉而后发先得而命中皮毛为之寝处滋味得以众共莫不兴利而除害便已而自奉也岂比夫繁弱之为分器大屈之为宴好顔高之坚和氏之寳载厥美于史册厯千古而擅巧亮万俗之异便吾安得较美而定客好有系而称曰懐柔以礼羁縻以徳逺人是以来宾大弓为其贡职向使威武不竞乎金革文告不行乎邦域是弓也足资乎凶器彼人也孰匪其敌国




　　彭城集巻二
　　钦定四库全书
　　彭城集巻三
　　宋　刘攽　撰
　　五言古诗
　　拟古六首
　　南辕适郢都日与冥山背重生与徇名夙昔不相待藜羮采薇蕨芰制兰为佩游乐天地间安知一身外麒麟鬭大荒日食星见沬夷齐饿西山咨嗟尔胡罪
　　泽陂生芙蕖映此蒲与荷彼美不可逄忧心涕滂沲行乐在及时株林起酣歌欢宴未渠央国门拥干戈巫臣视不悟室家婴祸罗谋已既不忠孰能为君多
　　赵王飞龙驾翺翔羾天关尘土暂反顾金玉髙如山自喻固适志超遥亡愧顔安知马服子军破不得还前亡四十万后复围邯郸虚盈固天理循环乃无端觉寐已不殊何况百岁间嗟嗟道傍子万金非所安
　　秦昭登西山慕与火帝游頽林刋乔木诏世为博筹富贵良未厌夸谩岂知尤投诟苍苍楚灵轻九州涂穷干谿旁众防不可留徘徊饿山泽觉失涓人畴新王固有命玉衣被累囚
　　嵯峨三神山浩荡仙圣游金台冠絶景玉果垂千秋龙伯日已侵巨鼇幸无忧波涛各一隅但见云气浮跂予望可及隠约清浅流大帆交问津长风辄回舟不怨道路邅所悲到无由世主自甘心仙者非有求
　　老莱隠穷楚因与时世隔暮归怪车辙夜起避山泽若人不可见况肯低顔色安知丛台下一旦三千客西邉竟不还嗟哉少良画
　　读黄寺丞十月十三日寄原甫诗因同作
　　寒日流短明凉风起秋色嗷嗷鴈晨翔悄悄蛩夜织节物悲旅人天地亦行客心事已如翁但知头未白黄公青云气畴昔振六翮成纪独不侯长沙尝逺谪卖青门外种豆南山侧浩歌写穷愁我预闻损益外事来无涯开口笑不得惟当林下游相存度阡陌
　　续董子温咏陶潜诗八首
　　佳鱼乐潜深智鸟不逺飞逹人避形役逝与风波辞逍遥彭泽下聊然三迳资
　　好酒岂恡情读书不求解天真任自我淳白忘机械鼎鼎世上名百年竟何赖
　　嘉树每交防时鸟初变声欣然环堵居自觉轩冕轻予亦葛天民千岁同此情
　　马队待贤士久知喧且卑周生自晩悟徂谢仍响随岂若田亩间尊酒时赋诗
　　时命昔大缪贤杰同隠沦陶公晋卿族晩节耻屈身躬耕抱羸疾嗟哉畎亩勤
　　道术既分裂人人得其偏丹青照千载始觉真检全尔时扬仁风到今犹栗然
　　贵生未必全徇名良自贼区中共兹患形影相与惑神释乃超然道真于此得
　　篮舆适山野葛巾傲宾客既无轩冕拘讵可形骸索富贵能畏人千秋但慙色
　　偶作
　　时命有通塞百龄皆谓然流行自非我底滞亦在天人知信百龄隂定不可迁苟云有所系朝旦犹亿年天地无穷期百龄未为緜朝旦不可期人事皆具前所以贤达人放心无所县万涂以一究防理宁复偏六月淮水深南风阻归船客行厌滞淫亲朋限长川至言莫与闻达理谁为诠无以谢羁愁聊作言命篇
　　效白公诗
　　不得起厌心厌便住不得不得作恋想恋即去不适厌生憎疾业对面为怨贼恋结贪着因转脚落沈惑上士体自然知慧金刚力中人勤埽除补阙塞瑕隙行莫到门返饥莫看人食欲验齐死生且觑居官职
　　黙坐念逰者身存至头白起行观病者身健有余力出门视劳者身闲免事役入乡阅贫者身足饱衣食寓形天地间幸已不失职奈何不自休汲汲复戚戚大鹏弥九区转动恐偪窄鹪鹩巢一枝随意翻羽翼驰光无停留驷马方过隙君看北邙山贵贱一真宅
　　效韦苏州古调诗
　　于人无旧新相见常为欢本不作崖岸中亦非断刓宾僚自了事县邑无旷官岂惟竞勉力退亦絶间言观者以为稀不自知其然吾闻西方説夙世常有缘将此防中人厚徳无讐怨文人讳异术且以儒事论孔圣不可及孟氏固所尊轲云创业易成功则在天乃知古今士无有能与贤达人同众人不肯妄自专
　　古意
　　牛刀割雏鸡未足为深耻奈何狐父戈资以斸牛矢鲁人称家丘防计当而已郢匠不挥斤其质久已死秉心若松柏洁志如雪霜松柏摧为薪雪霜晞春阳乃知丈夫勇万物无以方赐兮不受命枨也安得刚
　　杂诗
　　重生世所同徇利良独愚嗟彼纬萧子安事千金珠沈身九重渊脱死骊龙胡得失觉寐间危哉悲矣夫九方焉知祥梱也终奚如虽同国君仓乃在渠公衢馁也命使然顔原亦多娱
　　荆山有奇璞贵乃和氏俦连城讵云多一视以为优擕挈向都市光彩倾天球虽无指瑕累顾得千金售惊诧遽自反闭匿成千秋岂忘待时意欲往仍迟留凡目陋至宝后生异前修苍蝇矧多变珉石仍先收万一人我欺永为神物羞
　　樊迟请学稼尼父已深愠安知连城守酤殿最问周公无彝酒用是垂大训愿得烹羊耕织始安分龙伯钓鼇时连六方自快事缘贪饵起上帝独何罪土疆日侵削形躯仍杀才余数十丈尚足令人骇寄言诤毕人努力事机械何当大荒野与尔竞行迈
　　齐有梁丘据晋有乐王鲋据能爱晏婴鲋欲残叔誉二臣嬖两朝事君为悦豫景有尚贤志据逆以为助平失宥善心鲋乃速其去母以据为贤易地则同趣丈夫处世间必有遇不遇岂无觉者乎正色君亦悟区区嬖幸徒何忍就朋附
　　伯夷饿首阳太公封营丘同时海滨人将老归西周世故莽难量后王异前修徒让千乘邦不如畜隂谋良知命分然何怨复何尤尘埃采薇诗益使夸者羞自兹奸雄人日日希公侯
　　虚舟适谁迕飘瓦殊暂然忮心自无怨岂必絶世贤握火欲提人唾空不至天一心抱区区万事长可怜佚女处瑶台丰肌艳皎皎端令鸩为媒告我以不好犹豫令人悲自悔辩不早如何问雄鸠佻巧岂可道野人构茅茨栎柱樗作栋不意豫章材一时同见送拓手百尺长连轸万钧重斤斧欲安施弃置因无用本是絶世姿胡为与众共
　　臧孙被恶名鲁侯失其位轩冕非不尊家富马千驷不用子家羁而弃栁下惠末仪谅何为矧论仁与智窃位良足羞乃复为君諡
　　杂兴
　　阿嫫年八十睢盱事妆饰仍夸少年日自谓美无敌与子不同时寥落复异域人事虽万殊近者犹可测頽顔与白头何日好顔色
　　读李某诗【案题为读李某诗而诗止叙李某之事疑有脱误】
　　李某崆峒人生长西北蕃赤鬓如猬毛仅能为汉言筋力勇自负马上带两鞬作贼十数年身有百刃痕泳河不用舟羊革随轻轩危厄辄自脱天幸尚得存过壮忽自悔翻然归汉恩徙家汾水阳百口蒙轻温拜官随立功俄列上閤门封侯未可量专城谁复论已见狄将军堂堂枢府尊由来功名际雕鹗胜皇鹓富贵百恶除讵问钳黥髠岂与诗书士履防不敢奔终身蹈薄氷众口犹喧喧
　　王四十处见舅氏所录外祖与日本国僧诗并此僧诗书作五言
　　沧波浩无涯泱漭际朝日安知鲛鱼渊而有邑居室便风送来颿夙昔多人物始信天地间见闻岂云悉惆怅蓬莱説胡为浪自黜夷倭与侏离九译迷彷佛书问顾已同纸墨存落笔俛仰六十年举指不任屈好事见君家闻诗初未失杜邺富小学平通知祖述鄙老独何能执书防涕出
　　偶题
　　旦出辄暮归终年长役役自顾若有营谁言了无益少小不如人老大转衰僻昏忘复相仍十事不一忆劳心非所长但觉安坐食使我忍媿羞不如学劳力劳力当自耕自耕还自织百亩为已忧虽忧乃易释
　　喜雨和任判官奉呈太守【原注先是司天台上四月朔日食及是大两不见】
　　愆阳厯冬序入春日光赤原野为之焦无复青青麦明廷防农功诏防懐愍恻谁能共此忧惟良二千石祷祠遍羣望百神潜率职迅雷出深渊密云防将夕应龙不无神女妭罪所极滂沲浃宇宙变化才瞬息矧兹颢穷意岂独垂沛泽尝听君平言以兹消薄蚀周宣成阳事往往在简籍不闻二美具介福逾万亿三农耒耜出自此丰黍稷使君凭熊轩劝耕驻阡陌上客歌吉祥清文缀环璧我岂击壤翁不能知帝力斐然遂成章聊用同悦怿
　　赠周员外鼎
　　束髪去乡里白首还旧丘曾无髙盖车顾为夸者羞岁晏东臯田躬耕方薄收知君近有道足以无外求次韵和王平甫赠张舍人【原注王时在城东佛舍读书将应举张与吕推官过之】
　　通物乐自任济时常后安戢翼思迅风腾鳞慕惊澜天书进廉良大罟纲目寛顷来中林士继踵青云端王侯经纬气锦绣罗肺肝念当五鼎食肯甘一瓢箪著书成揣摩脱劒横镆干孟明已焚舟廉颇方据鞍闭门谢尘轨釜鱼朝未飱竟完稽古力己使同学叹鳯池响鸣佩芸阁峩髙冠忘年义已深踵门情更欢纵谈剧流輠处画逾转丸广廷来风清落日微残凉泉为濯溉佳树聊盘桓长歌斓篇轴大盟粲珠盘宁为端木子矜此道旁观
　　闵两
　　山上田万顷江中水千里东流自弥漫旱苖日焦死惜哉不能救地势正如此云雷未兴潜蛟龙困泥滓昭回虽在天叹息真已矣
　　君子行
　　君子贵自然不为时俗观升车不广欬即席不变顔疾驱不駷辔髙张不急弹尘埃视流俗中立何可干顔生处陋巷求仁得所安箪食一瓢饮孔圣推其贤
　　雨中
　　丹桂更束薪白璧偿斗粟况兹风雨朝泥潦壊墙屋败灶方生鱼并日能薄粥始知箪瓢人陋巷夲自足宁见子桑诗若歌复若哭
　　游景灵宫
　　汉家祈年宫玉宇黄金堦回廊起层城髙阁横苍崖觚棱拂星斗广除霁尘霾清渠寒泉交盛夏凉风湝大云赤宇宙道途若燔柴幸兹清凉游复此朋友偕前殿朝众灵瑄玉兹禋柴顾予尘土姿进拜增栗斋扫庭有余洁酌水欣素懐并坐俯坚珉长吟翳髙槐丹青四壁尽权舆自轩娲千年羽化人志怪非齐谐始知慕神仙自顾轻形骸圣贤防吹吷寒暑一病痎学道赖逺复养生知有涯悟真觉理胜适志忘事乖伯阳推谷神庄叟称安排英风摩葢壤遗躅欣吾侪飞云肆冥鸿拘井嗤沈蛙虚心自兹得归去顔色佳
　　惠州丰湖
　　昔在葛稚川求为勾漏令丹砂颇易得罗浮聚仙圣穷荒非人情适已自无竞千歳若须叟斯人已辽夐忽闻惠州守修旧有佳政涨泉作丰湖百顷湛明镜芰荷争秀发鱼鸟恣潜泳新畴日已多耕者乐其盛髙斋面空阔写影穷绿净长啸来清风炎蒸亦无病勤忧本劭农爽豁赖怡性宁须学神仙岂必谢朝请明珠还合浦夙昔人相庆君有近郭田足继甘棠咏
　　柘湖
　　南海浮柘山尝试问水濵桑海变未久婉娈兹为神昔闻仇池穴上有牛女津物理宁可穷空惊舟檝人
　　东关山水
　　青霭望不极连峰如置关不知清溪水漾漾出其间孟夏江水深溪流正西还崕根乱石多防激声潺潺杂树色相映密竹不可删造幽覧众妙抚事清心顔洄洑自多鱼网罟罗前湾幽人闭上方缭迳才可攀畴昔新安江寤寐龙门山目击暂有遇絶胜犹班班客程非趋时淹泊宁所艰少留尽余兴更伴浮云闲
　　坐啸亭纳凉
　　长啸振林木半空鸾鹤声清风苹末来孤月海上生坐久物色改如有神仙迎
　　束刍
　　束刍食骐骥斗水活蛟龙辕下虽可哀泥蟠未必穷解骥就衢路借龙起雷风寥寥四海广去矣君安从
　　题常宁黄令洒然堂
　　叔度万顷陂清浊谁能料割鸡用牛刀吾亦寄一笑示我林下诗笔力勇奔峭故知才者心玩好必同调岑岑青玉竿千百壮非少清风扫埃尘日影金色照环墀发寒泉霜劒初脱鞘枕流不枕石俯仰穷听眺上堂梵呗声空寂总众妙兹亦忘言徒领理防其要翔禽竟来集狐猿逺相啸不作问鹏翁刻意湘累吊
　　十月一日
　　十月西北风肃肃天霜节物感人多客子心内伤心伤鬒髪变引领望故乡故乡多乔木丘垄生白杨柏叶自宜翠草根今已黄旦思归阳陂暮忆栖后冈况此佳辰朝都邑事有常平明重城开车马如飞翔贵贱同一丘蒿艾连石羊恸哭朔风悲一豁沉痛肠奈何守微禄局促限一方隳官固非孝捧檄固已狂黾俛聊自抑涕流浩沾裳
　　吹台
　　梁王游赏地乔木空白云无复歌吹响况乃麋鹿羣梵刹拟化出山河如绮分北望十二衢佳气正絪緼贤者而后乐固如孟轲云感此多逺懐因之濯尘纷闻君已先我携手皆能文置酒临沧流披牕遡南薫由来登此台寂寞谁独闻慷慨作歌诗怅然哀古人千载岂不辽忽如波沄沄适意正在饮无为惜酣醺
　　送欧阳永叔留守南都
　　白水帝旧里大火天明堂王都异丰镐原庙崇髙光毕命继三后商邑正四方保厘自古贵佥曰朝论昌前旌鸟隼旟左佩麒麟章阨途乱铙吹先路交壶浆风物盛山东令人忆游梁缅然严邹徒赋笔尝慨慷废池扫清冷旧苑开荒凉终留相如坐一伴鳬鴈翔
　　竹牀
　　炎光裂厚地江汉如燖汤闭戸乐甘寝婉娈在一牀问我何独尔爱此编竹光侧身照琬琰热手循雪霜有时万里梦倐往浮湖湘遂令傲轩冕弥日慵下堂昔闻负暄老意欲夸天王我亦悲世人触热趋道傍
　　南窻诗
　　习静觉自逸养恬遂忘俭始知一席安不比千乘忝微风触乔木清气袭珍簟心空物莫喧神超梦无检箪瓢敢望回弦歌欣与防彼哉晋楚富吾道安用慊
　　抱书南窻下日午天光亮隂隂夏木长翽翽巢禽鬯因之省疎慢亦喜就闲旷防帙寄忘懐曲肱从所尚临文今古抚事杂欢怅劳形竟何为有心得非妄释巻忽自娱收视己神放逺从华胥游却立钧天上万缘倐皆空至乐了无状悲哉俗学徒头白迷归向
　　登慈佛寺【原注宋大师造号宋芒儿者】
　　清溪浅褰裳嘉树大盈抱古寺向百年地幽景罙好连峰拱苍翠秋雨洗穷昊客至登髙楼西风动衰草雄豪昔未遇飰粥殆将老岂知风云期草昧及天造杖棰城下邑倾囷载金宝良知积困约固不慰枯槁铭勲久犹存余烈漫浩浩空余祗树园常此伊蒲祷阶除稍芜没梁栋乍倾倒顾览为徘徊物化那能道
　　筑室种树
　　筑室非我乡种树非我庐未尝三年淹劳力岂不虚逺嘉叔孙子去故情若初此意人不知嗟哉贤大夫
　　和王绚道赠髙七植竹
　　人言植物中唯竹类有徳虚心道所存外劲礼自饰风霜不改隂一何金玉色丘泽无变根还如古人直繁花岂无实所待鹓鸾食卑枝亦可栖不许鸱鸢息为君裁管籥于此谐金石为君度短长于此齐寻尺【原注律厯志十丈为引用竹为之】济川倚巨檝扶老杖轻防大厦莞簟安射侯弓矢力乃知天材美固待君子识饱闻昆仑秀盛説潇湘碧岂曰生不迁念当厚封植惟君傲声利心逺地更僻择交独此君开迳如三益清风共忘言明月为莫逆还当扫尘榻防待遗名客
　　涉伊水宿宝应寺
　　日夕车马烦路絶临清伊云光与水色极望相逶迤饮马清泠泉凉风吹人衣白石可厯数游鱼仍俯窥浅濑乍褰裳榜舟亦迟迟古木号乱蝉白鸟时独飞上方两髙阁向水双朱扉迢迢际烟霞安得青云梯暝投中峰宿四山凝夕霏钟鸣众禽寂孤灯明翠微
　　弹乌
　　夷羿射赤日霍然落天衢独成万世名皆曰摧九乌偪仄慨时俗臂射妨四禺谁能鶵间计校死与枯孰谓党频频莫黑相为徒何用知雌雄攫肉争讙呼控非百钧投丸匪明珠弃捐不俟时讵比墉隼诛矫翼似知机回空如改图但使庭戸清何必残尔躯念无网罗祸宁当怨除驱吾庐正深沈嘉木多桐梧萋萋映朝阳防待鸾鹓鶵
　　雪中退朝与诸同舍登秘阁
　　密雪晦空曲天作白玉京都城百万家漠漠浮云生束带听鸣鸡谒帝开承明脱身尘埃外自觉肌骨轻归从诸仙子笑语来蓬瀛仰望防府髙天禄郁峥嵘歩登云蜺表俯视朝日晴寒门杳无涯珠宫聨五城珍木皆后凋冥鸿亦同声还因阊阖风共此夷旷情
　　清涟阁
　　平湖侵危台天水相竸入萦回古屿间空阔众境集大邦屏东南开府记百十胜游虽日来面势忍遗葺能声绍岂弟敏政常暇给喜闻栋梁新甫见规模立横空藻丽构迥愁嶫岌居然心意防似匪人谋及草树亦增华神明非旧习青凝夕霏翠冷激回风湿去鸟指暝飞潜鳞视幽蛰达生贵夷旷外物辞妄执臯壤正欣然苍波仍可挹虽云吏隠最世复登贤急徒使棠树诗千秋意相袭
　　岁寒谷
　　髙松含悲风绿竹带凝雪碧落翻怒涛深崖堕寒月萧条非人境合沓隐城阙爽气露草木精神立毛髪初无隠居迹似为吾人发世事谁得捐相从理营窟
　　长松过千尺好余万丈材上有积雪翻下有清风来四时景常好六月冻不开何事吹燕律独令阳气回
　　过开元寺
　　晨霜耸乔木初日明广庭俯巢鸟鹊驯歩迳莓苔青即心百虑扰造境众独醒安禅到无闷看画匝已经梵音腾潮波幡影垂流星天花雨贝叶帝乐飘鸣铃胜缘此邂逅法界俱清泠世喧暂回首但觉尘冥冥
　　久旱
　　山城带嵩髙常候嵩髙云云兴似焚柴两注如翻盆田莱数百里下泽犹平原虽有耕凿勤不如霡霂恩哀此民生微所赖刍狗仁乃知丘陵外独有五岳尊今春苦淫霖宿麦才厪存过夏乃不雨穷秋气如燔象龙杳无艺巫皷空屡奔豆苗落为萁藜莠乘冬温黔首困粒食或有茹草根卖牛供租赋不忍闻此言此事亦神羞谁能叫其阍登髙望连峰正见朝烟昏















　　彭城集巻三
　　钦定四库全书
　　彭城集巻四
　　宋　刘攽　撰
　　五言古诗
　　寄题汉中三亭【原注时伯父守汉中】
　　梁山屏西南汉水相萦带古惟千骑居今亦一都防守邦多伟人按节森大斾治声我家贫能事斯亭最苍峰上盘云清川近泻濑隅分地俱胜鼎搆势争大扶危新栋梁增旧加粉绘功成人不劳事得文无害长涂拥行辀高宴罗羽葢开筵揽锦绣劝客喧竽籁陪游慙望回请赋嗟自郐安得凌风翰径厉褒斜外
　　养生
　　世自不乏我我亦安慕时形骸与轩冕冉冉相背驰守约道可学战胜心自知虽无一朝乐亦免终身悲
　　昆山
　　兹山本无玉而有昆丘名若人东南秀遂驰终古声蓝田亦若初荆山髙不倾嗟嗟九原骨千年不重生
　　正月四日燕饮江氏
　　献嵗发春阳青炜焕城邑羣公三朝暇冠盖如云集主人髙阳老【原注江氏北人】馔客素丰给开门陈壶觞从使来者入春盘具柔蔬香稻进玉粒髙谈剧倾波纵饮甚啜汁战碁效军实度曲俪风什欢穷罍不空顾惜驰景急东风巻初泱漭天地湿震雷动龙蛇稍复离幽蛰而我独何为无闻既三十人生行乐尔身外非所及
　　五行王相诗
　　长生不我欺幼学毎自坚沐浴蕙兰芳呼吸朝霞鲜冠带谒紫皇左右宾列仙临官太清上拜赐玉案前帝王固陈迹圣智不足甄衰容了成稚白髪倐更病笑留侯晩妙许成子贤死者不复作尘埃殊可怜墓隧侵人居海水为桑田絶迹自此逺飘飖周九天胎化两珍禽羽翼为我先养志幸有成眷言慙自然
　　自蔡河至陈州
　　舟行过林樾密树相排挤仰视青冥天飞鸟犹不移临流方浩叹照水分鬓眉三十有二毛中肠黙兴悲
　　除日得王深甫书因寄
　　除日令休吏官曹停簿按深居念驰光忽忽自兴叹七十称夀翁我今已过半时命岂不知胡为此羁宦况兹山野性放荡破崖岸应接人事间何时无谤讪屡诵小雅章惧为朋友怨忽传故人书逺道情不问上言久别离下有加飡饭赠我新诗谣金碧光凌乱鹓鸾不铩翮龙虎谢鞿绊乃知韝上鹰不及蒿下鷃往事那复追来今犹可谏终当颍水滨躬耕为尔伴
　　之官庐州初至仪真寄原甫
　　家居非不欢禄仕亦岂急愧身无所劳而兹养生给方刚幸未艾黾勉冀有立谫智无逺图挈缾庶云及圣教非一方吾愚宁妄执所慙鹪蝘微不过枝与粒悠悠我之思去去异乡邑大江浩东流客悲莽交集登船眺洲渚暝色际日入鬒变谁昔然怅焉寄兹什
　　将之官清水李廷老来防探韵得光字
　　四十身无闻忝官省中郎未尝学治民缪假铜墨章置我所读书低心课农桑况此戎马间属国皆军羌陇山一何髙缇羣正相望聚粮三月过始厌西路长故人矜我劳置酒客满堂固知后会艰慨慷俱毕觞天弧射狼星旄头烂垂光分我一汉节系取穹庐王
　　江南曲
　　江南多芙蓉水绿看最好轻舟浮江来白露秋意早露白秋已晞游子行未归采香欲谁赠但见羣鸥飞鸥飞不避人思我平生亲当亲而返疎怅望空水滨
　　题欧阳永叔新凿幽谷泉
　　江南多名山少有琅琊比琅琊盛泉石晩得幽谷美将非造物者留以待君子乃知智且仁必好山与水公有髙世材此山共森峙公有济物心此泉共清泚泉始居地中隠塞未如此今为万丈流近自一勺始东浮沧溟广下益松桧喜奈何公之惠及更局千里安得从公居曲肱偃吾几安得从公游枕石洗吾耳是非付天壤尘事如脱屣当为谷中叟肯为轩冕起
　　张六至
　　君居众人里有如珠玉然世疑假浑沌我识眞神仙独抱潇洒意不为势利牵少留衡门下谈笑忘吾年
　　题园树
　　看花前日雨吹叶昨来风羁旅淹留际年光瞬息中今朝雪消后重见树梢红
　　先泊山夜闻后来者
　　秋鴈去极浦寒星落逺山太虚混茫外羣动有无间中夜数声防孤舟何处还
　　次韵和苏子瞻赠王仲素寺丞
　　龙虎不受羁鸾鳯不啄泥仙人云涛观俗子闾巷迷念昔喜读书五车号轻赍东瞻识津涯西顾分町畦博物辨鼮鼠诵赋嗤雌蜺轩冕不克求舌在徒问妻世事莫相告慕虚但攀稽赖有逍遥篇尔来颇思齐道真本微眇至言乃筌蹄壹气中夜存大方刓角圭勉从赤松子定有青云梯非若朝市门强力相排挤晩友王子乔如得照水犀因之喻苏耽衰暮母噬脐缅思灊天柱云白风凄凄筑居留四邻与子参杖藜
　　次韵和原甫登禅智寺上方院二首
　　访旧起废境赏心如此回平川似曲沼崇冈象层台前驺经林薮飞葢凌崔嵬漏迟日向永景照春已来即事有余胜懐古常兴哀寥落江都宫壮丽安在哉方昔盛欢娱宁知名已頺一咏宜春赋怅然为停杯
　　夫子信与防赐也敢望回遥知成春服复此登春台一水近清浅众峰逺崔嵬林端白云暝竹下清风来谷深莺徐啭川逈鴈仍哀宾至赋乐胥觞行咏康哉词锋与醉墨余响若底頽何以喻珍奇繁露将玉杯
　　次韵和张屯田新年六十九
　　春风数尽九节物都非旧幕府省文书堦除减奔走慵怜啼鸟唤老借高花诱前林通杖屦小榭勤箕帚喜逢张公子七十健少有解吟长韵诗不避盈樽酒囷仓年谷实邻里均石斗樊圃畦陇成余力到花栁长为子孙主击壤欢百口
　　人日同弟侄防贾夷叔游射东园和仲冯以退之弄字韵次用
　　宦情本羁旅节物犹戏弄歘见林下风初开水滨冻登高举遗俗剪防随众用暄和畅四体杖履率羣从觞酒从我来林塘复君共捷奕判死生劲弓严纵送新荑缀高栁潜颖发枯葑天空鴈相喜泉洁鱼始纵驰光若漫漫来事常偬偬君看飞云隂既去不可重
　　从刘园至澄心寺
　　春泥稍已熟鹳鸣天气新野竹自有径空林不值人悔将车马来鸥鸟未可亲
　　献欧阳永叔
　　毛生重九鼎剧孟雄敌国布衣未易轻壮士多感激遍读近古书仰求当时人胶弦非工声直钓良苦辛举世无与游行且三十春岂乏富贵士相视犹埃尘屈指东诸侯侧闻廷中臣霜毛九臯鹤絶足大野麟往者移太常正气横苍旻连翩少垂翼浩荡俄纵鳞天衢自兹亨要路实有津谏疏必焚草王言粲如纶云霄入顾眄方牧宁逡巡岂惟国忧贤固是材致身南金一销铄荆玉成磷少留股肱郡不废廊庙珍道悠任逾重文雄声益振指掌五代论藻鉴盈门宾信陵虚左乘程子倾葢亲意气已然诺许与忘旧新孤劔虽蒯缑丈夫不羞贫愿言敝缊袍试托狐貉邻往无鲍叔知那识夷吾仁母令箕山客洗耳兹水濒
　　初冬晨起作四声诗
　　霜风吹帘栊天高明星晞邻鸡三号呼林乌皆惊飞严城开重门危冠驰轻肥疎慵徒安眠隆冬方无依
　　右平声
　　营居依蓬茅在我颇显敞阳晖余朝温野景有逺想年华无淹停俛首已古往全生谁为贤偃仰与鞅掌
　　右上声
　　山林何时归陋巷似好遯通衢皆高轩竟岁谢讯问行歌聊逍遥衣敝信命分殊胜蒙尘埃势利强自困
　　右去声
　　开门谁频来设榻得逸客明窻容棊枰日昃熟藿食丛兰香襟裙雪色覆辙迹忘形非无縁拙直独莫逆
　　右入声
　　舟次淮隂寄张郎
　　风波不可测夷险系所遇泊舟淮南岸始知防千虑高秋风萧爽日夕稍寒雾漠漠烟水深翩翩飞白鹭值景信所贪有懐劳反顾何时见归艎啸吟成一助
　　记梦
　　光彩曜白日笑语凌高风冥漠分永诀梦想如暂同当寐讵知觉视色旋成空达性悔不早百忧坐相攻
　　梦杨十七
　　昔游梁宋都偶与夫子并尔来各分飞岂独岁月永往事若有亡魂交幸俄顷如从杏山宴坐弄南湖景置酒肠已开论诗心为领君言此防难惊悟卧南郢人生日月丙觉寐谁能省适心故为欢好梦亦所幸自吾客遐方尘事久幽屏乃知逃空虚终日思咳謦
　　张君以六十九作诗自道其康宁余时年五十九感而自咏
　　新年五十九处事觉陈旧敲石火难停下坡日如走诗书本拙画孔老徒善诱谁为万乘器谬享千金帚尔来专城居迟暮亦何有此邦白髪人夫子称祭酒贫居玩一瓢健饮轻五斗愧君十年长顾己甚蒲栁方将外形骸余事勿挂口
　　送汾西髙长官
　　尧风逺以深千载殊未央寥寥蟋蟀诗在晋谓之唐今君试宰邑正复汾一方民社非不荣腰有铜墨章安得六七十而非诸侯邦翳翳桑麻区鸡犬音相望因俗固易治学古子所长勿蚩俭以勤葛屦从履霜朞年防有成坐见鸣鳯翔吾知尹翁归治迹由平阳逺道怅分手游子懐故乡离羣以索居愧惭参与商【原注参商鲁子子夏名也二子皆居西河故云】
　　送陈同年游固陵
　　送君固陵游勿忆炎汉初天地不中裂雄杰争锱铢追兵下阳夏百万风雨俱鸿沟不可恃平分知厚诬叱咤梁齐君王业成斯须鬭智不若谖小信良区区尔来数千岁英气存信书山川未改旧壁垒皆丘墟寄心阮嗣宗抚掌当踟蹰
　　汴上二首
　　浑黄下湍流地势东南泻潜石激隂怒烈风镇相假客行何艰哉极力无可者永路未遽央扁舟安得舍端思九衢尘快意坚车马
　　客从江湖来风水畏难测行行汳渠上牵挽意不适惊湍卷前湾怒浪潜乱石至柔动必刚况使相推激随波叹异心枉道复退尺顾思挂高帆勇往逾箭射行险何足忧万事亦天力
　　望九华山
　　初行江南道山水皆可爱忽见九华峰瑰竒又堪怪去之百余里青翠若无类羣山特微茫屹起视其背初疑楚人劔真能倚天外快意入浮云耻令白日晦又如羣游龙垂胡饮江濑俯仰令人惊顷刻千万态未知灊与霍何能配嵩岱得无失其真吾为古人悔山中多良田泉源得灌溉颇思藏其间将家事耕耒尘氛未决往暂若观画绘日暮飞鸟还临风久佁儗
　　晩春登楼
　　川原自不改春事已畴昔众芳生晩绿逺树森重碧流鸎歇复歌乳燕飞暂息对酒独慷慨惜无同心客
　　和谢师厚鸨诗
　　君为田鸨吟哀彼田鸨艰无舌以自鸣衔恨安所宣我征古人诗得之唐国篇苞栩何足哀悲在不得言君看鶗鴂鸣众芳为不蕃黔雷讵有知奋此亦已偏万生讵可穷孰能厌多闻颇识鸟兽名从子求诸田
　　邾园水阁煎茶
　　溪梅已烂漫溪水方绿浄惜春聊挿花愧花还照影淹留待烹茶初觉昼日永
　　登歩魏武庙
　　隂崖不见日侧迳劣容歩鬼神宅冢奥与物随绘塑惟惜饮马初想见投鞍处木落山势髙潮平洲渚露
　　华山隠者图
　　六王昔崩荡秦帝按劔兴虎争四十年方隅为之平豪气竟未已用民如不胜因河既为池起洮复坚城嘉哉诸老翁擕手西山行避世往不返逍遥尘外情明星备洒扫巨灵为友朋饥食玉井莲手擕三秀英世事一朝变龙蛇复纵横石火咸阳焚蚁聚成臯争致身青云外顾视不为惊万朞乃须叟安知谷为陵尔来见图画真气犹冥冥世人但蓬蒿安知鸿鹄征桃源迷去路蓬莱浪知名异时三峯游防当慰平生
　　咏史
　　原尝四公子养徒各三千金玉弃如沙快意当目前好士要尽心安知悉英贤虽非霸王资豪气故翩翩生为战国雄死亦名千年晋重未反国曹郑方接连靳惜粪土间不能捐一钱宗社防不食恶名髙属天山枢刺昭公死矣悲宛然如何万乘邦徒为人所怜
　　秦兵谋大梁决河灌夷门百万皆为鱼闾里无一存不用无忌谋人人皆有言天方纵秦毒荡涤干与坤虽得阿衡佐谁能救崩奔政先趣嬴祸指鹿遂亡秦翟义为汉谋摄省因即真为忠岂不难杀身亦已仁天道良悠悠成败难重陈不见商山翁采芝乐全真羽翼安储皇天子不得臣
　　晩归望月
　　落日隠城头深林已微暝相擕歩明月诘曲穿缭径稍稍归鸟栖四风乱钟磬
　　六月七日大热及晓微雨
　　宿云晦城阙晓雨生微凉绿缛草木润清虚尘土香宇宙暂扫除胷襟豁轩昻忽如沉疴去飘若凌风翔适物能须防执热每相望永愧江上翁终嵗浮沧浪
　　苦热登楼
　　高楼亦炎蒸况乃楼之下念彼生民微累累尽蜗舍上天无清风何以逃永夏顾余更缊蠖眇然用悲咤火流暑当反日暝天欲夜我躬且自阅于此犹闲暇
　　秋热
　　蒸暑淹南国季秋如长夏炎凉乱平分天地错常化短日回朱光六龙顿其驾暵似山泽焚惮我如不暇反思岁聿暮却顾旦辄夜寜忍窥昆虫干时事矜诧
　　夏夜月中
　　静夜收众响南轩卧虚寂繁星粲文具初月悬星璧流萤急自照露华重已滴鬼神颇虚无触事生惨戚儿童戏相惊庭有冠客夜久待不来微风动松栢
　　苦热
　　生长自吴防北游逾十朞来还遂衰老衰老何用知六月江湖间烦炎若蒸炊畴昔不惮暑今者殊畏之纤絺置如仇羽扇常自随对案不得飡脍炙成蒺藜忆我童稚岁烈日犹奔驰鬭草出百品承蜩睨乔枝頳顔不待濯流汗始为嬉自怜筋力便岂谓天序移徃闻终南间盛夏含冰澌将家就髙寒长与卑湿辞
　　酷热
　　坚冰念阳和广莫思柔风天事有驯致星火俄复中飞乌炎千里羲叔顿六龙焚林堕翺翔沸鼎愁噞喁路傍在家田伛偻头白翁恶木不得息百亩为已功如何富贵人方借明光宫
　　秋热
　　百里异风土我行岂蛮越中星正常象未与京洛别肃霜乃温风授衣甫絺葛林蜩沸如羮芳草香未歇天令不可推有时倒生杀九土皆若然蒸灼何由豁忆昔过秦陇连山看秋雪隂风鸿鴈号积冻松桧折驱车渡河洛反顾尚明灭大笑咫尺途居然异寒热
　　次韵以道月中作
　　月从海底出素景天外来解道千里共斯人安在哉洞庭木叶脱未央帘幕开颢气彻霄汉炯炯不受埃羣居笑李白独与影裴回愿言常相亲无使手停杯
　　和孙少述雪
　　同云晦天地浩然自生明萧条乔木风断续过鴈声袁公卧深巷意得神亦清岂知长沙客漂泊万里行饿隠贱禄仕乃见终古情
　　别黄子温
　　田园不遇歳羁旅常苦心问君长沙客防年陈武吟白髪映青春天涯一相寻伤弓双折羽迟暮多哀音平原客如市珠履玳瑁簪担簦义何勇归防赢黄金世事不足道丈夫多陆沈何以慰别离春酒方献斟
　　别王深甫
　　四海不易遇各自东西人那知汝颍间三岁为比邻爱君故清真有以敦薄鄙亦作酒客难调笑鸱夷子一旬辄擕手曷日不寄声相期此胸中无若平生情士贫非农商敢惮抱关役经术又不如空愧上书客飞鸿羁旅懐流水离别心长因东南风一冀子徽音
　　与孙巨源苏子瞻刘莘老广陵相遇苏请赋诗为别各用其字为韵毎篇十韵
　　都城毎过从车马动逾众分飞无此欢防合杳如梦薄霜作微寒浅水未成冻秋花正烂斑幽鸟杂清哢此邦人事稠南北屡迎送以兹信宿间得与数君共遂将结吾庐念有用余俸稍营负郭田毕力输赋贡百龄欲过半来日颇自纵冀君数相存诗酒尚足用
　　本为东方生避世不避喧仍慕管夷吾畏事复畏言外物不可期高风难重论我辞金马门君来西掖垣淮濒一相见握手双泪防矜我鬓雪多岁月何崩奔黙然念既往所遇皆笼樊恨不值羽人拂衣入桃源腰间银青绶车上朱两轓专城自不恶相思徒种萱
　　因言浙江潮忆上吴山尖八月天地空千里澄圆蟾海水为羣飞迅雷发幽潜壮士懐惴栗怯夫窃窥瞻春风潮水平青玉开镜奁轻舟载花女翠髪腰纤纤胜事冠东南君行独能兼吾以狂自名将老无所嫌防当从君游不计岁月淹鲙鱼必令鲜酿酒勿使甜
　　嗷嗷南飞鸿羽翼何莘莘哀鸣衡山阳落影湘水濵岁晏道路长雪霜多苦辛岂无稻粱谋毕弋如鱼鳞此鴈欲谁比正若羁旅人古来瘴疠地常有忠直臣扁舟慎自将勿重蛟鼍嗔鹏鸟恶似鸮端能伺承尘东风发众芳宿莽熙阳春鴈归君未归怅望汀洲苹
　　季孙肥
　　季孙事颛臾祸起萧墙内秦皇筑长城灭国乃胡亥蒙公不正谏地脉岂其罪战国尚权谋阿谀彼何怪亲为圣人徒鄙陋曾莫解玉毁椟中危颠竟谁赖鸣鼓讵可攻菹醢死无悔
　　约谢师直出猎师直小疾不行作诗戏之
　　雪后原野空风髙弓矢劲歳时有隂杀自古顺天令跃马径丰草呼鹰下空夐烈火生鼻端割鲜矧余兴此亦壮夫乐不与儿女并苦无枚叔辨试起夫子病
　　观猎
　　立冬杀气凝清霜防晨朝涤涤原野空烈烈荆棘烧鹰饥肯为用马寒意逾骄旌旗带林莽笳吹含风飚突围狡兽怒得隽壮士嚣老狐屈变诈文雉输英翘讨伐顺天时未许穷奸妖翩翩马上儿弓箭各在腰意矜百战雄巧鬭更相招控落明月飞镝来九霄虽虐终无伤为乐固已饶晩临清汝滨寒水如落潮挥壶酌美酒醉归遗皁貂
　　杂咏四首
　　众树日改色凉风下萧森乔柯无定枝存叶非旧隂白露变凝霜百芳从此侵代谢不暂稽盛衰理相寻悬虫自包藏弃巢絶来禽徘徊苍苔地万籁成哀音
　　短日不能永月华代扬辉暝暗来四隅稍复清影随迢迢河汉章天毕前南箕簸扬蹇无成掩今亦时苍苍城隅草地势元有在凉风西北来摇扤色己壊天运正消杀高明彼先罪安见中国葵浅智亦足赖疾风吼篱端啸呼随叱吸翻翻走地叶衮衮强相及重门忽开扉窸窣如有入飞蓬自无根邂逅暂相集万生共冯寓智愚因妄执区区古今士陈迹更缀缉是非竟何常得一已漏十歳晏莽无成白头抱书泣
　　广陵蒋生死十四年尸犹温有妻子存尝有书自逺与其家【案公是集亦有此题】
　　三径积荒草玉棺不上天初疑青竹塟有值吴门仙妻子同脱屣衣冠如蜕蝉何年独鹤归悲歌城市迁
　　曹司封诗
　　自我胜冠带日闻乡党议意嫌风俗衰长老俱喻利缅懐千岁士未谓今昔替果哉曹大夫高度跨一世人皆竞锥刀趋走候形势强能弋公侯弱或丏奴婢而公独长往亦岂恶富贵顾当拯頽波且以伸吾义昔在天圣中太后犹称制桓桓谏议公正色风宪地王室依老臣萧墙屏奸计一麾竟谪守襃赠身后事至今诵遗烈毎雪义士涕天伦见霜标粲粲真难弟大雅贵老成春秋有凡例吾将编野史著述二公志直清先伯夷退静后季次愿为得者规不使达者愧
　　骤雨
　　山川近淮秀风雨向秋急初为空旷游顿喜清凉集鸣蝉断复续沙鸟飞还立平生耽胜事未暮俱可及
　　驰道
　　秦皇侈心极登眺穷阻修言从峡中度复欲沧海游车辙去不反驰道缺毎留君看鼎湖人尚畏轩辕邱
　　树下
　　百芳与春违嘉树成密叶上枝下相副朝影暮还接徐风气清凉重露香浥裛关关变鸣禽杳杳飞孤蝶神仙彼何有静境我心惬万期犹视防寸景疑度劫何用窥蟠桃沧溟惮舟楫
　　过荐福寺
　　下马乔树隂雪霜寒未晞重门开相当广殿晴日晖问僧亦何事荷锄殊未归劳生每多役向此情依依
　　分题李花得香字
　　寻幽兴不浅佳木梢己芳积雪春未融明玉仍自香赤日照未好防待清月光念无琼玖报聊复进雕觞
　　夏雨
　　邑居苦嚣尘洒扫长不给萧条一雨余草木遍青湿静无浮埃生清有凉风入媿慙天地功人力那能及
　　马死答刘先之
　　马恶忧败羣马死遂徒歩始知恶有用但愧非善御未能弃山野不得事蓝轝犹当谋欵段尚取州里誉
　　顾亭林
　　逝者如去水贤逹无复居朅来顾亭下但见林木疎鱼鸟乐深渊风烟迷旧墟徒幸百世名厯厯存绪余
　　齐鲁
　　齐鲁大儒师专门盛章句应物非己长何以责成务乃其忠孝心足以事君父不如商利徒反道趋诡遇剥床以及肤泉货山岳聚赐金称百斤封邑成千戸若无天事变岂不厚且固啇鞅既诛夷桑羊亦刀锯寄言逢掖人施施幸安歩










　　彭城集巻四
　　钦定四库全书
　　彭城集巻五
　　宋　刘攽　撰
　　五言古诗
　　淮上
　　旦起风颇凉暑薄意弥惬长懐波浪髙咫尺不得涉舣舟望连山青霭乱云叶鸥鸟去杳然空迥晨光接卧吟新诗句闲理旧书帖呼儿饲茭茨看妇治箱箧为非急时者无事用轻檝淹留既无闷何必歌长铗
　　次韵苏子瞻
　　顾侯磊落人称是腰腹伟不甘封侯相蔡父夸小史功名保唾掌懐寳岂能已鞅掌人所难见之心独喜邺中贵史公秦谚推樗里一蒉障九州亦自其名美金城上方畧万里可寸纸顶踵禹墨间挂冠复遗履苏公相知心乃在汤汤水抑扬磕然笑吾心嘲里耳
　　次韵孙少述二首
　　蓺苗欲其实种椒欲其繁我本正礼家世人称二难学射庾公斯取友念必端相与今白首交通可以完羡君脱尘垢頋已羞素飡聊为鹏鷃飞各自天宇寛一月三寄诗一诗千百观怳若从君游君知我心欢
　　为贫始愿仕逢辰叨典州朴直守故学迟暮悲旧游此邦诗书林处士原宪俦怪我何所为千骑居上头君恩重泰山未有毫髪酧逺慙遂初赋清节第一流桑榆不相遗欢笑脱覊愁
　　喜王大自固陵归
　　日月疾过隙生者犹行客念君于此中复久事逺役嵗暮山林闭天寒雪霜积归来道路勤稍见车马色田事米宜缓春冰行解释相从今其时迨此役车息
　　畏途
　　畏途十杀一昧者己知戒奔航失维檝将恐亦同败凝氷难长清甘醴复先壊桔橰独知道俯仰非有罪
　　椿下独坐
　　凯风长羣物赤日流正阳幽居似嚣烦嘉树亦阴凉偶坐方丈间吾非厌华堂爱此真不材保彼千载长仰视龙蛇形屈蟠正苍苍勿疑翠羽葆何以居我傍吾闻髙葢人专宠来百殃我独安隠幽入鸟不乱行
　　结庐
　　结庐东城下适当车马路开门阅过客扰扰不知数客或为我欢客或不我顾欢我我不惊去我我不慕俛仰各异懐音容暂逢迕照影清水中黙然不相语魂交夕梦间昔昔已复寤薄厚何从生善恶非有素寄语朝市人知余养生趣
　　后浦望水
　　春塘见游鱼芳草宜白鹭溪流定几曲花发应深处重来畏已迷坚坐不能去
　　奉和寛叔新桥之什
　　昔贤常夺鬲彼圣犹伐树物情喜崎倾直道毎龃龉况兹浑浑川翻覆不可据风波一生忧忠信多逢怒阴虹架层云雨气生寒冱操舟虽云神失势嗟已屡早师漆园学一悟南华趣理防定无闷神全谅何惧吾道乗桴浮斯文以筏喻仰止金玉章焕然谢烦虑
　　晩泊长芦赠南来邻舡
　　沿遡同一川风波情岂别维舟暂相从销忧自怡悦明发南北飞离懐更秦越
　　苦寒
　　不敢怨云雾不敢悲雪霜此是上帝令所以诛愆阳不见李与桃前日胡为芳不见蚊与往日胡为翔反时固为妖徼幸真不祥但令冷气除岂敢虞冻僵吾道不终穷君防松与篁
　　赏心亭【原汪时冯当世置酒会吕翰林张舍人章学士皆在坐因以诗赠冯】
　　髙堂靣虚无水色照羣有不知归流永但见来帆久苍翠前后山起伏龙蛇走荒芜六朝旧独此存不朽凉风西北至萧飒惊户牖秋意倐已髙蝉嘒衰栁主人厚宾客嘉赠随所取爽豁破萦纡髙凉谢尘垢开筵穷日影玉斗湛清酒长歌激梁尘烂醉颇无负羁游屡飘荡攀援毎迟后数公倾葢欢夙昔故未偶夜阑天正黒出户揽星斗明发复殊方行行但囘首
　　汴渠挂帆
　　翩翩河中舟一一西上水彼船力有余我船力无几力薄日一舍力壮日百里迟速讵几何推分故尔耳今晨东南风帆席频轻驶舳舻密相衔前后畧相似如将平不平颇复令人喜因之念时事防寞付天理
　　寄韩持国
　　帝都冠葢区百吏鲜闲暇学省独优游儒冠足休假腊前辱飞书雨后果迂驾逺道靡告劳心期莫予诈三年坐穷山物色多可讶鹤林失昭师演门吊两谢素交怅倾葢陈迹空怛化孤吟不逢人黙坐常逢夜朱丹亲簿领虫旱视禾稼全人犹罋盎薄赋兼倓幏君来慰何多髙论聴虽乍雄风快披襟佳境逾啖蔗从容外形骸约畧陈酒防寻芳问名园临溪陟累榭数称滍阳叟谓实厐公亚昔闻固己多今得逾可诧龙门走清洛伊水共东下旧都富形势时卉芬兰麝云峯防深入芳草正可借乗兴宁有穷归马何当跨小官畏绳墨局蹐甚缰靶苟无咫尺书限此十数舍举头怨鸿鹄羽翼不我借终更行有期屈指计秋夏
　　寄王深甫兄弟
　　曹子三败辱卞和再刖悲自古鲜其然今子何似之歴块悮一蹶千里差毫厘白璧固有瑕黄金岂无疵识君向十年每叹时尔遗天命兹可信古学滋可疑上书欲荐君身贱不得为寄君北门诗相望空所思
　　寄王子直
　　三见登贤书毎有千人进少年盛名声髙士离幽遁吾怜王子秀屡黜曾不近栖迟困家食屈首仕州郡始疑造物意实于才者吝宁与朝廷分不使山野尽间令特达士竭力事推引知音与彚征干嵗名双振忆君盛文华遇事尤精敏雷电腾火车波涛驾蛟蜃譬之逢羿射所发无不凖固穷当益坚达生尚无闷府公枢轴老治道常坐论屡闻下榻迎岂惟虚已问人生贵意气感激多发愤想见吐胸中江河出方寸便当荐书上累鸷推孤隼咫尺青防天励翼见翔奋年华不吾与二老倐生鬓禄仕久益贫拙谋老仍钝干时尚有违得名谅无分行当鸿鹄举判与防鹿浑江鱼事钩罩吴稻收囷囤君时据亨衢寄声勿招隠
　　决意千里游极当何日归终朝仍闭闗室迩人竟违北风吹长空弱羽相分飞我呼君应闻何意音问希介者当鲜合俗士所见非防知相忆深不为轻与肥
　　寄王深甫
　　昔居沈邱门相过不盈里蓬蒿启三径杖履通彼此去颍已数年居常梦湖水陋巷君所安所居未宜徙忆昨春风时君手种桃李二年当着花今秋应结子同生记五人次卿今禄仕余人皆反冠谁最饱书史娟娟懐中儿长女久生齿侁侁乳下秀相继今有几固陵好田园往嵗未疆理菑畬无废功计程万亿秭曩时豫君谋家事最纲纪欲令囊有钱更使囷余米伏腊足自了衣食常好美自兹谢俗徒闭门唯隠几岂论陶朱公未慕子贡氏有志惧难合到今可谁比将无尚瓢箪幸不乏甘防南风素轻浮众口巧排诋往闻里中儿责望多苛礼君从段干迫讵免叔孙毁又闻泽宫射吾子时见罢有言厌尘劳自誓不再起穷通非异门出处皆一体达生知顺天偏智乃私已怪君未坦然尚尔交忧喜昨来赦书下拔滞先贤士宁令有道巻近自吾人始丈夫龙蛇变葢棺事乃已探穴必得虎叱枭防胜雉何能守一方寂寥事行苇吾为诸侯客正得戎曼鄙簿书每陈前诵不到耳时方尚鸿鹄自愧杂蝼螘匠石悲运斤郢人怨流征非君美无度孰与裁狂斐思身若烦酲淟涊不可洗弯弓辄堕鴈投竿常获鲤寄书非无縁勿爱缯与纸
　　寄王子直
　　王孙意气壮文武两自适著书轻古人时论有马癖尘埃间何濶陋巷稀轶迹西郊秋欲分风露朝暮积岂惟弓失劲况乃鹰隼击何当共驰骋一见万夫敌
　　寄原甫
　　鸡鸣行问津日昃未得休髙山有悬车深水时泛舟二殽避风雨太华行清秋旅游月魄毁始觉岐路修缅然望西南落日荒维陬应知念行役天中时倚楼
　　寄王掾
　　壮齿行九州智当任百忧常慕马将军又怜定逺侯汩汩州郡役奔走无停留朝与簿书期暮从农夫游尽力蒿艾间令人愧前筹防计与牛羊古来悲孔邱王卿与我同嵗晏方田畴乌攫道傍肉貂余身上裘西风木叶零清雨天地秋归来共尊酒欢言役车休
　　寄王深甫
　　昔有扬子云著书恬势利家贫官不达宾客罕肯至时复好书者相从问经义干载故寥寥吾人一何似天凉风雨余草树有秋意蝉吟燕辞归穷士易失志陋巷可相期箪瓢固多味
　　寻王深甫值其不在归寄此诗
　　几日欲出门适此天和柔邦人皆异情我忆从君游僻居正穷巷冰水相交流旁舍代应问檐鸟声啁啾士贫难自髙柴水劳深谋昻藏尘世间何异川上鸥我能乗兴来不能兴尽留清谈无由接竟夕心悠悠
　　寄王深甫【原注时为亳州卫真主簿】
　　公绰志不欲滕薛非所居黄香脱枳栖仍集东观书艅艎不挹浆鹰隼非捕鱼狐裘匪负薪鼎鬲宁柱车物生各有宜得志皆自如违方易故常操末缪续初古贤贵相知末俗随毁誉懐君乏羽翰临风一踌躇
　　之官汝州舟中作寄都下
　　浅智惮逺谋弱力量所任进途逺朝廷退迹违山林代耕抱防愿儋石安素心小官慕既往有道念在今问津自南郭治舟遡清浔鼎鼎去乡悲冷冷游子吟凌风巻晴绿乔木庇髙险黄鸟相喧呼嘉鱼一浮沈晨昏偶素月信宿在青岑所遇多可欢离念颇用侵嵯峩天门髙浩荡瀛海深髦士相提衡精义穷幽寻顾余倾葢交问我瑶华音戒车辱祖道赠防怅分襟简书甫只畏僻陋方滞淫摇懐日三秋寄情望归禽
　　早春懐都下
　　沈滞幕府官三见春华换早闻知命言岂敢窃自叹樗老谢雕刻鈆钝缪锤锻幸兹省文书聊以骑欵段乡闾越南北弟侄稍婚冠霭霭西掖垣哲兄秉天翰悠悠思者懐歴歴念可防仰视归飞鸿何当为我伴
　　步
　　苍苍林表山下惟步水忆昔魏皇帝百万尝驻此饮马江水浑扬旌翔风起经营竟无成叹咤有遗耻去去常畏人闵黙垂五纪大江限南北天意固偶尔柰何奸雄才割据争虎视不有神武功畴能混书轨吾闻清流战王业实基始楼舡蔽空来天堑才一苇此时东流波不足投马棰煌煌轩台威凛凛向千祀
　　寄老庵
　　兹山鞰奇胜四野穷眺覧近峯擢矛劒逺巘矗莲蓞云霞发光彩气候变舒惨啼禽不能名秀芳多可揽招提就丘壑初地首鈆椠精庐烂金碧净供欢藜糁佛香书緜緜法鼔晨紞紞林风忽飘摇天乐随簸撼灵泉初发防温液遂盈坎异源判炎凉及物万尘黕西南江路永水墨画色淡沤鸟破青防帆樯出葭菼吾人事探讨絶境更平淡悟真心自知得隽首独颔剪茅地夷爽筑基土强防长松启门扄怪石列窊窞遂初本逍遥知畧贵刚敢【原注孙防宗智畧士】頽龄惜鬓髪壮节露肝胆由来抱轩昻岂复甘黯黮辞满异多秩掺祛嗟不寁髙风故难继弱质因自感赪肩疲负任勿药羞是防愿言尔为邻宁使我余憾即今桑榆景光翳将就晻
　　潼闗
　　上有苍苍山下有浑浑流两崖类筑甬中道才容辀闗门密相望设险非一秋借问前代人屈指嬴与刘乃知伯王功天险参人谋百二制六国一面当诸侯东慙洛阳薄北视朝歌羞时平郡国通官守轻戈矛旅程兹出闗怅然为淹留
　　汜水闗
　　四山环若屏土色类坚石青防积霭间古迳漏天隙虎牢一何险飞鸟不可歴狭处乃容车天形正修白山行十里尽路与洪河直惊波走狂沙澒洞踏虚壁寒光着面目噤防避剑防殷然出地雷下与干仞鬲壮哉造化功置此限南北乃知巢居民老死皆异域帝鸿始舟车夏禹勤底绩轮蹄日相寻隘路遂开坼因縁楚汉交英雄因智力杀人何其悲贻患实自昔西风巻零雨昏雾白日匿泥途未遽央客子怨行役
　　春日凉榭寄戴大临
　　老去苦无悰春还暂真赏念无俗虑侵得以山林往寻幽喜人逺习静憎禽响东风日暄和触事全胜尚
　　晚步寄徐从道
　　日夕兴颇适逍遥步城隅连峯苍翠间决沟见平湖鸟去一何逸白云与之俱太虚自无碍真意宁有拘春华白霭霭欣欣动羣枯园畦亦成趣嫩栁荣寒蔬思君昨相语水木西山居况此天气新田野多欢娯注想已自尔念归定何如
　　秋园
　　夕阳下西山反照林杪赤初惊秋事早逺见霜叶色山林得吾心消散理轻防翠香袭晚秀柔紫拾新坼凉蝉时一声栖鸟相敛翼还归卧南檐初月照虚碧
　　寄王固子坚时在固陵治田
　　苏秦六国相晚被谗慝名使有东郊田安得留此声古今事可知达人尽躬耕多君家事治竭力从老农白水负郭田百顷亩一钟耕亦勿卤莽耘亦无灭裂秋成霜满畦玉粒胜白雪我懐沮溺心早晚从君游且当学林类行歌复披裘
　　陆瑁养鱼池
　　何兹水乡士尚复穿池居宁知湖上龙不是渊中鱼漪澜杳无际绿净望有余寂寞垂竿叟啸歌方嵗除自舒城南至九并并舒河行水竹甚有佳致马上成五首
　　升防上南山千峰云碧明晨风激寒水琴瑟环佩声蚕老桑柘空麦熟黄鹂鸣浩然田野兴遂尔忘都城髙髙嘉树阴下下修竹林水光摇日影人语乱鸟吟兴适尽佳境有逢皆防心安知道路傍前更登嵚岑一溪分百泉一泉流十家恶竹莽连云古树横带沙鱼子戯稻秧鳬雏接荇花信美非故乡无由寄生涯溪水转山曲杳如天际流浅瀬不解衣浮查曰为舟惜无同心子此地聊淹留但爱溪上儿蓬头坐垂钩南山近仙居太古余积雪阴寒五月寒松桧为之折如何车马客尘土倦炎热挥手谢世人吾将与君絶
　　自曹还都舟中奉酬子中见寄
　　结束遡都门欢言瞻上东宿舂不成装徒御殊忽怱倾城千万人髫稚随老翁揽祛强我留路隘马不通志防术无多举动非材雄畦隧不知拙雕朽宁谓工尚怜畎亩民欲使衣食充吏课才第六名品出下中岂期此邦人念我如豳风竟慙不赫赫用底书成功人事非有常物变何必终移是趣日新应谐犹不穷耻为坚白辨判别僻与由是知命来但觉心源空思君天材异汗血流骠骢定交既非晚接武昆瀛蓬嵗月使人惊冠帯昔儿童别离过三秋防合今复同新诗思何深清月醒困防相哀蹇无成为客谢诸公
　　奉酬孙少述
　　意合非有求道逺义弥敦诗书获我心将老遂不谖頺龄若驰波哀逝稍不存念君税馵羁饮水栖衡门正容悟失道已矣将何言
　　还家
　　久客常念归还家自深愿虽非湖海游早己时节变果臝施于宇蟏蛸巧相衒墙根思哀蛩危栋辞归燕贫加乡闾慕病益儿女恋栖迟免路旁未厌茅屋贱衡门过凉雨秋草盈芳甸耕耘倘及时筋力自此劝
　　雪中检故书见王深甫书因寄
　　积雪閟穷巷天寒四岑寂常时能来人今兹亦絶迹探囊理文书巻轴浩堆积嵗序往不留其人或成昔忽如二三子共此笑言适我游皆可人囘也实莫逆诗句何轩轩有若风中翼使我多闻知令我手不释闻君不作官作官固无益由来全生士不以时世激请问紫芝翁宁知五鼎食开门望四野天地漫无隙老鹰冻不飞何由寄消息
　　送张七和州判官
　　从仕如博奕百万系一掷君防大司马二十好顔色与子昔献赋共登东堂籍留滞向十年尚为诸侯客我愚数亦奇连蹇不自惜念君复何为无乃尚白时平弃奇节幕府鲜筹画譬如埘间安用鸾鹄翼髙秋江湖深莽莽烟水碧轻舟犯蛟鼍勉子慎行役
　　三女冈
　　吴女飞若烟兹地留尔名上有愁云阴下有蔓草生如此粲者何遗恨若未平宁无东平树靡靡向孤城
　　澄心寺后阁弹琴
　　髙风动长松萧瑟清我心亦有琴上弦尽得天外音试复向城市余响终难寻
　　首春学省同舍十一人集王彦祖为主人分赋十韵得河字
　　意逺智无涯乐少忧常多浮生共兹理达士黙谓何嵗月如奔车冰霜变阳和废书独长叹倚席仍浩歌王子家千金世勲誓山河勅厨具丰羞载酒信所过重帘筛劲风暖日苏庭柯左手持蟹螯一釂朱顔衰老愧投分爱贤心匪他相矜不及门聊欲陈四科
　　养鱼
　　知此升斗狭鳣鱏非所容安知庖所捐后不成蛟龙为尔释囚拘置之清冷中不有网罟忧安见拯济功掉尾一何欢余困犹噞喁孰云我非鱼正见所乐同
　　小雨
　　十日无油云一春无奔雷天事不可知号令于此頺疾风生梁栋宇宙如沈灰惊霆万车走激裂山石开此声昔未有曩意非所猜况闻波涛音汹汹千里来虽无为霖实犹得驱黄埃终忧稻粱枯所济蒿与莱蛟龙乐盘嬉既往宁复囘茫然怨云汉赤日方徘徊
　　检覆郏城旱田示同官及寄河南诸贤
　　昔嵗歉无年今夏仍荐饥罢民去南畎贱价捐东菑籍籍道路间饿者何累累藜藿不充肠然旄与倪嗟我禄代耕毎食为不怡徒懐仲由志身贱那得施属城上民讼比牒皆苦词奉诏实有无百闻谢一窥星言説桑田行与父老期触热不敢休重趼宁告疲郊原赤如赭秉穗无孑遗垦艺不可分四旁生蒺藜流行诚代有愚弱岂易欺附上亦有刑残下罪攸司鄙夫不忍此告吏咸赦之庶兹咻噢恩足以苏惸嫠大农急经费言利析毫厘二吾犹不足一切宁谓宜国侨敏争承郑邑用不危冯暖焚劵书田氏人若归区区二小邦两士能若斯当官在必行匪石安可移诸公悉吾友此志良弗非当令徇路人一聴狂者诗
　　退朝
　　虑澹事从简兴发谋岂豫退朝建礼门走马长楸路阴风脱林槁朝日破寒雾简书亦优游宾友慰迟暮神仙未尝学臯壤欣所慕静境出自然胜游非浪聚杯觞谋须防肴防讯无虑赏音愧闻和歌容执御
　　引泉诗睦州龙兴观老君院作
　　上嗣位六载吾宗刺桐川余来拜旌防诏下之明年是时春三月绕郭花蝉聫岚盘百万髻上揷黄金钿授以道士馆置榻于东偏满院声碧树空堂形老仙本性乐凝淡及来更慕焚香礼真像盥手披灵编新定山角角乌龙独巉然除非净晴日不见苍崖连上有挐云峰下有喷壑泉泉分数十派落处皆琤潺寒声入烂醉防破西牕眠支笻起独寻秪在墙东邉呼僮具畚锸立凿莓苔穿灇淙一堕练帯横斜牵乱石抛落落寒流响溅溅狂奴七里濑缩到疎楹前跳光泼半散涌沫飞防圆势束三峡拄防危孤磴悬防闻瑶池溜亦灌朱草田鳬伯弄翠蘂鸾雏舞丹烟凌风捩桂舵隔雾驰犀船况当元家尝着道徳篇上善可比水斯文参五千精灵若在此肯恶防波传不拟争滴沥还应防沦涟出门后飞箭合势浮青天必有学真子鹿冠秋鹤顔如龙辅余志日使疏其源
　　和原甫郓州乐郊诗
　　人事有背向胜游不长絶闻公乐郊行慷慨矜嵗月东山翠屏秀卢水寒玉直尚有昔来人借问宁异昔蓤蕖乱幽芳梧竹凝茂阴始知秋意髙讵厌徂嵗深因宜付众妨【一作妙】大巧当不为岛鱼皆自欢贤者能勿违华堂庇深沉臯壤极虚旷清池湛明辉寒郊无近响公来防旌斾公晏盛笳鼓鲁酒若醍醐齐讴艳巴楚采芹自胥乐食葚懐好音因成池上篇为想思归吟
　　刘太尉庙【原主燕人刘审交】
　　世乱争鬭繁废兴不可载磨灭几何人独兹有余爱空同气防武燕蓟风慷慨曽是鞍马间而为治民最桐乡旧墟好岘首遗碑在嵗久梁栋倾地荒松栝大古今犹过隙俛仰成百代咨嗟畎亩勤勲业非永赖
　　欲雨寄张壁
　　秋事亦已中江南故炎溽北风三日雨正气还凄肃身老虑深简官闲睡常足庭阴堕长梧园芳乱新菊借书喜未见酿酒欣初熟优游谅卒嵗何用恨幽独
　　雨中寄子直
　　繁阴不时解雨气如深秋朝衣始絺葛暮服乃重裘天事亟变易得为有常不如何世上士欲以全自求行身绳墨问蹜蹜空白头唯君可语此意豪力且遒通衢虽泥途未至乗扁舟兴发骑马来垫巾故风流
　　林都官种花
　　休迹异从告退居乃靡禄劳心不治人寓兴此嘉木客来启荆扉侧砌纷众绿名存洛阳品秀出海南族理防意必欢谁能伤局促时当载酒过三径成幽熟
　　送邵兴宗之丹阳
　　赤日裂石土万家如烘炉君行何事役似为贫所驱埃尘稍去眼云景日萧疎扁舟乗长风倐忽徧三吴六年覊旅倦一旦谁扫除慎忽忘囘首浩荡江山娱







　　彭城集巻五
　　钦定四库全书
　　彭城集巻六
　　宋　刘攽　撰
　　五言古诗
　　作假山
　　幽意难具陈静境可因就逺求涧侧石置彼窻中岫前为嵩华髙侧构衡霍秀岩崿倐天成风烟若神授他时看图画应接颇意究气色形似间人人轻宇宙尝闻山林士既往又不复此语我知之衡茅非所陋
　　暑行
　　憇马道傍舍解衣仍伫立四檐庇隂凉萧萧风气入虽云茅茨陋枕簟亦自给已胜鞍马间筋力苦倦急田野归去来余年犹可及
　　赤日成畏途相与逃热行中宵寝不安两舍鸡初鸣据鞍寝梦间堕防忽自惊官身跨官马倦奈有程愧负田野翁安穏眠到明
　　伤胡二
　　古人虽千嵗我见如接迹今人虽比肩我视犹异域乃知相知情心识非貌识所以识胡君不得同砚席今朝满衣泪哭君寝门侧
　　伤逝二首
　　去水不可还逝者日已疎悲忧若沈疴百药无能除英英韶华子夭夭昔同车令徳其芬芬佩玉聨琼琚舟移悼藏壑天祝嗟愁予蕙兰秀不实徒见荆棘墟含凄抚众稚吊影还室庐髙天杳茫茫日月空居诸
　　我昔曾逺游嵗晏不得返又尝惧而梦百怪纷乱眼迨今疑若人虚实未敢辨促驾逝将归惊呼寤何晩百年非淹期愚智俱不满彭聃与顔殇究竟同是短愁忧浪无端衷肠若汤涫
　　巢父井
　　访古慕髙逺回首笑流俗千世得巢父萧然慨遗躅古来知生民满腹所愿足何为让天下牛口信为辱髙风不嗣世态日局促至今西山翁耻甘首阳粟爱此盈尺泉百寻莹寒玉迁陵复改邑缺甃常湛绿君懐浮云志尘埃兹可浴君有冰炭忧清泠相为沃长涂接周楚轩盖密相续能令贪夫廉更使贤士勗岂如汉隂叟抱瓮伤窘束我游阻胜槩长谣慰心曲
　　题李白祠
　　旧闻谪仙人多以我为似三生去来今惟独变名字泊舟姑熟溪风月不如意举头望青山酌酒聊一醉汉宫三十六当时各自贵昭阳与华清究竟谁为愧奴辈不自省脱靴更谁避而令弃贤材孤负青云器
　　宿蔡口
　　竟日鉴寒水泊舟复新月浮光镜上下空寂照毫髪华星涌波际人语自天末潜鱼跃相闻去鸟飞渐没明生思虑尽清入心源豁洗耳事诚非濯缨情愈阔
　　立春
　　嵗隂已暗去春色复潜动嘉树欲芳华归鸿杂清哢乾坤自长久节物厌迎送浊酒欢我愁浩歌为谁纵古人尽流水世事皆宵梦白日少借留青春亦公共举眼向髙天吾谋不能用
　　次韵和杨叔恬赠郑秘丞
　　纬萧弃明珠手安絣漂浮生毎殊涂吹万亦异窍传剑不成显谈舌无与掉圜冠岂误身儒术真寡要嵗时不我与壮年更稚少白髪绿鬓多班班已盈照安排慕无闷推命独孤笑趋愚甘就迂遣累稍夷峭嵯峨天门开事业寄周召登贤如弗及得士故颇料乃知古犹今孰有贺随吊寸善曾不遗有功辄先调骅骝自西极翠羽出丹徼黄钟陋巴歈文鼎嗤畚篠况闻邱园秀得以虚名钓唯忧有道巻莫敢后时诮食苹鹿相呼在鹤鸡羣呌饭牛歌何哀筑岩貌惟肖顾予乃迷方黥劓谁与疗章甫期适越风帆欲逾峤敦敦乐瓢箪耿耿甚荧燿聊讙曳涂犹畏牺入庙同声邈难期僻陋常耳剽逢君独欣然夙昔共明诏屡闻诸侯辟复见尚书召奈何竟栖栖尘土翳光曜西山悲采薇鼎食归洒削飞将不得封重侯付嫖姚新篇一何工大巧全众妙上言道路勤山海穷听眺次述畴昔游弁髦迨冠醮下云厌屡空藜藿甘咀嚼英贤困奇蹇为善谁复劭譬如饮洪钟伟量乃能釂郑公亦全材大厦方防窱珉瑶谢尺璧丝管让清歗同当鹄翻云肯为鱼在千里由咫尺西城始春烧吾闻天祐贤柞棫民所燎胡为沮溺俦躬耕老蓬藋
　　寄刘道原秘丞
　　君家庐山南云水当戸庭丈人悬安车鲵齿头髪青吏隠粟三釜繙书十二经胡然辞羇旅大江急扬舲太史司马公老成兼典刑周南叹留滞武库森长扄叩关起九州授简欢真詅自兹访都邑乘兴及郊坰清洛湛寒玉嵩髙环翠屏宫观想旧躅丛祠记遗铭俗物不挂眼俚言谁载听毕事黄鹄举翩然问长亭念昔始相从子少予壮龄定交自倾葢结好深鹡鸰放懐脱羁馵髙论穷杳冥纵博恣叱枭极饮常虚缾后防十五年见子云龙廷官书职雠校旧简同编硎瓠落无所容柘弹缘蜻蜓河梁一分手南北如漂萍嵗月不肯留瞬息无暂停跳丸指飞鸟急雪看凋蓂壮懐益漫漫衰鬓成星星劳生百年间所恃七尺形从衰得老病讵足称最灵而君复何为疲茶非康宁目视乱白黒奇疮出潜丁饮肠日以狭永夜甘独醒南方多奇药芝术余芳馨引年亦多术何必非豨苓徃昔志读书苦心过聚萤期以怪幻闻岂秪辨文鼮班白乃自悟有为皆浊腥古来豪杰士蒲庐祝螟蛉埋骨蒿艾间鬼火犹青荧孰知出宇宙浩荡浮沧溟翳昬照白日幽蛰惊迅霆道心不可传法语容亲聆懐君意无涯永望防涕零寄书南飞鸿矫矫双翅翖
　　送杨秘丞
　　结髪仕明世四十列朝籍汉庭殊多贤向子每叹息羁旅间何阔相逢头已白车马故匆匆复为北州客萧条大河渚疲瘵空城域思得爱人长而君着吏迹去思常蔼然所居不赫赫推此化百里坐当致繁殖常服子路言有志千乘国饥馑师旅余可使义且力由来骋骐骥厯险始尽识尚恨此中小颇复拘绳墨太平进取难子云尝执防金张许史间无所用奇策不如课农桑弦歌树风绩无由之武城赠诗慰相忆
　　题孙昌龄归来亭
　　丈人髪如漆筋力不知老七十置官归时人以为早多公逍遥志所向豁懐抱虽云容膝安不减专城好忘机睨云水寓兴植芳草世故不经听尘轨从却扫壮子官瀛洲济美擅词藻亲欢适为主家事意承考古云陶渊明避俗非达道息交以絶游自处何枯槁公为乡先生里邑毎倾倒一言可镇浮不啻千金宝宦游失门户驽蹇悲栈皁祝身得如公毎食心再祷
　　江南田家
　　种田江南岸六月才树秧借问一何晏再为霖雨伤官家不爱农农贫弥自忙尽力泥水间肤甲皆痏疮未知秋成期尚足输太仓不如逐商贾游闲事车航朝廷虽多贤正许赀为郎
　　寄题萧山嵗寒堂直已亭
　　我兄昔髙第时论推捷敏由也政事科五人实亲近古者邦诸侯今之县令尹试材非不难善政知所蕴投虚刃若新利刜钟已泯遂驰能者声肯作俗士窘髙堂久頽挫往者尝隠忍即事新栋梁开轩凌隠嶙后凋抜天材破的见标准山川濯襟尘药饵纡客轸呜呼九州间胜事岂有尽向观松桧姿稍欲死蒿堇始知岩穴士自古须汲引愿赋嘉树诗为公广招隠
　　与亭
　　搆亭彼为谁髙士自相与与游皆可人与言是真语与醉不独醒与歌从和汝与忘形骸迹与偕同出处实与不待求久与非强许世涂异冰炭咫尺或龃龉开此与者风宁当转弃予
　　次韵穆父送仲至使北
　　结束大使车张旜理轻防八荒已信浮万里无直责由来昆弟欢庸非一日积冠带引弓民长城限疆埸邉人安昼眠老不逄鬭格将帅剽甲兵褒衣垂韨縌金缯出王府百万载书籍候馆如鱼鳞相望交国客外门名家驹长大俨且硕诵诗三百篇岂减崔亭伯斯焉思无邪羣书矧探赜指掌幽冀州左右皆阡陌皇华一何逺区脱为我役前驱弩在防郊候抹红额天声畅无外不必闗塞斥但看书同文依然具防画夷羞珍湩酪胡舞喧匏革猎围得孤割鲜亦奚择儒生自古贵忠信行蛮貉虽令博望侯何敢轻逢掖
　　西都大内作
　　太紫异垂象河洛殊出符卜食绵往祀宅中雄别都旋宫千万门层城十二衢佳丽帝王州爽垲神明区过位思自饬檐阙在必趋瑠璃映瓦翼玱琅耀金铺白日互蔽亏凉风倐来苏仰视制作雄疑有神物扶始知壮丽功不使来世逾择材自千章衒巧非一图傥无日新美何以除规摹西宾尚余谕望幸犹踟蹰何当树翠华万玉趋赤涂
　　慈孝寺送顾待制防韵和孔舎人
　　丈夫老益壮鬓毛岂知秋多君志慷慨不避千里游跃马过黄河北视三四州要官在东序河图间天球古来功名人未就不肯休譬如凿空使尚致安石榴况今南亩民往往东西流还定安辑之千仓仍万辀
　　新作西池呈王守
　　清源注长波萦回十里内澄鉴羣物杂细分毛介旱岁未尝减隆冬方可爱传云五龙旧疑有神物在惜此去人近久随荆棘废赏心一朝同版筑四面防凿池两汉集抗榭羣山对种花渐成蹊栽竹俄自倍荷芰入四邻鸥鸟盈千辈鱼游明镜中人语红尘外眷兹仁智乐况乃登临最沧浪欢濯缨药饵劝飞葢讼闲固材胜神逸自形泰愿言载笔间屡得从公迈
　　泛舟
　　出郭已清思浮舟暂长啸水云两涵泳青翠相照耀赏心随值遇物色相顾召逍遥忘回期顷刻揽众妙白鸥亦知机潜鱼不可钓飞沉信乐然回首寄一笑
　　和黄节推陪王守泛舟
　　清池堪百亩珍木多十围灌泉昔未盈移树今更肥境豁自心匠宴游及韶辉居然坐髙斋不减临郊扉青旗贳冻酒春服成单衣游人半童叟好鸟偕鸣飞彤防照银章宾从相因依置觞面髙轩密坐罗芳菲清笳急鸣皷红妆耀迟晖澄潭止可鉴画檝相与挥曳裾载笔简自顾才也微之子倾葢贤赏心谅云稀长歌善必赓旧令繁勿违徒令夕阳暝不醉终无归
　　舟行
　　川形直如线川水疾如箭扁舟急鸣防顷刻异州县晤语不及闻注视目己川后扈予桡黄鹄莫我先客行自超越快意令人羡寄语幽并儿勿夸鞍马便
　　题卞大夫西湖所居
　　献玉晩见售刺虎有余勇宦游四十年老髪成种种乘轩非不荣半刻未为冗而有田园归末路益光宠平湖澹空阔古木俱秀耸樵斧间渔舟稻畦连麦陇田舍易所求达生厚自奉晏眠胜饮氷一笑异将恐予亦濩落人不知物外重卖书问东家此计行接踵
　　重用前韵赠卞大夫
　　辞满苦不早独往始为勇闻君湖上田二顷容五种力农有休期杂费宁谓冗岁事副夙心素封弥假宠若人夀者相眉豪耳秀耸陶公请息交林类歌面陇诸侯非得友明诏期不奉丛茂鸟所安渊深鱼勿恐由来浮云志九鼎未加重胡为突不黔憔悴摩顶踵
　　江行
　　移舟次北渚风水亦有説隠几见羣山昻头看新月田舍烟微茫江舡火明灭夕阳归鸟尽入夜人语絶劳生间忧虞各自有怡悦趣取一时欢谁能问蛮越
　　题刘羲叟著作泽州园亭
　　王屋连太行重关束其左自古悲摧轮多君识髙卧凿泉深百尺养竹成万个诗书满髙屋谈笑惊四座人常求赢余世每敝名货看君逍遥风陶阮不远过
　　次韵
　　落泉无时休泄云常自还居然万峯秀共此亭戸间擘华力何壮凿陇巧已艰造幽非近规会心宁愧顔朝扉面苍苍夜枕听潺潺莳以松桂藂葱翠皆可攀长歌发真赏锦绣先斓斑座客齐起予清玉聨玦环夙龄慕逺游未能遍人寰学仙理茫昧遁俗事间关风波天一隅不到三神山终当振衣徃对境聊自闲
　　贺呉九
　　儒术喜迂濶学官毎留滞君侯诚百一才智两自异新书三十章慷慨天下事毎闻一篇奏左右称万岁峨峩蓬莱山册府上帝秘防书必英才念子方厯试前此三数公致身自容易心知青云路已识翰飞地岂独鈆椠间是正琼瑶字顾念倾葢交寂寞弹冠意
　　盆池
　　覆杯坳堂上儿戏种莲芰自怜守甔石及物功己细虫鱼共涵泳苹萍生自恣清澄照毛髪列宿镇三四炎风久无雨淮海日腾沸岂不潜蛟龙莫肯救憔悴惜哉万里波贻此升斗愧人当问能否何必嫌小器
　　赠黄安期推官【案攽本传从知兖亳二州吴居厚代为转运使奉行法令致财赋乃追坐攽废弛黜监衡州盐仓诗内言我来衡山阳当即监盐仓时也】
　　退之谪阳山始得区生喜其后迁揭阳颇复称赵子穷荒非人境瘴海絶涯涘亲识久去眼此言不到耳所欢诚易为未必尽泃美谕如逃虚空闻人足音尔我来衡山阳情况本异此一意等万殊何尝分逺迩四海皆兄弟蛮貊固州里而于择友间颇戒不如已乃得黄夫子风韵淡如水为学本之性言文贯于理遗我累幅书磊落字盈纸不诡亦不矫不华仍不俚胡为连城珍韫藏匵与匦赏心一何快区赵非所拟昔我在朝廷尝得二三士声名未振发自任以为耻于今复何能有志而已矣譬将助飞迁身方在泥滓作诗写吾心词殚意未巳同韩持国游五岳观时原甫暨诸公先在因寄江邻防梅圣俞
　　简服车马轻出郭尘埃逺况兹偶同好慵惰重推挽夀宫如屯云重门谨关键五城十二楼瑶池芙蓉苑境深日迟永天近春纎婉异花秀的的弱栁垂宛宛初从钧天游列帝皆龙衮俗骨已屡惊凌虚翻自忖却逄桃源客笑语何缱绻尚留樵叟棊竞劝胡麻饭金醴泛余杯芝英饵丰本平生此游胜余恨相知晩重来恐己迷尽兴仍忘返羣公谪神仙吏隠亦肥遯尚平夙昔志读易明益损宁知五岳期不待越崖巘何当谢羁束相与同息偃
　　夏夜露坐
　　林卧霄露清仰观众星晖上天垂光彩楼观何参差阁道絶银汉华葢临紫微凝神云霓表忽与汗漫期整衣阊阖门濯足牛女矶酌酒援北斗鼓箑招南箕极意谢嚣烦尘世良喧卑
　　雨后
　　后炎氛减空堂起清凉萧萧野风声淡淡孤月光晩睡梦亦短常苦秋夜长停灯览羣书坐以待未央鸡犬互争栖邻里舂黄粱中夜寂无喧蟋蟀呜我傍
　　送福州范文学兼寄张宜
　　山林忍长饥君门不易入今时行路难自古志士泣范生岷峩秀学古名字立流沙万里驹未恨晚羁絷一命吏瓯越扁舟去乡邑文学亦备员海禺更卑湿扬帆下三峡南斗安可挹问津颇浩荡蹈险实蹇澁吾闻养贤俊不但糠籺给乃知黄金台始隗众士集送行勿惆怅人夀期七十古来功名士白髪亦可及因君谢张老青紫未易拾且当黄鹄举不尔蛇蛰
　　送孙巨源
　　衰老不择交倾懐未尝悔非吾相知心亦有中获罪谁能若楸柏雪霜不变改自念孤劔心炯然镇长在识君始恨晩及此将十载相与忘形骸依然见乐恺翔鳯刷羽仪天真辉文彩清泉濬长源滥觞己自倍乘间辄相过慰我胷傀礧使我意轩昻脱我中心痗今君官南州扬帆尽淮海腰绶盘青緺儿衣闲缯防兰羞当及时倚门方有待一值归飞鸿寄声尚无怠
　　登城望山
　　城隅见连山苍翠横座中白云巻霄汉千叠张屏风此地有佳致望望情不穷忽如出尘寰相对前后峯古墙有石色草树仍防笼樵隠事不一养疴方易容
　　同谢二兄弟游城南王氏园坐竹中水上
　　昧旦从吏役中昃既休闲慨然田野兴策马从近关谢公虽朝裾雅意存东山相期物外游待我季孟间晴阳煦烟郊蔼蔼春气还南溪已浮氷乱石声潺潺意得境弥好形劳心讵艰名园得暂息奇树多可攀去水贯林竹脩篁夹澄湾波光龙蛇行微风鸣佩环窄径偶深入交柯存勿删并流一长啸照影清心顔胜事岂有尽向此同蒯菅发兴自我辈忽如逺尘寰严城迫归鞅夕阳稍朱殷后游期不忘秀卉春斓斑
　　颍州始居
　　伐树圣不忧夺鬲贤不羞士生志四海外物非预谋乘流既孤逝择廕方暂休俱非田园归而媿乡党投卜室逺人境开门面良畴车马寂不喧水火仍易求主人邦之良高义逾九秋倾葢仍旧交食薇亦愿留如何千旄诗千载令更酬
　　春葺所居
　　贫贱智不逺终年谋一身北堂甫成冬西轩已送春开窻纳清风扫地祛凝尘今是觉昨非防意成日新一悟蓬荜兴寄言当世人时事亦寒暑无为迷旧津
　　寄傅推官尧俞
　　三川帝王宅二周官葢都上公厘徳化多士盛中区是年诏有司使献贤能书传纳事匪易吾与夫子俱率马仰骐骥治玉慙礛防同舟共艰难倾葢聊欢娱浮云俨髙冠白雪纷长裾驰辞若波涛掌握皆明珠诋诃讵敢然倚办实有须从子骖之靳相与歩骤趋棘围似南宫大暑临通衢不遗老成人颇多君子儒丞相顾而叹里闾共称誉狂士或妄谈众人皆揶揄至今颇自矜快意胜过屠不言世所无请问谁弗如微官苦绳墨离别天一隅向风愿相従不及单飞凫云中多宾鸿河中多鲤鱼契阔诚未忘寄声当勿疎
　　和原甫同诸公饮郇公园
　　车马何籍籍相从城南陌大第鏁名园朱闳间素壁即事览胜防抚旧叹陈迹零落归山邱慨咤西州客春风防时还顾盻生顔色杂英缀初红宿荑吐新碧故池无还波乔树实自昔赏心及兹辰缅想缔构力十千置尊酒玉斗雪霜白饮醉半欢哀浩歌懐感激天地亦旅人川谷故变易欢娱瞥过目百年犹暂觌即令西驰晖稍复向禺昃我辈不尽兴将为后时惜
　　颖州和永叔
　　羁鸟能择木游鱼知赴渊飞沈岂异志行止私自怜玩世本无术辟人庸得贤卜居幸乐国负郭依良田心与地俱逺我徒共熙然生涯亦何有聊以忘吾年
　　送谢大城南还游集禧观寄谢大得箕字
　　骤雨堕河汉烈风振南箕秋隂变萧爽重此田野期森木蔽严籞交流防清池幽鹭起丰草鸣蝉嘒乔枝客车忽已逺樽酒难重持谁令语言适罙作别后思夕霁归马轻叩戸仙真祠羽人披衣笑宫殿凉参差黄鹄自飞来青竹方可骑相从岂无术望君隔前陂
　　书懐
　　幼学慕髙逺读书不求解志为逍遥游耻以声名卖宁从子桑简不愿伯夷隘未常忧瓠落岂复顾机械遯时良无闷渉俗适得怪但使心休休那论行夬夬世涂剧坎穽人理甚蜂虿低顔费将迎非意成睚眦铁冠喜弹画法吏乐罥絓洗濯出瘢痍丹青恣描画抗言畏不伤奉职谓匪懈指擿本无瑕销铄缘鼓韛羣嬉更啸呼鬭巧逾狡狯抵巇加捷翻取必期称快上恩初优假一犹纵解虽防三面寛未免六翮铩全生愧液樠有道羡瘖聩失马未必悲堕甑何足喟后皇物羣生大块为之噫在盈或时亏有支那可壊行苇无践履甘棠勿翦拜犹将采葑菲讵有弃菅蒯宁当置韶濩始欲荐任韎厌饫椒与兰玩惜饐而餲宿名守枯槁知命遗芥蔕猖狂蹈大方屈服嗌若喝腰舟虽云慎吹虀亦已惫既往诚无追有来当自戒萧萧鬓毛改杳杳岁月迈愚谋向千失晩悟犹一洒手世絣支离保鍼繲鬻渡学操舟闭肆从问卦念皆贤者为亟闻古人话有田倚江湖往岁成亩浍还归岂无图绪业顔未败采菰仍得鱼种榆因及薤小屋蔽蓬茅大囷输精稗逄迎具壶浆称贷偿私债暑从泉流濯寒有檐日晒何苦事明经区区矜地芥
　　剥枣
　　枣下人不行四旁生蒺藜秋来见成实粲粲青红垂敲树落碧瓦溅石投赤矶纷纷竞口实聊混儿女为树上已空枝树下亦有蹊人事但如此桃李真自欺












　　彭城集巻六
　　钦定四库全书
　　彭城集巻七
　　宋　刘攽　撰
　　七言古诗
　　赤甲竞渡
　　古潭苍苍照毛髪龙藏水心波色活风雷如在石壁下有时云雨何仓卒今年大旱百昌死神物亦恐俱埋没南人厌龙抱珠睡骈舟伐鼓探龙窟皆言龙惊当上天九河翻雨石涌泉君不见朝来积水上鱼鼈死尽龙安眠
　　酴醿轩中
　　积雪犹残雨复新正朝日晦只逡巡浮云未省见白日细草何事知青春杖藜苦恨泥汚客解衣生憎寒着人迁鸎来燕势未可天意靳靳畱芳辰
　　在郡作【案本传攽曾为京东转运使又従知兖州此诗云今时督府雄汉魏鲁国太山四千石当系此时所作末句云乃不及舞文巧诋为诈忠岂受吴居厚之谮将去时作】
　　朱门深沈十二防髙槐蔽庭有佳色令时督府雄汉魏鲁国太山四千石读书作文五十年齿牙脱落头半白平生心事竟何许衮衮簿书为报国吾衰不复梦周公闻道家邱居在东垂老才为少司冦杀一正卯那为功诗书误身既可信却忆扛鼎之重瞳宰割山河一何壮指麾天地如回风背关懐楚更龌龊沐猴而冠涂遂穷区区诸老为城守头胪晓入旌旗红鲁人之臯乃自昔犹复弦歌一亩宫圣贤万事尽有命世人何用夸材雄府丞久吏掾史健时霑足年谷丰深居闭閤不复出曲肱甘寝日正中昔闻汲黯淮阳亦如此乃不及舞文巧诋为诈忠
　　杨之美弹棊局歌
　　汉皇初厌蹙鞠劳侍臣始作弹棊戏东方诸公盛得名魏文以来称絶技后宫妆奁乃可为客着葛巾尤更奇谁令朱墨异贵贱百世纷纷无已时君从何处得此局石理温华莹寒玉山形四隤涧谷深别将望秦森在目少年博戏日益新古事不复传今人君能兴此亦先觉辟雍老儒悲絶学
　　过王氏弟兄
　　出城问穷僻负郭正潇洒主人著书长闭关嘉树当门宜系马下马上堂还读书新诗古琴双起予昏鸦栖鸡欲敛翼兴尽将去犹须叟徒见城中轩冕客不如吾人一逢掖安得茅茨同里居子在东阡我南陌
　　和陆子履鱼胶亦名阿胶可以羽箭又宜妇人贴花钿
　　汉家金缯抚絶域逺夷畏威亦懐徳南琛北珍不自惜译官贾人多未识此胶出从辽水鱼居人钓鱼取专车秋风时节候可折白羽铺缀随呵嘘赤车使者来穹庐绣鞶玉玦通函书黄河之清那可竢美人红袖应时须丈夫辛勤万里外少妇深闺苦凝待京兆眉怃传长安翠钿彩饰令人爱鳯凰得髓麟取角将来续不觉更嗟珍物空传名欲倩张骞问方朔
　　昭君怨戏赠
　　武皇聴歌长太息倾城不难难絶色连娟脩嫮果自得三十六宫宠无敌君不见孝宣既没王业衰优游时事牵文辞延寿丹青最叵信无盐侍侧捐毛施此时昭君去宫掖边风侵肌雪满碛穹庐旃墙烧蠡琵琶怨思胡笳悲犹怜敌情不消歇子孙累世称阏氏传闻汉宫翻可愁纨扇缘衣长信秋燕啄皇孙两凄恻当时无事成深仇覆杯反水难再收深渊瞬息为髙邱尘沙萧条猛虎塞边民独记和亲侯
　　春日
　　春波淫淫泉脉清揵菑作担芳草生女桑柔弱欲动色落枝投斧声敲铿山前一杏花白布谷来往相和鸣秋千系树径路熟童稚翁妪欢逢迎田家此乐世岂知人生所急食与衣计谋虽拙日有效筋力无余身得为
　　幽州图
　　鄙夫平居常叹息蓟门幽都皆絶域安得猛士守北方力排敌人复禹绩田生手携朔漠图丹书万里之强胡挂图髙堂素壁上壮或隂山来坐隅长城迢迢属沧海古塞厯厯生黄榆纵横指顾皆旧物抚事忼慨时惊呼太平壮士多虚死念君避胡来万里九关深沉虎豹恶布衣何由説天子巻图还君意黯然咄嗟世事非余耻
　　送王仲素寺丞归山【原注名景纯】
　　山隠居七十四绀瞳绿髪初谢事腹中灵液变丹砂江山幽居连福地彭城为我驻三日明月满船同一醉丹青细字口传诀顾我沉迷真弃耳来年四十髪苍苍始欲求方救憔悴他年若访山居慎勿逃人改名字
　　汲颍水
　　城中凿井非不深苦泉欲饮先烦心天生颍水似碧玉盛夏一酌逾千金野童絜壶不盈斗清能照眉甘适口未曾一飰过闾里犹以空缾累川后
　　次韵范内翰西圻老人诗
　　大行宫车千乗强翠华晚驾烟苍苍龙髯堕地长秋草白云悠悠飞帝乡先驱轶出塞门外天宇寥廓初无傍凄风疾雨走道路万灵奔走谁非常汉家徳泽徧四海戎夷执绋虚邉疆翾飞啄息愿效死以彼壤穴皆容光词臣宗功笔力壮感激顾遇思揄扬周宣中兴在云汉武皇最着惟宣防道旁老翁话旧亊靣目黧黑情摧伤赐缣如雪身独得无衣自幸方同裳桑田变海不可测恸哭白日悲风长君不见封禅之君皆不死岂以衣冠之塟疑轩皇
　　和苏子瞻韵为石苍舒题
　　长安材豪雄五都五陵意气谁能除作人不入游侠窟寓兴聊从草书崩崖壊山出众宝石刻鼎铸周秦余江东诸家擅逸气宜官钟蔡几不如腾龙翥鳯动光彩渌池滉漾华芙蕖石生临书得防妙神凝意防下笔初浓纤巧致若出一老庖利刃投空虚人间流传不得辨锦囊玉轴争贮储以兹得名号醉墨聊取胜事题精庐岂与西山少年辈射猎狐夸里闾杜陵诗仙有祖风笔洒云雾挥琼琚我今才薄厌数语勉力和歌慙起予
　　傅尧俞草堂歌
　　汉朝名臣有傅伯谏诤由来犯顔色兰台下笔不自休义阳封侯勇无敌石渠昨者承明直虎符今为二千石邀我请赋草堂诗草堂欲归那可得太行之上无髙山济水之外无清源闻君筑居山水际清髙正为若家言上有无心之云出幽谷下有劲节之竹森寒玉四邻空地犹几许容我东西一茅屋
　　虎子
　　秦山十月朔风起寒岩萧萧虎防子樵苏绕山不敢采赤豹黄罴相向死关西少年勇似飞白羽利镞黄金机解胷陷脰心应手功名一决何辞危坐皮食肉已自快况复猛毅充提携雄姿英气实少并不堪笼槛长羁縻至今求食毎摇尾摧刚逺害诚其宜君勿爱泽麋山鹿大如马牙角虽具无能为阨穷隠约岂足讳防见白额跳踉时
　　和李公择题相国寺壊壁山水歌
　　苍山本自千万丈怪尔断落盈尺中枯松挂崖正矫矫白云出谷方溶溶忆昨髙秋十日雨百川涌溢腾蛟龙丹青壊刼不可驻金碧拂地俱成空人间流落万余一掇拾补缀几无从当时画手合众妙得此诚是第一工松隂行人何草草秃帻小盖马色骢长涂未竟不得息啸歌正尔来悲风巨灵擘华疏黄河夸娥移山开汉东海波芥子互出没大雄游戏神与通我今与君未尝觉指视壁尽将无同新诗飘飘脱俗格得闲防复来从容
　　空同
　　汝山不髙鲜乔木汝水不深无巨舟荒草连天荆棘壮土脉疎缓多废畴三年力耕食不饱一时不雨人相忧负薪代炭集市井耳聋眼瞑垂白头土风薄陋趋向狭一金之子称良谋百年人物可料数里闾未见兴公侯君不见广成昔从空同居猗玕亦云隠商余千年两士炯若日希世之才安可诬
　　画龙
　　南人谒雨争图龙画师放笔为老雄烟云满壁夺画色雷电应手生狂风观者皆惊牙爪动攫拏意似翻长空吾疑奋迅出戸牖何事经时留此中共言叶公初好画当时亦有神龙下天意为霖非尔能世俗慕真聊事假
　　冬
　　蜂房割蜜留度年中林置罝长击鲜朔风吹空塞北戸束薪明暖初无烟缺篱补疎已乍密败屋鬋茅元自坚官租事空不复出积雪塞径长昼眠田家此乐不知老儿孙满前俱夀考世俗荣名多变更不似田翁一生好
　　苏子瞻家画松图歌
　　君家图画皆所见近得此松尤可羡根蟠平石蹙蛟螭干出青起雷电樛枝横斜复几尺绿叶茸耸铺绣线空堂深沈白日寒谡谡似有风吹面此图翦裂人不知尘外分张数流转能令神物还相从非君苦心谁与辨更惜良工名不传可怜世俗多夸衒为君作歌君志之后千百年无复贱
　　赤甲祈雨是日获之
　　君不见赤甲之渊色如墨中有神物不可测潜虽伏矣心念国翕忽变化谁能识五月亢阳裂金石妇女悲号望膏泽箫鼓甘香乐灵徳须臾晦天正黑风雷硼轰震穹碧雾雨霶扫炎赫生物欣欣动顔色樵童牧竖亦叹息千秋万嵗无终极
　　市朝
　　市朝老去无希慕枕簟秋来觉静便何事连宵梦颠倒犹应三世业攀缘蛲虫饱足尸鬼健尚寐翻令爱不眠
　　贫交行
　　贫交多相怜富交多相捐贫富尚不保死生安可道人能无以声利为贫交富交皆不欺君不见萧朱隙末张陈死惟有管鲍真相知
　　古信陵行
　　薛公藏卖浆毛公藏博徒侯嬴抱关叟朱亥市井徒我思信陵君下此四丈夫富贵胡为弃贫士能令君存为君死
　　方仕致仕
　　在家出家古有此方仕致仕吾自嗤晏眠足当几杖赐散髪每从田野期息交便尔宾客絶省事何説课最为山涛非隠亦非吏仲元不惠仍不夷
　　北门行
　　慕道逍遥游不作枯槁语二年客都城卒嵗厌贫屡乃知北门诗圣人亦有取自于万事防若机今日已晤前日非五月披裘不取金放歌防采南山芝
　　衰老
　　苍耳婴末疾浴兰殊未解枲耳传愈风及秋始堪采惟昔沙塞隂偶从羊负来葡萄安石榴安可同语哉鸡雍与狶苓适用即为贵何必黄金盘磊落荐滋味老人学道破诸妄犹有尘缘为疾恙安得澡身并澡心使我有意烟霞上
　　次韵孔常父
　　老翁衰迟为日久自知不是文章手紫微荧煌十二星青阁彤庭掖垣右谁令孤翼此飞栖正似枯槎犯牛斗诸公可亲复可望黄钟浑宏秋水光但论四海矧故乡清诗翻翻鸿鹄翔愿言与子同升堂
　　太液池
　　建章宫中太液池水象星汉波涟漪凫雏鴈子相羣嬉黄鹄来翔金为衣主人勿惜稻粱恩主人勿矜罗网繁暂来可见不可亲乗风一举超昆仑
　　送原甫帅永兴
　　读书当为王者师论兵要作万人将古来志士希两遂白首儒生彼无望骐驎一出凡马空豫章蟠根嵗逾壮金华事业烂然新徂西谋谟谁与譲旌旗蔽日红半天笳鼓隘涂车万两中军令出聴无哗秦山渭水皆东向荒夷憺威霜雪明属城阳和春日亮赵张成事不足论方虎遗诗犹可尚龙文金铉待调饪璿枢斡中付羣当西人欢歌公肯留公车双鹿画轓上
　　晚起
　　黄昏就枕日午眠入春夜短常独然不嫌时世欲无觉每为身谋私自怜梦为嘉鱼潜九渊梦为飞鸟翔髙天喜来寝觉了不辨安知此兴非神仙
　　渔翁
　　老翁年侵耕作苦官田税多不敢住身携儿孙事渔钓编竹为家寄江浦朝寻菱芡逗烟水暮飰鱼虾宿风人生如此亦自由何用车马称公侯
　　和罗著作渔翁
　　渔翁结网求鱼子得鱼满船心始喜岂知陂池水不深但有鲲鲕少鲂鲤渔翁结网安得疎渔翁用力常有余心疑他人得厚味满眼看来池无鱼古来任公不如此期年得鱼雄淛水龙伯国人连六鳌二山漂流不能止由来万事不同调説似渔翁翁必笑
　　大风
　　朝风吹沙天宇窄暮风吹沙地载薄视天昏畏其压视地震荡忧其坼一春三月风不息局天蹐地劳筋力波涛翻空礔礰怒行路之难行不得安得重云十日洗眼去眯分白黑
　　初调江隂主簿
　　小来读书非为名约身不肯游公卿秪怜狂简真吾党谩有文章慙老成汉廷好武臣尚少郎官十年不见调青衫黄绶赤诏除落拓敢辞流俗笑
　　送直史馆孙兵部知陕府
　　侍臣数厌承明庐太守何妨太史书十里九坂二殽道驷马髙盖朱轮车分陜已信召南贵补郡讵比平原疎諌垣风彩东观笔不待上计看回舆
　　湘中阻风
　　十月北风不肯回湘中白浪髙成堆小如飞鸥大奔马一辈才去羣复来一旬隂云色死灰划劙掀簸初全开晨阳照空幸澄澈蜚廉暴怒犹喧豗系舟沙渚依曲隈嵗晏永路真悠哉棹夫巻缩亦何恨时乎宁有材不材
　　欲雨寄张壁
　　北山云起南山雨返照却见南山树逆风燕子能疾飞隔叶黄鹂犹独语忆君池上波悠悠忆君翠竹声飕飕兴来冒故相视薄暮雷电归何忧
　　寄杨十七
　　杨侯论诗销我忧昔嵗相逢偕旅游梁多长者不虚语倾盖结交子所求三年契阔意不展叹彼栖栖为薮幽穷愁著书亦自足有防肯説东诸侯长安富贵易反掌末路功名犹捶钩天公于予岂爱惜由来万事非人谋隂风朔雪五湖冻嵗穷髙卧思同裘
　　春寒
　　越罗裁衫春服新寒炉委灰无复温夭桃着花红满槛弱栁吹线青映门岂知天事有反覆假借专物矜余恩平明雪片白似玉败裘死灰仍纷纷女桑吐叶蚕欲生东郊草绿方趣耕欺人人弗信百虫奋蛰雷已惊沈隂驱除生可待白日隠隠浮云外
　　清明东风零雨频晓来料峭寒着人人言夭事不可测欲回暮春成早春花红柳绿皆自若一气变化宜有神漆园老人惜光景求术却老无声影忽闻春有再韶时亦觉身当还壮境花前一酌心熏然敢道朱顔非少年
　　戏谢师直买伊阳田
　　雒阳东周苏子贤兄弟驰説雄当年一身曽兼六国印举世皆羞二顷田君才十倍鬼谷子朞年已出揣摩篇公侯将相可自致何竟髙蹈伊阳川
　　阳翟贾人歌
　　颍川阳翟赵邯郸大衢如砥车班班重装富贵名游闲轻纨宝玉髙若山关西王孙龙虎驱此中奇货奇可居千金入秦借短防立谈须臾分王符华阳松柏成髙邱寿陵蔓草令人愁沈沈相府士如市山东共事河南侯
　　和王平甫韩干画马行
　　韩干画马出曹霸得名不在陈栩下诏令师栩辞不可苑中万马师在我王侯读书爱此言由来能事须天然看图作诗寄慷慨锦文织字珠聨聨乗黄騕褭久埋没安西大宛路超忽丹青能令千万年不比燕人空市骨霜蹄踣铁精权奇耳截筒竹稍垂丝超然抉后三十尺一日千里御者谁防笔和鈆人所同尔今独成第一工神凝意防不可料天驷降精来此中少陵作诗讥画肉惋惜骅骝气凋缩未知良工尝苦心空使时人争贱目九臯相马观天机神隽不辨黄与骊君知画手贵自我何若相法非有师拙工俗子纷纷是畏避权豪如畏死生栋湿涂多覆屋巧书掣肘真难使吾知公诗正如此丈夫特立嗟已矣
　　次韵苏子瞻韩干马赠李伯时
　　韩干画马名独垂氷纨数幅横素丝诸公赋诗邀我和我如钝椎逄利锥区中才容三万里正可騕褭一日驰朝燕暮呉亦其亚幸得夷路无絷羁此问三马皆国马瑰资逸态成崛奇有如秋空见霜鹘下睨众禽俱伏雌良工苦心为逺到天机要眇潜得之区区驽骀浪自负岂可丑骨包妍皮李侯洒笔定超诣尚有天骥君未知宛王母寡今授首汗血不敢藏贰师
　　送程少卿【原注江西转运使】
　　使君舡舸如浮宫荡荡帆影垂白虹苦无三江五湖水安见一日千里风长蛟巨鱼逺避去水府泉室深玲珑使君按俗不异此意气自觉凌虚空滕王阁前流水白西山落日衔微红城头台榭眺望极玉壶置酒光融融胜游重临不隔嵗涂歌巷祝欢南公作官得此亦是少况复章绶弥尊崇南金折钩富九鼎荆扬涂泥多嵗丰防令利术析毫末万古江流常向东故乡秀水三百里送逺游子情无穷遥知躧履待髙士安得羽翼随飞鸿
　　懐信驿亭晩望题其楹
　　吴樯东风晓来入楚客齐桡暮去急行人西行人东逢迎送归景不同夕日春烟一望中
　　戏题西湖中鱼
　　重明水深波洗空嘉鱼万族连西东鲲鲕细碎长者惜赤鲤成就随飞龙南风吹雨中宵雷众鳞不去真常才鲂鱼如玉鲙第一安得大网相随来
　　盆山
　　青泉盈池底白石中有高山髙不极连峰絶壑知几许朝霏暝烟无定色山下清波清浅流鱼龙浩荡芥为舟今君欲渡何由得纵有神仙君不识
　　出门无马行
　　市儿暮归钱满把田翁秋收禾满野人生勤苦必有获天事岂常遗拙者鄙夫能言知读书十五著论惊羣儒文章不作少壮用白发垂领皮肉麄作官不如闲日多得禄无若饥寒何百年陈人谁比数满眼贵士难经过欲为揣摩心智短欲学造请顔色赧黄金难成丹砂贵紫芝将秀白日晚退居长安百不为出门无马还歩归髙天报施固有待可得不如翁与儿
　　次韵子瞻赠桥道人
　　昔有仙公项曼都去家十年若斯须还归壮语惊妻孥月邉朝拜虽劳躯流霞一杯真味腴世人但怪医多卢不知列仙山泽臞隂阳变化随指呼日新无穷非故吾乔公筑居近潍都交游洞宾侪尔朱又言其师奇丈夫璞玉粹美名不沽郎官仕晋更五胡我今老病须人扶衰顔白鬓日已渝捐书絶学休守儒去不为少犹双凫公能济我良药无
　　侠少行戏王子直
　　长安少年侠自任一生意气过人甚许身直以豪取名快意那知武犯禁宝刀强弓千里马风驰电射无敌者有时独醉倡楼春一身歌舞兼百人休来著书吐胷臆脱落章句邱坟王侯愿交不可得贵者虽贵犹埃尘君不见汉家云台画良将髙冠长劔森相向由来落拓尘土中不妨论议岩廊上乃知功名为世贤安知轻欺恶少年
　　王家酒楼【案此诗自夷门城东门以下词意与前不相属疑有误】
　　君不见天汉桥下东流河浑浑瀚瀚无停波游人阅水看白日骇浪瞥逺红影蹉感叹世事亦如此振顿两足行吟哦提钱买酒聊取醉道傍高楼正嵯峩白银角盆大如防臛鸡煮蟹随纷罗黄花满把照眼丽红裙女儿前艳歌乐酣兴极事反覆旧欢脱落新愁多夷门城东门南对屠儿墓信陵今安在宾客散如雾窃符事可鄙袖椎复何慕犹令主人成大功千嵗英名若可遇笑杀平原君耻从毛薛游选士十九人毛遂晚见收丈夫一身贵特逹因人成事良足羞
　　和章都官洞庭诗
　　阅水须阅秋水时洞庭八月为最宜百川涌溢注平旷倒巻溟海翻天池潇湘沅澧绀碧色千里一片清瑠璃蜀江亦浊远不杂正若黄组萦鉴匜长风簸轩一何壮雪浪成山相蹙移奔霆击电恣轰磕素车白马交横驰朱垠骋望更无地翼轸落影光参差南极老人坐盘石赤足皤鬓濯项颐修鳞巨鬛出万族窟穴鳣鲔泥蛟螭身躯长大竟无益机械利器潜相随但令渔师贾余勇冒突死地常安之巴虵断骨不自免此曹么麽何能辞秦皇属车八十一赭衣伐山豪不覊九疑不到二妃泣圣贤失势令人悲忆登洛阳值摇落暮霞新月含风漪古今光景共一瞬独绕四壁观题诗神官威严鬓似防楼船持节森画旗湘灵奔走伺顔色鼓瑟献巧招冯夷新篇秀句远为寄清风白芷丛余思呼儿叠纸作报语衰老抚事情孳孳
　　新滩行
　　巴江之水西南来峡束川壅声若雷瞿唐五月不敢下滟滪中流大如马风波虽恶石不去太古以来怨行者君不见前日巴山复摧裂万仭臬兀江中絶孟冬水涸石角见上流下流尽精铁当时长年皆有语后来难危从此数上天设险知为谁但恐妨人如滟滪

　　彭城集巻七
　　钦定四库全书
　　彭城集巻八
　　宋　刘攽　撰
　　七言古诗
　　和杨十七伤蘓子美
　　蘓君在朝素机警气排青云力扛鼎鹓鸿遇风鄙巢栖骐骥得涂嗤坎井千金置酒宴长夜锦绣照烂丝篁静明珠盈车谤随起白巾还家酒未醒翟公署门宾客改魏牟去阙江湖永濯缨渔父唱沧浪结庐陶令依人境时浮扁舟就什一出从数骑非造请穷途诗语尤慨慷暮年笔法加豪逞霜凋兰蕙不待老一世驩悲竟俄顷遗书犹缺茂陵求卜宅乍许要离并生平相望不相接凛凛气概吾能省川流既逝安可回骏骨虽买何由骋知君金石尝定交末路人琴俱不幸大招无复修门期懐旧邈与山阳等
　　城东观鱼
　　东城水深色如黛居人来过不知爱我浮扁舟转城曲苍烟古树寒相对忽如身在松江防况有渔子前操舟霜天黯黯始下鴈雪浪杳杳频惊鸥万鱼挂网同时急赤鲤长大犹人立旧疑古潭有神物倐见金鳞却腾入檝师献功喜相顾岸傍驩声仍坌集主人置酒乐未央艇子行防轻相及吴酸缕鲙白玉盘四座相喻同加飡人生万事岂有难我能为公成此欢兴极意移令我叹落日蔼蔼沈云端岸草露白天风寒
　　观鱼
　　清濠环城四十里蒹葭苍苍天接水使君褰帷乘大舸观鱼今从北阙起开门渔师百舟入大罟密云雾集小鱼一举以千数赤鲤强梁犹百十浊醪赏功倾瓦壶公言锡爵争讙呼余人不及色沮丧数竒天幸相贤愚浓云吹雨寒萧防置酒移船泊前岸暴殄天物古所矜谁道于今为壮观
　　送张太保知冀州【原注自羣牧副使除】
　　使君使敌前嵗中手为单于画吉防敌人破胆不敢迕即日归报明光宫汉家牧师三十六水甘草丰马数足问谁虎臣司苑门极望离宫皆苜蓿长河东来横冀州雄雄大府森戈矛红旗照天军令肃紫髯昂藏居上头将军威名动殊俗天子今无北顾忧旧传冀士多良马嵗看北客输旃裘庙谋将新赤岸泽强邻犹知博望侯使君家声仍世传慷慨功名方壮年黄金如斗组丈二富贵光华真谓贤
　　送裴如晦知润州
　　栁隂深碧黄鹂语川水平堤鸥鸟舞送君临流眼暂明爱此虚凉少尘土何况连樯一月行吴山楚水相逢迎稻花吹雨香不絶芦叶摇风声正清北固楼台似图画广陵欲渡闻潮生缥壶盈前京口酒红旆相随北府兵少年投栗常为乐晩嵗甘棠空涕零望君鸿飞不可攀白头方出玉门关独向天涯共明月犹应梦裹借千山
　　送章学士知湖州
　　昔贤为亲屈小官使君专城情更欢连山大湖水凝碧高盖驷马车涂丹防衣儿戯养顔色箬酒賔宴罗杯盘吴兴钓碣亦可羡怅望从事空南冠
　　陈和叔贺兰溪所居近有信来言水竹事戯赠
　　北山移文那尔为淮阳招隐殊未归流泉涨溪可厉渡修竹饱雨添旧围鸣禽作巢皆有托白云抱石初无机主人已知战胜乐溪童未老情庻几【原注小谢诗云方同战胜者去剪北山莱】
　　柿红
　　柿红梨紫漫山熟冷雨萧萧落乔木东田收谷亩数斛筑塲敛积高如屋柴车斑斑黄犊健丁男肩赪儿指秃烹猪漉酒乐社神急鼓悲笳防仍续田家此乐何所忧闾里至老还相收道傍滞穗如山邱何防老翁寜有求
　　寄题岳阳酒务水楼
　　洞庭苍苍水拍天巴陵居人无斗泉天生地势正如此抱罋臂饮真堪怜架楼木出百尺剖竹接筒如笔直惊雷发地山鬼忧白波统霤湘君惜吾侯智与神鬼侔古来能事皆悠悠防令太湖变春酒更使骚客忘离忧
　　关西行
　　关西居人多闭屋屋底老翁相向哭县官禁钱钱益轻百姓无钱食不足平时斗粟钱百数今者千钱人不顾大家萧条无十金小家流离半逵路忆初铸钱为强国盗贼无端皆得职迩来救弊因寛民盗贼自苦民逾贫安得万物皆为铜隂阳炽炭造化工铸钱万万大似尺官定足用民家丰
　　移舟城东
　　厌闻九衢车马喧泛州初出城东门隂虹吐水势怒河声浩浩如雷奔棹工讙呼事拳防童稚变色愁惊魂济危经险正当尔安得拱黙为希言虽无清泠可澣涤喜见黄浊来原原便风催防两快意千里万里何足论
　　防济堤傅家园亭
　　济水与河俱至海陶邱之北川原改由来天事不可料黄浊长存清晦在犹余平堤十里长逶迤东注如高冈水泉味甘土脉腻固知余润宜羣芳君家园籞临济堤荆扉茅屋随高低当轩古木密如盖无数杂花行有蹊谷虚遥闻樵斧应昼静便有幽禽啼穿栽卜筑事未巳上为层台深凿溪东邻可买莫惜费臈月课【原注平声】种当令齐栁绿正如陶令宅桃红应似晋人迷城中老守厌窘束行乐得至城东西此家园亭可屡往薄酒自足充提携
　　和杨彦文嵩山诗
　　杨侯作邑山水中县南百里维青嵩官闲身老诗笔健乐与邱壑研豪雄是时新凉背炎夏草木秀丽全天功重青叠碧百万状有如耋老携儿童悬泉落崖防万丈震雷发地声隆隆隂风岩洞忽凄怆寒生六月如凝冬祠官祀典有常秩扫除给复何其恭孕灵产异逺不极面周负郑人殊风生云触石始肤寸倐忽澍雨成冥蒙羣山相望不足算礼若小国来朝宗幽人羽客此独往深防时与神仙通念君吏职有章绶池鸿笼鹤思长空暂留灵境寄心赏仰止万古希遐踪梯高迳侧目力短渉厯庳下非穹崇山中居人亦富逸翠竹寒松名素封愿言携家事卜筑采薇饮水欣长终岩田种芝地高下茅屋遡水溪西东君能挂冠共此约何必绮季东园公
　　送徐君章
　　每秋送客常羡人今秋送君尤惜别白发相知无几何明日扁舟成楚越忘形谁复到尔汝末路转忧欺老拙西风落叶密如雨信宿长淮见清月紫蟹出簖加二螯白鱼挂网色胜雪人生功名何由致适意勿羞徒餔啜何时亦得东南征赤脚吴溪嘲钓碣
　　送杨康公知安丰县
　　杨郎作文殊勇为辩如涛波防刺蜚相逢喜吾故人子门风宛存令我悲艾兰驱车最先入百箭穿杨谁可及擢第胜人十改官作官不辞万家邑劝耕课桑力有余吏事不受崇空虚后生才资动出众何至苦心城旦书清泉百里环芍陂楚人千年长不饥叔敖子孙负薪苦念为亷吏何可为忽忆云台故侯司空公五郡士马河西东功名亦有际防数退让自是雄隽风谁谓鄙夫老昏忘屈指古事犹初终作诗冩此岂有意正若指防山水书鱼虫
　　天马行
　　汉家天马来宛西天子爱之藏贰师甘泉贵人宠第一昆弟封侯真谓宜军书挿羽庙选将一朝百万皆熊罴大射卢山亦快意死人乱麻非所悲论功庙堂谁与敌外廐皆是麒麟儿白茅金印结紫绶老将流落多瑕疵天生富贵实有命寜复忆君贫贱时势高累愚计虑逺大志落落嗟徒为渭桥祖道一语泄身衅边鼓家流离
　　和梅圣俞食鲙歌
　　黄河赤鲤非龙材欲化不化烦风雷随波浮沉偷自得网罗失身成暴腮火鬐锦鬛鳞雪霜红眼照耀珠夜光若无鲲鲕与虾蚌安见品格非寻常主人爱客不计钱少妇缕鲙情可怜蜀姜吴橘正相益炊菰絮还慊然燕人寸腴不足贵专诸全防非珍味属餍黙怀一飰报欲令主人千万嵗白玉换米桂作薪主人家居长不贫卖鱼一值任公子厌鲙与遍长安人
　　兖州古桧
　　兖州宅西有古桧十寻度髙百围大生理成全不增长半枯半荣常常在游人相与疑汝年桧不能言聊臆宣百番桃李香扑地一辈蒲桞长参天束薪寻斧不旋踵种子着花还比肩老身寂寞无顔色犹有黄鹄来枝侧
　　早行
　　东方未明天紫色凉风吹空声恻恻船人起语鸟奋翼蒹葭茫茫江水白石潭转旋蛟龙窟岩壁冥防虎豹迹生存古木数十围老死悬藤百余尺民生有为俱事役岂独覊人不遑息商歌浊酒聊慰怀君不见仲尼旅人常接淅
　　夜携贾十五过巨源作
　　鄙夫开年便四十白发埀頥眼眵澁不甘老态日见侵自计多忧诸病集待诏侏儒饱欲死囊空有时都絶粒丈夫立气须激昻岂能中夜牛衣泣朱门贵人那易见后生美仕尤难挹敝裘败屦欲安往蹭蹬通衢还独立贾侯游从久不厌孙君风谊今相入由来大瓠矜濩落尚喜灵珀勤收拾暮通水火并邻居巷无牛羊时屡及泛爱己许金石坚觉我衰迟情汲汲清霜着屋万瓦明白月当空北风急排门上堂童孺讙青灯照书简编缉纵谈自尔外形骸虚舟不值呼张翕赤桐烧酒倾玉杯念君屡空此遄给葡萄紫熟梨甘津寒葅盈盘更啜汁酒肠虽狭底能足邂逅欢娱论串习百牢九鼎亦尽空金带玉符谁等级三更还家灯火防浩气凝虚荣都邑斗杓落北草木死层氷凝水鱼龙蛰何时春雷起霖雨宿云温媚天衢湿
　　次韵裴库部二月二日逰傅园
　　二月二日春意动东风生物来无垠苦怜清济不如古却爱小园方及辰谷鸟出声已脱俗林花一枝疑占新银壶担酒马防妓莫辜乘兴寜伤频
　　桃源
　　武陵溪深山合防岩谷掩映秦人家仙俗迷涂不可到春风流水空桃花山中道人多百嵗翠发萧条神骨异渔舟往往傍林麓相逢亦问人间世
　　黄金
　　黄金能成不愿铸封侯可得差有求小来一意今白首世事万变都无谋诗书已废徒博奕交友益落空沈浮江湖渔钓足自给拂衣归去营扁舟
　　瑞荷
　　西濠本连金水河天潢之下分余波波深水静生物秀十歩百歩皆圆荷五月浮舟人不见瑞荷亭亭尤可羡连二雕成白玉盘合欢裁作青油扇浣纱女子红莲房背面照镜匀鲜妆斜阳弄影并高葢下有戢翼防鸳鸯人情贵少瑞云羙亦自天和独钟此周王嘉禾献同颖汉皇竒木夸连理君不见今年大田所收十万仓上客为子歌吉祥
　　凿井
　　旱天雨少官凿井凿深源长水泉冷涂人无复触热忧居人况有操瓢幸前王扇暍力已劳后王舞雩功不省此功一成千万年却愿炎日长当天
　　次韵和罗著作风琴诗送毕长官
　　君不见长风翏翏起山林大木怒防喧万窍是为天籁来无方中有知音全众妙洛阳琴工夸死桐齐鲁诸儒颂清庙刻商变羽不得骋击手高张空改调岂如风琴得自然但令雕虎长清啸铿锵阐缓连昼夜已防复续谁能料不论九奏金石谐那辨五弦宫徴少世间俚耳何足听幸有杨荂嗑然笑高堂置酒月如霜金盘照筵红爉烧渊明子贱皆有琴两君叵惜清樽醮
　　保州乱
　　缘边戍兵精絶伦腹饱官粟思食人健儿睚眦杀刺史可怜百口同埃尘燕云苍苍日色紫帐前血流守尉死乱兵相讙肯畏天保州去边无百里
　　耳病
　　风林几处飕飕叶石磵无时浩浩泉正欲登山惊雨过未经烹鼎怪汤煎病身老态何由避耳疾行当耳顺年
　　竹间亭作
　　溪东杂花乱如谷溪西老树交篁竹横槎波水才一苇缭迳出林凡几曲半旬霖雨泉脉动四岸春风栁芽绿眼前景物向人好心事幽忧伤局促
　　城南行
　　八月江湖秋水高大堤夜坼声嘈嘈前村农家失几户近郭扁舟屯百艘蛟龙蜿蜒水禽白渡头老翁须雇直城南百姓多为鱼买鱼欲烹辄凄恻
　　邓圣求往为武昌令刻石元次山洼尊及蘓子瞻谪官黄州游武昌见前刻后同在翰林因有诗示余余为次韵和之
　　侧江小屋香酒醅出林缭迳藂花栽溪风暂过响修竹岭雪未尽兼寒梅往游武昌值佳境白云漫漫萦崔嵬孙家旧事颇可见樊山杳霭临钓台赤壁楼船不余烬属车豹尾空尘埃埋名腐骨彼谁子正见邱墟黄土堆三分割据亦徒话今人尚为羞缾罍谢公伏令首佳句游衍相与期江隅次山孟宰继有作洼尊取饮摩苍苔两公雄才又超拔明珠照人眸睑开腾龙始知爪牙壮掣鹰无复毛羽摧腰金佩鱼见官秩不似迁客谈象雷朝廷一入不得出邱壑何事烦公来南人歌声易慷慨公诗感激成叹哀
　　蔡河渔叟
　　河氷始消春沮洳老翁求鱼日来去川流容船网罟防上流下流密如雾跳虾潜斗不自惜时复鲲鲕聊可识吁嗟劳心能几何信道相看犹羡他
　　高楼
　　青楼高高危九衢朱栏画栱相倾扶佳人当轩玉不如红帘翠幕深沉居危弦促柱鸣笙竽哀音感耳心意舒浮云不行飞鸟徐防人驻车马踟蹰嘉肴桂酒白玉壶浩唱烂醉何所居乐极哀多盈必虚世故万变谁能图飞鸢堕鼠残诸虞里闾豪杰何时无茂陵老儒空叹息曲突徙薪才赐帛
　　古诗咏欧阳永叔家白
　　飞若白鹭众不足珍走若白马近而易驯古来希世絶逺始为寳白玉之白无缁磷乃知白与玉比道与之貎天与神莹然月魄照霜雪红眼顾眄珠璘防山农提擕越千里主人得之夸众宾网罗脱死鹰犬避一以洁素能超羣清江怆神大野伤麒麟刳肠折足不免患智若三穴方全身主人好竒意不倦有来往往防金银老翁守株更有待勿使珍物遗今晨
　　始凉夜坐
　　八月秋风高凉风动天地渐疑昼短少闲暇况复宵长减眠睡空林露下物色清闲堂明灯门不扃四隅寂寞羣动息我与蟋蟀皆宵征
　　刘五草虫扇子
　　吾宗白团扇画作草虫样天时变炎凉弃置几惆怅网虫苍苍顔色晦画工笔法依然在剪裁帖缀复生光白月团团仍可爱苍蝇轻巧蝴蝶狂怒螳斮斧谁能当老蚕作茧意自了露蝉孤嘒殊清凉其余百品随变化天机所动俱闲暇座人咨嗟用笔精不知犹是今人画画工侯生今白头有时看画还涙流壮年名声却自惜老去心神无处求始知能事湏当年盛时一过殊可怜即今拙工各自喜岂知此家先日前落笔辄得千万钱
　　题欧公防前两鹤
　　明公真爱鹤相鹤选仙骨遂令千金姿为君轩墀物啄腥岂复辞鸡羣铩翼欲比凫鹥驯聆音发舞似矜客避寒孤警将依人吾闻芝田逸翮不如此世上悠悠谁识真
　　苦热
　　南方炎徳非寻常六月高下俱探汤羲和未息不可避寒门安在徒相望苦怜万物暍且死反顾一身困在牀愿呼快雨洗六合径驭微风周八荒
　　和永叔春雪
　　陬筒吹灰变冥朔生气萌泉天不觉凝隂忽升气横厉重云大同势绵邈通衢漫漫走流沙近甸稍稍堆乔岳焚炉姹女姿飞扬匝野神奸谁雕琢刀圭不惜透墙隙防业俄然垂屋角户斜尺劎未及收窓缺连环如可握鲜妆宫女喜深印红手庠童鬭坚搦暝鸡误晓屡咿咿饥雀冲人犹啄啄虽怜林篁有摧折却喜陇苖就优渥贫庐败褐憎破牖富屋珍裘转深幄使君高义仍泛爱頴士多文方力学猎师得隽鲜弃薧厨酿荐甘清间浊气随阳春破凝烈巧夺钧工畏名貌吾知郢人不复歌古声比今为拙朴
　　次韵和裴库部喜雪歌
　　四时平分气升降当冬宜藏反宣畅冥羸孱失其职骤弛威权避威仰由来万事可尽料一夕同云迷下上始疑羣灵乆猜阻勿尔觉悟驩相访周宣啇汤号明主圭璧垂尽虚卣鬯岂如圣神备参两精意潜发天垂贶朔风萧条严莫犯四野皜白光弥望干施无方意必均隂杀夸多力尤壮松篁得意忍枯槁鹰隼乘时戾寛旷层楼眺远复褰帘密室就暖仍施幛舞投墙隙到中堂响拂纸疏喧北向樵林无声自斤斧野渡争趋急船舫富觞屡举极嚾呼贫屦践行赧嘲让谁令小邑尽华屋不觉南山失青嶂月临静夜絶氛埃涛起风江冞荡漾豫期晴和当劝耕径入园林稍挟杖宿酲未觧鸡三号照梁辉焕晨光亮裴侯清通思豪絶郢曲不比巴人唱老均茵凭游益欢闲借杯酒神俱王明年三农饱牟麦病民自可逃无状
　　地震戱王深父【原注俗云地震鼇鱼动】
　　员方肇开坼积块成坤舆漂浮大波不自止幸有万里之鼇鱼抃首戴炎州尾直昆仑墟亿载不坠防始知力有余扬鬐播四岳鼓鬛摇五湖岂知古今士竟以地震书自是世俗闻见拘潢污蛙黾相随居我从龙伯借钩饵钓鼇惟子知非诬
　　戱作卖雪人歌
　　北风沍寒红日短火炉燃薪不知暖南山阑干雪塞满连玉叠琼何足算时移事异不可言眼看星火埀南天道傍暍死常比肩市儿相与赢金钱彻功有时难乆全物生岂有金石坚煎汤沸腾在眼前可得意气长矜权
　　刁景纯得假还丹阳
　　晨霜落川水行子自相趣帝城桂为薪斗米胜白玉丈人乘老犹爱书十年厌直承明庐汉廷三最得予告此行亦是思鲈鱼沙头打鼓朝发船捩柂已见江湖天落帆京口望北固此溪此山如宛然壮年封侯岂不好金朱秪令夸者道闻公东冈长万杉采芝何似商山老
　　樱桃
　　中庭两樱桃枝叶密相对蟠根不十年不能开花如绣盖前人费力后人赏曩日春风今日在世间万事或如此富贵功名岂无待共知韶光过眼疾霞红雪白不足赖繁华及时数快饮鸟防蜂飞无所悔
　　上书行
　　仕不至二千石贾不至五百万此事夸者忧而非志者叹君不见下邳少年授书起幄中运筹制千里功成不受二万户拂衣归从赤松子君不见计倪半策诛强呉鸱夷扁舟浮五湖三致千金不自擅至今籍籍宗陶朱大贤富贵不为巳心事邈与常人殊逢时致身如反手云蒸龙变无时无君勿爱上书献赋称贤豪刺绣倚市相矜高丈夫昔曾笑徒劳商贾旦旦争锥刀
　　题合肥县效裕堂诗【并序】
　　江侯既成县堂以诗及序遗予而请名焉予曰夫十人之聚其曲直不可胜听也数口之家生生之具盖益广且备矣况以大县百里占籍数万民之所以望于上吏之所以求于下不太多事哉又况风俗之好讼赋役之无常乎及至乎事修而身佚此固能吏之成效也周书曰乃其裕民孟子曰绰绰有余裕吾故名江侯之堂曰效裕言侯之才既能以裕民又身获其余裕而效于此堂也肥之人皆以为知言予因复为七言以报江侯
　　九月霜降公堂成江侯寄诗求所名定名揣称事不易以予朴直言必诚百词号呶片语决十役漫汗一教行令乎于此有余裕堂以效实非无形庭罗芳草寒转碧池有鱼鸟闲不惊左经右律给啸咏雨轩风槛含秋声今我不乐嵗云暮蟋蟀在堂鸿鴈鸣主人爱客岂有极助尔美酒长河倾
　　伤孙曼叔尚书
　　金声掷赋惟兴公西河智略称防宗曳裾置醴初奋发听履题劒方从容上倚壶遂以为相众恨王骏不得封韫吾良臣九京地此意自惜悲重重
　　茂陵徐生歌
　　茂陵徐生老且迂一心区区长信书拜章北阙三待报意欲霍氏安无虞那知世主心不同积恶未极难为功徙薪曲突事不尔壮侯几人能受封高岸为谷邱渊移鲁酒之薄邯郸为人生决已各以时旧意望君君不思
　　幽谷泉
　　幼卿初凿琅琊溪忆当大歴六年时欧阳今疏幽谷泉复在庆厯之六年两公相望几百载中间防客常比肩山神爱惜第一境邂逅知者方流传乃知胜事未有尽可怜歳月犹依然穿云斸苔色澄澈寳镜霜刄光蜎蜒岩前滥觞如可鉴山下积石还成川如公好事诚难得推公此心人莫识且如泉源在汚泥谁道汲引非人力作诗刻石歌泉池欲问何似阳氷题
　　熙州行
　　自敌请盟供贡职闗西二纪剽兵革敌人歳来受金帛地虽国本常不惜帝家将军勇无敌谋如转圜心匪席精神动天天不隔凿空借筹皆硕尽贾生属国试五饵买臣朔方发十防偏师倐然画西海一月三捷犹余力百蛮解辫慕冠带五郡扫地开城壁葱岭陂陁蒲类深回笑秦并与禹绩尚书论功易等差御史行封自明白武功貤爵十万金彻侯印组丈二尺奋行过望理自尔少从进熟来无极忆昔汉武开西城天下骚然苦征役哀痛轮台置肥美割弃造阳损斗僻岂知洮河宜种稻此去凉州皆白麦女桑被野水泉吴儿力耕秦妇织行子虽为万里程居人坐盈九年食熙州欢娱军事息天王圣明丞相直





　　彭城集巻八
　　钦定四库全书
　　彭城集巻九
　　宋　刘攽　撰
　　五言律诗
　　庵岭渔叟诗【有序　原注时年十四】
　　庵岭髙数千百仞其下有溪才深五六尺左右多树木自髙望之谓非人居有叟乘短防钩罩于其中予甚嘉焉赠以此诗
　　溪叟厌尘网移家临水居开扉对山色堰水活嘉鱼蓬棹自相得笑歌还自如犹嫌子陵傲老更就蒲车
　　道人申演
　　先生隐君子暮齿寄山林苍鹤齐筋力清泉潄语音衣冠犹似俗心事独非今归去峩嵋路千峯何处寻
　　幽居
　　住处必松竹经年长自闲青苔仍有径乱石更成山饮水却余乐荷锄谁愧顔悠然谢车马听客到门还
　　小雨
　　防云兴缥缈疎雨过森隂润积衣裳腻凉生戸牖深尘埃聊洗眼宇宙快开襟寂寞城闉暮归飞见水禽好风随细雨萧飒过吾庐野兴锄瓜后衡门隐几初积隂生绿缛清气袭空虚耳目遗尘土还当读我书宿云留瞑色细雨逼残春芳树看红湿垂杨亦翠颦高风吹燕翼定水涨鱼鳞渐恐年华改桃源忆晋人
　　立春
　　得新矜白鬓数九喜和风菜甲成春事郊园付野翁天开池水碧雪尽树梢红颇复寻樵隐柴门歩武通
　　挽故相国尚书令忠献公
　　四转更注意两朝公受遗大明开日月全徳冠臯防已悟骑箕事犹余罢市悲太常难纪绩天语诏丰碑意气万夫望衣冠八尺身有为悲凤鸟不作画麒麟余烈周宗近英威汉相真召棠终勿翦昼锦仰乡人殄瘁虚人望哀荣备宠章畴功萧相国异数郭汾阳鼎实宵无味阶星昼陨光惟应文考庙万岁共烝尝
　　曽鲁公挽诗
　　扶阳诗礼乐丞相始安车世祚公之鲁门风行在书三朝推帝赉九叙见民余古有骑箕事今知定不虚云台存画像毕陌想遗风文彩阶符在仪型岳镇空考终方备福言念始为忠今日缁衣美能明善善功南公工説防故老笔通灵本自符千运宜然享百龄嵩高雄作镇河润溢为荥考卜佳城处无须石椁铭
　　齐国公主挽诗
　　汤沐侯家贵山林主第开天孙乌鹊水萧史凤凰台遇事悲风烛新阡怆劫灰清秋降北渚不奈楚声哀
　　秋园晩步
　　惨惨髙秋兴萧萧欲暮天地荒逢败叶日下听残蝉感物偏无頼悲秋私自怜如今已如此何待二毛年揺落西风早苍茫晩日斜木兰休紫艳篱菊委黄花兴似陶潜赋愁如庾信家向来吟思苦直恐鬓霜华
　　晚步
　　日没城隂合人归草露凉浅池宜短艇高树倚胡床清啸激秋气孤吟留月光敢言吾独善鱼鸟正相忘
　　城西晚归南山马上口占
　　尘土辜双眼驱驰损壮顔夕阳衔远树马首看南山应接都忘倦神明自觉还无心非自强最识白云间
　　便风挂帆欣然有作
　　泛梗江流疾转蓬风力强天时周必复吾道不终藏白鹤先余路飞乌送客樯挂帆资隐几北走万山苍
　　巢湖
　　天与水相通舟行去不穷无人能缩地何术可分风宿雾凝深黒朝曦浴嫩红四山千里远晴晦已难同
　　晨至后园
　　白露晨已重晚花秋正繁城隂到少息林下寂无喧圃老能呼鹤樵奴竞戏猿山林何异此机事复谁存
　　寄范佑之
　　徽宗随武后相与亦通家望气如丰劒闻名省渥洼将门严棨防王略尽流沙好取封侯印谁能读五车
　　寄和父【原注时自宋之任越州】
　　行李资章甫秋期看海涛埃尘乍振袂淮泗幸容舠飏舄双凫健飞乌五两高须君菊花酒慰此寸心劳寄杨十七【原注杨有诗道和父萧山政善作此报之杨诗所称説三事故首句及之】
　　宰邑成三异吾兄复妙年长愁越声短不似古诗传高唱今独步知音深谓然还疑剡溪上纸贵几多钱
　　寄梅圣俞
　　独骑驽马出强逐众人行贫始怨寡与老仍畏后生吾子忘年友新诗独步名秋风梦无限时过许昌城
　　寄王深甫
　　箕颍多奇士他年洗耳翁古人皆直道吾子嗣高风解榻迎徐孺名乡礼郑公正怜贤太守心赏与人同
　　寄隐直
　　远身嗟道敝筑室笑劳生应接知侪俗浮沈得避名陈家星不昧灌氏水长清往事今闾里悠悠旅客情
　　洞庭寄张四
　　壤俗三苗旧湖波八月寒天形渐水近秋气逼枫丹漠漠萍号雨潇潇澧有兰东流无限水一洗故人冠【原注时闻隐直欲仕】
　　滑州罢为白马县舍弟司法省归寄此诗
　　散军收棨防改邑壮三畿太守朝行在诸曹自免归大河终北注旅鴈独南飞迟尔寛相忆他时信息稀
　　送韩太祝罢官归许昌觐
　　吏课三年最归装五日粮朋情惜分防子舍想辉光泉洁湖波白春融柳带黄因君老莱戏遥奉使君觞
　　自江南将归先寄和甫
　　五湖休作客八月去乘槎天地凝秋日山川照落霞寄声西道主好在嗣宗家盛酝重阳酒登高饮菊花狂直非侪俗文章念及门无成似冯衍失路比虞翻抱罋机先息书空事不言江南香草地一一赋荃荪
　　风雨寄张野人
　　宿雨萍号苦凄风虎啸频喜开虫豸蛰怅阻物华春鸡呌思君子莺迁忆故人泥涂塞车辙相过独无因
　　寄张六
　　十里一反顾去君垂五千远身卑湿地归意泬寥天南极多来鴈秋隂减跕鸢寄书江汉水好送北归船
　　寄张宜
　　屈指张生老无人事隐沦鲸鱼空自饱章甫向谁亲丹荔充庭实明珠逐贾人如何沧海上甔石一生贫
　　寄张六
　　君为弃官去豪气故风流无复池中物真能方外游浮生都物变衰俗使人愁闻有桃源路归来试力求
　　省中寄王平甫
　　簿领秃千禺中强一飡未为勤事吏空负写书官奇兽名天禄层楼近井干林花今正盛梦想月边寒
　　重寄苏子瞻
　　空胷迷旧学华发怅頽龄江海容孤翼云霄寄客星未堪循吏传黙守太经正恐声闻酒令人醉不醒
　　寄仲冯
　　府掾西曹贵星华使节雄我行千里镐即叙百余戎【原注匈奴传有百余戎】王畧持筹内边山聚米中因成率然势不陈取奇功
　　夏木闻禽
　　爱此南轩木亲闻好鸟声夏隂双绿缛幽韵独凄清带雾知天晓因风觉晚晴忘机是幽客相见不相惊
　　挽卢通议
　　射防兰成岁归全韦相年聪明百龄事冠带五朝贤赐几元知止临雍尚缺然秋风正揺落哀挽向新阡山东推望族泉室閟归真善政余谈舌清风在缙绅薤晞无复露草弱漫栖尘頼有传家庆光华列世臣
　　唐参政挽诗
　　天夺悲杨绾人亡怆魏公终疑仁者寿尚想直臣风听履余荣在牵裾旧事空惟应司姓更使世知忠倜傥先言路经纶重鼎司武文兼二允爱直见双遗无复灵台论空伤薤露诗邢山向郑国千古意同悲
　　挽冯当世母朱太君
　　郡封家邑盛羮遗主恩频所以令勤贵由来得孟邻文轩空旧事吊鹤怪来嫔揺落千山暮陔兰不复春躬绩维公父平反在不疑荣兼防衣养孝着白华诗黄髪全天寿遗风盛女师画輀丹旐远宁记鹿车时
　　挽王正仲母永寿太君
　　天锡期颐寿恩疏石窌封母仪兼事事子贵亦重重归旐沧江水新阡翠岭松曽参无所系不待禄千钟平日南陔养诸公为美谈儿啼因戏防羮遗复调甘盛事一知十修龄百与三青乌传吉卜乔木蔼相参
　　濮王任夫人挽词
　　思齐疏庆族圣善积慈恩子贵哀荣在舟移謦欬存绋讴悲薤露象服照鱼轩惟有秦原望东西见寝园
　　挽韩侍郎夫人范郡君
　　名卿俱令族庆善集清门佩玉师柔训称诗得妇言已嗟封马鬛不待归鱼轩从此公侯事凄凉属采蘩夫尊因受郡子贵亦通朝象服违偕老幽宫不复朝长川空滚滚落叶自飘飘哀挽青郊道悲风送大招
　　西戎【原注时元昊始死】
　　旄头占虏鸣镝射单于哀死知明主和亲愧腐儒边锋少南牧天马自东趋看撤山西戍无劳议逺图
　　晩过西湖
　　落日微雨好浮云近水多空蒙乱林树涵泳着星河当极兴不尽迹归心更过犹须明月夜濯足弄金波
　　泛舟西湖
　　靡亹苹萍合夤縁岛屿深操舟非有术鉴水防清心老树成重盖初荷防万簪名园皆有主费日试幽寻懒意适自强旧游疑触新如从剡溪客忽晤武陵人钟磬高低寺渔樵来去津凉风水云合天半是鱼鳞
　　郑侍郎挽词
　　置驿无留客名卿拟上公应惟泣遗爱竞欲颂寛中赐履灵台隔开阡梦泽空秋音送归旐依约认樵风治狱余隂徳哀矜出片言千金无重比驷马见髙门星落林乌暝愁悲薤露喧江风伤远目楚些一招魂
　　送张六入浙东
　　君侯曽一仕已作弃官归又欲过呉市还愁脱赐衣春风解冰雪泽国尽芳菲相望不可及孤云天外飞
　　上清宫花木自夏及秋相续
　　信此神仙地经时玩物华残红未零落暗紫续矜夸扫石分文绣开林碎晚霞秋风兰菊茂此去有黄花
　　将去上清宫题梧桐
　　旧日见春华圆隂羽盖斜野轩何必扫小径故从秋气先摧叶春风别有花野夫心好静异日到山家
　　九日
　　九日秋萧瑟登髙亦少欢黄花宜澹泊碧树早凋残醉舞乌纱落弹歌短劒寒可怜西北望白日远长安
　　九日寄江北兄弟
　　登髙虽有兴羁旅亦消魂插鬓茱萸细题诗蟋蟀喧黄花一樽酒斜日最髙原囘首江天逈翩翩塞鴈翻
　　张比部景真挽诗
　　埋轮负壮志持节向炎墟反戸惊殊俗彤襜岂定居跕鸢愁瘴雾断鴈哭来书天理真冥漠谁能问太虚五岭瘴疠地宦游前事存求为勾漏令卧念少游言夫子独不返壮心谁复论凄凉大招赋不见入修门
　　苏度支挽诗
　　翰墨兼能事功名自壮图云霄曽几许意气即通衢埋玉情何已修文理不诬敢忘徐穉礼絮酒望江湖前年伯鸾死卜葬近要离今日延陵墓仍书季子碑人琴俱已矣林壑助凄其心许千金劒终当挂树枝
　　建功挽诗
　　燕祺欢受福阳禄痛离灾胙土乘初载宾天遽不回弄璋迷梦幻壮髪变尘埃唯有华封祝能寛上圣哀
　　题鲁氏老桧堂
　　当日山林客移根近小轩树隂今百世人世亦曽孙坚节寒逾甚清风老更存犹余双白鹤终恋主人恩
　　柏悦堂
　　往説齐侯寝此堂申甫余千龄畏秀耸众木既消除杖履每多兴冰霜罙自如凉风破蒸暑真赏复谁须华堂柏两株清景喜多余密影随步武凉风自扫除苍顔师尚父劲节蔺相如寄谢繁华子荣枯可立须
　　夜凉
　　稀星映斜汉孤月静前轩意喜凉风过遥看碧树翻劳生共裘葛辞秩愧田园髙枕息羣动吟蛬依草根
　　自蔡河之陈州
　　扁舟去凫鴈川路正龙蛇日色暝如午风乌端复斜渐渐过陇麦短短被堤花涕泪元无极那堪视物华
　　重伤胡二
　　逝水竟不复死生嗟可怜所思今已矣归使一凄然尚想飞凫舄终辜忆戴船神交如有騐防付广陵弦
　　五龙井祷雨
　　汤年不过此丘祷亦何频石井无多水泥蟠讵有神舞雩声寂寞剪爪事酸辛万古为霖意长嗟傅野人
　　苦寒
　　苦寒殊不意衰老若为谋赐隔青绫被贫余白罽裘蛰龙才自脱过鴈可深忧靳靳西頽日墙隂肯为留
　　秋过荐褔院竹亭
　　入秋才一到风物已凄凉旧篠全侵席新梢乱出墙萧萧吹叶雨稍稍坠枝霜为有留人意嘉游不可忘
　　开门金碎绕迳碧檀栾钟呗风余韵房栊日暮寒老僧长入定好鸟故相看何事扁舟客殷勤觅钓竿
　　济川亭
　　谁谓此池小远将天汉通分明涵列宿迢逓引来风松竹凌虚碧轩窻倒影红高明推李杜不负傅岩功自倚杖九节时擕书一通石桥照影水竹槛纳凉风髙柳参天碧新莲映日红由来帝何力况数济川功
　　晒书
　　幽事随时有移书晒日华囊开鱼蠧字眼晕石榴花病忘多三箧劳心愧五车赐书仍有品前辈羡吾家
　　夜过曽孚先
　　索我形骸内从君里巷居度阡仍越陌酌醴更焚鱼残雪春泥熟青灯缺月初谁能惮乘兴叹息岁将除将赴官庐州寄张四隐直二首【案攽监衡州盐仓不应赴官庐州诗题疑有脱误】
　　一为弹冠仕遂废东臯田不至二千石行登四十年羁游无定许鬓髪欲苍然万里南江路春风棹客船江路西南永风波岁月淹赖君同此役久客复谁嫌榜叟夸忠信津童识孝廉云山仍在眼诗兴力能兼
　　贺隐直
　　举国皆儒服吾人智有余焚舟济河后埋劒发硎初天路骞黄鹄云涛纵巨鱼殷勤故人意青眼看乡书
　　送隐直归扶离【原注隐直近学南宗法故末句及之】
　　羁旅自无友非因七不堪逃空见人喜失学向君慙贫病意不展滞留情未甘相从欲有问空法本传南
　　雪中忆隐直
　　北风吹朔雪遥想度关西覆阁眼初熟登楼望独迷巧妆梅意密偏压柳条低竟日思君饮空怜骏马蹄
　　哭张隐直
　　结友儿童岁对门兄弟辞存亡殊不意晩暮可胜悲宰木归呉远輀车出劒迟善人鲜百福神理傥吾欺二星占使者九折见忠臣白发犹强力青云早致身劳生真梦寐过事悉埃尘已矣寝门泪石交兼懿亲



　　彭城集巻九
　　钦定四库全书
　　彭城集巻十
　　宋　刘攽　撰
　　五言律诗
　　占晴
　　南国无全臈江天可喜晴山林开雪色凫鴈与风声春物催羣动年华强旅情无人同此酒叹息滞蛮荆蒸湿何由解喧和自不禁片云常蔽日小雨不成霖蚊蟆晴明地蛟龙老病心雄风不易得无处可披襟
　　雪晴
　　山雪喜初霁意行因肆观岩光花半散峯势玉新攒鸟去树冰落水来溪舍寒还愁向融防立到夕阳看
　　还郡寄洛中诸贤
　　虽勤车马役而与故人同濯热宜清洛忘饥为碧松御风思御寇缩地忆壶公待我成仙术相过岂有穷
　　送江淑寺丞弃官归江州
　　时事不可愿还家方自由看山一长啸饮水亦消忧林竹通邻里陔兰洁膳羞还将计然策江上倚扁舟
　　霍邱谢令寺丞
　　明府双飞凫南归鸿鹄俱东风解冰雪春水渡江湖光禄诗为乐渊明酒自娯公田皆种秫三径更何须
　　送王肃侍禁新安监酒
　　丹穴鳯皆好蓝田玉自温流传洛生咏叹赏贵公孙好事欲成癖著书经闭门看君桂枝擢防仕复谁论
　　山寺
　　叠嶂横秋水招提隐半峯白云迷到路晓日自鸣钟法防樵渔熟斋时鸟雀慵试寻方外士系马就长松
　　画雪扇子
　　洒落瑶花薄苍茫杀气深因风惊拂面濯热幸开襟夜色非关月朝云不待隂秋风来应起好在郢中吟
　　晓起东园
　　禽鸣知欲曙野客自晨兴春草生三径朝光下九层园林问圃老笋蕨待岩僧即此甘幽屏趋时要未能
　　古桧亭
　　散栎厌为社枯梧非有神一身具松栢千岁作秋春风影日亭午露香宵向晨唯应仙鹿迹不悔白头新昔闻上升桧传作亳宫神念此亦千载玩之经一春凉蝉号永昼独鹤起清晨谁与画屏幛长令水墨新
　　上櫰亭
　　人世南柯梦看君葺旧居小庭长泛扫暇日省文书黑叶生烟外黄花过雨余那知山谷兴不向市朝疎
　　登楼
　　溪谷含冰雪川原见草芽春生三峡水日照万人家时节长如此风光防有涯唯应多美酒厌看海棠花
　　雨中过汜水关入巩县
　　泥涂出关恶风雨过云寒悬水余百仞层峯知几盘攀跻头目揭厉衣裳单稍出万山外始知人世寛
　　次韵谢三利涉寺见寄
　　众水防苍山僧房积翠间夕隂留到客清暑独开关月出乱峯白天明游子还他时望君意余恨不同攀
　　题利涉寺【原注寺有唐利涉禅师葬塔故吕宫师相公读书龛】
　　云水上方居迢迢百尺余水光摇几席岚翠彻牕疏鹤树追前佛隆中问结庐已知禅寂意仍得揣摩书
　　哭王子直
　　积水忽变浊聚星无复光风流都灭尽天理竟防茫过事皆陈迹余哀只泪行遥怜转麈柄顾影夜灯旁衰老惜年岁羁孤慕友生一哀谁为恸百志尔无成弓劒轻前敌诗书足自名人皆期不朽持此傲公
　　荷花
　　白水满方塘荷花五月芳弄珠圆不定濯锦冷逾光香忆风醒酒声宜雨送凉扁舟学骚客葺室近沧浪
　　黄州临臯亭
　　远国江千里荒城水一涯居人愁避虎过客竞乘槎秋雨吹天暮寒涛浸日车从来迁谪地卑湿是长沙
　　野竹亭
　　劲节四时好此君常眼青影摇金破碎声动玉珑玲方丈尘埃絶高斋醉梦醒由来谋野意不异在林坰
　　闻西戎乞降
　　玉关依斥堠荒服祀春秋干羽由来事桑榆尚可收发书迎宝马锡贡入貂裘高枕兴王世吾生免外忧
　　冬夜赏月
　　晕逐隂风起光随凛气多霜应摧桂树冰恐彻天河池镜初容鉴窻櫺亦戏磨关山千里雪此夕共金波
　　雪夜月中
　　雪霁流云尽天虚片月升气清羣玉府光彻满壶氷过鴈明可数啼乌寒不胜山隂自此去野兴岂难乘
　　玩芳亭
　　谁与玩芳草慨然思古人东风千里目红蘂一城春贺燕自高下浮云无旧新南山际沧海更觉尔为邻
　　留别诸兄弟
　　羇游路万里物色共凄然霖雨伤秋意西南接漏天壶公缩地远列子御风旋信有神仙术诸公一见怜
　　暂之霅上留别一二兄弟
　　回首嗟行役吟诗怆物华西风凋木叶客子去天涯日暮看边鴈江秋见海槎重阳谁对酒野菊自开花
　　春日登楼
　　水国春归晩晴楼旅望賖青丝垂地柳白朶出墙花听鸟参人语看云任帽斜沧浪殊不极春色故无涯野性耽章句春容看旅愁眼前都俗物天外倚高楼芳草茫茫绿清淮流片云还欲雨怅望恐花休
　　绿野亭偶题
　　记得春晩句縁情因谢公名贤共标凖清境定无穷乐矣登临际悠然坐啸中壶觞聊发兴随俭亦随丰倚郭徧禾黍安知私与公为农亦可乐遇岁不终穷累榭白云外壤歌明月中谁言鲁酒薄自觉胜新丰
　　日晩步过孙监丞
　　夕阳喧鸟雀幽迳入蓬蒿于此兴不浅行吟殊未劳市朝移俗态麋鹿共吾曹稍稍钟声暝林梢白月高
　　望华山【原注荆华相连也】
　　荆山连太华青翠望难分岭首明新旭山腰暝白云玉攒光自照波荡势成文应接宁知倦清辉远送君
　　鳯翔官宅园亭
　　退食自闲暇空堂仍集虚秋林长费扫寒草不敎锄移石改迂迳拂墙看旧书枝栖亦云稳何用忆吾庐
　　马当山
　　云壑断无土江流横倒山蛟涎晴出没鸟羽倦飞还神禹遗疏凿天机借险艰长风且破浪帆席慰愁顔
　　送毕长官
　　铜墨非君志仙凫为我来三年话倾盖十日算衔杯许与羞垂白飞腾指上台倚门方有待未觉厌京埃
　　送郑推官
　　此邦人事少离恨不关心顿与吾子别如何旅思深暖风随跃马永路变鸣禽蓬鬓添衰白知予厌滞淫
　　咏雪
　　北风吹朔雪楚塞亦凝寒天地浮云满江湖行路难醉宜乘马出高爱倚楼看防是丰年居人意似寛
　　书堂对雪
　　天寒不成寐看雪坐清晨黙怪人声絶都迷物态真璇宫寒烁目琪树静无尘信有昆仑圃神游属此身
　　和裴库部诸家雪
　　侯家
　　裘马寒逾壮歌钟瞑未闲排云朝象阙踏冻猎黄山上客珠装履妖姬玉缀鬟园林通夜赏洞戸不须关
　　山家
　　云暗峯疑断林长路稍迷庭隅时卧鹿旁舍远听鸡隐几添樵火应门倚杖藜儿童别村至薄酒自提擕
　　酒家
　　缭径集缾罂江楼倚上层青帘吹淡墨翠幕映飘灯劝客寒威壮歌时岁事登十千賖可得不恨价仍増
　　猎家
　　寒事轻杯酒晨装急制衣狐麋寻去迹鹰隼竞横飞沙路浓随马风毛盛合围兴酣生鼻火狂发防忘归
　　樵家
　　山木琼瑶合溪风虎豹哀旧林迷处所破斧独归来世路深泥滓生涯半死灰谁怜廊庙语正复此遗材
　　船家
　　云白连沙渚风髙杂浪花解防依下鴈沽酒看栖鸦篷响投珠乱门欹堕劒斜山隂路不远去问戴逵家
　　雪后
　　髙城催戍皷病枕听哀鸿洒竹萧萧雪开门峭峭风消忧罇酒绿久雨烛花红旅梦还知路孤舟向剡中朔雪冻乾坤黄云昼景昏宿酲犹恋酒静卧亦开门乌鹊时时语松篁处处翻问知淮水冻不复渡头喧
　　陆子履有诗赠行次韵留别
　　尚白不自悟愧君称絶伦髙秋独去国下水不留人菊秀鸿初过鱼肥稻已新淮山见明月千里最情亲
　　留别傅钦之
　　驱车长值险投足正临深白首抱壹意故人知此心巢禽驩避弋辙鲋偶为霖去矣江湖兴凄然东武吟
　　苦热
　　炎晖不可避郁郁度朝晡飞鸟有时堕高林无事枯形骸等外物橐籥任洪炉正有捐尘浊东浮万里桴炎晖共兹世南纪独何偏天地大炉耳江湖沸鼎然鱼龙危失所黍稷恐无年浩荡思雷雨长吟云汉篇
　　画鹤
　　置此怜神骏三年故不飞轩车宁假宠野客防忘机燕雀那相笑凫鹥直自肥蓬莱千万里正想玉为衣
　　得杨十七书见报所居近种花木诗
　　堪忧虽陋巷寓兴即名园似得壶公乐如吹黍谷暄艶花争献笑芳草共忘言近种南轩竹春来亦有孙
　　眼昏
　　因循衰便至邂逅眼成昏稍与诗书隔初慙长老言【原注陶渊明诗云昔闻长老言掩耳每不喜】谈空迷起灭蝇翼竞飞翻懒卧称长策深居欲杜门
　　登浴室院阁
　　秋霁登临好危栏百尺梯层城斜照里双阙五云西杂树黄映绿生烟髙复低章台少年子走马锦障泥稍出红尘外方知万象虚林端辨远水楼角怪行车灯续黄金像香余贝叶书谁能损世事即地亦山居
　　中夜见月
　　月午四邻静髙斋人寂然虚空时有警影响善惊眠宿羽移深树商胡惯夜船无云更可恨珍重此婵娟
　　新月
　　稍见桑榆上还沈河汉西气凉知露白天阔见星低静色余帘额回光射鸟栖城乌偏可恨到晓不休啼
　　次韵和黄朝议
　　下武新周烈讴歌属禹谟恭闻始元诏远绍帝轩图山海无加赋戎胡遂息徒英风逾草偃俯仰逮樵苏已作华顚老欣闻紫诏新经纶兼亊事哀痛及人人愿辍须臾死求观富寿民短歌随击壤感动不无神
　　伤丁元珍学士
　　休沐非连骑投沙迫去身似鸮忧鵩鸟化鹤望乡人梦与江湖隔情存翰墨新定交相得晩抚事亦酸辛
　　喜雨
　　山雨来何暮高天始震雷江声翻灔滪水气逼昭回洒落芳年晩空凉醉眼开蛟龙定神宅蜗角更谁猜
　　漫成
　　经旬柳已绿过雨草齐生无事观儿戏闲游识鸟情看花低帽立弄水棹舟行宦学都如梦浮生底自名
　　次韵和司法掾陈郛
　　晩得诗人赋长谣长者言坐曹凉雨过归舍暮禽喧交态伤贫富时情任轾轩懐归空有梦郢路属营魂
　　送慧思归呉
　　尘埃十年梦江海一身归境与夙心防事容前日非连山横远势定水湛明辉别后相望处云孤鴈自飞
　　奠昭禅师
　　昭公不住世岑寂白莲宫煑水终还冷浮云本自空诸天方丈室万事百年翁俯仰成今昔萧萧鹤树风
　　送僧子南
　　脱身游万里空手出长安犹以抱琴乐不知行路难春归呉国远水满紫溪寒越俗今章甫疑师不着冠
　　宋门城下新居
　　颇习田野事偶居朝市间前尘应妄想旧观辄来还甘井如汲涧髙城疑望山更怜车马絶日在掩柴关
　　新居
　　举世同逆旅此身那拙谋趣营容膝地适似种侯药饵扶多病躬耕强隐忧弹冠仍应客车马肯淹留
　　雪后行小园
　　晚照开霁色闭园幽事増树摇风落雪池涨水浮冰鹊乱声已变鸢飞谁为矜风光看满眼取醉此吾能
　　过丁晋公旧园
　　宁知陵谷变遂见曲池平乔木秪益老储胥空复情废墀盈叠藓頽榭迹微行桑霍为厚戒千秋余叹声
　　雪夜酌酒
　　雨雪寒休市春泥早闭门严城深窈窕孤月静黄昏栖翼此中树髙舂何处村物容烦应接乘兴即开樽
　　送雍元直使浙右
　　诏给四封传自乘千里船云山深发兴秋物正萧然零雨随持节惊涛避执鞭鲈肥稻米白胜事奈君偏
　　引泉
　　春池冻己消泉落白鱼跳石浅喧鸣玉沙虚没暗潮晩寒妨濯足竟日欲平桥最爱临波柳东风万万条
　　金鳯花
　　妖娆如自媚红白竞为娯共笑翔千仞犹疑将九雏轩墀防睐风雨易泥涂静扫苍苔地还令近酒壶
　　景潮亭
　　泽国水遥远归舟亭短长他方向夕景此地正朝阳物色桑榆上风波凫鴈行临流问渔父好在濯沧浪
　　退朝观御沟上杂花赠陆四
　　沟水去无穷宫花映日红惜隂犹宿露照影独衰翁燕语晴明外风香锦绣中为非温室问心赏幸君同
　　上三山矶
　　江湍趋絶壁山木映云涛野路青冥近孤舟应接劳鱼龙防碎首鸟兽几亡曹生事埀堂戒愁心欲二毛
　　过龙眼矶
　　洪波浮一叶弱发引千钧虎豹公横道蛟龙喜得人强顔犹失色乘险屡伤神回首双凫翼随波愧此身
　　送郑五下第西归
　　万里河西路怜君徒步归游人并塞少落叶待霜飞相得不恨晩知音深谓稀壮心须慷慨勿学泪沾衣
　　送人之官岭南
　　过岭几千里孤城近海涯地温饶瘴毒民恶半蛮家并日初开市非春亦有花知君望星斗西北认京华
　　和孙少述中秋
　　月出东山表遥思泽国秋縁云孤镜上透水大珠浮重露梧桐落微寒蟋蟀愁我时携客饮浮白最高楼竟夕云四敛始知天意偏西风不胜冷亭午更添圆老发縁诗苦秋懐得酒便君居江浦上望我想依然
　　春日野次
　　溪云晴漠漠野日昼隂隂燕翼飞高下花房乱浅深和风快吹面净水喜清心极目伤千里曽无枫树林
　　南原
　　南原殊可望桑柘百家村萦赤春晴气青葱旧烧痕远川飞鴈鹜平壤牧鸡豚更待花如织临髙置一樽

　　彭城集巻十
　　钦定四库全书
　　彭城集巻十一
　　宋　刘攽　撰
　　五言律诗
　　远信
　　清秋万里梦久客一封书长日看鸿鴈呼儿问鲤鱼凉风郢路远落叶洞庭初无限归凫翼南飞最跂予
　　金沙花
　　苒弱金沙树花竒名字珍移从今日晩恨失去年春嫩绿藤垂架深红棘刺人东风防入手照眼万枝新
　　赠邻翁
　　与彼茅茨接看渠卜筑初丈人真耄矣孺子复何如翁且勤杯酒儿敎读道书衡门来往近时为过吾庐
　　初晴赠某翁
　　云随夜色改日与曙光升已变前除雪犹余北户冰鸿飞知适意鹤语若矜能天事寛羇旅幽人亦有朋
　　晨起
　　断角续鸣钟惜时春已空晓星犹伴月早雨不禁风眠食须颐老衣冠强自公庭隂全绿色无复见残红
　　挽胡元夫母夀安县太君二首
　　应妪金琛社桓厘邑致膰母仪真盛徳禄养现兴门尚想君羮遗那悲口泽存苍山松梓暮吊鹤去翩翻清徳畏人知传家赖母慈何时丹桂擢相戒白华诗防欢无极藏舟事密移千钟已不暨后日可胜悲
　　孟冬
　　十月江南暑居人尚葛衣秋花看不絶沙鸟听忘归气郁愁成瘴霜轻叹失威异方覉旅思岁事毎多违
　　午睡
　　浮云蔽白日风雨近秋天车马欲安适尸庭方閴然世涂髙枕外身事曲肱前似觉松生腹迢遥不记年
　　古槐二首
　　地有藏丹井人传不死乡南柯经腊李黑叶胜枯杨甲错龙鳞断花明鼠耳黄离宫縁望幸仙桧俨相望仙人链形骨枯槁不知年秀色倐还观阳和仍宛然今古山川异乾坤雨露偏东阳无歇息生意防绵绵
　　复和前韵二首
　　遗履事悠远白云飞帝乡潜真社寄栎观化肘生杨秀叶髪垂绿杂英牙变黄牺尊与沟断俗骨尔何望父老见枯朽皆从童稚年孙枝复秀色仙事故依然巢鹤千龄异源泉一溉偏颇笑海棕陋崎岖留在緜
　　秋暑呈冯守
　　秋律何时效炎云莫肯隂烈风长鼓鞴去水亦流金藿食无求饱单絺不自任开懐幸寛政事省得清心
　　宿荆门
　　山行厌曲折小邑正讙哗流水才一带居人聚两涯池偏饶草木山晩聚云霞郢路定未远梦魂还到家
　　西湖水决
　　平原出大水蚁壤溃长汀舟檝疑藏壑波涛骇建瓴蛟龙随过雨鱼鼈问沧溟闻道蓬莱水桑田亦屡经
　　素屏
　　陋室避尘杂深居惟此屏虚空自生白朴素拟忘形画手山林迹先生几杖铭长来师絶学未肯事丹青
　　烧残树
　　异时龙起蛰一夕鸟焚巢摧落残孤干荒凉委近郊莓苔深蚁穴风雨诧神交尚想知音遇空心或远庖
　　避风
　　南风多叠浪逆水暂回船画鹢秋相对沙鸥静独眠微明见云树孤絶问人烟吾道常如此听歌枉渚邅
　　同原甫咏秘阁诏藏古器图
　　昔占金宝气天瑞告成功绘事今时絶书文自古同剖钩记巫锦按刻异桓公尘世无由覩昆山策府中
　　王广渊郎中挽诗
　　家本秦川贵旧传淮水占省郎时望在公族主恩兼转烛风何急栖尘草正纤襄阳今罢市涕泪万人霑
　　刘彞学士挽诗
　　传闻四君子同是五经师独以功名误空思俎豆为不成宣室召长负鴈门期赖有铭泉室千秋无愧词
　　重过观音精舍旧读书房
　　往作关东客来携一束书旅人观所主野性乐虚过事都如梦精庐宛若初空怜两蓬鬓萧飒十年余
　　过雍熙院兴师房
　　习静未离解悟空犹着禅斋居性所近古寺境萧然缾水寒生冻炉香暝袅烟老僧眉雪白晏坐已忘年
　　夜雨
　　天暝龙蛇化风高鸟兽呼尘嚣一洒尽暑病暂时苏电火将焚野雷车若隘涂坐疑陵谷变明发蹈江湖
　　江上夜雨
　　江黑暮潮生云深骤雨倾风波两舟语灯火一川明短夜苦难曙覉懐方未平空怜梦中路依约尽归程
　　庆寿挽诗二首
　　史占书五鹿世徳活千人孝养东朝盛徽音赤管新濯龙虚望幸茧馆不知春厯数姜任事宁如复辟辰卤簿严仙仗笳箫去掖门昼闲长乐卫春寂灞陵园壹徳诒谋地羣生顾复恩神游余仿像日入际昆仑
　　营冬二首
　　羇旅殊多事崩腾欲老身连年俱异邑几地愧邻人板屋秦诗旧衡门泌水新何时仲长子卜筑离风尘薙草元畱径开窗祗近檐成冬须少有为客未尝淹朋旧看都絶诗书賸欲嫌自知踈懒剧决意老幽潜
　　思归
　　扁舟到北郭屣履向东门不改蓬蒿陋犹怜松菊存因秋动归兴值物怆离魂早晚城头月呼儿坐小轩
　　杨花
　　不分春色晚杨花意气骄吹嘘轻一羽容易防层霄细细穿檐隙姗姗学舞腰暂来幽僻地还复去人遥
　　移居观音寺
　　栖息避城市尘埃将凂人虚空见佛性简傲得吾真霜过草木改斋余鸟雀驯席门常昼闭谁与驻车轮
　　题陜西图三首
　　干戈今日事关塞此图看白日长安近苍山垅坂寒由来名百二自古有艰难指以安西道凝情意据鞍万里灵州地他年汉朔方山河从割弃关辅急隄防转益豺狼窟防嗟礼义乡拔胡须壮士看昼意苍茫河源来积石天马涉流沙耳目成千古丹青在一涯荒凉都护府断绝使臣槎安得山河将收功似汉家
　　五月二首
　　五月黄梅熟江边昼雨初锈痕侵匣劒润气蠧囊书乱恐翻银汉喧愁泄尾闾时时双水鸟往往上吾庐榻移随树影杯侧见山岑白鸟渴求水蝉清噪林道书无近语天籁有遗音向北新开迳行苔过竹隂
　　江上雨中
　　江云似无信山雨易翻盆鹏起天形黑龙骧水面浑大舟才弱缆孤树小前村濯热吾知慰风波勿重论
　　和王待制湘东王故苑
　　故园悲帝子髙兴复清秋密竹娟娟静通波细细流干戈余鲁殿池沼似沧洲鱼鸟应无恨山公肯醉游
　　冬暖
　　南瘴无消息冥为失威水深鸿鴈宿霜薄鹧鸪飞处处怜乔木人人惯祫衣生涯卑湿地日饮自知机
　　忝官
　　忝官东北藩老拙复何言曹事辄付外客车稀到门临池看鱼乐倚杖听禽喧莫恨三年最从今长子孙
　　雨中
　　沈隂连日雨六月似髙秋凉冷宵眠稳泥涂昼事休尘昏旧铜镜朽蠧敝貂裘赖有盈樽酒能为懒病谋
　　雨后
　　积雨黄梅后多风夕景天少隂囘玉烛秋气变薫孤鸟爰居外残云防蝀边羽陵书蠧尽数怪絶韦编
　　欲雨
　　久晴惊础润信宿风囘仰月光如瓦烧云色变灰讙鼃疑自得青鹢竞飞来正想江南地清凉接过梅
　　北牕闻雨
　　庭梧不隐响秋入意萧条过雨喧天籁髙风防海潮寒侵知洒近气豁想云遥岁晩看摇落无衣耻敝貂
　　雨
　　繁隂昼漠漠日雨暝纷纷鬭蚁仍移市乖龙亦过云泥涂休不出钟鼓遣相闻愿得辞昏垫长风破宿氛
　　酴醿轩雨中二首
　　小雨疎隂响髙风绿幕斜冷吹能却暑细滴不妨花轻湿苔痕滑连隂草色加路长车马少暂喜息飞沙病身常自力杖屦及比邻继日伤霖雨深居若避人隂苔无数绿秋草一番新入夜添凉冷书灯顿可亲
　　巢湖阻风二首
　　重云迷日月异县失西东苦畏连天水何须竟夕风微明分白鸟摇落望青枫久客嗟留滞吾生事事同四月风犹北湖边气似秋天时如反置吾道信淹留望远还吹帽憎寒更拥裘无由开白日晦瞑使人愁
　　安河阻风
　　随湖寄渔浦村戍起孤烟水色连天黒沙禽亦昼眠柘田春种麦客渡晩争船尽日无他事寻村听野泉
　　凝翠堂
　　耸耸排修竹萧萧拂蠧檐秋声送凉雨晚影碎寒蟾居处贫非病生涯智养恬著书聊自守非欲效幽潜
　　留张十二宿
　　静外尘土息故人从我游襟懐已潇洒杯酒聊劝酬大笑呼五白浩歌遣四愁劳生如此少叹息为君留
　　王太傅河北阅马
　　丰草河壖地平沙冀北区离宫连苜蓿旧苑半騊駼夫子深诗者无邪颁使乎宁令汉马少不议击匈奴
　　庶几堂
　　碧草衡门里凉天过雨初惊秋数甲子隐几读残书近郭多鸣鹤坳堂可钓鱼异方无到客非是故人疎
　　岁除立春干祜县献梅
　　除日应无岁新春不待年风光生意里梅信客情边冷艶来冰谷疎风暎雪天不逢江上使相与竞芳姸
　　挽胡太傅二首
　　州来推博物伯始贵中庸论道宜黄发铭功遍景钟龙门余旧客马鬛怅新封后世瞻遗徳南山万丈峯路车申伯去白马庾公归殄瘁人相吊哀歌露易晞石麟森立木密印鏁泉扉絮酒慙徐孺回看旅鴈飞
　　挽西京左藏使石太保二首
　　勇掷诸生笔终乘使者车家声唯孝谨将略亦诗书鹤髪遗荣始泷冈卜兆初谬承公叔荐曽未撇衣裾青绶股肱守毳衣方伯监威名真落落硕望自岩岩道远年如待才长志尚缄家多二千石防见集门凡
　　挽宋司空丞相二首
　　斗枢齐七政鼎铉象三公文武兼人际安危注意同规随余故事止足畅高风他日云台画依然想窦融宻印加泉室哀箫去国门降龙严冕服画鹿并车轓山甫中兴业臧孙既殁言定应天壤内长与日星存
　　月夜吹箫
　　长路见秋月空江连夜明吹箫不能寐举酒递相倾贾客或垂泪羇人多失声湘弦苦沉絶曲尽一含情
　　秦国公主挽诗
　　渭阳追舅氏婺女嫁天孙平日诸姑问当时赤绶尊烟波空北渚荻竹自长门后夜秦楼月哀箫閟九原
　　宿岘山寺二首
　　睠予倦羇旅坎林壑间落日投古寺秋虫吟乱山月明露已白风定云方还王事殊未暇怅兹清夜闲苍山若无路落日听鸣钟旁舍适眠虎古潭微见龙空窓向云月高枕听风松幽境昔未遘仙游如可逢
　　观虎翼士戍宜州
　　虎贲王爪士铜柱国南门魑魅非人境蛮夷尽鸟言瘴烟旗纛黑雾雨劒铓昏即路皆无色何时见北辕
　　再见士卒戍桂阳
　　驿书频挿羽汉士逺征蛮四月天将暑三苗旧阻艰悲笳背城邑苦雾湿关山后夜东南望妖氛翼轸间
　　悼杨公緼二首
　　得君虽恨晚白髪幸前期分手遂陈迹晤言成独悲隙驹得未久风烛不胜危讵有修文选髙天可易知寄书曽未报题墨宛如新长路归丹旐孤儿泣昼輴江湖余气概星月聚精神冥漠九原上空将万鬼邻
　　秋懐二首
　　摇落看秋色淹留倦郢城登临想自昔风圡最含情白露黄橙熟清风绿桂生异乡随众醉须尔析朝酲蒹葭晚巳变天宇向来髙风露一潇洒江湖久鬱陶鲈鱼越人脍白露广陵涛归兴凭三乌悲秋叹二毛
　　夕雾
　　日落山气改汀洲寒雾生深沈转墟落迢遰失重城树里迷人语沙头见火明商帆宿何处髣髴棹歌声签判承议携官酒并具殽炙晩饮桧下二首
　　烦携光禄酒愧举使君觞伏尽转秋热月明才夜凉暗蛩声蕊蕊古桧影苍苍衰老淡薄味殽蔬犹徧尝风月近秋好君来防十觞尘劳我休息炎暑此清凉玉露衣襟爽金波鬓发苍知心一为足何必似原尝
　　送仪父清溪县丞
　　虽方六七十皆有万千家赞府亦制锦到宫殊及山苖甘笋蕨溪飰饱鱼虾为尔传清白遗黎每叹嗟
　　次韵和周承议登仙源宫楼
　　屏星驻真境乔木尽萧森野旷日偏永山寒云更深九皇容尽信万事盛来今囘首灵光殿飞鸦起暮林
　　送从兄思甫尉富阳
　　南州吏数千尉事独神仙平日稀桴鼓端居数醉眠潮声雷出海山色剑横天防尽登临兴淹留昔计年送刘谊先辈尉泾县【原注先辈补监生予定为第三人】
　　诏除芸阁吏名属太常书髙第余无愧同宗谁不如乡情欢赐服寿酒庆安舆正复秋风起沧江厌脍鱼
　　周节推移曹州【原注此君凡换五幕府】
　　珠履幕中客行行亦倦游劳歌一长铗厯聘五诸侯捧檄为亲喜问程轻族愁遥怜在陈士无友重悲秋
　　送张益宣州法曹
　　谢守宣城句偏矜吕法曹郡斋应似旧廷掾不徒劳东北归流驶空虚去棹髙木因赠客并择千毫
　　韩康公挽词三首
　　初还丞相印并授上公封门戟交行马衣章杂绣龙防书休命毕拜老未临雍遗爱无时息凄凉在辍舂八龙归济美四辅号无官鲁卫联三夀韦平属二难大勲流竹帛盛事絶衣冠今日哀荣礼贤豪共永叹乘舆锡临吊朝士盛班辞笳鼓千人仗輼辌数仞旗壊梁萧画在藏壑説舟移无复龙渊劔空传禹甸诗
　　伤王都官正乡
　　巍然积徳门识此贵公孙譬彼芝兰秀行看鸿鹄轩谁令武子死无复孟尝言寂寞繐帷暝流尘空酒樽
　　伤胥平叔都官
　　欲为大招赋期子入修门昔尔南宗学慙予庄叟言清樽湛凝绿丹旐杳飞翻晨夕髙堂念此情难重论
　　伤杨元明都官【原注知国子书学判吏部南曹晏相外甥】
　　传家推徳祖似舅识刘牢刻意鸿都学精心常侍曹万金酬六体一字秃千豪讵有修文事苍苍空自髙
　　归鴈
　　楚水几时绿归鸿前后闻江湖久漂泊南北忍辛勤意气融融日声音漠漠云青冥易凌厉况复未离羣
　　雪中闻鴈
　　四海困横絶经年长往来雪霜空尽力道路有余哀水宿稻粱薄云深罗网猜北方有杀气缓缓及春回
　　新雁
　　南飞洞庭鴈稍复过衡阳宇宙同为客春秋各异方边尘犹处处杀气苦苍苍恐有伤弓翮哀鸣少稻粱
　　观南戍士
　　膂力三军士由来百战经舞旗翻鸟隼叠鼓防风霆杀气过铜柱驩声塞洞庭九州防盗贼儒服媿青萍










　　彭城集巻十一
　　钦定四库全书
　　彭城集巻十二
　　宋　刘攽　撰
　　五言律诗
　　平山堂
　　呉山不过楚江水限中间此地一回首众峯如可攀俯看孤鸟没平视白云还行子厌长路秋风聊解顔
　　伯父挽诗二首
　　遂有终焉志才成智者居戸庭连水竹几杖接舟舆爱客樽中酒傅家箧里书疏公知足计不益旧田庐民思常在去令徳久犹存恸哭新阡树迟疑旧里门大招声断絶丹旐影翩翻后日谈随防人知叹九原
　　挽刁景纯二首
　　承明通佚老仁智逺归居门下无留客灯前不废书舞筵交履舄倚杖及田庐以此为家事忘年八十余延陵君子墓南极老人星自古称遗爱斯文重典刑一生隆许与五福最康宁逝矣俱陈迹临风只涕零
　　挽孔经父二首
　　乡里东南秀衣冠伯仲贤先鸣俱中隽竞爽故无前朔雪凋华萼炎风急逝川斗间占紫气应复在龙渊往昔方闻防中间五谏书直绳无废墨利刃必投虚任重生何薄年长恨有余悲君虽视草不及马相如
　　挽丁元珍
　　顔驷縻三省君山困六安宦游俱邂逅行路正艰难去水争还壑凝霜苦败兰唯余青简在时为拂尘看
　　挽苏明允二首
　　季子才无敌桓公义有余空悲武儋石犹得茂陵书郢路营魂逺江源气象虚康成宜有后正使大门闾汉仪绵蕝盛周諡竹书存益以春秋法因知皇帝尊百年当絶笔诸子谢微言诗礼终谁及贤良萃一门【原注苏増諡法又修纂礼书成而卒】
　　闻雷
　　过腊山微雨开正两震雷渐南风土异伤早嵗时催放逐渔翁问淹留漂母哀余寒附烟火尚有复燃灰
　　和孙宣徳中秋不见月
　　便有倚天劒决云殊细微清光自无蔽絶境转知稀云重蝉时落风髙鴈已飞嫦娥苦幽独防载客槎归
　　和中秋对月
　　星稀如有避云巻不辞劳露已深秋白天应为月髙幽懐向谁尽诗兴更何逃勿负盈樽酒须营千兔毫
　　十月四日离都归陈州
　　南浦三篙水归人五日粮寒沙晨起鴈古树夜经霜久客复去国有情知望乡鬓毛浑欲变鸣笛不须长
　　去陈二首
　　近关蘧舍衞接淅孔违齐今日思狂简儒生自滑稽归欤那愠见去矣约轻赍颍水清如镜风波定弗迷礼贤齐相国【原注平仲】爱客郑尚书【原注崇】徐孺曾悬榻冯公预食鱼甘棠勿剪伐客馆遂邱墟长铗还相语冥鸿幸起予
　　端午
　　万里荆州俗今晨采药翁浴兰从忌洁服艾已同风泛酒菖蒲细含沙蝘蜓红沉湘犹可问角飰畏蛟龙
　　嘉祐大行皇帝挽诗十首
　　七月期先逺三泉异卜征悲忧同轨事遏密兆人情晩出苍龙驾真游白玉京称天腾茂实厚徳始能名北发声名逺西城劒防销万灵潜受记百兽乐闻韶昧谷迷升日璇霄失建杓仙游那可问赋讽已飘飘盛徳终无逸元功孰间然启疆神禹绩着记帝虞年桑变旋观海弓遗杳望天霸陵无石椁不改故山川尽礼三神事斋居五日朝绨衣仍澣濯禁籞亦刍荛汾水游何往华胥梦转遥羙藜与环堵无日不思尧属车全卤簿宝玉焕渠眉万国瞻龙翣三辰防素旗雪迷帝乡望风动海隅悲今日西巡守仍非八月期清光非可望天道亦难闻防府开羣玉赓歌续庆云一经皆赐复九译尚同文防尽南山竹成书纪帝坟陵阙俨因山明中恍下天燃鱼常照夜耕象自成田鸿洞深投玉莓苔密瘗钱涕流昭徳舞无复柏梁篇帝车旋北斗驰道绕青松银海浮双阙虞渊顿六龙深思倾杞国遗恨泣华封述作无忧事灵台与辟雍车书共文轨律度出声身明白垂中典优容礼直臣熊罴渭川叟风越裳人更想攀髯士犹知不犯鳞哀挽千人唱崇冈万嵗居呼关想传警羡道法周庐晚日涂车静深山灌柏初谷神知有术犹欲信前书次韵和麻直讲题杨直讲所种三樗树
　　谁能知散木封植亦无心嵗月如视防栖迟还息隂宦情移栁在诗兴爱棠深定有归飞翼懐音似泮林
　　神宗皇帝挽诗四首
　　制作夸三正规模壮百王自然推大畧谁得望清光东乐来蟠木南琛过越裳白云那可测应复向汾阳绵宇正欢心虞韶骤遏音戴天忧杞国就日怅崦岑贯朽三泉府方输九牧金斯民已仁夀至理更难忱四塞聨初郡千官仅代工舟车逾汉迹台省变唐风贤杰程能际戎夷率服中轩威百年在何必画周公晚驾严仙御西巡即旧都天寒余鹤语弓堕脱龙须白髪孤臣泪清湘万里途无由宣室问回首叫苍梧
　　大行挽诗二首【原注刘熙説大行云大行受大名】
　　受名从大行复土自因山秋草龙髯堕宫烟泪竹斑不知汲水逺犹与化人还寂寞崦嵫日空瞻咫尺顔讴歌前授启桑谷遂兴商恭已朝无事优贤礼亦庄那惊同轨至方奏万年觞西望归云白悠悠指帝乡
　　又二首
　　万国依无外三登颂太平樵夫亦谈道耆旧莫知兵云去仙乡逺龙来宝鼎成西风动阊阖哀涕不胜情供张连三辅梯航防九围属车疑晩驾清跸望来归草云凄金阙松风飏玉衣旧传当脱躧遥见五云飞
　　日晩
　　清秋来早晩落日正萧然稍见林外水独聴风际蝉牛羊暝知道墟落逺生烟岁事看禾黍方知沮溺贤
　　挽杜祁公太师二首
　　孤童迨耆老仕郡至三公任重仍长道材全信永终时推子房智人识伯夷风存殁哀荣礼千秋谁与同赤舄三师贵诸公百里封旧勲兼注意余事寄明农哀动襄阳市悲残郑国舂空余灵夀赐无复见临雍
　　秋雨四首
　　冷黄昏暮秋声众叶喧濯烦天宇阔流恶楚江浑鼃黾烦当道鱼龙稍在门一樽聊自劝还欲笑臧孙漠漠清秋雨萧萧万宇寒蛟龙移窟宅江汉急波澜瘴雾深蛮洞旌旗湿汉官南征愁失道后土若为干【原注时方诛湖南蛮贼】
　　海风吹暮雨淮上始秋声防滴潜滋润隂沈未放晴林塘云似密水鉴镜来清无事看鱼鸟飞沈体亦轻炎天常畏酒秋兴忆开觞海面孤云黑林端一叶黄岛夷歌似楚村笛语如羌更觉非吾土豋临思旧乡
　　有懐北归
　　江汉不宜秋羇人北望愁帝乡从此去楚水正东流竟日悲鶗鴂长歌倚蒯缑天边两黄鹄那肯为人留
　　秘阁梅花
　　始知丹禁密独见早梅新天上应常雪人间未有春乱香交砌草疎影媚庭筠浪作瀛洲客催成白髪人
　　中晩凉
　　落日浮云暝沧江雨气来风灯殊未定洞户故频开秋意梧桐急宵征蟋蟀哀客心聊洒濯天地久尘埃
　　始凉
　　秋风来防时客病不相宜摇落令心苦虚凉益气衰生涯贫更拙交态卧尤知安得千金赠防夷与尔期
　　送张直温主簿赴南阳
　　张君年少予冠岁聚公车留落成强什声名就子虚穰橙千户富潭菊万家居吏隐何为乐优游不废书
　　黄知录园池
　　刼火无遗者灵光独岿然寒池清照日古木碧参天细雨来幽鹭凉风急乱蝉颇知鱼乐意仍得离钩筌
　　游李氏园池二首
　　从人问乔木系马得名园栁带晴先绿禽声暖更喧临池照清水拂石置芳樽不畏归侵夜严城未掩门树密浑成坞花深更有蹊来游春尚浅重到客应迷已近无人境深怜快马蹄风光不负约樽酒防长擕
　　春隂
　　峡云春易雨水国暮多风原草萋萋绿林花淡淡红清江晩寒外落景半晴空物色怜新燕归懐目去鸿
　　秋雨
　　南国秋常暑凉风起自今泄云无白日度夕亦层隂摇落梧楸意萧条蟋蟀音穷愁抵衰病坐作老翁心
　　树隂二首
　　清隂方丈得暑气乍来无尘榻从箕踞前贤亦锻炉晩蛊多黑羽秋草半青珠安得遗方客谈似给孤避世长梧子居贫五栁生清秋葛衣薄晚日浊醪倾雨蝶轻【原注去声】犹舞风蝉凉不鸣淮南摇落早倚树不无情
　　夜坐
　　积凝凉气疎林滴露华流星占使者斜汉挹浮槎喜近天流火回看斗转车秋风下阊阖消防万人家
　　饮酒城南门赠髙子中
　　苍山际碧霄绿树及山腰青霭照残日白云萦丽谯偶然成胜赏长啸隔尘嚣少驻飞凫舄吾无独酌谣
　　酬晁单州二首
　　九载一相逢侵寻头已童喜君真傲吏老我未成翁简易文书省悲欢酒盏空平生懐旧意尽见醉醒中弹琴君子邑贤守智逾多不作长沙赋仍传白雪歌解酲应用酒成佛却须魔正买千金骨何忧骥跋
　　送吕国博知常州
　　计然余半防贾子就新书屈意银青绶之官鸟隼旟丹枫千里逺秋兴二毛初最可羞晨膳莼丝杂脍鱼
　　李公择自滑州移知鄂州
　　黄河鲂与鲤不及武昌鱼好去连城守翩然双隼旟谏官仍重外天禄不成书可待三年最归来侍赤除
　　朝回
　　朝回还闭户讲彻复观书重禄争消得微躯且自如俗情矜不及生理付无余寂嘿懐张摰淹留苦魏渠
　　同宋次道饮王史馆园
　　珍馆扫尘埃宾堦余绿苔凉风知广厦清唱急行杯修竹端藏日交流静殷雷欢穷有余恨不及壮年来
　　同韩持国饮城东俞氏园
　　贫家常汲汲一饮自难营不笑烹鸡黍因之同耦耕林花含秀色谷鸟变新声归马无庸疾郊扉最近城
　　泛舟城南二首
　　清溪亦多曲窄地颇宜花出水游鱼乐惊人白鹭斜孤城旧郢树三戸楚人家归兴仍风雨萧然睠物华风逆湍声急云酣雨气豪川蜺垂饮近江鹤去飞髙洗藕还余味操舟未觉劳蒹葭弥极望秋意晚骚骚
　　早行
　　山乌相呼曙樯乌自指南健看帆席满坐数舳舻衔水阔蛟龙舞鱼肥鹳鹤贪阵云浓似墨送雨向湘潭
　　晩行
　　天阔西曛久风多客语闻九江秋落水三峡暮归云饮啄鸥相并归飞鹤不羣湘潭早摇落稍稍怅平分
　　次韵酬钱少卿
　　簿书非力学何事不窥园乘兴縁心赏忘懐到酒罇露蝉凉寂寞风叶静翩翻少驻东方骑前盟岂可温
　　送楚南
　　心寄江湖上乐闻游子归送君从此去脱叶正秋飞云水聊破浪风尘今振衣山僧不善饮定负蟹螯肥
　　送袁生
　　巴蜀穷天险惊君便向西长年劳贾勇悬度约轻赍行止千金子艰危万丈梯自怜倾盖旧即事复睽防
　　送刘四畋二首
　　四海皆兄弟吾宗加老成好书如子政饮酒胜公荣今日鲈鱼脍羡君乘兴行秋风峡中度快意聴潮声肥水不能逺秪今行子东髙秋千里月暮景一帆风时节迎黄菊汀洲下早鸿江天多胜事无术与君同
　　山阳送王中甫
　　弱扇避风澜卑飞歳复单君行反阊阖人望接鹓鸾斋日容台峻书籖防府寒谁言今昔异王贡本弹冠
　　送某
　　词曹大府掾谁谓诏恩轻遗爱念诸父司存从汝兄男儿贵壮志子弟习家声努力自勉励吾衰观尔成
　　送王同年殿丞知鄞县
　　结爱愧同年君先予着鞭稍迁钩盾省厯试武城越岭霞明日南溟水浸天微官等不遂欲治子猷船
　　江亭后池
　　清江长望极余兴曲池深俯视游鱼族仰嬉乔木隂通津厌离防胜地有登临暮雨寒潮急归飞闻水禽
　　送胡因甫知湘乡县
　　云水长沙国铜章邑大夫俗传鹗似鵩仙化舄为凫卑湿加飱飰弦歌岂壮图洞庭见归客书信不宜无
　　季夏雨过小有秋气
　　雨过犹长夏秋深从洞庭江涵郭门白山到戍楼青天意怜卑湿吾谋有醉醒柴门夜不掩髙枕看流星
　　观云
　　江上秋多雨山中昼出云太虚终日曀叠嶂不时分半觉蛟龙气皆成虎豹羣微风动阊阖暂喜见西曛
　　山行
　　危涂烦侧足积水向吹襟云树参天直风湍殷地深翠香秋后草巧语霁来禽信美非人境无为久滞淫
　　泛舟
　　野境寻不尽幽欢良自如犹疑梦为鸟谁谓子非鱼岸树绿已合渚蒲长且疎逍遥此中意何减漆园书
　　初夜
　　海气三隂早秋宵一刻长凉风吹树动疎雨过云忙寂寂庭槐落微微迳竹香蛩声畏人寝故故近眠床
　　夜三首
　　积水浮南极流沙聚客亭暄闻渔父曲秋揖老人星初月霜华薄孤山石黛青天高多影响髣髴见湘灵凉风吹素月深夜欲眠时露自入秋白漏从前日迟河光如剑直萤影似星移多少流年感闻蛩辄易悲流云巻残雨初月净中宵秋色河汉白凉风星斗摇暗萤犹弈弈髙树独萧萧客鬓非松柏何时得后凋
　　寄题康州陈氏连理木诗
　　陈家聚徳星累世若同生天事知常象林珍独应诚相传殖嘉树不复羡名卿坐使炎荒化何如谷口耕
　　哭吴道粹学士
　　结束并州骑雍容使者车乃心长象阙称旨得金鱼熊鸟空遗术龙蛇有谶书平生一笑乐回首涕盈裾
　　次韵酬盛秘丞黑桃二首
　　度索方殊域昆仑起素封防人曾白眼吾子幸先容晦迹煤炱暗含滋沆瀣浓上林求异木诏使防寻踪春华各自媚秋实顿能殊悴貎从黎黑丹心固硕肤榴花随使者荔子赐匈奴寄语都客相疑失味腴
　　雨夜三首
　　急雨吹乔木孤灯瞑小轩神伤徒隠几梦极不招魂老涙悲朝雉摧肠怯夜猿旧惟眸子亮一月遂全昏孟夏树木长夜凉风雨时明灯扫尘榻防帙坐书帷旷野波涛合中宵虎豹悲形骸吾丧我隠几向为谁云闇黄昏雨风凄九月秋老便安坐久用即置书休知命应无念虚心自不愁三年同此兴中夜一灯留
　　季夏雨夜
　　烈暑殊未艾更筹初少添电光金作屋雨气瀑吹帘巢燕密谇语闇蛩争出潜何由扫氛翳试使祝蜚廉
　　灵壁张氏园亭二首
　　落帆杨栁渚歩屧松竹园丛石千岩秀凉风万叶翻主人昔傲吏燕翼此衡门略看题诗客空令悲九原密竹换啼鸟清池添放鱼悬藤林下坐响石洞中居兴趣自无尽传闻那得虚如何仲长子刻意但成书重到谢氏园亭寄裴博士俊叔王主簿宗杰时裴往淮南王出京师
　　徘徊逺林下幽草为谁芳前日同游客今朝俱异乡东风虽淡荡陈迹似凄凉何用江千里春心故易伤
　　八月十五日秋分是日又社
　　秋分当月半望魄复宵中难得良辰并仍将吉戊同髙楼连卜夜浊酒任治聋注想乘槎客何如击壤翁
　　送裴太博
　　莱子头垂白斑衣欢过人官知为亲屈禄足代家贫归鴈江南逺芳兰雪后新仙舟兴不浅致意越乡春
　　夕阳
　　骤雨无多润残阳不复迟隂凉庭树老防缀石苔滋鬭雀轻投地悬虫賸倚丝林樱供口实美味及童儿
　　马氏中隠庵
　　千歳知名士文渊与少游平生欵段马晚嵗伏波侯乡里足称善功名仍可收闻君事中隠叹息此孙谋
　　望荆山
　　宿云收叠岭初日上危岑黤黮千重黛光芒一线金秋髙怨摇落野旷快登临谁怪欣然乐山林慰此心
　　送李太博知梓州郪县
　　亦有飞凫舄那知蜀道难峡山从劔尽江水向浯寛近邑输盐井连城接锦官清风足富俗唯寄七弹
　　送邵中允知华亭县
　　一登丈石陛立拜紫泥书省户方通籍弦歌想下车飞凫来不逺唳鹤听何如莫作陶彭泽田园与世疎晦日自荐福泛舟泊女郎台下又泛东湖
　　雪解寒生水平湖照眼新扁舟徐送客絶境渐无人迳草芳菲浅沙禽羽翼驯佳辰数携酒晦日已疑春
　　晨兴
　　宿露寒犹重升曦旦尚昏髙秋凋众木百里见平原水涸看鱼族田收长稻孙冥山不可望那复更南辕
　　将游吴中寄原父
　　久宦减仲产行歌非五噫归来问长铗习水看吴儿弱丧殊可恨傥来今自知江山不我厌有意卜居之








　　彭城集巻十二
　　钦定四库全书
　　彭城集巻十三
　　宋　刘攽　撰
　　七言律诗
　　次韵和梁郎中咏太一碑【原注御篆额吕舍人撰文孙宻学书】
　　翠琰盘螭近王题芝书光彩贲雄辞方从薄忌真如在事絶鸿都岂易窥防妇色丝辉锦组银钩金错照琉璃暮年无望青藜烛时就祠官效祝厘
　　次韵和郭固太保留别长句
　　关西兵马盛车邻君向呉门望缇羣聚米山川都掌内折胶天气及秋分大将军令穷青海三受降城起拂云壮士不甘文学老应须一劔取功勲
　　年三十三
　　年光过眼日复日世事无成三十三尚子几时当毕嫁仓公殊恨不生男老知尚白书无益贫作归田计不堪傅劔由来笑逢掖簿书何必减清谈
　　晨起汴上口占寄韩玉汝
　　戍皷邻鸡催启关繁星未坠重愁顔云含雪意朝寒外河帯氷光曙色间去逺不堪登灞涘言归时复念东山梁台客在文章盛修竹何当复共攀
　　谢霍丘静乐亭
　　河阳种花春已滋彭泽酿酒醉无期宣城家声故未泯单父弦歌方尔为防知丘壑潜高兴新作池塘出梦思多慙嵇吕相思意空寄羊何共和诗
　　海陵
　　楚江葭苇帯青枫小市鱼盐一水通度日冥茫吹冻雨欲晴撩乱起凉风秋花舞蝶苍烟里古木啼鸦返照中扶杖堦除搔白首可怜卑湿负衰翁
　　寄陈和叔内翰
　　六十衰迟秖自寛读书无味细书难一麾已愧腰银印百选何由及治官潮过石城如雪白山从钟岭似虬蟠元龙豪气逾坚壮投牵能同客醉欢
　　寄杨元素内翰
　　四世清名悉上公防君羽翮势陵空戏成炉鼎夸方士妙夺蓍执鬼中家有秦声居自乐书非尚白智无穷华光讲罢承明直墨客无烦赋射熊
　　同诸公晚游开寳寺福圣院
　　防雨吹凉晚更清老人牵强逐君行纵谈灰烬疑烧刦指顾楼台似化城盘屈庭槐为狡狯扶持山薜喜纵横偷闲光景易侵夜十二街头坊鼓鸣
　　奉诏再任诸掾曹有诗因次其韵【案题再任下疑有脱字】
　　天下英雄将相才自铭重石画云台老夫不薄淮阳守明诏幸缘黄霸来岂有豹文容雾隐更慙鹏翼待风培诸卿相与望此府诗笔纵横武库开
　　感事
　　误以雄名荐九重天书待诏未央宫白衣不召崔亭伯赋笔犹残亡是公魂惊晩出芙蓉辇泪堕春生杨柳风衰鬓迩来元自白可堪回首望遗弓
　　建业华藏院此君亭【原注王介甫先有此君亭诗予因继后】
　　何可幽栖无此君层轩高下絶尘金声玉色三千士雪防虵矛丈六身定有霜飚惊长夏兼疑寒谷近比邻阿戎风味真难得好事由来我辈人
　　答张屯田朝退过阁下诸公
　　紫宸归路接银台复阁重门相望开浮俗共讥惟寂寞高贤独肯少裴回照人珠玉惊尘骨落笔埙箎写逸才白日自嫌天上乐不应沧海隔蓬莱
　　衰羸
　　衰羸因底病相和留滞俄然去日多却是天怜令夀考任从人防作风波寛心总与欢欣受述意无妨慷慨歌更有南华书数纸鹏声蜗角奈渠何
　　途次马上晨起寄章运判
　　去年候客燕赵魏今嵗述职青兖徐无穷道路不相舍将老光隂仍暗除官烛邻鸡常晓色林花巢燕总春余未知前古才士意为底愿乗万乘车
　　伤梅圣俞直讲都官
　　论兵自负纵横畧献赋端从迟暮年筐箧成书莫知数田园生计独无钱郎官列宿为时贵博士三科不待迁已向九原悲蔓草尚疑呉市有神仙
　　送刘长官桂府掌机宜
　　桂林风物旧宜人雪片梅花五岭春心喜大江流瘴雾眼防南极异星辰军中羽檄时无警徼外明珠日献珍酒量问君能几许越猿蛮鸟易伤神
　　雨后向景亭
　　春泥软熟歩成黏水外风光一顿添境为偶来生喜色情缘久住失憎嫌黄鹂惯习沙鸥野古木麄疎径草纤更向樽中得真趣天然柔旨不因甜
　　酬送呉潜朝奉
　　衰翁同嵗喜相収同病同心同白头委吏除官俱逆旅瘴烟香草等荒州六千里外抛机畧二十年来谨校雠工拙是非无防处下陂红日若为留
　　酬送罗朝奉
　　二年流窜逐卑栖归奉蓬丘顔向低病到钧天都是梦老如蒙汜已平西雨轓更沗鱼符宠防鬓谁怜鹤髪齐相愧清诗无以报回将燕石塞县黎
　　老去光隂若电惊此身已复愧扶行归田悔不如元亮毕娶犹能似尚平曩嵗荐贤终未效太音从古竟希声最怜闾里人相语北部威名动帝城
　　冬至登楼
　　泽国风光早早催阳生已复似春回不妨野史书云物防伴南公进寿杯尘世光隂俱短日客心冥漠过潜灰此心未厌隆中卧亦任东风起蛰雷
　　送高士敦成都钤辖
　　使君出守腰铜虎东第归来上濯龙四姓礼容均马邓三刀形胜梦巴賨军中乐事随谈笑徼外威声待指纵壮嵗勲名当自致舅家恩泽不成封
　　留别苏安上
　　高閤横霄梧十寻回廊曲槛昼隂隂期年不就长杨赋晩嵗空为梁甫吟童稚相亲俱白髪风波失所更情深沧溟极目云涛壮相见胸中快病襟
　　与顾子惇同为秘书少监今年余以病求守汝南子惇亦除河东漕作诗纪事亦用送别
　　蓬莱阁下枕书眠一日除官不后先并土山河多马地汝南秔稻濯龙渊壮心自喜谈兵防暮齿长慙守乘田别后天中相望处参旗横注太行边
　　郡楼望雪
　　绕郭苍山高复重东风朔雪曙云浓层楼已出红尘境到客宁知羣玉峰万树羽仪翔白鹭四原鳞甲动真龙玉尊清酒留终夕更防山明霁后松
　　和通判裴库部城楼雪后
　　数刻又移半日闲倚楼朝雪正怡顔委蛇原色苍龙甲宛转城隂玉帯环曾是茵凭偕出处聊于木鴈得中间伤春一振曹风陋不羡淮南大小山
　　复雪
　　九江旧瘴冬无雪三峡悲风近有氷山岳出云寒处处楼台倚玉照层层不忧鸿鴈飞无力直畏蛟龙病莫兴冻酒一杯还自劝夜窓飘洒读书灯
　　次韵宋职方雪
　　梵天银界谈非想仙府瑶台恨隔尘何事同云移絶境不知高防即良因林芳散漫装珠蘂粉面光辉照玉人别举一樽邀老伴迎春送腊秖三旬
　　次韵裴库部雪二首
　　小雨驻云风借威回眸千里玉山辉涂人竟比麻衣色野老时惊白鴈飞梁苑正应延上客齐宫遥想辟重闱谁云自郐无讥者一曲阳春可见防
　　似薄凝霜不振威端凌爱日夺光辉变成盐浦风沙乱巻起涛江海上飞西望屯云瞻魏阙正思鸣佩贺端闱孤城牢落无来客坐待山明见翠防
　　太一宫奉安后得雪
　　八通除道接层霄五日同云映泬寥灵贶那从天马下积隂疑有海神朝润生尘陌无穷逺甘入原田不待消陋巷苦寒方昼卧静无人迹到琼瑶
　　雪中呈通判库部宋职方
　　冬雪并今早两回无风韵腻白皑皑麦根得润萌芽绿瘴气逢寒雾露开官为劝农知我喜心缘爱客望君来城头甚有登临境羣玉排峯银作台
　　钱穆甫杨康功使高丽还为中书舍人书此为寄
　　天子边人二使星沧波一笑已扬舲大明照海阳乌近黒雾迎潮水怪腥北貊左肩输防略西垣右掖付仪刑授诗三百成专对更防黄麻似六经
　　酬狄奉议
　　病卧湘滨面岳山每听鸣鹤忆苏仙三苗地阔横千里五岭泉分防一川门有雀罗甘弃置人今舞袖足廻旋梁公孙子丹青似倾盖欢然秀句传
　　酬张伯常朝议
　　郢人兰雪有余风尽在君家七字中白髪尘缨深念我青郊藜杖不如公乡心正想千年鹤老计终湏一亩宫不讳求田幷问舍景山何必晚为通
　　酬黄朝议
　　自无筹略预材难非有文华聚笔端渉厯羊肠迷坦坦穿聨鱼目愧岳猿听久堪头白林实尝来厌齿酸葵藿倾心由物性日边依约见长安
　　蘧公四十九年非万事当湏向老知材者不如愚者乐前人多作后人资羡君黄髪初倾盖矜我迷津数赠诗听话朱陵仙府事慨然清啸一伸眉
　　酬魏朝议
　　鸎谷相从列俊英四朝容许滥虚名忍将百老言存没乍喜三人咏合幷春入芳菲皆意思酒随衰朽即心情新诗不怪烦先唱犹向君前畏后生
　　赠黄朝议
　　黄公八十健精神逺近推为五福身樽酒不曾轻贱士炉丹时复遇幽人晩夸乡里拖金紫早见儿孙列搢绅一事世儒难学处弟兄归老乐相亲
　　次韵和孔朝议
　　自愧专城无到客今晨锡晏喜君同诗言泮水始可与酒胜邯郸长不空但有葵心倾日下待防云瑞起封中高车清兴底易尽怪似林间束緼翁
　　和张给事喜雨
　　勿惊四野连宵雨尽是诸山触石云雷响透空如欲坠电光划暗总成纹祝官陈信无虚语梵宇凝香不断薫帝力由来人莫识始知延誉属夫君
　　次韵韩康公
　　行马门阑与古同客车连轸响隆隆定知醉饱能容士常信康宁尽属公剽得新声夸耳性传将佳句愈头风文人桃李多无数珠玉旁边愧此翁
　　次韵韩康公二首
　　叠石疏篁浅药苗淡云清雨意寥寥酂侯僻地规摹别荀令西濠歩武遥绕砌芝兰欢内集满蹊桃李慰佳招原情独恨飞鸿逺怅望三秋咏采萧
　　清汝泱泱紫逻深緑车红旆付重临圣朝不逆原鸰意逹士俱存塞马心日赤报衙容晏枕夜阑留宴纵清斟鳯池何必全胜此薄暮归休客万簪
　　王史馆园
　　鸣泉傍舍水翻车修竹连云曲迳斜谢傅东山非独往酂侯避地此传家丹椒红桂随时实緑芰绯触处花到客可能忘外事断年相与玩芳华
　　过柏林院僧吉长老有古殿呉道子昼维摩居士又有断碑是寳厯年中记义岑襌师住院事
　　灵光嵗久独岿然岘首遗碑亦未迁防向三生记前佛暂从方丈识诸天篆香徐刻黄金印梵宇时开贝叶篇门外霜风正摇落庭前翠柏自安襌
　　馆宿有怀平甫
　　铜壶上水掖门扄岑寂回廊起独行日下屋山三面赤月临天井四方明校经灯火初无禁汗简文书不计程坐忆故人清夜语淡云飞去隔层城
　　曲阜宣圣庙夫子手植桧二首
　　秀色拏空四十围问年今已倍千斯移根信假杓闗力息防宁无暖席时文字鲁防经改观履綦钟意想攀枝季孙亦自誉佳树漫负甘棠蔽芾诗
　　伐树商丘去被围似于庭桧特勤斯禹腰尧颡应遗魄柏叶松身异曩时防梓二三千学士爱棠四十六孙枝【原注孔氏今为四十六世】摄衣下马低回久更就清风一诵诗
　　城濠泛舟同毕长官
　　緑水环城十二里茅茨帯郭百余家侵云柳影不见日过雨荷香全胜花幽事围棊翻局势清欢煮雪试茶芽眼前景物自萧散何必青溪向若邪
　　次韵酬姚都官时防堂见寄
　　百里昆冈半草莱画梁危栋一朝开清川去水萦回渚乔木浓隂映緑苔子献人琴俱不幸武侯营垒信竒才断鸿牢落情愁絶闻笛那堪赋七哀
　　游船
　　太液沧波北下流依然清浅可胜舟浴鳬鸣鹤辉辉日折苇衰荷澹澹秋胜境陈前终不厌机心去尽了无愁宋生善赋登临兴华髪相从免独游
　　和晁金部感秋
　　秋来无闷亦无悲世味年华老徧知黄叶暮蝉擕杖处断霞鸣鴈倚楼时淮阳汲守容多病水部何郎最解诗咫尺音书那度嵗春风已复柳垂丝
　　双桧
　　双桧森森高出檐忆昨卜邻逢吉占清风似主我为客冠盖相向何凝严爱棠不能如召伯种柳自觉胜陶潜春晖渐永羣芳丽翠影防花一寸添
　　题王金吾园亭
　　乌衣里巷接城隅东第名园冠上都家事从前贵公子宦游当世执金吾旧蹊桃李春相续满地芝兰德不孤故有鼎彞传盛烈况闻图史自为娯
　　负暄
　　闻道帝师仍负暄遥知爱景满维垣鹰扬肯顾踆乌逝龙衮尤怜夸父奔赤舄正宜随歩武白驹那敢离庭轩野人皆欲献天子他日期公助一言
　　陈通议园亭
　　聚星休沐事依然社腊安车不计年五福何妨兼第宅一壶元自有神仙种来珍木如人立移取名花夺地偏闻道都城曾问卜始知机石不虚传
　　杜介供奉园亭
　　侧迳羣芳经荷锄小窓明日喜观书下床便得山居乐深巷仍多长者车省事即知长脱洒养生元不待赢余客来一醉聊相向莫问经年甔石储
　　酬黄安期推官见寄
　　郴江清澈照毫毛吹笛平阳舍有蒿乡信不嫌无过鴈宦游正复长儿曹青枫雨后如人立南极秋来出地高齐难楚称何日就钓竿元自欲连鼇
　　酬黄推官
　　既将鱼目换骊珠富润囊箱足贾余顾我能知天下马呼儿藏作箧中书老羞流辈为千诺狂守初心付两如相助飞鸣竟何力秪宜空手讲虚
　　予所居本章丞相旧第他日友人杨彦文为余道丞相时事因作一篇予杨丞相以郎官始卜此宅不出都门二十余年遂至台衮故末句及之
　　酂侯常以俭为师僻地依然草满蹊却指旧池曾浴鳯更攀乔树忆栖鸡清泉恶石皆吾有樽酒囊书得自擕谁道为郎多白首已防霖雨出蟠泥
　　与成太愽九同年防饮成四韵【原注博士成黼李之纯崔度秘书丞戴庄著作佐郎张于光禄寺丞高士纶观察推官侯利建司理王该高陵主簿张公岳】
　　江海分龙不计年异方倾盖意欢然壮夫白首惊相问浊水清尘黙自怜万事过前都是梦一杯相属独非天得朋正复同心士赋咏能忘垂陇篇
　　游玉仙观寄王四十
　　紫府仙真氷雪顔丹梯岑寂试来攀翠鬟濯玉交团扇浓雾喷香闇博山不信异人能到此正怜春意已归还吹笙化舄知君事犹恨来游先后间
　　京北流人
　　嗟尔流人亦可悲白头老叟抱中儿不羞逺作投荒客自恨生迟外戸时鱼失江湖相煦沬鸟囚笼槛苦啼饥乡原日日生荆棘説似旁人犹涕垂
　　观灌园偶书
　　一叟汲泉摇辘轳老妻分水亦擕锄青青宿草知春入浥浥苍苔过雨初劳力不应强勉养生何必待赢余白头当作于陵子身敎儿孙种树书
　　和宋次道三馆晒书
　　天禄图书一嵗开五云迟日近蓬莱后生得见灵兰防贵客都倾内外台不似羽陵残蠧简正如金谷聚英材论诗老去无情思况是阳春未易陪
　　送张器判官
　　平呉旧族仕中朝汤乐徐冯已寂寥吾子白头趋幕府同年黄绶亦云霄着鞭跨马湏争道奋臂呼卢更叱枭顔驷冯唐俱晩遇不妨青紫老埀腰
　　次韵和张舍人北使归
　　饮氷重见古人心絶幕仍当暮雪深朝出穹庐随拜日夜鸣刁斗横参胡儿射鴈争娯客羌女听笳却走林闻説敌情亲博望一言珍重万黄金
　　两府新第【原注张横侍郎先作用开字韵戏次之是时缺昭文不除】
　　圣世诸公起草莱君恩东第一时开排门画防交行马转肘沙堤接上台衞国名亭缘伐叛平津虚馆为翘材犹分长史待天下衰老讵能忘傥来
　　乙巳早春再游玉仙观赠陈道士
　　十里平郊不值人解鞍依约记前春问年已复惊身老遇境犹能发兴新泉涨池氷舒鴈爪霜团庭桧叠龙鳞种桃道士长无恙自愧刘郎病滞身
　　新广柏悦堂后轩作七言
　　南荣曝日足娯客北牖来风亦在予聊以维摩开丈室便知陶令爱吾庐神大蔡昻头际泽雉名翚矫翼初戏问庭前双古柏阅人无算我谁如
　　立春谢赐幡胜口号呈子瞻冲元内翰子开器资舍人
　　立春幡胜紫宸朝正以金珰插右貂便觉阳和生暖律俱承庆泽下层霄竒零雪片依楼角容易风威转栁条七十无能不归去强将衰白向顔韶
　　和前韵
　　雪寒常怯月边朝乍起东风拂敝貂银胜防幡分节物宿云晨雾凝璇霄君为特逹千金璧我是衰迟百尺条叩缶乌乌聊快耳宁知报响得咸韶
　　王正仲林子中聨舟西上过睢阳寄书率尔成诗为报
　　大帆如翼画江来鼙鼓声干虺虺雷洛水登仙惟李郭园延客得邹枚寄书上有加飱饭倾盖何时数举杯想到石渠寻旧境秋花着子遍庭槐
　　吕舍人北使
　　汉德舟车万里通赤心持节复平戎空同气色连穷髪当户君臣聚引弓马酒御寒朝伴冻貂裘冲雪昼禁风清蒲固有安边画可待甘陈傅郑功
　　仲冯北使
　　极北空同戴斗星越疆犹有短长亭汉朝正朔原无外边地山河不见经雪拥旃裘绵欲拆氷生湩酪酒初醒我家四世俱持节送尔皇华却涕零
　　王仲至使北
　　朔雪如沙万里程幽隂戴斗正严凝终军何必功横草沈尹无烦夕饮冰茗粥迩来夸湩酪毡裘仍自愧绵缯嵗寒拜日穹庐外想见东南瑞气升
　　早春郊外
　　满城尘土无穷极出郭风烟顿扫除春浅暗泉流脉脉日长归鴈影踈踈强将拙计仍谋野等复劳生愧荷锄安得面山临水地种花移竹一茅庐
　　赠杨次公秘丞
　　莫将阳九归时数自为干封致吉祥必若中兴待云汉枉敎流议及桑羊相望冠盖交驰传躬作牺牲属奉常肤寸崇朝防变化吾农从此万斯箱
　　酬潘及同年秘丞
　　困学那知三代英定交良愧十年兄断鸿陈迹悲朝露乔木孤飞念友生樽酒相逢开口笑风波逺别使人惊海边春色青青栁泪落阳关最后声





　　彭城集巻十三
　　钦定四库全书
　　彭城集巻十四
　　宋　刘攽　撰
　　七言律诗
　　省宿
　　开旦文书整日劳漏传门掩谢诸曹小庭待月久不下乔木防风空自高旧学荒芜多梦寐防官补益抵分毫秋来鬓髪防成雪不似潘生始二毛
　　次韵和陈学士八月十六日省宿
　　疎帘珍簟倚通中落烬飘香堕玉虫信宿依然十分月黄昏正尔一番风流萤暗逐星过水惊鹊时翻叶堕空诗兴不禁头已白醉乡祗有面防红
　　次韵和登州张使者
　　层城表海势嵯峩车骑雍容乐事多八月潮平占候火三更日上防涛波闲留方士谈迂怪醉听齐讴起艶歌莫以高材厌留滞功名从古喻裘蓑
　　和陈五祠九宫致斋
　　帝家三正付惟清岑寂容台最古防长日斋居空旦旦几年华髪欲星星霜风洒叶都成赤篱菊疏花杂闲青多少旧溪招隐兴暂因厘事绕林坰
　　题所种梧楸
　　曲槛层檐与树宜三年初见绿隂垂声随白雨凉生疾影夺朱炎暑到迟傍倚辘轳防汲井下留闲客坐围棊防须百尺参天直白髪空嗟拱把诗
　　还家
　　草迳茅庐不逺城归来松竹已秋声鄙人倦客方招隐弱女非男亦慰情薄愿自甘随老圃短才无用至名卿闾里相见成幽熟他日禽鱼尚不惊
　　城上新亭
　　野芳乔木共回环歩到西城五里间值有丛祠休足力就为幽境慰心顔鸥声逺水连晴日刹影高台似浅山胜事本来容易集可怜人自不能闲
　　次韵王介甫金陵怀古四首
　　虎踞羣山帯绕江为谁为国为谁降高台麋鹿防无数废沼鳬鹥去自双万里朝云随逝水百年西月过虚窓白门酒美东风快笑数英雄尽一缸
　　楼船西下势横江元帅旌旗就约降旋报前师覆张悌亟传单骑馘王双燕焚正自当烟突蚁溃何堪值水窓回首三军欢奏凯万牛行炙酒千缸
　　楚贡来迟诡问江汉收羣防士心降一言已重黄金百再见仍蒙白璧双漂客脱身甘马革老儒投笔谢书窓岂知三阁酣诗酒浩唱庭花倒玉缸
　　頽垣落水半平江乔木风呼不易降耕出珠玑时得一道逢麟鳯不成双潮声半夜来寒渚月色深秋照旧窓唯有鱼盐城下市樯乌想望集缾缸
　　送冯当世移金陵
　　满城擕酒驻高轩楚老沾衣共一言何幸期年无吏事方从歉嵗识君恩潮迎防鹢来瓜歩山映朱旗转白门早晩使星还北极溥防霖雨济乾坤
　　李公择自滑州移知鄂州
　　黄鹤仙人去不留武昌官桞傍层楼前山欲近沧浪水芳草遥分鹦鹉洲渔父啸歌聊自乐祢衡词赋若为谋朱轮皂葢一身贵谈笑岂知千古愁
　　得江同州和诗后却寄
　　左辅关河二十城使车全胜直承明白头樽酒谙风味乘兴篇章得性情苜蓿空肥天骥老风霜有意皁雕横惊沙急雪迷秦树不似山隂一日程
　　次韵和裴润州见寄
　　江城山翠若连环城下波涛暗楚关去计祗应劳侍从归心愿复赐清闲百年旧法轩丘外千里伤怀嬴博间过亊恼君堪白首添欢惟有防衣斑
　　陆子履知颍州
　　稻白鱼肥颍水清重湖光彩动层城经为游客欢闾里特羡朱轩拥旆旌整棹鳬鹥横笔势倚楼风雨壮歌声聚星贤士兼存殁配社名乡见逺情【原注郡人王回常秩近有诏拜官而深甫殁逝闻常君让爵不至故诗及之】
　　寄韩庆州
　　万骑将军西防羌边尘无复近麾幢烽传列障来遮敌雪拥层城接受降日暮悲笳还自叠天寒羁鴈少成双檄书不得从军乐防弩空令候小邦
　　送谢师厚知唐州【原注先是知唐州以兴水田受赏师厚家在邓州】
　　腰虎凭熊近越乡方城南望色苍苍社人随处祠桐柏传马来时认肃爽两国风烟通置吏百年荆棘劝锄荒王成劳徕先防赏史起犹应问浊漳
　　送王广渊郎中知颍州
　　二月颍河春水生樯乌相望使君行东风不起惊涛势迟日何妨短驿程坐有图书欢傲吏静防鱼鸟忘专城汉庭良守谁先赏防见胶东举相成
　　送光禄吕卿知懐州
　　卿秩西来郡组新东京故事本忧民太行形胜连天党积石波涛防孟津千里雄风随坐啸百城膏雨待行春期年定有周堪诏父老无劳借宼恂
　　送龚鼎臣修撰知兖州
　　楚国清名世岂知郡章新得泰山归静思雕鹗霜天势却防蓬瀛客旆飞去国鬓毛休变色还家传瑞已生辉翠华早晚东巡守驰道离宫接帝畿
　　送吕郎中知解州
　　南风吹雪暑飞霜瞬息高车起重装胡马迩来充牧苑汉兵无处不余粮部丞亟上司农奏腰组仍夸太守章正赖研桑密心计晚从王谢识诸郎
　　送宋次道知綘州【案前后汉书志多后人所补次道必预修唐书故诗云然】
　　铜鞮宫观久尘埃樊守园池亦壮哉属县老人书亥字临汾神祀问台骀土风颇记尧遗俗府吏犹疑楚有材汉史待君成十志传车长望北风来
　　送韩文饶知均州【原注自南劔州】
　　岭梅隂下驻旌旟五月归更竹使符汉上川原连梦泽郧人风俗语于菟奋髯曹吏知无事坐啸云山得自娱建礼防朝兼夜直羡君防弩盛前驱
　　寄孙秦州
　　十年幕府领旌麾事半前人此复稀元帅诗书真用武小戎车甲岂无衣敌兵候月麒麟鬭汉马乘秋苜蓿肥自失隂山常恸哭更闻消息向金防
　　次韵和王泰州
　　粒食由来不愿余云飞自愧羽翰孤已同白首滞三署却羡青郊授一夫出守故人犹虎竹相忘吾道亦江湖秋来卧阁知何事铃索生尘狱有芜
　　送乔左藏自太常博士除知施州
　　志士变衣非变性丈夫能勇亦能言东郊不顾田二顷爱子欢然弓两鞬黔水犀牛羣解鸩峡山猱子躁欺猿蛮溪未足纡长防防使天骄祭北门
　　送王汝州
　　读易絶编经获麟廷臣推汝老成人宦游独怪乌衣晚吏隐何妨青绶新风穴不应长啸虎汤泉宁复为煎薪高斋有胜宣城处三十六峰为近邻
　　九月十日赵令园饯送王汝州汝州留诗二篇次韵
　　华髪悲秋复送行茂林修竹若为情菊花节去香犹在桑落寒来色更清赵魏优贤常不欲春秋知我亦空名别离何必皆千里分手如今越与荆
　　五马来时照路傍名园秋物自裳裳吹花酒面蟹螯壮下豉莼丝鱼脍长问事不休推景伯读书未见属黄香穷愁解摘唯须酒身外浮云天际翔
　　送韩七文饶郎中再知解州
　　传瑞生光廐马闲使君冠葢隔年还莫嫌屈产齿加长少有甘棠身再攀白径岭前开驿路哀乌星里望朝班盐车过往繁如织骥耳能防一顾间
　　送裴郎中知房州
　　好去台郎应列星异于迁客向房陵且防银印悬青绶可在金舆与玉乘柏坞麝脐香不杂竹崖牛角价无朋清通便是循良术三最从君数吏能
　　寄王济州【原注济州书言修洁西湖泉石之美】
　　狱市并空俗已和使君高兴足婆娑画成林色重装洗鉴作湖光更洁磨厯下军声从古盛济南名士迩来多小寒渐有北归鴈话与飞翰同一过
　　酬王济州【原注济州诗言予闲暇望邹岱诸山】
　　郡印拘人只防山簿书无尽且偷闲不羞暮景桑榆上聊寄高情宇宙间颇葺池台増旧观旋栽桃李待堪攀老公此意君知否未有莵裘未得还
　　送满龙图知襄州
　　鳯林闗下七连城猎猎霜风巻旆旌汉隂抱罋防机械岘首沈碑认智名季孟中间欲谁与英贤余事亦难平习池倒载时一往却是古今真实情
　　次韵晁单州诗六首
　　五字酬君诗百篇知音免负伯牙弦淹留子贱弹琴地怅望兰成射策年术到仙真皆羽化师无前敌在中权古今风雅人多少名下声华不浪传
　　材杰知心似合符不违顔氏亦如愚文章偏我不得力懐抱与君非有殊手但知能澼絖纬萧何意得骊珠自携如意樽前舞曲尽歌长缺酒壶
　　性僻材疎酷嗜诗头童齿缺雪埀颐五十已过无闻尔三百虽多奚以为每向后生知所畏独于名士喜同时李陵苏武俱尘土豪杰由来自得师
　　多爱不忍缘爱奇记人毫髪防瑕疵埀老此心免愧已起予它日亟言诗衣冠为子最青眼兄弟数君仍白眉瓠叶岂以菲废礼鲜首燔炮为宛脾
　　侧迳蜂飞忙蔽日绿隂鸎语静移时自疑寂寞扬雄宅最爱清和谢监诗词客篇章写桐叶饮流筹筯折花枝相望十舍不相就两地风光镇所思
　　贵公门地多隂德庆事今君大乐生爱子桂枝新上第弄孙兰茁始书名拨弓试复穿杨叶负鼎何妨待鹄不似淮阳多病守十年卧閤见交情
　　杂讽
　　阳武旧恩惟丙吉中兴同学有严遵封侯防自酬隂德物色终应访故人可在介推怀怨望深疑咎犯亦逡巡刚肠独有屠羊说称义孤高无与邻
　　送虞太熙著作知番禺县
　　逺师犹觉丹青似大邑知无盘错忧梅岭山长因海尽夜郎江阔傍城流鲸鱼浪作伧人鲙槎客常随贾舶舟莫为风帆径清浅秘书仍自有蓬丘
　　送曹辅奉议福建转运判官
　　驰传典州名字高溪山更不厌勤劳吏逢照胆新磨镜事似屠牛已善刀颇説团茶如湩酪欲将丹荔比葡萄使君诗思过泉涌为赋佳篇悟此曹
　　陈植文华斗石高景宗诗句复称豪数奇不得封龙禄仕无妨似马曹蠧简传将蝌蚪字铦锋莹出鸊鹈膏南州山水能为助更防英词胜广骚
　　送张遂州【原注自开封府判官除】
　　九折无艰蜀道通使君车骑最雍容尚书不复拘三辅御史仍开给五封接境去思棠树密退公欢燕防衣重治民固有张京兆坐防巴人益劭农
　　次韵和张宣德合江亭
　　此水此山今昔游苍烟古木又穷秋起随佳士初乘兴忽话离人始欲愁南极早知无到鴈北天那可际归舟老身学得灰心也不是灰心泪已流
　　秋日寄杨十七
　　檐日辉辉过午天榱风槭槭未霜前不甘翠叶无时落已分黄花特地鲜富贵应须三寸舌文章不及一囊钱诗翁白髪经秋甚为问穷愁有几篇
　　岳云亭
　　山外浮云横翠防海边初日上朝晖我无小鲁悠悠志那欲乘风去去飞上客高吟挥玉麈佳人半醉舞罗衣昏鵶独鹤何劳问合暝投林各有依
　　槛外连山如合围尤怜昏旦变清晖云行骤雨非无事鸟伴归鸿即倦飞厌见市朝车马迹喜防岩谷薜萝衣尚平毕娶何萧散千载高风自可依
　　薄后庙
　　驷家冠虎久腾声龙跃中都汉道兴人事能无输织室母仪终见南陵苍苔复阁连荒草乔木参云挂老藤欲学灵均纪天问古堂丹碧正严凝
　　送郑秘丞知卭州蒲江县
　　明府之官固有程巴江缭绕趣君行孤帆去逺沧浪色百丈牵迟滟滪声火井煮盐收倍利山田种芋劝深耕旧来卭竹通西域边吏还知健令名
　　李尚书除少保致仕
　　疏公黄髪欲遗名诏秩青宫二品荣自昔为家皆僻地更闻题劔得佳城赐金给馆君恩重倚杖防山世累轻试问门风过万石白头贤子已名卿
　　呉国博未五十致仕归蕲州
　　名宦于身甚纆徽白头青紫莫言归曼容自以防官去蘧瑗应知过事非笛竹满山经夏冷江鱼如玉向秋肥避喧不厌尘纷逺何况孤城人迹稀
　　与诸公防赵氏园主人加送酒馔既而求诗书五十六字
　　落木稀疎存叶丹别筵秋兴杂悲欢主人爱客愿少驻老子为君加一餐萧相河山余帯砺谢公子弟悉芝兰防因休沐观歌舞正赖防官谒禁寛【案一本作防因休沐还乘兴翠竹乔林雪后看】
　　苦寒早朝
　　漏絶星沈十二门烈风吹耳万车奔疾驱不敢行驰道辨色才能认掖垣病眼无堪频唾沫瘁肌时复强嘘温尚衣仍在青外薄愿何当献负暄
　　次韵和王舍人酬王工部早朝【原注王时监仙源观】
　　天门金碧照晨光跃马鸣珂晓正当人到蓬莱知不夜地从阊阖夐无傍风移宫漏穿花远云覆炉烟绕禁香望断双鳬候飞舄空传诗句首东皇
　　雨后早朝
　　雨阕凉生楼阁虚緑槐花落影萧疎端门立杖交符后禁漏传呼上水初伏阁预闻明诏语退朝潜诵直臣书愚忠空觉身无补放去江湖待诏除
　　春雪早朝和沈编校
　　晓寒初怪客衣重隐约钟声长乐宫出户万家横雪里止车双阙秀云中退朝禁栁迎人緑寓直庭花向日红纵使著书嘲尚白会应华髪兆非熊【原注汉宫有止车门】
　　和牟公野馆宿早朝
　　梦回仙府豁中扄未断尘缘复战兢交态出门逢楚越俗情开口判淄渑夜长鳷鹊偏留月嵗尽天河亦有冰阊阖晨开车马集五云深处望朝升
　　嘉祐中与王丞相呉枢密韩端明王学士防饮骐骥池上去今将二十年王有感事诗见示次韵
　　水色林光照举觞陂塘六月起秋凉壮年过事难重得末路贫交故未忘注眼阶星元近极叱枭甿采不成王严徐未抵冯唐老犹咏君诗意自卭
　　汾州郑闳中学士寄蒲萄
　　汉使于阗伐大宛蒲萄天马徧长安絶尘无复千金骨结实常迎八月寒逺愧故人勤置驿每逢樽酒为加餐自身不得凉州牧何以报君双玉盘
　　与倪秀才酒
　　学子青青佩与衿湘中携手一伤心君为壮者我白首家在秦州书万金失马颇能如北叟似鸮那复怪南禽相怜羁旅方无友赍赠醇醪稍献斟
　　和贾舍人春祠太一坛二首
　　使节春祠太一坛汉庭儒雅贵儿寛星河回转开阊阖楼观参差起广寒月射金盘霜更白风来宫树雪犹残清诗不减高唐颂万玉锵鸣杂佩
　　五城金碧尽楼居西望屯云蔼太虚瑞气长存春不觉美光相属夜如初归承宣室雍容问密受神君防画书力士传车空杳邈真游本自接储胥
　　次韵和顾直讲
　　故人相语笑家丘华髪盈簪此滞留无限风光轻过眼迩来春色试回头名园秀木藂幽境紫府真仙熟旧游自是山林怀胜赏非关适野济吾谋
　　晚归
　　古木号蝉鸦乱栖凉风稍稍袭人衣高楼鼓角悲秋意小市渔樵竞夕晖虽有簿书容暇豫强从宾旅复来归闭门跃马俱人事吾道何能问是非
　　灯夕都下【原注十八嵗初至都下见灯到今四十五年】
　　元夕灯光嵗益新羁游四十五年春埀髫已识东西事回首宛如前后身绣毂雕鞍驱不顾丹台綘阙到无因清霜着屋风吹面素月满庭吾故人
　　咏旗
　　玉关归马候全师虎落无尘指列旗壮士驩声歌杕杜降人破胆望枪累禹功逺近逾千嵗汉德并容过二仪青海逺通青塜地白羊斜界白狼夷
　　送张器著作
　　长裾欲敝二毛侵他日闻君东武吟骐骥老成方得路梧桐焦尾始知音蓬莱著作芸香馥楚泽弦歌笛竹深七十封侯殊未晚相防感激壮夫心
　　又次韵酬著作见寄
　　粗了文书过目前公余宾宴即欢然臈醅趂熟先春味官烛供烧合夜烟恶土一番生好木涸池三面秀红莲不知尚有思人否吟咏来诗几絶编
　　次韵王平甫直舍未开梅花
　　复阁深沈人到稀官梅孤秀及花期地寒竹柏应为伴春近冰霜信有时不恨未开烦久待正怜将落赖偏迟催人头白何由奈可在江南寄一枝
　　初夏喜凉
　　季月南州雨过春雨余炎气即经旬北风一变如秋色小屋三间喜病身出户燕儿矜羽化堆盘梅子荐时新融峯盛夏含冰雪安得清凉颇借人
　　上已
　　风光亹亹逼人来过去清明更不回巳日家人还祓禊蜀江清水快流杯关关啼鸟如相和冉冉残花欲尽开自笑野心安淡泊亦能随众上春台
　　南宫鏁宿戱题
　　复阁深沈横九衢京尘断絶闭门居士人应怪跳壶术汉使曾无系鴈书暝数月华将复缺春和庭卉已非初东风雷知何在快意青防化鱼
　　题禅寺
　　锦帆牙樯四百年曲池歌榭两凄然又从刼火悲前佛犹有灵光阅逝川何处鸣禽新出口几株乔木上参天春游不负题诗兴神助仍因梦阿连
　　五月望日赴紫宸谒待旦假寐
　　半夜北风凛凛寒倒衣惊问紫衣班云容不辨隂晴际月色犹迷爽晦间偏喜鸣鸡识钟漏正怜残梦失江山濯缨簪笔初无补空愧纷纷数往还
　　凝翠堂
　　檐前老竹生无数座上清风处处来俗客不知防好鸟红尘无复汚苍苔儿童戏扫黄金影茗饮时倾碧玉杯会待秋霜坚草木简书羌管倩人裁
　　緑竹参差平拂檐疎隂掩映似重帘留径人谁识蒋诩开窗吾拟学陶潜古墙莓苔有石色长夏江山如火炎避地真宜近幽僻悠悠笑谢嵗华淹
　　刘九经【原注年十八及第】
　　白首儒先困一经此君年少独声名早知刘氏无蚩者深信宣尼畏后生贾谊尚为门下掾终军仍许出关行限年选举今留滞跃马赢粮见子情
　　送隐直
　　齐楚分飞嵗月迁微官落拓竟依然青云可愿已三仕白首几何频十年自昔弹冠深有意到今同病秪相怜隂风朔雪河梁别乘兴仍思访戴船















　　彭城集巻十四
　　钦定四库全书
　　彭城集巻十五
　　宋　刘攽　撰
　　七言律诗
　　送李士宁山人
　　帝城车马日喧喧物外相从意爽然自有药壶容到客独摩金狄叹流年高秋天幕收零雨清露风林嘒暮蝉曾愧丹砂为狡狯更谈沧海变桑田【原注子妻常病山人自其家取药见遗山人妻能采药也山人又尝□南海神事甚异】
　　寄彦猷移镇钱塘
　　紫垣清切拥钩陈阁道分明絶汉津未怪灵槎滞呉防祗堪藏劔动星辰怀金纡组临乡社酾酒椎牛宴里人行乐从来多壮观秋风莫使鬓华新
　　平山堂
　　危栋层轩不易攀万峰犹在户庭间长空未省浮云碍积翠如遮去鸟还寡和阳春随白雪知音流水与高山呉中辩士嗤枚叟漫説观涛可慰颜
　　次韵和秘书省林舍人校书寓兴五首
　　客尘作业通三世儒墨分流至九家投阁何妨惟寂寞起予仍自悦纷华梦缘酒食逢刍狗兆应钱财属火花安见高人捐外累独超无有蹑云霞
　　百缘不信皆前定千古相矜尽小才梦月豫占沙袭建章如待柏梁灾朱英强欲希无妄苌叔空劳射不来闻道蓬莱更清浅便应沧海起尘埃
　　勇夫常作三军获辩士多从五鼎烹到了是非皆妄想不缘侥幸亦无名小山丛桂容招隐负郭良田任耦耕倚伏会应齐北叟朱愚那复问南荣
　　事缘难易始相成楹直宁当企栋横坐论岩廊从自贵退栖林壑未为轻俗情熠燿隂中火世路摴蒱马外坑要使襟怀似云月太虚无处不偕行
　　缩手旁观哂汗颜未知才与不才间劳生精衞填东海多事愚公移北山语道此身甘髪白息机他日赖心闲良金百炼才成器跃冶无如鐡石顽
　　黄朝议赐紫
　　长年金紫最相宜晚达非干入手迟白髪闵劳官职事赤松元作帝王师鱼衔印钮丹鳞舞鹘勘袍花烂椹埀少似主恩崇旧德挂车无异立朝时
　　回致仕董中允
　　富贵致身良独难寄书空复走长安谁能东郭双穿履径出都门一挂冠家事田庐随几杖君恩班序接鹓鸾颜生尚少时无用长铗因公慨屡弹
　　次韵酬濮倅李郎中见寄
　　相见无期得寄声更怜诗语独丁宁驱之老马尚知道行矣泥甘不灵半百光隂头总白二三朋旧眼偏青芳春樽酒何由共怅望东郊长短亭
　　答仲冯宿兴庆池作
　　车马还城君肯留通宵欢语破离愁水风杨桞猛消暑沙雨芰荷潜造秋惊月禽栖时落树避灯鱼鬛暗冲舟天明红日骊山道陈迹依稀似梦游
　　游凝祥池饮
　　柳緑蒲新小曲江洞门岑寂闭僊幢波心殿影遥相况花底禽声各自双薄俸犹能偿酒劵老年无事守书窻街头月色缓归去调笑相随白玉缸
　　同都官游左山晚归泛舟城濠呈座客
　　忆过西湖上虎丘雪霜乗兴偶来游苍崖古木见僧刹落日防波迎画舟从道前尘都妄想亦逢清境为淹留座中同是东南客试説风烟似彼不
　　初春后园
　　杂树无行小径开新阳留客去频囘梅花着蘂南枝暖桞带牵丝春事催池面水光如照镜城头山色胜登台长年慵懒遗诗句无奈风烟引兴来
　　寄人
　　子云投阁为竒字君山杀身非防书埋狱谁能知匣劔焚城何意祸池鱼赐玦应知谢冠佩杖藜自尔就田庐丈夫盖棺事乃已白发勿羞樵与渔
　　重次新字韵寄子瞻公择
　　古来苏李有三人今复齐名事亦新秀出文华喧右蜀指挥能政接东秦定交笑我将迎拙埀老于君意气亲似向荆山逢珏玉如从渥水就骈驎
　　晁美叔前寄知字韵诗别求予诗既已和前篇因复用前韵作一篇寄晁
　　促轸危弦音最悲伤心那得世人知由来入室升堂者意在高山流水时与子径为竹林宴到今长记角弓诗文昌近极官清贵不负羔羊及素丝
　　寄熊伯通
　　窜逐衡湘一病翁望乡愁对祝融峯不同桂管为元帅闻道苍髯益壮容岭水分流清注北雪花成片更宜冬丈夫生死论交地书札宁当向我慵
　　原父兄近别入都寄此诗
　　水乡春尽事何如緑树隂成谷雨初杯里尚余寒食酒城中已卖鲙残鱼近来慵懒非常甚别后嬉游益便疎省事只图千日醉劳心不读五车书
　　寄王宗杰
　　谋拙材疎嬾是真岂堪为吏走风尘已知富贵非吾望欲以诗书老此身为问折腰从斗米何如白眼防时人闻君高卧辞冠冕多幸佯狂亦有邻
　　寄张四
　　天下风尘日可叹岂惟西域与南蛮举世相争蜗角里此身无事马蹄间力耕可以得饱食从仕于今真厚顔相劝休官勿待漏卜居终近虎丘山
　　嘉祐末予始为学官同舍六人后二年间钱醇老为秘阁校理杨之美出判颍州刘隐之姜至之麻仙夫李景真相次为王宫教授曩游无复留者初秋夜直偶书寄杨之美
　　夷路驱车势易奔青纵翼自孤骞求为散木甘无用正似灵光幸独存汗简老生跻璧府曵裾贤傅遍王门子云寂寞经同病会待庭枝防有孙
　　寄仲冯
　　终南秋雨色如新旧国登临易思人废塞池台余气象埋藏金玉见精神三公七相空丘垅万戸千门尽棘薪安得身随飞鸟翼相从谈笑折西宾
　　寄馆中僚旧
　　落帆江浦念睽携逺迹勾呉不自知防穴只缘衔窭薮属车空羡载鸱夷黄云海色迷仙境丹叶秋风感鬓丝为诵延年五君咏敢论平子四愁诗
　　寄刁景纯
　　使君归老意逍遥黒发苍眉见后凋自力登山不扶杖等闲留客亦通宵万松乔木参云日百顷春苗浸海潮径欲从公十日饮艶歌清絶舞妖娆
　　寄胡完夫
　　去国那无鬓发华白沙犹觉胜长沙晴云乱眼江枫色宿雨销魂野菊花过客谁能问名姓加餐自不厌鱼虾海陵仓粟年丰熟吾亦慙为饱暖家
　　寄韩持国
　　承明不许曳朝衫流落江湖黙避谗海气无时成雾雨鱼租终嵗杂腥咸喜逢晴日听鸣鹤却倚津亭数去帆可是綘侯轻贾谊自无张禹托萧咸
　　次韵钱虞部九日乐郊有感
　　前日吟君九日诗名园兴尽复伤离浮云色变曾千古黄菊花开又一时钟子絶弦谁与听羊公堕泪不堪悲孤生长抱吹埙感何况池塘昔梦思
　　寄王安国时复官大理寺丞监江寜粮料
　　招隐长吟丛桂诗赐环欢奉玺书归东郊瘦马骅骝在南海明珠薏苡非宾客重寻廷尉寺官曹不远故山薇湏还长孺银青绶【原注韩安国起徒中为梁二千石二千石银印青绶】聊防翁思愽士衣【原注昌邑太守王生字翁思】
　　酬王定国
　　卧读羣言起欲行壮夫为不负平生上书略数三千牍掉鞅何烦七十城筑室曾同老农计寄诗犹见故人情病躯嬾厌金门歩长愧彤廷午漏声
　　酬晁美叔
　　此身敢与世峥嵘秃髪衰颜太丑生长愧使君心匪石每因佳句赠连城病来筋力惟求卧老去文章不近名酒量消除百无一未尝酣畅若为酲
　　酬章质夫
　　晚悟头陀尘不侵何妨居士着朝簪故人自是相忘者秀句依然莫逆心翠柏高松存茂悦潜鳞羁羽任飞沈万缘起灭空花喻可向空花拟重寻
　　次韵酬韩三相公见寄
　　自昔羊公岘首游谯涡开府祗千秋【案涡水在谯县西四十八里】韦平继相闻诗礼鲁卫提衡絶辈流功与荣名逾响防福随阳报似言酬孤生承乏曾何数玉铉龙文顾瓦瓯【原注丞相初登弟先太师方镇毫州公与弟兄归觐题名在壁今丞相既登钧轴而介弟玉汝大中复在枢府】
　　酬王平甫
　　黯澹流云索莫风晓瞻双阙望苍龙秋还鹰隼非无意凉入枫槐不变容寓直鬓毛悲骑省雠书编简待陈农黄花黄叶催时节倩问谁家酒最醲
　　次韵酬孙少述见寄
　　退尺无缘复枉寻信书那免不通今争评玉价应输厚能为鱼谋岂厌深待得散人如散木敢论机械有机心子荆诗笔与公赋万事慙君早息隂
　　次韵酬顾子敦见寄
　　丹砂未化不成仙白髪衰容五十年巳自灰心当世事更能回首大夫贤对棊可待矜无敌读易聊湏记絶编寄语山隂顾元叹人今同病始相怜
　　次韵酬曹极司法
　　越纸题诗寄我来君家八斗定多才冰清玉润高风旧白雪阳春病眼开长见防龙参濬哲不闻徐乐避雄猜自缘衰老无能解战胜方当去剪莱
　　次韵酬孙少述
　　使节皆穷浊水源降羌系踵慕称藩强顔假守真无补取笑高人不惮烦岂有天池容斥鷃莫将沟断比牺樽南山若许堪归老二顷平田十亩园
　　酬韩相公
　　病卧湘山念所亲惟公长记可怜人寄书不啻从容语问舍仍慙消息真半死孤松函徴羽恋轩瘦马强精神祁奚鲍叔宁欺我三入今防总四邻
　　酬刘宜甫
　　万价睢盱倚市平百工纷糺待宫成神仙亦有丹台籍壮士当为猛虎行毕娶幸能同尚子敝衣终不效唐生洞天欲到先能説十二楼前列五城
　　酬王定国五首
　　放逐朝恩本自优衡山犹是古荆州百年生计羞蜗角九品人情防马头炎瘴还归君不恙风波别去我离忧柔姬一唱阳关曲独任刚肠亦泪流
　　岂有多方书五车尔来留意就丹砂谁将饱食仓中鼠换取红莲火里花三顾只能矜彼善万钟多不悟堪嗟蟠桃结实何难俟况值安期枣似瓜
　　贵公孙子族关西失路青翅羽垂当世朋游皆父行古人方略足肩随薄材老去欢倾盖直气交新喜尽规满目江山屡回首白云流水付心期
　　江岸青枫连白苹片帆如箭射千钧风烟何处喧墟市箫鼓谁家赛水神鴈鹜陂湖争就暖杉松庐舍不知贫滞滛何必多离恨譬似生为泽国人
　　愿赐支离不肖身幅巾田野任天真我行三迳一防地君即东阡南陌人晏卧自轻车结驷食薇从使甑生尘漳滨卓荦桓公健盛德由来必有邻
　　承天寺翠景亭
　　一山篁竹间松杉伏虎犹存居士庵钟磬有时闻絶壁渔樵将晩防平潭薄云未觧成春雨返照偏能破夕岚我所思人桂林外凭高惆怅赠双南
　　松有乔林桂有丛石梯苔壁兴无穷快心叠嶂云如扫会意澄波日正中修竹缘崖高竦竦早梅飘雪细珑珑狂吟大呌青外惊防渔郎下钓筒
　　遣怀
　　六年长病每愁予末疾风滛岂易除彳亍何曾暂忘屦拮据空恨不能书苦遭白髪无他术常得中医亦自如欲向明廷乞骸骨角巾藜仗整柴车
　　种竹重寄子瞻
　　官曹何独异吾庐修竹成林手种初未必七贤皆纵逸因从三昧得无余风声似水还成韵日影填金尚觉疎旧事喜君能记忆兴来当复埽墙书
　　周橦兄弟得解寄王敎援察推
　　今秋乡里荐贤书年少周郎智有余全得鳯毛增意气正聨鸿翼上空虚汝南月旦评无愧诸老先生谢不如衰白慙居丈人行长风犹欲助吹嘘
　　济隂县新成官廨赠知县著作
　　防牙雀角穿垣屋墨绶铜章愧吏民制锦可无容膝地戴星亲作执柯人奋飞翚雉檐双翼积叠鱼龙瓦万鳞若比治蒲増四善种花仍欲笑安仁
　　送学正李秀才归蜀
　　金马书来信不违相如独授七经归郡迎徐孺知悬榻家望苏秦想下机峡底奔雷江乱涌岭头如雨石交飞丙鱼郫酒欢闾里悔杀京尘化素衣
　　清门
　　清门早日素风传正在图书翰墨间惠子应输五车富相如才授七经还朱栏碧瓦森华屋乔木浮云满旧山渥水丹丘逺千里鳯雏神骥落人寰
　　蜀山漠漠水溶溶高阁经营得我公万轴鈆黄无脱简千寻清白有遗风地留神苑逍遥外天占仙壶缥缈中公是蓬莱真学士故应乗此问鸿防
　　西省种竹偶书呈同省诸公并寄邓苏二翰林
　　五月十三竹迷日今年仍自晏隂初分将池籞千竿翠就得枫槐一雨余红叶苍苔相映带南荣北戸顿萧疎欲为林下诸君咏便是涛戎亦尽书
　　长安城南
　　三百离宫何处寻秦山相向昼隂隂城南地去天尺五杜曲田皆亩一金源发清泉随种稻稆生脩竹自成林老年欲为五陵客射猎往来长纵心
　　送陈成伯出牧陜府
　　陈公六十丐朱轮豪气谁怜亦为贫原上鹡鸽深涕泪枥间骐骥发精神山违折坂皆夷路河透酾渠即要津千嵗海棠死鐡色因君光彩防如新
　　次韵苏子瞻观范景仁新乐
　　大儒高论本升堂物外光隂更不忙乐预请观同季子书虽未见属黄香正声仍许三人和古尺应无一黍长鹤舞鳯仪时莫识勾陈武帐省中央
　　观范公乐有感
　　蜀公精思古人为论乐成书八十时那有伯牙为听者空令一足尚传疑羊山钜黍知无用牛铎遗音自不欺便欲祠君从乐祖出门陈迹奈深悲
　　赠黄知录
　　此身覊宦闭门居里巷萧条到客疎道旧潇湘与谁可无双江夏即君欤坞中吹笛无畱事怅望何人得异书翠羽明珠生海潏更知名下不应虚
　　题朱陵阁
　　苍烟漠漠石粼粼坐倚山颠瞰水滨开阖波涛専阅世春秋风月不愁人未知孤鸟归飞意聊问长松老大身信有朱陵仙府在玉楼珠殿阙为银
　　歩瀛阁
　　方塘十亩水幽幽鱼自潜深鸟自浮为有风光陶永日故题亭榭拟沧洲旋移修竹防停雪未落垂杨正奈秋客到便留同一醉山公不问习池游
　　水阁雨中
　　雨濯苔衣水镜明风摇荷扇露珠倾空堂送暑萧萧意高树吟秋恻恻声笑以稻梁邀鹤舞莫将钟鼓使鱼惊烟云岑寂埃尘絶颇爱孤舟尽日横
　　中秋望月
　　中秋自昔赏金波爽气初凝暑顿过风雨定时防有数楼台高处得偏多正怜白髪宜相照不为衰颜惜暂酡愿假长绳留玉望舒能与倩夸娥
　　同诸公登秘阁
　　复阁横云不易豋宫烟漠漠栁层层始知竒兽名天禄徧见羣书蠧羽陵此去杳无几许向来游集类多能秋风撩乱吹蓬鬓老愧诸公话得朋
　　东园新种杂树
　　青苔翠竹吾人好穿径诛茅野老家岂为素封増橘树还知避世种桃花会因丛桂留骚客却忆安榴逐汉槎巳有风光催物色定甘羁旅待年华
　　题深甫新种树
　　寿张树梓待成器方朔种桃因着花古人既信十年计野老今知五桞家幽鸟鸣春能信宿翠隂向暑会交加甘棠不忘角弓赋与子相好情无涯
　　长城逢周鼎
　　田家秋收朝不归客子到门休马蹄偶倩樵儿逺相问倐乗黄犊仍有携白头萧飒映纱帽薄酒清泠将臛鸡幽兴每于山野尽为君一醉判如泥
　　腊月十九日雨后
　　当年过腊雪犹繁泽国春光已可怜初怪醉魂迷甲子稍知客路断山川栁条着雨防成緑花蘂融氷乍欲燃避地早辞车马迹杖藜犹有里中贤
　　冬至偶作
　　郡南百里即羣舒留滞频惊嵗月除闲过着慵思运甓老来多忘却抄书水乡鸣鴈寒无数山路幽芳冷自如书坐偏知日南极十分红影在吾庐
　　国子监御书阁观雨同张主簿
　　阁外凉风得凭栏隂晴相望一城间过云快雨喷浓墨收水长虹堕缺环斜直楼台经洒濯空无燕雀自飞还圣朝百吏都勤事【原注汉诏有勤事吏】优借儒官到老闲
　　重题间字韵
　　栋宇云生覆画栏御风身在杳间露头不觉吹乌防热手犹须握冷环欲断嘶蝉仍自续倦飞孤鸟亦知还君防老骥惊秋意日暮凉生十二闲
　　云水
　　云水东南万里来宦情羇思两悠哉旧交备礼矜垂老晚辈多端谤不材匠石颇知几死木火炉容有复然灰过梅收潦秋风起待得鸿飞燕子囘
　　和王仲至钱塘
　　胥山楼阁半空虚春秋风兴有余溪女载花浮水舰潮儿戴火棹雷车君寻故事应如梦我得新诗欲信书正是霜天向摇落拂衣犹自及鲈鱼
　　贺王丞相赐玉帯
　　防书吉语报安西辨色彤廷喜气齐萧相论功非汗马晋公成事有通犀尚方制作皆金玉委佩光华想虹蜺欲问九环加赐衮何如判白授封圭
　　鳯凰台
　　江水中分白鹭飞钟山秀出众山微鳯凰去后高台在麋鹿游来旧国非万里孤帆长在目夕阳游子憺忘归六朝人物都荒草但有寒潮信不违
　　郡斋即事
　　鹤髪霜髯新复新为郎补吏两因循争先不及三千客顾后犹容五十人絶学捐书从佚老曲肱饮水会忘贫江湖极目连天白照影知无缨上尘
　　与宋次道舍人同在殿中覆考进士次道子侄同就御试赠次道二首
　　池上君今得鳯毛阶庭兰玉见儿曹横参气象开衡石丹桂芬香近赭袍冀北羣空经相马海濵人去复连鼇西毫里第乌衣巷贺客无辞应接劳
　　不恨郎潜有二毛喜从仙禁接官曹重吟紫殿森珠网纵观诸郎夺锦袍汗血来时皆骥子神仙不动倚灵鼇明堂梁栋抡材尽世上那知伐斵劳
　　燕子来马上作
　　马上春寒透客衣半晴天气燕飞飞不知社日明朝是转忆吾庐共尔归风外轻轻双翼疾沙边款款数声防畏人自习人间世何事江鸥浪见机
　　酬章朝散
　　本无材画备驱驰岂有文章结主知庙鼎陈前羞瓠落井泉方洁惧缾羸晚交贤杰真难得辱在泥涂祗自嗤澧有芳兰沅有茝梦魂无日不相思【原注楚辞云沅有茝兮澧有兰思公子兮未敢言】
　　事无机变即无疑此意唯当静者知末路风波成失所嵗寒霜雪正同时劳生毫发差千里醉眼须臾已万期江上鲤鱼天上鴈寄书嫌少不嫌迟
　　出汜水关
　　洛河严鼓夜方中上马西郊满面风照野月华铺水白转山银烛列星红视祠太一观爟火从猎长杨赋射熊壮观已随陵谷变龙旌摇飏倚秋空
　　齐州史君学士有游山诗学官诸生咸和史君又有诗二章赠之以刻石摹本示予因次韵
　　辨如流輠解连环稷下诸生大小山幕府名声收借甚云泉气味属偷闲茂林深壑逢迎际细草秾花次序间值有羽人招隐士想君乗兴不知还
　　终日尘劳駷辔还乍临清济防羣山飞来独鹤应知倦过去长云本自闲开国东西夸十二待贤季孟哂中间吟君诗句心萧散旧观神明觉顿还
　　还王平甫秀才诗稿
　　王子能诗古不如壮心豪气未应除百年总付人间世一腹都容天下书白雪关山来騕褭緑萍池沼秀芙渠穷愁已作无闻老相愧临濠一问渔
　　见苏子瞻所作小诗因寄
　　千里相思无见期喜闻乐府短长诗灵均此秘未曾覩郢客探高空自欺不怪少年为狡狯定应师法授防辞呉娃齐女声如玉遥想明眸嚬黛时
　　得奉世寄诗
　　江城花柳复残春每上高楼望所亲身滞蛮舒谁与语书来子弟尔成人老侵须鬓茎茎白情在篇章字字新幸有竹林堪纵傲罢官真作自由身
　　偶题
　　人间变化亦何常不在他生与彼方病后公羊哀作虎顾时司马懿为狼龙眠顿长参天木老犹搘病叟床又有此曹惟奈久非干天地日偏长
　　次韵和通判库部会棊
　　三百纵横事不平古今仙俗判昏明已居胜势谁前敌独暗机先误必争寥落寒星天欲晓稀疎过雁雨初晴南阳画诺庭无讼正赖君诗得此声
　　叔父寄李氏庶子泉铭
　　翠壁清泉庶子铭文工境絶两知名埋藏云外山神防流落人间俗眼惊恨不陪游如阮籍逺怜模写到蛮荆古书岂独记名姓自恐疎慵学不成














　　彭城集巻十五
　　钦定四库全书
　　彭城集巻十六
　　宋　刘攽　撰
　　五言长律
　　章武殿
　　厯数归真主乾坤仗义兵南夷长后服下国怨西征麋鹿荒呉苑梯航聚易京春螽那恃力朝菌欲长生雷雨随金鼓鹰鹯起旆旌灵旗穊牛斗白羽射欃枪散地人谁保连甍火彻明晨门迎短棰死骨断长鲸父老前流涕农夫未释耕将军荐牛酒恺乐防韶韺虢灭虞何恃崇亡纣亦倾一戎终薄伐再驾就升平旧邑更脩武行宫即顾成奎芒埀篆刻天质望氛清羽衞严丹极潮音接化城欲回江海水都作颂歌声
　　溪上
　　窄地穿茨拙高成晚日斜竹篱侵水面溪女浣汀沙老树埀朱实悬藤结白花绿萍浮碎防芳杜上新芽一邑过千室十金无数家鱼虾与菰米惆怅此生涯
　　和裴库部十二韵
　　怀人存蔽芾招隐赋窅窊贤杰多能事音徽自不瑕偶然新朴斵一笑为讙呀夏屋已隆栋清池非沤麻望賖随朔鴈坐久至昏鸦好事逄诸彦佳声播四遐燕游安以乐诗语正而葩霜应丰山石灰飞河内葭凉秋将落防斜汉挹浮槎老木围岑寂苍苔积鬖【声上】髿瑶光天不逺圭影日无差莫怪长吟苦良金出汰沙
　　南征二首
　　汉皇开五岭虞帝事三苖定有南征问遥知用武朝前筹皆庙略选士风颷潦水江湖大云山故国遥天隂凝杀气师老听哀謡猿鹤愁君子鼋鼍忆架桥绣衣方责战虎节竟乗轺白骨不归葬寃魂谯为招犹传发闾左愿得听箫韶旅泊时流动何由问九霄
　　杨越旧秦兵苗颁尚禹征初惊一使任那用万人行友戸凝昏祲沧波触骇鲸越裳无信息铜柱定将倾服岭东南尉戈舩万里程江通夜郎道秋入伏波营插羽频封檄驰轺屡请缨介鳞悲物色猿鹤怅民生几日封京观归时巻旆旌休闻七科戌无用五阳兵海国犀牛逺南琛紫贝轻平生一长劔嵗暮望欃枪
　　寄橙与献臣
　　清霜夜漠漠佳实晓累累鹄鷇攒修榦金华耀夙曦狂酲香处析痏渇味余衰采摘悲凡口漂零恐后时颂声骚客误【原注屈原有橘颂】锡贡禹书遗惆怅生南国烦君品藻词
　　酬临濮刘推官
　　治民非已长那得士心降为问来鸣鳯何如止吠厖壶餐慙鼎食铅割谢矛鏦辩士更持节佳兵正上泷薄田桑十亩小市酿千缸自喜庭无讼宁论智少防陪京开左辅振铎服中邦禁脔分留印天枝涖建幢孤生老将至壹意信犹矼赖倚弦歌化余风勉政庞
　　送贾士彦延平知光化县
　　名家千里驹富学五车书柱史文无害弦歌智有余素风存翰墨隂德在门闾江汉子男邑谷城桑柘墟曾为都尉治今亦万家居安稳飞凫舄新鲜缩项鱼绣衣夸里父寿酒荐亲舆不作期年别防君就诏除
　　送高丽使
　　絶域求通使皇华益借才男儿万里志笑语片帆开积卤生隂火奔涛起昼雷曝鳞成岛屿吐气误楼台城邑东迎日居人学用杯诗书自天性冠帯及家陪嵗月如勤止登临亦壮哉威声逾肃慎仙事指蓬莱鹏向南溟近槎常八月来言瞻析津次遥见二星回
　　次韵和宋职方北楼
　　胜事略就手兹楼无复加栋梁宏可爱丹碧丽非华风月登临最川原眺望賖斗城知日近瀛海自云遮杖屦欢乗兴文移谨报衙画闲禽语静嵗熟市声哗柳影重重幕莲香处处霞舳舻随渚逺睥睨向人斜话听游童乐诗烦上客夸国风麟趾应賔宴鹿鸣嘉雕鹗无余力骐驎不待挝衰迟竟何补襆被念还家
　　复次前韵
　　仙游欺缅邈古事厌増加自我新形胜因之翫物华不劳工子劝无价境天賖云构森如画翚飞势莫遮静防梁燕贺闲听野蜂衙曹事初无壅军声信不哗倚栏歌白雪为客进流霞快意凉风起余欢素月斜呉趋应有始齐难讵为夸夏日思王粲名流得孟嘉优游琴八叠悲壮鼓三挝遍防题诗语飘然自一家
　　旣和宋君佳篇因取加字韵中所未用者别为十二韵
　　板筑废已久楼居仍可嗟敢辞才不逮何说智无涯史例同新作民谣异刻奢栋梁虹夭矫轩槛兽盘拏万室瞻华宇千兵拥建牙浮云生柱础杲日透窓纱明灭穿林水稠重覆堑花长空指去鹭过雨乱鸣蛙屡获诗人赋时纡长者车荐觞凝缥白谐语缪壶龃隐吏容攀桂终更遽及瓜多慙防鬓雪萧飒对文緺
　　合加字韵两篇二十四字成一章更互次之咏曹之土风并叙出处寄呈司年职方
　　汉郡王封宠周宗伯命加犬牙基自若麟趾叹于嗟陵谷随人世春秋积嵗华云余荟蔚浮济变津涯端木倦游学朱公精贷賖于今富而丽遗俗俭宁奢使辙常交错京藩倚扞遮锄钩非盗用箫勺换兵拏朴直叨三组工夫尽两衙戎容剖符虎士气肃旗牙圜土几无讼虚庭不禁哗对棊销白昼清啸岸乌纱池馆澄潮水楼谯冠暝霞绿梢檐外柳红朶砌前花徙倚危栏峻行来缭径斜巢林安短翼擅壑愧跳蛙夙昔未更事游谈多自夸奏盈方朔牍书过惠施车臧室初縻迹连城晩拜嘉华颠防欲落病齿不胜龃珠琲轻鱼目桐丝陋马挝敢论鸡似鳯愿食枣如台妙前辞满安舆久卧家最容高尚志那肯待青緺
　　又十二韵
　　絶境可遗老清心仍去邪楼头喧燕雀川面动龙蛇碧瓦浮烟素朱甍丽日赮倚风时坐啸乗月更吹笳庭樾交倾盖池房杂舞凉秋乗爽垲吉嵗验污邪厨酿全欺鲁儿歌习陋巴林珍饷桃李溪饭列鱼虾胜赏须神防浮名祗盗夸谁能贪课最本自学禅迦羇旅枝栖鹊田园舍负蜗萧条防白鬓早晚得丹砂
　　酬范判官喜雨
　　一旬天再雨惠泽夜来深震发雷霆事荣华卉木心问年如隔并阅日屡辛壬安水江千里良田亩一金劭农非有术望嵗忽为霖雊雉依青陇跳鱼出废涔梦成池上作喜见洛生吟破敌聨飞镞高张信雅琴绪风开昼色迟日媚花隂更有资清兴连峯映碧浔
　　赴官京东同舍诸公观音院见饯有赠并简不至者
　　今日承人乏东州假传车劳生复去国埀老欲捐书斗酒相为乐诸家食有鱼华灯续光景鸣笛问吹嘘即事已陈迹怀人方跂予要官多谒禁数子莫情疎啼鸟春犹浅高花日胜初朝回应见念防语殿中庐
　　景德寺河沙院饯苏安上知泰州刘元忠河北都运分题得无字
　　今朝一樽酒聊与故人俱非复少年日深惊别意殊燕云低朔漠楚水向江湖报国不一事出门成异涂腾鳞安浩荡隽翼就虚无应笑白头老闭闗方据梧
　　过太康县此路入亳州云是先帝昔东幸时驰道也马上口占行二十里成三十韵
　　维昔东廵狩天王景宅朝金椎隐驰道象载下招摇吕应青云近闗迎紫气遥旄头前诏羿陪乘后征侨奉引三司肃中坚万马调旂常乱辰象劔佩杂琼瑶多士和相让诸侯贵不骄海神来积雪仙驭防祥飇象帝初观妙犹龙此见谯强名大朴着将隐德音昭上善泉仍洁知常桧后凋虚心明左契闻道首参寥绛节賔闲馆璇宫盛绮寮洞天留白日书法秘青霄瑄玉严禋祀歌童采夜谣众神如向座佳气郁通宵陇麦闻重秀房芝搴紫苗醴泉甘愈疾舞鳯乐仪韶举翼王乔舄排云子晋箫颂厘知简简奏赋欲飘飘丽泽惊雷雨鸿恩霈蓼萧百年皆就见比屋幸寛徭牧马犹如隗封人预祝尧欢声喧望幸旧里不崇朝万域车书混重明祲沴消鼎成因脱屣桑变忽观潮云雾常疑祀衣冠祗葬桥藏书思柱史问逺谬祈招跃马遵遗辙谈王就采樵生迟千一旦无所效刍荛
　　次韵和石曼卿泰山
　　歩至东山表才知岳镇尊百川趋渤碣一柱际乾坤托始无怀氏谈更洛诵孙后王崇检玉方士说天门岩石居凝命羣峯逺骏奔隂阳殊雨霁朝夕异凉温学者讥秦事功臣誓汉恩气连沧海碧影变浊河浑候日来丁夜扪星待合昏仙真疑史阙宫殿谨司存落水雷穿谷危松珀拥根更寻宣父志雅意属崦昆
　　将至洛中先寄宋次道诸幕府
　　频年洛阳道秋月照征车闗口朝烟上伊川晓日初舣船防饮马投防数游鱼蝉嘒随林静钟鸣应谷虚夙龄怀胜尚吏役久愁予及此娯山水翻知喜简书名都士渊薮盛德世璠璵羇旅如倾盖詹言兴有余
　　钱子高举贤良中科寄贺子飞
　　当世英雄彀连年伯仲贤友于声竞爽敌万智无前谠议天人际驰辞日月邉防惊文得鳯真谓笔如椽万乘亲前席诸生敢比肩晚成无近器妙选悉青钱济美高阳旧传经韦氏専公侯将必复廊庙定谁先歩武青云接官曹画省聨轶羣防赤骥洵直想朱弦德赏今谁拟才难古亦然从容照棣萼闻望已陶甄夏屋方隆栋云樯稳济川那令得贤颂只贵汉王渊
　　送裴二知苏州
　　著书尚白送客鬼揶揄积水望江海秋风吹轴轳贵人千骑长紫绶左鱼符遗爱留南国欢声接旧呉晓霜繁橘柚过雨熟菰蒲安得如王子从君飞只鳬
　　和原父同江邻几过浄土院观古殿呉道子画杨惠之塑像及显僧传当世贵人形骨仁僧鼓琴作
　　真赏非俗嗜雅游知胜缘百身化前佛方丈纳诸天工以智自表名由高益传呉生擅粉绘杨氏妙钧埏能事古未尽希声今亦然伻图观肖像抚防置鸣弦理防均闻见神交遗后先衣冠若对面山水欲忘年子墨台中妙仙翁树下贤新诗俱絶唱尘土更余妍
　　同徐监簿作水始氷
　　霜落嵗将晏风生水始氷犹残夏虫怪初比玉壶凝气袭璇源洁光摇宝鉴澄涵虚同凛凛履薄乍兢兢鱼鳖悲潜伏江湖息沸腾凌隂如献纳防是却炎蒸
　　送韩子华奉使安抚江南
　　汉庭重八使同日出东都仗节年仍少埋轮气不孤诏书敦直指悬弩肃前驱宣布君恩被周爰楚泽纡秋风卷旌旆桂楫上江湖游子故乡在相思天一隅
　　送张益宣州法曹
　　椽曹仁恕用郎选孝廉为之子文无害居延敢决疑一王除制作三尺着毫厘过眼皆成诵雠书自所宜【原注王君编前后制敕为一书最精】察廉时尔贵治道吏为师去去歌化当如别后思
　　郊祀庆成诗
　　圣瑞归文子珍符属【原注音烛】孝孙储精凝景命端拱辑羣臣礼乐成中典人神定一尊亮章新物覩咸秩备司存成德兼明察弥文付讨论积高参斗极因吉际乾坤景迎长日萌芽发旧根律风乗广莫卦气起昆仑阊阖开黄道星辰拱紫垣奉瑄严太一推防夲轩辕八庙森重构诸侯盛骏奔荐馨光裸玉告嘏逮归膰旄纛罗千乗旗旛径九门龙蛇影摇动鹅鹳势飞翻士勇欢凫藻天暒候晏温幔城横象魏玉果防春园严警连宵鼜周庐次属鞬望云舒锦石揖月上金盆广乐讙来格升烟续载燔颂厘如响答终事寂无喧辇路祥飚转端门旭日暾天鸡还自舞仙鹤为孤骞河汉惊垂象雷霆浃厚恩画衣期不犯肺石更何寃长乐尊无贰椒房庆已蕃睿心先广爱大防重临轩瑞典兼河洛欢心极镇藩名山已望幸天意肯周爰愿上公车奏来趋白兽樽心知搢绅义展采讵难言
　　次韵和王正仲熙宁郊祀二十韵
　　骏命膺长发鸿图本慎徽八方星拱极四海日升晖旧典増咸秩弥文示表微圣时均玉烛天统正璿玑南极迎阳复隂泉候气归积高常眷顾昭孝每母违羽衞来防阙和銮并六飞风霆齐命令龙虎防旗旂帐殿层城暮金波列宿稀严更虚夜鼜雕辇下彤闱广乐千人唱升烟万目睎众神知受记象物竞来依陟降兼明察圆方比范围送音仍鬻鬻畀福想霏霏霈泽苏羣动春阳畅墐扉庆深周揭厉感极至歔欷多士参鸣玉防生厠皁衣肃雍瞻帝武奉引近天威儒馆鹓鸾旧长谣锦绣辉因知子云赋何足颂巍巍
　　闻蜀中大水寄阆中诸弟
　　蜀岭参天近巴江向海迂百城同暗谷独鸟视前途六月蒸云甚长风骤俱漏天畴得补深峡不时输回首虵蛟鬬伤心虎豹呼劔闗愁断栈天汉逼乘桴臂饮通殊俗巢居自一隅遗黎待螺蚌小邑断樵苏絶域飞黄鹄仙人用只鳬清秋已収潦问尔丽泥涂
　　冯当世生日
　　申甫维崧岳东方夲嵗星旧书容尽信成事况亲聆南纪浮江汉青炜变顼冥气和方毓粹地胜已储灵德宇何寥廓斯文实典刑龙驹来汗血霜刃脱青萍智略联三防规模壮六经羽翰惊海运辰象属天扃回首烟霄近横云汉阁青河图开秘奥龙节付仪形万里风声肃三年楚俗宁里甿羞防蝀乡校谨螟蛉圣主思霖雨羣生望大庭指期调鼎实洗眼颂椿龄授易尝占晋论诗窃次駉莫言狂简士足记景钟铭
　　阳月方开旦商行接素秋声华临盛际勲业动前修旧物诗兼礼公望砺与舟諌行扶庙算威克弊邦雠翻欲危晁氏皆能苦绛侯孤城虽莫可具美亦谁侜北阙虚前事南冠记昔游客惟论药饵书不号穷愁迥有闲中趣高于物外求賔朋依白傅润泽借裴休跂也身方族时哉嵗欲遒愁无缩地术赖有置书邮理楫王猷拙称觞小陆优倾心日夜急滚滚大江流
　　送子惇出使河北
　　禹绩基壶口尧仁被冀方官迎赤车使诏选琐闱郎力学推元稹高才属长康壮懐来慷慨得志自轩昂爱直容知黙中和异吐刚一台传駮议二府见分章前效平原浅严威夏日长居常祗逢掖试跃即干将云汉昭回地鹓鸾八九行穹庐休夕拜防弩备晨装洚水成滔陆流庸颇异乡挂冠劳畚锸佩犊问耕桑哺乳増飦粥完肤涤痏疮朴忠将漕最惇厚训兵强冀马罗驰传河鱼饱食鲂细书夸睇视淳酎沃烦肠肯作田园计宁嫌鬓发苍能令老者奋直与大鹏翔处世当何语怀君岂易忘哂由终所畏与防自知狂
　　卜居书怀
　　漆雕未能信阳甫免归居理以逍遥得材由濩落踈狭才轻势利小隐幸林庐藿食由来事茅茨不愿余南檐容曝日侧径喜擕锄筋力吾如此功名世有诸忆初干万乘徒歩谒公车投射东堂防归来北阙书先鸣烦指日弱羽愧吹嘘云雨非人力泥涂亦诏除江湖轻乘鴈钟鼓陋鶢鶋有道翻羞巻迷津幸遂初幽栖谢车马至乐狎樵渔述作称狂简谁能问起予
　　渭水
　　鸟鼠流清渭岍岐导众山悬车循暗谷断栈出重关长路去未已连峯深更艰秋高木落外天夐鸟飞间日出防羣动烟収认百蛮别肠逾九絶愁泪独长潸立志薄轩冕隐居宜草菅自甘家食薄还爱防衣斑从吏负夙愿辞亲何厚顔简书今可畏幕府尚余闲猨呌无劳思鸿冥不易攀归来城阙望但见白云还
　　致斋中太一宫见屏风有唐贤和常舍人诗因次韵寄子瞻内翰子由侍郎子开舍人穆父待制数公皆尝祠太一也
　　禁掖下祠宫青槐辇道通薄云収霁雨初夏接薫风将旦羣隂伏斋居百虑空梦游如有遇反听更能聪秘祝宁神外多仪拜贶中佐灵犹五帝执事本三宫象海鼇山峻翻堦药秀红守儒严讲幄起草丽谈丛夙昔嬉游并神仙歩武同吹藜惊爝火抱法想江枫已老仍书癖怀贤愧易东君王问无择留意属谿工
　　羽林通孝经
　　圣治周方域儒风曁羽林一经严授业五孝得潜心骑猎宸游简严庐禁掖深披文知行在即事亦官箴训勇宁慙晋専门讵属参从兹六郡俗不羡满籯金
　　寄杭州通判苏子瞻海州使君孙巨源【原注时罢防州通判】
　　淛水三江外胊山百郡东专城须闻望半刺亦才雄浪海元无际呉潮近峡中茵凭那独异翰墨自兼工追昔贤良举殊时歩武同百篇传冠古半防已全功咫尺腾霄使囘旋着籍通龙媒流汗血鳯羽杂鳬翁烈士犹难进清朝各愿忠伏蒲宁曲学鸣鼓尚深攻物理安圆凿人伦陋发防俟河愁敝箄破胆忤丰隆力挤胶西相廉欺第五公絶弦迷促轸折翼创虚弓卧阁宁多病治中有旧风从容付丞史咻噢及儿童使者诛求急王人礼数崇汤年偏一漑稷御不终穷高宴延仙伯闲游厯梵宫怒涛翻练白浴日上霞红沙鲒能藏蟹江鳬不慕鸿五云瞻碣石七泽望青枫瓜戌留麋【原注音软汉书作畯误】茅心忆桂丛赐环聊衮衮遗楪漫忡忡困学今将落生涯祗屡空头风吹过雨鬓雪乱飞蓬死宁遗防鸾栖岂愿笼劳生俱梦寐有道或瘖聋絶唱常难和幽光更待融知音怀感慨不独寄丝桐
　　寄梅圣俞江邻几韩持国
　　直谅多闻友衣冠领防贤平生三迳乐少别四时迁曲防舂山秘弦歌璧水圜呉门真养性委吏故依然杖履兼闾里诗文孰后先风云多变态鞭弭屡周旋清汝流无极维嵩地少偏微官非择取胜事偶陈前迟日消棊局残春赖醉眠时从谢客咏不废逺公禅吏课轻涓露官箴恨牵裹粮嗟不遂回首镇幽捐
　　寄王子直谢师宰
　　自昔东南美由来王谢郎提衡俱射防继踵事専场凡马惊骐骥羣蜚下鳯凰同时冠后进举国诵成章贾子诸王服萧生旧友光青冥防咫尺云路更翺翔
　　游东寺
　　篮舆出乘兴佳客不相遗水色鸣驺外林光倚盖时寒余草初变风煦柳先知复阁披襟久廻廊歩屧迟招提应不厌幽熟重前期防待花如霰壶觞约自随
　　江汉
　　江汉繄常武苗民傒舞阶百蛮时暴桀终古事威怀壤穴深潜蚁山林盛鬭豺堕鸢愁瘴雾吹蛊厌昏霾滛毒皆沙蜮跳梁自井蛙几成分服岭埀欲罢朱崖元帅全军出天王太室斋凿门资感奋负羽必谁差壮气随霆击先声甚雨偕游魂蚩尔辈贾勇洎吾侪略野穷飞鸟围城尽析骸饥啼儿宛转怨哭鬼欧哇破竹余铦刃焚原祗乱稭鲸掀才足脍狸搰可须埋王略过铜柱天威畅藁街斗牛光更润溟海静无涯贾舶盈珠琲宫娥贱玳钗拜侯金篆斗犒士酒如淮神武千龄协欢娯万国谐告成方厯吉名岳望禋柴
　　温汤和王法曹
　　火井传夷檄炎洲记海隅仙游空诣絶方志每多诬泛滥浮清沼渊源自奥区洪钧从鼓槖一气审为炉烈熖方焚泽腾波盛溅珠沃焦难与并执热谅谁须鼇抃终当钓鲸掀防学屠此中胜鼎鼐不复待樵苏池馆他年贵衣冠万乘俱废兴仍在目惆怅指平芜
　　蔡州城枕汝水寒日水涸清浅可爱原父与郡守泛舟川上甚有佳境以书埀报缅想胜游因形短什
　　积水寒収潦深渊浄见沙冷光怜玉洁清鍳絶毫差鸥鸟居相乐渔樵近有家济川新剡木载石去乘槎树影鱼鳞宻城隂瓠子斜夤缘忘向背顷刻变烟霞练白翻云叶金镕荡日华照心同不隐涤虑爱无邪客醉风吹酒归迷斗转车林宗昔无暇范蠡去空賖鳬鴈晴余喜波澜雪后佳谢塘芳草梦依约向无涯
　　登东山小鲁
　　惟昔宣尼氏登山俯大东隘然轻鲁国不复梦周公洙泗秋毫外防聚米中浮埃殊扰扰鬬蚁竟匆匆游观情应类临河事不同岂将千乘富一换舞雩风
　　贺玉汝殿中御史
　　世许忠臣子仍为宪府官自宜棠棣萼复正触邪冠霜肃台中柏香余省署兰鹰鹯与秋劲氷玉莹心寒去路邻霄汉无人怨镆干流传庙廊语耸激壮夫肝
　　佚老堂为马给事题
　　膂力期方壮功名付众才朝廷不能出轩冕傥时来贤者皆知此劳生亦念哉暮年均暇逸末路忍低回延阁通云汉东垣接上台老成宜发絶足信龙媒脱落经纶际从容里地开图书収旧素池籞就穿栽松竹依陶令儿童戏老莱尚知南郡富肯使少游哀讵有东家问端思齿杖陪防为三径客幽屏谢尘埃
　　灞涘望长安
　　去国一回首凭高因肆观清川防灞涘白日丽长安魏阙中天直南山并海寒楼居云缥缈城象斗阑干即事感能赋有情知永叹不劳歌倚瑟凄怆指邯郸
　　集英殿观先帝御容
　　堕泪不能禁彤庭北望深寿觞疑在眼宫漏独惊心绘事应神助天光想下临秋毫分万一玉色辨侵寻未悟攀髯逺如闻弃屣音当时万年木风动亦萧森
　　王四十监鸿庆宫
　　沛邑祠原庙明年启夀宫真游追柱史吏隐即冥鸿苑路连修竹儿歌习大风海鳬随歩武笙鹤下虚空司马官园令千秋擢寝中书成大人赋梦识白头翁北阙縻徐乐丹砂愧葛洪帝乡那可问相望五云东
　　代魏秀才和
　　明府敏为政经纶功已深无欺礼神意不扰爱民心直道容多梗良时避孔壬未成宣室召空赐颍川金兹日量天听方春报雨霖望蜺舒黯黯笑电趣涔涔耒耜谨南亩歌谣变越吟和应光爇戸润足俟薫琴久客羞王粲忘饥学汉隂鹿门那忍去留钓此江浔
　　又和魏秀才
　　川原惟汉广雷雨向春深望望三农事悠悠一嵗心月离初毕龙见亦推壬向夕风翻海中天电烁金农占不骑晦史例足书霖至治无饥穰元和蔑旱涔迁鹦殊自喜倦客独悲吟未必鱼生釡聊因酒贳琴奋身从嫖姚走马过雕隂辜负封侯骨栖迟沔水浔
　　答呉侍郎寄陜府
　　天王相有三分陜按殽函列国依明德西人盛美谈甘棠元听讼防服自调甘余力斯文贵珍词万象含气清融渤澥材絶耸楩柟请诵诗三百先知学召南
　　次韵和韩持国雪二十韵
　　层云升苍莽密雪乱高低巧致欺工倕繁多感计倪因高宜岳镇善下及涂泥海变方朝若天通忆命黎悬檐埀龃龉投隙置刀圭冥顼豪无頼娥舒弱易迷清心还自照正色故思齐报曙端成误惊春妄问奚林珍翔鹭鹄玉气堕虹蜺猎野甘燔登川快臛蠵风回飘栁絮日暝乱醯鸡虫篆初难辨庖羔久未刲鸿愁径度饥雀怆单栖律验知阳复天旋测气跻浮生共覊旅外境本筌蹄置酒容高防论文慰觧携诗从载涂唱赋为骋妍题数听波涛辨滔滔百仞溪
　　咏雪
　　朔雪三冬暮同云万里间昊天还质素长路失幽艰舞急低仍举吹多去复还増高元稍稍投隙故闲闲积卤输盐浦飘沙聚玉关怒涛狂振海叠巘坐移山喜厚犹多积憎繁讵得删旗旛高巻野尘密通阛防缀林芳乱装禠石藓斑户斜遗尺劔窓缺置连环圭璧衣裳防闾阎米粟颁折篁终不屈乔树顿堪攀纨洁栽歌扇珈明耸髻鬟运筹思巧厯语异叱神奸冻笔无由捉强弓不易弯鴈号随雀瞀龙蛰并鱼鳏坎辟威权厉阳芽势力孱晦冥愁运促温燠怆时悭畛域通三壤涂泥洎百蛮暝鸡矜喔喔宵犬事踠足伤骐骥迷羣失鹭鹇制书思籀颉议巧谢倕般蚊翼腾空曲芝英擢野菅藩篱容月魄轩陛絶人寰感物徒酸鼻明心肯汗顔露肌寒得胗直指冻成□檐罅风号劲炉灰火逗殷猎狂怀塞漠渔乐记江湾饮乏枯瓢弃磨稀古鐡顽莫欺东郭履不愧半通纶
　　贺幸开寳寺福圣院新阁
　　帝图天不极觉苑日融辉减【原注音防】刼宁无待直乘必应机化城非朴斵檀施自依归香象开驰道珠璎接尚衣梵音潮海会阿阁鳯凰飞清跸通长乐斋居防郤非花交霰雪燎桂杂烟霏黙冀南山寿贤公已见几【原注易云几者吉之先见】
　　原父舍人爰自春坊迁职史氏未更晦望旋有新命増秩谏省跻荣纶阁斐然成篇以伸欢贺
　　近署铜龙贵仙山防府遥由来称国士自致必云霄太史题凡例彤庭奉日朝除书新翰墨受赐接晨朝池水通翔鳯星垣直建杓泛槎轻济海逸御防凌飚献纳当宸扆丝纶耸具寮直词明黼黻大册粲琼瑶拜舞腰金重归来廐马调泥书开鹄板法驾从鸡翘高兴吟红药珍辞赋洞箫宫花香永昼禁漏静通宵枝鹊声何喜原鸰意自饶寄言江汉客无事老渔樵
　　和秘阁赵光禄学士腊月夜阁宿见寄
　　秘宇耸严凝名卿寿作朋腊残琪树雪夜寂窓灯交意尝投漆高谈亟引绳正怜湖海别况复嵗华增诗勇坚无敌材全问不能龙渊方出匣持以喻韩棱
　　分题河决东郡
　　汉郡金堤北黄河落日东波涛凝沴气翻浪蹙长空钜野鲛人室鱼山水伯宫坐嗟山海变心恐地天通未就宣防筑深懐夏禹功何当开岭首西注出湖中
　　陪马守蜀山祷雨
　　丘祷亦以久斋居先筮从鸣驺趁残夜触石防前峰箫鼓终椒奠风霆起蛰龙化工轻瞬息幽贶振舂容洒濯埃尘絶虚凉灏气逢小人思学稼即事喜年丰










　　彭城集巻十六
　　钦定四库全书
　　彭城集巻十七
　　宋　刘攽　撰
　　七言长律
　　送王相公
　　白麻诏出鳯凰池金节铜符副锡珪故事周公不之鲁是行山甫亦徂齐百年礼乐更梼杌万国车书载狄鞮开阖乾坤容海运斡回枢极寄杓携故都形胜余龙虎开府文章盛璧奎列坐诸生亲绛帐纵谈禅伯得金箆四山岚气连松梓二水波涛乱鼓鼙里老傍车防画鹿江灵低首避燃犀鸿河帯地长余润蟠木开花亦有蹊跃冶空慙折钩喙在钧仍似落巢泥苦心刻鹄才成鹜卑意函牛祗洎鸡早晚重开丞相阁为公嬴马踏沙隄
　　和杨褒早春二首
　　雪色留寒风弄和新阳浅浅故隂多池氷渐尽泉初洁径草犹微菊未莎归鴈声音矜久客晴云意态似妖娥杖藜穷巷贫非惫隐几衡门啸也歌身外闲愁从拨弃眼前诗景得遮罗亦知白髪非春事老伴相寻奈我何少年意气属时和春入青门乐事多试着青衫迎暖日闲骑骏马踏青莎御风直欲从仙子奔月犹能及素娥鴈鹜陂前来脍鲤芙蓉园里去听歌舞狂相属挥如意醉起驰归掷叵罗寄语子云天禄阁新书尚白竟如何
　　寄齐州李学士并呈苏密州
　　济水由来彻海清两州偕得水南名遗人颇记睢阳曲【原注济隂本分梁国】説士犹谈厯下兵碧落羽翰俱失路白头章绶偶専城东秦表海知君重左辅陪京莫我轻賔客此邦多长者【原注汉语云梁多长者】诗书前古聚诸生不知高密何如彼试仗西风问子卿
　　送王兖州
　　卧阁偏州独老夫三年化尽白髭须故人始得班荆语督府相观剖竹符旧学翰林君子泽雄文防府列仙儒蛟龙莫作池中物老骥几为辕下驹腰底印章驰传乘道傍冠盖弃闗繻黄金上冢家相乐文弩迎官吏疾驱甲子可怜同歩武光隂稍觉近桑榆挂车正尔思前路毕娶由来异壮图笑谑防须矜此酒分飞何必待长涂侧身东望艰梁甫犹冀君家有只鳬
　　次韵宋职方新修防事
　　事从梁栋拯隳頺民有余工库有财不待公输洎玉茧肯论新甫与徂徕经营结构无遗巧壮丽宏深要必该广砌水平铺淡碧应门风过絶纎埃云山喷墨文屏合金兽衔环洞户开势似名翚飞夭矫喜知巢燕到裴徊陈平社宰非无意薛惠邮亭信不才防道曹风如鲁衞辅州元作帝京陪
　　再和宋职方
　　万缘数有兴頽不为劳民与费财常怪丘渊犹改旧足令蓍蔡可知来黄图左辅今仍重甲令名藩此正该过去英贤聨踵武几多能事悉尘埃僝工匠石三农隙唾手公堂一旦开妙选栋梁虹宛转触新廊庑雁徘徊落成幸有羔羊酒能赋欣逢锦绘才衰老専城无异术祗将勤拙任家陪
　　次韵酬李推官
　　少无风力致云霄老寄东藩愧节旄渉境已怜清济涸开门犹喜岱山高智防黒蚁穿珠窍术异游鱼出鼎膏思古循良深自叹视身尸素欲何逃流光去去车驰毂过事新新海驾涛屈指家声欢上客惬心风什幸诗豪青春小圃饶佳卉迟日芳樽付浊醪倾盖强君留一醉相防前路钓连鼇
　　答郑秘丞见寄长韵
　　郑公真率故难攀夙昔相期季孟间昼锦鄕闾嗤拓落借糟官局压清闲饮肠纵逸巵无当诗句清新玉作环屡舞自矜能举袖少歌谁复顾酡顔南金不足偿棊进鲁酒频闻输罚锾豪忤里儒连束矢狂侵醉尉欲翘闗婢勤织衽几无欲男饱诗书仅有鳏疲马踏泥如得绊弱弓支肘不成弯权材未恨原中秘领邑那知寄百蛮説将正怜胡越异问津空复鬓毛斑江连楚蜀无穷水路绕巴渝不尽山青嶂呌猿寒寂寂乱泉冲石暝潺潺有生谁得辞羇旅良苦遥知冒险艰高兴由来向人尽尺书仍喜不吾悭
　　雨后小园
　　雨多三迳似荒郊处处秋隂紫翠交照水白莲霜雪朶倚天乔木夕阳梢池光俯见游鱼窟楼角遥临宿羽巢倚杖移时防蚁鬬操舟缭岸试杯胶墙隂静色怜甘菊垣上悬藤识苦匏老圃不须讥抱罋野人无事伴诛茅五言絶句
　　终南山
　　终南际沧海千里张屏风落月沈山西朝阳生岭东
　　火浣坛
　　天游神不虚火解形复见明明学道心不与刦火变
　　许真君祠
　　旧怪神仙事燕齐得浪传丹青此堂上想像为依然
　　酒舫
　　美酒留人饮乘风纵客槎秋潭夜深月春雨余花
　　竹冈
　　夤缘映层阜苍翠复春苔君知爱霜雪若个是龙材
　　寒食后闻雁
　　后雁来何暮春风万里情江南多燕子无处觅同声
　　丹井
　　古井泉色仙人玉镜寒照来知骨相作意就金丹
　　初夜
　　栖鸡已登屋宿羽复归林不语听钟坐黙黙千里心
　　郡楼晚坐同陈掾
　　云来湖外雨楼倚树梢风不惜清凉意持将与子同
　　人日立春
　　花胜已宜春剪防更为人风光今日好顔貌一时新送韩玉汝司封奉使两浙闻诸公先分题用池塘生春草园栁变鸣禽字合为十章章四句
　　赤骥脱馵羁轩然视瑶池公持汉使节不减豸冠时三江亘东南波浪浮日光峡中起奔涛积钱仅成塘吴帆若飞鸿千里长风生组练白玉粒一月来上京利术析秋毫心计游无垠亦有甘棠防蔽芾如旧春忽为严霜诛惨戚动秋草狐狸不足问豺狼讵横道诸公惜分手置酒倚名园长廊蔽修景昼无车马喧露光洗高花风力曳埀柳上客请赋诗主人起为寿春浓芳菲杂日夕境气变望望樯上乌去去令人羡壮年呉会游常有怀逺情想见瓜歩南草长鸎乱鸣驿骑传梅花书牒封来禽何以慰别愁迟此瑶华音
　　花屿
　　孤絶池心屿高低水面花若无舟楫到应似隔仙家
　　池上
　　罢客棊仍在留书巻未终荷喧知过雨萍聚见来风
　　啸台
　　高台见百里长啸海风生为问尘埃耳能闻鸾鹤声
　　鼎池
　　仙去遗金鼎年深认刼灰怀人何限意时向鼎池来故人谢师厚刻唐贤淳于先生墓诗于善谑驿系语其后刻石后二年师厚去世明年余过善谑驿读诗悲之因作淳于墓诗又题二韵追悼师厚平生忘形善谑莫逆惟师厚为然也
　　故人坟宿草翰墨想遗风善谑知君意何伤睿武公与持国约游环溪大风不果徃又过曾氏值主人之病
　　人事不如意出门安可期终须赏春物那问主人为
　　莲池
　　莲花水底红荷叶岸边风五月蝉鸣后君应爱此中
　　东楼
　　楼前淮水上逺树似鱼鳞来帆与去櫂肠断倚栏人
　　长门曲
　　凝笳来鳯辇玉宇开深殿君恩春风廻那向秋时怨君心似明月月缺应再圆但令黄河水到海还上天
　　书堂对雪
　　幽居逺人境竹柏映吾庐满目山林意今晨霰雪初积风寒玉折惊鸟落花余定有麕麚迹环林未扫除
　　雨后回文
　　緑水池光冷青苔砌色寒竹幽啼鸟乱庭暗落花残
　　旅舍不寐作回文四句
　　定云浮黒月惊风触巢鸟暝灯客单寝短梦恨迟晓







　　彭城集巻十七
　　钦定四库全书
　　彭城集巻十八
　　宋　刘攽　撰
　　七言絶句
　　勤道堂
　　西秦公子樗名里南楚真仙漆种园谁顾世人多大笑偶题勤道志忘言
　　初暑马上
　　负弩前呼地起尘炎风烈日正随人暂投茅舍支拳坐却是从前倦客身
　　荆扉茅屋水平流竹簟棊盘局未収无用询他名与姓忙闲有分不相投
　　臧孙御叔悉名卿饮酒何妨傲雨行未似驱车日当午敢嫌高士笑劳生
　　贝州乱二首
　　军书羽骑晓纷纷兵起清河一日闻多少衣冠尽涂地凭高依约见妖氛
　　金印他时恩泽侯专城意气凛生秋军中成败如翻水空使明堂旰食忧
　　游章运判园亭
　　自有林亭不种花总将春色寄邻家桃红梅白须寻得暮去朝来不算賖
　　客舍栽花欲为主出门骑马即天涯何时置得寻常地管领春风属自家
　　旅馆
　　满月还成破镜飞流萤清露夜依依弄儿防织无穷乐咫尺嵩云不得归【原注鲍昭诗云弄儿戏床头防妇机中织】
　　九蘂芙蓉
　　托根不近芙蓉苑移植犹依瘴疠鄕并蘂连心九相似防来还使九回肠
　　九月吉日涧上望芙蓉因寻菊今嵗特晚青蘂未作怃然有怀
　　百芳不奈秋风急唯有芙蓉特拒霜本以南州积炎德一为名悮客殊方
　　寄闗西兄弟
　　晓风吹尽淮南雪昨夜汀洲白芷生遥想春光西北去倩传相忆向秦城
　　阊阖台【原注予所居在宋门城下城胁有平地可方丈余去地一丈以上毎登之以眺逺近儿童因戏曰阊阖台】
　　防雪望春何处好城腰山腹暂来登人知容足无余愿便是章华与九层
　　红日骎骎还暗夜轻车去去只防尘老夫独立聊观化惊怪往来无限人
　　纳凉明教台
　　台上井泉氷冷滑城隅川色劔光芒多慙簿领相寛假全得南风一日凉
　　梅雨
　　梅实初黄暮雨深宝刀生鏥镜昏沈年年卑湿身无病自觉能胜百链金
　　隐语三首呈通判库部
　　梧上生枝复隔年白头倾盖两欢然满城童子埀髫髪竹马羊车戏路边
　　邯郸度曲尽新声稚萼韶华稍向荣珠箔曲钩遮密坐瑶台静室伴深行
　　宫栁飞花暗度春斛愁容贮奈伤神曼声试作鸡鸣曲何必阳闗无故人
　　新开湖上待潜珠不出偶书戏孙莘老二首
　　贝阙藏珠安在哉九渊深絶若为媒风波可畏且归去漫道扁舟湖上来
　　合浦因人去不还隋侯未值报恩年欲凭泉客传防信夜久凉风月满川
　　入汜水寄仲冯
　　沙起河津迷积雾云遮晚日怯层山客行正似摴蒱局叠马来过第二闗
　　新燕
　　主人恩厚与相依画栋危檐昼启扉岂是有心希鹄鴈众雏成就即归飞
　　出都
　　王孙莲勺卤中困文叔芜蒌亭下寒尘俗岂知湖海士敝裘嬴马出长安
　　致斋太常寺以杖画地成二首
　　少有闲人访寂寥薄云淡日早春朝庭花弄蘂萱生笋时见东风趁柳条
　　杖藤为笔沙为纸闲立庭前试草书无奈春风犹掣肘等闲撩乱入衣裾
　　宁陵陂
　　十里菰蒲百顷陂秋风嫋嫋荡涟漪旅游己信江湖逺水国犹将昼梦疑
　　屈钩结网老农妻鼓檝鸣榔旧牧儿世事谁令山海变可怜机械亦相随
　　长春花
　　雪霜雨露平分尽旧紫新红次第开自是余花芳意薄那知春去不重来
　　次子由韵三首
　　流霞饮过巳忘寒和笔螭坳墨色干温室前头问名木此身知不悮儒冠
　　四朝传説直臣言万事多君与轾轩重到彤墀挥翰处想知云梦一时吞
　　华光劝讲想天临白髪儒先遇主心仍寄史臣挥直笔圣谟文思与几深
　　泊淮上
　　风波缭绕半天下鬓髪苍筤一丈夫惆怅江湖向时月又来淮浦照樯乌
　　久旱作问诗
　　问云何意复归山应恃无心欲占闲我为闲多忙折我劝云为雨莫空还
　　问风何意扫云开本为虞琴唤汝来桑麦青干天不雨更将何物阜民财
　　问山何意及郊农天欲为霖不见容少闭土囊诛啸虎也教云气得从龙
　　遣闷二首
　　好饮本来身少事徒歌非是曲弥高若能全疗诗书癖用底聊均笔砚劳
　　草荒三径寻常绿树掩防扉丈尺高燕语不如莺语静蜂飞犹胜蝶飞劳
　　感怀
　　泽雉呼雌日出飞林鸦失子夜深啼劳生未尽无生理外境移心不得齐
　　题馆壁
　　壁门金阙倚天开五见宫花落古槐明日扁舟江海去却从云气望蓬莱
　　末伏
　　火流渐近桑榆上秋气新从阊阖来每嵗长安犹暑热内官相属赐氷回
　　题湛上人院画松
　　水墨乍成岩下树摧残半隐洞中云猷公曾住天台寺隂雨猨声何处闻
　　儒生
　　为儒自分多迂阔已老那能更改张青史异时传信事不为民贼坐投荒
　　题荆林馆
　　深山雨过气清润四月居人犹裌衣独坐空庭防乔木黄莺语歇绕枝飞
　　西湖独行
　　画桥朱阁水东西桞帯花梢耸复低欲上扁舟还借问此中时有晋人迷
　　种梧桐
　　鳯鸟非梧不息隂梧桐非鳯亦无禽种桐阶戺有深意欲伴幽人介独心
　　种花
　　种花栽药一番新闲绕芳丛到日曛莫笑人情不开豁事曾经手自殷勤
　　湖口阻风
　　风波迂直路何限云水凄凉秋向高百里淹留还信宿可堪残日防惊涛
　　长芦阻风
　　万顷寒涛浸日车迅风重叠浪成花云深不辨江灵事时见奔驹走岸沙
　　阻风
　　愁思横江不易堪恶风终日自西南逐臣那有回天力请谢蜚廉亦未甘
　　寒江常嵗起条风今日樯乌悉向东定有江神欺放逐更留滞作途穷
　　寄张十二
　　先进多于贫贱隔故交时有死生分数疑吾子更名字将谓平生又失君
　　寄閤下诸同舍
　　春风过尽欲无余天禄花英玉不如闭戸清台谁累汝正应归舍悉焚书
　　寄丁元珍
　　南海飞鸿北海鳬青冥相望羽翰孤虚弓祗是声急不向云霄堕九乌
　　蔡州路中作五首寄都下【案攽以疾求知蔡州故诗中有病余清骨鬓成霜之句】
　　病余清骨鬓成霜惭负腰间郡组长等是君恩容卧治淮西何必减淮阳
　　雨湿城南辇路沙归鞌蹀躞喜还家病躯复作南州守空使离忧两鬓华
　　南城十里短长亭三月烦君复送行道上埀杨犹可折秋风萧索不须惊
　　病指拘挛不自如平居画诺亦踌躇防鱼欲寄诸亲故安得陈遵凭几书
　　朱输驷马锦障泥郡守官仪足品题自是老身无宿分卧乘篮舁一鸡栖
　　寄孙巨源
　　袅袅柔芳浅浅春早梅花白栁条新归艎去后无来客占得风光不共人
　　居邻渤澥接江湖闲数春风鴈与鳬乗鴈来归只鳬起未应言有复言无
　　东门城壁践朐山此去蓬莱一望间潜有真仙自来往秦人何用不开关
　　九宫祭毕寄陈五
　　三百六旬斋复斋东城骑马独归来秋风黄叶惊人面径向君家就酒杯
　　寄金山朝阳岩僧
　　松篁倚石夜露滴楼阁缘岩风铎高山僧入定昼不起顶上潮音翻海涛
　　寄胡完夫时罢河东提刑知蔡州予亦罢京东转运使知兖州
　　悬车束马太行道取鲁并齐七十城今日朝恩俱卧閤故人应得老人情
　　次韵和望岳亭诗
　　连逢七十二重山芝术潜通小有天自笑何须者笑未忘轩冕顾金钱
　　望岳亭前一凭栏秋云萧索水光寒北人解道衡山逺此地衡山已背防
　　雪后行小园
　　一尺春泥频侧足半池天水欲清神栁黄梅白贪廻首惊起啼鵶雪洒人
　　水仙花
　　早于桃李晚于梅氷雪肌肤姑射来明月寒霜中夜静素娥青女共徘徊
　　题饯送亭
　　还有栁枝能送客而无桂树解留人离肠苒苒随征斾愁絶江南日暮春
　　竹鸡
　　惯听巴山杜鹃哭饱闻湘岸鹧鸪啼浓云细雨黄昏暮竹外传呼滑滑泥
　　致斋雨中寄王彦祖
　　倚城乔木半参天雨过交流百道泉始觉太常斋不恶秋风静里雨萧然
　　细草幽花七月天曲沟藂石乱鸣泉斋居三日遗尘事梦寂神凝亦自然
　　晓晴入荐福院
　　日照庭除上下光雪残乔木碧苍苍空无鸟雀随人语散漫风烟驻佛香
　　雪中羣僚聚饮
　　衰老欢娯总强为兴阑萧索不无悲任教年少相纵乐听説胜于主席时
　　次韵酬传钦之
　　风力清和日景迟防花未醉莫言归殊方长恨故人少白髪那论春事非
　　新雁
　　水生巴峡春始秀叶下洞庭秋已高去鴈来鸿多少日羇人搔首防江涛
　　出长芦口
　　涛翻鹭羽连天白山叠屏风到海青客路浮生两如寄万重波里一浮萍
　　秋雪过相国寺
　　六花飞舞满长安古寺楼台白玉攒长眉老僧见客语两年秋雪就中寒
　　女贞花
　　巴妇能専利丹穴始皇称作女怀清此花即是秦台种赤玉烧枝擅美名
　　小雨
　　烈风呼汹震山林小雨霏防驻薄隂南亩旱苗焦欲死拟将如许号为霖
　　野次
　　麦苗出陇渐渐绿花树迎风浅浅红欲就白杨倾一酌竟无人可暂相同
　　闻王深甫下第
　　骅骝厯块误颠蹶卞子抱璞空归来天下何曾识琬琰市人空复尚驽骀
　　送刁节推归江南此君辟孙幷州幕府府罢遂弃官
　　长平幕府可张罗谁见当时賔客多还有任安如砥柱故山归卧恣頺波
　　中军高韵拂云霓世路能将宠辱齐君去可无离合恨不应流涕怅暌携
　　冯当世湖西口占还舟中却寄
　　落日回船烟水明残霞黯黯共离情南飞多少江鳬翼好倩樯鸟徧寄声
　　次韵钱四
　　衰老常嫌帯减围那堪髀肉厌征騑东山仍有周公梦也恐三年始得归
　　岳云亭
　　四更捧日轮囷势千里为霖靉叇功但道无心是真意任辞幽石起封中
　　许州西湖观音像
　　孤絶佗山碧海濵天花水月静无尘客槎不载支机石为见闲游得度身
　　游俞氏园亭
　　花外秋千栁下门东城近处辟疆园楼头明月终归去更为残阳尽酒尊
　　昼眠
　　薰风四月树隂合无事高眠昼漏长觉后已疑人世改起防林影上东墙
　　嘲昼眠
　　利名苦厌兹多口朝市那能尽信书一枕凉风云满目民谣民讼不关渠
　　芙蓉池
　　风摇羽扇露盈盘巻巻翻翻欲定难醉眼波心欢有遇水仙倾盖正相防
　　湖口
　　三日湖云不肯晴四山晦与川平系船汀树无人语卧听波涛澒洞声
　　清溪物色亦消忧风雨何辞有滞留定似湖边钓鱼客一生家事托孤舟
　　本自悠悠物外人每逢山水为情亲慙愧湖波淹客棹到官不畏上官嗔
　　送傅推官
　　武仲高材笔不休相逢倾葢复离忧黄河赤鲤强三尺他日无烦数置邮
　　和丘直讲除字韵
　　横经童子一趋隅拥篲门人为扫除迟暮不知稽古力正怜桑戸欲捐书
　　斵氷词
　　楚客斵氷行苦难清音愁絶逼人寒凭君与制水仙操传入湘灵宝瑟弹
　　雨后池上
　　一雨池塘水面平澹磨明镜照檐楹东风忽起埀杨舞更作荷心万防声
　　过周修撰池
　　絶景淹留欲断年晓来氷雪涨池泉尽拈书籍无多子来问东家亦漫然
　　貂裘
　　季子高谈万乘前黄金白璧等虚捐貂裘敝尽风霜苦却忆周南二顷田
　　夜坐
　　独坐吟诗到四更墙根蟋蟀近床鸣凉风闪闪吹灯灭黙坐无言直到明
　　新晴
　　青苔满地初晴后绿树无人昼梦余唯有南风旧相熟迳开门户又翻书
　　朝阳升空天气新荒郊落叶寒纷纷溪源流潦不可渡知是蜀山前日云
　　次韵和陈五咏张侍郎小车
　　富贵于人疑疾颠名儒华发独萧然小车何必邱园事不记千秋始姓田
　　履及阶除杖及园犊车闲暇过前村老农未喻防公意应怪虚高驷马门
　　桂花
　　月中丹桂昔谁栽经嵗光华十二回正似此花多意思一番红过一番开
　　游环溪
　　赤日红尘几悔来埀杨渌水眼先开踏花酌酒到佳处把钓临流始此回
　　漾漾溪流碧照天荇丝荷叶小如钱容易白鱼时挂网挿生幽鹭肯回船
　　向景亭
　　四野川原多秀色非因向着不能知置亭高爽时来望自此风光更属谁
　　雨后东园
　　雨后重来春更深梅花似雪柳如金青天白日鷰雀语杳杳归鸿风外音
　　蛮请防三首
　　汉军诛蛮蛮遁走汉使约防蛮稽首天威若日照四海杀人得贼亦何有
　　官军万人宿山下百姓避兵多旷野秋来雨足荆棘生邻里无复归耕者
　　县官斩敌予金帛健儿见赏不见贼闻道杀人多老农至今过客犹凄恻
　　自古
　　自古边功缘底事多因嬖幸欲封侯不如直与黄金印惜取沙场万髑髅
　　汉约无功不得侯奸雄恶少善为谋却令骄主轻人命奴仆行师海北头
　　龙山
　　西城门外龙山路乘兴来游不厌频后日重阳须一醉青松系马菊留人
　　果园巷访杨寺丞【原注果园本高氏游宴所】
　　马出城门小径斜废园故国总堪嗟曲池平尽乔木老旧地分张百姓家
　　考试毕登铨楼
　　春云浓淡日防光防阙重门耸建章不上楼来知几日满城无算栁梢黄
　　登楼
　　城外园林非一主春风总总为开花游蜂语燕随人眼过尽南家与北家
　　陈州杂咏
　　厯説诸侯七十余絶粮桑落尚欢娯不容而后知君子方笑南冠驾乗驹
　　郑庄推士古无伦置驿诸郊日日新去病魏公俱改节一生惆怅杜陵人
　　固安功次异萧陈深怪材官亦致身高卧闭箝天下口不忧圣主责愚臣
　　黄橙寄黄翁
　　江南碧树映霜秋丹实清香破客愁常恨忌辛消俗口为评蠲愤诧齐州
　　将过孔处士庄闻处士徃许昌不果徃
　　鹿门隐士肯浪出荷蓧丈人行不逢朝阳昼雨霁复暝香山无路云重重
　　和原甫谒武信殿
　　紫气东迎太一峯翠华飞御猎回中女授符开上防河宗献寳告成功
　　愿借前筹敢决疑斡回天地耸当时旧传太尉条侯防今见宣王六月诗
　　望庐山
　　苍山去郭三十里日暮云収独立时应是尘埃能眯眼几人曾有望山诗
　　次韵和王待制絶句
　　病躯何处识君恩卧治无令四体勤客诵舍人诗句好几将笔砚一时焚
　　无年何日苏凋瘵死市空嗟费杖笞旧尹告新应有意若为闲暇得游嬉
　　蔡邕倒屣贵公子阮籍清谈林下游人事差池不如古祗将朱墨继为州
　　寄韩玉汝待制
　　南云不到飞狐口朔雪来从累鴈门仗节仍烦凿空使乘槎径取浊河源
　　嫖姚不复顾家为谁谓东山久未归巻耳幸容携婉娈皇华何啻有光辉
　　秋尽野次
　　丹椒结子菊花黄山路秋高草木香日出鸡鸣下乔树人来犬吠透疎篁
　　湖水弥天未觉秋暂辞鞍马寄扁舟菰蒲无禁鱼无税谁似溪翁得自由






　　彭城集巻十八
　　钦定四库全书
　　彭城集巻十九
　　宋　刘攽　撰
　　制诰
　　皇叔祖右监门卫大将军彭州刺史克艰可遥郡团练使制
　　考课之法周之外朝公族支属以亲授禄非取勤民之效而被陟明之典我朝惇叙之恩是其为大矣某进列环卫兼领郡符积其嵗月之劳加以团练之号宜思自修以称成命
　　皇伯右监门卫大将军祁州团练使仲真可遥郡防御使皇伯右监门卫大将军荣州团练使仲某可叙复遥郡团练使
　　江夏王宗室之英地近属尊兹而遗言后嗣为念朝廷方以惇叙兴治哀荣并施尔等率循严训皆习谦冲遥迁宠荣以示优渥仲真进秩一等圉【原注一作周】御大郡仲某其思罔愆复益勉励毋坠休命
　　皇兄右武卫大将军普州刺史士匑可遥郡团练使制
　　朝廷隆亲亲之爱戚疎莫不受位縁贤贤之义勤奋咸使进秩惇叙之典有自来矣具官某地聫具迩属居则友身修足以无过家治是以为政内参环卫外领州团十稔于兹三秩维叙俾假使麾之重进居团练之雄幕府如初符章加峻益思恪慎以若宠光
　　皇兄右武卫大将军常州刺史令琮可依前右武卫大将军遥郡团练使制
　　环尹大将军之幕府郡将二千石之符节是为荣宠实待材用国家崇惇叙之典隆甚迩之爱不恡高爵而畀公族至于歳久仍以课选是其亲亲源源之美异于前古矣惟令琮谨身无旷有足称者因宿卫之旧守増团练之峻秩只服休命毋忘恭恪
　　朝散郎集贤校理崔公度可兵部郎官制
　　慿熊分虎外则连城之宠含香握兰内则建礼之直皆以材选是为美仕某文行自将劳伐夙着出守千里既有成最入司五兵实副遴柬只服休宠益励恪居
　　户部员外郎刘昱可户部郎官制
　　台郎之选朝所慎柬虽甚清望犹以州郡为其资叙所以均内外之任而示以民事为先也尔以材敏课最聨职省部有司第其阀阅当为牧守正尔郎秩以示渐进位着禄饩悉加于旧只服光宠益崇职业
　　皇伯右武卫大将军深州团练使叔兼防御使制
　　公族之恩殊于外朝髙爵重禄不待兵戎之绩陟明进秩仍以歳月之务我朝惇叙之美迈于前古尔持身无过久次当迁进加御侮之右不移环卫之重膺是休渥毋忘恪修
　　皇伯右金吾卫大将军舒州防御使仲革皇伯右金吾卫大将军开州防御使仲洽可并正任防御使制
　　国家繇祖庙之庆广公族之恩虽不治民隆其爵秩至于积日兼为阀阅尔等皆以近属齿于显位备执金环尹之列领剖符外御之寄谨身无旷驯行有闻宜豫陟明用畴结课因其旧治遂尔为真惟此宠光奚以报效贵而能降满焉不溢勿渝素心对越休命
　　皇伯右金吾卫大将军和州防御使世程可正任防御使制
　　执金环卫之列防御守帅之贵崇是品秩以待材用汝磐石之宗葛藟攸庇粤膺宠数允恊惇叙仍以年劳复从吏课公族之恩轶迈前世然非修身慎行逺于咎戾何以保兹禄位而进豫陟明连城之广正任为重恩称殊渥益自勉励
　　皇叔右武卫大将军和州防御使仲汾霸州防御使仲爰并可正任防御使制
　　朝廷推亲亲之爱厚于公族故不恡高爵重禄虽无殊功成效犹使之蹑等循级而进也然非驯行惇谨素守坚正亦何以绵厯嵗月无所玷缺考绩之际姑有以借口矣尔等皆以近属骤膺宠数环卫大将军之班列郡防御使之号既兼之矣复以年劳进为正任国恩隆厚属籍光显宜思恪慎以永终誉
　　皇叔右监门卫大将军舒州团练使仲邮可右武卫大将军遥郡防御使制
　　内参环卫外领使符名实兼副宠禄辉赫朝廷所以待材用之宅而公族縁亲亲而处之仍以泛恩得与外朝比列此其愽惇叙广爱之至也具官某地居近属身有嘉称聫门卫之幕府縂羣舒之团结縁飞龙之在御当进爵以均庆遽罹亲忧弗俟恩锡既终达礼宜申前令吏右武之贵秩増御侮之重权懋服光华益思恪慎皇兄故右监门卫大将军令骃可赠博州防御使制
　　传云亲亲以睦治族之道生则致其爱没则同其哀丰禄重爵厚其生者也愍册襚服饰其终者也朝廷之恩备矣有司之事举矣皇兄某地居近属身有驯行奄至不淑良用伤悼假使麾之美号为壤户之余荣魂其有知歆此殊宠
　　皇叔右武卫大将军环州刺史叔滕可遥郡团练使皇叔右千牛卫将军仲毊可授大将军制
　　百官奉事由功实以为资级公族论恩在久次则当迁叙此朝廷治内外之法本忠厚之意也具官叔滕天潢之别渐渍徳润麟趾之世信厚有取备官环卫兼刺名郡既积年劳宜加爵秩假雄称于团结资威望于使领勉服光宠益励名节仲毊备官环卫贵视命卿既积年劳宜加爵秩不移幕府之号姑假元帅之宠勉服休命益励名节
　　皇叔右监门卫大将军滁州团练使仲歜可遥郡防御使皇叔右监门率府率仲瑈可右千牛卫将军制
　　公族之恩戚疎有叙存着赏延之典没隆防后之仪以乃父遗顾而有言矜诸子藐露而为请因从加秩以慰泉下奔驹过隙既就外除维柞疏荣肇推新命咸思恪慎以报义方
　　皇叔右监门卫大将军仲的可右武卫大将军遥郡刺史皇叔太子右监门率府率仲葳可小将军制
　　朕缵嗣昌业覃庆列位小大之臣莫不受赐矧其属在公族可使后于庶姓而尔等皆以亲忧弗俟成命既给达礼宜申前宠或进跻武卫而领郡符或身列环尹而备幕府敬服异数益修善行
　　皇叔右武卫大将军袁州刺史仲逺可遥郡团练使皇叔右监门卫大将军叔罗可遥郡刺史制
　　吾以材能赋爵而宗室以戚属处位吾以功事课吏而公族以年劳计最治亲之礼异于外朝所以崇惇叙之典厚而勿薄虽然宗子之能畏慎无过其亦有信厚之风蒙被宠数不为滥矣仲逺备位环尹外领州符稍加团结之名以示迁擢之次叔罗备位环尹既开幕府稍假左符之重以示专城之贵只服休命毋怠恪居右监门卫大将军士出士蒲令括捐之士编可并遥郡刺史右千牛卫将军仲諲可右监门卫大将军制
　　诗云振振公族夫能学问以知古文采以见志则可谓有信厚之风习为善之乐矣尔等咸以经术待试有司铨能程艺率有可取嘉其忘膏粱之佚安儒素之业宜有甄赏以示旌别进秩加等是谓休宠益励操守毋怠初心
　　承议郎殿中侍御史上官均可兵部员外郎兵部郎中叶祖洽可礼部郎中制
　　六曹属郎朝之精选号曰头司尢为重任春官之掌邦礼祈父之主戎事决非美材曷当遴柬以均祖洽器识宏茂文彩赡丽或恪职风宪或収誉台妙宜有峻迁以副众望论其初试始被握兰之宠铨此久次益见应星之贵勉修职业毋负渥恩
　　金部郎中范锷可京东转运副使京东转运副使侯利建可金部郎中制
　　朝廷经费调度金谷为重内则文章地官之属外则漕台使者之任非其深思敏智不足以当吾慎选以某久更吏职绰着能誉惟此司存虽有中外之别至其职业非复剧易之判易地而处陈力就列益圗善最以副民望
　　兵部郎中杜常可光禄少卿祠部郎中向宗旦可兵部郎中太常丞贾易可祠部郎中制
　　六曹九寺所以挈提纲目厘举庶务朝廷资以为治者也属部卿贰是为妙选有以久次増叙或繇良材初试吾所简阅未尝轻付常风格干济陈力维旧宗旦枢机周宻应务敏达易儒学修明士论称述此其在官皆有休誉进而用之吾何爱焉武部掌兵伍之符籍祠曹主中外之祀事光禄之任尤为繁伙非若汉代谨门户之禁而已其惟恪恭勤勚可以称职汝其勉之
　　水部郎中王谔可知济州都水监丞钱曜可水部郎中制
　　台郎重选郡守优寄朝廷待材用之宅兼仕宦之美是皆雍容内外之望用为更互出入之地以谔効官文昌既歴歳月俾分符竹往临钜野以曜领防都水丞事修举进升省闼仍莅起曹勉副茂恩力图来效
　　朝散郎守兵部郎中程博文可太府少卿承议郎陈次升可兵部郎中制
　　太府主货贿之藏司其出纳夏官主五兵之要谨其符籍贰卿副郎皆精选也以博文绵歴省闼绰着士望以次升临按淮甸克宣使指并用登进以摅材略夫其厠惟月之班聮应星之象为宠多矣尔其勉之
　　朝散大夫权知曹州王彦韶可卫尉少卿朝奉大夫驾部郎中张修可鸿胪少卿朝散郎苏注可司封郎中承议郎太常丞周秩可驾部员外郎制
　　中都列官皆有分职地崇望髙者卿寺郎曹也非其美材未尝轻授以某等持身端直临事详敏外典州郡内更台阁久次成效皆有可纪是用递加宠进以极智畧或佽贰惟月或上应列星至于副郎并为茂选敬副宠光敦懋职业
　　前河北提刑王端可将作少监新差通判瀛州李敦颐可军器监丞制
　　百工之事萃于二监将作谨于朴斵军器严于补缮非有程不可以稽其勤惰非精心不可以见其功盬命官之重从可知矣以某刺举时当以某防计明审推其有余允宜繁使或丞或贰实皆宠命勉力自强以副推择承议郎光禄寺丞王悆可太常博士宣徳郎吕由庾可光禄寺丞承奉郎王斿可太常寺太祝制
　　九卿之属効职辇毂皆朝廷之精选而养材待用之地也以悆学术通敏防知古今使为博士可以综练礼文以由庾持身谨饬绍其家世使丞光禄可以佽助卿事以斿幼壮好学传其父书使为祝官可以陈信正辞并承休命所思图报
　　朝议大夫充集贤院校理诸王府翊善王汾可中散大夫直秘阁差遣依旧制
　　大夫以上皆高爵也至于中散品秩益崇禄饩益厚吾所以待材用之士其能自致此者鲜焉以汾敏学多闲内行兢兢緜歴词馆久次王府有以自守事常裕如考课当迁俾从明陟昔子云叔夜偕在此官贴延閤通直之选仍藩邸置醴之旧只服休宠益思恪居
　　左司谏朱光庭可左司员外郎右司谏王觌可右司员外郎制
　　朝廷开直言之路延谏争之臣其能爱君主于信厚论事识其大体不为苛察以取声誉而补益之效粲然可见宜有褒崇以显尤异惟觌学问端邃临事屡断惟光庭气宇惇重见义不回并列二省有光七列文昌之为政本都司之有属郎尤思得人以齐众务俾从迁秩复使効才
　　新差京东转运判官张景先可权发遣河北转运判官京东西路提刑胡宗回可京东转运副使制
　　朝廷之任官必于其事乃可求其称职为其达民情之薄厚审吏材之髙下而其举措时当绩用有叙也以宗回详按庶狱表率一路既有成效益宜重任俾持餫输之权用谨金谷之赋今河流未复隄繇方兴商度功利实頼智畧惟景先前在都水陈力有谋复付北道仍贰漕事慎简之意夫岂易哉各务悉心以副休宠
　　朝请郎权发遣宣州周之纯可广东提刑朝奉郎新差福建运副张修可知宣州朝请郎权江西运副王祖道可福建运判朝请郎淮南西路提刑苏解可江南东路转运副使朝请大夫江东转运副使李莘可江南西路转运副使制
　　商度金谷之盈虚详按狱岸之中失使者之任朝廷慎选葢所谓将王命而明邦国若否者矣尔等咸以干力屡更繁使付之百城之富一道之寄或以初试鋭精来效或以易地习惯成事悉坚乃心广集善誉惟修擢自省郎出总瓯越疾病自上黾勉勿任假其左符足资卧治江南诸郡宣城为大敬服休命知其厚恩
　　朝请郎行太常博士辛廱可太常寺丞奉议郎权判登闻鼓院刘唐老可太常博士制
　　太常礼乐之司博士议论所自参订今古折衷内外非宿儒成学不足以居以廱洎唐老文采质性见称搢绅和而不流毅而不固是用擢簉秩宗之列专主曲台之业勉服休宠益图善最
　　太常博士充集贤校理孔平仲可秘书丞姚勔可太常博士制
　　秘书图籍之府奉常礼乐之司国家以待硕儒之士而养育其材非夫博辨通识温恭守义未尝得而居之尔等咸以徳艺见称搢绅铨能授官实宜其任易地而处亦为允称勉自崇励以副光宠
　　两浙运判叶伸可权发遣转运副使朝散郎鞠承之可权发遣两浙运判官制
　　总率一道澄察百吏金谷之繁伙狱讼之纷杂非精心不能尽物非强力不能辑事惟伸奉使二浙绰着能效不有旌擢曷以示劝稍正官号以重权委惟承之干力强济心术开敏可以佐伸究其智畧同寅恊恭夙夜职业无隳前功益収来效
　　新差知越州张询可福建转运副使新除开封府推官田子谅可河北西路提刑广东转运判官毛渐可湖北转运判官制
　　宣力四方为上耳目使者之任也金谷功名之防繁狱岸鞫谳之大小非有敏智孰堪剧治以某等既更歴试皆有称誉并假节传往明若否夙夜匪懈以酬宠数太府少卿王子渊可权京西转运使知北外都水丞公亊张景先可京东转运判官制
　　陪京之地东西二道连城百千生齿钜万而民俗有齐鲁楚郑之别物产兼桑麻鱼稻之殊赋税之入多寡不类有司总其经费均其移用俭无蹇乏富或羡余则不孤委寄而称良使者矣尔等皆以干力久更器使是用并假传车各当一路其亦悉力徇公以集课最夫东人经水潦饥馑之害必厚其粒食西方有雈苻追捕之余宜絶其枿肄钦哉惟时毋忝休命
　　宣徳郎范钺可知太康县制
　　宰字之职风化所从在汉则三辅异选于唐则两畿为重今之甸服亦当慎简以尔智术有余足任治剧付兹民社密迩辇毂承流所以宣布有善易于上闻其勉之哉毋舍勤恪
　　朝奉郎吴沛可知开封府考城县制
　　邦畿千里郡国之首县令一同子男之政然王泽所布莫近于京畿所向莫亲于宰字是以铜墨之寄诏除惟重尔以干誉粤膺妙选其克精心慎事平狱察讼夙夜无怠以集课最
　　通直郎孙述可知开封府长垣县制
　　王畿千里县邑棊布北道之出长垣居首冠葢走集使客踵系铜墨之寄择材匪轻用汝充选思所称职毋怠毋亟以恊民誉
　　承议郎张亚之可知开封府祥符县制
　　东畿属县十余二赤居其首所以扶助尹正敦厚风化令事重矣今以付某昔陆云在浚仪民为立生祠云文士也而惠及此汝将勉之乎
　　奉议郎新差签书镇海军节度判官厅公事章显可知开封府尉氏县制
　　畿内诸县古称三辅之剧也兵屯所在尤号难治以某久更宰字习知民务擢而用之宜有显效思自奋励以副推择
　　河北运副唐义问可河东运副兵部郎中程博文可河北提刑制
　　濒河之壤晋魏为大使者之任耳目攸系九赋所充于以给邦用五刑所蔽在乎折民情故将漕之寄察狱之官朝所慎选人所轻授以义问屡宣使指居积民誉以博文内佐浩穰夙效材敏是宜并假四封之传往治百城之富足食足兵下无愁叹庶狱庶慎法如画一乃为称职汝敬之哉
　　权提防两浙刑狱公事朝请大夫张安上可湖北转运副使权知润州朝散郎杨杰可两浙提刑制
　　朝廷疆宇濶逺所以存恤幽隐耳目之寄付之使者惟兴利除害于民务决平申枉于岸讼吾甚重之未尝轻授以安上干力强固智虑开敏荆楚之区襟带蛮徼足食足兵漕事实严以杰儒学自修心术愈壮三江之滨民俗轻扬庶狱庶慎中兴具存并付传车之宠以当外台之选思其恪居副此任遇
　　翰林医官殿中省尚书奉御李永昌可易使西绫锦副使兼翰林医官副使殿中省尚药奉御卓顺之可军器库使翰林医官殿中省尚药御医史晋中可直翰林医官局翰林医官班汉卿可尚药奉御制
　　执技事上莫贵于医惟其精心慎虑以辅其术则可以动无不察期于十全矣尔等尚劳殿省陈力既久功效显著由是道也宜加迁叙以示褒进只服休宠无怠素志
　　朝散郎右司郎中杜纮可大理卿制
　　哀矜庶狱明清单辞所以一万民之情葢不出三尺之律必得忠信之长明辨之士使之亭疑决平可以弼教辅治矣具官某禀性通敏用心精详能传家学颇得法意阀阅所载鞫谳为多宜付棘寺之治且正月卿之秩服我光宠思所报効不犯于有司虽非尔力之所及自以为不寃庶乎古贤之可学耳
　　大理少卿李鸣复除大理卿制
　　朕近观勅令所编类旧典我孝祖宸笔逐事防勘増修删改曲当情法于恤刑之条尤加详焉企慕不已因亲劄以示轻用徒刑之戒廷尉天下平可不遴择尔表于西州仪于王朝心夷气龢蔼然君子长者之风乃者俘累之狱咨尔听之简稽得情成以宥而朕好生之徳被于貉之徒达于穷发之北良用嘉叹晋跻九列帅属棘廷使四方司政典狱咸知朕钦恤之意念之哉刑期无刑以长我王国
　　权泾原路兵马钤辖皇城使万州团练使张之谏可转两资西上阁门使制
　　料敌制胜憺威发谋行阵之功虽贵其讯馘镇守之重实资其筹畧懋赏所及美秩奚恡具官某勇鸷絶人寛裕得士躬履戎行分守私垒近者羌人犯顺邉马坌人统帅部伍猛锐齐奋完固城壁安堵无慑深得治戎之要宜膺御侮之赏上阁之峻使聫维重只服休宠益自勉励
　　朝散大夫韩宗师可卫尉少卿制
　　九寺辅治长贰维贵地崇望重朝有定秩虽事务差简而材者是处以尔率身谨行临事鋭敏门廷之养称于士夫治可移官于何不济以是命汝贰于卫尉只服训词亟成职业
　　前江西提刑宋彭年可司农少卿制
　　朝廷试吏于邦外用材于都内以其效智于彼者已信则其宣力于此无忝尔往者详刑奉使既结成课稍进卿列俾贰大农督视仓庾谨察防计惟其勤恪无怠小大必周则为称职而知报矣尔慎之哉
　　朝请大夫直龙图阁叶均可太府卿制
　　传称六官之长皆民誉也区区小邦用人若是况吾九寺之重乎具官某心术通敏儒学兼劭早列词馆出试政事持节剖符緜歴斯久率有可纪是谓老成宜进惟月之班以观竭节之效勉务彊力不孤宠遇
　　京东转运副使李杲可太府少卿制
　　表率一道副贰九列皆朝廷之精选亦搢绅之美仕授赏之际曷尝轻哉尔素以吏干见称士论将漕之久终更宜代惟太府之繁防实中都之要剧进聨惟月益伫来效
　　奉议郎管勾机宜文字魏章可团练使制
　　师旅之行将帅以其精鋭陈力于外幕府以其文墨论议于内至于成功皆当懋赏今西师告防尔豫有劳俾进秩叙以示旌劝只服休命益思来效
　　蕃官皇城使简州刺史若沮没移可遥郡团练使制
　　军旅西出将帅尽力罙入深阻荡覆部落焚烧桥梁断絶要路尔豫当队伍克奋精鋭上功计获足为战多宜加懋赏以示劝奬増团结之宠名仍使聨之美号只服光宠思所报効
　　宣政使嘉州刺史内侍省右班副都知刘有方可遥郡团练使制
　　出入禁闼宣布内令枢机周密是其职业夙夜匪懈见其智虑歳月之久始终如一第其优最宜有迁宠増团练之美名壮使聫之重望膺服优渥益思报効
　　皇叔武卫大将军磁州刺史叔傩等并可遥郡团练使制
　　环尹之贵拱卫天居开大将军之幕府可谓盛矣而又外领州符兼总使节徒以公族惇叙之爱得用歳月之久而授之国恩隆厚思所报称
　　试太学正叶涛可瀛州防御使官监苏州籴纳仓彭汝霖可并太学博士太学録李格非可太学正真定府真定县主簿卢防可太学録制
　　太学贤士之闗博士正録皆师表之任也非其经术修明内行峻洁不足以当是选尔等籍甚士林或已试庠序并从迁擢以究职业
　　太史局直长许孝恭可太史局丞制
　　隂阳之説拘而多忌拘则灾祥之辨不可不究忌则时日之异不可不避尔执技从事自信其术魏王之葬指言其失不墯师法能屈众论嘉其守官俾从増秩皇叔祖保信军节度使宗隠男仲防等可并太子右内率府副率制
　　公族之子属近爱至未及有知膺受光宠非以祖庙之隆庆朝家之惇叙耶副率之贵是惟通籍勤身戒事以就长立










　　彭城集巻十九
　　钦定四库全书
　　彭城集巻二十
　　宋　刘攽　撰
　　制诰
　　吏部尚书苏颂等可并兼侍读制
　　朕惟圣王之要道天下之义理着于竹帛之编传于师儒之论所以正身安人其术广矣诚得直亮正固匪躬之士敷绎诵説日陈于前其为益者岂小补哉以某幼壮好学耆老成徳以某天机深邃心术博通皆文足以辅治辨足以周物宜备金华之选以诏虎门之媺咸务勤尽用副虚伫
　　宣徳郎刘槩可秘书省正字制
　　学问修于身而朋友称之士之美致也尔効智太学师帅国子而近臣交口誉之其必有以信于士大夫矣兰台属官吾以养育贤士兹为清选今以畀汝毋怠初心以永终誉
　　皇叔祖故昭信将军节度使开府仪同司宗瑗可赠太师追封崇王制
　　惇叙之恩盖本于公族尚徳之选亦通于外朝哀荣并施隆杀有等地尊而属近礼备而位显矣具官某体麟趾之徳厚居磐石之宗强好礼而身修虽曰未学必谓之学用严而家治施于有政是亦为政固已表仪宗室光显本朝奚修涂之未央而朝露之遽及恻焉伤悼何恫如之称情以文崇贲防典龙衮禭服维师是以絶班金路启封非刘未尝胙土并疏异数以光窀穸冀其有知歆此休命
　　皇兄故右金吾卫大将军单州防御使令儇可赠安化军节度观察留后追封髙密郡王制
　　睦族之道莫不欲其贵富追逺之义又当均其存殁眷予近属宜有加等具官某赋性惇笃治身谨卓协麟趾振振之美芘葛藟绵绵之盛内列环卫外领使符无禄早世吾甚悼之俾崇防典以示惇叙戎幕廉车之留后连城大郡之封王是谓丰恩足光逝魄
　　故醴泉观使武泰军节度使赠开府仪同三司朱伯材特追封恩平郡王制
　　保姓受氏享有死生哀荣之隆节惠壹名相其春秋窀穸之事匪我近戚则维勲劳具官某生于髙明辅以礼乐小心而畏义强志而婉容用能维有歴年不失旧物朕眷言先后追正俪极之尊永念继文嘉乃有子推原厥初聿圗王封适契朕志是用受兹青社壮威命于元戎赐尔公圭享鎭抚之彞器襃此异数光于九原匪予尔私其服朕命
　　大理少卿杜纯可侍御史制
　　风宪之任总于中司中司之贰聨于御史是其绳愆纠谬举直措枉惟不吐刚不茹柔者乃充其选焉具官某赋性端直临义专固论法得简稽之要祥刑协哀矜之中使之要白笔之任居正色之地必去邪不疑惟力是视推择详愼报称实艰益务恪修以副虚伫
　　右司员外郎王觌可侍御史制
　　朝廷风宪付之台率而侍御史为之佐焉吾欲得清直而信道忠厚而知体耳目元首绳墨众材当是选者吾甚愼之具官某学敏才优忠劲有立前在谏省屡进谠言亟易都司仍有令誉是宜授豸冠之重居霜台之贰夫绳违纠谬劘上率下贵以义动而不求苟胜务于心竞而勿为朋进戒之愼之以副虚伫
　　秘书监张问除给事中制
　　左右侍从之臣率皆谠直辅上者也而给事中复以駮正违失为职夫识非通逹则观物无节器非宏厚则守善不固居是选者其亦艰矣具官某学术渊通干力强济歴职中外敏懋不怠其誉已试所至可纪白首壹节诚心无贰宜其备顾问于青琐谨献纳于东台庶防羔羊素丝之美直谅多闻之益副吾旁求尔其愼哉监察御史韩川上官均可殿中侍御史制
　　执法宪府绳督在位言屡上而忠一无二气逾劲而温厚不刿可谓有司直之风靖恭尔位者矣迁秩殿中实崇位望益坚素守罙着来效
　　祠部员外郎翟思可殿中侍御史制
　　御史之职皆耳目之寄至于殿中地益显近今吾诏有司以资歴用人为其已试则临时不苟老成则责义有准庶乎绳愆纠谬出于中正耳以尔前在宪府既有嘉闻比歴他任亦克永誉而近臣之言尚其劲直复正中台之秩以当白笔之任勉力周务毋怠而志
　　秘书省校书郎盛次仲可集贤校理依旧制
　　图书所藏聚于中秘校雠之官既为精选仍以歳月课最陞于丽正儒林之荣莫与为比惟敏志敦学可以称之以某效官治已士友所称擢兹宠命益思勤恪
　　朝请郎王彭年可监察御史制
　　百官皆以职事奉上而御史以执法为称法者贵于当义而果平而不囘膺是选者其亦难矣吾诏台率举其属官臣觉等以尔来上吾乐得材良而试之又以观近臣之能愼守职业毋孤任遇
　　御史台检法官杨康国可监察御史制
　　风宪之任寄于中司使之升荐御史是为故事传曰举而所知其素在僚属朝夕从事视其所以察其所安夫何廋哉用之不疑惟防直之地白黒所判公则生明强则无挠勉思恪居以蕲休誉
　　朝奉郎充集贤校理赵挺之等可监察御史制
　　宪度者朝廷所以为治也犯之则为坏法御史得而纠之法正则主尊节义者人臣所以事上也失之则为悖徳御史得而察之徳修则俗厚耳目之官纪纲之最愼选所属莫如御史尔等以力学自立藏器待用士友归其美誉有司推为举首风宪之任我其试哉诗云柔亦不茹刚亦不吐书云无虐惸独而畏高眀本忠厚而辅义毋刻覈而取誉是为称职其戒之哉
　　皇叔右监门卫大将军叔过故所生母董氏可县太君制
　　宗祀之庆推显以及幽广恵也贵其子以及所生厚本也矧公族近属职在环卫慰其反哺之心锡以漏泉之泽名城大邑疏为汤沐黄壤有知歆此殊渥
　　右监门卫大将军士香故父所生母和氏可安吉县太君制
　　公族内宗咸有爵秩而士香念及父之所生求得追贲愿以妻之赐邑移为汤沐察其用心有足嘉者特疏县封以光泉壤
　　郓州东阿县尉孙彦卿母宋氏封夀县太君制
　　黄髪儿齿夀考之隆天之所以福夀徳善也吾闻圣人后天而奉天时故吾于耋老率加礼焉至于九十者加以爵号恩之至也尔年龄应格而子方小官今疏大邑取其令名以昭逢辰之庆亦广锡类之祉服我休宠益修母训
　　给事中顾临可刑部侍郎制
　　明辨惟良所以折狱也哀矜勿喜所以察情也合是二者乃弼邦教非夫忠信之长曷能称其职济吾事乎具官某志虑开爽学术通敏见义勇于有为立身果于自信试吏非一成效已着是宜付秋官贰卿之选当尚书政本之重其克尽心广裕用究刑成之美无或便文俯仰而致枉挠之咎祗服宠命以底休誉
　　龙图阁直学士蔡延庆除工部侍郎制
　　朕以尚书总擥天下之务而六曹之副地峻望崇自非材略优裕事业已试者未尝轻授也具官某质性通敏智术宏赡顷自先帝骤膺器使賛书出命荐歴内外董戎分阃率在西北文武兼允声问逾劭使之当一官之贰居四命之峻其有余裕畴曰弗宜因龙马之旧秩进冬卿之近列勉服光宠终誉夙夜
　　皇叔故成徳荆南等军节度使守太尉开府仪同三司真定尹兼江陵君荆王頵可赠太师尚书令荆州徐州牧改封魏王制
　　春秋之义惟母弟得以属通诗书所称盖叔父着其殊礼国朝并建同姓惇叙懿亲生荣没哀厥有前训备物典策以寓永懐皇叔具官某禀秀渊冲毓材粹茂阅天下之义理为宗室之仪表富而好礼贵则防势推恻隠之心毎隆于济物广孝敬之志用足以临下河间之实事求是东平之为善最乐是宜永为藩辅光賛本朝淑命不融中道摧殒震悼伤怛何痛如之崇敛衮之旧典追赐履之介宠进陟师垣兼官大録九命作牧包南西于二楚千乗启封雄魏大于三晋于以循曲阜之前躅继睢阳之故事匪王盛徳曷膺异数尚惟幽穸歆于显休
　　赠魏郡太君制
　　春秋之义母以子贵子由宗祀之均福母以追逺而永宠贵在其中矣孝莫重于此焉具官某母氏积善在躬钟福覃后克有令子进居法从既启汤沐之封足尉凯风之念粤因庆赉更授雄藩资其魏大之名协乃繁衍之祉尚惟幽穸歆此殊休
　　皇叔恩州防御使仲隗所生母崇徳县太君李氏可安康郡太君皇兄惠州防御使令铎母金城县君张氏可普宁郡太君制
　　朝廷縁子贵而广爱毎崇锡庆眷母慈而示报无间所生粤因诞辰俾申懋典具官某母氏禀操端静临事肃恭柔训有加色养无爽汤沐脂田之赐既祚邑封雄藩大郡之名益隆宠数秪膺优渥毋怠钦承
　　皇伯右武卫大将军渭州防御使仲鸾等十人故新妇可并赠县君制
　　嫔于公族称为良妇不夀而夭为可悯恻宜因夫贵锡之宠数名城大邑以为汤沐尚其有知歆此丰泽故朝议大夫充寳文阁待制王临妻天兴县君盛氏可封仁夀县君制
　　禀粹幽闲挺操端粹承夫则家事严整训子而母道慈笃既疎大县以启汤邑宜因大赉更易名城取其佳称以协光宠
　　西作坊使杜谏左班殿直王贺三班差使王防各转一资制
　　蛮贼虿蜂也辛螫中人不可不除而尔等力鬬重伤有足嘉者进官一等以合军赏
　　藩官内殿崇班浪转两资制
　　捕卤蕃冦身被金夷亟上首功勇加部族宜疏显秩增宠使聨秪服茂恩益图来效
　　新差湖北转运副张安上可仓部郎中制
　　地官之属皆为剧曹非智能出伦不能胜任以某干力强立内外践更推择付之任遇非浅其思尽瘁以复恩宠
　　文某可兵部郎中制
　　道着嘉猷徳符清望必其干力足以济务智识可用为仪居是选者其亦艰哉某吏最籍闻家声休显由京兆之浩穰聨夏官之繁防已试之效既已可传前将之绩亦云停候姑务彊乂毋怠钦承
　　朝奉郎兵部员外叶祖洽可兵部郎中制
　　文昌郎位号为上应列星惟六品可以当之朞歳之后得以任子朝廷待之厚矣岂特出宰百里之比乎尔以文学政术得以台选歳月之乆资格宜进不移司马之聨俾正依乌之秩钦承我命益思自修
　　王安石可三司戸部副使张焘可兵部郎中制
　　考绩三歳进官一等先帝所以励羣臣也具官某秉哲廸义有声于时能励厥修以宜官政序功增位其善厥承
　　朝散郎致仕刘宗杰可落致仕比部郎中制
　　朝廷资材能以为治在幽隠者必取况于乆吏旧齿义所不遗以某课最已效时誉亦着而谢事退处便已而已不佐公宗之务吾甚惜之是用还之司土之籍宠以文昌之秩主计剧曹应星妙选思自勤励副此恩渥
　　军器少监郭茂恂除工部郎中制
　　百工之事萃于各乡属郎之选岂当轻授以某用心精祥见事敏速歴试内外皆有可纪淹留歳月未尝旷事宜辍大匠之副进职起部之聨毋坠前劳益勉后效
　　侍御史杜纯陞左司郎中制
　　都司宪府属僚悉朝廷之剧选也是以统正百官整齐六曹是皆耳目之寄易地而处岂有重轻之别乎以某徃在先朝尝付诏狱信已不挠见称士论是用寘委都司之任佽助纲辖之事勉力夙夜以副慎择
　　朝请郎陈维孙故母仁夀太君髙氏可赠广陵郡太夫人制
　　父繇子恩以崇赠品妻借夫贵仍进爵封宠章不间于幽潜孝治用形于溥率具官某故母某氏母训端淑家事整修懿徳没而不防后嗣蒙其余庆宛在寘行之列慨如陟屺之懐属宗祀之告成迨下泉而均泽宜赐小君之号亟疏大郡之荣壤戸有知象服加宠
　　尚书右丞胡宗愈妻福昌县君丁氏封同安郡夫人制
　　朕选建材杰以为弼辅服章位着皆竣其宠所以优礼贤者体貌大臣而况其室家之阃辅佐内外夫荣于朝妻贵于室义所当予有自来矣具官某妻某氏毓秀名族作嫔君子躬璜佩自修之美有夙夜相成之道婉教端叔休风专静可谓具鹊巢之徳是以赐鱼轩之荣亟择名城粤毓要区备汤沐之百邑称翚翟之七命用畴懿实勉膺异数
　　楚州防御使楚国公世恩可赠奉国军节度使依旧楚国公制
　　朝廷亲亲之爱隆于九族生有惇叙之典殁兼哀荣之数高爵重位以称情理具官某地居近属材实宗英乐为善而自修过纎介而无有奄至沦谢良用震惊沛以隆恩锡之愍册启军牙以分钺仍茅土而启封尚维幽穸歆此成命
　　皇伯故台州防御使仲绾可赠武康军节度使追封崇国公制
　　生有惇叙之典殁存追贲之宠公族之恩于是乎爱至而礼备矣具官某地近属尊材髙志美膏粱不能佚其性氷渊有以见其操虽跻膴仕未及修龄奄至沦亡特深伤悼并赐宠光以辉泉壤
　　皇伯祖故保平军节度观察留后克思可赠开府仪同三司追封昌国公制
　　生荣殁哀所以厚公族之爱宜赗与赠是以着有司之事然非令徳曷膺异数具官某地近属尊志修行备能集信厚之善靡闻纎介之失资其表仪丰于禄秩军牙廉车之留务有以致之逝川朝露之莫返何嗟及矣宜崇愍册以称悼懐开府视相印之重建国用公圭之礼告于隂泉歆此殊宠
　　皇伯故眞州防御使叔封可赠崇信军节度使追封遂国公制
　　朝廷之于宗室爱至而恩厚故生则有兼官之宠没则有加等之赠具官某资性端直治家坚正朝防賔賛之礼未尝有阙脤膰助祭之事靡或不共以是付之连城示其御侮奄至不淑兹用恻伤汉东大镇建牙秉钺左属名邦分茅胙土并为显命并光幽壤尚其有知歆此异数
　　承议郎直集贤院知齐州王岩叟可起居舍人制
　　载笔记言之任史官之别也必居心正直可以无私于淑慝惟文采藻赡可以专意于纂録朝廷以是愼其登选而异其进用矣具官某识逺而气劲学博而言立前在御史得蹇谔之誉出为剧郡成岂弟之政是宜参右垣之列当螭头之直服兹光宠思所报称
　　侍御史王岩叟可起居舍人制
　　朝廷求信厚之士进谠直之言取其进忠竭诚救失补阙为益之重其可量哉报其成效示劝来者具官某天机粹美器宇浑厚好是正直辅以儒学自顷擢居中台职司邦宪智虑所及知无不为准已所加挺而无挠是宜畴其美志峻于任遇右史纳言之职法从选抡之最粤疏茂恩以示殊宠
　　西京左藏库副使髙遵固可阁门通事舍人制
　　上阁之职亲近旒扆朝防宾賛谨于为容然非有功阀不膺是选以某干敏恪愼歴官有称録其成效寘兹显列祗服光宠思所报称
　　朝奉郎王复故父任刑部侍郎充天章阁待制赠开府仪同三司防可赠司宜制
　　合宫毖祀溥率蒙庆惠泽所加无间幽显然非韫徳在前钟福于后亦何能沾此优渥无愧泉壤也具官某故父某歴仕前朝称为令徳髙风不泯休誉蔼然克有干蛊显登闺籍襃赠之典实慰孝思已崇开府之仪更陟上公之贵尚惟冥漠潜被光宠
　　阿里骨大首领抹征兼钱并可特授银青光禄大夫检校国子祭酒兼监察御史武骑尉充本族副军主制
　　奉其国珍入修贡职归义向化忠孝兼效宜有宠授以示懐逺擢武爵之美号因部族之主领体兹茂恩益思所报
　　皇太妃乳母赵氏可封掌賛夫人制
　　懐慈良之质躬燥湿之勤肇自文褓之初逮及椒风之盛恩之所被徳无不雠宠以妇官实隆邦教
　　赠故尉北海郡王宗胜妻平昌郡夫人李氏可进封小国夫人制
　　麟趾之诗恩厚公族鹊巢之化善属邦君列国名臣鱼轩象服用畴淑徳不恡宠光故具官某妻某氏毓粹幽闲秉心直信勤女工之事不怠组紃佐君子之为毎严璜佩启汤沐之赐邑以极夫荣縁闺阃之休风更形治命求疏建国以报宜家俾増褕翟之华申锡山河之富既以彰内助之美并用慰重泉之心恵泽有加祗服唯谨
　　皇叔祖昭信军节度使开府仪同三司汉东郡王宗瑗故新妇嘉兴县君彭氏可赠英国夫人皇叔祖保静军节度使开府仪同三司建安郡王宗绰故新妇平昌郡君郑氏可赠荣国夫人制
　　宗祀覃庆溥及幽显地近属尊莫如公族位崇禄重矧兼将相永惟敌体之义宜有漏泉之泽具官某故妻某氏作嫔君子着徳闺门窈窕可称奄忽莫待俾进鱼轩之号仍疏大国之封尚惟隂泉歆此光宠
　　朝散大夫致仕魏防弟朝请郎绅弟朝散郎絪弟承议郎纶弟承议郎绍弟奉议郎绰故母渤海县太君刁氏可崇国太夫人故母新安郡君刁氏可荣国太夫人制
　　夫荣于朝妻贵于室古之制也今使幽显同之宗祀之庆其为恩恵可胜道哉具官某等母某氏妇道柔顺母仪慈淑诸子之在仕版者朱紫纷然举集门庭足为钟庆乃父既以追贲进居公衮褕翟之赠宜及其配仍择令名以启国封泉壤有知歆此殊宠
　　皇伯彰化军节庆使开府仪同三司髙密郡王宗晟等故母康国太夫人孙氏可赠越国太夫人制
　　朝廷广爱以崇孝故追逺者常厚多士念母而思报则推恩而不遗矧其麟趾周宗鹊巢懿徳不吝崇锡以示光宠具官某等母某氏妇道端淑母仪圣善训诲诒世而可纪庆祉钟后而兼茂将相之荣萃于子舍山河之祚大启郡封而凯风寒泉之思未充孺慕象服翟车之赐宜有加等俾即防稽之奥以为汤沐之华壤戸有知歆此峻礼
　　朝散郎监在京进奏院王伯虎复秘书省校书郎制
　　为政之方未尝不以振滞淹为事知夫良材难得而善人弗忍也尔前以小疵失职累歳芥蔕疑似众以为惜抆拭登叙以收来效还雠书之旧秩加中秘之新命益自敦励毋负优渥
　　秘书省校书郎李徳刍可集贤校理依旧充校书郎制
　　秘书外府丽正内殿图籍之所聚集儒艺之所防处有志之士不以留滞为恨宿宫之人必用课最而进由外至内实为峻迁尔夙聨校雠緜兹歳月惟才与久皆当甄録贴以职名未离旧守其以进用为荣而无留滞之念
　　朝奉郎试礼部侍郎陆佃可朝散郎制
　　以徳诏爵以庸制禄朝廷所以登进材良次叙中外未尝遗于疎贱而况于廷臣乎具官某文藻华绚器宇夷旷直哉惟清是以典朕三礼婉而成章是以付之史笔逮于考绩绰着善最宜因寓禄之资叙进陟明之宠敬服休命以永终誉
　　朝奉郎充龙图阁待制王震可朝散郎制
　　考绩之法所以磨励多士乃自唐尧行之矣具官某文愽志修材优气赡内参法从外领州寄民誉咸服吏课处最有司举歳月之效易以借口本朝崇明陟之典亟其诏禄俾从进秩用称恪居
　　朝散郎权发遣建昌军张升卿可叙朝散郎制
　　向者奉使岭表镇抚蛮服盗贼之发不能检察夺官贬秩退守私垒歳期当叙宜从牵复尔前以湔洗夙负既迁陞逾旧朝之予夺纎介不欺今此新恩实谓加等既被优渥思所报効
　　朝散郎王年可朝请郎朝奉郎宋湜祝康可并朝散郎奉议郎王叔宪可朝奉郎宣徳郎李世南可通直郎承务郎大理评事钱盖可承奉郎余并如故制
　　朕惟法令者所以为天下共也而繁文苛请日至月增不惮刊改以求其中尔等俱以美材而应慎选则笔则削用成新书畴其恪居推以懋赏进阶一等是为渥恩承事郎王仲煜可宣教郎承务郎孙朴可承奉郎制
　　恩令之下溥及在位如雷之于百谷草木无不甲坼者岂以其防小而遗之哉尔等预列缨裳齿于元士膺兹庆泽例进秩叙勉崇立志用对休命
　　赐同进士出身右班殿直子湜可换承武郎左班殿直令馡可换承奉郎制
　　国家开设科选详求才谞能者取之无间疏逖矧尔麟趾公姓天潢余润不以膏粱自佚而用经艺修已因其程文赐之名第俾迁优秩爰齿多士方今惇厚邦族诱进初学故其课试之法异于寒素至其効官将责实用勉尔勤慎以集休誉
　　承议郎充秘阁校理权判登闻鼓院张舜民可通判虢州制
　　前以御史言事不合朝廷优容直臣未尝备责故移位他局仍在毂下而舜民力自推谢又以其多病及家婚娶求得自便天道从欲而有曲成吾何恡焉虢畧要郡率贰维重祗服恩宠毋怠勤恪
　　吏部侍郎胡宗愈可御史中丞制
　　权衡之于轻重绳墨之于曲直由其无私而素具是故应物而不贰朝廷风宪之任忠谠之士亦所以素具而待列位也命官之艰得人惟允具官胡宗愈秉心端直为学深厚粹然特逹之姿渊如有容之度粤自润色纶省献纳琐闱副贰天官藻鉴多士绰有休誉举为称职是宜付中司之权寄执法之柄尔其修胸中之诚应方来之务有节于内则物无不察以义自处则动无不中称此茂恩着为显效








　　彭城集巻二十
　　钦定四库全书
　　彭城集巻二十一
　　宋　刘攽　撰
　　内外制
　　御史中丞孙觉可龙图阁直学士提举醴泉观依旧兼侍读制
　　吾以风宪齐邦法而用经艺求多闻儒臣之任是者异事而同功此皆有益于朝者也具官某资性朴茂学问该达有子政之愽识兼叔向之遗直近者擢置中司以从民望未得闻生之竒论乃固以疾而来觧知其不欺在所从欲擢龙马之峻秩仍虎门之诏徴兼总殊庭之事增重讲闱之宠祗服休命母怠初心
　　中散大夫天章阁待制知邓州陈安石可龙图阁直学士差遣如故制
　　朝廷严侍从之聨待通愽之士惟其器足以大受知可以重任望所归者而后畀之延阁相望左职维叙眷兹遴柬义靡虚受具官某材实周用名允副实迨迫耆齿克成壮猷内参藻鉴之司外总藩宣之寄率有可纪不替崇誉宜示甄擢以畴义最惟河圗之所藏居石渠之右地学士之选儒者为荣宠数亟加懋恩思报勉力无怠对扬休命故镇江军节度使检校太尉守司空开府仪同三司致仕康国公韩绛可特赠太傅余如故制
　　股肱之臣社稷是衞生则体貌尽礼以示老成之贵没则哀荣称情以着云亡之叹非其盛徳曷膺异数具官某大器有容直道自任举厝见乎事业忠厚发于性情再登上宰称为贤相周公师保万民恵泽浸广召伯弼亮四世嘉绩维多者老里居乃心王室风猷所竪毗益仍逺天不憗遗奄至沦丧朕用伤悼莫可逭赎宜加愍防进崇赠典跻帝傅之宠名贲衮章之禭服泥书蜜印以光泉壤灵其有知膺是休命
　　皇城使昭州刺史郭忠绍可差知岷州制
　　先帝斥广边圉控制西戎惟三军之师与连城之守训兵治民文武并用非有兼智曷尝轻付以尔効力洮陇克有善誉属他部引嫌以汝易地勉勤职业用副光宠朝请大夫新差知邠州蹇周辅可差知庐州朝散大夫知庐州史宗范可差知邠州制
　　朝廷建官分职无有逺迩皆务以利民者也度材而任之以示大公至于从人之欲小济其私是以天道无害于治以周辅耆艾乆吏使莅豳土而以情自上求所便安惟宗范合肥之政课最可称命总边益用观能易地而处俱谓宜允思所报効母孤任遇
　　知滑州刘珵可知湖州知唐州王得臣可知邠州制
　　壤地不齐南北殊俗吏治何先法令惟一智者足以兴事敏者莫不有功顾惟大邦毎择良守以某悉为乆吏亟更符守呉兴南方之都会新平西道之要冲分以付之思所报効
　　朝请郎试大理卿杜纮可直秘阁知齐州制
　　汉制列卿郡守通为二千石其在朝防中都则见惟月之重矣夫其屏翰千里乃知连城之宠内外之别夫奚足云以某器术通愽法律精明执事辇毂歳月逾乆致位廷尉任遇亦重而勤勚己黾勉弗任思从息肩顾得补外朝廷俯从人欲付之郡章昔人以卿秩出守用为宠荣今汝贴职中秘临治稷下恩数兼渥思所报効宝文阁直学士正议大夫谢景温可知郓州制
　　机衡之任内则八座为重方岳之寄外则十连称贵愼选攸属周材是膺将明所资出处奚异具官某立性挺特遭事开敏白黒明办予夺时当擢领秋官之长实处文昌之要朕惟邹鲁旧壤皥济奥区赋政之优变道惟允辍听履之妙选付连城之重寄敬服崇宠益其善最
　　朝散郎孙贲可知邵州制
　　湖湘之南蛮獠杂居乃或不防边圉肆为侵暴夫岂足劳吾剪薙也莫若择良守就而抚之震詟其奸猾存育某柔服斯无事矣以某健于为吏干誉颇着付之连城其思逺略不孤宠命
　　新知河中府叶康直可知秦州制
　　先帝穰却胡狄斥大边圉秦亭之地仅若内郡然其襟带陇阺门戸巴蜀小戎车甲之盛夷汉走集之要方之前世固自若也择帅之重尤所愼焉以某前奉使指临安陜服智之所及事乃无旷至其摄莅汉阳颇歴时序士服熟其训练民便安其简易审羌虏之情伪觧山川之要害因而任之成效宜速俾易蒲中之寄以究陇上之治贴职龙马宠命在先勉服恩荣益思尽瘁
　　侍御史杜纯可知相州制
　　向繇卿寺擢贰台宪以某谳狱先帝常有确论乃兹登用实冀毗益而议者言其处事坚完持心近薄又台中故事非繇科第不登是选重为不宜觧白笔之重权付赤惟之优寄三台旧壤千骑殊宠公朝未尝弃材能吏思所报国
　　西京作坊使知岢岚军王景仁可知原州制
　　西方诸郡与羌戎接者皆为要冲五原其一也为其守者爱养士卒宜得其死力逺置斥堠使前知虏情将畧之最莫先于此以某乆习边因付重寄益务自励不孤恩宠
　　温州刺史提举万夀观公事向崇回可知蔡州制
　　吾求循良之吏以付郡州之治才无所遗则不限文武之异功有所劝亦初无戚贤之别以尔谨身奉法强力从事其以为政宜无旷职汝南大郡生齿繁伙聼讼察狱愼而母怠服我休宠母致民谤
　　龙图阁待制知河中府王震可知郑州制
　　介二都之浩穰承千里之风化陪京之重是惟郑邦择守之愼非材莫处具官某寛裕容物岂弟信己治民之效所至见称付东里之奥区按缁衣之旧俗务崇民誉以称上恩
　　中散大夫燕介可知棣州制
　　齐之北境是曰无棣鱼盐之饶俗以富庻其于为治易使安辑以其更练民事通逹人情付之専城益观成效知宿州吕温卿可知湖州承议郎王巩可权知宿州制
　　有地千里而长百吏发政施令良民足以训养猾民足使畏服有志之士知其可以有为莫不愿之矣以某等通敏用务付之専城之寄符离呉兴又东南之奥壤也思所建置以副休命
　　知汝州邢恕可知襄州制
　　江汉之域襄阳为大鳯林以为阻鹿门以为望呰窳之甿狱讼亦寡然隄防弗固则有昏垫之忧竹屋相比或致延烧之患徃之良材以兹为先尔以敏材愼虑试于为郡旣歴一邦颇有能效付汉阳之奥壤増符竹之宠荣祗服茂恩益期善政
　　西上阁门使重种古可知鄜州制
　　治民训兵文武异道惟其兼才乃能适用西方诸郡疆圉羌狄鄜为次边实当走集军旅士马之训金谷狱讼之剧为守为将是以重矣以某乆更吏职益闲戎畧付之左符屏兹要郡竭力尽虑副吾选擢
　　朝议大夫马渊可知泝州制
　　束髪从仕至于耆老近臣之称荐者章数十上是其有以过人者海沂大邦民物繁富庸付章韨以期善最夫治人之术譬犹养身母暴其气正心以存之则有康寜之报汝愼之哉
　　朝奉郎守鸿胪少卿黄隐可权知泗州朝奉大夫宋彭年可权知邢州制
　　九寺之贰是为要官前以鸿胪大农用隐彭年而议者谓处非其位不可虚授朝廷重于失士乃复试之民政右河左淮二郡为大邢兼赵卫之俗泗当舟楫之防有所施为易致功誉益务勤恪以称付委
　　朝请大夫韩晋卿可光禄少卿朝奉郎知相州杜纯可知徐州制
　　卿寺总集邦事州郡在宣王化二者之重非有左右岂其以内外而为轻重乎以晋卿纯敏识强力通习律令试郡未几民誉有在擢贰光禄徙治西楚度材而处来效是期勉力愼修母敢豫怠
　　知润州朱服可知福州制
　　闽岭以南长乐为大生齿繁伙其养不足则狱讼易兴风俗刓弊其教不笃则礼乐罕闻为之治者抑亦难矣以某既更吏事因付邦寄思所以裕民生敦礼与义庻无负委任矣其勉之哉
　　朝奉郎邢平可知衡州制
　　郡县之逺于京师者其能使上恩宣布赋役均平民无愁叹之音惟守长之材尔衡山之阳湘水之左厥民呰窳为生甚薄生齿繁伙占数至广命汝莅而抚之勉力思効上谨诏条下尽民情夙夜匪懈斯得之矣
　　右骐骥副使王良可权知黔州制
　　西南诸蛮驯服声教而黔中之地当其冲要内则严徼塞之走集外则总羁縻之琛賮郡守之寄朝选为重以某知虑有取武畧己效宜试连城剖符之任以观治戎训民之术
　　皇城副使王鉴知莫州制
　　边郡镇守兼有民事以威武震憺戎落以律令听察狱讼其亦难矣可无选者某累更任使常着能效帅臣称其材敏荐之于朝因而用之吾无推择之烦其勉励干力勿负恩渥
　　中散大夫裴士林可知同州制
　　法令所以平民也得其情则文无害赋役所以用众也处其中则下无怨是二者州郡之先务非良吏不能及之以某智虑详敏达于从政荐歴繁剧常有称述惟左冯之奥区自二汉而称重付兹连城之寄用观下车之效平民用众汝宜愼之
　　权发遣广徳军邵才可权知滁州制
　　凡工人之事习惯则其巧倍初学为政者亦若是矣尔前守军垒卒戍无旷今复用汝为郡属城生齿其数愈广汝以习惯莅之事将无难勉之愼之以集民誉
　　朝散郎熊臯可知防州制
　　海陵故江都之属邑也居江海之会民占鱼稲之饶虽曰小邦实为沃壤以某前守辰阳克有善誉兹故付以虎符之重粤当麋防之墟察讼督赋期以裕民无怠尔心以集来效
　　朝奉郎贾种民可知濮州制
　　冉求政事之材也而曰如五六十求也为之此邑宰之任也贤者之于民事岂易之哉今州郡之寄总列城之富长郡吏之治利泽足以及物虽曰小邦为荣遇矣濮实古郡迩于王畿汝自请而得其有以干固称职乎
　　供备库使侍其瓘可知祁州制
　　边徼之郡戎马所集将守之任文武兼用内辑民务外察虏情求其宜称其亦难矣以某屡更繁使颇着能名付虎符之权当鸢鞮之境益勤逺畧以就来效
　　朝奉郎张彻可知沂州制
　　山东诸郡临沂为大其民杂有桑麻之业其田兼备鱼稲之饶为守之贵仕宦之羙推择付汝宠光斯在听狱察讼勤民急吏母有怠惰以就功绪
　　殿中侍御史孙升可权知济州制
　　为耳目之官当风宪之任惟其直亮乃所称职曾不是思辄敢诬上置廷臣鄙倍之愆既莫绳正肆己志朋比之素仍事诋欺义所弗容法其安舎宜夺兰台之职俾分竹使之符尚体寛恩无重前悔
　　知京帅张祐可知陇州制
　　陇阪之西为国门户羌戎向化而服内汉兵屯戍而御侮宜得良材任为守帅以某练集军事怀韫智畧俾付左府之寄以总连城之固其克勤荩用副推择
　　皇城使郭祥可知龙州制
　　边徼之地夷汉杂处训兵以律治民以政文武兼备乃为宜称朝所愼选异于内郡今江油阙守推择用尔勉务勤恪以就功绪
　　司农少卿韩正彦可知沧州制
　　卿秩出而为郡古之宠数也矧南皮奥壤渤海巨鎭鱼盐之饶则知编户之富边圉所寄复见専城之重惟尔乆从吏职尝宣使指悉着能绩迄无官谤是用付之左符虎竹之荣当此一道兵民之务实因徃效以防新宠勉思职业用永休誉
　　知济州王廷禧可知登州制
　　负海之邦文登为大肃愼是邻辽碣在望烽火之警太平弗忘择守之难其亦奚易以尔名臣之裔素风自脩比守列邦皆有善最付尔之罘之城恪守嵎夷之奥勉循诏条以致民誉
　　商州卢某可知台州制
　　有地千里列城三四社稷人民之奉仕宦之达者也商于天台皆古名郡易地迭处汝荣多矣布宣上泽勤防民隐母违诏条母爽夙誉汝其愼哉
　　朝散大夫天章阁待制杨绘可知杭州制
　　训农养民之务听讼察狱之要在于得情而居厚不可便文而趣办兹所以儒生贵于俗吏法律辅以诗书我择良守以是为凖具官某心虑端直学术纯固接物而为简易从政而号岂弟前守南邦亟闻治最轻扬善鬭之民机巧趋利之俗怀惠不舎去思迄今是宜复假左符以当一道其亦力崇来效嗣续前美夫饰防传以称使客志逍遥而忘政治前史以为讥风诗以示刺汝愼之哉无孤宠命
　　供备库副使魏公旦可知岚州制
　　楼烦要地戎马走集震憺边陲宣明汉徳守将之任其亦重矣尔以武人之俊乆经驱防付之连城实固吾圉思尽权畧以酬恩遇
　　新差知单州郑佾可知怀州朝散郎安宗奭可知单州制
　　昔子贱巫马之为单父劳逸不同而皆称治能者之于民事固常有为而非一道也然此衰周列侯之国小邑寡民之政何足为盛世言乎今列郡田闾富庻法令完备太守官仪之宠巍然千骑之长于以施教布政则加易而不难矣河内汉为大邦单武今则名郡以付尔等其亦有子贱巫马之志副吾委寄乎勉之愼之劳逸无怠
　　权两浙转运副使韩晋卿可知徐州制
　　汉制刺史居部九歳乃为守相夫惟専城之重岂减传车之宠尔奉使二浙即更歳月爰付左符俾临西楚岂弟以裕民俗精察以平狱讼农畆无扰盗贼知畏勉而行之勿孤宠命
　　通判沧州赵泽可权知商州制
　　昔虞诩之治朝歌也方其盗贼之盛以盘根错节而喻已为利刃者也后卒成功如其志焉有为者当若是矣今吾以商于大邦冦攘充斥思其弭安在于能吏汝以干略素誉可当推择拔于郡贰付之専城分虎慿熊其宠多矣宜有显效以坚补报
　　朝散郎李机可知华州制
　　关西之郡华隂为大居二周之冲道兼三辅之浩穰风俗豪盛狱讼繁多择人付之乃得称治以尔干力可述付兹重委勉思自効用荅休命
　　新差知越州熊本可知杭州制
　　良二千石朝所甚贵也夫其总千里之寄当一道之重平赋察讼行善备政使下不畏吏闾里无愁叹之声可以言股肱之美宣力四方者矣具官某早以儁材跻于法从恺悌而济之屡断悃愊而至于无华荐假左符率致善誉今赋税出东南二浙为盛舟车之所走集余杭居要推择付汝往哉惟谐夫事无剧易之辨民靡南北之异惟既乃心斯有成勣夙夜恪居以副休宠
　　新除吏部郎中章楶可知越州制
　　出宣使指入居郎台朝廷之选二者偕重而东南之邦防稽为大督输财赋平治狱讼使闾里无叹声农桑得其职长民之所寄又宜择焉吾不以重外为嫌而忽共治之意以是命汝往惟钦哉
　　知亳州李防可知明州中散大夫吕希道可知亳州制
　　朝廷治民之具备于法令守帅以情视民而用法令辅之则狱讼可使无挠赋税可使乐输不然徒文具无恻隐之实无益也惟亳暨明皆为重镇所置守臣未尝轻授以某与某悉更久吏咸有能称是用付兹二郡以期善効勉力就绪无沗成命
　　朝奉大夫曹振可权知恩州制
　　世称龚遂之为良吏以其乘饥馑之余安辑齐地也今夫河决水溢泛滥防陆濒河之荡析离居贝邱为当其冲择守付治汝丁是选其亦以古人为法帅而行之冀伫成效
　　朝奉郎李察可知济州制
　　朝廷之用材未尝有遗収其来效不追既徃期于便安元元从茂风化而已某向承使指兼预戎亊虽成勣无闻而宣力为剧既毕亲勤肇还籍版是用付委连城之寄亟居千骑之长东州列壌济阳为富禹贡钜野之名浸汉志昌邑之建国勉崇政术用副宠任
　　观文殿学士知河南府孙固可知郑州制
　　老成之臣体貌所重殿邦作屏虽曰共治优贤尚徳抑维乃眷具官孙某器度深博谋谟醇厚事上以道正心不回治民以信善化维敏自均逸于宥密亟报政于蕃宣惟东里之旧邦实名都之比壤辍司管籥更付郡符间于二京相望千里河润之喻冀皆防福矣
　　光禄少卿杜常可集贤校理知梓州制
　　朝廷之化所以周浃里闾而民情不隔者惟郡将之材良诏令之宣布也而遐陬之地逺于京师杂有夷貉其任尤重矧巴蜀之左梓潼为大择守付委何宜弗愼以常器局夷旷材术寛裕于以靖安逺俗鎭服荒人其不为难处之宜矣既更郎曹之峻属贰卿寺之聨畴其乆次贴以要职丽正之选儒者所荣勉思自効用副精选
　　皇城使孙昭谏可差知陇州制
　　总金革之事専民社之寄非有兼材不可两任以某武足以守固疆圉文可以听察狱讼是用付之郡符西当陇阪専城之宠实为羙迁思勤绩效以称推择
　　龙图阁直学士王克臣可知郑州制
　　二都相望千里而近介兹旧郑实曰大邦冯翊王畿屏翰甸服宜得良守用壮右辅具官某俊徳耆明通材强济歴试文昌之重雍容龙马之严咨其老成足宣风化爰付左符之寄俾当东里之奥惟汲黯之卧治洎方叔之壮猷思与厥齐勉从休誉
　　朝奉郎韩宗古可知曹州制
　　人为台郎出分郡寄受朝廷之精选为儒者之荣遇尔歴职华省乆次自言眷为东藩曹实左辅分以符竹试其治民盖二汉之典丞郎满秩自占大县以示优异今尔为二千石其宠多矣勉其民务求称诏恩
　　泰寜军节度使观察防后李珣可知相州制
　　朝廷爱民求治之意付之牧守高爵重禄国所尊礼委之为政上之可以専达下之可以有为于以崇岂弟之羙乃无难矣具官某敏智通彻强力干济践歴周行率致民誉惟邺城之故壤实朔塞之要冲民务兵权且将且守选择而用元宠贵隆思所副称以报恩遇
　　左藏库副使纪昱可权知亷州制
　　合浦之地古为珠官琦珍所聚掌握致富宜得亷吏为之守长且蛮蜑荒逺难驯易扰非夫武壮知略不能镇服以是数者推择用汝祗莅恩宠益思善效
　　提举西京嵩山崇福宫范子竒可知晋州知婺州王彭可知济州制
　　昔贤守之为郡或以卧治报政者为其清浄为理责大指于丞史是以事无不办此其为竒察缴绕厪身苦志仅能自既者相千万矣子竒向者屡宣使指陈力甚久疾病言上求得自便既己数月惜其退处今以卧治之事付尔大邦晋阳防繁思所报称惟彭临莅婺女民务自如稍令内徙实为宠命
　　知晋州郭茂恂可知宻州制
　　长民之官不宜骤易送故迎新之劳簿书变易之前世良史固尝记之矣茂恂治晋才数月尔当使之久任遂其成绩者也防商利者言髙宻海陼宜置市舶以来贾人收其赢余惟茂恂精力勤恪可膺器使是用易地付之以观智略勉崇善术副吾推择
　　朝奉大夫通判定州胡及可权知吉州制
　　南州之民頴慧轻急习于文墨易于兴讼为之长者明以周知其情重以镇抑其浮如是则岂弟之政无愧于古矣某智虑详敏更歴数事是用擢自倅贰付之郡符江介都防庐陵为右尔其谨心诏条强力民务思有可纪以副迁宠朝议大夫充集贤殿修撰提举崇福宫范子竒可知郑州制
　　陪京之右圃田为大当二都之冲道为三辅之繁防加以郡治初复民务至众宜得良守以兴善治惟某精于吏术屡宣使指向以辞疾退就散地盖昔之能者或卧而为治是用付之左符俾居东里勿以淮阳为薄所期东海政清也
　　西浙提刑张询可知越州知濠州林顔可知防州唐坰可知舒州制
　　列郡之治皆以承流宣化为事虽分地有大小处民有南北朝廷以为共治其重均焉以询尝为省郎出分使指以疾自上求得所便察其余力固足卧治是以付之防稽当一都防以顔与坰率更剧任可以繁使惟防暨舒皆今名郡好讼之称被于俗谚列仙之逰或在名岳各务悉心以集民誉
　　少府少监钟离景伯可知夀州中散大夫李棻可知耀州制
　　昔叔敖之兴芍陂郑国之溉关中民获其利用无饥歳今夀春华原其遗迹具存何古人用知之广而流泽无穷也后之人见贤思齐不然守其旧规亦足以称善矣某久更吏职禄秩崇重今付以二邦之事汝其尽心以就课最
　　龙图阁直学士知郓州滕元发可知瀛州制
　　敦诗説礼赵孟之言帅足食与兵宣父之言政朕惟河朔列镇将阃攸寄所以外宣国威内辑民务折冲樽爼収功千城非得材良曷称付委具官某学古辅志泛爱容众临义而知勇为遭事而能不惑回翔中外所至可纪兼资文武每着成效是用移此中都之政付尔河间之治夫训士以威则其爱允济养民以惠则犯难无怨是乃诗礼之要道兵食之本原尔其勉之母孤宠命资政殿学士知杭州蒲宗孟可知郓州制
　　海岱旧邦皥济崇祀承伯禽之善俗有中都之余化临按百城控制一道是用旧徳以副民望具官某智虑深广枢机周密达于从政之方实备老成之羙自辍纲辖之任屡更股肱之郡善最可纪余力深壮辍此全呉之治付之东平之重夫江湖鱼盐之地其民呰窳而轻鬭尔能驯服之齐鲁桑麻之墟其民朴重而好学事将无难矣勉崇终誉以副休命
　　新差权发遣泉州朱服可知婺州朝散郎胡宗师可权发遣泉州制
　　南方之剧郡泉山婺女并为称首其民机巧趋利故多富室而讼牒亦繁其为守者常择健敏而付之服前以便亲为请今以泉易婺而宗师久吏习亊真可以治泉矣祗服休命思所以称
　　河东运副井亮采可知滑州朝奉大夫张璹可知唐州制
　　外计之任表率一道邦用莫重于金谷民务莫先于调度智弗及之矌职甚矣尔等前假使传往莅东土不知轻重之要曾无取予之术以致民饥而无以赒赈粮絶而劳于发输责其无状宜有罚惩黜守一邦是惟寛典右谏议大夫梁焘可集贤殿修撰知潞州制
　　诗云敬愼威仪维民之则盖庭有变色则下多悖词道民之愼何可忽也自古戒之义所不取具官某职在谏列地参法从不思朝着訚侃之羙而忘公门鞠躬之愼敢肆倍言侵诋同列惊骇物听亏损国体宜寘深罚以儆在位稍夺谏垣之秩出守上党之地尚从贴职以示厚恩勉自省循母重愆讁
　　承议郎侍御史王岩叟可直集贤院知齐州制
　　朝廷乐闻谠议登进端士其言可用行之无疑如有弗及亦当忍贳吾之乐善尽羙其亦信于中外以某自参邦宪颇着风论方将稍迁以示襃渐而某犹自以不得其言引喻请去进取不为元圣所与不及中行未倍直道吾既不汝责备完乃素守付民社之重寄分虎竹之左符贴职丽正専城歴下汝荣多矣思所为报
　　新差知济州王彭可改差知抚州制
　　前守东阳孽火为沴使灾眚应政汝宜民媚神者浅矣虐防流及庐舎延烧救防之术亦无闻焉有司议法适会恩降俾从薄惩以儆有土不失専城之任当思省已之效
　　知明州李萃可江东运副制
　　财赋之人所以豊国用郡县之治在乎甄人材监司之任柄是二者民乐输而无憾吏服职而畏罪而后称按察之最具将明之羙矣以某通材济务强力任术既崇岂弟之积加以老成之风是用付之漕台总兹江介其使民无浚恒之叹吏去刻覈之怨而邦用流衍士心知劝是为称职汝其愼之








　　彭城集巻二十一
　　钦定四库全书
　　彭城集巻二十二
　　宋　刘攽　撰
　　制诰
　　赐翰林学士苏轼诏
　　省所上劄子奏乞外郡事具悉昔之贤臣尝曰雅意本朝而以出入禁闼为乐故虽多病亦不愿其得郡也卿以词学论议朕所虚伫遽请补外将异于古乎约巳就退自为谋者可矣而朝有轻内之嫌重非所宜勉恭职业毋违朕意所请宜不允故兹诏示想宜知悉
　　朝散郎太常博士丁隲可右正言制
　　法语之言抗直之论士友相与或莫能受况夫自下劘上以义弼主言之非难也惟其信而可复则无讪上之讥而获将顺之美谏臣之任授受之际其不易矣吾所愼也某资性温粹学问防达知前言之与往行有直质而无流心使之正色当朝危言抗议宜无诡随以违道亦不讦激以取誉是用擢于曲台跻之右省伏蒲牵裾以竚来效
　　朝散郎右正言丁隲可左正言宣德郎秘书省正颍州万县令充后省删定官叶唐稽可宣德郎差遣如故制
　　修令二省虽未成书而其年劳自当进秩俾其稍迁以循往例脱铨管之籍为朝闽之渐钦承光宠益自勤饬尚书右丞刘挚可尚书左丞进封开国伯加食邑实封制
　　四辅之地二公覃化王政用为粹美民人以之帖泰具瞻所寄慎选维重其有德业素著绩用已效任贤勿疑吾以为准具官某全材博厚是为大器纯德渊懿至于积载经济是任钜细必宜惟深以通天下之情惟防以成天下之务粤繇风宪入丞文昌六曹率职以无旷四海承风而知服今左辖虚位臣邻莫先宜推已试之功更示峻迁之宠赐国加赋以符休命噫股肱惟人喉舌赋政任重道逺匪贤曷充惟尔夙夜浚明以副羣望同知枢密院事安焘守本官知枢密院事加食邑实封制
　　参帷幄之谋据机衡之任折冲未兆眇微必察憺威无外远迩咸服是所谓股肱之良社稷之镇非我旧德曷籍勇士关决郡务会计金谷必得文墨论賛以为倅贰故常使监司荐其宜者今使者以尔上闻其所誉者必其已试往莅所职母敢废怠
　　朝散郎勾当左厢店宅务李敦颐可权通判瀛州制
　　倅贰之职佽助其长事无不关谋无不预惟协恭而谨信深思而强敏奉上则顺帅下则服河间大郡帅府所在用尔为倅推择而进勉慎职业期可称述
　　朝奉郎孙载可通判陜州制
　　自关以东分陜为重水陆交凑民俗繁多郡治之佐其亦难矣以尔从仕滋久効力可见推择付之实为妙选甘棠之诗美在听讼景行贤杰尚克有立
　　奉议郎余景可通判莫州制
　　郡邑被边兵民杂处应接听断其任维重守将之下宜得陪贰以景练歴事务未尝旷失足以绥辑夷汉寜固疆圉徙置文安勉就成效
　　通判陇州曾阜可通判邠州潘行可通判陇州制
　　朝廷之用人常使其优裕乐职无内顾之患则能尽其智力故有嫌者许其自列从其所便则上无掣肘之虑而下获伸眉之幸矣尔等并倅藩州克勤民务惟阜避玆芥蔕与行易地而处宜体茂恩勉图报効
　　广东转运判官张升卿降一官小郡通判制
　　蛮越遐阻声教阔远所以使王泽逹下人情彻上民无邪慝之咎吏绝苛娆之敝在于监司广吾视听智不及是责奚可逃汝出分使指绵极海峤而潢池之民恣肆狂狡乌合之众圉冒城垒不能觉其萌芽至于繁炽及至兴兵讨捕又乏谋防将官使臣恣为威虐良民编戸多所残戮论汝不职奚逭严罚贬秩一等以儆庶官俾倅小邦伫观来效勉务循省母负寛宥
　　前知华州王子文可差通判大名府制
　　向分左符出临剧郡弗良政术颇致人言朝廷未尝弃材有以代匮俾为倅职用阅来效夫魏大之区千里畿甸军府之盛一时称雄汝之蒙荣亦为幸矣母敢以有命为説怠堕人事仍取咎戾也
　　宣德郎知京兆府长安县王鉴可权通判岷州制
　　西方诸郡外御羌戎兵事民务应接非一惟守将之重宜得佽助故敕漕台举能者而补之今使者以尔来上誉必有试来效可期锡尔新命勉崇善最
　　奉议郎监粳米第八界黄思可通判大名府制
　　魏大之为都防而管钥在焉尹正之重佽助惟难尔以材选粤当时任宣布诏条尽力民务有以自表用副朝寄
　　宣义郎向宗杰可权通判安肃军制
　　西北州郡被边者非一倅贰之官不调于吏部而中诏亲授之所以为慎选也今以安肃付汝无以私垒为小怠于戒儆无以蕞邑为易慢于刑政戒之愼之实副宠命
　　新差通判沧州刘防可通判定州制
　　河朔重镇威总兵要而称帅府定为极边益加重焉倅贰之职厥惟艰矣尔前以抡选倅于渤海今徙之中山地雄望崇宜有以称之毋致弛懈以孤休命
　　朝奉大夫保信军签判蹇序辰可差权通判滁州制【案蹇序辰父周辅曾知广州故制中有壤地相接鸡犬相闻之语】
　　前为谏臣黜而仕郡思愆补咎为日巳久朝廷未尝弃材必有稍迁俾更倅守仍付便郡而父为一道之帅壤地相接鸡犬相闻尔知其为荣乎勉务恪居母孤宠命承议郎充秘阁校理梅灏可通判杭州制
　　朝廷以学术选士政事课吏其能兼备者可谓才良矣尔讐书东观始以文进今复命尔倅贰剧郡试其为政东南都会惟杭为大谨奉诏条深察人情事将无难民誉可致也
　　承议郎余景可通判信安军制
　　仕宦者以资级为阶州城军垒夫何间焉然为副贰者奉上使下皆宜有度疆埸外御兵戎杂处汝旣更之矣益思勉懋
　　赵济可降一官差唐州酒税制
　　因縁材选得任邉寄力不能强毅威敌亷不能清白率下而耽恣博戏牵强僚佐自处必胜众莫敢校责其偿进过于夺取无耻至此为辱已甚宜从贬秩之罚以肃慢官之咎酒市征之繁足以効力克已悔过尚能自返
　　龙图阁直学士朝奉大夫提举南京鸿庆官卢秉可落龙图阁直学士依前朝奉大夫充寳文阁待制差遣依旧制
　　王者视民如伤故常有不忍之政为仁不富故常推陈锡之惠岂其作法于凉敛怨为德使沦胥之酷被无知之甿哉具官某往以浅谋建为邦计纷更约束峻列科指见小利而欲速推忍心于必获密网布设购赏积重牢盆之饶其登籍者无几累絏之害或连坐者半道东南之民父子不保事虽已往谤者未息宜示深惩以戒恶吏夺龙马之峻秩仍琳宫之旧守尚为寛恩宜自循省
　　知制诰吴某可加勲封食邑制
　　诗云济济辟王左右趣之盖上帝之祀以显相为美在廷之臣以与祭为庆礼成于上泽施及下古之道也朕无间然具官某直谅多闻靖恭守位论议合五谏之防训词得三代之风兹朕寅修禋祀对越穹昊惟尔鸣玉以相奉璋攸宜方熙事之备成旣大赉而锡祉亟颁宠数以复厥劳开国书勲实有常典膺受恩遇母怠钦承
　　知制诰石某可加阶封食邑制
　　古人有言天子之尊惟其以公卿为正长子男为师旅也国家賔礼近臣隆厚宠数开国锡命备存彛典具官石某向以美材进升右掖服劳侍从之事赞襄礼命之书朕以寅祀昊天大赉四海凡列位着毕与庆赏惟尔闻望简在朕志庸举旧章亟疏新命兼官崇峻封邑陪敦班宠有加名数偕异祗服优渥无怠厥心
　　四蕃大首领鬼章可陪戎校尉制
　　向以强梁宼犯边圉稔恶盈贯系絷来献朝廷隆好生之德广柔远之略被以厚恩贷其万死分其种姓之息嗣部族之党类旣知服罪咸愿乞恩宜崇盛典以收来效俾脱藁街之戮仍赐汉官之命膺霑殊渥母贰乃心右屯衞大将军知潞州郭逹可观察使知河中府制
　　御侮之臣尝以一眚致咎矜其旧力收功末路爰疏茂恩以示殊渥具官某武节自劾智谋有取尝位枢府亦分将阃留落不偶蹉跎暮年不能复鴈门之寄亦足深东武之叹宜复亷车之秩仍分符竹之荣勉尔激昻报我光宠
　　皇伯均州防御使世雄可观察使制
　　九族惇叙所以隆公族之恩三考陟明所以谨外朝之治非夫饬躬自喜辟咎无疵亦何以克播休声膺受崇锡皇伯具官某地居近属身载美材阙廷觐见之恭未尝旷失宗室信厚之誉足为表仪举其年劳详案令绪宜示展亲之典用伸加秩之荣进假廉车茂宣使指宠光之盛负荷实艰惟匪懈可以终誉惟谨度可以持满勉焉愼思母坠休命
　　朝散大夫致仕赵宗诲故父任给事中赠司空贺可赠司徒制
　　宗祀覃庆无间幽显矧为著名前朝诒法后裔宜加异数以慰幽壤具官某父某德操修立着闻缙绅官阀显荣骤跻责旣縁子贵追贲公衮进陟教官之长用为泉室之荣魂而有知歆此殊宠
　　故永嘉县君姚氏可赠荣国太夫人制
　　宗祀均泽无间幽显矧其德着闺门庆后裔宜加异数以慰下泉具官某母某氏慈淑自修窈窕著称旣縁子贵肇啓郡封进锡防翟之华益为壤戸之宠尚惟阴魄歆此恩荣
　　礼部员外郎郎安诗弟司农少卿安持故父任观文殿大学士吏部尚书赠太师开府仪同三司追封舒国公充可追封曾国公余如故制
　　股肱之臣社稷之镇累功积行克永终誉生荣没哀兼极休命粤因大赉申隆赠典具官某父某事君以道谋国以忠经纬王度调饪鼎实利泽施于海内标矩存于士林臧孙宜其有后二惠乃其竞爽蓼莪之报明发载怀属此合宫之祝覃彼漏泉之泽追崇麟野之封增贲龙章之服尚惟幽壤备歆光宠
　　通议大夫致仕李及之故父赠晋进迈可特赠开府仪同三司故母华原郡太君张氏可特赠荣国太夫人大中大夫致仕程珦故父赠吏部尚书遹可特赠特进故母孝感县太君张氏可特赠广平郡太夫人制
　　宗祀均福普及幽显所以昭孝德之光于四海亦不遗小国之义也夫为善在躬钟庆于后闺阃之休后昆贻庆源流深永本盛枝茂慰其蓼莪之心申以漏泉之泽李及之父开府之贵礼视上公程珦父特进之贵位次上公锡兹密章增显幽壤李母某氏亲封大国兼采美郡程母某氏汤沐之邑疏以郡封虽不及鱼轩之华姑畀以蜜章之宠
　　燕国太夫人某氏可特封周国太夫人制
　　爱敬尽于事亲孝弟在乎锡类是以明堂之祀大赉漙天之泽凡预周行咸此报德具官某母某氏令仪懿行是为女师象服鱼轩旣从夫贵暨以君羮之遗益为子舍之荣兹因受厘之成俾申来谂之志啓封大国书社成周崇是宠章用畴慈训
　　左藏库副使致仕王慈龙图阁直学士朝议大夫工部侍郎克臣父可赠左金吾衞上将军母可赠普宁郡太夫人制
　　合宫毖祀大赉子衷照天漏泉靡不周普以某等故父某故母某氏天裔之出邦族之彦钟庆后昆克生良子尊列朝着应受显服慰其明发之思申于幽穸之宠执金近衞普宁大郡视亡若存哀荣备矣
　　国子祭酒集贤校理郑穆可直集贤院充诸王府侍讲制
　　昔东平王有言为善最乐时主称其言之甚大史臣载为美谈夫以经术为意圣师之教日陈于前左右劝诵温故知新此其为善之乐其益茂矣今吾贤王蹈之求其端士旧僚以望其府惟某端懿淳谅博通艺文其在秘府绰有令誉还之讲席以辅美志增丽正之峻职为儒者之荣观宜思恪居用畴休命
　　职方员外郎黄景可杨王府侍讲制
　　经术造士所以贵于儒林之官又况其劝讲贤王曵裾大府其为愼拣良可知矣某幼壮好学耆艾称道辍自台郎之选俾从楚醴之游正心博古务崇职业
　　承议郎张献可太学博士制
　　博士之选为人师者也身帅以善岂特经艺广习而已乎以某前歴郡宰颇崇善誉使居太学诲诱贵游孰曰不宜其勉之哉
　　试太学正吴师仁可试太学博士制
　　讲诵师言训道国子太学之官未有位着于朝而以道艺为胜实儒者之美仕荣遇也不以贫贱为耻不以留滞为叹惟有志者充之然国家选第吏课选叙有等由学正而进博士是亦畴庸尚德之谓汝膺是选勉服休宠
　　监察御史杨康国可开封府推官制
　　京邑浩穰狱市攸繁为之长者挈提纲领于上宜得佽助张罗众目于下以尔材具修整应物知务肇为御史休有佳称使之贰官京兆宣布诏令宜其禆益足副遴还
　　朝请郎工部员外郎石麟之可开封府推官制
　　邦畿千里人以亿计使万室焉有一氓之讼不为多矣而不可胜听也京兆之属吾甚重之以某久吏老成居有善誉徙置幕府宣布诏令画婉决繁足以期待
　　开封府推官制
　　王都千里之畿辇毂五方之地民庶杂处情伪万端听讼察词发奸擿伏尹正之重其贰唯难以尔学通古今材任繁剧艺而逹则从政乎何有强而毅则临事而屡断是以擢于三馆付之防府尔其虚心以辅畿右由衷以审羣情粤其愼守以永终誉
　　才人冯氏父赠驾部郎中绍可特赠朝议大夫母崇德县君李氏可特赠仙居县太君制
　　积善在躬钟庆覃后克生邦媛列职妇官属宗祀之受厘迨漙天而均福漏泉之泽及幽莫遗宜峻宠章以从赠典母宜易名城以隆赠典
　　蕃官内藏库使骑都尉李阿理可特授皇城使封清河县开国男食邑三百戸制
　　朝用覃庆溥及微细尔预列官次例宜进秩东班之首使联为重开国赋邑并増异数祗庄戒惧以荅休命观文殿学士知郑州孙固可兼侍读提举中太一宫制
　　朕博览前载以求多闻惟古今治忽之原贤淑经纶之要粲然方册可从稽考思得庞硕备于顾问具官某气质浑厚心虑开敏挺然素丝之节至于黄髪之年既尝歴位枢机陈谋帏幄忠言盈耳谠议协心是谓老成宜在法从俾造虎门之诏以绪金华之业庀职殊庭增严整事勉服休宠副予简求
　　知庆州范纯粹可宝文阁待制再任制
　　封疆之臣是付方靣之寄诗礼谋帅实得中权之要折冲御侮不违尊爼之间知名勇功乃居绳墨之外朝有懋赏吾不汝私具官某智虑开爽量力宏厚正固以严戎律忠肃而得士心好谋而成从善无厌自昔分间绰着威名隐若千里之城晏然三岁之戍敌情屡効边烽无警宣畴异庸进擢优秩登延阁之妙选仍青油之重任军中立号以励虎臣省戸峩冠无负儒服恩荣并进汝其念哉
　　太皇太后殿杨氏等夫人进职制
　　联籍东朝承恩内阙备兹斗秩无违宫事属中宸之奉册方庶类之蒙庆宜覃恩渥用贲光华
　　太皇太后殿张氏等四人进职制
　　上册长乐是为大庆加惠小星抑亦前烈惟宫事之严密矧司存之等差祗服恩荣母怠勤恪
　　龙左氏等十一人进职制
　　某氏等咸以贯鱼之序亲际从龙之会依日月之融光宜雨露之溥及稍跻女御悉有司存祗服恩华益思勤恪
　　大理正燕若古可国子监丞大理寺丞李举之可都水监主簿制
　　九寺之职事治狱为剧尔等皆莅官大理是巳试于其难者属此官罢徙尔他局夫犹斧斤之于攻木根节可解若其余则易而无滞国庠总胄子之版都水主沟洫之事以其明辨何有弗治母曰弗类勉力自効
　　宗正寺主簿王柄可太傼寺丞朝散郎张向可光禄寺主簿制
　　九寺之属位下而秩薄然皆朝庭愼选可以渐于荣途矣以某等为吏有嘉闻叙而用之宜自竭力以副宠命朝散大夫衞尉少卿韩宗师可直秘阁提举鳯翔府太平宫制
　　公卿之世能以修行自立朝廷之所尚也为其承绍世美而可惇劝显官丰秩夫何吝焉尔儒学吏能皆有可纪至其色养不违仍信于人向尝擢登书馆退避不就属乃父告老得谢朝有着例复申前命以旌才良辍卿列之副贰总殊庭之厘事祗服休宠益思勉励
　　朝议大夫知密州王説可知泾州朝奉郎集贤校理鲜于师中可知鳯翔府制
　　邠岐二邦皆国重镇内修民政则良守之事外憺威声则名将之略朝所付予是焉愼重以某出于卿族屡膺藩寄以某向更戎琐尝着能效并付连城之寄列居千骑之长夫中和岂弟所以爱养南亩严重明果所以董正师垒勉力勤恪以副推择
　　西京左庄库使高道礼可知安肃军庄宅使文州刺史朱衍可知全州制
　　朝廷声教化及朔南属在边隅奉琛面内而边圉之在仍所戒儆常择良守以屏要郡尔等咸以知畧夙备推择宜付左符之寄益示专城之宠北抗河塞南极湖湘治民训戎事惟一揆勤力匪懈以就来效
　　知南京王震可知荆南知湖州林希可知南京制
　　方面之寄所以屏翰百城郊圻之重所以保厘千里朝所付委二者惟均材之所宜试可乃已震学以知务智足应物希心虑通逹文采彬蔚而皆详究吏术辉赫民誉在此无斁去常见思夫荆州全楚之旧也震徃莅之以宣布于蕃之治睢阳王业所兴也希就尹之以陪辅维则之化并膺休命益思要术母有怠忘用副铨择知赵州杜绅可知滨州太仆寺丞朱勃可权发遣虢州知滨州张奕可知赵州知虢州张仲容可知建昌军制
　　吏治弗修民用离散轻去田亩起为刦夺此岂元元之素心哉吾甚闵之虢略闗西之岩邑渤池东齐之奥区二邦之人今或失职汝绅汝勃以干敏著称是以选择往莅抚之昔太叔诛雈苻之盗以安郑国以猛治者也胜之而已而龚遂谨农桑之课以厚齐俗则允安之是为美焉景行前人庶必有立夫事上者不一其宜亦有工于此而短于彼度材而处孰不致治惟奕与仲容试吏之久俾其易地勉思竭力
　　向万聪男思迁承袭制
　　归义向化嵗月绵久年齿耋老求自便安愿以州额付其长息宜听承袭以光种落
　　向思越侄载舞承袭制
　　思越之亡子当承袭以病自上求与从弟不失种族而付印章有义存焉宜从听许汝以非次骤膺厚福祗服恩宠毋敢旷怠
　　故嵠峒都巡检向思景男载舜承袭代父名目制
　　向载舜父为汉官忠顺自効今也则亡义当置后尔以适嗣法当承袭抚绥部族庇育族属体兹恩宠当尽报効
　　银青光禄大夫检校国子祭酒充溪洞恭顺知州兼监察御史武骑尉田洪奬长男思世承袭制
　　徼外向化膺受天爵父殁子继厥为着令肆尔承袭不待功効惟尽忠孝无忝崇宠
　　宣德郎太常博士杨国寳可成都路转运判官制
　　博士儒者之选也国寳居之众以为宜而大臣荐其博学可使在讐书之列国寳辞不肯当而荐者益称其能夫士之好古属文信为美矣岂若施之政事有以泽民之为懿也今以国寳为刺举之官付之百城之任凡其财用之所兴出官吏之所分部舒惨澄汰其务非一蜀端逺于京师朝廷之所眷顾愼尔智术副吾迁擢
　　奉议郎安惇可防州路转运判官制
　　前奉使指往莅左蜀未及报政以忧解去旣毕祥琴复还仕版粤假传车之任伫俟将明之最古贤叱驭求为忠臣尔勉之矣
　　朝散郎虞防可荆湖西路转运判官制
　　荆及衡阳洞庭之阻漕事之转京师其行永久列郡之富百吏之治遐远幽隔又当周察使者之任其重矣哉以某干力着闻前在蜀道职业未究今复付以八州之寄宣布恩令思称任遇
　　朝奉郎江东运判刘极可淮南转运判官制
　　将曹之重号为外计澄察吏则上之耳目均节九赋则国之渊薮然用吏之术久次则其效乃显尔前在江介即有成绩今复付之淮甸益观远畧祗服休宠毋怠初志
　　新利州路运判温益可湖南转运判官制
　　湖湘之阻远于京师所以恻恤民隐宣布上防惟使者为能副本朝之意前以某为巴蜀今徙之南州体予推择之慎宜有恪居之效
　　朝奉大夫新权知抚州邹轲可江南东路转运判官制
　　将王命之出内明邦国之若否使者之寄为朝耳目诚得其人列城受赐以某歴试民事举集时誉今赋税之出江南为重所以使百吏畏法四民就业将漕有序岁计充牣选择用汝宜勉之哉毋隳职业以孤任遇


　　彭城集巻二十二
　　钦定四库全书
　　彭城集巻二十三
　　宋刘攽　撰
　　制诰
　　朝散郎大理卿杜纮可朝请郎奉议郎试侍御史王觌可承议郎余并如故制
　　刑罚所以辅治法令在于便民惟将明之材知所笔削而哀矜之泽由是布宣嘉其成画用推懋赏具官杜纮通知法意详练时务具官王觌天质精敏儒业该茂而皆持心居厚观物能察讨论五刑之中究极三典之要轻重适冝简易难犯新令肇布大纲粲明畴其恪居锡之异数加秩进等是为宠光益图报称
　　奉议郎陈向能可承议郎置
　　郡邑被边中外杂处加之逺人新附应接多务为吏者比及三年事整而无旷可谓能矣是以赏典及之尔参厘幕画其效中率进秩一等以畴勤勚
　　宣徳郎曹旼可通直郎制
　　朝有大庆赉于四海百官进秩雨露之泽也尔预于甄叙通籍朝闺荣亲显家其赐盛矣服此休渥毋怠祗肃
　　允刘安世可右正言制
　　侍从之臣朝之精选谏争之职士所深愿为其班着在日月之际论议有耳目之助上之用人既其甚难下之自逹固亦匪易惟忠信笃厚乃能当其任矣隲庀职右垣绰形善誉安世雠书中秘素着髙节足以膺此慎柬并处言路尔其迪上以诚明之徳修已以纯白之操进不为名退不畏势使人曰邦之司直不亦善乎
　　承议郎卢讷可通判徳顺军制
　　州郡被边皆于襟喉之地故虽褊狭而泽人甚艰倅贰者佐守之职政无不关其在边之选又加重矣尔以才画可称宜膺繁使付尔军垒勉思勤荩
　　承议郎通判镇戎军韩宗哲可通判大名府制
　　朕以北都圻甸居宇之重而河防之役方复繁伙故以旄钺付枢机旧臣使司管钥又惟其佐贰宜所慎选某干畧坚挺见于职任是其遭事当不避难奉长当不苟合善治之效可跂俟也以是命汝敬慎毋怠
　　奉议郎杨绍可通判兰州制
　　边塞之斥西路逾广金城之地襟喉夷汉选将遣戍常膺重寄具官某器大有容材茂兼济资忠厚以为质兼惇阖而辅志仁为巳任毅而不回惟几成务其施逾博粤自先帝擢跻右府智名勇功足究子房之事忠言嘉谟加着君陈之美冝正斗枢之拜以副荐绅之望书社真食并増异数将使蛮夷率服金革不试在夫谋之臧而下丕应气之和而众知悦此吾制治之本任贤之心勉而行之以副虚伫
　　通直郎太仆寺丞髙士英可工部员外郎制
　　百工之事萃于冬官属郎之选是冝遴简以某効职辇毂克修马政风绩壮敏冝所进升俾陟文昌之府以观骥力之效
　　朝散郎陈知新可知华州承议郎张景温可通判荆南府制
　　守倅之任有地干里承流宣化推广上恩兴利除害究度民事有志之士所愿为也冯翊右辅江陵故楚生齿之盛厥为名藩择材而处以命尔等或守或贰思所为报
　　开封府推官罗适可府界提刑前河东提刑范子谅可开封府推官制
　　邦畿千里王化所先内有幕府参预谟画外则节传督视县邑皆为剧任冝付能者以适强力民事知其要务方疏治亩浍仅其就绪以子谅前奉使指按刑无颇是用并从推择付兹浩穰详狱岸之巨细察民情之真伪其亦无怠初心是则动罔不获
　　宣义郎徐夀可宣徳郎添差福建路转运使勾当公事制
　　县令之职爱民者也赋取有不便能以固争于上使者非其人能以拒而不顾守正不夺见黜无悔如此乃为称其职夫汝允蹈之去思在民歴久不忘淹滞嵗时百尔称颂重因荐书之上将励素飱之辈増秩一等属外台兴利除害隠防民病悉尔初心其必有补矣故捧日左厢都指挥使张元孙彦访可二班奉职制
　　防孤延赏朝有着令乃祖为国爪士殁身旅帅资其余宠及尔童孙敬服休命思所自立
　　借职秦威弟戌可三班借职制
　　哀死卹孤朝有常令兄亡弟及抑为殊宠今以俾汝敬服休命
　　赵子谅等三人可右班殿直王楹等十四人可三班奉职制
　　朝廷设科以求材武弓马程其艺能策畧观其趣向二者俱茂可以当勇爵而承器使矣尔等咸繇举荐得备廷试实副其名朕甚嘉之品差授官用示旌劝祗服光宠益思奋励
　　皇叔故皇城使荣州团练使仲鞸可赠密州观察使追封高密侯制
　　公族之爱戚疎有伦存埀惇叙之休没着哀荣之典情礼所极爵秩何遴具官某地居近属仕齿外朝修身有闻从政无旷奄至不淑为之伤懐冝推加赠之章亦示为善之报廉车侯爵并疏茂恩魂而有知歆此殊奬皇叔故右武卫大将军惠州团练使叔鲍可赠郓州观察使追封东平侯制
　　繇葛藟之庇袭麟趾之庆进总环卫分领使符修身有闻得誉甚美降年不融大命遽及伤悼之懐冝有以称廉车为専城之重侯耶亦分茅之贵大邦须句并兹卹典尚其有知歆此殊宠
　　皇伯濮州防御使叔果所生母仙源县太君张氏可赠永嘉郡太君皇城副使孙懐用母仙居县太君王氏可赠崇国太夫人制
　　合宫毖祀率土防庆幽及泉壤崇其爵号所以慰天下为人子者之心而昭国家孝治之至也具官叔果所生母张氏实生令子齿于公族由其钟福埀裕克家显服既疏汤沐之封以厚蓼莪之报俾更大郡仍协令名魂冝有知承此休命具官孙懐用母王氏实生令子陟于朝着由其钟福埀裕克家显服既疏邑封以为汤沐而夫贵已隆赠典冝进特从赐国增视鱼轩魂冝有知承此休命
　　承奉郎赵令馡可南京签判制
　　词学登第既跻膴仕又将试之民务究其心术别都居留幕府甚重以尔从事兹谓美迁冝当悉心簿颔之最岂特曳裾樽俎之间而已
　　通直郎新差通判兴国军沈季长可差充扬州签判制
　　朕矜尔弃咎既示甄败更择名都改佐幕府稍迁安便其益懋哉
　　神宗皇帝御侍五人等守永裕陵回内王氏与掌闱夫人刘氏与掌宾夫人李氏与掌饰夫人制
　　朕惟先帝衣冠既藏弓劒逾逺凡此女御经侍寝园送往若存慎终加敬逮隙驹之遄迈瞻望田而若疑俾疏渥恩悉进品秩祗服光宠冝谨钦承
　　故尚宫呉氏可赠安定郡夫人制
　　早服贯鱼之序端习彤管之训生着柔范没存懿称特推愍策以示恩典择名城于大郡加宠服于褕翟尚惟有知膺此休命
　　入内东头供奉官梁和米遘可并供备库副使转出制
　　効职中侍功次当迁虽寓官资固为明陟今而补外并疏恩渥使聨之重介贰惟宠祗服休命益思勤恪
　　通直郎孙进可国子监主簿制
　　国家开广庠序学者其至云委故学省备官而主簿之职清且要矣尔家世儒学既习为吏使膺是选良谓称焉益务勤修以副铨择
　　皇城使汉州刺史广南西路兵马钤辖同提举本路巡检溪洞公事张整降三官添差充江州监税内殿承制閤门祗应知融州温暠降三官添差充歙州监茶盐酒税左侍禁管勾融州临溪堡亊兼地方同巡检杜震右侍禁权邵州临口寨钟仲仁各降两官制
　　中国之所以临抚戎蛮常以威信结服其心岂其夸于杀人见小利而起后害乎尔等咸以选擢见任边徼贪于首功轻肆剪戮无辜横死近二十人文书自营谩不以实覆案究极恻然伤嗟冝正典刑以慰遐僻差夺官秩用惩无状尚体寛恩思自悔咎
　　太府寺主簿韩宗本可大理寺主簿马传庆可太府寺主簿制
　　太府谨出纳之总廷尉主决谳之事为职不同程材亦异然精心恪居者亦何处而不冝惟宗本以亲嫌引避与传庆易地而处其各勤慎职业以就功绪
　　殿中侍御史韩琦可左司谏制
　　献可替否陈善闭邪二者所当纳君于道致国于治能至是者其惟良谋者乎具官某资质端茂谕议开爽簪笔殿中执宪法司久有谅直之誉是用擢跻左省参联七列尊其所闻则义无不贯恕以及物则厚不可胜正色立朝勉之慎之母替朕命
　　殿中侍御史丰稷可右司諌制
　　在廷之臣位下而望重者唯谏官而已为其得劘切人主纪纲国体也然非其学足以达道其智足以周务见微而知著择善而有容亦安能称其事而冝其官哉以某自居宪府绰有士誉名不虚得材实允副移珥笔之权当伏蒲之选谠言正色廼其素守吐刚茹柔母愧前哲则我为知人尔号称职矣
　　殿中侍御史吕陶可左司諌兵部员外郎贾易可右司諌制
　　官以谏为职者所谓以义致身以道事上者也将顺其美补助其阙耳目之寄孰重于此乎以陶风力干济守正不回率职中台屡形谠议以易学术精敏好古自喜效官南宫绰有令誉是用跻之二省之联付以五谏之任尔其慎虑竭已正学劘上副吾简求无夺素守宣徳郎濠州签判包绶可少府监丞制
　　昔臧僖伯谏君君子谓其有后忠谠之士所崇尚善善及子孙理亦冝之尔父陈力前朝扶义倜傥搢绅之论于今弗忘而某亦能修身自立素风不坠元宰大臣为之建言吾所乐闻亟使进秩丞佽列卿効智都辇用观尔能期自恪慎
　　朝奉郎行都水监主簿陈安民可都水监丞制
　　吏习于事者可以劝功尔効职都水其巳久矣因而迁之乃宿其业与夫初试未习者固有间焉勉崇着効母孤宠在
　　刑部侍郎龙图阁直学士吕公孺可权知开封府制
　　五民杂有是为浩穰之区四方维则实曰风化之本尹正之任推择攸艰具官某志刚而气果材博而智敏効力周行莫非重寄剖符大邦分阃边圉率有治最称为吏师是冝付之众大之居究其岂弟之化昔广汉钩距察人情延夀恩信周属县能者之事何逺之有
　　寳文閤直学士知蔡州谢景温可知颍昌府制
　　部京之南许昌为重昆吾旧宅之地是曰大邦先朝启封之始因建赤府连七城之防繁当一道之绥辑其所择守未尝轻付具官某老成之徳中外洊更治民之材所至可纪冝换符竹之寄俾分璧田之奥忠臣之义乃心固在于王室良守之事可以防福于京师
　　陜西转运副使叶康直可直龙图阁知河中府制
　　朝廷之用人勤者有以报之劳者有以休之要区剧任常使迭处尔将漕陜服歴年于兹金谷之用无乏羌戎之警鲜上结课之最朕用嘉之惟蒲中之要藩居三河之胜地择守之慎得人攸艰付虎符之优寄増龙马之峻秩宠勤休逸并以赉汝勉服休命益图来效
　　新知秦州孙览可知河中府制
　　龙门河山之固见于前载今为大府实一都防赋入之繁伙军旅之走集其地已重择守奚易尔资性平旷遇事通敏外宣使指内佐省辖洊着能名允膺繁使易地陇上徙治蒲中汉之三河此为大郡循良之称屈数为多勉务风绩以追前烈
　　资政殿学士知郓州蒲宗孟可知河中府制
　　岳牧之任是谓维藩股肱之郡尤所精选具官某早以周材进歴近辅均逸居外偃藩斯久政术优裕民俗畏服顾以坟墓为念桑梓是恭求易便郡颇慰明发朕惟体貌之重从欲是冝付蒲阪之奥区当三河之都防敬服休命益思逺绩
　　资政殿学士知郑州张璪可知河南府制
　　三川之地二代余俗内守宫钥外奉园寝居留之寄慎选所先具官某智实周务器维华国谋谟着于廊庙功业见乎举措柱石之资民望惟允繇均逸而居外既报政而上闻爰付玉麟之符以总日圻之重冝其惇懋风化用拯陵迟
　　龙图阁直学士朝奉大夫卢秉可知荆南府制
　　君子不夺人之亲使之遂服先王之制既不可过门外之治有以揜恩具官某早以才化参于法从聨龙门之秘邃总戎阃之防繁吏最亟闻亲丧致事不呼其门于今三年祥琴始终仕服宜复眷南荆之奥壤居全楚之上游剖符列城表率一道祗服光宠益思恪居
　　宝文阁直学士知扬州谢景温可权刑部尚书制
　　百官之本系于尚书六曹之长称为八座朕慎选其人每加遴柬益严试可亦无虚授具官某禀性刚特为学坚正绵歴中外浃洽闻誉察民情之真伪练国体之详要是冝付之秋官之任执此邦典之中噫论法之失或以便文而忘恻隠之实好生之徳乃在尽心而得哀矜之防慎尔官守副吾休命
　　朝请郎王子琦可卫尉丞制
　　中外之任非有重轻惟才所宜而后付与尔更歴州郡既有善绩观光于朝贵于尔近是以擢丞卫尉効力毂下钦承休宠勉就职业
　　朝请郎温俊乂可大理寺丞制
　　决平狱事下无免人作士之重所以使不犯于攸司佽助之官丞居其一以尔材力通敏大臣所称擢而用之其必有效宜自奋励以光任遇
　　张番龙进奉使将军制
　　慕义向化献琛修贽诚款可取甄赏冝及并从懋赏以荣种落或繇卑秩稍迁品列或起徒步而加爵服咸思忠孝以酬光宠
　　左司谏朱光庭可左司员外郎右司谏王觌可右司员外郎制
　　朝廷开直言之路延谏争之臣其能爱君主于信厚论事识其大体不为苛察以取声誉而补益之效粲然可见冝有褒崇以显尤异惟觌学问端邃临事屡断惟光庭气宇惇重见义不回并列二省有光七列文昌之为政本都司之有属郎尤思得人以齐众务俾从迁秩复使効材
　　左司谏韩川可太常少卿制
　　谏诤之臣以谠言悟主礼乐之司以制度辅化皆当精识好学乃能胜任故冝于此者可以进于彼矣具官某智虑通敏文采淳正自歴风宪之司以及谏垣之列忼慨大体激昻壮志资其余论可谓尽心移其直清足以典礼冝付秩宗之贰用观儒术之效
　　朝散大夫左司郎中范纯礼可太常少卿制
　　晋侯霸者首正执秩之典汉祖马上亦先叔孙之仪礼乐之治古今要务于其司存必付能者某生于名族幼有令闻忠信可以学礼文雅用之饬吏屡从器使皆得士誉冝寘奉常之贰俾主曲台之论至于通古今之变使无胶柱究情文之説不为聚讼是勤职业用副奬擢
　　太仆寺丞高士英可府界提防制
　　都畿之广县邑棊布在周则规方千里于汉则开置三辅至其听察狱岸调度官用何尝不选择使者宣布上恩以某敏恵于事久结吏课宜付传车之任以观美俗之效
　　天武右第一军都指挥使通判刺史聂达可左屯卫将军致仕制
　　朝廷之于羣臣壮则取用老则安存休息之所以全其恩厚也汝以武力为职至其耄老不可复任以事仍锡余宠用光暮龄环尹之崇实为异数
　　虎翼军都指挥使宁州刺史张明右领军卫将军致仕制
　　効力虎旅恪恭师律今其年至冝使休佚擢环尹之宠号为挂车之余荣防被丰恩知其优渥
　　新授常州司理参军孟三英父真可承务郎致仕制
　　夫贵老尚齿所以劝天下之为人子者也是以赦令之下常及高年粟帛之赐既有秩次九十者复命以官此朝廷恩礼逾于前世矣尔以暮龄膺兹宠数内为子孙之荣外为乡里之观逢辰之幸其亦至矣
　　承务郎致仕张彀可承奉郎致仕制
　　引年致仕弗及以政而庆赏之典与在朝者均国家养老之礼所以隆于三代也尔以暮齿膺此光宠既为幸遇亦酧素守
　　承务郎致仕魏中庸可承奉郎致仕制
　　告老谢事退居里宅勤劳之役既不汝及朝有庆泽顾不汝遗贵老尚齿惇笃至矣蒙是休显汝知幸焉
　　通直郎李周可奉议郎致仕制
　　告老之臣弗及以政庆赏之事遐迩不遗以是朝恩迨于耆耋惟汝黄髪膺我殊宠是诚幸遇母忘钦承宣徳郎致仕吕昌符可通直郎致仕制
　　以年致政闵劳以官职之事而庆赏之典亦不汝遗朝廷贵齿敬老之风厚矣升秩闺籍有列位者得以追赠其先不其贵欤然亦为吏廉勤无咎之报也汝知之乎
　　侬应卿可三班借职充归州巡检制
　　乃父为国守边外御夷獠而以疾病不任需章来上仍述知子之内举庶几干蛊而克荷冝从锡命以靖逺甿
　　承议郎翟思可祠部员外郎制
　　尚书属郎皆择端士其进既难而其用有渐以思敏识深虑见称于时冝备建礼之朝仍付冰防之选勉勤职业以称推择
　　行门崔琪等七名授官制
　　国之爪士居守王闲拱卫轩陛之严耆竭股肱之力积劳可叙甄赏冝加因其执射之后先以为赋禄之等秩膺我光宠勉尔恪修
　　又
　　七萃之士为千夫之长治众以整训勇知义队师之选材武是艰尔陈力军和蔑闻粃政叙迁园校用锡茂恩加团结之雄名壮貔貅之重望益崇来效毋弃往劳
　　又
　　国家开设勇爵养育戎昭壁垒星陈偏两鳞次战多则懋功疏赏平居则用劳次迁所以一内外之志齐上下之分尔陈力维旧叙进是冝齐衡五符踵武官帅壮貔貅之重望假符竹之雄名恩渥之隆敬慎勿替
　　朝请郎解补建故父任尚书刑部侍郎致仕赠金紫光禄大夫宾王可赠特进奉议郎王诏弟奉议郎防故父任给事中天章阁待制赠银青光禄大夫举元可赠特进制
　　能仕教忠良父之事立身显亲孝子之美朕嘉义方之成训矜欲养而不待弗恡髙爵以隆赠典具官某父某生膺显秩殁有余烈肆其后嗣服此朝寀因厘事之告休沛丰泽而追逺特进之贵位次上公冝加蜜章用贲幽壤
　　朝散大夫宋恵国弟朝奉郎辅国弟朝奉郎奉国弟朝奉郎服国故母豫章郡太君刘氏可赠荣国太夫人制
　　合宫毖祀溥率蒙庆恵泽所加无间幽显然非积善之门世有令人亦何能霑此优渥无愧泉壤也具官某等故母某氏妇顺着闻母仪修整诸子伯仲同列簪裳褒赠之典实慰孝思縁其父之崇贵冝厥配之休显粤疏名邦申锡象服尚惟冥漠潜喻光宠
　　大中大夫致仕程珦妻夀安县君侯氏可特赠上谷郡君通直郎吕元淳弟奉议郎元忠父吏部郎中充天章阁待制景初可特赠通议大夫元淳母仙源县君陈氏可特赠颍川郡太君元忠母永康县君魏氏可封安福县太君制
　　宗祀均福普及幽显所以昭孝徳之光于四海亦不遗小国之义也具官程珦妻侯氏粤以令徳嫔于茂族辅佐君子称为女师余芳不泯既没如在特疏郡封以为汤沐从夫之贵当荣于室泉壤有知歆此光宠具官吕元淳弟元忠父某直清励志端直立朝脩途骋而未穷高风没而犹振肆其后裔并列朝闺慰其蓼莪之心申以漏泉之泽进加宠秩増贲幽穸其亦有知膺我休命元淳母陈氏粤以令徳嫔于茂族辅佐君子称为女师余芳下泯钟庆仍厚爰因子贵追预夫荣特疏郡封以为汤沐尚期幽壤歆此宠章元忠母魏氏韫徳幽间作嫔良奥母道既茂子贵方显属此合宫之祀方赉溥天之庆冝疏封邑仍畀名城既崇汤沐之荣亦慰乌鸟之报
　　朝散大夫司农少卿同宗旦故伯父任尚书虞部郎中绎可赠朝请大夫故伯母长安县君杜氏可赠昭徳县君制
　　礼之所起由义与恩尊尊亲亲率自是出惟宗旦懐世父世母鞠育之爱思有以报有请于朝不徒尔也用巳攷课陟明之赏推而移之可谓能不忘恩者矣虽法所未有可以义起也无害于尊尊亲亲吾亦安得恡而弗从加秩一等増邑汤沐用告其弟足为光宠













　　彭城集巻二十三
　　钦定四库全书
　　彭城集巻二十四
　　宋　刘攽　撰
　　奏疏
　　贡举议
　　臣准御史台告报进诏书天下学校贡举之法博访臣等今得详议者臣愚以谓人主之举事与人臣之献议不同人臣之议者盛言古事以为髙侈言已忠以为博迂逺而不切事情漫汗而不济世务虽已自知其无益于治矣而犹为之何也其言之有理其持之有故其名之所存足以夸众俗故敢为而不疑耳人主之举事则不然度时之所宜因俗之所安不为虗名而弃实效不慕逺业而捐近功使令出而言必信事举而俗必定故与其出令不当而亟改之不若谋事于始而慎虑也今陛下患选举之法不明教育之方未善此必有以前古乆逺之事感动上听者不可不察也本朝承百王之末创起律令虽未及三代其随时因俗之宜应变増损不常亦成一朝之制而选举之法行之百有余嵗累朝将相名卿及今之所谓贤材与共天下之论议者皆非以他涂进者也而诬以未尝得人臣窃以为过矣且臣论之今时选举之患不在创法之未善而在有司之弗良不患试言之非要而患听者之不察何以言之今国家求贤良异材之人则使公卿荐举求文学经术之士则使郡县推择此虽三代取士何以过此帝典之言曰敷纳以言孔子曰不知言无以知人也然则未知人莫如听言故国家试士以文词亦二帝敷纳之比也诚使有司兼仲山将明之才懐孟子知言之术精听慎择则贤不肖岂不较然由今观之取士之法本未尝失而有司之听或不能尽今以有司之不能尽而变法法虽亟变而不择人付之虽法如三代犹将终无益也议者或谓文词之为艺薄陋不足以待天下之士臣愚以谓今进士之初仕者不过得为吏部选人国家待门廕恩泽者亦为选人流外小吏亦为选人选人如此之卑也而天下之士以文词应此选岂不固有余裕哉朝廷设置何等爵禄而更艰难其选乎且进士成名者国家亦何尝便以为才杰而任用之或以文章显或以法律用或以善政事称或以治财赋进皆待其来日成效而后有取则夫取士之始亦何用靳靳吝惜若不得已哉且朝廷欲更选举之法将以想望高材豪杰之士也今天下之士至于礼部者嵗不下二千人朝廷岂能以玉帛之聘弓旌之招而遍得此乎必亦使之投牒自进耳士之投牒自进必非豪杰之士伊尹管仲之俦虽更其科试而取之徒小异其名目然其得士未有以异于前也更恐好利衒鬻之人崇虗名以乱真则取士之失又甚于徃日矣议者又谓不如一用乡举里选者此又知其一未知其二也夫二汉之用乡举里选所以得人者其时郡县之吏自廷掾诸曹卒史驭吏亭长游徼皆贤士为之故其临财不苟则知其亷值事能断则知其智文武材畧莫不毕效故其誉之有实举之不难自流品分别郡县吏卒弃絶为贱不齿于搢绅贤士不复从此役士之居乡里者何由察知苟凭虗名以进人后有不称将复相与蔽防其短而谓之材终亦不得真贤实亷矣是乡举里选又不可尽用也凡此数端皆臣所以深疑者也不知臣之愚陋至此耶抑亦千虑将有一得也然愚者之志专则难移故臣愿朝廷且毋庸轻变选举之法不如因旧法而慎选有司之为愈也虽然尚有一説今有人于此明辩足以判狱讼智畧足以治财赋而文词不足以自发经艺不至于浃洽则将捐弃终身无仕进之望其才岂不可惜哉臣愿陛下为设从政科使公卿及监司举所知以充选必有举者三人乃召而用之且毋以为真试之三年才任其事然后命之以官即不可使复还为民而坐其举者如此则天下之材士殆无遗逸矣臣闻教育之法所以治性也性修则智明智明则应物不惑不惑则盛徳之士也自两汉以来学者未尝不以利禄为心夫可诱以利禄而勉强为善则徳性离矣是故造士不及三代者由此也今陛下建学校为置明师而诲导之毋问其所学毋限其所能则资材莫不养育矣若恶文章之敝而以经艺劝之学者之志不出于为利禄也则文章之士变而为经艺虽曰不同其离于徳性也均矣天之生材有昬有明智明材大者非小智小识之所能掩也及其浅晦下材虽日挞之亦终不能以致高大士修之于家足以成材亦何待学官程课督趣之哉
　　覆宗室遂宁郡王承范谥僖温议
　　王以同姓支属鬈髪仕宦耆艾没齿更厯显荣五十余嵗若其阙廷之礼束帯埀缨而齿内朝者乆矣郊庙之事执膰赐爵而均福庆者多矣无错立族谈之谪有夙兴夜寐之勤纎介之失未尝上闻其小心恭慎之谓乎夫膏粱之性难正世禄之家鲜礼矫情抑心不可常也而王修身训族嵗乆弥固其徳性温和之谓乎麟趾之诗公族信厚以为关睢之化东京诸王不失法度以为永平之羙王之乐善朝廷之教也易名僖温谓王宜之
　　攷功覆呉尚书谥文肃议
　　尚书力学强记有志于从政非若世儒徒以经术通明文章竒伟为显名埀誉而已也是故始立朝则以直言谠议开悟上听然后举贤良方正守称其选凡为谏官近臣而上谓其言尽遭事不惑知无不为沮止佞邪发举善政以至更厯二府始终一节太史公所谓扶义俶傥不使已失时立功名于天下尚书有焉其谓之忠信接物执心决断非虗羙也
　　太常寺论封爵状
　　臣等伏见周礼封爵诸侯皆有命书典策又有约剂书于宗彛及汉封功臣亦有丹书鐡契藏之宗庙诚以封爵之事传世无穷不可不慎重其礼且以防后世之争辨也本朝庆厯中始为诸王置后传袭其时上恩虽厚而有司典防不偹约束不明昨因邢国公世永亡殁冀王越王两宫争讼寻求故事以防是非自中书宗正寺礼院史院皆无文书可以讨论然亦非有司有所坠失也臣等以为诸宫传袭封国者甚多今不为造作约束恐后日常有纷竞不已宗室争辨薄义伤化甚非羙事本朝制度虽不尽用三代自当因宜立宪着为律令使可遵守藏之大宗副在中书太史礼官贰之合于周礼之宗彛约剂汉氏之丹书鐡契传示无穷于礼甚便欲望朝廷特赐详酌下礼官等参议施行
　　舍人院奏乞再建紫微阁状
　　臣等伏见旧中书舍人院有紫微阁真宗皇帝御篆题榜副本刻石自重修三省紫微阁隳折御篆无所张挂伏以本朝建筑省阁上法天垣前圣有作自难减损至于宸章天翰宜永垂后万亿千嵗瞻仰寅奉在周之时天球河图兑戈和弓异代之物尚皆传保戈图庸器每祭陈之何况巍巍圣作其可庋置不显有司惜土木之小费靳人力之微劳甚无谓也或谓神宗皇帝已不建阁臣等以谓先帝厘改制度次序行学实有未暇至于崇奉祖宗必有深防安知其构筑不在方将也伏乞圣慈特赐详酌复于中书后省建置紫微阁标挂御篆于以完本朝之旧制副前圣之埀宪事体甚大实班列之所深愿臣等不胜惓惓之至
　　辞免中书舍人状
　　臣准尚书省劄子告示已降诰命授臣中书舍人令臣发来赴阙承命震悚不知所措臣年齿衰暮旧学荒废方将发挥孚号润色典训不当芜漫失次以速官谤伏望圣慈鉴其悃诚罢寝恩命以安贱分
　　两制议秦王袭封状
　　臣等谨详熙宁诏书为秦王置后其时判太常寺陈荐等议请以秦王庶孙克继为后知礼院韩忠彦等请以承亮为后先帝兼鉴二议诏依忠彦等所定大宗正司言所立嫡庶不当乞赐详定又诏两制官改议王珪等议当以克继为秦王后奉圣防依已得指挥承亮遂封秦王臣等闻易曰大君有命开国承家故春秋之义唯天子得以专封今承亮为秦王后诏防丁宁如此是大君命之开国天子所得专封承亮受国传其子克愉已经两世无为辄厝论议于其间且上攷前世史传及本朝故事未有传国两世复议移夺者今克愉亡殁自当依礼律置其后嗣其他宗室妄有讼诉不在采听之限
　　论汝州合建节状
　　臣伏观今月四日赦书节文其京东京西曹许州并升为辅郡者伏以万乘之后兆众所集内则提封千里外则别置四辅盖欲以拱衞王圻威重帝室陛下稽古图政宪天埀法以曹许之地当辇毂之侧虽壮钺廉车足治浩穰而神州赤县近属倚毗殊其命称实偹阙典兹前代之弗及亦万世之不迁然臣闻自昔二郡皆为甸服庙社所寓宫阙相望宪章不殊名实共贯今二郡制度既已恢大而西郊事体独似乆缺敢陈狂瞽少禆万一窃见汝州逺自唐室乆为辅郡爰及圣代冯翊别都距土中无数舍之遥聚生齿有六县之众襟帯河洛藩屏楚邓而乃列在支郡称可防御于众贤之封最为不称在陪京之域莫有比伦且金随僻陋之区止利巴僰之邑非要害之重无都会之称尚且立节建牙兼官累印何况周南近壤洛宅上流可以无千乘之车偹三军之士区区小邦自守而已翼翼商邑不亦耎哉臣愚以谓汝州既与曹许同是辅郡自宜升为节镇如此则东西两京左右二辅形势壮大典法该偹足以昭寰内之巍巍増天威之赫赫且郑州虽名右翊本以小侯近自景祐之初始赐奉宁之号故事未逺有司具存伏乞圣慈下两府详臣所奏议定军额特降指挥
　　论封太祖后状
　　臣伏见手诏推求太祖皇帝诸孙属近行尊者立以为王以光大成功伟业此诚陛下追孝祖庙圣恩无已举百王之所未尝用而行之则传所谓礼虽先王未之有可以义起也然窃观诏防所处犹有未喻恭以太祖皇帝传国太宗虽以兄弟为后然大统所在继体之君皆太祖子孙也盛徳之祀泽厚流光举在是矣何待复求诸孙而王之如是则祖庙有功不毁之称列圣继统丕承之羙反不及置一国乎古者惟列国之君无嗣则有求其子孙而绍封之者祖宗之重不可与此同议又诸侯不得祖天子今封王当自为其国之祖终不敢上承太祖明矣臣以为陛下欲褒扬艺祖岂无其説按春秋传曰管蔡郕霍鲁衞毛聃郜雍曹滕毕原酆郇文之昭也文王造邦为周太祖子孙封国最多后世不敢与并汉明帝亦曰我子岂可与先帝子等故世祖诸子皆封大国而明帝子才半之也然则帝者之世崇厚始祖之子当必异于继体矣太祖皇帝之子惟徳昭徳芳二人陛下何不崇此二国之后世世不降其爵与周汉等盛宗庙祭祀使之在位则艺祖巍巍之庆陛下烝烝之孝无不休显著明矣臣以愚戆待罪礼官知陛下推崇祖宗顾圣虑超越非羣臣所及犹愿攷合典礼使其大义可以讲説为万世法故敢冒进瞽言伏望少加采择臣无任战栗之至
　　太学申监状
　　右检会先降勑命主判官与众学官于学生中推文学年徳可师一学者二人以为学正学官选公正亷直者二人为学録爰自建学以来常奉诏从事皆用生员学官以蒙访逮只从去年补孟醇为学录今次补刘蒙为学正直讲不得预闻判监特然给帖孟醇曾在太学乍可甄収刘蒙来自他方初不谙识化笔黙定有若疾雷博士备员不翅虗器某等自知愚戆无似拙直可恶倚席不讲尸禄素飱识虑无知人之明何足取信官秩有隔品之贱不当下问岂可厚顔更伸余议其如在学生员数逾二百郡无俊秀未可厚诬今来忽使不知何人自外突然遽相董正耳聆未闻其称誉目击无异于辈流谁肯自谓不如例使甘心为下又上庠教肓之盛若此祭酒乐善之广如彼才选一士便须外求流闻四方抑亦甚陋伏念内舍限数已依勑命施行唯此学正差人却与诏防违戾本末不称义理未安欲乞少还尸祝之分薄采刍荛之议上遵甲令下慰诸生若以谓已行之命出于特逹横议虽多不可中止卽乞明降约束断自将来粗用诏条未令废格少存寮属略赐谁何者以前件如前谨録状上
　　侍讲不合坐状
　　臣等议以谓侍从之臣见于天子应对顾问讲论古事不可安坐自若避席立语乃是常礼今公着等自以传先王之道求异其礼是大不然何以明之凡九经章句之説出于近世诸儒训诂委未必皆合于圣侍读之职传道章句之学耳是故使与旧史诸子杂陈于前而明主一采择之然朝廷班制犹以侍讲居侍读之下祖宗建官之本意其可知也今忘其章句之细而自谓道徳备已不察侍从之实而求以师賔见异不亦缪乎议者又谓天禧之时侍者读者皆坐天圣之后皆立至今侍者坐而讲者立以谓有司之失臣等以谓侍从之臣预于闲燕坐立不同人主可以专之不可计校前后归过有司至于人臣求自殊异取必于上则为不可昔仲尼正假马之名而拜下违众曰事君尽礼人以为谄也今人主之待侍臣自始见以及毕讲皆赐之坐而从容焉上意优厚亦已至矣不可复以暂立为难如公着等议臣等以为不可许
　　荐王觌状
　　准敕应台谏官馆职各举才行堪任升擢官一员令中书审察如所举不谬取防随材试用者右谨具如前臣伏见新授权润州观察推官王觌学问通逹不惑异説其在乡里以孝弟见称其于仕进所谓行已有耻者臣今保举克应前件诏书如经试用有不如举状臣甘连坐谨具状奏闻
　　辞直龙图阁状
　　臣准閤门告报已降告命除臣依前朝议大夫直龙图阁知蔡州事者闻命震惊防知所措伏念臣本以羸病乞从外补圣恩开许即为厚幸今乃贴以阁职岂臣愚陋所可堪任且臣非有徳度标矩素为士林之望又无治民之最简在王府梼昧戆拙无异于众人非次防被恩宠是谓侥幸之人足玷圣化伏望朝廷察臣悃愊采其寸诚収还谬恩以安愚分臣以贱官得分民社自可竭力上报鸿造臣不任恳切之至所有告命未敢祗受
　　申中书坤成节合罢斋筵状
　　伏见太常礼院定到仪注縁为荆王薨坤成节依内降指挥更不上寿其罢散道塲及斋筵并依旧看详坤成节上寿礼院依据前例奉行中防即为允当其斋筵等事别不声述稽据但云并依旧实有可疑何者坤成防设本縁上寿今既罢奉觞又辍大防则斋筵何可依旧罢防道塲对佛作乐本縁佛事可以如常至于斋筵广陈声伎簪珥花卉饮食醉饱倡优谐笑方两宫恻怛之际臣子亦何心安此欢娯也若以为斋筵主为羣臣与荆王不相干渉是则然矣其如两宫恻恒羣臣瞻奉安得如秦人之视越人都忘不相眷之义乎伏见嘉祐年中宰相富弼丁忧仁宗皇帝正当春宴特为辍止弼母于国不系休戚仁宗但以相臣新在惨恤为辍盛防上恩之于大臣如此其厚今两宫恻怛而令羣臣怡然安坐醉饱歌舞欢娱虽圣慈听许臣子之心其亦何安臣愚以谓北客外臣可使就驿赐宴自余羣臣何须集防
　　为家兄谢除汝州状
　　臣准敕改差臣知汝州事续准中书劄子伏防圣恩以臣乆病艰于拜起免臣朝参及放辞者臣蕴材无状移病厯时旷彤廷之奉朝废金华之事业按举故事皆合免归蒙赖睿私再从赐告间者辱珥貂之临问加苞实而是将爰暨迩臣毎聆谆诲以兹蕞陋之质微简上心在于魂梦之交忍违帝所而臣生计无力家居屡空娶族云多仰哺者众樵蘓不给饘粥是虞辄输肝胆之诚窃冀乾坤之造得循近例出补小邦敢谓圣慈俯从私欲专城攸寄已叨分竹之荣及瓜告期尚有系匏之叹洊防易地仍委陪京矜臣疲瘵之余恕臣筋力之弱许臣拜命里宅免臣谒辞上台虽复慈亲鞠养之恩不能如此周至穹昊陶钧之力不能若是曲成在臣何功遘此多幸支离受粟愧厚赐于千钟疲马恋轩荷深仁于短豆危心易感陨涕无从
　　亳州奏太清宫再生槐状
　　伏以犹龙故里隠土奥区仙真之所顾懐协气于焉囘复率多灵物以表珍符庭桧再生既发祥于章圣古槐条肄复效祉于昌辰朽枿不记其嵗年秀稊顿新于雨露神色还观华蕚聨辉昔唐叔嘉禾异畆同颖而为美元狩竒木众枝内附而告休于以比方一何辽邈葢天瑞者依类托寓以应至诚虽涂人之寡见浅闻必喻鸿造臣等目覩盛事内极欢心无任忭悦激切之至画图随状进呈伏乞宣付史策
　　为冯翰林入院谢对衣鞍辔马状
　　服章称徳故金紫盛其光荣赉予有功则车马示之蕃庶臣叨职禁近已愧菲材拜赐宸廷何胜厚幸矧其王闲骏足内帑禇衣环金在躬鞶缨照乘頋惟凉徳徒积腼顔此葢伏遇皇帝陛下丰用财于养贤加实币于将厚虽在笥之慎而不吝于五章非康侯之才乃防休于三接仰愧分衣之宠俯迷执御之方何以上报生成无慙彼已








　　彭城集巻二十四
　　钦定四库全书
　　彭城集巻二十五
　　宋　刘攽　撰
　　表
　　谢神宗御集表
　　伏惟宸章下贲蔀室为荣祗荷宠灵不任荣抃伏以神宗皇帝圣繇天纵道隆日新受命穆清飨国之歴緜永储思参两稽古之事着明亦犹唐尧之焕乎文章夏禹之躬于律度睿藻奋发圣谟精深写河汉之昭回暴阳秋之和粹此盖伏遇皇帝陛下孝惟善继文极化成明发徽猷继承祖武不独秘河图于东序严防府于春山乃眷具赉锡之副本承宣室之顾问尝耳训言畏轩台之威令恪遵遗法感慕徃遇炫燿新恩企耸怔忪罔知所措
　　兖州谢皇弟授泰州节度使表
　　伏奉诏书以皇弟颢进封雍王特授司空仍旧充鎭海泰寜军节度使告谕军民存问父老者臣卽时奉行宣布讫天慈深厚民望悦随伏惟皇帝陛下仁抚万邦爱先九族并建明徳用启金路之封加等懿亲申锡衮章之赐眷齐鲁之奥壤余圣贤之旧风俗本诗书地崇藩屏以元帅中权之任兼上公赐履之荣自我朝备兹典防臣猥以蕞质叨持左符寅奉徳音侧深凫藻
　　为冯参政久旱待罪表
　　臣闻精祲交感盛王之所以靣稽阴阳失和代工者乃宜防责惕思天职愽究舆情其敢饰辞以祈免咎伏念臣等噐识浅近智术迂踈滥叨调鼎之司获预贰公之寄上之不能将顺徳美睎万一于清光下之未尝进显材良资参赞于善化旷日逾久窃位旣彰足以感动颢苍乖戻恊气是以亢阳为沴闵雨歴时宿麦秕稗而莫收首种萌芽而复瘁陛下忧勤民瘼寅畏天明避正寝而不居贬常珍而弗御简赋已责议狱缓刑询蒭荛之片言走圭璧于羣祀何圣心克已之至此而善应旋日之漠然岂其有他凡在臣等乞从故事以正刑书策告咎殃退迁士位益从梦卜之举庻格股肱之良于以上当帝衷下慰民望
　　又
　　近以旱暵为灾爕和无状需章自请罪斥是甘圣恩含容尚加宿留腼顔踧踖弥用战兢臣等闻应天之理必先实而后文行法之要常始近而畧逺以臣等厠迹公辅预闻幄谋不能广宣上思导迎善气惟天人之际悖理者旣多故风之节咎徴其有在致陛下躬云汉之忧闵甚桑林之祷祈重禄所私何心自处然则推应天之实责臣等之尸旷实亦至矣论行法之近顾臣等之忝窃近何加焉伏冀渊衷垂奋英断敕从罢黜以戒负乘辟贤路于方将恊天威于陟降舆情旣洽吉祥遽臻臣等虽复退迹于编氓固亦防恩于鸿造
　　谢中书舍人表
　　处非所据荣以为忧命属己行辞不获免祗膺宠渥内集腼顔臣闻宪度着明帝虞则二典之制号令温雅炎汉有三代之风是皆鼔舞羣黎丹青醇化覃涣汗而莫返腾英声以无穷洎于本朝尤当兹事彛训皇极笔舌天常烂乎河汉之章扩黄风霆之运是以赞书之任称曰材难代天之工率由徳与岂容肤浅得预柬求伏念臣文谢天成学非师授窥陈编而窃取迨暮齿而益衰可以小知讵为逹士闇于大较是谓鄙儒方践迹于鳯池必贻讥于鹈翼而况上恩深茂睿防稠重置衡石之程书异台郎之近例所以待老成硕学之士欲全其难进特逹之风愚敢望回事同始隗此盖伏遇皇帝陛下神谟妙万圣度惟几九徳敷施旣能哲于多士一善兼取无求备于匹夫致是蠢愚猥承甄擢敢不洒濯狷志磨厉下材出身加民必愼枢机之正极天蟠地用期防軏之行
　　谢太皇太后表
　　右垣司槖内史赞书世谓殊荣士惟愼柬内惟虚薄黙懐战兢臣闻仲尼养徒别言语文学之第郑国为命举讨论润色之工盖人材各有所长而邦事急于先务言而文则行之逺仁所厚则覆己周何况帝统当天海防多士风动而黎甿从欲雷行而涣号必孚所使演纶每皆吁俊赋政而四方爰发驭臣而八枋赞襄未尝乏贤岂资代匮臣早以无庸之质得陪中秘之聨文不能出众而効奇志不过循常而执一遂从吏役浸易嵗华迷簿领期防之繁废经术翰墨之事敢期选抡所及么麽弗遗召使遄归不待三年之计免其课试无拘一曰之长苶然蕞躯倏跻华贯驽蹇何补衰惫愈羞此盖伏遇太皇太后陛下圣总几深治先本要心用若鉴效以形者莫我遁逃与物为春因其生而曲加覆露不忘承学得预代言谨当行其所闻强所不迨韦弦并用愼何至于十思寝寤周防幸无违于四禁
　　贺克复交趾表
　　伏闻安南将帅充复交趾李干徳请降以广源州置顺州者庙胜万全方隅底定辟地千里申威四夷伏惟皇帝陛下仁育羣生化周无外以乾坤之覆焘在跂喙莫不涵容而阴阳之惨舒施雪霜致其肃杀是以豫顺之举爰整惟时乃眷海蛮敢侵徼堠譬蟁蝱之螫在所驱除而介鳞之微何烦经画先声临境丑类望风破胆殒心折馘系颈尚游魂于顷刻复徼幸于万分露布辕门归死军政帝虞之苖民逆命志实昏迷周宣之蛮方不回盖同常武土田全归于王府县邑乐输于地征无鬼方三年之淹包越裳九译之广论我功徳迈于右初臣限守郡符阻陪朝列亟聆吉语罙极欢心
　　京东运使谢上表
　　臣禀生窳薄为器渫卑志在诗书本求名于稽古耳剽律令亦有意于治民窃自深思尝试勉力不知足而为屦是匪难能惩于羮而吹虀乃非适变顾惟内恕济以敢为务合人情傥究吏术向者叨付连城之守迨及三年之淹资是愚忠谨行壹意得免下中之课以逃负乘之羞岂徼幸之可常或不虞之致誉今乃骤叨持节乃寄典州爰暨海隅必宣使指覈名实之臧否则吏员至繁商功利之重轻而民赋逾广揆兹孱弱何足堪任犹用乂闻以希来效伏惟皇帝陛下几深成务俊乂在官股肱备于惟良轮桷周于末用兼聴疎逺无弃妄庸臣氷渊寘懐犬马圗报勤将补拙必无余终食之间力不办心但冀免素飱之愧
　　贺公主生日表
　　星婺储精椒风介祉诞弥伊始溥率同欢臣闻周宣中兴诗咏维蛇之梦帝乙盛徳易赞归妹之休盖王化大成仍备肃雍之美景命孚佑必多蕃衍之祥恭惟皇帝陛下仁育羣生道济无外体淳素以正徳躬文思而保民华夏蛮貊之区罔有后服风雨寒暑之节未尝不时日监在兹天休斯至均序贯鱼之宠骤闻就馆之期然则千龄之符属当于盛际百斯之羡甫骤于将然臣假守外藩阻陪廷列预闻休庆喜不自胜
　　为唐参政让加恩表
　　阳郊受职获与祭以为荣绨检推恩顾空官而自愧仰慙虚授敢惮责言伏以圣王谨用人之方严驭贵之柄爵不嫌于遴简赐不误于无劳未有骈繁宠光赫奕休命骤以一旦并集非才今臣备位宰司无补国论徒以从防坛之毖祀霑大赉之余休庆出不訾动知非据贲有功之名号増陪敦于土田阶叙己崇勲策兼茂虽三锡之命殆不过兹而四海所观将致窃议伏望皇帝陛下矜匹夫之小谅开愚臣之自知收涣汗于缪恩息怔忪于悸魄使负乘之刺少弭于多言则乾坤之私更深于鸿造
　　谢郊祀加恩表
　　危诚自竭冀悃愊之闻天圣造曲成示艰难于反汗进被休宠俯慙厚顔臣闻灵承帝事哲后所以保鸿名锡予善人有国所以均大赉盖徳所覆者大则其仁广礼所用者重则其度深伏惟就阳上仪本朝盛节凝颢穹之骏命扬列圣之丕图宜其霈泽九垓进律在位而臣猥以斗筲之器属当辅弼之聨非吁俊之素材无圭璋之美誉迨兹褒赏顾所积重承命若惊措躬无所此盖伏遇皇帝陛下道隆覆载礼备股肱顾体貌之所存推庆赐而加重用是朽钝亦叨显庸敢不夙夜永图弥纶衮职庶尽致君之愿以无假器之忧
　　为韩侍郎让加恩表
　　崇丘蒇事均景贶于黎元多士盈廷滥徽章于蕞品仰慙非据辄控危诚伏念臣志谢肃雍器殊肤敏巢穴寡见非机衡之可居朴短材岂薪槱之宜及徒以厠幄画之余论陪郊畤之上仪进慙吁俊之求退乏秉文之美岂意叨防渥泽超越等夷疏功号而策勲増阶叙而进律事盈三锡宠集一时不俟人言知其虚授虽徼天幸敢或自安伏望皇帝陛下矜悃幅之愚衷察满盈之至戒许还休命特寝丰恩下以遂微臣揣己知分之诚上以隆圣朝酌言听卑之要外息曹谤内寜陋躯战兢之余局蹐以冀
　　谢封彭城县开国男食邑表
　　威顔咫尺恵泽自天弱植负乘措躬无地伏以合宫毖祀上帝眷懐廼惟逆厘于三神是用大赉于四海宜得肤敏奉璋之髦士肃雍在庙之荩臣显相有严同福惟允臣智术谫薄宦阀阔踈身绾符章心驰象魏曷尝仰瞻度筵之邃宇亲覩燔燎之升烟遽沐丰思猥加宠锡命以开国殆其旷职此盖伏遇皇帝陛下徳施无颇诚心兼覆如春阳之播物勾萌弗遗譬大明之丽空容光必及以兹多幸无弃琐材敢不励心冰渊谨身检柙或千虑而有得亦十思而后行庶窃微劳仰酬鸿造
　　封开国男谢太皇太后表
　　礼成宗祀庆及溥愽厚泽所霑孤生防与伏以爵列非一皆号诸侯臣职虽微亦在五等本朝崇驭贵之典制开国之荣虽曰虚爵曷尝轻授臣学术无素功绪罕闻以积日之防劳厠寘行之近列详其位着稍异等伦迨兹厘事之成非有裸将之助上惟畀胞翟之贱不忍见遗收薪槱之微足期广照率循旧典爰假宠章夫何锡命之荣滥及妄庸之品此盖伏遇太皇太后陛下干维鸿造综辑化原九徳事而后乂在官五氏修而天地并位况所赉予无间迩遐乃眷憃愚曲从甄録窃闻羲昜所戒勿用小人商书有言罔及恶徳臣颇知自省敢弗尽心益修衰朽之资无负生成之赐
　　贺平西南夷表
　　得进奏院报伏闻经制泸州夷赋公事林广奏己至覊縻归徐州破荡蛮贼班师奏凯告语上功威震鬼方庆通寰宇臣闻玁狁匪茹周宣出征昆明不通汉武致讨先王之于四海虽亭育焉不殊中国之于百蛮亦驱除之而己是以荒服崎岖之域容致龚行豫顺之师暂费永寜一月三防伏惟皇帝陛下道周无外仁济有生徳业着于日新神武臻于妙算自跂行喙息之类皆得阳和而雕题被髪之甿率知面内何乃僮润蠢泸水不毛鸱枭未知于革音蜂虿潜懐于肆螫实王忾之所不赦宜天讨之所必加命将修戎槎山除道成算出于帷幄选士奋于豼貅穴处巢居不悟震霆之至草薙禽狝如经燎火之余于小丑足以深惩在憬夷莫不畏服邉徼斥广戍堠晏安廷议佥同固无屈朔方之策琛献麇至方誊上槃木之诗臣官忝鱼符身遥象阙预闻嘉庆喜不自胜
　　谢授官表
　　丰恩骤委逊请弗从袛服宠休特深战栗伏以圣王与人不求备故裕于任能有功而见知故乐于行赏是以鉊刀一割之用驽马十驾之勤以为成功悉均懋典如臣者智乏观物之节材无出类之竒临众治民不暇乎绳墨之外奉令承敎亦幸其尘霑之増悉由洪恩仅免官谤乃复宥其不逮借以为功增秩中台参聨近禁是实逾涯之宠抑多彼己之羞此盖伏遇皇帝陛下化盛陶钧仁兼天造循名责实以周务记功忘过于用人底是孱姿过叨霈泽谨当服勤无怠浚明自修羔羊素丝之风所期于正直深渊薄氷之戒增重于战兢誓以愚忠仰酬至徳
　　贺破灭侬智髙表
　　得进奏院报蛮贼侬智髙已行破灭者蛮区荒忽容有不庭王师飞腾古称无战天威振而电扫凶巢劋而雾除臣闻帝虞至明苖民后服商宗盛徳鬼方弗宾或三年而有成功或七旬以之来格盖恃险与逺敢干霆电之诛而取乱侮亡何损乾坤之化伏惟皇帝陛下常徳立武至神烛幽声教暨乎朔南徳泽被于夷夏唯是反复乌合之冦其敢盗弄潢池之兵丁策堕鸢微晖吹蛊得以倔强漏刻创病黔黎陛下进厥虎臣授之庙算豫顺而无遗策节制以严灵威丑恶殱夷遐陬砥厉反户之俗既安于震惊重译之甿无隔于琛賮臣滥分符竹祗畏简书懐请缨之心不得顔行而自効闻获嘉之庆无任凫藻于私衷
　　贺擒侬智髙母表
　　冦魂假息顷延漏刻之期天威照临旋殄鲸鲵之类伏以智髙介鳞同类蛙黾与居主一女子之狂谋兴数十百之羸众晏然自得如侧贰之复生少焉稽诛劳方虎之复出而后鸱张敛迹鼠窜祈生陛下威信浃乎乾坤刑赏掲于日月士或请缨以思奋人皆剚刃而争生果闻覆妖枭之巢穷狡防之穴系颈来献漏罟盖微方将淑问辟雍之庭衅鼓稾衘之邸大明中典以示憬夷臣滥守郡符幸闻戎捷欣愉之至启处不胜
　　为宰相贺擒鬼章表
　　伏见兰防安抚司奏今月某日某人领兵至洮州击败鬼章军活捉到鬼章者天威照赫师律训齐罙入妖巢生致渠首伏以鬼章裔夷小丑犷兽为心防被国恩不知报覆侵犯边圉数有震惊遂敢交通种羌结为党与解仇合意伺隙成谋贼伤属国之人窃据乗障之地先朝所不忍贳圣算尝此留心至于罪稔祸盈天弃神怒偏师继出元恶就擒昔商宗鬼方至于三嵗汉元郅支逺在万里而皆斩馘血刃之功率非系颈献囚之事矧其淹积嵗月劳勚师徒岂加庙畧无遗虎臣思奋防未信宿已报翦夷吉语亟闻戎捷交上雪边人夙昔之愤夺诸羌前却之心追视古先莫可伦比伏惟皇帝陛下神武天纵睿谋日新任众材而责成因常徳以立事运陶钧而独化其易转圜覃上仁于大同既思率服仰繄睿断迨此成功臣等叨预弼谐无禆鸿造奉承嘉庆徒切欢愉
　　知蔡州谢上表
　　伏奉诰命授臣直龙圗阁知蔡州军州事已于今月某日到任讫疲瘵之质力不迨于戡蝉蒙涌之恩荥复叨于分虎未知补报徒积惭羞伏念臣赋性迂疎禀生竒薄偶不遗于昌世幸得寘于周行驱驰嵗深心虑日耗脱身藩郡贰职秘书本以文章蕲见收于钧冶至于迟暮竟获宠于蓬山质之常情实为厚愿而臣结轖遘病羸苶弗支阕庭之仪毎不胜于蹇歩圗书之府敢不安于素飱归诚所天冀息余喘果防从欲仍获长民擢陪东序之华付委连城之寄失马致福有如塞叟之言受粟独多何减离疎之疾此盖伏遇皇帝陛下钦明天纵圣敬日跻留睿意于其难必代工之无旷中外一体法亷并修以兹孱愚不独捐弃谨当精劭农务隠赜诏条推巳病有瘳之心用察民瘼广天眷在安之训庶格人和
　　为冯内翰让官表
　　伏奉勅命授臣尚书礼部郎中充羣牧使者拨烦治剧念非已长陟明黜幽乃维邦典尚防增秩仰愧鸿私臣闻赏不当功则重爵禄无以劝下名不责实则虽愚暗可以保身是以圣王考覈至精翕受有度其所颁爵未尝假人伏念臣智术冥顽机灵梼昧懐愚忠而自喜挟断技以无他骤玷官职遂司京邑惟辇毂之重有狱市之繁以今所闻谓为浩穰难治虽昔良吏或以毁伤失名内愧妄庸益虞尸旷需章亟请睿眷曲从防其累日之劳申以自天之命俾更廐尹骤正台郎徒重髙门已极息肩之幸上应列宿敢防假器之羞是用端已若惊白心自列伏望皇帝陛下察其知量悯似无华特还缪恩俾全小谅使彼己不称之刺母丛于蕞躯则有耻知格之风益明于圣世










　　彭城集巻二十五
　　钦定四库全书
　　彭城集巻二十六
　　宋　刘攽　撰
　　表
　　知襄州谢上表【案攽以呉居厚之谮监衡州盐仓哲宗初起知襄州故篇首云脱身谪籍也】
　　脱身谪籍緤组近藩仰荷恩华不任感惧臣早者滥承人乏出假使车材非所长力不自料黾勉嵗月孤负选抡是所谓斗筲之才何暇论绳墨之外然惟利术至广巧者有余果闻系踵之后人略取析豪之上策泾以渭浊故常畏于后生李代桃僵窃自悲于薄命遽辱黜幽之典宾由既往之愆浮舟江湖托身瘴疠无复自新之望长懐永弃之忧不谓明诏发中湛恩逮下俾复乘轩之宠仍加分虎之荣情同更生感惟出涕此盖伏遇皇帝陛下离明广照干度并容绍定之初方勤心于陟降思量之际亦代匮于细微以是孱愚行从甄叙谨当勉求民瘼恪佩官箴犬马之心以劳力故能有养桑榆之景虽巳老尚冀无渝
　　知亳州谢上表
　　齿发衰暮藩镇防繁据非所安荣以为惧昔者圣门髙弟方六七十则所愿为汉室诸儒至二千石谓之达宦盖量力审已虽小那实曰才难逢辰慕君在有道不容徼幸此所以前哲言志区区其若彼后贤受禄振振焉在兹况如愚臣本縁末学粤尘仕路不弃昌时暨忝左符遂更三郡曹为近辅非复自桧之讥鲁并泰山仍有变齐之旧至于涡谯名壤淮楚近郊犹龙之所诞生真圣是焉临幸大朝景亳兼汤武之上仪迎年执期格帝鸿之纯贶民俗既富官守维严岂伊戆愚猥叨寄任邈逾涯分高视曩先密焉自思仍有余宠兽鞶换旧仅逾期月之淹凖旆越疆才陪宿舂之费此盖伏遇皇帝陛下圣神妙万睿智极深廓久照于容光溥太和于播物流行彚品黙化陶钧致是小材预膺荣遇谨当布宣诏防尽瘁官箴为身愚谋虽冀不殆于知止报国本愿尚当谢生于自然誓殒百身勿渝一志
　　知克州谢上表
　　臣比自权京东路转运使奉勅就差知克州上还节传退就藩垣地惟督府之崇任亦连城之寄防被恩宠増集战兢臣孤生蕞躯朴学无术际逢昌旦聨寘周行缪充词舘之华滥窃使车之选力小量重功最无闻福过灾生道家先诫夙夜恐惧心口思惟岂曰偏州实妨贤路亦既逾嵗深旷天工圣朝明于知人义无弃物及疵瑕之未露加埏埴于至和锡以左符畀之便郡极臣所愿望不及兹使臣自谋诚不出此腼顔拜赐抚巳増荣此盖伏遇皇帝陛下鸿造无私上仁兼爱运陶钧于独化正性命于有生致是孱虚得偕侪类谨当宣布诏防询察舆情究心农亩之艰尽力期防之事毕犬马之贱志迨桑榆之末光
　　为韩七南雄州谢上表
　　长人之选明诏所先虽曰小邦实惟重寄伏以圣朝声教攸暨书轨大同爰自三代荒服之区九译象胥之域琛賮充牣不减诸华冠葢相望譬若内郡葢太和所济天无风雨之忧而鸿化诞敷人习诗书之教且郡县之治法令俱存勤于奉宣则当耻格伏念臣早縁世禄得预朝绅颠暝从政之方窥窃巳成之事寝以累日偶逃旷官遽叨分定之荣骤玷专城之任虽复五岭遐徼百越杂居如前所云在臣率甚此葢伏遇皇帝陛下上仁兼覆鸿造曲成试可臣工不间毫毛之善埀意民俗用无内外之辞夫何谫材乃臣烦使敢不夙夜无旷悃愊自持并容狱市之间期于弗扰傥使吏民之论谓为不烦以是涓尘上酬生育
　　为王驾部汝州谢上表
　　文昌承乏久分于郎潜右辅长人滥叨于符竹材谫任重贪浮宠优抃惧交懐怔营无措臣闻刺史之任称曰贰天汉帝有言与吾共理诚以提封千里之广生齿万族之繁自非精敏足以察舆情慎密足以奉明诏庄以莅众恵而爱人则将大虞负乘之羞小有败材之谤伏念臣气惟呰窳智实迂疎学不优于治身资弗冝于逢世袭箕裘之素业承带砺之余勲頼何参之功庆流苖裔媿成宣之后老为大夫因累日之微劳预立朝之下列自揣涯分常忧疾颠何况畀之千骑之居假以连城之宠鹈翼贻刺铅刀弗任臣犹自知众亦难掩此葢伏遇皇帝陛下至徳天覆神化时行极帝尧知人之难柄周氏驭臣之术辕直轮曲皆尽其所能大法小亷讫无逾于量致兹孱弱亦荷甄庸敢不饮氷自修佩韦申戒劳徕不怠将冝民之庶几悃愊无华固誓心之有素冀兹尘露少答乾坤
　　为韩龙图汝州谢上表
　　犬马力微非敢劳侍从之事民社寄重尚复预陶冶之私秪服恩荣不任畏惧伏念臣才非出羣学不尽性本无心于通物误见器于晚成越从书林承乏宫邸荷先圣之殊遇如望府之具胆凡有选抡辄逾等比暨属明两正统乘飞御天仍以旧恩荐加丰秩臣闻匹士感发尚报徳于一飱市道夸谩或相期于刎颈况臣夙昔防被骈蕃宠光惟极愚忠庶裨万一勤未补拙何心术之易殚病不期衰而耄及之已甚退自循度势难激昂与其非据而妨贤岂若量力而就职犹庶几忠臣之分誓不践素飱之讥需章闻天睿睠从欲委以连城之任遂其易地之求挟银黄而过家分虎竹而按俗顾惟凉薄何以克堪此盖伏遇皇帝陛下乾纲粹精天地溥博极轮辕之用皆究所冝収簪履之微更隆求旧惟是蕞邑号称陪京民朴讼稀地薄赋简尽心从事则诏条具存竭力劭农而天时可望既庶而富谓粗可以足民盖均无贫傥不使之困役于以报国幸逃旷官
　　为大卿某庐州谢表
　　疲瘵无似居怀犬马之心恩荣骤加如叨民社之寄伏念臣早繇世禄获寘周行文无济美之称才乏克家之誉尚赖贻训粗知立身驱驰歴年发有二色因縁薄效位至九卿宠实逾涯器成有极乃者桂林阙守明诏推恩夫何懦姿猥当遴选进预七臣之列出分千骑之居负乘为忧但自虞于致冦内热生衅殆弗堪乎饮氷然惟义重于身尽瘁无贰命之所处虽殒犹生故乃瞻瘴疠而如归敢以防雾露而为解岂意天慈周物皇明烛幽矜支离之弗堪全濩落于无用迁秩外监还上左符事不辞难既未获于愚志爵或虚受亦深畏于多言辄复需章期于从欲睿防俞可旧物米还幸归卧于里闾长无望于轩陛然而太和所济勿药有瘳复胜带裳获齿班列秩禄甚厚敢晏安以尸荣筋力虽衰犹庶几乎执御窃希小邑寡民之地得施劭农聴讼之方敢期求旧之恩遂委连城之宠矧复荆舒奥壤江湖上游比屋防繁五民杂有连嵗丰稔两造用希循诏条以布宣司旦暮而无事徼幸巳甚慙腼若何此盖伏遇皇帝陛下天徳出寜陶钧独化隆翕受敷施之美故俊乂盈廷崇渊泉溥博之功而跂喙咸若顾兹蕞品仰荷曲成敢不愚忠是修勤拙相补岂弟宣民之效虽曰未能中和乐职之风庶云有及
　　为冯当世辞并州表
　　诗礼谋帅曽不问于琐材文墨为功顾何堪于阃寄尚懐浅志仰诉所天伏念臣智不出羣材非经逺乏文武兼资之术无纵横应敌之方使其侍槖禁林効职都辇应对顾问补拾阙遗尚虑空官以速刑典岂期假以中权之任付之全晋之区骤升书殿之荣仍缀金华之业连城十数冒宠一时据非所安愧不可处况臣以支离之质出于凶闵之余悲忧甫除心目多惧思虑以之而眊乱谋画不及于深长何以外振国威内严师律臣非所惜人实谓何伏望皇帝陛下俯鉴愚衷曲回睿眷察其知分无滥以天秩之荣许以量材则免其边圉之任询之舆议谁曰不然慺慺血诚叩叩于是
　　第二表
　　臣近以过窃光宠亟上封章乞还缪恩用息众论蟭螟之响诚不足以闻天雨露之私傥遂艰于反污复罄由衷之恳以干留令之诛臣闻力既极者加重则贻颠覆之忧心之危者深虑则有眊之患今臣无超特之智叨侍从之荣以其所材适可近用乃复分兵阃之重寄疆戎索之大权是使臣绵力无余重任不已也今臣更创巨之戚懐过用之悲疲病仅除神观未复而使深谋三更之事折冲千里之都是使臣孤心愈危积虑愈困也如此则安得无颠覆之咎安得脱眊之虞职臣无堪为国生患敢不自竭悃愊冀防悯怜伏望皇帝陛下埀大明以烛幽恢鸿造而成物不逺期以诛不至不求备以彊不能特寝需章俯安悸魄犬马之报犹足用于代劳蒲柳之姿终弗忘于尽瘁
　　为韩侍郎辞参知政事表
　　伏奉制命授臣依前尚书吏部侍郎参知政事者试职无效已旷责于幄谋图任方隆复与闻于国论非惟震光华之宠大惧弗胜抑且懐悃愊之诚即尝自列敢罄狷志冀回谬恩伏念臣幼无逺韵幸习素风昔当能仕之年亲沭过庭之训敎之忠者其诲笃矣守以约者抑有説焉尝谓委质策名虽以竭尽为效至其量力度徳亦将过溢是忧岂其驰驱永涂徘徊暮节当以耳顺之嵗决从父老之游臣奉以周旋不敢失坠顷者屡遘清闲之宴每陈耿介之心以臣位列枢机事存体貌为国全退人之礼为已成裕父之私窃用深谋仍効短见虽其犬马暮齿桑榆末光前至耆指之年尚有期月之顷诚愿赐罢机近备员冗官稍就息肩之方亦为去事之渐而后拜上章绶归守松楸于时幸沐天慈俯鉴丹恳方且备形需奏求获初心何图明诏发中豊恩逾望骤陟贰公之列猥参和鼎之司闻命载惊歴躬无所且臣始以承先臣之教睎长者之风不敢倍死而忘先不慕安禄而眈罢何乃曩言未效班宠复加质之常情实所甚愧聴于舆论其将谓何伏望皇帝陛下昭监自天从欲成物矜其朴直皆肝膈之尽言闵以衰羸极乾坤之厚赐许还新命俾践曩懐
　　谢参知政事表
　　天光下济不求备于微躯师尹具瞻辄拜嘉于成命逊避无所战兢叵量伏以大功之朝虽曲士得以自効至治之世在小官有与成功葢上之用人必因其材则下之陈力不失其守矧惟谋议岩廊之上爕调鼎实之和其可付之非贤以累盛化臣闻望轻鲜智术阔疎幸依日月之光已玷机衡之任赞襄无补耄及自惊居懐旷职之羞敢冀陟明之典岂图涣汗猥及仍赐甄升班宠虽同更深委遇实周官贰公之比有汉卿副相之崇深推负乘若临冰谷此葢伏遇皇帝陛下凝神妙万体道观元司左契以为先运陶甄而独化顾諟在服皆不足以仰望清光俯徇舆情凡渐进者其有所试兹以衰恭过忝徽章敢不洒濯寸心激昻壮节思梁栋之任重期置器之必安庶极毫分仰禆万一
　　谢许令罗适知济阴县表
　　准吏部流内铨牒縁臣举留前知济阴县事罗适奉圣防依奏除天平军节度推官依旧知济阴县事报州知委者需章请命岂无冀于万分宸监矜愚遂不遗其一得仰承嘉恵俯激懦衷臣叨居长人粗学为政至于先务窃所究心知亲民之官不冝于数易求勤事之吏所见亦无多葢尝物色廉良假借禄位伏以罗适自临百里将及一朞敷诏条在于恪恭聴狱讼号为简谅有识咏颂咸谓得古人之风愿民服从可以当属城之最惜其未尽施设遽尔罢归辄循舆情亟陈囊奏欲绪成其覆篑俾仍归于故职言非所难巳自防于必聴静或能动将无隔于盖髙伏防皇帝陛下大明烛幽陶钧独化求善不捐于纎芥从欲遂至于曲成縻之宾筵还畀铜墨事非前例恩出不訾在微臣之言乃刍荛不以人废惟下邑之幸彼桑榆将复晚荣
　　为韩丞相谢生日礼物表
　　恩光下济无一物之见遗体貌所隆在孤生而逾幸伏念臣智非经国材谢出伦厠近鼎司率由帝力重忠信之禄常自愧于素飱暨劬瘁之辰乃复纡于圣眷纶言喻防礼赐加优此葢伏遇皇帝陛下储思明良均仁覆焘矜犬马之效是用记其乃生覃雨露之私所以将其厚意扪心思报捐骨是期
　　又
　　睠顾天至记微生之厥初饩赐朋来増素飱之深愧伏念臣备员近辅无补圣时縁位着之既崇惟体貌之加重及此劬劳之感益懐遭遇之荣伏防皇帝陛下义广钦邻慈均覆下锡底书于出绂列多品而在庭味惟属餍心实饱徳誓捐躯于縻殒期报国于毫分
　　为赵参政谢生日礼物表
　　劬劳之辰不忘于圣眷便蕃之宠滥及于蕞躯拜命若惊泚顔増愧伏念臣预闻国论旷责台司冒窃位素飱之议有彼已不称之累禄赐逾量涓埃莫酬过防睿慈每加隆遇念昔门弧之庆生适逢辰畀兹鼎馔之珍礼逾推食饩牵有秩罇豆兼丰仰喻鸿私曷胜厚幸此葢伏遇皇帝陛下至仁漙博广爱敷施崇体貌于具僚示率循于旧典顾惟凉薄奚所克堪庶尽瘁于方将期小酬于万一
　　为韩端明河阳谢上表
　　违禁林之法从预侯屏之守臣恋结宸闱荣兼章报汗顔加泚循已若惊伏念臣早以微材骤跻清贯语仁义者贵际而尺寸见收维故旧之不遗而簮履防幸在时等比莫臣拟伦向者幸假偏州常得善他率縁圣将俯遂私懐闵濩落之无庸则深防其所短矜支离之多病而并容于养疴今复付委名藩密迩近辅接二周之余俗据大河之要津曾无卧治之资曷副分忧之寄内惟尸素实愧遭逢此葢伏遇皇帝陛下大明烛幽至徳兼覆付当羣有则士无滞能録善一毫而世鲜弃物以兹薄陋深玷宠光谨当推行上仁求察民瘼惟诏防布宣而无壅则徳泽渐渍而太和庶以涓微少禆镕造
　　为赵尚书谢官表
　　伏奉制命授臣吏部尚书观文殿学士知徐州者避贤鼎辅収余责于瘝官假节方州防上仁于佚老复加宠数夐出等伦承命若惊措躬无所伏念臣智非经国材乏壮猷幸膺图任之求久滥弼谐之寄曾无涓埃之益以申犬马之诚遽迫頺龄实渐厚禄亟上引年之请庶遵知止之风敢觊鸿私密加陶冶谓筋力弗逮闵劳以几务之繁惟体貌所存优假其藩宣之任崇书殿之峻秩长天官之近联计所冒防转逾涯分此葢伏遇皇帝陛下仁深求旧道务曲成推行苇之风出于忠厚矜黄发之士不废咨询以是庸虚过叨眷与顾虽朽惫尚知激昻昔马援有言丈夫贵于益壮而夷吾所戒老者使之无偷窃企二贤之规庶报九天之赐
　　谢官表
　　恩华骤委班宠浸加悃愊惟诚难遂闻天之素战兢无所独深致冦之羞窃以天官介卿小宰四命席文昌之右地当岩石之具瞻歴选熈朝皆倚端士岂容昭世而寘匪材伏念臣天赋朴忠智惭凉薄早以具臣之职过膺上圣之知回翔斗枢参贰鼎实汲深懐大人皆谓其弗堪履薄临渊日徒増于若厉粤自大明出震孚号格天方四门之广聪预三卿之授策内讼无补自甘黜幽敢图睿眷弥深滥恩荐及昔子文逃禄臣以为非适礼之中范宣让能臣以为识従政之要由是辄摅鄙素仰渎渊聪鸿造曲成牢让弗获拜嘉袭宠泚汗愧顔此葢伏遇皇帝陛下陟降绍庭遹骏下武图任其政深惟先帝之知人有言必酬抑使忠臣之尽节用是朽钝亦叨显庸敢不夙夜永图弥纶衮职庶尽致君之愿以无假器之忧
　　为韩端明谢除河阳表
　　伏奉制命授臣端明殿学士兼翰林侍读学士龙图阁学士知河阳军州事者词林慎选骤防三锡之荣侯服近封仍预一麾之寄仰衔恩纪俯激懦衷臣早以颛防最为遭遇昔萧生疎外犹曰雅意本朝汲黯戆愚亦冀拾遗禁闼忠臣之义私愿悉然岂当身逺宸廷心驰魏阙縁臣犬马多病蒲柳早衰内苦疕痬居无聊頼重以公鼎之任近属乃兄私门之荣夐絶当世戒满盈则有道家之前禁避嫌疑则访故事而具存是以恳贡愚诚乞从外补皇慈开可微志获伸尚沐深仁曲加异数兼殿阁之崇秩假虎竹之分符虽辞玉堂之游仍绪金华之业材非所称恩实不訾愧淟溢中啓居无措谨当砥砺素守夙夜自公爱君之心无终食而少懈治民之效庶期月而有成以是毫分上酬覆露
　　为韩持国谢知制诰表
　　润色帝谟巳滥代言之选备员誎列重非补衮之资骤玷豊恩曷胜厚幸臣闻论徳定位故言不敢妄升为官择人则允厘可使无旷是则名器之慎小大悉同矧惟枢机逺猷鼓舞庶俗涣汗大号沛然流水之源独化陶钧速于风霆之运赞画之重代工实难内则谨四禁之严上则诏八枋之二向非智略頴出学殖耆明言之无文行而不逺伏念臣早縁世禄有志儒书资既陋于逢时器弗周于大顾无求而已矣尝自効者久之圣朝义不弃人裁赐冗职踵英游于中秘假别乗于小邦旋复曳裾王门执简史氏智不逮事宠独逾涯拔擢污泥超躐伦辈螭坳置墨未终嵗月之勤凤池演纶俄契云霄之望内省无似殆将疾颠此葢伏遇皇帝陛下埀意绍庭永图能哲兼九徳而咸事务众善而弗遗顾左右前后之臣必皆庄士泊文墨议论之际不遗片长夫何蕞躯适遘昌运谨当浚明自励正学以言思虑所存不敢越绳墨之外毫发无隠庶以増日月之光





　　彭城集巻二十六
　　钦定四库全书
　　彭城集巻二十七
　　宋　刘攽　撰
　　书
　　与王深甫论史书
　　古者为史皆据所闻见实录事迹不少损益有所避就也谓之传信惟仲尼作春秋乃讳国恶耳夫春秋圣人所特作以见一王之法不当引为史例然其讳国恶犹但使显者隠之大者微之率皆有文以起焉不昧昧都为藏匿使不可知也后之史官不逹此意猥自托于圣人以是为史未尝直书上则顾时君忌讳退又恶斥言当世权势大人罪过改之易之以就美好悦生者而背死人不顾是非故贤士大夫之事业有不记者焉仆不自料常欲矫正此是以窃作丞相莱公传网罗旧闻整缉异端亦可以少见凡例矣传曰所见异词所闻异词仆今去莱公数十年非见而闻也于其行事官爵进退不得如目覩一二道之也左丘明世为鲁史又亲见时事其着贤大夫成败率不过以再书太史公作张良传称非天下之所以存亡则不着知古人为史不必琐毫举厘録也莱公事迹在人者多仆特取其大节数事左丘司马之志也今枉一通足下以仆前意观之当还示其可否焉太史公作帝纪世或传武帝怨其刺已而言景帝之短迁以此坐死班固私作汉书几不免诛习凿齿书枋头之败垂为桓温所杀为史之祸乃至此所谓尽言以招人之过者欤然仆非敢如此以自取直名欲正史法明春秋之指以趣圣人耳然此意未易为俗人道也足下为吾蔽匿使知之者知之不知者不知则吾幸矣
　　与韩持国论侍讲不合称师
　　前者所议侍讲坐位恐未适畅今再具説如左
　　一所以言侍讲未为传先王之道者凡九经非皆出于孔子师儒相传舛错抢攘龃龉不安者不可胜数虽前世通儒未有能通一者也然则九经可谓中有先王之道矣谓九经皆先王之道者非也又况诵读章句不敢蹉跌而可谓之传乎孔子曰苟非其人道不虚行然则必待其人聪明渊博心通圣人不滞于末学不流于章句而后可言传矣今之侍讲説释九经彼善于此则有之矣言传先王之道则可谓诬众人也况可夸于天子之前乎传道非爵位可及岂可一预此职而便据此名哉
　　二所以言侍讲不得为师者所谓师者师其道徳者也然道徳非言不传故学于师者有问道有请益未尝闻不问不请而强聒者也今侍讲之于人主执经在前不待问而道之不待请而益之此则侍従之臣进説耳尚何师礼之有不惟若是人便有説古今师资不同然必待其人心服然后师之今天子圣明于侍讲未以为可心服也岂可强屈人主以伸羣臣之志乎易曰朋友讲习所谓讲习者非以先王之道相磨切乎在人臣则讲习通于朋友于人主一经讲耳便望为师是岂为下之礼乎
　　三所以言非有司之失者凡朝廷法度着在典籍有司不守则为有司过假令朝廷向有令曰侍讲师臣必坐而后语而今有司失之则可正之矣今则不然天禧之时侍臣皆坐侍讲亦坐干兴之时侍臣皆立侍讲亦立其后有事者立无事者坐侍讲亦立亦坐皆出人主之旨岂尝为侍讲特定礼而谓有司之失自数十年来讲官岂皆不辨礼义而叨居其任乎特恐今之讲官思虑不能无失过而建言希冀殊礼望于太上必欲得之故推过有司耳
　　四今之议者将曰人臣何尝不坐于上前今讲论逾时予坐以示尊徳乐道何苦议论愚特以为不然凡礼之所贵贵在止邪于未行朝廷之上几席之间逼近至尊一坐一立便是大事人主有命许之与人主不命请之便分逆顺岂可苟相容悦而忘义以处之也是故逆莫大于逾分乱莫大于要君恶莫甚于阿私罪莫重于罔上今非师而求以师礼见待是逾分也以尊徳乐道之名胁持主上求必异已是要君也此二者讲官之失若有司知其非义而以出于贤者不敢违之是阿私也强为之説而曲使相合是罔上也此二者有司之失董仲舒所谓其实皆以善为之而不知义被之虚言而不敢辞此之谓矣不可不察也
　　与王介甫书
　　见所与曾公亮书论青苗钱大意不觉怅惋仲尼云聴讼吾犹人也必也使无讼乎聴讼而能判曲直岂不为美然而圣人之意以无讼为先者贵息争于未形也今百姓所以取青苗钱于官者岂其人富赡饱足乐输有余于公以为名哉公私债负逼迫取于已无所有故称贷出息以济其用介父为政不能使民家给人足无称贷之患而特开设称贷之法以为有益于民不亦可羞哉甚非圣人之意也自三代以来更厯秦汉治道駮杂代益浇薄其取于民者万头千绪周公之书有之而今无者非实无之也推类言之名号不同而己矣若又取周公所言以为未行而行之吾恐不但重复将有四五倍蓰者矣一部周礼治财者过半其非治财者未闻建行一语独此一端守之坚如金石将非识其小者近者欤今郡县之吏率以青苗钱为殿最又青苗钱未足未得催二税郡县吏惧其黜免思自救解其材者犹能小为方略以强民其下者直以威力刑罚督迫之如此民安得不请安得不纳而谓其愿而不可止者吾谁欺欺天乎凡人臣之纳説于时君劝其恭俭小心所谓道也岂不逆耳难从及至劝其为利取财于民广肆志意不待辞之毕而喜矣故奸臣争以言财利求用不复取往古事言之在唐之时皇甫鏄裴延龄用此术致位公相虽然二人者犹不敢避其聚敛之名不如介甫直以周公圣人为证上则使人主无疑下则使廷臣莫敢非若是乎周公之为桀跖嗃矢桁杨接槢也商鞅为秦变法其后夷灭张汤为汉变法后亦自杀为法逆于人心未有保终吉者也且朝廷青苗之息专为备百姓不足至其盈溢能以代贫下赋役乎府库既满我且见其不复为民矣外之则尚武功开斥境土内之则广游观崇益宫室鄙语曰富不学奢而奢自至自然之势也介甫一举事其弊至此可无念哉可无念哉
　　与青州欧阳尚书别纸
　　某顿首近专人囘上状计即通逹递中防赐手诲防读感慰亡兄安葬十月末已得襄事家嫂诸孤寻还南都目今定居伏恐要知某愚戆孤蹇前在试院不幸与小人共事论议之间为所诟辱既素知其心病狂易都与包含隐忍未尝酬对遭横逆而自反犯而不校此实古人所贵况在鄙浅实亦不易堪任以为如此可以免咎不意台宪风闻不辨曲直大相排诋朝廷知其无他置而不问然而章疏相继词语百车掎摭咎恶甚于驩兠共鲧处正罪罚急于贪赃背叛上恩寛博裁令赎金中宪吕公以为朝廷纲纪在此一奏风俗惇厚在此一举不放逐邪佞不足以正邦毅然奋笔有仲山甫不吐之风知杂陈御史身在试院目见始末上牵下掣不得自由传致文字使之相称朝廷怜其无辜又不欲小挫台宪之气遂但夺差遣使归馆供职余论汹汹又复数章然后得已圣朝治道清明是君子道长之时诚不自甘弃为小人猥防羣贤见诮然观自古志士君子与时乖迕捩曲为直不能自白归之有命无世无之某固无似敢不安之若命乎栁下惠仕鲁三黜令尹子文仕楚三己某到京七年三防台论小人何幸乃与下惠子文等但其无愠色未能若古人然亦敢不庶几也小人胸中感慨无处告愬受恩门下积有嵗年故敢容易布闻语言忉怛使侧目者见之又当重得罪得伸于知已万无悔惜伏惟亮悉
　　为伯父上集贤文相公书
　　伏惟相公以将明之徳当弼谐之任平殄冦乱惟清缉熙勲无与双畧不世出所谓有非常之人必有非常之功也致为上衮海内大服咸曰昔有周邵今惟相公天下幸甚受策之日逊美让善以南阳范公为材举而自代故天下咸知相公不伐而无私知贤而尚徳论思之重小大必称故天下咸知相公任人必当其材有功必报其劳夫宰相之任论思之重相公举贤而让既得其人则百执事之微亦将选择而无旷工矣有劳者既旌有功者既赏则天下懐材而未试者亦将继嗣而进之矣此防山之符千一之遇也当是之时束带而搢绅者皆不狂不愚无罪戾于身孰不愿受赐于相府乎某也不愚不狂幸免罪戾是以敢进其説于左右虽然百执事之进其説于相公者多矣语不切则情不逹是以衒鬻之词必过其实某也小人不敢以厚诬君子仲尼曰如有所誉其有所试然则相公取人之方不出于此矣相公之治益州某时承乏兴元愚戆不肖无所建立谨守诏条平治狱讼窃幸无败阙相公以其属吏之故广聴兼采谓其有劳曲赐奬借衔被恩遇刻肌刻骨然则某之获幸于相公相公之垂誉于不肖皆在于已试矣则某之进説于相公不待词之毕而喻也岂相公能誉之而遗其身乎某今年逾六十齿已衰迈然其愚戆不肖之心犹知感激窃乐圣贤之相遇太平之有期使得磨厉铅钝少立薄效然后退老园亩无所恨矣力短谋拙上无朝廷之援旁寡朋友之助是以蹉跎郎署栖遅外补某窃悲之伏惟相公均进贤任能之道少迨不肖推赏功旌劳之典俯怜未试不替畴昔特赐振抜使得效其尺寸必无隳败以玷厚知某闻见于君子言及而不言谓之隠某其敢自囊括以取大责于大君子乎是以冒进其説伏惟裁择
　　为人上宰相书
　　某闻古今之论者曰善为国者无他使贤者能者帅职就列而不敢伏斯至治已善为仕者无他使国家求与之共事而后出焉斯善士已书曰克明俊徳道贤杰之在位也易泰之象曰上下交而其志同也道上之所以接下也然是二者有説焉世固不疑贤能之可以兴治而谓士者待上求与之共事而后出焉不亦越乎夫古今异宜亦岂尝谓若成汤之于伊尹鲁侯之于周丰而后谓之求之哉彼疎逺穷贱之士介特自守无望于朝廷而爵命有以及之斯岂非求之之效欤夫识度有髙卑智略有广狭诚使以徳举者不夺其职以材用者不逾其分则山林枯槁之士举欣欣然系踵而至矣又况其近者乎防惟某公阁下以全徳倬度寅亮王室谟明辅和惟清缉熙功业日新而无疵仁化风动而弥逺贤者在位能者在职可谓至治之极矣某也疎逺穷贱之士也无左右之介未尝得至于门下仲尼曰邦有道贫且贱焉耻也窃自念勤身苦志从事于学幸不后于众人不见弃于朋友傥可与童昏庸昧之伦长甘贫贱之耻乎古人有言曰百发一不中不可谓之善射射末艺也固以全之为美今虽贤杰羣萃而疎逺穷贱有遗而不省者将非百中之美乎防惟阁下念之传曰言以足志不言谁知其志虞书曰敷纳以言仲尼曰不知言无以知人也诚谓阁下必一言而知人故敢冒进其説焉伏惟阁下亮之庄周之书曰逺使之而观其忠近使之而观其恭烦使之而观其能卒然问焉而观其志急与之期而观其信委之以材而观其仁古之君子其察人如此之详也某也不肖惟阁下所以命之
　　为王郎中论事上宰相书
　　昔汲黯有言愿为中郎出入禁闼补过拾遗然则郎吏虽贱亦预论议时荐狂瞽仰裨万一古之道也况其忝千里之寄膺牧民之任有所懐蕴黙不敢言非忠荩之义也某惶恐死罪伏见赦书升曹许为辅郡恭以圣朝治具张设制作明备地平天成百度修正自前世之阙典百王之逸礼刋而正之振而行之又况王圻千里大众所在辅翊之郡未合于古宜乎明诏之发徳音而着甲令也昔炎汉隆盛累叶至孝武之时始广三辅葢由此矣然东西两京皆曰寰内銮辂临幸则为行在宫籥暂扄爰号居留制度事体自昔一同皆有辅郡扶赞风化今郑滑曹许悉为节镇唯汝州号称防御似犹不称愚以为汝为辅郡在曹许之先亦宜建节以威重都邑巍巍赫赫尽善尽美矣且郑州本亦防御景祐之初始赐奉宁之号然则防御小郡不足以陪辅帝京近事之明比已国家节镇数十川峡广越之郡往往以僻陋赐额汝州地盈六县生齿数万西瞻洛宅陵寝兼在北顾浚都佳气相接楚邓南土正居藩蔽于以啓元戎之乗假中军之节不亦宜乎某愚戆不足以知治体近者辄以刍荛之言上奏天聴惧其拙讷未能明白敢复干闻执事伏惟某官寅亮天工董正国体聚精防神讲画如一逹聪明目幽逺必届幸论道之朝訏谟之下垂聴愚言少赐详择千虑一得实所愿焉
　　为赵宾客上执政书
　　某结髪仕宦至今五十余年方其少壮之时不能出奇励节外之则竭股肱之力以治戎服敌于边圉内之则极文墨之用以正议直言于朝廷今年逾耳顺筋力益衰思虑益昏而朝廷方兴太平之基广教化之源才臣志士黒髪壮齿驾肩接踵奔走图议官无旷工野无遗贤顾某其人长物也然而不自揆度犹敢有言于相府罪人也愿相公矜而察之幸甚幸甚某闻大雅之诗曰敦彼行苇牛羊勿践履夫行苇之微牛羊避之而后王道备焉故周家忠厚必至于养耆老以成其福禄非独王化然也田子方见公家之粥老马者赎而取之为其少尽其力而老弃之为不忍也故恩足以存旧老义足以感新壮可谓贤士矣某其亦可自比于此而冀见怜于执事乎某之族内外待某而食者仅百口男女之成立待某而婚嫁者且十数家无累世蓄积之富身无四海田园之归饥寒冻馁是忧是虞某虽欲勿仕不可得也某岂愿以桑榆之景进而不知止乎先王之制七十而致仕幸某今犹未及数年虽黾勉班列未为大咎也相公诚能加惠哀怜使某复得补郡以济其饥寒之患使宗族百口靳靳然有所仰给此其为行苇勿践而备王化也老马见赎而称贤士也其亦不逺矣州郡之役某虽朽钝固常熟之耳目足以究簿书之繁志虑足以察狱讼之情日夜不怠自谓无旷岂敢使事有不职民有失所以孤相公任人之意乎伏惟哀怜幸甚幸甚
　　为人以文章与知已书
　　小人受顾盼于门下寝逺以阁下藻鉴明彻照灼忽眇不疑于小人独有所未尽也小人犹愿有陈于左右何者譬犹弹丝吹竹击劔射御虽既知其工矣未若时得试之于左右见长竞能曲终技穷怃然称善其为快心满意称曰知已者不愧矣是所谓囿于物而相于技者也虽然是小人之所以事君子尽心之道也某七嵗好诗至今垂三十年日夜之所积习精力之所追及旁贯经史下协声律纸墨所存不下千首虽当世多贤不敢仰希一二而上追古人之作窃以谓无甚大愧夫击辕叩角之歌词甚俚质而贤君采之故下情逹而幽滞得出也又况感激时事吟咏国政奬善而刺恶有敦厚之风耶世无诗官畏陷诽谤之罪故不敢露已时就闲僻窃寄拊抃而已伏以阁下之于小人有照之之明而加以久要之契某其敢有隠而不尽心乎谨録古律杂诗若干首拜献左右伏惟少加材择
　　答西京解元李秀才书
　　某顿首秀才足下辱书称道累幅甚荷甚荷夫洛阳天地之中而帝王之所更都也其居士乡秀禀受中气涵泳徳化宜乎其有以异于四方哉某也异邑之人未尝从士大夫游过当宾兴之任葢造形而度长短者易以自必循声而察律吕者鲜于不诬况于防鄙而可以小知君子哉此其所以临事而惧也诚不自意魁伟俊杰之贤幸皆不失内自矜喜谷梁子曰名誉已闻而有司不举者有司之过也今某既免有司之过矣古者贡士数与于祭者有赏得贤如此其无庆赏之望乎又以自贺也因书还答不悉
　　众学官移两判监书
　　某等谨再拜上书判监舎人王公判监傅公阁下前日阁下以刘防为学正某等以为不宜属草具书将以荐闻于左右当是时有习于事者见教曰今近臣贵人位崇志得悦顺之言日闻于前夫位崇则下之奔走者众志得则礼乐法度可以阔略悦顺之言日闻则忠谏必不入矣如是而又重之以学问之博词説之辨必且乗入而鬭其防吾见若之黙而自屈也某等以为不知言凡太平之世强者所以不敢暴弱众者所以不敢陵寡材者所以不敢诈愚由礼义法度存也礼义者先圣人之遗教是也法度者时君之诏令是也礼义者先圣治人兴化必且安守礼义以待士固持法度以驭众今一举事遂兼犯此犹足自立乎葢以为有所不知而过举也诚使有所不知则乐闻其告者矣知其为过举则母惮于改更矣又何谓不可以忠告法语哉是以有望日之牒辞逹而已不敢众请也局蹐俟命漠然累日阁下既不见报而刘防遂自入学矣于是前见教者杂然而笑自以为知言而某等愚陋也某等又以为不然凡贤人君子所为始末后先固不必同要其归于是而已矣今所举不义而固为之者非以耻过作非也殆将以极众人之论议而视其强毅诡随则贤不肖自判矣此古者观人知人之术意阁下亦必出于此是以又属草具书以荐闻于左右又有见教者曰凡下之役上职也贱之聴贵决也愚之从贤义也今祭酒司业贵矣贤矣为人上矣博士愚者贱者为人下者聴之役之从之而已尚何多言乎某等又以为不知言何者三公皆尝为天子御史諌官矣方其禁切人主虽置三公九卿焉有不合己者必力排而极陈之常恨其不见用夫人臣之于人主有天地之隔其敢抗言知义者非以其所守者法度所循者礼义然耶故犯上而不惮危焉直已而不使屈焉今祭酒司业之于博士比肩学官耳非有君臣天地之隔吾以礼义法度而告之庸何慊乎在人主则必欲聴用已而尽从其言于已事则耻聴于人遂非而不移岂贤臣之用心乎是非所望于祭酒司业也某等遂又有前日之状今又累日矣不审阁下为如何见敎者又且将大笑矣某等无复以他义仰期阁下矣古者有官守者不得其守则去今阁下废诏文而侵博士之官用非其人某等真不得其守可以去矣阁下以昏姻之家私情曲祷用一庸士而以大义正道使五六学官引去阁下上非所以为国下非所以为身想阁下通人必不尔也不然则阁下叛戻诏书蔑弃寮属贪用童騃教率国子亦将有宏议逺略非某等所及倘一告喻之某等亦箝口受教矣



　　彭城集巻二十七
　　钦定四库全书
　　彭城集巻二十八
　　宋　刘攽　撰
　　啓
　　贺参政某侍郎启
　　伏审先膺诏防进贰台司伏惟庆慰恭以某官率性纯粹践行中庸奥学究乎天人令望允于文武暴阳秋之和气谐金石之正声乃其毓粹元精禀符人杰周雅所咏老成重于典刑荀卿有言大儒所以美俗而自雍容法从辉光本朝虽北门靖深之谋一归于基命而公鼎燮和之寄仍觖于具瞻函锡衮章坐陪国论主上劳乎求辅安于仰成且师锡所同梦赉惟允圣贤于此胥防礼乐其有不兴休命甫行舆情大洽某早以孱幸蒙顾怜局迹小邦睎风賔阁无庭燎照客之望徒愧其不材懐巢燕贺厦之诚尚矜其弱羽
　　贺资政吴侍郎启
　　伏审光被诏函出临侯屏本朝恭让方均逸而优贤三辅浩繁资陪京而作镇矧惟召南之所覃化单父之存去思苍生具瞻周邦咸喜恭以某官比徳伊管致君勋华谋大而志深器逺而任重输元忠于庙礼被成烈于鼎彛葢秦伯至仁帝以之赐夀博阳隂徳世知其必封今搢绅仰画一之规黎俗期可久之业岂其淹衮衣而信处局霖雨于一方必将下玉堂之书正金铉之拜某早以孱弱获际辉光亲聆咳唾之音兼辱匍匐之赐顶踵之报私誓于所天燕雀之诚复欢于成厦
　　又
　　恭审光被纶言还跻秘殿峻金华之茂选抚召南之旧封伏惟庆慰恭以某官具体上仁秉彝迪哲主盛徳而不牵于俗守经事而皆得其宜降半千之昌期遘亿万之休运佐王之略先信于合心格天之功厯试于柄辅惟长波之所荡芳风之所懐虽复偃息寰中优游事外足以师保兆众羽仪本朝昔周公硕肤由新迎而遘止伊尹先觉暨累聘而幡然何则太公之规必图任而求旧尚徳之度亦屈已而济时今昔同符圣贤胥契介圭绣衮相见于蕃之仪羔羊素丝矧按已成之俗某久系陶冶素辱顾怜聆休命之甫行俯懦衷而增庆瞻望门宇无任喜跃舞抃之至
　　与扬州知府某侍郎启
　　某早岁尝叩宾闳获亲谆诲属介藩之均逸阻岩石之具瞻景行于懐向风增耸兹者叨膺诏检获贰海邦稽方伯赐履之尊仰元侯抚封之重惟我褊小实所依归恭以某官清徳镇浮壮猷经逺藩守之寄憬夷憺乎威名防直之风当朝耸乎正色葢大雅所颂老成重于典刑以商书之言图治贵于旧徳必且登进机密旁副佥谐敢冀上为宗祧精调寝餗
　　回留台吴侍郎启
　　近者伏蒙垂顾具僚宠颁温教忘位貎之夐絶辱咳唾之绪言葢簪履至微大贤存心于轸旧荆棘虽陋卿云均廕于不遗藏弆为荣服之无斁青阳播物流籥过中惟练气而葆和固若时而集福今朝端夙夜之士海隅诵咏之甿扬英徽惟第成烈而皆怅衮衣之来暮思霖雨之及遐俯掇舆情面稽天意必正富民之拜以速迓衡之期敢冀上为庙朝精调寝餗
　　谢留台吴侍郎启
　　防蒙垂顾敝居宠颁雅什愧衡泌之甚陋聆韶夏之至和讵能审音只其忘味恭以某官徳着而言立气盛而化神赓载九歌之余优游二南之域吟咏乎情性敦厚而温柔皆可以播于管弦着之廊庙惟先公之旧事有上仁之所庐彝鼎犹存松菊未废果贻钧念贲以缛辞虽音韵趣高灵均之所未覩而文章公共赐也可得与闻防赉逾涯俯己多幸縻于印韨阻叩轩墀詹望台先无任区区之至
　　贺知府某给事启
　　阻逺賔闳浸更岁律风波失所邈在海隅绳墨见羁居抗俗状惟旧恩之未报加景行之素深驰精鎻闱结恋心石兹者伏审光膺诏旨移领介邦稽方伯赐履之尊仰元侯抚封之重繄我褊小实所依归辄同谢人均庆鳬藻窃惟跋履长道绥固天倪恭以某官清徳镇浮壮猷经逺器深中而周用刃无厚而有余宣风外台则赋舆办于心计授钺方面而戎索着于威名虽偃藩以均劳实注意而有渐必且进登机密旁副佥谐敢冀上为宗祧精调寝餗
　　贺知府某誎议启
　　伏审光膺言綍复秩谏垣先守经邦徳何嫌于一次公为郡善仍及于重临旧物复还丰恩惟允恭以某官材任国器智为吏师台阁颂其风规藩翰着于治最惟洪河之奥壤当北道之要冲堤繇遂宁繄王尊之壮节父老为请宜寇恂之借留将畴茂庸岂徒中复行被光华之选以崇岂弟之风更冀保颐用符言愿
　　贺知府某侍读启
　　向者叨被诏除出分郡组治任戒道懐谒诣辞怅陇坂之遽遥瞻阶符而栖恋旋闻峻春官之茂秩厘须句之奥区皥济遗风一变可以至道股肱重寄四国是以于蕃仰惟涓选休辰条布寛教神明所劳启处用康恭以某官徳贯道枢学优圣阃言必垂于士则智必谐于帝谟搢绅推乎儒宗主上许其国器大雅所谓老成重于典刑春秋有云空言不若行事故复辍侍从之迩列极循良之逺图即观报政之期以趣登庸之命
　　与杭州知府某资政启
　　伏审均逸鼎司宣风南国舳舻衔尾牛斗为之生辉壶浆溢涂江海知其增观岂独周邦有良翰之喜东人兴信处之谣仰惟条布政经惇懋黎俗神明来舍启处降祥恭以某官毓粹中和存诚博厚懐几深之妙畧极经纬之逺图致身熙朝协徳圣相四方从欲以兴治九功惟叙而可歌葢尧以三公出居方岳周以二伯外倡甸畿体貌所隆股肱攸寄实资天揖之重以陪王室之尊方下玉堂之书即正衮衣之命海隅所傒霖雨是期某樗防之姿瓠落无用方枘圆凿徒龉龃于迷津深渊薄氷每战兢于投足下流所处屡憎维尘荷钧化之无垠矜孤根于易抜镕造之赐邱山敢忘縻迹小邦阻前賔席有简书之寅畏乏羽翼之奋飞瞻望轩墉祗劳心石敢冀上为庙社精调寝兴
　　谢太师杜相公启
　　近者调官还南假道过府窃缘世契前造賔荣维父师赤舄之崇加丞相安车之贵一见符照如登龙门矧复厚元礼之通家矜女侯而抚旧垂贶墨妙分沾鼎珍老成典刑虽景行之莫及饮食教诲荷仁心之弗遗藏弆为荣服之无斁逼旅之靡暇怅门阑之遽违阻待话言忽将旬日仰惟练气自若啬神致和恭以某官翊亮本朝缉熙帝载出入四辅之要赞襄万务之微地平天成乎湛恩于无外名遂身退体至道而不居阳报则多福履罙邵毕公茂徳在小物而克勤卫武耆年方懿戒而自儆彼鲁侯之颂夀富洪范之叙康宁举集在兹夫孰为比敢冀益务遵摄下副观瞻
　　谢西京宋相公启
　　恪守官箴坐遥恩馆夫以惟良共治之寄付之材然其小邑寡民之间幸焉自守徒以简书攸畏绳墨所羁趋槐府以无缘瞻阶符而载耸恭惟尹政千里居寄二宫自天降康厐福善应惟民所止多士攸归昔平津厚东阁之賔晋公有緑野之集盛徳相望休风益隆顾此孱姿独窘贱事曾不获预簪玳之下列陪画鹿之前行苑结所深启处无己敢祈上为宗祏精调寝兴
　　为韩汝州谢诸执政启
　　比者忝被诏除荣分郡寄献纳无补愧徒重于髙门综覆非优复叨荣于圣治矧惟陪京近壤遵汝旧封三组夸乡兼备银黄之宠驷马置传得陪玉辇之尊内省庸虚良深幸遇伏以某官陶甄品彚铨综材良程其器而任能因所资而借宠窃以惟民共治之任付之不敏无似之人习虽生常事亦匪易且当属役治赋必谨于期防之间聴狱察辞或论于绳墨之外虽曰小补倘或有成庶无旷官以累尘史
　　为司马中丞谢翰林启
　　叨膺诏检擢跻禁林上徳敷施寛任能于求备材蒙幸懐致冦以为虞视草玉堂簪笔省户地严禁密或号为私臣言听计从则称之内相常以徳选乃充诏求夫何妄庸辄当遴柬伏念某赋性梼昧为术阔疎无方朔之澹辞守儿寛之朴学据经入对悉鄙心之所安无言弗酬滥丰恩之荐及劝华光之讲幄叅延阁之贵游宠实逾涯望无他觊岂谓发中之诏骤疏躐等之荣且孚号四方垂鸿来世爰订代言之选曷容彼已之羞循墙自惊甚履冰之增栗涣汗莫及终袭组而拜嘉内省攀援抑由推奬伏遇某官至诚乐恺髙谊并容嘘枯发生密借宠于余论陶冶致用不遗力于寸长以是小材堪叨异数谨当秉心正学刻意慎词竭其毣毣之愚効此容容之计
　　为赵秘监谢官启
　　大计吏治非敢望于陟明无旷天工奚独蒙于虚受仰承恩渥俯集战兢伏念某赋性颛愚为学疎畧进不能守据经义引大体于庙朝退弗能劝课农桑树风绩于郡邑年既运而逾迈智加懵而无堪屡更分士之权久汚居卿之秩但虞官谤以速刑书敢缘年劳复膺懋典重以兰台秘奥防府深严图书所藏著述兼领厯数近事皆用名儒其在私门均实世守睎先轨而无能为役踵前哲而胡可与同恩深叵量感极至泣揆兹际防抑自陶伏遇某官秉国之钧致君以道同一徳而熙载审八枋而赞襄故疎逺于焉不遗而纤介得以叙进敢不绳墨自检夙夜惟寅无负浚明之心仰荅曲成之造
　　为某郡守谢罢任
　　某瓠落于时沙汰为郡迂直自守老而益疎将迎之材智所不迨断断之技已竭赫赫之誉无闻爰及期得还魏阙揣蕞躯之幸防实大度之并容何则精鉴之前毫髪无隠下流所处风波易生至其脱致冦之灾获伸眉之庆非夫卿廕广茂瑜徳深纯何以致兹为感曷已方瞻云而迅迈阻踵门而侍言益冀葆调以候飞擢
　　为傅学士谢除直昭文馆启
　　湛恩骤委蕞品无庸据非所安宠以为惧国家博极古志购藏羣书敞石渠金马之庭法东壁春山之府其以待逺方之选致席上之珍仍踵旧规别疏儒馆由是宠学士之职常以加元宰之尊至其属僚畧皆精选向非文纯贯道学茂致知智辐凑而轶羣量深中而大受何以骤充妙选进预俊游伏念某生质甚愚天机尤浅无断断之薄技懐毣毣之愚忠早繇乡书亟跻仕版防冠豸之承乏得簪笔而备贠念无横草之劳骤玷伏蒲之列内思报効姑自激昻龚胜之议寝园讵知时变夏侯之止庙乐窃异诏书黜典方州尚叨符竹何不天之寡祐遽陟屺而纒哀驹隙浸遥心灰己极违负米之始愿余弦琴之甚悲朅修觐于天台复参华于郎省幸簪履之未弃愧蒲柳之已雕敢期诏旨发中班宠逾望擢道山之秘奥委铨管之防繁光华一时局蹐万状俛思际遇抑有攀授伏遇某官迈徳兼容至诚乐善推陶冶之赐密济其刚柔暴阳秋之和曲成于品彚致兹谫陋骤尔甄収谨当勉懋初心坚持壹意晞浚明于夙夜慕蝎节于风霜上酬干施次答钧造
　　为王郎中谢晏相公启
　　某蟠木之姿飞蓬所叹早缘世旧获见师门叔誉深仁矜女侯而抚子孔融幼齿预元礼之通家只服诲言激扬懦志希先业而自励迨壮嵗而逾勤篑土终亏敢期于与进东隅既失奚望于收功荷中庸大雅之风极泛爱矜贤之量乐其树立振以声容使得预齿儒绅盱衡朝列窃自惟濩落之品无以谢特达之知然而小夫竿牍之间稗官道涂之説窃常从事时以白心笔墨所成狂斐盈帙葢牛角陋曲或可感贤侯手贱工犹足于霸主窃自忘于器窳思有効于已长妄缀芜音冀尘当轴过雷门以布鼓鱼目于骊珠媿心腼顔欲进不敢辄因门下之容凭写胸中之诚悚负己深启居交战伏蒙某官至诚教育广徳并容许其累己之心锡以盈纸之诲春秋之法毫毛必收官师所材瞽蒙不弃赐出望外光生目前夸于稠人甚乎至宝孺子可教昔蒙咳唾之音五十无闻今被衮褒之宠感愧之极肌骨为铭
　　贺郓州某安抚启
　　伏审光膺诏检出总使符曍济旧封实自鲁邦之重圗书秘府益推龙马之严爰属佥求抑为徳选恭以某官天材长懋国器宏深刃无肯綮之劳明照忽微之表辉映中外陟降便蕃风采耸于谏垣功利集于邦计老成之望眷与益隆亟跻廷阁之华暂委东藩之寄歴遐故事仍察舆词报政之期殆弗淹于五月秉钧之任行峻陟于三阶某托乘传车幸依侯屏聆休命之甫集拊懦衷而载欢
　　为王郎中谢官启
　　祗荷宠灵不任荣惧窃以郎官之选上应列星炎汉以还皆用名士国朝宪章前代之旧允惟是职上台之司崇其班资号为通贵非特入备九重之闼出宰百里之邦相其美迁岂其轻授伏念某机非頴悟干力支离学无适道之方治鲜宜民之效滥预冥行之拔振兹濡滞之嫌惟考绩三年大比羣吏方多匪称之虞更被逾涯之宠腼然自幸不能为容此盖伏遇某官秉持国钧缉熙帝载具毫毛之善必使合于春秋无寸用之材皆不遗于匠石致兹非据得以叙迁敢不夙夜惟寅绳墨自检既以逃旷官之责亦偿其竭徳之心瞻望轩墉不任区区之至
　　回郓州贾谏议启
　　叨被诏除出董漕事无精明之敏智加壅蔽而朴愚方将刺举属城宣布上指商功利于毫末贸有无之化居是犹求铅刀一割之能致驽马跬足之效其为弗称葢不待言防惟某官徳为吏师智出人表尝辱顾于菲薄亦曾赐于吹嘘以是无庸过当繁使瞻言徳宇徒切铭衷方便道而之官阻踵门而上谒春和伊始福履惟休更冀保颐以符祝颂
　　为王驾部汝州谢二府启
　　明诏屡下深惟共治之难蕞器无庸缪辱维翰之寄祗膺宠渥罙极怔营防念某噐宇至卑天机甚浅学虽勤而功半智不足而道悠徒以袭先世之遗荣阶昌辰之膴仕奉令承教竭其毣毣之愚旷日逾时止于断断之技甘心自守絶望见知曩者方岳之贤继有公车之奏使得从尚方之给笔防石室之成书誉出不虞声弗中实铅刀一割何足收功劒首吷然于焉滥吹内惟极陋曷意逢亨遇沐鸿私俾分侯社待诏云久可嗤东郭之贫懐章来归良甚防稽之宠姑薄游以从告惊传舍之易人防成朴被之羞窃有遗簪之难尚防记录不汝遐遗旧物复还戍期加近失马为福益钦北叟之风跃冶効祥私有镆邪之愿顾兹幸防诚赖攀援伏遇某官掌握国钧陶冶士类矜一夫之弗获使寸善而必收葑菲不遗菅蒯代匮致兹懦品骤玷宠光夫长人之官专城为重提封至广生齿实繁自非循良鲜不旷乏田室荒露由劝农之靡亲刑政放纷繄奉诏之或阙敢不冰蘖励操夙夜自公庶兹毫髪之能仰荅邱山之赐
　　为司马中丞谢参知事与二府启
　　丹诚自竭鸿造靡还遂玷丰恩滥尘近辅窃以庙略所任国威至严非智敏不足以预机谋非质厚不足以参听断何其虚授并集谫材黙究所缘实繄幸防伏遇某官弼谐熙载赞襄逺猷喜密借于余光仍垂誉于所试致兹忝冒夐越等夷佩服之深敷宣罔既
　　为韩相回前两府启
　　叨膺诏防足践鼎司智不逮于亮工材靡周于经国夫何佥俞所及光宠骤加密计无庸抑其有自伏遇某官夙敦风义尝借提评致寸进之弗遗蒙上仁之求旧方深懐徳遽沐寄声研味绚辞祗增愧服
　　为韩端明知河阳谢二府启
　　短材屡试常无补于本朝多病亟衰尚见容于便郡内惟侥幸实用防羞窃以陪京近区孟津重镇温麦之富着在信书河鲂之珍流于诗咏且民朴讼简虽卧治而易为葢地近望优非均逸者莫处岂兹无似可玷分符伏遇某官持平国钧乐育士类曲借嘘枯之论益敦求旧之仁以是孱姿得蒙宠寄方且布宣明诏惠养寡民内推悃愊之心庶窃循良之效阻遥宾馆祗畏简书驰恋之诚敷宣罔既





　　彭城集巻二十八
　　钦定四库全书
　　彭城集巻二十九
　　宋　刘攽　撰
　　启
　　贺省副某郎中启
　　窃审光被命书赞司邦计防惟庆慰国家备用厚生之徳大农为之渊商功兴利之权计防受其质必有副贰协成懋和抑惟全材乃膺遴选恭以某官心术敏劭智符廓明资肃括以禔身惟几深而成务素所树立实为万夫之雄畴其功庸独处大牧之冠故兹明诏之下佥曰休哉而大贤在朝所存远矣必且摅阜民之长防集富国之成勲而后超践亨途欣逢袁业侧聴舆颂实同庆词
　　回贺苏学士诏启
　　伏审光奉诏函擢跻史观本朝厚多闻之选儒士荣藏室之华非夫擅三良之能兼两如之直曷膺遴束以副佥言恭以某官积学渊微轶材超特以直谅多闻之益被贤良髙第之求岂其拘累日之劳是以不待吹而进侧聆休命方集懽悰过沐华牋亟闻谠论佩铭之素启处不忘
　　贺判府宋相公启
　　伏审涓选谷旦和布政经四国于蕃实重股肱之寄周邦咸喜庸知岂弟之风惟商序之过中繄天休之纯格恭以某官比徳伊管致君勋华材大而志深器远而任重訏谟枢斗既臻偃伯之期专席鼎司罙盛勑天之业百度时序九功可歌方均逸而优贤姑偃藩而赐履葢衮衣信处周旦居东而见思四牡遄归山甫徂齐而兴咏矧舆情之素属将天视之俯从还复阶符之尊益隆风动之化某猥惟陋质获预下陈趋及之期匪遥于旦暮积在钧之愿实赖于陶埏敢冀上为宗祧精调寝餗
　　贺宋相公判许州启
　　防审光被佥俞宠更出镇峻地官之茂秩宅昆吾之旧邦注意允隆徳赏斯在恭以某官道崇圣相泽浸生民侔古人之致君在本朝而美俗上有日新之颂下推风动之休夫保厘东郊重于大邦之攸寄藩屏王室孰若四辅之为先然而画一之规素存久大之业已着主上所以推恩而均逸易地而优贤在于海隅之心则蕴霖之望侧聴优防以副具瞻某向以庸虚获觏符采聆介圭之于迈望鹿轓而载欢区区之诚一一奚尽
　　与西京通判某太傅启
　　拜远风仪骤移月律由眄睐之过厚使慕用之实深寤寐音徽摇荡心斾伏惟綀气自若卫生有经岂弟之符神明来舍恭以某官吏术通逹儒学精详敏于事而有功誉所试而已效矧王都千里之广河南二周之余固赖长材以崇善教叔度来暮久播誉于舆词齐侯报功岂候时于朞月益祈葆啬庸俟褒陞
　　囘齐州通判某启
　　承命来东问俗从事侧聆台妙出贰藩条全齐奥区首推厯下连城要任雅属治中顷熟稔于宏材兹有望于善治矧及之甫迩将投刃而有初猥辱腾书过形巽与愿言佩服曷罄敷宣
　　回王尚书启
　　伏审增秩天官保厘宫钥防惟庆慰恭以某官智深迪哲学茂隣几台阁粲乎休光廊庙着其法语治戎董武外震荡于天声利用厚生内周洽于民誉葢尚书百官之本而治象之法最严邦畿千里之居惟魏大之风尤盛主上所以畴咨全徳并疏宠灵敢谓谦冲过形防挹腾示芳翰载窥绚辞佩服之诚笔舌奚究
　　贺致政某宫师启
　　伏审得谢上台归休里宅峻二公之崇秩参六傅之近聨止足之风独齐踪于老氏体貌攸寄是所望于父师休命甫行舆情胥仰恭以某官纯诚贯道清节镇浮茂方叔之壮猷兼博阳之隂徳社稷是衞定帝业于无疆功名不居奉天道而时若昔疏氏有海隅之乐留侯慕松子之游髙风如存遗躅不嗣适大贤之有作虽异世而合符逍遥道枢尘垢蝉冕是以湖海辩説之士朝廷夙夜之贤搤揽以为美谈思齐若将不及方将讲临雍乞言之制修巡守就见之仪范模老成光华惇史岂特挂车以示来世挥金而乐当年某縻絷小官阻前宾谒懐门阑之愿居常慨然从几杖之谋更深仰止敢冀啬神专气绥福考祥
　　贺三司某待制启
　　伏审光被防书主司邦计恭惟庆慰窃以畡数经入之赋厚生利用之权唯敏智足以有功唯几深足以成务订兹慎简具曰才难恭惟某官器度渊宏谋猷肤敏倜傥扶义以特立珍睟入神而不穷陟降便蕃辉映中外而自雍容表列惇懋风声谋国以忠搢绅推其轨范作法于厚遐迩赖其规模故适道可以与权对时所以育物爰正大农之柄一专司防之谋地若流钱刘晏之才素着民不加赋桑羊之画罙深既成阜俗之勲必继富民之拜某辱知最厚受赐亦深侧聆休命之行逾积由衷之抃
　　贺制置发运某待制启
　　窃审光被诏函擢跻延阁伏惟庆慰恭以某官英猷迈种精义造微由敏智而有功资正固而干事葢不牵于俗论宜独结于上知乃其心计无垠利百变法管氏权术曾何足云桑羊析毫殆不能过固畴庸之所遄及而奋飞自是逾量不加赋而用饶自从欲而致治以是进参柄辅谁曰不然某早以弱材幸防左顾聆休命之亟下抚懦衷而载欢
　　贺张丞相除帅启
　　眷懐旧弼诞播明纶还秘殿之隆名建上流之巨屏五侯九伯暂寻鈇钺之征一日万几即正钧衡之任庆关宗祏喜溢神人恭惟某官道冠古今勲存社稷扶世导民之术本自得于诗书忧国爱民之忠宜独贯于日月当国家二百载中天之运正君臣一千年际防之期仗大义于版荡之中变危机于呼吸之顷取虞渊之日功孰大于昌唐封函谷之泥畧岂髙于全蜀既勒铭于钟鼎旋正位于岩廊方布徳以兆谋爰整军而经武誓清沙漠克复神州然而功成者天道废有命在我何忧于用舎于时实系于重轻身虽退而道愈光望既隆而忌益众谁为巧舌敢肆流言曽蚍蜉之不量岂栋梁之可撼九夷何陋自安孔子之居四国是遒久起周人之咏斯文未丧羣枉幸消宜以人主注想之深慰八表具瞻之望遄召还于南服聊卧防于北门何烦三日之报成即聼十行之趣觐多士闻风而喜竚大老之来归四方扶杖而须知太平之有日某顷縁恩契蚤辱记怜逮风波之横兴方罗织之肆起念寒暄候问无益于门下而事机侦伺或致于防言缺然门牍之陈葢亦三年于此仰止受恩之地未尝一日辄移虽形迹之若疎尚衷诚之可鉴倘蒙毕照少逭谴诃庶几余生永有依怙重念某禀资剧陋赋命数奇蠢愚渉世之甚疎坎防抱穷而未艾缘姓字尝污于科籍故踪迹偶簉于闺台曾越日而几何亦罹谗而遽去冒宠甘分于罢黜啧言更玷于恩私俯仰懐慙局蹐无措兹跧伏于里舍获传诵于防书自叹未路之零丁将托洪钧之坱北收东隅之失意敢忘于桑榆贺大厦之成情方深于燕雀精诚并竭悃愊奚殚
　　与转运使某启
　　比者叨膺诏检出賛郡条未闲从政之方非有裕民之术矧乃连城甚广生齿实繁顾关决以无堪将尸旷而为咎伏惟某官精心格物敏智通微饰儒术而自将揜吏师而独歩勤宣使指惇懋风声某得以庸虚之资勉强自力窃幸于奔走承命或借之使令于前实冀余庥获伸素愿方趣装而便道即拜谒而踵门
　　贺运使某启
　　伏审光膺诏检出总计台朝佥刺举之权士耸澄清之志传车抗节属城望风想闻英标大慰舆颂恭以某官髙节迈世醇文析微厯试民事之难缘饰儒术之美倜傥中立固自结于主知造次义形众必推于国器眷是典州之重暂纡揽辔之威顾惟重外之嫌将有问厘之召即观翔奋以极蕴藏更冀保调少副言愿
　　贺运使某郎中启
　　伏审光被诏函宠分外计陪京奥壤地几万里之方美俗要权任则百城之重遴东攸集长材莫先想闻风声翕变舆俗恭以某官心术该敏智符廓明绍扶阳之音徽着伯起之清徳入专台妙出总使华方靣蔼于去思台阁诵其故事复颁节传益试将明必无淹嵗月之期行且隆卿辅之拜某幸分符竹实廕辉光阻前趋贺之仪徒积焉依之素
　　贺运使某郎中启
　　伏审光膺诏检移总漕台伏惟庆慰恭以某官敏智絶伦精心格物回翔中外之寄着闻尤异之声而自钦防祥刑澄清南服九牧称最三年有成惟经赋之所充眷淛河而居重遴简所付擢材叵量休命甫行舆情胥洽某窃居属邑方芘余庥虽欣涣渥之荣仍结疲轩之恋敢希上为宋社精调寝兴
　　贺运使某度支启
　　伏审光膺诏检行趣上台使车表率之功国赋课入之数九牧居最三年有成士论翕然帝心简在虚迩列而延伫严召节以授于天衢颇修国用资始伏惟治装为去啬神益康某久以材获依大庇免负乗之贻谤实栖廕以知荣瞻言四牡之归徒积疲马之恋敢冀精调寝餗以副祷祠
　　与运使某度支启
　　樗散之姿瓠落无用幸得从荐绅之后窃尝仰当世之贤虽慕用之诚在执鞭而欣愿而迂疎之效独踵门而后期防惟某官智畧逄辰徳荣冠世言行为乎士范政术存乎吏师百城畏懐名实胥用各漕所入嵗时罔虚方将极渊懿之深谋酬尤异之凝绩翔奋迩列光辉本朝某庇身小官局迹下邑绳墨所约胸襟无奇私景行于高山既防廕于卿霭敢冀上为宗祏精调寝兴
　　贺郓州安抚某修撰启
　　伏审光膺诏选出领使符跻殿撰之华资按鲁邦之旧土眷兹徳赏允协佥俞恭以某官国器宏深天材长懋明照忽微之表文含经纬之风居为吏师能简睿聴惟皥济之奥壤据海岱之上游表率百城经纬千里实借老成之智用专绥抚之权虽辍歩大农固不以重外为慊而擢材丽正尚疑其遴柬弗章谅观报政之期即有具瞻之拜某猥以衰朽获庇辉光瞥闻新命之行罙积由衷之庆
　　回济州知州某启
　　叨膺诏检滥委郡符川涂阻修坐遥于化境歌谣欢属黙聴于休声幸余润之及兹企髙风而增耸方修谢牍遽辱防缄研味绚辞着铭具臆伏承节宣有术启居降康恭以某官智为吏师材洽民誉岂弟之政固赖于惟良金爵之褒即期于不次勉加保护自副愿言
　　贺孙杭州启
　　伏审均逸斗枢开府吴会九命作牧宠数愈光四国于蕃倚毗尤重葢曰股肱之寄非有中外之殊恭以某官文茂经天器深华国极皇王之远略输社稷以元忠慷慨立朝必欲声教之及古倜傥扶义不使功名之后时而自流沙际于玉关服领极于南海和戎之防魏绛居多柔远之勲伏波为最遂正机衡之拜用严帷幄之谋朞月有成海隅胥庆遽让徳而戒宠暂偃藩而处休窃惟当宁之睠懐爰暨舆人之注意必无信宿将复奋庸
　　回知府某大卿启
　　阻侍音徽叠更嵗籥执鞭兴慕未尽其景行之心重趼而趋居常有见贤之愿仰惟偃息巨镇缉绥太和恭以某官寛裕足以有容岂弟敏于从政宏然国器耸乎士林论盛徳而必稽举良吏以为首以秩典郡九卿之选莫髙赐爵畴庸三事之拜非逺仰希上为宗祏精调寝兴
　　贺宰相某启
　　王春颁厯象魏布和风入律以应期星回天而更朔恭惟某官明诚格物渊懿矢谟咸一徳以相时钦四邻而敷化泰伯仁厚宜畀寿于勾芒周公勤劳方锡命于赤舄履兹令旦倍纳纯熙【原注一本云天以山甫实保佑于周邦帝使勾芒方下赐于泰伯】
　　回知郡某都官启
　　向者假守江介日奉宾车倾葢之欢屈指可记惟髙明之令徳常慕用而不忘分手阙然驰光迅若猥沐左符之寄求临淝水之阳侧询属城审休汝之车骑遽因介使获烹鱼之素书厚意勤劬绚辞款密披阅于再佩铭益深恭惟某官儒术自将政绩兼茂广誉备于所试遗爱存乎去思方兹求治之辰毎下旌能之诏即期飞擢以懋循良勉务节宣庸副言愿
　　囘知郡某官启
　　叨膺诏检出领郡符鸡犬相闻幸接爱棠之境简书攸畏生賖交臂之期方企下风遽承便置载披丽藻如挹绪言聆赞治以多闲矧阳和而増胜佩铭慰怿交集衷懐防惟某官干力絶伦风猷迈种出总赤车之任入严儒馆之华偃息价藩虽重惟良之寄雍容迩列方推图任之恩勉冀葆颐以须光宠
　　贺知郡某郎中启
　　伏审宠被诏函出分郡寄朝家重惟良之选廷臣先厯试之材眷惟国恩允属民誉恭以某官智推通敏器处闳深荐扬中外之聨籍甚簪绅之论是宜总专城之重任付维屏之要权士习先声咸想闻于岂弟帝胥成效将表用于深严某猥以寡才率叨聨事将遂依仁之便良多就义之欢行俟彼瞻更蕲葆毓
　　回知郡某官启
　　伏审某官涓休谷旦和布郡条郭伋治能亟上冀州之最防宗威信犹为鴈门之踦夫惟逹生徇天知命齐物道两均于进退乐无累于逍遥福履所绥启居増邵且陶钧御世尝独化于无垠而倚伏在人密施功于纠纒复自道其何咎于信处以奚繇勉务节宣即观翔奋区区之祷叩叩于兹
　　贺省主某龙图启
　　伏审光膺命书进跻延阁惟河图之秘宝邃天禄之宸居髙门之选实严儒者之荣尤重订兹慎简具曰才难恭以某官徳茂几先学跻圣奥倜傥扶义以特立珍睟入神而不穷所谓元精之生王者之佐而自总司计惇大风声谋国以忠搢绅推其轨范作法于厚遐迩赖其规模畡数经入之防繁利用厚生之广博宜其畴厥成绩峻兹宠章既全阜俗之勲必继富民之拜某効智无似防廕实深侧聆休命之行逾积由衷之抃
　　谢除直讲启
　　仰承休命俯积腼顔窃以儒林之官渊源所系太学之教道艺攸司上以聨师保之严下则总俊造之任非有专门名家之杰博闻强记之资清修雪白而无疵黄髪魁垒而特秀殆无以赞育材之化建首善之谟傥其倚席而无闻必也瘝官而致宼国家养徒至博任能实艰厯选代工未尝轻授防念某器惟苦窳志已渫卑窥陈编而几何迷大方而见笑陋骈枝之无用愧鞶帨之増华法令为师有司空城旦之愧廉能应诏皆小官累日之劳进陪东观之游出分百里之命惟小邑寡民之寄加铜章墨绶之荣无汲直之才敢耻于为令乏冉求之艺安见其非邦方期励一割于铅刀睎十驾于骥足尽力农桑之课想见弦歌之风敢谓诏除忽膺朝选脱迹下邑彯缨上庠负乗为虞冰渊自惧伏遇某官经纶王度柱石国基程百吏之器能矜一善之树立密借嘘枯之赐曲收吹吷之微底是空疎得阶甄擢谨当发愤忘老浚明自强穷经义于修行诵师言于勿失用竭鄙愿仰酬厚知















　　彭城集巻二十九
　　钦定四库全书
　　彭城集巻三十
　　宋　刘攽　撰
　　啓
　　回致政王侍郎啓
　　防审需章得谢温诏荣归擢文昌之近聨贰春官之峻秩允兹宠数繄属老成恭以某官政为吏师道兼士则慎白圭而无玷迨黄髪而好修雍容龙马之严左右虎符之寄遂从所好髙蹈乎止足之风洪惟茂恩闵劳以官职之事安车之宠赐几实荣身沐谦光首垂珍翰铭佩于愫敷述奚周
　　与运使某郎中啓
　　叨被诏函滥分符竹连城十数书社万余无尤异过人之称有防蔽寡闻之累将何以布宣明诏周察舆情俯章绶而若惊按吏民而自愧防惟某官清规格物盛徳镇浮利术析于秋毫精鉴甚乎止水洪河之润福并逮于京师庆云之辉防不遗于丛棘顾惟孱弱方頼芘庥谨当悉心刑政之间竭力农桑之本庶立涓微之效不贻刺举之忧縻此简书逋遥轩戺防冀精调寝餗以副祷词
　　又
　　假守左符浸更流籥无昔人报政之敏尝以自慙瞻使车揽辔之严毎懐多畏然而卿云之廕有素大海之荡攸归知其不遗赖以防免伏惟宣布多豫葆光益休恭以某官令望映时纯文贯道天材超乎不器心计迨于无垠利术析毫泉货流地聴声察实九牧无以居其先宣化承流千里莫不被其泽即畴异最行奉丰恩敢冀顺此长赢益绥祉福
　　谢中书舍人启
　　选抡所及无间孤生纶綍惟行抑为重任冒宠已甚抚躬若惊窃以发号施令之谓王猷考礼正刑之谓典训鼓舞四方之悟动裁成百度之经纶如春霆之有震惊喻大辰之为喉舌上徳司契中心无为必付代言之人以着扬廷之事有子产之智则润色无疑兼相如之材而视草惟允其体甚大非贤莫居伏念某禀生顽为器甈窳寡闻无约以自守曲学多辩而逾迷经为泛通不如子云之浃洽文实骫骳同在方朔之抵娸耆指何言心术弥落怅烛武之内省少不如人愧袁脩之自强老而好学方其多士之鳞集敢谓寸长之彚征擢跻内史之聨骤陟右垣之奥渐阶吁俊效智賛书厯数英游中有近属家学见付愧弗嗣于前兄宅相犹存敢自矜于似舅揆量幸防实繋扳援恭以某官伟度兼容英心乐育善不啻于已出士由是而朋来巍乎熙载之功赫矣备官之节眷兹断技振以余光夫屈首受书信于朋友者自喜以文饰吏用于州党者已希而此逢亨奚以图报临深履薄誓坚夙夜之心絜大度长颇论绳墨之外仰谢干阳之造次酬宰匠之私【原注一本云嘘枯发生尝曲加于余论陈力就列不见弃于昌时造次頺龄竟蒙殊遇犹当洁修壹志黾勉百为有益毫分颇论绳墨之外静思深薄誓坚夙夜之心上酬天造之恩次荅已知之遇】
　　贺某相公冬启
　　伏以伯赵司辰天元正统迎律风于广漠肇卦气于昆仑恭惟某官茂徳格天纯仁济物惇大谟明之业慎徽讲画之规一日万几赞赞而惟允六府三事巍巍乎可歌履此今辰倍迎丕祉某滥叨符竹侧企台躔颂山甫之清风既深于心祷瞻平津之材馆方阻于宾荣
　　又
　　防以星象回天嵗朝更厯和阳逮通而发滞青炜登平而应期恭惟某官配徳元精合符圣旦规模着于廊庙明声照于海隅傅説成功非阿衡之专美周公信处将衮服以来归端序惟新泰来协吉迎长之庆受禄罙昌某縻此小邦阻前材馆荷大钧之赐既被于陶埏惟凫藻之诚则深于豫附
　　贺宋相公冬啓
　　伏以清台测景候南发于建星神瞽攷声协黄宫于元律干阳伊始君子其亨恭惟某官懿徳秉夷潜神格物慎徽训民之典寅亮代天之工泽惠无疆功侔不宰葢靖恭守位犹足以格神岂弟不回亦称乎求福况师尹之寄勲业共兹方顺履长之休罙集降康之庆某久依钧铸适縻小邦趋门棨而莫谐仰符阶而増祷
　　贺贾侍中冬啓
　　防以气萌黄宫律正天统景迎长以建极阳来复而遘亨恭惟某官忠亮秉彛肃恭宣哲惟几所以成务谟明是以弼谐艺之风声世几久大之业载其清静兴讲画一之歌履此令辰倍迎丕祉阻前修庆罙剧驰诚
　　慰李端明侍郎啓
　　防念数舍非遥一官攸系国风庶见棘栾是先绳墨所覊倥偬无暇瞻徳闳而载耸摇心旆而实劳雨露益濡松槚増逺孝思不匮福履无他昔曾参过哀子思谓其难继弁人孺泣尼父称其可传必惟扶世而道民有以顺变而就礼仰蕲寛抑庸副祷词
　　囘省元刘槩啓
　　防审光被恩诏显登上地防惟庆慰恭以先軰天机粹茂心术渊通审问慎思独潜精于道奥席珍待聘属嘉防于昌辰夀王则海内少双陈遵为后进之冠率马以骥虽蹶块其何伤济河焚舟顾收功之未晚利器动而不括先声勇以无前多士并驱咸向风而敛衽有司妙选若刈楚而合符中以前期复兹旧物主上聆子虚之説喜于同时擢平津之文亟跻异等修涂自此广誉蔼然某早以宗盟复聨世契情同叔誉毎流连于女侯事类陶丘喜奋翔于正礼敢期厚眷垂贶长牋研味绚辞想见丰表佩铭之至敷述奚周
　　囘刘斋郎啓【原注恕之子】
　　逺承芳讯知拜新恩追惟昔游怳若宵梦嘉素风之克绍喜少成之自然周南滞留尤积子长之叹女侯盛徳徒深叔向之悲未卜披瞻但多驰仰炎旸在序福履増和益务保调伫观翔奋
　　囘谢曹相公啓
　　恭审光被防书进陞鼎辅防惟庆慰恭以某官英猷济美伟量映时知畧信乎士心倜傥以为已任厯试繁防擢寘深严肺腑懿亲穰侯有旦暮偃防之爱股肱重寄申伯成方国蕃宣之劳上惟敦崇异姓之贤褒优元舅之重国典该备廷论佥谐亟疏茂恩粤跻上衮俯聆休命方激鄙悰何谦光之过中示服宠之増戒曲垂珍牍冞挹髙风铭佩之深敷宣曷究
　　囘宗相公啓
　　局迹小邦栖防上府徳化所及实被赐于下流咳唾之音屡承教于谆诲近者仍防钧念宠赉醇醪东阁优贤雅资于燕喜西曹容士兼忍于鸿茵自惟悬瓠之姿非复曵裾之列敢期不遗疎外过沐涵濡恩顾所深麯蘖加厚感铭之素啓处不忘印韨攸縻门阑伊阻仰祈上为宗祏精调寝兴
　　囘新馆职某启
　　防审光被纶言进跻书府防惟庆慰恭以某官禀秀翘颖立诚粹和包众美以禔身纬醇文而辅徳学积微以至着身藏器而待时葢人不易知或大材莫之汲引而士亦难进虽圣朝有所滞淹及其诏书吁俊而思皇宰匠精心于推毂抜十一于千万谓寡二而无双于是腾声帝台取隽衡石沛乎巨鱼之纵壑肃然振鹭之充庭万乗为之虚懐多士是焉属目聚观李邕之顔采纸贵左思之文华奋飞叵量修途自此蓬山道室未足喻其英游金门玉堂伫前观于逸歩何谦光之过厚亦气类之不忘垂示长牋铺宣丽藻愿言佩服曷罄敷陈
　　囘章某启
　　防审论士宾兴登名举首恭惟庆慰解元著作学规圣奥文贯道真葢好古而敏求则于政乎何有士林华甚官阀荡然兴廉公车著书东观昔马周既贵恨不接于俊科陆逊厄封尚复从于州举葢乡书之重儒者为荣髙材轶足絶景横骛无出其右益知田叔之贤喜于同时方就上林之赋猥勤车骑垂顾衡茅仍坠珍函获窥绚藻既瞻风表我心则降佩服徽音永以为好
　　囘郑先軰启
　　防审光膺遴柬荣擢俊科防惟庆慰恭以先辈懿实清修瞻辞敏给升堂而覩奥抜类而轶羣本行着于州闾英声腾于庠序葢登髙能赋縻爵之端敷纳以言取士之柄诏书所以兴贤而论秀主上于是明试而程衡果惟全材实当茂选方贺得人之盛未遑削楮之仪敢谓谦光曲垂华简均与祭之深庆敦泛爱之纯诚感佩之深敷宣曷既
　　囘谢诸先辈启
　　防审光被诏俞擢陞上第防惟庆慰窃以服仁义者贵际先名实者为人故懐宝迷邦皆曰嵗不我与赢粮跃马惧乎时弗再来矧惟右文遘辰好徳锡福砥节厉行孰不毕义而愿知并驱争先亦独得道者多助乃其羣百郡而秀出冠千英而奋飞侧跋高风实曰盛徳恭以先辈气函经纬学际渊源本行配乎乡评令望蔼于士论衣锦尚褧葢君子闇然而愈章超驾绝尘则众人瞠乎其若后且中多可以与祭而能赋谓之徳音有司由是以名闻明主固许其试可得人之庆在廷所同敢谓虚懐若冲谦光自牧迂轩骑而左顾捐牋牍而见贻佩服绪言启居无斁
　　囘赵通直启
　　伏审程文华省更秩外朝防惟庆慰恭以某官器宇宏深机符明粹力学为已立操不羣信厚之风固有光于麟趾诗礼之训葢兼得于鳯毛暨于发防决科席珍待问声舂容而愈逺刃綮肯之未尝言必中伦动而有获遂分休渥粤寘周行自昔宗英率居郎选子政叅石渠之论騊駼与东观之书以多士之叹誉加本朝之惇叙奋飞自此修涂叵量想见英徽侧深耸慕敢期厚顾垂贶华牋虽倾盖之未遑而杂佩之为好感铭之素敷述奚周
　　囘頴王启
　　伏审光膺命书进啓成国防惟庆慰恭以某官纯粹天挺温文日跻大雅不羣必造次于懦术为善最乐实光辉于本朝由是剖符大邦书社东夏上惟立爱始于自近进律所以畴庸咨询在廷若稽前训备物典防益隆夹辅之尊锡山土田更重陪敦之数诞告伊始舆情翕然岂期谦光若冲逊美自牧流示绚藻曲形至言申毕于三铭表无斁
　　囘东阳郡王启
　　伏审受防大廷分茅南服兼鼎司于上衮总兵要于中权宠数优隆舆情悦洽恭惟某官经徳渊懿秉心粹和要道适乎时中力学见乎日益是实麟趾之美所谓磐石之宗国朝隆亲亲之恩益胙土以蕃王室惟善善之意资论道以持国钧大公不私夐古无愧方修铅椠驰上庆词遽沐函封曲垂芳翰宠至而戒仰钦能降之风卑不可逾罙挹谦光之素佩铭之至啓处弗忘
　　与宋相公启
　　向审观文相公改镇许田俶装周道路车乗马实元侯之旧仪衮衣绣裳幸属城之觏止辄复扫除郊次瞻企鸾音犹谢国之喜申侯甚鲁人之望髙子遽承改辕便道抗旌届涂虽阶符之晖不遥于霄汉霖雨之赐犹遗于陋邦怊怅所深启处罔措防惟跋履永久绥固和倪逼章绶之攸拘趋门墉而弗遂跋数兹舍之近邈有三嵗之恩惟祈上为宗祧精调寝餗
　　与孙观文启
　　局守陋邦坐賖賔馆谁谓河广曽微杭苇之艰畏此简书居积道隮之叹恭惟节宣时若启处用康防以某官徳崇国华智兼人杰几深开物以成务倜傥扶义而济功内叅帷幄之谋外膺方靣之寄夫倚防之效巧厯犹知其必然汚隆之期贤者葢有以无闷是故称子文之美为其去令尹而弗忧言仲华之贤亦曰褫龙章而无愠矧以全徳迈众逹生循天宜其捐芥蔕而何疑寓逍遥而自得推数循理已符倾否之占求旧记功方尽乐终之义勉祈善毓以副祷词
　　与富蔡州启
　　拜逺阶符骤更嵗序奔走道路壅蔽朴愚虽竿牍之仪阙于自逹然门阑之愿未之敢忘滥承乏于小邦幸偃风于上府涵泳洪河之润瞻仰岩石之崇縻此郡符阻前賔席防惟偃息惟屏翕受厐禧恭以某官体经纬之纯文极皇王之本务输忠庙社协徳股肱葢尧以四岳统诸侯周以二伯倡九牧今之开府而作镇亦曰陪京而右王然而搢绅之心则在霖之望伫正台衮以副舆情
　　囘吕内翰启
　　防审膺明诏之敷求首禁林之遴束持橐簪笔极侍从之深严大防髙文兼号令之温雅徳选攸系佥谋允谐恭惟某官操履端冲文华珍粹正容足以悟物令福由乎殿邦世称髙阳实济其美士推李固是复为公简在渊衷亟疏宠秩岂特追长卿之视草偕杨秉之授经方将訏谟逺猷摅发素蕴必复其始永观厥成自聆休命之行甫庆得贤之盛敢期厚顾垂赐华牋佩服之诚敷述奚究
　　贺叶内翰启
　　防承光膺朝綍入践玉堂葢侍从之上游实文章之剧选防以某官积学闚奥沈机照微经纬之气甚高谋谟之术维懿久宜振缨内相矫翼銮坡以富国之伟材夺司防府因飞蝇之余谤暂屈英藩朝廷思贤士类引领果亟下于明诏方入见于北扉某辱知颇深闻命增庆念守挈缾之智莫伸进靣之仪延睇轩旌只劳肺腑防冀上为宗祏精调寝兴
　　谢枢宻某諌议启
　　向膺中诏出预专城剖符得人深愧逾涯之宠负乗致寇匪惟不称之羞由防化于大钧幸不遗于蟠木夫赐而不徳此诚真宰之风贪于自私兹乃小人之智辄捐竿牍母溷髙明驰光寖移恩闳坐阻睎符阶而载耸摇心斾而靡宁防惟赞襄万微翕受多福恭惟某官学跻圣奥智为帝谟躬人杰之茂姿韫王佐之妙略运筹制胜固千里而不达舞干敷文亦七旬而来格行正鳯池之拜以副海隅之心
　　回孔朝议启
　　叨膺中诏滥预专城奉使典州既缪澄清之寄剖符莅郡未知岂弟之方矧东鲁之奥区余姬周之遗化礼义好学士风甚修桑麻养生民业既富将以不扰庶乎有成言询乡校之贤实得圣师之裔峻秩惟月髙义薄天夙叨倾盖之游兹有垂仁之便遽承珍翰垂喻深衷佩服之诚敷陈罔迨
　　回参政某諌议启
　　防审光被制函进参机政贤才之举不待次而后宣圣贤之符必非常而胥遇梦卜以之先协占象动而吉期上心定于勿疑佥论由是允若防惟某官全徳具美逢辰致君虽巽避而弗居如誉试之已效侧聆成命方庆逺图过坠珍题曲形谦徳
　　回留守某諌议启
　　兹者被命来东承乏居守防隼旟之税驾奉麟玉以交符京兆五日之期此仍半古诗人三秋之思顾已积年既挹髙风岂胜厚幸爰及简书之畏敢逾信次之间遽逺英标益荣吝腑力息床而就舍谋裁楮而置邮敢谓谦光猥贻华翰佩铭于素启处増荣防惟某官学茂几先智深物表论议出于亮直文彩着于弸彪式严公辅之求佥许争臣之选即期登拜以副舆词更冀寅为宗祧精调寝餗




　　彭城集巻三十
　　钦定四库全书
　　彭城集巻三十一
　　宋　刘攽　撰
　　啓
　　与王承旨啓
　　効智小邦睎风右省虽期防之事幸免于沈迷而绳墨之间自慙干结约思复侍倜傥之论窥雍容之辉眇如云霄倐更嵗律伏惟陟降帝侧绥养时中恭以某官德量渊深神锋頴擢知当世之要务自一时之伟人经义精通文采英发赞天常于笔舌明帝制于典谟海内服其词宗主上许其国器必且擢跻柄辅代熙化工推其不世之资用格非常之业
　　又
　　僻守逺郡有张敞绳墨之嗟愿为中郎无汲黯禁闼之望瞻仰当世之杰侍従钧天之游邈焉云汉之高益叹泥滓之陋防惟燕见多暇启处用康恭以某官德贯道枢学优圣奥言必垂于士则智悉谐于帝谟于以经纬人文赞襄治体譬犹玉衡平物无厘毫之差元告猷絶幽深之阻舆论斯久休命归焉
　　又
　　伏念托兹僻陋之邦迷于期防之务虽驰情而无极曽奏记之非时仰惟德宇之寛深察小夫之志幸未忘干曩顾犹窃冀于兼容隆暑在辰燕见多暇吉祥止止启处休休恭以某官性茂天机学优圣域处全德以耀世振逺猷以致君所谓元精之生王者之佐且中外之任试诸难而已周而文武之材见于事而咸效上方酌舆论之佥属峻宠章而奋庸敢冀上为宗祧精调寝餗
　　回知府侍读某给事启
　　比者宠分左符即藩巨镇昆吾旧许是惟奥区黄霸頴川素推高第良卧资治以副舆言恭以某官学茂临防志深许国调护之寄尝羽翼于东朝丞弼之求宜股肱于近辅惟是陪京之重实观报政之休茂风声于一方流河润于千里岂其谦光示好珍牍惠音详味于三佩铭兼极
　　为韩相公回文侍中启
　　比者叨膺诏策登冠鼎司愧非柱石之资猥预股肱之选逊避无所黾勉効官国家嗣五圣之丕圗接千嵗之絶统礼乐制作而大备宪度着明而日新夫惟承弼之求梦卜为重未有轻栋梁于构厦简舟楫于济川岂其寡材可使非据如某者学惭适道智谢兴防骤承乏于寘行每愿忠于就列已试之效曾未覩于毫分求旧之仁仍拔出于千万震局殊宠泚汗厚顔黙焉退思抑其有自恭以某官义敦举类明极知微钧冶之工既裁成于庶品吹嘘之赐早借誉于当年以是蕞尔荐防休命方仰遵于讲画遽流示于诲言过形溢美之辞深喻逄辰之幸佩铭于素启处弗忘
　　贺文侍中启
　　伏审勉膺诏防进服宠章让徳罙髙民聴皆耸懋功维典圣睠靡移大廷拜嘉搢绅胥悦恭惟某官为国元老致时太平总金鼎玉铉之和兼黄钺豹韬之重文绥武服垂宪建休而粲然风挥日舒赞襄辅和而允若主上以二伯分治三公惟人外资作牧之权内倚纳言之任并疏宠数粤畴显庸重以中朝夙夜之贤方内游谈之士聆其风者咸曰休哉敢圗逊与过隆缄縢荐及窥藻文之温宻俯蓬心而悚惶
　　回判府文侍中启
　　防审宠被制文进跻左相恭惟庆慰伏以某官包人杰之伟量躬圣相之茂资总国钧而迓衡兼天爵以经世正色率下风动乎海隅之邦无疆惟休日新乎贤人之业来全秦之旧壤当西土之奥区总制诸戎折冲万里分阃注意资元帅之中权珥貂建旄极上公之宠数帝眷兹茂民瞻所同虽齐侯赐履之荣吉甫为宪之盛铨德度义异世同符尚复怀谦若冲逊美弗处辱绪言之来暨钦三让之罙高佩服之诚启居无斁
　　贺太师司空文侍中启
　　伏审受策中宸跻荣右相峻上公衮章之赐兼师垣斋钺之尊令德维宜舆情胥洽恭以某官职用道本智极时中尝自许以防期致君于尧舜肇允初试靡求近功盖犬元精所生将保佑于明主大儒之效必光荣于本朝昔阿衡之相有商毕公之辅周室礼乐制作适丁百年之期老成典刑厯赞三后之治彼竹帛所记用为美谈而圣贤相逢亲际盛旦海隅徯治乎风动黎民丕变于时雍而后推功名而不居执谦退而自牧主上以讲画可以勿失偃息犹之作藩重违至言详案故事并疏优典以徇朝佥资姬旦之留周命鲁公之拜后凡预观聴孰不欣愉某局迹小邦睎光荣座徒有执鞭之慕邈无齿録之期瞻望台阶卑情不任区区之至
　　谢留守文侍中启
　　伏念某樗防之质瓠落无庸早繄陶冶之和密预丹青之化起于病废仍沐选抡以斗筲致寇之材滥虎竹专城之寄赐而不德固元宰之休风眷言所归抑小人之素愿属章绶之攸系趋门阑而靡谐仰惟居守别都惇树寛教吉祥止止启处休休恭惟某官道茂天经量兼人杰纯固所以干国渊潜足以礼神思致君乎勋华独比德于伊管伯始佐汉天下美其中庸吉甫在周万邦宪其文武盖唐尧咨四岳以共治康王勑三后乎保厘夫帝皇之模岂不同条而共贯中外之任固将均逸而优劳方咏衮衣之诗复下玉堂之策
　　兖州贺雍王除本州节度使启
　　防审显膺诏策光被宠章进位上公启封大国本朝隆建亲之典东人荣赐履之仪凡属统临悉同欢抃某方拘印韨阻诣宾除瞻望台庭不任耸跃
　　贺东阳郡王启
　　伏承肃遵诏旨恪膺命书注意所存允协士民之望抚封攸寄益知屏翰之尊防惟某官国器宏深天机秀发乐为善而不厌求多闻而益彰金玉其相社稷之镇分茅胙土外则建乎懿亲登槐秉钧内则倚之元宰宠数加等盛德谓宜侧跂英标俯深耸抃阻修庆谒徒极欣愉笔舌所宣万一奚既
　　贺颍王启
　　伏审涓休谷旦受册上台帝命往谐廷论胥庆恭帷某官蕴中和之正气挺明允之笃诚体乔梓而自修而圭璋之特达乐善忘势绰然时敏之休处师弗烦卓尔日新之美是宜锡介圭而颁瑞加金辂而抚封启公车千乗之尊兼附庸四等之富以今况古曽何可伦尚德展亲于是乎在侧聆嘉惠俯集欢悰阻叩宾荣少伸鳬藻
　　回通判某郎中启
　　近者斋舲粤趋便道幸缘觏晤良副倾依遽逺风仪寖更月律承榜人之桮胶缓葵戌之时既审涓辰已新条教辱飞文之见暨戢厚意而叵量长夏绊炎啬神泰定齐城既庶厯下为尤邦政所先治中居右伫聴宜民之咏即膺侧席之求勉务保和以符言愿
　　回长官某员外啓
　　従事侯藩托居仁里聆素誉于乡彦辱雅游于中华钦仰风徽内多景慕何意隆谦光之厚德垂芳讯之缛辞详味于三佩服无已伏以某官天材超越吏术该明千室鸣弦久蔚武城之化三年奉最将防东观之书更冀葆光以符言愿
　　谢宋相公送酒启
　　伏防垂顾具寮宠颁名酎揆嘉鱼之燕衎愧小人之属餍饮醇味和既旨且有伏惟某官位隆九牧化覃二南赐之所加世以为幸夫何懦品尚沐不忘麴蘖之精固常厚于君子缾罍之耻仍不遗于小邦拜命自慙铭衷无斁谨当推贤将箪醪之意使其上下必均法诗人瓠叶之章不以菲薄废礼卑情无任荷戴之极
　　囘某知县启
　　阔阻风徽驰想谈晤侧聆敏政窃喜仰成辱惠缄题过形巽与佩铭于素居处不忘寒律向终谷神増胜更蕲善毓以副愿言
　　回临濮某知县啓
　　戍有期芝书遄及俾従久任内愧无庸荷天泽之逾涯顾郡章而增惕敢图后念垂贶华牋披绎以还佩铭奚究方隆冬之凝烈惟福履之绥宁益冀保颐以俟鹗奋
　　回知郡某太保啓
　　过叩朝寄假分郡符瞻贤王恭梓之区每防礼貌聆磐石维翰之秀载仰丰防岂谓谦光忽垂华翰研味勤勤之旨徒深叩叩之诚方此长赢阻前谈对勉希葆摄以俟宠光
　　又
　　阔奉音徽倐更嵗籥疆场洵阻邮置差池怀贤之心向风増叹何意爱之过厚辱缄縢之见临披玩于三佩铭无斁钦承藩政多裕天休降康伏以某官智画沈深机符敏鋭威望久驰于敌国诚心素信于士林镇静一方既独推于治最折冲千里曽何假于勇功行疏茂恩以酬美效
　　与都巡某太保啓
　　比者叨膺诏除获贰郡治顾以迂疎之质猥当闗决之权言询事聨侧聆民誉恭惟某官智畧恢敏威名著闻伫奏课于中宸即升荣于男爵未亲丰表遽辱华缄铭佩之深敷陈防究初寒届保摄是祈
　　与苏州知府某太卿启
　　拜逺门墉倐移嵗律道涂夐邈居絶马牛之风簿领沈迷遂旷竿牍之礼内讼疎慢罙集悚惶恭惟某官渊量雍容纯诚厚载惟乐善而忘势遗达尊之在躬宠荐孤生亲于抗礼锡以瑶华之问穆如咳唾之音佩服珍词铭藏丹腑始秋沆砀德履粹和神明所扶岂弟多福三江震泽擅富庶于全呉西振左司著名称于前世牧守之重今昔攸同然而本朝旧仪上卿特揖固将坐论道于两社岂宜専报政于连城更冀精调寝兴宠绥戬谷
　　囘致政成承奉启
　　今者轩车来临谈晤为慰疑年已逾于绛老毕娶何类于尚平载仰高风足论倾盖暌别之后渴咏良深猥沐函书但多铭佩
　　谢制置发运某待制启
　　伏防误意谫材过形荐牍奉令承教曽未効于毫分嘘枯发生何遽承于咳唾愧惭无似起居不遑防惟某官智略渊微神机敏达独究阜民之术内深当宁之知半策所施钱若流于地上一言之助士或起于涂中以是辐凑通物之贤云集佐时之杰或冀陈力而就列毕义而愿知緜厯嵗时奔走道路必着成效乃沐先容其有所誉莫非已试如某者天姿揜浅儒术阔疎讲诵师言无益商功之妙颠瞑古学殆非应变之方局蹐海邦苟逃官谤惟吹嘘之所及虽梦寐之未尝敢图不汝遐遗副之甄采仰揆宏量曷测深仁盖大贤以泛爱而为怀周材以信顺而具美俱收并用乃全百药之功失少获多无害五豝之善以兹孱弱骤玷揄扬谨当绳墨首公氷渊励已冀收涓露之效以荅邱山之恩
　　回教授某主簿启
　　伏审光膺诏选来莅郡庠邹鲁之风去圣逾逺师儒之教得民匪轻喜聆茂恩实当遴柬过承疏问良极感深即遂披瞻更希善疏
　　回泗州李驾部启
　　猥承人乏得摄郡符惟舟车之要冲且牒诉之丛委称过使客苦于防传之劳期防簿书疲于简对之事以兹旷日未尝少闲虽托宝邻实疎竿牍仰惟布宣多裕启处集休道路之谣已熟闻于善最河海之润亦并及于下流行伫丰恩以符舆颂
　　谢王驾部启
　　防闻误意谫材过形荐牍効智幕府顾为之尚新腾章公车荷特逹之已甚且今牧伯之任盖为耳目之官知人安民前典之成训选士报国明哲之用心固当得魁礧不世之材清修达识之善结课居最従事独贤而后称副旁求光辉藻鉴拔茅连茹以三阳之遘亨将车维尘祗百忧之自悔伊昔攸重岂今独然防念某植性弗明従学加陋闻见不逾于区盖论议常逺于事情幸中第于太常防代耕于禄仕赋命多舛已怀曽氏之悲久宦无成私慕长公之志复从铨调仍预宾筵文学备员以不材而自幸亷能应诏岂众贤之敢偕且小官必借累日而为劳本朝不以虚名而取士而此愚戆无似阀阅未闻虽使有断技之称亦宜居巳试之后敢期吹嘘所及庸暗独先加沟断于青黄资燕市于顾盻抚躬自愧量力奚堪防惟某官德度渊冲精识周敏乐善以为已任泛爱以厚人伦谓容众矜贤以示育材之旨且拔十失五未隳得士之规忘此疵瘕乐其树立栎社之梦幸匠石而有成苍蝇之飞赖骐骥而自致敢不恪修士训祗服官箴羔羊素丝窃希于一节尘埃涓露或冀于寸长无负厚知以羞善类
　　回沂州知郡某驾部启
　　疆场连属鸡犬相闻侧承布政之初已洽宜民之誉方修竿牍遽沐缄题以谦光之过隆知睦邻之深幸防以某官材猷敏粹知虑优长至必有声事多厯试暂此维藩之寄即观报政之休良务葆调以须超擢
　　回新知州王驾部启
　　向被铨符获依郡幕仰卿云而知庇怀爵刺而自通邃乎三防之门喜于一见之贺遽违德表寖易驰光紫泥新书竦闻于休命青毡旧物仍复于高闳谒如道路之谣想见澄清之辔敢谓不忘曩顾曲垂绪言侧承咳唾之音甚于邱山之赐恭以某官盛德济美全材适时学与仕以皆优声中实而并茂誉于所试去常见思是宜付千里之权当三辅之重尤异之绩可俟奋飞之渐讵量某効智甚微承教有素瞻前旌而载耸依大厦而逾驩伏冀益务葆颐以符祝颂
　　贺某省副启
　　伏审光被检俞造登计府伏惟庆慰恭以某官天材长楙国器宏深刅无綮肯之劳文含经纬之气出宣使指居为吏师贸迁有无民不加赋商度功利地若流钱果畴美俗之勲进贰大农之柄孔桑心计盖擅誉于无垠商管利权方收功于既富某早承推顾侧聴丰恩由印韨之见拘阻门阑之脩庆
　　回富相谢官启
　　伏审还节将坛升荣揆路陪中宸之秘奥总行台之会冲锡命深优服宠惟允恭以某官纯诚体国丕绩在民德愈盛而若冲名既遂而弗处屏翰列辟偃息足以作藩师长具僚体貌繇兹比重方深庆悦遽辱缄縢仰窥逊与之衷俯积佩铭之素



　　彭城集巻三十一
　　钦定四库全书
　　彭城集巻三十二
　　宋　刘攽　撰
　　记
　　直讲题名记
　　自三代以上教学之官为重其在周师氏保氏是也汉世以四科辟士一曰徳行髙妙志节清白此三公之任师賔之材也其二曰经明行脩能任博士温故而知新可以为明正已而物正可以为修盖所谓徳选者至于文能案章勇足决断非不切且重矣任为御史三辅县令非不剧且要矣然而三辅得及之焉其重轻先后岂虚言而已哉夫治起觕就事以趣办由武夫崛兴文吏一切莫不言材计功者当是时也人谓学校无所用及夫治世隆平既庶而富武断无所施其谋强固无所售其力在上者方使百姓兴行幼学孝弟耄期称述修其胷中之诚以应事物俯不怍于人仰不愧于天然后知教学之为逹材成徳也是故学官之重轻系世法之上下非强有所左右也贱生于无所用贵由于不可得已尔宋有天下百有余年庠序之教遍于四海乃京师太学之盛近古未有朝廷法号施令名臣建议兴事未尝不以为先由是观之其为太平至治不其然乎唐制博士三科上为尚书其次出为部刺史其下不通政事者悉以补诸侯王师傅是故公卿之选由博士升者最多自建隆末学官之至相府侍从者盖尝班班焉惜其未尝纪録无以诏后问于耆旧老人得某甲巳下若干公故必作记刻石具列名氏迁徙嵗月不知者盖阙俾来者得嗣而志之焉
　　羣牧司题名记代韩龙圗作
　　国马之政周以校人中大夫汉以太仆中二千石掌之则国朝羣牧使之任也周礼天子十二闲马六种以给斋道田戎之役周之制也约汉京师有六廐五监邉郡则三十六苑以盛武事汉之制也侈大本朝监于前古国马之政由旧至于熙寜大新制度综覈名实以监牧之在郡县者寒暑暴露不能致息而惜其土田之良寜以与民于是尽斥卖其地聚其赋以市马而以刍秣度支移之三司马不复在牧饩秣以时蕃庶维嘉益输金帛以与西戎市马之来束者蹑迹衔尾千万不絶费不出于大农而国马大备于是内供郊庙之祀外储军旅之用义勇保甲之士当受马于公者及近臣之赐予使车之驱驰无不给足昔者鲁僖公有明徳诗人颂之其序曰务农重谷牧于坰野国人宜之夫马固武备虽诸侯不可阙也而牧马者或以妨民及鲁侯之善在不妨民不妨民是之谓务农重谷而遂称之曰俭以足用寛以爱民其不信乎鲁虽诸侯小邦而颂诗所褒尼父有取焉尼父之所取则我朝之所用夫圣人之治四方风动何逺之有故国马之数兼于周汉而宜民之善存焉駉之诗曰思无邪思马斯才夫以区区之鲁诸侯之事必当思焉无邪而马斯才况以天下之大法驾之奉居其官者岂易为之哉某年某以某官领羣牧使事适当更制立法之始思之无邪岂敢自谓能庶几于古人惟前日之在官者战战兢兢犹吾志也于是刻石作题名而着其语于叙端汉书公卿表太仆名氏厯厯可攷今之题名犹班氏之志于以备史官之采可以无遗自某年始从某人以下凡得若干人来者可继而书也
　　开封府南司判官题名记
　　旧京府皆置少尹二员及他官领尹事则少尹更为判官与推官二员通掌府事四员者名品虽小殊无分职也国家太平日久生齿増息京师至三百万家盗贼狱讼文移簿籍十倍于初故府官力有不暇给矣治平三年始诏增置判官一员领使院事民间谓之南司自是府事始分盗贼狱讼北官主之南司惟文移簿籍是察于是事举无留而官得休息暇逸云好事者或侈大文书之多猥云日一更笔其实不然其最盛时在朝晡以二辰决之无遗然来事源源不絶迨昏黑而后止彊敏者有余不及者不足理之常也初置官孙坦领之至熙宁十年凡若干员某得承诸贤之后因录以为题名记并叙其端来者得嗣而书之于是某视事嵗适朞月日无余实元丰元年九月四日也
　　曹州脩城记
　　曹与郑滑故皆为辅郡今二州地入于王畿维曹白若夫曹固古之成国也故振铎文王之昭定陶济隂二汉帝子之封以至于今董三军之众建牙揭节为东藩首而亲贤领之其亦重矣哉古之制礼者贵其称是故诸侯台门门阿城雉之数皆有常制所以为威重不逾国家承平嵗久天下之民日服礼义白首之老不见兵革自边圉城守之固或外戸而不为修曹之壁垒隳顿不如古制亦何怪焉虽然是亦长民者之过也易不云乎王公设险以守其国以为可得已而不为者不智者也以为不可得已而直重劳惜费而不为者不仁者也百姓之议如是其可不畏哉于是命工板筑而更新之营室之中立栽亢事朞而告工休凡周九里有畸其髙二十尺其厚上杀下什七度以寻焉益为四门门皆有亭既成择令名名之夫古者作器能名以为徳音之音四方之賔至者将以观政焉宜乎其名之必可言也可无慎哉自曹西行二百里则至上都间无异州郡上都东北门亦曰曹故名西门曰陪京亭曰承流见风化之所先被也诗曰荟兮蔚兮南山朝隮今南山虽庳实曹之旧荟蔚虽微足以泽物故名南门曰隮云自南门行百里则至商丘衞风曰谁谓宋逺跂予望之故名亭曰跂望河水东过定陶而为泛谓之泛者欲其泛爱之道不可不广故名东门曰广泛古称陶为天下之中陶多富人故名亭曰既富自曹东北三百里则至岱宗髙山仰止景行行止非泰山吾谁仰止乎故名北门曰岱阳朝日之所自出故名亭曰宾日昔衞文公之城楚丘岂得其时制诗人歌之大雅亦云溥彼韩城燕师所完王命仲山甫城彼东方春秋筑城皆书于经重兴事先民务也记新城之役盖春秋风雅之旨云于是书之
　　河南府密县新作县学记
　　密古侯国也在周天子时为王圻惟洛阳处四方之中天地温仁之气始乎东南肃杀之气肇于西北氤氲磅礴起而相接至于地中而大和防故四序节于是风时于是降而在人其温仁肃栗葢均有焉以学则逹以从事则明是其履中气而不偏者也先王之所以建都岂特取其道里逺近均哉亦因人之易化而政易行也密于洛阳为近在周时贤君闻人固多事久不传去周三百年而卓公始治之劳心爱人教化兴行百姓至不忍欺焉由卓公至今千余嵗矣其上遂无善政可述其乡遂无闻人可称岂天地之中气更于前乎抑化之者失其术耶七年友人杨君始为此邑杨君儒者好古而甚详故其从政知所先后既至则平辨曲直诛其无良而拯其无告豪猾大奸始畏威而知有刑罚焉曰此足以制犷民矣所以惠善民者未也革簿书均贫富籍丁口田亩桑柘庐舍马牛民人之数一毫不以任吏上有赋役视其财力而等差之百姓始得其职兼并者不独逸鳏寡者有以自活曰此足以惠善民矣所以兴秀民则未也于是始为学因仲尼之庙而权舆焉财不出于府而木石塼甓之费备农不失其时而朴斵涂塈之役饶其显敞足以行礼其俭素足以为法益求经籍增置廪米迎明师而居之身为执经以先诸生于是里人举欣欣然慕从夫县令南靣而治有人君之道焉其于化民风下足以移易又况因天地之中先王之教素着乎孔子曰三年学不至于谷不易得也县令虽亟迁固尝三年淹此杨君之去吾见密人之学而成徳者多矣邑多贤者则百姓兴行忠信相与于以继卓公不忍欺之政不其然乎故为作记刻石以示来者以风邻鄙以识密政之可法以知吾言之信也
　　汝州推官防记
　　天下之命官鲜有以宾称者凡宾者主所与敌体而亢礼者也是故酒醴币帛之养莫厚于宾进退周旋升降之礼莫隆于宾谘诹聴受议论可否莫严于宾道合则从不合则去莫逸于宾天子无客礼以先代二王之后为宾诸侯以其国相宾卿大夫士以位相宾至于乡党宴射以其贤者老者为宾宾之贵通于天下若夫百官官府之治有正有贰有参有师有旅上之所以待下下之所以奉上督责行焉攷察用焉是无预于宾者独州郡从事位下禄薄无列于朝顾其称曰宾职何哉凡州郡之治非兵戎则尽农事狱讼简书也县治民于内将治戎于外狱讼简书则诸曹分治之而从事居于其间出入风议周爰咨询无所适主无所不察将顺其美拯救其恶是诚有宾客之道焉谓之宾职也固宜虽然朝廷之命称甚详既予其名则不可无其实名实之间士大夫之所当辨也将由夫守道好礼之君子乎则端直其身深谋而逺虑使其语言必见信居处必见严其主又能优游敦尚之如是则两得之矣将由夫好利冒进之小人乎则将倍力为巧侵取百吏之治以为已劳其语言不信其居处益溽其主又且迫切督促之如是则两失之矣是故为宾职者不可不察也皇祐四年予为汝州从事始事衞尉卿林公其后资政殿学士呉公又尚书郎王公又太常少卿张公郡小无事四公皆贤予固优游窃幸于賔焉自昔官府皆有题名记书其所尝为吏者郡独无有求于簿书歳久漫不可省他日尚书屯田员外郎张君景伯过汝君亦尝为州从事为予言之自张至予凡若干人予取以为记而载其説张君恬厚信士也其为从事葢良宾客矣故自张君始
　　防州玩芳亭记
　　楚辞曰惜吾不及古之人兮吾谁与玩此芳草自诗人比兴皆以芳草嘉卉为君子美徳无与玩者犹易井渫不食云尔海陵郡城西偏多乔木大者六七寻杂花桃李山樱丁香椒棣数十种萱菊薛荔莎芦芭蕉丛植稆生负城地尤良朱氏居之益种修竹梅杏山茶橙棃异方奇卉往往而在清池潆洄多蔆莲苹藻于是筑室城隅下临众卉名曰玩芳于是乎乔木森耸百岁之积也众卉行列十岁之植也杂英粉糅终歳之力也俄而索之不易得也天施地生非为己设也能者取翫焉能主客也惠而不费莫相徳也非易所叹渫而不食为心恻也于是刻石亭右以记岁月云
　　兖州美章园记
　　鲁泰山二郡国四千石所治今合为兖州都督东方大府也自昔典城剖符皆达官钜人吾问于耆旧老人其遗风余烈葢罕传焉独府舍园池亭榭得二三公之遗事李丞相凿池为济川撷芳亭孔中丞名岳云亭傅侍郎新柏悦堂李右司作蒙观绿野三亭凡此游观皆爽垲而高明邃深至今以为美用是观之惟诸公曩昔之治其亦若此固多惬于人心者矣夫教令因民而设施者也宾僚与时而聚集者也方其时以为善既过则泯黙寂寥然古人有言目前之事或存或废千不识一况此数十年之久其能勿忘乎自予从宦四方阅州郡园圃如此府者葢鲜而无令名以显之亦可惜也座客闻吾言而请之为其多乔木焉因目之曰美章夫珍章嘉卉所以逞顔色娱心意者可一日而具也今此长林美防高十寻大连抱非千百年之积不能至此以谓有老成畜徳君子之风资以定名不亦宜乎乃命除道南出辟大门揭榜书之既又刻石广其説以示后曰凡涂塈梁栋梓匠之所可勉也戒勿隳废而己良干丰本受命于天非人力所能及戒勿翦伐之尔北望岱宗南眺邹峄岩崿苍翠泄云兴雨天下之壮观能者面之明耳目就空旷以逹其胷中之气不能者面之亦何隳废翦伐之虞乎
　　象山县西谷记
　　在五季之世州郡兵事为重吏以武猛威暴能取民者处右是故县令养民之任益轻所用多非其人人之相嘲每靳愧者皆以县令为谚及宋兴始以廷臣行县事于是大县剧邑稍得良吏矣然僻陋穷逺之乡尚畧如旧方此之时象山絶处海上官无令尉独主薄为治其重者一切为简易吏民酒食相通繇是士大夫莫不以为谚云庆厯初诏书益重县邑之选使州郡以令举才而用之象山亦增置令一员自尔至今且三十岁所更九人象山今遂有善政见纪于民遂有闻人见用于朝夫民无近逺莫不可以兴治而为吏者安可以不审择如此吾又以见太平之世其治详而贤者众多也旧説徐福为秦皇帝以千童子求神僊遇海道此古事未必尽信今其民鱼盐粳稻岁时自足不待求于外外亦阻海水虽求莫致也为之长者能母扰而安之此岂老子所谓至老死不相徃来者耶县令长乐林君旦次中以文学为政邑民宜之令尝大病民有割股肉以疗者令之所以重见爱于人其亦不扰使之然乎昔仲由居蒲子贱治单父夫子入其四境见其成效而后称之惜象山遐逺士大夫莫之往令之善不尽传也然吾闻令通西沙港以道利渉海者板筑县城而正社稷夫子位堂宇壝埓皆应古典既可谓之知所务矣脩治西谷益植花卉因其老木脩竹筑为亭榭以眺望沧海而相蓬莱非其有余力而暇及此哉虽吾未尝往而令之善固己信矣于是为作记刻之而谷中自林君以前令有顾方者始有治迹逾年而死民哭之哀祠之又任永徳治石碶以御海潮郎某濬河畜水以待旱歳民皆赖之皆林君告我者吾因以着之且以见林君乐道人之善焉耳
　　寄老庵记
　　劳而求休久客而愿归人情所同也惟贤者知所休知所归嗟负担之勤肩赪足茧其色焦然有益以十钧之重贪受而不避去家越乡漂摇异域衰老疾病将复夸为胡粤之游则人皆笑之古今之士縻于爵禄之重任骋于功利之修途力竭矣愈多益而不辞岁宴矣方驰鹜而不己则何以异于是惟贤者不然未尝不量已而受任未尝不畏满而知止旧史遗文所称道者略可得而见矣于陵仲子辞三公为人灌园邴曼容仕不过六百石辄自免去葢为是尔广陵孙莘老以文章经术显于朝廷尝为谏官右史出领大州郡者七八年甫五十自以多病遂有归休之志呜呼贤矣平日士大夫归常患其无所寓止其志落落难合独莘老有以素具又可信其必往也始时莘老尝至乌江浴于野之汤泉而乐之泉出山中其源大温大凉适平凡三等至平地为池青石八角道人浮屠师主领办治浮屠精舍甚盛莘老于其旁得胜地羣峯四合紫翠万状泄云鸣禽娓娓昬旦登高而望大江汹涌千里不极长松二本对峙岗上下有奇石十数石有窊樽可以酌饮莘老叹曰此地去人不逺而眺听旷阔超脱凡浊是其为胜乎于是薙草筑居以二松为门命曰寄老庵噫山林泉石之胜必待贤者而后出或曰天为贤者而设之大不然今夫韶夏濩武之作众人听之或以不知而不爱或一心以为有鸿鹄至将缴而射之虽近而不闻故山林泉石之美未始无有也惟知者为能得之好之故独见之乐之故安居之莘老名庵曰寄老吾又有以知其志也矣凡居地上者莫非寄也知此则吾所攀恋固无徃而不逍遥呜呼寄老于轩冕富贵之间者危殆倾敓之患日至寄老于山林泉石而人莫与之争可谓知所寄矣不亦仁且智哉
　　太原府资圣禅院记
　　惟元圣以神武拨乱出民涂炭之域所乘者时也惟大雄以慈悲衍法济民生死之海所防者因也夫治道陵迟彝伦斁败方隅幅裂声教否隔运极数还乃复壹统故西伯崇垒再驾而后服武王牧野一戎而大定圣人不能先时而亟其欲焉四生异禀五蕴殊感空性迷没邪法肆行徳非宿殖莫聆真谤故舍卫吃食肇允一音毗耶问疾乃至不二如来不能无因而唱其端焉在昔伪汉窃号盗有汾晋资魏氏河山之宝倚并州兵马之盛曰实夏蕲亢刘宗及众正龚行小腆负固艺祖无民之念神宗収卒伐之功而后气祲清荡书轨无外迁商余民用诰多士本尧旧俗谓之唐风自是里闾逸居田亩昏作中外一体遐迩禔福世厯三纪重熙累洽邑具五民既富而敎明则礼乐幽有鬼神习豆笾而率职者必惟新于后生袵金革而强死者或未悔于前日益兹象敎用照大迷上以储二后之冥祐下以副兆姓之洪愿葢资圣禅院是始权舆焉然则元圣建功循斯教于休命大雄妙觉繇信向于方来乘时防因不其然乎故知弁冕端委莫匪帝力塔庙庄严则为佛土于是中外虚心甿庶就义崇兹胜果底于日新诏发秘藏申锡舍利既而肇建兹庙仪形天表轩台灵威懔懔如在帝梵极乐亹亹现前尝试扬防以告比丘惟此晋国始封叔虞疆以戎索啓之夏政孰若清浄寂灭至于无争阙巩密鼓分器之薄孰若示现灵迹持以坚固九宗五正域民之陋孰若四众招提十方无碍而况有先王之别庙实曰都城称使者而侍祠付之官守兼是数者其亦盛哉自禅院初建敕选名行僧二十八以充供养嵗度学者并锡命服暨舍利之降始创鴈塔劫火变壊更置宝阁及太宗神御落成轮奂蜎蠖金碧照烂中人营办冠葢相望爰田上腴之锡蠲其国征邸舍廛絘之布厚厥缗算上恩赉予至于再三岁计防最始盈千万其余则元臣巨公竞加外护里豪居士乐输檀施于是高闳大厦长廊邃宇经行禅诵香积宴座各有攸处矩模畟然鳞次翼舒星陈棊布始由工度俨若化城自天圣初元至元丰纪号垂六十载能事斯毕总若干间以殿名者防所钟楼经阁香坛防事凡若干名于以资荐纯佑弼成鸿化岂特忧深思逺之俗益知用礼权变纵横之士舍其业结抑自实沈旷林悔忏寻戈之咎负贰盘石解脱囚械之苦矣丞相韩公某枢轴均逸开封作牧分阃秉钺威憺殊俗惠孚小民礼贤下士常若不及博古求旧未之或遗僧正檀江总特浄众绵厯歳月缘化积累之勤经营卜筑之盛不愆于素率与有劳求刻珉石以垂不朽公嘉允其意乐道人善以愚有志铅椠见命刋述某晩闻道要无所折衷能读书史岂曰多学为之歌唐窃季子见微之妙其若有佛愧灵运先成之知辞不获免因直书云尔
　　重修庐州蜀山庙记
　　昔先王命祀山川之神神能兴出云气以致雨则祀之言泰山之尊亦曰触石而起肤寸而合不崇朝而雨天下是故神灵之动民者莫如时雨百姓之归依于神者莫如旱祷夫惟民神之相与非有真宰者主之其孰能应而不贰蜀山庙载于祀典景徳二年太守相国陈公始新治之去后五十三年今太守赵公复修旧而侈大之前太守所以新庙者旱祷而应也今太守所以新庙者为致雨而报也用是推之兹山之神灵动民其前无始其后无卒其于庙祀不亦宜乎然兹山之髙不逾里大不盈百顷四平无附以蜀为称而自舒肥之民方数百里咸奔走望祀之固天地钟粹神灵之区不在大而威灵着焉百川之交也而济为四渎列星之多也而觜昴序于西陆事犹此矣赵公字某以嘉祐元年至郡明年某月去郡治民事神恭顺不懈前后凡三祷岁以有年新作庙若干楹余合旧修之











　　彭城集巻三十二
　　钦定四库全书
　　彭城集巻三十三
　　宋　刘攽　撰
　　论
　　重黎絶地天通论
　　形而上者谓之天形而下者谓之地天者阳之积也地者隂之积也阳用其精隂用其形鬼神者视之不见听之不闻精之至也故属天人物者言而为声行而为事形之至也故属地周书曰重黎絶地天通重者治神之官也黎者治民之官也民神易治则幽明不相乱清浊不相惑是谓天地不相通矣然则神何以乱民曰鬼神之情防矣茫洋乎其不可以智通也恍惚乎其不可以类求也故古者惟事神为难谓其必无邪天之垂日星地之列山川宗庙之居祖考皆物也谓之必有邪光景不见于民嗜好不通于人必有责之殆不信矣故圣人之事神处于有无之间致其不可知也然后民信之示其不可黩也然后民畏之及世之乱民于是以有责于神所以乱民也然则民何以乱神曰民者也欲利而避害情所同也福者利之大者也祸者害之极者也祸福者鬼神之所为也民弃常而好异舍明而事幽祀非祭之鬼祈无妄之福则民乱于神矣然则为其治者奈何曰祭祀以其时兆位以其常尊卑以其等如此则神治矣业有常治事有常法教有常俗如此则民治矣春祠夏禴秋尝冬烝三年而禘五年而祫冬至祀天夏至祀地山川日月风江海皆有其日祭也祭天圜丘祭地方泽兆五帝于四郊山川丘陵各因其方建国之神位左宗庙右社稷常也徳盛者祭广徳薄者祭卑天子祀天诸侯祭土大夫三庙士二庙无田者不祭犠牲衣服鼎俎笾豆各从其命数等也三者明则祀有常典而神不乱矣士农工商四者谓之业士者为学农者为耕工者治器商通有无此之谓事父子有亲君臣有义夫妇有别长幼有序朋友有礼此之谓俗三者明则人不妄求而民不乱矣故重黎之絶地天通者由此道也
　　好善优于天下论
　　贤能技艺人之美材也足以出众矣未可以治众也夫贤而自矜能而自用技艺而自得若是则虽有美材足以自孤危而已矣譬犹高山峭岸之无辅也其頽必矣是故莫若好善之美夫好善者贤虽不及人能虽不及众然而见一善行则悦然服闻一善言则怡然乐有过焉乐人之规已有疑焉不耻于问人若是则贤者将告之以道能者将告之以事夫天下之道天下之事不可胜究也计人之所知不若以其所不知者众然而虽不能必有告之者是举无失道废事也君以此待其臣则百官之善莫有遗矣臣以此待其下则众人之善莫有弃矣是故闾里有善可问而知也匹夫有善可官而使也又况在左右亲戚乎天下虽大不难治矣又况有国家者乎夫治天下者不出于得人心人之有善莫不愿人之已知苟能好善则有善者见知而悦矣不肖者慕善而随矣天下之心一旦归之矣故曰好善优于天下此之谓也虽然好善也有道见贤而悦之间善而乐之此有好善之志矣然而外无其信则百姓不从外有其信矣而礼不备则贤者不留故苟好善耶则必推爵禄以崇其人厚礼貎以效其心则百姓信之矣以身先之以贵下之谗邪者不得居其间则贤者留之矣昔者虞舜起于畎畆至有天下莫非取于人而为善者故至于今言人君之理者莫有先焉周公之相成王也身下白屋之士故至于今言人臣之圣者莫有高焉夫天下之士岂能及二圣者乎然而不自用焉者知好善之广也夫好善之美若是其易见也然而愚者莫之为之何也是无他故忌与骄云耳忌者畏人胜已故闻一善言曰予所知也见一善行曰予所能也若是则贤者将深闭固拒岂有自致者乎骄者不能下人君谓大夫曰是臣我曷足严之乎大夫谓士曰是事我曷足闻之乎士谓众人曰是居我下曷足师之乎夫不肖者之见骄也犹将谄防以求进若夫贤能之士则必深引而逺去焉肯留之乎夫不肖者竞进贤能者引去天下虽大亡可立须也又况有国家者乎
　　论出母继母嫁服与王介甫
　　仪礼齐衰章出妻之子为母又曰父卒继母嫁从为之服报据文继母不言出因母亦言嫁或曰上文继母如母则继母之出犹因母也因母之嫁犹继母也或曰不然古人妇人有子则父卒不得更嫁故继父章妻穉子幼子无大功之亲乃可与之适人使子能自立而有大功之亲则不得嫁矣昔秦之为俗薄矣犹云有子而嫁倍死不正况三代之厚乎故不言因母之嫁非以其无服也有子不复嫁也继母则不然夫死妻穉而无子则可以更嫁虽更嫁而从为之服以贵终故着言之然则继母之出殆将无服乎夫母子以天属者也故虽出无絶道今继母以义合者非有天属之爱而又以罪见出则恩也义也为所无施是以虽不服焉可也故于上言出妻之子谓所生也而下特举继母之可嫁则明其出与因母不同矣故因母之适人为不得已则服可以继母之嫁而见之继母之出为义已离则服不可以因母之出同之礼固有文约而义不相害者如此之类矣或曰出何以异于嫁曰出者得罪于父者也嫁者不得罪于父而又尝服三年之丧终始之义备矣故子不可不终也此二説者何如幸一裁择之
　　处士论上
　　汉世之讥处士皆曰处士无用处士纯盗虚名为处士者莫不愠而不服也虽然使处士而有用于汉世其无贵于处士矣何以言之夫所谓处士者古之逸民也夫所谓逸民者王徳之人正已而物正道徳纯备于已矣而无明君与之兴化是以隐其身而不出也传曰举逸民天下归心焉圣王莫不以逸民为先是故其举之也非盛礼貌不足以接之非父师三公之位不足以处之非强以厚其身也非资以取其名也以为其道徳足以懐来天下故任而不试其谋虑足以安定国家故听而不疑是故非有王者之君不能用逸民逸民亦必待王者之君而后出也今如汉氏之治天下其建国非以道徳基之也其使民非以礼义率之也权诈之与谋苟且之与居其为公卿大夫诵数守法奔走听受趣得失而国家之事举之于是焉以王徳之人语之是犹与越人之章甫也谓之无用焉固其职矣非处士之名也尚何愠而不服哉夫国家之治尝必积仁累义兢兢业业而后兴者也君人者不能躬行而身化之徒使匹夫冠冕坛塲而跪拜之天下之治非可祝诅一朝变也其用处士若是是能举逸民者乎若夫智不出于寻常之域而自视缺然因以挟持高论夸言上古帝王之事罔诬世主矫厉为名以希来世之誉而邀当时之福谓之纯盗虚名不亦信乎不亦信乎
　　处士论下
　　凡贵于处士者为其知道也知道者不以已徇物不以外伤内是故虽贫贱不改其乐富贵不移其志伯夷叔齐饿于首阳顔回居鲁箪食瓢饮子路衣敝緼袍与衣狐貉者立而不耻如此故可以大有为于世世衰道敝处士之风流而与防侠同衣食必求其甘美居处必求其佚乐内有声色之奉外崇名誉以夸人如此而曰我无求于世而高尚不预事也则孰不能为处士哉又曰我能为人君兴治立政必三公卿相求我为人君者乐闻其夸严而谓其良有益也不知其与世俗无以异矣犹且汲汲焉而求慕之不亦大惑乎齐人有为穷里之社者闻客有得周鼎而葆之请以百钱赁而用焉客闻之笑曰子来夫周鼎者非万人不足举之陈之南郊以飨上帝是享百太牢而九韶之舞三公洒扫诸侯执俎豆乃其宜也今子将何以求我乎齐人阃之罔然啓其邻有完瓦鬵者而即用之反燕宾客醉饱而归乃以豚蹄谢之夫穷里之社而待周鼎用焉虽有不称且不如瓦鬵之适于用也而乃希周鼎之贵不亦两失之乎夫古今王霸之异也不若里社之与郊天乎而处士之居其间不若用周鼎之与瓦鬵乎故不度其实而徇其名虽得万处士安能有益于世哉
　　桓公不用伊尹论
　　予向与友人王深甫论齐桓公不能用伊尹着为文词后失其书今深甫既殁追念前语尚未忘也因复叙而记之以寄思深甫之悲云王深甫喟然叹曰世之无良臣也夫以齐桓公之用管仲岂非大有为之君也哉由管仲之器小故桓公不至于王也使齐桓公与伊尹并生其有不能用之乎刘贡甫曰时无伊尹则已矣幸而有之桓公必不能用也深甫曰何以言之贡甫曰仲尼有言中人以下不可以语上也徒语之云尔圣人犹难之况信其道而用其身乎夫度量之不同人之情也或相倍蓰或相什伯圣人之所以为圣贤者不能喻焉贤人之所以为贤不肖者不能知焉譬夫医巫百工智相师巧相视虽锱铢不可及也故学于仲尼者甚众其得道惟顔氏而已故曰终日不违如愚于吾言无所不説其余则尝违而不説矣彼学于圣人如是其难而用圣人者独以为易乎桓公无顔氏之明审矣智足以用管氏而已矣虽有伊尹吾知桓公必不能举国以从也虽然桓公比于他诸侯为贤他诸侯虽得管仲亦不能用犹桓公之于伊尹然无可疑也深甫曰昔者卫灵公之无道也仲尼宾之齐宣王之不智也孟子臣之桓公之贤犹足以高于二君顾不足以用伊尹哉贡甫曰子所谓用之畏圣人之言暂而礼之之谓乎将听从其谋以奉事而大有功乎如畏其名而礼之也则岂特桓公哉虽甚不肖之君亦将勉而一举矣如将奉事而大有功则孔子行乎季氏矣三月不违而已耳彼听其至言不知此其美也而以为迂循其至道不知此其要也而以为诬伥乎茫然若蹈沧海而窥青天虽强为之容而心已离矣故仲尼亦未尝三年淹而歴聘者七十国也独如桓公也乎哉深甫曰桓公之才子恶乎知之贡甫曰圣人吾不得而议之矣有仁者之言焉仲尼曰仁者静夫静者天地之大死生之变无足以动其心者若是故可以王也夫桓公之事杀兄篡国姑姊妹之不嫁七人其犹足以谓之静哉不至于静而欲用圣人此商君之干説孝公以帝王之道甚矣其欺于时也深甫曰噫子之尚胜也以世无伊尹与桓公并生故慤焉毕子之説也贡甫曰予之所尊信者孟子也孟子尝言曰伊尹伯夷栁下惠得百里之地皆可以王若是则三人者之为圣均矣方桓公之时栁下惠鲁国之士师也桓公审能用伊尹则胡不求展禽而相之而顾得管仲之説而止焉夫可説以浅近可谩以卑污则桓公之智亦可知矣深甫于是黙而不言
　　明庄论
　　楚王聘庄子庄子辞之鲁侯聘顔阖顔阖逃之夫贤士君子固将以不仕为贵逺人为名平论之曰是大不然子未闻圣王之治世也上不重任于民故易从下不大望于君故易事三公九卿大夫士而天子逸焉君有常道臣有常职民有常业各当其分而无私焉故无非常之誉则无非常之咎无卓诡之赏则无憯厉之罚夫亦安其性命之情而已矣是故贤士君子从事于其间而无愧焉故可仕也逮徳下衰上之所以任于民者重矣故常匮而不给下之所以望于上者深矣故常危而不安君失其常道臣去其常职民夺其常业皆私其实而利其名故有非常之誉则有非常之咎有卓诡之赏则有憯厉之罚性命不安而天下大骇于是时也贤人君子且羞其所为而其国可以从事乎昔者晋主诸侯而卫人伐陈及晋人讨卫孔达死之以辞于晋而世谓之忠中行之难赵鞅出奔董安于自缢以定赵氏而世称其材晁错为汉画防谪削诸侯七国发难而错极刑宗族灰灭成帝之时天文变异丞相方进受策自杀以当其咎故世主待其臣若此也高位重禄厚利美货不近乎宗庙之犠乎古之君子未尝不欲仕也察主量之奚若防世治之何如而后出耳故从事于道者道久而逾安从事于利者利重而逾忧斯古今贤士之所以辩也是庄生所以持竿不顾顔氏所以遣使者而逃也昔者大夫种为越谋吴既得吴而勾践杀之商鞅为秦立法既成霸业而惠王族之韩信为汉战胜攻取既一天下而高帝灭之三子者皆其盛者也而俱若是又况不及者乎呜呼后之人惟母从事于刻薄私其利而求其名则几于免矣
　　説
　　王天下説
　　王天下者得天下之心者也明其政刑修其礼乐能者任其事智者任其谋大国百里小国五十里百姓亲而归之矣贤者在下位修其徳教明其仁义能者学其事智者学其道大师数千人小师数十人百姓尊而敬之矣故王者之于百姓非能家至而户晓也然而贤君以其国归之贤师以其道归之天下亦可谓之治矣当是时也列国有不从则为逆中国有不从则为乱诛之可也伐之可也天下无异议矣是故非贤者百姓不从非圣人贤者不归故一乡之善士一乡之望也一国之善士一国之望也天下之善士天下之望也天下之望归之天下之民何往乎故圣人之服天下如斯而已矣彼蚩蚩之甿不与焉蚩蚩之甿耕而食织而衣有余而佚不足而怨利之斯善劳之斯望虽有圣人彼安知之故圣王之作不待蚩蚩之甿知之及其一天下也蚩蚩之甿亦无由知之诗曰自西自东自南自北无思不服有道之贤者归之也易曰百姓日用而不知蚩蚩者不知也昔者尧授舜舜授禹天下之歌讴朝觐者迁而从之文王之时太公伯夷或居东海或居北海相率而归周孟津之师诸侯防者八百彼皆贤者也是以一天下如反掌焉武王之伐纣旋孟津是时比干者存比干固天下之善士也天下之善士存天下之望未去也及比干死而殷亡矣晋献公将伐虢惮宫之竒竒固一国之望也是衣食足得百姓心未可也仁义修得贤者心大者王小者伯衣食不足失百姓心未害仁义不修贤者去之天下虽大亡矣问曰古之王者率由此乎曰然后之王者亦由此乎曰后之王者似而非者也古之所谓贤者非仁无为非义不动可以礼致不可以利求百姓以为望后之所谓贤者贪得不厌诈虐不羞可以利动不可以徳求百姓虽欲不往而能以智数驱之故古之王者以礼致贤而贤者悦服后之王者以利致贤而贤者为用故其得贤者之心而王则同其所以得贤者与贤者之用心则不同是故古之王者以礼致贤贤者亦以礼报之继而王者亦必有礼如先王而后一天下故不数千百嵗礼不大壊则不能易姓后之王者以利致贤贤者亦以利待之继而王者亦必使利重如先王而后一天下故十嵗亦失之百嵗亦失之利重则易姓矣

　　彭城集巻三十三
　　钦定四库全书
　　彭城集巻三十四
　　宋　刘攽　撰
　　序
　　后汉书精要序【案攽本传云违于史学作东汉刋误精要一书则奉诏所修可以补本传所来及也】
　　臣闻学古建事王人贵乎多闻论世诵书前哲谓之尚友然惟述作异体简编具文华实参并源派殊别是以繙十二经之説有太缦之嫌授三百篇之诗或一言可蔽宜其荟蕞枢要搴撷菁英张众目于在纲察专车于观节指掌可见括囊无遗而后博览鲜寡要之虞好古有知言之选矣昔我仁祖皇帝圣由天纵道隆日跻惟睿以职教化之源惟深以通亿兆之志参天两地既成独化之功聚精防神而以众善为道聴览余暇无事弃日翺翔诗书之林攷合天人之际厯代善败之效日陈于前百子是非之论壹概诸圣乃诏臣等以常所进读汉书剟其精义与夫善谋别为短书槩见大略若夫政化之要礼刑之殊材良节义之风智勇名实之效间见层出悉使粲明介善毛恶咸可记省臣等无右尹之智不足知祈招之诗非班伯之才曷能出金华之业绵厯嵗序仅终巩削流示方来永观大训有以见元圣之稽古上徳之知言隆礼羣儒折衷妙论岂特当瞍蒙之赋充衡石之程而已哉伏惟皇帝陛下体道合于自然好善常若不及自百王之垂宪与多士之周爰未始有遗常以虚受矧复念绳武之至重思诒谋之有开固将续盛节于丕承加睿心于善述则新书之传其迈越于前世矣臣等猥以末学亲遘盛际藏书柱下窃自比于史儋注籍南宫曽莫阶于杨赐仰诵休烈防词序端声其荒芜愧于崖略云尔
　　公是先生集序
　　公是先生总集七十五巻叙文字为五种古诗集二十巻律诗集十五巻诸五言七言歌行篇曲皆归之诗内集二十巻诸议论辩説传记书序古赋四言文词箴赞碑刻志行状皆归之内集外集十五巻诸制诰章表奏疏驳议斋文覆諡皆归之外集小集五巻诸律赋书启皆归之小集大凡若干篇古今之文人多矣其能道胸中之蕴积畅物理之有无合众美以为已用超伦类而独得使其语言如其心其驰骋极所欲瓌伟竒抃放肆自若非夫豪杰之士不能至是故自申韩管商慎墨屈原之伦其道未必皆是而其书传焉虽然犹之贵文也若夫原性命之统贯诚明之本攷百子之杂博判其真伪虽至于六经可折衷也极帝王之治奉事有功虽在于今日可按行也是好古博物之士所以贵乎学圣人而得道真者呜呼先生之文优出于前人者在是矣传曰情深而文明气盛而化神惟深故能通天下之志以极万物之理则文有不明者乎盛如四时煦育赋予雕刻众形萌芽夭条无有不备是之谓神故古今之士智有所不周文有所不明由其情之蹇浅也知其一不知其二善于此不善于彼由其气窳而化狭也呜呼先生可谓备矣传曰不知言无以知人也先生之言孰有知之者哉言可知也先生为常存矣是故有志圣人者讯其通贯穿诸子者观其辩济用当世者尚其辞莫不有为师之道焉合而观之若韶濩武象之天覆地载也离而聴之若琴瑟磬管之迭奏静深要妙归于平心气感神明而已矣先生论春秋易象七经説弟子记不载集中具别録云
　　赠医潘况秀才序
　　始潘君以术游京师疾病之至门者日数人于是有知潘君者曰潘君相有病于未病治已病于无病潘君视隠如显视远如迩色喻于目脉喻于指声喻于耳三者参用药至病去用力少而见功多所谓国能也他日往则疾病之至者益多日数十百人则又有知潘君者曰潘君守学固而处心平不以人之向已而喜不以人之去已而沮泛然唯吾所以自任而已所谓有道者也他日又往则疾病至者无算举京师之人将迁焉则又有知潘君者曰潘君不为利疚不为势回治人以疾病轻重为差其视富贵如贫贱视布衣如王公得千金之谢犹箪食之馈所谓士君子也呜呼天下之事莫难于持久持久则善恶自效贤不肖袭情若潘君者自始及终三誉益隆人之从之者百倍于初期以国能而卒至于有道士君子者岂非真贤也哉今夫世之为医者诵数守法哜甘调辛未有少得也则嚣嚣然以谓已足于是以人之生死徼幸乗人之急以济其不仁之心设危辞诡説以恐喝富贵之人捩其手而邀之财得金玉钱帛满意盈欲乃始从事益投毒药与病相违烦愦昏使其不自聊赖然后徐徐解治幸而不死者有矣则固以为己功而妄叨其名厚求拜谢以复其劳若其不活则其所得金帛固多恬然持去不自愧耻其视贫贱无势者则傲然不顾世皆曰医贱与佣徒鬻卖者钧岂医之实若是哉昔岐伯和缓之能乃通于治国修身之际呜呼君子孰能矫正之者若潘君者其复何尤呜呼世之事多此类者独医乎哉仆感潘君守道出于流俗故作叙医以示知者
　　送胡因甫宰湘乡序
　　昔胡君求字于某某曰字子以因甫吾闻凡名有待事者叔孙豹是也有因生者赵岐是也字之者必称其义今子生于湘而名湘是因生矣字子曰因甫庶防如赵岐乎胡君以为然今胡君乃复以王命宰湘郷非择而处之适合耳意者其山川之神潜有以相夫子者故其始名之而今往治焉传曰人神之主也夫子得邦家者民将被其泽信夫其必有神相之也昔陈蕃治鲁百姓爱之不忍言其名而鲁邑有与蕃同者更之曰皮至今犹称焉胡君勉之哉以子之学施之于事吾未始知夫湘乡之不为鲁蕃也且山川之神既相子焉富贵不可辞务自爱而已
　　送焦千之序
　　某尝论乡举里选之法难全行于今自三代之盛诸侯列国与郡县不同及事久逺不传且置不言夫东西汉之时贤士长者未尝不仕郡县也自曹掾书史驭吏亭长门干街卒游徼啬夫尽儒生士为之才试诗于事情见于物则贤不肖较然故遭事不惑则知其智犯难不避则知其节临财不私则知其廉应对不疑则知其辩如此故察举易而贤公卿大夫自此出矣今时士与吏徒异物吏徒治文书给厮役戆愚无智诟无节乗间窥隙诡法求货笞防僇辱安以为已物故无可以兴善者而儒生学士之居于乡里不过闭门养髙其外则游学四方以崇名誉然后可以出羣过人矣而欲法前世一使郡县议其行实而察举之固难矣前年天子祫祭宗庙施庆天下闵太平之时贤士有遗逸而不仕者因诏州郡推择上名于朝间一嵗处士之应诏而至者十三人果多游学成名者天子皆以礼接之馆于太学而使有司防问以经术之要当世之宜而爵命之皆得显名美仕焉凡十三人吾所素识者焦君伯强焦君伯强介直好学数应进士举至礼部辄罢去时人皆叹惜之谓之遗逸不亦宜乎夫州郡推择之公也有司考试之明也方将为国得贤必且精心慎虑拔士于千万岂其崇虚徇名苟得举逸民之称而已则夫十二人者吾虽未尽识之殆皆焦君之伦无疑于是焉使之从政治民譬犹发厫仓以赒贫乏决江河以灌下湿沛然其有余矣然吾闻焦君之名在第三而他郡有辞礼命而不至者夫焦君之才既尽美矣况复有过其一二者乎彼辞礼命不至者又其故何哉彼以迎之致敬之礼未尽其数欤抑彼皆伊尹太公之俦至三聘而后幡然改立为太师然后载而与之归乎天下之大未可诬也吾甚慕之故于焦君之行乐道之焉
　　行状
　　为杨殿丞作五世祖系事状
　　杨氏本望虢略逺祖某尝仕为湖州从事去官始家于宣州某县是时五代丧乱壤地分裂称号而王者六七姓南北断絶存亡不相往来仕宦者局促方域不见广大无所设施区画故有志之士不愿得官去而在田亩者多逺祖既来宣城则市田宅筑室种树春耕秋收教养子弟师帅乡里以俟天下之平及终遂葬某县某乡某里子孙因为宣城人至璵五代传矣髙祖某曾祖某祖某父某坟墓皆在某县自曽祖以上率皆隠徳不耀犹逺祖志也从祖考以来天下甫大一统文教兴行故两世俱以儒术从进士贡然亦未有成也施不于人于其家有其志而无其功岂所谓必将钟庆于其后者哉而璵孱弱奉承先训不敢有坠天圣八年始以进士中第得官积十八嵗迁至殿中丞有位于朝今年上郊士大夫得推恩以及其先璵因是得赠其父某官为乡里宗族子孙荣而逺祖之墓在焉者未有碑碣士大夫之游而过焉者不知加礼于其所祖考之志不传于后生子孙之庆不知所从来璵尚恨之昔子云之先始居巴蜀亦五世而生雄雄仕汉有名能自记其祖系传后璵材短无文不能有所称道愿得当世贤者记之以毕贱志故敢以累执事防惟少加采择而垂纂录焉谨状
　　贾公行状
　　公讳黯字直孺少聪悟好学九嵗时作诗有髙逺语人皆惊伟之十五能从进士举庆厯六年中第为天下第一时年二十五释褐授将作监承通判襄州官满还朝召试学士院拜著作郎直集贤院祀明堂覃恩迁右正言公性方严直谅自任好恶是非明白较然无所阿倚用是为谏官其天资适宜慷慨引大体重于朝廷仁宗皇帝识公手书阅公章疏常嘉赏之公前后所上数十事掇其切至者着一二以见公志尚书郎杜枢受台檄覆开封府狱事狱情不完枢将驳正之事连权贵人权贵人不便也罢枢勿预已而摭枢他过斥逐枢初御史中丞举正有所谏争于上弗能得因百官内朝留班将帅以见上枢时在廷中独出前行问中丞所留班状既数月矣因枢后事乃发举以为愆尤人皆知枢以狱事见谴也公上疏极言救枢其后谏官御史进对论事諠哗上前宰相因禁制台谏有请上殿者皆因阁门以白中书一候进止公上疏以为言路将自此大壅古者谏争有折殿槛牵衣裾者今虽諠哗何伤于直固请如旧枢密副使狄青由卒伍起致位二府公以为自祖宗以武烈服天下是材武勇力之士其建勲劳者多矣犹未尝有得在帏幄谟议者今天下方以文治而青身无陷阵破敌之功骤列枢近使外国闻之有轻中国之心又宿衞诸军皆小人戆愚无知见青尊宠喜其党类可以倚借摇动人心不可之大者且朝廷之臣以礼义进者将耻与青偶非所以得贤者之心几公论议类皆若此厯迁三司判官赐绯同修起居注假某官使契丹迁右司谏至和元年八月以本官知制诰赐金紫权判流内铨天下承平日久百官职业皆有常宪共乐于因循而铨衡徒文书备具而已公始欲以风义整救其弊益州推官桑泽在蜀三年不知其父死后代还举者甚多应格当迁故投牒自陈人皆知其尝丧父莫肯为作文书泽知不可乃去发丧制服以不得家问为解泽既除丧求磨勘公以为泽三年不与其父通问亦有人子之爱于其亲乎使泽虽非匿丧犹为不孝也言之于朝泽坐废归田里不齿终身晋州推官李亢故尝入钱得官已而有私罪黙自引去匿所得官以白衣应举及第积十嵗当磨勘乃自首言其初事公以律所谓罔冒也奏罢之夺其劳考又庞丞相婿雍邱主簿陈琪凡三调官未尝由铨筦始因其父得官复再任皆因其妻父乞恩琪比他人未尝逺宦而举者二十四人公以谓此徼幸之尤者而士大夫承望权势背公助私其风不可长又举奏琪琪后引对才得循资云公前在修起居注天子退朝御迩英召见侍臣讲説经书读史传而史官不预公以谓天子于此咨访政体论议治道徳音圣问而史不记录尝以为阙及将修起居注因上奏言之自后修起居注官遂得预迩英行之至今公以少府老疾求守便郡出知陈州未行换许州后一年迁兵部员外郎徙襄州嘉祐元年十月祫祭毕加朝散大夫封长乐县开国男食邑三百户少府还居邓州公闻其疾笃将弃官去念以符印属他官且将坐所不当受者因自移疾以府事付佐官既而脱身去即日上书自劾台諌官闻之争举奏诋毁公然朝廷髙公所为且以厌言事者意徙公郢州公竟以忧去官居忧以善丧闻既除服还为兵部员外郎知制诰诏书称之曰闻父之疾委政归养孝也上章自劾不肯苟免忠也公犹以前尝谪官不敢入朝诏复趣召差勾当三班院明年召为翰林学士判昭文馆五年谪吏部郎中翰林侍读学士知邓州未行近臣台谏多推言其忠孝宜在内省复留为翰林学士知审官院初有司议京朝官毎三嵗即自言求磨勘转官使人人骤进非所以崇退让养廉耻也于是诏有司为当迁者举行其文书而人不自言矣而朝士之喜名者尚或辞让求不磨勘有司移牒督之至于十数公以谓向者使人自言而士之恬于荣利耻不求进则其嘉尚旌擢之可也今有司举行无复自陈之嫌矣且攷课之法岂徒进陟之而已哉亦择其鲜功者而黜之则士大夫尚何以辞不磨勘也其容有矫妄之人虚窃不就之髙徼取恬退之誉隂冀进擢无益风化不可不为之防请使言未愿及乞不磨勘者皆自列其意故有司因不复督索之必待其复自陈及更为按行中书异为籍以记之其有殊功异效皆可勿迁上从公议于是士大夫之为下情者皆息七年三月迁左司郎中知开封府九月上祀明堂加轻车都尉进封开国伯公以方严著称所至人皆惮之及领京畿官吏谒见言事皆得倾竭尽意语有中理未尝不委曲聴受皆过所望吏旧额七百员而诸尝以罪去已而复叙者皆员外置之积数百人公以谓此皆侥幸且不足惩有罪乃奏为条约其以罪去复叙者须正员阙乃稍补之又府吏之给事他官者更七次则迁一资吏缘为奸他官之请从事者无穷或以一事未竟遣归既又请之则累记为两役矣公始命科条目某事以上若干种吏之从事在此数中者为以次数余皆不聴及一事而再往者悉禁止之自后皆遵用贾尹故事府吏人人失望更相搆防语言取其断狱行事者稍缘饰之以为不直冀以动摇公诸御史闻之果以为言攻之甚力天子终保持之执政见上问曰贾某所为诚公耶私耶对曰私则无之上曰何足以为咎视职事有与开封府等者易之以公同提举在京诸司库务今天子即位授中书舍人进封开国侯受诏修撰仁宗实录领羣牧使治平二年拜给事中权御史中丞充理检使上始亲政事乐闻谠言公以直清见任毎进见从容论天下事甚众上尝谕公朝廷少得可任用者公对曰自前古治世皆选当世之贤以任当世之事不借贤于异代今天下岂尝乏人耶国家养肓未至耳乃陈五事以言任人之法一曰知人之明二曰养育以渐三曰材不求备四曰以类荐举五曰择取自代天子纳之是时诏为徳宁公主访婚公见上言曰国朝公主出降皆以祖为父以父为兄遂废公主事舅姑之礼臣常惜之臣愿陛下诏诸公主下降其有舅姑者皆令备礼于以厚人伦正风俗无大于此矣礼官议濮王称伯上疑未决奏议傅经意劝上从礼官言未报八月京师大雨水出壊民庐舍公时已卧疾皆再奏劝上侧身修已以为前代水灾皆隂胜阳大臣专政震主之应不可不察又简宗庙逆天时则水不润下濮王諡号宜以时定无使两统贰父之説骇动羣聴以重取谪于宗庙其言甚恳至月余公疾益甚求出补外郡除翰林侍读学士知陈州未行以十月十二日薨于京师年四十四士大夫闻之皆相吊诏书赠公礼部侍郎录三弟皆为某官公母陈氏继母史氏公幼时陈归其宗少府戒公能取名第作官则往视母及公登第日果得所愿焉公迎陈母归致其欢养陈封仁寿郡太君史封唐安郡太君公四娶马氏任氏张氏皆早亡未娶薛氏故尚书郎直龙图阁绅之女封延安郡君子男二人长元素蚤夭次士彦太常寺太祝五女皆幼公薨后若干日得十二月某甲子归葬于邓州某里祔于先茔谨具厯官行事如右伏惟采择而加纂述焉谨状











　　彭城集巻三十四
　　钦定四库全书
　　彭城集巻三十五
　　宋　刘攽　撰
　　行状
　　故朝防大夫给事中集贤院学士权判南京留司御史台刘公行状
　　曾祖赠大理评事祖皇任尚书工部员外郎判三司都磨勘司累赠户部尚书考皇任益州路转运使尚书主客郎中累赠光禄大夫工部尚书公字某尚书中子天性明彻渊粹自为童子有老成人量初学进士词赋已为人传诵称道之至年十五乃更习为古文读书心悟理解志气开发日增月益河江委注不可丈尺斗斛校也其十七岁所着撰至今存者尚多自两汉之后豪杰之士所为文章虽皆以理为主偏局所见致逺则不通又其论五经皆欲明王道而惑于曲説駮杂瞀乱不能自解圣人之道不明及公为之正徳性别仁智举中庸明天命条逹理遂交贯旁畅愈深愈逺未尝一踬焉尝论曰荀子不知性扬子不知命韩子不知道荀子言人性恶则善无所起扬子畏死而投阁韩子汲汲求用于时以不得出王公大人之门为已忧是三子其盛者也而其蔽至是况其下者乎至説春秋其所发明尤多论宋襄公事或以为文王之战不过或以讥不能鼓儳杀敌公以为文王之事亦当内治其国家外信于诸侯何尝不治不信而强争之既争而轻弃已民其犹足称之仁且智乎凡公之言大约反其本正已而物正者也书公子季友卒三传皆以为贤公以谓季友之贤因其有事而着之今卒而书季者盖自是世季氏也公之论春秋如此自前世钜儒宿学皆所不至概举二者可以类知焉为三传权衡解駮三家媺恶毫髪无得以形遁者庆厯初有司更正贡士令士不从学官者州郡勿举舅氏王源叔以书招公来太学公答不可曰焉有伯夷孟轲段干木之俦而自致愽士弟子乎其后此令亦废阁不用公举进士庆厯六年三月御试选为第一会内兄翰林学士承防王公尧臣时为编排官以嫌自列编排者用考试官所定等第受成事而甲乙之耳诚无预于与夺可无嫌也王公固辞之上不得已以为第二拜大理评事通判蔡州事吴正肃公育旧闻公之贤倾迟之及罢政事守蔡得公欢甚事无大小皆听公州以清静与公日赋诗饮酒为乐蔡人传以为盛事蔡州十县五居高仰地转运使符郡变民诸谷悉以粳糯充赋皆市于旁县以输官民益困急防诏书问可以寛民力者公上疏陈其弊因言方今用不足尽如古难宜敕转运使必不得已折变母变其所无与不可得则民虽病不困事颇施行八年十一月丁先公忧去官皇祐三年二月服除还为大理评事召试学士院擢太子中允直集贤院是时方议定大乐天子使中贵人参其事公谏以谓王事莫重于乐今材学满朝辩论有余足以增朝廷之光而顾使若赵谈者居间臣恐为袁盎笑也明年同判登闻鼓院改判吏部南曹南曹兼考功事于是夏丞相薨将葬故事考功当请谥太常集百官议之上以旧恩特赐竦諡曰文正不复关有司公上奏请收还诏书更属有司得以公议之因陈竦备位将相无正直声陛下不当侵臣等官而假人以宠书三上上嘉公守正为改諡曰文庄八月权判三司开拆司后徙他部亦未离南曹也侬智高乱岭南枢密副使狄青宣抚四路而朝议不为置副或曰使中官副之公闻遽上奏曰狄青起于行伍而列枢近权兵而出宜得正固干略之臣参共其事今不置副置副而用中人皆不可秦州与羌人争古渭州上以问左右弃之存之孰利公时从三司奏事闻之上奏独请弃之以谓假命新城足以蔽秦州长无羌人之虞虽倾国守之可也不然地形便利贼能乘之以扰邉圉虽倾国争之可也今何所重轻而糜国财困民力捐士卒之命以贪咫尺之地而有弃明信规小利之名使其有以窥中国非计也时议者不同竟留之秦州坐是应接多事财用匮竭矣五年四月迁权三司度支判官始解南曹赐绯衣银鱼至和元年正月张贵妃薨追号温成皇后有献议求为立忌日礼官请对不许公奏言太祖以来后庙四室犹不立忌奈何以温成私昵之爱而变古越礼恐祖宗神灵不乐于此上乃止八月同修起居注居一月召试超拜右正言知制诰赐紫金鱼袋权同判吏部流内铨初陈丞相以公不附己论议不能右公唯天子察公忠直数得公奏议开纳无疑故亟用公知制诰陈丞相以修注未一月为言上不听曰此岂计官资日月邪公谢日上又靣谕曰外间事不便有所闻当一一语朕矣无防何朝廷从礼院有所询问礼生擅发印状以报礼官莫知知礼院事吴充谪罚礼生而坐以出官公奏以为朝廷久安吏习因循百司庶府苟且已甚稍激厉振职未知如何而使充以此得罪岂不伤事害政也请追止前命已而修起居注冯京复以言事夺职公因奏事上谓公曰吴充乃是振职冯京意亦无他中书恶其太直不与含容耳公奏言自古唯有人主不能容受直言或致窜谪臣下今则不然上意慈仁好谏而中书不务将顺圣徳之美排逐言者乃是蔽君之明止君之善必且感动隂阳有风雾日食地震之异居五日地果震镇戎军而都下雪后累日昏霾太阳色黄浊畧皆如公言公义宻劝上収擥威权无使聪明蔽塞法令不行以消伏灾变上深纳之时亲睦宅方筑神御殿天寒休役公建言礼诸侯不得祖天子公庙不可设于私家所以明一统也今神御若于礼为可则不宜以人劳辍作若不中礼则遂止之何权罢也庙事遂寝宦官石全彬縁葬温成皇后赏劳除宫苑使领利州观察使全彬不厌后三日后换正除利州观察使公封还词头上言全彬闺闼之臣如此姑息有权势重于全彬者何以待之事竟得止二年两制诸公多求补郡者公上疏论邪臣正臣进退之分正臣常难进而易退邪臣常易进而难退愿陛下参伍观之吕溱蔡襄欧阳修贾黯韩绛皆有直质无流心论议不阿执政有益当世者诚不宜许其外补使四方有以窥朝廷啓奸幸之心上悟乃留欧阳修等不行八月假翰林学士右谏议大夫充北朝皇太后生辰国信使契丹遣其臣马祐求迓行自幽州东北入古北口更长兴白隰山路诘曲缭绕或折而西南行千余里乃出山至柳河公问祐曰自松亭直北趋柳河径易不数日至中京何不行此敌人本欲以山路迂回使中国信其阻逺常秘讳之不使汉使知及得公问惊谢曰实然然自通好以来置驿如此不敢改也祐复问顺州山中有异兽如马食虎豹人以为山神此何名也公曰以某所闻駮也其状如白马黒尾锯牙音如鼓洀桓迎日而驰为诵山海经管子书晓之祐释然相视喜曰真是也前此者汉使徃或以轻肆不为敌人所重又有畏懦拘守约束惴惴不敢蹉跌者独公坦懐意气自若敌人畏服加礼焉二年三月王文安公迁参知政事公自列亲嫌求知扬州诏许之初狄青自南伐归为枢密使京城小民闻青骤贵相与推説诵咏其材武青每出入辄聚观之至壅路不得行上自正月不豫青益为都人所指目公忧之防将赴扬州辞行见上因言陛下爱青不如出之以全始终今外説纷纷虽不足信要当使无后忧宁负青无使负国家上颔之曰可语中书公过见三丞相谓曰向者天下有可大忧者又有可大疑者今上体复平大忧去矣而大疑者尚存具以青事告之丞相应对唯唯公既至官拜表又徧遗公卿书汲黯之忠不难于淮阳而眷眷于于李息朝廷皆知为青发也至八月京师大小青避水徙家相国寺坐殿上都下喧然执政闻之始惧以熟状出青判陈州先是有彗星见青去之夕而彗没自皇祐末有日食之变公尝献救日论三篇备言所以防奸御变之术青见而恶之谓所亲曰刘舍人以此洗涤青邪公之建言或以为过计及后乃大服云扬州雷塘即汉江都之雷陂也旧属民自唐以来耕种其中往数十嵗官取蓄水以备漕运旧田主二十六家皆夺业失职官始议以他田偿之竟无与也然塘亦破决不修漕运未尝赖此发运使因以假扬州种稻而旧田主二百余口皆饥寒县官莫省及公至持太和年契书诣府自讼公即判还之发运使犹以漕运事动朝廷靳留之公用种稻事证明其无用朝廷乃聴公杜公丞相衍致仕居南都闻之喜曰真良太守矣九月恭谢天地改元嘉祐进公朝防大夫封宣县开国男天长富人陈乚杀人捕得赇县吏脱已而以诬王甲甲贫弱不能自明遂受诬囚至府公察之心知其冤而囚畏吏不敢言公以委户曹杜诱使精意鞫之诱不能有所反而狱益傅致证左牢不可破将论囚公亲讯之囚得公语言知其能为已直也乃敢告冤果陈氏杀人远近传以为神明年四月迁起居舍人知郓州兼京东西路安抚使公初治扬前守政苛吏民不安公以寛简拊之而民大和及至郓郓比易守政事不治市邑攘夺公行不禁讼或累月不决公拨遣簿书决平狱讼不数日则已无事乃更约束明赏罚下吏奔走承命月余境内正清盗贼屏息使客行夀张道中遗钱一囊人不敢取以告耆长长为守视顷之客还取得之又有暮遗物市中者旦徃取故在其所先是西路久旱麦不登郓州尤多蝗虫公入境而雨至州数日蝗自出境亡去嵗以有年居郓五月召还朝纠察在京刑狱充宗正司修玉牒官四年正月同权知贤举是嵗始更贡士令奏名者才二百人其罢黜者虽多莫有不服者至有为赋以颂得人上例赐近臣墨字公得稽古二字时论荣之杨佐判都水监请凿京北孟阳河盛冬兴役死者数百人又壊民庐舍发掘丘墓百五十余所而河讫不成百姓遮宰相自诉执政乃收检计工役官匠属吏因呼冤不承狱久不决公奏理之曰佐始相度此河使生者劳敝死者暴露百姓怨痛谤议沸腾皆佐为之今置佐不问而专罪余人不合人情求以佐为首防有诏疏狱一槩解纵不问是时士大夫稍矜虚名每得官辄让众亦予其恬退之称让不失始利而得名益高让端无穷或四五让至七八让天子尝优容之下至布衣福州陈烈等初除吏亦让赐之粟帛亦让公以为此皆挟伪求名要上迷众其渐不可长乃建言诸让官或一让或再让或不得让宜一以故事旧典为凖以防未乱是嵗天子将亲大祫于太庙丞相欲加上尊号公以礼部兼领名表丞相请譔表辞公止之曰陛下自宝元以来不受徽号至今且二十年天下之人咸知天子持盈好让今复加数字既不足尽圣徳而前美并弃诚亦可惜愿加深思富丞相不怡曰适已奏闻乃是上意欲尔不可止也公曰诺退谓子弟曰吾备位近臣当献可替否寜得罪权门岂可使主上受虚名而弃实美耶遂上疏曰陛下尊号既已云体天法道钦文聪武圣神孝徳尽善极美矣复加大仁不足増光而曰至治有若自矜今百姓多困仓廪不实风俗未清贤不肖混淆狱讼繁多盗贼羣辈水旱继有四夷虽粗定然本以重赂厚利羁糜之非畏威慕义也未可谓至治然则让而不居于圣徳弥高矣臣谓陛下永执至道以当天心必有一谦四益之报增加数字未必发扬光辉而反累二十年昭升之美又入今嵗以来颇有灾异日食地震雨雷大雪飞蝗涌水伤害广逺以理论之陛下寅畏天命正当深自抑损岂可于此时加上尊号昔伊尹戒商王曰有言逆放汝心必来诸道有言逊于汝志必求诸非道诚望陛下求诸道而已章凡四上天子得公奏顾侍臣曰我意本谓当如此遂断章表不受于是忤时相初郭后既以废薨天子加恩追复其号而不许諡与祔庙且二十余年至是礼官乃倡议请依礼祔郭后于庙朝议将许之公疏争曰昔春秋之义夫人不薨于寝不赴于同盟不反哭于庙不言夫人不称小君徙以礼不足故名号阙然郭后之废虽云无大罪然亦既废矣及其追复也许其号而不许其礼且二十余年今一旦欲治以嫡后之仪致之于庙恐其未安于春秋也春秋之夫人于彼三者一不备则不正其称而郭后于三者无一焉而欲正其礼恐其未安于义也且传曰不有废也君何以兴废兴之间固必有正不正之礼存焉今欲扶所废以为正必将抑所兴以为不正古者不二嫡万世之后宗庙之礼岂臣子所当擅轻重哉谨案景祐诏书本不许郭氏祔庙议已决矣无为复纷纷以乱大礼宜令诸儒极其论难有诏并张洞奏状重议洞论景祐诏书以谓追复郭后是人主意停止庙諡则执政所为公以议不同不连章已而丞相召太常趣定议将以祫前升祔公闻之又上奏曰臣观洞之言乃是曼辞饰说苟蔽前失以追复郭后则出于天子以停止庙諡则出于大臣共一诏书也而论之异同若不幸而此言传于后且归过君父亏损圣徳此其一也且臣前奏最要切者以为废兴不两立而人君无二嫡备万世之后礼分不明也洞既不以此为辞若不幸朝廷过听之是虽自以能讦上起废为功而犹且隂逼母后妄渎正礼此其二也愿并下臣章令两制详议有诏是公议者乃止于是祫祭有日礼官建白请以孝章皇后以下四主享于别庙不升合食上重其事有诏两制集议公与故宿等共上议曰案春秋传曰大祐未毁庙之主皆升合食于太祖国朝事宗庙且百有余年至祫之日别庙后主皆升合食遵用以为典制此皆祖宗制节垂法以贻子孙者也未易轻改且行之已久祝嘏宗史即守以为常一旦轻议损益恐神灵不安亦未必当先帝意也传曰祭从先祖如其故便公以论列未尽又特上奏曰九经所载祫祭制度最明备者莫如春秋公羊传自汉以下皆引为证所谓未毁庙者岂有帝后之限哉此乃国朝所以依縁循守行之且百年者也命羣臣不务推原春秋之法而独引后儒疑近之説不务讲求本朝之故而专倡异代难通之制不务将顺主上广孝之心而轻议宗庙久行之仪欲摈隔四后使亿万斯年永不得合食于先帝臣窃恨之昔贡禹议罢园庙匡衡议迁郊兆羣臣和之者非一自以为周公孔子复生不可得变元帝成帝信之然而通人未以为当既而皆悔之则无及矣夫宗庙之礼神明之位岂可使举措数有后悔哉此自陛下所当留圣思也初上春秋高朝议或有恐上劳拜起者而礼官承旨遂造此议上微闻之又得公章谓近臣曰朕初谓礼当然苟以拜起为烦吾犹能之何惮也遂手诏罢议蜀人龙昌期者著书传经以诡僻炫众至诋毁周公杂用佛説拥弟子十数人至都文丞相荐诸朝以所著书示两制公与同列并奏昌期非圣不经请下益州毁弃板本事未行而昌期用荐赐五品服帛百疋中外疑骇公拜疏曰臣按昌期之书违古畔道所谓言伪而辨学非而博是王制之不听而诛者也陛下哀其衰老未使服少正卯之刑则幸矣又何赏焉昔孔子作孝经非圣人者无法而朝廷顾多昌期之毁周公臣所不晓也且陛下使臣等议之臣等不敢不尽忠今置臣等之言而不用纵昌期之妄而不诛乃反褒以命服厚以重币是非贸乱沮劝颠倒使迷国之计行于侧而非圣人之俗倡于下臣窃为陛下不取也伏乞追还诏书毋使有识之士窥朝廷浅深词极切直昌期亦惶惧不敢受赐装卸营卒桑达等数十人酗酒鬭呼指斥乘舆有司不之觉皇城使以防捕送开封府推鞫案成弃达市公移府问所以不经审讯之由府报曰近例凡圣旨中书门下枢密院所鞫狱皆不虑问公曰此岂可行耶遂奏请自今一准定格枢密使以开封府有例不复论可否进呈报公不行公争之曰先帝仁圣钦恤以京师刑狱最烦故建纠察一司证审真伪自迩以来毎有大辟倍加精慎此则先帝不敢兼于庶狱庶慎惟有司之任今乃曲忤圣旨中书门下枢密院所鞫公事不复审察未见所以尊朝廷慎刑罚而适足启府县弛慢狱卒侵侮罪人衔冤不得告诉之弊又朝廷旧法不许用例破条今顾于刑狱极慎人命至重之际而废条用例此臣所不喻也天子乃以公章下开封府着为令翰林学士韩绛上言国朝官制未立如中书门下为宰相职号令乃以近臣兼判两省例已重诸如此类宜加裁定正其名体他官典领一用旧例百司常务多阙二府请择重轻移付于下走吏章服与公卿不殊宜着为等级台阁省寺无所传录可依仿周礼唐六典着为一书天子以为可行召公与翰林胡宿受诏同详定公以谓此帝王能事朝廷大务必将损益沿革成一朝之制不独空言而已当得其人乃能成事前日朝廷欲正大乐先定律吕自景祐至今近三十年而功不就今之所为又重于乐自非周召管萧之才恐虽三十年亦未可望也凡再辞不许既受命公乃奏请未至局先条可改正裁损申明数事送中书门下参详可否然后删定诏许焉未及上明年三月韩再奏趣行之公乃与胡公诣政事堂略条一二事谘丞相曰国家必欲兴修官制勒成一经为后世法则宜先简别条贯澄清流品使事事有法不然者虚列官府徒作空文无用也今且以数事言之如枢密院五代以来始与中书对掌机务名体不正无甚于此尚书二十四司今为虚名官冗贠众蠧财害政即欲改正官制则当罢枢密院废三司省郎官不治事者以前资防官处之可乎审刑院审官院羣牧司提举司纠察司骈衍于官皆当省还属尚书九卿此裁损者也可乎唐制谏官史官随宰相入立仗下唐制中书出制勅门下审之而后尚书出告身唐制学士下领外职舍人分判六曹皆美政也必欲申明官制无先于此者可乎当开元时官有定贠职有常守故李林甫之为六典也易然犹仅成一书耳卒之不能行也本朝随事建官取便事而已有司奉法守职可矣苟不能尔恐虽成书犹且复废宇文之周官唐之六典是也丞相久之度不能行曰然此诚难事业已行姑徐徐为之居月余韩以中丞言事出知蔡州又数月公帅长安然胡公犹在朝而朝廷亦不复问官制云十月上亲祫祭太庙礼毕公以加恩上骑都尉进封开国子初翰林侍读学士吕溱自真定府召还监司积与溱不平捕溱亲吏按騐穷治得溱尝借官麴作酒及以私货徃河东交易二罪溱先谪知舒州而后狱具大理寺约法溱乃未尝受推法不当蔽罪自溱事起外议纷纷言溱有死罪十独天子素知溱薄过不致于理夺溱侍读分司南京而已公行制书具道上所以待溱意许溱自新上恩如此诏词理当尔非有所左右也而自中丞知杂谏官御史争上言溱罪大责轻公制词不直天子察公无过以其章示公既而言溱者终不息上厌甚不得已为不用赦再削一官他舍人命词与公无异言者乃止御史吴中复尝荐文学郑叔熊于朝故事御史荐士无特授官者前数年观文殿学士王公举正尝荐叔熊既不行矣己而执政以中复故乃更追用举正前章除叔熊以官叔熊实以医自名为中复治嬖妾有功中复故称之公刺讥中复中复闻之恨甚又憾前诋欺不遂而公洁廉无私无可加诬者公前议郭后庙有语云上之废郭后虑在宗庙社稷之际不得不然耳中复即深文排诋析言搆语云此欲开导人主废后是许敬宗之伦中复既唱其端随者翕然执政诸公虽知其不直然亦恶公数正言异已欲因事挤之以御史章上将开陈其端绪冀人主意动则挻之矣而上輙曰此岂可行勅封去之毎上輙然至十余章后日有御史复上殿上逆谓之曰是又将言刘某耶此御史实自欲言他事皇惧甚退更相告言谏官御史本亦承望上旨虽数妄作不能不反顾己患既揣知上意即噤齚不复言当是时非人主素知公公几不免公为人亮直正固某处已明甚循理蹈义志之所充乃形于言不以纤毫异内外也又以为徳性苟充则功名可遗学问苟明则文章不足事也其以待人亦推己意而同之然世俗方以夸严无实为成名虚誉崇饰为尚贤内不能自知则髙自期待外以悦人则复以才能许人士之浮薄慕名者喜乐之与公异操故与世多不合其夫人尝谓公曰人以君为傲宜有以接俗弭谤公曰吾何傲也哉老者吾尊之少者吾宾之贵者吾严之贱者吾安之自谓宜矣世俗之人又欲其足之随之谄之狎之然则是乡原已吾不为也是时执政为上与太平复行王化取其文致与周汉等隆而已士大夫知旨者趋讙附和咸得显仕公乃介然独立上下交忤谤言益多执政滋不悦公在西垣七年诏诰典重褒贬有体不可増损一字为上尊号表时凡五请一谢不移时即具文尝一日有诏追封皇子公主九人宰相得旨即日待进公将上马遂不解带援笔书之凡数千言词意皆不同吏誊白不暇徃反才食顷执政皆惊视以为所未尝见吏有窃言曰公乃以此见忌耳故事舍人迁翰林者皆以久次执政不欲公在内每有阙辄置不用防永兴军阙守公自请治之执政喜公之去疏奏即除翰林侍读学士知永兴军府事公谢曰臣本求永兴不望侍读不敢受诏不许既行六日学士阙遂越用范镇众人为公惘然公之辞行面陈用将之术且言顷来边吏颇以饮食佣役得罪即今武吏多不愿临邉如孙沔吕溱贵重有功名犹以此见废设复有孟舒魏尚之徒臣固知议者之不能容此乃冯唐所以疑汉文帝不能用颇牧也臣愿陛下容邉臣濶畧细过无督以微法又言马军都指挥使张茂实本周王乳母子尝养宫中往年市人以狂言动茂实近者御史中丞韩绛又以倾宰相重摇人心臣谓要令两善莫若解茂实兵权处以外郡于茂实不失富贵而朝廷得逺嫌疑上皆然之是后邉将遂无以酒食坐者茂实顷之亦出知曹州公以十二月至雍部先是关中比嵗不登百姓流移长安尤甚公开仓廪赈乏絶寛赋敛止逋责省徭役缓期防约束豪右母敢固粜民苦大钱数变法疑惑公使官吏俸钱一皆中给民因知官不复变法矣事必当请者请而行之其余则皆以便宜厝置视事三日大雪盈尺雍人喜曰此公赐我数月流民稍自归明年大丰熟是时朝廷遣使均田欲以等贫富以致颂声上因公之西勅至部徐访利害以闻于是孙琳主均河中府及耀州召聚吏民暴露田间百姓相传县官且增赋税所在斫伐桑柘关中嚣然公遽上言方今灾伤流移恐未可以均田愿且召还孙琳别俟丰岁以安民心初琳以方田法歩地千歩为方以方度之诚使其覈实无颇然但为能知田畆髙下耳至于均税之法以地肥瘠为差其勤力从事田畆修治者则赋重自若其惰窳不事事而田亩荒瘠者因获减赋然此当以肥瘠言也吏非廉明用心不一或不能尽知田事或挟私与夺上无由察也故均田之害人皆知之独言事者乐其名公所以求待丰嵗者恶斥言之耳琳之度田起自万泉龙门此两邑皆山田崎岖二三百里间人以谓审如琳法非旬嵗不可周徧也琳皆不出一月而奏毕功论者惊笑其谩防公奏至中书犹信琳言以公为不晓用琳章报公勅牓告民毋得残桑柘而已顷之河中民果诉增减田税不平凡数百戸七年四月迁礼部郎中九月大飨明堂进封彭城郡开国侯公与欧阳公永叔相厚及欧阳参知政事尝为丞相韩公言公所为不如谤者之言也久之韩公谢曰虽失之东隅可以収之桑榆乎欧阳曰公能如是大善将还公为翰林学士防上不豫事且寝八年四月英宗皇帝即位进吏部郎中公治长安豪猾敛手良民得职大姓范伟积产数巨万冐武功县令范祚为其祖伟所取信者持祚为令时黄勅耳伟家不徭役者五十年更西事调发下戸困敝而伟自若盗相祚墓以已祖母合塟之谩云祚继室也雷简夫以处士登用能为文辞伟赂简夫使为墓碑以信其伪伟因此出入公卿间持府县短长数犯法至徒流辄以赎去长安人皆知伟罔胃畏伟不敢言吏受赇者辄为伟蔽匿公因事发之穷治伟伏罪长安中讙呼称神明防大赦未断而公去雍伟因谋反变前状自后连五狱证逮四五百人展转二年朝廷以委御史乃不得变而伟亦以更大赦枤之而已长安人恨之公在雍三年治声四出巴蜀人皆愿得公为守引领冀望或相与至界上问使客刘公何时来是年公以疾自请八月召赴阙勾当三班院徙判太常寺兼礼仪事上初即位有疾皇太后尝临朝上疾愈乃归政适有小人言二宫不欢谏者或讦而过直公以谓当以义理从容感讽不可以口舌争也是时方进读史记至尧授舜以天下公因陈前説曰舜至侧微也尧越四岳禅之以位天地享之百姓戴之非有他道惟其孝友之徳光于上下何谓孝友善父母为孝善兄弟为友辞气明畅上竦体改容知其以讽谏也左右属聴者无不嗟喜动色即日传其语于外既退王翰林谓公曰公直言至此乎慈夀闻之亦大喜治平元年四月公得惊疾数月不朝告且满百日公求便郡养疾上谓执政曰刘某器识才学朝廷未见其比者虽病固当留乃复赐告尝一日讲毕上谓学士诸公曰曾见刘某否病今何如可往省之于是王范两学士来见公道上语防内苑橙实初熟上使中贵人以五十枚赐公面问公起居所以慰抚甚厚公拜表谢而病亦少间因自陈家贫复求补外上怆然许之九月除知卫州换汝州郡久废不治公召曹吏谓曰吾以病来此汝无以吾病故习前态谩欺分毫黥罚汝吏人素闻威名战栗不敢犯已而更以吏事委属僚时时更改判画举大纲而已其所以赈饥穷省徭役诛锄黠恶方畧如旧吏皆窃言公病犹尔况不病耶二年十一月上郊进封开国公三年四月迁右谏议大夫公谢曰臣久病苟禄已无愧耻诚不敢复望迁秩重招讥议诏不许公前后拜官未尝辄让唯初拜侍读及除谏议辞之其诚心以谓所不宜处则不欲苟受之非以邀名也居无何召还阙公自陈病笃不能朝愿罢学士治南台许焉十一月改集贤院学士权判南京留司御史台四年正月今上嗣位改给事中明年四月八日薨于位享年五十所着春秋传十五巻春秋权衡十七巻春秋説例二巻春秋文权二巻春秋意林五巻弟子记五巻七经小传五巻皆成书易外传二十巻元滋九篇通古五巻古风五巻皆未就文集若干巻公学问广博无书不通自浮屠老子以及山经地志隂阳卜筮医药天文略皆究知大略求其意义合于圣人者而世人所谓善者亦不废也尝与吕溱济叔同在礼部夜视填星指曰此于法当得土不然乃得女居数日使者来因言宫中两夫人皆当就馆吕相视笑数月果生两公主又尝斋太乙宫与内弟王钦臣夜语曰嵗星往来虚危间色甚明盛以吾观之当有兴于齐者嵗余英宗以齐州防御使入继大统遂登大位云在长安时得三代时钟鼎器皿数十皆有篆刻铭识文字奇古公按读之因以考知前代制度用匜敦簠簋与前世学者所説不同其所言齐黄同冕亦书传所不载也公珍惜之尝曰我死子孙以此烝尝我及病累年尝使子弟诵书其侧时阅古器以自适尝叹曰我所著书皆圣人微旨而不及尽有成岂非天哉公与人交不求其备得一善则称道之其推进者甚众而与江休复邻几最善尝曰邻防和而不流柔而不犯当求之古人阮籍陶潜之伦也荐之于朝邻几所以骤用修起居注公有力焉又尝称贾直孺人或讥贾者公曰贾何必全美居今之世而劲直有守不阿贵位此其足以过人逺矣凡公论交如此及邻几死哭之恸曰唯君知我时欧阳永叔为志墓石公为书之以致意焉梅尧臣圣俞与公亲且旧既卒其家不能自存公哀之未有以助也圣俞尝欲书程丞相神道碑病不果公为成之程氏喜饷白金五百两公不发封尽以赙梅氏公平生未尝轻为人书铭特此二事以经营二友云公两娶武威伦氏皆侍御史赠某官程之女前夫人先公十七年卒继以女妹累封河南郡君子男四人长定国郊社掌座早死次奉世进士及第大理寺丞次当时大理评事少子安上太常寺太祝女子三人长嫁大理评亊韩宗直二尚幼公于宗族赒给甚厚家事未尝问有无嵗时朝廷行礼得以推恩辄以旁逮疎族先人有田在苏州公未尝取一粒皆以畀内外亲属及其终家无余财公既殁朝廷推恩以两子孙望旦皆为将作监主簿又除族子安世试将作监主簿安世父敦坐法堕官公常怜之雅意欲官其子故诸孤以安世名闻所以成公意也某年少公四嵗及某能读书则公学问成立矣故某所学所闻资取于公而公志之所存某窃预焉公于某友爱天至尝曰唯得兄弟可以忘我病公不幸至于大故哀痛感慕无心以处岂复能详记其徽美耶日月有期将以来嵗某月从袝于先公诚冀自托于大贤君子垂名无疆而惧他人闻见之不详且世俗之多诸恶不敢尽也故自抑推割而纂述其大槩唯执事悯怜而赐纂述焉谨状




　　彭城集巻三十五
　　钦定四库全书
　　彭城集巻三十六
　　宋　刘攽　撰
　　神道碑
　　宋故中大夫守光禄卿分司西京上柱国河东郡开国侯食邑一千三百户赐紫金鱼袋薛公神道碑
　　公讳顔字彦回姓薛氏河东万泉人曾祖宪唐昭应县令祖筠裕州别驾别驾初以明经举于时刘继元盗有河东太宗亲征围太原别驾君逾城归国天子嘉之置之丹州后以公贵赠吏部侍郎【案文诠次不及其父疑有阙】公初学礼以明二礼从乡贡一举中第为试秘书省校书郎嘉州司户参军官满入见太宗有所诏问应对称防擢拜将作监丞监华州酒税籍田覃恩迁著作佐郎知河南府伊阙县府荐以为知铭参军事受诏案视防峡二十五州刑狱疏涤沈系谳理挠屈逺人悦之还朝迁太子左赞善大夫出知云安军章圣皇帝即位迁殿中丞徙渝州阆州转国子博士政事寛简吏民便安诏书褒美之王均盗乱益州其党奄至阆中州久不为攻战备士卒皆不知兵公乃遣吏以祸福谕贼贼为引去天子以玺书奬劳会丁内忧既除服授三司盐铁判官河北屯军日久军食马刍费用益广三司求自用所知材干人经画督趣有诏许之公行顷之邉备赡足迁为尚书虞部员外郎防峡路转运使开仓赈廪饥人间出已钱为粥饭以继之人得以接新无饿者复防州于旧城民皆去险阨就平地居连受诏书嘉奬陈进寇暴广南命公同勾当东西两路转运司事贼平迁金部员外郎充河东路转运使赐紫衣金鱼官市籴粮草取盐矾髙其估以强民民益厌苦之公始奏平其直人至于今赖焉天子祀后土汾隂徙公为陜西转运使迁司封员外郎大驾所次六师百官浩穰成都公供给如法而办祀事毕超迁度支郎中河中府驾河为浮桥毎嵗大水輙为桥患没中潬则连舟为絶公受诏计议缺西北岸为支渠以泄怒水因以溉旁舄卤地皆为良田桥用无患者久之其后议者谓河决溢自此渠始遂窒塞渠前此二年水盛至中潬桥无遗余人皆思公不已公兴利除害所以施当时而济后世平居或莫见其迹及有所改移隳废失旧然后知公初议为是类如此桥云公自陜西徙河北迁司封郎中徙知河阳更扬州杭州将筑捍江堤以御涛水迁公太仆少卿知杭州商工属役诏与转运副使王贽同之堤既完立而州治亦无事民讼益稀少数以狱空闻上迁光禄少卿知徐州改少府监知江宁府拜右谏议大夫知河南府兼西京留守司事仁宗即位迁给事中徙南京未防自请治偏郡遂徙耀州县人李氏豪富无頼为盗贼囊槖聚集恶少年数十百人相与为社号曰没命民有吉防聚防即羣往责其饮食倨坐席端意气自若醉饱乃去得防人语言与巳忤则乘气呼讙忿争推次一人装如死囚就刑状极力死鬭杀伤人捕得独以一身兼牣众人罪邑里患而畏之无如之何则相与迎客善视之前后且十年人无敢言者公知之遣吏捕李氏穷治防大赦公不肯释以事上闻诏减死一等流海岛其支党皆黥为兵郡人以宁二年公以老自请授光禄卿分司西京天圣三年七月十五日终于家年七十三夫人张氏安氏皆早死再娶安氏封武威郡君生男一人曰寅终卫尉寺丞女子四人长嫁殿中丞许怡次嫁大理寺丞陈蕴古最幼嫁司勲郎中陈荣古其一早死孙三人同为华州渭南县主簿其次曰周曰向公以天圣七年十月二十四日葬京兆府万年县龙首乡靖恭里子孙因家于京兆后三十七嵗周为驾部员外郎致仕向为主客郎中陜西转运副使兄弟皆材敏有声当世驾部君夷旷恬谧遂以中嵗谢事不仕而主客君尤达于吏道精心慎事继以不懈其在陜西创法兴利通盐之饶益市蕃马马之来者充足国用皆予善价而省费以千万数朝廷倚用士大夫皆称之曰光禄卿之风节信可谓有后矣他日两君以书告曰王父事迹着于三朝天子未尝不褒显而称道之嵗久墓碑不立惟不肖不能明白有善而不知惧为祖考羞谨使郡人河东路提防刑狱都官郎中母沆状其官阀事业愿有录也以期不朽予既次叙其语乃为铭曰薛受始封奚仲车正汤归大坰左相作命厯夏逮商爰洎有周长滕齿任见于春秋我称其人亦曰有以惟世有贤乐道其始光禄之初礼乐实明资以为政赫其有声天子汝嘉赐之玺书匪徒有言亟拜亟除其进靡退其施靡悔惟其全能适与世防乃跻谏臣遂给事中归老以卿分司洛宫公子不遂其久而振庆善攸钟乃付厥孙公葬万年三十七嵗宰木森然肇新隆碣祖善弗忘惟孙子贤作铭维何以着绍先
　　墓表
　　尚书驾部员外郎曹君墓表
　　君姓曹氏名宪字正叔其先赵人君少通三礼未冠学者从之常数十性温厚疎财尚气节材武善射尝行道遇盗却张弓誓之植梃路旁叱盗视我一发仆梃羣盗惊走契丹犯邉至赵郡君自田间载谷粟入保郡城虏众攻之君转战行间丁壮多伤君弃谷粟载伤者遂皆免咸平三年以三礼举中第调大名府宗安县主簿父忧去终丧调正定府司法更徳州安徳主簿开州开江令蜀人疾病不知医药疗治祠鬼神求佑助而已君为出私钱市药剂有病者輙遣吏烹煎临饮之民初强从既稍有瘳全活者十七八于是开人始知信医药云真宗皇帝择选人可为职事官者君应选择为澶州观察推官其治以廉干闻监司交荐之拜大理寺丞监冀州清酒课最迁太子中舍知祁州鼓城县事改殿中丞母忧去庐于墓侧负土为坟手植松梓服阕知正定府真定县事君从弟利用为枢密使兼侍中侍权当朝将行君为侍中言思止足计不能用君至真定二年侍中竟以罪贬君亦坐左迁监黄州团风镇税侍中思君言未尝不泣下先侍中贵盛时亲故多借其势以得宠荣及其窜逐众知其寃莫有言者君独数上书为之辨雪人以是称之明道初君复官知筠州新昌县事迁国子博士泛恩改尚书虞部员外郎通判陈州事转比部徙鄂州遂以驾部员外郎致仕居于宛丘凡九年以夀终享年八十六先一嵗自卜墓地于宛丘县友于乡潘仁里葬焉君两娶皆孙氏后夫人封夀光县君进封乐安四男子长曰冲举进士早卒次曰振今为比部员外郎通判亳州次曰抗亦举进士次曰握以子贵累赠刑部侍郎夫人封万年县太君祖讳贵左侍禁父讳珣太子中允赠职方郎中始君之贰陈州政事见纪于民至今称之而子孙遂为陈人比部君欲振掲遗美表而铭之使乡人过而知加礼至于后世不忘也亟使来请乃为铭曰
　　曹君官陈民颂其美君亦爱之去其乡里告老来归遂为陈人实有田庐处其子孙眉夀永年致政逮久爰归其藏曰君所有惟君可纪民所能识勒铭表功载之来裔
　　林氏母黄氏夫人墓表
　　林氏有贤母曰黄夫人泾县主簿编校集贤院书籍希之祖母也太常博士集贤校理槩之母也屯田郎讳某之妻也夫人家世福清人与林氏同县夫人之归舅姑皆亡恙又逮事祖姑夫人致养三人者勤身从事柔顺聴服生竭其力没尽其哀训诸娣朝夕无怠宗族称之曰孝妇夫人从夫仕宦登朝累封嘉兴天长二县君其子以文学成名复显于朝既子夭死夫人无他男未防夫复病终诸孙藐然林氏殆将絶夫人悲哀戚忧以礼自卫纲纪其门戸屹然不替州闾号之曰烈妻夫人葬两世于吴郡防诸孙客居于吴旁无支亲授助粗衣恶食豪捃牦蓄以至于有田畆屋庐耕获休息以供祭祀而待寒暑备饥乏者胥如志也训诲诸孙以严济慈不十年间为进士而成名以禄为养者四人士大夫于是传为贤母云自夫人以十八嫁归若干年林氏盛衰三变繄夫人是赖其所成就诗史所称不能过也治平四年夫人年七十七正月癸丑没于京师泾县持其丧还吴祔葬祖墓立石以为表请铭于彭城刘某于是叙所闻而记之泾县执书泣曰昔希髙祖妣夫人所逮事祖姑也年九十三将终以鬄与夫人曰此吾髪所为也怜尔勤孝以是畀汝且无忘我夫人服之五十余年及曾祖祖妣年皆八十余乐其乡里不愿离也故祖父三为南州从事且二十年夫人助其孝养一飱未尝不躬饎防先人始能学夜诵书不休夫人自起灭灯既而曰吾怜之乃当成其志自是夜辄治丝枲其旁其始居吴门庭谨甚里巷外事邈然若无闻嵗久吴人服而化之希始为福州懐安县主簿迎太夫人南归夫人召内外宗族尽防其装赍周赐予之曰吾老矣以是为决为衣两袭曰吾死以是殓过是不复侈长一物夫人始终林氏上下六世见曾孙焉其所以维持左右莫不有常法度夫子之言之也希心戚戚焉意之至者语必重复故希愿有所益也予曰诺着以为后说则前语因明白矣夫人考讳某王氏据闽时以为著作佐郎不从及吴越以福州归天子诏遣使者发闽士人归京缅皇考与林氏曾祖俱逃山谷闻天下既平两家始还归而通防姻夫人之孙某为某官某为某官某为某官某举进士并泾县为六人某曽孙若干人其葬实某月日甲子铭曰夫人称孝子于姑氏后其所慈维曽孙子有棘有否复振复起六世一身身终有喜喜也无憾黄髪儿齿孝孙孔多宜尔世祀林氏葬吴从从筮夫人命之合祔于此




　　彭城集巻三十六
　　钦定四库全书
　　彭城集巻三十七
　　宋　刘攽　撰
　　墓志铭
　　吴公墓志铭
　　公讳奎字长文姓吴氏居齐州之禹城五代之乱徙潍州北海自徙至公不知其防世而公曾祖考皆未尝仕至公生而聪敏好学始授经艺祖母李氏因其笃志而强教之年十六业成州郡举以充贡明年遂中第与傅卞于大问同时三人者皆以年少既命以官而许其归养亲公时授施州清江县主簿不赴后数年年二十始调福州古田县主簿厯开封府长垣县主簿权广信判官宦官杨懐敏兴河北屯田懐敏矜功专事盛气自用无敢与之抗者公独上书论其不便时知保州事王果亦与懐敏迕屡争不从懐敏使人讼果它奸利事诏置狱推劾公又为果辨其事曲直果竟得免而公始以强直著称矣河北转运使以令举监便籴故事籴中率者得改京官倍之则为朝官公籴倍常数才为大理寺丞朝论以为未售乃除签书武宁军节度判官事前后守将事无大小皆以委公监司有疑狱求清强官治之者又多付公其为公所决平者无不惬服始公为小吏昼则治公事夜辄读书自六籍诸子史无有正伪无不观览尝不寐者积二十余年性既开敏彊记不忘作为文章覈实有法度由是中外大臣交口称荐求得校书三馆中或侍讲经筵其他称其才能可任以事者章疏相继也公迁太子中舍殿中丞自以朝臣得以抗言明白是非于是上疏论取士贡举之法及时政得失九事又欲召见口论事仁宗深器之会举贤良方正翰林学士叶公清臣等四人以公应诏对防髙第拜太常博士通判陈州迁尚书祠部员外郎入为右司谏直集贤院明堂覃恩以起居舎人同知谏院事公始对防极论内降恩泽之为蠧政也及在谏官遂专以禁切左右于是近臣有承用中防而不言者坐而下迁及羣臣有因事侥幸虽已得官皆褫夺之朝廷为肃然御史有言事非其实者诏许问从谁受公奏言御史择于风闻以言事朝廷用之以救过失使其择之不详朝廷能容之不能罪之可也若求主名则后莫有以事告御史者矣是自蔽塞其耳目也上立罢不问是时郭承祐有以旧恩为宣徽使知应天府事数妄作不中法度又张尧佐以后宫戚属自三司使为宣徽使公连上疏极谏终之承祐夺宣徽使尧佐虽不去位出知河阳是后遂不复迁官上又着令后妃之家不得为执政官云其他排击非义救解过失条举善政显用才士巨细疏密苟为有知必言言之不从未尝但已也时因天变为上推致休咎而举人事消复之应上尝听受之赐绯衣银鱼顷之出知密州徙两浙路转运使未防召还判登闻检院纠察在京刑狱同修起居注迁兵部员外郎知制诰赐紫衣金鱼奉使契丹契丹羣臣为其主加称号相与行礼喝公使入贺公自以使事有职贺无预也不为徃契丹主畏其守义甚重之及还中路与敌使遇敌人衣服以金冠为重而纱冠次之其与汉使接衣服重轻皆有以相当至是敌人纱冠邀汉使盛服公不许亦杀其礼坐是二事出知夀州召还同判吏部流内铨知审官院同知通进银台司兼门下封驳事吏部审官铨能否银台主司出纳公所至纲目修举其所建言改更纠正虽至于怫上意不惮为之兼判集贤院寻为翰林学士权发遣开封府事公明于从政前后厯两郡皆着治称人知未尽其能也及领京师狱市浩穰公应事敏速吏不敢欺富人孙氏京师大豪专财利负其息者至评取物产及其妇女公发其宿罪奏徙逐其兄弟于淮南福建而羁管之豪猾畏威敛手居三月声闻赫然迁端明殿学士兼翰林侍读学士知成都府公以父老苦辞改知郓州凡四月复召为翰林学士充羣牧使兼史馆修撰迁左司郎中复权知开封府兼畿内劝农使嘉祐七年三月拜左谏议大夫枢密副使初仁宗皇帝春秋髙而皇嗣未立公自为谏官即为上言天下大计愿早有所系其后因大水日月蚀之变又以为言天子察其至诚及为学士因奏事上留语曰将有所置以维大本公再拜贺因复进劝已而皇子遂定英宗即位公迁给事中再迁礼部侍郎公辞不拜诏报不许曰卿在西掖有储贰之言人乃知公尝密谋定计也时枢密使富公张公旧皆尝荐举公而与同列时人荣之防丁父忧去既卒哭天子必欲起之再使内臣往又召公子男璟上殿谕防故事所未尝有也公固请终丧上不得已许之召给半俸用璟为郓州判官公又辞俸许之公性至孝居丧毁瘠甚庐于墓侧终丧不饮酒食肉不至城邑既服除先帝升遐即吉然后赴国哀召临梓宫今上见其羸瘠惊闵之甚谕使自颐养时方借卿复以为枢密副使时四年二月也月余除参知政事又月余改资政殿大学士知青州事兼京东东路安抚使居二日上复留之九月以公疾遂复行前命公至青十日疾病上疏求徙兖州不许七月二十七日薨于位年五十八初公为学慕韩退之及有疾谓子璟曰吾年既过退之矣已而竟不起若知命然上为辍视朝一日赠某官谥曰某积阶至金紫光禄大夫勲至上护军爵开国公食邑二千戸实封四百戸赐号推诚保徳翊戴功臣考讳某以公贵初为将作监丞致仕稍迁及公拜枢密至太子宾客耆耋夀终后公厯二府累赠金紫光禄大夫太师祖讳某赠金紫光禄大夫太师中书令曾祖讳某赠金紫光禄大夫太师曾祖母王封某国祖母李封谭国前母王封莒国继母王封安国皆号太夫人初公迁三世葬于郓州东阿县盂栅里公从祔焉时熙宁元年某甲子也公初娶赵氏父名立为遂州遂平令再娶张氏父名舆为郊社斋郎张封延安郡夫人仁宗明堂公求为赵氏追封亦得赠信都郡夫人公五子长则璟为大理评事环秘书省校书郎琼琯皆未仕幼未名女五人长适都官员外郎胡稷臣早卒次适大理寺丞王孝寛次适太常寺奉礼郎吕元淳三尚幼公初与乡人王彭年善称道其能为致名宦彭年客死于京师公使长子主丧事周恤其家嫁其二女焉及他姻族有不能自存者为毕嫁娶数人以钱二千万买田北海号曰义庄以赒亲戚朋友之贫乏者公自谓学韩退之此又其次者也故其终家无余财诸子无宅以居呜呼可谓笃义君子矣可无表哉铭曰矫矫吴公矢言正色是曰谏臣国之司直提纲絜维补苴隙或谋于防密焉无迹禄不独丰推以施逺位不独享俯以进善公睎古人心慕身践言长课多彼古亦鲜其志获伸而年则那其夀不遐而名不磨即宫于泉公乎奈何勒铭不忘如山如河
　　赠兵部侍郎王公墓志铭
　　公讳嘉言字仲谟翰林尚书元之之次子翰林以文章正直著名两朝而公幼好学未尝嬉戏翰林最爱之人亦以为宜其家儿也生十三嵗而丁翰林丧哀毁过甚有成人之风事母福昌太君以孝闻翰林之亡遗言不为子孙乞官真宗闻而嗟悼赐公同学究出身后数嵗公益成人贫无以养调官于吏部而年未及格判铭事周起以闻于朝特授鄂州司戸参军祥符五年举进士第改扬州江都尉七年上阅书龙圗阁得翰林奏疏爱其切直因访后嗣孰贤近臣以公名闻而曰能世其家遂迁大理评事监海州税天禧元年用荐者言徙知庐州舒城县兼茶税丁福昌忧服除知苏州长洲县县既翰林旧治而公年与官又皆同士大夫赋诗荣美之迁大理寺丞仁宗即位迁殿中丞徙知南雄州代还迁太常博士通判齐州工部侍郎李及荐御史以公洎张锡二人应诏故事当择用其一而上谓执政曰及清慎少许可此皆时俊也遂并用之召为监察御史迁殿中侍御史判三司开拆司奉诏案信州狱还赐牙绯明年出为福建转运使赐金紫明道元年恭谢礼毕迁侍御史入为兵部员外郎三司盐鐡判官景祐二年出为京柬转运使夏四月感疾卒于广济军之官舍享年四十七公性厚重宏深不妄喜怒外严内恕善于为治守南雄时开大庾岭故道徃来便之郡当二广之冲行者交错去水即陆易舆以舟有至者辄滞留旬浃公一皆善视之以已俸给费未尝亳髪扰人通判齐州时郡守性刚烈视僚佐蔑如也公正色持法不为少屈郡事赖以平允守后徙治他郡坐事下狱每叹曰同僚得如王御史无此咎矣其为御史所论列必时政大体未尝掇拾小过抉发隂事天圣中洞真宫夀宁观灾两宫有意修复公力谏止之信州铅山富民程氏献石绿数万斤诏蠲本戸徭役公争以谓所献有限而所蠲无穷天下豪族皆以货得蠲则贫民将独受其弊上用公言复程氏三嵗而已为转运使部吏有过失屏人面数之皆慙服悔谢得自改郡县大治其荐举士尤推精鉴故参知政事吴公奎初调福州古田主簿天章杜公杞以廷尉评监建州茶公皆荐之其后显达人谓公知人平居阅书史为辞章以嗣续前烈为志手写翰林小畜集三十巻藏于家献翊政论十篇究切世事仁宗尝锡宴苑中时得唐明皇刻石山水字使羣臣赋之皆不能下笔奏篇才十数上令宰臣铨次之公第为优初丁晋公举进士时翰林为推挽延举卒使成名及其当国尝语公曰先正引荐之徳未有以报公曰相公逢时得位当以直道报国无恤私恩也晋公不悦公亦不复至其门逮朱崖之贬捕治党人公独不预焉岂所谓上交不谄其知防者邪惜其蕴蓄未及大施中年而陨其命矣夫朝廷闻其丧赐一子官又命其长子自大名尉易右班殿直监曹州税使不以丧去有禄以济其贫云公娶周氏先公亡公卒后三十余年以子贵累赠兵部侍郎周夫人追封僊居县太君以熙宁二年七月二十一日葬于开封府开封县宰辅乡鳯池里先茔之次公四子长曰延度前潭州观察使次曰延禧库部员外郎通判荆南府次庚庾未仕二女长适故夀州录事参军杜襄次适进士张诱孙七人鸿浩淮汴渐淑沇浩为广州东莞尉余未仕公之葬公从孙度支员外郎集贤校理同知太常礼院汾实与襄事集贤君以某同官使来请铭某叔父秘书监往为建州从事公荐之升朝是某世有旧乃为铭曰
　　翰林之生正直自信骤进无愧屡黜不愠宜有后人嗣守其训譬彼川流其源已濬公幼而学守其家法天子矜之始优以禄文施于谋智効于职果其世贤罔有不克遂司风宪奉使察举施未及光业其有绪天夺其年有蕴有贮四方驰驱踬于中路公殁余庆覃后昆矣赠官贰卿由子恩矣祔于先茔屹其坟矣请铭惟谁公从孙矣
　　故将仕郎郡守太子中允致仕赐绯鱼袋蔡君墓志铭
　　熙宁四年秋铭塘蔡子难将葬其亲中允君请铭于彭城刘某某与子难为同年进士又同省郎官又同守海陵其于子难哀丧恤忧所宜述也孝子之事莫重于葬葬而埀名后世者莫重于志铭是其深长思勿之有悔焉尔某其何辞虽然中允君潜徳遯时不显其光功不于人于其家吾将何言以表之尚书屯田郎吴君君平以状告曰君孝友惠和人也旷逺有识虑幼而好学家贫无以自给乃始勤力治生十余年间家事给足赡及乡里施予不倦族人与君别籍既复求分财君亦推与族人后贫不能自存又収养之君之家疎逺而聚居者百余人存抚教导凡五十余年始卒如一乡里宗族于君无怨尤而更称誉君殿中丞卢君中甫曰凡富而多怨者专利而不顾也愈富则愈纎啬剥刻徼射人与为仇蔡君则不然其于乡里视贫下者愈矜之厚施而薄责故逺近归心秉常为钱塘官终三年中允君未尝以豪髪见求可谓善人矣秉常为君拜乡里之仕宦者莫不屈下之君凡二子长则子难君教子难读书其与贤士游费用不计子难成名才学干力见称于时有位于朝出为郡守及君存见之善人报施之效欤某曰二贤士之言可以信后世吾其何辞蔡氏木望陈留自司徒谟过江子孙防居吴钱塘之蔡未有显者葢自君父子始君讳某字某子难初登朝英宗即位推恩君始命为大理评事其后郊祀及今天子即位郊祀三迁至太子中允子难当赐五品服又推以授君享年七十二以葬前一年十一月某甲子卒子难时为职方员外郎知泰州事次子曰诜亦举进士君四女子皆嫁名家京兆宋緽颍川陈惟亿太常博士叶昌言余姚县主簿钱尧卿其壻也君聚余氏追封钱塘县君先三十嵗卒君卜葬于吴山乡吴山里斥广其地众为兆城曰兄弟子孙葬而相从死生之义备矣有告曰是于隂阳之説为不利请徙之君不许刻石墓门戒子孙母以妄求福及君之葬祔之某日某甲子也铭曰
　　蔡君不仕而家事治宗族归之疎逺不弃乡里亲之愈下愈施克生贤子以振其世郎官郡守实显实遂天祐君年宿留待迟命官四迁于朝有位朱衣鱼符帝以更睗古云五福获以备四黄髪归全靡悔靡愧卜葬吴山君徃戒誓宜于后人是固是利
　　右侍禁江君墓志铭
　　君讳某字某姓江氏祖某父某赠某官季父某为度支郎中君少读书善写古篆字用笔精健有法士大夫家多葆玩之用季父防为三班备职五迁至右侍禁厯州郡官亦五任一监漳州龙岩银铜又监荆南白沙盐酒其后三任皆在广南为兵马监押始居容州迁化州末在雷州遂终于官年六十九异时仕宦岭南者常患其地荒杂恶草毒蛇海祲山雾郁蒸蓄积中人为病或以为死不得尽其天年而君居之且二十嵗夀防七十与齐州中气无以异然天命固有所制也而君亦可谓果于从事而知命矣君凡三娶夫人魏氏林氏陈氏皆先君死男子二人曰沛魏出也曰潜林出也女子三人其二人与潜同母一人魏夫人所生沛早死潜举进士女皆嫁士人江氏自君祖以上占数南劒州度支始葬江州徳安度支之孙懿叔于君为从父兄弟之子君殁后诸孤幼懿叔皆养视之迨其长大为毕防嫁又迎君丧祔葬徳安去度支墓若干里以林氏夫人从君殁于庆厯某年月日后若干年得嘉祐某年某月日襄事懿叔时为卫尉寺丞铭曰
　　江本小侯见于春秋其后以国为氏名数迁徙或以官为家乃不可纪延平之江迁于徳安自君季父始季父之孙再世而相防厚生周死稚有立宅兆用完不知其逺矣纳铭墓中万有千年母有壊毁
　　内殿崇班康君墓志铭
　　内殿崇班康君讳某字某生二嵗失父三嵗失母育于大父及长大孝谨详慎事大父竭力尽子职念虑之所及筋力之所能无不备具器皿衣服饮食药饵必躬进之如是者二十七年未尝一日离也大父官职难剧亦未尝不随及大父将求致仕君预为营居处计生事什物纤微必具如大郡大府始至官矣大父终君哀毁逾礼卜葬陈州宛丘县松柏皆手植刻石诫子孙无毁伐者初大父爱君育为己子十岁防为官君读书书好学善为诗人多传诵之者贾丞相文元公见而悦之谓曰我荐士可得进士出身君谢不愿曰兄弟皆已出仕吾亲以我独留为恨吾惧其戚戚也方衣道士服而讲养生事以示无仕宦意而吾亲安之其可以从公辟乎文元公叹息称善既终丧乃出仕初监亳州卫真县盐酒税防县令阙州使君摄之田讼有十余年不决者君为辩明之岁凶赈恤其饿者疾病予之医药民以不流殍咸愿得为真都水使者辟君巡惠民河河水贯京师秋夏涨溢则为虞前此者都水为木闸尉氏西为水暴至则将闭隔之既又惧其冲激败壊遂不敢闭君使治水防以杀水势是嵗水涨数丈闭闸以御之闸安固自如而京城无水患云官满留再任有欲荐君治大河者君辞曰官卑利害不专在已大河事非小川比也陜西都转运使奏举君为凤翔府监押兼买马未行定州路安抚使辟勾当广信军场场在军城外有障垒而无防兵不置兵器防北寇十余夜袭军城箭射场如雨时君宿场中安存北客之在者率直兵与守门卒自垒堞上投砖石击贼贼遂防去官满辟管勾顺安军顺安寨此两荐皆安抚使枢密直学士薛向力也其后西方用兵枢院选军赴泾原路准备可为邉守初权原州后威胜军其在原州计漕给军内严守备存抚老弱招集流防事皆济办后以国有营造程督技艺使者按视旁午急甚君戒主者不得过为鞭朴百姓安之有嘉禾隔五垄合穗者民以为善政之祥既二年有余君自以老厌事愿退而就闲求管勾中岳庙诏许之时君甫年六十二云未除以疾终君自爲借职凡八迁官三以覃恩一以大父遗表余皆磨勘年劳勲骑都尉初大父既以君为子君念父甚至为伤大父意未实敢言及身登朝可以追荣先世君益自悼恨遂言于朝求改正昭穆未报诗集十巻藏于家君父某大父某某官曾祖某某官君娶阎氏封长安县君生三子长曰倚某官次曰位进士及第某官少子佾亦举进士君以某年某月日葬宛丘县受节乡东原祔果州之茔康氏世河南洛阳人自果州葬陈遂占籍宛丘铭曰
　　孝友笃行是施有政显允康君为孙之令生集休誉没将余庆东原砥平卜亡其应表泉作涂种柏为廷宜尔后人嬩嬩其盛
　　故宣徳郎守大理寺丞知陇州阳县事王府君墓志铭
　　君讳伯先字孝公其先系出于琅邪五代之乱自太山徙江东至君曾祖徳辉仕李氏为羽林参军江南平徙居六合君祖讳可则以孝谨闻州里两世皆隠不仕至君父纶以进士举中第官至太常博士告老致仕以令得一子官君补太庙斋郎初调通州司戸参军始至官有告妇骂姑折其齿者狱既具君独能察之以直其冤郡守恱服因使摄海门县事校戸籍第其高下君以术参伍知之贫富无差由是益有声以父忧去服除为钱塘县主簿用使者荐再迁润州金坛县令县多陂泽民以渔钓为生而豪富人规占陂湖各有分地自擅入其中者则执以为盗君悉使表识显其疆畔于是豪富人名占有限而细民渔钓有所后莫相犯而狱讼衰息矣防郡守有求于君不能得恨甚时狱有囚病死者即奏抵君坐去官吏民人人冤惜之初君伯兄名某不喜为吏故以官与君而闲居海陵及君免归亦自以刚特寡合遂将退防不出家族故旧人人敦劝久之乃复为啇州录事参军诸公交荐其才三年代还犹以金坛事才得应天应推官然上旨许其迁矣自应天府还遂除大理寺丞知陇州阳县事君性端厚亮直为文敏速遭事明辨名公钜人多知之者势可显仕于朝而中以文法龃龉踬踣似有命者然君奋迅自振而名公钜人终相之以出于厄穷滞淹与夫遭命而显仕者不辨也君年若干伯氏年若干其将往阳县归省其兄至家之五日无疾而终熙宁三年十二月十一日也君娶江氏故某官某之妹生子彭拜为密州观察推官女嫁某官江夫人前君若千年终葬于六合王丞相志之君合祔焉以君卒之明年二月某甲子乡曰永福里曰梅原王氏祖墓也铭曰
　　君敏从政事称其贤恶吏困之乃仆而颠善人佑君咸竭其力如涤垢取白如伸钩取直其卒有成而緜以嵗月迨君之迁年则耆耋于生无厌于殁无悔志铭泉宫万世勿壊





　　彭城集巻三十七
　　钦定四库全书
　　彭城集巻三十八
　　宋　刘攽　撰
　　墓志铭
　　翰林侍读学士给事中唐公墓志铭
　　公讳某字彦猷幼清警介特其守气精壹而内志端直故其于为学深而简文章髙耸其以应物不烦而逹规矩绳墨粲然有常而枉直判于彼矣始皇考待制公以清修著称而公能世之士大夫论贤父子多举唐氏云公初以廕为将作监主簿天圣间献所为文章召试学士院赐进士及第除知湖州长兴县以忧去其后四迁至太常博士厯知华亭诸暨县梧州归州用近臣荐拜监察御史未至都丁太夫人忧既除服而荐公者适当执政以故事避嫌出知庐州御史中丞张公方平言于朝上因为留公公既在朝言事举大体其所刺讥不避权贵初诏书设六科以求士谓之贤良方正茂材异等而许人自荐又三嵗辄一举士大夫徒以文词进无益于治也公始建议请使公卿荐贤良又欲如汉故事须天子特诏乃举之不以嵗年限也天子使两制近臣议参知政事呉公育以为不可许论难上前遂寝公自以所言直独不可大臣意故见沮格耳即大臣有过孰当言者章疏凡七上不能得徙为工部员外郎直史馆知湖州呉公为御史者也公持正不阿如此其后制举亦竟使近臣荐之用公初议也迁江南西路转运使总六路漕运有建议欲自重其权者请使六路诸转运使事皆禀已其于文移当如郡县上台省不如是漕事不集朝廷从之诸路皆承命不敢有异公独以谓赋入有经转运使不待督责而足即凶年饥嵗虽盛督责犹无益也今事皆禀已是将以势临之有求将必取盈非祖宗之旧上疏争之朝廷犹欲伸前议乃徙公福建路居顷之发运使亦复自请罢其议云明堂覃恩迁刑部员外郎入为三司戸部判官改判磨勘司张尧佐由女宠骤用公数刺讥尧佐陈丞相执中故尝请建上为储贰天子以为其功厚报之公复为上言执中何得为功上不以为忤待公甚厚出为江南东路转运使入辞上谓曰吾今召卿未至江东修起居注阙上遂用公补之顷之召试知制诰赐金紫判流内铨迁礼部郎中奉使契丹还曽丞相在政府与公亲嫌出知苏州徙杭州数嵗徙青州迁吏部郎中道拜翰林侍读学士今天子即位迁谏议大夫召还勾当三班院判太常寺兼礼仪事迁给事中治平元年十月九日薨于京师年六十诏赠礼部侍郎予四子官赙赠加等公善与人交意所许与坚不可间其所不可不假借矫强以为欢性嗜书画研墨尺牍与人多珍藏之未尝问家有无田园皆推以予他昆弟始娶萧氏再娶陈氏皆先公卒子四人某三女子唐氏本鲁北海人自公五世祖徙家杭州曾祖讳某仕钱氏为盐鐡巡官累赠諌议大夫祖某衢州龙游县令累赠工部侍郎考讳某天章阁待制赠尚书左仆射数世皆葬其乡里公之为杭州嵗时盛车骑宾从上冢乡里荣之及公之薨后一年某日月从葬于先兆以夫人陈氏祔铭曰
　　唐氏居呉迨公五世由祖及孙浸以显贵其贵维何侍从帝侧褒章贲襚辉光幽穸维其令徳有继有承其徳维何直哉惟清公葬旧墓有祔有从永世不忘寘铭公宫
　　故朝散大夫尚书虞部郎中致仕上骑都尉皇甫君墓志铭
　　君讳鉴字唐弼曹州乗氏人曾祖邺虢州阌乡令祖明绵州彰明县令赠尚书兵部郎中父载尚书屯田郎中赠礼部尚书君少学问以驯行称于乡里由父廕得官初调台州司法参军断狱详平郡人皆爱之请于转运使求以为州幕职官转运使段少连谓人曰曹势不能动人此其真善也为请于朝不从再调单州单父县主簿防陜西用兵诏籍山东民为乡兵转运使张公奎以济单二州诿君法虽以三丁取一而一家兄弟子侄未有约束莫适取也百姓讼诉纷纷君乃曰曷均兄弟之子先取其多寡等择其壮者民乃悦服张公称善教诸郡以单父为则荐君为东阿令勑既下君以亲在南方辞不受调通判録事参军三司举君知光州光山县兼买茶场事吏市茶求以多赢为最常数倍取之下戸益困至君不以一毫过数民皆乐输无逋负者百姓贩私茶犯法君曰贫民以茶养生亦何异于为农不忍绳以重法郡守以问君对贫民不得贩茶且为他盗罪辟益重不如容之使有以自存县吏张盛猾恶为上下患君收治寘法余吏战栗终君之任无敢犯令者官满以考课转大理寺丞知并州録事参军曲阳县民兄弟讼者兄告其弟非同父不分与田产弟不能自明县邑久不决府使君治之君使人按视其父母葬告曰彼虽无石铭棺椁外当有题志者于是验之果悉书其子孙名字而其弟在焉讼者于是首服河东用钱铜铁二品均等铁钱轻又盗铸者多诏变其法以铁钱三当铜钱一百姓夺货失业市井讙噪经略使郑公集众官谋之君曰小民失职无聊宜使人往慰之耳郑公使兵马都监谢云行出谕之民因求见太尉既入郑公捕其唱率者将刑戮之百姓皆哭君曰民以无聊故愿见公公重困苦之众怨且怒将不可解郑公乃止君又曰兼并之家典质钱旧出十乃今偿三十何厚幸也而贫民失业又两倍输此其所以患新法之变耳今使以旧数偿虽不利兼并之家可以悦众从之而军中犹疑县官出钱刀犹用旧法相与窃议谋变郑公忧之君曰兵今当给料钱比文书具更厯勾院犹二三日久可不俟文书具给之后徐入勾无害也于是人情始安郑君以是甚重君年劳改太子中舍明堂泛思迁殿中丞徙绵州什方县君以母老请得之监徐州利国监以母夫人忧去服除迁国子博士签书淮阳军判官赐绯衣银鱼驻泊兵韩遂杀都监率众叛去知军事韩俨恐骇不知所为君曰此疲卒主将遇之酷虐忿而报怨快意非有他谋不足畏俨昼闭城门君使开之以安人心叛卒稍稍散亡君曰可因而招来也自持锦袍往当要路呼谕之至暮亡者皆集部吏分索其余旬日皆尽改尚书虞部员外郎厯比部通判徳顺军事以所生母忧去除丧通判瀛州事今上登极迁驾部又迁虞部郎中是时霖雨大河涨溢又深冀二州流潦猥集河堤内外浸灌危急甚君昼夜行视培裨窒塞堤得以不败已而河北地大震瀛州最甚壊城壁舍屋无完者天雨不止军粮皆暴露君为作苫囤稍稍覆葢创筑城垒力自督视凡百余日乃复坚峻而后疏积水干下湿地出田数万顷朝廷遣安抚使二人巡视河北先是侍御史张纪按狱永康军狱具请君録问君视狱情有不尽者随事駮正张御史不悦以酒食馈君不受张重以为恨去与安抚使遇于国门外毁君不职二使者不察既至瀛州则奏罢君君安然受之无憾知瀛州髙阳关安抚使待制李公肃之与君同救菑患虑土役者上书为君讼不直举所完军储为证凡一百二十余万石朝廷乃下转运使提防刑狱覆实果皆以优最闻君由是复旧二使者坐奏举不实以赦免罪去后日李公还朝方奏事上自首言曰皇甫鉴已还其旧差遣李公因道君勤力事上曰是乃辛苦人也君除通判庐州事缘灜州修城得勑书奬谕加赐银绢无几君求以本官致仕诏许之除一子官为试校书郎君持身清苦虽为郎官五品犹若微时故其谢事就开果决无攀恋心养视兄孤子不异已出亦不为子孙多营业曰不如教使治心田也君年七十五终于乗氏县里舎皇甫氏本望安定君五世祖纯始居开封府考城县葬桃花岗髙祖勤避后唐兵乱走蔡州西平为西平人及君祖尝为乗氏县尉因留居乗氏其后坟墓皆在乘氏某乡某里君嫡母刘氏赠寿光县太君母李氏赠长安县太君君娶李氏故翰林侍读学士仲容之女封崇徳县君子四人长已同蚤亡次琮某官次琪某官次环某官女七人皆嫁士族君以熙宁七年三月终葬以元丰四年七月某日某祧祔尚书公之域西偏少南君将没教子弟竁于是惟庚穴云铭曰
　　皇甫之先自宋子姓在汉中叶着籍安定凉州三明度辽为盛曰太尉嵩武烈忠劲迨至士安以文雄呜后其苗裔绰绰此令惟君洁修敏于从政其所更厯实与名并谁毁谁誉患于难明彼宜有功顾诒讥评是故君子安之若命君允蹈之不侮不竞覆审而明不失其正君持止足以往自镜告老辞归匪耄匪病拜家为郎是谓延庆生有成绩殁有遗称刻铭幽墟以赞以咏
　　著作佐郎周君墓志铭
　　君讳喻字彦博姓周氏其先颍人唐之末世有谪官道州者更五代之乱因家焉君父讳尧卿仕至太常博士以善居丧闻庐陵欧阳公称之曰其情与礼称古君子之孝也为之墓刻博士娶黄氏金华县君生七子君其最长君幼而敏慧读书作文章浸浸有立既冠则能从进士举有司以冠诸生防以博士忧去执丧哀戚甚家至贫奉母夫人养诸弟谨备而葬礼无违乡里称之既免丧益务广学刻苦自彊其于五经春秋为最深着而为説其接交朋仪貌严整就之则温然有容讲论诲切条理次叙人皆畏而爱之称为先生长者皇祐五年以进士登科调鼎州司理参军聴狱察词明敏过人州郡恃赖之荐其可以长民迁荆南监利县令濒江汉筑堤数百里民恃堤以为业嵗调夫工数十万县不足取之旁县然嵗常决壊则庐舍田亩皆为鱼鳖居及君为之身自行视得当水冲者十余处益工髙厚筑之是嵗遂不复决役民大省其后二十余年民犹能指其处曰是周令之力也毎县邑有致民事君为书揭之通衢百姓见之奔走相告无一后期者曰令所以不使吏居间以不扰我我其可以违之有后至者辄相咎责又以荐者言改著作佐郎知临江军新淦县事江南剧县新淦又其难治吏与民交通缀结为奸狱讼有累年不决者君至以方畧束吏不得转侧立百姓庭下为之剖判无不惬服南方人性皆慧黠既知其不可欺伪诉讼则大衰息数月县无逋事未朞年君以疾终吏民懐其惠悲伤之寮友爱其材痛惜之年四十夫人江西黄氏大理寺丞灏之女灏喜为文章以豪气自负一见君以为奇以女归之生三子绅縡绲君与诸弟居友爱教饬备至至其子就学则未尝有所问夫人问之曰视吾所以为诸弟则所教者多矣识者以君为善教君既殁夫人诲励诸子甚有法度后若干年绅遂以进士成名以禄为养今为瀛州推官知衡阳县事縡绲亦业进士皆可冀其有成女子二人长嫁宣徳郎李如壎次嫁推官范汝中君有文四集十巻藏于家其卒以治平三年三月二十一日即其年殡于荆南石首县后若干年卜得吉兆于某所用某年月日襄事君之祖讳仁遂赠刑部侍郎祖母唐氏赠仁寿县太君与君考妣皆葬道州云铭曰葢求良臣必于孝子万石家行不言而治岂其一身子孙娓娓非若跅弛之士叨窃一时后不足齿周君之先笃孝以礼其所继承奕世一体何以效之文采操履禄不及丰令名昭矣刻铭其藏以告万祀
　　处士龙泉何君墓志铭
　　处士讳君平字少严世为处州龙泉人三世未尝仕处士初以进士举久之无成乃叹曰夫有命者信不可以力求也我其己矣退而郊居葢年始三十云以读书为娯自经史诸子传説以及佛氏外典多手自写录或能闇记为人简易温厚中心不隠以故人益亲而乐之其出在道涂逄之者必为引避而士大夫之至门者系踵不絶处士尤喜宾客具酒食相与劝防未尝厌倦事有不得己则来至城郭久或十年七八年乃一到家赀靳靳粗给付畀妻子未尝以为问有劝益殖生业者辄曰幸吾儿宦学有立吾业广矣已而果然处士长子执中以文学应进士选名在第五乡里翕然皆曰为善之报执中调为台州推宫而国子监欲留以为教授官执中不肯曰台州迩吾乡里又有天台鴈荡山水之秀吾亲所安也迎处士之官人益以为荣处士年六十七以元丰五年五月十九日终于龙泉豫章里第其年十月甲子于某所处士娶李氏生两男子执中之弟名执徳一女子嫁吴时中处士之没执中时为亳州观察判官吾僚也使州学教授刘跂以行状告而请铭跂曰吾多识君乡人道君事为详乃为铭曰士之生世有志有愿或游説万乗以取贵显若归守坟墓乡里称善文渊少游孰隠孰见惟何君之久幽亦曰适已自便克有令子为邦之彦故吾铭其藏辞不愧防
　　季弟青溪县丞墓志铭
　　季弟青溪县丞某字仪某七嵗以先公殁遣表恩补太庙斋郎年二十二调河隂县主簿再选为滑州司法参军防州废为白马县罢归而青溪初增置丞君以选授君幼敏鋭有性格读书学文及为政效官皆有思致亲旧誉之上官倚任之咸期以逺到取清河张氏尚书郎中谊女生一子方进在青溪嵗余以习法律求试有司至京师以后期不及试归未至家张氏卒后五十日君亦终时某年月日也家在苏州即殡苏州某佛舍后六年嵗在辛酉祔葬于东都祥符县魏陵乡祖考茔以张氏祔致君之丧来北者从兄父伯裕叔懋方进时年十嵗吾时为兖州皆不得亲君葬襄事惟诸从子弟实某月某日云铭曰
　　先公尝为青溪佐后六十余年而汝复官于此父老有记先公善政喜汝似也宗族亦期汝远火而短命不幸可悲矣乎铭以志悲已而已而呜呼噫嘻
　　兄子定国墓志铭
　　仲兄长子定国字伯于幼能诵书敏于记览才十余嵗五经略皆上口旁及诸子史书往往成诵仲兄平生好经书为春秋学尤深邃尝曰是儿当尽传吾学定国习为进士诗赋词章防速精致见者皆惊赏以为老成善隶书字如刻划可爱性专一端静未尝有子弟过而勤学刻苦不舎昼夜外无嗜好不幸短命十八嵗而卒呜呼扬子云称童乌九龄而与文人皆疑子云之言以非童子所能与也如仲兄之知定国谓其可以传学孰曰不可与哉子云知童乌审矣非欺人者也定国以祖防为郊社斋郎后补掌坐其卒仲兄时为知制诰知扬州事后十二年仲兄弃世明年葬祥符县魏陵乡祖考墓次定国祔于兆域之南少西叔父暨其弟奉世襄事熙宁二年十月二十八日也铭曰
　　孰禀以为尔生孰赋以为尔命其有相之邪胡志气之盛其有夺之邪而夭阏不竞其皆偶然者邪呜乎志悲于斯铭





　　彭城集巻三十八
　　钦定四库全书
　　彭城集巻三十九
　　宋　刘攽　撰
　　墓志铭
　　全华县君范氏墓志铭
　　夫人姓范氏尚书职方员外郎韩公绎之妻父讳雍某官諡忠宪公府君之考某官諡忠宪公惟韩氏范氏在春秋皆为卿族大家子孙相承世多显仕防姻敌耦必将有闻惟夫人幼鞠于母仁寿郡夫人臧氏教婉诲善令徳有成及归于府君恭肃修整嗣继宗事无不时当性不喜华侈虽生富贵而嫔于大族有以自持不从时好也府君晚而为浮屠老子之学精志勤力将以悟道而致永年夫人闻而悦之相与一意戒警不怠薄滋味絶游燕亦其天质近之而所闻所习者专故善易人云尔夫人以府君贵封金华县君治平二年府君卒夫人持丧哭泣哀思如礼四年正月以疾终年三十二子男四人长宗哲大理评事次宗弼太常寺太祝次宗敏皆前夫人所生独幼子宗谨夫人所出而早死不育熙宁二年七月某甲子诸子塟夫人祔于府君之墓使来请铭乃为铭曰
　　淑慎自修用宜其家谓之贤乎而不寿邪以嵗之令以礼之盛葬从其先姑尚利于其姓
　　乐安郡君范氏墓志铭
　　夫人姓范氏相国司徒鲁公讳质之曽孙相国太尉諡文正王公讳旦外孙今枢密副使吏部侍郎韩公之夫人初文正公嫁二女适范氏讳令孙适韩氏是为忠宪公范君以辞学登进士科年三十余为朝官雅意髙迈薄厌仕宦求还田里朝廷嘉之以为左正言致仕而忠宪公出入内外惇懋功业纲纪国体厯践二府谋微赞元官至某官以某官告老归第二家相与恩好甚笃约世为婚婣故夫人归于枢密公夫人端直淑茂天资挺立柔顺足以成徳正固足以干事忠宪公治家严谨夫人承意从教备尽妇道及忠宪公薨冢妇早世宗事一主于夫人族人百余口夫人存抚教育之同其有无未尝少自异人人归心其外则收恤姻防赠遗庆吊亲疎皆有礼意如是者三十年家始贫乏其后禄赐益增而姻族益广施予益博人皆曰其寡约得致其意而无遗其富有得尽其礼而无偏是难能也忠宪公薨二息女尚幼及公兄舍人弃世其孤未婚嫁者又七人夫人视之如已出十余年间娶妇适人装赍聘币纤悉备具待遇妾媵乐易有恩至有所整肃亦莫敢犯者嵗时祭祀洁齐盛服以身帅先之枢密公毎出使在外夫人则亦深居不出不过诸亲家虽朝廷盛礼可观未尝一往也世传韩氏家法莫不师仰之皆自以为不及枢密公始升朝夫人封夀光县君及为翰林学士拟封髙平郡君南郊推恩进封乐安郡君夫人一子曰宗师甚爱之而诲励备至自为童孺不假借以顔色尝曰汝母以门戸光显身有官秩而自怠也读书为学继而父兄且吾独有汝用汝为慰宗师亦敏鋭夙成遂以进士登科及夫人存为秘书丞夫人又尝曰而虽能成名吾犹当观而从仕与而御家及枢密公镇成都留家不以自随宗师侍夫人为鳯州判官凡再嵗郡人称其材夫人一女子嫁外家进士范绅实正言之孙是时正言妻犹存夫人不以适他族曰以吾女养吾母足矣与绅皆早夭夫人从枢密公治蔡州得疾既有瘳乃着道士服读释老书尽以服玩施浮图氏家事总纲领而已后八年年五十三终于京师某里第治平四年五月六日也于时枢密公为三司使天子使中贵人归赙礼甚厚内外族人之至者皆号啼尽哀其恩有以固结之矣后数月枢密公进登西府明年同天节求追锡冠帔天子许之熙宁二年七月某甲子归葬于许州某县某里祔于忠宪公之墓次惟夫人懿徳淑行内外之盛诗史所称不能过也垂示来裔不在斯铭乎乃为铭曰
　　诗称韩姞爰始蹶父东宫邢侯乃咏齐女孰与夫人戚族之华两相四公内宗外家性淑徳修孔惠孔时可以化邦不宁母师沐浴之封以启名城屈狄鱼轩乃后其荣兆宅隂泉万世是期勤铭篆诗孝子之思
　　徳清县君周夫人墓志铭
　　夫人姓周氏考讳某为枢密直学士戸部侍郎赠刑部尚书以刚直为朝名臣妣刘氏彭城县君夫人天性柔静庄重不妄笑语为女工纤密巧致防苏为花卉虫鱼若生就然又通晓音律年十七嫁为北平荣弋妻逮事舅姑恭顺得上下欢舅姑继殁服丧六年以孝称从其夫仕宦夫登朝封徳清县君夫官至尚书屯田员外郎以病求分司南京夫人董正家事内外禀受而营视医药及儿女防嫁皆得其仪夫人本大家名族荣氏亦素显盛及夫病夫人虽力家事有序不能无郁抑失志浸以成疾某年月日终于郓州私第年四十六子男二人长曰防太庙斋郎次曰某尚幼夫人之终防时举进士京师奔归在大殓后女子五人长嫁某州録事参军钱丰次嫁太庙斋郎王磻余皆幼某年某月日祔葬其县乡先姑墓次铭曰
　　妇恃于夫乃病自退子可以立又年不待柔顺静专非所获戾其命也邪于是乎在
　　孙氏母庄夫人墓碣并铭
　　熙宁元年八月秘书省集贤校理孙洙巨源将葬其先人以书告曰不肖不幸至于大故惟是棺椁封丘之在于礼者不敢不深长思以无憾于心昔我皇妣之祔于先姑于兹二十有五年宰木成林今而与先公别藏异竁惧无以为表识诚得掲辞墓左以诏来世不肖之愿也后数日复使夫人之壻都官员外郎丁諲以状告某于巨源为同僚且世有旧于是次叙其语而刻之夫人姓庄氏广陵人幼则柔顺孝于其父母年十九嫁为同郡司封郎中孙公讳锡之妻端操淑行不妄戏笑动皆中礼服用洁清给足而俭约不华事舅姑饮食衣服必手调饪缝纫之未尝以委他人孙氏累世富厚内外宗族众多妇女所以和顺好礼门内无争防事由夫人身化之也是后有来妇孙氏者舅姑必曰汝学庄氏妇女子适人者其父母亦曰视庄氏妇云府君诸父五人二人先死其妻求异居府君之父悉推田宅予四人者独携府君徙扬子曰吾赖吾子仕宦兴吾家而诸母之爱夫人者私以白金数百两予之夫人曰舅姑推财而已受之是欺也固辞不取已而府君登进士第厯官州郡至国子监直讲苏玉宫伴读夫人佐助其夫有常法度其从在官约制儿子童仆谨慎非饮食所须不妄市一物性好佛书读之能通其义生七男子湜澄泳渊济淑洙女子三人泳尝病喑不能言医治万方不愈夫人为斋祓心祷仰天祝而呼之应声能言夫人年五十寳元二年六月五日终于京师终后四年以庆厯四年十一月十五日归葬扬子县懐义乡及府君之丧湜泳渊济淑皆早卒长女子嫁内殿承制傅梦臣次适大理评事杨闳少则丁諲妻傅氏丁氏妇亦先死杨氏妇嫠居集贤君与其兄前楚州宝应县主簿澄襄事夫人之生虽不及府君之显而以良子孝思烝烝不忘犹夫人存也道扬徽美慰凯风之思乃为铭曰
　　孙氏大家我闻其初以义帅恩妻承其夫惟时夫人端静恪勤兴于其躬施及族亲孰将来妇彼亦有归一视于庄为汝得师夫荣于朝寿考其艾夫人闵焉曽莫之待孝子追逺思深以长续美绪休焕其有光墓木峩峩厝之丰石镵词系诗以继在昔
　　舅氏华夫人墓志铭
　　舅氏凡七族某为儿童时皆尝及见焉是时外门名官皆未大立而诸舅以才学干力进取声闻蔼然其门内之治妇事谨严惇笃娣姒相亲睦无间世以为美谈是后仕宦者益显荣于朝妻皆有封邑葢为善之报积厚使然乎治平初唯华夫人存三年夫人复以寿终自其始见至此四十余年盛衰变易虽固人理之常然亦可为大哀矣内兄汲令汉臣孝弟笃厚君子也居丧如礼举夫人之柩祔于先府君之茔请铭于我某以凯风渭阳之思常戚于心冀有以申之故其为铭无辞夫人姓华氏平原人魏太尉歆之后晋未渡江居晋陵又徙余杭曽祖先业祖兴嗣皆仕钱氏后兴嗣入朝为金州石泉令父辑卫尉寺丞夫人年二十一归于郎中府君讳冲以府君封平原永寿冯翊三县君夫人自幼至老妇道母仪称于其族人其族人固当世之所称美而夫人有加焉则其贤可计校等级而知也夫人为王氏妇四十七年而府君卒夫人从其子仕郡县又五年七十七嵗而终其没也以治平三年十月丙辰其袝也以熙宁元年八月庚申汲县之弟曰直臣楚丘县尉彦臣未仕皆夫人出也女子三人长嫁大理寺丞尚頴次屯田郎中孙珪皆先殁次嫁进士马临诸孙八人其葬宋城县仁孝乡某里铭曰
　　舅氏之盛爰始七族其能其才其祉其禄外治有严内教亦修人格于善年长则尤夫人寿考乃独后终是为女师令闻显融嵗协于姓日维其祥祔于公坟万世永臧
　　韩刑部妻程氏墓志铭
　　尚书刑部郎中韩君玉汝娶于程氏仅三十年君为陜西转运使夫人以疾畱京师方是时西戎有疆事虏主新立君经度约束持节界上不得顾家夫人之卒既三月乃得还明年将葬于许昌君复涖秦州独诸子襄事以书告曰夫人之终不得归视葬不临穴其悲无以寓愿以累子铭之使其懿美垂后不忘可以少自慰云于是叙其语刻之按程氏其先中山博野人夫人之考曰琳镇安军节度使检校太师同中书门下平章事赠太师中书令兼尚书令魏国公諡文简母陈氏号魏国夫人夫人天性静专自幼少不妄笑言不起游观及嫁逮事舅忠宪公妇道修备宗族懐而爱之从刑部君仕宦整肃门戸非内事不及口有宾至身自主馈视防燎虽盛暑不惮又喜诵佛书一志不怠凡有血气之类未尝身践也教诲诸子皆有法度始夫人尝从母入谒禁中仁宗皇帝以大臣女锡之冠帔及刑部君登朝封万年县君夫人之终以熙宁元年八月九日年四十九葬以明年七月二十七日长子宗恕前蔡州汝阳县主簿宗武前滑州司法参军二人同年登进士第少子宗鲁太常寺太祝一女子许嫁郊社斋郎滕公立二人皆先夫人卒其余男不及名女未笄者又数人云夫人之葬实祔于忠宪公之兆祖姑氏乡曰某里曰某铭曰
　　妇志于顺惟悌孝妻从于义实求好子材可称繄母道具是三美寿不报赞铭埋幽寓悲悼
　　永安县君张氏墓志铭
　　永安县君张氏者相国晏元献公之冡妇祠部郎中成裕之嫡妻也夫人家世河南人曾祖谊为中书舎人赠工部尚书祖去华工部侍郎赠司徒父师臯驾部员外郎初元献公自枢府罢以某官知陈州事驾部君才为州节度推官元献为子择妇独以张氏为宜而驾部君亦自以家世华显思女之才不以大小敌否为间也及归果称良妇事舅姑以孝闻元献薨有三男子四女子幼稚夫人养毓调护皆至成立娶妇嫁夫葢其勤瘁寘力凡三十余嵗云夫人生六子清太子右赞善大夫章陭防宜皆大理评事齐太庙斋郎女子一人夫人年五十七熙宁二年九月十一日以疾终于京师某月日归葬于许州阳翟县元献公墓次葢夫人晚而喜佛书不饮酒食肉衣不文绣其处富贵大家而刻意诚心为所难能者其又可尚也已铭曰
　　为息择偶为女求士二父之志皆以知子故归而宜其家人长而宜其子孙夀不至于耆耋有命也存鸣呼于千万年尚无壊兹坟
　　聂夫人墓志铭
　　颍川韩宗道持正将葬其妻请铭于予以状告曰夫人固知命者往数嵗夫人尝病甚急酱者以为忧夫人神色安然不知死之为可恶也或劝使呼儿女来前夫人止之曰彼且啼泣乱人意无益病后愈夫人尽去金珠服玩斥不复用更为道士服而诵浮屠书后二年告宗道曰得不祥梦自以为当死死不朞嵗矣自是数与姻族语语若诀别而曰不可易者命也未尝以为戚嵗余果病自为送终服比其化也不少恐惧变易焉夫人归韩氏若干嵗矣其在父母家幼则明悟不为嬉戏七嵗读书史能为诗晓音律聪警过人性和柔谧静未尝有懈惰色父母尤贤之故详择所宜而归之其嫁也不及其姑叔妹之未婚嫁且十人先公既见夫人所为喜曰此贤妇也吾不复念家事矣及先公弃世自后十余嵗所以抚鞠幼稚皆尽其恩意始终如一凡夫人之为妇又若此云葢持正之学喜论无生而贵知命着故知其妻之贤有以也夫齐死生者不以大变感已其以人之所无憾为夸诩乎吾又以知持正之言信也夫人姓聂氏父为某官其卒也年若干有子三人曰某某某一女子皆幼其死以某年某月某日葬以某年十一月某甲子持正时为太常博士云铭曰
　　生所慕也死所恶也世俗以为忧而夫人不惧也夫也知之乃道其贤铭以寘幽于千万年












　　彭城集巻三十九
　　钦定四库全书
　　彭城集巻四十
　　宋　刘攽　撰
　　杂著
　　设常侍郎对
　　汉景帝用晁错为御史大夫帝过郎署见常侍郎问曰吾以错为三公人以谓何如常侍郎曰幸甚陛下之知错也以错为大忠焉尔陛下之用错也以为错大材焉尔帝曰固然常侍郎曰错不变更髙皇帝约束陛下不以为材错不别疏人骨肉侵刻宗室陛下不以为忠然则髙皇帝约束虽仍旧不可得矣诸侯虽欲无罪不可得矣帝曰何哉常侍郎曰错颍川男子也文学不能以出众容貌不足以动人使居乡里势不过得为掾功曹错不愿也错峭刻为忠而陛下信之错菲苦为材而陛下用之错今为三公富贵荣显然则极错所欲盈错所愿汉安得无事诸侯安得无罪乎帝曰呉王诈疾不朝久矣其罪大今削之亦反不削亦反常侍郎曰先赐呉王几杖不朝数十年矣呉王渐渍恩徳虽图不善不忍为也陛下今使错发之呉由错反而谓不削无错呉何为有谋乎帝黙然常侍郎曰语有之曰变古乱常不死则亡是天道也阶下虽固爱错不能违天错将有大怨侍郎谢死罪居三月七国起兵帝忧惧要斩错以谢七国然后知常侍郎为贤者也
　　书李广传后
　　李将军英毅果鸷谦让不入可谓名将矣然而功不至封侯者非其人之智失也又非时人之胜已也幸不幸有命也已矣世之君子全道极美而功名不显者亦何可胜纪哉然君子之道得于人必反诸其身违于天必复诸其心故祸福之至曰已有以致之是以上无怨而下无尤也李将军追咎杀降者以使己不封能自讼矣呜呼可谓非笃厚君子哉
　　连珠一首
　　盖闻诡道取胜得以暂用懐恶致讨未有能克是故以桀诈桀可容于徼幸用燕伐燕不足以相服
　　进士防问
　　问古者藏冰以御雹灾禁原蚕以蕃马四时改火以救民疾出土牛以送寒气夫天人相感皆以其类凡此数者其説谓何且其説皆春秋周礼月令圣贤之记非鄙近浅陋所传述者诸生母以不通而轻沮毁之也问古有宗子者以管领族人今不知其説如何为之者何人分大小者何故领族人之状何若累世之后有所断絶否今世亦可行之乎当为明説焉
　　问古者议事以制不为刑辟今国家宪章完具毫髪以上皆存约束而言治者尝曰不尽人情其为吏者皆便文自营无恻隠之实以故政事多不及古或以为宜简节而疎目求忠信之士敦厐之人以付之夫人不易知恐未获议事以制之美而矫防吏舞文以害民矣二者宜何从愿与诸生议之
　　旱祷文
　　伏以赏功罚否率由阴隲之权旋时过期实系至诚之感臣自惟浅器滥预长人政术弗修徳馨盖阙间者旱气为沴穑夫鲜功闵焉云汉之忧遂及肃霜之序农亩弗垦宿麦过期惧粢盛之不供而鳏寡之重困是用反身思咎洁诚谢愆辟灵场之谨严诵仙章之秘奥庶兹悃愊仰逹髙眀伏冀降鉴自民上徳生物拯此焦劳之患畀其膏润之恩霖以时岂特云霓之望黎庶无憾更知刍狗之仁
　　太清宫旱祷文
　　伏以洗心首过情衷可以必闻旋时过期昭鉴未尝无报臣滥膺朝寄黍职郡符刑政弗修疵疠为闵粤从春序时雨愆期顾彼农民众心失望密云屡布而复褫疾风亟发而若惊宿麦就实而弗登嘉谷当种而弗入民罹饥馑之苦于此累年家乏儋石之储鲜不莱色大惧流移道路荒弃田莱是用躬造殊庭归依鸿造守土无状或许其悔过而自新比屋可哀必冀于加惠而孚佑霖霪滂浃萌实茂坚幸昊天之弗渝亦神祀之无乏
　　中岳祷雪文
　　今兹冬多愆阳雨雪不时云气数布风飚暴起宿麦枯瘁人且疵疫守土无似刑政失中不能自媚于神实致此咎洗心自新是用乞灵于百祀神只惟天子之所命敝邑之表望莫如在庙之神矜其浅智不逮之罪轸百姓将絶之忧恵泽以时嘉谷无陨蒙赖灵贶其何有极敢告
　　谢雪文
　　蒙神之赐致此甘泽疵疠不兴濡土润麦匪我精诚所能昭格在神聪明庇民大徳洁粢丰盛陈列邉豆左右僚属载拜稽首是用为报率我常职神其格之以馈黍稷尚飨
　　呉山祷晴文
　　呉岳在陇州去凤翔仅百里其山秀特磅礴与五岳相类不舆凡山等其神甚灵其祸福于民如答于是秋苦雨故予为文祷之
　　判浑茫以融结兮肇川岳于坤舆五山峙而相望分兹纲纪乎中区庆西荒之辽夐分邈万里而有余伊帝命以主民兮曰乔岳而惟呉峻千寻而直上分亘西方而不极丛岩嵬嵬而干霄兮白日过而如匿睨云之漫漫兮夫岂知乎悬崖之孤石气清淑而淳粹兮妪阳春之膏泽忽变色而震恕兮何风霜之惨戚谅好善而惩恶兮兹天威之咫尺彼下民之喜仁而畏欺兮夫孰非神之幽隲嵗困敦而隂霖兮秋既成而弗获气昏昧而弗离兮雨滛泆而互作川谷浩乎为渊兮髙原墟而为壑彼下民之无辜兮曽弗究而弗度云阗阗而不收兮鬼嘻嘻而为虐疑聪明之惑蔽兮何帝令之沮格不然局炳灵于百里兮又明神之所怍扣帝阍而且逺兮不若吾神之可以献忠缚笞屏翳兮放诛丰隆扬百川使清露兮诏蜚廉使来风扫除昬翳兮天地清通白日扬光兮悠悠太空田有嘉谷兮穑人成功我民欣欣兮报祀其丰神之徳兮长无终穷
　　祷晴文
　　霖雨为沴越月厯日麦既秀矣隂不得育前嵗饥阻民或菜色奈何复之鳏寡愈蹙百姓非神主邪水旱非神职邪神将弗闻我是用告翕息云隂日光照赫尚庇黎甿以敷大徳敢告
　　王深甫哀辞
　　呜呼深甫尝自以为不寿亦亟为予道之揆六物与五辰乃言命而称诗神峻清而骨单吾固亦以君焉为疑何兹言之竟果其夭阏而止斯吾固知夫天命之黙定非贤哲之可移强学问而力仁义彼苍苍焉黙而莫知夫神之不可灭精之不可亏莽太空之浩荡君孰往而畴依审与夫颙颙兮异矣复何怨而何悲夫死生其犹夜旦之常邪顾有合而必离彼修短胡足言乎计彭祖之与婴儿念至理之昧晦知之者不如信之以诚之为愈也然固望之而未至闻之而弗窥此顔生之不幸犹壹恸于宣尼矧吾徒之缺然宜为君而涕洟
　　祭陈相公母某夫人文
　　呜呼五福之先莫重于夀夀者虽多鲜克贵富或身显荣亲不待留夫人之福四世之祐以贤为子名誉长懋国相之养万石其厚黄髪儿齿逾八赢九诗颂鲁侯庆云寿母冯勤胡广在汉称首夫人况之彼焉何有命乎考终靡憾靡疚某等备位小邦皆有官守丧车来东不敢奔走恭陈薄奠借词为侑
　　祭亡弟县丞文
　　前年四月汝来见我念汝当官才髙志果于以求名往无不可故我别汝思而不伤汝行无几报汝妇丧十旬未半汝继以亡何辜如此不淑不臧岂我不徳底此咎殃我心犹疑谓汝在官后来不归一别终天我年向衰六十有几前丧汝嫂儿女失恃我矜汝孤谁与抚视我重伤悼髪白目翳日月流速爰及祥祭几筵将彻在礼有制招延净寺广作佛事益乎无益自尽人意奠汝以词灵其髣髴
　　祭亡妻颍阳县君韩氏文
　　呜呼日月不居节序代逝伤悼如昨忽焉周嵗追惟话言衎衎令徳帷袵未更宛然余泽情懐摧割有涕涟洏泉壤冥漠讵复我知素心依佛觉悟至理超生净土想必去此礼制有经明当变服奠觞陈词祔筵以哭
　　祭王景彛文
　　惟公忠以卫上简以正已节惠之光兼此二美生荣没哀前圣攸臧佥论所同公也不亡嵗月之吉归葬旧封宰木有严天子之公某朋旧之好执绋是宜守官邻邦逺莫致之恭陈薄奠告公以心灵实有知庶亦来临
　　为人祭唐给事文
　　惟公之生志气洁修清不可渝如川之流博学赡辞既以周用尺牍之珍又众所共金华深严多闻是资出入两朝天子器之胡天降年福不售徳修途方骋脱轴烦轭呜呼哀哉某夙以姻娅得从儁游哲人之委使我心忧觞豆虽陈公岂来临文以叙悲公知此心
　　祭张龙图文
　　惟公亮直自躬儒术映时縁饰彬彬动为吏师大邦维屏天子是毗所居赫赫去而见思金陵都防朱邸始封大新城宇百堵穹窿洛师汶阳周鲁遗风二邦美化于古比崇龙马近臣柄辅储偫将哉相哉故事多矣天不憗遗公胡不俟殱我良硕夺兹重器呜呼哀哉某昔以庸虚预居下僚从事别都匪夕匪朝亲际轨范躬服教条薫而炙之徳音孔昭奄承讣闻震悼曷已守官小邦去公千里欲奔不能疚心如燬酒肴匪馨恭致常礼
　　为众人祭王十八学士文
　　呜呼君以文章奋志发身施于为政寛而利人凡出从事傅古则迂便文自劳又非逺图君实精心处躬不疑所居可纪去而见思南亳之都全呉之疆饥馑荐臻民卒流亡田莱既辟百堵还定问谁之劳复此完盛上嘉成功亟降命书东暨海邦北维参墟膂力方刚经营是宜金印紫服烂其有晖传车在门揭节诹日旦不能朝君忽卧疾宾来问君笑言自怡揆此吉人何虑何疑沴疹发中变若翻水晨夕俛仰君遂已矣福善之説古或不信导引而寿君复自慎莽然臻此不可推测岂天有命虽圣不释君赍所懐不得尽施以生者懐重君之悲某等辱从君游交契攸久岂伊异人兄弟甥舅哭君之伤情钧意同丹旐有翩君防遂东怳然语言晳然眉宇不见不闻邈然夐古洁馔丰盛清酒在罇一别长絶写心此文
　　祭邵龙图文
　　呜呼昔公之西拥节部符千骑上头籣弩前驱邛郲之险其足言欤贤宾去门吊者在庐祸福倚防一盈一虚今公来还丹旐首途素幕萧然敛衣涂车天理何常不亦悲乎鸣乎哀哉惟公志节清修早自挺立儒官词林栗阶跻级司言右垣衮职补缉遂主邦计畡赋经入蜀城防繁民俗轻急清徳镇浮有命既集百里之涂半于九十公实中絶车摧马絷凡我僚旧皆昔朋执朅来存公易笑以泣陈觞叙诚恻怆于邑公实临之谁谓弗及
　　祭贾中丞文
　　呜呼诗书所称君子正直亷端隅方以近有徳古今材良勉懋自力孰与天资不为外饰维昔宣尼陨涕叔向史鱼两如洁修莫尚矧惟公贤时所仰望殄瘁之悲为国凄怆呜呼哀哉公在中司懔其毅气如玉之莹亷而不刿表正众物彼曲吾避陈善责难致君无贰神之聴之景福谓何曰仁者夀公在则那淮阳卧治汲直病多公复不能独寐无吪鸣呼哀哉昔公之门居无杂賔贫贱之交在我数人情以义钟哀以志申有涕沱若沾袍陨绅丧车于南邈焉千里有泗有淮寿母稚子奠公国门公归已矣公不我忘顾此肴醴
　　祭呉中散辩叔同年兄文
　　庆厯之六同荷名第四十年间怳如暂寐逝者所余一才三四见公荆州以是为嘻为百老图如公存意别公无几公复不讳天命有定固不可避惟公夀算官爵名位虽不大逹方古无愧克有令子门戸不坠交朋之情既老必异追公昔游忼慷陨涕丧车北还丹旐曵曵抚棺一呼引绅泪奠酒伸词公乎来既
　　为三省密院祭中书相公长男新妇文
　　帷灵作嫔清门慎徳习训积善在躬罔不信顺日及陨芳弱草栖尘如何不淑失此令人殽馔佳好清酒嘉旨灵乎不遐歆此凉菲
　　汝州判司等攷词
　　襄城县主簿张尧卿第一攷
　　前件官久更事任颇积吏材迨此朞年亦无官谤其攷可书中中
　　襄城县尉寇仲闵第二攷
　　前件官勤于追捕济以公廉卒徒服从器甲犀利其攷可书中中
　　叶县尉常琮第三攷
　　前件官追胥竭力教习有方帷其鲜萑苻之奸是以寡鹰隼之效其攷可书中中
　　司法参军王辟疆第二攷
　　前件官明辩足以亭法详慎不以便文既久于官益胜其任其攷可书中中
　　司理参军王整第三攷
　　前件官操心近厚鞫狱正清其攷可书中中
　　梁县尉兼主簿髙韪第二攷
　　前件官莅事再稔取盗四人穷渊薮之奸可谓能矣贰子男之课不亦多乎其攷可书中中
　　国子监补监生牒词
　　国家以诗书礼乐教育诸生以徳行道艺应选上下相待如此其重虽未列于爵禄而士子已贵矣然国家与人不求备故占小善者皆不遗之焉而诸生有志于古人则共自任者宜勉之耳
　　晓示州学榜
　　据州学教授状诸生不遵规矩及侮玩师长毁壊晓示者
　　盖闻入孝出弟乡党之常节恭业乐羣庠序之要道诸生秀才结髪从学屈首受书大则希扬名而显亲次亦将干禄而筮仕何乃甘心佻逹极意慢游以侮玩老成为髙以抹摋箴规为逹负固不服过渉至凶不足成名秪其败徳古者大学之教严师为先或收槚楚之威或重寄之谪非不能道徳而齐礼葢将纠缪而而防愆兴言及兹良弗获已为学至此不亦恧哉然而朝过夕改君子所予先迷后得大易攸尚畏罪可以强仁克已而后复礼特愿勉亲诵恪居朝夕勿重前咎以贻后悔告示各令知悉者
　　济宁总管府敦请武子先生主善本路学校疏
　　窃以化民成俗舍学校以奚先以善及人惟贤哲之自任某等叨寄兹土俯愧菲才顾惟郡邑之氓素乏弦歌之教虽泮宫之攸宇虚绛帐而无人幸遇良师克堪主善武子先生徳望足以服乡里文艺足以为模范雅重足以镇轻浮安恬足以化侥幸有叩即应无问不知超然天爵之尊允矣国人之式某等敢摅悃愊仰渎髙明珠在渊而渊光玉处石而石润物且乃尔人益能然与其独乐乎一身曷若兼善于万众谨同愿学之诸子不胜延竚乎清光愿薫陶礼义之乡谨佩服文明之训异日而为天下之名士不言而知先生之门人为国储材有教无类赞襄唐虞得贤之盛再清洙泗絶学之源千载流芳一时称庆在后学多感多幸于先生不为不光罔敢多言敬备奔迓谨疏
　　修暨阳学宫疏
　　本学正殿虽新防门未备楼危欲压堂圯弗崇欲议増修何从取费非助我者孰能为之伏以天地之覆载皆知有帝王之师风雨所漂摇遂不见宗庙之美睠我暨阳之学创于庆厯之朝来者皆视如传舎之人去者无必葺墙屋之计车不容而门壊廉太近则堂卑尽防弗修丹楹未备舎路寝孔硕之外皆朽木不雕之余固知子骞之言旧贯何必改作恐如安石所论后人将谓无能本欲经之营之成之庶几合矣完矣美矣然则欲毁乡校岂不为郑国之羞僖公能修泮宫未必非鲁人之助用劝尔士各肩乃心【原注谢安石欲修宫室王彪之曰岂可大兴工役劳搅百姓耶安石曰宫室敝陋后人将谓无能】








　　彭城集巻四十
