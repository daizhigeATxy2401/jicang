　　钦定四库全书　　　　集部七
　　林蕙堂全集　　　　　　别集类六　【国朝】提要
　　【臣】等谨案林蕙堂全集二十六巻
　　国朝呉绮撰绮有岭南风物记已着録王方岐作绮小传称所着有亭臯集艺香词林蕙堂文集诸编绮没之后其子夀潜搜访遗稿合而编之此本一巻至十二巻为四六即所谓林蕙堂集也十三巻至二十二巻为诗即所谓亭集也二十三巻至二十五巻为诗余即所谓艺香词也二十六巻则以所作南曲附焉
　　国初以四六名者推绮及宜兴陈维崧二人均原出徐庾维崧泛滥于初唐四杰以雄博见长绮则出入于樊南诸集以秀逸擅胜章藻功与友人论四六书曰呉园次班香宋艳接仅短兵陈其年陆海潘江末犹强弩其论颇公然异曲同工未易定其甲乙其诗则才华富艳瓣香在玉溪樊川之间诗余亦颇擅名有红豆词人之号以所作有把酒嘱东风种出双红豆句也所作院本如啸秋风绣平原之类当时多被管以各有别本单行故仅以散曲九阕缀之集末统而观之鸿篇钜制固未足抗迹古人而跌宕风流亦可谓一时才士矣乾隆四十六年十月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀





　　钦定四库全书
　　林蕙堂全集巻一
　　湖州府知府吴绮撰
　　赋
　　康山读书赋
　　惟余生之寡偶伫遐览于中区承延陵之遗绪绍左台之令图既少孤兮偃蹇值世难兮为儒耻捷径以窘步矢贞固而弗渝潄翰林之芳润入艺圃而勤劬于是畋渔百代懐抱一编终弃繻兮早嵗机入洛兮妙年慨赤乌之颠覆逢青犊之蔓延火照啼乌之苑尘飞渡马之川琼树摧于断碛垂栁化为荒烟管幼安去之长白扬子云守其太若夫通子未生少君初嫁寄槥兮堂中赁舂兮庑下佣马磨以心伤泣牛衣而泪泻频遭魑魅之揶揄屡受路人之推骂嵗有秋而靡春时在晨而非夜鲜故交而问焉哀王孙而饭者尔乃抱影荒凉携孥踯躅野寻不萟之丘巷就无人之谷雪结苇以对风卷茅而败屋饥鹤啄于空庭悲防号于古木徒聴古院之钟莫借邻家之烛则有防汉逸妻伏川良偶锄挥野外之金裘典市中之酒爰辞楚以同心亦入秦而携手良人岂其长贫君子居之何陋偕东方而不絶出北门兮奚诟则有匡鼎谈诗侯芭问字萤死囊中鱼生箧里案就雪而长欹牀随隂而独徙书淫酷似于刘生传癖或同于杜氏夏侯倚柱而忘雷髙鳯持竿而及水嗟风雨其如晦维鸡鸣而不已莫不逍遥丛薄啸傲长林虽九迁而奚慕乃五噫之偕吟对青山兮扣白石引浊醪兮弹素琴彼处堂之燕雀亦何足知鸿鹄之心哉
　　区室赋
　　洲比鱼梁湖称鴈翅江醴陵梦锦之川李供奉含毫之地偃翠屿于中央渺沧波而无际信幽旷之灵壌足髙深之遐契乃有东园耆旧南国英华桥真百口里自千家指玉潭而作墅环锦石以分沙仲长统心耽白水孙子荆癖染青霞于是独辟菟裘别开羊径洞拟避秦斋题寳晋石仓堆曹氏之书酒库积焦公之醖疏绿水以相通对青山而取正尔乃草栽鹿树种金鹅杨低碧软藤老红多鹤性闲而识字鸥态懒而凌波有檐前之睍睆无庭下之婆娑加以千帆送雨并入间四岭吹岚俱来枕上农赛鼓而秋登渔収罾而夜唱稚子则徴税于鱼田先生则横经于鹤帐莫不闲吹楚蕙饱饭山薇醉邀月入坐阅花飞考遗文于锦帙振逸响于瑶徽归去来兮自守老庄之止足区以别矣宁言魏晋之是非
　　米山堂赋
　　乃有阳陵公子秋浦先生蚤投簪于衡岭遽还辙于臯亭搴芙蓉而作屋结薜荔以为缨漆园则仿之防叟竹径则启乎元卿于是林通复道坐引清澜疏轩就燠辟馆辞寒图蓬瀛于槛内画云气于楣间厥堂肯构号曰米山其前则岫引长松其后则峰环翠篠左抗桂花之幽岩右带莲花之曲沼既栁密而宜蝉亦花深而足鸟杯堪荐酒是垂蕳子之藤带欲抽书用莳康成之草况复琴名白博枕字红蕤帖寳昭陵之赐书留邺架之贻朱墨黄则史分数页金银斑则管列三枝南垞含毫尚忆右丞之画东山着屐未忘太傅之棋尔其庭有五龙窠名羣鳯人则淮海八公客则求羊二仲秫供陶令之田酒足步兵之瓮仇香无羡于鸾栖和靖可资夫鹤俸故能乐志穷年见防终日曼倩以玩物而取容长统则养和而不出事在拙而弥尊道用柔而益直言同僊尉入梅市以难寻恐似渔郎访桃源而已塞
　　鬬蟋蟀赋
　　露老梧桐之月云深酒色之天五雉翻盆卢看掷帽双犀出堑马笑投钱刘寄奴之豪情未已贾秋壑之逸兴重骞爰徴威于羽国遂选勇于虫兵黄金铸秤紫玉雕罂既曹分其种色次部伍其重轻弱足之与强头谱前论系一青之及五白删外存经于是此号蜘蛛彼夸蝴蝶翅翅梅花腰腰薤叶气一鼔而不衰勇三登而未竭其未合也如木鸡之不见其既鬬也俨銕骑之相接尔乃金字琵琶香称狮子戴我头来饱卿拳矣或始伏而终搏或初生而后死淮隂之渡齐水轻骑潜行钜鹿之鬬秦军呼声乱起义防银须怒铦銕齿必甘心于乱人将报声于知已若夫巧在伐谋鬬非专力见垒满而气生聴毂鸣而义激笑薄技于螳川羞覆师于蚁国宜乎博縦千金采陈双璧出垒升塲寒敌军之心胆収缶论功飨主人之棃栗也
　　爽阁赋【为钱葆馚舍人作】
　　视草名家采花胜迹才髙大厯之年地近平原之宅乌府彯其汉缨青峰韵于湘瑟江山得助蹲小鳯之九苞湖海知豪坐元龙之百尺则有阑干玳瑁帘押真珠刻灵芝于绣拱拾瑶草于琼除锦贮郗郎之管香薰曹氏之书南斗垂杓旷朗固仙人所好西山拄笏髙眀信君子之居于是振舄遐临揽衣长眺塔碧春云楼红晩照龙湫斜带而孤澄鹿苑遥分于众造鱼鳞万瓦青杨带雨而参差雉堞千门白苎横霞而缭绕尔乃水如衣带山似屏风泖遥连而月映峰环峙而烟笼备四时于槛内収百里于中月皎兮其可懐惟凭来去风泠然而称善何辨雌雄则可以集嘉宾延胜侣送目八区抗情千古携荀氏之熏炉横晋人之谈麈浮金屈巵歌谢朓之诗挥玉如意作王戎之舞况乎鹤成一顶鲈有四腮张掾归时莼容客饱吴王猎处花向人开召太白以填词君须且住聴小红而度曲我待重来也
　　黄金台赋
　　登平原以一望惟蔓草而已矣问古道于行人云金台之故址唏嘘乎荒湣来耄哙死在子平之新立将招贤而雪耻视其可者请従隗始则斯地也固有崇基碍日杰构凌云升堦论武辟馆摛文悬千金以买骏仿遗术于涓人于是衍自临缁辛由上党有昌国之雄才亦懐奇而遄往皆骋足于瑶衢并奋翎于网临斯台以骋眎见山川之泱漭収形胜于目中玩敌人于股掌乃展妙畧出奇兵罢诸侯而不属驱銕骑以长征凡数战而至济上歴五载而下七十有余城设齐器于宁台陈大吕于元英洗前人之积愤扬海内之鸿称信人国之成败以贤者为重轻何歴世之未防弃喆士而弗庸好图中之绿耳忽在廐之飞龙置兰筋而不驾策驽步以求工曽牝牡之未识任颠倒于意中遂使黄金日重白璧长埋晨风兮逺引汗血兮不来潴遗宫于薮泽没旧馆于蒿莱传虚名于古册重过客之徘徊唏嘘乎草萧萧兮泣寒露瓦粼粼兮窜狐兎思昔人兮不见访遗踪兮无处懐长铗兮空归耿余懐兮终古
　　燕子赋
　　参差送逺下上于飞嵗有期而必至主虽贫而亦归惟裳之羽族与春风而不违若夫临秋暂去候社俱来海外有留郎之国燕中有别友之台五色朱丝曳仙人之广袖一双白璧化神女之轻钗艳争传于雒种灵岂侈于商禖尔乃喃喃絮月故故衺风轻衫一两细剪双封杨栁枝髙笑微翎之染碧桃花影重看小喙之黏红加以荇丝绿浅杏子黄初石氏歌台裹雕梁以玳瑁王家酒榭缀帘押以真珠雏学飞而未逺巢试暖而堪居莫不来回两两去住双双留莺学语共蜨争香颤钗梁之碧玉长迷下蔡舞掌中之白苎薄醉昭阳遂使春事兴衰夕阳今古玉京冢上叹防线于黄昏盼盼楼中恨白杨之夜雨记六朝之巷名是乌衣入百姓之家梦谁朱户
　　焚香赋
　　花净春櫺月吹秋帐迟美人兮不来拥薰笼兮谁望采艾蒳兮山中问都夷兮海上云衣暂擘石叶双安鸬鷀卸粉鹧鸪留斑近愁烟剧逺讶灰寒心中字苦眉下痕悭白鳯翔于晓幕绿龙焚于夜山经旬似暖半笑疑温长垂髻影细乱衣魂腻衾花而入绣透衫缬而栖痕见鄂君兮何夕坐贾午兮黄昏悬青绡兮不寐结翠绶兮谁分乱曰辟寒寳障流苏长火山十里金鳯皇期君待君君不至直须还我绣香嚢
　　瓶庵赋【并叙】
　　家雨岑早具才情长修行谊原孝先京兆之俊然诺无侵马少防闗陇之贤楷模不苟门前车辙长者频来坐上盘觞髙人长在得百斤于楚国岂重黄金下一矢于聊城非凭白羽赠惟君子或拜下风利出仁人有如皦日固患其无语耳遑虑乎多言哉尔乃老至弥冲徳髙益劭退而自号命曰瓶庵盖取郑公守口之箴用惕诗人扪舌之义也夫瓶之为器受小而容多瓶之为能出艰而施博雨岑之取以自况不已然乎昔万石传家庭中之马必数七旬受赐室内之树不言古之名贤类多如此苟无忘于玉汝之义其尚念乎金人之铭乃为之赋曰
　　美矣吾宗修能特起少奉教于哲人早聆音于君子绍谦徳于延陵继清风于甪里既有孚而缶盈庶无讥于罍耻爰标斗室取义富公守予衷而靡失鉴维口以兴戎恐一出之莫返冀三缄之可终象山雷之在颐秉心惟慎悼水泽之为困尚口乃穷于是寓目以形见道于器用守约而施博遂先难而后易出必期其可归始则求乎能继其中有蓄宁如石鼎之彭亨厥用维难聊法开瓿于有綮所以挈原非智羸或无危能有容而不溢亦为器而非欹仿抑戒于卫武法寡尤于仲尼或指子之口惟酒可饮用巻尔之舌匪驷能追邹长倩宁见讥于扑满扬子云可无笑于防夷岂止朱提见称楞伽是仿周则蟠以螭文汉则错其麟象惟此径寸之图庶无二三之爽居之何陋信瓮牖之常安言矣非夸同尊彜而足尚也
　　画舫闻歌赋
　　乃有海上名豪汉东逸侣生従羣玉山头来自众香国土本鳯凰池上之仙作鸳鸯社中之主栁枝结带以相従桃叶横桡而唤渡青帘锦缆望为天上之楼船金管玉箫岂是人间之歌舞访二分之眀月人尽霓裳杭万顷之清波舟皆云母爰停芳桂特系垂杨命词英以授简召胜客以飞觞文举之豪情莫匹公瑾之雅度非常髙致则来元卿于竹迳博识则见朱异之缥嚢人似子康乃共羣贤而至我非季重亦偕七子之行主人命红粉之虞侯咸徴歌而奏伎羣姬乞彩毫于学士能刻羽而移商则有玉爱其清金求其艳芳姿掩袖以回眸宠姐披帷而露靣静闻素素调弦娇覩红红整钏飞琼按节以瑶簪丽英含情于纨扇朱家淑质小令不号断肠殷女昌容柔顔独能怡念避人幕里或为鸾鬓之郗超窥客前亦有蛾眉之曼倩莫不情随声转态逐情调音以柔而取媚字欲吐而还娇或前扬而后抑或始下而终髙或激昻而屡变或婉约而频摇或溜亮而圎如眀珠之一串或引伸不断如弱缕之三缫或如振木之凉风凄然以思或如洒之密霰戛矣难销遂觉忽然而悲胡然而喜靡竟其端莫能自己惝兮怳兮髙矣美矣绿腰以之结声红牙于焉合指信可遏乎行云岂必闻乎变徴游鱼因而出听翔鸟皆为戾止于斯时也不其乐哉四座之声俱寂诸宾之意云谐既停杯而刻烛亦错履而遗钗金谷之逰未巳玉山之醉方頽两岸秋声枫叶与芦花并舞一江月影流波与征鴈俱来君若聆郢雪之音曲将阑而未倦吾则聴钧天之奏梦欲寤而还猜
　　家云逸观颐堂赋
　　尔乃黄岳峙其西临澄溪环而左绕山叠翠而难分水浮青而不了松菊多傲俗之花鸥鹭是忘机之鸟商山之芝草可飡武陵之桃花不扫信有同于灵境亦何殊于仙岛地如彭泽南村多素心之人岭似洛川东园有皓眉之老则有延陵俊彦歙浦英豪因宁亲而荐防为侍养而诛茅导潘舆而左右辟蒋径以周遭髙深得性情所近爽垲亦风土所饶既肯堂而肯构可以燕而以敖拟以宴乐之需无取于云上之象况以饮食之渐畧同乎磐吉之爻若夫时值鹊飞人多燕喜吸荷露于晨曦聼松涛之夜起华峯之枕初推亭林之杯伊始守黄老之庚申歴绛人之甲子葆徳者于以存真养志者因而瀡其为体也既外实而内虚其为义也则下动而上止于是进杜孝之脍烹季伟之鸡子路负米而在廪曽子芸瓜而满畦羊有跪乳之礼鸠为祝噎之仪几与杖而可适寝与食而有时常徐行而扪腹或侍坐而搜奇英流用以引年聊于焉而奉老识者许其养正遂字之曰观颐颐之义大矣哉观之上有庆也况侣避世之禽鱼兼少入尘之车马拥万巻而优防歴四时而潇洒养体及养志而偕康履险与履危而益寡乐泉石之萧踈备古今之风雅自足于己既匪猛虎之可耽无求于人岂复灵龟之用舍则有不惟其声而惟其意不惟其事而惟其诚察之常存于未动视之或在于无形或酱或醋而备其物为饔为飱而遂其情将心目之偕畅胥志气之交宁积善乃能余庆乆视可以长生倘申公有蒲轮之徴大烹以养若石氏赐上樽之酒眀徳惟馨
　　瑞栢赋
　　考仙经之嘉植羡栢椈之亭亭得九秋之正聚五木之精产汝南之防谷出新甫之髙陵枝防天而上指根蟠地而西行田鸾啮之而得号赤松食之而延龄常磊砢而宿鳯或偃蹇以骑鲸虽时序之代谢曽不叹夫凋零则有桓桓而荣童童而茂云气羡于秦皇岱岳传于汉后蔚香叶以霄防匝霜皮而雨溜材虽任乎栋梁质岂堪于缔构受乌兎之精英与黄其并乆岂斤斧之可施茁溪山而非偶神仙每取以为餐元正亦采而献酒是宜号为苍官殊有资于黄耉若乃伊川华裔安定名家品实髙而莫及徳则溥而无涯考灵图于绿籍得仙诀于黄芽火伏轩皇之鼎炉存葛令之砂方培根于瑶砌或夺秀而成葩钟乾坤之清淑当春夏之芳华味则同于绛雪品则醸乎流霞歴千春其独茂等八极以犹赊尔其碧叶森森金英簇簇色以进而愈深味以甘而更沃初则比之岩桂既则炜于庭菊甘则如饴嗅而益馥比槐棘以菁菁照芝兰之郁郁树可絷乎青牛蕊可饲乎白鹿神人见以徘徊仙老来于信宿兆夫奕叶是曰公辅之祥知其后天厥应神仙之箓况夫月逢赤骑嵗御金羊方将荣于拜甲正献夀以跻堂吕尚见梦于渭水宋纎驰誉于炖煌
　　天子闻之而赐杖密戚届此而称觞见奇英之满目咸抚干以徜徉羡九如之未艾卜五世之其昌祯适符于鹤荷庆更衍于龙章则有济阳之公子击节而惊为罕有于是延陵之逋叟染翰而颂其无疆也
　　杏花春雨楼赋
　　于鼎文冶两汪子世居歙之松眀山杏花深处新构一小楼兄弟读书其上曹实庵使君取宋人杏花春雨江南句顔之曰杏花春雨楼友人吴聴翁登而乐之援笔而为之赋赋曰
　　揽人间之山水何处蓬瀛问江左之楼台防多烟雨则有虎观英流龙溪胜侣承玩鸥之遗址自是青门籍司马之髙名犹存朱户同居参佐聨牀有陆云之兄世列髙平与砚是范乔之祖于是丹梯独耸直上三层乌榻横陈恒居百尺推而羣峯列嶂山欲拖蓝凭槛而画舫当门波皆泛碧髙低户収灏气于初澄宛转栏杆倚斜阳于将夕景随境设既无候而非佳胜逐年来最何时而堪忆若夫青阳御辰白沙应节栁垂缕而将烟梅谢琼而无雪时当人醉之天嵗值参昏之月纪韶华于荆楚家始闻莺访风俗于洛阳人皆扑蝶尔乃欲霁非晴犹寒渐暖笼翠陌兮烟轻弄青帘兮风软霏霏欲湿脂遂凝于千丝的的能鲜霞似蒸于万防坊开碎锦既若淡而若浓彩染生绡仍半深而半浅至于千林墙下争来閙午之蜂一色江头或罥寻春之马巷中闻雨向佳人而卖焉花底停骖报先生之归也景物适值夫融和性情益因而潇洒旷懐逺寄岂遑歆羡金张髙调无隣独爱咏歌虞夏斯则据榻遐观凭轩长慨俯仰极夫千秋眺览周乎四海惊心时序怅飞兎之难留触目云霄询卧龙而安在圃农未学何妨并耦而耕闻达不求要可席珍以待是则悠哉防哉髙矣美矣气何意乎凌云赋有声而掷地著书终嵗世将拟之景迂生拄笏移时人或指曰巢居子吾正逰于方外樊川当绿叶之隂君胡为乎山中安石为苍生而起
　　栗亭赋【为汪扶晨作】
　　献玉王之妙品循曹阮之仙都傍紫霞而开径倚丹灶而结庐地则秦人种树之洞山乃宣平采药之区陶徴君爱而卜宅李供奉过而停车尘虽飞而不到水至洁而堪渔此岂俗人之径是为髙士之居于是饰之华桷缭以雕楹髙堂疎豁而独启文轩磊落而交承爱夕阳而拄笏挹爽气于西成古人求安于幽防君子乐处于髙眀盼绿隂之无际揽翠霭而长吟则子美之所谓佳者岂能更胜于栗亭其左则曲巷逶迤闲房窈窕照吾槛兮扶桑有晨光之朗曜乃蔵书而建仓或煮茶而安灶鸿妻倚竹以将迎鹤子争花而欢笑防庄独坐以养生长统闲逰而学道应须暮史而朝经宁独山樵而水钓其右则云横玉几水带金隄见芳林于旁舍寻仙迹于清溪灌灵均之蕙畮筑邵平之畦鸥有沙而皆宿鹤无松而不栖槐方春而拂槛菊将秋而满篱戴颙之尊未竭刘伶之锸可携若乃丹梯前起佳径横开荷香曲沼芰绕崇台芳流环映广榭崔嵬可映芙蓉之镜还倾芍药之杯绿淇园而皆竹芬孤山而尽梅常对之而爱玩尤朔濵之异材至若髙栁在后交譲可匹既梳烟而带雨复干云而蔽日感琅琊之十围羡渤海之百尺莺啼春而自娇蜩吟秋而转急时即霁而恒隂衣虽素而咸碧遂枝映于比隣长花飞于满室于是偃仰匡牀参差极望水送绿于门边峯横青于云上斜川时断而时连别墅或幽而或旷渔郎带笠而羣逰樵叟行歌而互唱既兴逸而情移亦神清而目漾信无羡于巩洛将何期于蓬阆况乃花发彩毫云生铁砚赋频答于龙墀名耻通于狗监天九重而聴卑日五色而目声早重于一时遇偶嗟于三献江山共助其文章天地长留于诗巻笑王根之第与樊重之馆曽何足当先生之所愿乎
　　瑞石赋【有序】
　　江子郢上中庭有石察而视之日有加焉夫石本静体动而日生则有异矣名之曰瑞固其宜也遂为之赋
　　惟中庭之奇石分山岳之灵姿既独全其幽素乃永谢夫磷缁卧莓苔而似傲披薜荔而还欹李赞皇踞而醒焉到茂灌玩而爱之尔乃崿崿瑶峰峩峩仙的秉艮徳而匪转运坤灵而不息方遥见而未殊殆谛观而罕匹如人累善惟不觉而常増似物迎年非有培而自益若乃初如陨宿倐似凝霜方时移而嵗易遂日就而月将恍惚兮其未己累积兮其难方遇射思腾欲跃将军之虎叱而即起还来道士之羊盖其秀撷嵩华奇分泰岱本以静而动生遂因形而象改尊曰君而益崇呼之丈而可拜用之丘垤己难测于寸壌介彼冈陵复奚穷于千载也
　　表
　　拟
　　上以董其昌字帖赐内院诸臣谢表【顺治十三年】伏以紫极昭文大启琅函之秘黄扉渥宠敷寳笈之华阐异代之幽光成熙朝之盛典辉腾东壁泽贲西清臣等诚惶诚恐稽首顿首上言窃惟河洛呈图始代结绳之政嶙峋作篆用垂勒石之文苍颉之列三家象犹蝌蚪宣尼之题十字体创麒麟増减逓及八分神妙各传三品然枕中得诀只传习于专家几上挥毫未称奇于秘阁昭陵玉匣二百防十纸修禊亭不落人间长夀珍函三百十七篇文选楼仅存天上用拙毫而自免防同庭草春悲补戈法以逼真未见笔花宵灿古肥今瘦争爱鹜以忘鸡晋画唐摹半萦蛇而绾蚓坐鲁公之池畔谁怜正气于钗痕刻蔡氏之楼中但悯遗踪于瓦砾米颠振袖仅闻夸异于一时刘洎登牀反致贻讥于千载未有异代还叨夫真赏同官共被乎隆恩如今日者也兹盖伏遇
　　皇帝陛下道契昭符勲髙镂玉虞廷受箓得十六字以传心周室迎丹抚亿万年而立极崆峒访学探妙绪于酉山姑射凝神动文思于甲帐偶因万防之清暇旁求六艺之遗文惟先臣董其昌者地拟陆机少登翰苑遇同苏轼老践容台当庆厯之时雍振钟王之风雅墨池波溅早窥大令十三行笔阵云横自得长史十二述驾米邢以独上掩文祝而前驱西蜀亭久下门生之泪终南紫石仍留故老之踪开巻宛然嘉叹屡闻于枫籞披函烂若恩荣遂及于槐防字珍琬琰出秘府而愈奇轴等缥缃得宸章而益焕防来芸阁未损松铅归映藜独髙油素昔李斯云邈歴汉代而方珍逸少虽传遇唐宗而始重以今方古宁夸飞白之颁自上及卑益重渥丹之感臣等穷非荐福博愧雕虫慕笔谏于公权久勒正心之训仿遗箴于太史慙无运掌之功幸际昌期恭逢雅赉荣因稽古敢比栁直顔忠遇忝同时窃附飏益赞伏愿文放乎奎决取诸夬镂鼎继夏禹之业铭毫扬周武之心以惜墨者惜才而无朋不正以画沙者画法而有印皆同则永毖金瓯四海奉十华之帙长熙玉烛千秋炳八防之篇矣臣等无任瞻天仰圣激切屏营之至谨奉表称谢以闻
　　记
　　岘山逸老防记
　　苕城南五里有逸老堂焉云飞画栋踞岘岭之一峯水近朱栏瞰碧湖之千顷昔为髙风堂之遗址今则逸老防之胜逰防始于唐一庵诸公凡八举而人皆硕果堂建于汤楚东别驾不数传而地有寒榛予于丙午之春承乏出守将谋更始且暂葺焉李君夏器慨然旧迹之难湮蔚矣嘉招之再复时维九月实聚羣英亭开荐菊之辰坐满采芝之客酒浮上若偏宜鹤髪以临觞城绕下菰并拂鸠形而作杖世非炎汉讶四皓之何多嵗异永和喜羣贤之毕至予方罢郡适遇聚星猥以白玉之中龄特用兼谟之故事时则广州归政浦号沈香莱子弄雏庭盈舞防谓予同姓迨及嘉宾函谷真人独望临闗之气洛阳女子曽知卖药之名先生而两见织帘处士而尝闻譲畔茂名看奕而逢仙履祥著书而守道并泛南山之斝同开北海之樽三爵油油四筵济济麻姑擘脯言羞丹水之麟彭祖调羮来驾瑶山之鹿是可志也顾而乐之爰属不文以为之记而予则维香山一集炳焕中唐洛社诸卿于昭南宋迨兹以后继者寥寥兹则始创于眀世庙癸夘之年复兴于今
　　皇帝庚戌之歳虽盛衰不定多寡有殊然举往固可以诏来而由今亦可以抗古昔则史家六叟尚取数于闺中唐室九耆亦待贠于方外未闻继体并列同心今则东阳两支延陵二世天龙嵗月还继美以犹龙海鹤丰姿又教雏而成鹤同为父子并致耋耄况乎资圣推贤至道尚齿未登上夀已属旷闻今则河间遗民碧岩耆徳龄同罗结渐方都水之瞳秩过张苍不待妇人之乳惟须兄事于元爽直欲儿命夫少君尔乃青藤紫袷并若神人赤舄朱缨多为贵客登楼授简无烦金谷三升据几挥毫总善栢梁七字斯又不足以光照前哲贻美来兹也乎而余也与老人期从大夫后河阳两鬓早徴蒲栁之衰绛县六身幸仰松乔之茂夀由徳致信黄发之允宜文以年加叹白头之匪易爰为濡墨用待编年时则康熙壬子嘉平上浣之七日是集也金吾李君夏器实倡其事太学韩君昌箕眀经潘君贞【阙】　沈君【阙】皆在焉其自雉邑者为眀经金君镜【阙】　朱君升文学沈君【阙】　而主人则方伯吴君时亮令嗣仪部景亶而予则前太守江都吴绮也先是四举与防者姓氏详李君记中兹不并及
　　休园记
　　休园者余年伯士介郑先生所营之菟裘也先生雅慕仲连尚懐元亮官原水部不妨例作诗人论表山栖遂自称为处士开蒋家之三径未出城中得晏子之一区正当屋后迎门种栁防年手植春风绕舍栽梅竟嵗头防香雪楼中晴翠従江上以飞来杖底寒泉向阶前而流出余以潘杨之睦曽见围棋复縁孔李之交频来问字防心非逺何殊濠濮之间适意为多不知晋魏以后俄而谬婴世网久玷尘缨鄙人既涉海而恒忧先生遂凌云而独笑十年荏苒己作鸠巢五亩荒凉防同马廏慨琴亡于两世痛棰折以数椽而文孙懋嘉聿新遗构卫家识字重开六鹤之堂卢氏呼名别筑五鱼之堰既储花而待酒亦叠石以移云甘菊成田有金英之的的芙蓉被沼列锦障以重重于是近眺唐昌若见玉钩之洞逺瞻隋苑如临绮岫之宫月有二分还能入室波涵九曲拟欲流觞则可以坐拥书城闲披诗巻舞王郎之如意气致殊豪凭晋氏之隠嚢风流自赏园名众乐披襟而时过求羊馆号忘忧授简而频分枚马樵山渔水类盘谷之幽踪修竹茂林兼兰亭之胜槩于以休也洵不乐乎而况赋拟广平吟同茂叔方澄懐以揽胜将踵事而増华也哉夫盛必有衰美难为继玉山既废不闻复有玉山金谷云荒岂得更为金谷而懋嘉心伤留研意在肯堂见曲水之烟云咸为念祖爱平泉之树石不以与人匪直美乎防观实有当于仁孝矣爰由停车之暇遂为濡笔而书俾后之君子有所观感也
　　张鹿牀画像记
　　夫玉树瑶林自是风尘外物髙冠奇服久为羲皇上人彼奚为乎来哉而不改此度也审而视之是为张子鹿牀忆与张子交盖当入洛即快班荆迨及过江频同借卉春笻共把曽看紫阜之云秋被长携偕醉青溪之月桃花潭上踏歌独爱汪伦修竹园中作赋还邀曹植奇文欣赏探锦字于诗囊密义相防落麈毛于食案髙吟入市每骇路人狂叫摊书尝惊妻子君谓伯喈之似鳯我呼东野以为龙尔乃出则更衣行惟曳屦马卿涤器只对修眉季伟供餐犹存皓首彼佣马磨此困牛衣然而鹤立难羣龙鸣自合樵苏莫爨应休琏不废清谈桑柘频移厐徳公犹闻雅论荒鸡夜半起舞何堪霖雨终朝弹琴不己既主宾之莫辨亦形影而靡违若将终焉是亦可矣岂期尘飞海立人境都非涧愧林惭世途多阻渊眀之求彭泽徒悔折腰翁子之入防稽空传露绶鲈鱼江畔防处秋风白鹤桥边今宵旧雨对青山而説梦指白水以论心爰出是图命为之记生绡展看眉目犹存防笔临摹鬓毛先改过鉴湖之一曲客是知章上庐岳之三峯人称慧逺苏家红袖亦解防禅李氏霓裳防闻乞药良有以也岂徒然哉嗟乎张子文擅二京书综十乗少期用世长慕逢年而大业弗终雅懐罔遂政同即墨无左右而难封学似东方较侏儒而未饱袍拖鳯尾姓名空满于人间笔倩虎头寄托暂逃于方外子之为是也似快而实悲矣虽然学仙成佛叹壮士之何归饮酒读骚或妇人而可近颇同斯感宁可见遗愿着我于图中长遇君于巻内千古之后庶或知有两人六代以还不复传为三笑耳
　　棣友堂记
　　青山绿水曽为风月主人长剑髙冠时有诸侯客子忆在丁未余侄去文来寻于湖山遽蒙忧于霜露茂陵不起但有遗书嬴博空归徒悲挂劒兹当昭阳之嵗丁鹤重来言访西豪之庐荀龙再觏其长君元式以特起之才振中衰之绪权奇骥种倜傥鸾姿陶地四通独善朱公之防楚人一诺长轻季布之金而重以修能泽诸大雅事其母汪太孺人爱切弄雏诚通跃鲤而抚厥昆季备极友于籯内一经既无殊于韦相门中七叶曽何异于刘殷百口同烟三宗待爨予方闻而异之乃元式则进而请曰楷不佞奉遗训于先人冀藐孤之有立今防于豫矣而惧其渝焉请锡名于吾堂用永懐于弗贰嗟乎文昭武穆始于一人之身木本水源衍为万家之族古人谊笃葛藟庇其本根末世风漓荆花分其条干揆其立异畧有三端及乎相尤佥由二衅尔乃家为一父之子国无旅进之臣隂庆升朝印难分佩丁鸿拜爵位不并侯嗟盛徳之难居徒萌心于非望斯其大者不可言也复有蜀龙魏狗誉或相形维短缙长才非竞爽周顗难全其雅量扬干不悔于乱行爱靡克终又其次也至于诗咏干糇谣生斗粟訾汝道之牀下独受金珠李光顔之室中先司管钥莫譲薛包之产致登延夀之廷言阋于墙风斯下矣然而太丘雍肃始自闺门钟氏风规先由娣姒倘复乘其醉酒频诉射牛抑或嫉彼縦游防讥食覈莫思闭阁之愆但记颉羮之怨家之索矣职此之由况夫女自有家咸分姻娅男方就傅别昵友朋岑文昭之所交不无轻薄刘伯升之结客或有异同木将蠧而风摇堤有蚁而川溃以致诗人感嘅起刺骍弓史笔流传贻讥马磨忘天显之义昧眀发之文良可痛心为之浩叹今也兄歌既翕弟诵克恭集号聨珠人皆拟璧金昆玉友方鹊起于一堂骥子熊儿将燕诒于百世是可志也爰取窦仪之语题曰棣友以昭其美且示劝也使元式与其诸弟鉴兴戎之有自矢急难于匪他字效张公常书百忍谣同马氏恒羡五常则芝长坐隅兰芬庭侧由是而清河八院共闻鸣鼓之声岂止参佐三间独有吹埙之乐使阮咸之复起叹季子之未亡而予也友麋鹿于山中钓鲈鱼于江上传兹盛事侈为美谈过通徳之里门咸髙推宅之谊考延陵之谱牒犹存譲国之风亦曰懋哉是为之记
　　邓尉山游记
　　丙辰仲春上浣四日瑶如发孟公之兴禹存具邓尉之装时予偶有防羁二客请为先导凡越再宿始果一行虽同卢子之愁霖愿学骆丞之冒雨乃买蜻蜓之棹同寻鸥鹭之盟泛横塘泝木渎望灵岩寺过善人桥两岸空蒙尚自黛笼晓雾一篷淅沥偏宜睡重春江数叹迷津空横野渡迨闻钟而就泊及入寺而己扃呼山僧再启禅扉询逰踪己归别馆复循樵岭特访渔村灯火无人絶似承天道上犬声如豹畧如华子冈头而乱雪迷离暗香遥袭则此夜较为胜而前逰之所未经也云抵王庄时当丙夜倦客穿林而扣户酒人持烛以下堂把袂欢呼衔杯谑浪饮惟文字都无石尉之苛坐列典型并有彦先之后千杯不醉宁知黍别低昻百尺同眠那问牀分上下昔苏家兄弟记聴雨于彭城谢氏宾朋偕赌棋于东墅斯时之乐不更然乎既而溜止茅檐曙开松牖起呼童子速具晨炊促命舆人先登古刹借草于香花桥上啜茗于梵天阁中山则跨晋逾唐碧嶂孤撑六代寺亦临湖背壑香岩独压万峯瞰震泽之波光青摇足下収洞庭之岚气翠入眉间此则郁泰之所栖真顾野王之所独往者矣尔乃氷悬万榦霜被千林树古多苔枝寒未叶香清翠羽长如不月而眀色浄珠胎乃欲与云俱淡则虽封姨善妬不堪夜塟夷光犹喜徐妪多情尚可春留和靖急趋旧径徧选寒丛老干纷披乱防防檐之雪幽芬馥郁全薰衣袖之风由聴松堂至董公墓墓旁双栢近可千年如怪兽之相挐毰毸欲动若怒龙之并舞鳞鬛尽张方倚石以婆娑遂登楼而眺览千香竞入疑栏槛而俱芬一白无余望川原而尽缟但原阡莫守鲁殿空存恐其怆石马于寒烟不暇问玉鳞于春雪耳下朝元阁陟马家山舆行鸣涧之中裾罣丛篁之内可二里许得千顷陂山有逺情花无匿态如入众香之国此为大都譬防多寳之林斯称奥府而梅之能事于是毕焉遂返棹于费河暂停桡于光福天方舒霁客亦固留爰倾北海之樽更下南州之榻春才见月何辞饮吸长鲸醉岂无人不觉路惊宿鸟因而达旦遂及解维二君方回茂苑之舟而余更理梁溪之棹也
　　泝仙堂记
　　嵗在上章时当仲吕聴翁方暂归于隋苑茅子适见访于萧楼贳酒为欢醉歌眀月分灯共语细数巴山而茅子忽为庄舄之吟欲返王猷之棹爰诘其故遂吐厥情乃言先人之庐向托回仙之地収书醸酒沈东老久结芳邻却聘耽诗顾徴君犹存旧里当年栉沐仅得数椽此日弓裘己经七世曽祖南公譲畔东皋带经南亩坪可种金不读朱公之策烛堪焚劵非求薛县之租谓隂徳有似耳鸣惟令器乃能身荷而王父绍公早闻遗训益广前猷独取图书每念孝肥而礼瘦靡求田宅何妨南富而北贫卒也荆断旋枯岂意棣开偏茂嚢倾犹子婚嫁反类于尚平阁縦家姬旷达还同于处仲斯则偕登上夀并着懿修者矣迨及先君仰承慈继心同卧鲤常懐方进之诚躬访眠牛欲问景纯之术而山川不易宁知路失金柯风露无情遂叹尘埋玉树藐兹孤甫及四龄雏未能成食任虎狼之择枭方欲徙忧生燕雀之惊乃今则炎炎者巳付春氷而昭昭者重収宿雾虽髙槐犹在敢同王祐堂前然修竹难忘尚忆元卿径内用是浩然长想忾乎有懐非独恋此故都实欲绳其祖武惟先生有以志也俾后世得而传焉吴子于是正襟而起曰大哉言乎夫人事何常盛衰时有天伦所重源本难忘故海必先河义崇前代堂而勿构责在后人子之髙致迈于倪黄逸韵超于王孟凝之有妇命薄笨以同乗靖节多儿荷篮舆而自适而犹眷兹遗绪复彼图使燕子之重来斜阳不恨即渔郎之再至流水非遥则泝彼仙溪乐于槃涧岂止范乔捧砚王度受书有当于仁孝之情忠厚之防哉嗟乎十年残梦犹忆罨画之游一巻新诗谁问浣花之筑为君率尔益我怃然也
　　桓山堂蔵书记
　　盖闻负迈俗之志其好尚必有所甚殊具超世之懐其见闻必有所自广是以永和拥巻其乐过于百城扬子持编其荣比乎三事良有以也难其人哉乃吾宅相之贤是为江夏之俊则燕思黄子殆其人乎黄子孝以诚生敬由爱发逺猷克绍有叔度之汪洋内行弥修若文彊之恺悌处繁华之境而志意偏髙在纷扰之塲而心神独旷确乎有得卓尔不羣遂废产以营编用捐资而置典得一本之善寳若隋珠遇一巻之奇珍同赵璧求而不获皇皇然或至忘飡见则必収汲汲焉宁知倾槖竭其耳目虽难侔乎四库之多积以嵗年己畧备乎五车之半敢云兰台之秘典溢满其中但觉芸阁之薰炉芬芳其外而列朝贤士每爱聚书昭代文人常能好古故邺侯置架朱白分籖曹氏为仓丹黄充栋放翁碍足集枝遂以名巢麟士殚心写竹恒为累箧乃兹抗懐古昔适意典文极其志于一时娱其情于千载茍非琼林瑶树自出尘埃璞玉浑金都忘美好亦乌能游神物表驾学区中也哉爰拟君山实逾猗顿髙人原非玩物识者或谓知言矣抑且燕思雅工诗格懐达夫之猛志究子美之防言则共陟斯堂用求其胜不独羡熊岩之积遐想风前且将闻牛渚之吟频过月下也
　　管孝子入粤记
　　徒步行泥欧阳詹为之作传鞠躬负土张子夀因以知名况以孱弱之孤踪歴艰危之逺道卒全遗骼用返故邱此管子方至之不可及也方至为防所生嗣勲之后武侯继侄本在幼龄徳秀乳儿倍加慈爱而勲有懐投笔王粲于以従军仅得分氊郑防还为独冷归猿洞里泪徒下于闻猿驾鹤山前魂莫期于返鹤时无范式空埋户外之尸家少女嬃谁剪屋头之纸乃方至闻而呕血哭则拊膺遂力疾以长征爰捐躯而独往茫茫铁瓮指江水以言愁叠叠香炉望庐山而堆恨云迷湖影渺如白马之津雷吼滩声险甚黄牛之峡章波木落带夜月以扬舲庾岭花开履严氷而防杖载经寒暑始入东瓯屡跋山川言寻西水荒榛何处得之故老之言宿草谁披似有神人之感一抔黄土蝇不吊而谁来万里青山鹃自啼而莫返途穷异国哀动行人遂使太守闻而脱骖贤侯因之赠襚崎岖只影谁云蜀道青天汗漫惊波漫道蛮溪黑浪身归旧里隣父讶其重生魂返家阡故鬼疑为非是而卒使狐邱不恨鹤陇长安妥窀穸以居庐蔽松楸而负土董生墓下还来浇酒之人原氏阡旁更筑题碑之路盖惟天知纯孝故能陟险而如夷人鉴至诚乃得安生而送死也夫民俗之敝孝道日亏或惑溺于隂阳或回翔于事势地非嬴博乌头有不返之魂事异南阳马鬛多未封之骨使尽人而如管子者则遗骸犹恋况当堂上之春晖异地难忘肯弃舍旁之先冢人总敦乎式谷世共厚于维桑矣用劝其来遂为之记
　　鹤客亭记
　　嵗之庚申月为乙酉东莱姜仲子塟其母王太夫人于吴郡之双松里既筑佳城实当胜地千峯环翠尽绕榛闗万壑行青独开松径而仲子于其墓侧别构小亭爰乞鸿名题曰鹤客盖取长沙之事用占天水之祥也夫湛母流慈名闻剉荐士行定乱功着建旄所以芝畮仙人显灵徴于宿草蓬山羽士示异兆以生刍今大母之贤无慙于湛而仲子之器未逊于陶以斯表之固其宜也况夫地崇龙耳山竦牛头铜井丘亘于子卯之位茶山芝岭峙乎离兊之方眀镜一光分笠泽浮觞九曲胜拟兰亭既无美以不収亦多奇之毕献斯则仙踪为之遐憩而灵魄于以神逰者矣尔乃树古罗浮花繁大庾春山万叠都为羣玉之峯晓雪千林并作众香之国时而秋仲蕊粲金鵞迨及冬初卵悬丹鹄虽逰人借卉爰乐志于春秋而孝子攀条每动懐于霜露则其建亭之意宁非陟屺之思耶昔处黙哀号而缟衣为之助泣哙参仁孝而羽用以酬恩物以感而斯灵事因诚而多异其又何疑乎吾亭也哉遂为之记
　　倚山阁聴雨记
　　予寻幽有癖梦中每到名山跻胜无縁身外惟耽佳境嵗在辛未序值丙申索处丰溪长望古松于岭际漫逰孤屿时来春草之池边而予友于鼎汪君独念丰南羁客频为扫径每共衔杯一日偶来终朝静对时为秋也觉爽气之初澄或值雨焉喜微隂之暂合聴檐声之淅沥尽入波间见水气之溟蒙惟存隔岸若谢皋羽之忆国涕陨鹿田如元微之之懐人梦残猿峡汪子既推而望逺聴翁亦凭槛以遐观水静天空都非常境山连岸转大有殊观松被云遮不见微茫之松火竹经日映犹闻防滴于竹林杨栁则若离人神伤冷翠芙蓉亦如倩女影瘦斜红千亩耰锄馌妇停踪于垄上一川蓑笠农夫低影于田间鸦尽归林鱼还吐沫风吹山带似淡还浓防皱波纹方成即散无多萧寂此中偏觉怡情偶尔凄清是处翻为得意有防心而不逺鱼鸟狎以亲人方注目而久之鸡虫忘夫得失乃忆少陵旧句用顔康乐幽居题曰倚山阁更为序之
　　蔬圃记
　　家葆承寓迹寰中神逰物外南泠可饮乃栖心于太武江边东郭堪依遂卜筑于梓潼墩畔开元卿之径径欲成三营幼舆之丘丘真得一轩庭济楚颇足适于药栏松菊幽深乃独题为蔬圃岂不足于是乃有歉于兹乎盖杰士不逢每寄情于锄菜而幽人知命亦浑迹于灌园是皆有托而然要其无心而处余常至其地而门巷萧闲登其堂而轩爽豁长廊带月杖曳足而堪行小阁瞻云笏支颐而可眺池如灵运草色常入梦中石有米颠云影时横砌下屋无雕绘可生白于自然垣不崇髙时送青于天际信足登髙而望逺固已背山而临流况复花随四时藤多千嵗先生则称曰五栁处士则号以七松岩间而树集金鵞槛外而卉生鹿可以养性可以娱神枚马过以论文求羊来而授简人如鸿渐侵晨而共品山泉客有许询竟日而惟谈书画倾焦家之醸盘觞时吸云光咏陶令之篇茵席恒铺花片何必玉山峯下始为奇丽之观金谷园中更着繁华之迹哉况真州据南北之胜而銮江当水陆之冲岂但传写于一时实可昭垂于千载矣仆频逢胜赏辄读鸿篇幸际良辰快同佳士与兰亭之防媿无紫靸堪书聴栁泉之吟聊用乌丝以记尔
　　娑罗园记
　　读屈子之骚懐故都而久矣作仲宣之赋望吾土而慨焉况情系竹林何能不忆乃身留苕水惟有相思迨今辛未之秋获返东南之棹见杨栁而遥知门处穿芙蓉而始达庭前衣匪香熏有涧芳之暗袭屐因花拥讶小鸟之争迎额曰娑罗园盖王青羊之旧题而汪司马所常至也陶渊眀之里即号柴桑孔稚珪之家独称桐栁皆此志也信可乐乎闻故老之相传夸为胜事而羣贤之遥集尚有余风三起三留羡班荆之欢防一觞一咏因借卉以盘桓树植庭中榦分檐上种乃来于梵国质不类于凡材枝防隣家隔巷俱为借绿菓生冬序他山犹见垂红再进则为虬山草堂虬山者潜虬山也境以此镇神功或取于渊蟠人借斯名壮志终期于雷奋乃此堂中闳百武元龙分上下之牀旁列两轩士衡有东西之廨丹梯可蹑紫阁旋登楼曰横川阁取三十六峰横一川之意也棂开八面面面而烟拥青莲景备四时时时而岚吹碧笋右则摩天灵鹫献阿育之金轮左则饮涧长虹偃罗浮之寳渡遥览于数百里若见秋毫近眺乎十万家皆同春雨乃望谢庭之月更陟崇台复披楚国之风还闻广树斯则仙人所宿好而豪士之奇观矣况夫栁覆长堤堪驰玉勒草生断岸直接瑶峯仰激清流力开古壁狮蹲象伏披薜荔者数寻鹭往鸥来洗莓苔之千片可以舟横桃叶舫载栁枝金管玉箫供奉于焉而容与绿蓑青笠真至此而徜徉斯则练水之名区而新都之胜览也若夫三珠秀爽刘孝仪之镂管同传八座起居潘安仁之板舆常到则又有梅庄之记而非同梓泽之观矣
　　比竹记
　　比竹者洪子待臣偕弟任臣读书之室也可并士衡自足同居廨内不殊遵彦雅堪别构园中画槛葳防都装玳瑁文掩映尽种琅玕堦下成丛有唐宫之密叶林中聚气见刘氏之连枝竞秀猗猗方争髙而未已聮隂郁郁遂得偶以成形梢欲摩云羡上疎而下合枝将拂汉总外直而中虚承清露之交流既左宜而右有摇和风而共响无后轾而前轩得彼美以同心声如环佩遇此君而携手响并埙箎洪子云其人籁欤吾家凡屡见矣听翁曰此地灵也是物岂易生乎夫连理长于东宫挚虞谓之瑞应合欢生于西内栁子以为殊祥洛如兆文士之生华苹为圣朝而见文章得江山之助草木在气机之先茍有见焉无复爽矣况夫竹为华草比属骈枝既为龙而为虬理无忧于蟠屈可栖鸾而栖鳯道足备乎羽仪匡之直之辅之翼之当仁弗譲翕也纯也皦也绎也惟徳不孤而况仪部铨曹首发轫而偕膺懋爵宪司经库继振轨而并典文衡物现双徴人方三遇安见昶顗两孟独譲前驱轼辙二苏难为后起者哉吾友汪子于鼎每谓二洪待臣则学类康成允称通徳任臣亦才同叔寳行且知名祖有武而孙绳兄先鸣而弟和洵有当于竹里之兆而永协乎棣友之祯矣是为之记
　　夀砚斋记
　　乃有瑶华别室旁开令裕之堂玉照幽居遥对依云之舍丹毫启三径接而相通朱牖斜开一尘飞而不到是曰仙人之馆可号输寥此为君子之居宜名清閟鲤趋庭下昔时曽自闻诗豹隠山中此日还宜蓄彩岂直欧公而有七尺乃如【阙】　之得三楹是以胜地可处胜流乃有奇物堪贻奇士于是汪君思白好敦同学既齐誉于二龙巧受他山乃选奇于八骏爰劖云骨搜黄圃之珍妙制星撷苍岩之秀以徳人而兼俊人之品自堪价重百朋用贞士而収文士之功良可称为四友由是研麋丸而作赋遂以抽麟角而著书润色特重乎先生虚中尽収于刺史风鬃雾鬛宛如先后以出河月目霜蹄竟似驰驱而走坂或长鸣而昻首或争龁而垂头或声嘶之若应或体奋而还留或回眸而自啮或馵足而相蹂或滚尘而似喜或浴浪而仍浮莫不同流赭汗竞响瑶珂若遇孙阳长千金于一顾如骖穆满驭八极于片时可以拂几临池凭栏染翰况胡子枢巢学考亭之学以主静为先行顔子之行有如愚之徳动也静以为之本鋭也钝以养其锋此唐子西所以为铭而汪太史用以称夀也况乎籖悬甲乙将齐孙氏之楼帙拥癸辛欲满李侯之架文轩棐几客每过而问奇清簟疎帘人频来而看奕商彜周鼎尽日摩娑玉轴瑶函随时展玩元龙之榻坐百尺而犹低司马之琴抚五弦而尽妙开闪电总属琉璃屏列虹霓都成翡翠加以图成张藻若舞苍虬遂使壁似长康时来白鹤雕栏数转绕湘竹以扶疎碧甃一方列踈英而绰约至于登楼四眺前临问政多峯倚槛周观后有斗山列翠平临万户当半空烟雨之间环眺千门在一郡楼台之上大哉观矣洵不乐乎然汪君既簪笔以登朝岂胡子终韬光而键户留此一片石聊为当代紫府之蔵行同五色毫足备他日玉堂之用尔
　　玉荷小记
　　李子箕山以玉荷小笔洗见遗其质既精厥工特妙剖荆山之寳洁似凝霜状楚泽之华鲜如承露絶无鱼戏不巻香心取伴龙宾犹沾墨沈见为雅人之玩知非俗士所珍也乃箕山则谓得自比丘传于宫禁昔者灵芸被幸合徳承恩朱鸟前晓妆成而染翰青鸾镜畔夜漏下而抽毫则有瑚挿架艳泼修眉翡翠横牀花生素手此时得意定知翠的将成若在多情必且红衣欲尽鸳鸯何处宁知盖得团圎相将自谓生无瑕纇信此连城之物永宜倾国之人又岂识钗化鸾台袜留马嵬宫车零落戚畹流传问真本之兰亭还归智永写孤山之梅萼独伴华光収蔵古锦之嚢来置素绨之几
　　姚大家绣像记
　　景元写照惟能神彩攸分中立披图自谓丹青莫状至若三毛在颊仅见裴郎一目传神惟闻殷仲虽形之笔墨尚以为难若传以组紃罕闻其巧兹则澄江之女士是为颍水之大家本出名门曽闻懿训桃花靧雪每擅妍词栁絮従风常多雅韵静生鸿庑能偕君子以同心慧出鸾台曽向神人而得爪绿压线久号针神金斗熨香争传丝絶乃复因兹好友遂得惠及鄙人侠殊愧于平原或得丝分五色道不同于弥勒何堪粲以三英防缕频穿如能续命金鍼密度竟忽分形盖其巧在于指先指到而皆能成巧是以身生于意外意至而即可为身且也写庭际之梅花暗香若动兼之对瓶中之竹叶防醉将潮稚子摊书如闻授读老人凭几似欲成吟遂使丘壑之姿宛觌幼舆于岩畔粉墨之事无烦顾恺之壁间岂若窦氏之妻独擅回文之妙赵家之妹偏称缀锦之能哉猥以尘容获劳仙腕敢吝瑚之管用酬琬琰之贻况寒意初深呵冻频烦翠袖旅情若失消愁己在青衫感也何如寳之无斁矣女士姚姓小字景淑江上陈孝亷甸臣之内子也时丁卯长至前十日
　　书
　　荅友人书
　　令弟临苕伏承逺讯美人采葛益厪遐思见仲智而念伯仁风期如觌因惠连而询康乐云谊时殷但境犹共于三吴情已睽于两地江横衣带茫茫未足言愁山拟剑铓歴歴何堪割恨忆昔南冠受谤北寺忧防先生既无损于激昻弟子亦共殷于匍匐王咸慕义因救鲍以举幡伟节持危为抒陈而命驾然而剑能吐气时用作歌酒可消寃频为就饮幸风雷之见异致天日以为昭邪正之辩既眀荣辱之闗立转夷吾出槛仍拜上卿杜牧乞麾还分下郡各缘国事防相縻莫遂私情而获觏王程千里世态万端每捧北雪之篇益动南云之感然而田文食客屡有盈虚翟尉故人尝分贵贱所当处以大度付以浮埃正须矜其可怜勿复视为足怪耳悠悠之口窃有所闻荡荡之懐谅无不可共处患难之后或无同异之殊惟先生择而聴焉
　　迎家梅村先生书
　　鸿使西来鱼函下贲贶之雅供比十赉于华阳宠以名篇得百朋于洛水兼之情深鴈序谊笃鸰原奬慰纒绵至于累幅悯其尘劳莫浣静以山水之音许其志意可嘉助以风云之势遂使珠倾百斛海客望而心惊锦树千枝神人防而目惠连春草遇康乐而得名供奉仙根就阳氷而结好仆非其类何足当兹至若浮雪夜之船能游剡水命春风之驾为至永嘉亦既有期云何不逺然而桃开西塞鱼羮独美花时竹茂南漪莺语偏宜笋候春深顾渚刘梦得尝忆采茶月照洼尊顔鲁公曽为命酒凡兹胜概伫待清逰吊古而还访下菰买醉而重寻上若爱山眀月相见何时震泽春波宁嗟逺道堂开六客伫闻嘉客之谈石过千人即望真人之气恵而好我跂以待君
　　答宋荔裳臬宪书
　　亷吏中衰优孟因而起叹遗孤零落刘峻以之絶交先生笃念旧防附存弱诚足挽兹薄俗抗彼前贤若某与友沂者谊结三生契聫两世道南推宅慷慨为多江左衔觞流连既久子禽闻礼频过孔鲤庭前文举通家又出李膺门下朝防东观同开紫绨之书夜直西清共卧青绫之被而斜阳吹笛顿异河山异国飘蓬还惊风雨既遥闻而泪泻复目见而心伤召厥孤儿字之弱息荆吴作合宁有羡于乘龙家世清贫遂自忘其牵犬岂敢仰希千载上比古人直欲再起九原无惭亡友耳乃逺烦惠问过赐褒嘉观先生赏善之深识君子处心之厚聊因鸿便辄布萤私
　　上龚大宗伯书
　　某死罪死罪谨献书于宗伯相公阁下某自登龙防水仰承元礼之知选骥燕台滥被士衡之誉従此邺台飞盖屡奉嘉招梁苑清防恒陪胜赏既相期以国士颇自托于正人遂致十载氷曹叹子云之执防一朝水国效杜牧之乞麾自笑三人独当卑下曽无千里未足盘旋而时值纷纠俗成刁犷门开告密狱起同文一二奸渠缘上书而肆志百千丑类借投匦以宣威巨室屏息以寒心当途望尘而摇手兼以营丁毒虐比户凋残刑拷视为常闻炮烙骇其未有一家受阱姻党为之啼号匹妇言逋井里因而惊窜兵縁棍线男女行鬻于昏途棍借兵威魍魉横行于白昼某当受命誓不与俱迨及下车义无反顾既防行以得其实爰大创以尽其辜职匪埋轮欲殄九头之蜮威同破柱宁知百足之虫除奸而务得根株去暴而先严线索遂使兔惊迷窟鸟丧焚巢宵人偕遁以求生戎帅相期以勿犯千夫并沮难消口内之衔一日何容欲快眼中之拔流言用布薄命无援某之受祸此其一也至于中朝显宦隣郡要人始则美环不与己逢怒于尝鼋继则赝璞空将复兴戎于误鼠无鲁连以排难有马申以肆防市虎堪疑何烦薏苡营蝇可畏顿化荃茅待之者己疎中之者甚巧某之受祸又其一也洎乎石重难移霾隂莫解初以细人之言激怒上官旋因密戚之威挟持大吏转喉触忌兼多冯坦之谬言强项招尤又乏任延之善事而鸡惊鹿骇同遭不测之机雷击霜飞竟有难全之势某之受祸于此烈矣嗟乎半生劳吏无计剜疮三载岩疆仅成立骨当莅官之际不免子馁妻寒及解任之余尚有民悲士泣而素丝被染终古难湔全璧遭瑕百身莫赎余生巳矣夫复何言而最可痛者留棠拔薤凡古人循吏之能瘢索毛吹皆此日小臣之罪祗悔信书之误益怜解事之迟不有大贤谁能隠曲伏惟阁下诚孚上帝道济下民身为四岳之云言作三时之雨圣人无党敢仰托于门墙大道为公愿俯询于道路茍平衡乎功罪可立辨其是非悯受毁之太深而谅以求全之毁鉴好名之特甚而雪其己玷之名必能无媿于君师始得自安于天地起己枯之骨薰以神香召既去之魂饵之仙药衔花黄雀恩深于弹射之余拥树白麑感切于放归之后矣
　　与内子江夏君书
　　仆幼值门衰早踈时务见髙柔爱贤之志愿学终焉闻于陵辞相之风心希贞尔而粗成巻轴薄有交防遂为当路之所知聊以专城而见寄五湖秋水并坐弹琴千亩渭川聊供举案虽少酬其黻佩究自絓干网罗有集都愁我方尤于咏桧无珠可卖卿不惮于牵萝伏省来书益増遥念悯其辞之多戅以勗王章戒其性之太刚而箴文举诚如卿语何待人言然萋菲无端不必由于身致而桂姜难改要须出于性成吾自甲午入都以来见摧辕者不少巳酉解官而后复堕甑者相寻戕人者或致自戕笑我者更为人笑扰其才智岂可万年极其弥缝非无三窟而索琴无及据鼎空号或始作鸱张终成腐鼠或朝同虎视夕伴鲍鱼岂尽属于迂疎亦何烦于计较耶南山种豆半落为萁东海成桑惟堪掷米世途匪易人事何常惟须携手白云匿形丹岭效陶公之偕翟氏播后锄前比徳曜之侣梁生歌予和汝青山十亩笑辞碌碌之尘红烛三更醉聴乌乌之曲也
　　与徐健庵同年书
　　邗江舣棹一送鹓鸾真水浮家乆踈鸿鴈所念者梦寻无路逢时辄忆许询所叹者知己何人举世谁为刘表耳兹以袁君士旦来赴长安附一缄以通候望八座而驰情此君宛水英流敬亭夙好论交湖海分尚阻于识荆仰望云霄情独殷于御李惟长者髙为品目力与奬成俾刘勰雕龙遇隠侯而始重太冲附骥得皇甫而斯传则士之荣也君实贶之矣
　　答茒楚畹编修书
　　廿载相知敢附故人之谊一朝自奋终成国士之期在道维荣于人何与乃防齿及祗益心慙耳某自解组多年牵船少地桑榆之景谅垂照以无多沟壑之嗟恐劳生而不免未有贻谋翼子巳教失学从儿复荷髙懐言存旧讲自合录之家训诚可勉彼后图也袁君卧雪清标轩霞逸品幸班荆于借手得折芰而论心敬因独鹿之逰特奉双鱼之讯
　　与云间太守鲁谦庵同寅书
　　偶返故乡翻同作客欲归旧旅复叹无家坐此迁延徒深懐想乃隆情逺被一寒犹念故人而古道维殷数问未忘孤子【指赵壻念昔也】闻而陨涕念之抚膺盖小壻自舍人易箦以来迨尚书捐馆而后斜阳燕子华屋委之他人往日蟫鱼遗经归于别姓长兄视如陌路分产岂有薛包嫡母弃之异乡餔乳初无李善童子不因人热笑尘甑以何炊越公空有家风鲜故书之可读茍非假之钜力必致惜其俊才何期我公念及故交迨兹遗助隠之以牵犬既遂其室家之情效杨寳以饲禽又许以羽毛之助鬼神不逺共鉴斯言天地何时获闻此举真可挽江河于既下薄云日而重光者矣盖人事日非视荣枯而为厚薄交情不古因贵贱以为盛衰公子不朝频见诸宾之散将军既免宁辞醉尉之呵弹铗无鱼其何求于涸辙衔环有雀己更集于髙枝社子美叹乞食以无従陶靖节嗟扣门而己拙轻薄何堪以洗眼炎凉每至于伤心而况彦升既没犹怜衣葛之儿叔敖不存尚念负薪之子也哉用是效长平之步担仰元礼以登门出彼泥涂固本由于盛意假之温燠复何待夫鄙言独是弟之况味难堪穷愁益甚浮踪异地既无分以依刘息影余年徒有懐于用赵飞鸟己倦空思旧陇而栖秣马将归当诣崇堦以别尔
　　代门人钱玺上丁藩台书
　　窃闻雀逢杨寳难忘巾笥之恩马遇孙阳益重盐车之感无君子者珠岂肯于暗投有大人焉璞何辞夫仰献伏念玺质原鲁钝家更单寒望朱户以无门且不留夫四壁知黄金为何物聊自守其一经小人本出于泥涂孺子久甘于贫贱冒五铢之族姓祗愧无兄有一面之符章何曽是寳加以颛愚难改迂拙可羞古道孤行耻置身于驵侩幽独坐惟砥志于圣贤持故纸而长吟几忘漂麦执枯毫而自写或至燃糠蠧老难仙终日惟甘食字萤干欲死穷年只解躭书妻子同讥盥栉都如介甫乡隣咸讶庆吊罕覩仲宣惟期一效于清时岂意屡摧于薄命致身无防已叹艰辛取士有程偏逢令甲名如第五即骠骑而何庸刖已再三虽昭华而不敢舆台推骂刺久灭于正平鬼魅讥呵灯己残于叔夜逢当年之同学众中常自嫌身遇良夜而孤眠暗里频堪下泪挿天仙桂时时常在梦中满径寒蓬嵗嵗如生心上所恨者有百年之父母饱少于饥可怜者对四座之亲朋懽仍是戚青云有路嗟予岂不犹人白日无穷笑我何由得主恐赍苦志遂至终焉不遇大贤岂有幸也兹逢某公虎观大儒鹤城华胄十年公辅早符腹上生松一代文章自应掌中抽草北门覆锦枫宸犹叹奇才南省司纶槐院恒咨大事轺车被路所至无寃宪节临郊由来不怒狱中春树如常衮之按八州道畔甘棠若召奭之分二陜清标壁立一身独砥狂澜恵泽旁流四国咸瞻膏雨而尤殚心朴棫广圣人格外之仁加意李桃作多士彀中之气怜才有泪务沾实恵于孤寒种徳无方特以深仁为爱育将见三千泗水尽入门墙何啻八百崖州同归罏冶玺受天独蹇赋命不犹室未入于雕虫宫但同夫磨蝎穷鳞挂网缪当拔十之知逸羽惊弧竟乏叠双之巧秦裘已敝其何望于下机齐瑟虽工究频逢乎按剑于人何怨惟有负于栽培在已多惭敢更期于剪拂但念既邀天鉴难俟河清倘苏子瞻之门人进身无计则李方叔之母氏絶望堪怜是用腆顔更为翘首伏冀恩施不报润沾四岳之云照及无私暖被三冬之日悯其翀霄之有志而假以羽毛怜伊致逺之无因而开其道路东华帝子更延将进之年南极真人重起己枯之骨则酬无疆之徳必有白玉四环而感莫报之慈宁只眀珠一寸矣
　　泊舟蓉湖贻人书
　　留而无益忍更徘徊去即相思还成踯躅方辞郭外仍滞湖干风有孟婆似解美人之意月为羿妇难眀荡子之心共笑苦于含啼长悲形为短梦身如落絮随风那辨去来心似萦丝作茧宁知首尾遂使屈平中酒不为衔觞阮籍沾衣非闗失路良以世无知己抱龙颔而谁怜事在闗心有蛾眉而不恨我犹若此卿复何如彼名士之悦倾城事非他日若才人之嫁厮养耻在吾侪矣















　　林蕙堂全集巻一
　　钦定四库全书
　　林蕙堂全集巻二
　　湖州府知府吴绮撰
　　啓
　　谢宗鹤问赠李北海大照碑啓
　　西京扪字久失竒观北海挥毫新分妙迹盖法传仙李系本犹龙而刻自灵芝力真如象况兹大照文丽三乗尤属旧摹品髙六絶神姿英异如逢巷陌之观意态纵横似得干镆之气展看道上应教快目于百花寳置函中不待追魂于一叶
　　谢黄于升内叔惠程孟阳画册啓
　　艺苑分华情移林壑墨庄选胜兴惬云泉惟高人夙号松圆有妙笔尝逾梅老盖诗心逺同摩诘故于法外能精而髙致絶似倪迂遂致品中称圣久懐雅觌忽奉珍贻展帙而万里非遥宁须着屐开巻而一丘自足即似买山始知红豆村中应多胜赏岂令青藤馆内独有兼长
　　谢汪舟次太史以雪携旧选见还啓
　　迂癖难忘老去犹躭黄巻流离不免乱中宁问青箱每思手录一编久巳心伤十载从前避俗曾赍斗酒同携向后知音忆共囊琴俱断但只付焚书之炬未致涂泥若教覆卖酱之瓿谁怜冰雪何幸存邺侯之架遂能返孟氏之珠传竒字以与竒人宁非快事逢故人而得故物更为苦心捧巻如狂开缄欲涕看当年之画迹似隔前生览旧日之封题犹疑短梦从此拜良朋之赐何殊仙遇龙威便当付稚子以蔵益欲秘同鸿寳
　　孙汲山饷石首鱼啓
　　歌类冯生方思弹铗梦非吕叟欲效垂纶蒙惠鲜鳞犹香饵每逢夏至视则有光亦号春来烹而得石与三牙而形似较四腮而味殊用作金羮范少伯宁求鰕菜将同玉鲙张季鹰岂忆鲈莼即化为鳬首犹戴徳谁堪比腹不懐芒
　　答江青园为子闿求婚啓
　　伏以天上灵辰旭日叶凤凰之兆人间佳侣春风应鷟鸑之祥谊重丝萝荣依乔木恭惟某文章华胄孝友清风江左驰声种徳无殊万石瑕丘问业传家惟裕一经令嗣壮志鹏鶱英年豹蔚由斗野而发参野【以乡荐于新贵也】不减终军弃繻之竒易济阳以成晋阳未改文通梦花之秀张禄行将作相【以寄姓也】嵇康己是显名某栖托金门浮沈粉署溯潘杨之睦虽有自来念齐郑之交实惭非偶弱息才乏颂椒诲踈采苡贫家操作固同鲍守之儿陋室形容畧似黄公之女乃赤绳系于万里遂白璧订乎三生既恊蓍占敬从鸾信荣承篚实筐中杂剪防之花逺荷币将几上得探官之茧【时人日也】吴广川之牵犬愿效清操越北海之乗龙自传佳话殊惭报李窃比依葭伏冀尊慈俯申崇照谨啓
　　约武林同宗文防啓
　　浙水是文章之薮延陵为礼乐之宗季重凤观名髙邺苑少微鹊起誉美唐都簪缨自古以称隆文笔于兹而特盛某幸膺胜地得揽雄风展韦氏列宿之诗长忆徳星雅聚诵李家花萼之集恒思荣木新篇僭卜中澣之八朝共聆大章之五色丰溪濯锦发光西子湖头练水涵珠耀采伍公涛上将见天策之一十八士聨步瀛州不数孝仪之二十七人传庥中垒也谨啓
　　谢黄孝昭送名章石研啓
　　花间送斚酒醉玻瓈烛下挥毫词惭鹦鹉乃蒙隆惠用锡殊珍篆仿秦斯几同鸟迹寳如卫国宁让鸲睛况语本于西京老此笑白云之癖且制摹乎东井得之同青铁之华蔵以琅函名曰珉欵陈之棐几比以石交倘渍以红桂之膏绸缪可记若染以黑松之液温润不磨将楼上樊川益穏扬州之梦而亭中李白堪书唐苑之词不须别制玉麟已司花印何待再求铜雀始赉草贤
　　谢汪学先送绿石研山啓
　　竹简横陈欲倦毛生之頴桐圭戯剪难成管子之封几欲酬以中山未得贞于介石何期珍贶获遂雅懐攫之米芾携来犹带苔痕伴此陶洗后尚留蕉影遂使绿沉朝染堪吟么凤之词青缕宵分欲梦神龟之字江殊斑竹常看钱起之数峯潭似桃花未及汪伦之千尺
　　答乡先生迎还湖州啓
　　恭惟诸位老先生台台道存三代品重一时云起苍岩即有为霖之望风清岘岭尝多偃草之功秉徳无阿毁誉恒持乎国是处心不竞是非悉当于人情顾念解组之孤踪谬辱飞书之厚谊挽其己去之辙而冀以重来招其既殒之魂而呼之复起何能得此无徳以堪谨百顿以辞恩聊一言而致感伏念某生而少贱质本多疎读书而误信古人用世而罕通时务十年索米饱少于饥三载专城甘仍是苦栽棠种栁宁知好且难为破柱埋轮总是愚而自用转喉犯忌致遭大吏之嗔螫手成寃又触狂童之怒违山十里闻蟪蛄而犹惊泛宅五湖见禽鱼而亦畏幸而梅州呕血暂赊铁汉之身敢望桃洞囘头再托渔郎之足乃防折简鉴我非辜勉谕旋车寛其多难皇天后土实闻长者之言逺水髙山永志故人之徳但某去为失路归亦无家文有愧于苏公而官同磨蝎道或殊于扬子而岐类亡羊聴彼妇之讥防殊堪入耳遇醉人而推骂良己甘心虽顾渚煎茶频形旧梦程村买酒未隔余懐功过相权或见原于父老性情自得尚未忘于江湖并土重归空有故郷之恋都再到恐贻他日之羞若乃系画舫于雪中频来访戴命青樽于花下暂且留髠则苕霅可以一苇而平原无妨十日矣谨谢
　　吴门诗防啓
　　茂苑名都横塘艶曲山留剑古气成才子云霞水泛脂香流作酒人烟月风清鹤市主持借韦白刘王星暎鲈乡唱和聚吴罗皮陆嗣后而髙杨继响独称洪永四家于中则文沈齐驱尤见嘉隆多士斯文未坠吾道庶几爰订名流共襄大业入孝王之馆并解篇章过石尉之园无烦丝竹千年胜地雅宜借卉班荆四序良辰是用分兰折芰畴能结驷请观鲁国之风不待刑牲始订越人之好倘登筵而有度直须纸染桃花若入社而得逺公亦可香防栢子务使振兹大雅鼠须重写于兰亭莫令笑彼小巫鹊尾偏浮于梓泽则同心逸唱争传乎沧浪之亭而晞发浮踪特附于月泉之社矣谨啓艺圃诗成谢姜学在送名牋斑管吴草庐研马湘兰画兰啓
　　月泉入社羡清翁七丈之罗雪苑分题怕石尉三升之酒吟成艺圃篇章未半青莲赉及文房珍异有逾苍谷韦贯乏晓寒之句乃赠衍波江淹无夜梦之花徒闻画日有田是石得旧物于吾家待女成香见遗芳于絶代从此学书井畔复何取于种蕉将见研露窻前还可吟夫树蕙永以为好陆敬游何以当之必得其名顾阿瑛不能及也
　　请独任和尚住支硎山古报恩寺啓
　　伏以白象天髙大法待竒人而始显青鸳地古名流非胜境而不居跂杯渡之非遥望锡飞而可止恭惟大和尚建智慧幢作慈悲筏岩前问道曾经白雪埋身座上提宗久向丹霞着脚拈花一笑参妙谛于西来击竹三声振灵音而东下本豸岭鲤湖之胜涤荡风收龙湫鴈宕之竒宏开法海闻钟灵隠悟与身俱执拂径山迷随指破説文字法法超文字之前具山水心心在山水之外蜂王台上乃有灵一皎然狮子座中总是次宗元亮羡黑白之縁俱尽信缁素之仰非虚况此支硎乃道林鹤鸣之地在斯赵墅尤凡夫鸿渐之区以髙士而处名僧契合三生之石将今贤以续古徳允传五叶之灯前因岂属偶然大道终成卓尔伏愿不遗贫瘠大展钧陶分甘露之余波普灌三千薝卜移雨花之密防还成十二芙蕖则紫竹林开鹤苑聿兴于鹤市而白莲社啓虎丘不异于虎溪福在诸天欢生十地矣
　　征广陵诗防啓
　　书驰铁马陈记室檄可愈风制草金鸾徐学士香堪伴月巨源对策才比长沙少游著书集称淮海吾乡夙号名区此日复多住士而名流修禊仅见栁泉胜侣抽毫秖传兰里窃恐花开芍药反欲笑人树长垂杨惟堪赠客者矣绮僣约同心共襄执耳修月泉之故事缔云山之雅盟谈诗而争致刘生作赋而还邀枚叔华轮蜡屐并望惠临红袖缁袍无妨杂坐务使奔涛九曲尽将防笔收来莫令明月二分顿使玉箫吹断况此防惟谈文酒岂当年竞长坛塲客过玉山职顾瑛之好事人游金谷遇潘岳以论交吾侪用是有懐诸君岂能无意
　　谢江秋水惠小石研山启
　　毛頴论交偏宜石友陶结伴自足山情但九华罕遇于壶中似三岛难寻于海畔何期珍玩乃出雅贻异状玲珑得自襄阳之袖竒姿磊砢来从博望之槎直欲唤以龙精遂可酬吾兎管中书脱帻小憩芙蓉都尉横牀权辞翡翠乌皮几上宁夸华岳千寻紫玉潭前长对湘云一片谨啓
　　与江郢上征刻宋元诗啓
　　夏鼎商彞代异而同为寳器隋珠卞玉人殊而悉具瓌姿总之各有本源未可狃于闻见乃谓三唐以后遂无一语可传岂知风雅本于性情抑且声律闗乎气运唐原取士世难再返三唐宋且无诗身又逓经几宋则论古固为甚隘而处今不更太卑乎仆务破拘挛不辞固陋合三朝之歌咏歴数载以编摩菁华各取其时何碍菊松之前后格调必裁于古无分黍麦之低昂幸见许于吟坛将太公之艺苑枣梨畧具赖江郎颇有同心蒲栁难成冀诸公广为垂手始征资以成巻终计巻以偿资名列无涯与编年而俱永惠施不费可刻日以先收酬知我之诚良同征管呼将伯之助是在济阳
　　同宗雅集啓
　　延陵奕叶各在天涯茂苑飘萍俱来江上苏舜钦就沧浪以寄迹因为失意之时黄鲁直溯婺郡以延宾正合戴宗之谊僣为雅防逓作嘉招月必一轮坐无期于北海席惟五器例有仿于东坡论古还以论心卜昼兼之卜夜聴琵琶而洒泪总是青衫借丝竹以娱情何妨红袖游须秉烛请看匝地烽烟兴可挥毫莫阻满城风雨谨啓
　　募古渡桥赤栏啓
　　界有三千共説扬州独胜桥名廿四或云古渡居先地本南郊而兼通乎西郭赏宜秋月而最妙者春波诸行人向仅架以板梁大长者近始加之石甃鳌身耸峙掩映以垂栁垂杨鴈齿横斜绵亘于江花江草旗亭近接常多髙李寻诗梵刹比连不少宗雷问法星临河上何须乌鹊飞来日在花梢便有紫驑嘶过可称茂举足快冶游然而锦陌才通尚有雕栏未备夕阳可倚难教词客撚须昏夜堪虞恐有醉人失足僭为短语共结胜縁请解金错之五铢用缔银梁之十丈则秦鞭不恐马柱堪题解苏子之鞍何妨欹枕奏隋皇之曲可任吹箫矣
　　家伯成先生为陈集生赎居啓
　　陈子集生誉满通都家居委巷祝融不燬久为厚徳之遗造物难期尚少髙门之报有数椽而仅存风雨在一家而分处弟昆七夕门庭仲容独称南阮三间防佐士龙仅住东头何期值此难兄仍欲售之他姓毋论种分鸠鹊将无取于同巢亦恐性异薰莸势实难于共器信何安于一日必有恃于二天允赖大贤庇九州于广厦常俾寒士辑百室以宁居特向于頔以求钱共为马卿而赎壁庶卧侧无忧鼾睡而门前常聴商歌纵水流牀下皆为雨露之膏而灯借邻家即是光明之烛矣
　　送陈其年衣縀啓
　　遥忆十年殊乖赠缟相逢一日窃附同袍君比古人是子难为衣食我思往事此缣出自机杼兽锦慙华祗免王生之织鸟毛非暖宁同范叔之寒
　　梁溪诗社谢伯成送墨啓
　　良辰共赋幸逃金谷三升珍贶分贻遂获铜台一瓮蔵之豹槖字以麋丸可染鱼茧三千不减龙宾十二金壶洒出皆为篆籒之文玉管诗成即有楼台之气岂若授一丸于女子注易能精竟如得盈袖于神人为文可进受而有媿恐至磨人持以相夸还须报弟
　　为张谐石囘禄后谋居啓
　　谐石张子伏鸾高品吐凤竒才无力居城甘就菰芦以处有懐负米聊为蓬蔂而行弟兄无一日之余父母皆八旬之外贫缘守巳惟守已而长贫热不因人忽因人而太热炎飇翻海吴仙君无青鸟之衔烈焰焚林介子推乏白鸦之救咸阳坑内凡触炬而皆灰巴蜀市中即倾杯而莫雨扶牀白发幸惊絶而重苏排户红顔赖狂奔而获免竒书亦有乃尽取于六丁长物原无况全收于一丙焦头烂额叹荒刹之难栖破壁頽垣问敝庐而安在谁无屺岵老人之借藁何辜未有室家少妇之飞蓬足悯致栁州之贺殊不近情兴栗里之嗟真为拂意势难少缓谊赖共成图巳再三始得城东片席费须半百爰安巷北一椽但灰烬之无存宁能卒办即饥寒之未赡何暇求安凡我懿亲暨诸良士祈鉴燃眉之急共谋容膝之资念我辈髙厦重檐尚偃仰之未足乃斯人儿啼妇叹独寝息之何从或如于頔之解囊或为尧夫而折劵施能当厄感切扶伤因其祸而救其人实一时之义举合胜友而完胜事亦千古之美谈是用恳之同心岂必定为识面
　　代元士侄聘继室汪氏啓
　　伏以附葛为荣卜凤欣传于累叶荐橊呈喜鸣鸠伫咏夫连枝特修玉镜之縁用献瑶筐之悃星期是订冰语非遥恭惟某官环谷名宗玉山华胄河东凤徳绣羽同推冀北龙文白眉尤重芹宫起誉应更圣钖之名莲照分辉待草彦章之诏家声既腾于列棨闺训更着于遗经谢太傅之佳儿词高快雪鲍防军之女弟名蔚大雷既借王母之余恩复念伯姒之旧戚眷兹季嘏字以孟光一诺黄金幸无辞于贽鴈双生白璧实有望于歌螽联新欢于秦晋申世好于潘杨得骐骥于东邻即是当年犹子合燕莺于南国遂为累世懿亲序卜林钟时当载魄来温风于席上不障鸾纱写初月于天边即成螺黛辰而出辰而入巧合乗龙宜尔室宜尔家欢迎秣马伏愿电从愚请海茹戋仪乌鹊桥边用渡天孙之驾凤皇台上还闻帝子之箫
　　谢蔡少君画凤啓
　　车飞汉殿不乐人间箫引秦台徒闻天外何意防毫之防染因成神羽之和鸣岂有桐枝方知六象非闗竹实忽致九苞借丹穴之灵毛图成比翼用红窻之偶影绘作双栖足堪惊彼超宗岂但方于凿齿地殊扈阁倏来天姥之观人异颍川长奉星娥之制矣
　　金少君画洛神啓
　　金镂遗魂梦感陈王之枕采旄态香生王令之书人但赏其词世罕传于妙迹何期藻管近出兰闺花欲言情波如动影依稀莲袜淩千顷而姗姗彷髴桂旗望三秋而想见临池染翰原借照于当身定知拂镜穿衫必含情于微步呼之欲出不堪裠捉畱仙念此如狂敢冀笔摹乗雾倘防仲姬之墨朱鸟晨开便来甄女之车青鸾夜下
　　约友邓尉山看梅啓
　　春来陌上仅得三分风到人间初传一信吴五旧国长畱未断之香邓尉名山犹剰不残之雪梦囘绿凤三更难醒梨云行扑紫驑百里尽迷花雾何年玉树足乱春愁此日铜坑偏宜野兴况何郎东阁看来絶似乡人而逋叟西泠种就有同妻子谁使山中之寂寂空怜陇上之垂垂爰约素心共舒青眼篮舆竹杖不须豪客相夸浊酒素琴无令美人都俗吟髙明月尽翠羽之啁嘈字染寒香见黄昏之浮动从此青鞋踏徧楼开夫七十二峯免教玉笛吹残屐冷于一百五日矣
　　请澹归大和尚住黄山啓
　　伏以大法三千年而始振待啓金轮名山五百嵗而重开遥飞锡杖绀龙夜仰白象秋髙恭惟某慧解弥天慈恩洽日刘安世之直节曾居铁汉楼中苏子瞻之竒才再入金仙坐上辞嚣得悟早知静扫云烟为法寻幽已识饱尝山水丹霞密印普闻狮子之音白雪重防直接蜂王之乳曹溪滴水偶然流到香溪庾岭飞花忽尔经过呉岭虽三宿频迁圣哲不畱情于桑野而四禅均利人天胥有望于旃林惟此黄山昔存丹灶轩皇受箓赤龙始辟金坛娲后赐书青鹫爰传寳相林皆薝卜自有余香峯是莲花生成法座倘能惠然竹杖不惜渡以木杯则云停四鹤何殊迦叶重来地涌千猊共见维摩示现虽流沙泉畔或无长者黄金而洗钵池边又防生公白石矣
　　敛吴紫三夫妇助塟啓
　　兹者亡友吴子紫三早嵗能文夙擅雕龙之誉英才不偶未舒展骥之心破镜先伤慨符融之弃野碎琴旋恸叹张劭之无年泪尽山阳空悲残笛哀生蒿里莫掩遗棺虽继妻独矢栢舟宛颈徒怜寡鹄而嗣孙犹嗟葛帔资身只类穷乌况两柩纵横多年暴露非有桓魋之石既速朽以堪虞难求尼父之车必重封而不易计欲安其窀穸惟有赖乎知交昔城下余魂尚沾恩于陈宠路旁游子亦防惠于王忳矧我故人实存旧谊幸为后死敢忘一日之知愿以微资共妥九原之魄双埋广栁宁云冢结鸳鸯并剪荒榛但冀穴除蝼蚁呜呼子期既谢惟余长恨于鸣琴许国重来岂不齐芳于赠麦谨啓谢崔莲生转运取还宋元诗永镂板啓
　　十数载之林泉几同麋鹿六十年之灯火竟作蠧鱼偶因风雅之衰遂有宋元之选知者罪者未敢秘之枕中簸之扬之乃致疎于椟外何来某甲妄窥一甲之蔵本不识丁竟作五丁之取以竒书而辱于驵侩酷己甚于秦灰非仙篆之遇神人耻难辞于汉溺惟我莲生先生熙朝硕辅开代真儒圣主识其清操大臣推其治行方之广川子而功徳巳遍于民生绍乎庐陵公而文章式行于士类心存扬善不遗彤管之编力任化顽遂探青箱之录谓此辈腹惟堪鼓宁用贮书且多年手熟持筹何容执巻神机巧用毋烦雷电于青衣雅籍重归复覩日星于丹简盖威严可慑不敢倒乱其篇章且恩徳所沾亦可畧明其镂刻行见豕鱼不混桓君山不待重钞梨枣如新和鲁公宁须再订词坛鼓舞艺苑流传信风人必属正人有快事乃称能事独囘风雅感非一巳之私共矢咏歌泽及三朝而后言而匪佞颂己无谖
　　谢丁鴈水惠佳緰珍茗啓
　　余薰弄暑疏凉絶爱冰丝众病归秋消渴偏宜雪枕忆含风之细葛天上空传采骑火之仙英雨前稀有何来隆惠并系珍贻既霜越之遥颁复云腴之俯锡光生白叠五铢蛮女之花香泛紫茸一串清人之树练开叠幅织成必自鲛宫印啓斜封送到如来鹤岭见陆闳之单制巳知美过防稽共李泌以亲尝不复竒夸阳羡服之无斁不沾洛下之尘味此靡佳己愈茂陵之疾感盈千缕宠异六班谨啓
　　珠江诗防啓
　　城开五穗名区久肇仙羊田种万花胜地尤传寳鸭赵佗西拜尚闻车马之雄郭璞南来大有衣之气是以珠江浩古今不乏才人琼岭嵳峩来往更多竒士文髙区册卓然立就千言才蔚国仪宛若飞流百尺梦得海阳之咏韵写溪山昌黎广利之碑藻浮星日昔云盛矣今偶缺如兹值文运广敷庆鲸涛之甫靖更当韶光早换喜莺谷之方迁游子善懐每关心于令序幽人多暇岂无意于曩时僭约如兰爰谋借卉木棉林下咸倾鹦鹉之杯卢橘花间并染凤凰之管则争裁丽句其何羡于兰亭而各得胜情可有同于栗里鹤舒台上尽看硕彦偕游燕喜亭前却羡耆英再见至于东林禅侣何妨共着红楼若教南国佳人亦可遥传玉镜人来金谷皆可论交客过玉山俱能赌酒诸君共成胜举吾辈同惬雅懐谨啓
　　澄江诗防啓
　　延陵故里犹传君子之风申浦澄波尚有名侯之迹山名覆酒游人常欲饮醇迳可采香野老还闻留馥岭分南国接胜气于盘龙水似西陵挹流泉于跑虎况乎郭景纯之博雅信是神人李嘉祐之宽和正称词客风雅久传于二岛文章歴重于千秋矧今仙令之才己同入洛嗟我羁人之况颇类游梁僭约同心共谋携手登髙作赋聊为寻菊之盟望逺兴思共遂班荆之愿仰祈凭轼俯慰束櫜
　　谢阎牛叟贻唐伯虎十美人巻及唐镜啓
　　鄙文未就雅贶先颁披明月而在函如逢照胆识春风于开巻得见捧心双手频挱想花中之倚凤十眉争艶感波上之惊鸿唤以约黄或临妆而欲出观之束素咸敛笑而不言好我实多顾影形而俱丽铭君良厚矢心目以无谖敢不抽彼兎毫更拂珊瑚之架独是慙无鸿藻难充琬琰之长
　　谢汪扶晨送画扇古砚啓
　　炎凉互变感在风人追琢为章端由石友况笥箧之爱在山水而弥殷若笔墨所资歴嵗时而成寿何期一日获贶兼珍幸拜下风庾元规尘将自逺长研晓露李卫公交且益坚
　　柬懋叔侄索橘酒啓
　　法异中山难逢白堕睦殊西市罕得黄娇忽防家酿之倾似饫仙厨之酝露霑荷叶莫比其芳雨润椒花宁同其劲酣而竟日岂复问其低昂浇此芳春幸得同乎欢畅况滋分楚颂适有合于放臣而趣等周醇更有侔于良友以兹神往用写心劳分余于油囊言斟翠物得全神于金罍不羡乌程颂徳赞功将见讴歌之满座除忧来乐应知福喜之入门
　　谢家东岩惠西洋兰香娑罗子河清酒啓
　　种竒芬于南土兰亦名珠结异馥于西溟树皆成寳羡美人之记曲字字红儿爱达士之忘忧时时翠物方在旅中而多忆实感门内之深情从众香国来香应非一是相思种子思岂无端况原酿自瀫波并得贻于丰水花开鱼缬早知金粟前生烟吐龙涎似得蘅芜半夜何须架笔看来色比珊瑚但得浮觞最喜光如琥珀沾身而馥郁奚但三朝入骨以玲珑宁堪一掷信醉心之雅不复同人而饮醇之深有逾中圣矣
　　洪雨平惠茶米蜜匏花啓
　　离居寂寞忽见宠颁厚意慇懃还承逺贶丹心叠用甜何论于中边苦叶都无涉宁疑于深浅消相如之渴殊胜紫茸济方朔之饥堪称白粲遂使泉得烹于陆子竟欲成经粥不食于鲁公无烦作帖离离朱实自可服之如神累累琼英焉能系而不食将遗通子非梨栗之能同归语家人有饔飱之可代信堪饱徳匪待獐牙良足蠲疴无烦凤髓报而无物有心但切于萧琛谢恐难言无口独惭于李亢
　　家鸣夏惠佛手柑啓
　　防惠竒苞实为精品种本分于平蔕名则号为飞穰虽有頳而有黄欲指天而指地多伸直节单拳独证禅机畧似柔荑一指爰成善果得旃檀味居然相好黄金探摩尼珠竟若光舒素手通于鼻观汝不闻乎嗅彼芳香吾无隠尔设之座上宁须荀令熏衣供在龛前便似瞿昙説法包以黄罗之帕应如爪落霜痕携同蛮榼之尊何必酿成春色铭徳惟当合十言谢岂惮再三
　　答家梅庄惠古铜水注啓
　　捐惠珍贻实称清玩用资挹注何来百链之精体赖虚容遂有千年之质金为土蚀土蚀而金色愈章水借金盛金盛而水痕易润斑凝古翠雅足承云防杂灵砂元堪滴露是以置之棐几能成博士之名伴以寳泓不愧中丞之号杨公写梵无烦灵鸽御波李主填词岂待神蜍吐水绮方惭才尽自叹文穷忽防银鹿持来似得玉蟾颁出喜应倍昔行将报以素心感实殊常切愿铭诸丹腑
　　答洪待臣送鸳鸯锁鹧鸪香啓
　　碧澜抛绶久释累于北门紫陌毫独销魂于南国笑张吏部之行处响动一时羡荀令君之座间馥畱三日何乃惠分珍贶并皆品重文房鱼钥葳蕤各种炫黄金之彩龙涎一函聚绿结之芬羡慧匠之巧心无形不肖感词人之芬泽有佩皆馨寳笋交聨解难开情中韩妇翠鬟婉转行不得影里湘娥虽则门少兽环不烦扃闭然而牀畱鹊尾颇爱薰燎固却实恐违心拜嘉聊以志徳漫道昌黎洞口不倩云封最喜徐铉斋头还将月伴惟忧性拙覔品以谁通敢谓文成享瑞烟而无忝玉匙金锁黄庭且自完坚寳鸭银猊紫栈时闻馥郁若在陆浑山水何妨关键长闲但觉楚泽蕙兰亦复佩纫如烈矣谨谢
　　放生啓
　　盖惟人之有殊于物以其能具慈仁而物之不若于人以其常多苦恼盖皆有情性则皆乐便安同具形骸则同知痛痒故人之身家性命多忧水火兵戈岂物之血肉肺膓甘受刀砧鼎镬贪生而恶死合灵蠢而皆然避祸而求安即蜎微而不异鱼忧网罟闻枻响而深濳鸟护卵雏处巢低而不落蚁知没水负叶能浮羊惧遭屠闻刀即跪同有父子麑被获而鹿巳断膓尽见夫妻雌被笼而雄为系颈茍充其类良有不殊幸处其灵何为独忍所以鹑知乞命褐衣见梦于蔡襄雀得全生黄花乃酬于杨寳蛇因药傅乃矢衔珠免渔封还能铸印何因口腹致任烹熬一筯之甘而寃生众苦一羮之美而惨聚多生我虽暂肆肥甘彼己横遭屠割况入口之后乐亦何存而断体之余寃难不报所以吴唐射鹿天激其儿赵甲屠牲刃剸其腹故古人治礼有三不杀之文而哲士推恩立七不食之戒他若鲁公作沼恩及蚬螺苏子临流徳施蠏蛤羝求免戮忠献特为悬牌猿解乳孤潘柽因之折弩皆以勉行恻隠自保天和非但强抑贪饕共全物命也雅闻前辈每切隂行及嵗久而人离遂迹湮而事逺某谬思继武用广推仁共破悭囊赎羣生于汤火长詹吉日纵余息于江湖鸽出笼中非巩卿之献佞鳞归水际效子产以施恩岂曰无情情巳存于髙厚宁云不报报必在于神明但免烹煎固吾心之巳尽若懐知觉岂此徳之能忘耶
　　张公蔚生征言啓
　　盖闻徳至如神凡所过而即化恩流丕泽每有感而必深麦秀棠隂此歌謡之自始月临日照乃祝颂所难谖也蔚生张公南越鼇搴北溟鹏奋须眉出众咸惊惠恕英姿气度兼人共服齐贤雅量研二京而作赋汉重才得十乗以赐书晋推博物螭头射策文章髙华国之名骥足骋才经术裕济时之畧三千直上名贯斗而彻九重百二遥临福为星而占一路长才无嫌于短驭暂试烹鲜钜量不弃于细流还闻驯雉濯缨亭上返流亡于洪水之余得剑湖边留孑遗于熯阳之后昭阳鼓舞千年而重遇仲淹延令讴歌两境而共争杜衍允文允武得多士以作周桢不竞不絿抚兆庶而襄汉礼吏在冰而民在镜既所到之皆然春有风而夏有雨爰无施而不可一垣分炤幸叨穴壁之光九里沾恩遂获代庖之泽在上台之倚重久知靡润脂膏幸瘠土之依仁共喜同瞻覆载念军储之是赖隆其体乃以得其心计国赋之维艰用其才因以惜其力屏桁杨而不事宁须更试蒲鞭化魑魅而咸蔵不待再施桃茢追呼絶响石濠之吏靡闻疾苦常询卖菜之佣安问礼贤辟舘惟广察其訏谟引客同车要常咨其利弊疏河济运而飞挽不匮于坚冰煮海宣劳而斥卤尽同于沃壤此则善政而兼之善教宋人传快活之条仁闻而本之仁心汉守着循良之化矣若乃操坚瘗鹿却属吏之餽遗节凛悬鱼谢部民之供亿破从前之积例何问赢余减额内之输将并严需索此又洁清本之天授廉介出于性成方之古人惟飡吴水同于前哲自运家粮者矣是以万灶懐恩千屯待饱课不征而自足知疲困之皆苏卤匪溢而加多识凋残之尽起关中运饷功欲比于酂侯郡内兴謡思巳深于何武某等情殷庇厦分属授防陶地四通谬学朱公之防羲爻三倍幸依贾父之仁惧借冦以未能愧颂徯而罔嫺谨陈懿行用乞宠章垂之无穷可列孟坚之传作之不愧斯为有道之碑为朝廷而得人名公卿可交章而奏绩庆风云于梦弼圣天子将赐玺以征贤矣谨啓
　　姚东只五十征诗啓
　　东老姚年翁歙浦英流瀛洲华名不殊于第五品独擅其无双赋体髙华信是扬雄之匹史才妙丽知为姚察之儿乃笔敏八义人同文虎而楼登百尺客自元龙感重片言事急堪酬赤剑交深斗酒家贫不爱黄金茍有意以相投长倾肝胆问不平为何事輙动须眉诚哉国士之风允矣才人之致绮等雅缔兰言恒同卉借与幼安而共席效叔夜以登堂聴徳操之谈频忘执爨看刘琨之舞爱着先鞭兹为季夏之三朝适值大年之五十髙达夫日有篇章朱翁子时当富贵相看半百宁无置酒之欢共羡八千可少引年之祝君能学易将为松菊主人吾欲言诗是颂台莱君子
　　汪扶晨六十征言啓
　　栗亭汪子玩鸥华胄吐凤竒才文章本自性成孝友原于天亶数龄能赋对已善于杨梅早嵗著书词更华于菡萏星前刲股愈母疾而惟诚海内论心与人言而不负名卿赠纻时来韩愈之居多士盈门日满孔融之座奬成不吝后进恒缘以立名推解无私素交每因而受徳虽数竒多有嗟猿臂以难封而才大不官觐龙顔而未遇兹当建午之月适逢周甲之期从此而孙上书终须开阁及兹而龚明按籍已合寄觞况在同心宁无借手愿抽珊瑚之管开五色之花光庶得琬琰之镌祝千年之椿算谨啓
　　家希虞八十征诗啓
　　盖闻万年之颂首先举其令仪五福之征究必称其好徳爰考诸礼式存几杖之文长发其祥乃着钟鼓之实则家希虞公盖有之矣公幼多至性长负隽才里传曾闵之称家有融褒之誉志存慷慨常思珥笔而游运值纷更遂乃弃觚而叹风髙万里愿乗宗慤之船地处四通聊挟计然之策初游汉水物望咸归继寓章江家声益振躬严三省同钦白璧之光诺始片言可比黄金之重焚券非关于市义造车恒望以借人辍食而行原孝先多因急难射书即下鲁仲连最善解围时遇盗菘翻欲奉身而避偶逢认履不妨徒步而归隂徳有若耳鸣盛事难为指屈至若蒲圻设渡永息喧争车埠成梁恒称利涉伐戴滩之怪木扬帆无覆溺之忧平牛岭之危途行路免﨑岖之叹坚持杀戒全物命于金刀恪奉格言济民生以宝诰斯又义声驰于荆豫仁徳着于山川者矣兹者单阏逢年终陬在月当春王之四日为硕老之八旬三凤呈毛若友声等雅能梓敬九龙绕膝如大章辈并着兰芬兆贵显于杨家已经四世效传呼于萧氏更庆双曾彩衣曾舞于亭前白发为欢于堂上才如尚父不羡垂纶龄拟潞公方期结社某等谊关亲族喜见耆英敢陈笃行之百篇用恳华章之九锡
　　蒋公暨李太君双寿乞言啓
　　盖闻易着严君内外列乾坤之卦诗歌君子升恒献日月之篇是以金姥木公传诸黄老而六身二首算在绛人福有所征理无不协矣如蒋公者乐安华胄邗水名贤自宠锡于铜符家传彩笔迨班齐乎玉笋世驾朱轩衍三迳之清风种五都之妙誉少能懐橘雅知陆绩性成长更推梨早识孔融身让乃以食繁析箸遂尔业废投觚王安丰之持筹何嫌达识端木赐之结驷益见名儒诺比于金何千金之足重洁同于璧虽百璧而不渝若樊重之分财里皆懐惠如彦方之守正盗恐知名鲁仲连之解围射书必下原孝先之急难啜食而行既衾影之无慙复帏帟而有礼暨乎李氏太君肇仙踪于指树亶慧性于颂椒入司之家何辞挽鹿居处宗之室更警鸣鸡夜绩堂前时作逸劳之训宵吟灯下长陈礼让之篇百口乃致以名桥三党咸因而举火何无何有解杂佩以相将乃积乃仓费糇粮而不厌用承先者而即以啓后以教子者而即以贻孙是以兰桂相继以争芳乃见椿萱并荣而益茂万石君之家声更广五世卜之祚业弥昌今者嵗在骑羊庆宜酌兕当西池诞龄之际悬锦帨于秋初随南斗授箓之先舞防衣于寒孟忆前此之十载宾筵曾叨宠于设樽矧今此之一时盛典复膺荣于锡杖黄眉白发既携手以俱仙骥种龙儿复同心于肯构歴乎甲子皆余四百之龄守厥庚申亦满三千之行故一门之内或弹琴或制锦而诸昆皆效力于皇图三世之间若鼓箧若鸣弦而长孙早驰名于文苑猗欤盛矣宁有量哉某等谊忝登堂分宜捧斚敢乞灵于燕许藻发珊瑚庶阐徳于陈荀芳流琬琰则饮千日之酒可庆无疆而封万嵗之乡争传不匮矣谨啓
　　家孺立暨余太君双寿啓
　　盖闻青裾迈世拜金母以成真绛节朝元偕瑶姬而证道斯为尚已莫可几焉何若懿徳宣徽仪朗映流芳彤管衍庆祚于一门着美青箱贻芳名于百世齐眉偕隠循内则而无愆携手相庄卜女贞之终吉闺仪是赖家道克昌如吴母余太君者也太君为孺立公之淑配而诸昆季之慈亲也裔出富山门髙歙浦秦邦受姓家传四谏之声楚国分支胄衍一元之秀性生淑质不待染于朱蓝天赋柔仪匪借华于粉墨入谢家之墅常闻咏絮才情得王国之风雅具采苹徳性盖自其曽大母栢舟励节久着冰操萱寝贻行常多霜节而太君承顔堂上受训闺中静婉有所自来温恭由于师事实称佳妇归我寒宗祥女登堂俾百年而偕老名姝入室致九族之同钦鸡黍维防力任苹蘩之重鹿车共挽躬亲井臼之劳振家声于中落之余豆区釡钟之必谨相壮业于方刚之际内外上下而咸周念夫子以躬耕而养其亲垂十余年而不倦迨大父以耄耋而捐乎馆四五省而未归为健妇以持门赖硕人而当户耕问奴而织问婢宁借苍头左或圆而右或方惟凭赤手遂使长女服其身教既絶粒以殉夫诸子奉为心仪皆勤修而象父盖孺立信义行于列郡九州多慕义之人齿徳重于诸侯三事修礼贤之典皆阃仪之内助硕徳润于本根致道誉之日隆骈祉施于来叶兹者嵗当逢酉迨夫春始建寅为上浣之十朝介纯禧于百福宣文君之绛纱犹在崔太母之丹毂还来虽鹤发同心庄椿较余六载而龙文绕膝窦桂已茂五枝舞彩堂前兰生未巳众香国内芝秀非常岂不盛欤是可颂也敢乞江毫之五色用褒鲁衮之一言则文重鼎彞永赖仁人之赠而词髙琬琰瞻君子之光矣谨啓
　　家赞公暨徐太孺人六十双寿征诗启
　　盖闻家有严君配两仪之位妃为徳偶储百世之祥第好徳重于箕畴而徳莫先于孝义独行原于周礼而行尤始于睦婣歌麟庆于未央卜鸿禧而方大则赞公偕徐太孺人实惟其人用当斯庆矣公少多至性长懋懿修懐橘岂待六龄让枣宁辞七嵗博窥经籍废书于陟岵之辰雅好交游投笔在登堂之际家虽中落晨昏必膳双鱼志切先谟江汉时将驷马一成一旅兴厥祚于既衰三缩三盈缵前功而弗替徳施宗党咸称长者之风义着寰区动以古人为法忆在甲寅之嵗乱生戊巳之屯赴义临川首壶浆而先倡论交泮水矢金石于后雕诺重片言遂能全其妻子名存一邑卒无愧于死生迨乎楚戍操戈郢人沸鼎十五年后重闻风鹤之惊百万军前不损元龙之气受故人之重托有同季布黄金出巨冦之凶锋竟返相如白璧不遑寝食惟思窀穸未安每减糇粮冀卜陇阡之吉他若完婚毁券皆为隂徳全功至如恤寡懐孤尚属平居细事而徐太孺人族髙东海好缔南溪婉娈本于性成贤淑原于天授既鸣鸡而推枕或弋鴈以由房厨下尝羮独谙姑性堂前进服每为时寒李光进之家不私管籥张孟仁之室迭乳婴儿常脱珥以易书用资闻见每具觞以延客冀广切磋相夫既已为龙训子还能似鹤汉若成家有道已看名振一时鸣夏华国能文行且誉腾千里兹值建申之嵗并逢周甲之期月在清和四日先悬锦帨时方仲冬中浣即设瑶弧兰以春桂以秋两世见鹏抟之盛椿以冬萱以夏一门歌燕喜之祥献其觥筹绕堦前而舞防铭诸钟鼎登座上以抽毫伏愿锡类推仁竚待赐之华衮引年致颂必将镂以丹彞谨啓
　　罗母吴太君六十征诗啓
　　长沙纪绩爰传白雀之祥渤海成仙每属防鸾之异盖殊休必生于华胄而灵迹要出于淑媛理有相需福无或爽于斯为盛雅足称竒则如苹洲罗先生元配吴太君是其人矣先生世履朱缨家承黄甲髙祖父闻野公荣膺秉钺壮锁钥于北门曾大父虚舟公职属司衡重干城于南部虽当末运值文学而中微然亶才有节推而继起世皆称为国士谓当配以淑人太君承遥胄于延陵受家风于内翰才髙咏絮早擅鸣鸠徳裕采苹终当秣马既称佳妇用事良人尽夜披衣每焚膏而助读中宵推枕常伸纸以候书虽劝学无待于吕荣乃赠镜有同于徐淑成名之后操益警于鸣鸡服官之余廉更箴于瘗鹿持毫对泣为刑状之非轻执烛相规励观贞于不败既而天倾莫补海涸难填寡鹄悬帷经三秋之风雨孤鸾舞鉴歴屡嵗之雪霜却赙赠以名廉不为清白之累束诗书以成教无忘忠孝之模丸栁氏之熊宁知异出养乐家之豹行见大成兹者嵗在壬申期适逢乎周甲月当癸丑庆用协于长庚恐母徳之不传用希鼎吕述阃仪于既备仰借球琳伏冀推锡类之仁流芳斑管斯乃作传家之宝振彩彤编矣谨啓
　　张母卢太君六十寿啓
　　刘子政着列女之篇惟传令范鲁徯斯作寿母之颂允尚芳规况得配于文人信足彰之彤管且赞成乎循吏尤足显以青编如张母卢太君者早毓韶姿生传慧质本出范阳之胄门第髙华复钟淮右之灵帷帟肃穆兰芬幽谷孝友亶于性成芝茂崇堦诗礼闻于世习爰师古烈鸣鸠而夙慕梁鸿耻事庸流挽鹿而终归司我词臣先生蜚声桂籍停船曾覔孝廉从政花封绘像共传仙尹恩流鄮上洵堪为表百城字写屏间遂乃受知三辅承尘下鵩贾谊乃不永年庭屋啼乌荀采遂甘孤宿心坚茹蘗宁知身是孤鸾教苦丸参乃致雏成大鹤嗣君天秩雅负时名以终贾之妙龄文坛独步具荆关之能事艺府兼游兹值庚午之嵗爰当己夘之辰节距中和时方午日筵开燕喜防启六旬堂上萱花鹤发欣逢周甲堦前芝草鸾章伫庆长庚宣文君之耳目未衰犹褰绛帐郗夫人之神明特茂已授紫绨用恳赐以瑶篇传徽音于奕世必且镌之宝鼎介蕃祉于名宗谨启


　　林蕙堂全集巻二
　　钦定四库全书
　　林蕙堂全集巻三
　　湖州府知府吴绮撰
　　序
　　游丰台诗序
　　时当豕渡之年序值蝼鸣之月青阳既谢而媚景犹妍朱律初调而鲜云未燠言邀胜侣用访名葩结轸青门覩晨霞之映袖连镳紫郭讶微雨以吹衣始则巾垫林宗布席于襄阳池畔既而觞倾叔夜闻笙于缑氏峯头银竹萧森泛红泉而递响金柯晻霭笼碧岫以成隂仙人多好楼居况湖海足元龙之气上客何妨末坐更江山助司马之文于时茅屋鸡翁应斋钟而破午竹篱鸠媍随野屐以呼晴还思溱水之游益鼓剡溪之兴连翩宝络竞踏香泥宛转吟鞭争穿宿莽方追踪于锦市乃流睇于花田香共一风色分千亩娇红髲并夸金线之姿腻白逍遥咸看玉盂之様盛则杨家之春队粉乱花繁丽则汉殿之晨妆烟啼露笑搜刘攽之谱尚觉未详吟谢眺之诗犹疑不尽岂止四枝揷帽竒见广陵十叶承盘秾云东武而已哉况乎一日之间候交春夏移时之顷景备暄凄聚六地之词英成终朝之胜赏同心卜昼宁无纪事之篇婪尾留春可少縁情之作各拈三韵共奏四声庶北馆清游继华风于鹤盖西园雅集传逸韵于兎毫也
　　瑞阳阿集序
　　瑞阳阿者明佥都御史长信江公之文集也公生居歙浦系本瑕丘诚意正心方童幼而名如曾子先忧后乐为诸生而志比范公释褐登朝霜厉弹冠之日单车受命风清负弩之尘乌草陈艰献谠言于端扆朱衣辟恶取弱卵于危巢于是清流咸许为正人
　　圣主尚嘉其直节参差露栢首简乌台凛冽霜条先巡赤县横穿豹尾五色棒碎贵戚之车直叩螭头三尺堦借尚方之剑直声震世本无意于沽名戅语惊天曾何心于忌器譬除鸷鸟铩其翼而不患飞飏若剪神丛去其枝而无劳斤斧遂使大奸距脱密禁炀销壮懐益矢于有为毅色更严于无礼铁冠捧牍刘整为之心寒绣节行边李愬因而胆落殆有过矣岂不伟哉既而法曜移星卿辉比月张堪之为光禄白马重来潘尼之领乗舆黄骊不爽而忠谋益奋雅志弗酬虽疏傅乞归欲勉留于盛世而贾生不见终失意于贵臣于是息影岩阿逃踪烟市莼香野水思归宁为鲈鱼楸拱寒阡助祭长来乌鸟乡人罕覩其面土室独闭者八年天子忽念其言银信惊传乎一日辰溪建帜秋清浮竹之波沅水褰帷春满采菱之野爰由佐臬晋陟祥刑得定国而狱鲜寃民见有功而囚无死法判终不改诚难显夺其权官为量移实则隂钳其口维时山危铜鼓伏莽潜滋地阻石门弄兵多有谋猷克壮于方叔威信兼用于武侯仗钺渡泸百足失乗墉之险挥戈入箐九头息吐雾之妖乃任者之难不及乎议者之易而邪人之巧偏中于正人之疎大用不竟于朝廷长才遂终于道路赵清献家惟琴鹤岂有余财冦平仲地少楼台空留正气嗟乎时当万厯运际六符庙谟方肃于委裘庶绩咸熙于鼔瑟而公也当不讳之朝展无私之学攀裾髙论折槛危言其抗奏于中台也则豸遇邪而必触其对扬于列署也则凤览徳而长鸣其镇外而陈言也则所至铭沉碑之徳其居家而纪事也则随时懐恋阙之忠盖古栢长松不足以方其劲直惊雷疾电亦无以写其激扬虽防赐筯之知不救含沙之射既屡伸而屡踬亦转炼而转莹遂致遇似屈原满巻是离骚之字才如贾谊一生皆痛哭之时直道难容于兹信矣谗夫可畏抑至是乎余本放臣适逢归里述旧徳而动嵩髙之仰览遗书而兴湘累之悲爰草数言弁诸首简噫嘻已矣久而始定难再问之斯人后必可传尚有期于当代也
　　懐旧诗序
　　顔延年作五君之咏意本懐贤杜子美赋七哀之篇心存悼往予生也晩及少而孤霜野饭牛徒作歌于早嵗天衢附骥曾奉教于伟人忆槖笔以游吴迨驱车而入洛才非杞梓谬辱品题家本菰芦长逢奬借仙同荆楚奉文酒于朱轩客过苻离聴音声于绛帐始平问业菁葱槐树之街安定谈兵灿烂莲花之府他若拜张华于冀北世号龙门或者望仁杰于斗南家传牛炙莫不恩深説项感重识韩景杲日之常中仰髙山其未艾然而缅懐知遇尽属贤豪略计平生亦多零落燕郊伏枥马已失于孙阳蜀道携琴鹤早辞乎赵忭江东坐上无复饮醇钜野台边徒传挂剑或情殷适馆或谊切趋庭或交深于患难之中或契合于文章之内咸防恩于国士将传美于后人而弹指十年伤心两世平原已往谁买绣丝孺子长贫难赍絮酒奉文仲事君之教但有哀伤念张堪知我之言何胜感慨梦中得句聊写怨于麟毫醉后过门实衔悲于马棰尔
　　【按此后原本载懐长沙赵尚书开心河南周侍郎亮工太仓呉学士伟业江都孙廷评鼎七言律诗各一首并略注其交游之旧于各诗下但考四诗备载后第十七巻七言律诗类中今删此存彼以免复出】
　　宗鹤问咏古迹诗序
　　春风锦缆吹尽扬花子夜琼箫弄残明月李太白于此伤心鲍明逺尝为作赋予友宗子鹤问少长昆冈曾逢沧海词章敏赡本陈琳之乡人寄托遥深信少文之宗子笔开五色隋宫不落之花琴响四山嵇氏未传之曲而生平慷慨时时欲近酒徒身世悲凉夜夜惟看剑气况复身逢五代眼见六朝海水羣飞天星昼见兔葵燕麦生于弹指之时春草江花即是按歌之地子山归国萧瑟奚辞袁虎泊舟凄清何已慨赏心之不再恐胜迹之终湮于是拂草寻幽披荆问古吊旧垒于秋风之下访残灰于劫火之余或苔长经幢无从问偈或云迷药市何处逢仙或灯火销况欲醒青楼之梦或池台堙没徒嗟紫阁之辉莫不把笔低徊停车太息写竒懐于鱼茧骋逸思于兔毫义取风规可识兴亡之故词兼哀艶多由衰盛之间实舆志之所未详亦词林之所罕有岂独禹王碑碣致太史之留连丞相祠堂动拾遗之感慨而已哉嗟乎登广武而叹时少英雄望梁甫而吟谁为管乐百端交集千古如斯问结栁之里娘谁为是者听庭花于商女我始欲愁矣
　　空翠阁雅集序
　　宿耀丹鹑风清黄雀披襟可赋楚宋玉以之登高载酒为欢欧阳詹因而玩月维此时也信可乐乎而余友江子秋水以终贾之英年具曹刘之逸韵觞飞北海四筵鹦鹉之杯榻据南楼百尺芙蕖之席火珠不热反号招凉玉镜恒圆自能忘暑而盖倾千里琴响四山邀作赋之兴公遇吟诗之秘监桃花潭上踏歌惟许汪伦修竹径中策杖还来蒋诩况吕安命驾逺拏苕水之舟邓郁懐经来泛吴陵之楫咸气临于函谷共星聚乎颍川而且赵家合徳自具竒香张氏丽英长持纨扇惟参军之好客絶少倦容致漫叟之多情浑忘羁思昔者延酒人于河朔半是英雄聚名士于邺城尽皆文学以今方古迨为过之仆本放人逢兹盛事聴吹箫于桥上无负月明望却扇于楼中有同花并含毫独咏聊成平子之词击鉢同赓可少陈王之作爰题诸简以纪其时
　　和周太史梦郑侍御诗序
　　侍御郑君晦中与予生同维梓学共编蒲鹗荐一经并入扶风之帐鳣飞六馆偕看洛下之碑予以柔兆之年获含毫于鳯沼君当屠维之嵗亦射策于龙墀东阁吹藜曾分青砚西台列栢独佩皁囊既立仗而常鸣亦伏霤而屡进年如贾谊偏多痛哭之书气等朱云欲请尚方之剑都人为之敛手
　　天子因而动容方谓聚号兰台伟望自腾金马岂意歌传蒿里灵符遽下玉鱼朝野咸痛哲人嵗月有同隔世山阳横笛夕照凄然流水弹琴春风矣慨灵光之犹在谁念三同懐逺志之无成徒嗟一出兹解淮阳之绶还停下泽之车拜徳操于牀前重披云雾过黄公之罏畔已隔山河其尊人休园先生出新诗以属和则好友恕庵太史纪异梦以衔哀读未数行泪零双袖人天迥别凭文字而犹通生死悬殊赖精诚而若遇理原灵契事属旷闻方在迁延未遑赓报乃素屏支枕庄周偶适于于徐而冕垂缨元伯疑来于髣髴班荆论旧如看梁月之顔属草陈辞欲写江云之作是可异也能不悲乎爰呼银鹿以篝灯遂滴玉蜍而走笔寿陵顾影浑忘学步之非邙岭望坟不禁拊心之切况乎先亡践约祗一见于人间逺涉寻歌不再逢于石上而频传影响畧似平生白马素车方待巨卿执绋长杨修竹旋期越国抽毫眷恋莺鸣留连鱼素岂非名贤谢世终结习于修文才子生天难忘情于慧业谁其似者望虎贲而不来我所思兮作驴鸣而竟去辞依四韵恸极千春
　　玉京啓手暂相留转眼俄伤逝水流七载未完君父恨两宵分送友朋愁灯前起草传遗事石畔闻歌忆旧游我欲招魂空剪纸他生应傍鄂君舟
　　金焦纪游诗序
　　山拟戴鼇碑传瘗鹤据中泠之上树影钟声迨北固而东天风海雾青浮两防久欲拏舟翠挹三峯犹虚着屐而馨闻吴子独具幽情言偕胜侣浮真之孤棹夜宿苹花携仲若之双柑秋寻桂树停桡月下醉唤鱼龙布席岩前坐分猿鸟既而杯酣兴起曲罢情生问处士之遗踪茫茫水国寻仙人之旧业山云留连乎江海之交惆怅于古今之防扣舷长啸何年明月南徐振舄髙吟此夜大江东去爰书乐事用纪新篇比枚子之观潮思雄七发若梁生之陟岭声激五噫思其中懐良多寄托者矣若乃赋湘灵之鼓瑟调似仲文咏嬴女之吹箫词如子美荷裳芰屋根本灵均霞防波澄源流谢眺则非仅江山之助而得于性情之微也既羡先鞭遂题首简岂终付之卧游聊自抒其神往耳
　　黄龙先生诗序
　　盖闻昌黎大道得李汉而方传供奉豪吟依阳冰而益重古人腐毫作赋几至忘年落齿成诗尝为废食而不遇表章遂多湮没扬子云之著述徒付醤瓿鲍明逺之文章长嗟萧艾古今同慨可胜道哉予稚齿受书髫龄负笈缀幡道上早见甘公避雨林中曾逢郭泰盖于语溪官舍得见龙黄先生焉先生长爪通眉有同昌谷千彚万状絶似少陵偶停缑岭之车暂驻临邛之驾维时予内父堂上鸣琴先大夫山中命屐松园处士倾盖来游檀圃髙贤临闗欲度并入西园之坐同衔北海之觞而先生每聴狂歌偏知李泌时来染翰独爱羊欣曾几经时俄成隔世芸瓜何处长懐风树之嗟叩策空归但积山丘之泪典型凋谢心赏都非而先生亦从皋羽以登台徒效鲁连之蹈海经零落谁访扬亭黄石凄凉难寻汉圮兹值菰城之解绶适来梓里以停车而内叔于升先生授此一编俾之重订言寻旧诺无忘易箦之辰为广遗书不惮寿梨之役如斯古道足示来兹至先生之藻思搴霞朗懐拟月河梁赠答李都尉赋比鸳鸯文酒纵横祢正平词髙鹦鹉澧兰湘茝入字俱香火茧冰丝装书是锦箧中断简皆成安石之金坐上微谈欲夺王戎之麈使其得逢李洞应教佛事阆仙若令获遇庭坚定欲堂名大雅者矣嗟乎茂陵已往还传司马遗文徐国重过不愧延陵挂剑是刻也非直垂久于吟坛实用隠裨于世教也哉
　　同岑集序
　　盖闻百年之运借声气为盛衰一人之身视交游为进退故尚稽列国名卿传赠答之章下及累朝君子赋燕歌之什一时聚防千古汚隆此其所关非偶然也予友冒子巢民英年振藻蔚豹上京中嵗辞荣伏鸾南国驱车海内见玉帛于汉唐赠纻人间歴盘敦于邹鲁所纪同岑一集何啻名山万言然而考厥姓名叙土风者凡十五国稽其嵗月换霜雪者迨六十年其间世事之递迁以及人情之迭异览其始终之数不无今古之懐矣盖世值河清人当霞蔚菁华未竭朝修振鹭之容风义相师户守雕龙之业士龙入洛首谒茂先文举登门曾通元礼于是置郑庄之驿雅爱琴樽开谢傅之堂惟谈书画先进之遇后进岂待识韩今人之似古人偏能説项但有弹冠之望多无按剑之嫌当斯之时亦云盛矣洎乎金刀匿耀玉弩斜芒时号三君人分两部顾厨竞长宁非角上争蜗蜀洛连衡何异穴中鬭防然而爱名如癖争摹郭泰之巾养誉为髙并伏王咸之阙奔车塞路入太学以看碑举袂连云聚华隂而成市昧危机于白马愿学清流申明信以丹鸡耻非钩党此一时也识者忧之至于物变人销时移事改鲁殿空留其硕果都己浄于桃花知已晨星叹辽阳之归鹤天涯夜月聴白下之啼乌然而皂帽相逢青樽无恙南山种豆堪为杨恽之歌东海成桑且饮信陵之酒公子登台而作赋美人刻烛以催诗于此为欢嗟其晩也乃观所载悉采其华或授简梁园寄幽情于草木或飞书衡岳写别绪于山川或感时世之艰危而勉存忠孝或言性情之敦厚而并及篇章则有陈董王曹引邺侯为小友文姚倪范许苏轼以竒才漳浦见而倾心机部闻之捧手此皆正人之望同膺国士之知继而西铭倡羣彦于吴中伯宗聚多贤于江左泖湖三子争驾舒章蠡水四家齐镳士业姜郎伯仲领泰岱之英侯氏弟昆撷汝嵩之秀朱子鸿翔于西蜀黎生凤翥于东瓯莫不接席交欢登堂展拜兄袁弟灌合气谊于班荆大孔小杨结心知于佩带并属一时之快事宁堪千载之伤心若乃天水司农最后合纪羣而缔好庐江宗伯于兹集嵇阮以论交防笔红笺叙欢娱于乱离之后银筝玉管杂慷慨于歌舞之间老子牀前时同看月舍人池上常共挥毫宾客尽于东南词赋传于中外又岂知风流雨散意气灰頽玉树长埋钟子下闻琴之泪金门静掩羊昙兴击棰之哀如今日者哉嗟乎离鸿身世暮雪难归杜宇河山斜阳自老白头似我怅旧事之都非青眼逢君问故人而有几流传简牍遐想平生又未尝不心伤其晩而神往其盛也
　　黄大宗催妆诗序
　　花开东阁轸接龙鸾月照西园杯浮鹦鹉乃有淮南仙客江夏才人重联凤喙之胶再结麟文之绶小乔初嫁果然今日周郎二薛连婚仍是当年永叔以旧壻而为新壻应知玉润无双问小姨何似大姨忽讶琼华有两前时窃看曾疑美极难同此夜相怜定説后来居上琴弹绿绮调已惯于求凰车障青油桥待成于驾鹊云浓巫峡美人早办牵红雪满梁园上客皆为浮白况景纯幼女本是神仙而叔度名流雅工词赋可少琉璃而作砚爰镌琬琰以抽毫郎咏林兰本是同心之树儿名芍药原为并蔕之花镜里双栖自信人行暮雨屛前一笑何妨婢唤春风带萱草以宜男荐石榴而多子云英有约莫教龙脑频添京兆多情留取蛾眉待画
　　汪蛟门舍人十二研斋诗文序
　　盖名文难于富贵得之必有前因才子少于公卿生也定多灵贶故少瑜镂管一束不自人传王勃麋丸盈袖有因神与宁无因而致将有感而通耶予友汪子蛟门道不虚行才真间出李学士生由金粟徐骑省家本玉勾论美粲花传自玩鸥亭上名髙视草栖当集凤池边暖防青绫宫漏方传花外神游紫府佩声若在云间国有华胥欲聴钧天之乐地非蓬岛还堆元圃之珍所得而无非夜光有获而不殊鼂采石卿引类数符禹截之山川即墨为朋象协周天之辰次陈之雕几荐以宝函或环号辟雍或船名太乙或拟苍龙而横沼或比玉之朝元或红丝金线之殊形或莲叶松皮之异制或马蹄之与凤咮或绿雪之与彤霞端徳人而歙俊人温润实同于良友水青色而土紫色精华尽产于名山咸用守以神人乃共贻之君子承之蕉影堪抽虎仆之毫试以松烟各吐龙賔之气汪子蘧蘧而觉已悟万物之归虚栩栩而思若覩羣珍之宛在爰题所处聊纪异于漆园并绘为图乃征竒于墨苑歴左思之一纪可嵗嵗以研都竟刘穆之终朝足时时而染翰倘景文之修唐史直须分捧金钗若清真之订大晟早已环生玉琯髙唐作赋还登巫峡之峯阆苑讐书俨坐层城之阁信文家之快事诚艺苑之嘉征也昔轩帝好竒惟闻墨海卫公多嗜仅见结邻鼍矶但重于眉山雀瓦难求于漳水晕殊徐氏谁能与月盈亏池匪王家罕见有云浮动山骨何曾有对岩花未易多求而取于一夕之寝兴尤见多竒之璀璨信朝廷之制作不在异时将海宇之文章定推斯手行见于阗青铁书成特赐张华岂只唐苑玻璃赋就惟酬李白而已哉诸君子传之歌咏纪以篇章为想为因未测绶笥之兆载言载笑尝过画舫之居但能滴仙露于蟾蜍争挥丽藻是即泛矞云于鸲鹆已应竒逢矣
　　闰五月二日山塘泛舟序
　　着策归竒初增桐叶蕤宾应律再吐蓂枝虽凄如屈子之骚不堪更读而胜似骆丞之序可拟重游爰泛兰舟同搴桂楫地称虎阜是泰伯之山川人有乌衣尽王家之兄弟葡萄百斛穏载中流杨栁千行分披两岸水环花市绿波时泛幽香风飐酒旗翠幔偏多妖丽玉箫金管宫袍迥出人间锦缆青帘画舫浑疑天上披襟长啸云开黄雀之风倚檝髙吟霞照翠鸳之水昔子桓叙往仅传沉李浮瓜李白言欢但谓坐花醉月兹则极山川之盛穷文酒之娱方之古人殆过之矣况乎能讴车子喉声絶似哀笳并坐王郎手色难分玉麈饮惟文字朱无瑕雅解行觞望若神仙许飞琼还为搴幔谁为膓乱遇诸昆总在苏州曾见水嬉笑此客刚来湖郡此又逢欢塲于意表得韵事于情中传之近今未易有也嗟乎百年旦暮弹指无多四海烟尘伤心特甚少闲人之似我兹行不减子瞻此何时而不歌是语恒思游道
　　古重九平山堂防集诗序
　　蜀岭斜分是陆子煎茶之井平山右峙有欧公种桞之堂万字千钟尚记春风长在十年三过忽教明月虚悬幸逢七叶以钟贤用乞一麾而守郡棠堦敷政何殊召父重来莲幕论文无异醉翁再出五百年而复建信有前因二三子以克襄爰成旧迹朱甍杰阁还看栏倚晴空皂帽扁舟顿许笏支秋爽于是伊阳高士首振灵筇文正名孙同携蛮榼赋有天台杰作诗传长庆新篇广平得意于梅花文畅摛情于木叶王夷甫髙出风尘周伯仁偏多节概斯擅风流于江左并髙月旦于淮南者也若乃名重湖山咸推季重才雄湘汉独许胡威清平调美于粲花阀阅名推于大树太冲则纸贵三都茂先则书连十乗或称钓鼇之客本在山东或收买骏之金同来冀北聚衣冠于五地总属英流开樽垒于三秋偏多胜赏时维访古何言露冷黄花节展兼旬正见霜凝绛叶窻中画障收两地之山川槛外云帆带六朝之烟雨玉钩何处香土空留防树当年斜阳不尽乌啼满地吊帝子于空陂鹤驾三山眺仙人于别馆既凭髙而极目遂望古以多懐义取同时题分集事吹箫桥上长吟杜牧之篇授简樽前各奏江淹之赋对青峯于故国烟花殊胜他郷聚防笔于名流风雅宁夸隔代欧苏复出惊看壁上龙蛇髙李相逢醉唤岩前猿乌登斯堂也洵不乐乎至于辽鹤成仙还矜严藻汉龙在首本擅才登玩鸥之亭谁非妙选入射雉之里尤有清风梦笔再见于少瑜观灯复推于仲衍望伟太丘之胄名雄髙密之支题曹碑而弥见色丝和郢曲而仍飞白雪斯则名贤倍于邺苑胜事迈于梁园者矣况乎子美分题少文飞札元卿振拊节之音叔度极观成之美也哉爰濡防毫用题鱼茧相如后至何辞梓泽飞觞逸少先书实媿兰亭梁翰也
　　何云壑转运集字诗序
　　鹤郡重来夜月吹箫之路龙门新陟春风倾盖之交十载相思人逢水部三秋共对曲聴山香北海瑶樽杯底隋堤栁色西园金管槛前空阁梅花爰出集字一编命为弁言数语夫诗縁至性实本别才聚腋成裘裘合而宁知是腋将花酿蜜蜜成而无复为花此岂属乎人能良亦关乎天巧若乃五音迭奏并合宫商杂防相宣自成机杼相其体制风华不让齐梁揽厥篇章大雅无伤李杜斯则王夷甫之玉立自具神姿宁独谢安石之碎金徒夸寳屑而已哉置之笥内应函云母之封付以筵前可协雪儿之奏矣
　　宋武葵沧洲集序
　　岁当渊献月在则阳言寻新浦欲泛太湖访霜信于吴枫问山香于楚橘过宋子武葵之居而憩焉门庭萧閴图史晏闲居然东晋名流遂作西园雅防留连徐榻还闻苏涣之髙吟整顿吴樯更理王猷之逸兴陶家通子解荷篮舆荀氏慈明能持杯斚菰芦内住此中大自有人桑柘闲谈不知何者是客于是同将双屐并曳孤笻鼔枻沧波直探金鼇之窟振衣絶巘平临宝鹫之宫水是三万六千琉璃作镜峯则七十有二翡翠开屏髙深异趣而齐妍晴晦同时而迭变菊宜冒雨何妨角垫乌巾叶始从波不觉毫飞防管乃宋子赏心冰壑奋力云泉推后挽前济胜每从康乐倡予和汝惊人独爱晖岂非鹤羽出尘霞姿超俗者哉尔乃文园给札意倦游梁平原驾车兴思入洛龙精照耀发张华宅内之书骏骨低昂问郭隗台边之价黄衣入梦赋许淩云紫绨装褫篇名繁露此固南琛之所以入庙而东箭之所以登朝然而指北道以僦装将游虎观涉东皋而成趣犹想鸥波借卉何时千里暮云之句班荆此夕十年秋水之言字欲呕心都盛古锦文堪浣手尽染名香托藻思于蒹葭寄幽情于菡萏题所着稿命曰沧洲斯其寄托实为深逺矣若夫东都车马争看槐市之碑南国盘敦狎主芝廛之防过两京而曾逢郭泰来六馆而竞识何蕃翠岭黄河览神皋之钜丽金仪石鼓探天府之珍竒贳酒旗亭王李下闻歌之拜停车燕市荆髙醉击筑之声则穆然而思慷当以慨其所得也不既多乎昔顾况之叹香山居宁不易韩愈之见昌谷轩为频过当今不乏龙门此世宁无狗监何待长安市上碎正字之胡琴而向防稽亭前羡中郎之椽篴也哉
　　翁苍牙见山楼诗集序
　　时维乙夘序属嘉平予方息驾蓉湖掩关松岭而翁子苍牙将献书于阙下特停棹于山中言寻防易之台共坐聴泉之阁河山眺览连宵扪虱之谈风雨留连半夜闻鸡之舞命小红而倚笛浮大白以挥觞爰出一编俾为数语夫律吕之合先以气机华实所分由于识量翁子留心当世肆力古人比贾谊之才羞同绛灌如东方之博览兼读孙吴既学剑而学书亦能经而能史予尝与之盱衡往昔筹画近今凡所指陈皆当切要信管敬仲称天下之才岂陆士龙擅云间之誉乃开巻独得闭户自甘方予承乏于苕川诸客咸依于荆土翁子超然逺引持正无阿耻言毛遂之处囊畧似陶潜之度履迨乎谗兴解组鬼见张弧罗无雀而谁来壁有蝇而空防乃独举幡汉阙慷慨而明司之寃射矢聊城宛转而救齐人之困此其品诣自属悬殊更览诸篇悉称名作或悲凉对酒抗如击筑之竒或绰约寻花婉似鸣琴之奏或奔腾迅烈同万马之嘶风或淡荡凄清若孤鸿之叫月莫不含任吐谢轶孟淩王缫以绣丝炫目蒲桃之锦薰之艸木移情兰茝之香诗之不易知固如是矣人之未可量又何若耶冰雪各天烽烟四海时乎不再勉为万里之行去矣母忘酌此二泉而别
　　宗定九新栁堂诗集序
　　成双美誉早传于参佐防前第五髙名不减于骠骑省内乃有方城之硕裔是为淮海之俊人琴响四山身能入画风乗万里志不须舟羡平舆而鳞跃双龙在扶风而眉先五马盖广陵有二宗子而定九其首称也定九与余生同梓里雅闻兄事袁丝长并芸窻未敢儿称徳祖眠当共被夜舞司州出必同车朝游洛市曲江虎视一时雄长诸侯文树鸾搴四海羣推六子时而登筵授简彼独探珠或且共席挥毫我为焚砚乃半生作吏徒教小草伤心而十载著书益觉芳兰竟体兹复来归故土乃获快读新篇香出行间如搴石叶花生字里似握金荃杜樊川之夜月琼箫写凄清而未尽韩君平之轻烟蜡烛比华婉而犹多疎雨梧桐清而更丽秋风落叶壮不伤豪号才子于西昆儗佳人于南国宜当沉香禁苑横施七寳之牀岂只卖酒旗亭独下双鬟之拜而已哉嗟乎宗子张思曼杨栁一枝谢康乐芙蓉十亩相如妙曲对操花前杨恽新声悲歌酒后何当息于六月而况假以百城乎
　　汪石西先生诗集序
　　余尝上稽往帙歴览闳文潄芳泽于艺林振华风于学圃其间英蕤所结可昭著于必传胥赖来叶之贤能表扬于勿替所以浔阳处士遡往烈以称先康乐名侯赋髙言以述祖而吾于石西先生之集重有感焉先生韫竒志而未彰秉潜修而弗耀南阳抱膝望梁父以长謡北崦移家仿少陵而独啸击酒余之缶长聴歌乌棹花下之舟时看放鹤无义熙之情事而赋本于经非天寳之乱离而诗堪作史计沉酣于韵府凡五周星迨灭没于尘籝又三甲子其孙天如谓奉先君之遗训委在棘人乃以髙祖之蔵书授诸枣氏借文章之力用展孝思任编辑之劳仰承前烈又得叔定蛟门两君子精心选订极意校讐俾一代之章偕栢庵而嫓美百年之文泽与环谷而俱传岂不懋哉曰观止矣独是先生当昭代之极盛值七子之方兴俗尚华巵时工鞶绣先生抗无求之节欲继襄阳振独秀之音仍标正始其气静故词博而昌其致髙故调清而越英华收于六代格律本自三唐倘非搜辑于汲冢之余掇拾于秦灰之后则鲁碑竒字将尽失于蜗涎而孔壁遗文且难全其蠧简将见百八十篇不闻雅颂之声岂止三十余年尚多残缺之恨也哉
　　家岱观大令西塞诗序
　　萧关夜月悲凉生壮士之心榆谷黄云慷慨动英雄之色短箫别部乐奏白狼铙吹新声曲翻朱鹭此则王侍中之念国五咏从军杜拾遗之忧时重吟出塞者矣而况地当陇右险歴重关人在河西雄瞻四郡嵯峩铁岭有秦皇未筑之城迢逓玉门是汉使难归之路其为兴防何可胜言也哉兹我家昆为时国士名如阚泽常在月中才似徐陵本来天上起文人于圣水两河光绕凤凰作仙令于仇池百里语分鹦鹉沉香有浦犹存酌水之清风赋句为唐重续浣花之胜事折腰自懒俄闻处士辞官抵掌相欢乃见将军揖客碧油啓帐聚米雄谈白防登筵挥觞独啸邹从事之防陪岘岭共睇山河杜舍人之管记扬州非夸烟月于是有心懐古横目问天振衣葱岭之峯顿辔蒲昌之海经先零之故垒遐想营平歴疏勒之遗屯长懐定逺尔乃月氐空属日逐难迎买骏金多偏驼紫槖落雕弓劲或射黄羊中行説久自多端呼韩邪时方竞长旗翻乌垒犹传都护之营阵列龙堆徒献郎中之策此其边算是在庙谟况乎横笛频吹哀笳互动蒲桃竟夜不醉离心杨栁无春还惊客眼惊沙似雪虽苏武而难餐冷月低空有明妃而不照则复情因境发忧为时生磨盾疾书据鞍髙唱将王公之扪虱谱以四声用刘子之雕龙传之七字安危目系岂徒自诩文豪忠爱情多未敢便夸诗史然而吐音激越似隆中抱膝之声抗节沉雄有广武登城之意若杯酣于夜读酒合频浇倘剑冷于宵吟壶应自碎旗亭画壁彼双鬟不堪再唱黄河词苑探珠当四坐已自争推白雪也
　　周隠求自怡草序
　　盖有彭泽之髙风而后饮酒移居见其旷具襄阳之逸致而后微云疎雨见其清固自别才实由雅韵古之论者或未详也吴门周子隠求鹤市英流鸡林妙选刘公干之在邺本文学以知名丘灵鞠之入梁由茂才而起誉而少轻世网早濯尘缨爰能有托而逃罔羡无因之获偶然卖药不从女子求钱终日下帘长笑富儿多事间复盱衡今古览眺山川积有篇章分为巻轴梁生适越不无五噫之歌平子伤离乃有四愁之赋莫不留连宛转清丽芊绵得意行间传声格外比之香草送异馥于秋风譬彼芙蕖耀华姿于晓日尔乃取岭云而自况借都水以为名此其寄懐从可知矣予尝造其寝处与为燕歌能于湫隘之中独出风尘之表过从有客是莲社之髙人萧閴无营只藜牀之雅具輙复披帷而想元度过户而叹宋纤信其隠于文词未易求之章句也
　　袁重其母太君霜哺篇序
　　拜义成之册未必皆鲁国之贞姑受遂昌之封岂尽是刘家之列女而寒庐少妇抱影终天委巷孤婺摧心永夜既不能捧鸾囘之纸聊种忘忧亦惟有啼鹃化之魂空悲长恨自非令子谁识其名不有文人莫传于世盖泰征赴子胥之饮雏仅三龄吴母保赵朔之孤家惟四壁心同夏草虽向日而偏枯身似秋蛩每逢霜而自泣呱呱在抱影寒五夜篝灯藐藐空存力尽百年砧杵堦前画荻总是泪痕案上丸参惟多苦意卒成佳士早有令名常絷马以延賔共识陶亲之义能辞鸡而馔客益嘉茅母之贤是以见孝尼者许以正人怜伯姬者旌其笃行女歌泛栢遂几黄发之年子咏采兰无忝白华之志名流作传用劝其家钜老称诗以风斯世积之五十余载无非雨夜霜晨遂有百亿万言不减龙文麟篆而重其每获一字輙跪进于堂前或取数篇为拜赓于尊畔而节母怡然进酒莞尔加餐啜一菽以如饴斥三牲而弗御以视世之文轩防绶起居夸八座之荣金轴银函焜燿极五花之赐而内行弗备君子羞称大徳无闻哲人勿道诚相悬于河汉而永贲于星云矣盖古人节孝之事显于诗书而昭代文章之荣久于富贵有节母之行则贰心之臣可以慙闻重其之风则敦本之人知所重矣
　　梁溪倡和诗集序
　　兰亭嵗月忆前后者屡更梅里溪山凡往来者多次时则阿衡受命分百里以牵丝宗衮当官宰一方而制锦冦平仲之相业肇绩巴东狄懐英之勲名始基冀北余谬叨族谊忝奉宾游镂管文樽忘忧孝王之馆华灯朗月登髙邺苑之台坐满邹枚下客空怜司马调倾元白君侯独羡探骊窃叹文武之才当乗风以破浪早知将相之器必纬地以经天乃自结主知未逾五载而差强人意洊致三公较相如之谕巴蜀小行人乌足道哉系尉陀而归朝廷大丈夫当如是矣而言思旧雨近属晨星或金马浮沉寥落子云之阁或穷乌伏处栖迟仲蔚之园或杳藐河山怅黄垆于既往或飘零湖海嗟皂帽之不逢而公独致云霄手挥雷电以仗钺而兼工草檄当横槊而犹忆赋诗斯则命世之英岂独亢宗之杰而已哉原夫勾吴之始实本仲雍迨自延陵以来不乏季子然子顔龙占未闻作赋之能季重凤观罕见济时之畧兹兼二美独在一人况乎天逺五羊风清一鹤忆山桥于月下长懐知管之言望幕府于天边徒有依刘之望池塘春草灵运宁不忆夫惠连海浦沉香道助将无惭于附子耶
　　陈集生影树楼诗序
　　曲逆长才曽居委巷元龙豪气独据髙楼缅想伊人恒伤异世而吾友陈集生者抱竒不偶懐古难羁一寒而耻受人怜三北而无求世用风贻清白知无愧于豫章口絶雌黄信有传于颍水较相如而犹无四壁比子猷而仅得一氊而雅爱名流恒多侠气八方缟纻乃厨顾之人豪五色绣丝是苏韩之上客高明满野时时逢鲍五之车雄辩当筵处处惊孟公之座自言热血可以赠人但有寸心何妨结客绨袍典酒清谈而欲醉平原木榻栖尘髙卧而长留孺子以故名卿钜老愿相得以成欢素士平流亦投交而恨晩斯固好行其徳独季于时者矣胡乃过爱陈人虚推薄艺雕龙自好譬刘勰之见隠侯烹雉何心比茅容之逢郭泰荣枯一致宁同门下之盈虚久暂无忘每问山中之动静其为向往不更异乎顷以一编索我数语谓必加之月旦始可定其风期盖诗之为教复性本于縁情声之感人因心乃以达志集生之志可谓通矣集生之情可谓笃矣由是而本乎忠爱发为竽瑟之音聴以和平郁乎山川之气古人可到宁须芍药以抒华此事必传非复葡萄而织锦心乎爱矣庶或遇之
　　汪扶晨谷玉堂诗集序
　　马迁着史穷河岳之观张説为文得江山之助良以才华之动盖亦灵秀所依也余友汪子扶晨秋月长凝朝霞独举论交四海早看声徧龙门作赋三都尽许才倾虎观桃花潭上水让情深斤竹岭前山随兴逺何年丹灶尝寻轩帝之峯几处仙庐数访焦公之洞二分月里留连隋苑之风烟千尺雪中感慨吴宫之花草每经屐齿輙付奚囊时染防毫动盈宫纸他如河梁赠答李都尉字里鸳鸯公防绸缪祢正平酒边鹦鹉莫不低徊尽致俛仰多懐譬之初日芙蓉未可方其婉丽拟以微云河汉差足况其清华是以聴者倾心见而却步蔵之笥箧如闻草木之香写以缥缃即起云霞之气之子于焉寤宿先生可当卧游矣予附响鸡坛投交鹤市吹箫故里长逢浊酒以相娱剪烛秋窻每出竒文而共赏心之爱矣将置身于今古之林子好游乎信得意于山川之力也
　　孙树百给谏保留虎丘山木诗序
　　白象秋围应灵期于干竺青牛夜走失王气于咸秦况此海涌之竒峯赖有云屯之古干绿隂百亩皆累朝雨露之遗黛色千寻是大地烟霞所托岂意作兹舟楫遂欲残以斧斤在经国之谋宁问无知之草木然救时之大体务留不尽于山川赖有伟人适临胜境推竹西之棠防分庇东吴用冀北之梧隂逺垂南国囘天运掌无烦六叟之鼔门当路同心共鉴万民之跄地遂使武侯古栢青葱于短簿祠前蘧父仙楠蔽芾于生公石畔人天欢喜还如再长菩提士女讴吟竟似重开罨画六代之莺花如昨两山之烟月依然斯其所全良为大矣至若省吏胥之渔猎以奠人心免山水之髠钳以全地脉务令林安翠葆无伤嬴政之残庶几阁建铜壶不损蒋堂之惠此又仰裨于军国非徒祗益于游观而已也倘木徳之有知同应下拜幸山灵之无恙请共式歌
　　家茂才一壑居士桐江草序
　　吾家自荆土以来延陵审音而后风雅之事代不乏人柱史挥毫首变文章之体舍人传样益髙著述之名虽时世屡更而咏歌无替良亦家风有在不以世逺而衰也丁卯初秋时方却扫乃有小年族侄特携子晋先生所辑遗诗属予为序予受而卒读因为慨然曰先生以建安之才值永嘉之季遭时不偶徒嗟猿臂之难封失路无媒遂抱龙头以终老椎雄博浪仅中副车门掩明湖空懐镂管当年沈约曾加礼于投书此日范宣尚兴嗟于予砚天乎不憗命也何如然览其篇章若清风之拂兰蕙拟其姿态如初日之照芙蓉使其获售荆山遇知冀阪当不在子云之下亦何减季重之时哉犹幸小年言念厥祖收菁英于版荡之后授梨枣于壁立之间袭此芳风用流馨于艺苑传兹大业同永寿于名山是将有赖乎亢宗岂仅无慙乎肯构也哉诗曰绳其祖武小年有焉又云贻厥孙谋子晋得之矣
　　江秋水园居倡和诗序
　　江子秋水性躭林溆癖染烟霞有谢幼舆之一丘开蒋元卿之三径亭中花发不见俗人池上诗成每同词客向值西园之防言来东海之踪笑杜牧之颠狂逢花便住爱渊明之萧散得酒还留曾未几时遂同昨梦倚栏明月是当年薄幸之楼绕槛清波异昔日醉歌之墅灯前红袖谁怜往事都非花底黄衫尚喜豪情如旧既经秋而涉嵗或卜昼以连宵邀中散以弹琴遇桓伊而弄笛红笺小字常为锦带之篇紫袷髙吟竞赌金荃之句音成山水非无丝竹相关坐有莺花遂觉壶觞都韵爰多名作并写乌丝共赋闲情皆题黄绢少闲人而似我宁须问何处烽烟愿胜事之无忘且莫负吾侪诗酒也
　　田纶霞诗序
　　盖闻九光霞锦不襍凡丝万石霜钟非同细响建安创体皇哉大雅之文正始成音允矣中和之气非其性情之各别要亦风格之本殊也纶霞田先生衔书北阙校艺南畿士相庆为得师人由是而知学而先生提衡经术雅居两汉之间领袖篇章亦在六朝之上迹之所至事必可传本无累以为神故能防髙深于山水涉不穷而成趣故能极俯仰于古今气自国香不借蔷薇之浣味原神鼎匪同芍药之和蔵以箧中经三年而不歇坐其碑下过十日而犹思以此惊人良堪永世矣而情以日生而益上词以屡变而愈新五言既号长城七字亦称坚垒近体已见精严而古调仍多闳肆孔雀之羽岂有择于山鸡凤凰之声自罕同于鹦鹉则安见杜拾遗之后不别有拾遗而韩吏部以来不再见吏部也哉然具昌黎之气节而后起八代之衰有少陵之胸懐而后集百家之胜是必有其人而乃有其作所以重其作而愈重其人矣
　　曹冲谷漫游草序
　　十年公府清游曽共陈思千里故乡雅政还同任昉叹当年之匏系思隔停云幸今夕之萍浮欢邀坐月得逢公子纪羣两世之交如觌故人嵇吕三秋之雅维时清风欲袭羡洗马之神清既而明月相投识士龙之才俊偶看摇笔已见涌泉旋覩倾笥还同霏雪象诸六律斯为琴瑟之音譬彼羣芳此有蕙兰之气则冲谷曹年翁漫游一篇所以独絶于时也昔孙郎布履徳为之倾心符子清谈李膺因而捧手予钦国士早知日下无双君觐严君为道山中未老
　　顾书先梅花诗序
　　人存标格隽则多风物有性情淡而能韵家多绿竹而爱者必谓琅琊嵗有黄花而采者独称彭泽惟其神之相似是以得而益章也予居种字林中时值丙寅春半长卿室内赋成非以求金潘岳园中客至常同借卉而书先顾子示我一编写庾岭之幽姿传孤山之逸致行间吐艳更欲洗其铅华句里生香遂若闻其浮动水边林下而若有人兮月落参横寂寂而谁为是者盖其胸原无热长多冰雪之懐是以语可出尘大有烟霞之气读之三过应知春在毫对此终朝但觉雪生乌几岂必窻前夜发始见相思檐下朝巡方同索笑而已哉予也手锄明月将种树以忘年子则口嚼香冰且借花以写照矣
　　程山尊春帆集序
　　嵗载兰亭之笔人归梓里之车索凿齿于坐中遇孟公于门内虽披襟之顷已信生平当倾盖之余如曾夙昔盖予与山尊程子始订交焉于是雪磬霜钟共卧秋风之被红灯绿醑常同夜月之尊杜牧颠狂因花就宿许询萧散得酒舒懐而程子筑响情生杯酣耳热王郎击剑尝为斫地之歌屈子懐骚数作问天之想若无以自得者岂有所不足乎盖程子世累朱缨曾依日月身懐白璧雅志风云不问家人之有无兼值世途之消长入孔融之座未许钱通读马迁之书恒删货殖时非得意气益自豪以此发其新声顿可称为絶调山以不平而增秀水因多激而长鸣故其诸体并陈咸无坚垒更以五言占胜独号长城飒然风雨之忽来灿若云霞之迭起声能掷地聴下士如笑苍蝇语必惊人在诸君应推绣虎星辰可动宜呼于华岳峯头花木无私可置之锦官江上盖其情深而力厚故能律细而声宏也嗟乎程子狂如李白是唐家有用之才骂似祢衡乃汉代不平之气吾侪未老此事必传矣
　　田牧园滇行诗序
　　人同汝水种棠树而偏多我爱樊川揷菊花而可共爰于豕渡特访莺求而田公牧园初回渤海之辕已解浔阳之绶从容对酒意殊眷于三闾慷慨论诗字已盈乎一巻夫半生廉吏值陪紫马之游万里行人竟作碧鸡之使懐简书而可畏惧飞挽之不前况乎鹦鹉洲边频更舟楫兼之螳螂川上甫戢干戈过金筑之乡关梁匪易宿铜安之驿鼓角堪惊遂使时异当年欧阳詹徒修玩事路迷何处杜子美惟有伤心茘酒椒盘俗非荆土石泉槐火梦绕吴天计程而道逺九千经嵗而月圆十二离人易感既有见而情生劳者常歌亦无声而不苦此滇行诸作虽少而必传也既往论交已识伯仁雅量兹来问政益知仲举清风知公之才信骥足不终于千里读公所作岂鸿名惟竞乎一时耶
　　丁鴈水观察暨令弟韬汝棣华集序
　　昭阳理楫将揽胜于罗浮长烈停车暂观奇于章贡三台并耸有李相国望阙之乡八境遥开是苏学士寻山之处则有梦松硕彦列栢英贤文章则韩栁齐驱政事亦元常方驾横牀匝月论心于山水之间剪烛连宵合意在云霞之表松陵分赋众独让其探珠兰畹填词复共闻于戛玉抗懐览古秋风击筑之声尽致言情细雨吹笙之曲乌丝写就直须手浣蔷薇红豆拈来都讶身如菡萏此则斋分一坐谁言陇右惟三牀拜双鬟不让河东第七矣尔乃既逢康乐复见惠连已识伯仁还交仲智偕工协律杳浮十样之笺并善倚声艶发五花之管兄如淮海何殊山抹微云弟拟小山更爱岸停残月因为击节共羡同车夫词原本于骚余辞必归于雅称而近之作者或极意以争新人竞从之皆效颦而取拗不知声期应节其何取于聱牙语贵宣情复宁求于借面兹则调髙北宋采夺南唐独追正始之音允叶开元之奏可谓盛矣亶不然乎至若宗臣寳臣并获名于景祐敬礼正礼亦齐誉于建安皆号双丁同称二妙斯乃钟灵晋水复见拔萃济阳以古视今后来居上矣寿之梨枣名曰棣华岂独三笔六诗羡刘家之有集联珠列宿美唐代之多才也哉
　　石濂上人诗集序
　　神骏非常服支公之爱马昭灵莫测叹老子以犹龙古之所为垂乎不朽大抵立言必有竒气而后其势日生暨乎入世必有逺神而后其风自上用观昭代不易吾言乃有西竺之异人来于东瓯之浄域则石濂大师是其人矣师以白象之姿悟绀龙之防冥心济物未忘有觉之因妙义超羣已证无生之密谛而城长五字垒固四声浑成颇类贯休髙亮更同齐已暮云自合江淹拟而未能新雪常逢郑谷吟而独叹爰闻下士笑彼蝇声每见时流目逾牛背望之或以却步识者偶为注眸予一见于柰园已谓风尘外物载逢之莲社愈知濠濮间心遂与论交惭非鲁公之偕清昼因同索句若如苏子之遇参寥时而清露流桐爱凤条之初引时而惊飇振叶聴鴈语于方来时而峭壁秋开陡絶风云之路时而奔涛夜至砰喧霆雹之音莫不海立山飞星回电激去尘言而务尽振灏气以无前终日与静者谈举体无常人事乃知灵鲸吼雪非凡响之可同翔鹄摩天岂纤禽之是伍而况乎李桃之俗艶蔬笋之余酸也哉昔古人之未遇常遁迹于空虚而髙士之不平每陶情乎歌咏师殆其流亚矣宁知所际量耶
　　季伟公诗集序
　　余浪迹寻梅特作五羊之客潜心借卉将求一鹗之人乃有【缺】　　　言与伟公季子来过花下共数心期间向酒边还为耳热而季子早多竒志独具性情壮等终军方弃繻而未果吟同杜甫维败案而不知盖积之者既深而发之者必厚故能由微至着剑虽蔵而有光以少胜多矢无坚而不入然辞多感慨疑非年少所宜而意在激昂或亦古人之过则韩昌黎之索句穷而后工司马迁之著书言皆有托吾侪之所闻也季子其有忧乎虽然十九人中谁如毛遂五百年后必知子云君子但居易以俟老人将闻声而思矣
　　宋长白岸舫集序
　　羊城访戴时乗兰叶之船鹿苑逢陶共结莲花之社轩轩霞举欲为东野低头奕奕风清足令西昆敛手由是而三泷挟弩不辞埭歴蜈蚣乃复五岳同登宁计峯回鸿鴈潇湘月满大夫之江上题诗沙渚星髙太傅之祠中酹酒或襟分于楚水浮踪歴万里而遥幸烛剪于吴山离绪写三年之渴萧斋夜雪酒倒银瓶茂苑春寒花开镂管王郎斫地既拔剑以同歌祖逖临江亦投鞭而独啸盖长白夙怀大志雅负隽才终子云早嵗入关欲请缨而未果陈孔璋频年作客徒草檄以空传若鲤湖若鳄海行役维艰或玉塞或金台悲歌未已贺兰山上常奋笔以留题枫叶江头忽投书而竟去才情若此遇合如斯写以篇章形之歌咏雕云镂月山川发秀异之灵酒舞花飞笔墨有英雄之气杜陵之沉郁顿挫草堂之跋扈飞扬兼而有之固其所矣遐观往代厚福者不少庸庸幸值兴朝英才者悉皆衮衮岂有司马雄才竟少黄金买赋将见元龙豪气定能碧镂装书宝此一编君自爱其五花之管抒其伟抱吾当相待以七宝之牀耳
　　夏宁枚粤游草序
　　忆昔分符苕郡乃得凭轼桐封知仲御之宗诚为多俊于清溪之裔实获二难则宁枚之与宛来犹惠连之偕灵运乃己酉解组叹别路以多岐至癸亥拏舟幸故人之相见台髙栢树喜遇次山幕啓莲花重开小海尊前授简同赓聴鹤之篇枕内求书尽覩雕龙之字乃宁枚之游愈逺而宁枚之才益竒千里碧云不减江淹丽句一声白雪如闻郢客髙歌譬之秋篠吟风莫名其韵遂若晨兰受露但挹其香五色相宣得素丝而更为绚烂八音竞奏有和玉而始得铿锵此在正始以来可仰同乎顔谢若论贞元而后足方驾于钱刘斯粤游之诗正为可传也昔马迁作史歴海岳而乃竒燕国为文因江山而得助则与其十年仰屋之空劳实不若万里儋簦之足快而山连五岭尽吐烟云岩竦七星共淩霄汉凡所经之胜槩可共给其清裁矣虽然上林羽猎衮衮尽属诸公天禄石渠落落谁为才子以君兄弟犹困泥涂吾为千古伤不为二君惜也
　　顾辛峯羚江草诗序
　　荆土堪依王粲作登楼之赋梁园未倦马卿多授简之辞仆本恨人不堪多读君真名士定自可传则幕啓莲花有鳄溪之三俊香浮蕙草在羚江之一编矣顾子髙出虞山竒同拂水长才未遇聊自隠于读骚壮志难名每独抒于覔句是以俯时伤往感流失于永嘉懐古登髙叹英雄于广武惊心节序王郎斫地之歌顾影山河屈子问天之想以至长杨芳草赋也弥工走流乌时哉不予七星岩畔李供奉语逼烟霞三水江边谢晖悲生日夜莫不抑扬尽态慷慨言情楚泽含毫寓竒懐于鹦鹉河梁赠句等丽制于鸳鸯既摇笔以防珠益擘笺而成锦读之击节惟唤奈何倚以作歌殊嗟未若昔名如元叹乃闻更有一邕才似彦先遂以能齐二陆以兹方彼何古非今耶仆以樗栎之余适逢斯地当菰芦之内乃得此人同越石以闻鸡虽叹相知何晩若孙之牧豕宁言得遇已迟哉
　　孙殿飏樵吟序
　　端居不适相如聊复游梁旧梦难忘廉颇常思用赵予以渡豕之嵗始至炎海以浮槎载当于貉之时爰过端溪而访砚遂与韩君公吉联缟纻之交乃有孙子殿飏得披帷而见相知一日忆论交曾以文章作别十年叹浪迹空悲道路岂期异国忽觏故人覔凿齿于座中徒怜短鬓接嘉宾于幕后自是异才也乃其流览之余輙生兴防凡夫踪迹所及即赋篇章收月露之文以成防笔揽溪山之胜而入锦囊水可濯缨不足方其澄澈花能撷佩未可比其芳华色虽艶而非浓丽芙蕖以初日态原工而益美拂杨栁以轻风楚泽峯青似戛湘灵之瑟缑山月皎如闻仙岭之笙至其赠答纒绵畧同都尉若夫流连跌宕近类参军以此清才自合牀横七宝因斯丽制还堪簟夺五花而犹身似文通迹同翁子盼神仙兮不见望富贵而未来则樵吟一编乌可已矣然予之知子有素而子之自待不凡岂汉室之公侯乃竟不如狗监而茂陵之词赋遂至无荐马卿者哉予且归欤非荣期谁知孙绰子无恫也有东野自遇昌黎
　　厂翁潮行诗序
　　晋朝名士支许联世外之交唐代英流顔谢结山中之契三生有石岂浅见之所能窥百尺为楼非恒人之所得上予为漫叟浪迹鸥波得遇厂翁论心虎阜前期莫负不辞拏楫而来良晤偏遥乃复披帷不见则余之至粤始及一阳而师之游潮已先五月矣既而蓂囘北律松转东枝庐岳篮舆还迎靖节石泉槐火常对参寥时同匡坐三更爰读潮行一帙或状溪山之雄丽而岚起笔端或写潮汐之奔腾而声留纸上或宾朋赠答叙情致以纒绵或嵗序迁移慨光隂之流转盖相知有素偏逢好客陈蕃而自得为多不类依人王粲故能无言不韵有语皆新直从句外求禅岂啻诗中有画而已哉昔人悟道惟闻击竹三声古徳传心只在拈花一笑以此慧解求之正声自有天中之天别得味外之味岂与白莲为集较蔬笋之酸醎青豆成编得栴檀之气味耶予罔知西竺之学颇览东阳之书万水千山知和尚之来得得三唐八代任説者之论悠悠尔
　　江栁州眉瞻陇塞集诗序
　　司马公徧经川岳始就竒书张道济得助江山恒多杰句盖耳目所及既广故性情之养独深发为声诗不可及也江公眉瞻以非常之才涉无穷之境一麾江海几尽于南北东西廿载间关数歴乎隂阳寒暑乃以所得咸着于篇色异绣鞶是云霞之丽采声如戛瑟为山水之清音是则词客服其探骊俦辈推为立鹤者矣仆夙叨葭倚谬忝荆班拏罨画之舟曾同泛雪吟柴桑之句长忆停云分手湖邉已十八年之久论心岭表在七千里之余羚峡烧灯重开白社园授简频倒青樽遂出一编俾予片语嗟乎人生靡定莺欲出而传声世路何常鸿既飞而留爪用为不朽惟此长存今公所作陇塞诸篇或写霜雪之凄迷而兴懐于嵗月或纪山川之雄丽而寄慨于关河或凭吊遗墟而心伤逐鹿或低徊故垒而哀感啼乌莫不出入三唐奔趋六代而法原风雅气本中和比于香山长庆诸篇较为沉郁方乎少陵秦川杂咏并着精严所养之深盖可见矣夫罗池名胜既得子厚而能彰象郡遗思尚记河东而未泯斯则地虽险僻为仕宦所弗宜实乃俗尚醇愚得循良而可用公以恵爱之术力为抚绥又于徳化之余着之歌咏则安见桂林境内讴颂者不再溢于南交而柑子堂前向慕者共恒推以北靣也哉
　　韩公吉观察崧云集序
　　余以癸亥秋杪始至羊城甲子月中乃过羚峡扁舟未泊已呼船覔张凭幸舍初分早见轩临李贺则韩君公吉似古人而折节为近代之旷闻者矣既而入襄岘之境中人懐其徳见荥阳于驿内世叹为贤府绕莲花尽皆枚马台森栢树不少求羊于是志有星岩倒箧揽山川之胜赋同雪苑挥毫收月露之竒探骊而君早得珠吐凤而众惭其防爰出崧云一集用俾草泽片言夫辞以摅懐交发于性情之际诗惟言志长存乎律度之间气不静则不能有合于和平格不髙则不能自全其忠厚盖自三百篇而后十九首以来虽体制各承而源流不异故家分赤帜文人或自相轻然代有青缃骚客终难别创今君养之也既裕所以出之也甚全时序迁移李勉或兴懐于望阙江山绵邈仲宣或寄慨于登楼都尉河梁见鸳鸯而赠答参军关塞覩鸿雁以低徊皆遇物以言懐每縁情而有作莫不媥娟尽态写杨栁于初春绮丽多华炫芙蓉于早日譬之八音竞奏而清响合乎琴笙亦如五色相宣而绘防尊乎黼黻其为诗也不已盛乎昔石鼎吟成退之起衰于八代宫烟句美君平获誉于一时当代复见名篇君家何多才子耶自知瓦砾殊有愧于士安愿作瑚庶期同于孝穆尔
　　徐凤池龟峯孝感诗序
　　朱寿昌之覔母名士悉有赠言景忠烈之寻亲圣主还为给传然皆生前之觌面访求尚有音容未闻殁后之遗骸埋没都无影响此非诚心之仰格何由竒事之克传也哉凤池徐君三韩名胄七叶华宗磊落襟期久仗仲华竒策英豪志畧行看士稚先鞭而幼值家艰早逢时变方陟岵而旋陟屺谁怜未乳之儿初入广而继入都竟作防家之子南荒失路八千里马鬛难封东海移根三十年狐丘莫辨见负薪之奉防繄我独无问上冢以浇浆慈亲安在于是不辞胼胝歴燕齐吴楚以独行罔惮泥涂经寒暑隂阳而不悔重来珠水仅鹿苑以依稀载访栴林独龟峯之耸峙葵燕麦既入望以无涯棘刺藤丝复手披而不得遂乃抚心抢地洒血呼天哭似秦庭较哀猿而更惨号同歴野比鶗鴂而还悲足偶升髙欲陟松岩而上身如入梦忽投菜陇之中众共讶其非常心乃怦而欲动爰发布金之坎果当瘗玉之区题识依然香虽埋而未化鍼封宛若血尚渍而犹新双鹤翩来吊陶亲之垅羣乌翔集助成文母之坟此非精气之潜通而为鬼神所黙佑乌能相感以若斯哉诸君谊列同人我辈分叨犹子登堂既杳空懐嵇吕之诚展墓有心更感闵曾之孝表扬泉壤将有待于龙章昭示寰区宁无烦于颖况逢枚马适授简于梁园并集王卢共摛文于邺苑纪贞纪孝金管与银管齐挥起敬起哀防笺共素笺偕擘溪苹涧藻聊陈一束之刍霞烂云辉总是五花之字在坐聚九州之客可知彞好不殊传书贻百代之人应见廉顽有赖尔
　　家观庄粤游絶句小序
　　嵗当癸亥予家少参先后一帆并挂秋风于江上浮沉双桨同寻夜雪于溪边岭表﨑岖既悲歌乎行路天涯偃息遂欣赏以论文乃出新诗得三百首计经逺道乃四千余其间兴防傥来莫不水流花放以至激昂忽动咸惊海立山飞骏马奔陂胡可达其运腕饥蚕食箔未足羁其含毫此岂格律所能拘固亦神明所独旺矣噫嘻山川有助张燕公岂待攒眉今古无穷阮嗣宗常多流涕以视予二人之梗泛一身捶悬十指暮云天畔惟深南国之思春草池邉不入西堂之梦者乆矣宁必定王家之优劣何烦分裴眷之东西但爱子之诗漏三下必读三过欲醉君以酒歌一首请进一觞










　　林蕙堂全集巻三
　　钦定四库全书
　　林蕙堂全集巻四
　　湖州府知府吴绮撰
　　序
　　严荪友秋水集序
　　往予解组溪干系船湖曲见当垆之酒母瓮酿百花有题壁之词人墨成五采则严子荪友所制望海潮一章也继而赞写羊孚楷羡钟王之法因之函开殷浩书通嵇吕之交乃严子谬许入林时同借卉身如鸿雪虽漂流畧似西川契比云龙然企慕实逾东野顾予湖海之气犹未除豪而子丘壑之姿非闗作达波涵千顷不浊较胜于不清干挺百寻若近尤能以若逺眼无青白登山独喜看云口絶雌黄对客惟宜饮酒是以静多于动实胜其名王公甚重嘉宾懒于置幕
　　天子将召供奉呼不上船良由情性使然实非矫强所致矣至于才清拟月言粲成花具庾鲍之幽思用钱刘之妙格引人着胜多濠濮间情使我犹怜是风尘外物无不仰追骚雅共振藻于葩坛并使旁及声歌总擥香于兰畹洞庭落叶凄清葭菼之声湘浦层波澹荡芙蓉之影此秋水一集所由名耶嗟乎名士无多虚声何益上林三奏惟相如能赋大人汾水一篇独李峤可称才子吾不能无生瑜之叹且重有懐壁之伤也
　　见岳楼诗序
　　原夫天垂翼轸长沙独炳一星地极衡湘资水先通九派考之往代蔚有大观慨自寅夘之多虞困于庚癸而不辍荆湖半壁难销铁马之尘鄂渚千村尽没铜驼之草盈郊瓦砾叹归燕以无巢徧野干戈抚哀鸿而何术时予江倩来尹是邦虞诩才高其何忧于盘错王阳气壮曽不避夫艰危未三年而立起疮痍出百计而潜消饥溺遂使战塲多垒悉种潘花虽至比屋无人皆生召树爰于簿书之暇特为楼橹之谋呼父老而告以耰锄子来勿亟减餔飱而具夫木石吾力犹堪大匠遂踊跃以庀材孺子亦欢呼而负土登登竞响咸临龙首之渠穰穰来归争甓鱼鳞之瓦功成不日义有取于高深备缮他时事永资乎捍御于是环连百雉无烦天女之劳并矗双翚似有神人之助丹甍特起如生赤水之霞粉蝶周围若聚碧台之雪朱帘画栋看云雨之去来疋练藂花揽江湖于逺近至若北斗回看星文仰灿南山对耸岳气遥通西临鹿阜裴相国之遗踪东眺台王婉妗之古迹桃花浣笔得骚赋于灵均细栁鸣刁溯英风于汉夀此则阮步兵登之而起叹顾长康目之而未能者也尔其防过平林笛生逺浦庾公夜啸坐明月以一牀张叟秋渔泛斜阳于双桨雪消郢树压晴色于栏边雨浥湘花绕香风于座上霞飞碧浪如飜贵主之旗星隠黄陵若鼔灵妃之瑟时则賔佐清游荐绅狎至咸谓戴星之宻画用成偃月之壮观闻于蒍之清歌同来倚槛醉建康之醇酒频共飞觞顾而乐之洵可志也嗟乎先忧后乐良符文正之心和汝倡予可少子安之赋隠侯八咏得此地以同传崔颢一篇在他年而何有是为短序以纪胜情尔
　　卓子任近青堂序
　　尝闻文莫竒于司马而其迹常遍于山川品莫高于元龙而其气实资于湖海子瞻之渡儋耳笔墨益豪道济之【阙】　　江山得助盖所见既广则其蓄之者必盈而所歴既多则其发之者必盛精华所结良在高深竒奥所成蔚为风雅古有然者今亦见之则吾友卓子子任是其人矣子任为惟恭先生之后人乃火传年兄之犹子火传操持月旦标举风流似棋墅之谢安偏知幼度若竹林之阮籍独爱仲容而子任少有异姿长懐竒节轩轩霞举其气不愧于凌云奕奕神清其才独能于镂雪论交未久方多倚玉之惭缔好既深更起挥金之叹言其大槩畧有数端一则丰度不类中人被服有同儒者而高谈聚米若闻要害于诸边独往据鞍歴见风沙于古塞论文可与论兵而并用学书乃能学剑以兼长一则先生独有藜牀孺子恒居委巷而座中杯斚对酒时有高人门外轮蹄凭轼恒来长者则处约无殊于处乐而能交实在于能贫至于衣尘已欲化缁薪劳难以炊食而陇头负耒曽不碍于带经堂下持竿竟何嫌乎漂麦则其博雅之懐即在勤劳之际耳若夫臧否不形诸口喜怒罕见于顔而射聊城之书曽无再顾击燕台之筑傍若少人则烈士之风不在古人之下矣凡诸雅致尽属修能况乎闽粤燕秦霜雪备经车马江淮河海风烟歴饱樯乌一切东西南北之情皆归旅笥百凡隂阳寒暑之状并入奚囊观其足迹所留益见匠心独苦故时而惊涛骇浪则为奋迅振发之音时而嘉树名花则有秾丽纎妍之句或而猿啼鹤唳则其调多发于凄清或而虎啸龙吟则其防必归之雄放斯其近青一集足以振防千秋也于时雨过庭花风吹隣絮偶尔得兹快作足以畅我幽懐窃比汉书可下舜钦之酒如歌周雅是为吉甫之诗不禁倾心遂为弁首
　　张山来心斋聊复集序
　　原夫庄子寓言遂有鸴鸠之笑屈生讽諌乃以凤凰为媒借弹事于甘蕉托微词于曲水东方抜剑以訾郭是为滑稽之雄淳于絶缨以入齐无殊坚白之防皆即小以观大亦由隠而极微也吾友张子山来以终贾之嵗负庾鲍之才家有赐书三十乘是茂先之博物时长握椠十二年乃平子之研经既潄芳于六艺亦揽胜于百家存于其中窥豹而罕穷其蕴肆乎其外雕龙而莫测其涯爰用笔精聊为墨戱长言之不足而兼小大以为言正论之难明而合精粗以立论云敷丽藻开词坛希有之竒霞蔚新辞尽艺苑未开之秘能为庄语足景前修偶作绪谈仍多逸致是以说诗匡鼎听者悉为解頥不独奋袖苻融闻之咸为捧手也见麟全趾用知苍甲之灵得凤一毛已悉支文之瑞未敢秘之枕内爰请出于箧中尔
　　萧楼集序
　　帷中续史雅闻班有大家阁下传经允赖伏存女子中郎书册写之仍属猜弦太傅家风传者多称咏絮人皆有集还夸刘氏三娘世岂无才尽道李公一妹代威明而作答羣僚翻讶其工与闗图以齐名进士何妨不盖辰分星月皆有助于阳燧之光而天有云霞必俯借乎山河之气芙惟去草虽入梦以成夫兰自有花必含香而待女此非偶尔彼亦宜然岂有笔解画眉定有殊于青镂人堪傅粉反不坐于绛纱者乎吾友邓子孝威既登文选之台独树诗观之帜穷搜月露坛方列于四唐遐慕林风席更分于三孝爰成一集命曰萧楼将由地以传人实因今而溯古揽其雪咏尽载瑶函考厥星源半生珂里或琅琊之新妇原配参军或鲁国之逸妻早归丞相或伯鸾同隠赁舂于高士桥边或司马偕归听曲千长卿筵上玉窻窈窕原属神仙金鎻葳蕤尽藏书画当年借砚香分玳瑁之斑尽日含毫墨防胭脂之晕水晶帘下才看装梳软玉屏中旋闻挥洒于是红窻昼永碧槛春深六六莲陂问鸳鸯而有对三三竹径説鹦鹉之无聊则有绛树谐声青莲协律剪防花而写志步罗袜以含情翠幙红桥有赠郎之作玉楼朱户成寄妹之篇嘲伊字之无人笑影儿之与我则黄花九字欲登才子之坛白雪一编可夺词人之席矣其或飘零异地寄托非人既所遇之不辰亦有思而未遂闻杜鹃于马上何日成欢聴蟋蟀于灯前非秋亦感则有篇名落魄集号断肠擕手无人岂谓风能吹恨画眉何事那知山可留愁斯则染蜀井之笺原同血色把湘江之管总是泪痕也邓子既掇其华复裁于古凡收各调悉凖大晟拈天女之花都成寳鬘拾鲛人之泪用作明珠香分麝月有墨皆芬彩撷蚕霞无思不艳譬之青鸾对镜祗现分身遂使朱鸟临窻如将写照颦云笑雨无不极其妍情梦峡啼湘都欲呈其慧态防之琬琰宜藏金屋之中函以琼瑶当置玉台之上矣
　　家叠峰诗集序
　　半生游宦恒疎赌墅之情七友论交始遂入林之乐嵗当辛酉方从吴苑以言归家有叠峰亦自涟川而共集曽无此客见于安石门中果自异人得之凿齿座上开罇对酒湖海之气偏高刻烛论诗金石之声忽作搜其敝箧得见新篇因思栎园先生艺林宗主人如皇甫肻为太冲之序言诗必项斯乃得于陵之称説爰为卒读初挑叔夜之灯继则高歌起作王戎之舞盖江河日下箕毕好殊北地以来借靣惟堪作吊竟陵而后捧心亦苦效颦而兹则步等骅骝言非鹦鹉心游外耻闻下士之声耳热杯前半是英雄之色如仙人之长啸自彻苏门若侠客之悲歌欲惊燕市卿能有防偏怜当代之不逢我亦真痴反笑相知之已晩也
　　并头兰诗序
　　西昆才子东海英流生当羣玉之山人称山玉来自众香之国家种国香值九畹之钟灵遂双葩而竞秀光风晓转臭本无殊新露晨悬茎非孤引花如比翼那知情出无情荣嫓同根信有意存不意梦懐燕姞觉探赐之已多佩结灵均方交纫而未解馨列侯之夫妇日日比肩世爱君之弟昆时时擕手挿将寳髻只宜配以鹣供置瑶奁雅合对斯鸾镜此实兆祥于君子岂惟获媚于幽人而已哉于是人过澧浦共擘鱼牋客到梁园咸抽兎管声齐汉赋俱怜竟体皆芳美过楚辞更以同心表异笑緑窻之晁女未覩芳姿叹紫陌之韩郎空成连理爰称绣虎窃附续貂采竒芬于背上影羡连蜂挹重秀于尾间巧逢双燕矣
　　栗亭诗集序
　　着雍在嵗夷则协音吴子方憔悴于卜居言来问月汪子亦经营于恤难得遂观涛意气既许以同心踪迹乃欣于聚首夕阳共巷尽日披衣夜雨穿窻无时罢酒黄花虽老欢塲莫胜于三秋朱橘方甘别绪忽生于千里时奉益公之骨用归轩帝之原双树金棺犹思故国千花寳塔忽涌名山谊在逺而无忘道虽遥而必践故交如此肻有负于平生方外犹然宁致疎于吾党君之好义不既多乎然六代销魂正在江淹之地而一时分手空吟杜牧之诗木叶西风楼边一鴈垂杨细雨江上孤防游子徒惆怅于褰裳诸公咸殷勤以置酒于是金硕彦并集临卭绣虎词人俱寻平乐停车则一十二国文情得助于江山授简有五十余人交谊并敦于风雨抽毫花发皆惊五色之开画壁歌成竞下双鬟之拜矣况夫别离之际君子为之伤心聚散之交古人所以多感一杯更进情倍笃乎右丞五字同赓体敢殊于都尉于其行也能无言哉
　　卓次厚江上草小序
　　伯鸾南迈度岭长謡洗马东游临波浩叹维兹一片有情之地云水堪懐是为千古长恨之乡山川可思吾友卓子次厚少承家学早负时名偶为览古之行遂有登高之赋珊瑚丽管撷兰杜之幽香翡翠华篇振葡萄之异彩洵名流之杰作诚才子之雄词也夫子与火传有同年之好且又与次厚忝一日之知交既笃于纪羣望益深于王谢见之不觉眉舞读此岂但情移爱此雕龙爰题数语还期展骥毋待他年也
　　白华楼赠诗序
　　盖自虹垂孔室贯天经地义以成书鸟集参冠探木本水源而立论然经言至德修身即用以显扬而事在敦伦养志必先于寝食故陟岵陟屺三百篇皆教孝之言而肯构肯堂十八章重思亲之义何微言之既絶説诗徒慨于卜商致至行之云乖补亡乃传乎束晳良由亷耻之道几废于雷同遂使磨错之功罕闻于风雅世之季也心有忧焉何期方氏一门乃有淮阳三俊奉其夀母几杖惟勤迨此诸昆埙箎允叶春生棣萼惟伯仲偕季以孔懐日丽萱华合手足殚心而竭力乐其心复娱其目太夫人常御板舆承其懽因虑其劳三君子共成丹阁庭前草树移来宛似新丰槛外烟云望去依然洛社信盛事空传里巷歌于斯宁意哭于斯岂仙人真好楼居祭如在亦复事如在爰题其额仍以白华用表其心长存朱桷登此楼者庶无忝于所生洁其身焉将聿修乎厥德于是梁园上客慕义抽思邺地才人闻声伫想湘东玉管抒诚欵于望云江左银笺写高言于垂露千音竞奏皆传韩凤之声五色相宣若洒皋鱼之泪岂若词芳芍药徒矜东壁之光句艳芙蓉但耀西昆之藻而已哉昔李兴笃行栁子厚为铭其门费冠潜修杜彦之特旌其地斯为懋矣岂不然欤今
　　天子风励学宫云兴寰宇将孰荣乎懿行用砥砺其末流斯人不愧元方可作百城之表诸君好同子美将挽六代之衰矣是为序
　　吴子逺亦安乐窝诗序
　　自宋代年建元丰有邵子窝名安乐两牕日月法动静于隂阳八位乾坤仿圗书于河雒时方向晦常修燕息之仪气察由南早识防啼之兆道之逺矣谁其嗣之乃我宗贤恒希往哲如长卿之慕蔺遇伯喈而与邕悟彻象先契深言外卧游五岳皆羲皇一画之余学殚百川在尼父四科之表于是仰通皇极寓坎止于干行嘿契宗传本乐天为敦土栖心于澹时时俱得意之方葆德以和处处会飬生之防其曰亦也岂不然欤宁待司马相公为之买宅已如犹龙老子扰而度闗矣子系共延陵师同曲阜山中窥豹殊懐讲德之人海上浮鸥最爱忘机之客室其未逺愿均大厦于人间歌或可思尚待小车于花外也
　　王氏五集序
　　尝闻入荀朗陵之室将车者儿尽如龙过崔光徳之门列防者人皆跃马莫不欣然懐古托想来兹以为灵秀所钟不于异地英华所聚常在一家岂其偶然信不诬也迨己巳之嵗谬主鸥盟而甲乙之才咸来凤集时则羣贤毕至皆淮海之英豪五俊同临有琅琊之昆弟乌衣竞爽既少长以相将防笔争华实后先而无愧盖山右之身教备载鲤庭而孚嘉之心传首登骥坂楚士偕允文以起斗南与丹书而蝉联既右史而左圗遂月征而日迈文章则蜚声于学海皆不欲作第二人词赋则拔萃于名埸尽可以超最上乗是以宫商调叶角征羽并奏以成音黒白丝分青赤黄杂缲而作绘譬之雕云散彩为卿为矞而色被其方有若朗曜经天聚奎聚井而应同其用猗欤休矣不其盛哉昔者璧合珠连窦氏以名其集金昆玉友辛家爱重其人在古诩为美谈方今见之实事又何必称诸往代而忽于近今也哉况乎数马庭前汉尊万石授书门内刘有水经三笔而又有六诗龙文而还多凤侣从此腾辉东观奋翼南溟且将世食其休何但人皆有集一编具在请浣薇露而读之五色为章可染栁衣而待也
　　徐石霞诗序
　　昔在墙东曽传王叟今闻城北复有徐君所居在杨栁江边原以大夫之后退耕于芙蓉郭外犹传季子之风一榻长悬惟堆书巻双扉自合靡逐车尘不以客子为多喜共酒人而醉当年借卉闻偕家仲以论诗此日班荆适遇老夫之泛棹欲为授馆悠然而若见南山时复开樽贫也而能同北海此其志意逺矣宁在时世间乎遂乃探其囊中悉以置诸几上穆若清风之拂座岂许纎埃皎如朗月之入懐旋披宿雾考其所得已窥大厯之藩能尽其才可入少陵之室矣夫诗之为教本于和平道之所存原于忠厚十五国之风謡具在数千年之雅颂犹存虽有殊名要为一致但须仰瞻初盛问格律于神龙必将逺继雅骚正风规于绣虎耳
　　赵翔九诗序
　　居黄柏而筑室常见仲连赋紫菊以倚楼独称承祐自此而后罕见吟毫今我适来得逢竒士则有赵君翔九定交于黄歇山前论文于杜康桥畔恒随戴笠曽不间于停云长笑飞觞乃能同乎聴雨江潭千尺既宛若其情深濠濮一方更悠然而意逺爰以一帙索我片言朝采盈眸既积蓝田之玉夜光满室复探赤水之珠至于逸气横流豪情独迈则渐离击筑旁若无人师旷鼔琴夐乎絶俗也盖文章之盛由山水之灵赵子既负高才更多遐举径山问法曽同高士以谈宗贑水移情每共雅人而结侣访盟鸥之阁欲乘兴以探竒豋骑鹤之楼廼抒懐于吊古所歴既广其得益深故皆奔走于吟囊遂得发挥其赋笔昔子长遍游海岳而其书乃成燕公得助江山而其文始富攷之于古岂不信哉虽然养之厚而其气乃昌思之深而其才益大翔九当求之于蔗尾老人则进之以竿头也
　　题藏山大师诗集并送北游序
　　盖惟拈花得笑根蒂本殊嗅水知香源流自别是以闻高谈于二惠独表东安推博学于三支有功西竺至若云门击鉢振絶响于李唐石屋抽毫擅高言于赵宋亮用推乎齐已浑成莫过于贯休斯又领袖词坛匪直传衣法苑者矣大师品崇白象道伟绀龙立雪庭前悟四十九年之防成风座上提一百八句之宗而理入情中心游象表兰亭墨迹不嫌萧翼传看莲社钟声未许渊明归去书如智永常登虎跳之门画比超然更入龙眠之室乃复撚眉高咏拥膝长吟以无字之禅为有韵之学一枝雪里但拈字而堪师半偈岩前每成声而可佛问十八遍作什麽生从三百篇説如是法味非蔬笋是春风杨栁之姿语出藩篱有疎雨梧桐之致此则李洞范之而难肖江淹拟之而未工者也乃师欲阐风将游北海而余言寻旧雨偶过东山爰结契于区中共论交于方外香闻薝卜非薰紫栈之炉鸟聴频伽得展红楼之帙非弦非指向琴外以寻音是火是薪在灯前而取焰为之捧手用表防心夫大雅不传言既逺将辞鬭巧固有类于野狐就格求声亦自同于家鹜而师能为汉语得继唐宗持此而逺陟恒山遐游渤海将见文章之府共闻狮子一声岂独智慧之牀乃防龙神八部也哉
　　冒巢民三秋语不休诗序
　　一代论文遇赏心而不恨百年求友得快意以非常则余与巢民先生同为广陵逋叟乃龙蛇御厯惊闻君子之灾而蛩距闗情大有良朋之痛迨逢汉腊忽拜片函载及王春尽观多什廼知苏瞻不死一时误信讹言实则秦穆重生七日曽闻广乐始以菊开而遘疾终因桂发以还苏银鹤一丛悲哉秋之为气金鹅防树信乎香可返魂夫人负胜情乃可传于终古而身多竒事实不等于近今盖巢民致疾之由本于陶潜之爱而巢民更生之后犹躭杜甫之吟此于嗜好之情居其最胜而于生死之事良为可竒者矣然而五夕弥留一门哀吁太丘两子并刲股以和羮方朔细君亦剪膏而进药一钱焚顶小民之祈祷者万人片语喧传同声之痛悼者千里此其精诚所致足以感神加以纯孝之懐尤能格帝是以东华注箓复延将尽之年南极回光更放已收之魄理为可信抑何疑哉余既喜而还惊客止哀而作庆愧非康子能餽药于一奁窃比枚生聊蠲疴以七发相看白发愿有乐而无悲敬报苍头请汝歌而我和
　　学易堂诗序
　　十五国删于周而其防皆归于温厚卄一代断于汉而所着杂见乎风骚然诗以言情文如其品若陶若谢而不一览之者似见其人若杜若李而多殊读之者如瞻其貌岂其声歌之有异良亦情性之不同耳叶子雨苍予未得把入林之臂论聴雨之心乃其中表临思罗君数相称説而我友目天钱子每为推扬汪君舟次实有序言谓其人霞举轩轩有同司马而风期落落颇类元龙劔气冲斗牛间其光时现篇章在唐宋上厥意殊深信有志于乘时而多懐于望古者也及为卒业每磊落于自豪辄复称竒遂歌呼以共赏盖叶子生六朝之胜地曽见弹筝具万里之壮懐常思击楫遇酒人于燕市买骏徒伤拜漂母于淮阴钓鱼安在过吹箫之路长牵隋苑之垂杨游响屧之廊莫问吴宫之荒草台名拜汉空访遗踪阁号留滕惟吟旧句览江湖而寄兴歴雨雪以兴懐或剪烛以留賔情深聴雨或鸣珂以送逺意重看云莫不擕手留连披襟慷慨故其清激也如晨露之滴新桐其萧疎也如秋风之陨惊箨其迅厉也如搏物之秋鹰其高清也如鸣皋之夜鹤凡此者皆予得于叶子之诗而前此者则予信于叶子之友叶子之胸次果能无愧扵前人则叶子之篇中自可不殊于往者而果有志于斯也不防日进于古乎昔珠贝非华而令思着声于江海溪山自好而少蕴拔俗以石林子其有意欤吾将愿见矣
　　谢晋侯诗品序
　　三百篇以来诗独盛于仙李十九首以后格莫老于浣花盖开元之时乱离多有而少陵之世艰险备尝故矢诸咏歌多情深而意厚见之慨叹常防逺而思真所以天贶神符有诗王之目人推杰作得诗史之称夀春晋侯谢先生夣草华宗粲花硕彦广川射防遂鼔棹于泸江蛮府参军乃弹琴于僰道啼鹃声里仅分百里之符战马丛中已绘三年之像而惊传鼙鼔影匿烽烟流离于玉垒山边转徙于锦官城外比之彭衙窜月徒有吟魂与夫寒峡飡冰尤増哀意迨乎羁踪歴嵗乃得返迹旧都古垒荒凉遂触懐而多感故山寥落亦遇物以兴思凡所行游率多篇什兹者吾友邓子孝威见其真挚之辞谓畧同于杜老因加删定之役遂耑授于枣人览之信然未为妄也夫晋侯先生遇好文之主读其赋而愿见长卿以可为之才试其能而无殊宓子行将待以不次岂但等于能言独是子美值安史之秋麻鞋独往而晋侯当滇闽之际皂帽空存而卒也蜀道羁栖终数竒于葱肆淮山招隠还志阻于桂岩盖惟其遇之同是以其语之似也嵗行尽矣方将作别赋数章子之往兮愿以代歌骚一巻
　　靳书樵游黄山诗序
　　盖闻名山之开名世之出咸定于五百年而大圣之生大河之曲或皆以一千里胜如有待灵不自呈吾乡自任彦升临莅以来称于千古然而在谢安石坐镇之内僻在一隅三十六峯势摩银汉百千万仭径絶瑶梯洗钵池边尽是蛟龙之窟炼丹台上惟留猿玃之踪雪积岩端都无屐齿松横涧上偏作桥身信人迹所未经非尘言之能述而况戴星不易何能就涧底以循絙沐雨犹踈岂暇向湖中而判牍也哉乃书樵先生以西河之华胄整南国之岩封既架学于区中复游神于象表心以清而多暇何妨偶锁即牀才以大而能贤自可长垂帘影振衣独往尽谢舆台擕襆先征无烦参佐浴朱砂之水更欲寻源看丹灶之烟还须陟顶懐渊明之雅韵不须儿子篮举具夸父之胜情毋借仙人柱杖于是山幽毕现岭秀皆呈破宿雾于衡山宁非正气蹑高风于华顶独有竒縁见河使于云中絶似吴门白练望野賔于岩畔岂同张氏黒衣况寤寐之亲承还逢古德信因縁之有在定属前闻载布地之黄金是赖只园长者留镇山之玉带当须蜀郡名贤夫岂偶然良堪卓尔至于舒孙登之长啸岂借转喉擕谢眺之雄篇更为搔首布云霞于纸上悉采柔岚运风雨于笔端无非朝霭既登高而能赋信有合于智仁复望逺而多懐宁无心于离索桃花潭上每忆汪伦莲蕊峯前还同王俭遇文殊之院谁教师子横牀上观音之崖可有鹦哥解语石头路滑叹康乐之着屐非竒山腹云平笑昌黎之投书未达丽城舒翼若为人来迦陵吐音全非世谛莫不传之清咏出以微吟是以挥妙墨于谪仙已足追于此日若夫覔丹砂于勾漏且姑待于他年耳予性托林泉身生江海青山有癖也知家对莲花黄海无縁窃笑身同萍叶老而贾勇奉木主以初还贫愿归仁守蓬居而鲜出幸故乡之有茂宰颇遂依刘当吾世而见大贤欣同御李众香国裹三生定属神仙羣玉山头一巻长留天地遂使鸟鸣蝉噪吟成而独絶于时以至云起水穷到处而必收其趣空成仰企王司州多林泽之游莫遂趋陪张燕公得江山之助一时神往羡架笔定有珊瑚千载名高料掷地都成金石瞠乎后矣吾愿为之执鞭读者欣然君何辞于饮酒
　　家云襄西湖四时游草序
　　金牛昼现开积翠于两峯寳马春嘶踏软红于十里古之高士多择胜以潜踪近有词人每寻幽而乐志是以比之西子写黛色于镜中每至东皇鬭华篇于酒半然而地分四序烟云各有所宜人在一时楮墨难穷其致家云襄躭懐泉石僻爱烟霞或往或来虽漫游之不定而靡日靡月率幽讨以无穷积有余年备收多胜时为春也冰既泮兮梅向溪生画舫交横于雪下树笼堤去吟鞭争袅于香中迨及朱明是为炎暑荷风入舫地以旷而偏凉栁防连桥峯最高而不热凄其秋矣不亦爽乎蕊粲金鹅香入玻璃之水霜清白鴈林飘玳瑁之枝厥在上冬是为贞嵗千峯立玉居然多寳之山六出飞琼宛若万花之谷若夫东西南北林峦有争胜之竒寒暑阴阳烟月多不齐之候乃欲入幽出显备极其形容即变求常歴收其光景斯则以有穷之点染写无尽之高深以此言诗盖亦难矣而云襄既有济胜之具复懐搜逺之情领异生新屐无徒涉推懐送抱笔鲜虚吟得趣于山水之中适意于暄凄之外故能使六桥之花栁竞入毫端二水之波澜争来纸上披其巻轴如闻弦吹之声诵彼篇章似接衣香之气徒令白头之倦客夣到旧游都忘绣口之才人赓其新咏也
　　家逸园侄留香集序
　　予家丰水有侄逸园少即工文洗马原称才子长而好古伯鸾实异时流心在名山迥出风尘之表情躭好句每多月露之华家有青衣能空冀北人如碧玉不嫁汝南本自一枝发金鹅之蕊生而独秀飘玉兎之芬即比目以非多却叹有鱼名妾将同心而不易犹怜在燕为雏慧性出自灵犀闲情稠于小凤膏研紫笋偏能渴解相如烟炙緑洋肻复熏分韩夀将竒葩以比靣应知消恨为多用夘酒以窥妆为问含娇谁似时而擕手镜中照出柔情偶共比肩灯下传将宻语鞋提金缕堪怜一晌相偎枕冷罗裳空拟五更留住侬真欲死惺惺早定百年郎或难归去去如遥千里堂前不意悲萍梗以何从山下相逢望蘼芜而罕见身惊换马千回犹掩琵琶魂化啼鹃一往真惊羽箭阮始平之累骑竟属空还乔右司之寄书皆云不识桃叶空迎渡口嗟团扇以难圎栁枝既出墙头怅带环之莫结馥沾残袖再来应属他生魂绕空牀梦断谁堪此夜灰心无术覔方士而荒唐化石何时作丈夫之行状爰吟七字畧计百篇蚕丝备极其纒绵蛩语不嫌于凄切似罗虬之写恨惟比红儿若杜牧之萦懐宁讥白傅莲花破的惟存苦意于心湘竹留枝只有血斑成节弹泪痕以和墨墨尽泪痕裁愁粉以匀笺笺皆愁粉情天莫补石五色以奚为恨海难填木千枝而安用腹转车轮而自苦口衔石阙以何言于是见者为之神伤读之因而气尽杜陵词客竞为伤心江夏文豪多因赋恨是可忍孰不可忍何辞一片青衫人言愁我始欲愁莫问三生红豆曲中别调羡絶调之能工世上钟情慨离情之不尽兹诚尤物仆本恨人翡翠瑶钗覩闗情之残挂荔枝金带见赠别之佳章香可留乎嗟何及矣为云为雨歴朝朝暮暮而长疑非雾非花若往往来来而如见一篇具在三叹奚胜李逢吉云是大好诗不信断肠之如梦得杨于陵曰有如此作直须极口而説项斯
　　汪紫沧披云阁诗序
　　老而才尽拙乃甚于文通倦得身归事颇同于元亮人无知者窃自附乎逃名客有问焉遂谬辞以忘世嵗当协洽月在塞阳方返棹于歙川得掩闗于丰水而汪子紫沧逺驰一价告以四愁字拟隋珠笑百朋之非寳珍皆赵璧同四友以偕芳并附多篇用征小序夫诗以言志志定则词高声以宣情情深则防逺斯为不易之论实非颇测之词也今紫沧负名世之才具兼人之学行且有为于当世用将共见于一时岂但香湛蔷薇浣燕公之手华矜菡蓞艳康乐之眸乃寓物能铭登高善赋流连赏防则邺苑之名贤赠答纒绵亦河梁之都尉虽复朝霞展彩不足喻其高华朔雪清严未足方其明丽斯则仰追乎正始岂独下嫓于贞元而已哉至若兰畹发为清香花庵时为小令则才兼淮海调轶屯田红豆妖姬还能记曲緑么小部更足谐声矣绮苕水逋臣芍城遗叟半生好客但爱才实出素心千里依人况论交何辞逺道闻声相忆梦想已结于三年见美难防懐袖弥殷于十日晩风吹雪行停剡水之船夜雨闻泉共剪巴山之烛子能防剑将对影以长吟我且挥觞欲闻歌而起舞也
　　潄香阁诗集序
　　尝闻才人不可一世气本凌云名媛雅足千秋词能拟雪然皆称其独立未便许以兼收是以台上吹箫自属神仙之事若夫垆头涤器终成儿女之羞求人必可比肩论世难为屈指矣吾友佟子金支硕彦玉树竒姿当浊世而翩翩驰英声而奕奕八乂作赋负司马之俊才五噫和歌得伯鸾之佳偶则有人如洛浦系出颍川谢太傅之家儿由来习礼李尚书之弱妹本自工诗方同桃李以齐年蚤叶芝兰而入梦组文五色元分绣像之丝镂管三枝即用画眉之笔于是翠鸳堂上时茗熟以抽书朱鸟牕前或糚成而弄墨杨容华含情芳树人在月中刘令写意丛兰思来天上大雷有寄兄之作札岂让于左芬东海得赠外之篇镜常贻于徐淑闻弦即辨本得意于非弦顾曲无差但谐声而是曲宛若佳人之在空谷遂使名士而悦倾城斯则锦出天孙非是江波可濯花栽帝女应同月魄难扶者也尔乃林下宜家兼擅郝钟之美牕中窥客能知嵇阮之贤一双厐氏之鱼羮谙姑性三载乐家之豹织勉夫勤素纸飞鸿为使君而作答青纱挥麈代小郎以解围斯又有璧皆完无珠不慧刘更生作传之所不详谢道韫望尘之所不及岂止声高绛树足张娘子之军人瘦黄花可夺词人之席而已哉予以闻鸡之嵗来登游凤之台入玉照之堂前频同旧雨望水晶之帘外得聆清风含以成滋得沾唇于芍药享之无忝欲浣手以蔷薇不烦荀令之熏炉若揽魏王之衣袖对花隂以展巻应知见亦犹怜看鬓影以弹琴不觉羡余生妬聊题数语敢夸鹦鹉之能文每诵一篇请解鹔鹴而贳酒也
　　胡枢巢诗集序
　　夫诗因世降而歴代之风气不同律本心声而诸家之体制各别譬之五色黄不能相混以成文若比八音竽瑟不能代宣而入聴乃欲以彼易此续短为长是天地昭日月而少风雷有丘壑而无江海理惟一致类写万殊恶乎宜哉言之谬矣不知初盛中晩逓有其时即李杜钱刘各成其是予以蓬飘四出匏系一麾未及登道南侍御之堂观光豸府拜补松先生之砌奉教鲤庭而犹得与枢巢胡子缔好莲漪订交兰谱乃胡子深情豪迈如朗月之入懐宻意流连似清风之拂座下仲举之榻但觉情移饮公瑾之醇频为心醉乃能虚懐问业雅意求言出其寸碧楼之诗索以三都赋之序夫予望惭皇甫何能起誉于当时而子才过太冲自可追踪于前代且观所作备有诸长取调必高都无细响选言多俊独有清音故翠篠含风不足以言其净也红蕖被雨不足以方其华也沧海月明不足以昭其洁也蓝田日暖不足以写其温也李昌谷字欲呕心尽可盛之古锦张燕公文堪浣手只当薫以名香况夫送往迎来写纒绵于藻思登山临水书眺览之幽懐鹤盖犀衣叙欢情于五夜金盘玉案述梦想于四愁咸能抽兎管以言情并足染鱼笺而尽致若加以学何难坐进于古人但用其才已足成名于当代时方展读值檐雪之初晴共作微吟见庭梅之将放月射窻而并皎花送馥而时闻以此言诗可知其况矣惜哉巴山剪烛徒懐聴雨之思吴水归防莫尽停云之想也
　　依云轩诗序
　　盖闻玉叶浮空长巻舒而莫定金翘丽日每吞吐以无穷霖雨可徧乎九垓弥纶常及于四海盖惟山川所出实乃天地之英是以汉武之用长卿见凌云之气卫瓘之逢乐令有披云之称也卜男胡先生学驾区中心游物表实具栋梁之器雅懐丘壑之情对异质而偏怡抚乔柯而独啸与贞姿而并固仍呼介石先生叹古干之俄倾自号补松道者而帝乡不返长多季子之嗟天路空遥莫慰懐英之望予以辛未时值则阳偶游桑梓之乡获订芝兰之好而嗣君枢巢交聮异姓契结忘年我愧林宗幸得留车于北道君如仲举乃能下榻于南州既饱德于授餐更邀欢于适馆爰开别室是为依云则张君之所题而胡子之所息也琴书静好不入纤尘庭户清幽独留古石曰是吾先子之所志也谓子大夫可无言乎乃出一篇俾为数语颠如米芾具袍笏而呼丈人癖似竒章题甲乙而编昆弟平泉院内虽李氏得以长留华林园中识到公之所最爱昔人称为雪浪古志号为云根云触石以生石抱云而立胡子所朝夕而常见者是胡子所梦寐而不忘也况乃胜友衔觞名流搦管各吐竒于四咏咸奋藻于七言或湘客之朱清言玉振或郢人之白雪高唱金铿或茎发芝田灼烁九光之彩或花开兰畹徘徊十步之香莫不极想烟中亢心露上譬圃之积玉俱属夜光若赤水之探珠尽成鼂彩洵足乐矣不亦美乎今胡子以光辉万物之才具荫覆八埏之志将见大云合于肤寸而甘泽霈于方州矣抑闻永康之时延贞观侧松有化石之异防昌之代大食国内石有偃松之形苟精气得于名山则其像昭于庶物松何待补石可永贞尔
　　江允凝咏古诗序
　　江子允凝躬崇古道力谢尘嚣声誉重于一朝交游遍乎四海时而含毫妙染毎上薄乎倪黄即或抱膝长吟乃更侔乎元白且复留心丘壑乐志林泉信有得于高深时能入化独抗懐于今古境可生新逺溯仙踪为访錬丹之井留题胜迹言寻洗药之池或经梵界而忆高僧或过幽林而招隠士问钓鱼之石仰企循良临射蛟之潭兴懐侠烈紫阳洞口缅想传经黄蘗山前恒思入道登文殊之座欲説法而无因上大士之岩怅度迷之莫得万年松树不受职于秦皇三月桃花罕泝流于渔父莫不峥萧瑟尤兼典丽高华因竒境而发竒思信腕中之有助出慧心而成慧业觉笔下之如神凡有赓吟格律皆非常调览其纪述古奥复与众殊谢康乐工山水之篇谁其似者李谪仙多胜游之作未足方之又岂仅传絶唱于新亭擅遗音于懐县而已哉予幸获班荆言同借卉探懐中之冰雪不禁神往于斯编赠笔底之烟云犹待卧游于此日尔
　　程予秉及春游草序
　　余闻新安江水一碧飞流富春山台层青夹峙严子陵之所高卧任彦升之所快游诚吴越之名区而东南之胜览也防因尘事未果褰裳即此素懐空怜倚杖冀得苕川公子写以彩毫不则皖水文人悬知素帧乃相去不及二千里而长懐遂至三十年信匪幽人莫传灵境适予友蒋子忽与客来谓此程君允为时俊出彼及春一帙索我结夏片言则布防所经无多日月而锦囊所贮尽属云烟既遂我夙昔之懐若见其平生所念矣予少常着屐既成司马之篇老值悬车乃息向禽之驾今程子以其壮嵗具此妙才使能畀以輶轩乗风万里佩之镂管破浪三峯凡所经游必多题咏则见江山之助岂仅让于燕公篇什所成得无同于康乐者哉子其往矣予且观之
　　吴孚占诗集序
　　予以姜桂之性早赋归田兹当榆栁之年始能返里获邦君之把臂误入吟坛共英俊以论心同游词苑适因小阮得识元方孚占身近青云句裁白雪龄才似贾已驰誉于胶东志欲如终久蜚声于江左人皆竞爽品自多英越国独重于六朝符朗终期乎千里乃囊萤之暇更爱拈毫出绣虎之余还为拥鼻观其巻轴俨明月之投懐览彼篇章恍清风而拂座不擕竒奥之语以冀惊人雅擅绰约之姿偏堪絶世若能坐进于古必须独步于时乃下问乎一言将逺追乎三拜昔士衡入洛得见赏于茂先太冲赋都遂获知于皇甫以之相况良用自惭矣爰感其诚遂为之序
　　家仲云诗序
　　忆先宗伯之视不佞犹康乐之视惠连而不佞之于仲云若处冲之于武子先宗伯早登一第晩举三雄而仲云以季方之才来游隋苑适不佞因文昌之疾暂息扬亭乃数过从既情殷于问字爰相论説遂意洽于闻诗肆力揣摩既下帷以师董子留心吟咏复登台而窥少陵观所谋篇言皆合格流连山水率多防意之辞感触禽鱼亦有赏心之作神清而气逺彷佛乎大厯贞元骨俊而词新伯仲于参军开府由斯渐进何难到乎古人即此遐观已可超于时辈夫唐代之文体至左台而始兴而吾宗之诗人有子华而廼盛遗书具在子可寓目而观之大业堪留吾将跂足以望矣
　　家云逸酣渔诗序
　　予与云逸同出红鞓之裔如东西裴毎为乌衣之游若大小阮则王家痴叔殊少清言而谢氏客儿颇多丽藻作观頥之室以养其亲为酣渔之篇以超乎物斯其寄托者逺矣寜复浮沉于时哉嵗之云暮将告而归爰裒其新诗以质于逋叟受而卒读窃谓不减古人于以长吟遂可前无作者时方快雪初晴寒花欲笑么凤悬于树杪此身若在罗浮雏鹤啄于庭中是日如临大庾而一编在手觉香气之盈襟数语赏心有清风而入座其为高致自当在晋魏间宁但清音有钱刘辈耶昔袁叔明爱书好古而醴陵因以纳交张志和带笠披蓑而鲁国为之结契仰懐往哲方有天际之思岂竟斯人乃在家山之内乎夫唐文三变而开其先者首推左台唐诗四传而极其胜者是为承防诗乃是吾家事子其勉之未可与俗人言吾为妄矣一防归去且赠以白雪之枝数巻擕来愿示我黄山之什
　　家駬公桂留堂暨汪少君余香草合刻序
　　予与家駬公分若木之华修竹林之好昔年虎阜曽见委以三都今日鸡台复重逢于一水久惭夙诺殊怜嬾似嵇康重见故人更喜吟同何逊词高望古颇多白雪之篇意切悼亡更续防云之句夫同心迭唱自古为难擕手聮吟于兹益鲜是以蜀都司马仅闻一曲琴声吴苑伯鸾独有五噫歌响盘龙明镜秦掾之后无闻引凤灵箫萧史以来实寡家駬公少称立鹤长擅雕龙南宫驰誉已献赋于秋风东序论文复鸣弦于化雨红绫饼馅伫待上林黄绢篇章行窥中秘文章则齐驱于贾董讴吟亦并驾于钱刘览其一编鹦鹉空惭于学语观乎诸体骊龙悉得于探珠尚论古今而既懐于俯仰穷搜山水而极致于高深洋洋乎其音在正始之间飘飘然其人亦贞元之上矣而汪少君芳兰丽质秾李清姿获作配于才人遂共称为佳偶红问字岂其不识鸳鸯紫阁裁书每欲偕装玳瑁高柔爱玩胡母信是上流天水归来清照原多韵事天寒罗袖方倚翠竹以为欢秋卷珠帘忽与黄花而比瘦神香四两叹愈疾以无征艳雪一枝乃招魂而不返金荷烛灺徒有残煤粉壁蜗停空存剰字雨中伏枕泪欲尽而留痕花下挑灯血将枯而代墨尔其啼湘怨峡都非儿女之私以至弄杼鸣砧大有古人之格此余香之草哀比猿号于桂畱之诗同存鸾啸也夫文生于义而义莫大于伉俪之间诗出于情而情莫深于死生之际三百篇所载多存闺阃之词十九首以来未尽温柔之防今所得若是或有览于斯读駬公之诗者可以兴读少君之诗者可以怨已
　　崔青峙社集诗序
　　广陵为四防之华区钟两间之秀运陈琳草檄独美冠于七才徐铉燃香亦声侔于二陆他若词高选阁集徐庾以称华近则名重文台与苏黄而竞丽斯为莫尚兹意有然则我朱其恭崔青峙二子受学鲤庭蜚声虎观叔敬乃考亭之裔品欲无双彦通是武臣之儿才堪第一夜分天上俱来益部之星秋满人间共看广陵之月爰升车以望逺遂防杖以寻幽登帝子之楼长懐金管访仙人之井重问玉钩览堤上之垂杨神伤兴废攀阁中之古树肠断别离地可吹箫梦觉长懐杜牧堂堪倚槛人归徒忆庐陵凡兹山水之间并有古今之迹莫不含毫往复执巻低回嗟盛衰之所由凄其寳瑟究哀乐之所以慨动瑶笺于是四座情深一时神往华灯朗月追七子之风流修竹茂林招羣贤而雾集人皆司马并蹑屐以游梁客有元龙时据牀而当汉咸复振衣长啸脱帽狂吟酒盌淋漓动操发哀筝之响词毫飞洒临池染寳墨之香每因擕兴同来或以言情共集亭边放鹤偶回采藻之舟沙际归鸿遂布班荆之席羣空冀北二美有若求羊品重汝南一见有同枚马入懐朗月皎然似欲照人拂座清风冷若偏能絶俗乃相投以一巻信冰雪之堪擕竟兼擅于多篇得江山之所助
　　陈北溟诗集序
　　丰溪迂叟将牵黄子之舟【黄子湖名去召伯廿里余别业在焉】湘水才人忽枉孟公之驾掀髯惊座慕高义以投珠握手分牀羡飞谈而屑玉忆当年之姓字曽因洗马传来【谓余壻赵念昔也】接此日之丰仪何幸元龙获觏于是结金兰之宻契敢谓忘年对琼树之清标相将永日悠然意逺如见南山尔情深将由北道乃出赏心秀句索加弁首芜辞夫诗之盛衰固由于风气而才之大小实本于天资故徒恃其聪明则必有空疎之诮若独资于学力复恐无灵妙之机所以气擅纵横躭懐欲兼于澄静性多沉挚命意当出以和平是非学力之有难求抑惟聪明之不易得也乃读沧洲之集悉本瀼水之遗才既高华学尤醇备情无近寄殆欲振建安以上之音言必入真不肯作贞观以下之调托闲思于丘壑防尽幽深写哀绪于蓼莪心伤孺慕探竒揽胜谢康乐工山水之吟掞藻敷华张道济得江山之助早望龙楼而染翰挹爽气于西山将登鴈塔以题名蜚英声于北海名贤雾合众已让其探骊硕彦星罗人共惊其吐凤莫不清如鸾鹤闻者尽使情移壮若鲸鲵聴之辄为心折譬千寻之皎雪辉映须眉对九夏之严冰顿凉肌骨采莲花于露下能教竟体皆香羡杨栁于风前絶爱全身是态然而华能不艳岂同温李之纎秾澹益多思不似岛郊之寒瘦纸上有英雄之气直教酒涌花飞箧中藏秀异之珍真令笔歌墨舞盖其神化出于十九首而其寝食究乎三百篇是以法律精严格调自臻纯美原夫性情爽朗词句始得清新者也嗟乎人尽操觚谁当击节谈诗之辈每自命为拾遗作序之家动亦称为皇甫虎皮羊质谬比义山牛鬼蛇神侈言昌谷甚至爱忘其丑尚云游夏以难名所以赝失其真遂令风骚之永替用起雅人之叹宁无识者之讥哉而余序沧洲之诗则大有异于是者自惭审律独推斯作迥出风尘世有知音岂以鄙言视同河汉请看惊天破石行簪平一之花应夸镂月雕云定夺延清之锦方早朝而和贾至君将得意而游当夜坐而赏李峤吾其拭目以竢矣
　　江上吹箫阁赠言序
　　西泠松柏同心挽油壁之车南国蘼芜擕手结金泥之带信相思之有地我辈岂合无情问得意之何人此生乃能不恨则有平阳隽彦亭可玩鸥淮海英流家原结驷千金作埒市骏骨而何辞十斛量珠买蛾眉而不惜佳人难得是卓女岂必无夫名士非多即使君何嫌有妇拨龛中之宿火未了余香访石上之残阳犹存旧笑于是人如碧玉还嫁汝南身似緑华长归河右桃花帘幙起来常看梳头杨栁栏杆伫立偏宜顾影居然林下儿家自有清风共在江边君意乃如春水秋宵选梦偏从暖处知香静夜凝妆每向淡中得艳或调琴于午夜能和大妇之心常擘纸于中宵自合仙郎之意是以孙家小妹见则犹怜楚国蛟人闻而下泣者矣况乎銮江胜地胥浦名都傍明月之二分得华风于六代东眺而佛狸祠下斜阳隠暎潮红西望而司马渡边朝霭横分眉翠时而凭栏一曲应知响舞鱼龙即或倚槛双吹必且声和鸾凤其为乐也可胜言哉遂使邺苑词豪咸抽兎管西州才俊竞写鱼笺点防笔于红同夸京兆绨硃丝于壁网共羡临邛信宻意之往来惟神女读之其解赋艳歌之长短岂诸君尽谓无情谓樊川不必再问紫云请郢客须且重赓白雪
　　陈素素诗集序
　　噫嘻乎此陈姬素素之诗耶姬来自众香见于羣玉缟鸾应节广寒本自清虚緑凤梳翎姑射由来绰约极艳原生于极淡多情遂至于多愁笋茁湘山已是泪盈之竹桃开露井生成命薄之花红粉凄凉哀吟昔昔朱顔飘泊长恨年年月下匀笺洒啼痕以染墨灯边织锦裁愁绪以抽丝泣类穷途究是闺房之阮籍吊懐知已可称巾帼之虞翻哭甚于歌生何如死一双红豆春风自种相思十斛真珠夜雨徒闻独叹是以言多扼腕集号断肠洛下才人感触难归之日江东词客悲生不嫁之年岂独蛾眉写怨洒玉筯以成痕鸾髻含啼对金缸而顾影也哉嗟乎痴同杜牧空结梦于青楼文比淑姬但流声于白雪此而忍孰不可忍人言愁我始欲愁矣家流章以余岸桴诗十二章谱之琴操是为序
　　偶咏杜陵之句兴懐于黄子陂头蹔效庐阜之吟避迹于白公池上程无半日即是壶山地少千峯还如镜水就菰芦以自匿为欲求闲顾桑柘以相怡非云避世然而书堪借读依然孙氏之楼酒或能沽不异陶家之里牵船岸侧拟效张融垂钓牀头略如白傅花中覔径栁下横桥凭栏而霁雪争飞望逺而斜阳不尽若厐公之夫妇时对一灯有蒋氏之賔朋频来双屐杜甫之亭可憩邵平之地堪锄实获我心不减幽岩防谷偶逢同调何殊流水高山则有家侄流章实为今时叔夜性偏谐于雅器神独重夫元音廼用无累之心叶乎宫征合有道之物养于和平得意在心手之余无复声为秦而声为楚求音于字句之外宁可聴于指而聴于弦蟹行鸾鸣十三徽各穷其变岩栖谷隠二六首尽得其幽若中郎之入清谿每一曲乃成一弄如成连之居海上有七弦而移七情可谓嵇心羊体巧妙极其兼长乐指潘文美丽诚为独擅也昔萧思话之见赏乃在松石之间俞伯牙之受知独于流峙之际子且援琴而奏我当击节以聴也
　　陶憺庵诗序
　　盖闻才由间出必有灵秀所依感而神通自赖江山之助而诗文难求于富贵要之原本至情竒伟多出于山林生也廼知杰士况乎人同骐骥应看千里腾骧运值龙蛇遂至一时隠遁经文纬武虽懐未已之心饮谷栖丘聊作终焉之志时非偶尔道岂徒哉然而名重汝南竚见蒲轮下聘望隆京兆还来纁帛遥求为海内才人先笃行于孝友作山中宰相始建业于经纶斯世诚难其人此日幸覩其作如吾友奉长陶子尊公憺庵先生足当之矣先生衍长沙之名裔承句曲之高风慧比香山早识之无之字悟同子静辄窥宇宙之竒对座上之羣贤四声能辨惊殿中之学士五赋俱成论説比于戴凭屡夺五花之簟丰神拟于李白堪登七寳之牀以是世尽知名不待范逵始重人争识面宁惟张説方夸多士授经独高卢植一龙起誉首让管宁而张倬难登乃以名经作喻刘蕡不偶翻缘忠谠兴嗟策果禆于治安徒以竒才见忌名防同于党锢转以正人得称虽未梦浴于龙池亦先身游于虎观廼望云心切坚辞郡邑之征爱日情深屡却参佐之召孝行既敦于德里令闻愈炽于清时于是邺下贤王爰求国士河间贵胄特进高人曵裾而谈敬致横经之席披裘入见优隆设醴之仪而先生志在林泉癖躭讽咏慕仲连而逺蹈羣推鲁国一男若烛武之求归转笑汉庭诸老门栽五栁依然靖节高风居号七松犹见华阳雅操志足高已事可为乎若夫性笃天良诚能色养方当舞象之日即愿为兄洎乎戯鸠之年遂能述祖牀前视疾七十日无暇求衣庐次衔哀十数载何心御肉闾阎为之感动风俗借以改观无忝所生此其大也至于驰义声于乡党笃雅好于友朋竞入清风似在许询之座频来旧雨如过杜老之家阮氏高宗不分南北张公甲族无间亲疎有东汉之英豪曽纳交于郭泰是西京之弟子尽借誉于扬雄而先生既具修能允称硕果高吟抱膝宛如秋月长凝清啸舒懐恍若朝霞独举开蒋元卿之三径竹里挥毫得谢幼舆之一丘花间染翰笔底尽烟云之致篇中悉川岳之竒莫不格压曺刘体高屈宋歌因慷慨题成不坠风流赋或悲凉味处还余忠厚真不羡鬭新声于秾丽竞藻思于繁靡者也予窃附鸡坛获交骥子莫结耆英之社望楚汉以神飞逺托声气之盟忆湘潭而心醉初为快读直教薰以名香急命珍藏还欲收之古锦序惭名作敢云皇甫之于太冲传在令嗣譬若肩吾之有开府














　　林蕙堂全集巻四
　　钦定四库全书
　　林蕙堂全集巻五
　　湖州府知府吴绮撰
　　序
　　彭爰琴词序
　　忆予久沉金马之曹将受玉麟之命齿牙不惜频闻芳誉于文通肝胆可披获订素交于汝励而彭子爰琴以及之际为歌折栁之篇千里河梁拟纒绵而指日十年湖海感惆怅于停云及乎解组苕川还辕芍郡屈原既放方从泽畔行吟王粲言归辄向庭前问讯见故人之面宛似青山读才子之文都如白雪仰追芸阁有燕许之裁防及草堂亦周秦之丽响因出酒边诸作用俾简首一言夫词号诗余体原乐府翰林三阕写怨思于寒烟博士八乂怆离情于夜雨翠翘金雀虽务极其绸缪玉宇琼楼要本原于忠厚夫何小巫日竞防自类于倚门遂至大雅云希竟难求其入室兹则法综淮海义仿屯田端丽出于性成秾秀原于自有春风杨栁是孝伯之清华初日芙蕖非顔延之雕绘七襄成锦支机得自天孙三日留香拂座都如荀令倾城有笑何须龋齿为姸照水堪怜不待捧心作态是以江郎虚已尝欲让其风流而宗子逢人还共称其雅令也予顾曲徒懐夫公瑾作序颇愧于士安入仙圃以看花心迷四照过旗亭而贳酒拜下双鬟矣
　　周屺公澄山堂词序
　　忆同范叔论四海之词人辄谓周侯为一时之才子以其丽旬索我芜词惭负诺以三年徒抱懐于千里兹来桃叶访慧逺于山中小憩旃林识伯仁于座上凌云气壮雅推司马之文聴雨情深益笃彦龙之好爰搜敝箧尽得彩毫新声罕亚于屯田藻旬独高于淮海而漳河马渡恒多吊古之文楚泽鸿飞半属思归之曲芙蓉江上日日斜阳萍荔镫前时时夜雨莫不凄其欲絶慷慨堪怜艳思纷来柔情婉转花间徙倚心伤燕燕之篇酒后悲凉耳热乌乌之唱则孤臣去国洒别泪于琵琶壮士投闲动雄心于筚篥可或歌而或泣且鼔之以舞之矣夫屺公以迈世之才负兼人之气使其得志固为公瑾一流即或知名岂让美成独步而牵丝不达制锦无成家本四明偏忘可狂之客宦游即墨复当多毁之乡托美人香草之词抒其幽愤用残月晓风之旬寄彼壮懐曲以顾而多情调以高而善怨固其宜耳复何叹乎独是仆本恨人时逢怪事乌啼门外青棠无蠲忿之花人在天涯红豆是闗情之树酒楼何在难为击筑声悲蜡烛难灰不觉唾壶口缺读离骚而无泪夫独何心歌长恨以善懐我能无感因题数语践宿约于当年更把新篇结遐思于此夕梦中寻路空望彼于渺渺波边别后相思又送君于劳劳亭上哀弦浊酒把离袂于河梁红树青山望归防于别浦耳
　　江辰六春芜词序
　　江子辰六少负隽才长多雅望花生梦里乃当代之文通璧在车中是吾家之叔寳篇章妙丽揽香草于中洲诗思清华照芙蕖以初日然而著述之暇长拟陶情击赞之余偏能顾曲牕前按律每协大晟灯下匀笺时裁小令西风汉阙发秋思于青莲宿雨闲庭长春心于红豆玉笙鸡塞南朝宫体之篇羌笛黄河北里旗亭之曲莫不调飞郢雪响遏秦云譬种萱苏见者愈三年之疾如搴兰茝佩之生十步之香固可使周栁让其姸思辛黄惭其丽唱矣尔乃半生骥坂数歴燕吴万里龙标频游梁楚一双蜡屐登览既多数曲哀筝悲歌时有闲写清晖于逸藻或传瓌思以新腔尝于斤竹岭头白纻染明霞之色时而莲花社里红弦写瀑布之声侍女倚箫姜尧章之烟波十里将军鐡板苏玉局之雪浪千堆以此豪吟还将济胜斯又极词人之雅韵备乐部之幽情者矣昔者山抹微云少游获夸于子倩门开明月德琏取重于妇家并属美谈传为轶事而予也参军已老凄清湖海之音开府空归萧瑟江闗之赋不觉闻声而起舞惟言对酒以当歌尔
　　钱葆馚湘瑟词序
　　嵗值马逢月当龙御雉媒日暖问猎苑于苎城鱼蕝波深访钓徒于莼浦时有青峰江上赋瑟才人实则紫禁云中簪毫旧侣爰开西墅许水监以哦松特馆南州共漫郎而折芰灯前侧帽既多顾影之怜酒畔鸣筝遂有缘情之制风流宛在比思曼以垂杨姿态横陈拟子京之仙杏凄清欲絶我见之始欲言愁哀乐无端人听焉浑难自主舞山香之一曲技至此耶闻水调之数声观其止矣盖词原靡丽体虽本于房中而语必遥深义实通于世说彼汉宫之衣袂固自伤淫若宋殿之屏风尤为失隽而葆馚秾纎合度摇曳成姿拗益加妍在疑雨疑云之际淡还生艳是非花非雾之间譬姑射之仙肌何妨金粉若太真之艳质更胜铅华故使淮海惭声屯田辍响美人南国叹红豆之丛生词客西昆谓青莲之再出昔天下歴三百载此道几属荆榛迨云间有一二公斯世重知花草信乎五茸之兴废闗于三李之重轻今葆馚并辔相羊齐镳髣髴彼徒惭其倚树此益美乎积薪君将奉勅以填行且闻之枫宁我且选声而聴悉以付于雪儿倘或问陆贾之装黄金防两则请诵姜防所谱白石一编耳
　　董少君挽词序
　　少君桃叶名媛也姿秾转玉品贵埋金鹤矢意于离羣鸳有懐而慕侣吾友辟疆闻声晋渡觌面苏台灯下纱醉眼曳留仙之带江边画桨同心借续命之丝乃雅韵难谐情波更折三生有石遂坚匪石之心离恨无天欲作问天之想转车轮于午夜瘦尽灯花驾艇子以秋风来逢月树遂使当时才子竞着黄衫命世清流为牵红线玉台重下温郎信是可人金屋偕归汧国遂为佳妇闲心向月并啭红箫巧笑将花同临碧镜香分博士贪烧鹧鸪之斑书学夫人戯问鸳鸯之字扇松风于林下静影如吹吮梅雪于庭前夭心自浣新橙未擘纎手讶其香留弱蕙初承小唾疑于花乱斯可谓独秀青闺恒芳彤管者矣尔乃楼通西阁琴调大妇之心馌进北堂羮谙老姑之性过华亭而聴鹤乱中存赵氏之书入臯庑而依鸿病里伴厐公之坐十年织素巧在丝前五夜弹筝韵流弦外乃惊鹦鹉之梦果有不祥伤鸾凤之身于焉速化死而可忍弥留椒蕊之筵去必有归恍惚莲花之国某偶游射雉恰值骑鸾见奉倩之神伤为安仁而气尽云高巫岭不遮伤逝之心雨入巴山尽是悼亡之泪展湘钩于遗墨覩旧日之钞书省瑶佩于生绡见春风之出画闻其语矣为之然媿乏八义之才聊代七哀之赋青牛帐里想入梦以氤氲紫玉坟边当闻歌而宛转
　　范汝受十山楼词序
　　夫词者诗之余也诗号三唐极骚坛之变化词称两宋尽乐府之源流然风雅所传不能有王韦而无温李岂声音之道乃可右周栁而左辛苏譬如五味之滋并陈醯醤若夫八音之奏同具宫商乃説者互有所持而究之皆非通论也予友范子汝受少多竒气人知孟博之名早擅贤声世重巨卿之义青箱家学闻六艺于趋庭黄绢才华夺五花于事聪明冰雪学架区中意气云霞心倾海内当年对酒同游白兎之园此夜论诗共宿青鸳之寺杯酣耳热辄发新声灯尽人归多成逸调所着十山词二巻清而兼丽直如霞引新桐澹更多姿有若云横古木聴琴弹于清夜独爱月明比花发于空山偏临流水皆以自然之韵抒其不染之懐更将独得之情出以无穷之思以视世之雕金镂玉仿优孟之衣冠筑粉涂脂学夷光之颦笑者实已有殊于河汉岂但尽洗其铅华而已哉嗟乎华屋斜阳海燕有难归之影离亭暮雪流莺惜欲别之音予既将返于江城君亦言懐其旧里乃命小红以吹笛倚曼节而歌遂浮大白以挥毫作数言而去
　　黄庭表古宫词序
　　嗟乎西京路失致叹黍离东国人归言謌麦秀仙人汉阙洒别泪于金盘商妇秦淮抗哀音于玉树盛衰之际感慨生焉而况嬴鹿虽亡道原存夫恭俭轩龙既邈事有异于荒唐蜀魄号寃难招望帝徐方感徳犹忆偃王则甲乙观书撰述无嫌于南董岂癸辛遗笔流传有禁于中防此吾友黄子庭表古宫词所由作也夫宫闱之制易近哀淫禁籞之篇多伤靡丽此则述忧勤之实事可补国史之遗忘记典礼于当年足备兴朝之考订大家亲说见闻本确于仲初臣子铺扬夸大不同于禹玉岂止青城妃子记孟蜀之偏安绣岭山翁想开元之全盛而已哉清歌一曲请浇杯酒以醉苍梧长恨千年愿系双丸而聴黄竹
　　汪晋贤桐叩词序
　　夫词之为道始于李唐而其体浸淫于五代盛于赵宋而其情原本于六朝故体以靡丽而多风情以芊绵而善入虽有花间兰畹之目实则美人香草之遗也余友汪子晋贤甸外飞才区中架学论文独妙已结契于青松顾曲偏精更留心于红豆以故鸿防高士目以瑶林鹊起才人称为玉海而汪子乃以桐叩词一册问序于余受而读之浣手濯蔷薇之露函而藏之熏衣吹兰茝之烟譬见杨环凭栏独笑如逢郑旦却扇自怜秀本出于骨中妍复生于肌外是有托而鸣者何其言之丽哉嗟乎古调寖微新声竞起效周栁则折腰龋齿以呈姿宗辛苏则努目张眉而称快安得以此颁诸乐府悬以国门花底沉香爰酌玻璃之盌灯前锦字试调玳瑁之筝
　　孙汲山山啸词序
　　予与孙子汲山论交者三十六年赋别者一十七载中间风雨无非剪烛之期到处莺花不少衔觞之防维时长沙公子常授简于西园淝水先生每征歌于南第名贤雾合竞奏新声硕彦星罗争传丽曲雪儿坐上弹筝红豆之词云母屏前击鉢青莲之旬而汲山悠然意逺不辞金谷之三升卓尔神闲时倒玉山于一夕人皆讶其莫测予独许以无俦洎乎旧事空花故人小草十年冰雪频消京洛之魂两地山川再执河梁之手询其近况示以新篇爰开古锦之囊尽出明珠之箧格传长庆已堪元白齐驱律恊大晟尤喜秦黄再见或体物而尽态或即景以妍情或慷慨于欢塲或纒绵于别绪莫不匀笺意满振笔情飞自有鸾凤之音响传山半羞作鹦鹉之语词寄篱间得兰畹之微何论栁家第七穷草堂之变宁言李氏成三遂使吴下羣贤同为刮目邺中诸子并极赏心岂非逸气横流惊才絶胜者乎昔达夫覔句在中嵗而方工子美言诗亦晩年而入细而或者偶逢龙睡遽欲阻以重云未见鹄飞遂谓量其千里是犹拘时俗之见乌足论天下之士哉
　　饮水词二刻序
　　一编侧帽旗亭竞拜双鬟千里交襟乐部惟推只手吟哦送日已教刻遍琅玕把玩忘年行且装之玳瑁矣迩因梁汾顾子高懐逺讯停云再得容若成君新制仍名饮水披函昼读吐异气于龙賔和墨晨书缀灵葩于虎仆香非兰茝经三日而难名色似蒲桃襍五纹而奚辨汉宫金粉不増飞燕之妍洛水烟波难写惊鸿之丽盖进而益宻冷暖祗在自知而闻者咸歔哀乐浑忘所主谁能为是辄唤奈何则以成子姿本神仙虽无妨于富贵而身游廊庙恒自托于江湖故语必超超言皆奕奕水非可画得字成澜花本无言闻声若笑时时夜月镜照眼而益以照心处处斜阳帘隔形而不能隔影才由骨俊疑前身或是青莲思自胎深想竟体俱成红豆也嗟乎非慧男子不能善愁惟古诗人乃云可怨公言性吾独言情多读书必先读曲江南膓断之句解唱者惟贺方回堂东弹泪之诗能言者必李商隠耳
　　佘文賔蓉镜词序
　　维兹贞嵗言归采菊之庐适我巢民亦过垂杨之苑月明无恙或聴吹箫雪意将垂时同剪烛爰遇雕龙之客频闻扪虱之谈则佘子文賔斯其人矣佘子登楼舒啸雅负豪情击筑哀吟恒多丽节遂使杨郎耳热得酒还歌屈子神伤闻弦起叹予两人用是兴十年之感而佘子益以深一往之懐也因探古锦所藏遂得新词一帙灯前展读若有人来槛外披寻如闻花笑防僧繇之画疑将破壁而飞持赵后之裾竟欲随风而去香生字里不烦燕尾留芬艳出行间未论鲛文比织此则微云半抺直登淮海之堂残月一痕已夺屯田之席者矣尔乃髯真似防气欲如虹曽事侠游不惜千金买劔长多豪举独数百尺横牀则宋广平可赋梅花张留侯宛同好女人固不可测才又何能量耶嗟乎四百年来古词几归天上三十载内新声空满人间周郎之顾曲难逢娘子之记歌谁在则词家九字不推仙李帘前而酒肆双鬟应拜芙蓉镜下也
　　史云臣蝶庵词序
　　塞巷春泥隂连人日盈庭冻雨寒甚尧年吴生方煮酒以读骚陈子乃拏舟而欵户好风拂座与客俱来朗月投懐如人未已而余与史子始聮嵇吕之交尽读秦黄之作相其体制备有风华揽厥性情雅多深至因叹今日声音之盛实为当年骚雅之衰用考诸家良由二弊一则因本房中之体务雕楮上之文量五色之真珠何闗窈窕披千丝之神锦祗益妖淫寳井琼厨似入波斯之肆烟绡雾縠徒盈织染之坊宁知人出西家那用露华遮颊品高南国不须黛叶通眉一则缘写思妇之情防顾风人之防夷光自好而偏学其捧心孙夀何堪乃独怜其龋齿本是清羸之疾回身谬作纎腰原无嬝娜之容曵足阳称巧步宁知神如处子曽何借于矜持婢学夫人祗益形其羞涩于是俳谐杂进圗画靡真识者欲矫以辛苏究至有乖于唐宋兹则以其古意用发新声丽不伤华清非近弱都梁迷迭熏炉同是荀香扶荔鲜支入苑都成汉树珊瑚挿架光鲜逸少之毫琥珀藏衣响戛丽姢之节吊鸱夷于胥浦白马银涛问帝子之湘灵青蛾锦瑟翠翘金雀皆本于读曲之篇香草幽兰无失乎寓言之意斯固屯田愧其残月淮海逊其微云者矣于是陈子为之倚声吴生因而击节邺台座上还闻车子之讴李氏筵中共聴雪儿之奏但令弓弯踏处得五斗以同倾岂待羯鼔催时随百花而竞发
　　孔东塘宫词序
　　十五国而陈风钟鼔式和于宫内三千人而为雨琴笙本叶于房中盖教化始于后妃哀乐因之而起而窈窕比诸君子讽喻由此而深是以范蔚宗之敷华因而列传王仲初之摛藻爰以名篇然而桐雨花风时为易感莺啼蝶恨事近多情三国十家有非常之雨露千门万户多不尽之风霜于是写以珊瑚传之翡翠或流于侈竞夸玉女之扉或失之靡漫洒铜仙之涕泪求其词兼丽则调合中和罕有当焉盖亦难矣东塘先生尼山寳崿泗水璇流本圣绪以维贤用今人而学古道综六籍偏传诗教之精微义总百家更得乐章之美善偶成宫体遂得百篇久擅词坛咸夸七子以忠臣孝子之义托于梦峡啼湘抒贞姬旷女之思传其憔脂瘦粉玉钗罗扇皆缘忠厚之心鸾寝羊车各极纒绵之致比诸供奉花前益有新声较以龙标月下如闻长叹此则命词之防早据上流啓秀之先无惭大雅者矣尔乃银鹅金凤制度出于累朝然蜡抱衣典礼详于四序此则铜沟月冷弗得称説于大家绣岭泉温不待传闻于宫监闻而足感应教金屋多颦歌以堪思欲令玉河皆咽红牙敲处宁无调落灯前翠黛低时定有韵流弦外岂如汉宫丽节祗传遗事于佩兰唐苑新词但得柔情于花蕋而已哉呼李峤为才子我亦云然赏佺期于婉儿君真若此
　　茅天石溯红词序
　　出湖南郭半百里而遥有山东林矗三峰而立葛仙翁之丹井于此在焉吕真人之画垣未之湮也虽黄金白酒与旧迹俱遐然碧嶂青溪具名都之胜吾友茅子天石先人数楹居梧竹之间三径在蓬蒿而外流离兵燹拜杜宇而犹怜移徙琴书听蟪蛄而未逺然而情殷与砚每眷故都遂亦兴托含毫多赓雅调栁七郎之作非为多情张三影之篇俱成絶唱爰取梦窓之句名曰溯红可入花庵之编歌而浮白盖天石之审音最细而天石之按律必严譬如李帅之旌旗能移其色亦若程营之刁斗不紊其声谱合大晟节奏长谐于钟吕法同内部短长悉恊于宫商得淮海之精岂止云高一抹具清真之妙宁惟露湿三更夫娘子记歌犹烦红豆而周郎顾曲乃在碧油亦何让焉斯可乐矣昔钟期雅奏乃知山水之音张子清言适有松石间意是可拊羑防之节聊以遗庄舄之思矣
　　陈次山香亭词序
　　予昔与陈子其年聮枚马之交具袁羊之目每谓牀横七寳合有斯人果至簟制五花终推此客迨于鬰孤台上复遇纬云遂于章贡江边仍同旧雨乃汪甥上若京洛回辕方千里而言归出一编以相示则次山陈子所作香亭词也夫系出三君长多伟士建安草檄骥骋于七子之坛颍水将军凤翥于二难之席才高良史以椽笔而着声文蔚儒宗碎胡琴而振誉或荐于元祐而诗文自是一家或文动绍兴而翰墨独高羣辈然皆间代而出或异地而生乃我次山实皆荆水心伤广武叹往者之难逢踵接毘陵觉后来而居上文推梦鸟撷八代之英华声满求莺统九州之气数焚君苗之砚不俟篇成染文通之毫每闻花放常赓八韵何殊江上峯青偶试七题宁待堦前日转固已声传洛下名重江东元礼开门竞接停车之客当时置驿争迎惊座之人乃复兴极情来酣余神王楼头击筑还为兰畹之音市上哀歌时发草堂之唱在酒边而懐友向逼乌乌过花底以言愁性同素素千里有还家之梦四时多子夜之吟行见酒酌玻璃天子命年而度曲岂但弦明翡翠雪儿按鸾板以征歌也哉夫词出骚坛实原乐府非诗非曲其妙在深浅之间可乐可悲其调以安和为主自説乖三易都忘邦彦之章而独笑七分但鬭刘几之句寝非古调岂为高言而次山独能出其清思振兹丽藻以秦栁之柔情发辛苏之逸气或芊绵而不絶如啭晓之啼莺或奔放而难羁如嘶秋之骏驷左提仲举与太白而高吟右挈尧章聴小红之低唱吾不知其所际又安量其所成乎方诸其年宁并驱而驾也乃呼上若相倚声而歌之
　　家镜秋侄香草词序
　　时当渡豕序值鞭龙将逾梅岭而南偶憩蓼洲之上聴翁老叟初访徐穉以登台族侄镜秋常就扬云而问字迨乎旋车隋苑却扫芜城复寄以数行用征言以一帙啓而卒读尽为兰畹之篇展以长吟可入花庵之选夫河山千里犹记绸缪嵗月五年未忘慨慕此其过人逺矣不防用力多乎是以錬字偏工谋篇益妙香浮楮外如披荀令之衣珠吐行间若发贾胡之椟岸留残月声韵溢于屯田山抹微云格调夺之淮海寓幽情于湘芷托骚思于蘼芜拂几清风足擅一山之馥盈笺华露可霏千步之芬所谓种自都梁全无别味烟吹薰陆不杂余滋岂曰非耶蔑以加矣盖其弱冠即负迈世之才甫及受书而具兼人之学杯浮御苑用登七寳之牀曲奏旗亭定下双鬟之拜撷中林之兰蕙吾欲移以赠君擘初日之芙蕖人又谁能及此也
　　黄仙裳诗词序
　　论交四海少慕袁丝作赋十年早逢叔度则仙裳我友此其人乎仙裳雅负俊才素懐竒节汉家童子江夏本自无双宋代才人著作斯为第一而田间艺黍恒愿为兄坐上推梨常闻与弟见孝亷于堂下独养萱亲入参佐之廨中无惭棣友是以高车竞过如看太学之碑美酒频将或问亭之字及乎时嗟改玉事异投珠将陇亩以终焉岂波涛之偶尔身充狱卒爰明李固之寃产破中人竟脱范升之罪斯其赴义足用亷顽矣仆壮聴鸡声曽同旧雨中怜鸿迹常忆暮云而仙裳不与客俱罕因人热廿年离恨相逢在桃叶渡头九月愁心共话于菊花篱下搜其敝箧示我佳篇受而读之观其止矣钱刘雅调是大厯之才人周栁新声亦宣和之丽节冰壶一片清如洗马之神镂管十寻豪匪元龙之气将见波澜独老可追步于如花岂止格律偏高足娱心于借卉也哉爰为贳酒同登孙楚之楼遂尔和歌并击荆卿之筑观者窃笑谓曩客之何狂醉而兴歌恨古人之不见也
　　毕正持松涛阁诗词序
　　余老矣未能偕少年游又卑之不喜与俗人伍而南邨晨夕独爱渊明东壤风烟恒依子美者有毕子正持焉正持雅负隽才兼居宻戚潘杨之睦既有所自来张陆之文乃因而更洽丙寅之嵗夏秋之间适仲氏之逺游喜伊人之快集于是深林着屐高榭披襟坐明月之二分当雄风于千里而正持每从客次先得予心抽架上之书尝窥鸿寳探囊中之锦早获骊珠响出行间不惊人而不止香生笔外每遇物而偏工五字城高得随州之俊爽六朝帜建有开府之清新斯则读其辞者当以蔷薇浣手思其度者谓如芍药生姿者矣至若调取青莲词填白苎花间小令直登三李之堂栁下新声欲夺诸鼂之座既吹花而嚼叶亦啸凤以鸣鸾斯又玉树惭花金荃失艳者也然而防心不逺如当濠濮之间举体非常似得江山之助何若是其异也岂别有所得乎乃正持避席而兴推琴而对曰予家白岳是在万山之间地有苍松迥出千林之表因而建阁顔以松涛秋之夕春之朝身若浮乎云海入而息出而游耳不絶乎天风虽非冰雪之文聊堪避俗窃谓烟霞之癖难以告人余曰是矣古有人焉句曲斋前日婆娑而看五鬛蓝田防下时讽咏而对双株或相号白衣而名高当代或官卑花绶而誉起同时惟于物外以摅懐故可区中而架学也子而得此我实慕之何日同归携百篇而登百尺于时朗咏每一树而歌一章
　　家镜秋侄诗词合集序
　　原夫制作之盛衰毎因其世而文章之高下惟视其人是以凤毛麟角其材不可相兼兎夜乌晨其时各有所用揆之千载考之百家信有然焉或无疑者予与族侄镜秋为鲲运之交敦籍咸之好以文义而赏防其游也不啻乌衣在江汉而相通其见也曽擕草乃滕王阁上始擅美于填词迨炀帝台前悉见长于诸体盖其豪气既啸傲于烟霞而其侠游又留连于丘壑著书系舫西岭之爽色飞来种竹寄亭东湖之晴波自绕到处春风仗劔谁识英雄吟来秋水露襟可称才子常浮画桨涉彭蠡以观澜喜载青编登匡庐而挹瀑望斜阳之千里辄叹佛狸见山色于六朝长怜司马问琼箫于隋苑聴月多声拥宫袍于敬亭看云不厌吴波别鹤种红豆于三生胥浦留鸡泛白沙之一曲廊空响屧都无麋鹿之踪弩可射潮大有鱼龙之气吴江叶下每多枫落之篇浙水涛来频咏雪飞之句于是浴朱砂之水峰是莲花搴珍珠之帘岩多榔树大好山水任彦升之所游不辍舟车马子长之所歴时逢注目日有赏心凡所身经即为兴到或如啼莺啭晓聴者恒自情怡或如朔雁惊秋闻者每为神耸或如清筝入耳哀乐不能以自由或如雅操抒懐高深悉有以想见总之义以深而得秀辞以淡而愈妍譬诸弱栁临风春到还为濯濯亦若新桐引露晓来更自亭亭以故五七言之尽神并高温李以至长短调之入妙不让周秦置以绣丝炫目蒲桃之锦装之玳瑁移情兰之香人有兼长固如是矣文多合作讵可量耶况夫九龙并产师友得之门中一鲤再过诗礼闻之庭下抽书赌茗玉台若对良朋伸楮聮吟画阁常传韵事其得之家国者既深其生于天地者非偶逢好文之令主杨得意岂尽古人遇爱士之高贤左太冲宁惟今日空堂对酒幸共坐于残春逺道飞书愿无忘于旧雨
　　王学臣杜鹃声集序
　　安仁去邑栽花犹忆河阳元亮归田种菊惟思彭泽盖古人足迹所至即为当时精意所留非但欢欣乐易之情足以传诸题咏是即悲哀劳悴之意亦足写其声音者矣学臣王子以治剧之才受烹鲜之寄当滇黔之孔道值兵燹之残黎手可独支兼方圎而靡困腰虽频折歴俛仰而无愆卒之士饱马腾时少呼庚之虑至今民懐吏畏殊无旁午之嗟濯锦江边朱仲卿祠常荐酒浣花溪上羊叔子泪欲盈碑而剔弊蠲苛恩多及物乃直情忤俗性不谐时归而选胜平山撷芳蜀岭门前垂栁犹有清风阁上观梅全消旧雪于是为谢安之拥膝何事不可以咏歌效长统以舒眉无时不成其愉快何不作鹦鹉之赋用厥长才乃独以杜鹃之声题其简首也哉盖拾遗下拜重懐古帝之魂虞部言愁啼比婴儿之痛吻边流血欲诉无从月下悬身长号不止比于戴星而出劳苦不能上闻解绶以还减分何由自白将无同也不其然乎若乃高调凄清如唳霜之鹤或而柔情婉转若啭月之莺复有奋之难齐类惊风之雁阵至于洁鲜而自喜有映水之鸾文然皆多不能语之情且与夫不得已之故流于笔墨之表传乎节奏之间以周栁之华章运辛苏之逸调非同鸜鹆之语似小子之啁嘈所为杜鹃之声使离人以起立者矣予取而竟读为之朗吟感慨多懐宛在锦城月下低徊欲絶长行玉垒山中
　　汪甥上若诗词小刻序
　　诗欲才高而过巧过拙皆为才累词须韵胜而或浓或淡咸使韵伤求得乎中实难其选而汪子上若则为近之汪子不借门基能符宅相姚崇器重曽教儿侄连名卫玠神清竟与妇翁齐誉洁如姑射本自辟尘妍似昭阳何由着粉遂使花开管上皆成五色之文锦出机中别有九光之彩此则芝心蕙质良堪俯视西昆即在兰畹草堂亦可逺追北宋敢云黄鲁直之诗句得之谢公正恐王元长之文章归于阿士耳














　　林蕙堂全集巻五
　　钦定四库全书
　　林蕙堂全集巻六
　　湖州府知府吴绮撰
　　序
　　太白亭修褉序
　　道峯之麓归云之旁有诗人孙太初之墓焉予以丙午位郡首为剪其蓬蒿迨及已酉去官乆未将乎苹藻兹逢春暮时值上除爰有名流言修禊事山隂上客方并集于兰亭庐岳幽人亦相过于栗里陈家持杖才有季方洛下将车还同叔寳于是怅髙风于既往惜胜事之难追偶尔班荆纷然借卉青樽蛮榼挥觞于下马之陵乌袷长藤布席于听鹂之墅望赤城于海上似欲逢仙聆苍籁于山中如闻招隠于时东堂雨过桃花红近竹林南涧天髙苕水碧同云影泃可乐也畴复抱琴而来何以言之可少含亳之赋罚同金谷聊分处士一瓢冩用紫丝独让右军双管矣
　　胡循蜚尺牍序
　　原夫行人执简义取疏通作者含毫辞占体要陈孟公慿几而授咸有当于亲疎陶士行削牍而书曾无遗于逺近昔维重矣今或缺焉而吾友胡子循蜚管乐才班扬丽藻早挂冠于乐岭遂拄笏于米山匡时有论断义仿之马迁玩世为心谐语同乎曼倩乃至友朋戯谑亲串问遗莫不出安石之碎金皆可当士衡之积玊一函春送字里花生半札宵投行间月照诚如对面实可移情譬积萱苏见者愈三年之疾如搴兰茝佩之生十步之香昔谯国髙贤尝矜懒慢豫章太守或听浮沈恐见斯编还忘故癖谁为匡鼎将听之而解頥得遇李膺且闻焉而捧手矣
　　江逢其地理集成序
　　盖闻燧皇幽赞肇分八位之方炎帝仰参乃备四营之数形脉测之白阜疆域步于大章于是八万余言夏演圗而首艮四十五策殷列卦而先坤艮取兼山坤由行地堪舆之説由来逺矣然严善思之建议山川上应于列星童初中之链形丘冢攸开于五炁坎峯髙揖是为彭氏之阡泗水却流永定孔林之里自非精通八索黙契三才未可析妙理于牛毛决神机于龙耳也江子逢其逰心画表得意象先似吕防之梦神人全通一部若虞翻之逢道士早饮三爻具彦辅之清言兼景纯之奥防故其集成一书以地道而合诸天人用周义而通乎殷夏四元宻诀逺契金精八字灵诠遥通玊检既拨沙而得解亦画地而成圗虎啸八垂识神仙之谶龟言百世泄水土之灵岂必闻音指桑东于裴侠何须得篆定树下于沈彬哉至若道合推蓂识髙累黍賔寅纪物曾无爽于金仪纳甲成声遂有符于玊琯斯则伯瑀之所不及延翰之所未详而徒以牛眠征竒鹤来志异沙中竹策表徐地之祥土下木根去婺人之患则占騐之小术岂河洛之真传也哉爰弁其简端以俟诸识者是为之序
　　青来程君湘潭瘗骨纪序
　　燎原莫救白骼成丘塞水难流青燐遍野使周文王而若见益厪如伤非韩卫使之曾逢仍同防觌兹幸倡于程君青来和于黄君希倩偶尔浮湘共为哀郢施既穷于广栁谋乃就于空桑由秋杪以迄春余二十旬俄逾半载皆手胼而与足胝六百篓何啻万骸塔建普同岂筑鲸鲵之观园开漏泽尽驱狐兔之尘昔汉水之蛇曾衔珠实即华隂之雀犹献玊环况系有情种就岂遂无情原自果报得来何能不报惜也昔在一邑获免夜台之悲痛哉今则四方并作春闺之梦夫安得两君子化为亿万身以俾此众寃氓超出防尘刼乎
　　题方秀千园居像赞并序
　　夫一丘一壑谢幼舆身置嵓中半水半山仲长綂心游物外此为幽人之逸致实亦旷士之素心也吾郡名亭向有竹西诸胜兹时别墅多当城北之偏然俯涧依冈势难空旷连巢并垒地少纡回畧存栏槛之形未尽林泉之兴而秀千方子始在壮龄豪似元龙比襟期于湖海俊如司马仿意气以云霞爰因爱日之诚遂有买山之乐当门种栁晋处士之清风引溜栽荷周先生之雅致尔乃心通仁智理彻髙深遂能即近为竒因疎得秀径以曲而花分阁以崇而树合泉回仄磵竹隠幽栊酾酒临池可侧山公之帽焚香扫石堪陪谢傅之棋方子偕彼贤昆将其夀母进茅容之馔日膳双鸡御潘令之舆时同一鹤兄酬弟唱合棣友以承欢三笔六诗对楳妻而共醉斯则孝为养志爱以引和者矣爰属虎头濡其麟角写菟裘之丽景极燕息之幽懐跂足林间不羡黑头作宰科头树下无烦白眼防人逺眺晴岚望三峯于缥缈旁临曲涧玩一水之潆洄于以息焉亦足乐矣夫四宜莫并众美难兼地有名山罕渊明之二三友人虽胜士少戴符之十万钱空有玊潭之书不卖平泉之石古今同慨人境罕齐而兹抱独往之情得双清之趣寜不足写沧洲于妙手追濠濮之遐踪也哉乃为之赞曰
　　竒士耽幽少年知足春树千株寒河一曲其室则迩有人如玊据石忘形临流引目有琴有樽不栉不沐抗懐昔人匿影空谷意淡弥髙神恬益穆隠显不殊古今齐躅
　　张山来笔歌序
　　闻之诗惟言志而能诗莫尚于青莲曲以宣情而顾曲独称于红豆然情之所发乐之数不及于哀若情之既深真之极究归于诞古之达士庄言之而或乱以谐昔有文人静观之而即有所动经留于子首称乎漆园之书赋本于骚独妙在江潭之作也吾友山来张子少承家学早负时名书既读于等身赋复工乎乂手乃于授简之暇爰多恊律之篇酒邉时复髙吟花下频为朗咏裒其所制题曰笔歌以一帙而示予命数言为弁首夫子文无口何意能声元鋭诸毛寜能奏雅子惟是也谁其听之既而展巻以观乃复掩书而叹仰懐穆满闻天路之难登逺遡嗣宗怅世途之多阻巧难胜拙徒贻诮于陈梭众欲呼颠且放狂而具笏武侯洒泪千古沾襟令伯含毫百年陨涕他若兴悲于弱子并足遗慨于后人此为之歌痛于泣矣岂其为笔不能言耶盖情之感于欢乐者轻而感于悲思者重情之托于言语者浅而托于翰墨者深所以拔剑髙鸣匪云乐只扣壶长啸惟唤奈何而已但韩娥抗声而四座之悲欢不一叶女合奏而一人之卧起再三彼其歌者之精要亦作者之妙也嗟乎人生快心之处寜有几端世间失意之时当非一事吾安能借三影之丽句尽以写千古之闲悲也哉
　　赠徐浩然序
　　文举好贤门多雅客伟长博古时得异人则有浩然徐君者其流亚矣君以东海之名家得西雍之秘典丘明撰史自续典坟师旷审音偏宜雅颂既知其变而复得其所同爰识其文而更详其为数适翠华之临幸雅意崇师值玊几之亲承留心访道有懐厘正简名儒而用杜防特命精研求异术而知郑译问泗濵之石磬欲叶中声购楚室之梓材将成雅奏盖将宣中和于阙里岂只备歌舞于太常而已哉予以班荆之好既投契于东塘乃因累黍之精遂订交于南国叹难能于絶学谢弗逮于妙谈其不羡欤信祖少卿有所不及于其归也实李都尉之所难忘矣爰弁诸诗书以为赠
　　记红集序
　　余向有选声一集问业四方节欲其谐尽是迦陵之语音期于畅无取蛮府之谈固已响叶红牙遂得赏逢青眼人传珠串旗亭欲拜双鬟家奉金科乐部同推三影然以簿书旁午犹惭顾曲之未精较阅刁丁尚苦谋篇之不备积懐既久适耳为难逮卞岭之投簮得康山而键户频囘俗驾同心赖有求羊尽谢尘氛寓目能知亥豕乃有陈子丹问既研精而肄学亦好古以求音咸搜兰畹之藏益广花庵之选窃谓词虽小道义在大晟究其源流体制实由于乐府相为表里兴观允助于骚坛是以三唐伟士两宋名贤无论秦栁之专工以及辛苏之嫓美他若考亭理学犹歌绿酒飞红莱国清贞亦念杏花芳草忠如武穆尚矢韵于凭防烈似文山复和歌于缺镜赵忠简之一枕梦入江南范文正之孤城心伤塞北皆有懐于白苎曾何累于青编至如供奉之名重开元三调实为星海太傅之集髙长庆诸编独擅春江欧庐陵文冠八家小令偏多旖旎苏眉山书传千古长讴更自雄竒盖词章原非两途而诗笔诚归一致或以才难兼胜遂言义有相妨斯则浅见之拘挛实少英流之卓荦矣若夫和凝入相辄羞曲子之名韩偓登庸便悔香奁之作斯又唱渭城而不暇寜关皱春水以为嫌耶予与程子掇拾无遗编摩最乆谱搜古逸寜言葑菲之防词尚淹通用冀枣梨之夀务令记歌娘子数红豆以传声勿使度曲才人望青莲而阁笔
　　巾箱诗词二韵序
　　原夫律吕相宣声归大雅隂阳互恊义尚中和故众管克谐而法先用损诸经并列而诗独宜删此东阳之四声传西园于千载也但髙才领异互矜扬子之竒末学文疎反失沈侯之妙非樊绍述而专尚夫诘聱岂刘知几乃谬工于茁轧斯则声音之学必须厘定为先矣予泛迹珠江避尘金地闲居抱膝聊寄兴以销忧独坐撚髭偶选声而送日爰检巾箱旧帙重为韵府新编诗则准之升庵先生而兼夫百谷词则遵乎东江主事而参以笠翁庶不杂不紊咸知宗乎典要而毋竒毋险总可出于清新付之梓人公于藻客将囊盛古锦得共探其骊珠而佩用芳兰可章其凤采矣
　　崔莲生四时小影序
　　盖闻涵育羣生者必备四时之气包举一世者务养五徳之纯柱可擎天而苍昊于焉定位斗能福物而紫府用以垂芒是以燮理必赖元臣而亭毒廼归真宰也崔公莲生博陵硕彦恒岳名贤钟薇极之灵符得兰台之正气生而忠孝既有类于仲文早得才华复无殊于亭伯故能献天人之策名重广川乃致受民社之符勲髙宻县保孤城于烽火之日厝岩邑于泰山请重兵于刀锯之时奠穷黎于袵席荐牍屡传于三事简命乃畀以一麾开庐陵之堂重栽杨栁登安石之埭更种甘棠而问疾苦于苍生出之汤火法治安于黄老与以生全遂以简任两淮用以匡扶半壁盐鐡也而行之以经术耻为心计之羊钱谷也而泽之以文章欲扩仁恩于子骏卒至闗中转饷敉寜终赖于鄼侯岂但江左抚绥镇静允归于安石信伟绩难以更仆然大畧始于人民盖其力之足以济屯实其才之足以御变故听讼之际常擐甲以登陴在戡乱之余即投戈而讲艺又其政足以及逺乃其徳足以化愚故不忍存心化多事以为无事而志诚在念齐众情以为一情至于量之有余实其心之无欲故处脂膏之内而皎若氷壶当襍乱之时而平如玊尺若夫明之作哲则又守之常贞故时在致身加威武难以屈志而义为守土任邪妄不入其衷是以元亨利贞自得乾坤之正而隂阳寒暑能调水火之平以之比于古人则衰冬日而宣夏日用以揆之圣道乃夷清风而惠和风也何来妙技之虎头爰写神姿于兔頴设境中之境身歴境而长闲生身外之身境遇身而更适花间巻帙无非与物以阳春树下收纶更欲出民于清冷吴江枫落常懐万寳之辰官阁梅开直欲四方之燠虽灵生一片裴晋公难冩丹青而敬起千秋诸葛侯常留楮墨倘当代而梦懐良弼寜烦肖像以求哉若斯世而伫想伟人是可展圗而见矣爰题其首用示诸来
　　郑蕃修梅花楼序
　　曩者懐人曽吟梅屋今兹得友适在茰江则有郑子蕃修肯与入林时为借卉来同白社无违庐阜之盟共在青门更作兰亭之防应持一帙爰集多篇则以梅索句之圗用乞篠墅征言之作也夫郑子以超人之品赋迈俗之才体不受尘得烟霜之气心能似雪聚山水之情而好等林逋栽晴云于绕屋情同何逊冩幽况于巡檐月色横分但觉瘦同诗骨雪香轮与应知清入吟魂于是胜客寻芳更推敲于驴背髙人多韵还爱玩于虬枝吐异馥于行间不羡广平有赋乱香愁于纸上爰知官阁能诗某开巻情移闻声色喜如防浮动米襄阳应知有国能香净洗铅华梁伯鸾寜复因人而热清极忘寒请诸君同锄夜月髙而多韵将吾侪共嚼春氷
　　己巳九月赠家酣渔序
　　旧里仙都夙称练水吾宗族处实重澄溪滙一派之晶莹当万峰之围绕可以三春肥遯颇足桃花亦谓数亩观頥犹存荷叶乃小阮云逸自号酣渔其有得于山水之间而自适于江湖之内者耶夫士因慕禄或见诮于波臣客可忘机多自同于溪叟今云逸初当壮嵗夙负异才方致力于文章夺五花之簟可蜚声于殿陛登七寳之牀以好义之名传于当代用能人之誉拔于恒流其有闻焉何可量也胡为逺同于鲁望取足于茶灶笔牀聊比于志和放歌乎绿蓑青笠也哉然而忘于荣利并辞独醒之名托乎林泉乃有醉侯之号此其志意殊逺而其景行甚髙矣于其诞降之辰诸君举觞以致祝乃于巻轴之首属予濡管而为言爰挹玊醴之浆效陶彭泽遂采金英之蘂曰傅延年大斗堪浮子且得全以酒中流可泛吾将为扬其波
　　瞻龙阁序
　　家非止民部君既以瞻龙称于人复以瞻龙名其阁闻者未达听翁问之而瞻龙矍然曰夫龙山者予先人之垄所在也闻之古者过墟墓而生哀及乎风人陟岵屺而见志诚以心之所感实无间于三年故其目之所存乃不遥于千里天经地义难逾罔极之思行倚目参聊志不忘之感耳听翁曰孝哉君子有兹名也夫人之受恩爱莫深于顾复而子之报本情最笃乎瞻依是以蒲版耕田五十于兹而慕尼丘载笔三千以是为先仲子重茵然出涕臯鱼倚树黯矣兴哀不其悲乎皆此志也今民部君髙义闻于天下隂徳过于古人教子而受万石之封处世而表四方之望以着管寜之行可云无忝所生且将卫武之年岂曰亦聿既耄乃有视如在听如在遂至朝于斯夕于斯殁者犹然生可知矣逺者尚尔近其忽诸抑闻山水之灵毎于人事之相表况有忠厚之气能以地脉之吉防今君之善修其躬者在兹君之永慕其亲者又如此则晴岚逺映而爽气朝来应必有连理两枝入神保之座右灵芝数本产希乔之庭中岂止顾氏之玊峯惟矜雅丽石家之金谷徒侈繁华而已哉余登其堂而若有神乌三足翔曾子之冠排其户而如见驯兔两头在解生之舍
　　重修黄山志序
　　盖惟司马善游海外难穷五岳向禽多愿人间徒望三山境有未通则神理为之不接目有不至则纪载为之未详夐乎哉莫可述矣至于神禹铸鼎伯益勒山海为一经皇汉成书孟坚列地理于十志扬子始为志录萧公乃纪山栖然而豹齿婉妗徒有真形之箓龙威仙丈不传宛委之编则天地之精英时藏于宻而山川之秀异难得而言也然神境之开畧有数事而圗所建必待异人故夫康乐躭竒常多蹑屐许询济胜不待支筇度絙索以寻峯过石梁而观瀑是则陟幽之癖爰爲辟险之才若乃览浔江之作九子有待于谪仙诵庐阜之篇五老维彰于白傅赋天台者词堪掷地登太华者语欲惊人此又掞藻之英共有采真之兴至于庄严有象缔构无穷开生面于山灵留苦心于岳麓无烦助木现鹫岭于片言不惮悬金集鸿章于百世斯则烟霞之志士良为山水之功臣矣予乡黄山著名鄣郡神嚣仙的聚三地之灵氛丹鼎药炉具累朝之灏气去天咫尺出地亿寻虽天寳更名特阐轩皇之秘而慈光锡额尚畱娲后之遗然由汉以来陈太守之后罕传髙隠自唐以上李供奉之前靡着雄文迄乎普门大师始开双树逮夫阳道者仅盖一茅胜境犹虚达人滋叹兹我内子诸父于升先生初当缀帛之年已有布金之愿一词慷慨众或为惊独力经营卒成其志绀龙之宫斯建白象之路宏开厥在梵圗是名檀主爰求山志用授枣人取汪程三子之书定丘壑千秋之案既成卒业备此事之董狐复惧繁文滋他年之亥豕特延闵子宾连专司笔削并属汪子扶辰严佐校讐以刘氏之三长权衡川岳用江郎之五色防染云峦大书之间以特书镂玊期成夫琬琰一刻矣仍为再刻施珠靡靳于缥缃美哉观乎何其盛也或云先生之诞降具有妙因疑为道叟之再来完兹胜果昔传眉山学士重登五戒之堂近则潜溪巨公更濡三生之笔曾有然者复何憾哉抑吾所闻先民有语黄山六百余里能到者未及半途天都三十六峯可登者终逾十数云霞之灵幻以地为天洞壑之幽竒在山而海既无黄鹤之羽徒叹赤龙之髯力士擘河掌难通于莲防秦人垒石足尚裹于桃花犹能执简寻源披榛覔径则是书也直当藏之谟觞之馆缄以琅函贮于输寥之宫贻诸玊斧余未穷仙篆徒逢王烈传看遥企神都辄羡陶公遐举又乌足语以浮丘之道容成之功也哉
　　七星岩志序
　　天垂七曜运黙化以灵杓海涌三峰殚神功于光岳盖髙卑之位既列而俯仰之势以分兼而有之罕其觏矣余来端郡言陟定山窈焉窔焉降得幽而深得旷髙矣逺矣形则异而气则灵爰兴渺然之懐遂有观止之叹乃观察韩公具山川河岳之雄姿兼廊庙江湖之逸志恒于公暇共拟褰裳适值政成常谋濡简适僧真际偶出斯编虽搜辑之力颇勤而乆大之传难广公乃欣然展巻为更订其豕鱼用是诠题遂命夀诸梨枣青缃缥帙借卉木以腾辉赤水珠映璇玑而绚防家大司马延揽词英若文僖之遇永叔标宣防趣拟晏之叙太冲盖自昔名贤每流连于胜境故至今伟迹多炳照于尘寰手摘瑶光见襟懐之霞举气吞云梦识器宇之渊涵岂仅遇物能名效书生之珥笔登髙作赋侈学士之抽毫是知抉云汉以成章匪仅七襄之妙演防见与湖山而竞爽爰期千载以长留云尔
　　赠工画顾瑟如序
　　晋唐以来法遵三祖宋元而后派别累朝然方寸之间备诸众有毫芒之内悉见多竒则推蚊睫之工罕及虎头之胜矣顾子瑟如本四姓之英滙万家之妙源流出于立本变化极乎探防吐纳山川善冩有声之水斡旋雨露能为没骨之花乃复意在笔先神生物外既观大以小收瀛海于棘端且得有如无纳须弥于芥子宗家壁上五岳堪逰萧子扇头万里在握遂使工逾马逺巧过龙眠视且难明欲离朱之目谈而若妄几疑侯白之言此则髙尚书望而腐毫李将军为之搁笔者矣若乃迂同倪叟洁类滕生心有所期弹指无辞于水牸情之未合掉头直谢以风鸢斯又翰苑之髙人非独艺家之能事也余见于拾遗坐上共叹其工送于主簿祠前敢无以赠此时好我能圗虎阜以相贻他日思君为展鵞溪而若对尔
　　钱目天百二甲子序
　　原夫苍颉制书竒偶肇兴于鸟迹大挠迎防支干仰恊于鸿苞厥义良为甚斯文亦称最古者矣兹者吾友钱子目天逸致云流胜情霞举才如希白常疑供奉重来诗似仲文辄共长卿方驾全神麴蘖恒居晋魏之间肆志缥缃不读秦汉以后偶摹史籒遂欲刻鸟圗虫畧仿嬴斯更已编禾得穗及其暇也爰取建斗所占因而重之倍作纪年之筭六身二首展巻而无待于绛人七曜五行按圗而有符于黄帝即文以考道而道莫尚于古文游艺以养心而心益精乎正艺也由此篆徴王烈虽未得仙苟其字问扬云还须载酒定六术以六义即不及天皇之万八千进一嵗以一觞业已过召公之百十九子其醉矣吾且观之
　　医暇巵言序
　　予友程子云来学裕雕龙品髙立鹤少有班扬之誉未展其才长闻庄老之言独知其解斯固羣超江左萃拔汝南者矣尔乃有术如岐恩流含气得经如扁名动诸侯通金匮之秘文着银丸之妙谛疾无常异煮一枕而咸瘥人有寒温试五炉而胥效又仰通于鸿术将大拯夫骈生暇而后医也医安得暇乎及观其巵言一书包举二仪周罗万彚用河间之博识抒稷下之雄谈道自显而知防理由穷以得变事分乎钜细以旷览而不遗类极夫洪纤惟静观而自得昔茂先辨物仅着洽闻辅嗣谈惟多妙绪粤稽斯集实兼有之以此去疑辟金鎞之刮目以此析理如铁镜之照心岂止王氏名流辨异闻于砭石泰山道士传灵册于瓠而已哉盖一人之身各具天地万物之族咸有性情不揆其通则无以详其变化不知所合则无以得其异同既揆其通复知其合故呪树能死缚刍可针病女或以出蛇邪鬼于焉走獭道之所至技亦神焉而眇彼戋夫矜其陋术未饮上池之水徒求灵海之方亦乌足窥秘义于巫咸测机于秦缓耶嗟乎圣人无位常居医卜之间大道有恒聊存施济之事吾于程子是编重有感矣
　　家文仲传灯录序
　　不有长明之炬难破重昏若无可续之薪谁开大照故宗门衍于西竺而觉路喻乎南离也若夫术取专家何闗宻印岂有书同正法欲等防言也哉不知阳主明而隂主幽幽则必烛之而后显天曰文而地曰理理则必晰之于至精此其説有真伪之分而其事在明灭之际也家侄文仲漱芳六艺振藻千言得杜陵之长诗中有格探考亭之秘删外存经业理恊乎兼三亦数同乎防两乃获逢于仙客遂得授乎竒书兆灵騐于桑东标竒徴于竹下篇分内外理备髙深宻义究于农有同圣训微言衍于诚意尽泄仙机杨君穷天地之精寜为救贫而立论张君寻山水之脉更因遗后以成篇具一巻而非繁咸片言而居要览其砂石水穴较龙耳而尤灵察于向背隂阳比牛毛而更细利其生乃所以安其死寜云富贵非致孝之心趋乎吉正所以避乎防自是水土有敦仁之道符神诠于八字逺契金精传真诰于四元遥通玊检允传髙士定有鹤来何必神人乃占鹿起其于座上拈花之防皆有别传庭前敲竹之机俱多妙悟也哉爰为鑚火用志拨沙
　　上郑郑氏族谱序
　　自先大夫潜徳昭明代居丰右而太淑人懿修圣善系本荥阳予于呉郑之交世有潘杨之睦而郑子东邑恒共雅游尤称夙好间尝溯河源于星宿考木本于丘陵圗绘流民则近思安上门开通徳而逺慕康成郑子避席不遑操觚以请则曰祖原洪姓实分胄于尚书姑适郑门获作嫔于令尹时在宋元之季地当宣歙之冲活万户者封尹既宣劳于社稷从一人以贵姑乃受服于河山野有畱棠思而勿拜涧堪采藻荐则惟馨羊叔子之碑见者多为流涕晏恭人之砦犯之犹有戒心而五桂勿荣孤萝独附孙而继子厥有前文侄不祀姑究非通论十五世以后尽属耳孙四百年以来难忘鼻祖爰述其始末冀特为表章予感其诚弗克以让窃惟礼之论祭必后海而先河志在程功或因堂而考室张家击皷合八院以同餐蘓氏成书建一亭以覆谱凡以事原厥本因而义笃所生自行苇鲜敦本之情恒疎诸父而葛藟忘庇根之谊遂等路人皆昭穆之弗明致亲疎之失据也况乎鲁妻抱侄义虽感于齐师而柴氏继姑礼罕闻于周典其间式谷之故较蜾蠃而加亲自此绵瓞之祥赖牛羊其勿践可不宣之赤管用告后昆俾得守以青箱永敦前训乎乃郑子遵其庭训辑为家乗系别纵横支详逺近由初世及乎末世可按牒以稽自一人迄夫万人能合尊而飨而又追思祖武逺访先型始则虬轩公仗节全城射救聊之天继则狮山公持忠入地结赴卫之缨或遗爱之在人而家无长物或好修以洁已而箧有竒书莫不彪炳后先鸿章遐迩斯诚美矣何其盛哉夫郑子童年刲股知报本以哺乌壮岁立身方论交于结驷乃独存心睦族笃意展亲由其至性而行必有过人之业彼李昉盛徳惟给饷以资贫萧瑀元臣乃分田而赡党皆将企有厚望岂独丽其文乃谱之成冠以上郑犹裴分三眷而东异于西若阮本一宗而南殊于北云尔
　　某上人挽章序
　　无佛法可説是向上事由声闻得悟乃方便门如某上人者盖其人也上人智炳黄睛行髙白足将调狂象振不二之风善驭法牛破六千之迷雾种旃檀之树此间不异东林嗅檐葡之花是处都如西竺因縁普度曾开丹蜃之楼智慧髙鶱大建绀龙之宇扬妙谛翻贝叶而缁素归心力转法轮散雨花而人天合掌业已仰防无上独悟有为者矣尔乃法性圎通慧因朗彻能兼众妙染翰逺过于贯休雅擅诸长得句颇工于清昼而蟹行鸾啸毎擅移情鹤舞雉飞偏能入雅以非弦非指意常运于曲先在水在山声独流于轸外是以髙贤倾盖闻音而共赏其竒胜客停车洗耳而莫穷其防而一花方绽于绛台双树俄归于鹫岭徒传只履谁复辨其去来毎听防钟几欲忘其喧寂爰抽弱翰并冩哀吟怅向法以何人叹知音之不见则白莲社里常深元亮之悲而紫栢庭前更切钟期之恸耳
　　源程氏族谱序
　　盖闻名山之支有千而咸宗泰岱大河之曲凡九而悉本昆丘葛藟用庇其根而礼严于十叙行苇以合其属而诗咏乎方苞故裴有东西河东乃为中眷而阮分南北陈畱是为大宗疏戚必有攸殊系牍斯为弗爽也吾郡实多甲姓诸程更为庆门盖自安定以来其流实逺及乎忠庄而后厥裔益繁或树绩于方州或防勲于社稷或支分于冀北或名著于河南咸开祚于山川多垂光于竹帛簮缨继美颇称飞盖之乡棨防承徽不异鸣珂之里此其宗派既已有若列眉详彼家乗不必更烦屈指也乃其右族别号祐源则始于天祐公来自开化县奉其遗像占籍邵南肇厥丕基是为宗首凡歴二十余世聚国族者于斯逮今数百多年长子孙而益众然沧桑之屡变散在四方致谱牒之未详难传百代而尔功义笃先畴情殷祖武念箕裘之方大必水木以难忘爰肆力以修厘合谱不遗于唐宋遂覃心于谘访列圗必悉其亲疎自一人以及于千万人可合尊而飨由一世以至于千万世可按牒而稽奉元晦之遗篇无礼教法仲淹之义举更切睦婣此其贻谋实为逺矣夫礼之论祭必后海而先河志在程功或因堂而考室自世风之不古致宗谊之多衰干糇忘敦本之情恒疎诸父原流失敬宗之谊遂等路人谁为挽之殊足叹也今尔功少懐孝友敦至性以哺乌早慕贤豪希髙踪于结驷乃尤存心睦族笃意展亲由其行已而推必有过人之业行将应陈氏之卜俾炽厥宗岂但见苏老之亭而藏其谱也哉
　　阎氏本支录序
　　【阙】


　　淮
　　隂再彭阎先生两朝硕果一代英标文距司马之前髙致轶伯鸾而上傍枚臯以卜宅独号寓公类延伯之寄居共推遗老屏藩伟迹列三防以开基簮组华声聚五车而讲徳家由祁邑族启晋都索一字之手文虽遥遥而莫考奉千年之鼻绪实奕奕以相成髙山留禹凿之痕乔木本唐封之旧农桑不替咸传清徳之家弓冶无衰共服先畴之陇逮逢元运始居西塞之村洊及武宗爰寓北淮之沚择四通而处信若陶盈卜五世而昌早知陈大绵绵瓜瓞羡子姓之实繁纂纂椒聊且丁男之益众乃先生忧其宗分而无统必且代远而难稽是订一编特详十叶速诸父而速诸舅罗若列眉孰为穆而孰为昭焕如指掌或贻谋以忠厚力敦秉耒之风或创业以艰难义笃牵车之事或带经于陇上有若倪寛或皷箧于宫中还如朱勃或世传清白而心凛于四知或人絶雌黄而品髙于三善或耳鸣之隂徳泽播乡闾或手建乎猷功存彛鼎详畧既已攸宜近逺复为不紊四时合食可登苏氏之亭八院传餐并列楚公之宅尊其所自出用之木有本而水有源察乎所由疎亦可喜不庆而忧不吊夫防议公歴居显任屡效繁疆操洁悬鱼拔薤与畱棠并着神全履虎倾葵偕列栢同髙从恬淡于急流裕谋猷于来防而先生雄文振古壮志济时慨东海之扬尘守西山于介石庭槐传响争夸才子之声篱菊怡情益挺徴君之望以百诗而为其贤嗣当代蔚其凤麟以复中而为其文孙举世知为鸑鷟行将腾骧皇路辉耀故乡直若崔卢冠百家于唐代寜同顾陆号四姓于呉都而已哉乃犹殚懐追远笃意展亲念一身以至千百身见其分当思其合由一世以至亿万世从于厚无至于浇则孝子之情可油然而起而仁人之思将自此而深安见五服之圗不有闗于世道而九族之序一无所益于民心乎
　　张虞廷弹琴序
　　余初识谐声即慕雅音于四善方能读曲长懐逸操于三均然少染尘縁志颇分于铅椠中婴世务心毎役于簿书布袜芒鞋殊夙念髙山流水独好知音则有张子虞廷实为今时叔夜两京作赋人推平子之才四库多文世重茂先之学乆同白社每把臂而入林共隠青门常论心而借卉而张子诵读之暇毎畱意于歌风挥洒之余长娱情于操缦性偏谐于雅器神独防夫元音常用无累之心叶乎宫徴每以有道之物养其和平得意在心手之间求音于字句之外岩栖谷隠五七弦尽得其幽蟹行鸾鸣十三徽各穷其变可谓嵇心羊体巧妙极其兼长乐防潘文美丽诚为独擅君每援琴以奏余常击节而听盖两蜀三吴缓急每因地异而西秦南楚柔劲亦以人殊而张子韵独取于中州调常求之太古故其声取乎正而风气罕致于偏意极乎精而考击独收其胜若成连之居海上有七弦乃移七情如中郎之入清溪每一曲乃成一防是以闻之者竞躁无故而平信矣哉哀乐不能自主譬雍门动操而孟尝为之涕淋孙登理弦而嗣宗为之朗啸游鱼出听时为瓠巴舞鹤回翔每因师旷观其止矣技至此乎于是歴下才人竞握瑚之管邺中名士争书翡翠之篇并极形容羣为讃叹昔萧思话之见赏乃在松石之间而俞伯牙之受知独于山水之际以今方古何古非今耶张子挟此以逰咸识名髙伯玊携之而往将同意防坡仙尔
　　秦楼月传竒序
　　箫裁泪竹即善离声瑟制贞松偏工丽曲况乎瑚枕上既待子以三年翡翠屏中且思君兮千里崔徽南浦冩别泪于生绡苏小西陵怅同心于绾带则被之乐府用谐鸾凤之音传以教坊可叶鸳鸯之奏矣粤稽往代亦有才人门内乌衣由来第一囊中青镂更自无双乍侧帽于楼前才闻巧笑偶遗鞭于门外即动轻嚬于是下蔡防娟河阳窈窕将花并影弱处生怜对雪呈姿清中得艶有佳人兮在空谷宜名士之悦倾城折栀子之华同心可赠采莲花之的苦意难言黄鹄晨鸣欲飞焉而且止紫驑远去既行矣而安从少妇空叹于倚楼天孙亦悲于破镜似蠺丝而不尽但有纒绵望乌角以何期惟存宛转镂金箱箧欧阳詹肠断香鬟软玊围屏河东生心伤红泪精诚不冺人在可今可古之间时防为难事亦若有若无之际于是毫抽五色聊以为娱声按九宫闻之可感听之将或歌而或泣作者不言性而言情此则玊茗文人夺烟花于南部金荃才子擅月露于西昆者也谁解记歌愿畱心于红豆吾为倚节且动魄于朱弦
　　慧照和尚语录序
　　问大意于西来原无文字迨至人之东度畧有因縁是以树匪菩提直合麻鞋擦去花为优鉢惟从寳座拈来此慧照和尚所以不存语录也然而无法向人虽难言説将心与汝何处求安非借三乗谁空五蕴则又当年贝叶还须神马驼来此际寳华莫待野狐防破而我慧照大师破烦恼障防清净幢十载深山曾学少林面壁几年鹫岭还同天女翻经乂手庭中不欲孤吟白雪低眉世外惟闻连唤苍天作海潮观画出广长之相如风铎语无非防妙之音如是我闻依旧不存一句畱他些子好教认取三摩
　　灵玺禅师语录序
　　道启只园实由皇胄法传芦渡亦本华支盖其品有不同故其诣能独造至若青闺弱质罕闻苑防言虽练行清修仅传异操然道馨法侣未见多材岂非世境之移人难得真如之防萃也哉廼灵玺大和尚则有殊焉和尚家本陇西祚兴淮右根蟠仙李烈祖奏绩于秉旄响报灵槐伯兄驰声于补牍姿温似玊不乐荣华性净如珠偏多智慧谓能养为孝孝莫大于全身而不字成贞贞无过于出世遂无情于法喜乃有事于靡那无实无虚独窥八解不来不住自识三明忍草悲花早出非想之界霜筠雪竹常居无欲之天乃同天镜慧照两大师既宻义以同防亦防言而共和灯自朗原非横出一枝半偈常持遂觉縁空万品爰从实地特指迷津云本无心不待岭头遍踏月如可指还从水面曾看听迦陵之声无非和雅説鹦鹉之法自觉支离信乎无着天亲携手同为不二岂必寒山拾得饶舌乃至再三耶
　　督鹾郝大中丞柏台霞颂序
　　仰惟一代清风千秋正色三钱饮水胸中生自无尘七夕晒书腹内言皆有本不事小儒之学乃经国之文章务为当世所难有弥天之气槩名髙枫陛方持槖于金门威振兰台即峩冠于玊垒当门仗节定欲溃之貔貅对阵扬袍扫方张之豺虎虽邪谋消沮淮南惮汲黯之忠而
　　圣度包容海外表子瞻之直徙薪曲突世宁不騐乎危言错节盘根天欲备尝于利器龙荒何处较定逺之道里尤艰马角无期比属国之星霜更乆豪情不挫李长源岂望银宣直节难移刘器之终成铁汉迨乎烽连六诏皷震两川讨元济之不臣召贾生而非晩羣公推毂咸共服其豹文
　　天子赐环乃更工于骢歩松到天而益劲岂问炎凉柏防地而无邪何心雨露念胜筭之资飞挽
　　皇心特注江淮用名士以理灌输盛世无庸桑孔特重度支之寄是禆理学之宗草木知名奉龙纶而待润山川动色迎豸节以生寒果当持斧之初遂有改弦之妙谓兴利必先革弊须知害马当除惟洁已乃可奉公自信烹鼋不染于是井蛙夺气顿教市虎潜踪钱已无神不信鲁褒之论言能有味行看傅説之调某夙叨御李谬辱班荆苕川对酒曾陪十日之欢梅阁论诗窃有二天之幸先舆人以献颂义忍外于师门合词客以飏言庆实同于吾党名原可久岂须更介冈陵辞愧弗文敢谓堪书钟鼎
　　云间鲁谦庵太守江左仁声序
　　盖惟双麟剖玊宠艾绶以亲贤两鹿颁金理蒲鞭而宣化所以汉膺良牧即拜三公宋重名邦常分两制然而权多兼綂地有异宜畱棠拔薤事或取于古人渡虎悬鱼势每殊于今日求其张弛不匮才望同称者盖亦难矣我同年友谦庵鲁先生者新蔡名宗中牟硕纶扉珥笔品重红鞓铃阁分麾治隆黄绶十万户之受福乆动枫宸二千石之知名独髙苎郡湖名三泖尽属春波城号五茸偏多善气斯则治行推第一声名允谓无双者也尔乃民乆罹兵郊原濒海悯疮痍之未复痛旱潦之不常李舍人之文空传绣虎马将军之毒熖未远哀鸿而公加意鸣弦捐千金而啓塾殚心射弩歴七载而乗橇讼比风行听湖中而不倦诚惟露祷曝陇上而何辞清国逋于重困之余釜钟不爽恤民力于积劳之日舟楫先成是以人比文翁民多谯秀房君凿井苦变为甘白傅溉田丰成于瘠随车得相公之雨挥扇销酷吏之风境外飞蝗争投海水溪中巨鳄逺遁江流一钱之誉恒传五袴之謡徧起岂独颍川增杖天子待以非常河北赐书使君称为独立而已哉余学分席砚照忝邻膏不止见野叟之防恩惠同慈父实亦感遗孤之受恤谊比古人偶览嘉謡遂成短引听渔阳之颂惟张君逰可不懐惭作舂陵之行岂杜子美乃能学佞也
　　张公蔚生署分司徳政序
　　苏子瞻泛秋之嵗秦始皇改腊之时予南国方来东臯偶渉始得与蔚生张公修陈徐之雅聫侨肸之交朗月入懐既情倾于接袂清风拂座乃气洽于饮醇盖公以超世之才负济时之望行能克效道靡类于浅尝遇值可为时共期其大用而鼎调未试锦制徒工君子劳心四野几忘巨浸至人无欲一代咸仰清风方司牧于昭阳歌闻耆老迨兼庖于延令颂起名英余既以芜辞弁其蕊简矣乃兹鹾务更借鼎才而公不以斥卤为烦罔用脂膏自润抚商恤灶剔弊厘奸却厨传之陋规谢赢余之旧例夷齐可饮心何易于贪泉管晏堪卑意更同于止水济寛严以裕国本仁爱以字人其所以治乎十塲仍犹之夫两邑于是十塲之爱戴犹然两邑之讴歌也夫化理既矫诬滋甚或饰情以取誉而炙手维艰或饰貌以行非而盗名终败上以此欺其下卑以此罔其尊天地为之相防江河于焉莫砥求其神明相感得显号于自然和易无私致休声于勿斁有如公者岂易觏哉诗曰其新孔嘉其旧如之何也又曰在此无射在彼寜有恶耶盖由是而颂溢渔阳秀两岐之麦歌腾陜服树千尺之棠公可趣驾以临余且珥笔以待矣
　　贺昭武将军杨元凯再镇全吴序
　　盖闻麟台耸峙惟圗第一鸿功鹊印焜煌用显无双骏烈必江汉克安于绥定乃朝野快覩其宠荣则我昭武大将军杨公者古今一人而已公英谋天纵伟畧神资剑授白猿礼得家风于越国书传苍兕沂中同世绩于汾阳方束发以从戎世咸称为竒男子每奋身而破敌人皆避此飞将军草木知名张万福威行万里山川改色李临淮功着屡朝如飞如翰如霆如雷共骇兵从天下自豫自闽自齐自楚咸占师在地中业已望杨仆之楼船鲸鲵影静立马援之铜柱狐兔尘销者矣乃九重独轸东南谓三吴实兼江海非借北猷于方叔难免宻伺于卢循特命金符爰归绣衮遂使机山父老快袵席以重登泖水儿重喜旌旗之再见营开杨栁无烦雨雪之歌幕启芙蓉共遂云霓之望营平方畧何须愿到金城子翼功勲不俟借临河内于是人如乌弋酌水知归将是白题望尘遥避绿沈长卧闲看五色蜃楼赤羽无惊静掩千屯虎帐大丈夫抒嘉猷以报我后圣天子颁异数以晋元侯铸金印以孤悬贶彤弓而三接武即布天威之允武俾赫濯其不虞昭乃本明徳之孔昭用宣扬于无外云台画像长观燕颔之章天府书勲不数龙骧之号也某恭逢采芑忝与维桑为新息侯之乡人何其幸也作孟尝君之客子可无言乎愿着短衣随李广以射虎惭无彩笔效扬子以雕虫赋朱鹭之三章聊当铙吹圗苍龙于八阵还待勒铭尔












　　林蕙堂全集巻六
　　钦定四库全书
　　林蕙堂全集巻七
　　湖州府知府吴绮撰
　　序
　　送王阮亭司李维扬诗序
　　郡司李贻上王公琅琊名胄歴下才人东郡相夸羣推玊海西京雅步独秀瑶林镜影芙蓉早对红云之殿诗裁菡蓞重开白雪之楼方结绶于龙衢遂驱车于鹤郡官名大李地有垂杨永叔堂前还来染翰董生宅内再启藏书信美政之有闻喜斯文之未絶岂独虫归古狱酒足消寃虵殒神祠笏堪化慝而已哉某等盟缔同岑交称匪石或以人伦枉重或以心语相知或将借照于邻膏或得分隂于厦防班荆北阙恒追飞盖之欢折栁东门遇鸣镳之驾香山暮雪逺盼流尘滹水严氷难留去幰爰寻邺苑之游各赋河梁之作呜呼风雅薄则朋友之道衰行谊而治化之本阙子之往矣言修谢傅之甘棠我且归焉用访岐公之芍药
　　送孙桴葊归黄山序
　　孙子桴葊欲返黄山将辞白社仆夫介其行李业已歴有岁时过客赠以垂杨复且增夫巻轴乃石娘江上尚阻回舟萧氏楼前还逢戴笠时衔觞于北馆每斫地以长吟尝剪烛于西或临风而永叹故山猿鹤已相望于三年何处鲈鱼可更迟夫八月嗟乎仆原浪士值此旧逰风景都非人民亦异泽葵依井徒写恨于芜城官栁成堤已迷踪于隋苑重慿画槛非旧日之青山欲听琼箫岂当年之明月况复嵇家凤字楚国猴冠豕腹盈途麞头满座望非元礼偏难百尺之登识岂嗣宗顿改双眸之盼蛙惟竞大遂自忘其污泥鬼信可憎反笑人于白昼此则朱桃椎之所蹙额陶靖节之所攅眉长此安穷望而却走尔其崛强犹昔沈吟至今原欲闭门寜思今雨才当解组即系闲云不赌安石之棋何妨坐而袖手数举元防之扇犹恐尘以汚人归去来兮予奚为乎惆怅谁其知者子何待于经营若乃峯本炼丹源曾掷鉢藏云有洞立雪成台骀荡榆花之溪嵯峨柘木之岭红术与紫芝比冽虎头偕象鼻争髙云霞一万重成太守之所栖隠烟岚四千仞李供奉于以寻真认棋石于峯头可饮仙人之酒遇弦歌于桥畔疑吹王子之笙饭五粒之松枝长过毛女裁一池之荷叶或遇宣平何必侯鲭乃饱饮河之腹寜须驷马方酬题柱之心也哉濯足红泉尔早辞夫尘驾盟心白石吾久告诸山灵乃为歌以送之歌曰青天削出兮金芙蓉上有玊检兮丹霞封下土溷浊兮不可容余将从子兮骖两龙
　　送江辰六归广陵序
　　年归茘子风报梅花问节而始过烧灯访友则偏宜泛雪吾倩江子辰六言寻甪里之居用宿沧浪之馆屐声才响罗雀惊飞烛影方同庭乌未息三年澧浦思公子兮不言十日平原喜酒人之尚在辄复盱懐一世抵掌千秋览时态之迁流慨人生之倚伏读子房相遇之事虎啸艰难闻刘琨起舞之言鸡声激烈田文賔客屡见盈虚顔驷郎官恒多进退南山种豆或至为萁东海成桑行将皷楫莫不哀歌击缶太息衔觞慕终子之请缨羡相如于负弩既而出其丽字示以新篇欣赏为多悲凉特甚老而未倦殊怜食苦之虫穷且益工欲化成仙之蠧叹扬云之覆瓮世鲜闻人恐羊祐之沈碑后谁知者则谓惟兹继起彰彼前贤志在名山心畱古道得谢家之诗句愿效廷坚传韩愈之文章期同李汉予虽未髦实感心知子念平生当非戏笑而元龙楼上甫共横牀洗马江邉旋惊理棹嗟乎故人已散旧业都非燃寒谷之灰热慿何灶绕武昌之树栖也无枝殷深源少日相思谢安石中年易感仆原善恨其何以堪况乎客路烽烟江声战皷啼乌门巷动庾信之哀杜宇山川下少陵之涕春波画桨期再至以何时明月琼箫怅为欢而已晩子之往矣复何言哉曷为乎来且尽藏醪三斗黯然者别更须作赋一篇
　　送姜定庵少京兆之任奉天序
　　定庵姜先生道足匡时言能济物英才盖世五百载重继钓璜正色当朝二十年频闻折槛虽忠能见信人题鲁直之书而大不伤苛客醉阳城之酒是以兰台聚散吾道视为盛衰槐省迁除天下占其进退也眷言天府用求金马之贤简在宸衷遂有玉麟之授念青社开基于千载培养允借正人思黄图建极于四方弹压亟需名士维
　　召奭周公之有贰治扶风冯翊以成三是用王
　　尊俾参京兆岂有汲黯逺薄淮阳乃慈母教忠笑牵裾之未达致名臣报国忘揽辔于独贤衮遂赴乎东山帷暂褰于南国澄清有志方占益部之星觞咏多情偶防广陵之月词人入坐并托龙门上客登车旋辞萤苑攀隋堤之杨栁虽尽折而难畱赠官阁之梅花且相思而未已爰泛碧瑶之琖同抽青镂之毫赋鹦鹉于当筵偕分四韵唱骊驹而载道各奏七言指长白以兴懐旧化曾沾公望付小红而度曲新词那及尧章聊吟周渚之鸿伫归洛邑为问辽阳之鹤何似扬州矣
　　送汪舟次赴贑榆广文序
　　汪子舟次具逸羣之才敦好古之学雕龙美业沈约见以倾心挥麈清谈李膺闻而捧手乃两京射策未登七寳之牀而东海传经暂受一氊之席汪子聊以隠文豹耳诸君为之赋骊驹焉嗟乎卞玊难逢隋珠莫赏昭王台畔非金而骏马不来轩帝阁前无竹而凤皇常饿道旁负弩岂能尽赋上林门内鸣珂何必定知獬廌而汪子言居下位独抱竒姿空餐苜蓿之盘未改芰荷之服非其志也寜不叹乎然而遇值鸿昌宜居通显时当蠖伏惟贵浮沈禄可代耕尚有抱闗之客吏如堪隠何妨执巻而师夫子之讲座原髙司业之酒钱未乏况乎地兼淮海是汉代之山川人近鲁齐有周家之风俗访遗踪于夹谷可与谈兵寻旧迹于仙山还堪学道于是春风满迳种桃李以成隂化雨霏筵坐芝兰而讲徳明镜不疲于屡照洪钟有待而大鸣则鹿至洞中鳣来席上开扶风之绛帐并列管弦瞻泗水之缁帷长闻俎豆金华入直先生将自此而升碧缕抒懐良友可无言以赠爰将别绪各奏新篇染素茧以陈词指飞鸿而送逺同把杜康之酒思公子兮不言烦过漂母之祠问王孙其安在
　　送周伯衡先生之楚诗序
　　伯衡周先生命世鸿才匡时骏望性同屈轶到天横指佞之枝泽比甘棠徧野种懐恩之树羣公推毂起安石于东山
　　天子赐书委伯仁以南国防包茅之未入致行李之犹羁道出梁溪地当吴防家畱村懐殷投辖遂教美尽东南诸同人谊重留鞭不觉情闗今昔琴书潇洒因携一鹤以停舟文酒留连共望九龙而拄笏乃先生雕年客路计日皇途比流涕之袁宏尝存慷慨似当年之孟博雅欲澄清既维絷之未能将别离其奚忍爰谋胜事用展余情开邺苑以飞觞入梁园而授简临邛辍食知令尹之重贤京洛鸣筝信主人之爱客于是一时硕彦并集蓉湖四郡名贤俱来梅里玊堂金马选已迈于瀛洲紫电青霜才倍雄于大厯胜同梓泽无可罚之觥美并兰亭鲜不成之赋而况时当春半节应天和芳草成丛杂花生树晴生李径适逢明月之入懐暖入桃谿已见好风之拂袖一觞一咏独当四序之中载啸载歌几见百年之内其为得意何可胜言然而战皷横江羽书塞路虽书生破敌雅善围棋而壮士临戎犹闻卧甲人非少壮何堪待子三年时在艰难况复送君万里斗牛在望防龙剑以何期班马长嘶寄鱼书而尚逺谁为斫地之歌莫尽临岐之泪矣
　　送陈其年赴大梁携家序
　　余自罢官菰郡求友荆溪始与陈子其年听黄鸟之音订丹鸡之好山园听雨出笔札以相娱木榻眠云叙家门而自慰兄袁弟灌同当学易之年大孔小杨独少传经之嗟同伯道买妾何嫌拟似方明梦儿可应而其年则谓逰梁之日曾聘茂陵防逢归汉之时早生通国流离千里欲璧合以无期羞澁一囊望珠还而未敢遂为商之吴质且为话及徐陵并肯毅然用资爰及延陵解槖办装于孔棘之时东海飞书引车于未经之处情关义举即持襆以何辞助出名流或入钱而不可行将有日别矣何言嗟乎陈子具元龙之逸气有司马之妙才使得早遇诸君推挽青云之路何致长贫此客凄凉白雪之音而八载飘零半生沦落文章自好寜堪路隔龙门词赋徒工独笑人非狗监及此少寛内顾于以勉树令名献策可期赐书有寄梁园日暮不烦稚子之牵衣汉殿春深还为细君而割肉将见人归雪苑乐家室以琴樽益令客奏云门重友朋之胶漆矣
　　送吕半隠归蜀序
　　盖闻庄舄行吟靡忘情于越土杜陵念国常寄咏于秦川黯然别绪之萦懐甚矣故乡之入梦仆原放客久作羁人身似三闾卜居无地家才一水倚檝何时乃吕子半隠忽兴言迈之思用索曰归之赋嗟乎吕子少称玊树早入京华信立鹤于人间作防鸿于霞外酒泉太守过室而惟见长松栗里幽人当门而恒栽弱栁而月中乌匝二十九年峡里猿啼八千余里昔则锦江玊垒是唐代之春光今则雀桁乌衣有谢家之残日长卿老去挟瑶轸而难鸣子美归来过浊醪而谁在抚时伤事兴慨何穷况乎天髙蜀道今古风烟地近巫阳去来云雨无君子者为秣马而脂车彼美人兮空惊而怨鹤往殊不易别益为艰矧在同侪俱成逆旅秋风摇落庾子山萧瑟于江闗并水凄其贾浪仙低徊于客舍酒虽上若非旧里之青樽歌在前溪亦他乡之白纻看安仁之双鬓见也何年咏平子之四愁伤哉此夕以言为赠爰陈鹦鹉之辞命酌忘忧敢下杜鹃之拜
　　送李箕山归隠沙村序
　　予友李子箕山笃意好文覃心学古清音得之山水而余及艺材妙悟合乎圗书而旁通籕史采百家之芳润独患才多交四海之英贤无忧意尽以是驱车燕赵常分买骏之金防马晋秦不响歌鱼之铗足游五岳誉动一时今以残秋遇余邗上九年赋别华髪都非两地相思素心犹在畱连听雨何辞剪烛巴山感慨停云遂共聫牀并舍酒邉吹泪各有当年鬓上流霜空余此日人间可畏将为庐阜之装婚嫁虽完暂返沙村之棹村连查墅有数百家地去吴陵可三十里背山临水虽无长綂之园林凿井耕田颇有陶唐之风味都无轻薄可到眼前但见渔樵相逢世外北窻横榻先生时挂诗瓢南亩扶犁光禄能多酒瓮鳏鱼独宿漆园之论养生雏鹤俱成髙宻之门执业山池自足皆手种之龙鳞庐墓相连有魂依之马鬛爰因敬梓用赋闲桑伏腊既有以为欢觞咏能因而自遂其为往也不亦乐乎然而四海多虞百年无几置身今古谁为得意之人携手林泉即是快心之事乌犹绕树我尚无栖鸿可渐磐君堪自托方依依以相送实眇眇而多愁矣
　　送宗鹤问之官秋浦序
　　春风隋苑兄弟有似一人旧雨咸园乡里惟称四子然寒曹剪烛同心于持防之时薄宦悬牀共命于推辕之日则宗子鹤问谊较笃焉顾颠沛十年予既心伤于按剑而浮沈半世君亦气尽于碎琴病虽异而同怜饮不欢而余醉而才堪草创未横七寳于殿前乃禄以代耕仅得一氊于江上嗟乎不遇好文之主冯唐之白首何辞非逢有道之时叔夜之青眸安问兹则徳过太始值天子之怜才选迈平津命云官而荐士而马卿徒困狗监难逢寜少故人寒莫怜于范叔竟无知已冷乃甚于郑防是谓文穷足为道惜然而时艰弥甚宦苦方殷大吏虽威岂有膻于俎豆严程纵迫谅不及于琴书脯縁学礼而堪餐酒以问竒而可醉沈酣于名交之内优游于仕隠之间亦足以容可无愠矣况夫齐山胜境秋浦名区峯近九华人有烟霞之气地原三辅家存礼乐之遗楼似故乡帝子文章尚在山留明月鄂王山水犹新李学士之题诗偏竒莲萼杜舍人之买酒惟傍杏花于追古人之风讲先王之徳鳣飞席上鸾舞宫中思贾生之谈俟之异日读扬子之赋愿与同时斯非制发之先资而儒林之防径也哉则情殷苏李执手于廿四桥边而望重严徐已注目于十三亭上也
　　送辰六令益阳序
　　吾家洗马当代雕龙纸贵三都雅负无前之志毫开五色偏多不尽之才羣公交颂其英声
　　圣主务求之实用牵丝入仕仅得雷封制锦当官遂过云梦惜之者伤其小试如斯未足回旋识之者信其多材由此终期逺大华隂神土拭龙剑以生芒蜀郡澄波濯鲛文而焕采斯为利往无待筮詹矣尔乃天表一星地横三水山名白鹿宛对香罏浦近黄牛如闻寳瑟过闗侯之濑睠彼英风经贾傅之居懐其壮节借江山之灵秀发越神明收辞赋之芳华章施政教往而治物必非俗吏之能持以字人定有仁民之誉昔淹之金貂采笔乃得封于醴陵韦之玊白氷清用有闻于襄邑武可绳而非远业以广而方新何必读五车之书吴靖有慙于彭泽作三闾之赋屈平空怨于汨罗哉若夫时值三秋家携一室于其往也爰倾山水之罇厥有懐焉共授河梁之简以才子而涖才子之地此游定属非常集词人而赠词人之行是事都为仅有则斐然白雪言歌风雅之篇勉矣青云勿负循良之传尔
　　送李南枝游宜春序
　　七载暮云懐兹李白一江春水来共王猷方为扪虱之谈忽并飞鳬而去黯然之况岂有异于醴陵卓乎之情复何加于梁苑而李子拂衣长啸如登匡俗之峯击楫髙吟欲上子婴之阁斯则寄懐山水良为结念云霄者矣夫李子以霞举之才值河清之代使其成就岂可涯量尔乃屈首泥蟠安身磐渐超于磷淄之外葆其贞素于中闻达无求歌不传乎衰凤是非靡及影独逺于防鸿斯盖大过于人非只不同于俗也况乎栁间习鍜陶徴君之清节可师花下悬牀徐孺子之髙踪足尚康郎山下还防江彘吹风兴霸祠前争看神鸦舞日布帆无恙访遗迹以何存浊酒堪浇呼古人而共语凡其所过未免有情则广武登髙叹英雄兮何处沅湘望逺思公子而不言抽兔管以题碑染麋丸而写壁因以江山之助发其今古之懐昌谷之锦囊探来复满文通之彩笔梦过还开既听鴈以宵吟复闻鸡而夜舞壮哉此去且将虚往实归矣难从谁复倡予和汝采芙蓉于木末愿寄我以新诗折杨栁于堤邉聊赠君以短序尔
　　送陈子万归大梁序
　　疆圉御厯无射吹商方掩虎阜之闗忽枉龙丘之刺庭空拥篲既左迎于五栁门前溪未回船遂定交于百花洲上班荆缔好兄弟爰及于机云借卉言欢伯仲孔偕于袁灌乃陈子凄凄欲别爰有感于授衣而吾侪忽忽将离岂能忘于揽袂夫梁园胜地雪苑名都人尽能文尚有邹枚之习俗惟近古多存荘惠之遗陈子以隠豹之姿修雕龙之业得清言于乐广声起平舆驰美誉于左思名髙洛市必能自树以遇于时行且有为用绳其武但余将老倦哉司马之游梁值世多艰矣伯鸾之适越寻懽何地恨无斗酒以忘忧相见无期空有长歌而送逺怅碧草于千里把黄花兮一枝斯时之情黯然而已况昔先人弭防曾结客于夷门迄今从弟移书尚留家于宋土子之归也指江水以寄愁我所思兮望云山而增叹矣
　　送刘震修赴越幕序
　　虞卿失意才见诸侯冯子作歌徒称上客粤稽往事实用伤懐岂有才似相如犹复困同王粲嗟乎沧海涛飞蛟腾失水青旻雾霭鹏起无云子之往焉固其宜矣虽然新丰濯酒竟发迹于鸢肩定逺投毫遂成名于燕颔遇合亦何常之有英雄非无故而生试听鸡声寜无起舞遥瞻龙气肯许终埋况乎山号秘图异书可访城名飞翼霸迹犹存谁欲请缨不少风云之势因而作赋定收岩壑之才子其勉于脂车吾将为之赠防矣
　　送何脱园诗序
　　嵗在壬戌时值清和遇何子脱园于隋堤之上人如明月似平叔之当年赋是梅花见仲言于此日爰投佳句载览新篇风度夷犹神姿清彻相其格律则祖述乎少陵老人玩厥情声已伯仲于随州刺史把之过日遂以忘餐何其词之工欤信其人足尚矣夫何子少懐壮志早负隽才奕代蔚乎家声四方传其物望竟其所至将何事以不成揆厥所由岂夫人而易及而时方北道集号东篱盖其寄托遥深欲在羲皇之上存心卓荦非同顔谢之间耳行既届期言以赠别一编白雪子且操伯玊之琴九日黄花予姑酿王之酒也
　　送家伯成先生赴闽臬序
　　六鼇砥海银箭频飞九鲤腾波金戈未偃
　　圣天子临轩皷瑟爰求忠义之臣诸元老当陛推轮聿重文武之宪我伯成公懋应上简特擢外台甫奉皇纶听欢雷之忽动才登祖棹报瘴雾之渐宁实用二泉之名升闻五位乃以百里之命超进八阶昔公琰广都遂录尚书之事子康宻县平登褒徳之侯今古原无几人遐迩传为异数矣而公当仁不让受宠靡惊虽截镫道旁去后思深于何武而埋轮亭下行来志壮于张纲允为公辅之才信有社稷之器也然职司纲纪道重激扬方反侧之时胁从多有迨兵燹之后讼狱繁兴或祸起于同文而张罗受惨亦门开于告宻而投匦生寃虫得酒以难消鸦挽铃而莫诉自非敦颐泽物谁从一路求安元结绥民罕为八州请命况夫中和洒翰宠被赤幢平反篝灯恩流丹笔在古人之报国无忘忠厚之心乃才子之当官必有文章之气公之往矣活万人者必封我所思兮润千里而不逺将见钓龙台上讴歌不异于龙山伫看浴凤池头简防还归于凤阁绮谊叨昆弟庆在
　　国家窃自附于赠言聊共申其送逺青箱命子用歌杨栁三章紫帽逢人好寄茘支一幅
　　送卓火传归隠计筹山升元观序
　　予与同年火传卓君聨半世之交歴深情于风雨赋十年之别托逺梦于湖山适于戊辰之冬相见邗江之上形容非昔情好有加曲巷泥深予方委形于皂帽名山花发君忽托兴于黄冠盖计筹山中有升元观者计然十防常居此以运谋少伯四通亦于兹而握筭后隠苍崖以服气遂蹑白石以乗霞昔有葛仙翁逺绍灵修留神光于玊甃宋则杨和王特寻仙迹创杰构于琼楼慨兵燹之洊经至荆榛之不剪欲闻要道必借名流而余体崖始为结茅及周玊峯继为除草然金亭未显空存九节菖蒲绛阙犹虚未长万年神药而我火传年兄褰裳独往将寻赤水之珠着屐思从欲访都之箓何其勇也不亦异哉盖火传以不世之才具无前之器渊源家学宁惟驰誉于一经炳烺时名防且置身于七寳懐仁辅义何难坐致古人纬武经文立可取荣当代而龙章不耀猿臂难逢香若猗兰徒自零于幽谷苦如寒蘗将终老于空山此诚有托而逃宁若无因而至然才如司马终见遇于云霄气若元龙岂但矜其湖海于其归也乃酌而告之曰君非隠者岂无得于衡岳之中谁为酒人可相待于镜湖之曲
　　送毕正持归里省觐序
　　江山千里岁月三秋露咽蝉方凄懐于草木天髙白鴈又送别于河梁则于毕子正持盖有感矣毕子以磊落之气负清丽之才西蜀亭前就扬雄而问字东都门下偕匡鼎以説诗芍药新篇或撚髭而不觉芙蓉雅制毎乂手而即成踈雨防云既擅长于王孟晓风残月更兼美于辛苏遂使邺下才人常为焚砚闗中诸子并让登坛我匪于陵善敢藏于项子君如元叹名欲比于中郎几载相偕听雨剪巴山之烛一时不见闻涛鸣东海之琴忽有意于承懽遂多懐以赋别韵束晳补亡之句辄欲采兰讽季路念昔之言恒思负米于斯行也不其孝欤然白发娱情子以遂老莱之乐而青山入梦予益懐荘舄之思以离人而竟作归人情有可遣用送客而翻为羡客意复何堪况乎放鹤亭空梅堪作妇钓鱼台耸客可为星忆千古之清风泛一江之秋水登髙望逺感慨而扣舷兴发情生低徊而防杖乃至听松阁上涛声犹似广陵照古梁间月色还同隋苑则养体者当思所以养志而相见时宁复待于相思耶
　　送浮村上人防学天童序
　　豕渡逢年正鲁国建亭之岁莺啼应日乃庐峯开社之时爰有浮村上人欲往天童古刹担簦以别将索我之一言杖锡而游遂寻师于千里夫浮村有绀龙之伟器具白象之英姿导引得之异人术通紫府吟咏传于髙士业并红楼是以戯演五禽并问养生之义声闻一鹤多传言志之篇缁素为之皈心缙绅闻而捧手也乃戒已传于见月而法犹契乎宻云证妙谛于拈花重防狮子访防音于击竹更礼蜂王固将白雪岩前悟四十九年之防丹霞坐上提一百八句之宗矣况乎寺近云峰山经雪窦自义公入谷已感灵符迨璿老同林普兴禅悦代传白足风清揖让之亭世服黄睛草净跏趺之石廼浮村忽为行脚欲问防头用诗法以作禅机机应更防本仙宗而防禅果果自能超岂须弄破泥团还见行齐墖影但潭空清水禅和子何处寻真而日暮碧云休上人能无怨别耶
　　送杨尔玜之任青浦广文诗序
　　予昔为春江花月之社用扬竹西歌吹之声已风动于一时将与梁园而嫓胜乃云飞于四国遂同邺苑以中衰迨龙厯之方占复鸥盟之再启时则有岷山硕裔杨子尔玜风雅存心云章在手乃于荷花开处仍来六一堂中遂于桂魄圎时更胜十三楼上人能授简尽枚马之才客共衔觞有求羊之致斯为盛矣谁可继之防当选众于芹宫遂乃言离于芍郡行如伯起席前还见鳣飞岂但巨源坐上但夸骊得然锦囊之句足比长城而玊轸之音已成絶唱何难振凤皇之响岂必效鹦鹉之吟而已哉夫峯泖之间昔皆称为胜矣而陈李之泽今其无有存焉者乎杨子于以挥毫时而振铎将见继前人而起开后叶之风其在是编用懐古处尔
　　送家芳友之任彭城序
　　东南形胜彭城当水陆之冲今古繁华芒砀是英雄之薮然而张节度之画阁独见风流苏学士之黄楼犹存月色则文章之气且炳耀于千秋而节谊所留亦焜煌于百代矣余家小阮芳友孝亷以千里之才具一时之望将持衡于当世暂秉铎于斯州此日名流咸赠绕朝之防而吾宗朋好皆倾文举之觞或谓地异中区非鸣琴所能皷动或谓官同矮屋恐张袖难以廻旋不知功令日烦方兴嗟于束湿抑且征求难应多致慨于吹毛此则职暇而尊终岁无簿书之扰境贫而庶尽人知俎豆之隆况
　　圣天子加意右文待师儒以异数而诸大僚存懐率属旌亷善以殊科苟劝绥有类于九龄而化行兴国训教无殊于安定而泽被荆南则皷钟而声闻端形而影正槐市垂隂竟可作九州之防薇垣佐治行将登三事之荣岂止送司业之酒钱夸为胜事作昌黎之学解独擅文名子之往兮且饱餐其苜蓿余之望也实翘想于竹林矣
　　送卢菽浦之戍所序
　　今
　　皇上三十有三年仲春既望卢菽浦明府以无妄之灾防明夷之难遣谪于晋之太原时有吴子听翁送之于蜀冈之野饮之以邗江之涛而告之曰夫君子之处世也因乎其时故古人之当忧也贞之以道是以眉山患难作过海之雄文禹锡迍邅有作賔之特召龙蛇之伸屈既已无常虎鼠之行藏因之靡定惟君子泰然于其际以待天道之清宁达者坦然于其中以俟人心之转易故能仰囘帝命用承银信之来上鉴天心特受玊环之赐理应不爽事有固然今先生以楚泽之名流宰广陵之岩邑神明重誉冠于百城慈惠循声传于四野徒以狂蜂之噬偶尔经天遂至征马之行飘然去国廿五年之知遇不能自保其身三千里之流离何处可为其室伤哉寃矣谁与辨之虽然
　　圣主之恩泽甚寛仕路之是非有定时事之往来不一人生之荣悴有时吾安见汾水之波长流而不止太行之雾终昧而不开耶请为歌屈子一章聊以当枚生七发
　　送陆舒成入
　　朝序
　　济世文龙仪天瑞鶠科名盖代古今第一人家干济匡时前后无双国士栽花于白公亭下处处春风憩棠于贾傅庭前时时秋月弦歌化俗学宫毎见鸾栖案牍惊神防事尝闻虎伏然犀独照字莫溷于刁丁害马先除事无忧于旁午筑鱼麟之垒年自灌输凿龙首之渠力为修复盈郊起颂民在镜而胥在氷比屋闻歌春有弦而夏有羽于是赐书嘉宠特宣褒徳之侯遂致卧辙遮留难挽去思之客爰上燕台而揽辔因过隋苑以挑灯念我阿咸既依萝而谊切嗟予如济以折栁而情深爰赋短章若班生之望洛水并謡茂绩同杜老之颂舂陵也









　　林蕙堂全集巻七
　　钦定四库全书
　　林蕙堂全集巻八
　　湖州府知府吴绮撰
　　序
　　秦太翁六十夀序
　　地啓周封人重兰陵之学溪由梁濬世传梅里之风然而史纪鳯麐合后先以嫓绩书通彪马分大小以専家徳惟防于华阳冑莫尊于淮海矣我年伯秦先生世衍鼎钟道隆圭璧绍鸿图于方伯绩重屏周承燕翼于中丞功存翊汉家传纯孝庭前白鹊双飞代着华文门内雕龙独擅阀阅崇于诸陆世称逊抗机云经纬重于四韩人道综维绛缜先生独超物表深味道和持盛满而若虚歴嵗时以弥固兹后中和之三日已周甲子于六旬月际髙丛人称耆宿堂前进酒将逢扑蝶之期户上悬弧适值献鸠之会长公留仙太史以珥笔之宏才奋请缨之壮节铙歌朱鹭方登南岳以题碑樽挹苍牺乃返东山而奉斚袍拖宫锦宁夸莱子之舞斑杖捧青藜自有神人而吐火余称三凤并竞爽于瑶林下迨一鸾早露竒于丹穴兰馨芝茂尽绕灵椿玉映珠辉咸依夀极君子致万年之饮封人进三善之辞轩乎鼓之猗欤盛矣然石家万石以谨厚而承恩窦氏五株本肃雍而致美夫其祥备诸物良由道集厥躬先生于亲以诚为飬早嵗切为兄之愿髫年承述祖之诗茅生设馔宁因过客而分甘颍叔遗羮独感君王而知味以至牀前视疾七十日不暇求衣甚且庐次衔哀十数载无心御肉是以两枝孝笋自出林间五色神还来梦里邻母爲之感动刺史欲以表闻无忝所生斯之谓矣先生于弟以爱为恭少知让枣而能谦长念分荆而益笃礼肥孝痩怀急难于鹡原宋武梁文敦雝和于雁序仿昙首之析产独取图书慕隂庆之让侯空悬印绶是以闺中青鬓不愬射牛海内白眉羣知推马里叟咸师夫让畔乡人自格于讼田兄弟孔怀又有然也尔乃一经着训七叶成家为清白之子孙在家庭如君父中原采菽勤则报以菑畬上国为仪优者称为龙鳯铜盘美食勉杨家之芳规麈尾清谈率顔公之雅诫是以羣贤鹊起列俊鸿鶱才号西豪星动陈荀之座名胜东观云蒸王谢之堂家有严君庆未艾也若夫桥同百口火待三宗即有异门而异烟亦鲜常父而常主徐陵得俸尽给亲知疏广散金多周穷乏有而不借因焚阮裕之车逋或难偿屡毁田文之劵是以河润九里云防四郊徳及壶飱客报翳桑之饭惠沾瓶罍神酬种玉之田徳出仁人功尤溥也夫人操独善尚享鸿名君具修能寜无厚茀况乎才方司马文章自足风云品拟元龙意气独髙湖海而早辞圭组闲心畧似渊明竟拂轩裳乐志遂如长统于五千言内常存知足之心在百六爻中独契见几之防谢安丝竹是东晋之风流文举壶觞有西京之宾客虽纶颁紫阁义取先河而诰捧玉堂恩存爱日蒲轮下聘访故事于申公纁帛遥临托后乘于吕望而先生损之又损冲乎其冲盖于庄生齐物之篇老子谷神之论思而有悟得之甚深矣是嵗在辰辰有三阳震起之义厥日维卯卯为万物茂达之时考以周仪在二月而养国老稽之唐典逾两夕而祀夀星凡此多徴皆宜介祉昔香山居士雒中允冠耆英颍水名臣宋室咸推硕果同当降昴并合生申今古一揆吾无间矣先生继美二公追踪四皓有轻裘缓带之乐当围棋赌墅之年八千嵗以为春秋六十度而成运防桃开瑶水齐眉攀王母之花献温泉捧手进安期之枣华筵合乐赐余江上金钱寳箓传书望见坛中绛节筭将无极美不胜书余从孔鲤以闻诗见李膺而得御摩挲铜狄空闻仙父同游展玩琼圗莫测神人至止聊同李委奏鹤之南飞共望老耼引青牛而东度
　　鲍隠君五十夀序
　　盖惟祚锡圭肇洪图于东海名髙苍佩衍华胄于西京司尊严风清挽鹿都官彊直烈着行騘明逺文章俊逸遂同于庾谢慎由词赋汪洋并驾于蘓王迨祖徳逓及于梅山而子姓弥馨于兰砌至其修能允劭内行克敦则鲍君瑞生实有之矣君生负异姿少多至性六龄怀橘早解亲仁五嵗推梨偏多让徳趋庭问礼曽闻立雪之谈入市窥书大有乗风之志傅介子弃觚而叹端木赐结驷以逰而兵燹惊心室家尾管寜避地不穏藜牀原宪居贫谁怜土锉乃惊雷破枕难移砥柱之才错节刓斤益显太阿之噐遂至楚人重其一诺谓比黄金陶地适在四通爰兴素业大史感而列传乡里闻而向风岂非创业之英流而乗时之杰士也哉兹当黓之嵗适逢服政之期羔币走于四方歌颂飏乎百世而余谓瑞生之致是者盖实有故矣夫松柏之茂始于本根崧岳之崇先由培垤君则早悲陟岵独赋循陔堂上灵萱尝闻圣善堦前孝笋时有萌芽泉通跃鲤之波日照弄雏之影甚至祈天益筭吁斗延龄乌集曽冠每心惊于囓指鹤呼隠舎多涕泗于望庐日知尽哀路景潜闻而求状安丰笃行桞宗元嘉而作铭感可格天孝堪永世宜尔纯嘏此其一也至于棣华早谢荆树双凋药怜独活之枝虫寄生之种而君则抚其遗咸至安全饭吐两頥有郗家之保侄奁分五女见虞氏之嫁孤慈为长物之原爱属涵生之本斯宜黄耇又其一也若乃淳风渐邈古谊云衰徴逐笑其蝇营翻覆惭乎豚信而君则立志毋欺矢怀弗二季生赴义重无宿以片言朱穆论交守其介于终日信为徳之可乆贞者事之有恒合于引年又其一也况乎频来着异煑白石以成粮再世徴竒受丹砂于得偶君之遥胄自属仙宗何必啖琼岛之方期大耋进玉门之枣乃致遐龄也欤抑五为中数合大衍以陈蓍十号塞阳应钟而恊律韦微始为松菊之主实在斯年朱翁子方将富贵之时言当此日允称未艾洊及无疆余之与君乆忝孔李之交窃附潘杨之睦迓斑龙之驭自切遐思窥朱鸟之惟多喜色尔
　　程太翁七袠夀序
　　偶归鹤郡暂憩鸥岑程子绣章因予汪甥而过访焉望其冠佩若涓子之木鸡示我篇章是曹家之绣虎探珠于水信有灵渊采玉于山知为异寳乃程子者为述过庭之训并徴跻堂之词而知才之独秀道有自来也盖其尊人叔清公少笃良怀雅多逸操覧哺乌之句每欲陈情闻叱牛之声尝为陨涕阮家宴集惟在竹林戴氏交游独严兰籍杨愔为叔暐所识居食皆殊公绰受子华之知家门是赖而公心存让畔志在归田王仲祖独妙丹青孟浩然惟躭吟咏髙人寄意逺托云林徴士陶情闲观月露是以鄙夷尘务脱畧世资同汉叟以披裘笑华歆于挥锸金莺入地莫令开池赤仄成仓何曽返顾允矣称为令徳洵可教之义方兹值吹商时逢授杖问楚丘之带索方闻壮嵗之言见单豹之栖岩犹肖婴儿之色采芝草而同于四皓揽松竹以颂夫九如程子即歉然修瀡之未隆而显扬之未至乎然徳积于身者庆贻于后道足于已者誉逹于时程子益修其文取荣于世自可乞大官之醖以酌金罍奉太史之函而当寳箓况曽氏之芸馨于跖鼎莱子之防华于楚冠也哉过刘殷之门能兴七业入荀淑之里还见八明我为歌焉指南山而作颂子其归矣倡北斗以挹浆
　　冒巢民先生七十有一夀序
　　嵗自申以迄酉时入夏而犹春吾友冒巢民来从贾妇陂中留寓萧郎阁畔盖以操戈入室祸几烈于鱼肠遂至赋感登楼踪乆縻于雀角而情深旧雨今尚能来交缔初年老而未倦忆君方少值世尚平承累叶之风华操当年之月旦三君在望常振履于龙门八俊同称独横经于虎观地名金谷人是玉山香生荀令之衣气壮王戎之舞揆其地望何事不成诵彼才华无竒弗有岂田桑之遽改忽庭树以难堪马埓烟飞遂尽南交之熖蜃楼云起频生东海之波露冷金盘纵是神仙亦泪灺残银烛难窥魑魅何心而旷识弥髙豪情无迈频来桞下同聴隋苑之莺毎到花前輙驻防沟之马吾侪故态严子陵信是狂奴此日多情杜牧之岂非才子所以循年按谱已当李公致政之期若复祛虑存神实契老氏养生之防者矣况夫孝称爱日节重髙风叔屡射牛诚堪作脯人当盗马还为饮醇产既让而犹均人伦靡憾刃虽戕而不中天意可知将有待于蒲轮又何疑于椿算也哉嗟乎宋家令子并得友文之牙郑氏名孙欲似康成之手犹余翠袖既醉能扶尚有青箱虽贫不困月非寒而已满春欲尽而堪留以七十之老翁偕二三之良友但当把小红之袂吹碎玉箫倾太白之樽卧横锦瑟英雄已徃付防子以功名成毁何心任小儿之顚倒也
　　家伯成四十夀序
　　闻之养生之道其神定者斯全长世之方其噐者自逺余论交一代求友四方覔凿齿于坐中遇伯符于堦下如家伯成明府者盖百不一见也明府生应异徴长蜚隽誉沉香浦上传清白于隠之燕友台前擅风华于季重是故门推第一士号无双者矣尔乃志慕投繻言从制锦拜让王于梅里世有清操移单父于蓉湖民多雅俗山横九萼便为学士之台水冽二泉即是李侯之井厐士元之展骥原非百里之才宓子贱之烹鲜已试十年之乆莫不羣呼为父或字其儿家题岘岭之碑戸谨桐乡之祀朝将大用既特简以輶轩国有恒依尚勾留于化瑟斯盖才由敏见徳以诚孚恩允洽于树棠威复行于防薤空中潜度鬼神闻破胆之声境外争归邻比快移家之愿漕尝先兑而民不知兵赋鲜弗登而里无罢役大师频过无妨腰笏以引船竒狱须明不惜当廷而抱牍而且子游为政首礼澹台仲举临官先询徐孺老人并载尝知决案之能上客饮醇徧得垂帘之暇争寳换羊之帖寜夸白练为工共传舞鹤之篇独羡防毫多丽岂曰能吏信属才人者矣迨乎隣邑亡猿中途叹鳯秫田何在将回彭泽之车尘甑空留并少夀春之犊四封雨泣万姓霆奔野积留鞭郊横卧辙重臣动色爰飞伏阙之书天子知名特濡题屏之墨而我明府喜愠不形于色荣枯不介其怀湖海之气益豪山岳之情弥重若谢郎之遇变尤善围棋譬夏侯之闻雷无嫌破柱以此言器器可量乎以此徴神神斯裕矣仆以雁行之序来观鸿渐之仪烛频剪于西樽复盈于北海时逢建子庆值生申当王溥防服之年是江总黒头之日诸君奏笛引鹤以南飞野叟濡毫擘丹麟而西望天心当复君子之得位可知星纪方迥青帝之敷恩不逺如其进嵰山之甜雪此正其宜若夫问勾漏之丹砂斯为太早尔
　　王北山都諌五十夀序
　　今
　　天子崇文覃飞龙之治羣公式叙修振鹭之仪清问不辍于临轩敷奏时勤夫佩笔我北山王公以台諌第一首简宸衷唐识李峤称为才子宋登苏轼选在正人而公以不世之才际有为之日方骑羊之岁李泌谈棋迨蔚豹之时张凴理楫金门射策入天禄以吹藜玉署挥毫上瀛洲而视草自甲至乙凡四库读人间未见之书袭六为七作一经是天下可行之语时推陆贽爰欲见之施行上识贾生遂以观其讽诫乌鹊集升平之第乃应迁官白马乗光武之朝还闻指佞鱼头比劲不惮批鳞虎颔抒忠无嫌履尾赵忠献三十六事一一朱销韩魏公七十余章频频白副然而存圣朝之寛厚靡尚风闻若乃陈民事之艰难偏多露奏松到天而不屈葵向日以恒倾故事莫重于格君请经筵以崇正学惠无逾于爱物论清丈以豁浮逋轸畿辅之灾而欢声动地谏颁厯之失而钜力回天胆落貔貅似温造之弹李愬迹消狐防如元礼之按张成是以哲后改容都人敛手两畀进贤之任皆收得士之功桃李悉入公门楩梓尽登天府门生脚迹传衣鉢以金莲公侯腹心得翘关于玉笋遂使献
　　圣主之颂贤臣允赖直臣歌王国之诗多士咸由一士盖其政治原乎经术故朝野仰为真儒风节泽以文章故进退皆成学道当其闻慈帏之变庐处三年迨乎忤贵室之心岩居数载淮南枕畔但有鸿文西蜀亭前惟多竒字虽天人之已对尚下董帷即日月之云除仍亲孙案滋兰树蕙时歌屈子一篇莳柳栽花独向元卿三径被服有同乎寒素乡关罕识为贵人斯其旷怀雅致渺矣难几实则峻节清风确乎不拔也若夫天怀纯孝南陔常自耕田至性友于北阮曾闻让宅任彦升之禄米半乞亲知徐孝穆之车裘恒资族党都无介意推童子以赤心岂待论交埋故人之碧血防才可録项斯顿引以登龙片语相知朱季何辞于嫁骛此则挺峻望于一时宁让昔人于千古哉忆余未申之间遇公苕霅之上琼林玉树见太尉回出风尘金马碧鸡信使者能操月旦而公罔谈荣利谬许清游浮碧浪以连朝对爱山而终日共平原之坐十日壶觞泛清献之舟一囊图籍及乎分衿河上归衮朝端泰斗维隆幸得分辉于威鳯云泥自逺犹防垂念于穷鱼兹者嵗值疆圉月居监徳余友贺子千里致书谓夫防啓龙华香闻浴佛实当梦来麟绂庆恊生申瞻紫气于函关诞黄星于崧岳长赢届节应律吕以全昌大衍成蓍得乾坤之正防顾贱子奏南飞之曲俾同人献西望之觞爰考前人辛谠懐康济之志用稽此嵗翁子当富贵之时而公姓名早着于彤闱勲徳已传于青简岂待熊经鸟伸之説騐其麟摩鳯集之祥但当开樱笋之厨酌郁金之酒为亿万人而请命夀及苍生用五千言而养生道崇黄老尔
　　臬宪金公夀序
　　西京七世光禄特着其忠勤南宋千言太宰允称于慱洽累传硕徳笃起伟人我长真金公越水钟灵燕山毓秀得冬成嵗当君子之乗时诞岳维神应正人之得位二难竞爽羡龙跃于平舆百行咸脩聴鳯鸣于岐岭弹琴受讼入县皆花制锦当官随车即雨诏以豫州为法政莫善于贾逵出守广陵之区众悉呼为召伯军国资其飞挽金粟借以流通名动
　　宸扆威崇宪府赤幢曲盖以宠向雄苍佩彤幨而来郭贺胸中氷雪能平雀防之心手内雷霆欲破狐狸之胆矫长孺之节藜杖皆苏大于公之门蒲鞭不试黒头未老伫登公辅之堦黄耉何难自是神仙之相盖由少由壮而至于耆艾隂德有似乎耳鸣自令自守而迄于台槐盛业几难于指屈史之言循吏活万人者封诗之颂大贤作三朋为夀勲绩已详之镂鼎纪述岂待夫抽毫哉独是公之为政断于经术而加醇公之治人本于风雅而益厚泽加四海所至皆慈恵之师名重一朝共奉为文章之主梁园賔客时满坐中蜀郡弦歌常闻境内西园竹叶频开文举之尊东阁梅花共索何郎之句如一麾于汝水重新大复篇章方再莅于平山更大庐陵堂构望仙楼上六朝之烟水全收喜雨亭前四野之禽鱼欲舞青箱万巻有才子以读书绛蜡三更共夫人之捧笔此皆近时之罕见亦岂俗吏所能为也夫人虽富贵惟有德者必传道有盈虚独斯文而可乆岂待熊经鸟息守黄老之庚申二首六身筭绛人之甲子耶予偶来桃叶适庆椿龄敬捧兕觥从父老之后爰抽兎管进元辅之前
　　孙汲山六十序
　　一人知已在当代以难忘两世论交虽古人而匪易嗟余不敏运值鼎移赋命多艰时逢琴碎頼得汲山孙子有敬仲之同心以致新斋先生见吴防而刮目呼之小友期以大儒特悯其才既施之于不报爰周其困亦爱也而非怜俾我良朋经雪霜而弥笃迨兹薄宦歴风雨以相依而先生早梦白鸡遽骑黄鹤碑前酹酒空伤腹痛之言海底扬尘不及指弹之顷顾小子已成皓首笑长君亦见华颠兹值逢申适当周甲因以祝华之诞回思入雒之年谓壮志之同懐方惭季重羡英才而独妙还让子荆赋尽鸿裁望赤城而霞起声多鸾啸响碧嶂以云凝明复才髙非他人之可及伯符年永将何事而不成岂知半世沉沦彼百年有同过客万端寥落我两人具作老翁也哉然令子文章堪绳严祖旧家富贵已任小儿君善长歌每篇辄数百语我闻善酿一斗可十千钱宁不足举酒以自豪倚声而相乐耶
　　丁泰岩方伯闰八月夀序
　　盖闻河岳钟灵雀箓维彰于辅治乾坤衍策龙图用协于归竒良臣奉帝赉而生是月名符天纵君子应大来而出维时数叶阳余白帝之运方增苍生之望弥永大方伯丁公直方而大纯粹以精虎观谈经屡夺九花之簟鸾台视草频抽五色之毫宠照金莲归常赐锦班崇玉笋奏辄含香
　　宸衷雅识其多才名隐暂观其大用驱车剑阁澄清立靖蚕丛叱驭金台惠泽溥施龙迹帝曰汝徃维吕侯乃可祥刑民谓吾生在于公从无寃狱山高百子未比隂功江近九宗难穷德水庇幸同于斗野殊庆来苏曜忽照于吴天乃防分召紫薇开省三台望此中书翠萐承阶四岳权侔宰相清操特立如山而独柱中流雅量无方似海而能收众泽严甲乙之辨犀照难欺靖戊已之屯防张不逞芙蓉被沼府中时有三才桃李盈门座上恒多八俊斯则裕钧衡之度非惟宣屏翰之猷矣尔乃嵗沴频闻时艰独任请寛逋额章十上而犹持奏罢苛条漏三传而未寝开仓可济不辞矫诏之嫌分粒难周时有辍飡之叹遂使金饥木毁水火无忧左矩右规方圆不困鄼侯粮运还成翊汉之勲王濬戈船立奏横江之绩此又功在生民道存家国由兹积庆庆何止于百年以此膺封封寜同于万戸也哉兹届生申之会适逢闰酉之时辰在夀星倍见而应知多夀月临观卦重逢而正得大观桐已茂于一枝蓂更舒其六荚羲龙缓辔留连顾兎之光岐鳯添翎稠叠素鸾之影四十七年而再见夫岂徒然百千万姓以同欢吾无间矣况乎五年而称大备备则具美之辞三载而号归余余有延常之义酉为阖户万物于以成功闰则居门五行因而得序其为正人之福寜烦太史之占也绮厄比黄杨防分苍樾云生待岳方自托于依刘神诞维嵩乃适同于颂鲁望丹葩于玉宇快覩重轮献碧藕于瑶池欣多一节指长松之东茂即十八年入辅之松歌素鹤之南飞是一千嵗神仙之鹤祥随厯逺美岂言飏幸诸子之文心芳同兰属鄙人以简首义取薹莱爰述休声伫观茂祉丹分八八灵膏信可驻顔门入重重瑞梦非同折翼尔
　　徐辰逺六十夀序
　　盖闻士君子获遇于时则綂货泉而司九府不居其位则肯堂构以亢三宗俾孝友之称式尊于乡党而仁义之实用恊乎经纶虽有隠显之殊畧无贵贱之异也徐子符赤砥行能文夙与吾家聨葭莩之好恒来余邸深兰之交因得悉其庭闱用以钦为模楷信足声传于东海良为誉重于南州则其尊人辰逺先生具摩顶之麟文应集肩之凤采虞廷才子堪能竞爽乎八元荀氏家儿鲲乃钟灵于再索生而岐嶷当抚尘已与众殊长更权竒在垂髫即膺时誉问杨梅而即对慧识偏多缉蒲桞而恒残勤工不怠会值永嘉之末地满黄巾幸当贞观之初天开紫盖班仲升慨然投笔耻为章句之谋管夷吾意在筹邉决用牢盆之防念王父年逾杖国何堪犹问米盐痛伯兄身早辞辰无复能司管钥敢辞劳瘁王戎独善持筹力任艰危周顗雅能当戸一成一旅浡兴当衰夏之余三缩三盈崛起在居陶之际法天时而消息冬资絺而夏资皮视地利以权衡齐树桑而陈树漆不侵然诺出言恒重于黄金每好施予结客何辞于白璧义声日起好行其徳以无私侠气云流善用其才而靡困遂能方员并画内外咸资催租不患于叩门可赋重阳风雨倾槖无嗟于仰屋常资伏腊壶觞兼之门无间言庭多愉色桞公权之尽孝虽异出而姻戚不知王休徴之存诚毎上食而饍羞必谨事嫂如母衣冠恒肃于文渊抚侄如儿封爵可均于郑国曽家之弟妹单弱恒頼其赀范氏之宗亲田宅悉沾其惠是以闾里称之长者朋友谓为正人缙绅愿与之交冠盖咸为之式固其宜也岂有异哉嵗在着雍月逢大晋先生适加三豆诸君将进一觞弗揣不文因而授简用其多祉借以侑觥遂揖我于賔阶乃陈言于客座曰人之格天者以徳天之报人者惟年资之好脩既为圭而为璧酬以上夀必如冈而如陵花甲六十年而一周天道始为不爽椿龄八千嵗而益茂人事岂为偶然昔孙相之上书始起平津之阁若羊公之建节初题岘首之碑前路方遥斯年未髦先生华龄始届盛徳方新偕隠鹿门是庑间之梁孟承懽燕寝有廨内之机云以文旭而为长君才如卜式致厥构之方长以符赤而为仲子名类何蕃识其门之将大鳯毛在握已备九苞驹齿方长行防千里婆娑二老聚兰桂以成欢矍铄一时咏薹莱而衍庆欲徴园绮待纁币于瑶廷共羡陈荀列盘觞于珂巷某忝称逋史幸觌遗民歌鹤之南飞偶停轮于淮水望青牛而来度还辍驾于涟川敬拂鱼笺欲作无疆之颂爰抽犀管聊歌既醉之篇尔
　　代王孝扬将军祝吴留村制府夀序
　　盖惟辅世长民必有并包天地之量亨屯济蹇定须弥纶川岳之才量不足以蓄其才不可以成大业才不足以运其量不可以树竒功余虽早弃终繻罕窥董册然尝盱衡徃古羡名臣遭遇之隆流览近今识哲士匡扶之故乃知萧张辅沛姓协龙图申甫弼姬功存雀箓其人其事岂有诬欤今天子神武懋昭文广被瑶堦舞戚消兵气而为景星玉几垂裳变炎云而为甘露海无惊四瀛已靖夫狂澜雨待重云五岳并敷其恺泽而我留翁懋膺
　　帝简特应师占寄重钺旌如召公恩绥南服望隆鎻钥似莱国权镇兆门总百粤而化行不三年而课最余忝叨阃外幸交平勃之欢共事行间复讲晋秦之好小非大偶聊自附于茑萝矩用规前窃用忘夫樗栎依葭谊重公既不鄙其愚聚米谈深余乃备闻其教虽管窥蠡测何能言海岱之高深而禽语虫呜亦足见乾坤之广大一则公以文章华国经术承家或能起誉于循良未必显勋于师武而公得龙渊之剑本自秘传演豹韬之书由于神授是以谋而后战六出见意表之竒动则有功三捷奏师中之吉下至山隂只矢每欲贯雕河北空弓还能落鸟仁必有勇岂不信乎一则公以鐡石为心氷霜在手未必克调于水火必将过任其风雷而公徳济刚柔原求止杀性全忠厚惟用胜残是以破柱宣威长殄九头之暴髙门集庆独存三靣之恩下至伯氏遭褫没齿无怨李平省过铭腑益深猛济以寛又其大也至若躬擐甲胄防履山川费祎临戎似少围棋之暇谢安破敌无复赌墅之闲而公才大于身器余于事傅修期之露布下马即成曹孟徳之诗篇横槊能赋遂使通白狼之译只须自制誓词朱鹭之歌无烦代为凯唱左宜右有实已兼之尔乃廉可歃泉清为饮水武侯报国家人并少栽桑文正居官旧好惟贻画荔而公情殷赠缟谊笃盍簮筑渤海之台常因燕友置荥阳之驿每用迎賔遂使禄米资粮任彦升尽分戚党衣裘车马徐孝穆恒借故人礼至情生无以间矣是以允文允武既为宪于万邦所过所存乃孚于四海功崇社稷
　　天王爰见其忠宠锡河山云裔咸防其祉名高一代李元礼望重龙门功炳千秋霍博陆形图麟阁盖建非常之绩其才必自非常而存靡尽之心其泽益为靡尽胸不留乎一事始万事遇之而非难怀可容夫万人无一人当之而不善公之得此岂易言哉予之知公如是而已若夫桐乡泽逺樊留多朱邑之思栢府寃销平反颂于公之德宻谋制胜机屡中而维先神筭除凶功垂成而不有挥戈穷海立清九鲤之尘秉钺岩疆迅扫五羊之瘴覆哀鸿以甘棠之防此户可封震害马以拔薤之威扣舷无警诸葛上渡泸之表南人竞拜纶巾一韩赞平夏之谋西土羣归绣纛则遗黎诵德百蛮可谱为国风太史书勲千载永传于册府何待小言以抽简乃当盛烈之铭钟耶兹逢昴诞之辰共献嵩生之祝野人酌兕歌君子之万年老子犹龙备圣人之五福薹莱可咏虽宰相尚在黒头而葵藿同倾况姻娅偏承青眼聊书鄙见用表微忱闻兆姓之讴歌咸称骏业合万方之颂祷必致鸿禧矣
　　黄髙枝五十夀序
　　盖闻瑶浆玉屑不羡钟鼎之荣宝质秘文何殊黼黻之贵具餐霞之逸气自有灵姿抱朗月之清标皆原仙粤稽往册歴有神人胄莫迈于春申名必推夫江夏来同甪里过商岭而茹芝竒似初平入金华而叱石覩叔逹于市上世尽知为异人渡黄安于江邉羣共矜其幻术故不仅圭缨累叶夸燕翼之纒绵车防盈庭慕鸿图之赫奕也我髙枝黄公第一英流无双华裔清名映世澄千顷之层波雅操轶羣比一时之山谷独超物表鹤立蜚声深味道和鸾仪竟体幼知辨月种宿慧于英龄长足凌云耀神姿于壮嵗是文彊之后嗣世不驱蚊如季常之诸昆众咸推马恵沾闾旅真乐善而不疲徳及壶飱屡施恩于莫报是以身膺厚茀代啓纯庥防舞日邉有阶前之一鳯絮飞风际见掌上之三珠庭墀聚王谢之佳冠盖尽应刘之彦兹遘中和令月已登大衍遐龄嵗徳纪于昭阳实兆物孳生之羲图临夫大壮乃一干奋起之辰乐奏华筵聴夹钟而应律觞飞琼斚借檀尺以添筹桃开度索之花草满曲江之路昔韦微主持松菊实在斯年髙常侍讽咏诗篇言当此日古人可及盛徳攸同所谓家有素风亦何需于跖鼎人称耆宿岂更企夫楚冠也哉余逺望西瀛仰瞻南极初交洗马因知乐令之清欲御犹龙未遇李耼之度比金兰之共谱行将进夫丹麟与赤松以偕游早已窥同朱鸟矣
　　程吹万五十夀序
　　余尝遐稽往乗近采芳猷则有名炳于射蛟而支分洛水宗髙于毓鳯而胄衍岑山人称乔木之家世结丝萝之谊虽云齐郑小大或有攸分要是晋秦踈戚曽无所异念当归里获奉通家既谒上慎先生展登堂之拜复交象六伯子脩对雨之懽契胜兰荃知深棣萼轩轩霞举似司马之当年奕奕风神得元龙于此日因知吹万名髙第五何减骠骑之称才擅无双早得鹓雏之目与江子辰六既忝断金偕家侄星陈复叨倚玉淮波如带徒深借卉之思隋苑褰裳未遂入林之愿兹嵗逢单阏月在脩臯偶登韩信之台遂访枚生之里西园对酒恒剪烛以宵分东瀼聨吟乃披襟而夜永不但加之觞豆若鲁肃之遇周瑜益且诵我篇章若苏涣之迎杜甫既叹其伟识为无以加又服其虚怀实不可及也君少标麟角有应奉之五行长具龙文擅陈思之八斗推梨道左非借教而能懐橘筵前本因心以得故人如福畤曽不惮于誉儿而客对休文或反称为知子髙轩偶过即知昌谷之才朗鍳长逢辄被庐陵所赏既芹香于泮水尝欲弃繻乃菜释于圜桥仍为鼔箧逢当年之郭泰许以龙头叹此日之刘蕡终成猿臂固自安于义命聊小试其经纶端木赐名列四科何嫌亿中管夷吾功髙九合独致富强既雅遂其归田益勤脩乎服耒堂前椿树频将膳鲤之盘庭畔荆花罕问射牛之矢小臣有母虽继也而加亲君子爱人即逺焉而若近且夫三宗待防百口名桥所有经营终是诗书之气偶为筹画无非仁义之心射鲁连之书恒因排难命原陟之驾常用扶危意以诚求曽赏放麋之徳交无泛及寜忘嫁鹜之言胜友飞觞席上常闻横麈名卿倒屣巷中时有鸣驺洛下英贤咸归朱勃关中豪杰愿识袁丝既夣刀已恊于三州而赠佩将驰于千里且捧檄不仕谓其乐莫过天伦而执巻自娱云吾意惟师古训朱翁子时当富贵已在今年苏子瞻生有文章适当贞嵗賔客将为之进酒先生反用以辍飡奉杖履于方康恒言奚以称老念埙箎之多故索处何忍言欢况植杖于家始能及艾而称觞非古敢以固辞遂使人似荀龙竟无欢于舞防即教仙来茅鹤且撤乐于开筵防有乾坤数始全于大衍道由河洛易实备于中宫故蘧子因之而察非尼父乃縁以知命斯时为重在古有然兹值悬蓬适当指李月名天皓斯为四季之成节号星回差在一朝之后咏髙山而颂刘涣予也爰用抽毫泛朔雪而访戴逵君兮何辞洗程君乃避席而起曰敢不拜嘉吴子遂扬觯而言曰祈为引满
　　汤惕庵夫子八袠夀序
　　尝闻具超世之学必有超世之才怀济物之心乃有济物之事故权衡内外畧有数端而粤考古今实难一见盖文章精如晁董则理学阙于程朱经济妙若臯防则节概疎于巢许道难备美品鲜兼收而吾汤夫子则其人矣夫子秀撷章山灵钟盱水以韩昌黎为尚友力振頺风作李泰伯之乡人重开正学鸣珂华胄传经髙虎观之声覆锦宏才闻礼得鲤庭之教汉宫射防广川独对天人宋殿抡英沂国寜求温饱初当解褐賔僚选重于芙蓉迨及弹冠物望风清于芍药鸦能诉枉曽闻讼院之铃虫自销寃不载属车之酒香焚五夜赵阅道事可告天雨润三春郑子游心原如水抱牍而争富民之狱宁忍避嫌开仓而济荒岁之饥何辞获罪见督邮而弛带独伸彭泽之腰抗内竖而回辕不屈洛阳之项大臣奏状偕推毂而谓非常
　　圣主知名将题屏而需不次委股肱任咨傅説乃予阿衡作耳目官有田锡是朕汲黯乃因姜桂之性不赴朱门遂致楩梓之材暂淹粉署指珠江以叱驭直至五羊过锦石而埋轮惟携一鹤李元礼之为司破柱而挫豪强陈仲举之守豫章下车而询贤士戴星出入必秉烛而治簿书竟夕勤劳每忘飱而忧饥溺入日而平杨泰羡料敌有若天神一战而防卢循叹成功乃出儒者用而兼能用抚百万众悉以投戈治兵而还可治刑十余城羣为解网靖海濵之鳬雁咸沐生成化岛上之鲸鲵总归覆育是以名高歴任勲着累朝周必大之面叱羣允资服丑王居正之力辞兼职克佐诘戎旋晋中枢耑司逺畧而心伤荆棘徒衔恨于铜驼身隐蓬蒿遂忘情于金马笋鞋桐帽有处士之家风诗巻棋枰是濳夫之日课虽制府虚席肃纁币而频将而藩侯式庐列皷钟而空返姜伯怀之防被不见画工苏云卿之移家爰逃过客事传在昔人见于今矣若乃盗可化贪惟畏知于王烈民尝经乱多就避于管寜陶氏诸儿靡营心于利禄韦家令子俱肆力于篇章既正已以化其乡爰藏身而善其俗忘机海鸟寜知野老之争混迹山麋罔计醉人之忤登临靡懈郭尚书之龙耳多徴仁智相资朱考亭之虎皮足据乃致邦君登请来为庻士仪型缉栁成编大啓横经之席折松为麈开讲徳之筵遂使负笈云从儋簦景合雾屯五里寜言市比华隂风动百城但觉车填通徳何其盛也不亦休哉兹者嵗届摄提月逢脩相在曝衣之先一日当舞彩而庆八旬曕绮季之冠裳眉真似雪随王乔之履舄足健凌云钞向朗之书蝇头未倦造宋纎之室鸾徳愈髙时间谓之地仙天下呼为人瑞绮乆疎几杖夙忝门墙老已无成谊殊惭于知己望而弗见忱未逹于行人仰厥生平已全乎三不朽揆其福泽必至于万斯年敢因捧斚之辰聊纪勒彛之实顾三鳯而告曰君能养志兼乎养身持一鸠而祝云吾将卜年且以卜世矣
　　广陵太守崔公夀序
　　盖惟三河作表同称慈恵之师两汉旌贤独首循良之传是以宠咨贤牧别造玉麟秩进上公专驰画鹿然而权分轻重事具古今才或未竟其心事且有违于志矣而况江环海滙地当水陆之交民馁军疲时值早潦之后非借抚绥于召父难期含皷于尧民兹幸生崔公用徳为才以仁行义灵钟常岳天与寳符秀诞清河人推象笏杏园对防摛文丹鳯楼前桃岭鸣琴建绩白虾池上障狂澜于既倒支大厦于将倾三防频传羡书生乃能辨贼一麾不次信
　　天子不肯负人股肱莫重于江南心膂遂膺于淮右幡熊欲度争栽百尺之棠竹马初迎已秀两岐之麦化行无欲绩报有成兹当星现之期共献日升之颂儿童忭舞迎紫马以奉觞父老欢呼持白鸠而拥毂或谓公清若水咸言君恵如膏比人在于镜中神明可感若兵过于席上保障无忧惟其存不忍以为心夲无私而出政悯劳人之已困惟爱人不致伤人识多事之维艰欲省事遂成无事何烦破柱蒲未试而先威罔待投书薤相传其自拔氷壶皎洁笑刘宠何用一钱玉尺温良较亷公寜惟五袴仁恩翔洽遂闻经月以无笞义问昭宣不俟五年而始信若乃拔素士于泥中似文翁之长随儒者拒奸人于境外若楚材之不拜国师菜佣弗问独悬榻于南州兰会维严特传经于北地斯则智炳机先识超格表公才公望虞实有兼资用武用文裴侠诚堪独立鳯来颍水伫见徴黄龙望巴陵行当擢沈岂待主簿之贺乃占宰相之祥也哉念昔贤昆用传令嗣亭伯之子以慈父而著称神武之儿以良臣而起誉养和平之福功已在乎苍生食贞固之休算自绵于绛叟而公仰齐芳躅逺绍前徽顾金仙而授箓毋须问雪之丹命玉女以行觞且愿进黄华之酒
　　大中丞汤荆岘夫子夀序
　　盖闻直方者君子之心而包举百代惟其大清任者圣人之徳而令育万彚则以和然而理学之儒耻谈功业勲名之士罕究正诚求其内外之兼全实则古今之难觏先觉后觉尹旦之迹既遥见知闻知邹鲁之传亦远谁为名世实在大贤乃数千年以来绍仲尼之学在五百世而上闻伯夷之风则我汤夫子盖其人矣我夫子名居雀箓生应龙图镇天地之偏灵异聚于中岳分星宿之闰浩荡衍之大河鸟开符远继瑶筐华胄苍麟吐篆允膺绣绂殊祥当丱角以趋庭有严君乃生哲士方香心而立庙为烈妇定产真儒继直节于徽猷品髙介石传竒文于光禄名重吞星早嵗横经已矢怀于忠孝少年登第罕自足于科名奏天人之书良如董子絶温饱之志远沂公纵覧青编自甲至乙凡四库穷搜紫府袭六为七作一经欧阳脩之在翰林文章莫大于是陆敬舆之称内相公卿罕及其才出而试焉天语相期以银信用即效也地险聿障乎金城皂盖朱幡布清风于一路青藤翠竹养重望于十年防
　　圣主之念贾生致大臣之推李泌玉堂再入还登视草之台金匮重披独据编年之席瑚入网尽东越之竒才玳瑁装书有西清之秘典班孟坚爰成七志刘知几实擅三长史局无双四百载之劝惩不爽经筵第一十六字之敷奏独详常言折柳之非时
　　上辄改容而听每效倾葵之向日人皆掩耳而惊谓畀半壁之乾坤非赵尧而不可欲出三吴于水火得用李勉以为宜汝徃钦哉惟重臣斯当重地名望乆矣欲仁政必赖仁人父老欢呼迓单车而稽首吏民震慴瞻油幕而言情于是白简频飞墨吏闻而解绶皂囊特献贪夫畏而改弦照察燃犀虫足自销其百威行破柱兎窟何虑其三请托难通兹夕止谈风月关节不到此间大有氷霜偶试雷霆已令钱神裭魄频施雨露宁容旱魃留形正风俗以正人心江汉因无防女省靡费而省物力闾阎顿絶滛巫感至徳之馨闻赖梁公以不毁念清尘之髣髴俾刘尹以重新是则政未及期而百废已举令无烦再而事远悉闻者矣至若霁月光风穷逹不移其操浑金璞玉美好弗入于怀服平仲之澣衣非因学俭具公孙之布被岂为沽名坐少重茵每念四方之困食无兼膳恒忧百姓之饥积数月之焦劳聚米频经宻画竭一身之胼胝煮糜每用亲尝岂若汲长孺之开仓惟全数千余戸乃如韩忠献之设法至活七百万人仍欲飞章减浮粮于昔所未能减常思请命言大事于人所不敢言即或奏免而未行顾吾心之已尽若其求生而不得信国法之难寛是以遍野哀鸿同登袵席一时害马悉化戈矛聴神语于空中尝云胆落遁妖踪于境外尚自心寒西蜀纶巾罗拜武侯之徳北门鎻钥羣知莱国之忠自结主知登公府惟慿赤悃行膺帝赉拜宰相犹是黑头盖我夫子由格物以致知而学术斯为有用自脩身以治国而经济乃以不穷惟与世毋欺自可有功于民物必居心不愧始能无负于君亲夲无欲以成刚善养浩然之气非有汚而自洁长存卓尔之思合朱陆之异同而折中有本浑蜀洛以参究而归正无阿故能江海为其量日月为其心乃复见古君子欤富贵不能淫威武不能屈此之谓大丈夫也兹者月为阳得冬成嵗杓方指亥调玉烛以功髙岳更生申仰珠衡而光灿虽先忧后乐寜须黄老之脩持而巷舞途歌自有苍生之祝诵绮本原樗栎谬采参苓登伊川之门何辞立雪入扶风之帐自喜披云虽承一日之知实附千秋之契自谓为大贤所得士但觉身荣况今遇君子之逢时何胜色喜南山栲北山杻聊取华封之义川之至日之升难穷绛县之期望白鹤以南飞何能吹笛值青牛之东度徒愧抽毫尔
　　徐健庵先生六袠序
　　皇上御极二十八年十有一月健庵徐公以假乞归其次年大学士立斋公谢政而还斯时也良臣因浮言而避位一朝之去就匪轻
　　圣主扩大度以容贤千古之是非自在或为
　　庙堂惜者则曰谁其弼我皇猷或为世道忧焉则曰谁其作我士气而黄陂之逋叟乃白社之旧交爰驰寸牍以申言乃酾一巵以致庆曰东海之泽其于斯而益长北极之思其于斯而益重乎盖考之人事既有进取而即有退藏稽之天时必有寒消而后有暑息今公之昆弟以不世出之才遭大有为之主偕膺荣遇并擢巍科似诸陈之并入龙墀而皆司纶綍若三洪之齐游鳯阁而専领文章继起而振佩金华同趋而联班玉笋是则科第之盛夐絶古今矣况夫宰相为朝廷之股肱而手足并系济时之任尚书乃
　　帝王之喉舌而花萼迭司执法之权元臣方蹇谔以立朝多俊亦聨翩而入选是则勲名之显照耀一时者矣尔乃简在宸衷屡膺异数光腾万丈雄文齐李杜之称宠冠百僚大儒嫓朱程之号撰书编而名高歴代总史局而功在千秋是虽燕许之鸿篇未可同日而语也至于身标物望徳重儒林所至而车马羣归多于林宗之槐市在座而人才广聚盛于任昉之兰台后进仰为楷模羣贤奉为宗主又虽君公之雅望岂可并驱而争即如周甫之鸿名奚妨同声而颂哉予之与公睽离十载今公之业日盛公之位日尊遂天壤判乎云泥而信誓盟于风雨华子鱼之挥锸久见量于管寜杨伯起之却金从不闻于王宻岂有叔子乃至鸩人可信曽参原无杀客忆今嵗之孟夏曽相见于隋堤方对酒以论心喜停飞盖且临岐而执手暂挽仙舟谓友朋之知己难忘况受恩于君父即平生之话言不茍矧毁行于苞苴曽几何时乃多快事夫贤如王曽也不能不疑公着之受赇即圣侔光武乎不能不使文渊之遭谤但正人之心事掲日月而可倾良辅之胸怀值风雷而不惧故不有所抑不足以扬其辉不有所藏不足以发其气嫌生于最近而孤立之操始明毁积于多端而流言之来可白以此立望而望益重于龙门以此受知而知更坚于螭陛将玊环之召不待再赐于九重而银信之符何必趣归于万里也而予之臆见更有鄙言昔庐陵之忠终以苍蝇而有赋眉山之直还应磨蝎以兴嗟古之大文人类有然者今之诸君子又何论焉且也志炳日星何妨身依泉石东山局畔苍生之眼自青北海樽前白傅之头正黒宋温公之再相终当福及蒸黎周诗人之九如但以颂夫元老
　　家中一七十夀序
　　余家自延陵以后代有执珪广平以来门多列棨文称三变体首创于左台词重一时名更髙于中舍鳯凰村里碧沼浮香鹦鹉筵前采毫称妙大魁洊登于昭代名卿迭见于两朝良为蔚然可云盛矣然而虎头未遇猿臂难逢叠竒字于一牀蠧鱼空老着雄文以千巻绣虎徒伤亦有其人实伤其世也予族侄中一隠君生而頴敏幼即权竒白鳯集肩应悬铃之梦苍麟奋趾兆吐绂之祥恢也相期吾家不乏季子柔之见赏君才可比扬雄而运值中衰时方多难严君已卒乌鸟叹其难存竖子营钱鼠雀为之自饱青衿一领徒嗟嵗嵗年年黄绢千箱但笑期期艾艾见小试则勇何才之多乎遇大敌而奔非战之罪也乘风宗慤空思万里之雄失路刘蕡频为六月之息乃复怨尤不作义命自安忘得防于楚弓任盈虚于鲁席趋庭有鲤学礼而还以学诗射井无禽读史而还为读易时而素甆瀹雪常含泉石之滋时而紫栈浮烟忽起楼台之气陶渊明之室内惟有琴樽许度之前无非诗画萧然自得多忘蟭螟之争淡若无营静防鸡虫之竞而情深赈患恒裹饭于雨中且义笃论交欲分金于台上焚劵非关于市义不待冯驩缨冠常为夫解纷偏多原陟是又勇于为徳厚于济人者已而世事多浇人情日薄借耰锄而见色谇语时闻破釡甑而失声伤心不免门前十丈难消蛮触之尘山下多岐莫问羝羊之径故当年之荣辱不入于心且此日之纷纭不关其累其于黄老之防得之已深何必绛人之言算而始识也哉然而人多似马总是白眉子尽如龙咸同紫色仲君某名髙石皷之碑季子某声振环桥之席森森桂叶看来絶胜燕山奕奕兰枝种就都如李浦将异日之绳乃祖逺胜于前而皇天之报善人必昌其后矣兹值斗杓之指亥适逢崧岳之生申入灵女之庙中歌传赤鳯见麻姑于海上脯擘丹虬余也忝阮氏之步兵竹林曽入似王家之痴叔椿干亲瞻实乆羡于至人遂荣观乎胜事君之醉已且待蒲轮之徴我所乐兮更酌松醪以献
　　盛霁斯五十夀序
　　霅溪解组笠泽浮家看花邓尉之山借卉吴王之苑获交髙士时有求羊爰爱名贤多如枚马尝为置酒论故事于青梅每复和歌记新声以红豆尤与吴生交好者则有盛君霁斯焉君夙负隽才少多至性耻为章句班仲升投笔以兴嗟小试经纶费长房悬壶而乐道洛阳市上曽教女子知名少室山中徒説至人无位乃君泠然而善具诗人之情蔼乎其温有君子之徳何烦猛士不教贡父眉扬雅以雄文可使曹公头愈况乎才精顾曲学妙审音白石吹箫自谱新词一阕青莲吮笔频传雅调三章度云母之屏前冠新声于法部付雪儿于座上传丽句于賔筵斯则艶极芙蓉良亦秀传杨柳者矣尔乃温恭御物孝友承家子骞曽无间言太丘尝多懿行林中觅笋惟以供甘陌上推梨不渝其爱铜盘餽食抚育过于所生玉粒赒饥施济颇能无倦是以管公邻叟尝感分泉朱氏乡人咸能让畔慕其行谊者既比之以马少游见其词章者亦拟之为韩康伯可也然君之品无忝如松而君之年甫称及艾较髙适学诗之嵗则已着才名若翁子富贵之期则方当荣显时维佳日门鲜杂賔庭桂初开诸君皆举觞而泛月篱英将茂吾子其进爵以延年乎
　　孙禹锡夀序
　　人多俊杰世重乐安间尝尚考遗编乃得歴稽往哲或功髙相楚而以亷吏作歌或威着强吴而以宠嫔立法或品崇漱石而雅志不羣或文贵掷金而雄才自喜他若苏门长啸九天传鸾凤之音海国専征万里靖鲸鲵之浪字不可易集贤长叹于曲江名欲无双秘书获登于制院几难指屈在昔日已知名独许心期于今时而显誉则有鸿髙士是为豹人先生以遗世之才负济时之志数竒不偶长怜李广难封嵗暮弗雕终喜冯唐见识览其鹦鹉赋偏知受简能工夺我鳯凰池不觉拂衣竟去归来黄绮歌既遂其采芝共住朱陈好更聨于附栢当车行酒常同荀淑之儿素爱赏竒乃识士衡之弟则有禹锡公者门多列棨家有赐书华岳钟英掌擘巨灵之防渭川撷秀身依帝女之津山啓尧门长浮云气地分井野仰应星文生夲梦兰早有青麟吐绂少能怀橘曽闻白鹊驯堦谓是儿必大吾家言此子可名当代声蜚芹水杜樊川曽心赏于武陵遇沮棘闱苏眉山乃目迷于方叔嗟鸿文之败北三战由天徙鹏羽以图南四通得地管夷吾非欺我者端木赐固贤人哉用是持筹致金钱于三累因能肯构振师旅于一成然而性恶浮靡兼以身甘劳瘁十年在箧恒留晏子之裘竟日登盘弗羡何曽之箸志不在于温饱雅慕古人意独存乎淡寜无乖昔训匪伊朝夕荷锄靡废其带经好以诗书挥麈每闻其辍食嵗时樽俎惟有故交门径蓬蒿都无热客二三子而外寜偶然欤数十年以来盖泊如也是以田中冀缺见者讶其如賔庑下梁鸿遇而知为有礼顔公定诫常手冩于屏问韦氏藏书每亲抽于籝内一防足矣早振藻于桥门三英粲兮并露竒于里塾捧毛生之檄色喜因亲题仲举之舆名髙为国然而公据鞍如故强饭为佳昔闻武公之时常箴饮酒今当向朗之嵗犹且抄书是可谓之地仙予每呼为人瑞乃自执徐改厯监徳届辰节过烧灯盘内犹余荔粉时当祀户杯中还泛椒浆方当贰膳之期适值悬弧之旦承筐尽谢止教防舞堂前吹笛无烦却喜诗题座右于是式闾而请还怜魏照心诚遂乃濡笔而书敢谓江淹才尽念临雍屡见汉主正在乞言且登岳将封轩帝曽闻访道商山羽翼伫为园叟之求修水车轮必有申公之聘予且拭目以待公寜掉首弗行乎冀遥望其鹤飞愧少将乎鸽放但语令子且啜菽以为娱归告尔翁毋据梧而不聴耳
　　乔翁六十夀序
　　予家世居江左籍歙西去陶唐之故都距临汾之大国星分两地有参斗之殊域限九州判冀扬之界然而经营鹾政每有往来流寓淮封实为亲切故冯翊之族每缔朱陈而延陵之中无分齐郑而家侄祗若壻于乔焉乔居河东望为鼎盛如吴都之顾陆四姓称华若唐代之崔卢一门居首里名冠盖入巷而竞逐丹轮庭列鼎钟当戸而皆陈画棨先生禀中条之秀钟姑射之灵生即权竒少而敦敏九渊三嵗问天地以何穷僧孺五龄愿经文以常读见而知为大器长者惊其异才乃家方少替业值中衰先生闻叱牛之声时为陨涕览哺乌之句每为动心乃为端木赐结驷以游岂效傅介子弃觚而叹敢辞劳瘁王戎爰善持筹力任艰危周顗雅能当户法天时以握筭冬资絺而夏资皮操氷鉴以用材耕问奴而织问婢是以一成一旅勃兴当衰夏之余三缩三盈崛起在居陶之际而性安恬澹力谢纷华守诸葛之格言笑鱼之侈丽冬裘夏苎披服不异于儒生蓬径茅堦居处有同于寒素门无剥啄何曽刺挟绫文出每徒行不喜车驰锦幰至于时当见义勇在力为白璧连城似蔺轻于一掷黄金满箧在楚重其片言鲁仲连之解纷射书即下原孝先之急难辍食而行或倒槖以赈饥或倾赀而助乏兼之闺门有礼孝友无惭似陈仲弓之居家若阮步兵之待物是以义声日起好行其徳以无私侠气云流善用其才而靡匮其为徳也寜有量哉嵗在重光月逢监徳先生适加三豆诸姻将进一觞弗揣不文因而授简用其多祉借以侑巵遂揖我于賔阶乃陈言于客座且公之诞适值迎春是日也腊尽星回寒余日丽土牛呈瑞祝
　　天子以万年防燕凝祥兆真人之百福气融残雪欣看生菜登盘景变条风其羡官梅绕砌先生樽开白兽用酌屠苏幡剪苍龙以图人胜其为庆也又何如乎某谊忝葭莩情怡松竹望青牛而来度奏鹤之南飞敬拂鱼笺用作无彊之颂聊抽兎管爰歌既醉之篇
　　新安太守朱公夀序
　　予尝读书至元崇受代荆人乃截镫以遮留侯霸召迁淮土至攀辕而拥塞或严装待发山鹊为之衔旌或襆被将归枥马因而顿辔窃以为史臣扬厉多过实之辞文士铺张尽浮夸之论尔兹者重光御岁橘且当辰方载笔以归乡乍回轮而入郡时我朱公偶因夙累忽至左迁政拙催科大臣虽循例以入告恩留汪濊小民乃怀德以惊传于是士罢歌农抛耒耜荐绅伏阙车不待驾而遄行童叟途争汗未及挥而狂走于斯时也不既岌乎乃三事大夫尽闻声而嘉叹九重
　　天子遂览奏以咨嗟谓有臣而若斯万物将为吐气抚吾民而如此四海可以无忧爰沛德音用抒重望破一时之格行将破格以登庸縁万姓之情必且縁情而大用诏传之日六邑歌舞以腾欢命至之时亿兆喧呼而拜德且节逢日至运值阳舒璧合珠聨方庆大人之占泰葭吹灰动尽知君子之道亨也盖世尚矫枉之风人怀束湿之虑清或伤于过察而度鲜寛容刚则嫌乎近苛而道乖忠厚乃公也胸包爱育体备中和二曜无私赵之日惟冬而靡夏四时有序程之风即肃而皆温是以具直与方而独成其大兼清与任而悉出于和竿牍难通而不作岩岩之色问遗不受而匪沽皦皦之名驭属吏以深恩而臂指遂能相应协寅恭以厚礼而手足乃以不殊是以登元礼之门同饮醇而俱感入彦升之座偕挟纩以忘寒禁少长羁茂树生青于园户案无留牍好山绕緑于讼庭息积俗之嚣而牵牛之辞不听革里胥之扰而冠虎之刺无闻化类文翁有造者人皆谯秀政如言偃能来者客尽澹台百废俱兴而数仞之宫有臯门而俱整万家同戴而千寻之堰与洛渡而偕修峯号莲花比其嵯峨而莫及滩流竹箭较其灌注而益深则其德无穷而其名益乆将与庄椿比算汉栢齐年岂若朝菌之华荣争旦暮实已汗简之録光贲古今矣抑公之先敬则以庐境之声名立登宰辅仲卿以北海之治行超拜地卿考前事以非遥受皇恩其益重某亲逢盛事近炙荣光始知当代所为去古人而未逺乃知桯史所载在前世而非诬诵閟宫之篇聊为生民而志喜献舂陵之作更庆
　　圣主之得贤尔
　　新安别驾蒋公夀序
　　今
　　皇上御极之三十载尘消五岳听铁马而无惊庆协三辰卜金羊之有喜臯防在位鼎调水火之争方伯连州垒壮河山之气澄清半壁江左赖有谢公绥抚方隅南阳或称召父而我公朗蒋公爰由浙水来判新都王休徴望重三公先着海沂之绩陈仲举名髙一代暂收荆楚之功将大行焉有所试矣乃若先生神逰象表学架区中夲自游龙所至辄兴云雨常为鸣鹤由来直上云霄处闲况之曹偏持体要当頽玩之后独振纪纲清心常湛氷壶庭下时看瘗鹿妙用恒同玊尺案前不爽燃犀用法无私不挫庖丁之锋锷临文靡忽偏穷旁午之繁苛方坐理于一庭春风为之拂座迨分猷于四邑膏雨遂以盈郊开门兴子固之謡满道感季方之化东皋沛泽牛不喘于田间北野徴粮蚨欲流于地上是以别施坐榻礼独异于恒僚不撤屏星名已闻于当宁不期年而课最逾半载而政成譬之光弼临戎旌旗遂为改色一若武侯作相壁垒顿以殊观谁谓治中不足见千里之才长史未可入九重之聴也哉昔公琰负社稷之器而竟掌钧衡子通具文武之才而旋膺封爵唐则秘书显绩开祚于义兴宋则学士承恩建功于枢宻他若勲着平章迨乎名髙学録簮缨衍于当代圭组盛于列朝而先生者承累业之荣庥振前贤之遗绪少怀异质頴不露于处嚢长擅英姿器独先于迎刄惟因亲老勉受世知其养之也既深松栢允堪乎梁栋其出之也必裕枳棘何损于鳯鸾由是而腾踔天闲驰驱云路何所不至必且难量岂但开三径于杜陵侈为胜事封一朝于上党乃为隆名也乎予以耄龄甫归旧里快闻于入境已知赵轨能清及奉麈于登堂更识刘有礼盖半生慕义乆怀嵇阮之清而三世论交实见纪羣之雅捧觞燕市幸谊笃于停云扫榻苕川复情殷于聴雨匪朝伊夕信觌面之难同自昔及今慨论心而不易乃者时方建酉将乞筭于北辰序值生申且注龄于南斗距素娥之良夜仅隔一宵当白帝之正秋同开万戸满城耆叟咸欢舞以跻堂属邑儿童亦讴歌而徧野君子颂无疆之祉小人赓难老之章客尽持觥望青牛而东度子将吹笛奏黄鹤以南飞矣














　　林蕙堂全集巻八
　　钦定四库全书
　　林蕙堂全集巻九
　　湖州府知府吴绮撰
　　序
　　徐母顾太夫人六十夀序
　　嵗届旃蒙值天门之始旦月当毕相度星驾而方旬騐瑞荚于璇堦辰临二九采灵桃于瑶水筭合三千我年伯母顾太夫人帨结五花席加三豆婺华宵映雅恊梦庚夀极秋悬始称周甲舞防而人皆宫锦称觞而客致上尊乃果亭立斋两先生珥笔西清徒切望云之想健庵年兄脂车北道弥深爱日之忱睠此春晖逢兹秋爽中和令节聊将檀尺添筹圣善隆仪不待金钱合乐三宗奉斚咸歌颂鲁之诗列郡承筐并效祝华之册谓太夫人家承曵履室有赐书世夲玊堂偏宜咏雪生成金屋不惮履霜桃花爰赋于南州苹藻聿修于东海拥牛衣而共语恒慰仲卿肃鸿案而相庄毋惭徳曜晨昏黾勉常采茎以供炊风雨漂摇每牵萝而是补既曰女以代士亦云母也兼师画荻堂前并是人间金马看花江畔总为天上石麟云在机先龙尾冠龙墀之选错随铉后鴈行齐鴈墖之名分灯而迭映金莲草制而同依珠树鸾回紫诰宠极河山燕喜朱楣荣深雨露而太夫人处之欿若视以蔑如顾明珰而不御犹访蒿簮曵绮制而弥欢长求弋绨莲花有国心皈祗树之篇菰米成餐口给翳桑之饭老而益笃贵极靡骄计其钟祥厥惟二善传而长世实有四竒小子敢越席以抽毫大夫其洗觞而待酌盖闻裴郎髙第仅羡一防孙氏聨魁才闻两鹗在红绫实关于国宠岂青箱可任夫家传兹则数应台星象成鼎足叟咨咸遇而尧佐亦对銮坡遵迈同游而洪适仍陪鳯阁践羣材之上并得连枝处万选之中恒先众寳尔乃蜂腰起叹品量悬殊龙卧难侔声名或异几见玉昆金友谁言三笔六诗兹则家可为言人皆有集读眉山之制作不数文定文忠续中垒之篇章皆是孝仪孝绰文称花萼词号聨珠禁中传才子之称海内有正人之目至于八荀竞爽未必同胞三薛争蜚寜无异产茍稍分于荆树必致憾于棣华兹则箎埙合为一音酥酪原无两味震坎艮之列卦总属坤成孟仲季之分时爰资嵗序鶵夸五采都出丹山珠耀九光俱生赤水若夫鸣珂入院仅在一宗植防当门无关他族氏徒闻于起宅崔家但讶其盗书兹则得玉署之名元是金闺之快壻苖夫人有儿靖识韦令为贵人李太君得子叔原许富公以国士补科第之盛事巧借羲牀传姻党之佳谈独髙温镜竒真未有美亦难名凡三君子扬名以显其亲皆太夫人贻谋以裕诸后始则典珥收书鬻衣资学不祈金玉常燃台上之香欲具盘飡每剉牀头之荐继则遗书教义封鲊明廉读大过之爻戒钟毓以无咎览党人之传勉子瞻以效忠是以金桃表瑞玉笋成班賔至如归才多不忝无烦啜粥人知魏勃之心何假造门客重范逵之口迨乎上林既遇阆苑同升韩忠献不负于科名王孝先无求于温饱楷模一代小侯钦郑穆之仪罗致四瀛寒士抱沈儋之感咏龙头鹤髪之句岂用相规覩鸾翔豹变之文仍多拔起将见诸王之后更有诸王应知五窦之余还生五窦太夫人含饴萱寝植杖兰阶为绣帔之侍中作绛纱之都讲文轩丹毂受义成之封防绶金书拜建昌之爵乡名万嵗乐极千春其为荣也寜有艾乎昔逸少之妻至耄耋而神明特茂齐贤之母以老福而宠礼有加以古况今于斯为盛况考玉京之胜日实为金母之诞辰轮驭斑龙降阿环之少女窥朱鸟呼曼倩为小儿笙响三山仙应遥集图开五岳庆有夙因某以坐末之碧衣望坛中之绛节周瑜堂下聊陈织锦之词天姥筵前用博投壶之笑尔
　　钱母钟太君五十夀序
　　余自乞麾苕上选俊菰中化媿文翁时逢谯秀而钱子秦六乃以都人之望获成国士之知韵海楼中侯芭过而问字爱山台上蘓轼曽以论文防予解组以归子亦就氊而出相遇于伯通桥畔长依乎翟尉庭前雪已盈堦尚有门生之迹沙飞在粥愈知童子之心料致逺之可期信寜馨之有自乃钱子思深爱日归切望云谓夫律应防賔蓂舒二防实以帨悬慈母防衍全蓍用乞挥犀爰将献兕吾闻其母钟太君以颍川之巨族归彭城之俊人郝岂如钟自昔羡夫人之礼钱能入宋迄今重武肃之家而太君静好瑟琴操持井臼伯鸾庑下曽无叱狗之声仲郢堂中独有和熊之训俾其夫子既隐雾于南山贻厥令嗣将抟风于北海是足多矣寜有量乎昔季伟烹鸡用起林宗之叹范逵絷马因知陶侃之贤莫不炳乎千秋便足夀之百世何待奉义成之绶共羡文轩要当传中垒之书长留彤管尔
　　罗母叶孺人六十夀序
　　吾乡宿号名区而罗尤为着姓自君章挺秀掞异藻于衡湘迨仲素力行阐微言于濓洛相承朱绂代有闻人独富青箱时多喆士而频洲景有两君子犹有同声之好共为总角之交以是知有章懐祖临思三昆季振河东之羽空冀北之羣树在堦前珠皆照乘珍当席上玉尽连城窃获叹此寜馨乃复闻斯懿训则叶太君之事有足美者焉太君尊人叔子先生讲徳梁汾世重文中之教隐居瀛海人尊晏之书太君为季长之马伦作中郎之蔡琰能赓柳絮及咏桃华鹿车既挽爰修提瓮之仪弋鴈相将雅叶弹琴之操登堂馈食叱狗无声问夜求裳鸣鸡有诫却蒲萄之锦长服浣衣谢翡翠之钗无嫌椎髻是以姑嫜互庆知新妇必大吾家娣姒咸欢谓夫人实重其族所谓终温且惠淑慎其身者欤而一则太君之才能行其徳也盖方若履公躬亲栉沐志在经营既有事于四方鲜留心于一室太君操其筦钥饬彼酒浆方区豆之维稽无忧蠧饱迨瓶罍之告罄靡惜鼠粮时杂佩以贻賔或方舟以恤患一门有礼称巾帼之太丘三党分烟是闺帏之原陟一则太君之量克保其贞也盖若履公中厌尘劳早捐馆舍室有遗弓之惨家生析箸之嫌太君力谢丰腴身安荒陋甘何若苦惟有取于熊丸富不如贫亦何忧于马磨薛包让产乃近见于闺房丘嫂轑羮遂不闻于锜釡至其虑存意表智炳几先当巢燕之处堂效飞鸿而适野同迁居之孟母匪为求隣若避地之陶公偏能逺害是以厝薪不爇焚玉无伤鹍徙北以为鹏子在隂而成鹤天开鼎立是为三索之英星灿珠聨并作一门之宿焚香台上尚无倦于祈贤读易堂前更频箴以择善不几超于束带之儒亦且过于秉珪之士哉兹值骑羊御嵗适逢渡豕当杓偶泛归槎访江邉之明月遥传仙箓闻林下之清风六叶蓂开启璇堂而悬防帨千年桃熟捧金斚而舞斑衣爰陈鲐背之词用祝鹤龄之算昔欧家画荻永叔赖以知名陶母留賔士行因而树绩由是而锡义成之爵封万嵗之乡流庆无穷贻庥未艾矣
　　蔡少君三十生辰序
　　鹤市名姝鸾台丽质是中郎之幼女早善猜弦作麻姑之主人曽看掷米碧学绣巧不因丝画阁弹筝声非待曲可谓亭亭南国袅袅西家者矣迨其嫔我俊人益得工斯能事爰因暇日共写闲情借京兆之黛毫旋能画緑仿唐宫之晕品即解调朱镂管争持便欲脂涂董巨玉钗并坐浑疑粉抺荆关吮樊素之唇偏宜晓墨出灵芸之手即吐春红树可生鳞花真没骨鱼鸟生成于研匣烟云起灭于笔牀是以松雪斋中尝得相娱孟頫归来堂里无烦别买徐熈斯又艺苑之清风洵属名闺之逸韵也予以丙冬言旋丁里遇伯鸾于皋庑正值擕家见大令于青谿还逢载艶共续兰亭之雅防尽招梓泽之英流月地云阶遥瞻玉圃霞绡雾縠总洒金壶性爱双飞不信人间去鳯情兼特立忽教堂上生松此慧定属再来众妙咸云未有昔公择之妹善卉木而涪叟见称房璘之妻着金石而庐陵特赏于斯为盛在古无俦直须呼以神仙岂谓得之闺阁哉时值王侯之腊初占女子之祥距緑华之降生仍先三夕应白莲之化现同在一朝果或生迟善颂俱来名士年当而立戏言敢效前贤不辞拊节以徴歌略似投壶以引笑须知捣千年之药常闻姹女还丹不待展五岳之图始验画家多夀也
　　黄甥母太孺人七十夀序
　　盖闻国多懿行必纪美于青编家有芳规乃垂馨于彤管范蔚宗之传史惟载贞姬刘更生之著书专称列女或以贤明而得着或以孝谨而获名或坚匪石之心而矢懐节烈或秉素履之操而勉力俭勤咸足炳烺乎一时昭著于千古者矣然运逢平治守井臼而不移事匪艰危笃藁砧而靡失亦乌足显竒于巾帼表异于帷帟也哉而予家企道太孺人者则其人矣毓兰蕙之姿早闻三党习苹蘩之训少着一门常借砚于牕前咸推栉士每缝裳于牖下亦号针神时值鸣鸠振佩出延陵之室人堪挽鹿将车归江夏之庭谢马氏之资装偏能椎髻操梁家之箕箒但御澣衣洗手调羮独得老姑之性齐眉进馌恒同君子之心方合好于百年忽分飞于两地企道公四方有志乃结驷以游太孺人一室无资独抱雏而寝防黄巾之未靖天步将移至皂帽之无归地图奚缩虫争飞而为螫人歌行路之难马已化而非龙客赋无家之别陈季卿之竹叶未可为舟韦夫人之槐枝讵堪供防懐中黄口呱呱巧妇之炊堂上白头寂寂逺人之梦而太孺人左支右诎虽截髪而何辞仰赡俯存即剜疮而弗恡兽名狼狈竟欲何之鸟是流离究能无恙遂使别经四载幸镜破而终完变歴万端嗟缾罄而莫耻安居淮甸丛桂犹存徙业防封官梅更茂太孺人佐计然之策屡致黄金企道公赋长吉之篇旋归白玉凡内修而外整皆家督之经营若女嫁而儿婚悉母仪之提命逸劳有训而文伯乃以克昌教诫多方而士行于焉独显由是而立身行道皆因画荻之所成即此而显亲扬名难报丸参之所得而太孺人时惟劝义犹致警于鸣鸡每以亲仁辄励修于脱珥是以鲤庭奉教圭璧之誉日隆鸾寝无哗钟釡之怨不作卄五年之苦节堪嫓美于栢舟七十载之清风足流芳于竹防兹者月当圉壮嵗在摄提序属三秋舞将陈乎素女朔惟一日祀已近于夀星鹤髪宜年欣逢授杖龙章锡嘏喜见开樽方玊币以宣荣亦皷钟而具物顾予不敏实忝戚于宗亲忘我弗文曽备官于内史爰加授简俾佐捧觞窃惟家之淑人于黄也世属诸姑之列而子与夀母在吴也族居痴叔之行谊既笃于葭莩语难辞乎葑菲乃抽兎頴祝愿效于华封用启鲐顔庆欲同于徯颂夫宗元观内丹井犹存濮阳道中钞书尚在真灵之迹既相望而非遥忠厚之遗复堪传而更永而太孺人备六珈之礼齿髪未雕膺三锡之荣神明益茂礼当貮膳乐在含饴福未艾于来兹徳更隆于徃古昔曹大家之淑范用享髙龄宣文君之令仪因登上夀是可信也寜有涯哉况乎丸就霜天上秋髙玉兎香浮丹粟人间夜集金鹅四美俱宜当詹介福二难竞爽可种忘忧我将望青鸟以作歌母其擘丹麟以进酒乎
　　方尔郅淑配汪孺人五十夀序
　　盖闻世业之隆昌先观家政而人伦之雍穆必在女宗是以祥女入门而九族以之相贺淑人应卜而五世为之其昌然而读刘更生之传谁能丝绣为图讽顾恺之之箴几见书绅为法是以河洲之咏仅美周南曹氏之书惟传丁妇闻之古矣盖亦难哉余家本丰溪与方常为世戚而方居黟岭在昔屡有闻人尔郅则其巨擘也君具圣功之卓品衍元老之华支名重乡闾身登仕版家如万石常数马于庭中戸有六诗列乘龙于堦下闺门有礼世尽奉为清流孝友无惭时尽推为模楷咸谓其徳足致天祥不知其家实多内助也盖汪孺人胄分越国裔重天都代有乘轩不减龙图之望里多列棨扬鹊起之声孺人生具苕姿幼多蕙性公宫习礼早娴鸣佩之仪侯国闻诗雅善抽琴之对及归君子获事伟人肃百两以言归才闻秣马指三星而矢咏还警鸣鸡既淑而庄彤管书之而不尽终温且惠青编纪之而未详记此修能咸皆中矩言其大节首在寜亲时则白髪之垂堂乃朱顔而拥篲调羮厨下寜待问于小姑捧杖堂前独任劳于诸妇脍姜家之鲤絶似孝厐烹茅氏之鸡非同季伟则养体而兼能养志且代子而并以代夫歴三十年而不衰虽百千端而罕及者矣至于家多娣姒是谓后先而诸院雍和序有同于鸣鴈一门婣睦言不进于射牛是则李光进之家不私管钥汜稚春之室无异衣粮者也至于绣褓同恩卒无伤于各乳緑衣分惠终不叹于抱衾不又如王国之美诜诜而魏风之歌艶艶者乎而乃钗堪易酒恒来座上之賔珥可市书每助堂前之读画方圆而不匮合内外以咸资徳足以用其才爱足以生其敬是以行成于内福集其躬方君既以长厚之声闻诸淮海孺人亦以孝慈之誉式于家邦诗咏九如书称五福良人用世将题仲举之舆诸少能文并列崔倕之宅行偕豹变伫见鸾鶱兹者嵗值重光律逢姑洗灵鸠拂羽方当桃绽之期仙鹤舒翎适遇萱荣之演神图于河洛爰应中宫布瑞策于乾坤斯为大衍孺人楣悬锦帨堦响瑶笙与刘纲而携手早共成仙偕萧史以齐眉俱当未老擘丹虬于席上戏语麻姑向朱雀之前笑防方朔又岂但郄夫人之上夀徒羡神明张相国之尊慈特称老福而已哉
　　程丹问母郑太君七袠夀序
　　余自己酉解组于苕州迨及甲寅回车于芍郡袁丝门巷谢俗客而弗通翟尉阶庭问旧游而安在而程子丹问顾独好余与五陵之同学不慕轻肥从二仲以偕游匪徇名利身慙郭泰乆知魏照之存心才羡程元欲就王通而讲业盖原能好古故多爱素之怀既善读书独喜草之字此则吾钦其可畏而众叹其寜馨者也及乎蜡屐长过华轩屡造而帏帟清肃有如仲举之家图史横陈絶似罗含之室门多长者知皂盖之非常座有英流识緑衣之全别下南州之榻情胜于文浮北海之觞醉常以徳宾筵礼豆参丰俭而皆得其中友质师资权轻重而务从其厚信惟贤媪用诞英儒岂止得戚友之传闻始识闺中之礼聴济尼之评论乃知林下之风而已哉盖郑太君秀毓人云灵分女宿门髙通徳演华胄于康成世重荥阳继家声于仁表公宫习礼桃李嫓其芳妍王国闻诗兰蕙亶乎懿淑爰归国士厥号女宗修提瓮之仪偏能挽鹿笃弹琴之好每聴鸣鸡始则推枕中宵伸纸待王郎之赋继而持筹午夜求衣进管子之书谓君才岂是庸流贤智何嫌于屡中计吾夫素怀逺志英豪必处于四通于是井臼亲操车牵共出何无何有黾勉自矢同心如阜如川积累俄成反掌既而天倾莫补海涸难填寡鹄衔悲既伤宛颈双雏抱痛还叹覆巢时则长君瑶天方值弃繻之嵗次公丹问始当襁褓之龄而母忍涕丸参含啼画荻埋钱池内何殊身自教儿授册帷前乃欲母而兼父仲乃渐呈其头角伯先早振其羽仪望紫极以摩云将图萱庆惜红英之陨雹俄悼兰摧而母叠遇闵忧益敦征迈一经在手初教子而旋且教孙百务萦心既治内而还能治外半生寒火独自凛其氷霜两世单门乃尝经乎风雨酒浆醯醢虽琐物而犹清婚祭吉防在逺人而必问豆区有筭曽靡耗于鼠粮桑土维绸更何忧夫蚁漏垂堂白首家督咸称列座红顔女师共号而且情多慷慨性本慈和既喜怒之不形泥中罕曵复勤劳之是悯防下无嗟不仅门内被其深恩抑使里中沾其遗惠千人待暖竒温沛国之绵三党分烟饱饫淮隂之饭平玉钗之价每为收书脱珠珥之妆频因赈粥尔乃幢依绣佛座礼金仙蔬盌常甘不进灵虬之脯稻畦还剪罕珍神茧之丝澹以明心固其所矣静而有悟岂不然欤兹者嵗在旃蒙辰居沈实逾天休之二日樱笋犹余先地腊之一朝葵榴欲吐而太君六悬锦帨次君辈敬舞斑衣薫风渐拂于青条永日已行于丹陆三千果熟锦围镂玊之筵十二英舒香荐郁金之酒乃含饴萱寝引满芝台指黄鹤于云中望赤麟于海上以此言乐寜可量欤从而介眉正未艾也夫起居八座不若称才子之亲熠耀五花不若得文孙为后兹则丹问鸾翔于艺苑早自名家仁初虎视于词坛还能冠世拥树羡衮师之爱着膝有文若之贤咸聚一门允绥百福王大令之母年登耆艾而未改神明杜京兆之妻徳备幽贞而长看矍铄岂必侈丹台之箓而遗彤管之编也耶因纪交情用扬阃范传之辇下聊窃比于范逵拜向堂前敢自同于孙防耳
　　徐母王太夫人六十序
　　盖尝读诗而至鲁侯之篇览古而得更生之传歴观彤史徧览青编逺则仉母断丝而名昭俎豆近则虞亲授字而功在文章斯为旧章之艶称实亦诸儒所习见他如汉宫图像用开七叶之荣鲁郡推飡是启五原之纪爱如申国而礼法于以传家教若庐陵而徳业于以冠世乃知人事之盛必赖贻谋益信家运之昌良由壸政忆昔旃蒙御律析木当辰偶泛雪于西神忽闻风于东海而孝思徐公方值牵丝已成制锦陟其境而萍乡奏皷曽无异于晞顔入其都而醴序鸣弦乃有同于王异化传三异驯雉已见于儿童誉播十竒服虎咸惊于父老窃叹为百城之表行当有三事之旌兹值重过益当报最颂声遍播将同梅里以传馨惠泽争流欲比蓉湖而校润常疑厥美必有自来是以萱草茂于琅琊乃为棠隂满于陜服盖由圣善王太夫人笃生朱棨实衍青箱真本兰亭传清风于林下仙姿蕙畮梦朗月于懐中嫓美周南获归城北而太封翁【阙】　先生用偕挽鹿同声而雅叶调琴每警鸣鸡携手而仪先整佩知良人素多大志倾四海以聨交谓夫子岂合长贫矢百年而广业采苹采藻曽无懈于倾筐何有何亡常自甘于曵练遂徴休于玉燕乃钟瑞于石麟再诞神珠永成大器和熊佐读为通儒徧涉五经展骥匡时在令子早腾千里本于家而效之国永叔肯愧于先人宜其孝以作乎忠子瞻实符于徃哲盖有养雏以昭爱而陇旁之驯雉益以广其恩得封鲊以训亷而壁上之悬鱼更以表其洁聴朝理于屏后而明镜之察腾誉于祥符见夜绩于堂前而戴星之勤获驰声于单父凡公之徳咸以归之母而孝乃极其隆若母之慈悉以发之公而化遂及乎逺也嵗值辰龙之秉令时方土牸以居寒月值橘深将梅放荐绅学士为歌介祉之章皷箧儒生并奏迎禧之颂老人筇杖将踊跃以献鸠稚子篠骖亦懽呼而放鸰太夫人髙居八座恭受五花锡石窌之荣封原因有礼得宣文之显号良为通经况茂宰舞防于阶前而诸昆捧觞于堂下聚兆人之祝以为祝寜为华邑之三集万井之懽以成懽自应箕畴之五余猥称客子获友康侯逢悬帨之佳辰覩跻堂之盛事敢辞鄙陋将贻笑于醴陵用报殷勤实诚求于巴郡聊濡长卿之简美莫罄乎三迁看投天女之壶欢可资乎一粲耳
　　毕姻母张孺人五十夀序
　　盖闻颂睢麟之什必推本于丰岐读皷琴之篇亦遡原于妫汭上而妃嫔固重刑于下及庶黎犹端身教妇人何徳徳视所天女子有行行归父母以柔为道有美必彰矣如我毕姻母者彦先姻翁之淑配也姻翁生同桑梓与予结两姓之懽性比松乔入世擅三君之秀横经石皷之下慨汉季已变唐初挟防珠囊之中以儒林而兼货殖季氏一诺人争信其如金陶地四通众共资夫借箸且也效输边之卜式慷慨独行保覆穴之程婴干戈不恤非徒意气施恩于不报之时颇有心胸种徳于难为之地谓夫子岂长贫贱知诸儿必大门闾凡兹轶俗之行始信相夫之力若乃鸱夷三致时有盛衰鸿案屡迁世多浇薄屈而雌伏伸则雄飞莫不涉歴乎盘错之秋弥缝于纷更之晨昬黾勉茹荼亦甘盥栉周旋停舂如饱此多劲节益仰芳型迨乎骐骥生驹咸称千里鳯皇得子仍识九苞比王氏之三株已防全树较窦家之五桂止逊两枝咏絮庭中适予幼子含饴堂上随彼大儿教子以方从其所好有此母始有此子非斯人莫诞斯儿而又荐上抽薪咸知敬士中设馔忽讶有人恒蓄不时之需良人结客自识知名之辈君子得朋非由内助之贤曷致外交之盛兹数大端悉原阃徳嵗当秋季月值上菊可延龄食者得上仙之筭萸堪益智佩之増中夀之年距长生之降人间十有三日望日月之防列宿祗余七朝乃孺人设帨之辰符大衍敷爻之数百龄初半行地无疆九如骈臻荷天有庆西池仙姥传来十丈之莲南岳夫人遥授九华之烛顾予匏繋仰止崧髙命膝上以进瑶觞向前而窥绛节至于世藏金鉴生本玉钩由来京兆之家眉传黛史行见刘刚之妇鲤跃金盆斯固崔卢俪其芳芬钟郝侔其礼法无烦颂鲁始见祝华者矣
　　为东枢弟妇丘孺人五十夀序
　　嵗逢单阏月届防賔余以送客过淮旅居萧寺访枚皋之旧宅幸诸赋之犹传问韩信之遗台怀千金而孰报独东枢家仲洎星陈诸君相与讲速羜之欢并为敦鸣鹤之好则有东枢内子丘氏大家念我兄公肃酒浆而弗怠懐兹旅客感脯糗之频遗爰以问厥家声则我同年两太史之女昆且以询其内政则我静公诸犹子之慈母也母以希范之华裔早归季重之名宗适运值中衰时当末造鸾轩既叶声无异于初调鹿毂同将礼更闲于方驾向堂前以操帚羞为靓女之妆入厨下以尝羮不待小姑之问曽无叱狗礼严于曹母遗经频有烹鱼孝笃于姜妻列传惟时持竿髙凤方漂麦而不知牧豕孙亦负薪而何有乃中宵推枕先伸纸以待吟或寒夜篝灯独鸣机而未寝茂陵秋雨同心翔司马之凰太泽青云携手隐乐羊之豹屦常盈于戸外座满还留尘屡积于釡中缾空弗耻谓夫子岂长贫贱巨源应作三公爱吾儿必以诗书易简恒先诸幼既勤劬以缉柳复黾勉而丸参卦读鸣谦恒咨嗟而授巻语闻匪义辄恚怒以忘餐入柳氏之家虽亲属罕知其异然冯母之炷乃神明果鉴其诚窦桂竒芬羡一枝之早发刘芝竞秀防七业以同兴遂使壸中共号为女师门内无惭于家督也时方九夏旬有八朝云当设帨之辰是有称觞之庆序当大衍在河图雅叶中宫伏应三庚占厯初过寜贶风吹麦信适快披襟雨润桐花方宜洗斚维宗人介眉以请顾逋叟拜手而言爰述徽音用膺纯嘏隔绛纱而讲聴宣文者重见斯时颁紫绶以封号义成焉行瞻他日
　　陆母盛太宜人夀序
　　忆予曩者承乏右垣聨镳左掖则与筠斋盛君敦侨肸之好称蘓贾之交鸣佩趋朝长同游于建礼簮毫入省每并处于承明方三事以称华俄一麾而赋别歴今多嵗忽觏伊人来自魏塘渡长江而已逺访予邗水顾蓬径以非遥则陆子衷哉为盛君之宅相也陆子为鹤湖之俊称虎观之英卓荦一时起居八座孝独深于陟屺养欲展于循陔谓其太君时当大耋之庆属予聱叟特为不敏之词因而考厥徽音遂得详诸圣善盖太宜人钟祥梁国毓秀禾城廷尉仁风衍朱缨于累世太师淳徳积画棨于一门南国闻诗早读采苹之赋东都习礼颇闲佩茝之仪若女岂事庸人之子爰当吉士柴车可挽偕司以旋归竹笥何嫌谢扶风之装遣则有青灯展巻养蔚豹于南山翠幙搴衣警鸣鸡于北牖惟时老姑失视顾忻虽防而难明兼之弱弟无依闵损知寒而莫抚太宜人羮调厐鲤曽无恸于蛴螬语絶牛并靡伤于鸿鴈下至米盐委琐乃必躬而必亲他若亲党周旋亦何无而何有盖家縁衰落偏无罍耻之忧外政操持亦鲜絶弦之患乃太宜人守之以俭靡嫌束帛之戋戋济之以寛不致翻羮而嗃嗃是以声名复振区中共羡崔卢礼法兼隆阃内防惭钟郝虽时当赍恨志竟殂于伯鸾而道在诒谋庆终酬以双鳯廨分参佐云在东而机在西羡起黄门暐处前而恭处后长公揆哉杏林射防花县弹琴抚循称五岭之良治行作百城之表而梦刀蛮甸既已开洱海之云名振宸居行即作傅岩之雨次君才堪伯仲品絶低昻六馆文章让何蕃而独步一门声誉在文举而偏竒方将饼噉乎红绫岂止碑题于黄绢而书传还鲊益勉以清白之操药馈丸熊更惕以雌黄之戒其为教也不几成乎兹者节过天中时当地腊长筵启处初加五豆之珍天酒分时并是三浆之醖缕存长命更余长命之丝蒲可延年还结延年之佩太宜人叠膺紫绶独据绛纱封万嵗之乡君作九如之夀母二龙在驭庭前飘桂树之芬五马争还堦下吐兰英之馥诰捧回鸾之纸歌传驾鹤之笙其为康寜可几及哉子方遄归檇李寄讯渭阳将见郗夫人之髙年神明益茂张太君之宠礼老福有加也子其登堂上以奉觞献真仙之箓吾将向山中而泚笔续列女之编矣
　　乔太君七十夀序
　　闻之福徴夀考书标箕子之畴徳着柔嘉诗美徯斯之诵是以皇娥天上锦织献于璇宫金母台前青裙拜于瑶阙笙吹缑岭黄鹤为衣酒送余杭红虬作脯然惟妇徳乃可发祥必赖女贞斯能永世芝桂攸生馨实传于防谷楩楠所产防自托于髙岩所以范蔚宗之清篇雅传内则刘更生之彩笔特着坤仪也郑母乔太孺人冯翊名宗益公华冑生而婉娈从南国以闻诗长益幽闲自东都而习礼家传四库常懐列女之篇代有十乘独奉大家之训防薇垣之天陨緑线兴謡致芍郡之土崩青襟秉节閤门死义叹竒忠乃出儒生一鷇犹存适弱质已从夫子调和琴瑟传静好之音浣濯裳衣尽芳菲之气常鸣鸡以示警推枕终宵复弋鴈以昭勤求衣昧旦翁姥闻而交贺得佳妇以配佳儿賔客至而如归为能妻必应能母枝生连理伤哉寡鹄之诗树长三株伟矣羣龙之誉而孺人恩勤不怠教诲惟多脱簮珥以易竒书永资慱览断机丝以励苦志用就才长君孔昭不愧难兄实为端士而仲季两君并敦行谊咸受琢磨豹蔚厥文伫在大人之变龙潜其徳聿观君子之行缟纻遍及四方躬持白璧然诺独崇一代语重黄金逺效康成已见人归于门下遥同善果皆由母聴于阁中故知诸君子之好修能传于当代实皆太孺人之懿教恒勉于一堂也某忝属姻亲既有葭莩之谊纳交昆季复多兰臭之情闺范夙闻钟之礼而郝之法徽音咸企女可则而士可师岂曰泛然良为卓尔矣兹者屠维改嵗防賔御辰萱茂一丛四序爰称地腊蓂舒三荚二朝即是天中太孺人年始从心礼当貮饍夀母忻逢悬帨宻戚共为举觞瑶笙锦瑟喧阗于东海之濵綉篚雕筐杂沓于西池之上太孺人神明益懋矍铄有加含饴以弄诸孙皆欢忻而扶鸠杖衣彩而来令子咸歌舞以酌兕觥洵人事之荣期极天伦之乐事况夫时当熏夏节近朱明符可辟兵早献千秋之镜缕能续命先分五色之丝天酒酌夫榴花何嫌既醉华髪悬乎艾叶可辟不祥行将逺贲龙章还绾建昌之绶何必仰希鹤驭而阑入易迁之官而已哉
　　家孺立淑配余太君七十夀序
　　予居丰水去富山不五里而遥故在新安于延陵多两家之好虽国分齐郑井里畧有不同而村近朱陈烟火实为相接昔我姑母肃鸿案以于归有彼少君驾鱼轩而至止维萝附栢非一日之纒绵似葛依葭尽百年之姻契如家隐君孺立先生之淑配余氏太孺人是已太孺人早亶蕙质少秉苕姿受诗礼于名门得楷模于师氏光腾神井簮缨衍自大魁力镇狂澜阀阅开于名相数传而后代有闻人柔徳所钟闺生淑女性多婉娈爱观刘向之书品擅聪明能辨蔡邕之操迨归吉士获事良人赋弋鴈以由房警鸣鸡而在寝挽鲍家之鹿井臼偏勤烹厐氏之鱼盘匜自肃而桑田变起嗟国步之维艰樾防中微慨家园之渐落老人在室耻缾罍之谁供君子于田为耰耡之是赖而仰事俯育以妇也而代子之劳左支右吾以母也而兼师之任遂能一成一旅浡兴当衰夏之余以至三缩三盈崛起在居陶之际盖先生以至诚待物而不欺然诺黄金比季布之言鲜有缁磷白璧守仲雍之诫而孺人律己独出之以和平先生以慷慨济人解难排纷幼安每闻息鬬扶危济困聊城长有射书而孺人存心要养以忠厚先生交游每好轻财助元振之钱何辞折劵赠曼卿之麦不惜连船而孺人持之以俭故能施而不匮先生居室多见坦怀防认履之非跣行不愠饮攘鸡之酒擕筯无烦而孺人济之以寛故能处而不淆盖其先也有曽大母以贞节抚六尺之孤而懿教开于其始其后也有方阿吴以絶粒同百年之穴而烈性着于其中太孺人身处其间得坤贞之大备徳纯于内秉妇顺而独完五曜丽天既珠聨而璧合七星横斗亦杓灿而枢辉杖倚玉鸠百嵗有同心之侣樽浮瑶鹤一庭环擕手之人紫诰鸾回行起居于八座金章鸳绶同烂漫于一时天之报施良亦厚矣家之善庆岂有艾哉兹者节届春王将及燃灯之人同天姥方登悬帨之期一门酾酒以登堂三党承筐而献币余叨世戚敢忘两姓之欢况属宗人聊献三多之祝昔齐贤之母以老福而宠礼有加逸少之妻至耄耋而神明特茂以今方古莫盛于斯况夫笙响三山仙应遥集图开五岳庆有夙因某以座上之碧衣望坛中之绛节周瑜堂下聊成织锦之词金母筵前用愽窥之笑尔
　　家天生侄母汤孺人夀序
　　嵗在重光时当终相予将蹑康乐之屐归访家山登供奉之楼言寻旧里而以微疴掩戸畧似漳濵总之溽暑戒途有同蜀道遂使诗书已巻空怜无伴以青春杖履非遥尚自梦赊于黄海而林开种字有客叩门则族侄天生登堂而请乞绪言于痴叔祈介夀于慈亲也盖其尊人如楚公少有竒姿长多懿行才如应奉寕言目下五行学类扬雄直欲心穷四库年年煑字砚头干煞蠧鱼日日研经外谈髙灵羽中林兰蕙岂惟秀出于延陵上国楩楠业已名香于歙浦汤孺人以吞星之华胄具孕月之清标闻伯鸾之贤言来提瓮得司马而事遂叶弹琴既淑而庄不懈如賔之志终和且惠毋忘作妇之劳中宵伸纸以待吟对案防王元索句半夜鸣机而促织篝灯聴乐子拥书美醖珍鲑但供賔筵谈笑青裙缟袂独安儒室妆梳以至洛水云屯门欲齐于通徳华隂雾合市遂比于公超虎观崇贤名既升于宗伯鸮林集彦选乃重于儒臣雕鹗横秋行见大人之变龙蛇占嵗忽为君子之灾日既出以当心天方倾而莫补竹生湘水总是泪防莲出横塘恒多苦意嗟文鸾之不舞徒恨回肠叹寡鹄以空歌惟甘宛颈青灯多怨照人而偏在青年白雪难缁歴世而终期白首三十载几经风雨飘摇藐诸孤共歴氷霜惨栗遂能养鶵为鹤并可冲霄种子成松皆能拂日伯也沉酣五典无愧青氊仲兮防染三毫偏多彩笔适五旬而介祉越千里而求言其孝可风其贞可感爰为濡管俾借奉觞夫菽水可以承欢何必鼎钟而后饫笑言足以为乐寜须笙瑟以方娱予正索居又当却扫乃二子惟荣亲以为念虽陈人而必求是心之诚足以为养矣寜辞之侈然后足多乎聊进九如之篇寄北堂以将母用代百花之酿酬南斗以延龄
　　胡母汪太君五十夀序
　　余以顾长康之女箴人不概见刘更生之列传世所习闻爰辑彤史一编用以传馨千古于是溯徽音于往代昭示来兹阐懿徳于遐陬宣传中甸然而帏帟之行无取英竒贞烈之操多由患难若乃显微一致作遐迩之女宗终始偕康及伦常之闺范扇清风于林下实所罕闻应婺宿于人间良非易遘吾于胡母汪太君见之矣太君赤水钟华黄峯毓秀簮缨承越国之裔鐡劵金书纶綍衍晋江之支黄麻紫诰苕姿夙裕无烦习礼东都蕙性天成不待闻诗南国迨及桃夭之获事伯鸾适当氷泮之期爰賔司马其归我胡先生也能改妆以椎髻甘操箒而偏勤方洗手以尝羮即含辛而无倦念代夫而为之子妇矣而遑问其新乃刲股以忘其身姑兮而遂能起信以非常之纯孝乃有其实并避其名复罕及之防谦惟诚乎心故格乎物且以良人逺出将求禄以养亲君子遐征惟孤居以持戸东西南北蓬矢之志四方酒醢米盐井臼之躬百务而太君画方圆而不困合上下以靡愆是以内顾不叹于北门盛誉乃闻于西省陈当世之务直上金銮抒夙昔所懐爰登玉陛遂与【阙】　侍御兄龙弟虎棣萼蔚其相辉左戚右干荆枝聨而竞茂乃置田以赡其族崇祠以妥其先义气布于三宗更解囊以济其贫炊糜以振其馁仁声敷于四海防君之故也非母之功乎方思效力于九重或值弄兵于七国李供奉不汚伪命预遯江湖刘越石每愤忘家竟归泉壤娲天莫补羲日俄倾悼广柳之难归流离异国望维桑而尚逺彳亍中途而太君决计还山无辞辛苦全宗返里屡被漂摇堂构有未竟之猷频烦丹艧宫墙有待成之绪力振皷钟为其易复为其难虽风波而不惧见其大不见其小歴霜雪而不渝是以钟釡无虞阃帏益肃兼钟之礼郝之法林下之风自清在后以裕前以光堂上之春更永庭趋一鲤砌绕双雏文既备其九苞名髙虎观足自驰于千里气振龙衢兰茁其芽香映鸾回之纸萱堪为树花纷燕喜之堦固其宜哉亦足报矣兹者歳在敦牂月逢泰腊太君应河图之中宫畴全箕范具羲爻之大衍徳佩坤含而嗣君既舞防于莲峯欢承色笑复驰书于天水乞为表扬予夙忝懿亲属有葭莩之好遥闻淑徳敢辞葑菲之章谨拂鱼笺特抽犀管表徽声于一代是谓女宗介遐祉于千秋良云夀母尔
　　家节母余太孺人七十夀序
　　家对莲花时想青山之宅身同萍梗新归白版之扉第天畔鴈鸿虽有一枝可借而月中乌鹊恒嗟三匝何依乃西蜀樱桃赠筠笼于子美南村杨栁共晨夕于渊明者则我小阮孔彰其人焉孔彰馔有江鱼爱学茅容养母门无枥马思同陶侃留賔然而不欲茍为常临深而履薄独能自爱还执玉以持盈因负米之诚翻为赠米思推餐之意频见授餐虽恭谨得自天姿亶怀不偶而薰陶由于慈训朂志为多以余所闻余太孺人则于今世所仅见者孺人为文学大士公之冡妇而处士曷否公之哲配也绵瓞出自富山风土得清嘉之美丝萝托于丰水冠裳接文物之华当其毓徳芳年早着声于三党及乎承欢鼎族犹尽礼于一门良非偶然有自来矣此孺人女徳之宗也至于洁治甘肥虔供菽水鹿车既挽爰修提瓮之仪弋鴈相将雅叶弹琴之操尊嫜互庆知新妇必大吾家娣姒咸欢谓夫人实重其族而处士公心躭任侠耻事经营将有志于四方乃罹忧于二竖孺人自操筦钥饬彼酒浆每区豆以维稽无忧蠧饱虽瓶罍之告罄靡惜鼠粮问夜求裳闻鸡有诫登堂馈食叱狗无声此孺人妇徳之懋也迨处士公中厌尘劳早捐馆舍芳龄失鳯空叹操弦永夜啼鹃恒悲破镜备尝风雨独凛氷霜乃谢丰腴身安荒陋至于逸劳有训期文伯之克昌教诫多方望士行之能显卄五年之苦节堪嫓美于柏舟七十载之清风足流芬于竹防兹者嵗当庚午月在孟冬七袠筵开启璇堂而悬防帨千年桃熟捧金斚而舞斑衣顾逋叟拜手之言应宗人介眉之请敢辞葑菲爰陈鲐背之词共献薹莱咸祝鹤龄之筭昔曹大家之淑范曽享髙年宣文君之令仪因登上夀固知瑶池阿姥重辉碧玉之环海上仙人竞进丹虬之脯矣
　　家徳逺母汪氏孺人六十夀序
　　七十三年每忆枌榆之社一千余里言归桑梓之邦而桥傍观星初能息驾阁名髙雨乍得横牀似晏子之居信无嫌于近市若陶公之里聊自适于闭门而白髪长垂难起乡人敬慕黄金已尽殊多游子凄凉乃有族孙独亲旅客则家徳逺其人也晏笑时陪乎杖履过从不倦于晨昏时而酒熟梨花先提壶以致敬时而果成青子乃倾匣以相贻虽继廪继粟之仪乆不闻于州郡而执酱执酳之典犹偶见于市防知其尊人季成公已失过庭之训而太君汪节母犹多倚闾之慈也盖季成公早叹伶仃长逢防乱鴈行四出乆疎咏棣之欢乌哺独留逺失采兰之养乃公殚心拮据竭力经营卒成堂构之观即备帏帟之礼而孺人慇懃提瓮黾勉将车既斗粟尺布之维均而视膳求衣之不怠俄而天倾莫补日出当心老人有未谅之情恐其孙之失恃而贞妇坚靡他之志得厥幼而相依叹黄口之三龄曽何知识矢丹衷于百折寜惮忧劳鹄独宿于终宵篝一灯而照影乌长号而竟夜瞻四壁以断肠三十四年厉氷霜而益洁百千万事经风雨之多端泪已尽而血流尚自焚膏破牖手卒瘏而心痛犹然画荻空堂卒能丸药和熊教雏成鹤女偕子而并长婚与嫁而皆完竹笥练裳僃经辛苦亲仁就傅总属劬劳乃徳逺独善居竒不辞籴贱身甘劳瘁王戎每日持筹力任艰危周顗雅能当戸法天时而消息冬资絺而夏资皮视地利以权衡齐树桑而陈树漆一成一旅浡兴当衰夏之余三缩三盈崛起在居陶之际不轻然诺出言恒重于黄金每好施予结客何辞于白璧义声日起好行其徳以无私侠气云流善用其才而靡困遂成方圆并画内外咸资收残烬而见新图行有粮而居有积改敝庐而成广厦千斯仓而万斯箱乃十月之方中登六旬之大夀庭陈筐篚三党交致其黄阶列皷钟一族尽将其酒醴咸谓徳逺善能大其宗孰知太君慈能昌其绪也昔湛媪能为剉荐士行誉起于晋廷苏母徳着瘗钱子瞻文成于宋代徳逺虽潜踪葱市何敢仰比二公而孺人则厉操栢舟实已足传千载其介福寜可易量而引年又岂有涯哉爰酌一巵用当三祝
　　邵大士曁严夫人五十双夀序
　　明月连江是苏子泛舟之嵗襍花生树当杜郎醉酒之时适我塞翁顾余山馆防云南郭写妙句于旗亭聴雨西发清言于瑶席论心竟夕每及雅流屈指近今恒多名彦则谓邵君大士此日之元龙实乃严公灏亭当年之洗马氷清玉润极晋魏之清华外整内修备郝钟之礼法而邵君区中架学五采蔚其龙鸾海内腾声四方望为麐鳯扬云竒字竹中之髙屐时来文举芳罇花下之小车频到王郎辨论落麈尾于饭中范叔饥寒脱雉头于坐上时则恒闻解佩日有授餐或聴清谈识异人于隔牖能知雅志助胜举于脱簮众共矢于勿谖彼益施之防倦则谓鲍宣之物望实自少君而道韫之林风多由太傅于是有怀于接席恨无自以执鞭已而序歴丹鹑风髙黄雀而我塞翁蒲防十幅将归南浦之舟椒酒双瓶欲献西池之斚言兹初夏实庆淑人迨及来春爰歌令徳方齐眉于未艾特借手于不文用是粤考前修每难佳配才如司马祗贻诮于弹琴贤似乐羊尚有辞于废织浔阳荷锸仅闻翟后陶前皋庑赁舂几见梁歌孟和至若台髙渭上能致鳯皇道就武威并骖鸾鹤斯为胜矣又其难焉而兹则仪度美于河山声名昭乎日月人同胡母端是上流壻过参军寜非杰士中宵皷瑟雅衔杨恽之觞半夜挥毫辄具王元之纸亭前露绶当朱翁子富贵之将来堂上抽书正韦微松菊之方茂声清似父曽传韩氏东隣教奉于姑尚有曹家丁妇其为乐事何待名言而况家近明湖山当大涤故侯门外犹存五色之瓜阿姥垆头已熟百花之醖也哉独计君与家塞翁之缔好谊重忘年而余与严先生之论交情深浃嵗承明夜直每重金缸建礼晨趋恒持紫槖王裴并辔频同禁苑之游髙李褰裳数对曲江之酒曾欢乐之未几而少壮之已非一隙白驹怅然易失三山青鸟招则能来玉杵非难人或有求而得妇金丹可致君寜无意于学仙耶
　　家賛公暨淑配徐太君六十双夀序
　　盖闻人在五伦之中其大者以忠孝为重士生三代而后可传者以义烈为先是以史迁著书爰伤于游侠而孝标作论致愧于絶交盖古人立身曰道曰义必以信为终始今人取友曰名曰势多以利为合离所以结交之篇每为黄金起叹而行路之险终难白首相知是惟一室之中着刑于之化斯使四海之内有好义之名也若我賛公足称佳士盖賛公生而聪頴在抚尘已与众殊长更权竒当垂髫即膺时望问杨梅而善对慧识偏多缉蒲柳而恒残勤工不怠闵子骞之门内絶少间言陈元方之堂前时多愉色行成于已还将名著于时学积于躬自可报成于国但蓼莪起诵长因易箦衔悲觞豆频嗟殊令具餐多虑乃偕徐太孺人躬亲井臼手奉盘匜慰慈顔于不怿之辰尽子职于承欢之日此之为孝其本立矣迨乎将车养志结驷逺游铜斗山前方论交于缟纻金华岩畔或起变于戈矛首助军资爰申大义乃清防乱卒振天威不致流毒于闽粤之间遂能保全乎江楚之境其为功也不更大乎至因烈士之一言感其忠义遂出妻孥之九死悉予安全则黎庶共鉴其诚因为尸祝而地方实受其福同赖履旋也时太孺人内政聿修不以釡钟分四方之志而我賛公躬行益谨不以毫厘贻一室之忧叠产双珠増辉羣玉兰馨桂馥既有当于孙谋挟防持筹用克绳其祖武岂知一十五载之后重见兵兴以至二十六年之间仍惊羮沸郢人之歌不作三户但见啼号楚国之变丛生万室悉嗟逃窜我躬不阅何况乎苎内之金国士难支奚论于草间之璧而公虽遭顚沛终为保持徳不思酬独种徳于难酬之日诺非易践偏全诺于难践之辰遐哉国士之风伟矣古人之谊也予夙闻梗防乆钦侠义之风今履庭除复见整齐之化帷帟有礼信不愧于太丘賔从如归复无殊于陶母乃知家人之卦内外咸谓严君是以周南之篇风教必先淑女盖有吕荣之躬勤家业而徐升之操行乃専有胡母之名著上流而高柔之功勲益显湛能剉荐而士行誉重于晋廷程有瘗钱而子瞻文成于宋代庆延后裔寜不然哉嵗在壬申月逢乙巳太孺人方悬锦帨两嗣君并舞防衣而序值一阳庆皆六十同登周甲谁言夫唱而妇随共迓长庚还见女先而男后冬之日夏之日俱当爱日之辰萱之龄椿之龄悉在延龄之防两阶竞奏其皷钟三党交驰夫筐篚予忝居族末既同献其兕觥属在賔筵敢有缄于兎管爰书鄙语用祝大年
　　家天期侄暨汪太孺人六十双寿序
　　盖闻陶公种秫惟得翟而其节愈髙刘叟入林爰有郭而其踪益逺天生良士夫岂偶然人有贤媛斯为卓尔至若登台嬴女挟凤管以俱飞炼汞刘君骖麟车而并驾在仙家诚为固有而儒者谓之不经然君子万年歌咏传于鲁颂而善人五福徴应见于箕畴此又修徳者之所为期而亦善颂者之所必道也余家世传让徳代着古风堂构相承未改髙曽之矩帷帟有礼颇闻钟郝之仪而躬备潜修门髙笃行则以天期乔梓为巨擘焉盖天期幼多至性人传曽闵之风早负俊才世有顾厨之目乃值时方多难傅介子遂决意于弃觚势不可为端木赐乃留心于握防不侵然诺义声顿起于江淮独创防模盛业将侔于管范而登陴不守堕洫几危幸黙相之有神得竒谋而免患间关故里一成兴复夏之基转徙通都三累定居陶之业乃少君提瓮力挽鹿车徳耀赁舂共襄鸾庑卒使窦家丹蕊还茂五枝马氏白眉首先诸骏父也母也燕喜时聚于北堂伯兮季兮鸿绪日恢于东序故躬行克懋既心计以无庸而隂徳所施较耳鸣而自积时而收遗孤于草际则世传贾父之称时而起饥瘠于桑间则人感赵侯之徳时而绨袍以赠范叔则曰绵定竒温时而金币以赎文姬则见瓶能不坠他若饲华隂之雀不恡黄花放余不之龟还依緑藻垒洛阳之甓不待乘舆布舍卫之金无烦众造闺中劝善每倒箧而无辞长者乐施遂倾囊而弗惜是以酒泉太守列钟皷而式庐陇右名卿驻轮轩而入室一时慕义竞愿纳交千里闻风曾为折节兹者龙驰其辔莺奏如簧时届正阳先生既悬弧以当户月逢嘉庆太君先设帨而在庭椿萱偕乐以齐眉兰桂纷陈而绕膝鞠衣初荐柳桃映戸以宜人郁鬯方开樱笋登厨而召客礼綦盛矣庆有艾乎况大道以八千嵗而为春秋天数以六十年而成运防男下于女厥卦为咸是有咸感之文已既于辰其星建毕乃有毕宣之义况乎五龙迭跃数实恊于河图五凤聨飞兆有同于大衍此而鲙鲤匪借神供彼复烹鸡还劳客叹双垂鹤髪常共乐于含饴迭献兕觥并承欢而进酒槐隂葱郁望而知当贵之祥瓜瓞绵聨筮者有其昌之卜何必逺希黄老相与守乎庚申乃可仰比绛人得拟筭其甲子也哉予山中避迹同痴叔于王家泽畔行吟见髙人于甪里玉鸠持杖恒随商叟以作歌银鹿将车欲向申公而问道幸遇捧觞之盛事慙无镂鼎之文聊抽管以抒词后至窃同于司马遂登阶而致祝遥瞻实羡夫犹龙日之升而月之恒颂九如其未艾干为父而坤为母开万象于无穷尔林蕙堂全集巻九
　　钦定四库全书
　　林蕙堂全集巻十
　　湖州府知府吴绮撰
　　题防
　　题江氏忠孝节义合传后
　　四世五公环雀蝉聨于累代一门七贵金貂鹊起于当年吾见其人吾闻其语矣若乃贞懐介节合内外以流芳懿德显名迄祖孙而济美作史者罕传其事读书者靡覩其文也乃观合传一编而济阳江氏后先相映表里咸彰东之公既秉直以输忠应全公复覃懐以养志七母频传于茹苦多贤迭出以见竒或尚友于逄屡献批鳞之直或仰希曽闵能通齧指之诚或矢志存孤正气反留于巾帼或扶危拯困烈声着于衣冠闻结客之鲁连情深蹈海有思亲之仁杰感切望云莫不炳烺青编辉煌彤管但能得其一二足挽子臣夫妇于頽波何况行有三千悉备孝义忠贞之大事语于人而未信际其盛而非夸信乎人之得纲常较难于得富贵而天之重名节更甚于重事功而江氏之贻庆后昆著称来禩者为未艾也
　　题江氏双节传后
　　竒男子嚼齿成仁甘留碧血贤妇人持身秉义长恨白头本属同归要无异致然而一时嫓美累世贻芳则青史未之前闻而彤管于焉罕见矣江母程太君中含隠痛破镜伤鸾汪孺人早负深忧离弦怨鹤两心自对断肠因以知心四目相看血难为比目卒使乌能返哺鹄可髙飞具季伟之餐非因饭郭上陈情之表雅欲报刘则孰谓急景之氷霜非所以成寒岩之松柏也哉昔崔亲秉节乃受义成之封卢母持贞卒下武昌之拜吾信荣华之启后必有节孝以开先彼下里之谈轻同篱鷃伧父之见局等井蛙亦乌知天道之微识人伦之重也耶
　　王苍霞万巻山房诗集题词
　　世途险阻毎易危身仕路浮沉惟应裹足只有青氊一片可称吏隠之资况夫锦字半囊足快诗豪之用葢脂膏不能相润故贪黩息其诛求文史足以自娱而神明全于澹泊也苍霞王先生少懐雅志长负隽才本贞白之乡人为安丰之令子仕而未逹官已多闲初弹茂苑之琴行理昉溪之棹乃箧无长物惟存苜蓿髙吟袖有清风不减葡萄丽字好而示我輙欲享以熏香持以赠人亦匪等于懐璧始知文如韩愈何须伏宰相之门诗似郑防真可入饮仙之座况乎溪边钓石任彦升之所曾逰岭上闲云李谪仙之所旧憩由是而写之逸调出以新声登伯起之堂先生自此升矣醉司业之酒老人其愿归乎
　　张鐡桥顾云臣合画像册题词
　　影息槐隂时当竹醉倦初同于司马好忽惠于求羊具芝岭之衣冠须眉并古把谷城之书册意气多竒则鐡桥张君写千金于骏骨而云臣顾子合双璧于虎头也葢张君探道之微养神于旷青衿学剑得妙术于猿公防笔摛文写竒情于龙友负管葛之志寄意图书具陶谢之情放懐山水而顾子通神絶技超代殊能兴极沧洲家法颇传于顾恺情娱山岳卧游雅类乎少文名既重而还冲艺已精而未满以是鞠躬进履仿孺子之登桥防颊成图顾先生而捧杖葢契合在形神之表故防染居笔墨之先也昔宗生慕古用写玉于步兵李子称诗特范金于贾佛在古相传佳话于今同羡胜流矣但得意云泉此日看君于纸上而置身丘壑何时益我于图中
　　题汪上若苏幕遮词后
　　予甥汪子上若学类阳元才同陆果借美人以喻君子雅善微词本古意以发新声尤工小令写红窓之韵事有雨皆香传粉黛之幽情和天都痩则珊瑚作骨直疑身作锦鞋岂翡翠为牀但许花开防笔已哉乃程子亚韩并擅清才尤多藻思含珠吐玉行当较胜秦黄镂月裁云遂已齐驱元白诚谓一台之妙寜惟独秀于时者乎镌之琬琰用以共着其国华勉以缥缃尚望无虚于宅相也
　　姜仲子宣窰脂粉箱题词
　　莱阳姜仲子博学而好竒多臧而服古所寳宣瓷一器质素文青体坚制妙询之宫监知为翡翠香奁置以书牀用等琉璃砚匣姜子既独珍之什袭三君乃竞美以篇章物兼华实以咸工词备抑扬而尽变嗟乎燕来汉殿夜珠时照露华獭补吴宫春晕还添玉屑仙如秦女方涂一转之丹宠似升平特赐两轮之硙昔之口脂面药不知何处恩光今则粉白缥青但许名流把玩其为物也君子伤之矣而况昭陵玉匣已出人间汉殿金盘尽归天上考工零落久无大邑之供大雅凋残非复宣和之旧人事见其盛衰物力因而消长其为感慨可胜言哉仲子其韫椟以臧之异日可执型而考也
　　家文仲唾余草题词
　　家星陈仲容雅量慕阮籍以入林承祜清才傍枚皋而卜宅十年驰想毎饮香名千里闻风恒传好句而家分三眷迹散四方难聚首于瀼西徒懐思于渭北兹因访戴乃获识韩而星陈谊笃停云情殷听雨频过庐阜异靖节之闻钟毎坐萧斋共许询而挥麈既留连而对酒遂慷慨以论诗初未开函即有清风而拂座既而终巻尽看朗月之入懐若成连之鼓琴弦一弹而即爽如欧冶之铸剑锋有试而不留则曰异哉此才乃复近生吾族若其加之以学何难直到古人夫诗以传情而情必生于厚诗以言志而志必取乎深幽兰之馨要滋之于九畹芳桂之烈乃被之于一山渤海男意在研精而名齐于摩诘玉溪生心求入格而品贵于飞卿岂有他异人哉亦在乎刻意耳由此而抽毫广座建帜长城取氷雪而擕直云君当自爱得江山之助毋曰臣叔不痴
　　题灵芝白鹤图
　　余友罗君临思敏而工文贤而博古尝属蒋子前民为灵芝白鹤之图曰予家系出长沙家于歙浦裔源梦鸟湘中曾号琳琅道擅骑龙天上犹传冠褐簪缨继美史册流辉乃在李唐之时则有庐江太守者分餐香积未遂飞鹏携巻黄都或传鸣鹿二十年虎符朝佩松杉已长旧围三千里雕锦昼行桑梓还沾雅化生灵拯患竟同梁国之仁弦诵遗风遂有文翁之政禁淫祠而巫风顿息崇本业而膏雨施惠以及人亷以律己于是芝生燕寝表瑞应于双麟雀下讼庭传喜声于五马夫草木应时而茁错彩显盛德之葳防禽鸟得气之先纯素见清操之洁白大吏上其治状圣主赐以玺书行比淮南课是百城之最名髙颍上公从五等之封既炳烺于宸章亦昭垂于家乘仰揆徃迹窃愿学而未能逺遡遗徽庶可风于有位蒋子乃吮毫而起曰是以盍观乎听翁亦展巻而称曰美哉是图也因书数语聊代座右之铭用示后昆毋忽庭前之训
　　题宗鹤问竹秘阁后
　　宗子得竹秘阁一具厥质既良其工特妙相其正直不殊君子之居身助彼英华每伴词人而运掌华子比之陶瓦言分铜雀之形汪君谓为策书用镂赤龙之字二者辞既工而调美两君名虽异而实同从此品重裘钟辞髙笔格筑书城之偃月长从管子登台铭笔阵于凌云欲为班生剖劵矣
　　宗梅岑为燕子洗巢诗题词
　　吾友宗子梅岑雅负闲情尝多胜韵习静而深居杨柳移家而独爱芙蓉马逸士之文窓时回素羽张集贤之寝榻恰对香栖乃雏去梁空偶念薛郎佳句而泥随花落尝汚扬子经爰命涤除更加封葺灰飞残刼已销寳墨之宫尘满人间不入乌衣之国盼娘楼阁转见清华赵姊亭台益成窈窕虽红襟归晩徒怜杏垒云髙想翠剪重来应讶芹泥雨润诚哉佳事之堪传美矣新篇之足咏才过春社史邦卿藻井之篇欲近玉堂张子夀华轩之赋从此柳昏花暝长看此处帘栊宁教野草夕阳更向谁家门户也
　　永愁人诗集题词
　　夫张衡写志思在泰山卫玠言情茫如江水世有买愁之地人欲寄愁于天愁非慧心未易有也梁溪女士龚氏大家生有令姿少逢时难吊屈原于楚泽已殉故君葬李白于青山空留爱女既伶仃而失路遂俛仰以从人爰有闲情乃工韵事巻帘秋咏那堪痩尽黄花对镜晨书直欲香盈素手李公择之妹信解含毫王凝之之妻偏能染翰常含思而未吐纒绵畧似春蚕遂顾影而自怜凄切有同夜鴈自题所着命曰永愁嗟乎知已维艰赏心不易人逢意外事阻情中口衔阙以难言肠绕轮而徒转石虽五色终何补于情天木有千枝竟难填乎恨海笋生湘水未竹而已有泪痕虫是秦灰化土而尚存寃气愁端百集愁态千名丝无绪而难寻酒不浇而长醉其为永也得无是乎然而我命不犹此中有鬼从前怪事怅当世以何多向后幽懐问他年而谁解年年緑树空销蛱蝶之魂夜夜青天枉费杜鹃之血仆原善恨人已视为巻葹子欲何为我欲赠之萱草
　　天镜和尚语録题辞
　　法向谁传不来不去相从何见非我非人乃有沛国礼宗是为天镜和尚生由紫竹产自青莲出羊烈之名家真操独立解鸠摩之宻谛妙性常圆偶涉爱河即上慈悲之筏宏开觉路旋明智慧之灯爰与灵玺大师互相参究共作比丘而説法同超天女以献身寺号青鸳并居灵境林开白象不到纎尘入火宅而先凉出汚泥而弗染排沙秘义直能探灵照之心面壁真传岂仅得逹摩之肉于是升坛提唱列座敷扬发狮子之音声闻十地阐蜂王之教语尽三乘广防法云普及大千世界朗开慧日咸归此一宗师固已道合人天心空彼我者矣至若神逰境外识香气于林间悟在言先得春光于枝上机锋共证不须坐破蒲团顿彻俱忘直欲还他拂子虽当年只履已自西归而此日遗经犹传东度请亲承于当下作什麽生问谁认其本来因如是见
　　防尤悔庵菩萨蛮后
　　阮生失路浇泪无端屈子问天寄愁何处水以不平而激木因有郁而竒情有所之理固然矣吾友悔庵文髙于命宦薄于名艶曲三章欲醉沉香之酒竒才两字不分归院之灯孤竹崖前空随射虎百花洲上徒共眠鸥刘公干髙卧清漳王仲宣哀吟荆楚爰以沉郁之意写为秾丽之音此病中八首之所由作也夫生而识字即种愁根长解言文原非善气惺惺自合人奴咄咄何堪令仆吾侪若此复何怪耶子善吹箫请命小红而按节我为防剑聊浮大白以倚声
　　防髙苍岩太守洞庭倡和诗后
　　蜡屐一双谢临川时多逸兴画船十只白香山毎赋新篇古人理政之余常为游览良由风雅之气足于性情苍岩髙使君绩懋黄龙声髙紫马乃湖中了其公事而濠上适有防心爰发山水之清音无烦丝竹遂振云泉之逸彩自得鸟鱼而汪子扶晨及家鹿园并擅清才同追丽响昔苏家二客未见成吟王氏羣贤犹传阙制兹则嬉如杜牧赋比枚乗同挥鹦鹉之毫总艶蒲桃之锦知公把酒时当不似人间笑我闻歌此曲浑疑天上矣
　　防孙止澜太史诗巻
　　少陵之吟落月雅忆平生彭泽之赋停云愿言畴昔古人崇乎气谊出之性情交相重焉良有以也止澜射陵两先生徴君种柳学士班荆同为山泽之防共结云雷之契固已清风被服古道照人矣乃止澜因游寓之时録赠遗之作俾宋子穉恭用为世守夫穉恭之济美诚王献之继王羲而止澜之缔交则陈羣之有陈纪诗篇赠答情致绸缪不足以风示来昆追踪徃哲哉爰题简末俾教荷叶而藏永作家珍可比梅花之赋
　　素心诗防
　　南村晨夕惜幽朋之姓氏未传东瀼徃来叹胜侣之赓吟不着在一时以为阙事乃千载用以遐思云纪黄子以江夏之逸才集广陵之多俊李供奉雅称词杰梅都官最擅诗名赋能掷金石之声惟闻孙绰品足收湖海之气两见陈登瑟鼓湘灵得仲文之佳咏赋言京洛有平子之雄才思或进于吞星能自髙于立雪莫不争标汉帜共奋秦椎日丽神都竞长四声之垒云迷絶塞恒坚五字之城然当八音迭奏之时耳不倾于郑卫逢众彩错杂之际目不于朱蓝譬幽谷之兰芬都无烟火如空林之梅发不受尘埃以此言知其相知也至宻以此自得其相得也愈深由斯而坐进古人力追大雅心之为素不既多乎予懒欲谢棼未暇执斧而导喜因见猎犹能慿轼以观
　　宋牧仲枫香词防
　　近之词家互为澁体施于乐府竞号新声实有江河之忧岂独风雅之变哉先生楷模八代衣被九州乃以大雅之才间为小山之制具周秦之丽节而去其靡写辛苏之壮懐而去其亢所谓永嘉之末复闻正始之音也
　　余广霞浴鹤吟防
　　一百五日可禁冻雨连旬七十二峯空叹春泥塞路正作听鹂之想忽传浴鹤之吟值仙叟于下邳殊多逸思得才人于东海同写髙吟孔庭咸可闻诗杜氏皆能索句凄然对酒先得我心所同率尔焚香但觉君言特妙也
　　防彭爰琴夀阎再彭序
　　再彭先生具栗里之髙风跻芝山之上齿须眉俨若疑是神人耳目未衰犹称词客而荀家之才子早骋龙媒且萧氏之文孙还翔鹤羽洵足称之人瑞号以地仙者矣吾友彭子爰琴为抽犀管用擘鱼笺写星子之词装之玳瑁染霞卿之翰丽若芙蓉何必图展紫绨见真形于五岳箓成青简传灵诰于三山乃复义笃稠桑还求金缕思深落叶恒念瑶簮斯又意与世以俱长情随年而更永者也余既览彭生之作复观陈子之篇持为情移敢辞才尽进之仙诀用质牛叟以五千缀以鄙言聊濡龙賔之十二
　　郑若千诗笺
　　予于辛未上巳之辰重举春江花月之社维时庭前受简不乏羣贤花下论文尽来多俊而郑子若千兰梦一枝草生双带文章清丽独操正始之音吟咏髙华自得元和之体歴观五作足擅一塲自可与子美聨镳岂但令君苗焚砚哉因题芜句用授枣人
　　防陶奉长维扬竹枝词后
　　春风城郭旧是魂销明月楼台时为肠断而香车寳络虽如昔日繁华乃绣幕青丝迥异当年佳丽写柔情于纸上不减名士风流寓胜赏于篇中欲问美人消息君请歌竹枝于堤上余将寻桃叶于江干矣
　　引
　　双节乞言引
　　伏以髧髦矢节从容较甚于捐生剺面存贞坚忍尤难于继美故
　　朝重褒嘉之典虽待及年而野存激劝之风宁辞颂徳惟江母程太孺人者鹤诚先生之淑配郢上之尊慈也少裕鸾姿早成鸿偶妇能自好方静御其朱弦士故多竒独激昻于赤劔迨至天欲倾而莫补遂乃海可蹈而不归寡鹄空歌谁怜宛颈文鸾不舞徒恨回肠动则捋荼几见忘忧之草生而食蓼长为茹苦之虫称未亡人几四十年抚藐诸孤如旦暮事潇潇夜雨时闻鸣杼之声惨惨晨霜不灭画灰之字爰俾郢上聿振衰宗业授一经名成黄绢家完三徙事出青箱人推士行之亲运甓良由于剉荐时值阿咸之匹矢栢遂合以如兰葢境若公早赋玉楼致汪孺人遽尘瑶瑟题扉已决家人曲谕以存孤引刃何难娣姒羣寛以守志蚌虽胎而不育叹岂由人蜾非种而还生呼常似我墙边洒泪俱开思妇之花海内填波莫尽帝娥之石泉能跃鲤汪能以事嫡姑者事其叔姑树有啼乌程即以爱犹子者爱其犹妇青灯两世有苦无甘白首一门长昏不旦里闾纪实志乘并载其词郡邑飞章旌典先从其长乃太孺人谓氷霜砥节痛教形影相依岂日月垂光肯使声名独后以兹谦德暂寝褒封用待遐龄同膺懋典然而龙门纪竹犹存巴妇之台天禄吹藜尚志义姑之传况此双贞之嫓美葢偕五烈以齐芳可少词以扬淑范长篇伟制雅号鸿裁短咏微吟咸称凤采倘文通镂管能开五夜之华则莱子斑衣足慰三春之草庶荣深衮字共知林下清风而宠溢绨箱永沐毫间瑞露矣
　　江青园七十小引
　　青园先生理学名宗忠贞华胄风流不坠荣名代着朱缨节义相承灏气独凝青简清刚化物彦方感还劔之风施济覃懐阮裕动焚车之叹葢慷慨原乎大义岂矜游侠之名而然诺本于至诚遂有真儒之勇是以朝尊更老独礼桓荣社启耆英先迎富弼一时遵为律度当代奉其楷模至若大厯词人还衣五彩髙阳才子并得三珠竹林多均爱之情兰戺有竞荣之势斯则杨家传其玉佩杜氏号为寳爻者矣兹逢诞岳之期适值观涛之候稽之人事前半月而彩丝延筭于北辰考之天时后八夕而紫纬悬辉于南极书繙寳箓犹龙老子之文杖赐玉支单豹婴儿之色炤长筵于不夜明月犹悬乐盛事之如春丹霞可接何人善颂敢抽兎管以陈词此日为欢愿酌犀觥而进酒君请歌乎既醉余方庆其作朋尔
　　汉殿传经彦梁台梦笔生华缨振橙里朱棨耀芜城维岳时生甫占星夜诞衡魁竒原独立磊落早多英威凤存遐览髙鸿足旷情观书懐卓荦学古志纵横道欲尊三代声尝动两京艰难因就义慷慨为全名仗劒归齐地持盘定楚盟辍餐周友急汲井化人争白璧身同贵黄金诺匪轻里儿凭息讼隣境赖休兵携酒攘鸡醉投钱饮马行危巢留破卵沸鼎救余鲭令德惟神听隂功似耳鸣素环应有报青防岂无铭屡和居隂鹤频闻出谷莺易精王辅嗣赋美庾兰成虎观方聨席鹏溟各奋程碧瞳夸矍铄黄髪仰仪型几杖华三祝衣冠汉五更幸兹逢大戊还共庆长庚涛长符川至星髙并月明鲐顔齐卫武鸟爪降方平绛县何能筭丹丘不待营愿开蓬岛席永奉景山铛家士雅孝亷居忧致疾作诗慰勉并索同人属和小引
　　葢以道逺循陔防服罕闻于莱子乃致情乖陟岵素冠尝慨于棘人嗟斯世之不臧幸吾家而庶见则族侄士雅此其人也士雅本负俊才尤多至性以尊人之易箦率诸季以抚棺日日悲号尽泪而继之以血时时躃踊几死而遂不欲生以致鸡骨徒支猿肠欲裂经年病瘵瘳疴頼得银丸毕世衔哀返魄恨无瑶草昔攀筵附子感邻母于属垣泣扇王修致乡人而罢社斯为似矣良可风焉爰乃慰以新篇且可箴乎末俗白华敦孝聊同束氏之补亡彩管旌徽愿得郢人之继和
　　为家元士节母罗太孺人六十乞言引
　　葢闻紫绨秘笈书藏于阿母巾箱彤管名编字照以神人拄杖非待彰于藻制难共显其芳规兹有元士吴子之慈亲是为幼符先生之淑配琳琅家世本为梦鸟之孙琬琰声华代有珥貂之客幼悲岵屺孝不待教而成早赋河洲礼独因心而具堂前椎髻能同夫子之心厨下尝羮独谙老姑之性桓少君之挽鹿提瓮何伤厐孝妇之烹鱼脱簪靡恡瑟琴静好一十八载罕窥喜怒之容井臼操持三百六旬尽属勤劬之夕缁衣欲造宁嫌锦却蒲桃黄巻堪酬自笑钗无玳瑁烟分百口旁且及于翳桑祠展三宗逺益防于采藻此则懿难尽述美不胜书者矣尔乃河决难填天倾莫补始则星前刲股深闺亦有金縢继则日出当心絶壤空埋寳镜题扉粉字几欲还隂封髪帛书聊因存赵几年夜雨鸣机和助读之声半世秋风断杵警缝衣之梦养雏成鹤谁怜寡鹄凄凉有子雕龙肯惜和熊辛苦身肩四代心许千秋遂使膝下文通欲协貂蝉之兆阶前令伯将陈乌鸟之情岂徒台爇夜香令子金桃叶庆已见堂髙世防曽孙玉笋成班他如义比鲁姑识同许妇独将赤手救伯姒于蓐室之中不惜黄金却暴客于空庭之内此皆闺闱之仅见良为巾帼所创闻者矣兹开六袠恰半九秋天上蟾蜍已就长生之药云中鸾鹤争浮久视之觞信与月以俱明心常皎洁将和天而不老节更髙寒范式登堂爰同展拜杨羲授箓雅足承欢封万岁之乡行见起居八座锡百朋之字仰祈组织七襄尔
　　陈母姜太夫人七十乞言引
　　葢闻光昭青简凡才子必有慈亲颂纪彤编由令妻必有夀母积徽声于徃古传懿范于近今则陈母姜太夫人实有之矣太夫人灵钟玉燕本出于钓璜庆笃琼鸾祚久昌于锡劵华缨累世河山传象服之荣画棨盈门井臼着鹿车之范爰归硕士作配名臣义笃三从钦嘉仪于鼔瑟功髙六出襄秘计于篝灯纯孝表于髙堂勤干闻于中馈厐家烹鲤厨羹必自亲尝崔氏扶鸠中服多由手澣烟分三党毎见脱簪廪济一乡恒闻辍膳虽华称珈翟既身贵而靡骄迨恸切藁砧复门衰而不坠堂前画荻空怜三凤中分室内丸参还羡一防已足布裁大被冀佳儿长近正人珥易竒书谓是子终成大器乃俾令嗣是谓健夫若终子云之过关雅多壮气如陆士衡之游雒洵号异才乃涉世不慕声华而读书耻为章句窥其所造将显亲必頼扬名揆厥所由惟能文乃堪养志岁当乙丑月肇甲申节启中元庆先一日夀增天秩时际七旬宣文君坐有生徒称论自若郄夫人年逾耆艾神明未衰岂不盛乎是可颂也敢乞江毫之五色用赉鲁衮之一言则文重鼎彞永頼仁人之赠而词髙琬琰瞻君子之光矣谨启
　　紫金丹小引
　　杵分兎窟品重霜药献龟台名珍绛雪张子本杏坛之佳士还种杏林以芝岭之髙人自畊芝亩传家金鎞早看藏发光明济世珠奁更见书分宛委惟兹秘授实具竒功砂链蓉牀频经九转丹成桃液独妙三还气可除疴似启龙膏之合香能辟恶不殊萤火之丸得自神人癕何为而徙树佩之君子体竟胜于纫兰
　　募修镇海楼观音阁小引
　　南阁髙楼名曰镇海丹甍飞拱慿陵百雉之巅画栋遥鶱用奠六鼇之足卷风云于南浦雄峙金汤驻慈月于西迦灵分瑶岛舟航万里共瞻朱鸟规模钟鼓九霄自有白鹦响逹此既深于卫国良亦显于佑民者矣素修上人者朴能生悟静可破愚百八子之勤持二十年而苦行云霞千尺不烦棕拂登筵风雨一灯独向莲华听漏念此翚飞鸟革萸江之保障非轻然而鼠穴雀穿桑土之绸缪宜早倘迟修葺必致寳相之淋漓若任废弛何论鐡围之倾坏敢辞饶舌仰恳信心用为助木之山神共作聚沙之童子施之材施之垩幸为费之无多孰为补孰为修计成功而尚易毋云官之所掌何烦撒手五铢将见福有攸归絶胜葢头一笠
　　为朴庵和尚募具足戒衣单引
　　啸鸾人后司马家儿忽有意于离尘遽舍身而入道头皮直上虽云烦恼能除脚板行参尚有威仪未具在嗔痴既絶要本无贪而慧定维修必须能戒是菩萨不名菩萨究竟如何做阇黎像个阇黎规模不免是用丰干饶舌徧求檀越发心念珠有一百八丸要令随时圆满布衫重四斤七两须教当下现成看他禅和子作甚麽生惟愿大善人説如是法
　　为姚公六子募縁小引
　　僧某者故廷尉永言姚公之六子也廷尉刚而絶俗清不谋身以故世未一传家皆四散儿如任昉虽有葛而弗完子类叔敖并无薪之可负栾氏降为皂已足伤心孝客去作浮屠尤堪酸鼻况乎路穷于托鉢又复辞拙于叩门涧底束薪偏难煮石城中合掌谁与施珠非防长者之涓埃难起遗孤于沟壑伏祈惠以五铢共谓旧家所不忍见庶几延兹一线毋嗟亷吏之不可为
　　方君乐志图小引
　　夫入世尘而不滓者斯逹之鉴已深超物态而自頥者则贞休之气弥足于以保兹纯素和以天倪得河图之中宫庆符龙马应羲爻于大衍德叶凤麟度黄绮而齐年絜乔松而等筭虽列名朝籍而溷迹尘区识者有以知其不凡达人早已许为无尽矣黟山之麓夙有异人方雷以来犹多杰士乃尔郅方君者少负英资长多伟抱岐嶷由于天亶慨慷实自性成掷笔早类于仲升结驷有同于端木而闵家门内絶少间言曽氏堂中恒多懿节萱堂偶疾辄步祷而忘遥荆砌分劳毎躬当而靡倦坦懐无曲其直如遇物惟诚我心匪石隂德不愿人知胜事难为仆数是以赠佩见于吕防琅琊济美题舆称乎仲举颍水发祥兹当知命之时用祈黄耉方庆遐龄之筭以介白头尔乃身寄寰中具渊明之逸兴心逰物表慕长统之髙踪则其清言传诸柔翰波分上下可涤尘缨风有雌雄偏宜广袖心知鱼乐其何羡于渭濵目送鸿归爰有同于江渚于是谢鲲一壑宛似虎头叔则三毫端由麟角其旷懐有若此者则髙致为何如乎是当被以篇章传好修于久逺岂但留于简牍写盛德之形容哉
　　静之朱先生七袠介言小引
　　黄山结幛紫府传筹传称君子之国侨诗歌张仲之孝友式如玉式如金仙醴助防衣之防鼚乎鼓轩乎舞良辰飞濯锦之笺静之先生古黟望族让产同乎让国追延陵季子之髙风敬友本于敬兄仰司马温公之盛德居睦亲之宅年年风月乐以忘忧表郑公之乡世世子孙引而勿替阶前兰玉谢家之幼度超羣墙上薜萝张氏之公超成市挽鹿车而行汲何尝对泣牛衣藏龙劒以传家已见名标虎榜运逢清泰夀届古稀緑鬓朱顔独饮菊溪之水清泉白石同听缑岭之笙紫芝之眉宇争观碧海之烟波可涉羣公作赋并渊云班马之竒才令子开筵招钟吕佺期而共集绮夙忝维桑之谊媿糠粃之在前况当酌斗之时奉盘匜而恐后














　　林蕙堂全集巻十
　　钦定四库全书
　　林蕙堂全集巻十一
　　湖州府知府吴绮撰
　　露布
　　拟浙江大兵平大兰山土冦舟山逆贼防报露布
　　【臣】闻玉弩垂芒九地失负嵎之险瑶堦舞戚四瀛销吐雾之妖日月所临有容光而必照雷霆下击无负固而不靡干戈扬天子之威钟鼓送
　　圣人之喜恭惟
　　皇帝陛下天挺英姿神授伟畧云入戸奉寳箓于丹陵緑错升坛得瑶图于翠渚荣露下竹苇之泽薄桂海以敷文肃云垂芝草之华罄氷天而服武涂山禹防已集万国之珙球蒲版尧衢自静九重之尊俎蠢兹浙冦敢悖天常肆虐金峩辄奋九头之暴舒凶赤堇乆稽一靣之诛始犹衅构鱼书遁苍崖而伏莽终则怒回螳臂依碧嶂而凭丛踪防类于黄中蔓欲同乎緑线兼之鲎背爲防通孙恩于扈渎鼇身弄楫连杨泰于鼎湖出没蛟门凭陵虎巘山倚海接相为犄角之形水借陆援用逞连拳之势遂使曹娥江上估客尽弃桃枝严子嵒中隠士难安桂树屐殊康乐寜烦孟顗之疑戈挺卢循屡致王凝之变【臣】等敢承庙筭广布
　　皇灵方传垒而呼冀逭扬旗之罪乃挥弋而舞仍矜拒辙之能犬既敢于吠仁虎愈威于服猛遂乃应变出竒潜师制胜蹑悬车之岭暗捣腹心陟束马之岩平分牙爪气冲南斗辉煌双劔之芒影灭西郊变幻五云之阵始于夏关之地歼厥凶锋继于斗门之区躏其坚壁焚骸积阜几成京观之风残息登高更切守陴之哭爰于某日遂破大兰山土冦某者羊头巨镞并穿袁尚之颅龙尾神镮争断蚩尤之背血被原而成赭何言鴈宕千寻尸伏地而流丹遂满山隂万壑而逆贼某等或以干城旧将为背地之陈豨或以岛屿游魂作图危之道覆犹尔迁延重地窥伺岩疆【臣】等益奋天声严伸大讨秉屏翳之效灵值冯夷之助顺楼船万艘还兴黄海之师戈甲千重共合昆明之战鲸波夜涌笑鼈令之浮尸蜃气朝昬絷吕嘉而授首兎方迷于入穴鸟乃叹于焚巢惟此舟山者去浙水才有两潮藏沃野宁惟千顷咽喉吴越烦庙虑者十年襟带闽畨结隠忧者数省获兹全胜遂据要冲凡皆遥禀乎神谋故致奏功于师武资其甲仗不烦武库之兵借彼糇粮可上金城之策断上流之奔逸势若建瓴作东越之屏藩雄如列嶂逺人归化皆言水不扬波樵客迎仙益见山无匿影矣【臣】等无任懽忭踊跃之至谨奉露布以闻
　　疏
　　霞雾山北庵募縁疏
　　五丁开嶂罕覩神工三癸建亭爰称胜迹惟此菰城之外多古道塲忆彼霅水之旁为旧逰地尝爱山名霞雾厥称境足云烟向逢石屋老人乆幸秋围白象非遇烧庵婆子俄惊夜舞绀龙火种莲花信因縁之有在天开祗树知事业之攸存兹有隠愚上人者座列三支灯然五叶轩辕峯顶曽提顽楫之真传妙喜岩前拟续皎然之故迹但髙坐不为汉语而上行未易唐捐是以抽毫代丰干而饶舌俾之托鉢乞给孤以葢头倘童子聚沙共种旃檀之树则山神献木即成薝卜之林识岭路之髙低不碍吟成瞌睡尽人间之兴废还闻福在檀波矣
　　为彻千上人结茅疏
　　葢闻胜縁有待嗅水知香法防将开移泉作供虽地经桑下不成三宿之情而坐涌花中实现六通之果惟兹彻千上人者系出吾宗法登彼岸生龟早脱尝称白足名流灵鹫恒防不数黄头小乘一瓶一钵徒闻粥饭之縁千水千山莫问袈裟之地将参禅而少壁此面奚堪欲聚石以无台谁头可防何方兰若能容狮子之牀此日竹林不听鹦哥之语是以持杯不渡振锡空吟师惟得得而来室且揺揺靡定必借聚沙之神力乃非筑舎之虚言贯似蚨飞钱聊分于于頔珠同鹤报金共布于给孤买沃洲之山灯留黄蘗开庐峰之社池有白莲矣
　　为黙雷上人募古琴疏
　　神僧洗鉢但乞伊蒲长者布金惟资祗树苟非悟超寳筏将得意而忘言何以供设银丝乃闻声而説法惟我黙雷上人法传五叶道契三支短簿祠边长携焦尾生公石畔还欲防头言募名流用求古器扫一切有为之法别作檀波用十分无累之神孤寻果地作水仙操烟波何处移情得混沌材风雪还堪悟道非弦非指直须言下儋承在水在山莫令当前错过我慙坡叟曽得交聪谁是韩公应来听颍倘令心游轸外频教击磬敲氷不妨尘冷匣中依旧山空月老
　　募修溪南防馆法华庵疏
　　葢惟河山西极一花开白象之天烟雨南朝双树栖赤乌之地考报恩之为古刹前代爰崇而法华之有精蓝吾家持建旃檀馥郁在长干胜选之区瓜瓞绵长是丰芑发祥之所三百年簪缨赫奕堂构常新十八冠葢徃来弦歌不辍故九秋鹗荐賔兴有頼以云蒸而千里鸿飞客至无忧于露处允矣名宗之美制皇哉上国之雄图然地属梵宫守防必资于释子迨事经军帑倥偬不戒夫祝融遂使势烈燎原悲兴巢幕青氊靡托何言薝卜之园画栋难存竟作荆榛之苑斯则旅人为之裹足过客见而伤心者矣予以去秋来经旧馆疏棠老桂惆怅于四十年前忍草悲花感慨于五百刼后念祖宗勤劳不惮殊切谟谋倘子孙修复无闻有乖仁孝欲为运锸笑乏倒囊幸赖非止以同心尚愿诸公之合力祗园长者倘能量地以布金梵域神童何碍聚沙以垒塔况乎振上世中衰之业名较善于他工贻后人即次之谋报非赊于异日物力归之一手事必可成功德及于众身福均无量
　　衡山南岳庙募建斗母阁疏
　　地莫盛于南而衡当星纪神必尊乎北而斗作天枢慨自变起鸣狐寃血横流于赤社迨及乱生贙虎妖氛酿毒于朱陵林木之祸方深荆棘之悲已甚维迅扫于十一载丕扬允頼天威而消刼于五百年黙运尤资神力此斗母寳阁创建之所由来而衡岳羽人奔走为之劝募也夫开一炁宻孕九皇演尼丘化玉之符而王称孝弟説耆阇布金之法而主制兵戈西兎东乌自转两仪之毂左龙右虎独持七曜之衡用神光而大靖邪氛以生气而潜弭杀运丹灵峙为长离之镇摩利支开普化之祥道自无殊地应有合矣但不闻鸡犬徒传仙好楼居而遥集龙鸾那见神能露处不遇聚沙之童子绛阙何得九重倘逢助木之山神丹台即成百丈惟众仁人挽回气数立开金错之囊则大慈母税驾河魁坐涌翠璎之馆苍龙度厄销水火以骈祯赤彘垂光照乾坤而保泰德无不应福有攸归
　　募建巽阁专祠缪李二先生疏
　　葢闻忠义之挺生良闗国运文章之蔚发犹借地灵故一水称丁用兆衣冠之谶而二山名酉聿开图史之祥维此延陵适当斗野境称灵秀旧为君子之风俗尚清刚素秉正人之气乃坤维实为盘固而巽位尚未崇髙何以为向学之心且难副右文之化隂阳是卜取堪舆家言风木相资补离震间事上图杰阁奉开化翊运之神下敞髙堂列文贞忠毅之主葢以首婴党祸虽百折而不辞并能力挽王纲致九死而靡悔齿牙尽脱犹闻攀槛之声支体无存但有渍衣之血倘无显祀曷以激励乎忠贞得此耑祠始足用存乎模楷况郡大夫主持风教已有意于崇贤岂诸君子表率乡闾乃忘情于助义特为饶舌徧恳同心共谋不日之功长迓无疆之秀将见嵯峨画栋摩日月而对双峯耸峙雕甍挹云霞而凌万井英贤鹊起宁殊獬豸之山科第蝉聨即在凤凰之岭矣
　　为藏山和尚募塔防
　　藏山和尚白足清姿赤髭异品十年面壁曽窥立雪之传五夜入门得悟拈花之防偶然着手妙墨无让于贯休率尔揺头新篇竟同于觉范虎溪大笑惟共三人鹫岭孤行独留一指腊才髙于周甲道忽阻于建寅看九日之黄花犹存我相访三生之白石欲待他年只履空归去来无着寸丝不挂究竟如何嗣子防防盼金棺而何有僧雏孑孑问鐡鉢以无存匪借大檀谁封广柳于是不辞饶舌覔一袈裟但得共为发心藏诸舍利上兜率界信髙人毕竟生天归窣堵波非长者那能得地即交情以完禅智用厚道而结胜因行将双树参差长开浄域且见千花环绕更礼寒山
　　慈渡庵募殿小防
　　赤岸分流山髙五岭白沙涌浪渡险三潭鼓莫奏于回颿舟易同于覆釜乃有给孤善士义拯迷津幸得知本禅师身登道岸花龛夜诵空惊怒浪横飞莲筏朝浮不畏业风吹堕伍胥请客直教唤醒醉人河伯娶妻肯令沉如浣女多生援手已注籍于东华一把葢头尚浮杯于西竺林中风雨蜂王台何处传灯江上波涛狮子座谁来问法乃属丰干而饶舌用裨厐蕴以发心江类狝猴启赤华之社人如龙象还开紫柏之堂将成塔必始乎聚沙岂种禾乃几于生豆语应不妄福有所归
　　募脩香界庵疏
　　锡山揽胜古有草庵金地从新兹名香界葢清江刺史亲荷锸以诛茅而苍雪大师自浮杯而证果者也堦升秀嶂久歴经行坞出吉云恒多栖息冠九龙而直上独髙龙树之风凌一鹫于孤鶱是为鹫峰之境岂意纤埃之忽入几遭大刼之全灰兹幸梁汾居士偶返故山念彼楞伽山人实为好友解骖赎客脱才子于流离置驿延賔以名流为性命负信陵之意气而自隠于醇酒美人有叔原之词章而更妙于舞楼歌扇昔经斯地愿把臂以入林遥指兹峯可同心而借卉何其半生遗世曾不染于微尘遂尔一笑凌云竟永辞于幽壤偶因残墨爰展遗型听横笛于斜阳心伤向秀奏鸣弦于流水梦断钟期将留幻影于空堂用表知音于来禩乃有晋陵之仙尹见义勇为更得申浦之贤侯闻声助善共捐亷吏之俸用表亲仁兼全良友之情尤堪化俗但义举何容独任而胜事必頼众擎用告同心共为协力山神运木便成七寳之台童子聚沙即是千花之塔檀施勿恡茨福攸归
　　为熊邑侯建书院疏
　　广陵实为重地江邑更属要区当水陆之冲轮蹄交错值疲敝之后呼应艰难况叵测之人情隂阳莫辨且吹求之吏牍左右安支是以一日难居肩荷者视如传舎千夫莫措铨主者指为畏途时则旄钺重臣皆栽棠之召伯至于襜帷循吏有防薤之厐公尤幸真儒来为仙尹如邑侯熊公龙山硕望鹤泽英流射策以掞日名髙莅官而戴星绩懋狱不苛而市不扰吏治咸泽以文章子言孝而弟言恭听断恒先之教化清矣不为沽激故其清常湛氷壶明也不事矫防故其明有同水镜机务无嫌于旁午剖决如流簿书不混于刁丁毫厘必察革火耗之羡入而润不染于脂膏罢差役之追呼而怒不闻于需索严莠民之罸而白望潜踪絶嚣讼之风而苍生乐业脩义学于四境化美文翁讲
　　圣谕之六条功同卓茂是以徴催孔亟闾阎无困苦之嗟车马虽烦井里有豫游之庆一钱不选咸知暮夜难干五袴长闻返觉阳春不逮人真如父纵是怒而皆慈姓可名儿但有恩而无怨德难缕悉聊以黄为公子之裘功匪笔书惟愿清白留后人之法原因善政而更懐善教之思诚以仁闻而更冀仁言之益况乃堂依杨柳欧阳之旧宅犹存则有岭号梅花何逊之清风未逺特为讲院共迓文轩俾月吉而常临时闻读法庶风规之长见获遂瞻依但受泽多同而庀材殊急既众擎之易举共效子来将合力以图成而永敦民俗矣
　　募建西来阁疏
　　葢惟金山独峙砥万顷之银涛寳塔双悬镇千寻之贝阙是以龙轩遥驻宸章灿日月之辉犀管亲题睿藻壮江山之气则苏子瞻之留带未足为竒而张承吉之闻钟无能称善者矣然在上方而眺北固有杰阁以号西来中纳千岭之柔岚槛外收一江之胜赏昔年缔构曽因赐紫髙僧此日摧頽无复留丹佳境是以斌如开士不惮饶舌而效丰干而我小阮庭生亦欲发心而同度但悭囊未启谁为助木之山神而妙果将成必頼聚沙之童子则丹梯百尺即仰睇乎慈云而绣栱三重便遥观于法海将见施无不报应知福有所归矣
　　为天续上人募庵防
　　跨鹤城中何妨飞锡渡牛河畔雅足停车则有天续上人半偈清修三乘妙悟传五叶之法竖拂子而随防作一枝之栖放蒲团而不下布狮子座三千那得容身立蜂王台些子如何着手虽道人之汉语犹存不了之縁非长者之唐捐难助无边之果用为饶舌共恳发心似西域之贤妃甘输柰苑若东方之童子更舍旃林则一把茅得以葢头而三更枣可寻歇脚矣
　　传
　　家茂才声逺先生传
　　愚尝流览前编遐稽徃哲甘公朗鉴得陶谦于缀帛之辰桓子英标识安石于抚尘之际未尝不慨然击节愿为执鞭以为知已难逢得人匪易也乃至谢家池草若灵运之爱惠连杨氏竹林如兄昱之知遵彦则论交一门之内而流声千载之余尤其难哉亦云罕矣余忆当初岁偶尔逺逰乃家声逺先生辄相期许号以龙文仍为奬成勉其骥足而深知未报徒思腹痛之言笃行难忘聊纪躬修之迹弗慙鄙制爰阐幽踪先生讳凤鸣字声逺安若其别号也少有隽才长多异操甫受书而名传乡曲未弱冠而声振胶庠当世业之中衰难谋二鬴值亲年之既耄俱在八旬宋处宗之前鸡堪入馔王休徴之沼上鲤毎就烹遂使垂白含饴虽茹荼而不识将乌戏防觉啖菽以逾甘迨侍疾有类伯喈累月何曽贴席及持防实同处黙频年犹自居庐以事死而若事生惟思学孔由孝亲而能孝祖还欲报刘五十六年耻求凰之易节百千万日守牧犊以终身此皆敦笃天伦良可挽回风俗者也是以棘闱屡踬未遂显扬梓里咸瞻共钦孝义豫州刺史为陈纪而表闾河曲诸生就王通而列舍至于田间认履笑而不言畦畔锄金挥之弗顾置幼安之器汲者忘争劝雍伯之糜饥氓待饱义熈之后不复五斗为懐正始以还但有一编自适臣言忠而子言孝曾无矢口雌黄诵其诗而读其书更复娱情飞白精思八法长画被以成穿竞乞千文辄填门而未倦毎偕支遁终朝共赏山泉时约戴逵镇日惟论书画是以西京耆硕奉仲举为端人东洛羣贤推彦方为长者良有以也岂曰诬哉既而梦兆白鸡慨三良之陨露身骑黄鹤叹一笑以凌云运值康熈年当己酉孟秋下浣卒于里居子长顺长循二君具象贤之德孙翘京翰京等辈懐绳武之思而翰京如京犹能饬行立名好文服古聚书能读知王顗之有孙留砚堪传识范乔之继祖信虞诩得寛和之报而杨竒守清白之遗庆既有源施方未艾也
　　丰南内史曰我
　　国家肇修人纪首重天常礼官时有褒扬史臣亦多纪载惟义夫一节矣罕闻忆我先大夫稚圭公既失太淑人荥阳氏鳏鱼卄载遂絶念于云荼哀鴈三秋竟终身于霜蓼与兹伯子并号大儒而一命未膺双贞不显呜呼五伦始于夫妇岂可阙然百行俱在诗书斯为卓尔不独缅怀于知我实亦慨想夫古人矣
　　又道人传
　　又道人凌姓名畹字又蕙歙之沙溪人也少负儁才雅懐逸志鹤非鸟伍即傍白云松不林生恒依丹壑诗如常侍遇得意而旋吟画拟右丞时解衣而不倦然性惟絶俗心在寡营郭忠恕之戏写风鸢非徇贵客李至献之能图水牸岂赠世家巷内无人曰斯世何堪入眼胸中有竹谓此君犹是知心以是四壁长贫一笻空老虽近三皇之丹灶未厌搜竒乃访五老于香炉恒思选胜飞絙翠岭多康乐之所未经蹑履赤城实兴公之所曽赋晩爱隋桥之月遂至携家久甘范甑之尘因而没世家侄楞香念张堪之遗孤仿原陟之厚义敛而防葬赡其女妻葢君本髙人实多侠槩曾留张俭靡惜破家尝哭李膺无忧及祸兹以交情而获报讵云天道之无知耶
　　方烈妇仇氏传
　　妇姓仇氏歙人方本素之妻也手剑成忠周称烈士曵裾起誉汉号硕儒昭代歴有闻人近世齐为编户妇生懐淑德少具令姿从女塾以授书在公宫而习礼史开范传长羞蔡琰之篇诗诵卫风独爱共姜之赋下早岁之玉台空悲荡子压频年之金线恒为他人慈母为之痛心孝女因而屈膝贞能不字诚何怨于摽梅死且靡他敢有伤于秾李迨德耀之嫁已逾十年及荀采之婚曽无三月舞鸾青镜犹未穏乎双栖别鹤珠弦遽分飞而独徃岂丈夫之志果在桑蓬惟女子之行自甘荼堇望刀环而无日谁怜机上流黄合钗股以何时不念楼前织素无珠可卖供餐成巧妇之炊有土堪包筑垅代孤儿之泣八年胥浦俄惊鵩鸟之来千里练江特买蜻蛉而至青囊不验已无分于齐眉白刃可挥复奚辞于割股嗟天倾而莫补叹海竭以难填泪欲成花即是断肠之草魂能化树将为连理之枝感姑妇之慰留勅家人以环守药名独活苦不由人虫有寄生孤谁似我贫同种蒜艰难回广柳之车事切封榛隠忍涤荐苹之釡久无夜哭门前不听乌啼忽起晨妆下翻疑鹊喜邻姑束緼初祗讶其阖扉老父得书早已闻其挂树粉痕在壁终还隂氏之尸锦带留牀遂宛庐江之颈于是里人罢社邑令式闾题曰贞妇之祠表以女宗之墓如生斑竹在土而已有泪痕或化防云带雨而尚闻香气猗欤烈矣不亦美哉嗟乎緑绮幽情芳年越礼黄花妙句晩景贻讥已甘包麕之嫌宁论委禽之巧三年倾国空怜息妫之无言五夜失声偶为江郎而唤觉稍徘徊于俄顷即陨落其生平兹独漂揺风雨存定志于经年防涉闗山返遗骸于逺道然后从容就尽慷慨完贞斯有大过于人岂可无闻于世爰为濡墨以待书彤用箴顽懦之风并厉子臣之义尔
　　周太夫人传
　　葢自芸负米亲承黄玉之书泣笋号松特纪紫金之管孝之为德岂不重乎然手不驱蚊悯濮阳之忍痛声能感鹤闻处黙之衔哀厥事可风其人足敬似中郎之侍疾七旬无暇于求衣若申屠之慕亲十载何心以御肉惟吾式燕实无愧焉因其孝而遂得其慈感其子而并传其母此周太夫人之所以传也太夫人系出周宗产于真邑伯仁雅量代着汝南公瑾名家世推江左灵储婺宿地当跃鲤之津教本国风诗咏鸣鸠之渚生而守礼志不事夫庸人幼即知书名有同于博士时无逸公炊方梦臼弹用续胶石氏入门九族咸知见重少君归里三党由以加亲儿鲜衣芦宁识柳公权之为异出姬多累葛岂有周太姥而无是言于是方进懐恩为耽书册髙柔见爱益笃瑟琴而太夫人富不为骄贵而能下衣无火浣曵大练而犹华钗少明玑选中珰而独恕至于宫修采藻日以未逮为悲野饭翳桑时以不周是患先河义重捐多金而祠构翚飞待渡堪伤出余资而桥横鴈齿感遗言而嫁鹜谊重夭桃见枯骨以脱骖恩敷广柳则助义无妨于典珥施仁不恡于抽簪是以海内徧乎休声域中称为隠德公之得此多内助焉迨乎日出当心海填无力凤亡其匹谁怜宛颈中宵鹤有其雏未可捐躯长夜付冡儿以筦钥不戾三从抚两稚于提携何慙再起岂知麻姑转盼俄见尘扬遂至漆女伤懐果闻天坠救无披髪争操室内之戈祸在剥肤莫厝突边之火伯之陨矣叹大厦之将倾予何归乎怅危巢而已覆乡闗播越八百里处处惊蜀道之难亲戚凋伤三十年人人利齐奴所有太夫人闻雷不震涉险如夷动者持之以静中流之砥柱常安急者应之以闲当局之机闗独妙纷纭自解若芒刃之斩乱丝神色无惊似轻裘而临大敌卒能潜消众变黙剂羣情全破卵于汤火之中出覆舟于波涛之外堂前画荻总是泪痕灯下丸参无非苦味慰之以义命何殊身自教儿束之以诗书不谓母能兼父六婚孤女频年不倦倾笥独抚遗孙尽日还为授读念世难何辞身瘁顾吾力之已弹谓隂德有似耳鸣信其宗之必大训兼文武刘殷之七业俱兴教备慈严泰媖之一门无忝仲以文章启事行登鹭序之班季以黉术致身亦入鹰扬之选岁当癸丑月在仲春嗟二竖之弗臧痛九原之忽渺羿妻归月徒闻捣药之宫织女还星但有支机之石当乗鸾而欲逝一心惟念前人迨化鹤而难留片语不闗他务贤哉此母允为巾帼之难贻厥后昆是作闺闱之范爰述其事是为之传
　　丰南内史曰世风不竞人纪罕修士在恒居争夸竒节时当变乱辄易素心震雷有虩虩之伤樊圃着瞿瞿之刺而兹终养以和独全其大存栢舟之雅操贻桑土之逺谟诗曰淑人君子其仪一兮母有之矣彼防匕以贻羞循墙而失步者亦乌足道哉
　　红鹅生小传
　　髙士桥西是孝尼之故第让王祠侧为彦博之名园槐柳交隂蝉声一巷松篁逓响鸟语四时葢其间有红鹅生焉生夙负英姿早懐壮畧縁奉鲤趋之训遂忘鲲化之图陶元亮之家儿罕求闻逹王孺仲之嗣子不事声华用孝全贞固其所也于是覃懐六籍极力四声得北苑之精传旋为阁笔有西昆之丽句特妙题籖襞古锦以为囊篇裁芍药镂青瑶而作管手浣蔷薇金粟重来苏舜钦之遥追太白玉箫新制姜尧章之低唱小红欢既以古而深赏复因竒而富錞于古器辨乎周礼之文威斗遗模证以汉台之记王将军之库内若具五材李公子之筵中无非三代苟其堂中赌茗不妨贵买徐熈若至袖里懐珍必至狂呼米芾矣而且尊同北海惟醉词人坐拟西园徧辞热客杜司勲解官之后始订忘形嵇中散僵卧之余还为纳契虽牡丹香发长思功父之家而脩竹清风不减元卿之径至若酒旗歌扇时迎桃叶船头侧帽轻衫独徃梅花阁上遇方山者谓为豪士望陶岘者有若神仙而吊古殊多问天还切过埋剑之地怅君子之不存逰响屧之廊叹美人而安在杜鹃月冷欢少于悲麋鹿春深今犹似昔凡经逰于蜡屐悉寄托乎彩毫文为生焉情使然也又或玉钩斜畔惆怅飞萤鐡瓮江边荒凉战马寻西陵之旧事两峯未改烟云访南国之遗踪六代徒存花草莫不临风酾酒对月兴歌抚长剑以欷歔鼓哀筝而慷慨昔阮籍之登广武时少英雄孔明之卧南阳人思管葛含悲吐曲触绪言愁见之或讶为狂识者独伤其志矣予与生逰同山泽好缔林泉爰以阐其幽懐用待传诸好事也而生架蓄瑶蟫恒多问字屦随银鹿颇解挥毫墨沼流成独得琅琊之秘黄庭换得长懐昙之髙故自号红鹅生云
　　吴母郑太孺人双节传
　　葢惟史官所载务阐幽光女子之行尤崇苦节若乃髧髦矢志出百计以存孤截耳明贞守一身而济蹇斯有裨于人纪咸宜表于家乘则郑氏孺人为不可及矣粤考善濡叔祖具国士之英姿厥配汪氏太君有淑人之雅操而孺人同操箕帚屈奉巾箱虽络秀本自士流而长懐门户故康成实为名族而甘就衾裯自挽鹿车用佐良人之画频调燕瑟能和大妇之心纵阁异东西礼则均于采藻即馌分前后而事总切于条桑钟郝堪仪喜懐珠而并产齐梁非逺痛载寳之不还日出徒嗟天倾不补鞭长不及况在疚之防防巢破难完有未亡之藐藐他方遗槖齿既易于鲸吞同室操戈涎复垂于虎视况长男之先逝至嫡妣之继亡乌失侣而长啼鸾抱雏而独宿多方巧诱有懐欲动乎贞姬宻逞凶谋不利将施于孺子时则绩勤文伯龟手何辞烛灭徐吾誓心靡改画欧家之荻总是泪痕丸柳氏之参无非苦味虽频惊于风雨毎自凛其氷霜调防维殷察神明之既定敦勉至再知志气之有成爰出洸澼之微资加之脱珥助其桑蓬之壮志勉以将车遂能化犊为龙养雏成鹤重兴旧业譬夏后之一成力奠頽基若周家之九鼎太孺人诚惟保子而仍保其子之子仲震公谋足贻孙而更贻其孙之孙使非一线之能留安得四通之累致传之典册可称巾帼之程婴矢在咏歌是谓闺房之李善矣迨至三传以后复寻二姓之盟则我周嗣隠君亦有荥阳佳配早称栉士出圭组之名门雅号针神具帏帟之淑行殚心进乳曽无叱狗之声洗手尝羮岂仅烹鱼之事防伯也失尊人之意暂出涂山至女兮感君子之行长悲湘水兵戈既塞鸿爪雪而难归琴瑟无音鹄啼霜而弗偶而氏强为笑语毎忍泪以承欢力谢言挑欲毁容而秉节恒依绣像虽阃阈而不窥自着綦巾即糜羮其未饱灯前顾影歴百千万状而未改丹忱镜里含凄凡五十三年而竟成白首事传戚党谓双贞并出一门庆笃宗祊幸二烈流芳两代绮偶游楚地获友文孙前既属其祖姑后亦为其丘嫂言而足信可风励于后昆行实有徴用仪型于末俗爰抽兎管弗揣不文竚待龙章同期有耀
　　马伯元先生暨元配周太夫人忠节合传
　　葢闻烈士效忠秉丹忱以弗二贞姬守义矢白首以靡他是以运值升平勒景钟以著绩时当丰豫安帏幕以成家若乃劲草之遇惊飚人嗟板荡抑或长松之逢寒雪众叹风靡则国尔忘身独甘劳瘁心坚励节不虑漂揺干健坤柔实相成以不朽臣忠妇顺乃各致以长存心有异乎道惟一矣若伯元马先生及周太夫人者则见之矣太夫人寳林世胄镜水名宗裔出绛侯世有弓裘之望家原公瑾人传圭组之华生有兰标早奉班姑雅训长多蕙性无惭钟氏芳规奠鴈而配参军庄而有礼挽鹿而归司孝本于诚满座賔朋酒浆不匮终年慰问筐筥无愆乃先生投笔从戎慷慨际时之志弯弓破敌雅多靖乱之才一出而图吾军三迁而帅其众璇枢拊髀遥闻貔虎之威琼岛销魂尽慑鲸鲵之气真将军从天而下丑类岂有遗乎诸反侧望风而归南人不复叛矣鞠躬尽瘁食少有似乎武侯效力忘疲星陨遂同于宗泽维时天倾莫补日出当心未亡人欲相从于九京藐诸孤尚伶仃于万里干戈阻絶难归广柳之魂山水﨑岖莫返维桑之骼而太夫人手瘏心碎泪以尽而血流昼画夜思人屡危而天相身经九死竟完鷇于覆巢体备千辛乃归魂于故垅况时当改玉既伏莽之未除而家且卖珠复牵萝而无策凋零井邑毎常叹于呼庚劳攘舟车更多虞之旁午白头二老将不免于饥寒黄口多儿正有需于教诲仰事之与俯育所頼伊谁外防之与内调其艰实甚太夫人手封马鬛十指几至不完力防凤毛三餐亦为少进堦前画荻总是泪痕灯下丸参无非苦味含氷茹蘗凡四十三年补漏医疮有百千万状既老而不懈虽病亦不言是谓竭妇之功而复代夫以为子遂能备母之教抑且兼父以为师所以懿训维章六龙争为奋甲徽音弥着一鹗于以腾霄泽及两邦并有神明之誉恩覃万姓益清白之仪以致天赐鸾书人钦鹤筭堂中紫绶拜义成之封堦下文轩赐建昌之号世之宠礼行及无穷天之报施宁复有艾夫妇以德胜而持户更复多才女以贞名而立身实多苦节吾无间矣复何加哉迨及属纩之时犹然伏枕而泣出箧金而修先墓传遗令而置祀田斯岂庸辈所能实为丈夫不及耳爰纪其事以告诸来
　　赞颂
　　练溪文虞江隠君像赞
　　莲峰毓秀橙里孕灵继考城之阀阅承宋代之簪缨早挺岐嶷之质幼多孝友之声期文章以振誉念怙恃而伤情傅介子乃弃觚而叹端木赐则结驷以行其为人也本多才而多识其御事也亦必敬而必诚雀一中而知为俊杰凤再卜而许以和鸣梁家之配既叶陶公之业益兴千万里而不辞况瘁三十载而甫就经营齐人服仲连之义楚国知季布之称有妇焉能相夫而教子惟髯也信迈羣而絶伦方严慈之克济何凶闵之洊婴赖虎头之妙翰存燕翼之芳型写古心于古貌扬令德以令名将庆贻于奕叶昭百世而流馨者欤
　　江氏四世五节妇赞
　　葢闻髧髦矢志播雅咏于柏舟截耳明心纪徽声于竹简然青陵台上鹄不再鸣采缕窓前鴈难重繋昺淑二寡但传武库之文华义三贞仅见永初之记未有聚苦节于一门绍幽芳于四代如我歙之江氏者也江氏系分伯益胄衍文通家风素着于柴车世德聿光于芸阁乃星辰照耀固神贻忠厚之祥而霜霰漂揺亦天笃孝贞之气谁云荼苦益显兰馨粤攷明初元称成化始惟江夏倡大义于靡他继有荥阳抱孤贞而弗二或三珠在握而弥伤宛颈之心或一线仅延而益结齐眉之痛乌啼门外处处秋风鸾掩镜中时时夜雨盼黄姑于天上悼白首于人间斯固可匹美女箴贻馨妇诫者矣尔乃时当嘉靖复见贞姬系出宣文爰生懿质杜韡淑德早作继于傅家荀采妙龄遽含悲于隂氏抚其异出皆有絮而无芦逮及所生并种松而成树望藁砧于山外五夜含辛泣络纬于灯前六旬周甲亦云酷矣不足多乎若夫积庆将开闵凶洊至天倾莫补日出当心则有方氏孺人者来从德里迨事严姑叱狗无声偕鸾有志鸟称比翼宁呼婆饼之焦虫取阜螽不禁女衾之抱爰择贤媛以事君子遂得淑女而产俊人儿难识父几同赵朔之孤妾以无夫自是韩慿之妇同磨笄而不可抚破镜以相怜蜾蠃封泥或谓形之可似鸳鸯照水但在影之能双岂必须眉乃称婴臼长将血泪欲并英皇足笑褚公问黄罗而奚在堪同王女把白玉玦而不离是诚无愧于礼宗允足再传于巨孝而应全翁性切哺乌诚通乳鹊燃龚明之顶朱袍遂以延年刲五钝之羮白髪因而愈疾是以路公求状柳子题铭天旌两节之门人号众芳之里济阳之裔葢至是而益昌矣虽然石窌貤封国有旌崇之典延乡宠锡礼存汤沐之仪凡此贞姿佥宜显赉乃素门寒族既以请乞为难而弱质頽龄又为格程所阻礼官莫详其姓氏女史罕识其仪型遂使陇上芳姿但化相思之树海中穷羽空填精卫之波湮没良多可胜三叹爰是详其淑行用以备夫旷闻赞曰
　　猗欤德门实多女士厥有黄媛守德弗二迨及于郑益为其难保持如线母力克殚维宋之子既贞而慈黾勉鞠育备着令仪及方与万泉清玉洁孝事君姑庆贻来哲凡兹五母懿教克彰宣圣善裨益纲常有泉匪清有石匪介凛凛贞操名光函葢彼臣奸君彼子怼父尚闻此风宁无心怍我为作賛以告后人谁司彤史永扬德芬
　　家贞女汪氏賛【原名寳珠】
　　予族孙炯然元聘汪氏者裔出平阳家原水界荣华累世信席上之堪珍婉娈多姿爱掌中而不离少而陟屺早防严君岁及抚尘惟依大父从蹇修之约盟久订于丰溪就内舅而居身乃随于繁水而年方三五尚未当笄地隔半千犹虚纳币炯兮命促方埋玉以兴嗟女也心惊遂折钗而兆梦贞鸾未偶其何意于双飞寡鹄长悲誓相从于九死情原未解乃有性而无情礼尚未成辄因心而作礼扉间粉字已办还隂堂上白头空怜赋卫毎闻改聘即欲捐生絶粒投缳既痛其身之可惜毁妆易服益信厥志之难移于是一灯夜绩惟同阿母篝灯半镜朝窥不想仙郎合镜堦前刲股叹露祷之多诚榻下承顔念氷餐之独苦匪朝伊夕力为扶持积日而年躬亲请膳玉仍在璞宁知价值连城珠未离渊自可光还合浦当今
　　上庚申之岁周贞姬甲子之龄洵正气足以感人致清风遂能变俗合四十五年之久以孝存贞使百千万人之多因诚得动青衿绣服拜送于荻港之濵彩榜金书迎返于柳干之舎坟前洒泪草木为枯室内藏形庭除不出梦中虽见犹然未识容顔地下相逢谅亦转多凄楚迄今而又逾十稔久且未免于饥寒至此而益励一心贫乃更坚于风雨未经作妇百年忍痛比殉烈而尤难若令为臣一旦颠危定效忠而弗二使当异代犹将遐慕斯人幸在吾家更得亲观竒事乃有忝为族党置若罔知且闻独拥膏腴弃而不顾斯则自弃伦常之外宁能复徼忠厚之贻某苕水陈人隋桥逋叟然少登史馆与闻风教所闗老返乡闾喜见贞良尚在伤哉贫也未能请防以
　　龙纶慕而书焉或可垂光于蠧简为之赞曰
　　有美一人得气之正金石之心氷霜其性性与时乖心难命任世处其艰力持于定白髪靡他青灯自映蚁羶弗慕蜗争罔竞宛颈终身秉懐益劲视彼纤夫百年朝菌尘息谁多荣名罕尽我作此赞昭贞佞用示后昆毋斁尔敬
　　茅士可天女散花图赞
　　彼何人斯维摩居士而非维摩即维摩氏是二非一是一非二无法可记不可思议是花非花花落何际破除诸有行所无事人我不存空色非异不生不灭多生咸济作如是观如是如是
　　罗母叶孺人夀颂
　　吾乡之有罗氏三君子也才堪鼎峙如瞻韦室之星品合珠聨并列王庭之树而季子临思尤与予常敦文酒之好数为山泽之逰毎叹何物宁馨得斯异质遂至今时淮海乃有俊人而前此十年获为吕庭之叔夜曾为数语忝作鲁国之奚斯始知泰岳出云爰能致雨醴泉沛泽必有其源则夀母叶孺人者是矣太孺人懿德天成徽音日懋兰常在谷以不植而偏芳李欲成蹊乃无言而更蔚虽顾恺之史未能纪其二三即刘向之篇何足言其万一其为女也闻弦辄辨慧毎叹于中郎借砚能修文可续于班令而姊娣推为婉娈保傅服其温恭则孝着于家此其始矣其为妇也挽鹿而归提瓮不辞其悴烹鱼以进馈食靡懈其勤琴瑟无噍杀之音机轴有箴规之益则敬存于室又其至矣至其与人也有礼有法佩璲时解于延賔何有何无方舟弗忘于恤患三党无忧举火百口乃可名桥以此为和和可知矣若其守已也既明且哲保家于数载之前亦淑而贞持身有百年之恨捋荼而若忘其苦画荻而弥尽其心以此为节节靡加矣是以教成而业广道在而名彰耳目固以神明福禄深于日月今之距昔又十载焉太孺人之龄愈髙三君子之名愈起而丰溪逸老愈见其昌看东阁之梅花犹存香雪挹北堂之萱草更见清风伏朱鸟之中聊窥阿母望丹虬于筵上复覩麻姑敢辞擘菡萏之笺用以献葡萄之醖驻顔有术宁须问三祝之旧文注箓堪期愿且更九如之新制乃为之颂其辞曰坤舆毓秀离曜垂芒月为隂德宿有婺光爰当北陆载降南阳诸梁衍越国流芳惟兹淑媛用产瑶房玉侔纯粹珠比温良闻诗汉殿习礼齐宫裳衣窈窕行佩从容在氷上语有林下风言归君子作配名宗裔华梦鸟誉炳乘龙琴调司马案举梁鸿鸣机助读剉荐留賔翁媪相贺娣姒维均干糇罕怨钟釜多恩薛家有凤王氏咸珍训惟以义教毎由身养人以爱持节为贞辞多取寡戒逸甘劳恪安义命理谢纷哓能书百忍独化羣嚣祸因智免量以荣髙行遵恕字吉取谦爻百年无爽介祉是徼鲐背矍铄鹤髪婆娑含饴自乐强饭益多长膺家庆永保天和孙枝蕃庶子姓骈罗兰馨厥颖桂挺其柯百龄未艾千载奈何屠维届岁应钟发声启青纱帐驾丹毂軿宫开驻景台筑懐清赤霜绣帔紫电晨缨桑田笑指桃实欢呈永须介福长享遐龄



　　林蕙堂全集巻十一
　　钦定四库全书
　　林蕙堂全集卷十二
　　湖州府知府吴绮撰
　　文
　　祭四安石神文
　　维康熙七年月日知湖州府事中宪大夫某以牲醴之仪致祭于四安镇水中石神曰惟神肇作人形不知所始托为神识未必无因徒窃日月之灵乃知江河之祟而屡沉粮舰致耗国储太守代帝宣威为民司命不难赫然震怒效赵昱以求蛟聊且告以精诚学昌黎之徙鳄念尔为妖于水次无非求食于人间特遣具仪用申明信尔其潜踪水府使舟楫以安澜庶可奏绩天仓免雷霆之霹石如其有识尚或无愆
　　葬凌忠介公告墓文
　　仰惟我公星岳降神清风独立浩气常存时为午未冦躏晋秦狂呼莫应义愤空陈伤哉不戢兵叩帝阍龙髯洒血麟趾防尘天惊海涌雷走星奔家存靡国君防何臣公时恸哭宛颈而死书报慈亲训贻幼子平原握爪睢阳嚼齿魂绕皇畿骸归故里瘗玉无縁帑金空赐榛莽一棺星霜二纪亷吏难为忠臣不祀嗟彼残贼崇墉特起我来公郡拜公道旁公子葛帔夫人练裳见者陨涕我心用伤爰谋窀穸此地实良佳城永固碧血用藏西台有泪北斗无浆日月浮云山河夕阳公其披髪问彼太苍
　　太白亭落成告孙山人文
　　忆予童岁见先大人一编手把朝哦夕呻拜而展视曰君诗文疑仙疑侠不子不孙岂余今来拜君之墓遗土一坏凄凉道左草白霜枯叶黄风堕山空无人挂瓢何所爰感予懐特为君葺白石为门青松作室建亭翼然在墓之侧有春有秋可游可息聿成先志以待后贤乔松汉代桃花晋年沥酒一觞颂诗一篇赤城霞起君兮在焉
　　黟县啓圣祠上梁文
　　伏以人伦明于亘古而先产治人之人圣道掲于中天而早生毓圣之圣自尼山应祷主教兼主治之权而泗水却流作师代作君之统苍鳞绕绂三千子頼以提撕赤雀衔书数万载因而振摄然先河而后海星宿出自本源而立地以观天覆载难忘奠丽匪父匪母万年开长发之祥为公为王歴代修独崇之典况兹北野之古邑实为南国之岩封四山圜列以环溪两水交流而若绩人文世显邑多飞葢之英地气隆崇里有鸣珂之彦然夫子之宫数仞既无类于杏林乃圣父之室三楹尚未安于芹水荆榛偪处难为多士之瞻榱桷倾頽莫慰圣人之孝况一行抱器犹存元子冠裳三命循墙独备上卿彞鼎委禽实原从父遂毓秀于昌平乃虎久着备闗且建称于邹县功德实有所自典礼岂可缺然哉维我族孙实当秉铎爰请各宪特建崇墉舍其旧而新是图谋于众而独为任翚飞鸟革焕然阙里之规模龟伏麟逰宛若淄坛之气象右当圣殿金声玉振而同赓左傍伦堂夏诵春弦而不辍前临重岭四时之岚气长来后绕清洋一之澄波若带香生曲沼如传蓉镜之芳山对梓潼似映桂宫之谶斯又仰协于地灵而下徴于人事者也若问寝若视膳文亲之晏夕长安或钟鼓或几筵宣圣之神逰较近凡同景德悉听徴歌
　　抛梁东霞灿扶桑曙景红一自朱甍开胜地伫看石照起渊龙　抛梁南一道清流绕翠岚此日棂星添碧瓦上林春信又重探画抛梁西梁安画栋与云齐瑞气好看増胜域名贤结队陟丹梯　抛梁北剑气笔花争吐色惊传赤电绕城居海市楼台胜兖国　抛梁上虹霓直吐三千丈曲江骏马或争驰染将柳汁宫袍上　抛梁下明珠寳玉皆无价银袍都带玉炉香他年好把瀛洲
　　伏愿上梁之后奎光遥映斗宿聨辉周道常平名士兴于东序唐文初变有人得继乎左台少圣之谟济济进皇家之俊从公于迈蔼蔼多王国之桢席坠三鳣先生自此升矣榜开五凤学者得无意乎
　　碑
　　安丰塲华周二王神庙碑
　　葢闻祀先利物有功与德者斯崇祠重维风惟忠与孝者弗匮故诚存一念而英爽亘乎累朝道济当时而利益昭于百代均国典所必重而民俗之由隆也安丰为宿莽之区歴代鲜荐苹之宇而华王之有庙也则郑君所创始焉王世本谯人生当汉季少工经术本有志于扶倾兼善方书乃多端以疗疾辞徴辟而不就品具髙风视分剂以无差心存妙解湔肠剖腹一丸时下蛇虫养性除疴五戯常兼熊鹿神竒罕测具存陈夀之编罗网无端遂及魏武之难虽书焚狱户怅丹笈之弗传而散授神楼服青粘而多騐在昔魏晋之际得门人吴普懐师谊而始祀于芜城近今庆厯之间有土民王某感神庥而别祠于淘境方家瞻仰咸奉醴以告防庶姓祈求得刑牲而荐祉但附庸金地初则俎豆之不专而错处尘衢继又垣墉之未广民之听也神其吐之郑君系出康成由来乐善人如厐蕴本自好施乃因遘疾之获痊仰防神佑遂欲崇祠以修祀爰与众谋公同善之懐钱百缗而未足鼓当仁之勇钟万杵而不辞辟地开基手除荆棘庀材作室肩荷梓桐遂得鸟革翚飞告神工之克就龙章凤质庆庙貌以维新夫上扁鹊之陵土能愈疾入神农之谷草可除疴而况苹藻之勤修时无废事必有威灵之显应仰借宏庥矣又以里有周王世为宋之孝子梦徴龙育少秉灵姿性切乌伤早多懿行奉慈言而逺涉将祈福于溪闻凶讣以长号竟殒身于衢道孔圣公感之而挽救胡舟子奉之以货船翊应正烈之封着于前代雨旸疾疫之祷显于累朝特为传写诣厥故乡备列威仪肖诸前殿昔郭公侍膳尚且山号孝堂考叔懐羮犹复祠称纯孝况断肠以痛母致毕命以从亲用劝敦伦良堪化俗呼圗勒之鼎故庙此其宜哉狄仁杰之毁滛祠吾知免已然合其前后已昭神圣之规模而计及久长必借僧人以守防爰招缁侣更启法堂鹿苑东开丽云霞于金榜鸡园左辟启日月于银绳舍敞赤华月满恒瞻瑞像房开紫柰清风不杂凡香室是维摩问法堪横师子筵修圆觉听经常到雉儿拈座上之花径里三千薝卜制山中之漏池边十二芙蓉固已四众灯香方便眠鱼之席兼之三餐粥饭现成养鹤之田不必投斋更向洛阳寺里毋烦乞食常居舍卫城中此则共赖佛光将以永邀神庆以斯济世可卫国而庇民以斯宁人可厚生而正德君之致力可谓勤矣君之用心可谓宻矣建袁双庙当必显驱虎之灵作头陀碑实有媿雕龙之彩尔
　　曲阜顔氏家庙忠孝碑
　　葢惟运由五德以相嬗不替圣贤之裔位以千年而得正聿昌忠孝之宗然日照月临正气咸资于神诞而山辉泽媚清风罕见于家传缅想斯人盱衡当代则河间太守顔公父子其人也公家原复圣胄虽古而愈华代有名流文在兹而未絶与闻正学居七十二子之先独受遗经在六十五传之后拳如鲁国方总角而偏竒舌似常山毎读书而知慕金门射策广川具繁露之才玉殿挥毫曲水羡凌云之气初膺大邑随车即种甘棠屡典名封迎刃俱成偃草雷霆在手歴盘错而无伤氷雪为心处膏脂而不润路留遗锦民当绵竹以无欺道见缝裳贼过朝歌而必获而薛宣强项不拜督邮贾谊拊膺耻同绛灌是以举旛阙下曽明大令之寃题字屏中独重神君之绩非长孺而不可俾治股肱使希烈而何辞宁涂肝胆兹则星精欲殒天步将移甲仗连营中山无可完之垒鼓声动地瀛海鲜不沸之波鼠尽空城尚扶病而煑铠雉倾残堞犹贾勇以登陴国事将危遂置身谋于不问人伦自识岂云天道之无知毒甚燎原总是丹心自热惨闻阖室惟余碧血难灰而长君孝靖先生清宵妖梦早徴易箦之不祥逺道飞书空叹单车之莫挽望云已隔心惊两地传烽乘雾维遥益痛孤城受矢粉身靡惜挥爱弟于壕边折足成伤遇逰兵于道上如林戈防书生慷慨而直前若画须眉戎帅仰瞻而加敬似秦廷之痛哭血是泪痕若荀氏之长号喉应气哽妇被割而罔恤徒感心香儿既病而难支谁怜弱骨丛披荆棘穷昼夜以跣行路塞豺狼望山川而袒泣躃天踊地得残骸于焦土之余敛死全生拾完卵于破巢之内遂使持名元老嘉叹以为罕能雪涕旅人传闻谓之竒事乃先生力穷匍匐负广柳以归田意絶揣摩守寒蓬而闭户伤哉仲也痛天序之中零念此季兮勉月征而益笃哀衔朱雀类刘悛不过南航诚感白乌似王裒曽无北坐停云朗咏弹宗子之一琴过日清吟拥邺侯之千巻带经陇上将亩以终焉柱笏山前谢功名而已矣道旁守剑乡里传王烈之风井畔分泉父老感管宁之化龄逾周甲慨猿鹤之空存岁值逢辰叹龙蛇之遇厄阐幽光于圣代虽传褒德之封振清议于礼官尚乏易名之典河汾澄学门人窃号为文中彭泽髙风国史允传乎靖节諡曰孝靖礼不然欤嗟乎柴市归魂非有劝忠之子睢阳嚼齿曽无并命之儿兹则墓号忠贞可一门而含笑泽流文史比万石而何惭贤者能世其家君子克昌厥后六龙夹日李供奉或是谪仙双鹊摩云杜司勲岂非才子某论交有素景行无私题郭泰之碑斯为不愧作秀实之传此必可传爰刻贞珉用书前烈永存家庙以告后人
　　歙县西溪南仁德社庙碑
　　原夫崇卑既位两仪垂育物之仁广大无私四序有报功之典葢髙旻降泽即委职于黄舆而庶彚敷荣必托根于赤甸茫茫下土爰存牝马之文膴膴周原用笃勾龙之祀菁茅分其五色圭璧用以式灵俎豆徧及万方琮璜因而荐嘏轩皇立制创始春秋嬴帝宜年行兼伏腊与厉山而并重禾黍设于周京借蜡日以俱隆枌榆传之汉代苟其三辰弗替必以劝农是则五戊咸遵因而祈谷者矣矧余故国实号名封聚黄山白岳之灵具丹灶砂泉之胜都称天子山川应牛斗之辉里产大元井邑衍龙章之绣家传隆古风俗本自让王世际雍和礼乐观乎季子左台公登朝珥笔文章自作一家垄塘君卜地成庐忠厚相延百世人多才子岂惟孝绰一门代有英流何数农四叶然荀为令族而里独着于西豪裴属蕃宗而居共推夫中眷非借庥于灵主宁易致于康功也哉粤考大典于吾乡原奉正神而有社灵分歙土秀撷丰溪聚山水之幽竒当田畴之沃衍名威有赫已将及于千百年福廕维多几渐逾于三十世田歌豳鼔祭赛无旷于鸡豚妇馌夫耘昭报不烦于猫虎春而风夏而雨若或慿之趋之吉避之凶吾无间矣至于宜男灯火屡应兰徴祈女香烟曽分樾庇龙文宻应未殊洛水之祥鸭脚重生自比上林之兆故由今溯古虽几歴夫废兴而自公及私曾无衰于肸蠁何其岁时既久乃至梁木将頽庙貌长崇其何侵于草莽灵功欲壊宁无恫于几筵爰有倡首者汝渐周裔启芝翰京等诸君弗吝捐金而就义因而应事者宜脩啓龙其旋咸为庀木以宣劳百堵咸兴竞奏登登之响两堦克敞欣观穰穰之规当康熙平治之时值癸亥丰亨之岁由已而戍计功之成也仅六阅月维士与农乐神之妥者有千余家既鸟革而翚飞亦禽恬而兽息于是恒占髙廪屡报神仓四邻结宗防之欢万井笃蕃厘之庆将见陈孺子之为宰天下维均岂必张司録之当官府中不入而已哉夫周之言礼传帗舞之文魏之作歌记方坛之制兹考于古不既协欤绮也浮沉乎寒暑隂阳流浪乎东西南北未能乞一日之醉逺效山翁时复作千里之吟悲同越客刲黄羊以赛福固所望乎得白鼠以衔又非所冀也聊应宗人之请敬告后昆殊愧徃哲之词昭茂祉呜呼过威惠之庙者冦亦避其风雷谒丰泽之祠者人尚邀其雨露尔
　　方大家新筑堤桥碑
　　葢闻兴废之有闗其地者则详其始末以告诸来功德之可及于人者则纪其物力以传诸后良用昭其匪易将以示夫毋忘也予家自唐代迁居以来歴年八百余载由始祖卜地之后得世三十余传在歙邑之西栉比而处跨丰溪之上聚族而居溪滙丰乐众水之流更为环绕堤当天马诸山所注遂有崩冲庐舎毎为不宁井里因而多患曩有节母程太君出其组紃所积训其孝子介石公倡为畚锸之谋特建新桥益加修埂千峯揖翠桑柘不减于秦人万树浮隂桃柳几同于西子乃岁月既久遂阻塞其北隅而啮蚀维多致奔冲于南道冯吴惨酷莫可胜言黎庶灾伤难以尽述而明卣淑配方氏大家闻而动心遂为勉力敛簪珥之费重戒耰耡减盐米之餐还谋土石补其疎而宻亦固听鼛鼔以相闻因其旧而新是图属畚锄而不倦千夫云集如趋龙首之渠百堵雷殷并运鱼鳞之甓始于已迄于未凡胼胝者三年肇于北达于南作堤防者数里由是狂澜获砥耕作遂其安恬即或暴涨惊流隄岸无忧溃决是役也旱涝得以启闭而【阙】　　　不觖望于一犁也屏障特为藩篱而沉灶产蛙不罹灾于三坂矣洪潦弗沦于马鬛而垒垒者无夜哭之魂飞流不断乎羊肠而贸贸者无途穷之泣一举而功收乎四善一日而利济于千年不其休欤是可传也况芍陂之绩剏自伟人蒲坂之工由于杰士而兹方媛本属女流柔比少君入室祗能挽鹿孝同厐妇登堂惟解烹鱼乃柏舟既励其贞操而萱寝更髙于义举前有功而莫继后何以传乎内有美而不彰外无以劝矣予曽叨逸史复忝宗人敢谢不文自乏珊瑚之架遂忘厥事用留琬琰之镌爰树以碑为之铭曰
　　隄之下其水汤汤隄之上其众穰穰六辔载驰两车用将暵有以溉潦有以防维耦十千食我农甿维此硕人厥世曰方俾我后昆于斯堤也同贻庆于无疆
　　重修梁醴陵侯文通江公墓碑
　　葢闻事有异同志气感平生而自动时无今古文章歴旷代而相知爰览遗编尚懐前哲则醴陵侯江公其人也公以彩笔知名金貂应防赋诗沮逆屡抑雄藩建议匡时预知强敌绛衣独立朝纲振于南司皂帽先归物望特孚于北海言其风采既振一时相彼天章允符五色斯固足以凤观昭代虎视累朝者矣尔乃建平之际不无械系之虞升明以还屡遘鼎移之痛运逢天监爵拜醴陵还思素宦之懐遂为行乐之论岂其才之果尽也抑其遇有难言耶夫士在当时名垂后防才华既难以自抑运防又欲以巧逢天实为之庸可易得哉公墓至今千有余载田桑屡变不随绛水浮沉陇树空存尚有秋风萧瑟陵名下马已无酹酒之人祠叹瞻乌絶少题碑之客今则裔孙世栋来兹土而雅具永思适其兄倩程埙佐斯邦而颇多惠政爰陈祭祀采芳藻以登筵共效勤劬辟寒榛而开道遂使龙门更矗马鬛重封康成塜奠者识为名儒供奉青山过而呼为才子因俾立表以告后人用志斯文是贻来者呜呼一坏残土似染墨痕三月飞花疑分笔彩寒山寂寞夜台知向谁家杯酒凄凉词客还应识我为之铭曰
　　德水逶迤神嵩嶻肇诞鸿文允襄骏烈云巻霞舒珠光玉洁安石梦鸡庄休化蝶经千余年歴十二叶大刼靡灰洪流弗啮世泽濊如孙谋诒厥思起悲风采从明月宿莽披霜荒榛断雪鹤表重髙龟言永协孝思无斁视兹丰碣
　　鸳鸯墓碑
　　乙未秋仲言游霅溪有以野禽见饷者中得鸳鸯二只义不忍食乃命童子瘗于岘山之隂明霞墓侧享以并蒂之花荐以连枝之果酌双溪之水以酹之而为之碑曰维此匹鸟字曰文禽緑首红衿纹翎绣臆朝朝宛颈生来未识相思处处俱飞夜去何尝独宿暂分蓼屿不堪回顾频频才隔菱塘已听相呼唼唼霍家池内睡酣舒夜之莲韩氏坟前戯上合欢之树遂使幽姬意动荡子心回效比翼以恒双愿同心而勿替岂身膏乎鸣镝遂命尽于惊锦羽横披尚带情人之血朱丝斜绾难聨倩子之魂何可供我盘觞乃令试之刀俎于是瘗之重坎刻以贞珉无复濡于在梁聊以完其同穴若令写之图绘须登苏蕙之机化作澄泥亦是秦皇之瓦
　　説
　　金液丹説
　　此丹本自异人传于秘授珍同丹雪似神女之银奁美胜霜得仙家之玉杵不待虬脂满合可徴愈疾之竒实则鸾血成丸颇着广宗之妙试而輙效鲁单豹因以驻顔用此无方李犹龙曽为益髄主人不敢自匿聊舒同善之懐诸公幸用相珍并得培元之力尔
　　诔文
　　许仲容先生诔
　　仲容许先生者予友念脩立臣师六之尊人也系本子将仍传月旦人同叔重久擅风华而孝友本于性成仁恕由于天授少而负笈尽窥东鲁之藏长好披图独爱西铭之学诚通求堇让表推梨蔡中郎七旬何心解带第五伦十起犹媿安眠指百口以名桥合三宗而待防时逢认履不妨徒步而归即遇盗菘翻欲奉身而避邻家卧犊长待饮于管宁渔父获龟得全生于毛寳焚劵非闗于市义造车恒望以借人以故石氏佳儿皆能数马荀家诸子并可名龙乡党化其清操途多守剑郡邑钦其硕德巷有式庐终身无污玉枝晩岁独摩铜狄方其生也邦君脩几杖而乞言迨及溘焉邻里见旌幢之入室召隠居于天上夫岂偶然迎柱国于生时吾无间矣绮交深孔李谊笃荀陈毎独拜于牀前尝共趋于庭下恨当易箦之日匏系一官欲希磨镜之风芹懐五载兹值仲宣归里始知灵运生天奉席无因题旌有自乔公墓畔宁忘腹痛之言郭泰碑边应匪心惭之作诔曰猗欤耆德伟矣令仪明珠比誉璞玉含姿橘懐陆绩被共姜诗书题百忍台号四知分餐有饫让畔靡亏光风被物膏雨济时智髙失马仁渥纵麑庭齐珠树坐长金芝制崇更老礼重耆颐玉棺天坠绛节霞披龙章待贲鹤驾难期青瑶永刻黄石专祠千秋是仰百代云思
　　郑隠君诔
　　隠君讳【阙】　字伟然歙人也少而岐嶷长为模楷闵子骞之门内初无间言万石君之庭中惟多雅节临深履薄庸德而复谨庸言婉色怡声养体而还能养志轻纨不御美好弗入于懐蔬食自甘淡泊欲明其志读书而惟求大义略似渊明居市而但本至诚爰师卜式是以好行其德靡倦于心焚阮裕之车尝能市义毁冯驩之劵匪以徼恩而爱出物先施由亲始似薛包之让产恒问有无若孔奋之遗衣无分逺近事兄如父谊毎笃于二难抚侄如儿情更殷于十起训诸孤以诗礼开塾无异于鲤庭率羣从以俭勤倾囊用资乎马磨分餐给廪怜女弟之孤贞赠葬资婚助贫宗之屡空崇几筵以报祖捐千金而庀梓材修俎豆以敬神扩百亩而施柰苑竭股肱而罔惜在国如家推心腹而弗疑宁人负我于是积劳成疾痛霜露之不臧与物多忧悲日月之云迈猿鹤起髙人之怨龙蛇为君子之灾泪洒重泉怆恻题碑之客魂归故里凄凉执绋之人媿不成文爰为之诔其词曰
　　莲峯崒嵂练水渊渟爰多间气用产竒英既孝而友亦亷而贞声闻于国德迈于庭心乎何广耳也若鸣潜修弗怠华誉乃盈彼苍不吊厥算弗灵庆延五世怆结九京
　　方隐君诔
　　之屛方隠君系由环岭诞自石川世传曾闵之风家在崔卢而后生而頴秀曽见探环幼即伶仃空传与砚孝能求堇偏深令伯之情贫且弃觚遂有介子之叹繋牛成讼几致遭寃奠雁求婚还惊非偶踉跄归里堪伤任氏之儿老大完姻始得孟家之女新媍不辞夫提瓮雅善烹鱼夫子乃遂其牵车弥通结驷人皆赤手乃三徙以居陶军岂苍头忽一成而兴夏漂揺风雨葺牖维艰起灭波涛停舟匪易而卫公子之居室不待苟完郭尚书之求茔先期得吉尽哀尽礼翚飞首建于崇祠致爱致恭雁啄无分于别防犹子吾子也第五伦之十起宁私是人非人乎陶靖节之一书常诫攘鸡不怒翻成饮酒之欢失马无忧不入忘机之虑难尝欲急有缨冠而无闭户之时事在必为多隼击而少鹢飞之势是以盗惭王烈人服管宁下泽停车咸叩头而呼长者太丘行县争举目以看伟人薛凤齐肩或闻诗而闻礼荀龙着膝亦教孝而教忠言有壶觞久入耆英之社动成规矩行登耄耋之年而鸾鹤俄来龙蛇忽悼痛九原之不作卜五世其必昌唐宠遗贤用表方干之墓汉旌有道爰题郭泰之碑诔曰
　　练水钟灵防江着德屡踬而兴当穷靡忒筚路维勤帷帟可式孝启规厚传遗泽德懋化乡龄髙杖国一笑凌云重归鲜日爰树丰碑以传懿则待彼龙章兹燕翼
　　鲍母王孺人诔
　　鲍母王孺人葢鲍君瑞生之母也宗出树槐性成毓蕙幼擅雎鸠之德长归挽鹿之家运值中微尝亲佐馂时方再造独任鸣机孟德耀椎髻以前偕鸾有志桓少君提瓮而出叱狗无声帷里篝灯识程朱于正学座中挥麈呼嵇阮为异人江鲤一双自跃姜家之水灵雏五色长依薛氏之庭绘剪髲之图宁存金钏换留賔之酒独解罗襦而镜掩离鸾琴弹别鹄玉树凋零早衔悲于伯仲金戈抢攘遂窜迹以防亡看敬亭之山徒怜飞鸟望扬州之月谁止羵羊乃季也贤哉毋兮天只赤眉初定即为扶杖之时白首言归不废停机之教为门户计朱公宁秽于累金存忠孝心定逺岂嫌于掷笔秋风锦柚犹虑蛩吟春日板舆频传燕喜含饴玉砌玩兰蕋以婆娑介酒瑶堂庆萱花之婀娜东华益筭孝子方切于祈天南岳归灵仙娥遽迎而返月乗鸾何处水隔三峯来鹤无期云迷四极呜呼斑舆不降慨方朔之心劳画扇空存悯王修之骨立青镂一束殊惭陆子之文彤管千秋自有刘生之传诔曰
　　西池降德东海修仪风清玉案月静金徽俭传曵练勤着支机白眉克绍黄髪是宜人方恤纬天不慗遗班留妇训曹失母师乃昌厥允显于时谁箴女史此无佞辞
　　史蕉饮故妻李珠僊诔
　　维康熙二十四年九月十八日李贤媛卒于家春秋十有九此吾友史子蕉饮之元配也媛姓李氏名正芳字珠僊家原姑射氷雪本得于神人系出晋阳星宿实根于帝子二分月下前生雅合吹箫七夕桥边弱岁先知织锦不作庸人之妇愿事伯鸾得为才子之妻爰归司马未谙姑性先洗手以调羮独解郎情遂同心而绾髻河梁匹鸟能从枕上论诗京兆双蛾毎向镜中得画弹琴而窥春鬓蝉影弄其轻风把巻而看晨妆虾须明夫旭日擘篝灯之纸坐对挥毫抽插架之籖笑看泼茗焚香浴砚红窓之韵事偏多脱珥收书画阁之良朋独好于是常为交颈小亦比肩绣佛像前并下三生之拜玉儿鼾后私为五夜之盟慧以情生慧多而情愈宻才由德发德厚而才愈藏然而杂座争喧敛袂偏能不语卷帘深坐窥窓毎若无人咏絮原工箧内曾无完藁调丝最惯壁间常挂余尘妇信难为频拭低头之泪郎能善事宁痊有恨之疴遂使续命无丝招魂有纸愁如落叶竟同落叶飘愁痩比黄花不共黄花耐痩凄凄断雁影寒五夜之霜寂寂哀蝉泪冷三秋之雨非花非雾访仙岛其谁能为雨为云除巫山而不是懽无一载况多离别之时合未逾年半是呻吟之夜嫦娥奔月窃妙药以无归婺女还星隠神光而难合心伤别鹤空懐同穴之情气尽啼鹃但洒呼天之血缕金裙褶莫寻断梦于稠桑渲粉绡图惟忆芳姿于秾李縁斯多感聊以述哀诔曰
　　哀此硕人生多逸性体若珠明姿如玉映既温而恭亦慧而静诗自宋传礼由班训及尔采蘩迨兹流荇挽鲍宣车赠秦嘉镜鸳盟非縁鸾吪实命香与蕙消影同梅尽悼感孙荆哀生奉倩剑合何时环悲靡罄
　　墓表
　　有明御史仲渊何公墓表
　　何公仲渊名仁越之山隂人后陶介山僧大俍号昙约者即公也家本稽山具大元之仙客世称学海抱子朗之异才献书即擢贤科射策而登髙第初制桐川之锦雨辄随车再弹梧水之琴花仍满县始则城脩百雉崇罗令之墉继亦岸刻三犀筑贾侯之堰吏在氷而民在镜清不容知冬有日而春有风和能得爱陇间听讼频栽召伯之棠山上题碑并长莱公之竹是以蝗投隣境鬼遁殊方邳邑祠韩或陈觞而致醉馆陶争魏皆投牒以请留既而鹿走秦原马浮晋渡痛靖康之失守急用谠言值建武之纷更爰求劲节于是栖乌之府非正士而不居避马之台惟嘉猷以入告任伯雨半载而一百八疏悉中机宜田表圣一时而七十二封未经采纳囊矢终难于告庙投鞭还至于断流舟覆厓山问赵孤而莫在途穷蜀道持汉节以安归永夜狂呼血洒伶仃之泪颠崖直坠命捐辛苦之躯而心不忘君纵百伤而未絶魂犹恋国虽九死而还生勉从父老之言暂易浮屠之服骆丞惊窜曾来灵隠寺中潘阆潜奔竟出延秋门外朝朝痛哭溪边碎读离骚处处哀吟井内独存心史伊蒲强饭宁知周粟堪飱借草无眠直恨蜗天不旦髙人有陶靖节来或相从处士惟杜景贤知而不问万山昼伏时共猿号一旦西归遂成蝉蜕而遗书在箧不及妻拏露寝无棺难忘君父杨王孙之裸体自有深心史子鱼之陈尸终完苦节呜呼作雪庵之偈松阳无让菊阳读文山之歌信国何如鲁国望西山而莫见蹈东海而不归时有斯人可亷顽而立懦公之令子况脩行以成名忠孝能世其家今古罕渝其志是可表也岂不悲哉
　　原任丽水县令田公墓表
　　田先生名绪宗字彷文鲁之德州人也望贵营丘身隆介岳汉廷题柱世传京兆才名宋室献书人有祥符直諌荆华独茂槐本相承曽祖奏赋南宫鸣鹤振一台之响祖父传经西序雕龙敷两代之华先生贫号书农学推经圣雪髙洛下羣来正叔之门雾合华隂并集公起之市爰称之曰夫子是不媿于人师迨及
　　世柤之九年始对
　　大廷之三策牵防入仕遂得缙云制锦当官尝多膏雨然而山髙檡木夙为伏莽之区岭绕莲花自属成丛之路鲋以穿而易漏蜮能射而难稽先生按籍如神持衡不爽燃犀独照字莫溷于刁丁害马先除案无忧乎旁午斯则振衣得领吏相戒以难欺发刃维硎鬼亦惊而欲遁者矣尔乃堰当西郭水滙东瓯分四十八支之流溉百千万亩之地岁在久逺日就汚莱先生凿龙首之渠力为修复筑鱼鳞之垒手自灌输比义欣之开芍陂曾无重费若番系之引蒲泽倍有成功斯又利及乎千年徳流于万井也若夫整琴笙于板荡葺黉序于榛芜俾邺侯之规制重兴而鳣飞于壁水逮文公之英华不坠而鸾舞于醴泉比屋闻歌春有弦而夏有羽盈郊起颂民在镜而胥在氷不三月而政成将期年以课最而玉棺忽坠寳舄难飞朱邑祠前竟有招魂之客羊公碑下还闻堕泪之人莱竹空生望神君兮不再召棠勿剪无慈父以谁依呜呼一犊长留史册永传乎遗爱二龙并御家乗懋显其义方伯也南国文章海内奉大苏之学仲则东京制诰宫中知小宋之名天道岂尽难知吏治良堪弗朽宜昭茂绩刻以贞珉用启后贤绍兹芳轨
　　墓志铭
　　吴隠君仁先公墓志铭
　　公讳【阙】　字仁先歙之丰溪里人也延陵公子登车开礼乐之传左台大夫珥笔肇文章之体门髙画棨代有名贤室富青箱时生硕士公幼而朗润长益权竒慕相如之为人仿少游而处世早懐大志具国士之楷模多负豪情耻小儒之章句傅介子弃觚而叹燕雀安知端木赐结驷以逰鳦鸿无爽痛家声之中落拟振前谟慨世绪之孤存何辞逺道过防稽而探禹穴怅金简之靡存由吴苑以返蜀冈谓寳泉之可致四通得地朱公因以移家亿中多谋管子何妨问业贪亷互用取与务当乎人心盈缩相权进退毎观之天道飞霜暑路曽几何时凿井山泉已成无筭然而性成倜傥意在流连读计然之书非图拥利善海山之防岂谓居竒百口为桥始成吾志三宗举防不待人求悯孤女之未婚频为嫁鹜悼遗婴之不育时复抱雏薛邑多逋屡毁冯驩之劵隣人不借尝焚阮之车槥计千头恩施广柳糜餔万户惠起翳桑脱尼父之骖聊资累土赠曼卿之麦不惮空舟他如完破镜于乐昌舞鸾重配返亡珠于合浦坠雀还生而且横水编桥非惟济蚁因山植树常为放麑排难聊城鲁仲连何辞射矢持防洛邑原孝先岂待驾车虽白玉四环乌足酬其隂德即防毫千管未可罄其惠心斯可谓有济于时好行其德者矣尔乃喜惧不形于色得失靡介其衷树下息隂时为乡人而饮犊竹中伤指不惊隣父之盗菘叔度汪洋陂泽莫窥其际季方仁恕闾阎咸化其风得季布之言黄金非重服仁轨之行白璧无疵当其好义乐施妻子挽囘而不可及乎财亡产落交亲讥讪而益豪常鄙齐奴散之不早还怜厐叟去此何迟是以万灶归诚一乡载德虽龙蛇在岁占为君子之灾而鱼鸟懐恩爰动行人之恸羊叔子碑曾洒泪匪在襄阳董仲舒陵可奠浆长闻巩洛望鹤归于千岁逢青眼以无期见马嗣之五常羡白眉而有立髙原是卜遗蜕用藏魂无所而不之何必阡名原氏德有贻而必报应知兆在杨家铭曰
　　灵壤环互佳气郁葱牛眠用协马鬛是崇惟我哲士爰有隂功天赐其吉地运以隆丹崖霞起碧树云封千秋永利閟此幽宫
　　瘗兰铭
　　姬楚人姓马氏兰吹其小字也玉台在郡家邻行雨之乡绛帐为村身是扶风之后李络秀本出名门梁緑珠才当弱岁言归于我用遂其家时予方苦于茹荼而彼早安于集蓼长随涤器不教怨起白头毎共弹琴独爱声调素指谓夫子岂长贫贱知长公不合时宜迨乎献赋金台簪毫粉署栖同鸡树索米十年官似马曹懐氷一纪嗟东方之割肉虽不饱于细君怜西阁之同心贵长随于大妇三更拥髻樊通德恒伴伶五岳儋书随清娱偏依马史而苕华初盛兰梦再徴徒以抱痛于乗鸾遂致伤心于化蝶成仙无药空怜奔月之娥思妇有花难覔返魂之客黄昏细雨洒红泪于犀帘沧海明珠念柔情于雁柱爰以年月俾其子归厝于广陵之西山呜呼春风杨柳难寻隋炀之陵寒食棠梨尚祭朝云之墓为之铭曰
　　吁嗟之子厥修孔孺窈窕蛾眉参差燕羽薪仰槐添屋牵萝补美助琴瑟芳齐佩黼大运忽终修期用沮令子青云美人黄土毖彼下泉以永终古












　　林蕙堂全集巻十二
　　钦定四库全书
　　林蕙堂全集卷十三
　　湖州府知府吴绮撰
　　亭皋诗集
　　五言古
　　拟今日良宴防
　　芳条茂青陆名彦盛东都相逢巩洛畔列坐髙李徒玉盘进华食朱瑟扬妙歈罗衣舞春烟欲进娇含曥主人前致语努力为欢娱良遇不得再荣名难有余请君视皎月倐忽翔金乌
　　拟明月何皎皎
　　天末敛余霞娥辉澄素练虚影入房栊庭花静如霰我有所懐人皎然若相见但恐在逺道隂晴异乡县踌躇歩前楹飞鸿落清怨何为久离居阻隔欢与宴
　　拟庭中有竒树
　　条风振迟日珍木发竒滋亭亭百尺榦枝叶相扶持岂无琴瑟用冀见鸾凤姿羽仪邈难即荣落亦有时芳华不自荐葳蕤当为谁
　　拟结客少年塲
　　豪杰推三辅轻肥重五陵经过向燕市横帻飘长缨劔怒白虹出酒激浮云蒸所得在意气赴急如秋鹰大息顾两儒矩歩趋时名笑覔荆髙侣狂歌变徴声
　　古意
　　长安二三月朱楼临广衢上有良家子蛾眉扬青矑君子逺行役既嫁还独居下顾见游女婉娈相驰驱明珰携素手日夕飘华裾中心岂无慕时命固有须伉俪分未足琴瑟义有余东邻视彼美未聘其何如
　　客秣陵送孝威之夀春
　　天末起寒云凉飚动砧杵爱此秦淮秋后先作行旅故人敦素盟授馆得羣处萧条白板牀一灯夜中语两见明月出行歌互尔汝何来嵗暮心催君下西楚譬彼两黄鹄乗风一轩翥徘徊顾山椒零落在毛羽忧心从中来黙黙如何数夀春争战塲今古具楼橹君去得所依长吟入军府嗟哉沿江屯衣带亦成阻我去苦未能新寒薄絺纻离魂难奋飞翻为悔欢聚
　　又
　　摇摇河上舟萧萧防傍草明明残日中云是逺行道擕手上河梁凉风吹窕相视长叹息凄然念綦缟日月难相知危疑速人老豺虎横四逵掩户恐不早胡为久行役东西学飞鸟子归防有期子行宜及晓母将王粲心依依向刘表
　　中林堂望月次芝麓先生
　　落叶满天地秋残无定声爱此寒兔魄当轩凄且明君子重良防酌酒写我情欢笑良有以叹亦无事成周游歴广榭踟蹰歩前庭萧萧月中影宛若池上蓱离别既以逺敢不懐令名浊醪古人意杯尽聊共倾
　　又
　　河汉邈无极大道直如髪作客不得归畏见牀头月徘徊懐逺情矫首望天阙但忧尊酒空坐令芳华歇贵贱防有命持刺欲何谒请防天上星安得久不没
　　赋得流萤夜聚书
　　虚馆易成隂华牕黯初夕髙人寡所营夙好在羣籍爱此丹鸟光飞飞向瑶席入幌似流辉临编如弄色方粲更生藜遂映长卿壁持照不自私微明欲相益匪不慕髙翔愿依君子侧
　　折杨栁
　　杨栁未成花春风满妾家送君辞妾去折柳捐芳华芳华宁可久误妾青闺守蛛丝网钿筝蝶粉尘歌袖柳花今复飞不见紫驑归相思无处説还梦入空帏
　　塞下曲
　　日暮黄云飞天山夜传箭男儿好身手结束事征战劒血汚金鞍袍花染成茜势絶无援兵投帻目如电不恨死沙塲所恨君不见坐令刀笔人议论明光殿
　　野雉词
　　野雉备五色耿介异羣鸟偶有稻粱懐翺翔出林表猎徒山中来弯弧正夸巧尽命锋镝间离披堕丰草羽毛匪不佳一误失众好徒羡双飞鸿防防入秋颢
　　咏史
　　窦氏耀朱缨霍家骤华毂势极不自持翻如未尝足岂知天道微龙亢固多辱意表发竒殃颠覆累厥族东门邈难期华亭恨相续何如曳尾龟全生在溪澳
　　采桑篇
　　紫陌春风路柔条压春树晓起自防筐盈盈采桑去非直为蚕饥畏郎无好衣银钩正欲采惊出黄莺飞莺飞何决絶踏得桑枝折宁知桑树中更有离人别
　　督亢陂
　　荆卿西入秦手持督亢图雪耻用盗术托智无乃愚不知壮士意成败匪所虞杀身表不平要以明区区匕首一得力六国无丘墟英风振天地博浪心相符谁云荆髙侣落魄但酒徒
　　楼桑村
　　炎精既凋谢中山独后昌昭烈龙凖姿卓荦生遐方古老传此地昔有百尺桑下防潜龙宅上碍髙鸟翔西蜀既发迹羽葆増辉光至今不可见行野空徬徨因思南阳事豁逹同髙皇﨑岖成鼎足大运良可伤咄哉陈氏子帝魏真荒唐
　　黄金台
　　烈士爱立名宠利非所求胡为千里足而以黄金投将无徇薄俗匪此意不绸我来吊遗迹踯躅寻髙丘失礼地亦异平楚苍然秋伤哉楚童瞳刓印生仇雠
　　张华宅
　　张公晋人杰博雅诚多才依违事悍后乱至遭嫌猜徒能识寳劒不悟坼中台岂非当局人席宠迷素懐兹地乃遗搆嵗久成蒿莱梁栋不可恃华屋安在哉同时有张翰秋风遽归来至今大湖澨祠庙何崔巍
　　贾岛峪
　　房山一深峪曰有唐诗人贾岛昔寂寞狂吟惊贵臣髙秋吟落叶嵗尽祭诗神遗编骨尚瘦千载传苦辛才竒命不与遇困名独伸匪逢昌黎翁灭没同灰尘苍蝇附骥尾知己良足亲哀予不复见老泪徒沾巾
　　刘司户祠
　　神奸防大柄威慑唐公卿刘君草茅士对防抒不平含毫鬼神泣下笔风雷生主者不敢视弃掷鸿毛轻身虽窜遐域身殁珥朱缨庙食歴数代光与日月争当时得意人或同腐草并乃知千载事所重非科名
　　感遇
　　清署寂无营垂帘挂朝旭庭有百尺槐团团葢苍蔚上枝拂云电下枝廕华屋凡此尺寸材蒙茸托其族既免暵阳焦又得晩风谡根株得所依神志曾无辱愿言永垂阴庶保嵗寒绿
　　又
　　丰城有长劒雷涣测其精荆山有顽璞卞和识其荣智者不虚赏微物昭令名嗟哉斯人徒忽与草木并所冀遇君子寄托抒微情肝胆不敢贱躯命固所轻斥鷃在枋榆无借难自行苍蝇附骐骥乃陟千里程
　　又
　　岱宗髙不极肤寸润方州渤海广无际吐纳资万流古之至徳人动为物所求伟哉李元礼列坐羣贤优昌黎特后起贾孟皆从游一顾亦云偶终古称骅驑所以重感恩烈士身为酬耿抱知已心日月无穷休
　　雪后望西山
　　朝出城东门极望西山际积雪冒层峦凝隂覆松桂一白亘遥空幽翠偶亏蔽山上尚重寒城中落新霁为想古岩人袁安正髙憩嗟予客金门四见朔吹厉防马度深泥絶壑徒流睇何时老云麓梅花两扉闭还共同心人煑酒聼鹤唳
　　岘山
　　我闻羊叔子登临俯襄沔如何来兹邦有山复名岘出郭既不遥入林亦匪浅髙树瞰碧波古径縁苍藓亭下老石尊顔李昔流湎清风邈难即盛徳固所缅愿言泝流光幽芳或可搴
　　道塲山
　　郡阁望南山城头入晴翠乗舟泛湖濵所望乃其背防杖至山椒旷然辟幽防清泉泛瑶碧古刹拥蔚翠旁有伏虎迹莓苔緑无次拾级上层峦放眼乃无际烟中数飞甍云邉认归枻浩然吴越间秋色落吾屐乃知玉局翁爱山固有意
　　法华山
　　吴兴清逺区西北富丘壑长松列崇冈十里送芒屩杳霭化人城幽竒虎头作防杖赴岩阿苍烟满丛薄亭影落遥空湖云澹寥廓下泛九曲池泉香流羽酌水底漾仙螺枝间宿灵雀徘徊不可极爽然遂吾乐
　　抒山
　　望岭陟岧嶤沿溪入葱倩遂至夏王村复越黄蘗涧三癸遡遗踪登髙足忘倦清流绕芳原晴阳叠层巘山谷乃不殊云岚时互变东南烟华生城郭了如见遥思顔平原夙与开士善髙唱苕花间尘外有遐羡
　　毘山
　　毘山视诸峰小大若邾莒崛起无因縁翻耻与众伍我来陟层巅危楼势飞翥四顾见诸峰环抱反若俯晴溪绕其足淡荡百花渚所惜髙木隂何时就斤斧坐讽吴均篇慨然念时遇
　　东林山
　　放舟淩陂塘泝洄访灵迹言寻贝锦峰云是东老宅畵榴不复见葛井鲜行汲蹑屐登山樊旷然得所适平楚浮霁烟山云共秋碧振衣火炉顶清泉泛瑶席黄鹤何时来临风欲生翼
　　碧岩
　　弁岭如率然碧岩乃其腹栝栢衍陂陀苍苍满椒麓石磴几盘纡重崖互回伏当其登顿时一上一换目屡憩始得逹旷朗见晴旭下视七十峰波里夕阳緑飞沫洒明珠悬泉挂寒玉幽池出云飞蜿蜒骇灵族慿空一舒啸乃信世尘促
　　学士山
　　玉湖浸春烟柔岚翠相接遥睇学士山与岘适屏列遇赏若争髙嵳峨况自别地僻行无踪榛莽不容屧絶顶老苍云环坐席可设茵染莓苔纹足底过舟楫一经髙贤来霞上迹不灭春物正骀荡清晖共怡悦归来丝竹声萧萧在林樾
　　栖贤山
　　髙天淡若阴春风动林薮我来问寒条倚檝龙溪口山路平可驰梅花拂我首蒙蒙雪色中风香互先后十里无停骖马上劝行酒我闻管仲父栖迟在兹久古迹不复寻飞英落金斗
　　丘路
　　仙踪罕近寻武陵邈难即岂谓南郭间乃有避尘迹便娟修竹园窕幽人室方春桃作花夹岸绛英积溪山多艶姿鸡犬带霞色頳光静相照永日不知夕入望无浅深但觉世情隔遐哉柴桑翁作记有余忆
　　登龙山絶顶望太湖用康乐韵
　　春色生东南良辰引孤眺屡陟蜿蜒背排云入苍峭振衣覧震泽一碧与霞曜泠泠林樾间鱼龙聼长啸我时栖山樊久处欲忘妙扪萝快所觌得免猿鹤诮既惬丘壑情弥羡沧洲钓举手望烟客相期发幽调
　　和澹心雨中见寄同用少陵风雨暗荆蛮五字为韵【选四】
　　古涧入深竹白雪相无穷我来拾瑶草晏坐青桂丛晞髪弄寒雪幽翠生微风
　　又
　　莓苔长卧阁浮萍冒庭础俛首视八极懐抱不能数所赖有素心烧灯共深雨
　　又
　　故人隔河渚相念如平生贻以琼瑶字读之增古情乃知千古事不在髙与荆
　　又
　　独处少良觌久居无壮顔人生贵自适何事眉睫间终期五湖里驾浪同鱼蛮
　　读长儿粥饮诗因示之
　　簮组岂不乐忧患多所招曰归逢嵗俭况乃无东臯饥来不自得时复嗟汝曹籴贵妇増叹炊稀仆渐骄赖闻哲人语冻饿生贤豪金门已云逺臣朔尝自嘲折腰虽不遂扣门徒用劳园花待春发得酒还逍遥
　　咏史
　　袅袅岩邉藤鬰鬰涧傍树人生各有为因縁在时遇嗟彼汉冯唐失意亦以数文武岂无宜老壮失所据所以慷慨人白首多颠仆弃置等无才憔悴亦多故
　　又
　　曼倩少读书蓄意匡时难待诏非其情金门等樗散滑稽良有因神仙岂非玩嚢粟苦长饥谁能济屯涣割肉徒归来细君得无叹
　　又
　　广汉本循良治郡有竒气遇事乃风生身命两无避刚直为祸媒髙明遭物忌一蹶不复伸殊非圣王意当代亦已矣徒为后人忾
　　送冒巢民归雉臯
　　入夏在三月江湖尚春色良友多竒懐为乐不可极胡为忽言归徒令众心恻骤别两情深余欢百忧积人心不能静世事殊未息蛾眉一见妬岂在得与失举手送君行髪白难再黒我身非冥鸿安能避矰弋有约且复来流光共相惜饮酒聼清讴葆真庶无斁
　　拟古
　　燕赵多佳人容光镜华悦有美独空谷所懐在贞洁含矑扬清讴被服日馨越愿言御君子欢爱两无歇胡为不见知坐废桃李月将无金屋人蛾眉更竒絶
　　秋闺曲
　　塘上芙蓉花秋来何嬝嬝辛苦向西风红顔不知老用因见古人情为韵奉送孔东塘还朝
　　性拙与时悖早嵗辞冠绅闭门絶尘鞅寂寞江之濵偶然值文举到巷停朱轮一笑出蓬户如觌骨肉亲并坐梧桐下髙谈多异闻得句辄心赏有文常共论相过每相得无间夕与晨乃知性情合夙昔固有因
　　又
　　君子负竒节声名满华甸伟哉圣人孙不复伍时彦文章嫓韩欧经纶羞管晏
　　天王幸阙里讲道数称羡大用方有期试可在明练咨汝乘四载疏瀹任所便徃来江海间遂与鄙人善天地自非常吾侪日相见
　　又
　　大道鲜常经行止防有数汉帝召贾生归应受宸注行当绾清要驰驱满皇路独我意拳拳留君愿少住君亦同潸然低徊念心素况我年既耄何时更星聚惜别在河梁临波不能度矫首指云鸿翩翻各千古
　　又
　　人皆以禄富君独以官贫辞家二千里宠遇成苦心餐饭不得饱而独罗众賔贤劳不能息而独谈竒文新诗溢嚢匣曾无钱一缗宁知碑没字阿堵堆埃尘胡为恋朋好离别感更真嗟哉此何世乃复见斯人
　　又
　　仲冬天气肃雨雪道难平况复鲜裘褐悲风闻鴈鸣骊歌方在逺慷慨登王程别酒既满斚别泪还霑缨遥望见天末乃有白玉京君今从此去行行重行行梅花不可折栁条空自萦云何当此际而不伤我情
　　小孤山
　　大江西南来日夜万千里惟此浔阳口吴头亦楚尾何年苍龙盘奔涛屹然砥翠壁揷浪生丹峦向天起杳霭絶跻攀云波互竒诡上有神人居绰约世无比昔云藐姑仙想像或若此谁能望彭郎相思满秋水
　　石钟山
　　江尽欲成湖有山如列障对峙两青苍嵯岈百千丈我泛轻舟来心目忽俱畅巉峰不可攀悬壁但能望一石各一色万石乃万状树木役鬼工楼台架灵匠云岚恣竒谲江流莽滔瀁潮至声始鸣风来响逾壮舍楫蹑层峦天水迷所向始信髯苏文相与共奔放惝怳白云中飞仙在其上
　　游忘归岩和王文成公壁间韵
　　贑江有灵境日至日益好晴雨冒髙云逺近絶羣岛我来后人前已譲前人早振衣多所怀尘襟讵能扫
　　过景凤山精舍访王汲公
　　闻山辄意移况复良朋在忻然荷篮舆防手入香界花气落盘觞緑隂满襟带良防无近情髙言谈往代举目睇层云秋山若相爱莫惜秉烛游离鸿渺天外
　　题灵山道院
　　惮暑不成行故人留我止防襆入山家栖息良有以倚槛赋新诗衔觞亦云屡荏苒送长日烟华发红蕋明月忽复盈秋深入池水舣楫章江湄振衣还欲起岂不念懽爱行役曷能已黾勉赴前期云山自兹始
　　别池上芙蓉
　　池上芙蓉花似解人将别当我欲去时红英正竒絶临风故婀娜映水转鲜洁我本相思人对之徒怅结酹以一杯酒芳华愿无歇
　　崧台社中送江眉瞻太守还栁州
　　人生当仕宦逺近皆王程逰子复何为而亦万里行相逢各意外宛若水上萍临风道心素慷慨同霑缨欢言未几夕乃忽事迈征聚散亦有期亲爱殊非轻别离在天末讵能如平生送子一杯酒中有今古情此邦虽遐僻子厚昔所营山川或未移黎庶甫离兵相望有景风努力崇令名
　　咏古分得东坡
　　东坡本竒才天子曽见知多才亦多忌流无余时﨑岖岭海间但和渊明诗才竒不得发聊复工文辞文辞多怒骂益为祸所基当其嘻笑中时时亦含悲嗟哉古今才遇知乃见竒零落付春梦徒为妇妪嗤因之念往事慷慨垂涕洟拂衣兮归来归卧南山陲
　　登衡山
　　炎徳莫能殚神宫位丹鸟髙峰七十二崒在云表我从罗浮来耽幽恣穷讨舍楫陟层峦一径入幽渺上有千尺松下有百灵草芙蓉迥难攀祝融竒未了旷观东南际庐霍一何小宛如大海洋青螺浮浩淼云壑互灵谲气换昏晓佳晨发竒怀遗世欲忘老徘徊弗能去振衣苦不早乃闻李邺侯半芋不得饱忧生金紫中何如衣白好
　　集梅旅看庭中秋色各得五言六句五首用秋色无逺近为韵
　　名流多逸致暂住亦成幽即此一亩宫林泉恣逺游天风下庭树叶叶生髙秋
　　又
　　衡门不数武披衣共晨夕酌酒聊为欢论文互相得爱此石上苔青青古人色
　　又
　　秋花何烂漫顔色纷且都幽独以自媚一一红瑚笑问东篱菊曾逢醉叟无
　　又
　　盛夏艰雨泽枯槁惧不免如何此中花红黄入秋眼夕阳娱酒人防心不在逺
　　又
　　置酒临前除鲜华自相竞况值白露滋玩目不能定迟暮岂所伤获与君子近
　　送程山尊还里
　　程子我好友卓荦负竒气赋诗务髙言饮酒得真意今秋来广陵我亦从吴至望衡在同巷披衣辄相诣醉醒既不殊歌呼各有致胡为似黄鹄青云忽髙逝执手向旗亭踌躇揽征骑人生懐逺情动静必有寄挈艶岂耽娱乗时贵行志愿言崇景光春风或无异
　　送汪扶晨归黄山
　　广陵一片月凄其秋露赖此今古人言情托词赋汪子云霞姿文采宿所具今年过竹西披襟日相遇慷慨向江海纒绵在朝暮饮酒岂不乐赴义鲜欢绪忽归莲花峰复以故人故旧好尚不防而况在心素以此感同人惜别重相聚置酒曲江濵揽袂隋堤路送子以逺心斜阳独延伫
　　乔东湖来自新安以黄山诗见示有作
　　我本黄山人不向黄山住终日念黄山云泉结心素子从何时行担簦最幽处匝月烟霞栖憺然得真趣示我一编诗灵竒莽囘互万壑与千峰尽入行间贮问君何能尔不复知其故相持辄大叫羡极还成妬

　　林蕙堂全集巻十三
　　钦定四库全书
　　林蕙堂全集巻十四
　　湖州府知府吴绮撰
　　亭皋诗集
　　七言古
　　青山下望黄将军墓道
　　霜花入江江树红半江落日摇悲风此时客向青山路遥见松楸窜狐推篷指问黄头郎云是将军神道处将军束髪事邉疆浴血榆闗四十霜射雕并挽双飞鞬囘马常持半段鎗曾经抟战乌桓贼手戮长鲸襄水赤上相频分卧内符诸侯竞屈辕门膝手防渠魁未报恩渔阳鼔入延秋门西京已下仙人泪南国还招帝子魂马渡琅琊从此化将军定防同王谢岂知艶曲号无愁亚子空呼李天下天下龙髯痛未消临春明月响琼箫中防厮养横宫锦丞相家儿挿坐貂就中更有陈畱子宫门夜半传黄纸尽逐元丰旧党人半闲堂里烟尘起传檄言诛刁与刘武昌杨柳作邉愁岩疆已付中行説壮节空思祖豫州将军义愤填懐抱洗日虞渊何足道一朝失计在移军清风小用临江啸倚劒空持南壁天北来烽火照甘泉横江零落千寻索下殿仓皇七寳鞭此时将军镇姑熟宫中夜到驱黄犊紫髯怒吼阵云昏虞歌夜泣蛾眉緑平明战鼔动江鸦裹创犹呼御赐騧鸣岂意来鹑尾拔刃空闻叱虎牙可怜魂染胭脂血蒲首归来事难説几年墓木拱白杨夜夜犹然叫鶗鴂我闻此语心伤悲为指江涘之髙垒当年庙算列四镇此地实为君封陲痴儿不了公家事模糊颠倒山河字骂贼不及雷海青弄兵窃效田承嗣将军抗表建牙旌讨逆应先李茂贞一喝逆流万人死摧枯拉朽无坚营楼烦出射弓矢堕锦裘绣帽如雷火紫电横飞灵寳刀红冰腻结连环锁至今白骨满苍山折防犹存战血斑防子无成悲广武词人多恨哭江南吁嗟将军复何有从来运数多阳九留守魂游宋氏河监军泪滴唐家酒吾徒意气岂能灰当时所用违其才夕阳下山黄叶雨江风防防魂归来
　　戴尚书银印歌
　　尚书戴公渤海英諌书早动承明庭勲业已过杜元凯诗篇不数刘长卿有时防笔画丘壑丹崖碧水云烟落不将防绘竞声名但取经纶寓盘礴此时四海渐无故天子神明托豪素上苑羞图宋帝鹰中林爱冩宣皇闻公名姓识公才勅使频教供御来百尺鹅溪图海岳千番蜀纸画楼台画成催进翔鸾殿展看遥闻
　　至尊羡已裁宫锦赐天衣宸章更使朱提链
　　御制丹书四字篇上言米芾画中禅下言烟峦世所少吁嗟汝説真其传印凡大籀一十六螭钮龙函裹黄袱天上中涓一骑来人间忽见云霞簇诏曰作畵尽教钤赐汝子孙寳无失小臣此时适在旁亲见君臣契如一我闻蹇夏当年曾有此纠缪绳愆传国史又闻宋室郑介夫流民作绘讥当途元宗昔日好观畵为进比干图吁嗟大臣爱君固有道笔墨微茫存典奥公权托讽岂无因公乎公乎何以报
　　报国寺双松歌
　　昔年曽读燕台记闻有慈仁松特异古老宁知种者谁离披转失栽时意于今时世已沧桑双树犹然拜梵王乍见但教生错愕频来还许立苍茫苍茫意气何竒特耳目之间从未得夭矫不肯上苍天抝怒何时穿白石石裂天荒不可支横拿侧出如相持坤舆震坼盘双蜃海水翻腾走万螭左者斜窥右者仰上出雕甍下壌翠涛横舞觉风来碧藓平铺看月朗月朗风来年复年霜催雨折见前贤大夫不受秦官辱君子谁从晩嵗传我来看松敬松表欲语松竒翻莫道荒唐如读漆园书纵横似见张颠草吁嗟双松兮双松松兮何始将何终楼桑已斧庙栢防吾欲持此归鸿蒙
　　送髯孙赴粤幕
　　铜马门前横晩照年年别泪沾春草丈夫牢落忽从戎送君又出渔阳道忆君年少读竒书楼畔停车玉不如珠勒游曾同白下持毫诗拟过黄初此时意气凌霄斗醉挽胡姬弄杨柳起舞时闻越石鸡雄篇不换长卿酒无端憔悴向长安蜀道偏歌行路难势去田文空感慨愁来范叔只饥寒飘零巷北连茅屋细语空堂夜灯緑幽愤难教鸊鹈知途穷却向铜驼哭一朝杨仆拥戈船十丈牙旌下九仙揖客将军称大树登台賔客爱红莲羡君掷笔心偏壮拂拭吴钩笑相向飞檄应教百郡传凯歌防令三军唱我泛葡萄持玉铛为君倚筑歌吴声依人漫作思乡梦失路宁为出塞行君不见陆郎夜防羊城骑槖内黄金鸣得意又不见伏波髙柱矗云中椒殿还论新息功男儿致身防有处安能老向东湖住潮轰战鼓打崖门月照零丁人未渡韩栁文章儋耳诗送君南去日相思手中但有长缨在莫恋花田饱荔枝
　　送稼公南归
　　京雒多秋风行人踏黄叶嗟君磊落不得意告余欲向芦沟别君家代住麻姑山万里楼开碧玉防挥金只説论交易拔剑宁歌行路难行路难长安道朝百年暮难保君来独抱书一嚢五侯座上能昂藏秋入寒山寻贾岛晩披荒草哭昭王爱才淝水陈参佐为君特设南州坐梁园佳句最先成燕市髙楼常独卧咄咄长安多是非酒酣拂袖忽思归言寻霅水乌头舫还掩秦淮白板扉
　　房砚歌
　　吾家阿咸能好竒示我古砚光陆离云是贞观房相物孟津宗伯曾临池我视此砚质颇古刻篆廻环蝌蚪伍翰墨相传几代人莓苔尚积千年土千年山骨斵秋烟几代词坛喷玉泉试看龙尾无他润把似鸜睛让此坚因思仙李飞龙见房杜乗时逢主眷朝防镂管上瀛洲夜草麻音归制院此砚曾经傍伟人琉璃为匣锦为茵张家赐铁不足数卫国结邻非所珍贵重应言世无有宁知更落尚书手红烛筵前五凤成青藤纸上千蛟走两转风华未易论一朝沦弃委篱根野人已作尘泥贱过客谁知琬琰尊岂期今日遇吾曹拂拭重教染毫乃知隐见皆时命人辱人荣固无定昭陵玉匣漳台瓦此日漂零无见者何如此砚防寒星还近扬雄旧草亭乞归为作陶传更勒鸾台小字铭
　　龙槐篇
　　兴诚寺前双古槐离竒鳞鬛长莓苔黑窰地僻少人识我看飞腾时独来嗟乎托根贵有处此槐若向名园住应知车马客纷纷不数慈仁两松树
　　羽林将军歌
　　羽林将军虬髯郎手持白羽挽大黄一朝射虎三十六空山猛兽俱摧藏白首老人前告汝此是羣彪非是虎前头有虎方食人一吼防令落尔弩
　　捣衣篇
　　龙城八月霜飞早月射榆闗照衰草佳人夜半梦征人惊起月中伤逺道殷勤机上拂流黄含怨含娇下北堂双砧不敌离情重双袖频将皓腕扬罗袖低还举砧韵多凄楚万里青天雁语哀一阶黄叶蛩吟苦初徐后疾意难舒乍重还轻力渐无班姬空作闺中赋苏蕙谁传塞外书塞外征人年复年闺中思妇泪潸然五更试聼响犹彻一夜定知愁未眠此时月落满天涯此时离客正思家家中亦有鸣机妇为聼寒砧泪似麻
　　韩绣行
　　天上云襄隔银渚吴宫丝絶难重数泖水曾传顾氏娥苏台今见韩家女韩家女红称最竒刘郎珍重不轻防官闲畵舫陈乌几酒罢巾箱出紫绨鹤纹素绫不盈尺八幅神鍼留异迹设色如开张藻图写生欲夺邉鸾笔第一梅枝第二兰幽香拂拂指头看唐英偃雪魂俱淡湘佩临风影不干三为古石四水草玲珑荡漾皆天巧辟邪僵卧莓苔深沙虹跳掷苹花老五六蛱蝶飞秋华碧畦菘菜茁霜芽次七灵芝光烂漫次八老竹形敧斜内中此君尤叫絶碧榦萧疎才几叶潇湘江上一枝风筼筜谷里三更月后题小楷字难扪玉篆钤朱更絶伦都无彩笔临摹迹况复金鍼防缀痕虎头家制多曾见霜禽露卉生宫线一朝敛手作夫余尹邢并坐应低面刘郎刘郎诚快哉此巻从何覔得来请君更展红牕帙烂醉冰堂緑酒杯
　　忆昔行送友沂居忧还楚
　　忆昔君来防水侧虎气龙文时莫测船里孝防书等身车中洗马人如璧此时有客倾佳酿相逢不觉惊瑜亮得意宁教余子知心期已在诸公上从此城南日相见酒社诗坛防手遍雨夜同聼越石鸡清秋共炙君苖砚交情冷暖杯中酒尔我相看称耐久阮逹嵇狂两性谙指囷分金无不有无端草草入长安路近朱门行更难槐市横经方接席薇垣奏赋又弹冠朝朝防染红菱纸聫骑鸣珂趋建礼玉殿空簮西省毫金门但索东方米似尔羞聫虎榜名教予益悔蛾眉洗屈指行藏十载中两人青鬓看成翁卢骆文章惭四杰刘冯时命慨三同荏苒齐时渐及蓼莪但尔仍垂泣里人罢社为神伤孝子还乡犹骨立为形为影忽分离况复身当执绋时送君独上潇湘去此世知心复有谁
　　送仲潜南还兼讯同社诸子
　　十年不到康山路梦里江云隔春树忆昔当年庑下栖赁舂早得皋君顾此时廷尉绾金章髙名大节凌天阊君家兄弟富文藻马氏白眉称最良伯也论交具鸡黍晨夕追随呼尔汝与君接袂不多时把酒谭诗独心许待诏无端同曼倩离懐嵗嵗惊飞电潞河双鲤不传书渔阳匹马还重见见君不为名利来取卵危巢事可哀万里艰难归赵壁三秋慷慨上燕台燕台芜没堪长恸昭王死后黄金重紫阁何人解设鲭朱门到处长题凤怜君意气转相投匝嵗浮踪每共游寒灯嵗卧山中寺短筑狂歌市上楼狂歌醉卧日相看似尔浑防归计难岂谓秋风生短褐却教明月照征鞍髙梁鞍马纷斜照丈夫小别何堪道心事宁须儿女知图谋肯使英雄笑为我传言旧酒徒五陵同学漫踟蹰长卿已倦游梁兴欲向康山更结庐
　　唐先生歌赠惟一赴靖安幕
　　唐先生唐先生古寺栖迟嵗屡更雪中独裹平头帻月下空炊折脚铛一朝慷慨别髙秋为言身欲向南州早嵗途穷常哭阮半生计拙只依刘我谓先生且自寛年来世事正多端马空冀野徒留骨鲭废侯门已罢餐吾徒结客自肝肠意气须教比雪霜请看花发安仁县犹有风清孺子牀
　　髙士庵次谢在杭韵
　　去年曾扫莓苔迹今来又着登山屐木叶犹余宿雨斑溪光故绕秋烟白老僧开阁为传茶依稀记得留题客凭防遥望郡楼遮落日徒怜飞鸟疾
　　鹦鹉曲
　　鹦鹉赋送黄祖邺中才子多辛苦头风愈檄只偶然黄绢题成终见忤谁言老瞒能爱才横槊躭躭气如虎狂生不容早自知快心且弄渔阳鼔呜呼王粲凄凉公干囚鼓声至今疑未休
　　韩侯钓台
　　秦鹿夜走咸阳宫卯金亭长称英雄真人云起芒山里大将星分楚水东年少飘零不得意带刀蒲伏淮隂市市儿骄笑如不闻河邉自作垂纶计当时终日理钓丝败项平吴世岂知一旦手持刑马券十年身是打鱼师至今髙防临大道行人犹羡韩侯钓假令当年功不成荒荆空自横斜照噫嘻丈夫须有才有才不遇徒蒿莱请看云梦藏弓惨犹胜淮阴乞食哀
　　长歌赠何徳峻
　　朱雀航青溪垞我昔见君髪覆额张南顾北日追随管华笔砚常同席荏苒头颅三十年秋风并作长安客落拓君才过马周嗟余困顿扬云防犹忆当年共被时荒鸡起舞夜何其长缨欲遂纵横志防笔同书絶妙辞风流豪气人争羡斯人合上金銮殿岂知今日总无成须眉改尽何郎面酌君酒为君歌人生得意苦无多请君试看几年内朱门华毂生风波劝君酒君莫眠莫愁湖上有吴船不如烂醉钟陵月笑倚文君緑绮弦
　　友沂席上迟髴渊不至即送归泖上
　　堂上深灯悬急雨主人送客清觞举此时京兆有田郎离思遥如隔河渚去年戴笠记相逢驱马长安紫陌中媿我萧疎同庾信爱君才调似张融醉歌燕市情何限倒把吴钩照人面丈夫意气许千春等闲直觉肝肠贱何为夜半忽思乡梦到机山旧草堂杜羔且问归来路苏武频霑别后裳殷勤赠我一端绮千丝万丝笥箧里感君厚意饮君心愿君明嵗重来此
　　吴伯子歌赠星子
　　吴伯子吴伯子濯魄冰壶应有此掉头不肯揖王侯论心直欲轻生死忆我见时嵗丁未菰城初忝麐符佩君来不屑润脂膏登防独爱南山翠三年形影未曽分跋烛官斋夜论文看残庾亮楼头月写尽羊欣白练裙宦海颠危似累棋一朝賔客异云泥翟尉庭前空噪雀孟尝门下少鸣鸡广霞先生能急难鹡鸰惟尔同忧患举幡博士拟相明贯械都亭亦何惮往来风雪曹娥渡痛哭狂呼感行路党人无意动星占破涕苕川再相聚嗟乎一贵复一贱须防改尽知交面几人曽救李陵书几人解射聊城箭多君意气凌嵩华笔墨还能妙天下清吟常和谢元晖逸致每同嵇叔夜萧萧短褐独能留南北东西一蒯缑有时闻钟宿古寺有时防杖升髙丘田间推骂寜为辱大小槐安春梦熟吾侪久已浑荣枯诸君枉自劳翻覆吁嗟浮云亦何有花前且共衔杯酒防须防手上青霞却指乔松是吾友
　　定交篇自锡山至阳羡访陈其年作
　　凉叶何萧萧秋声不能已我念同心人秉烛夜中起带醉言登阳羡船披衣便访龙丘子蓄意含情二十年荡桨扬舲三百里是时闻君方卧病文园秋雨无人问到巷方教市侩疑扣门并少儿童应空堂尘冷燕泥深满地寒蓬不知径直入狂呼道姓名君惊跃出还相认共道相思歴嵗时西窻烧烛杳何期忽闻命驾论心素顿使交衿慰别离厐向林间邀徳操季从牀下拜袁丝宁须鸡黍方情洽自是文章有故知文章当代谁堪敌淝水娄东常并席一朝零落叹琴亡此道茫茫谁复识尽读韩欧那辨非争夸迁固终难匹晒腹曽无郝氏书登坛浪拟韩侯帜如君才华世无对笑视融修尽儿辈读书日破万巻余挥毫坐使千军废骊龙探出众皆惊鹦鹉题成人未醉懐藏锦绣亦何多笔架瑚独无愧世上公卿岂异人如君偏自叹长贫屋头天近翻无地门内秋多不见春几年裘敝长安道昨嵗衣沾洛下尘原无狗监难逢主不是龙门肯置身吁嗟君才鬼所妬无我江东应独歩从来豪杰不孤行文有渊云诗李杜我遭磨蝎既投闲君叹穷鱼亦何误同在江湖各有心天生瑜亮宁无故再拜重申缟纻交云门胶漆古非遥千秋事业惟心许一代风期属久要马卿倦后还能遇方朔饥来转自豪况今
　　天子重文藻肯令才人老草茅噫嘘兮肯令才人老草茅
　　弹鱼歌
　　古人在官如在山鱼鸟自得江湖间偶然一事亦有意所以弋射非等闲南园五月新水平一时鳞羽俱生成中有巨鱼最贪饵跳掷常使波涛惊上客由来擅神技霹雳何妨一轻试金丸脱手不闻声朱鬛惊摧杳然逝我闻阳鱎为大族宓子当年曾治国看君此举良亦然却令旁观叹神速转眼波恬碧草香飞觞烧烛宴东堂五湖烟水緑不尽鱼乎与尔还相防
　　畵梅歌为金亦陶作
　　我生适当冰雪中长年傲防轻春风不肯低头学桃李自顾颇与梅相同所以爱花得花性尤爱寒梅清影映孤山种后岂无人庾岭写成谁折赠耿庵先生冰雪姿一生独与梅相知每闻落笔髙寒处常似暗香浮动时我昔求之不能得梦里月明空有忆似我长懐处士风多君正得先人笔闭户闲房春草深茗炉书巻坐长吟有时得意不得意挥毫似入罗浮林一枝两枝东风好千株万株春雪晓珠明粉净四山空月落参横嵗华老我闻畵竹有成竹渊明爱菊人如菊君今父子爱梅花应知累世能遗俗我住江南春复春每逢吹笛暗伤神何当乞写含章树长见林间月下人
　　闻其年以博学词荐为赋短歌
　　陈郎五年不得意青衫頽落凌云气忽闻
　　天子下徴书乡里小儿叫竒事兵兴以后文章贱牙郎估客乗髙幰尽谓黄金可致身公卿那用张华研吾侪有字何堪煑贱卖长门人不与妻儿大笑乃公痴何如且学扬州贾陈郎本在泥涂中一朝走入甘泉宫掀髯脱却犊鼻禈乃知吾道非终穷吁嗟小儿小儿汝莫嗔当今天子重才人
　　妾薄命
　　妾薄命命薄复何言忆昔与君初见日青蛾红粉弹朱弦岂知欢处君心变千端要好翻成怨説尽相思君不知别从桃李选芳姿芳姿任取金钗列但愿蛾眉都胜妾
　　硏山草堂歌
　　阖闾城下雨翻盆杨花栁花春色昬客子冲泥自相过硏山主人方闭门主人本是长干客乌衣巷口曽相识老大犹牵防上船飘零更泛湖邉宅我闻主人年少时胸中万巻蟠龙螭无双风度张思曼第一才名杜牧之初闻陇右黄巾乱江左髙谈尚清宴才子新传白纻辞诸公竞爱青防扇共许云霄可致身防毫题徧曲江春谁言诸葛非名士曾见相如赋大人余子区区何足数桓伊长笛祢衡鼔终生弃繻直寻常乗风万里须防取那知世事剧堪怜荆棘铜驼起暮烟尘生东海悲辽鹤日落西川哭杜鹃撇却罗衫岂无意东篱早办黄花计慷慨长懐吊古心颠狂不改凌云气忆我相逢白下秋庐江宾客盛南州何人最倒中郎屐独尔同登庾亮楼更值长沙贵公子二十四楼明月里仰天大笑烛花红斫地哀歌剑光紫几年梁苑园开四海羣推授简才不信飞鸿残雪散空教归燕夕阳来黄土可怜埋玉树晨星落落知何处谢公棋罢北邙田羊生棰折西州路江头嵗嵗哭西风手把竒书叹转蓬酒人对影黄垆在词客伤心白发同苕霅扁舟须我友水嬉共折南湖栁爱山台上夜烧灯韵海楼中春对酒行路俄惊蜀道歌人间怪事逐年多刘郎不作秋风客内翰还逢春梦婆短梦乱山堪一笑貂蝉撇向邯郸道廷尉张罗有雀飞魏其解印无人到多君相对眼还青醉中痛读离骚经君既移家石湖墅我亦寄迹沧浪亭两人意气长相得更向柴桑数晨夕将儿同上朗陵筵呼妻直入厐公室墙头过酒日相娱竒字传看世所无积有篇章招漫叟浑防嵗月老潜夫潜夫漫叟时相见阅尽从前古今变冷暖交情尚莫论轻肥世态宁堪羡况今之世乏张华鹤书何事来山家岂无马骨金须惜纵有龙泉眼似遮海内茫茫知已尽空山种菜安吾分素轸犹知处士情青樽且拨先生闷君不见阮籍尝登广武城城邉曾见古人行事去英雄徒感慨时来竖子忽成名又不见处仲衔悲唾壶缺夜半长歌眦欲裂老骥长途力未衰壮士暮年心转热吾侪学道日徜徉肯似前人动激昻元卿竹径新抽笋且卧花间一草堂
　　过南康值隂晦风驶不得登庐山舟中遥望有作
　　湖雨湖烟失昏晓片防去疾如飞鸟半日过尽彭蠡湖一生漫説匡庐好匡庐别我岂防情我忆匡庐殊未了待得看足罗浮花归来与汝五老为六老
　　章江歌赠别丁鴈水观察
　　章江江水连扬子雪浪奔涛四千里方伯连州半是谁才子逢时今有几田郎当日説丁郎画省曾含鸡舌香誉望独髙孔北海文章不让沈东阳几年从此存怀抱遥睇郁孤春缥缈何期此日得相逢云气如来瞻紫帽知余山水旧情深秋到常同着屐寻有时并坐竹中榻有时共鼓花间琴示我新诗竟盈尺展看霞光纸中出英雄坐屈千人军竒杰横排五丁力朝华夕秀不足言玉声金色定谁先长松独耸破海雾江花一笑含春烟吁嗟此道真橅乆文士相倾靡不有虞山景陵低复昻信阳歴下君知否多君大雅轮独扶一代荆榛手剪除众步不趋趋独步人无弗有有所无棣华有客能相和挥毫竞落真珠颗轼辙连镳出锦江机云对屋俱参佐今年双桨过炎州江边相爱即相留赠余白叠裁凉袷饮我清瑶破乱愁因君留止白鹤观尽日追随了无倦竒文欣赏耻雷同新声共倚同称善旗亭列拜有双鬟兄弟能如晏小山淮海屯田送讴唱南唐比宋如等闲共言此道亦茁轧蛮语参军殊刺刺吾侪须作凤皇鸣何事巧偷鹦鹉舌言已大笑还相持尽倾三百金屈巵人生意气苟相合生死贵贱同肝脾况今
　　天子崇风雅侍从长杨并班马急须持此悬国门莫使文澜任狂防如君此日多盛名时人共説舂陵行相辉花萼并壮盛竚看珥笔登蓬瀛笑我﨑岖过岭海姜桂平生犹不改未能弹铗动诸侯只恐梅花乆相待饮君酒为君歌壮心一徃无风波人生聚散亦有数防当离别将奈何将奈何与君别腊尽南荒无雨雪信旗风里寄诗来如君共看罗浮月
　　端州访砚歌
　　俊人安能如徳人端州之砚精絶伦我来访砚如访友蕉白花青期不苟至宝谁知果难得山骨云根人不识市中顽质钝且坚髙价无端滥取钱鸲鹆有眼知何在蛮笺象管无光彩吁嗟良才不可遇人生荣辱宁非数砚兮砚兮来与俱相携且着空山书
　　七星岩题名歌
　　山水无日无人游游人去尽山水留今人古人春复秋青山日笑人白头我今放浪来端州星岩正在东南陬势如北斗星光侔峰峦绵邈竒且幽神劖鬼削非人谋我得此山如朋俦朋俦到此还绸缪徘徊日夕恣穷搜愿得名姓同山丘磨砻苔藓相雕镂记人记事详复周手书大字如龙虬吁嗟人来人徃水中鸥当时岂无公与侯只今磨灭如蜉蝣谁其知者空悠悠吾侪但得忘百忧新诗美酒同唱酬传与不传非所求何必千载垂无休天风谡谡吹破裘相与大笑凌沧州
　　江南曲
　　江南三月杂花生江上游人春眼明琪树家家栖海鹤垂杨处处带啼莺就中最爱长洲苑江草江花照人面红粉偏多时世妆青楼晓雾杂衣香呉姬家在横塘住巻帘正向花深处十五弹筝不解羞玉钗罗袂映春流少年宝络桃花马见此徘徊肠防者醉倚黄垆看数钱琵琶一曲心相怜
　　读秋笳集有感呈徐健庵同年
　　憺园主人爱才客画舩褉饮虞山侧两行菡萏烛笼明十斛葡萄瓮花碧持觞中坐忽无欢座客同歌行路难似闻猛雨穿入觉有西风拂面寒手把一编双陨涕为言此向逤逻寄氷天万里雁头书雪海三年鱼腹字我时闻语益凄其传看知为季子诗长笛吟成关塞怨悲笳吹动故乡思关塞故乡轻一别父子弟兄长决絶处处都非梁苑云年年空望呉江月呉江旧事早伤心年少才堪赋上林酒畔篇章鹦鹉笔花前词曲凤皇琴自言扬马宁容让乘风好破宗生浪射防何堪余子间成名合在诸公上那知天际有罡风未到蓬山路已穷命薄早怜逢市虎才高翻悔学雕龙咄嗟彼妇谁为此痛哭无由诉
　　天子狱吏三章屈未伸流人一去生如死凄惶岭外草萧萧囘首黄沙望度辽子卿嵗月非为乆定远关山未是遥二十余年沉黒海身居禹载尧封外山川总异梦难寻面目都非魂枉在乐非其乐悲非悲忧从中来复何为哀歌泪下三生误长叹声中万事非似此犹然盛文藻鸳鸯翡翠行间巧公主坟前怨落花都尉台边惜春草不为流离减异才应知天意本昭囘屈平远放骚经作李白长流好句裁今古才人同一局当时那解怜珠玉姓字唯须后世知文章莫向秋风哭读罢主人为我言索来此册非徒然人才可许风尘妬书巻须为天地传我闻此语咨嗟乆从来此道需朋友词工海日岂虚称人有云龙方不朽可怜交谊近来轻车笠凭谁念友生荣枯乆已难同类患难何縁更借名多君厚意谁为报坐客传闻共相告人间若此重绣囊塞外肯容长皂帽况今
　　天子选英流衮衮诸公在上头如何闲掷双雕箭不自添修五凤楼嘻嘻世事真难问铅刀尽鼔龙泉钝富贵多縁夙世因飘零自合吾侪分酌君酒为君歌劝君且尽金叵罗桃花不得东风力落尽春红可奈何
　　寓楼聼雨
　　天意欲无晴楼髙多雨声雨声多在梧桐里声声送入愁人耳愁人竟夜欲无眠雨止还闻啼杜鹃极目烽烟方满路男儿落托无归处烧却兵书掷蒯缑猿臂少年今白头
　　檐蛛叹
　　蜘蛛张网大于毂日傍雕檐求果腹有爪有翼不敢罗但取微虫遂其欲翩翩蝴蝶从东来偶因花发暂徘徊无端忽被风吹上悮触罗网何其哀吁嗟蝴蝶兮蝴蝶文采轻翾诚可悦一身已自饱贪饕金粉尘萦同败叶蜘蛛之腹方皤皤持竿小儿三两过竿碎汝网砖汝腹蜘蛛蜘蛛尔奈何
　　赵双白招饮莼屋歌
　　五月梅黄清暑天我时来放泖湖船天水才人赵二火为予设食开华筵赵君本是漳南客采莼却泛吴淞宅结友偏能爱冷人作诗不肯从时格长卿四壁都无有脱衣换得临邛酒伯通庑下日髙吟新词婉丽如秦栁忆昔相国江夏公歌正气骑飞龙西台恸哭走万里独收碧血归苌君是竒人好竒句十载幽栖长闭户不知谁肯荐凌云我又摇摇载秋去
　　秦松歌为黄仙裳赋
　　黄郎著书经嵗月平生磊砢多竒节谡谡长存傲雪心岩岩独具干霄骨终年聼松不得志虬榦龙鳞得松意却从泰岱忆秦封与松相望未相逢吁嗟秦松空自好黛色苍髯长夭矫一自当年号大夫至今草木嗟虚拘何如空山得自在千年以后为仙腴松乎松乎谁知已顔生畵向澄心纸黄郎展图日相对一片苍烟白云里
　　送曾靑藜归光福山
　　南丰曾子人中豪机云与吾皆久要十年以来各奔走人琴泪落新亭酒今年与仲为客同握手扬州夕照中扬州旧是莺花地四海賔朋多意气酒国词塲有战争袒臂轩眉无次第多君壮志时激昻龙章凤质如嵇康玉山不改澄波度防笔长分皎月光予独沉吟甘寂寂爱君顾我同晨夕不待云门奏曲终此心自许胶和漆吁嗟友朋离合皆有数当时岂少相逢处肝胆须从末路知论交却悔平生误明年邓尉梅花开我欲浮家更一来愿君汲取三万六千顷为我酿作葡萄醅
　　题顔修来吏部从
　　驾
　　十月长杨肃气增上林狐避霜鹰汉家羽猎谁陪从共説相如在后乗相如今非临邛客星宿源流传兖国论诗不让杜陵人献赋直登扬子室遭逢
　　圣代有辉光珥笔薇天第一行扈辇独围红鞓带承恩常佩紫荷囊休源独诵金华殿叔则清通谁不羡一朝传写向人间虎头防笔何郎面依然意气欲超羣文采风流冠六军岂有棘门还按辔须知司马自凌云嗟予在昔依香案紫禁黄扉曾染翰草制频教女侍传填词数被君王叹一下蓬山二十年梦中无复聼钧天赤龙已去冯唐老空羡延之白马篇
　　诗永镂板向为巨贾攘取崔莲生转运命使送还赋长歌以谢
　　风诗久陵替大雅其何如一时攘窃此实多谁其蠧者非白鱼嗟余沦落无善状十载著书多激忼窃谓三唐已后无诗人拘儒此语诚谬妄李唐以来朝数更各有风气各性情蛩鸣蝉啸厥有凤凰岂为鹦鹉声是以编摩时最久删诗断自三唐后非唐实欲以存唐黄钟瓦缶原何有一时传冩徧西东棃枣资成赖钜公谁识漫藏当防马翻从寄贮失雕龙江淮鹾贾胷无字蜣丸防璞空多事只疑万巻贮曹仓犹似千金在秦市幸逢宪节驻防州夏泽春膏徧地流心清但饮广川井公暇还登文选楼忽闻此事即大笑汝曹那识隂何妙葱肆宁须揷架籖泥涂不是谟觞道遂教秦璧返邯郸合浦明珠去复还既如良友能重遇又似名山得再观海内同声争叹羡防持风雅真稀见况复仍镌彤管编闺房今古开生面吁嗟平山之堂髙百尺江上羣峰环黛色堂前杨栁比甘棠犹是庐陵亲手植醉翁去后千余年清河三防生大贤平山所产复来此平山平山非偶然
　　庭桂
　　扬州七月桂花发填街溢巻闻芬芳儿童采折竞入市百钱乃得枝头黄我家庭桂开独晩八月已半才吐将夜闻猛雨恐零落呼童张幙为遮藏也知得酒须得月更言惜花当惜香笑为山妻留一朶与尔痛饮需秋光薰染襟袖尽竒馥何必迟早争低昻
　　惊蛰日置酒于守中堂梅花下为短歌以纪其事邀长白同作
　　人间已负看花约来与山梅同寂寞此花昨夜忽全开雪影离离生緑萼相携緑酒向花前共道此花胜去年五木呼卢挥大斗绕屋寒花如映手花兮花兮甚有灵将开未开吾眼明肯为酸风还闭目独爱此花看不足想见山空月上时江南江北寄相思
　　将进酒
　　将进酒酒满金屈巵劝君且饮莫须辞人生忧与身相随堕地一声先是啼鼎鼎百年惟恐迟功名富贵须防时何以解之惟醇醨古人今人不相知伊周贾董皆尘泥渊明太白真龙彲君今不醉将焉为君今不醉将焉为









　　林蕙堂全集巻十四
　　钦定四库全书
　　林蕙堂全集卷十五
　　湖州府知府吴绮撰
　　亭皋诗集
　　五言律
　　集芝麓先生寓园
　　雨过双扉阖花残景乍清心怜三月树气尽六朝莺吟缁迟分斚谭深费煮羮前期还共惜濠濮少人行
　　又
　　防手同心素春庭向晩开小风翻砌药初月上宫梅醉好从人习情多耐客来翻愁离别处憔悴是青苔
　　又
　　藤萝看石上今夕又焚香木榻经年改罗衣半夜凉寸心同寂寞一醉小行藏防帻情何极萧萧鬓已苍
　　种菊诗为坦夫赋
　　篱槿悲摇落凉从此地新浅深皆作致次第似含颦露下庚申节天髙甲子人相看同脉脉烂漫属天真
　　又
　　幽花无俗性寒至转便娟身世黄农后平生青女前岂悲时已暮所得地犹偏萧瑟陶公意孤吟费酒钱
　　次韵赠伯紫
　　之子非今士萧然一褐寛空山吟欲响古道哭无端石痩池痕浅霜髙水影干逺游诚不偶相语爱新寒
　　雪后送芝麓先生游淮上
　　拥褐方怜我幷州又送君江干多断草雪后见斜曛防影藏书卷衣香乱水云逢迎天下惯严武况斯文
　　又
　　淮水从来胜龙门此暂延绣丝新漂母青桂老游仙吊古千秋泪相思五噫篇河梁差足慰聫句有金钿
　　次韵寄力臣
　　客心愁不极日夜大江横芳草人何处梅花云又生忧危观意气聚散出才名潦倒杨亭酒登楼念子荆
　　赋得送秋兼送客送友沂还广陵
　　一夜悲风起江山又送秋白杨摇短防黄叶打轻裘律向何时暖人添此夜愁萧条望天地江海正同流
　　又
　　我已悲秋矣秋归更若何寒云生涧壑斜日老藤萝吾道非躭酒人生正荷戈好将风雪意料理到渔蓑
　　又
　　日月成何事元防改素商园林添冷落道路一苍茫雁失吴天信蝉轻楚客裳殷勤两携手惜别在他乡
　　又
　　柳渐无堪折新寒况古城衣寛日路酒急大江声天逺何堪问云多不肯晴河梁闻晩吹相送重行行
　　题姑山草堂赠稼公
　　斯人乃抱防抱防竟何之用癖聊存志全生或在痴天髙眢井字云老石门诗相见长松下孤懐不自持
　　秋霜
　　青女司时令严威渐次侵雁寒归国信虫急到牀音薄曙愁相见微阴悮至今布衾眠不稳惨惨向晨心
　　秋江
　　凉风千古恨江水日悠悠枫叶吹何急苹花冷自由天容吴地濶山入楚云浮击节谁堪想中流有豫州
　　秋村
　　秋光随野濶霭霭见孤村新秫齐登垄晴溪各到门青天髙雁隼黄叶散鸡豚荷蓧逢邻叟相防老瓦盆
　　秋圃
　　凄凄时已及除架爱晨兴天老匏瓜种霜轻扁豆藤土风宜九月吾道在东陵抱瓮诚闲事劳生媿未能
　　秋牕
　　三径乾坤在萧萧此闭门摊书横菊影洗砚入蕉痕白袷吟方健青山梦自温疎櫺曾不掩一半夕阳昏
　　秋灯
　　灯穗摇深碧荧荧向晩阴似将孤客影照入壮夫心吐焰廻金盌低光动玉琴草堂犹不寐留得伴闲吟
　　秋扇
　　懐袖凉风起君王重嵗时尘埃自不惜箧笥尔何辞色冷秦宫畵心伤汉殿诗明年有炎暑翻恐费相思
　　秋栁
　　杨柳如名士逢秋早自伤初霜情嬝娜斜日影郎当眉眼分明甚心丝断续长谁能怜嵗暮翻似早春黄
　　秋棠
　　秋卉如春卉秋将半已开小香笼蟋蟀疎影立莓苔泪似相思种看因欲睡来凭防怜少妇芳砌几徘徊
　　秋蛩
　　秋到易为响此虫非自鸣常因孤馆夜故作战场声百草霜何苦三更酒不平谁家机杼畔悄觉晩寒生
　　秋燕
　　且住无多日翩翩舞素晖祗縁时序改宁是羽毛稀杏垒成功退梅梁隔嵗归乌衣犹自健云路敢终违
　　同鹤问玉少小饮望江干夕照
　　万里清秋色临江晩眺开天风吹放眼云影下空杯鹭傍鱼宿鸦随客棹来萧条事行役落日一登台
　　真江晓发
　　逺岸闻人语鸣榔复戒行帆开栖雁路船出打钟声白月前林小青山昨夜晴沉沙何处问空见早潮生
　　泊燕子矶
　　归棹临江渚维舟就古矶沙痕环白舫山势学乌衣市小争沽酒村寒早闭扉登髙愁极目烽火认斜晖
　　漂母祠
　　兴废经千古荒祠此复存可知逢世事难得受人恩屠钓通侯贱壶飱老妇尊偶来慿吊久不独为王孙
　　甘罗城
　　千秋称利逹早贵説甘罗即此留堞犹然枕大河古钱春雨出贾棹夕阳过广武悲何极苍茫一浩歌
　　咏萤限韵
　　物化闗天运宵行防夕扉自从芳甸出长向玉阶飞照久如生彩明多或用微兰膏有时歇愿取续灵晖
　　又
　　傍础荧荧出中庭炯自看何曾窥桦烛竟自惹罗纨入暑心宁热经秋色不寒隋宫徒好事芳谷影弥漫
　　郊园小集聼曲
　　紫陌纷车马芳园竟少隣诸贤同胜赏二月正良辰影静花如霰丝寒栁作人况闻清吹发檀板度阳春
　　又
　　云净飞鸿路天涯蒋径开竹深看骑入花动识莺来风细横瑶笛泉香接羽杯不知京雒客何处更登台
　　立春后二日偕友沂入南苑
　　芳春趋府事仙苑得同行御马鸣残雪山莺哢早晴地遥知路密天近觉云生羽猎何年赋相如自有名
　　又
　　上兰多胜赏出郭见韶光紫幰宫车小青旗店酒香乾坤销战鼓嵗月老书囊莫讶归骢缓敲诗过野塘偕芝麓先生友沂髯孙饮祖将军园亭
　　挈榼寻芳墅争嘶白鼻騧古藤溪畔叶晴絮酒邉花午袷临风爽春旗过树斜醉中逢野叟犹説旧侯家
　　裕斋对月共用余字时先一夕月蚀
　　三径芳樽合晴晖映绮疏今宵怜顾兎昨夜失鲸鱼天道微茫内人情患难余一觞聊共饮吾已辨盈虚
　　读书道院山杏盛开
　　避迹辞车马藜牀道士家门开因放鹤客到却寻花久坐谭逾爽官贫酒莫赊篮舆归不逺村树隔残霞
　　偕胡伊人小饮歩月至水次得安字
　　月色经今古清宵共尔看纸牕中夜晓玉笛一秋寒醉许深杯共情因小歩寛溪乌方绕树三匝未能安
　　饮汉石寓斋得孙字
　　纳纳乾坤内文章我軰存弹棋消胜负命酒得寒温雨细桐无响霜髙菊有痕不知秋草色何处送王孙
　　入直
　　紫极当天纬黄扉近外朝两窻分日月三殿共云霄柳密金铺暗花深玉漏遥鸡栖逢丙夜展转更无聊
　　过御河见氷泮有感
　　几日条风至皇州景渐融河氷消独鹿春色到卢龙竹箭非难渡兰舟未易从乡愁不可极采采梦芙蓉
　　喜晤存永
　　忆昔扬州陌论交遂盍簮十年稀见面万里独闗心月冷悲弹筑天髙哭断琴平生风义在老泪湿衣襟
　　闻开仲殁于湖上
　　二仲当时径今唯孺子来几囘看旧咏一哭尽多才猛虎行谁咏苍蝇吊可哀幸闻收傲骨有客在湖隈
　　送人归里
　　闗塞雪初尽大河春水生送君归薜荔值我忆柴荆浪穏怡鳬性云髙出雁声故乡烟树外立马一含情
　　七夕
　　天地方如此江山又早秋玉绳低宿燕银汉指牵牛去住慿槎梗行藏笑栁州余心甘用拙果复何求
　　又
　　儿女平生意兹宵信奈何仙人施锦幄小妇赌金梭邻杵星前急乡书梦里多更愁河渚下罗袜易成波
　　又
　　不知霄汉上果否鹊桥横今古秋多怨人天夜有情风飘珠露下月傍彩云生独笑覊游客流年暗自惊九日芝麓先生偕友沂招同绮季倩集龙槐精舍用重阳登髙四字为韵
　　秋色登临见良辰歩屧从轻阴来急雨逺黛出羣峰寺古庭槐秃城斜御栁重他乡茰菊防三嵗此相逢
　　又
　　节物方萧瑟诸君兴倍狂笛声摇暮霭杯影送残阳落雁风无次寒蟾晩更苍旷懐难自极不为学长房
　　又
　　寂寞东篱后篮舆此一登尘闲知地迥木落见山层促席催歌板成诗借佛灯从来矜眺覧卜夜许谁能
　　又
　　嵗序移今古江山复我曹树从前代老月为酒人髙戏马知谁是归鸿望转劳黄花消息在余兴托霜螯
　　长安月
　　明月东南出光先及凤楼千门方送晩一笛早吟秋露叶鸣宫瓦霜花防御沟九衢车马迹凉影共悠悠
　　忽忽
　　忽忽常无思秋来自鲜欢祗縁安薄命不敢贱微官夜永清觞浅天寒紫褐寛子云方执防竒字与谁看
　　初冬
　　秋色既云暮客心殊自遐晩云低一雁早雪喜羣鸦砌拥敲窓叶篱荒对酒花故园书不至憔悴向京华
　　美人晓起次紫来
　　日映鸾纱薄美人春态生鬟偏钗影重脸印枕痕明索镜看残靥焚香解宿酲无端思昨梦悄觉两眉横
　　美人照镜又次紫来
　　晓起忻慵半盈盈鹊镜前黄因一夜淡红向两邉姸量髻安珠缬留花衬寳钿妆前看同伴时世许谁怜
　　傀儡
　　傀儡縁谁起居然号郭公衣冠原自偶嚬笑一何工技尽灯光里身忙舞袖中漫嗟生气少土木是微躬
　　扑满
　　自入邹生札型模实未殊空虚寕有待盛满不堪虞腹胀彭亨豕胸藏朽烂蚨可怜蹉跌后中抱亦区区
　　风鸢
　　一线儿童力凌风托野飚竟防非羽翼顿敢恃云霄侧目疑文燕昻身趂早雕只忧风势猛髙处转飘飖
　　假面
　　髹饰何堪尔人形亦偶然无端増防染转拟混媸妍狞许村騃畏娇容妇媪怜谁知真面目遮却在君前
　　文官果
　　佳名因供御此种自齐州脂绿蟠蜗尾房青剖雁头脆分山栗早嫩占楚莲秋草木诚何事居然第一流
　　银桃
　　不意绥山实于今改素姿洗曽经玉井尝合在瑶池巨核珍鳬卵寒浆沁蜜脾西京徒有托霜后渐离离
　　频婆
　　梵域传佳种初秋实转新平坡原不误上苑自堪珍甜益清霜味香生小月轮何劳汉川使还与问江濵
　　葡萄
　　乱藤宜揷架绿防避炎蒸珠帐深留雨晶丸冷泻氷露枝乗晓摘霜蒂傍秋凝谁愈文园疾凉州醸一升
　　夀叔防具偕仲潜东只饮慈仁松下
　　寺古多竒树虬龙偃碧苔为看松上雪同覆月中杯坐久春裘薄诗成晩磬来寻芳仍有约风信漫相催
　　又
　　我媿狂司马君能杖繋钱银尊闲寄傲玉版小参禅树懒云横地霞髙月到天晩闻清吹发歌串复珠圆
　　小集分得斜字
　　客思临流合频来侧帽纱夕阳楼影动春水縠纹斜汀暖鳬初浴烟轻柳未花陶然今古意濠濮兴非赊
　　仲潜移寓分鸥阁次东只韵
　　旅宿谋看月移居就此楼城阴孤岸迥山翠小防浮浴马春潮急听莺晓树稠故人曾有约分席与沙鸥
　　长椿寺夜坐对月同仲潜作
　　爱寂投僧宿君来亦不还残春生静夜明月老空山幽境能相许尘心自不闲淡然同小坐风叶打柴闗
　　长椿夏日次芝麓先生杂咏二十首
　　金马浮沉日云林托卧逰披襟来绀宇开户认丹丘绣佛瞻螺髻沧洲羡虎头颇闻匡阜客莲社总清流
　　又
　　兰若无今古庄严浩刼前蒲桃归汉日松树过秦年白日生新事青霞续旧縁诗人有姚合来许共秋眠
　　又
　　岂敢攒眉去名山夙有期闻钟凉月下移榻小风时草密麋踪少林髙鹤梦迟支公心不厌松麈夜同持
　　又
　　燕市尘空扰禅扉一径深古碑前代字清磬故人心巻幔悬残日摊书坐晩隂躭幽惟我辈况此惬栖寻
　　又
　　日到招提路羊求亦共过屐声惊鸟雀灯影话藤萝醉以安禅减诗因遣兴多终须婚嫁了放眼向山河
　　又
　　未易辞车马乘闲得任真坐思千载事长爱百年人白月留僧定青山恕客贫可怜沧海里吾已见扬尘
　　又
　　自笑孤云在无端出岫来饥驱方朔米愁损少陵杯香穗三生结霜华两鬓催官梅东阁下慙负好花开
　　又
　　阅世纷多感年来不自安羊肠非诘曲马首尽波澜路失燕台废天髙蜀道难五陵逢侠少琴筑未摧残
　　又
　　故里经年别而今梦亦稀江沉浮鲤信春老饭牛衣旧雨空相忆秋风未易归红楼长独倚翘首看云飞
　　又
　　信宿萧斋静遥遥隔禁钟息交过九夏匿影向千峰鰕菜销官兴蘧蒢感病慵金茎谁与赐仙露不曾浓
　　又
　　急雨朝来过晴烟送夕阳疎牕横乱帙髙笛倚胡牀庭树摇残滴瓶花落细香所懐曽不见别思绕鱼梁
　　又
　　至亦聊乗兴长为竟日留献花人扫塔鬬茗客登楼伏枕闻朝呗题诗谢贵游西峰何处好一眺蓟门秋
　　又
　　缩地诚无计寰瀛岂有图旧游怜屈宋离恨隔荆吴日暮羣鸦集云凉一雁孤梦中人不见晴月拥黄芦
　　又
　　举世谁相识庐江感最深门生能荷屩夫子爱弹琴樱笋同春防茶瓜共晩林追随多胜赏懒慢自难禁
　　又
　　近鼔离鸾操衫痕接泪寒君心潮有信妾意井无澜金钿慿谁访瑶环忍更看赖逢开士説愁绪一为寛【予方防姬】
　　又
　　灯火长安刹提防忆往年授书儿渐长襆被梦长悬映日争红药牵衣礼白莲抚今増百感不必夜闻鹃
　　又
　　久闭墙东户傍人谓著书岂知朝事懒实与世情疎歩缓云廊寂吟髙月牖虚季鹰真作逹先我忆鲈鱼
　　又
　　舍宅人何在篮舆我更来夜行龙井过春笑虎溪囘薝卜香曾悟蜉蝣语漫哀谁能同逸少结侣上天台
　　又
　　世目荣华组余懐幸少营拙宁甘马走贫不媿蝉清西塞曾垂钓南阳久罢耕何时乗薄笨柑酒送鹂声
　　又
　　古院浮深绿檐阴午欲齐槐香蚁入梦竹静鸽来栖洗砚晴云湿笼纱醉墨低宁知孟东野氷雪句长防秋夕芝麓先生偕绮季苕文友沂周量贻上紫来诸子集筑影斋得残秋二韵
　　秋至易为感况兼离别难酒寻燕市饮月共庾楼看坐促兰觞密更深桂蜡残起闻鸦绕树三匝正求安
　　又
　　共作京华旅清宵为尔留蒲桃杯借绿老树客同幽落木啼蛩晩凉云拂雁秋相思不可极明月照重裘
　　闰七夕和家玉騧
　　良期难再遇匝月此仍过鹊记重来路鸾骖旧渡河寻欢宁厌数得巧不辞多独有伤离客惊秋奈尔何
　　闻雁
　　馆敧孤枕飞鸿度夜防逼天声易响入夜语犹寒道逺求朋侣风髙惜羽翰莫伤归计晩归客计犹难
　　闻蛩
　　古甃经行少寒螀咽露频何曾催织妇偏是近愁人苔浅吟难稳莎凉怨或真离懐原不寐宁用尔如嗔
　　闻砧
　　九月严霜急长安未授衣谁将思妇杵又下窦家机夜静声相答更残力渐微独怜寒已甚还寝梦罗帏
　　闻落叶
　　落叶浑疑雨萧萧晩吹时敢辞雕嵗月犹暂托阶墀带露敲虚牖因风想旧枝飘零复何恨吾亦鬓如丝石仲生先生邀陪洞门芝麓两先生伯紫友沂同集金鱼池夜看氷月
　　寒益襄阳兴临池夜举觞氷虚全化月沙濶迥如霜泻酒银船滑分羮玉筯香接防真倒着防却到胡牀偕星防紫来骏公豊台看芍药归饮祖园
　　寻芳客思同结伴骋花骢挈榼穿深翠停鞭见早红千畦分晓露十里共香风别路逢溪墅班荆兴未穷
　　又
　　驱马过林丘名园绕碧流人知非晋魏客自得羊求布席听黄鸟挥觞谢白鸥醉归花压帽衫领暗香浮
　　忆竹
　　记得西园路晴溪长万竿翠深长似雨碧重欲成寒蒋诩游常共王猷坐自看不知京洛客谁与讯平安
　　忆梅
　　何逊扬州梦尤怜东阁枝见常当嵗晩香独在寒时雪老无蜂觉云闲有鹤知江南词客尽惆怅是春思
　　忆兰
　　崇兰何处密湘澧旧曾逰谷逺琴音寂江空佩影秋蜂须知种异燕尾识香浮尚忆王摩诘黄甆赏独幽
　　忆桐
　　旧隐南牕下亭亭有凤条青琅初引露碧玉竞干霄扣石宁无响为琴不待焦鹓雏栖宿在秋至漫飘摇
　　忆笋
　　颇忆筼筜谷胸中饱渭川猫头能竟尺犊角早胜拳锄砍春泥脆盘烧晓露鲜平生差免俗真赖此君贤
　　忆芋
　　沃野称山郡青乌复几区羮宁称玉糁饭欲比琼酥博士霜盈亩山僧雪拥炉那能啖半颗领取廿年图
　　忆菱
　　本是江南客年年聼采菱白纎咀脆月红嫩剥甜氷水叶肥堪咏湖莲冷漫矜谁言鱼刺史作饭我犹能
　　忆杨梅
　　旧有南峰种金婆异众栽日精鲜满笼火实大于杯冷沁吴儿齿红分越女腮茶花堪并饷消渴待君来
　　长安栁用大复韵
　　垂柳长安陌飞花日暮天弄隂摇晩月疎影挂春烟繋马曾堪忆啼莺剧可怜灵和当日事凄絶畵阑邉题春晓亭次芝麓先生韵亭在蕲水绿杨桥为东坡解鞍处杨传人比部所建蕲乃芝麓先生旧治也
　　兰溪何处是雁齿占鸥沙尚有苏公路能栽潘令花晓风新杜宇春水旧胡麻为问桥邉草青青几度斜
　　又
　　闻説当年事清风一板牀烟霜存感慨诗酒付苍茫百战青山古三春碧涧香漫同宣武叹攀折恨垂杨
　　又
　　赖有扬云在红亭集酒兵解鞍山月小浣笔野溪明乱定生江草官闲梦楚蘅双柑真不易寂寞为流莺
　　又
　　髯公残醉后君更几囘眠此地犹前日吾侪动隔年晴烟开宿鹭老木响啼鹃岘首逢邹湛还知叔子贤
　　入天宁寺送徐子星给諌不值
　　招提穿宿莽侵晓露初晞古塔倚残雾轻旛吹早晖尘劳怜地僻客久爱人归已复闻樵唱萧萧入翠微
　　送雁市还湖上
　　京雒不得意言归寻旧湖一身随敝马六月尽长途倚投诗巻留琴别酒徒将予江上梦送子过东吴
　　又
　　每别常多惜兹行宁用嗟时危难结客身贱重离家夜雨生芦草秋风足藕花湖头好诗句一为寄京华
　　醉后宿采友堂纪事
　　一醉迷归骑言留髙士家夜寒知卧月梦醒独闻花残墨朱丝暖余香锦带斜支机谁可问空拟泛秋槎
　　慈仁寺访鹤问玉少不遇
　　有约扣禅闗良朋杳霭间偶来斜日晩独对古松还残磬归僧定髙云让客闲留题在蕉叶空剰墨痕斑
　　重阳后三日再集采友堂叠前韵
　　元卿夜启闗蜡屐集花间月静羣鸦息天髙一雁还世情逢酒淡客计向秋闲更有西山约枫林叶正斑
　　庚子九日偶醉采友堂漫题
　　偶然乗兴至倒帻醉花前不问王猷竹如登安道船繁筹倾緑酒细雨密红弦不觉闻三鼓归途覔玉鞭
　　采友堂又叠前韵
　　惭愧渊明菊还来秋蕋前有人横玉轸召客泛银船酒梦三千斚春愁廿五弦金吾方禁夜未敢辄遗鞭
　　紫来过斋头共看次岳作畵
　　谢客柴荆掩孤心耐嵗阑径怜羊仲到画共虎头看素几寛晴日疎花媚晩寒门前九逵路车马自无端
　　送程石门
　　似尔犹卑伏天涯更此行云连闗索岭月照武侯城捧檄安时誉题诗寄逺情莫嗟为宦薄吾道有长缨
　　又
　　滇海烽初息君逰慷慨存过家夸防绶仗节到辕门逺徼功名壮他乡姓字尊故人相见后频与问饔飱
　　邸后初成小斋寄何徳峻
　　纪闰当中夏槐天暑未侵小园初巻幔上客正弹琴砌药余红浅檐藤接翠深坐来多逸事相望在披襟
　　又
　　避人通后圃疎懒度年华适意随红粉摊书就碧纱吟风听槛竹待雨种亭花独有离羣思萧然日又斜
　　病目
　　盛暑难为病萧疎只倚牀无聊思旧雨不住问残阳药裹从妻惯谈谐喜客长谁能复多事青白效嵇康
　　西园避暑
　　炎日永如年追凉就辋川树深东阁坐花照北窓眠卷幔通新燕摊书听暮蝉逺山能不厌飞翠落尊前
　　又
　　避迹西园去幽深客少逢移牀当片月拄笏向千峰风动池邉芰云阴田畔松披襟同一眺长啸转从容
　　又
　　别墅无烦暑萧疎对夕阳莺啼春后急鹤梦夜来凉酒绿髙梧密氷红细李香不知陶靖节何事慕羲皇
　　又
　　岂是襄阳路真同习氏池垂杨横晩笛深竹响残棋湖海容支枕河山老赋诗莞然成独笑闲歩小风时
　　七夕偕敬微集西园期雨徴不至
　　西园曽有约莫负一年秋遂载花前酒同登月下楼星辰儿女事河汉古今愁不信张公子真为翠黛留花朝前六日吴船小集兼送善伯南归得迷芳二字
　　偶有元卿径来闻二仲随离人将折栁稚子为烹葵酒暖幽怀密花疎望眼迷此行能且住相约聼黄鹂
　　又
　　空阶犹积雪客到欲寻芳兴剧同挥麈谈深屡易觞都防牀上下畧似水中央拟赋文通别愁心益渺茫
　　燕郊清明
　　韶华春已半景物自幽燕结束驰金勒妖娆哭钱柳沿沙碛短花照墓碑姸行乐吾生事宁为旅思牵
　　又
　　帝里多春色风光徧四郊碧囘芳草路红拆小桃苞火向官厨乞毬看骑士抛盈盈何处女陌上自相嘲
　　又
　　久厌尘中骛春从郭外行寻花荒圃逺煮茗石泉清塞北犹披褐江南早卖饧最怜当令节遇物动乡情
　　送硕林归徐州
　　徐卿懐旧里驱马去彭城楚汉千山路江淮六月程伤离杨栁尽招隐桂丛生为念蛾眉好髙楼月又明
　　又
　　几载乡闗梦持觞此送君归装沾塞雪游棹入江云辞赋存孤赏图书许共分隰西谁复在凄絶是离羣
　　许原文大令以酒炭见饷
　　官冷烦朋好书来动草亭乌薪分石鼎緑酒防银缾未必因人热聊堪免独醒嵗寒诸计拙醉眼向谁青
　　题古石
　　雅士无凡赏髙斋我所闻独怜燕市月犹贮浙山云幽许梁园赌竒从米袖分遥知长啸处终夕伴香芸
　　又
　　老石何年物頽然倚砌梅自生濠濮想曾见汉唐来古雪眠枯树凉云渍瘦苔慿谁能一拜醉醒共裴
　　送箕山
　　李子真奇士论交歴嵗时别离燕市酒歌咏华山诗问字人多有挥毫我独知送君江上去明月寄相思
　　除夕
　　今夕仍除夕长安已四年试衣儿渐长剪防妇无眠夜尽椒觞畔春生桦烛前坐闻钟鼓动佩马欲朝天
　　墨妙亭和辰六
　　墨妙传遗好亭空不可寻寒梅前代树老石古人心过眼云烟冷伤懐嵗月深披榛无断碣惆怅付闲吟
　　韵海楼同载子夀作
　　危楼临废圃犹是昔年余官舍俱为客前人独著书分山翠入幔巻晩云舒鲁国英灵在慿阑或启予
　　圆证寺同长庚诸君小泛
　　幽境应难到乗闲偶共来乱香迷竹树深翠出楼台苔色疑留屐泉声欲泛杯白云如有约日暮重徘徊
　　洼尊亭同楚畹作
　　曾闻唐左相此地往来频今古留残石湖山为酒人竹开孤径晩花发五亭春我不来同醉应惭头上巾
　　道塲山次燕孙
　　苏公池上过伏虎旧名存吴越双峰出湖山一塔尊乱云横石磴夕照满渔村郡阁长相对应怜月一痕
　　法华寺畵壁
　　苍松一径逺松里化人城古壁多云气沧洲无世情红螺浮水见白雀占枝轻共拂残碑字襄阳亦此行
　　过鸳鸯湖
　　二十六年前髙楼尚宛然旧逰空嵗月新事到山川础石埋荒草帘珠坠野田慿栏更无处渔唱起寒烟
　　憩虎跑寺
　　一径入深树古藤当道傍寺围山霭翠泉带岳云香花药虚堂静茶午梦凉坡仙有遗句传写入奚囊
　　鹤洲草堂偕季黙坦夫
　　放棹寻鸳水停桡问鹤洲荷髙香入槛竹密翠遮楼有石都能痩无溪不占幽鸟鱼浑自得尽日为淹留
　　又
　　水部诗应好东山许客俱一园开两径孤阁见重湖着处安棋局随行得畵图再来知未厌留约与沙鳬
　　夜宿西湖次子夀
　　为爱西湖好中宵上畵船水云双塔影花气六桥烟酒坐随鸥鹭渔灯趂管弦神清翻不寐晴月共娟娟
　　法相寺
　　胜地留遗蜕招提古木横佛容人乞子僧强客题名竹笕飞寒溜松坐晩晴沧洲吾不厌卧对约秋清
　　岳武穆墓
　　老桧何年尽荒祠此尚存名成三字狱家破两朝恩俎豆秋防奠旌旗夜返魂谁知千古事惆怅不堪论
　　凤咮泉
　　絶壁何年凿清泉欲满池客来花外屐僧鬬雨前旗笋熟春斋洁蕉深午梦迟谁能招陆羽清话为传甆
　　半月泉
　　清流堪濯俗半窦欲成池信是无穷处常于未足时雪痕翻蠏眼天影泻蛾眉同地防双派形全已致亏【别有米泔泉已竭】
　　过横山
　　胜日寻佳地横山路不分竹连髙下岭松住往来云木老秋将脱钟寒午一闻清言真未厌倾倒为诸君
　　归云庵拜孙太初墓同燕孙作
　　何处覔榛闗林中宿草斑残碑生白雪髙士有青山春浅花犹梦天空鹤未还托交怜异代惆怅夕阳间
　　孺山拜徐孺子祠同澹心辰六
　　孺子何年隠荒祠此地留野人防姓氏残碣纪春秋天净孤鸿急山深万木稠却怜题榜误无复旧南州【榜书南州髙士士误写峙】
　　五峰万玉庵墙角得古梅树特为出之
　　吾道宁言命寒花亦有时可怜当殿树犹是隔墙枝嵗月空山老氷霜众岂知防持烦净侣珍重为题诗
　　赠雨青上人
　　支公能好鹤闭户托香林庭树一何静湖光相与深防开知雨霁磬响落檐隂我自劳劳者逢君生逺心
　　瑶席池
　　为访坡仙迹行来一衲随闲吟能送日深坐独临池水碧花交处霜红木老时归从郡楼望岚影正参差
　　典裘
　　出都有三裘至广陵友人复以貂赠燠哉范叔可无寒也丁未秋尽付质库一以毛脱独存湖山风雪披服间尚有鲁灵光也幸矣
　　贳酒曾为尔官贫近复然贱酬增仆耻勤曝益妻怜深厚聊思貉竒温定属绵如何五湖长不及敝秦年
　　质珥
　　予少更多难内子备极流离乙巳夏
　　覃恩封宜人拮据为具六珈云报也丁未在郡亦付子母家成儿周堂日不能备礼服焉北门之诮赖徳耀其庶免乎
　　象服邀
　　天宠相酬幸有端
　　恩荣才五马驱使及双鸾翠减花奁空珠销緑鬓寒琴台同一笑亷妇亦为难
　　解带
　　丙午过苕川仪凤桥解金带助舆梁之役旋复置一围腰未煗而以急废之嗟哉万钉九镮亦有神命
　　芍药闻前防围金忍见辞非闗留镇寺不暇去题诗望失裴还日思添沈痩时黄银谁更赐空自记犀毘
　　镕杯
　　乡俗往来多用巵斚近习务作伪以赤堇胜大抵不及三镮耳然蕉叶匏子急中尽付冶工存箧中者皆不材也何若竹根木瘿称耐久朋矣
　　乐圣平生志衔觞竟鲜终宁言真羽化只是费炉镕耿雪成何易陶巾漉未慵瓦盆翻自得长占酒泉封
　　次韵送徐公肃游闽
　　丘路桃千树春来色自姸那知分手处即是防花船作客添尘袂留诗当别弦十年吾党泪今日共潸然
　　又
　　暂游非得已骊唱况重听命酒辞铜岘看山过幔亭弟兄眉总白天地眼长青应有相思梦随君到紫溟
　　方庵小憩
　　触暑湖干路香林访索居因开髙士箧多见故人书花净知秋早山空得雨余尚怜吾道在支许自萧疎
　　立秋日小饮吴山
　　道室临平楚闲来遂逺情城连秋岭绿江涌夕阳明羣动浮烟色孤懐坐磬声自怜随世役终日困尘缨
　　又
　　万木登髙尽孤台倚曲廊风传遥浪急秋报众山凉石老峰争痩林深叶易苍开樽同一眺清兴几能忘
　　夀豁堂和尚
　　我爱髙僧传惟君似逺公一笻明月下半偈藕花中坐上言谁答溪邉笑每同偶来参玉版挥麈对烟丛
　　归云庵夜泛同愚山阮懐诸子
　　山晩离城逺寒新怯暮逰乱峰争落日一径入深秋清兴因官懒诗名借客留何时能解绂终夕对沧州
　　游东林山
　　石磴藤萝上宁辞着屐劳砂灵双井冽天旷一亭髙翠樾迷荒墖山花引浊醪清风不可见孤磬出松涛
　　寻幽
　　寻幽无宿约乗兴过山家秋色鸥邉路斜阳雁外霞翠深遮寺竹香递过船花近郭鸣笳鼓红灯防鹭沙
　　与云止
　　但有相思在何妨迹暂疎黄藤烟寺酒红叶雨牀书西塞鱼同钓南山豆共锄终焉吾有志归访卞田居
　　湖上遇星胎即饮寓楼
　　不减狂奴态相逢老益亲青樽闲过夜红袖晩留春欲叹翻成笑无才幸有贫两峰霜叶在烂漫属门人万玉庵古梅诗【康熈丁未行部雉城游万玉庵于墙外粪壤中得古梅一株濯而培之缭以粉垣使近堂下用赋一诗爰记其事庚戌罢郡过其地意且复沦丛莽而芳条转茂则邑侯韩君子久以石栏防之倍加爱焉嗟乎金城之栁宣武见而伤情东阳之槐仲文攀而陨涕甚矣卉木荣悴之故其感于人心者深矣兹梅亦何幸而复保其嵗年也哉复作诗一章并前制题之于壁庶后之君子有所观感也夫】
　　得树当年事重来憩鴈堂嵗时空冷落草木少炎凉载酒人还到廵檐思转长不须忧剪伐仙令在河阳
　　泊八里滩
　　渐逺青塘路篷懒更开山烟孤塔迥湖色乱帆来吾道存书巻余生托酒杯寄言鸥鸟伴从此莫相猜
　　姜及生水部招饮家园
　　名园堪日渉清防此时同云月登台处湖山闭户中帘阴秋树碧弦语夜灯红更有追陪约还应似谢公
　　坐来翠阁
　　小楼秋纵望日日到斜曛自拂乌皮几闲书白练裙见山如得友与客共看云为问南湖水还容月几分
　　和寒食即事
　　独坐摇吟膝空思赋逺游载花青雀舫对雪紫鼷裘五载依山住全家为酒畱终须浮舴艋分席向沙鸥
　　再至长兴
　　乗兴何妨再寻梅入雉山雪如随客到春不譲人间送酒思纎手闻歌破老顔乌衣羣从在相得竟忘还
　　偕张僧持茅天石诸子庚邨看梅
　　雨后春阴好寻梅到野塘客笻随乱水僧磬出寒香涧石留余雪山烟动夕阳宁言来已晩吾自惜年芳
　　又
　　偶然南郭路老眼忽为明惜树成孤赏留花爱小晴此中谁放鹤几日又闻莺欲折无堪寄春风漫不平
　　鹿柴庵同僧持作时僧持将归白下
　　将离逢胜地去住惜年华白髪俱无语青山不当家同僧参柏子留客饭桃花且住何辞醉同倾盏内霞
　　饮丘路桃花下
　　怜春不惜醉屡憩野人家芳树争初日晴溪隔乱霞到山朝饭笋归阁夜分花胜事心相得宁忧鬓欲华
　　雨后再过塘栖
　　程急无容泊懐人梦草堂菰蒲双防濶橘柚一村香客思随云黯渔歌带雨凉平生离别意多在白鸥乡
　　伯通招防宁逺堂观剧
　　良夜开佳防红灯照薜萝湖山词客在烟月酒人多胜事应如此清歌且奈何宁须更投辖山简自婆娑
　　和人寒夜即事
　　激楚生豪况寒灯夜独亲氷霜孤剑影山水一琴身懒爱陶元亮狂呼贺季真不知今夕意谁复两闲人
　　湖上寻无公次韵
　　别院烟波上幽栖见古风到门双白鸟夹径两青桐夜色闻钟后秋声闭户中支公多逸韵将鹤寄诗筒
　　送辰六归广陵
　　作客沧江上含凄幷此辰云飞歌舞地花炤乱离春别绪添中嵗才名属后人艰难吾道在前路慎知津
　　秋日集翁苍牙草堂
　　清秋多逺思小艇泛城隅此地犹三径吾侪共五湖晩云归涧树夕照隐江蒲醉听菱歌发还教防袖扶探梅邓尉山夜入万峯禅院寻瑶如禹存不值过宿听松堂
　　寻芳宁惮雨静夜陟髙峰积雪明樵火乱香摇梵钟隔林灯语细入坐酒声浓借问停桡处烟花已万重初八日由王家庄至董坟马家山看梅
　　雨止晨烟破看花路不遥鹤随登涧阁蜂引过溪桥湖水照逾淡山香吹不消兹游清兴好归路一诗瓢
　　水哉轩和尤悔庵韵
　　出岫原无意曰归何不然一家杨栁国六月芰荷天野鹤闻髙咏沙鸥看醉眠烟波于此足莫向世人传
　　同诸子城南小歩
　　小歩郭西偏闲情亦偶然栁丝沽酒市兰叶载花船六代青山外三春白乌邉归来仍我軰作计好留连
　　又
　　一醉宁容易今朝醉颇宜红桥春水上白袷晩晴时草欲催歌发梅因待酒迟海鸥能对客不必主人知
　　宗梅岑过访
　　人忆少文贤离居复几年归来双燕后病起百花前小饮携蛮榼长吟鬬蜀牋不须论往事一醉且陶然
　　卧疾锦树亭寄懐辰六
　　离别寻常事与君独不伦半春花过眼深夜月当门老觉亲朋重贫知科第尊上林应有赋传寄锦沙村
　　慧泉和立斋学士韵
　　合在中泠上虚将第二传润沾十万户清彻几千年欲证茶仙佛能分酒圣贤如何争汲罢雪乳更渟然
　　咏玉兰
　　谢氏何年树香从楚畹移照人无月夜对我欲晴时皎洁原难并芬芳复待谁偷看疑是雪蜂蝶尔何知
　　晩过赵处士寓楼
　　初晴宜着屐谁意烟鬟游子方闻笛幽人正启闗斜阳红断雪髙月翠空山倚槛舒长啸乾坤几客闲
　　集恵山天均堂
　　梓泽人何在宁知此论文亭流二泉水楼贮九峰云疏凿安春草繁华任夕曛吾家有康乐幽兴本难羣
　　陈集生携樽招饮髙汝敬山斋
　　救时无善防行乐任吴天为载听莺酒来寻放鹤船玉钗过碧树金管沸红泉莫便伤春莫西川拜杜鹃
　　又
　　岂谓莺花老偏于鱼鸟亲吟诗消永日贳酒送余春风雨三更梦江山六代人不须同漆室歌舞向西神
　　再过赵处士山楼
　　春晴殊不易小霁遂寻幽野雪才分树山烟忽满楼壶觞临水得歩屧趂花留归路谁相识新来拜醉侯寄畅园杂咏卧云堂【至知鱼槛共九首】
　　路入幽香逺斯堂敞翠微花深凉客梦树古緑人衣对月浑防醉看山不爱归晩来巾带湿岚气未全稀
　　栖元堂
　　洛下传名种空亭竟絶尘谁家犹滞酒此地独藏春金粉无寒色楼台有丽人相看知解语酹酒向花神
　　杜鹃书屋
　　幽馆堪遥集囬廊窕通石髙偏有势花晩自成丛夜月慿谁听斜阳作意红可堪春渐老惆怅对东风
　　鹤歩滩
　　才过石梁尽旷然心复开梅花今嵗晩一鹤几时来渚净飞黄叶矶空长緑苔髙吟人不见清影自徘徊
　　石径
　　巑岏不觉逺此日我来游屡转路疑尽独行心自幽髙林终日雨飞瀑四时秋小坐寻苍壁题名在上头
　　三叠泉
　　絶顶名泉注奔流向此间云飞千尺涧雪溅六朝山迅急欲何似琤琮知未闲独来尝倚杖清听不知还
　　嘉树堂
　　为堂宜近水似此独悠然万绿午防日一波浸天拥书堪永坐看奕任髙眠沧海新词好微云复几篇
　　宛转桥
　　一道朱阑影横斜界练塘自然成鴈齿何必似鱼梁红袖连春色乌纱倒夕阳宁知羡鱼者愁絶在中央
　　知鱼槛
　　入门无俗境仙客水为家三面清波动千章灌木斜就阴常聚叶争食误吞花谁更知鱼乐防庄兴自赊恵山徳水亭傍大树为风所撼或请伐之澹心作留树诗因次其韵
　　陆羽煎茶处江南独此亭有人如水洁得树与山青嵗久烟霜古天空草木灵遭逢真羡汝摧折我曾经
　　又
　　本是何年植栽培复再新湖山原有主风雨信非人应共花开洛宁忧梓化秦请看多事日此地独阳春
　　园居
　　园居宜永昼雨止兴犹清一鹤照新水乱莺啼早晴赌茶书共检看竹坐常横独有躭诗癖年来太痩生
　　和留仙韵赠苏昆生
　　两生今独汝念往倍情亲刘表呼鹰日苏躭化鹤人贫常懐旧感癖不受纤尘花底闻髙唱凄凉未老身
　　喜僧持至夜坐秋水阁
　　江海方萧瑟逢君得自然论文今日共同学几人传鱼戏水中月鸟冲岩下烟红桥一相送山磬发遥天其年僧持淡心集生过访寄畅园同家枚吉暨潜儿小集涧中分韵
　　无客意不适客来生逺心松阴分小憩涧响入微吟老树闲中古名山醉里深幽情知乐极横篴晩披襟
　　又
　　离居因爱静逺渉喜过存新竹香三径晴山绿一门流觞防水脉脱帻卧云根诗就闻疎雨微凉倒酒尊
　　同僧持饮髙汝敬山斋次香海韵
　　积雨闭深翠故人同在山泉香家醸美花静客闲江海羣居外烽烟一醉间酣来发长啸涧响共幽潺僧持香海汝敬小集嘉树堂分韵得十一尤
　　南轩宜避暑坐久益成幽溪色忽生树泉声多入楼客期明月共天许夕阳留莫问山亭路烟钟湿未收和淡心访南邨惠麓山房过憩寄畅园韵
　　不意此相见把衣临水楼地幽偏耐雨人澹竟如秋宿鸟啼烟翠飞花送瀑流碧山烽火外分日思同游
　　又
　　嗟尔来何晩翻令缓我归一江春水隔十载暮云稀侵晓常携屐辞春未改衣时艰难寄迹莫便欵人扉
　　又
　　莫问英雄事年来但听莺何堪今日耳犹是故园声山水无人境烟花不世情遥持一杯酒相劝隔重城中秋夜偕又前民山尊湘九集扶晨寓斋分得亭风二字
　　清宵不易度屐齿破苔青微雨月中夜凉花秋一亭酒贪浮蚁醉歌杂乱蛩听人事方无定灵均漫独醒
　　又
　　旅次欢塲少髙歌且暂同乾坤杯影外晴雨烛花中夜迥孤台月秋清一笛风谁怜逺游客明日又江东
　　焦山
　　江海争雄处岿然压乱潮世犹知有汉山肯不名焦树色无今古波光变暮朝时闻清吹发磬响落层霄
　　宿再公房
　　不复言文字山僧致颇殊辞名因悟得留病与闲俱摘豆朝飡客浇花日课徒有谁来问法秋色满庭铺
　　松寥阁待月
　　髙阁收羣爽烟波尽此间何人能便去有客愿长闲夜色月终古潮声秋一山乗风思羽翼仙鹤几时还
　　三诏洞谒焦处士遗像
　　寻云穿石径峭壁倚苔痕在昔无庐住于今有洞存三徴犹不出一梦复何论欲问幽人事惊涛拍海门
　　遇吴羽士小憩双峰阁
　　探幽宁得倦絶顶叩禅房但觉此中旷不知何处香秋多山正紫江冷树先黄赖得逢脩静萧疎共夕阳
　　霹石访瘗鹤铭
　　古碑不可读半堕在江濵空有轰雷石谁为问水人龙宁知识字鹤自不谋身搨徧昭陵本兰亭总未真
　　登甘露寺凌云亭
　　古寺干戈后登临未尽无寒云千堞绕细雨一亭孤壁影迷黄鹤江声老赤乌天风吹我去惆怅是东吴
　　雨中登多景楼
　　多景留题在慿栏忆昔游谁怜千古恨都作乱帆秋山陡云生屐天空雨入楼不须频北望花月自扬州
　　北固山下寻狠石不得
　　抵掌传斯地遗踪没乱丛兵戈销铁石山水记英雄垒散荒烟黑旗飘野日红想当埋灶处磨削任儿童
　　望金山
　　年年频问渡欲上渺无从不信名山路难留倦客踪防樯随雁鹜钟鼔骇鱼龙防挟袁绹至狂歌最上峰
　　九日雨中集心逺酒楼分得十一真
　　密雨艰遐眺寻秋意未伸楼能留剰日酒不负佳辰树老怜人换花闲爱客真只愁骑马滑倒着白纶巾
　　九日夜集葛川书室得风池二字
　　登髙不可出向晩过墙东节物无人外秋声在此中艶歌双鬓白浊酒一灯红遥想龙山畔惟多落帽风
　　又
　　重九真难负闭门当此时有杯酬嵗月无地不山池秋许闲人得诗防俗客知谁怜篱外菊开徧战塲枝前民扶晨山尊湘九过集锦树亭分韵
　　半日不相见叩门呼老厐懒云秋入屋寒雨夜连江酒国全无事诗城未肯降莫将离别恨容易到西
　　蛟门招同孝威豹人鹤问小集
　　有客来从逺前期向草堂园林新辟迳花竹对衔觞世事闲中过人情醉后忘也知文字饮絶胜管弦
　　又
　　别离经几嵗相见复今年客子头俱白先生意独花香生酒畔鴈语落灯前骑马宁愁滑蟾光正满天
　　和友人韵
　　雨为新寒密山斋不肯晴钟摇诸品静纱防一灯明虚牖怜风度幽溪待雪平赖闻禅客语挥麈説无生
　　宿卧霞阁寄前民扶晨山尊诸子
　　避俗爱逢幽慿髙忽此楼乍来诸岭霁独立大江秋逺树分晴霭斜阳叠乱流故人俱逸兴惆怅不同游
　　月夜同念昔及季儿登卧霞阁
　　畵槛凌空出清宵露气冥江流千里碧楼倚四天青岸水全疑月樯灯逺乱星慿栏歌一曲人在梦中听
　　独树轩为许石园明府作
　　老树何年得亭亭欲出羣晓光江日上秋色县人分落椹能供酒乗阴好论文我来频徙倚髙咏不如君陆冠周寻父丽京先生道过真江以诗见赠依韵奉答
　　双鲤慿谁至开扉夕向阑展书欣示客得句胜除官遇惜年华晩才増骨相寒懐中字不灭肯借俗眸看
　　又
　　宁须如束晳更作补亾诗性至浑防险情坚转似痴难从豪贵説应得鬼神知好我非无故惟忧爱所私
　　又
　　歴渉终无恙悬知孝思灵少年头欲白举世眼难青问道过蓬径防餐坐草亭曲应惭白雪犹得借君聼
　　又
　　弃置烦明主端居笑不才如何万里外偏为一人来山水交情逺氷霜旅思哀徒传知已语懐抱暂时开
　　又
　　天涯何限路终日但栖栖是处询遗叟频年别故妻无家应自苦有物岂能齐句里殷勤字遥怜带泪题
　　又
　　新篇传示后髙咏未能休莎草他山上梅花旧陇头父书空忆国客帐枉封侯那得程乡酒为君遣四愁
　　又
　　闻向真江去依然叹莫容危途难跨鹤浮世薄雕龙尘灭囊中刺歌残庑下舂纷纷鴈门雪欲徃更何从
　　闺中杂咏
　　作画
　　绣倦调铅素还疑绣未真谁称李公妹独爱管夫人山水催情晓莺花借手春玉奴赢一笑吮墨梁朱唇
　　鬬草
　　三五怜春日盈盈罢浣纱分畦揎腕玉着地展裠花强识无名叶先寻乍吐芽偏夸诸姊妹今日让儿家
　　窥帘
　　花下谁相待含娇隔翠筠惊鸿时半面飞燕不全身秦女初乗雾甄妃本隔尘谁言难得见遥见可怜嚬
　　度曲
　　小院花隂寂春娇试曼声当风吐字怯向月转喉清只许琼箫和频看防扇倾周郎能顾误无语漫多情
　　奕棋
　　摇飏铜池日风光合剧棋得先从婢学偷刼怕郎知憨极推枰数娇多下子迟金钗赢取在不放小猧儿
　　叶戏
　　叶战南唐戏偏宜在丽娟慧心能合纵好语爱圆锦赌冲时夺花争散处先漫言情似纸轻薄更堪怜
　　走马
　　紫燕来金埓娇姿捧上鞍花前廻辔易栁下举鞭难翠重愁鬟侧红光怕镫寛凭谁夸出塞莫作蔡姬看
　　秋千
　　寒食盈盈侣相将效半仙红裙栁陌外防索杏楼邉腰细如奔月身轻欲上天下来垂绣带曽不动珠钿
　　扑蝶
　　蛱蝶从何至双飞小院深绮罗三月影花草一春心故惹香纨小还过绣户隂轻狂知不那引复相寻
　　教鹦鹉
　　翠羽能相伴聪明爱不羣传茶消寂寞报客致殷勤骂逗檀郎恼呼教小婢闻春来解人意惟有缘朝云
　　过惺寂上人
　　偶尔维孤艇寻幽过竹房松杉前代老橘柚晩庭香问法携红袖探书出锦囊清谈能竟日山鸟共禅牀
　　过施子里村居
　　言寻扬子宅步屧过林丘栁色行三径梅花卧一楼地偏春独早人静月同幽更有南溪约相迎是白鸥
　　朝爽台
　　山气当秋霁朝来望独賖人情澹丘壑天意爱云霞放眼欲无际旷懐寜有涯王郎信多致拄笏岸乌纱
　　饮江深阁
　　挈榼过芳墅花深户转扃春非尘客事月在酒家亭破雪山争绿矜风栁渐青醉乡欢易足莫负草堂灵雨后同士雅季儿小饮月榭共用来字
　　晩霁登重榭临风酒一杯夕阳髙树见春色大江来水雾依山敛吴云入楚开不知天际客闲却几楼台
　　秦淮夜泛
　　儿子谙游性呼舟古渡邉栁隂双桨月花气一船烟夜覔闻歌地秋当载酒天胡牀思旧事三十二年前扶晨山尊嵎宾来自广陵小饮桃叶河亭分得吹字
　　作客长懐逺欢逰少定期月中人忽到江工笛初吹桃叶可怜地菊花宜醉时今宵不同饮几夜又相思
　　不寐
　　孤枕双眸炯呼灯更倚楼月添千里思霜白五更头秋醉不得梦夜吟聊免愁依人诚计拙吾道总悠悠
　　水楼小饮徴事因忆仲儿
　　客夜难为梦偏宜浊酒杯破寒孤烛在聼雨一瓶开秋尽花仍淡江空鸟不来呼童检唐韵坐乆句还裁
　　金陵旅懐
　　钟陵不可到再到益伤神白下多秋色黄初少旧人世清江上淡客况雨中贫为语秦淮栁含烟带早春
　　题扫叶上人山楼
　　修竹亭前路频来兴不孤万山分旦暮一阁尽江湖客至摊书巻僧归入画图淹留常竟日幽鸟坐相呼
　　过隠仙道院
　　问法来仙院门开是处幽云髙双鹤去地静一麋留有竹皆分径无山不向楼月中金磬响时听步虚逰
　　句曲晓行
　　夜来初过雨曙色未全分羸马冲泥出荒鸡隔浦闻逺山多受雾寒日不驱云衰草埋翁仲溪邉认古坟
　　鹤问招集寓斋得秋字
　　作客仍招客多君意气稠能闲翻为雨得醉即宜秋落落原难合悠悠未足谋赖逢知已在相对且忘忧
　　小亭
　　小亭无四壁秋色满廻廊落叶和烟痩黄花待酒香云闲寒自碧树老晩逾苍物原如此何烦宋玉伤















　　林堂全集巻十五
　　钦定四库全书
　　林堂全集巻十六
　　湖州府知府吴绮撰
　　亭皋诗集
　　五言律
　　送长儿之澬江
　　长自多身事兹行难汝留依人防敝箧拜母过扁舟去住凭黄耳悲欢话白头好将隋苑月吟向洞庭秋
　　又
　　逺渉程难定到时当早秋白云孤烛夜黄叶乱山头彭泽分官米湘江并客舟及时须自力归计漫淹留
　　示长女
　　不作淳于叹温柔汝最宜从夫非俗吏有女似佳儿慷慨乌乌曲殷勤燕燕诗辞家四千里见母定何时春社前一日小集鳯观书屋同王渭公梅复林暨寿潜威喜两儿分韵得天字
　　老友能乗兴相过不待延春风词客事夜雨酒人天罏茗分瓯暖瓶花向烛妍莫嗔童子嬾醉榻任髙眠
　　咏合欢梅子
　　东阁花残后青青早在林谁怜俱软齿曾不异酸心止渇能相得含滋好共寻摘来同笑看越女更情深
　　紫骝马
　　龙支千里种越九花文逸足能追影奇毛本出羣宝鞯呈满月玉勒舞回云不恨惊香气长嘶未报君偕又万及仲季两儿饮梅冶侄南斋花下
　　爱尔南轩好衔觞坐晩风藤阴书巻上花片酒杯中説字逢扬子围棋让谢公漫怜春渐去烛影夜犹红
　　中秋后五日防集赋得月上浄疎林
　　黄叶忽成幽烟光澹不流兎寒千里晓鸦梦一天秋何处犹吹笛无人独倚楼谁知云外影河汉自悠悠
　　将返吴门诸同社防具过送
　　为别又此日故人还论文酒从花下共衣向雪中分寒月有佳色离鸿多逺闻今宵一防手相望隔江云
　　又
　　愁思宁堪道为君意暂倾白头人几个红烛夜三更去住他乡梦炎凉故里情不知隋苑外何处月偏明元日次澹心同用令节成吾老为首句
　　令节成吾老今年赋索居感懐新事满到眼旧人疎披褐为吴咏支门读汉书东皋春事好终荷北山锄
　　又
　　令节成吾老轻肥任友朋世情连夜雪心事隔年氷击缶歌杨恽衔杯学信陵平生风义在轻薄亦何能春日过西禅寺访南水上人分得冬先二韵
　　铁马招提路新栖物外踪赖同幽侣话多与故人逢草稳吟春屐茶香坐午钟因知莲社约不必在庐峰
　　又
　　小憩逢春霁前期不偶然楼台灰刼地缾鉢雨花天结客生幽兴安禅足少年虎头方纪胜兹事已相传【顾樵水修吴郡名胜志方订予作西禅寺诗】
　　其年云臣偕南公过访
　　云霁一亭孤人来入画图春风生草树才子半江湖酒谢无穷事诗添未了逋赖逢支许在晴月照菰芦
　　虎丘社集即席赠林使君
　　尽日髙轩过留看画桨停雨来千嶂白山洗六朝青丘壑诗情逺莺花客梦醒薫风在明发还续采茶经秋日集髙澹防斋中即席得湘斑二字
　　摇落逢斯日羣贤在草堂爱花容我老得酒笑人忙黄叶催诗巻青山入醉乡最怜窻外竹萧飒似三湘
　　又
　　幽居延胜赏碧藓屐痕斑时事惟看奕秋声共闭闗啸歌终日好争战几人闲此夜闻髙咏谁为山水间
　　冩闷和悔庵
　　故里重归日谁知鹤姓丁炎凉悲蠖屈出处愧鸿冥诗酒贫何有干戈老未停离骚今懒读不爱楚人醒
　　又
　　尽日空斋坐徒为梁父吟相随怜破硏独枕谢文琴马敝因知路乌寒为择林从来堪怪事不到住山心
　　又
　　久矣无相识君犹望世亲那知齐物论为有絶交人中散三更烛元规一扇尘百年终役役暂息树邉身
　　忆内
　　白头宁有咏为别又残年惯病能谙药长贫不看钱寄衣防典酒支枕梦归船为语闺中客生涯误草
　　虎丘社集再赠林使君
　　闻有梁园防嘉賔足胜情移书招野鹤携酒就山莺花爱千峰密尘怜一雨清莫忧骑马滑江上櫂歌声
　　延光阁
　　一径入深翠小楼当戸幽不知初月上偏爱夕阳留倚槛忽长啸揽衣还独游美人终不见含睇向芳洲
　　东莱草堂
　　故土复何在慨然登此堂梦随孤鹤逺秋入乱蝉凉客鬓销中嵗诗情老异乡凄凄望蜃市东海正栽桑
　　碧鸥池
　　乱碧浑无次晴波欲映霄寒添孤月迥香浸百花摇栁弱穿敧石荷髙补断桥谁能醉山简骑马不须招
　　响月廊
　　幽翠偏相引廊回曲可循斜通入竹径长见向山人屧冷吴宫晓台荒汉苑春何如桐影下清啸倚栏频
　　渡香桥
　　一水分明镜长虹偃绿波美人飘袂去稚子折花过倒影日将夕凭栏秋奈何予懐空愁聴采菱歌
　　采莲窝
　　白露方秋满红衣尚可攀因君重濓水使我忆庐山密叶经霜裂香心对月闲涉江谁可寄木未几时还
　　人日饮学在清瑶屿
　　春到宜谋醉相邀就辋川酒香开胜日花事闰今年情共他乡密诗从逺客传黄梅能作意还向月婵娟
　　寒甚
　　昨夜新寒剧东君或未知雪狂宁得久花好故教迟翠幙午犹下清尊晓不辞相依庭畔树氷缀欲开枝
　　晴
　　晓色亦何异开轩见物华雪消花得意风定燕还家万蛰欲相见一寒应有涯踏青知已好芳草绿裠斜
　　云卧
　　偶至即成醉醉来横一琴常因听雨夕忽起住山心夜永闻花发春寒借酒禁半闲吾自足拥被一长吟
　　憺园
　　名士无尘想幽栖向此间随行双白鹤对坐一青山得意即成旷抗懐长自闲我来如入剡系艇欲忘还
　　春涧书屋
　　一水萦新绿轩窻相映开有时摊巻坐无事抱琴来小醉聴莺卧长吟避鹤猜百城知不假人在碧云堆
　　湄园杂咏
　　与世原无益萧疎性所宜孤云寜有待明月不容私山水交情见文章世变知啸歌聊尔尔吾道岂无时
　　又
　　晨起观诸动秋来独倚栏断桥残月破高阁早霜寒瘦渐于诗近荒偏与性安萧然能自足随地水云寛
　　又
　　献赋非吾事窥园且自由壶觞三径晩丝竹一江秋白社通游客青山稳醉侯如何王给事深锁谢羊求
　　又
　　疎窻当水曲秋气晩犹澄古树红无次寒山翠有层倚船商女笛隔防酒人灯小坐浑忘卧髙吟我尚能
　　松陵道中遇雪
　　作客身难静残冬又离家云低都着树雪骤不成花受重舟频侧吹多缆故斜依人无好计寂寞向天涯
　　涌泉庵
　　荡桨不得路到来如在山桥横一水外磬出百花间香静欲成悟翠深长自闲髙僧清兴在玉轸理潺湲
　　过殿闻秋水轩观荷
　　作客宜闲步池莲爱晓红放懐孤屿上送影一亭中花密全无水香多不为风宁知鱼戏处叶叶自西东
　　再赠双文
　　得句如相待今宵意自亲花前微醉夜月下浅糚人淡极翻成艶欢多反作颦可怜狂杜牧失计为寻春喜念昔士雅及季儿至自广陵分得南字
　　世路多艰阻归心正不堪碧云生日暮白鴈过江南客泪花千树家书字一函谁怜絺绤者寒至早先谙
　　江干晩泊
　　秋晩逢孤泊江干朔吹生霜髙诸岭翠霞浄一江明枫叶翻鸦影芦花出鴈声年来惯离别空恨布防轻
　　平山堂社集
　　偶尔成三过于今复此间欢场轻白首才子重青山古树知兴废寒云见往还谁言一杯酒千古几人闲
　　又
　　鼙鼓今何世仍开六一堂晩风吹落木秋色在斜阳诗酒多新事烟云老醉乡江城灯火动霜鴈满雷塘
　　雨声
　　晩晴疑不雨忽自夜防时信欲将春妬终怜被月欺草黏初吐甲梅湿未繁枝声岂殊常聴偏伤百感随
　　同燕孙念昔暨仲儿小饮
　　春半欢情鲜持杯眼暂青狂吟灯一壁薄醉酒双瓶雨雪连人日乾坤老客星偶然成独啸寂寞是扬亭
　　苦雨和汲山韵
　　三春无霁色极霁亦微阴日月坐相失江湖空自深园荒行径没壁壊漏痕侵着屐多余兴谁同入旧林
　　虱
　　回跖宁烦辩原名混沌迟喙微偏善囓腹大但容痴絮里何曾觉裈中不自知莫因头暂黑竟忘白身时
　　蚤
　　偶尔称毛隠人兼痛痒攒善全惟一跳巧噆有千端但恃身偏捷难容目暂看不知汤火里求活更艰难
　　蝇
　　竟日盘觞内知从何处来不忧拔剑逐常喜覆瓿开覔臭真无忌趋羶亦有才幽兰非不好髙举似相猜
　　蚊
　　岂谓曾知礼潜身扇枕先狂吟当日暝饱食待人眠翻掌不能觉剥肤殊可怜西风有时至利喙向谁边
　　喜晴
　　已谓随春尽宁知霁色鲜共看搓栁地犹有惜花天江海应何极星辰岂偶然农家同望嵗翻使寸心悬
　　又雨
　　偶霁农夫喜连宵竟奈何惜花春梦短聴雨夜吟多芹润泥黏燕杨疎水似鹅荡舟空有约门外即曾波孙汲山王武徴景州歙州汪左岩乔孚五刘瞻六冒青若江郢上秋水暨赵倩念昔邀饯空翠阁即席留别
　　芳墅同携手登髙是别筵挂防非得已对酒岂徒然山水五千里楼台十一年莺花殊旧日飘泊笑樊川
　　又
　　人与春同去明朝水一涯朋情多旧雨客梦懒看花碧栁隋皇院红蕉越女家南云长极目江月几回斜
　　雨后新河晩泊
　　辞家未两日几度见阴晴江以烟逾濶潮因雨不平蛟龙才一瞬乌鹊自三更那识孤篷里思从何处生
　　济寺访蒲庵上人
　　逺渉停孤舫寻师过碧岑门从幽径掩诗入乱山吟云起不离壁花香常出林归来应有约秋月话尘襟
　　石河纪事
　　水宿因风泊程遥望转凝戍亭春卖酒鱼舫夜分灯沙鸟鸣难定江鱼价转增离乡心未逺笑语梦犹曾
　　姆下河晩泊
　　水国程难定维舟不问津犬迎归店客鸦避落防人烟栁孤邨晩江花四月春未能随鹭浴聊濯往来尘
　　午日集遗山秋浦楼得云留二字
　　逺游聊且住令节慰停云共倒青华盏分题白练裙笑言当永画醉醒共残曛忆昨兰舟上犹然念少文
　　又
　　久作三年别今当五日留江山犹故土节物已他州雏燕晴偏语凉蟾晩更浮不知长命缕谁更系南楼
　　游杏花邨以雨不果
　　亦有樊川兴寻春老渐疎偶同聴雨烛竟阻看花舆山水逢佳士烟霞忆旧庐莫吟魂断句霁色晩来铺
　　钱广文介臣招集緑依亭
　　官署能留醉幽如野客家碧髙池漾栁红净雨过花棋局当窻遣栏干防笔斜郑防敦旧好分赠六班茶偕遗山目天赵客惟隣暨仲儿过隣家荷亭小憩
　　防心原不逺濠濮比隣深露叶向人坐风香吹客襟蜨狂花不次蝉静栁长阴幽兴知难极相将更一吟
　　江雨
　　暑溽原知雨飒然惊骤来落防争就浦倚棹忽闻雷水气龙腥过山光鸟背开遥看江一白飞洒乱珠胎
　　过南昌见滕王阁被焚
　　来访临江迹焚余剰败椽可怜彭蠡水难救祝融烟帝子名空在才人赋自传西山与南浦无计更流连家逺凢邀同目天澹夫介逺暨仲儿集芙蓉庵小憩
　　作客情难遣精蓝暂取幽野桥花碍帽小院竹藏楼江近易成雨林深长似秋芳馨无可折空望暮烟収
　　又
　　南浦知何处兹间似故乡多年苍桧古竟日白莲香野水流残照山云送晩凉乌衣有同调弥觉笑言长
　　南昌寓中喜晤澹夫侄
　　忆昔论交日相知各暮年他乡多险阻异国共留连老不因人热贫宁取世怜惟应一杯酒相得是陶然
　　澹台子羽墓
　　来访名贤迹荒阡对水湄一生无防径万古有遗碑下马因君拜斩蛟宁尔为北邙多少冢无复后人知
　　登石亭寺钧天阁
　　滕阁灰飞后登临独此楼江声非一水云气杂诸洲天逺晴连雨风髙暑亦秋故乡烟树外倚槛思悠悠
　　南昌晓发
　　逺程难惮暑缆解早凉天鸟语喧村市蝉声送客船殷勤留后遇轻薄信前缘一笑存吾道终归沧海边
　　江晩
　　风便难为泊前山夕照衔江声双画桨月色一蒲帆大暑空题扇飞尘欲染衫家书灯下发计日到鱼函
　　十八滩舟行杂咏
　　垂老仍为客闗河路转长终朝依枕簟三夏尽舟航扣戸词偏拙离家梦自伤荔枝应正熟行役向他乡
　　又
　　炎蒸无计遣卧起一篷窻白鸟栖常独黄鱼钓自双栁烟思旧国花月梦春江尚觉人情懒因知病未降
　　又
　　半生经险阻此地乍来逰非意当滩石无程逆水舟同乡惟赖月异国不禁秋只有还家梦应偕波浪流
　　又
　　闭户无长计﨑岖向逺途独行愁嵗暮多病益身孤戏幔双蝴蜨迎桡一鹧鸪茫茫前路在何必问征夫
　　又
　　入夏情无似秋来更若何江湖多嵗月鱼鸟共风波饮酒杯空把钞诗字屡譌新凉寻敝褐真自羡渔蓑
　　又
　　作客浑无可年髙兴更消老为时軰弃贫任里儿骄坚卧连秋夏孤吟了暮朝悬槌怜十指何计慰迢遥
　　又
　　野戍遥传柝孤航泛逺踪山风秋舞鹳滩雨夜归龙事过方知险身闲转觉慵片防犹未歇何处采芙蓉
　　又
　　詹尹何从卜风波此一身月随逰倦客滩吼梦余人蟋蟀依黄苇鳬鸥老白苹罗浮香雪在过岭若为春
　　甓园诗和丁鴈水观察韵
　　剪棘非躭寂园居辟软尘树从经嵗老花为得人新消暇如增日和神以当春大夫频退食清啸动江津
　　又
　　开径偏宜曲为廊不厌长竹深阴接汉石老态頽唐兄弟逢连玉賔朋坐众香主人能吏隠应有异书藏
　　又
　　为有江湖兴看云意辄怡但能为圃好岂恨得山迟白傅摊书巻苍生看奕棋宁须夸鲁直兰斗种黄甆
　　又
　　名区知有待小筑傍亷泉受月庭能扩迎风牖或偏华觞挥緑醑逸操响红弦何爱窻扉上金缸照列钱
　　又
　　杯防中山酒炉分小岘茶论文常废食留客几忘家髙义懐陶简新词讽棣华讼庭无事出白鸟当排衙
　　又
　　以我珠江去方歌行路难此时过月榭尽日对烟峦巻轴频传玩圗书共借看小山丛桂在招隠忆刘安观庄弟至自和阳鴈水招同防集分得流深二字
　　逺客来无意樽开意转投弟兄逢北海賔主共南州深坐非因雨清言欲过秋请看城下水章贡正同流
　　又
　　屡入西园防兹宵足古今星辰双剑合风雨一杯深老树吟边影幽兰梦后心莫言容易别秋月坐相寻
　　防波阁
　　止宿因朋好金亭偶借栖树凉花气足雨密水痕齐帘动鱼儿影书翻燕子泥爱他清漏永月到画桥西
　　又
　　水槛尘縁少终朝自掩闗砌风生雾縠邻岫露烟鬟柚子黄三寸苹花緑一湾羊求时共坐清话未能还
　　又
　　泛泛方无极宁知到药房红裳莲半谢翠带荇交长棋局尝凭槛渔竿揷卧牀平生空忆楚未审异潇湘
　　又
　　仙院无凡吹秋声在薜萝江云催曙早山雨送凉多一帙能销暇三巵足养和主人偏重客皂葢已频过
　　留曹大行石闾夜饮曾波阁分韵
　　良夜难忘酒君来兴未穷乡心逢节动客意向山同晴月曾波里秋声老树中吹笙还缥缈鹤背有双童
　　测上人以方竹杖见赠赋此谢之
　　髙人无俗贶异篠出东林渐老得禅气能圆非道心孤懐存矩步夙好快幽寻感此殷勤意提携念徳音
　　八月十三夜
　　泛迹任孤舟逍遥可自由江风犹带暖山月未成秋望逺懐乡鴈忘情愧野鸥晩来方倚櫂一笛起中流
　　南安客舍水阁对月
　　浪迹浑无定投林似暂归桥横沙路曲月出水烟微凝思看鳬浴含情待鴈飞谁怜砧杵夜万里共晴辉
　　又
　　借栖还觅静水槛得徜徉倦鸟夜三鼓凉蟾秋一牀连江溪易绿近岭栁迟黄明日重阳是登髙爱此乡南安邸次喜遇张寄亭并晤查徳尹邹白庵
　　故人何意见倾葢况多縁姓字曾相识诗篇重所传路遥身莫主归早客如仙独怅无杯酒黄花正满前
　　过大庾岭经张曲江祠
　　水尽南天日惊看鸟道悬一门分楚粤五岭各风烟松古云千尺茶香路两边始兴功业在野叟尚能传
　　又
　　盘曲登青嶂篮舆一径斜艰难寻荔子惆怅为梅花海暖曾无雪峯髙半隠霞鴈飞真不度行客自忘家
　　又
　　南徼兵初罢登髙望不穷天低云自碧霜薄树难红香槖奔羣贾油幢倚上公可堪车马迹影乱夕阳中
　　又
　　垂老为行役凄凄百病身无聊因作客不定是依人路到难辞险家遥多念贫停车最髙处云气满秋旻
　　舟中立冬
　　放棹当初夏冬来尚路岐月圆凡七见火合已三移海气连江近天时就地宜老人方苦热捡厯待寒期
　　宿长寿禅院招隠堂次元宗上人韵
　　为厌嚣尘杂闲寻水竹居白云无尽处明月正来初花落僧归晩钟摇客梦余清谈能不倦并坐一牀书
　　又
　　智者无禅相云山待客看天髙青桂老池静白莲寒身自何年隠心将此地安知君有深意得此暂盘桓
　　十一月初七日愚公伟公过集寓斋
　　客里犹思客求羊日往还清吟寒烛下发兴暖杯间地逺双鱼少云髙一鴈闲谁怜今夜月犹作翠眉弯
　　又
　　草草盘觞防酣余意转赊谁知人去国同作客思家寂寞天边镜徘徊海上槎罗浮如不逺惭负是梅花仲冬十日偕同社诸子集家观庄寓斋分得十蒸
　　佳賔盈邸室好客尔犹能送酒倾蛮榼分笺擘剡藤梅过游兴懒月上逺懐增愧少池塘句挑夜半灯
　　上月
　　坐望清辉起含情待北堂兎肥思补缺蟾小欲流光盈手虽难掬如眉已渐扬潮生能有信规影漾波黄
　　下月
　　迟迟光始见已觉兴蹉跎几望时无及仍圆夜屡过叶稀蓂半减花老桂无多思妇徒增怨其如团扇何
　　嘉鱼
　　式燕传风雅兹能称此名凌波身自洁出石味长清少骨偏宜酒无鯹可和羮季鹰如得见岂作忆鲈情
　　又
　　老饕惟果腹鳞族见斯奇近腊宁因社生端欲比防贵将鲮并质细与鲫同肌杨桞沙边路空嫌结网迟
　　菩提树
　　阶下菩提树双柯百尺斜子圆将似玉叶老欲成纱曾共髙僧渡长生梵客家唐碑空自古无树复何夸
　　灵山寺聴泉
　　旃林尘事少过雨一亭开境静声难隠泉髙响自来百盘穿冷翠一道下惊雷童子烧红叶烹茶日几回
　　立春夜同凖庵坐月
　　岭表俱为客清宵逸兴同月髙花槛外春入酒杯中乡思风前燕逰踪雪后鸿胡牀频徙倚漏尽意难穷
　　元日顾辛峰过饮浴砚斋分韵
　　才与梅花笑跫然闻屐声幽人不厌寂客子最宜晴天地留诗巻江山入酒铛共言新嵗好花发五羊城
　　夏宁枚孙殿飏过集分韵
　　作客无停迹能来且共谈年光双白鸟春色一黄柑旅馆山同静村酤兴转酣嗟余亦梗泛莫更诂江南
　　题自参上人莲聚精舍
　　岂是维摩室轩窻是可人焚香将过日得句为逢春老树曾闻法幽花不受尘谁知莲社里有客字遗民
　　赠郑愚公州牧
　　超然爱仁表相遇岭南春诗肯从人好官因玩世贫途穷无可泪舟小不容身万里归何讣凄凄别路尘
　　怀古楼
　　化城无近想蜃气一何奇白月留前代青山是旧时身髙难自下意密许谁知王粲凭栏处斜阳多恨迟
　　招隠室
　　秋风开一境幽絶已无伦薜荔难为伴菰芦大有人波光摇素壁花影隔红尘帐空相待岩边老桂春
　　木末
　　禅扉尘不入露冷众芳稠赠客红分手思君白满头临波空影淡到防乱香浮莫展离骚读愁多是九秋
　　云半阁
　　孤阁凌空出栏杆倚古藤但容云借住每为月同登烟海碧无际寒山青有层此身真百尺豪亦我何能
　　雨中
　　冲泥山屐少竟日掩柴闗天忌三春好人偷一雨闲荷烟承栁影松溜长苔斑独喜乌皮静香烟袅碧鬟
　　又赠檗庵
　　已整浮湘楫还为几日留江湖八月路花木两人秋有事凭苍狗忘言任白鸥乾坤应未老防杖待同游
　　涟洲江口
　　孤舟无定泊野宿就江湾雨欲驱残暑云能补断山墟人沽酒出溪女卖鱼还更有浮湘约劳生未易闲
　　南华寺礼六祖墖
　　曹溪流未断纡道谒南能密树青千叠寒山绿几层泉清犹满鉢焰冷尚留灯老矣还乘兴凭髙杖古藤
　　蜈蚣埭
　　晩发难依堠维船絶少隣乱山寒伏盗野火暗疑人猿鹤空相怨豺狼不念贫茫茫更何处吾道在知津
　　长沙客舎喜遇辰六至自益阳
　　忆别秋江畔何期五载违犹怜亲谊好不悔浪逰非宦薄才宁拙天寒梦屡归洞庭烟水濶应共片防飞
　　登龟台山
　　雨过寒山静晴晖在石龛金英秋剰把玉版午同参江白鸥频下天青鴈欲南谁能更西望带月一停骖
　　十九贤祠
　　地已多贤胜崇祠启碧岩波香生荇藻云气老松杉醉酹三升酒闲停一片帆异时偏有感仙令莽初芟
　　留公滩舟中别辰六
　　五载得相见嵗残归梦频云烟难赠客山水解留人路以愁偏逺官因傲始贫河干一分手努力待阳春
　　泊下簰
　　泛楚宵停棹遥遥野水边灯明沽酒肆歌出打鱼船梦不因鸡醒归终让鴈先计程犹自逺月共客心悬
　　兰溪镇夜雪
　　楚江当嵗暮夜永觉寒生橹滑波声溜窻疎雪影明吹灯闻鴈过支枕数鸡声世难归途险频教客梦惊
　　迁居种字林有作
　　懒效灵均卜因携抱朴装鹤驯能负笈龟老解支牀过雨移山竹留春障海棠从今花下醉酹酒寄襄阳
　　入嵗
　　入嵗青阳改残氷尚满途寒迟花气愁短梦工夫得句思才子闻歌忆酒徒重城灯火在谁得似僧孺人日云卿东湖星子弟及仲子寿潜小集莼芗舸分韵
　　晨夕南邨近能来絶送迎青山生逺梦白月见幽情嵗事钗头燕年光栁外莺清言知不厌坚坐度严更
　　又
　　早嵗初开径留賔倒玉壶盘供氷后韭屐破雪中芜寒较他年甚晴逢令节殊浊醪应自足何必过隣酤
　　元夜遣兴
　　嵗厯惊初换曰陬又及中月因寒夜白灯为早春红箫鼓年都有烟花夕不同梅花清影下幽兴欲无穷
　　泊三师以菊芽作茗见饷因答以诗
　　幽菊生篱畔髙僧采摘良遂教霜下叶先占雨前香焙学龙团火烹宜蟹眼汤感君持赠意拭目待文昌
　　雪中蒲庵和尚过访
　　雪里无行迹闻君扣荜门笠敧幽桂影衲重老梅痕得得知犹在悠悠复几存临江有片石归计好重论
　　晴
　　风雨妨春兴何来此日长暂晴添月色乍暖逼花香眼暗还开巻心闲且进觞故人无逺思着屐为残阳
　　雪后登南城楼小憩
　　雨雪常疎出登髙发兴新江花凭槛霁烟栁傍城春榻借书经客斋留问偈人山僧能不厌莲社有遗民
　　花朝喜晴是日惊蛰
　　霁色佳辰好山窻尚薄寒草痕将次第花信已平安粉蝶经时见银蟾着意看欣欣应有望春事待凭栏
　　梅岑月樵偕顾书宣过访
　　旧好思宗炳能偕二仲来留连当竹坐徙倚值花开老觉贫交重清知俊友才不嫌山径浅频得破苍苔春分日僧持偕长君元子小集种字林同书先星子及仲儿寿潜分韵得杯留二字
　　良朋来意外老更爱追陪快读新诗帙同倾浊酒杯竹深三径雨花发半春雷未下重城钥樊川旧往回
　　又
　　正值庭梅放诸君且少留湖山生逺梦师友忆前游并坐青瑶席闲披紫□裘惟应输少俊词赋总风流
　　武陵以诗见寄次韵答之
　　江水如衣带云何万里遥愁新迟旧约梦短畏长宵雨密应难出春寒未易调谁能仗青鸟一叶渡松寥【山名】
　　又
　　忆昔泉亭上残秋订故知月凡经几见花不解相思屡别何堪老重逢岂厌迟春来梅信好喜得陇头枝
　　赠卜者
　　我亦行吟者逢君詹尹俦垂帘非处市挥麈共登楼旷览因观运髙言足散愁行藏休更问吾已任虚舟
　　初夏和毕正持韵
　　春归芳墅静深坐似山家莺狎当窻栁蜂喧夹径花雨微犹见日云薄不成霞已分墙东隠栖迟老嵗华
　　不复
　　不复寻车马园居览物华管弦春试酒闺阁晓分花馔减留林笋炉香焙菊芽长卿词赋在那到五侯家
　　又
　　小墅悭三亩栖迟仅自寛竹烟妨箨帽草露湿蒲团公辅难多嵗神仙有大观吾侪经计熟心静莫求安顾书宣许送牡丹时过不至诗以讯之并柬月樵
　　春事行将尽良朋约竟徂赤栏怜早计绿酒笑空储那得沉香咏难成蜀锦圗也知蓬径里原不称名姝
　　园居
　　园居逢首夏霁色散茅堂新叶各层翠乱花同一香林深莺自便巢就燕争忙觞咏于焉足春明梦久忘庭前芍乐盛开江夏君偕诸女治具小饮
　　四月名葩放疑春尚未残花留青眼色人耐白头欢迳笋方离锸江鱼正入盘山妻能不倦把烛劝重看夏日前民正持允臣小集种字林分韵时望子有粤中之防
　　昼长宜偶坐独影笑难双聴履穷愁减衔杯客梦降梧云晴拂槛花月晩分窻何事仍相送闻君欲下泷
　　夏夜
　　盛夏琴书懒闲心入暮清暂凉难胜暑骤雨数成晴菡萏穿丛叶梧桐滴剰声最宜新浴后叠雪短衫轻
　　悼貍奴
　　白老能多慧相驯五载余食惟分饼饵力可防诗书觅主常登榻依人每绕裾也应须灭度特为诵如如
　　和放翁立秋前一日韵
　　雨过梧桐院香生杜若洲蝉声初向晩蛩梦已先秋身老疎千巻心闲笑五侯北窻应渐爽得酒复何求
　　六月十四日和剑南韵
　　老爱青山稳闲知白昼长乱云収竹影细雨坠莲香秋近愁残热晡来受嫩凉红藤能作伴晞髪坐林塘丁兰皋陈鹤山毕正持偕家闻玮小集莼芗舸
　　却暑宜谋醉为君倒玉瓶风回蝉续响雨过鸟梳翎竹色迷三径桐阴绿一亭此间无热客谈笑可忘形
　　斋中遣兴时正持方过京口
　　细事能娱日凭栏昼午时狸奴扑花影凤子戏莲枝泥妇常赊酒辞仙不爱棋遥思渡江客应有玉山诗
　　淑时正持集莼芗舸分韵【用唐人起句】
　　酒熟思才子开扉得遇君挥毫过急雨浴砚起凉云暑气坐将尽秋声匪一闻吾侪多胜事未可比羊欣
　　再得十五咸
　　触热思良晤相思信不凡小轩真似舫髙树尽如防世事杯频把交情字满缄数来知不厌秋色在松杉
　　谐石移居入城赋此志喜【先是旧居被焚】
　　天不因贫恕多言岂足言君真如靖节我欲贺参元灰烬无余槖圗书更满轩最怜幽巷好渐逺市尘喧
　　又
　　方有离羣叹移居得素心披衣应不逺防杖可相寻玩月城无阻谈诗酒自斟祝融原有意晨夕为知音谐石移居未果山来力任乃就感而有赋并以为赠
　　甚厚嗣宗意谋居为仲容秦灰徒自爇梁庑尚能舂客有停轩过人因问字逢望衡吾最便得句即扶笻
　　送敦七之东淘
　　海国鱼盐地胡为复漫游鸡声连夜雨鴈影一年秋酒为幽人索文因故老求知君意良厚浮菊待归舟
　　红桥泛舟分韵得二冬
　　幽人同逸兴买棹辄相从芳草香孤屿垂杨绿一篷日能明逺水云欲补遥峰谁送归舟晩平山出梵钟
　　龙兴寺
　　偶访垂纶地聊为兰若游半牀醒后月一磬梦中秋风雨空懐刺云霄漫倚楼故人辞我去无计可迟留
　　隆庆寺夜宿
　　作客无常主僧房暂得安长松晴昼雨孤磬暑宵寒灯影吟边静杯心梦后残何如桐月下夜起独凭栏
　　漂母祠
　　一饭胡为者英雄更觉难古今双漂絮楚汉一渔竿祠讶千金小碑怜百战残此人能识客何必丈夫冠
　　澄江道中
　　九龙山色逺独坐更推篷秋霁忽成雨路遥还未风溪流冲簖村火乱鱼筒申浦前途是寒村杳霭中十月二日钱饮光自龙眠杨香山自武林余广霞自吴门宋既庭自昭阳至与余为五老之防夜集皆可堂话白门旧事因成一首并示昉思
　　賔主合成美今将四百春老应为过客壮且不如人朝暮齐梁事秋冬晋宋身嗒然聊一笑杯酒任吾真
　　广霞昉思逸庵香祖同过分韵
　　拨闷思良友相将把翠涛秋为词客瘦月向故人髙杜牧名犹在陈登气本豪今宵闻雅唱逸兴起江皋同广霞昉思石霞翔九饮殿臣兰雪斋
　　引疾辞髙防同来话冷斋醉歌忘世法卧起适幽懐落叶迷深巷寒花香一堦离羣非客意猿鹤信吾侪
　　和广霞韵赠了如上人
　　为别时真久重来径转幽僧年知过腊客况畧如秋有兴还髙咏无谋作逺逰门前小桥水不共大江流
　　寓斋偶题
　　闻説池亭好来栖一片云水深藏野獭冬暖聚残蚊隔巷鸡声接隣墙树色分山矾红子在磊落倚斜曛
　　又
　　未是蓬蒿径居然仲蔚家主人能爱客穉子解看花榻静分寒月窻虚倚暮霞自怜身泛泛犹得占鸥沙
　　赠昉思
　　欲别翻无语新诗为尔陈聪明长累物忼慨不宜人妬益蛾眉美贫教虎气驯士龙君好友归计且逡巡语山泊三二上人过访次语山见赠韵
　　髙衲同相访临溪卷钓竿竹阴开戸密松影上衣寒有法应难问无心孰可安何时能着屐香气拂林兰
　　喜季儿来自均阳
　　闻乱嗟来晩来欣在乱前信迟怜梦误世变喜身全逺见喧门外欢言杂酒边防孙初未识一见把衣牵
　　妇病
　　竟夕难安寝呻吟共掩闗长贫成白髪多难在红顔梦短愁能续忧深思不闲暮年无可慰悔不学痴顽八月二十八日宁孙年二十矣于其诞诗以朂之
　　问年非少小两见汝当旬失父存孤影休官长一身弃繻怜体弱与砚笑家贫何计能相慰含辛有寡亲
　　又
　　吾尚余诸子汝惟称独儿那能分手足渐已具须眉旧恨三冬雪遗资一巻诗兰成当此嵗射防已多时
　　十二月念八日夜雪
　　望嵗长思雪今年苦不多才看飘槛砌竟欲满山河岐路虽无叹寒溪岂易过遥怜江上客谁许着烟蓑
　　二月三日夜坐有感
　　湖海气犹在春来如不胜百年频览镜一夜共挑灯忧为而今甚穷怜自古曾吾侪同寂寂不醉亦何能
　　晓寒
　　春至偏难早晓寒犹似前著书防薄俗向火觉衰年残冻迟花连阴费酒钱经旬不暂出草色到窻边
　　二月五日见月和马髙陵
　　好友惊重见清辉尚宛然漫怜新隠约犹是旧婵娟较甚初三出先期第二圆揽之不盈手徙倚小窻前
　　偕髙陵念昔登南城楼次韵
　　登髙同逺眺雉堞倚精蓝春引山僧歩云留野客探晩烟明海曲春树防江南遥念垂杨下须携酒与柑
　　忆吴兴用仲儿韵
　　水嬉长入梦斗大有孤州溪绕樊川馆山围鲁国楼峦光四坐入林翠一帘収不爱元郎句嵇山记夙游
　　又
　　云水最多处我曾于此居一堂千岭树百姓五湖渔聴讼山中寺行春花底舆南柯才梦觉秋雨卧相如
　　又
　　一郡无多地苍苍千万峰水花多是藕山叶尽为松不系家家舫相闻寺寺钟宁知虹卧处潭下有蟠龙
　　又
　　记曾千骑拥三载有余情着水心常冷看山眼尚明鱼虾喧晓市麋鹿绕春城懐土非吾意徒怜去国轻
　　又
　　无端惊短梦挥手谢云山雨散三千客烟深十二鬟林泉心自逺湖海气难删斟酌平生事嗟予好是闲
　　平山堂杂感和蘓江陵韵
　　千载闗情地频来绕砌行过江山翠近倚槛暮云轻游女矜妆束山僧少送迎莫愁浮棹逺春水正渟
　　又
　　此地山光好春来二月时微风响铃铎残日在罘罳慷慨仍懐古苍茫独咏诗所思曾不见天末碧霞披
　　又
　　尚有先生阁都无帝子楼乾坤千古换江海一亭収杨栁存枯枿荷花记胜游坐深明月起帆影认洲
　　又
　　昔日征歌地今为般若田残钟生落月孤笛起寒烟不见深宫树难开陆地莲宝钗耕后出泥蚀问谁怜
　　月下
　　春色无昏晓闲庭晩思生路多千栁弱月静百花明止酒心长淡敲诗气暂清老妻能不卧笑语答棋枰
　　又
　　爱月长坚坐更阑兴未阑杨花归日暮燕子宿春寒白发愁多故青山梦未安谁能髙阁上闲杀玉栏干
　　次日复饮花下喜上若归自北都
　　不厌清宵坐衘觞春树边漏深看月夜酒熟养花天老子多遥念诸甥与内筵欢然此时意佳句若为传
　　蹴踘
　　轻薄由来惯虚空不自持转旋宁有定腾跃亦何奇社匝花围日场搓栁软时可怜差一瞬抛掷岂堪思
　　秋千
　　漫道西戎戏春闺剧有情双弯愁露滑一搦趂风轻鬬险裾难捉争髙髻渐倾不知平地看女伴几相惊
　　风鸢
　　何曾具六翮一线出儿童逞势将凌汉凭虚但借风天髙孤哨响星小一灯红只恐罡颷发飘零欲坠空
　　鬭鸡
　　五徳今何有惟将勇占场昻头声自厉怒目翅还张金距原无敌红罗未易偿更怜笼着后毛血为谁伤仲夏十八日扬尔公招诸同人平山堂防集覩壁间欧蘓二公词有感分得删覃二韵
　　多君能好客有约傍禅闗破壁乾坤在髙堂今古闲文人难白髪才子重青山始信当时句长留天地间
　　又
　　三过存遗迹兹来更快探风香常自北山翠不归南栁为经年古茶因得水甘还怜荷芰路回棹夕阳酣
　　冬夜闻鴈分得乡字
　　永夜方无寐征鸿叫早霜声遗孤枕冷影过一灯长塞上无缯缴江干有稻粱不须愁雨雪兄弟共他乡
　　初宿黄子湖
　　晩嵗甘幽僻谋居就水涯庭虚容看月地敞足栽花老鹤宜三径闲鸥共一家夜来清梦稳不复听城笳
　　六言律
　　夏日园居即事
　　睡觉流黄簟上披襟醉白堂中风起乱翻荷芰月来先到梧桐相如不愁赋尽文举只虑杯空俯仰乾坤一笑吾与造物安穷
　　送余广霞归吴门
　　与我梁谿同客送君吴苑先行山中二泉正冽湖上诸峰早青鬬茗半囊诗草采莲一路歌声迎门应呼骥子三径秋来已成










　　林蕙堂全集巻十六
　　钦定四库全书
　　林蕙堂全集巻十七
　　湖州府知府吴绮撰
　　亭皋诗集
　　七言律
　　康山闻梵偶然有作
　　画栋凭虚天祭开下方遥傍妙高台人闲每向云同宿山静时闻磬一来箫鼓不将明月去松风能送海潮回坐余更觉多深省欲向南宗觅辨才
　　寄懐浯溪夫子
　　酒湿青衫半泪丝灯残独掩一编时未成国士羞言报不遇名贤耻受知千里高情吟茘子三年官况问梅枝吴公去后循良少懐旧长沙不自持
　　送晋人赴幕
　　萧萧春树莫愁湖犹带霜痕对板车风雨十年黄叶梦莺花三月白门书孤身作客常依马浪迹逢人説钓鱼从此屋梁明月色酒旗诗巻为君疎
　　登清凉台
　　布袷乌巾集胜流登高层折共寻秋半江落日千帆乱六代荒烟一壑收红叶有声钟出寺白苹无浪水移洲凄然数尽飞鸿影故垒萧萧指石头
　　与云止有懐晋人
　　珍重离心赋索居有懐同在闭门初才人好梦留杯酒乱世深情检旧书白袷夜寒听雨烛青山秋老种锄东来流水无消息肠断滇云万里余
　　夜坐
　　凄凄摵摵子云亭冷月阶除夜杳防恋砌霜蛩悲戍笛隔河秋犬吠渔灯松依老石疑人立蕉舞凉风入梦听衫苎可怜萧索尽不堪和醉读骚经
　　云止所持扇是晋人画雷峰图索句题之
　　倚櫂南屏过几年白莲香里读书船六陵旧迹闻鶗鴂三月离心拜杜鹃人与好山争逺梦花埋闲雨误春田青谿两两烧灯影又巻遗图问酒钱
　　偕师六登鸡鸣山寺同望台城
　　过雨鸣鸠恰唤妻谢家双屐破春泥湖生新水花痕浅山带荒城柳色齐白袷有人参寳志黄油无梦问金题菊田二月僧归晩荷锸相逢在古隄
　　赠菊人
　　披草相过取数频断桥凉雨两闲身因贪夜色留深树自爱秋风为古人忍酒寒心惊歳晩抱书归影失家贫时时笑语东墙子此世如君尚荷薪
　　偕玉少鹤问小饮南郊
　　晴原携手共幽寻一醉旗亭感慨深芳草乍为经雨色垂杨渐有向春心莺花细碎吹箫梦湖海低迷击筑音同是彞门屠钓客不堪红袖泣遗簪
　　赠子尝
　　问字扬亭意共亲空城戴笠正逢春氷霜古道销闲梦风雨前山悟往因客里有懐惊歳短乱中无媿喜家贫韩门自有高轩过贾孟诗篇总后尘
　　赠仲木
　　冷冷天风吹白须相寻常在酒家胡生怜东海空波浪老向西来得道途碧管细书豪士赋红灯醉舞剑仙图不堪故里尘埃满马散黄金长乱芜
　　寄懐云孙孝酌
　　梦上江边访客船寒潮凄咽又经年骑驴未饮兰陵酒买鹤曾衔蜀道牋苏晋沉香薫绣像张慿画舫载金钿何时得向湖濵路共问吴疁种药田
　　赠子房
　　一夜春风动薜萝送君归去理渔蓑青山有事髙天近碧草无言古路多入市几人工击筑还家终日看悬梭闲来莫向嵩阳过醉倚桐江可放歌
　　寄懐沂公江如驭少
　　海岳庵前长碧苔羊求日夕好懐开非闗诗酒全无故自是渔樵亦用才十里青山供隠几隔年黄叶照衔杯修琴卖药何时到独鹤长饥向钓台
　　赠小有
　　到门五柳欲留莺已听先生索酒声未易途穷仍作逹最怜身老更多情人间风月愁无赖枕上公侯梦不平劝尔学仙知路稳白衣何事废经营
　　偕公狄于一汉公集晦中斋头
　　堂前书带杂兰荪客到西园酒正温皁帽有心人满座青山无事月当门庭边老鹤前生影篱外寒花旧日恩最爱康成多韵事十年醉墨展秋痕
　　柳凤詹先生招同梁仲木社集雨华庵赋得垂丝海棠共用花字
　　红雪垂垂谢傅家小桃开后几枝斜丽牵紫玉相思树软挂黄荃没骨花自倚柔风偏嬝娜若笼轻雨益韶华酒中请补夔州作为遣山僧防绛纱
　　江上访新亭旧迹
　　金气苍茫接大荒新亭无处吊兴亡中原旧事云千叠南渡羣贤酒一觞山路乍回秋草白江流不断晩云黄停舟欲尽登临兴今古难堪几夕阳
　　邀笛歩坐月
　　露洗青溪红树枝一痕明月照人迟今朝岂少横吹客当日难忘竟去时水气乍凉鱼更跃霜花欲下鹤先知云鬟怅望倡家女画桨临江有所思
　　莫愁湖听雨
　　秋烟秋草防寒螀独宿平湖水气凉一夜汀鸥游子梦百年海燕美人堂新寒但觉罗衣薄急响虚疑玉佩长却忆藕花红落处当时七十二鸳鸯
　　同云止过石公房
　　寒蕉拂拂与窻齐老碧新香坐欲迷一鉢软烟梧子饭半锄凉雨菊花泥闲支短杖调饥鹤学定空牀过午鸡却愧好山徒结梦明朝秋句不堪携
　　乱后过广陵忆旧
　　华表归来转自伤独行官道起悲凉残兵卖马归荒垒老妪擎浆倚破墙三月游踪生蔓草六朝遗祸怨垂杨雷塘歴遍无人问只有青山识谢郎
　　悼友诗
　　邹建之【名苏邑诸生能文善书死于兵】
　　自是梁园授人堪悲寃血溅泥尘苍天不解怜才隽黑刼何曾赦贱贫几日醇醪归后想一编奇字梦中身西斋尚有留题处眼见银钩泪满巾
　　赵子璘【名璘府诸生家贫嗜学性不谐俗死于兵】
　　登楼煮酒只今年再过双扉锁暮烟身后有人嫌调冷生前无事许人怜文园命薄终悭遇昌谷才高亦累仙从此茱茰湾畔路不堪回忆李膺船
　　髙申伯【名孝缵邑诸生有隽才城破时自经于文庙】
　　陈东痛哭已吞声南望惊传系短缨蟋蟀河山归宰相蜉蝣风节在诸生丹楹一代名无忝白马三更梦不平却忆射书城下者夜台瓜葛好班荆
　　挽董少君
　　少君名白字小宛桃叶名媛也姿秾转玉品贵埋金鹤失意于离羣鸳有懐而慕侣吾友辟疆闻声晋渡觌靣苏台灯下团纱醉眼曳留仙之带江边画桨同心偕续命之丝乃雅韵难谐情波更折三生有石遂坚匪石之心离恨无天欲作问天之想转车轮于午夜痩尽灯花驾艇子以秋风来逢月树遂使当时才子竞着黄衫命世清流为牵红线玉台重下温郎信是可人金屋偕归汧国遂为佳妇闲心向月并啭红箫巧笑将花同临碧镜香分博士贪烧鹧鸪之班书学夫人戏问鸳鸯之字扇松风于林下静影如吹咒桃雪于庭前夭心自浣新橙未擘纎手讶其香留弱蕙初承小唾疑于花乱斯可谓独秀青闺恒芳彤管者矣尔乃楼通西阁琴调大妇之心馌进北堂羮谙老姑之性过华亭而听鹤乱中存赵氏之书入皋庑而依鸿病里伴厐公之坐十年织锦巧在丝前五夜弹筝韵流弦外而惊鹦鹉之梦果有不祥鸾凤之身于焉速化死而可忍弥留椒蕊之筵去必有归恍惚莲华之国某偶游射雉恰值骑鸾见奉倩之神伤为安仁而气尽云高巫岭不遮伤逝之心雨入巴山尽是悼亡之泪展银钩于遗墨覩旧日之钞书省瑶佩于生绡见春风之出画闻其语矣为之然愧乏八义之才聊代七哀之赋青牛帐里想入梦以氤氲紫玉坟边当闻歌而宛转其词曰
　　憔悴春衫杏子纱潘郎二月梨花愁能无泪天将老死到多情月不华抛散珍珠思閙扫丢残铁拨在琵琶莫言爉烛因灰尽想到当年油壁车
　　又
　　半夜巫山结冷云鳏猿寡鹤不堪闻情销软玉芙蓉障香碎泥金蛱蜨裙妆为好多都是恨愁从想极转难分可怜一片桃花土先筑雏鸾几尺坟
　　又
　　空有迎仙八宝台凄凉义髻覆尘埃已无翠被容贪梦谁向红窻肯爱才松栢忍堪犹并结芙蓉从此不双开苍天未解怜殊色欲倩灵均问凤媒
　　又
　　麻姑去后小姑闲独剰双成又早还此日若敎居海上当年何事降人间青丝有结寛腰带白玉无心认指环地下果容长见忆也应愁损旧眉弯
　　又
　　折得寒梅向庾林无人能办惜芳心等金身上花终始埋玉山中树古今转妬白头能薄幸不闗红粉失知音此生倘遇鸿都客阆苑应知次第寻
　　又
　　帐中环佩望迟迟肠断春蚕死后丝儿女何能知古处英雄谁信不时宜支离白月长生语零落红牋小字诗莫怪东阳新病沈十年吾亦为花痴
　　又
　　月路云阶信茫愁人夜起合欢牀娇心欲尽原非福薄命无才或可长雕玉枕沾花瓣粉缕金箱叠藕丝裳痴魂不逐梨云去肯向巫山魅楚王
　　又
　　响屧难闻下玉除茂陵琴倚马相如长怜病起能看月最忆妆成好读书澹菊似人徒有影幽兰无语竟先锄年来欲更修眉史特为红顔赋子虚
　　庚寅元夕后二日于皇初度
　　台城杨柳向春舒郢客浮家感歳除学道近懐齐物论逢人偏爱絶交书孟郊无地能驰马李白多才但钓鱼几度逢君双鬓改满头风雪赋同车
　　又
　　相离相见句同新憔悴青衫又此辰八载弟昆愁里事十年名字客中身天敎磨蝎传才子客许犹龙叹故人浮世好须沈醉过陶家樽酒莫辞贫
　　又
　　中宵自起坐渔矶风动高天指少微知尔独行应不悔感余相念未全非一时浪忌祢衡鼔四海谁添范叔衣寂寞著书堪永夕天涯歳晩闭柴扉
　　又
　　葛衣高歩向西京裹刺长干踯躅行老去不侯非骨相乱来多难属才名酒人竞拜黄河曲歌者翻愁白雪声懐古漫伤年歳逼马周前此未公卿
　　又
　　离居终日赋愁霖拥鼻无聊但苦吟谁肯以贫原尔傲不堪将浅遇人深老依绣佛悲虚鉢路失空山哭断琴泪落一灯谈往事琅琊当日果知音【谓雪蕉也】
　　又
　　雪满长干客路寒春蔬犹剰七辛盘穷怜酒醉难消福狂笑吟成胜拜官新歳阶前疎鸟雀故人天上足鹓鸾头颅尚有星星在指防青云且自寛
　　长桥月下听吴人度曲
　　长桥烟影见残荷清夜红箫赌艶歌一片流云随客住六朝明月奈人何谁家独掩青团扇此地重携金叵罗莫説开元曽较胜过江桃叶已无多
　　芙蓉别业为定九题
　　少文高卧独成游小筑柴扉一径幽老鹤露多青桂晩凉蝉风紧白榆秋酒从锦瑟人边醉花向金荃句里收欲把鵞溪闲防染辋川名姓好风流
　　又
　　拥鼻还为塘上行蓬蒿秋尽不知名草堂旧雨过苏涣木榻新灯照向平八月蟹螯催酿日几家蓑笠过篱声墙东近事多难问闭戸期君且听莺
　　送孝威归吴陵
　　京雒风尘不耐看送君五月发长安路归南国花初落梦到西山雪正寒燕市壶觞秋寂寞吴州灯火夜团圞丈夫莫更随蓬转翘首云霄在羽翰
　　送人望归里
　　帝城骄马竞鸣珂才调如君返薜萝沈约情多原善病荆卿年少已悲歌黄河水涨看渔艇白岳天寒拥鹭蓑自恨故乡归未得几年垂柳忆灵和
　　送亭彦归檇李
　　故人入雒转飘萍蘓李河梁别袂青禾黍晩烟弹筑市芙蓉新雨落帆亭谁开鸱尾迎王粲毎忆龙头属管宁君去乡园何日返莼丝应不羡侯鲭
　　杂兴
　　一望银河夜茫汉家宫阙锁秋光传闻高阁横鳷鹊竞买明珠待凤凰独树金茎连碧汉双栖翠羽出炎荒人间桂斧空惆怅只羡萧何在未央
　　又
　　司马门前列骑横楼船万里赋长征黄金装剑南蛮使赤羽移屯北府兵海国虫沙多变化江湖鳬雁亦生成乡园已自逢摇落极望愁听战鼔鸣
　　人日陪仲生芝麓两先生集龙槐庵
　　双树精蓝隔凤闉灵辰载酒逐华轮登台碧草犹含甲入馔黄芽已荐辛四逺寒峰山有雪一痕纎月气初春葛疆烂醉山公醒池上徒歌白鹭巾
　　送家右舟归里
　　才名久愧説平舆春至徒怜去雁疎紫佩乍分张氏剑黄金犹载马卿书满船山色看东岳一枕河声下北徐到日防衣休久恋枚皋词赋在彤庐
　　陌上喜遇思旷即留止宿
　　离鸿飞雪各天涯下马惊呼见友侪旧雨三秋空裋褐西风万里老麻鞋吟残幽桂迷仙岭落尽官槐过御街木榻不嫌尘迹冷一灯凉雪掩松斋
　　偶兴
　　滦河风急渐成氷千里携家感废兴花落平台闻过雁月明南苑见调鹰仙人夜泣金铜柱帝子宵悬锦绣灯几度醉骑骄马上白云红树见昭陵
　　姜绮季招同芝麓先生圣秋伯紫友沂诸同人社集寓斋
　　红蜡青觞坐晩寒酒徒环倚玉阑干天连埜雪浑无地月射晴氷欲起澜系马门前人正别啼乌江上歳空残送君仗防南州去万里归心托羽翰
　　送存永之大梁
　　世事悠悠未易论送君复对离尊七千路外存师友廿四风前别弟昆笑指归鸿辞越峤醉驱羸马过夷门慿将今日梁园句一慰江淹别后魂
　　呈家梅村学士
　　开元才子蕊珠仙曾向蓬山领众贤宫蜡送人归制院御笺陈事入经筵湘东丽藻三枝管江左繁哀七宝白虎诸儒方奏赋风流谁许并花砖
　　秋日马上见蜨
　　闲向城南白鼻騧玉腰惊出道傍花秋风渐老滕王画晓露新沾越女纱满地碧蒿横故垒一时黄叶过山家汉宫金粉都萧索送眼徒怜锦络斜
　　送家鱼山司李浔江
　　碧障遥通勾漏濵孤臣逺去拥雕轮题诗酌水吾家事载石还乡异代人鸿雁逼天山桂晩鹧鸪啼月岭梅春独怜京雒相思泪不浣机云袂上尘
　　送芝麓先生奉
　　诏东粤
　　天门绛节映花明
　　诏下西台叱驭行元老一时争去就逺人万里解逢迎伏波壁垒珠崖古清献图书昼桨轻止驾无能空折柳扬亭谁识旧侯生
　　晓日瀛台
　　武皇别苑拟蓬莱太液波连玉女台贝阙九层云雾拥牙旗十丈早霞开仙人绛节吹箫下神女青蛾倚檝来珥笔暂从桥上望百花春露防袍回
　　仲生夫子招游西山初至摩诃小憩
　　胜日芳原啭早莺玉壶瑶瑟快幽情绕城御柳垂鞭过夹路繁花送酒行断础寒苔春乍合小窻残照雨初晴山僧已少琴聪在徙倚何烦问姓名
　　雨后入香山
　　白鼻蹄轻踏软沙雨余相趂过山家千寻絶磴凌寒木一道飞泉响落花鹿苑经行留碧藓凤城回望起丹霞不知山色今多少但信空门未有涯
　　来青轩坐月
　　此地曾经翠辇停朅来深夜访山灵竹房扉启钟初絶木榻尘开酒乍醒露下诸天孤月白云归大壑万峰青人间兴废浑闲事欲向生公问杳防
　　卧佛寺
　　风榛露莽傍禅牀卧佛人传旧道埸尘刼梦回原易厌香林乱过亦全荒猿乗夜月升高坐鼠啸春隂走废廊犹有老僧能问讯袈裟红绽满头霜
　　玉泉道中
　　碧岩遥望见嶙峋举防空劳问古津宝刹千年成往事银河一曲属仙人芳林积雨廻骄马蔓草萦春锁石麟多少荒凉难极目斜阳无语送流尘
　　同友沂秘阁对月
　　紫垣霜落斗初横建礼门高逼太清月射琉璃天五色风吹环佩月三更青绫防梦经寒薄红蜡成花到晓明颇牧只今谁得似汉廷空忆弃繻生
　　退翁亭小饮
　　篮舆日渉兴难穷独扣山扉过竹丛谁把寒谿招漫叜尚留深谷号愚公飞觞送酒春蔬碧归骑笼花晩卉红不是夕阳催百鸟接防倒着向东风
　　喜玉润玉少至自广陵
　　移家新近郭隗台蒋径先逢二仲来字读故人千里札酒衔离客四年杯轻风过砌翻红药晴月当窻照碧槐莫羡市楼堪倚筑汉廷今已用邹枚
　　送陈昌箕下第归闽时以紫晶章见贻
　　北固风前一寄书十年犹自困樵渔多才莫倚中山管失路空懐下泽车醉客留欢金菡萏美人充赠玉蟾蜍慿君珍重凌云气狗监曾闻荐子虚
　　次酬介公
　　雁堂清暑旧淹留一听微钟忽四秋白石有歌怜戚碧云无路忆汤休空香夜散花盈鉢片偈秋成月满楼闻道经行多寂寞虎溪何日共遨游
　　白鹦鹉为芝麓先生赋
　　珠江南渡使星驰陇客全非旧羽仪缟袂夜寒思吉了玉笼春暖诵摩尼频看花放开云毋数唤茶来恼雪儿不是主人怜解语竒毛端畏众禽疑
　　赋得四月清和雨乍晴
　　春风欲尽楝花香海燕衔泥入射堂微雨洒红成径路新隂分碧到衣裳江山对酒逢高防樱笋行厨忆故乡最爱夜深清影乱一轮明月照绳牀
　　天坛树下闻黄鹂声
　　灵宫清敞碧云低栝栢隂森万木齐路入芳林孤骑缓天逢晴日一莺啼春簧娇防初迁谷午磬惊飞又隔谿却忆故乡千树柳金衣常只傍隋堤
　　晓入瀛台纪事
　　瑶台高傍玉宸居蓬水环流映绮疏壶里明霞金防蝀镜中香露碧芙蕖银河织女朝裁锦紫府羣仙夜校书日夕鸡栖徒佩笔上林谁是马相如
　　送玉林和尚奉
　　诏归大雄山
　　才奉
　　龙纶拜玉墀乞归坚忆白莲池东林道重辞
　　銮日北阙深恩解衲时坐下真王参栢子山中法侣望松枝应知
　　圣世求济愿为苍生祝大慈
　　移樽望仙楼对雨喜紫来后至
　　紫阁凌虚栝栢齐娇莺愁啭隔林西不因避客携金樏谁意寻仙上玉梯南苑树连双阙暗西山云接太行低翩翩一骑青衫湿羡尔先沾锦陌泥
　　雪中舞鹤
　　寒氷一夕缀空林皓羽何辞暮霰侵絮拥谢庭方顾歩花埋缑岭欲高寻蹁跹素袂珠尘散整顿霓裳玉圃深自是半生同皎洁白云难抑九皋心
　　咏氷上美人
　　寒处偏怜皎洁多玻璃浄滑试纎罗宓妃顾步浑无影湘女回身不起波岂有文鳞沉玉浦莫须灵鹊渡银河亭亭絶似芙蓉榦斜倚菱花镜乍磨
　　入署拜椒山杨先生祠
　　排云宁计九重賖犹剰清风满署衙触佞角应同獬豸驱奸胆不借蚺虵当年臣节何须补异代
　　君恩更有加欲谱遗忠难握笔先生原是古夔牙【时奉命谱椒山传竒】
　　又
　　留将正气与乾坤俎豆千秋此地存筹国不堪言已騐捐驱益信舌难扪谁夸龙比为僚友已见鸾嵩少子孙苹藻托交吾未敢
　　圣朝无事赋招魂
　　遥和阮亭迷楼懐古
　　寻秋当日怆同游此日看诗忆故丘彩艒笙歌荒垅断玉钩花草暗泉流隋唐旧事云千堞今古闲愁雨一楼为报子山休作赋谁家风景剧铜沟
　　又
　　玉箫明月迹全荒几度临高揽客裳南去江声通甓社西来山色尽昆冈乌啼老树春风晩萤散空田夜雨凉一曲清歌劳感慨邢堪游子更柔肠
　　又和阮亭访大明寺
　　潞河南望隔江烟七歳清明冷石泉何处楼台留梵刼有人词赋倚吴天残花着雨迷荒垅流水逢春入废田客梦一时艰去住慿谁同问宝公禅
　　送近龙归省
　　五色莱衣染御香春明门外是河梁暂辞渤海尚书省归拜汾阳异姓王岛屿金戈民力尽河山铁券
　　圣恩长趋庭倘问中枢事愿助前筹靖玉狼
　　送张大光佥宪视学蜀中
　　谈兵郎署几年同负弩重看蜀道雄已信文翁多异政却怜谯秀少遗风蚕丛驿路青天外杜宇江山夕照中再过锦官烦借问浣花谁夺彩笺红
　　再游丰台
　　城西花事未全稀争访扬州金带围晋国楼台惟緑埜谢家賔客尽乌衣飞残野蝶仍相就游惯骄骢独认归邸舎一樽聊共饮绳牀还对暮蟾辉
　　寿邢太夫人
　　韦家事业石家恩共庆萱花贺在门锦轴两朝封大国防衣三世见曾孙云璈雅合分仙部寿酒遥知辍御尊自有羮梅当鼎养不烦雪藕送昆崘
　　红鹦鹉同吴州咏
　　防茸花羽见应稀日向雕笼防早辉荳蔲香浓长独睡瑚恩重忍思归栖当绛幄知深浅语近朱楼少是非一自山头逢郭浩陇西枫叶尽沾衣
　　送文漪从军
　　风急卢龙塞草霜故人一骑出渔阳谁能更防诸侯使自许相逢侠客塲青海射雕金箭落红楼系马锦衣香江东公瑾真年少莫误春闺盼绿杨
　　清明日马上看西郊新柳
　　塞北春迟异故乡清明杨柳尚轻黄偶因旷野移芳櫑初见柔条系客缰村店寒烟新出屋市桥官树旧成行低徊却忆隋堤路多少啼莺防早簧
　　题奕先伤秋赋后
　　防芜山下緑成丛团扇多情事已空神女飘零辞夜月故人憔悴为西风芳心已逐流莺去薄命徒怜换马同却笑相如真薄幸茂陵容易别惊鸿
　　雨后新凉
　　晞髪园林暑不支喜闻山雨过阶墀云隂北岭推窻见气爽南轩拂簟知润滴蕉光沾鹤背香残花片挂蛛丝诗成恰直鸣鸠歇犹是斜阳未转时
　　送井铁
　　风吹残叶下桑干送别临岐更驻鞍马市金残台已废酒楼人散筑空弹黄河有路坚氷合白雪无声古木寒此去灞桥频北望新诗应爱锦囊寛
　　次韵秦淮四首
　　桃叶门临罨画溪门前乌桕緑隂迷鸾因并舞常躭睡莺爱成双忍独啼渌水歌微金管细博山香静绣帘低当轩素手盈盈出争道侬家旧姓西
　　又
　　一带朱楼映紫霞段师家世敎琵琶碧窻晓腻鸬鷀粉红袖春娇蛱蝶花罏畔逺山巴子黛栏边新水越娥纱当年记得吹箫曲明月宁容薄雾遮
　　又
　　靣靣疎櫺傍水开赏心亭下足徘徊游人自坠金鞭去商女曽歌玉树来五里雾迷煎甲火百枝灯照玩春杯小桃一向东墙发惹得游蜂日几回
　　又
　　垂杨歴乱懒禁持乳燕啼莺顷不离月下有心寻舞榭落花无力惹游丝高楼听雨帘长下短笛临风榻任支惆怅江闗萧瑟后子山词赋可相宜
　　绿珠井
　　丽人生长共梧乡谁道杨环胜阿梁为昔高楼花委地至今寒甃水生香银牀夜月生苍藓金谷悲风舞白杨一曲新声传宋袆顿敎横笛怨凄凉
　　我忆
　　春日春情结胜俦东郊景物恣遨游草堂千里紫叱拨柳色一声黄栗留花落未落惜别酒人醉不醉闻闲讴我忆江南正如此萧条京国今何求
　　忆友沂不至
　　芙蓉折寄有前期青翰临秋信转迟直以久离长梦见可堪多难益相思燕台马散空懐古衡岳鸿归定赋诗莫怪安仁近疎懒君来看取鬓边丝
　　又
　　兄弟情亲十几年当时踪迹两依然谁敎别恨能如此总计欢情不似前北阙寒云时入望西园明月夜常圆旗亭尚有黄河曲惆怅双鬟在舞筵
　　咏氷
　　皎洁同怜玉一方长安大暑出隂房杨家酌酒多围席白傅酬诗不计筐雪已无肤全露骨月方成魄未流光縁寒独得君王重寝庙晶盘映蔗浆【杨国忠张筵以氷围席香山晩年以氷换诗】
　　感事
　　无慿清梦绕天涯支枕宵分思转加半夜风灯窥案鼠五更霜柝过檐鸦饱经世故贤张翰冷阅交情忆叔牙自是青衫堪下泪不须江上听琵琶
　　又
　　土室藜牀夜复晨深秋兀兀转伤神敢言磨蝎欺才子长愧穷鱼累故人碧草渐枯愁里色黄花不醉病中身笑他朝槿随荣落何必风吹上绣茵
　　又
　　京雒缁尘改素衣堪时事与心违生来食蓼浑忘苦梦里藏蕉久悟非湖海有人高卧榻江山何地穏渔矶新逢隣叟曾相讯旧隠垂杨已十围
　　又
　　丛桂淮南落绛英飘蓬翻悔计无成十年未许归王粲五岳何縁到向平倦极祗留书作伴愁多时借酒为名丰城剑气谁能识夜起闲看斗宿横
　　寿家彦升七十
　　紫芝歌逺德犹馨池草于今有歳星岘岭客逢穿后屐石渠人授读残经雒中父老耆英社蘓氏文章族谱亭笑我雁行曽未识一觞徒欲寄仙醽【彦升时刻家谱】
　　寄懐广陵诸同社
　　茱萸湾下雨如丝彩鹢横江别夜知小草误牵游子梦落花重失酒人期黄云斥堠迷边笛青海楼船拥战旗惆怅乡闗消息断秋风白雁晩来迟
　　又
　　别梦支离夜当归客懐萧瑟倚园扉楼中绿鬓人相对台上黄金事总非有客浪投燕市筑无家难采越山薇他时海畔寻渔叟莫遣羣鸥背我飞
　　七夕立秋与闺人小酌听雨
　　玉汉云深转素商曲房瑶瑟倚明糚只言风雨三秋剧却爱星辰一夜凉乌鹊影回桐叶晩鸳鸯梦湿藕花香漫须更鼔乗槎兴金钿银盆忆故乡
　　上元后一日同子唐饮右舟寓斋即赠孙王二姬
　　晴雪初分火树光天涯深夜倚明珰朱丝试笔春毫暖红烛摊钱晩袖香小病似怜花熊浅微嚬偏爱月痕长无端却听官街鼔走马还归典鹔鹴
　　右舟友沂挟琴姬过集寓斋时楼冈沧苇皆后先枉驾分赋纪事
　　帝城春早雪葳防三径初开屐齿随花欲恼人刘梦得月能同客庾元规背将银烛藏红豆停却金巵看翠眉燕市此宵称絶胜更随飞葢记南皮
　　髯孙索年少遗墨
　　丛桂岩空晩鹤呼隰西当日老潜夫独留白石题高士尝写青山付酒徒笔冢已封芳屐冷书囊犹伴旅灯孤多君为启明珠箧割赠西台恸哭图
　　中秋次米紫来韵
　　清商瑟瑟动高天晩叶还看桂树鲜撤烛蘓公同此夕观涛枚叔又何年云流素影窥珠幌露泛晴香入宝弦贝阙夜寒徒骋望霓裳谁复舞蹁蹮
　　又
　　秋半银蟾正吐华空清入望淡明霞江头横槊徒懐古桥上吹箫独忆家紫塞霜高闻过雁红楼风定绕飞鸦谢庄一赋堪凄絶何必身乗碧海槎
　　送鹤问
　　几年漂泊共长安送别如君意万端华髪可知游宦久绨袍不暖旧交寒云深碣石鸿书逺雪下夷门马迹干犹喜陈蕃有悬榻他乡文酒足清欢
　　又
　　三匝求枝迥未安近来时事叹多端愁中作别难成醉闰后逢秋早觉寒买马台前金已贱画龙图上泪空干蛾眉有日当明镜且尽离觞此夕欢
　　哭友沂
　　秋老空悬贯斗槎岂知埋玉向长沙徒怜才子多无命始信浮生尽有涯旧事不忘丹桂树虚名实误紫薇花高堂白髪犹漂泊何计为君慰暮华
　　又
　　南冠累累泣孤臣那更惊传逺讣真半万里中双眼泪十三年内一家人嵇康被忌多因酒任昉疎才转致贫从此山阳横笛处暮云春树尽沾巾
　　懐广陵同社诸子
　　作客金门歳月催每因佳日忆追陪青帘厌酒吴姬小玉笛临江越客来梦醒不堪闻落叶诗成徒欲访寒梅只今羽猎求才子词赋何人继马枚
　　冬日懐玉少时客荣河
　　醉倚高台旧酒楼故人西望隔蒲州君归故里犹为客我对寒云始欲愁燕塞九秋凉雨落汾河十月断氷流青氊未必能谐世索寄双鱼不自由
　　送季沧苇归省
　　圣朝多暇可抽身拜庆南归豸绣新数巻诗篇留好友一囊谏草献尊亲门前折柳当残雪江上逢花及晩春送客此时还自笑十年京雒满衣尘
　　赠松林寺僧
　　十年京雒几来游开士相逢雪满头犹记故人曽借榻独怜羁客又登楼花前对酒黄鹂晩树下翻经白象秋惭愧子虚徒寂寞欲将心事问汤休
　　秋夜雨中言懐次紫来韵
　　灯昏红壁影漫漫倚遍高楼十二栏玉塞柳垂霜信早银牀苔湿雨声寒三年索米乡书逺千里还山客梦残莫指燕台伤往迹蓬蒿埋没已难看
　　又
　　车门旧雨少过从支枕宵分响更浓九月凉风欺敝褐一窻寒叶打疎钟宫开碣石空求骏剑忆延津可化龙幸有南华齐物论不须惆怅为浮踪
　　送家方涟时以言事左迁
　　杨花榆荚满天津兄弟伤离况晩春当代人才惟卷舌寒家时论有批鳞云高白岳三花句路穏黄河一叶身莫便早图安石卧转环应是起埋轮
　　送沈国望之任东瓯
　　绛帐堂前旧两生云卿今已出西清年年送客逢人笑处处看山羡此行雨过好歌传箨岭春来长啸坐莲城烦君更续秦郎句淮海莺花剧有情
　　梅花
　　西湖无处访遗民老树犹看照眼新全胜百花因耐冷才开一萼已知春天清絶壑尘难到水冻晴溪影更真却忆故乡何水部年年东阁为伤神
　　许天玉赴宜州令
　　月旦声华四海知西岩分绶岂嫌迟路经陇水难为别人近秦州好赋诗旧绩争夸刘仲偃清风常爱许圉师临岐更索吴船句懐袖相思对酒巵
　　又
　　羡君风雅自多端饱看西山始赴官边俗近羌浑尚才人作吏且宜寛愿敎驯雉随鹦鹉闻道栽花尽牡丹执板都亭逢谢客寄言池草正阑干【谢客谓右舟也】
　　初度示内
　　手把陶家金屈巵眼看潘鬓渐如丝酬恩不易惟存感射防无成亦自疑丽藻敢矜鹦鹉赋虚名实误凤凰池五陵裘马空相识笑杀东方割肉时
　　送家长庚奉使安南
　　圣朝典礼被遐方特借星槎出玉堂古贝林中宣慰册大罗城里贡名香还家賸有相如弩报国宁忘陆贾装独有水曹何逊在伤离空自折垂杨
　　又
　　祖帐羣公列玉津共看天马出埃尘科名早冠廷中士丰采还惊海外人铜鼔山川开旧路石门歌舞拜陪臣慿君更和云卿句遥长安别梦频
　　送友人南归
　　丰城五载剑光沉许报平安果有今数转雷霆知帝意频劳风雨识天心并州穉子还骑竹邺下词人更入林一棹春江烟水濶莫愁何日共幽寻【狱定屡经量减闽谳时久旱或雨廷讯复值异风】
　　题春晖堂
　　研山园畔一茆茨犹记仙翁洒墨时翠幙柳风丝嫋嫋赤栏花日影迟迟逍遥直拟徴君馆幽寂堪吟刺史诗珍重江城柑酒在过江无地着黄鹂
　　送松林寺感旧次芝麓先生韵
　　袛林重到恨凄凄絶似桃花使客迷旧路已经添碧草故人无复对青藜风悲燕市骅骝散日落长沙鵩鸟啼即此河山诚邈矣黄罏宁待酒重携
　　寄程石门
　　频报双鱼系客槎多君情好及天涯郎官自恋三升酒仙令犹栽万里花莫为折腰秋忆秫可堪割肉晩还家相思恰似燕台月长向滇云照落霞
　　紫来于津门遇盗慰之
　　清风千里一归航胠箧宁期遇陆梁岂有金装烦祖约只縁书画累襄阳市中屡报探丸客殿上空求执葢郎如此隠忧应不细士衡何必问行藏
　　偕友人吴船小饮
　　幽窻晴月破春云小有盘觞及论文快事直须穷五夜伟人何意集三君红灯艶影藤萝色白雪寒铺荇藻文共道此宵非易得十年踪迹几离羣
　　送石潭归里
　　雪尽垂杨已渐深临岐折赠欲沾襟三同身世兼忧喜四杰才华半古今严谴原非
　　真主意贫归长系故人心东门一送飞旌逺庄舄凄凉有越吟
　　送善伯归翠微峰
　　长安阅尽不如归送尔囊书返翠微乌谷老梅香满帙易堂寒竹影侵衣梁生妻子同田舎陆叟賔朋共钓矶他日池边看杨柳可容萧眘暂相依
　　又
　　留得新诗出帝都掉头吾自羡狂奴三年客兴同琴酒一日归装入画图颇累微名幽事少欲成高隠别懐殊不知坐啸东房夜曽念吴船旧雨无
　　南楼晩坐偕德迈雨徴听玉先度曲
　　高阁平临緑野堂倚栏舒眺一苍茫檐花向晩垂凉月宫树迎秋动夕阳闲防红牙听水调醉歌乌帻舞山香寥寥李白今千载谁信狂夫老更狂
　　集六客堂
　　老人星散已多时遗构相传或在兹阶草绿迷来去径檐花红入浅深巵可知爱客能成癖也信为官不废诗高防一时称絶胜蘓张何日更相随
　　爱山台月夜同楚畹子寿载辰六燕孙
　　郡台高峙弁山阳有客来同酒一觞夜静吹灯开画阁月明横笛倚绳牀四围屏障芙蓉翠满座裳衣茉莉香醉起凌虚问河汉不须团扇送微凉
　　又
　　免苑词英气若虹此宵都向画图中不分上下元龙榻共爱雌雄宋玉风防笔干云浑未老晶盘漾月迥疑空当年六客依稀见最忆城南桑苎翁
　　太湖
　　春余闲放霅溪船乗兴湖濵静倚舷一带柳花吴溇雪千林橘树洞庭烟游姬荡桨闲相荅渔叟摊蓑醉欲眼赖得家家膏雨足儿童应许庆丰年
　　文昌阁谒筠塘陈公遗像同澹心作
　　朱甍百尺倚遥天遗爱曽经六十年故老漫夸人似昔当时真觉吏如仙桑麻原野秋闻鼔罨画湖山晓泛船苹藻托交重自感几回惆怅白云边
　　沈常山看宋时三桂
　　金粟婆娑倚暮霞寻秋因得过山家西湖风月谁为主南宋山川独此花少室三株空磊落广寒百尺任横斜习池一醉情无限归路香随白鼻騧
　　孝丰即事
　　方舆曽记古防风问俗来乗白玉骢山郭静开秋色里人家杂住水声中竹林绕涧园园翠栗叶经霜树树红赖得长官能爱物一时弦管徧新丰
　　又
　　城边流水似襄阳秋尽偏敎逸兴长人踏乱红孤径外马嘶寒碧小桥傍画熊幡动沿溪影铜鹊罏薫夹道香为语五峰诸父老凿山休讶谢公狂
　　灵岩
　　秋尽珠宫冷薜萝偶将车马暂经过清霜叶上丹黄半斜日峰头紫翠多山叟乞诗争笔墨野人遮道看笙歌不知鹊尾薫香处把似髯蘓且奈何
　　栖贤看梅次燕孙
　　春初择胜过郊坰十里栖贤树下行香不借吹无逺近雪因能淡有隂晴何须梦后心方冷但觉来时眼倍明一笛斜阳微雨过谁堪归去不闗情
　　龙华寺
　　几年车马抗尘襟乗兴来游袛树林满院碧烟疑晓雨入门香雪扑春阴半岩积素寒犹浅一曲流觞味转深归去郡斋应有梦虎溪何日更栖寻
　　丁未二月以事过雉城邑令叶君招同江在湄宗鹤问诸友罨画溪中登含清阁
　　行春偶过城西路得到溪边孺子亭一水绕从花下碧千峰齐向雪中青逍遥不觉浮兰桨卧起真如寄画屏应与湖山重有约武陵三月访渔汀
　　即席次见末
　　江湖偶得鸟鱼闲终日懐人对碧山雁羽离情方接席蛾眉佳句早推班樊川歌舞繁华后霅馆楼台杳霭间高防未残仍有约扁舟乗兴过蘓湾
　　宿妙观得风字
　　无端旅宿蕊珠宫薄醉情懐孰与同湖上水添三日雨檐前树閙五更风秋将到处单衫觉梦欲成时半榻空犹赖故人相对语一声清磬蜡花红
　　湖上和方欧余先生
　　三年今夕住湖濵匏系从来叹此身杨柳多时风渐起藕花香处月初新高山欲响清霜操佳句如餐瑞露珍十只画船何处泊直敎西子笑劳人
　　次楚畹韵送阮懐游闽
　　故人一棹有心期上客偕来忍复离直爱晖同倚阁可堪高适早能诗弹琴欲送归鸿逺觅字惟慿独鹤知看到武夷山色尽水嬉相待未应迟
　　爱山台同愚山作
　　懐人长是问平安郡阁相逢得尽欢秋日碧浮苕水浄晩山青接敬亭寒高台秉烛云初合竒句当杯客共看只恐骊歌催别棹莫敎容易倚雕栏
　　再次前韵送愚山
　　作客如君未易安离觞虽满不成欢云飞弁岭诗人去叶落樵溪别梦寒茘子直须随意啖梅花不必尽情看何时最是相思处明月高台十二栏
　　闻瑺以诗见寄次韵酬荅并讯茂伦
　　栖贤霜落万枫凋平子行吟不自聊双鲤寄愁诗渐老孤鸿破梦酒初消凭栏韵海逢新月防笛垂虹咽暮潮闻道虎头酧唱好一编氷雪向谁骄
　　程石门至自滇南喜晤赋赠
　　湖上苕花拂水新滇云飞节弭征轮十年榻冷三更雨一夜杯香万里人别后军书劳屈宋归来儿軰识荀陈细看知已还相慰梁月曾敎入梦频
　　春日藕庄庵作
　　精蓝小构俗尘删长为先生昼启闗穿戸一湾环翠竹开楼四面入青山春城雨过桑麻润午院香清鸟雀闲不是东皇容漫叟肯敎高卧对烟鬟
　　藕庄庵招天石
　　春时爱客赞公房小院人稀清昼长几日忽惊荷叶大一身都惹蕙兰香因添白袷还知痩为写黄庭转觉忙取酒更邀摩诘过青山城角有斜阳
　　寿王烟客奉常八十
　　门前画防欲成丛客望东山比华崧秦独传王次仲汉官犹记叔孙通防衣捧杖多才子宝阁藏书自上公但是人间俱第一不知蓬岛更谁同
　　登雨花台【在洞庭翠微峰侧】
　　萧萧白雁晓霜寒曲折丹枫路几盘一片青山浮震泽十年明月忆长干水禽带日飞花屿野犬惊人吠药栏欲放画船归未可西风留我宿层峦
　　登微香阁歩归元恭韵
　　歩歩青山靣靣湖湖光山色共萦纡千峰总被白云断一径全将黄叶铺鹤髪仙人能独往乌衣子弟更相扶登楼却笑狂奴态醉墨淋漓旧酒徒
　　集许玉晨斋
　　嫋嫋烟波十二鬟高人家住绿杨湾莼羮入馔乡心美花药盈庭客思闲岂是林宗曽遇雨只怜康乐爱登山卜居何日同桑苎风日期君共往还
　　二峰庵看桃花
　　篮舆偶渉到香城伏虎岩边眼暂明二月最难迟日好千林都似晓霞生不因古径无人迹谁信秾花隔世情拟向刘郎问消息管弦吹彻紫烟横
　　中秋日沈常山看桂归泛碧浪湖得箫字
　　寻幽不觉晚峰遥红袖青衫共画桡秋树向人还六客古香留月已三朝闲呼鸥鹭同瑶席醉许鱼龙听玉箫今夜相思在何处乗风欲看广陵潮
　　秋日登学士山得歌字
　　断云寒树满岩阿今古登临我再过词客似同山水在酒徒偏向乱离多风吹白雁秋如此天近黄花晚奈何搔首斜阳正愁絶泰娘无赖复高歌
　　九日同黄九烟暨诸子南浔秋泛
　　佳防相携上木兰南林秋泛水云寛由来此日莫轻负向后欲游应渐寒秫米登场家醖熟蓼花吹袂客衣单此身虽健干戈满救世须多七返丹
　　感旧篇
　　孙廷评新斋先生
　　廷尉清风孰与论生儿犹有仲谋存山中芝老先生节篱下花开旧主恩独许邺侯夸小友长教漂母饭王孙而今杖履凄凉甚元季相看益断魂
　　赵尚书洞门先生
　　孔鲤庭前事未忘尚书清节动秋霜箧中剩有三千牍身后从无八百桑腹痛逺难将酒过心知先已恸琴亡飘零两代归何处燕子春来几夕阳
　　吴学士梅村先生
　　江闗萧瑟古今愁宗衮文章八代优雅志岂须题墓见余生端为著书留乱山短梦传佳咏落日髙台忆旧游青史飘零华屋冷羊昙空自哭西州
　　赠沈秋涧道士
　　麟士髙秋近若何流霞飞观隔烟萝闲游紫府长骑鹤自写黄庭不换鵞半院蕉隂研露早一牕梧影得秋多人间蛮触方酣鬪总向图南梦里过
　　赠东岩禅师
　　旅舎偏宜乡语闻与师相见好殷勤灯燃古院三更火衲补家山一片云挥麈不嫌同谢客烧猪何必待蘓君道人合是忘情侣转笑情多不易分
　　偕辰六及大儿二儿虎丘探梅访扶辰汪子不遇分得明衣二字
　　东风吹客意难平蜡屐寻芳取次行野寺云深羣鸟散春山雪浄一花明绮罗不断伤时眼草木长闗吊古情却怪汪伦能寂寞修琴何事入江城
　　又
　　一片寒香欲染衣老人扶杖几忘归莺花渐向三春好歌舞宁知六代非逋叟醉来瑶笛冷真娘别后玉钿稀罗浮有梦慿谁到只恐浓阴隔翠微
　　回舟纪事
　　晴霜朝落楚江苹青雀东风懒问津修竹岭边逢盛度桃花潭上见汪伦当筵兔管千山老入座蛾眉一镜春城北徐君应最美共怜狂态总天真
　　陈伯驺黄处安招同曹秋岳先生暨沈仲连顾云美诸君子集虎丘月驾轩
　　海涌峰头昼影迟旅人偏与醉相宜薫风楼阁花千树斜日河山酒一巵金虎迹荒懐古处水犀兵隔忆乡时慿栏各有情无限走马宁嫌倒接防
　　又
　　河朔英雄彼一时天涯聊此畅离思干戈满眼词人老丝竹闗心旅梦迟栗里放懐惟爱酒杜陵伤老不忘诗莫言小集诚容易何处乾坤更习池
　　又
　　离合宁烦象纬知快游惟合拟南皮六朝胜事髙人社四海名山短簿祠白鸟往来随倚槛苍生多少看围棋酒酣欲问生公石明月秋风复几时
　　看奕轩偶成
　　几载栖迟赋遂初伯通桥畔闭门居渐能解事忽将老犹不畏穷偏著书报国恨无千铁骑还乡曽佩一金鱼丈夫失路寻常甚分付黔雷任所如
　　又
　　漫郎聱叟足平生絶意今年少送迎自分无才甘稼圃不知何事合公卿藏蕉梦向闲时悟种豆歌从醉里成惆怅青编半零落几人犹自恋浮名
　　又
　　传闻近事复多般甪里先生只闭闗屋角檀萝非异国人间桐栢是名山孰看身世唯宜醉便作神仙且自顽只恐求羊更来往移家深向白云湾
　　又
　　天禄楼台总路尘归来犹及五湖春使君自是英雄客我軰宁为富贵人听水独拖班竹杖看云时坠紫荷巾平生况味谁能识漫拟当年贺季真
　　又
　　桃李无言亦有蹊吾侪宁复计东西聊栖孟德三更鹊莫听刘琨半夜鸡忽露壮心因酒动偶寻闲事被花迷南华独笑庄周误不信人间物可齐
　　又
　　携家惟剰鹤相随一笑花前问阿谁偌大乾坤容不得无多歳月亦奚为仙方岂与蜉蝣觉竒字难敎獬豸知白首青山空叹息欲浇杯酒恨无期
　　又
　　车门旧雨隔青萝白石敲残夜和歌天下可儿原自少古来怪事亦何多蚁能骇客还相鬬雀肯依人未忍罗眼底岂堪吾党在只宜西塞着烟蓑
　　酧朱望子
　　到门春树绿芊绵髙士船从岸上牵别后毎同花入梦乱中长用酒为年渡江莫叹王夷甫蹈海谁知鲁仲连多尔新编投玉案杜陵今雨各依然
　　宿徐原一憺园
　　鸡黍情深不世縁登堂何意转留连陶潜得酒浑忘戒杜牧逢花又着颠池里墖痕眠夜月楼中山翠滴春烟与君更有平原约六月科头坐辋川
　　程益言邀饮虎丘酒楼
　　新晴春色满渔汀小憩黄罏画桨停十里水环花市绿一楼山向酒人青绮罗堆里埋神剑箫鼓声中老客星妙曲高歌情不浅吴姬莫惜倒银瓶
　　又寄益言
　　中年来自惜韶华春尽停云兴转加乱世藏身怜一叶美人浮宅近三槎画船桨泊鱼鳞浪酒市楼遮燕尾霞总是相思最深处堪张翰正无家
　　过顾云美墖影园即歩移居四首
　　髙士幽栖水竹边双扉闲扣即欢然常开蒋诩花间径共坐张融岸上船穿叶芙蕖经雨长防丝杨柳受风偏萧疎最爱蓬蒿满莫道雕栏不似前
　　又
　　一到高斋一眼明多君位置得闲情谁题门巷称通德自写经函号浄名支榻正逢溪鸟下开牕时看岭云生也知陵谷须臾过墖影何当似旧横
　　又
　　老树犹存隔代枝衡门泌水足栖迟闲从栗里频栽秫耻向桐江再下丝幽桂一丛看绕砌芙蓉三面不编篱曽闻红豆龙门叟长把新诗説项斯
　　又
　　虎阜南头曲径迤幽人偃仰绿阴垂独收北海倾巢子爱诵西台扣石诗地许浣花留杜甫天敎学稼老樊迟只怜乌鹊无归处犹对疎星绕一枝
　　庵为徐松之作
　　庵闻説是仙居水竹当年画不如杨柳阴围千顷宅藕花香防百城书风流自昔归摩诘节孝而今隠仲车我欲相寻同钓叟未知何处有鲈鱼
　　汪扶晨招集寓斋分韵
　　作客宁言心赏违筵开河朔爱晴晖蚁浮金醆分花坐萤傍罗裙拂草飞几曲清歌人尽醉一身凉月客忘归不堪更忆扬州梦空笑当年杜紫微
　　偕菊人澹心寿平集念祖堂
　　毎到君家即赋诗林泉真与散人宜渔樵天地论交古烽火河山对酒迟数就桐阴移晚席旋寻莲子度秋池江闗萧瑟何须念吾党行藏世未知
　　又
　　秋到吴山送早凉共携尊罍向林塘藤萝三面照流水荷叶半边铺夕阳满眼画图分北宋伤心诗句入南唐吾侪聚散闗今古何意生涯是醉乡
　　林天友别驾招集平逺堂
　　犹记春归共听莺重来偏喜桂华明山河影在光宁减歳序情多兴倍生半夜松杉如雨过满堂丝竹为秋清主人刻烛先聱叟却愧探骊句未成
　　雪中饮唐朗思寺寓朗思谈及吴兴旧事
　　霅馆论交客思频相逢雪屋倍情亲三更浊酒春前影四壁寒灯梦后身父老未忘骑竹事江山犹识种桃人葛疆倘遇君归棹为报霜华两鬓新
　　九月初八夜归鸿楼对月戏作艶体
　　东南皎月纬河横白雁天髙夜几声染墨暗吟香壁字隔灯遥听画楼筝他乡红蓼三更梦明月黄花一歳情欲效长房恐无术江闗愁杀庾兰成








　　林蕙堂全集巻十七
　　钦定四库全书
　　林蕙堂全集巻十八
　　湖州府知府呉绮撰
　　亭臯诗集
　　七言律
　　锡山访赵处士
　　小阁重隂碧桧遮偶寻髙士步敧斜空山雨过欲成雪老树春还初见花世外无求轻谢客人间多难重归家相看又是经年别肻信安仁鬓不华
　　夜饮惠山酒楼
　　碧涧香泉趂雪流荆髙清夜共沧洲三更白月人吹笛六代青山客倚楼醉后漫题鸜鹆砚归来犹剰鹔鹴裘吾侪生计浑无定分付行藏任白鸥
　　过九龙峰下有感
　　寒林叶尽影初齐秀嶂排空隔乱溪梅发土墙山雀閙酒香茅屋雪鸦啼髙云不共僧同住野草长教客自迷多少繁华无处问春来燕子定谁栖
　　将别惠山题寄畅园呈伯成明府
　　老癖难回是爱山名园将去复跻攀三冬雨雪今朝霁四海烽尘此处闲泉响只从云上下春光先在树中间殷勤更寄周侯语明嵗重来共掩闗
　　携酒惠山访赵问波处士
　　髙斋深处碧云重防杖相寻古涧东倦客闲谈如世外幽人逺出只山中孤梅已放初霜蜡残雪犹将夕照红我欲携琴来共卧小楼终日聼松风
　　梁溪病中
　　几曰萧条漉酒巾伯通桥畔寄闲身暂寛旅病翻因雨已为花愁却送春书巻苦萦心上事带围留诉意中人荒鸡夜半眞难寐莫怪朝来卧起频
　　偕周伯衡倪闇公陈集生饮惠山酒楼
　　旧逰何意首重廻溪上楼台罨画开十里寒花春事好两山晴雪酒人来伤时不共荆髙侣济世常懐管葛才多少烽烟愁日暮江城箫鼓尚如雷
　　秦吉生招饮园居次周伯衡韵
　　春半相寻过渼溪隐囊闲坐看弹棋山桃照水红舒靥天棘围墙碧放丝未免有情欢赏地最难无事乱离时沙鸥莫怪人频到爱尔林塘好赋诗
　　送周伯衡入楚
　　山入东南不断青栁花吹客去难停三春诗酒分呉苑万里楼船过洞庭谁欲竟吞云梦泽那堪空卧少微星烦君寄语麐台客岳麓峰前好勒铭
　　绢美人
　　刀尺何人鬬丽华妆成金屋防云遮体分苏氏机中素命薄隋宫树上花小字红绡原有意前身捣练复谁家莫嫌尽日无言语越女伤心出浣纱
　　泥美人
　　弃置沟中已不辞偶然朱粉为君施漫夸婢子言词巧应羡夫人和合竒踏作落花原不可沾来芳絮更何时独怜陌上倾城质只伴儿童几日嬉
　　绣美人
　　防帙持来最有情緑新様自盈盈心从火凤鍼边度身向春蚕茧里生邺苑才髙知态巧唐宫日永见妆成敢言顔色天然好一线全凭玉腕轻
　　画美人
　　一幅生绡本自殊谁人亲见洛川姝却将京兆朝回笔写出崔徽别后图翠黛乍低浑似语玉纤如动竟难扶慿君为问毛延夀多少黄金买得无
　　月下牡丹
　　何必瑶台见玉铛分明仙雾拥霓裳三更水浸楼台冷半夜露和珠翠香红袖吹灯偏爱影寳鬟临镜更添妆谁能续取竒章纪月地云阶枉断肠
　　送春
　　韶华东逝竟如何陌上空为缓缓歌期尔重来芳草换为谁将去落花多百年身世骊驹徃六代山河杜宇过幸有深杯婪尾酒别离偏得醉顔酡
　　新緑
　　浅深芳树浅深枝消息园林媚影移看去最宜波瑟瑟染成应是雨丝丝未堪画就王摩诘早恨来迟杜牧之莫道浓隂方有待江东渭北正相思
　　晓钟
　　长乐花前迹已陈竹林残月听来频三千余年未了梦一百八声初向晨震起华鲸生海日惊催羸马踏街尘独怜未入王侯耳吹烛犹传按舞人
　　晩照
　　晴晖歴歴见归鸦一望长空散暮霞碧岭正当新上月红楼犹映最髙花江湖明灭渔人网巷陌苍茫燕子家谁遣黄昏便相近挥戈宁许赤乌斜
　　能史阁观沈石田碧山吟社图
　　销夏园林事事宜摊书闲坐品茶时佳辰有客同观画盛代无人不好诗十老衣冠丁鹤逺六朝风月杜鹃知独怜身世沧桑后展巻空劳异世思
　　夜起
　　酒醒匡牀客梦清揽衣闲傍石泉行一星影夜方半五色露华天正晴老树横桥山鸟宿新荷巻月水萤生四愁欲拟张衡赋一望明河空复情
　　元旦次淡心
　　紫陌尘从一雨清移家两嵗阖闾城莺花已付山翁管烟水应无热客争三径竹松归靖节一牀书巻老虞卿而今已向崧阳去更取丹砂问广成
　　年来
　　落落年来已自甘见人眞欲似春蚕饥寒自对小儿笑富贵恐为良友慙芳树无心生渭北梅花多恨在江南嵩阳卖畚无人识景畧何劳扪虱谈
　　漫拟
　　漫拟深山可逺猜青林白鸟夜如雷此中大自有人在汝辈适从何处来贱卖囊书逢浊世苦贪杯酒念竒才英雄广武今何在醉后且登江上台
　　人日澹心招集宜睡轩次韵
　　草堂春霁一尊开又见将车捧杖来胜事最怜清夜好老夫眞被少年催雨沾七叶才分荚月上三更欲到梅醉后不知街鼓报纱笼频唤复徐囬
　　梁溪即事
　　去来无计苦匆匆缆引青丝思不穷倦客眼前扬子渡美人心上石娘风事当失意何能住语恐伤情且未终锦字频看正愁絶夕阳何事上孤篷
　　僧持香海汝敬小集嘉树堂分韵
　　山泽何期作客逢西园清啸日从容凉吹衣袖花间雨翠入帘钩树杪峯止酒偶知因酒病躭诗长恐为诗慵罇前欲説人间事闲指墙头六代松
　　闲居
　　潘岳闲居客懒通习家池上胜墙东溪云欲过忽成雨山涧自鸣如有风薜荔可当邻槛緑芙蓉偏是隔桥红野人不复歌招隐岩下新隂长桂丛
　　至扬州寄辰六
　　扬子寒潮送落晖还乡犹剰白鸥飞生怜亲戚都同命晩见干戈未息机有客谁知懐逺志无家不必寄当归人间得意寻常甚老大何堪复采薇
　　中秋饮棣友堂
　　帘卷西风度桂华良宵深坐话天涯三年此地重看月一夜何人不忆家酒尸常逢亲旧好帽檐从任醉敧斜云鬟玉臂应相念嵗嵗虚乘博望槎
　　醉吟
　　东风吹送木兰船赢得扬州竟夜眠金管玉箫留醉客红灯白月舞顽仙前身杜牧应非是后世扬雄剧可怜欲乞紫云谁见与洛阳桥上有啼鹃
　　九日同岱观耕方瑶如诸兄弟集棣友堂聼女史琵琶
　　徧揷茱萸又此辰旅中髙防足情亲落将乌帽无他客湿尽青衫有四人月上且停仙市足秋髙不老醉乡身苏州刺史还多兴玉瓮频呼石冻春
　　送岱观大兄归余杭
　　江闗秋晩叶初黄老去相逢眼更狂谁许文章能絶代可堪兄弟尽他乡陶潜未稳归田计陆贾难留使越装我欲寻君待花信碧湖春酒醉余杭
　　集扶晨松竹山房共用灯字
　　观涛何意学枚乘去住于今总未能十月捣残隣院杵一秋挑尽故人灯着霜早橘香初好倚月寒梅影自矜逸兴酒边浑不减飞扬犹似脱鞲鹰
　　集听鹂酒罏喜遇穆倩孝威
　　良夜谁能更独醒鹔鹴消得付银瓶枯髯未肯因愁白老眼惟堪向酒青名士浮踪多旅馆诗人好句在旗亭不烦邓禹还相笑遥指归鸿向紫防
　　夜集曹秋岳先生寓斋
　　阶下黄花剰素秋故人初繋木兰舟诗城客到声先壮酒国兵残战未休北馆此时当月出东山无事不风流诸君忍共晨星散一曲清歌且自留
　　张山来邀饮四宜酒罏得十灰
　　不辞双屐破寒苔为爱秋光就緑醅落日蟹螯新酒市春风燕子旧歌台慿谁天地能留句如此河山肻放杯司业文章今在否向君懐抱暂时开
　　题眞州浣纱女庙
　　麋鹿千年上古台红妆遗庙碧江隈壶浆偶为逋臣困俎豆长因侠女来灭楚已忘巾帼恨兴吴空致属镂哀也知抱石多深意山下留鸡首漫囬
　　立夏日纪伯紫陈春霖魏廓公茅天石暨季儿小集清啸楼分得阳字
　　黄梅将暖报韶光赢得花前漫举觞兎管惟传名士防鱼羮偏近故园香江分三派潮痕浅月出千峰树影苍舞袖弓弯浑不见大堤谁共踏青阳
　　夏日清啸楼晩望
　　偶寄闲身不当归凭栏尝对水烟微鸟追斜日穿虹去龙鬬惊雷挟雨飞近海潮声秋隐隐过江山色晩依依芦中鼔枻无人在憔悴乾坤一钓矶
　　湄园
　　名士幽栖郭北偏春来防屐好畱连二分明月吹箫客十里垂杨载酒船花影红依书帙上山光青到酒罏前锦沙一片眞堪赏借与鳬鸥竟日眠
　　挽姜黄门贞毅先生
　　浩气慿谁剪纸招全归帝所信非遥荷戈此日心犹壮攀槛当时血未消茂苑土风非故里敬亭山色自前朝江东词客精灵在泉下应须浊酒浇
　　投许石园明府
　　蒹葭入望碧云平花县来逢制锦成客子偶寻明月好使君眞似大江清印牀自绕青山色判案长蜚白雪声画省含香久相待早薰朝服上蓬瀛
　　卧霞楼对月
　　秋心一巻是离骚夜倚青天钓巨鳌树杪云开千岭出江边月静一楼髙逢人未可吟新句避世惟须隠浊醪此夕乘风无羽翼不堪长啸向袁绹
　　江干偶作
　　晴霞片片下烟芜独向寒江访钓徒山水重来双鬓老古今相望一身孤谁将松桂畱逋客賸有菰芦着壮夫满眼闗河齐落木不知何树稳栖乌
　　许石园明府招集独树轩同王永公共用花字
　　偶到江干系短槎才人为政俗无哗军书满案犹留客尊酒当轩已放衙秋影照残三鼓月晩香吹乱一庭花归来携得晖句吟向层楼送晩霞
　　秋懐
　　落木天涯入暮秋故乡仍自恨淹畱十年风月空躭酒万里江山独上楼有字未能随过雁无家那得趂浮鸥英雄事徃烟尘在如此乾坤已白头
　　秋夜
　　薄醉难禁漏防长几囬支枕向空牀凉风动竹夜三鼔明月防花时半墙新梦不成如昨梦故乡无主似他乡芙蓉欲寄何由采白雁一声山水苍
　　旅馆
　　孤馆寥寥秋更清倚栏闲对暮云平管弦不解漂蓬恨门巷长闻落叶声客与宦情俱冷淡梦如月影少分明吟成梁父谁能识无限青山只自横
　　信歩
　　皂防青衫信歩迟儿童休讶鬓成丝身虽渐老犹能饭路或应穷肻怨诗梦里文章逢鬼笑酒边心事许谁知轻肥满目争年少我辈萧条未敢辞
　　寄挽王北山黄门
　　对酒苹洲别梦疎茂陵何事老相如两朝讽论多时贵一世功名半里居身后有人传好句病中犹自访竒书平生知已今都尽况复风流更不余
　　入门
　　入门休讶泪还垂一载飘零尽敛眉险道不堪过后想别顔偏向见时悲人间那得无愁客春去难为不恨时携手花前共惆怅此情惟有月明知
　　归看奕轩适广霞复林过晤长儿置酒共饮次广霞即席韵
　　径满蓬蒿夏亦寒淳于初出大槐安﨑岖世路经千里憔悴人生是两丸饥凤早知难得饵沐猴何事不须冠掌中杯在聊同覆苍狗浮云冷眼看
　　又
　　风雪赢来客鬓苍浔阳松菊已全荒事当拂意愁何济语到知心戅不妨人许新诗传李杜天留髙节付园黄请君试问金门客可似西醉索郎
　　元日次澹心
　　五十八年年复年沧浪亭上看青天何人大笑乾坤内着我长歌江海边夜雨久疎题凤笔春波新长钓鱼船兰台听鼔非吾事百尺楼头任意眠
　　哭家瑶如姑苏太守
　　乞麾四载地相连解绶依栖更十年无夕不衔防月斚有时同载问花船弟兄诗酒功名案吴越溪山去住缘黄鸟赋成人不见夕阳横笛又凄然
　　又
　　漫説人称大小冯却怜踪迹共飘蓬文章似我名犹累治行如君道亦穷地下堪悲惟皓月人闲不愧有清风虎丘山畔秋云晩泪洒羊碑木叶红
　　慧山
　　客散临邛不更招泉亭犹自傍兰苕三春槐火僧晩十里松风客舫遥陆羽岂知成酒徳刘攽何事困茶娇夕阳多少红楼树莫向山中问野樵
　　哭陈其年太史
　　谁传妖梦骇人闻痛哭山阳已暮曛异数三年曾近日虚名一代自凌云谪仙此日无遗女方朔当年少细君阳羡荒田无二顷不知何处垒孤坟
　　又
　　瑜亮同称旧辈行可怜为位寝门傍剖鱼虚报还相见下鵩宁知果不祥好友谁能归广栁诸生犹自重长杨可怜身隐名空在此日人琴转自伤
　　又
　　嵗厄非闗已与辰忧多如尔竟戕身传来直谓时相忌问到虚疑梦未眞久信竒才无厚福可能名士有多人夜台不断痴情在一片梨云别是春
　　又
　　金门侍从尽髙华索米怜君独可嗟半世不归因作赋一官如此竟无家单车有约言犹在白马能来梦转賖满目英雄谁是操招魂空有泪痕斜
　　夜泊墅闗同震修集生
　　客懐无计避严冬归近寒山正暮钟得酒未忘千万事有家仍隔两三峯诗能快意聊重把人是伤心莫再逢明日那堪分手去一船残月晓霜浓
　　雪中过淡心
　　乱琼堆屐六花深披褐寻君快入林诗酒不闗天下计渔樵长慰故人心中山欲拟埋头醉梁父谁为抱膝吟人日已过浑未霁少陵愁思可能禁
　　送家子山赴淮
　　金昌亭畔雪如丝赠别河梁为赋诗从此倚门频有望于今失路复谁知辞家莫过田横国得酒烦浇漂母祠只恐秋风动淮水故山丛桂正相思
　　与金亦陶
　　隔巷斜通水竹居闭门芳草在春初过从肻待期佳日欣赏何辞借异书不见古人多怅望或谈新事一轩渠墙头浊酒能相共竹影西夜未虚
　　过淡心月波楼对雪次韵
　　小阁疎櫺透北风拥炉闲对鹿皮翁谁教松菊留今日却笑菰芦在此中寒甚颇宜人事少醉来难耐客心雄山茶独有知春意已缀岩氷破浅红
　　易田授至
　　握手闲庭破緑苔翟家门巷漫徘徊一千余里春江别二十四年今雨来乱后图书焚研客梦中琴酒读书台掀髯一笑话畴昔跃马卧龙安在哉
　　顾樵水偕沈韶九过访次韶九韵
　　停云馆外緑芜平二仲过从笑语清新水到门初放鹤余寒压径未闻莺时难独喜诗无禁春好偏宜酒有情闻道梅花徧香国与君坚订入山盟
　　花朝集殿闻秋水轩观演邯郸梦剧用长儿韵
　　雁齿横桥带曲篱畱髠频挽画船移百花生向月晴夜三径过当风暖时别后最思人卓荦梦中宁免事参差与君携手共今夕惟可拍浮同酒池
　　又
　　几年不见扶风客今日相逢坐水轩闲试繁弦招北里醉烧髙烛防西园栁垂三尺燕初到梅放一枝蜂已喧偶忆旧逰弹指过碧云芳草自无言
　　同维夏饮王亷州来云馆感赋
　　聱叟幽栖旧辋川入门花气自嫣然相逢南郭仍三月不到西川已八年梅屋藏书山窈窕竹房酾酒月婵娟白头莫叹漳濵卧茗熟香清更散仙
　　赠朱翁
　　墖影园东春树明老夫被褐欲忘名青山遮戸人难到白发防花妇共行三径有时留野雪几年无事入江城独怜聱叟犹浮梗谷口何縁学耦耕
　　偕正持访学在不値
　　乘兴披衣趂晩凉空庭寂寂自相羊主人闭户桐花静客子入门荷叶香孤鹤过桥窥浅水一蝉吟树閙斜阳谁知白石姜公子抛却鸾箫几日忙
　　雨中送春
　　春去难教酒盏空才人相向忆春风何来山雨生樽畔尽引江云入座中千树有声全洗碧一花无语尚垂红相留不住还相劝莫似吾侪共转蓬
　　和髙苍岩太守重过洞庭
　　人间多事正纷纷此地仙凡已迥分一水自围三郡雪万家同住两山云秋因木落方过半日为峰髙不易曛闻道画船常宿处相随遥羡白鸥羣
　　孙树伯给谏招集虎丘分韵
　　频年秋色冷芙蓉如此欢塲岂易逢词客偶携双蜡屐酒人同占一青峰飞香入琖常浮桂倒影当筵独向松却笑颠狂犹未减醉中挥洒字如龙
　　又
　　嵇吕情投不待招子荆留客坐终朝半钩新月同千里一片寒山自六朝节近黄花宜纵酒天清红树好吹箫平原十日能无意肻向旗亭折栁条
　　寄罗景有广文
　　鸿爪东西十二年中间情事各依然别经雨雪留双鬓防破风波爱一氊客嵗长吟怜我懒当时同学许谁传故人独忆罗含好闻道幽兰尚满前
　　有感
　　桔橰终嵗本忘机失路宁知事事非鱼已欲枯宁免泣麟惟不噬合长饥饱防世态嫌棋局冷阅人情爱钓矶抛却蒯缑归计稳潇湘犹有芰荷衣
　　得家信
　　世无刘表欲谁依羝触终难学奋飞八月江潮空有信一家雨雪正无衣埋头青史前生误转面黄金旧事非却笑残年无鸟雀杜鹃何处不如归
　　平生
　　从来不信事多端那识时流重好官松柏性情千古傲梅花身世一生寒投闲始觉亲朋少经乱还愁道路难昨夜君平曾过访寛心聊説蔗堪餐
　　艺圃诗为学在赋
　　念祖堂
　　万花深处白云居天水先生此结庐谁使范乔留旧砚直教赵括读藏书一池荷气秋犹馥满地桐隂晩未疎今日有人念遗泽凄然故土更何如
　　敬亭山房【贞毅先生以直谏谪宣州故艺圃有此以见不忘故主也】
　　平原昔日草还青避世何来老客星攀槛志髙羣虎怒荷戈恩重一鸿防山光未拟浮呉苑云气遥看接敬亭欲问忠魂空寂寞芙蓉长忆楚骚经
　　六松轩
　　虬榦森森挂緑萝涛声入夜答清哦崔丞旧日应嫌少郑叟当年未足多已待化龙犹夭矫不堪巢鹤共婆娑主人珍重非无意曾歴风霜未肻磨
　　四时读书乐楼
　　朱甍百尺绛云浮万轴缥缃贮一楼去矣不须休董谒忻然应自笑谯周东南日出珠帘卷上下漪涵碧槛流信是神仙居处异举家同住凤麟洲
　　绣佛阁
　　小白长红映晓糚花间朱阁磬琅琅为怜西竺三生果敬设南丰一瓣香苏晋清斋惟米汁厐公妙解共禅牀可能别有朝云在天女维摩两不妨
　　红鵞馆
　　岂是当年昙村萧然一室拥琴尊庭花不尽斜阳影池水偏留古墨痕糜緑管轻朝露润硬黄牋腻晩香温不知玉匣飘零后谁把昭陵旧本存
　　香草居
　　澧兰湘芷自家传近复移居小有天睡鸭晩薰烧石蕊惊鸿新句写金荃软尘不到春山静宿雾初收夜月圆芳杜只今非徃日劝君丛桂好流连
　　乳鱼亭
　　一曲青山俯碧浔小亭髙峙白云深满池明月幽人梦千树斜阳故国心莫道枯鱼书自泣可怜仙鲤信空沉终朝独理任公钓濠濮谁能是赏音
　　送毕正持省觐
　　送君犹喜是归舟一叶蒲帆趂碧流栁陌十年常待月桐江七里最宜秋漫求浮世双青眼且拜髙堂两白头但得新篇须早寄松涛阁上暮云收
　　酒罏小集同用晴字
　　雨止髙斋逺思生篮舆乘兴出春城地多幽趣偏宜水天为佳辰偶放晴溪畔逰踪多系马枝头得意有啼莺但求霁色长如此莫遣重隂废早耕
　　支硎山
　　养鹤空传支道林法螺庵下路重寻山花容易成开落岭树萧森自古今百丈寒泉髙士梦十年春雨故人心独嫌罗绮当三月瓢笠空怜入未深
　　虎丘
　　重经茂苑思苍茫海涌峯髙迳草荒石上不曾留虎迹涧边空记淬鱼肠浮云箫鼓烟花冷春水楼船落日黄惆怅旧逰人尽散呉歌祠庙总凄凉
　　送家伯成赴闽臬
　　一片朱幡挂海云攀辕父老正殷勤谁言寤寐劳真主几见英雄似使君曾有人丈消讼狱肻将民命博功勲搴帷到处皆传羡独向青天盼鴈羣
　　春来
　　春来黯黯独凭栏思入今年有万端芳草生涯三月雨梅花标格十分寒愁中索句欢情少梦里寻人去路难已把金貂偿酒债不须髙枕卧槐安
　　寄懐梅耦长
　　菊花枫叶一凭栏欲寄相思托羽翰笑我衔杯如左相闻君落笔似都官敬亭山色秋心满茂苑江声晩梦寒为问求羊更何在几人折屐好盘桓
　　偕姜学在逰虎丘归饮酒楼
　　积雨开门读楚骚晴莺相引度林臯一春风日今朝好六代江山此地髙红袖旗亭双弄鼓画桥花市一囬舠可怜短簿祠前路青草年年似客袍
　　闻玮过访以内子新诗见示
　　寒深水国滞归装王粲登楼思正长一巷青泥来旧雨万家晴雪衬斜阳病中醉减鸬鷀杓愁里思分翡翠牀明日五湖烟月晩载将离梦到沧浪
　　偶成再用看奕轩韵
　　怕到城中礼渐生北山那要鹤书迎未除豪气我为我不合时宜卿用卿酿熟毎衔金凿落花开独爱寳妆成从前铢两凭君算骠骑何如第五名
　　又
　　白衣苍狗总千般函谷泥丸谢叩闗一事未忘惟緑酒十年如故只青山灵均莫叹人皆醉柱史曾言我独顽买棹直须随钓叟徃来多在藕花湾
　　又
　　日日东郊荷锸随醉人推骂渐忘谁但言贫贱都如此肻信渔樵亦有为月下牛衣浑不免斗间龙气本谁知无端学得华山睡已失黄公夜半期
　　又
　　新年陶监眼初方毎到看花兴倍狂掠水正逢新燕到采香常笑午蜂忙唯求筑室开三径何羡笼街过两坊自是暮年须飬晦信陵原不爱壶觞
　　偶成三用看奕轩韵
　　才名空自拟黄初吴市吹箫未定居天下是谁非热客山中何处得竒书消除意气惟磨蝎酧付奸雄有鲍鱼千亩闲云半间屋焚香终日自如如
　　又
　　巧拙何须问鲁般人人身事不相闗无愁可疗惟看月有癖难消独看山岂是风云避豪杰只縁天地爱痴顽炎凉怕作囬乡梦一任茱萸緑满湾
　　又
　　东风日日满香谿偏是羁人独向西不噬谁怜泰山虎未啼空笑防稽鸡水深湘浦天难问云近长安日易迷但得当年南董在此生终欲古人齐
　　又
　　衣裁白苎系青萝春到还为缓缓歌懒折腰支怜性傲爱看眉黛悔情多荒唐神女因巫峡成就才人是汨罗满眼风波思徃事肻将金紫换渔蓑
　　偶成四用看奕轩韵
　　终歳交逰是麯生何人虚左解相迎惊传猿鹤成君子梦见蜉蝣拜上卿风月凄凉愁杜牧江闗萧瑟老兰成眼前多少终南径充隐何縁浪得名
　　又
　　麯丝谁染栁条尘检防今年已暮春芳草不埋千古恨落花长送六朝人山中那用通侯印壁上空悬处士巾漫道霜华浑未实镜中今已渐如真
　　又
　　空檐袅袅挂苍萝小妇弹筝我作歌诗瘦只怜吟未稳酒狂应且酌无多歩兵巷北常称阮书记江东旧姓罗待取鳅鱼春水上钓船横卧月中蓑
　　又
　　也知人事尚通方其奈余生傲更狂二十四畨终日懒三千余嵗几人忙林中避客抄丹笈花里寻僧过寳坊潦倒半生因煮字仙书何必访谟觞
　　偶成五用看奕轩韵
　　久身世野云般解绂曾经白水闗种栁常思陶令宅采芝犹是汉家山烟霞有兴都成癖木石无心不改顽自信枯槎终泛泛支机何意到银湾
　　又
　　一带春烟拥翠萝门前时听打鱼歌交亲散后欢塲少风日晴时好句多邓禹向人空寂寂王忱何事不罗罗武陵偶趂渔郎去落得碧桃花满蓑
　　春郊和广霞韵
　　百花深处一柴门正是吾家甪里村陇上有人同燕雀山中无事在鸡豚半犂晓雪春犹浅一笛寒江月未昬却笑先生方中酒乌乌犹自响春盆
　　过未未岭至上沙防诸园牡丹
　　春光草草兴匆匆竟日篮舆树色中花事正当逢谷雨人家多半住松风泉俱入涧声相乱石尽拏云势不同徧歴山庄谁是主等闲开过牡丹丛
　　过天平山庄有感
　　闻説繁华迹已迷风光无复杜陵西海棠楼阁莺花冷菡萏池塘燕麦齐独恨画桥存宛转不堪妆院变招提从来天地都如此响屧廊边杜宇啼
　　雨止看花徧歴诸胜
　　新诗催就见晴霞天许逰人到水涯万里湖山初过雨一年氷雪又成花溪桥买酒吟鞭缓石屋闻歌醉帽斜遥想诸君正愁坐那知春在隐侯家
　　入山访俞无殊饮古栢下分得梅字
　　舁得篮舆鸟道来柴门斜对万花开义熈处士犹存栁和靖先生独种梅是处乱云随酒坐满身明月带香回路傍絶爱骑鲸栢曾见唐家雨露栽
　　同韶九坐寒香榭限韵并嘲松之樵水
　　索笑无端绕槛行满庭明月影交横人当桂树春相对天为梅花夜放晴万壑云归吹笛路一林香入煮茶声独怜瘦沈同髙咏二客黄州梦已成
　　又
　　天淡云空絶防尘夕佳髙处占苔茵楼台静夜浑无影明月空山若有人清极岂能容木客狂来真欲问花神临川屐齿年时懒不负东风是此春
　　过古法堂
　　支遁禅闗掩夕曛钟声先向隔溪闻松隂晩送岩前日花气晴为岭上云客梦偶将山榻借诗题闲倚石幢分山童浪逐寻香伴笑説寒香惹髻芬
　　过灵岩访鉴公遇健庵同年
　　石径斜阳照古松上方清话晩云浓青山竹里徐陵到白雪花前慧逺逢野鹤梦回千岭月水犀人去一声钟独怜陶令攒眉卧懒向岩边曳短笻
　　偕徐健庵同年李武曾姜西铭陈其年暨家志伊并长儿过访毛黼季汲古阁赋赠
　　访戴同为剡曲逰红桥新栁繋兰舟六朝花草重三日四海文章第一楼扶病敢辞孤榻小多情只为异书留移家若许为邻并尽把牙籖借邺侯
　　梅花和余澹心韵
　　値得刘郎累一官巡檐真信赋诗难月当夜半常如晓风到江南不觉寒何处髙楼能罢酒此时长袖好凭栏应知未是寻常种蜂蝶何缘得借防
　　又
　　谁道穷冬见艶阳一枝初放占羣芳何郎素面从来白荀令生衣到处香幽恨无言惟独笑春愁有客尽他乡美人去后梨云淡么凤横斜又几霜
　　又
　　清非有异痩难同领得东皇第一风羽客醉逰晴月下玉儿家住乱山中溪桥寂歴横江驿烟雨迷离压钓篷我似广平心较冷欲传幽态恐难工
　　又
　　老榦空存古藓痕平生不近五侯门春来江上无多路月到山中各一村拟共芳心惟翠羽欲消寒色有青尊此时桃李浑无色独惜幽香为返魂
　　又
　　拟向湖边为结茅忽看春气动寒郊紫卿早得同孤性青士从来托淡交吟防寒摇烟外影酒旗香飐雪中梢吾侪心事能相得莫受人间热客嘲
　　红鵞馆小集赠陈素素校书
　　芙蓉窈窕画廊通椀茗炉香得暂同千树正当明月翠一花先为美人红【时池中初开一莲】扶头破梦新慵后拥髻情深浅笑中怪道玉郎痴絶甚只縁林下有清风
　　再过憺园
　　髙斋清梦隔年余再到新看碧草除辟馆只思留好客筑楼端为贮竒书晴峰压槛青偏好老鹤迎门雪未疎宣室恐须前席问又抛丝竹入金庐
　　红鵞馆纪事
　　疎懒偏宜近墨庄披衣侵晓过林塘桐隂照槛客緑荷叶满池人语香江雨欲来鱼竞喜山风忽动鹤先凉不辞永日摊书坐索有隣家煮柘浆
　　星子招同梅圣占及潜威两儿小饮芍药花下
　　髙斋不异过山家尊酒论文共日斜半世闗心惟旧雨一春开眼为名花看逢暮景枝偏艶饮有深情量转加莫怪留连还惜别緑隂今又遍天涯
　　七夕过忆梅轩分得为枝二字
　　雨过空檐薜荔垂緑相对嫩凉时天邉有女犹漂泊世上何人不别离歳月几年销马足文章今日误蛾眉请看银汉谁相见便是神仙岂易为
　　又
　　青衫红粉总参差説尽凄凉酒一巵今夜不如前夜梦无情聊作有情诗东隣儿女空求巧上界星辰未免痴怪杀塡桥用乌鹊笑他三匝自无枝
　　送立斋学士还朝监修明史
　　忽听骊驹赴国门离筵重起酌金樽愿将异代无穷事为报皇朝不次恩海内徴输频歳急江南文献几人存应知宣室多清问前席何妨委曲论
　　再集延古堂探菊得如字
　　寥寥萍迹肻教疎况値秋声满索居皂帽生涯还似旧黄花消息近何如无聊风雨闲沽酒多难乾坤老著书今日季鹰酩酊波涛犹未损鲈鱼
　　送髙念祖赴登州访谈舟石太守
　　髙凤文章动九州一朝弹铗赋东逰天心有意宁鳌极世事无情托蜃楼碧海扶桑防晓日青山落叶下残秋凝香深处同烧烛为道张衡有四愁
　　倚山阁偶咏
　　垂杨垂栁共鸥边尽日凭栏映碧川春水正添游女棹夕阳长在酒人船能言旧事樊通徳爱赋新诗白乐天几度自吟还自醉维摩应不用参禅
　　登江山风月亭
　　髙亭百尺水之湄尽日千帆过槛迟树色逺遮司马渡潮声直下佛狸祠江拦海国波涛壮云入吴天变化竒闲看蛟龙争战罢风来万里纳凉时
　　送宗鹤问之官秋浦
　　水国垂杨挂夕晖河梁执手寸心违不教才子题红药却送先生上翠微山水有情人未老琴书无事道宁非金门曼倩知多少羡尔江边苜蓿肥
　　又
　　五十年来两不疑中间出处见交期惊看竒字皆零落博得除书是别离同学故人余几在渡江名士复谁知可怜选阁遥相望一样栏杆两处诗
　　泊燕子矶
　　一片蒲帆雨后归枯槎重繋旧渔矶八千余里江声绕二十九年时事非故国几人惊白发他乡何处稳乌衣只疑王谢贞魂在长恋斜阳不肻飞
　　过白孟新桥西草堂
　　梁武城邉万栁凋双飞白板向斜桥先生晩日横摊巻童子秋风出采樵黄叶有情堆北牖青山无路认南朝登楼不道成惆怅废却江州酒满瓢
　　又
　　燕子重来旧垒荒清溪犹自绕柴桑山河六代云双屐风雨半城秋一牀草草盘餐存古道萧萧门径着斜阳归途莫怪篮舆晩儿子凭肩店火黄
　　冶城
　　蕊珠宫殿碧云端一宿云台客梦寒缑岭凄凉闻凤吹钟山寥落认龙盘秋风尚觉炉烟在夕照空疑剑气残欲问茂公府处新亭遗泪倚栏干
　　寓朝天宫感懐
　　汗漫聊为故国逰偶逢白鹤暂迟留云髙古堞闲支枕秋满寒山独倚楼黄菊欲开难贳酒赤松须访未封侯等闲多少闗情事付与长江日夜流
　　卞侍中墓
　　落叶萧萧古墓存传闻中夜泣贞魂满门白骨忠臣泪一片青山圣主恩古栢化身留劲节秋棠血染防遗痕只今四海羞苹藻苏峻何曾见子孙
　　九日闻诸同社集周处台怅不及与
　　城南芳树倚崔巍九日羣贤授简来黄菊有情髙士酒青山无主孝侯台英雄独徃多竒气风雅相闗定逸才极目天涯已摇落敢将词赋更追陪
　　秦淮秋夜
　　采采芙蓉欲寄遥桃根桃叶两无聊凭栏有客思团扇隔岸何人响洞箫梦向青楼连夜月心随画桨一秋潮王郎已去歌声歇况复当年旧板桥
　　过藏山和尚寓楼题赠
　　柱杖髙擎不语禅相逢幕府旧山邉维摩室内文章座慧逺池中书画船东度共传圆觉论北行先赋逺游篇台城正向秋见尽日登楼各黯然
　　赠朱锡鬯太史
　　江左秋风拂羽翰玉堂仙客下长干文章早洗科名陋词赋宁言遇合难短褐登朝吾道重髙车夹路世情看里儿漫作轻肥态燕雀何堪测凤鸾
　　白门感事
　　当年曾过石头城华发重来拥褐行废苑莲花朝暮事秋江桃叶古今情空怜归燕无栖处难听啼乌是怨声憔悴不堪还作赋近来萧瑟似兰成
　　雨中曾锡侯携尊过访同屺公穆倩孟新介兹小饮时独公在坐
　　好雨翻能破旅愁情深蛮榼益绸缪但令歳稔宁无月不道寒新始觉秋客有支公常独坐人非范叔并添裘吾侪落落谁青眼子固应为第一流
　　赠陈转庵太守
　　闻风久愿识荆州此日偕登庾亮楼似水已知清彻底为山独许柱中流竹根擎出盘觞古菊蕊浮来几席幽自笑狂夫多懒慢此畨倾倒为君侯
　　偕周屺公王衡之王成公先渭求小集李董自斋头
　　冬初作客幸相亲草草盘觞意最真酒后莫思千古事花间独剰六朝人青牛引幰归途逺紫凤衔灯夜市春我是淳于潦倒惯覇陵醉尉不须嗔
　　至句曲寓瑞像院喜菊人过谈
　　西烛似去年红雪后重来夜语同满地尽逢苍耳子两人俱化白头翁文章遇主常情外轻薄由他冷笑中説是眞眞有愧几年长啸五湖东
　　茅山
　　丹崖碧嶂倚云根三岭相连势莫论自是神仙有难弟不妨乡里唤曾孙青霓路接天眉近白鹤桥临地肺尊秦帝旌旗更何处良常徒记旧名存
　　再饮五亩居
　　园深桑苎尚余寒竹下频来戴鹖冠名士尽从闲里老好花长在客中看三升蛮榼春风晩一防樵炉夕照残归去不烦烧画烛林梢烟月正迷漫
　　上已家叠峰招同岱观兄暨诸子修禊南郊
　　隋堤杨栁几兴衰此地仍同少长来隔岸暮烟新草树绕城春水小亭台红英不分花经眼白发犹堪酒满杯俯仰古今俱徃事何人知有右军才
　　岱观大兄将归余杭同社相留共用十幅蒲帆未许开
　　十幅蒲帆未许开夕阳携手更登台弟兄词赋空千古吴越江山几徃廻垂老岂堪犹浪迹不贫安得有竒才劝君坚向扬亭坐防有侯芭问字来
　　过田纶霞学使寓园
　　郭外春林带白沙过从终日玩韶华江山胜处须留客风雨频时独念花吾道行藏应有托人生忧乐总无涯清吟独有田京兆静对隋堤御栁斜
　　再至金陵和田纶霞
　　频年飘泊竟无成百不如人笑老伧学道几经居药市著书徒欲赋芜城原难富贵宁须悔便作神仙未免情五岳纵逰何不可那堪重入旧瑶京
　　秦淮有感
　　雪静飘衣又几时凤城春树碧参差玉笙凄恻谁能听寳劒横陈别有期露下青枫长落叶春归红豆已无枝晓风残月江南岸栁七空塡絶妙词
　　又
　　择胜城南地最幽双峯遥指翠岚浮不知事徃花空发但觉云生树欲流金磬忽传千壑晓丹梯长倚四时秋老牛羞见南朝事独背蟠龙不转头
　　燕子矶同毕正持玩月
　　防定沙棠兴未穷小亭巵酒睇遥空长江到海争孤月危石倚天生逺风来徃嵗时添草树炎凉身世老英雄渔郎已识波涛险一笛哀吟红蓼中
　　秦淮水阁同纶霞夜坐
　　桃叶歌声复几曾水楼清坐晩犹能朱阑过雨浮沉月画舫摇烟上下灯故国笙萧宜栁岸旧家庭院锁瓜塍临江小妇盈盈在一曲哀筝説废兴
　　登平山堂柬金长眞观察
　　壁上龙蛇迹已销华堂重启傍岧嶤樽前楼阁仍千古眼底江山自六朝人似寒泉心更冽地当明月兴非遥独怜梁苑留賔日不及相如杂坐貂
　　简王渭公时方病目予亦有足疾也
　　榆火初新客梦寒掩闗心绪总无端才言世态回眸懒略问人情举歩难几日烟云空黯淡一春花竹渐平安吾侪郁郁终何事麯部相逢且尽欢
　　孙汲山及诸同社醵饮招集江秋水别业
　　江郎幽筑傍祗林三过重为越客吟灯火尚疑前日事壶觞聊见故人心摩挲老树犹如此冷落垂杨忽至今不是当欢反无绪从来懐抱为情深
　　送戴绣臣归里
　　天涯嵗晏促归程送别如君客绪轻独徃果然惊世俗一贫犹得重科名时流竞识苏和仲才子难留马长卿知有官梅诗句在不妨风雪到菰城
　　冬至同孝威楚执饮鹤问斋头共用杜句为首并嘲楚执
　　年年至日长为客作客于今在故乡妻子各分灯下影嵗时空换镜中霜原无松菊情何恋赖有琴樽兴未忘饱我老拳君莫笑老夫真为故人狂
　　雪夜与南士话旧时兰姬过访在坐
　　夜煮东坡玉糁羮小斋深坐话平生风飘槲叶寒无赖人向梅花夜有情灯底最宜眉黛色雪中偏爱酒罏声竹林偶忆当年事犹记卢家住石城
　　喜庭表来自吴门集师六碧摩轩
　　车门一带掩青萝系马逢君暂和歌天上故交原自少人间新事近偏多离情欲共江云满归梦其如夜月何不是此宵还恋恋当年同学半蹉跎
　　春夜见月寄懐辰六
　　北望浮云接晩晖几年作客计全非多才未许消长叹有梦何曽肻暂归路失岂容常事料天髙偏共壮心违从来京洛飞尘满曾为平原染素衣
　　又
　　判与梅花半世寒年来翻恨事多端老依骨肉惟相望贫泛乡园不自安避地只宜车马僻懐人长恐道途难君家幸少当机赋何不刀环子细看
　　夀冒巢民
　　只今天地爱痴顽名徳如君鬓早斑四海声华王谢上百年风节顾厨间人情合听苍蝇笑世事终输白鸟闲桃叶桃根幸无恙肻将丝竹让东山
　　夀蒋前民六十
　　东郭先生傍水居比来髙致更何如百年有道惟醇酒一室无尘独汉书客到刘郎长荷锸花开翟妇共携锄五陵裘马头俱白辟世知君计未疎
　　广陵竞渡
　　烟波此日愁予吴楚乾坤问卜居尚有垂杨留六代犹将角黍吊三闾蛟龙徃事江湖外箫鼓新声战伐余独笑樊川初梦觉水嬉空忆旧逰疎
　　闰八月十三夜
　　南吕增来玉管长上时候露华凉隋家桥上才过半苏子楼中恰正当白凤添翎初弄影碧蟾敧腹尚含光东邻娇女亭亭立拨断银筝雁几行
　　十四夜月
　　最爱秋光分外幽乘槎人又到扬州已经两度知应好未满一分何足愁岂有山河容空缺只縁风物重迟留慇勤为借呉刚斧明日还将七宝修
　　十五夜月
　　白帝重逢御转迟楼开端正暮寒宜庚辛节在天如晓甲戌年来月自知望满一百二十夜欢增三万六千期嫦娥莫悔多情悮赢得长生是此时
　　十六夜月
　　岂是黄杨厄闰偏倚栏犹自对婵娟今年夜色非常皎此夕秋仍似旧圆二八巧逢宵二八三千光映界三千相思忍作懵腾睡看取清波彻晓悬
　　十七夜月
　　坐待东轩望转劳氷轮初减兴萧骚将亏势反如将满渐久光才得渐髙寒逼玉楼怜八九照穷银汉见纤毫徘徊莫起难圆恨賸得团圆已再遭
　　十八夜月
　　拍尽笳声夜欲阑桂轮迟上渐难安瀛州路近鲸波小沧海潮平蚌泪干三坠阶蓂犹皎洁重开岩桂更髙寒人生合向今宵醉百嵗能教几度看
　　闰中秋集闵于天春星草堂同赋
　　西园秋闰好盘桓不是寻常把酒看人较从前多徙倚天于分外足清寒幽怜清桂馨香逺老爱黄花节序寛此夜楼头还弄笛谁家红袖不凭栏
　　送辰六之任益阳
　　十载风尘困彩毫一行聊尔试牛刀地经才子风原美境有名山治不劳乱定最宜消反侧官闲宁必润脂膏衰年送客情懐恶沉醉为君倒浊醪
　　又
　　扬子蒲帆夕照悬楚云多处接吴天闗心儿女三千里过眼情亲十七年岳麓晴岚来拄笏潇湘秋色入鸣弦黯然不尽芜城意总在江郎赋两篇
　　又
　　斗大宁须小一州徃年京洛敝貂裘题屏自可传当宁束带何妨见督邮青史几行他日在苍生百战此中留漫言五斗为容易曼倩今多索米愁
　　又
　　天马超然本絶尘持觞宁待赠言频能教惠泽传仙尹惟有清风慰逺人考拙催科唐课最画图褒徳汉恩新功名今古因时防骚怨还应笑楚臣
　　送金亦陶逰黄山
　　灵境应从到后知已瓢笠待归期忽闻髙士探竒去是我名山入梦时直上莲花看日出独寻芝草被云欺避秦倘有遗民在为访轩辕洗药池
　　夀宗鹤问
　　马齿空怜长二春看君双鬓尚能新世间富贵无多语海内文章复几人緑酒好倾彭泽瓮素衣犹染洛阳尘吾侪兄弟多如此烂醉宁须负葛巾
　　移居凤观书屋赋谢诸君二首
　　松菊全荒笑一麾归来今又向江湄已无门外能来客莫问书中可比谁四海浮踪烧烛影十年残梦倚楼时投林倦鸟栖初稳録事休嗔助筑迟
　　又
　　潇湘欲去阻香苹留我知君意最真南郭聊为无用物东山终属近名人沙鸥迟去应犹晩海燕归来正及春从此浣花溪上路浊醪能载莫辞频
　　正月四日城南小歩
　　防杖闲为绕郭行入春乘兴为初晴身如飞鸟投林快眼共浮鸥向水明乱竹丛中清磬发逺山多处小桥横莺花不管人兴废俯仰何须百感生
　　社后二日集春星草堂看梅分得十二文
　　兰亭春气晓氤氲花底髙人尽少文树似雪余惟五出月将香补足三分闲看彞鼎摩龙篆醉拂裳衣染麝熏欲向山公传雅唱探骊应已让诸君
　　感遇
　　行藏准拟泛虚舟岂意翻同雁鹜谋剑以有光难在匣钓因不曲枉垂钩事多悔吝皆苍耳人是英雄易白头满地浮云愁极目花间莫上最髙楼
　　又
　　唾壶敲碎气空昂转眼晨辉到女桑地险难通盘马谷身闲不上鬬鸡塲无聊日月经虞夏多事乾坤有汉唐弹指声中成白发那能重作倚门妆
　　又
　　清霜忽讶井梧凋是处黄云起暮雕扰攘齐门犹鼔瑟凄凉吴市独吹箫多忧未合成华首既死谁知爱细腰曲巷泥深人不过车声欲度转遥遥
　　又
　　空劳宋玉赋招魂博得懐沙亦楚恩豪杰难逢王处仲神仙谁识魏华存长携诗巻花遮路才挂鱼竿月满门一曲长歌人已醉也知漂泊信乾坤
　　又
　　见説钟期懒听琴空教翘首覔知音著书有客曾投阁颂酒何人共入林梦里溪山成徃事眼前风月负初心芙蓉寥落三湘晩憔悴难为泽畔唫
　　又
　　当年肻道数偏竒身世谁知两不宜误信读书应有此耻为束带复何之瓮头吏部真名士柱下先生是师跃马刺肥诚未易又看闲过百花时
　　又
　　处处江山送夕阳柴门独立更苍茫违时未必因孤性逢世何须定靓妆栎以不材偏得夀兰虽无主更留香久知骨相封侯少麴部终当事酿王
　　又
　　扑尽元规扇上尘闲门聊且送残春已啖蔗非佳境何用遗柑达要津晓起谁为无事日秋来多是不平人气髙湖海终何益只合空山老斵轮
　　又
　　芥子安能出坳堂不堪冷眼看当塲谁教李白来天上又使杨朱泣路旁到处尘埃羞入洛几年词赋悔游梁麻姑见事知应晩东海原来合种桑
　　又
　　沙边着眼漫相猜旧雨于今已不来好事半从闲里过愁心偏向醉中回徒传寳玉能三献敢信明珠有十枚摇落江闗縁底事子山归后莫兴哀
　　又
　　但醉宁嫌夘与辰吾侪今已任沉沦荣枯似我齐庄叟长短凭谁较李绅乞食院中披毳衲看花池上倒纶巾从教推骂时时有忍辱由来是徃因
　　又
　　几年泛宅百花洲今日逢君脱蒯缑入道未深犹有恨著书无事辄招尤弹成渌水安栖隐写得青山学卧游一巻离骚两瓶酒鹿门相趂足髙秋
　　春日取百花酿酒
　　尚方百末自谁传露蕊收来分外鲜沽趂青旗棃隖雪篘悬黄篾杏罏烟醉乡修传成花史香国移封得酒泉二十四畨从此后东风长惹麯车涎
　　无题
　　一春惆怅似无情尽日红拥髻行宛转怕通金锁澁团圆嫌逐防毬轻才看月上歌先咽毎到花开梦不成漫道莫愁愁未尽仙山迢逓隔层城
　　又
　　竹叶难为弱水船别离情绪又经年将萍入水前身絮种藕当桥两处莲丝化锦裙飞舞蝶弦凄寳瑟怨啼鹃上元书札无方便擘碎成都十样牋
　　又
　　玉钩台畔易黄昏十二楼髙古洞门有药未能招月姊无桥空自赚天孙龙膏不愈縁心疾獭髓难销是泪痕别鹤一声肠九曲神香那得返离魂









　　林蕙堂全集巻十八
　　钦定四库全书
　　林蕙堂全集巻十九
　　湖州府知府吴绮撰
　　亭臯诗集
　　七言律
　　赠赵莼客
　　赵壹风流客共传翛然鹤立似神仙爱莼直走三千里种树今来二十年碧嶂髙低横醉眼玉台左右倚吟肩如何更恋湖光好苏小门前又放船
　　家六益招同卢文子饮藻野阁【阁为陈征君故居】
　　故人相见即轩渠风雨髙楼坐啸余世上有心惟纵酒阁中何意又藏书六朝山水留莼鲙一代文章重草庐此日荆榛方满目可怜丛桂未全虚
　　又
　　髙阁嶙峋傍水涯西风百里听吹笳太丘长者曾题壁绮里先生近住家十万青蚨春买树一双白燕晓穿花吟成梁父还摇膝陆瑁湖边日又斜
　　赠张带三先生
　　鹤发垂肩已似银飘然终日尚寻春信惟前代留斯老那得后生如此人防笔纵横曾未倦青尊潦倒竟忘贫闲来爱共麻姑语沧海何年见起尘
　　赠张洮侯【彦之】
　　平子翩翩逸世情披裘带索晩逃名髙谈直上三公坐古调偏长五字城尽日不妨沾酒卧隔山长为看花行那堪又作河梁客何处双柑更聼莺
　　赠钱武子徳震
　　屈指论交三十年仲文髙致益萧然无家毎就门生宿有句争为过客传百尺自髙谁得上一寒犹在不求怜近来机事浑相忘鸥鸟羣逰向海邉
　　赠赵双白炎
　　闽客浮家水湄孤踪不许俗人知春衣尽典縁沽酒晨突无烟独爱诗晞髪未忘文信国论心常忆郑当时如何忽作思乡曲撷采幽香絶妙词
　　赠答张带三先生
　　梦绕茸城复几年髙斋今得话从前长司花月何辞老自主溪山即是仙连理尚留三径树分香犹卧一池莲北更放烟鬟入九防秋光到酒边
　　集钱越江轩中分得西字
　　谢家芳墅苎城西倦客来游路未迷八月风华当昼暖九峯烟树向秋齐昔时咸籍杯同把此夕邹枚简共题自是仲文情不浅鲈鱼特为买松谿
　　酬别鲁谦庵即用见赠原韵
　　旧雨闗心近暮年访君我泛湖烟三更夜话双椽烛万里寒装一砚田循吏已知清似水故人行更逺如天无端忽鼔防山兴又损氷厨买酒钱
　　留别上诸子仍叠谦庵原韵
　　离别何堪动隔年楚江惆怅各风烟情多几见飞鸿雪游倦曾无养鹤田明月送人过水青山留客绕湖天何时更醉临邛酒卓女炉邉防数钱
　　机山
　　寒芜没断碑凄然倚楫向江湄思鲈不起秋风兴唳鹤空传夜月悲山水已随人变易文章不问世安危平原只有东头树犹见征衫入洛时
　　寄怀宗鹤问秋浦
　　闲房草色雨中新玉案长吟欲过春五夜正多千里梦一官难补百年贫溪山有待弹琴客花月无聊作赋人见説子才能折节烦君先扫半牀尘
　　江行有感
　　江上寒芦緑尽抽江邉行客自夷犹鲜鳞入馔初离网飞燕过樯故傍舟潮打石头还带怒云连铁瓮不遮愁斜阳最是无聊赖难为齐梁顷刻留
　　扬帆北岸过采石不能登舟中以酒遥酹太白先生并望常开平战处
　　风激髙崕帆转迟中流遥指碧参差人非文字难传世事到英雄亦有时西蜀竒才明月在东吴王气晩潮知兰成老去谁相识独倚扁舟多所思
　　逰齐山和杜牧之韵
　　寻山有约兴先飞笑我前身杜紫防手挽藤萝还自上迹随麋鹿肻言归云因出洞成竒石潮欲连江竞夕晖便合挂瓢从此住不堪尘染陆郎衣
　　赠池阳太守喻武公
　　九子晴岚晓翠笼讴歌遥听满江东共闻童叟传新事喜见循良有古风为政谁能如召父读书争欲就文翁行春紫马寻常到长命欣看彩缕红
　　又
　　盖代声华羡子才一时公望独崔嵬清能润物心如水响欲惊天手似雷野老共看持酒至逺人还为和诗来应知名世生非偶髙户何难及上台
　　赠别驾田牧园
　　金台旧雨久思存放棹春江及李门明月一年桃叶渡清风四野杏花村赐环竚见君恩重题柱原知物望尊何意西斋还对酒竒文卜夜又同论
　　雨中郎赵客偕家惟邻过访
　　为寻秋浦叩华扃几宿西斋雨共听双屐偶来三径碧一尊同对九峰青江山有恨人将老风月无聊客暂停从此颍川传故事天邉新聚少微星
　　过池阳书院简喻武公太守二首
　　几年兵燹遍蒿莱此地争传绛帐开一代菁莪身自教千林桃李手亲栽筵陈广榭三鳣集洞启名山一鹿来常衮只今多雅化翩翩鹊起尽竒才
　　又
　　华堂百尺采霞披濓洛风髙道在斯谁解得民先得士人能为父更为师堦前月照春弦夜席上云生昼讲时从此东南人就学文翁弦诵谢公诗
　　夏日防别宗遗山之粤东
　　离肠已尽更留连此后音书不易传二十余朝如顷刻七千多路各山川贫中送别非佳况老去伤离异壮年所愿琴书两无恙犹能沉醉百花前
　　逰湖山小饮归饮月下分韵
　　主人爱客为纾愁挈榼聊为近郭逰乱蜨香樵径暖一鸡啼竹酒垆幽江光隐映山光见树色参差月色浮归向西重续醉满檐凉影烛初收
　　徐孺子墓
　　两京党祸遍君宗独羡鸿防竟可容一榻久为千古墓孤坟曾歴累朝封伤心地下生刍客举眼人间卖菜佣惆怅陈蕃更何处蓬蒿空见卧狐踪
　　丁鴈水观察招同龚卫公钱目天暨令弟韬汝及仲儿逰通天岩分赋
　　登陟来随叔子同芙蓉百丈倚晴空岩前布席原无雨洞里披襟不待风一刻隂晴山向背百盘髙下径西东此时眞有忘归兴况値蓬飘在客中
　　郁孤台
　　望阙偏宜晩照开篮舆乘兴独登台万家雨过虹初隐二水秋生雁未来清献遗踪空感慨端明往事自徘徊诗人最爱丁公雅恨不同倾浊酒杯
　　丁观察社集八境台同家观庄陈纬云钱目天龚卫公暨令弟韬汝及仲儿分得齐庚二韵
　　有约论文上玉梯一尊公暇又同携此时北海心相得往事东坡手自题向水楼台天外迥绕城烟树雨中齐主人爱客情无倦遥指疎林月上低
　　又
　　相将吊古意难平况复登髙感倍生百雉逺围秋浪濶一鸿斜背夕阳明悲歌不了孤臣迹俯仰徒留过客情胜地只因人更胜笑他铜雀草纵横
　　防水屡饷酒米以病未能踵谢赋此代柬
　　四海论交有几人济阳兄弟独情亲平分客舍三升米宁问官厨一甑尘知我晩怜身巳老感君多为意全眞饥童卧起闻相告弹铗冯驩近不贫
　　雁水招饮甓园分得才字
　　韩栁宁知异代才官斋清夏共衔杯风因地静非常好花为春多不次开士行忧时还运甓子瞻懐古更登台留賔最喜髙情甚索句无烦暮酒催
　　家观庄宪副至自和阳喜而有赋
　　西清聨辔赋同心王粲从军别至今二十七年分去就百千万种歴升沉宦途沦落诗空老客舍凄凉酒共斟屈指故人仍有几鬓华休叹雪霜侵
　　雁水昆仲过曾波阁小集分赋
　　髙轩一路紫兰芬翠盖亭亭霭暮云濠濮兴髙还撤烛琅琊情重欲书裠曾波得月光相射芳树浮烟影不分此夕凭栏意何限辋川诗句让诸君
　　又
　　桂华初满映芳汀邺下才人到水亭藻荇浑如天圣道芙蓉却似楚骚经此时有客心同素当代凭谁眼更青只恐夷门车骑近画桥烟笛忆同听
　　鲍子韶招集莲社庵分韵
　　花宫门外水潺潺絶胜东林足闭闗防竹王猷能共到闻钟陶令辄空还别离渐减中年乐愁病难期半日闲却羡宗雷清兴在倾残米汁白云间
　　又
　　作客同为半道留一时酬倡遍南楼正来鹿苑停云席又放羊城泛雪舟十日酣歌欣遇赵半生潦倒愧依刘独怜花栁成辜负那得探骊好句投
　　留曹大行石闾夜饮曾波阁分韵
　　客里风光此最幽披襟深喜故人留榕隂满地月初午荷叶半池花已秋皁帽参差桥上笛红灯歴乱水边楼多君更有髙阳约同向青山号醉侯
　　王汲公招饮八境台即席书赠
　　两江烟水对髙楼子晋还为载酒谋客里尚能招客隐人间同作避人逰髙歌共举梅花酿好梦难逢竹叶舟明日河梁须放棹津亭空忆夕阳秋
　　丁观察招集甓园饮古桂下时桂上忽生灵芝
　　欲去还留又几回感君情重毎追陪日来坐待神芝长秋到难虚老桂开客醉异香非世赏天存胜迹岂凡栽地灵元自因人发为祝先生酒满杯
　　南安客舍送查徳尹归海昌
　　九日峯前太痩生相逢客舍两含情参军正欲携琴去词客还为拥棹行路迥三洲山瘴逺楼髙百尺海涛平清容轩里摊书巻賸可懐人对月明
　　九日南安登髙寄懐丁观察兄弟
　　江城欲去更迟留令节来登最上头九日岭宜今日到万年人记昔年逰酒思白社何时醉诗爱蓝田孰可酬此夕肯教容易过菊花犹是楚天秋
　　箧中检得尤悔庵见懐之作依韵却寄
　　长安遥望碧云多欲寄离情叹奈何见説赋防天子赏可能词付雪儿歌鸟虽已倦犹啼月鱼未成枯且过河著作一时班马在不妨身着五湖蓑
　　五马山
　　路近韶阳好问津林峦此地独嶙峋凌空萝壁疑无路絶顶茅居不见人尽日烟云长出雨非时花草尚留春安能荷锸随朱翌谷口偕耕号逸民
　　过廻龙山
　　风静蒲帆逺望纾揷天髙壁翠何如山疑轩帝骑时返石是娲皇补后余岩畔谁能逢异客洞中应自闭灵书空怜行役难停楫不见秦人愧老渔
　　弹子矶
　　碧嶂横江似此稀巨灵辟得是耶非树从崖腹石中出鸟向山腰云里归樵客下看悬倒乳舟人遥指挂斜晖布帆南去秋风急十里犹能见翠微
　　观音岩
　　百丈危峰倚碧天遥看趺坐却依然崖前石长千寻笋海上波飘五色莲问法绀龙常夜至闻声白鸟向秋传闲云亦有皈依性日为金炉起篆烟
　　泊佛山访汪少参樊桐同年宅眷不得
　　离踪飘泊几经年倚櫂来寻益惘然万里还家何所頼一官遗骨竟堪怜孀妻有泪辞山郡穉子无金买墓田惆怅人琴多少恨此情谁为表重泉
　　王孝扬大将军招集西墅
　　秋静旗门卧緑沉西园髙防惬幽寻情多更觉银筝好坐密难辞玉斚深灯影暖回覊客梦月华清似主人心也知意厚无拘束一任樊川信口吟
　　夜宿招隐堂忆石公题壁
　　逰倦梁园鬓已华避嚣聊复聼楞伽乡心得静浑忘客归梦无程忽到家地逺尚留前代树春多先见隔年花逺公飞锡空相忆怅望瀛州阻海霞
　　长夀禅院次韵答元宗上人
　　爱入青山听磬声逢师物外动闲情茶暂许同支遁婚嫁犹怜累向平贝叶影摇开士馆墨花香满化人城从今月下频来往三癸亭前有姓名
　　至日旅中偶作用杜少陵句
　　年年至日长为客此嵗蓬飘鹿苑中歩席花前贪地暖凭栏池上觉天空半梅萼横霜影一鉢葵芽剪露丛遥忆庐山旧同社可能沽酒待陶公
　　至后一日梁药亭招集六莹堂分得八庚
　　不因人热转多情永日留賔坐欲盈香发自开新酒瓮调髙如聼古琴声冬残碧草霜华淡春近黄梅月色清独笑淳于偏泥饮未愁鱼钥下重城
　　逰五羊观
　　琪树萧疎甲观荒篮舆偶渉转苍茫人间那得千年鹤海上虚传五色羊断钮寒钟留古阁晩风斜日下空廊尉佗去后雄图尽朝汉台邉碧草长
　　夜泊紫云洞
　　蓬飘何意更宵征月黑前山问水程火烬寒炉知夜永暖回孤帐觉冬晴炎方氷雪非常见逺道风波只自惊遥聼桄榔声逻里荒鸡无力唤天明
　　夜泊天宁禅院
　　万里蓬飘到海涯萧斋夜宿自徘徊湖山已与人俱逺风雪如随客共来一榻凉云孤枕冷半墙斜月小开罗浮渐少梅花信何意谈空得辨才
　　登七星岩
　　层陂过尽碧粼粼多少竒峯倚翠旻北斗有形山竞爽南天无尽草长新烟霞兴剧归来日林壑縁賖病后身更欲乘风穷一目晩云吹上白纶巾
　　端州道中望峡口积雪
　　篷一夜动寒吟晓望千岩雪已深峰不向阳常皎洁雪如恋壑更萧森袛因路折偏迷眼不奈身孤益感心赖有留賔戴安道何须回棹北山隂
　　邸社防集遇栁州太守江眉瞻话旧
　　春水埀杨拂画船江头相送又经年一灯白石吟边影万里青樽别后縁子厚溪山争似昔文通词赋寄从前横柑堂下闻舆诵归到南云向客传
　　沥湖舟泛
　　七星岩下漾揉蓝偶泛扁舟胜自探岭外霜风饶緑树客中春色剩黄柑武陵未许逰人住辋水空将钓叟惭三十六陂秋故在相看宁不忆江南
　　玉屏峰看梅
　　百尺危峰倚碧虚凭髙舒眺夕阳初云空却见花争放山静还宜雪有余洞口猿归香缥缈山腰鹤下影萧疎谁能更作罗浮梦么凤横斜坠玉蜍
　　夜偕愚公凖庵及仲子看月
　　云敛晴霄桂影斜移牀聊复傍檐牙老夫得月难忘酒客子临风忽忆家夜半隣人歌白苎冬残异国见黄花谁知一枕江南梦又听空林舞晓鸦
　　赠宋维清
　　清霜瑟瑟鬓华寒长铗由来未易弹十九人中犹作客七千里外为求官居贫未信从军乐任侠偏嗟行路难漫道瑚空在手富春明月挂渔竿
　　客有问听翁何义者书以答之
　　炎凉时态眼难明况复容将口舌争万事不须生计较一心惟合养和平洗桐书屋秋鸣鹤搓栁毬塲晓啭莺更有翟公门外客任他来去不闗情
　　又
　　牛马从教任意呼醉人推骂莫相扶也知有进宁无退那见多贤遂少愚今古事当全合算行藏天已预为图浊醪一盏诗千首若得闲心对海鳬
　　留村尚书招饮观家剧即席纪事
　　碧幛红莲未易攀郑庄迎客夜初闲席聨旧雨情偏洽筵敞髙云礼尽删竟夕悲欢难自主一时嚬笑若相关浣花独有龙钟叟扶拜何堪剑履间
　　初六夜宿二癸庵
　　为避尘嚣就梵宫一宵清兴许谁同四山緑净天垂釡万树青低月偃弓岭外春来寒已少湖邉波定影全空此时身世知何处扰扰槐安叹转蓬
　　登束江亭望砚洲懐古
　　直下牂牁势不平苍崖夹峙失纵横天低絶壁云无影水绕孤城浪有声髙寺寒泉来徃路空亭细雨古今情清风孝肃原千载一砚何由乃得名
　　元夜徐凤池顾辛峰郑愚公黄位北钱目天季伟公偕家观庄武登同集石濓上人招隐堂分赋得回字
　　岭外烧灯暖已回雁堂初启集邹枚陶潜爱酒诗千首支遁逃禅茗一杯香界有人看皎月春城何处碾轻雷此中桃杏俱开遍消息江南未放梅
　　石公招诸同社集懐古楼分得八庚
　　忘机随地好班荆狮座聊寻鸥鹭盟逺客何劳寄诗巻幽人多是爱钟声云因恋岫常思静雨欲妨花不肻晴尽日留连宁足计酒炉禅榻足平生
　　雨中
　　深坐摊书昼下帘午余更觉客懐忺满懐山影暮云合一夜雨声春水添香印毎从长日冷酒杯偏忆故乡甜傍人莫为逃禅怪支许由来麈共拈
　　寻朝汉台遗迹
　　五羊城下草如茵欲访遗台迹久湮上客何来真汉使老夫原是旧秦人雄图已尽珠江晩徃事徒留锦石春惆怅函闗千万里乱山斜日少停轮
　　珠江春泛
　　木绵花发共他乡极望羊城倚画樯树色晓笼山雾紫江流春带海潮黄陆生馆废金装尽赵尉台空玉镜荒却恨奔涛方日夜梅花偏隔岭头香
　　送友人还江南
　　离亭芳草杂蘼芜客里歌骊意转孤紫陌飞花初过马白门垂栁正啼乌徃来路向东西别醉醒情因去住殊若到隋堤烦寄语郢州诗思满东吴
　　和长白题画不如楼
　　髙楼百尺倚嵯峨賔客曾经此地过云拥万山开岳麓天交一水绕牂牁岚光自觉当檐满秋色偏能入槛多不是栁州曾易播谁留胜迹在岩阿
　　酬兰偶
　　多君雅志迈时人年少才髙必有神问字偶然逢漫叟读骚偏喜近逋臣花间诗巻吟深夜竹里禅房过晩春待我荔枝同啖后倚门应得慰慈亲
　　喜晴
　　一春檐溜动长嗟暂得云开遇物华枕簟香清梅润减帘栊隂破栁风斜林间买酒留看月叶底扶藜剩见花明日板桥青纻下王郎应更系骄騧
　　题梅花泉巻子
　　西溪见説不寻常春到人间路茫万树冷云晴带月一寒雪静浮香髙人尽日携笻杖幽客何年着草堂我欲移家更深处武陵鸡犬未相妨
　　清明旅懐
　　养花天气反如秋槐火初新赋逺游卧病岂能还止酒思乡何必定登楼七千路外鱼书少廿四风前燕语愁却忆去年同上冢一杯犹得洒松楸
　　谒三忠祠
　　天水南奔祚已终成仁有頼见三忠魂归燕市原非死力尽厓门气未穷今古何人回刼数乾坤无地哭英雄苹蘩欲荐空多慨雨歇荒祠吐白虹
　　夀孝扬王大将军
　　岭外南薰拂大旗封侯才及弃襦时酬君志在长鸣剑破敌书来正赌棋竟日自临修竹帖三春人诵鬬茶诗遥知荀羡方年少未暇登山覔五芝
　　又
　　鹊印光摇海甸安几曾三十始登坛起居八座方春晓筹画诸邉毎夜阑孟珙谈兵惟注易修期草檄未离鞍一时麟阁丹青画犹作何郎传粉看
　　和洗进士乔之见赠韵
　　老去难闲访戴身五羊城下驻征轮岂期白社容逋叟只合青山作外臣浪迹久为梅岭客忘机常爱葛天民花开不厌同挥麈賖得醇醪未是贫
　　质既庸疎命尤薄抚时揣分忝窃已多作自解诗
　　检防平生信自然无才犹得荷苍天春花秋月将三万緑水青山旧二千妇胜刘伶能劝酒儿如通子好谋篇虽知结客黄金尽何用囊中定一钱
　　又
　　漫道衰年尚逺逰从来不解锁眉头未经海岳终堪恨才见莺花已欲留竟日逢人无俗语当时知已尽清流凄凉短发江湖上賸有云溪号醉侯
　　又
　　少年世事未闗心悔别名山百虑侵读史误看循吏传探懐空谢故人金青云荏苒难通路白发萧条已满簮惭愧乾坤身老大文章空自望知音
　　孤踪万里五夜百忧交集旅懐率然成咏作自述诗
　　也知磨蝎困孤臣岂谓无官虐更频八口何甞逢稔嵗一椽犹是共他人酒因賖久难谋醉箧为搜空任惹尘説向傍人应不信老夫原自耻言贫
　　又
　　两年湖海信全稀未有闗心苦忆归庄舄已衰家更逺彦升犹在子无衣奴忧多馁常求去友识忘炊不告饥顽钝独怜无所事一编时掩客中扉
　　又
　　不是云霄寄问疎从来懒作玉京书剰将朽枥留斋马卖到编少蠧鱼尚有三丧须解棹全无一顷待挥锄买山自感襄阳意但恐山中累有余
　　鲍尔先招集片雪堂小饮
　　同是髙阳旧酒徒有谁能似叔牙无歌残花月三千曲写尽云山十万图庭树手栽同汉叟沧桑眼见笑麻姑相逢今日珠江上独为知心倒玊壶
　　维清携尊坐月
　　岭南秋半尚炎熏客舍追凉载酒勤万里乡心悬似月三更人影静于云鸡头满把珠光滑龙目登盘玊乳分如此清宵良不易迟归应为惜离羣
　　端州赠伟公
　　南天秋半暑初防一片孤帆去若飞弹铗耻为賔馆叹叩门因乞父丧归熟思生计惟开巻防尽人情好闭扉我欲掉头从此别饥来犹有北山薇
　　家留村大司马招同诸子防集锡祉堂兼送电发归里用其原韵
　　油幢髙建海天雄清夜留賔有上公筵敞毺歌扇碧杯浮琥珀烛花红千山粤峤吟庄舄一曲江南忆妙隆防度送归归未得惯催乡思是秋风
　　依韵奉酬家留村制府
　　汗漫天涯已隔年尚书髙谊上秋烟班荆屡入三公府种豆浑忘二顷田自昔心期旌白水从来身世任苍天一人知我惟宗衮更乞谁家买字钱
　　端州赠郑珠江太史
　　书带新抽砌草痕玊堂归养掩衡门乡邻罕识先生面菽水常沾圣主恩经嵗避人寻好句有时留客共清樽投交最喜心期惬古道于今谁与论
　　端州送家青坛给谏还朝
　　未归常是送人归秋到河梁卷葛衣剑佩还朝声自好金装满槖计原违愿教风采同中复始信文章似少微赠别殷勤持一砚染毫应不负纶扉
　　泊舟禅山别邝无傲
　　归心日夜肻流连为访髙斋一繋船人已忘情何有病客来无语莫谈禅秋试茗烧红叶午鉢兮餐煮白莲从此长沙徒惆望九嶷晴緑隔湘烟
　　留别厂翁和尚即次见送原韵
　　秋半分江暑未残片帆斜挂夕阳看浮杯送客君非易垂槖还家我正难世事明于三夜月人情险似万重滩相期有约归黄海莫惜瑚作钓竿
　　厂翁和尚同伟公兰偶及家武登送别禅山舟中望月分韵
　　岭南归雁羽难留追送澄江赋逺逰与子暂同千里月为谁犹欠一分秋碧天雨过云偏尽翠渚风清露未收不醉今朝应未忍闗河明日思悠悠
　　韶阳用许郢州韵
　　西楼无复舞轻罗空记残碑立桂河百粤江山兹地好三秋词赋古人多斜阳不断孤帆影逺水重闻倚棹歌从此蓼花枫叶外洞庭明月照曾波
　　宿良田
　　暂住篮舆息倦夫板牀土锉乱茅铺残灯弄壁争鼯鼠细雨连山叫鹧鸪樵鼔几声惊短梦征衫一幅老长途人生何事同桃梗欲畵潇湘泛月图
　　耒阳懐古
　　金州城下耒江濵细雨孤帆怅昔闻王佐未堪终百里帝图宁许作三分汉家霸业留残垒杜曲诗篇哭断云今日木兰船上酒一杯应不为湘君
　　望岳
　　一棹沿湘九面分朅来苍翠散朝氛人言上下不同雨我见髙低无尽云煨芋地罏谁复在采芝石室客常闻安能直上芙蓉顶徧读朱陵古篆文
　　酬赠赵又裕司马
　　碧澜堂畔惜离羣十七年来始见君往事已同苕上水旧逰今聚岳邉云青峰数防秋闻瑟白社三更夜论文方外谁人似司马可能张楚用吾军
　　次韵酬华容徐荆庵明府
　　扉掩都亭昼懒开一朝车辙破莓苔髙台事往雄风散曲巷情多旧雨来毎叹龚黄皆妄语终输屈宋有竒才秋晴岳麓犹堪访倒载何辞烂醉陪
　　游岳麓书院偕长白仲子同赋
　　写尽潇湘听雨图何来杲日映菰蒲天开宿雾招逰客地许名山属大儒鸟篆尚能存禹迹龙宫空自锁仙都横经往事知何在欲访湖南旧讲徒
　　又
　　乱后山川竟若何此间遗构幸嵳峩千秋正席朱元晦一片残碑李泰和衡岳烟霞逢霁少湘江风物过秋多夕阳好处偏懐古不独登临兴未磨
　　李育九守戎招饮即席赋赠
　　发辞家气激昂白头相遇坐熊湘三千里外共樽酒十七年来老战塲红豆歌摇鸦背月黄花香防雁头霜相期空有寻眞约鱼蒲云深石迳苍
　　题辰六署中云山涌坐楼
　　官斋无异草亭髙阁嵯峨对列屏四野云光浮槛碧万峯烟树入城青元龙孤榻书常满巫马单车辙暂停倚尽夕阳应自好知君一啸破苍防
　　又
　　为政心闲身乃闲此中谁许共跻攀能清不愧湘江月爱静常看岳麓山丘壑自当功令外乾坤多在醉吟间公余试检云烟课七十二峯罗翠鬟
　　登见岳楼次辰六韵
　　候转吹葭霁景融偶经严邑访民风城头不断秋烟緑林表初防夕照红回雁千寻长隐隐离鸿几日自悤悤凭栏共指烟深处屈宋精灵在此中
　　又
　　桃花江水绕城邉城上楼成甫四年抚字谁知当乱后登临同喜在春前频教白雪留诗句为有青山费酒钱天际遥防峯个个白云飞尽翠还连
　　益阳至日仍用杜句
　　年年至日长为客客里今年畧似家闵叔累人宁易饱阮公懐古不胜嗟黄牛水逺滩声小白鹿山髙树影斜何处倚楼同有梦隋桥明月故宫花
　　过黄陵庙
　　鹧鸪声里倚兰舟帝子遗踪此处留妆就湖山三万顷啼残烟雨几千秋青枫叶冷鸾旗出斑竹痕深雁柱流一酹椒浆寒日晩苍云隐隐隔巴丘
　　黄鹤楼
　　天地寥寥赋逺逰此间楼涌大江浮涛声直下三千里云气遥连十五州霞表仙踪疑逺鹤河邉客舫泛羣鸥那堪陵谷无常处鹦鹉难容碧草秋
　　又
　　黄鹤矶头有所思槛前帆带夕阳迟当年吕叟曽吹笛何处崔郎更赋诗夹防江城多事后倚栏山水欲归时楚王宫阙荆榛里只许朝云暮雨知
　　归兴
　　李家门戸任如龙归去聊为食蓼虫天下有谁思旧雨人间何处哭秋风短衣半夜青云外长笛一声沧海东与尔望衡眞不逺玊缸春酒蜡花红
　　九月六日偕周匏叶刘季英朱素臣舒奕蕃家大章小集克敏堂分韵
　　岂少侯家玳瑁筵舞衫歌扇夜留连那堪湖海皆相得同在风尘不受怜授简更当明月下狂吟都在菊花前药栏竟日堪乗兴粗粝何妨共百年
　　又
　　离索宁殊在逺郊多君有约过蓬茅相防快意非常客可与论心即旧交尽却笙箫吹木叶杂供鱼蠏剪秋茭何堪更赋江淹别撚断云鞭细桞梢
　　夜集种字林听雨分赋
　　间中相得有诗豪晩向墙头过浊醪夜色一灯深竹树雨声三径骤风涛消磨往事苏门啸潦倒余生楚国骚莫更纵谈尘外事卧龙跃马亦徒劳
　　集种字林试紫霞茶柬栗亭
　　桐花满地暑犹寒雨后闻歌行路难逺客寻君唯有梦才人遇主不须官紫阳旧业吹箫坐白下髙楼倚棹看许我名篇应计日亭前刻遍翠琅玕
　　武征携樽过种字林坐月分韵
　　结夏墙东少徃还为君携具启柴闗雨过残日初宜酒月到深林似在山入馔蟹螯秋信早垂檐马乳夜光间辋川更有南城约红藕花香緑一湾
　　七夕泛舟为卢賔三补贺花烛立秋前一日
　　浣罢溪纱出若耶西陵油壁正同车移来江左文章树共放河邉吉庆花白帝明朝秋日好黄姑今夜漏偏賖临试取氷弦弄应笑闺中有伯牙
　　七夕送念昔归楚
　　年时记泛洞庭舟今日闻君赋逺逰天上牵牛犹有别人间洗马莫须愁緑萍分影移歌棹红藕吹香入酒瓯若到故乡休久恋潇湘兰杜不宜秋
　　重阳后一日哭扶风君墓下
　　华表重归旧业荒烟霜满目总悲凉已无金屋藏春色但有青山送夕阳万里梦中来倩女九秋江上哭萧娘欲知多少伤心事一草坟头一断肠
　　又
　　三年真悔海南逰一诀终难到白头失水鳏鱼原不寐覆巢归燕竟谁投言闗骨肉应难吐泪出肝脾未易收自是幻縁君莫恨人间华屋总山丘
　　虎丘拜东莱二姜先生祠
　　东海当年説二难雄文髙节震朝端书将正史心俱壮读尽离骚泪未干秋色已从吴市老斜阳犹作敬亭看谁家兄弟能如此晞发泉台覔旧冠
　　又
　　霜落空山草不春荒堦倚杖拜遗臣龙门酹酒同携手虎阙攀裾肻顾身家国一时多难日江湖千古未归人三桥华桷应非少谁共裵公可结邻
　　次韵答余广霞
　　孤影谁怜太瘦生老年羞更説才名大人不作弹冠梦小妇难为叩缶声两载暮云懐粤岭一番秋雨过吴城几宵展转频推枕听彻虾蟇欲断更
　　又
　　路岐宁复问髙低梦破方知醒亦迷只合行藏同虎鼠谁将得失问虫鸡相逢那有三生笑欲去翻为半面啼始信南华原不悮从来物我自须齐
　　赠涛月
　　闲身爱向静中安小阮相逢意更欢自是管宁犹皂帽何须贺监不黄冠花于市逺宜长对树比邻多莫借看大洞经完晴月上一樽初熟共盘桓
　　江隂陆天涛明府招集署斋
　　秋尽澄江月影寒南轩煮酒坐更阑从他别梦长千里如此才名始一官秋水共知为吏好著书犹复向人看城头山色多飞鸟谁信金门索米难
　　又
　　访戴何来繋短槎士龙为政俗无哗官斋地隙常锄菜海国风清好种花月魄正圆人对酒秋心欲动客思家谁知未了西牕话街鼔声声报晓衙
　　重游韩园喜晤尔铉
　　重过玊暎旧时堂好友相看鬓总苍百嵗欲同梅树古一年多为菊花忙闻香未及开山馆谋醉何曾计客装三十余年清梦在此时能不倒千觞
　　立冬前一日同集生玊亭逰君山登望江楼
　　层波水飕飕乗兴篮舆到上头风月可怜人自老江山无恙客重防乌鸦向夕争归晓白雁明朝又送秋望里金焦深不见倚栏谁更説归舟
　　送卢賔三携家归皖江
　　漠漠彤云雪乍晴蒲帆十幅出芜城故人正作中年别才子偏髙大厯名畵桨月明横轸夜玉箫风和扣舷声皖江旧是英雄地懐古应知有逺情
　　俞锦泉招观女剧漫赋
　　十二楼中度曼声玊轻金艶影纵横主人但谓清觞慢客子翻嫌绛蜡明休唤奈何须烂醉若为看去莫多情两行红粉重相笑犹记颠狂是此生
　　为史淑时悼亾
　　奔月还星岂易知百年欢爱一年时好难都记翻成恨情不堪怜并作痴防帖绣余抛断线青编读后印残脂巫山宋玊何能赋云雨荒唐自可疑
　　又
　　谁畵刘家列女图当年挽鹿事原殊从夫自信非余子作妇真难况两姑艶似名花惟有影娇如弱絮岂能扶海山浪説仙人在比翼终怜彩凤徂
　　又
　　才开栀子赠同心夏雹俄将并蒂侵世上忽传卢女盌闺中欲碎伯牙琴青山有恨能埋玊红粉无縁可铸金惆怅竹西亭下水一回挥泪一回深
　　又
　　落叶哀蝉尽可伤返魂何处访稠桑愁如碧草初经雨痩比黄花竟萎霜多慧只教心更苦无才或得命能长袛今灯下多情泪犹防安仁白练裳
　　杂感诗和上若韵【三十首】
　　摩天渐陆一秋鸿物我由来事不同作吏漫夸龚北海著书曾学董胶东那知工拙分齐瑟莫为存亡问楚弓几亩黄花三径竹尽教残日付樽中
　　又
　　澼絖相传早得封宁知身襍酒家佣饥多懒向屠门过呤苦常从饭颗逢谁使老人为汉客徒因娇女学吴侬时时运甓成何济犹阻天闗第八重
　　又
　　旧筑愁城渐受降三春花气扑瑶釭雕龙此日人无几扪虱当年客少双桐帽可能登广席竹灯尝自照幽牕肻教一曲琵琶泪弹向青山月满江
　　又
　　行行老骥敢嫌迟才子曾称杜牧之庙食久应賖逺志水嬉今已负前期事当已去宁堪忆人到将衰总不宜赵壹囊中无别物频年惟贮浣花诗
　　又
　　中条山下驻余晖惟恐人过早闭扉吉了也知非得已杜鹃常唤不如归身无玉垒桑千树手种金城桞十围纵有绨袍那得赠秋来欲剪芰荷衣
　　又
　　欲取瑚网自疎行吟空自笑三闾东臯有意聊谋秫北阙无媒且灌蔬干蠧岂能成脉望残羮争得化王余常怜郑叟无先见臣老方知壮弗如
　　又
　　闲行曲迳数花须一任人催九月租眼纵欲青眸合洗发无堪白血难余云深不觉离鸿断天逺谁知立鹤孤从此买将三尺棹五湖飞雪舞黄芦
　　又
　　几叠青峰对碧溪移家新住竹林西忘忧时取三升醉避俗常将一巻携只拟安身如尺蠖宁堪断尾学牺鸡饭余偶得筼筜句欲寄山僧手自题
　　又
　　小屋浑如画舫斋新年渐觉赏心谐客来看竹横棕拂儿为浇花湿笋鞋得醉应知天可问无忧宁有地堪埋絶交读罢刘生论且与山中鹿豕侪
　　又
　　九衢终日起纤埃独把藜牀上啸台纨扇惊秋藏皎月香车入夜碾轻雷身闲即办兰和菊性拙宁思棘与槐最羡江头双白鸟一回飞去又飞来
　　又
　　四海茫茫孰问津几多踪迹笑梁陈芙蓉阁下回珠勒杨桞堤邉走畵轮俯仰未能同热客古今谁解作闲人行春莫向江头去丞相从来易得嗔
　　又
　　朝衣侍史久无熏翠被闲来拥鄂君常为寒梅成艶曲偶因修竹作弹文懒挑灯穗三更月静看香鬟一缕云客过莫教谈往事已无臧否不须闻
　　又
　　庾信园中种合昏绕篱花竹闭闲门落将桐叶云生影开到梅花月有痕爱酒只因能换骨闻歌辄欲为销魂吾侪原少封侯相但合弹琴隐陆浑
　　又
　　陶毛頴日相欢岂料人间有万端美女何嫌遮翠钿神仙又见泣金盘马周向后偏宜醉范叔平生合耐寒惭愧东风无气力等闲吹得百花残
　　又
　　路逢九折漫跻攀家住隋堤近小山黄老未须求道去红儿聊共踏歌还故交多是人千里寒士安能屋万间最笑劳生难暂歇畵船日夜过萸湾
　　又
　　离骚一帙度年年賸有文园卖赋钱但得种花兼酿酒那知成佛更生天蒲桃上架三更雨杨桞搓毬二月烟莫怪比来生计少痴顽原不许人怜
　　又
　　百虑皆从酒畔销渴羌从此不称姚任教老去频呼马谁信童时早拾貂山月自迎庐阜衲溪风能送剡川樵举头便见云霄近偏是人如万里遥
　　又
　　自分生来似苦匏巾箱甞自取书钞难求野老三年艾拟结山僧一把茅鼓到挝时帆自转瑟当弹处柱难胶千秋世事原无定扬子宁须作解嘲
　　又
　　歴观前事爱东臯蜾臝当前笑二豪且待数畦供菽麦安能一斛献蒲萄饥乌岂得头生角髙鹄何须背有毛休怪临餐还辍食防成应自惜薪劳
　　又
　　不用临风感慨多此中犹可免风波右军垄下人曾誓左相门前客懒过剑击长虹须痛饮箫吹明月好清歌桂花寂寂青天老未得无情奈若何
　　又
　　日转空庭树影斜更无尘梦到东华爱看仙妇奔明月却许迂生号幻霞雪后花开香玊蕋春来草放郁金芽悬知富贵皆时命莫羡髙轩叠鼓笳
　　又
　　闲榻兰亭冩硬黄不烦宫纸赐银光小红歌罢声还啭太白吟成意欲狂幸得林栖同谢燕肻教刍牧任梁鸯楞严一巻心香爇便是余生却老方
　　又
　　悬车久拟罢宵征见説弹冠梦亦惊有累但须偕适越无才原不望登瀛尚留习气为词客未免机心见酒兵五亩闲桑春雨足教儿且共学归耕
　　又
　　晴晓日下丹棂笑杀淳于尚未醒片月屡经浮世白数峯犹对故人青前年踏雪游衡麓此日吟秋忆洞庭胜负何縁争未了博经眞欲燬撩零
　　又
　　腰围渐减带难胜岂料闲情日更增赋就大言酬宋绢诗成小字写吴绫夜如紫凤眞堪笑坐有苍蝇信可憎龙性独怜驯未尽醉中豪气欲飞腾
　　又
　　渐欲同为造物防半生疎放耻营求容头不碍髙檐帽暖体偏宜大布裘緑酒有情能过日黄花无恙可经秋逍遥便得江头住敢负芙蓉几只鸥
　　又
　　种得梅花緑水浔虽无万壑是山隂毎闻客到偏多喜惟恐人知欲更深学道渐空荣辱想作禅先断去来心自从庐岳闻钟后一见桃花悟至今
　　又
　　霜花着鬓白毵毵樗栎年来恐不堪幸値两朝文渐盛欣逢七国乱初戡垂杨晓听双栖鸟香草春缫五色蚕自是放懐应便是八公从古在淮南
　　又
　　朝朝看奕向疎帘紫栈成灰手更添蕙草雪消香满迳桐花风定月侵檐文章似我无余锦机杼如人独比缣坦率尚虞吾道隘袁公何必事矜严
　　又
　　端居原未逺尘凡日下经籖巳满函自许野人甘雪窦不知朝事爱氷衔春生蒋迳花遮槛秋到淮山桂满嵓葛被练裳时偃仰也应胜似白凉衫
　　丙寅元旦
　　畵烛荧荧防晓妆闺人相见道胜常耐寒老子初围火学拜顽孙欲哄堂雪色正添外冻晴光偏送酒缾香也知增嵗原为减犹喜吟髯未尽霜
　　寄懐家留村司马
　　忆昨羚羊峡里游官斋剪烛意绸缪辞家空负三生月【余入粤后马姬卒于呉门】度岭真逢两嵗秋【余以癸亥九日度庾岭甲子九日出折岭而归】交谊如云知我困臣心似水为人谋栽桑种秫烦深算一饱应知未易酬
　　又
　　多君意气胜襄阳徳水亭前语未防佩剑只因仍适粤读骚翻悔悮浮湘【余至楚当事颇以众人相待】人情阅后心偏感世路分时思转长遥望南楼賔从在可曾对月忆中郎
　　书陈椒峰册寄留村
　　当代论交孰浅深偏于将伯感知音长懐海国春云谊未改泉亭夜月心赤社铭钟君振古青门荷插我从今闲寻旧好烦传语雾里看花欲废吟
　　小饮朱西柯四本堂
　　西柯不见辄相思歩屧经过未肻迟偶出寻师防玉板还来邀客鲙银丝雪晴修竹新成径春到垂杨渐软时为覔厨娘新様法与君重约赌金巵
　　题毕正持松涛阁著书图
　　万壑清风鸟道纡倚栏常有緑云铺身如鹤立诗同瘦迳绕龙鳞嵗久逋百尺未曾容客上一编应自与人殊知君避俗非无意不羡秦家五大夫
　　书云招饮看花时庭前芍药莺粟酴醿争艶即席歩蛟门韵
　　好客常时不掩扉南园樱笋正初肥香非一种蜂难定艶有千重蝶竞飞锦瑟横时名士醉彩毫摇处美人围不因置驿多佳兴那得脂痕乱染衣
　　黄孝昭贳酒过饮同谐石淑时正持分韵得八庚
　　清簟疎帘一榻横南轩久己废将迎人因无意成佳防酒为能賖得快情萱草开时看戏蝶桐花香里听啼莺不縁较字频烧烛那得留君待月明
　　送孝昭防武林再得十灰
　　见説西陵花更栽褰裳无计几徘徊忽闻诗酒催行去益令湖山入梦来油壁漫寻苏小约金装长忆陆生才竹西五月芙蕖好分付蒲帆缓缓开
　　送藏山和尚还中泠时以梅花家语见示并惠新诗依韵答之
　　空谷何来得好音锡飞今见下东林因寻老树穿幽径欲共寒花説素心有句直怜云未静无言应共雪还深西夜雨原堪聼拂袖谁教返碧岑
　　又
　　嵗寒宁易得知音一巻传来是道林徃日烟霜曾着眼此时氷雪有同心花将解语偏能淡诗到难名更自深我在罗浮颇相忆独惭佳句付仙岑
　　幽居书事
　　幽居幸逺软尘红永昼躭闲卧一弓移石且留蕉聼雨推先借树占风吟残转觉蝉声閙梦短徒寻蚁穴空纳纳乾坤无一事瘦笻长倚夕阳中
　　又
　　九夏何曾更着冠防飔才送意先欢闲人合在长闲地热客由他爱热官时雨陇头秧五叶斜阳屋角竹千竿山妻却怪多吟癖煮豆频劳劝晩飡
　　又
　　萧萧木榻倩支一啸髙斋坠枕时引睡不辞河朔饮怕愁常掩杜陵诗书因悮信名终钝人以诚求计总痴弹指两年成七十也知学道尚非迟
　　又
　　小亭真似筑沧浪晞发篱邉受晩凉足畏险常引疾眼羞轻薄未嫌盲桐花带露香飘槛笋箨摇风影过墙拟作槐芽聊一饱东田新麦麪如霜
　　又
　　世事升沉信夙縁生涯何事不由天经籖有课晨先起文字多逋夜不眠老友为谋栽秫地贫交常助买花钱支颐竟日无来往坐看山炉袅篆烟
　　又
　　曲巷泥深掩戸荆老人畏暑澹无萦经旬已见苔千个昨夜又添莲一茎急雨更拖残日出断云还作乱山横西隣有客迟何事空费虚堂煮酒声
　　又
　　茂陵莫拟汉相如且就城东水竹居懒极那知身外事倦来时堕手中书敢期赤社衣冠伟渐喜青山笔札疎却笑杨郎空耳热乌乌扣缶独何欤
　　又
　　锦石船回欲养慵梦中无复景阳钟一椽巳可容聱叟十亩何妨号老农引分自安心易足感知尝恐报无从沥湖隄上篮舆软遥念芙蓉七个峯
　　又
　　老骥徒懐万里心山麋终是爱长林簪余短髪犹非老选徧名山总未深天上有人摇羽扇市中何用碎胡琴一盂炊熟长腰米莫问浮生嵗月侵
　　又
　　过从莫问笑牛小有轩致足幽九月种花堪供酒三更对月最宜秋身如白鹤难乘毂心似苍鹰己脱韝从此更饶烟水计轻肥宁共小儿谋
　　偶然作
　　得意失意非所知出戸入戸常迟迟一盘蒸桃红琥珀六尺竹簟黄琉璃飡饭难为老妻劝啼笑时被儿童欺百年鼎鼎亦何速跃马卧龙安足竒
　　一枝
　　一枝聊学鸟安巢棋酒春来渐欲抛闻见毎嗟新事异过从渐少旧时交轻絺称体防宫锦野防登盘胜美肴只有晴蟾无世态年年常为到林梢
　　月下观莲
　　玉沼田田倚緑云露华清夜暗香闻今年正得花三品此地原宜月二分凉影连宵悬雀镜幽芬到晓袭羊裙嫦娥自惜红衣冷欲为湘君下素雯
　　夀汤惕庵夫子八十
　　紫气遥瞻感倍深当年曾得荐鸣琴嵗时自老懐人意陵谷难移知己心硕果久留宁用采神芝亲种不须寻钓璜未是磻溪愿一曲南飞且共吟
　　又
　　鸠杖婆娑引凤毛新秋棋墅乐偏饶客经盱水方知学人与庐山相并髙河岳日星千古在臯夔巢许一身遭侯芭梦到扬亭逺欲寄蓬莱换骨胶
　　金山和毕正持韵时方发帑修寺
　　一棹横趋万马奔多君乘兴探云根直临中峙莲花影俯蹋交流竹箭痕圣主正思天有柱神人聊障海为门蛟龙久卧知难稳莫把寒钟震晓昏
　　和伯御侄防平山红桥四首
　　经旬不出只科头羡尔乘槎作胜逰棋墅千家围曲防酒炉一带倚芳洲苹开画鹢依青嶂花夹垂虹枕碧流吟得新诗满懐袖可堪风雨一庭秋
　　又
　　歌吹犹闻满大堤玉箫金管郡城西緑杨影密江蝉噪红藕香深水鸟啼此地隋楼曾共醉谁人蛮榼更同携惟怜清夜飞萤地只剰凄凄碧草齐
　　又
　　珠帘画栋压人寰莫问茱萸更几湾自有醉翁凭畵槛却教词客重青山春风别后龙蛇杳明月分来鸥鹭闲最是荷花独满把谁能邀客更重攀
　　又
　　行行防杖舍轻航此地髙楼半夕阳千古文章时己逺一帘风月夜初凉山光自足留人赏水调宁闗故国亡满地秋隂凝眺逺垂杨犹自带昆冈
　　鹤问来自秋浦喜而有作
　　罗刹矶头木叶红蒲帆何意挂秋风官无民社能轻出老爱琴樽喜暂同浮世暗销离别内故人多在寂寥中西一话非容易尽读新篇意未穷
　　九日集玉粟称言斋时鹤问至自秋浦分得支蒸二韵
　　堦前流水緑差差正是天涯木落时乌榜乍归江上客黄花初放酒边枝知交渐少原须重防笑无多最可思尽日疎帘湘簟静不妨同看谢家棋
　　又
　　兴发何须折简曾偶闻髙防拂苍藤花前聚首人无恙月下掀髯我尚能就菊巧征诗一字巻荷狂吸酒三升吾侪亦信非麋鹿短发空怜嵗序増
　　九日次书云韵
　　江山处处有楼台秋气偏从此地来千古伤心杨栁笛一时到口菊花杯迷花黄叶寒烟冷隔防青峰晩照开惆怅昔人多不见歩兵长啸首频回
　　和宋长白见寄韵
　　何日招携共入林一篇相寄似鸣琴岭梅湘竹同幽梦碧水遥山忆逺寻逋叟楮冠栖北郭故人防笔重南金分明丁邜桥边句赢得空斋夜夜吟
　　初四日蛟门招同书云志庵眉枢集见山楼次蛟门原韵
　　髙斋花事乍逢春踏雪过从兴倍新幸得烟云娯冷眼肯将车马负闲身无多畧似睢阳老有约还同雒下人堂上笑他批纸尾白头辛苦为丝纶
　　元宵后二日小集和蛟门韵
　　烟月能留渐老身烧灯又见一年新美人意重来清夜词客情多为早春縦酒不嫌添麯友爱梅长欲防花神先归岂是无佳兴防上愁逢醉尉嗔
　　哭豹人二首
　　垂老空思对酒期那知缔好便伤离同言词客常天宝岂信征君在义熈百嵗才名贫病里两家儿女涕洟时寝门为位非常事可奈山阳笛又吹
　　又
　　年来耆旧尽沦亾屈指何期到溉堂竒字欲留周汲冢髙人谁复鲁灵光龙蛇有几时堪惜猿鹤无多事可伤想尔凌云应一笑庄生齐物等彭殇
　　寄辰六
　　自愧氷清乐令般逢君驱马入秦闗欲窥清汉无多路偶抹微云是此山玉镜早偕仙月皎金门长笑嵗星顽祗缘文字成亲好漫拟浮槎到碧湾
　　又
　　去年一棹访云萝正値烹雌百里歌芳草未归寒梦逺垂杨偏似旅愁多穷途授服裁畨褐弱女支餐卖越罗兴尽不堪逢嵗晏满江风雪独披蓑
　　书云招集种松轩看垂丝海棠步蛟门韵
　　燕燕营巢未乳时轻红初向畵檐垂携觞最爱妆能浅烧烛还怜看己迟态欲难胜翻似醉情縁不断更成丝碧鸡坊下颠狂叟无句堪酬绛雪枝
　　集种松轩看棃花
　　李艶桃娇百感生棃花开处更含情相看但觉尘心净不意能教病眼明压帽有风偏婀娜洗妆无雨更轻盈多君买得青旗酒月黑何嫌到五更
　　二月廿七日武征东湖彦昭夜集莼芗舸分韵时西柯以事不至
　　小院东风放海棠浊醪深夜过隣墙防忧只合归吟社投老偏宜入醉乡三月烟花半寒暖一宵灯火各闲忙清明节后秋千冷不饮还应负艶阳
　　偶成
　　投老偏宜向薜萝春来幽兴晩偏多偶闻夜雨思分菊自引山泉待放荷爱静独为诸葛卧谈禅惟许懒融过竹篱茅舍平生事何必曾逢春梦婆
　　喜霜溪移家至自白门
　　交深车笠共寒温浮世纷呶岂足论解组久知身有数谈诗今喜舌犹存红牙防拍词千首白发烧灯酒一尊曲巷莫辞愁雨滑从来风义重彞门
　　懐蒲公和尚
　　问法常思访道林我来君去费幽寻始知六代名山地不了三秋上士心翠壁摩云堪縦眺清江着月好闲吟如何韩信城邉路艸没蒲团未布金
　　次感懐韵
　　浮家拟向五湖东荏苒年华付断蓬独卧敢希髙士雪逺逰空忆大王风心随芳草三春后身老垂杨六代中惆怅鸣琴长在箧谁能挥手送归鸿
　　赠陈娄东
　　萧斋六月葛衣单客况于今且暂寛自笑酒狂犹未减却怜诗痩更相看思君那得过蓬户似我都防着楮冠却笑玉山浑欲倒也随陶令两眉攅
　　赠东枢弟
　　曾与天公上素笺当时名字共聨翩嗟予白雪头先老爱尔青云志更坚梅里著书秋偃仰萧斋赌酒夜留连唾壶欲缺君休恨千里终当早着鞭
　　偶读吕居仁夜夜蒲团坐五更之句漫作二首
　　夜夜蒲团坐五更欲除豪气学无生秋穷最与禅心合人静偏教道念成呼婢不妨惊鹤梦求衣宁复候鸡鸣何如昔日趋朝早金马门前理佩声
　　又
　　夜夜蒲团坐五更而今万事不闗情也知来去非真相便是虚空亦强名才説幻縁应是幻若教明镜向谁明六如己是非非想况复虫鸡那用争
　　澄江九日作
　　清秋重系剡溪船借榻萧斋意惘然嵗序催人还九日江山别我己三年黄花揷帽非吾土红粉持觞总各天笑杀白衣人不见凭谁酬赠酒家钱
　　澄江喜晤昉思过饮玩月
　　才记分衿各几年故乡相见益欢然秋残忽得连宵月寒近难逢此夜天烂醉共倾桑落酒朗吟同砑衍波牋红么白苎平生好愿谱新声付宝弦
　　喜广霞乔梓自吴门震修自毘陵至偕赵翔九徐石霞邓少广诸同人小饮分韵
　　倦防无事掩禅闗正忆停云感慨间月下忽逢双屐到花前犹共一杯闲晴开积雨枫初赤暖过重阳菊有斑同是羁心在摇落何堪不醉辄思还
　　同广霞饮石霞斋头分韵
　　清立幽栖似陆浑情深旧雨为开樽霜凝古树红连屋秋老遥山翠入门北海千觞随客倒南州一榻许人温何时得遂携家约尽出竒文剪烛论
　　夜读昉思诸乐府题赠
　　江城橘柚欲寒天邸夜挑灯拂宝弦信是读骚能协律岂知奉勅有屯田词堪洒血宁惟难事到伤心定可传我是青衫旧司马为君焚砚百花前
　　又
　　菊部于今少辈行髙音丽节谱宫商一时侧目看才子几处低鬟拜粉郎笔架珊瑚原有数筝调玳瑁信非常汉皇正想凌云客何事犹虚七宝牀
　　移居皆可堂喜翔九石霞殿臣见过共用迁字
　　髙斋逺在水云邉一襆携来榻更迁略渉秋冬时巳暮为贪朋好地须偏逺池并种花兄弟竟夕长淹酒圣贤见説张衡能作赋日同觞咏意悠然
　　登君山
　　霜染柔岚色更新扶笻还共歩嶙峋地因朱履仍留姓客有银樽岂道贫雪色满天催去棹江声一路送归人长松翠竹重相见多谢青山不厌频
　　过漫园访陈元伯即赠
　　室迩何须着屐迎开门即有住山情亭花影接池花影林叶声传砌叶声官冷尚能容下榻人闲常得共敲枰不嫌剥啄惊栖鹤日向桐隂取次行








　　林蕙堂全集巻十九
　　钦定四库全书
　　林蕙堂全集巻二十
　　湖州府知府吴绮撰
　　亭诗集
　　七言律
　　杨香山郡丞招饮广福僧舍
　　白雁传霜夜气髙禅林相对首频搔客中召客情逾厚外同人兴倍豪半世青衫伤艳曲三更红烛引醇醪
　　与君同是飘零者莫待西风读楚骚
　　喜茅天石至即和原韵
　　清溪曲曲绕黄田每为懐人怅各天孤舫江头来细雨一檠花里话寒烟当年宦迹空留梦此夕乡心暂解悬风雪漫漫人渐老客犹喜对牀眠
　　石霞招同昉思俦夏殿臣集南山书屋
　　月华澄霁正冬初偶集幽斋旅思舒时歴烟霜盘有柚地兼江海食多鱼游人遣兴千钟酒髙士传家一巻书此日欢呼须尽醉临卭谁识汉相如
　　题定峰所着
　　笑看侯门耻曳裾定山髙卧灌园蔬手披今古无穷史力创乾坤未见书传就滑稽应复尔歌成乐府更何如我来得此称奇絶漫比瑚赋子虚
　　元旦忆家
　　吴天钟动见朝熹客邸幽栖与性宜呵殿惊闻朝士早焚香翻羡道人迟多情未免因乡里久处何堪易嵗时屈指古稀今日是心同枯木渐无枝
　　偶吟
　　信步宁知所以然不求禅解不求仙疎狂自在三千界顽钝于今七十年近日行蔵惟酒盏他时毁誉任诗篇双眸何意重清朗未了蟫鱼夙世縁
　　上元前一日雨雪和宋长白韵时有国丧
　　无数银龙战逺空漫天飞舞各匆匆山河若为衔哀白灯火难因锡庆红万户烟花迷晓月九衢箫鼓咽春风一匙社饭无穷事拥褐愁吟碧海东
　　又
　　茂苑羁栖鬓己华蕋珠天上望琼花闲庭有迹来仙鹤老树无枝着冷鸦贳酒未能空近市围炉少绪欲思家龙门不遇钱惟演白醉频煎陆羽茶
　　春仲同菊人广霞集饮王大席广文署斋共用起句赋诗
　　三老二百二十嵗就中如我尚随肩顔同单豹宁嫌瘦气较元龙或似前踪迹每于闲处合文章犹幸在时传主人莫谓无兼味金谷何能及此筵
　　又
　　三老二百二十嵗髙斋同吸洞庭春青氊研北无多客白髪江南尚有人饱识世情因歳久惊看尘事逐时新饮醇且尽清宵醉莫恨金昌折栁频
　　道过梁溪访忆梅轩与姬人小憩
　　曰归忽己及春残偶过蓉湖系木兰才子意从眉黛得离人都入画图看花因蝶罥停偏乆栁为莺来折更难桃叶眀朝渡江去欲吟团扇向谁欢
　　顾书先招同宗梅岑诸子集饮郝园园即空翠阁旧址时孔东塘国博后至
　　褦襶何堪触暑游为君乘兴到林丘亭台已逐新人改风月难将往事留满引敢辞长庆老豪吟不解杜陵愁况逢颖达能相好爱看青山共倚楼
　　同宾三夜坐
　　沿江烽火一闲身小院追凉逺俗尘竹影干云天欲碧桐花满地月如银时穷到老惟思静世乱还家不称贫四海茫茫谁可问与君聊进一杯醇
　　懐丰携具同诸子饮莼芗舸分韵得乡字
　　子荆髙致不寻常蛮榼携来坐晩凉桐叶碧喧过急雨竹梢红剰袅残阳隋桥正有吹箫恨漆室徒烦倚柱伤金垒满前须酩酊肯教薄醉不成乡
　　送宾三归皖江
　　送君归去欲何之梅雨横江一棹迟客里依人原计短乱中回信恐家移路遥莫问三江水装薄惟存数首诗我亦绕枝无可托月眀空约再来期
　　萸江秋禊偕诸同社作分得十四寒
　　新凉宁不胜春阑觞咏于今仿建安二七秋时天气朗十三楼畔水烟寛湔裙岂易当银汉泛酒犹能托彩翰我是樊川旧游客来迟无复怨花残
　　芜城秋望分得二萧
　　秋气西来草木凋紫藤携得上岧嶤三山夜月萤千个六代春烟栁防条帝子游残空有恨防军赋后更无聊平生亦是途穷客广武何堪极望遥
　　月下
　　蟋蟀声声啼晩霜主人清夜宿空堂偶闻露滴竹摇槛坐待月来花到牀起舞不堪歌皁防醉欹何处拥霓裳山妻笑把葡萄醖一字吟安劝一觞
　　送朱亶初广文内擢翰院
　　纶扉防日拜恩初负弩旋看拥传车宋代楷模推武仲汉廷词赋待相如青门栁密秋行酒紫府花深夜校书到日故人应借问东篱菊蕋近来踈
　　中秋
　　桂魄圆时秋正中彩云销尽出长空五更欲满人人望四海谁知处处同绕地楼台皆似水沸天弦管不因风况逢江楚波涛静烂醉何烦蜡炬红
　　中秋后一日偕东塘亶初其恭集克敏堂小饮分得书字
　　岂分蓬门驻幰车清谈聊复剪园蔬秋光暖剰凉回后月色晴添雨过初离绪欲求干日酒交情常捡十年书莫言此防惟粗粝俯仰乾坤思有余
　　秋感
　　无端客思忽苍凉日日西风送夕阳二十朱顔门下老三千白发镜中长心空但觉云过眼面冷宁知雪作肠不梦春眀缘底事堦前络纬正啼霜
　　又
　　绛节深居自九阍琼楼玉宇意空存身如鬬蚁时能战心似穷猿夜欲奔不热何嫌尘满甑长贫那得酒盈尊江南最是伤情地只合移家住陆浑
　　又
　　槛外声声落叶频新来鸡骨渐嶙峋乾坤独剰扪余腹金鼓空留醉后身四海难求生白处一时那得尚人昨宵对酒还长啸半亩寒花月似银
　　又
　　拟拜槐安竟未成苦吟犹赖送余更看残野马书空掩呌煞寒螀枕自横风雨浪传孤剑吼波涛时令画船惊百年扰扰红尘里矫首扶桑曙又生
　　丁雁水臬宪拒伪弃家奉
　　命入都遥赠五章
　　六年离思隔千峰每忆情髙叹莫从岂谓烟尘能蔽日原知江汉定朝宗人间塞马真难料天上云鸿未可逢书至一时忧喜并乱中装薄问谁容
　　又
　　变起呼庚震九垓多君壮气独难回踉跄皂防兵间出辛苦麻鞋贼里来未死巳知三不负无家宁有七堪哀羞看百草当秋后一阵西风一度摧
　　又
　　江干鐡骑乱如麻间道潜踪信可嗟甘死岂知能不死全家应是为忘家泥涂踯躅人千里妻子飘零水一涯疏奏早知
　　天子识平原若此复谁夸
　　又
　　海立山飞在一时纯臣仗节岂能移题诗忍效王摩诘念
　　主还同杜拾遗好友沿途分短褐行人遮道防须眉良朋竞奏骊驹曲折栁翻嫌劝驾迟
　　又
　　种得甘棠絶世尘迁官原不出
　　枫宸能排万里滔天浪益显生平蹈海身自古乱离知国士于今忠孝得词人苍生均切为霖望环赐宁惟下汉滨
　　次刘季英登报恩寺浮屠
　　万壑千峰入望齐振衣横眺意长迷都无王气余江左只有斜阳过水西白马殿荒前代础赤乌碑换旧时题萧萧金铎风前语遥和台城野鸟啼
　　又
　　琉璃髙峙百千寻逺望钟山积翠隂刼火自留三月烬钟声犹带六朝音此时城郭堪悬眼何处风光足赏心独有雨花台畔草春来烟色未销沈
　　次刘季英江南春兴
　　秦淮烟月黯然収白鹭飞残出逺洲青盖漫传前代恨乌衣宁复少年游半江春水千寻锁防夜东风百尺楼战鼓乱鸣浑未觉祗縁天子自无愁
　　又
　　水满清溪浸绿云铃摇九子不堪闻人才那用如安石国事凭谁付仲文陌上牛羊朝作队湖边燕雀晩成羣人间埋照非容易风味终须爱麴君
　　登海岳楼次王阮亭韵
　　大江日夜滔滔去吴楚乾坤有此楼南北风云随岸尽古今烟月逐年収袁生歌板成髙调魏帝旌旗失壮游倚槛便须重作赋从来心事耻悲秋
　　甘露寺次石淙杨先生韵
　　北固青青犹似昔我来登眺巳多年论兵慷慨留山月吊古荒凉拂水烟戎马难消亡国垒沙鸥长避渡江船不须更覔髙僧话白眼何人亦解禅
　　登昆山次髙陵韵
　　扪葛攀萝一径微几年曽此扣禅扉苍岩笑我行将老白鸟迎人却更飞溪月自然能耐晩山云何事不知归五湖多少秋风在欲剪残荷补素衣
　　寄江辰六
　　层峦八九绿氤氲何处支颐若所闻篸岭自悬仙境月莲峰犹忆故山云客来共把青尊对吏散还将险韵分见説江梅花正发一枝宁不寄殷勤
　　其恭偕武徴东湖髙陵携樽过种字林为持螯之防
　　论文清夜更论诗剪烛虚堂此一时偶触壮心因泥酒未忘机事为看棋寒新孤雁空遗响秋熟双螯好共持不是故人多雅兴长宵应便惹相思
　　秋感次东湖韵
　　寒梧瘦竹弄秋晖小径蓬生过客稀老子自应甘墨守道人无复想雄飞灯前酒竭青磁瓮雨后泥深白板扉尽日弹琴无一事双眸长送晩鸿归
　　又
　　屋角牵牛覆短檐笔床茶灶老江淹聴残细雨惟烧烛过尽浮云不卷帘蓼苦自应难对酒梅酸何必更和盐甘穷岂合将诗罪险韵时时信手拈
　　又
　　矫首鹓鸾满大都山中音信竟全无交游此日空三径骨相从来合五湖月上更怜秋水阔天髙何碍暮云孤香龛经巻年时好弥勒犹能伴老夫
　　又
　　黄金无复更游燕醉卧柴桑二十年止酒惟能成半梦催租真欲费全篇行蔵但恐前人笑文字宁须俗客传只爱山中好眀月一回相见一依然
　　九日同人梅花岭登髙分韵得十二侵
　　正见清霜两鬓侵快逢佳节且登临空传白雪无余迹不负黄花独此心短髪早知羞未己壮懐徒抱不堪吟从来秋色闗天地一防龙山直至今
　　同人集克敏堂聴孔东塘先生述石门山孤云草堂之胜以诗赠之
　　见説茅堂住碧岑当年出岫本无心鹤书未许聴松卧龙阜曽劳拂莽寻遂有星辰知客傲只縁山月待人深一时举酒皆名士东望同登梁父吟
　　立春雨和髙陵韵
　　细雨争春不让先潇潇摵摵搅晨眠红顔漫自矜佳节白发宁堪逐少年但得日供三雅爵宁须常看一囊钱试观来日如酥影渐到天街细草边
　　咏雁
　　蓼红沙白日相呼毛羽秋来性独殊万里乡闗惟雨雪一生踪迹在江湖稻粱多处人情险芦苇深时野梦孤何似寥天千嵗鹤芙蓉峰上顶如朱
　　张偕石陈鹤山携尊集种字林
　　髙懐如尔信难俦春至先为醉客谋载酒竟过扬子宅倾囊不惜马卿裘偶探好句争传写共爱深情任拍浮从此西园称胜事南皮宁复羡应刘
　　寻梁溪周二娘墓为诗吊之次黎生韵
　　兎狡狐緌窜野榛倾城艳质己长窀可怜梅影摇寒月谁把椒浆奠早春情在空留金镂枕魂归应泣绣罗巾云英不嫁千秋恨肠断青衫我辈人
　　又
　　防陌荒凉防水清夜来常聴怪禽鸣春残茂苑花无主梦醒巫山雨不行此日燕钗真欲化当时鸾镜己难眀稠桑纵得遗裙在那有空庭勃声
　　送季儿赴均阳兼寄辰六
　　雪霁天涯客路开楚山南望绿崔嵬苍头倚辔催长发白髪垂堂盼早来亷吏无家空恋阙离人易感莫登台此行若过南阳道好向龙冈酹一杯
　　重和阮亭迷楼懐古
　　当年清夜记宸游刼火惟存莽一丘作赋词人空雪涕吹箫天子自风流旃檀有法长开院杨栁无情不上楼却笑兴亡等飞絮一畨东涧又西沟
　　又
　　总是繁华迹易荒台边秋露湿荷裳风光处处花埋雨春色年年草满冈千步画栏人事改一声金磬客心凉可怜懐古情多少费尽诗人百结肠
　　访张次籛深栁堂戏书所见分得二萧
　　城南春水碧迢遥髙士幽栖近板桥草色多情邀客醉栁丝无力倚人娇波堪掠燕方三月地有啼莺自六朝入坐一时皆善赋绿烟深处挂诗瓢
　　闰上己
　　巳敲槐火过云龛谷雨花开色正憨浮世防逢春百二佳辰又见日重三湔裙水上添新涨捧剑波心异旧谈寄语永和诸胜客茂林修竹更须探
　　漫成
　　幽境时无客过从禅闗犹得暂从容闲寻径笋遥惊犬偶挿瓶花故惹蜂睡起避风门欲掩吟余待月酒初浓山僧似识渊眀意庐阜于今不打钟
　　冷松邀集记扪轩时有歌者茵姬在座
　　程郑门髙不迓賔桃花潭水遇汪伦菰芦江上传佳话樱笋筵前有丽人短烛三更闻急雨清歌一曲舞轻尘习池倒载寻常事长笑同欹白鹭巾
　　送冷松先归新安
　　彦章南去布帆斜麦秀风髙下白沙我为忆家聊作客君将送客反离家乡闗逺出千重树山岳晴分一片霞先报故园诸父老好排鸥鹭待归槎
　　五月二日同人集克敏堂送药亭归海南东塘还朝南村入九华山修志分得十二文【时与防者十五人】
　　榴汁初成酒色醺一时河朔共殷勤星辰象合天长聚江海情多路暂分风雅防同周列国云光如见蓟仙君可堪更作阳闗曲一叠离歌一处闻
　　端午后六日携家小泛时尚有竞渡者
　　江波新涨麴尘初兰桨浮家兴偶舒稚子都随书画舫老妻偏爱水云居栁丝上下争啼鸟荷叶东南有戏鱼谁问沈湘千载怨只教年少鬬鳬车
　　竹醉日小集氷持肥园寓斋共用韦端己韵
　　一片帆吹荷芰风重城人聚桂堂东笺凭银鹿时时送酒换金鱼夜夜同谊合不知交似漆醉多常笑卧如弓何堪跋扈飞扬意未肯当杯作老翁
　　又
　　不教花圃欲连壕独爱幽栖绕雪涛赤日不来松竹冷绿波新涨芰荷髙舟停槛外常寻戴酒防林间好读骚漫説辋川多胜事辋川当日少吾曹
　　步宗梅岑韵题贾孚逺西山别墅图
　　不爱红尘过碧山二分眀月屋三间偶因野竹开疎径却倩寒云为闭闗驴背新诗逢客问鸥边残日伴僧还我来欲访歌骚处遥指隋桥第防湾
　　虎丘姜贞毅先生谏草楼
　　青山无恙是君恩小阁嵯峨倚夕暾当日避人焚未了此间报国气长存文章岂愿传千古忠孝由来共一门却怪杜防如识字时时槛外洒啼痕
　　楚烈妇挽诗妇以饿尽节
　　乱起黄巾国步艰深闺就义萎红兰壮夫志在戈空挽烈女心坚粟忍飡天日尚留前代愤氷霜犹作异时寒崇坊永表千秋劝填海魂归掩映看
　　咏雪拟东坡义尖二韵
　　一阵严寒旋旋添堦前夜积水晶盐彩笺染墨愁毫秃红袖翻香露指尖饥雀有声迷冻瓦归鸿无影落空檐痴童漫自携蛮榼不见临卭卖酒帘
　　又
　　密霰随风入谢家梨云碎剪作氷华鸳楼莫认重栏迹兎窟难寻古路义庭筯倒垂光灼灼帘旌微动影斜斜灞桥恐有寻诗客欲种林逋绕屋花
　　又
　　隂重翻怜晓色严防阳驴背独心忺遥看极浦沙千里晴见危峰翠一尖豪客围炉争按曲美人呵镜懒开奁宁知尚有孙康在捡尽寒斋字防籖
　　又
　　疎疎密密势还加尽把人间捷径遮西岭风髙添鹤栅南湖氷厚搁鱼义何人更掩凝寒户防处曽停逐热车我是袁安初学懒敢同髙士卧烟霞
　　又
　　飘飘寒影透疎帘渐觉晶莹满四檐缟带千行翻素练锦鞋双迹印红尖寒多更觉吟肩瘦冻彻偏宜饮兴甜只爱渔翁江上去一蓑新被白云粘
　　又
　　何处飞来六出花梁园一夕望偏赊逺山带雨分层壑老树摇风出半义压损竹梢妨着屐扫同梅瓣好煎茶登台把酒呌奇絶此日乾坤寂不哗
　　仲冬念八日家巢薇侍御过集种字林偕髙陵念昔仲子分得鱼歌二韵
　　满径寒蓬赋索居淹留惟恐绿樽虚豸冠忤俗名偏重鸿羽闗情谊不疎此夜笑谈干象纬他年踪迹伴樵渔欲知别后相思事检尽松几巻书
　　又
　　张衡愁绪近如何此日相逢且放歌天下尚留吾道在雪中谁许俗人过青衫防载伤萍梗红烛三更防薜萝待得梅花消息好金牛湖水麯尘波
　　舟中闻雁仝正持作
　　孤客伤多正忆羣中宵愁聴思纷纭稻粱有恨音偏苦江海无家迹又分嵗晩那堪千里月天髙尝隔万重云红楼亦有笙歌侣醉向灯前似不闻
　　送汪舟次太史奉使中山
　　谕蜀何烦羡马卿绯骖夹道送君行装従南越台前盛文向东坡海外成岛屿岂期才子见波涛终为圣人平独怜异国相思处万里蓬壶月又生
　　东淘访旧不遇
　　小楼灯火夜横陈梦醒扬州防换春十载浪传天上信一生常负月中人歌成白纻惟余响泪裹红绡防暗尘海角茫茫空徙倚愿留香穂种来因
　　将发东亭留别淑晦
　　访戴时维剡曲舟感君情重为迟留幸当潦倒逢青眼莫道英雄易白头五夜鸡声常对酒几人猿臂早封侯相看各话平生事老气犹能压九州
　　过俞锦泉流香阁观剧
　　无限春风上袜罗洛神曽见赋东阿偶停残嵗青帘舫来聴良宵白苎歌座上狂夫多小鳯屏前仙子尽长蛾紫云不识今谁是但倒金尊唤奈何
　　锦泉席上赠长君陈芳
　　萧瑟江闗久索居偶来花下一停车燕莺队里逢名士歌舞塲中得异书年少谁能过贾谊多才应更似相如子云得从长杨猎头白犹然较石渠
　　立春日毕正持携尊见分得八庚
　　春入端居草未生感君挈榼重将迎人如昌谷宁无叹客似髙阳独有情忧以醉忘终是暂慨因叹触更难名持杯为向梅花语莫倚寒惹不平
　　江夏君视女未归元夜不寐有感
　　六街箫鼓正喧阗酒醒中宵竟不眠风便漏声传枕上月眀花影到牀前紫姑漫説今年胜青帝难教旧梦圎闻道重城灯火盛一时如向客心然
　　二月九日登南城楼看雪仿禁体
　　容易登髙为傍城雪中披步崚峥眼难极地那言旷身欲近天方觉晴六代烟花都寂静万家楼阁转分眀清寒更有添豪兴湖海从来气未平
　　上巳日雨中言懐
　　一雨无端节序更凄凄恻恻暮寒清酿成草色何劳逺落尽梅花不肯晴南苑几人曽扑蝶西园何处好闻莺春来算有愁难浣莫为湔裙傍水行
　　兀坐
　　兀坐西斋戴鹖冠半春萧瑟己无欢寒欺病骨分千痛雨入愁心并一酸芳草渐于行处密好花羞向闷时看新来检防吟囊事客梦荒唐笔蕋干
　　送叶井叔归里
　　隋桥垂栁布帆欹梦得衔觞感路岐客况不堪沽酒少归装偏为买书迟雪堂水涨鱼肥日月观花深燕乳时两地相思知未免可能重寄四愁诗
　　送吕半隠
　　曲江当日手亲题老向荆南独杖藜菊自晋花犹满把留秦种渐成畦难将往事论苏李賸取髙风似阮嵇遥望故乡休下拜杜防仙魄不重啼
　　又
　　隋堤杨栁画溪藤两地论交得未曽笑我世情随日淡羡君诗兴逐年増因躭白社寻庐阜爱写青山为武陵今日相看须进酒小花蛮榼可三升
　　用看奕轩韵示内子江夏君
　　一字媒成一笑初牵红初事下田居能传嬴女吹箫曲自答秦嘉饷镜书青眼独看云里鹄白头长馔井中鱼谁怜四海浑无有台上横琴独晏如
　　又
　　委巷由来不治生堂前空有鹿门迎丈人正得黄承彦夫子何如马长卿窥牖早知才具逺停机偏识揣摩成天哀志气凭谁信扫得饥寒即盛名
　　又
　　行路难如蜀道般弃繻曽共入秦闗年年割肉逢春社日日将眉画逺山解佩时留佳客醉敲针初得小儿顽乘风破浪非吾意却过眀湖学士湾
　　又
　　十年仝踏软香尘岂料能逢洛下春南内一行称命妇东方千骑拥仙人筼筜竹笋供青案罨画银花防绣巾势位一时安可忽那知蝼蚁竟谁真
　　又
　　剖得麐符向两谿持盈常恐夕阳西荷锄每欲仝埋鹿推枕何曽待聴鸡烛秉研旁秋泪湿香焚台上晩烟迷东风吹醒东坡梦只羡堦前玉树齐
　　又
　　黻佩翻成负戴随含沙宁复计云谁刚知王子终难免好忆虞妻不可为患难输君能学道清贫似我独心知髙山流水音空在赖有蛾眉钟子期
　　又
　　年年老屋要牵萝爱尔秦声和醉歌不骂章惇心自逺曽教许允智偏多看山共坐蜻蛉舫典酒频销蛱蝶罗剪得支硎云一片灯前为补旧时蓑
　　又
　　疗贫那得有奇方劝我逢人莫便狂眉黛瘦来翻自解头皮留得岂须忙闲开修竹林中馆老爱菩提树底坊只有不平洗未尽呼儿还涤掌中觞
　　用前韵赠澹心
　　风度看君似太初玉兰花里近移居喜闻天下多情事徧覔人间快意书竟日横船惟放鹤有时弹铗尚歌鱼茂陵不少雕龙客作赋文园更孰如
　　又
　　春风春雨乱愁生纵有髙轩不肯迎南面拥书谁是主北支枕莫相卿新词独许栁三变老友无过陶九成近与长沮还有约耦耕偏爱不知名
　　又
　　着得奇书有防般手携常自访云闗挂瓢桂树生公石压防梅花邓尉山乱后久甘寂寞老来全不减疎顽金庭何处容偕隠更欲移家销夏湾
　　又
　　石城乌榜泛云谿歌吹扬州古竹西十里长堤春试马二分眀月夜谈鸡东山别墅逢花住北海清罇对酒迷今日羊昙空折棰白杨髙与画楼齐
　　又
　　水嬉湖畔日追随授简当时更有谁得酒只仝名士共无钱安用好官为三年玉局人难识一片氷壶尔独知短梦乱山今已觉东篱还订菊花期
　　又
　　宁知隔巷接藤萝日日花间共和歌皂防有心词客在青衫无恙酒人多买成江上新鱼具踏破门前旧雀罗我有离骚向烟雨隣家应更借青蓑
　　又
　　举世求圎欲毁方市人争笑两生狂苦耽竹叶连朝醉一见桃花尽日忙浪荡每寻平乐馆风流谁羡永丰坊劝君莫洒西河泪三万六千时举觞
　　戏拟无题
　　秋千过后落花初青粉墙围道韫居红纸半题吟剰句绣床横叠读残书箫縁少和难招鳯字有相思莫剖鱼谁遣锦江春水滑扫眉今见女相如
　　又
　　也知才调不虚生何意偏将薄笨迎世有伯鸾应得汝人非司马敢呼卿含啼暗掷金条脱选梦难求翠织成惆怅仙鸾隔烟雾教人愁絶是空名
　　又
　　种得离愁似草般春来到处映花闗那知弱海三千水竟隔巫阳十二山思妇泪残花欲死望夫心在石非顽莫愁艇子无消息盼防秦淮第防湾
　　又
　　灵犀初解辟芳尘斜倚箜篌度此春一世不成如意事两边齐作断肠人瘦来不稳珠腰被画就犹蔵绣领巾买取余杭仙媪酒碧桃花下唤真真
　　又
　　小姑生长住青谿仙树菁葱玉洞西空有闲情随海燕不堪文彩对山鸡人前作别情难语梦里相寻路易迷己负罗浮好花信垂条惊见绿隂齐
　　又
　　莫拟当年旧苎萝伤心不唱采莲歌才生红粉须眉薄愁在青衫涕泪多锦带暗聫鱼子缬画裙羞卷麝香罗五湖肯逐鸱夷去一舸何辞着短蓑
　　雨中过丹问闻六堂看梅
　　爱花不惜为花行着屐冲泥倒玉罂穿径己知尘欲静开轩正觉影同清雨中漠漠幽香逺夜半垂垂艳雪眀我拟借君堂上卧巡檐三日待春晴
　　西柯携尊同景州东湖维式诸君见过分得十灰时潜儿将有楚行
　　春尽俄惊逺棹催南邨犹喜素心来忘忧最爱狂奴态赋别还征上客才竹以蔽尘将径绕花知弄影向灯前伤离老眼无奇字莫拟杨家有浊醅
　　书云先生招饮看花时庭前芍药莺粟酴醿争艳即席漫赋
　　老为花狂更复谁名园曲宴喜追随三春胜事称婪尾一苑香风呌画眉步障紫丝空烂漫地衣红锦最葳防主人爱客能行乐颠倒难将烂醉辞
　　再叠前韵呈书云先生
　　未到髙斋香满扉俄惊燕瘦与环肥槛前鬬酒杯频倒座上题诗笔若飞月照紫衫迷眼色花争红袖逞腰围最夸郢客阳春奏不羡当筵金缕衣
　　次仲云侄韵答赠
　　羣从君推玉笋班新诗引我一开顔经时不减三年迹过曰堪销九夏闗当代凌云应北阙谁家咏雪更东山陈留竹下多佳兴尽倒葡萄莫便还
　　梅书师六舟次叔定蛟门同家剑宜小集花下
　　衡门久矣谢车尘蓬迳何期拥篲频槛外繁英多艳友座中佳客尽词人酒逢欢饮偏宜夜花为迟开賸得春多少竹西池馆在谁家索句最清新
　　饭后
　　皓首曰归百未成盘飱终日意难平老妻早报蒸梨熟客子谁知种苋清与世何功甘饱食于时不合但徐行无端苦覔惊人句揽镜频看太瘦生
　　夏晩
　　千山返景欲苍茫倚杖柴门到夕阳云为随风成厚薄天因醸雨故炎凉间中胶漆惟欢伯老去功名付睡乡屈指几朝秋渐爽桐冠蕉帔竹匡牀
　　梁雪立秋日有约泛舟辞而未赴
　　従来癖性懒衣冠触热何堪泛碧湍南郭赏心人自好北跂脚意常安风摧髙叶辞金井雪沁甘瓜剖玉盘此际秋懐正无赖白头那及少年欢
　　得鹤问书次同孝威赵客见忆韵
　　两年落尽粤闗梅望逺频登赵尉台郴水云迷千里迥洞庭风送片帆来贫归但有花盈迳逺梦难同酒满罍深谢诸君能见忆新词絶胜贺方回
　　又
　　拟下惊涛惶恐滩便来邀笛更寻桓可堪少妇乘鸾恨竟失良朋鲙鲤餐碧树常牵三月梦黄花犹耐一秋寒武昌泛雪能乘兴欲问齐山路防盘
　　中秋坐雨次伯御见懐之作
　　桂华着雨又经年独坐虚斋忆汝贤三五难寻湘女梦十千空负酒家钱楼台但觉和云冷箫鼓谁能唤月圎幸得一篇青玉案徘徊髙咏曲栏前
　　送家仲云归里
　　髙天霜落木初飞送别河桥指翠防作赋最怜人善赋思归常羡客先归向平婚嫁随时遣阮籍行蔵与世违子去须为余料理丰南犹有旧鱼矶
　　送家伯御归里
　　东阁官梅渐作花延陵才子又还家舟过钟阜山千叠门对丰溪水一涯笑我暮年方解组如君佳句合笼纱为传逋叟思乡梦长绕燕峰几片霞
　　次石屋禅师韵
　　无事身如一叶轻闲过竹院畅幽情遥知眀月禅心静长看浮云世态更忍草悲花堪坐对清泉白石共经行空惭扰扰尘埃内门外时时金磬声
　　送亦韩弟廷对之京
　　圣朝虚席待凌云才子名成冠一军两制久传中舍诰三唐初变左台文官梅度雪枝争发繁杏临春蕋渐纷相送此时无可赠吾家风节古来闻
　　送云逸侄归里
　　骊歌初唱客将还送别隋堤栁一湾四野寒烟过赤防千峰晴雪望黄山协来吉卜懐应喜携去哀辞泪欲斑从此南陔须再补澄溪家住白云间
　　无题
　　暖从寒际见春恩香雪防头问酒尊花解依人多傍槛月能留客向当门煨残早喜蹲鸱熟梦醒虚怜小鳯存或是野人思献曝朝来常自倚藜根
　　元旦立春
　　胜赏今年并嵗初东风吹出晓云舒青龙幡下三元防白兽樽前五谷书彩树辛盘吟未了红椒粉荔乐何如酒人赢得多佳兴醉向梅花思有余
　　予目失眀遇方君青来以金针治之因得复眀作诗三首
　　每羡庭中鸡犬行频年触柱废将迎何期元化非常手竟得长康未防睛残帙乍开逢旧友好山重过忆前生也知天意多相警青白从来悔太眀
　　又
　　左丘何意启重翳信有神功破世迷岂可开眸容寳屑果然刮目用金鎞空怜子敬惊相待且喜昌黎手再携却笑防时云雾里那知歧路别髙低
　　又
　　敢言盲目不盲心银海何縁五色侵与世防顽原自昔看人轻薄又从今翻忧识字还多事但恐劳神是苦吟惟愿随君周海内尽教肉眼受灵针
　　早春杂咏初四日偕家巢薇同作
　　一东
　　浮踪正拟住墙东兄弟情欢此暂同彩笔红笺新节气椒浆荔粉旧家风经旬饯腊知春早四日逢晴騐嵗丰箫鼓一时喧里巷可堪髙咏在花宫
　　二冬
　　融融赵日己辞冬有约开樽向鹫峰蓂叶数枝迎节早梅花一树受春浓人因爱客频扶杖僧解留宾不打钟共説谢家饶胜事池塘草色渐茸茸
　　三江
　　鲛氷片片断春江丽景初生照石幢此日香清开竹户有人诗瘦对松炉声沸雨停幽鹤幡影摇风吠小尨携手正须迟访戴肯教离思动吴艭
　　四支
　　牡丹岂复画燕支爱尔能为絶妙词青眼幸当无事日白头同説少年时江湖身老名空在山水情深意肯移渐喜东能破冻一犁春雨未嫌迟
　　五防
　　空説当年杜紫防鹧鸪啼道不如归莼丝未厌吴侬箸荷叶宁为楚客衣天下有心常击筑人间多事莫开扉五陵得意皆年少裘自翩翩马自肥
　　六鱼
　　过河何必叹枯鱼己见韶光到敝庐度嵗正同人磊落当春宁肯气萧疎花香燕尾频移榻松长龙鳞独著书宣室漫言思贾谊老人今己办柴车
　　七虞
　　太平今己是唐虞愚谷犹来本自愚漫道芙蕖如锦字可看薏苡似眀珠将东海常衔石敢向南山更捋须耕凿独惭无以报元朝遥拜倩人扶
　　八齐
　　庄叟空言物可齐闭门聊复卧瀼西池中草长鱼初暖檐畔花开鸟便啼时事何须忧水火故人今己判云泥闲来欲访逍遥谷两袖春风六尺藜
　　九佳
　　倒餐甘蔗岂云佳懒漫原知世不谐烂醉己忘归丙舍眠无复聴庚牌清宵看月挥松麈侵晓浇花湿笋鞋独有风情殊未减髙冠时挂美人钗
　　十灰
　　梦防东华意己灰檐前猿鹤漫徘徊新春不了前春恨旧雨宁同今雨来十载宾朋多草莽三春花月防楼台人生荣落寻常事甘向深山老不材
　　十一真
　　谷口行同郑子真湖边箕坐看忙人忍教鸥鹭频相待却喜禽鱼渐可亲竹叶醉来能耐老桃花深处不知贫闲中懒作淳于梦未到南柯即欠伸
　　十二文
　　防嵗临卭只卖文欲谈前事向谁云弹琴不爱同中散誓墓曽教学右军百嵗声名甘老放一时心事触防醺风光却向人前説占得扬州月二分
　　十三元
　　贞下看看又起元檐前长自负朝暄吟残芳草春生屐开到梅花雪满轩杨氏才人多白鳯王家童子有青猿一门词赋吾心足书画何须更纳垣
　　十四寒
　　栖迟宁不探春寒渐喜山中日月寛次第己看花婉娈起居先报竹平安香浮盏内新开瓮露滴前共染翰多少楼台好风景莫教闲杀玉栏干
　　十五删
　　赋得新诗手自删苔花生涩傍门闗方期客泛郎官水又见人过学士湾富贵难求终嵗饱神仙赢得一生顽卢郎空有逢时法不向终南更往还
　　一先
　　似奕都求着着先宁知冷眼在枰前诗成白傅吟花下曲爱红儿度酒边百尺防曽容客上一寒端不许人怜请看庭畔桃和李青帝来时即竞妍
　　二萧
　　镜中双鬓己萧萧髀肉于今亦渐销充隠不须栽薜荔漫蔵何用覆芭蕉才人胜事归梁苑髙士新篇在灞桥试问鸱夷随梗泛何如吴市好吹箫
　　三肴
　　莫贪椒醖与兰肴早结山中一把茅独往不须频问路倦飞何以竟归巢饮当醉后难握棋到残时劫漫抛贵贱人情吾己晓一觞惟合对穷交
　　四豪
　　臝蜾何知是二豪樽中常自有葡萄成仙那用多寻术避世宁容更种桃莫羡汉庭徴四皓独怜吴地有三髙春来莺燕浑无恙啼血谁怜杜宇劳
　　五歌
　　酒酣斫地漫髙歌一笑曽逢春梦婆宁更以闲为寂寞何如将夀补蹉跎江云渺渺飞黄鹤防草青青放白骡归去来兮鉴湖上此间应不畏风波
　　六麻
　　不求槐棘问桑麻人事从来似抟沙南亩只教多种秫东篱犹有未开花谢安携妓身将隠陶令休官鬓巳华料理百年无善计一琴一鹤且移家
　　七阳
　　亦愿挥戈学鲁阳双丸何意向人忙李家那得千头橘召伯犹存几树棠陌上花开应缓缓田间麦熟正穰穰春流但可容吾濯清浊何须苦较量
　　八庚
　　半梅月影庚庚只合安闲过此生栽得藕花留宿鹭种将杨栁待啼莺熟思惟可蔵头卧饱饭还宜扪腹行抛却砚函同笔架从今应不受虚名
　　九青
　　柔岚防叠到门青春半新蒲绕绿汀折得花枝贻内子分来菜把向园丁耦耕切莫虚农月垂钓终须老客星自有珠光能映水安能熠燿比秋萤
　　十蒸
　　洞边花发似霞蒸鼓棹仙源我尚能隋苑韶光夸上苑延陵心事在东陵天清应有衔书鹤地僻全无防玉蝇他日临风更相忆裁诗莫惜剡溪藤
　　十一尤
　　拟向人间絶怨尤拂衣何必慕丹丘己教纳月多开牖却为看山别起楼燕颔防时归絶塞虎头今日画沧洲苎萝若有人同在艇子何烦问莫愁
　　十二侵
　　久谢尘汚莫再侵碧山深处己投簪吹毛不少泥中剑焦尾谁知爨下琴赤日上天宁有意白云归岫本无心螭头虎尾君休问醸熟梨花好共斟
　　十三覃
　　风雨时行化己覃泥蟠尺蠖亦心甘江河世事人难料丘壑生涯我自谙陶令门前多绿栁戴公园畔两黄柑安身更有逃禅法弥勒应来共一龛
　　十四盐
　　逢君我窃恧无盐欲书长蛾转自嫌最羡格髙如谢朓独怜才尽似江淹扶头酒醒花连屋义手诗成月满帘把向五都人索价也须一字值三缣
　　十五咸
　　有懐无路问巫咸独赋新篇日满函桂树词髙留白社荆花梦好隔苍嵓离鸿欲去翻愁网骄马将归更弄衔只剰惠连诗句在朗吟犹胜把春衫
　　偶题
　　絶似神仙陆地行诗瓢画帙酒经程长松未改凝寒迹野菊曽知去国情自是青山多宿好重将白水缔前五陵此日多轻薄皂防惟应避后生
　　又
　　花发阑干笋出篱春来踪迹似丘迟一钱不爱惟留客万事都忘只好诗梦破那堪推枕日棋髙偏在拂枰时人间蛮触多心事説向先生总不知
　　又
　　浣花溪上一村孤欲倩茅生更补图自爱娱情松与竹都忘辑瑞谷兼蒲红儿歌舞非他日白傅勾留是此湖却笑丁郎无傲骨等闲轻拂相公须
　　又
　　吴市谁知梅子真飘然此日剩轻身白衣岂必携官酿红袖偏宜拂壁尘泉石可留天下士烟霞絶胜世间隣篮舆醉后谁能舁儿子门生共几人










　　林蕙堂全集巻二十
　　钦定四库全书
　　林蕙堂全集巻二十一
　　湖州府知府吴绮撰
　　亭诗集
　　五言排律
　　初春友沂邀同仙裳定九诸子泛舟平山得杨字
　　山川不易好终古念垂杨正月人初暇初春景正芳遥怜几两屐共负一吟嚢飞盖随王粲交衿集谢庄挂颿牵杜若吹笛上沙棠曲岸吟朝旭浮桥践晓霜氷澌鳞始跃寒峭羽犹蔵荇蔕鹦哥绿芹芽燕子黄娟娟分鹭影的的入鸥乡毛女逢挑菜秋胡问采桑停车寻月观响屧看雷塘指防遗墟矗低回舞榭荒可怜隋大业不及鲁灵光覆辙羞秦帝雄才慕汉皇鬬鸡千帐锦养鹤九州粮赐栁称官姓収萤选夜妆龙船飘防缆犀管溜绒缰一镜柔情误三更艳曲忙才堪酬结绮防见起阿房尚忆当全盛何曽讽太康有山皆绿酒无水不红廊驻马临卭客调笙下蔡倡越罗裁翡翠赵瑟画鸳鸯绣幕留张硕珠灯醉沈郎林隂惊寳弹莺语落银牀金粉矜时俗烟云互渺茫地闻连建业尘巳蔽渔阳石碎天心缺岚枯岳势凉鳯凰辞故岭麋鹿爱欢塲宫竟迷仁夀途空认蜀冈紫苔铜雀瓦青草玉鱼珰怪鼠啼棋墅妖狐鬬射堂耕夫终落落游子或伥伥广武悲何极新丰泽漫忘兴衰信有托慷慨实非常遡涧频回棹泝波为举觞寺生前代想僧剩六朝装拂碣思南宋摹碑记大唐诗存名士影钿拾美人香我自难成醉天应莫遽凉惊颷僵鸟雀斜日古牛羊望望暮烟碧迟迟暝色苍曹刘争壁垒苏李又河梁雪暗鸿归处星稀鹊绕方横琴流素徴倚剑发清商杜宇宫花湿琵琶墓棘长开元客自老徳祐史难忘去去聊弹筑行行且卖浆桃源失晋魏兰渚徧潇湘凭吊徒挥涕城鸦噪女墙
　　集金鱼池
　　胜地环芳沼佳辰洽令俦莲塘晨露爽槐序午风柔遂有防阳兴言寻濠濮游朱鳞方竞跃金鬛正羣浮唾影斜晖乱噞花夕景稠客心同杜老吾意学庄周布席临丹槛移觞对碧洲风轻知栁直香静得荷幽藻影流文袷氷丝接素瓯仰瞻通帝阙髙览极皇丘急管分诸伎华尘散五侯醉归殊未厌清咏若为酬
　　午晴至丰台芍药花下
　　过雨芳林晓髙楼景物新云开成小霁山午带余春遂骋寻花骑如逢洧水濵分畦同鬬冶异畹各含颦泣露枝全弱迎风态更真夷光非一伴飞燕有千身防暎残霞绚香翻宿雾匀信堪称艳友何必赠离人留借朱丝障归簪白防巾眀朝夸盛事传语徧城闉
　　夀秦邮王相国三十六韵
　　莘郊当辅乙崧岳早生申淮海文章重琅琊阀阅新鳯仪恒在岭龙跃己离津单父琴歌韵桐乡俎豆亲挽铃通鸟诉击笏防蛇蹲吏畏徐宗説时称卢子均含鸡登锦署鸣鹤上丹宸聚米知无匹论兵觉有神露帷施曲盖霜钺拥雕轮朝誉尊裴度军威慴冦恂士腾悬帜影敌避属车尘栁肃辕门令莲香幕府人列侯趋玉帐八阵望纶巾方叔鸿猷壮元公骏业伸膺图逢圣代调鼎用纯臣盛吉持朱笔栖筠佩绛纶东山聊夙驾西院遂持钧九伐咨洪礼三留拜大真瑶环酬旧徳金筯锡殊珍鸱尾开黄闼鸾坡接绣闉掀髯谈国事造厀请斯民共羡纱笼贲还观水镜抡松髙宁譲直桂老不辞辛却簿空资限平衡待隐沦升台招騄駬入画宠麒麟病为苍黎痛恩烦赤帝询劲縁横豸角逆匪触龙鳞防见回天力兹逢降辰黄钟传始律彩线近初晨牛驭迎函谷熊飞起渭滨燕山森寳树漆圃颂庄椿设幔瀛洲客挥觞雪苑宾诸昆忻共籍小子幸依邻觐徳瞻韩乆怜才説项频一阳初遇复千嵗渐宜春愿得浮琼爵长言奉锦茵
　　花朝月下限字十韵
　　芳菲传令节春事自今齐不谓花前赏还分月下题韶光初扑蝶静夜独闻鹂粉细梨全澹丝轻栁乍低风烟忘冀北景物拟瀼西艳唱朝回雪仙裳夜舞霓红隂纷广院碧影照清溪客意躭幽选余心托简栖吹箫思旧里撤烛过平畦未尽徘徊兴频将素手携
　　寄上大司马公百韵
　　紫纬钟金斗苍灵协寳符自天昭世徳维岳诞真儒吐篆游麟异徴休集鳯殊赋棋夸李泌与字羡阳乌入梦尝探锦临闗即弃繻才名髙贾董物望起韩苏鴈塔年如玉鸡林价比瑜人争看一衞户尽诵三都早合台登骏聊将舄化鳬绿杨眠晓月红杏润春酥糗备千军饱城当百战孤雈苻逃境外桃李粲庭隅眷注隆青琐风流艳紫衢吹箫秦鳯叶捧馔谢螺俱淑女逢之子文人悦彼姝牛衣多涕泪马仗肯含糊弹事闻修竹筹边见伏蒲攀裾谈禁密借剑斥奸谀戅竟忘投鼠豪应欲射狐九歌逢彼怒百折咏卭须不幸言终验无端口卒瘏塞穷还失马巢覆尚探雏北寺悲嚢首南冠悔剥肤旻天留彦博
　　圣代得夷吾画省蔵余藁清卿足美醹笙镛
　　帝载琮璧防王图履尾旋遭忌心岂自渝娄公甘拭靣元相己衔须宠拟三专渥寛先五教敷度支权益重版部眷恒纡弄印无尧者垂绅似绛乎神羊威嶻嵲骢马步踟蹰色正人难继言危道似迂驺知清徳减楼畏直声涂无礼严鹰隼多防畏虎防到天松愈劲涉浪梗堪虞保防烦
　　英主迁延过险途先生官独冷短簿职空劬度岭吴丞相浮湘楚大夫晛消臣节显蔀彻
　　睿情孚葱佩心仍简兰台迹未逋平民邦用典作士帝称俞赤子皆求活苍生久茹荼囚知无死法公每向人吁漉酒消秦沴封章赐汉酺鸡竿频执奏犴户鲜号呼喜气腾丹棘
　　恩光动白榆爽鸠増上秩司马晋中枢太乙轩皇阵文昌上将谟律惟张九伐邑不诫三驱
　　王者方居正宵人敢负嵎乱因长孺戢情待武侯输海蜃销金铎星狼靖玉弧丹宸氷鉴捧黄阁火城趋御李思偕楚班荆忆在吴隋堤攀栁树湾水泛茱萸有道门庭广无媒径路芜仙舟来李郭甲第唘崔卢雪苑招奇彦星房及下驽金丸公子弹绣被越人舻赵氏交羣纪孙郎列顾厨少瑜诚卓荦端礼本华腴文爱香山俊诗称邓尉臞梁生能授简杜老善操觚湖海皆词客江山半酒徒杯倾红玛瑙笔架紫瑚梅岭衣香散桐楼舞席铺钗光摇翡翠灯影醉毺大令过桃叶嵇康就栁株时时陪胜赏处处得欢娱日月曽无几云泥竟自辜数奇嗟李广歧路泣杨朱入雒年非昔游梁计转愚扣门人走避撤烛鬼揶揄再进孙阁还分谢朓襦吟囊长傍鹤防杖或悬蚨説项忘踈贱依刘振槁枯清言偕上客故态恕狂奴剑割东方肉裘沾卓女酤校书怜鲁字执防滥齐竽光逸寒门累冯唐薄宦拘身因酬遇重腑为感恩镂厚谊真千古浮踪又五湖还乡懐防绶到郡合银菟善醸无中若空城有下菰南阳豪莫问东海狱多诬辛苦存姜桂艰难事牧刍哀鸣飞泽鴈局促耻辕驹羊子书三箧厐参水一盂筼筜惟劚玉薏苡欲疑珠夜月恒歌鹊秋风但忆鲈忧深防灌莽贫彻媿葭莩未识于谁止仍须赖给扶新恩瞻赤舄旧好感黄垆失道凭双炬乘流借一壶宠知垂素手荣冀转青矑四岳云将起三生露共濡勲名传汉册谣颂托吴歈衔玉酬杨寳镕金顾孔愉愿言回黍律长恃济川桴
　　奉答梅村先生即次原韵
　　人伦重镇海祖徳共延陵慧探金环协祥符玉燕徴楩楠当世用兰蕙早年称经术师中垒篇章过右丞防回搴赤帜第一啖红绫逸足宁超骥奇毛总譲鹰宴游初日炤胪唱霱华升锦有盘雕锡杯将御脍承中涓颁露掌天子赐云仍寳钿酬宵咏金莲炤夙兴魏徴真娬媚李沆果端凝斩马除奸谀燃犀破暗蒸只知词赋贵岂识谏书増秉铎家为矩观碑路拥乘毫端生绛蕊纸色防朱菱铸剑开洪冶程弓释巨棚鴈投衡岫网蛟入楚潭罾桃李荣夸狄蓬麻直比兢臣心无所党士口自多憎负米春山路歌骚夜雨灯周原虽板荡鲁殿独觚棱暂出东山驾旋耕南亩塍每横髙士麈长谢弋人矰局为苍生敛羮因赤手惩龄曽呼小友嵩忝预文朋玉署辞三载瑶台望九层别离思郑缟展轴爱吴缯邻烛初分耀邮函再唘縢果防回棹访不觉扣门应梁客随枚马姬宗备鲁滕深情知不忝乐事已难胜坐爱衣香满题看纸价腾躭幽陪谢屐选胜荷虞簦四水春罗滑千峰晓碧嶒笏逢山自拄几对月长凭急舞摇珠络清歌坠玉绳寻花邀杜牧倚树媿毛曽梓泽诚何有兰亭获共登文章君迭霸粥饭我如僧自笑诗城破还惊笔阵崩钞従鸾掖重游许园矜众垤恒宗岱凡流敢混渑序传皇甫谧刻羡李阳氷人谓真稀有吾言得未曽效颦徒见丑学步转难凭但爱朱丝暖仍怜绿酒澄写辞烧径竹挿架引溪藤赋拟三都左书贤十部肩堪栖白鳯尾合附苍蝇不识千秋后谁知二谢能
　　奉酬荔裳先生见赠即次原韵
　　清逺称名胜登临尽大贤每生鱼鸟兴多在水云边震泽当吴防菰城向楚偏溪声诸派合山色六城专自古丛葭菼于今茂梓楩右军初领郡崔亮后登仙酒爱程家醸茶从陆羽煎何期来画乃得奉华鞯忘分车频降推心席屡前九歌夸宋玉三影共张先邺苑恒分简淮阳未暇眠红灯争饮户碧草坠吟鞭烂醉三千斚轻拢十五弦间阶调睡鹤深夜响寒鹯语爱中边润行看左右平浓霜飞菊圃翠粉落荷田绕树谁怜鹊添衣欲御豜双南金错赠七札墨痕穿典博刘公干清华孟浩然别成杼与轴罕步陌和阡笔阵新悬帜诗城早破坚写凭鸡贾贵谱譲雪儿怜羣纪懐当世卢杨忆竝肩梅花广平赋绣被鄂君船声艶鸣珂里才雄射筞年东墙人自望中禁句争传覆锦调元气持衡别众川官曹消害马相业兆鸣防遂有蜚言至徒劳
　　睿意牵乗轺疑象纬布政佐旬宣雨润萝村路春生镜水偏臣躬方蹇蹇帝简更拳拳酹酒消秦狱悬旄震越天八门才耸翼九仭竟踣巅谣诼青蝇羽烦寃白鹭聨忧传夏侯册泣寄子由笺暗蜮藏深穽狂蛇试老禅九阍开斗沫一笑过云烟蹔起莼鲈思聊将兰杜搴三花开寳树五色产婴莲问古临苕霅寻幽趂笋箯精神同卓荦眉宇两防娟欲绣平原像言倾下若泉江山添赋力歌管夺愁权坐拂洼樽石偕搜韵海编礼非因我设言岂待人诠住订登台嬉游寻傍水縁子猷惟看竹夷甫不言钱异彩文相焕同官律互旋千秋宁偶尔一代岂徒焉媿我称疎慢逢君快赏延麈头腰自折纸尾字空填有畏慙惊鼠无成叹坠鸢寻花空着屐烧笋不成笾昌谷嚢裁锦柯亭笛用椽深情何郑重奇藻更芊绵忍聴歌三叠相思月一河梁衣共把湘水佩同捐逺道思投辖荣名各勉旃长留白雪唱髙映紫薇躔
　　懐汉髙士梁鸿
　　时微思介节道否重幽人鳯览辉常下龙潜徳始神交从异代合志向屈时伸养癖存孤性含贞保大伦独留心迹在长使道风新汉代曽遗俗梁生本絶尘著书髙自许灭灶介难亲椎髻闺中友耕田谷口身行歌原有托名姓或非真直欲同园夏宁惟似井春眀王生见忌烈士死相隣举世方趋热千秋只爱贫髙宗行遯久旧史展看频笑我同为客如君竟未臣弋徒翔逺鹊网不絓祥麐越叟空思越秦人忽去秦伤时思徃事望逺属良辰古道谁能许遐心未易陈缅思千载上啸咏五湖滨谁复能逃世吾其欲问津
　　无题用韩致光韵
　　檐鳯承初日帘犀辟暗尘罏香双穗夜镜影百花晨但惜欢情尠宁知别恨新魂离张好好肠防沈真真梦醒惟三叹愁多岂一颦垂杨难罥马芳草不回轮燕嫩还矜羽鱼劳转惜鳞只伤飞絮早轻度小桃春炊玉悲防楚弹筝忆向秦珠分沧海岸星隔绛河津但觉情如醉都忘味有珍颊羞红不妥眉薄翠难匀密语应忘婢凝妆或怨人长怜屏曲曲误聴车辚辚
　　瑞麦
　　仁爱天心厚艰难帝道光圣朝宁待瑞丰嵗即为祥两社占神应中牟卜世昌八三时不爽五七种非常夏己先秋盛金仍得火禳本同知共朔众附兆归王浪欲侵隋栁隂堪映召棠茎看连理并颖似木兰长致此宁无故从兹可渐康王师虽未偃吏治早徴良信有中和具能将水旱偿愿言羞寝庙持以示遐荒
　　病足十二韵
　　老至方多患春来旧疾半才如凿齿全欲似渊眀未可扶藜拜难为倒屣迎终朝横几榻竟日掩柴荆岂少飞扬意何堪纂蹶名此中宁有鬼得住且由卿抱膝闻孤咏咸腓笑彚征拳长如鹭宿跳不与防争身静奔趋少心空险阻平岐途知免累捷径岂闗情痹许王徽譲忧怜乐子诚以兹甘郁郁长得谢营营
　　春日闲居
　　嵗序青阳好幽栖览物情才疎甘皂防命薄谢朱缨稼圃聊安分樵渔不近名卧闻双蚁鬬梦破百禽声独起惟携篠闲行或抱罂灌花成晓课莳菊代春耕客至凭莺报僧来遣鹤迎苎袍随体便纱帻着头轻麻熟青精饭葵香锦带羮有时摊巻轴尽日对棋枰枚马梁园赋求羊蒋径行句从无意得杯爱不时倾挥麈餐常费谈经席屡横伶曽作史子墨旧为卿水任鳬鸥戏岩无猿鹤惊淳于谈每絶辅嗣论偏精意气由时辈文章付后生阳秋非所事月旦岂容评樱笋厨方盛蒲荷水渐平吾侪今己老犹幸见河清
　　小集克敏堂遇雪分得六麻
　　春来不择地昨日到山家蓂已开双甲梅才吐一葩幽人髙齿屐词客短辕车坐密毡炉暖谈深蜡炬斜醇醪浮栢叶生菜馔芹芽得嵗云初合迎年霰转加影髙都着树防急不成花郢国歌同发梁园简未遐光应迷上下韵各鬬尖义应自同欣赏宁为玩物华
　　苦雨二十六韵
　　未省苍穹怒如将赤庶嗔愁霖真有客旭日竟谁宾屡见商羊舞难教石燕驯水行将木毁隂徳致阳屯淅沥初逾嵗滂沱忽累旬人情空向晓天运欲无春檐溜时时乱堦痕处处湮连墙多壊屋隔巷少停轮苔藓红侵席蓬蒿绿满邻但闻泥滑滑罕见石磷磷婢怨嗟沈釡樵归抱湿薪柱欹还长菌池漫不生苹是漏难为补如波不易堙自冬将及夏彻夜更兼晨入市乗商筏当门挿钓纶溪流迷旧岸田畔入通津未可同甘泽徒能虐贱贫两岐应失望五徳适逢迍墨吏谁能觉青皇似不仁嗟余恒独息对妇共长颦南亩忧方大西聴己频余寒憎绣被新黦展罗巾弦润琴慵理书沾帙懒陈不歌应可笑无病转堪呻得意怜蛙黾潜踪叹鳯麟防当逢旸谷终免笑波臣
　　阅江楼晩眺
　　端州江海滙一水贯遐区奇相承坤徳危楼瞰震隅縁梯情己爽倚槛眺还纡况值清辉澹兼逢暮景徂千帆过逺树万井出寒芜发鼓鸣官舫连樯集市舻依依投晩浦渺渺泛修途共指层城壮同看杰搆孤东溪分白管西郡接苍梧峰束羚羊峡潮通大鳄湖古今形自胜昏旦候常渝海近残霞变波寛夕照铺野云生灌莽村火杂菰蒲蛮舶髙山岳渔舟小鴈鳬客心悲日夜旅望极川涂寒汐声来去层峦色有无防回空徙倚独立转踟蹰荒栱藤空老残碑藓欲枯可怜兵甫息终赖力能扶拟作滕王序阎公兴本殊
　　七言排律
　　秋日大猎
　　白露凉风转素商紫防星宿动文昌戎车吉日周王制羽士期门汉蹶张天外金钲屯细栁花间玉辂动长杨三驱共仰飞龙驾七萃新开射雉塲武库神兵通太乙天闲上驷映东房钟山建翮多贞白楚泽修牦有茹黄都防戈矛森鹤膝将军弩矢号鱼肠翔乌始见征尘溢搏虎仍观列炬扬武帝舆徒连灞浐荆人罗罻徧衡湘云霞乱杂旌旗色山水平分剑防光木落银縧堪縦击沙平珠络好腾骧执殳猛气曽无敌出彀雄威定莫当并羡驺虞能赴节早惊毚已迷方丹毛洒坠雕弧下绣翅离披翠辇傍遂使龙顔轻一笑转怜猿臂擅诸长止绥任骇公孙鴈饮至还羞穆满狼亲向璇宫调玉膳重临寳幄赐三浆中林貔虎吞云梦后乘熊罴托渭阳再见镐京歌燕喜宁烦洛汭刺禽荒相如谏牍空千古虞舜垂裳自九章
　　夀留村制府
　　地天景命昌干统河雒祯符诞晋侯禹甸衣冠王防盛延陵礼乐祖功悠子顔壮业超伦辈处黙清操絶等俦武本用文成胜畧才原借徳具猷花封防处棠隂满蓉沚多年黍泽稠洁可字民非枉誉诚能格主岂虚求八阶特进恩逾次三锡频加宠独优丹笔含薰吹牍尾朱干竟夜指旄头漳滨万弩敉乌石岭表双旌启碧油雷动更兼风以散火刚还济水之柔传刀肯使狐妖响破柱常将害马搜楫鼓鲸涛消戍垒楼髙象峤裕边筹庭虽有甓何烦运箧自无香岂待投孟获皈心钦秘算尉佗稽首服神谋白狼逺贡金城晓翠鳯斜飞玉帐秋客聚兰台欣再见賔依莲幕庆陪游如山未许齐隆岳似海惟应纳众流谢傅棋枰谁与敌燕公诗句孰堪酬生申此日方歌雅建子当时早演畴黄老五千宁慢学苍黎百万正欢讴孤踪幸共绵防积悃徒懐献藿羞北斗挹浆分相鼎东华添箓翊宸旒
　　五言絶句
　　鸳鸯
　　朝上芙蓉渚宵归菡萏池生来便同宿不解有相思
　　怨诗
　　朝来妆阁下不复画眉湾为恨郎行日遮郎是逺山
　　又
　　种荷塘水里莫种小桥前花开同一藕分作两边莲
　　题画
　　茒屋净无尘溪树青疑雨中有卷书人坐与春山语
　　美人览镜
　　对影照防红含愁锁双翠却怪镜中人如何亦垂泪
　　美人骑马
　　髻整抛缰处裙钩上镫时停鞭问阿姊何处不男儿
　　逺望
　　波逺鱼难渡风髙鴈不行故园秋草外一半是斜阳
　　长安一片月
　　车马尘初歇笙歌响又新长安好眀月却照利名人
　　酒醒后枕上闻鴈
　　月斜将雪影并作客眀孤枕横残醉萧萧度鴈声
　　空山读异书题黄皆令画扇
　　翠壁疑无路晴谿絶世尘前留古册恐是避秦人
　　落花
　　红顔原自好经雨作香尘独羡衔泥燕髙悬一片春
　　雪望
　　一夜江南雪髙楼独闭闗兴亡天不管埋尽六朝山
　　寻文防台不得
　　旷野低残日髙云没乱榛不知江海内何处着词人
　　子夜四时歌
　　花里红静东风吹欲开却嗔芳草色不趂马蹄来
　　又
　　人爱莲花好莲心只自知生来多苦意却为藕中丝
　　又
　　小院秋逾寂凄凉不可禁愁心如落叶一夜一堦深
　　又
　　无罅风偏入灯寒影更摇恨应难比雪能积不能消
　　岭南四时旅懐
　　江南亦有花岭外花开早辛苦看春风是处王孙草
　　又
　　南海苦炎蒸终嵗亦如夏安得北眠共説羲皇话
　　又
　　得雨始为秋秋来不得雨始知宋玉悲不为秋风赋
　　又
　　厯尽不曽寒得寒反为异独怜流落人有裘不嫌敝
　　菩提叶笠子
　　云何一片片遮得斜阳住向上亦何为由来本无树
　　防团
　　不锦复不缛何时乃能破试语行脚人且在此间坐
　　方竹杖
　　未遭规与漆留得觚棱在以此孤直心登髙幸无殆
　　瘿木如意
　　意亦安能如如意亦何许轮囷本无材莫作王戎舞
　　马当山
　　一夜风帆驶挥毫动世人不因王勃序谁信马当神
　　六言絶句
　　归云庵次吴白雪四首
　　过岭又逢僧舍沿溪都住渔家髙士丰碑何处隔林遥认梅花
　　又
　　木落更知山静天空益觉云闲但使欲归便得何须亷譲之间
　　又
　　山与波光相近冬将秋序初分消得樊川佳句湖田尽卧黄云
　　又
　　倚杖聊听秋涧回颿却趂轻风莫讶山公未醉酒人犹坐船中


　　林蕙堂全集巻二十一
　　钦定四库全书
　　林蕙堂全集巻二十二
　　湖州府知府呉绮撰
　　亭诗集
　　七言絶句
　　采菱曲
　　新妇矶头蘸绿波采莲何似采菱多莲心有味郎嫌苦菱刺钩衣郎奈何
　　又
　　浊水菱肥清水鲜就中清浊任郎牵无端惊起鸳鸯睡冲破侬家镜里天
　　韩信
　　一饭萧条楚水滨功成钟室竟亡身英雄事业轻刘项成败无端属妇人
　　眀妃
　　莫怨妍媸向画中眀妃薄命在和戎便教写得倾城貌未必君恩冠后宫
　　文君
　　解妬从来属赏音阿娇徒自费黄金独怜一首长门赋不及文君几字吟
　　汉宫秋水图
　　红衣落尽冷青苹太液秋风起碧鳞惆怅永和香辇散白头宫监更何人
　　题谿山图
　　万山深处乱泉流土室茅亭事事幽絶似故乡全盛日任公溪上荡扁舟
　　七夕前一日为织女催妆
　　银汉迢迢一道斜青牛待驾紫云车眀朝便是经年别莫误风前吉庆花
　　题蓉江女子所书碧桃
　　露井东风拂素罗一枝檐畔粉香多自従误赚渔郎后净洗春红学素娥
　　题李夫人画芙蓉
　　江上晴波望若空芙蓉含笑飐秋风等闲输与鸳鸯鸟卧看眀妆晩镜中
　　玫瑰
　　一丛深艳傍回廊偏称鸾钗堕马妆枕睡残红雨落为郎还作紫罗囊
　　茉莉
　　香清粉淡海南来夏晩争持傍镜台摘得含苞郎最爱向侬头上看花开
　　眀妃
　　深宫嵗嵗闭容辉一出榆闗便不归不为无金买图画至今谁更识眀妃
　　友人有赋磁杯鞋者戏作二首
　　谁把缥磁代藕丝鳯尖长惹露华滋就中最有相如渇忆杀当垆小立时
　　又
　　掌中传送几摩挲絶胜陈王见袜罗不是定州新制巧风流原在醉乡多
　　赵孟迁自题小像曰方朔再见之图为书断句
　　七十骑驴上帝台朗吟长啸口常开奚奴辟易惊狂客知是先生岸帻来
　　纪事
　　寒鸟惊飞月影昏土牀孤枕欲销魂梦中不识相思路又逐西风过里门
　　见人扇头是友沂絶句怆然和之
　　更谁红泪掩蝉纱公子埋香隔嵗华今日临风展遗墨教人肠防刺桐花
　　又
　　歌板当年出绛纱绿腰红袖尽铅华只留便靣春风在曽向章台拂栁花
　　友人纳姬戏为催妆姬汪姓南人也
　　蛱蝶轻罗押蒜金灯前小立倚瑶琴桃花潭水儿家住只问郎情深不深
　　又
　　别样双蛾栁叶匀轻回蝉翼掩罗巾柔条一样江南种北地逢春更着人
　　又
　　碧天何处是眀河灵鹊差排此夜过低嘱侍儿休索问古来司马自情多
　　又
　　新妆绰约下鸣机夫壻东方世所稀侬自有香名意可不烦小玉防朝衣
　　题画
　　密篠千竿翠绕篱草堂清昼篆香迟残书未了秋声动正是前山欲雨时
　　又
　　怪石頽云势不平西风卷出大江声渔郎醉卧芦花里笑指鱼龙触浪行
　　入署偶吟
　　新换头衔骑省郎终朝驱马看人忙銕花绣尽黄金钥嬴取残书叠印牀
　　又
　　平眀初下紫宸班锦署无营昼掩闗闲拂案尘摊好句一杯凉雪祭椒山
　　快雪堂观剧
　　鱼藻池边秋夜清玉船徐引烛花眀不知何处春风起吹出雏莺百啭声
　　又
　　西园清燕好留连翠管红弦不曙天看到舞腰低转处不妨人唤柘枝颠
　　犹记
　　犹记香风起栢梁裾髙防有篇章无端赋就神仙事空指红云拜玉皇
　　又
　　太液波通瀛海潮灵鲵行处御香飘一从画楫无人倚荷叶髙平玉蝀桥
　　又
　　兽环金蚀绣苔班头白监门尽日闲零落上阳花满地宫莺衔不到人间
　　又
　　孝武雄才自古今朱旗常绕碧山岑年来不见秋鹰出肠断相如在上林
　　又
　　甲夜犹传驻御幢一朝芸帙冷眀缸蛛丝似也知人事网徧金泥闪电牕
　　又
　　鬼神清问夜徘徊前席曽闻访异才宣室可怜秋雨暗凭谁教唤贾生来
　　题杨龙友山水
　　不见杨公二十年画中崖壁尚依然当时若有扁舟在呼出人间郭恕先
　　题画栗
　　实如张放林中弹皮绕桓公面上髭不是写生容易得拾来将疗杜陵饥
　　题查匡来像
　　入雒当年眼共青双鬟记曲满旗亭无端却渡松花水皂防藜牀忆管宁
　　又
　　丁鹤重归渐有须栁风桐露照氷壶吴生解写多情貌何不崔徽共一图
　　又
　　倚玉风裁镜里开四筵惊道孟公来凭教倩得添毫笔难画东阿八斗才
　　上已梅花
　　本是东风第一枝为怜春老独开迟好将逸少兰亭体写出何郎阁上诗
　　水仙
　　乌几红牕小贮春盈盈罗袜净无尘不知子建縁何事却向烟波赋洛神
　　梦月中防二十四桥
　　长乐钟声入梦闻梦中犹自逐梨云采菱船上西风急一曲红箫月二分
　　题范双玉画梅册
　　鹤飞湖上已年年老犹从笔底妍氷雪不须疑绰约前身原是藐姑仙
　　夹山漾
　　青帘白舫画中开短笛横箫晩更催一曲新词吟未稳两山飞翠入船来
　　杂感
　　莺脰湖边树欲红长年倚楫聴晨钟苕川多少浮家处何日来寻桑苎翁
　　夏夜偶泊西子湖戏赠笑公
　　修竹髙梧半榻前老僧白髪影萧然十年着眼南屏路看尽西湖歌舞船
　　又
　　影落雷峯月上天一池荷叶露痕鲜新凉夜半香风起悟得涪翁不隐禅
　　过友人斋头看竹
　　北郭东门访隐沦琅玕万个碧无尘隣家莫把王猷拟看竹还应为主人
　　为銕崖题画
　　无数羣峰蘸墨池白云如絮拥茅茨絶似郡楼斜日后道塲山北雨来时
　　为灵岩和尚题画册
　　门对平湖碧树齐木鱼清磬石桥西他年得遂渊眀志不复烦君过虎溪
　　赠僧
　　鸟道千盘入翠防真僧皓首见人稀昨宵直上莲花顶剪取山云补衲衣
　　又
　　一鉢胡麻玉泉鹿麋相伴不知年逺公犹有名心在苦向匡山种白莲
　　又
　　老衲惟存鉢与瓶禅牀趺坐藓痕青深林不是长多雨为有天龙来聴经
　　泛太湖
　　欲上金庭苦未能夕阳眀灭晩波澄不知万顷琉璃国何处清歌唱采菱
　　过石门有感
　　三十年前共月眀玉箫吹作鳯皇声而今携手同苍鬓懒向桃花説姓名
　　又
　　乐令清言事未遥山丘华屋恨难消凭将醉后羊昙泪弹向春江作晩潮
　　嘉禾
　　淼淼寒波动画船南湖春雨细如烟不知修竹弹何事冷落鸳鸯一万年
　　客有谈醉李者戏成一絶
　　歌舞无端失旧恩蘓台响屧总消魂多情只有王戎李犹带东指甲痕
　　平望戏成
　　谢安手板自无聊又趂东风送短桡沙上白鸥应笑我年年身到画眉桥
　　浔溪泛舟
　　七月新凉暑渐防荷花深处钓船归五湖鱼鸟犹相识争傍兰桡不忍飞
　　语溪道中
　　防草青回二月初语儿溪水碧何如扁舟十里垂杨路消得齐谐一巻书
　　题画枕
　　十八年来一欠伸而今稳向钓鱼津扁舟仰睡桃花下不怕槐安告密人
　　题周天随祖香堂
　　罨画溪头木叶黄手持诗巻见周郎烽烟匝地乾坤小不及君家旧草堂
　　文信国公像【以下二十首咏蓻圃长物为姜仲子学在作】
　　崎岖江海几间闗柴市招魂竟不还今日何人解惶恐也应无靣见文山
　　蘓文忠公像
　　金莲影里唤奇才瘴海颠连老始回笑我也同鱼鸟性忆君曽上爱山台
　　唾壶
　　烈士髙歌志颇雄石头东下竟无功笑他处仲诚多事何必敲残败乃公
　　隐嚢
　　五色斑丝自陆离齐梁子弟坐弹棋匡牀此日须珍重鍼线唐宫旧所遗
　　笔牀
　　玉台翡翠艳当时三品今传寳相枝独怪中书老而秃只宜髙卧谢乌丝
　　宋搨阁帖
　　澄心堂纸廷珪墨旧搨于今不可求何事宣和遗恨在一时还説太清楼
　　宣徳窑脂粉箱
　　景陵制作重当时传看真同大邑瓷不识昭阳谁最宠晓来妆就赐香脂
　　瓦灯
　　午夜荧荧对短檠清瑶屿里报寒更谁知得意髙吟处万树秋声一防眀
　　匏尊
　　吾岂匏瓜事可知一尊闲卧夕阳时人间只有槐安好便是蚍蜉也不辞
　　开元石幢
　　智慧髙幢刼屡经石台犹剩藓痕青时人若欲知年代上有欧阳小字铭
　　蒲团
　　谁能坚坐学枯禅一片蒲团古壁前识得西来无语意只应抛向大江边
　　博山炉
　　防树髙桐绿影深归来堂里对牀吟一炉活火心烟袅且向花前试水沈
　　蓍草瓶
　　缥青粉白自非常旋汲清泉挿海棠最是防花须圣主想来青帝即羲皇
　　乌皮几
　　琉璃扇防书城掩暎寒蕉碧影清净拭飞尘间纵笔刺桐花下又诗成
　　漆园榻
　　栩栩初回夕照斜庄周何意着南华人生只合如蝴蜨睡尽江城万树花
　　达摩衣
　　叶响寒斋夜雪深番驼髙拥正闲吟遥怜此夕鸡意肯负西来面壁心
　　管夫人砚
　　秘阁才人管仲姬琉璃砚匣玉珪携看来尚作连环様未破当年一块泥
　　日本藤笠
　　风雪骑驴太瘦身横欹同笑防檐新鲸鱼目射波光紫谁念当时渡海人
　　黄州竹笔筒
　　毛頴空为狡俦此君坦腹坐相収当年若使元之见应入黄州古竹楼
　　书籖
　　食尽神仙老蠧鱼百城髙拥水云居劝君甲乙无烦别举世谁知四库书
　　游北山赠性空上人
　　古木隂森翠影稠乱香随屐不知休山僧相引过溪去一片白云教我留
　　过二峰庵
　　春半看花取次忙晩来烧笋饭筼筜清贫太守闲经过又费山僧几日粮
　　步韵
　　何处行云不肯飞夜深香罥镂金衣凭将苕上千峯色写入蛾眉送客归
　　又
　　响屧空传下玉楼翠烟珠雾态难収当塲错认何郎粉匿笑花前不转头
　　又
　　枉杀陈思赋洛神三年辜负镜湖春东方莫漫窥千骑旧是青楼薄幸人
　　赠陆文孙
　　莺脰湖边杨栁春相逢倚檝暗伤神鄂君绣被知何处肠防何戡是旧人
　　赵尚书故姬
　　舞队歌筵盛徳新芳姿曽掩翠蛾颦宁知华屋伤心处不负尚书是此人
　　又
　　瞥眼繁华不掉头药炉经巻度清秋春申珠履应无数莫过张家燕子楼
　　蠡山题壁
　　千桃万栁上嶙峋石室犹传霸越臣不是五湖归较晩此中应少苎萝人
　　虎丘竹枝词
　　虎丘山下水平堤堤上春来碧草齐分付画船诸女伴莫抛红豆打黄鹂
　　又
　　短簿祠傍泊画船吴王墓下草芊芊何能覔得鱼肠剑割防离愁向两边
　　又
　　红红白白满桐桥买得花枝别样娇侬意只怜栀子树阿郎偏爱美人蕉
　　又
　　閙扫梳头向水真娘坟畔水淙淙当时岂少同心侣何不鸳鸯塟一双
　　题辰六借书图
　　吾家逸少本奇才旅舍缥缃手自裁三载骑驴燕市里只知原是读书来
　　游虞山得絶句八首
　　东风吹得燕莺忙花底船回一水香杨栁长条正无赖赤阑干畔鬬鹅黄
　　又
　　鸭头新水碧连空芳草裙腰晩望中多少楼台烟雨后一时闲倚夕阳红
　　又
　　篮舆晓出为看山鸟道纡回未便还何处衣香吹不防蛾眉人在白云间
　　又
　　峭壁千寻出世尘下看烟火碧无垠而今始笑黄公望画得虞山却赠人
　　又
　　絶顶天风吹客衣沧茫湖海是耶非青螺认得乡山影苦爱桃花未肯归
　　又
　　黄防青帘十里余酒人争就水云居那知东海风流客尽把沙棠载异书
　　又
　　绣被无香烛影青玉波深处话平生无端唱出河梁曲红泪抛残为子卿
　　又
　　细雨何堪归思侵玉箫金管阁春隂破山寺里花深处犹剩词人一片心
　　过亡友故居有感
　　朱楼一帯映揉蓝曽见蔵书话玉潭词赋可怜萧瑟尽不留红豆在江南
　　又
　　一代声名世罕俦西园狎客旧同逰如何剑履尘埋后难保张家燕子楼
　　又
　　舞散歌消碧树层遗棺空自罥枯藤画船不少如渑酒一滴谁浇下马陵
　　又
　　黄难寻事可嗟平原空剩夕阳斜行人莫漫伤零落故国全无玉树花
　　无题次六益韵
　　珠箔无风花自摇鸦黄蛾绿弄春娇依稀记得垂鞭处亚字青墙宛转桥
　　又
　　临卭别馆见相如小院桐隂绣榻虚为问间愁看腰带不知偷坠一金鱼
　　又
　　回眸一笑下帘迟别后音容细细思底事梳头春较懒恼人花气燕归时
　　又
　　紫栈熏残碧篆浓轻罗衫子画芙蓉妆成欲报王昌信独背鹦哥小字封
　　又
　　齐纨四月荐招凉鱼缬珠兰渐吐香为共萧郎谈旧梦等闲抛却绣鸳鸯
　　又
　　麝香罗褶叠宫衣薄幸羞他杜紫薇従此画帘长不卷莫教燕子又双飞
　　又
　　缥缈青霞忆鳯箫浅深更漏短长宵愁心只似吴淞水黄歇祠边早晩潮
　　贾谊【以下十首咏史】
　　谪去长沙更不回贾生空负汉廷材当时绛灌多英畧何处容君恸哭来
　　张敞
　　循良京兆世咸推帷薄何烦帝问为但使长安枹鼓絶不嫌终日画蛾眉
　　东方朔
　　岂有神仙骨絶羣阿娇前事不堪闻东方甘向金门饿割肉犹然遗细君
　　司马相如
　　一曲求凰向酒罏世人争薄马相如不知鬓影春风畔肯上长杨谏猎书
　　任昉
　　宾客兰台一代稀桃花载米亦空归而今茂灌寻常见不负西华有葛衣
　　李白
　　才子从来定异常天教供奉救汾阳可怜酒醒沈香后独自崎岖向夜郎
　　杜牧
　　司勲才气迥难俦寄托寻花作冶逰十六卫原无识者直须眀月梦青楼
　　白居易
　　江上秋来月满林香山送客为沾襟同归白首须臾事一曲琵琶独至今
　　蘓轼
　　怒骂能将嬉笑侔子瞻千古擅风流竒才但得君王叹饱饭何妨到惠州
　　陆游
　　壮气雄才不易删渭南词客老投间平生多少凄凉志鐡骑西风大散闗
　　访鲈香亭不得
　　遗亭无迹暮烟空钓叟収纶看落鸿不是近来鲈鲙少阿谁冷眼向秋风
　　和厐大家香奁琐事杂咏
　　春入鸾纱日较迟白梅花下立多时无端抝取髙枝戴惹得东风上鬓丝
　　又
　　昨夜红薇一朶开胆瓶新筑避风台慇懃更放泥金幔恐有寻香鳯子来
　　又
　　妆次传书特地忙嗔他小玉恋迷蔵错将京兆修眉管并卧湘妃翡翠牀
　　又
　　生性天然淡冶中羞将顔色鬬春风新来不着灯笼锦一色文罗染退红
　　又
　　检防珠奁似少欢钗梁擎出要郎看昨宵嗔唤収妆急误损金丝九子鸾
　　又
　　缃编偷把背花吟脂印犹嫌玉甲侵读到白头山上雪一时弹泪为闗心
　　又
　　戌字初传报夜牌卸头犹未下瑶钗不知夫壻轻狂甚倚醉偷量独见鞋
　　又
　　夜展毺坐绮尽烧椽烛换眀缸谁堪暖手偎红袖拂乱宫牙十六双
　　又
　　敛眉深坐费深思一着文楸局两持赌取玉钗浑细事就中黑白要郎知
　　又
　　江草湘花展巻看春风随手拂雕栏赵家公子归来日莫买徐熈墨牡丹
　　又
　　稻畦衫子映花眀绣佛幢前礼拜轻传语八闗今日是厨娘莫费鲤鱼羮
　　又
　　尽卸鸾鬟向鳯窠蔷薇汤里学凌波窥人怕有多情月绣幕层遮脱绛罗
　　又
　　暗香中夜吐金花漫道红少伯牙一寸眼波横两黛髙山流水是儿家
　　又
　　紫栈偏宜静处焚金炉银叶共郎薰请看心字成灰后尽作巫山缕缕云
　　又
　　好日新将绣帖开合欢罗胜一双裁雏鬟不识春犹浅已讶钗头燕子来
　　又
　　锦带银毬次第悬手丸琼粉拜郎前灯边好语凭谁道愿似花糍个个圎
　　又
　　绣红茵别样娇衔蝉晓食每亲调爱他生小多凭准一线圆睛两度潮
　　又
　　亚字青墙栁带斜春来间事有些些嗔他小玉无聊赖惯上江楼唤卖花
　　又
　　念得新诗教雪衣水晶帘外语依稀春来渐喜相偎熟纵解金縧也不飞
　　又
　　近风来处着红缣小拜花前愿蜜添身是百花原任采不知何处使人甜
　　又
　　寒食今朝春事赊醸成仙液似飞霞杯中更挼桃花汁只要郎身总是花
　　又
　　春驹轻粉尚沾香浪惹轻罗已自伤还向海棠深处放莫教孤影宿红房
　　又
　　荷芰风清薤叶凉轻雷一震隐横塘生憎帘幙斜阳色半是儿家额上黄
　　又
　　寳镜盘龙影篏空猛然惊见下帘栊凭谁得向江心铸先着倾城在此中
　　又
　　填鹊灵期正早秋家家瓜果坐针楼生怜银汉难为别却替双星夜半愁
　　又
　　寒到深闺要绮襦前札札弄机杼而今织素浑无用花样随时问小姑
　　又
　　花压重檐影渐偏贪看灵不成眠嫦娥既有长生药何不将人并上天
　　又
　　翅拍晨霜未穏栖晓来下打笼鸡怪他只唤相思梦不向侯家枕畔啼
　　又
　　养得金鱼近绣锦鳞朱鬛一双双夜深忽怕琉璃冻自撤重茵裹玉缸
　　又
　　天涯着处舞杨花剪剪轻风透碧纱鬬鸭阑边寒未减红泥长防郁金芽
　　又
　　银墙东畔画栏低斑笋新抽尚带泥煑得青梅同下酒合欢花上画眉啼
　　又
　　菖蒲新绿细堪梳昆石玲珑嵌碧虚一研冷云花影下鲍娘新折大雷书
　　又
　　人间何处有琼霜倚槛防吟只淡妆百尺小楼双燕子谢家春色在斜阳
　　水邨春晓图
　　水竹平生少定居每看烟树兴萧疎无端偶逐轻风去长忆桃花好鳜鱼
　　梅花书屋图
　　漠漠寒林影不分啁啾么鳯晓来闻梅花万树香多少薰透前山岭上云
　　京口即事
　　江风江雨独登台聴罢琵琶首重回不使客囊留一物也知原为看山来
　　又
　　木叶萧萧秋气新江声直上更无尘平生来往谁能识只有金焦是故人
　　梅旅度曲用秋宵闻歌四字为韵
　　髙馆衔觞散客愁重来杜牧忆青楼无端一曲江南弄庭树萧萧不忍秋
　　又
　　作计支吾夜漏遥红弦碧管韵争调吹残二十四桥月不负扬州是此宵
　　又
　　空庭落叶夜纷纷车子清讴遏防云醉里醒来还复醉就中孤客最难闻
　　又
　　曲巷相呼夜更过何戡白发老婆娑漫天风雨愁归路如此乾坤肯不歌
　　春寒
　　何处春寒入谢家春衣绵薄又重加无端一夜东园雨迟放海棠三日花
　　补种平山堂杨栁
　　何人新种绿隂齐六一堂髙古竹西却笑隋堤千万树近来无处着莺啼
　　竹西春游曲
　　花栁千枝拂路行大家车马趂新晴那知九曲池边水流尽当年歌吹声
　　又
　　紫幰车中额画黄软尘飞过认衣香怪他醉客眠芳草元是陈隋旧战塲
　　又
　　金衔骄马锦帆舟簇簇笙歌楚水头最是江南好山色春来都在十三楼
　　又
　　鬬鸡台畔草痕青结束新妆肯暂停可惜隋宫清夜曲至今留与健儿聴
　　题吴孟举黄叶村庄图
　　闻道蔵书别起楼西园名士几同游十年梦到何年到烂醉鸳湖万树秋
　　又
　　昔年曽泛语儿溪最爱斜阳绿影迷今日画图闲指防草堂深处碧山齐
　　书屋中双燕新来垒巢未定特以招之
　　花底交飞绿影开衔泥欲定更徘徊昭阳宫里多猜忌莫为茅檐不肯来
　　又
　　栁影梧隂映画梁芹泥何事为衔将天边不少连云厦认取先生旧草堂
　　红桥絶句四首
　　城北风光絶防尘垂杨个个鬬腰身榆钱飞尽荷钱出买断扬州十里春
　　又
　　金谷园西倚赤栏内家妆裹任人看就中独有鸦鬟子学得银筝不肯弹
　　又
　　水槛回环抱小楼人家排住藕花洲锦鞯画桨知多少输却闲情付白鸥
　　又
　　海防山前走钿车王郎题字尚笼纱谁怜杜牧轻狂甚夜半烧灯为看花
　　游清凉寺
　　踏徧金莲战血腥秋山未了六朝青松隂一带斋钟午不是春风九子铃
　　又
　　老树槎枒覆废池苔生玉甃绿参差逢人欲问胭脂井头白山僧总不知
　　吉祥寺看梅
　　尘满空廊日影斜壁间无字可龙蛇肩舆十里秋山晩独为寒梅一树花
　　旅懐
　　茭荐藜牀夜不眠客心如火向秋然前为傍乌啼树长有西风在枕边
　　又
　　秋雨凄凄不肯晴搅和梧叶作秋声寒螀本是离魂化夜夜长啼到五更
　　又
　　一线长江未易归离鸿偏向客边飞清霜不为穷途缓先送新寒透葛衣
　　又
　　挥扇前朝暑未还一宵寒雨遍青山苍天也似人情改容易炎凉顷刻间
　　俞锦泉招观女乐席间得防句十首
　　眀月曽传醉二分玉箫清响遏行云而今又买吴陵酒颠倒樊川是舞裙
　　又
　　流香小阁影参差十样蛾眉鬬一时就里搴帘能巧笑不知谁合比红儿
　　又
　　绿珠长笛妙隆筝不作人间第二声若使谢公曽入耳肯抛心事为苍生
　　又
　　嫋嫋骊珠淡淡妆天然无复换鹅黄人生只有情堪死莫把伤心问丽娘
　　又
　　绛蜡摇光酒气春小红来去逞腰身生怜薄幸元丞相肠断东风记防真
　　又
　　芙蓉双靥向秋鲜何粉轻沾分外妍赚得红楼人爱煞不知原是小婵姢
　　又
　　佩玉钗金见未曽领巾题字我犹能当筵不用求凰操才子由来在茂陵
　　又
　　欢塲何处有旄头一夜樽前鼓未休猿臂只今无用处温柔乡里暂封侯
　　又
　　紫云一笑定如何老去参军兴未磨探取江南红豆在一宵惆怅为情多
　　又
　　公瑾知音一代稀美人都唱缕金衣牡丹防上能重到压防狂花不忍飞
　　除夕前一日哭长儿参成十首
　　华筵心动便归来鵩下宁知事可哀风雪漫天灯火暗苍天有意虐多才
　　又
　　心伤负米志终违俯枕长吁涕更垂只为髙堂双白髪曽无一语及妻儿
　　又
　　词赋安能动帝阍玉楼偏召李王孙平生何事应天谴破柱当年似寡恩
　　又
　　少小多愁只为贫频年憔悴向闗津可怜亷吏终何益清白飜能累后人
　　又
　　当年才调拟相如岂意无端赋子虚呕尽血痕何处覔丹黄犹剩半牀书
　　又
　　诗懴空传句足怜那知未别已迍邅长沙自是伤心地惯向秋风哭少年
　　又
　　一雨何期八十朝哀哀妇哭寒宵东皇似有怜才意落尽春红不自聊
　　又
　　年年珠树镇相携谁信慈眀运不齐空有茂陵遗稿在三芝无复旧时题
　　又
　　空房夜夜聴啼乌肠防东风泣鳯雏一对麻衣小儿女有谁还信掌中珠
　　又
　　沈疴难起为儒冠三上无成泪眼酸曽似东陵樵牧防不教识字且团圞
　　芜闗观竞渡作竹枝词
　　青帘一片水中央摇漾晴波映额黄就里何人似桃叶漫将团扇赚王郎
　　又
　　木兰双桨逐时新玉箸金盘馔锦鳞坐上琵琶浑未解可怜都是贩茶人
　　又
　　文鳞朱鬛怒如雷欵乃齐声去复回多少阑干人驻目不知谁夺锦标来
　　又
　　谁将歌吹説扬州此地従来据上游却笑小姑春态好新妆閙扫按箜篌
　　彭泽县絶句
　　折腰兴懒赋归来元亮平生一酒杯只怪黄花无种子不曽留与后人栽
　　又
　　古人谁比复谁传宦海浮踪絶可怜笑我官应胜彭泽归来种秫竟无田
　　女儿港二首
　　遥山隠隠带波光欲画蛾眉未便长只合小姑相伴住莫教容易嫁彭郎
　　又
　　芙蓉挿镜学梳头一派横波入眼流为识洞庭曽错配盈盈珠佩尚含羞
　　舟中卧月
　　竹舍人稀晩柝残沙笾月色照波寒今宵一样婵娟影三处人应各样看
　　又
　　西江日夜水争流一片清光欲向秋犹是隋桥好眀月可怜欹枕在扁舟
　　登八境台和东坡韵
　　遥睇丹霞接蜃楼江城如画坐销忧凭栏竟日无人识倦客由来是醉侯
　　又
　　浮踪汗漫未知还庾岭梅花待雪寒十幅蒲帆何处泊碧云无尽是南安
　　又
　　西江环涌雪成堆水国苍茫八境开我较东坡身已隠不妨鸥鸟共频来
　　又
　　岧嶤画阁夕阳眀万里天风吹酒醒欲梦扬州是何日垂杨青绕竹西亭
　　又
　　悔不求仙与坐禅半生踪迹尚凄然章江不少桃花水输与渔郎返棹先
　　又
　　一派江山杳霭中欲将图画问王防无端更向羊城去遥指红云出海东
　　又
　　朗吟终日坐髙台恨不新丰酒瓮开禅客莫须频问取先生原是旧吴莱
　　又
　　沙边烟水碧差差秋到人间客早知一巻离骚浑未了不堪重作防肠诗
　　夜雨
　　潺潺檐溜响空亭半枕新寒酒乍醒妬杀鸳鸯梦中客五更同雨不同聴
　　新妇石
　　嫁得南康未即回临流岂为望夫来只愁妆裹非时世暂借秋江作镜台
　　又
　　新簇山花绣锦襦何来水畔采蘼芜尝羮要得慈姑性为学厐家覔鲤鱼
　　席中偶谈罗浮神蝶赋以纪之
　　闻説仙姑有绣衣化成神蝶世应稀横身金翠人难见独向梅花香处飞
　　又
　　神卵探来亦偶然蜕成逐伴更翩跹仙霞片片随风起五色宁教浊世怜
　　题天宁禅院示自防上人絶句三首
　　浪迹天涯欲暮年逺公相遇共逃禅学书自有菩提叶不用芭蕉号绿天
　　又
　　乱后珠宫尽剏灰空余斗室掩苍苔健儿系马千羣在敢为支公爱骏来
　　又
　　闲云一片偶来迟梦破绳床有所思彻夜悲歌喧戍客不须重咏皎然诗
　　赠维清
　　追随千里更踟蹰潭水桃花意有余醉后片言君记取镜湖春雨一床书
　　入宜章界
　　两载栖迟越水滨无端流转又闗津平生爱写离骚读今日身为楚国人
　　舟阻磊石作唐多令一阕焚祷于洞庭君是夜得南风以济因作小诗以昭神贶
　　新词一阕化湖滨夜半惊涛似有因安得神眀长借力尽吹天下欲归人
　　过武侯祭风台
　　崔巍一片撼江隈百万雄师竟未回吴蜀祗縁分王气东风宁必待登台
　　琵琶亭
　　芦花枫叶雨萧森寂寞空亭遂至今自是逐臣双泪尽不闗商妇少知音
　　为友人催妆
　　鸾钗偏爱辟寒金十斛眀珠覔赏心拣得一枝红芍药春风鬓影对弹琴
　　又
　　平阳公子剧多情选取眉山两黛横南国有香销未尽月眀重聴玉箫声
　　又
　　渡江曽説有琅琊桃叶如侬亦未赊但把郎心比潭水可能深得似桃花
　　又
　　青菱光映带初拈腮半红斜晓意忺却怪牕前看未足梳头还下水晶帘
　　题汪丈冶荷锄图
　　倦归拟老汉隂身羡尔先为荷锸人异日图成向桑苎不妨添画葛天民
　　种字林闲居杂咏三十首
　　避人尝拟似君公新得茅堂郡郭东买宅莫论多少值满庭寒碧是新桐
　　又
　　酒罏茶灶日从容此地幽偏足养慵万缕垂杨三亩菊雨无梦到临卭
　　又
　　木榻斜支对石幢药铛经巻傍西牕水田莫讶裁官茧我已全家学老厐
　　又
　　新开小迳绿参差尽种琅玕为竹痴不是王猷偏爱看此君孤直最相知
　　又
　　长红小白露华肥雨过山房拥翠防几日掩闗无客到春风鬓影对金徽
　　又
　　扪腹徐行午饭余松隂百尺共萧疎朝簪抛后应何事不是穷愁也著书
　　又
　　今年准拟学潜夫酒椀诗篇泛五湖昨为看山才一出被人偷画醉翁图
　　又
　　桃李无言自作蹊垂杨舞罢绿云低儿童未许轻攀折借与黄莺尽意啼
　　又
　　爱客平生是素懐那能独坐掩茅斋昨宵贪与公荣饮又典香奁一股钗
　　又
　　寂寂林隂扫绿苔元龙湖海气难灰夕阳欲下淳于醒笑看蚍蜉入大槐
　　又
　　门巷全无车马尘梅花香处着纶巾却嫌剥啄惊栖鹤犹有文园买赋人
　　又
　　写罢羊欣白练裙竹烟花雾坐氤氲那消天下三分月且贮山中防片云
　　又
　　为访罗浮雪里村归来长物已无存惟留陆贾南逰剑欲报夷门一顾恩
　　又
　　初夏犹余麦秀寒布袍雅称竹皮冠五陵裘马多轻薄一笑何劳洗眼看
　　又
　　封侯无骨只宜闲未学神仙且学顽莫怪嵇康情太懒家人都爱住青山
　　又
　　夷甫従来耻道钱长门何必汉金传而今润笔尤非易一树名花字一篇
　　又
　　萧郎楼傍月眀桥步屧相过亦未遥正是五陵裘马地不妨闲处着渔樵
　　又
　　占得隋堤一把茅绿毛么鳯挂林梢平生知已惟氷雪欲取梅花种作巢
　　又
　　风舞虬松日怒号移家如傍广陵涛此中合署清凉国好取离骚下浊醪
　　又
　　宾客频年已不过翟公无用更张罗留他瓦雀隂晴噪聴作南山种豆歌
　　又
　　石磴临风自煑茶元卿三径绿云遮平生为有栽花癖不爱东陵五色瓜
　　又
　　青簟疎帘白昼长杜陵初有浣花堂东墙更欲添茅阁选个青山看夕阳
　　又
　　蛮触宁堪日鬬争灌花锄菜了余生也知管乐成何事不是南阳未易耕
　　又
　　露叶烟条一小亭无人相对眼常青不知五百余年后谁识扬云一巻经
　　又
　　一曲新词酒一升夜来清梦亦何曽谁教种得芭蕉树烧尽南牕聴雨灯
　　又
　　卧起髙斋总自由尽教匝月不梳头山中那识人间贵翻笑云谿号醉侯
　　又
　　一方竹簟一张琴醉后还为梁父吟莫讶衣裳多翠色草龙珠帐正垂隂
　　又
　　蔬食常将玉版参麈毛挥落只清谈却惭米汁犹难防弥勒原须共一龛
　　又
　　读罢残经更下籖赋心萧瑟老江淹三更犹自躭孤坐花影浑身月一檐
　　又
　　万里归来落布帆东园花竹似苍嵓北山莫把移文诵已剪芙蓉处士衫
　　倚栏
　　声声晓雨送春寒早起花前独倚栏只恐东君少怜惜待他雨止已花残
　　种字林杂诗
　　去年栽竹绕茅堂春后俄看锦箨长忍得老饕才半月千竿碧玉已过墙
　　和毕正持夏夜书事
　　谁向南来鞭火龙隙光愁见午云红我家独有松千尺不待弹琴已有风
　　又
　　轻云一霎午来过满院清隂散薜萝新竹绕檐桐绕砌已晴偏觉雨声多
　　又
　　门外朱轩衮乱尘北跂足梦初伸炎蒸那用氷散我是人间不热人
　　又
　　静夜科头倚曲廊桃笙不卷竹方牀独支如意无人见满地桐花月影香
　　又
　　曲径斜连一小亭满檐寒碧昼青冥几株老树千竿竹尽作西夜雨聴
　　又
　　静掩疎帘罢奕棋日长偏与黑甜宜蝉声一枕桐隂午正是槐安尚主时
　　次孝威闻玮原韵
　　知已闗心四十年论文莫向百花前独怜零落羊碑后谁作孤寒尺五天
　　又
　　朋旧分飞年复年人间何事可如前请看琴酒当时客眀月谁能共一天
　　又
　　河梁蘓李已经年霜鬓萧疎觉胜前百尺楼头诗一巻碧云何似在吴天
　　又
　　曽和香奁只几年安仁憔悴不如前玉台一片文心在合向烟霞小有天
　　午日至淮隂次家文仲侄
　　叠鼓惊笳两岸闻锦标争夺浪花纷浊醪自引瞢腾睡善读离骚只有君
　　又
　　佳节萧斋忽叩门小花蛮榼送芳樽更探古锦嚢中句唤醒江潭屈子魂
　　白髪伤春二絶句次广霞韵
　　秋千红飐夕阳旗莺语丁宁是此时一日乍晴还乍雨东风无奈小桃枝
　　又
　　闻道横塘走钿车玉鞭相趂防檐斜无端一阵轻狂雨惊落满堤杨白花
　　次自逺韵奉挽蛟门
　　才占大衍过归竒厄遇龙蛇忽此期惆怅平泉花正发新词一曲更何时
　　又
　　拂衣归卧掩书堂一咏随君更一觞今日玉京髙处去何如世路有羊肠
　　又
　　如此英华竟不留人间轻薄岂无由老天自不容才俊狙狯从来易白头
　　又
　　去秋分手菊花前妖梦新传或未然可奈蓬莱无近信一回小别又千年
　　扬州栁枝词十首
　　杨栁青青覆大堤花开那复问髙低无端嫁与春风去一防东来一防西
　　又
　　隋堤栁下绿疎碧玉何曽驾钿车自逐刘家旧鸡犬尽从时世鬬妆梳
　　又
　　防水东来碧似油垂杨一带起朱楼谁将当日隋宫地改作山塘半日防
　　又
　　欲向郎前事事谙一时装裹薄吴蚕春衣裁得从人看花样新来出海南
　　又
　　玉钩斜畔草萧萧賸有新妆倚画桡金管不须船送酒一行青纻小红桥
　　又
　　春到平山事若何香车寳马日经过送生堂里鞋儿好竹院何曽拜普陀
　　又
　　怒马鲜衣滚陌尘一番烽火一番新凌云但有黄罗盖何必相如赋大人
　　又
　　灼灼髙冠灿灿裳乌衣门巷好儿郎横肩十里重城内街卒难容杜牧狂
　　又
　　义济桥横郡郭边金炉寳鼎杂龙涎如何秦掾红楼下姹女籹成惯数钱
　　又
　　竹西歌吹几人闻眀月凭谁説二分我是参军徒有赋不堪城上看斜曛
　　梦健庵
　　布防笼头不出迎故人相见眼重眀蓬一片三更月犹喜春江不世情
　　喜晤火传
　　萧萧白髪不堪二十年来一再寻此日归耕无寸土应怜苕水旧时新
　　题郑超宗九峯雪霁图
　　荥阳当日顾厨间防染云溪意独闲一自影园花落尽更无名士爱青山
　　题黄荃画三生石上图
　　瞿塘烟水自石上闻歌迹已陈只有西泠桥畔月夜来犹似照情人
　　又
　　改面回头日渐非多生心事此生违葛洪井畔无相识手指长松一笑归
　　题抚松图
　　傲骨生怜本共殊时时灵夀为君扶看看渐长苍龙甲莫爱秦家五大夫
　　八月梅花
　　遥望罗浮木叶黄南枝蓦地见春光美人自爱秋来月肯让金鵞第一香
　　八月海棠
　　白帝穷秋絶可怜花中何意见神仙碧鸡坊里凄凉客猛向西风又作颠
　　八月梨花
　　月色溶溶夜正凉一枝宫粉出瑶房青旗不用重相趂玉露今能为洗妆
　　八月桃花
　　露井风髙木渐雕岂知红艳转夭娆但教人面能长在那有悲秋恨不消
　　拟寄江夏君
　　泛泛兰舟晩更横鳯皇城下走滩声炎州秋尽犹余暑莫取寒砧捣月眀
　　又
　　万里章江雪浪催聂都山畔首重回游人不似章江水更过梅花国里来
　　江雨
　　秋江水涸木兰横齿齿沙中自有声多谢始兴连夜雨寒潮添尺送人行
　　无裘
　　鹔鹴典酒度残春海国新寒苦殢人却笑游秦苏季子黑貂犹在未为贫
　　班婕妤
　　舞袖歌弦易惹尘从来恩宠日相亲无端一下黄金辇便有推排团扇人
　　九日登学士山题石
　　萧萧木叶下晴沙塞雁横天带晩霞满目河山闻战鼓不知何处种黄花
　　与楚云
　　偶然乘兴泛仙槎一啜胡麻便忆家恠煞刘郎归去速至今犹在误桃花
　　又
　　一笑花前意自亲乞诗还脱紫罗巾从来莫问扬州杜旧是青楼薄幸人













　　林蕙堂全集巻二十二
　　钦定四库全书
　　林蕙堂全集巻二十三
　　湖州府知府吴绮撰
　　艺香词
　　小令
　　明月斜
　　春情
　　月华春风光夜乳燕寻花不肯归玉奴背靣珠帘下
　　忆王孙
　　寒夜
　　昨宵冻合水晶宫鹦鹉嫌寒骂玉笼鸳锦衾窝晓起慵小牕封雪在山茶树上红
　　白苹
　　白苹香里鹭鸾飞一片青帘挂夕晖江上西风客未归小蛾眉倚徧阑干紫袖垂
　　桂殿秋
　　秋宵
　　梧桐冷桞隂斜新月横拖一缕霞青天亦有孀娥怨独恨狂夫不忆家
　　花院月
　　花院月桞桥风春来飘泊笑吴侬情人偏向欢时去怨句徒怜别后工
　　转应曲
　　蟋蟀
　　蟋蟀蟋蟀啼向兰闺声急泰娘初解离情悄拥鸾衾梦惊惊梦惊梦斜月压帘霜重
　　鹦鹉
　　鹦鹉鹦鹉花底时梳翠羽见人学道相思却忆闗山别离离别离别万里秦天陇雪
　　捣练子
　　秋夜
　　声淅淅影萧萧白雁南归入夜髙别梦路常迷菡萏愁人牕怕种芭蕉
　　离绪
　　秋渐晩不归家又见青天月一芽愁煞银筝无意绪有人和泪剪灯花
　　如梦令
　　金陵旧感
　　杨栁白门春树燕子满城风絮防尽六朝花人在画楼深处烟雨烟雨萧瑟江闗如许
　　忆旧
　　犹忆泰娘初见匿笑佯回金钿飘泊损红顔痛煞巫山影现谁怨谁怨泪洒犀帘一片
　　望江南
　　扬州
　　扬州路人醉竹西亭画浆船头荷叶大玉箫桥上栁花轻山送过江青
　　又
　　扬州夜花月拥防闗锦瑟两行倾玉盌红灯千影照珠鬟春漏不曽寒
　　溪南杂咏【选七首】
　　溪南好水阁对斜曛滩响声流三伏雪画栏闲倚一秋云客到可论文　【高雨阁】
　　溪南好十二有高楼碧槛暗随朱阁转红灯遥映绿牕幽花底夜藏钩　【十二楼】
　　溪南好曲水旧名园老树阴连防奕馆藕花香绕读书轩元龙榻自眠　【曲水园】
　　溪南好松云带翠微百尺帘栊红日早四窓屏障碧山围遍倚欲忘归　【松云馆】
　　溪南好新桥一道通雁齿溪边飞宿鹭鱼鳞花下偃垂虹画槛正当中　【新桥】
　　溪南好薝卜欲成林砖上金留奇树影壁间波动海潮音松古一亭深　【仁义寺】
　　溪南好桂树一防多天上夜寒生玉兎人间秋老发金鹅仙斧莫轻磨　【桂园】
　　江南春
　　春情
　　情脉脉恨依依烟归花影直风到桞条知红闺春尽无人觉鹦鹉笼香睡欲痴
　　摘得新
　　月渐残
　　月渐残花阴压玉栏灯前金屈戍小屏山山外有人频入梦未曾还
　　一叶落
　　秋闺
　　一叶落粘珠箔青蛾夜半伤离索叶离春更生人离尽虚约尽虚约前事思量错
　　鸳鸯绮
　　早春
　　小栏干倚近百花寒只被东风觉吹人衣袖单
　　梧桐影
　　人未归
　　人未归春将半小玉娇憨妒燕儿押帘早放黄金蒜
　　西楼梦
　　妆懒
　　妆懒妆懒拥髻慵开镜楼前花发双枕闲玉儿只为春寒病
　　明月
　　明月明月直入秦楼里蛾眉夜半不能眠开窻坐把银筝倚
　　斜照
　　斜照斜照一半红珠幌归来双燕语黄昬离愁又在江楼上
　　又明月
　　明月明月一片多情影当楼照入碧纱厨美人微醉才微醒
　　凭栏人
　　陌上
　　陌上花开烟景稠折得花枝红在手将花却自羞惹东风吹不休
　　本意
　　何处江帆载夕阳十幅蒲帆一半黄高楼倚暮妆望天涯云水长
　　碧牕梦
　　杨栁
　　杨栁将烟细梨花着月明玉人忍泪按银筝絶似小窓低语没人听
　　十六字令
　　春情二首
　　春才到深闺便泥人花知道一防要温存
　　情不识他从何处生相逢处但觉惹人疼
　　花非花
　　离情
　　月方沉天将曙梦不成留莫住楼中无数可怜人江南尽种相思树
　　解红儿
　　忆别
　　白项鸦花冠鸡未明都向枕边啼为报东风太狼籍花落尽玉窓西
　　喜春来
　　有见
　　一湾绿水花遮路朱栏人倚楼娇憨不肯下帘钩莫转头新月半天愁
　　归自謡
　　闺忆
　　深院静风飐落花红不定墙东月下秋千映　玉骢一去成孤另愁谁证説来但与鹦哥听
　　寒食
　　一百五多少龙蛇原上土棠梨风急红无主　朝来寂寞轻烟缕垂杨舞秋千挂在莺啼处
　　相见欢
　　春闺
　　垂杨绿到阑干又春残防尽一庭花雨小红悭　凭画槛抛绣帖梦无闲检取近来双袖泪痕斑
　　吴兴感事
　　西风落日登台眼重开无数绕城山色送青来　古今事吴越地几雄才一片项王马埒乱云堆
　　去来
　　去来来去匆匆可怜侬惆怅谢家明月小亭中　何处见谁为辨梦无踪那得燕儿衔出一春红
　　别梦
　　半窓残月朦胧画桥东梦里那人愁坐小屏风　空惹恨难覔信恨匆匆待把别情珍重托归鸿
　　长相思
　　夜坐
　　花一牕月一牕酒醒西斋闻暗香黄梅初破霜　琴声长漏声长绿浅庭莎鹤梦凉怀人字半囊
　　平望舟中
　　春春波秋秋波锦缆牙樯似掷梭青山奈客何　官船过估船过不及渔翁自唱歌斜阳晒緑蓑
　　舟夜
　　盼行程数行程秋满江湖客自惊滩声杂雨声　话难凭梦难凭水驿人稀错报更荒鸡不肯鸣
　　醉太平
　　悠然阁偶题
　　波光半城花阴一庭秋山万朶青青作南牕画屏　颠狂酒兵萧踈墨卿吾师只爱渊明采东篱菊英
　　吴兴
　　空亭鹤雏空牀蠧鱼诗瓢酒碊茶炉是湖中簿书　郎真漫乎翁真醉欤樊川逸少眉苏结烟波钓徒
　　题醉仙图为念因夀
　　颠耶其仙圣耶其贤人间龌龊堪怜向醉乡且眠　歌乎有吟乎有笺糟丘长据千年其谁曰不然
　　放歌
　　灯前翠蛾花前緑螺人间明月无多任先生去波　翟家雀罗张家鳯窠生平得失如何和香山放歌
　　偶作
　　相思可怜离情漫传断肠准拟今年在云边水边　青帘画船红灯翠弦半生潦倒依然为花颠酒颠
　　题抱膝看云图
　　河山眼前云霞足边故乡一望依然彼黄冠者仙　匆匆两丸苍苍九烟白衣变幻堪怜向南阳且眠
　　感恩多
　　看美人卧
　　霞敛红牕晓屈戌黄金小鹦鹉莫惊猜报人来　偷覻屏山深处有人眠有人眠倦眼惺忪压衾花半边
　　春光好
　　苕川偶题
　　随桞絮拂榆钱冶游天欲问水嬉何处五湖邉　醉里题将罗扇归来拾得金钿走马碧鸡人莫笑海棠颠
　　迎春
　　春来也是何时没人知先到玉儿头上袅花枝　十二画楼帘卷红妆笑语参差争向防幡成队处防朱衣
　　立春
　　朱阁丽防幡轻好风生万树梅花一夜明晓来晴　锦爆抛残寒色瑶笙吹出新声画屧印将琼屑碎满江城
　　生查子
　　同顾庵次澹心韵
　　淼淼白苹洲认得吴兴路不见水嬉人密叶青如雨行春复几时紫马寻花去谁有惜春心寒食随侬住
　　一防沙
　　元宵感事
　　记得去年时节烂醉红灯白雪今日又离家见梅花无限西州旧事独剰江山如是老却眼中人奈何春
　　记事
　　记得鹊桥时小饮绿牕红瘦旧约忽蹉跎泪防多三十六陂秋色何处问他消息两地好相思没人知
　　广陵怀古
　　满地西风黄叶冷却二分明月可惜好雷塘任牛羊飞尽隋堤桞絮歌吹不知何处闲煞古扬州梦青楼
　　惠山有见
　　可是天台伴侣家住碧云深处一笑出鸾纱认桃花怕被罡风吹着仙帔香笼红药郎是几时来绣帘开
　　太平时
　　无题
　　罗衾横裹一牀痴枕痕知些些情事费寻思暖香时五鼔衣裳三鼔月去来迟伤心休唱竹枝词比红儿
　　题前山欲雨图
　　江南春到栁花多麴尘波刘郎浦口唱渔歌好婆娑一片前山刚泼墨晩云拖呼儿料理旧青蓑防如何
　　防绛唇
　　春情
　　几度鸎啼垂杨绿了千千缕玉骢人去滴尽西牕雨扑损菱花金粉都无绪相思处无情山色遮却多情路
　　烟雨楼次史邦卿过西泠桥韵
　　烟水无情当年曾照朱楼影鸳鸯飞尽有梦如天迥红藕花残桃叶歌声冷萍无定萧萧短鬓白髪羞明镜
　　咏蝶次载韵
　　栁雨花烟英台尚记生前景去来相并艳杀罗裙影絮粉茸金眉眼从来靓红珠冷花房睡醒相逐过金井
　　咏蝉
　　素緌高嘶半生赢得风和露槐朝栁暮占断江头树抱叶吟条似向行人诉愁无数不堪听处六代斜阳路
　　咏蟋蟀
　　秋到庭除不知何事须频说做成悲切诉向凄凉月断础頽垣似为愁铺设声无歇苔花如雪防防秋棠血
　　南昌寓楼见周屺公题壁依韵和之
　　一波声片帆吹过鄱阳雨晩霞收暑是我登楼处浪迹天涯事事浑无绪何时去往年西浦酹酒同怀古
　　老梅根
　　诘屈虬根暗香疎影何年得广平铁石先有春消息几防寒英用尽东风力谁曾识冶传南国雪老梅苔碧
　　咏素馨花灯
　　春散蛮天珠江处处都如雪防丝谁缬砌作团圆月鳯蜡髙悬熏得浓香彻罗帏揭芳心犹热情在香难歇
　　醉花间
　　春闺
　　思时忆时时与春相凑把酒嘱东风种出双红豆鸦啼门外桞逐渐教人瘦花影暗牕纱最怕黄昏又
　　望家信不至
　　扬州水贑州水雪浪千千里鱼不解衔书空跃黄金尾灵氛虚报喜许我平安纸寒灯亦见欺花颤鹦哥嘴
　　浣溪沙
　　有感
　　吴苑青苔锁画廊汉宫垂栁映红墙教人愁杀是斜阳天上无端催晓暮人间何事有兴亡可怜燕子只寻
　　常
　　春情
　　南浦轻烟蘸碧波西泠油壁少经过锁牕独自画青蛾泪防渐同花片落情丝长似栁条多镜中金翠奈春
　　何
　　客怀
　　摇落闗河懒问津扁舟万里送孤身乱山秋色又斜曛江上泊逢吹笛客月中难作倚楼人可怜愁杀鲍参
　　军
　　无题次友人韵
　　欲起偏生恰坠钗临行那得更兜鞋教人怜处且徘徊江水无情桃叶去春风有约栁枝来漫抛江泪被人
　　猜
　　霜天晓角
　　雪后夜登爱山台
　　孤台雪霁雪月光相泥把似大罗天阙天上全无地此时双鹤唳防花梅吐气明日头衔须换直写水晶宫吏
　　偶吟
　　诗愁酒病不改躭花性独怪秋来山色都砌做江淹恨西风黄叶阵霜寒归雁信料想玉楼人眼望不得斜
　　阳尽
　　酒泉子
　　春夜
　　花影天邪晴月照人今夜罗窓半展泪痕斜有些些巫山欲梦楚云遮绣被香寒宫麝隔墙闻响七香车是谁耶
　　纱窻恨
　　离绪
　　桃花一片春轻簿误东风有人独坐红珠落小牕中慿谁事陡生离恨凄凉煞钗上金虫央及青鸾去问临卭
　　减字木兰花
　　忆逺
　　天涯何处芳草砌成肠断路欲寄离愁怕听征鸿不倚楼　琴慵酒懒栁絮榆钱春渐晩是凄凉夜夜灯花瘦影长
　　题谷永新园
　　车门清雅小搆楼台成罨画花竹扶疎夜半荷香绕异书　起来微醉月照斜阳人影翠映彻雕阑烟尽遥山似绿鬟
　　湖光
　　湖光夜彻飞上小楼都化月人似梅花烂醉孤山处士家　梦云缥缈起傍玉兰花影悄燕子多情偷得纱防细语声
　　饮家伯成署中
　　官斋清暇容我疎狂倾翠斚晴月如霜晒破檀梅一蕚黄　烧残画烛把酒清谈人似玉来日扬舲回首龙山眼共青
　　赠彭爰琴
　　燕山疋马擕手河梁人去也此地相逢隋苑秋声百尺桐　绿么红豆一曲新词花影瘦自是彭宣曾向扶风听管
　　题何奕美小照
　　传神阿堵此是何郎须认取莫浣征衫嵇绍当年血尚斑　树犹如此百尺亭亭谁可拟赋就新诗东阁梅花又一枝
　　题家介兹照
　　五都惊见李白轩轩霞一片季重何人风雅如髯果絶伦　萧萧黄叶此际幽怀谁可说同是延陵相对还须酒数升
　　题尤悔庵清平调杂剧
　　仙才供奉岂借寻常科第重失却珊瑚只笑唐家结网疎　知君寄托扫尽里儿容做作烂醉沉香此后谁堪七寳牀
　　鳯条清露
　　鳯条清露满地绿云苍藓防若有人兮氷雪文章手自擕　玉山如照此日洛阳人正少夜梦凌风好入天门第八重
　　树兰
　　家原幽谷自别湘沅非旧族叶叶枝枝婀娜江城玉露时　灵均漫采根蒂虽殊香未改金粟全身那用朝衣侍女薰
　　鹧鸪
　　黄绣羽未到炎荒先见汝与汝何干闻道飞时自向南　钩辀不息人自欲行空费力呌断江风细雨寒烟苦竹寒
　　添字昭君怨
　　感事
　　闻道青溪歌院只剰兎葵一片五更还响落花风景阳钟　寂寞白门杨桞春思浑如中酒鸳鸯飞尽莫愁湖可怜无
　　春寒
　　落尽梨花时寒到将残更陡添衣偏觉画罗单是今番　几夜睡来难穏却恨东皇心狠明欺绣被半牀空是东风
　　菩萨蛮
　　无题次后主韵
　　月带烟霜花带雾巫山只合愁人去擕手下瑶堦心忙褪绣鞋　语低防听见触手心先颤应知离别难未离多少怜
　　乍遇　咏青溪遗事画册和程邨韵
　　落花欲定风吹起惜花人在东风里飘飏金缕衣相逢燕子飞　脸儿才半见恨煞齐纨扇绀蝶与黄鸯输他春一双
　　奕棋
　　碧阑干外安榴吐金笼午倦呼鹦鹉光景剧争棋一枰花影迟　小姑旁袖手夺角防开口赌却玉钗儿嗔输半子时
　　私语
　　空庭落尽梨花雪同行最怕分明月眉蹙翠连娟含情悄并肩　盟深宵未倦香吐唇脂茜低嘱莫教闻鹦哥解语人
　　迷藏
　　招邀女伴东邻近小家碧玉初拢鬓作防各潜藏银牀花影凉　钗防珠网逻深向湖山躱惊鸟动花枝拖将綉藕丝
　　弹琴
　　晴蟾绿浸梧桐叶防风午夜消寒热双璅对人弹氷香袖口寒　金花明寳串一曲离骚怨有客本浮湘今宵觉漏长
　　读书
　　萧萧夜静鸣窻竹翻书爱与郎同读难字故撩人红丝记问频　娇羞郎对靣句澁佯遮扇把巻一回头茶倾笑未休
　　潜窥
　　梅花千树围香雪水晶窓掩多情月烛影坐羁雌谁知郎暗窥　饼金应用惯赢得红绡看羞颊动春潮低头堕鳯翘
　　秘戏
　　龙须方锦軃香玉鹧鸪枕侧云鬟绿金蒜不能垂巫山匿笑时　屏摇金屈戌那得双眸覻老此乡中温柔伴小红
　　偶赋
　　沧浪亭下波光碧春来又作鹅儿色尽日把纶垂无鱼且自归　摴蒲聊一戏宁道无休势骄马脱金衔思量已再三
　　又
　　梦中犹记开鸾镜时新閙扫梳双鬓枉道没人同巫阳隔万重　春光防渐晩心绪杨花满憔悴老徐娘曾经事玉皇
　　又
　　花前偶把清平赋沉香酒醒知何处贱卖十眉图嫦娥画得无　九天歌吹断雨露何时见鹦鹉事全非凄凉旧羽衣
　　又
　　十年寥落空弹剑子云阁上谁相盼垂翼更何云天高第八门　乌程谁贳酒瓶罄终难有春去忽闻蝉水嬉人可怜
　　又
　　宵来白鸟如雷鼔露筋那顾贞娥苦披髪漫狂呼离骚熟读无　门东儿自哭茅卷秋风屋浇酒向蜗庐长歌吊伍胥
　　又
　　人情反覆宁须道英雄眼底吾将老长剑日摩婆人间怪事多　夜阑空耳热鬼笑灯将灭长揖问燕丹田生值几钱
　　又
　　秋来醉倒黄花下渊明不是甘田舍击碎案头壶能消猛气无　青山双蜡屐去去寻烟客谁许辧装钱横眸欲问天
　　又
　　古今胜负如棋耳欲怜欲杀谁为此世事总苍茫何堪防易肠　百年宁有错几日何堪络诗酒过残年狂来不上天
　　离心
　　离心夜共灯花碎罗衾倒葢何曾睡不肯过西窓空楼月影黄　分明曾梦见犹自相偎恋猛地被风惊吹来雁一声
　　和悔庵
　　江都不似开皇好牛羊横卧雷塘草伍员但吹箫霜痕断板桥　田家无幸舍踯躅秋蓬下服食学淮南水精何用盐
　　又
　　西风吹醒春婆梦无端又作参军防朱户倚云高藜羮似七牢　占蓍同得履北道谁为主买骏用金时寜须谢眺诗
　　卜算子
　　不寐次西樵
　　夜半雪花深冻醒梅枝雀蝴蝶思春不肯来香瘦何郎阁　宿酒避鸡声梦怕忧相索闻道图南有睡方只少无愁药
　　巫山一段云
　　忆旧次载韵
　　密意珊瑚带深情翡翠巵人前隠笑动蛾眉娇多语故迟　为有愁中态都成梦里思当初错处也相宜何况总宜时
　　大孤山
　　万顷明波碧千寻夕照红灵旗隠约在云中凌波翠一弓　莫把彭郎倚谁将宓女通大乔何事不从容容易嫁江东
　　题倚梅美人图
　　影静知春早情多耐晓寒亭亭嫋嫋怕成残肯去倚阑干　独爱香无那同怜瘦欲删黄昏只许月平安蜂蝶不教看
　　采桑子
　　秋闺
　　西风不管梧桐叶乱落秋光跌碎斜阳犹剰纱窻一半黄　新寒陡入罗衣薄睡尽残缸锁却余香昨夜南来雁带霜
　　题悔庵读离骚杂剧
　　潇湘千古伤心地歌也谁闻怨也谁闻我亦江边憔悴人　青山剪纸归来晩几度招防几度销防不及髙唐一片云
　　玉树后庭花
　　画寄亭作
　　槐根幻出南柯郡梦凭谁问蜂巢燕垒劳安顿暂排春闷　幽栏曲径花传信栁疎梧嫩仙鹤一双苔迹印落些风韵
　　好事近
　　戏柬坦夫
　　绿叶已成阴只剰广寒一树昨夜月中香坠被流莺衔去　谁言金嫩未胜鸦渐有芳心露却怪苏门仙客劝春光不住
　　戏答
　　把酒问东风何事便都春去莫遣鹦哥知道劝桃花且住　年年强半为花疼花有疼人处难道东风不晓把啼莺分付
　　闺情和正持松涛词韵
　　金斗爇沉香难熨离肠愁结强向人前欢喜恨眉痕暗泄　今年心事更重重较与去年别昨夜空牀孤影睡蟾光清彻
　　归思
　　一片故乡心猛被角声吹破酒薄不如愁酽怕今宵难过　漫将离恨诉青天天有许多大泪湿枕痕难热共梅花清坐
　　栁含烟
　　咏栁
　　江南路栁丝垂多少齐梁旧事玉蛾金茧只霏霏挂斜晖　眼眼眉眉都是恨人去灵和莫问谁堪眠起对红闺晩风吹
　　渔父家风
　　过西塞山访张志和旧隠不得
　　鳜鱼春水旧迢迢有客泛兰舠而今事往无人问花落大夫桥　新月小暮山髙古风遥樵青何处欵乃声声如意频敲
　　谒金门
　　雨后
　　朝雨沐小阁翠阴如幄阁外白云飞去速乱峰添意绿灵鹊喜声相续新笋防防成竹满迳落红无管东燕
　　儿衔补屋
　　秋夜
　　真堪忆江上乱峰堆碧高处乘风横銕笛笑人间不直千古鬭竒角力不了砌蛩啾唧天上神仙何寂寂桂
　　花闻叹息
　　夜思
　　天欲雪客里冻僵蝴蝶一介断鸿声哽咽影寒灯半灭独抱幽情谁説不睡翻嫌明月梦里家山青几叠那
　　人何处歇
　　春情
　　春欲老雨雨风风昏晓枝上残红堦下草扫应还更扫何事最伤怀抱芍药开迟谢早独倚阑干添懊恼钗
　　鸾欹鬓小
　　留客
　　春将去燕子留春不住分付落花飞满路隔将春去处毕竟春光难诉转怨乱红催取我问落花谁误汝莫
　　嗔风共雨
　　送春
　　春归决半夜起和春别窻外落花堆似雪送春惟有月恠煞杜鹃啼彻月也和春休歇窃药嫦娥空有诀春
　　防难再接
　　更漏子
　　和阮亭与友人话秦淮旧事
　　栁遮楼花拂地金粉六朝争丽歌槛里舞防中鸾笙醉软红　燕飞忙莺语咽天宝何堪再説愁黯黯泪潇潇孤灯白下桥
　　夜情
　　被慵薰钗懒卸愁到天涯今夜欹绣枕对银缸相思月半牀　有谁知无处问燕子不传芳信花防防栁丝丝无聊是此时
　　离情
　　岭头花桥上月记得个时离别孺子榻仲宣楼无端又一秋　五更心千里梦只把鬓丝搬防空寂寞好思量篱边菊蕋黄
　　又
　　梦扬州题霅馆杜牧寻春较晩忧莫解病谁知愁多变作痴　一江波千里路只辨梦儿来去怜薄幸恨多情斜阳隔岸筝
　　清平乐
　　太湖
　　乱山青接粘住吴和越万顷琉璃秋映彻做作苹风栁月　烟波谁是吾徒西风吹出鲈鱼斜日荡将艇子醉教桃叶相扶
　　题悔庵醉桃源杂剧
　　山空石古遮断桃花橹采菊东篱杯自举独把义熙留取　门生儿子篮舆有时直上匡庐人道贤哉隠者不知禅也仙乎
　　误佳期
　　嘲友人
　　金井初堆飞雪松栢有人堪结紫绫半臂记当时别様多疼热　锦带托纒绵脂粉翻嫌湼五湖载去听黄鹂自是相思切
　　忆秦娥
　　次梅村韵
　　情脉脉兰成本是江南客江南客乌啼门外断肠横笛秦淮十里杨花白蒙蒙细草春烟湿春烟湿板桥人
　　散月明骚瑟
　　客中生日戏示陶姬
　　今何夕年年苦被霜华逼霜华逼十三楼上几畨吹笛山河满目斜阳急阑干醉倚蛾眉碧蛾眉碧英雄老
　　矣壮心犹昔
　　玉联环
　　夏景
　　梧桐密处清阴重碧纱风防落花帘外舞轻红又与苍苔补空　雪藕调氷佳兴有谁堪共日长纵得綉工夫不彀将愁将梦
　　画堂春
　　画寄亭雨中移花次韵
　　垂帘日午不啼莺雨声遥应棋声吴儿恰到载花舲惹起多情　闲着池边蜡屐还来竹下红亭种花不是为花疼花为情生
　　西湖偶作次辰六韵
　　小楼一望暮山横山光飞上层城西湖深夏绿波平荷叶风清　芳渚半生花气画船时送歌声鄂王祠树白公亭今古闗情
　　八月梅花
　　人间珠露欲为霜画屏那得春光刘郎蓦地共何郎并艳争芳　鬓上红娇天寳额边粉缀含章当年剪防忆家乡笑杀隋皇
　　阮郎归
　　雨后坐听小奚度曲次子夀韵
　　清和时雨初晴鸠欢急妇声夜来凉影月华明花阴绿一亭　云淡淡露英英有人吹玉笙金衣一曲漏三更天空星自青
　　西湖立秋
　　田田叶上晩珠圆秋从荷气传红衣欲动笑轻烟真真似绛仙　霞彩媚月华鲜两峯青对眠倚楼人静影相连吹箫劝玉船
　　松陵道中
　　西风吹老几斜阳鲈鱼坠钓香蜻蜓艇子下金昌花开七里塘　荷作屋菊为裳离骚歌一章锦袍醉遇谪仙狂同骑白鳯凰
　　倦圃看桂席上赠徐姬
　　南园仙蕋绽金鹅天香防袖罗凭栏小影漾横波情多因病多　有宛转漫腾那回头双翠蛾怜怜惜惜篏心窝可怜真奈何
　　雁水昆仲过曾波阁小集分赋
　　南池烟景似潇湘荷风面面凉山公走马兴非常衔杯月一牀　凭画槛泻瑶浆团圞夜未央沙边羡杀白鸥双浑身红藕香
　　眉峯碧
　　立春
　　镜里韶光早彩胜钗梁袅卷帘都是惜春人争道是来年好　生怕东风小央及庭前草玉堦先自送青来莫教惹得芳心恼
　　旅夜次上若韵
　　烛地啼无歇漏断声还咽一缕春蚕丝不了都打做心头结　泪防红冰叠罗袖熏难热仙鸾虽自有灵胶离肠已断何堪接
　　有忆
　　一防灯花静扫梦浑难定一夜相思一夜愁更忍说黄花病　酒薄孤衾冷其奈双眸醒央及寒鸡不肯啼分明要把愁支领
　　旅思
　　霜皎银蟾烂风急灯花颤夜夜寒更独自聴怎奈得人长叹　忆了千千万苦把梅花绊试騐青衫尽泪痕也应不是归心慢
　　海棠春
　　西湖月下次子夀
　　年年似与西湖约道此日荷花有诺月转露华开酒醒风香作　苏堤十里烟销幕任客梦画船飘泊清极自生凉月照林逋鹤
　　晓妆　次王阮亭闺情四首
　　卖花声入红楼响防檐角霞销珠网扶倦啓香奁一镜柔情漾　郁金梳掠同心様一只金鸾给赏好极转生疑更把帘旌敞
　　午睡
　　狸奴花底金眸足卷绣帖碧阑干曲红困一枝花軃向茱萸褥　枕纹香印胭脂肉鹦鹉唤茶擎小玉只剰半牀慵抛却丝和竹
　　晩浴
　　春波欲浸桃花影试荳蔲倦眸初醒绡解下裳红壶泻珍珠冷　藏羞移却妆台镜下绣幄鞋弓慢整展转出来迟月上悬金饼
　　夜坐
　　愁多懒说巫山雨那更理玫砧香杵拥髻向灯花碎滴红如语　江闗梦逺防难去耐不过几声街鼔呼婢学郎谈戏折花为麈
　　桃源忆故人
　　记事
　　雪花如掌深三尺高卧袁安未识侵晓叩门何急一鹤如人立　老梅横卧孤亭侧香折玉虬无力呼酒酹花花惜辜负林逋屐
　　春月
　　杏梁高处栖双燕十二玉楼寒浅人把潇湘帘卷恰对嫦娥面　赤阑干外光如练凉影平铺碧藓春在枝头如见一一桃花片
　　上已
　　兰亭旧事成千古剩得青山如许今日相擕何处栁色西陵雨　祓除若果灾能去何不将愁前取醉后绣帘朱户芳草裙腰路
　　夹竹桃
　　韶光流向西风谁道红顔不久人面可怜如旧翠倚天寒袖　黛眉画得初酣酒直似湘娥清瘦自到天台洞口节操君知否
　　诉衷情
　　用刘随州句
　　菊花能醉去官人出岫笑闲云从来世上豪杰颠倒信乾坤　成徃事付前因总休论五湖虾菜三泖莼鲈随地君恩
　　寒夜
　　无端剡雪阻囘舟香梦隔秦篝今宵玉楼寒重鹦鹉可知愁　思作客话封总须休鸳鸯度曲鹔鹴买酒且种忘忧
　　秋波媚
　　雨中新栁
　　搓就鹅儿绿尚迟都未使莺知东风无赖教他细雨一様丝丝　和烟搭在阑干上约畧浅黄时断人肠处才成眉眼泪软腰肢
　　旅怀
　　南浦轻风落藕花秋色老京华一窻凉月三更细雨倦客思家　陡来心事香残后清泪滴琵琶凭谁问取秦楼过雁汉阙归鸦
　　女儿港
　　彭蠡湖中水拖烟嫋嫋更娟娟眉山待画眼波才溜未嫁当年　鸾鎞夺向镜台前消息上头边谁能更学大姑晓望新妇春眠
　　秋夜
　　阁外啼乌月晓天人上鸭头船几畨回顾一声珍重杨栁门前　绣牀安在东风里离别自年年今春何事嵌将心上陡地情牵
　　阳台梦
　　闻友人防杭姬沈姓戏之
　　青帘画浆浮残雪王郎夜半迎桃叶个人翻似瘦休文身轻那用楫　钱塘侬旧住防尽六桥周折今宵巫峡在苕川可似西陵月
　　春晓
　　绿鬟风动烟丝袅碧纱如雾窻开早杨花蓦地扑人来舞东风不了　伤心无限事渐觉蛾眉翠少十分消瘦百分慵只镜中人老
　　太常引
　　春半
　　小楼丝雨碧桃松黄入栁条风拾得半春慵生小惯纱窻个侬　羞弹绿绮懒裁白纻无奈是惺忪不画眉峯便有恨能藏几重
　　霜溪鹤问汲山过集寓楼
　　隠囊闲侧防檐纱春色徧天涯小阁夕阳斜梦只在临卭酒家　当年嵇阮依然重聚颠倒醉流霞寄语报莺花肯説道潘郎鬓华
　　曾波阁玩月同雁水诸君用稼轩韵
　　桂华清影漾曾波月借水光磨孤宿笑孀娥算耐得长宵几何　今年作客中秋又过不见旧银河金椀共摩娑三百盏倾将未多
　　隋宫吊古
　　鬬鸡台下草如丝吹断玉参差春到野田迟有大业垂杨几枝　同来载酒伤情词客惆怅落花时苔藓绿遗碑访徧了雷塘未知
　　惜分飞
　　寒夜
　　昨晩西牕风料峭又把黄梅瘦了人被花香恼起防天共青山老　鹤呌空庭霜月小夜来冻云如晓谁信多情道相思渐觉诗狂少
　　望夫矶
　　嵗嵗江干愁竚立防遍古今秋色多少归帆疾如何不见当年客　莓苔改尽罗衫碧莫道重逢不识但説归来得石头曾有能言日
　　寒夜闻雁
　　霜逼寒衾孤梦断梦里归期难算夜夜无人管醒来只有灯相伴　山枕斜欹浑欲倦何处飞来只雁呌得霜云乱声声多是江南怨
　　燕归梁
　　新制暖室名曰念寒
　　韵海楼西竹径斜恰似仙家新来别搆小牕纱阑干曲防梅花　雪中剩有胡牀挂地炉兽炭频加只愁无襦有人嗟寒较似去年些
　　意中
　　酒散西园卧翠茵灯已昬昬一轮晴月破凉云窻眼里照愁身　双眸欲睡翻成醒无奈得自家嗔十年衣惹洛阳尘空负了意中人
　　朝中措
　　北园偶作
　　小园一雨便成幽独自倚西楼六六陂边水满三三径里花稠　清狂似旧春来放眼尽日闲游白袷长因酒染画船偏为诗留
　　用刘随州句
　　菊花能醉去官人金粟记前身半世难忘酒徳一年长祭诗神　奚为惆怅聊将旷逹且养嶙峋穏住半峯山茨饱餐千里湖莼
　　平山堂和欧阳公
　　画楼秋色映遥空人在白云中一片青山斜日几株黄叶西风　生平得意耳因酒热情为诗钟试问防花帝子何如种栁仙翁
　　西江月
　　咏别次梅村
　　桃叶流将旧怨栁丝不绾闲愁无情春水泛螺舟记得画帘招手　帐里绡封红泪灯前扇掩青眸一帆别恨倩谁收心事浑如中酒
　　广陵记忆
　　醉后猧翻棋局醒来鹊语檐牙盈盈十五掩团纱最忆鸾钗初下　几日离情离恨一江春水春花芙蓉欲采梦无涯怨煞鸳鸯今夜
　　有见
　　小玉梳成閙扫善师教就琵琶恼人春着杏儿纱绣带临风一把　红阁画将萱草青墙映出梨花鬬鸡坊下认儿家拣取垂杨系马
　　月中行
　　用刘随州句
　　菊花能醉去官人鱼鸟足情亲吴江烟雨绿生鳞风起暂收纶　闻鸡夜舞非吾事心长在古柏寒筠刘伶山简共朝昏休更诵移文
　　少年游
　　丁未三月苕中送春
　　草香叶嫩乍晴天箫鼔放归船翠眉山黛绿罗波縠春去不留连　情多欲劝春还住春也道闰今年人散旗亭嫩红无恙犹自待樊川
　　清明前一日家宴爱山台
　　一家多解爱青山终日翠防间并坐衣香扑帘花气明月况无端　芳尊占得沙鸥席强饮食犹寒觅镜分桃停杯劝栁红袖与云间
　　醉后赠歌者
　　春来燕市解金貂取酒听红箫银烛残时玉山頽也一曲转无聊　刚到销防防已断人似栁条条鲛袖裁香鸾鎞卧月休説郑樱桃
　　用刘随州句
　　菊花能醉去官人风月是天真酒国多情麴生无罪灭独好留髠　玉钗罗袖浑闲事销尽杜郎防半世羁愁一生醒眼笑煞楚灵均
　　金鳯钩
　　有感
　　乱山雨余青翠被一片夕阳红砌登楼有客凭高思逺老眼横天欲醉　萧萧华髪归无计便熟读楚骚何济月生江树举头长啸纱防忽然而坠
　　闺情
　　帘前栁丝千万数不勾别愁多半月来楼角倚阑红袖忽对海棠长叹　笼中鹦鹉梁间燕难劝得东风方便鳯衾空设欲眠还懒坐瘦灯光一防
　　独见鞋
　　真堪在掌儿上又只合玉肩斜傍这般些小怎将偷换犹自暗垂绣帐　行行惟恐纤尘漾长只向枕边安放笑他邻女藕花池畔先已巧偷新様
　　南歌子
　　闺情
　　银甲调新火珠帘卷晓霞辟寒初着杏儿纱正是恼人时节不归家　莺坐浑身栁蜂归两股花一春怨语琵琶昨夜鸳鸯买卦又须差
　　别怨
　　欲笑宁能笑相防懒更防背人哀怨有般般不道大家一様枕儿寒　花底情无限灯前影乍单休言别后泪长弹何似当初未别尽侬欢
　　最忆
　　最忆愁时面难为别后心梦牵红袖玉楼阴却是醒来原自挽罗衿　香冷鸳鸯带寒轻翡翠衾一生难负是知音何况蛾眉相望到而今
　　初秋闺怨
　　鳬藻才宜火桃笙不耐香朝来无语暗思量只恐莲壶银箭夜须长　梦断惟含笑啼残懒更妆龙须六尺锦匡牀怎奈好天辜负是新凉
　　醉红妆
　　咏萤次辕文
　　个侬何事学疎星向纱窻暗处生玉儿相见眼偏明花影下扇罗轻　避人还故傍人行一些子最闗情飞绕银牀休更扑残月白露华清
　　劝酒
　　绣帘初下曲廊西照垂杨月影齐有人年少好蛾眉歌金缕劝玻璃　就中掷眼怕人疑佯低面整红衣悄语玉郎须尽醉郎不饮又花飞
　　用刘随州句
　　菊花能醉去官人对鸿妻引鹤孙颠狂不怕大官嗔吾眠矣任诸君　前山过雨黛初匀晩犹带断霞痕金管玉箫堪载酒明日访莫愁村
　　凉月
　　一天凉月防晴辉带清霜白雁飞故人煑酒送将归红烛下有蛾眉　白梅花底雪垂垂歌金缕劝酴醿笑问青楼曾薄幸如杜牧是为谁
　　醉花阴
　　与诗堂纳凉次载
　　月照红墙银汉皎云去青山小别院晩追凉防彻瑶笙越觉花阴悄　琼浆满酌开怀抱醉里乾坤好暗麝夜香清宝髻逢迎暑向冰纨少
　　初夏集程山尊寓斋
　　杨栁花残隋苑树明月无寻处此夜集幽人煮酒西园酒送江声去　平生意气浑难据踏碎邯郸路拔剑且高歌醉语诸君莫似狂夫误
　　答人
　　客里风光难到夜夜更如何也难道不相思酒熟香温一个灯花下　秋棠红防苍苔罅惹得寒蛩骂莫说少年狂老去休文较为情多怕
　　虎丘看梅
　　十里莺花山压翠容易留人醉今古不多时几度笙歌浪把东风费　画船载酒文章会替却繁华累一树一倾杯花落杯中细嚼春冰味
　　书云招饮看花时庭前芍药罂粟荼防争艳即席漫赋
　　万朶千阴同一艳色色层层见白首入名园雾里防花雾里红成片　枝枝欲把琼浆劝醉也应难辨花欲赛人娇三种名葩三个蛾眉伴
　　甓园分赋
　　章贡江边舟一叶怒浪喷银雪留客有平原入坐清风解尽人间热　移牀共就南楼月谈笑都全别莫道是寻常邺苑才华寥落谁重接
　　咏翡翠
　　细羽翩翩生岭外珠树巢南海来去自双双绀袂青裳总把轻盈赛　奇毛一片多情在惯得红儿爱何处惹相思钗股衾窝防防留光彩
　　江月晃重山
　　平望舟中次载
　　淼淼玻璃千顷天教吴越粘连三秋风露好山川今宵也沽酒白云边　何处支机可问直须秉烛无眠醉中狂啸欲骖鸾新诗就吟向玉婵娟
　　秋思
　　蟋蟀声中防叹芙蓉花下无眠泥金帘幙雨残天多生受鹦鹉解周旋　梦记君恩似月离来客思如烟灯花笑处转凄然无聊頼故故拨红弦
　　卧霞阁对月
　　画阁正当江口朱栏斜向山腰三更醉舞露华高青天上吹碎玉人箫直把兰觞倒尽不须桦烛频烧蕋珠宫里夜蟾娇囘头处银汉接红桥
　　红窓睡
　　幽情
　　不暖不寒有暖无寒酒乍醒似闻花发神鸡枕上香鬟撤把玉郎偷搯　浅笑低嚬无应答眤人时金钗敲戞屏回甲梨云梦软被鹦哥惊煞
　　红窻听
　　有寄
　　水上裙年纪小偏自有温柔腔调离鸿忽写西风字道黄花瘦了　烟波拟买松陵棹谁知被浮云羁绊些儿懊恼梦中如见劝心儿休躁
　　浪淘沙
　　吴女采菱
　　三十六鸳鸯睡损秋光个侬贪耍未成妆借得邻家新艇子荡桨横塘　莲子怕空房绿扇凋伤纎纎偏爱小红香説道菱花能向日且防斜阳
　　自题收纶图扇头小影
　　钓罢且归欤拂取瑚欲将不义饵鳌鱼满眼风波皆若辈坏了江湖　留着浄菰蒲穏啖莼鲈从今不去踏泥污笑问客星伸足夜醒后何如
　　和毕正持过北郊遇谢山人谈隋宫故事
　　萤火散空塘老树青苍李花开遍栁花亾鳯艒龙舟才一瞬直恁荒凉　残照绕红墙秃了垂杨两丸飞处六朝忙只有玉钩斜上燕犹记昭阳
　　姑苏吊古
　　麋鹿只寻常台草全荒馆娃何处説兴亡一片藕花红不了日日斜阳　往事漫成伤蝶怨横塘吴宫脂粉尚流香试防越弓藏尽后更自凄凉
　　鹧鸪天
　　南园雅集
　　门对寒城榻对池元卿三迳竹参差梅花破雪犹含蜡杨栁知春渐放丝　楼再上席频支满帘山翠晩晴时归来走马长堤路笑煞襄阳拍手儿
　　戏柬伯成索酒
　　生计无端付醉乡虞卿归后更荒唐贤人未拟酬诗渴圣主曾知是酒狂　霜满防月盈航香山何处可能忘愿分一瓮椒花雨长对江东顾建康
　　南乡子
　　和子夀独夜杂忆
　　乡路碧山遥月暗吴天夜泬寥瘦尽灯花红不语长宵风防琅玕影自敲　莫防沈郎腰一防秋霜着镜描欲梦封侯浑未就连朝愁似胥江日两潮
　　赠汤清侯
　　庭叶展新荷雨后春灯照薜萝病起心情逢客到清歌一曲红么唤奈何　莫漫唱回波憔悴东阳髩欲皤独有柔肠消未尽婆娑颠倒山公白鹭蓑
　　鹤问红聘
　　苕月惯情痴肠断寻春杜牧之同防水嬉君较胜非迟拣得东风第一枝　绿绮七条丝引惹春山翠不支凖取鹔鹴将贳酒相思醉拥芙蓉是几时
　　又
　　仙李岂寻常曾酿金壶换骨香今日阮郎花里过亲尝醉倒南湖碧落堂　玉镜试新妆从此双蛾不姓张独怕郎心如栁絮飘飏到处沾泥似旧狂
　　为人赠别
　　曲宴到樱桃画栋泥香燕垒巢只有愁人偏欲去潇潇细雨红亭栁万条　独自上兰桡泪洒春江作晩潮从此鳯楼明月夜迢迢一様离防两处招
　　秋怀
　　秋半井梧稀碎杵零砧防客衣一榻流黄眠不穏花迷梦到红桥月正低　酒薄被愁欺许大心儿万感齐滴尽铜莲天未晓墙西多谢花冠尽力啼
　　鹊桥仙
　　七夕用乩仙韵
　　云帷秋订霞舆宵发鹊羽无端遭轧相思正自为黄姑又忍听邻吹尺八　陈绮席花生绛蜡心字香焚睡鸭漫须乞巧向天孙怕巧尽难为收煞
　　闰七夕再用前韵
　　灵期新展仙踪再遇玉轴还停伊轧若非桐叶十三枝明日是仲秋重八　花增吉庆线添连爱瓜果筵开射鸭天孙自要两填河把干鹊无端忙煞
　　题嵇留山抱犊图
　　南阳禾黍汉川桑柘多少英雄狼藉歌残白石荷锄归如此客何为田舍　一笛吟龙双鬟飘麝挂角汉书初卸青山斜对玉山頽须认取而叔夜
　　闺恨
　　帐天云薄被池香浅昨夜余凉成冷梧桐堆恨满银墙竟碍住辘轳朝绠　慵调宝瑟懒拈金管事到断肠难省芙蓉还怕着新霜便睡似鸳鸯易醒
　　为蔡少君夀
　　瑚插架芙蓉擘纸共把文姬再换谁知浴佛向红窓又占取莲花一瓣　当年笔虎前身梦鸟消得梁家玉案紫绨图就满巾箱那不许刘郎偷防
　　秋夜不寐
　　愁心易爇倦眸难合照影防防红瘦残秋未是病偏多耐不过迢迢银漏　邻鸡懒唱镜鸾羞舞恨杀司天空谬猛夜半起吹灯匀几刻补添清画
　　虞美人
　　春雨次李舒章
　　红绒冷落秋干架人约西陵罢梨花和泪闭重门却似玉儿憔悴忆东昏　孟婆苦把东君妬做作催春暮愁春人正在朱楼听尽丝丝防防倚香篝
　　离情
　　无情最是楼头鼔不信离人苦声声敲得梦云开又把湘愁峡恨送将来　屏山画出还家路其奈归期暮大江风雪棹歌迟正是银筝小妇倚防时
　　明月棹孤舟
　　本意
　　荡漾晴霞苕水暮行人在乱山青处隠约渔灯参差蟹舍尽是菱烟荷雾　画舫朱帘红粉露记昔日灵槎曾渡一曲歌清双镡剑老惊起鱼龙无数
　　江上
　　黄叶几枝横酒舍摆西风酒旗低亚醉不成欢心难与问谁是芦中人也　万里江声潮欲泻似当年雷轰万马两眼秋云一身斜日长啸佛貍祠下
　　一斛珠
　　踏青
　　啼莺不断垂杨呌得青撩乱云烘晓色阴晴半正好闲游油壁西陵畔　园亭鬬草闲招伴藕丝斜露黄金蒜踏青鞋子遮人换猛避儿郎错教桃花绊
　　感兴
　　美人何处归来独立青山渡离骚欲卖无堪与竒字零星错剪云霞补　楼船尽载斜阳去芦花瑟瑟鸣秋橹丈夫飘泊今如许搔首西风只共离鸿语
　　踏莎行
　　次韵答杜茶村杜适行二
　　雁送霜愁蛩添雨思苔生卧阁浑无事柴桑处士正饥驱白衣惭媿江州刺　句冷吴枫题残永柿杜家又让君行二买山自是故人心何须咄咄频书字
　　湖上
　　镜影平湖裙腰芳草一般春树西陵好今年更自觉撩人画船系处垂杨袅　那得身闲空怜鬓老沈郎清瘦谁知道拟将愁绪诉东风东风又怕花枝恼
　　登章贡台七姑祠下
　　二水交环一亭孤峙飞鸿数尽斜阳里蛾眉何处问残碑金炉篆冷飘香地　豆架藤荒棚竹倚闲行暂遣羇情耳无端高处转生愁归帆不把乡心寄
　　端江闻笛
　　云净天青波平岸绿寒江月上双鸥浴一声嫋嫋是谁家胡牀夜半吹横竹　万里登楼三更剪烛闗山梦断初闻曲凭谁反得广陵潮趂他潮去归应速
　　小重山
　　游壑庵
　　苏小堤边东复东啼莺声不住百花中断桥无路倩云通人过处又被碧云封　鸥鹭莫回踪胡牀清兴剧与君同接防颠倒玉缾空人醉也卧占翠芙蓉
　　忆昔次卧子
　　十里珠帘金鳯钩大堤堤上路旧时游枇杷花下不知愁青溪月夜夜照风流　徃事但悠悠鸳鸯飞尽处白苹洲兰成萧瑟倚江楼伤情也一曲旧伊州
　　旅思
　　悮访西陵油壁车飘零随落絮几年华归来垂栁带霜斜青衫湿何处问琵琶　别恨正无涯无端归梦里又离家五更不睡共梅花残灯影一防映红纱
　　小孤山
　　滚滚江声万里长雄风留不住下浔阳蛾眉独立水中央波涛涌冰雪素肌凉　絶壁倚青苍年华小谁拟许彭郎生怜阿姊妬新妆孙家妹结伴采红芳
　　惜分钗
　　闺忆
　　春初到寒犹峭碧窻人向东风笑花千枝栁千丝燕子莺儿相见何时迟迟　人难料情空抱愁来玉镜先知道话长疑梦长啼月照红廊独坐颦眉痴痴
　　忆别
　　横塘路西陵渡栁丝遮断凭楼处晓风清早潮平一幅轻帆十里长亭行行　留难住愁无数刘郎自为桃花误炙银笙弄瑶筝三生旧约半晌离情停停
　　离绪
　　星初渡月乍吐闷酒斟残留不住语声低泪痕齐几回欲别此际难离依依　行不免情何遣衣带长江天样逺百般忧两边愁无聊夜月有恨清秋休休
　　七娘子
　　有忆
　　丝丝小雨桃花病鹦哥説道清明近醉也成慵吟还添闷檀香罗薄春寒剰　倚楼望断飞奴信东风影里文君髩泪湿琴丝枕寒香印归时留作相思证
　　七夕
　　年年客里今年逺红墙坐见银湾浅两水家遥双星夜短人天总为情难免　蕋珠深处新凉满鳬花懒醉黄金椀雨作啼痕云遮梦眼神仙转被人消遣
　　昭君怨
　　疎竹
　　疎竹谁教绕舍敲乱乡心中夜偏是客中寒不还山一片痴情未了断送愁人昬晓霜重冷无声可怜生
　　探春令
　　次上若红桥春泛
　　年年芳草似裙腰见兴亡无数倩垂杨留得黄莺住正歌吹扬州路　兰州醉读参军赋向芜城东去看雁齿桥边倚栏人在莫认红楼误
　　迎春乐
　　灯夜
　　东风着意催弦管先送与梅花暖参军嵗嵗逢春懒怎耐得防灯眼　无赖是玉轮高辗都照向红楼人靣一个扬州杜牧早为迷香软
　　孤馆深沉
　　赠钱青瑟较书
　　寻常梳掠双红晕午起心情犹困生怕有人来分付鹦哥口儿穏　摊书小阁闲相并笑把紫防低问闻道也遭嗔何事依旧躭花恁
　　茅山逢故人
　　醉题
　　满目乱山无数一片寒潮来去故业何存故人何在故乡何处　离骚一巻长怀莫向西风空诉才子无时美人无对英雄无路
　　忆汉月
　　登楼
　　最是阑干高处望见斜阳烟树青山围绕似相留又倩江声拦住　也知秋正好只恐被黄花催去醉横老眼对西风曾见兴亡无数
　　武陵春
　　江月
　　月照大江流不断一片好清秋摇落江闗是处愁与客且登楼　侧防参军今已老那得更风流玉箫憔悴画桥头莫问旧扬州
　　应天长
　　春思
　　杨花一片飞如雪鹦鹉睡残花底月梦还惊心转怯防防金荷灯穗折　意中愁眉上结瘦比前春较别记取绣罗裙褶又寛双蛱蝶
　　忆萝月
　　秋闺听雨
　　拂罢红珠斗帐两叶宫眉相向宝奁频展不成妆懒照秋来模样　更头孤雁到拖带过雨声一晌凄凄戚戚是侬心寃煞败荷残响
　　镜中人
　　梦难成
　　梦难成声转急一夜灯花红湿添得春潮几尺尽是啼痕滴　处处江山还作客冷落西泠油壁一片痴情消不得谁使秋娘识
　　别绪
　　绿杨花乌桕树日日门前来去别后浮踪无据梦绕西陵渡　是处乱山啼杜宇黄蘗难言心苦疑煞楚云和楚雨悔被诗情误
　　本意
　　鳯衔花鸾舞月谁使乌菱莹彻才到晓霞时节里面藏娇怯　颊晕霜花眉两叶恰与个侬无别侬只让他他让妾他却无言説
　　木兰花令
　　咏六月玉兰【有序】
　　槐云垂防爱夏木之初森榴火舒炎怅春华于已谢忽看瑶圃茁郑宫梦里之灵姿爰有琪葩是楚泽赋中之异种玉杯擎露在此日而偏竒宝蕋凝霜以非时而独艳面原无汗拭则愈鲜肌欲生凉蒸而不热岂云操成幽谷方同王者之香实则歌叶皇都良应大人之瑞适逢对酒敢为抽毫赋得木兰花一阕
　　芰翻风梅送雨几朶琼华惊带暑沾宴粉借荀香汗落九英原是露　夏将徂春向住玉杯擎向瑶台处云毋幛雪儿歌不数王家珠几树
　　山花子
　　灵山池上听雨用李后主韵
　　厌听江声客兴残西风催送白云间高卧小窓闲对雨镜休防　锦石池塘秋防滟蕋珠宫殿夜清寒梦起偶思前嵗事似长干
　　卖花声
　　秋梦
　　秋雨夜穿窻玉簟初凉梦儿轻薄不寻常偷趂离人新睡觉先返家乡　来去总荒唐烟水迷茫一声鹦鹉唤归牀空赚闲愁千万种红泪淋浪
　　罗敷媚
　　树兰盛开同韬汝花下小饮
　　疎帘冰簟溪堂静客到羊求闲共沙鸥坐防香兰笑素秋　鸡虫得失何堪问倚槛凝眸碧树烟收一片斜阳隔水楼
　　春日苦雨
　　东皇故把春狼藉做尽无聊镇日连朝不让黄鹂上栁条　香泥阻断王孙路莫问吹箫一夜春潮已过红楼第二桥
　　恋绣衾
　　美人春睡
　　花映纱帏眼倦睃欹珊瑚云軃一緺似有浅颦低笑梦儿中情事若何　轻翻畧把腰肢袅奈朦胧娇困怎那强觉把雏鬟问问郎来曾见甚麽
　　醉垂鞭
　　美人戏马图
　　扶上翠鬟松风吹处衣香度频取绣裙笼红遮玉一弓金鞭休更打和衫把过花丛莫便系青骢行云向楚
　　峯
　　朝玉阶
　　秋日
　　秋老江闗未易晴芙蓉花发处縠纹明白鸥无数总身轻都来花影下啄浮萍　暮年萧瑟笑兰成闲义词赋手没心情倚阑惟防月华生三更还弄笛倒银瓶
　　拨香灰
　　本意
　　红珠夜冷流酥巻小胆向空房较懒紫栈重将心字添奈似雪情灰满　手持金箸心频转愿密意篆烟难断只恐心情转眼寒怎得似金炉暖
　　秋蕋香
　　丁观察署斋看桂
　　正是黯然情绪秋满月中仙树故人留我倾芳醑盏内花飞无数　天香暗向筵前度薰衣纻直教别后思欢聚徒望广寒高处
　　合欢罗胜
　　史蕉饮邀同书云舟次蛟门木庵昼公诸辈小集西园即席漫赋
　　雨过郊原沙路浄绕城绿水才通良朋有约在瀼东衔杯荷叶露却扇栁条风　草就新词刚半醉斜阳未了残红画船箫鼔莫匆匆清歌人似玉遥望月如弓
　　杏园芳
　　雨愁
　　虾蟆更报将明画檐一阵春声玉儿残梦未全醒为花惊　昨夜牡丹初放足东皇怎不心疼下牀悄倚楚山屏几囘听
　　武陵春
　　题扇靣小景
　　罨画溪头春事好烟雨绿无邉若有人兮或似仙仰卧看青天　□耐乱山都送翠堆满鸭儿船载向城中换酒钱人笑老渔颠
　　眼儿媚
　　赠钱楚梦
　　垂栁依依又经年离恨记钱钱斜眸不语低头欲笑幽意谁传　云英未嫁还重见含睇菊花邉檀香袖口郁金裙褶不似从前





　　林蕙堂全集巻二十三
　　钦定四库全书
　　林蕙堂全集巻二十四
　　湖州府知府吴绮撰
　　艺香词【中调】
　　临江仙
　　过循蜚别墅未入示子夀鹤问
　　曲榭翠通竹迳小庭红照花枝沦涟真似习家池葛疆空解事杜牧怕情痴　谁向西园髙防还传南国清姿片云非是为催诗殷勤劳燕子惆怅谢莺儿
　　赠江夏君
　　一自语溪同跨鳯人间多少﨑嵚不关红粉是知音典衣春贳酒烧烛夜调琴　记得黔娄当日却怜司马而今夜香台上两情深手持鸾鹊纸心爱鳯凰簪
　　赠扶风
　　歌舞筵前曽一笑当年错认红红画眉今让白眉工暮行巫峡雨雌拂楚台风　自爱钗痕济楚偏怜裙褶惺忪几囘鹦鹉骂雕笼星嗔人唤小月怕梦疑空
　　乙卯九月集秋岳先生斋中
　　隔嵗离羣还此夜酒声声杂茶声黄柑三寸大于瓶湖山犹在眼今古自关情　座上髙谈同扪虱灯前防影偏横凄凉时候壮心生住须偕客去醉且胜人醒
　　武陵
　　卄四桥边寻夜月洞中忽泛桃花沧洲画壁是儿家玉环新体态锦瑟好年华　惆怅碧云春暮一弦红语琵琶望夫山上掩团纱误看帘影动不觉绣纹差
　　忆昔
　　忆昔茂陵犹覆发相逢碧玉亭亭十年飘泊共瑶京防云徒入梦白月太无情　枕膝空留一语招魂已隔三生可怜来去未分明纸衣悲大妇画扇泣遗婴
　　又赠江夏君
　　庑下行歌我共汝几年同采瑶芝玉京犹喜不参差花开携手路酒熟画眉时　漂泊红顔应未损潘郎已着霜髭薄情真笑白头时秦嘉书两巻苏蕙锦千丝
　　秋雨次辰六
　　嵗嵗江山愁宋玉天涯着处秋风黄花时节雨蒙蒙一灯啼蟋蟀四壁打梧桐　竹屋纸人语寂声声敲入帘栊酒酣无计问苍翁剑应同我冷琴已向人慵
　　秋岳招同山隠夜集闻雨
　　一夜天涯灯影下几人同听秋声玉缸新酿防银缾黄花如有约红豆不胜情　明日江边还折栁五更离绪纵横鸥波麟阁总平生为君重起舞似我不须醒题睡起宛然成独笑数声渔笛在沧浪图
　　世事大都堪洗耳只须枕向清流茅亭竹戸小如舟北无一事睡足五湖秋　看尽风波心转定梦随山雨初收笛声何处起羣鸥渔郎还笑指斜日乱山头
　　蝶恋花
　　咏瓶内红梅
　　罗浮梦断明珰小一防唇酥吐出春光早和靖不须夸树绕孤山却比桃源好　翠羽啁啾帘押晓瓶里疎枝似向吴侬笑把酒对花花也道莫教容易朱顔老
　　人日次辰六
　　春到人间刚半月才过新年又是题诗节麫茧满盘堆画缬探来恰得宜官帖　防树银幡纎手设钗上风轻颤煞双蝴蝶椒酒弄潮红两颊笑看梅蕋横香雪
　　春情
　　昨夜杏烟娇暮雨一带垂杨緑到春申浦翠袖倚栏凝不语啼莺劝得东风住　帘外卖花声欲度画桨双双燕尾分波去载酒前溪人按舞鸳鸯飞上相思树
　　夜集掷笔精舍
　　鹿苑浮踪聊且住买酒留賔暂遣羇情绪刻烛飞觞过夜午人间几见兰台聚　晨夕但教同旧雨莫恨蓬飘此事由来古岸帻灯前重起舞银墙月到蕉红处
　　寒夜和上若韵
　　许大牀儿难放枕火焰金炉不救空房冷鸦梦未成人梦醒重檐半夜霜华滚　每到离家偏夜永緑绮无情不作思归引欲灺孤灯还自炯残花更弄帘前影
　　香在庵
　　垂栁深深尘不到十畆荷田香颤红衣笑羽扇葛巾闲打照荷田缺处青山倒　胜侣髙阳同坐啸一局文楸鹤步松隂小雨过半亭残日了月明又放西冷棹
　　丁雁水昆仲过集寓中水阁分赋
　　客里偏能逢上客一片清光肯放人岑寂桥上飞觞沙上笛此池自合名瑶席　七子重来今又一往代风流何事人难及俯仰乾坤増太息露华应共长鲸吸
　　后庭宴
　　同闺人登爱山台
　　春到庭闲台髙径曲新橙嫩破纎纎玉携将彩袖一凭栏南山雪浄青初足　楼开罨画风吹巧笑酒炉才熟杯香琴静小鬬蛾眉緑语细怕莺知肠断凭花续
　　钗头鳯
　　冬闺
　　灯花滴炉香熄屏风静掩遥山碧箫谁弄衾长空五更帘幙月和霜重冻冻冻　闲寻覔无消息泪痕冰惹红绵湿愁难送情还种巫云昨夜同骑双鳯梦梦梦
　　唐多令
　　初秋
　　凉入葛衣松斜阳叠乱虹帘影外蝉语匆匆干鹊排桥看又过零落尽藕花红　愁极转成慵黄花怕与逢旧江山犹对吴侬巷口乌衣城上栁能几日是西风
　　旗亭小饮有赠
　　霜栁挂寒塘防干晩照黄小旗亭飞过鸳鸯髙李旧游都寂寞肠欲断杜韦娘　红袖一双双吴侬试浅妆问相逢恐是同乡安顿英雄何处老须醉倒酒罏傍
　　舟夜晩风
　　黄雀晩风时兰篙入溜迟恨髙城偏自参差红藕花中人不见晴月上水仙祠　红豆两情痴前縁数首诗是人间别様相思只为无情情转甚难説与布帆知
　　包二允广文招饮次日简之
　　冒雨过西留賔倒翠缸爱郇公珍饍非常烹出江鳞江味美浑忘却在他乡　就里百花香琼霜印蔗浆似嵰山甜雪堪尝自是玉盘传玉手应不比小厨娘
　　曽波阁玩月同雁水诸君用稼轩韵
　　双鹤下缑山青天月未残对澄波共倚朱防秋气着人罗袂爽清露冷不知寒　作客几时还相逢且尽欢况芙蓉正耐人看起舞花前仍大笑谁似我与君闲
　　将归感旧
　　水阁带春城桃花骂小莺二十年重到红亭多少烟云都过眼山只对故人青　徃事慢伤情扬州旧月明算吾侪酒恋诗萦今夜不将鹦鹉醉明月里片帆轻
　　犹记
　　犹记别离时梳头病起迟向西细问归期弹指黄花都过了春又上蜡梅枝　一雁寄相思红笺小字诗料匆忙倒冩乌丝满纸春愁谁可数算只有杜鹃知
　　寒夜
　　斜月射囘廊无凭更漏长笑归来反是他乡昨夜绣衾浑似水应不为五更霜　一事恁凄凉朝来断客肠待相逢説向萧娘蜡烛成灰犹不了原化作泪千行
　　鬓云松
　　春雨
　　烛花残香篆细一阵轻寒送入鸳鸯被滴尽红檐声欲碎防防丝丝学做离人泪　草边浮枝上缀不放青苔松泛东风地何处玉骢垂栁繋重门不为梨花闭
　　过汲山寓感旧
　　采莲陂垂栁院旧梦重寻不是闲莺燕华发满头将已倦刘阮风流记得桃花见　酒千觞珠一串剪烛西细语红灯颤谢傅不归棋局换只爱青山不改当时面
　　次上若美人折秋海棠
　　洛川波巫峡岫种得情根肠断还依旧泪洒西墙苔似绣几防疎红较比春来瘦　粉沾衣香惹袖移向纱不怕寒蛩咒霜落玉阶寒未透伴取花枝今夜灯儿后
　　锦帐春
　　画眉次宋辕文先生
　　翠幄钩新玉匳开早刚照面鳯巢蘓小乍添檀还渲黛怕新妆易了是愁难扫　向月分图将山传稿长爱煞莹娘才调晓蛾春茧细问垂杨碧绕较人多少
　　一剪梅
　　理绣
　　碧烟下绣牀支情也丝丝线也丝丝最难匀染在春时红是花枝白是花枝　沉吟几度费嗟咨莺一双儿燕一双儿吐绒湿却淡胭脂谁待相思谁解相思
　　春情
　　红楼十五沈真真昏也含颦晓也含颦无端弹泪坐芳茵干了罗巾湿了罗巾　最无聊頼是初春花弄尖新草弄尖新个中垂栁更伤神腰也如人眉也如人
　　系裙腰
　　春情
　　春风逗出小花枝柔肠断早春时罗睡起红情黯梦后堪思愁似此几分儿　杨栁腰围才半捻裙褶浅瘦难支便教出落能如旧谁爱芳姿春蚕到死只留丝
　　渔家傲
　　莺脰湖次子夀
　　金羽何时飞去早平波台上秋烟渺野水傍天天傍草青不了越山断处吴山好　采菱舟并渔郎棹渔郎却顾吴姬笑翻网得鱼多白小诗句巧浣花溪上人将老
　　汪园
　　门对琉璃千万顷莺花十畆连幽径小阁正当花絶顶青无定春山碎叠斜阳影　得酒偶忘前日病凭防又被风吹醒挑叶谁人来画艇歌声冷鸳鸯惊破湖烟暝
　　明月逐人来
　　元夜灯船次燕孙
　　楼开金粉山堆罗绮灯和月尽遮春水暖香影里人似槐安蚁那辨笙歌起止　最喜银莲倒映兰舠接尾嬉游处秾桃艶李珠烟绣雾未尽东风意正是升平天气
　　定风波
　　六客堂和东坡原韵
　　紫菊含霜对郡堂緜披黄雀蟹输芒胜客重来秋色里前事忍教踪迹付苍凉　今古湖山三度醉还是六人吟笑白苹乡便较竹溪谁得似何取寻常歌舞在金张
　　破阵子
　　放歌
　　少小曽工击剑从前爱读离骚五色文章修鳯阁十载郎官困马曹而今悮寳刀　衣上未弹尘迹镜中赢得霜毛事业漫夸能渡虎意气犹能拟钓鳌醉来时自豪
　　寄友次稼轩赠同父韵
　　直向湖山放诞长为鱼鸟经营上客座头横槊舞小妇灯边击缶声颠狂阮步兵　世事无凭莫叹年华欲去堪惊懐旧白门徒作赋薄幸青楼最得名相逢太瘦生
　　醉春风
　　春情
　　春到谁宁耐羞结泥金带香篝倚处独含颦嗳嗳嗳满院苔圎半檐榆小有愁难卖　宻约劳担待鹦鹉多无頼隔帘小玉悄声传咳咳咳花影频摇月纹如动那人帘外
　　行香子
　　自题小像
　　乌帽华颠酒眼诗肩这形容不称貂蝉何须计较且自随縁去登弁岭过霅水泛苕川　平生放宕都无系恋只难忘红袖风前春来结伴谁与流连且同侠少寻醉叟学顽仙
　　苕中新嵗
　　水上山前柳底梅边啓衙斋只似荒园问君行部管领谁偏有一湖月千岭雪万家烟　客堂人散胡牀独自看春风又入新年都来几夕甚事堪传只连宵咏前日醉昨朝眠
　　西禅寺分韵
　　鹤市南头鹫岭清幽有真观兰若重修初春乗兴蜡屐同游是晋陶令唐贺监释汤休　髙楼曲槛偏宜结夏问闲云可肯相留支郎如许来伴羊求办棋一局书几巻茗千瓯
　　又题读易图
　　西府中枢剖竹分符春梦后一事都无传神阿堵似者谁欤是少狂客中傲吏老潜夫　一曲红么三生翠袖天知道诗酒吾徒晩年学易懴悔消除有遯之六渐之二履之初
　　鳯凰阁
　　春晴
　　听朝来下几声灵鹊晓霞影透真珠幕最喜梅花台榭防生红蕚把燕子芹泥干却　佳人呵手镜里尽情梳掠还教安顿千秋索思昨日雨和风何等轻薄怎忍将春闲着
　　青玉案
　　紫云洞次辰六韵
　　遥看鸟道浑无路但一涧沿花去涧尽忽逢云宿处藤萝日月莓苔今古撑得娲天住　隂隂石磴鸣仙防百状虬龙向人舞足下分明闻客语沾衣空翠蒙蒙烟雾忽作山中雨
　　两同心
　　新燕次宗梅岑
　　舞煞东风一春无尽恨芹泥未穏云廊见栁絮才经露井怎不记王谢堂前夕阳红冷　小院纱緑静翩自引喜双双剪股花分忆两两钗梁玉并更谁知汉殿留仙那人孤影
　　又和梅岑鸳鸯原韵
　　襞翠裁朱梳襟弄羽才经过谢客池塘又垂足湘娥溆浦尽教他红藕香中一双飞舞　别有绣牀妖女挑残金缕描难就颈上纒绵忘不了梦边娇妩刚刺到緑叶田田停针无语
　　天仙子
　　吊古梅为雪所折次楚畹
　　昨夜红亭三尺雪斜压老梅苔翠裂玉鳞千防卧东风相思切情难歇古香夜半生寒鐡　把酒花前愁不彻一笛临风徒怨别何郎阁上祝花神春未絶花重接罗浮梦醒黄昏月
　　殢人娇
　　无题
　　花压红檐缥缈梨云千缕睡不尽画楼春雨翠鬟安妥怕鹦哥传语谁解道情在暖香深处　巫峡朝行洛波晓渡算难得柔懐如许桃慵栁困细把眉峰数人待起又被眼波留住
　　月上海棠
　　春夜闺思
　　啼鸦归到垂杨树弄晴霞楼角凉蟾吐青粉墙东映秋千乱花红处蛾眉悄闲倚雕防不语　香浮鹤鼎留残炷小屏山照出萧郎路一片青青是何人玉骢留住向孀娥待把闲情深诉
　　千秋嵗
　　春情次少游韵
　　春风帘外不放春愁退防欲断肠先碎金钗留寳钿锦字萦罗带人去也鸳鸯六六空成对　梦向西楼防醒剰衾花盖山枕畔言犹在丁香枝自结松栢情难改君不见南山帝女能填海
　　金人捧露盘
　　懐旧
　　忆当年全盛日在江南有英豪鹤盖鸾骖红楼十二鸳鸯结队舞春衫欢游处铜沟金埒燕姹莺酣　到今朝思前事花黯黯栁毵毵胭脂甃芳草生惭鸡鸣人散六朝金粉付云岚东风憔悴兰成老痛醉双柑
　　蓦山溪
　　春日登道塲山
　　南山耸翠官阁长相望乘兴选春云订羊求千峰直上盘旋石磴积雪尚髙寒频着屐还拖扙双眼随天放磊砢伏虎苔草留孤嶂瑶席记髙踪想当年苏髯清旷临池一啸竹树共隂森梅蕋绽松风响归路银蟾漾
　　栁腰轻
　　嘉树堂席上赠刘姬
　　梅红帘箔霜风软开樽鹤摇钗燕甚时曽遇此宵同宴第一镜湖春选大垂手绣袜莲移小回头玉梁花颤况有清歌哨遍向欢场翠箫金板娇莺低语长鲸轻吸潮颊芙蓉三变笑分司刚得眸回问苏州可曽肠断
　　洞仙歌
　　集寄畅园听小奚度曲
　　雨余双屐过画楼花畔要与梅花诉离怨煮山泉索取银瓮葡萄将傀儡且付温柔排遣　古今堪恨处红粉飘零都似飞英落帘幔只对酒当歌绛烛樽前长消受鳯弦檀串又休道伤心是东风看燕颔英雄鬓丝曽染
　　愁春未醒
　　春夜闻邻家度曲次文友赠青儿韵
　　梨云犹冻鹤梦难成是东风无頼隔墙吹送六么声管急弦繁子夜情教蜡炬生仆原多恨奈何频唤不醉如酲　莫问娇娆料他扇底自是盈盈想渡江当年桃叶啭比莺轻此际凄凉谢家月色满空庭堪怜杜牧青楼何处薄幸留名
　　鹊踏花翻
　　赠江夏君用文友语内韵
　　嫁与黔娄怜他道韫红茶共抽书赌便教入洛当时适越而今不曽分却鸾钗股闲来弹尽马卿琴愁中爱煞刘郎舞　东楚浪説符分铜虎遮道钿车人似堵共説东方千骑此间携手不数微之妇凭卿莫赋白头吟防毫拟把青蛾补
　　离绪
　　剰雪妨花零烟着草春寒尚把游心怯新来少喜多嗔憔悴荀香天涯是处多离别阁边应已误梅花江头莫更歌桃叶　打叠取罗衣寛褶无端似打相思结分得两处凄凉中间一个凑合成悲咽平生不肯负蛾眉请君试看西陵月
　　苏幙遮
　　次上若韵
　　绣帘闲金锁澁一片青苔只许离人立何处紫骝归未得数尽东风三月将三日　没商量无信息恨煞双蛾不放春愁出楼下落花红更急鹦鹉欺人错报门前客
　　又
　　小桃慵垂栁细检防斜阳正在销防际比翼在天花并蒂谎现天台悮中刘郎计　日空长春忒易小玉无愁不解将人替裙褶无多还更系锦带松时认得相思意
　　百媚娘
　　本意
　　十里春风楼阁一様晓云梳掠为甚相逢难放却兜的心儿嵌着八斗才华空付洛笑煞陈王错　多少栁秾花弱只恨云躭雨阁尽意风流无做作真色果然难学风雪漫山梅破萼何处容轻薄
　　连理枝
　　离情
　　恨煞兰舟荡轻许罗衫放胆怯空房愁添满镜是何离况防牀儿犹是向时铺怎今宵难上　犹记临行様难把逰踪望落叶轻狂残花冷淡总成抛漾只堦前蟋蟀忒多情到更深相傍
　　同丁韬汝饮花下忆令兄雁水先生不至
　　客里西风早槛外烟波绕好句频传美人何处碧云秋杳聴花间屐齿破莓苔是谢池春早　莫把桐隂扫共取金蕉香朗月华灯南皮人散防时重到望东来飞盖过红桥待芙蓉开了
　　风入松
　　丁韬汝雨中过访曽波阁
　　寥阳仙院泻红泉偶住画桥偏冲泥忽有元珍到挥松麈溜折波圎小子凡应题鳯先生髙比栖禅　绕池芳树似斜川秋色老湘烟相留且共竒文赏怕归骢锦湿连钱旧雨何如今雨余年幸值忘年








　　林蕙堂全集巻二十四
　　钦定四库全书
　　林蕙堂全集巻二十五
　　湖州府知府吴绮撰
　　艺香词【长调】
　　满江红
　　和孝威韵
　　春雨桃花见前夜苕溪初涨喜良友东来双浆布帆无恙白雪诗歌行笈里青霞笑语吹台上更举杯邀月有江鲈樽堪饷　樊川梦情难漾旗亭句人空唱看游蜂扰扰蜜为谁酿燕市漫弹髙士筑邓林本是仙人杖问何年乞得鉴湖归臣无状
　　赠鹤问用刘后邨韵
　　我友如君到此日面无寒色空几载燕台奏赋大梁为客定逺侯宁因燕颔景纯贵岂凭龙脉向西亭握手且欢然歌金石　行乐地螺痕碧对酒处蟾光白把竒书相赏子瞻鲁直用世正须长着眼买山未便求容膝羡文园新有鹔鹴裘非徒壁
　　再次韵赠季黙
　　海内论交二十载依然壮色信此日如髯絶少可称狂客撤手黄金身似胆闗情翠黛愁无脉把风涛歴尽总平常心如石　少年塲衣拖碧豪士坐樽浮白但论兵慷慨虬须都直不为听莺长洗耳岂须骑鹤方横膝待明年棹雪访君来开萝壁
　　再次韵赠子夀
　　聚首苕溪看明月照君顔色最喜是徽之非主厐公非客草檄常怜胥乞腕论诗却类医探脉共时时赌酒在花前吞千石　赋思元豪镂碧牀上下眸青白问与其钢绕何如钩直遇寡莫看童仆面金多自屈妻儿膝且从容携手仲宣楼书题壁
　　再次韵赠丁翁
　　汝叟何来年八十顔如童色又几载秦淮不见尚来为客楼防鲭分元狩味何戡曲认兹脉记当时桃叶小居停分花石　瞳子里看成碧颠毛上全非白是诗酒都官燕莺司直人化云烟齐过眼儿争花药才依膝叹虞山老句尚笼纱空留壁
　　和茶村来韵
　　秋老苕川故人来雨横膝念往日欢塲胜事而今非昔阮叟尚能矜旷逹卢郎未便称荣适但锦囊佳句字频探金壶漆　诗酒计谁能得山水约应无失想心期有素亮予非饰剡雪且须留棹住杜陵不碍将丝乞看亭臯落木乱离悰真堪惜
　　次韵赠雪舟时茗村过苕
　　好友经过客同在萧斋促膝更羡是殷勤投赠慰予从昔名士谁能过卫玠诗人偏爱随髙适较当年杜乂更何如睛如漆　倾盖处君相得棹舟来吾未失信风流蕴借无烦修饰狂草直须裙练写新词不用巾绡乞想五陵裘马正当时时应惜
　　岳坟次武穆原韵
　　南渡杨刘到此日功名销歇只今有西陵华表标题忠烈三字寃沉犴室土两宫泪洒龙城月笑玉环脑后是何人情非切　一湖水千峯雪身纵死名难灭把椒浆浇奠唾壶堪缺道上金牌人有口阶前鐡像心无血只荒祠犹自对遗宫神依阙
　　次楚畹韵赠元玉
　　李下无蹊问当代谁为逋峭最爱是文章髙处尽君嘻笑世事漫须真实相家传自擅清平调便扣门报有俗人来唯长啸　林下酌溪边钓约羊求偕徳耀把顽仙骇叟任他猜料公瑾当筵曽顾误小红倚笛偏能妙看浮云富贵只寻常头宁掉
　　送家伯成赴闽臬任
　　棠防成隂十余载种花潘县羡蓦地擢司邦纪仰承天眷八座慈明时所少三公卓茂今重见信丈夫遭际不寻常风云便　文与武才真赡功与业时当建但江南父老挽车留恋青海渐平应有日苍生望活须频念待幔亭峰下荔枝香开尊劝
　　金山
　　一防青青是娲后补残余石向此处洪流独砥嵬然千尺纵步欲凌鹰隼背蟠根直下蛟龙宅问当年留带旧风流空陈迹　山两岸分南北水一流今昔把天风海月尽教收拾孤磬声摇残照紫乱帆影挂秋云碧上危楼极目送归鸿吹横笛
　　钟伟弢邀泛画溪赋赠
　　丁鹤重游恰正遇水曹诗客更相携斜阳溪上鹭鸥分席十里轻烟桃叶舫一桥凉雨梅花笛只钱郎宅畔数江峯依然碧　庾公扇谢公屐追胜赏俱陈迹念金门待漏不堪重忆春树暮云还惜别髙山流水谁相识倘长安亲旧问狂夫添吟癖
　　送曹秋岳司农赴西川军府
　　四海传烽问时事何堪太息公此去偏能慷慨气凌边隘吾急而求应恨晩天方待治何忧敌想鸣鞭万里过蚕丛旌旗易　景畧坐常扪虱安石墅曽同奕但河梁揽袂黯然送客八阵河山斜日影两川旗鼓清秋色愿诗篇频与捷书来长相忆
　　又
　　江左夷吾直应在槐堂坐理谁遣作北门锁钥杜鹃声里此日山公宁不悮当年谢傅原须起料狂澜砥柱已无人惟公倚　时与势今如此去与住应难已见当前曲突有薪莫徙儿女何闗军国事英雄要雪书生耻得平淮重拟旧韩碑君行矣
　　偕余澹心过饮陈集生斋中喜周子俶秦留仙顾梁汾继集
　　多少朱门都不见开樽延客陈孺子贫居委巷偏为设食娄防已无鲭可饱季鹰只有鲈堪忆便盘飱直足胜华筵欢相得　橙已熟香同擘梅渐放花还摘更南皮飞葢不期而集醉我倾将瓶几个泥谁典却钗双只想明朝佳事好喧传今何夕
　　次其年韵
　　四海论交问当代谁为凿齿喜今日倡予和汝入林伊始老子直须牀上卧先生且向山中起尽人间下士笑如雷苍蝇耳　嗟肉食原堪鄙便蓬荜宁不喜但酒酣击缶壮心难已坐井笑他蛙自大读书干得萤将死待纵横羽猎向长杨从吾子
　　芭蕉
　　秋色凄其动愁处一庭蕉叶猛可里搅和风雨无端悲切半夜不堪初梦觉几时却似将离别况天涯又是雁声来情难説　看不到身边节放不尽心中折只闲緑影交加重叠智永堦前留作纸王维画里添些雪听当年修竹读弹文真竒絶
　　社集臧介子园
　　秋色佳哉正时在枫前菊后更喜遇杨亭胜侣移樽相就月下横牀依碧树花间记曲添红豆问今宵乐事定谁同西园又　真不夜浑如昼吹玉笛传金斗任酒和清露共沾罗袖鱼鸟岂知家国事盘觞且老英雄手把浮云指防向诸君吾何有
　　集开美堂再用前韵
　　杯酒留连人来向鹤归之后还共到黄花开处纷纷相就世上文章谁似锦人间眼孔才如豆叹当年磨蝎有眉山吾今又　且莫论宵和昼也莫看参和斗只旗亭髙李醉牵衫袖北海仍逢盈坐客东山且罢围棋手问平生得意是何时曰乌有
　　三叠前韵酬余澹心
　　岸帻相逢正浯叟弃官之后最喜是平生落落荷天成就篱采三秋陶令菊田荒一顷杨家豆算古今得失总寻常非吾又　时易过昏还昼事难料箕共斗看筵前鲍老郎当双袖抹月披风髙士腕翻云覆雨诸公手问新词谁付雪儿歌吾还有
　　醉吟
　　海上闲云縁底事误来京洛向金门索米玉阶持槖髀肉晩销燕市马乡心秋冷扬州鹤问英雄广武近何如浑闲却　鸡一肋蜗双角空兢逐终消索尽浮沉诗酒任天安着海上文章苏玉局人间游戏东方朔看儿曹得意不寻常非吾乐
　　疎影
　　虎丘看梅
　　芳原雨歇白公堤下水碧浮绫缬燕尾苹香无数莺花依然六朝蜂蝶孤山不入繁华梦爱小圃尚堆晴雪只美人何处霜空翠羽可怜时节曲径短篱幽胜昔年曽探取为他愁絶今日重寻宫靥垂垂几树苔生横鐡也应笑我多离别那更问相思枝叶且暂将酒琖诗瓢消得玉鳞春月
　　水调歌头
　　听丁翁弹南曲旧事
　　天寳当全盛犹记旧宜春繁华最称南国花栁鬬尖新歌舞六朝门巷金粉千家烟楚润好精神我始欲愁矣何事近黄昏　秋风起人世改换朱门后庭一曲不应恰向我时闻重见白头遗老细数新亭旧事此际黯消魂仆本恨人耳掩泪对青樽
　　与诗堂偶赋
　　问此传舍耳宁用叠鸠巢一时尚须洒扫何况寄鹪鹩装砌疎栏曲槛防缀髙梧修竹结夏小团瓢恰似槐安国岭赋岧嶤　诗成也酒熟矣共逍遥傥来富贵凭教造物付儿曹且顾吾生行乐任取后人笑拙难辨鹿和蕉起舞向明月一笛碧云髙
　　别其年次澹心韵
　　如尔才华好天意岂徒然如何湖海漂泊无处问苍天十载武昌寒月一夜文园秋雨灯下舞龙泉言别河梁上泪落酒尊前　贫孺子寒范叔漫求怜丈夫豪气自应举步有云烟谁似长卿词赋领取邺侯宰相好向古今传君去莫复问吾道定逢年
　　题汪蛟门舍人少壮三好图
　　世事偶然耳郁郁亦奚为只须如此行乐美酒与蛾眉更有竒书千巻自谱新词一曲宁问古人谁吾愿聊尔尔君且待迟迟　槐堂上薇省里暇应稀平生嗜好安得终日不相违事业已输公等诗酒应还我辈此论未全非请并抛缃帙醉拥雪儿归
　　满庭芳
　　六客堂
　　绮阁东偏红亭中峙重经六客停骖庭前松栢曾听主宾谈南极光芒不见重逢处緑鬓毵毵今朝也苕溪月满此防已成三　坐中词客在张华冀北庾信江南把玉壶再酌锦字还探独有枯槎入画星纒里醉倒双柑东风起檐花落井红影笑春酣
　　题卓火传传经堂
　　跨虎英风雕龙华胄西河代有雄才杨乌寄字得自蕋渊来多少经纶心事向寒塘暂葺茅斋梅花里牙籖万轴长啸独登台　舒懐今古际谁为管乐谁是邹枚只孔家残壁不受秦灰但得一编牛角朗吟处奔走风雷功名事青箱满贮玉树况盈阶
　　夀姚东只
　　马去金台鸿飞玉塞昔曽燕市经过青楼醉卧满眼酒人多忽地星分湖海残梦醒蚁散槐柯归来后相逢渐老华发对山河　婆娑当此际漫言学易且自髙歌况杯浮药玉筝倚裙罗笑问神仙富贵吾侪事肯自蹉跎君知否当年陶侃壁有化龙梭
　　鳯凰台上忆吹箫
　　和潄玉词
　　镜翠封奁炉香减篆晩山青篏眉头记灯边题扇花底藏钩寂寞萧闗人逺千万事总合长休无聊是早春天气心绪如秋　羞羞玉台孤影便梦入巫阳好更难留想紫箫吹共袖倚红楼当日画阑杨栁曽亲见两地情眸而今也闲亭萱草不解销愁
　　烛影摇红
　　墨妙亭懐古
　　曲径斜通逍遥堂外多春树小亭深翠挂檐花旧是藏书处莘老昔年来往向公余搜竒好古趺螭壁燕瘦环肥大苏曾许　嵗月迁流溪藤也有屯阳数蛟龙奔走赴秦灰那论鱼和蠧到此不堪延伫笑眉山空题好句美人名士竒字雄文彼苍应妒
　　汉宫春
　　赠楚畹生日楚畹后余三日也
　　京洛论交媿林宗邂逅季伟英豪便喜长留一榻伴梦三刀水嬉胜事又追随共泛清苕屈指处蘧非已识多君十载为遥　七日初逢来复恰门悬蓬矢后我三朝丈夫有意封侯时想云霄唾壶击碎嚼梅花细送春醪且验取鬓丝未老功名宁羡儿曹
　　瑶台第一层
　　登碧岩絶顶次燕孙
　　放眼吴峰越峤爱苍岩似赤城栢凝峰雪茶香溪雨仙磴云平早春游屐勇谢客来共蹋崚嶒最髙处有浴龙双沼放鹤孤亭　凭陵紫崖东畔飞泉百尺界空青蕋珠天濶琉璃波静两洞初晴振衣聊一啸问玉鸾甚地蓬瀛举瑶觥看霞生古木月上寒藤
　　醉蓬莱
　　坐韵海楼为顔鲁公旧址
　　问南朝多少朱戸雕梁乱蓬残甓此阁巍然记平原遗迹惜赏髙云留欢晴月好句莓苔碧销夜图书试春帘幙坐人百尺　晨鼓初防葛巾无事纵览湖山盱衡今昔鲁国当年未骂淮西贼韵海新繙镜源初就慷慨尚书笔大节千秋危楼几代倚阑长息
　　黄鹂绕碧树
　　春晴
　　丽景逢初霁烟收楼阁雪销庭院砌栁宫梅正苏红蕚破淡黄丝软鳯城挑菜早人与东风相见看又是几个迷香嫩蝶窥帘轻燕　渐觉罗手暖试裁缝袖温金钏记前事有笼灯宻约寻花娇啭惆怅欢情似梦空叹惜韶华变教人闷倚银篝暗低纨扇
　　月下笛
　　游圎证归夜饮青塘桥看月次燕孙
　　谢氏诸昆梁园胜侣莺时俱集花舆锦辔蹋遍春山晴碧问湖边烟雨楼台乱峯犹认南朝迹正寻芳未倦緑杨桥畔寳蟾初觌　鹊炉拥道看清光如水水光还射坐列毺共把瑶觥欢吸笑庾公楼上横牀爱子野风前弄笛待归来还怕杏园客散花叹息
　　八节长欢
　　戊申元旦
　　荔粉桃符饯将残腊催送新年晴霞千岭树藻日五湖烟苹洲何在登台逺眺一城画鼔红弦唤起汀花陌栁尽要争先　寻春犹记樊川当时有水嬉胜事堪传霅馆更题笺行乐处黄云曽满秋田喜今日恰又逢霁景暄妍也应是太平有象溪山莫负樽前
　　金菊对芙蓉
　　初冬集爱山台听雨和澹心尖韵
　　雁背云低鹭肩风冷新寒初压晶帘正花残短径叶打空檐登髙已在重阳后况潇潇暮雨愁添凭栏处峯迷螺影月暗犀尖　客有鲁直文潜向芭蕉声里撚断吟髯念小山人散桂老淮南水嬉旧事浑难问笑韩郎句剩香奁今宵醉把彩笺同擘金椀频拈
　　新雁过妆楼
　　西湖见倚楼者
　　水蘸鹅黄苏堤畔垂杨尽染波光画帘青粉刚靠宋玉东墙小阁亭亭人独立碧防红袖倚斜阳无言处低眸掠髩似有思量　知他因何独自向杏花影里尽意凄凉不疑客在兰叶艇上端详晴湖巧开一镜便照出青蛾双黛长寻春去怕緑隂成幄难比伊行
　　髙阳台
　　爱山台看月【宋郡丞汪泰亨因东坡诗句建在吴兴署中】
　　坡老归欤汪丞去矣湖山我又重来明月今霄多情飞上层台碧云万里无些翳把乱峯青送衙斋看千家积水空明人在崔巍　画栏与客徘徊爱竹隂树色影落莓苔荇藻交横鱼龙奋甲毰毸水晶宫殿三更后笑庾郎逸兴难裁问黄楼谁是闲人且醉金罍
　　丁雁水招同观庄纬云目天卫公韬汝及仲儿集八境台分韵
　　霜柚垂金烟葭泛碧人间又满清秋懐古登髙一时身在他州逋臣望阙肠应断叹眉山老泪难收向西风搔首而今白髪盈头　何当飞盖偕游有建安才子正始英流欲采芙蓉徒怜渺渺芳洲江闗岭海皆陈迹算还输沙际双鸥且同教倚醉凭栏长啸登楼
　　五福降中天
　　丁未除夕示内
　　牛衣夜半啼寒雪犹记霸陵憔悴司马鹴裘少君鹿毂岂意行歌黻佩年华欲换笑五十明朝买臣非贵夫壻东方莫羡此际且相慰　緑水青山作吏一家图画里欢成队蜡鳯宵嬉青箱付与天意凭教儿辈杯从幼起暖向春归况当良防放却眉稍陶然须共醉
　　万年欢
　　次韵夀载
　　坐啸湖山笑痴顽似我老宁知至一鹤南飞前后屡闻横吹论序君年称弟羡笔吐凌云壮气每掀髯捧手清谈萧然竟尔长醉　霜空雁唳抱竒文东方客难班固宾戏吊古衡今慷慨槐安天地试问临卭涤器防时见题桥车骑且收拾明月虹霓钓鳌海上为饵
　　东风第一枝
　　栖贤看梅次龚芝麓先生
　　螺碧遥峰鹅黄新栁大堤烟草初防紫骝斜袅金鞭十里笑花风浅琼清粉淡抵多少梦云憨软只容他双鹤栖迟不许美人莺燕　凝睇处雪迷诗眼坐乆地香吹酒面漫夸防额含章那数緑林隋苑金樽檀板逗春心串摇珠线问此时陇上参差可似何郎重见
　　春夏两相期
　　将往西溪看梅夜闻风雨
　　问西陵有谁来往南枝约畧初放懊恨风姨抛下一天惆怅镂金不作防花铃剪绣难成留春障整整斜斜声声防防冷来心上　衔泥燕子谁傍料玉奴今夜榻闲衾浪两叶眉痕相向碧愁红怏罗浮梦为晓云惊苎萝人被东风翠幙灯昏紫陌杯寒个侬同况
　　换巢鸾鳯
　　有遗予诗者不敢答且不忍答用史邦卿韵
　　天妒人娇正鸾羞覔渡鹊嬾填桥忽来灯下句如听雨中箫遥知堪瘦倚防腰病因影起香随梦销孤眠起想只有玉楼花照　清悄鸿缥缈门掩苎萝空把灵犀抱防尽寒枝压残金线幽怨寄懐香草频展乌丝断离肠奈何欲唤青天老而今情绪凭谁问取分晓
　　念奴娇
　　送孙无言归黄山次曹顾庵
　　苏门鸾啸尽东华尘坌离魂凄絶手把琼箫明月下一笛又吹横鐡练水鱼肥黄山鹤瘦溪树饶莺舌北髙卧长卿已倦游辙　试看眼底纷纭几年人事花様都全别何似钓台烟水上不问蜗蝇喧热陇首长镵牀头浊酒谁巧谁为拙送君归矣栁花正似飞雪
　　社集吴山望西子湖
　　西子娇憨把两峰山色偷将眉妩做雨弄晴犹未了又被白苏收取桂子多情荷香无頼分付间鸥鹭兰亭今日怆然俯仰千古　况是如云胜友超然台上立马图中处慷慨乾坤无限事肠断画船歌舞葛岭烟霞段桥花栁依旧西陵树笑倾緑醑钱郎今在何许
　　孝威以予修岘山祠赋词为赠即次来韵
　　江湖鱼鸟笑年来浪寄余不溪澳白鹿行春烟水上难继亭臯华躅岘首寻碑桐乡拜主羞见寒蓬緑采苹秋荐偶然为禁樵牧　却喜邓尉来游登髙懐古正值朱樱熟王谢顔苏山水在一放横天遥瞩风雨前川云烟往代冷入西烛洞箫声倚为君举酒相属
　　夜饮悠然阁分得子字同子夀载辰六
　　官斋良夜论心处旧雨依然诸子阁外寒新影上篱菊尚余霜紫浅酌消愁狂歌遣兴墨洒云蓝纸乌乌击缶醉中双热吾耳　试看满目湖山秋光初过也越添深翠闲倚画屏搔短发説甚功名文史富贵神仙邺侯俱有分何堪尔尔仰天长啸古今多是如此
　　西湖坐雨和韵
　　臯亭云霭似愁痴一段忽添娇妩镜里明眸浑似睡又是烟迷南浦栁剰慵腰桃含泪靥红困蜻蜓舞金乌不见无端却恨夸父　人在庾亮楼头闲吟倚槛空把寒鸥数宻约西陵应误了拟待来朝晴补影断香车泥封蜡屐其奈而今苦两山钟打方知日影分午
　　初晴湖上即事
　　晓霞红彻倩羲和持取彤轮初沐林外鸣鸠催妇急不顾鹦哥睡熟暖入棠梨轻松栁絮渐看花魂续倚阑一睇南屏青翠遥矗　别有寳马鞭柔钿车路软芳草裙腰蹙粉色衣香春不管尽占明湖几曲掷眼兜鞋凭肩穏髻处处穿花竹天应不负韶光一百零六
　　四十九自夀次澹心
　　次公狂甚只终朝独坐爱山台上鱼乌江湖聊自得怕学市儿官様衙散栽花公余放鹤忘却称州将开楼一啸此身如在图障　遥想张赵当年埋轮破柱意气真何壮欲效前人犹未可空忆牛衣相向塞马功名海鸥时世宁必分欣怅月明髙兴笑予何遽非亮
　　次闳文长歌韵
　　划然长啸看千秋史册不堪零碎世事茫茫无一据只爱挂冠梅尉十载冰曹一麾水国惟与山神醉虚名何益莫夸黄霸龚遂　多少江干车马故人厚意访我枯鱼肆欲画茘枝难作赠説甚金虀玉脍拟作经营羞称磊落笑杀刘家鬼黄防被暖衙鼓漫惊鼾睡
　　过靖南侯旧垒用东坡韵
　　笑天如戏把世界翻覆竟成何物一霎楼台花草过谁管神州半壁处仲东来佛貍南下有耻谁能雪中流支柱独称公覆竒杰　霸图应是天王将星宵坠蓦地金鎞发许大乾坤都断送只有忠魂难灭怒浪翻银危矶横碧犹似冲冠发无情烟水渺然惟浸凉月
　　偕胡循蜚徐野君集陆荩思髙仲斋头分得鸭字
　　碧毡飘雪正前梅蕋又开新腊人有机云同载酒倾倒小花蛮榼醉眼横天雄心问世笑把刘伶锸乌乌耳热筑声夜半相答　更有秋浦文豪南州髙士拈韵朱丝靸一曲旗亭成絶调谁许浪称荀鸭身外浮名眼中恠事总付风前蜡月明横笛为予还扫陈榻
　　桂枝香
　　四十九自夀次澹心
　　青眸如旧把世路羊肠等闲参透可笑小儿造物种禾生豆知非不觉年华骤只消磨沈郎腰瘦金门方朔玉阶顔驷几番生受　向此地一麾还又叹湖海凄凉雨云翻覆震泽西风吹满浮丘双袖霅馆秋灯堪琢句是衔觞去年时候新醅出瓮好山当坐且娱清昼
　　饮李书云黄门斋中观剧
　　重归丁鹤正雪霁蓬壶腊舒梅蕚人向西园对酒酒酣歌作山香初试花奴舞更催齐念奴弦索玉箫吹凤瑶筝排雁串珠摇落　羡顾曲周郎如昨料记拍红红应自非错响彻凉州一夜飞云停阁英雄儿女俱陈迹算人生惟须行乐此时耳热乌乌击缶古今谁若
　　水龙吟
　　送张菊人
　　绕城多少楼台一春闷锁桃花雨灵和新栁风流重见故人张绪剪烛深抱琴台敞同倾芳醑笑华阳白鹤陡催离恨又分手蒲帆渚　回忆青溪旧处两狂生酒歌诗舞无端小草心旌马上鬓丝吴楚梁苑闻鸡王家赋燕尽成飞絮把相思付与欧余山色送君归去
　　吴兴放歌
　　六朝一片湖光苏顔栁谢皆先辈槐安出守南柯分郡淳于堪睡手板车前飞尘马首奈为形累问乌程酒美徒怜独醒且莫道翁真醉　咄咄长书恠事对青樽烛堆红泪狂歌击缶酣余耳热笑他清悴彩笔题诗青鞵吊古未除豪气约洪厓俯看齐烟九防借骑鹏背
　　绮罗香
　　西湖清明
　　风报桐花雨吹榆片春事三分啼鴂人在湖头正值禁烟初爇看十里入眼风光是一嵗销魂时节又谁禁南北峰头纸钱却化孤山蝶　楼边红袖徙倚听卖饧人过玉笙吹彻笑指西陵松栢何年堪结莫等待泼火霏微却做作打毬周折且分付箫鼓楼船载多情夜月
　　喜迁莺
　　次原韵送闳文归里
　　池塘句得正谢客相思月梁顔色剡水拏舟苕溪载酒才喜痴人相惜一曲骊歌夜唱又作雪鸿残迹回首处是金门索米鳯池聨翼　叹息当日里楚尾吴头卯酉难相值马上谈兵灯前草制十载只如朝夕冷落延津双剑心事不堪重忆君归也且为余料理故园松石
　　永遇乐
　　和澹心
　　韵海书成亭臯咏罢有人于此公事湖中胡牀月下兼署莺花使白头有分青编无据中夜壮心频起頼相看风尘慰藉尚有鸿妻霸子　鄣山乔木隋堤芳草何处燕巢鸠垒半百将过五十徒读莫辨臧三耳谢公功业杜郎词赋付与春婆梦里念衡山懒残煨芋急流将已
　　春从天上来
　　重登超然台
　　雨过知春把万壑千岩尽满晴云旧游重到携取芳樽班荆共坐嶙峋爱朝来风日较往昔益觉清芬但开眸有春山如髻春水如鳞　依然去年醉处听碧管红弦已换闲人雪殢梅须金舒栁带江湖着意翻新问风流苏白今如在画里乾坤酒微醺振衣一啸烟霭纷纷
　　花发沁园春
　　无题
　　艶极生愁娇深成歉恨人恨事长有云英未嫁道韫无聊岂料一时都逅柔肠防防怎奈取多般禁受把几许剑啸书慵平分花憔香瘦　况复才华辐辏更笺裁涛様字临漪手封绡托雁制锦凭鱼总是痛花伤栁三生石老何处可种莲成藕只应也影里人儿梦中相见巫岫
　　飞雪满羣山
　　爱山台对雪次韵
　　四水揉蓝千峰罨画烂银昨夜光铺絮飞雕榭花沾绮袖庾郎树未全枯倚阑人呌絶莫辜负诗瓢酒壶登髙骋望骑驴寂寞谁写灞桥图　遥见有同云横雉堞是晓林青断天映晴湖寒生肌粟雄心激发摩娑鹊尾薰炉醉来还泼墨频呵冻中山褐徒水晶宫近髙寒玉宇何复殊
　　望湘人
　　赠杜茶邨次邓孝威韵
　　忆曹刘并驾吴楚连横狎盟曽推时语邓尉凄凉杜陵飘泊中道离羣谁与十载分襟一朝连袂依然尔汝念绨袍范叔生平揽赠翻成凝伫　此地顔苏旧处有文章宾客留欢林溆肯胜迹而今车笠顿忘缟纻好将烟水收成佳句题向城南棋墅且莫令千古湖山轻笑词人归去
　　五防结同心
　　贺鹤问次韵
　　髯苏较懒小杜怜痴盈盈入画枯槎谁访山隂雪如卿者才调浊世称佳水嬉湖畔寻芳去清狂甚碧缕红牙谁知道琼霜夜杵裁成并蒂兰葩　浅笑九枝灯下看神仙伴侣扇掩鸾纱赌茗书多典裘杯热管领一代风华遥怜丹就霜日宁数勾漏云砂且受用青山罨画洞中万树桃花
　　五日集张带三紫盖山房
　　葵英铺锦蒲节浮琼光隂又到天中槐砌初过雨占农事今嵗料得年丰但看时事惟宜醉而今也醒问谁容堪怜有人来河朔一时尽是英雄　况逢赤松俦侣自婆娑起舞老子犹龙人号三珠地称羣玉挥斚气吐青虹离骚不必将天问天原是依旧鸿蒙且自向芙蕖多处陶然共吸荷筒
　　过惠山蒋氏酒楼和其年感旧韵
　　几年湖海飘零都惯犹然百尺髙眠傅粉何年客曽同听中夜急雨鸣泉三生石上精灵在空遗恨雪雁风蝉肠断处樱桃旧梦一时重记难全　堪怜多愁多恨叹樊川杜牧曽断哀弦回首青楼玉箫月冷血书午夜残防伤心忽听离鸾曲盼不到春草芊绵憔悴煞一灯暗三更酒冻银船
　　风流子
　　西湖
　　西湖儿女地长堤畔销尽古今魂看两岭送青云偷眉色重波皱碧水学罗纹更谁处莺调白玉管蝶舞郁金裙兰叶舫头翠觞凉月栁丝楼上红袖斜曛　忽风吹尘世再来处已是路阻渔人空记寻香梅市索笑桃门叹霜髙水瘦鄂王祠庙渚寒花谢苏小乡邻几度断桥伫立惆怅黄昏
　　送辰六归广陵
　　春随人共到春光好人又去匆匆正水涨蒲桃香溪画鹢隄垂杨栁茂苑青骢送君去棹歌回晩雪帆影挂轻虹六代旧愁难留叔寳一篇新赋送别文通　登髙还携手繁华地斜阳老尽英雄多少防夷留恨杜宇啼红问玉箫断后谁家夜月乌衣归去何处春风无限凄凉心事唱彻江东
　　髙山流水
　　戊申二日登学士山次辰六
　　春城昨夜到东风畅幽懐闲骋花骢千顷绕长堤晴波碧浸芙蓉登临处胜友相从攀萝陟孤巘偏怜絶顶一片笼嵸笑韩陵解语慷慨念芳踪　苕中名贤有遗迹应不似玉局髯翁官暇却旌幢啸傲处独扶笻青山无语几英雄酹金钟云何坡仙姓字尚记髙峰问千秋更谁知我与诸公
　　沁园春
　　悠然阁种木芍药
　　半阁初成正见南山名曰悠然有疎六尺低才压帽藏书两架小恰如船芳树檐头晴岚屋上放了晨衙即醉眠春深矣且聘红买緑俸里支钱　洛阳佳种争妍想太白清平调可怜把防花铃索随时安顿移春亭幔着意遮全贳酒酹香教歌试艶与东皇结胜縁吾还笑笑当年杜牧也为花颠
　　四十九自夀次澹心
　　歴数浮生便百余龄几度衔杯况山青水緑时逢嵗稔物华天寳节近星回野叟椰壶儿童竹马逸老同登近水台真天幸幸唐尧帝力于我何哉　称觞漫向官斋怕有霜华两鬓堆念今年厄闰黄杨短寸昨宵占复葭管成灰磨蝎休嗟南箕漫翕一任黔雷分付来吾今晓晓人间公辅别是雄才
　　子夀诞先予一日时正冬至次韵为赠
　　我友元龙百尺髙居在此楼中忆西京春宴同吟芳树东堂晚食共啖油葱草檄花前题诗马上咄咄徒夸锦字工呼天问问庙堂谁是衮衮诸公　开尊客有涛戎把祝遥看海日红正暖回宫线梅舒艶雪灰飞缇管葭转和风少长三年争先一日甲子雌雄算已慵吾还笑笑君如陈亮我愧吴融
　　述懐
　　落拓黄衫一帽东风星星髩须只侯嬴闗畔题诗借笔漂母祠前卖酒骑驴跃马平生当年儿戏为甚闗门独较书花前醉笑古人欺我击缶乌乌　江山何处归欤算且去江边学钓鱼看马卿才调何年北阙孙郎意气几日东吴三尺玉龙一牀狂梦曽到大槐宫里无呼天语问天生如此肯老菰芦
　　想想园为坦夫题【有序】
　　乐安廷尉新斋先生志托烟霞有懐未遂图为想园聊以寄意也坦夫复作想想园图葢于缥缈之间存堂构之思其为想也益悲而逺矣夜雨当杯漫成一阕
　　金谷楼空玉津园废恨满铜駞记据梧南郭赋成乌有种花西圃乡号无何自谓羲皇不知魏晋此事凭教春梦婆苏门路叹回车腹痛吾又经过　翟家雀散空罗生子谁如仲也多向堂中听雨徒怜载酒湖边对月还忆闻歌旧业都非故书犹在若有人兮带女萝仍长慨慨当年结想未遂岩阿
　　题友人照
　　夫子为谁曰郑当时抑郑康成向梅花阁上诗同水部菊英篱畔酒似渊明三径长开百城独拥笑倚南轩七尺屏天然处有防苍翠色月白霞青　葛陂偶尔闲行问醉踞平泉复几曽爱狮蹲虎伏羣峰耸秀龙衔螭绕九节能轻天与宫商地资丘壑耐乆交情画未能吾还笑笑欧公白傅曽主斯盟
　　赠王秋山秋山工为防画
　　天壤王郎具天下才而巧若斯向边生腕里撇开彩笔薛娘针下碎襞灵丝缀就成春呼来欲活展巻同惊未有竒真竒也比千秋图画髙一分儿　相逢别具襟期看湖海风流一笑时笑谈兵席上公髯如防衔觞烛底人醉如泥技至此乎谁为是者长笑翻疑不是伊何疑尔疑红金剪另有蛾眉
　　题髙咏楼
　　天与才人以千丈峰当百尺楼恰遇吴季重携青镂管见徐孝穆披翠云裘据榻髙眠倚阑长啸放眼乾坤复几州真竒絶看朝来爽翠飞上帘钩　人间那用埋忧只一片闲云醒醉眸况金门旧隠文章豪迈玉山新筑水石清幽緑野何年赤松谁是巧拙宁论鹊与鸠君无负这麯生风味车子歌謡
　　洞庭春色
　　咏鸠柴竒觚囷【有序】
　　雉城朱君羲人葢服道好古之士也筑一室名鸠柴室之中举无凡物其最异者为瘿觚觚之属凡十具一曰西母觞合之则巨桃故一分之则两様故二之也次曰古锦囊曰洞庭波曰鉴湖冠曰鲸涛曰露珠明曰一巻书形如其名质如其形最次曰醉緑天形肖蕉曰髙士觚形则肖梧其他酒筹韵叶匕箸盘具皆取诸竹木自然之质诡谲竒巧语之焉而不信见之焉而始骇信惟畸人乃有畸物岂区区流俗所能得哉予爱而玩之为赋洞庭春色一章酒酣倚声亦足以乌乌耳热也乎词曰
　　欢伯频来醉乡无事与竹木居笑彼君子者能用无用有怪物焉曰觚不觚磊砢槎枒惊乍见迨几度摩挲信有夫方才信是山川瓌异絶倒淳于　昆仑料难留种且樽前漫説蕉巻荷舒任锦袍江上频浇丽句黄冠湖畔可了竒书赊取月明同一七向南郭頺然共据梧长须是把花枝笑折击鉢呼卢
　　贺新郎
　　次子夀韵送袁两生归娶广陵
　　似汝真佳客立亭前轻衫侧防品红裁碧醉后偶然歌水调吹碎江头鐡笛且莫笑登楼岑寂试问周郎能顾曲向年时赤壁才摧敌君好去图鹏息　蓝桥本是裴航宅况雷塘玉箫明月风流难毕镜阁双眉人待画索笑三生旧石又岂待阮家南北从此临卭沽酒伴羡逺山对影肩双立齐拍手称连璧
　　送邓孝威用辛稼轩赠陈同父韵
　　去矣无多説记当时英雄细数管予君葛偶出便知成小草辜负剡溪夜雪尽冷落北山晞发此地相逢同浩叹且青尊醉吸苕川月为起舞弄柔瑟　朝来画桨还催别笑年来暮云春树几畨离合落落行藏空手板难问圆蓍智骨看栁色红亭凄絶又甚日龙文虎气向延津再防芙蓉鐡酒尽也肠堪裂
　　小集董樗亭濠上分韵
　　雨緑槐隂徧客间莺儿无頼若来呼唤为覔广川过畧彴笑语梅风香乱恰又遇羊欣白练卢橘黄鱼新荐酒正小开花底梁园宴濠濮兴知非逺　人间多少沉湘怨笑年年赚他儿女防丝罗扇莫问蛟龙明日事且把红牙低按看隔水斜阳一片万防浮萍铺不了被阑干挂在垂杨线吾醉矣君休劝
　　次顾梁汾寄吴汉槎韵
　　更有何人否听哀笳秋风泪下断肠千首一出榆闗成老大去日儿童非幼叹塞外遣愁无酒纵有酪浆堪痛醉怕冰天冻损雕龙手二十载相思乆　毳裘八月霜华透拟将愁填平北海海应难勾总是才华招物忌不信才华偏有这嵗月如何消受目断黄云惟一哭待竒人才把竒才救但湿尽青衫袖
　　又
　　世态炎凉乆幸如君情闗患难尚多良友闻道行吟憔悴甚岂尽赋穷诗瘦比自古无斯僝僽亭伯凄凉应更逺便夜郎李白如君否容易把双鱼剖　文章入库逢辰丑算从前几多才子飘萍断栁我亦生当磨蝎宿半世五穷相守漫説是与才与夀试看君文真絶代问何如江令归来后同顾况常搔首
　　江学在清瑶屿中和陈其年韵
　　屐齿穿苔罅爱君家鱼丝作脍雀绵披鲊坐上须眉人影緑一片空潭微射有数防海鸥常下尽日狂谈挥玉麈笑人间世路羊肠怕吾醉矣心无挂　闲来泼墨珠泉泻记当年湖边杜牧置身图画今日飘零江海上游倦临卭司马梦醒后邻钟初打华屋山丘休更叹看乌衣燕子重来者今古事难凭藉
　　摸鱼儿
　　九十自夀次澹心
　　问苍翁神仙将相甚事可容安住少年爱説封侯好此日茫无凭据君休语且饱啖盘中霜脍银丝缕痴儿騃女是天公爱惜容他厚福不用离骚句　吾生已四十九年无故宁须别寻旗鼓丈夫栉沐风与雨终到云阶月戸应非暮嗟世上软红十丈东华土芙蓉有主看鸡犬淮南丹罏只在青桂丛生处
　　春风嬝娜
　　丘路看桃花
　　问桃源何处曽赚渔郎沿岭路泛湖光扣兰舷又见苎萝烟雨忽成霞彩飞入蓬但有妖红都无湿翠不辨胭脂深浅妆十里笼将画溪水一身疑上紫云乡　生恐封姨巧妒丝丝防防到明日步障难藏倾椒醑祝东皇尊前惜取娇靥红裳莫待重寻都仙苑且教沉醉濯锦春江尘縁休恋怕双扉人去题门诗在前度茫茫
　　玉女摇仙佩
　　无题
　　蓬山万里瞥遇仙姿不是风班缀向月传神将花防靥总有自然佳丽眉黛谁堪比怕遥峰碧嫩似人非易想应是鸳鸯命合便不相逢料也难已最爱下重帘烛底杯前雨嫣云媚　何况深怜浅惜篏骨相思忍令白头抛弃荐枕楚台吹箫秦苑未似而今称美紫袖肩同倚雕兰畔还把红兰香艺愿莫忘长生夜语西陵松栢乆长情意如辜誓他年试检双鸳被
　　多丽
　　赠内
　　梦儿中猛唤一声堪惜几年来狂多醉少不逢些好消息又长安杏花红处看他人上马顔色青草衣袍黄花顔面一牀寒雨愁空滴牛衣冷笼头布帽灯影弄余碧三更后封侯枕上醒来无迹　笑人里平原絶少那有黄金迎客为伊行冷心温爇又重把瑶壶共击碧碗浇愁红衫揾泪鹴裘沽酒陶家甓更怜取歌成五噫同读还同译临卭去秋雨茂陵忍添鸾只
　　法曲献仙音
　　虎丘懐古和韵
　　海涌峰头舞残歌散犹认旧家南国金虎苍茫玉鱼零落短簿何堪收拾只留取荒台下防剩生公石　今何日叹时时醉红低翠尽意把剑鐡花磨蚀搔首我重游问何处水犀遗迹霸业销沉又宁论楼台金碧但画船归后凄然雨钟烟笛
　　鹤冲天
　　题钱葆馚舍人小像
　　采花陆渚客梦来寻处春晩得吟笺相思句山隂挐一叶别馆临秋留住画里人堪侣烟波防染宛在緑苹苍苎　金华早暮起草催君去肯任把白石溪中煮且鸾台鳯蜡细数尽铜龙雨鉴湖他日许长条繋艇着我共倾幽绪
　　乳燕飞
　　五月八日诸子过集听松书屋和东坡韵
　　老树隂连屋映朱阑碧池新涨燕教雏浴栁外屐声来胜侣善赋都如宋玉试荀香漫煎黄熟席上檐花清影乱看银蟾正照屏山曲可此际声无竹　画罗衫子黄金簇向樽前囘眸一笑顿忘羇独自分樊川甘薄幸礼岂能为我束正恨是春隂成緑况有何戡今白髪把当年公瑾离愁触歌罢也梁尘簌
　　百字令
　　登郁孤台和丁雁水观察韵
　　頽然髙阜独青青揽尽两江江色浪迹偶来频吊古台榭已怜非昔竹树遗墟藤萝夕照不见当时客凄凉惟有暮云千里凝白　闻説叔子公余季方才妙曽着临川屐我似东坡还过海空爱韩陵孤石望阙神遥登楼梦杳往事懐邀笛何时归隠草堂山北之北
　　南浦
　　鲍子韶邀集莲社庵即送家观庄入粤
　　参军鲍照爱携蛮榼趂秋光来值芙蓉城主逸兴满潇湘走马大堤沙软到鸡园竹下拥胡牀把两江烟水尽收金斚防染付奚囊　尀耐荻花枫叶正飕飕凄絶似浔阳肠断河梁分手更卧病清漳自是旅游无好况人留人别总堪伤頼庾公还把一天风月好平章
　　金明池
　　集曽波阁
　　白鹤珠宫苍龙玉沼司马浮踪暂息砧杵动离心欲冷有今雨旧雨上客过虹桥皂盖飞来总踏乱几畆寒山秋碧向竹里行盘花间弄斚共道西园重集　可怪双江防影急把好梦吹残胜游空忆风中曲琼箫竞响波上月锦灯同色况芙蓉地主情多便折栁旗亭怎生消得且尽衔杯擘笺分韵莫负清宵瑶瑟













　　林蕙堂全集巻二十五
　　钦定四库全书
　　林蕙堂全集巻二十六
　　湖州府知府吴绮撰
　　填词
　　题情
　　二郎神
　　情多少这愁城奈无端缭绕几幅鸾笺辞絶妙偷看灯下反教添害心焦懊恨莺簧搬鬬巧骂东风桃花知道带痕交笑休文翻似恁瘦损宫腰
　　集贤宾
　　真真艶影难画描怕因病多娇终不似前春无病好对青天空守长宵嫦娥自老怎耐得双星相笑谁可告这情绪怎凭青鸟
　　黄莺儿
　　宻意托红绡一丝长一泪抛也知蚕尽丝难了心香自烧心旌自摇文园病渴无人晓把诗敲只怕你庭前咏絮愁佀絮飘飘
　　琥珀猫儿坠
　　新词满纸何处问根苗日出当心雨未消黄连哑口暗相嘲迢迢难道是如影儿的云英只防向梦中琼岛
　　尾声
　　防花生怕金铃小终日把封姨祝祷你莫要雪里寒梅损半梢
　　九日泊鸳湖忆内
　　二郎神
　　霜花剪叹柔肠与孤帆共卷六尺蓬无几扇装来离绪那堪恨万愁千宋玉悲凉骚屈怨都砌就相思一片影凄然洒青衫秋风泪落灯前
　　集贤宾
　　秦台跨鳯思那年记同到湖边画省金门携手遍向槐安一霎留连俄延月蹇又了却书生前件人不逺看泪影糢糊双眼
　　黄莺儿
　　歌吹恨邻船猛惊回梦不圎鸳帏想你也今宵倦长卿俸钱渊明秫田归来百事愁难遣意悬悬黄花消瘦无计慰金钿
　　琥珀猫儿坠
　　三更酒醒拥被不成眠岂是临风泣断猿一生难负是婵娟颠连到不如庑下周旋免教萦牵
　　前腔
　　几畨惆怅悮我是龙泉一曲商歌起扣舷萧萧红叶舞江烟休怜笑破镜团圞青天难见
　　尾声
　　鸳鸯飞去情波满便有酒何人相劝恨只有烟雨楼空莫问天
　　伤逝
　　醉扶归
　　红楼咫尺青天逺记当时曽贮小婵娟叹陌上相逢也竟无縁空教影向巫山现崔徽图里拾金钿算认得个春风面
　　步步娇
　　误却韶华是莺和燕有约何曽践寻花小杜颠吊下相思春红一片血泪染冰弦向海棠难唤东风转
　　江儿水
　　説起题门事重来总枉然看行行墨染是齐纨扇颗颗情圆是明珠串丝丝绣结香囊线赠答徒劳黄犬恨煞罡风猛地把蓝桥波溅
　　园林好
　　写红笺千般缱绻掩翠袖一生哀怨道岭外种梅方便谁料取上青天谁料取阻黄泉
　　五供养
　　虚名留恋想赌茗描书好事难圎素蛾奔夜月紫玉化春烟都是我南柯短促反辜负玉人良愿只索向孤月下百花前红么防字哭飞仙
　　侥侥令
　　青衫徒有恨锦字倩谁传欲访鸿都人何在再莫向春山听断猿
　　尾声
　　梨花落尽成秋苑扫不断墓门苍藓只恐你一防贞魂学杜防
　　且歌
　　中吕粉蝶儿
　　蚁散槐衙小南柯紫衣归乍感天公赐与烟霞破青衫将血泪随风揩抹为苍生打动嗟呀何曽有别般牵挂
　　醉春风
　　当日个説意气傲孙刘论文章髙贾马清平三曲醉沉香畅好是傻也傻岂料把半世孤懐一生豪气都做了五湖闲话
　　普天乐
　　碧波前苍山下做几件惊天动地衠一味费嘴磨牙甫能得江山色气开鱼鸟儿孙大猛地罡风吹一吓老东方多受波查我本是排塲诨家撮空博戏遇看个剪绺生涯
　　醉髙歌
　　听池塘一阵鸣蛙禁得我头皮害怕从今教折盘铃架把狂阮双眸闭煞
　　十二月
　　恁狠颠颠鳖来厮踼眼睁睁蟹自横爬因甚的拏三道两空费却浪酒闲茶我只得破春梦一盘剩局趂秋风八月浮槎
　　尧民歌
　　呀种些儿彭泽令醉中花栽些子东陵叟卖残有时节正平三弄鼔儿挝有时节乐天江口听琵琶有甚麽兜答兜答聊收笑与啼权用聋和哑
　　煞尾
　　算公卿别自有根芽笑平生即世无奸猾向青云传语道干休罢待做个忍辱神仙在世上耍
　　江夏君五十
　　新水令
　　半生踪迹不堪题感知心吾家乡里牛衣啼夜雪象服舞仙霓歴遍云泥白头的我和你
　　驻马听
　　忆许门楣逸少牀边亲见委旋成匹配伯通庑下早思归一朝扶上紫霞梯十年索尽金门米真不意千行兴庆仍千骑
　　雁儿落
　　虽则是戅王章不顾家莽张敞多闲气倦相如早罢官嬾靖节无生计
　　得胜令
　　我和你富贵味曽知山水事堪期子有雕龙俊孙多蜡凤竒
　　川拨棹
　　今日价算年华两平分百嵗矣试看那灯影离离月色依依翠管咿咿防袖僛僛畧做就儿夫首尾又何惜玉山頽
　　七兄弟
　　和伊相携且归兮将清闲权把繁华替鹿门从此和歌随任沧海红尘起
　　收江南
　　笑人间万事与心违问何方安穏是渔矶对梅花祝向老来妻再相劝一杯愿年年长把鳯箫吹
　　苏台懐古
　　锦纒道
　　好江山留不住年年艶阳垂栁暗金昌问梧宫当时旧梦难忘百花洲锦帆风香波画桨镇时时鬬鸡陂走狗横塘防屧响红廊教六宫人把采莲齐唱东白玉牀浑不觉螳螂相傍有多少水犀君子在三江
　　普天乐
　　捕蝉惊游鹿上藕花残梧叶漾馆娃宫飞散鸳鸯枫桥火分付渔郎把歌筵舞塲一时儿任青山冷笑兴亡
　　古轮台
　　叹茫茫无端霸业水云荒勾销不尽英雄帐千秋悲怆话到渔樵依旧是繁华一様燕语朱门莺啼綉幌一般儿锦缆与牙樯又何曽停歌歇舞向西风洒泪沧桑只落得生公石上要离塜畔真娘墓下慷慨赋诗章更谁念髙台白露欲沾裳
　　尾声
　　防夷江上笙箫响镇年来游人玩赏我直要替桂子荷花计乆长
　　赠苏昆生
　　尾犯序
　　风雪打貂裘乡思惊梅客心催栁古寺栖迟见白发苏侯如旧最喜是中原故老犹记取霓裳雅奏相怜处把繁华往事灯下説从头
　　倾杯序
　　风流忆少年不解愁游侠争驰骤也曽向麋鹿台前貔貅帐里金谷留连玉箫迤逗把豪情倚月逸气干云西第南楼都付与漆园蝴蝶老庄周
　　玉芙蓉
　　沧桑一转眸云雨双翻手到如今萧萧霜髩如秋那些个五侯池馆争相迓只落得六代莺花莽不收抛红豆叹知音冷落向齐廷弹瑟好谁投
　　小桃红
　　枉湿了浔江袖还剩得兰陵酒尽红牙拍断红珠溜青鞋踏遍青山瘦把黄冠撇却黄金臭管甚麽蛟龙争鬬无休
　　尾声
　　狂歌一曲为君夀同在此伤心时候且劝你放眼乾坤做个汗漫游
　　旅懐
　　二郎神
　　归无计向苍天问年来怎的古寺寒钟催客起鹴裘不暖连朝冻雨凄其火冷秦篝香穗细笑煞人有身如寄强添衣沈郎腰知他瘦减因谁
　　换头
　　休提司马文章元龙意气救不得空囊长似洗叹人情一似堦前雪影霏霏转眼飘零随逝水只落得凄凉满地把雄心对青觞猛可难覊
　　集贤賔
　　平生直性无是非又何事堪悲惆怅青编多破碎赚才人无故低眉酸心冷意受用这梅花滋味宵梦美醒后道声惭愧
　　前腔
　　更残梦短空自知总一味迷离畧记封侯孤帐底是依然年少闻鸡彭城古垒问防子成名谁比吾倦矣呼取緑醅沉醉
　　黄莺儿
　　醉眼晩云垂好乾坤战骨堆檐前防滴是新亭泪鼔声儿是祢笛声儿是伊英雄屈指今余几漫徘徊当年管葛肯自老渔矶
　　前腔
　　勉强赋归兮便归来转自疑南阳不是农桑地向东篱举杯看东山着棋兰成赋笔非憔悴看芳菲无言桃李何处可成蹊
　　琥珀猫儿坠
　　人卑人辱何必合时宜得意髙云失意泥丈夫何事不雄飞噫嘻有知我龙泉俗眼奚为
　　前腔
　　今今古古往事漫含凄猿臂将军独数竒蛾眉女子竟无媒宁迟但舌在何妨归问山妻
　　尾声
　　山隂访戴舟还繋休算作刘郎一例我且自扣角南山夜掩扉
　　四时闺怨
　　琐南枝
　　条风动媚景生红嫣粉柔花径明蜂蝶共含情榆钱买难剩我空闺守心暗惊这奈何天教人怎支领
　　前腔
　　新荷展昼渐长莺儿燕儿他自双深緑暗纱停针倦还想等得我轻雷过下夕阳只有那小流萤暂来往
　　前腔
　　银河见玉露溥罗衾夜凉香梦单黄叶打防干哀蛩和长叹正把秦筝抱不忍弹那更度南楼一声雁
　　前腔
　　霜威掩绮栊屏山四围香兽红梅月夜朦胧寒生玉钗凤空放着兰陵酒琥珀浓叹这暖金鳬有谁共

　　林蕙堂全集巻二十六
