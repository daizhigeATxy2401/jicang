　　钦定四库全书　　　　　集部七
　　陈检讨四六　　　　　　别集类六　【国朝】提要
　　【臣】等谨案陈检讨四六二十巻
　　国朝陈维崧撰程师恭注
　　国朝以四六名者初有维崧及吴绮次则章藻功思绮堂集亦颇见称于世然绮才地稍弱于维崧藻功欲以新颖胜二家又遁为别调譬诸明代之诗维崧源于庾信气脉雄厚如李梦阳之学杜绮追步于李商隐风格雅秀如何景明之近中唐藻功刻意雕镌纯为宋格则三袁钟谭之流亚平心而论要当以维崧为冠徒以传诵者太广摹拟者太众论者遂以肤廓为疑如明代之诟北地实则才力富健风骨浑成在诸家之中独不失六朝四杰之旧格要不能以挦撦玉溪归咎于三十六体也师恭此注成于康熙癸酉王士祯古夫于亭襍録曰昔人云一人知已可以不恨故友阳羡陈其年诸生时老于塲屋小试亦多不利已未博学鸿词之举以诗赋入翰林不数年病卒京师及殁而其乡人蒋京少景祁刻其遗集无只字遗失皖人程叔才师恭又注释其四六文字以行于世此世人不能得之子孙者而一以桑梓后进一以平生未面之人而收拾防惜其文章如此云云其推奬师恭颇至然师恭所注往往失其本防如铜雀瓦赋弹棊爱子句自用曹丕巾角弹棊事而但引艺经注弹棊引陆机吊魏武帝文注爱子傅粉佳儿句自用曹植傅粉对邯郸淳事而引魏志武帝欲以何晏为子及文帝疑晏傅粉事皆近是而非又如述祖徳赋况彼鲤庭句自用杨汝士桃李新隂在鲤庭事而但引论语伯鱼事憺园赋双丁讵拟句自用梁武帝赐到溉诗汉世重双丁语而但引文士传丁仪兄弟事皆知其一不知其二至于毛贞女堕楼诗序空空实下天之状句自用李斯奏秦始皇凿之空空如下天状语而补注引剑侠传妙手空空儿尤为乖谬如是之类不一而足且任渊史容注黄庭坚集于作诗本事及年月俱一一详核故为善本师恭去维崧最近文中事实縁起可以考知如璿玑玉衡赋序之乌空楚幕鹃去巴江句因
　　圣祖召试博学鸿词在已未嵗正平定湖广四川之后故维崧云云师恭不注其故则突入此语是何文义哉特以四六文非注难明而师恭捃摭故实尚有足资考证者故并存之以备防校焉乾隆四十六年七月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀














　　钦定四库全书
　　陈检讨四六巻一
　　翰林院检讨陈维崧撰
　　赋
　　璿玑玉衡赋【并序】
　　皇上御厯之十有八年闿泽覃敷湛恩江濊【相如传昆虫闿泽注史记作凯泽与恺通长卿难蜀父老文湛恩汪濊】刚柔克协配两大之无私【记孔子谓子夏曰天无私覆地无私载】健顺攸宜卜万年之有祜【诗】瑶枢夜朗荣光上烛夫紫微【步天歌北极五星在紫微宫中其第五星为天枢又北斗七星近紫微垣外其第一星为天枢第七星为摇光一作瑶光淮南子紫微宫者太乙之居也张衡灵宪紫微垣一十五星在北斗之北一曰大帝之座天子之常居也五帝纪黄帝时荣光幕河尚书中帝尧即位荣光出河】珠斗宵澄瑞气遥连夫黄道【天文志珠斗北斗也庾信宗庙歌文昌气似珠黄道详篇下】迢迢阊阖共戴尧天【离骚倚阊阖而望予注天门也张衡西京赋表嶤关于阊阖尧纪其仁如天】肃肃勾陈俱环禹甸【汉书音义勾陈紫微宫外营星也宫衞之象亦如之占以明则吉诗惟禹甸之】洵所谓枢机在手衡量在心者矣【天文志北斗七政之枢机书同律度量衡】况夫御宿芒高帝车色正【天官星占北斗为帝车运于中央后汉舆服志圣人视斗魁方杓曲以携龙角为帝车桞子厚集序如繁星丽天而芒寒色正】朱鳬絶徼咸归覆帱之中【详尺牍序】金马遐陬仍版图之内【演繁露蜀二山东碧鸡西金马汉武使王褒祠二神于其地按舆志云南】乌空楚幕已知妖眚之俱消【左传楚子元伐郑诸侯救郑楚师夜遁郑人将奔桐丘谍告曰楚幕有乌乃止】鹃去巴江【详庵序及孟太母啓】共稔祲氛之不作【周礼注祲氛谓隂阳之气相侵乃妖气也】功符易简徳嫓高深【易】凡兹抚世以诚民悉本敬天而答昊备搜纪牒厯有规模作讹成易载于古帝之篇【书】流火授衣志自豳风之什【诗】太初洛下甫创员仪【益都耆旧传汉初承秦以十月为嵗首武帝七年改太初元年始复用夏正巴郡洛下闳等制浑天仪按闳字长明浑仪一曰员仪作太初厯】顺帝张衡旋新浑象【后汉书顺帝时张衡字平子取颛顼浑仪更新之铸浑天仪总序星经谓之灵宪筭】周髀即盖天之説既虞勾股之难精术家传宣夜之书益患参稽之多谬维两説之无徴只浑天之足据【晋书古之谈天者三家一曰周髀即盖天也一曰宣夜一曰浑天蔡邕言宣夜无师法周髀多所违惟浑天为善今候台铜仪即其法也周髀音义有勾股方圆图注算法有九其九曰勾股】玑衡之设夐乎尚哉【尚书注以璿餙机所以象天体之转运横设玉管所以窥机犹今之浑天仪也】臣才非梦鸟生同扪籥之愚【六帖晋罗含梦呑五色鸟文益进志林生而瞽者不知日或告之曰日之光如烛他日扪籥以为日也】技止雕虫坐逊挈壶之智【扬雄传扬子曰少而好赋雕虫篆刻壮夫不为也周礼挈壶氏下士六人郑元注挈壶水以为漏也左传人有言曰虽有挈缾之智守不假器礼也注谓不假人以器也】矧授简之自天【谢惠连雪赋序梁孝王授简于司马大夫曰为寡人赋之】益措躬之无地桃霏红纸亲从三殿以颁来【桓元伪事録诏命平准作青赤缥緑桃花纸使极精李义山诗浣花牋纸桃花色南郡新书麟徳殿其殿三面名三殿或以蓬莱拾翠紫微为三殿】桞染青镂遥向九重而捧至【白怗纪少瑜梦陆倕以一束青镂管授之文益进屈原天问圜则九重又天之门兮九重注天子制因之九阳数之极也】丹墀赐坐细草成茵【汉官仪尚书省以丹朱漆地曰丹墀赤墀傅毅舞赋陈茵席而设坐兮谢万春游赋草靡靡以成茵】银管分题【详园次序注】宫花似幄【陆机诗密叶成翠幄】期门四姓森森鸊鹈之刀【汉书武帝与北门良家子期诸殿门故有期门之号小学绀珠金日防张安世卫青霍去病乃前汉外戚四巨姓后汉明帝纪四姓小子侯注尚书以上为甲姓九卿方伯为乙姓散骑常侍为丙姓吏部正员郎为丁姓并详琅霞序又按呉中四姓详尺牍序内族四姓详皇士序张正见诗金门四姓聚古诗扈跸劒莹防鹈刀杜诗铦锋莹防鹈注防鹈膏可莹刀也】扈跸千官缦缦鳯皇之绶【上林赋注从上曰扈周礼凡邦之事跸注跸止行人也汉武内传有鳯文琳华绶】既尚方之给札复光禄以传餐【司马相如传相如为天子游猎赋奏之许令尚书给笔札汉纪武帝置光禄勲】讵意微才躬逢盛事挥毫月地难形月馆之清虚【杜诗诗成珠玉在挥毫开元遗事罗公逺秋夜侍主家翫月取杖向空中掷之化为桥请帝同登遂至大城阙榜曰广寒清虚之府乃月宫也详良辅序】掞藻天边莫悉天垣之玮丽【左思蜀都赋摛藻掞天庭班固答賔戏摛藻如春华天垣见上按天文志上垣太微中垣紫微下垣天市】较虞喜安天之论多愧前贤【晋书虞喜字仲宁余姚人专心经传兼览防纬晋太宁永和间屡徴不起乃着安天论以难浑盖】仿陆倕刻漏之铭殊惭曩烈【刘璠梁典陆倕字佐公天监中为太子中舎人诏为刻漏铭冠絶当世续汉书孔壶为漏浮箭为刻下漏数刻以考中星昏明星焉】其辞曰时惟季春律中姑洗【月令季春之月律中姑洗】
　　天子方建翠葆于兰宫肃霓旌于蕙版【上林赋建翠鳯之旗注以翠羽为旗上葆也楚词彷徨乎兰宫上林赋拖蜺旌靡云旗蕙版补注】命羲和以司晨令保章而戒旦【尧典乃命羲和广雅日御曰羲和尧于是立羲和之官周礼保章氏掌五纪之变陈琳武军赋启明戒旦】瑶枝抽蓂荚之茎【离骚折琼枝而继佩帝王世纪尧时有瑞草夹阶而生毎月朔日生一荚朢后日落一荚】玉漏滴莲花之箭【杂记宫中玉壶为漏刻漏皆雕莲花其上故更筹皆称莲漏按逺公弟子惠逺以庐山不知漏器乃取铜叶制漏器状如莲花亦称莲漏】金徒则翼卫以逶迤铜史则骖銮而漫衍【张衡刻漏制盖上铸金铜仙人居壶左为胥徒居壶右皆以左手抱箭右手指刻陆倕铭铜史司刻金徒抱箭】既乃出日华之邃殿升测景之崇台【汉宫阙疏日华为东门杜诗我在日华东测景详篇下】顾见浑仪陈于阼阶爰傧宫僚骏奔走召邹阳延枚叟【谢惠连雪赋召邹阳延枚叟注齐人邹阳从梁孝王逰枚乗仕吴諌吴王不纳去之梁尊为上客谢赋盖假主客以为词也】临轩而命之曰【汉书天子自临轩楹】此即璿玑玉衡有虞氏之所以齐七政也【书】尔诸臣其赋之余一人将前席以聴焉【汉书文帝召见贾生前席以聴】小臣固陋不揣懵昧【汉书餙固陋之衷谢荘月赋昧道懵学】鞠螭坳摛词以对【史记淳于髠曰亲有严客帣韝鞠奉觞上寿注帣收衣褏也韝臂捍也鞠小跪也防典唐左右二史分立殿下直第二螭首和墨濡笔至螭首坳处号螭坳】夫何般总总以轇轕兮【贾谊赋般纷纷其离此邮兮注般久也九歌纷总总兮九州扬雄甘泉赋齐总总以樽樽其相轇轕兮庄子轇轇轕轕注交加也】道则或赤而或黄也【详下】鸿琳琳焉羃防兮【枚乗七发涛始起也鸿琳琳焉注渥貌唐豆卢田诗羃防野烟起】环则或单而或双也【书集传仪有三重外六合仪平置黒单环侧立黒双环内三辰仪侧立黒双环其赤道为赤单环黄道为黄单环为白单环以承其交最内有四游仪亦为黑双环】日月既出没于躔度兮数则或弱而或强也【天文志日同天运毎日不及一度月不及三十度竒故行度有强弱】四游或包络以三辰兮仪则或隂而或阳也【见上书集传日月星辰于是可考曰三辰仪东西南北无不周徧曰四游仪】尔其剖异贝于鲛宫兮采奇姿于大秦【春秋运斗枢瑶光得江吐大贝木华海赋鲛人之室注鲛人水底居出则卖珠魏畧大秦国出明珠辛延年诗耳后大秦珠】弋明月于泉客兮输夜光于海民【南海志海中有明月珠李斯上秦王书垂明月之珠刘欣交州记鲛海人一名泉客西京赋流悬黎之夜光南都赋隋珠夜光按邹阳称夜光之璧刘琨称夜光之珠乃珠玉通称也】聚之则璘斒而璀璨兮散之则的烁而晶莹漙溥若新荷之擎晓露兮累累若清歌之动微尘【乐记累累如贯珠刘向别録汉兴善雅歌者鲁人虞公发声清亮拂动梁尘】爰徴巧厯【庄子巧厯不能得而况其凡乎】缀为斯器上应五行旁罗四气贯天经于圆轴【书集传天经之环南北二极皆圆轴虚中而内向】以聨黄赤之交【见上】界天脊与地平以厘子午之次【书集传黑双环背刻去极度数以中分天脊直跨地平使其半入地下而结于其子午以为天经】飞轮下垫【详下】扶鳌极以常安【列子渤海有五山岱舆员峤方壶瀛洲蓬莱随波上下帝命禺强使巨鳌十五举首戴之详佳山序】激水生风像蚁盘之不滞【书集传为白单环使不倾垫下设机轮以水激之使日夜随天东西运转以象天行杂记蔡邕云天左旋日月右转如蚁行磨上磨左旋蚁却右也】尔乃絪絪緼緼经缕纵横南北有秩东西有程赫乎若魮房琲甲饰緌缨也【山海经魮鱼房生珠玊呉都赋珠琲阑于广雅緌缨冠系也】磊落﨑崟【详子厚序】峥嵘窈冥【郭璞方言注峥嵘髙峻也高唐赋窐寥窈冥】窞者成窊凸者成陵块乎若畦分罣布限觚棱也【班固西都赋上觚棱而栖金爵注物有亷角者曰觚棱】缛堆绮岫绣叠丹厓灼同霜旭駮若晴霞袤延织女横带瓠【説文东西曰广南北曰袤一云东西曰径轮南北曰广袤元命苞织女星主又瓠星名】摄提置闰【尔雅太嵗在寅曰摄提格孔文祥曰太嵗正月出寅方摄列宿以为嵗月之首起于孟陬厯书太初厯推上元甲寅摄提格之嵗日月如合璧五星如连珠置闰之法积分起于上元】娵訾验差【尔雅娵訾之口营室东壁也亦星次名厯书嵗差验于日躔孟春日在营室日月防于娵訾之次而斗柄指寅可验嵗差注举嵗首娵訾以概其余也】烜乎若金塘玊沼茁鲜葩也【张华新荷诗照灼此金塘藻曜君玉池説文葩华也】况复用若转圜形如欹案【汉书从谏若转圜魏志曹操作欹案卧视书】虽刓方以为圆亦居卑而测逺陈于廷陛之侧可以手摘星辰【杨亿传亿生数嵗吟曰危楼高百尺手可摘星辰】列于彛鼎之旁足以仰扪霄汉【上林赋仰攀橑而扪天】然而苍苍太始茫茫两仪理穷象罔事涉熹微【庄子天地篇黄帝逰赤水之北遗其元珠索之不得乃使象防象防得之归去来词恨晨光之熹微】往来赢缩或一行守敬之所不能算【唐书开元中僧一行精诸厯元宗令造新厯元史郭守敬授时厯取二至逺近日晷酌其中而用之】晦明望或霍融姚信之所不能知【司马彪续汉书太史令霍融上言刻漏或时差至二刻不如夏厯宻也厯志姚信昕天论言冬至极低夏至极起】纵靡愆夫圭撮犹惧失乎毫厘【周礼土方氏掌土圭之法以致日景汉书推厯生律者不失圭撮应劭注十黍为圭四圭为撮易纬差若毫厘】翳璿玑之既设借玊衡以窥之【见上】维彼玊兮氷雪之精维彼衡兮准量之平质本无瑕形则同于箫筒【律厯志玊衡以玊为管亦曰衡箫风俗通舜作箫其形参差象鳯翼十管长三尺黄帝使伶伦制十二筩为律本】美何妨椭价倍重于璜珩【广韵器狭而长者曰椭东坡诗璧美何妨椭毛诗传珩璜琚瑀玊属】衡贯玑中聴低昂于南北轴居环内验朒朓于亏盈【书集传环之内又为小窽以受玊衡要中之小轴使衡既得随环东西运转又可随处南北低昂説文朔而月见东方曰朒晦而月见西方曰朓谢庄月赋朒朓警阙朏魄示冲】有玊于斯睨而视之星财玊防帀布天则翠幕低垂【张衡西京赋覩瑶光与玉防注玉衡北两星为玊防一作即玉衡夜深则低摭言上下四方为六幕胡宿诗六幕天空万里心】直视则珠颗斑斓缀铜丸之厯厯遥挹则银河清浅防檀靥之离离【古诗河汉清且浅酉阳杂俎妇人妆如月形名黄星靥玊台新咏饰面停妆更防星】七曜分行错杂散枰间之子【天文志五星金木水火土及日月为七曜礼经防元星罗碁布】五星聚井零星嵌轸畔之徽【汉高帝纪元年冬十月五星聚东井琴谱金徽玊轸】罗以为胸昌谷嚢中之句【李贺诗二十八宿罗心胷贺字长吉一称昌谷毎得佳句以锦囊盛之】织之成样若兰锦上之诗【臧荣绪晋书窦滔扶风人妻苏氏名蕙字若兰滔为苻坚时刺史徙流沙蕙织锦为回文诗八百余字寄滔名曰璇玑圗】我
　　皇于是法古制律天时恢八纮奠四维【淮南子九州之外有八夤八夤　之外有八纮八纮】【之外有八极按东西南北为天之四维】翔渇乌于画栋踆玉于文防【淮南子日中有踆乌注三足乌也袖中记李兰刻漏法用铜为渴乌状如钩曲以引器中水于银龙口中吐入漏器五经通义月中有玉兎蟾蜍西京赋镂槛文防】浮动如毬璐戺頳曜灵之景【宣夜学云天无质日月众星浮生虚空之中西京赋金戺玊阶广雅戺砌也屈原天问曜灵安藏皇甫谧长厯日者众阳之宗故日以昼明曰曜灵】轻圆比弹琼横若木之枝【王蕃浑天説天体状如鸟卵天包地外犹殻之褁黄周围如弹丸其形浑浑也京房书天如弹丸月似镜体离骚折若木以拂日兮淮南子若木末有十日其华四照山海经灰野之山有树名若木生昆仑附西极其花光下照地】糺卿云兮赓复旦逰化日兮洽重熙【尚书大传舜时卿云见百工和歌舜歌曰卿云烂兮糺缦缦兮日月光华旦复旦兮注即庆云史记天官书卿者佳气也潜夫论化国之日舒以长东都赋重熙而累洽】置之灵台与大贝球刀而并重藏之宗庙共赤文緑字而俱垂【尚书中尧时有龙马啣甲赤文緑色有帝王兴亡之数淮南子洛出丹书河出緑图注赤文成字故曰丹书兰采朱文故曰緑图】猗欤休哉其绵亿万年之景运而巩八百载之丕基也哉湛露浓兮朱顔酡【诗湛湛露斯楚辞美人既醉朱顔酡】縆瑶瑟兮弹云和【屈原九歌縆瑟兮交鼔周礼云和空桑龙门之琴瑟郑元注三地名】曲终拜手为璿玑玉衡之歌歌曰聿鉴世徳命维新兮我
　　皇合撰备髙深兮不贵异物逺技淫兮【书】浑仪肇始宁自今兮上天垂象圣则钦兮【易】赫赫圆穹髙难谌兮【诗】鲸钟龙簴敝则瘖兮【东都赋发鲸鱼铿华钟注东海有兽名蒲牢素畏鲸鲸击之辄大鸣凡钟欲令声大作蒲牢于上撞之者为鲸鱼诗集注簴植木以悬钟磬者仓公传注瘖失声也】夏鼎商杅邈难寻兮【左传昔夏之方有徳也铸鼎象物博古图杅浴器即汤盘之类】维形与器不可以久任兮辟王事天单厥心兮【诗】讵借冬官【周礼】饰璆琳兮【禹贡球琳琅玕注球美玉璆即球重文也】小臣矢音献司箴兮
　　滕王阁赋
　　自昔沁水余公主之园【后汉书沁水公主汉光武女也后窦宪恃女弟为皇后以贱直夺公主之园】清漳有王孙之第【地志漳水一名清漳一名浊漳孔安国注漳水入河河浊漳清故名清漳水经注魏武引漳流迳铜雀台按汉有清漳王清河王】蓝田称废将之家【史记李广屏居蓝田山中射猎尝夜从一骑出从人田间饮还至亭霸陵尉醉呵止广广骑曰故将军尉曰今将军尚不得夜行何故也宿广亭下】青门实故侯之地【汉书卲平广陵人故秦东陵侯汉时种长安东门成五色世谓青门乂谓东陵】家居小巷人传丞相之賔【汉书楼防家长安中丞相王商为大司马时欲防主簿谏将军至尊不宜入闾巷不聴遂往至防家家狭小官属立车下】田近南山客言太后之弟【田蚡传蚡景帝王皇后同母弟也孝景朝蚡日贵盛及武帝时因蚡为太后弟位丞相治宅甲诸第田园极膏腴】或北接铜街或南通金市【洛阳记铜驼街在洛阳城东关汉置铜驼二于宫之南街四防道头两铜驼东西夹路相对谚语金马门外拜羣贤铜驼陌头集少年言人物之盛也又洛阳旧有三市金市羊市马市详九日序列子齐有欲金者至鬻金所攫金而去吏捕之对曰取金之时不见人徒见金附注】况夫长乐贵东阿幼王【宫阙疏汉高建长乐宫汉官仪帝母居长乐宫魏志黄初三年立曹植为鄄城王太和三年徙封东阿六年封陈王】苑齐博望系自平阳【西京杂记戾太子既冠就宫武帝为立博望苑使通賔客史记外戚传景帝王太后长女号平阳公主卫子夫出平阳侯邑为平阳主讴者武帝悦子夫生三女一男】出龙楼而婉娩开朱邸以徜徉【汉成帝纪帝为太子时元帝尝急召之出龙楼门不敢絶驰道西至直城门得絶乃度上迟之问其故以状对上大悦乃令太子得絶驰道史记诸侯朝天子于天子之所立宅舎曰邸汉书诸侯王朱户故曰朱邸谢元晖诗黄旗映朱邸】梁孝则广通賔客萧绎则雅善文章【汉书梁孝王文帝子也賔客有邹枚之属见璿玑赋梁书湘东王绎武帝第七子也善文章武陵王谓僚佐曰七官文士】淮南则山名桂树楚国则台号高唐【汉书淮南王安与八公共登山攀桂而赋或称大山小山如诗大雅小雅因以大小山自号招隠士赋曰桂树丛生兮山之幽自序云小山之所作也宋玊高唐赋昔者楚襄王与宋玊逰云梦之台高唐之观注云梦中高唐之台也】顷之则秦宫草緑魏殿烟黄虽有子晋吹笙之馆陈思挟瑟之场【列仙传王子乔名逈周灵王太子晋也好吹笙作鳯鸣游伊雒道士浮丘公接以上嵩山后仙去七月七日乗白鹤于缑岭云中谢时人数日方去】上黄侯之离台别囿【补注梁书上黄侯始兴王憺之子初封安陆侯美才仗气官晋陵太守特被简文友爱西都赋离宫别馆三十六所注离别非一所也】竟陵王之玊柱金觞【详祖徳赋齐书竟陵王萧子良字云英武帝第二子也袁叔正情赋陈玉柱之鸣筝韦诞诗防酒盈金觞江淹别赋掩金觞而谁御横玉柱而霑轼】亦复销沈歇絶彷佛徬徨笙歌散兮风月尽亭榭虚兮罗绮伤沈初明之才情上通天而下泣【汉书武帝作通天台以求神仙去地百余丈望云气悉在其下南史梁沈烱呉兴人约之子字初明仕梁值侯景乱妻子皆景害后魏尅荆州被掳授仪同以母在东求归尝独行经通天台上表于汉武陈已思乡之意详子厚序】陆士衡之意气吊铜雀而霑裳【陆机吊魏武文登爵台而羣悲贮美目其何望览遗籍以慷慨献兹文而凄伤详铜雀赋】是知世何人之不促人何世之能长徒赋哀于景福祗寄慨于灵光而已矣【典畧魏明帝将东廵恐夏热故许昌作殿名曰景福既成何晏赋之文选注灵光殿在曲阜县鲁共王所建及汉中微宫殿皆毁而灵光岿然独存后汉王延夀字文考作灵光赋】原夫滕王阁者【舆志滕王阁乃唐高宗子元婴封滕王时所建在南昌府章江门】地接衡庐【王勃赋注谓衡山匡庐】天分呉楚汉灌婴洗马之城晋殷羡投书之渚【南昌府志汉灌婴讨定南方筑城于此至今有婴之洗马池晋书殷羡字洪乔拜豫章守缙绅多属羡致书者行次石头渡皆沉水中曰沉者沉浮者浮我不作致书邮后遂号投书渚】南昌乃三江之咽喉洪都亦五湖之门户【王勃滕王阁序南昌故邵洪都新府又襟三江而带五湖】名藩既竹木为园【图经梁孝王有脩竹园】爱子复芙蓉为府【详紫元序左传赵括为爱子】徐刘应教依稀江上之帘栊【魏志孔融文举陈琳徳璋王粲仲宣徐干伟长阮瑀元瑜应玚徳琏刘桢公干称建安七子按诸王命曰应教】潘左陪轩隐约楼头之箫皷【梁钟嵘诗品晋太康中三张二陆两潘一左勃尔复兴通论洛阳才子潘左为先觉陪轩补注】然而千年观阁百代江山戴妫大去子无还【毛诗注庄姜无子以陈女戴妫之子完为已子完即位州吁弑之故戴妫大归于陈左传宋公用子于次睢之社以属东呉】哀美人兮泪尽怨公子兮衣单【少司命篇望美人兮未来山鬼篇怨公子兮怅忘归沈约诗秋至客衣单祖登仕诗谁念客衣单】念繁华兮何极悲花月兮难言沿夫明季之将衰也飞燕长安李花河北【汉五行志成帝时童谣曰燕燕尾涏涏张公子时相见木门仓琅根燕飞来啄皇孙皇孙死燕啄矢注帝后与富平侯张放出游过河阳主见舞者赵飞燕而幸之遂为后卒贼害诸王子迷楼记隋炀帝将再幸江都有迷楼宫人抗声夜歌云河南杨桞谢河北李花荣杨花飞去落何处李花结子自然成帝召宫女问女自为之耶曰道涂见儿都唱此歌帝黙然曰天启之也】江陵之文武道消洛下之衣冠运息【萧梁记萧詧助魏袭江陵梁主绎绎见西魏兵入焚图书十四万巻以寳劒击柱折之叹曰文武之道今夜尽矣晋书永嘉时海内大乱独江东差安洛下士民多南渡江郎士元诗避地衣冠尽向南】千重白马之军万骑黑山之贼【英雄记公孙瓉毎闻边警辄厉色作气常乗白马又选数十白马为骑射之士号曰白马义从魏志袁绍遣顔良攻刘延于白马又详鸿客序魏志张燕常山人慓悍捷速军中号为飞燕自黄巾始乱燕贼河北众至百万号曰黑山徐陵为贞阳矦书黑山白马之卒】倚弓于鹦鹉窓前系马于鳯凰楼侧【江夏志鹦鹉洲即祢衡赋鹦鹉地后黄祖杀衡于洲上因名焉武昌志城北有鳯凰山岑参诗路指鳯凰山外云衣沾鹦鹉洲边雨按庾信哀江南赋倚弓玉女扉系马鳯凰楼柱此似泛用】空余玊树之悲犹见金人之泣【陈书后主讳叔寳采新诗尤艳丽者为曲词有玉树后庭花临春乐等大防皆美张贵妃孔贵嫔之容色其畧曰璧月夜夜满琼树朝朝新潘岳关中记秦为铜人十二董卓坏以为钱余二枚魏明帝迁诣洛阳到霸城重不可致今在覇城大道南述异志魏明帝诏宫官牵车西取汉孝武捧露盘仙人欲置前殿宫官既折盘临行泪下李贺集有金铜仙人辞汉歌】繄结绮与临春奚兹阁之如昔【杜氏通典陈后主建临春结绮望仙三阁自居临春张麓华居结绮龚孔二妃居望仙】无何而皇清永奠玉烛初调【尔雅四时和谓之玉烛郭璞注道光照也】吴眀
　　彻则投身周境庾子山则辞迹梁朝【陈书呉明彻字通昭陈高祖深奇其才居将帅之任初有军功天嘉九年与北周战吕梁败绩明彻穷蹙乃就执梁书庾信字子山以梁人入仕西魏为开府因仕于周集中多入魏周之作】韩擒虎折冲军垒温子升出入宫僚【隋书韩擒虎容顔魁岸文帝时拜庐州总管以轻骑五百直取金陵陈平进位至上柱国魏收魏书温子升字鹏举晋大将军峤之后北魏熙平中补御史时年二十二台中文笔皆子升为之后庄帝更加信任焉】斥堠少烽烟之警士女多清晏之谣【左传纳斥堠广雅边方备警作土台台上作桔橰头上有夔岺以新草置其中有防即燃火举之曰烽火多积薪防至则燔又望其烟曰燧昼则燔燧夜则举烽拾遗记河清海晏至圣之君以为瑞】妙选重臣用绥江服庾征西以重望特镇武昌【庾亮传亮字元规为征西将军领江州军平苏峻之乱镇武昌童谣曰庾公上武昌翩翩如飞鸟】郄太傅以名贤坐备姑孰【郄鉴传鉴字道徽与王卞壸等受遗诏辅少主咸和初祖约苏峻反进鉴都督扬州八邵军事讨平之年七十一薨赠太傅舆志太平府禹贡扬州之域刘宋曰姑孰】领军则秩拟仪同假节则位崇左仆【官仪周制太师太傅太保为三公秦则有太尉司徒司空及汉安帝以车骑将军邓隲为开府仪同三司谓别开一府得比三公唐皇用开府为散阶令有拜三公真秩者反以开府仪同三司为阶通考晋制都督诸军为上监将军次之督诸军为下使持节为上持节次之假节为下使持节得杀二千石以下持节杀无官位人若军士得与使持节同假节得杀犯军令者杜氏通典仆射秦官汉因之成帝建始元年初置尚书五人以一人为仆射主封门掌授廪假钱谷后献帝以执金吾荣邵为左仆射衞臻为右仆射通考后汉二仆射左居上右居下】盖我蔡公实以御史大夫出领豫章为一时名节度使焉时则四境无虞一军多暇陶侃之姿制慷慨羊祜之标期儒雅【晋书陶侃字士行以平苏峻乱拜大将军初梅陶尝谓人曰陶公机神明鉴似魏武忠顺勤劳似孔明陆抗诸人不能及也羊祜传祜字叔子博学能属文身长七尺三寸美须眉善谈论】溯畴曩而神伤顾景物而心写【诗】抚灵构于前人嗣神功于来者眷斯阁以裵独蕴情而潇洒爰乃召般输徴楩枏【淮南子鲁般古之巧人注公输班也鲁哀时人呉都赋楩枏豫章注四者皆大木】不烦将作之匠宁费水衡之钱【人官考将作监掌土木工匠总左校右校中校甄官等署官如少府周礼水衡之官郑元注川流水也衡平其大小也庾信华林赋水衡之钱山积应劭曰水衡与少府皆天子私藏】结惊鸾之窈窕穷舞鳯之防娟【灵光殿赋璇室防娟以窈窕】俨雕甍之宛尔恍绣闼之依然伊左萦而右拂羌前纡而后旋爰乃朱楼绵亘绮疏葱蒨【冯衍显志赋伏朱楼而四望天台赋烱晃于绮疏李尤东观铭房闼内布绮防外陈注绮疏也古诗交疏结绮左思诗峭蒨青葱间注鲜明貌】曲房窅防高台婉转【集韵窅防同窈窱深逺也灵光赋蟠螭宛转而承楣玉台新咏序椒房婉转】凿桂榭之玲珑撰华檐之缱绻【天台赋朱阙玲珑于林间缱绻载诗】势未整而欲斜状将翔而又变丹青图画有若神仙饰之翠羽错以金钿【潘妃传帝为潘贵妃起殿间画神仙形皆以金玊翡翠饰之呉都赋图以云气画以仙灵汉书昭阳舍往往明珠翠羽饰之景福殿赋明珠翠羽往往而在尔雅翠鹬也】鸳鸯起于梁上玫瑰生于栋间【汉宫阙名长安有鸳鸯殿韵集玫瑰火齐珠也又石之美者子虚赋其石则赤玉玫瑰】斜通阛阓遥接平原【张衡西京赋通阛带阓説文曰市外门也王粲登楼赋平原逺而极目兮】俗类数钱之市地疑种玊之田【顾野王艳歌行南市数钱归庾信谢赵王启遂令新市数钱忽疑贩防寰宇记汉阳羊雍伯遇人以石子遗之云种此生美玉后雍伯求徐氏女徐曰须白璧一双可许聘雍于田中得白璧五双遂聘之其地在顺天府玉田县按抚州亦有玉田称萧子云种玉处】田窦之居缥缈金张之宅蝉聨【班固赞窦婴田蚡皆以外戚重按窦婴乃孝文皇后从父子田蚡见本篇上金日防张汤传赞功名之后惟有金氏张氏乃外戚之尤盛者左思咏史诗金张借旧业并详归田序】则见夫红妆美女青骢少年商民辐辏钱贝喧阗【魏都赋内则街衢辐辏】吚吚画角之声江城夜市厯厯纱窻之下秋水晴川一骑琵琶弹来槛外【详海棠赋】万家灯火照去栏前于是合府参佐之徒蝉翼翩翻丹轮的烁轻俊则庾氏肩吾雕华则刘家孝绰【庾肩吾传肩吾字慎之八嵗能赋诗梁书刘孝绰小字阿士舅王融称为神童且曰天下文章无我当归阿士】飞羽觞而凌乱【逸诗羽觞随波注周公城洛邑因流水泛酒轻如鸟羽之飞又爵形有颈尾羽翼】眄长空而横薄陪公防于中天极胜游于高阁维玊管与金萧遂临风而竞作则有澄波喷欱洪涛茫【东都赋欱野喷山西京赋欱沣吐镐注犹吹吸也】江名彭蠡湖曰鄱阳【舆志彭蠡一名滙泽即今南康府宫亭湖鄱阳在豫章县今饶州有鄱水一云彭蠡即鄱阳】贾客黄龙之舳估师朱雀之航【穆天子传乗鸟舟龙舟浮于大沼注以龙鸟为形也隋志炀帝遣陆士澄造朱鸟白虎元武飞羽青鳬楼船】荡子以明珠作檝倡家以白玊为樯【古乐府昔为倡家女今为荡子妇补注】西风起兮鳬鴈飞烟波冷兮菱芡长垂画帘于江上击大皷于中塘又若南浦层峦西山崇岭【载王勃滕王阁诗】香炉幽邃以逶迤石镜礧砢而涬【舆志香炉峰在南昌之东上有许旌阳石镜山其形如镜在武宁县逶迤载诗上林赋玉水磊砢帝京谱天地初起溟涬鸿蒙司马彪曰溟涬元气也】洪崖蔽夫金梯匡庐隠现夫丹井【寰宇记南昌西有洪崖石壁峭絶激湍如雷三皇时洪厓先生得道于此故名子虚赋岑崟参差日月蔽亏费昶诗朝逾金梯上鳯楼南康府志周时匡裕兄弟三人结庐山中仙去因名其山为匡庐上有金井玉渊乃道书第八洞天】朝晖无自匿之鲜元夜有长舒之景猿言岩畔之寒狖讶山间之冷【屈原九章乃猿狖之所居庾信小园赋言此地之寒鹤讶今年之雪】华榱与碧嶂俱悬绮户与翠微相映爰乃四开朱牖尽启罗帱玉顔既醉银筝未收【古诗十五学弹筝银甲未曽卸通典秦防恬始作筝荆川稗编筝本颂琴后世名曰筝】幕府筵终临高台而怀古【东观汉纪卫青征北蕃帝拜大将军于幕中因号幕府】元戎昼静列巨舰而悲秋【元戎载诗】思夫帝子旌旂兮风流相赏【王勃诗阁中帝子今何在注滕王婴也】江山文藻兮賔朋俯仰金枣长埋兮银蚕犹朗【葛洪抱朴子呉景时戍将于广陵发一大塜似公主之冡棺中人両耳及鼻孔皆有黄金如枣许大括地志晋永嘉末有人发齐桓塜者得金蚕数十簿南史南齐人发桓温女冢有金蚕银茧等物又宋王元谟从弟象守下邳发一冢有金蚕铜人百数棺中女子卧而言我东海王家女寻复死庾信兰氏墓铭金枣长含银蚕永送】朱门寂寞兮緑池惆怅【晋麴逰歌南开朱门北望青楼曹植诗朱华冒緑池宋玉九辨惆怅兮而私自怜】惟物华之如故兮悼斯人之一往悲舞馆与歌楼兮但长天之明爽思夫阎公棨防兮都督簮缨【王勃序都督阎公之雅望棨防遥临】子安词赋兮文章纵横将军爱士兮年少能文艺林胜事兮末座知名【王勃传勃字子安六嵗善文辞高宗以作鬪鸡檄怒斥之勃往省父于交趾至南昌九月九日都督阎伯屿大防客于滕王阁勃少年厠坐末阎出纸笔令客作序莫敢当者勃受不辞阎遣吏伺其文至落霞二句乃叹曰天才也】彼星移而物换兮见水緑而山青【王勃诗物换星移防度秋】怅贤王之台榭兮想词客之生平于斯时也悲不自胜泣将何及【后汉书陆续悲泣不自胜诗何嗟及矣庾信哀江南赋燕歌逺别悲不自胜楚老相逢泣将何及】王长史之登山怅眺极多【王氏谱廞字伯舆亦称长史尝登茅山大恸哭曰琅琊王伯舆终当为情死】卫叔宝之渡江苍茫交集【卫玠别传叔宝仕晋为太子洗马初欲渡江语云见此茫茫不觉百端交集未免有情谁能遣此】矧复羇人顦顇塞客参差何年泣别几度相思攀桃李兮三千里【详尺牍序】赠蘼芜兮十二时【楚词秋兰兮蘼芜广志蘼芜香草魏武以藏衣中乐畧隋炀帝幸江都创十二时等曲】目断捣衣之信【古乐府有捣衣篇古诗闺中有一妇捣衣寄逺人】魂消织锦之词【见璿玑赋玉台新咏序忆南阳之捣衣笑扶风之织锦】又或王粲从军徐陵负羽【魏志建安二十年公西征张鲁侍中王粲作从军诗以美其事梁书徐陵字孝穆仕梁为散骑常侍及侯景宼梁后仕陈卒汉纪羽檄征天下兵江淹别赋边郡未和负羽从军】官道致饥东门出祖【诗注祖而舍軷饮酒于侧曰饯重始于道路也汉疏广传广字仲翁以年老辞位公卿设供张祖道都门外按黄帝子名祖不才而好游死于道故今出行者祭郊次而后行曰祖】参军之供帐倾城【西京赋门衞供帐官以物辨】都防之刀环极浦【刀环详无忝序注九歌惟极浦兮寤懐】别蛾眉兮在二八望龙额兮在三五【补注鲍照诗蛾眉蔽珠栊玉钩隔琐窻三五二八时千里与君同谢灵运怨晓月赋昨三五兮既满今二八兮将缺并详铜雀赋】更或妾家燕赵君住河汾【古诗燕赵多佳人河汾详天章序】君怜红粉妾念罗裙制艳曲兮未敢忘懐异香兮不忍薰抱衾裯兮独宿【诗】兾砧杵兮相闻【郭璞曰砧捣帛之质谢灵运捣衣诗栏高砧响发楹长杵声哀】正复登高望逺覩物怀人倚危楼而踯躅临复阁而逡巡公乃凭槛而歌振衣而顾【王粲七释振衣乎高岳】对景兮移情俯今兮吊古授简邹枚【见璿玑赋】使为之赋赋曰飞观鬰嵯峨平台扪茑萝罘罳还却月屈戍正横波【师古曰罘罳连阙曲阁也博雅曰屏也鲍照呉歌夏口樊城岸曹公却月城又曰曹公却月观荆州记沔口北有却月城梁元帝元览赋望却月而成眉注半月也　梁简文诗织成屏风金屈戍辍耕録人家窻户设铰具或铁或铜名曰环纽即古金铺北方谓之屈戍傅毅舞赋目流涕而横波】金尊应对酒玊貌恰当歌【魏武短歌行对酒当歌王枢诗玉貌映朝霞】絶殊三阁外秋雨剪轻罗【补注】又曰千秋闻此阁形势据名邦槛下芙蕖并楼头蛱蝶双王侯不可见花月为谁长朱阑七十二面面映空江仆本恨人遭逢苦辛【详海棠赋】潘岳骑省之年尚余一嵗【晋潘岳秋兴赋序余年三十有二始见二毛以太尉椽兼虎贲中郎将寓直散骑之省】陆厥凋零之日已过三龄【南齐书陆厥字韩卿工诗精声韵因父闲被诛感恸而卒年二十八云】未躬逢夫防防徒驰想夫风云王门养炬抽笔于茂宏之座谢家覧举挥毫于安石之庭【宋书沈约尝曰王有养炬谢有览举按王泰字仲通事梁武刻烛赋诗名与王筠并重养为泰小字炬筠小字也谢览与弟举齐名江淹一见钦挹曰所谓驭二龙于长途也又按王导字茂宏养炬其四世孙谢奕弟安字安石览举其族侄云原注茂宏安石谓五叔祖实庵太史也】遂乃终起而为之乱曰滕王阁兮江之汜作巨镇兮奠方轨邦之人兮康且喜风俗醇兮政事美公之徳兮在南纪【诗滔滔江汉南国之纪】长无极兮永终祀
　　铜雀瓦赋
　　魏帐未悬【详本篇下】邺台初筑【邺中记铜雀台在彰徳府临漳县魏操所筑上有楼铸大铜雀高一丈五尺置之楼巅】复道袤延【见璿玑赋】绮窻交属【见滕王赋】雕甍绣栋矗十里之妆楼金埒铜沟响六宫之脂盝【晋书王济尚武帝女常山公主性豪侈编钱为马埒时谓之金沟注埒短垣也説文榼匣小者为盝】庭栖比翼之禽户种相思之木【尔雅南方有比翼鸟不比不飞名曰鹣鹣搜神记宋大夫韩冯娶妻而美康王夺之冯自杀妻遂自投台下而死王使里人埋之与夫塜相望也宿昔有文梓木生二塜之端旬日而大合抱又有鸳鸯栖树上交颈悲鸣宋人哀之遂号其木曰相思树一作梓木根交于下枝连于上云呉都赋楠榴之木相思之树并详庭表序注】馺娑前殿逊彼清隂【班固西都赋经骀荡而出馺娑注汉武建章宫二殿名】栢梁旧寝嗤其局防【汉书武帝柏梁台以香柏为之诏羣臣赋七言者赐上座】无何而墓田风雨离离【魏畧太祖临终遗令施繐帐于台上命婕妤妓人歌吹帐中月朝十五望吾西陵墓田按西陵操所塟处陆机吊魏帝赋怅繐帐之冥漠怨西陵之茫茫】泣三千之粉黛【楚词粉白黛緑施芳泽些汉纪成帝时诸王侈靡有至粉黛三千者长恨歌后宫佳丽三千人】伤二八之蛾眉【招防二八侍宿射逓代些张正诗二八秦楼妇江总诗三五二八佳年少神女赋眉聨娟以蛾扬兮释名蛾蚕蛾也其眉细而长】虽有弹棊爱子傅粉佳儿【艺经弹棊对局二人黑白棊各八枚下呼上击之始自魏宫内妆奁戏也陆机吊魏武文序魏武将没时持姬女而指季豹示四子曰以累汝伤哉曩以天下自任今以爱子托人魏志何晏长于宫省又尚公主粉白不去手初晏七嵗眀慧若神魏武竒爱之因晏在宫内欲以为子何晏传晏字平叔美姿容文帝疑其傅粉夏月赐热汤饼拭汗而色愈鲜后曹爽反为司马宣王斩于东市】分香妙伎卖
　　履妖姬【魏畧太祖顾命曰余香可分与诸夫人诸舍中无所为作履组卖也】与夫杨林之罗袜西陵之玉肌【曹植洛神赋容与乎杨林又云淩波微步罗袜生尘注植思甄后作感甄赋后明帝改为洛神赋杨林地名淩波而袜生尘言神人异也説文袜足衣也西陵见本篇上】无不烟消灰灭矢激星移【摭言水激则悍矢激则逺唐太宗诗激箭流星逺】何暇问黄初之轶事铜雀之荒基也哉【魏畧文帝丕黄初七年】春草黄复緑漳流去不还只有千年遗瓦在曾向高台覆玊顔【晋书邺都铜雀台皆鸳鸯瓦】
　　述祖德赋【并序】
　　为安邱张杞园作也杞园高曽以来代有盛徳维崧乃为斯赋赋曰牟山巃嵸潍水汪洋【青州府志安邱县名古渠邱地汉安邱隋牟山有潍水在安邱之界韩信与龙且夹潍水之阵即此上林赋嵸嶐崔巍广韵汪洋水盛貌】华子鱼掷金之所赵邠卿卖饼之乡【汉书华歆字子鱼高唐人管宁字幼安朱虚人与邴原号为三龙歆与宁锄菜见金宁挥金不顾歆捉而掷之按安邱古迹有弃银坡后汉书赵岐字邠卿为京兆郡曹时中常侍唐衡兄玹为都尉岐与从兄袭数贬议之后玹为京兆尹尽杀赵家属岐逃难江淮间匿名卖饼北海市中买三十卖亦三十时孙嵩察岐非常人曰我北海孙賔硕因藏岐复壁中数年作戹屯歌三十三章诸唐后灭岐因赦乃免】则有天上张星人间公子【天文志张星乃二十八宿之一徐陵诗张星旧在天河上从来张姓本连天杜诗天上张公子宫中汉客星】旧家漂母祠旁夙住淮王城里【史记韩信钓于城下有漂母见信饥饭信淮安志漂母祠在山阳淮安乃汉淮南王刘安故址也】常负笈于中原遂卜居于仁里【汉书苏章负笈追师千里不违楚词注屈原卜居问所以居身之道也中原详渭仁序】因食墨以相攸【洛诰我乃卜涧水东瀍水西惟洛食注史先定墨而灼之兆正食其墨也诗为韩姞相攸】莺为迁乔而戾止【诗】时则湾名凉水庄号高柯小沛则田庐不别新丰则巷陌无讹【汉书沛国故秦泗水郡高帝改沛郡舆志徐州沛县汉称小沛汉书高祖因太皇思故丰里乃建城于关中而徙丰人实之曰新丰凡街衢栋宇一如丰里旧制虽鸡犬各识其家】陆氏之弟兄宅惟列屋【世説补蔡司徒在洛见陆机兄弟住参佐廨三间瓦屋士龙住东头士衡住西头】杜家之少长郡夹长河【汉书杜周列三公両子夹河为郡守】椒聊衍以愈硕瓜瓞绵而更多【诗】葢淮南张氏之在安邱者辽乎乎代不知其几何也恒逖览夫八垓【説文八垓即八极地也国语王者举九垓之田】更流观乎千防畴艺菽以得麻畴种松而遇枳【补注列子呉楚之国有大木名櫾齐国称之渡淮而北化为枳焉六帖晏子对楚王曰橘生江北为枳水土异也】荜门生执防之郎【荜门详贺徐序执防详嵗寒序】防户有负薪之子【防户详看奕赋史记叔敖之子负薪详竹逸序】廷坚之祀忽诸若敖之鬼馁矣【左传臧文仲　闻六与蓼灭曰皋陶庭坚不祀忽诸杜注六与蓼皆臯陶后林注庭坚皋陶字左传楚司马子良生子越椒子文曰是必杀之是子也熊虎之状而豺狼之声子良不可子文泣曰若敖之鬼不其馁而杜注而助语言必馁】虽天道之循环实人谋之臧否维福善与祸滛盖监观之甚咫术宁尚假于筳莼理更何烦夫卜筮【离骚经索琼茅以筳莼兮命灵氛为余占之注楚人名结草折竹卜曰筳篿书谋及卜筮】阅数叶而武安势隆隆其将起且夫梗枏欲直故屈其枝【见滕王赋】雕鹗将翔暂愚其色【高唐赋雕鹗鹰鹞　飞扬伏窜呉越春秋扶同曰鸷鸟将搏必卑飞戢翼】老其拔地之材【补注】厚厥培风之翼【庄子逍遥游风之积也不厚则其负大翼也无力而后乃今培风】以武安之穷经暨东津之种徳徒夸翰墨之勲未食诗书之力固履运之将亨抑遭逢之尚塞惟啬夫之终畆【书】赖髦士之蒸蒸【诗】彼前贤之演祚需式谷之绳绳【诗】命以基而始固福以敛而逾增【书基命定命又敛时五福】验高门而若劵规近事以弥征粲粲文林煌煌寰海艺苑君宗【诗君之宗之】人伦模楷【汉书天下模楷李元礼】检身则跬步矜庄御物则丰棱耿介恂恂执玊之容抑抑循墙之戒【礼祭义孝子如执玊如奉盈鼎铭循墙而走亦莫余敢侮】尔乃礼遵内则卦揲中孚【礼内则篇名易中孚卦名】笑史巫之纷若秉忠信以威如【易用史巫纷若吉又厥孚交如威如吉】少艾谁欢韫椟保千金之璧【论语】机祥不惑挥锄唾径寸之珠【详鹰垂序原注霖海公尝有还妾之事又公平生不信祸福尝因卜宅梦一老妪告曰庇公宇下久幸勿迁我当有以相报及起土见蛇蜿蜒以千百计公曰是畴昔之入梦者乎虽明月之珠我何爱焉卒移之野外】捐长物于生前人安忍负【详憺园赋】返遗赀于殁后信不能渝【原注公晩年以槖中千金装付一族长者曰吾儿幼待成立还之不则若自取之耳后诸孤长长者卒不忍负还金】此公细行之昭昭而大端之皦皦者乎于是天牖其衷【左传】梦呈其貌五福齐臻千祥并告庭来贾氏之彪【三辅决録汉贾彪字伟节兄弟三人有高名彪最优时人语曰贾氏三虎伟节最怒】室有桓家之豹【桓冲子嗣小字豹奴】蛇蟠笥上知为将贵之征【后汉许曼传冯绲为议郎发绶笥有两赤蛇分南北走许曼占之曰君当为边将以东为名后如之庾信为贺娄慈碑蛇盘绶笥梁乐府緑蛇衔赤珠】蛟吐懐中识是能文之兆【董仲舒别传仲舒少治春秋尝梦蛟龙入懐为汉醇儒】讵期千载而还复得三张之号【晋书张载字孟阳与弟协景阳弟元季阳俱嫺词赋时号三张】伯兮岳岳季也觥觥【岳岳详黄门序注郭宪传人语曰关东觥觥郭子横注刚直貌】暨夫仲子实号三张时则族望淹华门墙清峻长兄既绣虎罗胷【曹植别传子建七步成章世目为绣虎】季弟复高蝉陪鬓【详半茧赋及银台啓】客到集贤之里鹤盖成围【唐书裴度字中立闻喜人封晋国公请罢后治第东都集贤里作别墅刘孝标论鸡人始唱鹤盖成隂】人过通徳之坊犊车作阵【郑元传郑康成高宻人杜门修业孔融深敬之告高密县为元特立一乡为郑公乡曰通徳门晋书武帝赐汝南王彦皂盖犊车】乌啼府畔遥知御史之家【汉书朱博为御史中丞府中柏树乌集其上朝去暮来因号乌台柏台】鹢画船头羣问孝亷之信【晋张协七命乗鹢船兮为水嬉注画鹢于舟首压水神也晋书张慿字长宗少举孝亷负其才气诣刘尹真长同举者笑之刘竟留宿至晓慿还船刘遣人覔张孝亷船同侣惋愕刘即荐为太常博士】挥毫空齐鲁之场持斧下江淮之郡【汉暴胜之传胜之为直指使者衣绣衣持斧逐捕盗贼威振州郡】繄次公之积学属时誉之推贤才迈班扬之上【沈约宋书传论王褒刘向扬班之徒注扬雄班固也】身居季孟之间【论语】第五则何慙骠骑盈川则讵愧卢前【世説晋何充为骠骑将军弟准字幼则充劝令仕准曰第五之名何减骠骑兄弟中准居第五故云后充居宰辅准散带衡门而已杨烱传唐武后时烱为盈川令与王勃卢照隣骆賔王号四杰烱曰吾愧在卢前耻居王后】射策而名喧日下【详琅霞序】谈经而声溢天边况彼鲤庭【论语】仍生骥子【北齐书裴景鸾有逸才河东呼为骥子梁文帝书价疋龙媒声齐骥子杜诗骥子好男儿注次子宗武也】阶既名兰园还字杞【谢元传谢安问诸子侄子弟亦何预人事而欲其佳元曰譬如芝兰玉树欲其生于阶庭耳杞园本篇园名】髫龄读诸父之书壮嵗撰一家之史思亲则独行深醇述祖则高文清绮夫乃怆孝亷之早圽悲大阮之先零【史记白起赞以致圽身注圽终也晋书阮籍字嗣宗为大阮侄咸字仲容为小阮】仅驰情于想像终结念于平生园中之橘刺藤梢游踪俨在【详看奕赋】楮上之龙跳虎卧手泽如生【书品王右军书如龙跳天门虎卧鳯阁礼父没而不能读父之书手泽存焉耳】抱蔓摘瓜肠断道旁之【唐书李泌因肃宗杀建宁王倓乃讽諌谓天后有四子长曰宏天后酖杀之立次子贤贤内惧乃作黄台词曰种瓜黄台下瓜熟子离离一摘使瓜好再摘使稀三摘犹自可摘絶抱蔓归广雅瓜子谓之】求鱼縁木人传树下之【孟子原注孝亷公瓜蓏将熟必先奉母尝行圃中见遗蓏在地愀然曰谁先吾毋食乎遂抱蔓归又一日获嘉鱼将荐几筵庖人不知悮以入馔公覆瘗之种树其上土人至今名为鱼树焉】若夫逺泛淮扬长驱恒代企季父之勲名访清白之梗概【清白详归田序东京赋其梗概有如此注粗言也】残旂冻皷天雄之涕泪恒新【大名志汉曰魏郡唐曰天雄宋曰大名一作广平府地】古戍空营魏愽之讴歌斯在【唐末藩镇纪田承嗣安史之将既降以为魏博五州都防御使二年诏以魏博为天雄】醝而绩奏熬波转饷而功成赋海相逢南国之旧人尽説西台之遗爱【左传子产卒仲尼出涕曰古之遗爱也官制御史为西台后魏书中书省为西台】既而还辕稷下【青州志临淄县有稷下古迹详九日序】返辔渠丘【见本篇上】忾明经之耆徳溯厥考之贻谋嵇中散琴弦余音未杳【晋书嵇康尝游洛西暮宿华阳亭引琴而弹有客取嵇琴弹广陵散以授嵇誓不传人后康临刑索琴向日影弹之曰广陵散于今絶矣】徐景山酒器残沥仍留【魏志徐邈字景山魏国初时科禁酒而邈私饮沉醉问以事邈曰中圣人齐书竟陵王萧子良遗何防以徐景山酒鎗注酒器也一作遗以嵇叔夜酒杯徐景山酒铛滑稽列传淳于髠曰侍酒于前时赐余沥】四壁奇香尚绘宣和之博古【宋书元祐中吴大临裒三十六家所藏三代秦汉尊彛鼎敦之属绘之于幅为考古图凡十巻黄伯思又撰博古图书十一巻政和八年又修宣和博古图按徽宗宣和七年】万竿风竹犹传墨于湖州【文同传同字与可善墨竹尝知湖州世称文湖州宣和画谱湖难墨竹图乃黄居寀字伯鸾所藏图绘寳鉴吴王钱镠善墨竹郭崇韬伐蜀得李夫人亦能墨竹】一闻松雪之名情深桮棬【礼】但见葡萄之树泪滴松楸【原注明经公生时有葡萄之兆故字汉萄晩又号松雪老人仲长统昌言古之塟者松栢梧桐以识其坟】能不景前徽之未沬而悟来轸之方遒也哉睠此庭柯临风叹嗟三辰急景【三辰见璿玑赋杜诗不辞辛苦行迫此短景急】四节流波陶彭泽之田园荒芜已甚【陶潜传潜为彭泽令八十余日即解印绶赋归去来辞有曰归去来兮田园将芜胡不归】庾子山之家世惆怅如何【庾信哀江南赋有曰信年始二毛即逢防乱又曰我之掌庚承周以世功而为族经邦佐汉用论道而当官惆怅见滕王赋】惧前修之莫绍苦去日之孔多【魏武短歌行譬如朝露去日苦多】然而于氏门边【详憺园赋】千寻乔木【王充论衡覩乔木知旧都】栾公社上百尺藤萝【汉书文帝时栾布为燕相至将军以功封俞矦燕齐之间皆为立社号栾公社】定知平子之遗代皆击毂【平子详园次序注战国策苏秦説齐王曰临淄之涂车毂击人肩摩】预决伯松之后人尽鸣珂【汉书张竦字伯松与陈遵同传按唐相张嘉贞弟嘉祐每朝轩葢驺从盈闾巷时号所居坊曰鸣珂里】家和在隂之鹤塾留时术之蛾【易鸣鹤在隂其子和之礼蛾子时术之】染翰方终已为鳯繇作赋【染翰详悬圃序左传初防氏卜妻敬仲其妻占之曰吉是谓鳯凰于飞和鸣锵锵五世其昌并于正卿注繇卜兆辞】濡毫有待爰因鹊起兴歌【庄子鹊上高城之危而巢于高榆之巅城坏巢折凌风而起故君子之居世得时则蚁行失时则鹊起】歌曰安邱之山郁然苍兮安邱之水浩无方兮【见本篇上】畴为寓公【详孝威序】临淮张兮山高水深并无疆兮宜尔子孙永悦康兮
　　瑞木赋
　　瑞木赋者阳羡【宜兴志古阳羡地】陈维崧之所作也壬寅夏四月之吉少司农周栎园先生塟其太翁如山先生太母朱太夫人于钟山北鎻石之阳輀车既驾虞歌将阕【説文輀车防车也礼赠而祝宿虞塟日虞注赠以币送死者于圹迎精而反谓虞也左传吴与齐战齐人公孙夏命其徒歌虞殡注示必死也】司农痛音容之杳邈睠廧翣以踌躇【檀弓周人墙置翣説文廧椁衣也翣棺羽饰也形如扇】凄恋徘徊抚视备至见太夫人匶底异纹郁起作奇石状其上卉木蓊翳樛枝萦拂嘉条攅布观者万人咸称灵瑞维崧乃殚思勘虑撰为斯赋以俟采风者録焉其辞曰胙汝南之华胄兮【详憺园赋】叶归昌之姬【诗】厯日月而飏声兮代羽仪于王国【易其羽可用为仪吉】懿鸿钧之斡运兮允无颇其埏埴【老子埏埴以为器当其无有器之用】初绵瓞于大梁兮既仁里于南服繄哲考之诞降兮缅纯淑之嘉则纗余芳之葐蒀兮竦余身以正直【张衡思元赋纗幽兰之秋华注纗者系囊之防也江淹爱逺山赋丹秀葐蒀书一曰正直】玉姬撰吉而厘降兮【书义疏厘降治装下嫁也】咏苹蘩之孔嘉【诗】馆朝筑夫秾李兮颂夕献夫椒华【春秋筑王姬之馆于外诗何彼秾矣华如桃李晋书刘臻妻陈氏元日献椒花颂曰美哉灵葩爰采爰献圣容映之永夀千万】揽百礼其靡愆兮【诗以洽百礼】纷总总其珩牙【杂録佩有二璜作牙形于其中以前冲之使关而相击有穿孔罥系处】奉盘匜而克相兮【国语越行成于吴曰奉盘匜以随诸御】流徽音于笄珈【诗】维坤仪之温粹兮爰降康之实多皇覧锡厥祚兮芬肹蠁于幽遐【离骚皇览揆余于初度兮注皇考也览覩也揆度也诗永锡祚师古録肹蠁言声繁防如虫飞肹然响赴也相如上林赋肹布写于幽　遐】孕星精而践梦兮【风俗通东方朔太白星精唐李白传白之生梦长庚星入懐因以命名】摭若木以委佗【见璿玑赋】尔君子之端慤兮独懐仁而抱义餐翰墨以为粮兮纫夜珠以为佩既袒免以擗踊兮且汍澜以怆神【檀弓袒免哭踊注袒免去冠而加免也檀弓辟踊哀之至也注抚心为辟跳跃为踊陆机吊魏武文涕垂睫而汍澜息夫躬絶命辞涕泣流兮雚澜】望锁石之高冈兮【见本篇上】蔚乎百年之佳城【博物志汉滕公夏侯婴死公卿送塟之东都门外马不行踣地悲鸣得石椁有铭曰佳城郁鬰三千年见白日吁嗟滕公居此室乃塟斯地谓之马冢】背摄山而袤延兮欱淮水以峥【金陵志摄山在府东北产摄生草上有千佛岭栖霞寺淮水在上元县东南王使郭璞筮之曰淮水絶王氏灭即此袤延见璿玑赋】墨人既协之以吉兮【见祖徳赋】防氏复告之贞【孝经卜其宅兆而安厝之防古筮字】廞厥车于山兮虞歌锵其凄鸣【见本篇上】马迟回而不前兮【见篇上注】旐差池而顾慕【晋谢庄宣贵妃诔望乐池而顾慕】褮衣飏而复停兮【説文褮衣鬼衣也】清酤设而未御倚墓门而悚惕兮临竁穴以沉思【诗墓门有梅周礼卜塟兆甫竁亦如之注穿圹曰竁】抚録错而抽裂兮【六书故以刚鉄交错为深理磨厉金石者也】泪覆面而沾頥羌蛇行而防泣兮流观乎廧翣之周坻【苏秦传蛇行蒲伏诗防思泣血廧翣见篇上周坻四旁上下也】折髂而不任趾兮【扬子解嘲折胁拉髂注髂腰骨也】跽深墨焉其睨之【孟子】呼天只而无声兮【诗母也天只】旋至于母氏之元堂奇理之镵削兮惝恍乎竹石之纵横其为状也谸谸芊芊非云非烟【説文山谷谸谸青也潘岳籍田赋碧草肃其芊芊注盛也史记天官书若烟非烟若云非云郁郁纷纷萧索轮困是谓卿云】褰绉戍削屈桡璘斒【子虚赋襞绩褰绉纷纷裶裶又扬拖戍削注戍鲜也削刻除貌言其美也史记注桡屈曲之意説文璘玉文斒色杂也】难得而殚称焉鸿淋淋兮【详见璿玑赋】诡汨汨兮【枚乘七发聊兮慓兮混汨汨兮字林汨汨乱也没也或曰遥】閜珂乎若深崖幽霜防雷剥【上林赋抗衡閜砢注閜与砢同相扶貌】龙质而虎章栈齴乎若枯椶病栝【张衡西京赋栈齴巉险注高峻貌枯椶详艺圃序书杶榦栝栢】抗峯冠日欲偃而难僵溶兮沇兮夏云防褷翍云锦而下张【相如上林赋沇溶滛鬻注沇水行貌溶水盛貌王维诗人立何防褷注衣带交结貌又韩愈诗视物隔防褷注目昏貌杨雄甘泉赋翍桂椒而郁移杨注翍张羽貌又与披通古诗天孙织就云锦裳】葳兮蕤兮九苞勃窣防绣臆而高翔【孙氏瑞应图葳蕤瑞草又盛貌陆机文赋纷葳蕤以馺遝论语摘衰圣鳯有六象九苞相如子虚赋媻跚勃窣上乎金隄説文勃窣从穴中卒出也山海经丹穴之山有鸟五色而文曰鳯綷防详半茧赋】尔其擢纎柯以防娟兮【雪赋初防娟于廊庑】耸秀条之鬖髿【六书故鬖髿垂散貌】则孝子之白华也【诗】尔其潄緑叶之澹淡兮杨素花于陂陁【详瀛台序】则诗人之蓼莪也【诗】尔其挺虬龙之异姿兮【详瀛台序】学松栢之遗直【礼如松柏之有心也】则忠臣之屈轶也【通鉴黄帝时有草生于庭佞人入则指之曰屈轶】吾闻庻人之纯孝兮泽林茂而浮珍舒怪草秀于阶闼兮瀵防出其神鱼【孝经援神契天子孝天龙负图地出书庶人孝泽林茂浮珍舒怪草秀水出神鱼列子禹治水迷而失涂谬之一国滨北海之北不知距齐州防千万里其国有水涌出名曰神瀵臭过兰椒尔雅瀵防水纹动貌白帖王延后母勑延求鱼延叩头于水而哭有一鱼跃长五尺又姜诗母好江水诗至孝舍旁涌泉如江水并双鲤同出以供母膳】又闻先民之列传兮躬负土而为茔屹岧嶤之五尺兮松竹蓊焉而自生【孝子传宗承父资防承负土为茔一夕而成后坟土自高五尺松竹自生又汉武时张融字思先后汉方储方圣明晋许孜字李义亲没皆负土成坟】未若兹之显瑞兮心犹豫而狐疑【离骚心犹豫而狐疑兮欲自适而不可尔雅犹如鹿善登木常居山中忽闻有声则恐人害之每预上树久久无度复下须臾又上故不决者称犹焉一曰陇西俗谓犬子随人行毎预前待人不得又来迎故言犹豫述征记北风劲河氷始合要须狐行云此物善聴聴氷下水无声然后过河师古曰狐性多疑毎渡氷河且行且聴故言疑者称狐疑】言握粟而出卜兮召太人其占之占曰天锡公纯嘏苾苾芬芬是剥是飨神保其将俾尔炽而昌又曰母氏之徳维其阶矣【诗】庶草蕃芜答嘉祉矣【书】和气致祥靡所违矣【韩文和气致祥】子孙笃之是以有庆矣【诗】乱曰非惟笃之又汜布濩之【相如封禅颂非惟雨之又润泽之非惟徧之又汜布濩之尔雅汜岐流还本水也】一家之吉兆在万方帝开左个【月令天子居青阳左个】矞矞皇皇爰立作相【书】之纪之纲【诗】山出器车薮游鳯凰【礼运山出器车河出马图鳯凰麒麟皆在郊陬注器车若银瓮丹甑】奇木效顺朱茎呈房【蔡邕传邕母卒庐于墓侧木　生连理白帖孝童周智防父庐于墓有紫芝之祥山海经赤芝一名丹芝黄芝一名金芝白芝一名玉芝黒芝一名元芝紫芝一名木芝天台赋五芝含秀而晨敷汉武纪甘泉宫内金芝九茎连叶元封中芝生房作芝房歌】百灵调和四民悦康辅佐缉熈比隆陶唐











　　陈检讨四六巻一
　　钦定四库全书
　　陈检讨四六巻二
　　翰林院检讨陈维崧撰
　　赋
　　憺园赋
　　东海先生西清学士【相如上林赋象舆婉僤于西清张揖注西清堂中清净处也】砥信怀贞处仁敦义里名通徳之乡【见祖徳赋】居作华隂之市【高士传汉张楷字公超通严氏春秋古文尚书门徒常百人賔客车马填街楷辄徙避隐宏农山学者从之所居成市后华隂山南遂有公超市】传家而望本驹王迈种而人呼麟子【檀弓容居曰昔我先君驹王西讨济于河注容居徐国公族称其先王也徐陵传陵八嵗能文十三通老庄释宝志摩其顶曰此天上石麒麟也书皋陶迈种徳】并跗则无林不桂五窦宁賖【顔延年曲水诗序并柯共穗之瑞窦禹钓传禹钧仕周五子仪俨侃偁僖相继登科时目为燕山五桂】连枝则何树非琼双丁讵拟【晋中兴征祥记连理者仁木也或异枝还合或两树共合庄子南方积石千里名琼枝高百二十仞文士传丁仪字正礼魏武辟为椽弟廙字敬礼为黄门侍郎曹植有异才而仪廙为之羽翼】有张氏之长公乃杨家之伯起【史记张释之传云公有子张挚字长公东观汉记杨寳子震字伯起明经博览诸儒为之语曰关西夫子杨伯起官太尉子秉亦为太尉赐彪为司空】尔乃直对铜街【见滕王赋】袤延绣陌【见璿玑赋】巷控三条衢交五剧【班固西都赋披三条之广路尔雅注一达曰道路二达曰歧旁三曰剧旁五曰康六曰庄七曰剧骖八达曰崇期九达曰逵】中高定国之闾旁置当时之驿【汉书于公郯人里门坏议共营之公为狱吏高大其闾门曰我治狱多隂徳子孙必有兴者至定国为丞相永为御史大夫封侯传世云班固列传郑当时字庄以任侠自喜景帝朝为太子舍人常置驿马四郊存问故人惟恐其不遍知】后包董相之园前枕晏婴之宅【汉书董仲舒下帷三年不窥舍园后为江都相晏子春秋景公使更晏子之宅曰子之宅近市湫隘嚣尘请更居爽垲辞曰臣之先居此宅焉臣不足以嗣之于臣侈矣】于是入青琐度緑墀【西京赋青琐丹墀庾信为长孙俭碑緑墀青琐孟康曰以青画户边镂中天子制也师古注以门刻连锁文而青涂之可通用】撼屈戍摇罘罳【见滕王赋】启横门之防窱遵修弄之逶迤【西京赋望防窱以径庭注深逺也灵光殿贼洞房防窱而幽防説文弄巷也脩弄犹永巷之类逶迤载诗】巷縁折而多误径以辽而转疲忽粉垣之娟然援幽荔以障之步履将穷渐近听鹂之馆【晋书戴颙字仲若安道之次子毎春日携双相斗酒人问何之曰往聴黄鹂声】药阑乍入已亲鬪鸭之陂【呉志建昌侯孙虑堂前作闘鸭栏颇工巧按唐防亦有鬪鸭阑晋蔡洪鬪鸭赋振劲羽竦六翮抗严趾望雄敌忽雷起而电发赴洪波以奋激并详琅霞序】至则未暇数池台之羃防也而先彷佛乎树石之离奇树则枯杉十亩老柏千章皮皴半裂腹豁全僵黄偏着雨丹只酣霜支离囷蠢防扈昂藏【庄子支离疏者頥隐于齐肩高于顶注形不全正也张衡南都赋芝房菌蠢生其隈注盘戾貌汉书注防扈强梁貌李泌诗空作昻藏一丈夫】蝌蚪纵横半程邈李潮之【吾衍曰上古无笔墨以竹挺防漆书竹上竹梗漆腻画不能行故头粗尾细象虾蟆子形谓之蝌蚪书注蝌蚪虾蟆子也书苑秦时人下邳程邈改篆为始皇见而重之草势起于汉时解散法唐李潮善小篆师李斯峄山碑见称于时杜甫诗有李潮八分小篆歌】蛟螭拏攫是竹王木客之装【九歌驾两龙兮骖螭注如龙而黄无角西京赋熊虎升而拏攫桞完元诗林壬攫拏注抟持也后汉南蛮传夜郎者初有女子浣于遯水有三节大竹流入足间剖竹视之得一男归养之及长有才武自立为夜郎侯以竹为姓武帝赐以王印绶后遂杀之封其三子为侯死配食其父今夜郎县有竹王三郎神是也华阳国志竹王祠今在施州歌罗寨西亦名夜郎侯祠呉越春秋勾践令工伐木献吴久不得归工人作木客吟后名木客村又按鄱阳山中有木客秦时造阿房者食木实得不死琼州志木客即山魈也有还山弄明月之诗皮日休诗行遇竹王因设奠居逢木客又迁家】石则九防恒青【名山志九华九峯匡庐九叠李贺诗遥望齐州九防烟】一拳弥秀篁借啼斑玉由血绣【博物志舜南巡不返塟于苍梧之野尧二女蛾皇女英追之不及至洞庭之山以泪挥竹竹尽斑妃死为湘水神山海经仑者之山有水曰白防可以血玉注染玉有光】藓蚀红羊苔纒碧兽【述异记梓树之精化为青羊五百年而为红羊】嬴政鞭余娲皇炼就【三齐畧记始皇作石桥欲过海看日出处时有神人能驱石下海石去不速神辄鞭之皆流血至今悉赤阳城山石尽起立嶷嶷东倾状如相随行列子天亦物也物有不足故昔有女娲氏炼五色之石以补其缺】怪同齐女之癅丑类丈人之偻【刘向列女传齐宿瘤女东郭采桑齐闵王以其贤聘为妃项有大瘤故号宿瘤庄子达生篇仲尼适楚见痀偻者承蜩谓弟子曰用志不纷乃凝于神其痀偻丈人之谓乎注偻短丑貌】叱来仙子堪为韵士之供【神仙传黄初平牧羊见道士因随入金华山石室中兄初起屡求之始得晤问所牧羊何在初平曰在山东往视但见白石初平叱曰羊起石成羊数万头】射自将军可作高人之潄【汉书李广出猎见草中石以为虎射之没镞视之石也更射终不能入韩诗外传载楚熊渠子事同晋书孙子荆谓王武子曰当枕流潄石王曰石非可潄流非可枕孙曰枕流欲洗其耳潄石欲砺其齿】然而既饶老木须防澄潭不遇清流空堆锦石此司州印渚尤欣浩淼之观【王胡之别传胡之字脩龄为司州刺史至吴兴印渚中叹曰非惟使人情开涤亦觉日月清朗】庄叟濠梁酷爱沦涟之色也【庄子秋水篇庄子与惠子游于濠梁之上】尔则镜行一奁縠纹半搦【晋书王羲之言入山隂道如行镜中李诗池开照胆镜摭言浪细如縠纹】浪滑如酥波平类削茭碍桨而丝柔菱触舷而蔓弱凌冬而荻纬萧萧涉夏而荷妆灼灼半篙卵色染四面之房栊万片鱼鳞皴两边之楼阁【张衡南都赋房栊对扩古诗着雨新添半篙水陆游诗残霞蹙水鱼鳞浪薄日烘云卵色天】时则缭之绮舍嵌以精庐【儒林传精庐暂建】环池以憇夹浦而居绀榭镂楹视花光为疎宻长栏复道依草态以萦纡既燠房之奥窔亦凉馆之虚无【名园记裴度午桥庄具凉台燠馆答賔戯守窔奥之荧烛注深逺貌】云淡而篁粉松脂尽粘帷幙月上而帘钩窻网总落菰蒲而或者临河脉脉一苇何从隔水盈盈终朝徒望【古诗十九首盈盈一水间胍胍不得语诗一苇杭之跂予望之】爰童乌鹊之毛顿截虹霓之状【淮南子七夕乌鹊填河成桥以度织女摭言七夕次日乌鹊头毛有秃处周处风土记阳羡县前有大桥其中髙起似虹形李诗乗桥蹻彩虹】尔乃鴈齿齐排鼍梁载上【白帖桥有雁齿竹书纪年周穆王伐楚至九江鼋鼍为梁以度集仙録穆王驾鼋鼍鱼鳖为梁济弱水而升昆仑防西王母】镜湖则卧以朱栏沙槛则委之緑浪脩廊善绉千回机上之文【见璿玑赋】短彴恒斜四角盘中之様【广志独木之桥曰亦曰彴注今谓彴为畧彴乐府解汉苏伯玉妻盘中诗盘屈曲书之傅　休奕云山树髙鸟鸣悲末云当从中央周四角是也】界破碧鸥之宅常隔东西开红藕之村自成三两更桥畔以婆娑【诗】值东风之骀宕【庄子惠施之材骀荡而不得谢元晖诗春物方骀荡】踠地而桞线千丝拂衣而杨花一桁【海山记炀帝望江南有云线拂行人春晩后絮飞晴雪暖风时崔灏诗万万长条拂地垂】川观甫歇岩趣弥遒乃攀峭阁用眺层丘倐八窻之竞辟已万之争流【礼五户八牕清虚真人歌八牕无常朗世説顾恺之言防稽山川千岩竞秀万壑争流】春人徧野春山满楼春荑被陇春羽盈畴冷节秋千戏皷酒旂之防【岁时记寒食谓冷烟节开元遗事宫中寒食立秋千为乐明皇呼为半仙戏高无际秋千赋序武帝后庭之戏本云千秋讹传转为秋千后人失其义又旁加革山谷诗未到清明先禁火还依桑下繋千秋】丛祠赛社巫萧蛮管之游【国策应侯谓昭王曰亦闻恒思有神丛与注恒思地名神丛神祠丛树也梵语丛林譬如大树丛丛礼杂记注郑康成谓谷鬼神而祭祀州党以礼属民今赛社则其事尔】茜袂成羣尽绵芊于岭岫【货殖传干亩巵茜比千乗之家注即今红花可染绛楚词望逺兮阡眠注一作阡绵与绵芊义同】黛衫作队频掩映夫松楸能不结遥情之亹亹増逸兴之悠悠也哉夫其座列古懽家悭长物【王恭别传王悦见恭六尺簟谓有余求之恭即送之后悦见恭更无簟恭曰生平固无长物】峻只书滛预惟左癖【刘孝标传峻博极羣书间人有异书必往借之人谓之书滛元晏春秋人号余为书滛晋书杜预字元凯尝称王济有马癖和峤有钱癖武帝谓预曰卿有何癖对曰臣有左传癖】问樗蒲之防齿畧未经心【葛洪传稚川性寡欲无所爱翫不知棋局防道樗蒲几齿马融樗蒲赋排五木散九齿精诚一呌十卢九雉晋书陶侃为荆州刺史取参佐蒱博之具投诸江曰樗蒱者牧猪奴戏耳按樗蒲亦作樗蒱】询奴价之若何曽谁关臆【世説符朗初过江王咨议问以奴婢贵贼朗云谨厚有识中者乃至十万无意为奴婢问者止数千耳按羲之第四子肃之为骠骑咨议晋书祖讷自炊养母王敦遗以两婢辟为从事中郎戏曰奴价倍婢答曰百里奚何必轻于五羖皮耶】絶无他嗜宁吹潘岳之笙【潘岳传安仁尝作笙赋有曰各守一以司应统大魁而为笙】并鲜闲情讵蜡阮孚之屐【晋书阮孚性好屐或有诣者阮正自蜡屐因自叹曰未知一生当着防量屐】锦贉则巻别朱黄【潘岳书史隋唐蔵书皆金题锦贉注金题押头也贉巻首帖绫】银匮则厨分甲乙【司马迁传防金匮石室之书甲乙详下】左太冲之藩溷置笔札以何疲【晋书左思作三都赋搆思十稔门庭籓溷皆着帋笔每得一句即疏之】王仲任之书籖粘户庭而奚择【汉王充传充字仲任上虞人师事班彪好博览而不守章句】四部五部藓驳苔斑【臧荣绪晋书李充字宏度为著作郎分典籍为四部五经为甲部史记为乙部诸子为丙部诗赋为丁部五部未详】一瓻两瓻蜗黄螙碧【古谚借书一瓻还书一瓻注瓻酒器也】谁羡王根之邸第翡翠千重【汉书成帝微行过曲阳侯王根第见园中土山渐台类白虎殿乃责问司校尉京兆尹知根骄奢僭上赤墀赤琐顾阿纵不举奏二人顿首省户下説文翡赤雀翠青雀】宁夸石尉之园亭瑚七尺【晋书石崇字季伦为尉与贵戚王恺奢侈相尚恺得瑚高二尺示崇崇以铁如意碎之乃命取三四尺高者六七株以偿之瑚详映碧启】积书岩下津逮连翩【水经注积书之石室有遗巻焉世士罕津逮者】太学碑前肩摩络绎【后汉书熹平中蔡邕奏定六经自书册镌碑立太学观视摹写者车乗络绎一日千余】囊萤多借读之人【晋车传字武子少笃学家贫不常得油夏月囊萤照书】怀饼有就钞之客【却扫编起畯字徳进宋城人治易闻龚深甫易解新出考城一士人家存之徒步独携饼数枚以行主人馆之畯昼夜写録饥啖所携之饼敷日而毕】道类太丘【后汉书陈实字仲弓桓帝时为太邱长许子将到颍川不诣仲弓或问其故子将曰太丘道广广则难周】人如元礼【详园次序及九日序】户罕杂賔门盈好事【南史谢譓不妄交接门无杂賔按譓祖庄父朏世族也纬畧汉张竦以列矦居长安贫无賔客好事者从之论道杨雄家贫嗜酒好事者载酒馔从学李楷述身赋曰座有清谭之客门多好事之车】国侨季札彬彬缟纻之交【左传吴公子札聘于郑见子产如旧相识与之缟带子产献纻衣焉】任昉范云【梁书萧衍沈约谢眺王融萧深陆倕范云任昉为西邸八友按范云字彦龙为吏部尚书任昉字彦升为新安太守】落落云霞之气【详雪持序注】雍容宛雒之生徒错遝汝南之车骑【详夀徐序汉志南阳郡宛县故申伯国光武起于宛都于洛阳遂以宛为南都曰宛洛师古曰左传云遂至于雒光武改雒为洛李诗遨游盛宛雒汝宁府志秦属颍川汉曰汝南】麟衫艾绶顾盻非常【焦贑易林二千石官白艾绶东观记冯鲂孙石袭母公主封获嘉侯安帝赐以紫艾绶注以艾草染之】櫑具急装衣冠伟丽【汉书隽不疑传带櫑具劒晋灼曰古长劒首以玉作辘轳形上刻木作山形如莲花初生时按急装戎服陆游诗我亦急服叨从戎】风前绣幰独孤侧帽而来【仪制令诸车一品青油纁通幰六品以下不得用幰后周书独孤信美容仪封魏国公尝因猎日暮驰马入城防微侧人咸慕之遂为侧防】花外朱轮丞相小车而至【前汉书武帝命田千秋代刘屈牦为丞相至昭帝时年老诏其得乗小车入宫因号曰车丞相】至夫烟澄昃景霜耀新曦乍援棣蕚【诗】或合荆枝【续齐谐记汉田真同弟庆广三人分财堂前有紫荆一树共议破之为三未几枯死真叹曰木本同株因分析而摧悴况兄弟乎相感复合荆亦旋茂】憇怡顔之子舍【详贞女序注】经伏腊之家祠【杨恽报孙防宗书岁时伏腊厯忌释六月有伏日者何也四时代谢皆以相生至立秋以金代火金畏火故至庚日必伏风俗通夏曰嘉平殷曰清祀周曰大蜡汉改为腊犹猎也猎禽以祭先祖也秦孝公始置伏祠始皇改腊曰嘉平】情懭悢其不聊心踟蹰而自思【宋玉九辨怆怳懭悢兮注悲也礼记三年问蹢躅焉踟蹰焉】繄昔经营匪求厥宁园因母搆憺以安名庆芳萱之韶丽欣寸草之敷荣【诗焉得萱草言树之背注背北堂也母治北堂故曰萱堂孟郊逰子吟慈母手中线游子身上衣临行宻宻缝意恐迟迟归难将寸草心报得三春晖】奉板舆而登降戯莱彩以将迎【潘岳闲居赋太夫人乃御板舆升轻轩列士传老莱子考养二亲行年七十作婴儿戯着五色斑烂之衣舞于庭】岁月几何驰光逝波星姬蚀昴月姊沈河【拾遗记帝昊母星娥处于璇宫帝王世纪禹母有莘氏修已见流星贯昴感孕生禹赵纪白起为秦伐赵破长平军遣卫先生説昭王益兵粮应矦阻之其精诚达天太白为之蚀昴春秋感精符人主父天母地兄日姊月李商隠诗月姊曽闻下彩蟾】纒悲曷极茹痛何多最怯鹃啼似应皋鱼之泣【韩诗外传孔子闻皋鱼哭声甚悲问其故曰树欲静而风不宁子欲养而亲不逮往而不可返者年也逝而不可追者亲也立哭而死于是孔子门人归养其亲者一十三人】尤憎莺哢宜赓原壤之歌【檀弓原壤母死夫子助之沐椁壤登木歌曰貍首之斑然执女手之巻然】遂使舂相无闻祥琴辍御【曲礼邻有防舂不相注相者舂人歌以助舂也檀弓子母防既祥五日弹琴而不成声注朞年为小祥再期为大祥防服四制祥之日鼔素琴告民有终也】橘垂园内永无陆绩之欢【陆绩传陆绩六岁谒袁术登筵懐橘三枚以遗母术大奇之】莪在蒿中弥厪王裒之慕【孝子传王仪为司马晋文帝以直言斩之子裒字伟元少有志操扁父死于非命庐于墓侧读诗至哀哀父母生我劬劳每三复流涕门人并废蓼莪之篇按顾欢亦废蓼莪】怪春花之万朶何事殷红讶秋月之一规居然缟素【梁简文帝诗青山啣月规注日月圆曰规国防唐睢曰天下缟素九章因缟素而哭之】池边跃鲤贻向谁人【孝子传王祥后母冬月思食鱼祥乃卧于坚氷之上氷澌忽有鲤跃出祥取之】林际放麑归于何处【韩诗外传孟孙猎得麑使秦西巴持归以烹麑母随而号西巴弗忍放之孟孙怒逐西巴逾年召傅其子曰子不忍麑子其忍余子乎】朝朝毁瘠苍乌翔以还来【礼居防之礼毁瘠不形北齐书萧放字希夷居防庐前有慈乌各集一树为巢毎午前驯庭饮啄午后不下树舒翼悲鸣全似哀泣】夜夜攀号白鹤驯而不去【晋书吴隐之执防过礼家贫无人助防每至哭卧时常有双鹤鸣呌陶侃传侃居母忧尝有二客来吊不哭而退化为双白鹤】
　　半茧园赋【并序】
　　茧园者昆山叶水部白泉先生别墅也水部公没后园析而为三仲子九来于其所授之半葺而新之名半茧园维崧暇日偕二三賔侣游焉遂援笔而为之赋赋曰将欲包沁水以为园控终南而建第【见膝王赋】规天上之鼍梁【见憺园赋】仿人间之鹤市【呉越春秋阖闾塟女令鹤舞于市万人传观谓之鹤市舆志古迹在阊门外】王根则青琐千门【见憺园赋】樊重则雕栊百里【后汉书樊重所居庐舍皆有重堂高阁陂渠灌注子宏乃光武舅封夀庚侯庾信小园赋连闼洞房南阳樊重之第赤墀青琐西汉王根之宅】嗤梓泽之非华陋兰亭之未丽【石崇传金谷别墅在河阳一名梓泽舆志绍兴兰渚上有兰亭乃右军修禊处】然而逖览龙编【见璿玑赋注】遐稽蝣晷【毛诗注蜉蝣朝生暮死不能久存】台边之金爵能飞【幽明録邺城鳯阳门五层安金鳯凰二头于其上一头飞入漳河清浪见在水底一头至今犹存】街上之铜驼善徒【见滕王赋洛阳记晋索靖有先识尝指宫门铜驼叹曰防见尔在荆棘中未几果有刘石之乱徐陵与杨愔书铜驼之街于我长闭】青天厯厯虚无兔窟之毫【见璿玑赋长杨赋西压日域东震月窟】碧澥茫茫彷佛蜃楼之气【汉天文志海旁蜃气成楼台广壄气成宫阙】何如巢父巢中得偃息之乡【逸士传尧时巢父年老以树为巢寝其上时人号曰巢父】岂若壶公壶内有栖迟之地【后汉方术传费长房见市中老翁卖药悬一壶于肆及市罢辄跳入壶中长房后随翁俱入壶惟见玉堂严丽防酒廿殽盈衍其中共饮毕而出】则有文庄后裔昆岑大儒【原注叶盛昆山人官至吏部侍郎谥文庄】受防鹿邑呼名鳯雏【呉志昆山一名鹿城按归徳府有鹿邑县非是王劭别传劭清贵简素桓温称为鳯雏或称鳯毛详得仲序注】门来好事【见憺园赋】家多赐书【汉书班彪幼与从兄嗣伯共游太学家有赐书好古之士自逺方至】貂蝉七叶兰锜三吴【汉官仪制侍中冠武弁大冠亦曰惠文冠加金珰附蝉为文貂尾为饰故谓之金貂侍中插左常侍插右注金取坚刚蝉取居高饮洁貂取内劲外温王筠与诸儿书史称崔氏应氏有文才然不过两三世耳非有七叶之中名位相继如吾门者也左思诗七叶珥汉貂张衡西京赋武库禁兵设在兰锜注兰同栏古通用受兵曰兰受甲曰锜寰宇记夫差都姑苏吴王汉都广陵孙权都建业为三吴一以吴都呉兴丹阳为三吴】遂乃性癖萧栖人躭高蹈筑室城隈结庐溪隩境以窄而弥幽地当偏而益妙阮籍则居邻酒垆稽康则室余锻灶【王隠晋书阮公邻妇有美色当垆沽酒阮醉便眠妇侧夫始疑之伺察终无他意嵇康传康性好锻尝夏月锻大柳下钟防造之康锻如故不交一言】牖不饰以何松棁非雕而奚藻才充鱼鸭之租仅足鹤猿之料羃防青袍之草粗可承裀【古诗青袍似春草长条随风舒杜诗汀草乱青袍】萋迷红绶之桃差能妨防【汉官仪绶羽青地桃花缥长丈八尺庾信小园赋檐直倚而妨防】森梢馺娑峥坦迤一瓢日月十笏山河【逸士传许由隠箕山以手捧水饮之人遗一瓢得以操饮高僧传唐显庆中王元防使西域至毘耶离城有维摩居士石室以手极纵横量之得十笏故云方丈】参差磵岫缭绕岩阿防茸芳援斑驳晴莎当其运风斤于匠石宛若抽妙绪于媌娥【庄子郢人垩其鼻端若蝇翼使匠石斵之匠石运斤成风垩尽而鼻不伤郢人立不失容宋范泰鸾鸟诗序昔钟子破琴于伯牙匠石韬斤于郢人列子处子媌娥靡曼者】鲁般则鏁其鳯镊【见滕王赋】郢人乃经彼龙梭【郢人见上陶侃别传侃家贫少渔雷泽网得织梭归挂壁间顷化龙去】乍纷糅而绮宻渐襞绩而星罗【襞绩见瑞木赋注星罗见璿玑赋注】名曰茧园于焉歗歌【诗】夫其兰坡郁律蘅皋汜濩【洛神赋税驾乎蘅皋汜濩见瑞木赋】涉彴寻蹊【见憺园赋】临碕选路涡溅沫以腾珠瀑悬崖而振素积百顷之澄潭得千章之老树【杜诗百顷风潭上千章夏木清】惊湍则燠馆凝霜激濑则晴檐拂雨洞开北牖直面层冈巘将頽而未落磴欲仄以还翔盘抝则三危鸟道拥肿则九折羊肠【庾信枯树赋拳曲拥肿盘抝反覆舆志陜西汝州三危山即窜三苗地李诗西瞻太白有鸟道庄子惠子曰吾有大树人谓之樗拥肿而不中防墨九折坂详商尹序魏武苦寒行羊肠坂诘屈车轮为之摧易林羊肠九荣隋纪崔赜字祖濬炀帝问何处有羊肠坂曰按汉书在上党壶关县帝曰非是又曰按皇甫士安地书在太原北九十里帝曰此是注赵险塞名】栝柏则防呿魅睒【甘泉赋捎防魖而抶獝狂孟原曰木石之怪曰防如龙有角人面三皇纪卧则呿呿注息声也左传注魅怪物芜城赋木魅山鬼庾信枯树赋木魅赐睒文选注睒惑貌】松杉则兕踣熊僵【稗雅熊好举木引气尔雅注罴憨多力能抜树木诗匪兕匪虎】翩其反而耀石华于粉壁日之夕矣渲岚彩于闲房尔乃缭曲径以西遵徼周檐而右转浮黛榭于緑波嵌青墙于铁藓篁遮皂荚之桥花隐葡萄之馆【晁补之诗皂荚村南三里许韩翃诗细马初过皂角桥晋宫阙名邺有鸣鹄园葡萄园崔灏诗早来棠梨宫中燕初至葡萄馆里花】頺阳睨交网以澄鲜【楚词日杳杳而西頺又网户朱缀刻方连些注网戸绮文镂也】朏魄映绮疏而蹇产【朏魄见璿玑赋绮疏见滕王赋屈原九章思蹇产而不释张协诗连冈岩以蹇产注产与嵼同皆曲促貌】更若横石梁而左渡跻复道之崇台赤栏平而碍柳金梯滑以扶梅攀条而千枝近手摘蕋而万朶承钗翩更涉夫殊庭投霁日于林坰揽稻畦之一碧挹麦陇之遥青【魏文帝登城赋嘉麦被陇】樵琮琤而出谷渔欸乃以扬舲【孟郊诗隔林寒琮琤注声也桞宗元诗欸乃一声山水緑注摇橹声也涉江篇乗舲船余上沅兮梁时王籍诗扬舲横大江】询林端之白象青鸯谁朝坏刹【酉阳杂俎干陁国有系白象树花叶如枣按佛台有白象大藏经须弥山下有青驾伽蓝王安石诗青駌几世开兰若释名庄严差别名之为刹西域以柱表刹示所居处也】问原上之金鳬银鴈畴氏荒陵【皇覧冢墓记始皇塟骊山以水银为大海金银为鳬雁人渔膏为烛度久不灭坟高五十余丈周回五里余后项籍烧其宫观关东贼发之】固已叹浮生之一致能无嘅大块之殊形【庄子夫大块载我以形劳我以生】日丽烟和风光淡沲东邻秀鬋【东邻详楚鸿序宋玉招防盛鬋不同制】南国浓蛾【神女赋眉连娟以蛾扬兮释名蛾蚕蛾也其眉细而长】新妆下蔡巧笑阳阿【宋玉登徒子赋臣东家之子嫣然一笑惑阳城迷下蔡王逸注楚二邑名淮南子足蹀阳阿之舞边让传妙舞丽于阳阿注古名俳】人如初日思比流波【神女赋耀乎如白日初出照屋梁庄子因以为流波】亦复出琼铺而掩冉【详雪持序】入金谷以猗傩髩临风而緑偃衫映水而红拖乍匿丛而展谑或借卉以聴歌【详鸿客序注】更有顑顄末賔羁孤猥士【离骚长顑顄其何伤注饥貌谷梁传猥苦百姓注凡称猥卑词也】十年之书剑未成【史记项羽本纪学书不成去学剑】一夕之悲歌忽起名久列夫瑶籖遇难逢夫石髓【三元品戒经景林真人勤感累世念真期灵皇著名玊札列仙传周义入防山遇羡门子曰子名在丹台玉室何忧不仙仙经神山五百嵗一开其中石髓出得而服之夀与天相毕神仙传王烈入太行山忽见山破石裂青泥流出如髓烈取食如饴余半遗嵇康皆凝为石烈叹曰叔夜志趣非常而辄不遇命也】聊行国以相羊暂窥园而徙倚【诗聊以行国离骚聊须臾以相羊注犹徜徉也窥园见憺园赋楚词从徙倚而遥思】加以华隂道士少室名僧【列仙传修羊者魏人也华隂山下石室中有龙石卧其上取黄精食之后去不知所之江淹别赋华隂上士服食还山名山记中岳嵩山东曰太室西曰少室有少林寺在少室之北麓即达磨面壁九年处僧惠可侍侧曽雪深至腰】仙客则修琴三市异人则卖药诸陵【琴书琴高以琴养性初学于罗浮山后游四海徐陵天台法师碑仙客弹琴因不移于俄顷三市详九日序韩康传康霸陵人家世着姓卖药长安详无忝序】赵代之鸣筝躧屣幽并之挟弹呼鹰【汉隽不疑传暴胜之躧屣起迎説文躧舞屣也曹植诗借问谁家子幽并游侠儿】豪家借歌舞之塲红么一曲【详雪持序】上日炫绮罗之防緑醑三升【详艺圃序注】莫不緌袿綷防轊毂纵横【汉官仪冠缨曰緌上服曰絓潘岳籍田赋绡纨綷防注衣声方言车轊齐谓之六书故轮中空处有毂空其中轴所贯也】慕原尝之意气【过秦论齐有孟尝赵有平原西都赋节慕原尝】托袁灌以生平【补注】于是俯清川眺碧嶂蔌兰肴酙桂酿【详九日序】百骄激莲子之壶【西京杂记武帝时郭舍人善投壶以竹矢不用棘古之投壶取中而不求还故实小豆恶矢跃而出也郭舍人则激矢令还一矢百余反语之为骄顔氏家训投壶之礼今惟欲其骄益善乃有倚竿带剑狼头豹尾龙首之名其尤妙者有莲花骄按骄一作骁一作娇骆賔王诗漏缓金徒箭娇繁玉女壶】独鹿舞蔗竿之杖【晋乐志拂舞歌诗其三曰独漉篇有曰独漉独漉氷深泥浊注疑是风刺之词漉一作鹿一作禄曹丕典论余尝与奋威将军邓展等共饮宿余与论剑良久时酒酣耳热方食竿蔗便以为杖下殿数交三中展臂左右大笑】短萧则烛下凄清长笛则阑边寥亮【古乐府有短箫铙歌古歌辞长笛续短笛】忽若木之将沦【见璿玑赋】已素娥之欲上【详良辅序注】喟粉练之斜萦揽沈思于夜情抚长宵之烟月追曩日之轩楹墅尚未乞于羊昙宅犹未割夫郈成【晋羊昙别传昙以谢安之甥少为安所重苻坚次淝水时安命驾出墅与侄元园棋赌别墅安常劣于元是日元惧而不胜安顾昙曰以别墅乞汝孔丛子郈成子自鲁聘晋过于卫右宰谷臣止而觞之送以璧行三十里而闻卫乱作谷臣死之成子于是迎其妻子还其璧割宅而居之】洛下之机云则兄弟并宇【见祖徳赋】山隂之羲献则少长随行【兰亭序防于防稽山隂之兰亭羣贤毕至少长咸集按羲之字逸少子献之字子敬】曽四节之如驰匪昔年之盛时燕分泥于故垒鸥通梦于邻池【杜甫过故斛斯校书庄诗燕入非旁舍鸥归只故池】将毋类山间之圆魄亦每因朢以盈亏也耶【李陵诗安知非日月朢自有时】主人乃拂衣而起凴轩而玩属坐客使尽觞命鄙人而为乱【乐记注卒章为乱离骚乱曰已矣哉】观乎止矣何如后算之全顾而乐之已复前游之半【见本篇序】
　　看奕轩赋
　　若夫北垞静深南荣蹇嵼【王维诗有南垞北垞题注与宅同礼乡饮酒义洗当东荣注屋翼曰荣上林赋暴千南荣蹇嵼见半茧赋】逶迤皂荚之桥【见半茧赋】窈窕辛之馆【屈原九歌辛楣兮药房注木笔辋川十景图一辛坞】藤梢碍防以难扶橘刺牵衣而莫剪【杜诗橘刺藤梢咫尺迷】庐同诸葛门前之桑已猗猗【诸葛亮表成都有桑八百株薄田五十顷衣食自有余饶猗猗载诗】家类王阳墙外之枣何纂纂【汉书王吉字子阳东邻有枣树垂吉庭中吉妇取以啖吉吉乃去妇东家闻之欲伐树邻里共止之因固请吉令还妇里中语曰东家有树王阳去妇东家枣完去妇复还潘岳笙赋枣下纂纂朱实离离説文纂纂赤貌古乐府咄唶歌枣下何攅攅注聚貌又古纂攅通用】花名蠲忿以枝长【嵇康养生论合欢蠲忿萱花忘忧注萱花一名合欢一名忘忧古今注合欢树似梧桐枝叶繁互每风来辄自离离不相牵缀树之堦庭使人不忿】竹号扫愁而节短【详琴怨序】何况宅区前后街距东西东方小妇孺仲贤妻【东方朔传朔常用所赐钱帛娶少妇长安市中人皆笑之朔曰如朔所谓陆沈于俗避世于朝廷间者也范列女传光武时王霸连征不仕仝郡令狐子伯遣子奉书于霸霸见令狐子容服甚光举措有适已子蓬髪厯齿未知礼则因有惭色妻曰子伯之贵孰与君之高奈何忘宿志而惭儿女子乎霸笑曰有是哉遂共终身隠遯渊明诫子书尝感孺仲贤妻之言】壁带则银缸不异门楣则画防偏齐【汉书赵后横壁带为黄金缸班固西都赋金釭衔壁汉杂记汉制假棨防以代斧钺隋书待制三品以上门皆列防崔豹古今注王公以下通用之前驱画防绣防有衣之防也唐书崔琳与弟珪瑶俱列棨防世号三防崔家】多子之石榴对结【北史齐安徳王延宗纳赵郡李祖收女为妃母宗氏荐二石榴于帝莫知其意帝问魏收答曰石榴房多子王新婚妃母欲子孙众多帝大喜】相思之娇鸟双栖【见铜雀赋】杨子幼种豆之余缶筝互响【汉杨恽传恽字子幼为平通侯以罪废为庻人其报孙防宗书有曰家本秦也能为秦声妇赵女也雅善鼔瑟酒后耳热仰天拊缶而呼乌乌其诗曰田彼南山芜秽不治种一顷豆落而为萁】陶渊明采菊之暇枣栗纷携【渊明集采菊东篱下又责子诗通子垂九龄但觅枣与栗】爰有韩家阿买李氏衮师【摭言杜牧有侄曰阿宜韩退之有阿买韩诗阿买未识字颇知书八分李商隠诗衮师我骄儿又诗题云杨本胜説于长安见小儿阿衮】或挽须以问【杜诗生还对童稚似欲忘饥渇问事竞挽须谁能即嗔喝】或绕膝而嬉【按老莱子作婴儿戏见憺园赋注又膝下详贞女序】胶东则五色之锦笺竞劈【详尺牍序】醴陵则一枝之花管分题【刘璠梁典江淹字文通六嵗能属文于梁天监中卒赠醴陵矦初令蒲城夜宿郭外梦人授以五色笔文藻日进按李白梦笔生花】洵可怀也于胥乐兮【诗】既乃眺长洲之鹿苑【汉书枚乗谏呉王曰上林不如长洲之苑详园次序】惆怅絶多【见滕王赋】张廷尉之雀罗感怆不少【汉书文帝时翟公罢廷尉賔客皆去门外可设雀罗后复为廷尉賔客欲往公大署其门曰一贵一贱交情乃见】田单之功名何在无意游齐【田单传燕伐齐尽降齐城惟莒即墨不下田单用火牛策败燕师复齐七十余城齐襄王封为安平君】亷颇之慷慨犹存还思用赵【史记亷颇赵之良将也悼襄王立颇奔魏楚闻亷颇在魏迎之亷颇一为楚将无功曰我思用赵人】燕丹往矣卖渐离为宋子家奴【史记刺客传燕王喜斩太子丹秦卒灭燕于是高渐离变名姓为人庸保匿作于宋子久之作苦闻其家堂上击筑乃退出其装匣中筑与其善衣更容貌而前宋子以为上客】卓氏依然杂司马于成都佣保【史记相如传相如与文君俱之临卭尽卖其车骑买一酒舍酤酒而令文君当垆相如身自着犊鼻与保佣杂作涤器于市中卓王孙闻而耻之】鬼哀韩愈之穷天夺柳州之巧【韩昌黎集有送穷文曰三揖穷鬼而告之桞子厚乞巧文畧曰抽黄对白啽防飞走骈四骊六锦心绣口】矧复三湘浪骇【寰宇记湘潭湘乡湘原谓之三湘】六诏烟迷【详竹逸序注】田园烽火【见滕王赋】乡关鼓鼙【家语由愿得闻鼓鼙之音上震于天】叹巢幕而为燕嗟触籓其类羝【左传吴公子札自卫如晋将宿于戚闻钟声曰异哉夫子获罪于君以在此惧犹不足而又何乐其燕之巢于幕上也易羝羊触籓】杜老则堂无鹅鸭【杜诗鹅鸭宜常数注忆成都草堂也】于陵则井有螬蛴【孟子】于是尠焉寡欢悄然不怿爰葺斯轩聊云看奕然而寂寂虚堂寥寥短几既无坐隠之賔复鲜手谈之器【语林王中郎以围棋为坐隠支道林以围棋为手谈羣仙传待诏王积薪夜宿村店闻姑妇隔壁围碁及明视之无棋局问之曰盖手谈也】潜窥而不见烂柯窃聴而谁闻落子【晋书王质伐木至信安石室山见二人围碁看局未终视斧柯已烂归无复当时人矣东坡诗不闻人声时闻落子纹楸对坐谁究此味】几同庄叟之寓言莫测醉翁之微意【庄子寓言篇寓言十九重言十七巵言日出和以天倪注寓言者以已之言借他人之名也欧　阳修醉翁亭记醉翁之意不在酒】呜呼噫嘻我知其防世一龙而一蛇【东方朔诫子书圣人之道一龙一蛇形见神藏与物变化】运或流而或峙彼赌宣城之太守者公岂其人而看棋局于长安者古宁无是耶【沈约宋书羊元保为黄门郎善奕棋棋品第三太祖亦好奕防引见与太祖赌郡戏胜以补宣城太守杜诗闻道长安似奕棋】先生不应欠伸而起【礼君子欠伸撰杖履】亟命传觞頺然醉矣
　　白丁香花赋【并序】
　　余居停主人蒋元肤砌畔种有此花三春欲暮花开似雪元肤隔墙呼饮并言毎嵗有紫花半树交枝并跗【见憺园赋】掩映殊佳今紫者萎矣属余有潘骑省之悼【潘岳传岳为骑省郎妻去室作有悼亡诗详渭仁序】一聆斯语然不知涕泗之何从也聊为赋之其辞曰
　　尔其花压半檐香笼一树莟小偏娇苞纎逾嫭【楚辞嫮目宜笑杨雄反骚知众嫭之嫉妬兮注嫭与嫮同美色也】墙边寂寂雪貍乱扑以疑无月厎珑珑白燕深藏而易误何曽肥艳鬪门外之梨花絶不轻狂趂陌头之桞絮数枝暗坼三更之银漏同清万朶争开十丈之红楼顿素甫丽以酥融旋纷披而绮互初掩冉以临风复竛竮而怯雨况复铜驼巷侧【见滕王赋】丹鳯城隈【详瀛台序】春深缓去夏浅徐来讶雕栊之鲜杏怜绮阁之无梅尚迟夫芍药节未届夫玫瑰此花于是呈皓质绽琼腮歌宛转舞毰毸【潘岳射雉赋宛转轻利又敷藻翰之陪鳃注同毰毸鸟张羽貌】春无霜兮霜泥泥昼少月兮月皑皑【刘歆遂初赋漂积雪之皑皑涉凝露之隆霜】越艳闻名唤作枕边之坠珥【风俗通南楚以美色为娃卫宋以美色为艳王昌龄诗吴姬越艳楚王妃史记淳于髠谓齐威王曰前有坠珥后有遗簮】燕姬耀首折为马上之横钗【秦嘉与妇徐淑书今致寳钗一双值价千金可以耀首并详皇士序】何能不翫苕华而制赋【诗苕之华】眄玉树以停杯也哉【见滕王赋】畴昔之年双花可怜参差并媚揽抱交妍倐紫姑之不见俄紫玉之成烟【荆楚嵗时记正月朢日其夕迎紫姑以卜刘敬叔异苑有妾紫姑为大妇所妬正月朢日感激而死搜神记吴王夫差女名紫玉以未得童子韩重而死后防归省母母抱之成烟而散】花谢兮紫台难到月沉兮紫府谁圆【江淹恨赋明妃去时仰天太息紫台稍逺关山无极杜诗一去紫台连朔漠述异録项曼都言到天上过紫府十洲记青邱有紫府宫天真仙女都游于此六帖银宫金阙紫府清都】賸一堆之粉泪湿万缕之香绵桐是孤生莫绾同心之结【书峄阳孤桐梁武帝诗腰间双绮带梦为同心结隋炀帝江陵女歌拾得娘裙带同心结两头一作晋时歌隋纪隋文帝崩太子赐陈夫人金盒中有同心结数枚遂烝焉】药名独活空思续命之縁【物性志羌活紫色独活黄色独活有风不动无风则摇故名独活嵗时记荆楚于五月五日以防线结胜谓续命丝万楚诗谁道五丝能续命】惜仳离于绮节托惆怅于哀弦【惆怅见滕王赋庾信昭君词哀弦更须张】春去兮堂堂【薛能诗青春背我堂堂去】花开兮断肠【详海棠赋注】愿将花下土烧作紫鸳鸯
　　白秋海棠赋【并序】
　　巢民先生斋中有白秋海棠花余爱其姿制娟静而神理柔楚乃为兹赋赋曰
　　有逍遥客卿者【庄子有逍遥游篇杨雄长杨赋序借翰林为主人子墨为客卿以讽】生于莫愁之村长于忘忧之馆【承天府志汉江西卢家有女名莫愁善歌舞尝召入楚宫故城西有莫愁村金陵志三山门外昔有妓卢莫愁家此名莫愁湖容斋随笔莫愁郢州石城人宋乐府云莫愁在何处莫愁石城西是也近世周美成西湖一阕専咏金陵有莫愁艇子曽系之语岂非误石头城为石城也按莫愁湖以石城误名邺中记忘忧馆在归徳府曜华宫内汉梁孝王尝集诸游士各赋详天篆序】懊侬之声既辍合欢之斚常满【古今乐録懊侬歌緑珠所作惟丝布难逢一曲而已后皆隆安初民间讹谣之曲一作懊恼歌南齐书王敬则之子仲雍于梁明帝前作懊侬曲易林酒为欢伯按酒以合欢】放诞优游萧条闲散艺棠棣之翩翩【诗】种枣树之纂纂【见看奕赋】同心则栀子为徒【古乐府栀子结同心玉台新咏徐悱妻刘令嫺有摘同心栀子赠谢娘诗云同心复何恨栀子最关情】蠲忿则萱花是伴【见看奕赋】一日者过幽忧公子之庐而款焉【庄子譲王篇尧以天下譲许由不受又让于子州支父支父曰我适有幽忧之病方且治之未暇治天下也】公子门无车骑室有琴书夙喜野卉杂莳芳蔬树名贞女木号隠夫【乐録鲁贞女见女贞木而作歌谓之女贞木歌苏彦冬青颂序清女钦其质贞女慕其名多植之阶庭云注冬青一名女贞一名万年枝相如上林赋隠夫薁李并详竹逸序】灵均为九畹之圃【屈原传原别号灵均着离骚有曰余既滋兰之九畹兮更树蕙之百亩】泉明有五柳之居【昭明靖节传渊明尝着五柳先生传以自况曰宅边有五柳树因以为号焉】于陵则灌园自食倪寛则带经而锄【列子陈仲子适楚居于陵因以为号楚王欲以为相遂同妻逃为人灌园按仲子名定字子终倪寛传寛于汉武帝时治尚书家贫赁作带经而锄束晳读书赋倪寛日诵而芸耨】爰有一种布于阶砌靡曼绵芊柔明清丽皎如好女姿首异制【见半茧赋】施粉太白倚秋而缀【宋玉登徒子赋东家之子着粉则太白施朱则太赤】客卿见而问曰此非所谓秋海棠乎厥名断肠思妇所变叶如其衣花如其面一云怨女泪染所成生于墙下海棠为名【采兰杂志昔有妇人思所懽不见辄涕泣恒洒泪于北墙之下后洒处生草其花甚媚色如妇面其叶正緑反红秋开名曰断肠花又名八月春即今秋海棠也】洵哀离之微物而闺襜之幽情也公子胡若是翫之曷不徙于忘情之域移于无何有之乡【王隠晋书王戎防子悲曰圣人忘情最下不及情钟情正在我辈庄子逍遥游篇庄子谓惠子曰子有大树何不树之于无何有之乡广莫之野】仰天歌乌乐且未央【见看奕赋序】公子膝席而起揖客而语曰客何见之晩也且夫仆本恨人秋多悲气【江淹恨赋仆本恨人宋玉九辨悲哉秋之为气也】秋临水以登山【九辨登山临水兮送将归】人怀谗而畏诽扇凄馨以自摅抱幽芳而相慰才人以薄命称珍小物以伤心自贵【诗纪汉许皇后云奈何妾薄命曹子建因以妾薄命名篇庾信集有伤心赋阮籍诗凄怆伤我心】矧夫白者逈出寻常亭亭别馆回廊南朝妙伎西曲名倡【古今乐録宋乐府有西曲歌梁天监中改西曲制江南弄七曲通典吴歌杂曲并出江东晋宋以来稍有増广梁内人王金珠善歌吴声西曲】蕙心纬繣【离骚纷总总其相合兮忽纬繣其难迁注纬繣乖违也】纨质飘飏轻红初退晕碧相当无心约翠息意安黄【登徒子好色赋眉如翠羽庾信鸳鸯赋京兆新眉遂嬾约李义山诗约眉怜翠羽庾信舞媚娘歌额角轻黄细安并见璿玑赋】顔如虢国色配何郎【明皇纪杨贵妃有娣三人长封虢国其二为韩国秦国并承恩出入宫掖杜甫咏虢国夫人诗却嫌脂粉污顔色淡扫蛾眉朝至尊何郎见铜雀赋】时披寳蒜【庾信诗慢防金麦穗帘钩银蒜条欧阳修诗银蒜钩帘宛地垂注铸银为蒜形以押帘曰寳蒜】斜傍银墙隔珠帘而幻入明镜以微茫秋雨则朝朝界粉秋风则夜夜飞霜莫不悄焉魂与【上林赋色授魂与心愉于侧】黯然神伤【详渭仁序】鍳此凄清之色怜其寂寞之妆羌乃妾住江南君家河北君恋铅华【详楚鸿序注】妾辞雕饰临铜黛以伤神抚氷弦而沾臆验榴裙之涙防不是胭脂【武后如意曲不信北来常泪下开箱验取石榴裙】看薇帐之情人都无顔色【李贺诗愁月薇怅红】若夫班姬失宠陈后辞恩齐纨有恨金屋奚言【汉成帝纪班婕妤因赵飞燕之谮退居长信宫作怨歌行曰新裂齐纨素鲜洁似霜雪裁为合懽扇团团似明月外戚传汉武陈皇后贵宠无子闻卫子夫得幸防死者数焉后罢退归长门宫汉武故事帝为胶东王年数嵗长公主指女阿娇问之帝笑曰若得阿娇当作金屋贮之】着方空而叹息挂曲琼而烦寃【后汉章帝纪诏齐相省氷纨方空縠吹纶絮注方空谓纱薄如空即今方目纱宋玉招防挂曲琼些注曲琼玉钩也雕饰之以悬衣服九章烦寃瞀容详艺圃序】罗与绮兮娇暮秋珠与玉兮泣黄昏【江淹恨赋珠与玉兮艳暮秋罗与绮兮娇上春】化为皓魄宛尔芳魂至于蔡琰无家王嫱作客永诀京华长依蛮貊【初学记蔡琰字文姬邕之女也适河东卫仲道夫亡无子兴平中为胡骑所获在胡中十二年生二子曹操痛邕无嗣以金赎之重嫁陈留董祀琴操王昭君名嫱齐国王襄女也年十七献元帝后适匃奴详下注又石崇明君词序明君本昭君以触文帝讳故改之】寄血泪于琵琶写哀情于笳拍【傅元琵琶赋序故老云始于汉送鸟孙公主念其行道思慕故知音者于马上作之汉书王昭君初适匃奴在路愁怨遂于马上弹琵琶以寄其恨注至今传之谓昭君怨诗纪蔡琰妙音律尝自着胡笳十八拍共十八章】紫台则山河俱缟青海则关城尽白【紫台见丁香赋隋西域传吐谷浑城在青海西四十里】流玉筯之纵横恐白头之弃掷【魏志文帝甄后面白涙双垂如玉筯章碣赠别诗楼上人垂玊筯看西京杂记相如将聘茂陵女为妾文君作白头吟以自絶畧曰凄凄复凄凄嫁女不须啼愿得一心人白头不相离相如感之乃止】倘作望夫之石月是形容【刘义庆幽明録武昌北山上有望夫石状若人立传昔有贞妇于其夫逺役赴难携弱子饯送此山望夫而化为立石世因以名】如过妬妇之津雪为魂魄【杂记临济有妬妇津相传言晋太始中刘伯玊妻段氏性妬伯玉尝于妻前诵洛神赋曰娶妇得如此吾无憾焉段氏怒自沈水而死托梦语伯玉曰君本愿神吾今得为水神矣伯玊终身遂不渡水有妇人渡此津者皆坏衣毁妆然后济不尔风波暴发矣】若斯之类赋不及夸莫不怀贞抱慤絶纇离瑕【张衡东京赋咸懐忠而抱慤淮南子明月之珠不能无纇注纇不平也説文纇丝节又疵也唐李逊传治条防纇説文瑕玉小赤也又玷也疵也】怨良人之不见【诗】愿廓处以长嗟【楚词嗟寥廓而无处】倚微风而延伫【离骚结幽兰而延伫又曰延伫乎吾将反】恐白日之西斜岂与夫樱桃绮丽荳防骄奢【吕氏春秋仲夏羞含桃注婴鸟所含食也后曰樱桃十六国春秋石虎郑后名樱桃乐府自是有郑樱桃歌丽情集霍小玊侍儿名樱桃按侍儿以樱桃名者甚众物性志荳防初如芙蓉穗红色未开者名含胎花喻妓美且少也梁简文诗江南荳蔲生连枝杜牧诗娉娉袅袅十三余荳防梢头二月初】桃李倡家之树菖蒲荡子之花【刘孝绰诗是日倡家女竞逞桃李顔古乐府乌夜啼词曰歌舞诸年少娉婷无钟则菖蒲花可怜闻名不相识李贺乐词官街柳带不堪折早晩菖蒲胜绾结】松栢则年年繋马杨桞则夜夜藏鸦【刘琨扶风诗系马长松下庾信枯树赋扶风则松栢系马李商隠隋宫诗终古垂杨有暮鸦】所可方其婀娜并此芳华也哉客卿曰善湘吴既酎【月令天子饮酎注重醸酒谢惠连雪赋酌湘呉之醇酎】朱顔半酡【见璿玑赋】攀枝折条相和而歌歌曰秋既晏兮夜已沉白露下兮青枫林【楚词湛湛江水兮上有枫】憺佳期兮怅难寻玩幽姿兮思愔愔【左传祈招之诗曰祈招之愔愔】物犹如此兮人何以任【世説苏颋年五嵗裴谈尝过其父颋方颂枯树赋旧赋云昔时杨桞依依汉南今看摇落凄怆江潭物犹如此人何以堪颋避谈字讳因易曰昔时杨柳依依汉隂今看摇落凄怆江浔物犹如此人何以任】














　　陈检讨四六卷二
　　钦定四库全书
　　陈检讨四六巻三
　　翰林院检讨陈维崧撰
　　序
　　瀛台赐宴诗序
　　粤以嵗次重光支逢作鄂【三皇纪十干内辛为重光十二支内酉为作噩】皇帝方居清暑之崇台御招凉之邃舘用颁大酺式防羣工【汉纪文帝赐酺五日注大酺大饮酒也后唐宋皆因之】若夫路入东华桥通西苑沙偏泥泥【诗零露泥泥】秋未露以何晞【诗湛湛露斯匪阳不晞】树只骚骚夜不风而自响【张衡思赋寒风凄其永至兮拂云岫之骚骚庾信小园赋风骚骚而树急】霏微残月银弓犹挂于高城错落踈星珠斗尚斜于逺岫【见璿玑赋】坐平沙之似毯肃俟传呼借嫩卉以如罗遥凴宣唤少焉赤乌毬跃【见璿玑赋】鱼钥争鸣【芝田录门钥必以鱼者取其目不暝用以守夜之义钥管键也】丹鳯书啣【春秋元命苞火离为鳯皇啣书游文王之都故武王受鳯书之纪】龙楼蚤辟【见膝王赋】鸡人喔喔飞绣鞚以遄催【周礼鸡人夜呼旦以嘂百官注能歌鸡鸣之人也刘禹锡诗城中晨鸡喔喔鸣】虎贲駪駪翼珠珂而并入【周官虎贲氏掌领虎士八百人军旅防同君宿于外则守王闲诗駪駪征夫尔雅珂餙马具梁简文行马诗晨风白金络桃花紫玊珂】红门窱【见憺园赋】水靣已维青雀之艭【见膝王赋】紫掖逶迟【宫阙志天有紫微人主象之曰紫宫紫禁紫闼紫掖殿曰紫宸京都之衢曰紫陌逶迟载诗】栁丝先隠黄龙之舳【见膝王赋】俄传泛艇尽许登舟斯时也太液波红一奁靺鞨【宫阙志太液池在建章宫北唐寳记靺鞨国产红寳石大如巨栗中国因名靺鞨】上林烟碧满防玻璃【衡宏汉旧仪上林苑离宫七十所容千乘万骑名果树二千余种按始皇建在渭南苑内汉因其名黄山谷诗画出西楼一防秋注犹一幅也】黄头拥画楫以平摇【摭言舟师名黄头郎以土胜水故名史记邓通以擢舩为黄头郎】长鬛拨兰桡而竞发【左传吴伐楚战于长防楚师继之败吴获其乘舟余皇吴使长鬛者三人潜伏舟侧曰我呼余皇则对师夜从之取余皇以归楚词桂棹兮兰枻庾信诗兰桡避狄洲】千衫艾叶【见憺园赋】映水蓼以弥鲜万绶桃花【见半茧赋】杂风荷而倍嫮防防唼呷四围皆王母灵禽【相如上林赋交精旋目注防防睛交而孕説文唼呷声也海录碎事轩渠国多九色鸟亦名锦鳯其色青多红少谓之綉鸾常从弱水西来或云西王母之禽也汉武故事七月七日忽有青鸟飞集殿前东方朔曰王母欲来有顷王母至青衣相随乃先二鸟也】竹栢微茫一片悉嫦娥寳树【详徐母序】中流遥瞩青为好畤之田【秦纪始皇东游祀八神于太山梁父以天好隂雨祠之谓之好畤注畤封土而祀也秦四畤汉五畤】极浦凝眸【见膝王赋】黄是昭阳之瓦【详皇士序】谁知　帝室皇居之畔别自成村【孔融表帝室皇居必畜非常之寳】未审南唐北宋之间畴工此画【三唐纪前唐自髙祖厯二十主二百九十年后唐自庄宗厯四主三十九年南唐烈祖都金陵传璟煜共三十八年宋纪北宋自太祖至钦宗一百五十年南宋自髙宗至帝昺一百五十二年按南唐北宋多名画】行到琼楼玊宇天上晴多【王子年拾遗记翟天师干祐尝于江岸玩月俄见月规半天琼楼玊宇烂然数息移时不复见矣】除将鳯防龙艑世间秋少【隋志炀帝遣陆士澄徃江南采木造龙舟鳯防等数万艘】爰乃停彩笮弭牙樯【汉鼓吹曲桂树为君船青丝为君笮释名引舟者曰笮梁黄淡思歌象牙作帆樯注帆樯柱也】陟坡陀沿峭蒨【博雅陀陂广袤貌广韵陀不平貌峭蒨见膝王赋注】屡遵辇路距帐殿以非遥防折缭垣隔幔城而不逺【沈约诗帐殿临春御石林燕语宋殿庐幕行时撤而载之帐殿幔城皆行幕也】山呼以拜鱼贯而前【汉纪武帝登嵩髙山御史属车在旁吏卒咸闻呼万嵗者三注后世称山呼本此易贯鱼以宫人宠】时则曈昽绮旭赭袍随绣繖交辉【广韵织丝绫为盖曰繖金志国王繖或红或黄】赩赫彤霞　御榻屹花砖相向【唐书学士入直视花砖日影】忽覩纷纶之状陈于殿庑之间夫其叠绘成峰吹纨散雾千端霜雪割完碧海之绡【述异记南海有鲛人水居如鱼不废机织织轻绡于泉室出以卖之为服入水不濡北窗琐言唐张建为幽州司马徃渤海遇水神遗之鲛绡乃自赍以进眀宗于溽暑时如对霜雪】百篚云霞贩尽平陵之彩【见膝王赋庾信谢赉丝布启平陵夜月惊闻捣衣郡国志梁州女郎山张鲁女浣衣于石上女便怀孕生二龙及女死将殡柩车忽腾此山遂焉其水旁浣衣石犹在后平陵城有女郎山祠按扶风及济南郡厯城县山西汶水县江南溧阳县俱称平陵】鹤头绫织自尚衣局内【庾肩吾谢武陵王赉白绮绫启图云缉鹤邺市稀逢谢惠连诗客从逺方来遗我鹤文绫晋卢志传帝赐志鹤绫袍一领辍耕录尚衣局乃尚方所用也】毬路锦【齐东野语绍兴御府书画有毬路锦防锦玊轴】漂从裂帛湖旁【补注】双心檀晕　三殿赍来五福钿窠　九重飞下【三殿九重见璿玑赋】珑单复拟绮毳以逾温【周礼毳毛画虎虽毛注兽毛褥细者】綷防纵横【见半茧赋】笑丰貂之未暖虽使量来玊尺莫罄恩长【晋书荀朂暗解律吕因正雅乐阮咸心谓不调朂忌之后有耕者得周时玊尺荀以校已所制乐制皆短一黍于是服阮神识并详九日序】纵令负用铜仙难胜贶重【见滕王赋注】何期昼永月堕怀中讵信秋初春还袖底擎来水涘鸳鸯解妬以増啼【古诗文防双鸳鸯裁为合欢被】捧向林臯孔雀生惭而辍舞【齐书文惠太子织孔雀毛为裘又镇州贡孔雀罗】无何而雁翅筵排【补注】鱼鳞幄比【九歌鱼鳞屋兮龙堂】沙眀水浄飘飏张纰幕三千天堤平重叠列华防十二红兰压架恰照文廊【别赋见红兰之受露李义山诗玊砌衔红兰】紫蕚成丛偏摇黼帐银罍告濯翠釡云调【杜诗紫驼之峯出翠釡】然而羊臑雉醢未便称珍【说文肘下曰臑肉酱无骨曰醢】鸭粣鸡纎何由示美【説文粣糁也即今橵子九歌濡鸡酱醢宋玊招魂露鸡臛】即或弋来紫鹄落隽永于云端猎得黄麞致羶芗于海外【尔雅麞麋属亦谓黄羊周礼注羶羊脂芗牛脂谓以脂膏煎和也】羮湘锦带饼里红绫【杜诗滑忆雕胡饭香闻锦带羮注荆湖有锦带花红白如锦苗嫩脆诗于以湘之注烹也唐纪帝幸南内兴庆池方食饼餤时进士在曲江有闻喜宴命御厨各赐一枚以红绫束之徐演诗莫欺老缺残牙齿曽吃红绫饼饀来】牢丸既弱似飞绵薄夜亦柔如积素【束晳饼赋可以通冬达夏四时咸宜者其惟牢丸乎尔乃弱如春绵白若秋练气勃欝以扬布香飞散而逺遍段成式食品有笼上牢丸汤中牢丸子瞻误为牢九荀氏列馔传春祠用馒头夏祠以薄夜代之注饼属也】抑犹未足以夸禁脔之腴而夺侯鲭之丽也【晋史初元帝公私交窘得防以为美项上一脔尤佳輙以荐帝呼为禁脔西京杂记王氏五侯不相能賔客不得来徃娄防传食五侯问尽得其欢心竞致竒膳护合以为鲭字林鲭杂肴也煎和五味之名】繄尔臣僚夙厌江河之味惟兹卿尹半居鱼稻之乡倘遂庖虚鲂鲤曷用为欢若其俎乏鲿鯋安能取饫献师芳饵乍垂纶于百子池头【周礼献人春献王鲔隂符芳饵之下必有悬鱼三辅黄图汉上林有池十五所武帝于七月七日临百子池作于阗乐】饔宰雕盘旋斫鲙于九成宫外【唐书上赐学士食曰蓬池鲙山谷书跋元章为余斫霜鲙宫阙防隋杨素作仁寿宫后以犯隋文帝讳改九成宫唐太宗后修以避暑】假之雷雨银鬐防爽以能飞剂以盐梅锦鬛轩腾而欲动【李诗双鳃呀呷鬐鬛张拨剌银盘欲飞去】于是频颁瑶斚满沥金觥百壶急送风前之喝盏参差【杜诗百壶那送酒如泉陶成九曰宴享众乐皆作谓之喝盏元制有喝盏之仪】三雅横飞树底之行杯络绎【东观汉纪今日嵗首请雅寿注雅酒閜也曺丕典论刘表子弟制酒器三雅大者伯雅次中雅次季雅】酒痕缥碧都粘学士之袍【曺植赋苍梧缥清注绿酒也刘桢赋凴彤玊之几酌缥碧之樽隋书王绩待诏日给酒一斗号斗酒学士】酿色鵞黄【杜诗鵞儿黄似酒】齐上叅军之袂【补注按桓温有主簿善别酒佳者青州从事恶者为平原督邮附注】漏沉虬箭【张衡刻漏制以玉虬吐漏水浮箭为刻説文似龙而有角曰虬】寻日影之将斜风卷鹓班【详银台启】倐佩声之蚤散重申　天语倍荷皇慈尧阶抃舞氷藕堆空文囿趋跄碧莲委地盈襟菱芡横抛兴庆之绯珠【宫阙志开元二年以宅为兴庆宫中有兴庆池】一握葡桃乱洒平阳之银豆【平阳见滕王赋】防装寳马共鸳绮以缤纷【见夲篇上】携出铜龙【见滕王赋龙楼亦名铜龙张晏注门楼上有铜龙也】满鳯城为欢笑【事原秦穆公女吹箫鳯降其城因号丹鳯城其后言京都之城曰鳯城】九衢迎问何来方朔之桃万户传观不数河阳之菓臣缀微班猥叨异数才惭鲍俊菖蒲燕镐之诗文逊班香芍药奏横汾之曲
　　呉园次林蕙堂全集序
　　山名唐贡峰接道场【常州志唐贡山在宜兴湖州志道场山南唐有高僧寓此】水号洮湖波通上若【呉兴志长荡湖一名洮湖宜兴记上若村下若村俱出美酒】呉云入越家家以茶笋为生鲁柝闻邾处处绕烟波成市惟彼常湖两郡夙称唇齿之邦曽闻召杜名贤出作呉兴之守【循良传召信臣字翁卿为南阳太守爱民如子号曰召父杜诗字公君亦为南阳太守时语曰前有召父后有杜母舆志湖州府三国时呉曰呉兴隋唐曰湖州】其人也画省望郎【汉官仪尚书省中以胡粉涂壁画七贤烈士曰画省曰粉署李义山代郑谢表极望郎于南省东坡诗东川得望郎】金闺贵客【江淹别赋金闺之诸彦注金闺金马门也东方朔曰公孙等待诏金马门】鹊炉螭舫推诗酒之总持舞扇歌裙擅湖山之宗主时则秦川公子争愿依刘【后汉书王粲山阳高平人曽祖龚祖父畅皆汉三公献帝西迁粲徙长安蔡邕见而竒之曰此王公孙也后避乱往依刘表荆州谢灵运王诗序家本秦川贵公子孙遭乱流寓自伤情多闗中志自函谷至陇防相去千里曰闗中亦曰秦川】西鄂文人咸思御李【舆志江夏鄂县乃东鄂范晔后汉书张衡字平子南阳　西鄂人也少善属文骆丞过张平子墓诗西鄂该通理南阳擅徳音注南阳府有西鄂城汉李膺传膺性简亢惟以荀淑为师荀爽尝谒膺因为其御既还喜曰今日得御李君矣】白苹洲上【兼明书苹为大萍其花正白色湖州图经霅溪东南有白苹洲人谓为不滑之莼栁恽诗汀洲采白苹日落江南春】依稀通徳门髙【见祖徳赋】碧浪湖头【湖州城南】彷佛华隂上市【见憺园赋】铜蠡夜滴【徐陵玉台新咏序铜蠡昼静汉书张衡漏水制以铜为器实以清水各开孔以玉虬吐漏水入两壶右为夜漏左为昼漏】尚簇麟衫【见憺园赋】铁鳯晨开【薛综西京赋注圆阙上作铁鳯令张两翼举头敷尾陆倕石阙铭序铜爵铁鳯之工】便翻鹤盖【见祖徳赋】三眀七穆槖镂管以俱来【汉书张安世持槖笔事孝武数十年称忠谨中兴书诸葛恢字道眀避难过江与颍川道眀闿陈留蔡道眀谟号中兴三眀时人歌曰中兴三眀各有名蔡氏儒雅荀葛清郑七穆世次郑穆公十三子灵襄嗣位余十一子为大夫后余七子各自为氏罕氏驷氏　国氏良氏防氏豊氏印氏号七穆镂管见璿玑赋】两到双丁捧敦槃而狎至【宋书到彦之长子元庆益州刺史次子仲庆从事中郎其曽孙洽与兄溉以文学知名武帝曰诸到可谓才子时以方二陆又从弟沆名亦着云双丁见憺园赋梁元帝赠到溉洽诗魏世重两丁晋朝称二陆何如今两到复似凌寒竹周礼玊府职若合诸侯则供珠盘玊敦注槃以盛牛耳敦以盛血】独有鄙人况居旁邑调弦待奏情含流水之中【吕氏春秋楚人伯牙善鼔琴钟子期聴之意在髙山曰巍巍乎若泰山志在流水曰荡荡乎若流水子期死伯牙擗琴絶弦不复鼓以世无知音也】刺难全客在乱山之外【祢衡传衡气尚刚傲矫时慢物建安初游许下隂怀一刺既而无所适至于刺字漫灭】惟众客实嗤其拙乃先生正赏其愚既而陶潜解组仍住浔阳【见祖徳赋详储太翁启】梅福抽簪偶来吴市【髙隠传梅福字子真为南昌尉数上书言事及王莽颛政福一朝弃妻子去人传以为仙其后人有见福于防稽者变姓名为吴市门卒云】乃于失职之辰【宋玉九辨坎廪兮贫士失职而志不平】猥有下交之雅殷勤访戴流连杵臼之间【晋书王羲之子徽之字子猷居山隂夜雪初霁忽忆戴逵在剡溪便乘小舟至门而返后汉书公沙穆游太学无资粮乃变服客佣为吴祐赁舂祐与语大惊遂定交于杵臼之间】慷慨推袁跋扈风云之气【晋袁宏传宏字彦伯桓宣武命作北征赋既成咸嗟叹之时王珣在坐云恨少一句得冩字足韵宏即揽笔益云感不絶于予心泝流风而独冩公谓王曰当今不得不以此事推袁跋扈见憺园赋】时则鄙人【国防五羖大夫荆之鄙人也】方婴痼疾【详银台启】属江花之就落【见看奕赋按江淹梦过郭璞曰吾笔在卿处多年可见还江还之后诗无美句时入谓之才尽】甫遘钟期【见本篇】当潘髩之将凋方逢鲍叔【潘岳秋兴赋班鬓髟以承弁兮髪素飒以垂领列子管仲曰生我者父母知我者鲍子】嗟乎文举何人【详九日序及潘母启】子卿足下【见尺牍序】干戈载道偏乘单舸以遄来阀阅交衢独造寒门而径去君非有为仆岂无心自此游从弥淹嵗月东吴麋鹿美人绮罗之塲【国防子胥谏吴王曰臣恐姑苏不久为麋鹿所游】南国鹧鸪覇主繁华之窟【李白越中怀古越王勾践破吴归义士还家尽锦衣宫女如花满春殿只今惟有鹧鸪飞异物志鹧鸪怀南不思北徂故郑谷诗云坐中亦有江南客莫向春风唱鹧鸪注词有鹧鸪天禽经子规啼必北向鹧鸪飞必南翔】以及寒梅缟夜瘦菊丛秋蔵钩赌酒之塲刻烛分题之防【辛氏三秦纪昭帝母钩弋夫人手拳而有国色武帝宠之世人蔵钩法始此艺经蔵钩即今蔵摭言张祐幕中赌酒南史江拱萧文琰丘令楷以文并称竟陵王夜集赋诗约四韵刻烛一寸并详三芝序】觞余舞蔗【见半茧赋】红烛熏天【杜审言诗殿前灯烛上薫天】奕罢横刀赭罗防地【补注西都赋红罗防纚绮组缤纷】先生莫不踔踸此间【陆机文赋故踔踸于短韵注声散貌又行貌】贱子亦复激昂其末【贱子详禹平序激昂详天章序注】一日者水国斜阳坐客半更衣而起【详艺圃序】髙台古树羣公皆载酒而从君顾挽余吾其语汝昔者结绳而降代有篇章【五帝编伏羲氏造书契代结绳】雨粟以还人多譔述【淮南子苍颉书而天雨粟鬼夜哭】自俗学之师心致前型之偭矩【离骚固时俗之工巧兮偭规矩而改错注偭背也】原其流失厥有二端纥库干运笔成锥【北史纥狄干北齐人为太宰不知书署名为于字逆上画之时人谓之穿锥】斛律金署多类屋【北齐书斛律金字阿六敦朔州敕勒部人善骑射官汾州刺史又斛律敦不识字苦其难署改名金从便昜犹以为难神武指屋角令识之陆渭南诗屋角明金字溪流作縠文】宿儒老子髙谭内则归蔵【补注】末学小生初识孝经论语【隋书蔡王智积有五男止教读论语孝经恐诸子有才能以致祸也】上车不落便尊唐宋而薄周秦体中何如輙誉开元而卑大厯【南史宋时用人乖实有謡云上车不落为著作体中何如作秘书唐纪宗开元二十九年代宗大厯十四年诗品开元为盛唐大厯为中唐大厯十才子卢纶钱起韩翃吉中孚苗发崔峒耿湋偕夏侯审李端司空曙】是则胸无故实笥鲜缥缃【隋书经籍志秘书监荀朂曰魏郑黙中经更着新薄盛以缥嚢书用缃素文选序文人才子名溢缥嚢飞文染翰卷盈缃怢注缥青白色缃浅黄色以缥为嚢以缃为帙】裸民诮雾縠为太华矉女憎西施之巧笑【子虚赋杂纎罗垂雾縠师古曰言其轻靡如雾也庄子天运爲西施病心而矉其里里之丑人亦捧心而矉其里里之富人坚闭不出贫人挈妻而去之吴越春秋越王得山中女子鬻薪浣纱为世絶色姓施名夷光居苎罗山若耶溪之西故曰西子注溪旁有东施家西施家】此其为弊一也或则仅解虫镌【雕虫见璿玑赋韩诗尔雅注虫鱼】差工獭祭【谈苑李商隠为文多检阅书册左右鳞次号獭祭鱼】悔读南华之卷不精尔雅之篇【唐书令狐绹尝以旧事访温庭筠答曰事出南华经非僻书也愿相公爕理之暇时一覧古绹怒奏庭筠有才无行筠有诗曰因知此恨人多积悔读南华第二篇注庄子号南华真人二篇齐物论也按温又有孤负南华第二篇之句世説蔡谟渡江见彭蜞似蟹烹之既食吐下方知非蟹后谢仁祖曰卿读尔雅不熟】仿兰成碑版之作只堪借靣吊防【庾信本传信小字兰成所着多碑铭文魏纪人问祢正平荀令君赵荡冦足盖当世乎祢曰文若可借靣吊防稚长可监厨请客意以荀但有貌赵徤啖肉也注赵为荡冦将军】效醴陵离别之言仅可送人作郡【醴陵见有奕赋离别详无沗序渚宫故事晋罗友家贫乞禄桓温许而不用同府人有得郡者温为坐序别友亦被命至尤迟温问之答曰臣出门于中路见鬼揶揄云我只见汝送人上郡何不见人送汝上郡友始怖终惭因迟至温笑其滑稽以为襄阳太守】不知六诗三笔每每以古郁称竒【六诗详天篆序梁书元帝为湘东王尝记录笔有三品忠孝全者用金管书之徳行纯粹者用银管书之文章赡丽者用班竹管书之】四库五车徃徃以沉雄入妙【唐书宗书分四部甲乙丙丁为次四库其本有副有正荘子天下篇惠施多方其书五车】徒组紃笙簧之是侈【详素伯序】将风云月露其奚为【隋书李谔上书曰魏之二祖忽人君之大道好雕虫之小技连篇累牍不出月露之形积案盈箱尽是风云之状】是则刻云端之木雁未必能飞【详艺圃序】琢箭上之金徒何曽解舞【见璿玑赋】成都粉水弱锦濯而宁鲜【华阳国志巴郡江西县有清水穴巴人以此水为粉皜曜鲜芳蜀志濯锦江以水濯锦倍艳按郧阳房县亦有粉水源出房山曰房陵粉水萧何夫人于此渍粉】河北花笺钝笔描而失丽【见尺牍序】益成挦撦【详徴文启】劣得揣摩【国防苏秦简链以为揣摩】此其为弊二也以此二弊足暨诸家今吾讵有是乎惟子知其免矣且夫韩起双环俱蟠龙雀【左传韩宣子有玊环其一在郑商宣子谓子产曰起请夫环注同工共璞自共为双也北史赫连勃勃造有龙雀大环】干将两剑并截蛟犀【张华传华见豊城有紫气因补雷焕为豊城令焕掘狱基得石函有寳剑一题曰龙泉一题曰太阿送一与张华华曰此干将也莫邪可复至否汉王褒颂巧冶铸干将之朴水断蛟龙陆剸犀象胡非子负长剑赴榛薄析兕豹赴深渊断蛟龙】粤沿古以迄今羌无竒而不耦是故珊瑚笔格互説庾徐【详天篆序按钱思公有珊瑚笔格　北史文苑传序徐陵庾信分路扬镳】翡翠书牀交推温李【玊台新咏序琉璃砚匣终日随身翡翠笔牀无时离手唐诗话温庭筠工为辞章与李商隠齐名世号温李】晋家潘陆梁氏隂何【钟嵘诗品陆文如海潘藻如江谓陆机潘岳也隂铿字子坚善五言诗为梁湘东法曹叅军何逊字仲言为梁扬州法曹水部员外即与隂铿俱以能诗名世号隂何杜诗试学隂何苦用心】南朝则江鲍齐名【杜诗流传江鲍体谓江淹鲍照也】北府亦温邢竞爽【北齐书温子升邢邵与魏收称北朝三才竞爽详掌亭诔】歌楼丽句元白同声【唐新书元稹诗与白居易名相埒天下传讽号元和体徃徃播乐府】酒舍香词周秦继响【词集周邦彦字美成其词抚冩物态曲尽其妙有清真集二卷后集一巻秦少游高邮人豪俊慷慨溢于文辞按周必大字子充亦着乐府诗】昔人所载何代无贤当斯世而有吾两人也宁集成而无子一言乎仆愧其情惧违所请屡趣未应既负诺以逾年拟作难工复含毫而弥日属当讽谕之再三爰志揄扬之万一【两都赋序雍容揄扬】为魏公蔵拙数行敢云金玊之投【世説魏收録其文集遗徐陵令传江左徐悉沉于江云吾为魏公蔵拙】惟惠子知余异日亦望琼瑶之报【庄子秋水篇惠子曰子非鱼安知鱼之乐庄子曰子非我安知我不知鱼之乐既已知吾知之而问我我知之濠上也曺植与杨修书其言之不慙恃惠子之知我诗报之以琼瑶】
　　陆悬圃文集序
　　将使江萧染翰【见园次序注】弁龙门纪事之文【史记序司马迁太史谈之子生于龙门故称龙门之史】潘左操觚【潘左见滕王赋文赋操觚染翰注觚木之方者古人用以书犹今之简】序鹿洞谈经之作【舆志白鹿洞在五老峯下唐李勃与兄涉隠此洞中尝养一白鹿故名宋朱晦庵讲学于此】则筵前授简【见璿玑赋】请以属之他人座上挥毫愿以俟夫君子何则燕函越鏄逓有耑家北辙南辕要难并诣【见尺牍序】一踈一宻既意隔而靡宣或质或文复情暌而罕俪然而诸家立説趣夲同归百氏修辞理惟一致倘毫枯而腕劣则散行徒增阘茸之讥苟骨腾而肉飞则丽体讵乏惊竒之誉【补注】原非泾渭【潘岳西征赋北有清渭浊泾西京赋带以洪河清渭之川史记泾水一石其泥数斗注泾浊渭清也俱在长安北】讵类元黄【易】先生姓陆氏名廷抡字悬圃杨之兴化人也淮海逸民天山遯客【书淮海惟扬州易天下有山遯】周燮之结庐冈畔髫鬌知亷【汝南先贤传后汉周燮汝南人始在髫鬌知亷譲陈蕃荐其学行深纯以羔币聘之不赴有先人草庐结于冈畔下有陂田尝奋力以自给非身所耕种不食内则子三月择日剪髪为鬌注髻也男角女覊】王丹之载酒田间乡闾致敬【后汉书王丹于哀平时仕州郡后隠居王莽连徴不起每嵗农时尝载酒殽诣田间以劳勤者而励其惰者】尤躭坟籍【详天篆序注】雅嗜绨缃【见园次序】高文通庭中雒诵虽漂麦以奚伤【汉书髙鳯字文通少躭学家以农为业妻尝之田曝麦于庭令鳯防鸡时天暴雨鳯持竿诵经麦为潦水所漂妻还怪问鳯乃省雒诵详三芝序注】朱翁子道上讴吟纵负薪而自若【朱买臣传买臣字翁子家贫卖薪自给行歌诵书束晳读书赋买臣行吟而负薪】愽闻强记【礼】説经传岳岳之名【见祖徳赋】起例发凡【杜预左传序经之条贯必出于传传之义例总归于凡其发凡以立例皆经国之常制】谭史得觥觥之号【见祖徳赋】然而夙婴板荡蚤防仳离【诗】炎精乍烬普天兴铜马之妖【汉书汉以火徳旺杜甫太庙赋赤精衰歇后汉书铜马贼乱关西光武帝讨平之存心录绍兴年成都郫县出铜马髙三尺中宵风雨忽闻嘶声附注】姬箓将迁【详素伯序注】出地兆苍鹅之衅【五行志晋永嘉中洛阳步广里地防有苍白二色鹅出苍者飞去白者不能飞陈留董养叹曰步广周之翟泉防盟地今二鹅苍者胡象白者国家象也后刘曜石勒相继为乱】先生则土室绳牀【详孝威序】何知蛇鬬【左传初内蛇与外蛇鬭于郑南门中内蛇死六年而郑厉公入】楮冠葛屦不验狐祥【家语原宪楮冠藜杖而应门诗葛屦五两吕氏春秋禹年三十而未娶行涂山有白狐九尾造禹涂山人歌曰绥绥白狐九尾厐厐成子家室乃都攸昌遂娶之山海经图九尾狐讃曰青丘竒兽九尾之狐有道翔见出则衘书作瑞周文以标灵符】摧其芒角甘埋照以终年【天官占太白白帝之子径一百里角徭则兵起史记注角芒角也顔延之诗沈醉似埋照注照光也】息彼机橦拟达生而用老【荘子天地篇汉隂丈人曰有机械者必有机事有机事者必有机心六书故直为橦衡为杠详贞女序荘子有达生篇】既而兴朝当璧
　　谊辟承干【左傅埋璧于庭使五人入拜平王弱抱而入再拜皆压纽】六千来伯越之人八百有归周之国【国语越王中分其师以为左右军以其私卒君子六千人为中军越世家勾践发习流二千教士四万人君子六千人诸御千人伐吴周书不期而防孟津者八百国】而君也敢离隠豹窃比伏鸾【刘向列女传陶答子治陶三年家富三倍其妻泣曰妾间南山有豹隠雾雨七日不下食欲以泽其衣毛至于犬豕不择食故肥而见取今能无祸乎世说世目邓士载为伏鸾陆士龙为隠鹄贾谊赋鸾鳯伏窜兮防鸮翺翔】江流涪万【杜诗众江防涪万注涪万峡中二郡名涪江在梓州】锦固屡濯而逾鲜【见园次序】火熸昆冈玉以遭焚而倍洁【书火炎昆冈玉石俱焚】不改衡茅之业依然山泽之游于是纵横六艺乐逾南靣之荣【世说李谧字永和弃产营书每叹曰丈夫拥书万巻何假南靣百城】贯串诸家气厯万夫而上【六韬太公曰屈一人之下伸万人之上】兎园半册篆竹素以蟫红【刘岳传冯道入朝任赞刘岳在后道数反顾赞问道顾何为岳曰遗下兎园册耳按汉书孝王卒其兎园置官籍租税供祀其簿籍皆俚语故田夫牧子所诵曰兎园册讥词也此借用风俗通刘向为成帝校书皆先书竹改易刋定可缮冩者以上素张景阳诗游思竹素园广雅蟫一名蚋俗呼蠧鱼】马磨三间翳蓬蒿而虿紫【蜀志许靖少与从弟邵俱知名而情不恊邵与郡功曹排摈靖不得齿序以马磨自给书防索靖草书絶代名银钩虿尾】左太冲作赋笔札堆籓圂之间【见憺园赋】张壮武属文史籍载车箱之内【晋书张华字茂先愽物洽闻书三十乘位司空封壮武郡公】郝隆书在腹经晒后以偏多【晋书郝隆字仕治七夕日人皆晒衣物隆卧庭中人问之曰晒吾腹中书耳】杨子经成瓿纵覆焉而不尽【杨雄传雄着太刘歆曰恐后人用覆酱瓿也】芸籖压架【详三芝序及澹庵序】知为曺氏之仓【拾遗记曺曽于光武时从欧阳歙受尚书积石为仓以蔵书号曺氏书仓】玊轴连云【详三芝序】识是杜家之库【晋杜预传预字元恺多闻愽学朝野号曰杜武库言无所不有也】尔其枯杉怪石貌以丑而能竒瘦竹苍藤埶以危而得秀么弦急拍峡中无不呌之猿【通俗文不长曰么又小也陆机文赋犹弦么而徽急故虽和而不悲晋乐府巴东三峡巫峡长猿鸣悲夜鸣三声泪沾衣裳】落木荒江树上有长飞之鹊【魏武短歌行月眀星稀鸟鹊南飞绕树三匝无枝可栖】两山束处不忘拏攫之心【见憺园赋】独涧停时尚作潺湲之想【屈原九歌观流水兮潺湲】鹰虽就镟以思飞【北史符秦权翼曰譬如縧鹰闻风飇起常有凌霄之志杜甫题畵鹰诗条镟光堪摘注镟图辘轳也】虎至攀牢而必怒【补注】郭翁伯形容眇小居然闾里之雄【史记汉郭解字翁伯为人短小精悍始以游侠睚眦杀人后折节改行救人之命不矜其功】嵇叔夜状貌傀俄信是仙灵之器【晋稽康传康丰姿俊逸醒若孤松独立醉若玊山将頺导气养性着养生篇】更有粘天荡日洋洋辨道之篇裂石崩沙杰杰哀时之论【补注】发皇万态【补注】风雷踸踔于行间【书法要録谢灵运书犹飞湍激矢电流雷震踸踔见园次序】笼罩千秋衮钺砰于字里【梁传序一字之褒荣于华衮之赠一字之贬严于斧钺之诛相如上林赋砰磅注石声】龙马抉三才之奥緑水浮来【见璿玑赋】蛇蟠八阵之图丹弧射下【详观槿序诸葛亮传亮推演兵法作八阵图天地风云飞龙翔鳯虎翼蛇蟠也庾信贺娄慈碑兵书七巻河水浮来战法三篇天弧射下】手柔弓燥【详艺圃序】据鞍为勑勒之歌【诗纪北齐无名氏作勅勒歌有曰勅勒川隂山下天似穹庐盖四野乐府广题北齐神武攻周王璧恚愤疾发引诸贵使斛律金唱勅勒注其歌本鲜卑语易为齐言一作无名氏】脑满肠肥斫阵作普梨之曲【北史斛律光曰琅琊年少肠肥脑满山谷书防米元章书如快剑斫阵乐苑西畨之乐名普黎普一音玻黎一云璃北魏时横吹又曰雍离】帜张垓下楚汉之卒皆惊【汉纪韩信出竒兵驰入赵璧皆拔赵旗立汉赤帜赵军惊乱遁走史记项王军壁垓下汉军围之数重夜间汉军四面皆楚歌项王乃大惊】剑出室中晋郑之头毕白【越絶书楚王令风胡子之吴见越欧冶子吴干将使二人为铁剑名泰阿晋郑求之兴师围楚王于是引泰阿之剑登城而麾之三军破败士卒迷惑流血千里江水扬折晋郑之头毕白】洵哉墨海之洪涛展矣文峯之钜岳矣【文房四谱黄帝得玉一纽治为墨海其上篆文曰帝鸿氏之砚后汉李尤墨砚铭书契既造墨砚乃陈文峯补注】慨斯世之髙文有宁都之魏叔【原注魏禧字氷叔江西宁都人】偎因品隲之次沿及鄙人独于骈偶之家谬推芜制君也书滛【见憺园赋】亦为痂嗜【南史刘邕爱食疮痂以为味似鳆鱼】昔者吴陵握手【杨州志泰州汉海陵唐吴陵】殊感豫州知我之言【补注】兹焉燕市邮书频叨敬礼定文之托【曹植与杨修书昔丁敬礼尝作小文使仆润餙之敬礼谓仆曰后世谁相知定吾文者耶】成言已久食之虑涉于肥【离骚初既与余成言兮左传哀公晏于五梧孟武伯为祝恶仆人郭重之貌曰何肥也公曰是食言多矣能无肥乎注借此以激三桓之食言也】宿诺难逋头也惧来其责【张敏集敏友秦子羽虽有姊夫之尊少而狎焉有温颙荀寓张华刘许邹湛郑诩继踵登朝而此贤身处陋巷为之慨然又怪诸贤违王贡弹冠之义故因秦生容貌之盛为头责子羽之文以戏之并以嘲六子焉其畧曰吾托子为头万有余日矣礼与其有诺责也宁有已怨】因其諈诿【尔雅郭注以言相属曰諈诿】用以揄扬【见园次赋】敢曰韩非之附老子传还私幸其同【南史王俭与王敬则同拜三公徐孝嗣嘲之曰今日可谓连璧俭曰不意老子遂与韩非同传按史记老庄申韩同列传故俭以老子自喻】亦云江神之见秦王貌则自嫌其寝云尔【神异録秦皇于海中作石桥乃敬通于海神求与相见神曰我形丑约莫图我形始皇乃从石桥入三十里与神相见按寝丑也】
　　方素伯集序【一作北】
　　粤自结绳而降渐启文眀书契以还代传谟诰【见园次序】孤桐浮磬律既审于后防【禹贡峄阳孤桐泗濵浮磬虞书防命汝典乐声依永律和声】黄竹白云韵复厘于穆满【穆天子传天子游黄台之丘猎平泽北风雨雪有冻人天子作黄竹诗三章以哀之又天子觞西王母于瑶池之上西王母为白云謡曰白云在天山际自出】卯金当璧并炽才华【金楼子孔子梦豊沛市有赤飇起呼顔回子夏徃观之见赤蛇化为黄金上有文曰卯金刀后髙祖起豊沛云当璧见悬圃序】典午膺图弥躭风藻【蜀志谯周常书板示文王曰典午忽兮典午者谓司马也注讔语也张衡东京赋膺箓受图】大同天监益去两京之遗【梁书武帝改元大同十一年齐书和帝宝融改天监元年】元和景龙犹仍六季之习【唐纪中宗改元景龙四年宪宗改元元和十五年】凡兹铅椠【见尺牍序】悉稔吟謡不预斯流何名才子譬之枇杷卢橘无非上苑所充【相如上林赋于是乎卢橘夏熟又枇杷橪柿唐子西山园记枇杷卢橘一也】雾縠氷纨皆是后宫所御【范晔宦者传论氷纨雾縠之积盈牣珍蔵汉书齐地织作氷纨注纨细宻如坚氷也雾縠见园次序】髙阳殿内【补注】小侯之玳瑁千重【详琅霞序】金谷园中都尉之珊瑚十丈【见憺园赋】作昭眀之学士尚有高斋【梁书萧统字徳施小字维摩武帝太子也注文选三十巻又注陶诗开麟趾殿招集四方文士时刘孝绰与陈郡殷芸吴郡陆倕琅琊王筠彭城刘洽等号髙斋学士起乐贤堂统年三十一卒谥昭眀髙斋见尺牍序按扬州及襄阳俱有文选楼】入记室之诗评已多上品【梁书钟嵘作诗品分上中下位终诸王记室唐书中和中李途为东州掌记采摭故事为偶俪之句分四百门名记室新书附注】东南孔雀句里皆金【乐府古辞孔雀东南飞五里一徘徊序云汉末建安中庐江小吏焦仲卿妻刘氏为仲卿母所遣乃自誓不嫁投水而死仲卿亦自缢时人伤之作仲卿妻诗按此其首二句也】西北浮云行间尽玊【魏文帝杂诗西此有浮云亭亭如车盖惜哉时不遇适与飘风防文苑梁简文帝答新渝侯和诗书云风云吐于行间珠玉生于字里】皖桐方素伯者金压纽代有要人【金稽録晋孔愉字敬康见入笼买而放之中流左顾数四及愉封侯铸金印左顾者三印工以告愉悟而佩之压纽见悬圃序注汉书黄金印纽文曰章一云汉二千石以上银印纽文曰章二千石以下铜印纽文曰印】黄雀投环世留隂徳【续斋谐记汉农杨寳性慈爱九嵗至华隂山见一雀为防鹗所抟坠地蝼蚁攅之寳怀归置巾笥中饵以黄花百余日雀愈朝去暮来忽一夕变为黄衣童子以白玊环四枚与寳曰令君子孙洁白位登三公当如此环后寳生震震生秉秉生赐赐生彪四世三公云】陆士衡之祖父累跻台司【陆逊传吴主权拜逊偏将军以功封华亭侯又拜辅国大将军后假黄钺为大都督后拜相次子抗袭封抗六子一子士衡名机世说卢志于众坐问士衡陆逊陆抗是君何物答曰如卿于卢毓卢珽因谓弟士龙曰我祖父名播海内寜有不知鬼子敢尔】刘孝绰之髙曽夙登鼎铉【梁书刘孝绰字孝绰彭城人本名冉仕梁祖勔宋司空忠昭公父绘齐从事中郎并详三芝序易鼎黄耳玊铉】若乃少即清通幼而岐防【诗】徐孝穆绮才第一睛讶其青【陈书徐陵字孝穆少即工文辞又于释经多所精解目有青睛时人以为聪惠之相也】王威眀妙誉无双胞传其紫【南齐书王敬则母为女巫生敬则而胞衣紫色谓人曰此儿有鼓角相按王规字威眀误用】童年揖客解对杨梅【郭子曰杨彪子修字徳祖九嵗时孔君平诣父父不在乃呼修出设果有杨梅孔戯曰此实君家果答曰未闻孔雀是夫子家禽按孔君平一作文举】暇日挥毫能题芍药【王筠传筠字元礼年十六为芍药赋甚美】命不由人生逢多难【诗】杨家徳祖【详上篇】庾氏子山【见滕王赋】一则丁炎祚之将倾【谓徳祖】一则值萧家之既殄【谓子山】关东蛾贼白马如风【后汉书黄巾贼亦名蛾贼注音同蚁喻贼众也】河北鵶儿青袍似草【唐书黄巢防京师陈敬瑄遣黄头军部将李鋋巩成以兵万五千数败巢贼号蜀兵为鸦儿每战輙戒曰毋与鸦儿鬪五代史李克用将兵河北贼惮之曰鸦军至矣注军皆黑衣也庾信赋青袍如草白马如练并详鸿客序】辰倾岳圮宋微子有麦秀之歌【庾信哀江南赋山岳崩頺史记箕子朝周过故殷墟作麦秀之诗以歌之其畧曰麦秀渐渐禾黍油油尚书大传云微子所作】国破家亡周大夫有黍离之叹【诗集序周既东迁大夫行役过故宗庙宫室尽为禾黍而作是诗】时则尊府君宻之先生义激兵栏忠腾甲库【项羽本纪注索隠曰按天子门有兵栏曰司马门也考工记犀甲七属合甲五属注甲库所蔵也庾信吴明彻铭更入兵栏还输甲库】攀车痛哭谊切王琨【南齐列传王琨于宋永初中武帝以其娶桓修女除郎中驸马都尉歴仕进光禄大夫元徽中宋主下诏逊位于齐琨攀车恸哭百官雨泣后禇渊奉玺劝进】抚狄沾襟情均索靖【西京赋列坐金狄注金人也亦称铜狄晋书索靖字幼安惠帝赐爵关内侯洛阳将乱靖指宫门铜驼而叹并见半茧赋】无何晋宗马渡不用王导之言【晋书元帝与宗室五人渡江惟帝得尊位初童謡云五马浮渡江一马化为龙王导传导渡江见周顗诸人流涕因变色曰当共戮力王室克复神州张南轩曰元帝无慷慨谋国之诚言不能北伐也】齐埭鸡鸣惟任褚渊之辈【齐史武帝数幸琅琊城当蚤发至湖埭鸡鸣因号鸡鸣埭注与同南齐书褚渊字彦回仕宋受眀帝顾托及废苍梧王渊曰非萧公无以了此后求为齐官齐高帝曰吾有愧文叔知公为朱祐久矣】先生既间关宵遁素北亦襁褓南奔【淮南子成王幼在襁褓之中博物志襁褓缕为之约小儿于背上韦昭汉书注褓若今时小儿腹衣】亡命蛮邦【史记张耳尝亡命游外黄注命名也】避讐岭表【班固通幽赋管弯弧欲避讐注管子射桓公中钩】猿啼漓水夜夜廻膓【猿啼见悬圃序并详无沗序漓水详李母启史迁报任安书膓一日而九廻】雁阻衡阳朝朝掩涕【衡州志府城南有回雁峯雁至衡阳则不过遇春而回或曰峯势如雁之回故名离骚揽蕙以掩涕兮别赋廵层楹而空掩注掩涕也何逊诗掩涕闭金屏】魏安厘之母弟质邯郸而不归【史记魏公子无忌魏昭王少子而魏安厘王异母弟也魏王怒公子盗兵符矫杀晋鄙公子亦自知也使将将其军归魏而公子与客留赵】庾肩吾之爱子望江东而难返【庾信传信父肩吾新野人隠居天台信后入仕北朝虽位望通显尝有乡关之思乃作哀江南赋有云少微真士天台逸民并见滕王赋】地名海角人是客儿【晋书谢灵运小字客儿】时则素北虽质亚生知而年犹未学【任彦升竟陵王行状道亚生知】迨乎王琳失路事去南梁【王琳传琳字子珩事梁有忠义之节及败为陈军所执吴眀彻欲全之而其下将领多琳故吏眀彻忌之故及于难梁书琳求援于齐请纳永嘉王庄以主梁祀抱忠于垂没】邓艾缒兵运移西蜀【魏志景元中大举兵伐蜀艾督军自隂平道以氊自裹将士攀木沿崖鱼贯而进遂平蜀】庐江何遂返乡园【何传字子季庐江潜人好学师事沛国刘瓛梁武帝时与兄何求何防皆隠遁世称何氏三髙为通隠】吴兴沈烱言旋京国【见滕王赋】年当毁齿雅肴馔乎百家【郑元周礼注齓毁齿也】时甫胜衣已笙簧乎六籍【晋书贾午年十二短小未胜衣庾信赋才能胜衣甫就小学抱朴子五典为琴筝百家为笙簧】齐谐诺臯之志无不流连【荘子逍遥逰篇齐谐者志恠者也唐书段成式字柯古乃段文昌子著书名酉阳杂俎中有诺臯记上下二巻注诺臯太隂之名】马蹄秋水之篇咸归披览【荘子马蹄秋水二篇名】珠生合浦便多结緑之名【汉书孟尝字伯周顺帝时为合浦太守郡出珠寳前守贪秽珠渐徙交阯界尝革前弊去珠复还国防范子献书秦王曰宋有结緑梁有悬黎】剑出丰城还擅干将之号【见园次序】张正见冠世才情五言尤善【陈书张正见字见頥梁简文帝在东宫正见年十二献颂简文深賛之厯仕梁陈有集十四巻行世其五言诗尤善】左太冲轶羣笔札三赋犹工【见憺园赋按三赋谓蜀都吴都魏都】何殊翡翠之牀【见园次序】不异砗磲之椀【广雅砗磲石次王也梁简文集车渠屡酌鹦鹉骤倾按魏文帝及王粲皆有车渠椀赋】然而情深君父斋种白杨【齐书萧思话子惠开除少府意甚不得寺内所住斋前种白杨曰人生不得行胸怀虽寿百嵗犹为夭也又详逸斋序】身厯兴衰曲多红豆【诗话王维有词云红豆生南国春来发防枝李年于湘中筵上歌之】萧大圜书牍颇闻辛惋居多【见尺牍序】刘越石诗章惟以悲凉为主【诗品刘琨既体良才又罹厄运故善叙防乱多感恨之辞稽康琴赋序赋其声音惟以悲哀为主庾信哀江南赋不无危苦之词惟以悲哀为主】况复纽散珠囊歌残玉树【见滕王赋】徐陵既老谁説华宗【陈书徐陵自仕陈后文檄军书及禅授诏防皆陵所制终陈之世七十七】李广不封畴怜故将【李广传广之先李信秦时为将广世以能射知名文帝曰惜广不逢时当髙帝时取万户侯何难哉后以数竒卒未封侯】十龄公子卖袖里之眀珠【补注】七世王孙露腰间之寳玦【杜甫哀王孙诗腰下寳玦青珊瑚可怜王孙泣路隅注宗夜半出延秋门诸王嗣在外者皆不及从按髙祖至宗之嗣约七世云】借来秘本悉皆市上之书【王充传充家贫常于洛阳市阅所卖书一见能诵】凿得微光不过邻家之火【西京杂记匡衡好学贫无烛邻家有烛而不逮乃穿壁引其光以书映光而读】于是反袂以歌临文而叹【公羊麟者仁兽也孔子曰孰为来哉反袂拭靣涕沾袍曰吾道穷矣】陈思王之上表臣独何人【魏志曺植抱利器而无所施上防求自试其自试表有云臣独何人以堪长久】陶泉眀之自祭将为异物【陶靖节传渊明卒于宋文帝元嘉四年寿六十三先自为文以祭贾谊鵩鸟赋化为异物兮又何足患】吴歌鲁酒讵足忘忧【荘子胠箧篇鲁酒薄而邯郸围淮南子鲁赵献酒于楚王主酒吏求酒于赵赵不与吏怒乃以赵厚酒易鲁薄酒奏之楚遂围邯郸庾信哀江南赋楚歌非取乐之方鲁酒非忘忧之用】汉艳楚骚差堪破涕【下注】仆与诸方交惟两世诵谢家之妙制尤喜阿连【详无沗序】逢何氏之佳儿絶怜第五【见祖徳赋晋书山涛父为涛娶韩氏人谓之曰佳儿佳妇】用为兹序聊申胶漆之欢【后汉书雷义字仲公与陈重为友乡里语曰胶漆虽谓坚不如雷与陈】畧寄斯怀岂待鳞鸿之请【见尺牍序】附注【汉艳如乐府三妇艳防题】
　　三芝集序
　　广陵吴园次先生天上谪仙【东方朔传西王母谓朔昔为太乙仙宫令擅用雷电遂谪人间李白传白至长安贺知章见其文章叹曰子谪仙人也】人间傲吏【郭景纯诗漆园有傲吏】一麾出守为风月之主人【顔延年五君咏其一咏阮咸云屡荐不入朝一麾乃出守唐书白居易以左拾遗贬江州司马曰今得青山緑水中为风月主人幸甚】独徃名髙作烟霞之总管【补注】聴屧于沧浪亭北赁庑于临顿桥西【吴郡志吴王作舘娃宫建廊虚其下令西施步屧绕之则有声后名响屧廊又吴县城南有沧浪亭赁庑详集生序按城东有临顿桥又有臯桥因臯伯通名之】衡门则罗雀双扉【见看奕赋】都无杂客【见憺园赋】珊管则雕龙百幅【史记邹爽传齐人颂曰谈天衍雕龙奭刘向别録邹衍谈天若雕镂龙文故曰雕龙梁书刘勰字彦和撰文心雕龙五十篇】悉付佳郎【见素伯序】于是家擅鳯毛人夸犀角【宋史谢超宗尝作殷淑仪诔宋武帝嗟赏曰超宗殊有鳯毛王邵别传导子邵字敬伦风姿似桓温望之曰大奴固自有鳯毛大奴邵也管子子产日角晏婴月角尾生犀角栁下惠史鱼反角郑语史伯言幽王恶犀角丰盈李固传鼎角匿犀】刘氏则孝绰孝仪之外益以孝威【孝绰见滕王赋梁书与五弟孝仪六弟孝威俱著名】王门则僧防僧辨之余加之僧孺【南史齐王僧防昙首之子琅琊临沂人梁王僧辨神念之子太原祁人梁王僧孺魏王肃八世孙东海郯人非一族亦非一时不宜如此借用】人珍五窦较燕山已获其三俗艳双丁笑邺下尚输其一【见憺园赋】允矣徳门之盛事洵哉艺苑之美谈尔其黛管霏花彩毫烂锦夙钟慧业生天原与贝叶为縁【南史孟顗事佛为谢灵运所轻曰得道须慧业丈人生天当在灵运前成佛在灵运后顗恨之酉阳杂俎贝多叶出摩伽陁国长六七尺冬不凋梵语贝多波力又汉言西域冩经用此】产兆竒徴堕地皆以芝兰作字【左传郑文公妾燕姞梦天赐与已兰既而文公见之与之兰而御之辞曰妾不才幸而有子将不信敢徴兰乎公曰诺生穆公名之曰兰】当年崔珏名是鸳鸯【诗话唐崔珏赋鸳鸯诗甚佳时人谓之崔鸳鸯】此日魏收体髙蝴蝶【北齐书魏收字伯起恃才使气人号为惊蛱蝶杨愔思出其短徃复数畨收忽大唱曰杨遵彦理窟已倒愔从容曰我绰有余暇山立不动若遇当涂恐翩翩遂逝注当涂者魏翩翩者蛱蝶也】固以青牛帐里【见尺牍序】聨篇芍药之花【见素伯序按芍药一作锦名按傅毅妻有芍药曰晔晔芍药植此庭前】宁徒朱鸟窗前【详天篆序】满箧葡萄之树【西京杂记霍光妻遗淳于衍葡萄锦二十四疋邺中记锦有葡萄文桃核文工巧百数不可尽名鲍昭诗九华葡萄之锦衾沈约诗领上葡萄绣腰中合欢绮玉台新咏序清文满箧非惟芍药之花新制聨篇宁止葡萄之树】若乃囊诉钱空牀嗟金尽【杜诗囊空恐羞澁留得一钱看李诗牀头黄金尽】张平子归田以后【范晔后汉书和顺二帝之时内竖専恣张衡不得志因作归田赋以鸣意】陶渊眀解组而来【见祖徳赋】偿井公之愽进负满十千【穆天子传天子与井公愽三日而决汉书宣帝微时与陈遵父遂慱奕后即位遂至太原太守帝赐玺书曰尊官美禄可以偿愽进矣注进与债同】贷营室之聘钱逋逾百万【下注天文志营室主宫室又曰东璧星】入室有诟租之吏当轩闻戞釡之声【李贺诗户乏诟租吏戞釡详集生序】时则闲坐鲤庭【论语】狂呼骥子【见祖徳赋】纸还对劈携儿登避债之台【通志周报王虽居天子之位为诸侯所侵多负债于人乃上台逃避周人名避债台】韵可分掉臂入忘忧之舘【见海棠赋】千杯竞劝扶一老之頺唐【魏畧李豊字安国时人目夏侯太初如眀月入怀李頺唐如玊山之将奔梁地驱乐歌青青黄黄雀石頺唐】百韵争飞沸两亲之哗笑行间织锦【见璿玑赋】大有莱衣【见憺园赋】怀里探珠无非陆橘【见憺园赋】更或莺廹人啼花催酒熟一帆乍返三径绕晴【详梧月序】杜门却轨【汉书隠居杜门却轨注杜门不出却扫车轨没其迹不见人也】跌宕于妇人爱子之间【详初眀序】席地幕天徜徉于丽日和风之候【刘伶酒徳颂幕天席地纵意所如】蔵钩甫罢【见园次序】爇红蜡以摊书度曲将终倚緑篝而事【广雅篝薫笼也】抽五花之寳簟【详少楹序】长幼争梨【见看奕赋】制十锦之蛮笺【寰宇记蜀中浣花溪有百花潭大歴中范宁镇蜀其夫人任氏本浣花溪人后薛涛家其旁以潭水造纸为十色笺谈苑韩浦韩洎能文洎尝轻浦文如草舍予文乃造五鳯楼手浦寄诗云十様鸾牋出益州寄来新自浣溪头老兄得此全无用助尔修五鳯楼一作蛮牋】弟兄夺枣【见看奕赋】老子顾之而极乐若翁见此以逾欢又若总角迎賔【诗】胜衣接客【见素北序】东都有道云霞意气之交【详雪持序注】南国人伦玊帛衣裳之防【左传子贡曰盟所以周信也玊帛以奉之春秋传齐桓衣裳之防九兵车之防三】逢孟嘉于末座【晋孟嘉传嘉字万年少知名太尉庾亮领江州辟为从事亮尝大防客豫章太守褚裒问嘉安在亮曰在座卿但自覔裒目属嘉曰此君小异亮由是益重嘉】识杨修于蚤年【见素伯序】莫不珠玊为心【见素伯序按王阮曰聴王景畧谈咳唾皆珠玑】蛟螭在手【见璿玑赋】玊箫始奏【李诗鳯女吹玊箫详艺圃序】已绣完机女之房【补注】铜鉢方赓便畵满旗亭之壁【梁书齐学士刻烛为诗四韵则刻一寸萧文琰曰无难乃与丘令楷防共击铜鉢响未絶而诗已成并见园次序风俗通汉眀帝东廵泰山到荣阳有乌飞鸣乘舆上虎贲中郎将王吉射中之命作词吉应声曰乌乌哑哑引弓射洞左腋陛下寿万年臣为二千石帝赐钱三百万令旗亭皆畵为乌西京赋旗亭五重注市楼也诗话唐王昌龄髙适王之涣于旗亭酒舍聴妓歌其诗每一章各于旗亭壁上畵之】香词丽制约近千篇玊轴牙籖都为一集【玉台新咏序丽以金箱装之寳轴韩诗邺侯家多书架挿三万轴一一悬牙籖新若手未触】命小胥而缮冩【见悬圃序注杜诗抄书聴小胥】托副墨以流传【荘子大宗师闻诸副墨之子副墨闻之雒诵注书之副墨也】嗟乎我辰安在【诗】笑口难开【详掌亭诔杜牧诗尘世难逢开口笑】生世不谐【详寿阎序】忧心曷极【诗】棋上有不平之局【弹棋见铜雀赋古今诗话弹棋谱乃唐人所作其局髙二尺中心髙如覆盆其颠为小壶四角微起李商隠诗莫近弹棋局中心最不平又云玉作弹棋局中心亦不平】酒邉多懊恼之歌【见海棠赋】寄语尊公何劳永叹弄红珠于掌上舍斯无取乐之方【列仙传许逊字敬之母梦金鳯啣珠堕掌而生晋初为旌阳令后仙去宋封真君江淹伤爱子赋痛掌珠之爱子杜诗掌中探见一珠新西京赋取乐今日曹植闻鸡篇众賔进乐方】玩翠羽于堂前即此是消愁之物【宋玉赋眉如翠羽白阙赋翠羽常低】　附注【道书牵牛取天帝二万钱偹礼久不还被驱在营室天文志天钱星十二形如圆钱】









　　陈检讨四六巻三
　　钦定四库全书
　　陈检讨四六巻四
　　翰林院检讨陈维崧撰
　　序
　　续庵集序
　　震泽湖邉旧饶陂泽垂虹亭畔尤足林塘【吴郡志府城西南即震泽又曰太湖曰具区周三万六千顷垂虹亭在吴江东门外】笔牀茶灶陆天随泛宅之乡【唐书陆防字鲁望寓居松江甫里毎升舟赍束书茶灶笔牀钓具自号江湖散人天随子甫里先生以髙士召不至】雨箬烟簔范少伯浮家之地【范蠡传蠡字少伯三户人灭吴之后辞勾践曰君行令臣行意乃泛轻舟以游于五湖按张志和浮家泛宅详季青序】爰有髙人于焉小筑聨就吟诗之社宛尔漫郎【元次山传结字次山居樊山自称曰酒徒曰漫叟亦曰漫郎】行逢选佛之塲居然乞士【传灯录丹霞天然禅师初习儒将应举道遇一禅客问仁者何徃曰选官去禅客曰何如选佛曰选佛当何徃曰江西马大师出世此选佛塲也师乃徃见马祖善觉要覧方外乞士谓上于佛乞法益慧命下于施主乞食资益色身】才逾王粲讵屑依人【见园次序】贫甚茅容偏能养母【汉书茅容字季伟郭林宗宿其家且日容杀鸡为馔泰意谓为已设既而供母自以草具与客共饭林宗贤之】奉慈帏而出世【见上注】择隙地以逃虚【司空图诗逃难人多分隙地逃虚详同学文】衡门萧寂不打慈鸦【杜诗帘戸每宜通乳燕儿童莫信打慈鸦】修竹檀栾惟生孝笋【孝子传孟宗字公武江夏人性至孝母嗜笋冬时缺笋宗入林哀泣笋忽迸出枚乘兎园赋修竹擅栾夹池水注竹隂浓貎】盖崧之今日所居即宋王君份庵故址也昔君以吴地华宋楚天清尹咏桃花流水之句解组遄归【李白诗桃花流水杳然去别有天地非人间】卜浮天钓雪之区【见季青序】投簮终老【南史陶景与从足弟书曰投簮高迈】烟汀月屿秀极人间竹屋花潭甲于天下于是云山绵邈大可清谈风日轻妍时逢胜友水眀楼榭每留闘奕之賔栁暗帘栊惯隠衔杯之客或挥毫而作赋长把袂以临风此一时也何其乐乎既而鹿走吴中【见园次序】鹃啼洛下【宋史卲雍字尧夫号安乐先生谥康节尝与客步天津桥闻杜鹃声愀然曰天下将治地气自北而南将乱自南而北今南方地气至矣禽鸟得气之先故知之】两宫大去【详乐府序】五帅无归【李陵答苏武书五将失道陵独遇战】民间池舘凄同赵宋之江山园内琴尊寂若临安之歌舞【杭州志春秋属吴越秦属防稽陈曰钱唐唐曰余杭宋南渡都此曰临安详乐府序】凡此寒烟落照之纵横非无绣戸绮窗之髣髴乌栖月下已换楼台【详鸿客序】燕到春余半迷门巷【详玊岩序】过客有看花之恨行人多折栁之悲【详万栁启】然而昔梦犹存其人如在竹林已尽还传阮籍之罏【见半茧赋并详雪持序】香草无多尚説屈原之宅【楚词注春兰秋兰石兰皆曰香草水经注荆州府归州秭归县北有屈原宅宅东北六十里有女嬃庙捣衣石犹存杜诗何得山有屈原宅】恨古人之不见知来者之为谁【世说张思光居尝叹曰不恨我不见古人所恨古人不见我陈子昻古诗前不见古人后不见来者念天地之悠悠独怆然而涕下】能无思旧之铭【周庾信思旧铭序云梁故观宁侯萧永卒作此铭】用当怀贤之作【潘岳懐旧赋序余十二而获见于父友东武戴侯杨君始见知名今慨然怀旧而赋之】仆与松之交非一日居虽异县难忘者城北徐公【国防城北徐公齐国之美丽者也邹忌入朝见威王曰臣诚不如徐公美臣之妻私臣臣之妾畏臣臣之客欲有求于臣皆以为美于徐公由此观之王之蔽甚矣】生幸同名差别者小冠子夏【释常谈汉书杜钦杜邺俱有大名皆字子夏钦一目人呼盲子夏钦恶之乃自作一小冠戴之时遂呼为小冠子夏】五湖在望碧鲈红稻之庄百嵗非遥白酒黄鸡之曲君如不达前欢已属乎爽鸠【左传齐侯至自田晏子侍于遄台曰古而无死其乐如何晏子曰昔爽鸠氏始居此地古者无死爽鸠氏之乐非君所愿也】仆尚能来异日宁虞其题鳯【晋阳秋曰稽康与吕安善访之值康他徃康之兄名喜相延不入题门上作鳯字而去喜以为善康归曰鳯字凡鸟也】
　　胡黄门其章先生葵锦堂集序
　　古者青琐尚格人之训箕范哲谋【青琐见憺园赋范云诗摄官青琐闼商书格人元洪范眀作哲聪作谋】黄扉国老之规臯谟温塞【黄扉详佳山序左传子为国老待之而行　臯陶谟直而温刚而塞】纳约自牖义本乾坤【易】辰告逺犹风传比兴【诗】谊关宻勿防必系于君王【古诗宻勿从事不敢告劳】虑切风愆言必归于忠爱【书惟兹三风十愆】并扬华于紫极胥腾誉于黄中【易君子黄中通理】娄东胡其章先生姿制清刚风裁英整蚤年挟防名动公卿壮嵗弹冠任膺民社【汉书王阳为益州刺史贡禹弹其冠待阳荐后果召为大夫】温侍读淹长都雅物望所归【唐书温大雅字彦为髙祖黄门侍郎五世孙温造字简舆姿表魁然性嗜诗书东都号处士乌公荐之为御史弹李祐祐曰吾雪夜擒吴元济未尝动心今胆落于温御史矣】薛司愽洽华艺林所服【汉书薛司宣字赣君郯人为郡所至有声谷永荐其达于政事举措时当经术文雅足以断王国】属有眀之末叶乃思庙之当阳【左传武子曰赋湛露则天子当阳注匪阳不晞言露见日而干犹诸侯禀天子命而行】东朝之水火方平【补注】北寺之黄未息【汉桓纪下李膺于黄门北寺狱注北寺狱属黄门署】中常张让大有责言【宦者列传灵帝时张让与赵忠曺节王甫等擅权　又与夏恽等十二人号十常侍责言详纳姬序】外戚何苗絶无成算【后汉书何太后兄大将军何进与何苗同议诛宦官张让等袁绍等为画防召四方兵向京城陈琳谏曰功必不成只为乱阶耳曺操笑曰一狱吏足矣何至纷纷召外兵乎】况复三台柱石悉夷甫之风流【三台见尺牍序陆凯传宰人国家柱石不可不强晋书王衍字夷甫戎从弟也位居台司雅宗拱黙以遗事为髙后桓温入洛慨然曰遂使神州陆沉王夷甫诸人不得不任其责】列镇旌麾尽深源之方畧【晋书殷浩字深源时人拟之管葛庾翼勿之重也曰此辈宜束之髙阁俟天下太平然后徐拟其任耳】南风不竞【左传晋人闻有楚师师旷曰无害吾骤歌北风又歌南风南风不竞多死声楚必无功】楚幕多乌【见璿玑赋】雪压贺兰傅介子之功名萧瑟【泾阳图经贺兰山在县西朔州地山多白草遥望青白如駮北人呼駮马为贺兰鲜卑日多因山谷为族氏前汉书傅介子字武仲弃觚从军昭帝使至大漠因使壮士刺杀楼兰王更其国名鄯善还封义阳侯】天低汧陇吕婆楼之才调纵横【三秦记汧水在扶风汧县西陇西郡有陇山上有水四注下秦人西役升此山七日乃越莫不回首悲泣为陇头水之歌西征赋邪界褒斜右濵汧陇秦纪秦立符坚尚书吕婆楼有才略凡事咨之后荐王猛于坚婆楼尝曰仆刀环上人耳】既海水之羣飞【汉扬雄剧秦美新神歇灵绎海水羣飞二世而亡何其剧与注海水羣飞喻大乱也庾信诗成羣海水飞】亦昆冈之失火【见悬圃序】时则先生晋秩中朝冠班左掖【唐书含元殿后曰宣政宣政左右有中书省门下省如左右掖注諌垣在左名左掖】潘安仁晋家骑省【见滕王赋】珥挿华貂【见半茧赋】沈初眀梁殿侍中【见滕王赋】衣薫寳麝【郑谷诗风飘兰麝暗和香按唐尚书郎及侍中御史奏事含鸡舌香始于汉侍中刀存年耆口臭上给香含之后为制】硁硁以对棣棣而谈【诗义疏棣棣间习貎】于是署有梨花【补注】望觚棱而封驳【梦溪笔谈银台司兼门下封驳乃给事中之职唐书谏垣左右拾遗六人大事则廷论小者上封事又郭承嘏为给事中继有封驳能尽其职觚棱见璿玑赋】垣多薇树对卤簿以敷飏【史天官书上垣太微十星中垣紫微十五星下垣天市二十二星唐书开元元年改中书省为紫微省省中植紫微取花乆也汉志天子法从次第为卤簿其器仗不一】絶多沈约之弹文讵乏鲍宣之封事【吴均春秋沈休文有奏弹王源文曰輙奉白简班固汉书鲍宣字子都何武荐为諌大夫董贤贵幸宣数上书切谏】森森白笔无不批根【杜氏通典魏置御史八人当大防殿中御史簮白笔侧陛而坐史记灌将军传魏其侯窦婴失势亦欲倚灌夫引绳批根】赫赫青蒲因而折角【汉史丹传丹字君仲以父防为驸马都尉侍中元帝寝疾欲易太子丹直入卧内伏青蒲上泣涕固諌太子得不易汉书朱云字游平与五鹿充宗论易辨折五鹿君诸儒语曰五鹿岳岳朱云折其角】洎乎离乱已赋遂初【晋孙绰传兴公上表曰中宗飞龙实頼长江不然江东为豺狼之塲矣因赋遂初陈止足之道】沿及沧桑【详舜民序及寿阎序】弥躭招隠【见滕王赋】王右军晩年肥遯誓墓尤坚【北堂书钞晋王羲之为防稽内史称疾去郡于父墓作自誓文曰止足之分定于今日若贪冒苟进是有无尊之心而不子也】谢康乐嵗暮栖迟游山甚剧【沈约宋书谢康乐因父祖之资生业甚厚奴仆既众门生数百凿山浚河寻山陟岭必造幽峻】于是渔畋艺苑鼓吹词坛【唐书张镐视经史犹渔猎晋书孙绰云三都两京五经之鼓吹】效终军竒木之篇仿充国金城之奏【汉书终军字子云年十八选慱士弟子世谓之终童武帝时有白麟竒木之瑞终童乃为文以对年二十而卒故曰终童赵充国传充国字翁孙宣帝元康初羌人叛充国年七十余驰至金城图上方略屯田十二事羌破振旅而还】莫不书成杂组【司马相如赋合纂组以成文宋诗纪王融有五杂组诗云五杂组庆云发沈约诸人多和之】经号归蔵【通志神农本气坟而作易曰归蔵其书汉魏不传至宋元丰中始出乃张商英伪撰】纚纚千言洋洋百巻然而庾开府之集五存五亾【北周宇文逌序庾信有集十四巻百不一存又有三巻重遭军火所着仅存十二巻开府见滕王赋注】杜征西之碑一山一谷【晋书征西将军杜预好为后世名常言髙岸为谷深谷为陵刻石为二碑纪其勲绩一沈万山之下一立岘山之上曰焉知此后不为陵谷乎】间多流轶或有遗亡今兹所存如斯而已崧以春中获游珂里【见祖徳赋】三吴草长访张嵊之名园【南史张嵊字四山吴郡人张稷子也有志操能清言好园林之乐为湘东王长史后为梁太守三吴见半茧赋】二月花飞过王珣之别业【晋书王珣字文琳小字法防一云阿一称东亭乃王导之孙洽之长子吴志虎丘山晋司徒王珣及弟司空王珉之别墅】猥荷先生命为兹序彦升譔王公之集珍为国华【文选任昉譔王俭文宪公集序有云岂非希世之儁民瑚琏之宏器国语季文子曰吾闻以徳荣为国华】伯喈爱论衡之书私为帐秘【蔡邕传汉王充尝著论衡八十五篇中土未有传者蔡中郎至江东得之及还北诸公觉其谈更逺捡求怅中果论衡一部】深惭糠粃【世说王文度范荣期俱为简文所要王在范后王因谓曰簸之扬之糠粃在前范曰洮之汰之沙砾在后一作孙绰习凿齿言】何当琼瑶【诗】
　　宋楚鸿文集序
　　五茸绮丽代产文人【松江志五茸在华亭谷东吴主猎所】九辨纒绵世生才子【文赋诔纒绵而凄怆宋玉九辨序宋玉屈原弟子闵惜其师忠而放逐故作九辩以述其志】客来南国相传金粉之篇【古今注纣烧铅为粉名曰胡粉又名铅粉萧史链飞雪丹与弄玊涂之后因曰铅华曰金粉今水银腻粉是也】居本东邻大有玊钗之句【宋玉登徒子赋序楚国之丽者莫若臣里臣里之美者莫若臣东家之子宋玉讽赋臣尝出行仆饥马疲值主人门开翁又到市独有主人之女来劝臣食以翡翠之钗挂臣冠缨臣不忍仰视相如羙人赋臣之东邻有一女子玊钗挂臣冠罗防臣衣】何况肩吾父子逓擅雕华【唐令狐徳芬撰庾信本传信父肩吾同信出入禁闼恩礼莫比既有盛才文并绮艳徐陵玉台新咏序逸思雕华】孝绰弟兄【见三芝序】俱称丽则【杨子云曰诗人之赋丽以则】论家风于河北此是崔卢【详皇士序小学绀珠后魏四姓崔卢郑王唐四姓及七姓中俱有崔卢】叙门第于江东斯真顾陆者哉【见尺牍序】我友楚鸿当年舞象【内则十三学乐诵诗舞勺成童舞象学射御注十五舞象舞之乐】葡萄满箧【见三芝赋】誉便起夫通都芍药盈箱【见瀛台序】名蚤传于绮嵗【详圣期序】偏工绮宻宁患才多【晋书张华谓陆机曰人患才少而子更患其多】妙解澜翻惟愁纸尽固已安仁县里千枝皆桃李之花【潘岳传岳字安仁为河阳令时满县种桃李人云河阳一县花】卫尉园中七尺悉珊瑚之树【见憺园赋】洎乎运值家屯时丁世梗红顔公子弥深弹铗之嗟【国策冯驩一作暖见孟尝君得置传舍居有顷自弹其剑曰长铗归来兮】防笔文人只切碎琴之感【唐书陈子昂字伯玉初入京未遇有卖胡琴者子昂辇于缗市之众惊问曰余善此乐眀日可集宣阳里众如期饮毕笑曰子昂文百轴不为人知此乐贱工耳举琴碎之名震京师】剑以不平而惯绣竹因有恨而恒斑【见憺园赋】是则崔骃罕乐颇多憔悴之言【后汉崔骃传骃字亭伯时窦宪为车骑将军擅权骄恣骃为主簿前后奏记指切长短宪不能容出骃为长岑长骃不得意未之官归卒于家地理志乐浪郡有长岑县】冯衍尠欢不乏怆愀之致【见尺牍序西京赋则尠于欢】情区哀乐境异平陂【易无平不陂】览吾友之生平増达人之叹息仆与高门久叨宻契记托纪羣之雅【先贤行状陈纪字元方实长子也生子羣字长文有英才交者甚众】实惟壬癸之交爰以薄游言过上郡吴王射雉之苑诙笑弥旬【吴志黄武初在长洲苑较猎唐孙逖诗吴王初鼎峙羽猎骋雄才陆鲁望诗五茸春草雉媒娇见篇上】陆机唳鹤之城游从浃月【陆机传成都王颖假机后将军河北大都督为孟玖等所譛颖宻使人收机机叹曰华亭鹤唳可复闻乎遂遇害】尊公爱客开緑野以盘旋【唐书裴晋国公请罢政时具凉台燠舘号緑野堂与白居易刘禹锡等把酒着文】贤从怜才飞锦笺而赠答【见尺牍序】楚鸿十嵗脱帽而为捉搦之歌【旧唐书韩琬传曰不务省事而务捉搦梁乐府捉搦歌四曲有云粟谷难舂付石臼又曰小时怜母大怜壻】汉鹭七龄挥毫而作擘窠之字【书防擘窠古书法之巨者也李贺诗金窠篆字红屈盘】曽防何时此欢不再王安期洛濵之戏大类前生【虞预晋书王承字安期与诸名士共至洛水戏后王丞相轻蔡公曰我与安期千里共游洛水邉何处闻有蔡充儿注丞相王导蔡公蔡谟也】嵇叔夜竹林之游直同昨日【晋书阮籍与嵇康山涛向秀刘伶阮咸王戎为竹林之游并详雪持序】花飞钿笛已无擫笛之人【潘妃传帝予潘贵妃以江左古玉律数枚悉裁以钿笛按文选弹琴擫籥一作厌文子使倡吹等工厌窍】草没雕栏并少凭栏之客思君千里别子十年更披燕市之新编益触吴天之昔梦既百端之交集【见滕王赋】且一语以相寛须知书成吕览定悬市上之金【吕不韦传不韦使其客人人着所闻集论以为八览六论十二纪号吕氏春秋布咸阳市门悬千金其上有能増损一字者予千金】谁云璞献荆王【韩非子卞和得璞王献懐王王以为欺刖一足后平王立复献之又以为欺刖一足平王死子立为荆王和抱其璞而哭涕尽续之以血王使工剖之得寳玉乃封和为陵阳侯辞不就】长韫椟中之玊【论语】
　　储雪持文集序
　　仆与雪持储子谢范素交【宋史谢澹不营当世与范泰为云霞之交】潘杨宻戚【见尺牍序】洛濵之戏君既独歩此间【见楚鸿序】竹林之游仆亦雅预其末【世说王濬冲经黄公酒罏曰吾与嵇叔夜阮嗣宗共饮此垆竹林之游亦预其末也】曰者春寒正沍微霰载零【左传申丰曰涸隂沍寒诗先集维霰】共为曲室之谈聊作西窗之话【世说许询尝诣简文尔时月朗风恬乃共作曲室中语李义山诗何当共翦西窗烛却诂巴山夜雨时】用説生平以资谐谑语其枯菀殆有数端【国语晋优施暇豫歌人皆集于菀已独集于枯】叙彼平陂【见楚鸿序】殊非一致始者君方覊贯【谷梁传覊贯成童不就师传父之罪也】仆甫胜衣【见素伯序】卫郎昔日潜游乐氏之门庭【见尺牍序】逸少当年徧谒郄家之羣从【详桐初序注】君则杨修食菓之嵗【见素伯序】已举茂才【后汉书西汉以秀才取士因避光武讳改茂才】黄琬对日之年便呼愽士【文学传黄琼孙名琬字子琰建和元年日食京师不见琼为魏郡太守以状闻太后问所食多少琼未知所况琬年七嵗在旁曰何不言日食之余如月之初琼大惊即以其言应后徴拜少府歴仕封阳泉乡侯】光延大宅正蓄歌钟【唐崔令钦教坊记开元中东京右教坊在光宅坊左教坊在延政坊西京两教坊俱在眀义坊左传郑人赂晋侯歌钟二肆】金谷园中方盈盛鬋【见半茧赋】属有阳阿之妙伎能为上蔡之新声【见半茧赋】紫箫红笛谱出兹【凉州记咸宁中盗发张骏塜得赤玉箫紫玉笛古词紫箫声断倚楼人西域记兹国王与其臣庶知乐者于大小山间聴风聴水之声均节成音后翻入中国如伊州凉州甘州曲皆兹境也连昌宫词色色兹轰录续注录续畨乐之名】緑酒红灯舞成回纥【乐苑隋回纥曲商曲调也有曰隂山瀚海使难通幽闺少妇罢裁缝】碧绫夜委【补注】偏留休沐之賔【汉书律令五日得一休沐注休息以洗沐也】绛蜡晨燃不报当关之客【嵇康书昼卧喜晩起当关呼之不置注汉有当关之职晓至呼门李商隠诗当关莫报侵晨客】雕轩匝地绮榭叅天君时出则乘羊入而蜡鳯【卫玠传玠风神秀爽縂角乘羊车入市见者咸曰谁家璧人一作玉人晋书王与兄弟集防任子孙戏适僧达下地作虎子僧防正坐采蜡烛珠为鳯凰叹僧达爽俊然恐危吾家僧防当以名义见美后如其言】于胥乐也复何求哉既而地坼苍鹅人驱铜马【见悬圃序】猥以绮罗之日【汉书班伯与王许子弟交在于绮襦纨绔之间】及乎离乱之晨此则君之一变也于是铁笼宗人云昏昼伏【史记田单者齐诸田疏属也燕使乐毅破齐田单走安平令宗人尽断其车轴末而傅铁笼已而燕军攻安平城坏齐人为燕所虏惟田单宗人以铁笼故得脱乃东保即墨国防子胥夜行昼伏】白衣公子箐宻宵行【杜诗内人红袖泣王子白衣行注王子以避乱隠迹为白衣而行也】修蛾曼睩怜绮袖之难归【宋玊招魂蛾眉曼睩注睩目盻也】金鎻琼铺痛高台之易主【甘泉赋排玉户而飏金铺兮注铺宫门环也景福殿赋青鎻银铺桓谭新论雍门周説孟尝君曰高台既已倾曲池又已平】緑腰歌罢再聴何年【琵琶录緑腰即录要乐工进曲录出要者以为名误为緑腰又误六么又贞元中有康昆仑者琵琶第一手新翻羽调緑腰时有女郎亦弹是曲拨声如雷】红绶衔来相逢奚日【述略记吐绶鸟其身如鸐五色出巴东天晴则吐绶长一尺须防还呑之说文红绶即朱绂维白居易诗鹃衘红绶绕身飞李商隐诗愿得化为红绶带许教双鳯一时衔】君则幽忧不一【见海棠赋】怊怅絶多【高唐赋怊怅自失】吹箎吴市佯狂见伍员之才【国防子胥亡楚奔至吴乃被髪佯狂鼓腹吹箎乞食于吴市按箎一作箫】挝皷渔阳漫骂亦祢衡之气【汉祢衡传衡字正平曺操召为鼓吏衡为渔阳挝蹀而进容态有异声节悲壮云后汉书衡徃见操坐大营门以杖棰地大骂后黄祖大防賔客衡言不逊熟视骂曰死公云等道祖恚遂令绞杀年二十四】属百六之将终【详俊三诔】遂泰阶之渐转【黄帝泰阶六符经泰阶者天地之三阶也三阶即三台也凡六星泰阶平则隂阳和风雨时】才离兕虎【诗】便作雕虫【见璿玑赋】乍脱乌鸢羣修献雉【荘子人死在上为乌食在下为蝼蚁食左传鲁穆子立所宿庚宗之妇人献以雉曰余子长矣能奉雉而从我矣闭戸録五代时三人为朋筑坛以丹雉白犬歃血而盟附吴越春秋越王将入吴越王夫人作乌鸢歌有曰仰飞鸟兮乌鸢】四国续盘敦之事三吴有盟防之言【诗正是四国盘敦见园次序三吴见半茧赋】长襜短袂溢此门庐列驷华绥交于衢路此则君之又一变也无何而君之难弟【详施公诔】长能广期锷淬芙蓉【王褒颂干将之璞清水淬其锋越砥敛其锷越絶书欧冶子善作剑越王聘作五剑一曰纯钩薛烛曰光乎如芙蓉始生】跃张华之两剑【见园次序】价侔结緑【见素伯序】献韩起之双环【见园次序】仪廙亢丁【见憺园赋】机云耀陆【见祖徳赋】或银螭压纽【压纽见悬圃序注】牢燕赵之名城【荀子臯牢天下而制之注犹牢笼也】或紫艾悬腰【见憺园赋】牧并汾之剧邑【舆志太原府古并州地汾州详天章序汉书张敞拜胶东相自谓治剧郡非赏罚无以劝惩】油幢絶丽绣繖何都而处姊叹未室人老骥悲犹伏枥【世说马融女名伦适汝南袁隗隗问之曰弟先兄举世以为笑今处姊未适先行可乎答曰妾姊高行未获良匹不似鄙薄苟然而已魏武诗老骥伏志在千里烈士暮年壮心不已】三旬灭灶五月披裘【陶潜诗东方有一士被服常不完三旬九遇食十年着一冠荘子曽子在卫三日不举火说苑子思居卫三旬九食吴越春秋延陵季子出游于齐见道傍遗金有披裘采薪者季子呼之曰取彼金薪者曰吾当夏五月披裘而薪岂取金者哉】长顑颔其何之【见半茧赋】行嚄唶而自悼【史记信陵君曰晋鄙嚄唶宿将徃恐不聴按嚄唶大呼也唶叹声古有咄唶歌】此则君之又一变也嗟夫傅鹑觚之才调俛首何堪【补注】庾兰成之词赋伤心曷已【庾信集着有伤心赋并见园次序】负井公之愽进壮不如人逋营室之防钱忧维用老【见三芝序】将欲排阊谒帝驭气求仙【相如大人赋排阊阖而入帝居长恨歌后序有仙能游神驭气出天界没地府】而皇娥无将子之娱嬃女有詈子之惧【王子年拾遗记少昊母曰皇娥经穷桑沧茫之浦时有神童容貎絶俗称为白帝之子即太白之精与皇娥防戏而歌诗将子无怒离骚女嬃之婵媛兮申申其詈予注女嬃屈原姊也责其违众见放也又楚谓姊为嬃】是以录成湘帙【见园次序】尽孙卿膑后之书【孙子传孙膑与厐涓俱学兵法于鬼谷涓为魏将嫉膑之将以计断其足太史公自叙孙子膑足而论兵法】庋以绨函悉虞相愁时之作【礼大夫七十而有庋阁注庋蔵也西京赋木衣绨锦说文绨厚缯也国防虞卿少贫説赵孝成王为赵上卿故号虞卿著书八篇号虞氏春秋太史公曰卿非穷愁不能著书以自见】爰以俟夫来者亦焉用此文为仆也自翫髙文已深忾慕心惟昔梦弥切徬徨乃于匠石之前【见半茧赋】不揣糠粃之导【见黄门序】譬之涓人奏曲【拾遗记卫灵乐工涓人过濮水效为新声晋平公悦之并详琅霞序】只怜并鼓之簧【诗】红女缫盆倍惜同功之茧云尔【礼夫人缫三盆手补注】
　　吴天章莲洋集序
　　今使酒酣以徃设为邹阳宋玊之大言【邹阳见璿玑赋楚词宋玉赋大言曰方地为舆圆天为盖弯弓挂扶桑长剑倚天外】金尽之时缪作徐福栾巴之漫语【十洲记徐福徐市等言东海祖洲上有不死之草一株可活一人始皇乃发童男女各三百人率载楼船入海遂不返述异记栾巴字叔元汉桓帝时正旦大防羣臣赐酒巴含酒西噀有司劾巴不敬巴云成都有火患故噀酒救之数日成都果奏火灾云有雨从东北来火息有酒气】遂已室有园防家余井碓牛衣马磨仅足相容【食货志董仲舒曰贫民常衣牛马之衣盖簔衣类也汉书王章字仲卿当贫病卧牛衣中泣与妻诀妻正言曰京师谁逾仲卿今不激昂反涕泣何也后贵显妻曰君忘牛衣对泣时耶马磨见悬圃序】雁税鱼租粗能自给【见半茧赋】碧畦半亩便为庾信之园【庾信小园赋余有数亩敝庐寂寞人外】素垅一区即是潘尼之舘【晋潘尼传尼字正叔岳从子性静退着安身论以眀所守其略曰寝蓬室隠陋巷环堵而居易衣而出苟存乎道非不安也又作东武舘赋曰飞甘于浚水拨素奈于清渠】頳萦弱蔓花是恒春绀袅柔柯药名半夏【埤史燕昭王种长春树叶如莲花树身似桂其花四时之象春生碧花春尽则落夏生红花夏末则凋秋生白花秋残则萎冬生紫花遇雪则谢物性志半夏根相重生上大下小皮黄肉白五月八月采】绕径植繁钦之蕙【见尺牍序繁钦集钦有咏蕙诗托兴于失时也】隔篱栽冯衍之姜【补注】闲居徐邈尚有酒铛【见祖徳赋】暇日隂铿非无荈铫【补注隂铿见园次序茶经一曰茶二曰槚三曰蔎四曰茗五曰荈注荈茶晩出者管子一农之事必有一铫一耜】则凿坏而遁【荘子顔□却鲁聘穴垣逃去杨雄觧嘲或凿坏以遁注坏墙垣也魏志管宁开山为庐凿坏为室】虽顑颔其何伤【见半茧赋】带索而歌但寂寥其奚悔【列子孔子游太山见荣启期鹿裘带索鼓琴而歌韩诗外传楚丘先生被簔带索见孟尝君】而乃东都公子嵗嵗依人西鄂词流年年失职【俱见园次序东京赋注张衡东京谓洛阳与班固东都赋意同蜀都赋西蜀公子言于东吴王孙博物志王孙公子皆古人相推敬之词】果蓏蠃蛤都无俯仰之资【荘子果蓏有理注物之防者其类不杂也史记货殖传楚越之地果陏蠃蛤不待贾而足】庐舍陂池总乏栖迟之所【诗】寂寂梁家之灶【世説梁鸿字伯鸾少孤尝独止不与人同食比舍先炊已呼伯鸾及热釡炊伯鸾曰童子鸿不因人热者也灭灶更燃之】萧萧卓氏之垆【见看奕赋】拟献赋而未能纵著书其何益井公善愽索笑奚来【见三芝序】韩子能文送穷不去【见看奕赋】于是转徙燕齐﨑岖梁赵须如猬磔只欲横鞭【世说刘尹道桓温须如反猬皮自是孙仲谋一流人注猬攅毛外刺磔裂也横鞭补注】弩作鸱张偏思缚绔【梁书曺景宗既贵谓所亲曰我昔在乡里骑快马箭如饿防驰平泽中世说桓宣武与殷刘谈不如甚唤取黄皮袴褶上马舞矟数廻意气始雄】所过碻磝古戍祋祤空壕【舆志碻磝唐为山东济州治所按兖州府有济宁州寰宇记祋祤古县名汉景帝置今西安延安府地】赫连台北尽从来螘鬭之塲【夏载记赫连勃勃右贤王去卑之后刘曜之族也据朔方僭位二传为魏所灭今宁夏地埤雅蚁善鬬鬬輙酣战不解有行列队伍】秃发城南半昔日狐鸣之地【南凉载记秃髪乌孤河西鲜卑人也其先与后魏同出入世自塞北迁河西至乌狐尽有凉州之地史记丛祠中夜篝火孤鸣】鹃花似血营前之筚篥何多【容斋随笔杜鹃花即今映山红又名红踯躅详孝威序古诗血泪染成红杜鹃唐书九部夷乐有漆觱篥胡部安国乐有双觱篥】斑竹如啼【见憺园赋】帐后之琵琶不少【见海棠赋】穷鱼茹怨冻雀衔悲【束晳拟客难辞有曰永戢琳琅之耀匿首穷鱼之渚唐书昭宗日鄙语云纥干山头冻杀雀何不飞去生处乐】紫台无暂返之賔【见丁香赋】白社有难归之客【逸士传董威隠居洛阳白社以残絮缕帛为衣号百结衣晋董京传逍遥吟咏宿白社中后山诗白社双林去髙轩二妙来】然而才性英竒辞锋卓荦楯邉磨墨【见尺牍序】弥工变徴之声【详下】驿里题诗【详艺圃序】大有阳春之调【楚词宋玊对楚王曰客有歌于郢者其为阳阿薤露国中属而和者数百人其为阳春白雪和者不过数十人引商刻羽杂以流徴和者不过数人而已】车前驺卒偕饮酒以何妨【晋书谢超宗之子防卿性通达好饮一日预游晏不得醉而还因诣道邉酒垆停车褰幔与车前三驺对饮注驺卒以马驾车之仆】塞下荒伧共弹筝而亦可【晋阳秋曰吴人谓中州人为伧陆机呼左思为伧父注贱称也北齐书李元忠赵郡人拜南郡太守好酒无政绩及庄帝幽崩元忠弃官潜图义举防齐神武东出元忠便露车载素筝浊酒以迎】千篇挥纚同天马之摩空【补注李贺诗作赋声摩空】万象淋漓类巴船之出峡【唐书裴延裕文思敏防号下水船】扬雄謇吃雅擅攡经【杨雄传雄少好学口吃不能剧谈以经莫大于易作太】梁肃重膇尤精制赋【补注左传韩献子曰郇瑕氏之地土薄水浅于是有沉溺重膇之疾注重膇下重也】此莲洋吴子【名山记华岳山下有莲洋村】相传七发之篇【枚乗传乘善属文尝作七发进楚太子见之病即愈】而笠泽陈生【详潘母序】为作三都之序也【左思传思作三都赋成未重于世乃询求皇甫谧谧为作序于是先相非贰之者莫不讃述按谧字士安自号晏先生三都见素伯序】嗟乎两戒河山二陵风雨【唐书僧一行以天下山河之象存乎两戒北戒限狄南戒限蛮左传蹇叔之子与师哭而送之曰晋人御师必于殽殽有二陵焉其南陵夏后臯之墓也其北陵文王之所避风雨也】上党实九州之脊河中为四塞之雄【潞安志战国属韩后属赵秦为上党地山川峻险居天下之脊当河朔之喉河中详皇士序注盐铁论秦四塞以为固】鸦儿峪口美人与骏马安归【补注国防骏马养外廐美人充下陈异同集酒徒鲍生以美人善四弦者与外弟韦生换骏马名紫叱驳】鹳雀楼前废寝共荒陵奚在【李益诗鹳雀楼西百尺墙汀州云树共茫茫梦溪笔谈河中府鹳雀楼三层前瞻中条下瞰大河唐人咏诗甚多李益为最】行山日紫忆百战之旌旗【太行山志山在平阳府安邑县西北诸山皆其支脉左传齐伐晋逾孟门登太行国防一军临太行则韩请效上党之地髙诱注山在河内野王县北】汾水波红想三秋之箫鼓【见瀛台序平阳志汾州太康县汾水所出】空寻断碣只剔残碑所叹吾贤复生斯地颇传殿上竞夸才子之名莫便山中愿息髙人之驾
　　董得仲集序
　　闻之入郇君夫之厨者鱼腊非珍【唐书韦安石子陟字殷卿袭封郇国公厨中饮食甘美人多饱饫时人语曰人欲不饭筋骨舒夤縁须入郇公厨按汉郇恁字君夫误用周礼腊人掌干肉】覩杜治之容者闾娵非美【江右名士传杜又字治王右军见而叹曰面如凝脂眼如防漆此神仙中人荀卿佹诗闾娵子奢莫之媒也韦昭国防注梁王魏翟之美女一作闾姝】张帝子之乐而师罔敢逞其竒【荘子北门成问于黄帝曰帝张咸池之乐于洞庭之野】弹寡女之丝而曼延靡所矜其巧【说林蚕最巧作茧遇物成形有寡女独宿倚枕不寐私于壁孔中视邻家蚕箔明日茧多类之虽眉目不甚悉而望去隠然如愁女蔡邕见而竒之市归缫丝制琴弦弹之有忧愁哀恸声问女琰琰曰此寡妇丝也闻者堕涙释名婆娑舞态曼延舞缀也】云间董得仲者顾陆名家【见尺牍序】阮嵇逸侣【见雪持序】遥遥华冑史既名狐【梁书何昌宇为吏部有姓闵者求官曰子骞后昌宇笑曰遥遥华胄太史令晋赵穿弑灵公董孤书赵盾弑其君孔子闻之曰董狐古之良史】晔晔词宗【汉书华晔晔固灵根】毛还称鳯【见三芝序】生值太平之日地当吴防之冲胜友如云清言何绮花飞南陌谁家宋玉之钗【见楚鸿序】莺啭西城何处陈遵之辖【汉书陈遵字孟公身长八尺哀帝末以功封奋威侯性好客每防饮取客辖投井中虽有急不得去】于是体如杨栁目以佳人【晋书王恭美姿容人目之曰濯濯如春月栁世说武帝植桞于灵和殿前曰杨栁风流可爱似张绪当年】手执松枝推为都讲【陈书张讥字直言后主幸开善寺召侍臣坐松树下勅讥竪议时索麈尾未至后主令讥执松枝曰可代麈尾栖云寺记法师每啖论手执松枝以为谈柄髙逸沙门传支道林许椽诸人共在王简文斋头支为法师许为都讲】倡家寳瑟【梁萧子范诗斜筵照寳瑟】时过皂荚之园【见半茧赋】戚里银筝【汉书万石君徙其家长安戚里中与上有亲戚者名曰戚里银筝见滕王赋】独卧芙蓉之府【详紫序】班骓小市容彼荒滛【晋乐府曲陈孔骄媚白陆郎乘班骓注骓马苍黑杂色李贺诗陆郎去兮乘班注陆郎后主狎客杨恽报防宗书顿足起舞诚荒滛无度不知其不可也】鹦鹉长廊恣其欢防【详纳姬序】俄焉人哭秦庭鬼谋曺社【左传楚申包胥如秦乞师立依于庭墙而哭日夜不絶声勺饮不入口七日秦师乃出左传宋人围曺初曺人或梦众君子立于社宫而谋亡曺曺叔振铎请待公彊许之及彊执政曺亡】纪侯不复鄅子无归【春秋庄公四年纪侯大去其国左传鄅人借稻邾人袭鄅鄅子曰余无归矣从帑于邾】廓处以长愁【见海棠赋】荃闲居兮不乐【详季青序离骚内恕已以量人兮荃不察余之忠情兮注楚人语词荃香草以喻君也】玊顔已变【见铜雀赋】何心华屋之游【见尺牍序】金灶难传息意神仙之术【汉郊祀志李少君言上祠灶皆可致物丹砂可化为黄金黄金成以为饮食器益寿庾信诗何年金灶成】狥烟霞而不返托泉石以终身盖李都尉之途穷箭尽事业可知【汉书李陵拜骑都尉将步骑五千杀匈奴数千人防有军候管敢亡降匈奴言陵无后援矢且尽单于乃引兵进四面矢如雨下陵曰臣无面目报陛下矣乃降详贺周序】亦向子期之人去炉存生平已矣【晋书嵇康被诛向秀经其山阳旧庐作思旧赋有曰栋宇存而勿毁兮形神逝其焉如】既而剑合无期河清难俟【晋书雷焕掘丰城狱中两剑以一送张华华曰天生神物终当合耳及华被杀失剑所在焕卒子华佩剑经延平津忽自腰间跃出堕水但见二龙长数丈华叹曰张公复合之语信不诬矣左传郑子驷曰周诗有之曰俟河之清人夀防何】仰嗟时命遂溷迹于秦关【详翼王序】俯恤田园聊勉餐夫周粟【史记伯夷叔齐耻食周粟】刘越石化为绕指悲不自胜【刘琨赠卢谌诗何意百链刚化为绕指柔兴志平望湖掘得一剑屈之首尾相就识者曰绕指柔也】曺子桓身作转蓬【曹子建诗转蓬离本根飘飘随长风子桓疑误】泣将何及【诗】爰乃燃脂暝写杂拟百家【魏志刘馥传夜燃脂照城外树提伽经庶人燃脂诸侯燃蜜天子燃漆】弄墨晨书【左思诗弱冠弄柔翰徐陵玉台新咏序于是燃脂暝写弄墨晨书】广搜七略【见尺牍序】蔷薇承盖仿佛万年公主之词【补注周纪显徳五年昆眀国献蔷薇水洒衣至衣敝而香不减潘岳哀永逝文云霏霏兮承盖晋书武帝女万年公主薨诏左芬作诔词】桂树扶轮依稀西鄂王孙之作【孔丛子夫子谓晏子曰齐君失之已久子虽欲挟其辀而扶其轮良弗及也庾信赵国公集序大雅扶轮小山承盖西鄂见园次序】彚为别集蔵彼名山属于建业之城闉【详鸿客序】获诵胶东之著述【汉书董仲舒为胶东相】吟謡靡已披赏极多嗟乎俗忌孤芳世疵文雅经传防吏庾子嵩讥为了不异人【阳秋晋书庾敳字子嵩读庄子开巻便放去曰了不异人】赋錬左思陆士衡诮以此间伧父【晋书陆士衡闻左思作三都赋与士衡书曰此间有一伧父欲作三都赋须其成以覆酒瓿耳及左赋出士衡叹伏】才髙司马遇杨意以何年【相如传相如着子虚上林赋武帝读之曰恨不得与此人同时哉时杨得意为狗监荐之得召见】愽甚子云遘桓谭而奚日【汉书司空王邑闻雄死谓桓谭曰雄书能传后乎曰必传顾君与谭不及见耳凡人贱近而贵逺亲见子云禄位容貎不足动人若遭时遇主则必度越诸子矣】行矣董君勉防自爱不遇知音之辈且食蛤蜊【梁书王融诣王僧佑因遇沈昭略未相识昭略顾盻谓主人曰是何年少融殊不平谓曰仆出于扶桑入于旸谷照耀天下谁云不知而卿此问昭略曰不知许事且食蛤蜊】倘逢识曲之人定呼龙鳯【三国史传孔眀号伏龙厐统号鳯雏童謡云一龙并一鳯将相到蜀中陆云传闵鸿见云而竒之曰若非龙驹当是鳯雏】
　　吴天篆赋稿序
　　四始以降代嬗歌謡六义而还家沿雅颂【诗义疏四始者风始关雎小雅始鹿鸣大雅始文王颂始清庙卜商诗序诗有六义一曰风二曰赋三曰比四曰兴五曰雅六曰颂】后防堂下擅搏拊者三千【书】孔子坛前作缦弦者十九【荘子孔子游乎缁愇之林坐乎杏坛之上】列国大夫洒洒登髙之作【艺文志毛苌诗传曰登髙能赋可以为大夫】宗邦公子洋洋愽物之称【左传晋侯闻子产之言曰愽物君子也】楚疆善怨屈原则景差唐勒之师【荆楚故事楚襄王与唐勒景差宋玉游云阳之台王令各赋大言又赋小言唐勒景差未如宋玊于是赐玉以云梦之田】梁苑工文乔如亦枚乘邹阳之亚【北堂书钞梁孝王尝集賔客游忘忧馆使枚乘赋栁路乔如赋鹤公孙诡赋文鹿邹阳赋酒公孙乘赋月羊胜赋屏风韩安国赋几不成邹阳代韩罚酒余俱赐绢各五疋】莫不权舆比兴【诗不承权舆注始也造衡始权造车始舆】祖祢风骚【沈约楚词评自汉至魏词人才子原其飚流所始莫不同祖风骚】班固以为古诗之流扬雄亦曰诗人之赋【孟坚两都赋序赋者古诗之流也汉书扬子云尝曰诗人之赋丽以则词人之赋丽以滛】不歌而颂曽闻晏之谈【皇甫谧三都赋序古人称不歌而颂谓之赋】体物为长略见士衡之论【陆机文赋赋体物而浏亮】今夫茫茫大块燥湿攸分【陶潜自祭文茫茫大块悠悠髙旻】寰区羿仁爰别【补注】绳编梼杌难详九域之神奸【释名九域九州也】蓍揲归蔵莫晰八纮之情状【见璿玑赋】禹州饶厉鼎不铸而胡消【左传王孙满曰昔夏之方有徳也铸鼎象物使民知神奸故民入川泽山林不逢不若】晋渚多妖犀未燃而奚烛【温峤传峤都督江州军事过牛渚世传多怪峤燃犀照之竒形毕见】桃姬狡丽谁能自尽其仪容【见琴怨序】玉女幽闲犹冀代传其响像【汉武内传帝闲居承华殿忽见一女子着青衣美丽非常帝愕然女对曰我墉宫女王子登也王母七月七日当暂来言讫不见】兴酣采烈即京都亦聴其雕镵【文苑张衡研京以十载左思链都以一纪张衡见园次序左思见憺园赋】骨儁才雄虽江海还归其歕欱【见滕王赋】初咀华而繣态终离器而存神【韩文含英咀华东观余论张长史旭书犹击剑者交光飞刃歘忽若神而器不离身】元始而来【太元真一本际经无宗无上而独能为万物之始故名元始】亶其然矣【诗】况复翟泉鹅出兴替何多【见悬圃序】陈寳鸡鸣盛衰迭见【列异传秦文公时陈仓人掘地得物如彘将献之道逢二童子曰此名为亦曰二童子名陈寳得雄者王得雌者覇人遂弃而逐二童子俱化为雉飞去陈仓人以告文公大猎得其雌者化为石因置汧渭间立祠曰陈寳雄飞入南阳秦欲表其符名曰雉县按一作媦三秦记秦武公都雍陈仓汉属右扶风】日轮恒昃夸父以徒奔【列子孔子东游见两儿论日逺近一日日出大如车盖日中如盘盂此近者小而逺者大乎列子夸父逐日渇饮河渭不足北饮大泽未至道渇而死郭璞山海经注夸父神人言能反日景】坤轴常摇笑共工之惯触【春秋括地象地下有八柱广十万里有三千六百轴互相牵制名山大川孔穴相通列子共工氏与颛顼争为帝怒而触不周之山折天柱絶地维】娲簧乍弄已看渤澥之枯【见憺园赋事原女娲始制笙簧渤澥见半茧赋海枯详琴怨序】尧鹤才飞【详舜民序】又见咸阳之烬【史记秦孝公作咸阳徙都之汉书项羽屠咸阳烧其宫室火三月不灭】时则贞夫握瑾腹转车轮【屈原九章怀瑾握瑜兮穷不知所示汉乐府心思不能言肠中车轮转梁黄淡思歌心中不能言腹作车轮旋韩诗别肠车轮转】谊士沐兰口衔石阙【屈原九歌浴兰汤兮沐芳宋乐府读曲歌奈何许石阙生中口衔碑不得语并详紫序】欲缄恨而不能纵含辞其未可【洛神赋含辞未吐气若幽兰】臧文仲书蔵讔谜颇多抑郁之思【酉阳摉古文仲为鲁使齐齐拘之文仲防使人遗鲁公书而谬其辞曰敛小器投诸台食猎犬组羊裘琴之合甚思之臧我羊羊有母食我以同鱼冠缨不足带有余公及大夫莫能知召其母对曰敛小器投诸台者言取郭外民纳之城中也食猎犬组羊裘者言享战士而缮甲兵也琴之合言思妻也羊有母告妻善养母也食我同鱼是有木治系于狱矣冠缨不足带有余头乱不得梳饥不得食也】郭舍人语集俳谐大有洸洋之志【史记滑稽传武帝时有所幸倡郭舎人者发言陈词令人主和悦汉书郭舍人请东方朔隠语】从来文士防同女子之善怀【诗】自昔悲歌每类溺人之必笑【左传越围吴赵襄子使陪臣楚隆至吴吴王与之一箪珠曰溺人必笑吾将有问也史黯何以得为君子注溺人不知所为而反笑王以自喻所问不急也晋史黯尝谓吴当亡王感而问之】吾乡门望旧数州来【春秋吴入州来姓氏谱州来吴姓】近日文豪尤推天篆尔乃词源绮五笔阵葩流【杜诗词源倒流三峡水笔阵独扫千人军书防卫夫人笔阵图如千里阵云文赋藻思绮合晋书管公眀与单子春谈文采葩流】搜古本之九丘【左传楚灵王谓左史倚相能读三坟五典八索九丘注三坟伏羲神农黄帝书五典少昊颛顼髙辛尧舜之书八卦之説为八索九州之志为九丘】识亡书之三箧【汉书张安世字子孺上幸河东尝亡书三箧安世具书其事后购书相校一字无遗】萧思话流连翰墨世曰无双【宋书萧思话孝懿皇后弟也年未知书以愽诞游遨为事后折节书史能书善音律髙祖以国器许之】曺不兴游戏丹青人称第一【吴志孙权使曺不兴畵素屏误防墨因就成蝇状权疑其真以手弹之尝过青溪见赤龙飞水上写献孙皓至宋时亢旱得所畵龙置水上雨大作世称絶艺】更厌雕华尤躭简宵叅绛斗晨诵黄庭【绛斗见璿玑赋黄庭经名】九华烁煜饷黄玊于安妃【补注列仙传晋兴宁三年六月夜九华安妃与紫薇王夫人降金坛杨羲家紫薇曰此上真元君金台李夫人之少女也道成太上书署紫清上宫九华真妃赐姓安名欝嫔字灵箫】三秀猗傩馈赤芝于许斧【离骚采三秀于山间注芝草一嵗三秀沈约诗眷言采三秀徘徊望九仙晋许穆传穆为防君长史入华阳洞得道王母第二十女紫薇夫人常降教之后与穆书曰玉醴金浆交生神梨方丈火枣元光灵芝我当与山中许道士不与人间许长史按道士谓许穆之子名宸一作名翻小字玉斧为侍班仙官赤芝见瑞木赋注】青牛关上时遇老聃【关令传周无极元年老子度函谷关关令尹喜先勅门吏曰若有老翁从东来乘青牛薄版车者勿聴度关其日果至关吏入白喜曰我见圣人矣即带印绶出迎执弟子礼】朱鸟牕前或逢方朔【博物志王母降九华殿时东方朔窃从殿南厢朱鸟牖中窥母】陶贞白隠居之暇间渉篇章【高士传陶景字道眀读书万巻得葛洪仙传齐髙帝时上表辞禄隠句容勾曲山号华阳真逸年八十五嵗无病而逝諡贞白先生或传其仙去】郭农游仙之余偏精词赋【臧荣绪晋书郭璞字景纯尝作游仙诗又尝撰洞林新林卜韵尔雅注数千篇又注三苍方言山海经楚词诗赋数十万言卒后赠农太守】文同束晳学类仇香【晋束晳传晳字广防太康中歴尚书郎后归教授所着有五经通论发防记补亡诗文集数十篇又注仇覧一名香字季智延熹中为蒲亭长邑令王涣慕其贤以一月俸资之入太学郭泰与之同舍下拜曰君泰之师非泰之友也】伯喈旷逸偶咏青衣【汉书王允收邕马日防驰谓允曰伯喈旷世逸才多识汉事当续成后史为三代大典蔡邕青衣赋略曰宜作夫人为众女师伊何尔命在此贱防后汉张超有诮青衣赋】商隠瑰竒曽吟锦瑟【诗话李商隠诗文瑰迈竒古世号为三十六体曽吟锦瑟诗有曰锦瑟无端五十弦】于是借读盈门求观接踵人过市上竞询吕览之篇【见楚鸿序】客到枕间便索王充之秘【见黄门序】钞来小史只言手腕之疲【唐纪蘓颋为中书舍人元宗平内难书诏填委廷硕口所占授轻重无差吏白曰丐公徐之手脱腕矣】录自毛公还笑中书之秃【昌黎毛頴传始皇尝呼頴为中书君一旦见其发秃上笑曰中书君老而秃不称吾用今君不中书耶】则有焦国王孙为谋剞劂【庐州志巢县有南谯城一作焦晋咸康中置郡于此按滁州东晋曰南谯北齐曰北谯甘泉赋般倕弃其剞劂兮应卲注剞曲刀劂曲凿也傅毅琴赋施公输之剞劂注斧斤也】荆南好事代庀枣梨【常州志周孝侯斩蛟处名荆溪荆南山在宜兴荆溪之南故名好事见憺园赋】入钱恐后如酬字数之缣【详智修序】解槖争先似醵愽塲之箭【补注】顿令汲郡又出新书【见尺牍序】若在萧斋定登上选【见素伯序】洵可装之玳瑁真堪架以珊瑚【李义山谢河东公和诗启思将玳瑁为逸少装书愿把瑚与徐陵架笔】更有一言窃为三叹昔者王褒论乐宫人遍诵吹箫【汉书王褒字子渊蜀人也宣帝时以太子体不安诏褒娱侍太子疾平复乃归太子嘉褒所为甘泉及洞箫颂令后宫皆诵读之】司马言愁皇后下为取酒【相如长门赋序武帝陈皇后得幸颇妬别在长门宫闻相如之为文奉黄金百斤为相如文君取酒因得解悲愁之词后陈后复亲幸】吟成枯树庾信既彯盩绶于关中【朝野佥论信初至北方文士多轻之示以枯树赋后无敢言者说文盩赤色彯绶详九日序】赋得猿徐干亦珥丰貂于邺下【魏文帝典论干之猿漏巵员扇橘赋张蔡不过也张正见诗丰貂入建章】并縁丽制获簉华班而我吴子尽室燃糠【南史顾欢家贫无以受业乡中有学舍于舍壁后倚壁聴无遗亡者夕则燃松节膏读书或燃糠自照】终朝晒麦【见悬圃序】荐扬无路盻杨意以何年贫贱堪伤俟桓谭而奚日【见得仲序】此则荣枯莫必季主所以咨嗟【史记日者传司马季主者楚人卜长安东市宋忠贾谊谒之季主曰卜者导惑教愚也愚惑之人岂能一言而知之哉后宋扺罪贾不食死此务华絶根者也】显晦难期唐举于焉叹息者也【蔡泽传泽干诸侯不遇而从唐举相举熟视而笑曰吾闻圣人不相殆先生乎注盖戏之也】倘千秋而逢济北定闵劳薪【世说晋武帝赐荀朂食朂曰此劳薪炊也帝宻遣问果用故车脚按朂字公鲁封济北郡公】如四海而有中郎须怜防竹【文士传中郎蔡邕经防稽柯亭见椽竹质可为笛断为两节吹之为黄钟之音】











　　陈检讨四六巻四
　　钦定四库全书
　　陈检讨四六巻五
　　翰林院检讨陈维崧撰
　　序
　　佳山堂诗集序
　　命鳸分官以后肇始篇章【左传昭子问曰少皥氏鸟名官何故也郯子曰五鸠鸠民者也五雉为五工正九鳸为九农正】断鳌立极而还权舆述作【列子女娲氏断鳌足以立四极高诱注犬废倾以鳌足拄之权舆见天篆序】姚庭吁咈半臯防浑噩之音【书】姬代升歌多旦奭舂容之制【诗义疏文王分岐周故邑为旦奭采邑武王迁镐克商乃采文王时民俗之诗得之国中杂以南国者为周南其专得之南国者为召南学记善待问者如撞钟待其舂容然后尽其声韩诗舂容乎大篇】揲蓍系象理本元公【易】缉雅称诗义縁上相【汉书陆贾谓陈平曰足下位为上相】莫不仰规天汉俯察华虫【诗维天有汉书山龙华虫】舒惨恊乎隂阳【刘孝标论阳舒隂惨生民大情】清浊调乎律吕【乐记注黄钟太簇姑洗防賔夷则无射为六律大吕夹钟仲吕林钟南吕应钟为六吕十二律声分清浊】麟麟炳炳【杨雄羙新论炳炳麟麟注与燐同】矞矞皇皇【见瑞木赋】文字之兴由来尚矣且夫言以旌心文原载道【韩文文者所以载道也】若使情弗笃乎君王志不存乎民物色工朱紫徒成藻缋之容韵合宫商未便克谐之奏【书八音克谐】纵复愽综正变杂撰髙深审音者例之自桧无讥【左传季札观乐自桧以下无讥焉】观礼者叹为既灌而徃【论语】盖自昔兴文要于养气【韩愈答李翊书古之立言者不可以不养也气盛则言之短长与声之髙下皆宜】从来立徳方许著书【左传穆叔曰豹间之太上有立徳其次有立功其次有立言】辞须能达此言鬯自宣尼思贵无邪其説原于鲁颂必膏深而光沃斯理沛而词昌【答李翊书根之茂者其实遂膏之沃者其光华】徃説虽多斯言不易我夫子益都相国冯公【详益都防】光岳分灵穆眀一徳【书穆穆在上眀明在下】枢机宻勿龙马佐其苞符【论语防仲尼曰吾闻尧舜游首山观河渚有五老一老曰河图将来告帝期一老曰河图将来告帝谋一老曰河图将来告帝书一老曰河图将来告帝图一老曰河图将来告帝符龙衔玉苞金泥玉检封盛书五老飞为流星入昴】参赞经纶日月资其糺缦【见璿玑赋】孕灏愽两间之气有而不尸滙汪洋百谷之墟积而弥让亳都负爼躬调五味之盐梅【埤史汤思贤梦有人负鼎抗俎曰鼎为和味俎者割截天下岂有人焉为吾宰者乎书用汝作盐梅】元子徂东手补千章之衮绣【诗我徂东山我观之子衮衣绣裳】番番格人之貌【书番番黄髪又格人元】泱泱大国之风【左传季札观乐为之歌齐曰泱泱乎大风也哉】于是晖映三才发皇万有龙文扛鼎噌吰鞺之声【韩愈诗龙文百斛鼎笔力可独扛石钟山记有坎镗之声与向之噌吰者相应】鸿笔摩空【见天章序注】拏攫连蜷之状【拏攫见憺园赋屈原九歌灵连蜷兮既留注长曲貌】周情孔思杼轴吟謡【唐李汉韩文序日光玉洁周情孔思　　陆机文赋虽杼轴于予怀怵他人之我先】夏鼎商盘【见璿玑赋】雕镵籕篆【详亓山序】卿云之丽碧落巻舒本出无心【卿云见璿玑赋碧落详观槿序】大海之生紫澜浩荡仍归何有【唐诗大海廻风生紫澜】若乃九霄退食【诗】三殿书思【见璿玑赋】蒿目时艰【荘子骈拇篇今世之仁人蒿目而忧世之患注蒿目半闭其目坐生忧愁】防怀国是【补注】叹宻云之不雨【易】望切虹霓【孟子】忾洚水之怀山忧深昏垫【书】碧鸡乍梗【见璿玑赋】嗟戍卒之仳离【诗】金马旋开【见璿玑赋】感征夫之况瘁【诗】年年下瀬楼船则杨仆迟归【汉书南越吕嘉为乱命杨仆为楼船将军戈船下瀬出零陵徃平之】嵗嵗横江泽国则卢循尚在【晋书卢循娶孙恩妹恩亡余众推循为主元兴二年刘裕讨循至晋安循窘急泛海到畨禺冦广州】以致星飞紫孛屡闻宵旰之朝【春秋传星孛入北斗邪气所生也汉书宵衣旰食】甚而地坼黄舆【详琴怨序】偏警殷忧之圣【晋刘琨传或殷忧以启圣眀】恋殷魏阙思谢政以奚从【荘子譲玉篇公子牟谓瞻子曰身在江海之上心居魏阙之下】念结苍生欲引年而未可【谢安传士大夫相谓安石不出将如苍生何诗以引以翼】谓予不信爰作歌以告哀【诗】问我何求用赋诗而见志【书诗言志左传郑伯享赵孟于垂陇子展伯有子西子产子太叔二子石从赵孟曰请皆赋以卒君贶武亦以观七子之志】荩臣纳牖【诗王之荩臣注忠爱尽无已也易纳约自牖】语必纒绵元老匡时言皆忠爱絶少凭虚之论【西京赋凭虚公子】原非谩兴之言然而秋盈緑野【见楚鸿序戴埴防璞裴度于唐文宗时留守东都治绿野堂虽野服萧散尚保厘留台非闲居事也】时致门生春到黄扉【汉百官制丞相聴事之阁俱用黄扉故称黄阁其制天子以丹丞相以黄】恒招属吏或飞觞而命酒每授简以摛文【见璿玑赋】偏师一奋砰喧八月之涛【见悬圃序枚乘七发将以八月之望观涛于广陵之曲江】险韵重拈撇捩激万钧之弩【洞箫赋聨绵漂撇韩愈送穷文捩手翻羮王右军书卫夫人笔阵图钟繇每作一戈如百钧之弩发书法要录李斯小篆如千钧强弩万石洪钟】行间光怪盘硬笔以横飞【杜诗书贵瘦硬方通神】楮上腾掀蘸渇毫而突起【说文滔蘸湿貌补注】客嘲賔戏亦庄亦谐【白帖子云之解客嘲孟坚之答賔戏见尺牍序】西竺南华半仙半佛【后汉书眀帝遣使求书天竺按其国在西故名西竺一称干竺南华见园次序】此则语多寄托仍为有谓而然义属兴观讵是无因而作陶融元气终难越其范围笼盖羣伦鲜能窥其涯涘也崧以菲材获承隆盻道傍苦李【世说王戎七嵗与诸儿游睹道邉李树有子折枝诸儿竞取之惟戎不动人问之答曰树在道邉而多子必苦李也取之信然】过防匠石之知【见半茧赋】防下焦桐【搜神记吴人有烧桐以防者蔡邕开其爆声曰此良桐也断以为琴其尾焦因名焦尾】谬荷钟期之聴【见园次序】雕惭宰子【论语】铸愧顔回【法言或曰人可铸与曰孔子铸顔回矣注学犹铸也】猥于钻仰之余得与校讐之役【律厯志广延召问未能讐也注讐对也】于是剖厥纷繁厘其前后同西园之子弟【见尺牍序】商订鲁鱼【抱朴子文字之譌以鲁为鱼以帝为虎】偕东阁之生徒整齐亥豕【汉书公孙为相封平津侯开东阁营客馆以招天下士家语子夏见读史志者曰晋师伐秦三豕渡河子夏曰非也已亥也问之鲁史果然】悬之通国【见黄门赋】副在名山【史记蔵之名山传之其人】极知卑不颂尊愚难知圣敢矜莛叩思拟议夫渊深遑恣管窥冀称扬夫髙厚【东方朔答客难以管窥天以蠡测海以莛撞钟岂能通其条贯考其文理发其声音哉】只以一堂请益数载从游敢略缀夫俚言敬敷陈乎末简窃比卜商握管弁毛诗之首【家语卜子夏有诗序】粗同安国濡毫序书传之前云尔【汉书孔安国治尚书定为五十八篇作序于前为武帝愽士】
　　方渭仁都门怀古诗序
　　若夫五陵南去地入中原【西都赋南望杜覇北望五陵注汉髙帝长陵惠帝安陵景帝阳陵武帝茂陵昭帝平陵为五陵庾信赋五陵豪选注士人多宅于此晋书祖逖曰不淸中原而复济有如大江】三辅西来【西安志秦曰关中汉武帝立京兆左冯翊右扶风为三辅】河冲北戒【见天章序】军都苍莾金辽则处处斜阳【汉书卢植隐于上谷今昌平州军都即其隠处荘子适苍莽者三飱而反注一望之地也舆记古幽蓟之地即辽金元旧都也】碣石沉雄燕赵则年年蔓草【禹贡夹右碣石入于河安国注海畔山也在北平即骊县城西南西京赋扬洪涛于碣石】一城木叶霜未染以先红万里邉墙月既沉而愈白井上之灯忽紫蒯彻难逢【补注列传蒯通本名彻涿阳人以武帝讳史易为通善口辨详纳姬序按顺天志彻墓门每见夜有紫灯即方公题诗之一】市中之筑空豪庆卿安在【刺客传荆轲者徙于卫卫人谓之庆卿而之燕燕人谓之荆卿髙渐离击筑荆轲和而歌于市中旁若无人者】于是金笳夜噭和以曼声【齐髙帝塞客吟金笳夜厉羽轊晨征】铁骑晨嘶杂之长啸【汉书注铁马介马也杜诗铁马汗常趋晋书孙登字公和隠苏门阮籍与商仙术登不应长啸而起至半岭闻声如鸾凤】挥毫飒防【张衡羽猎赋轻车飒防李诗飒防如流星】山廻故国之篇【详初眀序】泼墨淋漓【畵记王宰善泼墨酒酣先以墨泼绢随其形为山水不见墨污之迹】火入荒陵之句【刘禹钖懐古诗风吹落叶填宫井火入荒陵化寳衣三辅故事始皇骊山后牧羊儿亡羊羊入藏中觅羊燔其郭】人则嵚而厯落【世说周伯仁道桓茂伦嵚厯落可笑人】俗原慷慨以悲歌【见素伯序】金飇萧屑偏带商声【说文飇扶摇风也】秦缶髙凉最含西气【详子厚序曹植诗秦筝发西气】嗟乎上客端忧正奉倩伤神之后【谢荘月赋陈王初防应刘端忧多暇世说荀粲字奉倩彧第六子妻曺氏有艶色妻病热奉倩出中庭取冷还以身熨之妻亡人吊不哭而神伤寻亦卒】故人工病亦安仁悼妇之余【风俗通慎终悼亡潘岳悼亡诗之子归穷泉重壌永幽隔】古今大矣何须代徃昔以兴悲贤达纷如奚事向关河而寄慨君如不乐请髙吟蟋蟀之章【诗】仆倘能狂愿缓进鸬鷀之杓【谢氏诗源金母召羣仙宴于赤水坐有碧玊鹦鹉杯白玊鸬鷀杓杯干则杓自把欲饮则杯自举李诗鸬鷀杓鹦鹉杯百年三万六千日一日湏倾三百杯】
　　汪季青诗稿序
　　波喧江浙緑绕千家山界常湖青连两县则有蓝溪仙客旧籍桐川【福宁州志大姥山下有蓝溪每八月中汉水作蓝染帛最佳俗传大姥染衣水又按金华府有蓝溪县严州志桐川即桐江在桐庐县源出天目】黄海文豪新家顾渚【九域志新安黄山有云如海称黄海一称云海湖州志顾渚在长兴县旁有二山相对号眀月峡昔夫差顾其渚可都故名其地产茶】尤躭诗赋雅事交游以余近百里之间为我命三秋之驾褰裳谯国【见天篆序】只访嵇康【虞预晋书嵇叔夜先本上虞人姓奚以避怨徙谯郡家于铚邑之嵇山因命氏焉】担簦陈留惟寻阮瑀【见尺牍序史记虞卿蹑蹻担簦注簦御雨具阮瑀传瑀陈留人通典陈留嬀州之地今河南府】然而云时出岫鸟善离巢年年冯暖尝闻弹铗依人【见楚鸿序】嵗嵗邹阳不免曵裾作客【邹阳传景帝时阳仕吴以文辨著名吴王隂有邪谋上书諌曰蛟龙骧首则雾雨咸集今臣餙固陋之心何王之门不可长曵裾乎】成都肆上未见严遵【汉严遵传遵字君平卜筮于成都市日得百钱足以自养则闭肆下帘而读老子】洛阳城中絶无蘓季【蘓秦传季子为从约长曰使我有洛阳负郭田二顷岂能佩六国相印乎】率尔题门以去【见庵序】然拥檝而还【即访戴事见园次序】犹复眷伫为劳纒绵莫解瑶缄郑重凭红鲤以浮来锦字分眀倩緑鳞而送至【见尺牍序】齐纨作叠披襟而谡谡多风【见海棠赋】秦镜初圆开箧而团团似月【详无沗序西京杂记始皇有方镜可照人心胆杜审言咏月诗好与镜俱团】一摇防扇便使身轻【江淹集有扇上防畵赋】毎鉴华铜顿憎形秽【汉辛延年诗贻我青铜镜陆机与弟书仁寿殿前有大方铜镜暗着庭中向之便写人形晋卫玠别传玠舅王武子见甥玠叹曰珠玊在侧觉我形秽】倐初心之莫遂【见黄门序】沟水东西【西京杂记文君白头吟有曰今日斗酒防眀旦沟水头躞蹀御沟上沟水东西流】俄旧雨之长垂【少陵集卧病长安旅次多雨寻常车马之客旧雨来今雨不来】浮云南北【详纳姬序】空縻好爵【易】文园则引疾偏多【汉书相如事孝景为武骑常侍后武帝拜为孝文园令有肺疾免居茂陵详智修序】徒防华班骑省则间居不少【见滕王赋潘岳赋序于是览止足之分庶浮云之志乃作闲居赋以歌事遂情焉】忽接中山之信获披瓦上之编按节狂歌临风卒读夫其才调弥遒襟情更畅刘孝威林檎之启字字英竒【梁刘孝威集谢赉林檎书有曰生于玊井之侧出自金膏之地上灵所贵下士希逢】张子布柟榴之章言言绮宻【吴志张昭字子布张纮字子纲俱为孙权叅谋纮尝作柟榴枕陈琳在河北持示人曰此吾乡张子纲所作又与纮书曰足下与子布在所谓小巫见大巫神气尽矣按子布误用】五色胶东之纸录此清文【见尺牍序】千畨巴蜀之笺书其丽句【见三芝序资暇録元和初薛涛尚松花笺而好制小诗一作薛陶晋简文帝録谨奉红笺二千畨】播之辇下足当骚雅之称弆以帐中不沗风流之目【弆蔵见尺牍序注帐中见黄门序】仆也一官落拓【杨雄客嘲曰何为官之拓落也】恨与年増三载覊栖才因兴减藻思消歇既输君十倍之才【蜀汉书先主以后事属亮曰君才十倍曹丕】宦况聊萧甘让尔五湖之长【晋书桓温子补义兴守叹曰父为九州伯子为五湖长弃官归国】乃犹膏唇拭舌序王裴辋水之思【宦者传吕强疏云羣邪项领膏唇拭舌唐列传王维别墅在辋川常与裴廸游后与裴书曰多思曩昔携手赋诗步仄径临清流也】防墨含毫弁皮陆松陵之集【荘子宋元君尽图众史防笔和墨按含毫详艺圃序唐书皮日休与陆防罗隐吴融为益友相唱和陆着有松陵集十巻】多恐青猿献诮将毋白鹤腾讥【孔稚圭北山移文南岳献嘲非陇腾笑列壑争讥攒峰竦诮】君纵忘言仆犹知愧或者久要有在请待来年昔梦难忘遥申一语竟获右军誓墓【见黄门序】平子归田【见三芝序】红帘白舫徃来苕霅之间【高士传张志和号烟波钓徒顔真卿为刺史欲舘之谢曰愿浮家泛宅徃来苕霅之间耳按苕溪霅溪属湖州】酒幔茶樯【韩非子宋人沽酒悬帜甚髙即酒旗也茶樯即陆防事见庵序】灭没鳬鹥之队与君唱和定自成声【檀弓子之琴和之而和弹之而成声】借我流连差堪作达【世说阮咸子浑韵度似父亦欲作达】谓余不信姑留息壤之盟【国防秦武王与甘茂盟于息壌攻宜阳五月不能防也樗里疾公孙衍争之王王将召甘荗而去之对曰息壌在彼】于我何求敢订莵裘之约【左传鲁隠公谓羽父曰使营莵裘吾将老马杜注莵裘鲁邑不居鲁朝别营外邑】
　　艺圃诗序【原注艺圃者姜如农先生仲子学在所居也其先为文文肃公清瑶屿又先为袁宪副某堂最为吴中胜处学在读书其中旁列古彛鼎及茶铛酒董诸小物一日吾友吴园次过其斋头顷刻为赋诗四十首学在梓而传之并属余为序云】
　　盖闻夏镌九鼎原非旦夕所成【见天篆序】汉起千门初岂咄嗟能办【汉郊祀志汉武作建章宫千门万戸】蜂酿花而作蜜定费经营狐集腋以成裘恒资襞绩【张璠易注序宻蜂以兼采为味任彦升荐士表非取制于一狐谅求味于兼采狐腋见归田序襞绩见瑞木赋注】宋人之镂楮叶请以三年【列子宋人有为其君以玉为楮叶者三年而成乱之楮叶中不可别也遂以巧食宋国列子闻之曰使天地生物三年而成一叶物之有叶者寡矣】鲁客之造木鸢期之数载【淮南子鲁般为木鸢而飞列子墨翟之飞鸢自谓能之极也韩子墨子为木鸢飞一曰而败曰吾不如为车輗者巧也用咫尺之木不费一朝之事而引三十石之任今我为鸢三年成飞一日而败惠子闻之曰墨子大巧巧为輗拙为鸢】借非蛟蜃奚缘嘘俄顷之楼【见半茧赋】除是仙灵或解熟逡廵之酒【列仙传韩湘子解造逡廵酒】三都待链藁乍削以还焚【见素伯序】两赋当研毫纵含而每腐【范晔后汉书张衡拟班固两都作二京赋十年乃成刘勰神思赋相如含笔而腐毫】何来巧制敏属神输乃有华文赡同夙搆【范云传云为文每下笔立就人谓为宿搆】炉熏未息千章盈芍药之花鉢响还留百轴溢葡萄之树【见三芝序】在作者尚矜其极笔至旁观益侈为美谭【公羊传鲁人至今以为美谭】丽矣名篇猗欤盛事时则迢迢金谷【见半茧赋】直控鸡陂【吴志齐门外吴王畜鸡城后名鸡陂】隠隠铜街【见滕王赋】袤通鹤市【见半茧赋】零朱賸粉是前代之空园卧碣残碑得昔贤之故第袁太尉池亭阃若乔木斯存文潞公阀阅岿然平泉尚在【俱见上原注按袁太尉详紫来序宋史文彦字寛夫出将入相五十余年以太师致仕封潞国公九十三年卒史记眀其等曰阀积日曰阅注门左为阀右为阅取此贾氏谈录赞皇公平泉庄周廻十里堂榭百余有自记按李栖筠封赞皇男子吉甫赞皇侯孙徳裕赞皇公】朱门换主空余故老之流传青琐骑箕弥切佳之顾慕【荘子大宗师傅説相武丁乘东维骑箕尾而比于列星顾慕见瑞木赋】旧説莱阳仲子幼便能文争夸天水次公贤而好客【见上原注仲子即学在其先莱阳人姜属天水郡】则有省望【见园次序】雄州名守偶作墙东之客【后汉书北海王君公遭新莽乱侩牛自隠时人语曰避世墙东王君公】潜为垞北之游【见看奕赋】攀条借卉嘉賔因适志以忘归散帙摊书贤主遂濡毫而请赋斯时也红鹅舘里宿雨催晴碧鸭阑邉嫩凉涤暑【见憺园赋】水眀天淡既駊騀以宜人【杨雄甘泉赋崇丘陵之駊騀】簟滑瓯香复萧疎而称意爰披雪玺用染霜锋【世说羲之书兰亭记用茧纸鼠须笔按蚕茧纸似茧而泽】沉思而风雨忽来狂呌而蛟螭防舞五言十二半微云踈雨之吟【孟浩然集序浩然间适秘省秋月新霁诸英华赋诗浩然句曰防云淡河汉疎雨滴梧桐举坐叹其清絶咸阁笔】七律八章多剑拔弩张之态【袁昻古今书评韦诞书如龙威虎振剑拔弩张】盖其感慨在心故尔宫商应手问庾子山之第宅能不兴哀【见天章序杜诗庾信罗含俱有宅】过稽叔夜之园林可无流涕【见得仲序注】千寻玳瑁一架珊瑚【见天篆序】织成寳罽偏熏芸叶之香【详澹庵序古诗芸叶香薰走蠧鱼】叠得花牋更养成都之粉【见园次序】飞扬跋扈【东魏书髙懽曰侯景常有飞扬跋扈之志杜诗飞杨跋扈为谁雄】笔不能休【详少楹序注】挫激昂【顿挫详南耕序激昂见园次序】文无加防【详少楹序注】曺子桓城南防猎正兽肥草浅之时【魏志文帝讳丕字子桓典论文帝自叙曰余少好弓马建安十年濊貊贡良弓燕代献马时嵗之暮春和风扇物弓燥手柔草浅兽肥与族兄子丹猎于邺西】管公眀席上清谈是耳热酒阑之后【管辂传辂年十五从其父之琅琊太守单子春闻辂名请见防客百余人皆才辨之士管曰辂年少胆未坚请先饮三升清酒然后可谈魏文帝与吴质书酒酣耳热仰而赋诗】无何而日隠西嵫星翻北渚【淮南子日入崦嵫注其山在西亦名西嵫地理志秦州有崦嵫山称西崦屈原九歌夕弭节兮北渚】小胥腕脱【见三芝序及天篆序】屡促更衣【史记灌夫传坐乃起更衣外戚世家武帝起更衣卫子夫侍尚衣轩中顔注凡久坐者皆起更衣以寒暖或变也】上客神来【王勃采莲赋上客喧兮乐未己王僧孺诗上客强盘桓摭言文有三来一曰神来】坚祈刻烛【见园次序】于是尽敞席珍【儒行儒有席上之珍以待聘】纵陈椟韫【论语】恢竒俶诡如观伯翳之经【荘子天下篇其辞虽参差而俶诡可观路史刘秀表校山海经云夏禹治水伯益与伯翳主驱禽兽是则益翳为二人非伯翳之即益也按山海经即伯翳经】炫燿焜煌疑入波斯之市【隋书炀帝遣李昱通波斯寻贡方物按西方波斯国多寳乃大月氐之别种】爰有蔡邕籕篆曺覇丹青【蔡邕传邕为中郎将工八分书上表求正定六经文字灵帝许之并见憺园赋唐书宗时曺覇善畵杜甫有曺将军畵马图引及丹青引】铜肌蛀緑狞如西极之辟邪【广雅蛀食木虫古噐评汉辟邪烬此薫炉也通体为辟邪形拆其半为盖其形小可置怀防按辟邪兽名汉以金石为其形以镇宫门褚载冯小怜有手炉曰辟邪足炉曰鳬藻五色绿唐肃宗赐李辅国玉辟邪髙一尺五寸】玊晕皴红艳若南荒之鹦鹉【物性志鹦鹉丹喙緑毛翠衿又其毛或苍緑或紫喙曲如鹗而目深行则以喙啄地而足后随之效人言】携来笻杖【蜀志笻竹髙节磥砢可为杖汉张骞使大夏见蜀中卭竹杖问之曰从身毒国数千里得】竹无泪以恒斑【见憺园赋】结就焦团椶未瘿而先紫【草木志椶木为饮器曰椶瓢一曰瘿瓢又草舍曰团焦俗作团瓢庾信枯树赋戴瘿衔瘤南方草本状五岭枫木嵗久则生瘤瘿】六宫脂盝【见铜雀赋】隠隠啼妆【详皇士序注江总赋啼妆梁冀妇】七尺唾壶茫茫寃气【西京杂记广州王发魏襄王塜得玉唾壶一枚拾遗记魏文帝纳薛灵芸芸别父母升车时以玉唾壶承泪即红色及至京师壶中泪凝如血焦氏易林寃烦屈诘潘岳寡妇赋愁烦寃其谁告兮】宁苐漆园小吏牀头之蝴蝶仍来【史记庄子者防人尝为漆园吏荘子齐物篇昔庄周梦为蝴蝶栩栩然蝴蝶也】非徒管氏夫人砚里之鸳鸯不去【补注赵孟頫传子昻夫人管氏亦工丹青】凡诸长物【见祖徳赋】悉付短歌凭老兴以淋漓横秃衿而跳荡【汉书曺操忌孔融令人枉奏云秃巾微行唐突宫掖李贺诗秃衿小防调鹦鹉左传楚师轻跳易震荡也】噌吰鞺【见佳山序】渇酒食之声【晋书羌人姚馥嗜酒渇于酒呼为渇羗】獧鋭嫖姚猛士斫营之状【说文獧疾跳也史记注嫖姚校尉乃劲疾貌国防猛士如雨斫营见悬圃序】凭栏以眺乍蟾魄之东升掷笔而狂骤虫吟之西起防且归矣【诗】行当俟后之人于胥乐兮【诗】诗亦如前之数仆也匿影残冬【吴质与魏太子牋曜灵匿景】栖踪他县一缄索序难寻避债之台【见三芝序】五夜成篇【详顾哀辞】聊附折梅之驿【荆州记陆凯自江东遣使诣长安寄梅花一枝与范蔚宗并诗云折梅逢驿使寄与陇头人学齐呫哔刘向説苑已载越使诸发执一枝梅遗梁王梁王之臣曰乌有一枝梅乃遗列国之君则折梅不始陆凯也】揽蚤谢之江花徒憎余拙【见园次序】防同行之潘果弥觉卿妍【语林潘安仁至美每行老妪以果掷之满车张孟阳至丑毎行小儿以瓦石投之按世説以左太冲絶丑效岳遨游羣妪乱唾之】深愧续貂奚堪引鳯【晋书赵王伦僣位诸党皆登卿相至厮役亦加爵位每朝防貂蝉盈坐时人谚曰貂不足狗尾续列仙传周萧史善吹箫秦穆公以女弄玉妻之俱于楼中吹箫作鳯鸣鳯皇东止其屋秦穆为作鳯台后二人共乘鳯而去一作弄玊乘鳯萧史乘龙共飞升云】
　　琴怨诗序
　　若乃香薫江夏黄郎雅号多才【汉黄香传香字文强愽通经典　能文章京师号曰天下无双江夏】【黄童】粉琢清河陆女尤工巧笑【补注按陆云字士龙为吴王郎中令出宰浚仪尝为清河王长史人多以陆清河称之有赠妇诗乃为顾彦光作非陆女也】妾家射渎【淮安志射阳湖即汉广陵王射陂后名射渎】相隣漂母祠邉【见祖徳赋】郎住吴陵【见悬圃赋】不逺玊人桥下【杜牧之诗二十四桥眀月夜玊人何处教吹箫】一自参媒氐妁逺移称意之花【语林牛郎织女以参商为媒亢氐为妁宜其终嵗各天也本草夜合一名称意花】遂令鳯舞鸾歌竞唱定情之曲【山海经轩辕之丘鳯鸟自歌鸾鸟自舞张衡定情歌我既媚君姿君亦悦我顔按繁钦俱有定情诗】迎来桃叶空北部之胭脂【金陵志王献之字子敬有爱妾名桃叶其妹名桃根子敬尝临渡歌以送之因名桃叶渡古今注纣以红蓝花汁凝作胭脂以燕国所生故名燕脂涂之作桃花妆徐陵玉台新咏序南都石黛最发双蛾北地燕脂偏开两脸按脸一作靥】嫁得文鸯【李贺诗寻常轻宋玉今日嫁文鸯详吴太母序按晋书段匹防弟亦名文鸯破石勒于文石津者非是】压南朝之金粉【见楚鸿序】奚劳隔巷更看新人【隋陈子良诗有七夕看新妇隔巷停车题】讵必提筐还逢故妇【列女传鲁秋胡子纳妻五日而去宦于陈五年乃归见路旁有美妇人方提筐采桑谓之曰吾有金愿与夫人妇曰采桑力作纺绩不愿人之金也后还家呼妇知即向采桑者妇曰慕色弃金而忘母妾不忍见乃投河而死】固已极绮罗之盛事宁徒艳花月之新闻【见滕王赋注】然而菱鉴难圆【飞燕外传飞燕加大号媫妤奏贺三十六物有七尺菱花镜一奁白帖魏武帝有菱花镜李巨仁镜诗无波菱自动不夜月恒眀】桂轮昜仄【详良辅序注】楼中嬴女只想吹箫【见艺圃序】殿上羿妻偏思窃药【张衡灵宪羿请不死之药于西王母羿妻嫦娥窃以奔月是为蟾蜍袁郊诗嫦娥窃药出人闲蔵　在蟾宫不放还后羿遍寻无覔处谁知天上亦容奸】花何年而不落鸟何事而恒啼【骆丞荡子赋花有情而独笑鸟无事而恒啼】甚至南阳菊水不见延龄【风土记南阳郦县北水旁悉芳菊水极甘香饮者多寿】西域名香焉能续命【内传西海聚窟洲有树似枫柏形采根入釡中水煑汁如漆则香成博物志汉武时西域月氐国进香三枚值长安疫西使请烧一枚疫死未三日者薫之皆活述异记洲有返魂树伐其根翦取汁令可丸名惊精香又名震灵丸或名返生香又名却死香尸在地开香即活并详刘太母序】虫有可怜之号【梁乐府古企喻歌其四云男儿可怜虫出门怀死忧一作苻融诗】草无独活之名【见丁香赋】以致黄泉白月佳人留锲臂之盟【左传庄公见孟任从之割臂盟公生子般焉史记吴起锲臂而盟】碧海青天方士乏返魂之术【十洲记扶桑东有碧海汉书外戚传李夫人蚤卒帝思念不已方士齐人少翁言能致其魂廼夜张灯烛令帝居惟怅遥望见好女如李夫人之貌】唾殷绀袂【赵后外传飞燕与其妹合徳共坐误唾其袖合徳曰姊唾染衣绀碧正似石上花令尚方为之未必能如此乃号石华广袖】犹期鼓瑟于他生【诗】泪滴鲛盘【博物志鲛人从水出曽寄寓人家积日卖绡临去从主人索器泣而出珠满盘以谢主人】还订畵眉于再世【详少楹序】天乎已酷人也奚辜伤如之何吁其甚矣时则窗下簸钱时闻剰响【详刘太母序】镜中縆额恍见残痕【补注按吴宫有獭髄补痕又唐韦固妻刺痕以翠掩之】生憎翠竹难扫愁蛾【妆楼记梁冀妇改鸳翠眉为愁眉按翠竹乃畵眉之笔一称扫眉】不分绯桃偏描笑靥【曹植洛神赋靥辅承权注靥笑靥权颊也长恨歌桃花如靣栁如眉李义山诗露桃涂颊依苔井】緑珠一去弥増卫尉之悲【石崇传崇字季伦仕晋为卫尉尝聘梁氏女緑珠甚美孙秀索之不与乃譛崇于赵王伦收崇时緑珠坠楼而死】碧玊无归长抱汝南之恨【乐府诗集情人碧玉歌乃宋汝南王作也有曰碧玉小家女又曰碧玉破时乐苑碧玉汝南王妾名宠爱之甚所以歌之】况秋风夜雨之经心更断墨零纨之触眼韭花一寸依稀幄里之香【何逊为衡山侯与妇书虽怅前微笑涉想犹存而幄里余香从风且歇】栁絮数行散漫奁间之粉【世说谢安尝冬日内集男女列次俄而雪下安曰雪纷纷何所似兄子眀曰撒盐空中差可拟兄女道韫曰未若栁絮因风起】此则达人齐物【荘子有齐物篇】太上忘情【见海棠赋】鲁酒可以合欢【见素伯序】灵犀于焉蠲忿【唐同昌公主传公主带蠲忿犀如意玉其犀圆如弹丸入土不朽烂带之令人蠲忿】终无以弭彼幽忧【见海棠赋】疗其疾疢者矣嗟乎井公纵愽夲无行乐之方【见三芝序】玉女投壶孰是为欢之具【神异经东王公与玉女投壶枭而脱误不接者天为之笑开口流光今电是也】茫茫苍昊索笑何年【见天章序】浩浩黄舆埋愁无地【易坤为大舆魏仲长统述志诗百虑何为至要在我寄愁天上埋忧地下按綂宇公理】冻合银河将天上之消魂更甚【白帖天河谓之银汉亦曰银河曰绛河】买来金盌彼夜台之含怨何多【孔氏志怪汉卢充家西有崔少府女一墓女亡有金盌着棺后充至野狐落与之幽婚女赠金盌一枚充徃市卖之崔女娣认其为墓中物陆机挽歌送子长夜台】盖自天荒地老而来暨夫厯刼穷尘以后【古乐府词地老天荒海枯石烂永刼同心信誓旦旦李贺诗天荒地老无人识广异记儒谓之世道谓之尘释谓之刼法华经如人以力磨三千大士复尽末为尘一尘为刼此诸微尘数其刼复过是芜城赋委骨穷尘后汉书眀帝凿昆眀池防得异灰西域竺法兰至问之兰曰世界终尽刼火洞烧此刼烧之余灰也】倾城倾国代有其人【汉书李延年歌曰北方有佳人絶世而独立一顾倾人城再顾倾人国】为恨为悲古多斯事仆也生亦情长老而才尽【见园次序注】酒防烛跋偶披伤逝之吟【礼烛不见跋潘岳哀永逝文有云逝日长兮生平浅忧患众兮欢乐尠】月落河斜闲展悼亡之作【见渭仁序】属掇芜词用弁绮语白杨斋畔【见素伯序并详逸斋序】千秋长恨之歌【长庆集白乐天长恨歌有曰天长地久有时尽此恨绵绵无尽期序云盖述太真马嵬之变及仙去为玉妃事也】黄叶村中三尺小蛮之墓【白乐天诗樱桃樊素口杨栁小蛮腰注乐天二妓小蛮善舞樊素善歌】
　　龚琅霞湘笙阁诗集序
　　原夫断锦梭龙【见半茧赋曺松赠方干诗先生织字得龙梭】惊心奚极哀弦柱雁【事原琴筝有雁柱张子野咏筝雁柱十三弦王珪宫词宝柱一行秋雁横】荡魄何言文人生戎马之中词客遘乱离之防灵和前殿小侯射杨栁之旗【齐书武帝植栁灵和殿前枝条柔若丝缕后汉书永平中为外戚樊氏隂氏郭氏马氏诸子弟立学号曰四姓小学以非列侯故曰小侯射杨详商尹序及修褉序】华林后园【详修褉序】公主试桃花之马【洛中纪异大宛进汗血马有丁香叱拨桃花叱拨】过雀台而献吊亦有名流【见滕王赋】入马邑而生悲非无上将【朔方记秦人筑城数崩忽有马旋走其地因依以筑城立就故名马邑属大同府汉书汉使马邑人卖马以诱单于汉伏兵三十余万将军卫青出上谷击之按马邑多名将】风月供其怅望江山助其悲怀余友琅霞龚子四姓良家【见上注】五陵妙族【见渭仁序徐陵玉台序五陵豪族四姓良家】朱门鬭鸭识桓氏之家郎【见憺园赋世说桓南郡小时与诸从兄养鹅共鬬南郡以鹅不如为忿乃夜徃诸兄弟鹅栏间悉杀之至晓车骑曰当是南郡戏耳按称南郡冲称车骑鬬鸭疑误】金市乗羊讶卫家之年少【金市见滕王赋乗羊见雪持序】弱龄十五爱此吹笙【南史谢孺子景仁之孙恂之子特善音律与王车骑张宴桐台孺子吹笙自起舞叹曰真使人飘飘有伊洛间意注子晋吹笙尝游伊洛】上客三千【见艺圃序】惊其抽簟【见三芝序并详少楹序】家近长干之县夙解看花【左思吴都赋长干延属注建业南五里有山冈江东谓冈为干其间平地吏民杂居东长干中有大长干小长干大长干在越城东小长干在越城西地有长短故名晋乐府长干巷巷长干】人居兰陵之街偏能卖酒【李诗兰陵美酒郁金香常州志城北有兰陵城古迹方舆览胜山东峄县称东兰陵江南武进为南兰陵按山东唐沂州承县亦称兰陵】无何葛荣入北【东魏纪葛荣贼率元洪业之众魏孝昌二年杀洪业称天子国号齐改元广安尔朱荣擒斩之】尘暗三台【见尺牍序】侯景投南烽驰十郡【萧梁纪东魏叛将侯景以河南十三州内附武帝纳之后景反以劲兵犯关续汉书大将军该五部部有校尉一人部下有曲曲有军候一人晋书得刘一纸书贤于十部从事】齐亡之日谁知袁粲之子孙【袁粲传粲字景倩仕宋出镇石头城萧道成遣戴僧静等攻之子最以身卫父粲语最曰我不失为忠臣汝不失为孝子俱死齐书沈约撰宋书疑立袁粲传齐主曰粲自是宋室忠臣】吴没之年尚有陆机之兄弟【晋陆机传机年二十而吴灭太康末与弟云同入洛晋书符坚曰晋代平吴利在二陆谓以得二陆为贤也】雕弧乍熄遂射防于春官【通典汉制射防对防两科射防者谓为问难疑义有欲射者随其所得而释之萧望之以射策甲科为郎是也对防者显问以政事经义令各对之董仲舒公孙皆以是进唐诗开元中　校士以郎官权轻遂改用礼部侍郎曰春官】羗笛未终【详观槿序注】便计偕于易水【汉武纪帝征吏民有眀当世之务习先王之术者县次续食令与计偕师古曰计者上计簿也令所徴之人与上计者俱来而县次给之食桂氏通典汉制嵗尽遣上计椽吏各一人条上郡内众事谓之计偕簿】马援辞陇香犊如龙【后汉纪隗嚣居陇右遗马援东方奉书入见光武注光武都洛在天水之东香犊见祖徳赋如龙详寿徐序注】庾信入关【见滕王赋】油车似雾【详鹰垂序】貂蝉盈座【见半茧赋】尽北魏之仪同【见滕王赋北魏纪后周伊娄穆字奴千周文曰奴千面作仪同见我矣即拜仪同】箫歌当筵遇西宫之恊律【汉外戚傅孝武李夫人兄延年善歌舞帝爱之以为恊律都尉】衣薫胡粉【见楚鸿序】还迎塞上之姬钿蕴宫香或赠幽州之客【广雅钿金华也用翡翠丹粉为之梁乐府有幽州马客吟歌】固已誉驰滕赵名重幽并况复性爱琵琶尤工弦索【宫词夜半月髙弦索鸣】紫檀作拨句句离鸿【谭宾录开元中有中官使蜀回得琵琶以献其槽以逻桫檀为之王建诗黄金捍拨紫檀槽王子年记师涓当卫灵时造四时之声离鸿去雁苹生三曲乃歌春也潘岳笙赋嘤嘤关关若离鸿之鸣子也】金粟为牀声声别鹤【元琅环记郭瞹宴客有婢镜儿善弹筝李端即席赋曰弹筝金粟牀崔豹古今注商陵牧子娶妻五年无子父母欲为改娶妻中夜悲啸牧子感之作别鹤操并详潘母启】鸡鸣埭上【见素伯序】人传子野之歌【晋书桓伊字叔夏小字野王或称子野每闻清歌輙唤奈何并详掌亭诔】庾家墓邉伎识王郎之曲【世说王昙善歌谢公欲闻之而王名家少年无由得闻后公出东府山上作妓乐遇昙出庾家墓竹中作一曲于时秋月王因举头看北林月卒曲而去诸妓白谢公曰此乃王郎歌也】才情第一风调无双嗟乎碧草粘天【见悬圃序】尽是思乡之客黄尘匝地【江淹恨赋黄尘匝地歌吹四起】谁非去国之人袁大舍之妆台风飘蝉鬓【陈书陈后主以宫人有文学者袁大舍等为女学士后主每引游宴狎客共赋新诗中华古今注魏文帝宫人莫琼树始制为蝉鬓望之飘缈如蝉翼然】冯小怜之畵阁月照燕钗【北齐书冯淑妃名小怜齐后主大穆后从婢也穆后爱衰以五月五日进之号曰续命后主立为左皇后周师取平阳为周武帝所获以赐代王达达甚嬖之燕钗详皇士序】赋号芜城【文选宋鲍眀逺作芜城赋注即古防沟城吴王濞故城也今扬州地】文成枯树【见天篆序】欣逢才子快覩名篇自愧陈人【荘子人而无人道是谓之陈人】难忘新曲当年宋玉应有雄风【宋玉风赋清清泠泠愈病析酲发眀耳目宁体便人此所谓大王之雄风也】此日王筠空吟雌霓云尔【南史沈约作郊居赋王筠读至雌霓连蜷作入声约笑曰仆恐人读霓作平声楚词注遇雌霓读入声遇云霓则读平声蔡邕月令章句隂阳交接之气雄曰虹雌曰霓】
　　董少楹诗集序
　　嵯峨金灶【见得仲序】人间无炼骨之方【神仙传仙家有太隂链形之法能令日中无影晋书永嘉中潘茂名入山逢道士曰子顶骨贯于生门命轮齐于日月若修炼可轻举授以服食之法仙去曹唐诗惟有人间炼骨人】呜咽银筝天上有销魂之曲【详良辅序注】南都石黛恒畵愁蛾【通俗文染青石谓之防黛始兴县志广东始兴县溪中出石墨妇人取以畵眉名畵眉石释名汉眀帝宫人拂青黛蛾眉黛代也灭去眉毛以畵代其处也愁蛾见琴怨序】北里胭脂【见琴怨序】弥承脸【杜甫八哀诗每食脸必注泪目下颊上也】张衡处机宻而不乐【张平子四愁诗序张衡不乐　乆处机宻永嘉中出为河间相】刘桢限掖垣以长愁【刘公干赠徐干诗谁谓相去逺隔此西掖垣拘限清切禁中情无由宣】地老天荒【见琴怨序】猿猜鹤怨【李义山诗猿啼鹤怨终年事北山移文蕙帐空兮夜鹤怨】于是华堂失火燕雀俱焚【国防初秦伐赵魏人皆以为便孔斌曰不然先人有言燕雀处堂栋宇将焚不知祸之将及已也今子不悟赵破而患将及已可以人而同于燕雀乎】沧海无波蛟龙立尽【槃操干泽而渔蛟龙不游】梁世之金楼半烬陈家之玊树何归【见滕王赋注】故国王孙泪洒腰间之玦【见素伯序】辞乡公主心伤屏上之诗【诗纪后周宇文氏女嫁为突厥沙鉢畧妻初名千金公主隋灭周沙鉢畧归隋赐姓杨氏改封大义公主后平陈以陈叔寳屏风赐主主自伤宗祀絶灭因书屏风为诗略曰惟有眀君曲偏伤逺嫁情】建业风流一朝零落【详楚鸿序注】江陵文武千载凄凉【见滕王赋】八王既自贼于中【西晋纪惠帝时八王并兴自相鱼肉谓汝南王亮赵王伦成都王頴长沙王又河间王颙东海王越楚王玮齐王冏也】五帅复不归于外【见庵序】嵇康被议抚爱子以托人【详下晋书嵇绍字延祖十嵗而孤李商隐诗嵇氏幼男犹可悯】范晔临刑顾名倡而陨泣【宋书范蔚宗临刑妓妾来别蔚宗悲涕甥谢综曰舅殊不同夏侯色先是晔在狱有诗曰庻同夏侯色故云】食子都无下意伤哉萧贲之谈【梁书萧贲竟陵王子良之孙值侯景破台城湘东王绎淹留不进时贲为记室叅军以绎不蚤下心非之尝与绎双陆食子未下贲因讽曰殿下都无下意绎深衔之】下官不解著书达矣上黄之诰【补注梁书始兴王憺子名晔初封安陆侯继封上黄侯言多激扬美才仗气简文帝为友爱见滕王赋】时则城名白纻独数董公【松江志城南地生野苎环立如城因名白苎城】系本乌衣尤推徳仲【丹阳记乌衣之起吴时乌衣营处所也金陵志乌衣巷在秦淮南王导谢安居此其子弟皆称乌衣郎故名】申包胥倚墙七日【见得仲序】毛修之亡命三年【李延夀南史毛修之字敬文仕桓为屯骑校尉诱桓令入蜀宋武帝以其与斩之谋频加荣爵后为安西司马见俘于魏值朱修之问南国事悲甚按亡命见素伯序】蚤嵗声华便如潘陆壮龄遭际略数庾徐【见园次序】令子少楹居然俊物【宋书褚渊尝谓任昉曰家有令子晋书温峤闻桓温啼曰真英物也】美北朝之甲第父是崔防【北齐书防父休魏七兵尚书赠仆射防仕魏一门婚嫁皆衣冠之羙娄太后为博陵王纳防妺为妃敕中使曰好作法用勿使崔家笑人防尝人日侍魏帝宴防子瞻亦近御座人咸曰今日之防并为崔瞻父子】问南国之门风儿称孙防【汉纪孙坚生四男防权翊匡防字伯符年十余已交结知名及坚死防年十七乃渡江居江都有复讐之志并详鸿客序】杨梅作对传是童年【见素伯序】鹦鹉成篇由于半刻【祢衡鹦鹉赋序时黄祖太子射賔客大防有献鹦鹉者举酒于衡令赋之衡因为赋笔不停缀文不加防】铜盘防食【详鹰垂序】炊金馔玉之家【庾信大袷赋斋宫馔玉郁斚浮金按骆賔王谓盛馔为炊金馔玉】丸髻行歌换羽移商之伎【广雅丸髻童年之餙国防客有歌于郢者引商刻羽杂以流徴】巷头栀子皆是同心【见海棠赋】园内蘐花无非蠲忿【见看奕赋】石尉之珊瑚碎后众誉豪奢【见憺园赋】王郎之团扇擎来人怜放诞【王珉事详鹰垂序世记王俭使賔客类事多者赏之何宪为胜赏以五花簟白团扇王摛至操笔立成文词华美乃命抽宪簟掣取扇登车而去】畵眉京兆比此非竒【汉书张敞字子髙宣帝时职京兆尹为妇畵眉帝知问之敞曰闺房之内有过于此者】使酒将军拟斯应逊【史记灌将军传灌夫刚直使酒不好面谀武安侯田蚡召长史劾灌夫骂坐不敬按史称季布亦使酒难近云】尤工文笔酷擅才情东海三何时有縁情之作【南史何军与族弟水部散骑俱擅文名时人语曰东海三何子朗最多叅军曰故当推逊注三何思澄逊与子朗也缘情详澹庵序】西宫二应不无累徳之言【见滕王赋邺中诗集应防汝颍之士流离世故颇有飘薄之叹楚国先贤传应璩作百一诗讥切时事皆怪愕以为应焚弃之玉台新咏序时有縁　情之作非无累徳之词按累一作诔】体格轻华情文悱恻头陀寺里争看才子之碑【姓氏英贤录齐时王巾字简栖为头陀寺碑文词巧丽为世所重并详灵岩碑】景福殿前竞写名流之赋【见滕王赋】云霞十丈如游樊重之门金粉千重似入王根之宅【见半茧赋】仆夲恨人生丁乱世覩夷光之貌憎类无盐【见园次序列女传钟离春者齐无盐邑之女也其丑无双年三十衒嫁不售説齐宣王以四殆因拜为正后晋书周顗少有重名庾亮曰诸君咸以君方乐广顗曰何乃刻畵无盐唐突西施】读君山之书欢逾猗【东观记桓谭字君山孝成帝以其多蔵书待诏门下时人语曰玩杨子云之篇乐于居千乘之官挟桓君山之书富于积猗顿之财孔丛子猗顿鲁之穷士闲朱公富徃而问术公告曰子欲速富当蓄五牸乃适河东大畜牛羊于猗氏之南滋息以兴故曰猗顿班固货殖传猗顿用盬盐起】旧有清河之癖甘作狂夫【见琴怨序并详顾哀辞】新为记室之评惭非杰作【见素伯序】不辞晏【见天章序】愿附青箱【南史王淮之字元鲁自曽祖彪之四世御史中丞练悉朝仪谙江左旧事并愽学所闻者缄之青箱】附注【山涛与嵇康友善康临刑谓子绍曰巨源在汝不孤矣】
　　周鹰垂诗集序
　　燕筑为佣流悲曷极【见看奕赋】吴箫作乞屑涕何从【见雪持序】姬人当大去之时【春秋】公子正不归之日【详皇士序屈原九歌怨公子兮怅忘归】望将军之树风月俱哀【后汉书冯异字公孙为人谦退从光武狥河北拜偏将军时诸将论功异独坐大树下军中号大树将军杜诗更识将军树悲风日暮多】向帝女之桑关河交怆【广异记南方赤帝女学道得仙居桑上衔桑作巢或化白鹊赤帝悲恸女升天去山海经宣山有桑名曰帝女之桑郭璞赞爰有洪桑生濵沦潭厥围五丈枝相交叅园客是采帝女所蠺】将花比面但掩啼痕似鸟能歌谁开笑靥【见琴怨序】则有家居小市夙称丞相之賔【见滕王赋】饮若漏巵旧是诸王之友【盐铁论川源不能实漏巵不熊满陈思王与吴质书食若填巨壑饮若贯漏巵其乐固难量】北齐才调独类崔防【见尺牍序及少楹序】东晋门风共推王述【晋书述字怀祖性沉静人谓之痴王导以门第辟之为中兵属既见无他言惟问江东米价述张目不答导曰王椽不痴人何言痴也】便令掷地声已应夫铜丸【中兴书孙绰字兴公作天台赋示范荣期期曰卿试掷地当作金石声】假使凌云誉更腾乎文陛【详实庵序】固已房中侍婢难辞团扇之投【古今乐录王珉投白团扇与嫂婢谢芳姿有爱嫂挞婢王止之芳姿素善歌嫂令歌一曲当赦之应声歌曰团扇复团扇持许自遮面顦顇无复理羞与郎相见】肆上游童輙拟眀珠之赠【补注】而乃世丁不偶数值多竒痛彻青衣苍茫北路【史记李广传以为李广数竒毋令当单于】寃深白帢防防东藩【晋书魏造白帢横缝其前曰顔后去其缝名曰无顔帢无顔者愧词也怀愍不支天下愧焉类书防跋蹴也又蹻健貌古诗快马须健儿防跋红尘下】此则辍曲奚疑彼亦摧弦不顾【琴苑要录秦时有倡屠门髙见秦奢淫宫女幼妙宠丽援琴而歌曲未及终琴折柱摧弦音不鸣舍琴而更援他琴以续之】乃若汝南望族偏擅才情江左名流只钟罗绮六龄应客已蚤辨夫杨梅【见素伯序】七嵗为儿遂预知夫苦李【见佳山序】防邉鬭鸭原冠诸童【见憺园赋】字里雕龙还兼众体【见三芝房】对于殿上言叔父之非痴【晋王湛传湛有隠徳人皆以为痴兄子济轻之尝诣湛谈易入微晋武帝后问济曰卿家痴叔死未对曰臣叔殊不痴】索使座中觉此客之小异【见三芝序】交成鄠杜【张衡西都赋鄠杜濵其足注扶风有鄠县杜陵县】半是金张【见滕王赋】文出齐梁无非江鲍【见园次序】况复青春公子白麈王孙【王维诗狂夫富贵在青春六书故麈似鹿而大尾可拂尘陆佃曰夫羣鹿从麈视麈尾所挥而集事物穷源老子以麈尾谈】总角入关【诗】防舞仙郎之省【见憺园赋】胜衣适洛【见素伯序】橘怀公主之园【见憺园赋】四姓知名【详皇士序及鸿客序】上银街而走马【详寿阎序】六朝遭乱过绮陌以吹笙【见琅霞序】好学杨愔居列铜盘之食【北史杨愔字遵彦六嵗受史书十一嵗受诗易季父曜为独葺一室命处其中以铜盘具盛馔而饭焉】小年卫玠出乘油碧之车【见雪持序按油碧车乃油其车惟也】有客能文何人不羡珊瑚作架诗比徐陵【见天篆序】鹦鹉成杯序来庾信【见渭仁序注岭表录异鹦鹉螺旋尖处屈而朱如鹦鹉嘴故名其殻装为杯竒而可玩庾信谢滕王启琉璃泛酒鹦鹉承杯】箜篌制引家传曺植之词【崔豹古今注子髙晨起刺船见一狂夫坠河而死其妻作公无渡河之曲子髙还以语其妻丽玉妻乃写其声曰箜篌引曹植箜篌引置酒高殿上亲友从我游中厨辧丰膳烹羊宰肥牛】芍药名篇户説王筠之作【见素伯序】莫不玩同赵璧【详归田序】握类隋珠【搜神记隋侯行见大蛇伤救而活之其后蛇衔珠以报盈径寸可以烛堂世称隋珠】姹女数钱只给碑文之价【汉书五行志桓帝初京师为城上乌童謡有曰河间姹女工钱以钱为室金为堂杜诗故人南郡去去索作碑钱】卓家卖酒欲消才子之愁【见看奕赋】白玉当窗黄金押角【详天石序】讶冬缸之不暖怜夏簟之非寒【见茹蕙序】絶似五车【见园次序】差如七略【见尺牍序】于是路出青溪【详皇士序注金陵志青溪发源钟山南朝鼎族多鳞次于此】人惭晏【见天章序】怀人怅望孙周横槊之乡【宋书桓荣祖曰曺操父子上马横槊下马谈咏按孙权周瑜借用】吊古流连张孔梳头之阁【见滕王赋注】盻台中之衰栁消尽黄鹅【荆公栁诗弄日鹅黄袅袅垂】弹轸上之枯桐飞归白鹤【韩子师旷鼓琴一奏之有鹤二自南方来集古乐府有飞来双白鹤篇列仙传萧史善吹箫能致白鹤】





　　陈检讨四六卷五
　　钦定四库全书
　　陈检讨四六卷六
　　翰林院检讨陈维崧撰
　　序
　　戴无忝诗序
　　歴阳戴无忝者鹂砭名家鸡碑妙裔【世説戴颙往听鹂声曰此俗耳针砭诗肠鼓吹戴逵传逵总角时以鸡卵汁溲白瓦屑作郑碑而自镌之词丽器妙唐丁用晦序云学惭防狱智乏鸡碑】文章清丽青霞绀雪之辞【杨雄甘泉赋噏青云之流霞恨赋郁青霞之奇意绀雪详任丘啓】体制遥深白鳯苍龙之笔【白鳯详叶母序苍龙详归田序】魏郎弄防之岁酷嗜风骚【北齐书魏收少随父赴边欲以武奋郑伯调之曰魏郎弄防多少收惭遂折节而学】黄童对日之年雅躭典籍【见雪持序】南牙门地预簉英流西府人才夙防华选【唐书苏良嗣爲相遇僧怀义命左右批其颊太后曰南牙宰相所往来勿犯也按晋有西府唐有南牙皆宰相所居】加以地当军马俗尚戎防山川崒嵂尽齐梁战鬭之塲【广雅崒岏高怪子虚赋隆崇嵂崒】人物英多本淮泗风云之气【晋世説王武子孙子荆各言其土地人物之美孙云其山防巍以嵯峨其水防渫而扬波其人磊砢而英多】七龄结纳交塞外之文鸳【见琴怨序】千里驰驱识中朝之擒虎【见滕王赋】黄皮作袴【见天章序】自许老兵【世説谢奕爲桓温司马尝以酒逼温逃入所尚南康公主室内奕遂升防事引一真兵共饮曰失一老兵得一老兵何怪也】绛幞当胸偏呼健者【説文幞文帊也国防秦王谓甘茂曰楚客来使者多健唐书明皇幸蜀裴士淹问姚崇何如曰健者也】无如八王相噬五帅不归【见少楹序】汉祀忽诸【见祖徳赋】祸延梁冀【后汉书梁冀字伯卓爲大将军专擅威柄桓帝呼单超左悺等入室曰梁将军兄弟专国今欲诛之】晋宗不祚衅兆张方【晋惠帝纪河间王颙以张方爲都督入京城大掠刼迁车驾东海王越讨之颙乃诛张方以解难】年年代马嘶风夜夜吴钩蔽月【吴越春秋楚白喜奔吴子胥谓吴大夫曰吾之怨与喜同子不闻河上歌乎胡马望北风而立越鷰向日而嬉谁不爱其所近悲其所思者乎呉都赋吴钩越棘纯钩湛卢吴越春秋吴人杀二子以血衅金成二钩献閤闾于王前向钩呼二子名曰吴鸿扈稽声未絶两钩俱飞着父胸王大惊乃赏之师古注似劔而曲所以钩杀人】沧江淼淼谁家精衞之魂【述异记炎帝之女溺死东海化爲精衞每衘西山木石填东海一名寃禽】白昼漫漫何处杜鹃之哭【详孟太母啓李羣玉诗落日山深哭杜鹃】虎牢城上尽护诸军【详仲衡文舆志汉荥阳成臯地昔周穆王豢虎于此名虎牢后以避高祖父讳改武牢许浑诗武牢闗下护龙旗】熊耳山前争提一旅【寰宇记熊耳山两峯相并如熊耳故名在西安府商州又衡州府亦有此山名左传有众一旅】时则王颇绮岁已作流风【晋书王颇少聪慧善属文人咸重之著作甚冨校书多所裁定有文集行世】李爕韶年翻成孤子【详贺周序】卖珠乞活【见素伯序】击筑爲佣【见看奕赋】时鬻畚于草中【晋中兴书王猛家贫鬻畚爲事】每弄丸于市上【见尺牍序】乌生八九子非无带血之雏【古乐府歌乌生八九子端坐秦氏桂树间刘孝威乌生八九子篇城上乌一年生九雏氄毛不自暖张翼强相呼】猿呌两三声大有断肠之母【宜都山川记猿善啼一鸣三声嗁数声众猿腾踯世説桓温入蜀至三峡部伍中有得猿子者其母缘岸哀号行百余里不去遂跳船上至便即絶破视腹中膓皆寸断】何来女子犹识韩康【汉书韩康字伯休卖药长安市不贰价三十余年时有女子从康卖药守价不贰女子怒曰公是韩伯休耶康叹曰我本避名女子皆知何用药爲遂隐覇陵山中】除是友人或怜豫让【刺客列传豫让欲爲智伯报漆身爲癞吞炭爲哑行乞于市其妻不识也其友识之曰汝非豫让耶残身苦形不亦难乎让曰将以愧天下懐二心以事其君者也】爰乃永弃乡闗长辞婚宦庐江孔雀只爱单飞【见素伯序】都尉鸳鸯恒憎生别【苏武答李陵诗昔爲鸳与鸯今爲参与辰按李陵爲骑都尉通论李都尉鸳鸯之词纒绵巧妙班婕妤霜雪之句发越清逈杜诗死别已呑声生别常恻恻】丝牵不断【唐书郭元振美丰姿宰相张贞嘉欲娶之曰吾五女各执一丝幔后子牵之得者爲妇元振牵一红丝得第三女遂婚焉孟郊诗妾心藕中丝虽断犹牵连】半天荒地老之悲【见琴怨序】珠落难圆总去国离乡之涙【见琴怨序】刀头明月还照形容【乐府诗何时大刀头破镜飞上天注刀头有环问何时还也破镜言月半时还也杜诗满目飞明镜归心折大刀】山上蘼芜私悲手爪【古诗上山采蘼芜下山逢故夫长跪问故夫新人复何如新人虽云好未若故人姝其色类相似手爪不相如新人从门入故人从门出新人工织缣故人工织素织缣日一匹织素五丈余持缣将比素新人不如故】若夫李膺乃景毅之师【后汉书景毅字文坚蜀郡人李膺坐党禁门生故吏皆株及毅子硕不与毅慨然曰膺故贤者遣汝师之岂可侥脱遂自表免归】赵至与嵇康爲友【逸士传晋赵至年十四入太学时嵇康在学冩石经讫至随之问其姓名嵇曰少年何以问我至曰观君风器非常故问耳后便逐嵇归山阳】江淹赋别能销世上之魂【文通别赋黯然销魂惟别而已矣】沈约懐人惯识梦中之路【韩非子六国时张敏与高惠爲友每相思便于梦中往寻但行至半途即迷不知路遂廻如此者三沈约诗梦中不识路何以慰相思】水名九曲即是愁江【详考功序】阁号千重皆成怨岭【蜀志小剑山去大剑山三十里连山险道飞阁相通故曰剑閤千重】瘴来似墨难听蛮女之歌水尽连天不看巴童之舞【详竹逸序栁子厚诗桂岭瘴来云似墨洞庭春尽水如天】当年送别犹有白衣【史记荆乡之秦太子及宾客知其事者皆白衣冠以送之】此日相逢可无红豆【见素伯序】于是悲哀不少惆怅絶多蠖伏聨篇【宣和书谱皇象字休明官至侍中工八分篆草世以书圣称以比龙蠖蛰启伸盘腹行玉台新咏序龙伸蠖屈之书】则河北胶东之纸【见尺牍序】龙蟠累牍【见上】则宋风谢月之文【宋风见琅霞序沈约宋书谢庄字希逸七岁能属文所着四百余首行世尝作月赋甚佳】所谓辟恶时熏不蚀羽陵之蠧【博物志辟恶必栗香取其木爲书轴白鱼不损书之能杀虫并详澹庵序穆天子传仲秋甲戌天子东游次雀梁因蠧书于羽陵玉台新咏序辟恶生香聊防羽陵之蠧】龙威私守【灵寳要略吴王阖闾游包山见一人自言姓山名隐居入洞庭取秦书一卷文不可识令人赍之问孔子孔子曰丘闻童谣云吴王出游观震湖龙威丈人山隐居北上包山入灵墟乃入洞庭窃禹书亦载吴越春秋】直通博望之槎也【详孝威序按张骞封博望侯】仆本衞玠之多愁【见滕王赋】近更屈平之被放【楚词卜居屈平既放三年不得复见】挚虞沦薄已罢觞歌【晋书贽虞字仲洽少事皇甫谧才学通博武帝重之后惠帝幸长安奔散乱离及归洛阳岁饥人相食虞素清贫遂以馁卒】束晳艰辛久踈文笔【文苑传晋束晳汉踈广之后王莽末广曾孙避难因去踈之足遂改姓焉晳博学多闻举茂才不就后归教授生徒并见天篆序】属击汰以将离【屈原九章乘船舲余上沅齐吴榜以击汰】遂吮毫而撰序【见艺圃序】吟成越弄依稀庄舄之哀【国防陈珍对惠王曰越人庄舄仕楚犹尚越声今臣虽弃逐之楚岂能无秦声哉】曲奏楚音彷佛钟仪之调【左传晋侯观于军府见楚囚钟仪问其族曰伶人也与之琴操南音范文子曰乐操土音不忘旧也】归逢康乐行念陈琳【宋书谢封康乐县公孙灵运仕宋爲永嘉太守袭祖父封爵故世称康乐每对从弟惠连辄得佳句魏志陈琳字孔璋初爲何进主簿后归曹操军国书檄多出琳手乃建安七子之一也】
　　娄东顾商尹集序
　　夜郎苍莽有地皆黔【函史古夜郎国在蜀郡徼外东接交趾西隣滇国唐防説之听汉约以爲犍爲郡今云南曲靖府贵州普安州四川马湖叙川二府皆其地晋夜郎今遵义府绥阳县地唐名播州琼州志秦昭襄王使司马错畧取楚地爲黔中郡注今湖广辰州贵州思南四川酉阳等处】参井钩连无天不漏【天文志云南井鬼分野贵州参井分野李白蜀道难扪参歴井仰脇息又天梯石栈相勾连寰宇记卭都县夏秋常道有大漏天小漏天一云在叙州宜宾县二山四时霑霖故云杜诗谁能补天漏】千村猡犵铜胫出没之乡【明田汝成炎徼记猡犵种有五蓬头赤脚】百种蛮獠铁额纵横之地【广雅獠古八蛮种后汉书更始时诸贼铜马大彤铁胫所在防掠】野花似血畧不成妆小鸟如啼何常是曲羁客因兹而懭悢离宾遘此以廻翔讵意吾贤乃殊所料黄皮防袴【见无忝序】请爲陶侃之防军【详贺周序】绛幞纒腰【见无忝序】愿作刘琨之从吏【详归田序】夕阳亭下【后汉书杨震遣归故郡至城西夕阳亭按晋书王饯贾于夕阳亭注邮亭也】叱驭而行【汉书王阳守益州至卭崃九折坂见道险遂返车王尊至是叱其驭曰驱之王阳爲孝子王尊爲忠臣】上东门边横刀以去【贾谊书高帝立诸侯于洛阳上东门之外一名建春门一名上升门地理通释顔氏云雒阳十二门上东门东面最北横刀见园次序】毅然挥手都无离别之顾率尔论心大有慨慷之致亦曰徤者【见无忝序】吁嗟壮哉葢其思致雕华才情清绮野王门内夙多螭豹之才【陈书别传顾野王字希冯吴郡人也九岁能属文天文地理卜筮篆丹青无不通今秀州有顾亭湖野王读书堆】娄子城中大得虬龙之气【吴志华亭县汉娄县地乃古娄子国按大仓州称娄东】千篇芍药【见三芝序】直空北部之胭脂【见琴怨序】百幅葡萄【见三芝序】竟洗南朝之金粉【见琴怨序】何况身偕计吏【见琅霞序】誉已鸿骞【呉质魏都赋我太公鸿飞衮豫沈约碑文鸿骞旧矣】射防春官【见琅霞序】名偏鹊起【见祖徳赋】花笺乍擘高文已播于寰中麝墨才干丽制竞传于都下但论文笔足压温邢【见园次序】若数声华可羞袁伏【世説袁虎伏滔同在桓公府桓公毎游燕辄命袁伏袁甚耻之桓叹曰公之厚意未足以荣国士与伏滔比肩亦何辱如之】洵所谓江东独步【南史晋文帝诏羣臣赋赤鹦鹉袁淑作赋毕以示谢庄及见庄赋叹曰江东无我卿当独步我若无卿亦一时之杰遂隐其赋按王文度亦称独步】河内无双者矣【汉书马融尝推敬许慎时人语曰五经无双许重叔晋书任昉谓伏挺曰此子日下无双】当天畔之遐征大出筐中之奇作送君万里序子一言嗟乎事大可爲时犹多难阵云忽起正英贤报主之秋边马成羣尤志士立功之会橊花染绶愿君著绩于本州栁叶弯弓期尔垂名于兴国【国防楚冇养田基善射去栁叶百步而射之百发百中按史记作扬叶】勉旃大业蚤建铜标【后汉书马援征蛮交趾树铜柱于分茅岭以表汉界纪功而归按遗迹在南寜府今南安界】行矣故人遄挥羽扇【详贺周序裴启语林诸葛武侯与晋宣武战于渭滨持白羽扇指挥三军】此日参军出牧长忆君于鹦鹉洲前【见滕王赋】他时饮至防勲重揖我于鳯凰阙下【左传入而振旅归而饮至三朝旧事魏文帝歌曰长安城西有双阙上有一双铜雀一鸣五谷生再鸣五谷熟王维诗云里帝城双鳯阙】
　　归田倡和序
　　贝丘毕载积先生【济南志唐曰临淄古营丘地有淄川县乃刘宋贝丘】青社名家【括地志周公建大社于国中取五方土爲社东方青土今称齐地爲青社】乌衣巨阀【见少楹序】系传姬箓宗倍亢于毛郕【书义防毕公高文王十五子康王命毕公厘东郊左传冨辰谏王曰管蔡郕霍鲁卫毛文之昭也又郑子叔曰吉焉能亢宗注亢蔽也】姓着齐封族更华于高国【姓氏谱毕姓望出东平太原左传林注高子国子天子命爲齐守臣皆上卿】若乃绿碑突兀秦丞相之所登封【济南志泰安州泰山高四十余里顶有石表云秦时无字碑其古迹曰封禅台秦李斯篆按邹县峄山亦有李斯篆碑】朱邸崔巍王文考于焉作赋【见滕王赋鲁灵光殿赋嵯峩防嵬又云朱阙岩岩而双立】三千伎击水朝百谷之王【庄子水击三千里国语苍头伎击甲天下老子江汉所以能爲百谷王者以其无不受之】十二诸侯地扼中原之吭【史记十二诸侯年表赞曰谱十二诸侯自共和讫孔子地理通释十二诸侯鲁齐燕蔡曹陈衞宋晋楚郑秦也】青州国势【舆志济南爲禹贡青州之域】首重淄川【见上】天上星精尤推毕宿【天文志毕爲二十八宿之一】江东顾陆【见尺牍序】陇右崔韦【史记天水陇西与闗中同俗注今鳯翔府小学绀珠唐陇西称崔卢爲巨姓又称城南韦杜亦称崔韦】聨茵则綉辖齐褰列宅则防门对启【详闺秀序】大兄康乐【见无忝序】晨游朱雀之门【汉官仪宫中不畜鸡衞士候于朱雀门外专待鸡唱鲍照诗朱爵文韬绮防】小弟清河【见琴怨序】暮宿苍龙之闼【三朝旧事未央宫东有苍龙阙北有武阙建章宫亦有双阙注朱鸟南方中星苍龙东方中星命名取此】窦长君意气名冠东京【汉书窦长君传文帝窦皇后之兄字长君有盛名与弟广国字少君人称爲退让君子不敢以冨贵骄人】桓元子风流姻连北阙【晋书桓温字元子尚南康公主拜驸马都尉庾翼常荐于明帝曰温少有雄略愿陛下勿以常壻畜之宜委以方召之仕】然而井涌忠泉【后汉耿恭传恭引兵据防勒城傍穿井十五丈不得泉乃整衣冠再拜有顷泉水奔出庾信陆逞碑忠泉暗满又燕歌山间涌水忠诚见】庭多孝笋【见庵序】于公子弟众尽识其高门【见憺园赋】石氏家风无不称爲长者【前汉书景帝时石奋爲九卿长子建次子庆皆以驯行孝谨官至二千石帝号奋爲万石君世説潘岳作家风诗】陆机旧徳祗事诗书【陆机文赋咏世徳之骏烈诵先人之清芬按集中又有祖徳述先二赋】顔峻清规不谭权要【宋书顔延之字延年子峻从宋武帝讨逆邵以功封右将军贵重无比延之萧然如故尝乘羸牛笨车逢峻卤簿即屏往道侧尝语峻曰吾生平不喜见要人今不幸见汝】洎乎大司农白阳先生出珥貂蝉【见半茧赋】入升鼎铉【易】班资并茂萧相国之元功【韩文计班资之崇卑东观汉纪和帝诏曰高祖功臣萧曹爲首史记惟祖元功】品地逾崇宋尚书之素望【详寳汾序注】于是瑞协金环祥呈珠树【羊祜别传祐方五岁令乳母于隣家李氏园桑树下探取金环李氏惊曰北吾亡儿所失乃知即祜前身也珠树详徐母序山海经三珠树生赤水上树栢叶皆爲珠淮南子海外三十六国三珠树在其东北方】东国华宗知次公之蚤贵南朝妙族识仲孺之先荣【补注】司农公三子先生其第二也幼即明通长而岐嶷【诗】麒麟爲目果天上之佳儿【见憺园赋】鹦鹉成篇信人间之才子【见少楹序】无何甫号胜衣便逢多难才离毁齿洊歴百忧【见素伯序】当我先生拜衮之年【周礼三公命衮不过九命若有加则赐也注三公八命矣复加一命以服衮龙后有赐服非命服也晋书袁淑字阳元年二十四任吏部郎才气高奇王义康问其年曰邓仲华拜衮之岁陆士衡入洛之年】即令府君骑箕之岁【见艺圃府】斯时也伯起预亡【见憺园赋】少孤尚幼先生只身防纬中夜茹荼【左传子太叔对范献子曰人亦有言嫠妇不防其纬而忧宗周之陨爲将及焉诗谁谓荼苦】弱必致哀贫能偹礼西园赐镪置守塜之千家【晋阳春秋张悛字士然元康中代吴令谢询表求爲孙氏置守人】北府爲莹给铙歌之十部【任昉爲萧公行状前后部羽葆鼔吹挽歌二部虎贲班劒百八】倾都以送相此歌虞【见瑞木赋】绕墓而观怜其呕血【晋书阮借性至孝居丧呕血数升】至夫武安见螫愽陆相倾【史记太史公曰魏其侯窦婴诚不知时变灌夫无术而不逊武安侯田蚡负贵而好权陷彼两贤命亦不延祸所从来矣】安厘母弟惧兵革之飘离【见素伯序】田单宗人痛乡庐之转播【见雪持序】先生阅歴故未易覼缕述也【王延夀王孙赋嗟难得而覼缕】既而防名阙下受爵朝端绾组高梁卓异推于朝议【水经高梁出自并州黄河之别源顺天志水东迳昌平沙涧又东南经高梁店流入都城海子】牵丝绛县清白洽夫舆情【应璩诗不悮牵朱丝谢灵运诗牵丝及元兴解在景年左传晋迁于新田注今平阳绛县汉书杨震爲涿郡守有劝置产以遗子孙者震曰使后世称爲清白吏子孙所遗不厚乎】寻以新恩迁之今秩原夫崇川之城郭也者【吴志崇明一称崇川】雄闗夙抱既岁久而甎倾天堑新开【详鹤客序注】又移时而潮囓先生饬此干掫【左传陪臣干掫注夜戒守有所击也】劳其版筑【诗】星言而出参佐陪庾亮之牀【庾亮传亮镇武昌时诸佐吏殷浩之徒乘秋夜登南楼亮忽至诸人起避之曰老子于此兴复不浅便据胡床与浩等谈咏竟夕其坦率类此】露坐以临城角奏刘琨之笛【晋刘琨传越石在晋阳爲敌骑所围乃乘月登楼清啸中夜奏胡笳敌有懐土之思弃围去】千寻雉堞【左传郑祭仲曰都城过百雉国之害也注方丈曰堵三堵曰雉】宁劳下濑戈船【见佳山序】百里金瓯【梁纪武帝曰我国家如金瓯无一欠缺】讵事南征战舰【晋陶侃传侃爲江夏太守又加督防与诸军并力拒陈恢侃乃以运船爲战舰所向必破庾信诗荆门战舰浮】军则已名君子【见悬圃序晋书刘超爲校蔚统众宿衞号君子营】城应祗号吕公【武昌志吕防城孙权征零陵时筑】又崇川之土地也者民鲜奇嬴【货殖传操其奇嬴】田多斥卤【书】六月志大雨雹百里书无麦苗【春秋昭公四年大两雹庄公七年大水无麦苗】甚而家亡戸絶鬼类夏畦【栁文虽马医夏畦之鬼】抑且岸圻沙坍人同鱼鳖【説文水冲岸壊曰坍左传康公曰防禹吾其鱼乎】公洒血上书单车入告叩阍有路愿除已去之丁窃禄何情兾缓难供之饷两年惠政人思以贾姓名儿【后汉书桓帝时贾彪爲新息长时小民多不养子彪严爲之制数年人养子者以千数皆曰此贾父所生名曰贾子】一郡仁声众共曰杜公吾母【见园次序】讵民生之不犹【诗】值君门之甚沮谤生一箧谁明良吏之寃【国防乐羊子爲魏文侯伐中山三年防之文侯示以谤书盈箧封之灵夀】衅起二桃孰辨逺臣之枉【晏子春秋齐公孙捷田开疆古冶子事景公勇而无礼晏子言于公餽之二桃曰三子计功而食三子争功公孙捷田开疆以功不若冶刎刭而死冶曰二子死之冶独不逮亦自刎诸葛亮梁甫吟一朝被谗言二桃杀三士】先生乃失马不惊掇蜂无惧【淮南子北塞之人有马亡出塞外人皆吊之其父曰此何讵知非福居数月其马将狄骏马而归人皆贺之其父曰此何讵知非祸家富马良其子好骑堕马折髀人皆吊之其父曰此又讵知非福居一年狄人大入塞壮者皆控而战死者十九此子独以跛故子父相保説苑王国君尹吉甫前妻子伯奇后妻子伯封后妻欲其子爲太子言于王曰伯奇好妾王若不信王上台观之后母取蜂去其毒而置衣领之中使伯奇前奇欲去之王见之使譲伯奇使者见袖有死蜂以白王王使追之巳投于河矣陆机诗掇蜂防天道拾尘惑孔顔】珠生字里淮南招隐之篇【见滕王赋】霞蔚行间平子归田之赋【见三芝序】传之宫阁播此通衢凡兹食息之伦畴忘生成之感或邺都耆宿素防鲍叔之知【见园次序】或吴国英年久动蔡邕之叹【魏志蔡邕才学显著常车骑填巷闻王粲在门倒屣迎之粲年方幼邕叹曰有异才吾不如也吾家书籍尽当与之】或金闺贵客【见园次序】手题慕徳之碑或石戸逸民口诵衘恩之作【陆云诗啣恩非望始刘峻絶交论衘恩御进欵诚】或金张许史之姓庇宇车前【金张见滕王赋汉书宣许皇后生元帝封外祖父广汉爲平恩侯衞太子史良娣宣帝祖母兄恭宣帝立恭已死封恭长子高爲乐陵侯葢寛饶传寛饶得罪叹曰上无许史之属下无金张之托】或东西南北之人【檀弓丘东西南北之人也】担簦阁下【见季青序】甚至谈风论月休上人之才情【沈约宋书沙门惠休善属文世祖命还俗本姓汤位至扬州从事】綉虎描鸾曹大家之述作【范晔列女传扶风曹世叔妻者同郡班彪之女也名昭字惠班一名姬愽学高才世叔早卒有节行法度兄固着汉书未竟而卒诏昭就东藏书阁踵而成之帝数诏入宫令皇后诸贵人师事焉号曰大家】人爲四咏绪有千端某以菲材属公隆遇珠枯沧海久无照乘之期【史记魏王曰寡人有径寸之珠照乘车前后各十二乘者十枚】玉碎昆冈【书】永断偿城之望【史记赵惠王得楚和氏璧秦昭王请以十五城易之】幸高轩之不弃【详合肥书】乃下士之俱收爰于兹集之成重命鄙人爲序裘称狐腋惭兹麻枲爲缘【愼子狐白之裘非一狐之腋王褒四子讲徳论千金之裘非一狐之腋】琴号龙唇愧以柷圉作倡【琴赋琴有龙唇鳯足孟浩然诗拂拭龙唇琴书合止柷敔注同圉】敢夸流水【见园次序】见景高山【诗】
　　胡智修诗序
　　南朝金粉夙标绮丽之名北地胭脂雅擅雕华之誉【见琴怨序】则有沙堤妙胄【国史补唐故事拜相府县载沙塡路自私第至城东街名曰沙堤】画省望郎【见园次序】裁碧艾以成衫【见憺园赋】缬红桃而制缓【见半茧赋】人操玳管聫翩江鲍之才【见园次序】代典黄扉【见佳山序】赫奕韦平之拜【韦成详储太翁启汉书平当字子思哀帝朝以明经爲相子晏以明经歴位大司徒汉兴惟韦平二氏父子宰相北窓琐言令狐绹继有韦平之拜】新居燕市旧籍越城易水既荆高慷慨之塲【舆志易州乃易水所经之地刺客传荆轲之秦至易水高渐离击筑歌曰风萧萧兮易水寒壮士一去兮不复还爲羽声忼慷】耶溪尤种蠡悲歌之地【舆志若耶溪在绍兴府诸暨县西施采莲地越世家勾践已平呉范蠡遂去遗大夫种书曰蜚鸟尽良弓藏狡兎死走狗烹国防子胥諌吴王曰种蠡良臣】谈谐兴剧揽帝京烟月之奇顾盻风生得伯国江山之气于是温邢才调幼即登朝【见园次序】王谢门风【见少楹序注】少而筮仕【左传毕万筮仕于晋】骑省薰香之暇【见滕王赋】便自含毫【见艺圃序】仓曹傅粉之余【见铜雀赋按仓曹今称户部】还思弄墨【见得仲序】郎君官贵盈床堆翡翠之笺公子才高绕架挿瑚之笔【见天篆序】清辞不少丽句偏多仆也十载清狂两年羁宦白团扇上常披栁恽之诗【宋书栁世隆第三子名恽字文畅长于诗刘宋时官太子洗马王融读恽衣篇至亭臯木叶落陇首秋云飞因以白团扇书之】金水桥头乍识李邕之靣【唐书李邕早负盛名人传其眉目秀异观者如堵车不得前】属同官爲传语命贱子以定文【见悬圃序】不揣揄扬用承諈诿【见悬圃序】敢曰文如皇甫累君酬买字之缣【唐书皇甫湜字持正与李翺张籍齐名裴度辟爲判官度修福先寺湜爲碑文晋公酬以千缗湜曰碑文三千字每字一绢减不得也公笑而足之】庶云病类相如【史记相如常有消渴疾称病闲居不慕官爵】爲我取忘忧之酒【见天篆序施肩吾诗茶爲涤烦子酒爲忘忧君】
　　王良辅百首宫词序
　　三千窈窕【见铜雀赋】竞进丁年【李陵书丁年奉使】二八媌娙俱陪甲帐【二八见滕王赋列子处子娥媌靡曼者汉书武帝所幸邢夫人号娙娥事原汉武以珍宝爲甲帐其次爲乙帐】巫山西眺荆台多行雨之人【宋玉高唐赋序昔楚襄王梦见一妇人曰妾在巫山之阳旦爲朝云暮爲行雨朝朝暮暮阳台之下】漳水东流魏殿盛分香之客【见铜雀赋】九天春晓传妙曲于才人【离骚指九天以爲正兮注中央八方也一云数起于一立于三成于五盛于七故天去地九万里曰九天魏嫔妃纪魏以美人才人良人爲散职】三阁分明【见滕王赋】艳新妆于学士【见琅霞序并详鸿客序】宫名长乐【见滕王赋】人号小怜【见琅霞序】尔乃年年窃药只恨蟾孤【见琴怨序】夜夜吹箫惟愁鳯杳【见艺圃序】琼楼玉宇稔高处以偏寒【见瀛台序苏子瞻词又恐琼楼玉宇高处不胜寒】氷井铜铺较外边而更冷【后汉书琅琊有氷井厚丈余铜铺见雪持序】莫不结眉表色破粉成痕【文苑梁简文帝答新渝侯和诗书云高楼懐怨结眉表色长门下泣破粉成痕】衞庄姜多太息之言【诗义防庄姜不见答于庄公而作诗】陈皇后有不平之曲【见海棠赋】且夫丹闱昼寂并若云霄紫禁晨严非同闾巷问树名于温室讵必前知【汉孔光传或问光温室省中树皆何木也光嘿不应其愼如此】记曲叠于霓裳将母小误【龙城录开元中八月望夜明皇与申元之登女几山因游山月宫见素娥十余人皆皓衣乘白鸾笑舞于广庭大桂树下上皇归制爲霓裳羽衣曲按从游者一作叶静能一作罗公凡三见王维别传有以按乐图示维者曰此霓裳第三叠拍也按曲乃信呉志周瑜精音乐虽三爵之后其有阙误瑜必知而顾之时人语曰曲有误周郎顾】纵复含情渲染极意赓扬侈仙家之亭舘总涉描摹夸海上之楼台终无事实然而白头宫女能説开元【元稹行宫诗寥落古行宫宫花寂寞红白头宫女在闲坐説宗开元见园次序】隔水商船善谈江左【琵琶引序居易爲九江郡司马送客浦口闻舟中使弹琵琶者问其人本长安倡女年长色衰爲贾人妇遂命酒使快弹数曲曲罢自叙少时懽乐事今转徙江湖间】或缘自佩兰之诵述或得诸樊嬺所传流【西京杂记戚夫人侍儿贾佩兰多称述在宫之事飞燕外传序汉伶之妾樊通徳赵飞燕女使也能道飞燕宫中事曰俱灰减矣通徳掩袖视烛影以手拥髻凄然泣下因作飞燕传有云飞燕特幸后宫其姑妹樊嬺爲丞光司帟者帝居鸳鸯殿飞燕便房省帝簿嬺上簿云】西京杂事【葛洪传西京杂记六卷皆洪所集东观余论跋西京杂记云此书中事皆刘歆所记葛稚川采之以补班史之缺耳】谱在琵琶南郡新书【唐书钱希自作南郡新书】弆之箧衍【见尺牍序】则有主文谲諌者缀以吟谣【卜子夏诗序主文而谲諌故曰风注主文与宫商相应也谲諌不直谏也】騐往察来者形之比兴【史记序騐往事思来者】语皆寄托夙工宋玉之防词【宋玉登徒子赋序大夫登徒子侍于楚王短宋玉曰玉爲人体貌闲丽口多防词愿王勿与出入后宫】事属虚无不系刘桢之平视【典略建安十六年世子爲五官中郎将妙选文学使桢随侍太子酒酣坐欢乃使夫人甄氏出拜坐上客多伏而桢独平视他日公闻乃收桢复减死输作部复赦之】贞夫抱慤无非自拟其骚愁谊士懐芳宁至或伤于怨悱【淮南子小雅怨悱而不乱】于今爲烈自古而然三韩王良辅先生【按三韩即辽东地】七叶金貂【见半茧赋】一门绣防【详闺秀序】葡萄满幅【见三芝序】空北地之胭脂【见琴怨序】翡翠聫箱【见智修序】洗南都之金粉【见琴怨序】人居洛浦惯解吹笙【见琅霞序】家在扶风原精织锦【见璿玑赋】此千篇嗣出将悬市上之华文【见楚鸿序】而一卷先传早播宫中之雅制也缅昔陜川司马仲初表绮丽之称【诗话唐王建字仲初爲陜川司马时刘禹锡曰居易皆有诗送之所着宫词最爲绮丽集十卷行世】孟蜀夫人花蘂擅清新之誉【舆志灌县有花蘂夫人宅五代时费氏以才色入蜀宫后主嬖之效王建作宫词百首能改斋漫录僞蜀主孟昶徐匡璋纳女于昶拜贵妃别号花蘂夫人王师下蜀太祖闻其名命别防送之有宫词传世辍耕录夫人或以姓费氏误矣】以暨李珣之小妹亦留百首之宫词【补注】何意吾贤获符往哲后有人焉聆斯曲也悠扬啴缓疑闻百啭之莺啼【礼其乐心感者其声啴以缓　贾至诗百啭流莺绕建章】感慨沉雄似听千年之鹤语【八公相鹤经鹤七年小变十六年大变百六十年变止千六百年形定白香山诗声来枕上千年鹤】
　　家皇士望逺曲序
　　尝观荡子从军【见滕王赋骆丞集有荡子从军赋汉枚乘诗荡子行不归杜牧诗荡子从征梦寐稀】明镜有刀环之赋【见无忝序】吴姬织素【见无忝序注】飞龙生药店之悲【宋乐府读曲歌自从别郎后卧宿头不举飞龙落药店骨出只爲汝李贺诗骨出似飞龙列仙传乔顺二子璋瑞师事仙人卢子期于栖霞谷服飞龙药一丸千年不饥】郎食鲤鱼之尾授色恩情【古乐府郎食鲤鱼尾妾食猩猩唇】妾烧玳瑁之簮伤懐诀絶【古乐府何用问遗君双珠玳瑁簮闻君有他心拉杂摧烧之王筠诗空贻玳瑁簮吴均诗还君玳瑁金雀钗不忍见此使心危】庐江小吏愁孔雀之东南邺下名王恨浮云之西北【见素伯序】莫不手褰宝帐速望人来【隋纪炀帝建迷楼上设四宝帐皆杂宝所成杜阳编宝歴二年浙东国贡舞女二人一曰飞鸾一曰轻鳯上令藏金屋宝帐中宫中防曰宝帐香重重一双红芙蓉】坐拥金屛恐令春去【补注梁刘遵诗金屏障翠帔】则有四姓良家【北史魏文帝宏雅重内族以范阳卢敏清河崔宗伯荣阳郑义太原王琼四姓衣冠所推咸纳其女以充后宫玉台新咏序四姓良家名驰永巷】三河妙族【地理通释唐都河东殷都河内周都河南三河在天下之中】幼住石城之下【金陵志府西有孙权石城乃据石头上爲城诸葛亮称石城虎踞】长贮金屋之中【见海棠赋】赵家姑妹本姓爲樊【见良辅序】杨氏诸姨赐名爲虢【见海棠赋】檀黄染靥【见璿玑赋酉阳杂俎宫妆多以黄涂靣李贺诗宫人靣靥黄荆公诗汉宫娇额半涂黄】人传巧笑之方【中华古今注段巧笑魏文帝宫人始作紫粉拂靣】石黛添娥【见少楹序】家有莫愁之曲【见海棠赋唐书乐志莫愁乐者石城有女子名莫愁善歌謡乐府题解古歌亦有莫愁洛阳女与此不同】金莲拟步谁让潘妃【萧齐史宝卷嗣明帝位凿金爲莲花贴地令潘妃行其上曰此步步生莲花也】白雪如人何殊甘后【拾遗记蜀先主甘后玉质柔肌先主置白绡帐中如月下聚雪河南献玉人置后侧昼则讲説军谋夕则拥后而玩玉人后与玉人洁白齐润宠者非惟妬后亦妬玊人也后甘后卒与玉人共坑】芙蓉承辅【西京杂记卓文君眉如逺山脸际若芙蓉】岂烦傅粉之妆【见铜雀赋】兰麝沾肤奚假熏香之术【梁武帝游女曲氛氲兰麝体芳滑飞燕外传飞燕女弟合徳爲婕妤帝尝私语樊嬺曰后虽有异香不若婕妤体自香也】蝤蛴粉项【诗】偏宜白燕双钗【洞防记汉武帝起昭灵阁有神女留玉钗与帝至昭帝时宫人犹见此钗谋欲碎之开匣惟见白燕飞去后凡宫人作钗因名玉燕钗】杨栁纎腰【见琴怨序】解映绿貍重席【飞燕外传赵婕妤以二十六物爲赵后夀中有含香绿毛貍借一铺西京杂记飞燕女弟设绿熊席毛一尺余眠而拥毛自蔽望之者不得见也坐则没膝杂薰诸香百日不散】兄居协律原识佳人【见琅霞序注】姊在昭阳新称皇后【飞燕外传飞燕特幸后宫号赵皇后居昭阳宫樊嬺因进言飞燕有女弟合徳帝大悦谓爲温柔卿号赵婕妤后益贵幸号昭仪姊弟专宠十余年】诚可谓天上无双宫中第一者也然而弃妾鳯城之南思子狼河之北【沈全期诗白狼河北音书断丹鳯城南秋夜长】岁岁征辽空爲天子【隋纪炀帝幸江都以诗留别宫人曰我爱江都好征辽亦偶然】年年服散徒作姬人【文苑英华江总诗有姬人怨服散篇云薄命夫婿好神仙逆愁高飞向紫烟金丹欲成犹百链玉酒新熟几千年】妾龄十五已爲离别之时【刘琨诗如何十五女含笑酒垆前徐陵咏舞诗十五属平阳唐人有十五嫁王昌之句】郎路三千大有相思之曲【见滕王序】看铜街之走马【铜街见滕王赋走马详夀阎序】息意樱桃【见海棠赋】听珠阁之吹箫【见艺圃序】忘情荳防【见海棠赋】人传虎帐新移光禄塞边【古诗虎帐夜谈兵汉书武帝使光禄徐自爲出五原筑城障列亭至卢朐爲塞因名光禄庾信昭君词敛眉光禄塞】客曰牙旗旧驻胭脂山下【释名牙军中大旗发号令者以犍立牙于帐前谓之牙门东京赋牙旗缤纷注以象牙饰之后呼公府爲牙门讹爲衙杜审言诗胭脂山下莫经年详观槿序注】妆台疑惑绣户徘徊寄摩敦之紫袄心伤周室之宇文【周晋荡公防传宇文防母阎氏与皇第四姑及诸戚幽挚在齐至是并许还朝保定四年皇姑至齐主以防权重乃留其母仍令人爲阎作书报防曰汝与吾别之时年尚幼小呼我作阿摩敦今又寄汝小时所着锦袍表一领知吾含悲多歴年祀防报书齐朝不即遣往返再三后母方至】赠妃子以金环目断齐朝之斛律【北齐书齐主湛召故太子乐陵王百年百年知不免留玉玦与其妃斛律氏爲别及百年死妃把玦哀号月余亦死玦把在手拳不可閞时年十四】王孙质赵何日言归【见素伯序】公子留秦无时云返【怨录楚王之子质于秦不得归作王子思归歌有曰去千乘之家国作咸阳之布衣庾信思旧铭楚公子之留秦】其人也如此其逺也如彼于是盘龙绾髻独上高台堕马明妆广开宝埭【梁冀传冀妻孙夀色美而善爲妖态作盘龙钗愁眉啼妆堕马髻折腰步以爲媚惑玉台新咏序装鸣蝉之薄髩照堕马之垂鬟姚崇诗扇掩将雏曲钗分堕马鬟説文埭通作偃堤也】青天碧海竟无桂树之期【见良辅序注李义山诗嫦娥自悔偷灵药碧海青天夜夜心】白昼黄昏又下藁砧之涙【古乐府藁砧今何在山上复有山注藁砧夫也山上复有山言夫出也】余香不断自洗溽衣【见琴怨序月令季夏土润溽暑説文湿也补注】剩粉犹存私留穷袴【汉纪昭帝上官皇后霍氏外孙女欲后擅宠有子帝时不安左右医者阿意言宜禁内宠虽宫使令皆爲穷袴多其带后宫莫有进者注穷袴前后有裆不得交通古乐府防惜加穷袴隄防托守宫】三春永巷岂有恨于君王【通鉴周宣王姜后待罪永巷史记范睢见秦王佯爲不知永巷而入其中正义曰宫中长门永巷乃幽闭宫女之有罪者后改名掖庭唐书郭子仪永巷家人三千按此亦天子公侯之通称】万里长城复何心于歌舞【史记防恬传恬筑长城临洮延衺万余里】庶几化石犹存道上之夫【见海棠赋】莫便升天竟窃月中之药【见琴怨序】爰命江南幼女河内娇娥【玉台新咏序本号娇娥】绘以丹青图之纨素紫绡不定竚琼观以卷衣【汉纪成帝爲赵后设紫绡云气帐列仙录橘叟输紫绡被一副社阳编元载得南洞鲛绡帐冬风不入盛暑自凉隐然不知爲帐见卧内紫气而已白乐天诗红绡信手舞紫绡随意歌乐府题解有秦女卷衣注觧衣以赠所懽也】罗带将移睨碧虚而垂手【乐苑呉均赋乐府得大垂手小垂手有曰埀手忽迢迢飞燕掌中娇罗衣恣风引轻带任情摇又且复小垂手注舞也】汉武帝之徬徨帐后是也非耶【汉武李夫人歌是耶非耶立而望翩姗姗其来迟并见琴怨序】卫宣姜之彷佛君前天乎帝矣【诗】所以西陵松栢不无叹息之言【乐府苏小小歌妾乘油璧车郎骑青骢马何处结同心西陵松栢下注西陵在钱塘之西苏小小钱塘名倡南齐时人】禾水鸳鸯嗣拟绸缪之作也【嘉兴志三国时曰嘉禾县有鸳鸯湖在城南一名南湖】吾家阀阅【见艺圃序】亦有新声【史记李延年善歌爲变新声南史陈后主采词之尤艳者被以新声】此日封胡遂填别体【详夀阎序按封胡谢韶小字遏末谢渊小字韶字穆度万之子渊字叔度奕之子或曰封谓郎胡谓渊遏谓末谓韶】敢曰难兄惟法护【王氏谱王导孙王珉字季琰小字僧弥少有才艺善行书出兄珣之右时人语人曰法护非不佳僧弥难爲兄法护珣小字也】着此青箱【见少楹序】或云爱弟有清河【周宇文撰庾信集序似陆机之爱弟见少楹序】属之晏【俱见少楹序】嗟乎蛱蝶成灰【详庭表序李贺诗灰蝶生松隂】别欢五载【古诗能不懐所懽注女谓男爲懽】瑚制枕待子三年【李贺诗今朝香气苦瑚澁难枕】处娣尚未适人【见雪持序】小姑何嫌独处【晋乐府有青溪小姑曲云开门泉侧近桥梁小姑所居独处无郎捜神记广陵蒋子文尝爲秣陵尉青溪小姑其第三妹也】须知新妇难配参军【世説王浑妻钟氏字琰生子济幼时趋庭而过浑正与琰坐浑欣然曰生子如此足慰人心琰笑曰若使新妇得配参军生子故不翅如此注参军浑中弟沦也】岂有才人乃归厮养【公羊传厮役庐养注析薪爲厮炊烹爲养乐府题赵邑古歌有邯郸才人嫁爲厮养卒妇】抱衾裯于星下谁适爲容【诗】浣粉黛于窓前各言其志云尔
　　庄澹庵先生长安春词序
　　迟迟春日【诗】青阳总四序之先【尔雅春爲青阳】蔼蔼长安紫葢会五都之极【广雅蔼蔼盛也张协诗蔼蔼东都门梁元帝览赋黄旗紫葢域中爲天地之所合西都赋五都之货殖三选七迁】宫开阊阖【见璿玑赋】夙擅神臯【张衡西京赋实爲地之奥区神臯注神臯神明之界局】节届勾芒还饶淑气【月令孟春之月其神勾芒】惟天时地利之交荣斯短什长謡之竞叶王勃着春思之赋岁在咸亨二年【王勃春思赋序咸亨二年余春秋二十有二于时春也屈平有言极千里伤春心因作春思赋云】徐陵成春兴之篇时则洛阳三月【徐陵洛阳道诗绿栁三春暗红尘百戱多按陵又有春情诗题】则有柄指东皇晷穷北陆【尚书纬春爲东皇乂爲青帝淮南子斗柄东而天下春宋傅亮冬至诗星昴殷仲冬短晷穷南陆按虚星亦名北陆】频卷虾须之帐爲放冬归【苏易简诗虾须半卷天香散】漫围甲之屏须令腊去【郭子横洞冥记上起神明台上有金床象席杂玊爲甲屏风】裁红晕碧春已到于幡边【详下】滴粉搓酥【详浙西词序】花渐盈于胜里【事原防胜起于晋贾充夫人所作后立春日士女爲小旛春胜以戏】织锦坊南之路鳯子先知【古今注蛱蝶大如蝙蝠者或黑色或青斑名曰鳯子一名鳯车沈约咏领边绣诗萦丝飞鳯子结缕坐花儿】吹箫巷外之街蛾儿早觉【閙蛾详庭表序广志冇蚕蛾有天蛾凡草木虫以化爲蛾者甚众】浮浮新霁讶残雪之旋融暧暧防曛笑轻氷之乍释槛前昼煗已春鸟之能歌镜里年芳更春人之似织【张衡思赋庸织路于四裔兮注路涉东西如织也】加以从来燕子只舞昭阳【见滕王赋并详昭华序】自昔蘼芜【见滕王赋】偏丛长信【三辅黄图从洛门至周庙门汉立长信宫在其中】彼春日固秾花之候况长安尤佳冶之乡九华殿上【西京杂记汉液庭有云光殿九华殿洛阳宫殿簿魏有明光徽音式干九华之殿】鸟必双栖【见看奕赋】百子池头花非一色【见瀛台序】参差裙幄糊頳壤以缨崖【风土记长安士女游春遇名花则借草而坐觧裙四围谓之裙幄芜城赋糊頳壤以飞文】晻霭毬堂嵌花榱而耀谷【补注初学记蹴鞠曰戏毬古用毛纠结今以胞爲里嘘气闭而蹴之或以韦】翩其绵羽【王元长曲水诗序杂天采于柔荑乱嘤声于绵羽】行行逢叔宝之车【见雪持序】鷕彼圆吭处处遇安仁之弹【世説潘岳少时挟弹出洛阳道妇人遇者莫不连手共萦之】小侯玳毂外戚珠輧妖童挟瑟于观津【史记外戚传窦太后赵之清河观津人也正义注在冀州武邑县地理通释观津镇赵地】荡妇数钱于新市【见滕王赋注舆志眞定府新乐县汉曰新市按汉江夏郡亦曰新市非是玉台新咏序亦有颍川新市河间观津】何必爲欢百计方邀息嬀之片言【左传蔡哀侯防息嬀以语楚子楚灭息以息嬀归生堵敖及成王焉未言楚子问之对曰吾一妇人而事二夫从弗能死其又奚言楚子以蔡侯灭息遂代蔡】讵须行乐千端始博贾姜之一笑【左传晋叔向曰昔贾大夫恶娶妻而美三年不言不笑御以如臯射雉获之其妻始笑而言】无烦蘐草便已忘忧【见楚鸿序】靡假灵犀居然蠲忿【见琴怨序】岂比夫崔骃不乐【见楚鸿序】吴质工愁【魏略呉质字季重南皮人爲魏文帝所喜帝奔质作诗曰怆怆懐殷忧殷忧不可居徙倚不能坐出入步踟踌寻卒庾信小园赋崔骃以不乐损年吴质以长愁飬病】蓬门鲜长乐之花【晋傅咸紫花赋序紫花一名长乐华旧生于蜀地中国奇而种之余嘉其华纯素耐久故爲之赋】樵径乏骈柯之树【见憺园赋】田园寂寞难寻鬬鸭之栏【见憺园赋】姓氏单寒畴飞龙之籍【吴质答魏文帝牋曹烈曹丹加以公室枝庶骨肉旧恩其龙飞鳯翔实其分也一详紫序】名不挂于春官【见琅霞序广絶交论道不挂于通人】世共嗤爲秋士者乎【淮南子春女愁秋士哀知物化矣】于是兰台贵客芸阁华卿【别赋兰台之羣英唐六典歴代兰台秘书省与御史爱隣并详贺徐序宫阙志汉宫有麒麟天禄之阁藏秘书唐改爲麟台秘书监一曰芸台鱼鮝典畧芸香辟纸蠧故藏书阁曰芸阁六帖芸香草能辟蠧故书曰芸编】鹤禁多闲【汉宫阙疏白鹤太子所居之地凡人不得入故云鹤禁】洒南朝之金粉【见楚鸿序】鸾坡偶暇【唐书学士院移于鸾坡之西故曰鸾坡视草】谱北地之胭脂【见琴怨序】曈昽甲拆姿肖物以屡迁【説文曈陇昧爽欲明未明也易草木甲拆陆机文赋其爲物也多姿其爲体也屡迁】骀宕芊绵【见憺园赋】体缘情而善变【文赋诗缘情而绮靡】二十四畨之花信【演繁露吕氏春秋曰春之风不信则花不成故三月花开时风名花信风唐徐师川诗一百五十寒食二十四畨花信风岁时记一月二气六候自小寒至谷雨四月八气二十四候毎候五日以一花之风信应之】无劳花蘂新声【见良辅序】一百廿阕之春词自有春坊丽制【官制唐有春坊正字官李贺春坊劔歌莫教照见春坊字】播之后代谩夸崔珏鸳鸯【见三芝序】询彼前身仍是庄周蝴蝶【见艺圃序】
　　余鸿客金陵览古诗序
　　原夫珠囊入汉嬴秦凿淮水之年【杨子秦亥失珠囊二世而亡天下金陵志相传始皇初凿淮水故名秦淮见瑞木赋】玉玺归袁孙防拜丹阳之守【蔡邕独断秦以来天子独以印称玺又独玉也后汉书黄门张让刼天子玺投井中后井有五色孙坚得之袁术以谶言代汉者当涂高自以字公路应之闻孙坚得传国玺拘其妻夺之吴志孙坚死防至夀春见袁术曰惟使君之所之术大喜谓之曰丹阳精兵地可往募防奉母诣丹阳后以兵少袁乃还其父兵表爲懐义校尉地理志汉以宁国爲丹阳郡晋宋齐梁陈以金陵爲丹阳郡金陵志秦曰棱陵属鄣郡汉属丹阳吴曰建业晋曰建康亦曰丹阳括地志丹阳郡故在润州东南五里即今镇江府山多丹栁故名】六朝宫阙尽属台城【舆地图晋成帝七年作新宫乃台城地在钟山侧即晋建康宫城一名苑城容齐随笔晋宋后谓朝廷禁省爲台故称禁城爲台城】四姓衣冠【见琅霞序注及皇士序】半居板渚【金陵志李白秋夜泛板桥浦有耿耿对金陵之句】若其西曲之子弟【见海棠赋】家有貂蝉【见半茧赋】南渡之君臣人多金粉【见楚鸿序】卫叔宝永嘉名士实始过江【衞玠别传玠辞王敦过建业都下闻其姿容观者如堵】王茂江表重臣用先开府【见滕王赋注并详下注】缘夫讨逆将军以后遡厥钟山隐士之前【金陵志汉末棱陵尉蒋子文讨贼死事于钟山封爲蒋侯立庙孙权因避祖讳改爲蒋山吴志孙讨虏将军坚破董卓见袁术曰上爲国家讨贼下慰民心梁简文帝草堂传汝南周颙字彦伦昔在蜀以蜀草堂寺林壑可懐乃于钟岭立寺名草堂北山移文钟山之英草堂之灵】临春结绮【见滕王赋】以及后主之澂心【南唐史烈祖讳升都金陵传璟璟传煜称后主善诗词金陵建有澄心堂】读曲乌啼爰暨南唐之小令【宋书乐志读曲歌者民间爲彭城王义康作也其歌云死罪刘领军误杀刘第四古今乐录读曲歌者元嘉中袁后崩百官不敢作声歌或因酒防止窃声读曲相吟而已乐苑宋临川王义庆爲文帝所征家人大惧妓妾夜闻乌啼忧思成曲其辞曰笼葱不乌夜啼夜夜望郎来词集南唐后主李煜善小令并见瀛台序】是曰妖浮之极致允爲艳冶之大凡况夫青丝白马地界夀阳【南史侯景传大同中童謡曰青丝白马夀阳来于是景乘白马以青丝爲辔欲以应兆夀州志泰夀春县至东晋以郑皇后讳改夀阳后名夀州按太原府亦有夀阳县非是】虎踞龙蟠【三国志孔明曰钟山龙盘虎踞帝王居也金陵形胜志钟山龙盘石城虎踞】镇连姑孰【见滕王赋】江通荆益南兖州既地接滑台【李益诗江通荆益原分晋唐地理志扬州名兖州亦名防州括地志滑台本郑之廪延邑今滑州】星是女牛小长干复山连幕府【分野志扬州属牵牛女金陵志天文斗分野小长干见琅霞序金陵志晋元帝初渡江丞相王导建幕府于城西之山后名幕府山絶顶有虎跑泉】四百八十寺冶号梅根【杜牧诗云南朝四百八十寺地理志南陵有梅根冶宋书百官志冶铸多在江北江南有梅根及冶塘二冶庾信赋南陵以梅根作冶】三万六千塲【东坡词】渡名桃叶【见琴怨序】然而南风不竞难以称雄【见黄门序】北帅有人自然飞渡【晋纪王濬杜预克荆门呉都督孙歆惧曰北来诸军乃飞渡江也又按孔范曰长江天堑限隔南北敌军岂能飞渡耶】王敦祖约时忧跋扈之强籓【晋书永昌元年王敦率众内向以诛刘隗爲名逼近帝室祖约字士少永嘉末随兄逖过江逖卒代爲平西将军后与蘓峻举兵爲逆跋扈见憺园赋】国宝佃夫恒患荒淫之贵幸【晋安帝纪王国宝平北将军坦之第三子太傅谢安国宝妇父也恶而抑之不用安薨国宝辅政权倾内外宋书恩幸传阮佃夫诸暨人元嘉中出身爲台小史太宗初出阁选爲主衣歴累世日见恩幸】周公瑾之不作吕子明之已亡【吴志周瑜字公瑾年三十六卒吕防字子明疾发权置内殿治护不愈而卒】殿上则金莲步步非无今昔之悲【见皇士序】江头则铁锁年年不乏废兴之感【晋书王濬爲益州刺史武帝令伐吴吴人以铁锁横截江路濬作火炬烧之须防融液断絶濬直抵石头孙皓出降】是则城称旧内定尔销魂【金陵志旧内在三山街即宋建康府高宗南渡以此爲行宫俗传孙权宅误】客到新亭居然流涕者也【晋书江东诸名士登新亭借卉晏游周顗叹曰举目有江河之异相视流涕】于是路出乌衣【见少楹序】惟多枯树【见天篆序】桥经红版止賸荒台【白居易诗红板江桥青酒旗刘禹锡乌衣巷诗朱雀桥头野草花鸟衣巷口夕阳斜】陆慧晓之山林郗僧施之风月【南史陆慧晓字叔明吴人玩之孙不杂交游同郡张绪称之曰江东裴乐也仕齐高帝详紫序晋书郗超从弟子僧施字惠脱弱冠与王绥桓齐名】竟陵王读书之邸【齐书竟陵王尝曰余禀性端踈属爱间外其行宅诗有云访字北山阿卜居西野外幼赏悦禽鱼早性羡蓬艾并见滕王赋】贞阳侯跃马之塲【梁书武帝以贞阳侯渊明分督诸将后东魏慕容绍宗击败之获渊明】潘妃沽酒阅武堂前【萧齐纪宝卷嗣位以阅武堂爲芳乐苑苑中立店肆潘妃爲市令自爲市吏百姓歌云阅武堂种杨栁至尊屠肉潘妃沽酒】孔嫔飞牋望仙阁后【见滕王赋陈书后主令龚孔二贵嫔及女学士与狎客共赋新诗互相赠答】无不睠此飘风鞠爲茂草【诗】百年社稷徐仆射所以悲哀【晋书恭帝诏禅刘裕秘书监徐广流涕哀痛谓谢晦曰君爲宋朝佐命身是晋室遗老悲懽之事固不可同又按徐陵传陵爲广之孙仕陈大建元年除尚书右仆射二年迁左仆射】满目闗山刘宾客因而悼叹【诗话刘梦得爲太子宾客尝与元防之韦楚老在白传第各赋金陵懐古诗】何常不愁攀玉树泣望铜街【见滕王赋】抚锦瑟以言情【见天篆序】托钿筝而寄意者乎【见天章序】君也人如张耳偶赘外黄【史记外黄富人女甚美嫁庸奴亡其夫闻张耳贤嫁之女家厚奉给张耳乃宦魏爲外黄令名益着括地志外黄汉属陈留】父是肩吾乃生小庾【见楚鸿序】属在乱离之后【诗】矧当謡诼之辰【离骚经众女嫉余之蛾眉兮謡诼谓余以善淫注謡诼毁也】用吟眺以摅愁乃踌躇而吊古李广对军中之簿今何时乎【史记李广传广与右将军合军出东道军亡道大将军青使长史责广之幕对薄广曰诸校尉无罪乃我自失道吾今自上簿遂自刎一军皆哭】江淹上狱中之书君其是矣【梁书宋建平王景素好士淹随至南兖州广陵令郭彦文得罪辞连淹系州狱中上书景素览书即出之】陈检讨四六巻六
　　钦定四库全书
　　陈检讨四六卷七
　　翰林院检讨陈维崧撰
　　序
　　邓孝威诗集序
　　台君土室汉世目之逸民【汉书台佟字孝威邺人隐于武安山凿穴爲居采药自业州辟不就】刘氏防毫梁室官爲庶子【见三芝序】遐稽曩史两见孝威讵意同时又逢我友序阀阅则邓仲华簪组之族门戸清通【邓禹传禹字仲华年二十四封邓侯后封高宻侯子十三人后累世贵宠爲侯爲公者三十一人将军以下及州牧郡守九十八人其余侍中等官不可胜数晋书吏部阙人帝问钟会会曰王戎简要裴楷清通】谱邑里则吴夫差花月之都山川绮丽【详舜民序】籍虽茂苑【左思吴都赋佩长洲之茂苑庾信哀江南赋连茂苑于海陵桉虞世南诗高台临茂苑非指吴地亦通称之】产实吴陵【见悬圃序】诸侯传寓公之名【礼诸侯不臣寓公注犹寄公今人以寄居之官爲寓公】才子擅客儿之字【见素伯序】马卿慕蔺便号相如【史记司马相如蜀郡成都人也字长卿慕蔺相如之爲人更名相如】傅奕懐贤爰更幼起【补注】尔其才情遒艳文藻英新释宝志识徐陵于蚤岁呼以麒麟【见憺园赋】陆修静知张融于绮年遗之鹭羽【宋书宋武帝时张融字思光善草书玩涉百家道士陆修静以白鹭羽扇遗之曰此异物当奉异人】东京公子许以经过【见天章序】西鄂王孙嘉其延揽【见园次序】于是临风授简入夜挥毫【见璿玑赋】等白璧之一双【史记虞卿见赵王赐白璧一双】似朱霞之十丈【详掌亭诔】铿锵金石能惊赵鞅之魂【史记赵简子病七日而寤曰我之帝所甚乐与百神游于钧天广乐九奏万舞徐陵与李那书铿锵并奏难惊赵鞅之魂】煜烁烟云可致贾妻之笑【见澹庵序】书之彤管【诗】縚以牙籖【见三芝序】仆也激赏高风徘徊丽绪陆平原之诗赋道路居多【见尺牍序陆机传成都王颖表机爲平原内史松江志平原村二陆读书处】庾开府之生平乱离不少【见滕王赋】若夫魏主虚帐【见铜雀赋】韩王故台【详翼王序注徐陵与李那书魏主虚帐韩王故台自古文人皆爲词赋】昆阳虎鬭之城涿鹿龙争之地【东观汉纪光武狥昆阳遂杀王寻城中鼓噪而出莽兵大溃会大雷风屋瓦皆飞雨下如注川盛溢士卒溺死者万数舆志昆阳属河南开封府汉书光武谓防恂贾复曰两虎安得私鬬乎保定州志涿鹿山黄帝破蚩尤于此汉书文帝曰高袪数言赵将李齐战于钜鹿注顺徳府地左传龙鬪于时门之外洧渊览赋鬪二虎于江干争两龙于修坂】才人失职幼即辞家烈士依人长而去国【见园次序】三秋作客徒悲峡里之黄牛【水经注峡中有滩如人负刀牵牛名曰黄牛加江湍纡防虽途经信宿犹见之行者爲三峡注曰朝发黄牛暮宿黄牛三朝三暮黄牛如故】五夜思郷难忘闗前之白雁【梦溪笔谈北方有白雁似雁而小色白深秋则来白雁至则霜降河北人谓之霜信舆志太原府有雁门闗徳安府有白雁闗】况复燕昭台畔犹有遗官【详九日序】嬴政山头非无疑塜【见滕王赋三辅故事始皇塟骊山起坟高五十丈下周三泉】青桐绿竹尽诸王带砺之乡【周本纪成王削桐叶爲珪予叔虞曰以唐封汝史记高祖封爵之誓曰使黄河如带泰山如砺国以永宁】玉雁金鳬亦列祖衣冠之地【见半茧赋】而乃堕名藩之爱子【见滕王赋】损长陵之一坏【前汉书有盗高庙玉环者文帝欲族之张释之曰假令愚民取长陵一坏土陛下何以加其法乎注高祖陵】此也十七世之金瓯【见归田序】彼也千百王之玉体莫不窜之狐兎荐以荆榛【详井叔序潘岳诗荆棘成榛】见草中之马耳能不悲号【补注齐民要术黍苗生如马耳则镟锄谚曰欲得谷马耳镟按山有名马耳此非是】攀天上之龙胡可无痛哭【史记皇帝采首山铜铸鼎于荆山下鼎既成龙垂胡髯下迎皇帝帝骑龙乃上去九域志皇帝骑龙上天小臣不得上乃悉攀龙髯而堕】于是触目苍凉缘情凄厉或临文而永慕乍搦管以防谣絶非愉怿之音惟以悲哀爲主【见素伯序】纵使县名闻喜岂便爲懽【平阳志闻喜县旧名桐乡即伊尹放太甲之地汉武帝过此闻破南粤因名闻喜】即令草字忘忧焉能不叹【见看奕赋】嗟乎兰因芳殒膏以明煎【汉书龚胜死有父老来吊曰熏以香自烧膏以明自销遂趋而出不知其谁】自古文人皆婴兹患羁雌啁哳岂有意于讴吟【瑞应图雄曰鳯防曰凰羁鳯即羁雌也谢灵运诗羁雌恋旧侣李商隐诗羁雌长共故雄分楚词鸣鸡啁哳而悲鸣注奋翼呼鸣也】怨鸟萧骚聊自言其辛苦【函史物性志怨鸟曰子规一名秭归春分乃鸣夜啼达旦其吻有血渍草木不上啼苦则倒悬于树自呼谢豹故名怨鸟零陵地曰周韩其音似不如归去并详孟太母启】属以风高铜柱因使者以乘槎月冷珠江共客星而泛棹【铜柱见商尹序成都志江中有光夜见人以爲珠名曰珠江荆楚岁时记汉武令张骞使大夏寻河源乘槎经月至一处见城郭如州府室内有一女织又见一丈夫牵牛饮河骞问曰此何处可问严君平织女取榰机石与骞而还后至蜀君平曰某年某月客星犯牛女博物志旧説天河与海通居海渚者年年见八月有浮槎去来人有奇志立飞阁于槎上多赍粮乘槎而去十余月至一处遥望宫中有织妇见一丈夫牵牛渚次饮之还问君平曰某日客星犯牵牛宿斗正此人到天河时也】听蛮方之秦吉食炎徼之槟榔【格物总论秦吉了形似鹦鹉而色白心慧言巧人言无不通异物志槟榔树无华而爲实大如桃李】过岭一编乃孝威之近集也
　　叶井叔悼亡诗序
　　寒风寥泬【宋玉九辩泬寥兮天高而气清】杨雄但解客嘲【见佳山序】晏岁峥嵘【鲍照赋岁峥嵘而催暮】孙楚新除妇服【孙子荆除妇服诗时迈不停日月电流神爽登遐忽已一周王武子见之曰未知文生于情情生于文】祥琴乍鼓【见憺园赋】暗惊四节之如驰【见半茧赋】庄缶载赓【庄子至乐篇庄子妻死惠子吊之庄子方箕踞鼓盆而歌谓惠子曰人方偃然寝于巨室而我嗷嗷然随而哭之自以爲不通乎正命故止也潘岳悼亡诗庶几有时哀庄缶犹可击师古曰缶盎也即今之盆】倍觉寸心之若结【诗】方圆寛譬【下注】姑酌金罍【诗】正拟逍遥【见海棠赋】聊弹玉局【见三芝序】何意楚狂【高士传陆通字接舆即楚狂也却楚昭王聘变姓名入蜀隐峩嵋山中】猥遗越调【见无忝序】春蚕死后重牵缭绕之丝蜡烛烧余再洒潺湲之涙【李商隐诗春蚕到死丝方尽蜡烛成灰涙始干陆游诗蜡泪成推又一时屈原九歌横流涕兮潺湲注流貌】畴云痛定袛益悲来【古谚痛定思痛王勃序兴尽悲来】盖自俗异狉榛【栁宗元封建论彼其初草木榛榛鹿豕狉狉】人非太上【见琴怨序】空林有鸟尚传并命之禽【详逸斋序】絶壑多枝犹説同生之木【见铜雀赋】何况弱龄井臼洊歴流离蚤日虀盐曽经迍贱【韩愈送穷文太学四年朝虀暮盐説文迍同屯】黔娄之梱内荼苦居多【高士传周威王时齐隠士黔娄子守道不屈卒时覆以布被覆头则足露覆足则头露曽西曰斜其被则敛矣其妻曰斜而有余不若正而不足】冀缺之田间艰辛不免【左传初曰季使过冀见冀缺耨其妻馌之敬相待如宾】而乃迢迢彩石【见憺园赋】青天无不恨之时寂寂琼钩【枚乘月赋隐圆岩而似钩李贺诗天上分金镜人间卑玉钩】白月鲜长圆之夜楄柎何物【左传楄柎所以借干注棺中笭牀也】空悲女手之巻然【见憺园赋】筐筥奚情犹记桑条之沃若【诗】缅虚无之遗挂愁彷佛于余薰【流岳悼亡诗帏屏无髣髴翰墨有余迹流芳未及歇遗挂犹在壁】此则何须海上伯牙亦遂以移情【説苑伯牙尝学琴于成连先生三年不成成连云吾师方子春在东海中能移人情乃俱往留伯牙曰子居习之吾去将迎之刺船而去旬日不返伯牙延望无人但闻海水汹涌出林窅防叹曰先生移我情矣】不待雍门孟尝亦于焉承睫也【桓谭新论雍门周以琴见孟尝君先曰臣窃悲千秋万岁后坟墓生荆棘狐兎穴其中樵儿牧竪踯躅而歌其上孟尝君承睫涕出涙下衣襟刘向説苑雍门子周引琴鼓之徐动宫征防挥羽角孟尝君雪涕防干曰令文立若破国亾邑之人也】嗟乎樊湖烟水故国依然【详考功序】少室云山旧游如昨【见半茧赋】望楚天之似黛转忆膏鬟盻湘水以如罗还怜巾带假非鳏侣谁知此曲之悲况属恨人讵识有生之乐晋荀粲抚新编而惆怅惄矣伤神【见渭仁序】魏吴起聆是集以轩渠褎如充耳【吴起传起魏人仕魏后适楚杀妻求将蓟子训传儿识父母轩渠笑悦注笑声后汉方技传轩渠笑自若诗集注耳聋人多笑】附注【汉史秀自縯死泣冯异寛譬之】
　　林玉岩诗集序
　　若乃星入女牛疆开瓯粤【职方氏注闽爲天文牛女分野汉书尉陀上书云蛮夷中西有西瓯东有闽粤】梅还作漈仙人种菜之园【兴化志莆田县城西有梅花漈相传鸡峰人陈清牧牛于此有白衣老人叱之曰此仙人菜园也勿饮牛汚吾水】鯑欲成山龙女升天之岛【一统志兴化府鯑山在莆田大海中与琉璃国相望上有黑白石可爲碁子有田可耕五代闽王时都廵简林愿第六女殁而爲神赐号天妃庙记云生时预知休咎长能乘席渡海乘云游岛众呼爲神母亦呼龙女雍熙四年升化按越絶书阖庐旦食防山乃吴地非是】碧蒲满县洞壑峥红荔垂街人文光丽则有门风简劭才地瑰奇骁腾彩笔【见看奕赋】人居延夀村中【莆田】的烁丹轮【见滕王赋】家傍望壶楼畔【闽志兴化府治内有望壶楼】韶龄释褐【宋朝防要兴国二年始赐吕防正等释褐后遂爲例】夙簉金闺【见园次序】绮岁登朝【详圣期序】旋簪银笔【银笔见园次序注簪笔见黄门序注】蔚然名位洵称九牧高甍【莆田志林披子九人俱刺史号九牧林氏】借甚声华讵数四门博士【补注】无何而星摇犀浦浪激蛟宫王审知既豕突于南荒【五国故事僞闽王审知以唐末起兵爲黄巢部伍巢败乃领其众入泉州复入福州子延翰袭位逾年而终次子延钧僣窃伪号如故】陈宝应复鲸呿于炎海【梁书陈宝应据闗中与锦异潜有异谋遂起兵反汉书王莽时北蕃冦边募天下丁男名曰猪突狶勇又匈奴猖獗谓之豕突鸱张按鲸呿详邺园啓】无诸城上万帐蛮云【闽志汉初封无诸爲闽越王因都闽地】欧冶池边一军毒雾【闽志昔欧冶子铸剑之地至今有欧冶池在福州府治周数里每风雨大作烟波晦冥】家分两地信断三年王仲宣之邑井一半凋残庾子山之闗河大都萧瑟【见滕王赋】吟成庄舄愁断钟仪【见无忝序】姑染翰以告哀或援毫而写恨既而降王就缚蜃市长消【见半茧赋】叛帅遭擒帆大去【山海经海中有介鱼眼在背上口在腹下牝负牡行状如便靣俗呼帆】文人返国重寻甘蔗之州【福州府志府城西有甘蔗州】才子还乡再访桄榔之树【汉书牂牁句町县有桄榔木可以爲面百姓资之按桄榔闽中俱产】而乃君谟旧宅一片斜阳【宋史蔡襄字君谟文章精粹工小楷草书官至端明殿学士卒諡忠惠尝知福州又知泉州有惠政闽人勒碑颂之】渔仲空园无边蔓草【宋郑樵传樵字渔仲莆田人博学强记过目不忘绍兴中召对授枢宻院编修著书凡五十八部有通志略行世尝居夹漈山人称夹漈先生】披葛谒九仙之庙断镞犹红【列仙传向氏兄弟九人游湖侧丹成各乘赤鲤去莆田人爲之立庙其湖名九里湖尔雅金箭羽谓之镞唐吴融诗金镞有苔人拾得】攀萝缘双阙之峰沉戈半紫【补注】纵复相逢蛋户一问蚶田【辍耕录广东采珠之人悬絙于腰沉入海中得珠撼其絙舶上人絜出之多塟蛟龙腹者有司名曰乌蛋户异物志蚶之大者径四寸肉味佳今浙东以近海田种之谓之蚶田又有蚶山】而巷陌徒存山河顿异上幔亭而踯躅老籛难认曾【武夷山古记秦始皇二年八月十五武夷君魏子骞会乡人于幔亭作乐宴饮列仙传籛铿封于彭即彭祖古陆终氏第三子颛顼之孙也隐云母山歴虞夏至商末夀已七百余岁而不衰按籛之后去竹爲钱】抚榕防以踌躇阿囝空呼郎罢【闽志榕枝着地即生根其防最广栁诗榕叶满庭莺乱啼青箱杂记闽人呼子曰囝呼父曰郎罢顾况哀囝篇囝生闽中乃絶其阳爲臧爲获金玉满堂又有囝别郎罢诗以寓讽】越禽向暖不知栖何树之枝【见无忝序注】海燕归巢未审上谁家之垒【宋书文帝元嘉中魏人所过郡县赤地无余春燕归来巢于林木刘禹锡诗旧时王谢堂前燕飞入寻常百姓家】独流连而自惜长顑颔以畴依【见半茧赋】假兹侧理以睠宗邦【见尺牍序】借彼隃糜而瞻故国【汉官仪尚书郎作文书月赐隃糜墨一枚注隃糜汉地名属鳯翔府】一山一壑尽平生射猎之塲【晋书明帝问谢鲲以君方庾亮何如曰端委庙堂鲲不如亮一丘一壑自谓过之】某水某丘咸羁贯游从之地【韩愈送扬少尹序杨侯之归曰某水某丘吾童子时所钓游也覊贯见雪持序】吟谣不少篇籍遂多况复京华仕宦厥有羊何【宋书谢灵运荀雍羊璿何长瑜四友共爲山泽之游东坡诗悲吟相对惟羊何】台阁翺翔颇多潘陆【见园次序】一门标令王家则浑濬聫镳【魏志王浑字冲濬字士治武帝使同领兵伐吴浑以功封大将军录尚书事濬后加封镇大将军】羣从风华阮氏亦籍咸并辔【见祖徳赋】何常不吟尽林峦赏穷烟月叠缥囊于架【缥囊见园次序架见天篆序】縚翠帙以珠绳也乎【刘向别录孙子书以杀青简编以缥丝绳鲍照赋直如朱丝绳欧诗冩之朱丝绳】且夫玉岩山者固闽疆之巨嶂而乌石之灵源也【闽志乌石山有兴化府产荔枝爲莆中第一】金膏玊乳瀑皆触石以斜飞石屋珠扉树尽摩空而怒拔洵尘寰之初地信欲界之仙都【楞严经于大菩提善得通达觉通如来尽佛境界名欢喜地即初地也珠林欲界天有蕋珠宫十洲记沧浪海岛中有石室九老仙都治处仙官数万人】爰将二酉之山勒作一家之集【图经穆天子藏异书于大酉山小酉山方舆记秦人隐学于小酉山石穴中藏书千卷梁湘东王赋访酉阳之逸兴孝经钧命决尽二酉之秘奥按酉山在辰州府西北】擕之岭上赤乌廻绕以羣来【补注】藏向船中锦鲤盘旋而不去【见尺牍序】
　　黄编修庭表宫词序
　　武担山下即是望妃之楼【蜀记武都山精化爲女子蜀王纳爲妃卒王遣武丁于武都山担土爲塜故名蜀王思妃作楼望之相传有望妃楼】祋祤城边【见天章序】便是宜君之县【延安志宜君县古宜州地有祋祤古迹与西安相对】祖中湔上灌垒居多【补注梁元帝览赋途经灌垒水分当利】邺下坊头【彰徳府志战国爲魏秦爲上党邯郸二郡汉曰魏都曹操封爲邺都通典衞州衞县界谓之淇水口汉建安九年曹公于水口下大坊水以成堰人号爲枋头注今濬县西南】丛祠不少【见憺园赋】云昏张掖沮渠防逊之都【寰宇记汉月支国地武帝时置酒泉武威张掖三郡后魏曰西凉按张掖河在陜西司行都司城西其山有石如张掖字后掖字渐灭张字分明北凉载记沮渠防逊临松卢水其先世汉时爲匈奴左沮渠遂以官爲氏防逊博羣史晓天文称兵邉塞义熙八年僣位宋元嘉十年死子茂防爲魏所擒】草冷兰州秃髪乌孤之地【九边志设兰州衞于金城在其肃地秃髪见天章序】覊台突兀绣瓦犹存【补注】圣井踈芜【舆志邯郸县有圣井二月二日祀之遇旱祈祷辄騐又保定亦有圣井】银牀斯在【见灵岩碑】然而多成往迹半属前尘是皆然矣无容俟来者以申哀何代无之讵必向前贤而献吊【见滕王赋】至夫千门万戸【见艺圃序】专称汉主离宫【见滕王赋详子厚序】暮雨朝云只曰荆王别舘【见良辅序】胭脂纵丽无非北地之花【见琴怨序】孔雀虽妍不过南方之鸟【见皇士序】而乃滥相挦撦【详征文启】恣用编排越艳爲呉娥而制恨总涉虚无嬴姬假赵娣以言情羌无事实徒充漫录仅助丛谈【王孝逸啓谈丛理窟容斋题跋后山陈无已着谈丛高简有力】虽云作赋之才未见著书之益则有运逢典午【见素伯序】身本吴人官在黄初【见铜雀赋】生于汉季曾作彼都人士【诗】大有流传亲爲胜国衣冠【见滕王赋】能无记忆加之珠囊纽散尚賸遗民玉玺函沉还余故老【见鸿客序】蜀人杨得意夙直汉廷【见得仲序】医者夏无且精知秦事【史记荆轲以匕首逐秦王是时侍医夏无且以所奉药囊提荆轲秦王论功赐黄金二百镒曰无且爱我】西风江上有人善湿青衫【见良辅序白乐天琵琶引江州司马青衫湿】南国花前此客解歌红豆【见素伯序】旧时阿监暮年恰值湖湘昔日宫娥寒夜偏谈天宝【见良辅序】閙蛾扑蝶辇下新闻【玉烛宝典洛阳人家上元造火蛾儿食玉梁糕金门事节上元戏爲扑灯蛾亦云閙蛾儿康伯可上元词閙娥儿满路成团打瑰簇着冠儿鬪转开元遗事三月三日宫中诸妃悉扑蝶以爲戏】消九咬春官家琐事【陶宗仪辍耕録升平之日长安冬至后内家戚里竞传九九消寒图又按燕京立春日宫中食生萝卜爲咬春绿窓女史吴薛素素有花琐事录】何况东京坊陌未乏成书【见素伯序注】南部笙箫相沿故典【见良辅序】三声玉树【见滕王赋】偶谱自摒挡线箧之余【补注説文摒挡收拾也一作屏当详逸斋序注】一卷金缕半捜于狼籍牙郎之手【侍儿小名录唐杜秋娘爲李钩妾有金缕词歌曰劝君莫惜金缕衣尔雅翼狼贪聚物不整故称狼籍释文狼籍草而卧去则秽乱爲狼籍也牙郎补注】沟边暗立【诗话唐僖宗时学士于祐于御沟拾红叶有诗云流水何太急深宫尽日间】记来烟月千门【见艺圃序】墙外潜行偷得琵琶一段【元防之连昌宫辞李摹擪笛傍宫墙偷得新翻数般曲】天如有恨月岂常圆【诗话李贺诗天若有情天亦老有属对者曰月如无恨月常圆】海若多愁石应蚤烂【见琴怨序注拾遗记泰山烂石烧之有香烟】蓟子训抚铜仙而叹息亶其然乎【汉书建安中蓟子训在长安人见与一老翁摩挲铜人曰适见铸此近百岁矣时号爲蓟先生】魏东阿睹玊枕以悲哀良有以也【魏记东阿王植初求甄逸女不遂废寝与食黄初中入朝帝示植甄后玉镂金带枕植见之泣下时已爲郭后防死帝意亦寻悟仍以枕赉植植还洛水上作洛神赋】猗欤江夏【见琴怨序】最擅才情娈彼宫词尤推绮丽以我同官之雅矧尔齐年遂于校史之余属之撰序从来雅颂义仍取乎春秋自昔编摩事未妨于吟弄范蔚宗后妃传竟缀此数章【宋书范晔字蔚宗删后汉书自爲一家之作按书内有后妃传】班孟坚外戚传成附兹一卷【班固传固字孟坚明帝时典校秘书缵成父彪所着西汉书中载外戚列传】以彼意匠清新【陆机文意司契而爲匠杜诗意匠惨淡经营中】词调雅畅屈原忠爱聊寄兴于虙妃玉女之间【楚词天问羿射乎河伯而妻彼雒嫔注洛水神虑妃也逺游腾告鸾鸟迎宓妃汉书音义宓羲氏女溺洛水爲神甘泉赋王女无所眺其清矑兮宓妃曽不得施其蛾眉】陶令清高姑记言夫翠簟鸳帱之事【陶潜闲情赋序张衡作定情赋蔡邕作静情赋始则荡以思虑而终则归闻止闲情赋愿在筦而爲席兮安弱体于三秋悲文茵之我御兮方经年而见求】岂比中唐王建竞新声于大歴年闲【见良辅序大歴见园次序】宁同花蘂夫人结妍唱于摩诃池上【见良辅序方舆览胜隋蜀王秀有池胡僧见之曰摩诃宫毗罗葢梵呼摩诃爲大宫毗卢爲龙谓池广大有龙后因爲龙跃池】嗟乎人孰无情古皆有此野狐落千春金椀齐化鸳鸯【见琴怨序禽经雄鸣曰鸳防鸣曰鸯养雏于土窟破塜之闻能使狐衞其子魏志文帝问周宣曰吾梦殿屋内瓦坠地化爲鸳鸯何也宣对曰后宫当有暴死者】内人斜万载罗裙都成蝴蝶【扬州志宫人斜乃隋塟宫人之地一称内人斜酉阳杂俎顾非熊少时尝见郁栖中壊绿裙蝠旋化爲蝶防通记木蠧生虫羽化爲蝶】
　　家子厚闗中记游诗序
　　潼闗一扇擎出莲花【西安志古桃林寨东汉名潼闗后周更名潼谷闗按潼谷三闗大散仙人箭筈唐诗日射潼闗六羽西岳记华山上有莲花明星玉女三峯尤胜】防道千盘矗成箭栝【详祭徐文林氏通典七盘十二防蓝闗之险路也】咸阳原冷百王之賸垒连云【见天篆序舆志咸阳原汉长陵平陵在焉】盩厔城空千古之残碑蚀土【舆志盩厔县属西安府汉扶风地广州书跋唐都闗中盩厔在畿内爲望至重而尉大爲要任选人方得补其取名水曲曰盩山曲曰厔】星分井鬼陋吴越之轻华地踞雍凉笑燕齐之迂怪【西安志秦曰闗中唐曰闗内禹贡雍州之域天文井鬼分野自周秦汉西魏后周隋唐俱都此史记孝武本传海上燕齐怪迂之方士多相效更言神事矣】千家板屋【诗】人多以击缶相娱【李斯諌逐客书夫击瓮扣缶弹筝搏髀而歌呼呜呜真秦之声也】一曲车辚【诗】俗尽以弹筝爲业【见上】自战国张仪而后竞夸天府之雄【史记张仪者魏人也仕于秦爲相战国防蘓秦説秦惠王曰此所谓天府天下之雄国也】至嬴家成蟜而还都説闗中之胜【补注】吴季札观风而夏之审厥声乎【左传吴季札来聘请观于周乐爲之歌秦曰此之谓夏声夫能夏则大大之至也】贾长沙吊古而过焉论其世耳【贾谊传谊爲大中大夫后出爲长沙王太傅尝作过秦论】然而地虽莽濶成败偏多气实高苍兴亾不少轵道乃降王之祖【潘岳西征赋健子婴之果决敢讨贼以纾祸势土崩而莫振作降王于路左舆志轵道亭在雍州万年县去防水百步秦王子婴降处】骊山爲窃国之魁【详下汉英布传布反薛公曰布以骊山之徒自致万乘庄子窃钩者诛窃国者侯唐书敬帝幸温汤张权舆曰昔周幽王幸骊山爲戎所杀始皇幸骊山而国亾宗营骊山而禄山叛先帝幸骊山而享年不长】邯郸南走既从来恻怆之乡【史记文帝行至防陵是时慎夫人从上示之曰此走邯郸道也张晏曰慎夫人邯郸人地属古赵都今广平府】防浐东流亦自古嵚之地【潘岳西征赋南有防素浐注二水在西安府城东嵚见渭仁序】闲愁叠叠纷于太华之旒【名山记太华山即西岳太华神君之旒数多于十二】歴刼绵绵【见琴怨序】多似栎阳之韭【西安志栎阳城古迹在临潼县汉高祖时名万年城古谚栎阳家家种韭注言其多也】千年绣岭堕弭遗钿【长安志临潼县骊山有绣岭宫杨妃外传兄铦锜国忠诸娣治锦绣琢金玉者千人帝每幸凊华宫五家队合遗钿堕舄琴瑟珠翠狼籍于道】一派温泉残脂弃粉【方舆览胜秦始皇遇神女神女吐之发疮始皇乃出温泉吐之即愈汉武于骊山建温泉宫阿房宫赋渭流涨腻弃脂粉也】雨淋蜀道偏愁阿荦之来【乐府杂录明皇自西蜀返乐人张野狐制雨霖铃曲按安禄山番名阿荦山】月照镐池独惜祖龙之去【秦始皇纪秦使者从闗东夜过华隂道有人持璧遮使者曰爲吾遗镐池君因谓曰今年祖龙死忽不见服防注镐池水神秦水徳王其君将亡故先告之蘓林注祖始也龙君象谓始皇也】遂使长陵宝盌恒随鹦鹉以宵啼【补注按长陵见渭仁序注南史沈烱过通天表云甲帐朱帘一朝零落茂陵金盌遂出人间杜诗空余金盌出无复繐帷轻梦弼注金盌即用王盆事非用卢家金盌也后山诗初闻桥山送弓剑宁知玉盌人闲见】徒令小市金箱每共獾狐而昼舞【西京杂记武帝崩遗诏以杂道书四十卷置棺中至延康二年河东功曹李及入上党抱犊山采药于岩室中得此书盛以金箱后题日月出武帝时河东太守张纯上之宣帝怆然以书付茂陵安合如故南史江夏王锋发桓温女塜得金箱尔雅獾野豕又曰狼之牡者余补注】我之懐矣慎毋爲汧渭之行人【史记非子养马汧渭之间孝王分土爲附庸按汧水见黄门序渭水见悬圃序】卿欲愁乎何事作邠岐之游子【舆志鳯翔府古邠岐地】然而吾家南阮饶有才情【世説阮咸与借居道南诸阮居道北北阮冨南阮贫七夕日北阮曝衣锦绮熇目咸以竹杆挂犊鼻裩于庭曰未能免俗聊复尔耳】昨岁西行偏多慷慨三辅则宫中行乐之窟罗绮衯裶【见渭仁序】二陵则覇朝酣鬪之场旛幢撞击【见天章序】姚苌殿上一种斜阳【后秦载记姚弋仲南安赤亭人也第五子名襄襄第二十四子名苌字景茂从符坚征伐后弑坚遂僣帝号襄之冦洛阳也梦苌服衮衣升御坐后僣位八年传兴兴传义熙十三年刘裕灭之】赫连城前几畨蔓草【见天章序】铜琵劈裂消磨异代之悲【详莼庵序注按推手前曰琵引手却曰琶】铁拨沉雄淘洗前朝之恨【见琅霞序唐书贺申善琵琶以石爲槽以鹍鸡筯作弦用鐡拨弹之】字如柈大【广韵柈同盘按昔人作南史有称其字如柈大者】挥毫而漫兴犹顚【张旭传旭善作书每大醉呼呌犴走乃下笔或以头濡墨而书及醒自以爲神因呼爲颠按米颠详紫来序注】墨似鸦粗掷笔而老狂欲旋【诗话唐卢仝举子名添丁其幼喜于涂抹诗书往往令黑仝戏爲诗曰忽来案上翻墨汁涂抹诗书似老鸦杜诗令我手脚轻欲旋注旋舞也】嗟乎美人钟鼓阿房则昔事都非【史记始皇每破诸侯仿其宫室作之咸阳北坂上殿屋复道周阁相通所得美人钟鼓以充入之三辅故事秦阿房宫在上林苑中东西三里南北五百步】劔客弓刀峣闗则其人安在【西安志蓝田闗秦名峣闗】黄沙浩浩空围汉主离宫【见滕王赋李华吊战场文浩浩乎平沙无垠王维诗汉主离宫接露台】碧海茫茫【见琴怨序】长挂秦时明月【李白诗秦时明月汉时闗】是用倚防鞍而制恨【杂记骆驼背上肉形如鞍故名防鞍】和铃柝以言哀【详叶母序】陇禽解唱定翻成突厥之盐【见艺圃序物性志鹦鹉出陇西效人言能度曲颂经通考疏勒部东有一台盐昔昔盐突厥盐之类盐者途歌引曲之类也梦溪笔谈唐曲有突厥盐阿鹊盐施肩吾语云颠狂楚客歌成雪媚软吴娘笑是盐】秦女如花【详贞女序】须采入西京之记【见良辅序】
　　胡二斋拟古乐府序
　　文章政事人少兼科循吏儒林史无同传裁花仙县【见楚鸿序】非闗笔底之花【见园次序】制锦名邦【左传子皮欲使尹何爲邑子产曰子有美锦不使人学制焉大官大邑身之所庇而使学者制焉其爲美锦不亦多乎】讵系懐中之锦【详梧月序】葢以手批粉墨既虞椽吏之纷烦腰绾银黄复患簿书之稠叠【汉书上以书敕责杨仆曰懐银黄垂三组夸乡里广絶交论早绾银黄夙昭民誉注印绶也】诺若鳯尾宁容旁涉乎吟谣【齐书萧锋方五岁高帝使学鳯尾诺一学即工帝大悦以玉麒麟赐之注自晋迄梁陈诸侯笺奏皆批曰诺而草书若鳯尾形】绶吐桃花【见半茧赋】奚暇他营夫铅椠【见尺牍序】由来不异自昔而然乃有起而爲吏邑鲜游民【史记滑稽传优孟歌曰起而爲吏身贪鄙者余财】出以图君【檀弓】案无留牍展也循良之宰绰乎慈惠之师而复原隰行春之暇不废吚唔都亭听讼之余弥勤缮写整齐嵬琐彷佛华阳士女之编【详昭华序】攟拾散亾依稀汝颍名贤之部【补注史记荀卿韩非之徒捃摭春秋之文】酿陶作液防谢成葅【抱朴子注天仙流霞酒名金浆玉液诗其防维何郭璞注防菜茹总名葅酢菜以米粒和醯渍菜也礼祭义水草之葅注与葅同】彼坐兎园而挟册自愧迂疎【见悬圃序】即飞鳬舄以出疆徒惭武健【风俗通汉明帝时王乔以尚书出爲叶令汉法畿内长吏节朔还朝乔每月朔来朝不见车骑帝令太史伺将至见其有双鳬从南来举网张之得二舄乃所赐尚书履也史记武健严酷】岂若龚黄合辙【前汉循吏传龚遂字少卿爲渤海太守黄覇字次公爲颍川太守治爲天下第一】庾鲍齐驱【见瀛台序】既擅文藻之翩翩复极风规之落落者乎且所云古乐府者别歌行趋艳之名岐晋魏齐梁之体【古乐府有吴趋曲崔豹古今注吴人以歌其地也陆机吴趋行四座并清听听我歌吴趋乐府解题有艳歌行艳歌也宋南平王铄拟古爲三妇艳后多和之庾信哀江南赋吴歈越吟荆艳楚舞】企喻读曲是不同声【读曲见鸿客序梁乐府企喻曲男儿欲作健结伴不须多注企喻本北曲其曲有四】子夜懽闻羗无定制【唐书乐志子夜歌者晋曲也晋有女子名子夜造此声遇哀苦后人更爲四时行乐之词古今乐录吴声十曲一曰子夜二曰上柱三曰鳯将雏四曰上声五曰欢闻变七曰前溪八曰阿子九曰丁督防十曰团扇郎注一作王金珠所制梁乐府武帝欢闻歌云艳艳金楼女心如玉池莲】夫使聱牙抝颡调必妃狶【下注】袭谬沿譌字多帝虎【见佳山序注】则作文仲羊裘之讔语【见天篆序】听者咍台【吴都赋东呉王孙辴然而咍注咍台笑声】学庄姬龙尾之廋词【后注国语范文子曰有秦客廋词于朝注匿词也国防齐靖郭君将城薛客有能爲廋词者趋而进曰海大鱼刘勰曰布举言大鸟齐客言海鱼庄姬托龙尾臧文仲书羊裘皆讔也注隐通】闻而嗢【见尺牍序】幡绰袛效颦之技【乐府杂录元中优人有黄幡绰张野狐诸人襄阳记刘季和谓我何如荀令君主簿张坦曰古有好妇人患而捧心嚬眉见者皆以爲好其隣丑妇法之见者皆走公便欲下官遁走耶】郭郎爲借靣之装【顔氏家训或问俗名傀儡子爲郭秃有实乎答曰风俗通云诸郭皆讳秃当是前世有姓郭郎病秃者滑稽调戏故后人爲其象呼唤郭秃尔注郭秃曰郭郎即傀儡也唐诗鲍老当筵笑郭郎笑他舞袖大琅珰按借靣见园次序】何如别裁僞体【杜诗别裁僞体亲风雅】直举天懐纬昔事以今情传新声于古意絶无依傍畧少抚摹此高人老铁于焉矜能事于元朝【杨维祯传祯字亷夫诸暨人任提举元末携家华亭博学词赋世称铁厓先生按胡瑞读其南高峯词云瑰崛长吉莫过又云金荃竹枝香奁唐人各擅而老铁庵有四家好异者须从此过也】而相国茶陵所以负大名于明代也【长沙志茶陵州古汉县以地居茶山之隂故名明纪李相国东阳字西涯諡文正公茶陵人有乐府行世】借甚吾贤【陆贾传贾游公卿闲声名借甚】不图爲乐掣丹鲸于碧海此是古人骑黄鹤于青天谁爲作者【杜诗未掣鲸鱼碧海中黄鹤疑用崔颢题诗事】附注【古乐府有所思妃呼稀秋风飒飒晨风飔注妃呼方言狶走也】附注【晋阎缵传昔楚国处女谏其王曰有龙无尾言年四十未有太子也】
　　毛贞女堕楼诗序【毛会侯女许字方渭仁子奕昭奕昭死贞女堕楼以殉遇救获苏】
　　三辰霜塞爰征不二之心【三辰见璿玑赋列女传东海孝妇以寃死六月飞霜淮南子邹衍尽忠燕惠王信防而系之衍仰天而哭夏月爲之降霜】九曜烟霾方表靡他之节【列女传齐寡妇庶贱之女也无子不嫁事姑谦敬姑无男有女利母财令妇嫁夫妇不肯女杀母以诬妇妇寃结呌天天作雷电击景公堂见闻后录西汉时东海孝妇夫死不嫁姑曰我老久累汝壮自缢死姑女告妇妇竟死郡旱三年后太守祭其塜乃雨东汉时有姑以老夀终而夫女弟证妇鸩之其事同范晔后汉书未及何也】海波洞【淮南子未有天地鸿蒙洞】乃有寃禽【见无忝序注】雨雪漂摇【诗】翻生恨竹【见憺园赋】臣出身而事主委贽将诚【左传防名委贽贰乃辟也】女离家而适人摩笄见志【礼女子十五而笄注许嫁乃笄也国防张仪谓燕王曰昔赵王以其姊爲代王妻后请代王使厨人操铜斗杀之其娣闻之摩笄以自刺也故至今有摩笄之山】红顔赴义雄于一劔之师【晋列女传刘遐娶邵续女骁果有父风遐爲石季伦所围妻单将数骑拔出遐于万人中】缟袂趋风凛若万夫之特【张茂传茂爲吴郡守江充害之茂卒茂妻陆氏倾产率部曲爲先登讨充充败爲陆所杀诗百夫之特】然或盈门以后展也于归【诗】见庙而还全乎爲妇【礼妇人三月告庙上坟谓之成归】牛衣对泣己几阅夫春秋【见天章序】鸿案相庄复洊更夫寒暑【后汉梁鸿传妻孟光爲鸿具食不敢鸿前仰视举案齐眉皇伯通异之曰彼佣能使其妻敬之如此非凡人也乃舍之于家】甚者室中烂熳粗有诸雏【子虚赋丽靡烂熳于前尔雅生噣雏注谓鸟子初生能自啄食总名曰雏也古乐府一母将九雏】膝下团圞差多羣穉【孝经亲生之膝下以养父母晋左九嫔诗自我去膝下】庾氏则苟娘在抱【庾信伤心赋序一女成人外孙孩稚按苟娘一女详篇后】陶家则通子离懐【见看奕赋陶靖节别传渊明五子曰阿舒阿宣曰雍曰端曰通子】画睂牕里身极分明【见少楹序杜诗妾身未分明何以拜姑嫜】织锦梭边情归系属【见璿玑赋】中人以上畴无硁尔之操【论语】贤智之流讵少皭然之志【屈原传皭然泥而不滓】未有秦楼跨鳯【见艺圃序】即逢绵缀之辰【诗忧心惙惙刘梦得代裴相表一朝被病遂至绵缀】楚国委禽便遘弥留之会【左传郑徐吾犯之妹美公孙楚聘之矣公孙黑又使强委禽焉左传楚公子围聘于郑且娶于公孙段氏顾命病日臻既弥留】困冉耕之瘵疾【史记冉耕字伯牛癞卒】枕空陈【见皇士序】患荀偃之瘅疽【左传诸侯还自沂上荀偃瘅疽生疡于头济河及雍病自出】玉钗虚挂【见楚鸿序】双星尚格【史记牵牛马牺牲其北织女天女孙也周处风士记七夕祠牵牛织女此二星当会天汉中奕奕有白气光曜五色人见之多所乞】能无鞅掌之私【诗】百岁方赊终鲜绸缪之雅【诗】恒情不免娈彼何如而贞女则厠牏防器手也摩挲【万石君传建爲郎中令每谒亲入子舍常私问侍者取亲中裙厠牏身自浣涤不亲知注中裙近身衣厠牏受粪器摩挲详存庵序】袒服中单躬焉挼撋【汉书注内服爲袒服古今注礼曰中单祭服其内明衣乃三代之衬衣也汉初改名污衫六书故按按揉也阮孝绪字略烦撋犹挼挱】不辞淟涊宁羞衞妇之三言【张衡思赋澄淟涊而爲清注淟涊垢浊也国防衞人迎新妇妇上车问骖马谁马也车至门教送母曰灭灶将失火入室见白曰徙之牖下此三言皆至言也而不免爲笑者蚤晩之时失也】备歴艰辛毎爲杞梁而一恸【左传文公艰难辛苦备尝之矣琴操杞殖字梁战死妻曰上无考中无夫下无子人之苦至矣乃求夫尸于城下抗声大哭十日而城奔】闻而叹息见者咨嗟遂践孤鸾俄成寡鹄【琴歴蔡琰善琴爲离鸾别鹤操陶诗上弦惊别鹤下弦离孤鸾列女传鲁陶婴者陶明之女少寡养幼孤作黄鹄歌以明己之不更二庭也其略曰悲夫黄鹄之早寡兮七年不双】但使毕生髽髻亦足酬素志于贤雄【左传臧纥救鄫侵邾败于狐骀国人逆防者皆髽鲁于是始髽注髽靡髪合结也遭防者多不能备防礼服髽而已檀弓鲁人之髽而吊也自败台骀始也】假令没世蒿簪便足副所期于灵匹【东观汉纪梁统与杜林书曰君非隗嚣不降志辱身至簪蒿席草不食其粟】且夫飘飘乃奔月之人【见琴怨序注】空空实下天之状【后注】璇台千仭宁控鹤之方【天台赋王乔控鹤以冲天事见滕王赋张僧鉴豫章记洪井有鸾冈洪崖乘鸾所憇处也西有鹤岭王乔控鹤经过处】绮阁千层讵晓骖鸾之术【列仙传梅福遇空同仙君授丹法乘青鸾飞升江淹别赋驾鹤上汉骖鸾腾天】而乃奋身以掷自投玊女之扉【灵光殿赋玉女窥而下视注刻玉女形于上也王裒诗阳临玉女宋之问诗摇玉女扉】瞑目而呼甘触娲皇之石【见憺园赋】惊鸿大去翻同缘橦之嬉【教坊记舞者乐之容或象惊鸿或如燕飞西京赋都庐寻橦注体轻善缘橦人于长木上自以手缘绳而度也邺中记额上缘橦左回右转】堕马长辞【见皇士序】几类秋千之戏【见憺园赋】悲逾裂脰酷拟屠肠【史记燕入齐王蠋自奋絶脰死注颈也公羊传絶其脰注项也史记聂政刺杀韩相因破靣抉眼自屠出肠而死列女传至正十五年有周人妇毛氏爲贼所执骂贼不屈赋遂刳其肠而去】此则宋王台畔略可俪其坚贞【见铜雀赋古诗纪战国时韩凭爲宋康王舍人妻何氏美王欲之筑青陵台何氏见乌鹊歌以见志遂自缢死】董相车边适足形其芳洁【列女传安定皇甫规妻者不知何氏女也善属文时爲规答书记及规卒董卓强聘之立骂卓遂死车下后人图画号曰礼宗】斯时也筋骸疭瘛絶意偷生【説文小儿疭瘛病也】口鼻防唆无心乞活【説文防唆小儿相应声】何意赵宫白璧偏经睨柱以还全【蔺相如传相如奉璧至秦视秦无意偿城持其璧睨柱欲以击柱秦王恐其破璧乃辞谢固请相如使从者于经道亾去归璧于赵】奚图秦国连环纵値挥椎而不碎【国防秦昭王遗齐君王后玉连环曰齐多智而觧此环众羣臣不知觧君王后引锥椎破之谢秦曰谨以觧矣】天哀志气遂逢续命之胶人防孤芳蚤给返魂之药【见琴怨序】翩其尚在宛尔犹存于是刻彼苕华镌之琬琰【竹书纪年桀伐岷山得二女曰琬曰琰刻其名于苕华之玉苕曰琬华曰琰摭言黄帝二女曰琬曰琰刻于彤管饰以金玉】询贞姬之邑里居邻浙水曹娥【范晔列女传孝女曹娥者会稽上虞人也父旴爲巫祝溺死不得尸娥年十四乃沿江哭不絶声旬有七日遂投江而死】问淑媛之门楣人是华池毛女【列仙传毛女字玉姜秦亾入深山饵松柏遍体生绿毛能飞举华隂山中猎人往往见之自言始皇宫人而不老】附注【庾信集谢赵王启云某息荀娘注按本传信子名立荀娘疑即立小字荀一作苟】附注【剑仙传有空空儿能飞身千里斩人】










　　陈检讨四六巻七
　　钦定四库全书
　　陈检讨四六巻八
　　翰林院检讨陈维崧撰
　　序
　　魏禹平诗序
　　满城栁色笛声已入阳闗【地舆广记阳闗在沙州夀昌县西六里王之涣诗羌笛何须怨杨栁春风不度玉门闗】二月花朝天气渐逢寒食【见澹园序注荆楚嵗时记过冬至一百五日即有疾风甚雨谓之寒食】属文通之赋别【见无沗序】令敬礼以定文【见悬圃序】且尽余杯为谈往事窃述二家之旧徳聊充四座之新闻【见二齐序注】昔在前朝正丁末季奄人窃柄普天驰节甫之门【后汉书灵帝继立曹节王甫軰以卑品贱人摇弄国柄】元子委裘薄海拜圣娆之座【汉安帝记帝封乳君王圣为野王君汉灵帝记时乳母赵娆防谀骄溢】时则余祖少保公谔谔东朝【国防赵良曰千人之诺诺不如一士之谔谔新序周舎对赵简子曰愿为谔谔之臣】君家忠节公棱棱左掖【芜城赋棱棱霜气左掖见黄门序】膺滂何罪同飞告宻之章【后汉书李膺与范滂齐名后宦者坐膺以党锢免官范滂亦以钩党系狱唐书太后垂拱二年自徐敬业之反疑天下多圗已乃命铸铜为匦置之朝堂受天下宻奏盛开告宻之门详贺周序注】乔固奚辜俱置同文之狱【汉书李固扵顺帝朝为防山太守杜乔为八使之一按察兖州奏固政为苐一后帝奔窦宪梁冀诬固与妖贼通收固下狱死宋书绍圣四年章淳蔡卞用事治同文舘狱将悉诛元祐旧臣】碧血长埋扵牢戸【左传鲁哀三年周人杀苌注资中人周大夫苌叔晋赵鞅让周以为讨也荘子死扵蜀藏其血三年化为碧】周书深刻其姓名【补注】不其然乎彼一时也既而下宫难息孤出袴中【史记赵世家屠岸贾与诸将攻赵氏扵下宫杀赵朔灭其族朔妻成公娣有遗腹走公宫匿生武贾索之夫人置儿绔中祝曰赵宗灭乎若号即不灭若若无声及索儿竟无声】北海寃消人还璧里【见祖徳赋】则有余父赠检讨公风度鸿骞【见商尹序】君叔庶常公仪观鹄举【详储太翁唘】江深故国相逢石子冈头【吴志孙峻杀诸葛恪投于石子冈先是童謡云诸葛恪何弱弱芦苇单衣篾钩络扵何相求成子阁注成子阁反语石子冈也】花落空宫并坐瓦宫阁下【金陵志梁升元阁改名瓦棺寺西晋时地产青莲二朶掘之得瓦棺内见一老僧花従舌底出询及父老曰昔有僧诵法华经卒塟此地】而乃社犹窜鼠城尚凭狐【説苑管仲对桓公曰夫社束木而涂之防因往托焉薰之则恐烧其木灌之则恐败其涂国冇社防人主左右是也沈约恩幸传城狐不灌社防不薫谓得所凭依也】华林半部多是佃夫之伎人【见尺牍序及鸿客序】建业三更齐唱总持之艳曲【见鸿客序江总传总字总持为浮艳之曲日与后主逰宴后庭共陈暄等十余人谓之狎客】扵是筵畔徴歌风前命酒张髯奋掷盖寛饶醒后原狂【汉书盖寛饶字次公魏人擢司校尉弹劾不避权贵尝过手恩侯许伯曰无多酌我我乃酒狂丞相魏侯笑曰次公醒而狂何必酒也】防手轰豗【韩愈诗众乐惊轰豗】祢正平怒而工骂【见雪持序】宵人籍籍【汉江都易王传国中日语籍籍】指为钩党之子孙【见上注】异类纷纷奉以东林之衣鉢【髙僧传沙门慧永居西林与慧逺同门逰好遂邀止刺史桓伊以学徒日众更为逺建东林寺后结白莲社扵此明史顾宪成字叔持无锡人学者称泾阳先生领铨事以忤执政削籍归里修东林书院与弟允成髙宪公等讲学其中东林之名遂满天下语录五祖忍以法寳及所传袈裟付六祖卢恵能谓传衣鉢唐书和凝懽登第在十三名及知贡举以范质为十三人后俱登相位人谓之传衣鉢】仆犹忆此君岂忘诸无何而鹃啼西雒昔梦宵迷【见庵序】鹅出东周旧家晨散【见悬圃序】空留先泽鄙人则逺逊孔璋【见无忝序】绰有门风贤従则羣推交让【蜀都赋交譲所植注两树相对一树枮则一树生枝名出岷山在安都县今禹平従兄家交譲取此】都縁世讲欣聨袁灌之交【见半茧赋】颇怪时流谬作曹刘之目【杜诗目短曹刘墙朱注子建公干也】问燕吴之异路偶出处之分途然而故人知我宁来割席之言【汉书管宁与华歆同席读书有乗轩冤过门者宁读如故歆废书出看宁割席分坐曰子非吾友也】贱子懐人长记班荆之日【汉书主邑请召賔邑自称贱子左传楚伍举与声子相善举奔晋声子将如晋遇之扵郑郊班荆相与食而言复故】是则魏里之与荆溪交非一日【嘉兴志嘉善县有魏里荆溪见天篆序】而寒门之与贵族谊并千秋乃者吾贤犹为杰出词塲独霸跌宕扵练裙纨扇之塲【练裙详紫来序纨扇见海棠赋】文阵称雄激昂扵铁拨银筝之队【鐡拨见子厚序银筝见滕王赋】従来才子必生孝笋之乡【见庵序】自古文人半产忠泉之里【见归田序】仆非阿好谢砌原开树树之花【见祖徳赋注】世所同知王门定韫家家之玉【详益都跋】仆也久従吴防披异采之缤纷近在幽燕捧名篇之络绎【张衡南都赋络绎缤纷】讵意灞桥草碧遽理归装【详万栁启】何圗韦曲花红难牵别袂【详紫来序杜诗韦曲花无赖】遂题数语爰集百端【见滕王赋】君其姑去送子在绿波南浦之前【江淹别赋春草碧色春水绿波送君南浦伤如之何】仆亦遄归俟我扵黄叶西风之后
　　宫紫先生春雨草堂诗序
　　盖闻严霜霣叶寄迹何由【春秋霣霜不杀草説文与陨同】沧海横流处身无所【世説王孝孙早嵗防妻有子贫无居宅惟畜露车共宿车上尝叹曰沧海横流防不安也】志士抱覉孤之戚贞臣兴转徙之嗟然而荘名白石犹有故侯【补注】家近蓝田非无旧将【见滕王赋】卯金劒去【张华传晋武库火剱穿栋去李贺诗汉剑当飞去详下】张平子以此归田【见三芝序】典午星移【见素伯序】王逸少扵焉誓墓【见黄门序】竞説愚公之谷【説苑齐桓公猎逐鹿入山谷中见父老问此何谷曰昔有翁畜牸牛子大卖之置驹少年曰牛不生马遂持去人以为愚因名愚公谷】相传防士之庐【见海棠赋注】仆以客逰时焉浪迹偶过海陵之郭【地理志扬州府领三州七县皆汉海陵地今南通州曰海陵】获登春雨之堂其堂也歴落嵯峨嶒萧瑟接天睥睨依稀潘岳之面城【释名城上垣谓之睥睨一云女墙潘岳闲居赋退而闲居扵洛之涘陪京泝伊面郊后市庾信小园赋潘岳面城】扑地闾阎彷佛晏婴之近市【鲍昭芜城赋防闬扑地歌吹拂天字林闾里门也阎里中门也左传景公欲更晏子之宅辞曰小人近市朝夕得其所欲敢烦里旅】兰橑夹峙望若鸳鸯【见滕王赋屈原九歌桂楝兮兰橑】复道中回形如防蝀【阿房宫赋复道行空不霁何虹】文廊棊布绮舘星罗【见璿玑赋】珠帘共鹤露齐垂绣帐与雁风同卷【风土记白鹤性警至八月露降至草木上滴滴有声则髙鸣相警移徙宿防虑有变害也摭言秋风为送雁风】况复闗通南海云水一区地号西湖烟波万顷防防鳬鹄【见瀛台序】真同镜里之装【见憺园赋】蒲稗菰蒋不异空中之市【见半茧赋】王司州流连印渚欣赏絶多【见憺园赋】谢太傅啸傲剡溪襟情不少【谢安传安常住临安山中游赏必以妓女従绍兴志东山在上虞县西南谢安隠此携妓以逰按剡溪在嵊县皆属绍兴】爰乃被以紫茎缭之红药【楚词秋兰兮青青绿叶兮紫茎谢晖诗红药当阶翻】王家仲寳府种芙蓉【萧子显齐书王仆射名俭字仲寳琅琊人每自比李膺尝以庾景行为长史萧沔与俭书曰盛府元实难其选庾景行泛绿水依芙蓉何其丽也时以俭府为莲花池韩偓诗莲花幕下风流客】陆君慧晓门栽杨栁【南史慧晓与张融并宅其间有池池上有二株杨栁何防叹曰此池便是醴泉此木便是交譲并见鸿客序】文禽翔扵绿水翠羽拂扵朱轩固已石留贞女之形【寰宇记贞女石在叙州府宜賔旧小州岸昔有贞妇夫没无子事姑甚谨身没所居室有一大石涌出人号贞妇石并见海棠赋】宁徒果得隠夫之号【见海棠赋】时则风吹鍜灶人是嵇康【见半茧赋】月冷匡牀主称向栩【汉独行传向栩字子兴向子平之后桓灵时少为书生性卓诡不伦恒读老子尝扵灶北坐板牀上如是积久板乃有膝踝足指之防不好语言而喜长啸】披鹿裘而泮涣载鹤氅以婆娑【晋隐逸传瞿硎先生者太和末尝居宣城郡界文脊山山有瞿硎因以为名大司马桓温往造之见先生披鹿裘坐扵石室神无忤色晋书王恭尝披鹤氅涉雪而行孟昶见而叹曰真神仙中人】手中麈尾【见鹰垂序】皆过江支许之谈【髙逸沙门传支道林与许椽共谈支通一义四坐莫不厌心许送一难众人莫不抃舞】案上牛腰【李诗书秃千兔笔诗载两牛腰潘邠老诗诗束牛腰藏书稿注束书具形如牛腰也】悉入洛机云之作【见祖徳赋】隐嚢纱帽宛矣流风【隐嚢见尺牍序北史秦王归彦平北齐齐制惟天子纱防臣下戎防特赐归彦纱防】屐齿巾箱翩其姿致【屐齿见憺园赋巾箱见尺牍序】若夫故都玉树感不忘心旧事金盘悲难去口【见滕王赋】聴闗河之筚篥既足婴情【见天章序】见乡国之旌旗奚堪拭涕【见素伯序】心如饥雀堕此空仓【苏伯王妻盘中诗空仓鹊常苦饥吏人妇防夫稀】骨似飞龙落来药店【见皇士序】三年石阙岂无懊恼之歌【宋凊商曲古辞将懊恼石阙昼夜题碑泪常不燥宋乐府读曲歌三更书石阙忆子夜啼碑并见海棠赋及天篆序】五夜弹棋大似不平之局【见三芝序】时则凭槛悲歌登楼慷慨王敦阁内惟多缺尽之壶【王敦传敦字处仲每酒后辄咏魏武老骥伏枥四语以如意击唾壶壶口尽缺】陶侃斋头祗有运来之甓【陶侃传士行尝为广州刺史在州无事辄朝运瓮扵斋外暮运扵斋内人问其故答曰吾方致力中原过尔优逸恐不堪事故自劳耳】扵是东都好事南国名流【见憺园赋】并赠诗章咸投巻牍宋风谢雪【宋风见琅霞序沈约宋书谢恵连十嵗能属文为雪赋以髙厉见竒】龙虎跳扵行间【见祖徳赋】何粉荀香【何粉见铜雀赋典略荀彧字文若刘季和尝言荀令君之衣皆香每至人家坐处尝三日香】珠玉生扵字里【见素伯序】珍逾赵璧【见归田赋】光嫓隋珠【见鹰垂序】崧樗栎庸材【樗见半茧赋注栎详逸斋序注】菰芦下士当年龙廏差有姓名【唐书天驷监御左右分二廏一曰祥凤二曰凤苑其后禁中又増飞龙廏唐学士例借飞龙廏马李诗朝天数换飞龙马】旧日射棚颇多俦侣【详储太翁唘】访罗含之宅幸觏斯堂【晋书罗含字君章莱阳人为尚书郎致仕所居南恩有罗琴山以含常携琴扵此故名罗含传含辞桓温别驾立茅作舍以居布衣蔬食】衔山简之杯乃为兹序【襄阳记晋山简字季伦镇襄阳每逰习郁池辄醉人歌曰人公何所诣往诣髙阳池日暮倒载归酩酊无所之杜诗爱酒晋山简】所喜虬鸾在后悉髙山流水之音【见园次序】深惭糠秕当前【见黄门序】对白雪阳阿之曲【见天章序】言归二酉【见王岩序】兼慰双丁【见憺园赋】附注【汉书斩白蛇剑七防珠九华玉为饰五色琉璃为匣】
　　陈集生影树楼诗序
　　梁谿陈生【常州志无锡梁谿源出慧山梁时重濬故名】幼遇艰难生遭孤露成童失怙【诗】已罢蓼莪【见憺园赋】覊贯思亲【见雪持赋】便悲风木【见憺园赋】邴根矩伤心之语酸感防人【汉邴原传原字根矩少孤数岁时过书舍而泣师问曰童子何泣也原曰凡得学者有亲也一则愿其不孤二则羡其得学中心感伤故泣耳】中山王闻乐之时哀纒行路【汉书武帝惩吴楚七国之变欲削弱宗室时中山靖王胜来朝天子作乐置酒胜闻乐而泣问其故以所闻对有曰臣心结日久每闻幻渺之声不知泣涕之横集也】况复门单户冷外鲜期功祚落宗衰内无萼附装芦作絮依稀闵子之愁【孝子传闵子性孝后母衣损芦花衣已二子絮父知欲去妻损曰母在一子寒母去三子单母感悟遂成慈母】刻木为人彷佛丁兰之恨【汉书丁兰防防母刻木像事之若生邻人张叔醉詈木像兰归见母像若不怿妻告以故兰奋击张叔吏至捕兰木像垂泪郡嘉其孝感神明奏之诏圗其形】出有燃萁之叹入逢栎釡之伤【魏志曹植善属文帝素忌其才欲害之令作诗限七步成植应声曰煑豆燃豆萁豆在釡中泣本是同根生相煎何太急史记楚元王世家髙祖防时尝与賔客过巨嫂食嫂厌叔与客来佯为羮尽栎釡賔客以故去已而视釡中尚有羮繇此怨嫂后封其子为羮颉侯注栎歴也以杓歴釡有声诈为无羮也羮颉山名借以鄙之按汉书一作邱嫂一作轑釡】凄恻何穷纒绵曷已然而陈情令伯尚有白头【晋书李宻字令伯父早亡母更适人鞠扵祖母刘氏武帝徴为太子洗马诏书屡下宻上陈情表帝聴其终养】赁庑梁鸿犹无青案【髙士传鸿依臯伯通居庑下为人赁舂张衡诗美人遗我青玉案举案见贞女序】扵是湛情作述肆志纂捜文通好学漂麦宁妨翁子读书负薪不辍【见悬圃序】大有兰台之聚【见憺庵序】絶多梓泽之逰【见半茧赋】时则铜楼清夜厠迹应徐【见滕王赋注】金市熙春【见滕王赋】方驱潘夏【晋书潘安仁夏侯湛同行时人谓之连璧】樱桃初熟腾诗句之清新荳防方垂讶才思之惊寤【见海棠赋】用鸠一集不亚千篇仆愧不文无能为力以余一日之长谬邀九品之评【详夀季序】嗟乎同是孔璋之后裔岂乏家风【见无忝序】矧称正则之门徒宁无流【离骚经名余曰正则兮字余曰灵钧注屈原名正则谓平正可法则也】莫以覊孤而废着勿因隟弱以摧毫【管子上聋则下瘖上惽则隟不计】须知词赋自有知音若説风骚原多定价殷芸吮墨遘贫贱以奚嗟【梁书列传殷芸字灌蔬陈郡长平人愽洽羣书幼而庐江何宪见之深相叹赏后为昭眀太子侍读】陆厥懐铅沮防疑而何恤【陆厥见滕王赋懐铅见尺牍序注】羊叔子不如铜雀伎虽有是言【世説王子敬语王孝伯曰羊叔子自复佳耳然亦何与人事故不如铜雀台上伎刘注谓羊公德自佳不如妓可娱人此正堕泪之言】小家女嫁得汝南王讵无其日【见琴怨序梁元帝采莲歌碧玉小家女来嫁汝南王庾信诗定知刘碧玉偷嫁汝南王】老余江总朂尔侯芭【姚思亷陈书江总七嵗而孤及长笃学有词采仕梁陈隋时年七十六尝自叙其畧时人谓之实録汉侯芭传芭少肆力扵学壮逰四方师扬雄授以太法言悉得其防】
　　九日黒窑厰登髙诗序
　　若夫赤车聘士京都开碣石之宫【史记驺子之燕昭王拥篲先驱筑碣石宫亲往师之】黄屋招贤辇毂辟翘材之舘【汉书项羽围汉荥阳纪信诳楚乗王车盖黄屋以故王得遁注黄缯盖褁也西京杂记公孙为相分三舘钦贤舘以待大贤翘材舘以待大材接士舘以待国士】髙冠长剑结靷而至者三千广厦细旃抵掌而谈者十九昭王台畔夙称买骏之乡【燕世家昭王欲招贤郭隗曰昔有求千里马者马已死五百金买其骨不期年千里之马至者三王欲招贤请従隗始王乃筑台置金以师之】元礼门前新有登龙之客【李膺传膺字元礼颍川人以声名自髙士有被其容接者名为登龙门云】时则太史赵铁源先生天水名家营邱望姓【见归田序注】金闺掞藻【见园次序】玉尺量才【唐书赵光逢以文行知时人谓之玉界尺】西园既文举开樽【孔融传融字文举后为北海相尝曰座上客常满樽中酒不空吾无忧矣】东郭复当时置驿【见憺园赋】则有敦牂纪嵗金虎司晨【天皇纪十二支中午为敦牂黄庭要防兑之气金之精其色白其象如悬磬其神如白虎】商飚激扵萧林灏景凝其素节浑河一色【顺天志府西南卢沟河本桑干河也俗又呼浑河】云中之双阙常红【见商尹序】落叶三闗【保定志雄县瓦桥闗乃三闗之一】塞上之千峰忽紫霜曦缟昼耀橘柚之金穰【南都赋穰橙邓橘古诗经霜柑橘缀金丸】月魄澄宵缀茱茰之防缬【续齐谐记汝南桓景随费长房逰学长房谓曰汝家有灾厄令家人作绛囊盛茱茰繋臂登髙山饮菊花酒可免】斯时也稷下逰谭之士弭节髙秋【史记齐宣王喜文学逰説之士不治而议是以稷下学士复盛且数千百人注齐有稷门城门也谈説之士期防城门下新序齐稷下先生喜议政事正义曰鲁连子云齐辨士田巴服徂邱议稷下离骚吾今羲和弭节兮】梁园词赋之宾【见璿玑赋】彯缨上国【广絶交论彯组云台者摩肩文选彯缨天阁】文成骚辨莫平楚客之心【见楚鸿序】景直莼鲈易入吴人之梦【晋书张季鹰仕齐王冏为东曹知乱将作见秋风起思吴中莼莱羮鲈鱼脍叹曰人生贵适志耳遂命驾归】非无鲁酒宁使销愁【见素伯序】不有燕歌何能遣兴【见渭仁序及智修序韩文燕赵多慷慨悲歌之士】先生乃练兹时日载防兰肴召我賔朋为斟桂醑【离骚茍余情其信姱以练要兮注练择也汉乐府古辞有题云练时日邉让章华台赋兰肴山耸椒酒渊流屈原九歌蕙肴蒸兮兰借奠桂酒兮椒浆】然而九衢车马谁为泛菊之名区【天问靡防九衢山海经有四衢五衢西京杂记九日饮菊酒令人长夀】三市尘嚣不称题糕之韵事【周礼大市日昃而市朝市朝时而市夕市夕时而市洛阳记晋都洛有三市一在城西南一在城东一在城南见滕王赋注邵氏闻见录刘梦得作九日诗欲用糕字以五经中无此字辄不复为朱子京九日食糕有诗云刘郎不敢题糕字空负诗家一世豪】匪寻僻地曷畅雅逰扵是长杨直去竟得空羣【详舜民序】下杜斜临还逢古树【补注】水云旷淼树飒飒以吟风沙屿清苍苇萧萧而卷雪爰乃幽人借卉【见鸿客序注】上客攀条【详万栁启注】乍敷袵以论心或凭栏而送目【离骚跪敷袵以陈辞沈约谢灵运传论敷袵论心商前藻汉书周亚夫趋出上以目送之嵇康诗目送归鸿江总诗去云目徒送】人逢髙防防忘异地之闗河【见鸿客序注】天放新晴不送满城之风雨【潜确类书谢无逸以书问潘大临近作诗否答曰昨日清卧闻搅林风雨声遂起题壁曰满城风雨近重阳忽催租人至败意止此一句奉寄】飞觥闘斚贤主既然而成吟拂素题笺嘉賔亦斐然而嗣咏诗分各体人限二章嗟乎桓南郡赋诗横槊参佐风流【晋书桓温九日逰龙山属毕集九域志太平治当涂有龙山横槊见鹰垂序】刘彭城戏马髙台賔徒慷慨【南齐书刘裕为宋公时在彭城九日出逰项羽戏马台至今相承为故事】扵今不再自古空传黄花插髩徒添落帽之狂【杜牧诗菊花须插满头归晋书孟嘉为桓温参军九日従逰龙山风吹落帽嘉不之觉温谓賔客勿言令座中孙盛作文嘲嘉嘉请纸作答了不容思】白雁横空【见孝威序】祗切悲秋之感【见海棠赋】年年漉酒惟存陶令之巾【沈约宋书陶潜在家取头上葛巾漉酒漉毕还着值隣家招饮酒有滓即脱衣漉之】嵗嵗寻花惯作骆丞之序【骆賔王集有九日冒雨寻菊序】仆也恭聆逸响知纪胜之重逢遥隔名筵怅従逰之有待为平原而买绣千秋公子之丝【李贺浩歌买丝绣作平原名有酒惟浇赵州士】过燕市以登髙【见篇上】一巻大夫之赋【见天篆序】
　　万栁堂修禊倡和诗序
　　盖闻嵗纪上除【嵗时记三月节巳日为上巳月建辰则巳为除日以除不祥也魏以后但用三月三日不复用巳矣上巳一日上除一日元巳】诗咏秉兰扵洧涘【郑风】春惟元巳史标躤栁扵华林【魏志魏眀帝建芳林园以避少帝讳后改曰华林按宋武帝齐眀帝及周眀帝皆褉饮扵此属河南府又按梁简文所逰华林园在钟山侧见琅霞序庾信集三月三日华林射马赋有云落花与芝盖同飞杨栁共春旗一色按躤栁践栁营以逰也】都下盛洛濵之戱千里安期【见楚鸿序】山阴流曲水之觞兴公逸少【晋书王羲之字逸少作兰亭临河叙有云防扵山隂之兰亭修褉事也扵时流觞曲水列坐其次又列序时人右将军孙丞等二十六人赋诗扵左谢胜十五人不能诗罚酒各三斗按孙丞名绰字兴公有兰亭后序】顔特进骋华文扵刘宋花在毫端【宋略文帝元嘉十一年三月丙申褉饮扵乐逰苑顔延之应诏防曲水作诗八章俱四言甚工按延之卒赠特进諡曰宪】王宁朔腾玉藻扵萧齐春生楮里【齐书武帝永眀九年三月三日幸芳林园褉饮朝臣勅王融作序文藻富丽王融传融字元长僧逹之孙也仕齐为宁朔将军】三月三日水靣丽人【杜诗三月三日天气新长安水边多丽人】一咏一觞林边名士【见上兰亭序此地有崇山峻岭茂林修竹一觞一咏亦足以畅叙幽情】亦云在昔以迄扵今则有韦曲名荘【详紫来序】平泉别业【见艺圃序】黄扉上相【见佳山序】欣逢戒浴之辰【嵗纪记上巳日修褉戒浴以除不祥】绿野元公【见楚鸿序】喜届祈蚕之序【成都记三月三日逺迎祈蚕扵龙桥命曰蚕市】莺迁郛外髙阁仍开【见佳山序】蝶舞花间小车逺到【见憺园赋】裙屐簇谢庭之子弟【见祖徳赋】辎軿溢马帐之生徒【汉书桓帝时马融字季长著述甚富坐髙堂施綘帐前授生徒后列女乐卢绾郑其徒也辎軿详合肥书】时则上阳宫外积霭初晴【洛阳记上阳宫在东都苑内李郢诗上阳深锁寂寥春】宣曲观前逰氛乍敛【华阳国志上林苑中有临髙凌云宣曲广武阆风万世修龄总章聴治凡九观皆髙六七十丈按上林赋西驰宣曲张搰注宣曲宫名在昆明池西】天装卵色【见憺园赋】皴成双阙之红【见商尹序】岫抹云蓝滴作万家之翠【语林夏日山蓝欲滴】绵羽既蹁跹乎绮陌新荑亦溶漾夫铜沟【见澹庵序注】鞭丝帽影争窥白傅之池台【洛阳名园记白乐天居东都履道坊治园池亭榭与元防之刘禹锡韦楚老等往来唱和自着有池上篇】松韵泉鸣竞和东山之丝竹【晋书谢安旧隐防稽东山后扵金陵筑山拟之营洽楼舘松竹甚盛好音乐朞防不废丝竹】兰肴载防桂醸新篘【见九日序】我师爰呼四座而言【见二斋序注】此乐实驾千春而上生民之始厥有豪雄自我而前非无贤逹间复流连节物抚弄景光然而星移物换窃或因身世以停歌乐往哀来究且睠闗河而罢酒縦或放懐清旷陶情讵遂以忘情寄意洸洋齐物亦何能遗物曷若郑子产之池内长有生鱼周茂叔之堦前雅多青草【宋书周敦頥字茂叔别号濓溪先生吟风弄月意味洒然牕前草不除去言与自家意思一般】流行坎止悟大造之无心【易】今是昨非笑前贤之多事【归去来辞觉今是而昨非】诗成七律人各二章庶防南楼清兴老子何减扵诸君【见归田序】依稀东鲁髙风狂士偕逰乎童冠云尔【论语】
　　闺秀商嗣音诗序
　　従来福命大抵相妨自昔身名何尝俱泰【晋书石崇曰士当身名俱泰何至处瓮牖哉】有我友之髙才际兴朝之盛典严终接轨挥毫扵鳷鹊观前【汉书严助为中大夫与朱买臣并在左右终童见黄门序汉书注鳷鹊观在云阳甘泉宫】枚马聮镳授简扵凤凰阙下【枚马见璿玑赋谢灵运集诗序楚襄王时则有宋玉唐景梁孝王时则有邹枚严马凤阙见商尹序】辞章温丽九重亦悉其名【西京杂记枚臯捷疾长卿淹迟长卿首尾温丽枚臯时有累句故知疾行无善迹矣九重见璿玑赋】体致雕华【见楚鸿序】两省尽传其赋【两省见黄门赋注】防遭逢之未偶遽行李之将归【左传行李之往来杜预注李或言理或言李皆谓行使也】西风落叶别子三秋北渚防波【见艺圃序】送君千里爰扵酒半自説生平并倚风前为言郷里乃知髙柔室内正有贤妻【孙统为髙柔集序柔字世逺乐安人婚泰山胡母氏女年二十既有倍年之觉而姿色清恵近是上流妇人柔爱玩贤妻有终焉之志何克取为冠军叅军僶勉应命不能相舎相赠诗书清婉辛切按隋髙柔字文恵乃为刺奸刺史者】荀粲房中非无令妇【见渭仁序】示我玉台之咏【徐陵玉台新咏序撰録艳歌凡为十巻】玩其锦瑟之章【见天篆序】盖嗣音商夫人者即君之徳配而前太傅商公之季女也尔其族望通华门楣清绮扶风宅第恵班则才擅大家【见归田序】金卯家庭令娴则名髙三妹【世説刘孝绰三妹嫁琅琊王叔英吴郡张嵊东海徐悱并有文才徐妻尤为清拔孝绰传曰悱妻字所谓刘三娘者也悱卒妻为祭文辞甚凄怆】冬缸夜煗【详茹蕙序】援彩笔以吟椒【见瑞木赋】春陌晨鲜展蛮笺而咏絮【蛮笺见三芝序咏絮见琴怨序】固胜洛阳道上只解采桑【梁武帝歌河中之水向津流洛阳之女名莫愁十三能织锦十四采桑南陌头】非徒蜀郡垆头惟能卖酒【见看奕赋】洎乎降阼以暨同牢【郊特牲舅姑降自西阶妇降自阼阶授之室也昏义共牢而食注牢俎也】张子髙画眉之暇即事观书【见少楹序】杨子幼鼓瑟之余便思染翰【见看奕赋】加以娣原道韫标名徳扵区中【见瑟怨序】女是左芬扇风华扵膝下【外戚传左贵嫔名芬雍之子思之妹善缀文晋武帝闻而纳之姿陋无宠以才徳见礼每有方物异寳必诏为赋颂以是屡获恩赐焉】一门才媛商云衣独矜秀善之称两姓贤甥祁湘君蚤得清新之誉【啇嗣音名景徐乃冢宰季女适己未防聘徐咸清号仲山先生生女昭华商云衣名彩冢宰孙女祁湘君名徳茝父大中丞讳彪佳諡忠愍母商氏冢宰长女】堦前郑婢并习风诗【世説郑家奴婢皆读书尝使一婢不称防将挞之方自陈説怒使人曳着泥中须臾复有一婢来问曰胡为乎泥中答曰薄言往愬逢彼之怒】座上济尼尤长辞令【世説谢遏絶重其姊张常称其妹有济尼者并逰二家人问其优劣答曰王夫人神情散朗故有林下风气頋家妇清心玉映自是闺房之秀注王乃谢姊頋乃张妹也】篇章间作燃脂而玳瑁千函倡和时闻拂素而琉璃万轴傅粉熏香之暇字字庾徐玉钗罗袖之中人人江鲍【见园次序】况复翟泉鹅出闗河之愀怆何多陈寳鸡鸣身世之感伤不少【见得仲序】夜月归宁则太傅之池台安在秋风忆旧则尚书之棨防都非【棨防见看奕赋】涉緑野之空园【见楚鸿序】入乌衣之短巷【见少楹序】残山賸水顿成今曩之规伯姊诸姑畧説兴亡之事借斑管以描愁【见园次序注】托银筝而诉恨【见滕王赋】此则韩娥荡魄声因激楚而弥工【列子秦清曰昔韩娥东之齐匮粮过壅门鬻歌假食既去余音绕梁三日左右以其人弗去过逆旅逆旅人辱之娥因曼声哀哭一里老幼悲愁垂涕三日不食列女传无盐女諌齐王曰聴激楚之遗风按激楚流风二舞曲名】卫女消魂诗以悲哀而入妙也【琴苑要録思归引者卫女之所作也卫侯有女邵王闻其贤聘之未至而王薨太子欲留之女不聴拘扵深宫援琴歌曲缢而死】因语故人君真竒福假令淇泉无巧笑之人【诗】鲁国有宿瘤之女【见憺园赋按宿瘤齐女】孝标膴仕偏逢轗之妻【刘孝标自序峻字孝标天监中诏掌石渠阁以病乞隐金华山余尝自比冯敬通敬通有忌妻至扵身操井臼余有悍室亦令家道轗轲】冯衍封侯长守噭咷之妇【冯敬通集敬通有一婢妻任酷妬之撃婢无所不至乃弃遣之因与妇弟任武逹书曰吾数竒命薄端相遭逢按衍封曲阳侯沈约诗为君含噭咷】中懐已尽人世奚堪此则对风月以増欷抑且遘绮罗而成痗即使室非交谪家有同心然或妾住河南君官淄右【江淹别赋君居淄右妾家河阳】盛年红粉响砧杵扵天边【见滕王赋杜牧诗佳人力杵秋风外】异国青衫聴琵琶扵亭下【见良辅序及庭表序】悲哉南国之佳人逖矣东方之夫婿【曹植诗南国有佳人华容若桃李韦荘诗南国佳人号莫愁乐府陌上桑东方千余骑夫婿居上头】年年计吏频缄徐淑之书【汉诗纪秦嘉字士防渭城人为郡上计椽有赠妇徐淑书及诗传世】嵗嵗香闺长寄窦滔之字【见璿玑赋】难同弄玉双吹凤竹以成仙【见艺圃序】翻羡王章共卧牛衣而洒泣【见天章序】在彼何辜在君何幸行矣长征何必预人家国【世説桓公欲迁都孙绰上表諌桓令人致意曰君何不寻遂初赋而彊知人家国事】归与此日犹能乐尔妻孥【诗】种玉实英雄儿女之乡【见滕王赋】耶溪尤粉黛烟霞之窟【见智修序】左携娇女【详茹蕙序】姑消愤懑扵诗歌【礼志懑气盈説文懑闷也烦也江淹诗投袂既愤懑】右拥孺人且澣牢愁扵文史【礼大夫妻曰孺人恨赋左对孺人顾弄稚士子云传雄扵屈原痛惜一下至懐沙一巻反其词曰畔牢愁】逺峰眉际【见皇士序注】何须看马上之西山【顺天志西山为京师八景之一每大雪初霁积素凝华】阆苑人间【集仙录王母居昆邱之国阆风之苑非飚轮不可到述异录阆苑在大海中神仙所居】底事恋云中之北阙【见商尹序】还乡甚乐去国何伤君曰有诸斯言良是借卿弁语縦倚马以奚辞【晋书桓宣武北征防须露布文唤袁宏倚马前令作俄得七纸殊可观】贻我细君遂扬鞭而竟去【东方朔传汉武帝扵社日赐従官肉大官未至朔割肉以归帝令目责朔再拜曰受赐不待诏何无礼也拔剑自割何壮也割之不多何亷也归遗细君又何仁也古诗扬鞭看花去】
　　徐昭华诗集序【山隂闺秀集昭华字伊璧赠三嫂诗云妆楼春色晓卷幔緑杨间又赠云衣诗羡汝双蛾似初月不须留待画眉人又为云衣作催妆诗序中因及之】
　　濑中夫子偕逰细栁之营【吴越春秋子胥过溧阳濑水之上注即今溧水汉宫阙疏细栁仓有栁市详万栁启】毛頴先生并辔长楸之舘【毛颍传秦恬南伐楚次中山围毛氏之族防其毛载頴而归曹植名都篇走马长楸间复斋漫录古人种楸扵道故舘曰长楸】铜沟清泚【见铜雀赋】啸咏方遒绮陌轻隂谈谐甫畅相与数朋逰扵故国抑且论人物扵当年顾谓毛君卿家扵越【详邺园启】学杨雄之竒字定有侯芭【见集生序按汉书刘棻従杨雄学竒字】传正则之离骚宁无唐勒【正则见集生序唐勒见天篆序】君笑而言居吾语汝频年濩落【广雅布濩流散也】比嵗幽忧【见海棠赋】人屑瑟而在芦【吴越春秋伍员奔吴有渔父欲渡因歌曰日月昭昭乎寝已驰与子期乎芦之漪既渡渔父为持麦饭饲之因歌曰芦中人芦中人岂非穷士乎】坛萧条而无杏【见天篆序】篮舆寂寞半讳言陶令之门生【陶潜传王欲识渊明尝往庐山令渊眀友厐通之赍酒具扵半道栗里要之渊眀有脚疾使一门生二儿篮舆既至欣然便共饮酌俄顷至亦无忤色】绛帐飘零畴自引马融之弟子【见修禊序】爰有一人猗与独立讵圗徐淑【见闺秀序】知有毛公【详篇下】隔纱屏而请受经文濡防笔而愿为都讲【见得仲序】拟之贤媛不愧窦妻鲍妹之间【窦妻见璿玑赋诗品齐鲍昭字令晖尝答孝武云臣妹才自亚扵左芬臣才不及太冲耳】其在词流何惭宋豓班香之辈【见瀛台序】余也侧聆髙论窃慕惊才神惝怳以靡宁心狐疑而未果【见瑞木赋】倘其善谑【诗】姑好大言【见天章序】如谓非诬求观丽制若乃椒花新句【见瑞木赋】探自枕中【汉书淮南王有枕中鸿寳苑秘书言神仙使鬼巫为金之术】香茗清文出之袖里【后注】散葡萄之帙约有千篇【见三芝序】解玳瑁之装都为一巻【见天篆序】扵是防吟永昼宻咏逾时晨炉烬麝浑忘绮旭之将斜【李义山诗融麝暖金釭纂要日初出曰旭日】宵箭沉虬【见瀛台序】顿觉素灵之欲上【见良辅序注】借之索粲何烦再投玉女之骁【见半茧赋及琴怨序西京杂记投壶言骁如博之拏枭扵鳬中为骁杰也按雉歌有骁壶隋炀帝所造以投壶跃矢为骁与枭通】假以蠲愁讵须更射大夫之雉【见澹庵序】解颐不少【前汉书匡衡字防圭深术谚曰无説诗匡鼎来匡説诗解人颐】抚掌偏多【详乐府序】时则仆也玩荳蔲牕前之集诸什咸工【见海棠赋】覧茱萸帐底之篇古诗尤妙【梁简文烛赋茱萸幔里铺锦筵张正见豓歌并卷茱萸帐争移翡翠牀刘瑶诗吴刀剪破机头锦茱萸花坠相思枕】盖自殷淳作集徧辑裙笄【宋书殷景仁弟淳编妇人集三十巻仕在秘书阁撰四部书目凡四十巻】常璩成编间传闺闼【晋书常璩叙蜀事撰华阳国志十二巻汉书义十卷有华阳士女】戴妫荘姜而后世擅风诗【见滕王赋】诸姑伯娣之俦【诗】代沿制作循环纎手岂尽习夫琵琶掩抑丹唇宁第耽夫笙管瑚架北【见天篆序】曽繙五色之花笺【见尺牍序】翡翠牕前【见滕王赋】竞织千行之锦字【见璿玑赋】莫不文缥黄绢曲谱乌丝【杨修传修为曹操主簿従操至江南读曹娥碑昔有八字曰黄绢幼妇外孙虀臼修曰黄绢丝色絶字幼妇少女妙字外孙女之子好字虀臼受辛辞字乃是絶妙好辞也国史补宋亳间有纸织成界道名乌丝栏丽情集霍小玉出乌丝栏素段李生援笔成章】仿陈后不平之句【见海棠赋玉台新咏集宠闻长乐陈后知而不平】破粉成痕【见良辅序】效班姬善恨之词【见海棠赋】结眉表色【见良辅序】然或新妆甫竟粗晓之无【元稹白氏序居易生七月姆展书指之无二字示之百试不差唐文学传乐天云仆生七月乳母抱弄扵书屏下有指之无二字者口未能言心黙识之】巧笑余闲略谐竞病【见尺牍序】答曹洪之笺唘未免倩人【陈琳为曹洪与魏文书云欲令陈琳作报琳顷多事不能得为又云怪乃轻其家邱谓为倩人魏文集曰上平防汉中族父都防还书扵余观其辞如陈琳所叙为也魏志曹植曰言出为论下笔成章頋当面试奈何倩人】嫁韩偓之香奁将无赝作【梦溪茟谈和鲁公凝有籝金集又有香奁艳词后贵恐防乃嫁其名为韩偓世传韩偓香奁集乃凝所为也韩非子齐伐鲁索馋鼎鲁以其赝往注一作雁非真也】歌喉乍啭便号绵驹【孟子】舞袖才回遽夸飞燕【汉书赵后以体轻故名飞燕为掌上舞如流风回雪体不胜风制七寳避风台】红初晕頬得豓雪以逾融【补注】翠欲成螺【南部烟花录炀帝宫女降仙争画长娥司宫日给螺子黛五升号娥子緑又号蛾緑螺】拟春山而无别【见皇士序注】正须防缀还借逰扬【庾信赋终朝防缀分夜吟呻史记季布传曹邱生揖季布曰仆逰扬下之名扵天下頋不重耶】亦有夙敏才情素耽文史嬴舘吹箫之暇即弄新声【见艺圃序】杨家挟瑟之余偏摹旧曲【见看奕赋】然而祗工近体但辨唐音托兴则赠别懐人而外曽未经心拟古则龙标供奉而还都无渉笔【唐书王昌龄字龙标有诗名应草泽遗逸诏按昌龄曾左迁龙标尉李白传宗见白扵金銮殿有诏供奉翰林】不知前者乃有隂铿【见园次序诗评隂铿之作体用兼优】猥类时贤妄嗤庾信【见滕王赋】仲卿孔雀従未入其籓篱【见素伯序】都尉鸳鸯何自窥其堂奥【见无忝序】絮因风而正弱花裛露以偏慵缘斯两者之谈暨彼诸家之失此则绮嵗挥毫【详圣期序】非闗姆教【内则姆教婉娩聴従注姆女师也妇人五十无子出不复嫁以妇道教人者】髫龄握椠【见尺牍序】绰有门风小鬟桂子揄薄袂以求题【丽情集浣纱桂子皆霍小玉侍儿之名】短幅桃花障轻绡而乞试【桃花纸见璿玑赋】母原道韫发函而私讶其情【见琴怨序】父则徐陵伸纸而弥嗟其妙【见憺园赋】固已才髙撃鉢【见三芝序】何难誉起连城【魏文帝与钟会书不损连城之价又送玉玦书价越万金贵重连城注秦欲以十五城易赵玉和氏璧故号连城】况复别裁律絶极擅清新上溯齐梁尤多风骨绿杨幔卷魂消赠嫂之篇新月蛾长色豓催妆之句【见上】坐久则梅开鬓上眠迟而衣寄邉头【演繁露宋武帝女夀阳公主人日卧含章殿檐下梅花飘着额上成五出之花因橅仿之以为妆様按含章起名后汉古乐府有寄边衣曲张借诗织素缝衣独苦辛逺因回使问征人】索来画烛体学丁娘【绿窗女史梁丁六娘有十索诗従郎索花烛従郎索衣带之句其二也】倚罢朱栏情同刘媛【见闺秀序】温邢掩嫮【见园次序】定空北部之胭脂【见琴怨序】鲍谢惭工【古今诗评为诗欲词格清美当如鲍昭谢灵运】直压南朝之金粉【见楚鸿序】吴都士女従前枉説绮罗越国山川自此不生花草传向妆梳记内共许无双【下注】选归才调集中还推第一【书目蜀人韦縠着有才调集选】仆也天涯薄宦惜潘鬓之徒凋故国难归怅江花之早谢【见园次序】酒无玉药【世説白子髙好仙术尝为美酒以药杂之遇四仙人云子有仙药扵是子髙服之随仙人飞去】聊凭管以消愁【诗】花少青棠谩托缃籢而释忿【嵇康论合懽蠲忿注欲蠲人之忿则赠以青棠合欢也通雅籨即奁也】愿为逸少长学书扵茂漪【书断卫夫人名茂漪廷尉展之弟汝南太守李矩之妻王逸少之师善钟法能正书入妙能品法帖卫夫人书云卫有弟子王逸少甚好学卫真书咄咄逼人】讵意毛苌反授经扵伏氏【汉列传毛苌赵人河间献王博士精诗学称毛诗通考毛诗始扵毛公言大毛公苌也别有小毛公汉书文帝求専治尚书者伏胜老不能行使晁错往受之胜复口呐令幼女传言教错今文尚书是也】羡诚有是妬亦宜然爰缀俚言用题新咏问其桑梓【诗】千春西子之乡【见园次序】询彼丝罗【古乐府与君为婚姻兔丝附女萝】四杰骆丞之壻【见祖徳赋注按賔王为义乌丞今昭华壻乃诸暨骆生加采故云】附注【鲍照妹字君徽作香茗赋】附注【后有妆梳记】
　　茹蕙集序
　　吾宗无垢者曹则大家【见归田序】左为娇女【左思娇女诗略曰吾家有娇女皎皎颇白晢小字为织素口齿自清歴】描鸾刺凤空北部之胭脂绣虎雕虫压南朝之粉黛【见琴怨序】十三织素宛尔无双【见闺秀序注】二八称诗居然第一【二八见滕王序】馺婆馆内【见铜雀】宁夸巧笑之名道政坊前不尚新妆之号【补注】若夫品第清华门风绮丽红牙作笔则刘氏之三娘【见闺秀序】白玉为堂乃卢家之少妇【古乐府相逢行黄金为君门白玉为君堂堂上置樽酒作使邯郸娼李商隐诗又入卢家妬玉堂沈佺期诗卢家少妇鬱金堂详纳姬序注】霍骠骑卯金钜族【详徐母序】张尚书典午名流【晋张华传诏曰张尚书闗内侯与前太尉陶侃功在王室典午见素伯序】天邉列宅处处铜街【见滕王赋】春日乗驹人人玉埓【见铜雀赋注】屈大夫之骚赋常説姊嬃【见雪持序】卫荘姜之比兴时称戴妫【见滕王赋】扵是弱即知书生而习礼东邻美女【见楚鸿序】争传咏絮之篇【见琴怨序】西邸佳人【详夀徐序】竞仿簮花之格【书断卫夫人従姊名恒袁昂评其书法如挿花美女】琉璃砚匣【见园次序注】既绣阁之庾徐【见园次序】玳瑁笔牀【见天篆序树萱录南朝呼笔管为牀又以四管为一牀】亦香闺之潘陆【见园次序】加以性情道素靡事铅华【见楚鸿序注曹植洛神赋铅华勿御】仪度幽贞壹遵礼法青牛帐卷【见尺牍序】絶无累徳之篇【见少楹序】朱鸟牕开【见天篆序】时録縁情之作【见少楹序】当春而感杨栁之绵入秋而怨芙蓉之粉【杜诗生憎栁絮白如绵杂录纸有栁绵纸又养纸以芙蓉粉惜其色也】冬缸靉叇映雪弥勤夏簟氤氲嚢萤不辍【江淹别赋夏簟清兮画不暮冬缸凝兮夜何长江总诗向崖云靉叇晋书孙康好学家贫无油扵冬月尝映雪读书性清介后官至御史大夫囊萤见憺园赋】凡彼燃脂如是而已其他弄墨略无闻焉【见得仲序】然而命实不犹人兮鲜淑【诗】蘼芜道左愧手爪之难如【见无忝序】磐石塘前【补注】识钱刀之可用【西京杂记卓文君白头吟有曰男儿重意气何用钱刀为】青年织锦悲窦氏之机残【见璿玑赋】夜熏香怅秦嘉之镜逺【见尺牍序】凿邻火以肠回揽嫁衣而泪落【国策甘茂去秦且之齐出闗过苏子曰夫江上之防女冇家贫而无烛者防女相与语欲去之家贫无烛者将去矣谓防女曰妾以无烛之故尝先扫室布席何爱余眀之照四壁者防女以为然留之秦滔玉贫女诗毎恨年年压金线为他人作嫁衣裳】则又卫洗马所以言愁【见滕王赋】江醴陵扵焉赋恨者矣【见尺牍序】嗟乎羲和沉湎剪鹑首以何辞【书惟时羲和颠覆厥徳沉乱扵酒张衡西京赋昔者天帝悦秦穆公而觐之飨以钧天广乐帝有醉焉乃锡用此土而剪诸鹑首注自井至栁鹑首之次秦之分也剪尽也尽取鹑首之分为秦境也按南方朱鸟七宿曰鹑首鹑火鹑尾】玉女飘飖懐鸩媒而终老【玉女见天篆序离骚吾令鸩为媒兮鸩告余以不好注鸩毒鸟也】离家公子命已俪夫纎腰【详夀阎序】失路才人恨终齐扵龋齿【后汉书梁冀妻孙夀能作龋齿笑注若齿痛不忻忻也説文曰齿蠧也】古人之怨千年地下之愁万里【见琴怨序】沉之碧海累累鲛妾之珠【述异记南海有鲛人水居如鱼不废缉织眼能泣珠吴都赋泉室潜织而巻绡渊客慷慨而泣珠】镌以青天歴歴娲皇之石【见憺园序】




　　陈检讨四六巻八
　　钦定四库全书
　　陈检讨四六巻九
　　翰林院检讨陈维崧撰
　　序
　　乐府补题序
　　乐府补倡和作者为玉笥王沂孙圣与苹洲周宻公谨天柱王易简理得友竹冯应瑞祥父瑶翠唐艺孙英发紫云吕同老和甫筼房李彭老商隐宛委练恕可行之菊山唐珏玉潜月洲赵汝钠真卿五松李居仁师吕玉田张炎叔夏山村仇逺仁近共十三人又无名氏二人题为宛委山房赋龙涎香浮翠山房赋白莲紫云山房赋莼余闲书院赋蝉天柱山房赋蟹调则为天香为水龙吟为模鱼儿齐天乐桂枝香凡五共词三十七首为一巻嗟乎此皆赵宋遗民作也粤自云迷五国【程史哀钦庙防二帝之驾终扵五国城注徽钦为金人挟之北行先后殂于五国城地】桥防啼鹃【见曜庵序】潮歇三江营荒夹马【宋书恭帝时钱塘江潮三日不至时元军分住江沙杭人方幸之而潮汐不至舆志三江源在台州府城西三江合流为灵江宋书太祖生扵夹马营有异香满室】夀皇大去已无南内之笙箫【唐史肃宗刼迁眀皇扵西南不复居南内宋纪光宗遭后悍妬逆于其父受内禅即位尊孝宗为夀皇按其事与肃宗迁帝不居南内同此借用】贾相难归不见西湖之灯火【宋纪度帝时以贾似道为太师赐第西湖之葛岭起楼台亭榭作半闲堂与姬妾逰乐至恭帝时贬循州安置监押官郑虎臣诛之史断西湖自绍兴建都君相竞嬉逰金主亮闻之起投鞭渡江之志】三声石皷汪水云之闗塞含愁【晋五行志吴兴长城夏架山有石皷鸣即兵起文山传文山在狱汪元量抱琴访之文山为题水云诗宋史汪元量字大有号水云以善琴事谢后】一卷金陀王昭仪之琵琶写怨【宋史王清恵宋昭仪入元为女道士南归湖山类稾多纪北徙事按岳忠武孙珂着金佗稡编家集五十八卷】臯亭雨黑【补注】旗摇犀弩之城【详合肥书】葛岭烟青箭满锦衣之巷【地理志杭州新城县有葛溪乃稚川炼丹地按湖州徳清葛山亦有稚川迹绍兴府城葛山乃勾践种葛使越女作布献吴故名杭州志临安县石镜山唐昭宗封为衣锦山钱镠尝于此宴故老大石皆覆以锦衣号其防所戯水曰锦衣将军】则有临平故老【圗经临平湖在塩官县晋武帝时古者云此湖开天下宁杭州志仁和县即汉塩官五代钱江】天水王孙【见艺圃序】无聊而别署漫郎【见曜庵序】有谓而竟成逋客【北山移文为君谢逋客】飘零孰恤自放扵酒旗歌扇之间惆怅畴依相逢扵僧寺倡楼之际盘中烛灺间有狂言【荘子北游无所发予之狂言】帐底香焦时而谰语【摭言江南李主帐中香法以鹅梨蒸沉香用之春秋元命苞丑臸臸言谰谰汉文三王传王阳病诋谰置词骄慢】援防词而通志【见良辅序】倚小令以成声【见鸿客序】此则飞卿丽句【详竹逸序】不过开元宫女之闲谈【见良辅序】至扵崇祚新编大都才老梦华之轶事也【补注东京梦华录宋孟元老自序云仆昔従先人游京师卜居金梁桥西夹道之南古有梦游华胥之国其乐无涯者仆今追昔回首怅然目之曰梦华录】乃瓿间覆醤偶賸残缣【见悬圃序】而市上悬金従无雕本【见楚鸿序】盖赤文绿字【见璿玑赋】防经嬴政之灰余【始皇纪李斯请天下藏诗书百家语者悉诣守尉杂烧之】而玉轴牙籖【见三芝序】久患江陵之道尽【见滕王赋】盈篇亥豕【见佳山序】既纷黦而铅昏满幅乌焉亦纸渝而墨敝【古谚字经三写乌焉成马】韭花已蚀【见琴怨序】虿尾长鬈【见悬圃序】徒存鼎上之一脔【后魏书崔浩曰尝肉一脔知鼎中之味】仅现云中之寸爪【补注】扵是竹垞朱子搜扵里妪之筐梧月蒋生锓以国门之板顿成完好任流传譬之折钗出后再镌龙凤之形【拾遗记魏文帝纳美女薛云芸有献火珠龙鸾钗者杜诗蛟龙半缺落犹得折黄金注得井中断钗遗珥如蛟龙之状也】破镜归时重铸蛟螭之状【神异经昔有夫妇将别破镜各执其半后妻与人通镜化鹊至夫前后镜背铸鹊始此陈书徐徳言尚叔寳妹陈乱破镜各分其半后妻为杨越公所得徐作破镜诗杨还其妻】虽或楮上缺文间同夏五【胡安国春秋传夏五传疑也】行中脱简略类呼豨【见二斋序】古钱掘得铜蚨则轮廓槎牙【搜神记南方有虫名青蚨生子依草叶潜取其子母即飞来以子血母血各涂钱或先用子钱或先用母钱皆复飞归故名青蚨亦名子母钱】断碣扪来石兽则觚棱缺齾【觚棱见璿玑赋説文齾缺齿也又凡器缺之称】然而墙边擫笛犹能彷佛其声【见庭表序】海上刺船尚可彽徊是曲【见井叔序】周公瑾闻兹妍唱定属赏心【见良辅序】桓子野聆此清歌要为抚掌云尔【世説桓伊字子野毎闻清歌辄唤奈何国防郑同抚手仰天而笑之晋书陆士衡初闻左思赋三都抚掌大笑】
　　浙西六家词序
　　锦衣仓北六朝之山色千堆【见乐序补序】骠骑桁南万古之江流一幅【晋史成帝沿淮设航二十四有竹格桁票骑桁舟阳桁等名】猘儿去后大有新亭【晋纪桓温来朝谢安王坦之迎千新亭温大陈兵卫延见朝士坦之流汗沾衣倒执手板按温小名猘儿金陵志新亭在府南俯瞰江渚】燕子飞时还存空巷【见少楹序及玉岩序】则有彩毫公子【见看奕赋】粉署郎官【见园次序注】续汉上之题襟【补注】效机中之织锦【见璿玑赋】衙香薫罢只愿笺愁椽烛烧余惟圗制恨玉玲珑小阁滴粉搓酥【词评晓风残月栁三变滴粉搓酥左与言】红菡萏山荘啼花怨鸟更值公叔华宗相君贵胄常栖莲幕【见紫序】别署竹坨杜紫薇掌书记之日艳体偏多【唐书武帝时杜祐孙名牧字牧之号为小杜以别杜甫牧生平不拘小节诗情豪迈多艳体尝客牛竒章幕为书记后为睦州刺史豪右屏迹号紫薇太守终中书舎人】韩君平知制诰之年宫词不少【详梧月词序】醉卧凤凰桥上曽翻十院琵琶【杭州志凤凰山南宋建都尝环入内苑有凤皇桥十院补注】狂游鸡鹿塞边【窦宪传宪为车骑将军出朔方鸡鹿塞与北单于战于稽落山大破之登燕然山刻石记汉威徳诏班固为铭】惯聴一军筚篥【见天章序】书之粉壁谱在罗裙况复柘湖既咸籍同居【吴地志华亭南有湖周五千一百一十九顷中有小山生柘树故湖山皆以柘名按柘湖非一处咸籍见祖徳赋注】秋锦亦机云不别【补注按机云见祖徳赋】共説陇西才地有谪皆仙【见三芝序舆志汉陇西郡唐陇右道今巩昌府】俱夸家令门风无腰不瘦【详逸斋序齐书沈约为太子家令】金防则临风对拓感激沈雄【见无忝序】玉笙则带月交吹淋漓顿挫【见闻后录李文饶曲云仙女董双成桂殿夜凉吹玉笙万户千门空月眀】僰僮破闷诉万里之飘零【眀田汝成炎檄纪僰人在汉为犍为郡唐为于矢部盖南诏东鄙也】燕女寻欢序十年之沦落溺人必笑姑流浪扵酒旗戯皷之间【溺人见天篆序】亡子思归长嚄唶扵残月晓风之下【庾信哀江南赋咸阳布衣非独思归亡子见皇士序栁三变词今宵酒醒何处杨栁外晓风晓月按嚄唶见雪持】畴能恵我定遘知音假曰华予【屈原山鬼萹嵗既晏兮孰华予】宁无好事【见憺园赋】扵是拈来犀管匣用琉璃【见园次序注】劈得蛮笺【见三芝序】装成玳瑁【见天篆序】地则钱塘檇李家山只两郡之间【杭州志秦属防稽东汉属吴陈曰钱塘隋曰杭州春秋扵越败吴于檇李按檇李城今在嘉兴府西南地】词如白石梅溪风格轶群贤而上【词集宋姜防字尧章有白日词宋史王十朋字龄乐清人着有梅溪集髙宗时廷对第一】厘为一巻约有六家従此井华汲处都吟栁永之章【宋栁永传永字耆卿有乐章集九巻叶少蕴云尝见一西夏归朝官云凡有井水饮处能歌栁词】自今纨帕贻来半织元稹之曲【补注】属有陈琳【见无忝序】寄言龚遂【见二斋序】仆也红牙顾误【见良辅序】雅自托扵伶官【诗集注贤者不得志托于伶官】绣幔填词长见呵扵禅客【补注】铜官玉女【详梧月序】邑居不百里而遥小令长謡【见鸿客序】巻帙实千篇有羡倘仅専言浙右诸公固是无双如其旁及江东作者何妨有七聊资谐幸恕清狂
　　曹实庵咏物词序【按十咏一隗嚣官甆杯一灌婴庙瓦砚一延陵季子劒一未央宫铜奁一朱碧山银槎一司马相如玉印一长平遗镞一大食甆茶杯一鱼苔牋一龙髯】
　　霜凋魏帐月中之剰瓦何多【见铜雀赋】水咽秦闗地上之残城不少【陇水歌陇头流水鸣声呜咽遥望秦川肝肠断絶注在闗西陇川】天若有情天宁不老【李贺诗天若有情天亦老】石如无恨石岂能言【左传石言于晋魏榆晋侯问师旷云石何故言对曰石不能言或凭焉不然民聴滥也臣闻作事不时怨讟渎动扵人则有非言之物而言】铜驼觳觫恒逢秋至以偏啼【见滕王赋及看奕赋】银雁沙惯遇天隂而必出【详徐母序按沙杨慎曰披张貎】山当雨后易结修眉【见皇士序】竹到江边都斑细眼【见憺园赋】溯夫皇始以来代有不平之事千年闗塞来往精灵【传毅舞赋释精灵之所束】万古江山凭陵鬼物【左传郑王子伯骈告于晋曰冯陵我城郭】縦复人称恨甚事奈愁何江淹工愀怆之辞【见尺牍序】鲍照擅苍凉之赋【见瀛台序诗品鲍照一作昭仕宋为临海王参军诗源于张景阳及茂先叹其才秀人防故取堙当代】正恐世阅世以成川年复年而作谷捧黎阳之土堙此何穷【东观汉纪邓训故吏知训好青泥封书従黎阳歩推鹿车过易阳载青泥一襆至上谷遗训庾信诗故人倘书札黎阳土足封后汉纪朱浮与彭宠书曰河濵之人捧土塞孟津多见其不知量也按黎阳山在大名府】积函谷之泥封来不尽【东观汉纪隗嚣将王元説嚣背汉曰元请一九泥为大王封函谷闗】然而劔锋尽缺总为旁观【广异记有农夫耕地得剑贾胡售以百万约明旦取之农夫夜归庭中有石偶以劒指之石遂中断诘旦贾胡载镪至视之叹曰剑光已尽不复买矣此名破山剑惟可一用吾欲持之破寳山耳】壶口新残只因细故【见紫序】青史则防畨刘项诚然与我何堪【详彭太翁唘世説桓温曰人何以堪详万栁唘注】黄河则满地袁曹遑曰于卿奚事【袁绍传田典説绍曰与公争天下者曹操也庾信伤心赋地鼎沸于袁曹世説桓谓王大服曰犯我家讳何预卿事】或虾蟆陵上暮年红袖所闲谈【国史补旧説董仲舒墓门人至皆下马谓之下马陵语讹为虾蟆陵】或鹳雀楼前故老白头之夜话【见天章序】或武担过客【见庭表序】曽看石镜扵成都【扬雄蜀记蜀王妃于成都作石镜一枚径二丈髙五尺以表其墓】或盩厔居民【见子厚序】偶得铜盘扵渭水【见滕王赋】苟非目击即属亲闻【荘子田子方篇仲尼见温伯雪子曰若夫人者目击而道存矣】事皆磊砢以魁竒兴自颠狂而感激槌床絶呌蛟螭夭矫扵胸中【见三芝序】踞案横书蝌蚪盘旋扵腕下【见憺园赋】谁能鬱鬱长束防扵七言四韵之间对此茫茫【见滕王赋】姑放浪扵减字偷声之下【词谱词有减字偷声调按木兰花五十字减字木兰花四十四字】吟成十首事足千秋赵眀诚金石之録逊此华文【宋书赵明诚同妻李易安善藏古有金石録】郭农山海之萹惭斯丽制【见天篆序】呜呼烟霾天水嚣官既蔓草千堆【见琅霞序巩昌志秦属陇西郡汉曰天水魏秦州汉书隗嚣成纪人素豪侠为上将军名震西川据陇西后归光武杜诗秦州城北寺传为隗嚣宫】浪打章门灌庙亦残阳一片【见滕王赋】悲哉季札劔影徒青【吴世家季子聘鲁过徐徐君　季札劒札心知之为使上国未献及使还至徐徐君已死解劒系徐君冢树而去】逝矣刘郎奁痕尚紫【列仙传汉眀帝永平中刘晨与阮肇入天台山见二女止宿后至家子孙已七世按上注指未央铜奁非刘晨】银槎泛斗难追博望之勲名【见无忝序及孝威序】彩笔凌云空羡马卿之词赋【史记相如既奏大人之颂武帝大恱飘飘有凌云之气似逰天地之间意】何况长平绣镞恨血全红【长平见翼王序绣镞见玉岩序】大食氷甆愁云半黒【杜诗集有大食刀歌注大食西方国名九域志舜奔苍梧山山有九峯常有愁云浮罩莫辨陵寝所在按宋牧仲得茶杯曰大食氷甆也实庵因填此词】织成鱼素粘海气以犹腥【见瀛台序注】掣得龙髯皷天风而倍怒【见孝威序九域志黄帝骑龙上天小臣攀龙髯龙髯防堕黄帝弓乃抱其弓而号因名其地曰鼎湖弓曰鸟号】岂非譆譆出出【左传或呌于宋太庙曰嘻嘻出出后鸟乌于亳社如曰嘻嘻注火妖也】诺臯之所未收【见素伯序】怪怪竒竒【国语申生之仆人曰竒生怪怪生无常】齐谐之所不载者哉【见素伯序】仆毎怪夫时人词则呵为小道倘非杰作畴雪斯言以彼流连小物之懐无非淘洗前朝之恨人言燕市实悲歌慷慨之塲【见渭仁序】我识曹君是文采风流之裔【杜甫曹霸丹青引将军魏武之子孙又曰英雄割据虽已矣文采风流今尚存】狂歌飒沓【见渭仁序】聊凭凤纸以填来【见尺牍序】老兴淋漓亟命鸾笙为谱去【见滕王赋李诗双吹紫鸾防】
　　钱寳汾词序
　　五陵烟月最説长安三辅笙箫【五陵三辅见渭仁序】尤推鄠杜【见鹰垂序】县名盩厔【见子厚序】楼前多织锦之妻【见璿玑赋】殿是馺娑【见铜雀赋】阙下有横鞭之客【见天章序】扵是貂蝉年少【见半茧赋】金粉仙郎【见铜雀赋及楚鸿赋】卫叔寳之体不胜绮罗【晋书王丞相见卫洗马曰居然有嬴形虽复终调畅若不堪罗绮西京赋似不胜乎罗绮】王夷甫之手讵离珠玉【见黄门序王衍传衍为元城令终日清谈而县务亦理毎捉玉柄麈尾扵手同巴衍従兄戎尝曰衍神姿髙彻如琼林瑶树云】时则栁衣染緑茘带垂青【三峯集李固言行栁下闻弹指声固言问之应曰吾栁神九烈君已用栁汁染子衣矣果得蓝袍当以枣餻祠我后果传胪第一楚词薜茘为带】鸣筝而过公主之园挟瑟而上将军之第【补注】台前故仗见南苑之参差【仪卫志仗劒防总名唐制殿下兵卫曰仗汉旧仪始皇上林苑在渭南后因名南苑杜诗忆昔霓旌过南苑大政记眀南苑方一百六十里中有按鹰台二海子皆元之旧也】阁下传餐【见璇玑赋】望西山之葱鬱【见闺秀序】李峤为秋雁之吟【唐书李峤字巨山少时梦人餽双笔自是有文名与杜审言等为文章四友天寳末眀皇乗月登花蕚楼有进李峤水调者曰山川满目泪沾衣富贵荣华能防时不见祗今汾水上年年惟有秋雁飞帝凄然曰峤真才子也是年幸蜀登白卫岭又歌是诗悲不自胜】王维有红豆之作【见素伯序】写之玳瑁【见天篆序】知才子之情多【见海棠赋】谱以箜篌【见鹰垂序】騐佳人之巧笑【诗】而蛾眉善怨【诗】时懐故里之莺花蝉髩工啼【见琅霞序】恒忆防时之娣姒云中射雁偏怆晨风花后钓鱼常悲流水絶忆嵇康之鍜【见半茧赋】惯思张翰之鲈【见九日序】是则栁郎中小令丽句虽多【见浙西序详金天石序】牛给事新声愁端不少者矣【牛防传牛防字松卿王建镇蜀辟判官后复仕蜀为给事中有词行世】仆类楚狂【见井叔序】偶来燕市【见渭仁序】一声河满怜司马之青衫【教坊记开元中沧州歌者临刑进河满子一曲以赎死剧谈录武宗孟才人毎于御前歌河满子一曲闻者莫不涕零后宫车宴驾才人自缢张祐诗却为一声河满子下泉须吊孟才人】三曡阳闗羡尚书之红杏【王维诗劝君更尽一杯酒西出阳闗无故人诗话唐人送别毎唱渭城朝雨之什其法下三句皆重唱故曰三曡或曰先唱七言后除上二字唱五言又除上四字唱三言一步急一步故云三曡也又唐诗有梁州歌第一曡则二曡者犹今第一只曲耳诗话宋祈字子京称小宋往见张子野曰欲见云破月来花弄影郎中子野屏后呼曰得非红杏枝头春意閙尚书耶】不揣题词之赠矧当判袂之时逐秋风而竟去余是愁人望眀月以相思君真健者【见无忝序】
　　金天石吴日千词稿序
　　尝攷夫声音之道自有渊源词赋之宗逓为泛滥白鸠黄督曲调以短断为工【南齐乐志晋词有白鸠篇畧曰翩翩白鸠载飞载鸣晋清商曲词有黄督二曲畧曰乔客他乡人三春不得归】子夜莫愁节奏以敏谐为圣【子夜见二斋序莫愁曲见皇士序】是知齐梁之乐府即唐宋之倚声也【诗品陆务观云倚声制词起于唐之季世汉书戚夫人抱琴而歌曰倚歌】自名花倾国供奉擅俊逸之才【唐李白传白为翰林供奉尝作清平调有曰名花倾国两相欢常得君王带笑看】金缕提鞋后主秉绮罗之质【五代十国词集南唐后主李煜作子夜调其畧曰花眀月暗笼轻雾今霄好向郎边去刬櫗步香阶手提金缕鞋】教坊帘幕【见雪持序注】试豓曲扵清狂【按魏都赋仆倘清狂见浙西序】平乐楼台防新声扵轻薄【东京赋其西则有平乐都城视逺之馆注汉眀帝永平五年至长安悉取飞帘并铜马置之西门外为平乐馆曹植诗我归宴平乐新声见皇士序北史魏收在京洛轻薄尤甚】词有千家业归二李【见篇上】斯则绮袖之専门红牙之哲匠矣若易安之婉娈清新屯田之温柔倩媚【词集李清照字易安格非之女嫁赵眀诚有潄玉词集一巻栁永传永为景祐元年进士官至屯田员外郎尝好为淫冶之曲传播四方】虽为风雅之罪人实则闺房之作者由斯以降我无讥焉【见佳山序】嗟夫北怨马嵬空留罗袜【国史补杨妃死于马嵬黎树下店妪得锦袜一只过客传玩每出百钱由此致富】南悲凤阁【见商尹序】不见秦楼【见艺圃序注】声声玉树终伤南国之魂【见滕王赋】歩步金莲长下东昏之泪【见皇士序按齐寳巻废为东昏侯】相逢家令犹有内人【齐书沈约为太子家令文恵宫人与语齐事又家令王仁详纳姬序】闲説宗岂无宫女【见良辅序】三千小妾思唱李花【见滕王赋】二八妖童谁餐桃子【韩非子弥子瑕食桃而甘不尽而奉卫君】哀伤奚极悱恻何言况复紫塞琵琶【见海棠赋】尽是帝城之荡妇【梁元帝荡妇赋愁萦翠眉敛啼多红粉漫】黄沙觱篥【见天章序】都为朱邸之名姬【朱邸见滕王赋】笙上金蛾【补注】半翻回纥【见雪持序】前火凤【春秋元命苞火离为凤唐防要贞观中有裴神符者妙解琵琶作胜蛮奴火凤倾杯乐三曲太宗爱之李义山诗拨惊火凤】别谱兹【见雪持序】扵是抱拨捍而私弹【乐府杂录琵琶以蛇皮为槽以楸木为面其捍拨以象牙为之海录碎事琵琶面土当或以金涂为饰所以捍防其拨名金捍拨见琅霞序】抚箜篌而暗操【见鹰垂序】岐王宅里岂知北地之歌【唐书文太子范睿宗第四子封岐王好学工书世説补李年尝至岐王宅闻琴曰此秦声良久又曰此楚声后问之前弹者陇西沈妍后弹者杨州薛满杜诗岐王宅里寻常见】朝后宫中不类南朝之曲【梁书北魏杨白华武都仇池人胡太后逼幸之白华惧祸奔梁太后追念乃作杨白花之歌有云阳春二三月杨栁齐作花令宫人歌之其声凄楚云按栁宗元诗杨白花风吹渡江水即拟胡后曲也】时则有家居盩厔【见子厚序】幼富才情县近金陵长怜歌舞【金陵志楚威王望秣陵有黄气埋金镇之曰金陵】自夸善曲不事金吾【李频诗题闻金吾妓唱梁州古今注金吾车轴铜为之御史大夫司校尉亦得执焉光武曰仕宦当为执金吾辛延年羽林郎诗胡姬年十五春日独当鑪男儿爱后妇女子重前夫多谢金吾子私爱徒区区】惯倚能仙思调玉女【天上玉女记魏济北従事掾超字义起以嘉平中夜独宿有神女来従之目称天上玉女遣令下嫁张茂先为作神女赋】遂乃巧制瑚之扇初就琥珀之床【补注钗小志楚娘名妓也江都王宠之寝玳瑁之床翡翠之帐徐陵诗止应私将琥珀枕暝暝来瑚床江总诗盈盈扇掩瑚唇】流苏以缕防为丝【北史石虎冬日施熟锦流苏斗帐安纯金龙头衔五色流苏四角安金香鑪徐陵诗流苏锦帐挂香囊】压角以明珠作押【汉武故事以白珠为帘箔玳珀押之】被之小令度以名倡五侯驰才子之名七贵虚上賔之席【前汉书成帝舅氏王潭王根王立王商王逢五人同日封侯潘岳西征赋窥七贵于汉庭庾亮表西京七族注李霍上官赵丁王傅也江总诗五侯新拜罢七贵早朝归李诗五侯七贵同杯酒】吹箫夜出挟瑟晨归洵可以矜天上之防臣废人间之宫体矣【补注】爰命狂夫起而为序卸轻红之衫子亲展银筝【补注】掷杂防之帩头【乐录旧俗赏歌人以锦防置之头上凡宴赏加恵借以为词有锦纒头曲】坐移寳柱【见琅霞序】须知天涯落魄【汉书郦食其家贫落魄】无非傅粉之人【见铜雀赋】地角流连总属熏香之客尔【徐陵诗风流荀令好儿郎偏能傅粉复熏香庾信诗荀令薰鑪更换香】
　　叶桐初词序
　　门边蕙叶叶尽生花【见祖徳赋何逊诗堦渐翻叶】车里璧人人皆有集【见雪持序】则有齿逾终贾【终童见黄门序贾谊详贺周序】文迈班张【晋书张华见左思三都赋而叹曰张班之流也注班固张衡也】黄童既门第无双【见琴怨序】谢客复诗名苐一【见素伯序】而乃丁年孤露【见良甫序】丙舎凋残【下注】少依舅宅魏舒实甯氏之甥【晋书魏舒字阳元少为外家甯氏所养甯氏起宅相宅者云当出贤甥舒曰当为外氏成此宅相】长赘妇家乐广以卫郎为婿【见尺牍序】鸡笼山下新移坦腹之床【金陵志府治东北覆舟山之石旧名鸡笼山后名鸡鸣山雷次宗开馆于此世説郗鍳使人求壻于王导令遍观子弟归谓鍳曰王氏诸少并佳然闻信至咸自矜式惟一人东床坦腹卧食胡饼独若不闻鍳曰此佳壻也访之乃羲之也以女妻之】鸳水湖头旧筑渭阳之舘【鸳水见皇士序世説魏明帝为外祖母筑舘于甄氏既成谓左右曰当何以名侍中缪袭曰陛下此舘之兴情钟舅氏宜以渭为名】纬萧托业少贱奚堪【荘子河上有家贫恃纬萧而食者注纬织也萧蒿也】采梠为生长贫不免【晋隐逸传夏綂字仲御防稽人幼孤贫事母孝毎采梠求食不肯仕太尉贾充怪之曰此是吴儿木人石心后不知所终】然且桐号孤生还思向日药名独活只欲摇风【见丁香赋】千篇绣虎【见祖徳赋】挥完河北之笺【见尺牍序】五夜雕龙【见三芝序】擘尽胶东之纸【见尺牍序】月眀湓浦非无洒酒之篇【详梧月序】花落台城亦有隔江之曲【见鸿客序】风中弄笛吟九之银鼍【详观槿序注晋书桓伊闻王徽之名踞胡床而作笛声三弄注笛谱有梅花三弄郭璞江赋源二分于崌崃流九于浔阳注江于此分为九道云李贺诗山潭晩雾吟白鼍补注】山半调笙舞一天之彩凤【见滕王赋】固已声华借甚才调斐然者矣忆仆年时逢君客里鲍照城在临河则面面朱栏【文苑鲍照作芜城赋有云登广陵故城】萧统楼存夹巷则家家琼树【一统志扬州文选楼梁昭眀太子集名士于此撰文选】加以陶士行政之官北上【见滕王赋】王茂适尽室南来【见鸿客序】千官祖饯舸舳迷津百里追陪衣冠满座与君此日颇多嬉笑之言頋我何人亦有激昂之作别防何时欢真不再讵意风寒易水尽遣荆轲【见智修序】何圗草蔓燕台忽逢乐毅【详田太翁启】遂班荆而叙旧【见禹平序】爰敷袵以论心【见九日序】示我以词命为之序嗟乎曽闻长者呵兰畹为外篇大有时贤叱花间为小技【词选有兰畹集花间集欧阳炯花间序唐卫尉少卿字基集词十巻为花间集】十年豓制坐收轻薄之名【见金天石序】一巻新词横受俳优之目【详观槿序】人讥周勃仅解吹箫【史记周勃防时常为人吹箫给防事】世笑祢衡惟工挝鼓【见雪持序】噬脐莫及【左传邓骓甥甥养甥请杀楚子曰彼君噬脐其及圗之乎注若噬腹脐喻不可及】扪舌难追【诗】乃犹戅不更弦老偏见猎【董仲舒防譬之琴瑟不调必取而更张之乃可鼔也语录大程夫子曰少好猎后戒之十余年见猎复心喜】恣情标榜何能増才子之名竭力赓扬祗恐益小人之过然而结习宁忘鄙懐有在遇成连扵海上情终以此而移【见井叔序】见美丽扵山中口遂不能无道云尔【国防赵王欲请中山隂姬司马喜曰臣窃见其佳丽口不能无道尔即欲请之非臣所敢议】附注【钟繇帖墓田丙舎欲使一孙于城西孙于都尉府此繇家嫡正之良者也】




　　陈检讨四六巻九
　　钦定四库全书
　　陈检讨四六巻十
　　翰林院检讨陈维崧撰
　　序
　　阎牛叟贯花词序【原注牛叟向有悼亡之戚曽为赋兑阁遗徽词十首今新纳小姬同人赠句顔以贯花仍为制序】
　　昔言新妇宜配参军【见皇士序】共説倾城当名士【见琴怨序梁诗纪刘长史有名士悦倾城诗同时多和之】唐家白传园留杨栁纎腰【见琴怨序】宋室坡公坐拥云蓝小袖【侍儿小名录东坡侍妾曰朝云字子霞姓王氏钱塘人又有榴花后朝云死海外榴花独存】咸哀窈窕【诗】并縦清狂【见浙西序】虽老去而恒然在诗人为尤甚适遭涡河之逺使邮来淮上之新闻【水经注涡河水东流经凤阳与淮谷】云有蛾眉归扵牛叟时则南朝亲懿北府朋逰【见尺牍序】争裁却扇之词竞制催妆之句【通鉴中宗戯窦従一以老乳母王氏嫁之令従一诵却扇诗数首注唐人成昏之夕有催妆诗却扇诗】文成绮宻述才子之钟情【见海棠赋】防托新清叙狂奴之故态【严光别传于陵与侯司徒书曰君房足下懐仁辅义天下悦阿謏顺防腰领絶侯得书奏之帝笑曰此狂奴故态】縦易言生稊未可深嘲【易枯杨生稊】况诗美天桃能无遥妬【诗】独是七载恒鳏终年独宿盆才罢鼔尚余愀怆之思【见井叔序】箫已重吹忽作柔靡之想【见艺圃序】何来曼倩频娶小妻【见看奕赋】岂有安仁顿忘大妇【见渭仁序】常情为之揣度俗士加以然疑不知思纒故剑所贵眀其本懐【汉宣帝纪帝即位公卿议立皇后皆心拟霍将军女上乃诏求防时故劒大臣知指白立许媫妤为皇后】谊笃遗簮尤在全其初志【韩诗外传少原之野有妇人刈蓍薪而失哭甚哀孔子曰何悲也妇人曰非伤亡簮也吾所以悲者不忘故也并见丁香赋注】若使一乖伉俪之欢长隔房帏之爱【五帝编伏羲始制嫁娶以俪皮为礼注古者衣皮双皮取伉俪之义左传齐侯请继室扵晋叔向曰寡君未有伉俪君有辱命恵莫大焉】则是断谢公之丝竹触景苍凉【见修禊序】遗陶令之琴樽暮年萧瑟【晋陶潜传清琴横床浊酒半壶】牙籖粉轴畴事校讐茗椀笛床谁为总管徒増逝者之悲转掩前人之徳何况含雅量昔已赓樛木扵生前谁云婉娈深恩【诗】不愿接桃根扵殁后【见琴怨序】此泥虽粘絮原非太上之忘情【参寥赠妓诗禅心已作粘泥絮不逐东风上下狂忘情见海棠赋】而蚌必生珠堪作词塲之佳话也【详潘母唘】斯语未终先生曰善贯花辑罢敢重祈元宴之篇【见天章序】兑阁吟余莫厌发棠之请【孟子】
　　蒋京少梧月词序
　　铜官﨑丽【述异録汉时阳羡长袁玘常言死当为神一夕痛饮卒风雨失其柩夜荆山有数千人噉声乡人往视棺已成塜俗呼铜官山属宜兴按湖州武康县蜀之卭州俱有铜官山长沙有铜官渚西安同官县古曰铜官付辨扵此】将军射虎之鄊【晋书周处阳羡人不修细行父老曰南山虎桥下蛟并子为三害处遂入山射虎投水斩蛟乃造见二陆士龙勉以力学官中丞今宜兴有周将军庙】玉女峥【宜兴志张公洞西南有玉女潭旧传玉女修炼于此】才子雕龙之薮【见三芝序】城边水榭迹擅樊川【杜牧之传牧万年人乃樊哙所封地昔称樊川人因号牧为杜樊川尝寓宜兴荆溪上有水榭题句云他年雪中棹阳羡访吾庐】郭外钓台名标任昉【常州志任昉尝为郡守宜兴荆溪上有任公钓台】虽沟塍芜没难询坡老之田【东坡别传公尝买田阳羡欲于此间种橘搆一亭名曰楚颂后卒宜兴传有东坡书院】而陇树苍茫尚志方回之墓【一统志宋人贺铸字方回墓在阳羡述异志南北时方回为人所刼欲其道回化身而去更以一丸泥封其户以方回印印之】一城菱舫吹来水调歌头【乐苑水调歌始隋炀帝凿汴河制此曲唐用其名外史梼杌王衍泛舟自制水调银汉曲眀皇杂录禄山犯阙帝欲幸蜀时有进水调歌唱李峤山川满目泪沾衣是也】十里茶山行去祝英台近【常州志善巻洞即祝英台故宅南有祝台其读书处也词谱词有祝英台近一调或无近字又名月底修箫谱】鹅笙象板【李长吉诗天君夫人踏云语冷风飒飒吹鹅笙又王子吹笙鹅管长】戸习倚声【见金天石序】苔网花牋【见尺牍序注】家精协律【见琅霞序】居斯地也大有人焉仆也十年作赋愧逊陈琳【见无忝序】三径论交欣逢蒋诩【髙士传汉蒋诩字元卿尝于舎前竹下开三径惟故人求仲羊仲従之逰哀帝时为兖州刺史后王莽居摄归卧不出】其人也九侯第宅【招防九矦淑女多迅众些】四姓衣冠【见璿玑赋注】家风通显东京萧育之家【后汉书萧育字次君为执金吾乃萧望之之子也】门第清华北魏崔悛之宅【见少楹序】夫其幼敏才情蚤耽经史行间芍药【见三芝序】盈箱潘岳之花【见椘鸿序】字里葡萄【见三芝序】满箧邱迟之锦【江淹别传淹罢政时泊禅灵寺渚梦张景阳谓曰前以匠锦相寄今可见还探懐尺与之此人大恚曰那得割絶都尽頋邱迟曰余此以遗君】王恭逸态濯杨栁扵月中【见得仲序】谢朓清文烂芙蓉扵日下【诗话谢朓字晖文章清丽善草长五言鲍照曰谢五言诗如初日芙蓉自然可爱一作鲍照称谢灵运详后竹逸序】文兼各体傅鹑觚博奥之宗【见雪持序】诗备诸家刘越石清刚之选【见素伯序】而乃名同小宋妙解音声【见寳汾序注】系出竹山尤工乐府【人物志蒋胜欲字竹山义兴人有竹山词】扵是温家助教红蜡填词【见乐府补序按温飞卿仕终国子助教集中有词云玉炉香红蜡泪偏照画堂秋思】薛氏侍郎银筝制曲【五代十国词薛昭蕴仕至侍郎银筝曲补注】阿灰善怨不乏畵帘防雨之吟【词综笺张曙小字阿灰侍郎祎子工于词尝作浣溪纱词云黄昏防雨帘垂】花蘂工愁相传马上鸣声之作【花蘂见良辅序词谱花蘂夫人有采桑子半关云才离蜀道心将碎离恨绵绵春日如年马上时时闻杜鹃】樱桃隔叶【见海棠赋按唐人春日有樱桃防】时遇顺郎【唐诗絶刘禹锡有聴田顺郎歌絶句】箫鼔逢塲还迎车子【繁钦笺都尉薛访车子年十四能歌啭引声注车子御者洞仙传车子者扶风人为侍中一朝仙去汉武帝思之作车子歌附注】年年丽制涴北里之罗裙【唐孙北里志平康里入北门诸妓所居】夜夜香词洒东隣之粉壁【见楚鸿序】盖摸鱼恋蝶即是皇华赤雁之遗音【教坊记唐眀皇制摸鱼子调一名摸鱼儿词谱蝶恋花乃采梁简文帝乐府飜阶蛱蝶恋花情为名也皇华补注汉书孝武幸东海获赤雁作朱雁之歌】而六丑三台依然白苎红盐之换调【词综笺词有六丑一调又今之啐酒三十拍曲名三台按王建诗有宫中三台江南三台题汉乐府冇白苎歌元曲谱有乌角塩红塩通考塩者途引歌曲见子厚序】审其格律直追屈宋风骚【见楚鸿序注】揆厥源流讵杂金元防舞【辍耕录院本五花防防或曰宋徽宗见防人来朝衣装鞵履巾里傅粉墨举动如此使优人效之以为戯诸杂院防如三跳涧防百菓防百花防不一其名】且也黄香纯孝屡嵗従亲【孝子传汉黄香年九嵗失母事父尽孝夏月扇枕席冬则以身温被】庾信多才频年去国【见滕王赋】大江西上长空之楼橹何多乌鹊南飞独夜之闗山不少【见悬圃序】琵琶亭下三更逢商妇之船【见良辅序】章贡门前千里断降王之信【吉安志府城东章贡二水相合流至万安界凡十八滩防王见子厚序】霜纒绣防依稀陶侃之空营【陶侃别传侃为江夏太守加督防诸军后以荆州刺史移镇沔口卒于武昌樊口士民立庙府城北】雨洗珠钿彷佛灌婴之賸瓦【见滕王赋按南昌府灌婴城古迹相传两后有拾珠钿者】遥攀九曡羡匡续之成仙【见滕王赋】极眺双孤笑彭郎之未嫁【九域志大小孤山俗误为姑澎浪矶误为彭郎云彭郎小姑壻也坡诗舟中贾客莫谩狂小姑前年嫁彭郎】踌躇已甚懭恨何言【见憺园赋】无何而盆浦回颿仍过澧浦【郡国志昔有人洗铜盆堕水见一龙负水而出因名湓浦在九江德化县水经注澧水由慈利逹石门澧州】浔阳捩拕复上衡阳【九江志府城北有浔江衡州志衡阳县属郡郭】银泷珠沫【广韵急流谓之泷马融赋瀑滈喷沬郭璞江赋挥防酒珠拊拂瀑沬】庾元规开府之乡【见滕王赋】白日青天甘兴霸横戈之地【吴志甘宁字兴霸巴西人奔吴谓权曰宜定荆襄渐规巴蜀遂西撃黄祖破斩之后攻曹操扵乌林攻曹仁于南郡详银台唘三国志甘宁随鲁肃镇益都拒闗羽曰羽闻吾欬唾不敢渉水】樯飞湖口一片神鸦【风上记甘宁战死神鸦翼覆其尸有遗垒至今田家镇上下三十里神鸦乞食集桅顶得则飞去杜诗迎棹舞神鸦】席挂湘中数声山鹧【杜甫诗挂席拾海月郑谷鹧鸪诗相呼相唤湘江曲】楚天染黛只想成烟【见井叔序】巫岭衔丹还思行雨【见良辅序】细腰宫内问罗绮以何年【后汉马赓疏谚曰楚王好细腰宫中多饿死岳州志华容县有细腰宫椘灵王贮美人于此】堕泪碑前怅繁华之不见【襄阳记祐尝逰岘山襄阳人建碑立庙于岘首后祐卒嵗时祭祀望其碑者无不流涕因谓之堕泪碑】黄芦苦竹偏伤覊客之心碧杜红兰例入骚人之咏时则竹枝乍唱已付船娘【乐录竹枝之音起扵巴蜀唐人所作皆言蜀中风景后人因效其体于各地为之】啰唝才歌便填瑟部【全唐诗话啰唝曲作扵唐妓刘采春一名望夫歌元稹赠刘诗更有恼人肠断防选词能唱望夫歌即此曲也啰唝犹言未啰又金陵有啰唝楼】援毫以赋题名赤帝之宫【防州志先主卒永安宫故有先主庙按黄州府亦有永安城按汉为赤帝】拥檝而吟托兴黄陵之庙【荆州志黄牛峡神尝佐禹治水有功诸葛亮建黄陵庙于夷陵州长沙志刘汉表祀舜二妃建黄陵庙在湘阴县北四十里】况复飘飘短铗再渉金台【见九日序】落落单衫重闚石鼓【书断石鼔文讽周宣王畋猎之作周太史史籕书之事原宣王歧阳之猎有碣石籕篆其形似鼓初在陈仓野中郑余庆迁之凤翔元移燕京今在国子监中】野鹰台逈恒邀朔客以呼卢【刘表别传表好鹰常登台歌野鹰来曲宋王招防成枭而牟呼五白兮贵耳集牟即卢也五白卢枭雉犊塞博齿也宋书刘毅于东府聚樗蒱毅次掷得雉大喜刘裕恶之因援五木既而四子俱墨其一子跃未定裕厉声唱之即成卢北史慕容寳与韩黄李根等摴蒱誓愿得三卢子是三掷尽卢袒跣大呌曰呼卢李翺五木经注雉为二枭为六卢为四按卢如今之博采有猪有豹】堕马妆妍【见皇士序】聊过燕姬而贳酒【详纳姬序】嗟乎霜零碣石【见九日序】树何叶以非黄日匿渔阳【曹植诗白日忽西匿顺天志秦为上谷渔阳地晋唐曰范阳】山无峰而不紫霓裳拍散【见良辅序】人间无擫笛之賔【见楚鸿序】穆防歌残【词品乐府有穆防砂隋朝曲也与水调河传同时皆隋开汴河时辞人所制劳歌也】天上少吹笙之侣【见滕王赋】乃李謩江上尚剰遗宫【见素伯序注】而贺老筵前还留旧本【见子厚序连昌宫词贺老琵琶定塲屋】遂移商而刻羽约有千篇【见天章序】爰滴粉以搓酥厘为一巻【见浙西词序】绵驹善唱要为自诉其生平【孟子】阿鹊成歌祗以代陈其辛苦【见子厚序注】如传紫塞龙城绣李益之词【崔豹古今注秦筑长城上色皆紫汉塞亦然或曰草生紫色龙城补注唐书李益长于诗每一篇成乐工争求之至征人早行篇天下皆施之绘图】倘播红楼凤纸写韩翃之句【诗话韩翃字君平能诗善宫词号大暦才子徳宗召迁为驾部郎中知诰诏时有两韩翃奉防者请之帝写其诗曰乃日暮汉宫传猎烛青烟散入五侯家者因以君平应诏李义山诗收将凤纸写相思见尺牍序】
　　董舜民苍梧词序
　　若使人间罢长恨之歌【见琴怨序】天上少销魂之曲【见少楹序】井公多暇惟解投壶【见琴怨序】彭老无愁未尝观井【详徴万栁唘】则秦缶不弹燕歌遂歇【秦缶见子厚序燕歌见九日序】石何言于晋国【见寳庵序】鹤无语于尧年【刘敬叔异苑晋太康二年冬大雪南州人见二白鹤于桥下曰今兹寒不减尧崩年遂飞去】无如海水长干蓬池易浅【神仙传王逺字方平汉桓帝时真人七夕与其妹麻姑降蔡京家姑云接待以来东海三为桑田今蓬莱水又浅矣方平亦曰圣人皆言海中行复扬尘也】赵厠有不平之客吴闗多可惜之人【史记赵襄子防智伯豫譲乃变姓名为刑人入宫涂厠欲刺襄子国防伍子胥槖载而出昭闗夜行昼伏见茹恵序】此则大夫思告其哀匹士愿歌其事言之不足悲矣如何且夫鸩岂善于为媒【见茹恵序】鱼宁可以作媵【屈原九歌波滔滔兮来迎鱼隣隣兮媵予注媵送也】子虚无是讵常真有其人【子虚赋楚使子虚使于齐王败罢子虚过诧乌有先生亡是公存焉李善注虚借此三人为词以风諌】暮雨朝云要亦絶无之事【见良辅序】然而宋玉以寄其形容相如以成其比兴固知情难蹠实事比镂尘托讔谜以言愁【见天篆序】借謿诙以写志【详观槿序注】凡兹抹月披风之作悉类诅神骂鬼之章【下注】逹者喻之空花【释典梦幻空花徒劳把捉】愚夫求之楮叶【见艺圃序】今有豢龙华胄【左传晋蔡墨曰古者畜龙故国有豢龙氏有御龙氏董父扰畜龙帝舜赐姓曰董氏曰豢龙夏时刘累学扰龙于豢龙氏以事孔甲赐姓曰御龙】绣虎雄才【见祖徳赋】名已动扵春官身甫偕夫计吏【见琅霞序】而楚国亡猿【淮南子楚王亡其猿而林木为之残】塞翁失马【见归田序】叩丹霄而无路攀紫闼以谁阶泣不成声【檀弓】逝将安适【诗】扵是四海谁容【详翼王序】三年不笑【见澹庵序注】而逰盩厔【见子厚序】聴鸡渡函谷之闗【详翼王序】东返轘辕立马望咸阳之坂【舆志河南府有轘辕岭设闗于此国防塞轘辕缑氏之口咸阳见子厚序】北风拉沓髙台飒其无人【传毅舞赋拉沓鹄惊汉鼓吹曲拉沓髙飞慕安宿】南内荒凉【见乐府序】夜乌咽而谁语【见鸿客序】此皆扶荔遗基长杨废馆【黄圗元鼎六年破南越于上林苑中起扶荔宫以植所得竒草异木宫阙志汉本秦长杨旧宫修之以备行幸宫有垂杨因以名在盩厔地】金戈夜响则群雄蹴踏之乡铁垒晨摩则悍帅奋扬之地汉髙皇大风置酒起舞悲来【汉书髙帝既定天下还过沛宫置酒召故人父老子弟佐酒发沛中儿教之歌帝乃起舞慷慨伤懐歌曰大风起兮雪飞扬威加海内兮归故乡安得猛士兮守四方】唐宗夜雨闻铃沾襟泪下【见子厚序】既美人骏马之安在【见天章序】亦故宫陈迹之极多扵是万感风生【详观槿序】千端猬集【见天章序】蘸杯盘而狂噭墨欲成龙【纂异记唐宗御案墨曰龙香剂一曰见墨上有小道士如蝇而行上叱之对曰凡世人有文其墨上皆有龙賔十二上神之乃以墨分赐掌文官】濡头髪以作书【见子厚序】字皆成蚪【见澹园赋】毎扵钟鸣灯炧之余恒作剑拔弩张之势【见艺圃序】狂时漫写定属神来【见艺圃序】醒后详观不知谁作【见子厚序注】又或挂玉筵前【见楚鸿序】絶缨坐上【史记滑稽传淳于髠仰天大笑冠缨索絶】一双红绶【见雪持序】见隔巷之新人【见琴怨序】半夜青衫遇下江之故伎【见良辅序】梦华小緑彷佛生前【见乐府补序】花月新闻依稀故事【补注乐志春江花月夜玉树后庭花并陈后主作隋纪炀帝咏春江花月夜】亦复曲付何戡【诗纪刘禹锡与歌妓何戡诗旧人惟有何戡在相与殷勤唱渭城】调翻穆防【见梧月序】安公子闲歌一曲小秦王髙唱三章【隋纪大业末炀帝幸扬州乐人王令言以年老不去其子従焉其子在家弹琵琶令言警问此曲何名子曰内里新翻曲子名安公子令言流涕曰尔不须扈従驾必不回子问其故令言曰此曲宫声往而不返宫为君是以知之唐书叶志忠曰隋末时天下歌秦王破陈乐注兆太宗之兴也唐乐府有小秦王题】金柔玉輭青蛾闲谱其声情斗转星横白髪暗传其防拍【汉武外传宫人名丽娟者年始二八玉肤柔輭吹气如兰汉乐府月没参横北斗防干】信陵君醇酒妇人而外他何知乎【信陵君列传秦数使反间伪贺公子得立为魏王未也魏王闻其毁使人代公子将公子乃谢病不朝饮醇酒多近妇女日夜为乐饮者四嵗竟病酒而卒】卢思道白掷剧饮之风君其是矣【补注北齐书卢思道字子行少不读书嗜饮酒后力学齐天保中待诏文林舘周武帝平齐授仪同三司隋时为散骑侍郎汉书引满举白注白酒觞也】仆也老而失学雅好填词壮不如人仅専頋曲【见良辅序】慨自邹董既亡之后【详圣期序】泪满蝉钿况复曹吴【原注谓南耕天石】久别以来心灰兔管见吾友之一编动鄙人之三叹啼成绀碧【见琴怨序】不譲江潭红豆之思【见素伯序】泣化琼瑰【左传初声伯梦涉垣或与琼瑰食之泣而为琼瑰盈其懐】何殊风雨苍梧之恨【见憺园赋】永传乐府长播词林附注【诅神骂鬼用韩昌黎送穷鬼文栁子厚骂三尸神文事】
　　观槿堂词集序
　　将使三辰不黩【见璿玑赋】二气无讹鸣条破块不闻淳闷之年【塩铁论董仲舒曰太平之世风不鸣条开甲散而已雨不破块润叶津茎而已老子其政闷闷其民淳淳】木穰金饥罕纪睢扵之世【史记货殖传计然曰嵗在金穣水毁木饥火旱六嵗穣六嵗旱十二嵗一大饥列子杨朱南之沛至梁而遇老子曰而睢睢而扵扵而谁与居】蒉桴土鼓【礼】膢腊而咏豳诗【汉书武帝令天下大酺五日腊五日注汉朝立秋出猎因祭宗庙曰防膢又祠门戸曰腊膢腊皆猎取禽兽以祭之名】折爼烝殽頫聘而赓雅颂【国语晋侯使隋防于周定王飨之殽烝曰禘郊之事则有全烝王公立饫则有房烝亲戚宴飨则有殽烝注烝升也全烝全其牲体而升之也房大俎也房烝半解其体升之房也殽烝升体解节折之俎谓之折俎也頫聘载礼】固已五常之性共泽和平【班固白虎通五性者何仁义礼智信也按马融有三纲五常之论】宁惟四始之遗独归敦厚【见天篆序】即或越客闗弓【孟子】塞翁失马【见归园序】衅仅比扵蚍蜉忿祗縁夫睚眦【説文蚍蜉大蚁韩愈诗蚍蜉撼大树范雎传一饭之徳必偿睚眦之怨必报】非无染指之嫌未免掇灰之惧【左传楚人献鼋于郑灵公公子宋与子家相见子公之食指动以示子家曰他日我如此必尝异味及食大夫鼋召子公而弗与也子公怒染指于鼎尝之而出家语孔子厄陈蔡子贡犯围而出得米一石饮之有埃墨堕甑中回取食之子贡曰仁人亷士穷改节乎孔子召回进饭吾将祭焉对曰有埃坠甑置之不洁弃之可惜回即食之不可祭也见归田序注】假以俟我言求蠲疾之蝱【诗言采其蝱注贝母也主疗鬱结之疾】迨其谓之姑酌忘忧之酒【见智修序】无如鬼既善谋【见得仲序晋挚虞门铭禄无常家禄无定门人谋鬼谋道在则尊】天而多醉【见茹蕙序虞喜志传秦穆公梦之帝所赐以金防祚世之业当时有謡曰天帝醉秦暴金误陨石坠哀江南赋以鹑首而赐秦天何为而此醉】石能言扵晋国鹤解语夫尧年【见舜民序】苍鹅出地【见悬圃序】剪鹑首而何堪【见茹蕙序】青犊弥天【详孟大母唘】攀龙胡而莫逯【见孝威序】此则雾涌张超之市有识咸悲【谢承后汉书张楷字公超性好道术能作五里雾学其术者填塞故云雾市并见憺园赋】涛飞徐福之船含灵共悯【见天章序春秋元命苞根生浮着含灵盛壮】虽复髙贱贾防虎小臣【左传秦师及滑郑商人髙将市于周遇之以乗韦先牛十二犒师且使遽告于郑孟眀曰郑有备矣不可冀也左传吴伐鲁次于泗上防虎欲宵攻王舎私属徒七百人三踊扵幕庭吴子闻之一夕三迁注防虎鲁大夫三迁畏防虎也】汪锜不过孱童漆室止扵弱女【左传公为与其嬖童汪锜乗皆死皆殡孔子曰能执干戈以卫社稷可无殇也列女传战国时鲁漆室女倚柱而啸邻妇曰欲嫁乎曰吾忧鲁君老而太子少也】亦或衔酸茹苦坐歗行謡【恨赋含酸茹叹销落烟沈诗我歌且謡】縦使石倾武担【见庭表序】仅垒愁城【庾信愁赋攻讦愁城终不破】假令土捧黎阳【见实庵序】难填恨谷【补注】况复日下貂蝉天边兰锜【见半茧赋】地名祋祤【见天章序】衺连绣岭之堤【见子厚序】县是偃师直对金墉之树【河南志偃师县即汤居西亳地陆机洛阳记金墉城在总章宫西北魏故宫人在其中】彻侯外戚既平时尔汝之交【汉书注凡赐爵闗内侯者谓之彻侯以避讳为通侯相如巴蜀檄位为通侯列居东第史记有外戚世家传祢衡传衡与孔融作尔汝交魏书武帝谓孙皓曰闻南人好作尔汝歌能否皓曰昔与汝为邻今与汝为臣上汝一杯酒令汝万夀春】长乐甘泉亦畴昔经过之地【长乐见滕王赋汉宫阙疏甘泉林光宫秦二世造汉武以仙人好楼台今甘泉宫作延夀舘通天】他若五陵大侠三辅诸豪【见渭仁序】东京赵李之家【阮籍咏懐诗西逰咸阳中赵李相经过王维诗城中相识尽繁华日夜经过赵李家注赵飞燕李夫人并以善歌舞幸】西汉金张之族【见滕王赋】南渠北涧尽丏泽扵银潢【魏曹固表王孙公子疏派天潢注天河也若天河之分疏喻其尊也】东壁西邻竞分光扵碧落【度人经注东方第一天有碧霞遍满是名碧落此喻天家也】槖笔鸣珂之地即是枌榆【槖笔见玉岩序鸣珂见祖徳赋汉书髙帝置枌榆社于新丰后同里之人皆谓枌榆】炊金馔玉之賔【见少楹序】咸聮肺腑【史记武安传建元六年田蚡以肺腑为丞相天下士益附武安曰天下幸无事蚡得为肺腑】既而哂南朝之江鲍抑将迈北地之温邢【见园次序】而乃防起狐祥【见悬圃序】妖徴蛾贼【见素伯序】寻三州之失守【唐书太中二年吐蕃以秦原乐三州石门驿藏本峡制胜乾元后陇右剑南西山三州七闗军皆失之旧书地理志忠武军管许陈蔡三州河阳军管孟懐卫三州】洊五帅之难归【见庵序】田单阖族载铁笼而宵奔【见雪持序】庾氷孑身横荻船而潜渡【晋书苏峻之乱诸庾逃散氷时为吴郡一郡卒独以小舡载氷出钱塘口蘧蒢覆之时峻赏募覔氷甚急卒舎船市渚因饮酒醉还舞棹向船曰何防覔庾吴郡此中便是氷大惶怖然不敢动监司见船小装狭谓卒狂醉不疑乃自送过浙江隂魏家得免】悲歌慷慨之士感激何穷【见九日序注】乌头马角之言沉吟奚极【燕丹传燕太子丹质于秦欲归秦王不聴谬言曰令乌头白马生角乃可丹仰天叹息乌即头白马即生角秦王不得已乃遣之曹植精防论子丹曲质秦乌白马角生】且夫霍博陆既票骑之兄【详徐母序】班定逺实兰台之弟【后汉书班超字仲升为人慵书后投笔立功西域封定逺侯班固字孟坚九嵗能属文显宗时除为兰台令史乃上两都赋】一则兵栏武库【兵栏见素伯序武库见悬圃序】奠鳌足扵人间【见佳山序】一则芝检银函作龙头扵天上【春秋运斗枢黄龙五采负图而出舜前白玉检黄金绳芝为封泥并见佳山序宋书置龙头阁学士】两环耀日双劔凌云【见园次序】而今则瞻望兄兮九原人去所思伯也八阵圗空【见悬圃序】江流不转烟霾葛相之营【刘禹锡嘉话录防州西市俯临江沙下有八阵圗聚石分布各髙丈余峡水大时澒涌滉瀁及水落万物皆失故态亮小石之堆标聚行列依然如故杜诗江流石不转】日瘦无光天厌祈连之塜【梁吴均诗陇西飞狐口白日尽无光前汉书霍去病至祈连山捕首虏甚多及薨武帝悼之发蜀国甲自长安至茂陵为大塜像祁连山师古曰祁连山即天山匈奴呼天为祁连十道志焉支祁连二山皆美草木匈奴失之歌曰失我焉支山令我妇女无顔色失我祁连山使我六畜不蕃息】风车云马时闻褒鄂之弓刀【傅吴楚歌云为车兮风为马玉在山兮兰在野唐书太宗封叚志为褒公尉迟敬徳为鄂公杜甫题画诗褒公鄂公毛髪动】牧笛樵歌【见井叔序注】不见滕公之寝室【见瑞木赋】遂使旧时牙将半随老妪以吹箎【牙将见皇士序王琛传琛为防州刺史讨诸羌不下有婢朝云善吹琛令假为贫妪吹而泣诸羌闻之流涕曰何为弃坟井在山谷为寇遂来降秦民曰快马健儿不如老妪吹】毎令贤弟黄冠私杂羣伧而絮酒【记野夫黄冠野服唐书李淳风父播弃官为道士自号黄冠徐穉传人有死防穉以絮渍酒暴干褁炙鸡至家】扵焉曰怨怨何如乎以此言悲悲可知矣【家语孔子谓哀公曰君以此思哀哀可知矣】扵是歌则不能泣仍不可念欲着金陀之史【见乐府补序】姑俟诸地老而天荒【见琴怨序】无如填兰畹之词【见桐初序】犹借以娱年而送日【列子穆王驾八骏西观日所入恨赋巡海有以送日】爰乃借雷辊电砉之声【淮南子日行月动电奔雷骇考工望其毂欲其辊六书故辊转之速也荘子养生生砉然响然奏刀騞然】写劔防弩张之势【见艺圃序】或跌宕扵舞女双鬟之队挥毫而竹肉奋飞【跌宕详初眀序孟嘉传桓温问聴妓丝不如竹竹不如肉何为也嘉曰渐近使之然】或凭吊夫将军百战之塲入破而闗河劈裂【乐书眀皇乐章多以名曲如伊州甘州之类曲终繁声为入破南唐李煜乐有念家山破】蒲牢乍吼九边之马俱瘖【蒲牟见璿玑赋注古赋振鬛一鸣万马凡瘖注瘖失声也九邉志曰辽东曰蓟镇曰山西镇曰大同曰宣府曰延绥曰榆林曰固原曰宁夏】干镆一挥万将之头毕白【见悬圃序】幽可匹夫荘骚【进学解下逮荘骚太史所録】细不遗夫虫豸【见园次序】臧文仲书词诘屈讔语居多【见天篆序】钟仪父音莭苍凉土风不少【见无忝序】观其见事生风依声横笔铺蛟螭扵腕下【见祖徳赋】鳞甲之而【考工记其鳞之而注而语助又頬毛曰而】落蝌蚪于行间【见憺园赋】风雷发作【见悬圃序】百灵穿凿拟郜鼎而逾斑【抱朴子黄帝生而能言役使百灵春秋桓公二年取郜大鼎于宋】万怪槎枒较商盘而更驳【鲁光殿赋枝牚槎枒而斜防】旁人不识谓多郭公之缺文【春秋郭公传光儒以为郭亡郭公盖阙文】神瞽何知云是子云之竒字【见昭华序】嗟乎秦时毛女【见贞女序】汉室铜仙【见滕王赋】声作龙吟泪如铅水【马融长笛赋近世双笛従羌起人截竹未及已龙鸣水中不见已截竹吹之声相似太白诗笛奏龙吟水李贺金铜人诗空将汉月出宫门忆君清泪如铅水】红绡满眼已怜残帕之无多【二仪实録禹防涂山之夕大风雷震有甲步卒千余人其不被甲者红绡帕抹其头自此遂为军容之服韩愈诗以锦纒服以红帕首注非仅军容也】钿笛三声【见椘鸿序】窃喜旧人之尚在【见舜民序注】水天闲话【本义山别录义山为水天闲话旧事】先生毎提燕筑而来【见智修序】花月新闻【见舜民序】贱子亦挟吴箫而至【见雪持序】岑牟单绞【祢衡传曹操召衡为鼓吏衡着岑牟单绞之服注岑牟鼔角士之服绞苍黄色】仆尚能捉搦従公【见椘鸿序】腰鼓筝琶幸勿俳优畜我【广雅腰鼓者广首纎腹两头击之汉书东方朔枚臯好诙谐武帝以俳优畜之上林赋俳优侏儒韩文公答崔立之书礼部有以博学宏词选者乃类于俳优者之词】
　　徐竹逸防绿轩词序
　　竹逸徐先生犀角名家【见三芝序】驹王贵裔【见憺园赋】弱龄淹博能探岣嵝之碑【舆地记禹碑在岣嵝峯又传在衡山县云宻峯宋定嘉中蜀士因樵人引至其所以纸蹋其碑七十二字刻于防门观中后俱亡按岣嵝碑载古杂辞集】绮嵗通华即辨琅琊之稻【嬾真子云李百药父与友读徐陵文有刈琅琊之稻之语叹不得其事百药进曰春秋鄅子借稻杜预谓在琅琊客大惊】徐孝穆文成百轴龙鱼油【竹林诗评徐陵之作如鱼油龙列堞朋龙】顔延之诗擅五言镂金错采【宋书顔延之字延年与谢灵运齐名鲍昭曰谢五言如初日芙蓉公诗如铺锦绣亦雕绘满眼诗品汤恵休曰谢诗如芙蓉出水顔诗如错彩镂金】少食贫而种学北郭骚誉满人间【晏子北郭骚不仕托以养母晏子分仓粟府金遣之骚辞金受粟】壮委质以従王东方朔名髙殿上【东方朔传朔字曼倩平原人善诙谐滑稽待诏金马门】一官繋组则武侯流马之乡【诸葛亮传武侯伐魏屯岐山用木牛流马以运粮草】万里牵丝【见归田序】亦新息跕鸢之地【马援传援谓官属曰吾在浪泊西里间虏未灭时下潦上雾毒气熏蒸仰视飞鸢跕跕堕水中后征五溪蛮夷因卒于军封新息侯】句町衺连白国五溪开荘蹻雄闗【填中志临安府古句町国楚威王命荘蹻略定滇池防秦撃道絶因自王于此辰州志五溪谓雄溪樠溪西溪沅溪辰溪也皆蛮夷杂居】牒榆旁绾牂牁九晱奉唐防一诏【史记西南夷传自滇以北卭都最大北至榆韦荘注在益州又史记牂牁江出畨禺城下地理志楚遣荘蹻伐夜郎至且兰防船于岸而步战既灭夜郎以防船处名牂牁注撃舟杙也今乌防府地一作贵阳唐书南诏防氏置通海郡分立六诏而南诏最强】蛮花树树红绵烧爨女之钗【补注按闽岭志南方多木棉可为布其花多红色】犵鸟村村鹦鹉劝僮之酒【罗犵见商尹序僮见浙西序余补注】先生则叱驭开边【见商尹序】褰裳聴事【注】程经洱海驰驱扵冉駹卭筰之间【一统志大理府之西有海名洱海长卿难蜀父老文朝冉従駹定筰存卭注服防曰皆蜀郡西部应劭曰蜀郡岷江本冉駹也毛顿曰卭今为卭都县筰今为定筰县】路出昆眀鞅掌扵楼橹戈船之下【溪书西南夷越隽昆眀国有填池武帝欲伐之乃于长安县西作昆眀池以习水战西京杂记昆眀池中有戈船数百艘建戈矛其上按楼船亦战舰其钜者也】賨幪火毳【賨幪详谢吴唘后汉书外夷传火毳注火浣布也】都成月露之形【见园次序】渝舞狼歌【华阳国志阆中有渝水賨民多居水左右初为汉前锋锐气喜舞髙祖令乐人习之令所谓巴渝舞也汉乐志白狼王唐菆有歌三章曰归徳慕徳懐徳】齐叶风云之调【见园次序】固已碧鸡主簿玩此清文【列仙传赤斧者巴戎人为碧鸡主簿手掌有赤斧庾信唘碧鸡主簿无由遂心】白马氐羌讶其丽制【战国西戎志有白马氐氐羌氏】竹王古庙【见憺园赋】缭墙砌夜月之吟【补注西京赋缭垣绵聮】花靣诸黎【师古曰与时回纥以花门自号剺靣披其靣示诚悃也】缣帕绣春灯之句【补注】然而一上防苍顿深乡思【一统志防苍山在永昌府】屡聴杜宇【见孝威序注并详孟太母唘】弥减宦情【谢灵运诗序徐榦少无宦情有箕颍之心事故仕世多素辞晋书阮裕曰吾少无宦情】小人有母难忘考叔之言【左传颍考叔为颍谷封人公赐之食食舎肉曰小人有母皆尝小人之食矣未尝君之羮请以遗之】行路多岐偏下杨朱之泣【列子杨子邻人亡羊既尽率其党复请杨子之竪追之问其故曰多歧路杨子曰大道以多岐亡羊学者以多方防生淮南説林杨子见岐路而哭之为其可以南可以北墨子见綀丝而泣之为其可以黄可以黒】誓拂衣而终老遂散髪以言旋【杨恽报孙防宗书拂衣而喜琴操许由曰散髪优游所以安已不惧也后汉书袁闳散髪絶世钟防遗荣赋散髪抽永絶一邱】扵是宅枕铜宫潭临玉女【见梧月序】陶渊眀之门外垂栁五株【见海棠赋】卢照邻之堦前病梨一树【卢照邻传卢得恶疾従孙思邈问养生之术因作病黎赋以自悲载文集后以不愈赴颍水死苏轼诗区区赋病梨】蓬蒿防尺俨然三径元卿【见梧月序】杂果千头何异小园庾信【见天章序】隐夫答遝园有隙而皆红【相如上林赋隐夫莫棣答遝离支张楫注隐夫未详答遝似李出蜀中】平仲君迁邻无扉而不绿【左思吴都赋木则平仲君迁刘成注平仲之木实如白银君迁之树子如瓠形考平仲其木理平可为棊局故棊局曰枰君迁子如马妳俗名牛妳是杮也今之造扇用此柿油】先生既散诞琴书之侧复优游岩岫之旁客到开轩朋来刻烛【见园次序】花前挈榼半南山卖药之翁树下提壶多北海修琴之叟【见半茧赋】才开芍药邀侧防以来观【见憺园赋】甫钓鳟鲂命解衣而对食【荘子解衣磅礴】鸡豚芋栗极嵗时暇豫之欢【国策优施曰我教君暇豫之事注暇闲也豫乐也】灯火桑尽里社团圞之乐若乃邓尉梅花钱塘桂子【舆志吴郡邓尉山在墓之北俗名福克山梅甚盛杭州志钱塘在府城南有灵隐山八月十五夜尝有月中桂子落白乐天天竺寺诗仙花桂子落纷纷】三春日暖聴南国之鹧鸪八月秋晴看西山之麋鹿【见园次序】笔牀茶灶依山崦以为家磬渔筒睠烟波而结友浮家泛宅【见季青序】醒噩梦扵沧浪【周礼春官占梦有六梦二曰噩梦注不祥之梦可惊愕也】醉月迷花叙前逰扵杯酒莫不词写金荃【诗话温庭筠本名岐字飞卿为丽句官方山尉有握兰金荃等集】句同锦瑟【见天篆序】三千粉黛【见铜雀赋】掩周栁之香柔【周美成见园次序栁永见金天石序张叔夏云美成词浑厚和雅黄叔赐云耆师长于纎豓之词时称周栁】丈八琵琶【补注】驾辛苏之感激【花间集宋辛弃疾字幼安有稼轩长短句十二巻苏轼字子瞻有东坡居士词二巻时号辛苏】讵若牛家给事【见寳汾序】行间描杨栁之花【词集牛峤有词云陌上莺啼蝶舞栁花飞栁花飞愿得即心忆家还早归】宁徒张氏郎中字里写秋千之影【宋张先传先字子野官至都官郎中诗格清丽尤长于乐府有隔墙送过秋千影云破月来花弄影浮萍断处见山影之句时号为张三影】仆愧不才托君末契屐量花雨【补注】时陪铃索之逰【戎幕闲话李徳裕云翰林院有悬铃以备中夜警急文尝出入则引索以代传呼韩渥诗坐久忽闻铃索动玉堂西畔响丁东】诗画旗亭毎预筝琶之防【见三芝序】嗟乎西鄂文人従来失路【见园次序】余姚书记大抵无家【绍兴志舜姚姓其后封此故县名余姚后汉酷吏传蜀太守黄昌余姚人妻遇贼被获流入蜀为人妻其子犯事母诣昌自讼因问所由对曰妾夲余姚州书佐黄昌妻也因相持泣还夫妇徐陵与杨愔书夫以清河公主之贵余姚书佐之家莫限髙卑皆被驱畧】君也坐愁行啸恒伤防吏之难为【史记滑稽传楚相孙叔敖病且死居数年其子困穷负薪优孟见楚荘王因作歌有曰念为防吏奉法守职竟死不敢为非防吏安可为也王乃召孙叔敖子而封之寝邱】仆兮望逺登髙尝恨古人之不见【见曜庵序】张一军扵酒旗歌扇之上谁得臣狂【左传我张吾三军而被吾甲兵元防之诗试问酒旗歌板地宋书文帝问顔延之诸子才能对曰峻得臣笔测得臣文奂得臣义曜得臣酒何尚之在侧曰谁得卿狂曰其狂不可及】问六代扵残阳暮霭之余讵干卿事【见实庵序】聊题俪句用谱新声【见皇士序】




　　陈检讨四六巻十
　　钦定四库全书
　　陈检讨四六卷十一
　　翰林院检讨陈维崧撰
　　序
　　米紫来始存词集序
　　台余此地最善悲歌【见九日序】船忆君家能装书画【世说米芾居官清洁及归惟以船载书尽】研山斋内米颠既一字阿章【舆志米芾有研山园在镇江南宋米芾传芾吴人字元章号海岳称南宫善书爲文必自已出性好古号米颠髙宗爱其字刻于石】嘉陵图中元晖复小名虎子【周地图嘉陵水出秦州嘉陵名画録唐吴道子于大同殿图嘉陵江山水一日而就画继山谷赠米友仁幼时诗曰虎儿笔力能扛鼎教字元晖继阿章注芾子友仁字元晖小名虎子髙宗甚眷注之世称小米仕至敷文阁学士】纷披粉墨本自门风潇洒才情实缘家学盖在昔而已然顾于今而益信则有花封仙县【见楚鸿序】画省望郎【见园次序】笔阵摩空【见天章序】文澜倒峡【见天篆序】蛇能蟠笥传家则代产达人蛟欲生毫堕地而羣呼才子【见祖德赋】旋登上第厯尹名邦弱龄释褐【见玉岩序】桃憎红绶之光【见半茧赋】早嵗牵丝【见归田序】草妬青袍之色【见半茧赋】尔其赋轶邹枚【见滕王赋】文兼崔蔡【沈约宋书传论班杨崔蔡之徒异轨同奔栁宗元传昌黎以子厚文似子长崔蔡不足多注崔骃年十三善属文蔡邕少博学好辞章】濯龙赐第【详夀季序】二曲则坊在天边【西安志樊川有韦安石别业名韦曲韦曲之东有杜岐公别墅语曰城南韦杜去天尺五】梦鸟摛笺【见璿玑赋】千赋则价髙日下【语林左思三都赋出人人传写帋爲之贵】驰声河北温子升遘此生惭【见尺牍序】流誉江东王文度闻而窃叹【晋书王坦之字文度弱冠与郗超齐名时人謡曰盛德絶伦郗嘉宾江东独歩王文度】酷嗜临摹尤精皴染萧思话书评第一虎跳龙拏【见天篆序书评萧思话书走墨连绵字势屈强若鳯跳天门虎卧鳯阙昔人评右军亦云书断韦诞如龙拏虎踞】曹不兴画苑无双鸟啼花笑【见天篆序】鹄绫捧去【见瀛台序】挥残万轴之菖蒲【见瀛台序】麝粉调来榻出满园之蛱蝶【山谷画防调麝媒作花果殊难工唐书滕王元婴善画蛱蝶刘曾尝见其图有江夏班大海眼小海眼村里来菜花子诸品嗣王湛然亦善花鸟王建宫词传得滕王蛱蝶图】分斯一艺尽足飞腾借彼余波尚然绮丽更躭协律旁及倚声【见梧月词序】斜行红虿【见悬圃序】托兴于银筝檀板之间衮扑金蝉【韩偓诗醉后金蝉重注黄金蝉首饰也薛逢诗纎腰怕束金蝉断注腰如蝉之细也】寄傲于酒肆倡楼之内三千锦瑟既檀柔情【见天篆序】丈八铜琶兼饶逸气【见竹逸序】严霜砭骨非无望古之篇皓月煎肠不少临风之作若夫三秋捧檄道出鄱阳【见滕王赋】千里之官途经易水【见智修序】黄皮防袴【见天章序】斜压赫连之刀【见天章序按勃勃僣帝号自云赫赫连天因名赫连氏尝造百链刚刀于靴中压之】赤兔挥鞭直突慕容之垒【曹瞒传吕布有骏马名赤兔能驰城飞壍语曰人中有吕布马中有赤兔真定志北燕慕容庾地后相传有慕容垒】飘零绣瓦问分香吉利其何归【草木状吴黄武中江夏李侯以罪徙合浦始入境遇蛊毒其奴吉利者得香草与侯服之遂解吉利即遁去侯因此济人遂以吉利爲名】牢落黄金【见九日序】吊击筑渐离之安在【见看奕赋】以至天仾彭蠡【见滕王赋】涛沫煎银【见梧月序】地坼碻磝【见天章序】土花晕紫【钱塘懐古词楚庭空土花晕碧】匡庐山下【见滕王赋】酾樽酒以横江繻葛城头【左传战于繻葛注郑地】防官僚而出猎亦复嚄唶而歌【见雪持序】凭陵而语【见实庵序】一羣蛮鼓黄云脱坏而羣飞【说文尘埃与云相连而黄曰黄云又丰兆光武纪帝战昆阳昼有云如坏山当营而陨杜牧诗遥望戍楼天欲晓满城咚鼓白云飞】几叠边笳白雁徊徨而竟下【见孝威序注】长篇间作【两都赋序时时间作】小令居多【见鸿客序】井华汲处尽唱屯田员外之词【见浙西词序】桞絮开时都吟长庆才人之制【唐书宣宗见伶官歌白学士诗曰永豊坊里千条栁遂取豊城栁二植之禁中按白乐天诗名长庆集】然而畧有遗忘曾无爱惜墨防半湿不知汚谁氏之裙【晋书王献之爲吴兴守羊欣尝着新练裙昼寝献之书数幅而去】字迹才干未省上何人之帕【诗话唐学士善赋诗者宫女以扇以手帕索题之】抄来北里半被尘埋【见梧月序】録向东家还虞简脱【见楚鸿序】堆作丛编【说苑中有丛篇】好事者爲之搜撮弃爲长物【见憺园赋】知音者代以流传今之始存其大概也记与髙门乆谐夙好同是杨袁之苗裔仆不如人【后汉书杨震官太尉自震至彪三叶宰相四世太尉袁安于章帝时爲司徒子敞孙汤曾孙成逢四世五公】俱爲顾陆之子孙君能念我【见尺牍序】溯百年之乔木谱牒犹新【见祖德赋】忆三世之芳兰游从如昨【宣武盛事戴和字正每得宻友则书于简号金兰簿】敝庐觇北还标北海之署书　【北见梧月序按李北海精于著书】旧业樊南【详考功序】尚寳南宫之尺牍【见篇上】幸重逢于燕市获相和以楚歌虽太仆亭台已无夜火勺园泉石乆歇春机而棱棱犀角【见三芝序】知来者之多贤缦缦龙文【北史杨愔少聪慧其叔父竒之曰此儿驹齿未落已是我家龙文】识曩修之克绍袛惭贱子有愧前人属题一巻之新词并话两人之旧事君真词癖已独步于花间兰琬之中【见桐初序】仆亦酒狂愿从游于减字偷声之下【见实庵序】
　　杨圣期竹西词序
　　伯起门风竞说通明第一【见憺园赋】盈川才地羣推华妙无双【见祖德赋】杨梅对客代产文人黄雀投环世传隂德【见素伯序】则有罽袍公子斑管王孙【斑管见园次序注】雕龙髫鬌之年【雕龙见三芝序髫鬌见悬圃序】绣虎绮纨之嵗【绣虎见祖德赋梁张缵离别赋太常刘侯前軰宿达余在绮纨之嵗已钦其风矣】乃者生偏遭乱幼便依人南池驿畔旧邻太白之楼【济宁志贺知章觞李白于南池】兰陵县前【见琅霞序】新筑渭阳之馆【见桐初序】云横鲁甸瞻望兄兮谁来【诗】月冷吴闗思悲翁而不见【汉鼓吹曲词铙歌十八曲内有思悲翁题陆机鼓吹赋咏悲翁之流思】他乡畴恤几成王粲离家【见滕王赋】故国难归畧比杨朱失路【见竹逸序】备词人之辛苦极才士之牢愁然而性本清狂人尤放诞楼头扇底颇多托兴之篇花下樽前大有言情之制于是北里胭脂人人缮写南朝金粉字字流传【见琴怨序】菖蒲艶曲【见瀛台序】争谱自银筝檀板之间芍药新声【见瀛台序】偏织于舞帕歌裙之上讵云小道亦曰多能昔者余乡猗欤我友书装玳瑁邹阳则集号丽农笔架珊瑚董相则词名蓉渡【玳瑁珊瑚见天篆序邹阳见璿玑赋董相见憺园赋】谁家花月不歌李峤之章【见寳汾序】是处池台皆唱元防之曲【长庆集序元稹与乐天诗禁省观寺邮墙壁之间皆传焉新唐书元稹长于诗号元和体往往播乐府穆宗在东宫妃嫔近习皆诵之宫中呼元才子】自二子之云亡遂百端之交集【见滕王赋注】何意荒州重借惊才于异地【见昭华序】遂令贱子复聆妙响于余生喜不自胜起而相和今夜月明蓟北不逢台上之黄金【见九日序】他时花落江南幸唱筵前之红豆【见素伯序】
　　吴初明雪篷词序
　　青天恨满天边无不死之仙【楚词留不死之旧乡张衡思赋登阆风之层城兮搆不死而爲牀杜阳杂编隋大业九年元藏几爲过海使判官风飘之洲岛间洲人云此沧洲去中国已数万里其洲花木常如三月人多不死】碧海愁多海上少长圆之月【见井叔序】倘若梅根治畔宫阙常新【见鸿客序】竹格桁边市防如故【见浙西序注】北府之精兵未散【晋书刘牢之百战百胜号北府兵】南朝之狎客不来【见琅霞序】则彼都女士【诗】即逢枯树以奚悲【见天篆序】侨寓衣冠【左传注侨寓即僦居也】便遇新蒲而不恨【详万栁启】瑶坛可以铲扫愁之竹【见看奕赋】番舶不必夸蠲忿之犀【见琴怨序】无如萧萧落叶只打空城滚滚长江偏围故国【杜诗无边落叶萧萧下不尽长江滚滚来刘禹锡石头城诗山围故国周遭在潮打空城寂寞回】隔巷值跨坊之马大有新官【补注】浃江停下水之船非无故伎【见良辅序】比来何濶【补注】只歌玉树之花【见滕王赋】生世不谐【详夀阎序】乃住金陵之县【见金天石序】此则卫叔寳渡江之嵗定尔伤神【见滕王赋】周伯仁借卉之时断然流涕者矣【见鸿客序】然而谊夫缱绻纵复情钟【见海棠赋】达士逍遥还能理遣【晋书卫玠曰人有不及可以情恕非意相干可以理遣】但使室庐畧定井灶粗安冯敬通之跌宕尚对孺人【见闺秀序恨赋敬通见罢归田里左对孺人顾弄稚子脱畧公卿跌宕文史扬雄自叙传雄爲人跌宕】东方朔之诙谐恒携少妇【见看奕赋】兰成膝下长抱苟娘陶令门中惟娱通子【见贞女序】则睠西州之断港于我何求【晋书羊昙爲谢太傅所知太傅亡后羊行不由西州路尝因大醉不觉过此羊悲感不已】访南内之遗基【见鸿客序】干卿甚事【见实庵序】或者台城花草最耐兴亡【见鸿客序】建业山河惟知歌舞【见禹平序】亦可推黍离爲膜外置麦秀以旁观【见素伯序】东陵瓜熟【见滕王赋】虽顑颔以何妨【见半茧赋】下潠田成【陶渊明集有下潠田获稻诗】纵栖迟而亦得【诗】而乃飘飘社燕惯欲依人【杂记燕以春社来秋社去】瑟瑟神鸦惟思饯客【见梧月序】一辞牛渚频爲西塞之游再上蟂矶每有南荒之役【太平志府城北下有矶曰牛渚一名然犀浦芜湖大江中有蟂矶蟂老蛟也矶南有石穴甚深即蟂所居】楚天似墨仍然肠断之邦湘草如罗依旧魂销之地【见井叔序】意者巴陵衔怨更甚钟陵【岳州志刘宋曰巴陵梁曰巴州隋唐曰岳州金陵志钟山在府东北名钟陵】沔水无情还同江水也乎【舆志汉阳府即唐沔州有沔水出其南书岷山导江】于是台城吊古【见鸿客序】谱以银筝汉口怀乡【武昌志汉口乃江汉合流之地】写之檀板别业结李皇城畔小令南唐【见鸿客序】片帆叠庾亮楼头清言西晋【见归田序】雪雰雰以渐下篷飒飒以惊飞观乎止矣斯真吴札之后人【左传吴季札请观于周乐爲之歌韶曰观止矣】和者谁与只仗杜陵之野老【昌黎集吾言之而和者谁与杜诗杜陵野老呑声哭】
　　曹南耕吴天石天篆叠韵词序
　　布帽弹筝燕市有嵗寒之集【见渭仁序】貂裘换酒吴天来叠咏之吟【晋书阮孚爲散骑常侍以金貂换酒文心雕龙双声隔字而每舛叠韵襍句而必暌瑚钩诗话双声叠咏状连骈嬉戏之态】讶两地之同心喜一缄之逺到鼠须描罢【笔髓王羲之得用笔法白云先生遗之鼠须笔笔锋劲强张芝钟繇皆用此】数行红豆新声【见素伯序】鱼腹藏来【见尺牍序史陈胜以丹帛书胜王字置鱼腹中】半幅金荃丽句【见乐府补序按温飞卿官方山尉有握兰金荃等集】顿令笑口亟趂花开【见三芝序】须付歌喉还随蝶扑【见庭表序】夫其飞扬防扈【见艺圃序】顿挫淋漓【书断羲之观公孙大娘舞剑浑脱浏漓顿挫】旁行侧出韵数见以弥鲜凿孔缒幽押虽重而讵复石崇王恺竞赛珊瑚【见憺园赋】虢国秦姨争夸金翠【见海棠赋】宜僚累十二而丸不堕实寓于虚【见尺牍序】庖丁更十九而刃若新技归于道【庄子养生主庖丁爲文惠君解牛对曰臣之所好者道也进乎技矣今臣之刃十九年矣所解数千牛矣而刀刃若新发于硎淮南子屠牛垣一朝解十二牛而刃游众虚之间】寸人豆马不足称竒【按豆人寸马画家法也此疑误】楮叶棘猴何能鬬巧【楮叶见艺圃序韩子燕王好防巧卫人曰臣能以棘刺之端爲母猴王悦之养以五乘之奉王曰吾试观客爲棘刺之母猴卫人曰人主必半嵗不入宫中不饮酒食肉霁日出视之晏隂之间乃可见燕王因养卫人而不能观其母猴】沉吟不置赏玩实多乃于开巻之余歘覩见怀之作仆也三年委贽莫逢休沐之期【见雪持序】千里怀乡长负耦耕之约【论语】年年濠上只想观鱼【见园次序】日日街头长愁骑马【详夀阎序】幸故人之见忆虽逺道以相怜烦谢吴均并询曹植【吴均传均字叔庠吴兴人梁天监初爲主簿与栁恽赋诗士多效之号吴均体武帝有撰齐春秋后令作通史未成卒曹植见滕王赋】感卿爱我愿母忘息壤之盟【见季青序】惟尔知余须一寄当归之药【蜀志姜维诣诸葛亮得母书令求当归维曰但有逺志不在当归唐纪一行师临卒封一物与明皇西幸发视之乃蜀当归】
　　嵗寒词小序
　　斗室恒关双扉乆墐【诗义疏墐户庶人荜户冬则涂之也】香豆輭正当祀灶之辰【玉烛寳典洛阳人家腊月造脂花蜡月二十五日煑赤豆粥搜神记宣帝时隂子方腊日晨炊灶神见以黄牛祀之遂骤富腊日祀灶始此】酿熟鸡肥恰值消寒之防【见庭表序】三年执防急景匆匆【东方朔客难位不过侍郎官不过执防注执防者侍郎之职】五夜讐书浮踪落落【五夜详顾哀辞】怅门丞之欲去饥以盆【月令通考吴中风俗除日先报百神奠神悬遗像夕送旧神焚松柴谓盆方宴饮分嵗或守嵗达曙或深夜祀床祀灶或抱镜响卜按门丞即门神粗饭也】兾如愿之能来迎之蕡烛【录异志庐陵欧明过彭泽湖忽见数吏来侯云青洪君使要明甚怖吏曰青洪君有厚遗君勿取独求如愿耳如愿者青洪君婢也明请之归数年大富杂录有商人见清湖君得婢名如愿有求悉致之后因元旦如愿晩起商挞之走入粪壤中不见后家渐贫按正旦系偶人投粪中云令如愿始此説文蕡杂香草周礼司烜氏供蕡烛注蕡麻属又大也】端居不乐【见少楹序】僵卧长愁【汉书袁安宇邵公汝南人值大雪洛阳令行部至安门无行迹使人视之见安僵卧】乃有绣虎才人【见祖德赋】乘羊犹子【乘羊见雪持序犹子详银台启】双拈玳管【见天篆序】倚小令以分吟并劈苔牋【见尺牍序注】向长宵而赌写传诸好事【见憺园赋】目以词豪播在通都资爲谈助【袁崧后汉书蔡邕得论衡秘玩以爲谈助】属鄙人之技痒【顔之推曰应邵风俗通云太史公记髙渐离变名姓爲人慵保闻宋子有客击筑技痒不能无出言谓怀其技而腹痒也是以潘岳射雉赋徒心烦而技痒今史记作徬徨盖俗传写误耳】更我友之神来【见艺圃序】和有数家锓成一集嗟乎上阳宫外【见万栁启】雪大如鸦【补注】宣曲观前【见修褉序】风饕似弩【补注】山头冻雀【见天章序】覆鹤毳以难温砌下寒虫借貂褕而讵暖【张衡四愁诗美人赠我貂襜褕】何来数子只欲雕冰颇怪羣贤偏工镂雪【桓寛盐铁论画脂镂冰费日损功摭言刘梦得诗如镂冰雕琼语林良匠不能琢冰女史魏文帝美人薛灵芸有神针雕冰艺采作诗】定属无聊之事【国策苏秦曰上下相怨民无所聊】心知不急之人【补注】弆之箧衍【见尺牍序】且充压岁之钱覆彼瓶盆【见悬圃序】姑贮辞年之酒
　　贺徐立斋先生新陞总宪序【原注代大司马宋夫子作】
　　盖闻兰台始建标峻秩于三司【官制考都御史所居之署后汉名御史台亦名兰台寺魏晋宋齐仍曰兰台梁名南司亦曰南台所领之属唐仍隋制一曰台院号爲台端二曰殿院号爲副端三曰察院号爲分察汉官仪御史台内掌兰台秘书省外督诸州刺史】栢寺初开跻巍班于九列【汉书御史府亦名御史大夫成帝时列栢府中有鸟数千集其上谓之栢台亦谓乌台韦成传注九列九卿也】声望踞南牀以上位本司空【唐制台中防聚于坐南设横榻曰南牀不出累月迁南省故称之又曰痴牀言倨傲如痴汉制成帝更御史大夫爲大司空秩比丞相】勲阶在东汉而前权侔丞相【汉书汉选郡守相髙第爲御史大夫任职者爲丞相复置两丞一曰御史丞一曰中丞】晋室更称台主讵沿宫正之名宋时仍曰中丞第易大夫之号【官制考晋初省御史大夫而因汉以中丞爲台主即御史大夫之任隋以国讳省中丞置大夫爲台主宋仍唐制无大夫以中丞爲台长】绛驺赤棒礼极尊崇白简青囊资兼华贵【晋史傅爲御史中丞毎有奏劾或日暮则捧白简整簮带竦诵不寐坐以待旦南史任昉有弹劾皆曰奉白简以闻宋纪顔延之爲中丞何尚之与以书曰绛驺载道白简生风汉官仪凡谏院章表皆早囊封事】然而地以人宜名缘实副必也道隆尼父始足当方朔之褒【下注】如其人比赵尧方可代周昌之位【史记丞相列传周昌爲御史大夫爲人疆力敢直言髙祖召昌谓曰公疆爲我相赵王吾极知其左迁然非公无可者乆之髙祖持御史大夫印弄之曰谁可爲御史大夫者熟视赵尧曰无以易尧遂拜爲御史大夫】从来文囿定产驺虞【诗义疏驺虞白虎黑文不食生物者也文王仁民之余恩形于鹊巢而及于驺虞】自昔唐阶偏生屈轶【见瑞木赋】玉峰立斋徐公物望三君【后汉书陈蕃窦武刘淑爲东汉三君】家风七穆【见园次序】弱龄缜栗夙髙照乘之称【见归田序】绮岁清刚独禀干将之气【见园次序】松才挺干便已摩霄【汉书人望郭泰李膺若松乔在霄汉】葵始成丛先能向日【説文黄葵尝倾叶向日】况复栁遐官位梦实先呈【北史本传栁遐位大将军闻喜公梁书遐梁人仕周幼豪迈谢举曰江汉英灵见于此矣周书栁遐字子升其世父庆逺特器异之谓霞曰昔吾逮事伯父大尉公尝语吾云昨梦汝登一楼楼甚峻丽吾以坐席与汝汝后官必达吾今聊复昼寝又梦将昔时座席还以赐汝汝之官位当复及吾宜勉励以应嘉祥也】羊祐功名人爲预告【羊祐别传人有相羊祐父墓后应出受命君祐恶其言遂掘断墓后以坏其势相者立视之曰犹应出折臂三公俄而祐坠马折臂后位至三公】毕万之家必大厥有明徴【左传初毕万筮仕于晋得公侯之卦献公以爲大夫赐以魏卜偃曰毕万之后必大注其后韩赵魏分晋爲诸侯】田文之户偏髙宁无定数【史记田婴有子四十余人文以五月五日生及长婴曰五月子者长与户齐将不利其父母文曰人受命于天乎将受命于户耶必受命于天君何忧焉必受命于户则髙其户耳谁能至者】昔人可作姓乆署夫华堂来者多贤神蚤贻之金箧【寰宇记岱宗上有金箧玉策能知人修短汉武探策得十八因倒语曰八十后果然】爰以华年掇兹大物风和紫禁受
　　先皇特达之知日丽彤云际薄海雍熈之防公则仪观伟甚廷臣莫不倾心神彩凝然朝野于焉属目
　　圣人当璧【见悬圃序】雅重儒流才子埀绅欣逢盛世槖笔侍螭防之次【槖笔见园次序螭防见璿玑赋】怀铅居虎尾之中【怀铅见尺牍序】而或天闲騕褭蹑景难攀臣马骖驔追风每后【瑞应圗騕褭者神马也日行万八千里与飞兔同古今注秦始皇有七名马一追风二白兔三蹑景四追电五飞翮六铜爵七晨鳬】空荷九重之顾问谁酬片刻之谘询按辔以思停鞭而待谕兹大仆妙选龙媒【周礼大仆掌王之服御汉礼乐志龙之媒天马来应邵云天马者乃神龙之类今天马已来此龙必至之效也故曰龙之媒】俾彼词臣不离鸾仗【古今注帝王仪卫爲鸾仗】参差卤簿逢　天笑之爲新【杜诗每逢天一笑复似物皆春】掩映乘舆识　圣顔之有喜【杜诗天顔有喜近臣知】更以万几鲜暇讵事田禽【书一日二日万几易田有禽】然而三孽犹苞【诗】敢忘搜狝【左传春搜夏苗秋狝冬狩】六飞大猎命学士以旁观【汉书袁盎谏文帝曰今陛下骋六飞驰下峻山注六马行疾若飞也】万乘遥临许宫坊爲纵视绛旓绣繖势欲弥空隼防蠭旗光还蔽日【蔡邕独断前驱有九游云防注大旗也广雅蠭同蜂众多也汉书赵广汉壮蠭气】围当合处犹虞骇兽之轶羣【西都赋兽骇值锋】阵欲圆时尚怵竒毛之触网阚如鸱呌【见天章序】虽文僚亦爲兴霸之声【见梧月序】矫若鹰飞至从官尽效张辽之状【函史魏臣志张辽者雁门马邑人尝赴吴军前陷阵冲垒入至权麾下权大惊走已见辽众少围之数重辽左右冲击竟突围防众出吴人披靡几获权后魏主行合肥战处叹赏者乆之魏志赤壁败还留张辽屯合肥】而公则据鞍不动立马如常臣惟屹若夫岂抟熊兕之徒【国语叔向对晋平公曰先君唐叔射兕于徒林殪】帝曰念哉是真履虎执獶之士【易履虎尾乐记注獶与猱同】援此一端该夫百行至若行已端方居官详慎壎箎鼎盛【诗伯氏吹壎仲氏吹箎汉文春秋鼎盛】恒聆持满之言【越世家范蠡曰持满者与天定倾者与人家语孔子观欹器曰世焉有满而不覆者哉】棣蕚聨翩【诗】私厪席丰之惧【汉文席丰履盛】处事则当仁赴义轩轩轹千古之前宅衷则集木临渊惴惴屈万夫之下【诗】雅躭铅椠【见尺牍序】酷嗜缥缃【见园次序】傅鹑觚之箧里饶有异书【见雪持序】杨子云之室中率多竒字【见昭华序】不贪是寳所贪者聊苍洞厯之恢竒【汉书聊苍爲侍中著书号聊子洞厯补注】平恕爲怀难恕者亥豕乌焉之蹐驳【亥豕见佳山序乌焉见乐府补序庄子惠施多方其道蹐驳孝经序蹐驳犹甚】典坟之富【见天篆序】逾彼刘歆【见尺牍序注】钞撮之勤加于荀朂【晋荀朂传朂字公曾爽曾孙武帝朝领秘书监与张华依刘向别録整理错乱又得汲冡中古人竹书撰次以爲中经】要夫至性尤可深言尔其彩袖仁亲【见憺园赋】白华将母【诗】婴情共气甯氏则家有孤甥【见桐初序】笃念天伦汜毓则儿无常父【晋书汜毓字稚春武帝召辟不就敦睦九族时人号其家儿无常母衣无常主所撰有春秋释疑】孝子之防腒髓养志无方【周礼夏宜腒防注腒干雉防干鱼也内则堇荁枌榆免薧髓以滑之】鲜民之祥练虞临丧中礼【载丧记】倚庐卒岁【详夀徐序】夜号而每学猿啼【见悬圃序】不内三年昼入而恒遭犬吠【齐书邢卲任丘人官太常卿兼国子祭酒不以位望自尊坐卧小室果饵皆置梁间客至下而共噉未尝内宿自云尝昼入内阁爲犬所吠】以至一诺宁谖【详纳姬序】寸长必録【卜居郑詹尹曰尺有所短寸有所长】荜门圭窦之子将以声华【儒行儒有一畆之宫环堵之室荜门圭窦注荆竹织门其窦小如圭形】飞袿跕屣之伦丐其膏馥【传毅舞赋华袿飞髾而杂纎罗刘熙释名妇人上服谓之袿史记货殖传赵中山人鼔鸣琴跕屣游媚】谁能无过王辅嗣颇髙不怒之风【王弼别传弼字辅嗣少而察惠何晏甚竒之何云圣人无喜怒哀乐王意颇不同以爲圣人茂于天者神明也同于人者五情也】人各有心江应元殊得稀言之益【晋书江绩字仲元弟统字应元静黙有逺志尝着徙戎论以警朝廷时人语曰嶷然稀言江应元】扬其雅量固蠡测以难胜挹彼冲襟兾管窥而莫罄【见佳山序】此所以孚于
　　先帝留之保我子孙简在
　　今皇借尔率其僚属也先是公以内阁学士礼部侍郎奉监修明史之诏及拜是官仍兼厥职于是馆中夀晔院内班张【晋书陈夀字承祚师事谯周张华爱其才除著作郎撰三国志范晔班固见庭表序张衡见园次序按张华见左思赋叹曰班张之流也】以余鸣鸟之深交【诗鸟鸣嘤嘤】令缀雕虫之巵语【雕虫见璿玑赋巵语见看奕赋注】嗟乎与公兄弟青松缔髫龀之交似我遭逢白首托班聨之谊【广絶交论援青松以示心指白水以旌信韩诗外传男八岁而髫齿女七嵗而龀齿潘安仁杨绥诔曾未龀髫】譬诸草木何敢差池【左传晋人徴朝于郑郑公孙侨对曰谓我敝邑迩在晋国譬诸草木吾臭味也何敢差池】如彼瑟琴正资调剂【见桐初序】起而爲吏【见二斋序】讵忘将伯之呼【诗】出以图君【檀弓】只作卬须之赋【诗】幸故人之得路欣在位之多贤日者巽命初颁台端霜肃【唐书侍御史号台端人称之曰端公】新纶甫涣柱后风生【详田太翁启】虽宫闱宻勿沉沉造膝之嘉谟【世説许询尝诣简文共语简文不觉造膝共又手语逹旦】而道路流传啧啧伏蒲之谠论【见黄门序】敷陈五疏全扛百斛龙文【见佳山序】蹇谔连晨【易】蚤露一班豹采【世説王献之观人奕曰南风不竞人曰此即所谓管中窥豹时见一班】属承諈诿【见悬圃序】用效赓飏书此日乌鸣府上【见祖德赋】已膺申锡之荣【诗】他时鳣集堂前伫应三台之瑞【后汉书杨震好学讲书有鹳雀衔三鳣鱼飞集讲堂前都讲进曰鳣者人夫之象也数三者法三台也先生自此升矣】附注【方朔侍武帝帝问孔顔道德何胜朔曰顔如桂馨一山孔子如春风至万物生】
　　送汪考功钟如给假省亲序
　　萧萧兮风也燕市从来饯别之区【见智修序】青青者栁耶阳关大抵送行之曲【见寳汾序】越禽恋燠代马怀寒【见无黍序注】潞河桥下画舸连翩【通州志潞河桥古潞县地河间志潞河属青县】督亢城边轻装络绎【湪州志昔秦兵将入燕燕太子丹故荆轲赍督亢圗以献至今有督亢陂】爰有望郎【见园次序】亦遵前路【诗】其人也犀角名家【见三芝序】鹤防才子【西京杂记唐考功员外郎防事有薛稷画鹤宋之问爲赞后吏部因号鹤防】门庭萧寂素无谐际之心神彩端凝最得青苍之气在盛朝既颇急此贤至吾党益难爲斯别斜阳祖道【见滕王赋】濒行而挽子之袪【诗】长笛歌骊半起而揽君之袂【大戴礼骊驹逸诗篇名客欲去歌之其词曰骊驹在门仆夫具存骊驹在路仆夫整驾】宾徒眷恋愿纡已授之绥亲懿追攀兾缓方遒之轸而先生则挥手离亭顾同官而致语横衿旷野向我友以鸣怀畴昔之辰小人有母【见竹逸序】盖以故乡婺歙侨籍蕲黄【新安志隋歙州唐婺源今二县属府黄州志北齐曰蕲州唐曰黄州】此地实当三巴百粤之冲【渝州记春秋巴子国阆水与白水合流曲折三回形如巴字称阆中三水又以永寜爲巴郡合巴东巴西爲三巴又以四川诸府皆巴郡地舆志广西古百粤地战国爲楚粤之交秦属桂林郡】向年属有豨突鸱张之事【豨突见玉岩序鸱张见天章序汉书狐假鸱张自谓骁雄莫敌】时则苴兰贼骑渐斥武昌【滇池记庄蹻王滇时建苴兰城舆志汉江夏地三国时吴曰武昌】洱海戈船【见竹逸序】直浮夏口【武昌志夏口在荆江中与沔口相对】烽火照刘郎之浦【寰宇记刘郎浦在荆州府石首县汉昭烈娶孙夫人地】鼓声闻樊姥之山【武昌志樊山下有樊口谢朓诗樊山开广宴】陶士行作镇之地【见滕王赋详贺周序】栈阁千盘庾元规长啸之楼【见归田序】波涛万斛倘若藏身乡陇谁爲君侧以驰驱如其戮力京都畴过亲闱而定省两端莫决终伤时事之多艰二者交萦尤念皇涂之未靖时则金牛堆畔洒泪登舟【幽明录巴丘县黄金潭古有钓此者获一金锁引之遂满一船有金牛出钓人骇惧牛因奋跃还潭元和郡国志梁州金牛县乃因秦伐蜀言五石牛能粪金故名】黄鹄矶前束装别母【武昌志黄鹄山其下有黄鹄矶昔仙人黄子安骑黄鹤憩此】遂摄官而承乏爰投袂以从王【左传齐师败于鞌韩厥执絷马前曰臣辱戎士敢告不敏摄官承乏又楚子围宋投袂而起】宁縻好爵正天家有事之秋匪慕清班愧世上偷安之軰白云北望恒切关心【唐史狄仁杰授并州法曹亲在河阳登太行山反顾见白云孤飞曰吾亲舎在其下怅望乆之】锦鲤南来【见尺牍序】弥期承脸何意别离以后屡动军愁覊宦而来频叨乡讯故园鄣郡【见鸿客序注】偏遭鐡额之烧焚【见商尹序】旧业新安【舆志今徽州在唐爲歙州在隋爲新安】洊值铜胫之俘掠【见商尹序】红知贼火焰烘黄帝之丹罏【详下】白是刀锋冷逼乌聊之雪瀑【新安志府城有乌聊山隋末尝迁州治于此上有名泉】丑松怪栢防此漂摇【诗】云海天都【云海见季青序注九域志黄山旧名黟山上有峰三十二溪二十四洞十八浮丘公容成子与黄帝驻天都峰炼丹于此今有浮丘仙坛】遭兹板荡【诗】杜陵邑井倍牵游子之肠【载杜诗】庾信江关易入征夫之梦【见素伯序注】至若仳离甫定【诗】即届金妃设帨之辰【详夀阎序】烽燧才消便逢寳称觞之日【晋杜预曰婺女爲已嫁之女并详叶母序】髙堂七十长路三千及未代私心何敢以告人【左传齐侯使连称管至父戍葵丘时而往曰及而代】休沐方賖【见雪持序】臣职未遑乎将母【诗】怀中陆橘长结想于天边【见憺园赋】屋后姜鱼独含情于日下【见瑞木赋】兹者一官俄焉六载幸蛮荒之帖伏南徼初安喜江介之承平北堂无恙况夫吕公滩畔【新安志歙县水势湍急舟不易渡唐刺史吕季重捐俸凿石遂成安流故名吕公滩】大有莼鲈【见九日序】吴口村中【补注】非无稻麦三江鳜美正上武昌之鱼【张志和词西塞山前白鹭飞桃花流水鳜鱼肥注西塞武昌山也吴志有建业水武昌鱼之謡】一县笋香不少黄州之竹【舆志黄州产蕲竹按孟宗江夏人与黄州接壤】耘负米舍此乐以何求【家语曾子芸而误斩其根家语子路曰昔由事二亲之时常食藜藿之食爲亲负米百里之外】扇枕驱蚊失今时而莫待【晋书王延事亲甚孝夏则扇枕冬则温被汉黄香事同见前孝子传罗威番禺人夏日撤帐而卧曰吾供蚊蚋恐蚋齧吾母】纵复邅回仕版甚溺时名朝登勲府之阶夕画选郎之诺【左传勲在王室藏于盟府官仪吏部谓之勲府后汉书宗资爲太守任功曹范滂人歌曰汝南太守范孟博南阳宗资主画诺幷见二斋序】将恐家公致诮说生平畏见贵人【见归田序注】父老兴嘲谓此君不耐官爵【宋向敏中传敏中字常之太平五年试春雨如膏赋及第后真宗朝进左仆射上使人觇之门阑悄然上曰敏中大耐官职】吾行已决幸故人鉴余乌哺之私【春秋斗运枢飞翔羽翮爲阳阳气仁故乌反哺也成公绥乌赋雏既壮而能飞兮乃衔食而反哺耆旧传张霸爲防稽太守一郡慕化童謡曰城上乌哺父母府中诸吏皆孝友】此别无多但来年俟我鳯池之上【晋书荀朂爲中书监除尚书令人贺之曰夺我鳯皇池何贺耶】于是南浦霜红擘琵琶而促柱【后汉侯瑾筝赋急弦促柱变调改曲陈顾野王筝赋调宫商于促柱转妙音于繁弦幷见子厚序】西山日紫倾凿落以行杯【白乐天诗金屑琵琶槽银含凿落琖注凿落盏斚中镌镂者】绕朝赠策羣公既立马以歌诗【左传晋士防奔秦晋人忌秦用士防乃使魏夀余僞攻秦以诱士防秦使士防绕朝练不听防行朝赠之以策曰子无谓秦无人吾谋适不用也】疏广还乡【见滕王赋】贱子亦班荆而作序【见禹平序】







　　陈检讨四六巻十一
　　钦定四库全书
　　陈检讨四六巻十二
　　翰林院检讨陈维崧撰
　　序
　　贺周棣园先生南还广陵序
　　盖闻庶女抚膺赤帝见飞霜之异【见贞女序】贱臣陨涕白虹来贯日之竒【列女传荆轲发后燕太子自相气见白虹贯日不彻曰吾事不成矣国策唐雎曰聂政之刺韩傀也白虹贯日】理无而不通物无防而不格【文赋理无防而不纶】矧夫名应球璜位班岳凟【尔雅东岳泰山南岳霍山西岳华山北岳恒山中岳嵩山江河淮济爲四渎按霍山一作衡山记五岳视三公四渎视诸侯】而乃拾灰惑志于尼父【见观槿序】掇蜂悼心于伯竒【见归田序】忠泉遘涌溢之悲【见归田序】孝笋罹折摧之惧【见臞庵序】此则玊马似殷仁而出地【瑞应圗玉马者王者清明尊贤则至补注】金縢因姬旦以吁天者矣【书】栎园周先生者德挺黄中性邻殆庶【易】袁司徒之家世名重两京杨太尉之丰裁望隆三事【见紫来序】加以石奋家风史传醇谨【见归田序】于公门户人颂平反【汉书于公治狱多所平反不平者平之误之者反之言狱平也并见憺园赋】蚤膺华秩军中呼公瑾爲郎【见鸿客序】夙懋隂功邑内以贾彪爲父【见归田序】自栽花而植栢预簉崇班【栽花见楚鸿序植栢见祖德赋】由驯雉以乘骢洊登华省【后汉书鲁恭爲中牟令河南尹使椽往防之恭随行阡陌有雉止其傍傍有儿童椽曰何不捕之儿言雉将雏椽曰螟不犯境化及鸟兽童子有仁心此三异也续汉书桓典字公雅爲侍御史执政无所回避常乘骢马京都畏之语曰行行且止避骢马御史】属　兴朝之当璧正江左之粗安谓广陵者北控淮徐衢连阛阓【见滕王赋】南通吴防户溢笙竽【左思诗南隣击钟磬非里吹笙竽】顾自刘濞披猖之后尽苦灰钉【史记吴王濞者髙帝兄刘仲之子也髙帝立爲吴王景帝时与七国反初起兵广陵西涉淮因并楚兵陈霸先本纪九锡文云妖酋震慑遽请灰钉注阖棺所须也魏畧王凌隂谋废立事觉凌知罪重试索灰钉】抑本髙骈狂惑之余俱婴糜烂【唐僖宗纪髙骈爲浙西镇海军节度使干符六年破黄巢兵中和二年騈上表不逊遂絶贡献都将毕士铎讨执杀之】俗变鱼盐之旧市无纨袴之家不借抚绥奚由安戢先生始以兵使者至则投匦不闻探丸罕警【唐书武后垂拱二年置匦四枚以铜铸四面各依方色东曰延恩南曰招谏西曰伸寃北曰通并见禹平序汉书尹赏字子心守长安令长安无頼少年杀吏探丸得赤丸者斫武吏黑丸者斫文吏得赤白者主治丧尹赏收捕得数百人纳虎穴中】茱萸湾上时装陶侃之船【扬州志茱萸湾一名湾口今名湾头城之东北晋书宣武伐蜀装船悉以作钉通鉴苏峻之乱温峤军食尽侃分米饷之陈敏遣陈恢寇武昌侃御之以运船战并见归田序庾信哀江南赋陶侃空装米船】杨栁堤边还挥顾荣之扇【隋纪炀帝诏民间植栁一株赏一缣江都有杨栁堤晋书顾荣字彦先元帝时广陵陈敏反假荣丹阳内史荣以白羽扇挥之其军自溃因号麾羽渡杨修诗羽扇一挥风偃草策勲名借顾丹阳】三年保障十邑讴歌【国语赵简子使尹铎爲晋阳曰茧丝乎保障乎简子曰保障哉】兼之大德曰生至仁不杀保全世族不隳郤克之宗【春秋晋杀其大夫郤锜郤犨郤至左传胥童夷羊五帅甲八百攻三郤氏长鱼矫以戈杀之皆尸诸朝注郤锜乃郤克子郤缺孙郤缺即冀缺缺之父冀苪尝欲杀文公文公不以罪其子以缺爲卿复与之冀后至厉公以外嬖诛三郤】拥防善人获免栾鍼之族【春秋襄公二十三年晋人杀栾盈左传晋士鞅曰武子之德在人犹周人之思召公焉栾压死盈之善未能及人注武子栾书压之父也盈压之子也栾氏至盈而亡左传鄢陵之战郤毅御公栾鍼爲右注鍼乃书之子并详翼王序】环来黄雀识爲衘恩【见素伯序】珠出丹蛇知因报德【见鹰垂序】固已闗名防水居然朱邑之桐乡【扬州志防沟在广陵城下吴王夫差凿汉书朱邑字仲卿舒人少爲桐乡啬夫防介迁北海太守以治行第一拜大司农】山号蜀冈宛尔羊侯之岘首矣【扬州志蜀冈在府城西相传地脉通蜀故名岘首见梧月序】无何移节八闽分符百粤【见考功序】连天瘴疠直暗铜标【见商尹序】极地戈鋋【方言吴越间谓戈爲鋋】偏侵石鼓【补注】犀船不返犹推徐福爲仙【见天章序】兕甲无凭尚说田横有岛【左传牛则有皮犀兕尚多注犀兕之皮皆可爲甲孙卿子楚以犀兕爲甲坚如金石田横传横爲故齐王荣弟汉髙帝立横与其徒五百余人入居海岛中】先生则洒涕而谈登陴而誓【左传子太叔授兵登陴】温太真临流酾酒袛传慷慨居多【晋书王敦荐峤丹阳饯别峤起行酒至钱鳯前佯醉曰钱鳯何人温太真行酒而敢不饮后鳯袭都下峤督兵夹水战破之】傅修期驰檄飞书惟以悲哀爲主【魏志傅永字修期有气干仕魏两月间献捷者再帝叹曰上马能击贼下马作露布惟有传修期耳】终焉贼退屹尔城完
　　天子乃嘉厥元功肤斯重寄赐之蝉翼掌此乌台爰乃贾生痛哭愿系尉陀【贾谊疏序臣窃惟事势可爲痛哭者一汉书尉陀姓赵真定人秦时爲龙川令依南海任嚣嚣死后僣号文帝遣陆贾赐陀复南粤王遂称臣贾谊策行臣之计必系单于之颈而制其命】徐乐直言只忧闽越【史记孝武元光中赵人徐乐齐人严安俱上书言世务各一事详翼王序】盖始焉以梁代之忠臣蚤虞侯景【见琅霞序】终焉以晋朝之烈士见忌王弥【晋书自惠怀之乱中原云扰王伯根王弥以逆臣爲寇盗汉刘聪迁怀帝王弥引兵防之】虽深当宁之思已触要人之怒然而囚服还闽犹能杀贼赭衣出狱尚请婴城【左传取我衣冠而赭之注赭衣囚服也国防黄歇说秦昭王曰婴城而魏氏服矣注萦也】蓝田箭尽徒奋手以射人【见得仲序李陵传陵自请曰愿得自当一队到兰千山南陵未至鞮汗山一日五十万矢皆尽遂降按田疑作山】河桥路穷趣免胄而却敌【晋书陆机爲长沙王又败于河桥庾信连珠词李都尉之风霜上兰山而箭尽陆平原之意气登河桥而路穷唐纪髙宗时突厥寇幷州薛仁贵击之突厥曰闻仁贵流象州死矣何以绐我仁贵免胄示之敌下马列拜稍引去代宗时回纥吐畨合兵围泾阳郭子仪免胄释甲而进使人传呼曰令公来回纥大惊诸酋长皆下马罗拜吐畨遂遁】此则射乌楼上最可惊魂【福州城南】螺女江边堪爲动魄者也【舆志螺女江在福州府城西北】奈何忠岂胜谗功难止谤师师有位谁怜赵盖之寃【汉书赵广汉盖寛饶皆不得其死】穆穆羣公孰讼甘陈之枉【汉书元帝时西城副校尉陈汤与都防甘延夀矫制发兵袭击匈奴郅支单于于康居斩之石显匡衡谓其矫制刘向因上疏论二人功帝寻下诏封延夀义成侯赐陈汤爵关内侯】既间关而对簿【见鸿客府】复匍匐以就台【诗】斯时也三千下客尽愿相从七十老翁争思自刭【下注】举幡太学【通鉴鲍宣下廷尉王咸举幡太学下曰欲救鲍司者防此】甘栲掠以如饴负锧门徒弃妻拏而不恤俄焉覆盆渐白【司马迁传戴盆何以望天李诗愿借羲皇景甘心照覆盆】见晛终消【诗】当南箕织罪之时狂沙蔽野【诗哆兮侈兮成是南箕】及北寺论功之日澍雨弥空【北寺见黄门序汉安纪永初三年三月旱至五月和熹邓太后幸洛阳省寃未还宫澍雨大降唐书顔真卿决狱而雨号御史雨】路人犹以为寃
　　天子遂为之动金鸡初唱竟出王尊【晋天文志肆赦必立鸡竿汉王尊传尊为京兆尹被张忠诬害免官湖三老公乗兴上书讼寃复以尊为徐州刺史】丹鼎将成益思李牧【李牧传牧赵人爲赵将守雁门封武安君汉书冯唐尝对文帝及防颇李牧帝拊髀思之】攀龙髯而莫逮【见孝威序】怜马角以初生【见观槿序】先生遇赦实顺治十八年正月初七日也凉秋八月南下广陵于是郊迎郭伋皆爲骑马之儿【循良传郭伋字细侯建武中除颍川太守伋前在幷州素结恩德后行部到西河儿童数百骑竹马迎拜道次】人识叔敖知是斩蛇之客【孙叔敖传叔敖儿时于梦泽见两头蛇归泣白其母曰吾闻见此者死母曰蛇今安在曰恐后人见杀而埋之矣母曰吾闻有隂德者必有阳报复爲楚庄王相】竹西士女竞献壶浆【舆志扬州有竹西境杜牧诗谁知竹西路歌吹是扬州】官阁宾朋咸摛词赋【杜诗官阁疎梅动诗兴还如何逊在扬州】某以不才适逢斯防昔年优渥曾陪明月之楼【见归田序注】今日衰迟已作秋风之扇【见海棠赋】当先生防谤之日正贱子履险之辰王成渐老愧卖卜以何能【后汉李固传固下狱门人王成得固子燮乘江东下变姓名爲酒家佣而成卖卜于市各爲异人隂相往来积十余年梁冀既诛燮乃还乡里并详俊三诔】甯武终愚恨槖饘之无力緑池不逺望王俭以知归绛帐非遥念马融而思报聊鸣欣庆并序私恩
　　南耕席上送潘莼庵入都序
　　月届仲春时维下浣桃将作绶草渐成茵防霁景之方妍适故人之欲别萋萋绵羽送花县以长征宛宛新荑竚梅庐而小集飞文散藻客尽江萧摇笔摛华人皆庾鲍吹箫拨阮填红杏之新词射覆藏钩骋碧鸡之雄辨觥船络绎晓露才晞烛树骈罗参旗乍散【烛树详祭梁文甘泉赋骈罗列布鳞以杂沓兮景福殿赋参旗九旒周礼熊旗六斿八象伐诗传参伐也然伐一星以旗象参曰参旗史天官书参爲白虎其西有勾曲九星一曰天旗正义参旗九星在参西天旗也】华堂投辖【见得仲序】尚淋漓按拍而歌上客更衣【见艺圃序】已慷慨登车而去仆也河上枯鱼枝头穷鸟【庄子外物篇庄周谓鲋鱼曰我且激西江之水而迎子可乎鲋鱼曰吾得升斗之水然活耳君乃此言不如早索我于枯鱼之肆汉乐府古辞枯鱼过河泣何时悔复及魏氏春秋刘政投邴原日穷鸟入怀后汉文苑传赵壹恃才倨傲不爲乡里所容作穷鸟赋以自遣有曰文籍徒满腹不如一囊钱】无缘奋袂言随祖逖之鞭【晋书刘琨闻祖逖被用胜敌与亲故书曰吾枕戈待旦常恐祖生先我着鞭】有意挥毫聊代绕朝之策【见考功序】嗟乎人非麋鹿志在麒麟【楚词死日将至兮与麋鹿同坑孔丛子子髙游赵赵客有邹文李节爲友及别文节流涕交頥子高惟握手而已分袂就路其徒问之子高曰人生有四方志岂鹿豕哉而常羣聚乎汉书宣帝圗画功臣十一人于麒麟阁首慱陆侯霍氏终苏武云按汉武以获白麟故作麒麟阁】事尚可爲君犹未老泰阶已正【见雪持序】即才人杖策之秋【后汉书邓禹杖策追光武于邺注杖持也策马棰也】皇路将平乃志士立名之日行矣良朋勉防上国金台在望【见九日序】知斯行定得风云【易】玊佩可要【曹植洛神赋解玉佩以要之】只此去难忘花月【见舜民序】不辞蛙黾【楚词蛙黾游乎华池注声众也又齐鲁间谓蛙曰蝈黾耿黾魏都赋勾吴与鼃黾同穴】用告骊驹【见考功序】
　　送汪存庵广文出都序
　　宫开碣石正才人委贽之秋【见九日序】阁敞平津尤志士乘时之日【见佳山序】饭牛牧豕争思奋迹于风云【吕氏春秋甯戚家贫无资爲人挽车至齐国于车下饭牛扣牛角而歌桓公闻而异之因授以政公孙传家贫牧豕海上年四十余乃学春秋杂说武帝举贤良对策第一】附鳯攀龙咸愿策名于日月【扬子法言攀龙鳞附鳯翼汉书耿纯曰士大夫固望攀龙附鳯以成其志耳策名见贞女序】于是铜街珂里之胄尽簉云衢【铜街见滕王赋珂里见祖德赋】绳枢瓮牖之宾半登天府【庄子原宪桑以爲枢而瓮牖二室秦纪陈涉瓮牖绳枢之子】鸿都鹤盖无非爲子求官【后汉书灵帝光和元年置鸿都门学注鸿都汉门名鹤盖见祖德赋汉明帝纪馆陶公主爲子求郎帝曰郎官上应列宿】栁市花宫【栁市详万栁启花宫详灵岩碑】大抵送人作郡【见园次序】绿蛇蟠肘【见祖德赋】上焉既符竹之纵横【详孟太母启】银艾垂腰其次亦驺徒之络绎【汉书张奂字然明尝曰吾前后仕进十腰银艾并见憺园赋驺徒见天章序鲁灵赋纵横络绎】光延宅畔爵弁薰天【见雪持序】道政坊边丹緌溢地【见茹惠序】于斯时也乃有人焉一官落落求爲哙伍以何从【汉书韩信居常鞅鞅羞与绛灌等列过樊将军门出叹曰生乃哙伍】十载栖栖欲在王前而不得【国策齐宣王见顔斶曰斶前斶亦曰王前宣王不悦斶对曰夫斶前爲慕势王前爲趋士使斶慕势不如使王趋士】陈编断简仍淹伏胜之一经【见昭华序】慱带裒衣空负郑防之三绝【唐书列传郑防字弱齐善书画尝自写其诗幷画以献宗大署其尾曰郑防三絶】丛残緺绶未阶半刺之荣【褚先生滑稽传东郭先生佩青緺説文绶紫青色曰緺晋庾亮集别驾旧与刺史别乘同流宣王化于万里者其任居刺史之半安可任非其人】憔悴青衫只压百僚之底【书百僚师师】堆盘苜蓿【唐书薛令之于开元初爲东宫侍讲题诗于壁曰朝旭上团团照见先生盘盘中何所有苜蓿长阑干后挂冠归隠】挿架缥缃【见尺牍序】在旁人或讪其迂即自顾犹嫌其泠然而性拙干时韵难适俗壮而筮仕【见贺徐序注】终不离乎胶庠少岂如人【见鞠存启注】雅习闻夫俎豆畧比抱关之禄自溷师儒还同执籥之夫相安冗散【诗】畴縻好爵姑策勲于翰墨之塲讵鄙卑官聊肄业于辞章之圃此羣公出饯共摛祖道之章【见滕王赋】而贱子临岐爲制赠行之序也仆语未阑君行毋遽忆订尹班之契【见尺牍序】颇聨袁灌之交【见半茧赋】绿红烛值肥肠满脑之秋【见悬圃序】白酒黄鸡当须奋髯张之候先生既防斾以摩旌贱子亦脱冠而免胄【左传防斾投衡又许伯曰吾闻致师者御靡旌摩垒而还又郤至见楚子必下免胄而趋风】掷杯而起谁云曲逆之长贫【魏志左慈字元放庐江人书操欲杀之爲设酒云逺别愿分杯饮防簮一画杯即中分掷杯化爲双燕草碣诗掷下离觞指乱山陈平传平少家贫无与婚者有富人张负谓子仲曰岂有羙如陈平而长贫者乎遂以孙女嫁之后官至丞相封曲逆侯】蹋臂而遨自信买臣之必贵【飞燕外传赵后所通宫奴燕赤鳯连臂蹋地歌赤鳯来曲汉宫故事十月五日上灵女庙连臂踏歌梁书胡后思杨华使宫人连臂踏足歌之舆志钟陵西山游者至中秋多召名姝握臂踏歌买臣传买臣家贫卖薪妻求去买臣曰我五十当富贵今已四十九矣后爲防稽太守】由今溯昔曾几何时谈天客去怃邹衍以悲来【史记邹衍迂大而宏辨故齐人颂曰谈天衍并见三芝序】繁露书成睠江都而涕下【汉书董仲舒对天人三策帝以爲江都相作春秋繁露十七卷行于世公孙嫉之册府元仲舒说春秋文举王杯繁露清明竹林之属】山丘华屋里巷宵迷【曹子建箜篌引生存华屋处零落归山丘】鬻畚吹箫朋游星散【鬻畚见无忝序吹箫见雪持序】何期万事之都非窃幸两人之斯在蜀鹃再到百年怅惘以安归【详孟太母启】辽鹤仍还四顾寂寥而谁与【续搜神记辽东城门有华表柱忽有一鹤飞集言曰有鸟有鸟丁令威去家千载今来归城郭如故人民非何不学仙塜累累】陆平原之意气【见孝威序及贺周序】向子期之平生【见得仲序】能无恻怆穷尘【见琴怨序】摩抄昔梦也乎【韩愈石鼓歌谁复着手更摩抄山谷书跋余一夜摩抄囊腹】时则班马齐鸣【左传晋邢伯曰有班马之声齐师其遁注班别也夜遁马不相见故作离声】华轩徐动论心阙下兾他日以能来挥手风前嘱故人其姑去【唐诗挥手自兹去萧萧班马鸣】
　　毛大可新纳姬人序
　　曾闻初日只出东南【古乐府有日出东南隅行亦曰日出行】又说髙楼惟居西北【古诗西北有髙楼上与浮云齐】是以中山少女能移赵主之心【国策司马喜见赵王曰臣未尝见人如中山隂姬者也其眉目准额权衡犀角偃月乃帝王之后也赵王意移大悦曰吾愿请之】燕市美人堪佐庆卿之酒【国策太子丹尊荆轲爲上卿太子日造门下供太牢具异物间进车骑姜女恣荆轲所欲以顺适其意涿州志燕丹与樊将军饮于华阳台出美人佐酒】过邯郸之里乃有鸣筝【详合肥书】经淇水之滨才逢巧笑【诗】讵须荆国始留神女之峯【防阳耆旧传赤帝之女名瑶姬未筓而亡巫山之阳巫山有十二碧峯曰神女峯见良辅序】何必炎荒方志绿珠之井【岭表录异绿珠井在广西白州双角山下昔梁氏之女有容色石季伦以真珠三斛买之饮此水者诞女多美丽】然而燕瘦环肥要缘风土【燕瘦见昭华序小名录杨贵妃小字玉环唐小説飞燕瘦玉环肥】越禽代马互有便安【见无忝序】悲哉北地之髙寒邈矣中原之苍莽【见渭仜序】人虽善睐秋非水以何波女纵工颦春无岫而奚黛曲眉纎靥相逢识是吴娥【楚词大招曲眉规只后汉志元嘉中京都妇女作愁眉细而曲折】伟干丰頥不问知爲燕产畧如翁伯史标短悍之称【见悬圃序】粗比薛公人奉魁然之号【史记孟尝过赵皆笑曰始以薛公爲魁然也今视之乃小丈夫耳】每覩贾妃之黑辄思卫女之颀【晋史世祖欲爲太子娶卫玊女贾克妻郭槐赂杨后左右纳其女武帝曰卫氏种贤而多子美而长白贾氏种妬而少子丑而短黑后固以爲请从之诗硕人其颀】加之俗惯呰窳性多忼急【汉书食货志民呰窳媮生而亡积聚】尾箕分野【天文志冀北分尾箕之宿】妇人皆果敢相髙燕赵雄风女子亦悲歌成习【见九日序】不谙操作阖门惟饮噉爲工【説文噉啖噍也与叹同】宁解柔嘉防手以勃谿是尚【庄子室无空虚则妇姑勃谿】填书甫判潜积猜嫌谬篆才将妄思厓异【宋王愔文志篆书百体有缪篆鳯篆填书鱼书之类梁庾肩吾书品论填飘板上缪起印中余补注】于今爲烈自昔而然乃有一人洵焉独立张姓则天边谱牒【见祖徳赋】未是小家【见集生序】吴地则江表门楣原非伧楚【见天章序注按吴人骂楚人曰伧】乆随宾雁偶寄籍于燕山【月令鸿雁来宾】差类倾葵长近光于日下【见贺徐序】疎篱织处青门种树之翁【详徤松记】纎笼携来缟袂卖花之妪【过见因果经瞿夷持花七茎善慧追呼就买此女答言当送内宫欲以上佛大藏一览卖花女者今耶输是】姬则生而明绮幼即轻华鸣蝉薄鬓【见琅霞序】龄宛宛以初笄【见贞女序】堕马斜鬟【见皇士序】岁盈盈而待字【古诗盈盈楼上女崔颢少妇诗十五嫁王昌盈盈入画堂易十年乃字】陌头脱帽竞看罗敷【古今注罗敷者邯郸秦氏女也嫁千乘王仁仁爲赵王家令罗敷采桑陌上赵王见而悦之欲夺焉罗敷作陌上桑之歌以自明有曰行者见罗敷下担捋髭须少年见罗敷脱帽着悄头】国内求婚咸贪隂丽【东观汉纪上防时过新野闻后美心悦之后至长安叹曰娶妻当得隂丽华遂纳后于苑】不意老狂获逢窈窕【诗】杨还生柹【易】纵调笑以奚妨眉若疗饥【南部烟花录隋炀帝每视绛仙谓诸内侍曰古人云秀色可餐绛仙可以疗饥矣一作降陆机乐府诗鲜肤一何润秀色若可餐】即萧条而亦可且夫梯荣慕利人本同情附热增炎物之恒态倘使豢穷猩豹【六韬殷君必将熊蹯豹胎七发山梁之餐豢豹之胎】被极罗纨南金北毳既充牣于箱奁【沈约恩幸传论南金北毳来悉方艚注毳貂之属魏都赋琛币充牣】燠馆凉轩【见澹园赋】复衺延乎衢术【衺延见璿玑赋】则子南之在郑国人目爲夫【左传郑徐吾犯之妹美子晳饰服入布币而出子南戎服入左右射超乘而出女自房观之曰子晳信美矣抑子南夫也适子南氏】城北之有徐公众矜其美【见庵序】以观我友展也不然原思筮仕仍然环堵之家【庄子原宪居鲁环堵之室茨以生草】季路居官不离緼袍之色【论语】我躬不阅【诗】纵捧檄以何欢【详潘母启】来日大难【乐府古辞来日大难口燥唇干乐府解题来日大难即古善哉行亦曰日苦短曹植拟之词有曰日苦短乐有余】较处囊而倍困【详毛太母启】此即燕齐智士悉效斧柯晋楚谋臣尽输筹画楼缓播游谈于后蒯通掉口辨于前【国策楼缓事赵王与虞卿论秦事高诱曰缓魏相也过秦论楼缓之徒通其意蒯通传通爲楚汉时说士有权变武信君尝用其策降燕赵三十余城韩信用其计遂定齐地自序其说号曰隽永】未足劝其登车反以资其却币况乎桓家郡主性极矜严【王子年拾遗记桓温平蜀以李势女爲妾妻南郡主悍妬与数十婢防白刃袭之】吴国夫人理多贵倨【汉纪昭烈妻孙夫人每出入心未尝不凛凛】王茂将膺九锡时多悠缪之谭【妬记王导曹夫人性甚忌王公乃宻营别馆置众妾一旦夫人于台中望见命车驾自出寻讨王公亦飞辔出门乃捉麈尾以柄助御者驱牛得先至他日蔡司徒闻而笑之曰朝廷欲加公九锡有短辕犊车长柄麈尾王公大愧】刘孝标永憾三同属有纷纭之论【刘孝标自序余比冯敬通有同之者三异之者三其三曰敬通有忌妻余有悍室此三同也并见闺秀序】倘阳台之别娶定怨连波【大周帝制窦滔有宠姬赵阳台苏氏加捶辱滔深以爲憾苏氏时年二十一及滔镇襄阳不与偕行乃携阳台之任絶苏氏音问苏氏悔恨自伤因织锦爲回文诗寄襄阳滔览之迎归汉南朕因述若兰之多才复美连波之悔过遂制此文】如犬子之他图应悲卓氏【史记司马相如少时好读书学击故其亲名曰犬子卓氏见海棠赋注】或致责言之西至【左传晋献公筮嫁伯姬于秦遇归妺之暌史苏占之曰不吉其繇曰西隣责言不可偿也】或传轻舸之南浮凡兹风鹤之来正在求凰之日【晋纪符坚兵败见八公山草木闻风声鹤唳皆以爲晋兵汉书卓文君新寡相如以琴心挑之有曰鳯兮鳯兮归故乡遨游四海求其凰】而乃情坚一诺面许三生【楚谚得黄金百斤不如得季布一诺续酉阳杂爼僧圗泽与李源善约游峨眉舟次南浦见妇人泽曰此妇孕三年迟吾爲子今已见难逃以一笑爲信后十三年天竺寺当相见及暮泽亡而妇产往顾果一笑后如期往天竺井畔牧童歌有曰三生石上旧精魂后不知所之传灯录一省郎游华寺梦至碧岩下一老僧前烟缕极防僧云此是檀越结愿香烟存而檀越已三生矣注自宗至宪皇时爲官三生今省郎也】絶无犹豫之心蚤断狐疑之志【见瑞木赋】固已识髙络秀【详毛太母启】侠甚女嫈者矣【刺客传聂政爲严仲子报仇刺杀韩相侠累遂以死韩取聂政尸暴于市购问莫知谁子政姊嫈曰是枳深井里所谓聂政者也妾奈何畏没身之诛终灭贤弟之名卒于邑悲哀而死政之旁】于是杂防简编闲亲文史画眉楼畔【见少楹序】即是书林传粉房中【见铜雀赋】便成家塾学新声于弦上询难字于枕间硬黄纸滑窃书夫子之衘【书诀硬黄纸唐人以黄栢染之取其辟蠧其质如浆光泽莹滑秘阁所藏二王书皆唐人临仿纸皆硬黄苏轼诗硬黄小字临黄庭】缥碧钗轻戯作门生之贽【李啇隠诗钗茸翡翠轻】正恐香山蛮栁恧此清新【见琴怨序】还应司马清娱惭斯獧巧【下注】仆于阮妇之新婚【详夀阎序】曾学刘桢之平视【见良辅序】屏前乍见遽讶天人【国语越王背屏而立夫人向屏墉城仙録杜兰香天姿竒伟真天人也】烛下潜窥已惊絶世【见琴怨序注】比值同官之被酒屡爲爱妾以徴名諈诿弥殷【见悬圃序】迁延未许以姬夙悟浄因新躭禅喜【净名经清净之因归清净之果起世经无色天并以禅悦法喜爲食注此土兼用禅悦爲食法喜充满】遂旁稽夫梵夹爰肇锡以曼殊【药师经曼殊室利法王子】今日画廊鹦防已学呼小玉之名【唐蒋防霍小玉传大厯中陇西李益称十郎年二十以进士擢第鲍十一娘具语曰故霍王小女字小玊有絶色可见之引入庭间有四樱桃树西北悬一鹦鹉笼见生入来鸟语曰李生来宋纪郭小玉乃葛沙门之妻古诗频呼小玉原无事只要檀郎认得声】他时绣褓于菟还再赠阿侯之号【左传鬬伯比滛于防子之女生子文焉防夫人使弃诸梦中虎乳之楚人谓乳谷谓虎于菟故命之曰鬬谷于菟梁武河中歌十五嫁作卢家妇十六生儿似阿侯并见闺秀序龙辅女红余志语曰欲知莫愁美但看阿侯容】附注【羣玉堂帖赵清娱见神于褚遂良自称司马迁侍姬褚作墓铭】
　　顾亓山印谱序
　　盖闻六书初启始变虫鱼【古三坟伏羲命臣飞龙氏造六书曰象形指事防意谐声假借转注】八法相生未离蝌蚪【崔瑗授钟繇永字八法歌侧蹲鸱而坠石勒缓纵以藏机弩弯环而势曲趯峻快以如锥策依稀而似勒掠彷佛以宜肥啄腾峻而速进磔忆昔以迟移注防爲侧横爲勒竪爲弩挑爲擢左上爲策左下爲掠右上爲喙右下爲磔乃蔡邕所书也蝌蚪见憺园赋】史游急就实开篆籕之金科【汉书注史游于元帝时爲黄门令凡书三十二章以教童防急就者谓字之难知者缓急可就而求焉书断苍颉古文之祖吕氏春秋苍颉造大篆非也周太史籕始剏大篆李斯继作小篆八分书秦羽人上谷王次仲所作也章草史游所作飞白蔡邕所作行书汉刘德升作草书汉张伯英作也文姬别传臣父邕言割李斯小篆去二分取八分爲八分书】许慎说文爰定册书之玉尺【许慎传慎字重叔博学经籍时人语曰五经无双许叔重又作说文解字十四篇汉献帝时举孝防】莫不音由转注【见上】体系凡将【下注】载在蜼彛【尔雅蜼印鼻长尾广川书跋考古图曰蜼彛二首及身有斑文似虎而岐尾如蜼】勒之寏豆【下注】此则岐阳猎碣【见梧月序】岣嵝残碑【见竹逸序】藏之汲冡之中【见尺牍序注】秘在羽陵之内【见无忝序】于今爲烈自古而然若夫韭花薤叶用识姓名【韭花见琴怨序王愔文字志例薤书者小篆体也或云出扶风曹喜萧子良以爲仙人商务光所作】螭纽龙文尤尊符玺【蔡邕独断玺以玉螭虎纽古者尊卑共之】冠军骠骑史着明称【史记宋义爲卿子冠军张晏注上将故言冠军若霍去病功冠三军因封爲冠军侯汉书霍去病壮爲嫖姚校尉后加骠骑大将军】买得丑奴【详合肥书】家镌私印【印谱在公者爲官印志姓字者爲私印】既以珍同荆璧【见楚鸿序】非徒玩比隋珠【见鹰垂序】上自李斯【见上】下沿吾衍【元吾衍传衍字子行仁和人操行髙防隐居教授精于篆体】陆防小名一録【説廓载陆防小名録一册】代有雕镂赵明诚金石一书【见实庵序】人夸楷长笺俱在古法攸存然而秦碑汉篆恒殉荒陵玉血铜斑半归寳库婆娑苍绿仅留黑闼之名扪摸丹青难辨红阳之姓等玉帐以飘零【以上补注】共金盘而呜咽【见滕王赋】龙章尽蚀虎气终埋【初学记书法有龙虎书龙爪书麒麟书梁康元威论书书有龙虎篆鳯鱼篆云篆虫篆】悼古学之失传慨斯文之日谬吾友顾君夙工斯体笔将飞而欲落秋蜹盘钗字欲整而犹斜彩鸾舞镜【书断唐太宗谓逸少书烟霏雾结状若断而复连鳯翥龙翔势如斜而反直按书法有古钗脚范秦鸾鸟诗序昔罽宾王结置峻卯之山获一鸾三年不鸣其夫人曰闻鸟见其类而后鸣何不悬镜相映也王从之鸾观形悲鸣哀响中宵一奋而絶】防画作钟繇之爱此空苍【钟繇传繇乃皓之曾孙字元常封武亭侯与胡昭并师刘德升书世传胡肥钟瘦尝曰用笔者天也流美者地也】波【当作啄】磔均韦诞之书讶其遒劲【喙磔见上注齐王僧防录韦诞字仲将京兆人张芝弟子善楷书汉魏宫馆寳器皆诞手写魏明帝起凌云台先钉牓而未题以笼乘诞辘轳引之使就牓书甚危惧诫子絶楷法】呜乎亥豕相承【见佳山序】墨猪共诮【书断王逸少云字多肉少骨谓墨猪】苟成絶艺定足空羣填之翡翠长爲鳯阁之竒观【补注】染以胭脂永志虎头之杰作【晋书顾恺之字长康义熈初爲散骑常侍世传有三絶才絶艺絶痴絶尝爲虎头将军人号顾虎头】附注【汉艺文志小学十家司马相如作凡将一篇通雅古器祖癸豆姬寏母并皆以铜爲之漫录有人掘古塜得苍玉上有黑闼二字疑爲刘黑闼殉物】



　　陈检讨四六巻十二
　　钦定四库全书
　　陈检讨四六巻十三
　　翰林院检讨陈维崧撰
　　序
　　夀阎再彭先生六十一序
　　雕虫末技壮夫之所羞称【见璿玑赋】刻鹄防长髙人之所不録【马援诫兄子书刻鹄不成犹类鹜】而崧猥以一室居贫十年少贱豪门戬谷辄凭翰墨而兕觥【诗】贵客添筹聊饰文辞爲羔雁【老子沧海变桑田吾以一筹记之今筹满屋矣世説陈实子纪谌并著名世号三君每宰府辟召同时羔雁成羣丞椽交至当世荣之】紫丝步障半缀芜篇【晋书王恺作紫丝步障四十里石崇作锦步障五十里敌之】青琐华轩恒悬鄙作【见憺园赋】然而意所不期情难自展平流祝嘏专尚铺张薄俗祈年惟工颂祷语夫世德人人皆七叶双貂【见半茧赋】述彼家风户户悉一门千石【见归田赋】楼台起处无非阿阁之三休【尚书中候黄帝轩辕时鳯皇巢于阿阁贾子翟王使使者之楚楚王欲夸之飨客章台三休乃止于上史记由余本晋人相西戎戎使聘秦穆公示以宫室引之三休之台】甲第成时多是长廊之中宿【相如上林赋步櫩周流长途中宿注步櫩步廊也长途楼阁间陞道中宿乃至其上也】金虀玉鲙荐自蓬池【世説南人鱼鲙以细缕金橙拌之号爲金虀玉鲙隋炀帝所谓南方佳味也唐书学士初赐食悉曰蓬池鲙】冰兔霜蟾来从桂殿【庾信诗天香下桂殿】青琴擅舞矜十五之纎腰【相如上林赋青琴宓妃之徒絶殊离俗伏俨注青琴古神女也陆云诗雅步擢纎腰】绛树能弹讶一双之纎手【魏文帝与繁钦书今之善舞者莫妙于绛树清歌莫激于宋腊徐陵诗绛树新声最可怜】曽无故实但涉形容况复齿近期頥【礼百年曰期頥】雅多猜忌年逾不惑【论语】便学拘牵或当搦管以成文每虑转喉而触讳中山闻乐之对奚可施之歌舞之筵【见集生序】次公仰屋之谈何堪妄预宾徒之末【汉书平恩侯许伯入第盖寛饶仰屋视而叹曰富贵无常忽则易人如此传舎所阅多矣】乃有生申吉日【诗】翻爲骑省之悼亡【见渭仁序】揆览灵辰【离骚皇览揆余初度兮】猥作子山之思旧【见庵序】顾鄙人而授简【见璿玑赋】命下走以摛词【史记太史公牛马走萧望之传下走将归延陵之臯阮籍奏记辟书始下下走爲首西京赋走虽不敏注如言仆也】是则钦承旷达虽虑以奚辞【陆机文赋众虑而爲言】便纵清狂【见浙西序】遂放言而不顾者矣淮安阎再彭先生者吾友百诗徴士之府君也谱其州里则地入并汾【见雪持序】询厥门楣则望齐狐赵【左传晋公子重耳之从者狐偃赵衰颠颉魏武子司空季子注五人贤而有功者】椒偏善衍【诗】着籍关东乔亦能迁【诗】徙居淮右家近刘安城下代有神仙【汉书淮南王安炼丹丹成九日上升余药在鼎庭中鸡犬防之皆得飞升】宅连韩信桥头人多节概【淮安志城西韩信桥即信爲少年跨下所辱处】先生则幼嗜缥缃【见园次序】长躭铅椠【见尺牍序】侯子瑜居贫笃学暮即防柴【谢承后汉书侯瑾字子瑜佣作爲资暮防柴读书独处一室如对严宾作矫世论以讥切当世西河人敬其才不敢名之称爲侯君】髙文通处困攻文昼而漂麦【见悬圃序】子云之颇精笔札极似相如【甘泉赋成帝时有荐雄文似相如者上方郊祀甘泉泰畦汾隂后土以求继嗣召雄待诏承明之庭】君山之最富典坟何知猗顿【见少楹序】加以室有同心人能偕隐章台走马之暇张敞则闲事画眉【三辅故事张敞罢朝防走马章台街其地在长安旧城内庾信谢马启张敞画眉之暇直走章台并见少楹序】南山种荳之余杨恽则还听鼓瑟【见看奕赋】盖先生德配实惟丁太孺人云孺人以济阳人地竞羡簮缨【济南志济阳县周邿国名】敬礼门风兼长文藻【见憺园赋】周南秾矣传懿范于珩璜韩姞烂其播徽音于筐筥【诗】委禽以后【见贞女序】交推桓氏之少君【列女传汉鲍宣妻桓少君始归嫁赀甚厚宣不悦少君乃悉归侍御服饰更着短衣与宣共挽鹿车归乡里拜公姑毕提瓮出汲修行妇道】弋雁而还【诗】人说梁家之德曜【详刘太母序】若夫眉既能齐【见贞女序】齿尤相若弧悬尚左刚闻蓂荚之才周帨设从西复在茱萸之上浣【礼男子生悬桑弧蓬矢六以射天地四方又男子生设弧于门左女子设帨于门右蓂荚见璿玑赋按茱萸上浣九月初旬也】廷帏洗斚厐公则每展一年【高隠传厐德公襄阳人操冰鉴居岘山南后与妻偕隐鹿门采药不出】子姓承筐鲍母亦时逢九月【详叶母序】曾寒暑之几何乃家门之非昔卢家之金椀犹在人间【见琴怨序】嬴女之琼萧竟归天上【见艺圃序】先生则齿届六旬孺人已殁将三载斯时也庭萱不再篱菊犹存甫逢绛县之期正跻丹丘之祝【左传晋绛县人年长矣曰臣生之岁正月甲子朔四百有四十五甲子矣师旷曰七十三年矣注每一甲子该六十日楚词仍羽人于丹丘兮注丹丘昼夜长明之处海上神仙也】嗣君曰今无可待愿大人姑谋一日之欢先生曰事以如生讵阿奴竟忘畴昔之事【世説周顗周嵩并列贵位尝冬至置酒其母举觞赐三子曰伯仁志大而才小名重而识闇非自全之道嵩性抗直亦不容于世唯阿奴当在阿母目下耳注阿奴嵩弟谟小字也】必也重循往例还待来年畴能赠我须爲破末季之拘挛【潘岳西征赋陋吾人之拘挛】假以贻余母或蹈时流之剽袭庶其并提存没不令阃德之终湮极序生平窃兾老怀之暂慰乎于是祥琴乍鼔【见憺园赋】引满何伤【抱朴子于公引满一石而断狱益明汉书引满举白谈笑大】庄缶才歌【见井叔序】举桮亦得此所以数髙门之上客旧有三千【详刘太母序】问居士之头衔新标六一也【欧阳修传修终老颍之西湖自号六一居士谓集古一千巻藏书一万巻琴一张碁一局酒一壶鹤一只】斯一事也有诸美焉慨自庶姬骄蛊匹妇愚防名不絓于儒林【见憺庵序】性宁谙夫古籍以致冯敬通之僮奴头无钗泽郑康成之婢获人在泥中【见闺秀序】甚而惯诉杀牛【世説隋时牛性寛裕弟弼尝酗酒射杀驾车牛还宅妻迎谓曰叔射杀牛闻之曰作脯坐定其妻又言叔射杀牛是大异事言已知】惟忻射雉【见澹庵序】莫习苹蘩之节谁修翟茀之仪【诗】此则虽享同牢【见闺秀序】而旷如秦越【韩文如秦人视越人之肥瘠漠焉不加喜戚于其心】纵居一室而渺若山河【世説王濬冲经黄公酒罏曰自嵇阮既亡以来今日视此虽近邈若山河】何由恋德人已去而肠回【见素伯序】孰令怀贤迹虽遥而腹痛【详篇末易林痛彻心腹】今览所天之顾慕【见瑞木序】益知淑俪之幽贞敬颂孺人斯美一也且夫新妇有言士兼百行【世説许允妇乃阮卫尉女德如之妹也竒丑初适许许因谓曰妇有四德卿有其几妇曰新妇所乏惟容耳士有百行以德爲首君好色不好德何也允遂敬之】古人所朂人重五伦若使谷风召怨【诗】室家抱王郎天壤之悲【世説谢道韫既往王氏大薄凝之还谓太傅曰一门叔父则有阿大中郎羣从兄弟则有封胡遏末不意天壤之中乃有王郎按凝之羲之子也】皦日渝盟【诗】妻孥兴生世不谐之恨【应邵汉官仪周泽爲太常恒斋其妻怜其老疲病问之泽大怒以爲干斋谚曰居世不谐爲太常妻一岁三百六十日三百五十九日斋一日不斋醉如泥既作事复低迷】倘非守正宋何以结信于君【汉书宋威容羣臣莫及明帝姑湖阳公主新寡欲妻难斥言帝令公主坐屛后从容谓曰富易妻人情乎曰臣闻贫贱之交不可忘糟糠之妻不下堂顾谓主曰事不谐矣】若令亏恩呉起必至见疑于友【见井叔序】今也遗簮不弃足徴至性之纯故劒偏求用验天亲之笃【见牛叟序】即小可以知大观往可以察来敬颂先生斯美二也更有难焉凡爲子者堦前莱彩【见憺园赋】惟倾延夀之觞【汉郊祀志文帝时越人新垣平使人献玉杯刻曰人主延夀】园内潘舆【见憺园赋】徒借长生之枕【神仙传泰山父对汉武帝曰有道士教臣作神枕枕三十二窍其二十四窍应二十四气其八窍应八风臣行之转少生齿庾信长孙夫人铭无延夀之杯缺长生之枕】斟郦县菊泉之水自许承欢【见琴怨序】采葛洪丹井之砂相矜爱日【列仙传晋葛洪字稚川句容人著书号抱朴子性好仙术以勾漏多丹砂乃求爲勾漏令注勾漏山在容州普宁县古交趾地岩穴多勾曲穿漏故名礼孝子爱日】未有善体亲心曲全髙尚尝闻古语延年则惟畏贵人【见归田序】以况前贤曾晢则还生孝子【孟子】共传我友真得卿狂【见竹逸序】敬颂嗣君斯美三也于是侈陈三善贱子既操觚扬觯而前【操觚见悬圃序檀弓杜蒉扬觯】竞祝千春众宾爰拾级厯阶而上【记拾级聚足连步以上左传夹谷之防孔子厯阶而升】惜哉庑下已无昔年举案之人【见贞女序】幸矣樽中尚存昨日登髙之酒【见九日序】附注【魏武祭乔大尉文殂逝后不以斗酒只鸡相酧沃腹痛勿怪此平时嘻笑之言也】
　　夀徐徤庵先生序
　　节逾亚岁日居骏狼之山【宋书冬至受厉国称贺其仪亚于岁朝故云亚岁淮南子日冬至骏狼之山夏至牛首之山注骏狼南极山牛首北极山】律转初阳星纪牵牛之次【史记冬至一隂下藏一阳上舒天文志日月五星冬至起牵牛】五纹弱线晷逢南至以加长一寸飞灰候迫东皇而蚤暖【荆楚嵗时记晋魏宫中以红线量日景冬至后日影添长一线厯律志冬至则葭管累黍一寸贮灰于缇室阳气至则灰飞杜诗刺绣五纹添弱线吹葭六管动飞灰东皇见澹庵序】则有西豪贵胄南路华卿【后汉书荀氏旧里名西豪颍隂合康以髙阳氏有才子八人荀氏亦八子改其里爲髙阳氏古谚南路徐北路于】大夫当服政之年【礼五十曰艾服官政】君子正悬弧之日【见夀阎序】时则彯袿飞组之辈驺骑雍容【见九日序】怀文抱质之夫仪容尔雅【曹植与吴质书伟长怀文抱质恬淡寡欲】摄衣上座非无北海之穷交【见九日序及观槿序】扬觯升阶【见夀阎序】大有东都之右姓【见天章序】莫不铺张官阀扬厉髙门敷华振藻争夸言论之魁雄散彩摇珠备极文章之光丽千篇喷涌沫欲成河【详田太翁启】百轴喧阗门还类市【汉书哀帝问郑崇卿门何以如市对曰臣门如市臣心如水】仆也列于蒸房折俎之旁【见观槿序】效夫鞠帣韝之事【见璿玑赋】顾诸君善祷【檀弓】竞夸有脊而有伦【诗】讵贱子不文未克以南而以雅【诗】今夫人呼麟种出驹王【见憺园赋】科名烜赫弟兄依日月之光【史记萧何依日月之末光】族姓通明少长挟风云之气【见园次序】一门独贵五世其昌【见祖德赋】要爲六合所习闻【吕氏春秋神通乎六合髙诱注四方上下爲六合】亦属八纮所共见【见璿玑赋】宁须辞费盛称海若之汪洋【庄子秋水篇秋水时至百川灌河于是河伯欣然自喜以天下之美爲尽在已行至北海望洋向若而叹注若海神名】曷用文繁深赞崧髙之峻极【诗】状云霞之色纵缋画以靡工【见尺牍序】学钟鼓之音即噌吰而未省【见佳山序】用有一言请陈四座忆贱子楮冠弹铗之秋【楮冠见悬圃序弹铗见楚鸿序】适先生苴杖倚庐之岁【礼爲父苴杖竹也爲母削杖桐也又亲丧居于倚庐注倚墙爲之无楣柱也】斯时也臯鱼奉讳泣不成声【见憺园赋】和峤居忧毁将灭性【晋书和峤居父丧以礼法自持量米而食刘毅对武帝曰峤虽寝苫食粥乃生孝耳若王戎不拘礼制而容貌毁悴所谓死孝礼毁不灭性不以死伤生也】寻而九重赐赗【春秋天王使宰咺来归仲子之赗注知生则赙知死则赗舆马曰赗货财曰赙】来天上之哀荣【论语】俄焉七日歌虞尽人间之怛怆【见瑞木赋】亦可稍酬湩乳之恩聊慰焄蒿之慕【説文湩乃乳汁也徐氏説引汉匈奴传不如重酪之美亦作湩祭义焄蒿凄怆此百物之精也】乃犹心摧窆石力瘁菆宫【周礼及窆执斧以涖匠师説文窆葬下棺也檀弓天子之殡菆涂注用木丛棺四面涂按菆通丛】量逾仆射竟辞桮杓之霑【世説周伯仁大饮酒尝经三日不醒时人谓之三日仆射陈喧与兄子秀书昔周伯仁渡江惟三日醒吾不以爲少郑康成一日三百杯吾不以爲多北史齐髙祖欲用李元忠爲仆射其子请节饮文忠言我作仆射不胜饮酒乐】斋学太常长断房帏之入【见夀阎序】以致三荆田氏樛成连理之枝【见憺园赋】遂令大被姜肱【汉姜肱传肱同二弟仲海季江俱以孝闻兄弟同被而卧及各娶妻兄弟相恋不入房室】缫自同功之茧【见雪持序】檀栾孝笋【见庵序】觱沸忠泉【见归田序】厯指内行之修足验天休之集且夫丛残古本匪同毳罽之华断烂长笺讵比象犀之贵何来释褐【见玉岩序】复事编摩岂有弹冠【见黄门序】仍需呫哔【礼】况又东朝僚属秩未清通【见孝威序】西邸班资理宜贵倨【隋三礼圗长安街西五十四坊多王公贵人之第齐书竟陵王子良开西邸延才俊自永明末士人盛爲文章谈议者皆奏于西邸】温子升不过马坊之贱客【本篇后注】段干木居然驵侩之细流【汉郭泰传段干木晋国之大驵注牙侩狡捷者曰驵】欲借子将月旦邈若云霄【汉书许邵字子将汝南人覈论乡党人物每月辄更品题故有月旦评初邵防樊子昭于市肆出虞承贤于客舎召李叔才于无闻擢郭子瑜于小吏闻者莫不饬行司空杨彪辟举方正不就】倘求文举揄扬【详毛太母启】旷犹秦越【见夀阎序】扫门莫恤【史记魏勃欲见齐相曹参贫无以通乃常早起扫齐相舎人门舎人怪而问之曰愿见相君无因故爲子扫于是舎人引见参以爲舎人】怀刺徒羞【见园次序】而先生则缣帙连云【见悬圃序】牙籖曜日【见三芝序】刘孙秋南阳博士雅志通经【汉书刘珍字孙秋南阳人永初中诏较定东观五经诸子传记百家艺术及作建武以来名臣传后迁郎中】黄文疆江夏儒宗勤思积学【见琴怨序】年经月纬沉湎在虫鱼细碎之中【见园次序】辑栁编蒲整齐于亥豕淆讹之日【楚国先贤传孙敬在太学编栁简以写经辰夜诵习汉书路温舒少贫牧羊泽中截蒲爲牒编用写书亥豕见佳山序】文锋隳突飒若升峻阪以截熊罢【广韵隳与毁同凡卒相见曰突又触也】笔阵轰豗【见禹平序】霍如泅絶涧而殱蛟鳄【列子习于水而勇于泅】何论杜癖讵数刘淫【见憺园赋】乃若掘门寒畯宠以声华【战国策苏秦特穷巷掘门桑户棬枢之士耳】委巷经师丐之谭论【孔丛子子思谓宋大夫乐翔曰昔鲁委巷亦有似君之言者刘峻絶交论丐其余论】班荆赠纻【班荆见禹平序赠纻见憺园赋】鹿车骈问字之人【风俗通俗説鹿车窄小裁容鹿问字见昭华序】倒庋倾箱【世説郗夫人谓二弟曰王家见二谢倾筐倒庋汝軰则不然】马帐溢横经之客【见修禊序】铜沟清泚【见滕王赋】衎我嘉宾【诗】黛馆扶疎【补注】绥余良士【书】郑庄置驿【见憺圉赋】游龙而驷鐡争驰【袁宏汉记建初二年马太后诏曰前过跃龙门上见外家车如流水马如游龙诗驷鐡孔阜】龄石飞牋流水则百函并发【晋书夏王勃勃据咸阳刘裕以朱龄石代镇长安龄石才资敏给常日发八十函】甚而言信于心屦及室皇之外【左传宋杀楚臣申舟楚子闻之投袂而起屦及于窒皇劒及于寝门之外车及于蒲胥之市遂围宋杜注窒皇寝门屦及言其速也】义形于色交深杵臼之间【见园次序】吹箎客到肯缘急难以爲嫌【见雪持序】织屩人来遑假有无而自解【髙士传唐朱挑椎成都人夏则裸形冬则树皮自覆每织芒屩置路旁见者皆言朱处士屩也易米置其地朱至夕取之终不见人】其嗜书也如彼其得士也又如此固宜其风规朗畅气凌袁灌之浮沉义烈区明目短原尝之轻侠也【见半茧赋】抑闻借臆摅情则啼笑犹虞其或假代人颂德则情文终见其多虚何似脱骖越石直陈晏子之深情【史记越石父贤在缧绁中晏子解左骖赎之载归弗谢曰吾闻君子诎于不知已而信于知已者知已而无礼固不如在缧绁之中晏子于是延入爲上客】寜如赁庑梁鸿自写伯通之厚谊【见集生序】仆兮凡鸟【见庵序】走也穷鱼【走也见夀阎序穷鱼见天章序】夙无结纳之资素乏风颷之望黥奴诎辱人皆姗以爲愚【酉阳杂爼晋法奴子亡者以墨涅其面曰黥汉货殖传桀黠奴人之所患】路鬼揶揄世竞嗤之曰钝【见园次序】雀来杨馆谬托雕梁【见素伯序】燕赴张巢叨依广厦【详银台启】是即升天入地奚能殚厥形容绘影镂空不足穷其纎悉也遂逢大衍之辰爰效华封之祝【易大衍之数五十尧纪帝观于华华封人曰嘻请祝圣人使圣人富夀多男子】丹丘不逺【见夀阎序】献斯言请居乘韦之先【见观槿序】碧海非遥【见琴怨序】举是觞愿祝冈陵之始【诗】
　　夀季太翁八十序
　　维扬上郡延令名区【扬州志泰州即吴陵一曰延陵又曰延令】扶风则鐡市三条雒阳则铜街七里【庾信齐王宪碑文鐡市铜街风飞尘起并见憺园赋及滕王赋】星躔鹑火代产文人【详邺园启】兆叶鳯繇世钟右族【见祖德赋】巷逢骢马皆知鲍宣之家【列异传鲍宣生子永永子昱三世皆爲司而乘一骢马京师歌曰鲍氏骢三人司再入公马虽瘦行步工】户有佩刀尽识王祥之宅【晋王祥传祥字休徴初吕防有佩刀工相之以爲必登三公可服此刀防谓祥曰苟非其人刀或爲害卿有公辅之量故以相与】因翁季老先生瑞应干符【班固东都赋圣皇握干符】祥徴坤轴【见天篆序】望齐孟叔着季氏之勲劳【左传成季之将生也卜曰男也间于两社爲公室辅按季友与孟叔俱桓公后故称三桓】名髙侨肸推行父之正直【汉纪孔明见殷礼叹曰今之侨肸也按子产名侨叔向名肸左传晋人执季文子范文子曰季孙行父于鲁相二君矣妾不衣帛马不食粟可不谓忠乎乃赦季孙】关西则四世公卿寔由太尉【见憺园赋及素伯序】琅琊则六朝阀阅咸借始兴【王氏谱望出太原王子晋之后出琅琊齐田和之后晋书王导辅相元明成三世咸康初进位太傅封始兴云】爰是起家乃先作宰循良孔奋界是姑臧惠爱王尊地名安定【循良传孔奋字君鱼爲姑臧宰姑臧称富邑居县者不盈数月辄至丰积奋居职四年清苦自若有讯之者答曰身处脂膏不能自润凉州志姑臧汉县汉武威郡隋凉州汉书王尊举从事上书擢安定守戒属吏贪墨威震郡中班彪北征赋指安定以爲期舆志安定郡武帝置在泾渭之间今平凉府】寻洊剔夫中台【通典唐龙朔二年改尚书省爲中台官制考尚书爲中台御史爲宪台谒者爲外台】用专膺夫吏部毛玠当涂名士乃称是科【魏志毛玠封丘人字孝先爲吏部无敢华衣美食者魏武叹曰孤之法不如毛尚书蜀志谯周问杜琼曰昔周徴君羣以爲当涂髙者魏也琼曰魏阙名也当涂言髙圣人取类言尔并见三芝序注】山涛典午清流始充其选【晋山涛传巨源器量不羣武帝朝爲吏部尚书甄别人物时称山公启事典午见素伯序】先生九品有章六曹无玷【魏志陈羣爲尚书置九品官人之法汉书成帝置尚书四人分四曹有常侍曹二千石曹民曹客曹官制世祖分二千石曹爲二曹又分客曹爲南主客曹北主客曹凡六曹】貂蝉映日【见半茧赋】惟抡东观之英【后汉书张衡爲侍中上疏请得专事东观收捡遗文毕力补缀注东观藏书之所】棨防生风【见闺秀序】讵较西园之市【见尺牍序】继值兴朝之改玉蚤钦哲士之挂冠【国语先儒有言曰改玉改行注玉所以节行步也汉书逄萌见王莽谋簒且杀子王守曰三纲絶矣解冠挂东都城门遂浮海南史陶景挂冠神武门上表辞禄】陋汉季以声名交扇既爲党论所莫加嗤晋末以门第相髙复爲时贤所不忌瞻乌握粟【诗】已觇达者之先几凿坏阖门【见天章序注】聊志髙人之蚤见然而天祐善人世推隂德陆家之子弟仕北尤多【见祖德赋】庾氏之功名辞南益显【见滕王赋】两冯并起已闻继踵爲官【汉谚冯奉世之子名立徙西河上郡与兄野王相代爲太守民歌之曰大冯君小冯君兄弟继踵相因循聪明贤智惠吏民】二杜齐名宁第夹河作郡【见祖德赋】时则给谏冠月先生就傅知名【见楚鸿序注】有文在手【左传成季之生有文在其手曰友遂以命之】服官称职义形于言循循三事之中【书】谔谔百僚之上【见禹平序】当堦屈轶在圣主卒白其忠【见瑞木赋】绕砌芝兰至慈父益称其孝【见祖德赋】侍御沧苇先生蚤升华秩厯簉崇阶府里乌啼验班资之蚤贵【见祖德赋】殿前鹄举讶才望之尤竒【详储太翁启】惟躭典籍豸冠亦暇即囊萤【舆服志廌冠即惠文冠汉法冠也獬廌一角兽触不直者故名今御史服之按其制以纚爲展筩其纱文轻细如蝉翼故曰惠文惠者蟪也囊萤见憺园赋】酷嗜图书兰台亦坐而漂麦【见悬圃序】惟性淡于簮缨时适赐其休沐【见雪持序】盖勤于王事帝极怜仲孺有兄【见归田序】而志在承欢朝特予太公以子况穆王八骏悉是家驹【穆天子传八骏之乘右服骅骝而左緑耳右骖赤骥而左白义次车之乘右服渠黄而左逾轮右骖盗骊而左山子拾遗记穆王八龙之骏一名絶地二翻羽三奔宵四超景五逾辉六超光七腾雾八挟翼正义鲁仲连年十二号千里驹魏志曹休十岁太祖曰吾家千里驹晋书符朗爲坚从兄子爽晤坚尝曰吾家千里驹也北齐书元文遥阅何逊集一览便诵时年十余叔晖业曰吾家千里驹宋书权邦彦少时永叔竒之曰真名家驹】孔氏四科无非国寳【后汉书郑曰仲尼之门考以四科回赐之徒不称官阀国语秦使使者往观楚寳器子西曰国之寳器在贤臣杜诗塞上得国寳】铜盘昼食则屋列东西【见祖德赋】金沓宵燃则巷分南北【补注】雕龙蜡鳯髫龀皆对食之儿【雕龙见三芝序蜡鳯见雪持序髫龀见贺徐序】犀靸珠鞭少长尽朝天之客濯龙门畔【见夀徐序注】此爲道政之坊【见茹惠序】鬬鸭栏边【见澹园赋】即是浣衣之里【宋书江湛爲吏部尚书无兼衣尝爲上所召遇浣衣称疾经日衣成然后起】又复王氏则金貂盈座【见半茧赋】卑者位过郎官杨家则棣蕚同居【魏志杨遁之家男女百口缌服同防庭无间言】幼者年逾七十谢东山之女咏絮无双【见琴怨序】王武子之甥过江第一【见滕王序及季青序注】马援之诫兄子夙有门风【马援传援兄子严敦并喜讥议援在交趾还书诫之】王况之事世叔备遵家教【庾信豳国公墓志王况之事世叔情深爱敬】姻连戚里步陆孤辇下名姬婚缔强宗纥豆陵天边贵姓【庾子山集周谯国公夫人步陆孤氏本姓陆吴郡人周赵国公夫人纥豆陵氏本姓窦扶风平陵人】至于一声捉搦【见楚鸿序】全部朝那【舆志安定都冇朝那县陜西凉州第一城曰朝那按凉州曲一名朝那班彪北征赋吊尉邛于朝那】鸾吟鳯舞【见琴怨序】皆羊侃之侍儿【南齐书羊侃性喜音律有弹筝人陆太喜着鹿角爪长七寸儛人张净琬腰围一尺六寸时人谓能爲掌中舞又有孙荆玉能反腰帖地衘席上玉簮云】鹊顾猿回【鹊顾补注猿回见孟母序】悉李波之小妹【北魏书广平人李波宗族强盛残掠不已当时百姓爲之语云李波小妹字雍容褰裙逐马如巻篷左射右射必叠双妇女尚如此男子安可逢刺史李安世设方畧诱波等杀之】柝铃周匝复道多迷【详叶母序】筝板参差曲声无误【见良辅序】亦有负城作宅导水爲园栝栢千章芙蕖百畆重冈垒嶂袤延酸枣之台邃壑幽蹊下矗棠梨之馆【见翼王序】盖已隐夫冬绿【见海棠赋】岂徒平仲春红【见竹逸序】于是候近青阳节逢陆【见澹庵序】桃结三千之实【详徐母序】酒倾八百之觞【见玉岩序注】乃有四姓金张【见滕王赋】三江潘陆【见园次序】天上骖鸾之軰人间控鹤之羣【见贞女序】以及突廊曲厦舎旁扑枣之邻【杜诗堂前扑枣任西邻】锦韀雕轩车下翳桑之客【左传宣子田于首山舎于翳桑见灵辄饿食之】杨子云口多謇吃但解著书【见天章序】管公明胆未坚刚先求酒食【见艺圃序】无不鞠防门【见璿玑赋】承筐绮席【诗】彷佛咽三危之露依稀开四照之花【吕氏春秋水之美者有三危之露王巾头陀寺碑四照之花万里庾信启花四照惟见其荣并见璿玑赋注】仆也何人幸逢斯防渡江而谒卓茂已识盛朝褒德之侯【循良传卓茂以儒术迁宻令教化大行光武即位诏拜太傅封褒德侯】拥篲而拜伏生更俟他日传经之岁【史记邹子如燕昭王拥篲先驱伏生见昭华序】
　　昆山盛逸斋六十夀序
　　盖闻白莲碧薤三千鸿朗之函【补注】绛阙琼霄八百应真之位【列仙传天台司马子防身居赤城名在绛阙文选应真飞锡以蹑虚按八百应真乃罗汉也】夜摩天上【下注】小红开称意之花【见琴怨序】修罗宫中【法苑珠林兠率天雨摩尼珠修罗天雨兵杖】重碧醖延龄之酒【见夀阎序杜康酒论重醖重醴】由来才子籍总属于青城【成都灌县记岷山连亘千里青城山爲第一道书第五洞天乃神仙都防之府庾信诗绮门临青城】自古髙人年尽班于绛县【见夀阎序】岂独范家一老夙号长生【下注】宁徒谢氏诸郎蚤呼益夀【世説谢混字叔源小字益夀亦称望蔡美风貎时宋武帝称混与谢晦爲两玉人】玉峯盛逸斋先生者吾友中书君珍示先生之介弟也【左传楚伯州犁上其手曰夫子爲王子围寡君之贵介弟也】响答壎箎【诗】枝骈蕚跗【见丁香赋】双丁两到名髙四姓之中七穆三明学在一门之内【见园次序】荆山剖玉【见楚鸿序】价并连城【见昭华序】合浦生珠光俱不夜【见素伯序】琼瑶映日宁夸宣子之环龙雀凌云讵数茂先之劒【见园次序】无何而中书君簉羽中朝蜚声天室岑之敬雅工词笔借甚南阳【陈书列传岑之敬字思礼南阳人五岁读孝经毎楚香独坐亲戚叹异之十六擢髙第爲夀光学士转南台侍御史征南府谘议叅军】顔之推博极文书翩然北阙【顔氏家训序顔协乃顔子三十四世孙子之推字子分博学才辨尝待诏文林馆齐亡入周爲御史上士开皇中召爲文学有文集家训传世】爰乃读士衡之制作争问士龙【见祖德赋】传孝穆之科名羣思孝克【孝穆见滕王赋南史徐孝克陵弟也并详韩倬启】然而楩柟杞梓虽才地之皆同【见滕王赋】橘柚樝梨实遭逢之各异【庄子人间世匠石之齐至于曲辕见栎社树曰是散木也是不才之木也后栎社见梦曰若将比予文木耶即楂梨橘柚果蓏之属熟则剥故不终天年】盖先生幼擅清嬴长多疢疾沉酣铅椠【见尺牍序】朱君固不愧五经【张璠汉记朱穆字公叔晖之孙五岁好学明五经南史朱异字彦和遍治五经】憔悴豨苓李子则偏尝百药【进学解犹医师以昌阳引年欲进其豨苓也唐书李百药字重规幼多疾祖母以百药名之后年八十五】揽隐侯之腰带息意纷华【梁书沈约志望台司武帝终不用与徐勉书陈情曰病已数旬革带常移孔引手握臂率计月小半分欲谢事求归老之秩】循骑省之颠毛何心仕进【见园次序】柯亭有笛【见天篆序】敢邀子野之知【伏滔长笛赋叙桓子野有故长笛传之耆老云蔡邕所制也按桓伊字夏叔小字子野人称桓野王】防下余琴难入中郎之听【见佳山序】滕昙恭之惟敦行谊抗迹顔曾【孝子传滕昙恭五岁知孝母杨氏患熟思非其时昙恭厯访不得衘悲且行遇一僧问其故曰我有一相遗持归奉母举室惊异梁天监初表异之时号滕曾子】杜京产之不乐时荣希踪台尚【汉书杜京产不乐仕进隐防稽日门山建武中徴之不出曰庄生持钓岂爲白璧所回齐袁彖赠廋易诗白日清明青云辽亮昔同巢许今覩台尚注台孝威尚子平也尚一作向】优焉游焉如是而已若乃纒绵至性庭集慈乌【见澹园赋】恻怆人伦园生孝笋【见庵序】番番黄发【书】频繙内则之篇【礼】济济青袍羣奉少仪之训【礼】读君陈之章友于兄弟【书】诵周南之什宜尔子孙【诗】万石君之门风刋爲庭诰【见归田序】陈太丘之家法肃若朝仪【见憺园赋】虽以伯子爲难兄【见施公诔】犹仗次公爲家督【越世家陶朱公长男曰家有长子曰家督】至其泽必旁流慈能逮下善人在难皆言缓急堪资穷子知归不以有无爲解刘寛雅量何妨侍女之汚衣【汉书刘寛字文饶嘉平中拜太尉当朝防夫人欲试寛令恚使侍婢捧肉羮汚其朝衣寛神色不异乃徐言曰羮烂汝手乎其性度如此】杜老髙情一任邻家之扑枣【见夀季序】倾身障簏嗤祖约之何愚【晋书祖约正料财物忽客至摒挡不尽余两小簏着背后倾身障之】握算持筹哂王戎之已陋【世説司徒王戎字濬冲区宅僮牧膏田水碓之属洛下无比契防鞅掌每与夫人烛下散筹算计】因已寄锦情于霞外大可畅笑咏于风前于是棐几长廊油砥室【六帖王右军尝请一门生家见棐几滑净因书之招魂砥室翠翘注以石爲内卧之室平而滑也】药栏曲折【见憺园赋】半斋何妥之杨【南史何妥字栖鳯少机警住白杨巷萧赉亦有隽才住青杨巷语曰白杨何妥青杨萧赉】苔坂鬖髿【见瑞木序】满径陶潜之菊【陶潜归去来辞三径就荒松菊犹存】棕鞵桐帽摩挲于露浓烟淡之秋茗椀炉熏掩映于山晓水明之候室内都无长物【见祖德赋】门前宁有杂宾【见憺园赋】先生则抱膝防吟【详刘太母序注】搘頥独笑【庄子渔父篇渔父左手据膝右手支頥】鹅儿榨绿【见瀛台序】闲庭防下若之醅【见园次序】鱼子番红长日搨太清之帖【后汉蔡伦传和帝时伦造敝布鱼网以爲纸咸称蔡侯纸事原宻香树纸文如鱼子水溃之不溃烂又鱼笺以粉粒染之名鱼子红宋纪大观年中徽宗以淳化帖考选数帖重刻于太清楼下】漏痕钗脚【书断或问郭丘曹笔法怀素以古钗脚对顔鲁公曰何如屋漏痕】缺齾行间【见乐府序】鹿脯羊裙盘拏腕下【顔鲁公鹿脯帖病妻服药思鹿脯羊裙见紫来序】况复性爱丹青尤精皴染深黄浅绛掩北宋之专家晕墨烘檀尽南唐之能事【见瀛台序】云偏滃几挥毫而螺髻争呈蝶欲窥人掷笔而粉须犹湿解衣盘礡依稀外之琴【庄子田子方篇宋元君将画图有一史后至解衣盘礡君曰是真画者也陶潜传渊明蓄素琴一张弦徽不具曰但识琴中趣何劳上声】蘸发淋漓彷佛诗中之画【唐志张旭濡髪草书称善语林苏轼云摩诘诗中有画画中有诗】凡诸妙诣种自净因揽厥多能工由禅喜【见纳姬序】盖先生自玉弩斜芒之后乆持鹿女之经【天官书有四星有弧兵弩象也李白大猎赋碎琅弧攫玉弩鹿经菩萨爲鹿其毛九种色角如白雪珠林上古有二金仙修道东西岩其间母鹿生鹿女形极美金仙养之后佛母生于鹿女因名鹿苑乃佛成道初转法轮处也】亦珠囊匿曜而来【见鸿客序】便礼龙华之懴【珠林龙华三防以花衘龙口中作防以懴悔也】翟泉鹅出【见悬圃序】蚤悟空花【见舜民序】洛下鹃啼【见庵序】长皈正果【珠林学道皈正东】杨枝作供讵谈钟岏之防【北史佛图澄天竺人石勒闻其名召试其术澄取鉢盛水须防鉢中生青莲花勒爱子暴病死澄取杨枝水洒而咒之复蘓南史何侈于味后稍欲去其甚者犹食白鱼防脯糖蟹以为非见生物疑食蛆蛎使门人议之学生钟岏曰防之就脯骤于屈伸蟹之将糖躁扰弥甚至于车螯蚶蚶蛎宜长充庖厨竟陵王子良见岏议大怒后周颙与书劝令食莱遂絶血味】菰米爲餐莫剪庾郎之韭【杂记菰之有米者曰雕杜诗香舂菰米饭萧子显齐书庾杲之清素自业食惟有韭附郭林宗见友至冒雨剪韭】漉囊净馔瓶中惟薝葡之花【戒经佛作食取水以绢或布幔江漉水作食方净佛经譬如入薝葡林中惟齅薝葡不闻余香本草经薝葡即栀子花】禅板潮音枝上只迦陵之鸟【丛林记禅院开静止静一板至三板名曰钳锤观音经梵音海潮音胜彼世间音弥陀经迦陵频伽共命之鸟二鸟同身二首出流雅音念佛法僧】此又缁白所以心倾人天爲之眉舞者也时则风标日上第五还齐骠骑之名【见祖徳赋】栖托弥佳安道常言家弟之乐【世説戴安道既厉操东山而其兄欲建式遏之功谢太傅曰卿兄弟志业何其太殊戴曰下官不堪其忧家弟不改其乐】荀家防食少长皆龙【荀淑传淑字季和补朗陵侯相子八人俭鲲靖焘汪爽肃敷号八龙陈实诣其家淑使叔慈应门慈明行酒余六龙俱下食】薛氏行觞兄弟俱鳯【唐史薛収字伯褒与弟元敬从兄徳音齐名世称三鳯】儿扶藤杖悉属班香宋艶之才【见瀛台序】孙舁蓝舆都爲竹马羊车之秀【陶潜传每游时弟子与子舁以蓝舆杜氏幽求子年五嵗有鸠车之乐七嵗有竹马之乐羊车见雪持序】清门盛事仁里休徴庆花甲之初周验椿龄之伊始【杂记六十曰花甲庄子逍遥游上古有大椿者以八千嵗爲春八千嵗爲秋】仆与玉臣旧连兰契云璈队里谬充蓬岛之賔【西王母传王母与金阙圣君乗八景舆同诣清虚上宫是时三元夫人冯双礼弹云璈而答歌蓬岛详徐母序】昼锦堂中兾献麦丘之祝【宋韩琦传琦有昼锦堂欧阳爲记蔡防书名麦丘下注】属有华轩之授简悉慿绮席以抽毫殽烝折爼敢辞乘韦之先【见观槿序】庭实加笾愿附煇庖之末【左传楚子入享于郑庭实旅百加笾豆六品注庭实庭中所陈国语定王飨晋随防曰体解节折而共饮食之于是有折爼加豆注既食后所加之豆其实芹葅莵醢之属祭统煇炮翟阍吏之贱者也】
　　附注【酉阳杂爼三十三天内有夜摩天崔鸿蜀录范长生青城山处士成主李雄欲迎以爲君长生不可乃自立爲成都王拜长生丞相尊曰范贤韩诗外传晏子景公游于麦丘其封人年八十五公曰夀哉子其祝我】












　　陈检讨四六巻十三
　　钦定四库全书
　　陈检讨四六巻十四
　　翰林院检讨陈维崧撰
　　序
　　赠阎梓勤二十初度序
　　刘伶台阔时岀酒雄【淮安志刘伶台在山阳县东北七里其南有杜康桥】韩信城孤代生剑侠【舆志韩王庄在淮阴县东北韩信实生于此后名淮安为韩信城】汉淮南著书之地賔客魁豪【淮南王传刘安博雅好古着鸿烈二十篇号淮南子并见滕王赋】枚少孺作赋之乡才华斐亹【汉书枚臯字少孺淮阴人好诙谐善赋颂又极敏捷】则有并汾右姓狐赵名宗【见寿阎序】少蜚雏凤之声【见半茧赋】长被伏鸾之目【见悬圃序】人传衞玠何减佳人【见雪持序】羣説黄香无惭才子【见琴怨序】一堂彪固擅门地于髫年【见庭表序】两世谈迁迈家风于绮嵗【见悬圃序】尔其骨性清刚襟期朗畅绚斓文章之圃赭若云霞琮琤翰墨之场飒如风雨临文陷阵目摄魋肩突鬓之夫【史记蔡泽魋顔蹙额】掣笔摩霄气吞摘句雕章之客书亡三箧补自胸中【见天篆序】赋驾两京成于座上【见天篆序注】况复分其余技足了十人【梁书栁恽材艺兼美帝谓周检曰栁恽可谓具美分其材足了十人】量厥长才宁无一石【晋书谢灵运言天下文章只一石曹子建独得八斗】蘸笔作擘窠之字虎跳龙拏【见楚鸿序】调铅绘没骨之图莺歌蝶舞【图画见闻志李端愿有图画芍药五本云是公主房中物或云太宗赐文和其画皆无笔墨惟用五采布成旁题云黄居宷等定徐崇嗣画没骨图以其无笔墨骨气而名之但取浓丽生态画苑徐熈之子效黄筌画谓没骨图】髹几则雕镵金石油窻而笺释虫鱼【史记货殖传木器髹者千枚师古注防防物谓之髹虫鱼见园次序】墙边擫笛何妨脱畧之名【见庭表序】树下摇琴大得清狂之誉【见浙西序】謿诙敖弄半由漫兴以淋漓感激轰豗聊见余波之绮丽较童乌之夙惠此更堪多【扬雄传雄子乌称神童九嵗而夭子云尝曰吾家童乌九嵗预吾文】倘犬子以同时君应不让【见纳姬序】觥觥吾友岳岳而翁【见祖德赋】猥于京国朋游偶説家门子姓熟知婚媾【易】并悉干支【见瀛台序】悬弧值陶令春游之日小字斜川【悬弧见寿间序陶潜游斜川序辛丑正月五日天气澄和风物闲美与二三邻曲同游斜川】坦腹则南容兄子为妻【坦腹见桐初序南容载论语】妇家大阮【见祖德赋】言之笑噱听者颠狂讵期羣纪之交【见楚鸿序】更属潘扬之戚【见尺牍序】爰申谰语【见乐府补序】用展私亲我所闻于古人敬以陈之执事士先器识诚哉长者之言人薄轻华允矣先民之论【唐纪闻喜宪公裴行俭曰士之致逺者当先器识而后文艺王杨芦骆虽有文华而浮躁浅露岂享爵禄之器耶】轮囷山木经百折而寿始千年【邹阳上梁王书蟠禾根柢轮囷离诡】澎湃江涛过双崖而势恒一束【上林赋汹涌澎湃】相期大雅置身千古而前所贵英贤折节万夫之后并仗左汾为传右晋脊鸰努力【诗】会看接翅于云霄棣萼交柯【诗】伫见聨镳于殿阁寄声吾子勉旃来日之居诸【诗】试问君家住者何人之里巷【原注梓勤居淮之竹巷状元里】
　　徐母顾太夫人六十寿序
　　盖闻桃开千嵗知为王母之花【汉武故事王母出桃七枚以五与帝自啖其二帝留核以种母曰此桃三千年一实非下土所植也】桂实三秋识是姮娥之树【集仙录月中有丹桂罗隐诗定知丹桂近姮娥】风名少女【魏志管辂过清河倪太守时大旱辂言树上已有少女微风其雨至矣注东南风也防为少女居东南故名】星号夫人【下注】瑶扉璇岭宜春建延寿之宫【上林赋下棠黎息宜春郭璞注宜春苑名在渭南杜县东汉宫阙疏长安有宜春宫延寿宫】丹灶琼田不夜筑长生之馆【寰宇记古有日夜出于东莱故莱子立城以不夜为名长安志天宝六载立殿曰长生以备斋祀】女几山上鸾鸣天姥之乡【九域志河南府福冐县本宜阳县有女几山曰兰香神女上升遗几于此太真外传宗登三乡峄望女几山作霓裳曲诗纪太白梦游天台有天姥吟】珠母洋中【舆志合浦东南巨海中出大蚌剖而得珠曰珠母海】龙出鲍姑之井【补注】然而青天易老【见实庵序】碧海多涛【见琴怨序】夸娥犹助以移山【列子太形王屋二山方千里高万仞愚公年且九十面山而居惩山北之塞出入之迂也将移之帝感其诚命夸娥氏二子负山一厝朔东一厝雍南自此冀南汉阴无陇断焉注太形即太行】娲帝难辞夫炼石【见憺园赋】河头娶妇逋十万之緍钱华顶投壶负一双之博箭【见三芝序】须知天上还逊人间彼夫九州富贵之家奚翅三岛神仙之窟【郊祀志蓬莱方丈瀛洲三神山在渤海中】则有四姓贵游【见璿玑赋】五陵甲族【见渭仁序】户班鲁衞姻缔谭邢【诗】葭莩尽棨防之宗【汉中山靖王对羣臣非有葭莩之亲注葭芦也莩白色皮至薄言无薄亲也棨防见看奕赋】华跗悉貂蝉之彦【见半茧赋】箕畴五福【书】华祝三多【见寿徐序】而或者人发其祥天靳其宠东方曼倩之妇未见成仙【见闺秀序注】南宫敬叔之妻不闻多福【论语】霍骠骑齐名博陆稽家乗者祗称异母之儿【汉书霍去病封冠军侯加骠骑大将军异母弟光字子孟封博陆侯】班定逺接踵兰台【见观槿序】修汉书者犹赖大家之女【见归田序】至若苏夸轼辙宋美郊祁【宋书苏轼字子瞻弟辙字子由蜀人宋郊改名庠字公序雍邱人称大宋弟祁字子京称小宋祁胪传第一以弟不可先兄命庠第一兄弟翰林】此皆双萼交辉未必三柯竞爽燕山五窦讵曾并擢巍科【见憺园赋】洛下三张宁説咸登上第【见祖德赋】设云有是定疑史册之多夸借曰其然翻笑文人之善谑何图今日身亲见之如我徐世母顾太夫人者太夫人德懋珩璜职优组紃【礼女子治织絍组紃】幽兰纫佩防已奉为女师【见三芝序】香茗裁篇长不烦夫姆教【见昭华序】爰以鹿邑之名闺【见半茧赋】归我驹王之贵胄【见憺园赋】恪遵内则洲既咏夫睢鸠克相外庭弋又加于鳬雁【诗】有无黾勉【诗】鸿妻宛宛以如賔【鸿妻见贞女序如賔见井叔序】防畜辛勤【诗】陶母殷殷而召客【列女传陶侃孤贫范逵尝过侃仓卒无以待賔母湛氏乃截发为二髲易酒殽又撤柱为薪剉荐给其马逵曰非此母不生此儿】遂以德门之瑞蔚为盛世之荣剪虬龙之片甲径欲成云分鸑鷟之一毛便思映日【周语鸑鷟鸣于岐山注鸑鷟凤属】三株玉树尽拂青霄【唐书王福畤三子勔剧勃皆着才名杜易简称王氏三株树】满穴丹雏齐骞碧汉【见祖德赋注】彤墀防对羣推杏苑之无双【唐纪进士及第宴会于杏园】紫禁胪传共羡琼花之有二【嵗时记进士杏园初宴谓之探花宴令少俊二人为探花使觅园中名花若他人先得名花则探花使被罚】龙楼接武【见滕王赋】不异趋庭【论语】凤沼羣栖【见考功序】有如家塾【礼】矧乃乗龙快壻复首攀南国之花【楚国先贤传黄宪为司徒与李元礼俱娶太尉桓焉女时人谓桓叔元两女俱乗龙谓壻如龙也后魏志郭瑀有女谓刘昞曰吾欲觅快壻昞曰延明即其人也遂妻之】至于绣虎诸孙【见祖德赋】又人擅西园之赋【见尺牍序】太夫人受斯茀禄厘尔罄宜【诗】和风袭袭翼此軨轩旭日昽昽耀其褕翟【周礼内司服袆衣褕狄注袆与翚同狄与翟同皆雉色三礼图褕衣揄翟刻青翟形采画雉缀于衣是也】谢道韫解围逾妙郄夫人神明不衰【列女传谢道韫王凝之妻谢奕女也献之与客谈论辞理将屈道韫遣婢曰欲为小郎解围施青步帐自蔽车前议客不能屈世説王尚书惠诣王右军郄夫人问眼耳未觉恶不夫人时年九十答曰髪白齿落属乎形骸至于眼耳关于神明那可便与人隔】褒纶稠叠逾于架上之书荣诰骈阗积若床头之笏【唐书崔俨为谏议大夫羣从数十人每嵗时家宴以一榻置笏犹重李穆传穆拜太师赞拜不名一门执象笏百人】而乃安不忘勤贵而弥俭春飇婉娩爱提陌上之筐【诗女执懿筐】秋景澄鲜贪响林间之杵【徐陵碑文春鹂始啭必具笼筐秋蟀载吟竞鸣机杼】兼之惠必逮人礼恒自下愔愔澣濯【诗】聿修女士之仪抑抑笄珈【诗】用着闾门之范扑杜陵之枣旁许隣家翳赵国之桑时无饿者【见寿季序】律应熈春时逢介寿六宫喧笑九天争侈为美谈百礼纷纶千载犹欣其盛事脂田粉碓【详顾哀辞】赐出椒房【汉宫仪皇后称椒房以其实蔓延以椒涂壁亦取温暖】庭实嘏辞【庭实见逸斋序家语祝嘏莫敢易其常法】充于柘馆【汉班婕妤赋痛阳禄于柘馆兮玉台新咏序柘馆隂岑】纥豆陵京都贵女【见寿季序】馈来芍酱千瓶【史记醯酱千瓿比千乗之家枚乗七发芍药之酱相如子虚赋芍药之和具而后御之】侯莫陈辇毂名姬捧到鹤绫万匹【庾信集有周大将军陇东郡公侯莫陈君夫人窦氏墓志铭鹤绫见瀛台序】长栏短巷繁燎熏天北壁南荣华钟殷地时则晓涧呈青春岩献黛枝头绵羽【见澹庵序】飞来戴胜之禽【月令季春之月戴胜降于桑注织絍之鸟】砌畔新荑【见修褉序】长就忘忧之草【见看奕赋】苏台百尺无非织女之台【呉志呉王破越越进西施呉王乃筑姑苏台高三百丈晋宫阙名邺有织室台】昆玉千冈【见悬圃序】半是安妃之玉【见天篆序】崧以不才欢承斯会岛间石燕迎淑气以争飞【顾凯之启防记零陵郡有石燕得风雨则飞如真燕】防下焦桐遘赏音而欲奏【见佳山序】今日三明七穆【见园次序】须知称觥洗斚而来【诗】诘朝十叟八公【列仙录邛人家有橘园橘尽收敛有大橘如三斗盎巴人剖之每橘有二叟须眉蟠然肌体红明皆相对象戏谈笑自若又有诸叟曰橘中之乐不减商山又一叟于袖中出一草根以水噀之化为龙四叟乗之而去幽怪录载橘中只八叟神仙传八公诣淮南王安门阍人难之八公曰王薄吾老今则少矣皆变为童子门吏惊报八童复化为老人授王丹经与王白日升天】行见控鹤骖鸾而至【见贞女序】附注【三夫人星在紫微天皇大帝旁】
　　叶母李太夫人六十寿序
　　葢闻玉衡散彩天边竞説李星【春秋运斗枢玉衡星散为桃李】鳬舄升仙世上偏夸叶县【见二斋序】西河女子名已注于银台【杜阳杂编沧洲去中国数万里所居或金阙银台玉楼紫阁庾信步陆孤氏铭岂直西河女子独见银台东海妇人先逢金阙】南岳夫人位自班乎绛阙【陶景真灵图南岳魏夫人西岳将夫人集仙録魏夫人晋司徒魏舒之女名华存嫁刘幼彦生二子性好道有真人授以太上寳等书位为紫虚元君南岳夫人升天而去绛阙见逸斋序】蘐庭日丽【见憺园赋】时开长乐之花【见澹庵序】柘馆风轻【见徐母序】每种恒春之树【见天章序】何必廖家井上始获寻砂【抱朴子临沅有廖氏家世多寿疑其井水殊赤试掘井得丹砂数十斛】讵须郦县泉边才能采菊【见琴怨序】同邑叶母李太夫人者都宪晴原公之孙而编修集虚公之女也蛇蟠笥里代防贵游【见祖德赋】凤吐懐中世徴才子【汉纪扬雄着太作甘泉赋既成梦口中吐白凤】千枝绣防【见看奕赋】文通武达之门【宋史檀珪求禄书曰仆一门虽谢文通乃忝武达而令子侄饥死】二等金釭学士尚书之第【何宴景福殿赋落带金釭此为二等汉书昭阳舎其璧带往往为黄金釭函蓝田璧并见看奕赋】夫人甫离毁齿蚤誉徽柔乍即胜衣旋称淑慎【毁齿胜衣见素伯序书徽柔懿恭诗淑慎尔止】名齐钟郝锵雅韵于珩璜【贤媛传王浑妻钟氏乃钟琰之女太传繇之孙女也王湛少无婚自求郝普女郝门孤陋而女有淑德后钟郝为娣姒雅相亲重钟不以贵陵郝郝不以贱下钟东海家内则郝夫人之法京陵家内范钟夫人之礼晋书浑初袭父爵京陵侯王汝南娶郝氏生东海】族压谭邢扇芳芬于筐筥【诗】乃以陇西之淑女嫔彼南阳之象贤时则奉常香城公九列升华【见贺徐序】奕奕韦平之望【见智修序】国学仑生君六经论秀翩翩应阮之俦【见滕王赋注】夫人爰自齐牢洎乎降阼【见闺秀序】太常斋日洁尔庶羞【见寿阎序】夫子贫时遗其杂佩【诗杂佩以赠之】苕苕中外欲争奉为礼宗【见贞女序注】济济姬姜但愿师其阃范【诗】兹者时逢设帨【见寿阎序】礼属加笾【见逸斋序】星连女之津【汉书越地女之分野呉都赋女寄其曜】海涌麻姑之宅【见舜民序】幸通门能知大概为寿母畧缀俚词铺扬畴昔资皇娥拊瑟之懽【见雪持序】诠次艰难博天姥投壶之笑【见琴怨序】今夫秾矣王姬多陈谱牒烂其韩姞每托篇章【诗】而或者运涉优游时非窞坎刘纲伉俪仅容尽室求仙【列仙传刘纲居四明山及为上虞令慕汉叶令王乔乃受道于白君飘然逺举女仙录樊夫人刘纲妻也须翠如云肌洁如雪同仙去伉俪见牛叟序】鲍靓夫妻祗许阖门学道【汉书鲍靓为南海太守尝遇阴长生授秘诀一日行部入海遇风饥甚取白石煑食之后以女妻葛洪】吹箫栖上【见艺圃序】竹无涙以奚斑【见憺园赋】击缶田间【见看奕赋注】鹃未啼而曷紫【见天章序】假使不遭板荡将忠臣无建节之年【古诗疾风知劲草版荡识忠臣】譬诸勿遇忧危虽孝子鲜扬名之日而夫人则结褵未久【诗亲结其褵】遽罹烽烟合卺无何【礼昏义合巹而酳注以瓠分为两瓢谓之巹壻与妇各执一片以为酳】倐经兵燹苍鹅兆衅【见悬圃序】偏增荡析之悲【书】青犊呈妖【见观槿序】弥切仳离之叹【诗】免田单之老弱实借沈几【见雪持序】全智果之宗支允需明哲【下注】茹茶不少集蓼何多【诗】然而以此言悲犹云未酷慨自斄亭之下【王忳传忳为郿令至斄亭夜闻女子称寃曰妾夫为涪令此亭长杀妾家十余口埋楼下忳问亭长姓名曰即今门下游激也明旦诣问具服同谋者并伏辜】琼树恒埋【详俊三诔】眢井之旁【左传楚子伐萧还无社对申叔展曰目于眢井而拯之注欲其视无水废井而拯已】金刀屡折【详俊三诔】王长史仅登强仕已婴玉碎于前【晋书王蒙字仲祖亦称长史病笃寝卧灯下恃麈尾视之叹曰如此人曾不得四十蒙别传蒙永和初卒年三十九世称王蒙温润恬和谢尚清高令达】羊南城才过立年复蹈兰摧于后【详合肥启庾信为齐王碑王武子以上将开国未满立年玉碎兰摧见翼王序】葢仑生君一中副车【史记张良击秦皇误中副车】屡迷岐路【见竹逸序】乍沈酣而齐物【见琴怨序】终顑颔以伤生【见半茧赋】夫人则髽以当门【见贞女序】孱焉持户【详刘太母序注】剂量旱涝躬收安邑之租【详万栁启注】啬缩钱刀先办耏门之税【左传宋公以门赏耏班使食其征谓之耏门注耏班善御公以关门之征税赏之故即以班之姓名其门】入室则柝铃周匝疑过石庆之闾【唐制禁署严密内夫人宣事亦先引铃西京赋列卒周匝石奋传奋次子庆元鼎中拜相子孙至二千石者十三人朱子小学取石庆家法为明伦善行】居家而婢获精勤咸守王褒之约【古今文集王褒字于渊以事至煎上寡妇杨惠舍有一奴名便了子渊买之乃作僮约按僮约即券文也载文集】懐清筑罢曩时之阀阅依然【史记巴寡妇清得丹穴擅利用财自衞人不敢犯始皇以为贞妇而客之为筑女懐清台】石窌封来旧日之门楣宛若【左传齐侯自徐关入辟女子女子曰君免乎曰免矣鋭司徒免乎曰免矣曰苟君与吾父免矣可若何乃奔既而问辟司徒之妻也齐侯以为有礼与之石窌】佥云有礼众曰惟贤然或伯鸾内助第劝赁舂【见集生序】濬冲夫人徒工碓【见逸斋序】才优封殖惟争齐妾之桑【左传晋重耳及齐将行谋于桑下蚕妾在其上姜氏杀之注齐姜氏育蚕之妾】术擅赢余但问西家之枣【见看奕赋】虽复丰荒鲜匮从容井臼之间【见井叔序】俯仰兼资黾勉有无之际【诗】足称中智之才未预上流之目夫人则器局恢机神练达处世值亨屯之会【易】知废知兴【汉书秦末天下起兵陈婴之母谓婴曰卒富贵不详不如以兵属人项籍取王陵母置军中汉使至陵母曰愿告吾子善事汉王母以妾故持二心遂伏劒死王命论婴母知废陵母知兴】置身在剥复之交【易】不奢不俭固类负羁之妇声彻诸侯【左传晋公子重耳之及于难也及曹僖负羁之妻曰吾观晋公子之从者皆足以相国若以相夫子必反其国反其国必得志于诸侯】还同冀缺之妻名闻列国【见井叔序】若乃引经传义里中倚若长城割宅分田门内尊为家督【见逸斋序】袒分左右持平总赖夫片言【前汉书太尉周勃入北军门令曰为吕氏者右袒为刘氏者左袒军中皆左袒】屋列东西【见祖德赋】断决悉归其一诺【见纳姬序】能持大体不询臧谷之亡羊【庄子骈篇臧与谷二人相与牧羊而俱亡其羊问臧奚事则挟防读书问谷奚事则博簺以游二人者事业不同其于亡羊均也】景薄时荣遑计塞翁之失马【见归田序】一门羣从官方悉禀夫阮姑【见寿阎序】阿大中郎【见寿阎序注】家训俱由于丘嫂【史记高祖与客至丘嫂辍釡注丘空也兄亡独有嫂也又大嫂称也见集生序】以至嵇康阮籍举邀品藻于山妻【世説山涛与嵇阮契若金兰他日二人来山妻韩氏劝公止宿具酒食夜穿墉视之公入妻谓曰君才致不如正当以识度相友耳公曰伊辈亦常以我度为胜】因而荀粲范汪咸俟重轻于刘母【晋列女传刘真长小时诸人比之袁羊母有识鉴谓之曰此非汝比勿受之又有方之范汪者刘复喜母又不听后真长年德转升论者比之荀粲】料其才识纵须眉逊为不如测彼神明尤巾帼传为仅事加以夙嗜丹铅【见尺牍序】尤躭丘索【见天篆序】书籖翡翠翫银鸭之宵移【李贺诗深帏金鸭泠商隐诗睡鸭香罏换夕薫】砚匣琉璃听铜蠡之昼滴【见园次序】成都粉纸【见园次序】双丸荳蔲之香【见海棠赋】河北花笺【见尺牍序】百轴葡萄之锦【见三芝序】共羡茂漪书格【见昭华序】蚤擅簮花【见茹蕙序】相夸道韫诗名偏饶咏絮【见琴怨序】然而每至临文闲多削藁续斑昭之别史无心留以示人【见归田序】斆令之杂文何意出而问世【见闺秀序】恒闺阁价悬吕览之书【见楚鸿序】不艳钗笄名挂萧楼之选【见素伯序】流傅奚益顾未亡何以文为【杜预左传注妇人既寡自称未亡人】讐勘宁疲庶儿辈知吾意耳爰乃德容弥晬遐福逾遒会逢周甲之辰适遘敦牂之嵗【见九日序】贾家彪怒【见祖德序】揄昼锦以帣鞲【昼锦见逸斋序帣鞲见璿玑赋】王氏龙超【晋书王导拜司空桓廷尉作两髻葛裾防杖路边窥之曰人言阿龙超阿龙故自超】戏斑衣而鞠□【斑衣见憺园赋鞠见璿玑赋】鱼轩阮氏佳儿逺过于许竒【左传归夫人鱼轩杜注夫人车以鱼皮为饰魏志许允子二人竒字子太猛字子豹许允为晋景王所诛景王遣钟会视其子若才流及父当收允妇阮氏谓子曰汝等虽佳才具不多率胸懐与语不须极哀儿从之卒免】翟茀大家哲嗣更贤于曹谷【列女传曹大家子谷为陈留长大家随至官作东征赋】羲牀对设【见雪持赋】半鸾坡鹤禁之词臣【见澹庵序】温镜双悬【温峤别传峤姑有女属峤觅婿答曰佳婿难得如峤者何如因下玉镜台一枚聘之世説刘聪为玉镜台温峤为刘越石长史北征得之以聘姑女】多鳯窟龙洲之上客【详银台启】年均绛县地尽丹丘【见寿阎序】矧此华筵偏当淑候千春行乐八公跨紫府之鸾【八公见徐母序紫府见丁香赋跨鸾见贞女序】七日为人百福锡红旛之燕【东方朔占书七日为人八日为谷嵗时记立春日剪防为燕戴之帖宜春字于门并见澹庵序】夫人则回环往劫【见琴怨序】绣佛青鸯【见半茧赋】感慨前尘【见琴怨序】饭僧白雀【珠林梁皇斋僧白雀寺中】从此雍州无量之寺定现双花【白帖梁刘孝仪作雍州金象寺无量寿佛像碑文有铭曰叶产梵童花开释子玉莲交映银河逓起虚空藏经宝手菩萨手中出无量花香璎珞】嗣令石头弥勒之碑还来四鹤【类涵梁刘勰剡县石城寺弥勒石像碑铭有曰梵王四鹤徘徊而不去帝释千马踯躅而忘归】仆也昔与仑生情深谢范【见雪持序】今偕庭玉友在纪羣【见楚鸿序】居叨孟母之邻门接延乡之里【列女传孟母舎近墓孟子少好游为暮间之事孟母曰此非所以居吾子也乃去舎市旁其嬉游乃贾人衒卖之事乂曰此非所以居吾子也复徙舎学宫之旁其嬉游乃设俎豆揖让进退遂居之陈留风俗传高祖与项氏战厄于延乡有翟母者免其难故以延乡为封丘县以封翟母】遂含毫而制序爰洒墨而摛词昔日士行宅畔曽分剉荐之餐【见徐母序】他时公瑾堂前长效承筐之祝【见良辅序呉志周瑜与孙防同年友善瑜推道南大宅舎防升堂拜母有无通共诗承筐是将】附注【国防智果知智伯之将亡乃别族于太史为辅氏】
　　寿刘太母韩恭人九十序
　　葢闻凤凰六管声必应夫雌雄【黄帝纪帝使伶伦采嶰谷之竹吹之为黄钟之音于是制十二管以听鳯凰之鸣其雄鸣为六律雌鸣为六吕谓之律本抱朴子轩辕听鳯凰而调律注轩辕黄帝讳】龙雀双环形定镌夫子母【见园次序】丹青所载齐姜与戴妫同编【见滕王赋】典册所书季与孟嬴并录【见翼王序】至若赐来黄玉识是仙姬【见天篆序】望去赤城【见尺牍序】知为天姥【见徐母序】洗头盆上【三峯记华山云台上有石臼可容水数斛明莹如玉中有碧水未尝増减俗呼为玉女洗头盆】却寒之帐千重【补注】捣药臼旁辟恶之香四两【传拟天问月中何有白兔捣药秦嘉与妇书今奉麝香一觔可辟恶气十洲记武帝幸安定西胡月支国王遣使献香四两大如雀卵黒于桑椹香气闻数百里死者在地未三月者皆活庾信鸳鸯赋辟恶生香寄韩夀】皇娥泛瑟【见雪持序】春风响穆满之謡【见素伯序】玉女投壶夜月起井公之粲【见琴怨序】绯罗天上首册真妃【下注】白玉堂前【见茹莲序】尤尊寿母【诗】则有西王少女身居昴毕之间【列仙传太真夫人王母小女也讳婉罗字勃遂又南极王夫人王母第四女名林字容真又紫微夫人名青娥字愈音王母第二十女云林右英夫人名媚兰字申林王母第十二女诚斋杂记有书生遇神女胡僧指之曰此西王母第三女玉巵娘也天文志昴日度毕月度二十八宿之二】南岳夫人【见叶母序】位列恒华之右【详银台启】如吾刘太母韩恭人者恭人海陵上族【见紫序】江表名家水汲鲍姑之井世享大年【见徐母序】杏栽董奉之林人多阴德【晋董奉传奉字君异居庐山有道术为人治病不取钱病重而愈者令栽杏五株轻者一株数年杏成林】幼即敦诗长而习礼【洛神赋嗟佳人之信修羌习礼而明诗】询余伯姊【诗】共遵陌上之桑【见闺秀序】问我诸姑【诗】自织盘中之素【见闺秀序】窻名朱鸟【见三芝序】祗议脯浆【礼】帐号青牛【见尺牍序】恒勤组紃【见顾母序】加以兰英姓氏借甚行间【诗品韩兰英绮密甚有名篇又善谈笑齐武帝谓韩媛云使生于上叶则玉阶之赋纨素之辞不足多也】香茗才情【见昭华序】翩然林下【见闺秀序】扫眉才子【妆台记汉武帝令宫人扫八字眉杜牧诗扫眉才子于今少管领春风总不如】续成班固之书【见归田序】不栉书生【南郡新书关逢之娣好博经典逢曰吾家有一女进士惟恨不栉耳】载入殷淳之集【见昭华序】无何人颂春椒【见瑞木赋】时当秾李【诗】遥遥华胄【见得仲序】妙拣高门奕奕韩侯【诗】亲求快壻【见徐母序】韩康弱女才雅称夫描鸾刘向佳儿人无惭于奠雁【昏义婿执雁入揖让升堂再拜奠雁】翳谁比玉【礼君子比德于玉】实系卯金【见素伯序】是时忠孕先生弱冠锄经频年种学不矜细咳私肴核乎艺林颇好大言【见天章序】独畋渔夫文圃【见黄门序】张安世则博穷七箧【见天篆序】朱龄石则才涌百函【见夀徐序】然而长贫高凤非无憔悴之言【见悬圃序】少贱王章【见天章序】大有幽忧之疾【见海棠赋】易衣而出居赖贤妻【儒行易衣而出并日而食笃行传李兄弟六人易衣而出】椎髻而前出成徤妇【范晔后汉书孟氏始以装饰入门七日而鸿不答妻曰以观夫子之志耳乃更为椎髻着布衣操作而前鸿大喜曰此真梁鸿妻也字之曰德曜名孟光古乐府徤妇持门户犹胜一丈夫】寒机轧轧【古诗札札弄机抒】相闻袁相之园【补注】邻火荧荧共凿匡衡之壁【见素伯序】先生既身绾银黄【见二斋序】恭人亦躬膺翟茀【诗】寻阶藩辖洊歴参知高车驷马人夸蜀郡之夫【相如别传成都有升仙桥相如将东行题柱曰不乗驷马车不复过此桥后奉使至蜀太守以下郊迎县令负弩矢先驱】象笏金蝉【象笏见徐母序金蝉见紫来序】帝念鲍宣之妇【见寿阎序】往昔有言妇随夫贵人情不免气以居移旷观夫东京纡紫之伦逖稽夫西洛拖珠之客晨辕万骑胥尽室以南征暮幰千车悉举宗而北指驺轩挈妇第舎相望鱼服随夫轮蹄不断恭人独以家有舅姑邻无彊近【李密陈情表无朞功彊近之亲】一官就道輙辞夫子以家居数载阖门恒相高堂而里食巵觹防【内则敦牟巵非馂不敢用妇事舅姑左佩刀砺小觹】手自屏当【见庭表序】缄管枲麻【内则妇右佩箴管又执麻枲】亲为操作【见上注】况复庭有廉泉【南史范栢年初见宋明帝因言及广州有贪泉帝问卿州有此否对曰臣梁州惟有文川武乡廉泉让水又问卿宅何处曰臣所居在廉让之间帝善之授梁州刺史方舆胜览宋元嘉时报恩寺中一夕霹雳涌地为泉时归功太守名曰廉泉】堦生慈竹【见庵序】一门以内每闻自教其儿【世説谢公夫人教儿问太那得初不见君教儿答曰我常自教儿】三尺之童未尝笑见其齿又复下陈能【晏子有二女愿得入身于下陈注犹后列也李斯书饰后宫下陈】小星善逮【诗】家人归妹【易】色以次而能升樛木葛覃恩虽微而必及洎乎地陨珠囊【见鸿客序】天倾金镜【春秋孔录法有人卯金刀握金镜雒书秦失金镜鱼日入珠郑元注金镜喻道明也】参知则忠以骑箕【见艺圃序】恭人则贞能矢日【诗有如皎日】生而不愧何殊荀息之君臣【公羊传献公谓荀息曰士何如则可谓不食其言矣曰使死者反生生者不愧乎其言则可谓不食其言矣】隠矣焉文大类介推之母子【左传晋侯赏从亡者介子推不言禄禄亦弗及子推曰身将隠焉用文之母曰能如是乎与女偕隠晋侯求之不获以绵上为之田】时则令子孝亷愚公先生者王家誓墓永日思亲【见黄门序】袁氏凿坏弥年将母【汉书袁闳字夏甫居父贺丧至孝后桓帝以安车徴之及朋党事作闳乃筑土室潜身十八年旦暮向母礼拜范滂美之曰隠不违亲贞不絶俗可谓至贤矣】吟成梁父汉丞相雅好栽桑【秦纪始皇封泰山禅梁父注梁父泰山下小山琴操曾子耕泰山之下天雨雪冻旬日不得归思其父母作梁父歌诸葛本传亮卧南阳躬耕陇亩抱膝好为梁父吟见归田序栽桑见看奕赋】家本浔阳晋徴君差堪挿柳【见海棠赋】恭人复念累叶簮缨传家坟索【见天篆序】虽机云兄弟何必同行【见祖德赋】然王谢子孙无妨一出爰乃和熊教子【详潘母启】絶髢留賔【见徐母序】闭门而躬受生徒画荻而日传章句【北史符坚幸太学博士卢壶曰周官礼注未有其师太常韦逞母宋氏世传父躬业自非此母无可授传于是就其家立讲堂置生徒百三十人隔绛纱帐受业号宣文君列女传欧阳修四嵗而孤母郑氏守节教育之家贫以荻画地学书】于是僧弥为弟继荐贤书【见皇士序】太傅诸儿羣称国器【见滕王赋附隋末高孝基见房龄曰当为国器】鸣钟而食【详合肥书】阶前之玉树骈枝【见祖德赋】结驷以游市上则璧人并辔【见雪持序】凡诸子姓矫若龙驹维彼曾劣犹虎豹【下注】今嵗孟冬之月正恭人大耋之辰郄夫人行年九十神明不衰【见徐母序】齐田文有客三千衣冠毕会【史记田文相齐招致贤士食客尝数千人】橘中十叟【见徐母序】并击云璈【见逸斋序】竹里双妃齐翻宝瑟【见憺园赋离骚逺游使湘灵鼓瑟兮令海若舞】麻姑献寿【详韩倬启】采来新息之珠【舆志交趾出明珠按马援讨交趾封新息侯载薏苡归谮者以为明珠即此地】月姊称觞【见憺园赋】织就扶风之锦【见璿玑赋】唱天上无愁之曲嬃女意钱【北齐书后主好自弹琵琶自为无愁之曲民间谓之无愁天子嬃女见雪持序资暇录钱戏有每以四文为一列者即史传所云意钱俗谓之摊钱张仲素诗席上意钱来】赋人间行乐之篇羿妻蹴鞠【汉杨恽诗人生行乐耳须富贵何时羿妻见琴怨序盐铁论蹋鞠以革为圆囊实以毛发蹴蹋为戏刘向别录寒食蹋鞠黄帝所造】夫人城上夜已三更【晋史朱序镇襄阳符坚攻之序母韩氏见城西北角当先壊领百余婢并女丁斜筑城二十余丈贼攻西北角果溃众守新城号为夫人城按汉匈奴传至范夫人城非此城】少女风前人将百嵗【见徐母序】则有刈琅琊之稻【见竹逸序】酒酿玻璃【唐乐史有玻璃七宝杯西凉葡萄酒】餐度索之桃筵张玳瑁【十洲记东海度索山大桃树盘屈三千里刘揁赋薫玳瑁之筵】爰抽毫而作赋再拜母以登堂【见叶母序】附注【贵妃外传妃坐便殿有青鸾衔书皆绿字丹文言太真系绯罗天上侍女齐书王僧防诫子云王家门中优者鸾凤劣犹虎豹】









　　陈检讨四六巻十四
　　钦定四库全书
　　陈检讨四六巻十五
　　翰林院检讨陈维崧撰
　　启
　　征浙江总督李邺园先生诗启
　　葢闻鲸波起陆倍资作又之臣【左传古者明王伐不敬取其鲸鲵而封之以为大戮崔豹古今注鲸鱼大者长千里杜诗溟涨鲸波动】鹑火焚轮弥仗廓清之佐【左传晋史赵曰陈颛顼之族也嵗在鹑火是以卒灭注鹑火南方柳星午位】夸父逐邓林之杖【列子夸父逐日而死弃其杖尸膏肉所浸生邓林并见天篆序】忠可回天【详银台启】贰师飞疏勒之泉诚能动地【见归田序】从来阴雨尽荩臣拮据之秋【诗】在昔云雷正谊士经纶之会【易】太常论定镌以钟镛【君牙纪于太常注太常王之旌旗也有功者书焉后汉书崔骃传达防词曰乃将镂元圭册显功铭昆吾之冶勒景襄之钟】幕府功成【见滕王赋】宣之铙吹【汉乐府曲有短箫铙歌凡军中所吹谓之铙歌鼓吹】邺园李老先生名叶瑶枢【见璿玑赋】光分绛斗从函谷【见天篆序注】韬钤工玉帐之书【抱朴子兵在太乙玉帐之中不可攻也注将星所坐前一位谓玉帐唐艺文志李靖有玉帐经一巻其法出于黄帝遁甲】郡入平原人物禀金精之气【李白传贺知章见白蜀道难诗曰公岂天上星精耶注白禀长庚金精而生】防名上第释褐华年【见玉岩序】甫由李郡之司【详映碧启】便簉望郎之署【见园次序】风飘绣豸【见祖德赋】莅此台端【见贺徐序】霜冷啼乌陟于卿贰【见祖德赋】粤以班僚之贵膺夫简畀之崇遂雄藩爰申新命勲阶屡擢服官腾儁烈之声敭歴频经率属擅清刚之誉然而弓开似月必逢贯虱以称竒【列子纪昌学射于飞衞曰视小如大视防如着而后可告昌以牦悬虱于牖南面而望之旬日之间浸大也三年之后如车轮焉贯虱之心而悬不絶】剑淬成花恒为剸犀而耀彩【见园次序】假若歴阳未叛末由彰陶侃之忠【晋书苏峻歴阳内史成帝咸和二年举兵入朝防京师陶侃温峤合兵追斩之】如其并土无危奚自表刘琨之节【见归田序按刘琨为幽并冀三州都督】药以独摇而倍苦【见丁香赋】路因九折而偏难【见半茧赋及商尹序注】乃者八州作督之年竟遭三孽方苞之事【诗】羣阴肆狡谬效连鸡【左传申公谓莒子曰狡焉思启封疆国防秦惠王曰诸侯不可一犹连鸡之不能止于栖】诸镇潜谋妄营犄角【见翼王序】王审知防张于海国变起须防【见王岩序】陈进豕于蛮天衅生呼吸【补注】波将渐及【左传】蔓恐难图【左传祭仲曰母使滋蔓蔓难图也】徧南戒以仓皇【见天章序】属西隣以臲卼【见纳姬序注】斯时也七闽关隘首説仙霞【衢州志仙霞关为入闽之界宋史浩帅闽过仙霞岭以石甃路凡三百六十级在衢州江山县】全浙门庭惟凭太末【衢州志春秋为越西鄙姑蔑地秦曰太末唐曰衢州】桓桓防府率虎旅以婴城【书尚桓桓如虎如貔婴城见贺周序】仡仡元臣奉蜡丸而建节【麈史军中密疏以蜡丸封之】扼诸境上躬在行间﨑岖防阵高搴姑蔑之旗【见上注】慷慨鼓儳硬挽钱塘之弩【左传宋公楚人战于子鱼曰声盛致志鼓儳可也唐书钱镠封呉越王尝筑捍海塘适江涛怒啮镠命彊弩数百射之涛为敛却】固已六千君子【见悬圃序】共明填海之本懐【见无忝序】百二山河【详孟太母启】咸喻补天之壮志矣【见憺园赋】顾犹人各有心时方多难飚当起处间生鸣镝之心【汉书冒顿乃作为鸣镝习勒骑射左思诗边城苦鸣镝注嚆矢也】草欲枯时竞作弯弧之状【见素伯序注】瀫水桐溪之界【衢州志龙游县唐縠州地有瀔水严州志桐庐县有桐君山下瞰桐溪有异人来采药问其姓指桐以示因名】青犊弥山【详孟太母启】甬东于越之区【左传越灭呉使呉王居甬东宁波府志越曰甬东有甬江楼绍兴志禹防诸侯计功于此曰会稽少康封少子无余于会稽因名于越】苍鹅蔽日【见悬圃序】公乃宵携别队鋭头突鬓之夫【史记武安君小头而鋭鬓见前序】间挈轻军扛鼎翘关之辈【汉书项羽力能扛鼎列子孔子劲能招国门之关而不肯以力闻注招与翘同呉都赋翘关扛鼎】爬斯癣疥烹宋万于军中【鲜卑着边陲之患手足之疥搔左传宋万弑闵公奔陈宋人请南宫万于陈醢之】溃厥痈疽防陈豨于帐后【史记陈豨传陈豨宛朐人也高祖封为列侯后豨反十二年冬樊哙军卒追斩豨于灵丘】倐王师之直下俄宗子之遄征浙土全收闽疆再造七年擐甲力竭于飞牋草檄之中【左传文公躬擐甲胄】五夜援枹恩深于伐畔侮亡之外【左传右援抱而鼓林注枹鼓槌也书取乱侮亡】遂使无诸城上【见玉岩序】依然茘子之红【详鞠存启注】顿令仙鲤洲边【见玉岩序】不改防榔之绿【见孝威序】葢力支大厦总天家之筹画居多而手障狂澜实阃外之勤劳最着也【汉书大厦将倾非一木所能支进学解障百川而东之回狂澜于既倒冯唐传王者遣将曰阃以外将军制之】所愧呉人原非越鸟【见无忝序】公也门高元礼尚阻登龙【见九日序】仆兮员缀微班犹悭执雉【曲礼凡贽大夫雁士雉注取雉性耿介也】而乃濡毫颂德将母越境之嫌【国语臧文仲曰外臣之言不越境注言臣不外交也】削柹鸣情【语林宋任末年十四便勤学编莒为庐削荆为笔一作柹】讵免隔垣之诮【见少楹序】不知方事之殷【左传楚子使工尹襄曰方事之殷也注殷盛也】有邻将【孟子】向也三江浪涌【见乐府序】疑漂寿梦之墟【左传呉子夀梦名乗】五岭烽横几达专诸之巷【广州记大庾始安临贺桂阳掲阳为五岭史记刺客传专诸者呉堂邑人也呉公子光具酒请王僚使专诸置匕首鱼炙之腹中因刺僚呉志阖闾城内有专诸巷】公如暇豫畴免阽危迢迢厚德高于回雁之峯【见素伯序】烈烈丰功讫彼无龙之国【补注】凡兹覆载并囿生成何况牛女同星【见玉岩序】鲁邾接柝【见尺牍序】夙有辅车之势【见园次序】原非牛马之风【左传齐伐楚楚子使与师言曰君处北海寡人处南海惟是风马牛不相及也】则今日兴言伟伐岂徒为邻室之歌呼睠念成劳本不仅越人之肥瘠【见寿阎序】赓謡讵僭扬扢非诬猥逢降岳之辰先效跻堂之祝【诗】伏冀鸿都学士【见存庵序】虎观词宗【详合肥书注】分题翡翠之笺【见智修序】争捧瑚之笔【见天篆序】庶几人同召穆【诗】四诗赓分陜之勲【四诗见天篆序分陜见佳山序注】还期文驾昌黎百尺勒平淮之颂【唐宪宗纪李愬夜袭蔡州擒呉元济裴度入蔡州淮西平昌黎平淮西碑羣臣请纪圣功被之金石皇帝以命臣愈臣愈再拜稽首而献文】
　　徴大银台柯素培先生六十夀言启
　　葢闻绛阙岧嶤鸟篆着桂阳之籍银膏滴沥鸯浆菊井之龄【唐说紫鸯浆可延寿】十洲赋里浮瑞炁于东瀛五岳图中烛荣光于南戒【梁书宗炳字少文妙琴书工图画逺公结白莲社炳其一也以疾还江陵乃作诸名山图于室曰惟当卧游耳五岳见贺周序南戒见天章序】彭籛嵗月【见玉岩序】傅説星辰【见艺圃序】惟箕子之畴多【书】故于公之门大【见憺园赋】恭惟素翁柯老先生武水名家魏塘右族百年乔木代擢珠柯【见祖德赋】五色甘世绵丹瓞【见滕王阁赋】高蝉临鬓【见祖德赋】从来双防之门【见看奕赋】吟鹭陪轩【卤簿令白鹭鸾旗等车并驾四马白虎通诸侯路车大夫轩车士饰车庾信呉明彻铭高蝉临鬓吟鹭陪轩按鹭车御史所乗】自昔三槐之里【宋史王佑字景叔手植三槐于庭曰吾子孙必有为三公者】尊公楚蘅太老先生羽簉鹓班【唐书上官仪曰御史供奉墀下接武龙防簉羽鹓鹭岂判佐比耶蔡衡曰凡象凤者有五多赤色者鳯多青色者鸾多黄色者鹓多紫色者鷟多白色者鹊】名标雁塔【西域记晋有比丘见双雁飞忽一雁没下自陨乃瘗雁建塔古今诗话韦肇及第偶于慈恩寺雁塔题名后成故事自唐神龙来同年中推善书者纪之他时有将相则朱书之】双龙阙下人来杏苑以看花【见徐母序】九鲤河边【见玉岩序】官是榕城之司李【见映碧启】释之治狱共号祥刑【汉书张释之字继南文帝时拜廷尉时人语曰张释之为廷尉天下无寃民】永叔抡文交推得士【宋书欧阳修字永叔观子也为学士知贡举崇雅黜浮】缘兹隐德遂兆绿蛇蟠笥之征【见祖德赋】惟厥高闳爰呈彩燕投懐之瑞【明皇实录张説母梦玉燕自东来投入懐中因而有孕生説后为相】先生夙誉凤毛长夸犀角【见三芝序】神姿轩异同赵防之在众中【下注】进止雍闲类裴休之来座上【唐书裴休醖借进止雍闲宣宗尝曰休真儒者】孟公则长逾八尺顾盼非常【见得仲序】子山则腰带十围仪观甚伟【令狐德芬撰庾信传子山身长八尺腰带十围容止頽然有过人者晋书庾子嵩不满七尺腰带十围】尔其韦平世胄接踵巍科【见智修序】崔蔡鸿篇腾声上国【见紫来序】青袍释褐【见玉岩序】蚤制锦夫枣阳【制锦见二斋序襄阳志枣阳县汉蔡阳隋枣阳】银艾牵丝【银艾见存庵序牵丝见归田序】便飞鳬于花县【飞鳬见二斋序花县见楚鸿序】斯时也慨三尺之无人正四郊之多事襄阳堤上犹事提戈郧口江头还闻传箭【襄阳志周为谷邓地春秋属楚古迹有大堤城即郡城也郧阳志古縻国地春秋属楚为锡穴隋曰郧乡】将军下濑黄龙青雀之船【见滕王赋】君子习流【见悬圃序】绣铠珠袍之队【呉都赋珠服玉馔】先生则此凋残会斯旁午【刘晏云邀请旁午注纵横割牲也捷录使者旁午注交错也】青刍匝地遥连陶侃之洲【详李母序】红粟如山高并甘宁之垒【贾捐之对粟红腐而不可食呉都赋防海陵之仓则红粟流衍呉志甘宁为孙权将步则陈车骑水则连轻舟以百余兵御曹兵四十万并见梧月序】民无怨讟【左传民不罢劳君无怨讟一作黩】卒鲜哗呼【书】张辽临于赤壁如行袵席之间【见贺徐序武昌志嘉鱼县即周瑜破曹操处苏轼误为黄州周礼袵席牀第】王濬下于巴邱不改樵苏之业【晋纪王濬为巴郡太守迁益州刺史出巴东作大筏又作火炬于是战舰无所碍径造建康呉主皓诣降舆志汉巴邱今岳州府左传请无禁樵采者以诱之庾信哀江南赋张辽临于赤壁王濬下于巴邱】常闻元结诗纪舂陵【唐书元结字次山为道州刺史因安史之乱为民免徭役常作舂陵行其序约云道州不胜赋税承诸使征求符牒吾将守官静以安人待罪而已襄阳志枣阳县有舂陵城汉元帝时望气者曰郁郁葱葱及光武即位改曰章陵】又见羊公碑留岘首【见梧月序】时则经畧洪公奬此殊猷缄蜡丸而上表【见邺园启】以暨一时督抚旌其伟绩裂雁帛而陈笺【汉书苏武久留匈奴常惠教汉使谓单于曰天子射上林中得雁足而系帛书武等在某泽中单于惊谢归武】叠承三命之褒扬【易】屡被九重之赏叹带垂赤茘【见宝汾序】风翻子产之衣【见憺园赋】绶绽红桃【见半茧赋】日丽晏婴之宅【见憺园赋】特拜黄门之职洊升青琐之班【详下】敭歴诸垣翺翔两省【见黄门序注】尔乃沈沈左掖白简增寒【见黄门序及贺徐序】谔谔夕郎丹心不涅【衞宏汉仪给事中黄门侍郎令日暮入对向青琐门拜名曰夕郎】伏蒲仗下【见黄门序】恒牵已起之裾【魏志文帝欲徙冀州十万户辛毗谏帝不答而起毗随引其裾】补牍懐中每断将驰之靷【后汉书光武自将征隗嚣光禄勲郭宪谏曰东方初定车驾未可逺征乃当车拔佩刀以断车靷帝不从后河东兵叛帝曰吾悔不用郭子横之言】加以器宇端凝风裁峻整修篁独挺只欲弹蕉【梁沈约修竹弹甘蕉文长兼淇园贞干臣修竹稽首臣闻芟荑蕴崇农夫之善法无使滋蔓翦恶之良图窃苏台前甘蕉一丛本无芬馥之香柯条之任】温树忘言【见良辅序】惟图倾藿【曹植表葵藿之倾叶太阳虽不回光然向之者诚也】夕阳亭下殊多解绶之人【见商尹序】宣政楼前不少免冠之辈【见黄门序注】况复蒿目时艰【见佳山序】惕懐民瘼【诗】比有松陵之客为言笠泽之间【详潘母启】属因水涝之频仍以致田庐之荡析【书】伍胥潮至一军悉化为沙虫【王充论衡伍胥临水为涛钱塘志于胥死浮于江中因流扬波或见乗白马素车在潮头因为立庙每嵗仲秋既望潮水极大杭人以旗鼔迓之防潮之戏始此然或有沈溺者穆天子传穆王南征一军皆化君子为猿为鹤小人为虫为沙】文种涛来三版将生夫鼃黾【文种传种字子禽勾践平呉乃赐种剑遂自杀水经注文种没后钱塘于八月望见有银涛白马依期往来通鉴智伯围晋阳而灌之城不没者三版沈灶产蛙民无叛意】先生则疾呼阊阖慷慨陈情曲绘闾阎淋漓入告【宋书郑侠字介夫监东京西上门绘流民图上之神宗越三日大雨】诚能格主遂蠲一嵗之租力可回天获请万人之命【唐书张元素谏太宗修洛阳宫魏徴曰张公论事有回天之力】夫其一节足槩千端此真全中牟之雉未能俪此生成除云梦之蛇不克方兹恩泽也【见贺周序】迨积勲资累迁卿寺日亲紫闼【见瀛台序】伫践黄扉【见佳山序】而乃志切瞻云【见考功序】情深爱日【见寿阎序】时则先生太母俞太淑人已将八袠矣于是斑衣奉母【见澹园赋】昼锦娯亲【见逸斋序】冬缸夏簟聊申乌鸟之私【见梧月序及考功序】碧水丹山敢托烟霞之痼【梁书江淹为建安令尝言碧水丹山生平酷好何嫌僻逺唐书田游岩隐箕山高宗幸嵩山亲至其门游岩野服出拜帝曰先生此佳否对曰臣所谓泉石膏肓烟霞痼疾者】灵萱半亩艺在堂前【见憺园赋】孝笋千竿森于砌下【见庵序】翼版舆而登降依子舍以邅回【见憺园赋】扬舲雪后瑁湖之万顷堆银【松江志瑁湖为三湖之一】着屐花前甫里之千枝缀玉【甫里见庵序】骥儿绕膝【见祖德赋】鸿案齐眉【见贞女序】趋庭是凤竟逾薛氏之三会食皆龙不羡荀家之八【见逸斋序】人间盛事天上昌期乃者节届青阳【见寿季序】筵开绛县【见寿阎序】属新嵗履端之候【左传先王之正时也履端于始举正于中归余于终】为先生周甲之辰【见逸斋序】在银台公入侍鱼轩【官制唐立银台司即今通政司也鱼轩见叶母序】敬谢引年之斚【诗】在内翰孝廉君辈出扶鸠杖【见映碧序】愿持介寿之觞【诗】某等幸列通门【详鞠存启】欣叨犹子【记曰兄弟之子犹子也葢引而进之】千春兰谱聿借鸣钟馔玉之文【见少楹序】十赉芝函【高士传陶景作云林十赉赉其子弟】式逢驾鹤骖鸾之会【见贞女序】伏惟蚤惠琼瑶更望广征珠玉椒觞湛碧飞来缥碧之笺【崔实四民月令椒为玉衡之精服之令人却老正月朔列先祖前子姓各上椒栢酒于家长碧笺见璿玑赋注】火树舒红唱去小红之曲【苏味道诗火树银花合小红姜防词小红低唱我吹箫】附注【唐书赵防字大东宛丘人神姿轩朗而内沈厚兄犨子翊一家三节度】
　　储太翁九十征诗启
　　阳羡储孔恢先生【常州志宜兴古迹有阳羡城秦曰阳羡】门第高华家声通显庭施棨防【见闺秀序】埒河北之崔卢【见楚鸿序】座满貂蝉【见半茧赋】驾江东之顾陆【见尺牍序】甲第则彯缨戛毂【见九日序】清门望重夫衣冠人文则削素含毫【见艺圃序及邺园启】才子名标于翰墨先生幼则岐嶷长而豪儁雍容鹤葢【见祖德赋】不矜纨绮之风【见玉岩序】淹雅鸡林【白居易别传居易诗人争传之鸡林贾人取售异国率篇易一金按鸡林海外国名】大得风云之气葢万石诸郎俱擅无双之誉【见归田序】而燕山五桂【见憺园赋】此为第一之枝【晋书郄诜曰臣对防为天下第一犹桂林一枝昆山片玉】维时参藩公既借甚朝班先生复翩然艺苑韦家有子羣识成【汉书贤封侯其子成字少翁让弟嗣父爵众高其节帝因召为郎论五经于石渠阁父子俱以明经拜相封侯谚云遗子黄金满籝不如教子一经谓成也】刘氏诸贤尤推孝绰【梁书刘孝绰族中七十人皆能文孝绰名最重并见三芝序】于是映雪传经【见茹蕙序】歌风见志【见佳山序】志亡书之三箧【见天篆序】搜逸史于百家西园结客【见尺牍序】屏间泛鹦鹉之杯【见鹰垂序】东观论文【见寿季序】席上赋柟榴之枕【见季青序】时论则诸生祭酒【事原周封兄弟同姓成王时彤伯为祭酒秦汉因之】乡评则大雅扶轮【见得仲序汉景十三王传夫惟大雅卓尔不羣】加以井里升平家门丰豫呉季札延州贵胄雅号知音【见初明序】周公瑾江表英姿偏能顾曲【见良辅序】时则羊侃侍儿锦靴蹈地【见寿季序】李波小妺薄鬓弯弓【见寿季序】舞回风之十部【汉书武帝宫人名丽娟者身轻弱不欲衣缨拂恐体防也于生芝殿唱回风之曲庭树为之翻落并见昭华序】歌落月以双鬟【补注】柝铃周匝【见叶母序】千条之红烛薫天【见园次序】筝笛参差百丈之碧绫委地【见雪持序】葢雄心欲耗聊慷慨乎丝奋肉飞【见观槿序】而壮志难灰或唶乎酒阑灯灺【见雪持序】无何而世歴沧桑【见舜民序】人坚松菊舞衫歌扇惝怳前生酒阵文觞阑昔梦先生则篝灯课子含饴弄孙【后汉纪马太后曰吾但当含饴弄孙】里名通德尽知此日之征君【见祖德赋】江近浔阳共识彼中之高士【见园次序高士传周续之入庐山事释慧逺彭城刘遗民遁迹匡山与渊明为浔阳三隐】道风弥邵至德可师【后汉书钟皓以笃行齐名荀淑李膺常叹曰荀君清识难尚钟君至德可师】爰乃文孙【书】长能广期轼辙连镳郊祁并辔【见徐母序】张华两剑同日干霄韩起双环一朝辞椟【见园次序】声倾都会人伦俱奉为美谭名动公卿戚里尤矜为盛事诸孙鹄峙处姊尚未适人羣防鸾停此客得无小异【韩愈撰马燧志见王于北平犹高山深林龙虎变化退见少傅翠竹碧梧鸾停鹄峙按马燧赠北平郡王少傅王之子处姊见雪持序此客见三芝序】先生则年逾耄耋听视不衰齿近期頥神明自若【见徐母序】矍铄晴原尚临风而却杖摩娑画阁或负旭以钞书秋雨赴鸡豚之社五两冲泥【诗葛屦五两】春灯占角觝之棚千觞醉月【乐府杂录角觝之戏六国时所造李斯传作觳抵张骞传作角氐两两相当角力相触并详田太翁启注庾肩吾诗角觝良家儿李白序飞羽觞而醉月】姬人入道半已黄絁【诗纪有送宫人入道题説文絁粗绪也】邻叟谈禅都成白首洵号世间之人瑞直称地上之行仙今兹上浣之辰【见寿阎序】正启九旬之宴守淇澳武公之戒敬慎威仪【诗】授济南伏胜之经表章经籍【见昭华序】汾阳公一门显秩【唐书郭子仪华州人为天下兵马副元帅克复两京封汾阳郡王八子七婿俱显官】褒德侯九袠崇班【见寿季序】值此光荣可无扬扢当世名贤同时先达赐之华衮【见悬圃序】锡以琼瑶【诗】或孝养赋白华之颂【见瑞木赋】或游仙赓绀雪之词【详任丘启】庶几橘中八叟【见徐母序】并下始青之軿【度人经昔于始青天中碧落空歌】芝田四皓【见映碧序】齐鼓小红之曲【见银台启】
　　征田太翁八袠寿言启
　　河盘九曲出碣石而弥雄【河图河水九曲长者入于渤海碣石见渭仁序】玉耀连城【见昭华序】孕蓝田而更贵【汉地里志蓝田县本秦孝公置山出美玉三秦记玉之美者曰球其次曰蓝西京赋爰有蓝田珍玉呉志诸葛恪少有名孙权见其父瑾曰蓝田生玉真不虚也晋书谢微子名庄七嵗时宋公异之曰蓝田生玉岂虚也哉】人言松栢不产培塿【左传郑子太叔曰培塿无松栢】共説山川能生云雨【礼天降时雨山川出云】从来食福必归积德之家大抵成仙原属修身之士华辰祝嘏【见徐母序】羣公既荐币以承筐【诗】昼锦张筵【见逸斋序】贱子且歴阶而扬觯【见寿阎序】不辞固陋用效赓飏兹启某翁田太老先生者系自西河郡分京兆【详下】门风瓌丽汉宫题柱之声华【三辅决录田凤字季宗为尚书郎容仪端正每奏事灵帝目送之因题柱曰堂堂乎张京兆田郎】才地通明稷下悬河之苗裔【见九日序七畧齐田骈好谈论齐人语曰天口骈世説孙兴公谓郭子吐章陈文如悬河防水】胜衣对客【见素伯序】器自别于常儿毁齿知名【见素伯序】门讵书夫凡鸟【见庵序】桑梓寄弥牟国内【诗维桑与梓登州志三面距海春秋牟子国】枌榆偪离石城边【枌榆见观槿序按山西永宁州亦称离石城】晋卿六族此鲜其俦【史记晋六卿赵襄范宣智襄韩简荀文魏襄】齐国诸田君真其后【见贺徐序】然而雏方在鷇讵使摩霄【国语里革諌宣公曰鸟翼鷇卵注生哺曰鷇庄子圣人鹑居而鷇食】桐甫称孙空思向日【白居易诗梧桐老去长孙枝诗梧桐生矣于彼朝阳】子推狷介并无绵上原田【见刘太母序】郭泰孤贫徒垫雨中巾角【郭泰别传林宗丰仪秀伟尝遇雨巾一角垫时争效之故折巾一角其见慕如此】漂摇邦国萧瑟乡关睘睘六尺之童落落四方之志于是长懐乐毅只欲投燕【乐毅列传乐毅仕燕下齐七十余城后昭王死惠王立遂以骑刼代毅畏诛乃降赵后惠王因骑刼败悔失毅毅报书往来复通燕燕赵二国以为客卿】不效贲皇惟知奔晋【左传楚若敖之乱伯贲之子贲皇奔晋晋人与之苗以为谋主】十四龄髫年羁贯【见雪持序】扉屦畴资【左传郑申侯见齐侯曰若出于陈郑之间共其资粮扉屦其可也】百千年古道迢遥壶餐莫给【左传晋侯问原守于寺人勃鞮对曰昔赵衰以壶飱从径馁而弗食故使处原】望滹沱而莫止瞻督亢以如归【汉书光武至滹沱河王霸曰氷坚可渡注其地属保定河间之界督亢见考功序】择地在三辅五陵之内【见渭仁序】土厚泉甘卜居近千门万户之旁【见艺圃序】物华天宝【载王勃赋】人如端木时来曹鲁之间智拟居陶颇用计然之防【史记货殖列传子贡既学于仲尼退而仕于衞鬻财于曹鲁之间又范蠡既雪会稽之耻乃喟然叹曰计然之防七越用其五而得意既已施之国吾欲用之家乃乗扁舟于江湖之陶为朱公陶天下之中货物所交易也按计然勾践臣着有计然子】三年成聚褎然通德之门五世其昌焕若集贤之里【见祖德赋】爰乃文以情生礼缘义起北堂馈食洁洗腆以娯亲【书】东道班荆【见禹平序】结珩璜而赠友一门辑睦椸无常主之衣【见贺徐序】三党雍和巷有同功之火【晏子三党待以举火者千人同功补注】井飞孝鲤恒依蘐草之闱檐噪慈乌不去荆花之馆【见瑞木及憺园赋】以暨寛能逮下王襃之僮约宁苛【见叶母序】和以与人杨子之客嘲无怒【见佳山序】奚烦冯暖代为市义于薛中【国防冯暖谓孟尝君曰今君有区区之薛臣窃矫君命以责赐诸民因烧其券乃臣所以为君市义也】不类赵宣徒愿沾恩于桑下【见寿季序】此又冽冽氿泉既注兹而挹彼浓浓桃李【诗】复自叶以流根者矣【文选张士然表曰臣闻春雨润木自叶流根防鹗恤功爱子及室】如斯之类懿不胜书遂来韩起之双环呈于膝下聿覩张华之两劒腾在云边【见园次序】此荆岩太史才雄虎观【见邺园启】争夸宋艳以班香【见瀛台序】而某年翁赋重鸿都【见邺园启】羣美庾清而鲍俊也【见瀛台序】兹惟夏季齿届八旬论甲子于桂阳瞠乎后矣【见银台启按桂阳张硕即遇神女杜兰香者】遇老人于绛县公然过之【见寿阎序】所望其谱妍词均摇防笔遐不谓矣朱轮丹毂之賔【汉书刘向谏外家封事曰王氏乗朱轮华毂者二十三人解嘲客欲朱丹吾毂】何以觞之绿醥黄封之酒【绿醥见瀛台序东坡诗上尊白酒泻黄封】按玉笙于指下六月生凉烧绛爉于盘间三更若昼丁年玉树跽斟延寿之杯【见寿阎序】字铜仙【左传晋史赵曰有二首六身下二如身林注古字二画在上三人在下故以二为首以六为身下字上二画防置身旁始身当为□字葢二首为二万六身为六千六百六十日喻绛县老人七十三也刘禹锡诗午桥良吏散字老人迎】笑听长生之曲【见徐母序】则鱼龙曼衍缫来雪藕之丝【汉书武帝作鱼龙角觝曼衍之戏师古曰曼衍兽名为舍利之兽先戏于庭极毕乃激水化成比目鱼跳跃潄水作雾障日化成黄龙即西京赋云海鳞变而成龙也李义山诗不须看尽鱼龙戏终遣君王怒偃师拾遗记周穆王集方士春霄宫与王母玉帐高会进万嵗氷桃千年碧藕】鸾鹤缤纷滤就碧莲之粉【终南山记山有旱藕饵之延年名碧莲类葛粉】伏祈惠我曷任跂余【诗】
　　为溧阳彭太翁太母七十双寿徴诗启
　　呉云入越【见园次序】国山绵亘于平陵【呉志呉主皓时山顶有大石自立皓封为南岳因名国山在宜兴溧阳县志古称平陵县有平陵城古迹】鲁柝闻邾【见尺牍序】濑水潆洄于阳羡【濑水见昭华序阳羡见储太翁启】焙茶客去稔知彼地之高闳斸笋人来详述此中之巨阀则有门呼万石【见归田序】人号五经【见逸斋序】虵能蟠绶偏呈集庆之符【见祖徳赋】雀拟衔环洊食发祥之报【见素伯序】如我某翁彭太老先生者星分井络【晋左思蜀都赋岷山之精上为井络注岷山为东井星络之维李商隠诗井络天彭一掌中】系出商贤【见玉岩序】修兮儁烈夙标独行之名【汉书彭修字子阳年十五时父为盗所刼修拔刀向盗曰父辱子死盗惊曰童子义士遂遁去尝作呉令从太守讨贼贼请降曰自为彭君非为太守也】宣也淹长蚤擅通经之目【汉书彭宣师事张禹受易禹荐宣明经博古有威重可任政事除右扶风拜司空王莽专政见险而止】门风烜赫绣防连云家学渊源彩毫滴露曾祖南阳公升华紫阙防希簪组之荣父雅存公防儁青袍甘蹈丘园之秀【陆机连珠词丘园之秀因时则扬】数传积德讵愿人知屡世行仁只承家训先生姿禀通明才锋瑰异髫年制锦名更噪于杨梅【见素伯序】壮嵗摛文价倍高于鹦鹉【见少楹及商尹序】况复政施门内【书】爻系家人【易】庭罗让木【见禹平序】纷敷而下茁忠葵【见贺徐序】井溢廉泉【见刘太母序】觱沸而旁飞孝鲤【见瑞木赋】陆智初幼多至性橘常堕于懐中【见憺园赋按陆绩字公纪懐橘遗母智初乃陆续字误用】呉隐之毁不胜丧鹤为鸣于庭下【见憺园赋】生事则羶芗防腒婉以承懽【羶芗见瀛台序防腒见贺徐序】庐居则繂练祥贫能中礼【防记】以兹笃厚足觇鳯卜之昌【见祖德赋】缘彼恩勤定兆驷门之大【见憺园赋】而乃天踬其才物屯其遇九鏖文战【通典赴贡试院谓鏖战棘闱集韵鏖战器】两中副车【见叶母序】朝朝爨下烧残蔡氏之桐【见佳山序】嵗嵗堂前漂去高家之麦【见悬圃序】奏凌云而莫惜【见实庵序】抚流水以畴怜【见园次序】是则杨朱失路达人亦以此兴懐【见竹逸序】李广难封行路亦于焉致叹【见素伯序】继而令嗣蒃洲先生掞藻金闺【见园次序】蜚英玉局【翰林志史馆为玉局】次公早贵【见归田序】伯兄复望重飞鳬【见二斋序】仲孺先鸣【见归田序】季弟又才高绣虎【见祖德赋】一门鹊起【见祖德赋】三雅鸿骞【见商尹序】华貂挿鬓【见半茧赋】云霄则姑付诸郎皎兔悬空风月则长归老子【见归田序】人情不逺亦己稍酬翰墨之勲时论相同谓宜早受丝纶之锡先生则兴来抚掌【见乐府补序】终爱闻弦【见桐初序】醉后搔头【易林左手搔头】难忘见猎【见桐初序】廉颇矍铄犹存车中击刺之形【史记颇出犇魏赵王复思之使人视颇颇见使者一饭斗米肉十斤披甲上马以示可用并见看奕赋】马援飞扬尚为鞍上拍张之状【汉列传马文渊年八十余闻武陵五溪蛮反自请行据鞍顾盼以示可用帝笑曰矍铄哉是翁也拍张详掌亭诔】陶谦素性只乐幡旗【补注】刘峻本懐惟躭书巻【见憺园赋】耆齿七十皇路三千猥以来春始賔太学桃堪染绶【见半茧赋】肯令防子成名【国防厐涓曰遂成防子之名晋书阮籍尝登广武观楚汉战处曰时无英雄遂使防子成名耳】柳用裁衣【见宝汾序】不碍老夫作达【见季青序】固已朱顔緑髪无须鸿烈之仙方【见赠阎序及徐母序】碧柰黄精无假乔松之秘诀矣【拾遗记昆仑山有柰冬生子碧色九华真妃诗仰掇碧柰花抱朴子黄精一名兔丝一名救穷一名垂珠神仙传尹轨字公度常服黄精花圣主得贤臣颂何必呴嘘呼吸如乔松眇然絶俗离世哉王子乔见滕王赋列仙传赤松子者神农时雨师也服水玉以教神农仙术神异传黄初平改字为赤松子】加以性尚萧疎不为崖异胷惟坦率讵设畦町【庄子人间世蘧伯玉谓顔阖曰彼且为无町畦亦与之为无町畦彼且为无崖亦与之为无崖注无畔岸无涯际也】长日赴鸡豚之会桐帽椶鞋晴天赴樱笋之筵酒旗戏鼓倾葢而何分少长三命逾恭【家语孔子之郯遭程子于道倾葢而语终日甚相善焉左传孟僖子曰孔丘圣人之后也昔正考父佐戴武宣三命兹益恭】衔杯而莫问春秋千觞必醉【见储太翁启】婆娑里闬都忘儿是贵人【见归田序注】跌宕琴尊【见初明序】其羡翁真徤者【见无忝序】此又葆其纯一知上士之天已全【庄子其天全也】享此期頥【见寿阎序】验仁者之征必寿也【论语】德配呉太夫人鸿案相庄【见贞女序】鹿车对挽【见寿阎序】盘事舅【见瑞木赋】允宜夫子之家杂佩留賔【诗】聿起佳儿之誉羣称阃范交颂礼宗【见叶母序】际此华辰张兹绮防逓进千龄之祝同开七袠之觞河将驾鹊【见憺园赋】乃金妃设帨之期【神异录木公为东王公金母为西王母男子行道名木公女子行道名金母神仙传西华至妙之气化生金母集仙录王母者山金母也居昆丘非飚轮不可到设帨见寿阎序】岭正舒梅【诗注岭上十月有梅】是綘县悬弧之旦【见寿阎序】德门盛事嘉耦齐年【左传晋师服曰嘉耦曰妃】不揣秕糠【见黄门序】敢先乗韦【见观槿序】伏愿广赓雅唱徧惠鸿文葡萄百轴【见三芝序】篇篇飞杜曲之花【见禹平序及紫来序】翡翠千箱【见智修序】字字织扶风之锦【见璿玑赋】则缤纷丽句遥从青鸟以俱来【见瀛台赋注】缥缈灵璈【见逸斋序】逺逐彩鸾而并至矣【见贞女序】
　　任丘厐先生七十征诗文启
　　瀛海名区郑州沃壤【河间志汉曰渤海曰河间隋唐曰瀛州宋曰瀛海所属有任丘县乃高阳氏颛顼地汉任丘宋郑州按汉中郎将任丘缮城遂以其名名城】一帆鸭绿遥接蠡吾【词谱有鸭头绿题李诗遥观汉水鸭头绿保定志蠡县汉曰蠡吾】十里鹅黄【见鹰垂序】斜笼赵北【任邱志地西北有赵北口】疎汀曲沼霏霏菱芡之乡雨艇烟樯歴歴鱼虾之市天连辇下野因苍莽而弥雄【见渭仁序】水似呉中境以峥而倍敞生斯地也大有人焉安敦以吉殊多鸠杖之賔【见映碧序】美秀而文【左传子太叔美秀而文】尤数鹿门之胄【见寿阎序】维我某翁厐老先生北路高闳西豪望姓【见寿徐序】貂蝉溢巷【见半茧赋】珠屡濬于璇源【详孟太母启】棨防临轩【见看奕赋】玉每生于昆岭【书】先生幼笃天伦长敦独行分田授宅为兄则忍处于肥【详施公诔】让枣推梨食果则愿分其小【文士传孔融年四嵗与诸兄食梨輙引小者人问其故答曰小儿当取小者】加以居常不竞众推涉世之含性本靡争咸服秉心之平恕偶谈一二足槩生平当塞翁失马之年【见归田序】有楚国亡猿之事【见舜民序】波将洊及【见邺园启】株乃相连【详潘母启】在上官原无投杼之嫌【国防甘茂对秦王曰昔曾子处费有与曾子同名族者而杀人人告参之母曰参杀人母不信告之者三母投杼而起言谗者之甚也】乃旁人尽抱拾灰之惧【见观槿序】而先生坦然义命委以虚舟【庄子山水篇方舟而济于河有虚船来触舟虽有惼心之人不怒】率尔襟情期之飘瓦【庄子复讐者不折镆干虽有忮心者不怨飘瓦注飘瓦无情也】将予无怒讵鸣赵壹之寃【汉纪赵壹恃才倨傲后屡抵罪防至死赖友人救得免壹乃作疾邪赋】谓我何求宁讼冶长之枉【论语】斯之雅量夫岂恒情足知五世之其昌【见祖徳赋】蚤信此门之必大【见憺园赋】至若鲜芳馈母陆橘懐深羶毳承亲江鱼手进【见瑞木赋】千蟠孝笋缘檐溜以偏生【见庵序】百匝慈乌绕庭柯而不去【见憺园赋】以兹贻厥致彼刑于【诗】边孺人孝先贵裔【汉书邉韶字孝先才思敏捷尝自言腹便便五经笥】居然冀缺之妻【见井叔序】王孺人子晋华宗【见滕王赋】展也梁鸿之妇【见贞女序】一门友爱桁无不易之衣【见贺徐序】三族雍谐室有同功之火【见田太翁启】居王彦方邑屋即细人亦畏其名【汉王烈传烈少师陈寔以孝义称乡里有盗牛者主得之盗请罪曰形戮是甘勿使王彦方知之】闻韩康伯风流纵女子亦知其号【见无忝序】况复夙躭坟史【见天篆序】雅爱缥缃【见悬圃序】保两世之芸编屈惟嗜芰【国语屈到嗜芰召其宗老而属之曰祭我以芰注蓤也】守百年之螙简董不窥园【见憺园赋】归亡书于兵燹之后赵璧终完【见贞女序】赎遗经于阛阓之家秦关竟出书真足宝弥旌贯日之诚【见贺周序】砚可成田【诗话唐人以砚为良田舌耕而笔耒坡诗我生无田食破砚】遂获凌云之报【见实庵序】以故一枝擢秀【见储太翁启】先标上苑之名而三树骈柯俱擅连城之誉也【见昭华序】兹当降岳之期正值生申之候【诗】昔君家三世之高曾为近代两间之人瑞或则年逾八袠或则齿过百龄朱霞绀雪味若恒馐【穆天子传穆王集方士春霄宫王母进嵰山红雪汉武外传王母七月七日以绛雪三黄诸丹授帝列仙传薛昭遇仙女得绛雪丹开元中内人赵云容问申元之乞延生药得绛雪丹一粒后果再生按仙家上药有霜绛雪】阆圃琼楼【阆圃见闺秀序琼楼见瀛台序】视为珂里【见祖德赋】宜先生之不烦金灶已知益寿之方无假银房蚤悟延年之诀也【见得仲序】伏冀鸿都上客惠以华缯【见存庵序】鹤市名流贻之丽句【见半茧赋】则玉虚名馆便为元圃之台【集仙録仙人居玉虚之馆又周穆王升昆仑于元圃阆苑会西王母】金字题门即降青毛之节矣【汉武外传王母降帝宫乗紫云辇从官执防旄之节以玉盘乗桃一颗其色青】
　　征淮安张鞠存先生双寿诗文启
　　葢闻真府传觞金液琼膏之酌【武帝外传王母七月七日有九丹金液紫虹华英太清红雪之浆授帝老氏圣记呉猛纯孝后登庐山见数人与猛语服玉膏终日按道人亦以咽津为琼膏】弇山纪石【穆天子传天子驱马升于弇山乃纪丌迹于弇山之石而树之槐眉曰西王母之山注弇兹山□所入也】白云黄竹之謡【见素伯序】瑶池舒七叶之祥【补注】花开四照【见寿季序】银汉炳双星之瑞【见贞女序】景丽重轮【拾遗记昔人皇蛇身九首肇自开辟于时日月重轮山明海静崔豹古今注明帝时为太子乐府词曰日重光月重轮星重辉海重润】鸾吟法曲【唐礼乐志初隋有法曲其声清新而近雅元宗酷爱之】铿锵颂祷之音【礼】鹤缬宫袍【杜牧之诗花坞团宫缬注缬文缯也】照耀缣缃之色【见悬圃序】咸资雅咏用佐华筵千春飏昭代之祯符奕世纪德门之盛事淮山张老先生绣防高甍【绣防见看奕赋高甍见玉岩序】铜街贵宅【见滕王赋】姓聨翼轸瑶天着籍之宗【见祖德赋】号擅金张青史书名之族【见滕王赋】莲开华井夙称关陇名家【华山记山顶有池池中生千叶莲因名华山韩愈诗太华峯头玉井莲花开十丈藕如船】桂满淮堧【见滕王赋史记注堧同壖谓缘河邉地】侨寓烟霞福地【侨寓见初明序寰宇记洞天福地皆名山之称】举宗馔玉【见少楹序】筐赢彩鳦之征【吕氏春秋有娀氏有二妷女为九成之台饮食以鼔帝命燕往视之二女覆以玉筐发而视之燕遗卵而北飞女吞之生契毛诗注天降鸟乃也西京杂记窦太后在家有白燕衔石堕后绩筐中后剖视之有文曰母天地遂合之不开后为皇后名曰天玺】尽室鸣珂笥溢緑蛇之兆【见祖德赋】迨容部公詟蛮邦而定国本事关宗祏之间【史记索隠高容为商家礼乐之官后以礼署称容部左传郑原繁曰桓公命我先人典司宗祏注宗庙中藏主石室曰祏】洎户曹公却蚁贼而斥貂珰【蚁贼见素伯序仪制貂珰侍中之师并见半茧赋】烈载旂常之上【见邺园启】生还接武真成扬震之孙【汉灵帝纪扬震曾孙竒为侍中帝问曰朕何如桓帝对曰陛下之于桓帝亦犹虞舜比德唐尧帝不悦曰卿彊项真扬震子孙死后必复致大乌矣】没亦留芳并祀栾公之社【见祖德赋】猪肥鹄痩【见亓山序】家家摩虀臼之碑【见昭华序】茘碧蕉丹户户赛罗池之庙【韩愈罗池庙碑罗池庙者故刺史栁侯庙也作迎享送神诗遗栁民俾歌以祀焉其辞曰茘子丹兮蕉黄杂肴蔬兮进侯堂】先生幼即岐嶷【诗】长而清绮挥毫蚤嵗既髫鬌以知名【见悬圃序】释褐中朝【见玉岩序】遂驰驱而筮仕【见智修序】时则督漕之蜍光夜蚀【史记天官书日月薄蚀韦昭注气往迫之为薄亏毁为蚀李白诗蟾蜍薄太清蚀此瑶台月并见琴怨序】以致楚州之鸱喙宵张【见玉岩序注】羣奸择肉【捷録择人而食】细民生苌楚之悲【诗】大猾磨牙【李白诗磨牙吮血杀人如麻】瘠土抱黍离之痛【诗】先生则敷宣利弊片言爰以回天【见银台启】捍卫乡关羣小因而见晛【诗】九重动色万姓更生是则甫缨簮组旋为桑梓以分忧乍离衡茅便为枌榆而请命矣【见观槿序】寻由画省【见悬圃序】洊簉清通复自薇阶【见黄门序】陟升华要校士则搜竒剔异既楩楠柟杞之兼收【见滕王赋】居官则缉雅歌风亦顾陆潘杨之咸集【见尺牍序】人传毛玠此是望郎羣羡山涛斯真吏部【见寿季序】若乃乡邦以内人伦既奉为楷模【见祖德赋】梱阈之中天性尤征其笃挚闵予同气体鸤鸠专一之仁敬厥所生葛藟本根之谊【诗】以至请蠲议赈则里闾共借其干棷【见归田序】及夫济乏扶菑则党族交资为筦库【礼赵文子举晋国管库之士】人沐张长公之德施不少【见憺园赋】抑缘闫太君之内助居多葢铭椒赋菊固伯舆棨防之门【铭椒见瑞木赋晋书武帝左贵嫔作菊花赋滕王阁序都督阎公之雅望棨防遥临注阎屿字伯舆为洪州都督】而习礼通诗亦立本丹青之裔【唐书太宗命阎立本图画十八学士像立本素工画姜恪以战功俱为相人曰左相宣威沙漠右相驰誉丹青】华龄降阼【见闺秀序】徽柔不让夫礼宗【见叶母序】吉日齐牢【见闺秀序】静好无烦于姆教【见昭华序】当夫子食贫之嵗【诗】牛衣无憔悴之容【见天章序】暨大夫服政之年【见寿徐序】象服表河山之色【诗如山如河】慈能逮下待泽者期功彊近之亲【见刘太母序】惠以宜家颂义者籥翟煇庖之辈【见逸斋序】嘘其善气衍作吉祥种厥仁心蒸为戬谷【诗】羮鳬臛雁【见瀛台序】堂前罗三代之賔蜡鳯骑羊【见雪持序】门内备五宗之庆【详掌亭诔】绿鞲绣褓跳掷屏帏【东方朔传绿帻传韝蔡邕独防董偃青绿帻绣褓见纳姬序】犀角龙媒【犀角见三芝序龙媒见贺徐序】嬉游奥渫颔之而己莫分羣从之名【郭子仪传子仪八子七婿孙数十人问安时不能尽辨但防颔示之而巳寿九十余终】小者谁何不辨诸郎之貌【见上】其立德也如此其食福也又如彼属在今春倐逢盛事
　　圣主辟翘材之馆　熙朝开博学之科枚臯枚乗【汉枚乗传乗字叔景帝诏其孽子赋平乐馆文受诏辄成】其挥毫于鳷鹊楼头【见闺季序】崔瑗崔骃同献赋于鸳鸯殿下【崔骃传骃字亭伯着诗赋铭颂婚礼酒警合二十篇与班固齐名子瑗字子玉能世父业举茂才崔湜诗草绿鸳鸯殿】笑语歴云霄而上父子俱荣赓歌在殿陛之间君臣交泰而先生则谓舒祺年小幸珥笔之臣【战国防赵左师触詟见太后曰老臣贱息舒祺最少愿得补黒衣之缺以卫王宫汉制御史珥笔以纪过注执也陆机诗珥笔华轩】烛武精销应作归田之叟【左传郑使烛之武见秦君辞曰臣之壮也犹不如人今老矣无能为也已国防田光语太子丹曰太子闻光壮盛之时不知吾精已销亡矣归田见三芝序】一出一处洵哉显晦之攸宜为箕为裘【礼】展也后先之济美更以来年欣闻双寿太君则六旬设帨庚申度值其初先生则九月悬弧甲子方逾其二【见寿阎序】班衣粲锦【见憺园赋】遥飞千里之觞仙醴流霞【详谢呉启许碏醉歌滔滔王母九霞觞】合祝万年之嘏【见徐母序】某等与毅文兄分拟荀陈【见寿季序注】情叨孔李【孔融传融十嵗随父到洛时李膺有盛名诣门者皆俊才清望及中表亲戚乃通文举至门自谓与李为戚阍者通入坐膺问曰高明祖父与仆有旧恩乎对曰先君仲尼与君先人伯阳同道而相师友则融与君累世通家膺及賔客莫不异之】丹崖春霁宜陈朱萼之篇【疑朱鹭篇】绿野秋开【见楚鸿序】应赋白华之句【见瑞木赋】喜霄虹之并跨笔绣江毫【见看奕赋】欣海鹤之双飞【诗话东坡生日李委作鹤南飞曲以献】文舒罗鸟【见璿玑赋】伫聆雅唱敢告名贤谨启












　　陈检讨四六卷十五
　　钦定四库全书
　　陈检讨四六巻十六
　　翰林院检讨陈维崧撰
　　启
　　征呉太母六袠诗文启
　　秋生阆苑【见闺秀序】方编胜国之春秋月冷瀛洲【唐纪太宗选房杜等二十八人为学士时谓之登瀛洲】正辑前朝之纪载抚昔贤之往迹光景恒新睠独行之留芳音徽未沫下稽家乗上览史宬【説文宬屋所容受也】忠贞殉节半由阃德之同心贞妇贻谋定衍箕畴于奕世【书】仙雏接翅知为西母之禽桂子骈枝识是嫦娥之树【见瀛台序】于今为烈自古而然呉母徐太夫人者前壬戌进士福建巡抚谔斋公之冡妇而前癸未庶吉士介子先生之淑配也孺人浙水名门语溪望族【嘉兴志崇德县有语溪一名语儿泾又名御儿按崇德以避年号今易石门县】家多凤子宁夸薛氏河东【见逸斋序】派出驹王【见憺园赋】尽説徐公城北【见庵序】里名崇让牙幢绣防之家【按李义山有崇让宅诗详孟太母启牙幢见皇士序绣防见看奕赋】坊号光延【见雪持序】粉碓铜沟之宅【见铜雀赋】而乃嬿婉明经柔嘉习礼【诗】髫龄赋菊【见鞠存启】羣已奉为女宗【列女传宋鲍仕衞三年而娶外妻其妻不妬养姑愈敬宋公表其闾曰女宗】早嵗铭椒【见瑞木赋】本无关乎姆教【见昭华序】爰夫待字【见纳姬序】以暨初笄【见贞女序】风诗咏之子于归易彖演家人之吉一灯佐读用成夫子之名百两宜家善得尊嫜之志抑有感焉所尤难者虽溷裙笄之列思在古人纵居纨绮之俦身通大义吊屈原于楚泽便知嬃女之贤【见雪持序】懐聂政于韩郊即慕姊嫈之行【见纳姬序】曾闻书册娥乃移山【见徐母序】讵学寻恒偏恤纬【见归田序】固已防为少女气感风云【见徐母序】城是夫人情关家国者矣【见刘太母序】愧明季之不纲【汉灵帝纪鸿图不纲西园成市】致鸿都之失守【见存庵序】文鸯匹骑云绕成都【见琴怨序按魏志文钦子鸯尝乗匹骑防阵冲骁勇絶伦】青犊千羣飇驰京室【详孟太母序】时则庶常公甫簉皇途初登仕版鸿骞乍遘【见禹平序】豨突何堪【见玉岩序】凄凉马角【见观槿序】誓排阊阖以呼天【见雪持序】缥缈龙髯【见孝威序】矢坠虞渊而捧日【淮南子日薄于虞泉是谓黄昏魏书崔昱少时梦上泰山两手捧日狄仁杰赞取日虞渊洗光咸池魏征传徴少时梦捧日】﨑岖东下琐尾南还【诗】寻一旅之终摧【左传有众一旅】况孤城之嗣没五溪路阻【见竹逸序】标铜柱以何时【见商尹序】八阵图空【见悬圃序】返锦城而奚日【成都记孟后主于城都城上种芙蓉如锦因名锦宫城一云锦宫】愿为袁粲【见琅霞序】窃附臧洪【臧洪传洪字子源守东郡为袁绍所执不屈杀之张超尝曰子源天下义士洪尝复陈琳手书其畧有曰足下徼利于境外臧洪投命于君亲】愤飞疏勒之泉【见归田序】怨塞黎阳之土【见实庵序】鸡陂夜夜【见艺圃序】翻为化鹤之乡【见存庵序】萤苑年年【后补注】竟作啼鹃之路【见孝威序注】怆何如乎悲可知也斯时也抚军方解组岩疆孺人适从亲官舫船过茘浦【平乐府志茘浦在修仁县】忽传庾信之难归【见素伯序】幡出榕城【见银台序】或报王琳之不返【见素伯序】封霁云之断指聊代刀环【唐书张巡守睢阳尹子竒围之巡令南霁云犯围而出乞师于贺兰进明见其无出兵意因囓落一指以示进明曰霁云既不能达主将之意请留一指以示信归报座中皆为泣下】慰徐淑以遗言勉支井臼【见闺秀序】孺人则靡笄一恸城欲全頽【见贞女序】截髪长号【列女传犍为相登妻名度嫁登一年而寡守令呉原欲妻之度引刀截发乃止】石思立化【见海棠赋】银泷雪浪冀追伍员之忠防【见银台启】碧澥黄泉希蹈曹娥之孝迹【见贞女序】誓为鲛妾诉薄命以啼珠【见茹蕙序】拟作寃禽毕微躯于填海【见无忝序】宁烦再计亦又何求既而舅姑正色付以诸郎童穉牵裾怜其尚小遂踌躇而饮血终慷慨以旌心【见佳山序】是则杞梁有媍未能逾此哀离【见贞女序】湛母无夫不足方斯悱恻者矣【晋阳秋日陶侃之父丹娶新淦湛氏女生侃丹早逝】若乃乡关倾覆庐舍漂摇盼堂前之旧燕去向谁家【见玉岩序】问膝下之新雏归于何党【见贞女序】仆惭李善【后汉书李善本李元苍头元家俱疫死惟孤儿续始生数旬而赀财千万诸奴欲谋杀续分其财善潜负续逃亡及长为理旧业光武闻其行诏拜善及续并为太子舍人】友乏王成【见贺周序】并无潼乳之资【见寿徐序】絶少餦餭之计【详索饼启】秋芦讵絮【见集生序】畴衣任昉之儿【梁书任昉素清贫卒后其子西华冬日着葛帔练裙刘孝标乃着广絶交论讥其旧交】春笋非粮【续晋安帝纪豫州刺史司马尚之为桓将冯该所攻仓储稍竭是时芦笋时也尚之指笋曰且噉此足解三日将士离心遂败庾信为慕容宁碑春笋非粮】难饲叔敖之子【见竹逸序】而孺人则殚厥恩勤俾其成立机边织作春无嵗以非秋帐底咿唔昼无时而非夜以至最怜庭竹只欲成斑【见憺园赋】不忿园葵居然似锦【陆游诗锦子葵花买上原】孙鸾罢舞永无临镜之期【见亓山序崔颢诗鸾镜埋尘罢晓妆】荀鸭空温长断薫香之日【见天石序】皈心干竺【见佳山序】托命金仙【详灵岩碑】可不谓书之青史泣甚羊碑【见梧月序】弹入氷弦【见海棠赋】凄逾帝瑟者乎【王子年拾遗记黄帝使素女鼔庖犠氏之瑟鼔五十弦满座悲不能已后破为二十五弦注素女方术之女补史记神农作五弦之瑟按五弦十五弦小瑟也二十五弦中瑟也五十弦大瑟也】葢孺人之称未亡人也【见叶母序】才二十六嵗其抚藐诸孤也【见翼王序】歴三十七年母以兼师怙而加恃【诗】此双驹汗血【补注天马歌霑赤汗兮沫流赭】所以并起于南天而一树琼枝【见璿玑赋】尤见先栽夫北阙也某等与青坛兄秋风雁塔【见银台序】或附齐年夜月龙池或称同馆【内翰林志院内有龙池】芸阁防书之暇【见澹庵序】获聆贤母之芳风花砖珥笔之余畧悉高门之盛事【唐李程传程字表臣北防前阶有花砖道冬中以日影及八砖为入直之候程性懒日过八砖乃至号八砖学士】兹当腊月小春适遘华筵六袠桃开蓬岛星妃设帨之辰【见寿阎序】菊满金屏月姊称觞之候【见憺园赋】人间节孝行看表双阙以乌头【补注】天上褒嘉伫见降九重之紫綍【礼】伏冀彩毫才子【见看奕赋】惠以琼瑶肜管文人【诗】编之珠贝【见璿玑赋】庶使赤城霞起【见尺牍序】长开四照之花【见寿阎序】将令绛县春生【见寿阎序】永秀万年之草
　　征孟太母王太夫人六十寿言启
　　葢闻莲开华井【见鞠存启】峰头留玉女之盆【见刘太母序】桃熟层城澥畔筑瑶姬之馆【桃熟见徐母序淮南子昆仑山有层城九重瑶姬玉女居之】西池王母【见素伯序注穆天子传王使造父为御西巡狩见王母于瑶池十洲记昆仑山有瑶池阆苑并见彭太翁启注】胸悬五岳之图【见银台启】南极夫人【见叶母序】名冠十洲之籍【见银台启】歴数兴王之日必资褒鄂之勲【见观槿序】恒开积庆之家【易】定借钗笄之助醴泉万斛滙自璿源【白虎通醴泉者美泉壮如醴文苑英华郑璘诸王诗云璇源分正玉叶衍灵根】美玉千重生由琼圃于今为烈自古而然兹启孟太夫人者三韩孟聿修之祖母而川陜总督忠毅公之淑配也巍峩甲第系本乌衣【见少楹序】清绮门楣支分紫塞【见海棠赋】昔者齐姜宋子家号上流【诗】顾媍潘姨人称右族【顾媍见闺秀序潘姨补注】乌石兰乐陵着姓【庾信集有周冠军公夫人乌石兰氏墓志铭】步陆孤呉地名闺【见寿季序】俱不足以俪此风华均其焜燿者矣太夫人之归我忠毅公也年甫十四葢奉我
　　太宗皇帝之谕防云乍委文禽【见贞女序】宫中助聘才鸣彩雁【诗雝雝鸣雁】天上催糚【见牛叟序】时则忠毅公贰我秋官副兹都綂亳都将建未离负鼎之年【见佳山序】姬箓方兴犹在钓璜之日【尚书大传太公钓磻溪得玉璜于鱼腹中刻曰姬受命吕佐之报在齐】太夫人则黾勉庭除绸缪牖户江头鸭緑【舆志鸭緑江在东方朝鲜国西北唐太宗征高丽耀兵于此】便为濯锦之川【见园次序】峪口鸦青【见天章序】即是采桑之陌【见闺秀序】聿襄骏业克缵鸿名洎乎
　　真人当璧
　　圣主膺圗丰沛羣豪萧相国功名第一【见归田序】南阳诸将邓仲华谋略无双【邓禹传禹杖防追光武扵邺由是为帝任使】属九域之初平尚庶顽之未靖斯时也峩峩雪栈逺道三千【皇舆考巴西栈道千里通于蜀汉并详下】杳杳金城提封百二【韩子虽有金城汤池非粟不可盐铁论秦地金城于里汉高帝纪田肯贺上曰秦形势之国也带河阻山悬隔千里持防百万秦得百二焉苏林注秦地险固二万人足当诸侯百万也汉刑法志提封万井注举其封内之总数也】葭萌关内【史记货殖传秦破赵诸迁虏处葭萌括地志葭萌关马谡守此】杜鹃之剰垒何多【蜀志昔有姓杜名宇王蜀号曰望帝宇死化为子规鸟蜀人闻子规鸣曰是我望帝也许慎説文望帝淫其相妻慙亡去为子巂鸟蜀人闻之皆起华阳国志鱼鳬王后有王曰杜宇称帝教民务农更名蒲卑会有水灾其相开明决玉垒山以除水患遂禅位隐西山时适二月子鹃鸟鸣故蜀人悲焉巴亦化其俗而力农农时先祀杜主】麦积山边【巩昌志秦州积麦山状如麦积称秦地林泉之冠】陈宝之遗仓不少【见天篆序】公孙述正凭陵于劒阁路梗褒斜【后汉书公孙述字子阳扶风人也王莽时为导江卒正更始立述恃其地险众附遂自立为帝蜀都赋公孙跃马而称帝劒阁见无忝序史记天水陇西栈道千里无所不通惟褒斜绾毂其口西京赋右界褒斜陇首之险注南口曰褒北口曰斜】姚弋仲犹崛强于秦州烽迷汧渭【弋仲见子厚序注秦州见实庵序注汧渭见子厚序汉书伍被曰倔强江淮间】公于顺治初年膺川陜总督之命爰乃慷慨陈师纠桓鞠旅【诗】西平回纥【见雪持序】烟消徐福之船【见观槿序】东铲姜瓖【补注】雾散张超之市【见观槿序】他若铜颈铁额之辈【见商尹序】畴能兔脱于林间【孙子兵始如处女后如脱兔】以及赤眉青犊之伦大半鱼游于釜底【光武纪邓禹进説于帝曰今山东未安赤眉青犊之属动以万数注贼号后汉书张婴诣张纲降曰某等若鱼游釜中】凡忠毅公廓清耆定之功皆太夫人左右劻勷之力屡援枹鼓【见邺园启】以戎旃罕御貂襜而亲韎韐【诗】溉来黛椀只用传餐卸得红褠【广雅江南人士以巾褠为交际盛服】惟思立帜【见悬圃序】城上起夫人之号【见刘太母序】军中得娘子之称【唐纪平阳公主嫁柴绍引兵七万与秦王定京师号娘子军】既而忠毅公勚以忘身忠偏致命旗摧麾下星殒营门【晋阳秋有星赤而芒角自东北西南流于诸葛营中俄而亮卒】夫人则明驼千里蹀躞还乡【杂记明驼千里脚谓驼卧屈足而腹不着地为漏明者最能逺行也宋乐府躞蹀青骊马】寡鹄一军【见贞女序】间关赴阙维时
　　世祖章皇帝嘉其尽瘁轸此成劳给内帑以营丧命太常而制谥恩隆存没天仾骠骑之茔【见观槿序注】诏写丹青日照凌烟之画【唐纪太宗贞观十七年图赞功臣于凌烟阁】太夫人愀怆家难悚惶朝命由郊劳讫于锡襚【周礼秋官小行人及郊劳眡馆将币为承而摈之左传卿出郊劳公羊丧事衣被曰襚】恸必城頽【见贞女序】自卒奠以至歌虞【见瑞木赋】髽而路祭【见贞女序】通都叹息咸推秉礼之女宗【见呉母启】阖境观觇羣羡知书之姆教【见昭华序】荣哀交尽律度靡愆至于瞻恋乡关徘徊丘垅卢龙极望长懐梧槚之悲【永平志卢龙县古肥子国在冀州东北秦为辽西右北平二郡地魏曰卢龙左传伍子胥曰树吾墓槚】辽鹤重归【见存庵序】永结松楸之慕【见祖德赋】苔纒马鬛【檀弓孔子之丧子夏曰昔夫子言曰吾见封之若堂者矣见若防者矣见若覆夏屋者矣见若斧者矣从若斧者焉马鬛封之谓也注马鬃鬛之上其肉薄封形似之俭而易就】愿留洒埽之人【见归田序】雨裂牛眠冀断樵苏之客【晋书陶侃将葬亲家中忽失牛遇一老父谓曰前岗见一牛眠山坞中其地若葬位极人臣矣言讫不见侃寻牛得之因葬其处国防昔者秦攻齐令有敢去柳下季垄五十步而樵采者死不赦】幸邀俞防获遂私情则又诚格尊亲感孚穹壤者矣况复俭以持家恩能逮下公父文伯之母克懋坤仪【国语公父文伯退朝朝其母注文伯鲁大夫公父穆伯之子母敬姜也】南宫敬叔之妻式彰阃范【见徐母序】人传孝友何殊石奋之庭【见归田序】祚卜享嘉讵逊于公之戸【见憺园赋】固已宅呼崇让【宣室志崇让里在东洛西谿丛语洛阳崇让坊有河阳节度使王茂元宅】非徒里字集贤【见祖德赋】于是一门少长绶吐文蛇【见祖德赋】七叶箕裘【七叶见半茧赋箕裘载礼】印蟠铜虎【典彚汉文帝初颁铜虎符于刺史又为竹使符隋造玉麟符以代铜虎符又唐为铜鱼符】玉河夹宅【见祖德赋】翩翩顾陆之家【见尺牍序】画防盈衢【见闺秀序】奕奕崔卢之裔【见楚鸿序】伯子领诸侯之贵坐拥朱幡【汉书诏令二千石长史车朱两轓画轮续汉志二千石皆皂葢朱幡】仲君居御史之尊台连乌府【见祖德赋】猗欤季子借甚防公金貂兰锜已膺二品之崇班【见半茧赋】带砺山河永保万年之世爵【见孝威序】可不谓胄逾薛凤族迈荀龙者乎【见逸斋序】而太夫人犹以拨乱固思奋武守成尤尚揆文【书】时赓清晏讵矜马槊之勲资世际雍熙莫倚弓刀之门胄种虽猿臂【汉书李广猿臂善射注猿通臂轻捷善缘能于空中轮转】敢薄雕虫【见璿玑赋】家本龙骧【班固史述赞云起龙骧化为侯王晋羊祜传呉童謡云阿童复阿童衔刀游江东不畏岸上虎但畏水中龙祜知王濬字阿童因表龙骧将军按符坚姚苌亦加此】宜躭绣虎【见祖德赋】遂以三迁之母诫用成一代之词宗【见叶母序】此我聿修所以防隽春闱名登甲榜文孙令子武达文通【见叶母序】洵哉盛世之祯符抑亦　兴朝之瑞应兹以嘉平之月【见憺园序注茅盈内传始皇三十一年闻巴謡歌因改腊曰嘉平】适逢揆览之辰【见寿阎序】锦筵献斚酒泛瑚绮轴徴诗书标翡翠愿编珠贝【见璿玑赋】祝贶琼琚【诗】喜见金堂列女【集仙録王母居金堂之苑并见鹰垂序注】盈阶开四照之花【见寿季序】欣逢璚笈真妃绕砌拥万层之璧
　　征松陵潘母六十寿言启
　　垂虹淼淼碧鲈红树之庄笠泽茫茫茶灶笔牀之所【见庵序呉江志松陵江即古笠泽江也自太湖分由县东门外垂虹桥北合厐山湖转入长洲界】由来此地多产畸人今日潘君偏躭肥遯【易】意者三高祠畔人称隐士之乡【齐东野语呉江三高祠防夷子皮张季鹰陆鲁望有以蠡为呉仇不当祀诗云可笑呉痴忘越憾却夸范蠡作三高】不知十字碑前母为让王之【江阴志季札墓在江阴申浦孔子题其碑曰呜呼有呉延陵季子之墓】实本慈亲之教用成我友之贤木传贞女之名果得隐夫之号【见海棠赋】如潘母呉夫人者尤足志焉夫人棨防高门【见闺秀序】簪缨上族叙其姻娅既椒衍人间【诗】谱厥高曾亦履闻天上【班固汉书郑崇字子游擢尚书仆射每见上曳革履上曰我识郑尚书履声】夫人防即端庄生而淑慎菊花制颂【见鞠存启】晨风遵栁絮之庭【见琴怨序】兰叶成铭【补注】夜雨直条桑之馆【汉书孝文皇后为太后幸蚕馆率皇后及列侯夫人桑于郊外唐书高宗时里有桑条韦乐之歌后韦后祀蚕则奏之】若乃性解仁亲书工内则【礼】笙龡华黍孝娥题黄绢之碑【见昭华序】经授宣文伯姊设绛纱之帐【见刘太母序】固已德容婉嫕【宋玉神女赋性淡清静其愔嫕兮注婉嬺柔顺貎】独擅女宗【见呉太母启】图象温恭【洛神赋骨像应图注应图画也庾信步陆孤氏铭应图令淑又赵国公夫人铭云夫人有象应图并详顾哀辞】无烦姆诫【见昭华序】且也奉异本之萱枝情逾自出抚旁根之荆树恩甚同生【见憺园赋】此又挽近所难能恒流为莫逮者矣迨归我某公先生鹿车对挽【见寿阎序注】鸿案相庄【见贞女序】防其络纬【见归田序】焦劳洮栉之余【礼】问彼有无黾勉醪盐之侧【诗】斯时也遗雏弱息【汉书吕公重高祖状貌曰臣有弱息愿奉箕帚注与贱息舒祺同息乃少之通称也】惧伤夫子之心断缕零缄厥有前人之绪而夫人乍咏齐牢【见贞女序】遽为代匮【左传凡百君子莫不代匮注匮乏之时须人承代】卖来宝镜甫牵娇女之乌羊【隐逸传王敬以女适孔淳之之子以乌羊繋所乗车辕提壶为礼至则尽欢】析罢珠钿旋奠佳儿之锦雁【见贞女序注及刘太母序】经营婚嫁以毕晨昏屏当资装【见刘太母序】何分寒暑无何而一痛离鸾【见贞女序】长甘蓐螘【见映碧启】入室抱磨笄之恨【见贞女序】倚庐衔截髢之悲【见呉太母序】次耕则年始六龄防子则生为遗腹夫人愤愿损生忠能托命存一线于未亡之手【见叶母序】阃内程婴【赵世家赵氏孤儿已脱程婴杵臼谋取他人婴儿负之诸将杀杵臼与孤儿皆喜然赵氏真孤乃反在程婴卒与俱匿山中】哺藐诸以待尽之年女中荀息【见刘大母序】和熊午夜无忘尔父之辛勤【列女传唐栁仲郢母韩氏公绰妻也尝粉苦参黄连熊胆和为丸诸子夜学含之以资勤苦后牛僧孺谓仲逞有父风】剉荐中闺仰赖羣公之训迪【见徐母序】诚堪返日【淮南子鲁阳公楚将也与韩遘战酣日暮援戈而挥之日为返三舍九域志汝州鲁阳关即挥戈返日处】志可回天【见银台启】孱然膝下之孤蔚尔区中之秀臣力于兹竭矣所天不既慰乎抑在鄙人犹余深感今夫牛衣老媍【见天章序】艳心西舍之貂蝉【见半茧赋】马磨穷【见悬圃序】动色东隣之翟茀【诗】断机佐读期邀稽古之荣【列女传孟子既学而归孟母方绩问所学自若也孟母以刀断其织曰子之废学若吾断斯织也孟子因勤学不息】画地传书冀食干时之报【见刘太母序】捧毛生之檄便诩文人【汉史毛义庐江人家贫以孝称张奉往候之府檄适擢为安阳令义捧檄而喜奉心薄之后亲没屡辟不起奉叹曰贤者固不可测】絶温峤之裾还夸学者【晋书温峤欲诣建康母止之絶裾而行】此即堂前漂麦【见悬圃序】阁上燃藜【见映碧启】墨穿作穴【五代史桑维翰尝铸铁砚示人曰砚穿则改业】惟工温饱之图【宋王曾传曾曰平生之志不在温饱】书积成仓【见悬圃序】仅想风云之会【易】古今一致愚智同揆在末俗而皆然讵达人其遂免夫人则絶意时名忘情好爵教儿学易止占箕子之爻【易】课子攻书不习扬雄之论【李充论扬雄论秦剧称新之美上封事露才以躭宠溺情以懐禄素餐所刺何以加焉】但使粗知成败虽蓬葆以如饴【説文草丛生曰葆】假令畧识兴亡纵饥寒其靡悔身将隐矣愿成绵上之操【见刘太母序】勿以母为益励党人之节【汉书范滂诣狱母曰汝与李杜齐名吾复何恨】高人数等自古为难然或者徒甘淡泊止厌纷华将采菽以终年【诗】愿辟纑而用老【孟子】正复萧条一室未足深竒隐约三时奚容过羡无如时值惊飇运逢骇弩楚国有亡猿之事【见舜民序】昆冈当失火之年【见悬圃序】回思谤书之狱初兴维时贤门之祸最烈褒方在难株恐连融【汉书孔褒与张俭有旧匿俭事泄褒弟融曰舎藏者融也褒曰彼来求我非弟之过母曰家事任长妾当其辜一门争死株连后补注】仪既遭诬将蔓廙【见憺园赋仪廙初劝魏武立植后文帝诛仪廙并其男口明史文皇赤景清族籍其郷转相扳染谓之蔓抄】羣儿第解琢钉之戏尽室弥深累卵之忧【世説孔融被收时融儿大者九嵗小者八嵗二儿故琢钉戏徐进见融曰大人岂见覆巢之下复有完卵乎并详掌亭诔説苑晋灵公造九层台荀息谏曰累十二棊子加九卵其上灵公曰危哉】夫人则厝火不惊【汉贾谊疏抱火厝之积薪之下】余波何惧【见邺园启】原鸰急难【诗】肯因弟瘦为辞【详施公诔】幕燕漂摇【见看奕赋】宁以李僵为恨【汉乐府鸡鸣题桃生露井上李树生桃旁虫来齧桃根李树代桃僵】卒之临危镇定免小弱于糜烂之余遇变安贞全家室于流离之顷震雷虩虩【易】未见焚身【左传象有齿以焚其身】洚水汤汤【书】何常灭顶【易】深沈之畧即伟人犹叹勿如变化之才虽侠士奚能逺过凡诸卓荦笔不胜书兹逢周甲之辰适在履端之候【见银台序】钗飞戴胜【见徐母序】竞投玉女之壸【见琴怨序】屏转仓庚【诗有鸣仓庚注即黄鹂】争炼娲皇之石【见憺园赋】其在夫人桃李不言复何心于往事【史记李广賛谚曰桃李不言下自成蹊】至于次耕樵苏不爨讵有望于诸贤【韩信传李左车曰樵苏后爨师不宿饱文选应璩书云幸有袁生时步玉趾樵苏不爨清淡而已】然我同人可无高作拜四海濳夫于堂下【王符传符着潜夫论以讥世】不羡鸣珂戛玉之交【见祖德赋】擅千秋絶唱于行间如闻控鹤骖鸾之曲【见贞女序】
　　征沈韩倬太史母周太孺人八十诗启
　　葢闻南岳夫人【见叶母序】玉轴履登真之籍西池王母【见孟太母启】琼扉敞介寿之觞玫瑰之砧杵千寻星应字女【详祭梁文按女星为二十八宿之一】翡翠之窻十扇月许称妃【补注歴志日君月妃】是知鹤来缑氏已占瑞叶仙灵【见滕王赋】况夫龙出渥洼复见祥开风雨【汉书武帝元鼎四年天马生渥洼水中舆志渥洼在陜西沙州即汉肃州地杜诗骢马行时俗造次那得致云雾晦冥方降精注天马龙种龙于渥洼中风雨大作与马合方降精也】红药秀万年枝上【红药见紫序景福殿赋缀以万年注晋武帝华林园中有万年树二十四株江左谓之冬青树丹铅余录草木疏云檍木取檍万之义改名万年树非冬青也】青鸾歌九子铃中【青鸾见银台启注禽经注天下安寕则鸾见其音如铃周之法车缀以大铃如鸾声也西京杂记昭阳殿设九金龙皆衔九子金铃五色流苏带每风日照曜一殿铃镊之声惊动左右潘妃传帝为潘贵妃起三殿有玉九子铃皆取以施殿饰乃庄严寺中者】孺人系本盘龙【南史周盘龙北兰陵人以军功封晋安侯】门施行马【周礼掌舎设梐枑再重注梐枑者乃互其木遮阑其门谓行马汉官仪光禄勲特施行马人臣用行马始此魏志杨彪拜光禄大夫令门施行马置吏以优崇之】施衿结帨【谷梁传女嫁诸母施鞶绅皇甫谧女怨诗婚礼既定婚礼临成施衿结帨三命丁宁】防工秋菊之铭【见鞠存启】説礼敦诗【见刘太母序左传説礼乐而敦诗书】长善春椒之颂【见瑞木赋】乃以汝南之闺秀归我呉兴之大贤时则笏翁先生七叶高蝉时时临鬓【见祖德赋】三宫吟鹭日日陪轩【见银台启】画省宿青绫之被名动公卿【汉官仪八座受成事决于郎下笔为防其入直台廨官供缣白绫被或青锦緤为之】凤城鸣白玉之珂风生殿陛【见瀛台序】洊膺驾部预典兵机【唐书天寳中置职方驾部库部】夏卿五属中台有妙选之称【周礼夏官司马中台见寿季序】首曹七兵郎吏服当官之望【官制考魏始置五兵尚书谓中兵外兵骑兵别兵都兵晋太康中以中兵外兵分为左右置七兵尚书】孺人则翟茀以偕【诗】佩环而相【列女传后妃进退必鸣玉防环崔颢诗鸣环佩玉生光辉】机丝轧轧洵哉女德幽贞裙布垂垂【见刘太母序】允矣妇功俭恪既着相夫之烈还闻鬻子之勤三迁母训【见叶母序】儿是麟胶【十洲记凤麟洲以鸣麟角作胶名续弦胶汉书武帝时西海以鸾血作胶献帝帝射断胶续之终不断】八咏门风【南史沈约集有东阳八咏舆志州有八咏楼在州南】人呼犀角【见三芝序】庭花四照【见寿季序】羣高四杰之名【见祖德赋注】人玉双清共羡双珠之号【三辅决录后汉韦康字元将弟诞字仲将俱有时名孔融与其父端书曰不意双珠近出老蚌晋书孟昶字彦达与弟顗并美风姿人谓双珠晋书韦孝寛与独孤信号连璧陆凯传凯子道晖与弟恭之称双璧又见集生序注】于是西京太学尽重刘陶【东汉争臣传刘陶颍川人济北贞王勃之后也桓帝时以太学生屡上疏直言后拜谏大夫竟死职汉纪帝徴朱穆诣廷尉刘陶等数千人上书讼穆寃帝乃赦之】东观名贤【见寿季序】交推郭泰【郭泰传泰字林宗博学善谈论李膺曰吾见人多矣未有如林宗者也魏照字德公防时事泰曰经师易得人师难遭】更羡次公之蚤贵尤惊子幼之先鸣官帘夜月明蟾映金匮之书【见憺园赋】御苑秋风快马扈玉河之猎【顺天志玉河自玉泉山流入大内】堂前设帐夫人犹身自教儿【见刘太母序】阁下传餐太史每归而遗母【南史徐孝克性至孝后为国子祭酒每侍宴取珍果纳绅带中以遗母宣帝嗟叹良久敕自后孝克前馔并遣将还以遗其母】又若仓通骁骑祖孙更先后同曹【杜氏通典汉有骑衞将军谓之杂号武帝以李广为之永平年诏云左右骁骑宜通文武文官则用腹心武官则用功臣】然船是孝廉【见祖德赋】兄弟复聨翩竞爽【详掌亭诔注】谢益寿风前玉树【见寿季序】绣韀趋风【集韵韀与帴通用杜诗雪没锦韀鞍】陆子春车上璧人【汉书陆闳字子春为颍川守姿容如玉喜着越布单衣光武见之叹曰南方固多佳人】锦绷罗拜【説文束儿襁褓曰绷或作防】孺人则含饴以弄【见储太翁启】绕膝而嬉【见看奕赋】郗夫人年逾耆艾神明不衰【见徐母序】宣文君坐有生徒讲论自若【见刘太母序】顾一门之遏末徧为摩娑【见皇士序】列四世之曾都能省记酡顔舞鹤已同天上之皇娥【见雪持序】白发和熊【见潘母启】还作人间之家督【见逸斋序】兹以仲冬荣登八袠起居八座防笺赋劈词头游戏千春宝柱筝弹曲尾【补注杜诗起居八座太夫人】于焉张融宅后【见紫序注】铁市铜街之路【见寿季序】李膺门外【见九日序】朱轮丹毂之賔【见田太翁启】莫不户奏笙竽人持牛酒西河女子【见叶母序】供来九节菖蒲【神仙传汉武上嵩见仙人曰吾九疑人也闻中岳有石上菖蒲一寸九节食之可长生故来采之忽不见帝曰此必中岳之神以喻朕耳古逸诗石上生菖蒲一寸八九节仙人劝我飡令我好顔色】东海妇人【云笈七籖仙人链食云母东海女子卖盐遂求防山隐居并见叶母序注】进以三山芝草【见天篆序】某等潘杨密戚【见尺牍序】孔李通门【见鞠存序】葢既为陶侃之賔【见徐母序】宜进拜周瑜之母【见叶母序】更望谱以声诗镌之琬琰【见尺牍序】则筵开天姥【见徐母序】庶能博笑以投壶【见琴怨序】酒泛麻姑【神仙传王逺字方平尝过呉门蔡经家遣使与妹麻姑相闻俄顷即至坐定各进行厨皆金盘玉杯香气达户外擗麟脯而行酒】用效为欢于织锦【见璿玑赋】赓兹高咏留作美谭
　　征李母董太宜人六十寿言启
　　葢闻勾漏丹砂井志延龄之号【见寿阎序】南阳紫菊泉留益寿之名【见琴怨序】恒春树下【见天章序】皇娥惟拊瑟为欢【见雪持序】长乐花前【见澹庵序】玉女以投壶而笑【见琴怨序】赤芝三秀【见天篆序】人间高天姥之峰【见徐母序】黄玉九华云里秘安妃之箓【见天篆序】正届氷桃之防【见田太翁启注】况逢彩线之辰【见寿徐序】珂里昌期【见祖徳赋】防门盛事【见看奕赋】兹启李母董太宜人者观察某先生之淑配而太史紫澜先生之寿母也画雉名闺【周礼皇后六服注翟雉名画雉于衣以为祭服庾信窦氏铭衣留画雉】珥貂上姓【见半茧赋】龙能就豢【见舜民序】夙呼将相之门【史记孟尝君曰文闻将门必有将相门必有相】杏欲成林竞目神灵之后【见刘太母序】宜人幼即端庄长而淑慎纵处绮纨之胄靡愆兰之仪【礼妇人或赐之兰赐受献诸舅姑】雅闻髫鬌之年【见悬圃序】便协珩璜之节【见徐母序】人推钟郝【见叶母序】族擅谭邢【诗】洎乎降阼更成林下之风爰暨齐牢【见闺秀序】弥起房中之誉【汉书唐山夫人制房中曲韦昭注唐山姓也夫人汉高帝姬困学记闻典平调清调瑟调皆周房中之遗音】时则先生海岱俊民青齐才子根盘月窟独标仙李之门【见映碧序】名列天衢屡宰潘花之县【见楚鸿序】旋由茂宰洊簉虞衡【杜诗茂宰得材新周礼山虞林衡泽虞川衡虞衡作山泽之材明纪置虞衡司】复自台郎【见园次序】出膺观察【官制考汉刺史唐十道观察诸使宋转运诸使之职后名按察】故城则地连瀛海【见任丘启】樗杜之亩必千钟【见鹰垂序汉书武帝使吾丘寿王除宜春诸地为苑以便微行东方朔谓酆镐樗杜亩价一金不可为苑者三】丰邑则界错彭城芒砀之云皆五色【徐州志丰邑之名始于秦搜神记籛铿封于彭曰彭城春秋楚围宋彭城注古大彭氏国汉曰徐州汉纪高祖微时隐芒砀山尝有五色云吕后与人求尝得之注山在徐州】咸因循卓树厥官方俱以清廉承夫宸眷寻冬官之夕拜俄水部之晨迁【周礼冬官考功记唐官仪制工部尚书所属四部一曰工部二曰屯田三曰卢部四曰水部】一官秉宪台霜飞桂象之区【通典御史为风霜之任故曰霜台九域志桂林象郡古百粤地广西按秦桂林郡即今桂林府秦象郡今廉州府地】万里宣猷卿月照湘漓之防【书卿士为月栁开记桂林全州分水岭下二水分南北而离北为湘水南为漓水称二江】凡我先生驰驱鞅掌之勲【诗】皆太宜人左右劻勷之助輶轩北上则服翟茀以俱来【诗】画舫南浮亦着缟衣而偕下【诗】翠翘金雀敢言命妇之荣【招魂砥室翠翘注翠鹬鸟翘羽也炙毂子高髻多凤髻上有珠翠翘后汉舆服志皇后簮上为凤雀命妇载周礼】载石封防交励荩臣之志【后汉书陆绩字公纪为郁林太守后罢去过洞庭湖舟轻载黄石压之谓之廉石唐书张祐知南海但载罗浮石归陶侃别传侃少时作鱼梁吏尝以防饷母母封防责以书曰汝以官物见饷非惟不益反增吾忧也一作孟宗为雷池监事一作孟仁事荩臣载诗】飏其懿媺洵堪君号义成【列女传汉崔篆母师氏通经学百家之言王莽宠以殊礼赐号义成夫人】溯厥芳华宁祗户封石窌【见叶母序】加以地是女牀盈柯皆凤【山海经女牀之山有鸟其状如翟而五彩文名曰鸾郭璞赞曰鸾翔女牀】门同合浦【见素伯序】拊掌成珠【见三芝序】龙文蹀躞【龙文见紫来序蹀躞见孟大母启】人言桓马之工【见贺周序按桓典乗骢鲍宣马工乃二事此借用马工见寿季序】犀角璘【见三芝序】儿识贾彪之怒【见祖德赋】长邑令先生望崇仙令绩已着夫飞鳬【见二斋序】次太史紫兰先生文擅省元才更夸夫绣虎【见祖德赋】蛟生字里【见祖德赋】燃藜在白玉之堂【见映碧序】凤吐篇中【见季母序】授简直黄金之殿【见璿玑赋】矧幼君之鹄峙【见储太翁序】更季子以鸿骞【见禹平序】鸾翔鹊顾【见寿季序】一门皆倚马之才【见闺秀序】雁塔螭防【雁塔见银台启螭防见璿玑赋】五夜食和熊之报【见潘母启】其妇职也如此其母仪也又如此兹当花甲之筹添【见寿阎序】恰遘黄钟之律转【乐书注黄钟十一月律也黄中和之色钟动也阳气动于黄泉而能动养万物】华筵祝嘏【见徐母序】笔花随蓂叶以俱敷【见璿玑赋】缇室书祥蘐草并葭灰而共暖【见寿徐序】凡我金闺【见园次序】尽懐彤管【诗】平日览北堂往训【见澹园赋注】輙咨嗟滂母之贤【汉书党锢狱起滂诣县狱母曰汝与李杜齐名死亦何恨】居恒讽东观遗书【见寿季序】每太息莱妻之行【刘向列女传楚老莱子耕于防山之阳楚王至其门老莱方织畚王曰愿先生临之莱将应之王去莱妻戴畚挟薪而归问其故妻曰妾闻可授以官爵者可随以鈇钺老莱子遂随其妻至江南而隐】何图斯世有此徽柔讵可吾贤不为扬扢颂桓厘之阃德宁徒沛国诸生【见寿阎序】奉陶母为女宗遑后长沙人士【陶侃传母湛氏为陶丹妾生侃拜太尉封长沙郡公侃镇武昌时賔佐燕集必有饮限曰约时多酒失慈亲见约故不敢逾并见徐母序女宗见呉太母启】伏望广辑琼瑶【诗】速编珠贝【见璿玑赋】庶几窥朱鸟【见天篆序】摛文俱五岳之图【见银台启】轮驭斑龙【汉武内传七月七日二更后西王母至或驾龙虎或乗麟鹤王母乗紫云之辇驾七色斑麟】捧斚悉十洲之客【见银台启】
　　征毛太母黄太孺人八十寿言启
　　汉殿传经苌乃笺诗之客【见昭华序】赵家养士遂为脱頴之賔【平原君传秦攻赵邯郸赵使平原君求救于楚君约其门下食客与俱毛遂自荐君曰贤士譬之锥处囊中其末立见今先生处胜门下三年胜未有所闻也遂曰臣乃今日请处囊中耳若蚤处囊中乃脱頴而出非特末见而已】流连碣石之宫论心雪后邂逅黄金之馆握手花前【见九日序】言偶及夫家门用获详其乡国自言壮嵗畴希荐祢之荣【孔融荐祢衡疏有曰羊潜计安世黙识史鱼励节任座抗行以衡准之诚不足恠鸷鸟累百不如一鹗】祗説衰宗莫罄报刘之志【见集生序】粗陈梗槩畧叙生平乃知遂安毛母黄太孺人者【遂安详健松记】实某先生之生母而友人允大之大母也孺人族着燕都望齐江夏【见琴怨序】敦诗习礼【见刘太母序】幼夸季女之风【诗有斋季女】赋菊铭椒【左芬菊花颂有云英英丽质秉气灵和春茂翠叶秋耀金华铭椒见瑞木赋】长擅大家之誉【见归田序】弱龄就傅便号礼宗【见贞女序注】绮嵗于归即称家督【见逸斋序】苹蘩不匮拟尹姞以无惭【诗】榛栗相将【礼女贽不过榛栗脯枣左传榛栗枣修以告防也】较郝钟而何让【见叶母序】书内则【礼】实阃里之黄香【见琴怨序】福衍箕畴【书】本仙家之毛女【见贞女序】然而竹痕善晕不逢涕泪以奚斑【见憺园赋】剑气尝横匪遇沈埋而曷紫【见园次序】忠臣许国恒遭盘错以弥伸【汉虞诩传邓隲恶诩出为朝歌长时朝歌多盗故旧皆吊之诩曰不遇盘根错节何以别利器】健妇持家【见刘太母序】每遘漂摇而益厉【诗】但使雍容井臼未足征其慷慨之竒徒令黾勉虀盐犹难显厥艰贞之烈也【见井叔序】孺人命实不犹家偏多难【诗】葢司马骑箕之嵗【见艺圃序】即石麟堕地之年【见憺园赋】绖以免身【礼】髽而就蓐【髽髻见贞女序就蓐见映碧启】茁兰芽于身后【昌黎马君志马燧幼子娟好静秀瑶环瑜珥兰茁其芽】弱息畴怜【见潘母启】萎梁木于生平【檀弓夫子病子贡请见夫子方负手曳杖逍遥于门歌曰泰山其頽乎梁木其壊乎哲人其委乎】藐孤奚托【见翼王序】况复运有平陂【见楚鸿序】时更凉燠抚门前之棨防【见看奕赋】燕去谁家【见玉岩序】检箧里之貂蝉【见半茧赋】鹤归何处【见存庵序】梁朝才隽将为衣葛之人【见呉太母启】楚国公卿竟有负薪之子【见竹逸序】凡兹大厦之倾危【见邺园启】总验未亡之节操【见叶母序】伟兹巾帼荷此门楣锦因受濯而逾鲜【见园次序】玉以遭焚而倍洁【见悬圃序】春风夜月开残贞女之花【见海棠赋】碧海青天填尽帝娥之石【见无忝序】鼓弦声之嘹呖一曲将雏【古乐府有凤将雏雉将雏曲】玩药影之葳【见瑞木赋】半栏独活【见丁香赋】灯下则红顔暗老红泪全枯膝前则黄口将干黄泉可见【家语孔子见罗雀所得皆黄口小雀因问之对曰大雀善惊小雀易得耳左传不及黄泉无相见也】庶其成立毕我劬劳【诗】讵期噩梦之未终【见竹逸序】更遇惊飚之不定【见潘母启】子还生子更加失母之怜悲以增悲转触所天之痛舒祺哀此儿尚小【见鞠存启】范匄实童子何知【左传晋楚遇于鄢陵范匄趋进曰晋楚惟天所授何患焉文子执戈逐之曰国之存亡天也童子何知焉】乃犹辗转含饴【见储太翁启】咿唔课读和熊食蓼用成博士之名【和熊见潘母启食蓼载诗】截髲封防勿堕尚书之业【截髲见徐母序封防见李母序】以至割郈成之宅出自钗笄【见半茧赋】筑巴妇之台成于织絍【见叶母序】情通任防歌寿母者千家谊笃恩勤鞠遗雏者两世此诚彤管所难名抑亦青闺之仅见矣比者浪涌三江潮飞两浙【见乐府序】笳吹郭外惊蚁阵之纵横【见天章序】燧暗山中【见滕王赋】骇狐鸣之抢攘【见天章序】惟兹蕞尔【左传注蕞尔国藐小如蕞也】亦致焚如【易】火延赵礼之家箭入薛包之室【详施公诔杜诗箭入昭阳殿笳吹细柳营】而能镇以安闲处夫义命临危不扰颇多达者之言遇变能全蚤着哲人之见歴稽前媛逖览曩编虽馌耕陇畔贤哉冀缺之妻【见井叔序】设馔堂前借甚伯仁之母【世説周浚为安东将军行猎值暴雨过李氏李有女名络秀作数十人饮食事事精办不闻有人声密觇之状貎非常浚因求娶父兄不许络秀曰门户殄瘁何惜一女父兄从之遂生伯仁兄弟浚语伯仁等曰我所以屈节汝家者门户计耳伯仁由此与李氏世为姻娅】乌能嫓此芳华均其憔悴者乎仆也夙附通门【见鞠存启注】新承把袂【见曜庵序】跻堂介寿知八袠之旋登上国抡英况羣贤之毕集五十载菤葹之草心缘屡摘而多伤【南越志宁郷县草多菤葹拔心不死一称宿莽离骚夕揽中洲之宿莽郭璞赞巻施之革拔心不死屈平嘉之讽咏以此李诗卷施心独苦拙却死还生】三千年松栢之枝节以后凋而益茂【语】伫希编贝【见璿玑赋】莫辜良友之心伏冀摇珠【见寿徐序】徧拜仁人之赐
　　陈检讨四六巻十六
　　钦定四库全书
　　陈检讨四六巻十七
　　翰林院检讨陈维崧撰
　　启
　　征万柳堂诗文启
　　都城海岱门之东沙河门之内有地一区益都相国冯公顾而乐之节缩其禄米所入买以为园名曰万柳园先是元亷公希宪有堂名万柳距都门不三十里而近当时赵承防诸公奓作诗歌以咏之其遗址在今丰台左右公慕廉孟子之为人又园中种柳不啻以万计故仍以为名尔其迢迢紫陌【见瀛台序注】袤矗厜防【袤见璿玑赋上林赋崇山矗矗注耸上也説文厜防峰顶巉崖貌尔雅崒者厜防】歴歴黄图【广雅黄图帝都也】遥连厓隒【张衡西京赋设切厓隒説文切通砌山形如甑曰隒】物丰气盛映龙楼凤阁之光沙暖泥融分莲勺杏园之胜扶舆蜿蜒直衞天垣【韩文中州清淑之气蜿蜒扶舆天垣见璿玑赋】硕大蕃滋原称陆海【左传随季良曰奉牲以告谓其畜之硕大蕃滋也汉书东方朔曰汉兴去三河之地止灞浐以西都泾渭之南谓天下陆海之地西都赋陆海藏珍注高平曰陆万物出于海关中地高物产饶富是谓陆海】百昌膴膴地则居日月之旁万彚芃芃上乃有云霞之气乃复林壑澄鲜郊坰明瑟不离阛阓泽以秀而能臞虽处京华土以敦而弥寿风喧夕碓已无三市之笙箫烟霭晨钟竟隔九衢之车马【见九日序】红墙三里大抵僧庐白板千家居然村舍川原寂歴顿成华子之冈【西安志辋川白墅有华子冈王维有诗咏之】溪涧峥不减袁家之渇【方言楚越之间谓水之反流者为渇永州志袁家渇在零陵南柳记云渇中重洲小溪澄潭浅渚小山美石嘉木香草轇轕摇扬】野芳袭袭境尚缅而先迎室翠阴阴路非赊而仍误如寻栗里舎此安之【舆志栗里在浔阳渊明所居处】若访桃源去人不逺【陶潜桃花源记晋大元中武陵人捕鱼沿溪行忽逢桃花夹岸遂异之行尽水源得一山有小口入豁然男女衣着悉如外人见渔人惊问设酒食自云先世避秦乱来此】公乃体崇卑之撰【易】积德积刑【家语子夏曰商闻山书曰山为积德川为积刑】濬仁知之胸乐山乐水【论语】经纶泉石抽黄扉补衮之余丝【诗】挥洒烟云借紫阁为霖之钜手【书黄扉紫阁见佳山序】若夫才窥鹤径便得清苍一渡虹梁遽然空濶【见憺园赋】红藤百折虚堂遥峙于林端碧藓千盘杰阁半浮于天际然而长堤既窈定须绀岫以萦回曲槛将斜转赖清湍之潄激假使峰非峭蒨【见瀛台序】奚以显层楼复观之竒如其水鲜沦涟何能覩月榭烟廊之致爰乃蹠巨灵之掌只拟成河【述征记华山与首阳本一山河水当此曲行昔河神巨灵手擘其上足蹈其下分为两以通河流今指掌之形在华岳上足迹在首阳山下西京赋巨灵赑屭高掌逺蹠】系彭祖之腰惟图观井【舆志徐州城北隅祖旧宅在焉有彭祖井陈靖常作观井图并叙观井图序彭祖观井覆以车轮繋腰以绳恐坠井中注言其慎也】黎阳有土【见实庵序】漫劳夸父以移山【见徐母序】燕市无台【见九日序】终想女娲之炼石【见憺园赋】才闻覆篑【论语】须臾而赤壁腾空乍见滥觞俄顷而素波冲岸【孙卿子子路盛服见孔子孔子曰江出岷山其始出源可以滥觞及其至江之津也不方舟不避风不可涉也今汝衣服既盛顔色充盈孰肯谏汝乎】穿渠决溜翠竞粘天架壑支峰苍俱拔地檐前防防任呼白鹭之洲【方言防防激水也舆志白鹭洲在金陵西南江中】牕外森森直唤青猿之洞【补注】嵌之台榭歴乱于丹崖绛岭之中被以房栊参差于雁子鳬雏之侧何期辇下孕此仙都不信人间逢兹福地【见玉岩序】此固东汉王根之宅青琐非华抑亦南阳樊重之家绿墀掩嫮者也【见半茧赋】然而客起而言人将有请昔者永嘉太傅墅曰东山【见修禊序】洛下相公园名独乐【温公独乐园自记畧曰迂叟平日读书志倦体疲则逍遥徜徉因命之曰独乐】未央宫外无非萧相之田园【汉纪高祖至长安萧何建未央宫史记客説萧相曰胡不多买田地贱贳贷以自污】昼锦堂边不少魏公之邸第【见逸斋序】以及裴家绿野【见楚鸿序】李氏平泉【见艺圃序】红姜紫芋预营归老之图【魏都赋姜芋充茂张衡南都赋苏蔱紫姜唐诗紫收岷岭芋】白酒黄鸡蚤办引年之计【见佳山序】要皆不逺枌榆【见观槿序】未逾桑梓【诗】南翁北叟徜徉里社之间西陌东阡啸咏乡关之内公则故园北海旧业东齐且又屡申予告之祈频上乞身之表【孟康曰前汉律吏二千石有予告有赐告予告者在官有功最法所当得也赐告者疾满三月当免天子优赐其告使归家治病后汉书三公年老以疾乞身】而乃结庐越境筑屋他乡峰虽落雁安能挟以俱飞【名山志太华山有落雁峰李白登此曰呼吸之间想通帝座】石纵成羊未必鞭之便走【见憺园赋】所虑关梁迢逓难浮天畔之槎【见孝威序】还嗟楼阁虚无徒结海中之市【见半茧赋】情宁易喻理或难期莫窥君子之心未测通人之意不知公也捐一切而不居弃万缘而何有翔于寥廓宁为燕雀之谋【见少楹序】视若尘埃不慕爽鸠之乐【见臞庵序】付托则园丁牧防无非此地之主人总则山鸟溪花便是吾园之家督【见逸斋序】相逢野老竟许看花但值高人何妨载酒聊成故事敢云来者之无贤大似闲田窃恃故人之知我于是栽之榉柳间以枫杉永丰阑角乞求踠地之长条【见紫来序】灞水桥南借得销魂之弱缕【西安府志汉时送行者多至霸桥折柳相赠郑綮尝曰诗思在霸桥风雪中驴背上】或自亚夫营里折取数枝【见昭华序汉书周亚夫封条侯屯兵细柳慕幽咏柳诗千树低垂太尉营】或从子夏市中移来几本【汉书万章字子夏长安炽甚街闾各有豪侠章在城西柳市号曰柳市萭子夏】或怜拥肿【见半茧赋】几同宣武之十围【世説桓温尝镇金城植柳后北伐还见柳已十围叹曰树犹如此人何以堪攀枝执条凄然流涕】或爱萧疎大类泉明之五树【见海棠赋】或将眠而乍起【三辅故事汉苑中有柳状如人形号曰人柳一日三眠三起】曾遮何妥斋头【见逸斋序】或似笑以如颦【刘勰新论春葩含日似笑秋叶露如泣唐太宗柳诗半翠几眉开】夙植王恭阁后【见得仲序】莫不延缘坂隰防坡陀【见丁香赋及瀛台序】倚曲水以轻狂竚回风而甸线【宋邕诗坐对玉山难甸线】鹅黄乍醉【见鹰垂序】已成二月之花蛾绿方阑【见昭华序注】便作三春之雪【韩退之诗杨花揄荚无情思惟解漫天作雪飞】时则蒙蒙欲下只糁丝缰漫漫欲飞偏萦绣骑游童络绎竞投光孝之坊贵客连翩俨入康崇之巷【补注】固已都下共传为胜迹奚止羣公皆奉以美谈然而揆厥由来推其所自仅侈游观之美讵是本懐惟矜眺览之宜要非笃论彼金谷铜驼以后【见半茧赋】既高台曲馆之何存【见雪持序】即津阳沁水诸园【广川书跋元嘉二十五年改开阳门为津阳汉以洛阳宫为名而南朝效之沁水见滕王赋】并细柳新蒲而不见【杜诗江头宫殿锁千门细柳新蒲为谁绿】鸳鸯泺冷满湖飘坠粉之红【补注集韵泺陂泽山东名泺幽州名淀杜诗露冷莲房坠粉红】蚂蚁坟空【补注】独夜咽残花之紫【见紫来序】终成昔梦徒记前游空存前代之亭台未审何年之罗绮达人致叹旷士增欷公则午桥庄里【洛阳名园记唐裴晋公致仕归建午桥庄尝种文杏百株名碎锦坊】育婴兼以放生奉诚园中【长安志司马兼侍中马燧宅在安邑里赀甲天下燧子畅亦善殖财贞元末神防中尉杨志廉讽使纳田里遂献旧第为奉诚园】仁民因而爱物史讥染指何心鼎内之鼋【见观槿序】易象朶頥【易】讵忍篮中之蛤【地理志广陵龙江寺僧有梦数百人求济者翌早见人担螺蛤往市赎放于潭续酉阳隋帝嗜蛤忽有蛤肉自脱有光现一佛二菩萨像帝悔不食】从此雀辞杨馆定解懐恩【见素伯序】便令燕别张巢还思报德【见银台启】至于生凭廪竹亦荷矜全【见憺园赋】源出空桑咸资顾复【列子伊尹生于空桑吕氏春秋有侁氏采桑得婴儿于空桑之中献之其君曰其母伊水之上尝梦神人告之曰臼出水而东走母明日视臼果出水乃走十里而故邑尽为水身因化为空桑故命之曰伊尹徐陵与杨愔书自非生凭廪竹源出空桑行路情犹其相愍】夙依蜾臝【诗】熙熙多含哺之民【庄子马蹄篇夫赫胥氏之时民含哺而熙鼓腹而游】小字于菟【见纳姬序】粲粲有圜桥之彦【后汉儒林传序明帝初建三雍躬诣讲学诸儒执经问难冠带缙绅之士圜桥而观听者葢亿万计】此皆功德之难刋祗患揄扬之莫罄伏冀同人共赓雅唱或诗或赋千章谢朓之咏【齐书谢朓字晖宋仆射景仁从孙一作谢朓为隋王功曹美文章清丽可爱李白传白尝登华岳落雁峰曰恨不携谢朓惊人句一问青天耳】为序为铭满架徐陵之笔【见天篆序】庶使杨林渡口【见铜雀赋】长謡君奭之甘棠【诗】将期柳宿星中【天文志柳宿乃二十八宿之一】共指公孙之大树【见鹰垂序】
　　请周翼微篆刻图章启
　　月晴紫陌只照青衫秋老浑河【见九日序】渐添黄叶荆轲一去市中饶感慨之人【见智修序】乐毅无归台畔足飘摇之客【见田太翁启】爰有汝南才子娄水名流摛文则翡翠盈箱【见智修序】织句则蒲桃竟幅【见三芝序】固已江东侨【见寿季序】推以君宗【诗】河北温邢【见园次序】呼为祭酒【见储太翁启】爰观石鼓【见梧月序】偶客金台【见九日序】刘公干之逸气籍甚都中【魏文帝与呉质书公干有逸气但未道耳谢灵运集诗序桢文最有气所得颇经竒汉书陆贾游公卿名声籍甚音义狼籍甚盛】王辅嗣之清谈斐然都下【见贺徐序】五侯接席都为楼防传鲭【见瀛台序】千里知名竞以陈蕃下榻【汉书陈蕃为豫章守罕所接见惟设一榻以待徐穉来则下之去则悬之郭林宗称穉为南州高士】昨与同人为言剰技周瑜顾曲之暇【见良辅序】间涉説文【见亓山序】伯仁饮酒之余【见寿徐序】兼摹缪篆【见纳姬序】烂铜破玉频镌蝌蚪之形【见憺园】汉印秦章屡画蛟螭之状【见亓山序】然此微长原无足述如斯小道亦又何之仆笑而言君何不达今夫华章丽句或偏知已之难逢钜制鸿裁恒虑赏音之莫遘若夫见蔡中郎之鸟篆则传观尽讶其精【见憺园】观戴安道之鸡碑则好事羣惊其竗【见无忝序】葢形而下者易为知形而上者难为喻也然而聊为游戏何妨暂挥郢客之斤【见半茧赋】姑与周旋何须不刻宋人之叶【见艺圃序】嗟乎絶技可传多能有属祗论一艺愿诸君无失此人若问其他恐当世竟无其亚譬访君平卜筮亟趁其百钱罢肆之前【见季青序】如求王宰丹青幸需之十日一山而后【画断王宰家于西蜀能画山水意出象外杜甫题王宰图歌十日画一水五日画一石能事不受相促迫王宰始肻留真迹】
　　征刻今文选今文钞启
　　粤稽结绳邈矣代有篇章【见园次序】断竹斐然人多述作【古弹歌断竹续竹飞土逐宍刘勰云断竹黄歌乃二言之始注黄帝歌也呉祐传注古人写书以竹简其简用火炙令汗出拭去易书复不蠧曰汗青】洎于伏胜陈农之辈【见映碧启】沿及王俭任昉诸人【宋书王俭言论造次必依儒者自比谢安梁书任昉乐安人通经术号五经笥尤长载笔】艺文之录价重连城【见昭华序】馆库之林名班七畧【见尺牍序】然而间有亡书【见天篆序】悉多善本【东都事畧世之藏书以宋次道家为善本书皆校讐三五遍住春明坊晋昭陵时士大夫多僦书其侧便于借观】书淫左癖【见憺园赋】好古者奚翅连珠【见尺牍序】宋艳班香【见瀛台序】临文者宁无编贝【见璿玑赋】逸诗缺史行是丈人【汉史单于曰汉天子我丈人行】汲冡秦碑礼先一饭【汲冡见尺牍序秦碑见归田序路史余论礼食必祭祭先饭祭乎其始饭者也国语夫差求成于勾践曰寡人礼先一饭矣注言已年稍长于越王觉差一饭之间】此既无借于表童我亦何烦夫钞撮若乃胜衣所见【见素伯序】每遇上流总角之交【诗】恒逢才子左家籓溷【见憺园赋】借铅椠为畋渔【铅椠见尺牍序畋渔见庵序】王氏巾箱【见尺牍序】以文章作衣食断自本朝而上溯乎就传以还【礼十年出就外传】曾通音译名作居多【珠林晋鸠摩罗什通辨夏言旧经多有乖谬乃考校三百余巻皆其所音译】间奉鞭弭高文不少【史记假令晏子而在虽为之执鞭所欣慕焉左传左执鞭弭以与君周旋】遂燃脂而瞑写爰弄笔以晨书【见得仲序】不幸中更兵燹洊歴乱离帐中之秘【见黄门序】与银雁以俱飞【见半茧赋】箧衍所藏【见尺牍序】共珠囊而不见【见鸿客序】他若庾开府生平所作五存五亡杜荆州畴昔之碑一山一谷【见黄门序】凡诸遁甲【事原遁甲书王母授黄帝】以及秘辛【杨慎题辞汉杂事秘辛一巻载桓帝懿宪梁皇后被选及六礼册立事而呉姁入后燕处审视一段最为竒艳载津逮秘书】老兵既裂以补袍【唐本事诗开元中颁赐边将纩衣制于宫人有兵士于短袍中得诗曰沙塲征戍客寒苦若为眠战袍经手作知落阿谁边边帅进之宗命示六宫有一宫人自言万死帝悯之遂以嫁得诗者】里媪亦借之覆酱【见悬圃序】残通恶栈烂然四部之珠英败纸烟煤宛似五车之玉屑【四部五车见园次序王安石诗人间荣愿付苓通注苓猪矢通马矢山谷书跋往时士大夫罕能道宣献书札之美者今始于败纸蛛丝煤尾之余轴以象玉晋书胡母辅之字彦回吐佳言如锯木屑霏霏不絶沈约序笑玉屑之谏】集逢作贼视沈约而弥惭【三图典畧魏收每陋邢邵文邵尝云任昉文体本疎收非直摹拟亦大偷窃收闻之乃曰邵尝于沈约集中作贼何意道我偷任语】诗供挦撦较义山而逾酷【古今诗话李义山西昆体后进效之多窃取诗句尝内宴优人有为义山者衣服败裂告人曰吾为诸馆职挦撦至此闻者大噱】能无叹息良用酸感是以遘彼鸡林【见储太翁启】探其象罔【见璿玑赋】都为一集派以两家斆秦汉六朝者入萧家文选之中【见素伯序】仿韩柳欧苏者归茅氏文钞之部【按茅鹿门选八家文名文钞】庶几两美【离骚两美其必合兮】要可单行【补注】所望高贤共成胜事至夫往昔篇章古今坟索【见天篆序】上者作圣世之笙簧【见素伯序】下者代闲居之博奕【论语】若有性喜刺讥语工怨悱宋玉既口多微辞【见良辅序】孙盛复直书时事者【晋书孙盛字安国着晋阳秋世称良史桓温见其书枋头败衂之事怒谓盛子曰若此史行自是关君家门户诸子因号泣盛前盛不从诸子潜改之】鄙人惟怯不登杨恽之歌【见看奕赋】君子温柔母为赵壹之赋【见莼庵序及任邱启】有一于此勿付典籖苟有他乐敢求记室【书有一于此未或不亡左传虽有他乐弗敢请也典籖记室见尺牍序】
　　征刻呉园次宋元诗选启
　　何地无愁【见翠怨序】有天长醉【见观槿序】英雄未老借选句以移情【见井叔序】嵗月多闲仗钞诗而送日【见观槿序】维时祝融煽虐【月令孟夏之月其神祝融】鹑火扬辉【见邺园启】流金烁石如逢十日之年【楚词十日代出流金铄石淮南子尧时十日并出焦禾稼杀草木尧乃使羿射之】望雨瞻云若在无龙之国【见邺园启】乃约论文之侣同过看奕之轩忽有微凉濯予烦暑缫来氷茧爽气袭于牀头【拾遗记东海员峤山有氷蚕长七寸以霜雪覆之然后作茧取之织为文锦入水不濡投火不燎一作霜蚕】啖罢哀梨好风生于帐里【世説秣陵有哀仲家梨甚美大如升入口消释古诗好风从东来】迫而视之是编斯在夫其语必生新篇皆矜隽龙编鸟篆【龙编见半茧赋鸟篆见银台启】书得之壊冡之中【见尺牍序】禁脔侯鲭味或在庶馐之外【见瀛台序】么弦急拍务寻歴代之遗声【见悬圃序】迂叟漫郎讵录三唐之残客【司马光传光因论新法忤时居洛十五年自号迂叟漫郎见庵序梁书张缵为尚书仆射与何敬容居权贵賔客辐辏有诣缵者缵拒之曰我不能对敬容残客三唐见瀛台序】问石家之厮养衣火浣者三千【厮养见皇士序世説石崇厠常有十余婢侍列丽服藻饰列子西戎献周穆王火浣之布浣之必投于火皓然疑乎雪】询赵氏之璵璠酬名城以十五【见归田序】洵他选所莫收亦诸贤所未逮者也然欲私之箧衍【见尺牍序】既恐令其破壁而飞【水衡记张僧繇于金陵安乐寺画两龙不防睛每云防之即飞去人强防其一须叟雷电破壁一龙上天一龙不防者犹存】念将悬以国门【见楚鸿序】又难使彼不胫而走【列子连城之璧夜光之珠无翼而飞不胫而走人之为之也孔融云珠玉无胫而自至者人好之也】不揣鄙人质之大雅但获稍加啬缩便成文苑之竒观傥其广致揄扬尤属诗坛之嘉话始则计巻以征赀后乃偿书而给直勿云刈桂炊珠君乃为此度越恒情之论【国防苏秦之楚三月乃得见王曰楚国食贵于玉薪贵于桂王曰闻命矣】所赖钟鸣谷应世自不乏流连古曲之人【方朔传汉武时未央宫殿前钟自鸣方朔曰臣闻铜者山之子山者铜之母子母相感山有奔弛者故钟先鸣后南郡太守果上言山奔魏书魏殿钟自鸣茂先言此蜀郡铜山奔耳殷浩曰铜山西奔灵钟东应】
　　谢柯翰周惠炉扇启
　　裁来皎月咏自班姬【见海棠赋】滃得香云制缘丁缓【西京杂记长安巧工丁缓作卧褥香炉为机环转四周而罏体常平可置之褥被又作九层博山罏镂以竒禽怪兽】瘦骨截湘妃之竹【见憺园赋】蝉雀分行【齐书何戢为呉兴太守孝武赐蝉雀扇顾景秀所画时美其巧絶一作齐高帝好画扇何戢以顾所画献之】同心煎荀令之香【见紫序】鹧鸪成片【香谱择香木之曲干以刀斫成坎经年结斑防名鹧鸪斑】睡茱萸之复帐【见昭华序】有鸭皆红【见叶母序】舞翡翠之晴牕【见韩倬启】无鸾非彩【下注】擎诸掌上藏并奁中然而九华乍御金兽先啼【曹植九华扇赋形五离而九折蔑厘解而缕分注其制不圆不方其中结成文罗隐诗喷香瑞兽金三尺见上注】四和才烘画罗遥妬【下注】维四时之代谢故两美之难兼并荷兰闺之泽【后汉皇后纪赞颁政兰闺】恨不同时俱邀柘馆之荣【见徐母序】愁难相见今某双承雅贶两借殊颁握彼兔华之下【见璿玑赋】骤识春遒拥于麝火之旁【见黄门序】旋知秋尽无冬无夏咸铭逾量之施倐燠倐寒弥切抚时之感附注【刘禹锡团扇歌上有乗鸾女山居清要用梨枣核栢叶蔗查为末名四和香焚之】
　　代友谢送湖绵花褐选頴灯檠启
　　七襄駞褐桃花映水以争鲜【诗义疏织女星在汉旁自卯至酉当更七次曰七襄】万缕红丝柳絮因风而乍起【见琴怨序】产于塞外丛编载防毲之名【后汉西南夷传能作青顿防毲注青顿今名丝顿防毲今紫毾也乃蛮夷毛罽丛编见紫来序】浴自盆中【见雪持序】脞史记芮温之号【吕览必已篇不食谷实不衣芮温注芮絮也芮取细密温燠义脞史见尺牍序】至于日之夕矣【诗】在旁惟一二烛奴【天宝遗事申王宫中以龙檀木刻成童子彩衣束带每夜集列执画烛谓之烛奴】客则休乎【庄子许由谓尧曰归休乎君】侍侧只十双毛頴【见昭华序】孙康则映阶少雪【见茹蕙序】祗图续命蚖膏【淮南子万毕术取蚖脂为灯置水中即见诸物】江淹则入梦无花【见园次序】长冀乞灵鼠尾【见叠韵序】俱珍艺苑并豓书帏今某东海钓鱼【庄子任公为大钩巨缁五十犗为饵蹲于会稽投竿东海期年得大鱼腊之自淛河以东莫不餍若鱼者】讵有轻肥之望【论语】西华衣葛【见呉太母启】敢兴安袄之思【诗】兔毫秃尽班生投矣而未遑【班超传超佣书养母尝投笔叹曰大丈夫无他志畧犹当效傅介子张骞立功异域安能久事笔研间乎】凤胫烧残【见雪持序】山鬼吹之而亦得【楚词屈原九歌山鬼其一也有曰若有人兮山之阿被薜茘兮带女萝杜诗山鬼吹灯灭】何来高谊逮及羁人緰防捧至豓欲凌霞【説文緰赀布之尤精者注防与赀音义通】纰絮贻来柔如叠雪【诗素丝纰之郑注织组也説文缲余为絮杜诗香罗叠雪轻】曳之沃若【诗】布何羡于賨人【晋食货志南蛮嵗令输布一匹小口二丈谓之賨布晋中兴书巴人谓赋为賨因名巴賨左思蜀都赋奋之则賨旅风俗通巴有賨人剽勇汉高取之定三秦】缫处巻然红定烦夫女手【见憺园赋注及雪持序】别有深情托于长物【见憺园赋】年年凿壁【见素伯序】赠伊悬火之铜釭日日钞书贻尔临池之玳管管城子脱冠以至【毛頴传始皇封诸管城号管城子后拂拭之因免冠谢】一架珊瑚【见天篆序】不夜侯秉烛而来两行菡萏【补注庾信对烛赋铜荷承泪蜡按荷即菡萏也】从此蠏筐蚕绩顿忘范叔之寒【檀弓蚕则绩而蠏有筐史记范睢入秦拜相须贾使秦睢敝衣微行见贾贾惊曰范叔一寒至此哉乃取一绨袍与之】自兹鹅帖萤牕益进昌黎之学【书断王羲之为右将军性爱鹅山阴道士好畜鹅羲为写道德经笼鹅而归相传有鹅羣帖萤牕见憺园赋昌黎传愈以正学自持学者仰之为泰山北斗】衔恩莫罄镂德何穷此启
　　谢友人赉石榴启
　　压檐窋咤产自涂林【补注陆机与弟书张骞使外国十八年得涂林即安石榴也】隔膜胭脂呼为丹若【李义山诗榴膜轻明榴子鲜酉阳襍俎石榴一名丹若一名金樱】张骞槎到【见孝威序】新移海外之枝【元稹诗何年安石国万里贡榴花迢递河源道因依汉使槎】李靖编成【补注】夙号天浆之汁【酉阳襍俎石榴甜者谓之天浆】既可施之作枕赋就张纮【见季青序】还堪染以为裙诗裁武后【见海棠赋】悬焉似瘤既标刘杙之名【补注】重一可论斤亦着离斯之国【续酉阳杂俎大食勿离斯国石榴重五斤】某愁同平子【见少楹序】渇类相如【见智修序】幸沾珍果之颁获饱上林之味客来筵上累累不夜之珠【张载石榴赋剖之则珠散含之则冰释崔湜诗珠房折海榴】藏向奁中歴歴记歌之豆【见素伯序】偏讥栗罅殻冗青毛欲鬭离支绡笼红肉讵止伽蓝作记白马寺之甜实直牛【洛阳伽蓝记白马之村出榴大如斗甜如蜜语曰白马甜榴一实值牛】须知伯起曾言安德妃之榴房多子【见看奕赋】饮君雅意贶我成言
　　谢园次赉衣启
　　鸳鸯作匹【见瀛台序】扶风织锦之家【见璿玑赋】蛱蝶为罗丛台袨服之客【杜诗花罗封蛱蝶艺文志赵武灵王建丛台于邯郸前汉书全赵之时武力勇士袨服丛台之下一旦成市注盛服也】今某裘类苏秦服来久敝【苏秦传黑貂之裘敝】衣同到溉着处还穿【梁书到溉性率俭不好声色庭室单牀旁无姬侍冠履十年一易朝服或至穿补并见园次序】猥以班荆【见禹平序】于焉赠缟【见澹园赋】仙园独茧捣须新市清砧邺馆双丝濯用成都粉水【列子詹何楚人也以独蚕丝为纶引盈车之鱼列仙传园客种五色香草有五色蛾上香草末生桑蚕有女与客俱蚕茧大如盆缲讫莫知所之上林赋曳独茧之褕絏梁元帝駌鸯赋文生新市之机李义山诗地逈更清砧魏志旧绫机五十综者五十蹑六十综者六十蹑庾信谢赉丝布启关尹津梁之织邺地双丝扶风彩文之机仙园独茧粉水见园次序】讶兽罏之不暖【见谢柯启】憎鹤氅之犹寒【见紫序】遂使季路缊袍【论语】忽现蓝花之色【见琴怨序注】将见原思露肘俄成綟叶之形【家语原宪正冠则缨絶振衣则肘见纳履则踵决庄子曾子捉衿而肘见纳履而踵决杜诗衣防露两肘説文綟帛戾草染色也】姬人裂帛【史记褒姒好闻裂缯声左传召使者裂裳帛而与之】竞询何处红蚕【补注】娇女挽须【见看奕赋】预索此中紫凤【杜甫北征诗海图折波涛旧绣移曲折天呉及紫凤颠倒在短褐】
　　谢刘王孙示西洋诸器诗启
　　青宫爱子曾传如意之铭【补注神异经东明山有宫青石为墙门有银榜以青石镂题曰天地长男之宫注太子曰青宫震为长男东属震故主宫于东曰东宫金陵志汉时秣陵有掘得铜匣者开之得白如意皆刻螭虎蝇蝉等形】朱邸亲王【见滕王赋】夙擅屏风之作【礼记注天子负斧扆而立屏风扆遗象也三礼图屏风之名出于汉汉书梁孝王賔客有羊胜屏风按梁简文有谢赉屏风启】十层胡粉解染妍词【见楚鸿序】百蛮牋工书艳曲【蛮牋见三芝序东观余论小宋太一宫诗仙图几吊开自注以真诰一吊为一巻不知真诰所谓即巻字葢从省文真诰音亦尔非吊字也】锦襵与蝉鬟并乱【説文衣襵不知注襵同褶蝉鬟见琅霞序】金筒共麝月同飘【金筒补注张正见诗裁金作小靥散麝起微黄酉阳杂俎近代妆尚靥如射月曰黄星靥靥钿之名玉台新咏序金星与女争华麝月共嫦娥竞爽】某深愧陈琳【见滕王赋注】幸逢刘向【见映碧启注按刘向字更生以避讳改字子政】赍来蝌蚪【见憺园赋】疑焚辟恶之香【见刘太母序】跃出娵隅【世説郝隆为桓公南蛮参军三月三日会作诗隆作云娵隅跃清池桓问之答曰蛮名鱼为娵隅】似被若亡之縠【补注】光同不夜体比宜春【见徐母序】假令司马为郎还通卭僰【见刘太母启】若使仲容追婢定是鲜卑【世説阮仲容先幸姑家鲜卑婢及居母丧姑当逺移初云当留婢既发仲容借客驴着重服自追之累骑而返曰人种不可失即遥集之母也】
　　谢呉伯成明府赉酒米并炭启
　　条风未播【淮南子犹条风之时洒】谁贻范叔之绨【见代友启】珂雪将零【补注】只减梁鸿之灶【见天章序】画从马援岂足疗饥【马援传援説光武破隗嚣于帝前聚米为山谷指画形势】噀自栾巴何由取醉【见天章序】食惟一溢【补注】年年贷向监河【庄子外物篇庄子家贫故往贷粟于监河侯】量减三升【见艺圃序注】夜夜酤从蜀肆【成都志山涛治郫邑时刳大竹酴醿酿酿作酒兼旬方开香闻百步蜀人传之为郫筒酒杜诗酒忆郫筒不用沾】乃者辱怜臣朔之饥【东方朔传朔对上曰侏儒长三尺余俸一粟钱二百四十朔长五尺余亦俸一囊粟钱二百四十侏儒饱欲死臣朔饥欲死】猥念寛饶之醒【见禹平序】舂成精凿与绿蚁以偕来【张载酒赋缥蚁防布芬香酷列曹植七启浮蚁鼎沸注杯面浮花也】刈自琅琊【见竹逸序】并玉蛆而俱至【李白传太白好饮玉浮梁注即浮蛆酒脂也东坡诗桑落初尝艳玉蛆】除芒红稻【见庵序】聚来作城郭之形【见上】压榨金浆酿就得云霞之气【抱朴子硕曼卿入山学仙自言仙人以流霞一杯与我輙不饥渇注天仙酒名】况颁捣炭【详下】用代燃薪贮之宝鸭【见谢柯启】鸟无事于避风【国语海鸟曰爰居止于鲁东门之外展禽曰夫广川之鸟兽恒知而避其灾也是嵗也海多大风】刻作红狮【语林晋羊琇字雅舒性豪侈洛下少林木琇乃捣小炭为屑以物和之作兽形温酒昭明锦带书温兽炭而袪透心之冷】鹤奚为而讶雪【见滕王赋注及舜民序】
　　戏与李渭清索饼启
　　叚家食品先谱牢丸荀氏馔经尤推薄夜【见瀛台序】溲成防餥【方言陈楚之间相谒而食谓之防餥尔雅餥食也説文糇也】易汚灵宝之衣【补注小名录桓字敬道生而有光照室少名灵宝】蒸作餢【齐民要术有餢篇云餢滑而美按餢起饼也发酵使麫轻高浮起炊之贾公彦以为起胶饼也】惯卖安丘之市【见祖德赋】齐民要术竞传不托之名【后魏书高阳太守贾思勰撰齐民要术数巻五代史李茂真传昭宗云朕与宫人一日食粥一日食不托注不托乃俗语即饼】南楚新闻【补注】亦擅红绫之号【见瀛台序】在六季则呼之为防至两州则名以为防【南史郭平原感文帝帝崩日食麦防一枚又齐衡阳王钧生母病不食五色防注六朝人呼饼为防李萼馋语诗拈防防指不知休注蜀人呼烝饼为防】讵须束晳才赋安干【见瀛台序注】宁假虞悰惟夸米粣【南史虞悰作扁米粣注即今馓子】仆托处掘门【见寿徐序】栖迟藿食【家语孔子厄于陈蔡藜羮不糁韩子粗粝之饭藜藿之羮也】家原呉地夙躭鲑菜之风游到梁园偶习餦餭之味【楚词粔籹蜜饵有餦餭些注粔籹环饼也餦餭也以蘖熬米为之亦谓之饴此则其干者也】酒垆傝傉偕铃卒以加餐【説文傝傉下材不肖之人或作冗古诗弩力加餐饭】葱肆共骑奴而属餍【梁书吕僧珍兄子求官僧珍曰汝等当速归葱肆世説羊祜有鹤善舞客试之□不肻舞左传属餍而已】自客都亭长懐宛雒【见憺园赋】人非雁鹜何求泽畔之粮【国防燕太后曰赖先王雁鹜之余食九辨鳬雁皆唼夫梁藻兮广絶交论分雁鹜之稻粮】行类侏儒并乏囊中之粟【见谢呉启】犹忆前宵曾防设食膏环一捻玲珑映字以俱明【唐摭言宣帝赐韦澳孙宏银饼餤皆乳酪膏腴之所为清异录金陵士大夫鼎铛有七玅饼可映字其一也】粔籹千堆【见上齐民要术膏环一名粔籹】柔弱因风而欲起【见瀛台序】徧骄座客还托家僮颇余望蜀之思【后汉书光武赐岑彭等书曰人苦不知足既得陇复望蜀注隗嚣平复击公孙述也】仍作发棠之请【孟子】想何年归去细説于荒桥野店之旁来日过从大嚼于淡月轻烟之候不烦髀臄【诗】以慁公为但有寛焦【补注】可迟賔至无嫌恶客纵懐矣而何妨【汉书公孙曰宁逢恶賔莫逢故人懐饼见憺园赋】倘属戏言即画之而亦可【魏志卢毓言名士如画地作饼不可啖食】















　　陈检讨四六巻十七
　　钦定四库全书
　　陈检讨四六巻十八
　　翰林院检讨陈维崧撰
　　书　碑　颂　记　志铭
　　上合肥先生书
　　载别旌门四更蓂荚【见璿玑赋】感知慕德泣更剧于虵珠【见鹰垂序】怨老嗟卑身竟同于燕石【唐李翔赋众嚣嚣而杂处兮咸叹老而嗟卑阚子宋之愚人得燕石于梧台之东藏以为宝周客闻而观焉主人革匮十重缇巾十袭客见之掩口而笑曰此特燕石耳其与瓦甓不殊】驰惶无地哽惧自天【庄子哽而不止注哽咽又悲塞也】譬之越禽恋燠终思近日之乡代马冲寒恒有凌颷之气【见无忝序注】人之情也能无叹乎粤自南阳雉雊陈宝鸡鸣【见得仲序】日月炳乎八纮【见璿玑赋】乾坤奠其四极【见佳山序】恩波湛濊北通弱水之邦【书】瑞气昭回东被无龙之国【见邺园启】凡夫禀气靡不防慈独有文人善于失职【见园次序】余姚书佐【见竹逸序】不无拾橡之时【东观汉记李恂饷遗无所受居新安关下拾橡实为食】丹阳布衣【下注】或类翳桑之客【见寿季序】而崧薄劣猥荷帡幪【杜诗薄劣惭真隐扬子震风凌雨然后知厦屋之为帡幪也注旁曰帡上曰幪】予以吹嘘长其声价【郑泰传泰对董卓曰孔公绪清谈高论嘘枯吹生李白与韩荆州书一登龙门则声价十倍】此则蜹毛蚉翼悉借生成枯木朽株咸归雕饰【邹阳上梁王书有人先谈则以枯木朽株树功而不忘】颂飏曷极铭镂奚言自入中原于兹三载托贵游之后乗厠幸舎之末行徧歴两河频经八郡百凡风绪弥触悲辛聊借丛谈【见庭表序】以兹抚掌【见乐府补序】慨自蛾飞玉塞蚁溃金堤【蛾飞见素伯序李白赋明妃玉塞杨巨源诗玉塞含凄见雁行注张掖郡北有玉门关故云玉塞韩子千丈之堤以蚁穴而溃汉书王尊守东都河水浸瓠子金堤尊祀神许身填之】既七圣之路迷【庄子黄帝见大隗于具茨之下七圣皆迷云笈七籖黄帝周游以访真道令方明为御昌宇骖乗张若谬扅道焉昆昏滑稽从车而至襄城之野七圣皆迷】亦百年之运替【见滕王赋】汉台晋阙共废垒以纵横伊鼎姜璜并頽垣而芜没【伊鼎见佳山序姜璜见呉太母启】兔苑赋诗怅邹枚之不作【见璿玑赋】吹台纵酒盻高李以何从【陈留风俗传浚仪有师旷仓颉城城上有列仙吹台乃王子晋吹笙处东京记吹台侧后有繁氏居之里人呼为繁台师旷建梁孝王増筑之孔帖杜甫从李白高适过汴州酒酣登吹台慷慨懐古人莫测也】复奚言哉此固然矣若乃邯郸为游侠之魁朝歌乃轻华之窟【史记邯郸亦漳河之间一都会也古诗役使邯郸倡高适诗邯郸城南游侠子自矜生长邯郸里见子厚序水经注朝歌本沫邑纣有新声靡乐号邑朝歌墨子回车顔渊不舍按纣都此汉属河内今卫辉府】玫瑰作墄【西京赋右平左墄注墄阶齿也玫瑰见滕王赋】东京樊重之家【见半茧赋】玳瑁为梁【沈佺期诗海燕双栖玳瑁梁】西洛石崇之宅【见憺园赋】或奕洛之所割据或贺六浑之所攘窃【北史慕容廆小字奕洛割地为北燕北齐书魏高欢谓尔朱荣曰明公雄武霸业可举靸而成此贺六浑之意也按贺六浑欢小字后簒魏为齐】三条夜启游骑歌钟五剧晨开贩脂削脯【西京赋击钟鼎食连骑相过史记货殖传贩脂辱处也而雍伯千金洒削薄枝也而郅氏鼎食胃脯简微耳浊氏连骑马医浅方耳张里击钟汉书食货志翁伯以脂而倾县邑浊氏以胃脯而连骑质氏以洗削而鼎食张里以马医而击钟晋灼注胃脯今大官以十日作沸汤燖羊胃以末椒姜坋之讫曝干使燥者也如淳注削洗谓作刀剑削也三条五剧见憺园赋】此皆歴代名都累朝胜域今则空余风月无复绮罗淇泉罕巧笑之人【诗】赵国乏报恩之士【详掌亭诔注】魁肩龋齿【见赠阎序及茹蕙序】即曰洛阳女儿【见闺秀序注】葱肆饼伧【见索饼启】便是丛台年少【见赉衣启】讵堪扬扢徒滋闵嘿【列子仲尼篇商太宰嘿然心计九章孔静幽嘿郁结纡轸兮离慜而长鞠注嘿通黙慜痛也】是以刻意矫除刮磨豪习孤行峭厉消耗壮心抱螙简以终年【广雅螙同蠧见澹庵序注】托萤编而永日【见憺园赋】玉杯一巻【见存庵序注】珠海千函非狷非狂如是而已【补注】所幸学善陆沈性甘徽纆【庄子则阳篇孔子之楚舍于蚁丘之浆其隣有夫妻臣妾登极者仲尼曰是陆沈者也注极屋栋也陆沈人中隠者譬无水而沈并见看奕赋注扬雄酒箴牵于纆徽注井索也】賔从念刘桢之疾【刘桢诗余婴沈痼疾窜身清漳濵见滕王赋】主客知原宪之贫【见谢园次启】浊酒素琴差无患苦【稽康与山涛书浊酒一杯弹琴一曲恨赋浊醪夕引素琴晨张】宵钟夜漏聊用襄羊【相如上林赋消摇乎襄羊郭璞注襄羊犹彷徉也】以此自寛母烦相譬【见井叔序】且夫楚腰信美【见梧月序】不登展氏之牀【家语展禽名获字季居柳下尝纳女懐中国人称其不乱】秦缶虽工难悦赵王之耳【史记秦赵会于渑池秦王请赵王鼓瑟秦御史书曰秦王令赵王鼓瑟蔺相如曰请秦王奏盆缶秦王不许相如曰五步之内请以颈血溅大王矣秦王一为击缶相如召赵御史书曰秦王为赵王击缶】何则意脗者易为容而情乖者难为洽也是以越石抵掌于晏婴之侧【见寿徐序】于期搤腕于庆卿之前【史记秦将军樊于期得罪亡之燕燕太子丹受而舍之荆轲私见于期曰愿得将军首献秦王臣左手把其袖右手揕其胸于期慨然遂自刎国防苏秦见赵王于华屋之下抵掌而谈张仪传天下之士莫不扼腕以言蜀都赋扼腕抵掌】魏齐亡命乃客虞卿【史记魏之诸公子曰魏齐因范睢为相亡走赵匿平原君所秦昭王遗书赵王欲杀之魏齐夜亡出见赵相虞卿虞卿解其相印与魏齐亡间行欲因信陵君以走楚亡命见素伯序】鬷蔑不聊爰投羊舌【左传鬷蔑恶欲观叔向立于堂下一言而善叔向曰必鬷明也林注蔑即郑然明其貌丑叔向闻其言而知其贤叔向乃羊舌职之子】无他素防根柢之知则畧其疻痏夙荷优容之雅则假以羽毛耳【邹阳上梁王书欲忠当世之君而素无根柢之容西京赋所好生毛羽所恶成疮痏注羽毛言飞扬疮痏言瘢痕也】崧之借庇廿余年矣不幸崩摧酷遭割罚年几知命尚乏嗣渐成张壮武之心疾时类羊南城之泪流【艺文类聚阮光禄大儿丧哀过遂得失心疾壮武见悬圃序晋羊祜传祜封南城侯无子封其夫人夏侯氏万嵗乡君庾信伤心赋张壮武之心疾羊南城之泪流】已于商邱【归德府志陶唐迁阏伯于商邱即今商邱县汉曰睢阳】拟置一媵非云曼倩之小妻【见看奕赋】聊比乐天之粗婢【见琴怨序】或者李家先德尚产衮师【见看奕赋】阮氏清门将生遥集【见西洋启阮孚别传咸与姑书曰胡婢遂生胡儿答书曰鲁灵光殿赋曰胡人遥集于上楹可字曰遥集故孚字遥集】蓬头歴齿【见看奕赋注宋玉赋蓬头歴齿】妄思以买得为名【小名録桓冲字幼子之子兄温甚器之初彛亡兄弟并小家贫母患须羊以解乃以冲为质羊主甚富言欲为质幸为养买得郎注冲小字】执繖擎箱谬计以丑奴作氏【补注古诗足下丝履五文章平头奴子提履箱】然而客本畏人居尤不易【杜诗畏人成小筑诗话白居易少时以诗投顾况况戏曰长安物贵居大不易及见原上草篇曰有才如此居亦何难】必赖汝南长者宠以辎軿许下羣公惠之谈论【汝南见憺园赋开封志许州周曰许国魏曰许昌后汉书袁绍賔客所归辎軿柴毂説文軿车前衣车后为辎晋书谢朓见会稽孔闿谓人曰此子声名未立无惜齿牙余论】此其萍迹或免蓬科【潘岳西征赋飘萍浮而蓬转】倘有高轩入魏幸言朱于市中【李贺传贺七嵗能诗韩愈皇甫湜探之作高轩过诗史记侯嬴谓信陵君曰臣有客在市屠中愿枉车骑过之公子引车入市侯生下见其客朱】至于绛绶游呉愿述伯鸾居庑下【见集生序】用兹仰凟伏冀台慈更有鄙懐綂祈尊鉴崧以卢蒲发短【左传卢蒲嫳见齐侯泣曰余发如此种种余奚能为子尾欲复之子雅曰不可彼其发短而心甚长】烛武精亡【见鞠存序】处处揶揄【见园次序】年年【摭言落榜而纵饮谓之打燥一云】正使石填武担【见庭表序】讵塞愁仓土运黎阳【见实庵序】难平恨栈瑶姬无扫尘之竹【瑶姬见纳姬序郑缉之东阳记昆山去芜城山十里上有员池池边竹极大风至垂屈扫地恒净洁如人扫也永嘉记卜江缘岸有仙石坛有仙竹婵娟风来枝动扫石坛坛上无尘】玉女寡洗头之盆【见刘太母序】将画叶公之龙遂牵荀息之马【庄子叶公子高好龙雕文画之于是天龙闻而下之叶公见之弃而还走是叶公非好真龙也好夫似龙而非者也谷梁传晋灭虞荀息操璧牵马而前曰璧则犹是而马齿加长矣】虽复井公纵博宁能索笑于仙家【见三芝序】即令钟子刺船讵便移情于海上【见井叔序】方今成均广辟【周礼】石鼓鸣【见梧月序晋书武帝时呉郡崩出一石鼓击之无声张华云以蜀中桐木刻作鱼形扣之则鸣如言声闻数十里】六馆之侧【汉书何蕃居太学六馆之士不敢从乱】负笈者三千【见祖德赋】四库之旁【见园次序】横经者十九【后汉书章帝会诸儒白虎观讲五经同异诸生横经捧手诣问】若获防其谫劣竭此涓埃【史记李斯传能薄材谫注浅也杜诗未有涓埃答圣朝】一观太学之碑【见憺园赋】便脱诸生之籍未知此语果合事宜伫望台裁以为进止嗟乎来曰大难【见纳姬序】独居不乐【补注】天上之愁万里人间之怨千年【见琴怨序】困豫且之赤鲤犹然仰沬于洪波【呉越春秋呉王欲从民饮伍子胥谏曰不可昔白龙为鱼渔者豫且射中其目若白龙不化豫且不射今万乗而从布衣饮臣患其有豫且之患矣】烧爨下之焦桐尚尔惊魂于妙曲【见佳山序】辞宁叙意书不宣心附注【刘穆之传穆之布衣时往妻兄江氏乞食多见辱后任丹阳尹】
　　灵岩寺重建大殿碑
　　葢闻须弥兰若即号青鸳【见半茧赋华严经愿一切众生常安居止阿兰若处释氏要览言阿兰若此言空静】洛下伽蓝原穪白马【见石榴启过去因果经诸僧伽蓝竹园僧伽蓝最为其始要览梵语题云僧伽蓝摩此云众园汉书明帝遣蔡愔张骞等往天竺取佛经以白马防经乃起白马寺于雍门外】永兴推宅恒镌净果于许询【建康实录晋许询舍永兴山阴二宅为寺既成启奏孝宗诏曰山阴旧为祗洹寺永兴旧为崇化寺造四层塔犹欠露槃相轮一夕风雨相轮自具曰是剡县飞来】宜寿闻钟长托胜因于荀朂【伽蓝记宜寿里包信县令段晖宅内地下常闻钟声时见光怪晖遂掘光所得金像一躯并一菩萨趺上铭曰晋太始三年五月十五日中书监荀勗造晖遂舍宅为光明寺】绛云成葢人间开舍利之城【槃经佛般涅槃茶毘既讫一切四众收取舍利置七宝瓶当于拘尸那城四衢道中起七宝塔注舍利身骨也焚后五色如珠光莹坚固古乐府有舍利佛题】绿玉为阶海上现辟支之佛【法华经罗汉得道全繇佛教以声闻为名辟支得道或闻因缘而解脱或听环佩而得悟故以缘觉为名水经注于阗国城有利刹寺中有石鞾石上有足迹彼俗言是辟支佛迹寰宇记伏虎庵有辟支佛化身】何必莲河葱岭给孤始解捐金【梁元帝阿育王像碑才度莲河即处天冠之寺按葱岭在天竺唐诗葱河雪漫漫即葱岭之河也经律异相须达多长者白佛言弟子欲营精舍请佛住惟有祗陀太子园广八十顷可居白太子太子戏曰满以金布便当相与长者出金布八十顷精舍告成故曰祗树给孤独园注须达多常施孤贫惸独故曰给孤长者】岂惟鹫苑猿江大士方能舍室【水经注灵鹫山胡语云耆阇窟山是山青石逺望如鹫鸟形因名法华经山形如鹫释迦常居此注即灵山猿江补注维摩经维摩现病释迦遣诸大弟子问安各説本因俱不敢赴惟文殊师利至大士顿空方丈容八万四千狮子之座】呉郡灵岩山者具区胜壤【见庵序注】砚石名山【呉郡志灵岩山呉王馆娃宫故地其上砚石山有西施洞采香径名香水溪下瞰太湖望洞庭两山滴翠浮碧在白银世界中】离宫标越絶之书【越絶书美人宫周五百九十步勾践习教西施处越絶者勾践抑强扶弱絶恶反之于善也】张乐夸呉都之赋【左思呉都赋幸乎馆娃之宫张女乐而娯羣臣罗金石与丝竹若钧天之下陈】烟涛歕礡朱长文录入图经【宋史朱长文呉县人著书阅古元祐中为秘书郎正字尝着经史有文集三百巻载有灵岩胜迹】川渎纷纶孙承佑形为塔记【补注】若其旁缀由姑斜垂青嵝峰连邓尉缨绮岫以攒霄【见竹逸序】径转车箱【补注】冠朱峰而碍日【西都赋豊冠山之朱堂魏都赋首冠灵山】四百八十【见鸿客序】苍苍薝卜之林【见逸斋序】三万六千淼淼芰荷之所【见庵序】萦晴结暝太湖伴佛髻以偕青蘸水缭烟两崦共天花而并翠【楞严经世尊座天雨百宝莲花青黄赤白间杂纷维摩经会中有一天女以天花散诸菩萨皆堕落至大弟子便着不堕天女曰结习未尽散花着身结习尽者花不着身】一声谷响疑赓讲院之钟【见宋元诗启】三阕渔歌似乱梵窻之呗【王勃赋渔歌唱晩唐书王缙佐代宗作内道场昼夜呗法苑西方有呗犹东国有讃讃者从文以结草呗者短偈以流颂名异实同】筠笼笋箬风送茶舲蕙亩松寮雨沾梅屐展矣尘寰之净域洵哉欲界之仙都【见玉岩序】尔其沃壤眠芊平畴奥衍秋清独眺阊门之万瓦争流春霁遥看茂苑之孤城入画【呉郡志夫差都阖闾以天门通阊阖故名阊门水经注若建瓴而倒流李义山诗茂苑城如画阊门瓦欲流茂苑见孝威序】金椎匝路【汉文隠以金椎】毬门牙仗之家铁埒盈衢【见铜雀赋即金埒也】里侩市魁之窟况夫名都故址伯业遗基兔葵燕麦尽昔王酣防之场【古乐府道旁兔丝何尝可络田中燕麦何尝可获博物志兔葵苗如龙芮花白茎紫叶燕麦草似麦亦曰雀麦诗话刘禹钖后游都观惟见兔葵雀麦动摇春风注大菊曰燕麦籥麦】绿水丹山半过客悲歌之地【见银台启】前尘一去馆娃无响屧之廊【见三芝序】旧迹犹存宫监乏采香之港【见篇上皮日休馆娃宫诗响屧廊中金玉步采香径里绮罗身】绮罗奚代恻怆偏多箫鼓何年流连曷极鱼山一曲翻成迦叶之居【弥勒成佛经弥勒佛讃言大迦叶比丘是释迦牟尼佛大弟子释迦于大众中常所讃叹头陀第一传灯録释迦在灵山会上手拈一华示众迦叶微笑】豨巷三条难问要离之冡【通鉴外记呉王僚子庆忌居衞养士报仇阖庐患之子胥荐要离离乃杀妻子奔衞庆忌信之遂与渡江抽戈击庆忌力薄不制庆忌捽而投之江赦之离曰臣已辱矣伏劒而死一作投庆忌于水即自杀高士传臯伯通葬梁鸿于要离冡傍注冡在常熟界】亦曰悴哉吁其悕矣假使城上高台不游麋鹿【见园次序】古来乐事长属爽鸠【见庵序】梧宫无一夜之愁【述异记梧桐园夫差旧园一名琴川梧园宫在句容县传云呉王别馆有楸梧成林古乐府梧宫秋呉王愁】浣女有千年之笑【见园次序】阖闾无恙山中之劒气还腾【越絶书阖庐塜在呉县阊门外名曰虎邱下池广六十步桐棺三重澒池六尺盘郢鱼肠之劒在焉卒十余万人取土临湖葬之三日金精上腾为白虎蹲踞其上】伍相重来市上之箫声未歇【见雪持序】则秦关锦砌常依绣岭宫前【见子厚序】蜀地花砖永保摩诃池上【见庭表序】汾河月白年年明鹳雀之楼【见天章序】淮水波红夜夜浴鸳鸯之殿【见鞠存启】无如绣囊惯解【补注】金镜能亏【见刘太母序】萧条栈阁偏增望帝之悲【见孟太母启】屑瑟关河弥切愤王之恨【南史呉兴有项羽庙土人名为愤王】潮鸣文种【见银台启】空喧塞鼓于传芭谷应公孙祗唱迎神于醉觋【下注周礼注事鬼神者男曰觋女曰巫一作男曰巫曰觋女名巫无觋】银牀屈曲徒盛玉女之浆【古乐府淮南王自言尊百尺高楼与天连后园凿井银作床金瓶素绠汲寒浆名义考银床非井栏乃辘轳架也】石镜晶荧终类武担之石【见实庵序】此则天亲菩萨乐施懴悔之方【珠林弥勒天亲二大菩萨乃昆弟因佛説经天藏乃造论一藏所谓经律论三藏传灯録六祖惠能大师曰懴者懴其前愆悔者悔其后过】香积如来愿仗皈依之力也【维摩经维摩居士礼佛言愿得世尊所食之余于是香积如来以众香鉢盛饮与之逈曰本觉名如始觉名来本始不二名曰如来佛经皈依佛皈依法归依僧为三归】于是七重防楯代植祗林【弥陀经七重竹树梵经祗陀太子施祗树为佛説法处见篇上】五色琉璃时修莲界【观经下有金刚七宝金幢擎琉璃地临济曰龙生金凤子冲破碧琉璃传灯录释迦佛生刹利王家放大智光明照十方世界涌金莲花华严经佛土生五色莲一华一世界一叶一如来】灯燃多宝醒歴刼之沈迷【药师本愿经礼多宝佛塔然七层之灯不遭众难歴刼见琴怨序】经演三车救众生之热恼【法华经初长者以羊车鹿车牛车立门外引诱诸子出离火宅之难然后但赐诸子大白牛车而度脱之】架琼梯于震旦搆绀榭以由旬【传灯录初祖达摩曰当在震旦设大法乐谓中国也成光子曰震旦即神州之号震为东方日所出之地故以东国为震旦国法苑珠林须达尔时为蠰佉国大臣名须达多此园地还广一由旬纯以七宝布地奉施如来起为住处支僧载外国事由旬者晋言四十里】寺所由来爰云旧矣然而迢迢贫里【补注】亦有平陂【见楚鸿序】寂寂化城非无隆替【法华经有一导师多诸方便于险道中化作一城是时疲极之众前入大城生已度想生安稳想】河倾酸枣【汉沟洫志孝文时河决酸枣】波漂鹿女之经【见逸斋序】焰纵咸阳【见天篆序】灰烬鸽王之座【珠林昔一鸽被鹞所逐即往舍利佛肩躱避身犹战悚后飞向佛安然无恙六度集经菩萨为鸽王】岧嶤宝树攀少室以恒雕【大集经金多罗树白银叶花银树琉璃叶花颇黎树马脑叶花马脑树车渠叶花车渠树真珠叶花真珠树黄金叶花嵩山志旁少室山禅林有达摩面壁故迹】杳蔼慈航渡恒河而每涸【珠林般若者苦海之慈航弥陀疏抄恒河在西域无热河侧】鬼谋人社【见得仲序】滥及花宫【白帖佛寺曰莲界花宫】星贳天钱偿之柰苑【见三芝序按西域有树成果果中有女子王收为妃以地施佛故名柰苑洛阳伽蓝记白马寺有柰林故寺称柰苑】不有所废其何以兴此千秋金刹【见半茧赋】每苔纒藓泐于前朝而六代琳宫【空洞灵章经众圣集灵宫】仍矢棘翚飞于今日也【诗】然其始也庐峰乍辟岂能银殿飞来【补注】汉观初成未必玉梁自下【玉笥山记汉武时玉笥山民感山之灵异祈祷立应乃置观以表灵迹搆殿缺中梁一条将选竒材经旬未获忽一夜震雷风烈天降白玉梁一条因号玉梁观至魏武时亭午震雷化白龙而去】鹊毛徒秃讵便成桥【见憺园赋】唇气空嘘焉能结市【见艺圃序】不借鸯摩之愿宁还龙树之观【五灯会元鸯窟摩罗救产难因缘摩诃摩耶经正説衰微有一比丘曰龙树善説法燃正法炬】时则沙门僧鉴者妙涌言泉广挥智刃【瑞应经太子出北城门天帝复化作沙门太子曰何谓沙门对曰舍妻子捐弃爱欲也论衡吾言潏淈而泉出文赋思风发于胸臆言泉流于唇齿陆贽传贽思如泉涌维摩经以智慧剑破烦恼贼】既贯花而卓锡复挿草而唱缘【缨络经帝释尊天以花贯诸缨络供佛初学记梁景泰禅师居忠州宝积寺无水师卓锡于地泉涌数尺地志梁时宝志公与白鹤道人同欲往钟山之麓志公云某以卓锡处为记大智论菩萨用锡杖五灯会元释迦与贤于长者过一宝坊世尊云此处宜建一梵刹长者挿草一茎云建刹已竟僧肇论禅典唱无缘之慈经曰无缘生慈以斯而唱物无不周】金容再焕艰同夸父之移山【见徐母序】香界还新勇比秦王之鞭石【见憺园赋】庵罗之树又见华开【一綂志真腊国有庵罗树花叶如枣实似李庵罗园阐义此树花开生一女园既属女女常守防后以园奉佛】必鉢之林重闻鸟啭【大智度论菩萨为迦频阇罗鸟与大象狝猴友共在必鉢罗树下时大象负猕猴鸟在猴上周游而行五灯会元摩耶夫人手攀毕鉢罗树枝佛从右脇降生】信属金仙之呵防【后汉书汉明帝夜梦金人长丈余以问羣臣傅毅对曰臣闻西域有神曰佛其形长丈六而黄金色本行经忍辱修行三千二百刼始证金仙】尤资善信之捐施【见上注】凡诸居士谁非喜舍之兰陀【白帖迦兰陀长者先以园施外道后见佛逐诸外道以园施佛建立精舍】维我宰官本是再来之摩诘【普门品经应以宰官身得度者即现宰官身而为説法维摩经维摩诘是金粟如来再来发迹经净明大士是往古金粟如来】于是伐彼青珉镂之紫篆珊瑚七尺春蚕织无量之碑【见叶母序】鹦鹉双栖古虿绣头陀之碣【六度集经菩萨为鹦鹉王有徒众三千有两鹦鹉力势逾众口衔竹衡以为车乗王集其上飞止游戏古虿见悬圃序要览天竺言头陀此言斗薮斗薮烦恼故曰头陀姓氏英贤录王巾头陀寺碑在鄂州】附注【呉越春秋夫差避越兵于阳山三呼公孙圣而三应】
　　醴泉颂
　　总督三省尚书白公宿应钩陈【见璿玑赋】星躔华葢【西京赋华葢承辰士赟曰天皇大帝上九星曰华葢所以蔽覆大帝之座也】弓刀褒鄂【见观槿序】从龙居日月之乡甲第崔卢【见楚鸿序】跃马得风云之气陶太尉门第尤高专作八州之督【见邺园启】郭令公班资最贵亲总九路之师【见储太翁启按唐分天下为十五道宋分天下为二十三路】筹边而玉帐摩天【见邺园启】料武而金笳沸地【见渭仁序】于是卢龙城上独设雄关【见孟太母启】涿鹿州前还开防府【见孝威序】矧防海实神京之臂指【地里志防县属东莱郡有盐官吕忱为泓令通考省作贾谊防令海内之势如身之使臂臂之使指】至宛雒犹天下之咽喉【见憺园赋】齐宫鲁殿悉凛兵符【徐陵九锡文宁秦宫之可顾岂鲁殿之犹存】荥泽敖仓咸遵节制【晋书荥阳郡荥阳县地名敖秦置敖仓者地理通释敖仓汉属河南今郑州荥泽荥阳二县地荥泽在开封中牟县北】若恒岳若岱岳若嵩岳【见贺周序】朱旂殷日一归统辖之中【广雅辖一作鎋犹管也空褁之以金如管也管辖之义取此】为冀州为兖州为豫州【书】铁骑嘶风羣在指麾之下【见渭仁序】公则望重甘霖化时雨躬斟大斗以膏黍苗【诗】手挽银河而洗兵马【杜诗安得壮士挽天河净洗甲兵常不用】廉泉不竭【见刘太母序】吏民霑濯溉之需古井无波【孟郊诗妾心古井水波澜誓不起】掾佐饮汪洋之度无何而邑多眢井【见叶母序】防尽醎泉公于署旁亲加相度畚锸甫及渟已盈先是我公曾徴吉梦阳休之将登三事梦见莲花【宋书阳休之字子烈以文章擅声北史阳休之在洛将仕夜梦见黄河北驿道上行从东向西道南有一冡极高大休之步登冡头见一铜柱迭为莲花形休之从西北登一柱础上以手捉柱柱遂右转休之呪曰柱转三匝吾至三公柱遂三匝而止休之寻寤后果騐】达奚武正典同州梦邀甘防【北史达奚武字成兴代人少倜傥事周文帝以战功拜太傅初武在同州时武帝勅武祀华岳武于岳上借草而宿梦一白衣来执武手曰快辛苦甚相嘉尚武遂惊觉至旦云雾四起俄而防雨逺近霑洽】公则天圣水兆始他年神灌香河祥呈今日【顺天志良乡县有琉璃河即古圣水又香河县古武清地】甘同玉女之浆【见灵岩碑】清比康王之谷【一统志庐山康王谷秦王吞六国楚康王隐避于此故名内有水帘洞陆羽题云防从千仞石寄逐九江船】徘徊嘉叹顾而乐之夫橘井鲍姑【见徐母序】徒夸谚诞球栏绮干祗益奢靡【王洛都赋玉井珠栏伽蓝记河间王琛置玉井金干】靡有当于休嘉究何关于盛德至夫张陆二宅井以人名【见紫序】琅琊两山泉因酿着【九域志晋元帝封琅琊王因以名山岩谷深逺有溪自两山夹流而下曰酿泉在滁州】亦苐文士之风流讵属名贤之感召若乃广利贰师拔佩刀而山泉自出【汉书贰师将军李广利破大宛围山絶水广利乃拔刀刺山飞泉涌水】耿恭疏勒正衣冠而井水横流【见归田序】忠诚动夫天地语岂诬乎志气协于高深公其是矣爰则绕以□廊沓之铜甃【风俗通甃聚砖修井也】镂楹髹楯垂镜里之双虹【名园记霍仙鸣别墅开七井雕镂为井盘覆之夏月坐其上髹楯见赠阎序李诗两水夹明镜双桥落防虹】素绠银牀【见灵岩碑】舞天边之独鹤【谢宣城诗独鹤方朝唳】时乃上日落成羣僚戾止鞾刀夜压【见紫来序】数碣石之雁飞【地理通释碣石在海旁有雁门盐泽并见渭仁序淮南子冯迟大丙之御也过归鸿于碣石也】阁道晨游看滹沱之木落【见田太翁启】兵栏月冷【见素伯序】卢从事因而赋诗【补注】垒府星高鲍参军于焉命酒【见瀛台序注】欣兹盛事广以流传某忝属员恭为斯颂颂曰于烁
　　皇清介兹祉福上帝命之奠乃九服地不爱寳天用降康白麟萃囿朱英集房桓桓我公出镇燕涿左绾淄青【见归田序】南襟糓洛【见映碧启】我公至止文恬武熈【韩愈平淮西碑相臣将臣文恬武嬉】含和饮德浥我嘉师非惟浥之又渗漉之【相如封禅文颂曰滋液渗漉何生不育】雨泽瀌瀌【诗】复泛濩之【见瑞木赋】祁寒暑雨【书】我公是咨木穰金饥【见观槿序】我公是毗【诗天子是毗注附也】水非资车旱非资皮【货殖传计然曰旱则资舟水则资车物之理也】我公在焉康斯阜斯三江既涛九河既洒【説文洒涤也亦作洒】北通朱户南暨黄腄【秦始皇纪东过黄腄注东莱郡县名汉主父偃传飞刍挽粟起于黄腄】沟鲜捶罂【广雅捶同椎以杖击泥汉书韩信以木罂度军博古图罂温水器也】士醉而僛【説文僛醉舞貌】城无负汲百雉防髵【西京赋猛毅防髵説文多毛须貌】瀼瀼湛露爰降于轩匪降于轩有命自天帝则为之神为告焉何以餴糦冽彼汍泉【毛诗注餴糦以水炊米也】石乳逊饴天浆失鲜【列仙传卬疏者周封史也煑石髓而服之谓之石钟乳酉阳杂俎石榴甜者谓之天浆瑞应图甘露者神灵之精一名天乳一名仙酒】公拜而受以祀以崇眷彼鸿蒙食兹溟涬【庄子云将东游适遭鸿蒙注自然元气也按溟涬清貎】饰以文石縆之修绠【説文绠汲井索也】斟之酌之井渫用庆【易注井渫者泥不停汚曰渫】瓴甋既周丰碑屹然【汉高纪犹居高屋之上建瓴水也礼公室视丰碑三家视桓楹】我人作颂亿万斯年
　　遂安方氏徤松斋记
　　昔者关称杨叶【庾信枯树赋北陆以杨叶为关南陵以梅根作冶】冶字梅根【见鸿客序】高台留酸枣之名别馆得棠梨之号【见翼王序】将军营里树或千寻【见鹰垂序】故侯陵边皆五色【见滕王赋】红姜绕砌知为冯衍之家【见天章序】素柰盈墀识是潘尼之馆【潘尼赋飞甘于浚水投素柰于清渠并见天章序】莫不载在珠林录于玉海【释书有法苑珠林梁书朱异犹玉海千寻窥映不测南史宋张融有集名玉海】过其旁者攀条而兴沃若之思生其后者摘叶而切猗傩之感【诗】境由地显物以人传然而海易成田【见舜民序】陵偏作谷【诗】淮王一去竟无仙桂之丛【见滕王赋】湘女重来并少斑篁之防【见憺园赋】陶潜故里菊已全稀【见翼王序归去来词松菊犹存】董奉空林杏还不见【见刘太母序】岂非霜凋楚畹【见海棠赋注】则芝兰随萧艾同枯【见翼王序注淮南子巫山之上从风纵火紫芝与萧艾俱死】风悴邓林【见邺园启】则杞梓与楩柟交尽者乎【见滕王赋刘峻辨命论火炎昆岳砾石与碗琰俱焚严霜夜零萧艾与芝兰共尽】遂安方氏有徤松斋焉吾友方渭仁尊公先生之别业也县名新定【严州志孙呉新定县晋曰遂安后因之】衺连天子障前【补注】山曰武疆遥亘客星岩畔【严州志遂安县有武疆山甚险峻盗不能攻故名又桐庐县富春山一名严陵山前临桐江即钓台台下有客星阁按余姚为子陵故里亦有客星山】林臯明瑟代产高人水木峥生多隐士先生则韦平世胄夙厌纷华【见智修序】王谢门风惟躭简寂【见少楹序】虽类晏婴之近市而托兴丘园即同潘岳之背城而结情薖轴【见紫序薖轴载诗】屡引风前之啸时披霞上之襟用搆小园爰名勺圃夫其凉房燠馆映以长川粉壁青垣缭之华薄【见合肥启注】溯潺湲而架壑【见悬圃序】渡界畧以沿堤【见憺园赋】篱编麂眼野花碧碧以黄黄浪织靴纹【梁简文诗风吹凤皇防日映织成靴注同鞾】水蓼疎疎而密密左抵蕉邻之舎傍翼桑园右通竹士之轩斜纡琴阁丹曦染幌羣峯献翠以争来素魄萦叠嶂排青而不去此结庐之胜槩而筑室之大凡也若夫倪寛陇畔只欲荷锄【见海棠赋】陶侃斋头雅能运甓【见紫序】台孝威之暇日采药何妨【见孝威序】潘安仁之平生栽花不免【见楚鸿序】效丈人而抱瓮命稚子以巾车【庄子天地篇子贡南游于楚反于晋过汉阴见一丈人方将为圃畦凿隧而入井抱瓮而出灌左传巾车脂辖归去来词稚子候门又或命巾车】﨑岖种树长愧槖駞窈窕寻源还怜阿叚【柳文郭槖驼传云槖驼病偻伛善种树风土记獠国无姓名惟以长防次第呌之丈夫称阿暮阿叚妇人称阿姨阿等杜甫示獠奴阿叚诗郡人入夜争余沥稚子寻源独不闻病渇三更回白首传声一注湿青云归去来词既窈窕而寻壑亦﨑岖而经丘】此又逸民之勲业而幽士之经纶也无何而祠内狐鸣【见天章序】郭门蛇鬬【见悬圃序】女子抱采蝱之叹大夫婴离黍之悲【诗】盗满平林冦弥新市【光武纪招新市平林兵注新市县属江夏郡今郢州并见滕王赋注】蚍蜉竞起【见素伯序即蚁贼也】媳妇传八百之称【云南建置沿革世传土酋有妻八百各领一寨因名八百媳妇元初征之道路不通而返】鹅鹳长飞【左传公子城与华氏战于赭丘郑翩愿为鹳其御愿为鵞】君子有六千之号【见悬圃序】卢循万舸【见佳山序】直下严滩【见上后汉书严光余姚人光武除为谏议大夫不屈乃耕富春山后人名其钓处为严陵濑一名七里滩】张角诸军【见素伯序注汉书灵帝时张角聚三十六万众皆着黄巾】分驰桐岭【见邺园启】烽摇列郡【见滕王赋】尽成糜竺之家【蜀志糜竺字子仲东海人资累巨亿从洛还家行未到数十里路傍逢一妇人求车寄载行二十里妇人谢去曰天使我烧糜竺家感君义故相告竺恳请之曰快去我缓行竺急归尽出财日中果火发按竺进妹为先主夫人出金银货币以给军】雾卷千村大类张超之市【见观槿序】赵威豪时丁丧乱每被俘囚【后汉书赵苞字威豪为辽西守遣吏迎母及妻子为鲜卑冦钞载之贼出母示苞苞涕泣谓曰昔为母子今为君臣苞即破贼母妻皆死苞殡灵帝防第封侯既而曰食禄避难非忠杀母全义非孝遂呕血死】朱文季运值流离恒遭畧夺【东观汉纪朱晖字文季南阳宛人年十三与舅母家属入宛城道遇贼欲夺妇女衣晖拔刀向贼曰钱物可得诸母衣不可得贼义之遂放遣】斯时也鹤到归时已无城郭【见存庵序】燕将巢处更少门庭【见玉岩序】周颙蚤韭【五代史周颙字彦伦隠钟山后为海盐令尝慕春初早韭秋暮晩菘】半供庄蹻之樵苏【见竹逸序】张翰秋莼【见九日序】都作王弥之蒭牧【见贺周序】虽歴歴月中之桂而斧亦相寻【列仙传呉刚学道有过谪伐月桂桂高五百丈斫之而斧痕随合】纵芒芒天上之榆【古乐府天上何所有歴歴种白榆】而波还滥及【见邺园启】药难独活【见丁香赋】果只寄生【本草图经桑寄生出农山谷桑上今处处皆有之乐府遗声有曲名树中草注谓桑寄生也】而频经板荡【诗】犹存硕果之遗【易】洊歴漂摇【诗】不改后凋之旧【论语】五株屹若状类秦官【秦记始皇上太山风雨暴至休于松下因封为五大夫】独树岿然形同鲁殿【见滕王赋】杜拾遗之堂下畧比人长【杜甫草堂四松诗四松初移时大抵三尺强别来忽三嵗离立如人长按甫为左拾遗】王给事之门边何知鳞老【杜诗何谓西庄王给事柴门空闭锁松筠注王维于开元中擢左拾遗给事王维诗种松皆作老龙鳞】固已青针乍茁赋客叹其峨峨【世説有人哭长舆曰峨峨若千丈松崩一云峨峨若泰岱松古诗松针穿破岭头云】紫藓初萦骚人歌其郁郁者矣【左思诗郁郁涧底松】葢松之来也实于新安许氏之园而树之植也粤惟顺治甲午之嵗时先生之殁已几阅春秋而令嗣之悲乃倍逾畴曩云于是风高暗抚嶷如虎豹之姿【归去来辞抚孤松而盘桓杜甫双松诗白摧朽骨龙虎死】霜降闲哦歘作蛟螭之势【昌黎文集崔斯立为蓝田丞日对二松吟哦其间蛟螭见璿玑赋】枝枝抝铁落满径之清阴日日吹竽沸半檐之天籁【杜甫双松歌屈铁交错回高枝魏都赋铁条悲鸣声化竽籁古诗松风类笙竽庄子齐物论南郭子綦谓顔成子游曰汝闻人籁而未闻地籁汝闻地籁而未闻天籁】王右军作字砉若鸾拏【见紫来序】桓元士掀髯怒成猬磔【见天章序】苍皮裂处轩皇娲后之身【双松歌两株惨裂苔藓皮五帝纪黄帝讳轩辕生而日角龙颡列子伏羲女娲蛇身而人面有大圣之德】翠鬛张余韦偃毕宏之画【名画记韦偃京兆人寓于蜀作老松异石笔力劲徤人知其善画马不知松石更上也画防毕宏大歴年间为给事中画石于左省防壁好事者皆诗咏之杜诗天下几人画古松毕宏已老韦偃少】脂千龄而孕珀根万载以蟠苓【博物志松脂沦入地中千嵗为茯苓茯苓千年化为琥珀】髣髴张良庙后永昼亭亭【张良传愿弃人间事从赤松子游刘公干诗亭亭山上松】依稀景院中严颷谡谡【梁书陶景时爱松风庭院皆植松每闻其响欢然为乐世説世目李元礼谡谡如劲松下风】嗟乎恒河剥蚀【见灵岩碑】百卉俱腓【诗】尘刼苍茫羣芳并歇【见琴怨序】而乃过王家之旧宅尚有庭槐【见银台序】问刘尹之当年非无故树【呉均齐春秋刘瓛字子圭晋丹阳尹惔六世孙也袁粲在郡尝于后堂夜集刘为祭酒在坐袁指庭中栁树谓刘曰人谓此是刘尹时树每想高风今复见卿可谓清德不衰】火烧防节【抱朴子山中夜见火光者皆古枮木所作勿怪也枯树赋火入空心膏流断节薛能诗几处松筠烧后死】恒换鹃红【见天章序】月挂枯枝定开华白爰修墙屋顿还童冠之前游聊固垣墉用志高曾之手泽【见祖德赋】并成记叙用识嵗年登斯堂也或婆娑而赋松耶【战国防秦使陈驰诱齐王建入秦迁之共处之松栢之间饿而死齐人怨建听奸人賔客不蚤与诸侯合从以亡其国歌曰松耶栢耶建共者客耶】后有人焉应俛仰而思迁者【见无忝序】
　　王母张宜人墓志铭
　　宜人姓张氏山东济南府邹平县人曾祖仁轩公讳一元前巡抚河南都御史祖华东公讳延登前都察院左都御史谥忠定公父扣之公讳万钟前江南镇江府推官母李孺人生母景硕人谱其氏牒则张姓连天【见祖德赋】叙厥门楣则齐姜右族【诗】三条贵里【见憺园赋】铜街铁市之衢【见寿季序】七叶高轩兰锜金貂之第【见半茧赋】宜人幼即端庄生而敏淑言为典诰象应画图【见潘母启】才逾毁齿【见素伯序】遂工秋菊之铭【见鞠存启】甫届胜衣【见素伯序】便涉春蚕之馆【见潘母启前汉书上林蚕所也元后春幸茧馆东观汉纪马后置织室蚕室于濯龙中】诲诫无烦于师氏幽闲有合于风人数嵗许字新城翰林侍读王阮亭先生葢先生伯兄吏部亦娶于张即宜人从姊也门内机云【见祖德赋】仍呼僚偦【杂记江东呼同门为僚偦】梱中姊姒原属同生用为秦晋之美谈允作朱陈之胜事【左传晋侯使吕相絶秦曰昔逮我献公及穆公相好重之以婚姻舆志朱陈村属丰县白诗徐州古丰县有村曰朱陈去县百余里桑麻青氛氲一村惟两姓世世为婚姻】然而时会前明运丁末造扣之公一官羁绊百口飘蓬田单之值乱离全宗人以铁笼【见雪持序】杜林之免细弱载妻子于鹿车【后汉经学行义传杜林字伯山茂陵人杜邺之子王莽末避地河西隗嚣外示优容隂令刺客于道遮杀之客见林身推鹿车载弟防行千里感叹不忍害后建平中卒】宜人转徙江淮﨑岖京岘猥以髫齓之辰【见贺徐序】洊抱蓼莪之痛【见憺园赋】爰乃弱不胜防哀能备礼鋭司徒之弱息流涕何穷【见叶母序】许穆公之夫人衔悲曷已【见尺牍序】属兴朝定鼎之曰为阖门出坎之秋【易】马角归乡时惟丙戌【见观槿序】雀屏诹吉嵗纪庚寅【太平广记窦皇后父毅尝谓妻曰此女有竒相岂妄与人因画一孔雀于屏间请婚者射二矢阴约中目则得之射者皆不合唐高祖最后射各中一目遂归之】葢是年宜人实生甫十四云两姓高门百年嘉会丝罗既托【见昭华序】东诸侯之阀阅岿然乔木斯存【见祖德赋】内夫人之缨裾秩若娈彼诸姬烂其韩姞【诗】高曾在上操箕箒以前【国语诸稽郢行成于呉曰一介嫡女执箕箒以防于王宫】舅姑在旁鸣佩环而相【见韩倬序】婆娑鹤髪方伯公之笑口常瑳【诗】婉娩鸾雏两尊人之欢頥欲解【见昭华序】睠言顾之乐可知矣乃其声高宋子德懋邢姨【诗】溯夫庙见之初暨彼入官而后始终一致荣悴齐观揽厥生平洵资扬扢当侍读文禽初委之时【见贞女序】正凤翮将翔之日宜人则鬻钗佐读剪髲供餐【见徐母序】短布垂垂【见寿阎序注】影乱青袍之色寒机轧轧【见刘太母序】韵谐洛诵之声勉成夫子之名用缵前人之绪及夫一行释褐【见玉岩序】尽室之官鞠衣耀日驾文驷以北来【周礼注外命妇孤之妻服鞠衣其色黄象桑叶始生】画鹢呼风泛绿波而南下【见祖德赋】而宜人受宠不惊处膏弥洁山河被服何心翟茀之荣风雨绸缪不改裙笄之素【诗】掺掺筐筥用芼苹蘩【诗】肃肃袿褵【释名袿褵妇人服】爰将榛栗【见毛太母启】施衿设帨【见韩倬启】承顔在视听之先宿肉异粻养志居口腹之外【礼五十异粻六十宿肉七十贰膳八十常珍】衣经再澣谁熏省内之香室倚一灯不傅署中之粉赐来纎缟祗献高堂制得钗珰为遗太母婉容愉色【礼】得诸姑伯姊之欢【诗】布惠流慈逮籥翟煇庖之贱【见逸斋序】至若侍读公者东都有道【见天章序】西邸名贤【见寿徐序】阁铃未掣【见竹逸序】驺已哄夫当关【左传使训羣驺知礼哄喝声也当关见雪持序】巷柝将阑賔尚穷于投辖【见得仲序】而宜人则黾勉有无【诗】屏当鲑菜【见庭表序】鹅肪鸡蹠既朐末之咸宜【曲礼左朐右末注朐脯也精细者为末】緑糈红秔亦咄嗟而立办以至一双跳脱【列仙传晋穆宗时仙女萼绿华降羊权家致火澣布手巾金玉跳脱各一注臂饰即钏也一作条脱】时供计吏之租车几緉絇丝【玉藻童子不屦絇注絇带之属】恒代良人为赠缟【见憺园赋】倾奁佽助【毛诗郑笺佽谓手指相次比也又助也】欢逾京兆之画眉【见少楹序】梯几喧豗【山海经西王母梯几戴胜注梯慿也】快比如臯之射雉【见澹庵序】其淑慎也如此其任防也又如此固宜其祥钟五福【书】邑以延乡【见叶母序】瑞叶三休【见寿阎序】封之石窌也【见叶母序】维崧间尝逖稽枯菀歴有明徴【见雪持序】悉数平陂非无左验【见楚鸿序】古来憔悴之姬姜【逸诗虽有姬姜无弃憔悴】多是文人之伉俪【见牛叟序】是故高才失职【见园次序】季女斯饥【诗】伯鸾德配举鸿案以增悲【见贞女序】仲孺贤妻卧牛衣而陨涕【见天章序】年年馌亩伤哉冀缺之贫【见井叔序】日日移山惜矣夸娥之拙【见徐母序】亦有齐牢嘉耦合卺华年【见闺秀序】领千骑于上头【见闺秀序注】列首行之命妇【见李母启】而或者浮云南北【见素伯序】沟水东西【见季青序】悲纒盘里空贻伯玉之诗【见憺园赋沧浪诗话玉台集有苏伯玉妻作写之盘中屈曲成文也】泣上楼头长寄连波之锦【见纳姬序】甚至燕去瑶筐【见鞠存启】兰凋锦砌【见翼王序】弄牀头之绣褓【史记注绣褓婴儿服也】只有缇萦【汉书太仓令淳于公有罪当刑少女缇萦上书愿没为官婢以赎父刑天子怜其意诏除肉刑】骑堂下之羊车【见雪持序】何来遏末【见皇士序】纵使娲皇炼石讵易填愁【见憺园赋】即令玉女投壶焉能博笑【见琴怨序】独有宜人殊斯遭遇意者茫茫苍昊适当醉博之年【见三芝序】梦梦黄舆【礼视天梦梦并见琴怨序】亦在沧桑之候乎【见舜民序】不知一归才子未必全亨但号上流安能常泰自壬子仲秋遘姑孙太宜人之变宜人毁不欲生擗而祈死作婉娈之臯鱼【见憺园赋】髽而泣血【见贞女序】效悲歌之嫈姊【见纳姬序】烈以屠肠【见贞女序】时则侍读公方典试西川先是宜人又再捐爱子伤心曷极茹苦何多盻刀环于万里【见无忝序】目断金牛【见考功序】埋兰蕙以连枝【见翼王序】神伤青雀【见滕王赋】沈疴遂笃疢疾宁多名香四两【见叶母序】人间无换骨之方【汉武内传王母谓帝曰子但爱精握固闭气吞液一年易气二年易脉四年易肉五年易髓六年易筋七年易骨八年易髪九年易形陶景杂录苦茶轻身换骨杜诗相哀骨可换】菊水一杯天上少延龄之术【见琴怨序】乃以康熈十五年九月十五日卒于新城之里第春秋四十呜乎哀哉千秋洒泪长依思子之碑【述异记中山有韩夫人愁思台望子陵】九日登高立化望夫之石【见海棠赋】侍读公以十六年某月某日葬宜人于某乡花砖改秩【见呉太母启】虽未分荣宠于红奁韭叶题旌【见琴怨序】犹克表幽贞于彩笔铭曰齐鲁名家琅琊着姓猗欤宜人塞渊以敬樛木流徽螽斯衍庆频摧弱息【见潘母启】一恸慈姑【潘岳哀永逝文慈姑兮垂矜】海干蛟蜃【见舜民启】月蚀蟾蜍【见鞠存启】筐留玉燕【见鞠存启】坟归宝鳬【见半茧赋】树薆西靡【详敬哉文】风号北陆【见澹庵序】千尺乔松几枝斑竹花簟留痕琴歌辍曲既姆教【见昭华序】亦擅女宗【见呉太母启】瑶姬馆寂【见孟太母启】嬴女楼空【见艺圃序】呜乎令范隧此幽宫【左传注隧墓道也徐陵与李那书欢此幽宫】














　　陈检讨四六巻十八
　　钦定四库全书
　　陈检讨四六卷十九
　　翰林院检讨陈维崧撰
　　诔　哀辞
　　杨俊三诔
　　玉树徂春金刀掩夜【晋书庾亮卒何充叹曰埋玉树于土中使人情何能己巳南史王规字威明尚书骞之子幼称孝童年十二通五经为昭明太子所礼亡后简文与湘东王绎书曰威明实陵人也一尔过隙永归长夜金刀掩铓长淮絶涸】淑问犹宣惠心永谢呜乎哀哉君才调英竒篇章卓絶言泉流吻思风扇臆【见灵岩碑】剖晰奥纎若蝉翼铺文雕采缛以龙梭【见半茧赋】南朝人士眷尔清新东第衣冠嗟其绵丽加以德性幽婉标举简令神锋内敛道器外张隽不累理淡不却物故能静表温纯动形润栗弱年绣虎雅擅绮才【见祖德赋】髫龄蜡凤顿饶妍虑【见雪持序】雄辨惊其父客【见素伯序注】高名厠于时贤誉重南金价侔东箭【晋书薛兼入洛张华见而竒之曰此南金也虞翻以所注易示孔融融曰乃知东南之美者非独竹箭也晋书赞顾众虞潭并起兵讨峻赞曰顾实南金虞惟东箭】洎乎运丁百六世遭阳九【王湜大乙肘后备检凡四百五十六年而一阳九二百八十八年而一百六阳九竒数也乃阳数之穷百六偶数地乃阴数之穷皆所为厄会也汉书音义元之中有九戹阳戹五阴戹四阳为旱阴为水运初入元百六嵗有阳戹故曰百六之会汉食货志易无妄曰一元之中四千六百乙十七嵗各以数至阳阨故云百六按四千五百嵗为一元呉都赋世济阳九魏都赋运距阳九】令府君维斗先生忠搆身危义积家祸石城哀卞【石城见皇士序哀卞详掌亭注】白下悲袁【金陵志府西北有白下城古迹唐立县于此以白石垒之故名悲袁见琅霞序】君时窜迹仓皇遘会孤露【见集生序】程婴转徙私匿其儿【见潘母启】李燮饥寒但依其姊【汉书李固下狱死有子名燮燮姊文姬谋预匿之告父门生王成曰李氏存灭其在君矣并见贺周序】呉门乞食【见雪持序】合浦卖珠【见素伯序】晨繁弦以引凄昏促管以会泣令伯陈情之作极此纒绵【见集生序】右军誓墓之文弥为悲惋【见黄门序】无何军书少弭戎马暂宁亲串稍通音问间嗣会丹轮于城郭时有唱酬【见田太翁启】修轻苔于几闼不无赠答【见尺牍序注】时则金声逾振玉色罕渝朱龄石百函并发【见寿徐序】刘穆之五官互用【宋书刘穆之内总朝政外供军旅目览词讼手答牋书耳行听受口并应酬悉皆赡举】巧心所濬酌而不竭【头陀寺碑遥源濬波酌而不竭】惠匠所琢剔而益丽樵苏不爨终焉而已【见潘母启】将谓务疎道亲【任彦升荐士表室迩人旷物疎道亲】身阻意泰【见闺秀序】保幽贞于物表栖轩冕于尘区永为藜藿之夫【见索饼启】甘作丘园之秀【见彭太翁启】而人恶其洁天坠其芳猥以虎豹之姿竟际龙蛇之嵗【见翼王序】情深撤瑟恸拟登牀【礼士无故不撤琴瑟世説顾彦先丧家人常以琴置灵牀上张季鹰往哭之不胜其恸遂径上牀鼔琴作数曲竟因又大恸晋书王子猷子敬俱病笃而子敬先亡子猷不哭知子敬素好琴便径入坐灵牀上取子敬琴弹既不调掷地云人琴俱亡因恸絶良久】春秋二十有三襧衡临殁之年尚虚其一【见雪持序】终军奄逝之纪祗过其三【见黄门序】夫人乃松陵呉兹受先生淑女而吾友人闻夏汉槎贤妹也刘氏祭夫手调姜橘【见闺秀序刘氏祭夫徐敬业文敢遵先好手调姜橘素俎空干奠觞徒溢】徐姬答外情绸镜钗【见丁香赋及尺牍序】呜乎哀哉爰为诔曰两仪肇始皇防分区乾坤盘礴气数昭苏灵钟牛斗【天文志斗牛禹贡扬州之域】宝产勾呉【呉志勾呉太伯始所居地】顽豓靡均清浊鲜符猗欤是人洵邦之彦【诗】秀外惠中【盘谷序秀外而惠中】曰温曰善学圃増文峰日倩【见悬圃序】宅心简栖措躬澄练既称第一亦曰无双藻嫓陆海丽甚潘江【见园次序】文明映物经纬华邦清瑟聿拊洪钟既枞命之不犹国家多难袁有愍孙顾惟元叹【宋书袁粲太尉淑兄子也父濯早卒祖母哀其幼孤名之曰愍孙尝慕荀奉倩改名为粲字景倩呉志顾雍字元叹从蔡邕学琴蔡异之曰以吾名与卿顾遂名雍为人寡言领尚书令封侯而家人不知孙权尝曰顾侯在坐令人不乐】申志悲凉遣言哀断【徐陵与李那书发言哀断】杂作豫厠【见舜民序】浮沈嵇锻【见半茧赋】术衰齿盛道蹇业隆雕锼羣象染缀化工明诗习礼诵雅歌风魏雀辞金【见铜雀赋】汉盘泣铜【见滕王赋】岂其王頍【补注】不如沈劲【晋书将军沈劲以父充死于逆乱志欲立功雪耻后陈祐以燕兵逼洛阳粮絶无援度不能守乃以五百人付劲守之劲喜曰吾志欲致命今得之矣洛阳陷劲被执神气自若】柰何伊人不永其命大火流晖【诗】玉衡移柄【天文志玉衡斗柄星名】巷轸絶弦【见园次序注】衢凝分镜【见翼王序】南皮曩侣【魏志呉质南皮人魏文帝筑燕友台欵质后遗书曰南皮之游不可忘也梁武帝诗总辔游南皮沈约诗论采南皮之高韵按河间府有南皮县】北府名流【见尺牍序】今悲雨散昔溯风流【扬雄美新雾集雨散鹦鹉赋何今日以雨散王粲诗风流云散一别如雨】九京可作万防难求【国语赵文子与叔向游于九京曰死者如可作也吾谁与归注九京晋墓地一作九原】青松郭外【见祖德赋】红粉楼头【见尺牍序】
　　宣城文学施公诔
　　惟康熈十有八年春王正月四日文学砥园施公卒于宣城里第春秋七十有八呜乎哀哉大道沦胥微言放失十室之邑众喙争鸣【庄子秋水篇无所吾喙】一閧之中百家竞作【法言一閧之市必立之平韩文诸子百家】俗儒奉夸毘为指归【诗】曲士缘辞章为传防转相剽窃祗益波靡推厥所由本之先拨【诗】其要教不基之门内则葛藟之谊靡敦学不本之躬行乃鸤鸠之仁未渥也【诗】施公生经文煨烬之余当人心陷溺之日而能汜濩醇风【见瑞木赋】弥缝絶业【左传弥缝其缺相如难蜀父老继周氏之絶业】襮之以艺彪之以文【扬子君子言则成文动则成德以其弸中而彪外也张华诗体之以质彪之以文韩文道弸于中而襮之以艺】源始门闾达于乡塾慥慥乎抑亦光辉笃实之君子矣天不憗遗【左传孔丘卒公诔之曰旻天不吊不憗遗一老注憗且也】哲人其逝【见毛太母启】时则公之犹子愚山先生受官辇下僦舍都亭怅噩梦之宵徴【见竹逸序】痛讣音之旦至遂搏膺而相告用抆血以为言【九章孤子唫而抆泪恨赋抆血相视】葢分虽叔父而谊笃所生服止期年而情隆自出马伏波之诫兄子造就居多【见寿季序】第五伦之鞠弟妷恩勤不少【通鉴或问第五伦有私乎曰兄子病一夜十起而安寝子有病虽不省视通夕不寐谓无私乎】聆愚山先生所叙述则公之崖畧可知矣崧也景至德之难名缅遗徽之未沫揄扬莫罄敢摇笔而成郭泰之碑【详掌亭序】洄溯靡从爰缀文而制展禽之谥【见合肥书列女传柳下惠死其妻诔之畧曰夫子之不伐兮夫子之不竭兮夫子之谥宜为惠兮门人从之以为诔】诔曰厥初生民万彚芸芸权舆遂古【见天篆序天问遂古之初谁传道之注遂往也】原始皇坟刚柔攸判仁羿爰分【见天篆序】孔学惟轲乃辟荀【史记世家孔子适周问礼于老子扬雄法言古者杨墨塞路孟子辞而辟之廓如也韩文孟子醇乎醇者也荀与杨大醇而小疵】嬴燔典籍【见乐府补序】羣言抵牾汉工笺疏宋精训诂异同臻殊涂毕赴宰我堪雕顔回可铸【见佳山序】猗欤濂洛发源泗洙【宋纪周茂叔程灏时称濓洛记曾子谓子夏曰吾与汝事夫子于洙泗之间】道求实践爻系中孚【易】而彼末流相沿诡趋旴江龙溪沦袭虚【理学录旴江罗汝芳号近溪又王畿师事王阳明有龙溪集皆主良知之学】薪尽思传文衰欲起【庄子养生主指穷于为薪火传也不知其尽也注薪有尽而所传之火不尽韩文公庙碑文起八代之衰】姑山峨峨句溪弥弥【补注】畴绍前贤曰中名子主敬存诚致知穷理二子竞爽【详掌亭诔注】述明砥园棠华并鞾箎唱交宣【诗】思探象罔【见璿玑赋】悟絶言诠家惟曾史【庄子骈拇篇虽通如曾史非吾所谓臧也注谓曾子史鱼】人企渊骞【论语】呜乎述明不幸蚤世僝彼藐孤【见翼王序】畴依畴字畴为含哺【见徴万栁启】实维叔氏茹我以荼【诗】沐儿以涙遗雏渐长奋翮天衢为国名臣为时大儒臯比泰岱【宋书张载尝坐虎皮讲易从游甚众朱熹赞曰勇彻臯比一变至道注即虎皮也】观察鄱湖【观察见李母启鄱阳见滕王赋】服官讲学与古为徒公喜而言是儿可教石奋家规延之庭诰【见归田序】诗咏素丝尔惟则效【诗】侄官于外公偃林泉敬宗睦族立塾置田栾公建社【见祖德赋】原氏名阡【汉书原陟自以先人坟墓俭约非孝也乃大治冡舎初武帝时京兆曹氏葬茂陵民谓其道为京兆阡陟慕之乃买地开道立署曰南陵阡人不肯从祗谓之原氏阡】朝防夕魄幌雨篱烟赵礼推肥薛包让产【汉书赵礼值防嵗为饿贼所得兄孝闻之即诣贼曰礼瘦不如孝肥贼惊并放还显宗闻其行拜谏议大夫薛包传包字孟尝后母憎包逐出包悲啼感亲因还之及诸弟求析产包悉取朽败者后弟产尽包复与之建武中徴拜侍中】每逢家讳恒虔祀典肴核维藇豆边有践【诗】老则儿啼【髙士传老莱子七十着斑衣取水上堂跌仆卧地为小儿啼以悦母】祭焉必泣【见少楹序】邻有死丧赙之禭之【见寿徐序注】族多寠乏衣之食之有穷者鳏若敖馁而【见祖德赋】丐钱营婚资其帨褵刘君伯阳公之老友败屋陈编苔纒蜗绣殁于公殡袝之茔右三尺残碑大镌谁某敦仁处义履信怀贞遇人急难赴义如争其或负公箧攘籝【庄子箧篇将为箧探囊发匮之盗而为守备注开也探手取之也】摇首置之流观太清【详仲衡文】敬亭翠抹琴溪雪溅【宣城郡图经敬亭山宣城县北十里舆志泾县溪侧有石台相传琴高控鲤上升处】卯嵗轻帆与公一见漉酒邀賔剪灯张防语必纒绵诗皆雅徤谓公淳朴定享期頥【见寿阎序】何图奄谢遽至于斯公之犹子适宦京师去官度尚恨不同时【补注后汉书度尚字博平为上虞长后为荆州刺史平长沙贼封侯按度尚为八厨之一】暏墅棋收【见半茧赋】竹林觞罢【见庵序】叹凤嗟麟【拾遗记孔子相鲁有神凤游集至哀公之末不复来翔子曰鳯鸟不至可谓悲矣嗟麟见素伯序】倾河坼华【世説顾长康哭桓宣武声如震雷破山泪如倾河注海】我观今古总悠悠者众庶冯生庸愚怛化【庄子大宗师子来有病喘喘然将死其妻子环而泣之子犂往问之曰叱避无怛化注怛惊也谓无以哭泣惊将化之人】而我识公学定神全【列子醉者之坠于车也其神全也】彭殇一致生死齐观【庄子南郭子綦曰莫寿于殇子而彭祖为天】中明祠内蕉碧枫丹【见鞠存启】继志缵绪复称二难【汉书陈元方子长文与季方子孝先争论父功德于太丘太丘曰元方难其兄季方难其弟】我独衔悲百身难赎【诗】国鲜典型邦无耆宿顔怆渊明潘哀汧督【何法盛晋中兴书顔延之为始安郡道经寻阳常饮渊明自晨达昏及渊明卒延之为诔极其思致臧荣绪晋书马敦为汧督立功孤城为州司所枉死于囹圄潘岳诔之】敬撰芜辞冀飏芳躅
　　嘉定侯掌亭先生诔
　　某年某月某日嘉定掌亭侯先生卒呜乎哀哉慨自陈宝鸡鸣翟泉鹅出【见天篆序】君子则将成猿鹤【见银台启】贤人则遂值龙蛇【见翼王序】练川百里【地志练川属嘉定昔人称练川楮陆之平】既三户以无成【见尺牍序】上谷一门【见翼王序】旋五宗之同尽【汉书徐自为曰古有三族而王温舒罪至同时而五族乎陈琳檄所爱光五宗所恶灭三族注宗亦族也】褒融并日【见松陵序】举毕命于灰钉【见贺周序】盱眕同时并捐生于斧锧【晋成帝纪卞壸督军讨苏峻苦战而死二子眕盱随之亦赴敌死其母抚尸而哭曰父为忠臣子为孝子夫何恨乎国防乐毅报燕王书曰恐抵斧锧之罪】虽吕锜射月事原无补于存亡【左传晋楚遇于鄢陵晋吕锜梦射月中之退入于泥占之曰姬姓日也异姓月也必楚王也射而中之退入于泥亦必死矣】而夸父移山谊则总关于家国【见徐母序】亦曰瘁哉于乎悕矣先生则佹也犹存慬而获免晋家赵武几同置袴之危【见禹平序】楚国伍胥频蹈覆浆之难【呉越春秋伍员渡江渔父为持麦饭鲍鱼羮盎浆饷之子胥诫曰掩子之盎浆勿令其露渔父诺胥行数步渔者自沈于江并见昭华序】亡命则秦关赵厠之内踪迹偏多【亡命见素伯序秦关见翼王序赵厠见舜民序】谋身则贩脂织薄之余生涯絶少【贩脂见合肥书史记周勃以织薄为生注薄帘也南宋书沈麟士居贫织帘号织帘先生説文木曰林草曰薄】将军台上序旧事以悲来【蓟州志将军台管四十关塞】国士桥边逢故人而泣下【国防赵襄子将出豫让伏所过桥下襄子面数之豫让曰智伯国士遇臣臣故国士报之舆志豫让桥在平阳府】门前客到尽传元节之难归【见翼王序注】海上人来或曰邠卿之尚在【见祖德赋】靡能有定亦又何言既而雨不终朝【语林骤雨不终朝】雪还见晛值　新朝之当璧每示含宏遇
　　圣主之乗干惯存寛厚名除北寺终全李杜之家门【见禹平序】运启南朝【见楚鸿序】免锢袁刘之子弟【魏志袁绍爱少子尚后谭熈尚三子举兵相攻而亾刘表爱少子琮后长子琦与琮举兵遂倾覆】弱龄去国壮嵗还乡荒芜绿野之庄【见楚鸿序】憔悴黄冠之约【见观槿序】乃以藐尔之王頍【见俊三诔】竟作裒然之周党【见映碧启】燕仍巢于梁上【见玉岩序】三月楼台【见天篆序注】鹤乍返于人间千年城郭【见存庵序】时则赤县升平【古今通论昆仑东南方五千里谓之神州赤县】黄图丰暇【见万栁启】庶邦卿士非无三明七穆之俦【见园次序】列国知交属有赠防班荆之事【赠防见考功序班荆见禹平序】西园则徐刘应阮【见滕王赋】南国则顾陆朱张【见尺牍序】莅冠裳之会子产有辞【左传郑子产壊晋馆垣叔向曰子产有辞诸侯赖之】寻玉帛之盟荀防是主【左传知武子谓献子曰非礼何以主盟姑盟而退注知武子即荀防一称知防】舟船成市车骑如流【见寿徐序注】先生则夙号耆英【见映碧序】羣推祭酒【见储太翁启】文章华贵激昻四座之间【见禹平序】冠剑雍容笼葢万夫之上【见悬圃序】骋其逸气谱私史于金陀【见乐序补序】奋厥雄词荟高文于玉册声齐琬琰【见尺牍序】言郁椒兰【孙卿子好我芬椒兰汉五刑志邻国望我芬若椒兰刘峻絶交论言郁郁于兰茝】然而酒不忘忧【见智修序】花难蠲忿【见看奕赋】渐离击筑初非行乐之资【见智修序】子野弹筝讵是为欢之用【晋书王国宝搆谢太傅于孝武太傅患之一日帝召桓子野桓请以筝歌便歌曹子建怨诗曰为君既不易为臣良独难忠信事不显乃有见疑患声节慷慨太傅泣下捋其须曰使君于此处不凡帝有慙色按子野名伊】念累世原子孝臣忠之裔自有生平况此身自家亡国破而还何心人世彼交称袁灌不过志士之无聊【见半茧赋】即儿命融修或在才人而有托【祢衡别传衡与孔融杨修善常曰大儿孔文举小儿杨德祖余子碌碌莫足数】高台曲沼半属前尘【见雪持序】醇酒妇人无非末路【见舜民序】诚恐海不能干石偏易烂【见庭表序】谁云善谑陵跖无开口之期【庄子盗跖篇孔子説跖跖怒曰人生上寿百嵗中寿八十下寿六十除病瘐死丧忧患其中开口而笑者一月之间不过四五日而已】何可无年籛叟乏系腰之术【见万栁启】于是羽服朝元瑶篸礼醮【王子年拾遗记周昭王昼而假寐梦白云中一人衣服皆羽毛王求上仙之术因名羽人老子内传受元君神图宝章变化之方及还丹伏火水永液金之术雍录天宝七载元皇帝见于朝元阁瑶篸见滕王赋】花深春晩叩碧磬以琅琅月悄秋清吹紫箫而寂寂瑶姬圃内【见徐母序】惟栽益寿之花【本草甘菊一名益寿花见翼王序注】玉女窓间【见贞女序】祗种扫尘之竹【见合肥书】谓此间之甚乐【晋书帝问后主曰颇思蜀否曰此间乐不思蜀也】嗟来日其大难【见纳姬序】何图金灶难成【见得仲序】玉棺蚤下【风俗通王乔令叶县天下一玉棺于防事前乔曰天帝召吾沐浴寝其中葢便自覆之宿葬城东土自城坟】八公一去倚桂畔以徬徨【见滕王赋】十叟不来望橘中而惆怅【见徐母序】樵人看博【见看奕赋】惊舟壑以潜移【庄子大宗师夫藏舟于壑藏山于泽谓之固矣然而夜半有力者负之而走昧者不知也】仙子逢棊讶鸿泥之歘灭【东坡诗人生到处知何事应似飞鸿踏雪泥】遂使青松郁郁长遮樗里之坟【史记樗里子传樗里子名疾秦惠王之弟也时号智囊将卒葬于渭南章台之东曰后百嵗当有天子之宫夹我墓汉兴长乐宫在其东未央宫在其西武库正在其北】白日悠悠不照滕公之室【见瑞木赋】怨何如乎悲可知矣每览寰区私相叹诧极文人之九命慨遗恨以三端亦有寝类田蚡小逾臧纥【史记武安传武安侯田蚡貎寝生贵甚以孝景皇后之弟为相左传臧纥救鄫侵邾败于狐骀国人诵之曰朱儒朱儒使我败于邾杜注臧纥短小故曰朱儒】形容阘冗哀骀宁足喻其竒【庄子德充符篇哀骀它衞人貎恶鲁哀公召而观之果以恶骇天下欲授以国政孔子曰是必才全而德不形者也】状貌【见索饼启】江神或自嫌其陋【见悬圃序】君则姿神瓌丽仪态嵬峩长身玉立灼如天半之朱霞劲翮凌秋矫若云中之白鹄【世説刘訏与从兄歊各覆高操族祖孝标曰訏超超越俗如天半朱霞歊矫矫出尘如云中白鹤魏书公孙度目邴原为云中白鹤非燕雀之网所能罗也】彼兮何幸偏工不死之方此也何寃未识长生之诀斯其未喻一也又有学昧蹲防【顔氏学训蜀都赋注蹲鸱为芋江南有一权贵误以为羊字人馈羊肉答书云馈蹲鸱青棠集张九龄送芋与萧炅书称蹲防炅不学答曰损惠芋拜嘉惟蹲鸱未至耳按芋头类鸱鸟之居蹲坐也居也故货殖传名之】人疥骆【补注】王家敬则但晓拍张【南史王敬则临淮射阳人好刀剑元徽初归诚高帝侍宴华林使各效伎敬则脱朝服奋臂拍张曰臣以拍张得三公不可忘拍张】高贵乡公不知反语【补注魏志高贵乡公讳髦文帝孙初封郯县高贵乡公羣臣迎之即帝位后攻司马昭贾充令成济弑之贾充与朝士宴庾纯曰高贵乡公何在充惭怒】此皆高轩绣防【高轩见合肥书绣防见闺秀序】秀齿厐眉【汉书顔驷厐眉皓齿】君则对成孔雀幼已霸于词场【见素伯序】赋就柟榴壮益雄其笔阵【见季青序】三长互擅【通鉴刘知几曰史才须有三长才学识也】直登班范之堂【见庭表序】五采相宣【书】竟夺庾徐之垒【见园次序】而乃王蒙不禄【见叶母序】谢朏无年【梁史谢朏字敬冲谢庄子幼聪慧十嵗能属文初与何防受征不至后朏一旦诣阙梁武帝以为司徒朏素惮烦不省职事早卒】何来天上频葬神仙【见上注】岂料冡中只埋贤达【见俊三诔】斯其未喻二也抑有惑焉尤其甚者清河狱吏乃闻安世之于汤【史记酷吏传张汤磔防文如老狱吏后为长安吏稍迁大中大夫后三长史防之汤曰汤无尺寸功起刀笔吏陛下幸致为三公无以塞责遂自杀汉书汤子安世字孺少以父任为郎见园次序】江表叛宗讵意沈充之有劲【见俊三诔】大抵狂騃之胄【广雅童昏曰胄】间出佳儿【见素伯序】私疑回遹之家【诗】每邀庸福【古谚庸庸多厚福】君则三世清忠一门义烈阖戸受屠肠之酷【见贞女序】蔓期功【见潘母启】举宗罹破卵之伤株连细弱【并见潘母启魏氏舂秋孔融见收二子方八嵗九嵗奕棋端坐不起左右曰而父见执二子曰安有巢覆而卵不破者哉遂俱见杀】乃复鬼不怜才天宁悔祸【左传郑庄公曰天其以礼悔祸于许】风吹琪树【山海经昆仑之墟北有珠树及玉树琪树琅玕树】不留若木之一枝【见璿玑赋】火烈昆冈【书】讵賸荆山之片玉【见楚鸿序】斯其未喻三也嗟乎向子期之邻家笛声斯在【向秀思旧赋序余少与稽康吕安居止其后各以事见法经山阳旧庐于时隣人有吹笛者发声寥亮追思曩昔感音而叹故作赋云】稽叔夜之栁下鍜迹犹存【见半茧赋】千春毅魄长依杜氏阶前【屈原九歌魂魄毅兮为鬼雄左传晋获杜回秦之力人也初魏武子妾无子武子疾谓颗曰必嫁之疾甚曰必以为殉及卒颗嫁之曰疾甚则乱吾从其治也及辅氏之役颗见老人结草以亢杜回杜回踬而颠故获之夜梦老人曰尔用先人之治命余是以报】三尺桓碑【见醴泉颂】永勒罗池庙后【见鞠存启】爰为斯诔以告哀词词曰余方羁贯【见雪持序】文籍是搜或示一编词条最遒作者谁欤疁城六侯【见翼王序】英裁绮合壮采葩流【见天篆序】余本清狂幼而逋峭脑满肠肥【见悬圃序】翩然城鹞手把是编独身而跳扣角狂讴【见存庵序】击壶大呌【见紫序】日中则昃【书】月满而亏【礼】惜彼文中兰凋蕙萎【见翼王序】黄巾载乱【见徤松记】青葢旋飞【呉志孙皓使尚广筮并天下曰吉丙子嵗青葢入洛阳及亡嵗实在丙子】灵旂几道白骨同归【楚词灵旗兮电骛甘泉赋树灵旗世説潘岳金谷园诗有云白首同所归后孙秀既恨崇不与绿珠又憾岳不遇之以礼收崇同日收岳乃成其防】防防智含又弱一个【左传齐公孙灶卒晏子曰子旗不免殆哉二惠竞爽犹可又弱一个焉姜其危哉注二惠子尾子雅也子雅即公孙灶生子子旗】秬园掌亭相逢饭颗【李诗饭颗山头逢杜甫】并泣牛衣【见天章序】双悲马磨【见悬圃序】琴已罢弹【见俊三诔】篪还寡和【诗】掌亭才徤飒若犀蛟与余握手壬癸之交僧庐酒舫月墅烟郊风荷百顷露竹千梢我读我书葑溪之涘【呉志苏州十三门葑门其一也溪有葑溪】同舎三人维侯与计计子其龙视人若蚁所不如吾唾犹泥滓【李陵与苏武书言为瑕秽动増泥滓説文滓淀也】謿诙坌涌【孔融荐祢衡表溢气坌涌】口语澜翻【见楚鸿序】而君屹若更复凝然朗如列屋【世説朗朗在白屋间】嶷如断山当时介我狂狷之间邓尉山头【见灵岩碑】白公堤上【舆志白乐天筑堤于虎邱山下后名白公堤】苹叶初齐【招魂菉苹齐叶兮白芷生寒】苕华大放【诗】君防轻舠时摇细浪画縠半奁绿蓑一桁晩而闻道老笔纷披绛园作赋石鼎聨诗【白帖佛寺为绀园昌黎诗有石鼎聨诗题昌黎序衡山道士轩辕弥明自衡山来指炉中石鼎谓侯喜曰子能赋此乎】文镌碑版句勒盘风雷凌厉鳞爪之而【见观槿序】所极难忘小人失母马鬛虽封【见孟太母启】鸡碑曷有【见无忝序】君惠大文畀之不朽已矣何言悲哉竟负自君殁后萍梗飞翻一悲甫草再恸秬园追维畴曩流想生存雨零宿草雪拥陈根【见映碧启】君之哲嗣家驹国宝【见寿季序】祖德是遵先畴是保葺君年谱编君文稿命余排次属余搜讨余才已尽君谊难酬空铭郭泰徒诔黔娄【续汉书郭泰卒蔡邕为作碑曰吾为人作铭未尝不有慙容惟有道碑颂无愧耳列女俦鲁黔娄死曾子曰先生之死何以为谥其妻曰以康为谥曾子曰先生何乐于此而谥为康乎其妻曰先生不戚戚于贫贱不忻忻于富贵其谥为康不亦宜乎并见井叔序】山阳旧雨【见篇上】河渚前游昔陪欢防今断风流呜乎哀哉
　　尤母曹孺人诔
　　维康熈十有七年九月十九日尤母曹孺人卒于家春秋五十有八此吾友悔庵先生之淑俪而孝廉珍文学瑞之贤母也孝廉邸中闻讣既素鞞星奔麻衣遄返悔庵方金门待诏玉几求贤筑馆都亭授餐阁下屡申请急之祈未验还乡之梦援琴以哭【见俊三诔】凄逾巴峡之猿【见悬圃序】皷缶而吟【见井叔序】愁甚衡阳之雁【见素伯序】时则燕齐魁垒之士彯华组者三千【见九日序】邹鲁文学之賔捧珠盘者十九【见园次序】聆斯哀曲咸致神伤况我良朋尤为心痗【诗】昔者三年未返还吟零雨之篇六日不詹尚謡采绿之什【诗】楼前送客界粉成痕陌上懐人结眉表色【见良辅序】何况琼田大去【十洲记祖洲有不死草生于琼田张正见雪诗云梦起琼田】碧海无归【见琴怨序】廖家眢井【见叶母序】想窃药以何年【见琴怨序】郦县寒泉【见琴怨序】拟煎香而无术【见刘太母序】暂游京雒便为鹤返之期【见莼庵序】小别乡园遽应牛眠之防【见孟太母启】良云已甚亦又何言此则染湘江之竹未能逾此酸辛【见憺园赋】弹蜀国之弦不足宣其悱恻者矣【左思蜀都赋巴姬弹弦注成都雪氏善琢琴故曰蜀琴古乐府题有蜀国弦歌】夫蕙丛早殒元微之所以悲来【元微之墓志铭序公前夫人京兆韦氏无禄详下注】遗挂犹存潘安仁于焉泣下【见井叔序】此皆伉俪之恒情【见牛叟序】何况裙笄之令范可无扬扢用表幽贞嗟乎金阊城下遥连齐女之门【呉志金阊亭在阊门外梁鸿墓所齐门者呉聘齐女女思齐而病乃起望齐门令女游其上阖闾城一名阊门见灵岩碑】石镜山边即是武担之路【见实庵序】诔桓厘之行曾传沛国诸生称陶母之贤竞説长沙人士【见李母启】爰为斯制以志予哀其辞曰余与悔庵门夹葑溪【见掌亭诔】花红戸向栁绿檐齐俱邀戏马【见九日序】并载听鹂【见憺园赋】桥分鹢误【见祖德赋】巷肖莺迷时过君家约为文社雪霁窓融风狂烛灺倦或呼觞豪偏索炙隔帷食器每锵中夜乃知吾友室有鸿妻【见贞女序】宁忧釡铄【见集生序】讵诮糠肥【汉书或问陈平何食而肥其嫂疾平曰食糠覈尔】贳来村酿乞得邻醯拔钗讵惜剉荐谁疲【见徐母序】紞紞鼔声漏逾三下君为余言妇真徤者【见刘太母序】敏既逾班【见归田序】慧偏铄谢【见琴怨序】手撷苹蘩【诗】躬亲桑柘【见潘母启】施衿结帨【见韩倬启】习礼敦诗【见刘太母启】猗与季女娈彼诸姬柔嘉维则淑慎其仪声高璜瑀誉溢盘愉色婉容承顔堂上妇职攸勤女红无旷鞠而前【见璿玑赋】鸣环以相【见韩倬启】私朂青云【扬子解嘲当涂者升青云】频褰绛帐【见修褉序】君言未竟余喜而呼何期淑女俪我鸿儒问讯他人斯宁有诸人言不爽君语非诬呉质长愁【见澹庵序】襧衡善骂【见雪持序】我友高才文场雄霸猨臂难封【见素伯序及孟太母启】蛾眉不嫁【见鸿客序及茹蕙序注乐府捉搦歌老女不嫁只生日】对酒讙呶【诗载号载呶注讙声】临风悲咤晩纡尺组人喜君嗔哙宁堪伍【见存庵序】龙实难驯【顔延年五君咏其咏稽康曰鸾翮有时锻龙性谁能驯】孺人笑欢一语聊陈不闻毛义捧檄娯亲【见潘母启】君顾孺人欣然道左月照城楼天仾箭垜【唐六典兵部试用一曰箭长垜天宝元年改长垜限以十箭】白草煎霜红旗掣火为穷塞主亦无不可【补注】北平数载【见孟太母启】綦缟言欢【诗】其或尼君镌其一官孺人含笑家本呉关非无樵笠亦有渔竿椎髻归田【见刘太母序】耘斸笋梅福双仙【见园次序】厐公偕隐【见寿阎序】酒卖相如琴弹杨恽【见看奕赋】弦索宫词【见琅霞序】琵琶院本【辍耕录唐有传竒宋有戏曲唱诨词説金有院本杂剧院本一曰副末古谓之苍鹘鹘能击禽鸟】君舞斑衣【见憺园赋】孺人六珈【诗】君悲窆繂【见彭太翁启】亦绖而麻助君沐椁【见憺园赋注】从君挽车【见寿阎序】江通孝鲤【见瑞木赋】树止慈鸦【见憺园赋】先是赠公为君析宅舍后一区水云俱白讵用高甍底须列防【见闺秀序】俾请于翁于斯偃息君闻是语起舞而旋能如是乎与汝偕焉【见潘母启】编篱竹次抱瓮花间层廊映水小艇寻烟往复循环盈虚依倚于门不大古无斯理【见憺园赋】未在其身必于其子果以卯秋佳儿鹊起【见祖德赋】非惟鹊起亦有鸿骞【见商尹序】拔茅连茹【易】爰应今年羣公荐士天子徴贤翘才千百【见九日序】君实褎然【前汉书武帝贤良诏曰今子大夫褎然为举首朕甚嘉之注盛服貌】竹径松门临行搔首将我重来能无恙否孺人欵语分张讵久白月明明为君治酒西风叶落忽满长安何来恶耗竟堕君前发函凄哽伸纸汍澜【见祖德赋】身留北阙泪寄南天来嵗新春凌云赋噪【见实庵序】洊受重封仍膺叠诰而我所悲礼宗是悼【见叶母序】杳杳黄垆【见寿阎序注】飞飞丹旐附注【元微之本事诗纪妻韦氏字蕙丛韦逝为离思诗悼之】
　　王母张孺人哀辞
　　孺人姓张氏家世由大同徙长安遂为长安人余友给事中王黄湄先生继室也扶风城下夙传织锦之乡【见璿玑赋】京兆街中本是画眉之里【见少楹序】父兴官都司阴符半帙【国防苏秦得太公阴符之书】玉帐传来【见邺园启】遁甲一函【见徴刻文启】霜弧射下【见悬圃序】因君城守粤西柳州故孺人从焉天呉紫凤【见谢园次启山海经朝阳之谷神为天呉是为水伯】蹁跹于明镜湖边【栁州】玳毂钿车捉搦在罗池庙后【列仙传仙女杜兰香诣张硕玳毂钿车青牛饮食服玩皆备捉搦见楚鸿序罗池见鞠存启】郁林绀石【见叶母序注】惯染修蛾【见少楹序】象郡黄柑恒熏纎手【见李母启】既而尽室西旋途经鄢郢【左传注鄢郢楚地】扁舟南下路次沱潜【禹贡沱潜既道注二水江汉别流之在梁州者与荆州不同按此乃指荆州之水】时则给事君防官安陆出宰江陵【舆志安陆州古竟陵地明世庙时陞为承天府所领潜江县即汉江陵地宋曰潜江按荆州府唐曰江陵今所领县首曰江陵又德安府有县曰安陆】曾逢别鹤之辰【见琅霞序】续有委禽之事【见贞女序】盈门嘉耦迨泮华年【诗】若乃天上张星【见祖德赋】应甘泉之图画【汉武外传李夫人少而早卒上思念不已图画其形于甘泉宫汉书金日防母教诲两子甚有法度病死诏图画于甘泉宫】楼头嬴女【见艺圃序】亲灞岸之蚕桑【见潘母启】仰事则垩庐髽髻毁以居防【见贞女序周礼注大防疎贱者居垩室与倚庐相对】俯育而靧雪丸熊勤能鞠子【説文靧沬洒面也丸熊见潘母启】鸤鸠广惠樛木流慈【诗】洵称巨阀之礼宗【见贞女序】佥谓高门之令妇不幸蕣华蚤谢【诗】蟾彩难圆【见鞠存启】瑶姬鲜益寿之方【见纳姬序】玉女乏长生之术【见天篆序】遂使波冲东渭【见悬圃序】长流呜咽之声【见实庵序】月挂西秦永罢团圞之梦【见子厚序】衘酸曷极流叹何穷【见观槿序】给事中徬徨故劒恻怆亡簮【见贯花序】人夸彩笔【见看奕赋】弥工伤逝之篇【见琴怨序】官是黄门【官制汉明帝始置小黄门后以谏职名之】惯作悼亡之赋【见渭仁序】缘余同病【呉越春秋楚白喜奔呉子胥曰吾之怨与喜同子不闻河上歌乎同病相怜同忧相救】属以序哀仆也曾经此恨甫当除服之时【见井叔序】何以为情况届营斋之日【见寿阎序】香余幄里倍知奉倩之愁【见渭仁序】粉賸奁间偏悉子荆之痛【见井叔序】吟纒楚些【宋玉招魂】响托秦筝【见子厚序】讵曰临风以恸祗关长史多愁【见滕王赋】亦云载笔而书莫罄桓厘至行云尔【见李母序】辞曰鄙人逋峭【见掌亭诔】瑟居尠欢【见楚鸿序】惟偕给事馥郁椒兰【见掌亭诔】激昻艺圃【上林赋游于六艺之圃】泛滥文澜【见佳山序】笙必交吹琴无只弹胜业坊前【补注】乐游原左【西京杂记汉宣帝乐游庙一名乐游苑亦名乐游原其地最高四望寛敞李词乐游原上清秋节注西安府南】每值春来秾花胜火雨裛千枝晴开万朶紫菂璘斒琼葩璀瑳随君花下以敖以嬉君独攀条悄焉不怡为言亡妇雅好惟斯靓服凝妆撷而玩之房闼缤纷帘栊防倩【见滕王赋】及其亡也百花枯徧君语未终泪承于面时一穉子循于衣畔兰芽玉茁【见毛太母启】氷肤雪肌【庄子藐姑射之山有神人焉凝肌若氷雪绰约若处子】君言亡者仅育此儿徒存末婢【晋中兴书末婢谢琰小字琰字瑗度安少子开率有大度】尚留衮师【见看奕赋】如何奄忽能不涟洏【李陵诗仰视浮云驰奄忽互相逾易泣血涟洳王粲诗中心孔悼涕泪涟洏】宛宛恭人愔愔令德巾簟飘飏音容髣髴【潘岳悼亡诗长簟竟空牀又髣髴覩尔容】屡易周星【礼星回于天】频更朏魄【见璿玑赋】腹痛之悲【见寿阎序】宛同新没四载中间嗟余越乡每摛芜制为人悼亡虞歌竟箧【见瑞木赋】挽唱聨箱【汉书田横死门下作歌词有曰薤露何易晞干宝搜神记挽歌者丧家之乐执绋者相和之声也续酉阳杂俎据左传齐公孙夏歌虞殡则挽歌非始于田横也】间一临文心疑不祥讵意斯悲我躬洊及犹有余波【见赠阎序】助君霑臆【杜诗人生有情涙霑臆】陇水苍茫【见实庵序】秦山突兀【见归田序】勒此哀辞眎兹镵刻
　　顾夫人哀辞
　　维康熈某年某月某日合肥龚夫人顾氏卒于京邸呜呼哀哉夫人城圯天地为之无光【见刘太母序】少女风悲星宿于焉失色【见徐母序】七襄机断【见代友序】五岳图悬【见银台启】家纒宝婺【见叶母序】荀奉倩所以神伤【见渭仁序】念轸瑶妃王武子因而泣下【见井叔序晋孙楚传孙楚悼亡王武子贤之凄然増伉俪之重】某旧簉登龙【见九日序】新闻别鹤【见琅霞序】素缣一匹非称诵德之賔繐帐三重【见铜雀赋】或有步虚之佩【古乐府有步虚词呉竞乐府解步虚道家所唱备言缥渺轻举之美异苑魏陈思王游山忽闻空中有诵经声清逺遒亮解音者则而冩之作步虚声】乃为辞曰哀伊人之信淑尽时命之不犹【诗】恒茀衣之奄逝【左传葬敬嬴用葛茀注引柩绳也又作妇人车旁蔽尘者】驾玉轴以周流朝晞髪于层城夕捐玦于中洲【层城见孟太母启少司命篇晞汝髪兮阳之阿又夕晞余身乎九阳离骚朝发轫于苍梧兮夕余至乎县圃九歌捐余玦兮江中】发浩唱兮扬笙竽【呉都赋琴筑并奏笙竽俱唱】练时日兮睠灵修【见九日序离骚夫惟灵修之故也注灵神也修逺也喻君也】若乃幼习椒兰【见祖德赋】长亲桑柘【见潘母启】三条望族【见憺园赋】家居铁凤街前【见园次序】四姓良家【见璿玑赋】名著濯龙门下【见寿徐序注】既守礼以称诗亦歌风而肄雅孙莘之子裙飘琥珀之盂左氏之儿缨拂珊瑚之架【补注】至若性多幽静质本柔嘉草称蠲忿【见看奕赋】玉号辟邪【见艺圃序】四德秉姬姜之教三从推尹姞之家【家语妇有四德德容言功妇有三从在家从父出嫁从夫夫死从子也尹姞载诗】恒铭秋菊【见鞠存启】鲜玩春花锵璜琚而应节【诗】掞藻缋以披华【见璿玑赋】宛彼诸姑以及伯姊【诗】争传道韫之芬芳【见琴怨序】竞爱兰英之清绮【见刘太母启】讶织锦之既工羡挥毫之絶美【见璿玑赋】赋成香茗【见昭华序】声传长乐之宫【见滕王赋汉武故事建章长乐皆辇道相属悬楝飞阁不由径路】画出天仙【见潘母启玉台新咏序宠闻长乐画出天仙潘妃传帝为潘贵妃起殿窓间画神仙形】名满扶风之士【见渭仁序】爰有东都才子【见天章序】西邸名卿【见寿徐序】三春迨吉百两初迎【诗】斯时也弹琴司马己非怃悴之年【见纳姬序】赠妇士龙即是风云之日【文选陆云为顾彦先赠妇诗有曰悠悠君行迈茕茕妾独止注乃代妇答误为赠妇】陆子春之姿制人士无双【见韩倬启】王右丞之诗歌门风第一【补注】于是高柔爱妇【见闺秀序】王浑贤妻【见叶母序注】并驻馺娑之侧【见铜雀赋】同居鄠杜之西【见鹰垂序】月腾窓而皎皎草映砌以萋萋红绶多情【见雪持序】衔来夜合【本草夜合草一名合懽一名合昏并见琴怨序】金丸有意弹去羁雌【西京杂记韩嫣以金为弹丸一日失数十每出儿童随之长安语曰苦饥寒逐弹丸羁雌见孝威序】张敞退朝之余黛眉亲画【见少楹序】潘岳入直之暇纎手同携【见滕王赋】况复地望高华班资赫奕袁司徒东朝世德【见紫来序】领袖人伦【孙盛晋阳秋裴秀有风标十余嵗时人语曰后进领袖有裴秀晋魏舒传舒字阳元为钟毓长史后拜司徒有威望时曰魏舒堂堂人之领袖】张尚书西雒名流交通賔客【见茹蕙序】实内助以相成乃相夫之必力招贤馆内劳五夜之机丝【汉仪中黄门持五夜顔氏家训或问一夜五更何训答曰汉魏以来谓甲乙丙丁戊又谓五更机丝见刘太母序】食客堂前散两宫之脂泽【列子肤色脂泽晋书安帝九年左丞相张项监议琅琊及湖熟界有皇后脂泽田四十顷防详以借贫人】女中班固修十巻之汉书【见归田序】闺里冯驩免万家之薛责【见茹蕙序】爰乃副珈婉娩【诗】褕翟煇煌【见徐母序】铜蠡咽而未歇【见园次序】银箭耿而犹长【见丁香赋】昼掩金屏听王裴之谘议【见季青序】夜防绛蜡跋潘陆之文章【见园次序】诵威仪于栢府【见祖德赋】流姓氏于椒房【见徐母序】至或鲍宣言事偶触龙鳞【见黄门序】窦武上章暂辞凤阙【俊汉书窦武字游平扶风人也李膺杜密坐党事武上疏谏出之后谋诛中官曹节等矫诏杀之按武女为皇后】又或唐防奉使遂到牂牁【见竹逸序】马卿驰驿遥投巴僰【见刘王孙启】间斗帐之香寒【释名小帐曰斗形如覆斗并见天石序注萧子范落花诗飞来入斗帐】亦蕙罏之熏歇思双笑而已遐含独悲而难泄生平离别如此而已其他形影靡不同焉洵玉台之可纪【见闺秀序】而锦瑟之堪传【见天篆序】柰何璇阁摧红琼闺悴绿防门丽日才弹獬豸之冠【见寿季序】瑶席凝尘遽罢鳯凰之曲【见纳姬序】日漫漫而多愁风萧萧而犹哭痛翡翠之千箱怨胭脂之十斛嗟乎夫人夫子方荣藁砧初贵【见皇士序】珠袍冠长信之班【珠袍见银台启长信见澹庵序】钿车骤武安之乐【钿车见王母辞武安见归田序】荣阳郡主擅南国之风华【补注】尉迟夫人推北朝之声势【庾信集周仪同松滋公夫人尉迟氏墓志铭云夫人洛阳人父太师柱国公】金椀印其余芳【见琴怨序】钿盒镌其私誓【太真外传贵妃没后道士杨通幽以术引上皇至玉妃太真院玉妃取金钗钿盒拆其半授方士方士复请当时一事不闻于他人者騐于太上皇玉妃曰昔天宝十载秋牵牛织女相见之夕宻相誓心愿世世为夫妇此独君王知之耳】嗟乎夫人诸姨窈窕羣从神仙族连灞浐【见子厚序】宅列蓝田【见田太翁启】小弟盘桃花之马长兄饰栁叶之鞯【见琅霞序】极繁华于斯世宜安享于百年胡为乎壁存遗挂【见井叔序】琴留断弦【初学记汉武命赵后弹琴弦忽防后悲曰防兆也帝以外国所进鸾血胶续之终日弹不断后竟以太子幼赐死后汉书蔡邕女年六嵗邕夜弹琴弦絶琰曰一弦断也邕以为偶中后故折一弦琰曰第四弦断也】怅金蚕之永锢伤璧月之难全【见滕王赋注】魂断悼亡之作【见渭仁序】音凄永逝之篇【见琴怨序】听回风之绕壑流悲曲以结泉嗟乎泉途已宫镜台长隔【见叶母序注】绀唾黦而犹华【见琴怨序】玉鱼凉而终热【西京杂记大明宫宣政殿初就每夜见数骑游往高宗敇巫祝刘明奴问其由鬼云我楚王戊太子死葬于此因诏改葬鬼曰我死时天子敛我玉鱼一双今勿夺也及发掘玉鱼宛然贵妃外传妃患肺热含玉鱼以活肺】凄凉思子之台【汉纪武帝怜太子无辜作思子宫为归来望思之台】寂寞望夫之石【见海棠赋】黄肠给大内之钱【后汉梁商传赐黄肠玉匣注黄肠椁名以柏木黄心为椁也】彤管纪昭阳之笔【尔雅癸曰昭阳】哀哉溘浮云而上征【离骚溘埃风余上征注溘犹奄也】驭瀣气以扶轮【屈原逺游食六气而饮沆瀣兮张衡思赋飡沆瀣以为粮注六气中冬则饮沆瀣北方夜半气也扶轮见得仲序】叩帝阍而陈词【楚词吾令帝阍开关兮甘泉赋选巫咸兮呌帝阍并见银台序】兾昭质之获申【离骚惟昭质其犹未亏】骖宓妃于天衢【见庭表序】偕洛灵于云津【见铜雀赋注】袭充堂之葐蒀【见瑞木赋】羌日暮而愁人倚玉女之窓扉【见贞女序】盻金母之蜺旌【见彭太翁启】眷层思以顾慕【见瑞木赋】聊述哀于斯文


　　陈检讨四六巻十九
　　钦定四库全书
　　陈检讨四六巻二十
　　翰林院检讨陈维崧撰
　　祭文　跋
　　祭王敬哉先生文
　　地折幽燕峰頺恒霍【见贺周序】珠斗芒寒【见璿玑赋】苍穹气薄咸阳之树西靡【皇览冡墓记东平王冡在东平传言王思归京师其冡上松栢皆西靡刘峻答刘诏书东平之树望咸阳而西靡】箕尾之星夜落【见艺圃序】百身莫赎悼神理之芒然万防难追叹仪型之閴若　　　临朝罢讲九重重以咨嗟设位盈衢百辟闻而震愕葢贤良道丧固率土之所同悲而师弟情深尤微忱之所独觉声因激楚而不成管以哀伤而难握缅太夫子之遭逢歴古今而烜烁恩荣则位极人臣名位则朝尊旧学一门宗伯先后登八座之荣两世巍阶父子享同朝之乐入直则秩宗司马共听待漏之钟【宋纪元和初置待漏院王禹偁作记】问寝而亚相仙郎【金华子御史大夫谓之亚相仙郎见存庵序注】羣献引年之爵【见佳山序】箕裘则笏以盈牀【见徐母序】壎篪则花皆并萼【诗】此虽备福命之崇隆犹未殚史书之扬防乃其学术醇深文辞卓荦汪汪千顷之波【汉书郭林宗曰黄叔度汪汪若千顷波澄之不清淆之不浊】矫矫半天之鹤【见掌亭诔】论事而颉颃韩欧【宋纪韩琦欧阳修皆名臣】晰理而折衷濂洛【见施公诔】诗歌则陶情写臆叹三唐两宋之非工【见瀛台序】纂录则摘奥搜竒哂夹漈贵与之未博【夹漈见玉岩序宋书文学别传马端临字贵与宋亡隐居教授乡里着有大学集传多识录文献通考等书】综众説之异同准百家之详略寅清议礼【书】定郊坛袷褅之焜煌翰苑陈书兼雅颂典谟之浑噩【见佳山序】载于金匮之编【见憺园赋注】副在石渠之阁【详同年文】固犹未足罄其心传抑岂遽以穷其教铎葢躬行心得之际既言有物而行有恒至家庭屋漏之间尤仰不愧而俯不怍冲襟而霁月光风粹质则金精玉璞【宋书黄庭坚云周茂叔人品甚高胸次洒落如霁月光风晋书山涛为吏部王戎目之为璞玉浑金人但知其宝莫能名其器】虽履功名之盛贵以弥温即当耆耋之龄老而逾恪愧贱子之菲葑【诗】荷名贤之绳削代侍韦平之函丈久借熏陶【见智修序】附窥洙泗之宫墙深防袚濯【见施公诔】廿年之口泽犹新【礼母没而杯棬不能饮焉口泽之气存焉耳】两世之师门如昨数畴昔之游从景高山之岝防【呉都赋石林之岝防按支道林所居山名岝防】保傅而能全韦布之交久要而不负平居之诺挂徐君墓剑【见实庵序】曾还大阮之金【大阮见祖德赋】报刘峻遗书记返潮州之槖【补注】不忘良友之成言足慰故人之密托此皆亲炙于覩记之顷窃叹为至性之肫肫抑即徧观于载籍之林亦鲜此高风之岳岳【见祖德赋】惟仁者寿自应优游不死之庭得圣之和奚须别访长生之药方共祝夫冈陵【诗】遽上征于寥廓【鹏鸟赋寥廓忽荒】何梁木之倾摧【见毛太母启】讵昊天之渺邈霜凄凄而入帏雾霭霭而袭幙鹃啼而雪缟千峰啸而风悲万壑彼人之哭公者为师臣帝佐而悲纒而我之哭公者因世道人心而叹作有蔬载搴有酤载酌聊一痛以陈辞冀神灵之来格
　　公祭同年陈子逊文
　　呜呼痛哉伯牙逝而赏音亡【见园次序】惠施去而微言絶【淮南子惠施死而庄寝説言世莫可为语也】惟友道之在人实五伦之防一故大易系断金之辞风人赓伐木之什存既喻馥郁于椒兰【见掌亭诔】殁复况纒绵于胶漆【见素伯序】左桃羊角交情倍切于死生【关中流寓志羊角哀与左伯桃闻楚王贤往归之道经郃阳遇雪度不能俱生乃并衣与角哀伯桃入树死角哀至楚为上大夫王备卿礼伯桃角哀自杀以徇】苏武李陵友谊更深于离别【庾信赵国公序苏武李陵生于离别之世】然覩陈根而辍哭【见映碧序】犹获引达人齐物之谈【见琴怨序】遘宿草而弥悲【见映碧启注】尚得援太上忘情之説【见海棠赋】未有游好方新欢娯永毕甫给相如之札【见瀛台序】便丁赋鵩之辰【贾谊传谊在长沙三年有鵩飞入谊舎自恐寿不得长故为赋以自广】才弹贡禹之冠【见黄门序】即会泣麟之日【见素伯序】是则罄安仁之诔笔【晋潘岳传安仁辞藻絶丽尤善为哀诔之文】何能叙此酸辛殚庾信之铭言【见园次序】未足形兹凄恻者矣慨资格之困人缅贤豪而同叹鸾何事而受笯【屈原懐沙赋鳯凰受笯鸡雉翔舞】桐何为而遭爨【见佳山序】问天无买赋之金【见天篆序注】阅世少翘才之馆【见九日序】鬼憎赴洛之陆机【见祖德赋及紫序白帖二陆入洛三张减价】客笑离家之王粲【见滕王赋楚词去乡离家兮来逺客庾信哀江南赋逢赴洛之机云见离家之王粲】惟我
　　皇之盛德迈汉武与周宣既崇儒而重道聿吁俊以招贤顿八弦而罗屈宋【马融广成颂然后举天网顿八纮曹植与杨修书顾八纮以掩之崔实本论举弥天之网罗海内之雄屈宋见楚鸿序】设四科以召渊骞【论语】翡翠帘垂殿上写沈香之句【李白传天宝中白供奉翰林禁中初种木芍药移值兴庆池东沈香亭会花开命白立进清平调三章白承诏有云沈香亭北倚阑干】琉璃匣启【见园次序注】宫人分织锦之笺【见紫来序】缥缈龙楼词赋则　午门
　　御览焜煌凤烛姓名则　乙夜亲填时则紫禁啼莺红墙语燕草缬青袍【见半茧赋】桞飘金线【见万栁启】云移雉尾【崔豹古今注殷高宗以雉雊之徴服章多用翟故有雉尾扇杜诗云移雉尾开宫扇】诗成而两省传观【见黄门序注按汉丞相与御史大夫称两府】日映螭头【见璿玑赋】赋就而
　　九重称善千百国实异响以毕臻五十人乃同时而召见爰修天禄之书复拜　大官之膳繄陈君之卓荦冣要眇以宜修【屈原九歌美要眇兮宜修注好貌】绮嵗腾蛟于甬上【腾蛟见祖德赋甬上见邺园启】弱龄绣虎于明州【见祖德赋宁波府志唐曰明州】船是孝廉【见祖德赋】才调则争夸彩笔【见看奕赋】县成仙令【见二斋序】勤劳则具在黄流【诗】庆瑶瑛之既采惭瓦砾之俱收吾侪何幸获偕君子并辔铜街聨镳金市【见滕王赋】正拟花砖【见呉太母启】同繙芸史【见澹庵序】何连茹之彚征【易】遽一枝之先萎依稀昔夕彷佛同车火城正盛【详祭梁田文】银箭还赊【见璿玑赋】星辉辉而半吐河耿耿以将斜晓风吹夫南内【见鸿客序】残月暧夫东华【前辈戏语西湖风月不如东华软红香土注东华百官出入之门】趋朝待漏下直还家音徽未沫笑语犹哗人今往矣非耶是耶【见皇士序】嗟乎蝶化防庄【见艺圃序】鹃迷蜀栈【见孟太母启】皓月难圆彩霞终散三千里呉关越岫驿路偏长十二日金马石渠流光甚短【金马见园次序三辅故事石渠阁藏秘书汉宣帝令诸儒讲五经刘更生亦校书于此两都赋序内设金马石渠之署】槐宫之蚁阵空酣【唐书淳于棼宅南有古槐常醉卧其下梦入大槐安国尚公主守南柯及觉乃蚁穴按蚁阵见天章序淮南子鲁阳公与韩酣战】椒殿之鹤书恨晩【椒殿见徐母序北山移文鹤书赴陇萧子良古今篆书鹤头书与偃波书俱诏版所用在汉谓之尺一彷佛鹄头故有其称】我闻天上亦有婵娟【见琴怨序离骚女嬃之婵娟兮】葛洪贵客【见寿阎序】许迈仙班【列仙传晋许迈字叔时鲍靓隐迹迈往候探其至要辟谷服气先娶呉郡孙宏女为妻后为书谢遣之入盖竹山为地仙】莫倚蛾眉轻为语言【离骚众女嫉余之蛾眉兮】须驯龙性【见尤母诔】善与周旋保令名于璚笈【见呉太母启】享遐祉于珠田【见尤母诔】祗我同人哀悰难剖园内之茱萸徧挿已少斯人【王维诗遥知兄弟登高处遍挿茱萸少一人】堦前之芍药徒翻长思我友【见紫序谢元晖直中书省诗红药当阶翻】返双流而合葬未审何年【庾信步陆孤铭双流返葬按水经注成都县有二江双流蜀都赋带二江之双流此借用】缘一恸以脱骖定知谁某【檀弓孔子之卫遇旧馆人之丧哭之哀使子贡脱骖而赙之】冀蹔驻夫灵旂【见掌亭诔】庶来歆夫絮酒【见观槿序】
　　祭仲衡先生文
　　丙申春暮余客西兴【舆志西陵渡在萧山钱镠忌陵字易名西兴】翁访吾翁扁舟是乗画溪橹摇铜峰屐登【湖州志长兴县有罨画溪古木夹岸可十里许武康县有铜官山呉王濞采铜于此唐名武康山】二老风流觚飞爵腾【杜甫寄赞上人诗与子成二老来往亦风流仪礼腾觚于賔注凡觞一升曰爵三升曰觚传毅舞赋腾觚爵之斟酌兮曹植诗腾觚飞爵阑干】吾翁见背是年夏月孤子流离狂奔呉越遇翁武丘别翁仓猝渍血交頥含哀刺骨嗟嗟余弟十四称孤作赘睢阳【归德府志汉曰睢阳】单衣路隅上鲜郄公畴怜淳于【扬雄蜀都赋若其渔弋郤公之徒左思蜀都赋王孙之属郤公之伦注豪侠也史记滑稽传淳于髠者齐之赘壻也滑稽多辨】卵翼惟公【左传楚子西曰胜如卵余翼而长之注子木之子名胜】立其户枢自古而然俗疵文雅或与翁言彼陈生者痴王伯舆【见滕王赋世説王长史曰人言会稽王痴真痴】狂桓子野【见掌亭诔】慎勿与通昵生者寡弟归告兄嫉彼啁啾兄笑而言彼其何尤翁定知人人言勿忧所恨于中关河阻修余到中原实维己酉荥泽波飞成臯雪阻【见醴泉颂一綂志战国成臯古邑名本东虢国地又名虎牢汉成臯县属河南郡今开封汜水县有成臯阪古迹吕氏曰荥阳成臯自春秋来为天下重地】遂踦翁闾与翁握手跌宕词场【见初明序】激扬文薮【汉谷永疏赞命之臣靡不激扬】宋中四月名花盛开大者如柈【见子厚序】霞蒸绛堆翁曰观乎幸子能来绕燧人陵经阏伯台【舆志燧人氏陵在归德府左传昔高辛氏有二子伯曰阏伯季曰实沈不相能也帝迁阏伯于商丘主辰故辰为商星归德志城西南有阏伯墓庙傍有台】老辈谁与徐公健在【原注谓恭在】蹑电追风君家叔岱吹竹弹丝呼卢博簺【昌黎文代张籍书云未必不如听吹竹弹丝敲金戛石也呼卢见梧月序博簺见叶母序注】食酒衫汚抝花帽戴【古乐府抝折杨柳枝辍耕录南方或谓折花曰抝花元微之诗今朝谁是抝花人】聨旬浃夕喧豗噪呼余戏谓翁人言有诸狂耶痴耶夫我何居翁曰非痴狂应不诬余舞蔗竿【见半茧赋】脱身而跳翁果知余仰天大笑【史记滑稽传淳于髠见齐王仰天大笑冠缨索絶】桂醑重斟【见九日序】梨园再召【唐纪宗选弟子三百人按曲于骊山绣岭下谓之梨园子弟】花竹幽轩筝琶絶调余倚酒悲告翁倦游拟欲从翁卜其菟裘【见季青序】翁顾徐公叔岱是谋茂陵小妇为余访求【见海棠赋注】嗟嗟聚散何常之有欲别翁归悲难出口饯我城东为余折柳【见庵序】顾语陈生定能来否余揖翁言翁乎莫愁人爱贤豪鹰贪臂鞲【汉纪桓虞谓赵勒曰良吏如良鹰下鞲即中鲍昭诗昔如鞲上鹰注鞲臂衣也】白日在天酸风射眸【李贺诗东关酸风射眸子】余所迟来罚余酒筹泗水如油淮帆若箭【慎子沙下龙门流驶竹箭驷马追之不及】别翁半载梦中常见昨者南徐浪花雪溅睢州使君【舆志睢州属归德府】召余文防酒中语我翁竟仙游余骤而疑讵有此不嗣后弟书来自商丘【见上】发函伸纸涕泗横流翁之盛德渊骞曾史【见施公诔】翁之精明博闻强记【礼】天祐善人岂宜有是反覆徬徨终无信理所可差慰家有璆琅【书】鳯毛犀角【见三芝序】巨阙干将【越絶书欧冶子五剑曰纯钩湛卢豪曹鱼肠巨阙按干将见园次序】司成棨防令子文章翁无憾矣乗云帝乡【尧纪华封人曰去而上仙乗彼白云至于帝乡】我所闻翁殁之前夜饮类公荣【晋书刘公荣饮酒杂秽非类或讥之答曰胜公荣者不可不与饮不如公荣者又不可不与饮是公荣辈者又不可不与饮故终日共饮而醉】声如兴霸【见梧月序】歌板未收金缸犹防挥手人间奄然而化蚁观八极【庄子田子方篇挥斥八极并见璿玑赋注】骖鸾太清【见贞女序太真科三清之间各有正位圣登玉清真登上清仙登太清】翁齐物化我忆交情高山不作流水无声呜呼已矣尽此生平
　　祭同学董文友文
　　于戏我友去年今夜栎园司农酌余馆舎秋霖防防【见万柳启】街鼓礌琅【左思呉都赋菈擸雷琅韩愈诗乾坤摆雷琅】子已在焉傫然以尫【史记赵武灵王废太子章羣臣见故太子傫然也】广陵宗生新安汪子与我与君四人而已君时惫甚【公羊传楚子反谓宋华元曰甚矣惫】觅几而慿食一溢米酒不半升【见谢呉启】余心怦焉【宋玉九辨心怦怦兮谅直】口与心计念欲沮君俾无入试君悲久誓奋文场余言中茹嗫嚅自伤【盘谷序口将言而嗫嚅】战罢而归江颿若箭【见仲衡序】东舫西船旷焉不面凉秋报罢匿影蓬根【见得仲序】日薄虞渊【见呉太母启向秀思旧赋于时日薄虞渊寒氷凄然】子讣在门呜呼天耶痛纒心髓重趼狂奔【国防公输般为楚设机械攻宋墨子百舎重茧往见般以却之淮南子申包胥累茧重胝至秦庭】哭君百里鸣呼我友交君廿年词场跳荡【见艺圃序】文防流连得草而呼闻音而喜【庄子夫逃虚空者闻人足音跫然而喜】生我者亲相知惟子子之文学蛟龙蜼螭【周礼九章虎蜼为首注似狝猴而大黄色螭见璿玑赋】刿怵胃肠【桓谭新论扬雄作甘泉赋始成梦肠出收而内之明日遂卒金楼子扬雄作赋有梦肠之谈曹植为文有反胃之论潜确类书王仁裕刻肠为文】放为玮词抉电鞭霆山移壑飞岣嵝岐阳镌之剔之【岣嵝见竹逸序岐阳见梧月序】子之绩学博闻强诵纎穷蜹翼细穿针孔夹漈后先贵与伯仲【见敬哉文】射覆发蒙应而中【汉东方朔传上尝使诸家射覆置守宫盂下射之注于覆器之下置诸物令暗射之按方朔与郭舎人射覆知蟁楚梼杌楚庭有神白猿射莫能中养由基射之未发猿拥柱而号既发应而下】子之行谊忠信楷模砥行洁身皭然不汚【见贞女序】鼓鞴元气【补注】笙簧典谟【见素伯序】英英哲人煌煌大儒其或少时婞直自遂【离骚鲧婞直以亡身兮】意所龃龉【九辨圆凿而方枘兮知其龃龉而难入】唾犹泥滓【见掌亭诔】壮而折节刮磨淬砺人或不知畏其锋鋭君少为文诡丽万方中年闻道笔阵堂堂【孙武子无击堂堂之阵】刋落铅华【见茹蕙序】一归老苍而彼小儒沸犹蜩螗【诗如蜩如螗如沸如羮】畴昔之言记其八九君曾语我人生何有谁为后死托之不朽谁知君碣遽落吾手【杜诗不意青草湖扁舟落吾手】一语更悲曾顾余云昔贤名集迪功舎人【徐昌谷集序昌谷明神宗时人负才善属文不得志位甚卑仅为迪功郎因名其诗为迪功集行于世】最可惧者百年奄忽【见王母词】呼之茂才【见雪持序】以当官阀【见寿季序注】何知今日果防斯言方干罗隐万古同寃【唐书方干字雄飞桐庐人罗隐字昭谏钱塘人貌俱寝陋工于诗不第光化中韦庄奏才人不遇者如李贺陆防罗隐罗邺方干贾岛温庭筠刘德仁十余人请追赐及第以慰地下一作宰臣张文蔚所请】而我识君飘飘云气【见浙西词序】百轴龙文扛之入地【见佳山序】灯防泪尽溅雨惊沙百灵惶惑万感槎枒【见观槿序】空庭无人明河欲斜我之哭君醒耶梦耶倘余未死息壤在彼【见季青序】传君遗文诲君幼子苟或不然臣力竭矣柱絶弦摧【见鹰垂序】报君仅此
　　公祭梁老师母呉夫人文
　　呜呼哀哉竹殒湘江【见憺园赋】莲凋华井【见鞠存启】箫怆嬴楼【见艺圃序】笙凄缑岭【见滕王赋】麝粉千堆【见紫来序】兔华万顷【见谢柯启】天上春沈人间夜冷维予夫子名在旂常【见邺园启】家传鸿案【见贞女序】国贲龙章同牢尹姞佐馈姬姜【诗】弦调燥湿琯叶阴阳万树梅开六街灯罢我侪小子羣游辇下并属提携俱防奬借问字花朝【见昭华序】执经雪夜【纪善录游定夫杨子立初见伊川伊川瞑目而二子侍立既觉顾谓曰尔辈尚在此乎今既晩且休矣乃出门门外雪深三尺】彩毫掞赋【见看奕赋】锦瑟填词【见天篆序】公与生徒朝斯夕斯值公屡日端居不怡微闻德曜【见刘太母序】沈疴中之我党私忧时还窃拟天相夫人勿药定喜【易】何图恶耗【见尤母诔】遽入于耳未遇金膏【见鞠存启】难逢石髓【见半茧赋】夫人阀阅【见皇士序】实冠三河一门画防【见闺秀序】七叶瑶珂【见祖德赋及半茧赋】眉分恒岳【眉分见闺秀序恒岳见银台启】锦濯滹沱【锦濯见园次序滹沱见田太翁启】香奁咏絮【见琴怨序】绮嵗牵萝【见昭华序】鸣雁相呼【诗】彩鸾旋嫁【见憺园赋注】归我尚书茜袍珠帕【见憺园赋】四姓门楣【见璿玑赋】二姚姻娅【左传伍员曰昔少康逃奔有虞妻之以二姚杜注姚虞姓虞君妻以二女也离骚留有虞之二姚】法酒杯倾宫香扇惹尚书昔载暂卧棠村潭园雨歇蕉屋烟浑看花北郭命酒西园【见尺牍序】夫人克相嬿婉琴尊【诗】海国珠洋【见徐母序】涡漩雪吼【尔雅涡辨回川注旋流也刘禹锡诗八月涛声吼地来巻起沙堆似雪堆】爰敕尚书楼船疾走手豢蛟龙【见舜民序】口衔星斗【后汉书刘陶讼朱穆寃曰中官手握王爵口衔天宪】夫人在家摒挡箕帚【摒挡见庭表序箕帚见王母铭】桄榔叶黒茘子枝鲜【见玉岩序】铙歌返斾【见邺园启】花鸟归船亚相还朝【见敬哉文】夫人从焉象服翟衣【诗】犀翘爵钿满院铜琶【见莼庵序注】一帘桦烛【国史补宋朝京师每正旦晓漏以前宫相使执金盘皆以桦烛百具照之号火城注以桦木皮巻之为烛或褁松脂】下直余闲阖门休沐【见雪持序】粉黦鸬鷀【补注】砚斑鸜鹆【欧阳修研谱端谿子石以注水不耗为佳有鸲鹆眼为贵俗以子石为紫石】竹脆丝清茗香酿熟桓妻偕老【见寿阎序】鲍女双仙【见叶母序】花名并蒂【见憺园赋】鹤必千年【见良辅序】何期玉臼便上瑶天【列仙传裴航过蓝桥渇老妪令云英以浆水饮之航得玉杵臼与妪后遂娶云英】鸾难胶续【见顾哀辞禽经鸾血作胶可以续弓弩琴之】桂以香煎【庄子人间世楚狂接舆曰山木自冦也膏火自煎也桂可食故伐之漆可用故割之】呜呼夫人兰摧玉毁【见翼王序】叹昔文人亦多如是延寿灵光赋成蚤世【见滕王赋】豪气三千弱龄廿四名闺韶齿虽与同殇然而遭遇独擅帏房夫人八座【见韩倬启】命妇头行【见李母启】荣封一品防舞诸郎【见憺园赋】长信宫中【见憺庵序】日华门左【宫阙志日华门在左掖杜诗我住日华东】面药口脂【官仪腊月宣赐口脂面药所以盛之者翠管银罂杜诗口脂面药随恩泽】钗梁翠朶赐出彤楼捧归青锁【见憺园赋】似此殊恩仙游亦可况徴兰梦【见三芝序】蚤茁苗哥【原注梁苍岩先生梦人贻宋绣松下茁五苗是嵗生第五郎因名苗哥】犀钱绣褓【坡公集有贺人生子词云犀钱玉果利市平分霑四座】蜡凤银鹅【蜡凤见雪持序王建诗金凤银鹅各一丛】芳华不沫金石谁磨名分月姊位列星娥【见憺园赋】所未忘悲师门谊在坤范空存母仪不再蕙幄消红【见少楹序注】松门掩黛敬芼芳荪【尔雅芼搴也郭璞曰拔取莱也楚词荪桡兮兰旌上林赋葴橙若荪注荪香草也】公陈哀诔
　　祭徐母顾太夫人文
　　呜乎哀哉天姥峰倾【见徐母寿序】皇娲石徙【见憺园赋】少女风微【见徐母寿序】夫人城圮【见刘太母序】鹃有血而都红【见孝威序】竹无班而不紫【见憺园赋】春凋翠水之桃【下注】夜落丹丘之李【真人王褒内传五云丹山上有云李食之得仙】盆翻玉女【见刘太母序】千寻之箭筈何存【华山记箭筈峰上有穴才见天攀缘自穴中而上】井竭鲍姑【见徐母序】百丈之辘轳长已【见灵岩碑注名义考辘轳井上圆转木收绠者李涉诗深院梧桐夹金井上有辘轳青丝索】五岳则羣真失位【见银台启】驰吊夸娥【见徐母寿序】三湘之众水惊流【见看奕赋】腾悲嬃姊【见雪持序】于是荀龙摽躃薛鳯摧伤【见逸斋序诗寤躃有摽】泪浮碧落【见观槿序纪闻谈唐阳冰见有碑篆十余字爱其中碧落二字谓之碧落碑】哭撼瑶阊【见灵岩碑】白马溢延秋之里【魏都赋西辟延秋东启长春注俱端门外】素车填通德之坊【见祖德赋】日边则翟茀鱼轩【见叶母序】髽而致祭【见贞女序】天上则朱墙碧翣【见瑞木赋】赙以行丧【见寿徐序】七日歌虞【见瑞木赋】文士铿锵之制千秋诔德【玉台新咏序非无诔徳之词】元公焜燿之章然而颂美终赊扬徽易賸赋嬴芊者【见翼王序】仅许其门第之华夸尹姞者【诗】只数其遭逢之盛虽复穹碑槩日高蟠赑屭之文【见万栁启注左思呉都赋巨灵赑屭注大蟕蠵之属好负重今石碑趺象其形】纵令健笔凌云【杜诗健笔凌鹦鹉凌云见浙西词序】丽灿蛟龙之咏难形寸草之心莫罄慈萱之行【见憺园赋】惟太母之令善在代匮而弥彰【见潘母启】伊蚤龄之处约觇裕后之方将若乃时甫遭屯家方多难凤既摧頺雏犹烂熳嵗无春而匪秋时有宵而曷旦鬼谋孟母之邻【见叶母序】人笑梁家之案【见贞女序】时则授经膝下课史牀前何妨雌伏不受防怜【世説后汉赵温字子柔为京兆郡丞叹曰丈夫当雄飞安能雌伏遂弃官去庄子秋水篇防怜蚿蚿怜蛇蛇怜风风怜日目怜心山海经防无角一足而行蚿百足虫注以一足怜百足也】岂有神方随羿妃而入月【见琴怨序】非无微志效漆室以忧天【漆室见观槿序列子杞国有人忧天地崩坠者因往晓之曰天积气耳柰何忧崩坠乎】是以金方处矿【杜诗金璞无留矿】珠已潜渊【庄子天地篇藏金于山藏珠于渊】荻既书残【见刘太母序】化作行行玉树【见祖德赋注】荐经剉尽【见徐母序】变成院院金莲【唐纪令狐绹字子直呉兴刺史白敏中荐之绹承防夜对禁中上命以金莲炬送归累官同平章】讶天心之竟尔稔人事之宜然抑太母之艰贞在履亨而不忒缅盛德之持盈讵殊荣之偶获至乃钱皆万选【唐书张鷟字文成号青钱万选以文章瑞朝廷为学士】萼必连枝【见憺园赋】陋竞爽之郊祁参三驾两哂齐驰之轼辙莲耦为竒【见徐母序】再续元灯掇名省之巍科羣推快偦【见徐母序】三喧胪唱夺曲江之上第定属佳儿【唐书贞元中罗玠及第开宴曲江池后遂为故事相如赋临曲江之隑洲注在杜陵西汉武帝造】斯时也看铜街之对舞宫袍即达者将母色喜见绣陌之交萦防仗纵高人未免情移而太夫人则谈笑无惊神明自若熏成莲座皈晩呗以生香【见灵岩碑】织得花机逐春梭而不落【庾信谢赉白罗启鳯不去而恒飞花虽寒而不落】贵能思俭防虽防而常封【见李母序】安不忘劳绵自温而每却【南北史朱百年贫伤母逝后甘饥寒尝就宿友人覆以绵康醒曰绵定竒温卒却之】一座尽贞观将相屏间识彼豪英【唐书列女传王珪微时母卢氏尝云子必贵但未见汝与游者珪一日引房龄杜如晦过之母曰汝贵无疑】半堂皆濂洛生徒【见施公诔】帐后资其酬酢【见刘太母序】勿以吾为致念【见潘母启】房杜何人【唐房杜相谟房梁公龄字乔临淄人杜蔡公如晦字克明杜陵人后俱为相】谁言善不可为富欧宜学【唐名臣纪有富弼欧阳修】是则白麟逊瑞【见醴泉颂】赤雁非祯【见梧月序】既嘉祥之洊集将纯嘏其骈臻何图日在禺中【淮南子日臻于衡阳是谓禺中对于昆吾是谓正中】遽返瑶池之驾【见孟太母启】阳生嶰谷【律歴志黄帝使伶伦取竹于嶰谷】遄为元圃之征【见任邱启】闾里鲜舂人之相【见憺园赋】街衢多夜哭之声【礼】嗟乎礼备荣哀【论语】名标图画【见王母辞】知神理之弥新【世説戴公见林法师墓曰德音未逺而拱木已积冀神理绵绵不与气运俱尽耳】宁有生之怛化【见施公诔】然而某等纒悲奚极雀未酬恩【见素伯序】蛇难报德【见鹰垂序】洛阳金尽【苏秦传黄金百镒尽】恒分寿母之钗铛【见徐母序】范叔袍寒【见代友启】屡费太君之刀尺【张衡赋秉刀持尺郭泰机诗衣工秉刀尺】感实切于生平遇难忘夫畴昔今年春少桑枯满路之花【商书太戊时五日而祥桑枯死】昨嵗寒多雪缟千山之色借椒醑之清芬【见九日序】伫灵旗于彷佛【见掌亭诔】附注【西王母传王母所居左带瑶池右环翠水】
　　益都冯相国寿诗跋
　　粤以徒维敦牂之嵗【天皇纪天皇氏制十干十二支之名十干内已名屠维十二支内午为敦牂此疑误】月在元枵【左传梓慎曰宋郑其饥乎嵗在星纪而淫于枵注枵在虚危之次潘岳西征赋嵗次枵注壬子也】日纒北陆【见澹庵序】益都冯夫子【青州志益都县汉武封淄川王子胡为益都侯故名】以三台之上佐【见贺徐序】跻七之遐龄时则缥缨飞组之士羣集国门【见九日序】懐蛟梦鸟之賔咸依阙下【懐蛟见祖德赋梦鸟见璿玑赋】莫不借铅椠以摅忱【见尺牍序】托笺缯而写志霞蒸绮烂笔欲摩天【见天章序注】玉戛金舂声俱掷地【见鹰垂序】其门下士陈玉璂彚而献之弆以一函【见尺牍序注】区为四页作者凡若干人计诗凡若干首縚并朱绳【见玉岩序】装俱玉轴【见三芝序】琉璃满箧【见园次序】还熏荳蔲之香【见海棠赋】菡蓞盈箱仍袭葡萄之锦【见三芝序】传之辇下播在艺林亦曰盛哉猗欤伟矣在昔槐防重相【梦溪笔谈学士院第三防閤子当前有一巨槐素号槐防旧传居此间多至入相】鹤禁元僚【见澹庵序】西京则爵埒萧曹【见寿徐序注】北宋则名齐韩富【韩富三相谟韩忠献公琦字稚圭相州人富文忠公弼字彦国河南人庆歴中军中称韩范治平中相业称韩富云】当其齿届期頥年逾艾耋【礼】两宫祝哽【礼】赐几杖以入朝【卓茂传光武诏以茂为太傅赐几杖车马后汉书包咸字子良光武时入授太子论语每进见锡以几杖按李充字太逊延平中徴为博士后年八十以为国三老赐以几杖】五等称觥班臣邻而陪位【周礼】清文灿烂乐奏三终丽制铿锵音调六佾【乐记】九如颂嘏【诗】无非殿上之金张【见滕王赋】五福陈畴【书】大抵天家之岐薛【唐纪睿宗景龙三年岐王隆范为左卫率羽林大将军薛王隆业为右卫率薛逢诗云外笙歌岐薛醉】至于援据喜祥铺张官阀【见寿季序注】彭籛斟雉未必皆真【天问彭铿斟雉帝何享寿命永多夫何长注彭祖好和滋味进雉羮于帝帝飨之而锡以寿考至八百嵗】玉女投骁何常尽实【见昭华序】颂扬典故不过六朝绮丽之词役使虚无要皆五利浮夸之术【汉武纪栾大言仙人可致拜五利将军尚公主】登西洛王侯之第便言碧柰成林【见彭大翁启】过东都将相之家遂説青毛降节【见任邱启】差无事迹略助谈谐虽昔説之所曾闻亦达士之所不尚今我公之初度也芝兰异气尽欲扬芬笙磬殊音咸思发响三明七穆既歌风缉雅而来【见园次序】一介单门亦蹑屩担簦而至【见季寿序】甚者齐秦烈士汾晋畸人夙标耿介不随魏勃为扫门【见寿徐序】素秉幽贞并乏襧衡之灭刺【见园次序】亦复踊跃归仁激昻慕义欣逢降岳【诗】操敝帚而思前【见园次序】幸值悬弧【见寿阎序】踵高甍而恐后【见玉岩序】孤竹二君亦颂大年于钓渭【见孟太母序】商芝四叟【见映碧启】还歌眉寿于封留【汉纪高祖欲易太子张良请四皓以为客按良封留侯】溯龙编鸟篆而后【龙编见半茧赋鸟篆见银台启】固旷百世以难俦暨崦嵫蒙汜之乡【天问出于旸谷次于防汜淮南子日入崦嵫经细柳入虞泉之汜曙于防谷之浦垂景在树端谓之桑榆】亦渺八纮而仅见【见璿玑赋】若乃时有指归文多伦脊【诗】堦前献赋感万间庇士之殷懐【杜诗安得广厦千万间大庇天下寒士俱懽顔】筵上歌诗述三握求贤之至意【史记周公世家周公戒伯禽曰我一沐三握发一饭三吐哺起以待士】挽其在位愿黄扉紫禁以长欢【见佳山序】请必无归纵碧水丹山而奚慕【见银台启】赓飏莫罄更及于丈人屋上之乌【六韬武王登夏台以临殷民周公旦曰爱其人及屋上乌憎其人憎其储胥】爱戴何穷兼咏夫刘尹当年之树【见健松记】不学青牛关上谨侈谀词【见天篆序】非如朱鸟牕前徒夸摭説【见三芝序】崧以菲才获承盛事钟鸣谷应【见诗选启】知感召所从来草偃风行【论语】识吟謡之有自恭题数语敢为众作之前驱敬附一言用托羣公之末简然而游昼锦之堂【见逸斋序】琳琅触目【九歌璆锵呜兮琳琅世説有人诣王太尉遇安丰大将军丞相在座往别屋见季平子还语人曰今日之行触目皆见琳琅珠玉】赴耆英之社【见映碧启】巻轴连云【见悬圃序】长笺短幅收之此帙而还赢妙染高文概以斯编而未备人思借录如披河间之碑【晋书张衡为河间相四年卒崔瑗为作碑文按张衡相河间有前后碑庾信马射赋阶无玉璧既异河间之碑】客尽传观似玩秦庭之璧【见贞女序】傥缄箧底蠧鱼食此而长生【杂录璧鱼入经函中食神仙字则身有五色人吞之可致神仙】设在船中蛟龙守之而不去【见玉岩序】
　　跋余淡心所藏诗巻
　　此端毅公乙巳长安所赠广霞先生诗册也公也百僚模楷【见祖德赋】四海君宗【诗】猥于乌帽之俦【补注】弥结青松之契【见贺徐序】纵天长海濶而鱼讯恒通【见尺牍序】值肉奋丝飞【见观槿序】而鸾吟间作【见琴怨序】文无加防笔不能休【见少楹序注】每当三爵之油油【礼】便觉万言之纚纚【见黄门序】发狂言而惊座【见乐府序陈遵传时列侯有与遵同姓字者每至门座中震动号曰陈惊座书防陈遵每一书一座皆惊杜牧诗忽发狂言惊四座】尽讶神来【见艺圃序】押硬句以盘空【见佳山序】何愁腕脱【见艺圃序】此则当时驿里【见憺园赋】未获拟其雕华文举筵前【见九日序】无以方斯敏妙者也仆在京华亦霑欢防西堂剪烛【温州府志府内有西堂即谢灵运思诗梦弟惠连得池塘生春草之句处宋玉九辨蟋蟀鸣此西堂】颇多知已之言【见尺牍序】北渚扬舲【北渚见艺圃序扬舲见半茧赋】大有消魂之赋【见无沗序】情深积刼感歴穷尘【见琴怨序】曾昔梦之几何竟哲人之不作流连烟月恻怆关河何意先生视余斯巻嗟乎贾逵碑上字字生金【王隐晋书永嘉初陈国项县贾逵石碑之中生金人凿取卖卖已复生此江东之瑞按舆志繁昌县授石碑亦生金表送上】庾信集中篇篇是玉【补注】敬告典籖幸加藏弆【见尺牍序】勿使蛛萦蠧蚀负荆轲一片之心【见智修序李贺咏剑诗直是荆轲一片心】就令纸敝墨渝【见乐府补序】存鲍叔千秋之谊【见园次序】
　　陈检讨四六巻二十
