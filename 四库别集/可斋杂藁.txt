　　钦定四库全书　　　　　集部四
　　可斋杂藁　　　　　　　别集类三【宋】
　　提要
　　【臣】等谨案可斋杂藁三十四巻续藁前八巻续藁后十二巻宋李曾伯撰曾伯字长孺丞相邦彦之孙南渡后流寓嘉兴邦彦庸材具位时有浪子之称而曾伯则能以事功显由著作郎两分漕节七开大阃通知兵事所至皆有寔绩官至观文殿学士集中多奏疏表状之文大抵深明时势究悉物情多可以见诸施用惟诗词才气纵横颇不入格而要亦戞戞异人不屑拾慧于牙后其杂藁编于淳祐壬子续藁前编于寳祐甲寅皆有曾伯自序续藁后为甲寅以后至辛酉之作不知谁编考曾伯卒于寳祐戊辰则亦所自定也其子杓尝彚三藁刻之荆州湖北仓使刘籈又刻之武陵咸淳庚午书肆又为小本刋行其序即杓所作葢其人其文并为当时所重故流传之广如是也然三藁皆各自为编至元嘉禾志始称为可斋类藁葢后人合而名之殊非宋刻之旧今仍存三集之本名从其朔焉乾隆四十三年七月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀








　　可斋杂藁原序
　　藁以杂名非纯也余自弱冠共子职既而从诸公幙厯中外頴不灵终其身吏俗中间随事以醻应托意于模写自少而壮壮而老天阏剡藤者多矣其弃而醤防药褚不复可记忆箧中断语零落本无足采年来忧患摧折思致愈不逮前一日与书塾亲友偶阅旧作一二有劝以刋诸梓示儿曹者姑俾芟次之杜园缀缉浅近卑陋终不及君房语譬诸山肴野防聊尔杂陈倘俎诸五侯之鲭当冁然一笑淳祐壬子夏五旦日可斋书于荆州杞梓堂
　　士君子生斯世功业文章其本虽一而不能两全者天也本朝功业之盛莫如韩范忠献春雨桔橰之篇脍炙人口至辨论新法一防精于经术诸儒有所不逮而上之人以出于强至疑之矣文正岳阳楼记精切髙古而欧公犹不以文章许之然要皆磊磊落落确实典重凿凿乎如五谷之疗饥与世之絺章绘句不根事实者不可同年而语也可斋李公早以功业自许而诗文操笔立就精妙帖妥夐出时流余曩与朝夕每叹其得于天者厚一别将二纪而公功业赫奕于时一日贻书以其在荆襄著述二编见示且曰蠧鱼活计我尚愿留情焉余熟观而叹曰功业文章难两全乆矣而公之志欲兼之顾今邉事孔棘公以一身横当荆蜀之冲屹然如长城万里上之倚公不啻韩范岂当复与书生文士校短长于绳尺间哉诸葛孔明出师一表前辈以为与伊训説命争光才徳之盛固有不期然而然者此余所期公于异日者也余既以此意复于公仍书以遗湖北仓使刘和甫籈俾刋之编首益相勉励以尽朋友之义云寳祐二年龙集甲寅闰月上澣翰林学士中大夫知制诰兼秘书监兼修国史实録院脩撰兼侍读尤焴序



　　钦定四库全书
　　可斋杂藁卷一　　　　　宋　李曾伯　撰表
　　代蜀总贺皇帝登极
　　鸿图有永生上哲以应时龙徳更新握休符而御极华夷悦服宗社安荣窃惟以命舜而命禹者由歴数之归不之益而之启者以讴歌之属莫匪天人之与乃臻名位之传恭惟皇帝陛下缉熈光明圣神文武震雷未作休闻已彰离日初升鸿声逺播克承祖烈祗奉母仪岂惟开平治之期将见广规恢之业臣身逢盛际职守遐方作之君作之师益绵统系莫非臣莫非土倍切懐愉
　　代贺皇太后
　　王谟烈启后人罔轻付托帝孝慈奉太后式显尊荣天扶宗社之传风动臣民之仰恭惟皇太后陛下令仪恭肃柔徳含洪母道增光诒孙谋而翼子圣躬膺歴为天下以得人思齐逺继于太任得位并隆于大舜益跻盛美克壮皇图臣滥缀外台恭逢华旦身居剑栈愧抃蹈之无从目睇觚棱惟倾瞻之冞切
　　代贺郊祀庆成
　　九重肇祀黄宫推迎日之长五畤用成苍璧重礼天之敬神人胥恱夷夏耸观恭惟皇帝陛下顺庆垂基体元立极汤有一徳为皇天眷命之符禹立三年正百姓遂仁之日爰躬缉幄载见紫坛精忱寓藁稭之间和气溢豆笾之际宥民沛泽御丹凤之端闱尊祖告功肃翠銮于清庙乾坤宁晏宗社灵长臣缪董赋舆滥兼郡钥骏奔百执莫遑祗事于圜丘鼇抃一心惟賛受厘于宣室
　　代贺皇太后
　　报本南郊谨小心而飨帝告功东阙新大典之承亲庆协神人懽腾海宇恭惟皇太后陛下离明丽正坤徳静专位处时龙视舜邦于敝屣谋诒翼燕锡禹命以圭属泰畤之仪宜慈闱之归美一时雝肃永传任姒之徽音千嵗治安逺迈商周之丕祚臣吹竽粟挽越俎竹符思助祭于臣工葵倾万里受介福于王母栢恱一心
　　代贺绍定改元
　　事国阳甫毕祠官之典更端嵗统载新太史之编庆格天人懽腾海宇恭惟皇帝陛下膺图出震体道乗干审已察文允协舜玑之政卜年过歴益绵周鼎之休属紫畤之肇禋命清台而定嵗谓绍兴洪烈当昭祖武之绳而嘉定成规盍继孙谋之翼用重光于凤纪斯永保于龟图臣给灶戍薇代庖符竹荷美名都显号欣逢正始之初扬伟绩铺宏休莫防无前之盛
　　代贺皇太后
　　五畤仪天子展事亲之孝一元谨始日官新纪嵗之文凡属华夷欣同正朔恭惟皇太后陛下二南王化四海母仪遹骏有声克賛武王之圣徳肃雝在庙端由太姒之徽音属皇邸之肇禋命清台而更歴绳其祖武仰循绍兴英主之规诒厥孙谋上接嘉定真人之统更新显号昭示明时臣缪总兵储滥兼郡守一宣汉防蜀父老以俱知三祝华封尧君民之共寿
　　代贺寿庆节
　　日舒南陆丽天占离位之重星拱东朝弥月阐坤珍之瑞慈闱光启寰宇欢腾恭惟皇太后陛下贤迈虞嫔行齐周姒遵燕谋而启佑翊骏命以照临子育羣生上体髙穹之眷母仪四海中存太极之神继元祐之徽音举长宁之彛典茂膺纯嘏益衍丕基华封祝圣人共喜尧民之击壤皇帝奉太后未夸唐殿之称觞臣身系赋舆心驰象阙薰风入五之奏欣际阜财嵩岳传万嵗之呼永祈介夀
　　代荆阃贺天基圣节
　　舜璿始序王正开泰象之三禹纽发祥君位应干龙之五人欣熈旦世衍丕图恭惟皇帝陛下刚健日新聪明时宪隆汉基于亿载新文政于七年礼备东朝问寝乐龙楼之晓衣垂南靣授民颁凤歴之春对太皥之执规庆孟陬之揆序惟天佑于一徳有永厯年梦帝与我九龄无疆嗣服臣防风于楚向日犹葵再拜称觞阻预嵩岳三呼之列中兴作颂愿赓江汉万寿之诗
　　代贺皇帝御正殿
　　圣徳无加于孝已临纯吉之期王位前正于朝端履太昕之御宸居髙拱寰宇耸瞻恭惟皇帝陛下克长克君尽伦尽制鸡鸣寝门之问怅慈极之浸遥鸾哕庭燎之光略彝仪而未举暨易纎而纪旦斯负扆以答阳丕显离明式符干健臣縻身邉阃矫首阙庭听长乐之鼔钟阻陪星拱息甘泉之烽熳愿防风寒
　　代贺诞皇子
　　珠躔聮彩枫宸陈亚嵗之仪琼榦丛休兰殿毓皇支之瑞庆流庙社欢浃宫闱臣闻两明作离重晕启日升之象一索得震初阳应雷复之时肇国夲以无疆知天心之有属恭惟皇帝陛下仁均动植孝格神明继统守文仰奉燕谋之翼垂基顺庆丕承骏命之隆兹洪图绵积累之基果朱芾发嶷岐之秀祉流甲观允开振振蛰蛰之祥寿举未央益遂怡怡愉愉之乐臣迹縻荆渚心切华封子孙千亿宜君宜王复见假乐太平之雅皇帝万年为父为母愿赓元和圣徳之诗
　　代襄阃贺诞皇子
　　离两明而丽正如日之升震一索而得男与雷偕复义符匕鬯喜浃宫闱恭惟皇帝陛下孝格际蟠仁霑动植人心天命有开遹骏之声宗徳祖功方懋延洪之业曦驭兹临于昴宿星辉宜动于尾躔雅播周邦本支肇文王之百赋陈汉殿春秋小武帝之三基祚瓜緜华夷栢恱臣误叨重寄欣遇昌辰奉太后怡怡愉愉遥想龙顔之喜宜尔孙绳绳蛰蛰愿赓螽羽之诗
　　代贺皇太后
　　尊推文母乆咏思齐瑞启汤孙有开长发庆闗九庙喜对一阳恭惟皇太后陛下道极希夷神游冲淡蝉蜎高蹈舜心犹弃屣之轻燕翼亲诒尧治拱垂衣之盛兹黄屋遂怡愉之乐宜緑车启岐嶷之祥世嫡承家奚逊甲观画堂之瑞嵩呼称夀益増未央前殿之欢臣迹阻楚封心驰魏阙绵绵咏瓞永延苍箓之基采采歌芣复见闗雎之化
　　江东漕贺诞皇子
　　离重明而继照式对恢台震一索而得男笃生岐嶷福绵九庙喜动六宫仰惟二祖开基千龄垂统载考流虹之旦实皆纪亥之年谟烈之启后人于昭丕显元良以正万国聿应昌期恭惟皇帝陛下何宠骏厖诒谋燕翼祖功宗徳传天下以为家帝命人心属吾君之有子吉占熊梦庆衍龟图臣縻迹周原倾心汉阙星辉海润有开社稷之灵长华祝嵩呼但与臣民而鼓舞
　　淮西宪贺天基圣节
　　龙躔启序防爻开羲画之三虹渚纪辰干位应箕畴之五华封载祝薄海同词恭惟皇帝陛下辉光日新勇智天锡守文继统承祖宗熈洽之基申命用休衍社稷和平之福纬延国算赫奕治功臣将指兵间驰心阙下淮壖息警幸迎一气之春回嵩岳齐呼驩听三军之雷动
　　广西漕贺天基圣节
　　月临太簇庆逢行夏之时天启皇图瑞纪生商之旦清宁叶顺率普祗欢恭惟皇帝陛下学进光明道臻悠乆嗣亿万斯年之厯服休命用申当二十七载之登平成功髙拱干刚不息坤载无疆臣兼节南州驰心北阙凢海隅之出日孰不葵倾与天下以为春同然椿祝
　　广西漕贺正
　　虬漏平明布太乙东皇之令龙墀嘉防正九重南靣之朝泰道亨通干端呈露恭惟皇帝陛下如天之覆何地非春辅相财成独运两仪之化哲谋肃乂允谐庶证之和斗杓载转于苍祗日毂永行于黄道臣猥司藩阃兼领赋舆籍贡三朝敢叹山川之逺玺传万里愿令正朔之同
　　荆阃贺收复襄樊
　　图披南雍本吾国之封疆断出中宸复旧时之城郭声扬师旅喜溢乾坤眷惟京右之区古称天下之脊每念蚡冐山林之如昔不虞驹支荆棘之至兹一陥腥羶几更裘葛固有抚故碑而涕者讵容以堕甑而视之宜我圣明布昭神武命相臣而指授饬将士以前驱皇威一伸旧物斯得臣谬膺阃寄幸奉庙谟抚南北离合之机岂不揆时而量力当公私疲之际敢云表以出师顾分义有所当为而事防诚恐易失倘为身虑则负国恩端策拂龟頼一二臣之允协衔枚拥骑越六七日以先登一麾而挹山甫之流风再鼔而洗羊祜之余恨平明整斾重赓营将之吟落日扬鞭犹记里人之赋岂臣愚之能效皆圣防之有功兹葢恭遇皇帝陛下授任不疑好谋能断念惟天惟祖全付岂宜玷阙于金瓯曰有土有邦在今皆欲整齐于玉斧坚持定见爰底成功然始至未有百日之粮而后爨方当千里之馈分财用平版榦非暂费何以乆宁砺锋刅鍜戈矛必有备乃能无患豫谨秋冬之计庶寛宵旰之忧观赵鼎之奏谓必争所防敌衅饷岳飞之车使无阙其法祖规
　　荆阃进僖祖諡寳
　　骏命万年启璿源于涿郡龟书十字来珍贡于荆州徳应中天懽同下土窃以赤伏四七宜阳效祥紫葢东南江宁阐瑞观史谍具嘉于往昔岂休圗虚出于当今洪惟钦陵肇我炎祚諡定太常于建隆之始号加六室于祥符之间凤翥其章莹矣温纯之质龙蟠厥纽美哉追琢之工几经刼火以不灰有待天河之净洗致遗黎之欣若望中国以来之想当修玉之时聿懐艺祖载稽遗寳之嵗允协宁王可占祖功宗徳之无穷抑见天意人心之有在兹盖恭遇皇帝陛下丕承前烈宏济中兴宣重光而袭缉熈育羣生而恢疆宇谓子孙必复其始赵璧将奉以全归兹帝王之兴开先宋礼于兹而足证月星明概海宇肃澄臣猥备阃谋幸陈庙献离朱索而象罔得端犹黄帝之珠后稷传而天府司永作周家之寳可斋杂藁巻一
　　钦定四库全书
　　可斋杂藁卷二　　　　　宋　李曽伯　撰表
　　代蜀总谢到任
　　万里观风方误领梓东之宪六曹分属乃今给剑北之师力靡遂于囬天身几容于亡地窃以坤维之重莫如井赋之难闗中之积乆乏于粟红渭上之耕半为之苇白矧从南渡尤倚西门及今百年之间不知几变于此井蛙内衅封豕外贪自开禧以来兵民财三者以俱困凡绍兴所置茶盐酒一孔以不遗重以漏巵极于酒辙二丝五谷农已剥牀一马十牛军未解甲月计不足嵗入几何士方杞鲁以视之人必萧葛而可也伏念臣挈瓶智小窥管材踈邉鄙艰难翻成螘磨江湖流落乆负鸥盟三年惊楚戸之霜万里访蜀山之雪甫持滂辔俾防晏鞭仅能问米价于晋人不过收戸籍于秦府腠理深疾正扁鹊之寒心血指汗顔虽屠牛而束手中朝过听外计骤颁炊沙作糜终无竒画樵苏后防适有隠忧匮已告于大农问徒勤于内史龙光赫若蚊负凛然兹盖恭遇皇帝陛下歴数传尧讴歌之启光绍延鸿之业克承诒燕之谋遵修车备器之规方恢舆地念守邉积粟之议尤重民天俯眷愚臣服劳先帝不以一介疆之吏付之四路兵赋之权谓臣以才以亷过加于褒誉戒臣无病无馁使革于蠧源命播防申恩隆干覆臣敢不勉殚绵力仰答明时癸巳于征庚戌告成愿踵下武继文之绩戊申奏上甲寅报可庶期孝宣兴汉之图
　　代谢皇太后
　　祥刑东剑曽防鞠草之劳防饷西门兼冐握兰之宠祗奉防申之命悉归坤极之恩惟蜀一隅去天万里自渡江已越于百载今宿师且及于七朞蚌鹬尚持蜂蚁犹聚易一敌人之首不知几缣费十耕牛之资仅络匹马问虽勤于内史匮屡告于大农民叹白催官虞赤立矧方添于诩灶正宜问于晏鞭伏念臣仅有朴忠它无技巧虽皦皦之心如日而种种之鬓已霜州县尘埃几成俗吏边疆机防徒有壮懐一麾叨熊轼之华双节问鹤
　　林之役【阙】　　　　　　　　　　　　　　五月谷二月丝嗟疮痍之未复三年艾七年病正腠理之是忧防计徒上于元和方略莫陈于神爵误颁宸綍遽总赋兴念蜗殻之涎乆枯而龟背之毛难刮张弓势极覆辙忧深兹葢恭遇皇太后陛下徳賛乾元明彰离照王化思齐之太姒母仪长发之有娀求贤审官佐先朝之洪业理兵足食垂后世之良规俯眷愚臣尝膺隆委遂率由于帝训俾往给于军储自揣么防恐孤推择臣敢不服劳薇戌图报枫宸九赋敛民当体麟趾闗雎之意三军作气庶全鱼丽鹅鹳之师
　　代谢郊祀肆赦
　　肃五畤于汉坛用成熈事去三靣于汤网诞布湛恩欢动迩遐徳霑中外恭惟皇帝陛下与天同覆如日初升立极体元衍宗社灵长之庆垂基永命本帝王钦恤之仁属宣室之受厘即端门而孚号鳏寡孤独谁非举手加额之人动植飞潜不翅浃髓沦肌之赐臣逺闻草偃喜切葵倾一代缉熈未逊诗书之盛十行寛大咸欣诏令之观
　　代谢皇太后
　　泰畤八觚礼毕紫烟之燎细书一札令颁湛露之恩庆集慈宫欢腾寰宇恭惟皇太后陛下道侔坤载力賛乾纲有徳克享天心属新熈典介祉亦右文母遂及嘉生虞庭当舞兽之余汉网广漏鱼之恵聿遵明训诞布仁声凡闻涣汗之敷咸仰解当之作臣偶兼使事祗播王言四海为家已均被蓼萧之泽万年介福将益绵瓜瓞之基
　　代谢明堂肆赦
　　合宫云靉百灵賔柴燎之仪细扎星流四海霈蓼萧之泽欢腾中外庆浃幽明恭惟皇帝陛下守位以仁视民如已祈天永命悉遵累朝忠厚之规飨帝事亲爰举一代缉熈之典兹受厘于紫幄乃肆于綘幡沙漠乌孙岂但闻风而弃过潢池赤子亦令与日以自新臣逺在戍薇欣同偃草若时蜀道欢传谕檄之文愿与尧民共覩画冠之化
　　代荆阃谢加焕章阁因任
　　楚藩作牧曽无补于分毫尧阁陞班廼俾仍于方靣吁天莫避蹐地知慙窃惟中兴扰古之规邃在上界藏书之府文章焕有与云汉以昭回方防举行即羮墙之亲见祖述已然之龟镜经营未一之服图宜有鸿儒克承龙渥某学非用世材不逮人一第奉常已溢布韦之分十年幕府无禆樽俎之畴误防旒冕之深知猥备疆陲之烦使内聫省寺外玷节麾继寓直于禹谟获承流于周翰力小任重犹蟁蝱而负山政拙心劳甚精卫之塡海矧当连年一水二旱之后不胜吾民千疮百孔之忧许寛嵗时姑茍旦夕丹心报主虽惟知国尔之谋白髪奉亲未免动家焉之想敢期新命俾领旧邦载陞奎宿之躔不易轸星之分侥逾越望俯仰衔恩兹葢伏遇皇帝陛下刚健日新聪明时宪鸡鸣问寝昭慈孝于两宫燕翼承休垂典章于万世廼顾荆襄之形势将恢建绍之规摹稽大训于寳书独详戎备贰洪名于玉帐庸示睿衷遂使防臣亦叨异数臣敢不弗移故歩益谨初心颍川一嵗之留虽有慙于子翼江汉万年之祝愿有似于召公
　　代谢皇太后
　　十连罔效敢期陟舜岳之明一扎示留乃俾寓尧章之直诞敭涣号繇出坤闱臣闻锡壤中邦重四方之屏翰寳书大训垂万世之典谟茍惟乏已试之功何以被维新之命臣一叨末第百不如人生长穷邉虽功名早以自许奔走下谓分量不过若斯十年幕府之栖迟再命麾轺之逾越省兰位棘继陆鸳鹭之行营栁戍薇载董貔貅之旅第用班超平平之防幸臻阳城下下之书然而旱潦中更星霜六厯政以鸥盟之清梦有闗乌哺之私情云汉九天敢意晋圗书之府风烟万里仍令贰辕帐之权何所饬修有此际值兹盖恭遇皇太后陛下心游太古道运无为绳祖武于累朝示母仪于万国诒谋燕翼业方启于显承求贤审官志素存于辅佐将取中兴之谟略大恢外治之规模遂使愚臣亦叨圣渥臣敢不恪勤夙夕图报涓尘窃比颍川虽愧神爵凤凰之日愿令江汉益彰闗雎麟趾之风
　　淮西宪谢到任
　　充阃僚于江左莫賛中权司臬事于淮壖误将上指况俾晋丞于武库复叨陪议于军营祗命惟新抚躬莫称伏念臣地望俱下天分不髙疆半生险阻艰难之备厯家门多难零丁孤苦之仅存每惟世受于国恩靡惮身先于王事风霜乆薄齿髪早凋比一札之起家预十建之命佐了无末议可补前筹敢期升兰锜之班遽获玷轺车之选且令列属其賛视师聫唐相之镳文墨敢侪于韩愈持汉使之斧威名尤慊于胜之属方董虎旅之征罔敢狥鸰原之急戴天恩厚蹐地惭深兹盖恭遇皇帝陛下治举修攘仁宣钦恤当兹大刑甲兵之问正切顾忧宠以小雅礼乐之华不经临遣爰畴咨于政路并共二于戎行臣敢不肃奉条章勉殚规画布之蛮貊俾知九重恻怛之心于彼隰原誓竭一介驱驰之力
　　淮西总谢到任
　　乗传东台仅及转江沱之漕升班左户遽令峙天堑之粮请莫遂于再三职乃叨于共二感恩隆厚服命兢惭窃以江淮财赋之渊素推前代庙堂钱谷之问始自近年盖由疆陲耗于荡摇根本亏于朘削邉农废业夀昌之斛籴弗行私鬻害公刘晏之盐亦坏楮币轻而莫知措手米艘截而有类搤吭炊沙未易以作糜捧巵讵堪于沃釜有洛阳处士将哀痛以深忧非江左名贤岂清谈之可辨如臣者迹寒寡援分薄多艰龌龊泥涂何有济时之略驱驰塞漠未殚报主之忠自忧患之熏心几功名之絶念迭更使辔猥玷闱防河腹之已盈狐丘首而是望不圗思綍骤畀赋舆惟前车之戒未逞而后爨之忧愈亟腠理深疾正扁鹊之寒心血指汗顔将屠牛之贻笑龙光渥矣螡负凛然兹葢恭遇皇帝陛下综核臣工修明军实丰财和众聿新外治之规模立政用人宏建中兴之事业爱惜日力选拔时材知臣乆在戎行险夷备厯谓臣曩承父训调度粗知遂俾庸流亦叨烦使臣敢不勤劳庀职精白承休诺首山庚癸之粮愿竭懦衷而经画奏湟水寅申之册敢祈渊听之矜容
　　江东漕谢诏书建督府宣谕
　　命丞相以董师肇新督钺遣使臣而有礼例被诏纶奉睿旨之丁宁抚懦衷而激烈维昔姬旦任东征之贵吉甫专北伐之权十夫图功尚形大诰之训三事就绪犹勤常武之诗盖当疆多垒之时必頼臣子同舟之济星驰一札风动四方恭惟皇帝陛下广舜武文锡汤勇智始勤终逸全采薇天保之规模内修外攘懋吉日车攻之事业愤裔夷之肆侮建征府以宣威爰饬小大之臣各勉驱驰之力臣敢不仰祗列命益竭愚忠听山东之书士卒且思于共奋上淮西之雅朝廷行庆于太平
　　淮阃谢宸翰奨谕【癸夘兵退】
　　成役外攘仅逭风寒之责恩言下逮过形云汉之章服命先荣将躬激烈伏念臣觕习为吏未尝知兵不待人言惧忝祈父牙之任适有天幸乃当季龙骨肉之争虑敌侮之仍窥奉宸谟而先发楼船东下瀚海飚回虓旅北征汴河响应犹鸱张而突至倐防窜以亟旋良由我势之扼吭足使彼谋之掣肘秋声早寂少休鸿雁之民昼防委驰端赖熊罴之士防臣何力温诏遽褒兹葢恭遇皇帝陛下深略纬文有常立武佑者顺助者信开皇天欲治之期彼以暴我以仁抚异域将衰之运操成功而不有掞睿藻以肆颁然而中原之机防虽来万里之戎情难测蚌鹬相持固为吾利豺狼不噬其可谓仁毋近狃于肤公愿益加于圣虑臣方图解戍拟丐归田平淮西纪蔡功所愿上韩愈之雅使河南皆晋土政须择祖逖之才
　　淮阃谢宸翰奨谕【甲辰解夀围】
　　圣策有功释严围于边垒阃臣何力拜溢奨于宸奎沐宠优隆拊躬危栗眷是州来之旧扼于淮浦之冲谢昔临此以却淝水之坚纪瞻亦据此以走葛陂之勒古今要地南北必争自再于版图尝一新于城邑蛇豕荐食旅复荒残狐狸所嘷未遑经理比奉庙谟而载葺正虞边圉之肆窥孰云乗春水之未生乃至及南风而犹竞桥中流而据险栅两岸以分屯锋猬斧螗逞其羣丑釡鱼幕燕凛若孤墉凡兹贻宵旰之忧宁免受春秋之责臣才踈守钥勇愧属鞬虽重门击柝之粗周恐被髪缨冠之弗及不能以日所恃者天幸而将一乃心筹不惊于夜唱士百其勇劳靡惮于暑行舟师登岸以夹攻骑旅斫营而追勦草薙禽狝既执讯之连连防窜兽奔屹全城之頟頟君之训也臣何功焉兹盖恭遇皇帝陛下宻运神机于昭圣武烽火连于三月虽睿算之上勤干羽格于七旬终戎心之自革操成功而不伐发明诏以肆颁臣敢不仰体丁宁深加勉励第三复必守之训将大为先具之防光隂无多事力有限必得胜兵之三万与夫积粟之一年则我庶几铛脚之安而彼岂敢靴尖之侮上金城之畧更须求充国之才动玉闗之思愿俾遂班超之志
　　淮阃谢诏书奨谕【同诸将帅】
　　干城献凯责粗逭于封疆赐玺示褒恩遍覃于营垒十行诞布羣听具孚窃以淮右之区夀阳为重内则蔽遮于饷道外而遏截于敌冲当版筑之甫周倐敌围之肆合所頼将士戮力戎丑畏威愬武古通分三方而并进苏辛李蔡罄十万以齐呼虽始贻旰食之忧而终奏昼同之防臣忝司戎律肃奉皇灵仅能郤敌以全城不过因人而成事宸奎载锡华衮増荣兹盖恭遇皇帝陛下圣武布昭神谟宻运赫怒整旅震万里之天声序情闵劳作三军之风采防臣何力温奨幸颁臣敢不祗若训词广宣徳意如雷感动已同士卒之懽未雨绸缪益谨藩篱之备
　　谢臣寮上言降一官
　　分阃积愆幸曲从于薄责杜门省已忽再致于烦言非圣明赫若以鍳临则么麽凛乎其危殆罚轻恩重感极涕零窃惟公论废置实系乎朝纲私情是非则闗乎天理昔马援以武陵之役梁松防之终身王尊以京兆之劳杨辅挤之非罪类皆摅其宿愤曽弗念于厚诬每思古人犹有余恨臣不幸孤危之迹适堕朋比之科阅二纪于官涂靡惮捐躯而报国徧三边之防府岂专阿意以从人侥逾尺寸以孔艰祗惧简书而敢犯凝旒过听授钺于征犹蟁蝱不足以负山而蛇豕屡当于犯塞绸缪隂雨渉厯星霜奉庙算之有灵保边封之无失岂谓东知之过厚致闻忌之兢生虽谴不可逃以牵连而及已然疾之太甚则媒孽之有人【阙】
　　交情本无于他憾职业不能
　　以茍同其于彼时皇恤异日欲报怨之以直岂加罪之无辞然而意不疑盗金则具存府藏之籍曰虞公求玉殆误闻道路之言边报必以实谓欺则无利权归之公谓贪其可使冉求果附益讵能当小子鸣鼔之攻以曽参为杀人必欲启慈母投杼之惑嗾从风防扇使謡言不思张奂坐梁冀免官存皇甫交旧之荐乃讶僧孺付张鹭代去从徳裕私怨之伤罪状如斯刑章曷逭恕而孰不可恕诛之几弗胜诛赖渊听之昭回赐宸奎之处分免投四裔仅削一阶当山岳动摇草木无不摧折俄雷霆威霁雨露转而涵濡释大戾于鼎鈇脱防生于虀粉过深擢发徳厚沦肌兹葢恭遇皇帝陛下总揽权纲作新政治掲日月之明而毕照恢乾坤之量以兼容甄别忠邪虽众恶而必察烛知幽隠怜一介之无他力赐保全务行寛贷臣仰戴无私之造犹虞不测之渊非容如地盖如天焉保负荆而免咎凡生之年死之日誓图结草以酬恩
　　谢再降官【时奉御札李某连年守边粗无他失若加窜斥何以劝后可与镌一秩】
　　榆边夙谴赖圣造之兼容栢府新除复烦言之首及凛人心其可畏幸天语之曲回薄责仅加隆恩深厚窃以罚而当罪国宪难逃议匪狥私舆情斯服仰稽前志逺想古人伐讐者弗及公敌怨者不在嗣谁毁誉而行直道仲尼所以深思以睚眦而入党人汉史为之窃叹孰谓纪纲之要地乃先蔕芥之小嫌伏念臣父先臣某尝任蜀宪方其去当时稂莠之害岂暇为后人荆棘之忧亦既厯时适相参防縁臣比共武服上累宸旒匆遽初年突若敢弯弓之入周章末路轻于不俟驾之行中因疾以丐归尝抗章而予告兹人言不一谓臣罪凢三独防黼扆之深知获免藁街之加戮丹书未洗白简再腾寂然已冷之灰殆无影响甚矣将枯之骨几委炎荒正大声无自以呼天而五体甘为之投地幸乾坤清穆日月无不照临虽雷霆震惊雨露转而润泽遂逃深穽姑削防阶昭回十有六字之奎章万世传诵报复二十五年之宿憾一旦开明保全孤立之危踪衔戴再生之大赐铭恩浃髓感涕交頥兹盖恭遇皇帝陛下徳并两仪光被四表权轻重之宜而应变躬予夺之柄而驭臣建皇极以布斯世之至公了无偏党用人物必察平时之大节明示劝惩如臣此心惟帝所鉴不忍俾陷缙绅之祸以其尝更介胄之劳悉畧短长务全终始臣当夙宵省咎香火酬恩虽鳬雁之在江湖宁有忘机之日倘犬马未先沟壑无非结草之年







　　可斋杂藁巻二
　　钦定四库全书
　　可斋杂藁卷三　　　　　宋　李曾伯　撰表
　　谢广西经略使到任
　　三载黜幽甘投闲于东里再命作牧俾祗役于南邦循墙靡徇于辞入境具宣于徳意俯惭忝窃仰戴生成睠桂海之奥区介蛮傜之絶徼昔称乐土今视并边既兽蹄之迹可通岂马腹之鞭不及迨天之未隂雨责及是时如人之防风寒何止数处况藩落赖乌孙之掎角而潢池易赤子之跳梁匪惟豺狼之不仁抑亦蜂虿之有毒聿宽忧顾正费图回我方隃度以制敌之浅深彼且圜视以觇吾之虚实情伪颇滋于互市用度浸竭于牢盆民皆戴白而不知兵吏每拱黙以幸无事欲先自治宜属重臣如臣者已试罔功何能为役征鞍陈迹不堪臆于闗山嫠纬寸心犹未防于畎畞自弗容于公议谓永弃于明时朽木垂凋老将至矣铅刀再割谁复使之赖皇恩曲赐之保全然愚分讵希于抆拭倐颁新綍尽复旧氊祠庭甫玷于亲除藩服遽膺于申命柬知至厚奔走奚辞爰触热以问行兹饮水而就列念三边形势险阻固僃尝之苦五筦事情梦寐所不到此被龙光而荣甚顾螡负以凛然自揣疎庸若为称塞兹盖恭遇皇帝陛下明见万里徳照百官在知人在安民聿崇先务不泄迩不防远独运宏谟将令八荒如在畿甸之间弗以一而弃封疆之士致叨误渥仍畀榦方臣敢不激励乃心恪恭厥职立铜柱以布威徳敢希马援之功至金城而上便宜愿仿营平之奏
　　谢兼广西漕
　　遵诲以南曾未几于作牧从天而下俾共二于将输揆微分之侥逾感隆恩之防厚伏念臣材疎弗颖器小易盈起废拜州赖主知之未弃扶衰度岭顾王事以奚辞提封逺在于一方惟政甫更于三月暂令给餽正愧代庖既各有于司存其敢云于近比略无报上乃畀兼人眷西漕之攸分实外铨之所属熬波出素关百货之嬴虚挽粟腐红系三军之调度专其任犹虞于旷阙选诸众盍付于英髦赫若龙光欿然螡负兹盖恭遇皇帝陛下照临若日溥博如天加恵逺民视每同于畿甸诞宣明指遣尤重于隰原遂叨委寄之荣曲示通融之力臣敢不于斯二者谨乃一心此萧何寇恂佐汉之宏规岂臣敢企守马援葛亮抚蛮之旧地赖国之灵
　　谢京湖制置使到任
　　授钺以南甫服严关之役改辕而北且加邃阁之华揆分逾涯感恩陨涕睠惟全楚中立并边自春秋而号经营用武之区厯魏晋而为驰骛争衡之所拊英雄之陈迹慨今古之殊时金汤千里虽若覆盂瓦砾诸城几如堕甑方将兴耕筑以植上流根本之计辑蕃汉以系中原豪杰之心匪得英材曷副妙柬如臣者迂疎浅识牢落孤踪僃更鞭弭之劳略无报效尽释简书之累赖有鉴临方赓一冬炎岭之吟讵作六月太原之想从天而下易地则然城郭重来犹记人民之旧山河无异秪惊风景之殊矧当夏潦之非常且值秋声之已逼老马虽粗知于故道铅刀恐莫发于新硎凡此生成若为称塞兹葢恭遇皇帝陛下躬持干断掌运坤舆惟天全付予有家将复祖宗之业无日不申儆诸国畴咨文武之臣肆颁细札之丁宁密示成规之经理谓其已试俾尔来宣臣敢不勉竭愚忠恪遵圣训上策莫如自治谨当蔽防于风寒明主可为忠言愿益绸缪于阴雨
　　谢兼湖广总领并京湖屯田使
　　受任榦方一其可再防耕董饷二者得兼上恩昭示于通融小已深增于激烈伏念臣猥蒙拔擢洊玷蕃宣犹童子而举乌获之钧方虞弗称以庖人而越尸祝之俎岂是能胜敢期眷倚之有加不以庸愚而就畀既给庚癸之呼且修戊已之屯祗诵王言方愧防逊瑜之任载思使事正须付萧葛之流已试何功兼收并用恭惟皇帝陛下独持睿断丕显皇灵国家刑政之明深怀牖户钱谷甲兵之问每饬庙堂顾非共二之材亦被锡三之宠臣敢不勉殚驽技仰报鸿私将令奏湟水之勳未能朞月若曰课岘山之绩愿俟季年
　　谢转正议大夫【平黎寇赏】
　　潢池肆扰奉王略以格奸丹扆疏恩陟文阶而示奬循墙莫避局地奚胜伏念臣顷莅桂封适乘黎警动干戈于邦内伐以何为卖刀剑于海濒安之而已姑遣师而扬武果纳款以请降皇灵所加臣愚何及敢谓论功之次例膺增秩之褒奋汉将之楼船惭防显绩施隋官之门防滥被新荣兹葢恭遇皇帝陛下徳奉三无明照九有恩威并用得龙蛇赤子之拊循庆赏诞颁极犬马老臣之劳徕虽其已去犹且弗遗臣敢不精白承休厐洪载赐付卿南方事愧未清岭峤之尘宽上北顾忧兹愿罄封疆之责
　　谢除宝文阁学士京湖制置大使
　　睠锡壤之中邦仅还旧物司宝书之大训俾荷美名靡容累防之控辞曷称明纶之加奬凌兢祗命感戴塡膺伏念臣本乏技能误当委寄辙环几老怅朝华之已披鼔至再衰惧暮气之将惰由桂林之奉诏来荆渚以于蕃惟祖宗全付予家自宇宙便有此岘画遵玉斧缺补金瓯朝廷惟庾氷意同嗟何及矣公卿岂营平议是孰与守之其敢望于阶升暨所居之官大梦寐九天之隔忽到邃清封圻十国之连增雄广永职仍共二恩厚函三兹葢恭遇皇帝陛下独运离明于昭干断图回区宇几同行酒而议太原慨想人材何啻每饭不防钜鹿兹圣策有功而底定顾愚臣何力以叨荣臣敢不拜手承休鞠躬尽瘁固辞南城郡得无愧羊祜之心愿入西域关所冀悯班超之老
　　谢除龙圗阁学士依旧职
　　揆江汉之雅藩翰何功占河洛之符论思进职循墙防避连茹叨荣臣闻彦博镇秦如膺眞授仲淹分陜仅以直除岂惟彰儒者之华实以重邉臣之体如臣者素非清望猥荷殊知迹渉扬荆两玷元戎之寄光依奎壁四联学士之班正虞鼠技之五穷倐被龙文之三防从天而下诞颁温润之辞为日几何再陟凝严之秩遭逢千一感戴万斯兹葢恭遇皇帝陛下刚健体干裁成用泰举嵗终羣吏之防爰饬周官当月旦四岳之咨以新舜治致令尘琐亦与阶升臣敢不拜手扬休捐躯效报圗陈湟水倘遂毕于驰驱梦入瀛洲愿许承于顾问
　　谢转正奉大夫【和籴赏】
　　朝家广塞下之储未尝靳赏计吏办湟中之籴何足言劳遽膺增秩之荣秪负逾涯之愧伏念臣猥分戎翰兼董赋舆问晋人之米价若何幸皆乐售给汉闗之粮道有此粗免乏供犹斗升之水仅苏岂尺寸之地敢望奉宽一分之诏惟恐失之叨正三品之阶斯为过矣纶言垂奨绵力增慙兹葢恭遇皇帝陛下明足食之大经先僃边之急务俾与民为市断无谷贵贱之伤农凡爵人于朝必以功重轻而示赏遂令嵬琐亦忝宠绥臣敢不刻骨铭恩縻躯誓报倘首山相呼自今饱于宿师恐钜鹿不忘其上寛于旰食
　　谢男杓除耤田令兼制机
　　防师外阃慙防横草之劳分命底僚猥及荷薪之子聫鹓误渥防犊防恩臣睠兵机当弗容间之时而属掾许不避亲之举必祁午可则祁奚进之勿疑非魏戍能将魏舒置而靡用眇焉无似彼此曷胜伏念臣疲甚守边男臣杓痴未了事殆犹阿买仅堪使写以张军敢谓添丁果遂充耘而为国既特徇幕府文书之辟复令陪奉常弟子之员方载鼷以车愧莫称便蕃之宠俾沐猴而冠才几出假借之私兹盖恭遇皇帝陛下以父母心作民物主仁之至义之尽随小大以用人老者安少者怀与髙厚而合徳致令弱息亦玷殊休臣敢不益谨教忠使知由礼驱之千畆必能奉东作之勤瞻彼方城岂敢望西平之绩苐相告语誓竭报圗
　　淮西宪谢赐厯日
　　武监缀班误玷皇华之节清台颁序宠兼细札之书岁月肇新吏民胥抃恭遇皇帝陛下仁参化育道妙财成格庶证以致和熈百工而凝绩汉正诞布羣方同慕义之心周厯嗣承千歳衍垂基之庆诞修人纪敬授民时臣恪掌刑章谨宣徳意奉行诏旨载扬春日之宽申儆边防愿备秋风之急
　　淮阃谢赐厯日
　　象阙攽常诞布万年之厯猬淮率职恭承一札之书凡在幅举同正朔恭惟皇帝陛下体元御厯审已察文躬一徳以享心与天同运抚五辰而凝绩如日之新律布青阳轨循黄道臣敢不对休命敬授人时三年有成愧乏守边之効一日必葺誓殚报国之忱
　　桂阃谢赐厯日
　　赐书北阙君临用九之干授厯南交民遇登三之泰丕昭王度协用人时恭惟皇帝陛下道妙范围仁参发育新日而又日益加行健之刚后天而若天克谨履端之教璿玑顺序玉烛致和臣敢不祗服蕃宣奉行宽大仰占鹑尾相安禹贡之山川逺暨龙编同禀汉家之正朔
　　桂漕谢赐厯日
　　嵗应三登载纪清台之厯文成一札聿颁方国之书式谨邦条以前民用恭惟皇帝陛下与天同运如日方中审已察文翼小心而事上帝励精为治建大政以兴太平律播青阳轨循黄道臣敢不对休命敬授人时鱼梦维丰愿协金穰之应鲸波不动敢期氷解之勲
　　荆阃谢赐厯日【辛亥】
　　江汉来旬猥任周疆之旧嵎夷賔日诞颁尧厯之新四达成书一遵彞令恭惟皇帝陛下体天行健受命溥将四七际之珍符有开景运亿万年之寳祚立阐重光况侧身销变之余正恭已当阳之暇春囘黄道闰课清台臣敢不钦授人时聿宣王度云章昭若威无咫尺之违日监在兹隂谨寸分之惜
　　荆阃谢赐厯日【壬子】
　　紫塞防寒甫毕防冬之候清台颁朔又逢行夏之时四达干文一遵常令恭惟皇帝陛下法天不息嗣厯无疆咨汝羲敬授人时曰为改嵗命冢宰通制国用何待来年未雨而先绸缪无日而不戒惧俾恭尔事爰示此书臣敢不恪谨布宣深惩翫愒听首山之庚癸正急军储数湟水之寅申愿承圣防
　　江东漕谢彗星降赦
　　干文示戒轸睿虑于昕朝解泽除瑕赐宽书于方国驩腾八表和召两间恭惟皇帝陛下濬哲文明严恭寅畏在玑衡而齐政聿谨厥修菲饮食以卑宫敢淫于乐既广开于言路尤勤恤于民生诞布湛恩潜消咎证臣滥兼使指祗奉诏条贯索沉辉咸与洗心而涤秽欃枪絶迹愿观转异以为祥
　　荆阃谢宣赐夏药【庚戌】
　　六月饬戎猥玷中权之寄十行赐札遽蒙上药之颁假宠优隆拜嘉激烈伏念臣防功尝试多病早衰五岭烟岚正作痡瘏之赋七泽云梦又为褦襶之行甫躬锡壤之初荣赉宝奁之实珍良博济疲苶顿苏兹盖恭遇皇帝陛下视民如伤跻俗于寿禹畴攸叙征臻燠若之休舜治无为愠赖薫兮之解诞施嘉恵俾衞微生臣敢不祗荷眷慈勉殚劳瘁讲求民瘼庶无咨暑之声消弭客邪共罄惜隂之力
　　荆阃谢宣赐腊药【庚戌】
　　采薇守衞当北尺之寒时尚药匪颁被内廷之温旨对陨越捧戴凌兢伏念臣质令且孤品难共二水浅土薄嗟一方之病未苏嵗晚风髙正六尺之躯当防敢期睿眷特轸支离珍剂实匳俾御折绵之候緑绨赐玺顿回挟纩之和昼锡光华夙痎蠲愈兹盖恭遇皇帝陛下跻民仁夀保治平康理国犹身视郡下痒疴而若切以恩抚士念三军皲以不忘肆覃露湛之仁庸勉雪霏之役臣敢不服之无斁庶其有瘳愿毕凋年不敢体肤之爱力扶疆证庶消腠理之忧
　　荆阃谢宣赐夏药【辛亥】
　　上游防阃値周雅之饬戎中禁疏纶按炎经而分剂恩沦弱质感激懦衷伏念臣役乆暍侵政多痞闷视南梦北云之域人洊困于产鼃当下潦上雾之时师几疲于汗马敢期温旨爰轸暑行锡之尚药之珍良借以精镣之璀璨一沾施济尽涤鬱烦兹盖恭遇皇帝陛下徳并离明道同干健生育长养以为事仁哉天地之心痒疴疾痛若切身夀此邦家之脉肆攽嘉赉俾卫微生臣敢不竭力榦方疚怀报效销民声之咨雨庶其有瘳厉臣节之饮氷服之无斁
　　赴荆阃谢宣赐金器缬罗香茶
　　易地榦方猥任上流之寄自天锡宠肆颁内府之珍徳厚沦肌感深塡臆伏念臣本无他技幸际明时疆南海以承流未殚微效国西门之作牧误被亲除比甫见以吏民顾曷酬于君父忽膺宻旨加赉丰仪异馥芬芳生清风于茗椀精镠璀璨叠香雪于衣椸昭扆眷之优隆焕纶言之勉励龙光俯逮愚分奚胜恭惟皇帝陛下徳照百官明周四表求文武如不及爵以劝功送礼乐逺有华予以驭幸遂令尘陋亦被恩荣臣敢不拜手登嘉鞠躬思称凡服用之顷永言何日之忘惟薰瀹其中以报如天之赐
　　谢特赐香茶缕金花
　　上流承乏倐逢夏五之书中旨传宣恭被昼三之锡诧荣凡目增盛懦衷伏念臣猥备驱驰每惭玩愒时辱轸懐于边役过勤颁赉于尚方郁散龙煤带御炉之霏雾珍分凤夸来官焙之清风借之奁金夏铸之精侑以剪防春工之巧缛仪鼎重睿眷益昭兹盖恭遇皇帝陛下序情闵劳以予驭幸髙拱离明之正如日方中逺涣汗之充从天而下自惟庸琐曷称优隆臣敢不涤虑薫心敛华就实无一毫而非君赐何以将之惟终身而荷圣情未知报所
　　谢特赐银绢
　　逢震夙之期职修篚贡颁晋昼之锡礼重币余示外服之光华极中扄之愧惧臣任分方岳报乏清尘颂江汉之万年瑞开电绕效荆衡之三品忱寓风宣幸沐优容敢圗蕃赉侈精镣之交粲与戋帛以横陈恩厚如天感深无地恭惟皇帝陛下垂衣而治所寳惟贤市骏马骨以千金感召翕来于国士易敌人首以一绢经营足继于祖规顾惟何功拜此大赐臣敢不祗承宠渥勉励愚衷解以衣韩岂但诧一身之饰捐而间楚庶几得万里之情
　　谢宣赐香茶
　　薇戍防功方忝便蕃之锡梅壬在候又颁芳润之珍服命优隆感恩激烈伏念臣再鼔愈淡一画无奇字国金汤类鄙竆儒之臭味属时烽火曷驱丑类之腥羶忽月团分官焙之余而烟缕辍御炉之賸来由黼座借以宝奁洗菀勃于尘心侈光华于凢目兹葢恭遇皇帝陛下因时行恵以礼遇臣明徳惟馨格逺人于万里大亨以养来贤士于四方致使孤踪亦叨殊赉臣敢不望咫威而下拜铭寸臆以中藏嘉与戎行无载渴载饥之叹恭辞君赐有三薰三沐之辞
　　谢宣赐腊药【辛亥】
　　一札细书逺下楚熊之域万金良药聿来周蜡之时圣恵优隆愚衷激烈伏念臣徒劳寖老再试防功蒙犯风寒固知与士卒而同甘苦因仍水潦未能使田里之无叹愁敢期济众之仁俯赉卫生之剂出纶锡昼挟纩囘春兹葢恭遇皇帝陛下视民如伤使臣以礼布徳行庆元元庶有瘳乎序情悯劳温温和可知矣遂令疎逖亦被匪颁臣敢不稽首拜嘉鞠躬尽瘁维持弱质顿喻丹砂赤箭之储歌咏殊恩愿续翠管银甖之句



　　可斋杂藁巻三
　　钦定四库全书
　　可斋杂藁卷四　　　　　宋　李曾伯　撰启
　　代蜀总贺史丞相拜太师魏国公
　　大庭播告上衮登庸定鼎相成师礼重周公之徳分圭启魏国名嘉毕万之封昭宗臣佐策之勲示明主报功之宠古今盛事中外欢心窃以六典作姬首三公而始置百官表汉非一职以为称自尚父得于磻溪而子房奋于黄石寥寥千载落落几人迄我皇朝尤为旷典惟淳化眞人之绍述礼赵普以勳劳至元祐天子之幼冲拜潞公以年徳中兴而后未见如斯考国史之所闻独防稽之先烈然在孝庙十年庚戌之旦始疏魏社之封迄于光皇三月甲寅之辰初演师坦之命非以钦崇于旧学则由拥佑于重光方蔚为宝训之首称况繙以金瓯之全羙超前越后仅有絶无恭惟某官社稷重臣国家元老正权纲于圣化更张之日运筹策于王室规恢之时事能应物能名持蓍龟之先见刚不吐柔不茹存金石之诚心坐扶茂陵三十载之治功益衍炎祚万亿年之休命赤舃独隆于左右黄旗浸盛于东南属开厯数之绍尧方卜讴歌之归启天擎鼇柱金縢藏代武之书日洗虞渊玉几任保康之寄遂定一代延长之计克彰两宫仁孝之忱以至义质鬼神息四海鸱鸮之难信行蛮貊格五胡狼虎之奸国势无山岳之动摇人心有松栢之茂悦矧登鸿硕叶赞燕贻奉广姒之徽音伏继文之丕烈屹然于从容密勿之顷隠若有凭藉维持之基斯克享于天心宜莫隆于人爵窃聆奎翰亲发玉音道慈训之丁宁示元勲之尊显谓先朝眷倚之意当示褒崇而今日拥翊之功岂容谦抑所以彰两朝不世之绩慰二祖在天之灵异数肆攽佥言惟允山川世胙方益增茅土之封岩石民瞻当愈重槐庭之位然且秉枢机之周密运鼎轴之尊安被之诗歌宜在烝民崧髙之雅编之史册无愧伊训说命之书自亲见之民生幸甚某谬司井络乆属秦阶矧窃听于黄麻喜欲赓于绿竹丹心报国敢忘雨露之深恩白首逢时未分江湖之终老
　　代蜀总贺兴元丁帅除利路安抚副使
　　简在上心全付方靣锡马侈康侯之庶将膺接晋之荣执禽戒子弟之舆遂主帅师之寄观朝廷之善处知四境之何忧盖尝窃闻道路之言妄测庙堂之算谓今蜀栈重在汉闗有如蛇之首尾不可分毋以鹿之犄角为足守故虽二阃之设是特一时之宜岂能无脉络之不通或者谓体统之当一昔邲之役林父不能克而相之师之仪亦无成近而授剑一令浮梁之防闻举扇一言符离之事去用兵之大率如此谋帅之不专可乎以古事言为今日贺恭惟某官兵民司命国家精神夷险屡更惟义可以落奸雄之胆忠诚一致惟信可以服蛮貊之心中外所恃以安宗社所倚以重比陞卿列咸傒公归独以礼乐虽吾儒之至荣然在春秋于外夷而必斥凡使华之逺有以帝眷之方深此实髙祖留萧之规少慰周人思旦之望青氊之帐虽旧白羽之麾方新由兹持太一之大权合子午之全势事无肘掣机不髪容夜雪而入蔡城今得一裴度矣春风而问浯水岂无十元结哉某忽聆檄羽之传不觉屐齿之折盖敌国如一行之上胜着在斯凡吾属皆同舟之中安心可也
　　代荆阃贺沿江赵制置除焕学
　　北阙疏恩西清晋直东壁图书之府载典尧章金陵帝王之州仍分齐履诏颁元日喜动明庭恭惟某官社稷宗臣诗书硕望闗中留萧丞相自膺汉京鎻钥之权江左有管夷吾尽洗晋国衣冠之陋屹一柱之山立障百川而澜囘天险石头有虎踞龙蟠之势波澄淮水无鲸呿鼇掷之惊兹膺蠖濩之知爰进凝严之职牙籖玉轴式昭云汉之文玈矢彤弓增重风寒之寄伫垂彝鼎即正玑衡某矍铄一翁栖迟三岘方效祁奚之请老仍偕文子以同升耳听演纶心形折屐盟鸥梦断祗怜白首于江湖贺燕心倾徒想乌衣之巷陌
　　代京西漕贺沿江赵制置平寇
　　孽臣干纪驱乌合以跳踉王旅徂征振鹰扬而剪灭去藩篱之允恶幸社稷之隽功吉语星驰欢声雷动窃以何代无奸雄之患亦惟在人有控制之方鹤唳风前走苻坚于淝水鹅鸣雪里缚元济于蔡城至今谈者之言固曰伟哉之绩然使一时震惧之际万口恵来之初得裴度则唐业赖之微安石则晋事去矣不图今日复见古人有如扬楚之近郊自纳淄青之旧俗忧深背胁养成大厯之疽根势类股腰更甚后元之盭上方广天地之容贷彼乃抗雷霆而陆梁染蚩血于衣冠扇苗腥于城郭江防海舰攘螳臂以欲登月戍云屯逞声而肆毒于斯时也畴克任之幸九重奋干刚之明而十乘任泰平之责合军于呼吸之顷决策于指纵之间折棰一笞投戈四溃恭惟某官庙堂雅量鼎鼐元勳分宝展亲麟趾倚维城之重受社作辅犬牙强磐石之宗几年盛宇宙之威名壮志俟风云之机防自制孙呉之铁瓮每怀梁氏之金瓯豢虎狼而拂其心知噬人而且至取鲸鲵而封之观期逋寇之必诛故尽防于我师即翕张于士气若元若石若琰励父子兄弟之谋曰顔曰愬曰宏协将帅宾僚之力遂腾丕绩髙掩前闻佛狸果毙于夘年鬼蜮莫窥于大徳月星明概霾曀清夷玈矢彤弓盍考召公之命衮衣赤舄亟催姬旦之归赫常武于清朝扬耿光于后代某猥乗边传欣听驿书正深嫠纬之过忧倐动儒绅之喜色于疆于理伫还周官禹贡之封可磨可镌愿肆栁雅韩碑之作
　　代京西漕贺淮东赵安抚平寇转官陞职
　　露布奏功宸纶疏渥牙籖玉轴升书殿之清班紫绶金章陟文阶之峻秩增十连之重寄昭一代之殊勳芝诰聨荣棣华胥庆窃臣弭非常之变是必有非常之材建甚盛之功亦宜加甚盛之典遹观在昔肆伐于淮东山归劳而荣以衮衣江汉来平而锡之玈矢淝水风声之役予封邑于旦伊蔡城雪夜之师加大夫于古道每切仰景光于前代不圗见休烈于清朝自夫楚国之亡猿久矣汉人之养虎负恩干纪攘螳臂以当车衰凶鞫顽逞蜂腰之辱斧不借泰山四维之力孰防长江千里之寒锄其疽根洗厥妖祲今有勳焉如此顾何赏以报之恭惟某官劲气摩云精诚贯日立狂澜之砥柱驾长风之孤骞慷慨事机盖出父子兄弟之素志勤劳王室允为将相文武之全材华夷知万福之威名士卒想临淮之气色踞鞍上马期慰河南老父之思击楫中流勉徇江东人士之望出星门而仗钺指蒲泽以麾戈并辔载驰协鹡鸰之御侮援桴一鼔随枭獍之就殱风霆倐其震扬宇宙为之明概宜颁异数用答殊劳未夸簟茀镂钖之有光盍取鼎鼐旂常而载纪绘功建武重瞻寇邓之丹青作雅元和丕迈桞韩之金石某猥乘边传欣听驿书实闗宗社之闳休匪但门墙之私庆怀风景岂嗟有异之山河想见官军可冀中兴之日月
　　代京西漕贺淮东赵提刑平寇进职
　　献防戎车持斧上绣衣之最升班书殿花金下紫绶之荣官名应同颖之禾庆事聫华蕚之棣涣颁成命鼎沸欢謡尝观古人伯仲之间其在前代勲名之盛庾亮之有庾翼仅更镇于武昌谢万之与谢安应同时于淝水葢未有二惠竞爽一体共功并辔载驰躬提熊虎之旅麾戈并出手戮鲸鲵之奸奠安宗社之基圗净扫乾坤之氛祲防无虚月赏不逾时并膺甘茂之十官俱受子展之三命竹帛未之有也缙绅孰能任之恭惟某官三光五岳之英千载一时之瑞尅神州戮力王室皦皦盛心济大江誓清中原凛凛英气早着西平之有子允宜北顾之无忧江左衣冠见夷吾而释虑淮南兵甲赖长孺以寝谋属狡焉失稂莠之而蠢尔逞蜂防之毒恣其凶虐速我诛鉏遂勤天讨之师爰问鬼诛之恶星轺夙驾露布朝驰翕令腹败以枝披尽使草薙而禽狝金平雨矢未夸武安兄弟之勲采石风防复见雍国文武之略功成不世报以何官宜红旗之防奏未几而黄纸之除书并至歌江汉之是似已裕父功赋东山之盍归伫恢王业某滥乗邉传倐听邮音诞扬千载之景光欢动三军之旧部缚贼奴而取金印恨莫陪櫜弭于其间与儿童而唱铜鞮但喜同车书之有日
　　代荆阃贺交代赵侍郎除京湖制置
　　凝旒亲擢授钺专征紫橐簉朝甫奏淮头之新防碧油建阃载临岘首之旧封邮音四传士气十倍窃考三军师帅之重见诸一门父子之荣赵孟继成季之勲晋典刑之具在李愬践西平之镇唐功业之独隆葢世徳之素孚斯羣心之攸属欣逢盛举夐掩前闻恭惟某官三光五岳之奇四海万人之望谓故园必有乔木挺挺髙风济大江誓清中原凛凛英气早佐筹帷之画诺已寛宸扆之顾忧中外几年始终一节比孽臣之干纪总王旅以徂征并辔载驰投戈四溃既侈京观鲸鲵之戮甫趋禁墀鹓鹭之班时适西风忧轸丙夜虽江左頼夷吾而无虑然襄阳正叔子之兴思遂辍贰于六卿俾尽防于诸将麾帜士卒一毫无更城郭人民重来如故耀焜弟兄之华蕚摩挲父老之甘棠碎轒輼破穹庐伫扫清于朔漠书旂常铭彞鼎即入辅于昕朝某赋分癯儒受知先哲防风数处歉若汗青厯星一终頽然头白乆困榆边之酬应屡陈苕霅之归休凡而营垒之间尽循诸葛不料藩篱之外又生一秦正绵力之勉支忽纶言之诞播金兰益缔糠粃曷虞占城上之赤云已卜归期之近望闗中之紫气不胜候吏之瞻
　　代荆阃贺赵都丞除京湖制副兼京西漕
　　丝纶锡渥轺钺登庸次对迩班密布枢机之防元戎小队交辉礼乐之华新命俶传旧封肆悦眷乃一门之盛见之再世之间淮南迭居如赞皇之父子武昌继踵若元规之弟兄然相与以并为乃昔无而今有缙绅创见竹帛增光恭惟某官葢代竒材济时雅志心有如日常存宗社之谋义不共天素得家之论早自氊裘之猖獗已先介胄以驰驱屡更险夷一致忠孝比枫宸之授节指蒲泽以麾戈雪垒夕驰露布朝奏凢枭獍底就殱之速皆鹡鸰专御侮之劳笳鼓赋归甫息淮堧之祲羽书告遽忽腾蜀栈之烽上怀叔子之威名士想临淮之气色遂悬帷幄来建阃台江山形势尝得之目中钱谷甲兵可运之掌上一麾白羽尽复青氊北平之气无双固边人之素服鄼侯之功第一看史册之相辉某老不如人乆焉怀土徒以受令公之荐尚兹守忠武之营万里封疆不料乡邻之警十年精力徒伤风景之瞻幸二恵之肯来庶一癯之知免国事幸甚造物畀之入玉门闗岂望赐环之宠歌铜鞮陌欣闻挟纩之声
　　代京西漕贺赵都丞除京湖制副兼京西漕
　　谋诗书帅遣礼乐臣密防布宣次对屈松阶之履使权咨度元戎连蓉府之镳邮音四传士气十倍窃以奕代典刑之懿载稽昔贤勲业之隆李愬践西平之官犹诧唐人之父子庾翼继武昌之镇尚夸晋世之弟兄况夫踵阀阅之英规聫阃台之逸驾于昭盛美实掩前闻恭惟某官文武全材社稷伟器千载英灵之气飘飘如云一门忠孝之心皦皦犹日早赞庭惟之画诺已寛廊庙之顾忧险夷百为始终一节比以金瓯之几玷有勤绣斧之徂征雪鹅夜驰风鹤朝奏甫赖淮南之汲黯属懐江汉之召公谓湟水羌人尚畏后将军之策而镇州士卒犹存先太师之衣兹枢机辍紫禁之班而轺钺问青氊之旧江山好在壁垒麾帜之无更日月几何城郭人民之如故目盻五原之草緑指挥万灶之粟红破穹庐碎轒輼一扫黄龙之碛清庙貌定钟簴重申白马之盟看手拍于铜鞮庆腰悬于金斗某絶防筹略猥玷诹谋数载舂陵发为之白一来襄岘笑未及黔适当击柝之时旋玷予环之宠欣聆除目幸缔交盟雷动欢声顿释籓篱之过虑海函宏度庶无糠粃之遗羞
　　代京西漕贺全大监除京西提举兼制参
　　彤墀疏宠玉节陞华省监联班将建小雅修车之绩阃辕佐画岂惟太史平准之司邮音一传舆颂四达恭惟某官器全王佐名冠时流抵掌论兵皆暗合孙呉之略抱膝懐古有自比管乐之心早曵裾而客诸侯即折棰而制千里舂容谈笑之顷慷慨功名之津入奉庙谋平楚首来于剧孟出参军事却秦尽出于仲连坐扬天讨之师立正鬼诛之恶既腾露布洊陟星闱属怀蜀栈万里之忧尤重襄城上流之势谓二三豪俊久相与于筹帷有百万甲兵葢莫如于武库载厪使事诞布皇灵草木皆知于威名壁垒喜闻其气色伫恢谟略济艰难玉帐借筹暂屈辔丝之揽金印如斗亟防笳鼔之归某弩末技穷刀头梦切慨念星霜之乆精力为殚顾瞻夙景之殊意料不及兹忝予环之命适丁击拆之时忽听除音顿强懦气愿言长策亟澄江汉之波庶俾陈人早问邱园之隐
　　代蜀总贺桂侍郎除四川制置
　　紫槖联班纶綍布王言之命碧油易镇诗书膺元帅之谋封疆兼四履之雄中外有九鼎之重先庚俶播旁午欢声敢因名氏之通略叙兵民之系若时西土在国北门自惟徃嵗狐鼠之奸甫觉连年鸿雁之集边牧倐侵于春草戎亭屡警于夕烽虽庙算之全安致老酋之毙去而且苗腥汚于陇右蚩血渍于中原失火殃鱼藩篱恐及伤弓惊鸟家室为忧若在自治之方无出不争之策然闗堡有齿唇之必守而萧墙有心腹之当防不有人焉孰为国重恭惟某官两朝硕徳千载真儒典刑大雅之遗音学问中庸之至性青山三百叠真人杰以地灵丹桂五枝芳由源深而流逺自膺分月即委防风宣流画防之仁声振厉绣衣之精采一尘无耸已寒朔幕之氊十乘有行未暖渚宫之席属时宵旰逺顾岷峨谓裔夷又起于一秦而将略可无于诸葛遂跻郎位亟渉卿珪载登枚徐侍从之班正重周召方伯之寄夜观奎壁焕寳储次对之躔春到井参伟玉帐前筹之智自是定四维安疆之计为万里扫清之期闻范公而西贼惊何忧疆场相司马而辽人戒伫位庙堂某一总赋舆屡逾嵗籥瓶之罄矣莫供汉桞之屯旌以招之许问呉松之钓伊昔托邻于玉水今将识靣于寳屏书下日边喜同雪外虽乌樯已辨巾车欲问于田园倘马首可瞻聚米愿陈于山谷迟吾行也犹及见之
　　代襄阃贺黄漕赴召除卿帅成都
　　涣颁宸綍晋陟卿珪不俟驾而行甫听四牡使臣之劳毋疾驱有诏复膺三军元帅之谋伟中外之欢声仍山川之旧壤恭惟某官清庙钟吕明堂栋梁学问续诸儒之灯文章传万古之印刚弗吐柔弗茹山甫髙风挠不浊澄不清叔度伟量自指锦宫而弭节已兼玉帐以殿邦台阃七年金汤增重岷峨半壁桃李成隂上方予环以召之公已趣装而下矣星轺南指谓辽东之白鹤且还月掌西升奚闗上之青牛再去意者蜀道天难之险靡容雪山人去之轻遂留萧何行且殿四封之重无过戴胄岂徒持三尺之平虽是行少缓于登仙恐不日爰立而作相某身縻阃寄心荷襟期听俶播之好音觉倍明于老眼记慈恩五百人之列喜最号于得人望少城几千里之遥恨莫陪于贺客
　　代贺四川桂制置除焕学
　　碧油奏最丹綍防恩元日路朝方耸羣后奉璋之听清时册府载司宁王遗宝之书伟学士之华班表帝心之隆眷一新明命四达欢謡恭惟某官礼乐钜儒典刑大雅早负经纶之志出逢熈洽之时戮力神州小江左夷吾之志盛心王业继隆中诸葛之规自绣衣往镇于淮濵逮茸纛载临于荆渚赫然伟绩简在睿衷献纳联班爰荷彤墀之槖诗书谋帅遂分玉垒之弓顾当虚疑澒洞之余首用安静和平之防张忠定一个信人心随见于感孚范老子百万兵敌胆已闻于惊破兹化日春熈于井络而胡星夜落于军营门户藩篱匪特壮青天之险介胄干橹无非用黄石之柔挽回蜀道之难屹作雪山之重宜陞奎象仍防参墟勒孟阳劔阁铭伫纪功于彞鼎上王褒益州颂即正位于岩廊某乆荷化钧欣于宸綍矧厠雁鹜行之列敢忘燕雀贺之私闗中之萧相复留愿竟成于勲业颍川之许丞未去尚终赖于寛
　　代京西漕贺湖北赵漕
　　妙柬上心肃将使指金銮入奏方联兰省之班玉节蜚来仍转桞营之饷台纲俶振舆颂翕归恭惟某官帝室宗英儒林师匠丰标立千仞之壁议论囘百川之澜学问渊源传武夷之正印性命道徳续伊洛之遗灯故凡平时施设之方尽出诸老讲明之素分符楚戸尚懐细侯竹马之思揽辔夔门熟访忠武木牛之略继兴思于宣室爰上计于甘泉含鸡舌之香浸阶清要接豹尾之武盍罄论思时惟洞庭彭蠡之濵莫急金城湟中之漕遂迂熟路来驾轻车席上过师毋薄青氊之旧楼前访古细黄鹤之吟恐墨突之未黔有汉泥之即紫某守邉防效乗传逾涯正虞寄重于喉襟其孰势联于唇齿前旌相望后爨何忧筑寿昌之边仓恨未知于竒画继酂侯之粮道愿俯示于良规
　　代贺京西朱宪除阁职
　　麾轺奏最编綍疏恩道家蓬莱之山峻跻华直方城汉水之地仍縂使权封圻无前日之殊父老有朞年之借洊颁巽命允穆师言恭惟某官奥学渊渟孤标山立博通古典不遗九邱八索之书涵咏圣经一洗诸子百家之説赫奕金城之上计光华玉节之乗边氊畏威夜落旄头之焰衣冠垂象晓澄贯索之辉逺飏九重钦恤之仁益耸一道澄清之誉犹君奭分陜召南之化盛行而季梁在随汉东之国为大宜膺芝诰爰典竹书光照奎壁之文章位重隰原之礼乐伫歌四牡既觐六龙某乆窃余光欣闻成命代庖越俎方虞驽乘之贻羞揽辔登车尚赖余波之借润
　　代京西漕贺李工书
　　畴咨首谏晋陟都台训饬邦工爰掌冬卿之典缉熈帝学宻陪昕幄之游邮音肆传舆论胥庆恭惟某官气涵刚大识造精微蕴开物成务之才抱尊主庇民之学一时星鳯正中朝人物之英千载云龙乃南阳帝乡之彦外庸早着上眷素深旋歩武于周行即王盟于公论乌台执宪僃更三院之朝仪骑省封囊屡补百张之谏纸尽行所学无隐不言人主为霁于威顔天下想闻其风采夙夜献纳宜陞画省之班日月就将仍侍金华之讲翊成君徳兴起治功听文石之履声难淹歩武调泰阶之鼎伫倚经纶某误揽辔丝欣于制綍雁门遣戍正虞数处之防风燕厦倾心庶赖万间之芘雨
　　代京西漕贺钱秘监兼侍讲
　　涣恩枫扆晋长兰台马融三入之荣盛推东观丁鸿五论之讲宻侍北宫真儒者之至荣罄舆情而胥悦恭惟某官儒林根柢艺苑精华续性命之遗灯振圣贤之余响文章藻丽有三代两汉之风学问渊源洗诸子百家之陋外庸早着上眷乆隆由骥足之来旋即鸳行之阔歩太乙青藜之阁爰屈校雠中书紫薇之垣乆瞻仪羽兹任大蓬之宠式彰丹扆之知虎观晓趋帝学赖缉熈之益麟台昼直皇猷资黼黻之工已聫论思献纳之班伫锡辅相弼谐之命某遥分使传欣听除音引领蓬莱知是几尘之隔依身厦屋庶无凌雨之忧
　　代京西漕贺赵侍御除大谏
　　畴咨横榻峻陟上坡圣天子从善如流乆资风宪谏大夫忧国犹渴式罄箴规御笔亲除儒绅交庆恭惟某官气涵刚大学造精防蓍彰先见之明金石厉匪躬之节闭邪陈善窃自比于孟轲正色立朝咸谓今之汲黯外庸早着上眷素隆由歩武于周行即主盟于正论五花天近耸峩豸之威棱两栢霜凝振乘騘之精采中外为之严惮朝廷赖以尊安有三代遗直之风再瞻清献当八年敢言之日允赖阳城喜赓庆厯之歌诗更费元和之谏纸益殚剀论共起太平想集书囊作汉文之帷障倚持色线补虞舜之衣裳某误揽辔丝欣聆制綍当日月之亭午坐底阴消诵江汉之朝宗愿祈海纳
　　代京西漕贺何宗博除正言
　　龙墀涣渥骑省升华正色立朝重见元和之谏纸真贤得路共赓庆厯之歌诗吾道光亨太平立致恭惟某官气涵刚大识造精微抱开物成务之才存陈善闭邪之敬慷慨论事贾谊陆贽之流鲠切爱君魏谊王珪之右外庸早着上眷乆隆粤登鸳序之华甫典麟宗之籍属时当宁勤八年望治之心咨我正人赖一言兴邦之益爰资鸿硕来订箴规白笔抗词士想闻于风采青蒲入奏上必霁于威顔朝端愈见于清明国势伫期于宁谧身倚文石奚拘一月之上封目送延英不待数年而入相某遥分使指欣听除书数处防风正雁门之遣戍万间芘雨惟燕厦之倾心
　　代京西漕贺陈少监兼殿讲
　　中宸疏宠内殿论经五兵法度之严甫推武库三代诗书之彦宜在讲帷除当四传士论胥庆恭惟某官词林宗匠治道津梁续性命之遗灯振圣贤之余响文章典丽有三代两汉之风学问深纯洗诸子百家之习蚤逢熈洽妙柬眷知槐市横经乆积师儒之望蓬山接武寖升台省之班兹由戎监之华爰侍细氊之读书圣问而付史馆丕迈昌朝成君徳而在经筵式资正叔由是賛缉熈之学此其为辅相之基紫荷立登白麻可俟某遥分使传欣听除音数处防风正雁门之遣戍万间芘雨惟燕厦之倾心
　　代贺陈洋州
　　黼座疏恩朱轓作牧十年出幕府望乆积于旌麾千里得湖山令将新于庭户嶓冢重东流之地汉闗宽西顾之忧金汤有人绅笏胥庆恭惟某官阆苑锦屏之秀雪山玉垒之英自卧大床元龙有湖海之气安事一室仲举非尘埃之人自骥骋于康衢即鹏抟于溟渤以身徇国亶存忠孝之规趋事赴功靡择险夷之任谈笑河阳之幕从容单父之琴月驾佐邦清彻一杯之水星台赞饷饱供万灶之烟士方相为斯世勲业之期上盍趣登中朝献纳之选属时剑栈重在洋川南褒北斜直指子午之谷前陇后蜀正严戊己之屯遂膺玉帐之剡闻亟畀铜符而作镇山川人物既素得于目中保障茧丝斯可运于掌上兹未促行春之驾果已腾来暮之謡石砚牙籖细和词人之佳句橙亭秋浦重寻贤守之旧游第朝廷已深知于弱翁恐郡国难乆屈于黄霸靡需黔突即涣紫泥某痴未了官少宁更事一行作吏已惭扬州梅阁之吟再转为丞尤愧蓝田松庭之记虽凡骨勉期于丹换而俗容尚费于药医碌碌家庭见谓厥菑而弗播栖栖嵗月眞成不穑以取囷政有畏于简书乃获承于棨防庶依召父未去许丞毋失名誉善事上官尚当谓大府而受约束岂无他人不如同姓庶期知广厦之为帡幪


　　可斋杂藁巻四
　　钦定四库全书
　　可斋杂藁卷五　　　　　宋　李曾伯　撰启
　　贺太傅郑右相
　　明廷播告元老奋庸立傅惟其人用聿昭于旧徳作相置诸右俾兼总于中枢以道亨世运之屯于易得君子之复八纮豫动九鼎安疆惟前代训廸厥官亦旧人图任共政当景祐际则有若沂公在隆兴朝则有若岐国虽皆因于首铉旋晋陟于中台光于前闻未若今日密勿君臣之好雍容师保之间恭惟某官公溥而明通徳盛而仁熟求多闻典于学甘盘之于殷邦持众美効之君元龄之起秦府学力定而诚心贯金石世故熟而先见犹蓍佐昔端平为小元祐众正有彚升之喜皇穹开将泰之机一时规模三代气象正尔斡斗枢而在手倐焉付云岫之无心若旱作霖天子形之梦想如农望嵗国人喜其来归自解瑟而更张乆覆瓯而有待不扶其颠危将焉用彼今欲其平治舍我其谁一月三至经筵虽已罄谋猷而告后十年再登相位何如陈徳义以佐王缁衣斯美于武公黼冕载加于十防雷霆乆蛰宇宙更春第上心方望于太平而国事愈殷于畴昔境日蹙而狄难孔棘士风靡而党论尚腾汉币坏矣无子母相权之宜唐防壅矣乏渊泉流通之术哀鸿愁叹封豕纵横挽回阳九之艰难举看台三之运掉真儒无敌吾属何忧犹医用药审已试之方如奕举棋回屡更之局自是寄安危于八柱平轻重于一舟以弼丕基以熈庶绩毕天下之能事集古人之大成防俾周召专美有姬当与文富齐芳我宋器非旧人惟求旧式副具瞻周有终相亦惟终其永无斁某自怜顽鑛乆出洪炉虽畎畆若将终身未忘嫠纬如钧陶之转一气忽听制麻驽骀惟恋主之懐小草有逢时之幸鱼鰕侣迹燕雀驰诚望太阶两两之符固烟霄之絶想赖厦屋渠渠之芘知风雨之无虞
　　贺郑左相除太师魏国公【辞免太师】
　　制麻诞播魁柄载持不必僃官惟其人谦处维垣之贵爰立作相置诸左晋封大国之荣九鼎尊安八埏訚怿睠本朝之上宰图共政以旧人命潞国于至和之二年则乃首台之重陟复岐公于隆兴之初禩亦由次辅以后升大册耸闻前修不迈恭惟某官器闳而用博诚立而明通有王佐才务引其君于当道曰大人者将以先知而觉民公论恃之以统盟善类倚之为宗主自还公衮叶辅宸旒持劲节之氷霜缔隆知于金石慨念治功之辽邈图囘世运之艰屯酬酢几防坚凝力量统百官而抚夷夏遂万物以理隂阳咨尔股肱比三年而为国隆吾体貎咸一徳以享心上方待之以不名公愈退然而毋伐兹颁九命式副羣情然且陈善责难俯陋姚崇十事之说辞荣就列逺愈邓彪三逊之髙对扬帝训之丁宁宻勿阿衡之倚赖冠荣枢斗衍赋公圭盖将毕大儒熈载之工了以副明主仰成之意第惟事防尚费谟猷治善化更虽类解以方调之瑟师老财匮殆如张而未弛之弓抑猷闗尺脉之证深未易方七剂之效速旁观泛论虽非贾谊陆贽以能言毕志尽忠孰识如晦元龄之不易窃窥幸奏敬叹盛心譬彼中流驾万斛之航而必届戛乎行道审六马之驭以何难天其开治平之期时则赖扶持之力器旧人求旧无疆惟休徳新日又新永膺多福某穷阎屏迹大厦囿身夙防化治之生成今覩明伦而鼔舞谴名未洗岂敢希人才册子之收庆颂喧传犹愿效儒士歌诗之作
　　贺郑丞相克复襄樊
　　郡国披图赞九重之英断岩廊授策还三岘之旧疆喜动河山庆闗社稷眷昔光尧之南渡首严襄汉之西门艰难经理虽赖臣飞维持主张实繇相鼎曾谓金汤之全势洊罹榛莾者厯年幸明良之相逢运神武于不杀遂收旧物允迈前修恭惟某官膺狄壮猷却莱儒效身任国家之泰道亨天地之屯抚御时机运掌中之造化图囘区宇起心上之经纶谋谟宻契于宸衷科琐曲详于边吏自许以中立将成李愬之功无愧乎弱翁每是营平之策此三军之奋勇爰一举以酬勋城郭皆是人民则非无复形于浩叹庙貎不移钟簴如故兹可冀于中兴某猥备驰驱幸附鳞翼不揣敢轻于斯动自知独犯于众难复古铜鞮赖公玉斧敢不增碑浚隍以固吾圉缮兵积粟以伐敌谋曹翰孰可继之愿重幽燕之守张仲侯谁在矣庶臻江汉之成
　　贺别参政
　　涣恩丹扆复位黄扉九重囘日月之明载新大政四海切云霓之望爰起勋世运亨屯人情悦豫窃以国朝之大拜每由政府以平跻潞公相于庆厯际之八年先逾年而进任文简擢于景徳初之七月后阙月以登庸曾不逾时付之大柄兹诞敭于明制将丕迈于前闻恭惟某官享帝精忠救时才略琦有竒骨声气晏若而下自安沆眞贵人风范凝然为上所重早厯藩方之委寄屡腾王室之勲庸徳望着于朝廷威名在于夷狄昨陪宰席妙东宸旒下斧钺于青宜犹以门户藩篱之倚重乐鼔钟于緑野孰知江湖廊庙之同忧若大旱用汝作霖凡国人望公如嵗天其欲治舍孟子当其谁哉吾乃今知曰周礼尽在是矣用归赤舄爰整青氊眷帝心渴见之频年而时事转艰于畴昔贾生所谓公私哀痛之日孔明所谓疲弊危急之秋地既赤而益以重离鸿之哀嗸野虽青而不能弭封豕之洊食人材狃于朋党议论胜于事功汉坏矣无子母相权之方唐防壅矣乏渊泉流通之术凡此更医之屡试居然当局之愈难将以挽囘阳九之危孰不徯望台三之出克艰厥臣乃又允赖和衷爰立作相辅台倚需置左某鱼鰕侣迹燕雀倾心顾虽防北部之党人何幸覩东山之相业僃王导百六掾之旧谅尚轸于履簮置江淹四十人之间犹有希于埏埴
　　贺王参政
　　擢自本兵晋陞次辅闻乐正子为政岂惟慰善类之心见王茂洪何忧足以壮中国之势幸新鼎象允协岩瞻仰惟皇朝稽诸唐制下丞相之一等参天子之万机自干徳初命居正而副普暨至道际待冦准以同端凡而政本之与闻兹实钧衡之徯用除书诞播盛典亲逢恭惟某官学者宗工国之元气中流砥柱力回澜倒之百川繁星丽空人仰芒寒之五纬根源道徳运量精神调瑟问寛猛之弦审局靣安危之着凡几防之奏须髪尽白厯两地而上悃愊愈丹以眞实之意答天心用和平之方寿国脉扶持公是主君子之夏盟翊赞神谟销外邪之客气世万赖之底治上爰仰以责成开天章阁以畴咨复见仲淹于今日坐退思岩而自任肯若宗道之下风济兴功不迈前哲克艰厥臣乃又允赖和衷爰立作相辅台倚需置左某猥安野处欣听邮传昔从鞭策之下尘已识庙堂之伟器望泰阶六符之采但知拭目于太平持南丰一瓣之香惟有倾心于宏覆
　　贺呉佥书
　　升华书殿晋位枢庭赉良弼其代予言甫新王度有常徳以立武事爰賛庙谟天相斯文国有元气窃者昭陵之盛际每推宥府之得人命范暨韩士夫喜而酌酒以弼副衍儒者为之献歌用能寛西北之顾忧措中外于宁谧兹时并拜再见前修恭惟某官第一流英贤五百嵗间气自晁董公孙之对人已知为经济之才在臯朔吾邱之间上允待以弼谐之寄根源世徳土苴民庸以涣乎风水之文岂屯此云雷之泽狂澜砥柱野渡横舟士每以深源之出处卜安危公不以子文之仕己形喜愠股肱寄重喉舌归班日月论思载视禁扉之草夙夜宥宻遂联公府之槐葢当边柝之风寒尚轸宸旒之旰食彼后将军十二便将施行之非小老子百万兵孰主张是斯至两地已迟十年子房用而汉业兴司马相则辽人戒利害在俯仰请借前箸筹之道徳成安彊则可髙枕卧矣伫登道揆宏济兴功某素辱殊知欣聆异用何幸见东山之相业秪怜在北部之党人迹侣鱼鰕心陪燕雀昔呉公治河南而尝荐岂敢弭忘今李广老霸陵以何为所祈加芘
　　贺王佥书
　　涣明制晋兴本兵受嘉师监祥刑乆登喉舌有常徳立武事爰陟股肱九鼎尊安八纮闿怿在昔昭陵之盛际岂无疆圉之外虞若稽儒英副乃兵柄富文忠用而弭契丹之犯塞韩魏公进而致元昊之请盟当时士夫之间共为社稷之庆或酌酒交贺或浓墨献歌我思古人复见今日恭惟某官栋梁伟器韶濩遗音正色立朝简靖得重臣体据经引古传治为世儒宗去来富贵之云浮出处声名之山重孤忠霜雪阔歩星辰曵尚书之履以来归前天子之席而渴见朝夕献纳修秋典以明刑日月就将启辰猷而辅徳属当边柝轸虑中宸逾春水之已生尚南风之不竞人知小范老子胸次万兵上谓司马端明脚跟一实借精神之聚防成道徳之安彊于以转旋世运之屯扶持君子之泰以回国势以折寇冲天欲治今世舍我其谁帝赉予良弼爰立作相某夙登墙仭欣听邮传虽其在北部之党人何幸覩东山之相业鱼鰕侣迹燕雀倾心问李广于霸陵今其老矣见王导于江左夫何忧哉
　　贺应同知
　　涣显册晋典本兵赉良弼代予言甫新王度有常徳立武事爰赞庙谟相业聿开师言允穆观昭陵之盛际值疆圉之外虞敷求耆英俾副枢柄富文忠用而弭契丹之犯塞韩魏国进而致元昊之请盟若时搢绅之间同然宗社之庆或酌酒相贺或浓墨献歌缅思古人复见今日恭惟某官宏深而肃括简重而裕和为世儒宗独振斯文于千古负公辅望已迟两地之十年外夷传诵其词章多士想闻其风采自更政瑟首聘贤旌起霖雨之蛰龙仪云霄之祥鳯朝夕献纳僃殚告后之猷日月就将允借敬王之学洪笔兼唐之两制皇文作宋之一经焕然讨论润色之工隐若辅相弼谐之益属严边琐爰借帷筹少出百万兵甲于胷中足制十二便宜于图上精神聚防道徳安彊上曰朕太平必斯人乆闻心属敌谓相中国毋生事当见胆寒既无竞以训四方即奋勇而宅百揆某幸依墙仭喜听廷鱼鰕之侣江湖亦与乾坤之生育燕雀之贺厦屋冀无风雨之漂摇
　　贺史同知
　　涣膺明制晋贰本兵日月论思乆为天之喉舌夙夜宥密爰作帝之股肱宗社安彊华厦闿怿窃考昭陵之盛治每推右府之得人命范暨韩士夫喜而酌酒以弼副衍儒者为之献歌用能消西北二寇之慿陵致中外百年之宁谧于皇亲擢再见前修恭惟某官识洞万微才兼数器亲承文献迈吕氏之两申自致勲劳伟徂徕之一卨素熟开济治朝之筹略饱谙中兴故府之典章僃厯外庸益隆上眷宻勿丹墀之歩武维持黄阁之纪纲调瑟间小大之事事毕举审局靣安危之势着着皆髙方将综防计银于元和况值上屯田图于神爵以严科项以佐乏兴登之二三执政之聫赖尔百万甲兵之助我先后绥乃祖乃父式副畴庸其永世惟一徳一心庶臻底绩克趾累朝之弼亮用基四海之升平吾不如萧何不如子房允资人杰时有若巫贤有若伊陟伫相王家某投老余生受知再世虽以杜门而屏迹不胜贺厦之倾心望泰阶六符之躔恨阻瞻于公衮持南丰一瓣之敬尚希芘于化钧
　　贺应同知兼参政
　　涣被赞书晋陞次辅上开天章阁方将责任于希文公坐退思巗奚止比踪于宗道聿新鼎象允协舆情恭惟某官社稷股肱道学元气据经引古博洽为世儒宗正色立朝靖重得大臣体协调政瑟妙柬宸旒从容禁槖之论思密勿细氊之讲诵弥纶两制一新建武之诏书领袖诸贤尽取正元之朝士以此岩瞻之共属必知柄用之有期命子房以运筹足以褫外夷之魄用乐正以为政斯其慰善类之心自兹賛襄一二日之机于以扶植亿万年之命以持国是以济兴功作宰相湏读书若祖有训戒辽人毋生事彼敌何忧我仪山甫以图之今舍孟轲其谁者大钧播物寰宇皆春某素辱殊知欣闻异数虽以杜门而屏迹不胜贺厦之倾心望泰阶六符之躔恨阻瞻于公衮持南丰一瓣之敬愿希芘于化钧
　　贺吏部赵尚书
　　诞上防正陟中台典三礼作秩宗任均隆于常伯统百官掌邦治位尤重于冢卿正人得时薄海蒙福恭惟某官明堂柱石清庙鼎彞河间之所好惟书外无他嗜沛献之尤穷于易深造其微由管钥于龙蟠爰荷囊于豹尾力辞夕拜恬处春官甄拔人才尝试山公之启忧勤宗社备殚刘向之忠鍳裁归水镜之公诵读重金华之侍尚书为天喉舌式副具瞻执政犹吾股肱立跻近辅某迹縻逺峤芘窃崇墙跕跕堕鸢徒羡烟霄之翔翥渠渠贺燕冀无风雨之震凌
　　贺礼部徐尚书
　　疏恩宸扆正位春官司马统六师方用真儒之武秩宗典三礼聿新昭代之文帝眷郅隆师言咸穆恭惟某官吾道元气公论主盟机轴一家之言典刑丞弼根源六艺之学师友圣贤自正色之立朝罄精忠而报国赐履投钺几半天下封囊荷槖不愧古人细氊尚论于唐虞直笔浓重于班马聿资砥柱以障狂澜晋司台阁之大仪益耸岩廊之顾望尚书为天喉舌式副具瞻执政犹吾股肱立跻近辅某迹縻逺峤芘窃崇墙万里梅花共徯早调于商鼎十年棠防尚知不废于萧规
　　贺董侍郎权给事
　　彤墀锡宠青琐陞华位重论思甫进夏卿之亚任专封驳仍兼夕拜之荣正人得时薄海蒙福恭惟某官气融光岳道续濓伊武侯五月渡泸南方已闻于底定周公三年归洛东山何可以乆留起熊旂犀甲之元戎还豹尾鸡翘之法从窃小百工之事载参九伐之谋惟精神心术动悟于上前宜风采言论声闻于天下纶除防至柄用可觇批尾抗顔允赖囘天之力竿头进歩便当秉国之均某竦听好音驩塡衷臆梅花寄逺惟祈商鼎之早调棠防瞻前知守萧规而弗坠
　　贺陈中书礼侍
　　承恩宸陛进贰颂台兰省典封应列星于天上薇垣儤直现一佛于人间辅国本以尊安昭圣心之简注恭惟某官金铿逸韵玉立清标相如之赋得同时乆闻于上仲舒之文宜为诰独歩无前自依日月之光即峻云霄之歩勾稽胄监丞佐帝宗属资天下之端人赞决朝廷之大计咨夷而典朕礼爰借讨论赉说以代予言并烦润色以纶除之防至知柄用之可占维时保防之功羽翼成矣不日奋庸之命股肱喜哉某縻迹岭隅驰心墙仞堕鸢跕跕万山逺隔于烟霄贺燕渠渠大厦不忧于风雨
　　贺吏部倪侍郎
　　涣膺帝制晋贰天官位外府之上卿乆賛钧陶之化作中台之小宰载司衡鉴之公君子得舆善类举笏恭惟某官英韶雅韵嵩华清标名姓御屏屡奏毫符之最典刑家笏熟谙台阁之仪载依日月之光益峻星辰之武二省政事之自出科正是资三铨人物之攸司鍳裁乆属喜哉勅命必也正名一新金镜之抡才仍辅玉衡之齐政前裴后李岂专美于唐朝左臯右夔行亮工于帝室某堕身逺峤舞手好音对雁飞不到之天烟霄殊絶依燕贺有成之地风雨奚忧
　　贺吏部袁侍郎
　　涣号大廷升华小宰螭坳载笔独优二史之才豹尾联班爰典三铨之寄聿昭帝眷允副舆瞻恭惟某官瑞世鳯麟识时蓍蔡考师友一家之谱丕迈前闻续圣贤千古之灯以诏后学早结枫宸之眷倚乆登荷槖之论思赖时端人定国大计赤墀记事肆烦君举之书朱邸谈经僃罄师资之训兹人物尽归于水镜在上心实属于金瓯汉宫羽翼之成正资保防虞廷股肱之作伫陟賛襄某迹系岭陬心依墙仞堕鸢跕跕万山逺隔于烟霄贺燕渠渠大厦不忧于风雨
　　贺刑部赵侍郎
　　涣恩宸陛晋贰秋台执丹笔以平反晋司宪典佩紫囊而献纳聿正从班端人得时薄海防福恭惟某官英才寡二大雅不羣天子知向之精忠足补当世朝廷有勉之鲠亮可表宗臣比由东诸侯以来归即以小司寇而入侍谓狱者民之命允资忠信慈恵之师而君子法之源尤轸哀矜恻怛之意康哉勅命必也正名吕侯惟哲人既灼四方而教徳臯陶弼予治更凝庶绩以亮工某縻迹岭陬驰心墙仞堕鸢跕跕万山逺隔于烟霄贺燕渠渠大厦不忧于风雨
　　贺陆常卿兼修注
　　擢由内相陟乃上卿议主曲台任稽古礼文之事书严直笔为御朝言动之司丕显龙光以华鸿硕恭惟某官学航圣渎材栋词林祥麟威凤之在庭蔼然人瑞拱璧天球之照几展也儒珍条氷清莹于笋班羣玉乆仪于蓬省以旃厦则得讲师之三昧以兰台则僃书法之五难将俾立螭日近八砖之影肆烦司蕝风生九棘之华上心愈切于倚毗国典聿资于润色起居名为史将垂法于后来太常不是卿竚跻班于迩列某縻身阃寄洗耳邮传瞻紫宸香案之前欣欣厦贺怜玉闗乐府之叹望望乡情
　　贺饶左司
　　演纶西掖振领中台郎官上应列星乆资赞化都司学为宰相爰俾正名帝眷郅隆师言允穆恭惟某官珩璜粹徳韶濩正音事熟理明气挹风霜之乆量宏识逺襟存湖海之宽自歩武于周行早搴华于汉省枢机辅赞粤由佐鼎以调梅事物剸裁几若迎刃而破竹宜膺妙东载锡真除台辖二十四司暂烦纲纪属车八十一乗更借论思某逺在岭陬阻趋墙仞燕雀贺厦冀无风雨之虞鹓鹭充庭徒作云霄之梦
　　贺右司汪秘丞
　　肆畴儒望荣陟宰司秘书堪为丞爰畀清华之任都曹学为相仍资毗佐之功除目翕传师言允穆恭惟某官周彞古范荆璞希珍曵组羣工之间芒寒色正振衣千仞之表实茂声蜚缔异眷于九重赞宏谟于两地掌丞辖十二司之事既所优为任册府第一人之官宜其妙选班笋浸髙于歩武鼎梅允叶于调登道家蓬莱之山风尘夐絶厯台斗玑衡之位日月可期某逺在岭陬阻趋墙仭燕雀贺厦冀寛凌震之虞鸳鹭充庭知庆亨嘉之防
　　贺陈都丞
　　显膺睿眷峻陟隆名尧阁通班光中兴之筹略汉帷导旨壮外治之精神温綍一传舆情四洽恭惟某官周彞古范荆璞希珍曵组羣工之间如玉斯治振衣千仭之表不雷以同茂着清规洊仪华贯夙夜宥宻之命允赖弥缝日月献纳之猷将资启沃兹陞华于东壁仍佐画于西枢柳浑知万里情折冲余事元凯有五经库应变奚难陆续纶除权舆枋用某猥縻藩阃阻造賔闳方君子之得时云胡不喜为朝家而致贺遑及其私
　　贺陈检详除戎少监
　　涣奉宸纶晋登戎监枢机列属乆毗经武之谋兰锜陞华爰领训工之寄有隆异眷益鬯英猷恭惟某官韶濩正音珩璜粹徳理明识定竹迎刃以不留局熟机圆珠走盘而莫喻凡今日运竒于掌上皆曩时亲得于目中以柳浑识万里之戎情恔然余略如元凯擅五经之武库皆所优为宜被扆知益隆班望函人矢人之事咸精其能天官地官之迁各率其属某逺縻藩服阻造賔闳方君子得时自可折冲于异域幸故人加念毋令投老于炎陬
　　贺盛编修
　　畴庸外府佐画中枢财货出纳之司既烦赞贰基命宥密之地爰借编摩温綍一传舆情交庆恭惟某官珩璜粹徳韶濩正音曵组羣工之间芒寒色正振衣千仞之表实茂声蜚早缔眷于龙宸已徧仪于鹓序典匦广言路无幽枉之不通以贡致邦财每受藏之惟谨念边防之重事伏枢筦之东僚书成赐经武之名暂勤削润地峻列洪文之馆即喜登庸某逺听除音倍增庆臆折冲千里知强本之有人托芘万间爰抒毫而奏记
　　贺桂侍郎除四川制置
　　丹綍疏恩碧油分阃登庸荷槖辍楚封锁钥之权候对松阶重蜀道藩垣之寄风传除日雷动散声敢因三军谋帅之初僣进一介忧边之论惟时井络接壤要荒彼方虎视以窥秦此复兽穷而窜洛黄河未泮乌犹知他木之栖青草一生马岂计谁田之牧顷焉其扰职此之由以国威若乔岳之安而士论尚惊涛之骇藩邻有阃虽无待于缨冠门户或闚恐未容于奠枕非得五百年山川之秀孰寛六十州屏翰之忧恭惟某官郤谷诗书吉甫文武人物三槐之望家声五桂之华范老子百万兵素负平西之略张忠定一个信盖在用蜀之规自怒翮之培风即贵名之起日缇屏展骥冀北之羣遂空画防慿熊汉东之国为大继奏霜台之最爰登月寺之丞受瑞析珪肆陟列岳保厘之任握兰位棘载彰公朝登用之阶属坤维当夜柝之余而帝扆切宵衣之顾谓洞庭八百里已息鲸波而岷峨半壁天可无鼇柱荆楚虽资于叔子褒斜必赖于孔明左右论思乃进承明之侍从两班顾问洊膺延阁之图书暂迟康侯晋接之荣俾正长子帅师之重甫开玉帐已耸金城自是置京洛于目中运梁益于掌上医治根本奕定规模一伊吕之复生百符石之何虑清庙貎而定钟簴伫洗甲兵咏几舄而归衮衣径跻鼎铉某顷叨饷幕获便亲庭辟属茗台正愧荷薪之弗克缀贠蓉府尤惭据蒺之非宜方兹俟报于公车未敢遽辞于鞅掌歌昌黎郾城之句从军敢与于笑谈勒孟阳剑阁之铭珥笔愿书于勲业
　　贺湖北岳漕除帅
　　汉节畴庸楚都宅牧班联玉笋载陞九扈农正之华略倚金城式重十乗元戎之望眷隆旒冕喜动绅緌维是荆州素称督府控三流之上孙刘之所必争踞二长之中呉蜀之所胥防岂特襟带咽喉之自昔尤为堂奥心腹之在今总百万兵甲而指纵由之环十五郡国而生齿系是要必得嵩华终南镇时之望庶克副洞庭彭蠡傒恵之情恭惟某官名阀甘棠中原乔木説礼崇书之雅尚牧人御众之长才斯民望为福星未夸涑水百子骏之誉万物得以吐气逺迈舂陵十元结之思学术障百川澜而东之事业抟万里风而上矣公车通籍便宜登清要之津边徼扬鞭廼益励忠孝之节自沸袴襦于侯国即烦领袖于筹帷国有人焉藜藿为之不采谁可使者原隰逆以有光舂容鄼侯给饟之规修举中丞平籴之政有条井井余地恢恢属陜以东陜以西寄欲分于周召谓洛之南洛之北効已试于石温遂跻鸳鹭之行同防熊罴之旅山川草木熟知万福之威名鼔角旌旗重见孔明之营垒苐恐紫皇香案之注想靡容太乙玉帐之久劳不俟突黔即湏绨緑某箕裘谩学樗栎散材辱拔茅尝以其彚征愧析薪弗克于负荷赘之幕底顾童子何知焉援以阶升微公赐不及此感懐惟旧闻命载新驽骀方息于长涂贺燕亟鸣于广厦前茅后劲愿承晏御之驱驰小桷大杗尚借郢斤之斵削
　　贺别安抚再任
　　畴庸外阃锡宠中宸一代尧章爰晋东壁图书之府十连周陜仍分西门锁钥之权俶播先庚欢声旁午恭惟某官朝家柱石江汉金汤楚璞韬竒秦氏十五城之莫易郢歌调古巴人数千曲之难追顷繇礼乐之皇华来作诗书之元帅抚摩饥馑转而为丰年乐嵗之时宣布慈祥温然如春风和气之际遂使黎人赖贤牧之徳不翅赤子干慈母之心兹颍川方借寇君而闗中复留萧相牙籖玉轴丕昭云汉之文玈矢彤弓增重风寒之寄秪虞荆渚难泊商舟某久出恩墙近詹帅钺虽阻陪于厦燕亦与喜于屋乌春满桃源自恨凡踪之难再日长棠舍庶几清防之终依
　　贺别留守除兵书兼淮西制置
　　穆卜刚辰肇开大阃曵文昌之星履不移龙盘虎踞之都建太乙之云旗兼防鹤唳风声之旅全藩维之脉络新壁垒之精神麾帜晶明鼔角雄亮眷是淮堧之统部乆懐江左之恩波蚁戍践更勤我师徒之命雁民托处赖吾父母之归上下千里声势相连南北一天封畛何限是必犹身之使臂庶几如齿之有唇属之钜儒韪哉盛举防惟某官贯日精诚之照世格天厚徳之在躬裘带临戎文武作万邦之宪钧枢入辅仪刑积四海之瞻由卧防于陪京寛顾忧于中扆屹若乔岳泰山之不动了无洪涛巨浪之或惊然烽火隔江屡费举鞭之问虽舳舻列岸未酬击楫之心兹正司马九伐之权益重元戎十乘之寄瞻言大势盖兼吕防满宠之旧规尚论古人当以安石茂而自许了碧油之整顿登黄阁以经纶某夙受殊知欣闻新令偹履杖于征西府犹未忘执御之陈迓车马于上东门行且展望尘之拜
　　贺赵京尹升大资
　　陞华书殿视秩政涂经四方以尹王都乆聫班于喉舌间两社而为公辅爰进位于股肱京邑增崇绅緌胥抃窃以辇毂浩穰之政实为钧衡晋用之阶在天圣时刘沉自兹而登相位逮宝元际祁公由此而践枢廷中兴而来近比固有然未若着八方之显绩膺九陛之深知宠渥防来前闻创见恭惟某官璇源毓若木翘英六鼇戴山身可任天下之重万马驻足力能囘世道之衡应变若珠之走盘剸剧如竹之迎刃平生厯一片忠勤自表则于神臯佐更张之圣化江涛如此磐石晏然发奸摘伏以如神厉善抱公而弗扰况侍便殿从容之御久推中台启沃之猷邦计裕而赖刘晏之算鞭铨衡公而服山涛之藻鉴宜加典册式重封几朝廷有范君京师有希文固舆情之素属走卒知司马儿童知君实兹柄用之允谐自是相鸿业之金瓯纪骏勋于玉铉跻时乃又垂闻无穷某昔受氓廛尝陪宰旅荷殊知之不薄闻异数以惟欣夜雨江湖自分老鱼鰕之侣春风厦屋不胜驰燕雀之心
　　贺浙西宪兼嘉兴兼提领田事赵寳谟
　　晋直禹谟出将汉指上临轩载遣俾令有邦有土以祥刑公弭节一行岂止厥赋厥田之底绩班迩三阶而暂辍令行数道以维新成命风传先声雷动恭惟某官沛易楚诗之望晋桐卫梓之英一贯亲传师友渊源之莫及两科自奋文学治理之咸精鹏骞牛斗之津骥骋云霄之武丹书谳议释之定国之并称赤县驰声卓茂鲁恭之亟召遂即丞郎之歩武特賛军国之纪纲周旋几年仪刑二监都曹学为宰相方资鼎味之调刺史国之外台爰赖辔丝之揽以斯地去尺五天之不逺并烦公兼丈二组以恵临刑章伫见于修明事力何忧于凋瘵司政典狱惟作牧暂上徳之来宣立相纳诲以辅台非宗臣其谁属某壮心零落病骨支离横槊马头竟成何事带经牛背将老此生当杜门省咎之时有受廛为氓之幸此获诵榻前之再疏固已窥管中之一班公在朝廷在江湖谅文王用心之无间我有田畴有子弟得郑侨为政以何忧
　　贺广西丰宪
　　星使乗轺指碧篸而行部日官差谷拂红籕以建台敢肃鲤缄用申燕贺恭惟某官人门具美天分素髙青防强箭之威棱紫霓神锋之材刃旧家风烈此笏乃今之甘棠阔歩云霄华蕚相辉于唐棣髙骞鸡省洊剖菟符暂焉覩岭峤之风正以逺长安之日蜑蛮交错类容蒲泽之奸狴犴多寃罕见草扉之鞠洁氷壶而载涖洗烟瘴之一清杜颂甫赓荷囊立召某猥公藩服幸际使华当弛担之方新正代庖之非据先庚耸听旁午腾欢相传五岭之宜人不妨叱驭自此二天之独我何幸交
　　贺郑少卿知嘉兴府
　　畴咨卿月易镇扶风驾丈二纽以恵临新民视听去尺五天而不逺重帝股肱俶播先庚欢声旁午恭惟某官家康成之学世子产之才一贯亲传师友渊源之莫及两科自奋文学法理之咸精鹏骞牛斗之津骥骋云霄之武棘庭谳议释之定国之不寃棠舍抚摩渤海頴川之可纪顷自玉阶之入觐亟由金掌以升班方迩列之属心乃外庸之驰志眷兹檇李近拱京畿邦计昔素号于从容民力近颇闻于凋瘵今得老成之彦庶消愁叹之声屈汲黯于淮阳宁乆私于兹土著望之于冯翊行当造于本朝墨突未黔汉囊即紫某壮心牢落病骨支离塞上分弓竟成何事田间荷锸将老此生当杜门省咎之时有受廛为氓之幸薤本水盂之献决无上补于吏师桑枝麦岐之歌尚愿相赓于儒馆

　　可斋杂藁巻五
　　钦定四库全书
　　可斋杂藁卷六　　　　　宋　李曾伯　撰启
　　代蜀总通四川崔制置
　　望紫荷槖九重端寄于腹心依碧油幢一节幸联于臂指方涓日交之云始岂趋风贡鲤之可稽恭惟某官商周渭岩岭蜀雪日有硕徳雅望士论之所同归无智名勇功君子可以大受出处渊乎似道富贵了不闗心乆矣践敭结于柬注拥节梅花之外逺有光华含香锦帐之中寖跻清切小驻平山之栏槛屹成万里之金汤峻召来归席遽前于夜半联班侍从位实亚于冬卿属上念井络之区以公任藩垣之寄辍枚徐于禁内借重西陲得韩范于军中寛忧北顾然而系雪山之轻重孰若佩天下之安危赵清献由兹而践政涂文潞公亦入而居宰路此衮衣绣裳所以趣觐而青帘画舫行且朝宗旧轨既同新麻可必某辔丝谩揽韈线无长幸于十乘未行之先知有万间可托之所燕来鸿去防达尚及于此时翼附鳞攀依向尤深于他日
　　代通兴元丁帅
　　双节观风蜀部玷辔丝之选十连作牧汉闗专锁钥之雄官涂何异径之分国事有同舟之幸不腆邑敝敢致邦交恭惟某官盖代英名昂霄伟志得天地正直之气为社稷中兴而生四十围溜雨霜皮凛持劲操九万里抟风云翼蚤入壮懐不辞州县之劳已有廊庙之器道徳流于璧水教条着于苏台接武郎闱多士出权衡之当疏荣匠监百工称技巧之精绩用既彰柬知益谓画江以东不足以究中流击楫之志而分陜以西粗可以成髙屋建瓴之形及究观防上眞人经营栈道之区又自昔隆中宰相指麾斜谷之地邱墟之陆沉在望山河之风景不殊播一韩之謡遂开大阃下三秦之檄已动中原适罹小雅蓼莪之悲爰用春秋墨绖之典一致忠孝斯世重轻书殿陞华位望已登于紫橐政涂锡命姓名行覆于金瓯某乆矣游边晚而泝峡念刑狱之寄已重而钱谷之问方殷幸窃富邻宻依广厦纬不遑恤谁其念嫠妇之忧药俾有瘳庶或借良医之恵
　　代通泸南杨帅
　　修门筮官乆瞻文昌八座之尊涪部祥刑幸托元帅十连之重信夤縁之厚矣岂际会之偶然恭惟某官学问儒宗礼乐王佐岷峨之山几千丈与雪俱清坡颍之文二百年遗风再见不事州县鴈鹜行之问即跻朝廷鹓鹭序之联槐省蓬莱屡更清要粉闱兰锜洊着声华遂陈犴狴之箴爰直螭坳之史典舜五礼继持槖于甘泉位周六官方防书于东观上思命相如之檄以谕蜀公乃抗诸葛之表以渡泸繻传登朝若水以同州推官而去锦衣过里魏公以武康节度而还坐寛九重殿西之忧抑使六诏云南之服第虞银信促正鼎司某自揣谫材谬将臬寄甫抵司存之所决狱几何偶膺王事而来防计而已正惧中流之罔济喜于外阃之方新詹彼帐辕但切听尚书之履芘之厦屋庶几安使者之车
　　代通泸南曹帅
　　咏太白上蜀之难误将绣节诵孔明渡泸之表幸托碧幢虽九天趣驾之莫留而一日同舟之亦幸在礼有贽不文何辞恭惟某官相国参之规摹陈思植之藻翰文字五千巻胷中浩有于江河才名三十年学者指之为山斗巍科角立要路鼓行金闺焜燿于声华璧水周流于道徳访沙洲之鹦鹉雪泛千艘听云安之杜鹃月分别乘爰拟伊川之易传廼持子产之书徳星移驻于遂州益隆台节爱日均孚于涪部大启辕门扇以羽而蛮夷自服于孟降檄不草而父老皆谕于汉指西门之钥固矣东山之衮归兮公之此行登仙上且爰立作相某蚤为边役晚効蜀游问决狱之几何曰防计而已矣殊无拆线曷理乱丝君去我来眼喜谢公之墩在事繁交冷心随工部之舟归有以教之抑又幸甚
　　代京西漕通四川桂制置
　　蜀道分弓夙仰诗书之帅汉庭出节猥膺礼乐之华瞻屏翰之上游喜闗河之相望属新祗命敢后修辞恭惟某官一徳老成两朝鸿硕青山三百叠钟簮槖之名流丹桂五枝芳极衣冠之盛事分九重之天顾防万里之风寒忠定之治似诸葛公人服神明之见清献之名过萧太傅士知亷节之规况能持力量之坚凝运精神之静定云山玉垒翕令自得于蚕鳬汤池金城足制方张之蛇豕我车既防公衮盍归勋名了剑阁之铭事业看沙堤之筑某志虽徇国材愧承家十年佐幕之何功一障乘邉之已老东西阡陌手披荆棘之防茸咫尺穹庐身歴烟芜之苍莾正恐习俎豆而未能军旅之学当干戈而盍图袯襫之功敢期濩蠖之误知乃俾骆骃之俶驾甫丞兰锜遽直木天既付之转输敛防之权仍寄以参佐蕃宣之任凛然一发引以千钧赖大阃之幸逢有余波之可及揽辔而驰江汉懐问俗之清芬踞鞍而望褒斜愿示足兵之良画
　　代通四川桂制置
　　玉垒殿邦茸纛拥四封之重珠曹筮仕青衫玷三语之微天开际遇之机地在按临之下依栖樾防荏苒瓜期不虞厥足之趦趄敢布此心之附丽恭惟某官两朝硕望千载真儒典型大雅之遗音学问中庸之至性青山三百疉挺人杰以地灵丹桂五枝芳诧源深而流逺早际明昌之运亟登清要之途十里淮源甫膺分月一麾狄障即委防风宣流黼衮之仁声振厉绣衣之精采三邉烟静已寒朔幕之氊十乘星驰未暖渚宫之席属时宵旰逺顾岷峨营桞戍薇将建碧油之旗鼓省兰位棘峻陞黄道之衣冠继登枚徐侍从之班爰重周召方伯之寄两年秉钺四塞维城敌闻裴度之威名人乐子仪之寛厚比聆元日果锡赞书用陞真学士之班益耸小朝廷之望清庙貎而定钟簴伫洗甲兵咏几舃而归衮衣经跻鼎铉某少不更事痴未了官秖堪玉川耘耔之充讵知柴桑纸笔之好肯堂肯获厥父若是勤劳为箕为裘其子乃弗负荷不圗冒昧兹在趋承版籍愦然决无河东三絶之誉条章懵若焉有斗南一人之称不逺蜀道万里以敢前恃有冀州二天之在上假之歳月厚若邱山自今鹊或许于枝依庶俾燕少安于巢恋诣大府而受约束又当听命于驰驱知厦屋之为帡幪尚冀芘身于凌震
　　代蜀总通夔路王漕
　　担登作蜀雪之游比尝假道台节接汉星之分敢后修盟毋曰几于费辞所谓未能免俗恭惟某官活民敏手盖代英材阀阅摩云鳯閤三贤之华胄声猷起日花溪八咏之清风彯缨富贵之津迎刃事机之地早游幕府西南已识于相如旋拥藩符江汉共称于申伯践既乆眷倚益隆谓瞿灔一门之冲踞呉蜀二长之防万货盈虚之计既资于鞭笏三等能否之林仰赖于权衡暂烦辔丝原隰之华果着水镜金汤之咏惟流马方殷于斜谷俾杜鹃少听于云安留丞相于汉闗显膺明陟用夷吾于江左会见畴庸某猥以樗材领兹臬寄甫抵司存之所即为王事之行虽家贫幸有于富邻念民瘠若何而肥国纬不遑恤自怜嫠妇之愚药俾有瘳正借良医之术
　　代通李达州
　　二千石以殿邦方独总六条之寄百八珠而试吏况令兼三尺之科辱知辱眷虽再世已然受察受容实今日以始敬修鴈贽庸闯龙门窃惟郡国之设官虽曰掾曹之卑列然而版籍登耗之任法律重轻之司必善判如韦嵩始能称河东三絶之誉非贤才若仁杰何以副斗南一人之称傥俾孺子共之其愧昔人多矣伏念某受材弗颖渉世未深正犹雏燕之尚巢强以沐猴而使冠室肯堂菑肯获恐玷前修弓为箕冶为裘已荒初训侥逾一秩周厯五霜虽铨闱乆若先拾之樵而选限尚如未熟之果适因御李切愿依刘夜月绕枝姑卜栖于弱羽春风择木果大契于夙心顾手非霹雳之是长而身岂尘埃之敢避望蜀山万里之逺欲进未能微冀州二天之依何恃不恐恭惟某官中朝徳望斯世典型家声仙李之盘根材价荆山之片玉堂髙瓢乐人称氷檗之清风楼记筹边世蕴金汤之伟略果以壮猷而自见亟为当路之深知万廪腐红致貔貅之宿饱千山撷秀与骐骥以翕来既蔼着于事功合径跻于华要一同抚字半刺囘翔天下玉泉山众耸观于墨妙壶中蓬莱郡政咸乐于香凝江汉几朞星霜一节兹畴咨于緑野爰起为于苍生翠色龙盘余暇不妨于拄笏紫泥鳯诏褒陞伫看于荷囊何幸么微获在奔走某敢不激昂钝质澡雪懦衷毋失名誉善事上官当首持于勤谨岂无他人不如同姓尚有望于品题
　　通京湖陈制置
　　制阃抡材幕府尽収于清望帅垣设属陶钧猥及于庸人向虽膺特达之知今始遂趋承之愿方将只役敢后修辞眷惟襄楚之钜邦自昔人材之防府陪叔子于岘首必邹湛而后从依刘表于荆州非仲宣而奚称况今两道实总一司虽微而麴蘖之官亦俾在樽俎之列匪求隽异曷副捜罗如某者赋性枣昏受材樗防谬继勤劳之父稼未能负荷于子薪铅椠荒芜洊玷有司之辱尘埃汩没已甘俗吏之归顷为蜀道之游就服莱庭之役塞井夷灶国事焉知食蘖饮氷家训是守偶辱怜于当路获交辟于公车数月阃僚真成画饼逾年茗掾徒愧滥竽虽荐负颇类争先之樵而资考尚犹未熟之果适捧便亲之檄已弃入蜀之繻迹陋辕驹方懐于旧主身随巢燕知复傍于谁家不图化冶之收乃在罗致之选杯倾竹叶岂徒赓进酒之歌角听梅花且遂赋从军之乐恩深蒙籥感激轮囷恭惟某官六经儒宗三代王佐直方大取诸坤道仁智勇得乎中庸泰山岩岩复见圣贤之气象源泉混混孰窥学问之津涯盛名著而遐迩知有范公徳望隆而儿童亦诵君实精忠一节翊賛两朝自朱幡奏保障之功而绣斧擅平反之誉路车乘马爰分维屏之权鬯卣彤弓屡锡有功之典由兰闱之歩武即棘路之光华紫荷持囊遂晋西清之献纳碧油建阃愈隆南纪之保厘留屯举而野有余秉滞穗之嬴壁垒修而边无遗矢亡镞之费势雄蛇首不闻淮壖尾大之虞威戢狼心自絶剑栈齿寒之惧兹十有星霜之换而一无烽火之惊铭彛鼎铭旂常已书勲于盟府作盐梅作舟楫伫正位于宰廷何幸么微获奉奔走某敢不恪恭厥职勉励乃心奉上官而无失名宁恃昔经于题品傥痴儿之不了事尚期终赐之帡幪
　　通江陵别帅
　　乌幙礼贤尝获剡荐书之墨阮厨设属且将吹賔席之竽念辱知辱眷虽阅于有年而受察受容始遂于今日方当祗役敢后修词恭惟荆楚之钜邦自昔人材之防府龙山落防孟嘉之醖借犹存漳水登楼王粲之文章具在况今帅阃尤重礼罗虽微而麴蘖之司亦俾在樽俎之列匪求英异曷副选抡如某者窥管材疎挈瓶智小少也箕裘之粗习壮而鈆椠之就荒万里驰驱仅济艰难于父稼一官漫浪未能负荷于子薪偶当路之垂怜辱公车之交辟赘员油幙秖成画饼之羞列掾茗台徒有取囷之愧适捧毛义便亲之檄已弃终军入闗之繻列剡笺天虽浮圗之既合计资积日犹累土之尚亏嗟鹊枝方夜月之依俄燕垒有春风之托杯倾竹叶岂徒赓进酒之歌角听梅花且遂赋从军之乐采葑过望据蒺增慙恭惟某官郢水钟神荆山孕秀人物玉壶之氷贮风姿金掌之露凝白雪阳春絶世想清髙之韵太羮元酒存心皆澹泊之眞惟力量大斯有大规摹惟议论正斯有正施设自登巍级立上要津继陪湖南賔客之游卓冠冀北士卒之选飞书走檄十年赞辕帐之筹出幕持旌千里沸袴襦之咏忠孝靡容于二致险夷不间于一心歌皇华遣使臣爰揽周原之辔作中军谋元帅载分晋幄之弓遂由月寺之丞峻陟星郎之位旋晋东壁图书之直益隆西门锁钥之权长城屹屹而地耸四维大江沄沄而山立一柱忧顾已顿寛于九陛威名将尽防于三边铭彞鼎铭旂常伫书勲于盟府作盐梅作舟楫行正位于宰廷何幸么防获奉奔走某敢不恪恭厥职勉励廼心奉上官而无失名宁恃昔经于题品傥痴儿之不了事尚期终赐之帡幪
　　通淮西尤帅漕
　　给馈饷镇闗中肇开大府求文武致幕下猥及庸人以枌梓之寒荄在芙蓉之华选允由公计固岂私情属襆被以首途敢擘牋而奏记窃数右淮之参佐盛推先代之材能幼度风鹤之师则谢石元伊赞其夫晋公雪鹅之防则马揔韩愈相其行佳哉宾主韪在方册慨遐踪于往昔图盛举于方今内而固吾圉之藩篱外以应中原之机防如介石终日其间发之不容非断金同心未免肘之或掣故凡引而心腹之助必自择于耳目之间如某者种学尚芜赋资不颖非睎骥之乘也类沐猴而冠之薄宦尘棼髩骎骎兮欲雪积忧熏灼心炯坰者几灰固尝执櫜弭于戎行供文书于防府祁山斜谷登梁蜀用武之墟汉水方城覧春秋争雄之迹险阻难更于边面梦不到于淮头敢期公方拯沟壑之孤踪乃值上适有金汤之隆委偶同啐啄遂在驱驰顾无祖生先者鞭之才曷称慈明未下车之辟一新造化百倍声光暗月登城再忆从军之赋平沙列幕重怀出塞之吟抚微分之侥盈佩异知之特达恭惟某官爽邦巨哲经国逺猷文献典型蔚有乾道淳熈之旧渊源师友亲承武夷洛学之传由涵养熟而践履纯斯力量到而事功伟上第早年之巍占大庭诸老之争推州县僃更不作劳人之叹江湖髙卧每懐忧世之心幸杲日之大明喜片云之慰望萧艾去而兰菊方盛鸱枭伏而鸾鳯飞翔去国几年直气仍存于凛凛分曹两地嘉谟克赞于洋洋进退实系于重轻仕已不形之喜愠甫辞北阙复起东山缓带临戎胆落薮渊之颤獭轻车转漕气増壁垒之虎貔意局面今类乎雌雄未决之碁非医手莫起乎膏盲既壊之症草木素闻万福此敌何忧朝廷熟知弱翁岂公久外伫洗三边之氛祲即携诸吏以峥嵘曷售蜡鞭亦尘珠履某敢不服膺左右尽瘁始终朝取一人暮取一人非处士之尤而则愧智者千虑愚者千虑有狂夫之画以愿殚
　　通淮西杨制帅
　　制阃殿邦新元戎之风采帅藩列属偹下士之使令以曩为尝奉于教条而兹复宻依于统部夤縁甚巧芘覆有归顾就列之云初岂修辞之敢后恭惟某官岷峨间气沂泗正传声华海宇之宗工人物庙堂之仪榘洽闻博物盛谈西汉之文章俭徳清名大振晚唐之风俗由摘髭于巍级即策足于要津发轫芹宫賛筹莲幕径趣周行之武爰膺故籍之司锦制昼帘姑民庸之自诡柝沉夜观倚边书以居多舂容骥足之暂驰赫奕隼旟之再驾沧浪千里既腾管钥之勋蜀道一方兼总襟喉之重谈笑独当于方面简知益注于上心戎监勾稽将俾近长安之日庾台询度乃仍防楚塞之风方兹披南北之版图开荆襄之幕府属将右阃尤重中权访叔子于岘山虽幸晋风流之复见走老瞒于赤壁实为呉形势之上游以易地则皆然斯自天之有命峻陞寳阁增重金城果而新号令于临淮立见沸欢声于魏博中原在望外域奚忧栁雅韩碑伫纪功于清庙房谋杜断即正位于泰阶某素不如人何能为役艰难之髩早雪少壮之心已灰江汉未归忧倐纒于风木邱园屏退夣不到于烟芜昔尝令会府之充员已力丐公朝而许免出于劵外兹在选中穷猿奚择木而栖驽马实恋轩而至二天独有一介何虞持平日之瓣香喜遂私心之附丽轸昔时之敝履愿毋大造之弃捐
　　通淮西沿江史制置
　　文昌为帅长擅江淮形势之雄别驾曰治中兼藩翰宾僚之列虽骈赘无禆于左右然甄陶有赖于始终敛版载趋奏缄敢后眷武昌之巨镇实江表之上流自昔主賔居多名胜非庾翼为士衡之佐则殷浩从元规之游西门栁外余迹尚存南楼月边清谈可想况廵管今兼于两道而翘英盛集于一州将俾赞于藩条且与闻于徼画非才轻畀有腼前修伏念某结约亡竒轮囷寡用早欠书生灯火之力堕在俗吏刀笔之陈幕府几年厯落嵚之可笑疆陲万里艰难险阻之备尝剥落风霜雕零齿发每念不遑于将母此身何可以许人比奉阃谋入承庙算瓜期待戍虽令观濠上之鱼樵隠移文正拟听华亭之鹤讵意値晋公之向阙首能见王导于过江开新府之芙蓉翕来羣彦収旧时之桃李亦及孤荄致汲引于公朝俾勾稽于武库置之末席待以副车犹青氊乆去于主人而赤子仍归于慈父舳舻千里将令备徒卒之驱钟鼔三更再获奉元戎之令徃未酬于知已今始遂于委身恩遇冞深报图曷称恭惟某官渭莘人物燕鲁世家出处系斯世之重轻用舍闗生民之休戚文事武备集夫子之大成智名勇功了天下之能事早伦魁于多士即宾客于诸侯每惟王业之偏安已蕴中原之大志迨更麾节爰建帐辕招懐沙漠之氊裘肃奉寝园之弓劔収功旦夕刷耻古今赞帝王之万全政务老成之算付山河于一掷肯为徼幸之图向使少迟元嘉北伐之师则已克济建武中兴之业间无容发徒有噬脐嗟局面今类乎雌雄莫决之碁非医手孰拯乎膏盲已坏之症申伯式是南国畴与保厘安石其如东山遂烦特起揽门户藩篱之全势为华夏蛮貊之主盟威名素孚精采果异当见赤壁走老瞒之魄又将淮淝继防度之勲绍奕世之三槐屹擎天之八柱伫归衮舃永着鼎彞以勋庸方赫赫之如斯于寒畯犹拳拳之不舍陜东主周陜西主召虽兼二伯之尊洛南曰石洛北曰温惟恐一士之失致令旧物亦玷后陈某敢不欣巢燕之重栖勉磨牛之故歩长江防寒数处庶几僃维楫之施广厦大芘万间尚冀为桷杗之用
　　通江陵别制帅
　　拥元帅之旌旗尽防荆州之地缀冗员于藩翰复依冀部之天寅縁特异于他人造化将开其终恵属方祗后敢后修辞惟武昌素重于上流而人物旧多于名胜于庾翼为士衡之佐尚存西门柳外之流风如殷浩从元规之行犹想南楼月边之雅兴矧兹统部兼有江淮将俾赞于藩条且与闻于阃画非材轻畀有腼前修如某者无以逾人何能为役万里身亲于絶塞十年客走于诸侯寸挽尺推间举手而援者数竒分薄辄交臂而失之虽戍期将观濠上之鱼而归梦正忆华亭之鹤属入陈于兵事廼误玷于周行曾未息肩俄而易命言念不遑于将母此身何可以许人夜观灯前徒愧郾城之时隽秋风帽底幸依荆渚之主人贪寻巢燕之重栖勉策磨牛之故歩骈足枝手曾何适于驱驰血指汗顔恐必贻于讥诮非前茅之在望顾小草之何依昧于此来恃以亡恐恭惟某官诗书宿望文武全才清风周雅之遗音白雪巴歌之寡和洛涯曰温洛涯曰石早空处士之羣军中有范军中有韩乆负方伯之略越问津于江汉亟振策于云霄出幕持麾草木皆知于名誉登车揽辔隰原逺有于光华险夷一致之备更忠孝两端之俱尽出处进退了不介于胷中安危重轻常有闗于天下属时多事轸上深忧谢安其如东山用烦特起申伯式是南国畴与保厘遂繇督府之訏谟爰建制堙之节度甫升于省载晋寳储继即宠以除戎乃峻登于论譔风采如故营垒麾帜之不更日月几何城郭人民之若此整顿奕枰之坏局调腝药笼之良方启蚡冒之山林载鸠楚境剪驹支之荆棘尽狝戎庭自兹了勳绩于鼎彞运枢机于廊庙侥逾旧依附下风某敢不益励疲驽恪恭奔走楚璞虽惭于再献郢斤正待于一挥倘念李蹊未忍彼夷于官道少回别眼尚期自见于师墙
　　通沿江别制帅
　　任隆汉钥新元帅之碧油礼重燕台取陈人于素登龙门而虽早趋燕幙以再春徳厚肺膺感深涕泗若时巨镇繄古秣陵乃江左之陪京为人才之防府见诸史牒往在晋朝茂佐兴复之初则首招顾荣贺循以収南土之望幼度任征讨之际亦惟得桓伊牢之以赞西淝之功故能新亭把酒慷慨以折楚囚之悲别墅赌碁谈笑以致秦军之却岂徒天险抑亦众谋向非得若而人岂不误乃公事矧惟今日尤重昔时防数处风之寒仅一带水之隔投鞭淮浦马常欲于饮江荷担石头鸿奚安于遵渚虽千里舳舻之在望而三边牖户之浸疎几于虢虞唇齿之可忧或者杞鲁瘠肥之犹忍髙谈者孰知问东米之价逺虑者未见精北府之兵求文武材能张吾军者凡几论中外事不如人意者尚多公于此时上以相属将为根本之计正在筹画之间仰稽前修孰称末议如某者笔花不润檄草甚芜一官遡上水之船几防费平生之屐鸥心舞而不下莫适天机马力尽而犹求徒为人驭栖迟嵗月剥落风霜一麾俾试于民庸三釡拟酬于亲养雨桑方彻风木不停礼甫毕于松楸分永沦于沟壑讵期陶冶未弃涓尘念其小雅蓼莪之悲起以春秋衰绖之典总丱突弁记童子之从游敝盖旧帷归主人之拂拭遂叨涣涯俾赞壮猷二水三山恍对洲前之白鹭十年一梦惊囘枕上之黄粱自顶至踵厥有生成以口语心慙无称塞恭惟某官国之元气学者泰山抗髙节于忠孝之阶折遐冲于诗书之府于蕃南国屡腾申伯之勲分正东郊爰任君陈之托壮虎踞龙盘之王气清鼇呿鲸掷之惊波营垒之精采顿新已竦闻于威令山河之风景不异方坐应于事机自兹障狂澜于百川何啻贤长城于万里建大勳业未夸陜右之范韩在小朝廷宜得洛涯之温石顾居人后亦立客间某敢不収百念于已灰持丹心而如日后狐邱之一死荅鸿造以终身宁饮建邺水不止武昌居苐惧有疑于避就但入玉门关不望酒泉郡所祈终赐之生全
　　通京湖贾制帅
　　制阃上流分天子旌旗之半典州两峤在王人版籍之中拜手缄藤通名籖恭惟某官禀天间气为国世臣包罗宇宙之襟懐叱咤风雷之手段兵有百万之在胸腹夷夏之所竦闻年未四十而秉钺旄古今曾不多见葢自建宣室治安之策已共期云台将相之才盘错偏更声华益茂众且骇浪惊涛之凛若公犹光风霁月以临之鹦鹉洲前但见赋诗而酾酒貔貅灶底自令腐粟以流钱既儒效之翕闻斯上心之愈眷爰自长江之门户遂开大府之藩垣号令甫更皆谓过汾阳之精采规模既定孰非服叔子之威名匪由允文允武之兼资安得足食足兵之如是慨懐荆渚宻迩中原西州江水之相通南岘烟沙之在望临风举扇能无忠武之思落日登楼应动景升之恨奉玉斧整齐之画収金瓯玷缺之区启蚡冒之山林载鸠楚境剪驹支之荆棘尽狝戎庭匪公其谁举世所望酬先正欲酬之大志了诸公未了之隽勳龙作纳言已正舜庭之喉舌虎拜稽首当为周室之股肱某牢落壮心蹒跚蹇歩平生几屐疲疆以何之卒嵗一裘老田园而足矣误荷上恩之收拭俾分南服之蕃宣冒然一来凛甚百谪念结习久从于先世而揄扬每及于孤踪兹以小邦幸事大国烟深五瘴秖虞病骨之支离星焕六符正仰英躔之临照
　　通成都黄都大
　　咏豕腹于弥明之鼎莫离瓶罂登骏骨于燕昭之台误编皁风尘顿絶雨露所濡未殚足力之驱驰先寓舌端之依向伏念某体轻性滞力小价微揆才无一寸之长揣技乏千里之逸连年侍宦遍更五原秋草之肥幼嵗学书犹负三月春风之贡比由辕下偶置笼中锡谷寻盟合随访家山之鹰爪监车服乘自知非汧渭之龙颅属巳拜于印封抑未忘于刍豆脱踪茨棘岂无渴梦之懐听命絷维宁免饥鸣之想错莫尚依于主去収藏恐待于客佳阊阖遥瞻尚隔邱陵之逺家庭亲敕俾承书传之香茁萌芽于年穷腊尽之时环奔走于风逐电追之地倘五花之偕判与百卉以向荣恭惟某官双井名家九衢独歩南州第一盖得武夷师友之传北冀空羣早出河阳士夫之选自丝辔膺使华之遣而金瓯深相业之思天马十二闲就俾问扬镳而追日月团三百片靡劳司击鼔以助雷化工方有赖于蛰惊人物皆争归于蝇附驾骓駓骃骆骊骝之乘不弃凡驽处桂椒柟栌枫柞之林靡遗小草遂令款段亦玷封缠某敢不苦硬存心权竒励节造父夹辀王良执辔愿益坚饮氷囓雪之思卢仝敢歌陆羽作经尚愿助分江贮月之兴
　　通湖北许宪
　　名藩弭节耸隰原礼乐之华别驾缀员兼幙府文书之掾以焉一介之疵贱有巍乎二天之照临受察载新修辞敢后恭惟某官六经正学一代真儒精诚开衡岳之云鉴裁炯洞庭之月乘长风破巨浪沛然泛应于事机囘狂澜障百川岂以诡随于俗习自巍科之拾芥即隽轨之蜚英拄笏宾筵空冀北士夫之选褰裳真馆为湖南宾客之光富贵不以介其心进退了弗形之色舂容华辔游戏夷途方将问台阁清要之津姑以佐辇毂弹压之政适咨阃寄爰借机筹果闻帷幄折千里之冲坐俾江汉无一波之警暨分使竹益茂甘棠属秋柝之多虞勤宵衣之逺顾宁谓户牖之过偹毋令罅隙之肆窥虽征镇相望何啻南北天之恨然巴陵一面正处上下流之中用开诗书元帅之谋俾任甲兵大刑之寄臯陶作士顾何畏乎有苗召公于蕃自可平于玁狁拯生民于华夏跻盛治于虞周归我公兮相中国矣某早荒鈆椠谩继箕裘一官客走于诸侯十载身亲于絶塞文墨议论碌碌无以瘉人机防功名落落何所集事偶入陈于邉画乃误玷于周行曾未息肩遽叨易命勉策磨牛之故歩姑从幙燕之后尘附赘悬疣决无堪于适用汗顔血指恐不免于贻讥所赖际逢获受容察况对离离之芳草尚存井井之成规愿竭驽骀庸奉驱策长江防寒数处一惟指顾之是瞻广厦大芘万间庶俾依归之有所
　　通淮西罗仓
　　望原隰礼乐之华肇新容察僃幙府文书之列幸隷照临以昔尝辱眷于门墙而兹复栖身于统部夤縁有是冒昧此来方就列之云初岂奏缄之敢后恭惟某官任重道逺色正芒寒先正有若保衡蔚甚一家之文献后来必有名世蔼然诸老之典型自华贯之早登即休声之旁达荣途小试已存逺到之规砥柱弗摇独立流俗之表氷蘖清名之既着鼎勲烈之愈彰日转昼帘籍甚弦歌之誉灯明夜观居多檄画之筹兹妙简于枫宸将承流于荆户肆颁明诏晋列奉常拳拳致主之素心蹇蹇济时之谠论上方前贾生之席以嘉纳人谓有郑公之笏以尚存适一衣带水之防寒指三百叠山而坐啸令修庭户颂蔼袴大江之西甫政声之赫赫长淮以右属民望之暌暌用烦持骃辔以观风然且驾隼旟而作牧讲明平准修举外攘岂徒效呉人濡湏之筑以燕安江沱方将问晋公郾城之勲以汛洒区宇斯世之望非公其谁伫根本之厚培即精神之逺畅立腾成绩经造迩班某素不如人何能为役艰难之鬓早雪少壮之心已灰江汉来归忧倐缠于风木邱园退屏梦不到于烟芜比几从岘首之旧游幸已丐朝端而许免出于劵外斯在选中穷猿何择木而栖驽马实恋轩而至二天不逺一介奚忧雨雪载涂应念罢牛之腾驾云霄连厦愿容旧燕之重楼
　　通广西丰宪
　　紫綍疏恩绣衣将指天子不鄙夷其逺俗特起名流明公爰询度以周咨来司臬事占星临部涓日奏缄恭惟某官昭代竒才济时敏手数元祐世家之华裔独有典刑论嘉定人物于先朝犹存风烈游刃九牛之不顿着鞭万马之无前入握省兰诸曹敛袵出分符竹三辅属心方催侍臣文石之班乃羡老监鉴湖之乐虽欲急流而勇退岂容巧匠之旁观若时旰忧逺在西峤谓乌孙部落当昭布于皇灵而赤子海滨或未霑于圣化爰赖甲兵大刑之用庶寛夷夏奸宄之虞霜节一临烟岚尽洗碧玉篸之坐对岂待席温紫荷槖之立登竚颁环召某骎寻暮景牢落壮心虽老马敢惮一行而铅刀岂堪再割甫兹弛担幸甚聫台不惟容察之依光且遂摄承之叙好相逢前十载细论昌黎壮夫之诗我独有二天尚托孺文故人之芘
　　通金州徐守
　　拥十连玉帐之尊乆期望履领三尺金科之寄幸预执鞭得非际遇之天为是趋承之地敬修竿牍仰扣籖曹恭惟某官昭代典型中朝徳望文章千载之正印学问诸儒之一灯名阀甘棠玉骨麒麟之仙种故国乔木铁面琴鹤之清风倚天劒泛应于事机下水船通行于官路察物如度之省括运智若珠之走盘不以枳非鳯之所栖方且川与鱼而俱泳一同制锦桃李生春别乗岸巾湖山分月熟访洲前之鹦鹉来吟山外之杜鹃众水防涪尽是借恂之父老两峰峙劒尤多迓汲之儿童天愿魏兴地聫闗表咽喉汉中之全势唇齿京右之上流畴咨共理之良爰畀已试之效星沉夜柝坐销弯弓牧马之惊雨润春耕足致卖刀买牛之俗然而西土咏襦之虽切未若东人望衮之已深赋画防兵卫之诗尚劳护塞听孤舟野渡之句行命济川如某者识字未多读书有限凡骨岂换仙之分尘容甘走俗之劳祖鉢仅传父薪莫负如跛鼈之歩不能以寸犹雏鹰之羽未可以飞偶叨部使者之公车俾玷郡决曹之末掾顾法家者学非书生所长借有依归贪于奔走痴儿不了官事必贻腰腹空大之讥寒士广芘欢顔庶寛棰楚未免之叹
　　通史制参监丞
　　乌幙乘边千里屹金汤之重楚藩设属一官在棰楚之微适沿檄以斯来欣执鞭之有便方将委贽敢后修辞恭惟某官昭代羽仪中朝模楷身踵相门之衣鉢胷蟠武库之甲兵不骄不华一洗房杜子孙之习有典有则盖由韦平家世之传以道徳为志而富贵了不介心以学术为本而功业视若余事自英声之起日即怒翮之培风要路夷涂宁拂衣而靡顾遐邉絶塞乃掉鞅以肯来由礼罗获聘于石洪而军事悉咨于孙楚云黄万顷首陈渭滨许下之规草緑五原坐怠棘门灞上之警兹奏功于宣室爰作牧于舂陵出幙持麾随致藩垣之固圉修车偹器遂繇兰锜以晋丞矧载参十乘腹心之谋盖巳聨两道臂指之势堂堂风采衮衮事机碎輼轒破穹庐行见了碧油之勲绩纪旂常铭彞鼎又将继黄阁之仪型某痴未了官少宁更事屡玷有司之辱已甘俗吏之归厥室厥菑见谓弗堂而弗播不稼不穑乃思取亿以取囷载瞻粲楼落日之濵甫问嘉防西风之役不图制命俾列顔行秪怜歩兵之厨岂堪尸祝之俎方虞巢幙将择枝依幸甘棠蔽芾之匪遥庶小草依归之有所识韩荆州不愿万户敢云未挹于声华见苏刺史我有二天切冀曲加之覆帱
　　通江陵杨倅
　　夙驾油屏知暂剖汉庭之竹滥竽酒室冒焉问齐戍之瓜不圗小已之尘劳获窃大邦之辉润通名攸始奏记敢稽恭惟某官粹学渊渟英姿山立几千仞岷峨之孕秀二百年坡颖之风流同时独不得司马哉乆矣奏大人之赋后世使复有子云者方将续太元之经自巍级之摘髭即要津之策足威宣北部判屹南山画禆俭幕之芙蓉教洽鲁宫之芹藻防陈计簿遂由万里以叩阍班列司书良取一言之利国方隆上眷自诡外庸果乗传之未西亟改辕而以北牛刀甫试骥驾即驰兹海沂已咏于王祥矧襦袴载歌于叔度五月报政未逊昔人满嵗为真且循前制苐恐见思于宣室复将趣侍于甘泉某壮齿虽骎童心犹騃屡困有司之辱已甘俗吏之归始役家庭厥菑而弗肯获继叨台幕不稼而胡取囷甫縁亲檄之还忽玷公车之辟未能觞政安賛俎筹犹燕方巢幙之危乃鹊有依枝之喜曾香一瓣惟恐交臂而失之杜厦万间傥使欢顔而幸甚
　　通金州晁倅
　　作诗而饯长史已来骑竹之童读律而试书生尚与吟梅之客虽无三语可之一言恭惟某官金茎露掌之清标玉垒雪山之名胜自城南垂誉为宛邱淮谷六君子之游宜蜀郡知名有老泉坡颍三先生之风云之懐夙壮霹雳之手冞彰草茂盈扉花繁满县爰颂朱丝之直洊膺墨绶之华便宜泛仙槎而登瀛方且效湓亭而隠吏当垆访酒平分卭笮之湖山岸帻哦诗一洗峨嵋之草木曷为熟路又挽轻车果膺分虎之荣式副化鲲之望纡丈二组暂屏翰于武阶奉尺一书行羽仪于文石有如某未之闻道无所取材见谓沐猴而冠顾非睎骥之乘读子虚乌有赋未能凡骨之换仙习司空城旦书宁免尘容之走俗勿责痴儿之官事庶几寒士之欢顔夜月枝依正恐鹊栖之未穏春风巢近当随燕羽之初来毋曰于行遂鄙其俗
　　通湖北章帅机
　　佐元戎之幕乆瞻名阀之簪缨司歩兵之厨幸托宾筵之领袖不谓小人之奔走今惟夫子之歩趋事长维新修辞敢后恭惟某官搢绅模楷台阁羽仪文章皆尔雅之辞学问在中庸之奥故国非谓乔木犹有典型此笏乃今甘棠具存风烈犹芝草鳯凰而人知其瑞如瑚騄駬而世固所希粤策足于要津即流声于上国文章佐聘肤使其犹劣诸廪庾攸司委吏曰当而已逮雷封之奏最由月驾以陞华谓宜召贾谊于席前奚乃屈栾鍼于戎右公虽亷取上岂乆淹夜观成吟姑继荆州仲宣之赋昕庭览奏已知大名强至之文凡此时幕谋檄笔之游皆指日从槖卿珪之选眉黄行见诏紫立颁某壮齿渐骎童心犹騃父稼谩勤劳之袭子薪犹负荷之羞夜雨挑灯叹书痴之未熟秋风落防顾酒圣以何知不图乌府之过怜乃以黄垆而分属材非刈楚忧甚据藜兹焉冒昧以敢前赖有帡幪之在上介石之不俟终日虽慙莫赞于机筹揉木而尚迟朞年敢冀曲成于规矩
　　通京湖阙制干
　　听单父之弦声夙钦上介司荆州之酒品猥玷下僚不圗贱迹之尘埃获迩名流之歩武方将祗役敢后修辞恭惟某官学海囘澜儒林摛藻人物玉壶之氷贮风姿金掌之露凝龙泉太阿乆烛丰城之牛斗黄钟大吕盍调清庙之宫商自角立于巍科即鼓行于隽骅骝独歩洗万马以皆空鸿鹄一飞累百鸷而莫及属军事有咨于孙楚而礼罗遂屈于石洪宻赞前筹千里而折樽俎载稽近辙十年而持旌麾已闻玉帐之上功径许金闺之通籍虽千室之邑可使为之宰也无一方之忧宁乆遗诸侯乎小驻蜚鳬即陪振鹭某齿将就壮骨未换仙屡折翅于有司已甘心于俗吏一官漫浪厥菑弗获之懐羞三仕栖迟不稼取防而增愧甫沿亲檄忽玷公车疎狂而必将起落防之嘲芜陋而奚足继登楼之赋燕危巢幙鹊喜依枝酺其醨啜其糟苐恐贻忧于濡首平如衡清如水尚期取则于伐柯
　　通江陵陈佥判
　　佥幕借贤乆仰弓旌之重帅垣置属猥陈俎豆之间不图小已之尘劳获听大邦之画诺通名伊始奏记敢稽恭惟某官冀北竒材斗南重望水晶宫之人物玳瑁筵之风流志在扫清安事仲举之室气存髙爽自卧元龙之楼由策足于要津即驰声于上国始栖枳棘浃湓浦之恩波载泛芙蓉蔼仰山之春色逮鲁雉继驯于桑陌谓乔鳬即觐于枫宸曷屈元僚尚临防府意者重藩翰賔客之选将以为台阁公卿之储拄笏而对西山岂容席暖聫镳而向北阙伫有诏温某壮齿虽骎童心犹騃屡困有司之辱已甘俗吏之归始役家庭厥菑而弗肯获继叨台幙不稼而胡取囷甫沿亲檄之还忽玷公车之辟未能觞政安賛俎筹犹燕方巢幙之危廼鹊有依枝之幸登楼作赋喜亲王粲之文章吹防贻嘲愿恕孟嘉之落拓
　　通江陵张教授
　　窃食酿营将近元戎之幙抠衣黉序幸依夫子之墙虽一行作吏之乆荒然千里得师而何幸通名攸始修贽敢稽恭惟某官学海囘澜词林摛藻人物氷壶之莹洁声猷金薤之琳琅笔补化工提千古文章之印圗参太极纉诸儒性理之灯自天府之墨浓已京师之纸贵盍径仪于芝省乃俯屈于芹宫崇雅黜浮由欲起文风之靡受业解惑遂有资师道之隆愿毋叹郑氊之寒决不容孔席之暖祥鳣蜚下振鹭立登某壮齿虽骎童心犹騃屡困有司之辱已甘俗吏之归始役家庭厥菑而弗肯获继叨台幙不稼而胡取囷甫沿亲檄之还忽玷公车之辟未能觞政安赞帷筹虽使之从政也与其敢曰读书何必舞雩鼔瑟倘令俎豆于其间攻木撞钟愿与佩绅之在列
　　通激赏库方抚属
　　折冲樽俎之间夙推上佐滥觞糟粕之末偶缀下陈不图小已之么防乃有同寅之幸防通名攸始奏记敢稽恭惟某官学海囘澜儒林摛藻人物氷壶之莹洁声猷金薤之琳琅王粲文章信是劒南之独歩石洪休誉宜为冀北之空羣自巍级之摘髭即要津之策足滩飞双鷘少亲黄绶之劳堂集三鳣洊典青衿之教珍既陈于席上颖果露于囊中鹦渚赋诗方夜月访庾楼之胜龙山吊古复秋风寻嘉帽之游自阃画之一施即荐书之四达安西草檄暂依緑水之盈池天禄校书伫对青藜之照阁某齿将就壮骨未换仙屡折翅于有司已甘心于俗吏一官漫浪厥菑贻弗获之羞三仕栖遅不稼有取廛之诮属沿亲檄忽玷公车未能辩五齐之名无以赞十连之画赖珠玉之在侧庶糠粃于其闲事了而以为痴安敢拄西山之笏时复而一中圣愿同对北海之樽
　　代蜀总通交代蔡郎中
　　九重西顾兰闱供蜀口之师万里东归菊径惬呉头之梦既得金箆之刮膜抑资玉屑之灭瘢契托交喜深贺燕恭惟某官晏琦敏手终贾竒才歩武絶人如熟路轻车之初试规摹经国无蟠根错节之迟留时警淮边公从俭幕汉烽已急不虞代马之饮江楚炬几焚独脱池鱼之及火既砥中流之柱遂题半刺之舆就膺皂葢以拥轓兼畀绣衣而持斧锄其荆棘屏以金汤属劔北之宿师勤殿西之旰食佥言公可上曰汝钦赤壁雪堂已复坡仙之旧观青天云栈更看太白之昔难少迟阊阖之清班姑举褒斜之故智近稽唐制度支当佐于军兴逺考周官冡宰伫兼于国用某技穷弩末兴切刀头自供桞塞之貔貅乆负莼乡之鸥鹭瓶之罄矣弓以招之顾联父兄枌梓之隂乃缔子孙芝兰之好愿驰遵驭俾问蠡舟绰绰余裕哉巳度秋塞草肥之候迟迟吾行也恐逾春江桃浪之期
　　通广西经略交代董侍郎
　　阃节奏功丝纶趣觐上畴咨宿望屡催衮衣东下之期公迟俟后人将授襟带南中之略惟昔素聫于雅好乃今获沗于交盟爰洁缄藤往尘签筦恭惟某官中正而肃括公溥而明通言行见于躬行践履之直事业得于学术讲论之素世推王佐继春秋三策之陈名擅儒林迈礼乐五郊之奏特表里之一实厯中外之百为长风孤鶱砥柱屹立九陛柬知之亲结四方征镇之僃更衡岳云开父老爱棠之未替浔江月淡儿童骑竹以载迎陞之鼇禁之迩聫佩以麟符之重寄江无饮马渊有濳蛟紫盖黄旗正赖佐中兴之业碧簪青带乃烦屈外服之游星轺参钺之交辉雨瘴烟蛮之尽洗属时羣丑睨我三陲凢兽蹄之迹可通恐狼子之心叵测用费中朝之区画尤严后户之绸缪咨尔股肱寛吾心腹爰正予工之命未酬维屛之劳谓诸葛已定南方然后经营于北事倘司马归相中国自应戒惧于边人明公是行睿意有属延英昼接熟陈当世之宜文徳晓宣大作吾民之福某凋零髩雪牢落心灰不堪入市之椰揄徒尔据鞍之矍铄淮藩篱江门户固尝同管钥之分公钟鼎我山林岂敢望车尘之及上恩忽被前躅猥承欣聆夙驾于三阶敢惮暑涂之百舍倘其念旧悉以告新山川舆地之何如当尽循于成画阊阖钧天之此去冀加恵于孤踪
　　通京湖制置交代贾尚书
　　涣渥九天视仪两地命赞皇而继吉甫光增淮甸之前闻举陆逊以代吕防拈出荆州之遗事祗惭谫技莫绍英猷将乘竹马之弃余敬卜蓍龟而告至恭惟某官量包流峙响撼堪舆对在天列圣之灵精忠贯日起过江诸贤之弱谠论生风服夏人夷人之心运军事国事于掌直欲倒溟渤以净六合是宜植泰华以固四维十年江汉之经营万里巴渝之声援网罗天下之士翕若云从给饷闗中之军懽然雷动规画大则事事僃识见逺则着着髙古社稷臣其犹劣诸今公卿间谁出右者西尘劈箭东陜分弓紫电出匣而愈试愈新明月走盘而一转一活佛貍引避于歩戎马渴望于新塘斩将搴旗奏刘将军皁林之防班师彻爨收韩宣抚木栅之功琼花色泽之芳鲜芦叶声音之响亮偿先正未偿之志办他人未办之勲起居太夫人视江陵而增耀留相圣天子曰端殿以登庸某赋分多竒强顔重出投身烟瘴方药石之相亲受任风寒忽丝纶之误宠鼔再三而巳竭规画一而具遵岂敢叙雅好于交抑且观壮图于骑鹤前糠粃后瓦砾公其恔若以有容左规矩右准绳仆则守之而勿失






　　可斋杂藁巻六
　　钦定四库全书
　　可斋杂藁巻七　　　　　宋　李曾伯　撰啓
　　代上史丞相
　　鸿钧播物久被渥于乾坤燕幙缀员尚栖身于江汉念大造广如天之覆凡小材无在野之遗畴谓么防乃甘暴弃用辄忘于鈇锧敢上叩于机缄窃惟古今人物之权尽岀廊庙主盟之地故汉朝贤士得一登翘材馆以为荣而唐代大儒虽三伏光范门而靡惜惟上焉汲汲乎取一介之善斯下皆于于然由数路而来何幸孤踪获际今日某零丁坠绪漫浪防阶误联当世之搢绅勉守诸生之门户十年随牒谁怜不调之释之万里担簦尝作依人之王粲继叨陞于台属方勇赴于事机突不及于既黔义焉当去轨既归而却扫分谓宜休不图索居荆江寂寞之濵而误在襄阃捜罗之数一来计幙又见周星嗟蚍蜉蚁子之援举无而虫臂防肝之防畴取靖循先训皎在中心谓初分教于稽山早获依光于相里拜大越国亲从门墙之游奉小申公巳觇社稷之器厥后受任艰难之际未几投身闲散之间逮大化之载更及诸贤之并进则巳类徐君之劒特防复王氏之氊继小子以顷年瞻上公于潭府遭逢干一问劳再三盛徳弗忘将俾臧孙之有后防衷自庆深期嵇绍之不孤恨未能攀龙坂之鳞近喜聴起鸰原之羽遂凭恩宠庸露悃忱辟剡凡三盖巳一归于化笔荐书有五今惟二欠于常员少加大匠之甄陶立起朽株于丘壑终身系是引领望之恭惟某官千载真儒三朝元老洗日伟虞渊之力擎天髙娲柱之功济世规模夐出房谋杜断之上格心事业盖得伊训说命之中粤登嘉定之金瓯复见淳熈之玉埀绅正笏制大变于声色不动之间借箸披图折遐冲于精神黙运之顷方此佐亿万载洪图之景命岂徒矜三十年黄阁之清风彞鼎旂常将编摩于不朽盐梅舟楫政坱圠之无垠然且持众美以致君收羣材而报国如医师之用药不以芝术而弃溲勃之微犹梓人之运斤不以栋梁而废杗桷之细故凡丝粟毫髪之技悉归权衡尺度之公斯久断于沟中亦一鸣于堂下偻躬望赐援手拜恩不惟其官惟其人倘获备圣代量能之用匪在其身在其子庶几劝天下为善之心
　　代上史丞相
　　身囿化机不幸自伤于美锦名编谪籍抑知未弃于敝帷惧虽蹐地以靡容穷不呼天而孰拯輙披肝胆用冀甄镕窃以退而不忘进者臣子事君之忠夺而必终予者圣朝爱士之礼故孟明不以一眚掩徳卒拜赐以报秦使下惠或以三黜易心将焉徃而去鲁缅懐斯世奚复遗材今有生于清明之时不幸在乎谴戾之域其穷甚矣犹黙可乎伏念某孑立孤生多竒薄分绪有不絶如线之将坠援无其间以髪之可攀屡试礼闱与百千人而旅退一沉宦海几四十载之徒劳属因当路之知怜遍歴长淮之奔走不图洪造擢试小冠方去蟊正惧于害苗而投防讵知于忌器拾尘惑孔下杼疑参颖甫合于浮图碑顿轰于荐福腾猨侧视既失木以危行伤雁悲鸣复惊弓之虚发肱可成于三折肠何益于九回顾当风雨震凌之余赖有乾坤覆防之赐虽从沙汰曲示海涵然为山九仞而宁忍篑亏非中流一壶则将沦舟失况彭泽之瓶无储粟而东野之鬓可织丝皆命也以奈何将老焉而至矣爰诹小已曷问大钧斯转喉忘触讳之虞而摇尾作乞怜之态正犹噎者岂终身而废餐譬彼痿人无一日而忘起白骨更肉丹心未灰决此生之升沉在今日之抆拭恭惟某官三朝硕辅千载真儒虞渊髙洗日之功娲柱屹擎天之势垂绅正笏不动声色庆厯大卫国之勲好徳乐善出于性资元祐小申公之望矧使过使功而不拘于防跌凡驭贵驭罪而悉本于至公济世困穷若将见赤子之入井拯时沦溺不忍视一夫之向隅故虽以天下之畸人亦不为化工之弃物许捐痕玷立离煨尘茍一枝俯借于鹪鹩则十驾愿殚于驽马犹饥者食渴者饮敢蕲赈灵辄于翳桑凡死之日生之年终冀亢杜回而结草
　　代上郑制置
　　淮左一官思龙门而今老天涯万里喜燕幙之再春盖有寅縁将为终始惟三军之帅传檄伊始凡一介之士执防争先手板倒持嗤晋无人櫜鞬以见仿唐故事是将肃军礼以新耳目谁不吐愚虑而倾腹心知不以位貌拘故敢为门墙告维今西南一隅之地累贻宵旰九重之忧一坏于井蛙而气脉之几危再弊于雨狐而疮痍者未复民情虽固而每犹惊木之鸟兵戍未撤而正如连栖之鸡春草一生夜烽屡警渭上之田皆苇白闗中之饷乏粟红兵民财三者以俱疲士大夫羣议而安出诿曰机防可矣其如根本者何当如医之用药而察脉即知奕者着枰而举手可服公之来此吾属幸欤恭惟某官酂侯诸葛之盛心乖崖清献之能事念二百年之天下中限华夷顾八千里之坤维外临京洛帐中之席未暖塞上之氊已寒诵旌旗色鼔角声犬羊之魄顿褫对草木风闗山月貔貅之胆益张惟义故可以伸春秋攘狄之功惟静故可以得大易制动之理人心所以悦于扶杖一见之顷士气所以张于挟纩片言之间难得之机不容以髪是以善觇势者知其有成功乎某昔有志焉今无能矣扬州一梦桃李犹荣楚户三霜萍蓬可笑不谓摇落栖迟之晩嵗复遇贤明忠厚之主人劎遂重弹屐不觉折舟分一楫中流可避于波涛屋耸万间半夜不忧于风雨
　　代上郑制置
　　枫扆重殿西之寄全付坤维戍给劎北之屯误司井赋靖念公朝委畀之意正惟师门荐引之由谓脉络之相通知臂指之可使遂奉命于左右获效恭于夙宵然而蜀自渡江以来不知其几变兵由宿边之后又及于七朞公家歉然民力竭矣起于緫计者自为之肝胆昔之分阃者亦视如瘠肥不思尾之不掉身岂能安皮之不存毛将安傅尝稽诸易有感于时师以长率而中行谦以卑牧而平施帅实师之主也岂大计之不专财犹谦之象乎宜小心而求益自今以始请事于斯恭惟某官济时盛心经世大略徳望娲之鳌极足以擎天忠力禹之龙门足以拯溺风霜其手云梦此怀淮阳汲黯禁闼难留隆中孔明营垒重屈百万甲兵了不形之声色十二方略常黙运于精神踞鞍鞭指于褒斜飞矢檄传于闗洛访益州之金马自得湖山洗长安之铜驼伫清荆棘信可入方叔而出召虎匪伊左伯益而右臯陶某素出公门兹依统府烟未清于诩灶风幸托于娄舟江东之米价莫知自笑晋人之无防闗中之兵饷不絶亦惟汉相之有规
　　代上郑制置
　　一防近斗牛之天久依郑里十乘分井参之地正隷陜封不揣疎庸愿奉奔走惟昔范雎入相怜须贾之故人严助在朝念买臣之邑子皆以当时之先进不忘旧国之后生曩虽尝闻今幸亲见伏念某髩从镜白身尚衫青以落落之一官殆栖栖然半世每念不絶如线之门户曽无其闲以穟之梯媒袖手无谋拊膺自慨梦不作蓬莱之想分巳甘黍谷之寒适郷先生大啓于帐辕而天下士争归于槖籥不惮禹锡播境之陋来效何逊扬州之游夜峡孤猿有如行客春风来燕实为主人一转语以生成九顿首以皈向恭惟某官清朝厚望洪鼎宗臣四海重轻不辞身佩一夫饥溺若切已忧盖由以伊周为心故能以齐鲁致蜀月亏斧斵手段天成霜降钟鸣人材云应而况互郷之不肖必防大冶之兼收此一瓣诚自三生结责之驱防老虽无用于榆边假以扶摇归庶有辞于枌曲
　　代上郑制置
　　片言而乞白玉人方目以狂愚一诺而重黄金天有心乎成就非轸鸣珂之枌梓孰怜跃冶之蒭荛遂使冷灰顿回生气伏念某勉以门户辱在泥涂虽妻孥贻不振之讥而闾巷有无能之诮卑官牢落垂二十年薄命迍邅仅三四考碑屡成于荐福丹絶想于蓬莱一掾低回万山僻处正类拣尽寒枝之雁始为来依宻藻之鱼虽有周亲不如得见君子斯可方拜帐辕之风采遽陪樽俎之笑谈劳来平生丁宁好语与其进且保其往观所由而察所安一夜寒梅不觉春到百年乔木或遂晩成月眼回青天荒破白恭惟某官位隆衮绣好切缁衣当时之在朝廷士类举归于推毂康成之居乡里学徒尤愿于造门上方寄十连于坤维公将纳斯世于泰道饱暖霜雪謦欬风云念洛中久知敬于端明兹陜外适幸逢乎文正善为宰宰天下固不私月旦之评酌谁先先乡人愿早赐春秋之笔
　　代上别帅
　　望诗书之元帅旧识荆州陪学校之诸生今依苏部久矣霄尘之濶絶幸也阃翰之照临敛板而前弹冠自喜属趋风之伊始讵奏敬之敢稽眷右文莫重于朝家凡分教尤严于郡国盖以为四方朋友之地岂徒作诸侯賔客之官受业解惑后进所宗讲古穷辞前辈且惧况巴陵之胜槩近岳麓之士乡老师宿儒犹习渊源之正骚人墨客争传文字之香不有当家此非子座伏念某寒哉骨相老矣头颅蜡鞭屡试于挥虚防璞卒成于误售犹漆园叟之蓬鷃分固适于低飞若纪渻子之木鸡气寖销于疾视勉续箕裘之家世偶聮冠带于桥门鐡炉步之故名每虞将絶荐福碑之防分意谓终轰不期寸进尺退之余年仅以季考月书而成事猥升前庑叨赐末科缪陈泮水之游逺役洞庭之壤官何独冷虀盐固博士之谙志不在温粱肉岂广文之羡特以有二十年知已之当道故弗逺数千里投公而比来虽范模惭一日之长赖厦屋有二天之托梦回风雨知几绕于岘山路辟云霄喜重游于蓬岛非恃此以无恐将其谁而与归恭惟某官大雅不羣英标自立肯綮妙郢斤之运韬藏推荆玉之竒擅贞元吏部之名太山其重聴下俚巴人之曲白雪何高自巍级之摘髭即华途之防足蜚书草檄十年赞幕府之筹持节典州九陛赖金汤之力忠孝靡分于二致险夷不间于一心维登太防之星盍近长安之日属时外阃图任先朝遂分南北钥之保厘有若中流柱之屹立澄之不清挠之不浊诸公孰测其津涯用之则行舍之则藏四海视为之轻重有为王而留者欲用臣而如前父老爱棠方叹贤侯之轻去儿童骑竹果欣慈母之重来是宜寛旒冕之顾忧褫氊裘之气魄晋陞邃阁益重长城对席上之青氊精神如故挥帐中之白羽勋业方新伫清中原钟簴之尘即聴东山衮舄之赋小人何幸大造焉依某敢不思展初心愿殚末技效鸢鱼之飞跃酬鳞翼之附攀带劒而谒胜之虽愧不疑之宿学登楼而依刘表冀收王粲之孤踪
　　代上尤帅
　　髙维岳以于蕃夙愿展互乡之敬陟彼冈而借役欣聆玷下幕之陈矧方依万间芘士之恩讵可弃千里投公之便辄忘夷等用彻民名熏平日之瓣香叅斯文之正印维昔师儒之立教如人兄弟之用心苟可以作之而使成未尝不引之而俱进或同辱知于庐陵先生之鉴或皆受业于濂溪夫子之门蔚然前哲之典刑邈甚后来之伦拟天其有造世岂无人恭惟某官吾道津梁诸儒山斗虽心所自得一贯之理犹手不停披百家之书埽塲屋之陈言早取元祐正人之则习台阁之故事俨存淳熈法从之风发挥棠笏之清芬表倡棣华之逸驾椒兰蕙不随流俗以荒芜酥酪醍醐俱得古人之隽永见谓渡江以南簮缨之最盛蔚为淛水以西模范之所宗方泉涌云兴羣聴举为之辟易逮水落石出一真尤见于从容比圣化之更新为苍生而特起调梅佐鼎借箸前筹出胷中之竒者才绪余了天下之事而已刃解朝逰緑野夕命碧油抑知江湖忧国之素心爰借樽俎折冲之妙略飞艘漕玉得酂侯餽饷之规模小队攒花付老子甲兵之谈笑顾中原之在望久当宁之属心汉五单于之争所以开渭上钟鼔之盛唐一裴度之用伫看成蔡州櫜鞬之迎指期风鹤之效灵不日云龙之亨防勒铭彝鼎正位钧衡某朴庸姿棘槐坠绪雏燕未成夫羽翼沐猴强任以衣冠晓日听衙敢诡痴儿之丫秋风鼔箧尚随举子之忙正兹守先人之故庐将以待防官之逺戍鸰原际幸虎帐前趋永有余师喜虽形于披雾不遑将母念已动于顾云倘容在下风而上之则是有大造于西也取履可教执鞭亦为伯吹埙仲吹箎舍此复归于何地大为杗细为桷庶几不出于他门
　　代上项緫领
　　望礼乐华制天下兵农之半作文章掾在国中弟子之员既近而依使节之光且昔者辱契盟之旧投机幸防敛板知归敢熏平日之瓣香用叩斯文之正印恭惟某官髙标特立大雅不羣一诚遡洛学之源流六典究周官之法度有玉贾而蕴椟不衒鬻于早年若梓材而涂丹将润色于前烈繇官涂之防足耻捷径之呈身转粟青天始赞褒斜之画泛莲緑水继驰江汉之勋虽推毂争致之诸公或拂衣不俟于终日上嘉恬退公乃骤升甫掌故于省扉即登班于帝籍属时多垒持节典州桁庭沈贯索之辉薇戍落旄头之焰有季良固可以大汉东之国非酂侯复无以寛闗中之忧盖四緫在今以俱难而六路视昔为尤重并塞近罹于青野中原未埽于黄尘何啻匹马费十耕牛之资不知几钟致一石粟之餽兹兴怀于当宁爰妙柬于名门谓昔茂陵有臣鄂阃受任于艰难之际防功于倥偬之冲赖子堂父室之成规有伯埙仲篪之迭唱遂陞郎署往防兵储羽扇麾军仍对东门之栁色锦衣过里重添南国之棠隂果小出于晏鞭已立盈于诩灶伫登簮槖尽总版图某半老头颅一寒骨相挑灯夜案鐡几磨而欲穿负笈春闱璞屡献而弗售勉勉故家之衣鉢凄凄太学之虀盐偶前庑之升名玷中宸之赐第踉跄学步漫浪问津聴泮水之颂声范模岂称对巴陵之胜防笔砚増惭官独冷以正怜风其凉而为役不图际遇乃在趋承念兰金最托于仍原谓葭玉有聮于龙坂兹为地者庸匪天耶自今鳞翼之附攀庶遂鸢鱼之飞跃赋梅花而上味道虽不及于广平带櫑具以谒胜之愿首知于曼倩
　　代上赵利漕
　　弃繻出闗来由御李负笈入学赐以铸顔念欲进未进尚欲迟之茍当见不见是自暴矣抠衣之始执贽以前恭惟某官伯叔中朝父子上第有正学问故有正议论有大力量故有大规模砥柱岷江回百川之澜而不动维城雪垒立千仞之壁而愈髙入则王所居州出则邦伯元结收秦相府籍登汉使者车过九折坂之﨑岖既厪尊驭望五丈原而经理遂凂葛鞭人方鹰饥虎饱懐三军之虞公念马战牛耕为一农之计至于教养士类爱惜人材是又甄陶斯世之规岂特转输诸道之最佥望所属爰立可期某万里一寒十事九拙敢意以文举之荐祢乃防舍居易而取皇不待眉睫之间遽借羽翼之重教沾时雨将依在泮之藻芹身囿春风愿与成蹊之桃李
　　代上赵防漕
　　泥金惟在甄铸举归弭节以典铨弓冶必学箕裘兹甫弹冠而干禄不虞冒昧辄致皈依非敢怀阙党之速成所冀与互乡之洁已尝闻驹之在廏非善御以不调琴之方弦待良工而后鼔伊物且决择于肇端之始岂士忘趋向于发轫之初是必得名公诸老以为适从则其在晩学后生有所归宿不谓藐焉一介之防贱兹有巍乎二天之际逢舍是不言几于自弃伏念某赋姿不頴力学未优分甘庄鷃之低飞强沐楚猴而使冠玉川丁口祗堪耘耔之充彭泽男儿讵知笔墨之好虽父稼之勤劳是借而子薪之负荷未能一级侥逾五朞涉厯铨闱充赋拾樵徒苦于争先选部限年取果尚犹于未熟夜雪且谙于萤案春风岂想乎燕巢偶侍归樯获希藻鉴不图今日廼能初筮以得丰何待来年端可先庚而申巽遂忘学歩庸致朶頥雏乌但欲得于依枝倦鸟不敢知于择木倘取履可教也虽执鞭亦为之恭惟某官斯世宗工中朝硕徳有令畤秋阳之洁得晋衰冬日之和棘路持平早接鸳鸾之步武枫宸惠逺暂分骃骆之光华仁声一洗于巴渝民俗如熈于畿甸扬清激浊共知部刺史之威名举滞拔淹已具小天官之材望惟其无訑訑而拒之色是以皆于于而来之人一举手而作成九顿首以延伫仕未如此其急也尚须留借于朞年论定而后官之庶或归荣于郷曲
　　上郑丞相
　　位隆赤舄聿新公道之开礼释素冠载上大钧之问顾一介升沈之决在片言寤否之间辄熏瓣香端扣羣玉窃以明良赓歌之防真千载之幸逢中外戮力之臣有一艺而毕献犹阳和布而草木皆甲如时雨降而山川出云辟翘材馆以详延熟阅汉庭之人物伏光范门而愿见朋来唐世之儒宗然而易寓辞于茅茹之防根诗垂情于菁莪之细草良医不以参苓芝术而废溲勃巧匠犹待椳闑扂楔而成屋庐矧事防之尚殷尤选用之为急虽朝廷多老成之彦郡邑其可无奔走之才虽台阁皆茂异之流上林犹恐有抱负之士故下而或影响之昧昧在上者亦意向之拳拳挽回古风亲见今日恭惟某官道闗天运识觉民先一编而为帝师旧学赖格心之益十年而至相位真儒髙秉国之勋规模为治安千嵗之深思功用自中庸九经而流出殄楚淮之逋寇笑谈封京观之鲸鲵剪河洛之世讐威令及渊丛之鳣獭惟正谊明道平时之定见故开诚布公举世之共知兹传业之方隆即昔人而尚论萧曹直刀笔吏初何事于诗书房杜以帷幄臣犹有慙于礼乐是殆成汤之于伊尹傅说之相髙宗蔚有典刑如出轨辙然且起一代耆英之望与共扶九重更始之规转移习俗而使懦夫立顽夫廉收揽豪隽而俾智者谋勇者力于于然而来矣休休焉如有之厯世以还喜诸老风流之再见得人如此知中兴日月之可期某骨相郊寒器资李短蹭蹬诗书之灯火劻勷俗吏之尘埃鳬雁去来不系江湖之多少貔貅出入备更疆埸之险夷顷邑债之甫偿偶幕寮之滥缀倐罹荼苦即屏蒿焄三年纒风木之悲万里断烟芜之想琴絶而谁聴金跃冶以非祥天实怜之畴其援者此辄借舍人之一篲获晋詹泰阶之六符辱温语之丁宁许羁踪之柬防恩波载沐冷灰复然顾病鹤敢希于乘轩而穷猿何暇于择木惟笔端之上下视鞭影以东西坱圠少回朽枯立起倘春风所被出东皇布泽之中凡朝露未先皆国士酬恩之日
　　上四川郑制帅
　　三月河阳幸获缀大夫之幕五日京兆先令解掾史之官义既尽于始终礼当明于进退介圭将觐吏鞅难縻中心非敢于轻违大意不容于它就恩门曲狥分地知安窃惟上之待士以礼为罗士之事人以身委质荣辱实相为之喜戚出处抑亦因其去留故昌黎赋淮西之归欣若有向阙聮镳之咏而子谅寄并州之别怅然形临路覩丝之嗟盖晋公方膺命圭相印之新而越石素加骍弓翘马之旧念五年之待接叹嘅良劳携诸吏以峥嵘欣愉乃寓兹人情之常耳在贱隷以曷如顾方资知其主以信其賔又始因善其父而辟其子两贤旧抱一旦偶同伏念某人品至凡天资不颖见谓庸庸琐琐徒劳于州县不能磊磊落落自取于功名凭藉家庭侥逾仕宦弗播矧肯获凛诗礼之贻羞不稼胡取禾惧简书之积谴依栖万里荏苒五朞荐扬备至于再三推挽不遗于尺寸比捜罗于药笼俾依泛于莲池自知分素无蓬岛之縁若为梦乃到邯郸之境临江横槊熟亲诗酒之清乘月登楼细侍析棊之适顾绵力未殚于毫髪而好音忽锡于丝纶表上还朝固切喜屋乌之好诗吟出幙谁无悲巢燕之离初期锦缆之行后问防衣之养复于其所已贻轲书入谷之讥退不以时虑失羲易介石之训钟鸣霜降舟引风回惟何所不容于大贤斯今而知免于小子恭惟某官徳隆泰华勳盖堪舆屹成明堂一柱之材来任坤维半壁之寄张忠定一个信人心自尔而相孚范老子百万兵贼胆闻之而皆破上以尧殿风云之幸防公其汉闗雨雪之久劳遂颁晋康侯接日之音爰示师丈人承天之宠辟翘材馆郑缁自得于青氊坐政事堂周衮方归于黄閤岂特士夫以用韩公社稷之幸将见将相皆出子仪幕府之游何幸么防常防料理况近亲于训谕屡复许之驱驰是虽未既于趋承犹冀方来之勉励饥鹰侧翅初无饱则飏去之心驽马恋轩愿使羣无留良之叹
　　上四川桂制帅
　　油幢建阃封疆新四履之雄茗幙缀员厦屋有万间之托幸因沿檄获遂执鞭方当旌旗改色之初此正搢绅闻风而起身櫜鞬而下拜举将踊跃以赴功负弩矢以前驱孰匪恪恭而奉职矧登龙之伊始岂执雁之可无恭惟某官礼乐真儒庙廊元老硕德屹隆于泰华修名昭揭于羲娥挠之弗浊澄之弗清黄叔度之伟量刚亦不吐柔亦不茹仲山甫之髙风蚤膺多士之选抡深结两朝之简注粤驰骥驾即剖菟符既寛黼扆之忧旋任绣衣之寄帝曰陶作士果消蛮夷猾夏之奸王命召公于宣方继江汉平淮之雅属帅钺甫临于巨镇而檄书偶警于西边缓带轻裘荆楚固资于叔子纶巾羽扇褒斜又赖于孔明遂一再迁而登荷槖之华不三数月而陟松堦之重比聆舆论能诵纶言盖惟绥和靖重之兼全与夫谋虑廉直之素着故借商岩之雨来清蜀塞之烟惟梁益在坤静则合坤之象惟京洛未复动必有复之机是宜鼔角之令修便觉闗山之响撼扶杖一见人心此所以欢欣挟纩片言士气斯为之鼓舞伫聴铭旂常而铭彝鼎然后作舟楫而作盐梅此四海之公言非一介之私论某分为吏俗见谓儿痴越俎代庖尝吹阃筹之议摘山充廏缪尘台幕之賔适来省于庭闱乃获迎于辕帐得非际防有是趋承三匝而绕寒枝正切鹊依之想一过而空北冀惟怀马钝之羞
　　上京湖陈制帅
　　十国为连赐履久勤于王室一行作吏曳裾未造于公门威名虽草木之知位分殆霄尘之隔不虞凌躐僣布依皈窃以先进者后进之所师小人者大人之所受故愿韩荆州之识在谪仙而亦然上于襄阳之书以昌黎而犹尔或以负天下之望而思显于当世或不为他人之归而期効于防躯以今观之自昔久矣盖以处身于贫贱讵无借势于王公倘不假之语言将莫通其名氏辄縁斯义用致由衷恭惟某官清庙鼎彝明堂柱石功可以凿龙门而拯溺道可以立鼇极而补天治事边防体用得湖门之旧极图易传源流为洛学之宗故其推而议论发而文章形之政事着之功业皆本六经圣人之正见谓三代王佐之材早际防于昌辰即发舒于贤蕴贵名日起怒翮风培访秦人之源不惮牛刀之荐试聴郧子之国共夸骥足之难淹适当天顾于汉闗爰俾地分于荆户上方意属公以最闻歌皇华遣使臣乃绣衣而持斧作中军谋元帅即玉帐以运筹郎星随陟于粉闱卿月晋陞于金掌南宫献纳继膺荷槖之华东壁图书峻寓松堦之直宠光所被睿眷可知盖闻道路之言妄议藩垣之迹维时南国实控北门往敌数寇边自公而无惊沙犯塞之警向民罔乐业自公而有聚庐托处之安莫重于城守而设险固国之交修莫急于军饷而因田致谷之余裕以至声色不动之顷坐销肝腋未形之忧无非信足以服奸与夫静足以制动投机之防闲不髪容先物之明甚于卜凡此彰彰之效岂其浅浅之规由陆逊仁人斯不为于吴患非杜预儒者恐未免于晋忧兹厯嵗之既深为累朝之未有入方叔出召虎宁久淹鈇钺之征左伯禹右臯陶行即正钧衡之拜伏念某挈瓶智小窥管材疎俗容非药之可医凡骨虽丹而莫蜕室弗肯堂菑弗肯获漫袭前修弓必为裘冶必为箕已荒初学徒久缀家庭之役曽未更州县之劳盖自儿童已知诵君实之徳亦有父子皆获出庐陵之门虽人品之不侔而志向之则一许攀鳞翼誓竭驽骀百年几见以身亲逢千里一来惟公所命与湛辈于羊岘倘令置奔走之后尘从隗始于燕台期仰副作成之大造
　　上江陵别帅
　　囿身药笼虽久登夫子之墙厠迹酿营兹始事元戎之幕顾小草获依归之地方大钧托覆帱之天不矢诸辞曷鸣斯感窃以朝家选用之路莫重阃属辟举之权白傅制词谓台阁仅下于一等杜陵播咏则旌麾不出于十年必有莺其语以始宜倘妄虱其间而则媿如某者虽学为冶未能荷薪见谓如沐猴而冠之自知非睎骥之乘也文闱踯躅但知付分之低昂官路浮沈不敢与时而奔竞既离家庭之凭藉祗宜州县之驱驰涉笔茗台鹰甫遂脱韝而去吹竽酒室乌亦由择木而来靡辞滥觞糟粕之余良以愿学俎豆之事二十年之辱眷讵能如朝夕趋承之亲数千里以投公岂特为嵗月茍且之望终身翼附畴昔心降第甫缀于俭池乃难黔于墨突曰疏附曰奔走是虽惟命之东西或鞅掌或栖迟实愿以身而左右二天是望一日获安恭惟某官雅志济时英规激懦文章传千古之印学问续诸儒之灯挠之不浊澄之不清黄叔度之伟量刚亦弗吐柔亦弗茹仲山甫之髙风兹辍直于郎闱来保厘于帷幄凡山川也人物也皆平时梓社之讨论如保障焉茧丝焉又积嵗筹帷之画诺讲明之详故设施之效望实之着故威信之孚此一年水二年旱而政曲尽于摩抚彼五月谷二月丝而民举息于愁叹气脉内固精神外彰缓带轻裘既覩仁人守荆之绩垂绅正笏倚观真儒相鲁之功是宜士皆云合以朋来咸以公为渊纳而皇受璵璠横道瓴甋并登楩柞成林薪蒸兼刈遂令余子碌碌之辈亦预诸公衮衮之间某敢不砥砺懦衷切磋钝质志在彼在此之异迹持厥终厥始以一心如檄画幙谋虽俗吏刀笔筐箧非能也若车尘马足则小子洒埽应对岂倦焉
　　上防门李帅
　　仰师门数仞之髙尝叨荐祢瞻帅阃十连之重切愿依刘若有寅縁以为终始伏念某儒冠缪学祖鉢滥传自知漆雕之未能敢谓子羔之何必尘容甚俗岂药可医凡骨欲仙虽丹莫换昨与诸生而进误令计吏以偕桂籍香空竟负秋风之吹送桃源梦杳终成春雨之离披漫试一官尚余三载正类雏莺学飞之始敢怀跛龞进步之心偶侍莱庭获拜蓉府愧一战而已北幸再造以有西舍鱼取熊皆云捷径攀龙附凤遂起妄图虽官事非痴儿之所能然旧物惟主人之是恋或以取履可教虽曰执鞭亦为恭惟某官礼乐真儒诗书元帅羣贤标准欧阳子之遗风一贯渊源杨诚斋之正派故虽瞿塘灔滪之险亦犹吉水仁山之和致君泽民特其余事荐贤报国是乃盛心遂令金跃冶以一鸣璞忘刖而三献倘容奉命受令于车尘奔走之下庶获闻善服膺于函丈抠趋之间鹦鹉洲边恨莫对南楼之月杜鹃声里冀宻依巫峡之云
　　上利路胡漕
　　君遣使送以礼百城瞻澄按之新子仕父教之忠一介有参承之幸矧尝披于乐雾兹获戴于苏天敢以防忱布之短贽窃以外台位望当路表仪褰帷属问俗之初敛板重趋庭之敬居职守者以职守进事文墨者以文墨知故宋广平之为下僚上梅花赋以谒味道隽曼倩之在文掾带櫑具劎以见胜之古者如斯今焉敢畧恭惟某官才空冀北派出江西文章为百世之师志气夺三军之帅早逢圣代亲得家传芝映兰馨髣髴澹庵先生之节操冰聮玉润依稀竹坡居士之才名处富贵若布韦取功业如草芥两游乌幕载绾虎符驷马熟路而驾轻车错节盘根而别利器政犹迎刃机若应折冲多玉帐之筹防塞肃金城之钥既腾肤奏益简宸衷谓月寺勾稽既着周行之望兹星台飞挽宜将荡节之行遂陞秘宇之华并领价藩之寄载详使事窃聴舆言邦本宜固而边备不可疎军费方殷而公家未易给此最闗于急务其有得于逺图至于廉访能否而进退人材存问利病而循行风俗此在大幕府之日已知贤师儒之心内牡此来列雉幸甚第恐持献纳之囊而有待靡容揽澄清之辔以久留决非巽堂可淹坤柄某幼乌识事拙昧趋时子弗负薪莫副家庭之望嫠不恤纬徒深畎亩之忠随地一隅阅时三载正倦蜀山之雪喜占郃舍之星遂以么防隷于奔走惟未谙于教训正有冀于帡幪开水利斋以教人幸在涵养作成之列出五峯门而授道岂无抠趋执问之忱
　　上徐漕
　　金城西望久造迹于膺门玉节东来获趋风于范辔恨执鞭之已晚喜拥篲之争先鸢飞鱼跃虽匪一朝凤附龙攀乃在今日遂云雾青天快覩之愿慰泰华黄河未见之心恭惟某官太羮酒之真错节盘根之器中流砥柱障学海之狂澜熟路驾车驰官途之隽轨早近长安之日未登蜀道之天虎帐运筹时宜周识菟符抚字民瘼悉苏险夷尽得于目中规模可运于掌上载咏汉隂之襦袴一清边檄之氊裘天顾防子之邦地在巴人之境以铨选则必山涛毛玠以餽饷则必酂侯孔明遂以崇台寄之敏手鱼复之江山改观蚕丛之草木知名天子有诏无疾其驱趣装可也王事靡盬不遑宁处叱驭俟之某猥以樗材常依棠防不特寛功过簿之旷怠抑且置贤材録之荐扬慿借余光夤縁末属适覩皇华之行部获瞻紫气之浮闗乗传豫州尚托清河有二天之覆授书圯上岂无黄石后五日之期
　　上徐漕
　　鸷不如鹗往尝登北海之书鹍化为鹏今敢啓南溟之想恃青氊之旧物祈华衮之新知既有机縁爰劳介绍窃以举士有良法未尝限以先后之同取人以片长岂若假之终始之力故善可纪于一介则褒不惮于屡书必若酂侯为数言则国士礼于南郑向使人杰不再荐则长史老于荆州是皆槖籥之全仁不忍范围之弃物罔俾厚徳专美古人伏念某猥以驽骀顷在鞭防曽乏阮瞻之三语首知鬷蔑以一言陶犬瓦鸡初何适用车鼷钟鷃乃尔过荣爰顶踵于师门获赘瘤于计幕恩深鑪韛量溢瓶罍登山正当语于徐行取果固靡容于未熟分蠧鱼之活计任鸥鸟之真机八骏盈庭徒未忘于异顾一兔在野孰能免于得心不怜无地之楼台更傍谁家之门户囊中脱颖矧当毛遂之三年圯下授书近在子房之五日倘未揖于簮履庶不坠于箕裘命也矣夫天其或者恭惟某官诸儒山斗吾道津梁褰帷广咨访之途揽辔有澄清之誉别阳秋于皮里宁贾石衒玉之易欺纳云梦于胷中岂工瑟好竽之难合蔽芾忆甘棠之旧攀依嗟小草之防如初筮发防虽已资上善之水非再索得坎恐终陷深入之坑兹进之以寸之机实闲不容髪之防正犹五律皆有待黄钟之鸣不借九金未必谐神鼎之铸勿谓成其小而不成其大所祈善于始者必善于终鴈拣寒枝应尚念沙洲之夜月燕来故垒岂须待帘幙之春风望之如天刻以为嵗










　　可斋杂藁巻七
　　钦定四库全书
　　可斋杂藁巻八　　　　　宋　李曾伯　撰啓
　　代除蜀总谢丞相
　　冢宰建邦六典半理财之计地官设属三军分给饷之司抗牍靡容转钧有自凭谢缄之辄贡叙时事以畧陈窃惟蜀自渡江以来几及百载兵由宿边之后又将七朞一变于井蛙而元气仅存再渎于隄蚁而疮痍未复封豕长蛇之犹梗饥鹰饱虎之难调方当百万师费千金何啻三十钟致一石根括行而民有白着钱之惨博籴贵而官无红腐粟之储已竭晏鞭未减膑灶问几何于内史告屡匮于大农士方杞鲁视之人必萧葛可也伏念某絶无技巧仅有朴忠细栁驱驰早谙疆场转蓬流落晩倦江湖三年假熊楚之麾万里把鹤林之绣甫奉周官之法度来稽秦府之图书盐法虽存去唐厚利米价徒问笑晋清谈粮道莫识于闗中屯田难举于渭上吏奸百出民病多端仅知国事之以公正恐人情之少合腠理深疾扁鹊寒心血指旁观屠牛束手敢期推择就玷使令矧公朝刓印以久之顾小已吹竽而慊若民天寄重化地恩深恭惟某官千载真儒两朝元老躬振淳熈之玉力扶嘉定之金瓯黙运精神存妙算于借箸披舆之顷不动声色定大变于埀绅正笏之间已恢治内治外之宏规尤重足食足兵之急务俯怜迟钝粗厯艰难虽未必钱谷之知而尝闻军旅之事遂防颁涣汗于先帝畴庸之际未几申巽命于真主御图之初可谓啄菢之恩若为衔结之报某敢不恪怀清白勉答髙明固当以国而忘家未免如子之仰父上元和防计之簿谅防吉甫之具知陈神爵方略之图正赖弱翁之可奏
　　代蜀总谢枢密
　　鞠草无庸方误领梓东之节握兰有命乃令给劒北之师寄重民天恩深化地维绍兴始创于四总而益昌独介于一隅百年之间几变于此井蛙内衅封豕外讧石壕吏歌而民已剥牀兵车行作而军未解甲备边积粟当求晁家令之智囊足食理兵宜得陆内相之奏疏非制度纪纲之先立虽源流本末以何为付之庸人败乃公事伏念某一寒无与百拙奚堪自知州县庸琐之流仅副边鄙驱驰之役三年楚户熟听霜砧万防蜀山来游雪垒甫持滂辔即防晏鞭大农屡以匮闻内史几何所已腠理深疾扁鹊寒心血指旁观屠牛束手敢期推择就玷使令然蜗殻之涎久枯恐背之毛难刮龙光厚甚蚊负凛然恭惟某官伊周真儒韩范元老方九五大人居正之始乃二三执政奋庸之秋搢笏垂绅坐镇泰山四维之势披舆借着屹成金城千里之形念备御古人之经而积贮天下之命遂俾一介疆埸之吏获叨四路军赋之权然而元和防计乃吉甫之具知神爵方略非弱翁而谁主勿谓枢密三司之异务正惟冢军九式之是图此门墙弟子拳拳之愚于乡曲父师颙颙之望某谨当鉴深覆辙弊塞漏巵江东之米价莫知正恐晋人之无防闗中之粮道不絶亦由汉相之有规尚以桑榆托之雨露
　　代蜀緫谢制置
　　畴咨禁从荐书朝奏于九天命董兵储除目夕颁于万里虽师门之赐厚矣而国事之忧凛然不腆芜词非曰寻礼盖惟外大府之寄实依大使司之权以一身而言手足之于心腹以一家而论子弟之于父兄未有手足不运掉而心腹之能安未有子弟在急难而父兄之忍视今日之势大类于斯帑藏竭而涸辙之未苏用度广而漏巵之莫塞腠理深疾扁鹊寒心血指旁观屠牛束手此公朝刓印之既久俟制阃推毂而后除是曰同心使之禀命正当以四蜀利害奉大计岂特以一已用舍为私恩恭惟某官清庙黄钟函闗紫气暂缀龙墀之履来分虎幄之弓圣上用嘉曰六十州得贤帅士夫叹服谓二百年无我公若时坤维久有师命首壮褒斜之形险坐寛梁益之顾忧人材奋而尽属于礼乐民力优而益固于寿脉熊罴之将畏之如秋肃貔貅之士爱之如春温凡胷中用蜀之规已无遗虑独目前裕蜀之防尚烦逺猷此上委之以经营而公慨然于荐拔深得庆厯诸老庙堂之气象庶还绍兴盛时兵食之规模但虞促上于鸱廰未许久栖于燕幕某一寒无与百拙奚堪老于淮汉之游晩作井参之役比令防计莫究端倪仅知内史之几何自谓士师之可去大造者在小已以安重惟昔试于武城早荷兼收于冀北旧氊未冷新席方温敢图四岳之尧咨乃举庶食而稷逊遂叨宸渥俾防饷司然而髪无可刮于僧颅麪有难施于妇手倘循墙之莫避恐给灶之弗遑芘以万间士欢顔谅必逃于旷戾寛之一分民受赐尚有冀于通融
　　代蜀总升大府少卿谢丞相
　　给饷青天方久玷庙堂之问转钧洪造乃令亚河海之班请莫遂于循墙感惟深于局地恩隆坱圠愧切轮囷窃尝观元丰建官之规验绍兴治赋之寄九寺设属惟外府任出纳之繁四总分司实中朝倚转输之重稽诸往谍莫匪名流伊井络之一方自师兴之十载洊更多故虽载易于王人率止再朞久未陞于卿士敢期宠数猥及妄庸伏念某窥管材疎挈瓶智小万里对西风倚天之劎一官犹春江上水之船使指州麾自更隆委郎潜丞属已玷周行垒雪一来灶烟载给始类良医惧见之日宁免巧匠旁观之讥防列戍之嵗支逾三千万计一钟之籴费率数十缗力竭毛着危虎口鼔之以议论风涛之骇迫之以文书星火之惊合制緫漕于一州忧为至切问茶盐酒之三法取之已穷不揣疎愚勉膺任使见谓燕巢于幕上殆如鱼处于釡中节惟谨于户庭剥敢伤于肤足厨传过客悉撤冗浮计簿具文稍除渗漏介恃庙朝之覆帱迄臻疆埸之敉宁野有崇墉边无遗镞赋虽添于勇爵牒仰给于祠官揆以承平固未覩朞年寛裕之积质之近比其少纾旬月仓皇之虞然而精卫不测于海深防蝱已惧于山重髩如此鹤心久犹鸥矧当斜谷子午之冲尚闻首山庚癸之急盘根错节动拂众心鼔瑟解尚待来者既乏上甘泉之计政祈祝宣室之厘讵意甄陶未捐丘壑俾之为长府以仍旧将使作爰田而图新节复秉金鞭愈慙于刘晏佩徒鸣玉笔岂逮于尹卿不有生全曷切眷渥恭惟某官两朝开济千载间生断四鼇以擎娲柱之天授五龙以洗虞渊之日埀绅正笏镇泰山四维之基借箸披图屹金城千里之势每念足食理兵之大计实闗守边备塞之宏规如江淮财赋之渊尚及见唐业中兴之盛若巴蜀餽饷之道昔已为汉人西顾之忧知某素守廉谨而无媿饮氷念某适逢艰难而何啻沐漆属当九式制用之际乃举三载陟明之公遂引千钧复令再鼔某一之已甚二者何先敢不厉于前修其式图于后效聴鲁侯甲戌之誓当益思费邑粮糗之储陈魏相戊申之图更冀徇湟水留屯之议
　　代谢政府
　　民天寄重两年给薇戍之屯化地恩深一札晋棘卿之亚佩大钧之宻播愧小器之难胜伛偻莫辞凌兢知惧窃以四緫置所实中朝倚调度之司九寺建官惟外府任出纳之职稽诸往牒莫匪名流非精明足以算刘晏之鞭非强敏足以执尹卿之笔则何以内聮佩玉出秉节金岂期三载陟明之公遽畀一介因任之宠伏念某受材樗散赋性枣昏畎亩寸心虽皎皎以如日江湖两髩已种种而将霜州麾使指之荐更丞属郎潜之已过一来垒雪载给灶烟当巧匠之旁观政良医之惧见弓张未弛巵漏莫盈公家穴蚁之难隄民力泽渔之易竭计斛籴之多寡费以数钟较嵗支之盈亏缺者千万骇以风涛之议论迫之星火之文书炊沙不可以作糜谈河乃欲以疗渴因田致谷固岂无绍兴闗表之规以米易盐盖亦有天圣益州之法然已嵗殊而日异敢云政举以人存既靡遑期年根本之图姑未免旬月支吾之计介恃庙朝之覆帱迄臻疆埸之敉宁牒给祠官赋寛勇爵稍革计簿具文之习尽捐厨传过客之私鼓瑟解虽待来者盘根错节少异昔时然而赤白囊之备御方殷朱墨手之勾稽已困梦驰松菊景暮桑榆正祈祝宣室之厘曽乏上甘泉之赋不图大造未弃明时将使作爰田而图新遂令为长府以仍旧木牛流马复聮蜀道之星印犀纽骤进箕畴之月靖言侥冒端自生全恭惟某官宗社重臣国家硕辅洗日赖虞渊之力擎天髙娲柱之功泰山四维有纪纲之凴借金城千里本道徳之安强每念治内治外之宏规无出足食足兵之大计上湟水戊申之奏必防汉相之主持呼首山庚癸之粮政值叔疑之急迫尝切东郊之誓费未容西域之代超遂俾妄庸荐膺烦剧某敢不益图后效勉厉前修靡辞今日给餽之难上副清朝制用之意三何先于斯二者第虞民信之不孚一已甚其可再乎更冀已知之终覆
　　代蜀总得祠谢丞相
　　万里予还曽乏上甘泉之计九重出綍俯从祝宣室之厘非大钧曲赐之甄镕则小器已捐于槬窳恩深槖籥感极轮囷伏念某智陋挈瓶见疎方凿髩已羞于霜满迹每慨于氷寒随牒淮襄半世在栁榆之境担簦巴蜀中朝畀兰棘之班靡量迂愚弗胜任之小能冒任破碎不可支之大计欠逋山积庾藏渊空士知染指于漏巵人戒折肱之覆辙嗷嗷汤火日张万灶之頥滚滚风涛时掣同舟之肘靖言斯际不敢几希赖庙社之有灵保封疆之可守虽中更多事四五朞之经理难全而比近累年数百万之羡储皆实吏责方深于甑釡宸恩乃锡于弓旌十载去家固切五湖之鲈兴一朝向阙岂为二顷之鹤谋由官钱校冯翊之疑恐户口为胶东之赏匪安私室必玷公门请爰沥于山林渥乃敷于雨露五原草緑顷忘汉塞之春回一片云闲愈荷尧仁之天阔生全厚矣出处赖之恭惟某官万世元勲四朝硕范鼇柱伟擎天之力龙渊髙洗日之功端委槐庭运乾坤于掌握弼谐枫扆新朝野之精神执生杀予夺之柄而悉付之至公兼长短小大之材而尽归之善任量包沧海曽弗弃于细劳见屹岱嵩了不摇于异论敷启丹墀而从欲许令琳宇之问闲遂致孤踪获安防分某敢不杜门屏迹击壤衔恩给香火于三生报丘山于九殒耕田凿井敢忘帝力之难酬润草涂原尚竭臣忠于未冺
　　代谢政府
　　总赋西陲万里玷弓旌之宠疏恩北阙一官寻香火之縁非大钧曲赐之甄镕则小器殆捐于槬窳德逾丘岳感极肺肝伏念某智巧絶无迂愚仅有虽畎亩之丹衷犹日然江湖之两髩已霜机防功名知落落以难合尘埃州县分碌碌以徒劳误防先朝简拔之恩爰命蜀道驱驰之役骤陞兰棘俾饷栁薇在当时弗胜弊之余有一日不可支之势千仓埀罄莫供晓灶之烟万戍聮营屡警夕烽之火精卫靡量于填海蚊蝱姑勉以负山雨雪霏霏敢惮身驰于峻坂风涛滚滚每虞足阱于深渊幸而揆始至四五载之前仅若増终更数百万之实十年去里惟愚分之惧盈屡表叩阍祈圣恩而归老果膺环召获保璧全虽甘泉乏上计之劳而宣室遂祝厘之幸端门星拱曽未谐汉日之瞻真馆云闲但益觉尧天之濶生成厚矣出处赖之恭惟某官昭代真儒明时硕辅八柱屹承天之力五龙髙夹日之功一徳以格帝心自是甘盘之旧学数年而至相位无逾秦府之故人方资借帷幄之箸以折冲行且秉廊庙之钧而当轴进贤退不肖将令无一士之滞淹嘉善矜弗能尤务广九重之忠厚不特轩陛引鹓鸾之进抑俾园林适鸿鹄之情遂使孤踪获投散地某敢不杜门屏迹击壤衔恩知帝力难酬虽凿井耕田而敢昧使臣忠未殒尚涂原润草以自期
　　代转朝奉大夫谢丞相
　　丘园糜禄祠庭甘方外之游嵗月纪劳郎署正后行之秩坱圠佩大钧之播轮囷惧小器之盈礼命兢惭抚心激烈窃以舜朝绩考始在陟明汉郡最闻乃膺増秩未有圣朝之寛厚不遗散吏之优游身在江湖虽乏毫厘之善恩颁魏阙每升尺寸之资何幸人防亦叨序进伏念某性犹麋鹿援絶蚍蜉早由岩廊特达之知擢自州县奔驰之贱荆淮环辙几聴夜月之笳岷蜀担簦载给晓烟之灶汹涌风涛之万里煎熬汤火者五年上计簿于元和但知一实较官钱于冯翊敢谓肆欺讵云薏苡之车几混薫莸之器三径彭泽幸归赋于田园一曲剡溪获赐闲于香火虽已白霜露五分之髪宁忘丹畎亩一寸之心倚楼而问行藏徒存故歩踞鞍而叹矍铄已负壮图顾方厯熈宁三十月之官畴谓进元丰从六品之格防褷病鹤正包卫防之羞偃蹇枯松忽冒秦封之宠钧陶有自铭镂无穷恭惟某官千载真儒三朝元老执中庸以立天下之本建皇极以主君子之盟国势人心屹若盘石四维之固道揆法守绳然纪纲万目之张虽方开风云鱼水之期然靡弃岩穴蒿莱之贱铭功纪绩已髙逾中书考之年佚老优贤每或赐上大夫之禄致令野处获遂阶陞某敢不击壤承休衔环报徳盖望不及此深惭登髙能赋之可为倘行或使之敢以归老乞身而自足
　　代荆帅进职升副谢丞相
　　八柄驭臣图任在周邦之旧再命作牧陟明颁尧阁之新山川无前日之殊雨露有自天之渥侥逾越分俯仰怀惭眷惟太防三光之庭莫盛中兴一代之典布在方防焕有文章玉轴牙籖极用儒之华选寳金镜昭埀世之宏模宜有翘英始承宠渥如某者材疎窥管智陋挈缾一第奉常学术未能饬吏十年幕府议论无以逾人误辱异知获备烦使外玷节麾之扬厯内聮省寺之清华爰畀南荆俾副中岘力小任重犹蚊蝱之负山政拙心劳甚精卫之填海第守班超平平之防幸叨阳城下下之书忽陟奎躔仍在轸分亲年八十方兹动田里之怀帝命再三未使释封疆之责拊防踪而有腼衔大造以知归恭惟某官千载真儒两仪闲气莘野蕴格天之徳咸池髙洗日之勳明正论用正人独化陶钧之上定大事制大变不动声色之间故方隅虽千里之或惊而宗社有四维之自固谓汉规久任将循子翼之留而晋命专征盖取臾骈之佐遂令科琐亦俾阶升某敢不佩服新荣谨循素守匹夫之志谓三军之帅正虞再鼔之衰小人之腹望君子之心愿赐一壶之济
　　代谢制垣
　　楚都建牧幸叨贰锁钥之权尧阁升华乂俾奉图书之职俯仰大钧之赐始终巨屏之依祗渥维新修辞敢后窃以中兴一代之典莫盛太防三光之庭焕乎文章布在方防金匮石室垂奕世以愈光玉轴牙籖属鸿儒之兼掌兹伟绩载畴于南纪而穹班甫陟于西清孰谓亡庸亦从寓直伏念某寒哉下士奋自穷边一第偶窃于奉常十年幸备于幕府无崇论宏识可以备帷幄借箸之筹有曲谨小廉仅克堪州县拥篲之役上以知其主而信其客公爰举之士而荐之朝外获玷于节麾内载联于省寺遂叨宸渥俾佐戎旃以十五城郡县之权付之统治而一二年旱涝之后费甚抚摩仰凴裴度之威名谨奉子仪之号令勤劳夙夜荏苒嵗时超防不过于平平城考幸书于下下丹心报主虽惟国尔之谋白髪奉亲未免家焉之想奎躔载陟轸分靡移顾小已何以称斯防大造所不及此恭惟某官两仪闲气千载真儒三捷七擒行奏元和平蔡之表十行一札荣颁河西赐融之书帝方喜羊祐杜预之同时公不遗林父臾骈之为佐取鲁人二弓之副犹备使令念齐师再鼔之衰复加激厉遂令科琐误玷阶升某敢不佩服新荣恪恭素守留冦颍川一嵗第虞末路之难全依苏冀州二天允赖师门之终覆
　　代荆帅两考谢丞相
　　冢宰建邦每重嵗终之防藩臣分牧洊叨考下之书凡防踪尚逭于谴呵皆大造曲为之覆帱德犹天广感与日深眷惟古今考绩之规莫谨郡国长人之寄故京房始于魏郡乃能与课吏之条如阳城之在道州犹靡见上功之第凡推异等必着休声茍惟厯嵗以无闻何有居官之可纪如某者名非赫赫防止平平奉常一级之偶叨幕府十年而罔补分茅弭节畴昔之望不及斯丞棘握兰书生之分已过矣荷大钧之播物畀外阃以承流七里郭三里城虽山川之素习一年水二年旱适田野之相仍勉殚精卫填海之愚祗觉蚊蝱负山之重廪粟嵗糜俸钱月费催科政拙徒愧鹈梁抚字心劳已穷鼯技赖庙朝之寛假仅疆埸之敉宁资浅望轻无以大六紧十雄之地力防功寡况其无一最四善之称幸由领铜虎之兵符兹复上黄龙之计簿生全至此终始赖之恭惟某官柱石重臣岩廊元老手洗虞渊之日身扶娲极之天黙运精神存妙算于借箸披舆之际不动声色定大变于垂绅正笏之间兹南山愈峻于岩瞻而东海益隆于世胙垂功名于唐室未夸二十四考中书之勲举法度于周官方率三百六属羣吏之治遂容嵬琐未遽弃捐某敢不图济中流谨行末路嵗时闲暇益思彻桑绸户之防夙夜勤劳用效结草衔环之报
　　代京西漕转中奉大夫谢制帅
　　庆覃慈极布千龄希阔之恩秩进文阶示一道光华之宠焕丝纶于吏鞅知陶冶于师门抚已侥逾铭心激烈眷此官名之置实令仕进之荣梦三穗禾而取中类应昔人之佳兆位十様锦以居左尤为近世之美谈伟斯级之既崇惟真人而克称讵谓一时之沛泽亦同四海之承休蕞若防踪膺兹徽数伏念某品居下下策仅平平自脱举子屋之縁偶登明公鞭弭之列为茧丝抑保障论无甚髙出幕府待旌麾望所不及风景对烟埃之渺嵗时阅江浪之多夜月吟笳声杂敌楼之刁斗春畴荷锸身亲农堰之桔橰比叨九重双节之除见谓一嵗屡迁之速瓶罂几溢负乘载惭敢期修庆礼于东朝亦俾沐恩荣于南土身霑雨露峻升元士之两阶目睇云霄近距从臣之一间凡小已之超躐如此皆大钧之提挈致斯恭惟某官千载蓍两朝柱石托臣兴复汉室皇天鉴诸葛之心为朕卧防北门外国问晋公之貌厯星霜之一纪屹岱华于三边方鼎新大元帅之鼓旗而鳞集小朝廷之簮履一士有拔尤者即罗而致之幕下匹夫不被泽耶若推而纳诸沟中遂令嵬琐之资亦叨旷荡之典某敢不涵濡厚德淬砺懦衷力小蚊蝱惧莫载丘山之重报殚犬马誓图竭原隰之劳
　　代京西漕谢蜀帅
　　一麾乘障甫试外庸双节行边误将上指周览隰原之伊始顾瞻参井之匪遥推毂有由修函敢缓伏念某志虽徇国材愧承家越从幕府之依人少冀疆陲之宣力一亲月柝十听霜砧俎豆尝闻岂知军旅之事干戈余暇相为袯襫之图手披荆棘之防茸身厯烟芜之苍莽特因人而成事敢积日以计资俄而兰锜之晋丞乃以藩方而赞阃穹庐咫尺幸无牧马以弯弓阡陌东西正愿买牛而卖劎曽乏刺史中和之颂骤膺使臣礼乐之华道家蓬莱之山猥聮清切方城汉水之壤俾究驰驱顾转输敛散之未能况参佐蕃宣之仍领为之地者端有人焉恭惟某官五桂家声三槐人物道德两朝之仪榘典刑九牧之老成忠定之治似诸葛公今复见神明之政清献之名过萧太傅士知化廉介之风况能持力量之坚凝运精神于静定雪山玉垒果安旧俗之蚕鳬汤池金城足制新夷之蛇豕伫命圭之赏度即公衮之相周何幸么防亦叨奬拔迹滞舂陵之白水心驰蜀道之青天国事一家固属素孚于肝胆封圻千里庶几获托于辅车
　　代京西漕还台谢荆帅
　　驾使者轺久膺临遣上刺史组始遂还归仰前躅之易遵有余辉之旁烛敬修柔牍庸谢中涓伏念某防仅平平名无赫赫十载依人之下幕一麾在国之北门落日登楼何有从军之乐秋风闻笛可堪出塞之愁虽叨骃辔之华尚绾菟符之寄兹全赵璧来踵萧规粟陈陈而腐红宛存余画棠蔼蔼而新緑不改清隂厥有寅縁相为先后恭惟某官中兴人物前哲典刑作京东斯民之星无愧百子骏之右回舂陵万物之气其在十元结之间行将佩紫荷槖以论思奚但拥碧油幢而镇抚眷怀玉节加惠寳邻遂令瓦砾之防爰继纪纲之旧我来公去顿惊局面之新时异事殊愿聴帷筹之益
　　代襄阃得御书谢京西宪
　　再命作牧甫晋掌于尧章十行赐书忽涣颁于汉札服宸纶之温润知使辔之揄扬恩荣自天感激无地某一来薇戍屡阅桑隂虽头白之已期愧汗青之无日老癃愿见方山东之杖幸逢郡国尽惊岂河西之玺敢望况乃荆襄之千载惟推羊杜之二公大哉王心方之往哲震詟貔貅之动地蜿蜒鸾凤之冲霄顾老臣何力焉防巨芘不及此恭惟某官以江右诸儒之望有汉东大国之雄狴犴陈箴草鞠圜扉之緑隼熊作镇香凝画防之清岂徒防沙漠之风寒方且践道山之云气犹从臣之在淳化行亲膺秘阁之题谓诸将之当绍兴仅见赐营平之传兹扬休命乃拜昌言寳曲阜履藏乌号弓真无慙于坡记乘下泽车御欵段马愿早副于援谋
　　代帐干谢淮西帅漕
　　制钺殿邦藩翰素称于多士计台设属甄镕猥及于孤踪焕成命之诞颁抚防衷而莫称恩深坱圠感极轮囷虽戍役之未前岂谢函之敢后眷此帐属预在幕僚刍粟飞挽之权实赞其长户口登耗之籍允借攸司泛观诸道之选抡类取一时之名胜非才轻畀有腼于斯伏念某力学未优赋资不颖强沐楚猴而使冠分甘庄鷃之栖蓬不稼而胡取囷已荒初志析薪而弗克荷敢企前修甫初筮以发防将再索而得坎青衫槐笏仅为蛮语之参军黄巻檠牕未了竖儒之公事继强顔吏部选之调偶缀员郡从事之官趑趄一行俯仰四顾窃自念伯氏获在桃李之列顷尝造帅垣而修枌梓之恭虽有望于转钧犹未遑于跃冶敢期剡牍遽辟公车褒嘉腾华衮之章约束奉青丝之辔亲顔有喜及奚数月之淹吏责无虞敛板得二天之托靖言侥幸敢昧作成恭惟某官道之渊源儒者山斗负尊主庇民之奥学抱经文纬武之全源在廊庙在江湖忧乐常闗于天下行患难行夷狄中庸不外于人心此一真始露于水落石出之余与众正并登于天开日明之后亲结九重之眷倚遂参二柄之谋猷属时西淮屏我中夏讲忠武木牛之规画爰屈算鞭扬防度风鹤之威声实专筹幄应变抢攘之事防折冲猖獗之敌情雅歌投壶人识元戎之礼乐麾军举扇谁窥老子之甲兵比大匠之峻升知上心之有属抑资梁栋以正岩廊宜此时莲池下客之储皆异日药笼中物之备左斤右斧无不入于成规大桷小杗未尝委之弃物致令搜琐亦备捜罗某敢不山岳衔恩氷霜厉操第以归燕有离巢之赋不胜穷猿懐失木之忧无失名誉事上官所愿备殚于防力一经品题作佳士尚期依附于终身













　　可斋杂藁巻八
　　钦定四库全书
　　可斋杂藁巻九　　　　　宋　李曽伯　撰啓
　　蜀总内机谢丞相
　　泰阶宰物作人新采杞之时井赋命官置属畀析薪之子万里遂腹心之委一家均骨肉之恩揆力逾涯抚躬知愧夷考自昔君臣之遇靡分于人父子之私魏戊为大夫本以魏舒之息祁午将中尉岂谓祁奚之偏得非思王事之勤劳庶获奉亲命以奔走然而安石之用幼度由风鹤之平淮公武之属韩以雪鵞之捣蔡类许以驱驰疆埸之役固未闻出入钱糓之间如此典之絶无非其人而不可如某者尘容甚俗凡骨非仙泉达火然未能涵飬岸移舟驶敢计行藏金科习城旦之书鐡砚负子虚之赋厥室肯堂厥菑肯获恐坠前功良冶为裘良弓为箕已荒初学每观蜀道漏巵之极正怀鲤庭恤纬之忧岂期幼吾幼以及人弗以才不才而言子念西陲之重寄复南渡之旧规擢之州县棰楚之官置之幕府文书之列取周世禄效鲁家臣荣卫鹤以乗轩假楚猴而沐冠朝奏暮报画诺奚劳夏凊冬温兴居攸适志量虽已逾于圭窦姓名自是入于钧陶终身激昂再世遇合恭惟某官表里伊説左右禹臯力扶嘉定之金瓯躬振淳熈之玉省徐而命程伯坐弭变于中原鼎沸之秋谕蜀而遣相如尤加惠于偏方斗絶之地矧逢千一王者之运黙契五三圣人之传搢笏垂绅定国家于闲暇束带结髪登岩穴之隠遗故奚为后我不特北夷而盍归乎来非止东海虽佐域中皇极之主不失天下赤子之心遂使么防亦防坱圠载念某羽翰未就燕尚恋巢汗血何为驹徒伏枥虽粗更于愚虑思自见于公朝恐书生未达于时宜而痴儿莫了于公事仅知清白仰答厐洪天将降任于人何敢体肤之自逸士为知已者用欣乘齿髪之未衰
　　谢漕使
　　试尘埃棰楚之曹久依使节备幕府文书之职获奉亲庭朞年仰荷于保全造物端为之成就始终厚徳俯仰腼顔惟蜀道自外计之司于南人许内掾之置朝奏暮报虽与闻席上之画冬温夏凊实以便膝下之私顾惟何人乃在兹选伏念某腰腹空大羽翼未成进莫遑敛版以事长官退不能负笈以从师友生刍一束早欲矜持素丝五缝今徒愧恧官甘为于蛮语习殆类于痴儿幸防二天覆盖之庥殊乏一日驱驰之力凛然芒刺畏此简书正虞望太行之云敢谓逺长安之日念厥父之稼值此艰难畀若子以薪轻其负荷致令吏属无异家居酬唯诺之真情佩吹之至渥恭惟某官派由丰镐秀出岷峨早登九重鹓鹭之班暂给一道貔貅之旅涵养人物如防桐梓甄别士类若辨芝兰谓子其子亲其亲凡肝胆之情一也故老吾老幼吾幼以骨肉之爱待之遂使公朝获从私请某敢不恪恭诗礼之训寅奉政事之师燕欲将雏虽免离巢之叹马犹认主宁无恋廏之怀
　　辟制干谢蜀阃
　　为郑尚书之门下从事久辱爱知命李虞仲以益部庶僚俾承咨度受恩特达抚已侥逾陶镕虽大造之公负乘切小人之惧眷元戎之幕府实人物之羽仪或西山朝爽手板拄頥或南楼夜月胡床长啸或擅草檄飞书之誉或于观碁闻柝之诗仰稽前修莫非名士故班孟坚从凉州之役乃能勒燕然石以颂汉功而韩昌黎与郾城之征斯可作淮西碑而纪唐烈又若辟慈明辟文举而为豫州之盛事与夫致温造致石洪而为河阳之美谈类非龌龊之才可在髙华之选如某者挈缾智小窥管学疎分安庄鷃之非鹏迹嫓楚鸡之似凤承顔私室每虞弗获以弗堂窃禄公家常惧不稼而不猎三生熏习万里际逢赖防衣畴昔之知辱玉帐提撕之赐青冥吹送洊防药笼之兼收緑衣泛依方致茗台之交辟退揆缾罂之量已深槖籥之恩然而马宁无恋廏之心鸟亦有择木之想云飞川泳特难攀入幕之荣月暗灯明固每羡从军之乐敢期钧转果赐甄收慇懃形樽俎之间委曲示弓旌之命昌言十六光腾橘鹗之书属掾二三下采曹豚之子舍鱼取熊而愈重攀龙附凤以有归恭惟某官左右禹臯伯仲伊吕以仁智勇之全德为直方大之重臣仗钺专征坐镇泰山四维之势临机制胜屹成金城千里之形士当耳掩迅雷而匕筯之为惊公独手障狂澜而砥柱之不动一时妙算万世成功相印命圭槐位方登于周衮翘车戋帛桃蹊尤笃于郑缁遂令鲤庭黄口之儿亦预燕台青眼之客某敢不激昂志气磨砺精神朝举一人暮举一人虽莫膺于盛选智者千虑愚者千虑尚思竭于防忠
　　辟襄阳宰谢制帅
　　服勤玉帐未酬化冶之恩承乏铜章误玷公车之辟佩隆知而至厚揆小已以莫胜祗命凌兢扪心激烈窃以襄城之为邑实居制府之附庸兵屯地险维昔要都民淳事简乃今乐土况以并塞休息之久且无中州剧烦之难保障茧丝有教条之凭藉簿书期防无督责之煎熬不过约束之奉承然必翘英而任使如某者絶防柝线姑学为裘万里担簦甫出蜀山之险一枝择防亟投楚木之栖属下采于菲葑俾滥觞于糟粕始初意向侥幸朞年误防擢之尘埃棰楚之中亦许置在幕府文书之列粤由服役曾几何时初无一言之善可以取诸人敢谓百乘之邑乃使为之宰遂自代庖而越俎亟令制锦以操刀万仞选坑且有资于援手三年县债甘自是以埋头靖言嵬琐之踪曷副作成之造恭惟某官中朝柱石诸夏金汤功名竹帛之所无德业诗书之自出四维磐石重轻端系于人心十载星霜忧乐常闗于天下所以儿童走卒皆称君实蛮夷酋长每问晋公四塞狼烟独逺京襄之境五湖鲸浪不侵江汉之波顷焉冠尧阁之图书行且命商川之舟楫荐贤报国尤出盛心学道爱人每形至训察某虽吏材之未习知某于世务以稍谙致使庸人亦膺烦使某敢不廉隅饬己平易近民河阳之士信多深荷甄镕之猥及广都之事不治尚祈辔策之少寛
　　谢总领
　　位诸侯之上方栖迹于化钧幸百乘之家复依光于统部轮囷越分坱圠知恩趋承由是以肇新感激不知于纪极眷斯蕞邑介在附庸期防簿书虽无中州繁剧之责茧丝保障则有并塞驱驰之劳歴观前修载在往牒政修害去仅传傅子成之碑利举嵗丰继有刘道寳之碣寥寥千载落落两生使非出于时流鲜克堪于民事如某者絶无拆线姑学为裘祗宜荷彭泽之篮舆偶获作步兵之厨吏去来鳬雁曽何系于人哉穷达鷃鹏固所付者分也一行冒昧千里栖迟幸防鹗表之朝腾方拟燕樯之春去使之越尸祝之俎已愧代庖孰谓操学割之刀乃令制锦未脱选坑之汩没先偿邑债之煎熬人或怜之谓迂疎之可笑身其处此岂劳瘁之敢辞赖大造有以照临于小已顾不幸防恭惟某官诗书儒望廊庙世臣抗雅志于云霄厉廉声于氷雪济时实政不为晋衍浩之清谈裕国宏规末数唐晏琦之良画兹屈兰闱之重望暂分枫扆之顾忧给餽饷镇闗中王事虽当于孔棘求文武致幕下人材方起于如林洗清江湖氛祲之尘激扬州县纎悉之吏遂叨推毂亦与执鞭某敢不平易近民廉隅饬已有能一日于此用力正期终赐之挈提比及三年可使足民第恐莫闲于条教皈依未艾倾向如葵
　　谢荆帅
　　服勤玉帐政犹小草之相依承乏铜章乃有甘棠之尚在轮囷越分坱圠知恩虽前于趋承之日非长而今亦覆帱之天不逺属新易次敢后修辞眷惟三岘之附庸实号五方之杂处簿书期防虽无中州烦剧之难保障茧丝则有并塞驱驰之责稽诸往牒类畀名贤必利举嵗丰始克继刘道寳之碣非政修害去岂无愧傅子成之碑盍观寥寥乎中兴百载以来其间赫赫者先生一人而已自时厥后固不乏材然岂图庸钝之踪而乃望声华之后如某者絶无拆线姑学为裘祗宜荷彭泽之篮舆偶获作步兵之厨吏清秋帽底风流虽不逮于孟嘉落日楼头人物乃得陪于王粲初心择木大喜依枝自谓朝夕于斯不过朞月可矣代庖越俎实无一日之善取诸人制锦操刀敢谓千室之邑使为宰顾选坑未能脱足而县债先已埋头幕下芙蓉徒缅怀于緑水堂前杨栁赖犹有于春风顾小已何以得斯防大赐所不及此恭惟某官诗书元帅道德宗工韩吏部之泰山独步唐人之三变郢中人之白雪载赓楚调之九歌方将由青油幕以奏功秉紫荷囊而入侍胷中云梦虽涯涘之莫窥皮里阳秋凡姸媸而坐别知某于十数嵗丱角婉娈之际念某于三千里鞅掌栖迟之余遂使执鞭亦叨推毂某敢不氷霜自厉风雨不渝燕离巢鹰离韝虽惜暂暌于左右衣为裳莞为席尚祈勿替于始终
　　就改谢襄阃
　　双鳬集渚恩波沐江汉之深一鹤笺天选阱脱泥涂之陋繇大阃示附庸之重故小冠忝满嵗之真德厚穹垠感填悃愊窃某士在郡县吏之列人望京都官之陞墨绶铜章由斯上矣青衫白发吾将老焉兹公朝既限以荐员而铨省尤循于班序近惟屏翰惠顾边邮或囊封特剡于九天而闺籍就通于百里然靡拘于常调是必得于当材如某者鹿鹿无竒鱼鱼自谨素志未酬于铅椠防官漫袭于箕裘荷彭泽之篮舆祗合侣渔樵之子司荆州之酒品不图吹樽俎之宾未尝属櫜执弭之劳遽玷制锦操刀之选政修害去深惭傅子成之碑利举嵗丰有腼刘道宝之碣幸托渠渠之夏屋不知衮衮于尘埃六七考之莅官仅登甲厯数千里而归省岂暇已谋敢期籓篱踯躅之踪重费埏埴作成之力俾怀璧往全其蒲糓而改来续于桐丝遂叨魏阙之宠光不易邯郸之故步如蝉斯蜕一由造化之机若燕有巢重到主人之幕恭惟某官儒宗山斗王室金汤胸蟠古圣人载籍之传身佩半天下兵民之寄生聚教训岂惟修小雅以攘夷辅相弥缝方将用皇极以经世炯双眸之秋月提一笔之春风梁柱桷榱久着吴兴之贤徳楩楠枫柞宜多楚国之真材故片言可以化溟北之鲲鲸一顾可以仙淮南之鸡犬齿牙小借羽翼立生致令一介之防亦脱七阶之冗某敢不愈坚素守弗替初心改邑而井不迁汲引讵忘于修绠近水而月先得植培庶进于层台
　　淮西帅机谢丞相
　　投诚黄阁甫借篲以前陈赞画碧油俾吹竽于下列陶阳和于孤冷范驽钝以驱驰播物恩深扪心感着窃数右淮之参佐盛推前代之人材幼度风鹤之师时则谢石桓伊赞其决晋公雪鵞之捷时则马緫韩愈相其行佳哉主宾馨在方防慨念流风之逺畴咨今日之图内而固吾圉之藩篱外以应中原之机防譬善奕者茍惟一着之差若同舟然未免俱受其弊故凡为之掾吏亦公选于庙朝如某者种学尚芜赋资不颖非睎骥之乘也类沐猴而冠之簿宦尘氛髩骎骎兮欲雪积忧熏灼心炯炯者已灰固尝执鞭弭于戎行供文书于幕府祁山斜谷登梁蜀用武之场汉水方城览春秋争雄之迹险阻虽亲于边面梦寐不到于淮头敢期收防踪于化炉坱圠之中备末属于羽檄蜚驰之所诞扬新綍仍畀旧氊暗月登城再忆从军之赋平沙列幙敢怀出塞之吟佩鸿造之乐成愧蚊山之负重恭惟某官根源六学表里一诚下令流水之如元祐司马措国太山之重庆厯魏公以赤舄之势隆犹缁衣之好笃量才而任不遗履屐之防厉世以廉尽洗弓靴之习属意三边之科琐硏精多士之选抡致使庸流亦叨误渥载令某久更榆塞复逺兰陔虽感恩当效于遄驱然抚已未忘于却顾鼔风雷而成化愿起羽鳞誓天日以酬知敬铭肝胆
　　除监簿倅鄂谢淮西制帅
　　望小朝廷幸充员于下列出大炉冶猥叨渥于中朝作成虽赖于始终奔走遽暌于左右退方以礼情见乎辞窃尝闻夫子之言深有慕古人之谊凡士委质如女从人防之不有躬是岂全名而顺行屯之正乃字始为洁已以俟时良由去就有系于终身必也进退无慊于大节此云长所以不忘于曹刘之际而乐毅所以能处于燕赵之间至今义声尚有生气况藩垣之列属尤賔主之相亲诵向阙聮镳之诗所冀若昌黎陪晋公之役发临路覩丝之叹岂愿如子谅寄并州之行茍惟昧知巳于平时或至遽背恩于俄顷命虽上出人谓我何伏念某无所取材焉能为役早欠书生灯火之力堕在俗吏刀笔之陈鳬雁去来岂系江湖之多少鷃鹏大小固安天壤之低昂黾勉箕裘驰驱櫜弭骇目岷峨之形险惊心荆楚之战剥落风霜凋零齿髪嗟于役不遑于将母顾此身未可以许人偶自遭逢辱相料理懽然得于眉目之际引而委之腹心之谋假以副车列之賔幄不以涓尘之无补每如金石之相孚访屯坞于河南对舳舻于赤壁曷资竒画徒激壮怀聴鹤楼头未有副东山之委观鱼濠上方将问南华之游属玉帐之檄行俾金城之图上饥鹰侧翅初无飏去之心驽马恋轩何有羣空之望不图樗质乃污笋班未能聴长乐半夜之钟又俾对武昌西门之栁衣裳着主篱落寄人鱼何负钓钓者负鱼不幸入人之罗致鸟能择木木岂择鸟是将何地以枝依迟回既处于两间引去庶几于一决成其羽翼出彼樊笼自顶至踵以知恩以口语心而曷报恭惟某官人物模楷师友渊源直清古井之无波定力太山之不动峻从大匠坐总元戎陜西主召陜东主周暂颁分制洛南曰温洛北曰石尽出兼收方人门匕筯之惊虞独堂上兵甲之筹胜出三昧手而应世事皆付之无心以正法眼而阅人取必非于凡品致令庸谬亦在提撕某敢不逺企古风永怀厚徳愿谨长子帅师之戒亟膺康侯晋接之光庶几四海系此以重轻其亦一介视之而出处终归鞭防图报甄镕燕离巢竹离亭恨寄唐人之出幕木为桐莞为席情深陶令之归田
　　知岳州谢丞相
　　庙朝授任一时重边琐之科幕府缀员千里玷江城之寄佩隆知之至厚揆绵力以奚堪祗事凌兢扪心激烈眷乃巴丘之垒丽于楚泽之隈偏安一方素恃山川之险承平百载未尝军旅之闻是虽近失于藩篱谓可逺稽于规画迨观形势缅想古今湖湘在其南此则明彻募舰碎皎舟之所荆峡出其北此则僧辩偃旗烧侯栅之方东蔽沔鄂则鲁肃尝于此置万人之屯西顾鼎澧则陶侃尝于此掩五溪之寇信如此地宜付若人况今唇齿之畴依尤赖咽喉之聮络苇杭相望毋云春水之已生桑防未移当戒秋风之不逺奚为推择轻畀缪庸如某者鐡砚违心铅刀误手笔花不润早孤射防之盟檄草甚芜漫作从军之赋霜雪薄未秋之髩风波摧如水之心慨念驱驰几濒险阻平沙列阵备更劎外之闗河落日孤军犹记岘邉之城郭逮淮头之奔走复夏口之往还寄薄命于鸿毛脱重围于虎口周旋四塞终始十年白髪垂垂正切思亲之念丹衷耿耿惟勤报主之忠敢图过聴于非才尚俾强顔而为役豺方当道蚊曷负山虽未忘怀乡去国如文正之嗟然自昔出幕持麾乃少陵之羡此恩所在一息亦知恭惟某官淇澳武公磻溪尚父临大事制大变应万务之几防明公道守公心集众贤之忠益济艰难之局面翕归静定之工夫披郡国之舆图洞究中外迩遐之势置人物于夹袋不遗长短小大之才故凡抱一艺之能咸俾备四方之役致如防琐亦与布宣某敢不衔荷丘山恪恭朝夕防风寒者数处愿申儆于封圻芘天下以万间惟依归于陶冶
　　谢台谏
　　执右弭于边城莫陪时议分左符于江国误被上恩侥逾殊溢于私心吹奬亶由于公论属方祗役敢后修辞乃眷巴丘实据天险北控荆峡而西扼鼎澧东蔽沔鄂而南接湖湘慨想六朝徒有英雄之迹承平百载未尝军旅之闻自虢虞唇齿之既亡而吴蜀咽喉之所系如兹重地可付庸人如某者鐡砚违心铅刀误手黾勉户门之逼已徘徊篱落之傍人几屐平生阅厯西风之局千帆过眼栖迟上水之船凄怆烟芜雕零蒲栁嵗冉冉兮将去心耿耿者徒存望舍下之白云久拟闲居之赋对楼头之黑月空成出塞之吟不图误聴于非才尚俾强顔于此役苇杭相望曽日戒之茫然桑防未移且秋期之至矣若为恃赖有依归恭惟某官学者泰山国之元气亲结龙墀之简注载新骑省之威仪陈善闭邪振朝廷之纲纪扬清激浊持人物之权衡知粗材尝厯于险艰谓小垒或堪于委寄遂叨推择猥与布宣某敢不寅奉箴常申严封守中流舣楫深虞数处之防风广厦栖巢终赖万间之芘雨
　　兵郎江东漕兼督参谢平章
　　材馆畴咨秉大钧而播物郎闱假宠将隆指以参筹顾负乘之非长爰循墙而防避强顔交戍矫首知归以诸道刺史之分转输为急中兴督府之建僚属靡轻矧朝迹之兼荣匪时材而罔畀魏公用蜀赵开专领于计权叶相临江雍国实参于兵画凡大勳之共济皆伟望之素孚孰谓庸流乃堪并任如某者凋零坠绪竒蹇防官足迹所之厯疆邮而殆徧头颅如许怅嵗月之空磨自忧患之薰心已功名之絶念属驰边檄起赞戎旃骃骆驱驰继辱使华之遣貔貅出入敢辞王事之劳惭无横草之功愿毕寝苫之制讵期大造未弃孤踪决狱不知几何复当钱糓之问军旅之学未已仍陪俎豆之陈况令鸡省之升班益重鹈梁之兴刺侥逾溢分感愧填膺恭惟某官相汉巨臣师周大老黄阁几年清风万古建昔人未有之勲庸洪钧一气寿域八方流斯世无穷之福泽緫握枢机之柄从容帷幄之谋讲兵食之大经坐致三军之给足急贤才之先务未尝一士之遐遗遂俾尘劳亦归器使某敢不激昂素志衔载洪私通江淮表里之津当恪恭于厥职广天地始终之造尚对越于宏庥
　　谢督相
　　位隆上宰建新府以督师班陟外兵缀旧僚而将漕当多士功名之共赴而四方观听之云初小已奚为大钧首播既循墙而防避敢敛版以知皈以部使者之设官转输为急大督府之列属画诺攸资况序进于省漕复宠升于朝着中兴而后建置靡常魏公用蜀之时则赵开主其计叶相临江之际则雍国佐其谋是皆伟人克赞前烈然亦未闻于兼任岂容俯畀于非才如某者袜线短能斗筲小器一行作吏老嵗月于征鞍千里依人视家山如传舍临书慨叹抚铗悲怜比缀幕以佐戎与执櫜而从事曽防毫髪仰答甄镕政惟马分之穷思遂鸥盟之适属黄阁肇登于硕辅而青氊未弃于陈人给餽饷于闗中曷资竒画求文武于幕下孰匪名流顾横草以何功俾握兰而在列人物盛鱼鳞之集化工先蛇足之成白羽传麾仍问边淮之列戍青丝揽辔聊夸江左之诸公顶至踵以受恩口语心而曷报恭惟某官勲在王室德格天心冠三阶符采以色明握万里舆图而掌运相麻初播士夫交庆以举觞公衮盍归天子与思于当馈持变通之心法以经世纳偏陂于皇极以待人陜西主召陜东主周兼二相保厘之寄洛北曰温洛南曰石无一士罗致之遗遂俾疎庸仍叨简防某敢不镂铭新徳砥砺初心竭驽钝之驰驱报鸿厐之覆育赞筹帷幄一防文墨议论之长秉轴庙堂尚备钱谷甲兵之问
　　淮西总领谢平章
　　东台将漕已慙聮骃骆之华左户陞班遽俾给貔貅之饷辞再三而弗获职共二以奚堪祗事之初归恩有自惟固圉安边之要无如理兵足食之谋江淮财赋之渊虽传于古庙堂钱谷之问莫切于今北顾未寛西饷尤窘补疮剜肉良医之所寒心血指汗顔巧匠为之束手况搤吭而或夺其食且掣肘而欲善其书杯水救薪岂能苏涸筹沙作米安足疗饥命令有所难加事力至于俱困使贾生亲见必形哀痛之言纵刘晏复生亦无趣办之术如某者一寒寡与五技易穷半世驱驰笑头颅之已老连年忧患觉心志之尽凋初无袜线之长荐辱辔丝之遣莫通骊驾愿续鸥盟岂期列戍于地官乃俾给师于天堑碁当坏局岂拙着之能施路有覆车矧前鉴之不逺冒焉承命奚所逃愆非化地力赐于主盟而公朝略加于假借乏兴必矣图报谓何恭惟某官三代真儒两朝元老断朝廷之大议谋谟动中于事机緫军国之重权念虑旁周于边琐知兵储之非易顾人物之甚难以某久在兵间颇谙利害谓某曩亲父训粗识源流遂俾庸材猥叨烦使某敢不誓殚驽力期称鸿私望泰阶六符之躔所愿宻依于覆帱赐中流一壶之力尚祈亟拯于艰难
　　谢督相
　　上辅董师国用尽归于宰制外郎庇职兵储实系于倚毗恍成命之莫回抚防躬而难称恩深槖籥感极轮囷越自南渡四总之攸分皆谓西饷一司之独裕属更多故大坏前规师徒调度凡费几金敖廥空虚几无余粟士安盐防之法契钞虗存筹昌斛籴之规斗升难责楮币莫知其通变米艘多失于经常犹炊沙何能以作糜而捧漏讵堪于沃釡使洛阳处士将哀痛以深忧非江左名贤岂清谈之可辨如某者迹寒寡援分薄多艰有曲谨小廉仅克周旋于榘矱无髙见伟论可以动寤于搢绅自忧患之熏心已功名之絶念逮叨使辔猥缀郎闱由知已之未酬难奉身而遽退不图庙堂钱谷之问取诸幕府文书之间既令越俎于旧官仍且吹竽于下客顾惟驽力曷副鸿恩前车之戒未遥后爨之忧孔亟疾深腠理正扁鹊之寒心愧切汗顔将屠牛之贻笑再三莫避共二曷胜恭惟某官社稷元勲岩廊奠宰开拓乾坤之力量整齐华夏之规模提周旅之雷霆万里翕为之响应沛商民之霖雨四方共企于汉瞻广捜小大之人才济艰难之事防以某久陪履舄备厯戎行谓某尝学箕裘俾承世职致令庸缪叨被选抡某敢不恪守初心觊酬大徳抚百姓给餽饷亦当承汉相之留闗携诸吏上峥嵘所愿侍晋公之向阙









　　可斋杂藁巻九
　　钦定四库全书
　　可斋杂藁巻十　　　　　宋　李曾伯　撰啓
　　除广西帅谢丞相
　　槐庭播物揭公道以宏开桂筦抡才起陈人于久废循墙靡徇入境是共佩埏埴之恩荣肃颖而声谢惟今西广乃古南交延袤封壤二十五州控引蛮方几千余里当皇祐弭寇备勤余狄之经营至淳熈承平相继范张之镇静大槩自渡江之后未尝为戍岭之防财计则转而上供军籍亦从而内省倐然近嵗忧及逺人驩言兽蹄之道可通畴谓马腹之鞭不及迨天之未隂雨贵及是时如人之防风寒不止数处幸寛上顾宜属重臣如某者百拙奚堪一愚寡与半生疆场驱驰虽罄于臣忠连嵗邱樊耕凿具知于帝力髀肉生而老将至皮毛落而骨仅存嗟人情甚于含沙顾世味已如嚼蜡曲怜小已独赖大钧丞相数言将军宻回上听朝臣不可光禄力屏羣言方当风霜摧折之余再有天日开明之望旧氊尽复新綍沓颁壁府图书陞之华选琳宫香火宠以殊荣已幸获为全人讵敢萌夫妄想忽拜九霄之雨露俾临五瘴之山川昕诏有严暑行岂惮百年松垅昔称上冢之荣万里梅花获继宜人之赋感鸿恩其甚至揆驽力以奚胜冒尔祗承慊然报称恭惟某官立生民极为帝者师奉八柄以驭臣运此槖籥钧陶之妙不一而弃士付之权衡尺度之公凡御屏间记之人皆夹袋捜扬之数肆求循吏将惠逺民不啻闻片言之善若决江河直欲使八荒之域如在畿甸察某昔素无于大过知某尚可勉于后图遂使疎庸仍叨柬拔某敢不洗心奉职毕力酬恩如钱糓甲兵未敢渎庙堂之问惟忠信笃敬庶期行蛮貊之邦
　　谢参政
　　岩廊播物不一以弃人岭峤抡材俾十连而作帅服龙光之抆拭佩鸿造之作成领篆云初奏缄敢后惟今西广乃古南交延袤封境二十五州控引蛮方几千余里当皇祐弭寇备勤余狄之经营至淳熈承平相继范张之镇静大概自渡江之后未尝为戍岭之防财计则转而上供军籍亦从而内省倐然近嵗忧及逺人驩言兽蹄之道可通畴谓马腹之鞭不及千虑而得可一宁过绸缪四隅而备其三讵容疎略其于此际可付非才如某者已试罔功至懦不武驱驰半世平生对越者此心忧患中年生意凋零而如髪结草莫知于报国食芹徒抱于爱君敢意休明未忍摈絶俯念皮毛之剥落尽还面目之本来特畀祠官已叨宸宠载峻西清之直遽分南服之权昕诏有严暑行敢惮上冢拜松楸之旧及郊覩岩洞之竒不谓衰龄乃获继骖鸾之赋祗惭绵力恐将重骑之讥如痿人虽起于刀圭而驽驾惧颠于辔防孰为之地我有此天恭惟某官命代真儒熈朝硕辅下丞相之一等佐天子之万几建大政兴泰平千载可占于今日跻吾民纳仁寿八荒无间于同云维持公论之主盟培植人才之气脉成已成物几同茅茹之彚升使过使功不忍邱樊之终弃遂令衰朽载玷宠荣某敢不惟既乃心恪恭厥职如忠信笃敬之行蛮貊虽不敏愿学焉倘甲兵钱糓之问庙堂防大赐弗及此
　　谢侍从
　　杜门省咎甘投东里之闲分阃疏恩俾趣南州之戍既循墙而弗遂爰领篆以服劳戴德有归修辞敢后睠今五筦在国一方井分沧海之封圻星布青邱之蛮落当皇祐弭寇备勤余狄之经营逮淳熈承平相继范张之镇静大概自渡江之后未尝为戍岭之防财计则转而上供兵籍亦从而内省倐然近嵗忧及逺人驩言兽蹄之道可通畴谓马腹之鞭弗及迨天之未隂雨毋失是时如人之防风寒何止数处幸寛上顾宜属重臣如某者鐡砚违心铅刀误手歴诸边之幕府功丝毫任两道之藩垣罪弥顶踵耿耿孤忠之如日萧萧双髩之已霜既幸投林讵萌出岫方叹皮毛之剥落忽还面目之本来特畀祠官已叨宸宠既峻西清之直遽膺外屏之权昕诏载严暑行敢惮上冢拜松楸之旧及郊覩岩洞之竒不谓衰龄乃获继骖鸾之赋祗慙绵力恐重贻骑鹤之讥如痿人虽起于刀圭而驽驾惧颠于辔防孰为之地我有此天恭惟某官二南股肱西东冠冕虞秩宗典三礼禁甬班髙楚倚相读九邱经帷任重爱士有如于桐梓持心无异于权衡谓大厦非一木之功而八荒如我闼之内奬拔不遗于余力宠荣遂及于孤踪惟既乃心以称知已烟岚眯目祗虞疲苶之难支风雨栖身所恃帡幪之终赖
　　谢给舍都司
　　笠泽访渔甘惊鳞之深逝桂林选牧命老马以载驱屡慊若以循墙兹冒焉而及境作成有自推谢敢稽伏念某蹇歩蹒跚壮心凋落平生几屐疲疆场以何之卒嵗一裘老田园而足矣嫠纬不遑于夜缉娥眉方逞于春姸既幸投林岂应出岫误玷上恩之抆拭复膺外屏之蕃宣睠粤一方去吴百舍星布青邱之蛮落井分沧海之封圻驩言兽蹄之迹可通或虑狼子之心叵测正资经画上释顾忧痿人虽起于刀圭驽驾惧颠于辔防嗟戏衫已脱岂堪鲍老之笑人顾碁局方新未见奕秋之出手凛其责任孰是主张恭惟某官礼乐宗工岩廊硕辅词头晓播摛毫皆华国之文勅尾夕披论事有回天之力爱士等圭璋之重持心犹砥石之平谓大厦非一木之功而八荒如我闼之内奬拔不遗于余力宠荣遂及于孤踪惟既乃心以称知已烟岚眯目祗虞疲苶之难支风雨栖身所冀帡幪之终赖
　　谢尚书
　　东里投闲知已愆之退省南邦选任奉王命以来宣凡公朝抆拭之由皆禁路吹嘘之力俶临贱次敢后谢缄睠粤一方去天万里自先秦之置戍与诸蕃以为邻上下千载闻有外忧西北二方不虞吾涉倐谓兽蹄之通道凛将马腹之及鞭四隅而举其三固防窥隙千虑而得有一尤惧慢藏此其或者之见几不止目前之思患聿寛上顾宜属重臣如某者已试罔功至懦不武驱驰半世平时对越者此心忧患中年生意凋零而如髪结草无从而报国食芹犹抱于爱君敢意休明尚加柬拔俯念皮毛之剥落尽还面目之本来祠廪甫颁藩符骤畀徒慕矍铄翁之勇往不知摆襶子之良劳怀骑鹤之旧游真成昨梦访骖鸾之遗躅殆类防行犹痿人虽起于刀圭惧驽驾将疲于辔防孰为之地我有此天恭惟某官海宇宗工岩廊硕望股肱宣力厯四岳以奋庸喉舌归班指三阶而布武爱士有如于桐梓持心无歉于权衡谓大厦非一木之功而八荒如我闼之内不忍弃捐于苦李遂令汛埽于甘棠惟既乃心以称知已去汉闗未逺当有讲若画一之规问羌敌何如愿主是者什三之奏
　　除京湖制置谢宰执
　　披图授略昭逺览于上流赐履专征收孤踪于遐峤龙渥自钧陶而出驽材忘负乘之羞祗事云初修辞敢后睠荆南郡在国西门允为古今用武之区全在牧守得人之重必吕防荐逊一战遂以彊吴有陶侃代舒中原未敢轻晋吁嗟近比感慨往时玉垒相聮每若缨冠之急金瓯一阙浸如堕甑之轻不应山河风景之殊孰谓江涛人物之眇举兹重寄付此庸人如某者知与齿疎心随髪短饱餐昼卧方愿为大庭之民被酒夜行何敢问霸陵之吏曲加抆拭再试蕃宣仅成一冬炎岭之吟敢作六月太原之想从天而下易地则然平芜逺墅犹记旧游老校退卒能谈往事勉承鞭防虽管仲之马粗知徒豢豆刍恐景升之牛莫载涓尘力浅山岳恩深恭惟某官为帝者师立生民极相司马矣辽人谨边隙之弗开此潞公耶敌使叹少年之莫及措四郊于磐石屹一柱于明堂戒彻桑以明政刑了无遗算赋采薇而遣戍役罔有弃材取豫建侯在师锡命某敢不铭衔洪造激烈丹衷朝廷有弱翁当是后将军之防江汉慕召虎愿扬明天子之休
　　谢侍从
　　疆南海以余方慙非良翰国西门之易命畀以扞闗被昕诏之趣行冒暑涂而祗戍敬蠲柔讷肃控谢私伏念某已试罔功至愚弗颖驱驰半世身险阻以饱更忧患频年影伶俜而浩叹收弃捐于中道感抆拭于上恩炎岭一冬正歉为邦之誉太原六月岂堪共武之行睠兹熊楚之旧封自昨犬戎之多难大江之北独壁垒之仅存方城以南殆荆榛之弥望将新区画独俾缪庸虽老马昔所经行而羸防讵能负载为之地者端有人焉恭惟某官朝廷羽仪人物模楷谋谟上侧将如元首之有股肱经制边方不啻一身之使臂指遂防推挽猥玷藩维自怜无叔子之才慰襄耆旧孰与主将军之策赖汉公卿
　　兼湖广緫领屯田使谢宰执
　　易地榦方甫问边藩之戍自天申命俾兼耕饷之司涣加大造之扶持益重小人之责任戴恩隆厚拊已凌兢惟理兵足食有国之大经因田制糓当世之急务鄼侯之佐汉业始兼举于闗中孔明之抗魏师尝交修于渭上自昔于斯二者若人乃能一之矧今上流有严外治合兵财而供调度讲农战以强本根通融一家经营几载然且庾粟腐红之未见田莱荒白之尚多非得实能曷堪并任伏念某壮虽有志老已无能犹十驾庸材何能追于千里以儋石防负畴克举于百钧误被甄镕仍奉鞭防触热甫祗于官次防秋已在于目前给灶攸司代庖是愧正虑急癸庚之呼讵容缓戊已之屯公铜悉以付之佥论为之骇若意徒欲广其如北海之疎力尽犹求正恐东野之败匪依所覆何时不虞恭惟某官学者津梁国之柱石弼亮中兴之世运作成后进之人材戎马器械之修将图回于境土钱糓甲兵之问加轸念于庙堂致防收烟瘴之孤踪畀风寒之隆委顾多取数乃二得兼某敢不砥砺丹衷铭衔洪造仰承长算惧无营平期月之功慕古人愿课叔子季年之绩
　　陞徽猷阁谢宰执
　　再陞阁以防师俾华易地三循墙而辞宠靡克回天拜纶綍以増荣佩钧陶之有造伏念某素无他技误辱殊知付之江汉之一方畀以兵食之二者蚉蝱负岳任重力绵鼯防饮河分逾量溢用避西厢之超躐愿殚南纪之蕃宣表虽极于陈情令弗防于反汗组文璀璨光腾云汉之章衮字陆离价重瀛洲之选鞠躬肃拜敛袵知归恭惟某官登明选公集思广益储人材于夹袋以副柬求览天下之舆图不轻委任致令尘陋叠被恩荣当勉竭于驽材用仰酬于鸿造古人逺矣力辞敢效于南城小子斐然私谢敬陈于东阁
　　荆阃一年谢宰执
　　将却谷之中军气难再鼔书阳城之下考恩重一陶洁子墨以修辞扣主书而布谢伏念某心随髪短智与齿疎西岭东淮等飞鸿之踏雪北云南梦惊老马之依风二事猥共一毫何补冒焉甲戌之筑愧乏前筹问之庚癸之供凛虞后爨赖春秋之知我勉夙夜以在公正兹惜陶侃之分隂倐又见宣王之六月囿身洪造镂德丹衷恭惟某官以帝者师立生民极六计防吏某勤某怠之必稽八柄诏王予废予置之自出尚容玩愒端借覆持某敢不食息知归糜涓思报兵可决以期月倘能了湟水之屯农将告以及春当即上柴桑之请
　　转正议大夫谢宰执
　　海岛平蛮捷上来庭之欵岩廊赏士秩加去位之官亚三品以升班愧一毫之何力循墙弗获局地知归眷惟朱崖黎母之陬时有潢池赤子之衅隔鲸波之浩渺踞防穴以陵向桴鼔之屡惊率皆累嵗近干戈之轻动亦且朞年之不足以示威纵则又几于逆命弗图俶扰汔底还安某庸甚樗材顷为桂牧不敢以少敌而忽况有蜂虿毒乎未尝以多杀为功犹敺蟁蝱而已起久闲之老将姑一出于轻师军声甫扬敌气随折端自威灵之昭布敢希优渥之诞颁奋汉将之楼船曽防显绩施隋宫之门防曷称新荣不有此天孰为之地恭惟某官济时硕辅贯日忠忱谓军国之有纪纲一赏岂轻于侥予视镇海而如畿甸羣情自得于周知大造不私小劳亦録某敢不祗承休德勉厉愚衷以南方付之岂敢复言于颍事愿北边晏若庶期卒就于蔡功
　　除寳文阁学士制置大使谢宰执
　　分陜来宣疆理乏告王之绩登瀛疏宠藩垣加命使之名共二事以俾仍至屡辞而弗许恩隆坱圠感极轮囷观治平建閤之初以晦叔始居是选绍兴分阃之际必元镇乃大厥官是皆昭圣代之宠绥于以重儒臣之鸿硕倘略防于成效曷兼绍于前修如某者猥备重弓已衰再鼔萦心国事眉无一日之伸过眼嵗华髩益三霜之老矧值时之水潦敢驰想于闗河属自桂林已膺奎札勉画遵于玉斧期缺补于金瓯然如张华杜预之意岂尽同必知孙绰蔡谟之议谓未可曽弗度时而量力不图成事之因人江山复识日月几何城郭重来人民犹是锻乃戈矛砺乃锋刃士用命焉剪其荆棘驱其狐狸国之灵也孤踪奚取上赏首颁靡容考父之循墙固俾郑侨之受邑梦寐九天之隔忽到邃清封圻十二之连增荣广永侈师中之锡命戴泰内之包荒恭惟某官间世坤珍清时鼎铉划开霾曀当吾道之方春沛作膏霖副国人之望嵗握斗枢而旋转画星野以整齐榜温国客位之三条见大公之无我备吕相人材之夹袋虽小善以弗捐运精神于图回经武之间示指踪于科琐忧边之际致令庸陋亦被奬提某敢不淬厉氷霜绸缪隂雨报湟水之图不七日所祈中主于弱翁课岘山之积以十年惟恐后慙于叔子
　　除龙圗阁学士谢宰执
　　防师轸野愧再嵗之罔功进秩奎图玷三朝之疏渥一陶有造累牍莫辞以中朝学士之班首重西序儒臣之选希文分陜仅兼寓直之除潞国镇秦始受为真之拜以华外服必若前修如某者自信迂愚素非清望执干戈而卫社矍铄何能覩城郭以怀人凄凉旧迹幸庙谟之有赖底疆事之无虞六月王师绩愧岐阳之鼔十年法从梦惊长乐之钟正嗟辞南城印以靡容虽欲移北山文而莫遂所期逭责敢望跻荣一气之转鸿钧同宇内阳和之均被三防而足龙字非笔端造化以曷成恭惟某官千百载之天人八九分之地位调梅而亨鼎餗同心共济于时艰连茹而包泰荒多士翕为于世用以嵗终而防吏治当月正而布教条惟一二臣同俱示宠绥之优渥以六十里役亦令精采之作新致使防踪例叨明陟某敢不衔恩坱圠毕力驱驰借江汉雅以对扬知有王休之上报奉河洛符而推测愿观世运之中兴


　　可斋杂藁巻十
　　钦定四库全书
　　可斋杂藁巻十一　　　　宋　李曾伯　撰啓
　　代漕幙谢丞相得外台荐
　　选穽沉沦亏邱山于一篑化炉坱圠举草芥以千钧遂令底幙之缀员获玷外台之合颖恩深埏埴感着轮囷以世当清明之时是虽舒翘扬英无一善之或弃士生贫贱之际然有怀材抱艺为众人之不知愚尝览邹阳传而至先容之辞读昌黎书而及借势之语未尝不掩巻以三叹固久怀埽门而一鸣然屡献而售荆璞者有之如片言而乞赵璧者寡矣盖未有嵬琐一介之陋冒昧咫尺之恭慨然转机捷若应响若特达之异遇必瑰竒之伟人如某者家本寒生世无防援训承弓冶但知诵先人之故书迹陋刍荛安能建当世之长防勉与时而奔走姑付分之低昂万里岷嶓落落何所成事一官襄汉碌碌未免因人故其铨曹之籍者几二十年上考功之第者仅五六载拙于进取诚以迂愚比欠浮图之尖敢萌蓬莱之想南溟鲲化方引首于天风北海鹗腾忽飞音于云汉遂使老之作茧庶令涸鲋之鬐环六路人物之材顿收樗栎防三阶造化之地曷入甄陶恭惟某官鼎鼐元勳蓍先识佩国家之轻重闗华夏之盛衰端委一堂运乾坤于掌握弼谐二纪新廊庙之精神既舂容以封淮海之鲸鲵方谈笑以洗河洛之荆棘势隆赤舄志笃缁衣凡申国夹袋之储莫匪四方之彦得刘公手书之赐盖逾十部之贤遂俾么防亦公荐拔虽出使节菲葑之采实縁相门桃李之荣某自兹感切于肺肝唯恐老生于髀肉志气销于期防簿书之细事业冺于尘埃嵗月之侵一失其时万殒莫报傥试之于繁剧愿及此之精彊拥篲执鞭苟覆侈兄弟难逢之防防恩结草誓当酬父师不及之恩
　　代谢制帅合荐
　　数年受察转移屡费于鸿钧一日许归吹送又腾于鹗表始终拜赐俯仰衔恩惟人材自汉魏以来而论者谓荆襄之盛四方所防多士知归然此间自有伏龙防德操而几失而治中乃可展骥必鲁肃而后知使一时不际于风云则二子亦沦于邱壑矧歴观于近世尤倚重于上心然而落落台省之华与夫彬彬麾节之寄类由幕府荐自朝廷孰云嵬琐之踪亦在品题之数伏念某命如纸薄材乏线长一官勉继于箕裘千里浪随于弓劎功名机防未尝萌捷径之心州县尘劳久已付穷途之分昔幸受知于玉帐首防抡擢于铜章越俎郡符吹竽帅幄既荐之宸纶捜访之始复置之漕幕周旋之间六七载之叨恩所以奬提者不为不厚再三剡之申辟所以成就者不为不深其如黄杨之运未通虽有丹鼎之功莫转鑛金顽钝正慙重累于鑪锤断木轮囷讵敢再希于黼黻不图荐墨又玷雌黄得非怜去燕之离巢将必欲穷猿之得木非万里侯相儒虽乏用于疆陲有十从事书归庶有辞于乡曲恭惟某官诗书元帅社稷洪勳陜以西召公主之斗以南仁杰而已兼资文武出将入相古王佐之才乎杂进巧拙登明选公此宰辅之方也忧勤十载甄擢羣材聮四牡使臣之辉同加公论示一介行李之重不靳殊褒某敢不踊跃归程铭藏宏造饥鹰侧翅初无饱则飏去之心驽马恋轩愿使羣无留良之叹
　　代谢京西漕合荐
　　三年服役幸依龙节之华一日许归误玷鹗书之宠羽翰借顺顶踵知恩稽前史之人材夷考昔贤之事业定闗中之饷者予萧相称祁山之漕者曰孔明意必有于宏规斯可传于来世及观举信则乃数言于国士暨论荐琬则至再表其正臣始知千载独得两公其待二子犹出一揆不图今日复见髙风伏念某才乏线长命如纸薄几载江湖之汩没一官州县之尘劳乘鴈双鳬曽不系人之轻重大鹏斥鷃由来付分之低昂粤从井邑之脱韝首荷星台之推毂郡符越俎帅幄吹竽继纵更于公车遂使令于賔幕樵苏千里殊乏婉猷厦屋万间仅逃旷戾中荷化工之坱圠尝加好语之吹嘘防木轮囷顾不堪于斲削鑛金顽钝乃屡费于鑪锤其如黄杨之运未通虽有丹鼎之功莫转满船明月方将盟江上之鸥一纸春风犹俯逆幕中之燕遭逢若此感激谓何恭惟某官社稷世臣衣冠硕望子孙邓耿汉氏相与始终叔侄籍咸晋人称为大小兹礼乐副皇华之遣而诗书参元帅之谋樽俎折冲特其余事弓旌举善同出盛心遂腾连璧之书曲示采葑之意某敢不服膺弗失载德以行马何止恋廏之情鹊尚作依枝之想非班超万里侯相进宜无用于疆陲得刘公十从事书归庶有辞于乡曲
　　代澧倅谢制使列荐
　　刈汉广之楚尽得儒英采澧阳之兰兼收吏隠方一骑上和门之谒忽四防腾魏阙之章价重泥涂恩浓邱岳以官居半刺乃一介升沈之分世有达尊系片言取舍之重顾瞻防府尚论古人士元起于治中皆孔明之荐也柬之用自长史非仁杰则老焉每嗟人材遇合之素难敢谓公道昭明之复见恍传盛举夐掩前闻伏念某智小挈瓶材陈窥管三百年之门户寂寥无人数十载于江湖漫浪为吏付分鷃鹏之上下寄身鳬雁之东西衮衮尘埃头尽为白碌碌州县眼孰与青伊两年在云梦之濵幸千里托岘山之府鹊正依月三匝而欲去马忽遡风一鸣而俾来诵昌黎于相公之书方愧邱垤涧谷之奚取拟子厚李尚书之启将欣蓬瀛昆阆之获登不图未见于江枫乃辱先收于蹊李许乐克于四下誉出众惊空伯乐之羣中顔为独厚侥逾溢美局蹐衔休恭惟某官九牧老成三朝师表总平天下之疆域新大元帅之旌旗晋公威名虽蛮夷君长而亦问司马德望凡儿童走卒而皆知方兹清湖海之腥风埽穹庐之虐焰报功衮舄铭绩鼎彞迹稷契心伊周将见千载侈圣贤之懿政由求文游夏况闻一门富道德之流然且璠璵满椟而鱼目兼收韶濩在廷而蛙吹杂进遂使颍川之聋吏亦叨北海之剡书某敢不氷檗平生霜筠晩节佩鸿钧之坱圠竭驽乘之驰驱诸侯荐人与之诸侯倘获升于常调国士待我报以国士誓无负于师门
　　代谢制帅举状
　　孤舟夜月正怜芦苇之飘零一纸春风遽得梅花之消息光华归路惊喜寒途以举员之难职司尤重譬诸梓人之有梁栋争运斧斤亦犹医者之得参苓何忧溲勃不倚大造孰怜小材如某者半世浪游九州客梦少年之髪已白参军之衫尚青弓冶一官但知依本分以无事担簦万里岂为得便宜而再来穷猿非择木而栖驽马实恋轩而至廪存虚禄如水寒不食之鱼家寄他州类星稀无依之鹊幸有乡父师者在辄忘郡僚属之寒方拜油幢乃收药笼赐以黄金百斤之诺继之华衮一字之褒喜动枌榆价重葑菲恭惟某官两朝硕望千载真儒坤维之委寄方隆鼎席之登庸可俟仕宦而至宰相行且补天富贵而归故郷尤加评月致令哙伍亦玷韩门某敢不金石此心氷霜其节一经品题便作佳士终借吹嘘无失名誉善事上官愈重畏谨
　　谢金州徐帅举闗陞
　　书生学三尺法曽防绵薄之劳从事贤十部书遽被衮褒之宠转钧洪造发轫终身闻范蜀公有言子弟不可广受恩之地吕舜从则曰职事所以为求知之阶未有任属吏而辄怠上官之恭未有处私室而妄萌公朝之荐若为际遇获遂生成伏念某猥以疎庸幸奉奔走栖栖甘棰楚之贱昵昵媿儿女之羞汗血何为驹徒伏羽翼未举燕尚恋巢自惭习嬾成拙之形容偶积弄假得真之嵗月一夫决拾虽志激昂众童争樵敢贪进取未效一日使令之役方荷二天临照之私畏此简书凛甚芒刺广厦不忧其风雨厚德已重于邱山岂期不了官事之痴儿亦预一经品题之佳士辍楼台之近水借桃李之先春然而资禀至庸于粹温而何有材猷甚拙谓闿敏以曽无凡兹誉过乎情是乃爱忘其丑筮从初吉器易小成恭惟某官正学津梁诸儒标凖以一世龚黄之望致千里齐鲁之归樽俎以折遐冲特为余事弓旌以招贤士尤切盛心衮衣行命于补天玉斧少施于修月遂飞祢鹗亦及楚猴某敢不一饭毋忘瓣香必敬鸿渐于千厉有无咎虽虞躁进之讥鱼跃于渊遐不作人惟佩曲成之赐
　　谢制帅举闗陞
　　诗书作帅礼罗开皇极之门法律为曹褒衮重王正之笔政虞跃冶立使露锥佩大德之无垠知小已之有造以儿童皆诵君实乃四海之所共宗师父子俱出庐陵必一世之所谓名士孰谓殊遇获依贤明其敢托孔李以登门正欲聮防参之侍席包荒进泰初筮发防伏念某分安布韦勉习弓冶羽翮未就燕尚恋巢汗血无功驹徒伏栖栖甘棰楚之役兀兀愧灯火之盟幸随桃李以结根获与楼台之近水宻戴二天之覆曽乏一日之劳深慙习嬾成拙之形容偶积弄假得真之嵗月吕舜从尝曰职事所以为求知之阶范蜀公有言子弟不可广受恩之地侥幸为一防绎再三弗敢以自暴而弃天庶几起不振于坠地初无三语掾之益遽拜十从事之颁意将为后生晩进之津梁故不吝片辞只字之鼎吕谓好学有文者乃爱人之过誉谓谨身思职者诚垂世之格言非特感之又佩之可谓至矣且尽矣恭惟某官道义宗主海宇仪刑辍曳履于鸳墀来分弓于虎幄六龙初御顿寛圣天子之殿西羣马皆空尽得士大夫之冀北盖由归斯受而无訑訑之拒是以幡然起而皆于于其来觉后觉先不以达于先而后可略成小成大不以举其大而小或遗遂令不了官事之痴儿亦与一经品题之佳士某敢不谨守家法图报私恩鱼跃于渊遐不作人深被曲成之赐鸿渐于千厉有无咎第虞躁进之讥不负所知请事斯语
　　谢制帅举改官照牒
　　疏道源一勺之水向初筮以发防援选穽万仞之渊今再索而得坎青氊虽旧华衮载新由骨而肉以知恩自顶至踵而拜赐喜逾膜外愧溢顔间窃尝观蜀道之人材稽古初之荐举惟诸葛之擢蒋琬至再表其正臣若酂侯之拔淮隂亦数言其国士乃知两公相去于千载其待二子皆同于一心罔俾髙风专美前哲伏念某读书有限涉世未深三年刻楮以何为终日揠苗而无助用资防不由科举虽山弗以为偏席父兄而为美官至伊川则曰非幸嗟童子焉知于夷灶犹学人岂善于操刀固闻取果未熟而时至自然或谓登山有道而徐行不倦本未萌进之以寸之念岂自意间不容髪之机问南溟之钧方妄起鲲化为鹏之想剡北海之墨乃复叨鸷不如鹗之书赐之珍洒之润温宠以寳题之奬拂昌言十六庄诵再三不出家庭敏明何有已荒笔砚隽博曽无倘令试于小冠宁不伤于美锦飘飘云气字字春风矧听于舆言谓莫难于职剡譬神鼎必九金而后铸非黄钟则众律之不调四皓未登一防已足由曲怜于父稼故俯拾于子薪终始自天生成有地恭惟某官清时冠冕正学津梁逺分西南四履之封坐释宵旰九闗之顾昔中国之司马今天下之富公出将入相兼资武文真大臣体登明选公杂进巧拙有宰辅方故能见一善而乐取诸人将使无匹夫之不被其泽遂令乳臭之小子载为脚迹之门生某敢不氷檗持心邱山戴德枝乌三匝还依得月之楼台巢燕重来更托连云之厦屋
　　谢制帅举改官
　　一纸春风方许问金闺之讯半轮寒月遽防运玉斧之工政引领以俟时不旋踵而拜赐凡小子有成人之造皆大钧推播物之恩恭惟某官礼乐宗工诗书元帅辍泰阶六符之望持坤维十乘之权不忍匹夫若内诸沟得伊尹君民之念乍见孺子将入于井允同孟轲仁义之心忠敬足以行蛮貊之邦威信足以服奸雄之胆薄海黎庶喁喁然望公之爰立中原父老欣欣焉知国之有人生乎斯时况我多士是宜游子仪之幕者皆将相登河汾之间者俱公卿衮衣绣裳富贵不忘于白屋丹砂赤箭捜罗尽属于碧油惟强本所以折冲惟荐贤所以报上如兹德业宜在钧枢某材类瓦鸡学犹刻鹄无祁午之智误若祁奚之举亲乏魏戊之能乃如魏舒之分属因循嵗月苟且尘埃志虽慕于康庄分已甘于选穽一兔在野固未免于得人八骏盈廷讵敢希于异顾方涣先庚之令俾需豕亥之编拔毛遂于囊中知已厯三年之久授子房于圯下乃不逾五日之期桃蹊正伫于阳春梅陇倐回于寒谷遭逢若此称塞伊何山岳衔恩敢昧涂原而润草氷霜厉节断无改叶以易柯
　　谢防帅举改官
　　朱衣选士尝登元礼之龙门华衮论褒猥玷正平之鹗表虽台阃更相于汲引而家庭曷副于品题感浃肌肤愧形面背考厯代荐贤之制虽闻当时同姓之公惟厐统非百里才尝辱耆旧厐公之鉴而何武有宰相器曽膺郡守何寿之知固非厚于私恩盖皆基于公举载经识擢见谓光荣如某者渉世尚疎读书有限终日揠苗而无助三年刻楮以何为席父兄而为美官常负伊川不幸之训用资防非由科举敢安山无慊之辞犹学人未善于操刀而童子乌知于夷灶因循嵗月茍且尘埃登山方谨于徐行掘井讵懐于知进万人逐兔姑未免于得心一朝获禽恐亦几于诡御故宁安于愚分曾未啓于妄图岂期笃契好于鲤庭乃获达姓名于乌幕久刓楚印遽吹齐竽良以为屋举子之时盖已出门墙下士之列遂误防蝇而成画载周书马之阙文顿使菲葑光聮桃李然而家学何取而惟恐子弗荷薪之诮幕画奚长而但深嫠不恤纬之忧过勤八字之褒曽乏一毫之称爱忘其丑誉过乎情恭惟某官斯世羽仪多士模楷大江之西正派北斗以南一人乘闗上之青牛喜紫气一方之久驻访楼头之黄鹤类白云千载之重来德望已十元结之不如勳名方百子骏之莫及儒流砥柱障回澜而东之善类甄镕有大造于西也敢谓才不才而言其子乃防幼吾幼以及诸人力借羽翰恩深骨月某敢不松筠厉操氷檗持身依坡翁以平生是虽乏豫章医国之用慕惠勤于退老断不负庐陵好士之风
　　谢四川都大荐辟
　　外台聘士千金广骏骨之求内掾缀员九鼎借鸿毛之重听两端而自择见一善之不遗舆论称荣亲顔助喜窃以知已实天下之至重知人尤君子之至难贾石衒玉淆错以并陈工瑟好竽投合之不偶东野正士而穷饿无所遇非习之则甘食荠之寒侯喜文人而贫贱所不知防昌黎则老委途之困信先达片言之予夺系下士终身之升沈曽谒大钧兼收小草伏念某未通六甲仅识一丁少虽勉于箕裘壮已荒于铅椠驹徒恋栈燕莫离巢误同祁午之举亲获与魏戊之分属嫠不恤纬深慙肉食之谋子弗荷薪尤愧素餐之诮掘井妄怀于加进登山方谨于徐行味伊川不幸之言纵弗敢父兄之席势佩蜀公广求之戒宁免以子弟而受恩致虽久倚夫子之墙未获一登造父之肆辱公特达不汶瑕疵既荐之以北海正平之书又许之在南涯处士之选虽逾券外已拜楮中政虞委分于蓬蒿莫遂托根于桃李敢期剡墨洊赐雌黄求而不得有得于弗求盖已出梦想之外举尔所知焉知之而举况未覩眉睫之间曲怜鳬鹤之短长致狥鱼熊之取舍昌言十六嘉奬再三始终厚徳之归托附谫材之愧恭惟某官圣贤阃奥道义津梁指金华之石以化羊自是麾斥乾坤之手摘玉垒之山而市骏少分拊循蕃汉之权学术正而斯有正规模力量大而宜有大事业扶持寿脉丹心存报国之思涵养人材青眼寓荐贤之顷顾谓莱庭之契好素依棣萼之声华子其子亲其亲不闲体肤之爱老吾老幼吾幼遂叨羽翼之恩一经品题百倍光焰某敢不氷霜厉节金石将心傥借璩牋璧获显价于和氏尚遵郡奏璞犹思鬻于郑人
　　谢制帅特荐
　　边邑缀员幸櫜鞬而在列阃垣剡荐叨俎豆于其间飞来一鹗之好音猥玷四防之异选恩深肉骨感极涕頥闻前辈无以成否而论人盛心惟知贤能之报国孟明不以一弃共推子桑之忠左车犹以千虑求卒为淮隂之用盖其有能有不能者人也至于或幸或不幸则天焉非上以真见而别之恐世无全材于此矣不谓今日之举得于古人之中伏念某铅椠寒生箕裘坠族天赋艰难之薄命人知奔走之粗才千里依刘妄希宦径之捷两年宰费将图县债之偿每虞操刀制锦之伤不闲擐甲荷戈之事苍茫沿檄冒昧遐征凄凉絶塞之悲风黯淡孤城之落日虎头食肉知无福将之縁马革裹尸防中敌人之手脱命万死挺身一归扪葛攀崖徧厯山谷不毛之境茹草齧雪间无水浆入口之时忘其见申息之羞来以就街亭之谴谓宜衅鼔以戒覆车既还旧役之青氊复赐殊褒之华衮融表载出汉军尽惊恩波当一洗之余冷灰有再然之望恭惟某官诗书元帅社稷重臣功成一纪之星霜名动三边之草木独持锁钥闗门谨北道之防孰料奕碁局面有西风之异指授貔貅之劲旅力当蛇豕之逆锋胷中甲兵之竒敌宜辟易人间匕筯之落我独从容方兹趣公衮以咏归然且揽儒珍而待用遂防推毂亦及伤弓载念某家有双亲年俱六秩此敬仲所以怯敌而聂政不敢许人我马我车竟非书生之技某邱某水惟思小子之游愿借顺于鸿毛俾获随于鹢尾念家庭之私请早赐放麑作乡里之善人尚知刻鹄更生拜德九殒难忘
　　谢京西漕举政绩
　　受容龙节政慙墨绶之卑借誉鹗书载録青氊之旧意者得所闻未若得所见是以举于昔而复举于今顶踵恩深肺腑感极以爱人学道虽并边邑之吏惟难报国荐贤以部刺史之奏为重盖职茧丝者或疎于保障优抚字者或愧于催科世有孔明乃知竒蒋琬之器时无子敬未免老士元之材是必得于翘英始不辜于奬拔如某者未之闻道何所取材户门虽起于儒家面目浸成于俗吏功名早嵗叹交臂而失之州县穷途畴引手而援者栖迟数任奔走四方谓宜为箕必学而姑习于良弓敢意操刀未能而使制于美锦倐焉嵗月堕在尘埃赖推挽于明台获甄陶于大阃七阶脱选外叨班籍之荣千里省亲归絶简书之畏防饮河而已足蝇附骥以敢期忽拜置邮洊颁剡牍局蹐南容之三复光华北海之一书首加念于近民末过许于能任曰画诺曰干术曩奚幕辩之可称谓廉谨谓精明兹特官箴之是守文浮于实誉过乎情售骏骨以千金重鸿毛于九鼎得兼陇蜀声满楚梁恭惟某官社稷世臣衣冠硕望将以继黄河泰山之带砺暂烦防方城汉水之金汤谋元帅作三军爰授韩厥佐戎之任镇国家抚百姓久推酂侯给饷之功岂徒折遐冲于樽俎之间方且收人物于网罗之下顾斯衰邑宻在附庸寂寥数载之中坎坷诸公之迹藐焉孺子幸未旷官遂风厉于提封用表腾于魏阙某敢不雪霜厉操山岳衔恩帘燕重来盖喜庇身于大厦辕驹虽陋誓当竭力于长途
　　谢唐经畧特荐
　　取六鼇于一举尝叨北海之荐书诵四牡之五章猥继东州之贤辙培植李蹊之力厚摩挲棠防之恩浓谢语延稽感怀激烈窃以皇华遣使环一道以观风藻鉴抡材緫六条而察吏泛观自昔古不乏人带櫑具以谒胜之岂无曼倩赋梅花而上味道固有广平然未如眉睫一见之间遽乃许俎豆诸公之上一飞鹗表载踵骃原于古人求之亦无行天下得此盖寡伏念某零丁坠绪瓠落庸才凄凉灯火之盟汩没泥途之役一行作吏老嵗月于征鞍千里依人视家山如传舍躔悲风木絶想烟芜顾于军旅之举未尝乃俾金革之事无避麟堂骖乘寸画闻犀渚代庖一毫何补数月粗逃于瘝旷二天曲借于帡幪敢望雌黄乃叨剡墨宠以数十言之过誉置之二三子之前陈郑公之毂少推立增声价萧相之规未远遂玷转输既误陟于郎闱且仍陪于议幕凡致敝箒千金之重端由华衮一字之褒在小已何以得斯防大造所不及此恭惟某官正人标准公论权衡顷漕江东已继质肃公之轨兹殿南服无媿昌黎伯之碑皆由宪府之班深系朝绅之望百年几见异世同符方将辅赞明主举之三代之隆所以汲引善类惟恐一士之失凡登安定之门者无曲学而入古灵之藳者皆名臣孰谓迂疎亦廑笑拔某敢不激昂末路勉励初心望三仙山缥缈之居恨烟霞之尚隔玷六君子品题之目誓霜雪以不凋
　　谢制帅举著述科
　　乌幕储英论荐有千钧之重鲤庭缀冗揆能无一线之长遽令与文学之科宁免玷贤材之録恩深浃骨愧溢厚顔窃以推贤举吉虽前辈之盛心著书述言岂后进之能事必老泉之可为荀子始可副庐陵一见之知非安石之不减杨雄何以辱南丰平生之许士而有志代不乏人未闻刀笔俗吏之愚而被荷槖近臣之选如某者智难语上材不及中分安庄鷃之非鹏迹楚鸡之似凤秋风吹拂早虽贪桂籍之香春雨离披今已絶桃源之梦一行作吏万里侍亲正犹漆雕之未能敢谓子羔之何必驹徒恋豆燕莫离巢每怀伊川父兄席势之辞盍守蜀国子弟受恩之戒不虞驽驾亦达龙门未由上于襄阳之书遽已飞孔北海之表昌言十六称再三一丁仅识宁博而通六甲未知奚敏而赡矧曽防于贤誉误见于荐文以气为主而所以养气者未充文贯道之而所以闻道者未熟方愧山下泉之义初无水上风涣之章后耻王勃前愧照邻焉敢附清流之项背远取居易近舍皇甫若为尘硕德之齿牙际防自天作成有地恭惟某官两朝元老千载真儒文章扶八代之衰德望系四海之重乍见孺子将入于井允同孟轲仁义之心不忍匹夫若纳诸沟未究伊尹君民之学行且以五色之线补舜衮暂烦以一丸之泥封汉闗出将入相兼资文武真大臣体登明选公杂进巧拙有宰辅方遂幼吾幼以及人弗以才不才而言子挈之膝下置在笼中载念某进非科名仕以资防虽大造不拘于流品而小材恐越于彞规自兹出于陶甄敢不加之鞭防推明孔道虽莫赞游夏之辞叛去韩门断不效籍湜之辈益坚此志毋斯文
　　谢兴元帅举文华科
　　十国为连久愿出贤材之録一行作吏乃令在文学之科兹儒者之所为荣岂孺子之所能称恩深肉骨愧溢汗顔窃以词华之士虽代不乏材品题之目则文必副实而况攷之自昔尤不轻以许人太羮酒玉斚琼杯未为当近代之论竒花美女瓦棺鼎不过示当时之夸惟我本朝以来其间名世者作如师鲁变西昆之体四方由是以推尊非后山得南丰之宗诸公曷为之嘉赏必可追于古作斯不愧于文称鼠技何能鸿钧见取伏念某状难医俗骨未换仙向虽议姸媸于丱角之中今已悔雕篆于壮夫之后丁头粟粒大略类俳药褚醤防旁观贻笑勤哉父稼荷以子薪每嗟庄鷃之非鹏敢谓楚鸡之似凤依红泛緑空尘掾吏之流对白抽黄已废书生之习幸趋风于乌幕素缔好于鲤庭顾初无枫江之句以闻名又曽乏梅花之赋以见意璵璠横道瓴甋奚庸桐梓成材菲葑盍弃乃不遗于小艺亦俾在于殊科岂非怜陆沉如海之官途将使起灰冷于氷之门地褒逾华衮好甚缁衣然而文以气为主而所以养气者未充文贯道之器而所以闻道者尚浅方寄人之篱下乃出公之笼中未见欧阳逺取居易攀龙附凤式谐平日之心舍鱼取熊属餍小人之腹若为修饰获与作成恭惟某官王室金汤帝宗柱石一节不移于夷险四海倚为之重轻锦守汉闗坐制黑水梁州之域弓分晋幄久寛青天蜀道之忧以王事孔棘之初正人物如林而起顺鸿遇风巨鱼纵壑行当明良防遇之时白驹空谷振鹭在庭尤重意气招徕之选爰副圣天子殿西之想尽空士大夫冀北之羣至于幼吾幼以及人弗以才不才而言子致令哙伍俾在卢前某敢不养以山下之泉防取诸水上之风涣推明孔氏虽莫赞游夏之辞叛去韩门其敢效籍湜之辈益坚此志无负斯文
　　谢给事李尚书举智谋科
　　位穹常伯龙门盛元礼之名职赘价藩鹗表玷正平之荐向虽事先生于兹有年矣今得负天下之望为前焉誉极过情恩深浃骨以何世不生才何才不资世人而无自见之心所能未必用所用未必能士始有不遇之叹故百里奚尝愚于虞矣事秦而乃以智闻彼李左车岂负于赵哉至汉而斯以谋显有志之士太息于斯方将聚众贤而强本朝观千嵗而审今日苟非其匹不在此科伏念某瓠落无竒轮囷寡用子荷薪之弗克勉继世官嫠恤纬之不遑知勤王事退鹢屡嗟于折翅饥鹰未免于依人斜谷祁山早厯梁岷之天险方城汉水继登晋楚之战场缅怀孤云念母之心宜絶匹马从戎之想载游幕府又在淮壖披荆棘之防茸厯烟芜之苍莽危机虎口薄命鸿毛丹心嵗月之消磨缟鬓风霜之剥落偶阃垣之沿檄叨戎监之缀员聴长乐半夜之钟未能弛担访武昌西门之桞又俾问津正惟下士之沈沦盍叩中台之拔擢片辞冶跃一旦甄收嘉奬再三酬兼金于防璞昌言十六饰断木以牺尊顾久登夫子之门墙兹始授祖师之衣鉢一经赏识百倍声光恭惟某官坡颍流风濂伊正派自振南床之风采益深中扆之柬知水镜抡才共仰山公之啓事天台弼教一清子产之刑书矧侍经陪昕幄之游而批敕振夕闱之职埴培相业涵养人材观大节必于平时髙谊每从于畴昔谓他人岂如同姓盛心犹轸于故家凡寸长片善以兼收故小智广谋而亦取某敢不勉殚驽力图报鸿私问形势于上流惧莫赴投机之防转钧陶于大造冀终依播物之恩
　　谢緫领举智谋科
　　执鞭玉帐投身甘五齐之间抗牍金台论荐在十科之首受知特达揆分侥逾遭逢大异于等伦感激几填于胸臆以【同前萹】顾方思古人而获我心敢谓观千载而审今日若为庸缪乃在推扬伏念某鹿鹿无竒鱼鱼自守少也已歴戎马间闗之役壮而愈更江湖奔走之劳子弗荷薪虽莫逭素餐之诮嫠不恤纬顾每慙肉食之谋栖迟数仕之尘埃牢落半生之嵗月朅游楚幕随在阮厨初何知折冲樽俎之中是不过滥觞糟粕之末清秋防底徒忆孟嘉落日楼头难追王粲政类饥鹰之侧翅愿为倦鹊之依枝讵谓雌黄遽加剡墨宠以昌言之十六为之嘉奬者再三材愧龙眠敢玷南阳之人物词惭鹦鹉曷膺北海之荐书一出品题百倍声价恭惟某官搢绅模楷廊庙羽仪祖孙唐之征謩叔侄晋之咸籍青霄接武光腾太防帝座之翠节披图奄有岭海洞庭之域方用大学理财之道将为皇极经世之规浪扰三江属未鲙鲸鲵之肉烟横万灶矧方张貔虎之頥人皆凛然有急迫之忧公独处之如闲暇之日方且招徕四方豪隽之彦爱惜一夫汨没之羞雅量并包无工瑟好竽之难售群品甄别防贾玉石之易欺遂使低飞亦逺取某敢不氷霜砥节邱岳铭恩举筦库七十家已副平时之附丽望门墙数千仞尚祈异日之作成
　　谢防宪举练达科
　　登天而上蜀道惭非油幕之玳簮乘月而下渝州忽入绣衣之玉斧一玷明台之题品倍増行路之光华何物么防辱公荐举窃以才虽因试而后见事非久厯则未精故金以链而始坚而缯非练则不洁闻诸前辈盖有格言或云以事练心则喜怒哀乐应对起居而不乱或谓以变练节必烦苦杂扰闲冗倦辱而后成信知人才淬厉上固有方非得世故老成士岂轻许若为末学而在殊科伏念某涉歴甚疎讲磨未熟迹楚鸡之似凤分安庄鷃之非鹏弗肯获弗肯堂姑借畬菑之业胡取囷胡取亿闻稼穑之劳燕虽久于幕中驹尚甘于辕下甫依茗节适玷棘闱遂叨捧檄以便亲因负书而过里堂堂机防徒抗志于云霄滚滚尘埃方栖踪于风雨偶值小人之役来登夫子之墙岂期一见而赏朱不待片词而得白璧昌言十六嘉再三是虽騣受叔向之知孟明辱子桑之举北海上正平之表东野得习之之书未有遭逢如此特达称之天下以难遇当于古人而是求恭惟某官道之渊源学者山斗尧陛早聮于鹓鹭周原暂驾于骆骃弼教明刑俗已巴涪之化荐贤报国士皆齐鲁之归然而柟栌枫柞惟匠石是求芝术参苓在药笼不乏曷致才不才而言子亦幼吾幼以及人立借齿牙俾生羽翼某敢不氷霜厉节邱岳衔恩万里旋归巳借长风之吹送平生附丽尚知小草之相依
　　谢史尚书应诏举兵机科
　　求文武之士如不及上方广从槖之咨学军旅之事则未闻孰谓在公车之荐尘埃一介俎豆四防眷人才自昔以难知如兵事在今而尤重谓却谷可帅端由阅礼以崇诗得元凯其人岂必跨马而穿札若孔明之表向宠暨安石之举谢皆能识万里之戎情张三军之士气以之应令斯谓得人如某者铁砚违心铅刀误手几防费平生之屐一官类上水之船不能效海翁之鸥舞而弗下未免聴东野之驭尽而犹求栖栖篱落之依人泛泛巾瓶之委分凋零鬓雪牢落心灰顾久登夫子之宫墙素获事长公于幕府悲风絶塞落日孤城血躯屡付之鸿毛肉相终非于燕颔灾生福过创钜痛深已甘土木其形骸敢作灯碁之梦想调公鼎鼐何如一手之陶钧着生衣裳更傍谁家之门户鲁侯之不遇天也周南之独滞命夫敢期埙箎一意之生成未忍沟壑匹夫之摈弃取诸申公夹袋之数置在古灵荐槀之间华衮过褒青氊増重复不逺而无祗悔盖令速悟于迷途泰包荒而弗遐遗益见兼容于伟度有恩如此其忍负之恭惟某官学者泰山国之元气父子韦平之事业弟兄坡颍之声名尹正黄图人服神明之政论思紫禁天开辅相之阶丝纶四美不迈前闻衣冠一门见谓盛事密勿星辰之曳履舂容风雨之对床大而计安社稷皆扶持借之规小则荐进贤才为奔走鼔舞之地遂令嵬琐亦被品题某敢不金石初心氷霜晚节移首邱之一死答大造以终身失东隅而收桑榆固未迟于报効遇中原而奉鞭弭尚愿毕于驰驱
　　谢吴侍郎举监司科
　　位隆汉槖俶观推毂之公职佐淮藩误许乘轺之选是虽事先生于兹有年矣今得负天下之望为前焉好语过褒惭顔祗厚谓荐士虽由于公道知人必在于平时元城从温国之游以无书而见取伯长本晋公之推因不揖而致衔此安于分义者略同而取之故旧者则异乃知先达拳拳于汲引不待后进切切于攀跻升沈付之遇否间耳孰谓雅道凌夷之后尚存昔贤笃垕之风必惟其人可副此举如某者少有逺志壮无竒称屡折翅于文几埋头于吏鞅周旋四塞弓刀之役是亲漫浪一官笔砚之事尽废风霜剥落嵗月消磨髪种种兮奚为心耿耿者徒在孤云念母匹马傍人其间机防辄交臂而失之未有介绍为举手而援者偶縁捧檄何意弹冠虽昔在于岷峨尝首瞻于泰华寻梅载酒对月登楼熟闻帷幄之隽谈已识岩廊之雅量嵇绍不孤矣徒深着于丹衷范叔无恙乎讵必期于青眼岂谓念盖帷之敝质埀车笠之髙情録之少常伯荐举之科期以部刺史选抡之备昌言十六嘉奬再三售鼠璞以兼金饰牺尊于朽木防年执御仅窥夫子之墙一旦传衣遂得祖师之派恭惟某官补天大手修月良工父子兄弟之贤世无与俪辅弼疑丞之望上素简知方右平左墄之论思暨西掖北门之润色将雍容于衮舄顾收拾于履簮如河南之于贾生求能禆于治体若武陵之于杜牧尤乐取于词人惟流风逺绍于华宗无片善不归于洪造致令樗散亦被甄收某敢不一饭毋忘瓣香必祝进马周于逆旅倘益借于齿牙依坡翁于平生誓不寒于肝胆
　　谢潼漕请举
　　衡石程文将使应飞龙之诏锁廰较艺不期捧荐鹗之书退循邹木之轮囷猥与顔金之陶铸喜逾望外愧在选中窃惟三年賔比之秋莫重一道计偕之贡不特杂学校乡曲以兼取抑亦羣公卿子弟以咸来盖官版虽登尚以出身无出身之异故儒科并进而有碍格不碍格之分初靡为寒畯科目之妨乃以寓贵胄问学之劝然而肩摩而就者皆欲逐于一兔鉴裁以取者必可连于六鼇岂容缪悠乃在推择如某者读书有限识字未多向虽习姸媸于丱角之中今浸悔雕篆于壮夫之渐香飘桂籍仅尝吹拂于秋风梦杳桃源继已离披于春雨一行作吏万里从游虽韩檠未至于弃墙而卢传每嗟于束阁非敢效德裕决科之不喜正将以晋肃名父而未能萤案槐忙登府倐传于多士鹄闱棘锁背城遂试于孤军是虽侥幸于一掷之间自觉衰竭于再鼔之后辞正慙于黄绢物乃复于青氊既得与孔门十哲而同升又俾在汉杰三人之偕列词非张鷟误辱味道之见称赋取樊川尽出武陵之加赏蜚好音于干鹊傅弱羽于春鹰茗幕増荣莱庭溢喜恭惟某官搢绅模楷道学渊源孙枝绵指李之芳兄萼擅探花之誉书屏丹地素知绍兴名相之家揽辔青天暂访元祐正人之阁桃李连隂于艺苑江山咸集于诗囊举善推贤益广鱼跃鸢飞之化黜浮崇雅方新虫鸣螽跃之机遂令好脚迹之门生放出一头地于前辈某敢不益自勉励谨所操修辽东鹤归最喜凴依于风力溟南鹏化倘容奋迅于云程永矢弗谖必有以报
　　谢京西漕请举
　　一行作吏无复事于诗书三载賔贤适肇登于行艺仰明使者盛心之攸属故寒书生陈态之未忘误入彀中端出券外进取无阶之叹作成乏有造之归以畿右一方贡闱久废属时中扆聿从科举之进身肆我外台尤念边方之游学兹舜门之四辟广汉路以旁招或出身无出身其有已聮于官版曰碍格不碍格亦令并进于儒科然当百年旷典之复新必得一代名流而始称如某者受材弗颖闻道未丰歌楚些而作离骚曽未工于少女赋汉京而上校猎徒见诮于壮夫虽载搏鹏路之翰叹又防龙门之额朅填县债几畔文盟韩檠未忍于弃墙卢傅每嗟于束阁吏庭棰楚甘投分于尘埃学殖荆榛殆絶交于师友倐覩鸢鱼之飞跃辄忘燕雀之喧啾以不教之孤军为尝试之一掷天山三箭虽兴壮士之歌东海六鼇敢希公子之钓恍傅墨榜猥复青氊居王后以为荣出马右而尤过赋慙明水乃入宣公之品题词愧阿房骤被武陵之称赏妄想金花之名帖荣聮玉笋之门生造化一新光华十倍恭惟某官壮犹事业皇极经纶胸藏庆厯范老之甲兵世济元祐申公之文献粤持簜节翕仰福星给餽饷镇闗中自是斯世金城之重求文武致幕下将为异时药笼之需故能被衮绣之贵而弗弃布韦在军旅之间而不忘俎豆爰复盛时之场屋曲为晚学之津梁遂俾非才亦叨偕计某敢不铜章窃暇铁砚加工仰承汉广之刈薪更效宋人之刻楮寘刑赏论于第二祗愧过情陈天人防而至三愿酬知已






　　可斋杂藁巻十一
　　钦定四库全书
　　可斋杂藁巻十二　　　　宋　李曾伯　撰啓
　　代囬安监丞袖啓
　　以乔木赞三复久知王文正之后人得梅花赋一篇可卜宋广平之逺业矧交乐事适在相乡讵非防遇之天为是参承之地恭惟某官忠孝衣鉢道义门墙不畏疾风知是雪山之劲草有如砥柱坐回峡水之狂澜孜孜几年凛凛一节方子阳肆井蛙之怒而臣甫拜杜鹃之诗碧幢画诺之间患销栈道白羽笑谈之顷变息潢池为刘于右之呼微管有左衽之叹功髙如此上肯负之禁路晋丞黼衮正思于夜对藩符奏最锦衣胡问于昼游东山之霖雨将归緑野之清风难屈趣装可也泚笔俟焉某冒然登孟博之车幸甚过子云之宅善人不得见君子见矣实获我心一国之所慕天下慕之愿闻其政深慙报玖莫造鸣珂
　　代回湖广郑緫领
　　担簦上蜀道之天有怀折栁樽俎想南楼之月忽辱寄梅感久要之不忘愧宵人之莫称恭惟某官活民敏手盖代英名为世儒宗得康成一家之学方古王佐狭子产列国之材早推乡老大比之科继洗柱史惠文之习车无留迹玉不韬辉平反棘路之华夜沈贯索蔽芾棠隂之化春蔼扶风绩用既彰柬知益厚遂由郎省荐畀藩符不五月而齐政以成宜终嵗而汉卿可躐适时饷计烦上顾忧谓中兴建四总之司而武昌任六路之寄云屯万灶日费千金石壕吏歌而久困漏巵兵车行作而尚劳卧甲必有能称物平施如谦之用庶几无伤财害民如节之宜算度支鞭当不劳于游刃听尚书履恐即有于追锋某谬矣把麾冒焉得节方抵司存之所决狱几何遽为王事之行防计而已正犹责无麪于巧妇何以望不药于庸医愿埀肘后之规但拯头然之急迢迢故国一防记松菊之思厯厯晴川万里怅水云之隔极深愿望幸勿鄙夷
　　代襄阃回陈緫领贺转官
　　环十连而建阃猥积年劳冠三品以陞阶误叨宸渥顾何功而获此岂无自以致然感臆未陈庆函先辱某壮而仅尔耄矣奚为偶縁漠北之多虞遂作周南之久滞中流誓楫虽丹报国之心上马踞鞍已白忧时之髪徒仿湟水金城之智少寛棘门细栁之惊秉钺专征实愧严尤之三防赐书増秩已膺甘茂之十官虽长蛇之势若粗雄而黔驴之技已尽展桑隂易徙莼兴正浓方虞贻横金菑上之讥敢谓进鸣玉禁门之亚其为地者固有人焉恭惟某官簮槖名家璵璠伟器手袖屠牛肯綮之刃胷明扁鹊腠理之方总楚分野七十州自位诸侯之上掌汉大农亿万计夙知九式之规少施鞭算笏画之贤劳已见贯朽粟陈之余裕操赢济用未夸刘晏之佐中兴给馈论功行踵酂侯之居第一凡叨序进端自言扬吾老虽堪一行宁复能禆于烟灶它人不如同姓尚防胥济于风舟
　　代襄阃回赵夔漕袖啓
　　劳使臣而歌四牡初覩锦归来逺方而遗双鱼乃勤衮字防踪虽贲隆礼太谦恭惟某官德迈平间学传伊洛自礼乐副周原之遣继转输腾蜀道之勳巫峡春风应听杜鹃之声熟延英昼漏已闻振鹭之班催岂徒上益州中和之诗将尽展宣室治安之防上曰安在何相见晩愿趣前驱公之此行真如登仙伫跻近列某栖迟三岘留滞十年顾老矣之如斯欲归欤而曷计暮云羃野正深草堂忆白之思夜雪漫江乃动剡溪访戴之兴矧颁妙语尤佩交情恋恋绨袍徒感故人之髙谊依依杨栁愿令戍役之遄归
　　回襄阳姜主簿自襄阳司户两易
　　为五斗米未能学于渊明读十年书不如诣于凿齿平时击节一旦盍簮愧行李之后时辱缄藤之先贶恭惟某官中原人物故国世臣文雅典刑风尚遗于棠笏吏事经术训盖出于菑畬越由骥骋于康庄便合鸳聮于文陛盍为逸武不惮逺游意将展风云之壮懐姑以施霹之大手迁乔而入幽谷虽辞尊居卑而甚迂以防而易许田然舍彼取此未为失游戏勾稽之丹笔发挥事业之青氊凤览辉而下之寜栖枳棘鹏搏风而上矣行趁扶摇某谩学为裘焉能制锦仅若夏蜩之初蜕又偕社燕之重来保障茧丝方作三年之计簿书期防了无一日之长幸贤者之同寅窃契盟之有日其来旧矣夫岂偶然臭味既同欣遂挹芝兰之馥箴规相警愿毋忘药石之言
　　回襄阳胡县尉
　　丹纶焕渥黄绶跻荣问南昌神仙之游若少淹于逸驾得雍邱聪明之尉且増重于钜藩着鞭一来击节三叹恭惟某官氷壶人物金薤词章早当长沙年盛之时已继岳麓儒先之派渊源问学我朝安定之从来日月声名天下中庸之复见一第直相溷耳万里岂易量哉五凤楼头盍锦袍之立夺双鸿滩上乃防棒之小施意其厯疆埸之事情将以试诗书之功业伫陈席上即露囊中奏通泉寳劎之篇帝将趣召听襄阳铜鞮之曲公岂久留某未及操刀姑学为冶面目真成于俗吏姓名不齿于时流野水归舟止俟秋风之便天涯倾盖久傒宿雾之披忽一鴈之传音喜二鳬之敛翼邑人庆我儒者同僚将为茧丝抑保障乎继是可承于议论譬诸草木吾臭味也庶毋相索于形骸
　　回南障李县尉
　　疏恩北阙分理南昌海内第一人谓宜登于清选边头数千里盍俯就于逺游大贤肯临吾党交庆恭惟某官龙门特望銮殿名流风姿金掌之露凝人物玉壶之氷贮硏精书圃厯稽九邱八索之文接武儒科奚止三秀一门之目盛事入衣冠之记英名腾衮舄之乡上千佛经见谓莫艰于别所出三昧手果闻首占于伦魁兹殊知已注于紫宸岂华武可淹于黄绶双鸿来下五凤齐飞某未能荷薪姑学制锦面目真成于俗吏姓名不齿于清流木杪归舟致客心之如燕天涯倾盖喜老子之犹龙自令击柝之相闻庶有执柯之不逺尚稽修贺先辱赐函既见君子则降我心将获酬于素愿岂无它人不如同姓幸俾附于文盟
　　回薛督机
　　命丞相以董师肇开大府柬世臣而列属爰晋上賔当声类之相求乃机縁之自至羽言何力藻翰过情若昔魏公制陜西之师子羽者在叶相视江上之役雍国佐之此一时主賔之良乃百世人物之表缅怀惟旧亲见于今恭惟某官梧竹丰标鼎槐文献精神满腹汉廷诸老之争推富贵压头魏笏遗风之未逺蝉蜕绮繻之习鹏鶱簮绂之津比辍鹓行小迟骥足题舆岸情了不费于剸裁击楫着鞭盖每怀于经济兹由丞监其赞督师坐决介石终日之机宻赖断金同心之益昌黎之佐裴度淮上何忧王之得贺循吴人大悦自此未四十而持麾节不旬月而取侯封由是而升必复其始某壮心零落倦影沈浮载驰载驱政无能役亦趋亦歩兹幸有依当龙泉出匣之方新顾驽马望尘而不及少出山东薛公之防式慰主心俾无陇西李氏之羞实惟公赐
　　回丰宪谢举自代
　　四騑驰隰竭十驾以莫追一鹗笺天忘羣啾而敢俪正愧防言之轻弃乃勤妙语之粲花洪惟国朝荐代之规盖取古者相逊之意昌黎之推韩泰唐人以为美谈丙吉之称正年汉世亦所闲见要必求于胜已始无愧于知人恭惟某官元祐君子之典刑中兴名臣之风烈清文振响五英六茎之和伟行轶羣四琏八簋之古蜚腾英茂緜厯浩繁属上眷于南陬勤使华之西上仁洽列城之狴犴化流殊域之梯航驾万斛舟方此利沧溟之渉负九金鼎自当为清庙之储岂惟朝廷深知弱翁抑亦吏民愿借子翼已试若此何官不为某自倾盖于异时复同舟于斯地每叹头颅之如许谁为肝胆之相孚幸同官而为僚有如夙好不荐贤而报国几负此心若将凂焉何足谢者三复琳琅之制倍増忸怩之顔问枚徐甘泉之班特公余事效李郭朔方之代副我素期
　　回象州赵守谢辟
　　屈名流而宣化政洁于氷奉明诏以举廉言轻乎羽此公论之攸属岂私谢之敢当眷岭海之一隅去朝廷之万里民生瘠薄公计枵虚不堪椎剥之相仍惟务脂膏之自润匪资砥柱孰挽狂澜恭惟某官以国宗英姿时儒夙望践华贯世故盖已饱更砥砺前修躬行可以无愧顷以象台之虚席小烦骥驾之推麾酌此水怀千金不易隠之之操昔无襦今五袴共欣叔度之来既闻污染之埽清宜借廉风而表倡官刺史亦荣矣大丈夫何假为二千石之拊循聊苏逺俗尺一书之褒召即践迩聮某承乏非才周寅有幸知体九重之示训庶几千里之得人辄一疏闻幸将报可阖郡而荐一士清节难哉闻风而廉顽夫贪庸警矣
　　回荆门聂守袖啓
　　我泛泾舟猥来七泽公居楚户幸共一家驾熊轼以鼎临袖骊珠而谦贲恭惟某官播菑世美经济时才惟澧有兰賸馥骚人之国言汉其楚拔尤处士之庐精神檄草之风生齿颊劎花之霜冷剸裁盘错游戏夷犹夜观灯碁既饱从军之乐春城鼔角肯甘防塞之劳顾瞻蚡冒之山林芟蕴驹支之荆棘兵沈刁斗民被袴襦访山下之泉防宁安新邑取地中之雷复将啓旧邦了伟绩于虎牙振修仪于鹭翿壮图未艾异渥方来某本乏一能谬共二事王室相期于共奬交邦允协于和衷敢布腹心愿依唇辅见子产如旧识请赋草虫谓平仲善久交母忘伐木



　　可斋杂藁巻十二
　　钦定四库全书
　　可斋杂藁巻十三　　　　宋　李曾伯　撰啓
　　回欧阳簿尉谢登科
　　枫宸赐对桂籍标名书有欧阳生久着汉儒林之传名登正元榜载新唐进士之科惟时得人多士増气恭惟某官文追浑灏学探精防胸蟠沧海之珠器抱荆山之玉授业掌故匪从陈稽古之车射防奉常乃俯拾明经之芥伫公卿胥此焉出而州县岂为徒劳某犹忆槐黄喜传榜墨庆文风之丕振视曩日而有光奋五百人之中士尚有观于器识继六一翁而后君宜愈力于文章
　　回胡司法谢请举
　　集漕闱之众隽令与计偕得澹庵之诸孙差强人意有来好语尤佩髙情恭惟某官学有源流士之圭璧健翮九霄之鹗脩程千里之驹赋水部之梅花方纡新綍访月宫之桂籍是特旧氊出手当场摘髭上第某代庖漕事劝驾贤书水镜何心自是朱衣之首肯春风得意好看墨榜之先登
　　回侯簿尉谢请举
　　较艺一台孰究伏生之谊冠名多士首推侯喜之文方老眼之増明辱好辞之委贶恭惟某官学能稽古儒以知兵黄石一编已防勳于韬略青云万里犹抗志于功名欣闻延桂之浮香奚待寻梅而学隠当场出手取第摘髭某属漕事之代庖获贤书之劝驾胪传北阙岂惟焦杜之齐芳魁继东嘉未许周徐之专美
　　回欧阳解元谢请举
　　奉汉科之新诏将与计偕稽孔壁之旧藏宜为举首有来好语喜得英才恭惟省元行粹圭璋气沮金石备浑灏聱牙之体为闲深演迍之文桂子秋风自广寒而分种桃花春浪由漓水以问津上第防勲抡魁接踵某猥叨劝驾见喜着鞭月旦评髙游刃已恢于余地风云路便一飞伫看于冲霄
　　回唐解元谢请举
　　鹄闱较艺稽六义以成章鹗荐标名伟一乡之得士有来好语尤佩髙情恭惟省元行粹珪璋气沮金石自凤仪于丹穴宜鲲化于沧溟説诗而解人頥共推多识摛文而覻天巧独擅众长奉常一第之防勲始安两魁之继踵某猥叨劝驾快覩着鞭八桂丛边已喜香浮于仙籍百花头上伫看声播于春闱
　　回秦解元谢请举
　　大比贤能之献籍甚多才南方中庸之强裒然为首有来好语深佩髙情恭惟省元行粹珪璋气沮金石正学蕴讲明之素曲台加润色之功桂林一枝尽揽山川之秀梅花万里将先雨露之春即鹑尾以载占伫龙头之三见某猥当劝驾快覩防勲月旦评髙众隽已为之敛衽云霄路近壮图正在于着鞭
　　回秦解元谢请举
　　较艺鹄闱莫重春秋之笔登名鹗荐允谐月旦之评盛举裒然嘉辞谦甚恭惟省元追古作者为时隽才学明王道之权衡词擅儒宗之黼黻却林捷奏已看一枝桂之芳韩榜胪传行应五色云之瑞太平首选淳祐重闻某猥以典藩幸兹劝驾賸薰兰馥已腾南国之声华愿指梅梢再卜东风之消息
　　回众解元谢请举
　　献大比之书聿新妙选奏明光之赋喜擅众芳方老眼之増明辱好辞之委贶恭惟省元文进古作学迈时流词名矜七步之成纸价甚三都之贵桂林一枝之秀已播秋香梅花万里之游可占春信伫报韩欧之榜帖重观三赵之伦魁某猥以典藩幸兹劝驾鹿鸣周野欣闻盛事之聮翩鹏化庄溟愿见壮图之轩翥
　　回蜀士赵解元谢请举
　　开南峤之文闱翕来众隽得西州之名士独冠一时喜老眼之増明辱好辞之加贶恭惟省元追古作者为今闻人词源三峡之倾文价两都之重梅花赋罢带蜀雪之清香桂籍名标指岭云而阔步青氊载复黄榜立登某以漕事之代庖获贤书之劝驾校子云相如之同异不难掇于儒科论伏波忠武之是非要当存于公议
　　回萧解元谢请举
　　考艺星台探羲氏画三之学揭名露榜居酂侯第一之流喜得英才増明老眼恭惟省元追古作者为今闻人词源富笔底之章心法追画前之防访广寒之桂子仙籍腾芳指岭首之梅花春风问询当出手上第摘髭某偶尔代庖幸兹劝驾袖间妙语带双泉文字之香足下修程看万里扶摇之步
　　回宗室谢取应
　　大比兴贤合众材于一道髙文得隽列同姓之九人好语有来雅情甚厚恭惟省元仙潢疏派若木腾芳词章有追古之风议论得过秦之体访广寒之桂子仙籍浮香指岭首之梅花春风试手词锋努力儒级摘髭某偶尔代庖幸兹劝驾雁行肃肃已观霄汉之联翩麟趾振振同作圣时之美瑞
　　回宗室谢取应
　　选士麟宗孰擅三都之誉登名鹗荐实开一第之阶好语有来雅情甚厚恭惟省元银潢的派玉峙髙标指岭首之梅花春风试手访广寒之桂子仙籍浮香努力文锋摘髭儒级某代庖漕事劝驾贤书由宗室以进九人允为盛事抟扶摇而上万里即展壮图








　　可斋杂藁巻十三
　　钦定四库全书
　　可斋杂藁巻十四　　　宋　李曽伯　撰
　　啓
　　代回郑制置贺生日
　　嵗月逼人又纪白母梦庚之日春秋贵老不遗綘师纪亥之年佩盛德之益深抚衰顔而増厚恭惟某官诗书元帅社稷重臣富五千文字于毫端运百万甲兵于胸次赓徂徕一卨之颂未夸庆厯之仲淹继洛中九老之图当迈元丰之潞国羽檄方清于戎兕觥载举于公堂好善惟贤得地中山谦之象天言肆笔成水上风涣之文遂形大雅之辞俾介小人之寿某种种如此皇皇何之五六十翁宜休邱壑七八千里犹涉风涛客星幸托于蜀躔寿宿实司于郑分锡之善颂假以余年虽短艇相呼鸥已有定盟之意如敝帷未弃马犹知报主之心
　　代回潼川秦守贺生日
　　小人不知纪年正嗟劬瘁皇览揆予初度过辱品题逺分玉帐之余辉来问寳屏之寒色三复降叹十袭登藏恭惟某官岷蜀儒英蓬瀛人物以鼇禁鸳墀之望为鹤林莺界之游皇极立扶五福洽彞伦之锡洪钧气转八荒同寿域之开方黑头入相之可期乃白首为郞之是念至廑善颂俯及陈人某咄咄伊何骎骎晚矣已办霅水松江之钓尚供祁山斜谷之屯宠以衮褒慊然线短永懐吉甫颂可继于清风寄语巴人韵莫赓于白雪
　　代回黄漕贺生日
　　指李木而为姓氏政感劬劳折梅花而寄故人过勤存记深愧无能而老矣不知何徳以将之瑟三叹以有余笥十袭而永好恭惟某官襟怀云梦人物蓬瀛以对薇翻药之文章有制芰纫兰之风度绣衣青辔久分蜀道之星黄閤黑头行近长安之日方将推斯文之夀以夀国故能泛一已之爱以爱人肯分玉帐之光华逺及寳屏之衰冷某妄一不肖分三宜休万灶貅初无长防五湖鸥鹭方问新盟惟线短之是慙岂衮褒之能称桑而射蓬矢行藏已付于倚楼琼玖而报木桃感荷莫形于刻楮
　　代回郑制机贺生日
　　春草初生正入西堂之梦寒梅未放倐催东阁之诗举斚载歌弹冠自壮恭惟某官渥洼骥子阿阁凤雏依王俭之红莲清犹饮水挺北平之翠竹髙合抗云伫黑头跻公相之荣犹青眼念朋友之好某久焉怀土晩益惜时三边正急于蜂屯二顷盍为于鹤计清风作颂皇览増光桃李不言尚惜阳和之力松筠自厉利期嵗晩之心
　　代回杨制干贺生日
　　伴酒家之游余方归计播墨池之润公有新诗举斚载歌埀增重恭惟某官学穷洙泗誉压岷峨对白抽黄行视銮坡之草依红泛緑暂禆虎幄之筹笃荀作之同僚效史克之作颂某冉冉不知其将老皇皇尚欲于何之忽得隋珠莫酬卫玖嗟我劳嗟我瘁徒有感于蓼莪俾尔炽俾尔昌愿相期于松柏
　　代回辅制属贺生日
　　指李树生见方思于老子惟辅果在酌当自于乡人祝以大椿慊然小草恭惟某官家藏易传袖有素书昔使龙庭穹庐风动今俾虎幄幕檄云飞方将环禁卫之九重姑且拜诗坛之一将某久焉怀土晩益惜时正未遑一壑之谋复何暇四方之想敢期善颂猥及陈人嗟我劬劳徒増重蓼莪之感事公恭敬愿相娱桑梓之年
　　回萧漕贺生日
　　咄咄浮生等一鸥于江汉渠渠髙谊勤四牡于隰原宠以佳章华其初度恭惟某官斯民寿脉当路福星挥斥堪舆辔揽青丝之寄牢笼今古笔摛黄绢之辞对兰芷以续骚指栁薇而怀戍楼登乘鹤从容据夜月之床台望呼鹰寂寞念秋风之帽笃交盟于金石寓生意于珠玑某祗诵衮褒深惭绵薄王事方资于共楫公堂何暇于称觥当香山五十三之时何如归我借崆峒千二百之嵗还以祝公
　　回安观使贺生日
　　余髪种种奚为倐惊初度君诗蔼蔼多态肯念久要佳哉秋思之可人恍若暮龄之华我恭惟某官气摩星斗义薄云霄挺松柏之后凋话言有味乐芷兰而薄采咳唾皆香相逢江汉之萍蓬重诂岷峨之桑梓后先自浃彼此生初惭无郢人白雪以相祈乃辱吉甫清风之加贶盟坚金石调入羽商某祗诵衮褒深慙绵薄烛武老无能矣顾欲何为平仲久而敬之愿言勿替
　　回毛制参贺生日
　　揆初度以赋骚感人秋思有嘉宾而歌雅寄我春声后唱一传庸价三倍恭惟某官凌云浩气织雾遒毫明月楼头神交王粲西风帽底仆命孟嘉俯怜蒲栁之先零悦对芙蓉之初发盟申金石调入羽商顾绵薄之如斯几衮华之过矣当香山五十三嵗盍归乎来借崆峒千二百年愿俾尔炽














　　可斋杂藁巻十四
　　钦定四库全书
　　可斋杂藁巻十五　　　　宋　李曽伯　撰奏申
　　代蜀总辞免新除状
　　某闻命自天措躬无地伏念某早更州县久歴边疆于荆淮险阻以备尝若巴蜀事情而未识中朝过聴外府晋丞不以乗障之无闻而谓祥刑之可遣越从泝峡即委度闗决狱几何每虞职旷防计而已尤愧材疎虽国事之不敢以私然人情之未必皆合簿书甫上毫髪无长敢图峻擢于郎曹乃俾冒持于饷事恩深渥厚任大力防惟四总均控于北门而一时莫供于东道当诩灶之方増虽晏鞭而莫给匪求通敏曷副选抡况革视究弊尤难而任事及论事又异縦漏巵之当塞恐涸輙之未苏兼某资望浅而不足以玷班行性质朴而不足以谙邦计深防掣肘无救噬脐欲望朝廷之矜怜俯念兵食之重事特赐敷奏改畀英髦庶无误于明时获少安于愚分其他驱使不敢避辞
　　代襄阃辞免召命状
　　自天涣渥无地局躬伏念某本以癯儒弗堪烦使防风数处受任以来歴星一终惟力是竭赖庙朝之授算暨将士之叶心田里得以尽袯襫之谋边徼不知有羽檄之警但以数年赴役千里劳师江淮甫于羣凶蜀汉又生于一敌支左吾右虽弗敢辞疐后跋前知必不逮又况事情以久而多玩智虑以老而浸穷拳拳归心缕缕奏疏兹诞颁于奎翰俾入觐于藻旒君恩仁哉臣子愿也其如厯时弗绩晚节多虞是皆当事而留事适值此今或宜黜且召人其谓何用敢僣沥悃悰祗控造化欲望钧慈曲轸由衷毋嫌反汗收回纶綍斥退邱园感何啻于更生报不忘于九殒
　　辞免除军器监丞兼淮西宪兼督参状
　　疏宠自天措躬无地官卑人防本不当輙具控免伏念某一人庸陋百无技能虽州县幕府之粗更而襄蜀江淮之备歴丝毫未效齿髪浸凋比有诏以起家仍佐戎而入幕倐逾数月不画一筹拟毕防冬力祈补制敢谓公朝之涣渥骤令戎监之晋丞既叨淮右谳狱之司且陪督抚议论之末念东西惟命臣子岂敢有违第上下沿流时事皆所当急驱驰何择辞就则难况其忧患之余寜有事功之念侥逾躐处颠踣贻羞乞备申朝廷特赐敷奏收回成命俾服旧僚它时或有于使令小已敢辞于赴蹈
　　再辞免状
　　某虮虱小官岂敢重违窃縁揆之情义实有未安者二不敢避再三之渎伏念某零丁孤苦只有一弟相倚为命连月抱病奄奄埀絶比者给告往视正在急难王事迫促疾于星火为之割不可忍之念揽涕而诀晷漏不保今若贪荣冒宠偃然弗恤则是知有尺寸不知有手足薄于所厚对以何辞此所未安者一也又縁某频年奔走谓阃旧虽尝为督府賔佐今春奉命而出名在江阃于兹数月谆谆委寄共毕此冬日前江风正寒不能少宣一日之力士之从人闗系名谊今若辞此就彼急于得迁则是知有官职不知有师友惟利是择殆成何人此所未安者二也凡此二者皆稍知义者所不敢为某虽疎庸岂敢弗顾切揆朝廷所以进之班序假之宪节不过欲以西淮兵事委令酬应今者某恭奉使防以江幕而陪督议已于十月十三日至无为军军前驱驰戮力所不敢惮正不在于官名轻重之异兼某报亲日短报国日长拟俟疆陲稍息即欲上终制之请私情公议凛于芒刺用是宁贻罪谴不敢祗拜乞朝廷更赐敷奏收回成命俾某安意兵间干当它时别有差使谨不敢辞
　　辞免除兵部郞官江东运判状
　　某闻命自天措躬无地伏念某技能无取忧患相仍比服役于淮壖猥充员于幕议驱驰虽力毫髪罔功方僭控于私情冀许终于礼制敢期误渥遽俾为郎且叨将漕之华仍赞督师之画靖循庸陋允谓侥逾第其陟屺之戚既练而未祥在原之感有丧而未举形影相吊疾病交攻惧不称于使令将必贻于旷败伏望朝廷特赐敷奏取回成命改畀将髦容某予寜田里以俟服竟它日或有繁难差使不敢辞避
　　辞免除左曹兼淮西緫领状
　　自天有命无地措躬窃以省户诸曹民部为剧边陲急务兵饷最先必当世之通材副清朝之妙策如某者一寒寡与多病早衰足迹粗歴于驱驰心计非长于算画迭叨台慕洊玷丞郎顾王事之靡辞视礼经而实愧奉身而退补制则宜将逾月以及祥正吁天而俟命敢图恩綍骤畀赋与眷惟西总之源流虽匪平时之讲究窃窥大略殊异昔年钞法坏于私败已自术穷米纲苦于愆期况以歉告所仰者营运而厥有覆辙所急者籴买而殆如团沙非才处之不敢鲜矣弗及今而控免恐自是以沈沦欲望朝廷特赐敷奏收回成命改畀时髦捡防前申许令引去俾少安于命义容嗣竭于忠忱
　　再辞免状
　　人防位卑误防公朝推择参以彝典不当再具控辞然切自揆避事之罪小误事之罪大真命一颁非比承摄其有闗军国大计非止区区一身岂容不剖露肺肝为朝廷告窃见淮西饷所往年号为优裕三数年来根本匮竭凛乎不能以朝夕计某越俎仅半月虽未暇深究源流槩观目前事力以新揆旧已大不同某敢僣陈其畧谓如建康大军一窠全仰盐钞嵗额以一千二百万计今嵗自正月至于十月钞务发卖不行亏欠三百八十四万余贯浮盐之私贩未巳钞法无流通之时前政蔡范犹防朝廷科拨三百万贯何元寿去年亦防科拨二百万贯皆已贴助欠目今嵗虽屡陈请未防回降一项科名已欠三百余万此其不可者一也又如马司一窠有诸州铜钱就截营运虽非饷臣之所当为然前政自去年以来当窘匮中赖有此项以相通融虽未果计算质之旧籍前政任内其増入共百余万缗今嵗运籴之费率仰于此尤而效之则未敢舍而不为则一嵗便无百余万缗此不可为者二也此二者犹是钱券尚可告朝廷指办要之为总计者当略于钱而详于米今通所部江上诸屯淮边诸郡一嵗经常生券大略防约非嵗得百五十万石不可每嵗上半年则仰江东西纲运此断断不可易今嵗前政任内委官吴门运过科拨米共四十七万余石则是科拨犹可仰今总所虽有科拨数隷百万仓深虑宪司新籴之米未登而诸路取拨之米不一今嵗所运全赖督府差借兵船今则未可措拟此则嗣嵗科拨之不及今嵗一也江东西纲运常催及十分止可及五十余万石已为极力犹是去嵗丰稔纲运尚可仰今则两路诸郡多以歉闻类有检放谓如鄱阳一郡合觧米九万石已减五分总则所已暗减四万五千石矣以此为率仅可作一半调度此则嗣嵗纲运之不及今嵗一也前政去时尝与某论及饷事以为前可忧者如此至新春必败事所仰者有和籴以贴助今粗加检计则朝廷元科虽及六十万斛截目实拨本钱才一百一十六万以籴价计之十未能一此外司存虽亦有那兑増拨之数然米值倍増为数无几况当吴门开散本之际适有宪漕司住籴之令此则和籴不可指凖又一也以钱言之则如前二者之所陈以米言之则如后三者之可虑其他节目如调兵钱米义士券食截拨未还生券合请又不止一端于斯时也使某以衰病孤立之人冒昧当之未遑逺忧而目前江上升池和采四屯月粮约近八万石而四处仓无粒粟那贷已穷去嵗淮边之匮犹在新春而今嵗江上之匮乃在旧冬则边淮从可知矣某半生险阻须髪尽白平时虽戈防中所不敢辞今所以不敢祗承者正以度才量力自揣风采言论不能动悟人听且歴数近世緫饷之人除其间一二表表外余号为善理才者皆覆辙相望而况禁乎用是不避斧诛再沥血诚朝廷往时以蜀緫乏人尝除赵希昔矣尝除牛大年矣皆以陈力不能止某敢援此以请伏望钧慈特赐敷奏収回成命改畀有才望风力之人俾某退就闲散少保疲驽结草衔环誓图报塞
　　三辞免状
　　窃谓辞则违君父之命受则贻军国之忧二者皆罪也伏念某至愚不肖平时歴艰蹈危而家而身有不暇恤亦图竭犬马之力以为世受国恩报今者朝廷举两路之赋而重之以华遣要官美爵它人之所愿某岂敢取再三之渎实縁西淮緫饷敝坏筑底办集不可以徒手委折尽付之难言比尝敷述钱粮大畧各状申控于朝并末防处分望洋四顾莫测津涯乃知前人之去适若幸然某摄事将及一月忧心煎迫已成病人连月宣限之兴几为食不下咽官吏瞠目相视疾呼莫闻此但金陵一屯已不能给淮边诸戍其何以支于此可以知某非緫赋之才矣窃谓朝廷选拔之意一则以某尝随先父饷蜀或本末之粗晓一则以某尝为督制僚佐或情分之易孚然在某往承先训戒以无为此官迨其游从幙府之间亦未尝谙歴财赋之职投之优裕犹将玷缺况急迫如是者乎揆时量力必败无疑与其受鼎镬于他时曷若乞骸骨于今日某频年忧患一家沦落非有贪荣慕禄之心天实鉴之自度某衰病有年委顿无日今乞守本官致仕以终余龄别选才望之人以当总漕之寄庶几某进不为误国之臣退得为保身之子衔恩戴德九殒难酬朝廷傥以避事加之窜谪则某亦惟席藳以伏望钧慈特赐敷奏施行
　　淮西縂乞投闲状
　　某么防下吏误防公朝拔擢共二縂漕将阅半载正图恪勤尽瘁少见报効不谓福过灾生入夏以来合门坎坷而某贱躯自去年感冒解利不尽夏气冲动热疾复作今已七日于此汗下未觧切虑沈緜不已积压者多最是饷事窘急之秋非其他职守之比近尝计约诸边粮饷欠阙细数申明朝省寻当司存所忧前夏一交六月以后则江西纲解陆续东下接济诸屯不下五十万石今嵗减放截拨几已殆尽大失指拟区区积忧成疾亦此之由况今去秋才两月余急急措置犹恐不及而某病势如此惧难支吾倘茍且以养疴必旦夕之败事伏望特赐敷奏陶铸一祠庙差遣俾问医药别选材隽兴起司存不胜幸甚
　　淮西縂再乞投闲状
　　某妄一缪庸共二饷漕被命之始屡申控辞深知事棘而时艰才谫而任重始亲得于前改谓必败于今春仰体隆知强竭驽力方其所在空匮不能一朝弗图茍且支吾倐亦九月是虽上流之纲运多截仰赖中朝之科请尚敷目前丰濠庐黄极边之饷粗已分拨和巢濡须次边之饷亦见区处沿江诸屯虽是旋求旋给适有天幸未至俱乏某正愿殚罄涓尘图报海岳意谓嵗事之丰稔饷计之应接稍寛毕此一冬方敢丐去其如事至于急迫不幸时值于灾荒旱暵相仍蝗孽滋炽实意料之弗及非智巧之可施职思其忧食不下咽大概司存以钱粮为职淮盐浙米乃命脉也连月不雨罔水行舟米艘之通济既艰盐课则迟少难办方来之事犹重可忧比近郡米价每石官斛已逾四十余贯不翅往时十倍之直纲解不能以如故籴费若此之倍増自此岂惟本钱无措兼亦未有収籴之地司存嵗用米约百五十万余石将何所贴助乎此月钞务上中两旬所卖盐钞才二千七百袋仅及课额十分之一夏月犹且如此冬月其又可知自此抑虑钞法愈敝未知通变之防司存月拨钱七十四万将何所仰给乎而况縂计之涸辙正艰边屯之添灶未巳近在一月増及万人举是而言则是司存命脉其殆将絶四体虽具其能久乎譬诸厥疾尚浅此犹庸医可为如其膏肓之症既深则非瞑之剂莫起是必仓扁而后可也今日西饷之计实似之某半生险阻之备尝连嵗忧病之交集然不敢以此饰词规求自便况当秋声渐动亦非臣子避事之时实縁情迫势急闗系者重与其拱手以待败岂若陈力之不能纵或上获谴呵罪止其身不至误国用沥肝胆上冒鼎鈇欲望朝廷特赐敷奏坐某以罢软不胜任之罪免所居官投之闲散庶防别选时才以任经理之责其于饷计犹有振起之望某区区所请虽出于私实公家计也
　　淮西緫辞免除右司状
　　闻命涣颁抚躬震惧窃以省阃弥纶之寄宜得世务通练之人如某者见谓凡材仅堪麤役虽洊乘于使传曽无补于公家供亿列屯猥承人乏扶持满嵗不自意全鼯防已足于饮河蟁蝱岂胜于负岳叨恩入奏揆已逾涯方一节未敢以走趋忽再命益增于伛偻升之宰属寘彼班行顾惟尘埃之踪岂习台阁之典俾预闻于政本将曷赞于庙谟又縁驱驰频年坎坷多病陈力不能者止投闲乃分之宜倘弗自量必误柬拔欲望朝廷特赐敷奏俯从词请以穆师言如沟壑之未填容涓涘之嗣报
　　辞免除兵侍淮东制帅知扬州状
　　某闻命自天措躬无地窃以班通内列亚武部以陞华地控东陲建制垣而分牧允为重寄其可冒承伏念某朴鲁无文懦庸不武虽边头之奔走尝歴险艰如券外之功名敢萌希望了无他技恃有此心比省寺之叨升乏庙朝之补报倐膺天宠俾防风寒岂无当路之英髦足继重臣之规画眇焉一介负此千钧在公朝求免违众用人之疑在防臣有不度徳量力之诮实闗国体惧致人言伏望朝廷特赐敷奏収回成命毋拘反汗之嫌改畀真材庶免噬脐之悔
　　再辞免状
　　某窃惟量能授任者君人之至公陈力就列者臣子之大分上或出于轻畀下或至于冒承不谨厥初必蹈胥失眷东淮之巨镇自连嵗之多虞藩篱虽严瑕隙犹有所恃制臣之威望卒消强敌之凴陵茍无他长夫岂易继如某之疎陋虽尝备于驱驰仅为人役而岂能役人未为众服而奚可服众匪怀蓄缩实虑颠隮爰偕具于控辞乃未防于从欲鸿恩虽厚蟁负曷胜恐勤旰食之忧不待秋风之警辄忘再渎用沥一忱伏望朝廷特赐敷奏曲回误宠图任当材庶愚分之获安亦师言之允穆
　　三辞免状
　　某猥以庸材误防推择授之阃寄力緜任重如髪引钧免牍洊腾俞音竟閟在某官卑人防讵应累渎受恩至厚无说可辞但某至愚极陋自知甚白才力已惧于弗称分量其可以过盈今者骤由冗散之中跻之论思之列此公朝曲示优宠之意在他人岂无歆羡之心然而国家名器所以厉世磨钝者在是自非勳劳显著虽尺寸之赏上不可以滥予下不可以幸得况天子之从臣乎某素无竒称有何殊绩足未履于淮上身已厠于甘泉叨宠贪荣孰甚于此偃然而受人言谓何名称虽隆谁其心服某今不敢重违君父之命其淮东安抚制置使兼知扬州职事容某涓日祗受所有权兵部侍郞恩命则某不敢祗拜欲望朝廷敷奏曲狥愚请免缀迩班庶几少合辞受之义某誓当勉竭驽钝以报洪造
　　辞免兼淮西制帅状
　　某耸闻涣渥倍切震惊伏念某智不足以达事机材不足以孚时望误防推择往任蕃宣既伛偻而莫辞爰黾勉以于役如望洋若未知津涯政兹中道之趦趄并以西堧而承摄鼎来再命益骇羣情分疆虽止于三州建阃仍闗于一路方豺狼之当道有赖折冲以蟁蝱而负山讵宜加重况两大臣之旧镇岂一小史之可兼虽脉络贵于相聮恐声势逺而难应倘令冒领必速颠隮欲望公朝特赐敷奏择英髦而改畀俾緜薄之克胜庶専意于东陲免上贻于北顾
　　再辞免状
　　某位卑人防不当再有控请实縁某蕞尔凡陋非有兼人之长冒当东阃已惧弗胜况彼西陲尤为重寄今复俾暂承乏则是全淮边面尽以畀付委是才力事力俱有难支盖两淮分封而守已非一日各专其责汔赖无虞端平甲午朝廷尝亦以节制西淮属之东阃卒以力辞良由地里稍遥未易应接前帅威望犹且难之况某之才力不逮逺甚乎又若庐濠安丰三郡年来屡经兵燹郡计虚枵全仰制司应副以助边费近以沿江兼领则借有余而补不足犹可通融今东淮一路自是一路用度犹虑无以自给安得复有事力可资他路乎此某所以闻命战兢益重蓄缩凛然而不敢受者也责任所闗难以避再三之渎欲望朝廷恩赐敷奏収回兼权淮西制置使恩命容某且领东淮一路黾勉措置罄竭驽力图报鸿私
　　淮东制阃自劾状
　　某仰惟朝廷分阃命帅所以卫中国所以庇生民尽或一隅不能以自全一民不能以自保即阃臣之失职某本以愚陋不习于兵误防隆委必知犯负乘慢藏之戒领事甫及五月农功未毕即报敌警适当勍寇大异常年仰凴宗社之有灵俯赖将士之恊力勉支多事谨备列城第惟申令浅而未孚威望懦而不振其间生聚弗尽徙移遂纳侮于裔夷致贻忧于君父以至盘泊累月侵轶四郊肆掠湖濵深入海角长淮千里荡析离居民受残戮肝脑涂地靖言其罪岂在他人虽中敌手实某悮之向使分阃之臣能如齐之檀子守南城楚人不敢为寇朌子守髙唐赵人不敢东渔于河则岂至是哉况其婴城纵敌之机辱国损威之诮人能相亮过亦自知茍惟俟退寇而称功不推原而引咎纵逃国典亦有天刑要之孱弱之如斯岂可驱驰之再用欲望朝廷特赐敷奏将某特与镌黜永废田里以戒守边之吏以谢被害之民别作规模保固封境实为幸甚
　　再申丐祠状
　　某昨以敌寇深入罪在阃臣尝具奏申乞加镌黜今准省劄奉圣防令某安意本职益恢逺图闻命震惊措躬无地伏念某一寒孤立百拙无能未尝自诡于知兵初不辞难而避事朝家过听藩阃误分但知循前人规画之已行曽不料强敌奸谋之寝异重贻民患甚损国威今虽圣恩未忍加诛朝论从而见贷凛然大戻隠若中心载惟四郊梗塞之时备劳诸阃应援之力不了官事致累他人顾如侥幸之已多其可因仍而弗去而况敌情闯伺继是益深边备阙疎因兹具见城池欲葺器械欲备将士当练粮糗当储合诸垒而图维止半年之须暇宜得英髦而汔济决非绵薄之克胜不亟更张必贻颠覆此实闗于国事非特为于身谋陈力不能知难而止用再伸于恳切祈曲赐于保全欲望朝廷特赐敷奏既寘其鈇钺之谴乞畀以香火之官别选帅才速为边计俾某不至他时败事贻羞公朝实拜天地父母生成之恩
　　乞免兼淮西制帅状
　　某一介么防不当再有陈请但边鄙重寄在朝廷当量材而授任在臣子当量力而効劳如某之不才无一善之可取叨恩分阃众谓非宜乃者敌寇闯伺诸边兵倍于常年早入者逾月凡所在以俱警岂无罅之可窥顾方萃其力以尽东安敢觊此时之已北茍全封守尽出庙谟然窃思敌患之浸深将以求边防之未备痛惩前失力勉后图非得文武之全才大作规模而申画则恐地壤延袤日力迅驰一物不牢同舟俱败后之追咎将甚于前方今要图莫先易帅朝廷倘一番经歴再俾勉留惧邱山之弗胜勤宵旰者未艾此区区所以祈哀造化乞投闲散者也天髙聴藐竟閟俞音自揆虮虱之臣敢辞犬马之力第以旧来全淮边面素分两开东陲一路近比数年则又制宪两司实分其责维扬阃寄不过近应真泰髙邮而已犹且嵗时滋久民户尚疎某非有兼人之长乃当三者之责今年之事天幸为多使其分寇于东西焉能交应于首尾委无心力可以支吾犹不揆而居之将立待其败矣是用再沥血诚上干化治伏望念阃权之至重察绵力之所难更赐敷奏如公朝未与祠庙差遣且将乞某免兼权淮西制置使职事止令専意淮东边面勉殚驽力上答鸿恩
　　再乞免兼状
　　某近自十一月敌退之后痛惩已事深咎非才尝申投劾之章继上请祠之疏圣恩寛大犹俾勉留近又具申中朝且与免兼西事恭准省劄复閟俞音嵬琐防臣紊繁威听某自知万有余罪讵可再渎但今淮东之事退探绵力已惧弗胜而况遥制三州兼任两路识与不识知其不可今敢先言淮东之所难而后淮西之不容兼者盖自敌为封豕长蛇荐食上国自蜀而襄襄而淮首尾数年耗荡万里藩篱既失浸及户门户门既警期逼堂奥理所必至事非难知比年敌在西陲未致深入东境中外之论便谓晏然其实淮东自失滁阳破六合弃天长由濠丰而入扬境无复有一限隔边马突如其前三日事耳去年敌已入泰兴至海陵通州之事今嵗固必致也老缪愚执不复忍言然当敌大势萃近郊兵倍常时寇早逾月盘旋诸城间决浸治其十旬于此犹是天幸不自意全向使彼为攻瑕之谋或乘我所未备之地一有差跌众其谓何今此赖将士之叶心获保封疆之如昨倘为国计易帅急先若曰身谋罪去亦幸既防上命俾勉后图只得推此血诚竭其死力谨不敢辞但诸城葺理虽已积年武备绸缪大抵多略维扬本根重地外强中亁家习作咸之利而蕃汉杂处难养易败所恃不过濠河风雨一经沙淤一浅堡城地利我乃失之补苴爬梳向多罅漏只如海陵一垒昔所弃而今欲守朝廷议益旧城之险州郡申复古城之规人谋不一日力无多倘不亟图将惧胥失嵗戍泰仅调千五百人今嵗司存益兵所调四倍而朝廷増戍遣援称之兵力有限无所不备则无所不寡兵法之所戒也又如髙邮仪真淮安等郡前后更厯防守措置防年近防朝廷委官相视以图条上则俱有瑕处濠类可泄泗上之城壁仅如一堡淮招两郡俱未有排桬串楼之木至于器甲则所在阙然淮安号为大藩曰弓曰甲俱未满二百举此可以知其凡矣最是向来借盐利以立司存嵗入动以千万计今则不敢贸迁矣向来积粮饷以实边储只维扬自以百万石计今则所在罄竭矣财计入少则出者必啬人心无所慕人誉必不归粮食之所储者寡则所支必不继万一寇在境军乏供则咎将谁执凡此数端皆是急务今欲以半年之力毕此诸城之图果此当才犹恐遗虑某方强顔而留此未必能努力而辨之又况敌人已竭泽中之利安知不啓沙上之窥一波或惊宁免震动事闗江面某等封疆此淮东之所以难也乃若西淮三郡合肥固是大府守帅固是得人相去维扬逾五百里邮传一更信音弗通虽首尾之势相聮而臂指之使难应兵难逾度虑失事机至于丰濠两州每嵗辄先被寇全城却敌虽屡奏功国之金汤固在于此然而取粮于江湖千里之逺轴轳接运耗散半之郡当戎马数年之余一门之外无异敌境兵籍日以减削民数日以凋残厥今户口不过数百其所由来渐矣譬之巨木然枝叶之蓊郁如故而根本摇动脉理耗竭适遇大风飘忽震荡则不可久矣事势如此某岂敢蔽而不言朝廷为宗社计急择文武威望之臣俾専阃画极救扶持转危为安无或可恃某何者共二其间不自今而改为将事亟而无及而况敌兵窥人城壁先以哨骑绕其诸门如维扬近年每寇至所部俱道便近而真泰招楚尚且运掉有所不及况能应接西边三郡乎此淮西之所不容兼也前人材力如许且尝虑之某望轻实浅智闇谋疎越俎偷安负乗速败徒累拔擢上费保全欲望朝廷特赐敷奏将某淮西制置使职事免令兼权庶俾専意东略图报上恩倘未从欲某愿致为臣而去付之能者他时未填沟壑别报涓埃

　　可斋杂藳巻十五
　　钦定四库全书
　　可斋杂藁巻十六　　　　宋　李曾伯　撰奏申
　　辞免除待制并赐金带奏
　　臣闻命自天措躬无地窃以次对华阶所以待正从万钉鞶带所以锡有功臣分阃无庸揆分当去公议未能见贷上恩讵可横加况方丐免西陲俞音终閟图维东畧时事益艰得罪戾之茍逃岂宠荣之敢望例叨显擢适重隐忧欲望圣慈收囘成涣俾安职守免费保全
　　再辞免奏
　　臣自惴微官岂敢洊请窃谓有功而赏可以予而予则公宜黜而迁不当受而受则滥如臣无状其有何劳守边尚威而臣失之过柔用兵贵谋而臣失之太朴侥逾度岁满望投闲公朝未忍于诛夷绵力莫知于报效责冀寛于共二渎已至于再三未拜俞音倐颁成命美官好爵岂非愿欲私忧过计何以克胜傥后图弗虑惟福是徼是前请具文见利则止稍逾分量愈速谴呵欲望圣慈曲怜忱悃收囘涣渥以穆师言
　　三辞免奏
　　臣么微边吏祗被宸恩自顾一介之愚岂宜三渎之僭惟是中心之激切尝于前牍以吁陈渊听未囘局滋甚窃念朝廷之除擢实酬藩阃之勤劳必封守之不虞庻恩荣之斯称如臣所部为敌肆侵冬防甫及于解严春哨又闻于犯境畧无边最其可例迁此臣之所不敢受者一也去岁背秋涉冬十旬捍御东西调遣昼夜应接非一手一足之力将士入敌勦杀披冒锋镝僚属登陴备御防犯霜露赖协心而毕力仅郤敌以全城冦退而后孰不盻盻然有尺寸之望曾未有以少慰其心而臣纡紫横金偃然叨宠已则荣矣人其谓何此臣之所不敢受者二也又况臣于岁杪尝有奏陈如东陲已虑于弗胜若西阃决难于兼领分疆而守其尚庻几连月于兹俟命来报此乃安危之重寄非徙避就之具文边谍所传敌情日异敌人不归于朔漠战舰大治于汴河此其益蓄于奸谋岂可姑待以常岁夫茍不虞负乘尚可代庖哨鞭一临邮路俱梗近而眞泰支郡脉络且断续况西边三城辽絶之若是乎臣方惧祸不免其敢徼福此臣之所不敢受者三也君父严命不当累辞臣子私情又不敢不毕罄伏望睿慈收囘成涣俾臣免兼西事少寛重负令臣姑守旧职勉竭后图他时赐以全归华之美职实拜隆天厚地之赐
　　四辞免奏
　　臣么微疆吏意竭词穷岂敢喋喋上凟天听第念公朝之黜陟贵当愚臣之受辞敢轻方今事势筑底忧在目边患日深敌谋日巧冬戍甫撤春哨突来封疆荡摇农事尽废重以饷运不续楮价愈低军贫彻骨人无固志非有亨屯饬蛊之才不足以扶植而康济之臣何等缪人忝是重寄虽竭驽钝莫称使令凭国威灵侥幸满岁自知縻躯碎骨终无所补投劾请祠且丏免兼西事所觊引身而退朝廷别择良帅以固藩篱求去得迁大出望外不惟东鄙不得以辞而西陲亦不容避闻命伛偻已至再三愚情虽罄涣汗莫反臣世受国恩有霣无二谨不敢再有推避但当此扶顚持危之时是岂贪荣冒宠之日退循愚分难免人言或者亮其无固位之心尚可强之任守边之责傥或哆然自侈居之不疑敌犹扰边臣廼拜命何以劝于士众何以称于恩私譬如沉疴之人证日恶寝食俱废畧无砭剂之术徒事衣冠之华仓扁旁观将望而走此臣之所以终于不敢受也欲望圣慈恕其烦渎之罪令臣守旧官职留戍一载傥借宗社之福获免疎虞愿乞此身投老邱壑得无败事归有余荣
　　五辞免奏
　　臣分阃谬庸横承天宠循墙控请累凟圣聪方惕息以俟诛未矜怜而从欲退揆一介岂应屡违实缘辞受之间允系观瞻之属一毫稍过百谪攸兴况诸边备御正急于绸缪而列戍勤劳未均于劳来独沾优渥岂不厚顔比叠控于由衷盖必期于得请俞音尚閟愚分敢安方兹鍳前失以勉后图其可慕虚名而忘实患傥令叨忝深惧满盈欲望睿慈亟收涣命俾安旧职庻穆舆言
　　淮阃乞祠奏
　　臣蕞尔庸陋绝无技能误防中宸特逹之知俾膺两道藩输之寄眇然只力恃此一心凡而加葺于边防大抵仰承于圣算乃若将士奏捣虚之捷疆陲策固圉之勳是皆宗社之有灵夫岂书生之能事近过叨于睿奬方愿竭于愚衷未遑报图何敢辞避惟是臣每懐朝廷委任之重须得文武牧御之才所关大计之安危非止近功之利钝未可以敌谋之暂沮遂以为阃寄之克胜而况谍传丑类骨肉相残士谓中原日月可冀将为不可胜以胜敌先自治以治人非有深逺之图未知经营之畧而臣艰难渉歴衰病骎寻冐昧一来旁观凛若侥逾两载始望过之令兵事仅息于目前而利权举归于公上旷瘝未极伎俩已穷自知可暂难久之规模曷应未艾方来之机防不思引退必累顾忧欲望圣慈矜怜忱悃释其兵柄宠以祠官庻孤踪仰赖于保全而方靣不辜于畀付未先沟壑尚效涓埃
　　再乞祠奏
　　臣一介边吏衔荷宸恩义当鞠躬奉职其敢再凟载念臣本无才畧误任方始不量力而来特是艰难之未识今再歴年之后乃知负荷之弗胜盖筹谟不足以制逺方威望不足以震诸将区区小亷曲谨动遵防墨可为持身之尺度不可以为方靣之规模今年之事亦云幸矣此去改岁而后边头局靣时异日殊虽有智者未易逆覩当彼蚌鹬相持之际乃吾彻桑未雨之时南北之大势系焉中外之旁观在是其为责任益重昔时而臣素以孤踪旁无左右之助徒守方寸之实曷应事变之繁黔驴之技士知其已穷蜗殻之涎人谓其且竭非有转移于观听其谁趋赴于事功此臣前所谓可暂而难久者也及此许其奉身而退藩垣宿望岂患无人傥尚令其强顔则必至于败事必贻旰虑无益噬脐用是洊悃忱上干渊听匪为身计兹廼国谋欲望睿慈曲埀轸恤俾投闲于香火别图任于封疆臣实拜隆天厚地终始生全之赐
　　辞免除寳章阁直学士奏
　　自天有命无地措躬窃以东土方奚堪因任西清进律宜待有功臣共二非材已试罔效赖庙谟之宻授获疆事之暂宁侥逾两期觊望一去事机未艾智虑已穷以身徇国虽不敢辤量力度时自知弗逮再陈祠疏正俟俞音忽求去而得迁曾何功而受赏是无退志几类饰词若为服賔校之心何以新蕃漠之听傥贪荣宠必速顚隮欲望圣慈爰命有司检照前请收囘雨露之渥改畀香火之缘实戴鸿恩嗣殚驽力
　　再辞免奏
　　臣比以地重力轻叠申祠请天高听邈反畀恩除饬函牍以固辞拜纶言而未允輙忘愚分洊渎睿聪伏念臣本不知兵仅尝为吏两年边计不自意全大造海涵未以罪去将济此堂堂之事防每局于小小之规模傥不明进退之机终恐随顚隮之域而况截浦之勤劳奚有登瀛之梦想所无静揣何能廼膺殊渥若谓伐谋之举悉奉庙谟如云批亢之功实系将士茍宠荣之弗避将物论之难逃伏望公朝洞鍳微衷检防前请俾遂祝厘之愿毋拘反汗之嫌圣时傥未弃捐他日嗣图奔走
　　三辞免仍免兼淮西制置奏
　　臣只佩鸿恩曲加拊劳誓殚驽力岂敢累辞敬凭宗社之灵勉任封疆之责恪勤夙夜期效涓埃惟是学士通班儒臣华选必有功而后授顾何徳以可将又如西阃之一边终与东陲而相逺精神有所弗逮臂指之运亦艰所以荣惧交并进退罔据用牋天而吁请爰地以祈恩伏望圣慈俯怜忱悃收囘寳章阁直学士恩命免兼淮西制置使职事令臣且仍次对专任一司俟越秋冬许归田里得幸逃于顚踣实终頼于生成
　　四辞免奏
　　臣昨被恩除屡腾免牍俞音尚閟倍切兢惶载惟西清地峻学士班穹此搢绅之士所望而不可得者臣以何能躐叨殊渥矧敢守不移之愚效如为之逊实由共二之非材是用再三而有请廼睠全淮壤地数千里遮防风寒酬接事防非一智力一手足之所能办向者葵主东之杰主西玠则任淮靣之责并力应援犹惧弗及今乃合是三者付之庸人竭精神以应则精神为易穷殚事力以助则事力为有限支吾两载侥幸已多此臣所以夙夜凛凛寝食俱废一身顚危何足深计而长顾却虑则实有重于身者欲望圣慈仪图时望分阃西堧使臣专任于东偏或能全璧然后祗承于新命庻免铄金恳恳由衷拳拳陈力
　　五辞免奏
　　臣迂疎边吏祗服宸恩方当荣惧之中未安辞受之谊适値敌冦侵薄寿城连月于兹三军在戍愚衷未敢洊布君命于是久淹兹借威灵幸全封守退念长淮之重寄实非小已之能胜畴昔数年元分两阃自叨承而共二已控避之再三非敢辞难正恐误事近者一番之调度观夫对垒之应酬自庐以往柝声相闻循淮而下鞭长不及每有闻于军旅几反后于庙堂而况司存事力不能什一于往时微臣材畧宁及二三之宿望当南北必争之未巳岂东西遥制之可为不乘此以改图是置之于必败用妄累渎洊沥寸忱欲望睿慈轸念区区所陈非出具文实闗大计命有司检照两次申请收囘新渥免兼西阃臣敢不殚竭驽力图报鸿私
　　辞免权兵部尚书奏
　　自天锡命无地措躬窃以宸扆亲除恩隆一札戎曹晋长班重六卿所以旌臣子之有功昭朝家之异数臣夲无逺畧缪领中权比寿城浚筑之方新而丑类攻围之孔棘指授仰凭于睿算肤公遂奏于王师因人成事幸逭旷瘝贪天为功敢叨宠擢顾却敌赖爪牙之力独何能居喉舌之官三军未及徧霑一赏岂容不当而况甫拜凝严之职洊当优渥之恩冐昧祗承顚隮愈速用循墙而有请祈反汗以无嫌伏望睿慈收囘成命俾臣茍安愚分免玷师言誓竭犬马之忠图报鸿庞之造
　　再辞免奏
　　臣窃谓寿春告捷尽出庙谟司夏晋班尤高橐从顾何竒绩被此殊恩载惟重围未觧之时羣议交疑之际胜负兵家之难必安危国势之所关岌若缀旒讵希全璧兹幸逃于司败复何敢于贪功臣近尝吁请再三免令共二所冀少轻于山负未能上格于渊聪今乃一叨宠荣尽忘辞避秋防不逺旰食载兴恐庆赐之未几将谴尤之不免况获兔饲鼠所以待奔走之事而取鱼兼熊其可无属餍之心荐控由衷必期得请伏望睿慈收囘成渥俾臣且仍旧职勉竭报图庻于异时获寛旷责实拜隆天垕地之赐
　　三辞免奏
　　臣一介边臣叠承天宠所宜亟拜谁敢屡辞实缘责任之重在臣方虑于后图恩数之隆非臣所可以上称眷是凝旒之亲擢俾之曵履以升班兹实峻乎朝廷之羽仪其可假诸疆塲之奔走而况赏功懋典宜加捍敌之人果执鋭以被坚尝捐躯而犯难有劳若是无愧受之臣仅碌碌以因人无赫赫之可纪幸而逭责何敢言功兹晋列于六卿乃独先于诸将冐焉祗被见谓侥逾匪惟中朝观听之未孚抑亦平生梦寐之不及鼷鼠饮河傥令遽满蟁蝱负岳立致弗胜用载沥于由衷以终祈于从欲伏望圣慈俯怜眞实之悃非出矫伪之辞亟命有司收囘成渥俾臣安心职业毕力边防茍免累于明时其宠荣之未晚
　　四辞免奏
　　臣累渎渊聪分宜诛谴自天申命曲示宠荣恩重如山感深至泣臣本不敢洊有陈控实缘臣之才力至懦而不武臣之分量至小而易盈三年守边百短呈露每惟责任弗胜者是惧岂敢以官职躐进而为心廼者寿城围困事势岌岌危如缀旒臣于是时恨不捐身徇国不与此敌俱生尝露章牋天为民请命有曰愿削微臣之禄算以保孤城之危亡一念对越耿耿不昧今者全城郤敌虽赖庙谟之折冲将士之用命抑皆皇天保祐宗社无疆之休臣果何劳绩玷此异数傥或偃然受之则前日之言是欺天矣而况援寿之役当流金烁石之时劳师动众介胄生虮虱冒万死出一生仅克有济臣乃贪之以为己力人谓斯何目前秋声已高夏端方大茍辞受之弗称恐俯仰之有慙事防之来幸不可再此臣之所以不避鈇钺缕缕其续也欲望圣慈收囘成命俟冬防竣事予之祠廪俾释兵柄实佩始终保全之恩结草衔环誓图报称
　　五辞免奏
　　臣妄一庸缪叠被宠荣再四控辞宜婴诛谴渊聪虽加于涵宥恩纶未赐于收囘爰念悃忱屡形奏疏盖是么微之迹初无显赫之功始图克保于危城何敢过希于好爵非特皇天后土实闻斯语亦欲三军百将共知此心傥遂祗承是为欺伪用越循墙之礼终祈反汗之音伏望圣慈俯鍳愚恳免跻班于武部俾安分于边藩誓竭孤忠仰酬大徳
　　两淮制使乞祠奏
　　臣本以书生不习兵事猥防防擢俾玷蕃宣自受任以来惟误国是惧所以淳祐二年十一月初十日十二月初一日尝连具祠请至淳祐三年十二月初三日当月十六日又尝连具祠请申间乞免兼西阃则自淳祐二年七月十三日至淳祐四年五月十九日或因除授或自控陈凡八具奏申实缘臣自揣庸缪莫副驱驰俱出本心非是避事天高听邈竟閟俞音黾勉于兹又复逾岁昨者春冦披猖于丰寿秋哨盘泊于淮湖小失应酬大关利害旷瘝茍免侥幸已多近自入冬冦退即拟再伸引辞之请适新大政恭奉宸奎勉竭其愚未敢遽凟所愿恪共于职业以图趋赴于事功其如睿眷之委寄虽隆人情之玩弛已甚微臣固坚必葺之志敌势宁免叵测之忧矧连两道而事力亦浸难支傥不吁陈将致败阙欲望陛下曲埀睿鍳俯念愚衷爰饬有司检照屡请特与祠禄俾释蟁蝱之负实被山岳之恩它时未赐弃捐縻躯粉骨誓图报称
　　再乞祠奏
　　臣伏读训辞感深涕泣窃念臣身为疆吏世受国恩深惟尽愚分之驱驰岂敢计孤纵之利害属香火之祈方上而风尘之警倐闻此为何时而乃避事实缘职任所关者至重事势不可以复为物议肆讥人情观望意气尽铄衰病交侵不去是无羞恶之心傥留实有嫌疑之迹虽池鱼水蠏未必相及而杯蛇石虎宁得不忧少失事机立误军国况部曲已视之而如客道途每指是以为朋以本无能之人当至难处之地尚令强勉必费保全今虽戎马方张羽书正急固但知于竭力然后敢于陈情欲望睿慈矜怜愚悃以臣此奏下之有司早定帅谋速从请去冦才出境臣即归田未至溘先讵忘糜报
　　三乞祠奏
　　臣昨再具奏陈乞从祠请续准三月四日尚书省劄子三省同奉御笔朕方倚卿以寛顾忧何嫌何疑临敌求去列城将士视卿以为勇怯宜奬率三军戮力一心全境却敌如其有功朕不靳赏卿宜勉旃以副简注臣祗承帝训兢惕愚衷窃惟兵事倥偬之时信非臣子辞避之日圣恩如此其忍负之闻命以来但知朝夕竭力勉厉将士勦殄丑类保固郊圻以庶几上寛宵旰之虑今幸皇灵逺鬯边防踵闻贼尽比遁诸城俱已无警臣切思前请深念后图有如两淮藩篱重寄顷年自与强敌应接事机少失祸败立见必得文武威望为敌人所严惮中外所孚信之人付之兵柄始克胜任如臣么微一介侥幸三年致冦纳侮每厪天顾臣之罪多矣中间补苴罅漏经理要冲随事力之宜为备具之计虽殚愚虑费奉庙谟兹两道之封守粗全而一番之应酬幸毕吁天陈力此惟其时矧如议论之方腾已觉嫌疑之难揜皆不逃于圣鍳正何待于臣言目今伍符尺籍不陷失于前廪粟缗钱皆增益于旧本亦别无规避但臣初年莅事未久値敌大入通州素无城壁素无甲兵朝廷命之移治收拾不尽致令敌兵冲突民遭杀卤是时合坐失守之罪尝陈自劾不谓过防圣宥迨今未息人言傥不及此祈哀君父乞身田里事难逆覩祸虑不测兼臣方寸一动遇事瑟缩触景狐疑忧虑所熏衰病滋甚人情事势委是难留用敢不避万死荐布廹切伏望陛下深察边阃利害之机少全微臣进退之谊特畀祠禄以保孤踪使得尚为全人它时别听繁使衔环结草誓报隆恩
　　乞给假寻医奏
　　臣不避天威輙伸危悃臣本无能解误玷榦方近以踪迹难留事势当去已具见于丏祠之三牍不敢重述缘臣自蚤年徧歴襄蜀江淮幕府驱驰险阻冲冒风寒连年当此重寄备殚劳苦百忧熏心久得怔忡麻痹之疾比因思虑过度证益深数日以来半体不仁筋脉拘挛心神惊悸握笔书判不能强成疾势如此甚费医疗岂堪尚任兵柄又念臣平时自知分量常惧满盈去春敌围寿城兵势危急臣露香吁天愿尽削禄算以保孤城臣之此言天地鬼神闻之冦退朝廷宠以文昌之秩是以五疏控免不敢祗受继而迫于上命且以大化更新之始圣谕勉厉强顔复留今日之疾意者福过灾生天降厥咎臣若不辞荣避宠则殒身误国死不足以赎罪臣既不能任事两道应接不可一日旷官除已将淮东制参兼淮东运淮西制置使司牌印职事牒赴添差制参兼淮东运判张竽时暂管干扬州牌印职事牌赴扬州通判田文虎时暂管干所有三司及扬州财赋亦截自此月十五日攒结帐状牒发付各官交管外臣今乞朝廷收囘权兵部尚书吿命仍令臣照缘边主兵官具奏寻医条令给假一月归田寻医伏望睿慈宣谕大臣特从臣请俾得暂释重负安养病躯少延残息不胜感戴隆天厚地之造
　　乞罢黜奏
　　臣近以疾患祈照缘边主兵官具奏寻医条令给假医治今月二十六日准尚书省劄子四月十九日三省同奉圣防不允令学士院降诏臣耸闻威命倍切战兢伏念臣冐膺两道之司跨渉四年之久屡招冦侮莫揜人言比灾疢之交侵缘忧思之太过初非患失亦岂辞难宁忍负于主知乃甘为于朋附盖臣先时多虑临事寡谋彻桑未雨所可惊心同舟遇风不宜掣肘惧弗孚于中外将上误于国家此其致疾之繇爰有予宁之请所祈靡遂厥证益增气体若是索然精神为之愦甚养疴未去任责奚胜伏望陛下曲怜危迫之私终赐保全之造以臣有违朝命特从罢黜亟谋阃帅以保封疆不胜宗社之幸
　　辞免除焕章阁学士奏
　　自天锡命无地措躬臣窃以边阃罔功洊引祈退清厢列职忽玷误除佩睿眷之特隆抚愚衷而增惧伏念臣忧心熏灼病体支离比五疏之陈情冀九重之从欲宜黜而陟非惟失公朝惩劝之宜求去得迁亦岂安臣子进退之谊况当席藁俟罪之际犹在褁药养疴之中傥重寄之尚堪奚美名之有待观瞻正此共属心迹何以自明其或承休不几要宠伏望睿慈下有司检防臣今月二十六日奏陈事理收囘新命仍免旧官庶不累于殊知获少休于残息生全罔极衔戴何穷
　　辞免除刑部尚书奏
　　自天锡命无地措躬眷常伯之眞除乃公朝之异数必以待禁闼纳言之彦非可为边阃赏功之官况臣本乏微劳仅逃旷责屡丏闲而未遂防进律之已多摄长戎曹宠荣既极跻班宪部分量愈盈适以重小人负乘之羞岂能称大刑兵甲之用偃然而受闻者谓何将福过以灾生惧恩隆而报寡徒贻颠陨上负简知伏望睿慈收囘成涣庶安愚分以穆师言
　　再辞免奏
　　臣误被眞除已惭叨窃钦承温诏愈重凌兢洪惟九重柬眷之至隆顾念一介榦方之何补比祈闲防正惧满盈丁宁上防之谕留黾勉边防之因任幸逃百谪敢望再迁虽进退之际宸衷之激劝寓焉而辞受之间愚臣之趦趄益甚傥遽膺于宠渥终未穆于佥言伏望睿慈俯怜忱悃亟从寝免曲赐保全誓竭孤忠仰酬洪造
　　三辞免奏
　　命出于再君上之殊知凟至于三人臣之大戾况眞除于宪部将假宠于阃垣简注若兹祗承敢后但臣退未能遂陈力就列之请进无以效折冲御侮之长事防无穷材智已竭若使勉而就职犹惧弗终傥令冐尔叨荣是益其疾趣之销印端在转钧伏望圣慈特埀睿听收囘成命全防孤踪永衔海岳之恩誓竭涓埃之报
　　辞免知静江府兼广西经畧奏
　　照对恭准二月空日尚书省劄子二月六日三省同奉圣防李某且与叙复元官职与宫观并准三月空日尚书省劄子三月十九日三省同奉圣防李某依旧焕章阁学士知静江府广西经畧安抚使宋慈除直焕章阁知广州主管广东经畧安抚司公事臣闻命自天措躬无地所有复官职与观察指挥除已于今月二十二日望阙遥谢祗受讫乃若新除恩命则伏念臣一介疎庸百无能解向防推择尝任蕃宣无补事功居多罪戾兹连岁获休于闲防赖上恩曲赐于保全冷灰敢望更然铅刀岂堪再割忽颁紫綍俾复青氊予以祠官已为过分畀之帅阃实愧非宜大惧顚隮有辜抆拭伏望睿慈收囘成命庶安耕凿嗣效縻捐
　　再辞免奏
　　恭诵训辞感深肺腑窃惟不以一弃者圣主使过之隆恩犹以再命辞者愚臣量能之微分敢殚危悃洊凟睿听眷桂林虽介于南邦自戎谍间通于西土每闻忧边之论谓当托里之防茍非谙山川道理之宜畴克任屏翰藩垣之寄如臣者至庸弗頴已试罔功虽粗守于忠忱本絶无于智畧聿懐往咎甚负殊知意此生草木之与俱岂敢望天日之再见不图拭未忍弃捐复秩予祠宠渥之已隆起家作牧梦想之不及矧惟兹郡旧有先茔以私心固愿于速驱顾绵力不堪于重负傥一出而曾微报国之益纵百谪而已累知人之明不力控陈大惧顚陨伏望曲囘干断寝免涣恩俾无进退蹢躅之忧实拜终始涵洪之造
　　三辞免奏
　　臣猥从谴籍骤被恩除君命有严祗承惟谨自不当上再三之凟苐以臣连年衰病壮志凋零往时更歴大概废忘自揣精力如此岂堪再备驱驰况今右广为国后户承平百年之相习遐荒万里之难窥罅漏不宻关系甚重必威望之素着庶牧御之克胜臣仅知曲谨小亷初无长算逺识虽食芹恤纬不忘报上之念恐慢藏负乘或贻致冦之虞冐昧策蹇一行固不敢惮国事所在将误推择用是不避繁缕洊伸恳辞伏望圣慈特埀睿听收囘成命且令臣退奉祠禄少安愚分它时未塡沟壑嗣效涓埃
　　辞免徽猷阁学士奏
　　臣闻命涣颁抚躬震灼重念臣一介庸陋世受国恩东西惟君所命不敢辞难除已于当日望阙遥谢祗受京湖安抚制置使知江陵府恩命外但臣昔虽屡官襄汉时异事殊顷者五年淮堧心劳效邈自投闲防絶望驱驰比防起废以典藩方勉扶衰而度岭仅阅十月无补一毫不图柬在于上知乃畀仍膺于边寄正恐粉骨糜躯之无所今当鞠躬尽力以何言惟以臣洊更灾患之余颇觉宠荣之过侪名二阃晋职两阶在圣恩虽示于优隆于愚分实虞于超躐輙忘婴凟用敢控陈伏望圣慈俯鍳眞悃收囘徽猷阁学士恩命俾臣服西班之旧职往南纪以来宣延见于军民容条陈于利害
　　再辞免奏
　　臣恭读训辞感深肺腑顾惟愚臣冐堪一割之用特假天宠俾作再鼓之衰亟合祗承讵当洊凟苐念臣智小难任福过輙灾戍淮虽五年仅逃失律入岭未一载何有服劳触暑来宣防秋不逺地介二长而规模不可以骤狭技呈百短而观听正恐于弗孚方仰思鸿厐覆载之恩未知效犬马封疆之报瓶罂至眇其敢取嬴尺寸稍逾殆将败度用愿仍于旧职冀免锡于新荣伏望眷慈俯矜眞悃收囘徽猷阁学士恩命庶安愚分以穆师言
　　三辞免奏
　　臣一介迂疎之迹连年灾患之余絶望恩荣谓木俱腐洊膺委寄犹灰复然允为千一之际逢岂敢再三之辞避实以自知甚白常恐取数过多楚弓之得人以为华塞马之归已益增惧兹戍役甫更于阅月觉精力不及于壮年况以司存较之近比上下流之忧责虽省且分南北屯之应酬则今犹昔若事力愿祈于寛假如名称已极于侥盈阃庸弗称宠或过之舆议所临咎之招也用忘尘凟叠以情伸伏望圣慈特埀睿听念臣正切勉励赴功之志初非寻常具文之辞俯狥忱祈收囘阁学成命俾臣安心疆埸图报涓埃不胜幸甚
　　辞免平黎转官奏
　　臣迂庸无取叨忝已多顷岭峤之来宣适岛夷之弗靖幸而底定何敢云功其在将士雉兎之获固有所希猥为帅臣蛇雀之报此岂足道遽加陞进允谓侥逾傥拜命以靡辞实扪心而有愧臣敢輙伸愚悃上叩睿聪顷琼州守臣顾孺履闻冦而疾驰渡海到官而协力平蛮既前劳备着于抚绥矧后患方资于消弭匪加优厚曷示激昻臣愚欲望圣慈收囘臣转官成命仍乞以上件恩赏特与顾孺履转行一官庶几慰孺履之心亦可作琼人之气
　　辞免寳文阁学士京湖制置大使奏
　　臣今月十二日准尚书省劄子六月三日三省同奉御笔以襄樊两城复旧除臣寳文阁学士京湖制置大使兼职依旧臣耸闻恩命倍切战兢窃以晋延阁之两阶所以示其命维新之渥加使名之一字所以寓复古则大之书必有功乃膺见知顾何劳而敢冐受臣所守一实别无他长粤由旧夏之来荆首奉庙谟之在岘课效期于年岁圣言炳若日星勉殚经营冀副委畀不暇一身之计輙犯众论之难赖社稷有灵暨将士僇力境成七日之复防奏六月之师虽城隤池荒仅克披荆榛立官府而天热水泛幸能办粮糗弭冦戎此犹蔡功之惟断乃成敢谓沂城之不愆于素奎章过奬璧府躐升自惟以艰苦之踪岂敢作邃清之梦况兵事至危常胜正贵于虑敌而道家所忌取数不可以过多忝窃弗辞顚隮将及欲望圣慈俯矜眞悃收囘纶命以穆舆言所祈三军优尺寸之恩即是一介被丘山之赐
　　再辞免奏
　　臣伏读涣谟愈深震惧窃惟复朝廷之故土此自关宗社之有灵为天子之从臣岂当先士卒而论赏眷两城之就绪于一介以何能执戈荷锸暴烁日之中挽繂连触洪涛而上不惮犯兵行之险皆知服王事之劳独被宠荣宁弗愧兼臣初无希进之念不过见义而为惜日疚心百忧正集贪天为力众睨谓何矧功名之防难居而福祸之机相倚骤加振奬非示保全兹丁宁虽佩于圣恩而伛偻敢伸于愚请伏望陛下察臣眞悃怜臣孤踪收囘新纶俾仍旧贯谨承大训益厉后图
　　三辞免奏
　　臣寒微边吏肃奉宸纶凟至再三罪当万亿本不应洊有干紊实缘此赏由复襄而命时论方以复襄为疑疑者未孚赏岂敢受伏念臣本无能解粗歴险艰去夏桂林防恩易阃恪共就道不敢辞难好逸恶劳情岂相逺始奉经理之命备罄展转之思傥为身谋宜俟他日一则以祖宗故土国之西门圣上一饭不忘期于克复大义所在臣子有不容择利避害者二则京湖沿边诸城十五六年付之榛莽彼此视如弃地去春既城古郢已启敌心所以有李干臣欲用五千人来据襄阳之报臣虑彼果出此我无宁日纵欲以兵取将襄中如汉中矣此臣所以不量愚力勉奉庙谟也其实岁月未久水潦洊更取办于空虚图成于仓卒将以淳祐后之兵额渐当端平前之边靣不取固有前虑取之又有后忧今虽故垒粗修秋声已动自备荆以至于备沔而虑郢抑甚于虑襄事关封疆忧废寝食茕然孤立犯此众难思淑其后之未能岂大厥官之敢望臣忝联从列亦既十年灾患余生宠荣已极过加取数必致速辜其为控辞实非文具欲望圣慈收囘新命俾臣获安愚分毕力边防免费烦辞上触威听臣不胜幸甚
　　四辞免奏
　　臣耸闻战栗不当更凟天听苐臣弥旬思绎申命优隆不特小己之所未安亦于大体而有所系盖廼者城襄之役虽由宸谟果断于上将士僇力于下而规模讲画实出前人掎角牵制允頼邻阃臣不过奉行文檄调度兵粮成事本亦因人何劳而乃受赏兼窃观朝廷十数年而来每重边鄙二三臣之责率因岁满例以序迁同升乃文子之宜先登岂考叔之福哆然弗揣识者谓何又况宠荣之过廼灾咎之招事任之艰已智力之竭方秋而正当牖戸之备及春而且上丘樊之祈不力控辞恐负柬防欲望眷慈念此赏有关于观听察其言尽出于肺肝不嫌涣汗之囘俾知艮背之止庶安驽役庸答鸿私
　　五辞免奏
　　臣窃惟上命已四辞而弗获边臣当九顿以是共揆分未安陈情难已盖召役则往役特报国之小忠无功为有功乃欺君之大罪以若孤危之迹曾何奔奏之能经营告成皆将士之力封守无警实宗社之灵方懐惧心敢有矜色论者正责以持久保终之义受之何以逃贪荣好进之讥况臣甲辰复寿粗尝披棘之艰乙巳修泗颇收徙薪之效是皆职分讵足言劳得三边之门戸俱安则一介之田里可遂不啻足矣岂过望哉敢持对越之寸衷冀免侥逾于尺度伏望圣慈检防前陈收囘新渥实拜生全之造誓殚报效之图
　　六辞免奏
　　伏念臣一叨恩渥五凟天威恳辞已穷俞音尚閟自知稽违上命宜在诛夷不当再有陈请盖缘复襄一事虽勉遵庙算而召敌怒贻众忧不量己力臣实犯三不韪方惧有干邦刑岂敢上希赏典况葺两垒已逾半期三军尺寸之未沾微臣涓尘之何补冦方在境势必窥城臣独受官士将解体兼不止一端之关系已见于累疏之控陈用是只得痛沥愚忱再祈渊听伏望睿慈察其眞切亟赐收囘成涣以穆师言冦退许从归田即戴干父坤母生全之造
　　辞免除龙图阁学士奏
　　温防春颁微衷夕惕窃以绸缪雨戸乏课效于南邦襞积雾图冠班联于西序凛孤踪之菲陋叨众隽之茹连祗被上恩亟当下拜实缘臣弗量蟁负已类鼠穷比触威霆累形敷露盖一枰之相对势宜解而再鼓之既衰败是虞政期旧赏之收囘讵敢新荣之觊望宜黜乃陟不特公论之未穆辞卑居高抑非私心之所安闻其退也故进之受而是则前非矣洪惟公朝鼓舞人物固示于劝奬将俾臣子砥砺名谊盍遂其安恬用沥愚忱晋干睿听伏望离明之洞照毋拘涣汗之已行检防前陈特寝新命免犯息侯五不韪之议愿坚叔孙一必葺之忠永言縻捐以图报塞
　　再辞免奏
　　臣诵睿训之丁宁抚孤衷而寅惧洪惟王正肇始圣化俱新泰内彚征所以登众隽师中锡宠所以劝有功臣以何劳名在斯选比叨前赏已荷上恩祈反汗以靡容甫鞠躬而下拜复加奬厉讵敢钦承臣闻羊祜固辞南城子产不受郑邑古尝有此类亦许之傥一朝荣已以弗思是累月陈情之皆伪兴言遐慕有腼厚顔而况宠数之极分量之盈忧病之并精力之竭疾趋而不止将蹶盛名之所忌难居不避紊烦洊布恳欵伏望埀盖高之听推从欲之仁收囘新纶俾仍旧职庶辞受获安于前后而保全实頼于始终誓竭涓埃图报海岳
　　三辞免奏
　　臣受任两道阅时再期曾尺寸之罔称防丝纶之叠畀君命则拜臣子当然为是累辞几于太凟实缘分量各有于限止材品不足以拟伦先诸将而赏受之已觉于汗顔同二阃而升凛然岂堪于踵武马书五而仅之于畏谨龙防三而过示于宠荣弗称所防岂得不惧用循墙而蓄缩爰地以控陈伏望圣慈特埀睿听收囘涣渥庶穆师言誓竭报图期副委寄
　　乞休致奏
　　臣不避天威輙有陈奏臣闻诸葛亮有曰凡事难可逆覩臣鞠躬尽力死而后已自古人臣事君知尽瘁于大义之所当为而不敢必成功于天不敢务求全于已亮之经营王业耕战渭上为久驻计岂计其身之不能久哉而食少事多卒堕敌料臣诵而至此每切惜之是虽至愚不肖无能为役而服习其言窃愿企慕伏自缀名仕版逾三十年东西奉命奔走﨑岖险阻一不敢辞避兹防陛下抆拭再用待罪未久輙犯度徳量力之戒以荆州一城之备自郢而襄樊诸城经理之几若昔人所谓士稚捍其一征西御其四者重以连潦之后佃渔收薄鹾茗利去公家激劝征调百费繁兴一毫不可损焉黾勉支吾两载亦有天幸不至乏絶然黔驴之技则竭矣捐躯以报固臣素心陈力不能岂臣敢请实缘忧思薰炙疾疚侵陵厥证外强而中干大惧前防而后防臣去家整三载虽中阃妇穉凋零身染炎瘴未尝敢萌私计近揣心力弗逮政拟丏闲倐闻人言传谓臣死賔朋形之访问都邑至于骇闻不知此声何自而得臣所任者上流之重况其与勍敌为隣深虑咎防先形幻身难保临期误事上贻顾忧载念臣素揆不才久愿知止昨歳在己亥辞除淮西总领岁在壬寅辞兼淮西制使皆尝具有公牍乞致为臣皎然此心不在今日所幸日前春哨既退秋防尚賖正当新三军之精采重两道之事权用沥愚干溷渊听伏望圣慈俯察眞切宣谕辅臣改畀阃寄令臣以本官休致俾之退安微分厌胜浮言不胜公私之幸
　　再乞休致奏
　　臣祗承明诏衔荷洪恩靖惟被命以防师谊合鞠躬而尽瘁实缘经营新复偹多力寡而荆之事任愈艰于昔酬酢多事才绵责重而臣之精力不逮于前以不逮之精力当愈艰之事任大必误国小必殒躯或者见于未形正亦言之非过臣前年苦瘴去岁病防固有忧其难疗然自保于无他尚可以支不敢有请今则关尺诊而色证俱病方寸动而梦寐靡宁虽他人视之起处无异平日而中心惴若痛痒祗可自知不亟呼天必至坠地用敢不避再三之凟洊布愚悃上触天威伏望睿慈怜其衰钝鍳此忱恂许令谢事以归田别选当才而分阃岂特微臣之幸实国事之幸









　　可斋杂藁巻十六
　　钦定四库全书
　　可斋杂藁巻十七　　　　宋　李曾伯　撰奏申
　　除淮阃内引奏劄
　　臣一介孱庸缪尘宰掾逾年备数无补丝毫陛下取臣何能谓臣可使进之橐从畀以阃寄用逾其分惧莫克胜控辞勿俞冒昧负乘边头事防时改月异隃度逆睹昔人所难臣未敢輙肆胸臆区区管见其畧有三一曰答天心二曰重地势三曰协人谋夫天人相与之际甚可畏也陟降左右日监在兹一念敬忽休咎响应全在陛下一心而已姑以迩年已騐者言之星妖地震数见屡书蝗孽旱灾所在为虐京畿近地米石百千殍殣相望中外凛凛天变可谓极矣陛下严恭寅畏一徳享心转凶为祥不疾而速三时不害穑人成功风声助灵兵祸亦弭粒价骤损生意复还气象畧可覩矣然而天心之眷顾虽隆间者之谴告犹有雪甫瑞腊雷乃鸣冬其占在边政尔当谨力行好事此维其时必践履实徳以开穹昊悔祸之机必修明实政以消敌人谋我之习民生之寡遂思有以赈之政令之未便思有以革之爱惜日力洪济时艰如渉如登不进不止于以对延洪之休命而保邦于未危臣之所谓答天心者此也天险不可升也地险山川丘陵也绸缪保固风寒当严一罅或疎成败异势全在平时偹具而已臣姑以往年所厯者言之敌自凭陵中国窥吾蜀襄翕忽如鬼神飘疾如风雨蹂躏险阻伺闯高深旁若无人几莫之御事势亦浸泊矣陛下申儆军实内修外攘转弱为强大异前日边城战御屡衂其锋吾谋既臧敌诈莫逞防书交奏士气益奋处置畧得宜矣然而吾之为偹者多而力分敌之来窥者久而愈熟坚瑕处所彼已悉知思患豫防正合商畧以城壁则极边经守者彼或知所惩濵江近里者我或失之玩以濠河则诸城形势类有高洼坝堰关防易为溃决某所当浚某所当修择材受任毕力经营汲汲图之毋缓毋弛必使闲暇而有先事之偹不待仓卒而有告急之忧此臣所谓重地势者此也至若人谋之当协则于国体以尤闗同舟遇风正贵胥济彼此剑佩奚补事功当此世变抢攘之秋况非安然无事之比合谋殚力犹惧无成智名勇功岂必在吾其或趋利避害而缓急有所不暇恤好同恶异而是非有所不暇问犹一家而父子兄弟志意之弗孚一身而手足头目脉络之弗贯小有得失相为越秦已谋是图遑恤国计厥今何时犹有此习良可叹也陛下广览兼听大道为公片善寸长罔不乐取中外上下盖一乃心念国事之方艰体上意之所向一洗流俗尽剖藩墙交集奨长共济多难此又臣之所谓协人谋者是也凡此三説虽无足采如使天心之果顺地势之果利人谋之果一虽以之转施乾坤叱咤变化可也岂特固吾圉而已哉昔孟轲氏有言曰天时不如地利地利不如人和臣愿陛下和徳于上则贤和于朝物和于野而天地之和应矣勿谓常谈无益兵事惟陛下裁择
　　贴黄
　　臣闻淮之诸城西则和巢为瑕而和为甚东则眞泰为瑕而泰为甚凡此四处皆敌情连年之所睥睨今日之所当亟偹者也和巢眞三城旧来修浚既久近复相度整葺臣不复言独泰之一郡由柴而渡魏村相望一苇即是畿辅风尘稍耸波涛易惊最宜隄偹臣未尝亲歴其地本不敢妄论特以嵗在己亥预议督幙尝观制臣有请谓所难守条列利害具陈由曾虽托无所区处而习知形势者每忧之去冬敌骑侵轶直薄城下守臣仓皇告急见谓必危恃有天幸仅克自保继此以往敌之来路已熟讵可忽哉窃闻本州两城相去数里气势倘失于相接偹御惧有于未周或宻或疎将浚将葺宜有定见于此公朝择使命守虑此必熟不知今将主必守之规或尚为移治之説或并守两城或将守其一而置其一光阴易度转眼西风及今不图计将安在利害近在目睫有不容含糊而弗决者臣愿陛下亟谕二三大臣明示意向指授方畧毋俾边臣不知所择悠悠岁月以误国事伏取睿裁
　　第二劄
　　臣不揣愚虑粗陈于前洊有芹炙之忠愿偹菲葑之采载惟今日事势勍敌未灭生人未有息肩之时边戍未有觧甲之日折冲制变虽在临机先事预图宜及须暇边将贵于广积将材贵于素储赏典不可以不精战士不可以不恤臣敢申言之往时淮边诸郡在在皆有桩积足偹调度连年冦扰敖廥空虚万灶嗷嗷朝不谋夕淮西边餫全仰冦退水生之时少或愆期道梗难进淮东诸郡桩管虽饶积年兑支多存应在如去岁丰濠之运幸而仅集抵岸五日敌已犯急眞泰近郡皆在濵江仓皇之时尚吿乏食亦廪廪矣若是而谓储积之丰可乎朝廷近下两淮漕臣防计见粮盖将覈其盈虚以议增益阅日滋久应报邈然倘因循而失时必缓急之误事东淮谷价间者稍平吴门籴事幸已就绪或籴或运正宜亟图军食既充人心皆金汤矣大寒索裘毋俾贻悔此边饷贵于广积往时三边将帅彬彬辈出类有可纪比更征调益习战闘干城敌忾尤不乏人然歴观策勳荆鄂者类多襄汉乡土之豪驰声江淮者率皆丰光淮垠之士山川所毓气习固然今风景之顿殊惧人物之亦眇乃者安丰孤垒从容却敌城中守将绩用固多亦由朝廷遴选金陵京口之二将先期往戍卒成此隽伟之防乃若仪眞海陵仓卒冦至朝廷至于辍舟师之帅勤禁旅之将临期调发粗保封守亦甚幸矣若是而谓将材之富可乎边臣前后奏凯第功有差固足有激昂三军之气然而岂无智勇之士犹在孤寒之中不能自见于功名政恐终困于行伍宜令主帅各以名闻随其荐扬以偹录用捜罗既广临事不拊髀矣二矛重弓其可无偹此将材之贵乎素蓄至如军功论赏自频年用兵以来功状之上于有司者动以万计少亦什百遂至四方游士挟策兵间补授书塡比比皆是至勤诏防饬戒铨曹限以从军之条严其出仕之路将惩冐滥不得不然当边鄙未清之时得士者强尚頼其用其间窜名附籍借势谋身以此待之固未为过若眞有运筹画策之士被坚执鋭之人出万死一生之中获一阶半级之赏例防沮抑徒被虚名困尺度之拘挛消意气之奋发责之用命谁肯甘心要其致之原亦由滥予之过某眞某伪政不难稽臣谓法制所以待欺冐之人不可以尽揜劳效之实稍寛绳墨如在权衡淘沙见金未可尽弃此赏典不可以不精若乃沿边士卒连年困于久戍豢食之仰给于县官者旬支月给具有定数乃者适丁歉岁物价踊翔累重之家不能自给加以饷计匮竭宣限稽违或损直以折支或弥旬而积压憔悴蓝不言可知当此四郊多垒之时捐躯赴敌政頼其力乃俾衣食之不赡啼号之不免气象如此宁有壮心倘使主将能悯其勤劳肯同其甘苦得投醪之美意有挟纩之温言虽在无聊不至胥怨如或虐之以掊克困之以营运驱之以锋镝孰肯向前要之激励之无他全在拊循之有道或勇或怯其机在斯臣谓欲责其死力于仓卒赴难之时当恤其生理于优容待敌之日勿穷其力而失其心润草涂原孰不知报此战士之不可不恤凡此四者是尤今日边偹之所急也臣愿陛下毋忽瞽言申警而亟图之将见军实举而士气奋人心悦而国势强矣臣不胜拳拳
　　贴黄
　　臣于战士当恤之中辄有愚见新防颁行已逾期岁诸路军兵劵钱尚以新旧二八分支给窃见迩来州郡纲觧场务钞课新防以渐流通欲望圣慈下有司自四月初一日为始将诸路军兵请给增作十八界防三分十七界防七分支给庻几稍有以优润之俾三军之士同一感厉
　　淮阃奉诏言边事奏
　　臣所准御笔指挥仰见陛下申饬三边广延羣策将以图囘实政豫伐敌谋臣恭体神谟勉罄愚虑伏读宻札所载自兵偹而下条目有七臣之所部两道十有四州所在皆当风寒戎马一入无所限障凡而隄防偹御之具千条万绪未易枚举大要一城之兵当使可自为一城之守临急望援决是误事其有戍卒不及急当先期分布臣窃计诸州守帅仰承上命必能殚智毕虑见之敷奏矣臣窃谓沿淮城壁连年修浚粗周惟寿泗暨涟越在淮北虽葺理不废而疎畧尚多沿淮粮食诸处运发无阙惟丰濠及寿逺在淮西虽向后尽可支而所忧在难继此二者未免尚厪庙堂之问乃若敌情所在则罗哈诸酋睥睨于我者已非一朝于此春秋更哨盖将以岁月敝我两年之前河南宿亳应永间敌犹弃勿守去岁以来废垒城矣闲田耕矣尚且积粟于境治舟于河此其奸谋非有所图而何据招泗濠梁报到敌中宜事今秋之入又欲早于去岁臣已申之宻院矣彼之谋我若是其至我之待彼然则其又可忽乃若舟楫之当戒险阻之当治臣熟观已事逺虑未然昼夜以思今日边头之事淮靣湖靣为急博采众论亹亹然非不可听然不要其利害之实甲可乙否徒费空言臣请别白而言之臣窃见长淮诸隘如安丰之上则颍河口濠梁之上则涡河口招泗之上则五河口潼河口淮安之上则大小清河口皆是敌舟可以出淮之路往年下流谨舟师之偹而上流无隘口之防敌亦未习于舟不敢轻突近年以来安丰则防颍口濠梁则防涡五二口淮安则防大小清河口如潼河等处招信亦往防托规模布置似若严宻非不欲遏截此敌使不得渡然观递年与敌接应止是壬寅之秋刘虎始以舟师在五口仅收一防然不能遏敌舟之不出敌马之不渡也是年主将几陷敌矢逺至去春敌之围寿由颍出师丰寿两郡差调谢天祐石闰等诸郡舟师防遏隘口兵力不为不多敌船一出荡不可御去秋五河措置赵文亮连月整葺堡圃偹竭心力临期益以刘虎汤孝信舟师何啻万兵与敌相持累日弗能遇敌兵张济吕文徳虽以捷告然仅收之桑榆耳至于今春以文徳文亮聚重兵于此堡南北之鋭在焉转战几书夜敌势四集圃堡亦遂勿支若非文徳见几急急收敛入濠固守岂不中敌毒手即是数节反复以观前项诸隘今殆未知偹御之策盖舟师本吾长技敌乃习而用之由诸隘出淮皆顺流建瓴之势而敌人又于南北两岸夹以马歩翼以炮弩每每吾以一靣而受敌三靣之锋而又众寡相絶势所难御非吾师之不尽用力也今来秋防在即方欲再责诸将措置堡圃则观诸已然之事深恐缓急徒损威力无补闗防置而勿偹则敌舟上下往来荡无限禁长淮千里与吾共之吾之咽喉胍络为彼所断诸州粮援岂不可忧今只得思变通之策姑舍诸隘之偹而于沿淮诸州择要害去处各置舟师大屯依城摆泊临流控扼以虎视诸隘往来随宜防托自五河而上舟用轻防招泗而下则用巨艘使敌有所顾忌纵或侵犯吾得以临机制之犹有取胜之道此淮靣舟师之当戒者也至若淮东射阳一湖地跨三州自上口以至庙湾上下三百余里所谓湖者初无澎湃弥漫之势秋冬之间不过一衣带水投鞭可渉往时山东红袄之兵皆能习而湖澳地里敌之埀涎荐食非一朝夕连年出没湖西虽抄掠之患犹浅而敌之来路已熟血入于牙殆浸滛未巳两淮自十余年来生齿荡析半成荆榛根本之地得此湖在良田沃壤稻粱所生民食兵储岁所取办中间资货人畜聚落实繁中间所谓水乡可恃不过如徳胜湖博支湖一二水靣稍濶敌骑难侵其余虽名湖泺非有巨浸至于海岸又皆平川吾之能往敌亦可到果何恃而不恐臣往在京湖尝闻复州诸湖非不恃水卒亦不能御此冦之入继在淮西亲见和州麻湖乃丙寅年间居人避敌之地亦为敌以计取卒用其众转而它攻此皆往事之鍳臣尝虑及此事将来为淮东之患者必自射湖始壬寅之秋敌分两路侵犯一从平河过湖西一从泰州沿海沟而入是年湖中全无兵偹其不至滋蔓者幸也次年臣尝委官白事庙堂乞令项招湖兵五千置一总管驻之兴化专令为湖中之偹此策勿售徒能言耳后来朝廷命高邮守臣节制诸湖不过行团结之政分委水寨头目各相保聚自为防托敌至则淮邮泰扬各调少舟师以防遏之然亦仅可分布控扼使此敌不敢径渉虑吾之袭其后耳若曰可以遏此敌之不渡未敢以为然也而况湖中舟偹如自平河过湖西一路则犹或可遏万一敌用故智复犹海沟干腹透漏则吾之舟楫反在贼背岂可不虑近自敌退后访之各郡守将及士夫父老有谓团结恐误民不若聼其迁避者有谓守射湖不若守运河者有谓宜复寳应旧垒者有谓宜筑堡于平河黄浦者详玩数説见各不同深思其宜各有得失若曰尽令迁避则一湖数十万之生灵何地容之若曰欲守运河则自维扬至淮安三百余里除水泺隔絶外其可入湖者不止一路又安得有此一项兵力以分守此河若曰再复寳应则又添此一城之守器坐寳应亦不能遏此敌之不过若曰筑平河黄浦责之高沙淮安则高城大池犹惧敌犯临河小堡何以抵当臣忧心如灼实未得其良策近见委官再往邮淮两郡谋之守将臣意欲得团结迁避两説并行水乡之深阔敌所不可到者从其团结以避冦其他令淮安泰州高邮各从其境预行告报委责头目遇到秋防冦至入城迁避惟有此策尚或可行此外寳应及湖濵亦量用舟师往来耀敌以防敌由平河入之路敌州堡城一带亦用官民船张耀以防敌由海沟入之路然亦止可为敌势小入之偹倘其大至则地势绵亘之广兵力敷布之难可不深忧此湖靣险阻之当治者也凡此二者切于目前臣忧此熟矣今虽待罪将去敢不力疾以闻伏望睿慈速下有司更加商确如臣言可采早乞处分行下秋风不逺愿轸渊衷江淮相为表里藩篱坚宻门户自安惟陛下亟图之
　　贴黄
　　臣有少管见言之若渉于臣之利害然实切于国之利害淮西安抚使王鉴与淮西招抚使吕文徳近来名位相埒意向不同其守庐守濠事绩自不待辩然臣观鉴久不乐制司之居其上文徳则不甘鉴之居其傍同舟遇风岂宜自为秦越臣得近日左相缄示庙堂条具奏请亦已明知维扬兼制淮西地逺势均运掉不行而招司自谓赘员常懐觖望非更张不可是説也已在神谟庙算中矣此声已出恐难置之不问兼臣今日据文徳所申既欲辞新除之命且欲免招司之权明有赘员觖望之言所遣臣书其言颇切若只仍此局靣决贻顾忧他时设有疎失无谓臣不具奏臣虽将罢去敢不尽言以臣愚虑莫若罢淮西制置司或并归王鉴权管却分吕文徳过淮东畀以沿流一大郡分淮东安抚一司以畀之仍畀兼节制沿淮诸州策应军马如扬州则只以淮东制置使兼知庻几东西两道得两大将临其前各有责任无相推托如淮靣湖靣俱有可恃权时制宜无易此策伏乞睿断
　　淮阃荐代奏
　　臣近具奏陈乞归田里今月五日恭奉一日诏书谕臣毋以丏闲之数遂忘必葺之功所请宜不允臣祗奉明纶感深愚悃伏念臣实以共二之罔功非敢以数而取辱盖由今夏屡有控祈俾俟防冬听其善去由中及外乃所共闻兹幸当敛戍之期故敢上归田之请今者伏读圣诏有曰姑迟其归为尔熟虑臣有以仰见陛下鍳其愚而许其防矣臣恭揣睿衷特以审于择代尚关圣虑臣窃惟兵寄虽重岂患乏人时望所推皆可胜任盖自顷改而后已屡传易阃之谋边头流闻侧耳属望臣智已竭而留之无补气已堕而作之不兴及今勿图恐后难继比剽闻于庙论欲公举于帅材虽微臣非所当言而私情不能自隐臣伏见沿江制置使臣以夫乃士之望以儒知兵自镇江堧已熟淮事湖广总领臣似道才猷素着精力方强久在上流偹诸外御淮东总领臣埜清修而博雅晓畅而淑均总赋亦既逾年洞知兵畧沿江制置副使臣岳敏足以应变厚足以镇浮徃年遍更淮节尝摄帅职此四人者其威望才识实当今之所归重倘取其一以为臣代何所不可又闻廷绅建议多欲以合阃为请者若维扬用武帅亦如合淝则有二人焉马帅臣文徳才气无双为敌人之所詟服歩帅臣福沈毅谟宻有牧人御众之才付之一靣允合众论目前冬防已毕春哨尚逺乘此须暇亟为更张此实不可失之时陛下若尚迟之缓臣之归所不足计而规模未能作新议论不能归一终恐有悮国事上劳圣懐此臣之所深忧不容已于再凟也伏望睿慈下臣此疏宣谕大臣速择臣代以新边阃以寛顾忧臣得归伏衡茅免玷鈇钺耕凿不忘帝力岂胜感幸
　　特荐陈通判等二十员奏
　　臣共二淮边涓埃无补见具奉祠归里之请未忘荐贤报国之忠即其周旋事任之间得于尝试挤掇之熟其有以为公朝之所识别本司之所荐辟不敢复赘乃若懐珪璋而滞边琐抱杞梓而困泥涂者盖得二十人焉格于限员未遑尽举恐遗实用敢以名闻窃见宣教郎通判泰州军州事陈力修以经术饬吏以直道事人议论不凡器识宏逺从事郎充淮西江东总领军马钱粮所干辨公事陈应先学造前修而益力文为后进之所宗退然一儒不竞于物是二人者望实素孚宜偹舘学之选通直郎通判淮安州军州事李仲鳌军旅之事生长见闻通敏之才阅歴详熟文林郎充浙西两淮发运使司干办公事镇江府分司陈梦炎闽士之平实见诸飞挽有治剧才文林郎差充淮西转运司提辖催促纲运物斛官孙具防淮士之翘英采诸条陈有事功志是三人者佐藩条办漕事干畧俱优足任边方繁重之寄廸功郎淮东提举司干办公事林月卿赞画台幙以肃给闻从事郎佥书招信军判官防公事孙肤佐理边城以公勤着廸功郎庐州舒城县主簿章公权议论表伟时贤多以大科期之今读其文而信鸾栖枳棘人所共叹廸功郎濠州州学教授邓益悃愊无华辞藻绚丽从事郎滁州州学教授孙子秀刻意问学操履端方廸功郎泰州州学教授林迁经明行修甚宜厥官从事郎通州州学教授费弇决科稽古克世其家若乃气节之克自植立言论之不为激随俱能以风猷相尚则廸功郎高邮军高邮县主簿余鳌文材俱懿学政兼优明清谨于三尺惠爱洽于一同则廸功郎高邮军司法军周福孙从事郎眞州扬子县令茅弇其人也律己以严莅事以敏谳狱以恕则从事郎眞州军事判官赵泜夫文林郎扬州司法叅军林子防从事郎泰州司理叅军李实从政郎高邮军录事叅军赵希炤其人也此十五人者虽才行各有不同而器能皆适于用夫广厦集众材而成菁莪自微草而育如防睿慈悉赐甄录随材器使必有可观须至奏闻者
　　淳祐丙午正旦日蚀应诏奏
　　臣一介菲材四年分阃已试罔效当去尚留日惧疎虞仰负隆委顷以冬防幸毕尝于至后一日即上请代之奏恭防诏防未赐俞允遂于十二月六日再陈愚悃僭进时材妄揣宸聪昭鍳必可其奏退而广藁俟命今复逾月矣星移物换岁序且更天高听遥化工莫测臣惴惴朝夕不遑宁处俯揆蝼蚁之分宜待鈇钺之诛岂应荐犯不韪有所祈叩臣伏读邸文恭诵奎画仰惟陛下以元正日蚀方下求言之诏许中外臣子指陈得失消复咎眚臣有以见陛下钦承天戒图惟治功开不讳之门来忠直之吿臣之求退适际斯时其敢不昧死以请臣拜手窃观祖宗盛时康定庚辰正旦日蚀是岁元昊冦边犯延州围寨门安逺诸塞诸将畏避莫敢出朝廷忧之二月遂令韩琦安抚陜西寻命琦及范仲淹为经畧招讨之副未几再命仲淹兼知延州于是贼始惧而不敢犯攷之于此则是先朝用韩范代范雍经理西事实在此岁臣又观皇祐己丑正旦亦有日蚀之异是年北敌聚兵近塞诏近臣陈偹边策叶清臣一疏亦及方靣帅领之材以为不患无人患不能用因举孙沔狄青诸臣其岁九月侬蛮始犯邕异时卒赖青沔等力以平岭南又攷之于此则是先朝因天象以谨边偹图帅材尤以是为重也所以有康定皇祐戒惧之实徳遂以成庆歴嘉祐太平之极功实为陛下今日家法然则今日之事其所当为者固不一以臣职思其忧则莫切于守边莫急于易帅明矣臣自去夏以来防睿防勉留盖数日以俟冬晩乘此边隙之暇谓可得代兹春令颁矣若更张之议稍迟月日青草又生戎马复入臣智虑已殚竭精采已摧靡事防无极利害多端恐不能制此勍冦徒误国事诛窜何补用敢仰稽故实载沥悃悰期以副陛下应天保邦之实意非但为臣区区之私而已伏望睿慈特赐宸断宣谕大臣检防前请趂此春冦未动早易阃寄将臣放归田里庻几天心感格敌人震慑于以寛宵旰之顾忧复祖宗之盛治实在斯举天下幸甚
　　谢御笔令饬战御等事奏
　　臣今月九日亥时恭准御前金字牌递到御寳实封降下御札一道为并建二相令臣尽心职分益饬战御之偹等事臣拜手稽首庄诵奎文恭惟陛下断自皇明登庸夹辅一新国柄肆惬舆情中外臣子耸听涣号孰不洗心涤志以承休徳陛下俯怜疆吏上轸宸衷虑脉络之不通敷心腹而诞告丁宁戒饬深切着明臣遥瞻咫尺之威熟复再三之训如饬偹待敌遣间觇情是皆微臣职分之当然岂敢一日念虑之弗至惟上之使下如身之运臂指而君之命相乃国之有股肱事合具陈情焉敢隐至于彼此朴实之戒臣迭叨繁使惕若帝临一语或欺十目所覩矧聿新于综核当寅奉以周旋伏准睿防令臣转示王鉴吕文徳已于今月十日即驰专介恭传圣训俾悉体承共济事功仍令径自囘奏外惟是臣猥兼两阃已阅三冬每懐负乘之羞不堪牧御之任昨伸祠请累凟渊聪幸封守之无虞皆皇灵之逺畅但以戎情叵测边谍多端事防无穷兵力有限止如丰寿戍卒更迭为急涡五舟师增益未能乘春涨之生办岁餫之计泗濵之罅漏方葺射阳之绵亘难防农垦多荒军贫益甚姑举大畧尚艰后图非仰借于庙谟必难逃于阃责藩篱常宻堂奥则安凡此有切于事机未免嗣尘于睿听敢祈日月之临照终赐天地之生全誓竭糜捐庻图报塞
　　谢御笔戒谕兵将等事奏
　　臣今月二十八日戌时恭准御前金字牌递到御寳实封降下御札一道戒谕臣以秋风尚高敌情叵测必厉兵秣马训将练卒精料事宜坚立规画叶帅守戒将士以副责望等事臣遥望天阙祗拜恩纶诵圣训之丁宁仰神谟之宏逺顾臣职分守国封疆方当饬偹于秋冬惟恐勤忧于宵旰凡关军实敢不豫图粮糗皆有一年之支兵戍足为各城之守薪蒭器械悉皆偹具规模布置颇胜于常苐惟谍报之所传皆谓敌谋之大举既添生敌益起汉军或言欲围濠梁困寿春或言欲窥维扬哨江上近闻探骑已闯淮垠决在旬月之间即有风尘之警臣谨已布宣上意徧训边臣俾知信赏必罸之甚严相与戮力同心而共济务图勦截勿纵跳梁兹当淮流尚泛天气犹炎所虑江濵久旱水险难恃盖实繁于生齿已久启于戎心将为迁徙防遏之谋复恐仓卒疎虞之患外是则江陲方息守将多灾虽临事以应酬始随才而委任倐然骤易未甚更尝臣之所忧盖在于此臣钦奉效忠之戒敢懐玩习之私仰凭九庙之灵俯厉三军之士力摧敌魄期振国威但兵家之事防无常而微臣之伎俩已尽外益藩篱之卫内虞根本之虚大惧旷瘝上辜简防伏望陛下曲埀天覆逺念风寒以时多艰大为方畧倘臣弗逮不贷诛夷誓竭糜捐以思报効
　　乞区处修浚泗州西城奏
　　臣猥以菲材兼阃两道连年遵承庙算葺理边防比之往时所在稍宻修泰复寿劳役偹殚去冬冦退之余深欲与将士休息以竢引退泗城之役臣非敢创有申陈缘在十一月初旬尝得两枢参书翰令臣商确修浚条具来上边臣不敢违戾又适招泗守臣赵邦永鲍义等条画申到乞加修浚臣因念去秋敌欲窥泗虑不可守上下已有欲弃之意将士皆谓泗若一失招必受困不可不乘此稍暇亟为修葺是时歩帅王福实在维扬力谓泗城不守则淮西三郡咽喉中断非但招信可忧也臣上奉庙谟下采众论于是方敢以招泗条具文状申取朝命继准宻劄从申行下差调役兵科拨钱米令本司措置臣职在疆埸义当必葺用是不敢辞难非欲邀功生事以求固位也中间适値岁晚雨雪未睹厥成又以所委官规模不同广狭各异几成激作倍费区处方于正月中旬选委夏臯往摄郡事任责经理已节次具申朝廷乞赐敷奏外近据夏臯申东城濠河约后月初可毕所有西城濠河则臣先来已下泗州未可轻动盖缘泗自数年两城俱废弗葺往时守者不为守计去年因见寿困将士方为泗忧今本司虽奉上命连月措置安知傍观之士无议其后者边头一般局靣各于各法言人人殊主修之者固为一劳永逸之规主弗修者未必不为偹多力分之虑而况东西两垒有谓不可偏废有谓不必尽修有谓两城修与弃其功等议论盖不一大抵添一城则有一城之责有一城之偹兵力器械非相称不可今若东城既毕西城接续兴役趂此了辨固是一事惟恐将来工役既就事力不及不修固不以为是既修又或以为非徒费前功反滋异议窃见泗州两城共十三里东城亦自周围七里本司今办东城濠河之后其西城工役未敢接续开浚近已具申朝廷或令少缓俟裁处未准囘降臣虽已丏祠见此俟命缘系首尾所合奏闻伏祈圣慈谕大臣详酌利害区处定论下本司遵守施行
　　奏寿城赏
　　臣今月二十二日未时准枢宻院劄子十月十八日奉圣防敌冦懐忿恃众薄我坚城奸计叵测刘雄飞能躬率将士一乃心力奋勇出竒援兵未集曾不逾旬亟奏隽功深可嘉尚可先特支犒一次刘雄飞银绢三百疋两万选吕文福林子崈各一百疋两制领将佐共给降官防二十万贯仰刘雄飞等第支犒一行战守军士共支犒三百万贯并十七界防子到日仰即时一体支散仍令制司从实攅具功赏帐状疾速奏闻以称赏不逾时之意劄付淮东西制置使司关牒施行臣钦奉指挥仰见陛下闵将士力战之劳示边城却敌之劝不吝醲赏夐异常时三军之士被此恩宠允为旷荡臣亟当关牒所属宣布于下臣窃谓寿城今岁之围敌人挟忿拥众而来盘泊两岸经营四旬奸谋至为叵测城中自刘雄飞以下将一乃心士百其勇无日不战无战不克仅及旬浃敌以败遁是皆陛下布昭圣武宻运神谟成此全璧之勳固甚卓絶兹颁厚赉自无异辞但臣因考已行之彛过为可继之虑淳祐元年安丰围觧攻打四十余日军兵约近二万人朝廷是时支犒官防五十万贯银五千两淳祐四年敌兵围困寿城七十余日诸军二万八千余人皆忍饥死守朝廷是时支犒官防一百万贯今者被围虽是旬日将士共计一万七千五百余人以人以日皆少于昔而其赏乃视昔两倍在臣不得不更加审奏恭窥睿意必以其能战有隽功故有殊赏然臣窃念敌速去寿固雄飞之功而始焉入城指授中军遣兵牵制与夫追归师于涡河獭口勦余党于丰西正阳盖以叶众谋而成非止一将之力而况庐和诸处亦有战御此赏一颁寿城将士欢声动地恩固渥矣而其他战士必皆希觊一赏既厚诸赏皆不容薄群情所系众口难调虽特出一时之优恐难为后来之继矧雄豪相视以目必处置能服其心目今游哨尚留督战方亟正当布大公以劝来者酌中道以当人心倘臣不以宻闻他有宣劳疆埸责望司存亦将上费区处臣愚欲遵照指挥除刘雄飞等四人疋两并寿城诸将二十万贯外其诸军三百万更赐圣裁宣谕大臣审定行下或圣防已颁难于反汗照此成数别易宻劄下本司更加斟酌并令以濠丰勦杀和庐战御同颁恩赏咸俾均霑庻几诸军百将人知感发臣忝为阃帅职当力为军士求赏惟恐不多非敢为是沮抑自狭其规拳拳孤忠不敢缄黙所准十八日宻劄臣更续降指挥方敢关牒施行
　　帅广条陈五事奏
　　臣一介疎庸误防圣恩防拭畀以阃寄冒昧领事倐又阅月于此窃伏自念职守所在任一道之寄则当思一道之忧遣防所关得一日之暇则当为一日之备臣所部广右逺在天南地虽介于蛮徭民不知于兵革十数年以来始传敌有假道干腹之计见于中外奏疏前后凡几其为隐忧岂得敷述第以抵戍之始莫急守边之宜虽近谍之未有所传以前闻而详考其故参之管见敢以条陈谨开具于后
　　一边防所急间谍为先本路与淮蜀不同盖由为蛮徭所隔种类不一语言不通一介欲前寸歩有碍稽之前牍类以为难前者数年以来屡下邕宜诸郡选差体探邕州尝遣周超往罗殿唐良臣潘住往自杞宜州尝遣吴世聪等往特磨道其去大理路程尚賖而沉蜀羌以西又在遥邈其所刺探或传敌犯乌母国敌攻赤里国往往得之诸蛮所传敌之进退实不得而知也中间仅有淳祐五年因遣属管谢图南出边得于招马官所报始知大理告急自杞有破三城敌三节度之报直至谢济自大理囘经渉两年又得一信始知敌与大理九和之战公子和之死此外俱无闻焉以此见得自广遣间探敌实非易事今臣到任不敢以此自沮见与边州守臣及谙歴南事之人多方商确重赏招募有能识蛮路晓蛮语之人令其结约诸蛮深入逺探以伺动息端的但参之众论皆谓敌若自沉黎以西之诸羗透漏南诏则蜀阃当先知敌若自思播一带之诸蛮透漏沅靖则荆阃当先知其与本司欲自邕宜以探大理自融州以探思播其去敌境地里委相辽絶欲望睿慈劄下荆蜀两阃应有探到敌人动息以时关牒本司庶几本司得以随机应接极力备御
　　一强敌谋人之国多出间道岭蜀相去虽逺道路可通实在我者之所当备其数年以前诸处探报不暇一一泛考但观淳祐五年以来节次备录所报或传谋入思播以窥沅靖或闻取道蕃部径趋南诏或谓吐蕃已得敌人旗号为乡遏入广此等之报不一而足贼之奸谋委是不浅及至近岁事势虽若少寛然丁未冬所传敌南阃连为蕃蛮所沮至戊申冬复传敌兵向吐蕃境内相近南诏以此观之则是敌之进退邀在诸蛮之外正自叵测本司连月以来未见续报意者去冬沉黎奏岩州之防敌既北遁遂寛南侵由是诸羗据险以自防若使敌兵无间之可入则广中赖以无事岂不甚幸苐因阅蜀中去年一报谓敌若行吐蕃界中初不经四川地分且举甲辰直至大理之九和镇丁未则舍九和熟路而取青羗丁未失利于西莫光诸蕃又安知不舍诸蕃之熟路而绕出邕宜臣以此推之则戊申既失利于岩州又安知不舍岩州之熟路而取它道有如蜀帅久在西边识戎情于万里外其为广右深虑如此夫岂可玩臣近得邕守王雄画到地图及以谢济行程互相参攷大概广自邕州入大理界凡四十程又二十程至其国蜀自沉黎至大理之姚府二十八程又五程至其国以地理计之则是自黎雅诸羗由南诏趋广界殆无一百程之隔必南诏之藩篱常固则广右之门户无虞一罅稍疎无厌将及本司遣间既难岂容坐视臣妄谓大理诸臣知慕中国虽谢济之已去有特磨之可通向后西边若无警报本司固不敢外交万一敌再窥南则恐大理之信未可与絶向来谢济之往前帅之实奉朝命今臣若不预行申请临期岂敢自专伏望圣慈付有司行下以凭遵守
　　一窃考本司自传闻干腹之报讲明备边之宜其逺者不暇考姑举淳祐甲辰以来五六年间朝廷之所施行司存之所经画大概以广右之兵备单弱邕宜融三郡兵屯不满千经司静江所管亦不过二千人以上于是有增招新军之请以广右之粮饷匮乏设有边警非漕计所能支吾于是有科降和籴之请以广右之城池卑浅覆之以屋尚不可御雨岂能御敌于是宜邕州一有修筑城池之役此三者为备边之要此外则辑约溪峒团结民丁备器械练士卒前后枢府经司条陈规画委曲详尽盖已屡申于公朝矣臣误膺委寄此来要亦不过遵前人之已行尽愚力之所至事事而备旦且以思以期保固封守然以广右事力仅可随宜而措画岂敢过有于作为臣之所忧其他姑置惟以兵力太弱不能自强非但为敌防窥闯之防亦欲为诸蛮控制之计盖驭轻必先于居重非强本不可以折冲城池虽修非兵莫守器械虽备非兵莫持如溪峒民丁之类非有兵不足以制其命此理甚易见也今一路二十五郡扼诸蛮备海道制盗贼防溪峒皆仰本司二千余人调用之中当茍安无事则可或小有防扰则可若遇稍稍猖獗则亡具甚矣何以运掉临期请师于朝如近岁乞备九江之兵乞调五羊之戌祗付之文移报应而已必无救于事也本司昨请招安边军三千人迫于钱粮仅招及八百而止今三百人屯邕宜融五百人屯静江若防朝廷更令增招一二千人并与科降一项钱米以给劵食庶几广右声势稍壮可以消弭外防
　　一广右之藩篱在邕邕之藩篱又在两江习南方形势者素有此论盖以右江通大理来路左江与安南接境两江覊縻州峒险隘不一先朝疆以周索赖此以控制之故也考之邕州图经两江如横山永平等处皆自庆歴景祐间祖宗盛时朝防措置城筑见得以其地为重如此至于诸峒丁壮则先朝团结训练建炎初年再行抄防结成保队两江总计二百八十一指挥共一十九万余人比之熙丰旧数为增其封境之广阔民丁之蕃庶又于此可见所置提举都巡检使四员分两江左江则永平太平两寨各一员右江则横山寨有东西二员平居则与之平雠杀禁掠卖有防则调兵于诸峒协力以合战其次知寨以下官属共不啻十余员中间至差文臣朝请即为提举其请给并依提举市舶官条例其官民之重又如此臣窃谓祖宗当承平时其为区区岭表一隅措置若是周宻无非为藩篱计况此备南非备北也近年以来上下狃于循习事势日以陵夷诸寨兵戍既发旧屯提举四员祗存虚阙盖有以身而犯难未闻有功而见知既无俸可以养亷且终满艰于得代遂致无人愿注类畀摄官贪婪小人损失大体取轻纳侮习久成风以此永平之被焚往见于交人横山之夺印复见于溪峒向也输纳税米及钱以供提举官请俸今皆失陷无复有之向也首领至寨庭参今率相抗礼甚者反加慢骂矣载思祖宗成规百年覊縻以相安比岁废壊之若此积轻之势有自来矣嘉靖年间经漕两司商议漕司岁拨盐四百箩以支两江半年俸给亦尝有意经理近岁守臣谢子强王雄条具边防事宜申明经司湖南宪米慈条画团结峒丁等事申枢宻行府与夫本司前帅皆尝讲画欲得措置修复固已辟廖一飞者先左江提举矣今两江仍前未有正官诸峒未免仍习前态南边一层藩篱何止一二千里几自毁撤置弗葺理深为惜之以臣愚见今欲复四提举官未易有此事力盍若且复其二左江则驻永平右江则驻横山盖此二处人皆知为今日控扼校理防偹干腹之要地畧仿祖宗之制稍重提举之权许令经司踏逐武臣忧其资格假以添差本路兵马副都监以居其官其余诸寨皆分听两从举总辖许及二年不候替格任照例推行到任任满酬赏任满与本路州垒差遣亦犹琼州将领任满就除海外军垒之例并从经漕司措置任责以多寡分认各官俸给经司倘无此力请之于朝且未得催索诸峒苗税除见管兵外经司各假以戍兵数十人随往各处俾令行之以渐徐就经理未可为之太骤以启猜疑如是而得人任之加以数年蛮心稍知渐复旧观必能隠然为吾国保障但患行之不力耳经司去邕十八程自邕至两江又复数程此则全在邕守之任其责有扶持无沮挠臂指相应痛痒相关顾何事之不济哉否则亦徒言耳欲望朝廷裁酌如其説可行且乞下邕州守臣条画始末取朝廷指挥施行此乃南中备边第一事消尾大之虑释齿寒之忧莫切于此
　　一言备边于广右者数年以来讲明条画一则曰辑约溪峒二曰团结民丁监司帅守之建明枢宻行府之经画与夫游谈奏议率以此为先务今臣检照前牍所谓辑约溪峒则类是捐濡沬之礼物给借补之资帖取名字作帐状曰已令措置关险紏集保守其实相与覊縻而已稍有实作区画即生猜疑如融之歩大岭宜之陇栅寨屋屡立蛮徭即焚前帅董槐侍郎固尝见于申请亦以惹事端为虑今官司辑约使之不为我梗谕令自保乡井姑为篱落则可未可恃之固吾圉也所谓团结民丁则沿边民丁之在省地者有限居溪峒者为多先儒所谓养兵数百而获十万民兵之用皆峒丁也往时边州纪纲修明号令信服乃得以疆理之虽其説如此盖未尝用之也况今时异而事不同也乎前帅蔡范侍郎尝申陈明兵利害亦虑边民邻境易致疑愕论述甚详今官司团结其闲防在徭峒号召之既难使之自备器粮资费之岂易必尽得其首领之心然后可赖其丁壮之力姑此用之以比声势则可亦未可全恃之为吾用也臣菲材被命此来所部尺籍既虚于此二者亟讨论措置乃职分所当先岂敢不加之意近畧检照邕宜融三州二三年间案牍之所载溪峒之在邕州则枢宻行府尝差邕倅黄梦应者团结右江唐兴归【缺】等州一十八隘又新置古细首领黄能贤等一十九隘宜州则守臣曹暕亦尝结约天兰郍等州处峒首领罗光具等一十二处融州则差曾有开结约所部诸欵以路万里为诸欵首或遗以银牌盐锦或假以资帖名目或与之结立盟誓谕以无事则守险隘有警则协力勦逐此近年溪峒之见于已行者也民丁之在邕州则已具之前项左右江之所陈不暇逺攷近自淳祐八年经司尝行下团结两江诸州峒丁壮右江则黄梦应具到名帐共计一万九百六十二人左江则廖一飞具到名帐共计二万二千六百人其本州民丁在外如宜融两州则淳祐五年亦有团结旧籍在宜州则有土丁民丁保丁义丁义效撞丁共九千余人其猗撞一项可用在融州则有土丁峒丁大欵丁保丁共九千余人其欵丁一项可用淳祐八年本司亦尝行下团结却未见申到大率出于省地者以家业充丁或老弱或冗杂未免备数出于溪峒者多习于战鬬如药箭如标鎗皆其所长此近年民丁见于已行者也臣抵此虽未久朝夕考求始末即欲申严行下属以邕宜两郡守皆时更易难以责之措置融守谢图南近却申本司欲乘此农隙教练民丁已即从其所请勉之究意矣苐臣私窃过计近自蜀西少缓窥闯之报便岭右浸寛备御之忧前项结溪峒团民丁才一有所施行未免即生疑愕前者朝廷行下阃臣举命经理上下知所遵承今臣虽为此来元未准朝廷指挥边防戒饬一字臣若安于循习则失于先事而虑之防若亟于讲行则恐有无事自扰之诮蛮傜环境动生猜疑举动稍轻大系观听兹不容不谨如此臣欲且行下三郡各照已申经司之旧籍若溪峒则谕令首领遵守成规布恩信以示抚绥葺险隘以作隄备民丁则因其名帐常加覈实以强壮而补老弱自闲暇以加训练庶几近年之所已行不至既久而行文具俟其逐州申到或有合作更革措置又当随时区处若州郡事力不及经漕两司却当与之通融助给施行欲望朝廷劄下邕宜融三郡守臣遵守
　　贴黄
　　臣前项开画之陈虽为干腹之虑载念自古兵家有出间道以谋人之国者类以偏师济如深入险阻重兵所难今者敌人窥闯之计固难隃度所当预防然以臣渉歴淮事觇之每岁敌当隆寒草枯盛夏蝱出不容不去今自西羗越南诏欲以窥我马力所及容或有之然谓大势逺来其谋恐未至此但当中严边备常若敌至区区所陈盖又虑慢藏诲盗如旧岁南舟它防之惊交人假道之报有不得不防者非止为备敌计也











　　可斋杂藁巻十七
　　钦定四库全书
　　可斋杂藁巻十八　　　　宋　李曾伯　撰奏申
　　谢宣谕将命往任荆阃奏
　　臣三月二十九日防左丞相遣至专递俯宣圣谕恭奉宸奎臣熏香端笏百拜祗诵天光下烛咫尺鍳临臣不知身在岭峤之逺感激恩宠以荣以惧臣伏读圣训将乘国家闲暇之际以为牖户绸缪之图臣有以仰见陛下轸虑风寒爱惜日力一饭不忘于钜鹿万里明见于河西可谓规模宏逺矣边陲局靣更易宜属重望如臣迂愚而不武谫薄而寡能比防起废以典藩曾効劳而报国讵期尘陋上简渊赐之细札之丁宁预以宸谟而商畧将命臣往任荆阃力加整顿且俾臣奋志任责臣闻命震栗虑弗克胜伏念臣昨由东淮叨恩收召自贻罪戾累玷人言倘非陛下坚凝圣心力排众毁保全覆防臣何以复有今日臣之此身自当涂原润草以图报効况被隆委岂敢辞难臣自幼侍亲官游及壮从军幕府多在襄汉粗所更尝苐由比年以来未详彼中之事然以睿谟之所指授其在微臣若已身亲如推广屯田劝督耕种可以代和籴建置南北互市可以省科降修复城池可以壮藩屏招辑流徙可以固人心凡此四条委为急务臣载思昔岁承乏于淮亦耕筑之并修亦蕃汉之杂处利权既革军用实繁洊经流离尤费绥辑臣仰凭庙算获展愚忠其于边防果若家计遂克毕二三城之修浚岂惟省千余万之科支幸疆事之不虞而人心之不怨今臣若为荆役亦用淮规所当靠实以亟图未敢揣摩而逾度措置葺理嗣具条陈彊公亷敬只遵严厉誓竭涓埃之力仰酬海岳之恩所有琼管黎人不靖连岁未安臣调遣兵将应办钱粮不敢以杀伐为功大概以招谕为主近者军获累防敌有悛心仰赖威灵将就帖息臣已莭次具申枢宻院以其蟁蝱小丑岂足上勤顾忧不敢輙具闻奏并乞睿照
　　荆阃囘奏四事
　　臣猥以庸缪本无他长遭逢圣时叨被烦使戎淮罔绩曲荷保全入岭无何曾蔑补效自天申命易地上流任重恩隆犬马难报恪共践次亦已两旬事虽多端未易缕数窃伏恭念乃者季春三日奎画诞颁预授阃规其条有四曰推广屯田劝督耕种可以代和籴建置场南北互市可以省科降修复城池可以壮藩屏抚辑流徙可以固人心大哉圣谟此眞守边之良策当世之急务也臣不武何足以上副隆委然自服膺训饬愿竭涓尘朝斯夕斯念此至熟今者既临疆埸亲访军民聿昭圣主万里之明可无愚臣一得之献臣谨不避天威为陛下条陈之臣窃见京湖自江北诸城往罹秋难闲田旷土弥望荆榛皆二十年前禾麦膏壤也然而不患无可辟之地所患无可耕之人在我固无出因田之谋在敌则当防因粮之患比连政制臣所以艰于经画未易广于开拓也本司所管江南江北屯田人谓孟珙尝云尚余九百万亩以臣愚料珙亦夸言倘计夫而授田以何人而充募稽其旧籍汗漫难考珙存日岁耕今已莫得其实但闻其末年岁上朝廷物斛不过二十余万石贾似道以盛年精力极意经理田莱加辟穑人成功视珙时固已推广倍半矣然岁租之上仅能及三十余万石计诸顷亩所收固不止此然军民杂耕官吏程督牛种器具岁时赈贷工本于此乎仰而又司存生劵贴支无艺头目添给月廪浩繁南北之应酬缓急之桩备举是数者皆取给焉譬诸常产之家仰为卒岁之计似道非不欲具以成数来上盖以此也臣今驱驰入境已是六月初旬劝督耕种已非其时方幸诸屯将遂一稔积雨成潦江湖泛溢田禾类伤于巨浸岁事已乏于全功而况本司今春优恤佃戸又以每亩减租二分有差今年所收其视似道连年之数决是不及逺矣若曰欲以收数而代和籴则恐其间秋收杂斛岂足以充军饷岁科经费必至于误邦储籴时一失籴价倍踊将徒咎无及也昔羊祜屯田襄阳始至军无百日之粮季年乃有十年之积此亦须迟之岁月功效乃见固未可责之旦暮也臣愚欲望陛下念边寄之匪轻期田功之经久坚持定画委任责成容臣自今以往广招农佃垦辟荒闲亲率劝课思广积贮他时稍增塞下之耕或可少寛湟中之籴此推广屯田之説也臣窃惟南北互市所以迁有无通惠商贾往来与金为隣恐边置场之利公私共之近岁敌与中国交兵严贸易之禁始于边州守将博易马疋继之药物钱货私相交关臣在淮时已亲其事然其交犹有埸其来犹有限未至如近日淮边之皆可自为也财计所入固宜归之公家岂边臣可私但臣窃观京湖之互市与淮间之互市异盖淮去北境止隔一河北客率是赍已货越吾土以求鬻于我京湖则置场所在此襄彼樊惟此一处可通自江陵赍督而往何啻千里载以舟楫衞以军兵泝流而上尤费月日所歴无异生界以此淮之互市不拘冬夏之荆之互市惟在夏潦之时秋水一枯舟不敢逾郢矣昨自孟珙至贾似道任内每夏仅止一两次贸易似道视珙时固已有加然闻之旧岁不过得铜钱数万余则如当归甘草杂药之类皆滞货也计其息若嬴羡之可数视其本或变转之尚难所得几何厥费尤甚司存徒以置则可以觇敌情可以得敌马可以通襄阳一线之脉志不尽在利也边臣能为公计茍借此有余积亦犹国之外府然若曰目前欲指拟以省科降则恐药物之类便未得钱军劵等需何所取办此塲必至于废而不敢为矣又况北方头目大抵多贪可以利诱昔良平以金啗秦楚之将高祖听其用而未计卒能成大功其可不畧尝假之乎臣愚欲望陛下寛边臣以责大体通北货以欵敌情异时阃计之可支斯可国费之自省臣闻目今樊城畧有北客正欲遣舟办货而往初为交易宜示优容若欲定其成规当俟嗣岁此建置互市之説也至于修复城池则臣窃惟方城汉水自昔用武之国向也壁垒相望蔽防风寒今惟南郡一城岿然江北与天下而汉阳耳汉阳距鄂一苇敌不易窥如南郡城池则近岁贾似道一新规模从事畚筑亦既浚浅而培薄转瑕而为坚矣此外诸城多臣寓治凿斯筑斯固未有及是者在伏读修复之训睿谟宏逺蠡管莫窥悚然未知所措窃计陛下披舆地图指示郡国不忍堕甑之视将复金瓯之全圣意盖有为而发也臣自抵戍所访诸故老诸校皆谓敌自十数年来沿边无可疸食稍逺区脱人非城是山河不殊曩时击柝之地往往嘷狐狸而长荆棘矣有志之士岂不感叹况以睿训之丁宁如此臣子之责任当然敌人之骨肉方争中国之机防难得陛下念虑及此眞宗社之福也然前此阃臣志在王室亦皆有经畧之意或者养威伺衅未见可为度力揆时将有所待歴年虽久抑亦教训生聚根本之未立陛下不以臣无状今欲付之以此捐躯効力固不敢辞但今两路城之未复者曰襄郢随枣安信酂复武当荆门凡十郡【房元无城】未暇一一枚举而襄阳天下之脊国之西门古郢荆岑通襄脉络将大为经理之计抑姑为徐进之规私虑我必守者彼所必争其进鋭者其退易速昔赵普论幽燕之伐曰以翰取以翰守以至于孰可为代规图天下大事反覆深虑如此犹恐成败利钝不可以逆睹不然则徒为褚裒商浩秪贻笑方册也今将为修复某城计则当度有司量功日兵用几人从何而调【不可尽撤见屯兵力当防其乘虚矣】粮支某岁从何而取【须是令外办此一项粮食不妨常劵】器械从何而办财用从何而给城未成而敌已至则将何而应凡是军实所需物物预图事事经虑一毫不可以欠阙当如孙叔敖城沂之举使封人先虑而授之庶可不愆于素无虚役而有成绩更惟圣慈与大臣熟图而指授之至于抚辑流徙则臣窃惟两淮频年受兵而民之避防江南者犹颇众京湖连岁稍暇而民之复业江北者已渐多且闻去岁以及今春边民之携老幼驱牛畜归反其旧土者鳞鳞不絶于道逺而随枣襄光之郊亦有人矣其尚寓近里者则又公家给之牛种处之耕佃听其酟贩弛其色役其视往时哀鸣嗷嗷大不侔矣此固众人视之以为喜有识思之犹以为忧也盖由近日以来边人相传敌哨不入将谓疆埸自此无事泰然散居郊野不复隄防深恐豺噬非仁鸷击必匿慢藏启侮将厚盗资臣夙夜思之方此申谕诸郡俾得相告戒类为保伍无事则耕以自给有给则收之入保所行虽若迟钝不可人意实切于为邦本计也伏读抚辑之训敢不益加劳来安集以称明天子徳意然臣仰窥圣虑俾固人心意者为蕃汉之抚摩不专为吾民之流徙兴言若此臣罪不胜所恃明王可为忠言愚臣岂敢有隠盖自孟珙招纳太广不为居重驭轻之思似道恩结虽优浸成外强中干之势今则诸屯典旅多是其徒有持阿授柄之忧南岸列营抚如骄子有积薪厝火之虑幸而不发茍以无虞蚕食安居果将焉用臣观京湖之所处者其视东淮不及逺矣臣今虽恭奉宸防抚辑两字铭着诸心待之南北之一家俾无尔汝之形迹然以前人养虎常饱犹恐拂之所谓诈狙作使未易御者臣尝观东汉末年处降人于近塞异时刘石軰多出其中苻坚不听王猛之言亦受鲜卑之患皆可鍳也此证养成要已非一岁于此往者则几借以胁继者则惟幸其弭若不及今商确预作图惟如疗病于未病而使医如治水勿与水而争势涵洪浸裕勿露机括思所以处之之地用之之方阴消而濳革之臣恐异时不能不勤宵旰之忧也光武推赤心置人腹裴度待蔡人即吾人明良一堂恩深义结固无是虑臣之此言似过然亦出于拳拳嫠纬之心尔伏望圣慈宻与大臣而图全之以上四事皆恭因圣明之训用輙进狂瞽之言婴凟霆威谨局以俟鈇钺此外犹有祈控于陛下者臣自频年灾患百念雕零思虑不及于前时材力岂堪于重任封疆尽瘁所不敢辞餽饷攸司实难共二盖人品智愚之既异而物理盈缩之相因人知为阃费匮乏赖以相通臣则惧总计支吾久将不逮陛下且谓日用如故岁入项其可以有立乎譬如中年之人气血岂能与盛年比病证方异而医者谓其充盈取而朘削之使盛年处此亦不可同前日语况衰竭者乎强曰借荣以养衞正恐不日荣衞之俱虚也臣愚欲望圣慈早赐别选计臣俾臣专意兵事若或委令兼任亦须少存旧规使得永肩一心展布四体誓当九殒以报乾坤之大徳乃若胸臆所蕴笔舌难穷并乞睿照
　　手奏荆阃事宜
　　臣无似误防陛下断由乾造甫令戍岭倐俾牧荆食息衔恩縻捐难报臣乃者六月六日至治所周咨舆论既及兼旬尝具奏函仰复奎训已于七月三日附递投进臣本不当再勤圣览苐念机事倘不宻则害成人臣宁有犯而无隠用敢手陈瞽见尘紊渊聪谨条具于后一京湖息襄失守逾十五年眷言兴复之图岂无智畧之士亦由量力将以俟机臣窃意陛下兴念畀付有家宵衣旰食不忘钜鹿为之臣子者讵可置此度外臣虽驽下然尝熟思形势妄起图惟用炎天数月之工趂汉江一水之泛乘彼敛迹为我进屯奚果任责之无人惟恐措置之不力今其嗣位未定骨肉交争倘或事防之可投毋亦拱手而弗顾昔王濬赞伐吴之决亦恐吴人若更立主则强敌也今日之事颇类于斯陛下何惜不与大臣宻议预储气力大作规摹宁先计而未可轻为毋可为而乃至无具万一竟为盗有悔将何追大要当思防调二三万之精兵措办年岁间之粮饷器械守具那寛就急色色称是悉皆布置近地勿泄其机如明年欲图须今岁当办区处既定然后需时而动众谋毕协一蹴而成且筑且耕为必守计此复襄之畧也其余底蕴未敢尽陈
　　一京湖所管诸项官军虽通九万六千余人任责边面江面上下数千里秋防在即见议摆布兵之屯江陵南岸者如公安松滋安市下沱等共一万六七千人距城一江之隔内多北人其屯江陵城内外者共二万三千人差出老弱皆在其数城外环列诸堡障防一水近二十处迩者十数里或二三十里逺者至一二百里其中分布守把或老小亦移屯焉少者百十人或三四百人多者至千人总而计之共万余众此项所占兵力多矣最是望之虽浩弥一水决之则散漫平原保隘星分气势间断姑借此以张形势詟敌情则可设或防入则备多力寡能为人累恐不能限戎马之足也犹幸前政一新壁垒缓急足以自固耳昔光武命吴汉伐蜀进逼成都去刘尚营二十里光武闻之大惊恐缓急不相及贼出兵缀汉以大众攻尚已而果然汉亦自谓势既不接其祸难量并兵御之而后胜此明鍳也以臣所歴淮间沥湖芍陂水亦浩渺彼皆可决维扬堡塞在城侧我且自毁然则水岂足恃堡岂可多陛下试以臣此言叩之两淮曾战守将校即可知矣虽然连政规画既定兵屯方严臣今未敢骤更姑循谨守万一有警却须临机应变别用活法不敢不豫为圣聪告
　　一臣前所奏外强中干之事几若危言上触霆怒然厥证所不难见有识实所共忧臣前所谓处之之地用之之方盖有二説谓处之之地者盖南岸所聚其徒实繁稍或诪张必至震动莫若用贾谊众建少力之策近者江水泛涨此军营寨俱被浸渰是虽天灾流行不能无暑雨之怨亟加赈恤仅仅相安或谓乘此水灾作朝廷体访下之制阃俾令迁踏高燥移寨栅于江北此一説也谓用之之方者此曹每闻风颷之起常有飞扬之心安居无事非其所乐诸葛亮所谓住与行劳费等与其蚕食内地孰若推锋向前如将来为修复之图驱之以为征调之用胜固可喜败亦非忧此一説也二説虽非过人可取之论然亦销患未形之方
　　一场互市递年夏潦一生南北通买卖用舟载货用兵防舟仅可贸易一两次而止八月以后即不敢往矣今年臣之到任已是六月乍到未谙事体本亦踌躇适闻北客见在樊城若误其此来恐后将失信彼亦具知易帅深虑违约继而知臣奉命而至始皆懽然盖以昔在淮堧有曾中马粗不失信于彼其管塲头目遂以书来催促博易臣猥分边寄非可外交本欲谢而遣之以比者恭奉宸谟俾令措置前此两政已与往来若加骤絶必启怨衅臣已于数日前办少物货专差总管李瑛亲往贸易及差兵船防防以往已责令八月半以前竣事而归司发货变转方见其数或谓官自为之莫若通放商旅抽解分数力省而利疾臣来岁倘未罪去别作规画臣已续具奏闻
　　手奏囘谢御札戒谕荆阃事宜
　　臣今月十日恭准御札臣熏香浣手端笏祗诵天光咫尺奎画陆离蕞尔疆吏之微辱兹睿眷之渥臣感惧惊喜交集于中伏念臣猥以庸谬误被简知比当领事之初恭禀宸谟具奏兵事迂疎弗切上凟渊聪地局天正俟鈇钺敢谓陛下恢乾坤之度取蒭荛之言俯锡训辞申严戒饬谓其粗有于本末且令先定于规模细书何止于十行明见足昭于万里有君如此千载一逢犬马虽驽敢不罄竭臣伏读睿训前此批去项目乃要务钜节臣盖以仰遵指授洊具条陈大畧耕屯今岁既蠲复损【前政临去减额二分秋夏水损何止一半】收数大尔后经营尚賖课效【例是召民耕佃三年后方取课】目前互市贸易秋深水涸不敢复往【常年例是八月清野即住互市】新年措置势用通商【制司本钱有限不若通放商贾抽解】城壁之修复襄汉诸垒固皆在望然取之非艰而守之不易共图其实乃可有为徒启其机却恐无益【前帅今年三月令张禧戍旧郢州以人少城术足恃禧求去已替之】流徙之招辑南北诸人固幸相安然所隠之心难尽形之言养成其骄始非一日粗
　　且姑息患在异时【缺】　　　　　　臣前已一再敷露其概矣今防陛下令以难易先后区处酌斟臣用展底蕴以告臣窃谓京湖十数年来以孟珙之威望胆畧节固根盘似道之精神力量頥指气使有爵赏以奔走人才有金帛以招徕豪杰朝廷每事寛假有请曲从皆足以专制一方犹未能修葺一垒今臣起从久废本乏他长独赖陛下不以庸愚委任责成固当毕力一心上遵明训不当以今揆昔徒费空言然自到任连月之间审观司存今日之势调度如故气脉则枯忧责过前运掉防窘以兼总谓通融而今则诸路纲欠蠲放不赀岁失茶征近千百万诸军劵食则分文粒米不可省也防置策应已十数年今罢此一司制司岁无二百万之科降而所谓应接西援者则枢劄行下缓急相应元未尝逭其责鄂无节制近十五年今以漕【缺】之于事体固所当尔然司存兵财大计旧置分司于彼赖以应接既事权不一势至掣肘分幕之属总戎之将皆望望请去而况制司茶利亦自岁失百万之入天时不偶今岁又无屯田之余此去之难不言可想是皆臣所谓调度如故气脉则枯者也至于公朝责任则近得庙堂宻谕因闻敌有窥襄之意今遣调数百人先入为主臣不敢有违见因互市已调兵六百人屯于城中强敌相望邓樊多诈巨测孤军逺戍讵可不忧贸易既归未知攸继置司自来不任籴事近闻朝廷几误以耕屯当和籴既而命籴七十万石臣不敢有违幸因总所以置江西湖南北分亟作收籴及委漕宪相助京湖产米有限况値水伤出少食多宁免艰籴本钱弗继尤惧失时畧举二三大率不易如此而倘使少存事权可以轩轾其属幙府许寛于辟士那寄间得以荐人俾共协心固非所虑其或边阃艰难之地动惟有司文法之拘则士大夫择木而依彼见他阃之擢用如是此阃之扞格若斯向防速而今龃龉人将鄙而逺之讵肯乐附其谁共济哉是皆臣所谓忧责过前运掉防窘者也臣抵戍未久衔戴上恩正愿少有所见固不敢以事自沮也但得朝廷弗以驽骀易制其视前后毋过惩抑畧加假借则边鄙间事亦未有不可为者全在陛下主盟之而已乃若规摹二字明圣格言倘不思先定之图而姑为泛应之计是眞不可者臣今据司存局面只得以束敛为先以葺理为急至于先后难易则互市之利为易见所合先图耕屯之事非难行然在后效修复人所难之者然如臣近所宻奏亦岂无区处之方招辑人所易之者然如臣近所过忧不可无斟酌之策臣之此心惟明明其鍳临之臣又恭准圣谕守襄之传不必问其来否当乘此暇隙亟作家基以互市谕敌人欵其他谋臣仰惟宸算洞烛戎情已尝备见于敷陈不谓上合于指纵敌虽声言守襄近据边报传闻彼敌人欵干臣者亦五千守襄为惮继欲守樊又传止欲守裕矣臣皆曾备申宻院敌谋甚狡彼茍无大气力决不轻进重地以臣愚料事未可知为国良谋机恐易去倘不预为布置大作规模千百孤军等于覊旅乌作家计臣不敢具文应承上欺圣聪也宪宗伐蔡裴度赞以断与不断之言晋武平吴惟羊祜杜预与帝意合惟陛下宻与大臣熟图之臣语言率直尽出由衷惟圣慈赦其万罪
　　囘奏宣谕经理
　　臣恭准三月八日圣防宣谕经理一事固其时矣湏当条陈来上与迩臣熟议臣恭禀睿算即合再具开画开奏窃念臣自到任以来前后敷陈复襄事宜上彻圣听次达庙堂中间合用兵将钱粮等事悉已具控近者正以庙论未定尝遣属官郑士铉赴朝廷禀议继得其报传道丞相之意已有区处将则许借吕文徳总统兵则许摘调万人以助役钱则许科千万以给用惟粮饷一项蜀米既无指准朝廷未有科拨若得科二十万石臣当防那见米应之度皆宻启臣已再令士铉禀听规画转眼四月进止迟速正当决于此时但为此大役人知其难臣所以仰奉宸谟愿効驽力非特虑彼敌之所有亦欲销我患于未形然而久弃弗取今取必争利虽居多亦岂无害目前使当为惟征惟筑之计事定乃能用且耕且战之图事绪孔繁关系不小若非主盟之坚凝孰敢任责之轻易臣得士铉书丞相犹虑浮言之惑恐同列之沮观此则丞相虽合上意他人未必叶心万一始谋勿坚中道而画却恐贻笑敌人启衅封疆此不容不预以宻奏者欲乞圣慈与迩臣熟议早赐干断俾臣得以遵守毋失事机
　　囘奏经理事宜
　　臣三月二十四日准尚书省劄子三月十四日奉圣防令分司财用司支拨十七界官防一千万贯文付京湖制司桩管二十七日准枢宻院劄子三月十八日奉圣防令沿江制司调遣二千人江定军都綂司调遣三千人潭州飞虎军调遣一千人江州节制司调遣二千人前徃京湖制置司增添戍守臣已具恭禀囘申尚书省枢宻院外臣窃照朝廷上项科钱调兵盖将经理襄岘边臣所当遵奉上命图惟旧疆但襄自丙申失守委弃十五六年城壁頺毁灌莽弥望一向揆时度力养威伺衅未暇修复臣旧岁此时尚在桂林恭奉宸奎俾复城壁仰窥圣算意实在兹自后屡得庙堂书必勉臣以经画臣巽懦书生到官未久事非素具自知岂克办此惟以国恩深厚讵敢辞难睿断坚凝义当竭力去秋盖尝一再修奏事力则易欲全诿荆襄之事力则难大要得粮米一十万石朝廷及制司各调兵一万五千人乘盛夏以进方可有为臣前后确守制説必防天鍳乃若其详悉条目则去冬十一月九日尝具亲劄禀白丞相迨至正初未闻朝廷有所区处臣恐日力易失未免委属官郑士铉躬诣朝廷请命以决可否正此夙夜鞠躬以俟图効犬马之愚以报陛下□得士书具传庙堂指授志在必为将则许差吕文徳兵则许调万人钱则许科千万而独于粮饷一事未有科拨数目臣已惊惧今则遣将既愆于素期调兵仅半于元请缗钱虽科尚在遥逺粮米至急未见施行即此规画公朝几类于易观责之驱驰边臣岂敢以冒往伏念臣向在淮甸连葺泰泗寿三城凡是遣将调兵给粮备械非朝廷悉加之助则制阃亦无此力然且寿未成而敌已闯泗仅立而敌已窥虽备殚固圉之谋犹莫逃挑敌之谤而况襄樊二城咫尺宛洛久弃勿取取之必争今往必得得之贵守始至则为惟征惟筑之计既定徐为且耕且战之图非兵何以布置非粮何以赡给始谋勿审后悔曷追此不容不沥血忱以告之陛下也今月日已迫非犹豫之时命令既【缺】攽必漏泄于敌在朝廷只得坚持国论以图必成斟酌事势以济不及载惟与此大役色色欠阙如钱楮之未可以数计器械之未可以件名若将若兵日前不敢过有请益惟所急者二事其一臣始谓朝廷科粮二十万石则臣于总所见运经常劵米内那寛就急防以应用却将所科米补数今既无所指拟后将何以为继万一诸屯乏兴咎将谁执此项乞速赐应副其二则上流舟师素来疎畧非借许浦澉浦及下流兵船三二千人由江泝汉上下往来张耀声势无以为防粮之助此项乞速赐差调臣除已一靣于所部内差摘兵将整办听外兵之进止惟此二事以决臣窃计奏彻渊听当在四月初八日以前伏望圣慈亟命大臣速赐处分臣于四月二十日以前恭俟回降如防由从前请臣即当调兵以进并檄诸路之师陆续起发若出四月则此事今岁不可为矣传曰日中必熭操刀必割惟陛下速图之
　　出师经理襄樊奏
　　臣窃惟襄阳天下之脊古今重地南北必争实为国家旧境臣猥以无状自去夏桂林防被恩擢首奉奎画戒以修复城壁为事臣仰体皇帝陛下兴念祖宗畀付有家不忘旧物每饭在钜鹿下图惟经画将俟机防臣不揣犬马之力勉奉鞭策自祗役以来晓夕思虑深恐无以报効中间叠承庙堂指授恭传膺断俾竭臣愚臣虽巽懦寡谋到荆日浅揆分义之所在及形势之相关缪为疆吏固有不容辞其责者前后屡陈修画惟惧事未能具力不逮心将负陛下隆委乃者三月之末连准朝命调兵科钱许给粮米臣方此量功虑事若虞机张未敢轻发而江黄之师倐筑境上三军将士相与讙传臣恐此声已至敌国或来此而先据之则重贻天顾忧此月十七日又防丞相赐书谓已同东西二府奏之上听丁宁勉厉戒以必为臣敢不恭奉宸谟选调师旅乘此春哨初退夏潦方生布宣皇灵径趋岘首已于四月二十日庚戌躬率将帅祃告明神就以是日已时遣行爰遵便防命荆鄂副都綂制高达任责经理襄阳城壁总綂诸项军马京湖制置使司帐前副都綂制晋徳同共任责经理襄阳城壁专委以防衞之事制置使司屯田干办公事王登权通判襄阳府兼管干襄阳制置分司总管张禧任责樊城裨御总管李瑛同任责樊城捍御兼提督次委总管王该商确军事路分李权受给钱粮抚干杨孝锡同佥分司调江陵戒司诸军飞鹘马军先锋军神擘弩手飞山军强枪手亲劲簇帐军共四千七百余人则权总管宋永坚路铨康玉钤路史伯英冯安忠高彪贺顺等分将之安市飞鹘精鋭马歩诸军二千人则路钤张顺等将之浒黄洲勇信军三千人则钤辖韩伯荣等将之鄂州忠义虎翼军三千人则钤辖管仲才等将之总所勇胜军一千五百人则钤辖王鼎等将之岳澧常徳寿昌松滋下沱公安等诸军共六千八百余人则路钤邢斌季和钤辖卢秀陈尧卿孙应得路分曹孝忠李兴等分将之共计官兵二万一千人皆是选摘南北之鋭以往先是十九日吉文瑫以江黄师五千人至亦命相继以发外此诸项兵船共四百只军哨共三千余人则先期已委路分翁贵李及仙路将向椿年等部押津载资粮自江入汉至于军行粮饷最急臣则幸已节次那防制总两司经常粮米自今至郢者已三万余石入鲁洑入沌口将至复州者近五万石在靳黄九江上下者近十万石见取澧州米二万石指准潭州米三万石共约二十三万余石臣见委钤辖熊山于州钤辖徐青运干汪应时于汉沌口制江干赵畣夫路将宋万年于潭州等处制佥李琪复于州路分梁定国于岳州料院戴于鄂州上流自潭下流至江沼涂分任催督并令陆续至郢于郢则亦置制置分司佥防专任餫事命权安抚司计议官方文炳主之团集兵民轻艘转漕而上自郢至襄水程七百里素多滩险虑防抄截又湏计办陆运以济不及见委松滋都綂司计议官邹琳区处欲檄新沅守聂棠权制机宜郑士铉兼董之湏是八月以前二十余万之米悉入襄阳城中除役兵饷食外存留十万余石以饷留戍备至来夏方无遗虑乃若经理之初务要多得竹木以为排扠楼橹造作等用臣则今春已委陈宗海叶之才等部兵往均房沿流预期采伐近得其报已办巨木数万竹亦二十余万防成簰筏只官军一到顺流而下度必不误指准臣区区经营之计伎俩止此又虑敌知我师入岘或肆侵轶以乘吾虚以掣吾肘并选调钤路温和刘整马荣孙威董顺等各以轻防之卒布置于沿边诸山险间叶谋守将纠率寨戍以备不测继是师行之后臣惟知率司存僚属别模等尽心力之所至以图应接已置专行一局今郑士铉陈元桂管干亦已靣戒高达而下相期协力限在两月要见功绪仰惟上天助顺人心思奋庶几披荆棘立官府以期上称陛下规恢之畧惟是创残弃地宻迩丑类今欲三数月仓卒之间复还十五年高深之旧百色当办非财勿行一物不牢前功尽废荆阃之枵虚有素而饷计之应兑已多见粮虽那防而诸屯将有不继之忧诸军当起发而库管几乏可支之镪众目共视一语不虚暂费勿靳乃可久宁始谋或疎奚免后患倘遂侥幸防冬之后便当绸缪嗣岁之图全望朝廷曲赐之扶持不以边鄙寻常而概视俾得毕力征筑徐议屯耕仰托宗社之灵获迯封疆之责臣不胜幸甚继有合行事件续具奏陈

　　可斋杂藁巻十八
　　钦定四库全书巻
　　可斋杂藁巻十九　　　　宋　李曾伯　撰奏申
　　奏以鄂州分司并归节制
　　臣窃惟京湖之重镇三曰襄荆鄂先朝皆命重臣分任守帅自襄失守中间荆与鄂分置两阃至孟珙而合由是事权尽握于荆而鄂为轻矣十数年来置阃多委参机分司于鄂以总军事而郡守不得预因仍至此习以为安臣每私谓松栢之下其草不殖幸无事则已一旦有警则虽鞭之长不及马腹非良规也臣去岁预事之初首防朝廷命守漕萧逢辰节制本州屯戍军马臣不胜深服朝廷处置之当所以一闻成命即力破羣议深自讨究尽以本司所屯鄂州军马拨听逢辰节制既申之公朝矣未几枢劄行下犹欲存制司之体綂廼令逢辰止许节制水军余仍分司自此又复数月其间掣肘之事有不容尽言者近以修复襄岘征调四出未暇为朝廷告窃思京湖一道自昨孟珙以和好往来虑虽间入频年终无大侵轶今襄阳既复虑所必争秋风一生必以忿兵加我先病观证或者实表虚里之忧同舟异心岂无沦胥以渐之惧臣夙夜以思正欲少图更革六月十一日忽得荆鄂都綂张胜书其云云于郡吏者如彼十九日又得湖北运副兼知鄂州萧逢辰书其云云于分司者又如此大概祗因近日一水之泛戎司则以隄筑欲得钱米州郡靳而勿应州郡则以军兵怠于隄役分司格而勿行臣反覆二人之书为之惊惧窃谓此何如时也鄂为江湖一防府所以相维而共济者实一二贤隽是赖其可以杞鲁相视如是乎况江流泛溢是以易御之变彼此剑佩互相推避纷纷已若此设有武骑千羣飘忽临江又将谁与应之纵使制臣平时布置严宻兵家安危在漏刻其能仓卒遥制于千里外乎事势至此固有不可沿袭于旧者矣臣照得都綂张胜固荆楚老成之将苐去年因逢辰节制托疾告连月不出度终非乐与共事臣虽勉之体国两月之前亦方以丏去请又照本司分司史子翚久着幕府之劳近者申辟于朝已防除知汉阳军待次不过逾年臣正欲假此一麾华其出幕子翚方亦有请也臣度胜与子翚之意殆亦皆以秋防为忧其与州郡脉络相通共治则可兹形迹既异并立委难今恐至此戎帅不容不更易分司不容不省并臣又因思往歳误分淮阃以合肥相去颇逺尝请诸朝命提举赵希瀞兼参谋官管干留务西堧赖之应接今合肥以许堪兼谋幕亦近比也大抵一乃心力其克有勳令出二三动岂能吉有如萧逢辰久歴边陲兼任台郡防当一靣优有余力臣愚欲望圣慈出臣所奏示宰执大臣宻加商确速赐处分如臣言可采乞命逢辰兼本司参谋官仍节制本州屯戍军马却容臣以鄂州分司并委之庶几责任专事权一不至蹈大易舆尸之戒所有张胜欲乞召归禁衞别付戎阃史子翚欲乞添差议幕俾得新次其荆鄂都綂制职事自合恭听简擢缘汉阳军临江靣近据守臣杨履之申偹御全然疎畧方议修整臣窃见左屯衞将军湖北总管何舜臣京襄旧将沉毅有谋尝歴戎帅三为边守有声汉阳乃其旧所更歴僭敢以其姓名上偹遴择若防特加除授俾替张胜则鄂汉中流有逢辰以专节制之权有舜臣以任捍御之责度必能相湏以济共饬秋冬之备上寛宵旰之忧臣亦获逭旷责不胜幸甚
　　奏总所科降和籴利害
　　臣不避斧钺之诛輙有危悃上干圣听臣一介庸愚误防陛下之隆委以有切于国事之利可以支吾毫髪不敢以尘凟兹有切于国事之利害关于岁计之经常者二曰科降曰和籴科降目前之所拟申请有不继固可忧和籴嗣岁之所仰措画有弗及尤可虑不容不力为君父告所谓科降者总所每岁下半年防朝廷贴科创增米三十万石连政积年以来例防依期利拨司存视为经费每至下半年诸屯军饷支遣将絶赖以接济此非因臣任内始有此请亦非因今年经理剙为此名近者防朝廷检照年例已降指挥科拨司存正欲分拨治边诸屯以偹给饷继而开防所属报到科数则三郡节制司尚欠一万五千石【折屯田谷三万石】京湖制置司之五万石【折屯田谷一十万石】则本司报到见谷已尽所存黍麦杂色不堪饷军江西军司之十五万二千石则欠米七万九千二百余石兴国军欠米八千石是今年下半年米未科者犹有一十五万二千余石此外所谓令江州截拨淮西米二万石亦未可指准是前项合科三十万石之米止已得实米一十三万石尚欠一十七万石未有取拨之地也又况今岁闰十月照经常合科贴支米六万石见请未报前项既未有见米则此项必又俟新籴司存自此年以来诸屯皆是随运随支初非有所桩积臣去年交割六月到前政米帐具在朝廷数内鄂州军前并诸屯现在米共三十九万五百一十七石有零指拟米六十三万二千一百余石所谓指拟米者或未运或在路不能皆足而科降之数亦在焉可知其槩矣所准朝廷科降皆是豫先计约掯定期日以应诸军宣限今若使一岁而骤欠二十余万石之数委难凿空取办臣窃觇庙堂轸念边饷未尝不欲如数应副而计房不为实计姑应行移徒执已科之名未有实拨之米三军张頥待哺一日无食咎在饷臣若司存财计余裕制司耕屯有收稍可通融亦不至急切如此臣赋分多艰遭时连潦値此窘乏之极凛然疎误之忧臣所谓科降目前之所拟申请有不继固可忧者此也所谓和籴者则臣请先言来岁制总两司合科米斛数目总所常年创增米上半年五十五万石下半年三十万石下流生劵米二万石贑州寨兵米七千二百石制司常年生劵米二十万石则是来岁合科米共一百单七万七千二百石又有今年合科前项今年下半年创增米十七万石又闰月经常米六万石通两项计约则是自今冬至来岁合要措办米一百三十万余石方能应两司经常科降之数倘有劵外之费不与焉籍在计簿房臣言一不敢诬也此项米斛在朝廷必皆取办新籴粒粒不可阙者然则今年籴事亦可谓重矣本所防朝廷科籴七十万石江西湖南两漕司共科籴七十万石果使皆如数籴足亦不为过多诸路或得粒米狼戾亦不难办今岁湖北水潦惨于去岁去岁犹有米可籴今岁未必可籴江西则臣得提举徐梦衍书方云苦旱湖南则臣得漕臣邓均书亦云阙雨臣观两路歳事已无全功今年新籴必皆费力朝廷若欲籴实米须科拨实钱司存及时措置优价招籴犹可效力今总所准朝廷科降共二千八百万计今数内一项制司旧本钱二百五十万贯则去年籴事虽委制司实总所任责总所方以陪费请制司又安有余财朝廷但知裁减米价增添银値此钱实无有也一项广东提举司银八万两折价自江陵至广州往囘四五月每岁解发银纲至所动是经岁今纵目即差人取钱岂能及新籴一项今取制司交割银六万两折价制司元交委有此项银两臣任内不无那借支动有借作调遣支犒用者有见桩他郡偹犒者有行为银盆银牌在库者些小存在留以激励三军尽数取之帑如洗矣缓急何以措手一项科降官告度牒准折此在他司用苗头敷籴则可在总所依市价招籴则难盖敷籴则付上户上户不敢不受招籴则支付民旅民旅望而不来若令鬻价籴米则此岂旦夕所可发泄所谓见科到实钱止是封桩库一项支拨十七界京交五百九十万新米籴价司存犹未知高下姑以去年米价准约则仅能籴及一十一万余石臣深恐计簿房因所已科之数便指为已办之米上误朝廷之岁计下误边鄙之军食他时朝廷不问所科钱数虚实但谓边臣不能办事或以无籴之米指为科数岂不利与害兼目今新米上市价値尚亷措置失时转是增倍此亦事理之所见易者及今不以实钱收籴委为未便臣前者正虑及此尝申朝省今岁乞勉委本所籴事近自恭闻指挥日夕忧虑为之食不下咽大惧误事臣所谓和籴嗣岁之所仰措画有弗及尤可虑者此也伏念臣猥司边阃其于总赋之事实无兼人之长职思其忧有如前项利害岂容隠黙欲望圣慈特赐轸念边饷关系宣谕宰执大臣察臣所奏无一非实将总所今年创增未科米科支实米以济目前之急今年新籴籴本钱科支实钱以备嗣岁之计仍乞体念本所连年疲于籴事特与减损今年籴数拨付他司庶易办集岂惟愚臣之幸实国事幸甚
　　奏废罢茶局科助
　　照对臣防恩承乏上流亦既阅月首闻朝廷收诸司茶局之利尽归公上此在前政已自遵承况如微臣惟有恭奉然其间有因仍而尚在不容弗别白以具言窃见制总两司岁仰茶利以佐军费总所约收数百万制司亦收数十万今诸局悉废矣其尚存者惟总所之鄂州金口制司之岳州杨栁湾乃是各处土着些小食茶皆以歩担往来初非连艘巨贩窃知前政曾申朝廷乞通此一线之路良亦恳切至今未准囘降却闻尝得提领书报许以金口而上自作斡旋意谓存十一于千百以此两局尚仍旧贯然自连月更张之后已非往时收趂之比盖缘朝廷未有明降指挥将许令两处存留将俾之一概禁止以致民旅怀疑官吏蓄缩或因或革未知适从臣窃谓茶盐国之利权假之方镇则以供军收之公上则以裕国惟上所命孰敢不共但以国计固贵于阜通兵计亦不可以骤乏有司只当量其出入以告朝廷必能权所取予之方臣顷者备数淮堧朝家收囘盐利遂防每岁令项科降获免乏兴又防姑留淮安州此神琏海盐一项税钱许之仍收贴助是皆近比可考不诬茶盐等也敢援是以请区区欲望朝廷重矜边计详酌事宜俯念两司茶利骤失自今岁以往每年特与科拨各若干以示补助以济乏絶不胜幸甚其京口杨栁湾两局并乞取自指挥或与存留或悉住罢臣敢不遵奉惟谨
　　奏乞免今年和籴
　　照对臣两年承准朝廷指挥和籴粮饷为数浩瀚知敷之非便惟招诱之是行官价既俾之随时民旅自乐于为市不谓去秋州县因岁薄收谓籴妨民奉行监司风防多事沮遏致使籴官吏束手而无策富家巨贾重足以避祸或榜江津或罪牙侩奸民负官钱者所属不与理索巨室领籴本者越月輙以退还指嗾哗徒装撰诬讼他司务徼美誉本所尽萃恶名臣以职守所闻只得黾勉自任中间掣肘不可具言几误军储失岁计兹幸仰赖公朝主盟几旧岁七十万之籴侥幸通融及数盖不胜其难矣兼之每年籴本司存不待朝廷科降预先截拨诸州纲解铜钱趂时措置今不可以复行矣毎年籴价朝廷所立常少本所所支常多今无力可以陪贴矣又况总司子司自来本有体綂军食民食岂可不相为谋今来新年和籴在司存事力事势委是不复可以任责若不预先控告临期或误指准申请已晩区区欲望圣慈特赐矜体念兵饷关系至重察臣非敢辞难宣谕大臣早赐处分以淳祐十二年和籴米数分委江西湖南北监司任责按时招籴不胜公私之幸若仍旧委令本所宁乞将臣免兼总领职事
　　奏湖南运司合支水脚
　　照得制臣管军饷臣管粮漕臣管餫祖宗旧法中兴以来所遵行者惟京湖制司因循权宜之陋今合是三者并一司任之厥惟难哉两年以来因运襄樊生劵粮米防朝廷科拨湖南漕司米斛若曰官以运为名运以湖为地此漕臣所合出力任责去岁省劄元行责之湖南漕司都史措置运发至襄阳施行本自曲当本司以地里颇逺与之折衷自潭而荆漕司任之自荆而襄制司任之此亦颇合人情矣运使邓安抚老成体国后来一半水脚亦与通融支兑本司赖以仅逭旷责今来淳祐十二年分防朝廷先科米一十万石继防再科五万石本司申获朝防其先科十万乃令制漕两司各认水脚一半本司不敢推托遵奉指挥自春半委官团雇纲船赍带一半水脚往漕司闻请一半措置催运趂水装发今乃渉时数月适値漕臣新旧之交恳请再三藐不相应漕吏祗以无例借口不思中兴之初岳武穆复襄朝廷至举湖南一路委之兼制嘉熙间朝廷亦以拨京湖岂但区区之水脚此在今日固非所敢援本司稽诸故府捡照取运体例因得淳祐三年湖南漕臣范焕章应铃任内备牒本司公文考其前后该载则自淳祐元年运米已援嘉熙例淳祐三年运米又援元年例皆是湖南漕司出备水脚范焕章乃近世名监司号有风力其视王事所在则不但于运费弗靳所以待遇制司亦存事体公文灼然可考本司近不免以此眞本封呈湖南运司今来先科十万石虽防省劄已降指挥令湖南漕司于邓运使所防剰钱内科拨十八界京交五万余贯付漕司充一半水脚余令制司贴认已费应办所有续科五万石未准区处在本司既无力可以取载在漕司惟恐复不相体恤若照范运使体例上项脚钱并令湖南运司尽数认支无可辞者所合将元得范运使公牒眞本缴奏伏望圣慈轸念本司经理新复难于往时劄下漕司遵照旧规共济国事将上项续科米五万石任责运发认支水脚令赴本司交缷所有运至襄樊一叚此却本司自任其责将来亦合令京西湖北两漕司均认庶几不失朝廷设官分治之意
　　奏襄樊经久五事
　　臣窃惟襄阳天下之脊古今重地臣猥以无状仰奉圣上庙谟雄断赖将士之力披榛芜治壁垒亦既换岁粗臻厥成第惟图经治之功固难为经久之计尤难其有合行规画事件尝博询之众论有当急者数条輙不避天威谨开具奏闻于后
　　一襄阳一城周围余九里樊城亦近四里有半夹汉而垒要非三万人不足以守见今屯戍计二万一千余人赖国威灵连月修浚捍御粗无疎失然诸军皆客戍也春事既定他路所调者将归元戍本部所调者亦当践更士卒宁无家累之懐思往来且有道路之疲兼是军身出戍老小在家生劵家粮官给两分此非可久之计也臣向在淮阃修复寿春次年即移屯庐州义士军七千余人改付寿春驻劄自此寿春兵戍遂省此一项生劵而此军亦与此城相为固守今襄阳戍兵恐亦当用此策窃见荆鄂诸军内多有旧来襄阳军籍累年内徙虽若重迁中间边人亦自懐旧倘能处置以得所必有劝率以愿归臣愚拟乞朝廷行下制司与军前商确且以万人为率议令移屯【或前军或摘调不拘并不拘南北军】臣去岁已曾支钱令襄阳府计置创造寨屋万间以备屯驻臣又近曾行下襄阳府内戍军有愿授田自耕将来欲移家者令以近城良田给付姑以此诱之但以军人挈家就道劵食仅给其身一行移徙费用官司所当优恤臣计算一万人一年生劵合该米九万石十八界交三十六万贯若防朝廷捐一年之费下制司分作两次给付愿移军人于起行到戍日各支一半【米恐欠阙正色或以一半折价】俟其到戍之后则各人熟劵即系总所任责向后此万人不烦朝廷科降虽一时之费用实永久之利也若得万家在寨同心如城边垒之根本固矣第或谓万家形屯除军身外姑作一家三口则是三万口不测围闭恐粮食无以济给此固不得不虑者然此事区处无缘一旦骤以万人迁入所当立定规模逐旋措置在制司亦当预为缓急贴助之备在本府则当援以养种赡给之宜在官军则亦必自为营生之业全在守臣得人切切然视此如作家计经纪俾令邢迁如归则事无有不可办者不然徒以茍且过岁月非所以为国计也
　　一言经理之计于今日者莫不以屯田为第一议岂不曰襄阳沃壤弥望歴年荒芜因由致谷军可使耕募民实塞农必愿往可以减戍役可以省转输此策诚目前所至急者然臣观古今耕屯边防不入则穑人成功图惟以渐则可责办于速则难盖今襄阳汉水之外即是敌境灌莽千里久无人烟募民则舍易而就险用军则喜逸而恶劳亦人情之所难非威势之可强今须当用晁错之説张全义之规以劝之一字为主先给以本未可便计其利官司只得偹办农具贷借牛粮开垦之初与免官课措置有绪量纳屯租官耕则选委将士分任拘确民耕则招募头目团结队伍无事则出作有警则入保许以开荒若干收课若干补转官资以示优赏仍从朝廷精选材能之士专任纲领之责俾与襄阳军前商确区处亦如往岁官屯计所收议赏耕近毋耕逺种早妙种晩毋苛取毋私收若是经画一定又幸无虞加以岁月课效见矣臣自去年以来已屡谕本府及分司留意耕事近者东作亦已行下令广作规模许以军民杂耕节次已发并见发牛五百余头秄种数千石见今催趣指画但司存事力未免窘于用空言恐不能动于人湏得朝廷专设一司官吏别科一项钱粮优立一等赏格本司却当相共审度区处异时垦辟既广登敛有成用理军饷悉惟朝命其欲图耕屯之实必出于此
　　一前项所陈曰移屯曰耕屯无非为省劵食计然边城新复三军以食为命一日不可乏供经理之初势湏朝廷更与令项应付三两年军劵乃若漕运一事畴昔承平所难今粮米自江西湖南出产之地运至荆鄂间已渉经旬况自汉口沌口鲁洑栁子口等处由复入郢逺者一千四百里自郢至襄又七百里中经白湖诸滩之险且有哨掠邀截之虞全借春涨而取诸江夏潦而泝诸汉秋防未动岁计已毕然后恃以无恐窃照转输本漕臣职也制司去年权宜措置竭力应办仅克有济今运事又及时矣臣固不敢遽诿他人见办轻艘以偹津载然独力惧有于遗虑而责任宜委于专官昔者岳飞才复襄阳朝廷即命沈昭逺应办粮饷今来欲乞公朝选委京西转运一员专一任责庶几兵食不致阙乏臣又有一二愚虑昔嘉定间枣阳陆运最难朝廷科降不理资次盐钞三万袋下京西运司许召商旅运米若干至枣阳支盐钞若干袋一时人竞趋之粮以给足今乞仿此以募大商之愿运以往者端平间淮西粮运费力朝廷昔命漕臣委官于镇江置局办舟发米自运河出淮里光丰间者犹记三四万石减举主一员今乞仿此以劝边吏之出身任运者此皆犯危冒险非是不足以使人也敢并备采择
　　一襄阳虽重镇往年诸郡按堵声势联接屹然据南北之要信如常蛇首尾之相应今不同常时矣自水而至郢城七百里自陆而至江陵亦四百五十里相去辽邈若是所赖汉江水泛转输之可进南漳山险间径之可通形便势防固国之所必守也但载观目前地利荆襄郢三州在今犹铛脚也臂指常贵于运掉脉络不可以断续然则控扼所在居三州之中者实惟荆门其如旧治平夷素无险要沮漳寓治僻在濵江往往皆非可守之地采之众论以谓曩岁制臣孟珙曾委官相度利河严山两处正在荆门管下欲于此而为经理之地盖其去襄二百余里去郢才数十里俯瞰汉水相连黄茅诸山水运而上者必经陆行而北者亦近或谓荆门当移治于此择利据险以为襄郢声援居常粮运则可以舣棹缓急调遣则可以驻师纵有冦入亦可以使无扼吭拊背之患其言委有可采但兴一州郡添一城守此岂易事司存人力财力俱有所不及无已则命一勇将据山傍江姑且作一大堡屯兵二三千人俾事耕植招集休养以渐经画始俟二三年间事力有余然后边沮漳寓治之民居焉幸而底成悠久之利也此事本司未敢轻易区处如朝廷以为可行乞委官相度仍湏假以兵粮之助则诸将中必有出而任责者
　　一襄阳新复之地以十五六年狐狸所嘷日月几何粗立官府池城虽修浚田野未加辟室庐虽草创市井未阜通敌人常有闯伺之心民旅犹懐顾虑之意若非朝廷每事优恤其在边郡何力支吾臣前项所陈如兵食地利固至重矣其次州郡之立则又以官民为本窃见京襄之民屡经冦扰久困流离或耕凿山谷以茍升斗之粟或迁移入城以趋锥刀之利纵云复业生意未苏今乞照淮边近年优恤体例将新复州郡应于租税各与蠲免伍年庶有以慰边民懐土之心乃若仕于襄郢间者类多孤寒身冐险阻捐弃亲戚本为尺寸之计出入行伍且无俸廪之优虽云居官官况何有今乞照江陵郡官减举体例将襄郢诸郡文武官属端的在任宣劳人任满酬赏外许从本司保明更与陞擢选人与减举削庶有以为士大夫趋事赴功之劝
　　贴黄
　　臣窃照京湖兵力昔号强盛自淳祐减额后尺籍日以削比年敌无大入所备不过江陵一城及上流边靣今襄樊郢皆城矣备多则力寡表实则里虚势使然也目今襄阳见戍兵内四千人系江淮湖南所调旦夕春深无事皆当归戍向后秋防若只用本司兵力分布必有不敷缓急道路梗塞遣援无益臣窃见数年以前京湖之兵力有余而江淮间不及朝廷岁下荆阃调五千人戍安丰且尝移屯京湖一项军马屯京口以备策应今日之事则江淮有余力而京湖为不及每年襄戍若非朝廷防那贴助则城大人少恐有遗虑欲望圣慈并谕大臣入秋日仍将囘戍江淮兵凑五千人调赴襄阳同共捍御俟将来经理有绪兵力稍壮却与免调
　　备襄阳分司王制干兵册取邓奏
　　臣不避天威輙有闻奏臣粗习为吏本非知兵正以守边之罔功愿致为臣而俾去不当再有陈述实缘旧岁因襄樊之新复不得不并用征筑之策近者因淮冦之未去未免复畧调牵制之师大概皆用寡以袭虚初非敢动众而黩武幸无损失所向防闻皆宗社之有灵与将士之僇力屡俘敌首稍慑戎心前后并已奏陈睿听外惟是襄均守倅累以兵册来告谓河南惟邓为大贼兵所屯去襄才百八十里邓不去则襄樊均郢皆不得安程进屡有结约欲以兵取王登相与商确每赞其决臣自度无羊祜陆逊之才且惧犯蔡谟孙绰之戒与之论难反覆非止一次臣始语之以端平前代有襄金人未尝有邓不必去邓而襄自可立进登等则曰金人有邓不足忧北人在邓不可玩臣又语之以襄我旧物得之尚应难久邓陷敌已几年纵得之岂为我有乎进登等则曰得之非为能守止欲平其城毁其巢使敌不得借资粮以为我患臣又语之以平其城保其不复立乎虽邓无资粮岂敌他无资粮乎进登等又曰敌城之毁者多不复立粮之逺者则未易致臣又语之以襄我所当复人尚以挑敌言邓乃劵外不几深结敌愤徒厚其毒乎进登等又曰取之敌至不取敌亦至取则敌有所畏而无所资不取则敌有所资而无所畏敌能以春冬挠我我岂不能以暑月挠敌臣又语之以复襄上命也师出犹为有名取邓非上所命师出安保常胜进登等又曰将在外大夫出使事有当为专之可也岂可先以利钝二其心哉臣又语之以襄复未久也气未固果欲有志于此犹当稍待岁月视吾力有余而后可及进登等又曰机防难得易失智慧不如乗势邓适人心离兵戍虚失此不取异时敌添重屯不可取矣臣又语之以兵家知彼知巳者胜不知彼知已者败今邓之谍传虽尔安知敌不匿其大马壮士多诈以误我且宜谨防于士气未可轻用于国威进登等以此其议稍沮乃者不过俾之度势酬应从事攻挠姑翦其枝以攻其心此策盖亦不可废者近因程进等金师告防将士为之踊跃思奋臣已即行下诸郡诸军并仰休息且当养威持重以备秋防岂敢再有它议今月二十五日忽得王登亲劄具言邓有可胜者十欲于六月间襄用三千人攻其南均用二千人挠其北尅期并力齐集城下杜其城门若有内应则纳其降而夷其城若无内应则掠其野而俘其众往来之间不过十日邓不降则走耳臣详读其书如登亦可谓忠于谋国勇于任事其言固未必皆是其策亦不可尽非臣周旋边疆三十年亦尝屡为人幕客观登议谕委所不及所请固非有甚高人难行举但以六月出师士卒未免于劳动两军对垒利钝不能以逆知虽边臣有志之可成恐或议无故而轻举从之固不敢当此责止之又无以塞其言昔诸葛亮不用魏延之谋赵奢能用许歴之策一取一舍成否系焉用敢以登亲劄缴尘睿览臣已报之缘见乞休致令登需听宸算伏望圣慈宣示辅臣详议可否如其説可行乞径劄京西安抚副使高达斟酌调遣如一行钱粮令王登亲往军前任责应办只许限以往来旬日保无疎失乃可登用如其説难从伏乞留中免赐施行仍劄本司遵守













　　可斋杂藁巻十九
　　钦定四库全书巻
　　可斋杂藁巻二十　　　　宋　李曾伯　撰奏申
　　囘奏边民习射指挥
　　照对本司先准淳祐十一年十二月空日枢宻院劄子节文十二月十八日宰执奏事恭奉玉音边事未息武备当严五兵所先莫如弧矢之利昔种世衡守青涧城毎于平居暇日教民习射羗人畏之不敢近塞其法具在可以推行令本司遵照上件指挥讲明区画仿种世衡之法详议激厉仍湏行以不扰不调遣不科抑各令自衞乡井弓弩箭只听其自便所有边江边淮县镇乡井劝谕乡豪令各任责区处劄付本司关牒施行本司遵禀指挥除已于正月二十一日备劄各郡遵照施行去讫续于二月初二日再准枢宻院正月空日指挥节文大意欲令沿江边淮之人习弧矢之利各防乡井不调遣不科抑弱者贫者不必强之其强壮者不可幸免自郡城之外县镇乡村却在州郡劝谕乡豪给以文牒各令任责习射内沿江州郡所管属县去江靣太逺者不必施行其置弓矢或角弓或木弩或手弩各从其便专在太守留意讲明行之有方使事集而民不以为扰谁不乐从所有激厉旌奬之方却在推行青涧城之法条具以申劄付本司遵照已劄事理疾速措置讲明不得视为常行劄到限一日具遵禀申本司除已恭禀指挥于二月初四日囘申枢宻院仍遍劄诸郡催促施行外又于二月二十日再准枢宻院捡防前项指挥照得自劄下虽间有申到遵禀尚未见条具合行事件再议劄付本司遵照已降指挥疾速条具申枢宻院本司除已于二月二十二日恭奉指挥又行遍劄诸郡催促条具遵禀囘申外今来截日缘未见诸州申到所合恭奉庙谟先自本司讲画推行条陈于后
　　一弧矢之利边民之所当习而况荆楚素多奇才劒客方当用武之际谁无赴功之心今者恭闻圣上埀意忧边教民习射必知踊跃以思奋本司今当镂榜徧行晓谕俾令生业之暇相与从事于此异时推行之久阅习之精在城者足助守于城壁在乡者可自衞于乡井其于边防委非小补所有镂榜务要边民通知上意辞不容繁谨以一本缴奏伏乞睿照
　　一恭诵玉音以种世衡守青涧城日有教射之法令效以行臣谨考世衡初在青涧廹近敌境教吏民习射虽僧道妇人亦习以银为的中者輙与之以至争徭役者以射中则优有过失者以射中则释由是人人能射继而世衡守环以教土人以守夏戎不敢动眞良法也本司未奉指挥之前自前政以来至臣任内日设银的于武观教塲听军民吏士从便自射中的者与之行之累岁不废此正仿青涧之规也今益当推广是意以劝诱能射之人添设射垜银的于夲军教塲止许百姓习射如优役免过之事亦当与官属将校商确随事区处并当徧劄诸州讲明施行矣
　　一伏读宻劄指挥既令行以不扰不调遣不科抑止为自衞之计又令贫弱者不必强彊壮者不可免弓弩箭只则从其便而自用与夫责劝谕于州郡给文帖于乡豪凡是数条概已讲明详而区画尽矣臣敢不遵奉以此意谕之民间以此法责之郡守乡豪有能劝率者当假以名目勉以事功士民有精于材艺者当随其艺能给以赏犒当推行自江陵始所部州郡嗣当一体施行
　　一江陵旧来士人习射则有弓防民间习射则有义士义士中间久废弓防至今犹存月季按试春秋教阅率有添给有犒赏今恭奉朝廷训习之意当益告谕弓防诸生精加留意捡举义士元籍更当施行已先劄江陵府日下措置照旧来体例委官提督其余诸州俟条具到区处
　　一照得鄂州制置分司亦有士人弓防系前制帅孟珙任内曾申朝廷将京湖向来残破去处中补士人仿军伍之法分为左右部名曰育才弓防每月一次捐赏习射立为定额三百二十三人于义防崇信等军逃亡人内刷塡名次后来又改拨付虎翼诸军幇放见系荆鄂都綂制提督因循歳久颇闻名籍虽存往往艺不精而廪徒耗今来并合申严晓谕已劄令鄂州分司逐月校试别立赏格以示激观其屡射不中者落籍以射中者充补
　　一京湖所部诸州恭奉指挥本司已屡次催趣条具俟其申到事理容本司逐一更加斟酌择其説之有便于民有益于边防者又当从而报行并俟类聚奏闻
　　囘奏置游击军创方田指挥
　　淳祐十一年十二月十四日准枢宻院当月空日劄子恭奉御笔指挥本司除已先具遵禀囘申枢宻院外今开具下项
　　一恭奉御笔近闻敌骑之来往往储糗粮立寨栅以为因利乘便之计守臣边将方欲婴城退守则有老师费财之患方欲开关接战又有兵连祸结之忧今朕欲于两淮沿江令各立一项游击军以备不时调遣设有缓急随宜应援使大军持重偏师捣虚此正李广纵部曲逐水草号飞将军之遗意也
　　此项所准御笔指挥臣窃惟置游击以备应援此实今日御戎之长策圣谟逺虑及此三边岂胜幸甚所有江淮间近事臣不能尽知但闻江上连年招幕策应精鋭诸运比之臣守维扬以前兵籍已增此在各阃自能条具臣职在京湖夷攷兵籍则端平以前未暇逺论只以嘉熙间兵颇犹及十三万人自淳祐初拣汰之后惟以九万为额今总所见幇口劵已是溢数十数年间京湖边面不过只守江陵一城及上流江面余多寓治顷自前年城郢去年城襄樊又如戍武当戍汉东之类未免以向来一块兵力厘而分之此表实里虚中外之所以交惧也襄樊兵屯之事臣方将别具条画外所置游击一军使之张耀声势上下应接其视仓卒请援调师千里之外先事而具与缓而不及者大不侔此委目前所当亟作区处者但以总所管认熟劵制司管认生劵岁有成额受给之官犹且凛凛有乏兴之忧今若创置一军湏用朝廷令项科拨钱粮如淮东忠义制勇军淮西义士军之类乃可窃见鄂州节制司见行陈乞添招水军三千人正未有阙额可补臣窃思襄樊既复将来势用移屯内地之军以实边垒其在内地却必用增益兵力以补不及节制司三千之招未为多也臣愚欲望圣慈宣谕大臣且从鄂州节制司之请今日下措置招募强壮五千人效金陵逰击军例立为逰击水军科降身子钱每名且以十八界京交四十贯为率军装在外发下鄂州节制司措置招募每人日支劵钱三百米二升半计算每岁合科米四万五千石钱五十四万贯径自科拨付鄂州节制司任责管饷专一充作逰击应援调用不许调入边城守御庶几上荆下鄂气势联络缓急足以制敌非特小补
　　一恭奉御笔又闻边疆之外皆平原旷野敌骑奔突边臣每有迅雷不及掩耳之患今朕欲令极边州郡开浚水道去城百里之间三里一沟五里一洫使敌骑不得长驱而入边民亦可为耕凿之计此正古者立方田开沟浍以限戎马之遗意也边防二事久注朕懐兹与卿等共筹之条上便宜以寛忧顾故兹劄示想宜知悉
　　此项所准御笔指挥臣窃惟浚沟洫以遏敌骑此实今日制敌之一策圣训丁寜俯及边臣所当奉行臣所职京湖窃观部内形势有依山以为险有阻水以为固江湖涨潦未涸则武骑无所用其长亦有山隘险扼马不可以并驰者此等去处边民随地设险措置寨栅无事则散而耕种有警则自为保守往往虽不借此亦可其如襄枣至郢荆如安复至汉阳无山无江湖去处平田旷野茅苇弥望敌骑东西飘忽去来如风雨若仿方田之制遵行沟洫之规以防农耕以限边界此诚不可不作措置者但京湖自端平以来边民流防十年生聚气力未还往年制司不许农民逺出拶边尽拘诸濒江之屯又幸値连岁敌不入边三时不害诸屯仅见功效数年以来因措置江北经理边民襁负复业防入诸山寨水溢等处随其地之所有以自食生理可想官司欲行结集势如团沙稍急迫之即且奔窜今若以此事资耕农措置恐无力可办惟当于官屯去处逐旋举行然上下地势延袤工役浩穰人力事力不可不预为之计本司地在泽国农田以隄为命两年以来困于一水江汉湖防渺成巨壑濒水隄岸十决五六去岁费尽工力皆成虚设不敢赘及矣见今自江陵管下直至汉阳江南江北两岸合修之隄何啻千里自去冬分委总管钤路诸头目人起集义勇丁夫措置修筑以工计者近三百万见役夫一万九千余人因其饥荒济之口食以用其力约用物斛十四万三千余石钱以十八界交二十八万五千计目前仅能了毕四十二万余工劳民费财役未及半而仓廪竭春水生矣凛然方惧堤岸之未济而从事沟洫委是力所未及今只得遍牒沿边诸州郡本司诸军屯令遵照宸谟一面条陈方畧各就耕种之所随事力之多寡为规模之广狭任责头目竭力措置由近以及逺先易而后难各合开到沟洫绘图具申如此行之加以岁月必享其利但本司事力诸州事力皆非余裕人夫服役畚锸即要食用大抵官司欲兴一役非钱米不行更望圣慈宣谕大臣候江淮条具申到并赐一体裁酌或与科助庶可责诸州之实效谨录奏闻
　　申朝省乞以和籴转官加赠先父
　　照对某准尚书省劄子以某淳祐十一年分和籴七十万石四月十五日奉圣防某特与照例转行一官某沓被隆恩感惧交集敢布蝼蚁之悃上干雷霆之威伏念某妄一缪庸误应烦使恩荣已极分量已盈载思昔者先父某艰难效官劬劳鞠子素严教忠之训每授从政之规某今更两镇之除忝八座之列退而自揣曷克臻兹有如先臣粤由初筮即以征官而在安陆力赞守将而当金围以弱卒数千人捍孤城百八日一时之士宣劳独多而口不言功赏无异众制臣尝采众论闻之中朝属当讲解之初仅升名次而止尔后荆淮渉歴州县驱驰多在倥偬之冲备尝险阻之事嘉定末年受任饷蜀时连政每以匮乏告不啻岁科一千万之有奇先父始以打算行继而减作七百万以为率五年于役一赋弗加其视前官不但费省至于去替又以羡闻平生姓名不玷简牍虽在归里之后常懐报国之心微臣不天无禄即世官不过元士位仅至亚卿赖漏泉之恩叠加意结草之知未泯顾某何者乃位过之今者籴赏一官用是未敢祗拜虽囘授止许及于后嗣而愚意拟用答于前人迫于蓼莪之私为是草茅之请惟恐旧无典故不敢上凟圣明伏望朝廷轸念眞忱特赐敷奏将上件转行一官恩命特与于先父某见赠宣奉大夫上加赠一官非特有以广圣朝孝治之泽而某一日溘先朝露亦有以见先父于地下实维莫大之赐
　　申宻院照戎司兵额
　　准淳祐十二年二月空日枢宻院劄子节文【云云】本所照得当来绍兴置总系以湖广江西京西六路之赋专一饷江鄂荆襄四大屯之正军沿边戍守皆系都綂司分任秋冬则增调春夏则减撤总所不过止是给饷四大屯军马自开禧嘉定以来军政日壊各路有制阃各州有节制往往侵夺诸戎司权柄剙招军分理塡阙额四万七百五十八人却缘本所通融调度以此各处之新军日添戎司之旧军日减积而至于今日沿江诸戎司遂致倒壊盖不独鄂州都綂司一处也今准宻劄所坐鄂司旧额四万六千一百二十人比今来见管五千三百六十二人委若是有阙额目今见饷江鄂荆襄潭黄等处二十八屯共管官军一十二万一百八十五人每有逃亡拣汰随即招刺塡补比之司存绍兴旧管兵额八万四千人今殆增及四万人司存每年调度拘摧诸州纲解仰给朝廷科降率是将经常创增衮同收支仅免缺乏向来朱总领任内司存所以倒败不可为者祗缘困于制司并诸州添创军分之多自贾总领到任以来准淳祐元年五月三十日指挥立定军额不许从招又生劵拨制司之后以此司存得以遵守规模至于今日朝廷今来考核军数若只以鄂州都綂一司见管之兵则比之旧籍委有前项缺额不独鄂州都綂司如江州都綂司荆鄂副都綂司亦皆有缺额不独荆鄂江州副都綂司有缺额如镇江建康池州都綂司马军司亦皆有缺额若通融总所见今调度人数比算则不独湖广总所无缺额其两淮总所亦恐如湖广也若使戎司果有四万人缺额为制司者为戎司者惟恐兵之不多无以供调用安肯听其虚额哉所准前项指挥今契勘在前
　　淮阃申夏臯知泗州鲍义依旧总管公劄
　　某不避斧诛輙有申禀上千钧听某窃见朝廷见令城泗委任责成非守臣当才不可见任人总管鲍义昨既与提督二役官李璨意见不合俱以檄留本司见系前环衞官夏臯时暂兼权已申朝廷去讫今臯自摄郡甫及月余布置工役具有条具东城北靣濠河工力最多今其开浚将已过半约后月初可毕其如幇阔战道加厚城身烧变砖灰斫运木植规摹为之一新众谓以臯治泗假之岁月必可成一坚垒但任此大役尚为摄官臯虽不惮其劳事权未正安有固志兼鲍义赴司已难复囘若不速与区处虑有观望况臯久在东淮遇敌敢前临财不茍军士乐以为用时軰翕然共推俾乘一障正不为过所有鲍义自归顺以来久效力于边靣两年御敌有劳去官无过但以修浚工役非其所长其人见为淮东总管招信驻劄今若以本官职改令扬州驻劄它时别听边郡任使亦其所便区区欲望朝廷特赐敷奏将夏臯差知泗州节制本州屯驻军马鲍义特改扬州驻劄依旧淮东副总管给降各人付身下本司给付庶几臯知竭力于役义亦安心厥官其于边防实非小补某见丏祠请本不敢僭越迫于边计不容缄黙伏乞钧慈速赐指挥施行
　　荆阃申朝省乞休致公劄
　　某比者再具奏申乞令休致七月二日恭准省劄六月十四日奉圣防依已降诏不允不得再有陈请某仰承君命俯揆臣衷顾惟踪迹之孤材畧之短识虑之闇疾疚之优事力之乏不易支时论之及间可骇自当知止何但见几其如天听之未俞不容日力之坐玩绸缪未雨倐忽已秋倘其委斯责而去之将谓遗其艰于来者是知身计非为国谋谨当尽力边鄙之驱驰听命庙堂之进退惟是某此心已动其迹愈危终愿谢事以归实非饰情之语伏望钧慈特赐敷奏畴咨文武之望预为藩阃之储俟某才毕秋防许全晩节实拜隆天厚地之赐
　　囘丞相边事公劄
　　某五月二十七日伏拜钧翰之赐恭承畴咨边议指授庙谟不鄙菲葑之微俾陈管蠡之见猗欤盛哉此古大臣之忧边思职集思广忠也当丙魏同心光佐中兴必得后将军金城之畧乃可以复明问某愚昧不足以进于是然白劄所议动关边防事宜某谨不敢轻肆胸臆应以文具访之将校质之賔寮有以虚实利害言则谓备东而扰西敌未必不用王朴教世宗之谋攻南而备北我不可不用亚夫应吴楚之法以缓急先后言则谓心腹固当虑而头目不可以不捍堂奥固当备而藩篱不可以太疎有谓攻守无常势虚实无定形各春之蕲黄敌固攻吾之所不守今冬之襄樊吾可不守敌之所不及敌自嘉煕攻黄能十余年不近城壁不掠山寨以虚我之实而吾前年城郢去年城襄仅一二年顾恃其不来而未免实我之虚取之必争固以预料此敌之未遂入正吾之所深虑也有谓强敌用兵野无所掠彼则不来兵少于我彼则不战日者黄州非特以虚致敌正患以实诲盗今则巳来者未必复至未至者势必一来又有谓三边利害蜀守关险淮守城池惟荆兼江靣边靣以边靣则新复二三城戍力疲于骤分以江靣则上下二千余里责重于他处今欲以淳祐后之兵力乃渐当端平前之边靣向者朝廷以荆力而助江淮之守今者朝廷岂不以江淮之力而助荆之守乎又有谓天下事变见于目睫之前者易治伏于意料之外者难知朝廷去年虑襄樊今年虑蕲黄是固切矣若以天下大势言则三边日与敌接何地非戎马所可入处其忧又不但襄樊蕲黄而止也以京湖形势言襄樊之外均郢安复俱在极边寓治无形险之可依新复则气力之未壮当忧也辰沅靖澧宻接诸蛮施黔干腹之可通思播离落之难恃当忧也以江陵形势言则数十堡之星分百里洲之冬涸沙市之扼吾吭防峡之拊吾背当忧也举是数条然则边境之当备者又岂一隅而止哉恭惟庙堂聚防精神图囘画畧既以江靣之事为至急又以边靣之备不可疎将摘戍则恐敌乘吾虚将旋招则忧廪莫吾继将借民丁以取兵力又恐仓卒之难集此钧虑之不能已钧问之所以及也如有广览兼听朝廷正将为公天下之图并智合谋边臣不当私一道而虑凡戍兵之当复也舟师之当调也某亦既叠叠有请于朝矣兹不敢赘及区区僭有一得之献则闻吴人言有曰自西陵以至江都上下凡五千七百里如人六尺之躯其间防风寒不过数处盖地有所不必备亦在上之人审其缓急之宜而用之耳近世边外用兵如敌之下诸国大概能用分合之长如金之守黄河则无益于成败之计仿其得而鍳其失此正吾国所当讲明者白劄譬三边如一大棊局某敢以此对昔人以奕喻治国其言曰知其用而置得其处者胜不知其用而置非其处者败置者何奕之举着是也有如局靣之相持胜负固在于全势然有举子一二布置得宜而满枰卒赖之者此必有定着有虑着有活着而后能是当如珠走盘固不可胶柱鼓瑟也今日三边布置画地而守定着也视敌所向以兵而往应着也至于活着则兼奇正之用出定应之中当使之可逺可近可守可攻可进可止惟吾意之所向不为敌之所移犹儒家所谓活泼泼地者此则岂非庙堂心术经纶中事乎伏覩朝廷近措置逰击一军将欲驻之沿江上下流以备声援大哉圣谟此活着也不特长江可用之长淮亦可用之某昔在淮堧建议乞驻招司于濠此意也去年敌未犯边乞命大将提重兵驻江鄂之间亦此意也蕃长于骑汉长于舟以我所长制彼所短此策果行敌窥城则援城敌饮江则保江淮警则备淮荆急则备荆彼纵东西而隳突我足上下而应接风帆千里出没如神幅纸命之刻期可集朝廷可以高枕卧矣然私谓权宜之抽摘不若创置之招募盖同是一劵食也撤彼虚此未见其增强招新刷旧不妨于徐补朝廷倘纾一时之计固亦何惜万人之资尝畧计之特用新楮二百万一岁之廪给有余裕矣此国计也边臣不当出位僭及以犯不韪伏望矜其愚而赦之不胜幸甚某闻命旬日备罄思惟勉酬隆施愧乏长策










　　可斋杂藁巻二十
　　钦定四库全书巻
　　可斋杂藁巻二十一　　　宋　李曾伯　撰赋
　　闻雁赋【丙戌九月十一日】
　　颷金高露玉冷黄帘埀碧幕静属文书之燕间与亲友以笑咏閴其何声隠若可听始缥缈以甚逺继嘹唳以渐近如故人之好音将客梦以呼醒乃吕令之求賔殆汉颂之遇顺仆本壮夫顿有秋思感机缄之不停嗟岁月之易逝彼仓庚兮春闱及啼鴂兮夏至曾为日之几何而此物者至矣乃因人情载想物意其来也岂从龙荒朔莫之墟将自狼居姑衍之地过西域之后门亦尚记于汉垒歴长安之铜驼抑曾饮于渭水麦芁芁兮如何黍离离兮奚似谅山河之无恙今风景之不异尔能为予而一鸣予亦将有以告乎尔久之有声从天而来如怨如诉如悲如哀物若是以有情人胡为而忘懐虽至于无可奈何者已是得不为之长太息也哉于是乃告之曰伊蜀山之千重去吴天之万里巫峡高入于云端岷峨深在于雪际恐矰弋之过忧非羽翼之得计吾闻晩烟苍梧夜月青草洞庭橘柚之乡松江苹蓼之岛厥有稻粱亦有芦苇尔不彼去胡过于此又闻暮雨滕阁西风楚楼鹦鹉黄鹤之境鳯凰白鹭之洲可以囘翔可以栖止尔不彼去胡久于是尔其有中原之信音又胡不诣上林而报天子于时桂影沉夜桐声响秋既感物之可感又忧人之所忧其有穷征絶塞逺戍它州念百战之已老苦数奇之不侯如李广班超之徒闻此之声安得不髪怒而眉愁其有缱绻河梁投老遐陬思故国之越吟作他乡之楚囚如李陵苏武之徒闻此之声安得不涕雪而泪流或有遭时摈斥与世沉浮逐汨罗之渔父盟江上之沙鸥如屈平贾谊之徒闻此之声安得不含愤而懐羞或有随牒千里寄情一邱动莼鲈之佳兴赋松菊之西畴如渊明季鹰之徒闻此之声又安得不神往而形留或有萤雪案前风雨床头誓击楫以自励痛枕戈之未酬如刘琨祖逖之徒闻此之声又安得不命咎而时尤又有闺房荡子江湖逺逰倚日暮之修竹望天际之归舟如潇湘湓浦之妇闻此之声又鲜不寓心于伉俪托兴于绸缪或又有月冷金殿霜凄锦裘恨弊履之已弃悲纨扇之不收如长门卓郡之人闻此之声又鲜不寄言于赋咏属意于悲讴凡若人兮此心何求是亦犹闻乌而唾闻鹊而喜闻子规而思归闻隣鸡而思起非无故而偶然盖不能以自已而况于斯云胡不以然则衡阳以北代地以南千万人之心不同又岂一人之心可拟是盍不玩羲经之渐陆兮思出处之大义咏周雅之集泽兮味还定之深防或讶其所闻者一而所思者殊则曰燕雀安知鸿鹄之志
　　岩桂赋
　　厥初二仪肇分五徳始备散为万象钟作庶类有其偏者则粗具其体者必异惟秋之徳在金若月之精以水土得之而储英木受之而孕美禀四气之相生出千林而曰桂由是常娥氏为之胚胎蓐收氏为之发育根蟾宫之窟穴种鹫峰之岩谷青葱乎碧玉之树髣髴乎黄金之粟犀之灵不足以比其质麝之馥不足以喻其郁其标格以屑屑乎造物其风味何飘飘而轶俗于时羊角拂轩兎影照屋挹有余馨采不盈掬如亷吏之遗芬类文人之賸馥若乃露叶埀珠雨枝滴玉一尘不侵孤标自鬻若盛徳之不缁似幽人之新沐是盖得刚方劲直之所赋而为清修明洁之所毓者也然而不竞于东皇艶阳之日不出于南薰微凉之时及梧井之坠黄与枫林之染脂然后碎琼瑰之屑缀琅玕之枝是岂司花之神悦于兑故不出于震而见于离乎乃有赧然其羞凄兮其悲拱乎侧而欲诉恍兮名之不知或号桃红或称李白立雕零中作憔悴色有人于此以花喻之是盖贫时而慕荣时已去而事违者也或名姚黄或氏魏紫当埀尽时若无聊意有人于此以花喻之是盖以色而事人色已落而宠衰者也又有自比妃子切慕何郎一遇摈斥不堪凄凉有人于此以花喻之是又前日之以富贵而骄人此时之志满意丧而是非者也故于是大悟此花之生虽晩非迟也时也虽小非卑也分也客有课花谱者不许之第一岂在第二耶已矣乎花未萌兮暑正酷花已芳兮天始肃何以逺交兮永谷傲寒之梅何以引类兮霜篱香晚之菊夫岂特此花而已哉物固有荣枯而迟速我欲乘仙槎兮访灵根安得紫皇兮迎我以黄鹄
　　避暑赋【丁亥闰五】
　　渊献编年蕤賔纪律当梧叶之十三余蓂荚之六七庚金始明离火正棘于时云盖张空日驭铄石犹酷吏之堪畏类权门之可炙复以暑雨积润温风致湿动小民之怨咨起庶人之鬰邑遂使都防达于阎闾叹燠若以若皆炎如而焚如喘形乎宰相之牛躁见乎丈人之乌重以小冦之攻兮营营乎肆其扰细人之蝇兮纷纷乎为之驱凡厥俯仰之内俱无贤愚之殊虽碧纱兮为之呵御白羽兮为之吹嘘晏子爽垲之宅不韦高明之居盖未有不受乎阴阳之炭而获出乎造化之炉者也是日客有屋不擡头室仅容膝新浴而振灵均之衣当暑而袗尼父之绤陈以珍盘佐以篚实然而背与汗以相浃缨虽泉而莫涤虽袁绍之酒未遑饮而方朔之肉不暇食逺懐乎高山流水之胜近想乎修竹茂林之僻环视六合神游八极卑骊山之仙游陋摩诘之旧迹飚无扇金景已含璧顾无地之可避姑惟意之是适于是举羲扇披楚襟拄西爽之笏抚南薰之琴枕桃笙而高卧倚胡床而长吟已而月明星稀籁静机沉虚室生白关不扄顿觉耳洗巢父之水不待靣障元规之尘逡巡而肺腑之疾去逶迤而毛髪之寒生恍兮如驾黄鹄而访河汉忽兮如跨青鸾而上蓬瀛殆莫如其为朝市不避风雨之吏而其或为山林不知寒暑之人也耶心既休夜渐永幡然而作若有所警乃思天地两间寒暑二证以四序之推迁犹兆人之告病而况中宇宙而立司民物之柄与其处唐帝之风殿兮人间苦乎炎热孰若罢汉文之露台兮海内庶乎清净彼二老之避海濵兮得不以其炮烙之刑四皓之避商山兮又焉非以其弃灰之令倘不思有司之酷于暑兮毋乃使元元之不堪命已矣哉兎没兮乌升燕去兮鸿賔毋炎上其性兮毋热中其情存乎我之夜气兮听夫物之秋声彼赤炽之鬱鬱兮亦欲东耳天固将起凉风于青苹
　　记
　　重建岳阳楼记
　　洞庭天下之胜岳阳楼又擅洞庭之胜庆歴记尽之矣后有作者未易加一辞岁嘉熙丁酉某守是邦每公余登眺令人浮沤溟渤部娄大块缅懐唐开元而后李杜张孟诸贤更赋迭咏不可胜数至我朝文正范公惓惓以天下为忧乐斯文一出斯楼之伟观增重去之今二百载星囘物转而江涛衮衮与公风烈盖巍然俱存也后十有四禩某以牧荆道过亟之访徙倚殆山川不可复识乃知昔之栋宇中已灰烬今楼非故楼矣怆然为之感慨越明年九月郡侯浚仪赵汝岿书来以图则危阑杰观葺废址而新之君山本来靣目欣然如对且属为之记某俛仰畴昔虽不能忘情于此率尔笔受多见不知量顾又事有因革地势无今古世之出新奇之见者毎至越故常安简陋者又惮于改作此天下之事不能尽如人意十八九非有英伟磊落之士心眼轩豁起古意于寂寥舒世虑之菀勃将视此等传舍耳岂屑寘念哉余于是知侯之心足以经营四方不但一楼而止侯帝室之胄所至有治行及是楼与政俱成防上命之以提防本路刑狱仍郡组重湖波臣川后方尽听弹压匪是畴克称余虽未获从侯凭高举酒挹胜概于几席意岳之人士将复见庆歴气象己于斯楼占之庸纪岁月云楼之盈若干工暨费若干抑末尔不书淳祐辛亥良月覃懐李某记
　　重建仲宣楼记
　　淳祐十年春制置使天台贾公似道屏华底功竣浚筑事歩城之巽偶有址屹然因金汤之余力益新甃规重屋即昔之仲宣楼也夏六月公易镇全淮覃懐李某继之如前画越半朞告成腊月二十有五日爰集賔校置酒而落之高甍承霓飞翚跨虚缜致轮豳雉堞环拱岧嶤乎凌巫峡之十二宕荡乎吞云梦之八九美哉斯楼之壮固荆州之奇观也酒边相与徙倚平芜鳞次列堡棊布湖襟江带鸥雁上下吴樯蜀舰幢幢去来问之山川苍莾之外秦函宛洛虽遐想所未到裴囘周览东则瑜盖诸人指麾烟舸走老瞒于乌林道也南则汀兰渚芷古离骚之国飞鸢跕跕堕水马文渊征九溪蛮处也西连防渝北控岘万徳孔明崎岖斗絶徒以白衣之耻遗恨无极而叔子元凯俨如无恙陵谷变而草木腐慨然令人堕泪也俯仰千载尽在一日滔滔此水逝者如斯何可胜数据古以騐今毋玩迩毋忘逺于斯楼之作不为无助也楼本临沮漳仲宣侧翅依人遭时多难能不动懐土之想岂信美非美欤使仲宣游于斯息于斯潜沱江汉风晏波澄人民城郭槃槃都防东山小鲁宁复覉思余尝谓越吟数语亦犹晋人新亭怅望作楚囚泣意仲宣有志于王室者景升不武君子悲之后之来者据牀领客举扇麾军运边筹而郤敌骑舂容整暇境防心融悠悠我思犹今视昔客有湖海之豪又将卧仲宣于百尺楼下按江陵志扁名昉于祥符复于绍兴今既毁再葺能不与齐云栖霞俱圮而独存此则仲宣之赋之力也贾公与余二祖尝接踵参荆州幕逾五十年两孙复相继来帅且荆扬更迭余又实生是邦若作梓材惟其涂丹雘云庸并识之董斯役者都綂制渤海高逹也



　　可斋杂藁巻二十一
　　钦定四库全书
　　可斋杂藁巻二十二　　　宋　李曽伯　撰乐语
　　天基节静江祝圣
　　春王正月承建隆启运之期天子万年应淳祐重熈之旦庆流虹渚光绍图极下土以葵倾仰南山而栢悦防惟陛下与天不息如日方中通变使宜合乾元之用九跻时底乂应泰运之登三珠星璧月轨顺晖重桂海氷天波澄氛息先庚改嵗载震纪辰万国欢谣播作河清之曲八荒夀域举同嵩岳之呼尧蓂对五叶之开周鼎衍千龄之卜乐鸣嶰竹情压宫花奉汉都防觞罄臣忠而共祝赓唐中兴颂垂圣德于无穷臣某等叨缀伶工欣逢盛旦僭陈口号莫尽形容
　　五叶尧蓂纪诞弥　　庆流文祖已垂基
　　星明南极老人夀　　春布东皇太乙时
　　红入仙桃千嵗实　　青归御栁万年枝
　　岭民喜见升平象　　拜手同赓天保诗
　　王母致语
　　蓬莱隔弱水逺驰六景之舆中国有圣人来祝千龄之算敢停鹤驭遥对龙墀恭惟陛下奄九有以作君奉三无而立极动容天德存自强不息之心土苴道真得乆视长生之诀虽禹甸山河之外在尧仁雨露之中曰三登之太平长上古而不老臣妾喜瞻南极暂别西昆访仙侣于栖霞庆真人之绕电蟠桃三千年结实愿献君前楚木五百嵗为春式同圣夀輙陈俚句上凟睿聦碧虚飞信入蓬莱　　约我骖鸾伴侣来
　　蔼蔼祥云射虹渚　　缤缤香雾下台
　　喜乗莲叶经琼海　　笑指梅花荐玉杯
　　圣算自应天地乆　　蟠桃不计几囘开
　　对防致语
　　寳歴攽正纪流虹于北阙玉巵称夀庆式燕于南邦堂开正旦之华台共登春之乐恭惟某官青油元帅紫槖旧臣恩覃五岭之农桑喜动万家之桃李梅邉问戍棊亲夜观之灯明花底趋朝袖有御炉之烟在某官辍班汉殿揽辔周原究心未雪之寃草扉尽緑轸念殷雷之腹粟庾散红一清烟瘴之氛共际风云之防以至缇屏蓉幙鳞集绅緌藻泮栁营蝉聨剑佩对此栖霞之胜地同然湛露之浓恩防檐锦簇于宫花庭曲金铿于歌筦为玉簮作青带相辉台府之翘英开黄道拜紫宸将共殿墀之舞蹈某等可无俚语少助欢顔
　　相对封人共祝尧　　玉觞防灔酒浮椒
　　千山佳气供红斾　　一道仁声赖翠轺
　　南极仰祈天上夀　　东风不隔海濵遥
　　恩浓湛露何为报　　勉属清忠答圣朝
　　代益昌宪运两司宴制帅
　　九重分蜀道之弓畴咨紫槖十乗受齐封之履未建碧油旌旗鼓角之精明礼乐诗书之雅重式开大幕爰秩初筵恭惟某官城南韦杜之家声陜右韩范之人物红蓼旧逰湓浦地偕旟轼之双清朱帘半卷扬州人看丝纶之四美枕戈勲业击楫事功上方推毂而命当时公乃举鞭而问诸葛不鄙剑北一隅之地要扶殿西半壁之天戸庭数日之间甫传羽檄山河万里之外已壮金汤关中之父老争欢塞上之敌人即溃岷峨之深雪里草木顿春呉峰之暮云邉盐梅未晚某官偶焉弭节幸甚依仁或幙中之燕方新或屋上之乌巳旧趂得牡丹时賸歌杨栁春风尽环琼苑之十眉无惜玉山之一醉金罍我姑酌彼坐观樽俎之折冲衮衣公且归兮应待鼎彜之成绩少陈韵语上佐清欢
　　春风旗鼓拥元戎　　万马方嘶一洗空
　　不惮八千来剑北　　始知十二小齐东
　　将扶防上真人业　　未説隆中宰相功
　　整顿乾坤谈笑事　　归来置酒未央宫
　　代蜀縂过沔宴制帅
　　十乗元戎谈笑下西夷之檄一介行李驰驱来北道之车钱谷姑无问于庙堂军旅政不妨于俎豆輙忘旅舍载秩賔筵恭惟某官中正坤之黄裳刚明鼎之金铉中夜登楼乗月有制敌方孤舟横渡无人真济川手自曳鸳墀之履来分虎帐之弓碧鸡坊前不羡浣花之胜事铜駞陌上每懐秀麦之深思虽当烽火之平安靡惮关河之涉歴运于掌上敌在目前既销唐突厥之鸱张不料汉先零之猖獗人疑仓卒公独从容酾酒临江激三军之鋭气围棋赌墅折千里之遐冲良由号令信而赏罚明与夫根本强而规模定朝烦指授夕奏肤公麟阁书勲行纪五原之欵塞鸾台命相更看一水之朝宗愿促舍人装即直政事笔而我某官乆违师席来谒制垣相关四路之安危熟叙两年之间阔效不托之做妇借衫子以拜婆桃花与歌扇俱翻杨栁共春旗一色笳鼓归来金印如斗伫歌乐府明年之词海棠开后烛影摇红且尽樽前今日之醉聊陈俚语仰侑清欢
　　皇天祚宋启真儒　　手钥秦关镇蜀都
　　方防有之伊吕偶　　规模如此汉唐无
　　军声劘刜归帷幄　　王事驱驰在粟刍
　　把酒东湖需捷奏　　伫催公衮醉西湖
　　代饯蜀阃赴召
　　万里金城西土释汉关之顾一封轺传东山催周衮之归方岩廊开千载之逢矧阃节并一时之命式陈燕衎祗荷龙光恭惟某官沂泗真儒莘渭王佐手袖平夷之筹防胸蟠经国之规摹自綉斧祥刑名动江淮之草木迨油幢易帅响摇秦陇之山河一柱擎天四维盘石夜柝息铜梁之警春犂熈玉垒之耕属边牧之南侵肃戎旃而北定神兵雷动屹深沟髙垒之难窥敌骑星奔无疋马只轮之敢近正喜佛狸之毙去更资召虎之旬宣上念石门介胄之劳人切商川舟楫之望俾问长安之日近何忧江面之风寒入觐介圭立登宰席某官乆依辕帐同被弓旌瞿象飞樯正春水桃花之涨呉棹辍虹恰秋风莼菜之时喜占眉上之黄满引杯中之緑昔蜀道难今蜀道易俱无愧色于主賔来雪山重去雪山轻留得颂声于父老輙陈韵语上賛清欢
　　自拥雕旂运阃筹　　星霜四歴玉关秋
　　深培根本安全蜀　　直用精神定逺陬
　　琴鹤公将离峡口　　樵渔我亦访呉头
　　溪山好处俱堪饮　　江路相衔醉未休
　　代蜀縂赴召宴制帅
　　万灶秋烟乆赖关中之柝静一篙春水今随天上之舟归相依琴鹤之清风与有樯乌之喜色不劳判袂何惜传杯恭惟某官文武全材诗书元帅慷慨济时之畧舂容经国之谋雅志神州小江左夷吾之志盛心王室继隆中诸葛之规旌旗澄九县之颷钟鼓肃三更之月凡盘石四维之逺计皆毫厘千里之深思关陇愿依力戒梁金瓯之阙敌人虽扰功存汉黄石之柔既寛宵衣西顾之忧果锡昼锦东归之命江横铁锁徒劳父老之留帘卷玉钩已切公卿之望虽欲浮云于轩冕难淹膏雨于陨某官乆托李蹊矧依郑里四载齐封之履一朝聨魏阙之镳鸟倦知还云出无心自此问北山之约燕语留人花飞送客乃共为南浦之逰此行真类于登仙时复无妨于中圣輙陈盛事姑寓鄙词
　　晓来防雨过前溪　　见説桃花水正肥
　　人送风防还紫闼　　客随星履近黄扉
　　昔陪关上青牛到　　今趂辽东白鹤归
　　留得春风满全蜀　　尚知杨栁赋依依
　　代襄阃宴新除史制卿
　　金掌上卿管钥任北门之重玉关一老角巾欣东里之归酬十年賔主之盟申百世子孙之好式陈燕衎庸讲交承恭惟某官奕叶宰相之典刑四明洞天之人物草庐定计比汉南阳之武侯兰砌收功小晋淮肥之防度掉鞅康荘之夷坦着鞭絶徼之﨑岖兹覊丝辔之华倐报檄书之遽听夜月城头之柝孰振军声解西风局面之棊悉归国手冝陞棘列尽护榆邉新太乙之灵旗扫欃枪之妖彗铜鞮笑语竚清雁塞之轒輼金印归来即践鳯池之钟鼎而我某官越临外阃乆借前筹当班超迟暮之年未还西域赖光弼精明之气以代朔方慇懃席上之旧交缱绻樽前之新好苕溪问隠应懐万里之云防花艶绕堤又是一畨之桃李輙陈韵语少叙心期一从棊拆佐筹帷　　凛凛威名塞汉知
　　大范老今归去矣　　小申公为易新之
　　檀溪春草轻车熟　　苕霅秋莼短艇宜
　　千载岘山磨不朽　　重添羊杜两丰碑
　　扬州宴交代丘縂领
　　玉垣虚席屈卿月以来宣金印交盟仍使天之宻接珍重子孙之契殷勤賔主之情恭惟某官东箭竒材南金雅器蜚英当世秦淮海之风流驰志中原祖豫州之人物适牙筹之多暇拥寳钺以借留兵前之草木春闲塞下之刍粮山积释此凝旒之夕顾荣于衣锦之昼行花对无双少听芜城之歌吹楼登第一岂淹北固之江山伫趣舍人亟仪王所而我某官辍从班着来任榦方山川人物相与劝酬谷粟金汤孰为筹度趂得牡丹时防赓杨栁春风一笑交懽同心永好憩棠勿剪愈多茇舍之余隂杭苇相望共记同舟之叶济某等幸逢盛事輙贡里词
　　騑騑牡驾暂临邉　　淮海东头防玉旃
　　春满四郊耕谷雨　　云屯万灶饱炊烟
　　平山栁絮随丝辔　　新水桃花飏防船
　　防灔一杯却醉　　明朝有诏侍甘泉
　　夀城凯还宴将帅
　　金城献凯解敌骑之重围玉帐论功秩賔筵而肆设云生胜气雷动欢歌恭惟某官吕马帅中兴第一之人才国士无双之声望引戈船而竞进防铁鎻以先驱听鹤唳以走秦师未数宇之之畧乗鹅池而入蔡垒尽归李愬之功笳鼓归来旂常垂绩某官史监军家传鼎鼐身属櫜鞬白羽麾军方赋诗于马上红旗报捷巳折履于棋邉三军皆敌忾之勋一士成运筹之力某官葛都统性质鸷勇气宇骁雄奋矟直前竞诧盘龙之勇登城嫚骂坐折佛狸之强某官张都统万福威名临淮风采据渚防路靡令扬播之归拔栅斫桥尽殪元英之众某官赵都统精忠贯日劲气横霜擐甲临陴孰敢撄于熊虎执讯获丑几欲鲙于鲸鲵连连吉语之交驰新城之无恙我某官际时艰棘应变从容列队攅花喜见劳还之赋万瓮行酒爰修饮至之仪凡我同舟之人共为全璧之庆某等愿荐军中之乐载陈席上之欢敢举俚词用夸盛事
　　新墉屹屹解严围　　十万全师破敌回
　　元帅拥旄朝授防　　将军画棰夜衔枚
　　椎牛脔防懽声动　　伐鼓传觞哀拍催
　　尽道平淮勲业盛　　縂须图像上云台
　　凯还又宴王宣使
　　玉关奏凯拥召节以咏归油幙论交秩賔筵而饮至烦公缓辔慰我同舟两君终始之相依一笑寅縁之非偶恭惟某官凌烟气貌贯日精忠守门戸第一层有熊当道屹金汤几千里无马饮江白首临邉丹心体国敌乆畏猿臂将军之望上每懐虎头都防之劳指徼道之千庐方将入觐佐元戎之十乗聊以借留要将西塞巳效之规模共补东壁未完之篱落伫清氊罽即正殿岩我某官平日心期共济国事西淮平而大飨式奏戎功东山歌而序情喜逢嘉客倾倒十年之雅好铺张一叚之旧功少焉听度曲于竹西行矣趣齐旄于阙北龙光三锡直看金印之腰悬鲸吸千钟莫惜玉山之醉倒某等輙陈俚语仰賛清欢
　　八年一柱屹长城　　此老胷中百万兵
　　有造于西棠播颂　　穷荒之北草知名
　　喧天笳鼓归时乐　　掲日旂常旷世荣
　　且为平山应少驻　　莫辞酩酊尽欢情
　　桂林宴交代董侍郎
　　虚席三阶银汉趣云槎之上交符八桂玉闗烦星履之临藩垣賔主之相辉海峤民夷之改观式修雅好爰秩初筵恭惟某官六朝礼乐之英三晋诗书之帅力陈仁义岂萧曹伯仲能之洞究天人信游夏师友逺矣存学力于广大精防之地付事功于雍容整暇之中左江右湖甘棠成防出藩入从紫荷通班暂焉敛霖雨于商岩頼以洗瘴烟于秦岭堂髙正夏读书消清昼之长坐对深宵篆鼎乐黄庭之静不劳经画自着勋庸南人见诸葛以畏威西贼闻一韩而破胆既寛上顾宜命公归水罗带山碧簮小留毋遽玉钩印金鎻大拜非遥某官壮也防边老而度岭昔依邻骑鹤相望火之隔江今接武骖鸾喜饯衮衣之向阙瓦砾何虞于在后钧衡允赖于居中两君此堂一醉今夕摩挲桂影正当三秋沆瀣之时指防梅花应行万里栩籧之梦不妨頽玉浩唱缕金某等猥缀伶工輙陈口号
　　同是虚皇老从臣　　海山深处细论心
　　金兰谊笃新藩翰　　玉笋班趋旧禁林
　　对月不妨延桂影　　思人惟有防棠隂
　　公归定是调商鼎　　莫忘梅花雪片吟
　　桂林宴提刑
　　双节观风拥使华而西上十连作牧聫王事于南中山川人物之精神海峤民夷之鼓舞聿陈雅好爰秩初筵恭惟某官抱经济之宏才负澄清之雅望乔木故家之文献猗兰奕叶之芬芳事防剸裁迎刄而九牛解功名防戯振鬛而万马瘖早膺枫陛之简知乆厯笋班之歩武望太防十五星之次寖迩从涂分扶风二千石之权载宣侯度乆矣乘轺之有命岂容出岫之无心爰屈星台用清烟瘴靡靡圜扉之草緑陈陈仓庾之粟红对碧玉篸聊且挹千岩之秀驾青丝辔便当问万里之津决有诏温不待席暖而我某官论心惟旧握手载新何幸潇湘故人之逢获奉冀州刺史之饮一年好处方当霜菊之天五岭宜人同在雪梅之地不妨頽玊浩唱缕金某等猥缀伶工僣陈韵语
　　鹭洲鸳渚久相知　　弭节开藩并此时
　　越俎况当交使事　　举觞何惜话心期
　　欣逢桂子三秋候　　细和梅花万里诗
　　指日骖鸾天上去　　倚防接武步丹墀
　　桂林鹿鸣宴
　　桂林攷艺英才登照乗之珍华野燕賔防府饯聫镳之驾人列一乡之翘楚春生四座之缙绅得意云霄増光海峤某官枫柞楩楠之秀骅骝騄骥之竒人杰地灵有兴国伦魁之芳润风声气习皆淳熈师帅之陶成学穷六艺之喉衿词擅三都之鼓吹共夸好手竞压当家非王贡之友朋则歆向之父子观喜气交腾于眉睫视巍科犹摘于颔髭况鹏运之程材与鸾骖而并驾银袍珤牒彬彬楚蜀之珍紫绶青衫挺挺江湖之隽挹此带水簮山之佳胜同为梯云步月之壮逰指梅岭以问津勉旃行色访杏园而赐宴对越恩荣经畧甫及戍适当鎻棘省郎付勅梦囘丹地之前计吏献书吹送青天之上提刑羽仪朝着耳目槖纲大学举幡共仰典刑之旧都亭乗传咸瞻礼乐之新缇屏偕蓉府类从台幙与芹宫辉映舂容雅集怂惥修程击楫着鞭要贾闻鸡之勇吹笙鼓瑟且赓鸣鹿之诗幸缀伶工僣陈口号
　　玉帐宏开防众英　崭崭头角露峥嵘
　　人才数半凌烟賛　　姓氏推先月旦评
　　桂子风前鹏翮健　　梅花雪外马蹄轻
　　两魁衣鉢须争继　　聫辔归来昼锦荣
　　荆阃宴交代贾尚书
　　淮海扬州开钧陶于一相江汉南纪付筦钥于斯人藩垣两地之迭更英杰百年之几见式陈雅好爰秩初筵恭惟某官古社稷臣今诗书帅论思宣室方当洛阳处士之年慷慨新亭已负江左夷吾之望不由阀阅自致功名载建碧油幢立登紫荷槖烟灶饱关中之饷雨犂勤渭土之耕传檄北驰乌孙风动举鞭西指白帝尘清望之如雪山氷壑之鱼人隠若有金城汤池之固圉登楼作赋士推文雅之雄睹墅围碁敌服规模之定经营十载柬注九重晋书殿之奎躔屈筹帷于斗野盖公卿多是后将军之册而士卒尚存先太师之衣自兹肃豹尾于云旗扫旄头于太极清庙貎而定钟虡破穹庐而碎輼轒明公谈笑辨之中原指防定矣平山访栁了天下之隽功公府登槐即军中而大拜而我某官逺从桂岭来次榆邉入汾阳之军何有号令之精采辱子明之举愧无意思之深长勉殚后乗之驱驰期踵前规之讲画呼鹰台上秋风懐落防之逰骑鹤楼头夜月忆吹箫之梦缔交盟于金石伸庆集于尊罍古者思其人爱其棠所不同心如此水某輙陈口号仰佐清欢
　　底事元戎辍上流　　扬州势更重荆州
　　要酬棠笏中原志　　坐释枫宸北顾忧
　　白羽一挥新玉帐　　朱帘半卷旧红楼
　　此行整顿乾坤了　　公衮莱衣正黒头
　　荆阃宴吕马帅
　　金吾上将飞来八月之槎玉帐主人喜防两星之弁共筹阃务肆设賔筵恭惟某官盖世勲名柱天力量抱无双之才气居第一之战功秉钺临淮见谓老熊当道分弓镇沔隠然猛虎在山十连帅之按行三衙司之贵重波澄江汉响震关河朗吟而过洞庭姑小就仙翁之劔出猎而遇渭水行将应尚父之璜笳鼓归来节旄余事某官老犹防塞喜复同州欵曲交情十载相逢如梦绸缪王事一言不及于私正当呼鹰台上之秋风休忆骑鹤楼前之夜月桂花照席蕉叶传杯此敌在吾目中相与更尝熟矣两君于斯堂上不妨谈笑图之某等获侍顔行輙呈口号
　　海风吹月近中秋　　碧玉天髙灏气浮
　　文武对开王俭幕　　主賔同上仲宣楼
　　棊邉正要看新着　　酒畔何妨话旧逰
　　了却经营宛洛事　　入登枢筦賛帷筹













　　可斋杂藁巻二十二
　　钦定四库全书
　　可斋杂藁巻二十三　　　宋　李曽伯　撰防语
　　代阃帅夀庆节功德防
　　律司炎帝当九夏之居中运启涂山逢千秋之纪节敬慿佛教仰祝皇龄皇太后陛下伏愿并日月之照临膺神明之佑助恩翔四表敛五福锡庶民庆洽两宫规亿载恢帝业
　　又
　　东朝礼盛夀陈长乐之仪南国化行人诵关雎之美助培景福用集胜縁皇太后陛下伏愿行地无疆与天同乆绳绳蛰蛰懋开玉叶之昌怡怡愉愉安处金根之奉
　　又
　　天生尧母式当夏五之书地守汉藩宜上嵩山之祝敬修妙果爰介洪厘皇太后陛下伏愿夀衍后天功髙太极万年为母逾任姒之徽音千嵗垂基迈商周之歴服
　　代阃帅天基节功德防
　　麟经谓一为元歴新行夏鸿范以五次极瑞应生商熏修庸表于舆情向用自隆于景福皇帝陛下伏愿膺神明之佑助广日月之照临光阐坤珍丕承震器得位必得其夀允谐颂美之词作君而作之师茂建规恢之业
　　又
　　歴鳯颁正载启泰亨之运渚虹流瑞聿开震夙之期敬慿仙佛之良因仰祝乾坤之难老皇帝陛下伏愿祈天永命制治保邦措国祚于泰山坐臻巩固跻生民于夀域期与绵长
　　又
　　王次于春适纪摄提孟陬之序帝出乎震方増泰元神防之年敢披蓬苑之琅函并集祗园之珍果用祈睿算爰寓臣皇帝陛下伏愿福等河沙夀逾嵩岳礼乐备东朝之奉衣裳焕南面之文日月清明溥照八荒之域乾坤长乆永垂万世之基
　　都司代宰执启建天基节
　　春王正月开帝武之笃生天子万年罄臣工之归美肆修典庸效岳呼皇帝陛下伏愿如日方中与天同运载歌赓舜蔼明良庶事之风三祝愿尧膺富夀多男之庆
　　满散天基节
　　摄提正于孟陬爰纪诞弥之旦泰元授以神防幸増有永之年谨率周行共伸华祝皇帝陛下伏愿丕迎鼎命光握干符佑下民作君作师永为人极有大德得名得夀益衍帝龄
　　天基节功德防
　　星流华渚欣逢载夙之辰云集祗园恭上无疆之化绵延多祉率普同祠皇帝陛下伏愿敛福锡民垂基建极正九五干文之位与日俱新迈四百甲子之年后天难老
　　上梁文
　　淮东制府佥防议堂
　　淮海殿邦伟军中之元帅藩垣建幕来天下之羣英聿观栋宇之新始觉履簮之盛某官辍繇紫槖来建青油蚤从四方之防几环辙迹遍作诸侯之客屡傍人门饱谙出塞之吟惯识从军之乐今乃縂貔貅之戍是宜隆羔雁之仪眷陜东西责任之方兼非洛南北人才而孰胜缅懐故老主賔魏国之旧防尚友前修文字樊川之重见对此月柝灯棊之谈笑与夫雪裘风檄之勤劳虽多賛幕以持麾或已聫镳而向阙假途于是传舍视之然而賔盖缤纷议堂湫隘岂以定逺懐归之际不为叔孙必葺之图大杗小桷轮奂美哉后劲前茅规模逺矣突兀见眼前之屋周旋运掌上之图共济其间相观而善廵檐索笑不妨访东阁之梅花倚槛挥毫要复见平山之杨栁輙陈韵语以相斵声
　　抛梁东樽俎从容可折冲一把平安传夕燧邉无牧马与弯弓
　　抛梁西画栋参天万象低须信众思能用蜀岂徒三寸可降齐
　　抛梁南昼永清油足笑谈毋翫池荷従水泛要培亭竹与云参
　　抛梁北将见呼韩来上国一朝露布清昼传指日铜驼出荆棘
　　抛梁上檄笔如飞光万丈鸾台鳯阁由此升何止区区舍人様
　　抛梁下燕语清风新贺夏长安二月花正浓得意归来上金马
　　伏愿上梁之后皇威清海岱万宇升平幕府省文书一堂整暇賛席上过师之略収碁邉破敌之功道谊交孚有緑水红渠之乐勲名鼎盛騐赤云黄色之祥
　　序跋
　　跋郭靖父告
　　右告二轴六件乃新进士郭靖甫之五世祖宛邱明府治平至元丰时所给者也中间如魏国韩公温国司马公古灵陈公南丰曽公王文恭珪蔡持正雄当时诸老皆注名其间勅命制度与今略小异余五年前仕淮西幕识靖父于夀颍戎马中见其文采议论若有典刑心异之未防出此相示仰先朝盛时之安得复见怅九原先正之不可复作抑知中原故家之犹有人也靖甫在南樵为世族方其脱身荆棘以铁笼全宗人且不暇顾于先世旧物寳有弗坠厯刦火而不灰贤于甘棠故笏逺矣予以是常期靖甫之必世其家今果登淳祐元年进士第遂续郭君世科一灯诗不云乎是以似之传不云乎必复其始是岂幸而致哉余惧或者不具眼以伧荒待靖甫故为表而出之
　　跋皇甫相士
　　去年春遇皇甫兄于赤壁之清晖谓余曰制帅史公必登政府孟公骑帅必授钺部使者陈公必峻用大畧已騐今再遇之玉麟堂下所以期主人者犹史公及品剂一时人士虽未见其騐否亦洒洒可聴余为天下之至无用自知非万里侯相两地防晤屡费道人眼力且谓余它日尚须在兵间驱驰酒酣烛暗坚欲索余言为话柄余闻之里人曰士有赴科举者多诣卜肆以讯得失日者为陶器数百古以为扑满者以待之至者輙予其一曰先辈此举必巍占今以始日以一金置此器中则大书一落字毋乃皇甫兄所以戱予者欤交逰相问可持此荐一大笑騐不騐姑置勿论
　　跋商宣教携示先开国遗墨
　　岭表去天一方自三吴来仕者求诸里人犹鲜况北方之人乎况北方之同郡邑者乎况又北方之同郡邑南方之有事契者乎况又北方之同郡邑南方之有事契越五六十年而子孙相邂逅者乎鄇亭沁水木涧盘谷知在何所而一寓扵渐一寓于广乃相与叙昔人之甘棠话故国之乔木此殆千里似人空谷足音也商兄不逺不鄙携先世手泽相访非有典刑岂俗事所防再辞书此以返之畴昔先太宰以建炎已酉入浔先开国以淳熙已酉在贺不肖孙又以淳佑已酉来桂百二十年间祖孙六世而三临之家北人也与南方有缘如此又皆在已酉岂偶然防因并及之
　　题吴太师书轴
　　活千人者有封太师吴公盛徳之可纪者某生也晚不尽知但闻当持节时发粟赈饥活民阴徳不知其防千人矣王溥官职某不做儿子二郎必做固天下之所共期者今方旦奭左右种蠡中外三槐王氏又不足以望下风矣缅想典刑九原不可复作一日客赵君必实出示公之遗墨蝇头细书温然光霁可掬中间为士风为公道切切慨叹真足以砭剂时病使进诸国医此其家蔵经騐良方欤某敛祍伏读之余赵君俾识轴尾用拜手谨书

　　可斋杂藁巻二十三
　　钦定四库全书巻
　　可斋杂藁巻二十四　　　宋　李曽伯　撰青词
　　代庐帅上元祈福
　　上元校福之辰维春伊始当路宅生之寄与嵗俱新敢沥丹衷仰投洪造伏念臣猥将漕事兼领帅眷封圻数郡之间自邉戍累年之后乆更雨雪士未能解甲以还营数有风尘吏不免调丁而转饷兹届阳和之共祈安静之休爰演真科用迎和气伏愿穹灵监在诚意通诸夏底宁一旅絶朔庭之警有秋登庆屡丰臻南畆之祥
　　代合肥禳火
　　同日告灾甫深嗟于近境融风扇虐亦防及于此州肆懐警惧之诚爰举祓禳之典伏念臣猥分台阃邈在疆陲比屋以居半茅茨之相接崇朝其顷几薪火之载惊虽天道之难知恐吏愆之所致用稽灌斚亟演琅函伏愿阏伯藏威蜚亷敛怒云霓沛泽坐消扇燎之虞老幼奠居同享平安之福
　　代合肥祈雨
　　序纪大雩浸若常之沴礼崇辟望尚愆解泽之施敢沥丹衷仰干洪造伏念臣误膺隆委邈在穷邉靖惟时事之戚休实系嵗功之登耗兹临龙见未应鹳鸣黍苗正坚于敷菑麻麦浸妨于滋长吏诚有慊民则何辜爰敬祓于斋坛用肃延于颷驭伏愿道慈广覆灵鉴通雷雨之动满盈亟起夏畦之病天地之间丰美用臻秋穑之成
　　都司代宰执禳蝗
　　民方艰食期嘉谷之用成天未弭菑尚飞蝗之为孽用殚忱悃仰渎髙明窃念臣等职忝弼谐道亏燮理师旅且加之饥馑公私又竭于盖藏荐嵗大祲已起无禾之叹属时孔棘岂堪有蜚之书萃中外之不忧傒东南之一稔兹由畿辅逺暨江淮皇皇形亿兆之心蛰蛰骇众多之羽虑深当宁咎在愚臣爰蠲洁于琳宫冀感孚于璇极少回帝鉴即庶农功伏愿闵此鞠凶去其种类秉畀炎火聿资田祖之神实维丰年允恊牧人之梦
　　代禳蝗意防
　　位聫辅政道昩调元未能十雨九风之维时适值一旱二蝗之继踵殍殣相望菜芜多荒嗟汝农人一稔正期于卒嵗害我田穉羣飞倐见于刺天近从畿辅之郊逺暨江淮之境若时为孽厥类实繁深懐中夏之安危实系有秋之登歉天非弭变人益阻饥繄民生之何辜皆臣等之有咎用祈景贶辅作康年去其螟螣之灾贻我稻梁之庆俾纾国力允荷帝休
　　都司代宰执祈晴
　　多稼用成将毕三时之务积隂为沴恐亏一篑之功载惟大计之实关匪但小民之易怨浸淫未止刈获有妨致上心厪切之忧皆臣等昩燮调之理供陈荐藻望切倾葵伏愿俯念时艰潜囘帝鉴重云解驳亟舒杲日之明髙廪丰盈汔保康年之庆
　　代祈晴意防
　　有秋将遂积雨为愆当闾阎易至于怨咨惧圃或妨于登获爰殚忱悃上叩高明谨延奉于山真用吉蠲于琳宇仰祈慈光下照隂沴消亟囘玉烛之明庶格金穰之庆
　　都司代宰执祈雪
　　律回大吕预占百谷之宜令爽元冥未覩六花之瑞敬殚防悃仰冒明威伏念臣等功乏济时道乖賛化每赖帝心之黙佑深虞时序之或愆杪嵗将临同云未合野有遗蝗之虑民懐多厉之忧爰演冲科用迎嘉贶伏愿乾坤荐相滕巽效祥应平地盈尺之祈继之三白兆丰年亿秭之庆慰彼羣黎
　　代祈雪意防
　　杪冬届瑞雪愆期隂阳未应于天和时序几行于春令阡陌虑蝗蝻之为孽阎闾形病疠之过忧深惧賛襄有乖燮理爰洁涓于琳宇用祗扣于璇穹伏愿协气潜囘同云宻布散作千里蜚化之庆预开来年多稼之休庶副民祈式寛臣责
　　母氏除祥
　　阙地及泉嗟棘心之罔极鑚燧改火倐蓂朔之再周祗对昊穹泣陈哀悃伏念臣母臣妾起家辛苦鞠子劬劳仅登六秩之年遽抱九原之恨音容浸逺日月易流兴懐陟屺之悲矧复在原之戚始终七载祸变相仍长幼一门凋零如许皆愆尤之所致负痛苦以何穷爰即除祥并修崇荐伏愿南昌度厄东极垂慈慿借津梁共导防于山国嗣承香火未陨坠于故家
　　茅山为亡弟小祥
　　恩义至情莫如手足死生永隔浸逺音容敬竭丹悰上干洪造伏念臣行亏孝悌身积罪愆怙恃二亲已嗟早世零丁一弟弗克享年仅存襁褓之孤复成幻回之梦祸患至此痛苦奈何对晦朔之告周顾形影而相吊追懐旧嵗祷叩灵山虽大数之难囘岂初心之敢负用修崇荐爰衍真科伏愿黒薄销名朱陵度厄拯幽拔滞永毋堕于轮囘追逺谨终俾有为之绍继
　　江东漕祈雨
　　三农告旱致当宁之轸忧一道观风为斯民而请命輙忘再渎敢沥寸诚眷维公家多事之时值适频年用师之后流离麕集累累而仰食军旅狼顾嗸嗸以张頥所望有秋以保诸夏兹不雨至于斯极况有蜚而且为灾畴拆犹河流如线非但穑事兴失时之叹亦将粮道有弗继之忧伊民何辜皆吏之咎倘三日之霖未应则一嵗之计奈何用藏殊科载祈嘉贶伏愿曲囘天鉴俯念民生泽起龙蟠大霈崇朝之愿境无蝗害庶臻中熟之年
　　采石水府庙祈雨
　　虑极畴骄阳愈炽瞻言犀渚神物所爰就建于灵坛用甫延于真驭眷时适多虞之际方嵗惟一稔之期背夏涉秋乃歴时而告旱自江暨浙合数郡以同忧不惟大田多稼侵就于稿枯亦且罔水行舟莫通于餽运虽仅四郊之枯润未防三日之滂沱岂天怒之未囘繇吏愆之所致不雨至于此极吾国其何以支伏愿大垂金阙之慈亟下緑章之勅天龙一指救民命于垂危螟螣尽除保农功之中熟
　　新居修造毕酬愿
　　负郭二顷旧守先庐有屋一区新谋近市葺修竣事枚涤输诚伏念臣逐粟四方转蓬数载和渊明之赋田园乆怅于荒芜懐子云之居风雨尚虞于凌震今粗成于轮奂庶如有于帡幪恭演真科用迎嘉贶伏愿广垂鸿覆俾适蜗居继此息肩保戸庭之无咎安然聚首与家室以相宜
　　夀围祈雨
　　敌人犯顺薄新垒以频危大德好生乞洪流而请命用伸防扣仰渎昊穹伏念臣保障非才慢藏纳侮以斗州三月之役聚此蜂屯当勍敌四旬之围凛如鱼釡虽王师之进援与敌势以相持桥扼中途彼有三面之势滩多浅碛我难寸步之前眷人谋至此浸穷非天意而孰克捄皆谓得数尺之水即可以济三军之师爰演冲科仰祈沛泽愿削防臣之禄算以保孤城之生灵伏愿雨施屯膏风来艮位捷传淝水伸万里之国威围解晋阳免一州之兵祸
　　解夀围谢感应
　　地有所必争爰致窥城之衅天之佑者顺幸收郤敌之勲感洪覆之生全罄素衷而报谢伏念臣缪分邉寄适际时艰城彼州来既昩春秋挑呉之戒截于淮浦畧无小雅却敌之能方其筑长垒以闭围据中流而防塞环乌孙于境内肆逞狼心视赤子于城中几同鱼肉矧亢阳之适值虽扰旅以莫前尝沥露香丐清氛祲果荷溺焚之拯救有如影响之感通得一水以施防桥拔栅之功不信宿而报全壁班师之喜脱新墉于危棘震中国之威棱非天意有以保之则人谋安能致此用陈净供仰答殊休伏愿上帝垂慈髙真降鉴生民弭祸毋兴南北之分争丑类革心永保东西之分守
　　黄箓普荐阵亡
　　大敌窥邉叹阃谋之不力皇穹悔祸痛兵难之无辜敢殚迫切之诚上渎髙明之听伏念臣浪兼两镇倐阅三年不能限戎马之弗侵未免陷生灵于多故或将校卒伍身婴矢石之冲或工贾士农家被干戈之厄或流离而亡于道路或抄掳而没于穹庐或因之而致冻馁疫疠之灾或值此而遭水火盗冦之难嗟众生之不幸虽浩刼之难逃然一夫有死咎将谁归而三军司命罪复何逭想马医夏畦之鬼与沙场夜哭之魂虽舍生取义之无慙而茹痛含寃之何已用择嵗终之吉上祈天佑之恩凡而由师旅之沦亡同此入坎离之链度物化轮囘永无沉堕逰魂精气咸与超升用答谴尤以酬心素伏愿照垂慈造尽涤宿愆厄度朱陵咸享人天之乐尘情紫塞俾安老稚之生
　　淮阃得祠归里
　　非才分阃每懐误国之忧得请归田实赖自天之佑谨摅情素上答穹苍伏念某本以书生谬专戎事任两道十数城之寄凡一千五百日之留八经师入之虞机无容髪三歴邉围之急食不下咽幸肃奉于皇灵获屡摧于敌魄事危虎口命等鸿毛四封未靖谁实尸之一夫不辜臣之罪也兹抚躬而兴惧累抗防以丐休恩锡公朝生还故里善释千钧之负许寻一壑之盟非造物者赐之岂臣力能及此扪心有幸感德无穷爰载洁于斋坛用仰酬于景贶伏愿三灵对越寸念感通畎亩不忘欣际升平之运戸庭无咎永为萧散之民
　　荆阃辛亥保安春哨
　　分阃罔功顷虑防春之扰吁天请命幸销大夏之声輙沥愚忱仰干洪造伏念臣驱驰已老牧御非才洪流为沴正切民忧青草将生又传风警卒邉尘之不耸皆隂佑以无虞敬演冲科用酬景贶伏愿上帝曲广好生之德俯怜防臣本无嗜杀之心惟筑惟征赖威灵而集事于疆于理与封部以奠居
　　荆阃辛亥保邉醮
　　国之事在戎莫重旧邦之复天所佑者顺实依厥鉴之临敢沥丹忱仰干洪造伏念臣材非用武职乃榦方生平对越之心惟忧或失分表经营之想何力敢为睠时襄樊本故疆宇十五六载付之榛莽数百里地隔以腥羶属君命之有严犯兵家之至险执戈荷锸暴之烁日之中挽繂连桥触彼洪涛而上一尘不耸二垒迄成彼敌虽及境而遁归吾旅悉全师而克捷是由天意夫岂人谋第兵交宁免于杀伤而敌忿将萌于侵轶凡皆臣罪深为民忧所慿宗社之灵其保封疆之固用醻素愿爰演冲科伏愿昭上帝之好生佑中华而降福城郭人民之皆如旧重欣风景之还山川鬼神之罔不宁尽洗妖氛之染
　　武当修醮
　　别名山三十年乆叹烟尘之隔统楚地六千里后瞻香火之新厥有宿縁获依灵佑伏念臣粤由弱冠尝谒殊庭夙承先志之敬恭常赖危机之保防中嗟福地亦堕刼灰山川鬼神为之弗宁城郭人民伤哉非昔敢谓中朝之过听俾叨外阃以来宣气数当囘封圻载复命羽流而徃奉知庙貌之不移爰洁丹忱逺陈清供念负乗尚虞于致冦而干戈宁免于杀人匹夫非辜防臣之罪是虽共于王事恐未契于天心敢为两道之民用祈众真之贶伏愿虚危躔之照耀翼轸分之乂安一马不惊见升平之世界五龙如昨还清净之道塲
　　壬子禳火
　　畴昔之夜当新火之方更获罪于天忽融风之肆虐燎由鲁廏延及頖宫方烈焰之腾空几比庐之扫地投诚蠁弭变须臾谨推咎以省循演冲科而告谢伏愿免贻民祸责止臣身赐福虚危常假元冥之助奠居翼轸永消阏伯之威
　　壬子保安春哨
　　地雄诸夏惭非分阃之才天佑一春幸弭侵邉之敌敬伸丹悃祗荅苍穹属时青草之方生倐报赤之将警列城经理之防慙扃鐍之尚踈四野生聚之繁恐金革之不免惧吏不武致民无辜赖肸蠁之有孚底封圻之无失至于邻境虽连月之跳梁执彼渠魁才七日而退遁此非人力尽出天威谨蠲谷旦之良庸展兰场之谢伏愿众真助顺大造好生周禾温麦之告成敌无钞掠汉水方城之修备国有藩篱





　　可斋杂藁巻二十四
　　钦定四库全书巻
　　可斋杂藁巻二十五　　　宋　李曽伯　撰古风
　　丁亥纪蜀百韵
　　太嵗在娵觜羲驭正东陆【自二月初八日敌越铎龙桥】羽书西邉来敌骑报南牧仓茫星火急飘忽风雨速慿陵我封疆剽掠我孳畜一越摩云险【摩云岭在大潭县之上最为险隘而官军不守】已污宕岷俗再度峯贴隘【峯贴隘在阶州官军守花石而敌由生蕃路来攻遂入阶州】重为武阶毒敌人忽令名【忽令丙令探者以为忧国二字】见谓防古属【戎司以为防古而或又以为部落为防古所驱】或疑女真诈颇讶叠州族【此皆一时邉人之论】衣毛不知帛【羗人多以皮为衣】饮酪非茹粟【羗人惟食牛羊不甚食米麦】劲弓骨为面【戎师所获羗人之弓以驼骨为面箭亦有骨为之】健马铁裹足【戎师获到羗人马蹄以铁裹时人以为未必有此获全马却无】驾言取金夏其锋不可触如竹迎刃解犹雪以汤沃先声张虚疑我师遽蓄缩心已执檄迷手为望风束【一时所传防古不可与战以此官军望风不出战】防昩战为守计乏竒与伏西和乆间防【西和自三月初被围三月末道方通元不遣兵解援】文南暂蹢躅【文南敌人三月初攻石靴关止五十余骑守倅以下春聚并百姓空城而出】将利仅小退凯音误陆续【敌攻将利程信误以捷音报】兰臯要寸功【制司误得捷音大帅遂领帐前将士上七方将直至西和遂有程信之败是日敌直至犀牛渡】良将半丧衂【兰臯之战麻仲马翼王平俱死王事皆西邉良将也】败书丙夜闻前矛石门宿【制垣到石门是夕败书闻遂不敢进】亟令控三关谨毋费一镞鱼梁闭仙原【仙人关在鱼关下前即杀金平制司元以程信守之】武林防午谷【武林关去兴元一百二十里以李大亨守之】七方对垒持【七方去沔州近百里元以麻仲守之仲死呉桂守】相戒前辙覆县官塞蹊径【制司自去年以来专塞小路春间差官防塞而交径元自可通】战士据林麓由是关以外民皆弃庐屋【三关以外并无官军民皆流徙有老小入关而关兵不纳怨声盈路】西康至天水患不翅蛇蝮【制司令西康太守陈安清野安虽能守而既无官兵境亦蹂践天水守张继檄令间守仙原天水弃矣】鳯集一炬余地已付麋鹿【鳯州敌元不到去敌兵何翅三百里制司拟鳯守呉刚同守武林遂委焚荡为祸最惨】河池本无虞百里祸尤酷【河池敌亦未到上司清野盗贼溃兵乗之遂委焚荡】羣盗沸于鼎【是时关外百姓皆聚为盗贼有所谓括地风穆黒子之类】流民凑如幅母悲爱子死夫没嫠妇哭城市委焚荡道路纷怨讟于时益昌民十室空五六【是时益昌之民皆入山避徙】牙樯嘉陵来舳舻尾聫属【三月初七日败音到沔制司宅眷登舟下益昌凡百余艘十一日到益昌阅三日下果阆】十乗随启行驿书转加促鼓吹喧后部【三月十八日大帅起发沔州囘司益昌】旌旗蔽前矗【大帅行司随帐以一万人计旌旗鼔吹蜀人前所未见】两劳使者车【令黄漕守彰明胡漕守保安桥以防文南之警二漕未到而敌退】三分元戎纛【制司谋出防卒以便冝除二漕为制副使】重以溃卒徒跳梁满山谷【兴赵原戍卒郭桂等数百人以戎司李大亨调发失宜遂叛声言欲杀不平人】声言诛不平未知不平孰人情徃伤弓未免惊曲木土着避乡井【是时益昌富家并携老小入山避敌】防手伺风烛【是时益昌市井小人乗时抛火者甚多欲以作乱】嗟哉是日也性命未卜事机正诪张天时幸炎燠【敌人元不交战以天气炎热特穆津死而退】晋邉死季龙周翰奋方叔不闻武侯败街亭诛马谡【兰臯之败寔帐前要功而行既败以违令罪程信】犹有孟明在焚舟报秦穆【程信虽败较诸将尤胜劾以灭口或以为过】不待斩楼兰闻已事薫粥【是时或者云朝廷已与敌人议和将遣使通币所以无战】搢绅屐欲折意气喜可掬中有山西人慊若国深辱问之何所云首疾已频顣大言徃者悔几已溃心腹【谓徒守三关而几透文南也】尚为来者忧不知防头目【谓徒守三关而不知以五州为篱落也】厥今敌虽去郷道渠已熟【敌兵之来皆本朝邉人为之郷道】三关固天险五都恐日蹙【是时自三关以外为盗区不止日蹙百里之谓】不见关以外处处空杼柚朝廷无事时司农积邉谷一朝弃粪土知几十万斛【縂所五州钱粮闻失三四十万斛斗】民力哀何辜邉人罪难赎色虽帷幄喜骨尚原野暴未旌平凉家【战士没于阵者不闻优恤之典】方起邹阳狱【诸将以主帅不能压服间有怨言是以有王兴宗之变统制安逺父子死于狱】辛苦在貔貅恩赏归雁鹜【事定恩赏未及战士而帐前吏卒以下皆赏有差】几効先轸死不及介推禄【谓麻仲马翼死王事而恩赏不加也】魏师付乳臭【谓帐前提举王惟祐皆小儿】汉校起奴仆【谓何克勤及诸仆皆迁职】平时好糜烂深刑痛敲朴【平时凡送必胜军送戎司者无不死诸非命未尝明正典刑不能以数计】于时在劳来仍忍逞诛剭【至利州杀戮如故叛兵就招尽死于必胜军之手日以一二十人计】颇闻富窖藏悉已发麦菽【邉头民间窖藏尽为冦盗所发】邉无一人耕食能几日蓄田里思反业【百姓敌退后官军一出即复而官军不出也】原堡未修筑【邉头原堡悉已毁壊敌退更不复修】了无金城图酣事铜鞮曲【敌退之后不闻谨武备诸公惟事高饮大失人望】朽索驾虚舟空奁着亡局纵君不惩艾而我为慙恧我闻报中朝四境已清肃【传闻敌元出没境上而遽申朝廷境内清肃】一人万人心可欺宁可服当时屹如山一二臣可録凡此保蜀功两和李公独赵公继一出颇慰沔人欲益昌所母动饷臣尼其毂公论虽未泯天幸不可复安得如绍兴魏公任都督以口伐可汗我恨匪元璹徒能効曹刿逺谋鄙食肉言之貌愈切至此泪几簌客既闻斯言稽首拜且祝九庙宗社灵百城耄倪福德泽在天下人心乆渗漉徒以成败论公等皆碌碌伯比议莫敖蒍贾知子玉春秋过责备小事书简牍子其钳尔舌毋取斧锧戮汉人悔雁门唐师老鸭緑有道守四夷初何事穷黩不战屈人兵正岂待驱逐吾皇天地心万国囿春育畴咨元帅功非夕则在夙出命宣黄麻入相赓緑竹除书从天来恩礼方隆渥三公应鼎象相与运坤轴小夷置蚊防壮志寄鸿鹄分无万戸印莞尔一杯醁熟慰豪杰心有诏不盈轴尧门万里天意者未亲瞩君相勤外忧必有宁我蜀
　　过涪州懐伊川涪翁两先生
　　昌黎昔作潮州防潮人百世称名州又闻桞州桞子厚桞人至今爱其桞二公皆以文鸣唐所至不偶为异常卒今江海流落地化作文物声名乡涪南僻在巴子国地絶中州少人物天将儒道淑是邦曽向先朝处羇客河南夫子间世贤山谷老叟人间仙一时辙迹相继至顿使光价増山川尝嗟道从孟轲死一贯谁能接原委又嗟诗自杜甫亡四海谁能造诗垒幸生伊洛续圣传鸢鱼遂复穷天渊从而江右振余响清庙又得存遗今逾元祐二百载草木涪人尚知爱文章性命虽匪幸气象风流乆皆在惜乎两公生盛时下与屈贾同驱驰涪人则幸公不幸天下应怨涪人私
　　夀襄阃
　　江南三月春事浓人间处处熈东风山隂亭下羽觞举长安水邉箫皷从衣冠酣燕太平乆干戈浸钝铁钺朽神州风景虽慷慨已付新亭一杯酒皇天佑宋当此时乃眷畴作邦家基水晶宫里毓竒瑞翼日生此神仙姿平时功业在学术治道邉防讲明出遂将姬旦勤劳心一洗吴人侈奢习襄阳自昔天下雄形势今处常蛇中彤弓玈矢自临牧轻裘缓带惟从容鸡鸣而起夜无寐切切安危以身系四维盘石罔遗虑千里毫厘尚深计一民未饱公足食一兵尚寒公以衣苍顔皓已若黄童白叟人其嬉瞻言二十三郡国根本其蕃頼封植农知奠枕士超距岂但邉人戒生隙几畨河檄动汉关折冲随出精神间平淮既敌江汉盛救邢况尽春秋难徃时国未一兴役动以千金大农给自公邉用足幙府不费中朝一毫力徃时餽饷识调师粟殆不及朞年支自公留屯上方畧粒米狼戾如京坻规模宏大有如此古犹其难况今撽朝廷宿望四海重中外先生一人耳我闻文正腹有百万兵西贼闻之心胆惊胷中武库今十倍一尘宜弗轒辒侵忠定昔年镇全益一信五年方做得况今终始一勤字十年之间未尝息噫嘻楚人申讨无日休越人生聚几嵗周规摹止俟机防至社稷固赖封疆谋史毋此公仅羊杜雅毋咏公止申甫昌唐安得十元吉平蔡惟须一裴度黄扉紫闼深帝思衮衣赤舄行公归愿公夀躬夀王国牛马下走亦作夀域之黔黎
　　赠黄虚舟
　　昔唐人张志和以烟波钓徒自号真子时顔鲁公刺史湖州志和入谒公问其舟敝漏请更而已某尝谓鲁公一代翰墨老手砻磨浯溪之翠以为功名之士劝而惜不能墨苕霅之水以为道义之士重与之舟孰若与之宇也虚舟诗伯睎志和者今兹来自楚渚谒我大阃而我勉斋老先生为之欣然领防浓墨大字赐以虚舟泊渚四字使之増贲邱园归耀草木今世布衣中得此于王公大人者无有也而况先生笔法今世鲁公志和之所不得者而虚舟今得之其可无歌因取是以为二十八字其词曰唐人笔法说顔书惜对真一字无今日虚舟载归去清风从此盛江湖虚舟行有日并作短歌以饯
　　君不见君家知命今师日白衫骑驴人不识当时畵作梁园图惟有龙眠老仙笔又不见异时知命离戎州终身愿学陶朱逰能令太史为着语此比西子同扁舟君今名在嫡孙行数载浮家渚宫上秋风细起鲈鱼钓落日防成院花様孤篷短辔成两竒一朝复见江南诗风流信是古难继亦有轩轾谁为之我知长耳困皁突市冲篱乆狂蹶逢京兆节仅免辱入华隂门几遭诘不如小艇枫荻洲水天碧处盟沙鸥凌波三叹洛妃恨招魂一洗湘累愁骑驴不下竟为惑纵苇所之乐何极与今坐上嘲子瑜争似舟中懐李白奚庸二亩藜苋图足归一枕黄梁娱持竿鼓枻贵适我解鞖截镫无从渠厥今龙眠麟笔不可复太史鸾胶尚堪续我亦苕溪渔隠徒亦有水调遗子以一曲
　　和刘清叔襄阳隆中行
　　老瞒晩当汉道卧黒云触天月新破英雄湖海应如响独向南阳静中坐当时不遇刘豫州抱膝吟啸谁为酬本图一旅复夏祀岂为万戸伸韩雠彼攸官渡瑜夏口非不功名咄嗟就甘心蒿布嫁之子肯以金夫易吾守惜乎天下思汉心是际不及西都深皇天不祚机再失马谡之败云长禽空存遗庙千载后过者犹知袒为右呜呼龙乎如有灵盍使胡营落天狗
　　谒南岳
　　来谒衡岳山未穷衡岳境香赤帝殿恭祈国夀永婆娑禹指山仅窥虬龙影分枝万派别功与天地准悦亭万竹间倚邱甫俄顷披云挹苍翠俗虑须苏醒王事属有程山容防难尽归来短篷底梦防青松径云开为韩子雪霁朱张咏必如三先生人与此山称我生等培塿安敢乔岳并好峰七十二讵可一朝竟男儿万里眼长啸付一瞬终朝摘星斗寘身祝融顶
　　咏衡岳禹栢
　　我来衡山下古见老栢森然星埜分亶有神明力风霜饱更练雨露富培埴岳灵共长乆造化与消息本盛柯叶茂夫岂一朝积中防寻复续生意仁一脉亦由功万世何止祚四百五子叹将否一旅少康出此殆皇天意髣髴留禹迹倚为赤帝佐正此苍官色存古追蠡在比休元圭锡稽首千万年五丁谨封植
　　跋曽玉堂训子十诗
　　玉堂义方训十字衍而六百十六言一门翁季自师友尽出学问之根源彼援遗书诫敦严暨昶以义名沉浑争如此作防哉味足使闻者推而尊虽然责善友之义仕教之忠古皆尔读其诗可知其人非是父不生是子书绅我亦且服膺过庭夫岂弗由礼触屏教謟势利徒得不为之望风愧
　　戊申和嘉兴守瑞麦行
　　瑞麦歌懐安三岐及六穗嘉祥不虚出良以气和致人言一草木华枯且为异况兹一曰食有是三足记此邦今扶风中兴号佳地去年嵗千厄众惧忧莫弭入春雨旸若嘉验应期至贤侯政事师其清一杯水孜孜布上德念念在民事东都循吏孰渔阳史君似一麦露双颖异世风同轨华黍续新雅嘉禾继前瑞老夫卧陋巷闻此跃而起一防猥受膝二天幸托冀谁谓大庆赉俯亦及憔悴自今丰年兆不苦力田匮当知太守心根源自宫閟务丰且重谷感召至兹类昔襦今五袴千里共衣被相逢二三叟相庆更相慰不图田里叹转作讴歌喜酡顔溢乡老欢声浃邻比余波防沾丐罔功有余愧摅毫颂公德拜手及公赐长安咫尺天政声转闻易嘉汝龚黄绩寛予尧汤备归衮陈嘉禾经纶展斯志
　　已酉夏咏月岩
　　老蟾窃灵药堕魄下尘寰迹误采石江名虚巫峡山长风送之来寄影千丈岩列璧当层云虚白生光寒婆娑仙桂影中着孤根蟠宛宛学扇初盈盈一钩弯如出沧海头半掲烟宵端风雨不改度晦朔重循环山灵夺天目作此竒哉观阅尽来去人了不苍其顔所欠防鳌始一阙难磨镵慿谁驾长梯取置懐袖间为施玉斧工修作寳鉴团岂无女娲之手吕翁指运此神造应非难何如存我真面目妩媚一笑只作青山看
　　咏了头岩
　　我尝采石山头见娥眉且看浓妆淡抹两湖宜何物老妪生此儿又覩双髻尤为竒五丁刻画盘古时黛緑常假山灵施春风阅尽不肯笄素螺头立鬓不丝梳云沐雨容为谁相逢婉娈是似之古今知几经品题我困暑役何能诗秪疑前山月鉴故半亏嫦娥妬吝耶焉知非
　　庚戌过浯溪读中兴碑
　　峿山一何青浯水一何緑上有唐朝碑苍崖与天矗清庙仿遗音灵武号实録其笔走风雷其文贵金玉曽经两贤手足耀千载目后来纪名氏前镵后且续岂无黄绢辞中寓白圭读一辞不敢措我惧此碑辱虽然勿泥古咏叹岂不足岳将降甫申吾皇车攻复将墨东海水且汗南山竹勒功岱嵩顶岂但清溪曲
　　和士友傅勉之喜雨韵
　　老生本不学军旅来防荆州国门户惭无善政格休徴未能雨十与风五今年甫幸登麦喜入夏又以桥苖苦骄阳杲杲地欲赤身愿为骍措无所瓣香惟有老天告难以中心共人语当知岁计国计闗不但区区饱吾楚我持皇穹不絶物宁忍赤子失其乳弥旬果尔三沛泽靡间西郊与南亩园遂省桔橰力行道奚忧豆簟呼农皆眉间有色喜士亦胷中以竒吐炎埃万里一洗空手扇为之却纨羽我愿天地朝野和常若渊泉以时溥多谢丰隆屛翳已奏功毋使吾民复咨雨
　　咏荆州瑞莲
　　物有出乎其类者则为瑞一枝而双芳莲之瑞也然而已不多见淳祐壬子六月荆州书记廨治方池有千叶莲盛开客蜀人费康居之持以相示有双花者有四五六三花而同一蒂之者花盈池类然不一二数也余尝谓禾不必同颖麦不必两岐时和嵗丰家给人足即是上瑞是花若无足夸者客有谓昔人以王俭幕府为莲池荆州环郡城面面芙蕖是花不开于他所而开于幕廨显人物之盛也余因其言而推之是花岂特为荆州地哉先儒以莲为花之君子吾皇登崇儁良聚在本朝茅拔而茹连肩摩而袂接方将兴太平之阶水神有灵献此嘉产所以表朝多君子之庆是不可不纪也某用刻之梓系之以诗曰
　　莲之为瑞固有之水神岂肯轻钟竒双花仅见子辱表并蒂尝着原父诗未如今年荆州幕拔萃出类罗方池二花三花四五花至于六花同一枝根荄太华玉井藕彷佛函德铜池芝晓来朝日千叶开宛若羣玉齐顷葵花工示人厥有象岂止緑沉而红依花中独此号君子爱莲有説闻濓溪方今众贤聚本朝左右周召而皋防朝和物和天地和荐之千载之一时主人生平不好异一见错愕开双眉此天产也岂人力赋此直欲同僚知















　　可斋杂藁巻二十五
　　钦定四库全书巻
　　可斋杂藁巻二十六　　　宋　李曽伯　撰五言律诗
　　晓行梧桐岭
　　担簦畏炎暑肃肃问宵征马首已十里鸡声才五更云迷青障小月挂玉钩横农舍欲安挽戒奴毋大惊
　　轿中假寐
　　孤枕欠晓梦短舆偿午眠篮摇小儿卧龛定老僧禅少瞑溪山眼良劳仆从肩醒来斜日暮亟唤玉騘鞭
　　过京山
　　縂角嬉逰处重来转盼然溪山犹昨日朋友尽中年旧话逢人说新诗为客传唤回风雨梦犹记北眠
　　入郢访张学賔因覩旧句有感
　　此君尝识面阅八载重来倦鸟欣曽宿栖鸾去不囘墙隂余旧墨砌下长新苔多谢东屏主时时为拂埃
　　登郢州白雪楼
　　野逈乾坤濶楼髙嵗月深江山不今古人物几登临云影埋荆树风声快楚襟何须唤商女白雪想遗音
　　登郢州四望亭
　　夐出烟尘表乾坤指顾中数峰连野逈一水与天通沙外迎孤鹜云邉数乱鸿家山在何许心与大江东
　　蜘蛛和韵
　　物有小而智虚檐寄防缕了不介天地何以芘风雨蜂虿尝自投螳螂不敢侮去面类汤网取象得羲罟丝吐虽非蚕蝇视有如虎真巧非人为羞煞金针女
　　入蜀垫江道间【二首】
　　纸破夜受用布袍朝奏功光隂半行客气象一衰翁何事朝伊夕才非雨即风年华苦相背归去又匆匆驿路交防熟江山契分生故人梅扑面薄幸栁忘情马跃霜桥歩鸡啼月店声豹狼俱敛迹应避使车行
　　用从军古云乐为韵贺杨觉甫制干
　　海宇材能盛风云气类从一贤居上介千里折遐冲咨事湏孙楚论诗得正封城东未为好终不似乌龙明君切西顾元帅作中军賔客湖南上人才冀比羣三鳣存绛帐一鹗在青云磊磊轩天地诗书有隽勲求士近取材论人逺稽古郑公得杜陵晋公有韩愈上思利社稷下不愧賔主斯言宜服膺余子未足数国有金汤在邻修玉帛云夷侵由废雅苗格自敷文当宇形宵虑公车以嵗闻便当从幕府入校道山芸伊昔先贤心天下等忧乐时分蜀道弓虑切汉关钥挥刄得屠牛察脉寛扁鹊岷峨望不浅持酒为君酌
　　用谈笑青油幙为韵贺呉叔永制机
　　取士虽多术知人在片谈文书今倚重谋议许相参饵陋贾生五防明刘蜕三坤舆方厚载朋利得西南勲业登天难易者付嬉笑公驾鹍鹏风来把鲸鳌钓自比小管乐致主在周召此突岂待黔早晩有明诏弟兄眉最白人物眼常青论事犹迎刄谈兵若建瓴訏谟皆上防道德有强形办却聊城矢还书剑阁铭唐邉重秦陇蜀鍳在江油不易九鼎重方兼四履忧其间不容髪自此可前筹局面西风异从容夜观谋未登紫薇垣慙依红莲幕于巷为遇主自牖常纳约我生类巢燕君闻羡臯鹤聼取舆人言岷峨小难着
　　题劔门寺贺费伯矩韵
　　不见台城事君毋说苦空佛随千刼尽人与万山雄吊古春酤緑谈兵夜烛红终宵皎无寐万壑响松风
　　登阆州锦屏
　　乆识屏山面今朝得胜逰桥梁横古渡树影倒中流风定春樯度烟轻晩市收凭栏谁领解一鹭防沙洲
　　登果州金泉山和韵
　　故迹存栖鹤髙风扫镜鸾烟霞扄地邃氷雪照人寒妙句挥浓墨仙顔焕渥丹虽云归棹晩犹及附飞翰
　　过忠州访鄷都观【二首】
　　是山来自古与世类相忘雨染新苔翠风吹老栢香神仙多汉魏祠像半隋唐几许烟霞侣相从老此乡逈絶尘埃表寜无造物司鹿驯贪客过龙老恶人窥丹去炉仍在云生洞愈竒归舟天尽际杖履复何时
　　过江陵和黄虚舟韵【四首】
　　诗从双井来太史氏复作一苇天地旋元酒滋味薄有田付鸰原此屋赖虎幄却笑草池投阁嗟寂寞达人乐所乐小智忧其忧平生见飞鸢常忆马少防门前车骑喧孰与园林幽虚舟茍欲去鸥鹭犹当留闻公有泊渚不逺在异林想胜辋川画时作梁父吟绛帐岂陈迹草堂向遗音朝市有真隠入山无求深士有似之者异世而同科草亭今兰亭人物晋永和于水鲜可钓有酒防且多叩舷欠孺子一赋沧浪歌
　　襄州道间骤寒
　　涉尽江湖道嗟嗟寸步难风敲芦叶响雨作菊花寒市酒无嫌薄征衣正怯单家山在何许囘首路漫漫
　　和罗季能上已习池送客
　　一雨洗红茑春深昼欲眠緑潭波滉漾紫陌骑聫翩禊事懐觞豆官身苦槛圈只今王逸少重见习池边
　　过樊城用刘清叔韵
　　古垒连边色烟芜带夕阳千年周翰祀一瓣楚人香楼堞新宏壮邱墟几废荒客懐明哲戒飞梦绕呉乡
　　登岘山用刘清叔韵
　　向来碑在所今见下牛羊魂逐江山老名流史传香呉谋千载伟晋事一邱荒不用凭髙看中原尚鹿场
　　淮西幕自皂口入颍道间作
　　竟日百余里相逢三数家平岗尽茅苇沃壤旧桑蔴短树巢归燕荒城宿乱鸦兴亡谁与问马首夕阳斜
　　至颍州访故老
　　去汴五百里通淮十八村【新河南地凡十八村】荒原王翦骨废井伍奢魂旧筑河南坞新城塞北屯百年遗爱在六一故碑存
　　离颍州道间
　　战场千古地咫尺是京河逺磴连荒壁深林长乱柯路迷人迹少草宻兽蹄多忆着中原事令人抚劔歌
　　晓行颍上县
　　斗大一城垒角分双佛图戍营多甲士耕陇少丁夫月落鸡声杳风髙雁影孤征人皎无寐趣马问征途
　　八公山忆亷颇
　　在楚犹在赵始终同一颇晩年犹矍铄劲气肯消磨非老无能也如时不利何汉皇还拊髀用壮莫蹉跎
　　淮淝忆防度
　　世未闻风鹤香囊一少年秦非无敌者晋固有人焉社稷一枰上山河孤注然江东正朔在或者诿诸天
　　黄州上已和王子方雪堂韵
　　五年安出处斯道系汚隆血指笑余子头颅老此公屋梁悬落月花卉带香风生气镇长在大江流不穷
　　赠富春子
　　予顷漕金陵始识富春子于督府人物如林中一见谓予为今日之役且曰必继赵东阃是时直付一笑阅五年过江相访扣以昔占其来今愿占其去乃卒无所答临期索诗因书以赠
　　向说淮东役江东始见时相逢无别语所问者归期戎马纷何已蓍圣得知天津桥上看成此蔡功谁
　　赠郑通庵
　　与子前言戏惊人昨梦然办心求学道絶口戒谈天适我烟霞外任渠牛斗边明年茅屋下共玩养生篇
　　送扬州胡倅赴堂召
　　击楫同呼渡勤公佐此州边防新绩用湖学旧源流未了平戎檄还催向阙舟君王方仄席樯燕勿迟留里社乆相于深知我计踈壮懐方磊磊别语又渠渠竟日犹传箭何时可荷锄烦君看三径松与菊何如
　　赠李尉归霅川
　　佩弦示良规恤纬寓忧抱人为海鸥惧谁谓屋乌好子别肯赠言我愧未闻道药石十数字唤醒知几早
　　和清湘蒋省干酒色财气韵【辛已年作】
　　烂醉非生涯小人若甘醴斧斤太和狂药害正礼可惜竹溪逸不饮颍之水名教有余乐公未知趣耳风花落春红嵗寒傲霜竹彼欲褒姒笑焉知周人哭白髪悲棃园芳草惨金谷无使桑间音乱我杏坛曲网者弃鱼小猎人贪鹿肥不见阿堵物见恶宁馨儿铜山变荆棘锦帐启藩篱万物与同毁千驷吾何为乾坤一枰棊今古一杯酒悲哉易水筑陋矣鸿门斗将军跨下出宰相篑中有唾面使自干拭之费人手
　　小亭闲止
　　草草家林适时时步屐过跨流通略彴枕岸拟防牱墙外千竿竹亭隂数亩荷年丰遂闲止老境足婆娑
　　宣公祠
　　公不生唐世贞元事若何主恩思报切臣罪忤时多佞舌攻何忍刚肠死不磨倚防凝伫乆一鹭防沧波
　　招里巷诸友和韵
　　小有家林适归来已恨迟引杯懐楚舞饱饭和陶诗慷慨多新语绸缪半旧知夜深桥雪滑亟命短笻支
　　诸友迟留待雪再用韵
　　防风湏饮待雪眠迟举席俱佳客挥毫尽好诗冷芗梅畔觉清响竹间知莫忆征鞍梦从渠月下支
　　己酉赴桂初宿防江驿用徐意一韵
　　江海三呉防萍途一昔栖路迎来阜北船趂长潮西鱼鸟随情适鹏蜩付物齐羊裘人底处烟雨故踪迷过三衢道士郑云谷出示谢叔达诗因和韵
　　世事阅江浪髙情寄空云佳气挹西爽好风来南薫交情懐契濶行役苦缤纷一节嵗寒在东山有此君
　　题醴泉驿【二首】
　　逺役三才二忧端万有斯君恩知欲报子难痛何追我马方瘏矣秋阳更暴之愿言行役者当暑戒驱驰路遥须到日官满有归时一防终身痛中途孺子悲老难堪此境咎必有其基扶惫随縁去空余泪雨垂
　　题二水光华驿
　　歴歴湖南道骎骎岭右州感时僧解夏触事客惊秋雨洗流金虐风生落木愁一萍如寄耳徃梦付悠悠
　　登独秀台和徐意一韵
　　老树慿髙看幽禽向静听霜轻冬意薄日正午隂停榻侧从他鼾江头自独醒居然山是似环顾等繁星
　　出郊劭农口占
　　小约賔僚集相招老父耕寺依青带住人在翠帷行叠嶂堆春色防云防午晴时康田里乐归骑踏花轻
　　劭农归逰白龙洞
　　老龙昔未蜕尝蛰此山中霖雨春畴足风云夜壑空两崖髙下倚一径徃来通不愿千金剂惟祈百谷丰
　　春日领僚属逰龙隠岩
　　乆卧苍崖底风雷为擘开蜕形犹挂石鳞迹不沾埃一水将清贯数峰推爽来浑疑负舟去烟雨肯低佪
　　自和
　　一壑冯夷宅五丁盘古开天将作甘澍地岂着浮埃梭化雷陂去槎乗星渚来犹疑真隠在搜访莫徘徊
　　题千山观
　　玉笋环星拱青螺带雾披山为天下胜境占岭南竒援笔难穷者凭防尽有之不因身世累筑室老于斯禁烟前一日招幕属小集林提干有诗和韵
　　草草登楼适英流迈昔贤诗篇长庆集人物永和年访古冝聫社伤春又禁烟青帘家酒贱防饮莫论钱
　　桂林即事
　　每测南方时惊北客心一冬无雁过三月有蛩吟槐暑常临午梅霖不待壬近来知节适不怕瘴烟侵
　　又
　　一日四时具从来五岭然留连落花雨依约熟梅天瘴重常垂箔春深未脱绵新来那戒饮未夜已思眠
　　霁后登水云阁凭栏偶成
　　雨过云烟幕天成水墨屏江添半篙緑山失数峰青某寺藏松坞谁舟系栁汀杜鹃声正急那对夕阳听
　　洞庭口占
　　舟子方将北封姨不肯南去防冲急浪古寺隠晴岚逺渚鸦千百中流鸥两三短篷聊徙倚底用客程贪
　　重过岳阳
　　逺役数千里重来十四春山城风景旧人物嵗时新官舍多陈迹君山是故人楼头一杯酒聊涤客襟尘
　　荆阃偶成
　　一出峤南道重来国北门词源因老涸心鉴以忧昏可厌惟官事难忘是主恩衷懐谁共语流得枕边防
　　题范蠡五湖图
　　色美示来鉴功成思去谋桂棹与兰桨羔袖而狐裘夏姬宜去楚妲已肯归周恤纬寸心在铸金千古求
　　又
　　美妇天下有忠臣古来稀去国不洁名避世良知几宁侣我舟楫毋着君宫闱平生万事足偕老五湖归
　　又
　　江湖存魏阙翰墨寓规箴君防龙眠畵当识鸱夷心
　　题黎院诗轴
　　别二十三年来呼泝峡船昨逰春梦尔故友晓星然亷誉盈诗巻忠谋在奏编阿防顽自若应笑老穷边
　　题林路钤诗轴
　　过眼多陈迹论心只旧时艰难几年事感慨数公诗觅句新尤健谈兵老不衰効颦聊尔耳莫说姓名谁
　　和呉居父江陵雄楚楼韵
　　嵗月等新戍风烟只旧逰栁薇今堡障苹蓼古沧洲索句慙巴和懐人笑楚优中原虽在目无事莫登楼
　　挽词
　　甲申宁庙挽词【二首】
　　德化勤三纪仁声溢九州澣衣昭禹俭昃食轸文忧润色恢鸿业艰难啓燕谋中兴宗汉庙端自敬天休自听山东诏甘泉息夜烟玺膺新玉帛图贡旧山川望切尧民日忧形杞国天中原尤感泣不独老臣然
　　挽虞沧江提刑【三首】
　　南渡称名相西来见嫡孙蜀珍交友盛雍国典刑存桂苑连鸣鹿枫宸拟簉鹓平生经济略雅志在中原隼旟三易守骃辔两观风欲扫龙庭穴犹参虎幄弓草余周圄緑粟积汉屯红野渡方横棹俄成夜壑空自得沧江胜归来伴鹤晩年尤好易暇日且论诗欲问更生佛非关二竖医诸生毋拭袂公训有余师
　　挽龚致政【二首】
　　师友山出世家熊楚来决科轻地芥种德付庭槐禄享千钟养年登九袠开可为朝野惜袖手老其才綉节荣分使斑衣喜拜亲方将昌厥后岂必在其身真馆仙逰逺佳城瑞气新九原看厚报衮衮耀丝纶
　　挽观使郑尚书【三首】
　　许史推华阅欧韩防隽名风流接南渡步武到西清玉帐劳筹笔彤墀识履声壮懐驰万里谁壊国金城秉钺岷峨去分弓淮海逰安危勤阃略得失假家谋不易猗兰操何伤薏苡羞盖棺公论定知罪付春秋忆昨从防日乌奴桃李春通家聮雅好入幕厠佳賔緑野归心切丹山旧迹陈九原多感怆掩袂重伤神
　　挽呉总干【二首】
　　庆积家声逺材优官业长胡然啬诸用竟尔老于乡德与年何憾人期后必昌秦原空睇望惜此典刑亡夙托弥甥列常懐范叔寒门防多厚盼樽爼有余驩衣笥袍犹恋书邮墨未干官身羇执绋清泪为公弹
　　挽呉准斋【二首】
　　持此四海准得之前圣心簟瓢富台阁朝市等山林说破先天易流传正始音太原千载后思者甚于今昨缀都人士甞薫一瓣香苍茫问淮浦缱绻饯河梁闻道机縁浅予人风谊长斯文其已矣草木亦凄凉
　　挽呉文昌母夫人【二首】
　　懿范儒家出灵台佛地平活人禆惠爱教子以忠清康肃母无愧中郎女有声老天昭徳报兰桂满庭荣庆事一门盛修龄七袠强纶封四大国防侍两文昌梦幻存真觉勲庸看显扬家山空睇望惜此令仪亡
　　挽大资节使史国公【三首】
　　德齿明时冠诗书正派深修名在原隰雅志已山林眼歴四朝事神交千圣心老成天不慭大雅有遗音早袖经纶手传之柱石材无心到孤棘有德付三槐五鼎方身飨两楹俄梦囘百年流泽逺衮衮防公台昔缀都曹后升堂拜父师达尊厪异盼国士沐深知鹤髪人何在蝇头字尚遗遣车无路送挥泪望丰碑
　　挽何司令【二首】
　　太学何蕃誉当时蔼帝郷五聫棣华蕚三折桂枝香司社腾声望题舆迓宠光竒才今已矣流庆在虹梁忆昨初倾盖同登巴岳楼江淮重邂逅幕府屡绸缪梦絶秋城柝人随夜壑舟山归路杳草木亦凄愁
　　挽呉鹤林尚书【三首】
　　鳯翥鹤林邑来仪鸳鹭羣陈谟倾帝听摛翰嫓皇坟位且践台斗心惟寄岫云诏纶方夜下天曷丧斯文一代儒臣表三州吏治良遗言了生死新志尽行藏昔梦崖何异今知坡可方百僚山下路千载尚名香寳屏倾盖早公壮我丁年入幕笑谈旧升朝礼乐先寄书榆栁外觅句竹梅边俯仰成畴昔空余涕泗涟
　　挽李楼山观文【三首】
　　展也岷峨秀钟为柱石臣直声留諌纸硕望压朝绅羣议王师锐孤忠主听陈天其昌我宋尧舜致君民两登枢辅地一武宰衡班利泽才膺寸良方缩肘间重为千载惜竟老十年闲囘首西州梦呉中第几山相从剑南幙公壮我丁年寘彼诸生后荐之明主前承顔台衮近托迹午桥边壤厦千秋隔澘然老泪涟
　　挽肇庆胡守【二首】
　　湖学源流盛乡评闻望推班才列留邸材岂止分麾正拟梅边喜俄成薤上悲人言公不死兰砌典刑垂里闬防从早江淮契濶稠勤君分月驾共我济风舟日者言犹在辰乎叹莫留佳城云水隔老泪逐江流
　　挽蜀帅赵侍郎【二首】
　　蜀赖宗臣力剑光星斗髙位才登豹尾身几付鸿毛节槩公何慊时艰运适遭岷山如不壊难冺此忠劳西证膏盲急人推仓扁医惜哉当局晩为此厉阶谁公在民犹望公亡事转危忠魂千古在近有紫岩知









　　可斋杂藁巻二十六
　　钦定四库全书巻
　　可斋杂藁巻二十七　　　宋　李曽伯　撰七言絶句
　　池阳清泉旧名鲍公泉又名赵公泉真西山易为清泉坦斋作记
　　泉流岩窦本来清易以清名亦狥名却笑两公徒蚌鹬如今嬴得坦斋声
　　舟过霅川【二首】
　　一簇楼台锁翠烟雨踈溪濶晚秋天西风吹老芙蓉院两两鸥鳬傍水眠
　　水绕眉峰碧一湾荻花枫叶暮生寒呼船催向渔村宿要买鲜鲈荐晚餐
　　过邻水道间
　　竹新得雨笋争緑蕉不知霜花自红时江南二三月调胹元气此杯中
　　邻水寺有竹数百竿中有孤梅可爱
　　萧萧劲竹古君子凛凛孤梅节妇人不作东风蝴蝶梦短篱流水一家春
　　访阆州读书岩
　　从来廊庙出山林师友相资好弟兄料得至今风雨夜山神犹记读书声
　　题利州道上江月轩
　　何用朝朝夜夜钟一拳打透彻虚空诗僧不见禅僧老月自西沉江自东
　　和江陵阙干风雨问讯虚舟韵【二首】
　　使君幙锁香篝方把千金制一裘好是孤灯风雨梦夜深直度野人舟
　　无人载酒到聫辔有客携琴午扣扉却羡渚宫鱼为乐菰蒲深处日相依
　　和刘清叔襄阳草庐韵【二首】
　　白马盟存矢弗寒玩其肆矣肯泥蟠风云未合星先陨输与江东日月寛
　　万壑长松几嵗寒老龙曽向此中蟠而今肯为苍生起何止编方蜀顾寛
　　和尤帅长赠郑通庵韵【二首】
　　生涯休问粟储缾有酒盈樽不用醒已分我生箕斗直车船奚用命奴星
　　此别何年此防重翁无占我我占翁我官翁卜无相逺闻早归欤计则同
　　茅山玉晨观和壁间韵
　　天风吹我上髙峰上到山头日未中便可髙眠莫归去人间易得鬓成童
　　太府寺梅花盛开和曽玉堂韵【二首】
　　姑射丰标惯野塘不虞水部入佳章雪边未了孤山约尽有春风一面妆
　　萧萧官舍自寒芳清梦何从至玉堂唱彻凉州太催逼何如铁石广平肠
　　赠相士钱嬾溪
　　军书蜂午中有持风鉴造见曰观色可以验祥异谩一叩之出诸公赠嬾溪诗巻此何时而可言诗乎盍为我识一虎头燕额有食肉相者为朝廷任西北大事使拙者得纵解林泉之下若是则所谓嬾者不在子而在我矣因赠以二十八字
　　塞北烟氛扫未开何劳青眼过江来道人已办防山屐福将谁胜上马杯
　　和傅山父红梅韵【二首】
　　独立千林压众葩正由风骨傲烟霞谁教羣玉峯头客也染红裙一幅纱
　　节士耻随时世妆若为妩媚着春裳何如清淡甘天分莫与儿曹较色香
　　阮梅峯举似题髙沙郡圃醉醒亭絶句因继元韵并简萧使君【三首】
　　客有谈君制小亭旋栽轩竹防池萍应怜春色浓于酒醉得园花睡不醒
　　杨栁依依拂短亭防防飞絮又成萍老来世味都甞遍不待邻鸡唤梦醒
　　所寓皆同一旅亭纷纷万事细如萍醉翁能解邦人乐时一中之勿太醒
　　和王斋韵送闻人松庵【二首】
　　田园芜矣好东归今昨从渠较是非荷子逺来无所问江湖雅志莫相违
　　子之为术我为官以易占之火在山同在双湖湖上住大家携手故乡还
　　冝兴山房十首
　　晓起炉烟一缕清梵音缭绕槛轩行须防日上松梢了又听斋钟相应鸣
　　斋罢鸡声转午天地虚人寂境萧然两三衲子自来去时取茶芽煮涧泉
　　檐影亭亭日正中莓苔不扫絶尘踪闭门相共蒲团坐看读华严一巻终
　　薄霭垂垂欲暮时渐生霜气着征衣山深不见牛羊下惟有樵人荷担归
　　烧罢天香月半昏掩扃才了便呼灯前诵彻渊明赋却傍禅床听葛藤
　　月暗山空夜倍长清谈消遣睡毋忙山中新酒幸堪饮何惜一杯相共尝
　　四壁寒蛩作苦吟唤囘旅梦约三更不知身在禅房宿误听松风做雨声
　　薄薄新寒透被轻醒来隙弄防明山中不用梅花角自有枝禽报五更
　　俄顷钟声到枕边朦胧晓色试霜天披衣欲起浑无事赢得平明一觉眠
　　稚子敲门唤起休金乌早照屋山头饭余欲看蟠松去可是今朝作雨不
　　自和山房十咏
　　新来诗思与秋清野径无人适意行道尽青松知小雨隔林怪在竹鸡鸣
　　闲云一片在尧天乞得归栖岂易然肉食半生空白髪且餐湘菊荐寒泉
　　坡翁昔爱是山中我以何人敢比踪筑室买田居此了闭门读易保吾终
　　人生须富贵何时驷马还家只布衣林壑幸便麋鹿侣不堪寒色逐人归
　　禅房寂寂夜昏昏相对长明一防灯举似新诗共僧话笑侬绮语汚溪藤
　　尺寸功名几短长区区驰骛等空忙皮毛尽剥丹心在世味风霜已饱尝
　　萧萧风籁助清吟秋去冬来令又更惟有老禅都不管任它檐铎作何声
　　邻有山田价似轻拟求种秫効渊明相逢村叟问谁者叹息年来主屡更
　　真机浑不露中边自是闲中小有天一饮且今日醉万金不博五更眠
　　舟子来催归去休朔风吹浪打船头挑包又作家林计还是梅开酒熟不
　　定花阻风【五首】
　　客防相衔系栁边不禁雪浪苦粘天寻常溪口鱼鰕贱今度船留倍索钱
　　准拟新烟定到家可怜漂泊对风沙见他红雨飞篱落忆杀小园桃杏花
　　緑栁桥头旧酒炉几畨舣棹劳篙夫恍疑风撤青帘去敲尽荆扉闭不酤
　　夜色昏昏带逺烟谁家灯火待归船小迟月上风须息且伴白鸥今夕眠
　　边湖六六片时程况可篮舆度岸行西舫东船从此办任他风浪与隂晴
　　和傅山父小园十咏
　　剖破藩篱出一头要追岩壑老人防知他栽得花和竹髣髴旧时风度不
　　乔木岂能忘故国结茅聊复纪新亭此君玉立傍无友犹有幽禽静可听
　　着我数椽浮翠碧借公一水漾琉璃心闲境乐镇长好拈起风光总是诗
　　竹边闻鹤思髙举松下观禽觉倦飞幸有故书千帙在呼儿共读嗣前徽
　　苍苔迹在堂无燕緑水痕生沼自鱼囘首钓逰徒感慨何时复古喜而书
　　招来暇日频呼酒买得清风不用金月姊水妃无老态天光野色有遗音
　　一室扫除才斗许几畨醉梦与梅清雕戈翠节成何事纸帐蒲团了此生
　　冝琴冝奕尤冝酒种竹种梅仍种莲意得无时不堪适可人不只是荷天
　　賸种秫秔供靖节要餐杞菊学天随不知底事池塘梦犹到边城月暗时
　　蜡英要占菊天破玉树须乗梅雨培金粟如来还出世清香不许别花开
　　和水竹梅烛韵【二首】
　　南枝肯领众芳随一防冠名在处知摸索暗中香自别底须绛蜡逼轻肌
　　谁将花烛聘东风与海棠时恨不同意已不求真防合何妨一白对千红
　　登桂林冝楼和李帅柱间韵
　　谁言南服逺王畿面面青山总是诗桂后梅前正清淑倚楼但觉九秋冝
　　送李琴士据梧【六言二首】
　　流水髙山尔调冷灰槁木吾心不必神交防叟柴桑老子知音
　　戸外世尘皆累山中天籁无声莫看螗蝉相捕要教鹤舞鱼听
　　题冯司法水月书堂【六言二首】
　　水能清亦能浊月有满亦有亏清浊满亏区别冯君书以知之
　　玉局仙翁公案梅亭老子偈言莫向空中捉影要须达处穷源










　　可斋杂藁巻二十七
　　钦定四库全书
　　可斋杂藁巻二十八　　　宋　李曽伯　撰七言律诗
　　丙子登岘山
　　汉江为带楚山维多少兴亡此地知万里边风寒故垒千年陇月老残碑尘迷栢土龙根幻水绕檀溪马骨悲举世岂无羊叔子草莱犹未起男儿
　　宿江州药王寺
　　指防烟林正午钟亭亭楼阁有无中铺张翠盖松间日扫洒红尘竹外风啼鸟不惊禅入定落花无迹色成空解鞍暂作今宵歇恰与云堂旦过同
　　壬午昌化道间
　　暑雨祁寒路两经二童一马影竛竮檐花夜滴溪添緑云叶暮横山减青篛笠芒鞋今古道竹篱茅店短长亭未妨老子登临兴解却征鞍且暂停
　　过庐山
　　问讯匡庐几度经何时袖手摘天星世如春梦空头白山似故人终眼青便欲移文寻鹤帐又还呼渡过鸥汀它年学得香山士定结茅庵入翠屏
　　宁国道间喜晴
　　怪得虚檐寂溜声起来云淡月防明只消一夜西风力尽扫千山宿露清农舍少酬终嵗望客途拟过小春晴枝禽亦似欣欣意飞入烟林自在鸣
　　宁国道间即事
　　枫染顔菊亦酣霜天风味饱相谙马蹄去去江之北雁影来来塞以南云外数峯轻抹翠雨余一水碎挼蓝肩舆催问谁家宿落日西山已半含
　　蜀江和周昞仲百丈韵
　　欲知峡路打滩涡千尺苍筠用力多进退不烦篙影动东西惟听柁师呵命垂一缕惟天耳力挽千钧如水何争似钱塘江上路夜深柔橹听呉歌
　　和周昞仲过踏洞滩
　　堪怜濆淖上舟难争似山住舍安雷鼓喧呼人挽防风鬟笑语女盘滩倦慿秫酒生春思愁怯衾裘御夜寒多谢新诗慰牢落灯前一笑病懐寛
　　题双庙镇峡楼
　　峯巍鼇柱疑娲立地峻龙门自禹开山色半昏朝欲雨滩声不蛰夜何雷云屏烟障相迎送沙鸟风樯几去来徙倚阑干不知倦一诗弹压愧非材
　　题孔明白帝二祠
　　过防门有孔明及白帝祠因念东都兴亡此其始末其兴也以公孙奸雄而不能扑中天之火其亡也以孔明之英杰亦不能救中营之星二公成败不同而俱以庙食
　　安刘事固异危刘相去英雄二百秋火德方中徒僣帝星营何陨遽亡侯草庐龙去存呉恨陛防蛙狂遗汉羞成败不同俱庙食宁非霸业结偏州
　　连日过滩
　　一滩才过一滩催虽若危哉亦壮哉白狗甫随狼尾去黄牛又逐虎头来狂澜逐淖几成沸坠石穿江乱作堆堪笑舟人诧春涨泝流难及顺流囘
　　昭君溪
　　巴峡向来惟屈姊汉宫奚事出明姬当时本有平戎术中国难容絶世姿忍死定仇娄敬防惜生不遇武皇时后人却恨毛延夀防送春风入逺夷
　　益昌官舍简昞仲
　　不管天涯与海濒万红千紫一畨新楼头钟鼓三更雨墙外莺花二月春风软雁奴归羽急日迟鸠妇唤声频青门载酒浑闲事愁杀英雄老塞尘
　　初夏即事简昞仲
　　夏云方建汉旗赤春事已如周辙东几度炎凉经嫩緑一畨荣辱委残红杜鹃岂为归心设蝴蝶也无清梦通万里天涯喜强健防开牖纳南风
　　利州登栈道
　　足迹初来剑北州试登危栈瞰江流万山西接地穷处一水东归天尽头欲访殽函无健马相忘楚汉付轻鸥丈夫要了中原事未分持竿老钓舟
　　侍亲劳监逰雪峯
　　一水横桥碧作弯两山排闼翠成环寺居野色烟光外春在人情物意间防检花梢香浅浅摩娑苔刻字斑斑门前车马空来去云自无心鸟自还
　　丙戌春过梓潼即事
　　天公殊不间西东物意人情处处同麦垄緑雏犹欠雨花蹊红穉不禁风子规又唤天涯客布谷还催田舍翁欲挽逰丝网春住归鞍催我又匆匆
　　宿栁池松风亭
　　轧轧肩舆上剑门春和身健快于奔风翻红雨摧芳信山带青烟入烧痕领略物华无好句破除旅思有清樽髙人喜与松风接莫遣梨花到梦魂
　　丁亥沔阳春时即事简呉叔永
　　朝来渐可试春衣弩末轻寒力已防木叶未繁山尚瘦桃花欲落水初肥疆陲敌逐征鸿去庭馆人随社燕归紫陌青门无恙在不妨携酒问芳菲
　　题汉中嶓冡观高祖庙试劔石
　　手袖干将射斗牛当时天意在兴刘不劳防刄烹秦鹿直以余锋剪楚猴将相岂烦加越砥寛仁自是淬呉钩防蛇防石都休问遗恨平城雨雪羞
　　道间懐益昌总所海棠
　　防防红妆缀緑枝睡犹未足已相冝欠呼杜老供吟笔仅约杨妃倒酒巵数日以来应烂漫一风之后想离披慿谁警戒司花女宻遣轻隂谨防持
　　重阳登益昌锦屏山
　　徙倚防干目送间山容如我亦苍顔恍思戏马登呉防拟逐飞鸿度汉关草木与俱嗟嵗月古今无恙只江山天公幸自无风雨一笑黄花分也悭
　　和呉叔永见寄韵
　　眼空凡马絶全牛肯念江萍万里浮一倡朱补骚雅片言华衮续春秋礼罗自昔须温造文馆而今欠薛收要任丘墟百年责慎毋樽俎上南楼
　　诗懐今古浩无垠谁寄梅花陇首人刍豢悦心文字趣筌蹄忘象性情真相望夜月袁宏渚一洗西风庾亮尘我欲莼鲈便归去雁来应问五湖春
　　送糟蠏遗制幕
　　江乡霜后饱珍肴万里持来仅带糟虽惜横戈酣白蚁尚知解甲防红膏开樽祗觉牵归兴作赋犹当继老饕油幕晚寒梅影静亟持大白荐双螯
　　和防门开济堂韵
　　世事纷更局面棋防防逝水只东之几堆顽石鬼神防一节髙风今古竒司马岂能无战垒卧龙祗合在筹帷将星一落空遗恨费尽诗人几许诗
　　宿新政县登鲜于氏离堆拜顔鲁公遗像公曽赴蓬州作鲜于氏碑
　　屹屹金城唐砥柱如何流落向蓬州一时名节犹山重千古忠魂与水流不待遗文垂纪録自存生气沮奸谋当时谁挽浯溪水为洗离堆一段愁
　　至金泉登聚鹤楼
　　我住华亭惯识伊九皋僊去逐云飞北山乆为悲空帐赤壁还曽梦羽衣姑和黄楼崔颢赋为邀华表令威归腰纒却笑扬州客应对金泉媿子防
　　登江陵沙市楚楼
　　徙倚防干日未斜四围不着一山遮浪花滚滚飜春雪烟树霏霏夹暮霞壮丽中居荆楚防风流元向蜀呉夸楼头恰称元龙卧切勿轻作酒家
　　简项仲宗逰亭皋
　　试从沙渚入荆城十里金堤掌様平晓露香留红芰湿午风清逐白苹生栁边系马频酤酒沙际呼鱼旋作羮所欠直惟佳客耳明朝能辍暇偕行
　　冝城道间
　　萧萧风雨问南关客里单衣八月寒灯火数家栖逆旅江山千里走卑官飘零岐路慿诗纪寂寞襟懐借酒寛亟冩音书寄乡国北山髙卧尽平安
　　送清湘蒋尉
　　我学言诗诗不竒蒋君言命却能诗嵗寒如许松不改春信未来梅已知丘壑何如归去好江湖终匪老来冝辰州极去湘南近办取柴桑三径资
　　昔挿金莲醉五泉与君抵掌共谈天蜀山歴遍数千里荆渚重逢八九年子为丹砂行作吏我无金鼎可求仙更怜不是春风手雪意垂垂送去船
　　和阙干雪中韵
　　夜来白鳯下天潢幻得人间玉様光万里园林变春景几家篱落失秋香黄防歌枕水为骨纸帐吟梅铁作肠争似城南老夫妇地炉相对拥蒲穰
　　再和
　　青女欺寒未肯霜先将银铄散祥光芙蓉晓院不禁老檐卜满林惟欠香冷入寳环销翠羽声随石鼎煮羊肠兔园赋罢谁能继留得诗人祝嵗穰
　　题荆门防泉
　　向来亭上醉流杯千朶莲花一树梅金炬依然霜不管琼琚犹待雪相催凌波仙子欣无恙姑射真人唤不来风景则同懐抱异倚栏欲去更徘徊
　　偕张总干章帅机同防檀溪登极目和韵
　　底须风景叹新亭且听樽前贱子陈却玉山頽緑醑莫将银海黄尘山容似画屏环立世事如碁局几新惟有东风不今古露花烟栁一般春
　　美哉轮奂若天成一笑凭栏趂喜晴弹厌江山诗句老破除胷臆酒樽盈溪头圉圉观鱼跃栁外萧萧忆马鸣明日无妨再聫辔海棠犹未醉春酲
　　从制垣观阅和韵
　　春风小试被庐搜抵掌功名一战收万里关河走狐兔五更笳鼔肃貔貅星驰列骑看腾跃云合嘉賔乐献酬机防不来人易老故都惆怅麦油油
　　同罗季能章成父张子直登樊城制胜楼
　　避愁聊复上层楼上到层楼转更愁杳杳青烟榆夹塞鳞鳞翠浪麦平畴山连楚甸三千里地隔中原四百州立尽栏干谁领防沧波处起沙鸥
　　送罗季能赴江陵幕【三首】
　　淳熈公论盛槐门文献依然故笏存晋世昔闻期毕万鲁人今喜见臧孙交逰半是清流望趋向难为俗子论乆客诸侯宁郁郁公卿元自出藩垣
　　留台雄峙渚宫边江汉中间别一天号令半皆归后务规模几不减中权况从席上分邹湛细向楼头访仲宣为报荆人好相庆幙中无事帅垣贤
　　幕底从防数月间孤灯冻酒饱相懽平生得此于人寡举世如斯知己难舍我遽轻千里别祝君惟有一分寛杨花正怯春归去忍向南关送客看
　　以劝分出伏龙因谒武侯庙
　　庐存龙去迹成非草木空山圣得知成败论人陈夀史功名余恨少陵诗初心何只三分汉伟略徒夸十倍丕半夜松声卷风雨犹如抱膝啸吟诗
　　和刘清叔檀溪韵
　　一溪清入汉江东千载兴亡指顾中自昔霸图成匹马至今生气贯长虹当时枉驾先诸葛底事浮江后阿童髀肉已生骓逝矣空余欵段踏尘红
　　壬辰过鄂渚简张子直总干【二首】
　　一自檀溪把酒余年来夷路浸﨑岖楼头落日人空老局面西风事顿殊故国山容増黯淡旧时栁色半荒芜草堂想见忧时切曽赋官军近捷无
　　三载三来汉水湄做成底事又空归尘埃暂解防官缚雨雪犹存战士衣黄鹤喜寻诗侣约白鸥还悟海翁机掀髯一接春风笑便觅渔蓑老钓矶
　　甲午淮幕和萧应父赠郑允蹈韵
　　休从太上问灵均华髪骎骎及此辰万里斗槎难逺问一时星弁玷同寅纵逢禆灶言何益自防虞飜相已屯且喜嵗星临宋分今年颉利定称臣
　　客来逺自洞庭濵一笑相逢耳竞倾把酒未须论后约读书已恨欠前生畴堪太乙青藜照亦有丰城寳剑精近在眼前休错却君如未识问君平
　　和萧应父赠黄子芸韵
　　乆负诗坛第一评肯教栖鳯乆榛荆西堂有梦堪追谢北海何书可荐衡匹马归来嗟我俗孤鸿吟对羡君清霜前蠏嫩新篘美为问江头潮已生
　　和蒋志父春风亭韵
　　漕幕蒋志父登春风亭有春风亭上问秋风之句一聫云每恨从来欠机防却怜今代少英雄因和韵以广之
　　不须举扇障西风且付黄花一笑中渐喜卢防成两毙仍愁蜂蚁起羣雄未能长防辕从北果有真儒辙岂东老我数竒何所用快教儿辈学从戎
　　再和
　　谁能草檄愈头风有酒时时共一中莫把丹青羡蘓武且将白玩扬雄将军事在龙荒北客子心驰马首东休笑晋朝人物少犹知口不道和戎
　　次蒋志父韵
　　漕幕蒋志父以予颍上之行有赠云能张吾军从古少差强人意似君无不足以当此然不可不和
　　中原百战徯来蘓浸喜衣冠复旧区要得一行须老将曽何千虑付狂夫山川感慨诗难尽烟火萧条酒尚无若问西湖已芜没望穷惟有几浮图
　　甲午七夕在京和朱子木韵
　　巫云一去付悠悠堪笑星河老不休天上凄凉两魂梦人间阅歴几春秋销磨长恨诗难尽领略良宵酒莫留借我天槎试相问拙人还与巧同不
　　甲午中秋在魏塘值风雨
　　向来翫事每欣逢老去相忘更客中天下山河清影在人间风雨此宵同孤鸾夜泣菱花暗老兔秋悲桂子空料得嫦娥念摇落不教无酒对征篷
　　乙未渡淮防军登夀春南楼
　　曽向春秋识此州西风吹袂过淮头人还故老衣冠喜我为中原草木愁屹若长城今重镇弃如敝屣昔轻谋功名不是吾曹事且对空山徙倚楼
　　己亥题茅山玉晨观
　　烟云作嶂松作关夜深迫人星斗寒分明已在天上坐不可更作人间看须臾睡去复睡觉髣髴前身在岩壑洞门锁钥呼未譍时有天香暗飘落
　　庚子祈雨蒋山赠月老
　　蒋山月老尝谓予言寺赡衲子数百阙半嵗粮予曰何所办之曰赖寳公打供耳予曰尔之住蒋山我之总西饷也道不同而理同恃此心而已矣宿因祷雨醒出旧话缀作一诗以寄庚子秋晩
　　欲知计寺金谷吏便是钟山粥饭头尔欲朝朝动鱼鼔我期日日饱貔貅几为晓灶炊烟喜又作秋田渇雨忧自有寳公能办供元慿心上细推求
　　送赵鼎臣赴召【二首】
　　几载江湖负隽声秋风千里起弓旌石渠喜得今刘向宣室应知旧贾生台阁致身将贵显朝廷论事且和平更须记取中公语不在多言在力行
　　师旅之余旱继之可为太息此何时江头人类鱼鳞集局面忧深虎口危国事不应分尔汝边防岂特固藩篱茂若问金陵事説与江东米价知
　　和别制垣金陵劝驾韵
　　殷勤儒帅饯图南文物彬彬嵗比三逺业相期唐进士流风一洗晋清谈歌陈鹿筵初宴分揣庸驽乗莫骖好向琼林待公衮杏园春色正红酣
　　赠闻人松庵
　　官术犹能手不子之为术亦如之价增三倍玉麟顾言订千金木石诗鸥鹭寻盟吾自计鷃鹏付分尔何为异时蓬荜来相騐直説太平卿相谁














　　可斋杂藁巻二十八
　　钦定四库全书
　　可斋杂藁巻二十九　　　宋　李曽伯　撰七言律诗
　　辛丑都司公廨与陈景清诸友小集作
　　几年漫浪尚萍流泊没京尘雪满头得意正浓须却顾奉身而退是良谋未忘雅志懐安石长忆平生愧少防归去何求闲足矣数椽村屋一虚舟
　　再和
　　当才谁可柱中流我辈何如避一头旧隠要寻鸥作伴薄田足与鹤为谋蒹葭白露嗟今老榆栁西风感昔逰新秫已登鲈蠏贱溪头何日舣归舟
　　送郭靖父还金陵【二首】
　　慈恩得隽緑衣归防客南来罕似之名氏已标希吕第文华要继防安诗行登衮衮诸公上毋鄙区区一尉卑踏雪同来子先去梦随鞭影过江湄
　　忆昨相从戎马间屡披锦诰慰苍顔烟尘歴徧疆陲役风雪同谙道路艰子负此名心已白我成何事鬓徒斑一杯握手无它祝归为移文问北山
　　赠林相士【亦能谈命】
　　卖卜长安作漫防裹粮千里为亲谋时危贵得班超相命薄那能李广侯术挟瑟竽虽易售话逢枘凿亦难投江头雨滑东风急挑却行包归去休
　　维扬再赠林相士用前韵
　　林相士三年前金陵相访尝以挑却行包之句送之重来维扬要亦无可言者聊为拈出旧公案以遗之
　　三数年来已倦逰秪缘心迹不相谋深知我类虞飜相莫怪人惊雍齿侯江国旧懐诗一解呉乡新思酒双投一畨公案重拈出挑却行包归去休
　　癸夘制参黎用之为八仙领客和韵
　　扑面惊埃扫不开都忘栁色暗章台偏饶玳席嘉賔乐特遣瑶池仙子来自分铁心徒自苦相逢玉兔莫相陪樽前休讶清香少待约琼花共一杯
　　夜分和郑小山韵【二首】
　　弓剑相随几歴年鬓毛斑剥饱风烟可怜芦叶胡笳地又过菊花新酒天耳听骅骝还紫逻梦随白鹭过青田家僮乆问谋归未想笑吾顽不可镌
　　塞上萧萧雨更风秋来兴味与谁同短檠聊和灯前句长槊体夸马上功挽二石弓陪一校操方寸管较诸公到头等是为形役尽付掀髯一笑中
　　赠相士陈林过金陵
　　疲于吏事老于兵不特头方命亦屯成败固非予逆睹穷通何用子前陈登朝不是鸢肩相守塞尤慙燕颔人见説江东多福德亟须洗眼望堂麟
　　甲辰送淮东黎漕趋朝【二首】
　　卷红楼拍手看星轺迅步上鹓鸾皇华节下留佳政玉笋班中作好官卿相致身时则易忠贤得路古来难端门待漏东风峭尚忆屯邉铁甲寒
　　始焉来此学分弓定计初筵画诺中击楫少能思祖逖同舟多赖有娄公老懐不奈周南滞佳客今成冀北空天上故人如见问为言憔悴已成翁
　　送胡季辙制参赴堂召
　　怪得檐头鹊语频好音催召幕中賔唤囘鸡塞三更梦趂取莺花二月春车法阵圗留后效囊封諌草看前陈退朝若访孤山去尚有疎梅可寄人
　　君见淮头尚可为勿言蚌鹬正相持再三国计当加备第一人材最切时面目山林还尔我精神帷幄舍渠谁登楼若也披舆地为借前筹试及之
　　傅山父携示曾玉堂和余韵答之
　　谁传新语到邉州来自銮坡最头句法自成台阁様交盟犹为友朋谋忆征西府劳清梦望上东门想贵防何似天风轻借助放教归老钓鱼舟
　　右司周昞仲亦用韵并和以谢之
　　谁将拙句彻名流勾引春风入笔头廊庙喜登端士用田园盍为故人谋曾芳草外思淮事应海棠邉念蜀防细雨挑灯成朗诵剧谈如共峡江舟
　　送制机丰徳馨赴堂召【二首】
　　元祐丰家几世孙依然风概至今存着鞭自许河南逖举酒相期洛北温聫句有诗留月观御戎何防告天阍切毋饮却西湖水齿颊氷霜置勿论
　　竒章昔送牧之行旧事今亲见广陵一叟栖栖嗟孑立诸贤衮衮庆偕升事来推与参前着公去吾其失右肱我俟兵休归决矣防无清梦到觚棱
　　夀城围解制参向君玉贶以凯歌和韵【二首】
　　谁知匕筯落轰雷三月新城两月围吉语虽传淮鹤捷惊心几动海鸥机公毋夸伐称全璧我为忧疑已佩韦何处无鱼堪荐饭不须跕跕看鸢飞
　　中流岌岌此舟同对越皇天只寸衷今夜千艘趋险进明朝万马举羣空将军争上平戎捷老子慙无守塞功局面莫贪邉用利共思穏着待西风
　　乆雨之余隔闻雪简书院诸文【二首】
　　雨覆云翻越月余苦疑滕六欠工夫倐敲竹清成玉细剪檐花碎作珠已喜新冬三白有不愁嗣嵗二红无地炉纸帐杯行了呼起诗翁为撚须
　　玉龙飞下太清境粉雉凝成不夜城得穷儿犹暴富照教暗室亦强明来朝细挹千林色竟夕都忘万籁声不愿衔枚蔡州去铁衣早撤戍邉兵
　　乙巳题制参萧应父袭芳亭
　　细揽羣英入此亭重开八叶付公门无穷真意侵书架不防清香对酒樽由实又花花又实防孙生子子生孙主人不用平泉誓自有根源六艺存
　　送翟简卿制参赴南安【二首】
　　渡江华阀尚氊青人物林中蚤有声官辙乆更谙世路邉筹熟试洞戎情整镳向阙人多羡出幕持麾古所荣盍为王言留禁闼美才何止仅专城
　　自屈星屏佐碧油艰危同济此风舟平山杨栁留佳话庾岭梅花想胜逰公到玉堦宜抗论我寻画舸便归休他时若访无真里野水中间一白鸥
　　送周昞仲大卿归江西
　　中外周旋阅几年清忠一节可笺天歴阶而上公卿易拂袖以归韦布然霅上人稠难买屋江头路穏好行船梦囘落月应相忆犹有征人在汉邉
　　和傅山父喜雨韵【二首】
　　骄阳赫赫正当空化作甘霖覆手中洗涤四郊无防翳作兴羣槁有新功惟方寸地能精格信咫尺天随感通毋以喜书安仅足更行好事答髙穹
　　柔金老火苦相鏖千里骎骎地不毛忽遂所祈欣欲舞举防其利润于膏昭蘓田畯禾千顷饱满舟人水一篙我老发挥无好句须拈健笔付诗豪
　　和幕府税巽父吊陈任二谏议韵
　　出门三十里平原仰止髙山礼甚专烈日秋霜千祀后寒烟荒草两茔前一瞻文献生何晩三叹奸邪死不先臣也不忠冝共戒烝尝何惜更加笾
　　东西正阳献捷和傅山父凯歌韵
　　一从授钺俾来旬却敌无谋效不神士用命焉何有力臣今老矣不如人谁能河北平三晋犹虑关中启一秦留取功名待来者归欤抗疏告严宸
　　食河豚鲈鱼席间口占
　　午食河豚晚食鲈两鱼风味絶悬殊懐归未必因兹品适口何能计此躯春岸荻芽常喜有秋风莼菜不愁无笑他俗子甘鳅鳝为此杯羮戒不虞
　　丙午九日将过阳羡偶成
　　年年秋晚对风沙今近重阳喜在家自防此生甘皓首能消几度防黄花闲身颇觉便笻竹醉态都忘脱防纱且问小舟溪上去飞鸥数防夕阳斜
　　逰张公祠【二首】
　　坤灵阑迹汉何时木石深山圣得知大块凿开真境秘太虚蕴出众峯竒攀萝揽秀俯可即秉烛穷幽逺莫窥盍遣神龙谨封防勿容俗子亦防嬉
　　十年重过石桥行松下清流载濯缨洞隔烟霞知地逺坛连仙佛信天成人如云意俱闲适山带霜容似瘦生步出亭皋便归去它时林壑又寒盟
　　山中即事
　　手挼岩菊嗅寒香陡觉轻颷透薄裳自是苍官添老色不因青女寒妆新篘未熟啜茶去晚稻才收种麦忙愿学老农惟苦懒荷锄归去卧斜阳
　　送八叔归
　　归来百事付休休又向空山防送秋整叠衣篝双赤脚携持柱杖一苍头儒书梵语相参防酒柱诗盟自献酬客有可人留不住夜长谁与话清愁
　　丙午冬徐衍道见访于可斋
　　甫能锄月种梅归竹外欣闻客扣扉天近城南宁去缓人闲水北肯来稀风云迅步新班笋雨雪休思旧戍薇别后毋厪问名氏杜门终老但知非
　　尤木石荐术士松庵求书以诗送之
　　冲寒得得过吾门切莫谈天不愿闻种木十年甘自许寄梅千里欲何云人谁相记懐明月我已无心等片云若向霸陵逢醉尉不须与説故将军
　　丁未效八叔赋黄郎
　　夙悟金僊空色教化生千百对青春强顔翁媪栀为貌取悦儿童丝系身立仗无言开口甚当筵何事掉头频笑他鲍郭经年舞我过莺花即问津
　　因赋风筝与黄郎偶
　　竹君为骨楮君身学得飞鸢羽様轻出手能施千丈缕举头可问九霄程髙穷寥旷宁无力少假扶摇即有声所惜峥嵘能几日儿曹偻指已清明
　　送焦吏部造朝【二首】
　　向来借箸在筹帷今趣魁纒入太防汉郡奚劳汲生守洛人喜见范公归要持真是明公论莫急同心济事机见説九重勤侧席细陈长防慰宵衣
　　火云赫赫汗衣流人望公来望有秋契托棣华承缱绻辞陈桑土愿绸缪行为霖雨千畴足坐解西风一段忧从此江头波浪息栁邉嬴得伴沙鸥
　　偶得希真岩壑旧隠正在小圃因赋
　　数峰佳致蔼前修心匠玲珑小更幽公去我来几传舍人非物是一虚舟矗天栁色新条改垂地藤隂旧迹留坐对黄花谁领防犹疑蝴蝶是荘周
　　又赋
　　髙人已逐烟霞去此地犹余岩壑存十数小峰纒古蔓两三老木长盘根月沉翠栁空梁影雨洗苍苔带屐痕留得清风师后进絶胜金谷忆王孙
　　八叔用前韵相寄时留村舍和以谢之
　　从渠旧隠擅清修我爱吾庐溪上幽一幅霜林长短树几湾烟苇去来舟买鱼酿秫作新节招鹤访梅迟小留却忆故山懐故老宁忘嫠纬念宗周
　　洛川已矣不复见斯地岿然犹独存九仭成功忍亏篑百年种德在深根依稀旧燕空梁语俯仰飞鸿踏雪痕多少名园富花石争如书圃付儿孙
　　又和八叔见寄
　　寂寞寒枝问故栖栁疎梧老影熹防炊烟冷落犁荒垅篷雨亷纎防防矶拟阅旧书成懒癖旋篘新酒解愁围家人不惯田园趣刚道天寒盍早归
　　戊申春偶成
　　半世﨑岖鬓已凋元知官职忌之招几畨恶梦觉已晩一片好心磨不消枕上岂堪思徃日樽前更莫计明朝此身若也填沟壑犹有来生答圣朝
　　赋家山夕秀
　　本因累土作层台巧匠俄为小阜堆碧落界邉将塔对苍芜防处送山来状成一段林峦胜欠得几株松桂栽夕照未沉明月上倚阑正尔可徘徊
　　又和
　　小亭八尺石为台占緑围中作翠堆一片闲云难画去四时野色入诗来气凌月观身曽到梦托云根手自栽更出城楼一头地夕隂含雨肯低徊
　　和禇县丞韵【二首】
　　世味宁如道味浓谁令小屋卧元龙何当谈笑与双璧乃假吟哦对二松倾盖正欣留檇李归樯底事取潘葑先生且办歌计莫虑瓶无斗粟舂
　　拍拍新书一纸春相逢牢落易相亲霸陵李广方嗟老阙里原思乃叹贫顾我栖迟甘一壑感君慰藉重千钧灯前欲和梅花引病发飃飃满面尘
　　己酉庆周子将夀八十
　　华龄八袠庆朋簮贵老崇师喜见今绛帐先生从白髪金闺诸彦尽青衿氷寒水见源流盛玉在山知润泽深厚德作人宜夀艾永传文献纪枌隂
　　和禇县丞韵
　　哦松之去争能诵载月而归取甚防诲掖尚无忘后进典刑真不愧前瞻新诗慰藉知三复雅意勤渠示一谦愿问闲中读书味鱼熊何以得而兼
　　己酉赴桂过抚州樟原得雨
　　夜来一雨洗骄阳轧轧蓝舆趂晓凉过眼几多山应接转头二十里相望烟横夹道松交翠水拍连畴稻半黄辙迹平生今始到元知乐土是江乡
　　忆幼子
　　膝下相随五阅秋意其可以付箕裘秪縁老子身无福致使佳儿命不修宿业结来知有自暑行壊防复奚尤灵台一防知何处痛入肝肠死则休
　　题衡山县驿
　　平生足始涉南方邸舍稀疎驿路长尚隔三州才岭峤更行几日是潇湘家人转苦禁秋热舆从常催趂晓凉识破浮生等羁旅强加餐饭莫悲伤
　　和邓巽坡韵
　　身虽湖海常懐主忠在朝廷肯具臣为国未尝知有已此心何以质诸神绸缪旧话方樽酒拂涤征涂满袂尘雍齿且封君岂虑正须珍重保千钧
　　题衡阳临湘驿
　　暑涂挈挈问持装过眼苹风倐转商岂为南鱼来丙穴且先北雁过衡阳童乌已矣肠空防老马疲哉汗欲僵身大块中犹大疟铁心禁得几炎凉
　　过愚溪
　　为底先生此水居正縁不解学顔愚身虽乐彼溪山似名不期而天壤俱徃事勿言今已矣当时岂意在兹乎拟招故老穷佳胜烟草萧萧宅一区
　　过清湘洮阳驿和方孚若韵
　　问驿寻梅路渐深壁间谁帖迈来禽困诗感叹人才旧投笔慙书嵗月今访古暂陪湘水浒忧时逺到雪山隂牧羝持节畴能似空倩賔鸿为寄音
　　礼湘山佛和别驾叔韵
　　自得湘南一派竒禅舂元熟不须师几千亿化如来相五百年将再出时翠壁云连秋树老寳坊香静午斋迟我来欲和因縁事众衲丛中有解知














　　可斋杂藁巻二十九
　　钦定四库全书
　　可斋杂藁巻三十　　　　宋　李曽伯　撰七言律诗
　　送交代董矩堂赴召【三首】
　　渊源正学富经纶炳炳如丹一片心中外乆期还荷橐江湖所至是棠隂威声足使戎心慑边腹何虞客气侵指日玉阶清问及盍思长防济当今
　　渡泸已定葛巾北分陜既成周衮东二者于斯皆上意羣然以此望明公香名千载梅边雪归路三秋桂子风百万民夷休恋恋公方柄用福无穷
　　遡风绣节洞庭濵作噩重逢未识真不谓頺龄来岭海乃承华武接星辰公捐累印轻于叶我愧满襟皆是尘从此庙堂医国去好留肘后遗陈人
　　和邓巽坡咏菊并见寄韵【二首】
　　天涯秋晩见孤芳华髪萧骚易感伤对酒未尝忘北海因诗惟恐瘦东阳古心飜得风霜白冷艶寜随草木黄惟屈可餐陶可采蝶蜂争得识寒香
　　转蓬又是几三秋客里常宜视鼎羞岭首舍梅无所有衡阳防雁寄何由凄凉陈迹几年事缱绻髙情一夕留圣代防无车盖禁诗筒毋惜到南州
　　登逍遥楼和方孚若韵
　　尧山举目见于墙羣玉森森拱巨梁一幅画屏罗伟观两诗银笔冠当场沙平鹭立秋无尽月冷乌啼夜未央有客凭防共清话逍遥何异白云乡
　　登湘南楼和方孚若韵
　　天教管领众山来笋立平章翠作堆上马休怜翁矍铄酌罍聊赋彼崔嵬楼髙苍桂竒观列人对黄花逸兴催公退呼儿同徙倚巻舒风月等浮埃
　　登西楼题柱
　　分弓来戍岭南州勲镜尘生雪满头愿进愚言宜简易颇哀老子得遨逰青山落处钟闻寺白鹭明边人倚楼衙散吏归氷様静一庭落叶和晴鸠
　　己酉八桂劝驾
　　快束行装稳着鞭梅边已报小春天程开鹏翼三千里名继龙头二百年花挿一枝趋燕喜云占五色对胪传丈夫自许当如此举酒相期共勉旃
　　庚戌题雪观用方孚若韵
　　才见春从沙际归堂堂背我迅于飞病余窥圃心成怯老去登楼力苦防岸栁含烟犹緑瘦海棠裛雨正红肥山川信美非吾土强作清吟祗遂非
　　和邓巽坡见寄元夕韵
　　一笑芳宵万虑平诗翁犹自假诗鸣名邦想见灯成市病骨相忘月暗城人事谁能记今昨天公都莫管隂晴前细读梅花句但觉身轻眼倍明
　　又和梅韵
　　千里诗来字字香品题着意到孤芳以千林表丈人行洗万古凢儿女妆自是精神凌雪月不妨风骨饱氷霜撚髭聊以酬清思病笔欹斜媿小王
　　寜夀寺劭农登慈氏阁和李诚之柱间韵
　　持酒殷勤问尔农忧时同此愿年丰仓箱欲致崇墉积耒耜宜加旷土功水北有田均夜雨岭南无地不春风吾皇德化形扶杖亲见儿嬉七十翁
　　琼筦顾守示和愚溪诗用韵饯之
　　鲸浪中间一岛居徃时千虑笑狂愚伏波方畧今堪拟渤海声名防与俱小丑当从而靡矣吾民其庶有瘳乎双旌整顿双泉了归佐清朝泽广区
　　题越观和方孚若韵
　　檐隂寂寂转西迟检防春工倍费诗烟树郁苍何处洞雨苔斑驳旧人碑清泉白石仙逰地芳草緑隂晴昼时目送水云谁领防沙鸥防防栁丝丝
　　禁烟日登嵯峨阁和方孚若韵
　　漠漠风烟着野棠一春多恨雨浪浪古榕隂里作寒食芳草城头过艶阳不防山光通百粤无边春思三湘伊祁不放花飞尽露湿蔷薇几阵香
　　庚戌赴荆阃舟过湘江
　　湘流得雨掌来平艇子乗风羽様轻过眼千山才岭粤转头一水又衡荆大江东下懐乡国落日西边是戍城鸣鴂数声青嶂晚客心如铁也关情
　　和总幕刘景文题杜立斋遗翰诗韵
　　一老风流两社间至今膏馥尚留残典刑已矣墨犹润生死以之盟未寒淮海属心知士苦山林投分只儒酸灯前掩袂空三叹盍与传诸琬琰看
　　辛亥元夕坐间和刘景文韵
　　客心似向汉槎来便盍观光近斗台王俭池边新节物刘郎观里旧根栽饶人老月添春好特地痴云际晩开明嵗传柑天上宴马头犹记渚宫囘
　　又和
　　多谢孀娥得得来肯陪緑鬓映黄台剪成绛蜡灯间艶移向青油幕底栽万目竞通夕看两眉嬴得片时开秪怜人亦牵丝戏任向当场弄几囘
　　书院诸客登仲宣楼以诗寄之
　　指防层云气可干官身浩叹不如闲几回落日诗懐古一半春风酒破悭许我婆娑从白髪于人妩媚有青山前身王粲重拈笔惜欠胡床着席间
　　送书记雷冝叔造朝
　　五色云边昔稚圭军戎万里已周知趋朝岂止重慿广出幕聊为送适诗行李羽轻清涨稳交情珍重嵗寒期君王若问荆州事白玉阶前细数之
　　曽总干以乃尊侍郎二诗见示和韵
　　别公知阅几桑隂玉笋山中旧隠寻郾暮聨镳来自旧泾舟共楫继由今一门翁季芝兰味四海弟兄金石心塞上西风渐萧瑟书来毋惜寄规箴
　　畴昔风云共壮防笑呉夏口蜀江油我犹乗险凛孤注君早得闲先几筹目底阿防元龌龊膝间文度尽风流个中妙理谁能防且向平原唤督邮
　　陈次贾归以二诗言别和韵送之
　　百尺楼前舣去桅元龙豪气肯低徊昔从桂岭访梅去今自荆江载月囘敢拟王刘曽主客应嗤瑜逊等舆台转头落日阳关外三叹可人呼不来
　　手袖朱弦緑绮琴身虽湖海调山林家园千里归心切朋友中年别恨深国事艰难殚我力世情巧拙听渠任海门雁过应相忆塞上征人正苦心
　　夀利州赵漕
　　天禀银河一清蔼然中外播休声金城方畧今充国斜谷规模旧孔明屈乆辔丝勤使指再须班笋着宗英九重侧席亲贤切有诏西南起老成
　　几载星轺惠汉关埴培夀脉一分寛数丝鹤鬓因民白一片鸥心为国丹緑野髙风虽独慕黄花晚节正争看勲名麟阁清芬在且伴松椿傲嵗寒
　　夀遂寜李漕
　　今世儒宗一泰山暂乗紫气下函关主盟道学周程上伯仲诗名李杜间少府暂分肤使节甘泉合在侍臣班春江一碧平于掌好趣牙樯待赐环
　　自从岳牧着民庸十载岷峨帝眷隆草带雨锄周圃緑粟和烟挽汉关红活人隂德深无尽夀国良方用不穷一转钧间黄阁去天涯嵗嵗囿东风
　　自是清都紫府仙德星纒次剑东川香浮世界莺花地人乐春风燕麦天元祐贤材名閤近绍兴相业庆基绵一年一佛为公夀五百尊成五百年
　　夀蜀帅
　　天遣长庚衍瓞瓜几年清庙着声华九重璿派周麟趾千里金城汉犬牙未驾説舟仪列鹭已麾段笏击长蛇堂堂一节鼎铛耳岂借西山太史家
　　霄汉当年把绣衣载持斋钺建侯珪春城月淡铜梁北夜柝星沉玉垒西外阃规模萧葛上中朝勲望范韩齐枫宸侧席亲贤乆早晚鸣珂步相堤
　　不用江山当夀巵年年一佛住峨眉崧髙复见歌申伯坰野寜无颂鲁僖嵗比绛人逾甲子日逢皇览揆庚寅书生愧乏梅花赋引领东风上北枝
　　夀应茶马
　　自聨班序简宸聪廊庙江湖一节同百世几人今蜀日千年一到昔虞风得莘渭上康时防有伊洛间传道功早晚为霖洗炎热苍生俱出炭炉中
　　太防一宿烛鱼鳬已奏平反课转输緑碾雨前舒鳯爪青鎌雪外长龙颅班崇东壁图书府惠畅西夷道德涂伫佐修壤歌六月载铭石鼓防东都
　　汉昴殷箕谩拟伦天将平治启儒真钟英寳金华地敛福铜梁玉垒民氷壑雪山无防暑桃溪棠防有余春绵绵夀脉无穷处一派根源在至仁
　　夀陈制垣
　　十载青油驻汉关勋名髙压岘南山雨滋万顷春犁乐月淡三边夜柝闲为小朝廷留宿望升真学士重崇班九重银信知非逺白玉阶前一武间
　　向来荆楚説边州人士今夸乐国防千里潢池自交扰一江汉水独安流兵无敢惰身为率民有犹饥惠亟赒隂德活人无量大不须香火祝王侯
　　东皇妆就牡丹天来献蓬莱不老仙耆旧喜増羊祜传蛮夷欣问晋公年休懐苕水清风适且醉檀溪緑草边愿向衣冠图上看银屏千嵗映貂蝉
　　代为其亲夀
　　十载青油驻岘山屹如一柱倚人寰秧畴雨足春犁乐榆塞风清夜柝闲威望龙堆氊帐外勲名麟阁鼎彛间命圭指日催裴度乐府无烦唱玉关
　　两星相比映文昌戏防蹁跹防衞香鬓底公因民事白眉边人卜诏书黄五千文字为家计百万隂功即夀乡要学元和同九老未夸耆旧传襄阳
　　夀岳漕
　　渡江人物照乾坤盟府勲庸奕叶存崧岳千年申伯雅汉台几世仲华孙自将翠节临南纪更佐金城防北门禁栁官梅正春色好看鸣玉上天阍
　　檀溪翠雾晓轮囷共庆皇华诞玉辰偻指明宵三五夜从头新嵗八千春且烦皎月清边徼行逐东风造禁宸留取棠隂蔽南岘为陪羊杜夀苍珉
　　江陵和费察推九蘂瑞莲韵
　　喜对荆人一笑嫣吾邦今见此嘉莲脂容妩媚目疑幻玉貌参差骨是仙试把万葩千卉较曽无一蒂九芳连分明河洛中兴象要竭精忠答上天
　　壬子夏偶成
　　心已灰如鬓已皤迫人桑防疾于梭更尝万事不为少恍悟一身犹是多田里乞身斯可矣功名到手竟如何公余幸喜边烽静且对樽前浩浩歌
　　壬子江陵寄闻人松庵
　　不见松庵又几年书来云欲卜新椽我方北寨愁供戍君盍西湖喜结縁多谢烹鱼勤客遗薄言骑鹤寓腰纒惜无广厦欢顔力姑用长安作酒钱
　　秋霖喜霁适覩庙堂酬唱相去数千里而隂晴同之因用韵
　　明良相正体坤干感格时旸本致防坐使羣方皆见日谁言千里不同天只将精白承休德岂在缁黄结善縁更得北风无羽檄不妨举酒乐康年











　　可斋杂藁巻三十
　　钦定四库全书
　　可斋杂藁巻三十一　　　宋　李曽伯　撰词
　　水龙吟【甲申潼川翫月】
　　西风吹上牛头天涯慰此人情耳斜阳任晚青山全似故人知己迤逦归来须臾懒去桂华犹未待氷轮推上梧桐树了更儿是防儿几　满眼碧天如洗便分明水晶宫里区区翫事一觞一咏一灯而已欲待无眠争如且恁有无穷意怕嫦娥隔偷看须下却帐儿睡
　　又【甲午夀尤制使】
　　几年野渡孤舟萧然袖此经纶手归来廊庙从容进退祖风犹有小队环花轻艘漕玉暂临金斗把诗书帷幄期年坐啸尘不动依依栁　好是公堂称夀正元戎阃垣开后旌旗才举胡雏马上闻西风走一防阳春无边德泽淮山长乆待官军定了长安貂蝉侍未央酒
　　又【已亥夀史督相】
　　明堂一柱擎天眼看黄阁空诸老平生方寸班班四字诚心公道玉帐云旗金城露布尚勤征讨向淮头蜀口一时做就安石传孔明表　谈笑妖氛如扫看整齐乾坤都了衮衣赤舄归来廊庙雍容师保三相一门双亲千嵗人间蓬岛举黄封细唱调官梅上正春早
　　又【庚子夀史丞相】
　　东南一气当春便从黄钺登台斗紫皇举此亨屯济泰属之公手淮浦销朱央觞献捷传清昼庆太平朝野骎骎重见昔淳化今嘉祐　史观年编新就看勲庸光前垂后三槐鼎盛双椿盘固古今希有宴侍龙顔驩承鹤髪相期长乆问前朝相业谁同八九十迈文富【文潞公九十冨郑公八十】
　　又【夀防参政】
　　岷峨夀佛东来手移斗柄春寰宇经纶事业诗书流出时为膏雨载来三阶炳丹一念雍容枢辅望岩廊风范扬休山立真汉相殆天与　国歩时当如许赖明堂倚空一柱苍生引领整齐中夏奠安西土多士相期直须无愧范韩文富且梅边一笑春风祝公夀介东鲁
　　又【丁未约诸叔父翫月期而不至时适有台论】
　　举杯长揖常娥髙情怜我霜髯白婆娑树底老蟾何物千秋一色一镜髙悬肺肝洞烛了无尘隔任亿千万里同然玉界都不管天南北　老子萍蓬踪迹对西风几畨行役平生翫事从头细数山川歴歴明月明年知他何处能如今夕惜无人共我登楼酹古一笑横笛
　　又【和韵】
　　少年管领长宵直须醉待东方白而今老去何忧何乐不空不色桐影横斜桂香摇落仙凢奚隔怅银桥梦防玉箫声杳人如在楚天北　冷眼乾坤陈迹笑英雄等为形役庾楼袁舫浩歌长啸壮防曽歴万里瑶台乗风归去不知何夕对氷轮孤负欠千钟酒与三弄笛
　　又【和韵】
　　归来防手江湖不妨左右持螯白凉宵幸对一轮端正娟娟秋色万宇氷清千林霜缟更无云隔对金茎露冷铜壶漏静梧隂转画桥北　堪叹平生辙迹算纷纷为谁驱役兔蟾应笑蝇蜗累我中年虚歴抖擞吟情徘徊舞影可怜佳夕怅力防心在梦中一曲似黄楼笛
　　又【戊申夀八窓叔】
　　归来三见梅花年年借此花为夀八轩槛月边竹畔数枝开又姑射肌肤广平风度对人依旧把离骚读遍椒兰荃蕙奚敢及众芳首　幸与嵗寒为友任天公雪僝霜僽香名一防西湖东閤逊逋曽有金鼎家氊玉堂椽笔倘来斯受且巡檐管领先春林外事付巵酒
　　又【己酉夀广西丰宪】
　　几畨南极星边樽前常借南枝夀今年好处氷清汉节与梅为友老桧苍榕婆娑环拱影横香瘦把草庭生意蛮烟尽洗都付与风霜手　岭首小春时看明宵桂轮圆又此人此地此花此月冝诗冝酒把綉归来调金鼎西湖春后愿玉奴嵗与素娥不老共人长乆
　　又【和丰宪题林路铃梅轴韵】
　　小香雾笼葱砚寒金井频呵冻老坡仙去新声犹寄緑毛么鳯瘦脸盈盈不禁僝僽雪浓霜重赖墨池佳致草成白聊以此当清供　长记月明曽共撚虬髯几畨孤耸春风一防着公翠袖撩人清梦逋尔何如西湖惯见影斜芗动要嵗寒得友岂容无竹倩谁添种
　　又【辛亥和呉制参赋雪韵】
　　玉龙飞下残鳞千岩万壑皆填委乾坤一色不知身隔蓬莱几里疑是瑶英盛开园圃被风敲碎倚危楼极目长江处浑错认沙鸥起　依约青帘遥指记山家酒香无比访梅江路何时归唤小苍长耳孙案袁门不妨髙卧足娯书史且摩挲霜鬓嘲吟氷筯共荆人喜
　　又【席间诸公有赋再和】
　　琅琅环佩三千一楼玉立中端委瑶琚碾就襄王故国屈平遗里多少鈆华飞琼涂抹一时挼碎记少年驰逐银杯缟带几畨被鸡呼起　冷入重貂如水鬓丝丝叹非前比羔儿满泛狮儿低唱飘风过耳氷释边忧春生民乐欢形佐史倩何人蜚奏五云天上助吾君喜
　　醉蓬莱【丁酉春题江州琵琶亭时自兵间还幕有焚舟之惊】
　　倚栏干一笑旧日琵琶何处寻覔独立东风吹未醒狂客沙外青归栁边黄浅依旧自春色极目长淮晴烟一抹不堪重忆　老子平生萍流蓬转昔去今来鸥鹭都识拍拍轻舟烟浪暗天北自有乾坤江山如此多少等陈迹世事从来付之杯酒青衫休湿
　　又【戊子为亲庭夀时方出蜀】
　　是人生好处仕宦归来享清闲福屈指吾翁恰八年荆蜀星火丛中风涛局上转青天刍粟轺传欣还里闾相庆双鬓犹緑　为报中朝如今老子肯把貂蝉换取松菊西舍东邻正新篘初熟屋仅一椽田姑二顷防种花莳竹缓引金钗细斟琼斚唱长生曲
　　又【乙酉夀蜀帅】
　　把东南温厚天遣西来试薫风手一佛人间与峨眉长乆玉帐旌旗金城鼓吹笑乌奴歌酒狐兔烟清貔貅月淡凯音新奏　元祐明时中朝司马记得边人嵗问安
　　否勲业如今【缺】　　　　公衮沙堤归来无恙有西湖花栁更借当年一一鹤伴千秋夀
　　又【丁亥夀蜀帅】
　　有擎天一柱殿角西头手扶宗祏万里鱼鳬倚金城山立亭障惊沙氊裘巻地倐度黄龙碛玉帐从容招摇才指顿清边色　见説中天翠华南渡一捷金平胆寒西贼帝锡公侯更髙逾前绩箕尾辉腾街芒敛看清平天日周衮归来鳯池麟阁双鬓犹黒
　　又【代夀昌州守叔祖】
　　记石湖佳句为海棠花合来西蜀不道东州更香霏清淑汉竹光中召棠隂里想清欢未足少驻旌麾姑留樽俎待春风曲　见説吾家丹溪老子万籍名堂孙枝犹馥南极星边正魁星明烛五马归来一无恙访旧松新菊从今长伴西山一佛镇岷江緑
　　又【夀别制垣】
　　问江东父老十数年来谁为安石万里鲸波一柱独山立汉槖班髙郢斤名重喜动旌旗色虎踞龙蟠有人于此千载犹昔　好是元戎防寒旧手到处人传争道公别办取风樯指顾定南北只恐为霖玉麟堂小留不住台席一片仁心夀身夀国与同箕翼
　　又【丙午夀八叔】
　　自陇头垂谱调鼎传家典刑犹有嵗嵗芳期报小春时仙骨非凢生香不防标格蕙兰右江路孤山水边雪际为渠诗瘦　白玉堂前青氊席上孰谓无人有如此酒得意东风且占万花首防看常娥移栽月殿肯向桂华后应笑家林枯松偃蹇嵗寒堪友
　　又【庚戌夀章仓】
　　正阳生一脉綉日添长台云书瑞劲节昻霄仁意雪霜里粟庾红陈草扉緑茂袴蔼千里马熟车轻铃斋曽到从容防戏　好是邦人能言世美犹爱其棠而况其子洞里桃花嵗月任渠记一防梅梢为传消息有东皇知已倚看明年相逢贡韈曳星辰履
　　六州歌头【和陈次贾韵饯其行】
　　桂香深处倾盖岭之西云南外曽指防是蛮鞮酌玻瓈篸带江山里挥银笔摛绮句湖海气羞蓬弱吐虹蜺囘首烟尘碌碌公家事自笑痴儿盍田园归去耕钓侣黔黎月夕花期恣吟题　怅荆州路同北望剡谿兴又东驰雄边上夸前躅壮新基灿宸奎客问西陲事公莫惜语教知秋城梦笳鼓骑舞鬬鸡休作中年离恨聊取一醉如泥梅边佳致逸兴与逋齐人在蘓堤
　　摸鱼儿【和陈次贾仲宣楼韵】
　　对楼头欠招欢伯和风吹老芳讯凭防面面蒲萄緑依约碧岑才寸无尽兴纵燃竹烹泉亦自清肠吻慿谁与问旧城郭何如英雄安在何説解孤愤　铜鞮路极目长安甚近当时賔主相信翩翩公子登髙赋局面还思着乗暇整谩课栁评花拔镜掻篷鬓江平浪稳怅我有兰舟何人共楫毋作孔明恨
　　八声甘州【庚戌重九约诸友登龙山阻雨】
　　拟龙山把酒酹西风西风苦无情似秋容不受骚人登眺特地悭晴依稀两三过雁何处是方城目防危楼外山逺烟轻　且对黄花一笑叹浮生易老乐事难并唤遏云低唱檐溜任霖铃问何如乌纱折角把芳名盖取晋参军东篱下隂晴不管输与渊明
　　又【庚戌夀郑丞相】
　　有厐眉扶杖岘山来举觞夀南山道天怜赤子相逢钧播乆望毡还幸际君王神武上宰是甘盘少运风霆手整顿何难　好个霜天时聼雁门新雁眺逺凭栏想经纶心上一防炳如丹抚舆图真儒事了把勲庸留在鼎彛看八千嵗四明洞府一佛人间


　　可斋杂藁巻三十一
　　钦定四库全书巻
　　可斋杂藁巻三十二　　　宋　李曽伯　撰词
　　沁园春【丁酉春陪制垣齐安郡圃曲水之集】
　　形胜风流乐事良辰一时四并正榆更新火觞浮曲水那堪上巳又是清明赤壁功名东坡文字俯仰人间无古今诗书帅对烽烟静昼俎豆添春　水邉天气催人便须认杨花雪様生慨英风满席思旌绵上清谈东阁肯记兰亭安得长绳髙悬碧落系住画檐红日隂柔桑外听鸣鸠唤雨全胜流莺
　　又【庚戍为亲庭夀】
　　鸿禧主人一闲半年未尝厌闲谓有溪可钓有田可耕有兰堪佩有菊堪餐羽檄秋风胡笳夜月多少勲名留汉关如今且效樽罍北海歌舞东山　门前咫尺长安但只恐纶音催禁班把鹭鬓数茎更因民白鸥心一片犹为君丹蓝绶儿痴防衣家庆倦羽伶俜江汉还春光小看庭闱嵗嵗一笑梅间
　　又【代为亲庭夀】
　　轩冕傥来功名杯水行藏倚楼把方畧评梅工夫课栁精神伴鹤谈笑盟鸥草檄寻樵移文问钓任江上东南风未休君知否问如今緑野胜似青油　从伊万戸封留算得似团栾歌笑不怕魏阙兴思髙车驷马江湖难着缓带轻裘雪意何如新醪熟未乐事良辰聊献酬从今去更八千椿算才一春秋
　　又【代夀直院陈文昌】
　　今代清流北斗以南文昌一星对露门进读銮坡演翰琐闱批勅瑶牒成文笔下权衡胸中律度礼乐人才供讨论鸳行里羡才髙片玉辉映条氷　几年简在吾君便须把诗书开太平笑诸公炙手昔成何事一贤冷眼今独修名花底退朝槐邉听制一武商岩霖雨新金罍举对春风九十嵗嵗平分
　　又【乙未代夀尤制帅】
　　天下中庸千载一灯传之自公有涵洪雅量陂澄千顷坚凝定力壁立孤峯佐鼎调梅参帷借箸略试斯文经济功听淮鹤暂素丝揽辔玉帐分弓　朝来鼓角声雄庆元帅新除初度逢任西风局面人皆澒洞福星堂上我独从容草檄传燕开门释蔡了却中原公衮东归廊庙把格天勋业与宋无穷
　　又【壬寅饯余宣谕入蜀】
　　画舸呼风长劔倚天壮哉此行指洞庭彭蠡徧观呉楚瞿塘灔滪直上峨岷帝语春温军声秋肃手济时屯开泰平天应是念蚕丛父老公为更生　眼看四海无人今天下英雄惟使君想驰情忠武将兴王业抚膺司马忍外吾民净洗甲兵归来鼎辅定使八荒同一云经营事比京河形势更近函秦
　　又【庚子登鳯凰台和壁间韵】
　　漫浪江头三听秋砧一登故台望烟芜莽苍令人目防风樯掀舞何日眉开把酒新亭围碁别墅老气当时何壮哉江东事百年无恙全是时才　纷然竞付轻埃还水绕賔心东向淮叹阿奴侪辈因人碌碌乃翁材畧余地恢恢鳯阙天髙鹭洲潮落约取白鸥归去来防干外英雄陈迹一酹琼杯
　　又【再和】
　　绮阁香销玉砌梦残凄凉旧台对御沟红叶一畨木落宫墙黄菊几度花开水遡岷源山聫呉防目送征鸿安徃哉都休问六朝人物谁拙谁才　平生衮衮烟埃记疋马当年荆蜀淮叹凋零殆尽词源已竭消磨未去酒量犹恢八跪蠏肥四腮鲈美客有可人招不来油幢暇凭防一笑相与传杯
　　又【和广文叔有季秋既望之约不及赴】
　　目防长空手拍危栏髙兴酒浓拟招呼短艇追陪飞盖一餐湘菊共赋芙蓉雁字沉秋鸦林噪晚几阵萧萧雨更风空凝伫不如一鹤随意西东　堪嗟乐事难逢愧元伯巨卿千里从望文星聚彩交辉呉分天颷吹起独隔昆蓬野墅荒烟败荷衰草人在可怜憔悴中还相念愿持觥薄罚别许从容
　　又【自和即事】
　　雨抹晴妆修眉镜清寸碧翠浓对蒹葭尽处丛丛烟树池塘侧畔面面芙蓉千百栖乌一行过雁时有婆娑一笛风斜阳里更青帘半卷在小桥东　佳人何日重逢问还肯扁舟载酒从笑平生劲槩寸心如铁中年老态两鬓成蓬荷锸栽蔬腰防刈稻且寄西郊图画中空囘首望五湖鸥鹭心事容容
　　又【再和】
　　秋岂悲人人不悲秋比春更浓有蕙兰丰度尚存芳菊牡丹文献犹在芙蓉举蠏持醪得鲈作鲙晋宋间人有此风休轻笑彼柴桑傲吏龌龊篱东携壶与客还逢愿时许先生杖屦从叹尘踪如寄鸥鳬江海性真聊适蜩鷃蒿蓬刮眼青天惊心黄叶立尽梧桐月正中凄然乆看物情终竟不似春容
　　又【甲辰饯尤木石赴九江帅】
　　大江之西匡庐之隂壮哉此州有舳舻千里旌旗百万襟喉上国屏翰中流弹压鲸波指麾虎渡着此商川万斛舟青氊旧看敦诗説礼缓带轻裘　十年泉石优防乆髙卧元龙百尺楼正九重侧席相期岩弼一贤砥柱聊试邉筹了却分弓归来调鼎得见茂何复忧谈兵暇问琵琶歌曲无恙还不
　　又【甲辰夀王縂侍】
　　北固台端南渡后来无此伟人自从容佐鼎光华辔几年中外属目经纶万灶炊烟千艘漕雪手整江淮如掌平诗书效看马腾士饱酒好兵精平生余事功名岂管葛诸人能拟伦暂牙筹防戯小淹惟月金瓯注想便合为霖沆瀣一襟风流八咏秋入诗坛如许清为公夀有黄花不老长伴香名
　　又【饯邓季谦赴班】
　　揽秀岷峨着鞭江淮诸公所竒对塞垣烟淡相随弓劔城楼月落几共灯棊驿栁摇黄溪桃涨緑稳赴春风度玉墀亨衢去看紫薇红药太乙青藜　孤山若放梅时莫忘却扬州曽有诗怅莫防难驻堪怜只影中年易感秪付双眉珍重交情勉旃时用囘首岫云从此归能相忆有好音遗我在水之湄
　　又【饯税巽甫】
　　唐人以处士辟幕府如石温辈甚多税君巽甫以命士来淮幕三年矣畧不能挽之以寸巽甫虽安之如某歉何临别赋沁园春以饯
　　水北洛南未尝无人不同者时赖交情兰臭绸缪相好官情云薄得失何知夜观论兵春原吊古慷慨事功千载期萧如也料行囊如水只有新诗　归兮归去来兮我亦办征防非晚归正姑蘓台畔米亷酒好呉松江上莼嫩鱼肥我住孤村相连一水载月不妨时过之长亭路又何须囘首折栁依依
　　又【丙午登多景楼和呉履斋韵】
　　天下竒观江浮两山地雄一州对晴烟林翠怒涛翻雪离离塞草拍拍风舟春去春来潮生潮落几度斜阳人倚楼堪怜处怅英雄白髪空敝貂裘敌淮头水尚咽流谁为把乌樯付石尤问只今人物岂无安石且容老子还访浮丘鸥鹭眠沙渔樵唱晩不管人间半防愁危栏外沧波无极去去归休
　　又【丙午和淮安朱賛府韵以同在丙寅安陆围中朱八十余矣】
　　紫金山前铁骑围中惟公尚知怅当时丱角鱼犹同队如今缟鬓鸥已忘机故垒荒榛羣贤拱木畴记官军夜战时不图见独嵗寒不改老气犹竒嗟哉月驶舟移四十载光隂昨梦非叹荷薪弗克秪慙弓冶局柴却扫絶望簮圭菌短椿长鷃防鹏巨天分当然何足疑闻公里有磻溪堪钓盍亦云归
　　又【丙午夀常丞叔】
　　大防归来小阮适闲喜同此时问垂弧歴载几畨遥祝举觞华旦相防良希颂以松椿酌之椒栢预卜明年百事宜春犹浅趂雪晴梅放且和新诗　公虽厌直兰闱如正色朝端当宁知看大廷诸老争推前席吾家五祖自有传衣暖律初囘要津立上卿相时来皆可为祈公夀与东君不老南极齐辉
　　又【庚戌初度自赋】
　　弧矢四方江汉一萍少年壮防叹而今老矣秪宜野服欲何为者还着轻裘匹马萧萧孤鸾杳杳城郭重来空白头西风里对一畨新月又荻花秋　依然千古荆州问刘表诸人还在不向亭前举酒不堪北顾船头击楫忍负中流逺水长天淡烟衰草还是当时王粲楼何如且倩呉歌楚舞一洗新愁
　　又【月夜自和】
　　嗟矍铄翁对婵娟月懐汗漫防怅江湖兴有季鹰鲈鲙田园忍负晏子狐裘丹桂开时青苹处家在三呉天尽头庭臯静又一畨叶落天下皆秋　少年弓剑邉州惊转首黄梁还梦不叹悠悠千载关山无恙防防一水嵗月俱流镜晃菱花笳悲芦叶新雁数行人倚楼君知否把眉峯蹙破岂为身愁
　　又【中秋约僚佐观击圆登懐逺用前韵】
　　唤麯生来与嫦娥约从太守逰把玉箫声寄萧关短笛霓裳曲换清塞重裘桂影飘摇桐隂立尽多少征人霜满头油幢暇不掀髯一笑辜负中秋　斗杓矗处中州还有解闻鸡起舞不看鸣中鹄穿杨电激飞毬戯马防棰星流绣防归军玳簮环客薄晩同登庾亮楼浮生事是几畨翫月何苦多愁
　　又【以雨不克登楼用韵】
　　麯生来言素娥寄声偶阆苑游问去年今夕逢余桂岭前年今夕见子莵裘何事尘劳啓人厌倦痴兔老蟾因缩头冝珍重要相期后防直待来秋　休休莫舞凉州岂巫女风姨相妬不枉停歌凖拟氷轮东上持杯顾恋银汉西流一笑天悭四并时少应负珠十二楼呼蕉叶且与生酹古排遣牢愁
　　又【饯縂干陈公储】
　　百尺楼头竒哉此翁元龙后身当壮年襟度百川鲸吸平生出处一片鸥轻冷淡逋梅淋漓旭草但见风雷笔下生荆州幙觉坐间小异乃有斯人　牙樯喜色津津正江影涵秋无防尘对白苹黄苇且供诗巻紫薇红药聊演丝纶举酒延蟾倚栏闻雁应念征人归尚春君王问尽不妨细説万里戎情








　　可斋杂藁巻三十二
　　钦定四库全书
　　可斋杂藁巻三十三　　　宋　李曽伯　撰词
　　水调歌头【甲申春利州漕廨翫月闻琴和周昞仲韵】
　　一段太清境谁幻出堦防不知身住何处爽气逼霜但见人间一様似夜又还非夜栖鸟不安巢认得在尘世禁鼓二更敲　最快看来竹底上梅梢几家朱戸不如儿女醉蓬茅谁把琴声三弄不管骚人幽趣似向曲中嘲长啸赋赤壁有酒更无肴
　　又【再和】
　　夜永厌银烛移歩下堂坳秋风昨梦少年髙兴鹄成袍世上痴儿睡去歴歴江山细数孤鹘啸危巢地静未容去门掩不妨敲　转巍防低画桷落寒梢南楼老子争似短笛一椽茅无色界间长啸不夜城中髙卧随意弄诗嘲洗斚要更酌为我问佳肴
　　又【丙戌夀蜀阃】
　　千一载英杰百二国山河提封几半宇宙万里伏天戈十乗晋军旗鼓三嵗秦关扄锁地利属人和位次功第一未数鄼侯何　建青油持紫荷听黄麻乾坤整顿都了玉殿侍羲娥且醉东湖花栁却泛西湖舟楫留不住岷峨谁为语儒馆浓墨被诗歌
　　又【代夀昌州守叔祖】
　　三蜀最佳处昌是海棠州清香燕寝间暇人与地风流十万人家夀域六七十翁儿状眉夀祝公侯谁为语廊庙且许冦恂留　过书云才几日纪千秋祖孙巵酒相贺庆事袭箕裘自有诗书万巻安用田园千顷松菊足优防持以夀公者梅蕚伴清修
　　又【丁亥重阳登益昌二郎庙楼】
　　老子世比客家本住呉头登临聊复尔耳佳节懒为酬刚被西风防送又为黄花牵帅草创作斯逰目力无际更上一层楼　对长江流不尽古今愁慿栏正拟一笑襟抱怯于秋髙处令人心悸放旷舒懐何暇好趂醒时休留取江湖量归去醉中州
　　又【丁亥送方子南出蜀】
　　行客送行客况又值新秋莼乡此去万里先我上扁舟三载乌奴聚首异县乡情对语乗月几登楼去去逺蜀口日日望呉头　丹青手描不就此离愁半生萍梗江汉别恨最绸缪逺水长空一色秋尽波平如掌雁序际天逰故旧有相问犹滞剑南州
　　又【乙未沿檄颍夀】
　　骤雨送行色把剑渡长淮西风咄咄怪事吹不散烟霾才是橙黄时早似梅邉天气寒意已相催老子尚顽耐仆马若虺隤　叹平生身客路半天涯飞鸢跕跕曽见底事又重来囘首白云何处目送孤鸿千里去影为徘徊篱菊渐秋色社瓮有新醅
　　又【和呉鹤林舍人送杨帅韵】
　　万里长淮北青是汉时山几年壁垒相望髙枕度春闲不道草庐豪杰手袖伊吾长剑驰志在楼兰钟鼓今秋肃氊胆氷寒　诗书帅金横带玉为鞍天生如结数辈敌岂易江南京索成臯此际东郭韩卢俱困故老正争看琳檄未能草冯铗直空弹
　　又【庚子夀制阃别尚书】
　　岘山羊叔子江左管夷吾勲名掀掲宇宙金匵移丹书两载风寒卧防一柱狂澜屹立形势壮陪都功业笑儿辈别有大规模　看东归逰鳯沼转鸿枢不应廊庙人物犹佩玉麟符好是茅峯仙客更与钟山佛子同日庆垂弧一饮共千嵗永永辅皇图
　　又【庚子送周昞仲赴江东幙】
　　簮履盛元幙领袖属英防登车揽辔余事何止客诸侯看尽巫云岷雪却访庐峯湓浦砥柱賛中流百叠青山路一片白苹洲　今日事风涛上一虚舟长江万顷寒碧犹谓马能浮况是眼前局面心腹忧如邉角胜着赖帷筹谈笑济时了勲业迈前修
　　又【辛丑送胡子安赴逺安】
　　风卷江湖浪举足是羊肠峡山知在何处榛莽更凄凉不为渊明五斗直为班超万里雅志未能防耿耿富襟抱行计有诗嚢　溯呉头逾楚尾界瞿塘从它眤眤燕语留不住征樯芳草天涯弥望着我飞鳬来去在在可徜徉持此见刘表抵掌与谈王
　　又【甲辰中秋和傅山父韵】
　　幻出广寒境罗袜净无尘素娥风格分明玉骨水为神手揽清光盈掬眼看山河一色阅尽古今人对影且长啸一酌瓮头春　千万顷琉璃色楚天清庾楼袁舫何事汩汩主和賔但见老蟾无恙不管镜圆钩阙寒暑任相更此夕幸无雨何惜放顔醺
　　又【幙府有和再用韵】
　　碾就一轮玉扫尽四邉尘白乎不涅不磷千古此丰神领畧常娥体态寂寞谪僊材调四海岂无人安得金丹诀长驻玉顔春　镜圆明氷様防水来清良宵难值如许何惜且留賔拟唤桓伊三弄影转画栏西畔钟鼓趣残更肺腑尽霜雪麴蘖不能醺
　　又【再和】
　　乆欲乗槎去间阔几仙尘乾坤炯炯不夜造化抑何神谁道二分无赖到处一轮都满天未始私人今夕果何夕非夏亦非春　风露下明作哲圣之清纷纷浮世代谢燕客与鸿賔欢恨离愁尽扫谢赋鲍诗髙束一枕听严更尔自屋梁落吾已醉醺醺
　　又【送制参向君玉归里】
　　薄酒长亭别饱饭故园归两年婉婉席上甘苦每同之騄骥羣中独歩麋鹿兴前不瞬孰可与争驰力挽不能寸健翮遽斜飞　经营事艰难状老天知区区塞马得失一笑付观碁用则风云万里不用烟霞一壑两鬓未应丝囘首乌樯外鸥鸟自忘机
　　又【乙已九月夀城获捷和傅山父凯歌韵】
　　壁垒壮西塞形势古州来九重庙算经逺邉隙肯轻开整顿金城千仭遮防风寒数处蛇豕敢当哉惆怅倚长剑扫未尽烟埃　骑连营桥列栅木成排敌人鱼釡视我孰与障吾淮横槊冲围四出北府牢之何勇新进喜多才老子可归矣击壤乐春台
　　又【幙府有和再用韵】
　　枣颊上秋色羽檄下南来斧螗锋猬棼集沉雾扫难开细看眼前局面惊落人间匕筯砥柱者谁哉熊虎贾余勇狐兔等轻埃　炮雷轰戈日耀阵云排不图风定波息谈笑静长淮休説穿杨妙手乗早閙篮抽脚谁拙又谁才束起楼兰剑归钓子陵台
　　又【戊申和八牎叔为夀韵】
　　壮志小鹏背万里欲乗风马瘏裘敝老来无复旧逰重楚尾呉头蜀口三十载间陈迹衮衮水之东休説射雕手且学钓鱼翁　奚为者聊尔且此山中壶觞自引不妨换羽与移宫蓬矢桑弧何事朝菌大椿皆分识破色俱空掬润弄明月长啸倚看松
　　又【再和】
　　鸿雁未应到可怪此畨风木樨天气何事爽逼夹衣重长记呼韩塞下每向飞亷声里占见马蹄东今且闭门睡都不管山翁　李北平班定逺魏云中纷纷成败任取勲业纪南宫幸得明朝无雨定是中宵有月莫放酒尊空起舞防庭叶清影伴岩松
　　又【招八牎叔托疾再和】
　　一畨蓼花雨几阵桂枝风杖藜多暇准拟同醉小山重底事阮郎清致苦托休文瘦损咫尺阻西东秋色浩如许岂可欠诗翁　门前事都莫问付杯中纷纷蛮触等耳富贵大槐宫何惜振衣而起相与凭栏一笑抵掌共谈空佳客倘不至推枕卧云松
　　又【戊申送厉守赴濡须漕】
　　缔好恨不早觌面雅相知璿星楼上一见天产此英竒功在淮梁砥柱政蔼汉扶襦袴仅借冦恂朞懊恼剑花冷手欲鲙鲸鲵　濡须坞咽喉地腹心谁公其揽辔慿轼勲业笑谈为贯索旄头息熖斗极泰阶动色归佐太平基客有问仆者只説在渔矶
　　又【已酉宿樟原驿得雨】
　　之子问行役火伞正当天酷哉几可炙手流汗满襟沾仆仆长亭道古人在竹舆何似甑釡受蒸煎帝悯苍生热勅下九龙渊　命丰隆驱屏翳起蜚亷神工一炊黍顷爽气遍垓埏洗涤山河尘土转作清凉境界物类举醒然稽首谢天赐伸脚快宵眠
　　又【题临江驿和徐意一韵】
　　君莫厌行役易尔此非难人情无已乆隂忧潦霁忧干借得庭轩一榻防却征涂炭暑小驻瀹龙团世路任渠险襟抱五湖寛　叹平生环辙迹已苍顔梅花雪片万里奚又絷南冠应是江山好处犹待推挂老眼天未许休官莫忆故园竹日日报平安
　　又【庚戌夀静斋叔】
　　乔木老盘谷仙李盛峨岷参横井转月邉犹赖有长庚传得丹溪正派更是平庵宅相夷路早蜚英十载星沙幕一片玉壶氷　题舆了千万里尽云津渚宫小驻不妨谈笑对秋城西去慿熊驾驷东下握兰持槖衮衮看峥嵘愿借鹫峯桂嵗以夀金觥
　　又【辛亥中秋和陈次贾用坡仙韵】
　　万里净无翳一镜独当天老蟾痴儿顽甚阅世几何年任尔炎凉千变不改山河一色爽气逼人寒何必乗槎去直到斗牛间　叹常娥元不嫁只孤眠古今遗恨不能长似此宵圆我有竹溪茅舍辨取金风玉露一笑四并全细和坡僊句低唱劝蝉娟






　　可斋杂藁巻三十三
　　钦定四库全书
　　可斋杂藁巻三十四　　　宋　李曽伯　撰词
　　满江红【丁丑登均州武当山】
　　镇日山行人倦也马还无力逰歴处縂堪图画足供吟笔涧水緑中声潄玉岭云白外光浮碧信野花啼鸟一般春今方识　真可羡林泉客真可叹尘埃役想希夷冷笑我曹踪迹七十二峯神物境几千万壑仙人室待身名办了却归来相寻觅
　　又【甲申春侍亲来利州道间】
　　衮衮青春都只恁堂堂过了才解得一分春思一分春恼儿态尚眠庭院栁梦魂已入池塘草问不知春意到花梢深多少　花正似人人小人应似年年好奈呉防望防秦关声杳不恨碧云遮雁断只愁红雨催莺老最苦是茅店月明时鸡声晓
　　又【甲申夀蜀阃】
　　天顾坤维烦紫气来从南斗鞭才定匆匆塞上咏薇吟栁少借日邉霖雨望教知天下风云手听吾民争説近年无前朝有　平安夜舒长昼笳鼓静笙歌奏记西湖五月藕花时待把雁门冠带了归来麟阁丹青旧放蜀山万防入樽罍为君夀
　　又【甲午冝兴赋僧舍墨梅】
　　姑射山人仙去后唯存标格犹赖有墨池老手草能白留得嵗寒风骨在岂烦造化栽培力有世间肉眼莫教防非渠识　元不夜枝何月元未臈花何雪最孤髙不受多情轻折只有暗香天靳予黄金作指难为术更若将解语付真真空成色
　　又【丁未初度自赋】
　　老去生涯都付与一丘一壑功名事慙非好手几逢危着走马鬬鸡年少趣稚牛酾酒军中乐到而今浑似梦中防休休莫　江湖路西风恶霄汉志秋云薄更那堪州铁铸成重错当贵买臣毋足羡知非伯玉真能觉问心期应有海翁鸥山人鹤
　　又【八牎叔和再用韵】
　　竹马同防平生志相期霄壑今老矣儒冠寜误戎装徒着卷起鲸鲵江海事放教禽鸟山林乐问尚防舞剑渡河无公应莫　粟可饭衣从恶秫可酒茶胜薄但此身长健老天不错行院昼闲参内景蒲团夜坐披圆觉愿此生无愧北山猿西湖鹤
　　又【再和】
　　小小池亭髣髴似洛川岩壑天付与老身防戏余生吃着防喜酒能消世虑飜疑书解妨人乐听两翁白雪寄新词愁言莫　毋自叹蒿莱恶甘自味虀盐薄对乱花丛竹翠红交错元亮悦闻亲友话羲之常恐儿曹觉望碧云休忆女乗鸾人骑鹤
　　又【再和】
　　既作闲人便应付此身沟壑不应更将愁半防寸心中着责子渊明徒自苦忧君范老何时乐纵一嘲一咏欲奚为何如莫　不自鄙葵蔬恶还肯荐茅柴薄任侯门海陆杂陈珍错有暇盍聫车骑过相忘勿遣诗情觉怕家僮无处买莼鲈烹琴鹤
　　贺新郎【甲申代亲庭送崔菊坡出蜀】
　　万里归朝去倚江亭緑波碧色一川晴絮赢得威名留草木玉垒雪山髙处未应减平淮裴度见説金瓯书字乆待公来便作商岩雨休忘却蜀都赋　旌旗回首春城暮听樯头飞燕似把人情低诉两两三三鸥鹭里拍拍船儿一羽算惟有清芬载取百万人家儿様恋恨栁风不为留连住离梦绕沙隄路
　　又【已丑为亲庭夀】
　　满酌荆州酒望莱庭斑衣拜祝俾吾亲夀玉水雪楼防宦地近访甘棠依旧逢父老颂声盈口争道蜀邉劳数载也真宜略伴云横岫小儿辈任成否　东皋十月梅开后想亲友团栾一笑从容觞豆塞上弓刀成底事不过腰金如斗算不直渊明株栁只恐鲸鲵无计取更须烦緑野持竿手着勲业国长乆
　　又【庚戌和薛制参赋雪韵】
　　将谓霏防雨恍朝来虚檐生白寒侵冒絮拟和盐花凌谢韫巧思飜成金注谁寄我雪车氷柱酿熟羊羔炉拥兽羡画楼金帐调宫羽人应共囘风舞　围场校猎淮云暮记当时银杯缟带网禽罝兔老去不禁鞍马力独对愁吟似甫问一棹剡溪何处愿与铁衣春解戍把梁园旧话供儿语孤梅外梦魂度
　　又【再和】
　　才过黄花雨问长堤依依万栁未春何絮一目河山银幻出惊诧夜光流注巍观矗玉为云柱风卷寒芦迷过雁沧波莫认沙鸥羽千万蝶空中舞　霸桥寂寞前溪暮耸诗肩霜裘摧路月毫挥兔记得梅奴曽索笑解佩如逢交甫今孤垒寒烟深处休説鹅池平蔡事庆新年一稔驩相语持大白勿虚度
　　又【辛亥初度自赋】
　　幸得闲中趣问何为倐逾桂岭重来荆渚唤醒门前弧矢梦钩月相辉初度谩羞听军中鼙鼓马上弓刀成底事仅平明斾入襄州去能不愧古羊杜　此生何以酬明主怅新来鬓毛添白衰容如许三万貅齐贾勇好为一清狐兔看栁色大堤如故世事付之杯酒外那碁邉得失都休语来共看雁儿舞
　　念奴娇【壬午徽州道间】
　　黄梅过雨望隔林一缕长烟浮碧亟拥征鞍寻午梦卧看青山排闼扫户风清拂檐云淡爽气生萧髪黄梁惊觉子规枝上啼彻　堪羡麦熟蚕成酒香鸡嫩风味农家别幸有佳山供活计何苦江湖南北菊化陶园瓜荒邵圃空负干时防洛阳三顷胜如金印六国
　　又【见郑文昌于上栢】
　　平生宦海是几畨风雨几畨霜雪緑野来归身强健镜里防添华髪剑束头书寻架上富贵轻于叶南坡石竹年来尤更清絶　好是梅坞松关对湘溪一曲翠屏千叠柱杖篮舆诗巻里尚小东山勲业只恐鸥盟难忘鹤怨未是闲时节片雪收却照人依旧明月
　　又【丙午和朱希真老来可喜韵】
　　云胡不喜得抽脚篮中安身局外世路风涛都歴遍几度眉攅心碎八尺藤床二升粟饭方寸恢余地翻云覆雨从伊造物儿戯　不见刻木牵丝鸡皮鹤髪弄罢寂无事随分风光堪领略聊放踈狂些子刘项雌雄跖顔修短无彼亦无此茅檐髙卧不知春到花底
　　又【已酉振鹭驿和黄茶坡韵】
　　浮生如寄叹征尘驱我担簦西去烟嶂云屏相迎送几幅鹅溪缣素挥汗流金饮氷潄玉桃叶呼前渡若将有意道傍一鹭延竚　细读壁上龙蛇大丘笔在更着茶坡句樽酒十年今白髪不改江流东注胜概难逢旅懐易动信美非吾土恨无六翮长风万里髙举
　　满庭芳【丙午登多景楼和王縂侍韵】
　　浪拍金鼇春浮铁瓮气清天朗如秋江皋无事飞盖强追防万顷葡萄光里风樯共塔影悠悠人间事年华似栁一水与俱流　绸缪千古恨纷纷离合晋宋曹刘望长安何处落照西头徃事苍苔陈迹夷吾在吾属何愁清樽畔谁能为我一曲舞梁州
　　又【丙午冝兴山间】
　　山接平芜烟横逺墅修眉淡抹晴妆菊梅交际天未十分霜几许无穷秋思空凝竚衰栁斜阳溪头路黄芦一片鳬雁两三行　平章风景似画图一幅着我徜徉山中无事聊尔适吾狂不用登临感慨青帘外新酒堪甞何为者东家宋玉千古叹凄凉
　　瑞鹤仙【戊申初度自韵】
　　百年过半也怅壮心零落鬓星星也风儿渐凉也近中秋月儿又初生也田园暇也矍铄哉是翁也记当时弧矢垂门辜负四方志也　休也牙籖挿架玉帐持麾搃成非也浮生梦也皇皇欲奚为也趂身闲随分麄衣淡饭一笑又何妨也问神仙底处蓬莱醉乡是也
　　喜迁莺【乙未中秋同诸北客翫月于颍州之南楼】
　　轻云暮卷望澄空如水千里一碧菱镜氷悬桂轮玉碾喜见中原秋色老蟾炯炯无翳阅尽尘寰今昔堪恨处度霓裳曽到长生宫阙　坐客休叹息防此清光天岂限南北便好乗风为持玉斧修取山河如一西湖旧时花草防遣孀娥重识从今去举太平翫事长如今夕
　　声声慢【赋红梅】
　　红绡剪就绛蜡镕成天然一种仙姿竹外家风凄凉俭薄为宜东君苦怜消瘦强教伊傅粉匀脂较量尽胜夭桃轻俗繁杏麤肥　好是新妆雅态对踈蝉淡淡薄雾霏霏逈出红尘轻盈玉骨氷肌犹嫌汚人顔色谁云似虢国娥眉香韵别怕满园蜂蝶未知
　　又【和韵赋江梅】
　　修洁孤髙凌霜傲雪潇然尘外丰姿一白无瑕玉堂茅舍俱宜飘飘羽衣缟袂都不染富贵膏脂调羮事看水邉清瘦雨后红肥　偏爱春工尚浅向南枝信透东阁香霏翠防犹寒不禁弱质柔肌浑如故人邂逅聊相与一笑开眉归去晩任帘栊深闭未知
　　青玉案【癸未道间】
　　栖鸦啼破烟林暝把旅梦俄惊醒猛拍征鞍登小岭峰囘路转月明人静幻出清凉境　马蹄碎琼瑶影任露压中纱未忺整贪着前山云隠隠翠防深处有人家否试击柴扃问
　　又【丁未夀八叔】
　　去年曽借梅为夀转眼垂弧小春又一笑巡檐清影瘦雪邉聊且收香藏白少俟融和透　新来东阁髙吟就金鼎家声自依旧唤取玉妃重举酒百花头上一枝芳信终属东君手
　　好事近【甲申春益昌作】
　　春在粉墙西墙里不知春色惟有桃花一树似故园曽识　晚来携客上南楼山外又山隔准拟清明何处问东风知得
　　栁梢青【丙戌送陈仁父赴班】
　　万里青天西来后我先我东归夜月鞭筹春风幕府鹗荐争推　杯行到手休辞道秋菊春兰有时若到松江莫惊鸥鹭记取坡词
　　虞美人【已亥春卧病于池州天庆观】
　　韶华只隔牎儿外病起昏于醉花开花落总相忘惟有梦随蝴蝶趂春忙　故园芳草应如旧只恨人消瘦拟慿飞燕语归期却牡丹开了有酴醿
　　减字木兰花【丙午和朱希真韵】
　　无可不可还你天公还我我味触声香尽付荘周蝶满床　瞒天不过留取心机休用破净几明乐取闲中日月长
　　又【再和】
　　如何则可我亦不知其谓我隠几焚香对酒一壶书一床　知仁观过浑沌翻瞬谁凿破寄傲南牕堪羡渊明滋味长
　　西江月【冝兴山间即事】
　　不暖不寒天气无思无虑山人竹时听野禽鸣更有松风成韵　竟日蒲团打坐有时藜杖闲行呼童开酒荐杯羮欲睡携书就枕
　　又【再和】
　　排遣新寒有酒追寻旧隠无人四山朔吹又冬鸣吹送午钟余韵　过眼霜髙木落寄心月驶云行归欤闭户饱藜羮世事华胥一枕
　　唐多令【庚戌六月赴荆阃宿江亭】
　　枫荻响飕飕长江六月秋二十年重到沙头城郭人民那似旧曽识面两三鸥　落日且登楼英雄休涕流望黄旗王气东浮借问烟芜苍莽处还莫是古襄州
　　防绛唇【辛亥饯陈次贾归】
　　懒上巍楼楚江一望天无际漫逰萍寄莫挽东流水一片秋光直到山隂里人还记戍邉归未更忆鲈鱼美
　　摸鱼儿【送窦制干赴漕趂班】
　　趂西风且登黄鹤挥毫先奏秋赋燕山桂种清芬在人物翩翩如许堪羡处长安近蟾宫相继金门步佳哉盛举看精淬龙泉厚培鹏背自此要津去　荆州事多幸乡情相予几畨灯柝棊墅转头江濶轻防速梦入呉松鸥鹭君记取旧王粲曽言信美非吾土故人相语为细数艰难满头雪白无奈戍邉苦
　　又【壬子初度】
　　对垂弧引觞一笑凄凉薄分天赋丁年驰骛弓刀后报国孤忠自许堪叹处今老矣强顔犹踵邯郸步安能逺举漫目送征鸿梦劳蝴蝶无计便归去　清闲福旧説天公靳予何时松菊村墅生非燕颔鸢肩相岂是觚棱鹓鹭收拾取休直似文渊定逺空懐土阿戎可语待乞得身还屏伊世累甘受作诗苦
　　朝中措【送管顺甫赴漕】
　　少年随分赋鹦洲得意桂花秋今日送君行色梦和月到南楼　林名仲父辞华季子香满南州勉力中流击楫吾须连钓鳌头
　　齐天乐【壬子和陈次贾为夀韵】
　　今年塞上秋来早街尚余芒曜举目关河惊心弧矢顾我岂堪戎纛几畨鳯诰愧保障何功恩隆旒藻笑指呼鹰露花烟草忆刘表　头颅如许相与嵗寒犹赖有白髪公道对月懐人临风访古徃事凄凉难考何时是了莫驰志伊吾贪名清庙松菊归来嵇山招此老
　　八声甘州【壬子饯帅机沈好问】
　　正莼鲈佳梦绕呉乡牙樯忍轻离向仲宣楼上凭髙举酒几共灯棊曽记少陵留咏出幙合持麾飞盖长安去华贯平跻　好是倚门迎笑恰野堂云壑菊梅后时庆鳯雏新长携手奉莱衣抚孤松絶胜细栁念征人徒老玉关西归来也幅巾藜杖办取追随
　　又【壬子九日约诸幙客防龙山】
　　领青油车骑出郊坰来逰晋龙山喜水天澄霁稲畦鎌净榆塞戈闲登髙谩醻佳节一笑破苍顔賸泛茱茰菊杯莫留残　休説参军徃事意当时凝眺不到长安赖座间小异豪气跃尘寰到如今秪成佳话记封姨曽荐众賔懽吾曹事有如此酒要共弹冠
　　又【自和】
　　怅浮生俯仰迹成空依然此江山对秋容如画天长雁度水濶鸥闲追防未甘老态慿酒借红顔归骑斜阳外栁老荷残　幸对黄花时节喜賔朋晤语烽火平安仅风巾一笑名尚满人寰要流芳相期千载肯区区徒恋片时懽姑聊尔招呼楚调慰藉南冠
　　满庭芳【壬子谢吕马帅送蠏】
　　八足横戈一身裹甲将军致尔来前呼僮解缚亟荐泽虞鲜族类横行草地今骈首鼎镬连连荆江上不图霜后风味似呉天　晴川千里外分甘遗逺多谢勤拳对香枨新酒一洗腥羶慰我吟情归思都忘却张孟鲈鳊持螯了老饕作赋佳话楚乡传
　　可斋杂藁巻三十四
　　可斋续藁原序
　　杂稿锓梓出于儿辈裒次中多少作未尝不动壮夫之悔一二季间复应酬又欲从而续之姑徇其意然军书蠭午中安有好语徒重作者寳祐甲寅四月既望












　　钦定四库全书
　　可斋续藳前巻一　　　　宋　李曽伯　撰表
　　贺寳祐改元【京湖制司】
　　常乆御时丕绍鸿圗之永乾元敷号聿偕鳯歴之更一札诞颁八荒胥怿窃以自天申命付予有家开寳真人肇启垂基之庆嘉祐盛际尤推必世之仁宣二祖之重光开千龄之景运载稽家数允协休符恭惟皇帝陛下寅畏严防刚健笃实德新日而又日勅命载歌时后天而奉天洗心以易嵗逢十闰序转三防答皇穹谴告之灵取圣化觧张之义于予改是宏济登兹臣敬布王言具孚民聴幸聨周翰颂天子之万年愿奉汉正还官仪于三辅
　　贺寳祐改元【龙图阁】
　　兼三御物仁当必世之新谓一为元歴启卜年之永涣敷大号防格两间窃惟以旱而诿干封因水而易地节应以文不以实犹莫答扵天威考诸古騐诸今孰若防扵祖武恭惟皇帝陛下兢兢犹舜翼翼若文守位以仁结人心扵能乆遇烖而惧启王业之复兴仰稽开寳垂统之艰难爰袭嘉祐跻时之熈洽辑隆名而诞告与寰宇以惟新扵万斯年自今以始臣班聨清禁阻丹墀出河洛之圗书将还一统赓江汉之诗雅用祝万年
　　贺寳祐改元【京西帅司】
　　天位握符将迈歴年之永日官更歴爰兴嗣嵗之元和格垓埏闗宗社防惟皇帝陛下应天以实必世而仁定能静静能安由大学之明徳变则通通则乆本神化以使民转否运而嘉祥祖乾纲之成宪寳思遗我知创业之维艰祐取尚贤念保邦之不易载襃羙号衍丕圗臣猥领师干竦聆涣汗岂惟癃老扶杖而聼诏书当使遐陬称藩而奉正朔
　　谢宣赐歴日【癸丑】
　　更元汉歴式临地统之初锡命楚封爰谨人时之授乾坤顺序华夏同文恭惟皇帝陛下道契五三运逢千一化陶独播熈然温厚之仁琴瑟载调昭若清夷之度继开寳嘉祐绵延之休命新车攻吉日赫奕之治功必世乃孚后天其永臣敢不钦承殊渥诞布成书比及三年虽乏陟明之绩有能一日愿殚必葺之忠
　　贺立皇子【京湖制司】
　　新元发号方交防象之三明诏选宗喜索震爻之一参诸大衍必也正名恭惟皇帝陛下光绍丕基识超逺覧事事而庙见思洪业之艰难亲亲以尚贤法前猷之果防时惟国本决自宸以祖宗之心为心何私之有谓兄弟之子犹子在礼则然社稷奠安天人悦豫臣迹縻荆阃忱切华封袭熈而宣重光庻永绵延之祚教事而谕诸德愿成岐嶷之资
　　贺立皇子【湖北帅司】
　　更元嗣歴肇新地统之年立爱正名近笃天彛之义胪传吉日彪列前星防惟皇帝陛下祗遹大猷聿开休运谓惟天惟祖不轻付托之传而有国有家乆念延洪之计岂特嘉祐老臣之累防恪遵绍兴元子之旧章克嶷克岐蔚有成人之噐丕承丕显益绵奕世之基赤社载封洪圗増固臣耸聆庆事属阻穷邉嘉与吏民欣逢一札十行之布愿言辅导俾臻九德六行之全
　　贺册瑞国公主
　　皇帝为父万年益衍本支之茂王姬下后一等晋防汤沐之封喜动宫闱闗家国恭惟皇帝陛下尧仁睦族舜智察伦治以身先克谨翠之戒爱由近始宜新组带之仪秩视分茅祉均绵瓞臣猥叨分阃欣际展亲沁幄承防未数东都之盛事汉濵流化第増南国之欢声
　　谢宣赐夏药【壬子】
　　彤庭防綍轸万甲之扞邉珍剂实奁按三庚而传驿礼隆体貎感极肺肝伏念臣职沗干方才惭课效虽臣心孔疚毎思蚤夜之饮氷而民瘼未蘓寕免闾阎之咨暑敢期衰薾上沐眷绥畀之汉札之十行赉以炎经之庻品光华宸渥蠲涤宿疴防惟皇帝陛下理国犹身跻民扵夀更化善治千年一遇扵南薫序情闵劳六月载懐扵北伐金藏在锡宠自天臣敢不精意服休鞠躬尽瘁扶持弱质岂徒荘叟之卫生推广洪防咸使舜民之觧愠
　　谢宣赐夏药【癸丑】
　　藩方玩嵗阅南陆之炎威诏防对时锡西山之珍剂鞠躬拜赐骨衔防伏念臣自癸水之一来凡庚金之四歴薫蒸雾潦老筋力扵驱驰蓬勃烟埃弊精神扵酬酢过沐中宸之俪渥洊勤上药之匪颁扵粲精奁増光逺垒防惟皇帝陛下两仪合徳一视同仁共武饬戎属当周原北伐之月阜民觧愠复见舜世南薫之风爰念邉臣俯加圣惠臣敢不益殚劳瘁思报生全推广君仁以起一方之病请求民隐兾臻六气之和
　　谢宣赐腊药
　　锡壌罔功三闻腊鼓寳奁实剂载被温纶佩涣渥之优隆抚防躬而激烈伏念臣防风数处在天一方序属折胶又过燕北粆离之师懐挟纩犹余汉屯皲瘃之忧敢期蠖濩之轸怜遽辱珍良之分赉同霑春育顿觧宿疴防惟皇帝陛下道适平康徳垂仁厚遣戍卫国闵其雨雪之时以予驭臣着之嵗月之典衰踪何幸嘉惠屡承臣敢不思称服休勉圗效报拜手万金之品谨防熊经誓心一节之忠仰酬鸿造
　　谢特赐银绢【癸丑】
　　封人愿圣夀顾无品贡之珍天子锡诸侯宠有币余之腆防醲眷厚感极愧浮伏念臣猥任蕃宣未酬简防仿汉朝之庆事遥祝玉巵继荆守之前修莫陈金鉴敢圗睿渥乃辱殊颁羙镣灿烂扵满籯繁繐森罗扵厥篚龙光逺逮愚分曷胜防惟皇帝陛下宪天聪明抚时熈洽以慈为寳相传奕世之寛仁其言如丝以厉在位之正直驭臣曰予惟帝之休臣敢不仰戴厖洪益加精白礼仪三百之赉服用无穷春秋八千之期颂祈有永
　　谢特赐银绢【甲寅】
　　月纪诞弥僣效封人之祝日宣蕃锡倐膺内府之珍礼极优隆感深激烈伏念臣猥分邉戍欣际昌辰举首嵩呼愿介阜冈之永寓忱荆贡直犹行潦之防敢期玉藻之眷绥爰侈金缯之颁赉启奁交灿端笏载祗防惟皇帝陛下运接千龄光被四表寳惟贤而不贵物逺格迩安衣在笥而弗及私臣钦民乂王言作命天宠在师臣敢不被服此防砥砺其节视古有功之贶曷称受藏继今休徳之承惟知精白
　　谢宣赐香茶【壬子】
　　受任戎行三值朱明之律传宣貂使载颁清燕之珍服命优隆拊膺激烈伏念臣防风承乏愒日罔功征筑虽劳未果腥羶之涤荡调度孔急不胜汤火之煎熬正当下土之溽蒸忽辱上方之锡赉炉烟霏瑞瓯雪浮花分从黼扆之邃严贮以寳奁之璀璨光华逺及气味顿増防惟皇帝陛下位正鼎凝徳参离照理明欲净常存淡泊之心道乆化成咸仰馨香之治驭臣曰予施恵以时臣敢不一饮知防三薫拜赐望紫皇案吏之侍阻预班聫还玉川山人之家尚夸宠渥
　　谢转宣奉大夫
　　课防槖班寳阅嵗华之十防加纶告首跻品秩之三祗命逾涯拊躬増愧伏念臣猥承先绪误际明时毫髪无长岂惮服勤之乆尺寸以上常虞取数之多饱更邉阃之风烟叨积从涂之月日扬州一梦恍若昔然楚户三霜倐其今矣不自觉光隂之迅速讵敢计班资之崇庳官簿程劳文阶序进念烛武无能之已甚视释之不调以何荣窃此宠休歉焉称塞恭惟皇帝陛下道符常乆智合离明爵禄驭臣盖得周王八柄之典黜陟咨岳且稽虞朝三考之规遂使踈踪亦叨殊渥臣敢不益殚驽钝仰戴鸿施报国何功惟恐犯恶盈之戒乞身而退庻几酬知止之心
　　谢兼防州路策应大使
　　榦方南纪共二非才备援西邻兼三有防属值时之孔棘爰祗事以敢辞伏念臣自揆庸人猥膺烦使三霜楚户曽防横草之劳一水呉乡乆作投林之想未遂累章之抗请甫承尺札之勉留敢谓眷懐复分忧頋既以汉水方城扞闗之要责且由瞿塘灔滪越境而俾谋岂惟示脉络之贯通正欲使首尾之应接頋穷以技讵暇兼营然念同舟共济而呉越犹当一心撃柝相闻而邾鲁岂容异视虽近事不可以前规而论而虚名未足为实患之支誓殚勤劳敢计利害诹日布九重之命防风添一面之防非借鸿休曷胜蟁负防惟皇帝陛下独昭睿防诞布皇灵科作新将以卫东南之头目舆圗披覧盖尤重荆益之咽喉故谕蜀之檄告甫闻而救邢之简书已播遂令不武亦忝共圗臣敢不协膂力之谋罄辅车之助第自维泾楫戒犹虑扵衣袽愿相保樊墙救靡劳扵冠髪
　　谢除端明殿学士
　　受任榦方曽乏戎旃之绩防防进律俾聫书殿之班三锡命而莫辞九顿首以祗拜窃以承明之直素髙侍从之华宋祁在定武而升犹谓乗邉之无状韩绛自州而擢盖由易镇之有行岂惟増儒学之荣所以重藩臣之望么防何者沗窃得之伏念臣踯躅孤踪间闗再牧以书生习乃堕矢人函人之伦与俗吏从犹亲仓氏库氏之役揆力莫胜扵共二丐休已凟扵再三敢谓扆知弗加屏弃頋四阅星霜之歴凡几叨雨露之防未能陪木石扵故邱乃获缀蘂珠扵碧落矧地连防子命兼应扵齿唇虽天逺瀛洲示将升其歩武渥隆责重才薄感深防惟皇帝陛下德运干刚化成常乆遣戍役衞中国修自治以规恢体羣臣懐诸揭至公而磨砺愧无尺寸宠有丝纶臣敢不祗荷厖洪誓殚精白躬承頋问无从拜赐扵龙盆力尽驱驰愿许収身扵马革
　　贺防樊告防
　　敌兵入境窥新垒以慿陵王旅效劳奉皇威而汛扫闗中国威震外方眷惟三岘之经营实出九重之谟防虽封疆之当守固隣敌之必争三年之间毎伐谋而輙胜一嵗于此廼挟忿以再侵自秋谍之屡闻知冬防之肆侮虓虎之阚逐鹿而来以数万众之旄头几六十里之阵脚机谋叵测事势亦危頼城髙而池深与兵精而食足士百其勇将一乃心遂乗其暮气之归随奏此宵征之防斫营大入犹倾厦之莫支执讯以还尽空壁而亟遁兵声大振敌魄已消是皆宗社之灵迄保藩篱之固臣负乗正虞扵致冦缨冠且廹扵救邻念此城乃南北气运之所闗頋何力而东西声击之可应倐聆吉语欣释旰忧恭惟皇帝陛下先物沉几知人善任悬象髙拱殊方若日之照临圣武布昭羸卒闻风而披靡兹焉隽克端自圗囘臣喜极賛幸逃旷责知数蒙扵天祐惧沓至扵事机当桑空蚕死之期虽浸衰扵敌运为弓劲马肥之备愿豫蓄扵帅谋
　　谢诏书奨谕
　　邉城敌忾幸吉语之彻闻中扆闵劳锡防言而加奨叨荣特异负愧冞深窃惟防樊用武之区此固强敌必争之地中更芜废乆委麋鹿之塲稍后经营几成狐兎之穴頼睿断挈还扵旧物然异谋睨视扵并邻三阅星霜几惊烽火比草青而既至甫冰合以复来讵意宵征荐腾昼防彼方连营挟忿以报东门之役我乃一鼓作气遂收中山之功皆宗社之有灵与将士之戮力臣职虽专阃智乏折冲登陴授兵麾红旗而决胜衔枚赴敌冒白刄以捐躯由因人成事以致斯若贪天为功而岂敢君之训也臣何力焉恭惟皇帝陛下先物沉几好谋能防有常而立武事固非蠢尔丑类之敢撄髙拱而操成功犹且臣子小勤之必録致颁明诏俯赉孤踪臣敢不肃承天汉之章加谨风寒之防司马获而郑皆喜顾愚未敢以为安得臣在而晋尚忧愿圣算圗其未至
　　谢宣赐腊药【癸丑】
　　职忝中权四见严凝之序防颁上药载膺温宻之宣拜手对敭拊躬战栗伏念臣乆叨麤使浸廹頺龄搤闗中之吭愧精神之不逮居天下之脊嗟气脉之未蘓属当霏雪之时又辱湛露之渥奁陈鋈白饵列鼎丹起衰薾之夙疴侈宠荣之昼锡恭惟皇帝陛下遇臣以礼视民如伤以楚师多寒毎示拊循扵营垒虽虞人不腊益加保防扵疆陲爰念愚踪洊加圣惠臣敢不感衔君赐消弭民咨医能治之盍俾囬扵强证臣今耄矣愿许乞扵余骸
　　谢宣赐香茶【甲寅】
　　分闑罔功届南交之炎溽寳奁颁赉兼内府之芳甘捧戴宠荣感懐激烈伏念臣驱驰寖老玩愒无庸十暑更尝秪用心之荼苦一寒孑立乏延誉之荃芬御炉倐锡扵龙煤贡焙且分扵鳯夸抚之温綍重以精镣侈清燕之二珍俾缁尘之一洗恭惟皇帝陛下平由谦施照并离明阜民之薫犹见衣裳之化求士如渴不遗葑菲之材致使防踪洊叨大赐臣敢不登嘉下拜纪徳中藏满腹风生当诧两旗之胜品举头露祷惟坚一瓣之精忠














　　可斋续藁前巻一
　　钦定四库全书
　　可斋续藁前巻二　　　　宋　李曽伯　撰启
　　代男除耤田令兼制机谢宰执
　　外阃举亲俾执军书之役上防及防兼叨甸楷之司防大钧播物之无垠岂小子成人之有造鞠躬祗渥感徳沦肌惟国之所重在戎古不以私废职如祁午可祁奚所以示公倘魏戊能魏舒其敢弗用固宜近制许置底僚然而奉常设属斯列王朝佐史等流特共子职倐焉并命必也当才如某者渉世未深力学尚浅犹金根车之多误字未识竒继鐡炉歩之相传书宜温故昨者备淮壖之履屐已而指岭峤以担簦縻粟是羞荷薪靡克甫毕凯风之戚载从霏雪之行婉婉幕中非不富竒才扵荆楚栖栖膝下乃令问旧歩扵邯郸朝扣九阍夕颁一札遂吹竽扵黛耜且珥笔扵青油卢仝之有添丁果充耘而为国韩愈之得阿买姑使冩以张军不几沐猴而冠毋乃乐鷃以鼓防深槖籥量溢缾罂恭惟某官厚徳承干至公用防帝爰赖同心扵大政世已知拭目扵太平俾尔服在大僚岂但彚茅之并进惟公克勤小物至扵细补以兼収致使么防亦被坱圠某敢不律身由礼服训教忠思稼穑之艰难一饭敢忘扵埏埴乘文书之间暇寸隂愿賛扵绸缪
　　两考谢宰执
　　昨牧上流猥任封疆之寄承休大造再更嵗月之书爰涤柔缄用摅谢悃伏念某误膺柬防洊玷蕃宣以天时则然不幸跨三年之间值两潦至地势如故今乃分一州之列守四城勉殚夙夜之祗勤凛惧春秋之责备愿休戍羝有类扵触藩坐阅桑隂驹倐惊扵过隙尚此逭旷瘝之戾居然载覆帱之仁恭惟某官掌运坤舆手扶防道规恢王业将成太原六月之功科军书毎徇金城七日之奏致容疎陋犹效驱驰转眼秋声曷若觧更张之瑟乞身晩节期扵播坱圠之钧
　　三考谢宰执
　　任周翰之来旬曽防厥效揆虞廷之考绩兹及是时凢翫愒以不虞皆髙明之所覆亟裁斐牍少控谢悰伏念某猥以庸才误膺烦使壮心零落犹且问扵举鞭老色侵寻几不堪扵防镜维此六月比及三年自知物理之已盈且觉人情之浸玩殆犹东野之马夫何求哉愿为首邱之狐不翅足矣属对桑隂之过眼岂胜戍之惊心非有此天孰为之地恭惟某官陶成万化器使羣材惟时而亮天工允作皇家之柱石以嵗而防吏治毎持公道之权衡致使么防获迯瘝旷某敢不分隂毕力寸地知防仰承汉丞相之忧邉固弗忘扵必葺俯徇祁大夫之请老母俾赋扵不归
　　囬袁宪袖启
　　星占郃舍犹紫气之望公雪满剡溪乗清风而过我同朝自昔当路载逢甫瞻辔玉之光华遽辱骈珠之错落一谦厚甚三复慊然恭惟某官楩柟豫章之材湛卢豪曹之器疆陲在目向曽草檄以却秦乡国闗心自请登车而谕蜀駉野乆推扵蕃息犴扉允借扵平反月黒风髙几更多事霜寒水劲一节十年我知共济扵波涛人莫能窥其涯涘兴懐睿眷易命使华访秦人之桃源虽不过邯郸之歩入恺之之蔗境盖将近河汉之津为国元需公华髪某老犹防塞喜遂聫防有懐剑栈之逰全如春梦同作洞庭之客正在嵗寒曽乏好辞用酬雅意士别三日甚惭呉下之阿防我有二天所恃兾州之刺史
　　囬常徳杨守防启
　　蜀无他杨乆闻公之籍甚道有苦李肯过我以顾之瞻熊轼以载欣捧骊珠而三复恭惟某官岷峨声闻闗洛心传万里造朝汉甘泉枚徐之望三湘佐阃唐河阳温石之流胡上眷之聿隆乃外庸而自诡民方歌袴戍喜趣挹江芷之香小驻楚骚之国访桃源之胜肯论魏晋之时诞一府之仁风坐洗五溪之瘴雨不容席暖即迓诏温某老尚守邉幸而聫事叙旧几同扵春梦论交方托扵夏盟君薄淮阳耶决不致乆淹之叹吾在汶上矣恐莫酬共济之心
　　囬新四川余制置防启
　　举杜预代荆将重上流之形势遣相如谕蜀乃为西道之主人端由圣上之属心岂在庸夫之饶舌雄辞过巽盛徳执谦恭惟某官撑天柱地之才鞭风驾霆之手侄夷简可相乆膺当宁之眷懐客薛公所言屡奏在邉之筹防源深流逺实茂英蜚江淮皆所知名朝廷方将大用弗摇山岳坐弭波涛属将清西风元规之尘固不容东山安石之卧见大夫无可使者宜为朕行古肤使其犹劣诸徒得君重爰建大元帅之旗鼓晋陞小司寇之槖簮号令甫行扵巴渝巫峡之间威声已振扵蓬婆滴博之外当路得君如彼经济岂难今世舍我其谁奋庸直易某但知敛衽预喜弹冠拟人而不以伦多见其弗知量为公朝贺托大国邻继兹肝胆之相孚无复藩墙之自异今日既盟之后其毋忘共济之心曷月予还归哉庶俾遂早休之志
　　囬梁制参
　　龙墀涣渥虎帐参谋奎阁光华夙着潜郎之望戎旃陪佐式资上介之贤忻闻紫气之东来重喜碧云之暮合恭惟某官澄清雅志开济竒才万里风寒早试筹邉之略十年云岫宁忘忧国之心时望固所共归公论乆而自定下乔木入幽谷曷不屑以惠来就熟路驾轻车姑何妨扵防戱今君行得所矣谓吾有此客乎揣上意盖二子之备鲁犹当方面行四履之赐齐某弩末技穷刀头梦切故人相值式酬何时樽酒之情国事方殷全借妙手奕棊之助
　　转宣奉大夫谢宰执
　　藩从服勤足十期之防课岩廊敷命首三品以升阶被纶綍以维新佩甄陶之有自伏念某误膺烦使实乏他长嵗月侵寻怅头颅之已老疆陲阅歴蔑毫髪之可书由逾淮归浙以投闲暨度岭来荆而受任星霜斯迈雨露常濡未能寛宵旰之懐惟恐犯春秋之责积成寸分遂入钧衡进之亚光禄之班扵以重元戎之寄侥逾至此造就使然载稽释之不调之年曽无虚日三叹李广弗侯之命乃有此天恭惟某官经国大儒济时硕辅羣吏以亷善岂惟得周典六计之规咨四岳以陟明又兼取虞廷三考之制致令庸陋亦冒宠荣某敢不顶踵衔防縻捐誓报睠言负乘祗虞取数之过盈许问邱樊庶遂乞身而知止
　　兼防州路防应大使谢宰执
　　风寒备北正虞负乘之讥天顾在西俾奉简书之援视鞭所指敛袵敢辞揆绵力以弗胜服防纶而祗惧惟国扵东南控二长之势防介荆益犹一身之吭必如虞虢之相为齿唇焉可楚越之自立肝胆此其畴昔兼置使存然岂劳信陵亲邯郸之行固亦无霁云致贺兰之请仅闻常戍类假虚声兹局面之顿殊将旄头之共御允为重任可付庸人如某者老矣防邉乆焉懐土类千钧之弩末不足发机向百尺之竿头岂容进歩我圉正嗟扵孔棘已田奚暇扵他芸頋此何时而能为役念蹊径五溪之宻接而江涛三峡之相通若鹿之掎角然庶乎能守非蛇之首尾应其曷克支茍惟击柝之相闻敢避同舟而共济以扶持是实覆帱之恭惟某官掌运坤舆力囬防道以静制四方之动惟明烛万事之机歌江汉以平夷日以兾绍复中兴之业谕巴蜀而遣使天其蘓还定新集之民虑震其邻用孚厥号是固辅车之义在讵容手肘之力艰社稷有灵愿释髙屋建瓴之虑封疆各保庶无缨冠被髪之劳
　　除端明殿学士谢宰执
　　鸿钧播物新科扵三邉麟殿通班昭宠绥扵一介循墙莫避蹐地奚胜窃以庐直承明序髙侍从君实之清名始称仲仪之素望乃宜否则易守成都尝除献肃或以夙在定武用赏景文倘成绩之无闻将前修之有腼如某者粗供任使见谓庸人嵗月惊心寄浮萍扵江汉风埃眯目懐落木扵家山尚当戍役之上流是岂书生之长技筚路蓝何有新功荆棘蒙茸未全旧观师老而扼吭捣虚之仅立财匮而沃焦捧漏之愈艰乆惭陪笔槖扵甘泉只合挂衣冠扵神武无能何取求去乃迁躐升笋玉之阶俾在蘂珠之选岂欲示朔方之精采且将重西土之喉衿頋诸儒翰墨之间所当处此如平生梦寐之际岂敢到兹才薄防隆感深愧溢恭惟某官立生民极主斯道盟声色不动而国势日尊气类相孚而人材云合扶偏补有一徳以享天心开诚布公縂众职以称上意伊侯谁在亦我仪圗某敢不徳佩楮中力殚弩末龙盆承渥敢希主眷之遭逢鸱閤酬知誓竭臣忠之报效益坚晚节庻遂早休
　　防樊获防贺宰执
　　敌丘侵塞正懐不测之虞新垒防勋再奏非常之防功归上宰威震外邦睠防阳自经理以来而敌国蓄窥圗之久顷草青而入随一战以师奔兹水涸复来襃羣首而猬聚赖城髙而池险与食足以兵精将一乃心士百其勇乗其暮气肃若宵征遂以六千之师破彼十万之众因人成事恃国有灵某猥縂师干获承庙算负乗致寇愧御侮之非才缨冠救邻且值时之多备幸聆凯报上释頋忧恭惟某官厚徳賛干至公用防经文纬武之略足以济时聚精防神之间隐然制胜犹金城赖弱翁之主斯淝水尽安石之谋一叚隽功近年未见某茍逃旷责喜极对敭昼防传闻既稍息风烟之警冬防戍撤愿令赋雨雪之归
　　诏书奨谕谢宰执
　　邉圉防闻仅逭风寒之责宸廷诏奨过形云汉之章端由廊庙之主盟陡觉阃垣之改观叨思过宠揣已増惭伏念某以庸缪才任经理事芟除榛莾虽还南雍之封疆蓬勃烟埃几歴中山之嵗月强敌相望扵数舍狡谋宁免扵肆窥幸而一却扵春水方生之时不圗再誓扵北风其凉之际頼三军贾勇出区脱以穷追而半夜斫营碎輼轒而亟遁因人成事惟帝念功頋臣力何有焉防公赐不及此恭惟某官恢洪雅量指纵神谟加惠穷陬示稍増扵意气折冲勍敌不自有其勲劳宻启睿聪致颁温防第战士正希扵优渥在藩臣曷称扵光华祗诵衮褒益惭绵薄犹士爕之胜城濮益为晋忧有弱翁以谋先零庻销汉患
　　谢陈中书四六劄
　　岛夷纳欵晋律何功禁掖演纶过褒示宠服王言之奨借感儒硕之主盟恭惟某官经纬斯文弥纶两制元良天下之本方资羽翼之忠太学贤士之闗正頼甄陶之化一条氷之辉映五色线之胸襟居人间风日不到之乡将储大用念岭外雾潦相蒸之地俯録小劳致勤鸿藻之发辉侈被龙光之赫奕祗惭绵薄莫称衮华某拜手诵言拊躬愧悚礼云折爼厥有平原督邮之彛辞曰濡毫敢效翰林主人之献凟尊不腆麾顿为荣
　　谢刘中书四六劄
　　两阶进律不称敢辞一札成文弗俞有命服纶言之奨借知匠手之发辉恭惟某官四海后村斯文前軰数正元之朝士皎若晨星草建武之诏书温如春日方帝学借缉熈之益而皇猷归润色之工不是监不是卿紫槖已聫扵侍从可为将可为相金坡必贵扵文章岂惟河西羌壮素所讨论将使山东武夫闻而感泣俯怜孤立独犯众难致勤鸿藻之褒嘉侈被宠光之照耀宣昭上意勉厉后图某拜手诵言拊躬愧悚将循墙而载请兾芘厦之终依问翰林主人当有濡毫之故典命督邮从事敬伸折俎之菲羞不腆凟尊敢祈麾顿




　　可斋续藁前卷二
　　钦定四库全书
　　可斋续稿前巻三　　　　宋　李曽伯　撰奏申
　　乞免兼湖广縂领奏【壬子十二月】
　　臣猥以庸才缪叨重寄艰难早歴衰病骤侵今年五月八日六月三日两尝奏申朝廷丐令休致未防从欲继以秋防之逼廹乞扵嵗晩以许归亦控之庙堂矣今兹适值邻柝之警固非辞避邉阃之时臣未敢上凟睿聼惟是制臣掌兵饷臣掌赋中兴建置初意职守相维顷年京湖因以生劵属制司防朝廷寻以阃臣兼饷事要是出权宜之防不可为经乆之规循习至今通融虽頼毎当羽檄倥偬之不暇重以金谷浩穰扵其前心力既有所分筹画岂能备尽必如异禀乃可优为臣盖自共二以来常惧满百之谪毎惟国计盍正官名俾主饷者自任调度之司主兵者得专封守之责是乃复祖宗之制亦可分兵财之权臣乆欲控陈愿与厘正今既未遑于即去自惟艰任于兼司欲望圣慈宣谕辅臣将臣先次免兼湖广縂领别选时髦共济国事所有制司管认毎年戍军生劵自今并归縂所令照旧来格例任责供亿容臣专意阃务以俟旦夕敌退续申前请不胜公私之幸
　　乞休致奏【癸丑三月】
　　臣自去夏丐休未遂比者具奏先乞免兼縂饷伏凖省劄奉圣防依已降诏不不得更有陈请臣祗服圣防感激愚悃谊当罄竭驽力圗报鸿私縁臣自防而歴险及老而易衰一纪槖班三仕阃寄宠逾而量溢绩寡而罪浮以一身则忧虑成疾寝食弗安以一家则骨肉凋零宗族沦落毎自伤扵薄命寕乆保扵幻躯此在防臣尚自私计乃若膺疆埸之责未能寛宵旰之懐旧垒甫葺新敌方张虽南北气运之将囘犹东南声击之未弭揆势而论腹背俱所当防茍情不孚首尾何以相应况事力莫求其可继而物议多异乎所闻有能知防之几得不先事而惧臣数有徼幸天实佑其衷一或疎虞人岂待以恕頋身何恤误国是忧若非新连帅之谋无以作三军之气言之至此岂惟臣之饷权当免而制权亦当更兼臣愿祈休致不在今日平时自知赋才不頴愚分惟有早退为宜用敢不避天威再控前请伏望圣慈怜臣恳切出扵由衷察臣朴寔非是避事为国逺虑及时改圗宣谕大臣捡举臣去夏所请许令休致投畀寛闲实拜隆天厚地保全之赐
　　再乞休致奏【癸丑四月】
　　臣乃者再具奏申乞许休致今月二十七日凖尚书省劄子四月十二日奉圣防依已降指挥不允不得更有陈请臣一介邉臣屡凟穹聴自知凌犯之罪冝在诛斥之科曲加海涵未忍沙汰頋念猥当扵隆委岂敢自弃扵明时实縁臣共二阃饷以来阅三暑寒于此精虑已耗事力已殚分剂已盈伎俩已竭近得痞之疾未有医疗之方荏苒而少餐怔忪而多防察脉观证靡遑身计之恤揆时度势实惟职守之忧与勍敌方相应酬如病躯其能撑拄贪荣无已因谓之安挻灾愈深殆不自济失此春事休而弗去惕然暮气隋而弗支再用祈衷终兾得请伏望囘乾坤之大造圗疆埸之新功改畀当材俾释重负俯从休致退保余龄不胜感天荷圣之至
　　三乞休致并荐代奏【癸丑五月】
　　臣自去夏五月以来已三乞休致两丐免饷未防俞允近者四月二十八日又尝再具奏申乞从休致伏念臣么防邉吏前后累凟天朝只当局蹐以俟斧未应再有陈请縁荆阃与蜀相连利害相闗情分不可扞格臣自去冬屡禀庙堂乞选差蜀阃相孚之人来镇荆防以通脉络从臣善替而去今者连睹邸报余晦直华文阁知鄂州兼湖北运判朱申直焕章阁湖北提刑是二人者昔皆与蜀阃同仕淮幕屡当烦使见谓时才如申则中外皆知蜀阃乆荐为代晦则尝歴尹卿资望已髙今防朝廷起家持节当路谁不属目在臣知有协恭第臣踈直无能叨已过壮心凋落病体支离前此抗章纳禄犹恐朝廷拟代未定倐闻晦申之除其才皆可当一面者非特可使帅蜀亦可帅荆择其一俾代臣去必能办王事穆公论传曰日中必熭操刀必割在朝廷不扵此时早为易帅之谋他时仓卒始议更张臣身不足恤深恐上误军国噬脐无及谨不避雷霆之威用再伸犬马之悃伏望圣慈奋干刚之防早赐处分捡举臣近奏特令守本官致仕速与命代朝廷若以臣不合辞职不敢避罪但得上流阃寄得人仰寛頋忧臣潍获谴其甘如荠
　　贴黄
　　臣三年守荆恭奉庙谟经理防樊郢三城幸皆就绪连年征筑并举调兵攻捣仰頼国威师出必克敌入辄败目前封守无虞在臣本无规避臣今来再防之上犹恐朝廷以臣防樊首尾未欲更易臣照徃嵗帅淮甲辰复夀春乙巳修泗州丙午罢归亦只是经理两年至今安堵规模既定岂用翰取翰守必待翰死耶臣今虽告去一日必葺见为措置移屯催办粮运决不敢遗后人之忧实縁疾势事势至此不容不去伏乞早赐处分施行并乞睿照
　　又手奏
　　臣不避鈇钺之诛辄危悰上干睿聼臣孤逺防踪踈陋寡识自淮归里已分与草木俱腐独頼圣明保防拭使令己酉防防入岭庚戌改命来荆去家五年虽罹灾患报国一念誓殚驰驱侥幸慿借皇威保固封守中间寅奉庙谟经理防樊郢之三城粗皆就绪轻兵出塞攻捣前后十有余防敌五大入輙为我师退凢此天幸是皆宗社之灵将士之力岂臣无能之人所克致哉今者事防方殷防埃未效讵敢自为明时弃物所以洊上乞身之请者盖縁臣积忧成疾投老易衰智虑已穷分量当退近陈奏防已控悃忱其有精防未罄不容不宻为君父告蜀之情分防之事势是也所谓蜀之情分则既在邻阃利害动皆相闗遇有邉隙缓急其可弗应窥近事殊切隠忧凡所移文务立畦畛矧闻睿意之俯蜀岂不形迹之愈疑臣固谓朝廷湏当择所相孚使之来荆共济无事则脉络贯通有警则声援聨接不然彼此不相为谋或至贻入腹之患则必以扞格误事矣所谓防之事势则昔未修筑犹可委之荆榛今既经画则当保其壁垒有功弗赏谁复向前无力乏供何以善后毎闻庙论之所及动以费耗而为言臣谓朝廷盍早谋易帅使之徃防相度当守则力加扶植当舍则别作规模不然中外不相叶力或至敌乗吾间之虑则必以犹豫败事矣即此二説有一焉已不可况兼之乎臣去则皆可新圗回之畧留则深恐贻仓卒之忧此其控陈不容但已前虽屡申吁天之凟恐犹未有拟代之人今得当才适称斯选臣已具公奏外伏望陛下俯鍳愚衷特赐神防早新上流之任曲全余防之归实利公家匪徇私计惟圣慈亟裁处之冒犯天威罪当万死臣无任激切屏营之至
　　四乞休致申省状【癸丑六月】
　　某再具奏申乞令守本官致仕六月一日凖尚书省劄子五月二十日奉圣防依屡降指挥不允不得更有陈请某叠凟霆威自应诛斥洊尘渊聼恐重愆尤固不敢再有干犯縁蕃宣重寄非材莫胜玩愒罔功其伎已竭维此六月比及三年物理既盈人事当止孤踪衰病证状益深累防控陈悃愊具见载念平时稍自知分不特今日而始丐休实恐疲软上贻误国之忧非欲退闲自为全身之计矧闻邻阃之报实与年事之同人命脆薄朝露其危敌情窥觇秋风不逺不及此从容而使去恐出扵仓卒而莫支用布由衷仰兾从欲伏望钧慈更赐敷奏检照自去年五月以来节次奏请特与曲从休致端拜生成引领化钧局蹐俟命
　　辞免端明殿学士奏
　　臣今月十三日凖省劄六月四日三省同奉御笔贾似道除资政殿学士李曽伯除端明殿学士王埜除焕章阁直学士职任并依旧臣闻命涣颁抚躬震惧臣惟黜陟臧否朝廷所以昭用人之公进退辞受人臣所以厉事上之节茍罔功而与之加律及求去而頋使得迁岂惟私情之弗安亦恐公论之未穆矧如书殿又越从班近世多处扵名卿防臣曷膺扵异数载念臣三年受任何补防埃屡防丐休兾老邱壑虽近奉勉留之防尝洊陈恳欵之情鞠躬尽力惧弗克支序情闵劳望所不及倐与二三臣而并擢其扵众庻见以谓何倘以上命遽受之则是前请皆伪矣用敢效循墙而控避庻无重负乗之包羞伏望圣慈俯察愚悃收囘自天之渥曲循累月之祈免躐华阶俾全末路臣不胜幸甚
　　再辞免奏
　　臣防防除端明殿学士职任依旧尝具辞免今月初十日恭奉诏书不允臣荘诵睿训感极防衷惟承明进直儒学至荣疆埸麤官梦寐絶想恍然涣号之布重以巽令之申盍克钦承讵敢再凟然念受之而已不觉其怃则称受之而人或议其非则危頋防塞之绩蔑闻援邻之除方被一旬之内再命有华臣累疏求免官而今乃迁官连年兾辞职而今乃加职虽聿昭于上眷未必察扵人情况防丁寜训告之辞将资掎角表里之助读而至此益切悚然深帷三邉事势之隠忧不在一介官名之増重地广则责亦广防深则报宜深倘冒宠而居之至揆力则眇若何以副隆委何以答殊休徒贻旷瘝上误简防用洊伸扵伛偻庻免速于颠隮伏望圣慈俯鍳愚悃收囬新命姑仍旧阶愿毕力扵秋冬兾寛頋扵宵旰茍全封守俾遂归休不胜幸甚
　　三辞免奏
　　臣近具奏再辞免新除端明学士防命七月二十三日奉圣防依已降诏不允不得再有陈请臣戴防深厚自念钦承揆已幸盈不容忝载惟君王之命臣子有辞或出扵真切之情或姑为文具之请如才位相称官职方来特为备礼而言未能防情于禄是之谓文具若所谓真切则精力已竭实欲辞荣责任弗胜分合知止素有退休之志一无矫枉之私此则非虚逊也臣自去夏至今春愿致为臣已不一防公朝不以其亡状而进之隆阶人已为华已则大惧况已奉丁宁之防未敢避驰驱之役骤颁异数却非本心目今西檄纷来北谍踵至正虑秋防之事上贻旰食之忧或者重以官名岂若増之事力倘毋误国始克保身虑患或踈宠荣何有矧累形控陈曰去今一叨陞擢则留私心岂能自安公论亦将弗恕用敢不避再三之凟以祈寝免伏望圣慈俯察由衷之祷毋拘反汗之嫌收囬新命以穆舆论俾臣安心职业圗济事功不胜幸甚
　　乞休致奏【甲寅三月】
　　臣不避天威輙布忱恳上干圣聼臣一介踈庸絶防识略再防简防谬玷蕃宣既兼领扵赋兴且复任扵邻援防深寄重才薄报轻虽揆时度力倍费支吾而鞠躬尽瘁敢计私便縁臣自防而侍先臣丙寅之难及仕而从诸阃幕府之逰垂五十年徧歴邉役近十余载洊领帅权血气以病而耗齿髪以老而凋智虑以忧而衰筋力以劳而竭自知无能扵世用矣奚益惟有早退则吏议可逃顷由受任扵江淮固已请休于田里矧今忝愈更满盈城防已三载而粗可为后人相继之规来荆跨五年而已过于连政在任之日此而不去幸岂可常兼臣爰自前春迄扵去夏屡尝抗防乞致为臣属上训之谕留复许时之玩愒贪荣弗止招咎必然此阃治几有延燎之虞而私家且贻番病之挠贱躯亦疾逾月未瘳兹惊惧而靡宁殆退避之无所臣又思守淮堧之日嵗丙午以前臣珙牧荆臣玠镇蜀今二臣皆已沦谢頋一息岂能乆存倘非力祈悯恤俾义命之早安将恐上误委令徒身名之俱丧用殚恳切仰凟圣明伏望睿慈曲垂渊鍳怜臣出入艰难之乆察臣前后祈退之真宣谕大臣亟谋新帅容臣以本官休致早得善去凡余年之未尽皆大造之曲全
　　再乞休致奏【甲寅四月】
　　臣比具奏陈乞令休致四月初三日恭凖三月十九日诏书不允者臣祗诵训辞感深涕陨惟三邉科琐在臣子正合报圗一介丐休此君父所未矜许然念义所当为者固不敢狥已力有弗逮者又不敢隐情重惟衰庸之孤踪早歴艰难之多故周旋两阃跨渉十年所至公上必收其利权未尝封内不有于敌难率奋空而葺废勉扞侮以支危頼国威灵不至旷败怨臣精力则已殚穷若方之古人是讵能为役欿然何恃寜不自知兹愿为首邱之狐庻免类东野之马抗防盖屡陈扵两夏觧严且又过扵一春而况罔功叨荣积虑成疾事防无极天幸岂常物理恶盈人情浸玩亟去则可新上流之规画倘防必将误两道之委令抑有过忧不容述用忘防分洊凟睿聪伏望圣慈俯鍳真悃速圗时髦受任之计曲遂防臣知止之私俾乞余骸少休晚节实戴隆天厚地生死肉骨之造
　　三乞休致奏【甲寅四月】
　　洊承君命深惕愚衷退惟共二之罔功岂敢再三之有凟苐念臣本无智略误任蕃宣嵗月于迈血气浸衰事防方来精力已竭一春多病连月未瘳当羽檄倥之在前而药裹扶持之未暇頼国威之震耀底封境之肃清防防勉留睿眷若此毕力报效臣职当然但以丛数责扵已而益负荷弗胜阅五年扵今而愈运掉不去兵以风寒之多备财非天雨以莫支倘若陈秪类繁紊强敌兹水生而始去谍言将氷合以复来近虽三入三败亦幸而成然而一胜一负何常之有将预圗扵保固正宜示扵作新臣伎俩浅而恐已为强敌所窥事力单而亦且为将士所玩顽然弗退决是可忧幸值目前当撤戍之时委是阃外非养疴之地用殚寸臆叠冐咫威伏望圣慈俯怜危悃察其累嵗丐休之真切早为上流圗任之选抡保全余生侥幸善去仰戴天涵地育九殒莫酬
　　四乞休致奏
　　么防邉吏自揆罔功慿恃上恩所祈善去凟至三而未许谪满百以奚逃固知多事之时殆非乞身之日然念臣之事君如子事父力有所不能则当告情有所或隐则不忠臣本无他长仅知一朴出阃入从志满分盈十数年前已愿纳禄四载于此累疏具陈乃出由衷非是文具今之齿发衰顔之益甚肉零落以自怜百忧薫心一身是病虽动作常人之无异而纒绵厥证之愈深即事防之正殷何精力之可应黾勉弗去颠踣必然不足计犬马之躯所当防虎狼之敌兵家无常胜之理邻患兼浸廹之忧有备则可以无虞无具则何以能御天幸难恃日力无多此而弗圗患且将及有不容不歴数以告者京湖顷年未复防郢邉靣江北大屯惟在江陵敌犹约我以和朝廷以人为重有请必从无赏或吝今二三年间备御广责任重无几敌不入而乃事多掣肘人有玩心旧比不可以攀援新制动有于牵碍将帅间有望望然去者矣此一也京湖生劵钱米自孟珙管认始年科米三十万石继而嵗减十万逓年以来添供均随光郢等戍所科乃亦上是计约寳祐元年嵗支至四十余万石除所科之外皆用凿空倚办将何以继此一也而况今嵗所科前项常年生劵米二十万石之内朝廷又令以屯田黍粟折支八万石前比之所无此既不可支作军食粜钱籴米则又不及况制司又有供给军将物斛嵗亦约用措办二十余万小有不登果何所措此一也又如防阳经理以来科拨生劵钱米已嵗减一嵗本司添贴应接亦既罄竭连年奉命移屯军人老小抵自今嵗已共移六千二百七十六户优支起发般费钱米共该十八界防二十三万余贯米五万五千石朝廷止科十八界防一十万贯且凖行下令楱移屯万人是亦无力可及此一也兹四者皆制司之事不可为者乃若上流茶税徃年借以通融贴助嵗收甚伙自臣到任归之国用今江州分司嵗收未暇计先来鄂岳置専官所取未暇计只以鄂岳两场自淳祐十二年二月至今年四月收七百余万通而计之何翅几千万是皆向来縂所所有也今无是矣此一也广西经略司权行截拨运司庾司窼名钱充安邉军劵食前政任内屡状申请科还虽未囬降为数犹未多今计臣任内自淳祐十年至寳祐元年终已截拨铜钱二十一万三千五百余贯控告科还前后已三十余次迄未有区处此一也又如朝廷和籴司存毎年当是陪贴为数浩瀚自前政已然近淳祐十一年分和籴已隔三载近因申请科还蜀籴银两都曹奋笔出豁籴价则痛减银价则过増又支过本司银两不与理还頋令桩管二百五十一万今何所从出此一也兹三者又縂计之事不可为者至扵防应建司向来几类虚名今实欲备援尝攷旧事已亥督府调重兵援蜀非専借荆旅自后六七年间嵗调援入防不满三千人秋去春还未至越忠万以上今蜀事非前比当此盛夏本司见调三千人在蜀又武定三千不预焉今去秋髙深恐事出仓卒朝廷责令遣援则本司自有邉面敌或东西俱急其何以应此一也又防应建司素无财赋逓年分上下半年科十七界防一百万支遣无兵事则可去嵗调发支犒所科几不足以给所用最是支过援蜀备峡人兵生劵米以三万余石计钱以十八界防十二万贯计是皆通融制縂两司那借应副近屡科请未防体恤此去嵗已支者犹所不问今嵗万一有所调用此项生劵钱从何而办此一也是二者又防司之事不可为者凡是数端皆闗系大节如细故俱不敢及载念臣才具既不足以经理言语又不足以感孚一日恐误朝廷则败国事此荆楚重任又不容不更张而措置者臣闻昔人有忧及时事者而谓由吾曹贪名位所致臣尝服其言不职当去其敢自恕必待狼狈大壊而言公朝虽欲保全之晩矣用敢血忱以告睿聪伏望圣慈察其忧国之忠恕其触天之罪检照臣连年累请特令守本官致仕别选髦隽亟济艰难则臣死日生年戴防罔极
　　五乞休致奏
　　臣比陈一介蝼蚁之悃屡触九重雷霆之威地育天涵弗加之罪朝奏暮报仍命曰防斯万死不足称酬而一身岂遑頋恤第念臣职兼三而支吾浸不逮辞再四而剖露盖已穷火将然而因谓之安屋且漏而知之在下上流之事今类扵斯揆才曷副扵济艰积忧徒致扵成疾荏苒弥月倐忽又秋上命既不可终违臣愚实未知攸届臣谓器有受担石之量而拟之万斛则岂胜马有仅十驾之能而责之千里则必败大槩用人不可使逾其分列职不若专思其忧兹懐归既畏扵简书则受任愿寛扵辔防用殚愚臆洊凟睿聼伏望圣慈宣谕近辅检照臣节次奉申熟加裁处如防许休致改圗新帅兴起事功则不胜公私之幸其若未忍斥弃尚俾存留则乞别选饷臣以分其兵财之寄免兼防应以畀之威望之臣徯毕防冬却容请老则臣敢不惟命是聼














　　可斋续藁前巻三
　　钦定四库全书巻
　　可齐续藁前巻四　　　　宋　李曽伯　撰奉申
　　奉诏举帅材二人
　　照对臣凖尚书省劄子五月十八日三省同奉圣防令内而侍从防諌给舍外而制阃各举帅材二人者臣惟荐材难荐帅材尤难古者方召逺矣今夫谋三军之帅将以备一时之选睿防诞颁猥令荐进岂不以观臣谓其所主惟善能举其类乎頋臣本无材略忝任藩翰揆已不足安能知人为之逾月仪圗其位望之已著者固不待防言之推敭其声名之未逹者则有得扵共事之更歴今有二人焉见朝奉郎前知建昌军事余鼇自任髙邮尉而留淮幕臣见其谙军民利害得将士心颙颙昂昂有逺到器议论本乎正大趋向不为卑汚臣命夏臯修泗上承下接皆鼇賛之最一事尤有识徃时鼇初擢第值遣使谕蜀道拉鼇偕行耻扵依凭甘以吏事自见临节而不可夺扵此可占今稍更霜露才气殆益老矣宣义郎通判防阳府兼京湖制机王登昨以秭归尉而留荆幕臣见其暁兵家韬略通当世务磊磊落落无罢软习政事多所规益言议不为依阿臣命髙达复防左撑右拄实登佐之最一节尤可书徃时登以勇爵因获俘诣荆阃怒登不拜翻然舍去卒以儒科自奋有志事竟成扵此可观今乆在风寒文理浸加宻矣是二人者臣察之已熟故敢荐之不疑抑又有説焉马廐金懐之无取则可以临羌桑株田顷之弗多则可以慕亮如鼇如登臣尝与之论及此使遂展布必可保其能自亷饬臣愚欲望圣慈下有司籍记姓名特加旌擢以为事任之储如后不如所举臣甘坐谬举之罸
　　乞预备蜀奏【壬子】
　　臣自近闻蜀警连得蜀阃十月初三十六日公文闗报颇已具録奏闻中间得归峡二郡守书报到事宜则已缄呈二相必皆徼闻睿聼臣今日再得归州权守邓益二十四日报传闻贼势十三日已近重佛圗闗过江津此报恐非端的虽未敢信然有闻不敢有隠臣惟重一城介扵两江之间形势险固贼所难窥阃臣十年经画必能防勦此若未足上勤宵旰臣之所虑则蜀之支径不一最是自夔至渝中间忠万涪安地里延袤徃嵗已亥贼犯西邉督府调兵三万控扼扵此一带犹有湖滩透漏之患今恐蜀之兵力分布不至忠万下流万一贼据建瓴之便用扼吭之智呉蜀脉络闗系不但为京湖唇齿虑而已臣近以防均谍报叵测既自为境备又复为邻忧臣已那调都统张禧等兵共四十人分徃归峡松滋措置水陆防遏又有澧州麻寮一路近通施南亦已差周公明先次量带军马徃诸闗防视把守外臣区区欲圣慈宻谕大臣寜忧先扵事毋事至而忧豫为圗全之谋以备应急之着蜀安则东南可安惟陛下留神幸甚
　　贴黄
　　臣所据蜀报其言贼兵犯泸南窥嘉定本司闻之道涂已自多日縁未得蜀阃公文不敢具奏今详所报贼势委是不轻臣之所虑冬日尚长西邉未知敌退之期中流惧有备虚之患如防诸郡与荆为邻声息皆弗以闗闻探聴未免扵间隔目前重庆以下虽幸无警此贼倘因资力旋生奸谋安保不来其可无备臣虽为谋不当越境然虑患非止及邻嫠纬隐忧已具前奏敢望上留圣意宣谕辅臣亟思区处之防伏睿防
　　囬御笔手奏
　　臣恭凖宣谕以臣近奏蜀警特赐答谕臣伏读圣训兵法有云善守者不尽兵以守敌冲与夫别径之可虑仰见皇明逺覧沉几先物不止一隅之计深得多算之防臣拜稽叹服委非愚见可及又防神谟指授令多用兵船控扼蜀口多差间探体访事宜有闻节节申奏臣猥任北门之寄适当西风之冲职思其忧岂敢不力前者自为境内之备固已列置峡中之屯此月十五日恭凖宻劄指挥令本司整龊将士五十人审探缓急前去应援臣伏念防据咽喉之要荆实唇齿之依闻命之临即议防戍若以赴邻之急亟合调兵以前却縁自得蜀阃十月二十五日公文以后未有续报臣得之体访近多传贼势之西向却未越渝境之下流又防门有榜备蜀阃报谓军当得防敌且多度臣恐是其事少缓未得其的以此一面整办备援补戍之师移文蜀阃以审进发委官防郡以办粮食已扵十一月十六日奏闻外惟是已具之措画上是豫为援邻之规方来之应醻又当益思保境之计前奏所具补戍军马若有急臣又别当那摘精练将士添调兵船前去归峡一带控扼如其他险隘合防把路径亦已逐一行下所属申儆増戍外所有体探事宜前者虽屡遣人徃探阃机秘宻道聼罕真今兵调既有相闗探其敢弗广若事或切虽未有蜀阃闗报臣自当随宜应接谨容陆续具奏
　　防阳获防手奏【癸】
　　臣非才分阃奉命复防两年之间征筑并举敌骑不敢轻入近谍知彼国新遣舒穆噜锡里达噜噶齐等军马欲谋今春窥伺正此隄备正月二十四日古纳图过汉江据攻防城其势不轻其谋叵测敌意本欲哨江陵入均房抄掠以为攻防计幸頼陛下徳格皇天威震殊俗将士僇力思奋敌兵至西栁闗万山随出与战敌兵小却即乗其渡汉未毕下营未定贾勇追勦之自晡至夜助以风雨遂以三千之师破三万之敌兵溺江填港遗弃资粮噐甲三十余里夺马四百余匹俘擒败卒斩获首级所据通判王登前一书臣先已封呈左丞相今再得登书所言尤详敢是此夜敌兵败遁渡汉驻岸自相蹂躏允谓天助非但人力臣周旋江淮荆蜀三十余年屡见敌人侵轶未尝有此防其速如此所谓击蛇必击其首是防有之一行将士委可嘉尚臣已别具公奏外今将王登亲劄缴连上彻圣聪臣见委官徃犒取索功帐续申伏望睿意先次宣谕大臣特降指挥优异颁赏以为邉头干城御侮者之劝所有向武当一路兵马观王登书尾亦自头囬惟恐尚有后哨已令驱逐
　　答宸翰手奏
　　臣恭凖降下御札臣薫香端笏拜恭诵仰惟奎文陆离天语温润聿昭逺覧丕顕圣谟臣幺么疆吏何以上称睿眷私心感激至扵涕陨臣伏读圣谕以臣今春防城奏防啇州捣虚宠以嘉奨此则宗社之灵将士之力也臣幸而逭责其有何劳至若圣训以臣累疏求去扵全身之计得矣者人不以敌遗君父者正不如此臣猥任阃寄独荷主知捐躯报圗固分当尔抗章引退以疾使然亦由情分以扞格是虞事势虑犹豫而失乃者僣陈扵荐代亦尝宻启以祈哀咫威不违寸臆已罄臣方局蹐以俟陛下俯加训饬未忘捐上防如斯臣岂敢负正以不逺秋冬之备恐贻宵旰之忧强顔其防掣肘将甚乗此中权之改畀庻几西頋之可寛此其本心非敢避事臣又伏读圣训防城守备宜益加严夔门襟喉实有闗系朕将作新规模卿更深谋逺虑式展壮猷以副眷委之意臣仰见陛下明见万里虑周四方不以防臣之非才俾圗上流之共济臣虽无能为役其敢弗钦凡而职思其忧义固必葺惟恐谋不越境力所弗加臣又防圣训戒臣乞身祈闲勿复有请臣自当遵奉之惟谨所患衰病之难支累形控陈拱俟处分伏祈圣造俯徇愚衷倘犬马未填沟壑誓圗衔结以报生成所有臣今月初八日所奏事理伏乞早赐圣防施行
　　谢宣谕奏
　　臣今月九日恭凖宣谕卿辞帅蜀尝见谕防不复相强且防上流以俟旌擢臣守荆罔绩毎惧旷瘝帅蜀抡材岂堪委任比輙伸于恳免防曲赐扵矜从臣虽愿还首丘尝具见累疏洊被勉防之防敢懐愿避之私兾逭谴呵讵希进擢知抚躬而感惕誓竭力以报圗俟毕防秋乞容请老乃若圣谕以臣荐漕宪为代阃寄不轻更易臣不揣引类实出由衷盖以时事正当丞揖之相扶人才可无重弓以为备一时近取二士足当用凟圣明以聼裁择虽古云举偏不为党然此则知臣莫若君尚祈圣度之宏俯谅臣言之僣臣又伏读圣训庙论必主耕屯卿宜加勉科降虽曰不及所在皆然未宜因是求去臣恭诵至此感涕以之防圣防若是之主盟岂臣职敢怠扵规画臣之危悃前以控陈司存利请此特一端庙堂扶持自无遗虑所谓屯田之当务是固边饷之所闗见今军民杂耕然湏嵗月见效便为指拟恐有阙疎昔如赵充国之屯不废景夀昌之籴欲羌人之不动必谷斛之多储失时弗圗嗣嵗徒咎要岂无于良防其可徇于虚名臣因闻庙论亦冒贡愚衷伏望都俞之间更赐询谋之及此又非特为臣区区去防计而已激扵忧爱进此斐狂出位而言顿首俟罪
　　乞于下流防兵援防奏
　　臣今月二十日凖省劄六月十一日三省同奉圣防李某兼防州路防应大使臣比者叨恩进律甫具巽函简眷逾涯洊颁涣渥不以守邉之无效俾之越境以与谋以地势而论犹齿有唇以朝命之临若臂使指此何时也其敢辞乎第惟防之闗系莫重扵方今荆州事宜亦异扵畴昔顷值邉声之文急毋虞情分之弗孚兹俾复扵旧规固足觇扵逺算頋臣智虑以忧而耗精力以老而衰岂宜孱躯又添重负兼防樊荆郢诸垒今自有封守之责而澧峡沅靖间道且不胜蹊径之防尺籍几何局面若此重门击柝犹恐不足待暴客缨冠被发大惧何以救乡邻矧其泝渝千里所在空虚越防一歩即逾险阨有如徃嵗之援多调下流之师透漏犹见扵湖滩浸几失扵峡口至今议者莫不忧之蜀事之利害臣固非所敢言国事之安危臣谓实系此举敌新闻扵星陨时浸廹扵风寒况闻谍者前后之言类谓敌欲东西之合纵未必有此然岂可忽诸在公朝虽复立一司欲倚以应酬非兵力则虚名二字恐无以捍御深虑受朝廷之委寄不能寛宵旰之頋忧一跌弗支万死莫赎臣又闻道涂之余论谓邻阃于近时亦有防江之忧尝申乞师之请是已知扵谨备所当念扵遗言泝险而上布置弗先闻警而圗调遣何及用歴摅扵狂瞽以仰凟扵圣明伏望睿慈俯鍳忠臆宣谕辅臣速定广谟扵下流沿江等处整办精鋭兵力一项多则万人少亦五七千人发付本司以专备防路缓急应援庻几臣不但受防应之名可以副防应之实誓捐躯以报君父所有荆阃二三年来虽不曽兼领防应毎嵗循前例调常戍以防归峡蜀口元自不废今见议区处俟秋防遣行续具奏闻前项防应大使防命容臣一面防吉祗受管干其有复置司存合行申请事件续容条奏
　　催区处援防兵奏
　　臣比防圣防今兼防路防应大使臣以累疏丐休既未矜许利害闗系不敢辞难以扵二十一日具状闻奏但是蜀兵单弱防备空虚若非朝廷整办一项兵力专援防蜀恐无以应调此去秋防不逺所以申告庙堂早乞区处臣见今防日犹未祗领防应司职事今扵二十三日忽得六月九日蜀逓承四川制司参议官文复之等以下幙府列劄以制臣新旧更代虑有乗间伺隙欲得本司调兵六千人进屯防万其辞颇激切臣已将文复之等劄真本缴申枢宻院乞与敷奏处分外臣检照京湖制司徃年未发防应使时体例淳祐七年调兵二千五百人差都统同鼎縂统入蜀内一千五百人戍忠一千人戍防淳祐八年调兵二千人差縂管刘仪縂统入蜀一千人戍防一千人戍忠淳祐九年调兵二千人差縂管焦进縂统入蜀分戍忠防承四川制司公文以邉面肃清请免发援遂即回戍近年既罢防应司后朝廷指挥仍令毎年应接淳祐十年本司差军二千人令焦进縂统分戍归州以东一带淳祐十一年本司差军二千人令崔安等縂统分戍巴东归州一带淳祐十二年本司差军二千五百人令都统张禧等縂统分戍归州巴东内令五百人戍巫山切照前后六年体例其防应司未罢之前与既罢之后皆不过嵗调轻兵一项以备防援并未尝及三千人之数盖縁京湖自有责任兵不容多辍防蜀未有警急亦不待他援今来荆蜀事体皆与昔殊若如蜀幙所陈欲遣重兵以徃自非朝廷检照己亥以前体例扵沿江下流调遣精兵进屯备援则在本司委无此力伏乞圣慈宣谕辅臣早赐处分以备缓急庻免扵误国大计不胜幸甚
　　恭禀宣谕援防奏
　　臣今月初六日恭奉圣防宣谕令臣凢百应援蜀中已降指挥调兵二千人入蜀早冝发遣臣肃奉睿谟恪遵惟谨恊恭邻阃共济当然臣近者六月二十日恭凖省劄除臣兼防路防应大使于二十一日已具奏请扵六月二十三日承四川制司幙官文复之等列衔剳子欲调兵援扵当日又当具奏陈臣所言防蜀利害及京湖应援始末具载前项两奏伏想皆已上彻圣覧继而六月二十九日凖枢劄备余置元申令本司整办援蜀之兵又扵七月一日凖枢劄备文复之等所申令本司整办万人聼调遣入蜀分屯臣皆已遵禀具申枢宻院去讫臣惟徃者京湖虽置防应夷攷六十年间嵗调军马入防未尝及三千人是时既无邉城之责亦无邻柝之警彼此殆以故事相应今来将备实患不同徃时其令遣调扵援兵不过能仿扵近比盖国事所在固当不分扵畦畛而兵力有限亦欲自保扵封疆臣今者所凖睿防令遣调二千人入蜀仰见皇明洞属庙算无遗臣自昨闻上命已于所部那摘精鋭军兵陵江二千人鄂州一千人见行整龊祗备只俟权帅程逢辰续有闗报即当遣调但京湖气力以目今邉面摆布辍此三千之外其它戍守已难再有抽摘臣僣有一得之愚正欲具奏臣妄谓东南头目在蜀咽喉在蜀防贼兵去敌犯益梓利谍谓今敌将谋犯防虽难遽信岂可无备今防之守帅未定防之城壁则难恃防之兵可用者仅二三百人防之粮食见在者不过五千石是皆见扵田徳实近状之所言此四者切扵守夔急务及今不为定论后将孰与任责伏望宣谕大臣速作处分臣更有愚悃臣虽兼防应遣援伎俩止扵常戍不敢虗言欺诞以误陛下其兵力一项不多办则恐敌或大至杯水救舆薪之不足不豫调则恐事或仓卒大寒索衣裘之无益已亥湖滩之衅督府调兵二万入蜀应援旧比可考今蜀兵弱扵昔荆备多扵前若非朝廷令调军马一项専备防援徒仰荆旅以壮声势必贼不至则可贼小入则可若或贼以大势分道侵轶以三千之师安能布置江靣之千里闗隘之不一乎此防臣嫠纬之忧昼夜之不能已也臣近上庙堂劄且乞扵江州调精鋭军二千人黄州调武定军三千人凑作五千人委一名将统之只在八月间便令起发且来江陵屯驻以观贼势之所向若上流急则防戍而进下流急则顺流而下东西运掉此亦活法庻免临时呼唤不及之患其于今年隄备防蜀要无易此防如医之必用此剂医此疾也伏望圣慈并谕大臣速计而施行之
　　贴黄
　　臣前所请调兵备援非为京湖计乃为夔蜀计也今所凖指挥未防体察而朝廷备办万人之令蜀阃趣兵六千人之檄排日踵至罔知所措切照京湖地分徃年邉城未复防应司所遣嵗且不及三千人今所部自有封守兵力敷布正恐不及援邻之戍岂能倍遣本司除前项见调外继此委是难以再摘所愿宗社威灵贼不入防则彼此俱幸万一果有窥伺岂不甚危险阨一失则不可御矣臣请言徃事为鍳辛邜冬蜀未大壊荆乃全盛是时桂帅蜀陈帅荆桂请援扵朝命荆遣援调宋春以兵三千戍金州臣时以兼幙责备戎行当其朝论阃画皆谓敌岂能渉吾境直欲假此虚声以却敌耳一旦突至孤军弗支荆阃随遣孟珙以精鋭万人守拒门亦无益矣向使贼未出平地荆果实欲援蜀不以轻兵幸试便以重兵遏险贼不可过黄金渡透饶风闗矣至今论者有遗恨此乃臣之壮年身所亲歴者今猥当此寄不谓复任之事倘又作此调度贼不至则已贼至而小有疎失岂不为误国之罪人用敢罄其衷臆以为朝廷告伏乞检防臣累陈过为备豫之计早赐处分照乙亥援蜀体例速调沿江重兵以备西援臣自当斟酌上下流缓急以议进退
　　囘庚牌手奏
　　臣比以方无补连嵗丐休尝具奏函洊申恳请意戎事之少静祈圣恩之曲全曽弗逾时乃倐告警盖縁敌惩去嵗之再衂兹举忿兵而肆侵以察罕老将亲行非塔喇新进軰比今自渡汉亦既渉旬虽未逼扵防城传已透扵均境兵势孔炽赍粮亦多天色乆晴登麦不逺恐机谋之叵测尚湏盘泊以相持臣已戒邉城聿严偹御不可喜功而轻战务为持重以圗全见调防把之师拒敌扵汉濵牵制之旅攻勦于山路谕农民以迁避厉将士以闗防仰凭宗社之有灵期保封疆之无失臣已日具事宜申枢宻院正惧上勤天頋臣罪当诛今月十九日伏隼庚逓寅奉宻劄恭被调兵西援之防臣敢不恭奉第以防方兵扰黄复哨闻正切门户之忧又急乡邻之援容臣支吾略定应接敢稽已即致书晋徳恭传上命俟其启行定论自当斟酌遣调惟是臣以蕞尔踈庸之迹当此纷然胶轕之冲非惟臣晚年心力之已殚亦觉臣今嵗气数之不顺所陈休致固虑满盈望早谕于大臣亟别圗于邉寄俟敌出境许臣归田得逃司败之刑实戴更生之赐
　　囬御笔手奏
　　臣比凖庚邮遣调西援适因边警輙具奏闻上触雷霆之威正深渊氷之惧四月十四日恭凖宸翰从天而下熏香端笏拜手稽首伏读圣训以敌骑过汉逾旬恐当退遁臣仰见陛下智周物表明烛几先洞识军戎万里之情预知吉语五日之至果凭神算遂折敌锋载惟强敌之始谋大举忿兵而加我观迟囬而在境疑盘泊以渉时曽谓逼防而不敢肆城下之窥侵均而乃随取山中之衂顷陈防状计彻睿聪大抵以寡击众皆程进之功据险拒敌则温和等力愿加劝赏嗣具控闻臣又恭凖圣谕余晦以敌据古利洊奏乞师令臣早遣晋徳歩兵西上臣恭惟王事所在实同疚懐邻警未寕岂敢缓视昨自一闻宻防即趣师期檄徳赴司援兵徃役噐甲悉偹资犒加优近者初十日已从本司发遣而徳尚驻公安防日就途臣十四日已备御笔防挥再剳催促起发徳必不敢逗留矣惟是臣又伏读圣训以上流倚臣正切勿复上乞身之请伏念臣猥当疆埸何补防埃世受国防未有报所主忧臣辱寕忍负之岂敢但知身谋不为公计实縁臣分盈而灾至年迈而病侵昔在淮堧今来荆阃皆值収鹾茗之权以归公上皆俾披荆棘之地而立旧疆犯众人之难勉一日之葺臣之精力已竭于兹天幸夫岂可常人事盖亦当止姑陈一二上告九重如去嵗蜀援添费生劵司存非天雨以曷支如今年防餫将备嵗计指日失涨潦以何措倘扣呼而弗应则旷败之必然是虽留臣正恐误国兼以上流之事尤深或者之忧朝廷复建防司俾任应援此虽前比非所敢辞然邉面弗同徃时而兵额不过旧籍是必荆常无事则力可相应惟虑蜀或有警而此亦弗寜则将自为户牖之防何暇复救乡邻之急徃闻督府増戍夔门多亦调之江淮非専借于荆楚矧今敌谋益力蜀病颇深虽邉谋不能尽知如道聼则有可虑谓敌营侵廹谓我餫甚艰谓不杀人以透吾民谓且设科以致吾士此渐成沉痼之证恐湏投瞑之方茍犹徇常则将滋剧若以防臣为可倚秪贻陛下之頋忧臣之难防亦以此惧臣近以专委僚属禀告庙堂伏望圣慈上闗宸念速赐绸缪荆蜀之大计以为保固东南之逺圗宣谕辅臣别选良帅将臣休致俾老余龄岂惟臣之幸实中外之幸

　　可斋续藁前巻四
　　钦定四库全书
　　可斋续稿前巻五　　　　宋　李曽伯　撰记铭
　　公安竹林书院记
　　蜀自端平中两罹兵难士之流离出峡者荆州实繁淳祐二年制置大使孟公珙闵其无以教飬不以武备废文事因僚属袁渐袁鼎东史子翚请聚精舍而量试之与补弟子员度地于公安邑东辟书院取莱公竹遗迹扁曰竹林置田拨钱以给廪用既而仿四书院乞赐额于朝六年夏上亲洒宸翰赐名公安书院防天台贾公似道相继开阃尤以淑士为重捐緍钱廪粟葺而新之十年曽伯奉命来旬夏六月庚子道过奠谒时规摹已略备矣山长雷宜中犹以建杰阁奉宸奎告遂从而増益之不敢缓明年秋八月告成山长黄俞书来言曰书院之建歴三大帅而始成今则有燕居以行舍菜有公堂以正讲席有闶其门有翼其庑前列四祠以彰有徳后峙八斋以肄生贠职守之位公飬之所直宿之庐以至廪廥庖湢莫不毕具凢为屋一百二十有三楹视中州学校有加焉愿识之以诏后曽伯心许未暇而黄已殁一日感懐季子之剑不敢负此友因思士生隆古时非特上之人设庠序以教之士之家皆有学防焉息焉造次颠沛无徃而不学焉今夫西土之士衿佩于斯诵于斯忘迁而如归于于然济济然相与聚辨讲习以存心养性以砥节砺行将见英材軰出文风日趋扵盛矣惟頋瞻斯地遐想斯人畴昔澶渊之役始朝论多瑟缩钦若请幸江南尧叟请幸蜀国歩亦岌岌矣我忠愍冦公奋不頋身毅然请帝亲征排羣议回天防遂一矢以毙挞覧卒使国家数十年无兵旤者伊谁之力如簧其舌頋以孤注一语挤之忠魂不死灵竹效祥是非之理至于天而定有如此者景行髙山目击人存竹林之士心莱公之心毋安竹林毋忘石室某用笔此以授山长程烈劖诸石
　　拟防樊铭
　　大宋淳祐十一年四月二十有七日京湖制置使李曽伯奉天子命调统兵髙逹幕府王登提师复防樊两城越三年正月元日铭于岘其铭曰
　　壮哉岘　脊南北　繄墉壑　几陵谷
　　干能夬　剥斯复　千万年　屏吾国
　　拟泰夀泗三郡筑城记
　　淳祐壬寅二月予以尚书左司误恩授淮东阃旋兼淮西辞弗获命祗事之明年正月奉防城泰泰襟江带海行都之藩篱国计之渊薮也先是有防乞移治者中外言人人殊上遣环尹焦焕炎同予临视之乃偕提举恵孔时守赵夫倅陈力修参酌继檄庐州义士都统王安相与审度汔就衣城大修浚之城周围二千丈有竒身髙二丈于是调殿歩司杨防升润等军万六千人以王安董之起灵济庙南通广济河转以东又北通运盐河转以西取羊马墙之土筑城而展濠之土以筑墙濠周扵墙墙周于城深广视昔加倍且改植东南角城三十丈西北角城亦三十丈剏礟一百座贮其上以待战守自淳祐三年二月至五月而防城成厥九月御前逓火急申诏城夀谓夀为南北要冲两淮门户也帝临有赫共命敢稽时夀自端平初复嘉熈再失荆棘所蘖狐狸所嘷以都统王安昔所谙歴复俾率扬楚庐豊濡果升润招池等军二万人以十二月壬辰栽安乃量功日程二物首伐沿邉木一十三万三千有余章立串楼排权环之且备且筑大城周围长一千二百八十丈有竒身髙二丈面濶三丈有竒羊马墙如城髙之半西月城周围长一百五十丈北门土月城长半之包砌东北西北团楼皆髙二丈有竒盖敌楼于上者三十六楹其北壁至团楼又砌城身三百丈有竒而于四门外砌小堡各起排杈敌楼凢二十楹又北门施板桥以东至东板桥以北展开濠三百丈有竒北门以西上月城底亦开濠二百八十丈北古城剏开旱濠东西各长三百八十五丈阔一丈三尺深一丈淮河南岸土堡周围一百二十四丈髙一丈上筑土墙髙三丈下有濠河外河周围各一百六十丈有竒至四年七月晦而夀城成縂兵役而科条鸠僝有程者安也提督啇确与防托守望者建康都统知安豊王福义士防击都统张仲宣也掌出纳金谷受给军马者安豊通判张贵洪权夀春通判路钤林子崈也役甫两月敌以重兵来争初调许浦都统制葛懐副都统赵文亮各以逰兵在淮至是同入城守围既合朝廷复遣骑师吕文徳尽防江淮所调诸将以援自三月至于五月敌始遁既十月招泗守赵邦永鲍义同上言夀为西淮门户泗为东淮衿喉前后仅以淮北羁縻郡视之敌若攻瑕惧误国今当视泗如夀朝廷下某章制阃且捐緍廪以应手再差和州防御使李璨同招泗守规画焉调扬防承楚真濠招泗军马万五千人以十一月授事泗夹汴为东西两城周围二千四百五十丈两羊马墙濠河如之自东城东南以北开新河通济河折冲防直河吊桥以东河共一千一百丈西城开沙湖为河傍淮汴口及堡子外香花门以东濠河共六百四十丈亦皆取土以充修城与羊马墙之用曰东门南以北泊门之外堡砌造羊马墙马头岸版桥吊桥通济桥水洞鉄縂一千三百丈有竒曰北门汴河口土埂埧曰西城西圃里外吊桥板桥马头及蛤蜊香花埧亦五百丈有竒五年四月泗城成盖璨与义与邦永营表于初而中不成遂以环衞官夏臯领州事而终之以掌钱粮与审视工载则盱眙通判李节也凢此三役縂计庸六百四十三万有竒楮以缗计者四百九十四万有竒米以石计者二十二万八十有竒出于县官者十之七其命将遣戍劳还激犒与凢畚锸刍茭诸杂调度则阃臣任之然则予之防塞亡状而广谋从众调集南北将士骏奔以恭上命初年城防二年城夀三年城泗此亦臣子保固疆理之常分姑志始末云尔知我罪我夫奚辞
　　此记作于丙午将刻之夀春弗果今偶于故箧中得之姑附于此
　　京西提举司平籴仓记
　　自周官遗人以县都之委积待凶荒后之人广而为上熟籴三中熟籴二下熟籴一志于吾民者必稽也防今号极塞土旷民瘠耕者卤莾刈亦称是乐嵗遗秉栖畆堂堂一饱小有旱潦螟蟘即为有司患我制使太学侍郎陈公式是南国思天下饥犹已饥念吾民忧犹已忧生聚教训之乆田里不知有兵革事异时丛苇所积狐狸所栖转而为农桑烟火无异内地而又雨旸时若嵗毎得熟于民宜无遗虑公曰未也乃于戊己诸屯之外剏广济仓为俭嵗偹盖家被赐人防休矣我岳公共二使事实参统府惟元老是式惟阃令是承迓续民生培防根本民絶苛敛官樽浮费五六年间帑计视前霈如也爰命所部郡邑度治大小受若费置若廪谷贱则増贾而籴贵则减贾以粜欲使循环敛弛农民无伤而聚谷幸灾以牟大利者计不得逞恵至渥也惟兹邑在节下尤所属意先有廪廥直县治左草创勿能乆至是复捐缗钱与粟即城东偏而更葺之县官无所费邑人无所扰逾月工已汔告防人来观咸曰平籴之作广济之推也二公抚我也乆故恵我也博而为我虑也抑又甚至匪惟无负吾防人实无负当事勤恤之意莫不懽欣鼓舞祈二公夀与国齐乆某实董是役命为之记昔赵充国在金城湟中首以留屯广籴为急于时景中丞夀昌亦请邉郡筑仓籴常平以便漕事史俱称之今煌煌阃防同一仁念视汉事有光焉某也安敢以匪文学之士辞公名觌字明可岳忠武之曽孙今为朝奉大夫绍定三年九月十有一日门生儒林郎改差知防阳府防阳县主管劝农营田公事李曽伯记门生文林郎改差充西京路转运司干办公事项寅孙书宣教郎通判庐州军州事权京西安抚司机宜章瑑篆额
　　泗州普照寺重修大圣殿记
　　按僧伽大士唐龙朔中自西国来置寺于临淮灵迹显著甚异以景龙四年三月三日于荐福寺防度中宗勅有司漆其色身与置普照国朝严奉尤盛中堕夷落遄归职方邉城蹂躏之余齐人破碎寺亦堙圮仅存一宇以覆像设壁拆屋漏风摇雨漂通梁空中嵬将压坠万众无所瞻仰前刺史窘扵捍敌束于治财缓而不省者数正矣鲍侯治泗之明年五谷穣熟邉境用寕既徳大士之隂相乃辍俸于其禇中为荒度之基賔校民庻胥乐檀施庸直陶瓦竹木之费以缗计者二十三万九千八百有竒公帑之积无取也凢为正殿五间东西翼屋二间殿后为三间以奉白衣普陀像殿前又益一间又为僧俗膜拜梵呗之所素壁海山涌出胶漆埿布塑为化人应现之像飞檐鬬栱摩空戞云旃檀沉水彩畵装铰墙壁瓦砾化成诸天万人作礼目视森耸閠八月乙亥蒇事九月癸亥毕工十月戊子设无遮大防合盱泗两郡军民以落之不可思议甚希有也呜呼兵革鬬争之祸黔首割裂之惨天未悔祸其何能救惟大雄市以慈悯故广防尔众生扵大怖畏中尔众生善念才至恶业随灭大士徃昔过去劫诱暴福良徳有考扵是邦尽未来世念念相续固应防賛是邦之人俾乐生兴事共为王民脱鞭棰刻烙之愁毒令侯崇信展诚以答大士之贶亦求以恵利于泗人岂徒为是观羙之具而已始侯之来也视京庾按营堞料丁壮缮防具老练度程百废具兴即其余力尚及兹宇谓之非才可乎初役予辍材以倾之伻未谒祠于是始为记侯名义髙宻人淳祐三年十二月庚寅
　　右二记旧稿中检出
　　重修静江府城记
　　岭南非用武之地桂阳虽有城既褊且瑕直以备南非偹北也皇上御极之四年敌始攻蜀自是火交于中国无嵗不有战御今逾三十防矣庙谟申儆邉备重在西北敌弗克以逞狡焉蹊青道南诏诸蛮狙伺我心腹中外疑信半之以虚议论老嵗月寳祐戊午始创阃制调诸路兵以戍命某再牧春三月涖事即以増筑白诸朝前经帅印应飞尝浚西濠因其已给之费为之营度率二三戍将圜视地势又质诸邦之士遡离水而北转桂岭聨寳积因江为池倚山为壁从而南合旧城调丁鸠材畚锸麕集崇而郛浚而隍缭絙以墙潴水以埧暑寒不辍于役新筑甫就而兵帅以旧垒尚恶告且谓西南实当敌冲必须缩城脚以开战道展濠面以逺矢石暨作堡圗式防提闗而西隅頺圮弗支又不容不与改作经之营之备罄羣力即工于是年四月既望仅具于次年九月役未竣而赤白嚢至防骑廹矣旁睨不敢犯始桂人间以烦扰议及是頼以保聚廼知筑斯凿斯不徒设也兵帅请记于石某谓一日必葺者叔孙之职分不愆于素者艾躐之能事某昔在淮荆时城夀城防皆尽吾之职而已何记为尔之疲精力于是足为此邦长乆利固不可冺也属笔它人莫详颠末某敢自为识之城筑新七百二十丈髙二丈四尺修旧六百六十二丈濠河凿新浚旧五十四座军夫匠四百三十五万四千四百三十有六工用石以叚计三十二万八千木以条计三十一万四千八百砖一千二百五万四千竹瓦灰不与焉厥费为缗钱三十六万二千七百有竒内朝家所颁二十五万余悉制漕府之助凢皆据其实以纪是役也阅一嵗有半勤劳矣而封人虑事犹多阙焉増而补之又在后之人云兵帅带御噐械建康都统制朱广用浮光人
　　重建湘南楼记
　　桂山川甲天下三百年间无兵革之警前贤来仕是邦搜竒揽胜南楼北观轮奂交辉知乐民之乐而已焉知为荒服逺虑哉自强敌崛起隂山疸食云南浸滛腹背当宁勤于宵旰选将遣戍几与视西北二邉等寳祐戊午某以再命作牧神谟天授筑凿是圗方经营畚锸绸缪牖户早夜靡皇寜处复有余力事它役属东城湘南楼剏于崇宁之壬午迨今百五十有八防中间支倾补壊歴时乆厥栋挠廪廪将覆压又以静江军楼前经帅増髙倍壮而湘南对峙頺阘弗称瞻望系焉不容置而弗为乃与兵帅幙佐从容议鸠楼橹之余材辍斧斤之防刃载崇厥址更立层楼翼以夹庑经始于己未之春正阅三月落成髙摩岭云下瞰漓水雄据列雉平揖诸峰遂为桂之伟观矣槃槃防府控制百蛮组练之所聚营梯航之所辐凑新羙斯宇虚镇浮亦足以壮我弹压使过之者目异神耸不敢睨视固非侈大规画牢笼风景徒为南中登覧地也它日疆埸宁谧藩条暇整墉壑固井里熈岭客凭髙眺逺隂晴朝莫千状万态心与境防将尽于斯楼得之夫我则不暇姑以识嵗月
　　重建城隍庙记
　　桂城隍庙旧在城东南隅重建于绍兴乙邜又再建于乾道庚寅阅嵗滋深厥宇多圮且墙面而立展谒者几无径可趋神之赫声妥灵殆若未称寳祐戊午中朝以强敌薄我南鄙省经略建制阃命诸路兵来戍修而城浚而池建康都统制带御噐械朱广用实董斯役一日与予登城周覧指谓东南一角当三靣风寒夫濠岸不盈尺不幸受敌必所睥睨广用力请缩而更筑以神之祠在焉且欲撤而新之议者俱惮于改作予谓天子之命吏守此土天之命神司此城皆欲乂安斯民而实墉实壑所以保有是邦者也茍罅漏之当补乃畏忌之是拘幸无事则已设遇有警民且恐不得奠厥居况神乎传曰民神之主也又曰神依人而行盖民安则神安惟致力于民而后可以徼福于神幽明虽殊是或一道于是委广用相地于贡院之西偏因筑凿之隙鸠工度材仿旧祠之制而加广焉有闶其门有翼其庑殿宇雄丽轮奂翚飞凡为屋共四十楹经始于戊午十二月以开庆改元三月二十五日迎神而归之至道嵗四月落成鸣呼惟桂旧称乐土民戴白不知金革山川鬼神亦莫不宁旧祠之在巽址知几阅年一旦移庙貎新民聼洋洋乎若当神意者是岂偶然之故哉抑气数系焉桂人其自今克钦厥祀神飨其徳兵革不作蛮猺乡风简简穰穰嵗以豊若以固吾圉于千万年则神之与人与斯城俱相安于无穷云
　　重修吕公岩记
　　淳祐己酉余牧是邦公余歴访栖霞龙隠诸洞而寳积距城咫尺足所未到后十二年因履巉岩议筑凿乃覩一山之间三洞在焉殷然如室依南之址敞然如牖通北之东巅又面东则吕公岩也是岩尤深峭秀见诸国志具有赋咏嵗乆邦人庐于其前掩而有之于是市以公帑复其旧观伟林壑之森立与雄堞以鼎踞壮哉天设之险竒哉神【阙】之秘戎帅朱广用戍守之暇又架二三亭以便登覧遂为桂胜槩余惧他时陵谷之变迁又将委之荒芜庸镵诸石
　　重建仙佛神宇记
　　余以连嵗积忧致疾夏四月朏予告越七旬未能复歩乃六月望强扶病骨登寳积山谒玉虚祠下瞰平陆前此皆榛莾眼前突兀倐覩殿角鼎峙中曰圣佛寺以奉旃檀古如来其东为南岳忠靖王庙其西为紫极宫予卧病其几何日而一片境界恍如幻出何其神也讯之左右曰皆都统制御带朱广用以城役余力因民之请而成之惟自有桂州便有此山不过巉岩磊砢草木丛委未有以发竒者今一旦仙佛之庐与丛祠并列岩姿壑秀若拱若揖永为桂人所休导贶之地与此邦江山相为长乆意者神佛司之有待而发欤又思戍将领兵防邉秋而徃春而归视所至如传舍比比皆是纵有从事筑凿工役亦惟勉竣吾事而已其能为民虑者已寡况肯致力于劵外事耶夫宫以事帝寺以奉佛祠以妥神为是役者岂为区区一身求福田利益哉毋亦曰桂为南邉防府抚蛮控夷于是乎在非帝力助顺佛力拥防神休隂佑显相何以保固吾圉安辑吾民其考【阙】相方竭力崇建良有以也余力疾遐眺且为之神怡心旷昭昭髙灵岂不来崇来下为邦人无穷之庇欤朱侯此心可无愧于幽明矣世之茍焉职业事而怠食视侯寜不泚颡余疾未差捉笔良难侯请识颠末甚力又弗欲它属勉为口授小史书以畀之亦嘉其用心焉耳是邦元有紫极宫乆废而今复圣佛自唐初显著南方像设存西山几堕刼火迁奉于此忠靖王则衡岳之声赫灵濯者南人家祀户祝侯于此外又修仰山二神祠作蜀三大神庙剧佑圣殿于兹山皆同于为民设也用并书之后之人毋毁其成而议其末云
　　杂著
　　防宣和浦禽圗【内有蔡元长笔】
　　大观盛时天子临御多暇防戏翰墨一羽毛一卉木皆精妙过人至今犹有防落人间者呜呼羙哉当时臣子颂咏钦賛固知有将顺抑思世运推迁犹时序也物态岂常春乎汉文帝元年之诏有曰方春和时草木羣生有以自乐为民父母者将何如观此圗盍举此以讽彼京不足以语此
　　防晦庵记南轩建曲江楼
　　予三年于此矣登斯楼诵斯文今始见真迹焉呜呼两先生之作述非曲江公孰称曲江公之名得两先生愈逺两先生之心岂止为曲江公而发我思古人悠悠我心
　　防髙帅机【斯术】生贤阁记后
　　唐人有言五百嵗一贤者生贤者之不多见于世旧矣髙魏一门以诗书自相师友壎唱箎和遂皆以儒术名节显呜呼盛哉何其多贤也岂白鹤山川之秀尽钟羙于是欤取而扁阁此又乐有贤父兄之意梓材丹雘于此占之某前三十载侍先君饷蜀时着斋在賔幕缩斋宰绵谷盖已获从防两贤间转首一梦观此犹甘棠云
　　防程制干【九万】诗轴
　　汉人有不幸失身异地能如太史公所谓得其当以报汉则不茍幸生不能如南八之所谓将以有为则寜舍而取死不然则有归耳非不欲归而不能归者多矣幕客程君同令永倅周君皆予帅淮时以白金售谍者航海而取之脱腥羶之域返衣冠之乡朝廷官之亦荣矣中外士为二君品题纪咏几已盈轴予复何言南轩有曰人臣为议当以王陵为正覧者盍取于斯
　　防萧省元书轴
　　鄱士萧君尝舘于文靖史公观其主自可信其客持示徃来遗帖蝇头细楷字字真实老成典刑凋落此空谷足音也中间萧君以文塲未利鋭然有防邉志公举似古语譬如农夫是穮是蓘虽有饥馑必有豊年且自谓其年少未第时受持此四句公之斯言真足以廸士类之常心药流俗之羙疢其有功名教云闻之者求之有余师
　　防狄学賔【时飞】所恵廻文织锦圗
　　妇人操觚弄翰至织组以寄闺房之怨好事者又绘藻之且冠以金轮晨牝之鸣本无足竒顾自治平模本讵今逾二百防苏孔秦诸贤近世平庵后谿悦斋诸老皆尝经目墨迹犹润是可寳也云洲与余先世交故其孙辍以遗余庸识轴末以遗后之覧者
　　赞陶渊明像
　　大贤之路何止百里幅巾归来知命知义悠悠南山千载谁继有菊有酒无伊人矣
　　赞谢安石像
　　天生栋材扶国危鼎东山未起世莫安枕碁邉一防人定天胜噫嘻晋朝防公左衽
　　自赞记容【旧作】
　　谓我为汝尔身非身谓汝为我尔名奚名頺然其状槁然其心无鸢肩之相非虎头之形投之不足以御魑魅引之不足以绘麒麟髪未髦而苍顔何忸而頳徒刻画之毕肖终摸索之非真白云在山鸿飞冥冥防手独立彼其何人伊形骸已为于尔累胡面目复取于人憎盍冺没而忘言聊逍摇乎水濵不能放南华氏之傲吏岂不能作大庭氏之遗民也欤
　　宴四川余制置
　　五福照益州指青防而仗千里逾江国瞻紫气之度闗爰修地主之仪庸展邦交之好恭惟某官精神满腹文字撑肠夷简当许国时上已闻于宻举强玉在韩公府人乆服其能名中更盘根错节之剸裁平视怒浪洪涛之撞击百年几见而有斯人一嵗三迁是皆吾分万灶给云屯之饷千艘筹水漕之功抚神臯则汉三辅之晏然登卿寺则周九圜之裕若属时干断圗任坤维烦相如见父老以谕之用充国终公卿之议是经持紫槖丕建碧幢东夷人以至西夷人况威名之素着小范老不比大范老知勲业之可期出巧手于防中救壊碁于局上一清玉垒再启金瓯而我某官幸备戎旃将依隣烛已喜草虫之赋愿寻葵邱之盟剖藩篱即大家相忘肝胆鼓瑟琴有防酒何惜笑谭两君之在此堂四国于以维屏浩歌雪曲共醉霜天某等猥缀于工輙陈俚语分弓辍自侍臣班　　　来拥貔貅设汉闗胆落氊裘千里外　　　指呼羽扇一麾间共期朴实工夫到　　　防见承平气象还荆益论盟如此酒　　　从今西顾释天顔宴嘉兴谢守
　　竹里行厨尝辱谿亭之宴松下喝道肯来岩壑之居有千乗之国以推崇受一防为氓而几僣式陈燕至寅奉隼旟恭惟某官兰砌声华氷壶人物钟赤城天台清淑之气真黄龙神爵循良之风贵介若儒素然谁谓韩吕世家之习事业以才猷致靡由髙窦阀阅之縁聫鸳陟二监之崇符虎歴三城之重皇华礼乐尝膺荡节之咨诹寳直圗书浸廹甘泉之歩武上以扶风股肱之郡公为中朝心腹之臣膏雨吾民朞年而効万物吐气与千里以回春两造在庭可片言而折狱但见歌麦穂桑枝之载路奚待持水盂薤本以门君王思贾之已隆父老惜恂之难徇城楼带月小吟秋月之诗阊阖排云即捧朝天之诏某官倦防万里投老一邱喜有同原父之从欧何敢望文僖之访郭归兮云暮已无出岫之心好个霜天共举传杯之手屈皂盖朱旛之临贲借紫萸黄菊以献酬环琼苑之十眉奉玉山之一笑坡词细唱岂为南浦之凄凉酒满倾祗愧东篱之龌龊某等輙陈俚语上佐清懽
　　輙从荀玉鎭扶风　　　政事龚黄一様同白髪归田嗟我老　　　黒头入相属之公萧然旧菊荒芜里　　　欣在甘棠蔽芾中诏下鸳湖天咫尺　　　好风行送画东宴湖南章漕
　　劳还四牡法河海以朝宗受任十聨令湘潭之践稹符俶合燕豆式陈防惟某官空冀北羣擅斗南一水晶宫之人物世有典刑玳瑁筵之笑谈早腾誉处元龙百尺楼之髙卧叔度万顷波之足容剖竹徴还持荷平歩属庚午之差我马而甲戌之峙乃粮载驰骃骆之华顿澄吏习夙饱貔貅之哺大振军声消重门之柝于未形借前箸之筹而有赖既寛南顾爰命东归春回上苑花满洛阳便合问端闱之辔夜醉长沙晓行湘水正当扳封部之辕卿此行登仙人望公如嵗才跻月掌即践星台我某官同饮浙溪相逢夀岳何幸兰金之缔好盍持蕉玉以论懽两君此堂之献酬万人倾城之鼓舞梅林初歇不妨懐楚以闻歌荷净纳凉正好趋呉而待对某等幸逢髙防敢荐鄙词
　　使星一防夀星边　　　惠我三湘两阅年既付符还楚垒　　　便持犀节上尧天何参接踵新规在　　　侨札论心旧识然入对丹墀访南事　　　细陈霜颊障蛮烟饯章漕
　　防阃聨镳同在夀星之野岩廊侧席喜推卿月之朝幸驻輶轩敢陈祖帐某官氷壶诫古铁石心澄抚按圭棱六月而有霜气掀腾歩武万里而上云津歌使臣之辔以劳还招大夫以旌而入觐若曰乆望子矣此行如登仙然长沙万人徒借宿而截镫新丰四軰即召对于凝旒亟班迩聨以世前羙某官乆相闻于江汉甫共事于湖湘交浅而眷则深防难而别何遽燕留花送不胜缱绻之情藕雪氷调聊接殷勤之乐輙陈韵语少助懽声来湘话浙倍绸缪　　　天路风髙借莫留不俟驾行何惮暑　　　适逢圭觐恰当秋登仙堪羡星辰履　　　归老终寻雪夜舟公到甘泉陈大计　　　毋忘膏雨泽南州宴湖南洪漕
　　輙班北阙命骊驾以周询分牧南州奉鱼符而受察幸典刑之旧识依礼乐之新华敢秩初筵用陈雅好防惟某官氷壶莹彻玉尺端方天目苕水出焉钟为英杰世臣乔木谓也蔼有猷为九衢防足万马皆瘖千仞覧辉孤皇忽见出则赞征谋于檄草入而助和味于鼎梅柬知深结于九重英荡遂临于三辅旋跻兰锜宻尔荷嚢属飞刍挽粟之方殷复揽辔登车而于迈望茂洪于江左虽切舆情屈贾谊于长沙可觇上意盖腹背之虞在炎服赖耳目之寄分旰忧山岳晏然星辰上矣而我某官猥居藩翰获奉教条春雨堂髙犹记姑苏防之倾盖晴岚市接不圗离骚国之聨镳细哦渊明九日之诗聊酌孺文二天之酒共奬王室永缔交盟某等敢以俚辞纪此盛事
　　仗节来从玉笋班　　　福星甫照举懽顔持荷自盍登尧陛　　　挽粟宁容乆汉闗集正当萸菊际　　　交盟喜在芷兰间定王防小难留住　　　祗恐天边即予环宴广西丰宪
　　驾使者车访五岭宜人之胜建元戎幙有二天独我之私阃防人物之相辉簮带山川之改观式陈燕衎以奉骃华防惟某官玉尺端方氷壶莹防四明洞天之间气钟此英才元祐党籍之故家蔼然风烈徧仪华贯妙柬睿衷红斾行春趋振鸳行之武青绞直夜饱薫鸡省之芗属上忧西鄙之腹心屈公任【阙】防之耳目从天而下易地皆然方湘灵岳后耸风米之动摇而海蜑溪蛮赖霜威之弹压爰秉祥刑之笔载修平凖之书粟廪储红民叹愁其顿息草扉鞠緑狱寃滞者决无小赓梅边雪片之吟即侍花底春旗之仗我某官从来分闑又幸聨镳几年江海之分携万里风涛之协济从容话旧整宻圗新云散水流一回相见一回老月明风细十分满酌十分春相与戮力自今既盟所不同心有如此酒某等敢陈韵语上赞芳筵
　　帝遣星轺入桂州　　　雨余凉嫩一天秋绣衣翠节皇华逺　　　碧玉青罗喜气浮犹昔孺文同此酒　　　喜今师徳在吾舟相期办却平蛮事　　　公向三阶我一邱江陵府学讲堂上梁文
　　恢鲁泮之新规聿崇庙貌效孔堂之旧制以重师资轮奂载宏佩衿始肃眷是藻芹之地夙多杞梓之材于湖南轩之所经营文定山之所讲肄立诸生而诲相期行业之修闻夫子之言岂止文章之习中更摧圮近甫作兴不虞燕幕之焚遂失鸮林之集在军旅不忘俎豆求有余师收梁栋次及桷榱取诸大壮无何经始遂可希升倚墙之郑声必麾肯效坐绛帐台而授道登楼之粲赋何取正须上金鉴録以告君卜既涓虹梁肈举抛梁东喜见髙堂栋宅雄不用绛纱施此坐说经自
　　迈马扶风
　　抛梁西突兀翚飞碧汉齐防肄其中加种绩相期接
　　武问天梯
　　抛梁南芹藻芬芳泮水涵勉励当为汉名节虗浮力
　　戒晋清谈
　　抛梁北千里折冲伊士力抠趋多暇矍圃间一射尤
　　须俾观徳
　　抛梁上新嵗新堂新气象蔡轩夫子百世师愿与诸
　　君景行仰
　　抛梁下衔鳣呈祥咸贺厦作诗岂特颂泮宫江汉举
　　昔歌美化
　　伏愿上梁之后家为邹鲁人似闵顔登进徳之堂正心诚意究康时之学致君泽民毋愧前贤以淑后进
　　青词
　　癸丑秋防保安
　　四载守边又见西风之一忱吁帝果消北土之虞昭大造之鉴临涓刚辰而对越伏念臣猥颛藩翰常惧旷瘝与勍敌为邻盖日有窥图之志念生民遭难何时为休息之期利钝非人所能动静惟天是頼比伸露祷冀保秋防幸一水之弥漫敌谋遂沮获四郊之平定农事汔登敬演冲科用酬嘉贶伏愿广好生之大徳终垂佑于一方海晏江澄吏逭封疆之责冬寒地净民无兵革之灾
　　冬防保安
　　乘邉四载孤踪所恃者天保境一冬大造实为之地敬伸素愿用叩苍旻伏念臣分合投闲志非好杀经营新垒盖由吏奉于庙谟宻迩边陲惟恐民罹于兵祸负乘既虞于致寇缨冠矧任于救邻顾江面数处风之寒皆当儆备隔溪一带水之外即是敌冲比青野之戒严倐赤囊之告警连营窥我一鼓下之始几黑气之厌堤旋遂妖星而落焰虽国威之致尔皆帝佑以使然爰演冲科仰酬景贶伏愿广乾坤之大徳庇荆楚之一方继兹新嵗之更汔臻安静愿与有邦之众早见升平
　　甲寅建黄箓普荐阵亡
　　民自古有死值多难以何辜天大徳曰生念一方之可悯敢殚恳切上凟髙眀伏念臣本乏时才洊当邉寄负且乗而致寇谋惭千里之折冲梃与刃以杀人罪在三军之司命属新经理时有绎骚中间执戈卫社之人与夫摧锋越河之将或同难陷敌防委命于鸿毛或执锐被坚甘裹尸于马革逾三四载防百千人凛节槩之如生殆英灵之不朽以致并邉农庶邻境军民或死封疆或蹈水火或流离而捐于沟壑或抄卤而没于穹庐是虽厄防亦皆今世受前世因其在防魂宁免新鬼寃故鬼哭惧若敖之不食虑伯有之无归拯黄壤之幽涂盍开生路披青城之秘简赖有仙科用洁斋坛肃延真驭凡尔沦亡于师旅自今炼度于坎离同一超升脱诸苦恼酬对天之素愿祈保国之洪休伏愿阐维皇上帝之灵解天地众生之厄人天随度庶防慰忠义之魂中外奠安均使被和平之福






　　可斋续藁前巻五
　　钦定四库全书
　　可斋续藁前巻六　　　　宋　李曽伯　撰五言
　　赠柯山道士郑云谷来住沣之洞晨【二首】
　　本是住山人来作开山计云岀元无心有心为云累执柯与纫兰如幻亦如寄神防有昆蓬御风归欤是道人本分事不用达人诗烟霞痼疾间风月陶写之漆园直寓言谪仙岂吾师卷怀寘心齐焚芗比希夷
　　题懐逺楼
　　心逺目难尽境湏诗与论风樯谁客艇烟树某家村野草春千古江天月一防旧时方册事一笑付方樽
　　挽赵无垢【二首】
　　早奏玉垣绩才登金掌班众皆期两地谁谓老三山江夏勲劳上东平礼义间壮猷惭弗克孰与济时艰公未通闺日相从入幕防瞠乎惭后乗借甚伟前筹原隰曾并辔江涛几共舟柯山回首处老泪为横流
　　挽曽侍郎【二首】
　　名阀蜚声逺甘泉跬歩登词华八塼日姓字一条氷恋阙丹心在临朝清问曽【才登切】秀溪春梦杳留得瓣香曽
　　江汉云鸿遇星霜电骥驰同朝更同幕相好更相规肯托贤郎我追伤益友谁哀辞千里寄相者为歌之
　　送石首傅宰
　　石首邑易治难山政可师歌聊戏耳谈笑以为之省徳多餐饭勤官少作诗交情毋恃旧公事定相规
　　题推篷梅轴
　　玉奴梳洗罢平面露新妆江岸数枝影篷一罅香横披含晓色卧对压春芳庾岭几多力剡溪方寸长萧然临水月即之惯氷霜老去墨池手清入诗人肠孤梢亜篱落全树嗤玉堂故旧解后见隽永约略尝重羞筹鼎供醉梦纸帐傍赖君润色之着我懐防藏太緐厌易启所取亷毋伤谁为语逋逊乐此同徜徉
　　又题
　　片玉漏春色恍逢江路傍中山费巧思夀阳矜轻妆精神盈一握标格压众芳彷佛水边影有无风前香巻舒适人意推敲挠予肠形状仆草元请系根花光勿谓数枝溢中寓千丈强晏不满几尺焉用张堂堂桃李空满园媿死安敢当太少为贵鼎鼐滋味长只愁楮君弱蠧鱼食春阳愼勿示肉眼收付奚奴嚢
　　七言古诗
　　仲宣楼落成和呉深源制参韵【庚戌】
　　巍楼耸立千仞壁熊楚竒观此其一苍龙夭矫出一头下瞰七泽乾坤浮平逺献状呈几席气势弹压东西州仲宣襟抱六合隘生阅曹刘几成败当时徙倚落日边岂计嘉名鎭长在髙谈犹想四座惊好语意得由天成景升逝矣建安徃岂浊斯足清斯缨今朝我与羣贤集风景还能类前日赋斯楼者天台公扬厉其谁防椽笔嗟今视昔后视今君子思逺而忧深运方济防月在临有如此水舟同心芳名起日炳若揭老子婆娑众賔悦斯城斯楼天下无王赋呉诗成四絶
　　又和
　　东都一星下东壁粲以文鸣斗南一元徳髀肉瞒白头俯仰宇宙俱沤浮主人景升帝王胄风土更羡逺中州安能不粟效夷隘活着期扶奕枰败仲华解笑人寂寂歴落山川旧圗在夜深旅梦鸡唤惊崇楼百尺般手成慿防四顾万虑起乡邻宁不思冠缨英雄海内方集长忆永平太平日在心为志流为诗吾岂争雄鹦鹉笔风流好事传到今岂知汉泽入人深暇日载酒清流临【阙】　　　诵吾心偈言玩味犹谛揭意趣充然刍豢悦飞鸿尽处烟雨隔姑嗅梅花共清絶
　　管顺甫以湘竹为青奴儿贶为名湘夫人赋以谢之
　　妾家淇园北封君厥祖慈事宗苍筼子孙异代贞节闻枝分一从南廵千古流落湘江濵几畨雨露敷新荣斑斑不改啼红防膏煎漆伐悔自矜卒以取祸罹斧斤工巧斵削资它人管城夫子出意新作俑取义何其云致之千里充吾庭命以汤沐虞嫔名彷佛太伯之文身虚中直外圆且明不丝不谷不受尘一笑不用捐千金曲眉丰颊从杂陈虽有多喙无一嗔晨夕荐我眠风櫺曲肱时复呼眞眞骨虽非玉肌似氷蝶梦不到巫山云白家蛮素卿自卿老我祝尔毋忘盟以便吾体全吾神招魂共读离骚经推枕同作华胥民只虞一夜秋气清犹筐中扇墙角檠盍为青奴亦作白头吟
　　七言律诗
　　自和
　　北帝东皇竞化工六花吹满毛松谁令霓卫铺张晓来与牛鞭断送冬寳歴明朝新纪鳯珠宫昨夜起骊龙驱寒乞取酒泉郡何必荆州万户封
　　登四望亭观雪
　　踏雪一登城上亭山川草木亦精神不知四面孰为水但见一般俱是春此际全然许和气于中何处有尘我来谩啜茶儿去疑是神仙境界人
　　自和
　　不夜城头着此亭东皇幻化一何神相将莲炬催芳夕来俾梅花作好春自腊月前尤可喜觉西风外已无尘衔枚晓奏鹅池防为问和门有此人
　　和八叔雪中登楼韵
　　不夜城头着此亭山川幻化抑何神髙低地势平于水穷富人家等是春一气中间知有造四方上下了无尘烹茶读易从古适不羡梁园作赋人
　　挽陈勉斋文昌【二首】
　　几年间气一全才天以经纶属勉斋勲盛十年词两制夀开九袠位三阶公于南国恩尤在人惜东山望莫偕嵗晩倐闻梁木壊君王应亦为伤懐
　　忆昨从军辱已知不图二纪踵前规人非城是黄梁梦地老天荒白髪悲堕泪忍防羊祐传伤心徒作魏公诗勉旃衣鉢芝兰事传取清风百世师
　　壬子劝驾
　　人物从来盛楚南新元诏士奉芝函身逢熈运千之一名占巍科十有三好趁驿梅催骑防归来官栁映蓝池边相祝趋闻喜賸取宫花一朶篸
　　和刘舍人咏雪
　　怪见漫空万蝶狂湏臾色界昏黄风姨知费几畨信天女才施半面妆笔底诗徒和玉柱酒边舞已失霓裳梁园甚恨孤佳约一笑吟梅且擅塲
　　立春日雪【壬子】
　　剪防宁如剪水工瑞烟融出玉龙松重防腊白不为晚未到昏黄犹见冬多谢玉妃鞭白鳯为催青帝驾苍龙天心端报丰年喜一稔相期乐可封
　　挽别大参【二首】
　　几歴藩垣一节勤归来两地防风云调知白雪阳春别香到黄花晚节闻邻国犹知问中立朝廷惜竟老希文台躔夜折空追叹留得甘棠满楚郧
　　早年公已阿戎知几与征西履屐随百六椽间无足纪二三子侧毎相随重来荆渚平生若宁复苕溪一见之哀此哲人今已矣诗兮岂但哭吾私
　　登河山万里楼
　　收揽河山入此楼几年蚡冒古荆州目穷夕照西沉队心到寒江东尽头歴歴雄圗史南北纷纷遗恨晋春秋酒边感慨凭防乆衰栁行间数白鸥
　　过西海隘即事
　　江带湖襟防一堤人烟落落栁依依白鸥世界秋容淡红蓼汀洲水际肥断岸马危迟弗骤中流舟顺疾于飞归来得自推敲了更共登楼对夕晖
　　赠杨户曹【晔】
　　河内李氏自南渡流寓先文和落南今子孙多居于浙敷文通直二房入蜀故魏国大墓在忠诸孙有居成都者新繁者罗江者嘉定者三荣者邻水及古渝者巴南及新沔者衣冠歴世不絶举诸族殆何翅千指某侍先大人饷蜀时犹及见前軰今垂三十年蜀罹兵虽诸族音信尽絶所存几希全家出东南者惟栁州一人毎思兵祸之惨良可伤悼新忠南户曹杨月以防第得阙西归携栁州书诗相访乃知杨君为李弥甥跫然闻空谷之足音杨求和语姑为述懐喜忠南松槚之有所托并叙诸孙所寓烦为我访问云
　　壮年防戏寳峯傍梦觉黄梁髩尽霜旧俗几家罹变故似人千里见清扬酆南松槚烦君访剑北榛芜动客伤頼有栁州诗唤起莫言安顿便为乡
　　送戴书记
　　逺驭夷涂迈牧之三霜【缺】　饱驱驰和风俯趁春【缺】仗落月回思夜【缺】　自愧荐衡无好表不妨道适有新诗岁艰时棘邉臣老向阙湏陈黼扆知
　　和刘舍人咏秋千
　　院落隂隂卷昼帘防防髙挂矗青天纎腰对蹴争先起香汗交流倦欲眠花畔惊呼簪珥坠栁梢时出防罗鲜可怜墙外行人恼应费长安酒价千
　　襄防和书院韵
　　我有芳樽与子同老身却自悔从戎休言晋事懐元凯尚欠唐兵防世充徃迹悠悠宁有极短才咄咄叹无功赋诗酾酒聊行乐到底谁为一世雄
　　伏读靖康宸札有感
　　盟寻城下事方危尚尔衰民益敌资绐楚时曽无纪信交秦计卒堕张仪抗言玉铉吁何及捐积琼林惜已迟刼火既灰遗墨在小臣唯有泪沾頥
　　和制干陈循道惠鹤韵
　　怪得中宵梦羽衣诗来恍见九臯飞期君与共淮淝防舍我曷为缑岭归愧乏纒腰娯防服喜将闻唳到柴扉凌云岂是笼中物要学当年老令威
　　和刘舍人夏雨喜霁
　　古戍春归叹寂寥老槐隂下鬓萧萧正愁雨乆人情厌且喜天晴物意饶歌吹遏云传白苎旌旗拂日翳红蕉月边休听啼鹃恨只把诗萹与酒销
　　五月闻蛩有感
　　南风先自作秋声蛩尔何知亦蚤吟慵妇机边重到耳征人塞上顿惊心索裘应觧寒将晩彻土湏乗天未隂闻此休将儿戏防盍圗逺略偹当今
　　自和
　　才听鸣蜩叶底声倐闻振羽草根吟物情感我千丝鬂时事萦人一片心读易床头新课业回文机上旧光隂客懐休用嗟畴昔更老那知得似今
　　累日脾疾自歌
　　壮年筋力惯驱驰堪叹新来数问医生老病催无怪者寸闗尺可自知之飬疴抗疏吾谋是论证投方某剂宜识破幻躯天赋命儿曹昵昵复何疑
　　题宣公祠【偶记旧作附于此】
　　凛凛清规百世师功名仅见奉天时忠谋任起奸谀忌感涕宁无士卒思落日桑榆存旧迹西风芦苇防荒祠忠南流落何遗恨留得良方遗后医
　　七言絶句
　　和袁提刑咏雪【二首】
　　羽衞鬖髿万玉然元从绣斧下青天分明要与荆人防苍桧擎枝一节坚
　　剪出瑶英顷刻飞欠加天女锦云机虗皇瑞报调羮信添得梅花略似肥
　　和刘制参遗梅【二首】
　　羣玉峰头惯见春此花常寓雪霜仁东风又促孤山去应向香边念故人
　　感君寄我一枝春雨虐风饕苦不仁羞得玉奴浑不放含香犹待浣溪人
　　又用韵【二首】
　　雪凝霜降不肯春花神岂类妇人仁肯留年后供清思分付东风与主人
　　妆防铜瓶分外春惜花尤见主翁仁自怜白髪衰如许空对花前忆故人
　　题覃懐吕充隠和陶诗巻
　　数诗盘谷友人钦一片柴桑处士心几十年间南北事秪令三叹有遗音








　　可斋续藁前巻六
　　钦定四库全书
　　可斋续藁前巻七　　　　宋　李曽伯　撰词
　　哨遍【和陈次贾为夀韵】
　　大块赋形皇覧揆予俾尔昌而夀嗟壮逰嵗月老征裘向秋来顿如蒲栁桂开又鲈莼蟹橙正美故人应忆传杯手想薜荔岩峦梧桐庭院当时风景依旧对斜阳极目倚危楼问一舸何时过吴头乘下泽车戴华阳巾锦衣防昼　犹客有名流交情金石襟期厚双湖烟艇里剑锋紫气冲斗賸怒墨淋漓清歌发越未应独歩诗千首待挂了衣冠来寻杖履陪君此乐须有到如今不愿酒泉侯愿生入玉门早归休任逺人存问安否梁园賔客虽富谁出相如右相逢身健时平无事是处溪山明秀与君举斚若为酬有年年人月长乆
　　水龙吟【癸丑二月襄阳得防和刘制参韵】
　　黄旗吉语飞来敌人已落将军手吾皇神武一新城郭断谟天授鐡骑才临雕戈竞逐击蛇先首快风驱雨洗江空谷静淮淝上似之否　此事老臣何有想防传延英方昼玉顔应笑金瓯堪保贺声交口吾责免夫吾归可矣萧然一叟把功名分付诸公聊自赏酒盈斗
　　又【和韵】
　　荆州咫尺神州几畨得失孙刘手山河天险东南牖户钺何轻授泪落碑存鹤归城是不堪囘首喜大堤草色镇长春在羊与陆孰能否　风景依然吾有栁营深鐡衣闲昼摩云胜气追戎马足走蜚狐口往事纷纷付之蛮触相忘庄叟有人焉中夜闻鸡剑光正烛牛斗
　　又【和幕府贺防应】
　　吾皇神武中兴直须整顿舆图旧岂惟天顾岷峨一角但西其首遮防咽喉扶持气脉宁无医手有庙谟先定傍观何时留侯蹑魏侯俯　天眷我家仁厚盛英才载量车斗中流孤艇千钧一髪老夫何有休对秋风移宫换羽吟无絶口看福星太乙临梁此辈自不能乆
　　又【送馆人管顺甫父子赴省】
　　梅边连辔偕来栁边先我观光去一问椿桂尊君孙盛小児文举醉登横翔鹏鹗健凌鹦鹉趁霜晴春小南宫问讯又闻奏明光赋　从此青云阁步看龙门锦标双取荆州时事不妨大对细陈当宁乆要论交中年语别不堪离绪约杏园得意归时吾已在浙江浒
　　满江红【得襄阳防】
　　千古襄阳天岂肯付之荆棘宸筭定圗囬三载一新坚壁狼吻不甘春哨衂马啼又踏寒滩入向下州一鼔扫腥羶三军力　连帅是并州勣賔佐有雍上逖頼因人成事同心却敌见説陈尸三十里投鞍委甲如山积待老臣为作岘樊铭劖语石
　　又【和刘仓咏雪】
　　推枕闻鸡正怪得乾坤都白元是有福星临照玉和薫出縁饰夜城疑不夜弥漫色界来无色更摛词巧欲夺天葩尤殊特　貂帽拥寒何力羔酿举情何极欠开樽细把梅花标格十万鐡衣冰到骨诉天只愿王师息想家童日办剡中舟溪头立
　　又【用前韵送刘仓】
　　荡节将行原隰尽花毡铺白人羡道青丝笼整红茶幙出宇宙中间无防翳水天上下俱同色向个中看此玉为人真英特　元自得融和力浑不管凝寒极看福星临照改敷民格且访桃源仙世界伫传梅驿春消息定明年拜表贺端闱螭坳立
　　八声甘州【送史制叅分司兼摄守漕】
　　自当年种栁向西门古今号名州对风声防防浪涛滚滚又是新秋暂为江山弹压谁得似贤侯夜观灯棋里几共边筹　休效季鹰髙兴为莼羮鲈脍遽念吴头且安排维楫相与济中流看邦人尽歌襦袴愿东皇乞与福星留令人忆数行过雁月在南楼
　　又【用前韵答和史制叅】
　　续仲宣一赋小呼膺声名满荆州向賔筵逰戱毫端月露皮里阳秋徧厯文书刁斗何患不封侯横槊风烟表独占诗筹　见説眉攅心事在岷峨乡国落日西头怅英豪遗恨都付大江流伟平生经纶雅志把重弓聊为汉闗留中秋近如何载酒一笑登楼
　　又【和刘仓和蜀防】
　　自六朝用武诧荆州襟喉重疆陲更西风似箭峡江如线事势防防须仗中流砥柱天付治平谁甚矣吾衰矣将老东篱　休説纷纷往梦任隂平邓艾骆谷姜维向碁边聊且官事了痴儿雨未隂毋忘户牖挂长防繋不住铜仪空遐想桃源春媚安得追随
　　又【癸夘生朝】
　　对西风先自念莼鲈又还月生西叹平生霜露而今都在两鬂丝丝当年门垂蓬矢壮嵗竟奚为磊落中心事只有天知　多谢君恩深厚费丁宁温诏犹寘驱驰看弓刀何事终是媿毛锥愿今年四郊无警向酒边多作数篇诗山林下相将见一舍我其谁
　　又【和韵】
　　问秋光乞得一宵闲满引武东西喜亲朋咸集宴酣真乐非竹非丝坎止流行付分岂尽是人为试向天平下还可前知　自笑头颅如此奈乌轮难系驹隙如驰慨壮图已矣指地不须锥任从渠翻云覆雨愿老子耕钓乐于诗三军事天家自有大将为谁
　　又【借八叔韵夀之】
　　仿离骚覧揆度新讴空云蔼乌丝把长庚才调小施筹笔犹处囊锥鸾枳滩发轫指日问朝衣雪片梅花外已露南枝　休羡汉疏晋阮记当年楚产同是家儿怅歳华如许同官复问时引宫商细郢唱向樽前谁为一歌之蓬壶侣长春不老有美人兮
　　又【寿刘舍人】
　　记当年敌压顺昌城直欲付靴尖赖君家只谈笑麾白羽净洗腥羶荆州甘棠蔼蔼浓墨字犹鲜少出拏云手整顿青氊　好个嫩凉天气想闻鸡聴雁意气犹恬看将相喜事眉色已黄占祝君龄有如此酒举金罍须放十分添还知否封侯事业正在华颠
　　又【中秋小集无月】
　　问防娥僝僽厌看人唯复厌人防正凉宵凖拟招延素魄慰藉苍顔亷纎梧桐细雨吹彻玉箫寒彷佛山河影只在云端　又似去年今夕枉教人惆怅立尽阑干想菱花尘匣憔悴女乘鸾恨无从门登天柱约賔朋随分荐清懽持杯祝银蟾无恙留待明年
　　朝中措【用八叔韵送教忠制机省亲之行】
　　灯棊三载客边头江汉等萍浮一片白云闗念对床夜雨难留　堂堂事防相期击楫共济泾舟今嵗看来应早着鞭莫待深秋
　　又【就酌菖酒饯教忠再用韵】
　　南风吹棹过吴头聚散倚云浮且共一杯懐楚须期万户封留　藕花时五湖烟雨西子扁舟转首梦回残角征人塞上新秋
　　又【癸丑夀安观使】
　　夜来南极十分明中月应生申小范龙图老子大蘓玉局仙人　擎天健手家传方畧功在峨岷防取芝封夜下归来尽展经纶
　　贺新凉【巧夕雨不饮啜茶而罢】
　　可恨经年别正安排剖植竹拟酬佳节应为犁锄机杼懒天遣阿香磨折飜一饷亷纎凄切寂寞金针红线女柱玉箫吹断秦楼月清漏静楚天濶　东臯且愿三农悦任从渠鹊桥蛛网一畨空设挽取天河聊为我尽洗西风残热休懊恼云生巫峡底用乞灵求太巧防世人防巧多成拙沽防酒命茶啜
　　又【甲寅春闻襄冦退】
　　晓聴平安报信荆州古今形胜金汤天造落日岘山陈迹在依旧大堤芳草叹紫塞黄尘未扫水合水生来又去赖豺狼犹畏熊当道栁戍甚时了　乞身屡上笺天表感恩深丁宁帝语许同方召自媿黔驴无伎俩桑土绸缪盍早只手袖剑锋懊恼要刽鲸鲵封京观愿汉廷用壮臣年老毋更取仲华笑
　　又【自和酬书院诸犬】
　　梦觉闻鸡报问岘边晋家城郭旧邦新造谁遣平明旌斾入人説当年草草犹幸把腥埃俱扫对越老苍方寸在任渠魁逺度尤堆道还又过一春了　少年意气轻三表到如今名惭小范功卑前召赖有把茅归去是乗此抽身须早何苦受天来烦恼报阙丹忠虽安冺长卿已病文渊老聊把酒仰天笑






　　可斋续藁前巻七
　　钦定四库全书
　　可斋续藁前巻八　　　　宋　李曾伯　撰词
　　醉蓬莱【癸丑夀吕马帅】
　　问金城方畧数十年来谁堪称许万福威名草木识淮浦西顾天长中流地重看此巨鼇柱见説棊边风声鹤唳胆落羌竖争老子家声六韬亲授渭水归来非熊非虎江汉滔滔建大将旗鼓弧矢开祥节旄迎渥勲业纪盟府好对芳天莺花未老金樽频举
　　又【书院筵桂有集不及与】
　　自鹫峯曾见金粟如来犹有英烈碧玉琅玕防缀啐琼屑不御纷华独餐沆瀣比众芳殊别好向凉霄无风无雨宜露宜月　身在山中名香天下全似幽人一种修洁解使多愁对此亦争悦緑绮窻前乌云鬓侧休为玉人折賸赋新词满倾佳酳为成三絶
　　又【灯前想像胜集和韵】
　　问前身应在香醉山中今存风烈佳夕招延清论度飞屑玉斚盈盈金英防防标格农家别好个凉天更无滴雨只欠些月　菊客兰兄纷纷侪辈纵尔芬芳输我髙洁鼻观先知羞取俗顔悦解谷成欢从容把爽何羡广寒折我有髙吟为君纪此一段奇絶
　　又【和韵】
　　大不逾粟许飘散人闲直恁清烈管领芳樽底事不渠屑中夜庭前小山丛畔韵度从来别那更今年流连秋色将傍菊月　堪羡纱窻胆瓶斜浸浅酌低讴人花双洁多情一见一回悦生怕朝来梧桐过雨把花神摧折倩取骚人黄香作传笔未宜絶
　　又【夀八窻叔】
　　指梅花雪片问讯八窻南枝开未一防春风消息岭头寄太白精神广平韵度是岂众芳拟东阁吟边水清月淡不妨游戏　犹记双湖几畨初度持酒相期以花为比鼎味家传须向玉堂里吏隠南昌未应髙兴杳在歳寒际倩取瑶姬花前一唱夀吾仙子
　　沁园春【饯余蜀帅】
　　天顾坤维持槖秉旄余公此行正地雷观象一阳将复天心騐数五福初临汉指才宣蜀民相贺百万耄倪犹更生先声布便胆寒西贼关塞无尘　休嗟往事营营要清献华崖相拟伦看作新精采叶符气运转旋机括元在人心奬率三军扫清万里从此西南闻太平功成后却归来廊庙细展经纶
　　又【和邓李谦通判为夀韵】
　　孝子家山近古苏州有监本獃叹长途荷担斯宜已矣急湍鼓枻岂不危哉我爱陶潜休官彭泽为三径荒芜归去来君恩重奈边戈未偪门毂犹催　东南休运将回幸天日清明公道开把孤忠自许我心匪石一真难灭人口如碑青眼旧交黑头新贵快九万里风鹏背培诗筒寄正多情未已聊解君颐
　　又【赋静斋叔溪堂】
　　我爱临川簪绂丛林有宅一区记谢潡名字百年犹在平泉孙子三世重居皁盖新营清氊旧识此复古春秋宜大书奇哉事信百时种子下到工夫　笑渠驷马门闾是几往过之凡几墟喜尚存遗爱甘棠在在无穷生意茂草如如载酒寻盟论诗结社想田可秫兮园可蔬应须念古滩亭乔木无恙还无
　　兰陵王
　　甚天色苦问桃红李白伊祈氏沙际才归依约春回晓烟湿老寒犹煞忒景物中年惯识天应遣雨洗风梳栁睡花眠尚无力　名园漫他适任黄女栽培殷七奇特一年好处须寒食待花畔携酒酒边索句春余太平未须急记旧隠幽寂我亦几时得归检防苔封评品梅格教看林下休官一与莺花分界渔樵争席抚松长啸芳菲事尽渠惜
　　江神子
　　白妃巻絮逐风颠透朱帘向空漫翦出氷花偏爱腊前看能费化工多少力千万里尽同天　歌楼清赏记当年玉人占绣衾寒老去孤髙世虑少肯恣煎争似小窻梅影下聊一笑付无言
　　浪淘沙
　　昨夜雨兼风断送残红老寒犹自着帘栊为问香篝人语道翠被还重　何处有疎钟惊起匆匆惜春休放酒杯空芳草天涯寒食又归兴尤醲
　　哨遍
　　天限长江云扰中原一局持碁势汉将谁益为扫清之彼伎犹黔驴而止客亦知何材不生斯世丁宁屡费君王旨向马首论诗灯前观剑岂无差强人意幸崆峒麦熟且休师又焉用陈琳檄书飞一笛楼头万栁营闲从容麾帜　忆代有边虞时贤宦乏经纶志紫宕公一出敌当惊见花宇谩被发忧邻汗顔笑斵客邪终岂婴元气待拜表笺天移文问隠老夫行且归矣怕敌人穴隙尚相窥有淝水儿曹髙举兵麾看中兴隽烈堪继随世様多能底卿自为卿计不妨老子婆娑矍铄从渠屦盈户外何须岘首勒丰碑有天知方寸余地













　　可斋续藁前巻八
　　钦定四库全书
　　可斋续藁后巻一　　　　宋　李曽伯　撰表
　　谢抚谕四川官吏军民【甲寅】
　　天顾坤维推尧仁而振恤风行涣号奉汉指以布宣四逹封圻一新视聼臣闻自五丁开蜀闗而称险要比三卯罹狄难而致创残怀哉我祖玉斧之经营咨尔藩侯金瓯之补缀不虞间嵗荐值多艰民庻苦于流离将吏疲于战鬬加以征诛之无艺几于用惫以莫支自非昭万里之明何以起一方之病诞颁纶防式副舆情恭惟皇帝陛下寛裕有容睿哲逺览谓一夫不获所谓父母将何如念率土莫非臣岂天地犹有憾敷予心腹爱尔体肤取籍而不税之规仿夺以驭贫之义以収民志以振国威揆元和赐魏愽之缗岂惟六郡视建武复南顿之赋奚止二年溥洽皇恩挽回生意臣猥司邉面祗广上心山东之扶杖愿观喜重法于德化河西之赐玺惊见兾益运于庙谟
　　谢资政殿学士四川宣抚使
　　天顾蜀邉命戎旃而宣力地资荆渚升书殿以宠行矧视秩于政涂俾玷名于儒级循墙罔避及境钦承睠兹中朝重在西事戎马交于近邑何有藩篱鱼鳬国之吾民不堪涂炭宜凝旒之轸虑图授以于征然如臣浚始专任而克胜臣鼎虽兼除而犹辍考得失纷纷于往昔计安危凛凛于方今以若庸人曷膺重寄伏念臣孤寒寡与困迹多竒世受国恩冷落中原之遗绪身更兵事艰难半世之粗官歴淮海以弭鲸浪之跳梁指岘樊以披鹿塲之苍莾十经氷暑一念林泉缨冠何补于救邻负乗正虞于致冦便蕃三锡聮合二长跻之东序之班假以丙科之赐车鼷钟鷃揆已则荣锋猬斧螗嗟持交亟叠有君命奚敢贾胡之留岂无臣忠不知纬之恤勉对扬于异数敬宣布于温言江汉来旬愧匪周邦之屏翰岷嶓既艺曷还禹贡之山川非赫厥灵何恃不恐兹盖恭遇皇帝陛下布宣圣武总揽权纲制治保邦每念金瓯之持守考图数贡慨思玉斧之经营兹勤北顾之忧爰授西讨之略致令嵬琐荐畀蕃宣臣敢不秪奉成谟力扶壊证仿金城驰至之奏岂以充国之老而敢辞取草庐跨有之言则恐葛亮之明而不及敢殚愚臆愿赐亟图
　　谢赐笏带鞍马
　　玉殿升班载玷旬宣之寄天墀涣宠肆攽昼锡之仪伛偻莫辞敬恭以拜伏念臣早膺简记洊被驰驱矍铄据鞍类马援之已老舂容缓带乏羊祜之能名恩徽俾视于政涂赉予倐来于御府万钉腰系将之象版之珍双竹耳批华以绣鞯之饰顾惟庸陋曷克称防恭惟皇帝陛下噐使羣工驭公八柄市骏以徕贤士每加濡辔以遣行择良以赐功臣以示荐绅之勉励致叨异数亦及孤踪臣敢不佩此毋防鞭其弗逮挹西山之气而有爽敢事清谈尽东野之力以犹求惧辜隆委
　　谢赐银绢【乙卯】
　　诞弥厥月僣效臣恭承宠自天乃切君赉鞠躬下拜感德中蔵伏念臣粤防师干屡逢震夙聿稽荆贡何能颂金鉴之干奚有晋功顾辱仿彤弓之一纎缟莹如而实篚精镣粲若以满籯于赫骈蕃以荣衰陋兹盖恭遇皇帝陛下基垂万世礼遇羣工所寳惟贤岂贵逺人之物以币将意宜得忠臣之心兹际昌期特加异数臣敢不益持精白仰答厐洪夸此惠臣归有华于防广用而遗子问何愧于胡威
　　谢宣赐香茶【乙夘】
　　六月于征顾忧未释九天念逺好赐特颁芳润皆珍炎歊顿洗伏念臣骎寻老态牢落粗官世味惊心徒有刘琨之愤闷邉氛眯目曽无应物之凝清讵意隆恩爰叨嘉赉寳穗辍御炉之馥琼芽来仙苑之竒于粲实奁以华分闑恭惟皇帝陛下因时布惠以礼使臣养贤以大亨撷此众芳之萃感人以至治薫为万宇之和昼锡所加天顔若对臣敢不瓣香必祝一饭毋忘同甘苦于三军誓殚愚力扫欃枪于万里尚頼皇威
　　谢赐腊药【乙卯】
　　天顾蚕丛猥玷中权之任日逢蜡索过叨上药之攽奉温诏以钦承拊寒踪而战栗伏念臣支离弱质摇落壮心防北塞之风老马已疲于筋力戍西山之雪哀鸿正苦于疮痍敢期当汉戍之临乃辱轸蜀丁之役赉之珍剂借以寳奁被昼锡于宠光知春回于生意恭惟皇帝陛下对时育物执要用人以月日斯征尤严中国之衞凡雨寒闗念惟恐下民之咨致使微躯亦叨嘉惠臣敢不讲求康济只报穹窿盍易良医以起一方之病庶存残喘俾随四序之更
　　谢转光禄大夫表【乙夘】
　　井络宣威何取外庸之绩奎章防宠猥跻迩列之阶吁天莫及于涣旷日冞増于震惧强顔只命抚已衔恩伏念臣本乏技能已盈分量援祁奚之请老亦既累年踵文子以同升敢期误用絶一毫之补报正二品之超迁矧破敌未能正兴赤手之叹而拜官此际秪愧苍头之呼侈千载之遭逢新一时之观聼但深陨越曷克称酧兹盖恭遇皇帝陛下覆帱无私照临有赫予羣臣以驭幸既严周典之规咨四岳以陟明尤重虞廷之制第惭谫陋亦被褒崇臣敢不恪诵丝纶勉思砥砺惟未必朝臣之可惧速吏愆俾之遂乡里之归尚祈圣造
　　谢赐银绢【丙辰】
　　祝效华封珍乏春朝之贡礼隆御府锡膺昼日之蕃拜手祗承拊躬感激伏念臣猥共雪戍欣际虹流稽首三呼难罄主恩之报寓忱一缕仅修时事之归睿眷特隆殊仪昭赉粲若满籯之富侑之实篚之将宠渥前无光华逺有恭惟皇帝陛下基垂万世德并两仪御众以寛治格衣裳之盛因时布惠政犹金石之坚退揆防踪曷叨异数臣敢不厖洪服命精白练心信且以银安敢希于泌约归而赐帛愿加愍于韩劳
　　出蜀宣赐谢表
　　屡幸引退曲荷生全一扎传宣特加宠赉佩圣恩之优渥抚愚分以兢伏念臣衰朽孤踪驱驰万里洊被经制宣之烦使厯更荆蜀之要区有如葺废垒于荒残之余当异证于坏烂之后危机共骇旷责幸逃覆存尽出于九重补报何禆于万一兹防洪造获返蜗庐正衔戴于除知倐匪颁于异数奁鼎侈精镠之重绮缣灿文锦之华茗香二絶之萃竒海陆众珍之丰羙頋惟踈逺曷副眷怀兹盖恭遇皇帝陛下礼遇群臣徳被四表攘夷修政方新采薇天保之宏图劳还锡功兼举四牡彤弓之故事遂叨嘉恵猥及庸人臣敢不拜稽祗承铭蔵感激夸言君赐已増里闬之光荣下悯臣愿许丘樊之休息
　　辞闽帅得祠谢表
　　井络言遄洊叨召擢奎章从欲遂许使安既仍书殿之隆名且畀祠宫之优秩恩深顶踵感极肺膺伏念臣不武驽材絶无蜉援独荷枫宸之超防徧更榆塞之驱驰忆昨戍淮已类邯郸之梦逮繇度岭仅清海若之波五年江汉之蕃宣万里岷峨之扪歴葺废垒于狐狸所嘷之境救壊局于鱼鳬将烂之余所恃者心其危以髪頼皇灵之经逺获旷责之俱逃中焉祁奚之请屡陈葢以东野之力已尽汔蒙洪造幸返蜗庐三锡命以归之十为连而宠甚守长乐之郡政怀进退维谷之虞祝宣室之厘卒拜覆帱如天之施兹盖恭遇皇帝陛下智周四表噐使羣工懐侯柔逺之心端自中庸九经而出序情闵劳之典取诸豳风七月之诗曲鍳申俯俞均佚臣谨当邱樊投老香火酧恩击壤而乐尧民相安作息扶杖而观汉化愿少须臾
　　谢赐银绢【丁巳】
　　虹流纪瑞僣伸嵩岳之呼龙渥分攽昭示邱园之贲咫威在望寸臆知荣臣猥玷迩聨欣逢盛旦祝厘宣室愧难荅于君恩称夀未央姑少修于臣礼敢谓春生于散地乃叨昼锡于钧天粲然精镣将之繁繐服宠绥之厚甚揆庸以慊然兹葢恭遇皇帝陛下徳运乾纲道符长久缉熈一徳得其位得其名砥砺群工驭以爵驭以禄致蒙嘉赉俯逮微踪臣敢不拜手祗承拊躬激烈羙而报上惭无金鉴之忠归以洁身愿谨素丝之节
　　湖南安抚大使到任谢表
　　授地湘中十为连而加重起家呉下三锡命以莫辤洊越月以载涂俶斯辰而及境敬宣徳意肃控忱伏念臣一介驽才屡叨龙渥释风埃于邉峤甫幸遂初奉香火于丛祠永甘投老不图咨岳仍俾典藩眷言长沙素号乐土边患自防于左腹阃谋类倚若右肱虽马牛其风未必南海之陟然鱼鳬之道岂容秦塞之通此犹人之防风寒当迨天之未隂雨非材冒任揆力曷胜弓重二之设而备固当储鼓再三之余而气饥于馁惕然颠踣负此简知兹盖恭遇皇帝陛下徳运干刚明符离照西渠搜南交趾威声逺畅于要荒上天保下采薇治具兼修于内外俯念尔四郊之多垒未容臣一壑之终身遂使衰踪复膺隆委臣愿与时而安辑尽厥职以抚循敢持韩愈对衡岳之心一惟报国窃慕元结守舂陵之政庶克字民
　　兼节制广南谢表
　　竢罪湘中震于邻而叵测与谋外涣其号以弗回服申命之肆颁将寅衷之俾恊恭遵上防爰攷前闻皇祐平侬之初臣青尝兼而经制绍兴御金之后臣纲实总而抚循一则武足以戡难而除凶一则文足以握机而靖乱合三路之竒欲使有为非斯人者流曷胜是任伏念臣早防简擢屡忝蕃宣徒守孤忠防徧并邉之辙迹不图再牧又闻近境之柝声岂无嫠恤纬之过忧正类奕举棊而安出金牛通道患难不至于斯蟁蝱负山力真有弗逮者未能固圉何以兼人在睿谋为一之可为然舆论知百参之奚益藩篱责重渊谷惧深兹盖恭遇皇帝陛下德并两仪明烛四表方疆理南北当中天权纲总揽之时顾岭海东西乃今日心腹空虚之地遂叨隆委并畀庸才臣敢不仰体鸿私勉殚驽钝不敢分于异畛期共济于同舟制西事当在朝廷指授一遵于庙算备南诏先寛湖广本根庶保于民编
　　赐帅湘赆仪谢表【丁已】
　　受任南邦方趣暁行之役传宣内府倐叨昼锡之仪九顿钦承一忱激烈伏念臣屡膺噐使曽乏线长月费余钱每有惭于香火日髙仝梦岂复到于江湖恩荣已畀于帅连宠赉敢期于帝渥精镠参列戋帛肆颁分烟缕于御鑪辍雪涛于官焙典加折俎眷重凝旒侈异数之特优揆愚衷而曷称兹盖恭遇皇帝陛下德符乾造运抚泰亨八柄独操何止驭羣臣而四予一弓攸赐正湏待诸侯之有功敢谓孤踪遽承嘉惠臣敢不望龙光而下拜策驽力以前征言逺而礼有华获覩周家之遣使将行而辞曰赆式遵孟子之敬王
　　谢赐香茶【丁已】
　　融峯问戍甫临假天之辰薫殿传宣遽被芳甘之赐逺扬恩綍尽濯尘襟伏念臣日守邉藩嵗叨上赉窃食甘泉之禄屡玷邃清祝厘闲馆而居已安澹泊役奚堪再命仍至三未能寛宵衣旰食之万分顿沐辍官焙御炉之二妙珍奁夺目锡壤増光兹盖恭遇皇帝陛下施以谦平明由离丽作新政治感神之德惟馨兴起事功求士之心如渴致颁嘉惠猥及微踪臣敢不拜手钦承抚膺激烈春晖寸草敢防造化之恩夜露瓣香誓竭涓埃之报
　　谢赐夏药【丁巳】
　　南服乃祝融之宅正届炎曦上方取农帝之经恭承嘉恵流恩所被濯热以清伏念臣浸迫頺龄仍叨烦使汗顔缩手曽无已试之方邉腹惊心曷弭未形之证扶惫正虞于瘝旷卫生乃辱于珍良粲若寳奁光于锡壤兹盖恭遇皇帝陛下使臣以礼视民如伤谓天犹六子以分司谨于择牧以日在三庚而出令予以对时遂使衰踪亦防异赉臣敢不鞠躬拜锡铭骨衔恩推广君仁咸乐薫风之解讲求民瘼俾无暑雨之咨
　　谢赐腊药【丁巳】
　　值嵗之终方奉采薇之遣从天而下倐膺尚药之攽拜首对扬抚躬激烈伏念臣承流罔効投老载征自昔桂林谓日具四时之矧今榆塞又身当数处之风正湏芎防去腹疾之忧敢问薏苡为身轻之计芝纶昼锡黍谷春回灿珍剂之精良侈寳奁之光耀兹盖恭遇皇帝陛下遇下以礼跻世于仁以楚师多寒每示上恩之抚恤虽虞人不腊益严边寄之蕃宣俯念逺臣亦叨嘉惠臣敢不勉支弱质思报洪休惭无已试之方曷瘳民瘼愿察未形之证用弭客邪
　　广南制置大使到任谢表
　　守相数月无补事功去桂十朞再膺委寄既循墙而因避恐分闑以弗胜祗服宠绥益増危惧窃以岭峤虽夙濵于南诏穹庐本逺隔于朔方马援受任而征止于交趾韦臯遣使以定仅以吐蕃不虞左腹之肆侵几有剥肤之过虑致勤睿筭爰建阃谋虽合五筦创立于司存非比三邉素谙于规画欲纾上顾宜属时髦如臣者徒有孤忠实无他技封疆环辙老嵗月于驰驱香火祝厘分邱园之耕凿防弃帷之未忍复受钺以载征方与军民相安郡邑震其邻而倐告节以制而敢辞千里度闗旋俾问梅邉之役十连作牧且令兼竹使之权恍然犹辽鹤之重来凛若类黔驴之尽竭江山如故风景则已夐殊蛮徼相望事防难于逆覩衰庸如许称塞谓何兹盖恭遇皇帝陛下明烛几微德参髙厚执一中而御有万俨存虞舜北辰之居谓四隅而备其三犹见周宣西戎之衅以斯土去天之遥邈而微臣往日之尝更遂沐隆恩仍叨烦使臣敢不勉殚愚虑寅奉宸谟臣尽力不知所云惟有厉始终之一节天若祚必无此事所期寛宵旰于九重
　　兼广西转运使谢表
　　南鄙干方命锡三而已忝西台将漕职共二以奚堪伛偻莫辞凌兢就次中谢睠五岭素习承平之久视三邉尤为转饷之难有唐咸通备蛮则仰闽广之舟而餫诸海本朝皇祐平冦则资全永之米而取之湘粤从往时已非易事况今当于匮急宜专付之英髦如臣者自揆歉然政嗟衰甚攘臂负隅之虎或者笑之惊心跕水之鸢何能为矣闵免分弓而尚惧裴回濡辔以曷胜顾瞻司存夐异畴昔大计缾罍之俱罄短材鞭笏之奚施雪粲千艘少失前筹之运烟炊万灶将贻后防之忧非借皇灵焉逃吏议兹盖恭遇皇帝陛下明参离照德正干刚披天下之图运量整齐之神筭积湟中之粟修明备御之大经不以微踪已试而罔功爰俾隆委既分而复合臣敢不勉扶疲薾思济艰危恐二者不得兼致末路将沦于胥失一甚其可再惟高穹俯监于孤忠
　　谢赐银绢【戊午】
　　贡展春朝仅上华封之祝锡隆昼日倐膺魏阙之仪九顿祗承一忱激烈伏念臣猥共蚁戍幸际虹流念奔走四方无毫厘之图报而生成一意自丝缕以皆恩粗陈藻涧之微羞乃辱枫宸之厚赉粲然实币重以精镣诧观聼于炎荒増光华于衰朽兹盖恭遇皇帝陛下仁周四表运积千龄广多士之招徕贤惟寳尔勤斯民之轸恤寒者衣之俯念孤踪亦叨异数臣敢不厖洪戴德精白承休逺民久乏于袴襦愿宣圣化微悃誓坚于金石益厉臣忠
　　谢赐香茶【戊午】
　　干方南服月逢夏五之流防渥中宸日侈昼三之锡载沾芳润尽洗炎歊伏念臣分合投林老仍度岭莸十年犹有臭未能涤于邉氛泉一酌不易心徒饱谙于世味微劳莫效嘉赉俯颁龙煤分赐于御炉凤夷辍从于官焙实奁于粲分闑増辉兹盖恭遇皇帝陛下德运干刚明符离照惟精惟一淡兮得斯道之真克寛克仁薫以解吾民之愠驭臣曰予布惠以时臣敢不拜手登承拊躬激烈聼春雷之出地不知身在于炎州立夜露以笺天愿以心酧于洪造
　　谢赐夏药【戊午】
　　中权受任问癸水以重来上药分珍对庚金而加赉诏纶疏宠藩服増光伏念臣屡试罔功一毫何补备左槖右弭之役讵辞四塞之驰驱当上雾下潦之时每虑三军之疾苦倐沾施济顿涤蔚烦粲良剂于寳奁扬殊休于锡壤兹盖恭遇皇帝陛下好生其德布恵以时方凉殿风微靡倦昼漏接迩臣之讲念炎陬天逺惟恐暑雨形下民之咨俯轸衰肤亦颁蕃庶臣敢不鞠躬拜赐毕力干方推广洪恩敢谓宜人之独桂保全弱质不胜傒后之其蘓
　　防诏抚谕谢表
　　四郊多垒风寒至迫于炎陬一札细书天意逺传于温綍整襟三诵挟纩羣情中谢眷惟南邦逈隔朔漠自昔马牛风之不及未闻南北辙之交通由匃奴右臂之弗支致明夷左腹之相逼凡中外几年之议论类以为疑视西北三邉之规模略无可恃頼宸谟之奋发勤王旅以捍防狡焉其谋突如而入率渠魁而麕至杂蛮蜑以蚁趋幸而将一乃心士百其勇虽非止一月之顷戎防屡闻然已渉七旬之余苗征未格以宵旰之怀犹切则春秋之责何逃臣浸迫頽龄复膺隆委龙钟度岭嗟再鼓之已衰驽钝来邉犹十驾之弗舎曽衣袽之未补倐毡罽之遽侵适当周雅雨雪之时矧在汉师雾潦之境未遂疆陲之解戍正深疾痛之疚心成训星驰欢声雷动恭惟皇帝陛下圣明御极神武折冲万里而见河西莫不仰帝王之度一饭弗防钜鹿兹其勉士卒之劳言曰大哉恩至渥也臣敢不布宣睿防勉谕戎行以敌遗君父之忧秖切旷瘝之自讼下诏致武夫之感可占防难之将平
　　赐香茶谢表【已未】
　　分牧炎方洊逢泮涣传宣凉殿特赐甘芳荷圣渥之优隆抚孤踪而宠耀伏念臣重来峤愈迫崦嵫闰值黄杨正苦病魔之荏苒瘴罹青草且虞氛祲之鬰蒸敢期黼扆之轸怜乃辱寳奁之颁赉辍雪涛于官焙分烟缕于御炉宸綍远扬尘襟顿濯兹盖恭遇皇帝陛下离明其照干施以时德懋馨香措邦家于防乂心游淡泊与造物以同流俯恤微臣亦叨殊赐臣敢不登嘉下拜感激中蔵凡一饮之间顶踵敢防于恩意兹三薫其敬悃愊莫既于谢私
　　开庆改元贺表
　　三纪开端昭示作新之政一元敷号幸承创守之规纶防诞颁绵区胥怿恭以开寳肇基之始庆厯继体之时王师出命而六合为家圣德作歌而羣臣在位允矣后人之启佑斯其前烈之纂承爰袭嘉名用更大化恭惟皇帝陛下道符常久德协干刚时乂惟天生聪明运量与天而同大善治则日来福禄照临如日之方中宣二祖之重光申万千之休命宴紫云楼而及抚飬方兹防武以戒藩侯开天章阁以责太平亦且式训而延近辅于斯有取其永无疆臣戍逺峤以縻身望明廷而拜手过周厯之七百愈茂本支率禹服之五千同遵正朔
　　贺牋
　　乾元更始幸垂万世之基坤载承休用叶一人之庆播宣所暨舞蹈攸同恭惟皇后殿下俪日齐明与天同久戒昭彤管辅三纪之中兴德并璪旒谨万几之内助肇新美号益畅徽音臣防戍炎荒逢时嘉防云山五奉行方春寛大之书风化二南欣见中夏升平之治
　　景定改元贺表
　　鸿图肇祚将启佑于后人凤厯更元爰纂承于前烈星驰涣令风动坤维若稽艺祖之纪庚申逺过成周之厯丁已属时改嵗与昔同符当三百年熈运之回衍亿万载丕基之永式符天意乃授民时恭惟皇帝陛下尧舜同心禹汤责已变则通通则久抚斯世之艰难静而定定而安措庶邦于寕敉自今以始又日而新臣邈守遐陬甫聆盛典二月初吉率癃老以聼诏书万里同文俾遐陬之奉正朔
　　贺牋
　　嵗在庚申六见开基之厯日维甲乙肆颁改纪之书庆溢宫闱欢腾区宇恭惟皇后殿下补天立极俪日并明国之本在家每尽相成之道上以风化下尤严正始之规迓景福于无疆保定功于有永凤编亦旧鸿祉弥新臣邈守桂藩遥瞻椒掖涣汗其大号已亲际于休期坤元曰资生愿共观于善治
　　已未春病谢赐雄乌参附钟乳阳起石
　　身婴宿瘴几贻绵惙之忧虑轸宸衷时遣珍良之赐隆恩逺被生意倐回伏念臣寝入衰年适当灾数风霜早厯已嗟老马之力疲潦雾重来常恐跕鸢之困堕果乖调摄骤染恫瘝积忧逾嵗之使然旷职兼旬之凛甚政兹危惧乃辱篚颁辍药石于上方蘓菲葑于下体兹盖恭遇皇帝陛下仁周万物德并两仪劳问遣书谓充国尝防于汉帝传宣赐剂必李勣克称于唐宗顾臣何人亲逢此典臣鞠躬拜贶浃髓皆恩方病在腹心殆匪飬疴之所惟礼优体貎尚祈寛疾之休
　　谢赐腊药表【戊午】
　　五冬深正报戍薇之亟九重天近又叨尚药之颁惟疾之忧所施者博伏念臣重来烟瘴再值风寒夷左腹之凭陵几同危证赵右肩之保固愧乏良方当雪霜暴露之余辱云汉昭回之赐分之珍剂借以寳奁回生意于折胶沸欢声于挟纩兹盖恭遇皇帝陛下使臣以礼济众惟仁虽防上娄烦每念汉军之堕指有功同英国更优唐帝之剪须自顾衰踪岂胜嘉惠臣敢不对扬跻夀推广卫生不惟防六尺之躯曷安大势何以起一方之病愿易上医
　　子被凶人诬告防恩免远行谢表
　　臣今月初七日凖省劄以臣奏乞将男杓更与追官免为化州之行正月初五日奉御笔云云臣窃以凶人防小子于恶无地祈哀圣君与上帝同心自天终覆奏函朝上宸防夕颁荷大造之生全抚愚衷而感泣伏念臣虽无能解素畏官箴自曽髙以来忝传世禄凡父子而处敢昧义方本忠孝以相承岂礼法之敢越祗由寡虑不善知人出虎兕于柙而饱且噬人延蛇虺于庭而毒贻厥子不谓十年之恩义乃成一旦之仇雠若如其诬罔之辞将不免诛戮之祸髙髙在上昭鉴实临防之中明神可质防圣恩之寛大仅薄罚以保全远别生离难逃行役老躯久病谓必□先亟忍死以哀鸣果好生而从欲遂免四千里﨑岖之苦尽归九重天溥博之仁家门几覆而仅存骨肉将散而复合此再生之恩也盍九死以报之兹盖恭遇皇帝陛下泽洽垓埏春育动植匪怒伊教风雨霜露以皆恩至公无私天地日月之合德曲尽君臣之义常存父母之心遂使愚男终防圣宥臣敢不阖门戴德息交絶逰结草衔环报宸恩之无所卧薪尝胆冀天理之自明
　　谢赐银绢【辛酉】
　　嵩岳三呼贡仅春朝之展邱园一介锡叨昼日之荣服命优隆拊躬激烈伏念臣至为庸品幸际昌辰奔走诸邉无毫厘之图报生成大造自丝缕以皆恩甫谐野处之归僣效封人之祝敢期眷渥乃有匪颁粲然戋帛之华重以精镣之腆龙光俯逮愚分曷胜兹盖恭遇皇帝陛下明照百官光被四表臣钦民乂衣在笥而弗及私逺格迩安寳惟贤而不贵物鼎来嘉惠贲及陈人臣敢不精白承休厖洪戴德盖帷未弃祗君赐以敢忘金石不渝愿臣忠之益励





　　可斋续藁后巻一
　　钦定四库全书
　　可斋续藁后巻二　　　　宋　李曽伯　撰启
　　宣阃谢王尚书
　　天顾西陲跨二长而图任地连南纪锡三命以来宣既陞之书殿之华且赐以儒科之宠循墙弗获及境惟共睠西土厥惟艰哉至今日其坏极矣吏贪而俗诞民困而兵骄豺虎荐食几无孑遗蚕鳬鱼烂不可药救古人如孔明叔子且难二境之兼征中兴如魏国雍公是亦百年之仅见何能为役而有此行顾如某之踈庸厯尽平生之艰险满头霜雪谁怜江海之畸人举目风烟几类邉疆之老校屡请挂冠而靡遂复令赐履以于藩虽乡邻之鬬方殷适多掣肘岂贾胡之留敢后实匪爱身可以止则止焉谓之进则进矣厯数三十年之当阃覆辙相望具怀八千里之去家虚舟焉往起此痿痹不仁之证决非矍铄是翁之能靖言思之孰主张是此盖某官庙堂人物道学主盟典礼而作秩宗自厥玉旒之深睠宅揆而熙帝载将登金铉以显庸眷言画斧之封圻每賛披图之规略过加提奬俾备奔趋蜀父老闻相如之来政恐孤于羣望汉公卿主营平之计庶克济于后图
　　谢都司
　　嗟蜀道难值边声之交亟领荆州众奉上命以来宣既陞书殿之华且锡儒科之宠控辞弗获祗役惟防若时旰忧莫急西事昔在蚕鳬耕桑之壤莾为戎马荆棘之墟大川将溃而捧土莫支沉疴未苏岂剂可起必得中兴虞张之硕望始称于蕃虽使古人羊葛之复生亦难兼任顾惟某何等缪庸足迹所之殆不离乎疆埸头颅如许祗宜老于山林未容挂神武之冠乃复赐齐封之履骈蕃三锡聫合二长前驱久戒于问津后顾适牵于掣肘敬共王事岂其效贾胡之留越在戎行敢不救乡邻之困行止非能于自必利钝何可以逆知固非萌舞而弗下之鸥心惟恐类尽而犹求之马力孰为之地所恃者天兹盖伏遇某官子云岷峨之英元崇廊庙之器河山风景每怜乡国之颠危帷幄谋谟独豫朝廷之处置曲加九鼎俾整重坤致叠冒于宠荣顾曷胜于委寄鞠躬尽瘁未知骸骨之归彊本折冲祗頼精神之聚
　　解荆阃印谢三府
　　白发戍边复分弓于蜀道青油命阃幸上印于荆州览朝家一面之忧释疆场五年之寄转旋机妙坱圠徳深伏念某自揣庸人洊膺烦使以老当知止每嗟暮气之衰虽事靡辞难何有秋毫之补足迹几徧更于淮楚梦魂宁复到于岷峨当猛虎之负嵎不图贻冯妇之笑对飞鸢之堕水岂料作贾胡之留然而跨有特孔明之空言隃庆乃营平之难事二千里相去中权几类于拥虚七八月于兹后务每虞于旷责正请齐邱之代倐聆晋帅之谋虽未能挂神武之衣冠且幸获更临淮之麾帜担减頳肩之半蚊力顿轻鼎调黄耳之三鸿恩至重兹盖防遇某官股肱社稷掌握乾坤应四方事防于户庭纳一世人材于鑪鞲念蜀当战象之难既易地以皆然谓荆处常蛇之中非得人而不可一新所付两得其宜遂令负乘之小夫获逭简书之大戾此四序之相为更迭岂敢忘生生化化之功犹一元之不可测窥庸更兾至至终终之造
　　贺董参政【轮笔】
　　光奉宸章兼行相事用分日轮知之旧典将以有为正代天理物之大权亟其爰立当此世运艰难之防正须儒真调一之功华夷耸然宗社幸甚防惟某官六经粹学三代全材富比范西备歴藩翰四方之事旦左奭右夙推枢机两地之储自端委于思岩已熟谙于当局兹専省务式副民瞻朕太平必斯人固帝衷之素定相中国戒生事薄海内以何忧凡百垂绅同一举笏某身縻万里目睇三阶今依独有之天可上更生之地在大造执四时之信何待祈怜与羣生囿一气之钧岂惟私贺其为忻抃未既敷宣
　　贺程枢宻【轮笔】
　　宠被宸章兼行省务用薛吕轮知之典岂容宰席之久虚聼文富并拜之除将见制麻之立播当此世运艰难之防正湏儒真调一之功华夷耸然宗社幸甚恭惟某官天民先觉王佐大才劲气正声久动严凝之聼善谋能断素推鼎鼐之方自晋渥于洪枢益具瞻于维石暂焉分日展也格天仲尼为东周乎岂但摄行于鲁政司马相中国矣自应相戒于辽人愿与垂绅同举贺笏某身縻万里目睇三阶尚兹处蜀道之赘疣久矣丐首邱之骸骨闻快活条贯已顿纾旷败之忧作靠实规模幸亟议变通之策
　　谢尤内翰四六劄
　　班陞月殿伛偻敢辞恩锡天墀丁寕有诏服王纶之温润知儒匠之发挥恭惟某官善薮津梁斯文山斗爵徳齿一乃夲朝文富其人才学识三在西都班马之上从容视草宻迩位槐诵敬舆之诏书虽武夫亦为之动感备古灵之荐藁凡名士尽出于搜罗爰启前旒俯矜旧履饰尘踪于衮字传宸意于絺章侈有龙光倍増驽价某蒙休厚甚揆已慊然叹玉闗人之曷归惟祈反汗修金坡仙之故事敢废濡毫
　　谢程中书
　　书殿升班正上循墙之请词垣敷命忽承置驿之传粲摛藻之发挥凛负芒之悚惕恭惟某官世之砥柱学者泰山正色立朝争诵元和之谏纸雄文伟国悚观建武之诏书賛圣学之就将罄嘉谋之献纳持笔端华衮之字岂片言轻予以品题揭胸中金镜之明无一士不归于裁鉴属时视草指日位槐龙光布于十行驽价増于三倍某诵言温润揆已侥盈叹玉闗人之曷归惟祈反汗修紫薇郎之故事敢废濡毫
　　谢牟中书
　　命而伛命而偻载腾控免之章言如丝言如纶两被弗俞之诏对宸恩之泻奕知匠手之发挥恭惟某官沂泗正宗岷峨间气孟子敬王之学陈善闭邪昌黎贯道之文涵今茹古议论动观乎国体精忠自结乎主知方兹兼唐两制以黼藻皇猷作宋一经以润色国典公春秋之褒贬賛日月之缉熈将仪庙堂以福区宇慨念蜀证艰危之急寜忘越吟缱绻之思借箸前筹虑无遗策封嚢上奏言靡隠情属当晋元帅之共谋岂无汉大夫之可使取诸邻而付畀进其职以旬宣想风采于四方极眀白洞达之意传天语于一札皆丁寜勉励之辞侈有龙光倍増驽价某技殚弩末歩凛竿头为公计固不遑私谋受虚名惟恐致实患诵言涣发拊己震惊反汗是祈愿借衷言于翠幄濡毫不腆敢修故事于金銮
　　谢直院
　　歴年请老荐以疏祈细扎成文本之报可服王言之深润知儒匠之发挥恭惟某官东壁寒芒西眉巨擘揽辔而澄天下以风力称结绶而登王畿皆文字选讲厦賛缉熈之益封囊披剀切之忠方兹弥纶国典作宋一经黼藻皇猷兼唐两制布诏令而山东武夫之皆感承顾问而西河羌状之具知爰念岷峨讵忘乡国犹以分弓而在是靡容纳履而去之传睿意于琚词饰尘踪于衮字龙光所被驽价有加某三复丝纶一忱铭镂第念蚕鳬之疮痍既极乃若犬马之筋力已殚供亿岂宜愈増驱驰正亦何补彼言议臣每弗详于利害为军国计可不亟于变通以用蜀则谙练者足专以借荆则更新之宜一迟回久此踈败必然盍造膝以宻陈俾乞骸之早遂至如异奬式重厚顔是虽玉闗老之尚留敢废金坡仙之故事礼云折俎姑羞南涧之苹辞曰濡毫敬谢北门之草
　　谢蒲制使【贺生朝】
　　揆余初度嗟苦李之谁怜作此好歌喜僊蒲之俾夀发清商而一唱拊弱羽以载荣恭惟某官周福禄卿晋诗书帅分弓赋政回澜以障川流横槊成吟持酒而聼水调屈临十乘加贲六弧俯矜绛县老之纪年高出巴里人之属和芙蓉初发賸传乐府之新声松柏后凋当属明堂之远器某深惭绵薄曷称衮华香山五十八而归问莼鲈而决矣崆峒千二百之祝俟萸菊以酌之万感奚殚七襄莫报
　　谢程都大【贺生朝】
　　对长庚之夜月嗟此頽龄播明道之春风发为佳咏侈鹿鸣之三拜华熊梦之载生恭惟某官卿掌名流峨眉巨擘君遣使以礼夙推条教之精明子与人而歌尽出文章之典雅屈临丝辔加贲桑弧矜倦羽之衰迟引清商而激越和音三叹北风寛占晋之忧元老一来东海副归周之望某自惭绵薄曷副衮褒懐香山五十八之归不日问邱樊而佚我上崆峒千二百之祝指期颂松柏以报公衔戢惟深铺棻曷既
　　贺程丞相
　　宸廷播告揆席奋庸更调琴瑟之一新羣聼独运化钧之笔允属钜儒开熈代之清平翼皇基之巩固庆闗宗社喜动华夷恭惟某官斯文主盟有国气脉自接禁涂之武即勤岩石之瞻开天章阁以畴咨上意以太平而责望坐政事堂而弼亮公材足宏济于时艰既共推庆厯之车且轮知开寳之印属当黼扆妙柬璪旒汝知名谁耶曰琳与愿吾之相定矣非成则璜耸聆宣置右之麻莫不举在廷之笏此闗世运式副众心自兹延平津之阁以登贤岂但减黎干之驺而化俗命一传而辽人邉隙必且相戒言一出而东南民力其亦可寛水旱盗贼弭而不待闻山川鬼神寕而靡不顺以杜羣枉以厘百工昭令闻于无前垂景光于有永某幸当晩节亲见明时方兹一邱耕凿之茍安无复万里闗河之入梦一闻除目百倍懽悰燕雀贺厦屋之成庶无凌震禽鸟虽山林之适犹在生全
　　贺丁丞相
　　宸廷播告揆席登庸利社稷安国家夙负上宰弼谐之望理隂阳抚夷夏随收真儒康济之功并总钧枢屹隆柱石当谓世有救时之相出于天生命代之材文饶用而宫中以得雨称君实拜而邉人以生事戒气形之和而天地斯应声色不动而海宇自安岂常人之智所可为惟圣主之明后能任恭惟某官堪舆间气廊庙真才学孔顔志伊周术业六经之攸出君尧舜身夔卨勋庸千载之自期力量足以整顿乾坤精神足以动摇山岳敬持主一道賛能羣自见于青蒲白简之讨论已隠若黄阁紫枢之运量得君如彼上将望于太平舎我其谁天宜防之重任肆由政路径践台司甫颁九陛之賛书旋动三阶之喜色云霓久徯宵旰方勤伟哉作霖之工梦符帝赉迅其闻风之顷防奏王师机缄之叶应若兹鼎轴之奠安可卜人心翕定国歩何虞自今三时调玉烛之和四海壮金瓯之固总众职称上意未夸辅汉之中兴有一德享天心罔俾佐司之专美某身縻烟瘴目睇霄躔蚊蟁方惧于负山燕雀载欣于贺厦洪钧坱圠末路依归尽瘁鞠躬惟有竭邉方之余力发踪指示但知奉相国之庙谟引领庶几曲踊三百
　　贺林参政
　　晋贰机庭豫参国论縂五兵而端本宻陪筹幄之亲賛化育以调元兼陟政涂之峻三阶炳焕九庙奠安恭惟某官胸着千年眼髙四海毫端藻粉焕润色于皇猷肘后芝苓滋延洪之国脉宻勿璪旒之妙简便蕃玉诏之亲除徧议清切之司备罄忠嘉之益承明之庐劳待从之事亟上履声广厦之下考仁圣之风仍重毡席正君德于日就月将之际挽士心于波頺澜倒之余天子必有四邻果跻近列公辅间于两社翊賛神谟当内治外治交急之秋乃文事武事并用之日锡三纶綍共二枢机帝梦协符岩雨随蘓于早嵗皇灵丕畅旄星顿扫于邉州九重寛宵旰之忧一旦庆风云之防如身之使臂指良由脉络之相孚元首之有股肱共喜精神之胥契既调璇极必启金瓯平轻重于一舟丕展济川之略寄安危于八柱迄成支厦之功以福华夷以夀社稷某竦闻成命喜激懦衷风雨隔九天敢作天上故人之梦云山兼五但驰南驿使之书尺楮荒踈寸襟摇曵
　　贺朱枢宻
　　擢从谏长晋陟机庭如身之防风寒方借惟幄精神之运若旱而作霖雨顿新钧陶造化之功文明殿之陞华政事堂之增重用儒之度不谋同辞恭惟某官经国竑材康时妙畧乌栖于柏夙开御史府之祥蝉集其冠旧着中书令之防宜生间气逺迈前芳风鹏运海以髙骞朝凤鸣阳而特出遄登台要浸结宁知白简横陈弹击风霜之凛烈翠帏劝讲缉熈日月之光明既扬攀槛之威寻趣上坡之武纳君当道厯陈格心数百奏之言进德尊朝爰立执政二三臣之列属时机之交急勤旰食以畴咨观大势如救棋然着着岂容于或误必诸贤若推车比言言惟主于可行庶几同寅而协恭斯可运筹而制胜何患国威之不振奚忧天意之不回璇极既调金瓯必启方来富贵靣槐即正于三公不朽勲名汗竹相期于千载某耸昤紫綍倍激丹格五岭之瘴烟谁念鸢飞之跕水遡九臯之斗极愿言鸿播之回春
　　贺马制置开荆阃
　　穆卜刚辰宏开制阃位隆近弼总使名四大以身兼权重上流合地势二长而掌运号令百城之耸听威攘之交亟谓过灭顶沦胥而莫支所赖国威仅逃吏议言念四五载上东还之请至此而弗止奚为歴思三十年任西戍之人其间之克终者鲜幸防鸿造汔返蜗庐虽帷未忍遽捐然鈆刀岂堪再割访合沙之福地曷敢望兹作天目之散人不翅足矣凡兹侥幸尽出作成兹盖防遇某官学者斗山国之柱石用分日轮知之旧典伟相事之兼行乗代天理物之大权知上心之允属拯世运艰难之防恢儒真调一之功当泰卦九二冯河之初方赖包荒以长君子之道于豳风七月流火之际乃防序情以悯征夫之归靖言思之更生赐也某邈居沮洳阻谢钦翘为太平幸民自此屏山林而投老作中兴名相尚当精香火以祝公
　　帅岭谢程丞相
　　岩廊科琐载恢四国之逺猷岭峤蕃宣俾踵十年之故歩佩一陶之至渥伸再偻以靡容祗服宠绥感深激烈眷五筦素不知于兵革视三陲则大异于规抚自忧中国冉駹道之通浸类南海马牛风之及致勤庙筭乃创阃谋仿诸皇祐平冦爰置于使名实自建炎渡江未有之邉备欲寛天顾宜属时髦如某者病骨曷支暮气已堕封疆奔走蚁旋磨以弗休邱壑来归猿投林之不宻甫息肩于呉下随受任于湘中日月几何江涛如此忽俾披髪效乡邻之义方惭攘臂声万里之震扬凡属见闻罔不庆快恭惟某官三代人物四海吏师盘错事机以礼乐诗书而酬应纵横武库皆仁义忠信之发挥勤劳一节之精忠宻勿九重之眷注治内治外足食足兵坚定力于岱嵩畅皇灵于河洛问伟人于江左固赖夷吾谋重寄于荆州谁为叔子将求代逊无以易尧兹付之闗中管钥之司并授以天下版图之半爰陞珠殿以重玉垣旂旄千乘之星临营垒三军之雷动慷慨出师之表皦日其如磊落筹邉之图平时素谙自此开忱心以集众益昭大义以檄中原国势屹然天顾寛矣玁狁孔炽我是用急姑烦戎纛之旬宣徐方既平王曰遄归即辂命珪之趣觐某投林不宻度重来方当风鳄之心惊犹记雪鸿之爪在祃牙蜚报贺厦驰情岂徒免陈迹之簸糠抑且窃余辉而分绩战河南战河北祗嗟值斯世之孔艰主陜西主陜东所愿同一心而共奬
　　辞闽帅得祠谢程参政
　　万里遄归寕复驱驰之梦九重从欲遂酬闲适之私既仍秘殿之除且被真祠之奉恩深槖籥感极轮囷伏念某孑立孤踪多竒薄分自成淮于昔粗知慷慨于事功逮度以还浸觉消磨于忧患累载周南之滞属时蜀道之难披荆棘之莾苍甫城废址犯风涛之汹涌复蹈危机有识寒心旁列掣肘当乎入腹抢贻冯妇之讥千里度闗讵敢辞于王事十连建阃乃复付之郡章是犹微蟁使负于邱山岂以老马尝更于岐路顾瞻兹土夐异往时甲兵钱谷之枵如城郭人民之怆甚新戍之薇虽赋固所惊心旧栽之桃已空何堪举目不主张是孰扶持之兹盖恭遇某官命庙堂总众职以称上意谓南脉创生于局靣而孤踪备厯于邉头遂被选抡洊膺委寄某敢不恪共夙夜勉竭涓埃嗟定远已衰未必有玉闗生入之望惟弱翁是主不徒为金城驰至之图
　　谢朱大諌
　　中朝经逺合五筦以专征外服効劳越十朞而再命既循墙而罔避知推毂之有归祗役云初奏缄敢后睠言南土素隔朔方自敌人干腹之谋传而当宁焦心之虑切穹庐千万里真难测于事情搢绅二十年不过付之议论致勤庙筭爰创阃谋始仿绍兴将取忠定在潭而兼制继稽皇祐卒同武襄平广之有行其如非材曷称此选伏念某头颅已老筋力尽衰不愿酒泉入玉关甫幸一闲之适我思桂林从湘水自知再出之非嗟哉蚁旋磨以奚之岌甚鼈度桥而可数国恩至渥君命难辞士衡之栁虽存召伯之棠何有强顔至止甲兵钱谷之何如举目怆然城郭人民之若此敢惮身复冲于烟瘴秪虞手莫障于风涛匪覆帱之孰主张是兹盖恭遇某官斯文砥柱善类津梁今之世舎孟其谁哉天将降之大任古之臣如黯近之矣上素柬于深知忧时若饥求士如渴凡局靣一新于位置皆坡头宻賛于图回兹玷选抡若为称塞备南诏寛湖广必防宏论之发眀制西事在朝廷尤待大权之运量
　　兼漕谢丁丞相
　　南服榦方一其可再西陲转饷二者得兼控辞莫遂于回天简擢实繇于造命伏念某屡更藩屛何补涓埃崦嵫之景渐斜鬂华如许邯郸之歩重间足力已疲方当鳬蚕通道之是虞正恐螡蝱负山之弗称若时汉漕仰给秦渠舳舻寸寸衔尾而前营垒嗸嗸张頥以待犹叔子始至粮几无百日之储纵营平留屯兵岂能期月而罢以如斯之匮急宜专属之英髦思误洪钧责丛小已负且乘秪不胜致冦之虑釡与庾但惟知请益之归非借主盟曷堪委寄恭惟某官济时上宰经世真儒国家刑政之明未雨常周于牖户甲兵钱谷之问无日不至于庙堂一新造化之精神两尽邉闗之讲画致令衰薾猥被驱驰思葛亮之尽力鞠躬几尤难于斜谷类鄼侯之发踪指示庶可给于闗中
　　回太平州牟侍郎
　　防戍西陲罔功宜黜乞身东里有诏许归借钟吕之昌言释邱山之重负未皇谢积先辱庆函恭惟某官洙泗的传岷峨间气文章典雅欧阳韩子之材名学问精深君实景仁之流軰孤忠致主正色立朝非尧舜则不陈以稷契而自许朝夕献纳无非社稷之谋日月就将参賛帝王之学韪甚汉一经之述作粲然唐两制之弥纶厌承明庐公虽劳侍从之事守淮阳郡士皆望禁闼之留暂焉访南豫之两眉屹若壮中流之一柱香凝道院细寻盘洲文字之盟指授防冲要继雍国功名之様行且任鼎轴庙堂之寄不防懐坤维乡国之思始焉以父老之谕而遣之行且每于公卿之议而谓其是风舟仅济云厦焉依兹叨弗俟驾之行不至如欹噐之坠今而免矣公实主之某衰朽如斯归休已晚虽圣恩之易地未忍弃之然愚分之逾涯欲何为者自此耕凿将终于一壑岂有梦想敢到于三山庆奬有加感惭无极顾视此目中之敌愧退无肘后之方惟保蜀所以存呉非资呉不能救蜀权宜归一谋戒孔多虽頴事不当言而晋忧其能已代朔方新营垒喜今得光弼其人制西事在朝廷此则惟希文是望
　　回嘉兴谢大监
　　不俟驾有命兹焉遂小子之归与愿受防为氓将以事大夫之贤者未皇通敬首辱贻缄佩盛德之隆谦拊微衷而増愧恭惟某官雁荡赤城之间气凤池黄閤之芳猷文章足致身非假汉邓马之世阀功业皆余事固传晋元石之家声剸繁治剧牛解刄游腾茂蜚英马轻车熟眷倚益深于旒冕风采想见于搢绅出而课最防旌入则跻班二监上念股肱郡简求慈惠之师公以肺腑亲兼寓清华之直去尺五天之不逺岂丈二组以久淹期年之借冦君此固邦人之愿五月而报齐政便当王所之归伫冠槖班以光槐鼎某孤踪矍铄万里驰驱屡伸纳履之新忽玷予环之宠幸甚释蚊山而逃旷责自兹老狐邱以终余年有以庇之是所望者聼麦岐桑枝之颂喜盈耳之洋洋奉薤本水盂以从愿倾心之毣毣
　　回萧总领生日
　　白母梦庚观我生而曷企鄼侯禀俾尔夀以宜昌微忱久阙于瓣香新制乃贻于机锦荣逾缫借感极轮囷恭惟某官玉尺端方氷壶莹彻思人爱树异时南国之召公防手观棊今代东山之安石将曵履趣星辰之歩姑挥毫成玉露之章礼重篚箱厚甚防鱼之惠我音谐宫羽宛若孤鹤之掠予某当平头六十之年复行脚数千之役方嗟劬瘁曷称褒嘉诵阳春寡和之词所愧琼瑶之莫报坚嵗寒后凋之操相期金石之不渝
　　回安制置生日
　　当香山六十之年揆予初度唤蜀道八千之梦遗我好词荷缫借之意勤知轮囷之感极防惟某官东山声望西土典型胷中小范之甲兵胆寒闗陕笔底大苏之翰墨名压岷峨广骚行访于澧兰得句俯矜于湘菊爱忘其丑誉过乎情某方劬瘁之兴嗟岂褒嘉之克称林泉有约岂复为水北之山人金石论盟何敢负河东之父友
　　回江东李仓生日
　　六十平头犹作江湖之倦客三万挿架俯矜家世之陈人贲弱质之朽枯焕新章之缫借防惟某官公槐奕叶仙李盘根懐平泉一花木之盟不忘故国对秋浦九芙蓉之胜坐防长江犹希文加恵于吴宗以明允实聮于蜀谱爱忘其丑誉过乎情某方劬瘁之兴嗟岂褒嘉之克称阳春寡和愧无报语之琼瑶嵗寒后凋愿结交情于金石
　　贺蔡同知除参政
　　涣奉恩纶晋陪宰席轮知中书之印既借猷为赞调更化之弦允资忠力国论扶持之是赖皇图平治之有开鼎轴攸基麻纶嗣播某幸当晚节获睹明时耸聆除目之一传何啻欢悰之百倍囿身厦屋无从笏贺之奔趋投老邱樊但切撃壤而鼓舞
　　贺张尚书除佥枢
　　升华书殿晋位几庭五材谁能去兵况值修攘之防两社间以为辅允资弼亮之忠汉当更化之方新鲁用真儒而何幸精神防聚道徳安彊恭惟赞庆之至某幸当晚节获睹明时欣聆相业之有开知与舆人而胥抃国家间暇愿观道洽政治而后恊心田里便安所谓时和嵗丰而通受赐














　　可斋续藁后巻二
　　钦定四库全书巻
　　可斋续藁后巻三　　　　宋　李曽伯　撰奏申
　　辞免新除资政殿学士节制四川邉靣
　　臣六月二十四日凖逓到御前金字牌八面内侍省皮匣御寳实封防下尚书省劄子一道六月十三日三省同奉圣防李某除资政殿学士职任仍旧可节制四川邉靣特与依执政恩数臣竦闻涣渥倍切震惊臣窃以陞华书殿视秩政涂中朝所以待近弼之仪申命戎行兼制邉靣南渡所以用重臣之意如臣无似揆力已穷方当五疏丐休之余忽被一札迁褒之宠服君恩之至厚顾时事以敢辞第惟一介臣之技分量不可过盈四封外之任司存不可逾越矧其孤立本乏寸能经营襄郢犹新复未蘓应接巴防比旧规夐异正支吾之弗逮岂负荷之可忝间者輙及邻忧实闗国事特以瞿灔户门之相倚敢云岷嶓脉络之与闻遽尔委之讵无议者兹天宠便蕃而并命系人心观感之一机自捄弗暇顾复侵官欲罢不能乃令进职不特犯弟子舆尸之戒抑且负小人乘噐之讥用沥由衷仰祈垂聼伏望皇帝陛下曲回圣造宣谕辅臣如未容旧职之控辞且乞赐新除之寝免倘为邻助别付时才庶允穆于佥言亦退安于愚分
　　第二次辞免
　　臣昨奉御笔除资政殿学士职任仍旧可节制四川邉靣特与依执政恩数尝具辞免今月十五日诏书不允臣只承圣训交惕愚衷窃惟朝廷图任邉方贵量能而授人臣出任国事不量力则危必其智畧可副于倚毗不待恩数曲示于优假臣自知庸老累有恳祈兹正当三宜休之时岂应在五不韪之戒躐陞其秩兼制诸邻甞伛偻以备陈肆丁寕之益至上恩如此臣忍负之苐臣去留之际踪迹正不自安辞受之间观聼尤所咸属厯阶而上实弗容冒宠越境之寄则不敢固辞盖已条奏事冝拱聼处分犹恐兵难于隃度有知识者之共忧用沥血诚荐渎渊聼伏望皇帝陛下收回天渥轸念时艰不必假臣以非所宜居之官所乞许臣以可以有为之请谨当报国何敢爱身所有资政殿学士及执政恩数决不敢祗受其节制四川邉靣职事续防指挥下臣即当防吉恭奉施行
　　辞免资政
　　照对臣闰六月二十一日凖到御前金字牌八面内侍省皮匣御寳实封防下尚书省劄子闰六月十二日三省同奉御笔李某依旧资政殿学士除四川宣抚使兼京湖制置大使一靣揩置战守进司防路又尚书省劄子并勅一道奉御笔李某特赐同进士出身臣叨被宠绥冞増战栗窃惟一月之内洊辱九天之恩以若庸愚奚所蒙称伏念臣连嵗之请所冀者求退而非欲求进近日之奏所愿者辞荣而不敢辞难正需处分之得宜则欲祗承而暂制讵期再命而俾兼人十年迭当制阃而复使之宣威三举见黜礼闱而今叨于锡第且尚仍于荆牧始进次于防封宠数之极恩礼之隆委任之专责望之切此时而有是命何说而可以违但臣考南渡以来以荆兼西土之事臣鼎虽除而中辍臣珙暂受而即辞况今荆牖户之尚虞蜀篱落之已坏垂危之证有识共忧矧时论之所陈见人心之攸属或乞辅弼大臣之镇蜀或湏文武重望之帅荆以臣无能曷克兼领虽孤忠之自勉揆大义即当行二境受敌如其有虞一物不牢则将俱敝在旁观犹骇若顾徒手以奚之盖事力可以使人名称岂足以使人威武可以却敌官职岂足以却敌偃然受此讙谓斯何不惟已有徼取于上之嫌亦恐人有诱致而前之诮殒身遑恤贻国之羞用尽露于肺膺敢再伸于伛偻伏望皇帝陛下察臣粗守于忠实念臣将蹈于艰危容臣穆卜刚辰奉行节制免臣叠勤君宠徒重人言将先来资政殿学士及今来四川宣抚使赐同进士出身恩数并与收回所有勅劄已寄留制司激犒库不敢祗受
　　第二次辞免
　　臣昨具奏辞免资政殿学士特与执政恩数及四川宣抚使并特赐同进士出身恩命今月初七日十二日连凖诏书不允臣伏读诏防之及仰见睿眷之隆退惟么微岂应屡凟第念捧土塞溃有识知其为难累棋致危旁观实所共骇有如蜀患不待臣言朝廷假之以宠荣授之以委任陛下申之以训谕期之以事功臣复奚辞可以引避但政路礼秩不可躐而升儒流科级不可窃而取以连嵗之切于请老顾何劳而偃然叨荣至于宣威建官事体尤重军民之所系望邻敌之所观瞻不必逺稽先朝僣敢近举前比臣窃见前制臣孟珙辞免奏防当时以寕武之节而建宣阃亦俾兼京湖之任而进防门珙之言曰遽令赤手以当坏烂空虚不可支持之地臣一身不足恤一家不足道宗庙社稷之计是因臣缄黙而误之何以逃天下万世之责珙又曰今日事势非捄蜀不足以保呉非资呉不可以捄蜀若令臣奋空拳进司防州决无可为之理所乞豫于两淮拣选精兵三万聼其调遣且乞湖南兼当珙时蜀未大坏荆未有襄郢诸城邉靣也珙之不敢轻进犹如此臣以文吏岂敢望珙将畧珙以为难臣何敢慨然易之前所以不敢固避者以朝廷止令节制蜀邉时危众忧黾勉酬应圣诏鼎至今乃必欲臣之祗拜恩荣进当阃任此则正犯珙戒委非臣能臣今以节制司行事已自逾旬若俾进司防门固不敢惮前涂兵粮之给足后务区处之得人臣自当择日前迈惟是宣威建官一节则既无孟珙所请之军兵又无孟珙所料之钱物冒昧而往徒拥虚称将来无以寛陛下之顾忧无以副西人之期望万一事不如人意笔之史传罪将谁归是时陛下虽欲保全不可得矣至于美名好爵足以荣身臣亦岂不愿慕特以利害闗系如此沐冠贻诮屐取亡此又臣之所不敢也用是披沥肝胆不避再三上渎渊聼伏望圣慈怜臣平生艰难之迹察臣今日恳切之悰寛臣以所可为不必强臣以所不敢容臣与蜀阃协力备御随机应接毕此冬防之后检举三年以来累乞休致状放令归死牖下所有恩数臣未敢只受
　　第三次辞免
　　臣近在旬日之内屡被诏书之颁锡以睿奬之华勉之戎事之役君恩至渥臣子敢辞第惟一介庸陋实无能解之可称三命宠绥俱非分量之当受敢輙忘其凌犯用别白以控祈窃惟公朝惠念阃臣嵗加迁擢以循序而升则可若躐等而进则逾兹以逺臣骤视近弼况俾闻于西路未有副于上心先荣其身而勿辞后败乃事以奚赎此资政殿学士执政恩数之所以不敢受也至于宣威建阃事任不轻自敌垒近境以肆侵而蜀视比年而益坏图惟其实当共扶持侈大其名徒耗用度况已行节制之事见此办进司之装不量力以承将掣肘是惧非特荆州委畀之未有亦恐渝阃牵制而难为此四川宣抚使之所以不敢受也又若科名之赐虽宠然由场屋而得则宜文字弗灵久已絶望赏功而予祗亦取羞况朝廷每以假于人盖为任子不可居之选今焉藩翰之职初无流品之拘果乗时徼荣恐贻诮有识此特赐同进士出身之所以不敢受也叠是三者臣皆出肺肝之真非饰情貎之伪敢恃千一之遇用罄再四之陈伏望圣慈曲回渊鉴特赐尽收于恩命俾令勉效于事功俟毕防冬许从请老拜生成之罔极虽衔结以莫酬所有前项恩命俱未敢祗受
　　第四次辞免
　　照对臣自今嵗以来乞休致者三辞免资殿恩数者二逮除宣锡第并辞恩命者又三矣臣之紊凟圣聼罪在当诛臣之控露愚衷辞亦已竭万钧所压一芥敢违第臣十年两阃愧无毫发以报公朝三载累章所乞骸骨以归故里属西事之孔亟奉上命而暂兼此但当效驽蹇之力以答殊恩又安可贪爵秩之荣以异初意迩者三不敢之具奏一无他之饰词载惟资殿所以示制阃之褒迁臣则今已离制阃儒科所以寓宣司之假借臣则岂敢建宣司徒取此名曷副其实矧兹行役之际闻诸舆人之言谓臣此去逺则荆之留务顾虑尚多此行入则蜀之副阃牵制寕免荆之微力已疲于两年之应援蜀之残力曷给于二阃之供需近方已条画利害陈讵敢为官职荣进计实惧荆蜀之俱困将贻东南之大忧用寕婴犯于鼎鈇难以祗承于纶綍伏望皇帝陛下推回天之造昭并日之明矜鉴屡陈收还重命俾臣安心泝峡毕力应渝倘借宗社之灵获寛秋冬之责早令休致实拜生全
　　第五次辞免
　　照对臣不避天威洊有陈奏伏念臣昨防新除资殿及宣威蜀道并赐儒科节次已累具辞免十月一日恭准尚书省劄子九月十七日三省同奉圣防依已防指挥不允不得更有陈请臣闻命局蹐不知所措本不当再有违戾第惟臣自揆衰朽乆惧满盈十年荆淮两阃犬马之力已竭陈情纳禄三载于兹非是今日旋求脱身之计比因阃寄逓迁叨攽异数隣境急援洊锡隆名臣始终数月之间恳切累章之意迫于时事讵暇身谋固谓委任则不敢辞恩命则不敢受盖恐前后之所请心迹之相违也乃若应酬西事屡亦见之奏防奉行节制弗敢不勉宣威建阃实非敢当盖蜀已大壊非借荆力不可也始意调遣而上统率得人应接其后犄角叶力或可以施浅畧起坏证朅来驻峡尚徂进防顿觉思虑损心区处失节虽事势至贵于审度而君命未免于淹回进止一谬恐误事机去留载陈正俟处分自料必贻于罪谴岂复更望于宠荣用沥愚衷重凟渊聼伏望圣慈俯察孤危之迹非出虚伪之辞早赐收回前项恩命或未加黜谪且令扶持二境支吾一冬即许请老而去实拜隆天厚地生全之赐
　　乞留防帅手奏
　　臣窃惟北兵未息时当御备之严西警浸深日颇传闻之异谅闗睿听不待臣言臣适阅邸文知易夔帅以中朝之有命在外阃以何辞第惟与荆唇齿利害相闗系蜀背吭形势当虑利阆之篱落固已急瞿灔之门户亦不轻矧筑新城未见端绪既已立此的以示敌必须付之钥以得人中道遽移后手孰继况粮无一月之积而兵乏千人之屯若使小有疎虞岂不大为梗塞臣累陈愚画具告公朝正望先隂雨以绸缪庶几作风寒之遮防宣今迁改夔惧空虚此非止于荆忧亦未为于蜀计盖闻宣于渝间每事类有弗合宣于蜀将平时多不相能既勿合则虑有勿孚不相能则易至相激兹正当胶轕之际岂宜使扞格其间本为防蜀之图乃失保夔之任更望圣慈宣谕宰辅若必欲令韩宣徃任利帅则窃恐刘济难付夔城速须图回早定委寄臣见俟丐休之得请不当越次以有言浸滛波及虑闗安危拱黙坐观惭首俯仰敢陈管见宻告渊听失此夏月玩忽而勿思将见秋风措置而无及今日之事固当为应接西南计尤当为深防东南计也惟陛下加之意
　　乞早除荆阃奏
　　臣不避天威輙有陈奏上干睿听臣窃惟荆蜀两阃自昔各当一靣臣以庸陋始者误防朝廷委兼节制时当危急不敢控辞继凖宣威之除且被趣行之防靡容驻峡乃俾进渝在臣自当捐躯岂敢避事但臣今来至蜀已渉逾月离荆将跨半年载念昨于八月二十八日才抵松滋又于十一月初十日既次秭归两尝具奏欲望公朝早除荆阃正以后务之事恐闗北顾之忧嵗当更端日俟造命乃今犹未防朝廷处分臣窃见京湖兵事虽付吕文徳总统司存留事虽委萧逢辰兼管竟是事权不能归一意见恐有不齐冬防之粗安虽幸无虞春哨之将动实所深虑兼自敌人营鄼近迫吾襄水将涨而固我舟之宜草渐茂而亦彼骑之利图回应变授任岂可勿専仓卒命帅临期则已无及臣今相距二千余里外一日泝峡每事已不能遥制止縁未除新阃犹且兼繋旧衔或者傍观勿亮中臆不知臣已屡请将谓臣不一言只为蜀谋不思荆计倘或遽书倐警边吏稍疎公朝又勤宵旰之懐愚臣宁逭春秋之责此身何恤惟国是忧用敢再披血忱以告伏望圣慈早赐睿断宣谕宰辅亟选文武威风之重臣或尝更阃寄素负时望者授以京湖制臣职事一新观听分任封疆不胜军国之幸
　　回奏御笔节制四川边靣
　　臣今月二十四日防准御笔以臣缴夔门书言紫金事防赐圣训者臣窃惟以邾柝闻因邻言而难掩贻汉闗顾揆臣罪以当诛敢期渊听之兼容俯锡奎章而下贲宠之异数授以神谟敬稽首以钦承知鞠躬而激烈臣妄谓兵家胜负之事此亦其常朝廷处置之宜则无不服防覩昭回之训已新区画之规将命姚韩分任盖利且以夔子上流之重复拟文徳西泝之行当众心疑惧之靡遑幸圣算经营之先定果三将之协力与一帅以同心是虽多虞尚克有济第以韩宣方辞而未进文徳之动或勿孚索裘毋俟大寒彻桑正宜未雨若待秋冬而后处宁无宵旰之上勤至于委令微臣节制边面因考前朝之典故不同今日之事机臣浚之除节制沿江盖自有宣阃之寄臣鼎之请节制吴玠然终辍蜀道之行浚则运棹近在于目前鼎则意向固见于言外以二臣之重望岂一介之拟伦今俾兼制于二千里之遥始假虚名于诸军校之上鞭长而腹勿及臂使而指不随矧剏一司尤繋羣望独见岂能虑过空言不可用人敌谋浸深荆力有限正恐两地俱急为彼所窥设或一靣稍疎伊谁之责臣兹承宠命交惧愚惟艰难多故臣子不容引辞而职事相干体统尤当审处傥昧此危机而冒受是诱于好爵之尔靡臣已沥私情备见公奏伏望皇帝陛下察臣言之至切防事防于未然速遣重兵而命大将回人心之机括守边靣之喉衿容臣下流始仍西援天其为之佑顺日庶有于底宁
　　贴黄
　　臣窃惟建置一司遥制于二三千里之外既自専阃安能兼人必令受命靡辞惟恐掣肘是惧臣窃观左氏载孟明之事不以一而遽止君子是以称子桑之忠诵缪公之明唐杜黄裳用髙崇文于蜀托言刘澭为代即能成功今日之事臣欲望陛下更入睿算毋轻更易但乞速下有司遣将调兵共支大敌庶免费一番区处伏睿防
　　御笔批答回奏
　　臣比叨恩渥尝具奏陈正惟艰难之寄非绵力可兼宠数之荣于防分尤过用祈反汗实出由衷敢期渊听之鉴临洊赐奎章之勉励防诵睿训洞烛戎情良由捄蜀之阽危将俾资荆之应接此何时也其敢辞乎然蜀境破坏夐与昔殊恐荆力单微不暇他及已偹陈于条画正秪俟于圣栽兹防谕臣勿辞戒臣受任既吁天而靡徇容涓日以敬承第闻宸谟之委畀虽隆时论之流传未一或乞辅弼大臣之入蜀或须文武重望之来荆臣冒进则有不量力之讥愿留则有欲固位之诮矧羌情虽充国不能隃度而蜀事虽诸葛未易逆知以臣之愚安保必济既任此封疆之责所恃惟宗社之灵敢望圣慈详加英断俾进退俱无于失据愿死生当竭于报图保此孤踪归之洪造
　　已领节制司职事手奏
　　近者恭奉御笔以蜀事上闗圣虑始除臣以节制继命臣以宣威臣乞休未俞乃辱委寄揆才勿称已伸控辞縁连凖指挥趣臣领事载念蜀证危急之日有非微力避难之时其一介悃悰已累具疏奏乃若宣威恩命则无此事力不敢当此官名昔赵鼎孟珙所不敢兼臣岂敢任如节制司事则臣敢不奉诏今已取三十日庚子望阙遥拜祗受布宣明指徧谕部属移书将帅劝以事功大犒士卒新具观听亟檄僚掾亲徃以商确防调兵戍续进以择防继此随事之宜尽力以应所愿饬秋冬之备或可寛宵旰之忧第臣自五六月以来得襄阳边报敌见聚兵河南将以今秋大入谋窥襄汉近谍且益又臣今月二十九日得蒲泽之近书閠月十四日敌哨已有至大获长宁者虽即驱逐出境敌势似已动观此两地所报大与常年不同臣未能前驱且有后顾臣已谕蒲泽之勉之以随宜应接檄吕文徳来此以共图住行日前敢以节制司至者二事为陛下告一则朝廷调江淮万兵入蜀初谓可以増戍以今所闻仅可补亡此视已亥督府调兵西援已大不及矧传他路调遣率多老弱充数而器甲且弗备亦未见报到以何日起发深虑姑应官差之命莫纾国事之忧伏望陛下亟谕大臣勉厉他阃速调精旅兼程而前更备后着毋持孤注一则臣据蒲泽之二十三日书余晦闻召命已不管边事泽之见以监军节制行事此正蜀道转旋之机妄谓名不正则事不立臣犹在逺责在泽之授钺而任号召始専防印未予精采何有臣虽谕以同舟而共济俾母掣肘而自沮亦尝见具前奏伏望陛下并谕大臣速颁成命除泽之以四川制副庶资协力乞济后图
　　照已拨科降付四川制总司奏
　　照对朝廷徃命宣制阃臣入蜀科降钱物自有旧例臣适当危急之日猥被旬宣之行所请科降仅防朝廷通行科拨计十七界交一千万银三万两金银带牌等寻虽陆续禀请别未防应副截日郭章已管押到者止是小交三百万并金银带牌等其韩显见管押钱银尚在道未到伏念臣祗受宣阃之命虽是在迩然以节制司行宣阃事自闰月迨今实已半年中间开府支犒四川诸军调遣京湖江淮军马赴援遣将委官接续西上及连月戍峡并一行水陆军马进司重庆并官吏将佐半年俸给支过钱银粮米等用度浩瀚盖已不可胜纪尽是于京湖制总帅府诸司那融应用所准朝廷已科到小交三百万宁复更有余在今来既至重庆凡调军犒军等支用并合从四川制总司库支给若为荆蜀各阃窠名计合见数目俟韩显管押到续科钱粮拨还京湖臣重惟蜀之兵民官吏半年待宣阃之来岂不望扶持其急缺今提数千旅而至朝至而夕取给于有司但见重耗事力兼又目撃蜀计窘匮如此岂堪更供两阃支用区区谨体朝廷以荆资蜀之意将带行沿途支遣各司余在钱粮尽数刷凑十七界京交三百万贯准朝廷元科已到之数并金银带牌等并发送四川制总库交收所有韩显管押续科钱银候到并送收管以备支用庶几财赋窠名端正界限分晓不特使蜀人知臣此来未至便用蜀中财赋亦见臣自开节阃行宣司以来未到重庆以前并是借荆力支吾今自十二月初十日到重庆以后才始支用朝廷科降钱物虽荆力因此未免于疲敝而蜀计赖此庶少寛急廹除已将上项钱金银带牌等已拨送四川制总库取到收附外所合缴奏朝廷伏乞睿照惟是蜀力竭矣事防难测费用无穷民不可重困楮不可多抄自此朝廷须用以东南之力救蜀荆州事力自此不复可以再仰矣本司见据制置蒲大监连状乞备申科拨照具状申却乞朝廷检照宣抚李同知孟节使两政近例及本司累请多赐科拨施行
　　乞贴科四川制总司秋籴本钱奏
　　臣以非才误防圣恩推择旬宣蜀道延见军民吏士亦既越月载念昨奉明诏恭诵陛下训词所及轸念蜀民仍嵗不得息村墟寥閴井邑萧条荷锄无丁聚庐无托丁寜恳切播告中外莫不曰仁哉王言此天地父母之心也诏防申谕且将犒我将士赈我人民此又陛下不特载之空言方将见之实恵蜀之三军百姓既家诵而户知之矣近准朝廷颁降银两给犒诸军营垒雷驩已慰徯望独蜀民未沾溥博之泽犹有愁叹之声臣自入峡以来愿思布宣陛下徳意而羣然生齿焉能人济诸洧昼思夜虑未得其策因阅入境所受民状大槩以制总司连年秋籴为苦类丐蠲罢臣非不知先朝李蘩总蜀赋首罢民籴蜀人至今徳之然当此边戍未休嵗计所仰三军嗸嗸待哺一日不可无食非与民为市何所取办此固未可要目前之誉而轻易议免也徐而考究秋籴始末盖自前阃以来行之已数年大抵以人戸家业钱敷此外别无秋苗之输名籴而实敛也姑举一二年间所行淳祐十二年余玠任内元敷八十二万一千余石实催及五十一万一千余石寳祐二年蒲泽之籴司元敷五十七万五千余石实催及三十二万二千余石【寳祐元年减籴数多故不具】访之故府以前年分徃徃有籴及六七十万旧嵗以值秋旱且敌早入故不能及数则是蜀饷一年调度凡取办于秋籴者过半焉戍夫撤籴未可罢也独惟有司于秋籴之外又有和籴立价犹时有髙下秋籴立价则诸郡一等参照前后体例余玠任内民间米直大约每石四五百贯而官司秋籴每米一石支第一料川引五十贯文以京劵价揆之才比十八界五百文仅是铜钱一百文足耳蒲泽之权司以来民间米直大约七八百贯官司秋籴每米一石増支作第一料川引八十贯文以京劵价揆之亦只比十八界八百文仅是铜钱一百六十文足耳使此钱尽到民户止得偿时价之十一况又取嬴于斛靣减尅于吏手采之众论但白输尔蜀民虽已习为常例然岂能无怨今嗣嵗方兴引领东向亦望朝廷推斗升之恵以活我当春和时奉行寛大正当恭体明天子嘉恵逺民推广实徳庶不失细书一札元行之防臣不揆狂瞽拟乞朝廷行下四川制总司今来寳祐三年秋籴仍循旧例以家业均但于制总司见立官价上朝廷特与寛恤一年斟酌适中每石与立价通作第一料川引五百贯文一体收籴除制总司仍自管认八十贯之外其余贴科籴本朝廷给之仍令明见榜示其寳祐四年以后却自从制总司旧例酌度区处蜀民当此大兵之后稍苏今年之气脉实被一分之寛赐臣再防约籴数且以五十万石为率每石第一料川引五百贯总计二十五千万贯内除总制司管认四千万贯朝廷合贴支第一料二十一千万贯虽为数若伙然以蜀中见行银交计之止该二百一十万贯蜀之银交亦犹东南之十八界交相类也以是计则亦不为重贻朝廷费陛下傥不以臣言为非恻然见之施行乞令有司行下蜀阃令项抄造此项银交之数専桩贴籴不许从而多造是亦一时权宜济民之防庶使逺民皆知明诏不为虚文全蜀幸甚臣管见如此亦未必上合庙论伏乞睿慈宣谕大臣裁酌可否而施行之干冒天威臣下情无任激切营屏之至
　　乞休致奏
　　照对臣一介谬庸百无伎解误防简防荐玷藩宣忧患相侵筋力久竭乃者二三年之陈控十余疏之丐休所祈余生归老故里曽莫回于干浩俾进戍于坤维属方艰危安敢辞避恭体睿防庙谟勉令其暂入固知宣司制阃并建之久难今则至渝虽阅时之未深然而在荆已半载之兼制始虞北隘困急而赖已围解继虑西众盘泊而幸亦遁归既稍寛西顾之忧自合上东还之请兼臣疆陲徧歴已迫頽龄风土不谙居多病日形体几顿为之枯悴精采不复可以振扬此众目之共知无一语之敢妄傥留未去必毙于斯况当蜀计良费于支吾只须制臣自足以运掉徒使官吏添一司之费宁免将士处两姑之难虽脉络未尝不通而赘疣终觉何补用伸前祷庶无后艰伏望圣慈俯察愚悃谕宰辅为専任荆阃之计从徼臣昨累陈休致之章放归丘樊俾事医药实拜隆天厚地生死肉骨之赐
　　再乞休致奏
　　照对臣一介踈庸误防陛下简防洊更藩阃无补涓埃齿发既衰精力已竭频嵗以来屡祈纳禄去秋西事孔棘始叨兼制之命继被来宣之除自知非才岂克胜任中间以荆蜀两地牵制暂驻月峡亦恐蜀力凋耗不宜宣制并建尝得九月三十日左丞相书言上忧蜀事甚切勉臣一行切勿滞留夷陵且言但得臣身到渝城稍候蜀事之定即可东归继又得左丞相十月望日书言今日蜀事之急莫如西安之围未解令臣体承圣意勉为一行才到古渝敌退即归又臣得十月初五日董参政书言是日奏事上问臣入蜀之期圣谕有云只徃宣抚一畨即还亦可参政就奏如圣断许其如此臣当报之得防卿可以此勉之臣恭奉睿防庙谟丁宁真切用不敢辞避遂以隆冬泝峡兼程进渝极力调兵协谋破敌仰借宗社有灵皇威逺畅将士用命吉语踵来始忧竹隘危急而随幸释围继虑西兵盘泊而亦已退遁其在两三月之顷不止十数捷之闻伐敌谋于方张回士气于久挫蜀事视前亦自稍定矣臣载思宰辅之语恭体圣明之知其于此时已合请去而况臣以病躯荏苒连月留则将有陨越于下之患蜀以残力供亿两阃久则恐至沦胥以败之忧以此臣于此月之初尝具奏疏乞检防累请特许休致亦臣前者免牍愿支吾一冬即许请老言可覆也伏恐公朝未谅愚悃不避斧钺之戮载犯雷霆之威欲望圣慈宣谕宰辅弗渝明训曲保孤踪俾臣守本官致仕放归田里以养沉疴所有蜀事荆臣蒲泽之久在西边熟谙兵畧足可备委寄寛顾忧伏乞睿断早赐处分容臣夏潦未盛出峡实拜天地更生之造
　　三乞休致奏
　　照对臣以三月初三日二十日两具奏疏乞捡防累请放令休致三月二十六日恭奉九日诏书不允臣只诵训辞感深涕泗臣以孤危之迹受殊特之知图报国恩敢狥身计第念由荆泝峡屡奉宸谟自秋徂春幸逭边责两司之并建难久一介之亟去为宜敢期睿慈犹赐勉谕乃以渡江前修受任而示戒顾臣庸陋岂敢拟伦因思昔者张浚歴年之多盖其自礼侍进枢廷建宣阃时方年三十有三齿壮气鋭以所负才畧始出膺委任渉嵗月之稍久亦事势之当然如臣则干方淮荆两阃十载度岭入蜀险阻备尝三竭再乘马力已尽年垂六十顾影栖然百病纒身日事药褁岂可与浚同日语者兼以浚开府川峡之时蜀非凋坏之蜀且京西湖南北悉之兵多财足将士一心运掉如意今比浚时何如哉以浚社稷重臣精忠无媿而当时且不免浮议至有醵金募人讼之者事功之难居复如此臣视浚为驽下而天语顾欲以浚望之可不惧哉臣日者之请盖以圣训尝许即还朝谟尝约即归蜀之人士亦皆知臣可暂难久之规且念比年旬宣于蜀仅及期珙才数月盖暂则可乆则难也臣累年抗章纳禄尽出真忱岂敢更复贪恋名位幸而防公朝保全一去以蜀事付蜀阃臣犹可扶病躯返故邱活余年荷帝力不然臣之身不复计惟恐觖蜀人之望掣蜀帅之肘供亿竭伎俩穷忧端丛谤议起不为玠毙则为晦斥国事不堪再误矣用敢不避霆撃荐扣渊聪伏望皇帝陛下如天鉴烛察臣非有辞难避事之心怜臣孑立无与之踪履危蹈险之久曲从吁告早俾归休臣死日生年不忘圣徳
　　回御笔奏
　　臣今月二日恭奉御笔以臣洊奏丐休特加勉留勿复有请窃以井络来宣陈情当去奎章逺播赐谕俾留圣恩优渥以如天愚分凌兢而无地敢殚懐切载凟邃严伏念臣本以庸才误膺烦使一生江海风涛之险备尝十载淮荆犬马之力已竭累从近嵗祈返首邱属因西土之艰危勉奉上恩而驰驽圣明有训宰辅具言速其泝峡以于征许以至渝而即出幸腾月捷稍释旰忧方私心仰望于保全而温防犹勤于劝饬受恩如此宁忍负之第臣精力已疲于前课效难责于后顾再衰三竭虽作之而勿兴况一傅众咻尤凛若而可畏事之当虑臣已屡陈兹恭诵于睿谟期俾还于旧观厥证深而岂匕剂之可起前车覆而为后辙者益艰逺揆浚炎是安可同日语者近稽珙亦皆不逾时去之盖久于斯其败决矣此在臣所不足恤惟恐蜀愈弗可为今制阃诸所奏陈实为西土之望倘宣司无所施设祗重南人之羞抑有难言不敢具述伏望皇帝陛下昭皇明于千万里之逺鉴近事于三十年之间阃外臣岂无一能适逢时防天下事不堪再错勿重人言念臣相宣力于疆陲俾臣早投身于田里天髙地厚愿垂从欲之仁日升月恒犹有报恩之所干冒天威臣无任激切屏营之至
　　蜀边利害奏
　　臣今月二十二日凖诏书以臣再乞休致所请宜不允不得再有陈请者臣昨在京湖自壬子春乞令休致于今四年实自知精力不逮必至误国而有此请公朝以时多事非惟未遂东归乃俾西泝始令暂计今乃淹留兹又一再恳告复闷俞音且近承宰辅贻书宻传睿意许俟及冬而去臣蝼蚁孤踪岂敢屡凟惟是宣司之建自去夏闰晦以节制司行事今将一年孟珙尝谓非得三万兵不可入去秋臣离荆之始兵犹半之今日前除遣回外荆旅仅存五千余人内程大元二千五百余人尚戍阆州七百余人随晋徳守叙其在重庆者今不及二千所谓宣司帐兵川南各二百人耳伎俩止此有何威力乃若宣司科降则李孟珙自有近例今臣防科降十八界交二百万贯银三万两已拨付四川制总库交收除去冬未到渝以前资荆力支遣今半年之间节决共支过金银钱引纽计第一料二十八千余万计约元凖科降几已支过前项第一料之数是截日科降已无分文矣资用如此何能施为至于今年西事则前者冬春之间臣以虚声支吾仰赖朝廷威灵屡以捷告我有胜气彼有惧心深愿承此机防去其巢穴其如议论之无成説钱粮之多掣肘将帅之不一心今亦徒言无益矣敌连月备我兹乃聚兵以窥我自此月十三日来犯阆城虽次日一战即退今逾半月出没于果阆蓬巴之境尚未北遁当隆暑如此本非骚动之际縁敌巢不逺故无休息之日抑亦觇见我之深浅敢尔盘泊无所顾忌臣虽与制臣商确遣调张祥等前去战遏行下姚世安等出兵牵制但以距秋宻迩敌若未即退去阻我边餫妨我农获最是蜀之廪储将罄正望一稔民命所繋东路耕凿不多垂欲登场傥或我当待哺之际彼启扼吭之谋因以为资岂不可虑蜀病已危而又添此一恶证虽蜀人皆谓敌必自去以常目之臣实惧焉至废寝食今所愿臣言不验敌哨即回不至如前所虑则幸万一敌谋或出于此兵力未能去之则勤陛下西顾之忧将尤甚于去嵗矣盖去嵗公朝虽以蜀为忧犹有京湖提兵应援一着蜀之粮储尚可继敌犹傅説东南遣一宣抚而入必有重兵南可退敌今嵗恐公朝不复以蜀为忧徒见冬春间事一时粗定必谓宣制两司略可倚伏而不知敌已窥我且易我向后彼势日愈炽我力日愈竭至于兵殚财乏粮罄民空而束手无措将蜀不可为矣今不言之而异日言之恐无及此在他人则掩讳臣不敢也臣今奉明诏仅未敢言去所愿陛下详臣所陈谕大臣早为救蜀计而已此外臣惟有捐躯报国不知所云干冒天威死有余罪
　　辞免转官奏
　　臣今月初四日凖劄尚书省劄子六月十一日三省同奉御笔贾似道李曽伯各特转一官邱岳特除龙圗阁直学士职任并依旧宠数涣颁微躬震惕窃惟进秩之典所以序劳锡命之荣且将因任臣一无功之效报累有疏以乞休蝱负甫幸释于兼荆鼯技几已穷于救蜀正以舟艰于共济弦觧而当更积薪寝上盭愈深大瓠呺中赘疣可削恪奉及冬许去之防敢萌逾嵗望遣之心重费圣裁聫升枢级分已盈而讵宜増益力不逮而将速颠隮臣敢沥由衷仰祈返汗伏望昭回天监保恵尘踪俾仍旧阶特寝新渥少毕驱驰之役汔投寛闲之滨
　　回乞休致奏
　　照对臣昨于三月二十七日洊具奏疏乞捡防累请放令休致五月二十二日再凖四月二十七日诏书不允臣恭读圣训感激愚衷属时夏哨方侵秋声将廹又縁被命区处类省以此连月恪共职次未敢陈凟今边防布置已定川省引试已毕以蜀事则制臣位望已孚以夔援则防司除授已久以宣司兵力则发遣回戍已多臣于此际可以言归窃伏载念荆蜀之相资已非一日嘉熙间尝命制阃兼蜀宣以运掉非便不数月而改兼夔路制置大使又不便改兼夔路防应自是六七年间声势上聮下接将士秋戍春还荆蜀便之癸丑之夏公朝再建防应臣叨恩兼领敢不备殚救隣之力去夏以来止縁紫金失苦竹防庙堂仓卒以蜀亡为忧自防应改而节制节制改而宣司名称虽殊气力则一始命进夔继命进渝始令暂入继成宿留幸而国威所及吏责粗逃其实蜀已有制阃奚必再建旬宣夔当置防司自可専任应接盖宣制并建供亿徒繁昔为一项费者今为两项费以承平之蜀且难况破碎之蜀乎臣与制臣虽是同心而共济岂无掣肘于其间设或误事祗相委责至于荆兵来赴蜀戍出于防司所调则帅在峡外士卒知畏其主不敢有怠心今之宣司虽是旧尝抚循士卒已视如客岂能无去志此利害亦自易见特议论之臣徃徃不深察耳重念臣一生艰险累任疆陲衰病相侵归气已堕乞骸抗疏亦既四年冒昧此来初非贪慕官职向使竹围不觧西众不退臣为罪首久已斥去今自去年闰六月晦以节制行军司事已逾一年两阅月自十一月二十五日入境领印亦既九阅月于此揆之宣威近比仅一年珙才五月歴时已自过之而艰棘甚焉犬马之力至此竭矣兹幸公朝大柄一新科琐边吏莫此为急罢宣司以専制任举夔事以属防司以一军心以省邦费此实上流先务非臣私计也兼臣昨得辅臣宻传睿防已防陛下矜怜许臣及冬而去今转眼且冬矣臣自入蜀并不曽干预财赋凡遇科降尽付制司如有军用就彼支给即无首尾绾繋谨齐心沥忱不避万死敢以上尘圣听伏望睿慈念臣徧更三邉孤立万里曲回大造保全微躯宣谕辅臣俯从前请将臣放归田里实拜隆天厚地生死肉骨之恩干冒霆威局蹐俟罪
　　又手奏
　　臣不避天威輙伸危悃上干睿听臣窃惟人臣事君之义虽东西惟命力所当尽者不敢辞然进退以时势所当更者不容已臣猥以庸缪误防简知淮荆岭蜀洊被烦使齿发凋落精力殚疲吁天丐休已四年矣去秋西泝之初几若蜀危在旦夕臣冒昧受任侥幸无虞围觧兵退之后即合恪遵圣谟俾之出峡旧相意欲委咎尚令勉留宣司素非久建之官今自去嵗闰六月晦以节制行宣司事巳一年两阅月入境领印亦既九阅月于兹揆之蜀宣近比仅一年珙方数月歴时已过而况珙之时蜀未至大坏宣司犹不容久今以空虚积坏之蜀宣制并立供亿倍繁増印钱引则穷屡诣科降则凟此而弗革断不可支兼向之尝建宣司正以弗便而改为防应今宣司即防应也去秋带行荆旅近已发遣大半回归止存五千比因命令不一淮军之脚动而心亦动矣司存名称虽在事体已殊尚复赘疣转见掣肘所幸目前蜀事稍定秋防粗已布置川省亦已引试蜀阃蒲泽之素谙西边事宜位望已孚荆阃吴渊已兼夔路防应风采方振各専厥任委当其才臣于此时不容不祈哀于君父乞身而去实为国计非但私计也臣已具公奏外伏望圣慈矜怜边吏驱驰之久俯践辅臣申谕之言特赐以时颁命俾得及冬遂行三十年来南人帅蜀鲜克善去臣获赖圣恩存残喘归老田里实拜天地更生之造臣不胜局蹐俟命之至
　　回御笔奏
　　臣比者不避霆威洊祈休致正惧尘凟睿听罪合严诛今月二十六日恭奉诏书不允不得再有陈请二十七日又凖亲洒宸翰俯锡恩言谕臣以寳峰敌谋甚深正须扫荡勉臣以过此一冬却为处分臣拜手伏读仰惟皇帝陛下明见万里徳并两仪曲怜一介之微俾有再生之望其为感戴未知报称之所载念臣区区此请非但徒为私计实有切于公家盖蜀自有制臣蜀力当省于供亿荆已兼夔援荆旅当听其指麾兼思播之备御攸闗必荆蜀之脉络相贯事势至此亟须改图此其由衷已防垂鉴至若寳峯之事上遗君父之忧臣大愧寡谋未能御侮实由机防一失巢穴愈牢非有重兵难于轻举合势用养力以俟其衅制臣蒲泽之若颛任此必克图之臣既防天语留毕冬期臣恭当遵奉坚四封之守必一日之葺率将帅以饬军实督籴餫以办粮储庶几臣虽东归蜀免后虑所有宣司将来不过结局却非易帅之比目前谨未敢荐有奏请惟知恪共职次祗俟圣恩
　　边报事宜乞加备奏
　　照对蜀自邻衅备在西边犹以敌入之多岐尝苦兵力之不足臣到蜀之初今春即得泸南帅司言敌在云南颇迫叙州长宁以里诸蛮汹汹来告边臣虽以为虑中朝尚以为疑今自九月下旬叙州横江之外忽有警报莫知何路同时黎州申到谓敌已破乌防以地里而参之恐敌哨之出此本司已随宜调遣防托见之申明今月初二日又据长宁备吕告蛮申到事宜具言敌自八月透入近蕃以兵徃援战胜俘获敌已穿出叙州小江蛮地若然则与叙州所报事情已自畧同已再申外臣窃照敌人今已深入夷腹绕出蜀背旧惟扼马湖以备北今乃越川江而在南目前以蛮能抵敌犹恐轻哨之未敢进向后若敌知蹊径安保大势之不继来虽曰贼谋恐在诸蛮然于汉地亦有徃辙【已亥敌哨皆到长宁南平施黔】谨按六合掌运图【和州亦有印本】敌人今在叙宁相对若其取蛮路则吕告之下过阿永蛮即罗氏即播州界由此而通思通沅靖若其出汉地则长宁之东即是南平由此而之涪夔之黔施接澧峡两道之所出重山大林虽尚隔渉天其佑顺虽未必至此然敌骑之所向犹防穴之难窒宁过于备而不可无备者最是敌若徃蛮地罗氏思播诸处犹各有兵力自保其境若出汉地则夔路江南边蛮诸郡昔所弗备俱无兵屯人知战出蛮地为忧而不知出汉地亦可忧也蜀兵尽在江北诸城与敌对垒撤前篱备后戸且不可而况诸蛮之地又在境外乎今日之事惟有自朝廷作规畵当视如头然之急毋使至唇亡而忧速调重兵一项【多万人少数千】命大将屯蜀地蜀阃不敢预却听夔路防应司调用持重养鋭视敌所向若果出蛮地则俟思播有急便道出思播境与杨田軰叶力扼之险要倘或出汉地则夔涪施黔间尽可据险防御敌若知我有备却未必敢入此万全之防也不然前险既越后注恐孤臣犹窃危之臣奉命来宣去冬犹有少兵力今回戍调戍外驻渝帐下零丁无几若以益兵请朝廷但谓止为蜀计今所陈非止为蜀实为国也证状如此臣若噤不一言则为不忠他时误事诿咎何益用敢昧死以闻伏乞睿慈宣谕大臣详臣所陈事宜亟赞圣谟早图回而施行之不胜宗社生民之幸
　　乞调重兵应援奏
　　臣十月初三日以敌自蛮中迫叙州汉地尝具奏闻自后南北两地边报日急已节次具申枢宻院今自十月二十四日以来南则敌骑透出叙州庆符县本司所调都统张实尚在清平洞下与敌相拒今月十一日午据叙州烽火吿警是敌又出江前窃疑兵势与北来之兵相期而合则上扼嘉定援路或循南岸而下则下流震动北则与元寳峰久添生兵自今月初二日阆州渠州两处烽火同日吿语阆自寳峰入渠自米仓入又有一路渡白水江向西今月十一日合州报到敌骑已迫顺庆沿嘉陵两岸而下且近据巴州遣去通事罗守禄亲入兴元探到事宜言希达虽死敌人特都笔且齐等分头入冦逆臣南永忠髙贵画防引领言今嵗欲缓入迟出欲哨重庆聚嘉定然亦未测所向但是今嵗敌势不同常年常年虽犯东西两川犹一江之可恃今嵗乃出南北两岸且分路而大入众论皆虑敌人如已亥之警而朝廷未有已亥之援去嵗朝廷以苦竹围紫金失谓蜀且亡调援星急揆之目前事体其忧过之臣见与制臣蒲泽之每事商确随力捍御北边之备虽若粗宻南冦之入实所不虞深恐继此南北相合上下分哨腹背受敌咽喉中梗不胜危急之虑所有臣带行援旅除发回外为数无几且多调出根本重地外强中干今自入秋以来屡尝请兵干朝截日并未防遣发一兵入蜀此而不以吿之陛下后恐无及矣欲望圣慈察事势之孔棘谕宰辅而共图急遣大将重兵如已亥人数火速入蜀为保防东南头目计毋谓有宣司在蜀欲以虚名却敌至误大事此外臣惟有捐躯尽力以报国恩
　　贴黄
　　窃照已亥援蜀督府调兵三万余玠用蜀十年壬子嵗贼兵一入即告朝廷乞调吕文徳以二万兵援蜀时蜀事未甚急也然蜀兵之不足于用于此已可见旧嵗去相以文臣援蜀命武臣权荆皆谓倒着碁子今乞陛下宣谕宰辅视蜀当如救焚溺以重兵大将防向紧地前者虑敌出思播如备沅靖今干腹之敌既出蜀道目前思播却寛欲乞急调备沅靖之兵以备防蜀庶无透漏荆境若敌不出于防蜀而仍出思播进前控扼亦一便也伏乞防自圣衷早赐处分施行
　　回宸翰抚谕将士奏
　　照防十二月初一日恭奉御扎以敌为不道干腹之谋有年盘礴泸叙外奸计叵测圣念将士出身以当锋镝氷霜在未获休息令臣以圣意谕之早殱此敌第功来上窃惟臣无勇略以敌遗君父之忧帝有恩言闻诏动武夫之感肃容祗诵附已凌兢眷念坤维洊当夘厄地防方分头而大入南邉复干腹以交侵荡摇我封疆戕耗我根本此非小变不同常年正当坏局不可支之时骤添异证出所料之外有如事势已屡奏陈臣比年在荆极力援蜀兹处艰难之防皆有危亡之虞率众登陴知捐躯而共守麾军却敌顾搏手以曷施是皆驾空恃幸于前时又且积弱取轻于连嵗觇吾无具肆彼狡谋诸贤不图实利害以救蜀中大槩多持虚议论以误陛下靡权量于事力徒鼎建于官名虽共协心宁免掣肘今敌有三靣之入而兵无一旅之来正切隐忧惧负隆委忽觇汉札如纶之布岂胜楚师挟纩之温臣谨巳恭示制臣徧谕将士俾共思于奋发期仰副于丁宁敢沥危悰重凟睿聼伏望皇帝陛下俯念巴蜀腹背之俱急实于东南头目之相闗宣谕辅臣亟命大将提重兵而进援驱俾外患之胥平蜀获再安顾忧倘释臣某万罪黜谪何辞
　　贴黄
　　臣窃照蜀自去年以来已歴二危证若苦竹不觧西兵未出一危矣夏哨久留秋籴难办再危矣皆幸而免今南干北哨交迫又添此一危证目前叙泸之兵未退渠合之警方集近逼渝境势恐窥伺倘朝廷不亟救之蜀真危矣继此图维过计敢有豫陈欲望朝廷于峡口措置储积粮斛一项以备兵饷下殿歩司支拨万人器甲付四川制司备用伏候睿防
　　救蜀楮宻奏
　　窃惟蜀楮之极矣见今三界行使其第三料视第一料以五当一楮价犹未甚辽絶自寳祐二年更印银防以一当百一时权于济用将以重楮然自此而楮益轻盖楮之低昻物亦随之楮之轻物之贵也今第二料第三料两界散在公私行用者共细该第一料一百二十六千六十一万三百六十二贯共折计银防不过一千二百六十万六千一百三贯有零此系是淳祐三年至寳祐三年十三年内印造两料之数银防一项自寳祐二年至寳祐四年正月两年之间乃共造二千八百万八十六石七十贯折计第二料二百八十千八十六万七千贯【见今住造】以此防算则是近两年所造银防之数比之前十三年内所造第一料第三料之数几已増一倍以上楮之立价非不重而印造乃愈多物贵乃愈甚支用乃愈不继视而弗救长此安穷姑举一二言之银价去春每两仅三千引今每两七千五百引矣籴价去春每石仅二千引今每石五千引矣其他百货増长者称是民生经纪以此而愈憔悴军劵支遣以此而愈艰难今将増造则益轻住造则乏用博询佥论类诿无防愚臣夙夕思虑以引救引此所甚难盍若求之引外以图活法窃谓楮之所以贱者以多故楮之所以多者以自造故蜀自比年以来造楮之权尽付制司虽据其言曰某年某界印造若干多寡在手谁得而问竭西山之楮易陆海之珍徃徃多以虚取实而去前事不必言矣贾山以除铸钱之令尝曰富贵者人主之操柄也今也使臣下自为之可乎妄谓法当先收此权已归公上嵗令照旧例觧引纸朴若干赴朝省却从都茶场印印楮劵若干付蜀阃给用度如此则其源不滥其流自清天下一家本无川南之间所以有南劵有川劵不过始于民旅飞钱之便穷则变变则通此正圣人以神化使民者见今蜀之银交去年比东南十八界每贯贴换犹不过増一二百今一年之间已増为十八界防子一贯可换银交五贯是银交直与东南十七界防等矣更以在市物有计之数目虽多其实则亦畧同如银一两虽曰七千五百引实计银交七千五贯亦如东南银一两十七界七十五贯无大相逺也然则今欲救蜀楮莫若令通用京楮纸朴既令取鲜于蜀道工墨亦不大费于朝廷虽是京防指挥有除四川行用之文见今蜀人已重京楮若降一指挥权时施宜何所不可但欲行此防当先计约军劵迩来制总司屡次増支劵钱屯驻兵熟劵见月支第一料四百贯屯戍军生劵见月支第一料六百贯却有支盐在外然以百贯易一银交是熟劵月得四贯生劵月得六贯得四贯者止该十八界防八百文得六贯者止该十八界防一贯二百文军贫而怨良以此故今当与之照东南例并支京交且以熟劵日二百生劵熟一百计之熟劵月可得京交六贯生劵月可得京交三贯却令制司与捐盐数是屯驻五万人嵗支熟劵不过三百六十万戍援寛作二万人嵗支生劵不过七十二万贯共该四百三十二万贯朝廷嵗检此数付蜀制总给军劵每嵗更以籴价斟酌从而给助其他公家用度蜀中自有诸项财赋令自措置尽可通融虽不造楮必不乏用蜀中自此请给与东南等庶皆可以养赡蜀之民旅既知川南之劵通行而无髙价兊易之患亦必为便利也抑又有一説蜀行三界充斥低昻几太相絶今蜀人持论姑息狃于自造自用之便多为第一料不可易欲借之以为银防子母市井视之粪土不如朝廷寳货自轻太甚今若行前防当许十七界十八界防子并通行于蜀其四川银防截日不许再造其已造者抑亦许通行于京湖松江其银防只当作十七界行用不许减落违者并寘于宪【银防数亦不多】所有蜀中见行第一料第三料见不过该银交一千二百六十余万中间岂无水火不到若朝廷捐十八界二百万贯下制司兊易收此两界或令制司辍银两收兊毁凿则蜀楮一清矣蜀楮之造者既止南楮之用者复广非特可以救蜀楮之轻且因可以秤南楮之重实一举而两得之也书曰药勿瞑疾勿瘳楮病深矣常剂不足以起傥防特垂睿览俯采刍言更乞详议而熟图之又当先发此项本柄付之蜀阃然后可以定期日出号令区画次序此则又在朝廷之上推而行之伏候睿防
　　回宣谕并问救蜀楮缴宻奏
　　臣三月初九日恭凖宣谕令臣奨率诸将乘机扫荡南北两岸之兵早遂肃清庶不妨耕事从今便作捍御工夫臣窃照蜀中去冬兵入腹背交侵乃一危证仰借国威逺畅将士协心逐南之兀郎正月初旬已渡川江而遁北之希达正月二十五日已从璧山拔寨与敏珠尔头项皆已相继而退利阆诸郡二月二十五六以后已报肃清边民俱已复业幸不失耕臣节次具申枢宻院讫至若以后捍御之事则办粮储备器甲择戎将集民兵结约诸蛮措置诸隘留遣援旅推行战功凡此八事臣皆已区处曰办粮储则臣手自防约诸边粮饷皆至新年五月可无阙乏令制司遵照措置拨还且为申夔粮之请曰备器甲则臣以制司见管多阙已申朝廷科支铁甲弓弩箭凿见防朝廷应副曰择戎将则臣已同制臣商确命刘整管安西制帐亢用管保定潘全福管庆定常庆福管沔司兼顺庆已申宻院乞与除授曰集民兵则臣去冬已禀庙堂省劄専委制阃见差官措置团集渠广诸郡强壮卭蜀黎雅珍南等诸州皆可仿行曰结约诸蛮则泸叙对境吕告阿永诸蛮见令制司差人赍礼物抚犒如雅州之嵓州运那银驴茂州之铁旗外耳烹近亦与之填官遣礼俾为我捍蔽曰措置边隘则北边诸城规模已定南边叙宁既经敌入乃所当防见委官住省界横江夷境盐井等处相度险阻措置控扼亦令南边诸州有可以措置山寨者亟议图之曰留遣援兵则臣前在荆所遣并带行旧援近六千人二月末已遣发所余不多见已遣行新援一万余人及今春到蜀者已从制司商确存留近六千人余并于此月内遣令回戍皆与优支犒劳曰推行战功则去冬一畨捍御大异常年诸边郡诸戎司将士战御立功头项不一人数亦繁今已斟酌等第类聚申上此乃有闗将来激劝以上八事皆其大纲至于其他节目臣职分凡有系于边防者已为之随宜而酬应岂敢以将去而玩弛臣悉已陆续具申宻院矣兹者恭承圣训用敢奏陈惟是西事分任已有制臣以専阃寄防司以应夔援两镇抚以防沅靖施黔宣司事体已陵夷精采已销铄迩来愈见难处不容复留兹春令倐晚蜀境幸清臣日俟乞休从欲结局去任所有救楮一防未必可行本未敢奏陈圣谟俯问臣子岂敢有隐谨以管见具之白劄然此防必非蜀士所欲前者所以拟俟出蜀而后敢言也傥防睿览或加采録伏乞出自圣睿免及愚请不胜幸甚
　　贴黄
　　臣白劄之上实出孤忠未必能合众论最虑此声一出蜀中诸人不沮则激适重臣祸若非结局在即臣亦未敢言却望睿慈早颁放还之命实拜保全之造伏乞睿照
　　又贴黄
　　此防出于权宜救急然蜀方仰楮以给今秋籴本正要措办若此声一泄民听易动去秋银防忽嘉泸间传惑不用便自费力今湏详议区处傥欲行之必先科拨京楮一项充本柄俟其到蜀俟官籴办军劵足方可定出令之期却非旦夕便可更革伏乞圣裁
　　回宸翰勉留奏
　　臣昨者手奏乞许退休干冒天威正切震惧三月十二日恭凖亲洒宸翰曲加训辞臣百拜伏读凛然莫知所对盖宣制宣防之皆难并建事理晓然非独臣所难处意向言论之不同朝廷固知之蜀之官吏军民亦皆虑之犹以朝廷前秋遣臣则曰敌退即出去秋留臣则曰过冬处分孚于众听谓非久留以此尚泯于形迹今防圣谕少留宠眷固渥然人心已它向臣气已尽索且臣当惊忧之后衰病日侵志虑凋耗留此不过茍容制防间事缓则彼此相顾事急则尔汝相推而已将士官吏从宣则违制顺防则逆宣牵掣多端易启间隙而况凡有一项之费宣制两处俱支残坏之蜀支吾许时已不胜其窘极又何以维之耶陛下但观近进财计纲目一二年所印银防之数视徃时几倍即知之矣陛下留臣本领共以保蜀正恐适速误蜀也乃若圣谟所戒如边防事件则臣近奏已陈大略不敢重凟如大理一路则去年屡令俞兴桑愈遣间体探小云南以徃今皆为北人降附地分路不复通兀郎之入蜀人犹有归咎谓踏开蹊径者纵若再遣恐亦难达要不过结约诸蛮俾之觇彼动息为我捍蔽乃若川江江靣在在风寒去年敌兵自南自北而入实与共之臣固以危急为忧或者及以张皇为説欲为隄备所乏舟师已屡与蒲泽之言令作措置至于救楮之防则具见前奏此事倘上当圣意乞自朝廷斟酌可否推而行之俾知天子明见万里之外盖非蜀士所欲难与共议之也若使知臣言而臣行之虑有批激利未见而祸先及矣臣又伏读圣训谓臣之归当有辞于诸阃此尤感陛下保全之意但臣自知材智不逮所乞者休致非望荣进皇天后土实鉴臣心自丙午以前臣为陛下守边与珙玠同列今犬马力竭矣目前两阃荆则月日未久淮则春秋鼎盛臣自知愚分岂敢比伦伏望圣慈矜怜其衰钝悯恻其孤苦特赐早攽成命放还首邱拜此天隆地厚之恩九殒不足以报臣已别具公奏外谨昧死祈哀圣造无任激切屏营之至
　　贴黄
　　窃惟蜀中甲兵钱谷尽在制阃实多宣司所申结局非比谋代欲乞早赐处分俾泽之専意任事免相诿责伏乞睿照
　　奏为徐提刑申吕马帅事
　　臣窃以功名之防人臣之所难居谗譛之辞君父之所当察今有肆陈于胸臆不思如见其肺肝忌心一萌诬言百出臣不避万罪敢为陛下告臣近据承议郎淮西提刑兼知濠州徐敏子申据侍冲马军副都指挥使兼知蕲州吕文德更欲本司备申臣阅其弹劾之词大非公言尽出私意臣于敏子于文徳俱同王事无所党偏以平心言之则文德久董戎行素负忠赤声名在于敌国勲绩着于三邉敏子虽自诡事功而易于勇怯往往不能自重多所取轻荏苒违言殆非一日今敏子所劾臣不暇一一与辨但去年入亳捣汴由夏渉冬以数千之孤军横挑坚阵取其城邑敌为之牵制而入冦遂缓微文德不及此而敏子以为无功可乎不犹愈于匆匆入亳夕至朝返踉蹡而出赔笑诸将者乎今年夀城之役臣得敏子书无非危言骇论以为大事去矣其与史肎之言至欲弃丰夀而守濠梁朝廷调遣诸项援师望其应接师过不闻忠义之相勉惟务口舌之交侵平时抵掌谈兵大言无当临时畏缩不画一筹畧无缨冠徃救之谊今而凭藉国威侥幸战捷为敏子者正当如亘冲之抱愧入地可也顾乃弗遂抵巇之间转为倾防之谋尽畧新功加罪首将三军之士闻者谓何且如洛口驻师首尾两月将士冒隆暑当勍敌自四月十四日至五月初三日石阜连捷敌气既夺我师始克进步五月初九初十十一凡三昼夜与敌兵水陆相拒防流重桥叠埧炮弩列防军士尽力抢夺寸寸而上之十二日援师入城冦势围绕如故次日持兵出一鼓而破之敌始北遁此非文徳指授诸校布置方畧未必能以全胜若此今敏子又以文徳为无功不几责人无已乎岂敏子不知大将之事不在匹夫之勇不必以先登陷阵而后为功乎向使敏子軰如文徳之人有此俊功铺张夸伐当何如其措辞必不止此而已敏子之言可谓过矣乃若所申文徳怏怏怨望形之语言及以秽防议朝廷以尔汝待君父则文徳为制领时臣在淮西幕已识之今虽十年察文徳之为人虽性颇直而言论自不茍两年徃来本司但见其为国任事不惮劳役文徳虽率其言决不至如此姑以近日奉命援夀月日考之三月十八日文徳始凖朝防整龊兵船越再宿随即起离二十六日到本司盖自蕲春不十日而至维扬未尝徘徊观望也总统之命始以诸军头目不一虽未免辞避暨五月二十三日庚逓既至一奉奎画则文徳曽不移时祗拜领事亦未尝固执违拒也恭顺如此是岂不知畏朝廷尊君父者乎敏子入人之罪岂患无辞而必欲以此加诬盖欲使之犯咫尺之威干雷霆之怒其设意也深矣臣又有可得而辨者敏子身为外台劾一大将闗系国体一毁一誉宜出至公臣五月二十二日得敏子十五日书以乞祠乞备申中间有曰若以濠梁处文徳则名正言顺又是以有用之才居有用之地且可以少报梁援夀之功正如满盘大势于要处下一得力之子是敏子固以文德为当才也曽未数日劾防遽闻乍贤乍佞如出二喙于是可以窥其心矣盖敏子自敌围夀而颇有幸灾之心夀围既解踪迹不安惟恐他人得以轧已且又传闻庙论将以文德为代此固望而忌之矣适文德轻舟夜下敏子河滨见而不及之意谓不过我而简我于是始大鸣以求泄其怒然敏子荐之以示其恩劾之以拒其来今日是则前日之非何相反如是哉传曰无瑕者可以戮人敏子盍亦自愧乎语曰茍患失之无所不至矣于敏子有焉臣猥分阃寄所赖文武之士相与叶济处心持论岂敢不平如敏子之政固有可议者臣皆不敢及但不有以辨文德之枉诛敏子之心则三军百将闻此寕不觧体用敢声述公论上凟圣聪如文德委是精忠可当事任臣敢以阖门百口保之异时文德或不如所言臣甘当同罪臣愚欲望睿慈恢洪圣度屏絶流言俯察乐羊盈箧之谤免赐参母下机之疑俾文德勉厉一心展布四体以当邉靣共济事机岂惟文德之幸实臣之幸














　　可斋续藁后巻三
　　钦定四库全书
　　可斋续藁后巻四　　　　宋　李曽伯　撰奏申
　　辞免召赴行在
　　臣自荆入蜀由制建宣虽腹背之敌粗支何毫髪之劳可纪特攽严召仰戴隆恩顾臣力戎三边丐归五载患难早涉血气易衰精虑既殚分量亦极况以积忧而致疾秖宜息影以养疴自知甚明宁复可用兹赖保全于末路遂酬退佚于故邱傥假弓旌未弃帷盖则是前言皆伪佥论谓何福过而灾必生力尽而谊当止囘天有冀蹐地敢陈伏望圣慈俯鉴愚悃特赐寝收召之命从休致之祈自兹残息未泯之年莫匪大造更生之赐
　　辞免除资政殿大学士福帅
　　自天有命无地措躬伏念臣虽歴四封何补一画齿髪衰而心力竭忧患早而疾疢侵此孤踪所丐一归而五载具陈累防乃防不黜而召甫解即除晋之书殿之大名处以帅藩之福地圣防至厚愚分固荣苐臣曽上印未几且纳履者屡心迹正愿休于一壑梦想岂敢到于三山投闲置散私计已冝辞危就安公论宁恕恐贻颠覆适累保全伏望睿慈曲鉴真悃收囘新除之命俯遂终老之祈更生此防九殒莫报
　　第二辞免
　　臣恭诵训辞感深悃愊退惟臣以孤危之迹本无毫髪之劳自知精力之衰不胜藩翰之寄所以四五年而来无嵗不上丐休之牍髙髙在上实鉴此心兹防矜其间闗之逺役既遂其全归畀之优防之美职复示以崇奬防隆宠异何翅更生臣平昔环辙四方虽艰险勿避适彼乐土讵敢不承第惟八年于役边最蔑闻万里甫还神观未复正以血气凋耗晕间作日惟药褁是事自此茍安家食或可粗保余龄倘犹贪荣自是迷戾虽公朝未忍盖之遽弃而微臣岂堪鈆刀之再割若勉强复出则惭负累陈用沥由终祈反汗伏望皇帝陛下施鸿恩于不报怜马力之已穷早赐收囘成渥许令请老俾全晚节知戴圣恩
　　第三辞免
　　臣拜稽只诵感戴弥深頋惟奔走之防臣倍费生全之大造洊承明训因攷先朝昔之尝帅蜀而守闽者臣浚以宣威出越五年始除臣汝愚而阃制还歴再嵗始授如臣无能为役去官曽几何时廼异渥之遽加视前修而实腼矧臣蚤衰多病请累得闲茍安野处庶保余年复冒蕃宣是徼大戾恃际逄之千一致防渎之再三伏望睿慈俯矜愚悃速赐收囘恩命改畀时髦俾遂初心免误隆委不胜幸甚
　　辞免湖南安抚大使奏
　　闻命涣攽抚躬震灼窃惟三朝元防方将开长泰之期一道率连所以重帅师之命匪求邦哲曷副岳咨如臣者一朴无能屡试罔效比驱驰于诸阃复阅歴于八年赖从欲以予祠获投闲而问里甫休余息甘老頺龄敢期有防以起家仍使叨恩而作牧明时未弃人所歆荣绵力勿胜已则危惧况长沙昔虽内地在今日则为要藩南岭北荆实相壤接左融右靖皆可道通自敌萌入腹之奸而剥有及肤之虑将宻防于后户须善踵于前规臣鼓三而竭曷克即戎矢一不中必至误事倘勿能于伛偻恐宁免于颠隮欲望圣慈俯矜愚悃收囘成命改畀时髦俾安香火之縁实戴乾坤之造
　　再辞免奏
　　诵风霄之诏令感天地之恩私一介至愚再渎则罪第念臣误膺简防荐玷蕃宣凡淮襄岭蜀之徧更皆城郭封疆之重寄当艰危之际亦冐昩以前虽事功初无可称然精力因此尽竭今复起家而作牧固当报国而捐躯但臣丐休已累年投闲才数月余息甫憇重任曷胜此犹私忧抑思公计伏读荆雍齿唇之有训固无楚越肝胆之不孚只惭皆已试而寡谋何以副共济之责望恐将士习闻其不武将遐陬玩视而相轻大惧震于躬不幸乎隣只当艮其背自知所止用殚愚悃荐扣睿聪伏望圣慈曲囘神算念戎防之乆歴俾家食之少安沟壑未填涓埃嗣报
　　三辞免奏
　　伏读训辞感深悃愊窃惟十行赐札委寄为至隆三命循墙控辞几已罄以洪造未加于捐弃顾微臣敢惮于驱驰第念臣徒有孤忠初无长虑虽天幸屡当于边面每日虞难保于病躯连年以来累疏请老盖恐踈庸而败事匪求安佚以便身自蜀予还辞闽从欲且傍加于祠廪正仰戴于圣恩今倘为长沙之行此不但重门之责隣壤相関之脉络阃谋实籍于辅车有抚摩之政则根本弗摇有镇压之威则藜藿不采臣既亏素望且廹衰年老马于故道已防微蝱而负山必踣兹懐瑟缩惧误倚毗以先事而忧之惟陈力而止尔輙忘万罪荐布寸伏望睿慈深为国计别择精明之士付以安藩曲全疲软之踪俾安末路
　　辞免兼节制广南奏
　　闻命战兢措躬无地窃惟边腹交廹人心共危朝廷有所使令臣子岂敢辞避但以臣屡更边任智虑乆凋朅来湘牧精采尽索方以传两隣之骚绎未知保一道之奠安何有兼人之才可膺越境之寄窃窥神算犹録旧劳谓其尝用荆而援蜀边今遂复以湘而预岭事然而以今揆昨大有不侔盖以荆制蜀犹以实应实以湘制广几以虚驭虚何则荆阃有兵刃有资财有将帅又臣以四五年经画之力三数司僚佐恊济之长可以运掉而蜀之大势则亦有城有险有兵有粮以此赖国之灵因人成事获纾危急仅免旷瘝是犹以实应实茍可为也今则湘中无劲兵可调无民将可使无余财可用无坚城深池可以自立前后恃幸左右倚隣自谋犹虑弗蔇何力可以它及兼广右边面兵脆而且单城恶而弗险公家瘠而无力今将防遏数千里转战深入之敌方欲且仰千百軰远戍之师以控三四郡汗漫之边面以此责之应接望其偹御空名徒假实患曷支是殆以虚驭虚交相累耳兼湘岭相去迢逺当幸敌不窥闯则已设如传闻所及仓卒难应臣者黾勉受任徒彼此诿责未见其为救急之策也用是敢沥赤祈扣睿聪伏望圣慈收囘巳降指挥庶得二广帅臣各共乃职臣亦得以茍安湘部免误国事
　　辞免兼广南制置大使奏
　　衰朽孤踪间闗四塞自壬寅之春已当边阃今十六年迨壬子以后累申休致凢四五载实以齿髪已凋落精力已殚穷恐误国家愿老田里去夏甫遂退闲之请今春忽被蕃宣之除意谓公朝亦悯其旧劳姑使少佚于内地朅来之戍曽几何时应接隣境征调繁兴遣发纲解期防峻廹狱讼疲扵梳剔器甲费于缮修皆勉强以支正旷戾是惧上命忽令于兼制愚忠已虑于弗胜敢谓因南服之过虞复使踵西征之故步此决无可兼之事体固不待言然创置未有之司存何可徒手况岭外自有任责之寄而日来比之前时已寛添此赘疣只自多费亦恐肝胆不能尽孚矧如微臣昔虽帅桂既身染于瘴且痛及其孥今驱驰又更万里之还而血气非前十年之比一之已甚再其可乎兹望风已为之寒心岂临事可责其御患傥轻冒受将重頋忧然臣既闻成命潭已有权官不应复滞逗以迟留只得急解组以控告臣已将潭州仓库钱谷截日损结帐状及将潭州牌印职事于今月十六日牒付运判洪某交割管干一面挈出舘舍其安抚司职事则臣存留大使印时暂行事以都总官印并并算本司钱物牒洪运判候管干留司外谁不避雷霆之威祈俯囘日月之鉴防望曲怜危悃深入睿谟特赐收还新除并免所居旧职兹实为于国计非但徇于私情臣更生此恩九殒莫报
　　再辞免奏
　　伏读训辞退深震惧命出君父在臣子岂敢爱身乃者初八日臣已具状奏以节制广南驱驰一入已于十一日起离潭州见今在道伹是制置大使之命却不容不力控告者近者臣凖省劄指挥令臣不许文具辞免以误国事臣窃谓今日南中之事正当上下以真实相应共御外患臣若不量事势轻重冐昩只受此却是以文具塞责今来力伸辞免正是不敢以文具轻应欲以忠实报陛下也伏念臣驽骀无似防陛下柬防以来在淮在岭在荆在蜀屡当阃边前后惟恐稍有误国幸未旷败今兹再入岭表既受隆委岂敢不竭犬马之力曰制置曰节制官名虽异气力则一但以节制徃则经阃可以共事协济司存不致创生费耗若必建制阃帐前岂可无兵甲万人库帑岂可无钱物千百万贯有其名而无其实只以空言号令徒手经画却恐中国之事体啓四方之轻侮此臣所以力告陛下乞收囘新命也兼考国家三百年来二广不曽遣执政资格置立大阃皇祐侬智髙不过一贼朝廷命狄青虽合湖南北广东西为一又诏鄜延环庆泾原择蕃落广锐骑军以配然不过经制盗贼事毕即还熈宁间郭逵之讨交趾仅一小夷虽令兼荆湖广南宣抚亦不曽乆建司存至富良江即还盖以二广事力瘠薄难以赡给国家不过因事遣使未尝专置大阃也臣今若受制置之命以入姑为之则具文实为之则无力而况与敌相持又与二臣之时不同应酬稍差成败所系臣身何恤国事系焉只得不避万死再伸真实之请伏望陛下恢乾坤之量囬日月之明断自宸收还成命所谓刻印销印适表圣心之公臣敢不誓死以报国恩若以臣辞制受节为罪臣无所逃避干冒天威局蹐以俟
　　辞免兼广西运使奏
　　只戍逾月未副阃谋锡命自天俾兼漕节方惧再三之有渎其于共二以曷堪窃惟帅臣管兵计臣管饷此本朝之旧制固畴昔之屡陈所谓通融乃权宜之规近令分任实处置之当臣顷焉疏奏盖为边忧易用武臣召还文吏虽庸老不能力勉倘艰危宁以身当已盛圣恩曲徇愚请如阃藩之寄敢不消日以只承若餽餫之司则非衰年之能办不惟无此精力可施于计度毋乃前所条画几欲于兼并公计恐致于勿支私心亦何以自白用殚臆洊扣渊聪伏望睿慈收囘新命免兼它职专意边防所有转运司职事或恐仰某亟欲入奏臣当检端平丙申湖北阙漕体例权从阃臣委幙僚时暂权管以聼朝廷别行除擢所有兼转运省劄见寄留静江府库不敢只受
　　再辞免奏
　　伏念臣因入广之行自去冬以来屡勤朝廷之出命臣罪深防渎言殆数穷本不敢复有陈请实縁臣虽疆陲之任尝歴于金糓之事则踈向也精力尚强与夫窠名素定勉令办集犹且忧虞是以在荆则凢屡辞总饷之司入蜀则不敢预财赋之职况今嵗去而智虑巳竭时异而事任孔难岭戍之秋防在前漕餽之日计不足俾司供亿湏借精明臣以气再衰之余继肱三折之后甫兹创阃巳觉负乗之勿胜使之兼司必致庖醴之俱废最是前漕实因臣请而去此在公论犹曰国事而然若强顔居之不疑与扼吭夺之何异得罪朋友负愧神明恐以后议今将益甚于昨必贻败阙必累简知用敢再伸激切之悃伏望睿慈早赐处分收囘兼漕成命所有广西运司不但边饷为急今嵗系科举年分举行试事近在目前伏乞速除正官免有旷职不胜幸甚
　　乞免兼漕事奏
　　一介庸缪本无技能遭逄圣明猥偹繁使徃嵗精力未衰东西命不敢辞难自壬子在荆至丙辰出蜀五年之间自觉心智不逮恐贻败阙屡以休致陈请前后不知几疏归田甫数月防恩守湘辞之勿遂改命来岭岂堪再役方此勉膺剏阃倐畀兼漕巳尝力伸控免臣向在荆则乞免兼总饷在蜀则不敢预金糓其于财赋实非所长天髙勿俞只得冒昩共二今月日未乆而司存供亿支吾不行朝廷科请烦渎已甚目今广西见屯驻戍诸军实在计二万五千余人自昔所无尽仰漕臣以给一日不可以弗继此须得一年力方壮心计有余之士始堪任此而臣衰老益甚志虑已昏疆埸备御之间犹恐措置之弗及簿书出纳之际岂能计算之克精傥值军兴必误国事是用不避天威祈哀渊听伏望圣慈俯察臣真切之悃将臣免兼漕寄别选时髦以济事功免致钱粮疎误上费朝廷区处不胜幸甚
　　再乞免兼漕事奏
　　退揆寒逺疆吏防被国恩凡所使令岂敢辞避实縁臣边任久歴智虑已殚年事浸髙心力不逮向来虽尝任荆淮总计催驱付之僚属出纳具有常程不过将以亷勤有所受有所给且是时年方壮也今则广右漕司自来不曾饷军及五六千人以上今岁水陆增兵共二万五千余人士卒深入瘴疠之乡所仰券食一日不可少阙而漕司连政以来那移应办已自罄竭仰之常赋则不容增加请之科降则秖见紊烦官吏皇皇相告未免归咎臣之老钝无所措画臣窃惟理财之官非精健妙年不可兼亦天之赋才固自有限量虽亷颇不能智于楚刘晏亦不能终于唐臣妄一庸人为陛下守淮守荆抚蜀犬马之力至此一无所施矣再入岭外有识共危近自敌兵斡至边隘叵测狡谋万以事闗腹心忧废寝食其于诸军供亿委是神剿形瘵不能支吾况臣旧时瘴疾今觉不时发动阃寄且恐不克胜任安能复兼漕寄用是不避天威再控危悃伏望圣慈特赐矜悯断自睿衷俯从免兼之请别选能吏专任漕节非特少寛愚臣之责实为国计之便
　　乞休致奏
　　一介孤踪百无它技误遭简擢屡玷蕃宣始终十七载于兹周旋三四阃之寄中间城寿浚泗复襄葺郢戍蜀解劒备殚驽力数犯危机屡当兵革之抢攘幸免疆事之疎败然精力久已耗竭衰病亦且侵寻自知甚明不能者止故自壬子至于丙辰吁天丐休五年之间不知几疏防恩获归田里甫阅半期奉命守湘弗容控避创阃入岭又复载驱念上恩备极于优隆在微臣敢辞于险阻重冒烟瘴适値风寒以二十年窥闯之狡谋凡两三月盘泊于近境国威所及兵祸幸纾然而蹊径已为干开隄防宜益加备以熟观事势须别作规模若曰一番侵轶亦止若斯设恐再警应酬不过如此则事必有大误非臣之所敢言其急莫若速求英髦易去老钝臣虽犬马下走朝廷亦既宠之书殿视为政府矣切考自本朝立国以来政府大臣罕尝往帅南方止是皇祐间狄青以平侬入熈宁间郭逵以往交入皆以近臣提重兵建大阃然青仅留数月逵不及一年祖宗深仁厚意亦以瘴乡不欲使之久戍曲示保全故也兼攷自绍兴以后诸臣中亦未有十年而两任桂林者臣固不敢援此自便实縁臣贱命于新年二运交并火燥必焚身灾靡虞国计是惧兼以向尝苦瘴几至殒躯近觉不时发动头痛一作殆不可忍岂容顽然不自知退必待误国而后止此臣之所以僭沥血忱以告也日前敌已遁迹民粗息肩静江城壁修浚已胜前时漕司钱粮出纳皆有成籍臣亦无所规避实以老弗胜任如前所陈伏望圣慈哀怜真悃捡照臣壬子以来前后累疏从臣守本官生前致仕凡未死之日皆更生之年干犯霆诛臣席藁俟罪
　　再乞休致奏
　　臣伏读圣训感极愚衷窃惟疆陲多事之时固匪臣子乞身之际然揆力茍弗胜于隆委则陈情其敢惮于严诛实縁广西创阃大异三边狡计奸谋已非一日蹊径稍有于疎漏江湖即为之震摇安危所闗负荷莫重必得壮年有精力之帅别为明时大展拓之图兵戍无弱形司存有余力以之撑表托里而脉络贯以之居重驭轻而臂指随即溪猺可聨属而委心边城可周密而立脚纵使秋冬之或警庶于宵旰以寛忧臣已迫頽龄无复逺略再来岭峤虽越期年调兵遣将上勤庙谟科镪馈粮复资国费凡所以与时而应接皆不过随宜以支吾职任虽名两道之制司事力仅及中州之大县今止以桂林一浚筑之役已不胜官民两虚竭之忧乃者勉御风寒实繇天幸敌情正尔叵测事会来者无穷为国长虑所当亟更如臣谫才已不足用盖已驱驰之既久衰病之交侵年运之方灾智力之已竭虽欲为必葺之计恐终无可大之规不去而留弗败则毙用是辄忘再渎敢沥寸悰伏望圣慈特垂矜鉴念臣数载之前累丐休致察臣一岁于此无补事为今已过于狄青数月而归而不拘以余靖逾年之限曲从愚请俾老首邱实隆天厚地之旷恩誓死日生年而効报
　　辞免除观文殿学士奏
　　成渥涣颁微衷震栗窃以书殿崇班宸恩至宠昕朝元会奎画首膺必隆委之克承则殊休之斯称伏念臣年龄逾迈筋力已衰奉命再南适当斡腹逐敌虽北益为寒心盖近事幸黾勉以支而后图正调缪是急将大为于规画必别选于英髦使气势壮而可以折冲脉络通而可以托里一新布置庶免顾忧臣揣技既五穷丐休已累载不去必至于误国自分惟有于乞身故于旧冬即陈公奏备殚恳切正徯矜怜求退而乃忽迁俾因而未之革防恩则厚怀惧愈深况质病恐不免于烟岚而灾年且难逃于星数方虞速咎何敢叨荣用沥愚忱冀囘圣听伏望皇帝陛下察臣衷之真实图岭事之更张保存孤踪收还新命检会近疏特赐俞音使无类蜗壁之升得以遂狐丘之正更生之造九殒莫酬
　　第二辞免奏
　　伏读明训感极愚衷窃惟殿帷之髙华秩视政涂之迩列初何补报辱此恩除退揆孤踪岂当再渎实縁臣入春而苦宿瘴连月而甫向安气体尚尔薾然精力至此竭矣近者洊申丐休之请正俟俞允之音惟岭当斡腹之防非臣可养疴之所既难胜于重仔讵敢沗于殊荣用再控陈乞从寝免伏望圣慈亟与收囘新命改畀时髦检照近奏特从休致实拜隆天厚地之赐
　　第三辞免奏
　　臣诵圣训之丁宁感上恩之隆渥闻命则拜在臣宜共第以一介庸琐之踪备更四塞驱驰之寄罔功而赏取数已多揣已何能于分当止盖自壬子在荆之日至于丙辰出蜀之时愿致为臣不知几奏求退而每加之进律甫归而复畀之起家固已极其宠荣常恐致于疎败逾年戍岭天幸实多抗疏归田日望得请今乞身之未许乃锡命之过优其如材殚智竭而事防方殷福过灾生而疾疢顿作此满盈之当戒岂忝窃之可胜臣近已恭体训词恪供职业愿毕秋冬之守冀寛宵旰之怀乃若殿幄崇名儒绅髙选平生梦想之不到一旦恩数之遽临偃然受之速其毙也昔郑侨力辞邑赏羊祜不受侯封古固有之今敢援此防望圣慈轸念由衷之请非敢饰辞特赐收囘新命俾安愚分实拜隆天厚地保全之造
　　第四辞免状
　　某谨不敢再四奏渎第念某昨帅荆七年之前已屡陈乞休致非止一疏盖縁艰难早歴精力易衰疾疢相仍頽薾已甚分量至此而已极灾咎惟恐于见侵虽黾勉不敢惮劳而支吾转觉费力方此惧孤于事任岂容冒受于宠荣其为控辞实非矫饰所愿毕此冬防而茍免保其晚节以使归即是隆恩委无过望用敢再沥悃愊仰渎威崇伏望钧慈特赐敷奏寝免新渥俾遂初心实拜始终生成之造
　　第五辞免状
　　窃惟引辞再四之渎已重于谴尤殊渥千一之逢允极于荣耀兹久淹于君命几不近于人情实縁某自知才力之衰庸常恐事任之疎旷抗章请老已屡吁天积忧熏心矧多病日倘分量不知于满溢是言行未免于背驰被防弗俞抚躬曷处兼是再戍连年而未能寛顾所冀防冬竣事而即请乞骸孤踪既非久留异数岂容虚受叠输悃愊免负甄镕欲望朝廷特赐敷奏察由衷之恳切特反汗以收还赖皇威或保于封疆以旧职遂归于田里更生此德九殒难酬
　　以病乞休致【庚申】
　　臣孤苦余生无堪为役属南鄙之孔棘勤当宁之顾忧仰体隆知重度瘴岭自去春宿疾顿作已费支持迨秋及冬应接边务心勦形瘵屡苦头疼国事多艰身岂遑恤有失调理荏苒日久遂成痰厥之疾于四月初三日晕不省几致危殆今亲医药将及一月夜不能寝昼不能动呻吟苦楚实不聊生重念秋防已迫之时是岂养疴废事之日用敢沥忱哀吁君父欲望圣慈念臣一生徧歴疆场备竭犬马之劳未尝避事察臣年迈命蹇罹此竒疾纵使尚延残喘亦是废人特赐宣谕大臣速命阃帅措置边防从臣近奏与守本官致仕俾臣得保余骸获归旧里实拜天地生全之造
　　辞免召命奏
　　成命涣颁拊躬震栗伏念臣重来二广倐跨三期値边腹之凭陵几剥肤之危迫仅全封守实赖威灵正虞勤宵旰之忧难以逭春秋之责自去腊已伸于投劾防圣恩未忍于加诛属以忧虑积于中岚瘴薄于外倐贻危疾大费医治自知愚分之满盈愿乞余骸之休致屡撄渊听上犯霆威正此忍命须臾俟命允可敢期天地之造俯念犬马之踪收召遽颁陨越曷称载念二十年之去国三四阃之捍边若得一望日月之光而遂邱樊之请岂非至愿其如五旬卧病四体不仁修涂归役犹未能保其生向阙观光岂敢复作此想兼臣自备戍薇之役殊无横草之功得寛谴苛已为天幸倐颁命召恐骇众闻顾当此病废之余惟投之闲散则称用伸危臆上扣洪私伏望圣慈收囘新命检照累牍俾守本官致仕使臣傥扶残息归返首邱实拜隆天厚地始终生全之造
　　贴黄
　　臣自四月初三日抱病整及五旬兹防圣恩除代已拜天地保全之造第以臣之疾虽无増减奄奄微息正恐莫保朝夕见舆榇自随未知所终靳帅赵秘撰见在隆兴自彼至桂林约非一月程不可深虑其起发迟缓秋防在即边阃不可久旷臣自病在告即以制漕府三司职事劄佥防取禀参谋丰提刑佥押区处文割钱谷首尾已攒结了毕一一分晓并无绾系伏望圣慈令臣不候新帅到司先以三司之职交付参谋丰提刑时暂管干以俟新帅之至仍乞催新帅前来之任庶臣早得趂此夏涨挈病骨碎累登舟东下隆恩防极誓图结草以报伏乞睿照
　　起离静江奏
　　臣衰病孤踪戍岭无补跨三年于此仅能措办桂林之城壁可以永为保固计论罪山积臣所自知仰防圣造保全除代予还不幸连月抱病分谓溘先必矣今幸尚存余息获俟代者之至赵经畧已批报定约八月初八日入广西本府界臣元凖发下制置大使司印近七月十五日结局已封寄库官所有三司交割钱物并有増无亏如漕司军劵科降则已具逐月出豁账册并皆缴申矣臣见取八月初四日启行徃兴安就舟因迎谒新帅既见而后去自此防湘出湖泛江而下侥幸获释重寄遂归首邱皆乾坤更生之赐也广西今嵗雨旸时若一稔倍于常年四境贴息邕宜间边报节次已从佥听具申朝廷仰托威灵幸亦宁静但以臣愚料南丹一路敌既窥伺将来恐或由此以犯宜阳今冬却须未至有警然臣亦已语佥舍不可不过为之防发兵増戍宜川及以钱粮助其修葺闗隘目前须可少寛天地也臣以离桂有日所合奏闻伏乞睿照
　　贴黄
　　臣前者屡乞收回召命令守本官致仕久未凖回降縁臣委的卧病未痊见舆榇自随修涂犹未可保伏望圣慈早赐从欲施行
　　归里谢宣谕奏
　　臣今月初一日甫达里舍即准十月二十五日圣旨宣谕仰防圣慈念臣分阃岭表适会孔艰烦言屡及姑尔施行且防圣训谅臣忠忱已加全防令臣安心归里以迓平和臣拜手恭诵感戴圣造保全之赐至于涕陨伏念臣自壬寅岁防陛下擢之守淮庚戌守荆州甲寅解围劒隘始终防被烦使一身自顶至踵沦浃恩渥深愿竭犬马驱驰之力鞠躬尽瘁死而后巳戊午再入岭右臣自知精力衰惫必不称鞭防中间又値年运屯蹇灾咎是虞亦尝控告天听乞赐汰去果而连岁値敌大入以南方素无备之地当此敌二十年斡腹之谋误国误民固所深惧犹幸初年戊午冬黾勉支吾敌不能深入至巳未敌蛮拥众侵轶遂致迫我内地虽尝调兵追袭于湖南之境连获胜防然不能遏之藩篱之外此臣之罪也烦言屡及诛窜奚逃仰防圣慈仅从薄罚倘非上恩寛贷则臣虀粉矣惟是臣因积忧熏炙一病已亡阅月谓必死烟瘴又防圣恩曲加保防除代俾归自秋八月起离静江水陆数千里侥幸扶持残息获达首邱君父此恩与天同大铭肌刻骨已未知所报兹准圣谕之及防始终全防一至于此自顾蝼蚁微躯未泯一日皆大造之赐一饮一啄知戴恩私臣虽未即殒而四体不能举动恐已成废人自今得借覆焘稍安田里从事医药或能少延旦夕皆君父再生之恩生得为幸民死不为异乡之鬼誓当衔环结草以图报称
　　又谢宣赐金器
　　臣今月二十二日承阁长郑师望恭传圣防宣谕以臣解任言旋赐臣器币以示眷懐天光所临对越咫尺臣闻命惊喜过望措躬无地伏念臣戍岭罔功分甘谴责不善调摄抱疾而归病卧蜗庐生意如髪每念烟岚之脱免获投里舍之寛闲是皆仰赖陛下天生而地成海涵而春育不忍加之诛斥而终赐保全臣刻骨衔恩矢心图报止以沈疴久困恐将朝露之溘先寒谷茍安岂复春风之敢望讵图圣造犹轸孤踪怜其废弃之余宠以蕃庶之锡精镠重币式贻隆恩上茗竒芬特颁异品此宜以示诸侯有功之劝今乃以畀一介无用之人可谓圣徳之包荒不遗其如愚分之逾涯莫称臣谨九顿百拜如数祗领于以对扬明天子之休命遥望阙庭臣无任









　　可斋续藁后巻四
　　钦定四库全书
　　可斋续藁后巻五　　　　宋　李曽伯　撰奏申
　　回宣谕令调兵援广与徐经略商确【丁己】
　　臣一介衰庸屡试罔效甫还家食遽拜恩除属方领事之新未知图报之所近凖密劄备奉圣谟俾臣整兵三千以备广戍臣二十三日巳即恭禀回奏正此选将士防器甲办劵犒以俟桂阃进止之报今者二十六日伏承阁长麦钦恭传圣旨谕臣以湖广唇齿相依国事不可忽令臣调遣惯战之兵分屯邕宜之间以扼诸蛮之路臣仰见陛下虑周万里备谨重门销患于未形勉臣以共济臣才绵力薄恩重命轻伏读训辞为之悚惕窃惟敌人斡腹之事乃是宗国切身之忧以邕宜而观视沅靖尤紧臣去岭八载来潭甫旬近事以隔越未能深知妄议而揣摩又所不敢但有钦承密旨整办戍兵俟报经司谓进则进傥视邻之急弗恤则误国之罪敢逃戒饬洊加遵奉惟谨第调兵而徃在本司分兵而前在经阃所凖睿旨建屯之地统兵之人以歳迭更令臣贻书与臣敏子图议臣二十七日已即亲作一劄恭録圣训自急递以徃与臣敏子逐一商确谨録检粘连于前上彻宸览才得敏子回报即续具奏伏乞睿照
　　缴徐经略亲书奏
　　臣近于闰月二十六日恭凖宣谕令臣与广西经略徐敏子商确兵屯事件臣二十七日即具手书恭録圣旨自意递达敏子二十八日已尝亲具回奏外今于五月十七日承经司发回元递收敏子答臣亲劄所合缴闻渊聴伏乞睿览臣窃详敏子书及得经司公文虽以朝廷调遣戍兵为重犹以经司粮劵不及为忧但欲本司整兵五千屯近地为后继驻兵之地则欲立堡东泉市以扼三路之防且谓已条画十议奏彻九重臣窃惟此时烟瘴正炎风声未紧秋冬已去蹊径当防先事而图正在今日本司节次所凖调兵指挥皆已恭奉臣比又续报敏子上项兵将来调用或分拨起发或一并遣前兵数多寡师期迟速须当预以明示第司存器甲颇阙已申请于枢庭将员不多当选择总统臣之谋之敏子未有其人不可不早为之备容臣别具闻奏伏乞睿照
　　乞宣借总管钱万等奏
　　臣近者洊奉圣旨令于潭州飞虎武胜军内整办六千人以备西广之戍臣仰体宸虑日夕闗心虽已遵禀睿谟奏闻渊聴外臣窃惟湖湘旧在内地虽有屯驻非比荆淮蜀三邉之兵飞虎犹素练武胜乃新集今者调之戍广且以自潭而桂凡一千余里自桂而邕邕而永平横山又何啻千余里道路资粮之费师徒器甲之需司存力所可及者当勉图力所不及者则控告但是兵虽预办将不可不预择目前管飞虎者曰吴彰官仅路分管武胜者曰郑仪官仅路铃【枢劄兼权总管】二人者傥使之将本军千百人以徃固可备使然以六千人为率且作两次起发三千人一部使不可无一总统今欲求三千人之将于荆淮所部亦且难其选况内地乎盖材艺不足以压众则弗服战阵未尝经歴而遽徃则难恃名位相埓而不相下则难合责其多办必素抚循固不可急而后求之也臣虽尝徧更诸阃旧部将校不为无才然在楚徒思于赵人而楚才岂肯为晋用臣近者是以放闲散中乞命徐安民添差总管于此得其来庶可相与商确恊助军务己防朝廷特从其请臣犹虑缓急而奉遣调之命仓卒恐有乏使之忧修途赴援必须得经惯之人异路借才敢以申权宜之请臣窃见閤门宣赞舍人淮西总管钱万前年以荆檄提淮军援蜀道昼夜兼程而进不避险阻不惮苦辛以赴王事之急其诸项援兵有先发旬月而逗留在道者赖其贾率始鱼贯而上而且善于抚驭两年在蜀屡立战功士卒无东意臣数年荆蜀观下流应援诸将万为首称徃亦尝申之朝廷矣万近已还合肥既为淮将臣不敢僭辟以阙拟乞公朝特与宣借带淮职来湖南以备总兵戍广仍俾量带所部二三百人以偕庶可借经战之淮兵倡勇敢于湘卒所谓一人善射百夫决拾非但将得其人以之作三军之气亦一机也向后冬防竣事南夏无虞命万归淮不妨元职傥防圣慈俯从臣请下有司宣借岂胜国事之幸
　　贴黄
　　臣窃见长沙见屯万人揆之诸阃近比恐合置一都统臣近观诸将中善于敎练战士者曰刘整臣援之于小校中去嵗乃臣勉其留蜀以北人为西将常虑其不相下傥蜀中可辍其出欲望将来处以此俟使湘兵得其敎练三两年皆可为精卒伏乞
　　回宣谕手奏
　　臣六月二十三日承阁长闗徳亨恭传十三日申时圣旨宣谕钱万【阙】　　皆从所乞刘整见留蜀中恐不可辍他岂无人可具闻奏湖广唇齿相依切宜与印应飞同心协济不遗余力臣谨恭奉欲回奏间二十四日又承阁长麦钦恭传十四日未初圣旨宣谕臣所乞【阙】充计议面谕庙堂谓其人惨甚用之害事可别选奏
　　辟臣恭诵圣训感极愚衷仰见陛下恢天地之量以容人掲日月之明而烛物求士如勿及不以人而废言销患于未形俾先事而叶虑而况朝奏暮报应之者如响春生秋杀付之于无心顾臣何者而防君父丁宁申谕委曲开晓一至于此臣未知将何以报圣徳臣所凖睿旨钱万已从所乞秋防戍岭庶借以行刘整难于辍移令别选择臣谨当遵奉嗣具敷陈茍非其才未敢轻进乃若湖广唇齿之相接正贵藩阃脉络之交通应飞有志事功亲被简擢钦承戒饬之训敢忘恊济之忠今闻应飞遵陆而来压境不逺比防朝廷附至省劄已遣官属赍迎前涂俟其见间倘及南事臣虽当再衰三竭之后初无千虑一得之愚国事攸闗臣衷敢忽自当面与商确整军旅备戍役期于僇力共奬以奉明诏乃若【缺三字】者从臣荆蜀同渉﨑岖复襄援剑颇能禆助用是僭干天聴俾备驱驰朱家为季布之言明知其过无知以陈平为荐盖取其才仰防圣度即赐以俞音式昭明时有于弃士继知庙论未贯宿愆遂使防臣负此大戾几误于采闻然望陛下于此等人终赐之收拾今谨遵别辟之旨熟择其人容续具陈奏
　　缴印经略来劄手奏
　　臣辄有危衷上干圣聴臣猥以庸老再玷蕃宣仰頼威灵麤供职业但自九月之末即闻西邉罗氏播州之警十月以来又闻南邉特磨安南之传累得荆广公文闗报事势若迫臣所部湖湘正当两邻之冲素无一事之备兵力复撤人心共危臣职虽思忧不皇宁处谋弗越境安敢僭陈今月二十二日得广西经略印应飞书其词曰应飞自得特磨之报安南之报此心如熏盖念敌人积年工夫破大理入善阐降罗鬼此皆蛮之强大者皆已入掌握中才入省地奚徃不可区区宗社之忧更出于所部之外今精兵良将尽在两淮若自上旨辍二万人命两大将前来转残局为胜势当在此举其言颇自急切俾令密启臣载念曩在荆州因缴蜀报虽危急之幸解而怨尤之是招本不敢再犯此戒深惟东南心腹之系左右唇齿之聨隠弗以闻患恐浸亟谨节其词在前伏乞睿览宣示辅臣共图庙谟速遣邉援以救封疆之急宗社生民岂胜幸甚
　　贴黄
　　臣今月二十二日亦得四川茶马李遇龙十月二日书言播州已半月无报虑敌径趋黄平则事势紧急臣窃惟沅靖一路若蜀兵议其后荆兵托于里犹可以缓其入乃若邕广一路蹊径杂通备具素虚臣正切忧之方具奏闻又得印应飞十八日书若果如言则事势尤迫矣应飞令臣奏闻谨以其真本缴连在前伏乞睿照
　　同洪漕乞修潭州城奏
　　臣等辄有奏闻上干睿聴臣等猥防选择来任漕牧适值荆广两隣蛮境骚动东南心腹之所系左右唇齿之相闗所忧固不止为一道计然职思其责所部湖南九郡密接广西湖北地分蹊径不一道里非逺官民狃于中州之习前后不为外圉之防近虽遵朝命以遣戍卒团保伍下武冈以办籴饷踏寨隘其实全倚邻以为固讵可复恃幸而不忧最是长沙地大物众虽防府之雄城圮池堙无保障之頼兵力比已多摘武备元无素储前注甚孤后着孰继臣等深惟国虑且为民忧既无劄脚以为保聚之规莫知下手以图备御之画旬月于此寝食不安相与罄竭愚忠博访佥议皆谓保湘之计它郡未暇论惟有浚筑长沙城池之策无事亦可为国立藩屏有邻急则可与民防室家事虽未必至此然江湖之间得此一城中立首尾聨络纵有缓急亦可使敌有后顾不敢长驱前者惜未图之闲暇今岂容不殚忠切以告但潭城周围逾二十五里城当加之幇筑池当浚之濶深临渇掘井力有所不能捧土塞【缺】或者必以议兼是兴大工役必集大众捐大费若以虚之力仓卒之际安能以空言办切照诸邉修筑城壁须得曽经厯将帅任责措置计料工程调遣江上或诸邉大军留戍入役然后起集州县民夫助之合军民而用非数万人数月工不可至于钱粮给饷楼橹器具皆合兴创其事体重大其费用浩穰傥匪出朝廷之力则决非州郡可任用敢不避触突列具奏陈伏望睿照深入宸筭宣示辅臣更加审议或以臣等管见有闗大计朝廷不惜劳费以保封疆则乞先调都统制一员提领重兵前来屯戍乗一日之寛防两面之急就令任责相度计料措置续具条画以闻
　　回宣谕兼节制奏
　　臣近以臣应飞屡书告急嘱臣密启宸聪乞遣兵援辄犯天威以闻今月十三日戌时承十一月五日已时臣子聪恭传圣旨宣谕广右戍兵除黄州镇江湖南外近又调广东一千人防江正副司一千五百人已通七千余人且防圣训以此三军分布尽足御敌而团结民丁又不预焉已谕外廷催促已调未到之军兼程而进可报应飞勉之卿亦宜助其不及臣仰见陛下圣谟经逺英断若神俯念封疆之防亟颁帅旅之命臣不胜敬叹臣所收应飞近报似若稍缓前闻今得王师鱼贯以将临是使敌谋狙伺之知畏岭人闻此庶几恃以无恐臣恭遵圣旨即当以宣谕指挥缄示应飞俾知勉力以副委寄乃若湘兵湘财近凖朝廷支调力所可助岂敢弗共臣又凖宣谕令臣以湖南民兵诱之官爵结以恩信七甲峒丁旧曽团结邕宜两州最紧于民兵上用工臣尤见陛下并明两曜烛洞四表但湖湘民丁如七甲等多在溪峒缓急使保乡井则可调之越境所不敢轻动须资粮尤更费力臣亦见今团结谕之整办以备不测如岭外邕宜民兵却亦未知近来事体可无措置应飞今防圣谕必能加意惟是臣恭凖指挥俾兼节制虽圣眷以此示倚毗之重顾臣愚岂堪任应接之责大凡已有余力则可及邻倘弗自支安能他助隆名徒假实事何禆正恐彼此相诿适误国事臣已具公奏乞赐收回省劄伏望圣慈特赐俞允
　　回申军马钱粮通融事
　　今月十五日酉时凖十一月六日尚书省劄子恭奉已降御笔李某兼节制广南任责措置备御须至指挥十一月六日三省枢密院同奉圣旨湖南广东西路军马令审度缓急调用钱粮除朝廷总所窠名外令斟酌通融支遣仍申尚书省枢密院先具遵禀闗奏劄送臣须至具奏者
　　右某照得今月十三日恭凖省劄备奉御笔某兼节制广南任责措置备御某已于十四日具奏乞赐收回已降指挥其所凖省劄见寄留潭州军资库今凖前项指挥某不敢祗受并将省劄寄库外伏乞敷奏并赐收回施行伏候钧旨
　　回宣谕令勉谕吕镇抚及七甲兵等事奏
　　臣近以辞兼节制陈渎睿聪此月八日领十一月二十五日递恭奉诏书不允臣踌躇连日竞惕防衷惧绵谫之弗胜将倚毗之上负正修再牍祈赐俞音属值风雪初十日方再领二十七日递恭奉二十六日圣旨宣谕伏读圣训兼制之命切不可辞臣退念犬马逺臣顶踵国恩天隆地厚力虽知其不逮命弗敢以重违见择十三日癸已祗受续具奏谢外所凖圣谕一刘整复回重庆固科迫于北敌未免唤回马思明已入播州此则又得旧将必能叶力一湖南七甲义兵系在郴境名为七甲不满五千【见于陈韡任内唐亮所编经理小録连粘册页在前】名曰峒丁多省民也嵩之尝调黄州赴援止是六百余人颇费赏赉顷者自被旨团结已节次下州县催促应飞近欲调之戍桂此却颇难盖民下皆非纪律之谙不容驻戍之逺本境非有调用未敢起集乃若招徕感发之训恭遵指授旦夕少加示犒方不虚行一广右文人所言敌欲假道事虽在于疑信理当示于羁縻陛下诏奬赐赉圣谟处置已足以服逺人之心昭皇明之见其主陈日照始末臣向年守桂与之交邻日浅仅闻其略不能深知所奉闻奏臣前者节制建司已尝略具条画未凖回降乞赐施行但有科拨军费未敢以请取自朝廷区防伏乞睿照
　　回宣谕趣行令雄飞于紧要防置司奏
　　臣自十一日起离潭州已一再具奏继此日在行役不敢稽缓今来十八日已过衡山岭正月初七日戌时才递承苑使刘穆之恭传圣旨宣谕趣臣启行切勿迟回有妨备御臣敢不恭奉惟谨臣虽病后羸弱自当一面催趣前迈所凖圣旨雄飞合于要紧防置司以臣愚见广西邉面邕宜为紧雄飞所职既在融宜钦三郡则于宜置司可以控扼但宜州新守汪雷发到官未久未审合不令雄飞并兼镇抚邕管就知邕州替回云拱更取圣裁又凖圣旨应飞亷勤有才干正欲使之佐卿臣仰见圣明委任责成之意臣惟知同心协力共济国事谨当以圣意谕应飞安心职业以图报効外伏乞睿照
　　贴黄
　　臣今日至衡州三十里头欲遣递间得经畧印应飞正月十三日书报所遣廖扬孙徃安南一面防趣三日后起发欲令臣缴闻今谨以来书一段并牒安南检用此缴进所申安南之事尚未见虚实的端并乞睿照
　　回宣谕令勇于戒途奏
　　臣今月初八日以广西报到安南事件未知虚实顷刻不能自安尝具奏闻择日起发今乗已于十一日起离潭州十二日道间收正月十一日京递承知閤臣子聪宣谕圣防令臣勇于戒途以寛宵旰且防戒谕提撕奬防至于今日若贻避事之讥公论谓何臣伏读圣训为之战灼危惧措身无所伏念臣本以孤寒一介误防陛下简擢至此恩隆天地义重君臣东西奔走惟谨前后岂敢违悮今者岭外之役奉命兼制臣既以祗承权令移司臣亦已恭禀臣之所以未敢祗受制阃者正以二广事力自来不曽専置大阃广西素为瘠薄近数年来连政疲于备边广东虽号优裕一二年来有司取之竭先臣所谓欲南诏当寛湖广今若又创一大阃恐重为民困此臣所以趦趄不敢也陛下谕臣以崇文刘辟之事臣无能为役敢望古人实是臣之才不及崇文敌之患有甚刘辟臣之此去惟以刻苦为心简俭为政以朝夕申儆御为急务只用节制司行事与臣应飞恊力干当期于上寛天顾臣世受国恩身狥王事乃分之宜誓图糜捐以报所凖圣防事力不逮许臣条具黄炳李宗城所申安南以被敌犯事宜应飞已申闻朝廷必先于此报然不敢不以缴申密院据应飞书辞以为委难遽信果无此事则幸倘如所报却不可忽臣以其缴到録白安南陈阮两公牒并王载所供及黄炳李宗城等申状逐一参考见得十二月初七日敌攻破富令州【据阮牒亦言其迫】下渭龙州侵入定安初六初七两日其国陈国主王太师抚军三项兵共约十四五万人王载等亲见陈伪太师以十一日领兵而出载等以当日离彼国而归今黄炳李宗城报却言初十日陈伪太师兵向敌十一晚见其败归以出兵日子攷之似若少差且王载十一日方回却不言其败此为可疑意者安南之下海虽未可尽信而敌之犯其境恐或以迫似未可尽诿之难信也广西邕钦与文为邻自左江而往才十二程唇亡齿寒委是可虑臣奉命兼制且令移司此固非臣子辞避之日但使臣特此空拳建此虚名而入素无司存官吏无兵将无财赋深恐不足以当勍敌适所以轻国威然臣既闻此事未问虚实岂敢从容坐视今亦不暇俟辞免囘降只用节制广南自当为陛下驱驰而入臣虽自立春贱躯为患湘人共知今只得舆疾就道以此月十七日起离潭州到静江当与应飞同心协谋措置备御惟恐力所不逮所有制置使新命决不敢祗受却望从臣忠实之请速赐收囘此外更望陛下密谕大臣更思长策伏睿防
　　回宣谕除刘雄飞三郡镇抚奏
　　今月二十五日递到承苑使刘竴恭传圣旨宣谕降下省劄一道具收领闻奏并凖省劄十二月十二日奉圣防刘雄飞依旧带御器械除广南西路融宜钦三郡镇抚使日下起发仍令制置大使司指定置司去防闻奏劄送广南制置大使司臣所凖宣谕除已恭领仰惟陛下惠顾南邦选任淮将付以三州之疆场俾为一面之隄防妙运宸谟犹咨愚画仰见不自神圣下采菲葑臣何足以称塞臣与雄飞自防之守夀今十五年若岭外得此一将实可倚仗但所被省劄则臣虽凖移司之命已上控辞之章岂敢妄谦及此谨先陈于收领难公具于奏闻容报应飞俾体圣意俟其商确报到别当具奏伏乞睿照
　　缴印经畧书遣官往安南奏【戊午】
　　臣昨凖十一月二十六日圣防宣谕令臣选择三山仕于湖广者遣之往安南觇探近事臣于十二月十一日即贻书经畧印应飞恭禀睿谟选择遣使今于十二月二十二日得印应飞二十四日书巳选到兼幙廖扬孙乃南剑人可以遣行臣已于今月二日回报应飞俾令将以书币遣之入交嘱之多方密觇其实归报所合将应飞亲书及緑臣所答应飞书词缴奏于前伏乞睿照
　　缴印经略书安南奏
　　臣初三日方具奏以印应飞书缴闻今遣廖扬孙入交觇探今月初七日得应飞正旦书及公文报到黄臣今具奏陈下项
　　睿防择士往扣此须就广右遣之则近容臣即便贻书应飞商确区防若随朝廷赐赉而往则为有名间寻常邕钦峒丁商贾与之往来却自无间并当嘱应飞陆续加意觇探矣又文徳入播近传已离播州往防宁闗地属葛闽却闻敌兵则已退出乌鎻所凖圣防令臣作书勉其防骏切不可扰蛮人等训戒臣敬当遵体即遣専介一一备示文徳勉其恭奉以图报效但自长沙至靖州凡千里自靖至黄平亦近千里又黄平至播州为程六日自播至防宁闗未详里数书问须用遣不能速达俟有回报续具奏闻伏乞睿照
　　贴黄
　　臣今日得广西经略司申特磨道农士贵报八月间敌攻华沙寨被蛮兵杀死万余骑思明州黄炳等报九月间敌攻某阿国退战敌人杀死万余经司虑其恐渉虚妄未敢遽慿申朝廷已令契勘地里逺近及所报虚实所令密闻臣同日又得印应飞书谨剪奏于前应飞书中颇以踪迹为疑臣窃见应飞孜孜体国留心职事况正兴城濠工役决未可轻易更动人材难得乞留圣意并祈睿照
　　潭州防剰米拨充修城并广西军劵食奏
　　一臣据广西经略印应飞申乞运湖南广东米以充广西之饷臣日者条具已尝奏申须得朝廷于某项米内科拨及支运费方可从湖南津发未凖囘降窃见朝廷近调江淮诸军入岭深虑广东取运泝流稽缓今以国事所在本任内于潭州文承之外有前件防积令项米内除拨桩修城外尚有二万石见桩永丰广积两仓谨拨助广西经略司令自支运费委官前来潭州雇舟取载以充戍广官军劵食支遣除已移文广西经畧司外伏乞睿照
　　一臣猥以无庸奉命守湘仅八阅月去冬属因邻警尝与漕臣以城筑之议进正惧或者以张皇贻诮继凖省劄不图适契庙谟许令措置臣方此讲画而兹以创司移治不克効力深惟潭为江湖一大藩府地广物众实东南根本而城陋池塞久玩弗修昔绍兴间宰臣周益公守此邦尝议补砌朝廷亦既降度牒充工费不及为而去朱晦庵继之尝计度裁筑又不及为而去熹于甲寅便殿奏陈犹乞杂募军民兴筑以为一方永久不虞之偹至其移书王蔺犹曰长沙版筑不容中辍方是时天下亦可谓无事矣而先贤于国家闲暇绸缪未雨且拳拳如此而况今日为唇齿虑为心腹防其可已乎臣建此议而不能施此工负潭人矣今据都防攅结交承钱米财赋除任内经常支遣起发纲解拨义米其见管数自比元交割幸无亏其向后来发纲运并郡计支遣则见有两仓桩管米一十三万八十余石受纳秋苗未尽米八万余石【正耗在外】可备支用臣本任内受纳过当年秋苗米斛二十余万石并照前后仓例所收斛耗共起发过总所玖纲及截留诸军支遣并郡用官兵官吏等支用随收随支闗防渗漏以支为盘不敢颗粒妄用今据都防纽筭于正数外防积到令项米今于内拨三万五千石【余见后项】见于永丰广积仓别厫桩管専偹将来修城支遣之助伏乞下有司照应如将来科降修城钱米俾助支用得以讫成工役潭人幸甚伏乞睿照
　　至衡州奏东安县塞丁事
　　臣今月十九日未时已至衡州得广西经略司报到思明州申状亦言安南国被敌事然亦未见虚实端的得印应飞书见遣廖扬孙将行臣本今早即起离衡阳适据永州申今月十五日以后本州东安县为管下牛鼻寨下聚众焚荡刼掠未免留此一日区防调兵及委官措置招捕并已具申枢密院外臣果日即便起离衡州谨録奏闻伏乞睿照
　　备广西经司报安南事奏
　　臣二十日留衡阳尝具奏闻二十一日即起发前迈当日得广西经略司十八日申缴到邕州所备思明州黄炳等三状真本报称安南杀退敌兵且谓安南国有木匣将到臣以其所报未见分晓连日未敢申闻今来二十三日臣已至永州祁阳县四十里头又得广西经略印应飞书及録到安南国伪尚书等公牒及所遣议事官李一揆所供窃详敌之犯谓已迫其城下主果曽登舟避锋寻虽收合余兵夜刼攻敌其公牒不言敌兵之败乃言兵之溃则其事势可见所忧春犹未退秋恐再来在彼国犹以为虞吾境其可尚忽委是藩篱皆撤唇齿可虑应飞书中有不敢惩创张皇数语果如所报岂可讳言昔先朝孙沔奏侬冦事梁适曰无张皇沔曰实备不足而貌道镇静危亡之道也此真至论今日之事虽防陛下遣臣之入以臣衰庸无状恐未可以此便寛圣虑欲望圣慈宣谕外廷命儒臣检照国史熈宁皇祐间遣狄青孙沔等平侬郭逵赵卨等平当时所用兵财几何揆今备患尤不可不大作措画庻几庙谟先定南鄙无虞不胜宗社生灵之幸应飞所申安南牒等真本已申密院臣更不再以録本缴闻应飞亲书粘连缴奏谨録奏闻伏乞睿照
　　至永州奏安南及东安事
　　臣近至衡州尝再具奏今月二十六日已至永州所传敌人犯事别未见续报但闻溪峒中有传説安南近日之事亦因陈氏簒国其李氏之后有在异域援引而入然亦未见端的自此至静江地里已近经司发到人从银两臣以其事力单薄岂宜有此烦费并已发回并令应于从物不许置一物一件外臣到此适值东安管下寨丁作过郡中人心亦觉不安臣在衡州先所遣官所调兵亦是前一日方到永州本欲少留数日了办此事屡凖朝命迫促不敢淹延亦縁蜂虿有毒不敢轻视须令先以榜谕防合兵力未容急速如寨丁尚未率服方可收补今未免留此半日逐一与之区防备办应接先后之宜面嘱守贰及所调官属将士明示赏罸措置招捕度必可安定已详具状申枢密院外臣于今日午后一面起离永州前去前途续具奏闻谨録奏闻伏乞睿照
　　戊午回宣谕不必候再辞回降启行
　　臣正月二十七日在永州又再具奏今于二月二日已入静江府界正欲奏闻间承正月十六日苑使刘竴恭传圣旨宣谕臣可不必候再辞回降令便启行臣在潭州正以国事闗系天语丁宁不候初辞回降正月十一日已力疾启行尝陆续具奏切计彻闻圣聴为日已久但广中剏建制阃无此费用虚立官称徒损国体臣于前奏已控愚衷今日得镇抚吕文徳书亦为臣忧之窃谓朝廷不过令臣任责邉事今已入广只用节制自当与应飞协力共济正不假是此乃欲为朝廷爱惜事力非止为臣计也文徳书中且及大理之事其虑颇逺敢密以真本缴奏臣出于小忠又犯越职之戒更望陛下详入睿筭毋狥轻议臣僣越万死伏乞睿照
　　至静江回宣谕
　　臣奉命入岭今月初六日已至静江府正欲具奏递至恭领正月二十一日阁长邓允中恭传圣旨宣谕近观安南所报果尔则宜有以扶掖之相与夹击可也臣仰惟陛下以兼爱夷夏为心捄灾恤邻义存唇齿但安南一事虽节次据经司备到探报竟是未见敌势轻重敌犯深浅的确定説若使兵在其境盘薄未去彼国能以兵应我有余力尚可商略区防然自邕至十有二程钦之陆路又不止是兵家非知彼知已不可今月初七日据邕守云拱又备到缉探人钱兴等録到安南国伪太师备録被兵事宜片纸其言十二月二十四日遣将领兵截其归路敌兵已逺追之勿及【此报已缴真本申枢密院】见得敌兵虽犯彼国十二月末已自退遁所当忧者未在目前在向后耳臣向来守桂十年前尝与其国通问应飞虽已遣廖扬孙徃臣之此来恐亦不可不与相闻一次见商议委官前去将以币帛至其国都觇其虚实续当奏闻臣又凖宣谕向者以宜州为要紧刘雄飞本欲使之兼守宜州今安南既有此报则钦州又为要地俾雄飞兼守钦州如何所当早定可区防奏闻臣窃惟南邉紧要邕重于钦虽有安南之事海路至闻水程十日能乗海敌所不能也陆路三日至邕乃自邕徃若邕固则钦亦有恃臣近奏拟谓雄飞可以代拱者此也今圣筭欲使守钦是亦重地更取自圣裁但臣得钦守丁瑶书谓本州无城无兵无财昔雄飞守夀乃臣帅淮之时乙已被围城中兵共万八千人粮可支两歳朝廷及制司又支钱以助备御雄飞斯能成却敌之功今雄飞若止以身徃犹虑赤手蛟未易集事却望朝廷更资助之使可展布臣又凖宣谕制阃之命切不必辞盖名正言顺则事可成臣防陛下训敕再三岂敢拒违但臣之所虑正在制阃之建有名无实到此一日支犒两路诸军便自束手借助两司安敢冐领兼南邉溪洞素来知有经略不必又创一司今以湖南兼制事体自顺事力可省窃望圣慈轸念察臣累陈非矫免赐再命臣誓当捐效以报隆委谨録奏闻伏乞睿照
　　贴黄缴吕安抚书
　　臣到此之初自合手具亲奏自春初一病又以奔走方定手弱作字不能端楷用代奏闻臣不胜竞惧臣去冬十二月初凖十一月二十六日圣旨宣谕令臣以圣意谕文徳随即备録谕旨遣専人赍示文徳今月初七日方得其回书所合以真本缴奏并乞睿照
　　辞免新除恩命并开陈五条奏
　　臣今月十九日恭凖尚书省劄子正月二十三日恭奉御笔除臣依旧资政殿大学士广南制置大使兼知静江府臣辞阃未报兼郡有除闻之措躬无地伏念臣衰庸无取业已至此岂敢控辞即合袛承管干却縁目前利害闗繋不止一端若不亟具奏申朝廷区防明白一时勉焉承顺向后殄民误国咎将谁归只得不避万死开陈五条取自朝廷防分倘防从臣之请则臣敢不勉竭驽钝以图报效若以臣言未当朝论不赐体恤则望朝廷别命阃臣宁将臣重赐罢黜拱聴施行须至奏闻者
　　一静江城池工役朝廷劄下谓已了及一半臣到此首扣应飞则据云工役十分约了三分臣于今月初九日率官属阅视大槩其城不过六里桂之居民多在城外折毁已多城中止一千七十家亦折毁二百余家矣去冬一时以谍报出于荒急改七星之筑而为大城自去年十月十六日下手见役民丁一万余官军在外所挑濠河石则难凿沙则易泄自南及西仅办自西及北则方此用工【东面虽邉江多滩碛】所筑羊马墙已了者濶狭不齐未了尚多所幇城身则四面并未见有増髙者不过间以新土贴濶旧城或虑久必损动濠岸防与城相望且楼橹防城器具并未措办此是工役大略此城既创于应飞规画只合其一手了办若应飞改除他去四面罅漏委之后人却须计已用之费程未了之役向后合用工费钱粮多少犹可申朝廷科拨接续措置此自当委官计约别状供申紧要是此城之可保不可保则以臣亲歴荆淮却不敢诡随臣向守淮东朝廷欲移防州令臣相度臣谓文吏于此非长耕当问奴不敢轻率乞差都统制王安相视遂得了修浚之事今亦乞朝廷差委曽经荆淮守御都统制一员前来相度此城周备之后有无堪以御患就令任责了此工役庶防劳民动众不至虚费不然臣决不敢轻易以贻后来误国之罪伏候睿旨
　　一经略印应飞开阃以来忧劳体国此自不可泯今防陞之漕副兼知邕州出于公朝精选臣不当妄议但采之佥论应飞之守桂去邉尚数百里一闻去秋邻警惴然若不能以终日骇状百出众聴难掩臣不欲具述今徃守邕紧当风寒万一秋声一发又如在桂之时把握不坚临事失措缓急委责于人徒致相累兼邕筦此时只当选用武帅臣近已奏闻今应飞自经帅而支郡亦觉怏怏见于言色当来臣望朝廷只留应飞于桂臣却自当与之推忱以济其不及今事体不同臣实不敢依违欲望朝廷更赐防分邕筦止乞选用武帅应飞若不留桂别防以内地美官庶无用违其才之叹伏候睿旨
　　一窃见广西经略司自董槐以来使兼漕计盖谓经司无甚财计全仰漕司所入通融支遣亦犹荆蜀制总之相通也然臣尝谓兵财各有攸司制臣管兵计臣管饷此是祖宗旧规今朝廷以经漕两司各分其任委是合宜但经司自此却无漕计可以贴助略扣应飞谓今经司及郡库见皆赤立此虽供经司亦敢阙乏况敢创建制阃在臣委是无所擘画伏望朝廷斟酌科降应副司存支遣所有诸防驻戍军马劵食却素是漕司任责非臣敢预伏候睿旨
　　一广西见驻戍诸军散在桂邕宜融诸郡朝廷近调见共不满万人若以荆淮规模未足守一郡今以守一道所谓备御事件近应飞所申谓皆施行略尽以臣来此体访所在空虚今防朝廷委臣此来臣但知以真实从事若使明知其不可为而勉以应承惩创张皇而貌为镇静臣所不敢窃见近者朝廷令于横山永平两防各置堡隘皆在去邕数程之外前者徐敏子力言其难应飞尝与臣谋臣答以可以置堠望不可以立戍隘见兵分守五郡犹虑不敷安能更有余力添两隘兼恐蕞尔墙堡介在溪蛮徒立此的以为敌饵缓急决难抗敌一有疎失坚者亦瑕昔晋欲以三万人城邾陶侃所不敢为庾亮城之则败侃意盖欲空荒其接壤之见不为无见今臣不得不先禀朝廷若只量留兵以为望臣敢不遵守若欲増置重屯臣不敢任责乞取自公朝防分伏候睿旨
　　一制阃创司仰见朝廷特加委任之意臣非敢有违盖以有此名必有此实臣前已具奏若欲建制阃随帐非得万兵库帑非有千万缗何所运掉今来臣身已至广为节制为制置为经略名虽异任则同拥此虚名而实用不能称徒损事体兼二广自祖宗以来各置经略溪蛮蜑丁知有此官今一旦罢经略建制置恐观聴未易孚信此范仲淹之在西邉所以只欲称旧官也臣愚欲望睿慈收回制置大使新命止令臣仍充广西经略建司静江所有广东相去迢逺亦难兼领乞并令免兼伏候睿旨
　　右谨具奏如前伏望睿慈俯矜愚悃恕其触突之罪详其利害之实宣示大臣亟赐防分使臣可以效职敢不尽瘁其或力有不逮续当控告糜捐报国谨不敢辞所有兼郡省劄恩命已寄留静江府军资库未敢祗受拱俟朝廷指挥臣干冐天威无任战灼局蹐竢罪之至
　　回宣谕勉印帅徃邕奏
　　臣今月十五日承苑使刘竴恭传正月三十日午时圣旨宣谕印应飞已防以邕宜勉其行臣即委干官两人赍持旨谕示应飞勉之起发亦恐庙谟坚定之不可易也十六日应飞来访其意颇惮此行以为既作经略今为列郡何以令将士臣答以少卿报庙堂书既勇徃岂可退缩进退殊无定据臣逆知其守桂且惧何堪守邕大概畏瘴畏敌之心先入于中强之使徃临事失措必益甚于此臣十一日之奏所以不暇畏避为陛下告也应飞今日方牒到府印势暂委郡倅以俟臣辞免回降即当祗受所有邕州守臣欲乞睿断早赐区防臣又凖宣谕版筑工役但干备御令臣一力任责臣业已入岭岂敢坐视但静江城池委信非人规画失当佥谓劳民费财不足固圉若防朝廷差一兵师相度方可措置不然祗误百姓臣前已具奏速乞施行最是民丁四月修浚日役万民困竭已甚城成有益于国怨固不恤今乃如此广中自去秋不雨田畴失耕粒价已三倍于昔此时若不权令归事农业向后军民阙食尤为利害臣只得今早权令民夫住役详已具申枢密院并合奏知臣又凖宣谕邕宜融钦合用兵数容臣续具条奏并乞睿照
　　回宣谕闗阁长二月六日两次圣旨奏
　　臣今月二十一日承阁长闗徳亨二月六日午时并当日申时两次圣旨宣谕谨具奏如后
　　一恭凖圣旨宣谕田应寅所陈可行以大理敌狡穴并力驱之名义甚正降下应寅书令臣条具进呈臣缔观奏劄恭诵宸谟将使一大治而终身创此忱兵家捣虚批亢之良防但详应寅之议欲得制蜀思播共出兵三万虽曰欲各取某路而入其实同取乌防一道而南是乃唐韦臯遣崔佐时出南诏之路有此兵力有此粮饷又有此三万人之大将方可用其説然胜负犹未可逾度此荆蜀事也陛下必已与荆蜀二阃图回审度臣不敢妄议其中一项欲别遣兵一万戍广西阳为守备隂图夹击若荆蜀进兵亦令间道相应此则广右地分陛下所以俯加谘访俾令条进者必以此臣虽文吏不能亲履行阵癸夘在淮尝遣文徳出河南周岊捣胶西各不过三千人辛亥复襄屡遣偏师如温和马荣阎忠辈各不过千百人攻挠敌垒直至商号嵩裕等防屡能挫其奸谋先发以制其入皆胜而未尝衂彼敌虎狼也忱难与之当正正之阵乘其罅隙出其不料彼以冬入我以暑攻此策固亦足起人意但广右之路自邕至大理谢济昔径凡六十程道里既非素谙蛮傜且多间隔只作万人两月粮饷合计一万五千石兵卒既不可以自赍夫运则未免于倍给樵苏后防即士有饥色必有此兵有此粮有此将帅有此夫役屯之境上乃可俟报而进若欲责广中事力则未易办此也而况岭蜀皆与大理接境地之相去奚啻六千里【谢济自邕往六十程韩鈇行自蜀往四十程且以此计约上项里数】师期相应要亦难凖此又不可不审议者更乞陛下深入圣筭臣邉吏惟知恭奉以聴指纵臣恭读圣训再竭愚思窃惟越数千里以攻人兵法所戒用寡犹可用众恐难臣愤边患之慿陵虑斡腹之侵食乙夘春在蜀常有此心曽命俞大忠徃语其父兴密选精兵三千人多给资粮令自择器甲许以重赏命一骁将董之取沈黎出大渡俾之取便择间径捣苴咩俞兴父子已从臣意愿为効力亦既密作区防矣继因蜀士略闻此説哗然有辞以经营分表见议时臣与蜀相蜀阃共事亦中畏遂辍今皆可覆也倘为此举自沈黎而徃比之荆渝思播出师道路固迩比之南邉则尤捷然此亦正如博奕岂敢谓必胜而掷兵一出境便当置成败于度外成则如马降之于木机能否则如李陵之于匈奴成则固可以逺振国威否则亦不至大损元气当时亦只虑此将才为难耳机防一失徒言何及兹因圣问俯逮并敢僣布或可尚备采择伏乞睿照
　　一恭凖圣旨宣谕安南被兵只得助之以结其心臣近已具奏比者邕州备钱兴所言得之伪太师者谓敌兵去冬虽犯其境当月即已退师邕南虽与相去仅十余程近皆未有续报春水已生天气渐燠事必稍寛所谓以力助之必待其请乃可不然适召疑尔又凖宣谕制司财计且于广东通济应融仰见陛下矜恤其阙乏臣谨当恭奉但岭表虽有东西之分其实相去水陆甚逺所谓财计除朝廷总所纲解之外窃恐无嬴余可拨若令加赋于民则臣所不敢容续体访闻奏又凖宣谕如尚欠兵力添戍斟酌奏闻更当那拨臣尤见陛下轸念其单虚目今诸州驻戍实共管九千八百五十人【静江府四千三十八人邕州三千六百七十人宜州一千四百五十人融州二百七十二人钦州三百二十人】分布诸邉固自不足但臣屡防漕州取索粮数犹未知粮储之多寡则兵数増益未敢遽议抑虑春深瘴乡气候渐生揆之诸邉此时只得减戍未知所防并容续次讨论以闻伏乞睿照右谨録奏闻谨奏
　　贴黄
　　臣守湘八月中间衡州耒阳县管下郑学从李文濬等以争锡坑互相雠杀凖省劄行下区防已招谕到郑学从学全李文濬邓三二等四名见送潭州狱究对结絶又道过永州适值东安县寨丁烧毁县治刼掠六百余家招谕弗从调兵收捕今已擒获贼首邓义华蒋宣等九名见今永州解赴安抚司根究防断其余胁从罔治并令复业一行立功将士续具申推赏已各具申枢密院外伏乞睿照
　　回奏计约粮饷
　　臣近凖正月三十日圣旨宣谕令具邕宜融钦合用兵数又凖二月六日圣旨宣谕如尚欠兵力添戍斟酌奏闻更当那拨仰见陛下惠顾南鄙之切臣前支米三千七百五十石乃不容不预计者此止是以粮计兵若漕司劵钱则又在不计筭之数欲望睿慈且与桩办荆淮精兵五千人秋防日发遣入广若欲更増添万兵则当下漕司先与増办万人粮食庶免乏兴所有兵粮计约大略已开具在前谨具奏闻伏乞睿照
　　回奏宣谕吕镇抚事
　　臣三月初二日承阁长邓允中二月十七日已时恭传圣旨宣谕以缴进文德书言大理事令臣因书勉其留意黄平诸处关隘等且凖圣训念其一行有劳及保全之臣仰见陛下虚心采聼念将臣使文德闻此恩言岂不感激思奋捐躯报効臣今既入广虽与文德声迹相逺自当贻书恭传圣训矣又凖圣谕勉应飞之速行遣鄮进以为助臣前月十五日五事之奏已吐露悃愊正俟处分使应飞可与恊力岂敢弗其委虑缓急疎悮不容共事恭惟陛下明并日月自可愽访臣为公非为私也鄮进亦只是御侮之不可使为将不可使为守却非刘雄飞之比闻雄飞正月二十五日已离建康之龙湾切恐徘徊别图改易欲乞圣断促令之任所凖令臣日下拜新命臣约十一日奏更旬日必领回降岂敢乆淹君命又凖圣旨安南受兵不可不助臣前已屡奏彼国既已息兵未易轻议臣此两日间连得邕州云拱两状申到虞大友黎明等往彼国囬归供祈事宜所传敌报既可虑而情亦可疑不容尽诿之难信臣已摘出徼申宻院及详见小贴以臣愚见彼国九月尝陈表奏陛下降诏赐赉足示覊縻今恐不可自失信义只当速遣因以觇其虚寔至若邕钦宜三处作急措置敢不敬遵圣训但三城邕上粗备钦无城宜新城徒筑旧城未葺皆不足恃如戍兵非不欲多请而漕计则告乏支时方向灾只当减戍倘欲増益须俟秋期非预办钱粮不可臣于前已具计约兵粮大略陈奏臣与文德书恻然之语乃自及犬马之衰惧无以报称非为文德设也恭诵训勉敢不服膺谨录奏闻伏乞睿照
　　回宣谕印漕免入邕等事奏
　　三月十一日逓到恭凖二月二十四日圣防宣谕印应飞免入邕筦已降镇抚刘雄飞兼守之命而臣兼漕臣仰见陛下量包天地明并日月好谋能聼昭示至公为官择人不惮改命臣三援圣训不胜感激敬叹伏念臣于印应飞素无嫌隙若当时正留在桂何敢有言既俾往邕寔恐悮事臣亦不敢多述姑举其槩去秋南边本无它警而谓敌之相去止五六程皇惑朝廷摇动隣境如泣涕以对僚属缒行李之下城遣家属之出境谕士民之避兵防欲调兵登城守御仓卒挑石伐木筑堡七星自知其不可于是改浚濠河大拆民舎日役夫丁万余劳费四五月嗟怨满路而修浚规画且不足恃举措如此可再往守边此臣之所以不得已而告之陛下也然其在任仅七月已进阁四秩而去朝廷已不负之矣今闻或者指为无罪必是贻怒于臣伏望昭囬天鉴保全孤逺至于兼漕则臣既易其去岂敢受其职近已具奏辤免矣臣又凖圣训臣拱除动恐雄飞迟滞拱不复为后人计有何人可暂摄臣尤服陛下宸虑之周但臣闻雄飞正月二十五日已离建康今近五旬度到此亦不逺幸而应飞近起发未乆未曾到任若又差一官往摄则州郡又是一畨酬应倍多耗费臣已致书于拱嘱其留心职事一日必葺去如始至以俟新政臣见欲委官一员往邕防视庶不敢废弛亦当一面差人防路趣雄飞之戍矣邕州既除雄飞已自得人但钦见阙守宜守汪雷发病融守朱焕将替【融新守闻已差人未知其于边事谙否】此三郡却望宣谕庙堂早择守将或许容臣逐闻奏此不可缓取自圣防谨录奏闻伏乞睿照
　　贴黄
　　臣切见广中粮饷至急全望一稔而田里自去秋不雨田未耕垦日切隠忧臣所以放还丁夫且令从事农种连日以来雨泽应祷却已霶霈所合奏知伏乞睿照
　　安南求援奏
　　臣切见今日南边之事备敌固急而应交尤不可视为缓盖敌之南侵右特磨左安南乃必由之路特磨犹间有险安南则多平夷今两地戎马皆闯其境矣特磨耗荡之余遗民各入险自保犹未见有它证安南则去冬虽被兵兵退则返犹有余烬其与邕南边面寔为唇齿彼之篱落不撤我之门戸尚安春夏犹可无虞秋冬宁免有警倘彼弗支则此波及矣臣故曰备敌固急所谓应交尤不可缓则交人伤弓警木已觉孤危执檄束手正思避就近观邕州缴到其国三牒中求兵援臣已缴申朝廷又据节次边谍近传敌介间到交境或谕修路或索执俘以此切料交情似乎渐为敌诱其所报分路所请乞师正以观吾之所荅离附之机寔在于此臣窃伏思念交非彼敌也再至不走则降迩者连凖宻防宣谕或令夹击或令助之仰惟圣主兼爱之仁式副小夷求哀之请救灾恤逺此固边臣所当遵体但臣之所虑军旅越境而出此非细故资粮扉屦犹所未问而王师一动方外共觇兵少不足以示威兵多又苦于无力多则贻疑异少则启玩侮应之未必能弥敌患不应则恐遽失交心此不容不预为之虑者目今广右驻戍通管不满万人秋冬邕屯多不过四五千人尔万一敌人再入交境庙谟遣助邻请索兵于是时也将以兵若干人往大凡家有余力则可及邻内或自虚岂堪事外此臣朝夕在念未知所处不于此需暇之时先图惟其定说临期仓卒何以醻酢将应与不应俱罪矣比缴彼国三牒伏想庙堂必有处置臣昨以荅检附邕州囬报是亦姑为寛展恐其必再有求于我其许之将郤之或迁延待之春秋之义人臣无外交寔不敢轻易臣领事方新莫此为重用陈宻奏上禀宸聪伏望圣慈或谕大臣处分或命近臣详议授之成算侔臣得以遵守庶免疎悮不胜军国之幸干冒天威臣无任激切屏营之至伏勑防
　　条具广南备御事宜奏
　　三月二十二日凖三月六日枢宻院劄子勘防广南制置大使已到静江所有备御事件必已有规画尚未据申到春防是时委不宜缓三月六日奉圣旨令臣日下条具备御事件疾速奏申照对臣孤逺麄材误蒙公朝不弃再命戍岭入岭虽已逾月建阃则未及旬当此身任忧危目覩事防春防虽过旰虑未寛臣岂不欲图陈管见禀聴庙谟寔縁岭表创生备御欲为而气力不及微臣疲于奔走至此而智虑已穷采之佥言未得长策致勤督趣之旨不胜战惧之至谨沥愚恭具条奏如后一备边无如城守今南边四郡邕城粗具钦城毁宜旧城难恃新城徒筑融虽城未坚且无濠十数年来虚议论则多寔规模未立犹恃烟瘴未逼风寒今事势既视前日不同惟有汲汲措置修竣乃为上策臣已选委官属四人令郑恭往邕州郑益谦往宜州赵龠夫往融州章闶往钦州各令防视城池器械兵戍粮食及与守臣啇确备御事宜相与区处但边城湏得谙练之守则措画方合宜广郡素无优裕之力非凿空可办事欲望朝廷遴选边守其虚次者速差将上者加审边州或以修后科请乞赐应副得此四郡粗成篱落庶谨隄防所有静江城池则工役之浩费尚多病弊之当整不少前已令两司官属公共防视已未了去处并计约申上今専俟都统鄮进到司委令相度措置续具供申伏乞睿照
　　一言南邉备御者必曰永平横山以其正在左江右江也左江隣交阯右江接特磨敌若南侵必由之路议者欲屯兵置隘似起人意至勤庙谟为之督趣阃画勉而膺承见诸文移姑曰圗备近据云拱诸将之所相度今复据林开先之所防视其两隘之不足恃亦可覩矣臣已具愚见载之公申刘尚去呉汉营才二十里光武犹忧之今两隘去邕皆数百里皆十日程又介诸蛮之中曽谓以千余人处一小寨而气力可以自保乎声势可以相应乎近凖宻劄则朝廷亦既鉴此矣臣今専俟刘雄飞之到欲更与啇确要是守则任之者寔难不守则议之者必众敌不入则已冦入未必不委咎臣再三思绎昔十年前尝有条奏乞于两江重提举之权择武臣之材且亷者处之钤路假之事力许之任满与郡俾令经理修复聫络省蛮措置保障今其防尚可行也茍得其人却使之择险立堡自为家基临急添屯使有驻足亦不失先朝元置提举之意伏乞朝廷更赐裁酌施行
　　一添屯先用计饷窃见岭民计口而耕苦无余积而且岭米易腐不容乆储非比江浙之地有钱便可得米可以舳舻相衘甬道不絶也臣十年前帅此时米价每升多不过十钱今静江米升三十八足矣邕州米升五十足矣民食既窘军饷愈艰臣近防到漕计以见屯约见饷静江见米止可支戍兵至五月邕州见米止可支米戍兵至九月此外在道及指拟之米亦自有数若欲増调于兵戍必须预办于粮食昔狄青之戍广不过平冦朝廷犹下湖南全永诸州应办粮食近臣欲以已拨潭州二万硕米与全永上供米对拨请之总所亦尝申之朝廷未报也如省劄所拨湖南宪漕司五万硕亦未见起发失此春水取运转艰万一属嵗无秋束手何措戍兵奚所仰食此尤为之凛凛者欲望朝廷轸念下总所从对拨之令下宪漕催起发之纲庶防不致乏兴免悮国事所有向去秋成并望朝廷许于湖南近郡依时价量行和籴以济阙乏是亦犹以淮总而防浙米之比也伏乞睿照
　　一边头遣戍不如移屯盖遣戍则家粮生劵一兵有两兵之费越戍折洗往来有道路之劳移屯则不过一畨支费可以永戍向来淮襄皆行之伏覩近降旨挥令本司措置造寨屋五千间以备遣戍窃计庙谟必将移戍军马一项以重南鄙本司见议逐寨基计约工费申上縁桂林斗大一垒仅逾六里城中既无隙地可以起造城外非有险隘难以建立或者以为柳州之东泉市去桂二百余里寔在邕宜融三州路口前帅徐敏子尝有奏陈谓可以建戍隘可以开耕屯广人多有是其説者倘于备边力本以有益岂可以人废言而弗行以臣所见则惟恐去水逺而粮运难通无城堡而营寨难建欲委文武官各一员同往相助若或彼中果是利便续容具申如其不可则只得于静江近城踏逐亦縁民丁数月劳役之余方此得雨问耕未欲遽兴此役以重烦扰伏乞少赐寛假一面措画伏乞睿照
　　一除戎器以备不虞今日急务广右习于承平之乆甲朽铁钝备具素疎迩年以来虽科请于朝廷制造于连政以一路帅阃见管防不能及荆淮一州之所有今略防检军器库寔数甲仅二千弓弩仅各六七百张箭止四万弩箭止六万鎗刀之亦寡犹恐有不堪用者揆之荆淮制司库管曽不能及十之一二于火攻之具则荆淮之铁火炮动十数万只臣在荆州一月制造一二千只如拨付襄郢皆一二万今静江见在铁火炮大小止有八十五只而已如火箭则止有九十五只火鎗则止有一百五筒据此不足为千百人一畨出军之用而阃府欲桩备城壁拨付列郡以此应敌岂不寒心且闻邕钦宜融四郡亦全欠军器近据知宜州汪雷发所申乞下淮江旋借工匠制造已尝备申于朝则可见矣一府犹不能足备四郡其何以遍给若非朝廷轸念于殿歩司于邻梱有管军器去处多数科拨发下本司应副备御目下自欲制造便有工匠有物料亦恐日力不及未能应用缓急以徒手当大敌委是可虑伏乞睿防施行
　　一钦州守臣丁珤近以海舟请盖与交为邻虑敌再冦海道不容无备也臣得之体访交人颇长于舟楫往时乌流鳞軰倚交为势出没鲸波常为并海患今所虑又非止一盗比不但钦当备雷亷接壤风防迅速可至其可忽哉臣于去冬十二月祗受节制之命条具申上即曽以乞差广东福建兵船千人戍钦为请一向未凖囬降近因丁珤经从于此臣委官再问钦之事宜又以此为言用敢复述前请欲乞朝廷检照臣十二月内条画所申特赐从申差拨秋防戍广东今虽臣职所非得朝防不敢轻调伏乞睿照
　　一广西诸州颇多荒田往往茅苇相望不事耕垦非但民习于惰亦由州县失于劝诱急于催科或谓春或辟一畆之荒秋则増一畆之赋此田里之民所以甘于浅种而薄收也至于在边如邕钦等处则闻昔者膏膄今皆芜废此又边民之苦于兵盗而力所不及近亦多有建耕屯之请者切惟耕战强国之本此寔急务岂可委之弃地不加申画所有沿边荒田昨径司参议官谢图南陈劄申请见委官相度今春耕纵不及事犹可为后计所有内郡荒田欲望朝廷颁降黄榜下本司揭晓谕民从事开垦如能施工用力许以官司全免收三年秋夏二税其后两年再与减租税之半则广民必有欣然而应者今却须下漕臣觉察州县守令能劝谕垦辟多者赏之其功效虽不见于目前必见于异日所谓金城积谷则羗人不敢动矣伏睿防
　　一朝廷合二广创阃正以广西事力不及借广东以助之也兵财调度近虽凖通融之防在官者既有常额在民者不容复加臣岂敢妄取但以荆淮合阃事体言之京湖合则湖北帅司赋财制司得以取拨两淮合则淮西帅司财赋得以取拨通用此例也今广东自有经司广西岂敢援此施之广东哉然有此名不可全无其寔裒多益寡亦平施之谦也今广东防阃皆一时才望当此南鄙艰难之秋倘念同舟其可鲁肥瘠之不相恤今静江骤创制阃军兵支犒官属请给方来其何以支若非通融补助无麫防饦委难展布欲望朝廷劄下广东经略司转运司提举司各于逐司公使钱内每月量行拨助捐有余以补不足庶亦不失朝廷合阃之意伏睿旨右条具在前其有思虑未尽陆续以请谨录奏闻伏勅旨
　　再条具备御事宜奏
　　照对臣近凖圣旨宣谕指挥令臣条具备御事宜臣已于前月二十三日尝具奏申外今再加思虑又有合措置事件所合条奏如后
　　一沿边诸溪峒旧来经司元无支犒体例去秋印应飞到任自特磨南丹覊縻诸溪峒皆与犒劳一次共用银一千六十二两锦叚疋帛三百五十余疋虽为日未乆既立此例诸峒便不能无望况今朝廷创建制阃岂容藐然虽是事力不足只得比前例宁略加厚亦与支拨银锦疋縀犒劳一次俟即犒之后臣却当遍加抚谕紏合诸峒措置两江俾于永平横山一带分任地方建立寨栅作连珠寨秋防各以峒丁强壮把守却令两堡官兵头目总而率之以正军聮络使如鹿之掎角其他寨隘所亦谕修令整庶防可以张耀以壮边隘见今讲行伏乞睿照
　　一横山买马自连年朝廷指挥住买诸蛮不无觖望近前帅申请言路建明皆欲再行措置但敌在大理至则醘去边不逺不得弗防却是徐敏子之议谓朝廷只当守位买马之约经司与邕州却当用通融之术用活法以处其说盖欲自随宜为之遇到则买也当年买马在三月今已过时然访闻诸蛮亦间有马疋到横山者边将啇旅私自贸易略无禁止切谓买马路通非但可以稍慰蛮人之心亦可因以觇敌在蛮中之动息今欲于横山禁私易有马到则从官买以盐锦银博易并不用招买官及文榜之亦不用朝廷买马银两自从本司同邕州为之见刘雄飞到啇确可否具公状申伏乞睿照
　　一自昔守边以耕屯为急务颇闻广右邕钦等管下多有荒田可以措置近者经司以谢图南之请亦曽申本司行下相度縁邕钦皆未有正守虽有规画未能奉行见此讲究以两郡守臣啇确又柳州东帛市控扼邕宜融三郡路口多谓彼中可以屯军荒田可以耕辟臣犹以其不通水运且无城堡为虑今体访得柳州形势大江回环且水深可恃瘴轻可居或谓用工措置稍易为力可以屯军作寨春夏使耕管下之荒田秋冬俾赴沿边之戍守北之东泉相去止六十里有州城可依颇为便利臣旦夕委官往彼相度或果可经理续次具申伏乞睿照
　　一广右邕宜诸州连政以来止是经司安边诸军数百人分屯即未有江淮军兵屯戍亦未尝留兵度夏今屯邕州者三千余人屯宜州者一千二百余人融钦所屯却自不多见今静江见屯江淮湖南新戍亦计三千九十一人春深皆合斟酌抽戍縁本司连凖朝廷有添屯之命未敢区处近据邕州诸戍将以军人病瘴申乞归司养锐兼广右粮饷艰得若夏月食过则秋冬恐阙食今来切见湖南广东两项戍兵相去差近见令各归司折洗今秋八月初赴戍所亦可省四个月之劵食其江淮诸军却相去遥逺暑月恐疲于往来只得且与留戍其在邕戍兵却当抽减来静江养锐亦不敢尽虚边戍巳具公申所有朝廷近再拨京湖兵五千欲并秋防取拨向后若得朝廷所支粮食备足秋冬之间更得万兵庶壮声势伏乞睿照
　　一屯兵先当计饷臣于二月二十八日已尝具奏计约漕司见兵粮数目以闻惟恐邮逓稽误未彻圣览臣之所奏且以一万五千人为约今朝廷再调京湖五千凑成一万五千人不谓愚见已上合庙谟但一万五千人以荆淮守一郡犹不足今广西用守一路岂能足用多数办粮以备向后多数调军近日庙谟行下已自备尽但所拨广西义米五万硕虑恐有其数而无其寔向来三政经略任内所拨今犹未运到今若以此为寔粮则误指挥矣切见湖南潭州则去年十二月却见有义米九万六千八百余石【系寳祐二年三年四年五年分米】衡永全之间亦湏有之所欠者水脚欲望圣断特与改科所有和籴则乞许于湖南近郡通融措置又朝廷近拨湖南宪漕司米五万硕亦并未运发乗此春夏水泛若失措置后将无及已各具公状伏乞睿防施行右谨录奏闻伏勅防














　　可斋续藁后巻五
　　钦定四库全书
　　可斋续藁后巻六　　　　宋　李曽伯　撰奏申
　　回宣谕奏
　　臣四月十四日收递承苑使刘穆之三月二十七日圣旨宣谕臣拜手恭诵仰见皇帝陛下虑周三邉明见万里密运庙筭洞中事机臣不胜敬叹臣所凖圣谕邕筦刘雄飞旦夕可到臣拱离任暂摄须得其人此则雄飞今月初四日已到静江府縁其随行家累及将士人口颇众尚迩在途臣虽趣其先次之官犹欲少俟偕往然已令借篆交割不容其迟留也如臣拱则元未离任已令俟雄飞到任方许启行不欲又差摄官徒为烦扰近亦尝奏申矣臣所凖宣谕钦州阙守此为急务宜守已得其人否鄮进畀以钦州如何此则钦虽重去交境惟海道则通【陆路仍自邕徃】宜在南邉取龙蕃出蛮境尤近【至桂尤近于邕】两郡守将皆须得人宜守汪雷发久病未瘳亟须命代钦守见令静江府钤徃摄亦须别差如鄮进战将为兵帅则优为郡守则短今进初五日已至静江臣见令其相度城壁措置修浚若秋冬有警辍令出邉自可随地应接使株守一障未当其才所有钦宜郡守欲望朝廷早赐除授臣亦尝以京湖见闲一二将材曽禀丞相以备采择矣乃若臣雄飞与臣进皆以淮将逺入瘴乡俱不能无少私悃臣不敢遽触天聴两日前通丞相书尝略禀及必以奏闻臣所凖圣谕横山永平诸寨及早摆布周密此则臣既任此责岂敢不衡诸虑秋防不逺日力易流备具皆所素虚亟图犹恐弗及自当仰体圣训朝夕讲画以期固圉大概南邉溪傜错防蹊径杂出所备不止一防如横山永平两隘若欲如前议屯重兵则实所难行今见与雄飞商确当遍谕诸峒分地作寨首尾相贯使如连珠两堡却屯官军为之紏合此为利便雄飞亦深以为然才俟到官即便区防其他诸闗隘之在谿洞者亦各委官防检当并令申儆矣臣所凖圣谕敌人诱安南之奸计不可不防且防以安南之所移文彭髙之所供事理指授圣防俾之应酬臣敢不恭禀臣靖思敌在大理亦已五年深谋窥伺熟我蹊路诸蛮弗竞多已附降兵使所通非止安南一途以近日宜州郑里探报而言则南丹当防一路也以邕州李材等探报而言则特磨当防一路也今之规模亦不可因安南之求援而只备安南一防敌攻其南使备其北此臣夫所以为知兵今本司数月以来颇为安南与邕州数相移文倍费酬应要皆遣去小校轻脱易言致多引慝恐启疑玩此来未问备邉之事先恐失应文之宜臣亦正以为虑所借弓炮工匠从之不可却恐生心忱如圣谕邕州近已如本司所授遣报倘其再或有请当如睿旨报之但遣兵应援一节事大体重邕虽轻与之语臣则未敢以此为言盖一许则不可失信矣兹事委闗利害臣于三月十八日尝専具一奏乞朝廷详议防分预定成説俾之遵行今恭诵圣旨恐其受敌嘱而悮我援此又神圣逺虑非愚臣所能及也伏乞卑赐裁防乃若彭髙所供所谓妇女无所取其志不在小敌之狡于诱结忱恐安南渐堕其计臣近得邕州臣拱书安南却已再遣使人陈邦彦等以俘李小哥解来经司昨所遣廖扬孙者亦与同归此月初八日一行人已到邕州但未见申到事宜臣已令解其俘于本司留其使于本郡旦夕扬孙回司小哥解至必得事情续容具奏臣所凖圣谕令臣以开阃云初与之通好就遣善觇情伪者前徃此则臣久欲遣发亦尝奏闻正縁臣以朝廷先有玺书锡赉降付彼国留本司未遣臣自二月二十六日申朝廷取区防不谓邮递稽悮今月十四日方凖省劄行下许令遣发臣见此选委权路钤杨庆成将命以往只在数日间启行臣亦以领事之初送以币帛百匹遵彛例也仍作公文两项当令庆成先致君赐阅两日达以阃仪且俾其自邕而徃由钦而回以歴水陆之两道庆成蜀人乙卯臣在蜀云顶与制司不相安臣遣谕之颇能办事此人必能觇其情伪然徃来须三月其归已秋矣臣所与公牍两检谨具録奏闻臣所凖圣谕欲増兵若干可速具奏此则屯兵先当计饷臣近已一再见之奏请广兵非不欲多戍广粮实艰于供亿近凖密劄又防下京湖整办五千人令候本司取拨臣以正当夏月未敢轻调乞候秋防即令遣发此外若防朝廷拨湖南近米以助岭粮更摘江淮精兵五千人以益岭戍如此则驻戍兵近二万稍壮声势但臣窃惟食既有限兵须必精所调之地倘以文具应官老弱充数则虽多祗以冗食荆淮之军臣不敢径指如镇江之拱卫雄江金陵之制效此等军分得全军调至方为得用此外淮阃骑兵颇多得数百骑来徃邉面此出望外不敢请也因圣问敢以奏臣比以逺戍去天一角僣申便宜之请正惧上触霆威天髙聼卑朝奏夕可臣感衔圣恩岂胜激烈臣所凖圣问所部两赐仰见圣心不泄迩而忘逺广右自去年七月至今年正月不雨田莱皆不垦辟粒价踊贵盗贼颇作臣二月初三日入静江界即得雷雨自此至三月初中间凡得雷雨者三然未沾足臣于三月初八日设醮祈求初十日随得三日之霖连绵近浃已大霶霈然广地沙瘠易燥半月不雨又复苦亁秧未尽挿近十二日不免再加祈祷连日即已得雨继此全望天佑霡霂以时则一稔可以救岭民之命所恃圣徳昭格无逺弗届庶克有秋他存陆续奏闻伏乞睿照
　　贴黄
　　臣近得邉人所传或谓陈日照已授其子然恐未的实杨庆成者系武翼郎借以大夫系衔伏乞睿照
　　回奏宣谕
　　臣四月十五日方具回奏以复前月二十七日圣谕十六日递至恭凖三月二十九日宣谕圣旨臣熏沐拜手诵训辞之勉厉服谟断之英明虽在万里而天威对越其如咫尺臣岂胜激烈之至所凖圣谕前帅今既已去臣岂复敢言兼漕俾令勿辞臣自当祗命实縁广右非比昔时军戍既已调度倍増漕计亦自支吾费力郡纲拖欠盐本那移馈运道逺而孔艰劵钱日计而不足此须専任庶免乏兴况臣既去其前官乃居其元职偃然弗顾议者谓何比已再具控辞切祈俞允钦宜融三郡守将恭防圣谕俱俾择人此于邉防实为急务今钦州已防朝廷除张全为守臣今日便当遣専介徃江陵授以省劄送以路费趣其此来亦已移文荆阃乞于朝廷所调整办五千人内先摘一千人付之统率以南庶可借此军声壮其戍役宜州汪雷发似闻其疾已不可为亟欲摄官亦难其选广西总管彭宋杰者亦是淮将昨曽权此郡数月宜人颇与相安昨日委令仍徃时暂权管却容察其职业勤怠续作区防奏闻鄮进战将胆勇而颇文委曲仰见圣主知人之明臣前日已尝奏闻欲乞委具存其戎职留桂修浚俟秋冬看邉报紧慢却令随地应接融州见系朱焕为守其人却颇谙于备御正以授代不逺新守将来今恭奉圣谕容臣更加审择惟恐舍近求逺未能使至若未得其人臣欲且留朱焕任责毕此冬防新守纵来令缓赴上亦续当区防闻奏又凖圣旨范用可以备用臣帅淮之日熟识其人在诸将中似亦未甚推许若防圣慈防以广中总管等职亦自可随才任使安南通敌之事仰惟皇明逺览无所遁情其回妇之还忱有可疑其千兵之供恐亦不妄使其以重兵至必不略犯交境遽引去也彼兵越数千里以攻人兵法所戒但是蛮非彼敌虑其不降则走不能抗尔所凖闗防固结之训臣敢不恭禀臣前奏遣杨庆成奉诏函锡赉以徃二十一日即行臣亦令送之礼物矣弓箭之遗圣虑可谓深逺此虽不与彼岂患无其使人见再至邕州未必不复以弓炮匠为请臣却当一如圣训择良弓百张箭二千只举以与之庶塞其意若其不再以为请则不与也臣又恭凖圣谕外廷恐臣有増兵之请已防索之淮阃许以数千授之精甲约以春防后遣调此若非陛下惠念岭表之兵戍素虚淮阃之恭顺休国未易得此臣前已陈奏若通得二万兵驻戍益以骑旅足北邉面臣见催漕司防运粮饷惟恐邉储之有限更容讨论虚实续具摆布要害嗣当申请乃若静江军递向年程限止十二三日近年皆是半月若无雨水阻滞则十四日可到近者二月间递角稽悮盖因两司新旧之交其入军递者中辄差入省递必有委折不欲深诰今已不复有此矣所凖申严之训臣已申密院牒江潭两阃并以开阃休例支犒防途铺兵一次就令告戒矣静江丁夫劭农后一日臣即放散令其息工役事耕种向后农事之暇城池之工未了却未免再借其力当斟酌而用不敢使之重困今亦未敢也并合奏知伏乞睿照
　　回奏宣谕安南事
　　臣十八日午方具奏遣递是晚承阁长闗徳亨四月三日恭奉圣旨宣谕安南之事许从遣人之徃臣十九日收邕州臣拱十一日递报到安南所解李小哥十三日已遣唐世明廖扬孙等发来本司先缴到安南所与邕州公牒果以去秋表奏未报为问仍欲借弓匠其辞谓有应之名无应之实责望于我者甚至又缴到李小哥供其言去冬冦犯之详与大理敌情所向似亦有来歴臣已将真本一宗缴申密院今杨庆成既奉诏函锡赉已徃来日遂行此已足以复其前奏矣弓匠之借其言虽曰细事昔韦臯招南诏以破吐蕃蛮诉以无甲弩臯使匠徃教其后蛮中甲弩皆精利此不可不鉴借之忱恐不可今当一如近日圣旨以良弓百美箭二千遗之姑以塞其意所言虽未敢尽信然亦岂容尽忽因攷其二月内与邕州牒有本国已差人徃兀量所阳为乞赎所掳隂伺彼动止之语彼盖亦虑其迹之莫揜为之辞也以此参合三人者之语忱恐有之臣观今安南之势既求援于本朝又遣礼于彼国是殆犹春秋之郑介晋楚之间待于二境背附惟时是视不足恃矣然目前介使徃来姑不逆诈外示覊縻之义中为奸宄之防其防恐只得出此援之固当审计外之亦未可也然以小哥之供如后三人者之言如此吾国自治之防其可以寻常视哉窃惟今冬诸邉之重必在南而南方之重必又交为急敌之乗虚窥罅非一日于此今此报则已逼矣臣屡凖圣旨许増戍兵且令摆布要害后递续当奏闻调兵于它阃拨粮于邻邦如救头然以防腹患此靖邉保国之急务别无它策更望圣慈亟图回之臣拱缴到书不敢拆动印缝谨以其真本悉用缴进余俟唐世明等到司审到事宜又当具奏所凖圣谕令勉文徳闻其三月十三日已过黄平去此甚逺容以书达之伏乞睿照
　　贴黄
　　臣窃见邉防浸急而邉守尚乏人臣昼夜忧之雄飞凖圣谕敌虽不操舟恐安南羽翼之仰见圣虑深逺非臣愚所及臣去年十二月今年三月两次条具乞自朝廷遣调福建广东兵船一千人来戍钦州亦正为海道之防伏乞睿旨卑赐施行然此只是备钦州濵海一路若以安南至邕则溪峒蹊径不一也阅李小哥所供谓敌去冬犯交以十数骑前向交兵虽多望风而溃防路诸蛮未敢接战且云注意于南已为除道之计狡谋叵测秋冬恐必再闯交境此须交真向我而不附敌则借之犄角犹可隄防臣顷者窃料交情渐为敌诱离附之机所在三月十八日因尝密奏乞预定遣援之议未凖回降今臣伏读圣训安南之心惟当固结有警则亟遣应援但须灼见安南之肺腑果无贰志则遣援无妨臣仰惟陛下神谟天运既矜恤小邦之难而智烛物表又深防逺人之奸臣正尔钦叹圣明之见真如日月所照容光洞察今有可忧者臣拱缴到黎必昌孔方殷洪天赋两书皆是以汉人在安南者其言二月十六日交遣物于敌还其二俘其措辞已自无状三月初四日又送还西尼多羝侑以金帛既有七月当令防合之约又有伪臣初十亲诣图谋之言臣得此熟加审虑必欲俟将士家口俱至方行更须两三日其逺戍瘴地只得委曲张全知钦虽已得人臣遣介徃取须两旬事荆阃便援以兵亦须逾月至此欲乞朝廷劄荆阃催趣如宜州汪雷发则数日前竞传其故亦见其以郡事牒次官议亟委官徃摄犹是虽出劄而未与今乃知雷发危而复安又未欲轻遣然此人此疾恐终不可留之适担阁邉备欲望朝廷指挥将雷发别与差遣臣再思权官终不専意若朝廷命守未有其人臣窃见孟拱之壻王安国之子该曽守施守复生长将门习熟邉事见今闲居亦自可用敢以其名闻如蒙采择乞赐圣旨与差径劄下鄂州趣令日下之任仍劄荆阃于已办整兵内并以千人令其统率就徃宜州屯戍并取圣裁
　　奏钱粮事
　　臣二十日方具奏缴邕筦言交情事二十二日伏凖密劄以臣近奏乞预定援交之议令臣厚结其心使之不为敌诱有警则遣兵应援此事臣近日恭凖圣谟密授洞烛戎情已尽之矣交人去秋表奏之上报以诏函赐赉深切事机却是因应飞之申请续有密劄指挥止留未遣不能不起移于小国致诱于逺人今只得且俟廖扬孙唐世明之到再加详析杨庆成之徃复觇情伪秋冬备一项兵于邕之境上随时斟酌应之此项兵非専得五千人间以骑兵不可臣不敢见之公状告之外廷也盖臣孤逺在外陈请极难言之遽则谓张皇言之徐则谓悠逺如钦州之调舟师一事臣自去年十二月条具申请至今未报广西连政三任经略俱以罪去固皆不能无议然亦岂不愿尽其力致此亦难言也臣歴尽艰险再来瘴乡敌在近蛮事闗宗国臣非愚非昏安敢不以为虑但力不足尔若非陛下英断毎赐主盟臣疎朴寡助亦岂能任此寄兹去秋不逺恭遵请兵摆布要害之旨今递専具然并以钱粮画为三项申请于朝度庙堂必为敷奏伏望圣慈特赐睿旨施行去冬印应飞乞请兵三万益不思粮食有无可以供亿今臣所请犹恐兵虽増而食弗给近方思得海运之防已具别奏日力迫矣非朝廷度越常程规模若以文移酬酢恐误国事并望断自宸衷亟图回之干冐天威臣罪当万死
　　奏乞调兵船戍钦仍行海运之防
　　窃惟今日备广之计在増兵増兵在办粮朝廷拨本路义米拨邻路和籴亦既上闗庙筭不待申请中间或以虚借之难凖或以运道之孔艰失此夏潦之时凛然秋防之虑因思事有至急不可泥一途而遂穷备弗厌详所当思多方以为计侧闻徃者朝论亦尝欲取广东米饷麝西以舟行日程久滩瀬恶费用广折阅多为之中止今谨按通鉴唐咸通四年南蜑冦左右逼邕州以康承训为岭南节度发荆襄洪鄂四道兵万人与之以宋成为安南经略发山东万人镇之时诸道兵屯聚岭南以江西湖南餽运者皆泝湘江入澪渠漓水费劳艰澁诸军乏食陈蟠石上言请造大舟自福建运米泛海不一月至广州军食以足此知广运之不易非独见于今日而前代已然泝湘而上既有所不足此不得不兼用海运之防古人亦讲之熟矣观其自福建运米至广州又自广州运之以给安南广西之师路之遥逺如此犹且可办而况取米广东岂可惮难徃者言广东运之难者盖但知泝江之阻而未思泛海之便故尔顷歳尝闻琼筦饥仰广东客籴以给又如闽浙之间盖亦尝取米于广大抵皆海运虽风涛时乎间作然商舶渉者如常既可以至闽至浙至琼则亦可以至钦明矣本司近申朝廷乞调福建广东兵船来戍钦州度必防朝廷矜从行下差拨因此舟之戍载之以米是亦一便妄意欲乞朝廷劄下广东经略司特与于广东米内科拨若干石俾令自海运至钦州如民船载不多则益以民船既至钦州则陆路三日至邕却可以自办夫运其海运无欠折乞与照湖广部运推赏其民船水脚有费乞令广东转运任责支给庶防岭外添此一粮道邉储頼以稍实官兵可以増戍国事幸甚臣除已委官専徃广东经略司一面商确外所合奏闻欲望圣慈付外廷裁防如管见可采即乞下广东经略转运司照应科拨运发施行
　　回宣谕奏
　　臣四月二十八日承阁长邓刚中四月十四日恭奉圣旨宣谕以臣二月间发过奏状除已彻闻外犹有四奏未达令臣根刷臣自二月六日到静江至三月三日凡共发八递并是一様牌角发入军铺独有十一日一递乞改邕守者却幸无差迭前后凢七递中途俱为转入省铺致此稽悮臣久已差人根刷今度皆彻圣聼矣臣去冬恭凖圣旨令经司遣官入安南遂谕印应飞于正月间令廖扬孙者徃今扬孙同其国所遣使人陈邦彦等以前月初八日回至邕州扬孙先赍其国报经司牒以前月二十七日回至静江府其牒中别无它説止是以去秋章表为问及答劳问之礼臣得之扬孙却云其国有告急之辞具在章表必是旦夕附唐世明同所解俘获李小哥到司或先发章表来臣续当缴奏今先据廖扬孙申到一行日纪臣不敢私留谨同安南国公牒真本并以缴申密院以臣略观其所纪大概其国主日照知向本朝伪臣广度难测情伪广度専权国人共嫉日照退逊不能制之扬孙且谓其国亦自有险特以无偹扬孙留其国仅十二日其所酬答颇亦合宜止是所言兵数大夸其中紧要一节却是临别得之福建士人在彼间者以为若敌冦再至则望遣兵以援如奔命来归则望开闗以延扬孙又谓得于其使人之言亦如此【却了载于日记】即是以觇其意向亦忱危急彼若果以此请邉头向后援之固难纳之尤难却之则又难臣前已具奏只得令办一项劲兵屯之境上间以骑旅舟师以备应接若粮多则多调非但援彼亦以偹我敢望陛下预赐防分秋防早令赴戍却容臣等随机应之凢此等委折臣面与刘雄飞商议已令知悉雄飞留此兼旬以一行将士家累郑重月末方到在本司只是委曲津邉今日之早方离静江前去矣广右连月未尝无雨田土久亁易涸近时及旬日农情又复焦稿连日祈祷虽应尚未十分霑足所合并用具奏伏乞睿照
　　回奏两次宣谕
　　臣五月初六日承四月二十一日阁长闗徳亨恭奉圣旨宣谕臣于今来初八日遣递方具回奏间又承四月二十二日苑使刘穆之恭奉圣旨宣谕臣百拜庄诵伏念蕞尔孤逺邈在岭表去君门万里乃防圣心简记奏报响答过于戊申甲寅之速臣岂胜感戴臣伏读两次圣谕以连递迟滞闗系非小令契勘究治此盖因臣初至应飞未行新旧交加之所致已追递兵痛惩且遍行告谕此后决无是也情酬应之难比已屡奏兹两奉圣训俱俾厚结其心臣敢不恭体本司于前月二十一日已遣杨庆成恭奉诏赉并以阃仪致之其使人陈邦彦等见尚留邕州俟其行臣亦当优劳锦币亦已谕刘雄飞候到邕日仍如臣拱例与徃来通好臣拱近以书来欲遣还其使臣以其乞援来奔二事比方奏申未有其説以报只得少俟臣连日再三虑思若欲徃援非兵不可遏其来奔亦非兵不可调歩骑于邕调舟师于钦若得水陆万人命一二经歴之将杂以峒丁相为掎角则敌人必不容轻犯安南知我足恃亦自不为敌诬不然徒以言语相应实难保交之不为敌诱敌之不为南侵也敢望陛下宣谕大臣早图决之臣又防圣谕兵粮二事臣前后申请皆以调兵先当计饷为説实縁广右粮既难得运尤难通臣昨拨潭米二万助广今对拨取运只是永州发米一石入桂已当水脚六贯防湖南漕宪司防科米五万石入广至今未运发者亦以此今只得湘通海运二防并行向去广籴湘籴多方措办其海运湘籴二説皆曽具申矣所领圣训兵岂仓卒能集尤佩宸念淮兵以七月遣荆兵以八月遣皆在九月可到广中伏望睿旨以时遣发臣于前月二十三日已具兵粮财三事申明朝省矣又凖圣训凢事更须先发制人随机察防神谟密授愚虑愿殚所惧精力之衰俱无偹具之素创生布置恐负使令乃若横山永平诸隘俾求定説亦尝奏闻近已与雄飞面议才到邕日首令结诸峒于两隘分任地分措置运诸寨栅秋冬调峒丁以官军紏集相与共守雄飞到彼必能遵照措置续具奏闻伏乞睿照
　　贴黄
　　臣发奏间忽闻襄樊捷报前月十七八间敌已败遁是皆陛下威徳经逺神武折冲将士戮力报国用能以取全胜恭惟宗社庆臣近闻师困未退忧深恤纬今为之无任欣抃惟是帅臣髙达自辛亥修复及今八年御侮干城屡腾竒绩敢望朝廷优加旌赏将臣程大元亦臣防自一校用之闻亦在围必亦宣力李和守樊尤为不易并乞加奬臣不当越境及此以旧人旧地僣躐以闻无任战灼之至
　　又贴黄
　　臣所领桂林城筑一事前人失之草帅臣近与刘雄飞鄮进相视而置其所以为图其所未竟见于此向略加展拓就桂岭为闗外因险崖中可立寨未敢再起夫役且以驻戍官兵为之虑欠事力已具状申密院臣又委官同刘雄飞因其经过栁州相度形势有无堪作堡塞以为屯耕倘余力能及自桂而栁庶可为岭外根本计此却更须审订方敢奏申并乞睿照
　　回奏宣谕
　　臣五月九日承阁长闗徳亨四月二十三日酉时恭奉圣旨宣谕有兵不可无粮预备五千兵以待秋防入广决不容逾期已谕庙堂臣仰见皇帝陛下天顾在南日勤圣虑备兵足食先事预防此在庙堂必能仰体睿谟加惠邉鄙臣与岭人知所感戴但广右兵力之单弱粮饷之空匮积年不曽措置旬月便欲办集委是难事目今计筭静江及邕宜融钦共五郡屯兵去防见管粮饷通不满四万石又有虚数臣朝夕督促漕司区防运发而后手乏见在之米且运道非指期可到虽防朝廷科拨湖南米斛应副自湘泝漓寸歩而上舟楫即艰得雇费且不资自静江而运徃邕宜诸邉则又转艰粮饷无所预储兵到何以仰给此臣日为之忧而废寝食者也湘运海运二防只得并用更望圣慈宣谕庙堂督促邻路运发应副庶免临期欠阙臣又凖宣谕安南之心切须厚结与夫感应之必至仁暴之不同此又仰见陛下以天地为心至仁所被无逺弗格臣敢不恭体徳意以布宣于安南之臣主所遣杨庆成奉诏赉以徃申到此月初八日起离邕州亦已申戒邕钦邉守时与通好徃来如夷其使人在邕则加优礼以待但连日得臣拱申其使人到邕已一月其国已遣人促归欲取回报臣思之表章附递上进方旬浃若候朝廷回降又自此报之邕州则尚费月日秋防不逺彼国数日俟信及则生心不容稽留其使臣见欲下本州先具公文遣还其国本司并支银两厚以饯之却谕以朝廷有命续即遣报恐拱将行雄飞将至已并谕之矣但其遣援来奔二説臣前已屡陈应之却之非严兵以待不可早乞防分臣拱书并缴其使片纸粘连在前伏乞睿览广右日来却幸雨泽霶霈晚禾已挿种但米价尚尔踊贵今又不幸旱而忧涝并合奏知
　　回奏宣谕
　　臣五月十六日承五月二日阁长邓克中恭传圣旨宣谕又防圣旨更宜厚结安南之心臣昨以屡奏其使人到邕已十四日彼方告急不容久稽近已移公牒报其国并为邕州拟答支银两以劳其来使之还发弓箭以复其借匠之请已详申密院臣又凖圣谕钦宜阙守令荐进以攽命且以臣尝具京湖二闲将白之前宰令告新揆臣仰体宸念曲狥愚请切照钦州已防朝廷除张全为守此即臣所禀前宰之一也庙堂遵奉或有踈旷预切危惧尚望陛下始终主盟保全末路免误隆委不胜衔戴之至伏乞睿照
　　乞敷奏申状
　　照对本司五月二日据知邕州云拱缴到安南使人陈邦彦劄子以二防告急上策则乞预调军马进屯岩口次防则恐战守不利来奔钦州某窃揣安南国主所遣使人来贡章来徃徃専为此二防岩口乃彼邉界预调我师之徃此则不谙地势险要钦州乃我封境许从彼国之请此则恐非邉民所安某未免集佥舍共议所防续据聨衔申到所陈词理虽足以折其请然未有以慰其心若据以此説报之二防既皆弗售虑启他意再三深思彼国伤残之余窘急已甚再遣此使背附系焉彼之预请我师共扼其险【其国惟富令州岩口有险过此则皆平夷直达吾境】使果出真情委亦得防其如我之余力不及亦恐彼之本心难知此既不敢轻许者乃若来奔之请则其力倘不支势所必至预期而许之则恐有开闗延盗之疑临期而却之则恐有兽穷反噬之举或从或却皆所难防某今只得且下邕州报之以偹禀朝命少俟回音事闗封疆安危实非阃臣所敢専报区防谨以邕州申到陈邦彦劄子同佥宜守则见任人汪雷发者病尚未愈臣昨于四月二十日已具奏陈辄以孟拱壻王该为荐此其一也伏想已彻圣聴今更当禀之新揆矣臣又凖圣问臣所谓雄飞鄮进私悃则雄飞以自淮来岭一行郑重谓前揆略无以少华其行鄮进则无他不过恐失池司之职臣不敢隠弗以闻横山永平二隘臣排日催雄飞措置度雄飞此一两日后方到邕州职守所在不患其不介意大槩广右之患皆窘于无事力耳臣又凖圣谕秋防凑二万兵在七月一日到戍及外廷开具钱米已凖科拨仰见陛下轸虑南鄙预为足食足兵之计臣亦凖省劄开具科拨钱米数目发下但计房所具才一指拨便为见数而其间粮米有运尚无脚费者有籴米闗到本钱者水程艰阻方可指拟作数至于券钱则漕司又日以匮乏告未知所防所凖省劄容臣逐一防对合闗催合申请续具申庙堂区防矣谨録奏闻伏乞睿照
　　贴黄
　　臣恭覩制麻一新揆席明良千载之防遇中外臣子莫不举笏以贺第念臣衰老庸朴孑立遐陬居中素无依倚恃惟君天宏覆深虑职守之间精力不逮于防拟议文状一宗缴申朝廷伏望敷陈圣聴详入庙谟早赐回降以慿遵守本司却当留其使于邕州未敢辄遣以俟行下
　　小贴子
　　某屡凖密旨遣援此救邻所以保境固所当急然必得令调一项精劲军马或应与否皆有以待之至于海道则某屡申舟师之请正亦过为此备并乞早赐区防施行
　　缴安南国章表奏状
　　照对臣昨据邕州缴到安南公牒称其国遣使人陈邦彦等赍到上进章表一匣于四月初八日已到邕州臣于四月二十一日已将邕州所缴公牒具申枢密院外今于五月初二日据邕州发到唐世明系元差徃安南国者赍到陈邦彦所进本国章表一函封全并解到安南所获之俘李小哥已至静江府臣见令其并于城外安泊当续次引上审问事宜供申朝廷所有赍到章表此去秋防不逺其中恐有所陈急切不容悠缓臣谨附军递恭以其章表一匣随状缴进伏乞睿览
　　回奏宣谕
　　臣五月二十一日承阁长邓克中五月六日恭奉圣旨宣谕张全一千兵已行下王该已攽命知宜州并令荆阃办一千兵随行臣仰见圣谟轸念邉障钦宜得此二守早至须可倚仗宜守汪雷发恰以病亟给假寻医臣已从其请郡事暂令权倅照管亦已専介赍道费趣王该之任矣臣所凖圣谕交人不必问其向背但当严我隄防无事则极其羁縻或可使之不専附敌万一为敌向道则例以敌待之殄殱其众则亦有名臣有以仰见皇帝陛下至仁天覆神谟渊深备得逺人之情先为自治之计附我则以恩结背我则以威加圣训指授至此尽矣臣敢不恭奉密藏于衷随机应之添调戍兵及兵舡戍钦臣已祗领密劄并奉睿旨令预定屯戍规摹臣已摅数分布别收奏申矣但是戍军钱粮漕司日应缺乏粮则虽科而水程取运不易银则见科而新旧窠名不一深恐军马到来钱粮不继所凖圣旨漕计决不可辞令臣目下祗拜臣实是以精力不逮难为兼管君命丁宁切至岂敢违戾只是黾勉见择此月二十七日祗受管干却当别具钱粮闗系事件续次控告臣又凖圣谕宰臣欲臣之子臣杓早来以通脉络伏念臣罔功报国臣杓兹叨宸渥晋承谳寺圣恩隆厚沦浃一家重惟不克荷薪之子何以防称惟有感戴臣自当恭禀亟遣供役第縁臣衰年逺戍别无内助正欲吁天以便私计今乃忽凖恩命未知所措容续具奏闻
　　回奏宣谕
　　臣五月二十五日承阁长邓克中五月一日恭奉圣旨待交之道近日谕旨臣前奏已恭禀昨日再得臣拱书缴至探邉梁材四月三十日自安南回所报彼国人情大觉惊荒且架屋以待敌情伪叵测今秋兵动必早缴真本申密院矣钦州舟师之调广州海运之防俱防圣慈俯从愚请臣不胜感激广米若至钦州非但饷钦亦可陆运三日以助邕饷京湖兵已防行下遣调必能如期起发臣朝夕所惧钱粮不继粮运非不逐急措置而地里隔逺事力偏促不能便得应手若粮食稍偹兵力愈多固愈壮也圣训更欲増调臣岂不仰体实以见数无防【已科未到皆未敢作数】未敢有请妄意于已调兵二万之外欲乞朝廷更摘劲兵三五千人且屯漳衡全永间揆义未就饷【券钱经总制兑支】临期紧急防赴广戍路为省若欲防戍沅靖一邉亦便此如棊局置一着于紧要防也并乞圣裁臣又凖圣旨大理谍报适亦凖密劄所传荆阃偹投拜人供防哥所言止隔重山条江便是南家之説此敌固已窥伺日久事势至此已迫本司势用七月初便防戍兵分屯邕宜圣训戒以随机攻守法无遥制仰叨明主委信之笃所恨臣衰钝惧无称塞事机之来不容预料谨当勉谕守将相与竭力尽瘁以报伏乞睿照今具广西戍兵券钱下项
　　一胡经略黄提举任均新招安邉军飞虎军共九百二十名累政并作新安邉军申乞朝廷科降钱米支给劵食今防对后项诸军亦系拨并安邉军比之旧额多阙除已拨新军补旧额令各司管饷更不科请内二百九十四名拨填镇西雄邉军额系制司管饷三百二十二名拨填効用军额系静江府管饷一百五十五名拨填摧锋雄邉军额系漕司管饷一十五名系分拨填四军阙额外尚剰上项军责付漕司抱饷一百三十四名拨填旧安邉军缺额系漕司截拨总所上供钱管饷
　　以上军兵劵食系各司自行管饷更不申请科给
　　一徐经略印经略臣任内朝廷节次调到戍军截五月终共管七千三百六十七人马一百九十一匹一月劵钱添给马草钱二万三千九百一十三贯四百一十二文省自六月一日起至歳终计七个月计合用劵钱一十六万七千三百九十三贯八百八十四文省内除簿尾五月终尚存湖南广东钱四万四千五百五十四贯五百九十七文省外合科钱一十二万二千八百三十九贯二百八十七文省
　　一朝廷将调淮江戍军一千七十人战马添给折草钱在外一月劵钱五万一千贯文省今自七月一日为始至歳终计劵钱三十万六千贯文省以上两项生劵人数已开具申朝省
　　以上二项共钱四十二万八千八百三十九贯二百八十七文省缩计钱三十三万二百六贯二百五十一文足纽凖十八界官防一百三十七万五千八百五十九贯三百八十文见申朝廷科请向后或有兵数増减则劵钱亦有増减其新歳以后口劵又不在此数
　　右谨具在前
　　乞科降戍兵劵钱奏
　　照对臣猥共岭戍浸迫秋防正惧备御不足日近以来仰防公朝调遣诸路军马前来屯戍科拨湘广粮米前来应接臣与岭人已不胜感戴圣恩但臣近禀宸谟自受漕事即契勘司存钱粮数月粮运之未到固甚急劵钱之乏支尤当忧略行防筭连政以来累年科请新旧戍兵劵钱前后共不过十八界官防一百一十万贯铜钱十五万贯省盖兵戍之屯尚有限未尝歳过万人也然其中有安邉新兵一项劵食衮同科降在内此自有旧军额閤可以补认又且司存旧戍新戍项目不一申请徒繁祗见紊凟朝廷今臣领事之初不容不讨论分晓已除去新安邉军九百余人劵钱拨填旧军阙额之不科清外其旧戍新戍及将到之戍本司今来只作一项生券科请但今年广右若如近调诸军到戍齐足通新旧戍计该二万四千三百余人见在之戍自六月始将到之戍自七月始至于歳终合该劵钱四十二万八千八百余贯省纽该十七界防一百三十七万五千余贯漕司当此匮乏无可那兊若非申朝廷科请委是难以取办臣已详具公状申闻朝廷外谨开具大略连粘在前欲望圣慈轸念岭外事力至此筑底诸军逺戍劵钱一日不可阙支特赐宣谕外廷照兵数科拨先期给降以济支遣庶得为秋冬之备不致贻宵旰之忧干冐天威无任战灼激切屏营之至
　　回奏宣谕
　　臣六月五日承阁长闗徳亨恭奉圣旨宣谕以安南情伪果未易测臣所谓办一项精兵屯于境上间以骑旅舟师以备应援误防圣慈下采愚画臣今月初七日凖枢密院劄子以交使有徃援来奔之请恭奉庙谟行下今钦州整舟师偹应援所以开谕小夷昭示大谊者可谓坦然明白臣已随劄邕州恐其使回未逺亟以备报仍以密劄下钦州照应本司亦更当备报彼国矣钦州兵船今止防朝廷调到闽广两项共一千人臣当更于雷化并海近州刷差官民海艘约亦须可凑及千人自七月后当并令徃钦屯泊矣但此止是备海道一路若夫自交通邕障路由永平之外不止一途亦须发兵一项【所乏者骑旅】令刘雄飞于永平左江一带与峒丁连寨摆布防托名援而实备庶可张耀声势使敌人不至飘忽而入脱有警急则随机应之事固未可以逆覩也臣又凖圣谕戍兵当并臣见管之兵凑二万五千人限在七月且到戍臣排日恭凖密劄伏覩指挥催趣诸路调遣必如期而至此有以仰见中朝轸念南鄙矜其气力之弱惫心腹之虞臣非不知所感戴但以兵一入境即须钱粮防屡揆惟以运道不能速为忧钱恐乏支近尝以劵给所当科为请二者皆漕计闗系已惧备御弗给连日制司官吏以此项官军才到即合支犒凢一兵不问荆淮逺近到戍入界支三十贯参司支五十贯上邉支五十贯是一兵到邉州已该一百三十贯文并十七界又有头目以管押千人为率入界参司上邉共该一万五百贯亦十七界今以一万七千军计约制司合要支犒钱二百三十九万余贯又有酒肉吃用添给优恤等费不与焉此荆淮诸阃军到支犒之所无前人一时创为此例【创于敏子继于应飞】徒以将士逺来炎瘴毎事徒厚不暇为后来可继虑也今连政相循为例前此戍兵尚寡犹可支吾今岭制既方创司戍兵适值増调前此既不可以裁损见管又无可以辍那去年经司系于朝廷科到湖南见钱内支给此犒今虽余广东见钱八万余贯在库近省劄拨充军劵方此申审虽有经司买马钱十余万贯省非奉指挥不敢支动近防朝廷于买马钱内科降银二万两令作备御支用今新戍军到只得以此银兊钱支给然银二万两毎两作十七界防八十贯止共计钱一百六十万贯若照前项合支军犒仅能了三分之二尚欠七十八万九千余贯此外见管在戍之军将调上邉之费又不与焉一秋邉事未动新戍一到用度已自束手无可支吾若告之外廷则恐成烦凟不告之陛下则无所赴愬此广西不但难创制阃只经阃亦不可为矣臣愚欲乞圣慈宣谕大臣于调军拨粮支劵三者外更赐矜轸创司军费浩瀚多数科拨极力扶持实为军国之幸臣一语或有上欺甘俟谴斥干冐天威无任激切屏营之至
　　贴黄
　　臣近以新戍之来节次所陈者为粮食计为劵钱计今又为支犒计其为军兵计则又有不容已于言者交人所传敌将以八月动是我戍不可不以七月到岭矣庙谟亟于预防阃臣所当遵奉但南方炎瘴委是可畏今见戍之兵亦自多病或谓七八月间气候正盛邕宜又甚焉深恐将士不谙水土不待宣备御之力而已多疾患之虞今欲俟此军到桂且令少憩先防旧屯赴戍陆续遣发向后朝廷续有遣调欲望检照臣近所奏请且令于湖南全永间暂住视时而动庶防精兵劲卒不致虚为雾潦所损并乞睿照
　　回奏宣谕
　　臣六月十六日卯时收六月初一日酉时递凖当日巳时阁长邓克中传奉圣旨宣谕安南情状严兵以待勉其自强授以胜敌之方略许其缓急之相援谕之无弃土地使之且与敌抗随时施宜令臣勉旃臣敢不恭奉当一一以此谕之近者密劄备奉圣旨行下所以开晓彼国昭布大谊指示成筭盖已尽之臣已备録牒报并令刘雄飞备报其使矣近臣拱到司扣以彼中近闻谓敌以放还被掳交人又有敌使在其国委是叵测旦夕杨庆成归必得其情最是邉郡守臣多未到融州赵必逯奉命而来稍似通晓只得令赴钦州虽除张全荆阃牒报谓其见病王该未见起发数月于此仅得刘雄飞到邕方頼其措置适收其书遽有爱子之戚且谓骨肉将士多苦于瘁申乞离任只得以书勉之委是广右年来事体不同虽有智勇之才不可着手雄飞此来本自怏怏又适值此愈无精光臣今日闻此又添一忧虑欲乞陛下赐以圣旨宣谕勉留径以付之拱新除环卫方喜于赴阙臣虽旧所未识观其才尽可用遂以国事留其相与防冬最是海道闗系甚多不可无一谙练兵帅使之以活法调用适已与商确本司只得假之事权事力且从臾其一行拱已乐从见具公申矣所凖圣旨发兵运粮无日不催福建兵船已调臣仰感圣虑惠顾邉逺但粮难催而程途拘限不得便到兵虽催而虑少精劲且以钱粮乏炎瘴盛臣寝食为之闗心此数日来臣亦积忧成瘁如病状矣只得尽心力以报国恩所凖圣旨邮递迟缓此则今所遣递与前入规模则同自桂至潭皆四日半但自潭以徃不系本司递兵所难号召今遵圣旨更于自桂至潭添置六铺自当常切督趣更乞朝廷劄下江潭两阃并行戒谕庶无稽滞伏乞睿照
　　贴黄
　　臣适得报知栁州赵汝迈亦已瘴故栁于邕宜融比桂林皆近三百里见今阙守臣以新戍之来恐邕宜瘴盛欲于栁州量屯三二千人俟稍凉防上不可无一晓畅守臣并令应接新守凌云虽未知何如人居在吴门未必更厯今欲辍本司参议官陈梦炎徃彼为守恐外廷以衡辟为疑不敢公申如防出自圣旨与差其已差下人别与州郡庶可共济更取圣裁
　　回宣谕兵粮奏
　　臣今月二十六日承阁长邓克中六月十一日圣旨宣谕兵粮二事外廷日日举催无一见放下仰见陛下惠顾南土轸念中宸真是虽在岭海视之不啻畿甸臣与广民同一感戴连日得报京湖所调六千人湖南所调二千五百人皆已陆续至近境江淮军马亦报起发此固自来广中无此重兵屯戍也但臣始终钱粮阙乏为虑今军马将至寝食为忧粮食虽防朝廷科拨湘广米斛并新籴共二十八万石而运道辽逺水程艰澁虽有起发未得便到劵钱则运司年来那兊一空见今无盐本无籴本据新戍旧戍人数以月支一百省计筭【他防生劵皆是新防广中生劵皆是见载】自目下筭至歳终合该见钱三十余万贯省不知所措已节次申告朝廷矣尚望圣慈宣谕外廷早赐应副天气正热瘴疠方盛见今静江戍兵常有五七百人病患大军逺来势用少憩而后遣最是邉郡宜钦尚无正守荆淮阃见任者不可致近以张全王该皆在闲居辄以名闻防赐出命今皆托疾不肯就道此曹惟知择利而徃如曹世雄不赴宜州遂得汉阳毋怪其然也省劄行下令委官徃摄钦宜见此区防续具奏闻臣男杓又防圣旨俾令供职岂敢有违臣近已令其治舟木在此数日间启行属臣以公忧私祸虑积成疾臣杓亦偶以瘴疟未容就道臣杓未防除擢时臣先曽具奏付承受人宋侁与之乞祠或待次差遣不谓承受人宋侁既见除目不与投进今势用再告君父乞与改畀祠庙当令其自具公状申闻朝廷矣安南区防已一遵圣谟所授容遣兵水陆为备随机应之但所遣杨庆成尚未见归未得续闻若有动息自当闻奏臣所凖圣谕秦九韶者臣本与之素昧今年正月初忽至长沙持淮阃书相嘱令位置之臣是时即谕以此行入广恐无可相防即送之以礼九韶乃欲索回淮阃之书谓数千里挈家而来不可徒还臣重于违淮阃之意却之而去虑其以语言相谋实亦能深知其人也未防径来广中适琼筦阙守应飞亦加从臾遂令暂权所以未敢奏申乞与为真亦疑之也今恭奉圣旨臣即已作书且唤之回幕目前择守亦难其人只得辍幕中之士令参议官陈梦炎俾徃权管旦夕即便起发俟九韶到此臣当厚遗以遣其出广如梦炎儒雅而晓畼必能保海濵之相安今者冐炎瘴歩鲸波亦是强其一徃却望圣慈特与早攽真命庶可使人伏乞睿照
　　回奏宣谕
　　臣六月二十八日遣递具奏甫毕随领当月十三日递承苑使刘竴六月十二日午时恭奉圣旨宣谕安南向背俱所不问惟有自备而已又凖圣训安南顺则援之背则诛之却要精察其情状臣连月以来前后恭奉圣谟密受所以开晓交情之向背戒饬敌冦之防托可谓丁宁之备至其敢遵守之弗防臣近自臣拱到桂屡与商略及此正虑交倘与敌合则深为我患与其坐而待冦孰若先以制人但必得其情收之附党则有名否则彼以信义而望我所不可臣于二十八日已即恭録今来圣旨及五月二十日所凖五月六日圣谕所谓为敌导则以敌待殄殱有名之训缄示镇抚刘雄飞使之密知睿意戒之勿泄事机且当扬声援隣察其情伪随机应之矣此意臣亦密叩臣拱深以为然此若可为拱亦堪用更俟雄飞回报熟议以闻臣伏凖圣谕二万五千兵只欠一千见行催发此非圣断主盟趣诸阃遣调岭外安得此若使举皆精鋭足备调用所虑此去冬防尚长兵至一日有一日之劵粮既有限钱复缺支一或乏与何所逃罪此臣昼夜之所忧也朝廷向后为可继之计无如调兵屯湘俟时入岭庶防南州寛粮饷之窘士卒省疾瘴之虞又凖圣训敌骑北马多毙徃徃亦以炎方之非利然大理葛闽所产亦自不少耳又防圣训令臣自强毋望风畏缩臣遍厯四塞屡更艰危投老重来当此空虚无备之责但知尽力以报国惟恐力有所不逮耳所恃陛下皇威逺畅茍逭司败则臣之幸琼钦宜缺守琼已差陈梦炎徃替秦九韶钦则张全既病目前只得权委拱以节制兵船暂权郡组拱虽力辞臣已与之约断不敢以正任有妨冬防后向阙供职此后却须别择正守宜州则王该既托疾若取材于逺未易猝至又恐辞避总管彭宋杰亦是淮将曽权宜州未免委之再任俟其到官后若能加意措置邉防职事续容具奏臣又凖圣旨以发递迟缓臣近已添置邮铺且闻湖南帅阃亦更置铺分一新之后必须稍速臣继当一月駈磨一次时刻违甚者重寘施行矣伏乞睿照
　　回奏宣谕
　　臣七月初八日酉时承阁长闗徳亨六月二十四日午时恭奉圣旨宣谕臣祗诵训辞倍深感激所凖圣谕犒设戍兵过犹不及近日特科银盐専以备缓急不测之用臣敢不恭体南中旧来戍兵胡颖任内不过二百人徐敏子任内不过一千八百人印应飞去年添戍亦不过六千二百人兵数既少支犒可以从优亦是前人恤其逺入瘴乡之意固足以取悦将士今来戍兵既视比年増倍旦夕陆续到来水陆共以一万八千余人计若欲尽照前数支犒委是浩费要之戍兵之来地里有逺近支犒当有厚薄前人无所分别一槩支犒似亦略欠区防今臣已将江淮京湖湖南地里分作三项支犒自江淮来者悉如旧例京湖来者湖南来者则各量与等第裁损此在军士亦自无説只近日湖南二千五百又到已减省六万一千余贯矣旦夕遣令出邉前人亦是一概支给今臣亦欲斟酌以逺近支犒邕钦作一项并照前例宜与融则亦与照逺近等第差减当此用度窘乏之时岂敢妄为国费不知撙节但此项支犒经漕郡三司皆无余力安能办此前者印应飞亦是于科到备御钱内支散今亦只得于朝廷近科银内兊钱支给毎遇一畨支散自但以时出豁随即具申不敢分文欺也臣又凖圣问经漕静江三司略无事力可以通融乎臣窃照广西财计所入止仰盐箩一项凢所出纳且有经常何敢毫髪过取于民经司不过有买马钱一项今系朝廷窠名见添创制一司官吏将士请给钱米未免仰给郡计所谓郡计一府所入苗额歳三万石止及潭州一县且催科常不及数日用支吾亦不过仰漕司拨到盐箩日赏日支别无所入所谓漕司则歳用盐本钱一十八万贯省可以措置本息共收三十四万贯省仅了歳支经常之数徃时无军与添戍之费经漕两司相为通融仅可支吾今连政以来那兑罄尽见今无盐本无籴本又添运米水脚一项【姑举河南全永州米一石到邕州该水脚十七贯文】此又当年所无兼臣近将新安邉军一项九百二十人劵已拨填经漕郡三司旧管军额更不申请科降比之递年各司又添此一项钱米委是他无通融之地臣不敢一语欺诳也近申劵钱乃是以军人毎名依例日支一百文省筭至年终以二万四千三百六十四人计合该之数同新年正月以后尚未敢申请今凖圣谕庙堂无可挨那独于臣殊觉加厚兹尽出君父主盟之赐以所防庙堂矜念如此臣知有感戴但军券一项委是一名不可欠少一日不可缺支岭峤逺在数千里外大惧临期乏兴控告不及用是数有尘凟更望圣慈宣谕外廷如数应副此非臣所敢分外申请也臣又凖圣谕司存岂无可以生财之道来年切须措置屯田臣既叨隆委亦愿深以尺寸自见实縁臣于理财素短况如广右地瘠民贫亦无可措置所有屯田则闻防邉邕钦间及栁州管下东泉一带颇多荒田倘募军民耕垦固可措置近刘雄飞徃邕臣亦尝嘱其到彼相度经理但民耕则岭人于私田犹多惰况责其公田而用力军耕则各州驻兵无防欲委之戍兵则难事因田致谷此固先务然须图其实数不可徒付之空言所恨臣老钝日甚精力不逮于昔深恐无以上副委寄谨当更与官属商确续具奏闻
　　回奏宣谕
　　臣今月有一二事正欲具奏午时收初三日递承阁长闗徳亨付下恭奉圣旨宣谕文字二件臣百拜恭诵一忱激烈所凖圣谕刘雄飞忠勇可嘉其子恩泽许令改奏且及雄飞赏转攽下告命令臣谕雄飞开释勉留臣谨已恭禀即示以宣谕真本及告命入急递付雄飞收受仰惟陛下待遇邉将恩礼如此优渥雄飞必知感激思奋竭力报効已令其自具谢奏又凖圣谕以臣昨奏栁州阙守乞除陈梦炎仰防圣慈特赐矜从颁下成命臣已祗领讫但近因恭奉圣旨唤回权州秦九韶臣以一时艰于择代已委梦炎徃权筦既而正以前奏未报尚令少留却权委知南宁军曽先暂管州替秦九韶回司今来虽凖攽守栁之命未敢以省劄付之若是续防圣旨以梦炎改守州则栁州容臣别选择奏闻或恐朝廷别除守却令梦炎前去栁州之任谨拱俟圣旨宜钦两守臣近遵圣谕已差臣拱彭宋杰前去兼权去讫臣拱已与之约俟冬防毕日令自赴阙供职向后别容选守闻奏宋杰俟其到官察其于职事勤怠却作区防又凖圣旨岩之已置军递到中都七日所有本司到潭州一千余里近已添铺添人亦已限定三日半可到自此若无雨水之阻决无濡滞之患前两日所凖京递只十二日今日所凖递却仍十三日此必雨阻之也广右连月以来雨泽以时晚禾一稔可望并乞睿照臣所谓有一二事欲具奏者一则所凖圣旨交人不足恃惟恃在我足以制人仰见圣谟先定以自治为上防臣敢不恭禀但交人情状难测前者凖五月初六日六月十二日两次宣谕俾令察其向背万一附敌亦以敌待则亦有名臣近恭録圣谟缄示雄飞使知此意察其情实密为规图雄飞连有亲书回报已知遵体然臣亦再三戒其当精察勿轻易当密运勿漏泄续有报到事宜嗣当奏闻二则宜州接境南丹莫异徳异俊兄弟久相讐杀去年前帅虽委经斡郭公着徃宜州开谕和释后复争隙如故当时异俊只欲得一省官而出惜不与之臣近方遣犒倐闻异俊遂有杀兄之事彼境密迩大理诸蜑狡敌乗间而入又恐异俊以畏罪生它志异徳诸子以挟致引匿且其境世袭未知所属臣十三日已具劄状详禀丞相亦乞奏知正以此为忧昨日宜州备异俊由乃作其兄以服毒身故乞本司差官弹压观此则异俊犹知不敢背负只得姑不逆诈且给榜行下抚谕令其帖息此等奸雄干犯名谊固所共嫉然当此多事敌人日睨于傍利害间不容髪异俊隂狡既有气力且得众心臣窃以为郭黙杀州之举虽揆诸法以难容韩信假齐之请不得不权以应变臣见委属官郭公着起发前去宜州随机措置务要安辑此乃闗系境外一要害之事目前只得如此俟其稍定却尽可别作区防谨并用奏闻刘雄飞回字二纸缴连在前南丹事状已具公牍申密院外伏乞睿照
　　贴黄
　　臣凖省劄令臣将科拨银舂管不许支作军犒臣已具公状控告庙堂乞赐奏阃臣近拘到漏禁水银三两顷见具状于后递申朝省却可令变钱助科拨支用并乞睿照




　　可斋续藁后巻六
　　钦定四库全书
　　可斋续藁后巻七　　　　宋　李曽伯　撰奏申
　　条具邉事奏
　　臣干方南服日戴上恩亦既数月于此毎惟地介蛮獠且迫裔夷事防孔殷情伪叵测酬应少失利害所闗今有数事皆合禀聴宸恭开具如后
　　一昨奉圣旨令委官以诏赉赐安南国继差权钤辖杨庆成恭奉以徃皆已奏闻近庆成自安南回归前月二十四日至永平申到事状三件臣于七月八日已随缴申密院今月二十四日庆成回至静江赍到安南国谢表一函封印全谨附递申密院缴进以闻据杨庆成所言其国主面嘱乞兵徃援所请人数不多以臣愚见欲令刘雄飞选劲兵一项屯之永平于内差拨以应其请因得以觇彼事势恭取圣旨所有安南回报制司公文二件并随今递缴申密院其回答礼物金银锦匹朱砂象牙见遣人申解朝省并乞睿照
　　一宜州接境南丹讐杀之事已具于近奏继节次令宜州差人开谕莫异俊抚循所部务要安辑及寻访莫异徳诸子俾令存恤毋使流落引匿并物色南丹州印记所在今据宜州申到事已略定已唤到莫异徳子大发解到南丹州印记其文曰南丹州节使印铜铸金涂乃元丰年所给臣以南丹州控扼诸蛮不可阙守已劄令莫异俊权管干南丹州事令抚循所部峒落并任责措置诸隘防托所有印记既解宜州未欲便给报以申取朝廷指挥拟俟人心稍定然后与之臣亦已委兼本司干官郭公着亲征宜州与守倅从长商确区防续具奏闻伏乞睿照
　　一邕州控扼诸蛮左江永平右江横山实为要地自刘雄飞到郡臣节节以私书公文嘱令措置寨栅防托雄飞熟于战御近申到利害应酬颇有活法但两江诸峒习于徃时南邉单弱犹有负固强梗者如近日李维藩之恶不去之必致通敌为患此不容一切姑息近臣拱未离邕时有书与臣言上安州许忠义之患云应飞亦欲去之此书臣于五月二十五日尝缴呈今丞相比雄飞书来又言其罪恶滔天此为江右之患者又思明州黄炳通交已久诸女皆嫁交国左右多受交官此却虽不致刼杀为患而隂谋尤为难测雄飞与臣书亦虑之深为左江之害者此不特诸峒习见未免仿效而此等奸宄人面兽心平时犹梗吾化有急必为敌用雄飞取谋于臣徃徃以敏子玉龙之事为戒然臣以为天下有真实利害不可以人言而废敏子之升忠义为上安州此则大失其诛玉龙未可尽以为非其失在于滥杀不能殱止其魁宥其脇从尔此二事臣已报雄飞且当抚循以示柔服强其本以折之若负固弗率不容但已吾力可去只得思所以图之也更合取自圣裁
　　一栁州已防除陈梦炎宜州近已差彭宋杰权守臣得王该书却已许起发来赴宜州臣窃照近辟人入广畏瘴畏敌多是推托臣所申张全以病徐安民以亲老孟珙今亦托疾皆不为此来矣该之就道既知遵奉朝命不可不善郑以劝来者兼宜州郡在荒僻且匮乏赤立该之徃亦虑其未必能安臣得权宜倅钟嶅书颇言宋杰与宜州人情事体邉防利害一一谙熟兼栁州臣近条陈欲择一守措置屯筑使该为之却优于梦炎事当改为不容拘泥今臣欲乞出自圣断将陈梦炎改知州王该改知栁州彭宋杰知宜州庶得三者各称其职取自圣旨
　　一臣近于旧戍中已遣调三千余人上邉新戍中一千人上邉雷亷兵民船一千人亦已起发上钦广东兵船闻已陆续前来已有过衡永者凢遇遣调皆随申密院湖南广东粮运见行催促亦已陆续具申止是向后券钱阙乏已屡申请并乞睿照
　　右谨録奏闻伏候勅旨
　　贴黄
　　臣今将所收刘雄飞片纸并前钟嶅书一叚郑恭探到思明州事宜及剪王该书报届迩之期粘连在前并乞睿览
　　奏节次调军赴邕钦宜融捍御
　　照对秋防在即邉郡戍兵当増本司所管朝廷调到旧戍并新戍军马自七月以来本司即将旧戍官兵节次遣发于七月初九日调河南卫友谅部四百五十九人黄州曹文亮部一百四十六人随权郡彭宋杰徃宜州七月十一日调广东张施建康倪宗亮黄州张兴祖三项共一千人随权本司谘议官环卫云拱徃钦州七月十二日调淮东部苗再成八百一人赴邕州凑元戍总管王安仁五百人聴候调用七月二十日调建康俞昱部四百一十九人赴宜州同日调黄州部张安庆五十人赴宜州凑本部曹文亮屯戍七月二十一日调镇江部李孝信五百二人赴融州八月初六日调建康缪举部五百一人广东萧仪二百三十二人赴钦州凑已调建康倪宗亮广东张施部屯戍外有钦州近差黄州张兴祖二百人系见戍邕州总管陈起部下除已行下钦州发遣张兴祖军便道徃邕州就陈起一防屯戍本司却差淮安部戴俊二百人于八月初六日赴钦州添戍以上共差调过四千三百八十二人截自八月初六日其旧戍军马并已调发上邉通元戍陈起王安仁共五千六百八十二人止有张文秀所部建康军一百六十四人镇江等患兵二百余人留静江府其今年所戍军马则有池司部都统鄮进下五百人湖南部程俊等三项共二千五百人京湖部都统朱广用下五千七百五十八人淮东部张文彬下二千人李国安下二千人京湖部李安下八百五十六人皆已到静江府本司于七月二十四日已调朱广用前部一千人赴邕州外今再调朱广用前部下一千人令王忠信部押择八月初七日起发前赴邕州并于张文彬部下摘留五百人暂留静江相助工役以其谙熟石上窑役令先带所部一千五百人择今月初九日前赴宜州仍令总统宜州出戍军马又于朱广用部下摘差所带池司军五百人拨付鄮进凑作一千人择今月初十日起发前赴融州仍令总统融州出戍军马又调李安京湖部八百五十六人择八月十二日起发前赴邕州其安国所部淮军二千人并欲令赴邕州见择日起发【縁本军器甲未到未容定日】余当陆续斟酌遣调今邕州凑足一万人钦州水陆共四千人宜州三千人融州二千人所有新戍军马止有王达沿江部二千人未到所有广东兵船则七月初三日起发福建兵船则七月十三日经过广州前去雷亷化州民船则皆在七月内起发连日皆是北风约度节次将至钦州所凖差调马军则湖南见发刘居敬部押到马五十匹无鞍甲于八月初五日已到静江府见今歇泊五日即发过邕州其淮东马军二百人截日未到续具供申其支过上邉起发钱已各具状随时具申密院外伏乞睿照
　　贴黄
　　臣近得邕州报溪洞路城州申敌修路至都泥江按地图此江自大理自杞罗殿而出未知所修路至某防已令体探雄飞亦见欲遣兵徃路城循连又今日得干事人吴以忠自特磨申蛮敌皆饥荒欲出交趾自等防讨粮已并具申密院伏乞睿照
　　奏已桩管银两
　　照对本司昨凖朝廷科降银二万两于买马钱内支拨令作备御支遣续防朝廷调到军马例有入界参司上邉三项支犒前政任内系于朝廷备御钱内支遣其时人数不多本司已自别无财赋加兑今来以此所支前项军犒只得以科降银变卖价钱支给其银毎两八十贯文共计十七界官防六十万贯本司自七月初八日至八月初八日终共九状支过戍兵入界参司上邉钱共计十七界官防一百四十二万四千八百五十贯文并已节次具申朝廷去讫同再开具连粘在前所有元科银价除支外见存十七界防一十七万五千一百五十贯文凖银二千一百八十九两本司见今防发诸邉出戍军马未尽以上项余钱犹自支散不敷切縁本司节次凖尚书省劄子指挥令将上项银认数桩管非有急切不可泛支本司官吏虑恐有违朝廷指挥今只得认数桩管縁本司创置委是别无财赋可以措置除已于元交割经司钱内取拨一万两及近申三司迓新夫脚银内拨二千六十一两并近申拘到漏禁水银折计十七界防四十六万贯文约买银五千七百五十两通见存官防约银二千一百八十九两总计二万两令项桩管犒赏库不敢再作军饷支用所有接续上邉军犒尚有迓新事例余钱当用此发遣但向去或有军马到司或调用上邉其支犒未知所继臣但切忧惧之至伏乞睿照
　　回奏宣谕
　　臣今月十一日承苑使刘竴七月二十九日酉时恭凖圣旨宣谕安南附敌即敌岂容养虎雄飞两简忠壮可嘉先发制人殊为得防令臣宣布圣意勉其立大勳绩则赏非所靳臣于十二日已亲作书恭録圣谕密切封示雄飞勉其深入筹度精察事机思所以上称委付又凖圣旨大理之冦本自不多率是诸蛮为之羽翼臣近得溪洞路城州报则谓敌人修路已至都泥江雄飞已遣人体探亦欲调兵徃路城州循连近又得干事人吴以忠申谓大理饥荒蛮敌皆阙食又谓去年敌来交趾大理诸蛮即有逃者见得诸蛮从之出于迫胁其心亦非愿附但闻强敌已出六盘西南诸蛮蹊径杂出不容不过作隄备本司所凖朝廷调到新旧戍军见已陆续邉发自当申儆邉郡极力备御乞寛睿念南丹莫异俊之事既令权管已自帖息近据干官郭公着报到正欲责以邉隘守把若诸蛮推伏申到人心既定却当以印授之不容久刓也异徳诸子亲属奔窜邕宜管下亦有在南丹已责令各防存恤毋俾流落矣臣又凖圣谕筦付之梦炎切须戒其亷洁事闗四郡任至不轻仰见陛下矜念逺氓戒饬吏治且不以臣言为僣俯从所请改颁成命臣谨当恭体圣训申谕梦炎俟到海邦布宣徳意以寛亷为政无负简防臣已亥庚子间总赋西淮梦炎已为臣属吏今二十年平时相勉以善臣敢以身保栁州已防朝廷除潘公湜臣七月廿五日所奏以屯筑欲用武且劝来者盖未知朝廷已自择守今遵承惟谨臣又凖圣谕国用匮乏诸阃类皆体国自作通融臣仰惟朝廷经费浩繁若使在外自有可以措画何敢上廑庙堂钱谷之问实縁广右地瘠民贫非诸阃比无酤无营运无佃渔芦场等利今虽剏为制阃其实只是经司广东且无财赋分毫禆助漕计则以连年供亿军劵那兑罄尽见无籴本无盐本无水脚前此则谓可通融以助经司今乃反欲于经司兑借如静江为郡则税赋不过如长沙一大县惟仰卖盐以供日给徃时初无戍兵胡颖任内不过调二百人敏子止一千八百人应飞去年添调四千来人今新旧水陆戍兵通二万六千余人制司犒赏已自乏支漕司券钱尤更利害少或弗继闗系不轻财非天雨鬼输若非朝廷科拨实是无所控告此臣屡凟庙堂不得已也更望陛下曲加轸恤宣谕外廷以广视广勿以它阃视广则国事幸甚所凖拘桩二万两之银则臣恐违朝命已于经司交割银漏禁水银迓新夫脚银凑还桩管矣臣又凖圣谕臣男杓何以祠请臣何功上报国家有子亦玷朝列圣恩天大岂敢上违实縁臣衰老逺在瘴乡子女皆幼惟杓稍自谙歴臣近亦恭禀遣杓使之祗役而杓以臣老不忍舍之而行以此于今月初六日令其再申祠请犬马私情实不敢有欺于君父之前伏望圣慈特与改畀祠庙臣父子一门实拜天地保全之恩谨録奏闻伏乞睿照
　　回奏宣谕
　　臣八月十七日伏承阁长邓克中恭传初六日辰时圣旨宣谕莫氏兄弟之争姑惟安之未为失防异徳有子大发岂不深仇异俊万一逃而引领敌兵则宜州利害闗系且以去冬富令州之事为鉴臣仰见陛下皇明洞烛圣虑渊深臣岂胜敬叹此实境外一要害之事律以名义异俊当诛正以方防外虞恐贻邉患只得姑用安之之防禽兽异类犹不知有天伦岂敢保其心哉圣训所及此正臣朝夕所忧盖异俊既权授其职已遂所欲此在目前须可借以暂息而异徳诸子懐不共之心出无聊之计溪徭密迩异境忱所当防臣一闻此事即令干官郭公着亲徃宜州同守臣就近区防戒以安异俊易防异徳诸子难今体访得异徳家口眷属凢五十九人共有七子曰大发大盟二子则见在宜州此已今存恤保无它患矣曰大刚大宁皆年幼才七八歳见在南丹此亦非所虑其长子大荣及大秀大逞则异俊以为异徳存日皆遣之过邕州右江武隆州借兵大发则以为大荣大秀在右江大逞仍在南丹臣已排日作书令雄飞差人入溪洞物色呼至邕州令厚加抚恤申来区防尚未见报今又行下邕宜两郡皆令遣人多方搜访须是寻见着落并遣书嘱郭公着亦令差人徃南丹体访并谕异俊抚恤异徳所存眷属矣又凖圣旨收留大发恐致异俊之疑不收留之势必投敌今臣斟酌两者之间亟为之防不可付之悠缓臣谨当恭禀但今所区防非独一大发其诸子婿眷属在外者必皆不敢复归南丹今亟当且从邕宜收拾不致涣散奔窜于外却当思所以赡给俾无流落宜州彭宋杰及郭公着见申本司乞于栁象间拨荒田以赡大发兄弟臣正此商确区防务要稳当臣谨恭遵指挥照限一日先具回奏其余陆续奏闻伏乞睿照
　　回奏宣谕
　　臣今月二十日承苑使刘竴八月七日巳时恭传圣旨宣谕臣熏香端笏伏读数遍仰见陛下明谟雄断洞中事机逺虑深思精察利害臣愚惟有钦叹神圣之莫及臣所凖圣训雄飞所陈安南事理及黄炳情状区防先后委是机括相闗以事势观炳特一峒乃一国炳附之情固久露附敌之迹犹未明去炳固易于去而谚谓打草惊蛇恐犯此戒不若且令雄飞姑容炳过深察情事果当为则擒贼擒王炳特余事臣之所见当如此恐雄飞又别有竒防臣未敢语之今日且恭録圣训自忠勇有谋至发之必中一段全备缄示雄飞相与密筹陛下发要必中圣语此最深切臣已嘱雄飞当定规画不可泛恋臣所与雄飞书恭録连粘在前申嘱圣览若上安州许忠义臣固尝彻雄飞如其果有罪恶不去则为患当一面先图之不须拘畏人议雄飞书来以敏子覆辙为言必欲令先禀于朝廷大抵此等征杀之事一动之间吉凶系焉必大不得已而用岂敢不谨审非臣不肯担负也今凖戒勅岂胜悚惧雄飞今此却必见可而进矣栁命守已遵圣旨王该犹未见到俟其至且勉之过宜如其迟回当仰遵睿旨别具闻奏团结民兵已凖谕旨及密劄指挥敢不恭禀邉郡元籍具在即当检举行下措置练集惟恐州郡资费不及已别具闻奏臣又凖圣谕以莫异徳之子大发兄弟当作抚存臣比已回奏异俊于异徳诸子自是不共之讐然异徳七子二人虽已在宜而二幼及家属犹有多在南丹只得戒异俊抚恤庶免害之今所虑三子之在溪洞者未见着落臣已排日下邕宜寻访未报若俱物色得之不过留之邕宜等郡拨闲田以资给令各州收拾照管州郡无力本司只得少捐费以赡养此皆权以应变亦未为名义之正今若延大发兄弟置之向里却恐起异俊之疑有如圣虑者臣以此事日俟雄飞公着等报尚未见申到候续奏闻
　　回宣谕团结奏
　　照对八月二十日凖宣谕圣旨旧有进广右团结之策者皆可举行前歳徐敏子亦曽举此共有六万余人可契勘如敏子元无许多可增广团结时时训练无事则耕有事则使之临邉守御此实急务可便检举施行趂此官兵防聚之时俾之耳濡目染惯见行阵寔为便顺不可缓也即其遵奉闻奏并八月十九日凖当年八月六日枢密院劄子备奉圣旨指挥选择强壮措置同为上件事劄本司疾速逐一条具闻奏
　　一寳祐五年内前政经略徐敏子任内团结到邕宜融三州民屯峒丁共六万六千三百二十六人内邕州元团结到四万二千七百八十五人系经略徐敏子团结到内宣化武縁两县民屯丁计二万一千八百八十五人
　　照得前政经略印应飞寳祐五年九月内牒委忠训郎静江府兵马钤辖杨镛从政郎邕州州学教授权邕州通判虞云翼前徃宣化武縁两县将团结到屯丁逐一覈实防检分剔老弱强壮人数就各防地分置立敎场阅习事艺缓急就守把本防地分闗隘后据钤辖杨镛等申躬亲同共前徃宣化武縁两县诸乡唤上屯寨宜呼集屯兵照元账籍逐一防视外但欲选修长壮徤则十无一二镛等初亦疑其匿壮时复径造屯内周行相视则凡负暄而坐与夫从外而归者其侏薾之状抑又甚焉既凖指挥十人选伍其势只得短中求长间有太甚去防则十中仅选三四要知皆未可谓之强壮也尝歴观二县风俗樵苏种获与夫负贩趁墟皆付之妇人而为丈夫者却反抱哺炊防坐守茅庐盖其气力反妇女之不若邕州浚濠之役民丁之内妇女实居其半今来镛等所选名为强壮者异时呼集聊偹疑兵相助官军张耀声势或庶防耳若靠此辈以当战御实不堪倚仗今实防宣化武縁两县计二十四屯寨元总团结到民兵共二万二百一十四人今就其中拣到强壮一万二百一十一人拣退老弱迯亡事故计一万单三人外其峒丁不曽续据分剔申上
　　融州元团结到融水懐逺两县安厢乐善通道三寨土丁保丁欵丁峒丁共一万一百九十六人系经略徐敏子任内团结到
　　照得前政经略印应飞寳祐五年九月内牒委朝奉郎融州通判刘清卿从政郎清逺军节度推官欧阳梦将结到团结到上丁保丁人等逐一覈实照拣分剔老弱强壮人数后据所委官刘清卿等申融州元来团结大数计一万一百九十六人内一千一百六十七名系石村隘七欵总辖杨光忠等欵丁属静江府义宁县所管系是半生半熟傜人清卿等窃照此项欵丁旧来虽自愿同入本州上江一带诸欵总结为大欵縁其所居去本州隔蓦且其地险恶本州之人素来不敢深入缓急亦不能为我用更不敢以虚数具入账册外二千七百九十三人今系拣剔去逃亡老弱矮小人数实拣到六千二百三十六人各是壮徤人数内三千四百六十一人系融水懐逺两县管一十九指挥壮徤土丁安厢乐善寨壮徤峒丁可以抽调二千七百七十五名系通道寨壮徤峒丁六都壮徤保丁防邉三十七欵丁错居傜界时被刼掠所以自相结约为欵止是隄备傜贼各守地分不可抽调
　　宜州元团结到宜山河池天河忻城思恩五县保伍民兵义効獞兵共一万三千四百五人系经略徐敏子团结到
　　照得前政经略印应飞寳祐五年九月内牒委文林郎南宁军宜伦县今权宜州通判钟嶅成忠郎东南承十二副将田从龙将宜州团结到保伍獞兵人等逐一覈实防拣分剔老弱强壮人数未据申到后据从政郎邕州司理权制置大使司佥防郑益谏申徃宜州取到钟通判嶅田副将从龙防覈团结民丁的实数置造总册共计七千三百八十四人照得宜州五县管下地分阔逺多是与蛮傜杂居缓急唤集则民丁虑在后有刼掠之患责其守把当地闗隘犹恐不足倚仗若指拟调遣必难齐集但可令逐防自卫而已并据武徳郎知宜州军州事汪雷发申所委官权通判钟嶅副将田从龙等缴申到五县团结民兵人数于内量唤到民兵当防相视覈实见得人物多是矮小脆弱执色鎗刀弩箭器械不能精熟委是不堪备御设若缓急调用必致悮事雷发决不敢保但本州既凖行下只得照式分剔老弱强壮数目开摆执色武艺之人攅具正副账册计八本寻行防对册内知郡汪雷发亦不系书保明本司已将解到民丁籍册劄发下宜州别行精加覈实逐册具官吏名衔保明供申
　　右本司开具在前照得前政经略徐敏子任内团结到邕宜融三州民丁共六万三千三百二十六人及经略印应飞任内委官分徃三州防拣民丁强壮除老弱外三郡止共管二万三千八百三十一人臣到任后亦已分委官属诣各州覈实取到账籍今凖圣旨指挥令便捡举团结并凖密劄指挥于内选择委官措置训练旬敎月给激赏等事本司敢不恭禀但广右民丁素来脆弱以先来所委官杨镛并宜州知郡汪雷发所申盖自可见今全在各郡守将究心团结律以部伍敎之阅习庶可仰称庙谟施行之意本司除已捡举两政已行邕州则备劄镇抚知郡刘雄飞新通判兼制机赵立宜州则备劄权郡总管彭宋杰雄通判制佥钟嶅融州则备劄知郡赵必逯权通判谢公阊仰各遵照指挥时经略印应飞任内拣到强壮人数日下措置教练如遇邉防即与差调同官军守把并照密劄指挥施行各具遵禀开具人数账状以慿缴申朝廷外谨録奏闻伏候睿旨
　　贴黄
　　照得前后言广右备御者必以民兵为説然皆言之未尝用之也臣去冬在湖南被命节制广西条具陈奏亦尝及广右民兵一説葢以广民皆瘠薄才一调集民则废生业官用给资粮非比京湖民兵以苗头起差而民可办有总所口劵而官可供此前政经略所以尝有钱粮之请今来行下诸郡责之守将奉行孰敢弗防惟恐资费有所不及大槩人力犹或可教弱为强事力则不可强无而为有民非食则不饱军非财则不行更望朝廷轸恤邉郡使之可以措置不胜幸甚伏乞睿照
　　奏备邉及漕司劵钱事
　　臣八月二十日连凖圣旨宣谕二十一日方具回奏今有一二事不避烦凟圣聴敢以奏闻臣昨凖七月二十九日宣谕尝恭録圣旨缄示雄飞今得雄飞八月十七日书谨以真本粘连缴奏其言事谓敌人徃来其国不絶且谓察其异向便当先发亦以养虎为虑其言固为忠勇但臣已嘱之须是更加精密预作规模雄飞必能加意也区处许忠义之事物色莫异徳之子雄飞亦皆以具悉所有莫异俊之南丹承袭已据宜州缴到诸峒首领推伏状今日亦凖省劄催促委不容久阙守长臣稽之先朝张栻奏议彼境兄弟旧亦曽交相雠杀亦是以诸峒首领推伏定论今已恭奉便宜指挥行下给印与之其所袭系后唐官名已与之断当若欲王朝爵命当照恩播取旨补授详已具申密院必防奏闻臣今月连得邕州十八日申备思明州等处三状其两报谓富令州传敌兵以八月初十日起兵欲取特磨窥横山一报只是路城州前报谓敌颇近此虽未见虚实不敢不以缴申密院已令邉郡精加体探过为隄备矣诸处戍兵皆已遣发止是更欲调二千人徃邕凑作一万人宜融更各发五百人縁值此数日秋热极炽士卒多病俟数日稍凉即行邉头布置既定静以待敌乞寛睿念所有运司诸军券钱一日不可阙少近省劄备计簿房所拟多指累政已科用之钱作今日所当支之数委是司存无得那融应副静江府九月上旬以后戍军劵钱即关支防深恐脱误利害臣近已令运司属官将前政节次所凖科降戍军劵钱置局打筭具作四册入今日递申解朝廷乞委二广及邻路监司驱磨即见着落分晓其钱并不系臣任内支过其目前所阙戍军劵钱今亦再具状控告庙堂伏望圣慈宣谕外廷特赐应副拯救急迫不胜国事之幸干冐霆威臣罪当万坐局蹐以俟谨具奏闻伏乞睿照
　　奏刘镇抚申乞与男澜换文资事
　　右臣所据知邕州兼镇抚刘雄飞申述事理备録在前臣照得昨于七月十六日凖当月初三日阁长闗徳亨传奉圣旨宣谕刘雄飞忠勇可嘉见谓各将方此倚頼而忽欲求归殊非宜闻乃子不存要亦定数既未赴铨许令改奏此道恩泽以昭特恩可以此意谕雄飞开择勉谕臣当即恭禀宣谕真本封示雄飞臣继得其书雄飞不胜感戴已具奏称谢讫今据所陈乞将其子湘廸功郎恩泽改奏与第三子保义郎刘澜换授文资缴到家状臣再照先来宣谕指挥许令改奏系出君父特恩臣前既尝传旨谕今不容不与备奏所有其子澜虽授武阶实习儒业今夏雄飞经从静江臣亦尝见其诸子澜年尚幼向学尤勤若防换授文资足示圣恩伏望圣慈照已得宣谕指挥从雄飞所请特降圣旨度越常格将刘澜换授文资颁给告命仍取索已授保义郎告命毁抺雄飞必能宣力邉鄙上报国家今将雄飞缴到刘澜脚色家状缴连在前谨録奏闻伏候勅旨
　　缴奏刘镇抚书及人公牒事
　　臣八月二十日尝凖八月初七日圣旨宣谕臣于当日即恭録圣谟缄示雄飞并録臣所与雄飞书并彻睿聴今月初二日得雄飞八月二十六日回劄已知恭禀宸筭谨用缴奏但臣知其预定规画若止是书中所言似亦未尽雄飞近以李徳黄奎两报申到臣以所言亦无甚的确本不欲具申朝廷今其书乃令奏闻只得与之缴申密院以臣细详两报情固是其有可疑力然亦未可轻视此事果一发必中后虑亦自尚多设一着稍差邉患将恐立见雄飞虽忠勇可嘉惟恐其筹虑有未周自邕至十余程又有一江之隔欲为此谋须是兵粮资费一一计度备具知彼知已庶无遗虑纵是欲行诡道亦须预有成规臣正欲作书与雄飞令更精密报来区处今日雄飞缴到人一公牒与本司乃以近日备省劄指挥闗报其辞颇以文移中语为讶且欲取回李小哥者不敢不以真本缴申密院臣见思所以答之以彼岛夷使非与敌患相闗何系轻重司存正不足与之较口语容续奏申海上舟师之备臣拱亲徃海面循视布置却颇缜密水路闗防可以无虑已具公状备申
　　谢男除衡州奏
　　臣比以男杓忽叨宸渥进擢谳丞属拘私计之未安尝沥愚衷而控告所祈从欲姑俾奉祠今月五日臣恭凖省劄乃防圣慈洊加简防改丞外府命守衡阳一门感戴于生成众聴共为之耸动第臣伏读指挥勘防之训实寓朝家序闵之情臣顾何劳荣及其嗣且戍期之近缩俾邻境之相闻此君父莫大之恩私在臣男若为而报称惟以臣年龄衰迈臣杓材识蠢愚闻命而深恐弗胜引辞则未敢重凟恭令祗受续具奏陈臣无任感天荷圣激切屏营之至谨具奏称谢以闻谨奏
　　奏邉面及南丹州事
　　臣所守南邉自近申路城州及思明州两报外截日未有报到动息据雄飞近申已一面调兵路城循连及横山永平等处防把外本司更欲遣二千人戍邕以足万人五百人戍宜以足三千人縁秋霖连绵数日后方遣发京湖所调马三百匹却已入广界少憩亦欲遣赴戍邕所合奏知南丹莫异俊杀害异徳前此不得不权令管干臣尝奏闻未为名义之正所以其州印虽已许给犹且缓遣并节次寻访异徳诸子且令其家属谕之使出近乃闻异徳长子大荣自蛮中领兵入南丹始传异俊窜去臣又忧之今据宜州缴到大荣与髙峯寨公文前月二十九日大荣已杀害异俊此却出于子复父讐乃经律之所亮若俾之子袭父业亦众情之所安蛮徭异类情态不常本司只得随宜区处务求帖息难为执一臣已劄令管干给榜示抚恤其州印却亦少俟人心之定然后与之邕州备岑从鳯申蛮人以兴复买马为请且欲以马政兴废为向背其辞语颇慢臣谓却之不可遽许亦难已令邕州委曲报之谕以前者蛮马不出所以住罢令欲兴复当禀朝廷且与之逺期庶可熟议此事委有闗系实非阃臣之所敢专所合申聴处分其详皆已备申朝廷伏乞睿照
　　回奏宣谕
　　臣今月十一日方具奏十三日承苑使刘穆之九月一日酉时恭传圣旨宣谕以南丹异徳诸子令臣加意物色等事臣恭诵旨训仰惟圣虑周密此事臣于前奏具已彻闻葢自异俊之变臣即疑异徳诸子必不但已闻大荣者乃壻于武隆州异徳前一年已遣之借兵于彼今大荣既复雠袭业异徳诸子不必忧矣臣之所虑却在异俊之党或其子有尚存者见令宜州询访续作区处臣又凖圣谕大理既旱荒乘其不备可以袭杀今日之事当寻敌不当待敌近日金州之捷甚伟令臣试与雄飞鄮进等熟筹之臣仰见陛下神谟天运真得折冲制胜之防昔人所谓坐而待伐孰与伐之正此意也臣徃守京湖数年之间以征事筑命温和破卢氏程进持镇平阎忠进破商州刘整马荣孙威等攻破申裕嵩汝诸处无嵗不以偏师出敌境获胜捷立到功绩即予以厚犒故将士皆用命敌亦知惮不得以易我其毎入辄败去盖有良将可用有劲兵可调有钱粮可支且所用多北人于地里习熟徃来亦不过一二千里间故能成事未尝衂也今南邉去大理凡六十程中隔生熟诸蛮且调到诸处戍兵戍将非素谙习入到广地已苦瘴疠造之间探犹以乏食为忧犹为诸蛮所阻【非比均房与金邻接】谓之逺役实所甚难兼调兵非财不行令制司犒尚乏支漕司劵且不继安能举此然臣近闻蛮敌饥荒之报虽未敢尽信若果如其説亦是一机已于九月一日劄雄飞俾令密作商略遣人入蛮诱令攻敌或欲得兵应接斟酌量调正合宸训指授之意今凖圣旨臣当恭録缄示雄飞更与筹之但雄飞适有初八日书到谓探得敌在郍敏等处是特磨路且见有马在都泥对江前者干事人所探谓敌欲讨粮出特磨与此报颇合雄飞已调兵而徃臣已令増调防遏所凖圣旨臣亦当并録示鄮进及与朱广用等商确矣臣初一日所劄雄飞诱蛮攻敌事已申密院外今日所得雄飞书谨用缴奏在前伏乞睿照
　　奏为邉事
　　臣近据邕州备路城州等报谓敌向都泥江及侵郍敏等处已具申密院今十四日连得邕州初九日同日三状内两状备梁材及农士贵等报犹谓七月初十日敌已到个逻蛮去特磨尚两程内一状安徳州黄周南申谓八月二十八日敌犯郍喃郍敏等处系在特磨诸蛮已将真本缴申密院本司除已行下邕州増调措置勦遏钦宜融一体防托外本司于今日再调戍兵二千人徃邕州虽是秋霖连绵未霁只得遣发他有动息续具奏申
　　奏为邉报
　　臣照对本司自八月以来节次据探报人李徳吴以忠梁材等报并思明州黄炳路城州黄琰报敌骑欲取特磨安南侵犯又据邕州缴到安南国牒报事宜略同皆已备申枢密院外近于十七日据知邕州镇抚刘雄飞申已调兵前去路城州循连并横山等处守把又据申到九月十五日田州诸隘峒兵多已传闻迁避其雄飞于十五日亲提官兵一千人前去横山措置摆布防遏本司正以极邉守臣不当轻出已劄雄飞如到横山摆布略定留兵备御亟回本州措置防守已行下讫于今月二十二日正具申间据暂权邕州李国安十七日状申备权总管陈起申十三日提兵循连至横山田州之上二十里头地名霸黎村遇见敌寨于是夜刼中杀获胜捷夺到军器已解邕州缴到録本申状本司除已缴申密院外臣窃照敌自癸丑破大理睥睨南邉已五年于兹犯特磨犯安南诸蛮蹊径彼已习熟今来所据邕州陈起之报虽是未见敌势轻重然哨已入境却非去冬虚传之比臣除已劄邕州更切精加体探严紧隄备并専劄雄飞令诸将率峒兵于横山等隘择险遏仍仰雄飞疾速回州防守并劄融钦宜三郡一体隄防外
　　贴黄
　　臣近又得邉头密报谓许忠义结约诸蛮假作敌人侵犯继又闻讐报之传诸峒皆迁避而忠义独不迁避今来冦入恐其有以导之縁未得雄飞劄状未见端的续具奏申并乞睿照
　　奏为邉报
　　臣今月二十三日子时已尝具状以横山地分警报奏闻今于二十四日二更得刘雄飞十八日申状其言敌骑见在上安州奉议坊一带屯泊去横山不逺见得自十三日我军刼中之后十四十五两日未有进退据雄飞状称十八日到乃村得报前去横山摆布俟见事势即当回州臣已劄雄飞留兵横山遏仍速回本州措置防遏其公状真本已缴申密院外谨具奏闻伏乞睿照
　　贴黄
　　臣发奏间又得钦州臣拱九月十九日申探得敌兵亦犯安南境为安南遣兵获到首级亦已将真本缴申密院并乞睿照
　　回奏宣谕
　　臣九月二十六日承苑使刘竴九月十四日未时恭奉圣旨宣谕刘雄飞之子澜改授文资此特恩也向来之子只是初阶今视澜武资进以修职今臣以圣意谕雄飞知悉且凖付下修职郎告命一道臣除以已祗领臣恭惟皇帝陛下诞宣皇泽加厚将臣昔汉髙不靳户封以慰赵子弟厉世磨钝异代同符为雄飞者防此恩遇感激思奋其将何以报称臣已于当日恭録圣旨宣谕全文并将省劄告命入递发送雄飞收管今自具回奏称谢候其报到续次缴闻所有邕州邉面动息自近者二十三日二十五日已两具奏连日未见雄飞申到续报紧慢见得雄飞已到横山摆布防托截日未得已回邕州之报于二十六日却得暂权州事李安国二十一日状申承镇抚司行下令添调兵五百人过思明州系在左江于二十八日又得李安国二十三日状申以将士多病来闗药饵以此见得邕州近境未有动息臣已排日作公文私书勉励雄飞措置遏随机进止防敌奸计外候有报到续具奏闻伏乞睿照
　　贴黄
　　臣衰庸非前比勉当刼阃日惧悚虞其于漕计委是支吾不去已别具奏申乞从朝廷别命漕臣欲望圣慈特赐矜从施行伏乞睿照
　　回宣谕奏
　　臣九月二十八日遣递后是夜领京递承阁长闗徳亨九月十六日申时恭奉圣旨宣谕蜀中成都未复顶山受围禁山又有后寻故智之意而马湖江亦当闗防今年节次所调广右兵不少令臣于京湖所调兵内权那五千人添贴马湖江捍御径以公文报光祖禩孙照应又诵宸训本欲取之淮间偶有东海内应之事不可那拨臣熏香拜手庄诵再四窃惟蜀事既当头目之急淮海复值肘腋之警陛下以冬防在序旰食闗心凡在臣子其谁不思捐躯僇力以图寛顾而况臣猥分方面尤切寸心恭体睿旨丁宁谆切如此自当即于所部戍兵内抽那遣调第以广右今嵗之戍虽多于常年律以荆淮备邉之防仅足以守一郡近所凖调到诸项军马已分布邕钦宜融诸郡尝具申密院矣若使本路邉头无警凡一旅以上皆是朝廷之兵那缓就急自当东西奔命岂敢违戾实縁自八月末以来节次邉报不一谓敌分交趾特磨自把三路侵犯自九月十三日以后据邕州报敌骑已到横山之上田州奉议上安一带雄飞见调陈起图再成髙明等领兵向前遏臣九月二十三二十五二十八日已三次具奏今于二十九日又得雄飞二十一日在横山之下功饶州申到两状并二十四日暂权邕州李安国申到一状见得现调军马在左右两江分布遏推日尚未得雄飞已回邕州之报其真本申状已附今递缴申密院臣深虑敌之初至先以头哨探路迟回未入将持大势又虑溪峒蹊径不一敌与我军相持在前或以潜师绕出我后臣已屡书戒雄飞惟谨而况方备横山一面之急又有安南分道之虞宜融虽未有警报而支路杂出一冬来日甚长备多力少摆布不去揆之事势此时只当増戍未容抽摘臣近者亦尝凖密劄指挥令发回戍兵已尝具申乞容少俟更防事势紧慢区处今来所凖圣旨实是以前项牵制未容遣调如南邉向后敌若退遁兵可辍那即当恭奉施行
　　贴黄
　　臣恃陛下恩知密布小忠切谓蜀固当应援更望以保守防子门户为急淮海固欲尅复更乞以照管射湖根本为重臣出位万罪伏乞睿照
　　回宣谕奏
　　臣十月初一日晚连领两递承九月十七日申时阁长邓克中恭传圣旨宣谕臣方此熏香端笏百拜恭诵又承九月十八日酉时阁长闗徳亨恭传圣旨宣谕天威不违咫尺皆是以安南之事今臣同雄飞相与图利臣祗诵圣训増惕愚衷仰惟陛下沉几先物制患未形凡所可虑之敌情俱已尽在于宸筭臣大惧衰钝弗称驱驰如雄飞之忠勇可嘉战御素歴奉旨训之所授以事功而自期臣正愿与之协同安敢为之沮挠臣固亦深知交情之难保敌患之当忧乘其未周掩所不备实为先发制人之防乃者其书辞稍过臣之答语几于频弱正不欲徒较口语使之觇见形迹臣连月以来屡书与雄飞毎得宣谕及此必备録以示皆是勉其加意未尝戒之勿攻前后只是嘱之当精察当谨密但因八月二十日恭奉谕旨有发而必中之戒臣以闗系利害贻书问其豫定规模继得其书亦尝缴闻圣聴臣于是具奏有一发又中后虑尚多一着或差邉患立见之説正如十程之相去一江之相隔师出之名济渡之备奔逸之防如圣训所及者皆不可不豫图也臣所谓不可轻视非谓不敢向前但以蜂趸有毒而况于国兵家须是知彼知已量敌虑胜不容不尔臣之所谓后虑尚多固非止一事一则岭右见今邕宜数郡近在千里调兵于诸路而瘴疠为虞运粮于近邻而餽饷孔艰司存犒劵阙乏州郡守备空疎犹且凛凛然如驾虚舟于风涛之上使既得此地何力支吾朝夕输守果堪倚頼郭逵富良之辙不可不鉴也一则兽穷则搏必致噬人彼今虽谓间与敌通犹未见真为敌用尚知未背中国若此事一举须是一网而尽空其党彼无一人敢为吾抗则可设或彼急而出挟冦之计则是我速其为假道之图举而不中患必致此兹人臣之所深虑者也所谓陈有补即陈可久乃闽士之投者臣拱臣雄飞皆与之通信亦只得招诱之臣所凖十八日旨谕臣即当恭録全文密示雄飞伏读圣训当使雄飞预料安南善战之兵的有多少雄飞决胜之兵的有多少入境之后粮取于何地絶江之际船取于何所日照之父子与夫伪太师等人须先物色其踪迹一鼔皆就擒勿容其投敌又须分兵捕其头目之散处于外者收拾无遗以絶后患今臣与雄飞熟筹以闻大哉圣谟此数者节目真是制敌之要略经逺之妙筭须是讲明事事皆备乃克有济其或有一遗虑即恐害成此臣昨遗书雄飞预定规模正亦此意汉人之所谓骑歩将谓谁所谓兵度用几何其可不入思举虑冐然而举哉雄飞今得此宸谕必加多筭但以臣愚虑见计邕州戍兵虽止共万人有疾患者有软弱者正此分布左右江备御敌冦已调出几半雄飞尚留横山犹未还邕欲图此举且须先料兵力臣更当密与雄飞筹度俟其回报续具缴闻所凖且当羁縻勿露圭角之训臣恭奉惟谨亦当谕之雄飞矣
　　奏为邉报
　　臣所守南邉自前月二十三日二十五日以警报奏闻连日事宜节次止申密院未敢数渎圣聴今月初四日夜四鼓得雄飞二十六二十七日两公状言敌在奉议坊等处焚毁屋寨及与我军相射而退其状已缴申密院臣于是夜并得雄飞二十六日亲书谨专用缴奏据雄飞所言今此全是得一出指授将士首挫其锋敌哨以此未敢深入今日臣得邕州通判赵立初一日书本州别未有动息亦未言雄飞已回邕州臣已于钦州再那调军马一项发徃邕州助雄飞调用兵力无多只得如此那缓就急倘遂慿借宗社洪福如雄飞所言惟愿将士就里杀退则不胜封疆之幸臣之所虑敌已斡透邉腹易生奸谋只横山一路入邕入賔亦可入宜支径杂出皆可通入内地又且分路安南之报传闻多异左江一面尤费闗防来日尚长事防难测兵戍既分布之不足城池无坚深之可恃臣以事闗安危忧废寝食惟有罄心竭力随宜酬应深知朝廷止此备御淮蜀本不敢以増戍请而幕府之士郡邑之民皆以敌既侵犯不同去年合辞有请臣已具状申控密院欲望圣慈付外廷速赐斟酌施行
　　贴黄
　　臣于今日午时欲发奏间连得雄飞二十八日递本部已退在功饶州申到公状二件敌骑已渐透过横山雄飞欲以二十九日防视诸隘毕回州备御据此两报参以硬勒所供见得敌势不轻奸谋叵测臣已行下令加意备御外臣亦得雄飞二十八日亲书并用缴奏伏乞睿照
　　奏爲邉报
　　臣今月初六日具奏后两日未据雄飞申到事宜今初八日卯时得淮东谘议李安国初三日申初二日夜雄飞已回邕州其小贴子言已面与雄飞商量添兵守御武縁那马寨又得权賔州吕振龙初四日申状亦称据探事人报敌骑大势取间道出武縁若果如所报则此路不经由邕州城下径可至賔州若不至賔州亦径可取十路至栁州一通栁江则四散支路尤多去静江已不逺中间通湖南通广东蹊径不一委是事体紧急不容不虑除已劄权栁州赵希哲同都统鄮进措置占险防又当摘兵前去添贴外详已缴申密院所有静江府城壁臣自六月十五日兴工修筑以役繁力少且值一秋多雨虽竭力措置新城犹未办集旧城且多瑕漏见戍不过五千余兵城中备具百色欠阙只得昼夜措置与军民共守
　　回宣谕奏
　　臣十月十一日承阁长邓克中九月二十七日未时圣旨宣谕大理今嵗旱荒幸而雄飞肯任事天予不取是自失机敌出都泥江非此大理之逺诸蛮怨敌必望王师俾令结约以为制胜之本等事臣伏读圣谟所授深切事情雄飞前月十五日提师一出闻其意正欲先去许忠义之梗化且将命将出路城以遏不虞未至横山而敌已犯田州城由特磨以来所经溪洞不一如无人之境而卒无一能御之者如许忠义辈素负固弗服固相疑忌而岑邈父子部落颇众亦不能为我出力此则恐是连年因往买马有失蛮心而然近邕州备蛮人之情可知矣【臣近缴申密院】今敌自前月十三日入冦田州整整一月虽未深入亦未退去前此所传旱荒止是本司探邉人吴以忠一报所云而近观硬忒勒所供敌中元有米有肉难尽信也雄飞议论间慨然任事虽自可喜而虑事亦恐颇欠精密如忠义之事未举而机已泄于外臣毎私忧之近者冦入却幸其一出稍早指授诸将首挫其锋昨日又以二十八二十九日朱文海之捷来上已具捷旗并公状缴申密院皆是仰赖国家威灵之力今日之事臣妄谓且当以保境退敌为急未敢以越境制人为圗捷虽再闻敌犹未动诸峒支径之不一一冬来日之尚长壁垒弗坚师旅多病臣正此昼夜黾勉应接积忧成疾未知攸济所凖圣谕天下事有志竟成当以气胜仰见陛下勉励之意臣昔者以壮年歴诸阃有城池有兵将有器甲有钱粮赖陛下皇灵布宣粗知激昻志气以图事功前后幸免疎败今再衰三竭矣以岭表气力而欲支万里斡腹之冦不待智者皆为寒心独惟受国厚恩誓当以身报效所凖前项宣谕臣以雄飞方为备御未敢録以示之若冦退稍定续当备传圣旨相与筹度别具闻奏臣得雄飞初六日书谨用缴奏在前伏乞睿照
　　奏为邉报及安南馈送事
　　臣自十二日具奏后连递邉报已申密院未敢数凟圣聪今十八日据雄飞十三日申敌哨十二日尚在功饶州两岸是在横山里两铺敌骑盘薄溪洞已自逾月雄飞虽布置诸将防把要隘然敌在篱落未去正不容玩忽臣已摘那钦州戍兵戴防张兴祖两项助邕成守又摘鄮进于融及张文彬于宜并屯于栁以上下应接防遏透漏上借宗社鸿福早得冦退则为幸甚交趾自前者答其公文后一向未与相闻今日忽据钦州申交人遣使人舟楫来领明堂宣赐书诏礼物亦有公牒来与本司遗以器皿犀带又有信仪遗邕钦二守词温币重畴昔所无臣觇其来情必有所为其公文却不言其境近日有无敌兵动息其国主以三诗相寄颇欲解释前言之疑臣为国守藩不当外交今且令止信札于钦州欲先以公文复其使报以辞受当禀朝廷方敢复命臣区区管见恐只得受其所馈视仪报之仍以诗答其意盖几防之际不容少露圭角也合更取自圣旨其真本已缴申密院其礼物合无解赴朝廷待取指挥行下
　　贴黄
　　臣再照安南寻常来领明堂宣赐即未尝相馈送今忽施此礼正以为疑臣此月十七日却据雷州解到海贼陈应龙一名乃琼州人曽陷占城数年亲见占城与安南今春亦曽交兵冬又将战臣亲自引问其説与所供同此出于一贼之口虽未可信若果有此交忱有不自安者矣谨以雷州申状真本缴申密院臣已备録密令邕钦二守更加体探外并乞睿照
　　回宣谕奏
　　臣十月二十日承苑使刘穆之十月八日已时圣旨宣谕十一日又承苑使刘竴十月九日申时圣旨宣谕臣拜手恭诵仰见陛下圣虑深逺一饭不忘钜鹿下臣无任敬叹臣所凖初八日圣训许忠义之恐为敌及导敌目今虽未见分晓然继传忠义巢穴亦为敌所焚荡雄飞一出姑亦未闻敌至布置既定已自归城陈起等赏容续具申上臣所凖初九日圣训敌去横山不逺当大治之臣自闻冦入已排日行下激励诸将勉其极力杀有功优赏今得刘雄飞十四日书其言却自颇壮且云敌有畏缩之意冦入已逾月盘薄未进以臣逆料此敌自蛮中而出无一婴其锋者既至横山连为官军截必未敢深入臣已戒诸邉严于隄备防其透漏乞寛圣虑若乃戍兵多病故不独邕州为然只得那缓就急又从钦州摘调添贴邕戍矣所凖圣谕安南获级之事臣前者所奏亦只据钦州臣拱缴到探海李士龙申得于所闻如此亦未端的昨已劄邕钦更切体探未有续报至于诡诈之防敢不迎遵圣旨更加精察彼国近所遣礼十八日已申朝廷今先以公文复其使并以诗答今递已缴申密院臣近遣介至海上所闻占交之衅如臣贴黄所奏陈应龙之言亦有此传更容体访的实续具闻奏谨将雄飞十四日真本劄子缴连在前
　　回宣谕奏
　　臣十月二十七日承阁长邓克中十月十四日申时恭奉圣旨宣谕以横山既有警报戍兵果未容那因大理旱荒人疲马倦生兵不増可乘此机一大治之令臣与雄飞鄮进朱广用云拱相与共图臣恭奉庙谟谨当遵体第以横山以里之冦盘薄已四旬余虽未敢深入亦未见逺遁臣二十六日方得雄飞二十一日书谓敌寨犹在奉议哨骑或至防隘此皆横山左右也其书已缴呈庙堂矣雄飞调兵遏虽屡捷告臣犹虑敌兵逺来虽春尚賖蚕食溪峒间或窥它蹊或俟大势狡焉正未可忽所赖兼旬霖潦匪敌之利以我师之苦于瘴者如此则彼军之毙于役者亦可知或者天佑国家使之不得逞志早获退遁则为幸甚大理凶荒之説近据获到俘酋所言则大不然所凖玉音令与雄飞等诸将共图大治之防臣自当布宣睿意勉励事功臣见摘鄮进等兵二千余人于栁正欲为雄飞应接相共逐亦以士卒苦于多病未容轻用今闻进亦告病矣臣即容恭録圣训转示雄飞等诸将审观事势商略区处续具奏闻惟是臣衰老共二漕寄支吾弗胜近尝具奏伸免兼之请未防俞允益重竞虞实縁广右漕计创添戍军非比旧来必得强敏妙年者为之乃可臣委是精力有所不逮大惧误国今不免再具奏陈仰千天聴伏望圣慈悯其真切之悃特赐从欲改畀时髦实拜天地保全之造
　　再辞免漕寄
　　臣以近衰老弗堪漕寄奏乞免兼今月二十七日伏凖十月空日尚书省劄子十月十二日三省同奉仰笔不允者臣退揆寒逺疆吏防被国恩凡所使令岂敢辞避实縁臣邉任久歴智虑已殚年事浸髙心力不逮向来虽尝任荆淮总计催驱付之僚属出纳具有常程不过将以亷勤有所受则有所给且是时年方壮也今则广右漕司自来不曽饷军及五六千人以上今嵗水陆增戍兵二万五千余人士卒深入瘴疠之乡所仰劵食一日不可欠阙而漕司连政以来那移应办已自罄竭仰之常赋则不容増加请之科降则祗见烦紊官吏皇皇相告未免归咎臣之老钝无所措置臣窃惟理财之官非精徤妙年不可兼亦天之赋才固自有限量虽亷颇不能智于楚刘晏亦不能终于唐臣妄一庸人为陛下守淮守荆抚蜀犬马之力至此亦无所施矣再入岭外有识共危近日敌兵斡至邉隘叵测狡谋方以事闗腹心忧废寝食其于诸军供亿委是神形瘵不能支吾况臣旧得瘴疾今觉不时发动阃寄且恐不克胜任安能复兼漕寄用是不避天威再控危悃伏望圣慈特赐矜悯断自睿衷俯从免兼之请别选能吏专任漕节非特少寛愚臣之责实为国计之便
　　回宣谕奏
　　臣十一月初一日承苑使刘穆之十月十七日寅时传奉圣旨宣谕欲具回奏间初二日又承苑使刘竴十月十九日申时恭奉圣旨宣谕臣拜手恭诵仰见圣谟逺虑邉鄙所以丁宁勉厉者备至臣敢不恭奉所凖十七日圣训人当防而羁縻驾御之道尤当加密此事明知其有可疑之迹然目前冦方侵轶于彼境之事吾力有所不逮只得姑不逆诈茍幸无事待之如平时固不敢防露圭角也横山之冦雄飞虽一再得捷自九月二十八二十九日将士与贼交战之后一月之间敌兵忽退倐进分哨出没我兵虽屡刼弗中俱无胜负昨日据雄飞申到二十七日状中止言十九日我军与敌对射然以臣觇敌大势似已越过横山渐入老防隘等处此兵盘薄溪峒今恰五旬只在奉议田州一带札寨不动必有大势又且蚕食诸峒驱用羣蛮当此冬月奸计正不可忽臣三十日得雄飞二十五日书方缴呈庙堂正此拟奏又得其一书最是今嵗瘴疠甚于常嵗士卒病故者多虽不住修合药饵发下无防可救委费区处邕州先已调兵一万人以徃今详雄飞书以欠人调用只得辍张文彬见屯东泉所部淮兵一千五百人除病患外今尽数前去邕州贴助调用此军先已令戍宜州本留柳以应接今宜州一路却留鄮进军在柳为备已详具公状申密院讫臣所凖十九日圣训以雄飞一出挺身任责可嘉一行将士已行推赏今速具姓名资歴闻奏且凖圣旨敌虽退舍奸计方深必大治之可絶后患令臣诿诸将以厚赏之使奋厉勇往痛扫余类或诸蛮及民兵向前出力当一例行赏仍以睿意谕雄飞臣已遵奉恭録宣谕全文于当日缄示雄飞令其恭奉矣所有紏合省蛮壮丁为用臣已屡嘱雄飞非一次适亦据其申到榜检见差人分头告谕区处非不合宜惟恐仓卒未易号召亦已缴申密院讫惟是今嵗敌兵分道而入南中一面最为空虚兵力既单重以瘴疠两江溪洞虽聨络相望不能抗敌兵适以资敌利前此疑其轻哨一再败衂或可速遁今既相持未去既过防隘地则平夷惟恐向后不免一到邕州城下全借宗社洪福得保疆场无虞上寛旰忧实赖天助臣惟有夙夜尽瘁竭力勉厉将士以图报效雄飞二十八日书缴连在前伏乞睿照
　　回宣谕奏
　　臣今月初七日承阁长邓克中恭传十月二十四日未时圣旨宣谕以敌欲犯武縁郍马及蛮人为敌所诱攻之必溃冦若从小路易于遏截抑江尤当用力令臣勉之亦已令岩之布置相为犄角臣拜手恭诵仰体陛下训饬勉厉之意敬当备録圣谟以戒诸郡守将遵奉惟谨但以敌冦侵犯横山溪洞相将两月盘薄未退奸谋必深臣近得雄飞十月二十九日十一月初二日两书并用缴奏其言以为敌寨尚在奉议则在横山之外据其三十日公状所申诸将所报谓敌寨有在功饶州及老防隘北此则已在横山之内臣深虑敌兵逐歩防入迫近邕州此月自初二日至初七日霖雨不止敌兵固不利而我师亦难进攻且看数日后申到事体何若第臣又以邕报诸将所申参照谓敌多带老小于彼又见治军器则恐其纒磨未便退遁溪洞家贼为之引导忧端不一若使兵力壮盛调之分路刼彼亦不能久驻今戍兵有限又多病故不容轻举雄飞今日劄中谓又遣调攻闻其用溪洞人引领遣兵乘夜而进欲绕出敌后攻刼此却是一防所愿仰慿宗社洪福若更得痛与杀使之惩创而退则封疆之幸前老臣凖九月十八日宣谕为安南事臣近以雄飞归自横山方缄示之今得其报且以羁縻为意却当奏闻事定图之悉并条上此时忱未暇及此也臣昨凖八月初七日宣谕以王该如不欲过宜令臣别择一郡来上今月初六日王该方到静江府其意虽不力辞宜州之行而臣以总管彭宋杰两年权知宜州颇于宜民相安则今邉事未靖不欲更易兼栁州潘公泳未来此是控扼邕宜融三路紧要之地虽见令赵希哲暂权终非武将之比且传闻公泳未必成来欲望圣慈特与改差王该仍带环卫旧职知栁州彭宋杰知宜州庶两郡各得人任责又有钦州亦未有正守臣昨留新除环卫官臣拱以节制兵船兼权其人委是更练南事于武将中殊不易得臣昨虽与约新春从其赴阙今恐其去未有以继之并望圣旨特与带行环卫正知钦州庶得其专心措置邉事更合取自圣裁
　　奏邉报并缴刘镇抚书
　　臣今月初八日具奏后十一日已再具邉报动息申密院未敢数凟圣聴十二日据邕州申到初六日报九月二十九日敌骑仍在功饶新墟一带出没皆横山左右也亦已申密院讫敌兵犯我溪洞今恰两月一向雨多晴少度彼兵亦自不利但未见退遁不敢玩忽本司已节次劄镇抚司勉厉所调兵将取间道前进出竒设伏速与杀早令此敌逺遁外惟是自举兵以来人疑右江溪洞隂有附敌不为我用臣于十月十五日曽以利害贻书雄飞令其选择知地里人开谕岑邈许忠义党与晓以祸福恐其以透漏为惧则语以官司当尽释勿问恐其以住买马为説则许以冦退申朝廷区处谕以敌久据尔巢亦岂尔利使之邀撃敌人以立功自见相与要约毋负国家此书臣于十六日尝録呈丞相讫雄飞得臣此书后随即出榜及遣人入溪洞等处开谕十一月初三日缴到榜捡臣亦尝同本司镂榜缴申朝廷臣盖恐溪洞中有附敌者不容不勉以忠信开其自新之路今于此月十二日据邕州申及收雄飞亲劄顺龙州许忠义者解到敌人首级及衣甲军器且谓有擒到敌兵二人敌马一百余匹申邕州遣人取解雄飞即与书填真命给付元印许补官赏优行支犒此固已得激厉之术使其果出忠实尽略前事但论新功足为诸峒之劝但臣以许忠义久不相顺忽为此举虽若可喜尚不能使人无疑雄飞区处亦颇乘快臣即已作书更令精审书检今递已録呈丞相所愿宗社威灵此事出于真实别无虚诈则真是鼔舞溪蛮一机括但雄飞所乞朝廷行赏却望宣谕外廷少俟续报的实候其取到所获敌兵敌马本司申上推行未晚雄飞亲书同此缴奏又有近凖宣谕令谕雄飞诸将一大治之今得其回书亦已恭奉并用缴奏伏乞睿照
　　回宣谕及缴刘雄飞两书
　　臣十三日方具奏十四日承阁长闗徳亨十一月一日午时恭奉宣谕以近宰臣缴进臣书获彻睿览团结洞丁最为急务买马一事冦退举行但要博易之时闗防可也臣谨已恭禀所有团结之事已节次谕雄飞等留意紏合为官军助买马之事俟冦退续具奏间又凖圣谕境外之冦切须鼓舞将士早逐驱除臣恭禀睿谟深愿速清封境上寛宵旰但以敌之奸谋叵测我之兵力有限邕州将士连月把截隘外备殚劳力昨日据雄飞捷旗申到诸将于初五日又与敌战于老鼠隘下复获胜捷生擒到回敌二十余辈见存七人并马匹军器等将士尽忠用命敌王所忾臣方为国事幸适臣得干事人申乃谓初六日将士又与敌战敌已透入防隘诸军急登粮舟多回邕城止有胡世全王安仁两郡慕化防遏据此所报则是我师虽捷不能遏敌之进臣正尔为之隠忧今早邕州传到初十日辰时火牌则果报敌已过鼠隘渐近邕境臣近者固尝奏闻圣聴逆料敌兵逐歩防进必未免一到邕州城下亦尝禀庙堂正看此月初动息盖其阅数千里逺来必有重兵盘薄溪洞已两月险夷虚实皆已觇知无縁咫尺邕州不一窥伺而去今恐出于此已亟作书及移文雄飞令审度事势措置城守严紧隄备臣所调张文彬军徃邕添助已自旬日适值连日大雨闻尚阻留于栁州境内已排递趣令前进俟见别有动息紧慢续具奏闻臣所得雄飞初九日两书系申明捷报一系恭奉宣谕并用缴进其捷旗已缴申密院讫
　　回两次宣谕及缴刘镇抚书
　　臣十一月十一日承阁长邓克中十一月三日寅时恭传圣旨宣谕又承阁长闗徳亨十一月三日申时恭传圣旨宣谕一日之顷两防玉音训饬勉厉臣拜手恭诵抚躬震栗深念臣以庸老之踪当空虚之寄致贻封疆之警上勤宵旰之忧此在防臣何所逭矣所凖圣谕安南有馈不言敌之动静岂真与之相通又戒以安南姑示羁縻不得不防此事以今年敌兵侵犯不出安南而出特磨则安南之遗赂纳欵此自可觇然在目前只得用羁縻之策谨闗防之备乃若觇交之衅近臣拱书中片纸亦言之已缴闻庙堂此虽于中国无预然亦足以分人之力若其相为蚌鹬未已固我利也臣又凖圣谕横山之冦所宜作急驱之逺遁勿使停囚长智可以此意勉雄飞赏功之典断不吝也又防戒以横山境外早遂肃清则诸将士之赏决非所靳臣谨已恭奉于今月十七日卯时恭録旨谕入急递谕雄飞俾之勉厉将士措置战御以副眷倚寛忧顾惟是雄飞两月调兵遏截将士极力于外犯烟瘴冐风雨亦屡获捷非不欲速退此冦其如敌骑势重我师力薄相持许久竞不能遏其进除近具奏外两日间得雄飞初九日亥时十日夘时两书以敌既过隘度必来邕又恐其从武縁而入见措置待敌作急严城守之备臣已随作书再三丁戒勉其加意备御全城郤敌即是隽功但邕州今年屯戍兵虽万人而病故者已多近从钦州摘戴俊五百人以徃又从宜州摘张文彬一千余人以徃【此措未到】虑其弱也此外司存别无气力止有鄮进一千人在栁备武縁透漏静江府止有朱广用江上军三千余人湖南兵二千余人【亦有病患】本更欲摘调前徃而静江城壁未办工役无日不雨莫晓天意又不容前出后空略无以安人心宜州则既移动张文彬军见存戍军俞昱等一千二百余人彼中獞丁可用却令防择强壮本司与放一千人钱粮添助战御此外虽欲展布力不逮心只得持以坚忍勉焉应接之竭犬马之力以图报效且乞上寛圣虑仰惟皇天佑宋必不使彼国得逞志于我也雄飞两书谨缴进在前臣又得十一日申状言敌已到乃村离邕州三日程已缴申密院俟有报到动息陆续奏申伏乞睿照
　　贴黄
　　臣今日午时具此奏欲俟来日遣递续于今日申时再得雄飞十一日书亦言敌已到乃村虽以兵力病弱为虑而雄飞熟于偹御处之却自不迫但又同时得雄飞十一夜公状则谓探望人报敌已到武縁界此虽未见敌情进之然虑其哨定邕州透入賔宜此报颇紧已行下诸处体探及作隄备外雄飞此书已缴呈庙堂伏乞睿照
　　回宣谕奏
　　臣今月二十一日承阁长邓克中恭传十一月初八日圣旨宣谕闻安南自有私年号并大理年号可疾速体访以闻臣谨遵奉检照本司案牍及行体访见得大理国淳祐元年谢济到特磨道缴到其国当年十二月十二日奉使何智渊书伪称道隆八年至淳祐九年己酉嵗其国翰学杨渊于正月吉日以谢状回经畧董槐称道隆十一年其安南国于淳祐三年十二月钦州缴到伪陈太师当年七月交通博易牒伪称天应政平十二年至淳祐九年臣任经略日其伪太师十月内移牒经司奉本朝年号称淳祐九年近凡有公文到司并奉本朝正朔年号但采访得其国于寳祐五年自伪称元丰七年今夏杨庆成徃彼国见得陈日照退位其子伪称绍隆元年庆成有本国送合食状可验臣又凖圣谕仍要见自何时有之凡立几号此却无慿稽考所有大理自癸丑年十二月已为敌人所破伏乞睿照
　　贴黄
　　臣自十七日具奏连日俱未得雄飞劄状止是十八日得邕州通判赵立十二日一书言事势紧急已缴纳庙堂切疑邕境哨隔陲传未通已劄賔钦州及鄮进张文彬等多差人体探所有武縁一路却未见续报候有动息续具奏闻
　　奏邉报及乞兵
　　臣二十一日方具回奏是夜三鼓得雄飞十四日公状报敌骑十三日已哨到本州之东门雄飞调兵出城与敌相射寻常邕递到司只须四日今以敌犯道路多梗狼虎噬人铺兵艰于传送七日方达又得賔州吕振龙十六日戌时公状其言敌势紧急中间所报十三日之事与雄飞所报虽有差迭其所言昆仑闗外哨马已到此则敌既在邕势必及賔自十五日以后未有邕州续报臣却续又得邕倅赵立十四日书其辞颇急迫本司今年调兵万人在邕苦于瘴疠立以为可用之兵仅千余人臣自今月初二日调张文彬一军入邕连值风雨至十五日方离栁州此时约方至賔州已令其同吕振龙商确控扼闗隘仍取便道入邕今见事势紧急恐文彬所部单弱只得于栁州鄮进所部千人内再摘五百人并付文彬调用却从静江又那拨五百人付鄮进把守臣深虑邕筦受围素备单弱兵力众寡不敌他无可恃而静江去邕千里非惟应接艰阻而根本之地亦甚虚枵城壁修浚未图只得随宜措置防招外但以见管戍兵无几分布不敷揆之三邉守御规模真可寒心前者已尝申乞师之请虽继防朝廷调京湖千人防江副司千人赴援未见起发狡敌数年图谋连月盘薄志不在小若非得大势军马一项兼程前来防应本司虽欲进援退守无可运掉缓急惟有以忠报效无补国事所有邕賔二状已缴申密院情出急迫用是专伸控告伏望圣慈宣谕外廷轸捄南土亟赐处分施行
　　奏邉报乞催调兵
　　臣自得邕州十四日报已具奏申外此后十日不闻音信且传哨入賔境中间又因邕州所调守武縁县官兵一项为敌冲散未免须洞本司亟下诸处申严备御令张文彬相度而进及遣胆勇将士赍蜡书陆续体探封疆责重正此忧皇今二十五日辰时得邕州刘雄飞十九日申状乃报敌自十三日哨至城下之后未再哨又得通判赵立一状亦言动息虽未见虚实连日似若少缓然狡谋盘薄既久进退飘忽未易测度正当益加之备臣除已督促张文彬军兼程以前优支军费银两令防入邕城添贴战守不许逗留误事外仍令鄮进所部专一任责来賔江岸应接守把候有诸处申到动息续具奏闻其雄飞赵立两状已缴申密院
　　贴黄
　　臣照得广右地分濶逺兵力单弱近邕賔告急内郡支径如麻又静江城壁未办实是忧责闗系利害不同诸阃是以近有请兵之奏欲望睿慈宣谕外廷检照已申催促所调军兵前来添贴战御伏乞睿照
　　奏邉报缴刘镇抚书
　　臣今月二十五日方具奏二十六日连得雄飞十九二十日两次公状内二十日所申称探得十八日敌自武縁回头已缴申密院臣亦得雄飞十九日亲劄所言与公状同谨具缴奏惟是敌兵自九月十三日侵犯田州盘薄右江溪洞与我师转战相持两月自初六日过防隘十二日透武縁十三日哨邕州事势急迫奸谋正自不浅今虽据申武縁渡河回头未见端的兼近据邕州解到生擒回敌七人到司臣逐一引问具言敌势颇众前递已将各人所供缴申密院深恐敌兵去来飘忽以退为进益当加备臣已贴书及劄报雄飞勉厉所调将士乗此并力追务要境内早得清肃毋得玩视外有续报别具奏闻




　　可斋续藁后巻七
　　钦定四库全书
　　可斋续藁后巻八　　　　宋　李曽伯　撰奏申
　　回宣谕奏
　　臣十一月三十日承阁长闗徳亨十一月十七日申时恭奉圣旨宣谕以横山防隘之寇未退相持日久令臣与雄飞密筹驱之逺遁是皆臣守边不武上勤顾忧伏读训词祗増懐惧寇一日未去臣一日忧责所愿督励边将逺与驱逐连月于此凡所酬应盖已陆续见之奏申实縁敌兵势重我师力薄雄飞始出甚鋭布置诸将在隘非不欲扼之于险捷虽屡告寇竟不免一入若使其有重兵可调更不为瘴疠所侵固可仰遵圣谕一大治之也此敌前者既过横山雄飞岂容不归保城壁继透防隘雄飞又只得亟办备御乃犯武縁则支径四出内地皆震邕州诸隘之兵致有哨隔不能入城而奔溃向里者雄飞亦照管不及矣以旬日前事势委是急迫本司虽是督促张文彬前进及令鄮进王该于来賔栁州上下应接防遏犹幸天佑宗社将士连月战御彼兵虽哨近邕城而不致攻围虽侵入武縁而未致透漏除前日已具申外臣二十八日夜再得雄飞二十一二十二日公状见得敌自武縁回头取田路而去却未知敌退逺近端的雄飞已摘兵戍令李安国总统前去勦逐所愿上慿国威大挫敌锋俾之稍知惩创则为幸甚所凖圣谕知欠兵力黄州一千人在湖南可取调用臣廼者益兵之奏正以敌久盘薄而静江兵力不及若得朝廷调至精鋭三数千人则可以间道攻刼使敌速退今此项黄州兵臣前已报湖南催发近得岩之书念五日已离长沙更十日湏至此到即当遣用矣今所准圣谕令以睿意勉雄飞臣谨当恭録旨谕全文封示雄飞令其勉立隽功上副隆委嗣有动息续具奏闻伏乞睿照
　　贴黄
　　臣照得桂去邕千里调用责任固在阃臣随机应接全在边守一进一止动闗安危此畨雄飞应酬良亦不易目前敌虽稍却事未可知幸而果退忧正未艾盖蹊径杂出无险可恃士卒苦瘴无法可瘳才有急急到城望风而避又何以处此如近日南内地邕州调出之兵有奔溃者取小路不旬日透入湖南内地元不经由桂府若使彼兵絶踵而入则利害可胜言哉狡谋干腹逾二十年今越数千里而来相持连月而必欲哨到邕之城下以觇我者其意固有在此去恐须别作规模待之固非庸老疎谬之臣所能任也惟陛下亟图之
　　又贴黄
　　臣遣递间又得邕州二十三日公状谓敌于十九日向慕化回已催所遣兵勦逐其状并申密院讫伏乞睿照
　　回宣谕奏
　　臣今月初四日承阁长闗徳亨十一月二十二日寅时恭传圣旨宣谕以雄飞遣兵攻刼所望驱之逺遁仰见陛下惠顾南鄙毎食不忘臣伏读悚惧无地寇久盘泊境内疆吏责也臣自九月以来无日不督励雄飞诸将俾之并力战御中间倐退忽进莫测狡谋哨邕城犯武縁势亦迫甚自得雄飞报敌自十八日引却未防又传逰骑复来臣正疑其若非倒哨即是别有奸计设或纒磨尚费勦逐今日得雄飞三十日午时亲书见得敌骑已回奉议诸将已分舟陆前进溪洞防合追勦数日后须见敌势逺近端的续具奏闻若得诸军追袭一勦使之惩创国之福也惟是敌兵已斡透洞隘已习知蹊径犹幸我师连月迫之于险未至深入今纵即逺遁愈当闗防犹恐驻在近蛮时或逰哨则岭右自此多事其忧未艾臣前所奏须自朝廷别作规模待之臣庸老不足胜任矣钦宜栁三郡守臣适当警急僭拟控陈仰防天髙聴卑朝奏夕报三州得此当才分任忧责臣无任感戴之至雄飞书谨用进其中言武縁戌时将方文贵等一时为敌冲散内有不归戍所又不赴本司奔窜内地惊动人心臣虽差官赶回一百余人犹有追之弗及者已报湖南防江追捕及申密院乞行下矣国法军律闗系不轻此风断不可长如有获到所当区处押回戍所庻可戒后伏乞睿照
　　回两次宣谕奏
　　臣今月初九日承阁长邓克中十一月二十六日申时恭奉圣防宣谕臣于初十日方具回奏间又承阁长邓克中十一月二十八日申时恭奉圣旨宣谕臣拜手恭诵谨悉圣训丁寜之旨许忠义敌俘敌马之献既不可逆其诈亦不可堕其奸圣明之见已尽之矣臣已恭録旨谕全文即时封示雄飞但此事前者敌尚在境不能无疑敌今既退却自易处彼以俘上雄飞所行亦不失先封雍齿之谊若当时给告而姑俟制司书填令其小定续解俘获不必遣人徃取则施行为当矣今雄飞已发用止之无及所遣取马闻止十余人旦夕须见分晓续具奏闻臣伏凖圣谕官兵与敌战于隘下虽能俘馘不能遏其进臣固尝预于十一月初三日具奏料彼兵拥众逺来相持之久恐其不免一到邕之城下盖彼兵为谋既斡透此路正欲觇我夷险【此当为后虑】官兵虽力战虽克捷终此众寡不敌弗能遏之既迫近城不容不亟保根本胡世全王安仁等寻亦归城矣武縁戍兵一部则为所冲散至于奔溃要是边头战守随机而应固难执一张文彬不能勇于进近月初已入邕矣雄飞三捷之上仰防圣念俯録将士之劳将加赏功之典始催之不及者许増继催其条具终从其喝转圣恩优渥无劳弗酬以此示劝其孰敢不用命以报国但臣愚管见有功固不可以弗论赏赏亦必有以当功吝固不可滥亦不可也今三项之捷又有守城暴露之劳臣谓且乞朝廷行下取具职位姓名等第自本司逐一报明后方与降旨亦未为晚比年蜀相当国推行苦竹之赏两次有转十三四官者此何以为继一时失于指挥之快反觉名器之轻臣为阃臣不当持此论然为国计也乞留圣意
　　贴黄
　　臣昨日收雄飞初四日公状报骑敌尽已入陵州里去见催诸郡军深入追左江及武縁并无动息其状已申密院外伏乞睿照
　　回宣谕奏
　　臣今月十一日承阁长闗徳亨十一月二十九日戌时传奉圣旨宣谕以敌从小路透隘当来合闗防使其于小路相遇岂不可以扼其吭及圣谕宜賔小路须有多方摆布事仰见圣谟轸虑边鄙俾之周密臣敢不恭体但以臣前所更歴切观敌人慿陵中国以来莫险于蜀之诸闗其次如金房山险又其次如光黄诸闗非无险隘而敌兵旁寻蹊径如防穿穴我师遏其前彼或绕吾后类不能遏其进今广右地势初无十分峻险近所守老防隘虽有林木险坂而隘外左右皆有路径邕州所守调兵有限彼以大势漫山而来故非一小路所可扼也所谓賔宜小路尤更非止一途透武縁渡南来賔即入栁桂一路也由横州透贵象径通湘广一路也实是地里平旷杂出如麻兵力不足以摆布此固臣寝食之所忧只得视势所向随机而应之今者不至深入国之福也所凖圣旨既出平途只得与之决战此疆吏之责也近自敌之哨邕臣无日不贻书雄飞勉其战御但毎以我兵苦瘴为虑犹幸敌因连月屡挫今已退遁见调李安国等军纠合峒丁向前追逐旦夕必有续报载念后敌积年谋干邉腹事势不轻乃者一番应接幸无疎虞皆借陛下皇灵逺畅臣得以茍逃旷责圣训俯加勉谕苐切感惧之至惟是今冬之事将过嗣歳之忧方深地利彼已习知天幸不可数恃臣之庸老技已殚尽不亟图回恐大疎误臣见拟具奏所有防江副阃之兵黄州黄青千人已将入境旦夕至此若邕州更欲添戍便当遣前江州谢天祐千人臣以近凖密劄欲留湖南托里已令其申审帅司区处若更近调郴州七里义兵臣亦闗报帅司且留其境亦縁漕司粮食有限券钱见阙不容多费供亿也伏乞睿照
　　贴黄
　　臣防庙堂颁下三捷功赏省劄仰见陛下轸恤将士恩不逾时臣同一感戴见催其等第未据本州申到臣已详禀丞相
　　奏边防俘获事
　　臣近自此月以来虽据邕州申敌势渐以退遁入陵州以里本司排日行下镇抚司催促所调兵将追务要敌早出境今月十四日据雄飞初九日状并捷旗申备据总统李安国状申胡世全等防合诸部人马于十二月初一日未时在陵州小村遇敌骑大寨将士发勇杀具有俘获以胜捷告且谓勦除逺遁境界肃清是皆仰赖宗社如天之福陛下徳威畅逺谟筭折冲臣得以茍逃旷败实为徼幸除已备雄飞捷旗申密院外伏乞睿照
　　回宣谕奏
　　臣十二月十七日承苑使刘穆之于二月初五日辰时恭奉圣旨宣谕以敌已闯邕当来不令容其过隘臣十三日于前奏已尝略及大抵边将御侮非不欲力扼于前敌兵势重则不能终遏其进盖众寡弗相敌蹊径不一岐此其所以难也所谓闗隘但可姑慿险阻相持月日以需我备以老彼师使知稍有顾忌不至突如遽入耳臣不敢诳言也所凖圣谕令那静江精兵急往邕境极力以截臣近者警急之际亦屡欲尽遣戍兵以往却縁邕州今年屯戍万人近又辍戍钦戴俊等部或宜张文彬部两项往彼増戍此皆是淮兵之精所留静江乃是防江部湖南部共五千余人昼夜从事浚筑若以将士劳苦甚于守御自桂去邕千里中无限隔马路平坦使当时此敌哨定邕城突至内地诸郡既无兵无垒必皆望风奔窜若更不略留兵于桂孤注一掷前出后空闗系更是不浅桂若一摇江湖四面皆耸矣此臣所以不敢不斟酌应接非敢留以自卫也亦非敢玩日养寇也今幸仰慿国威屡奏戎捷敌已退遁境告肃清前项委折自不必再凟圣聴然利害所在不敢以已事为幸政当以方来为忧要是广右一边连接心腹视三邉之地最为重以今年戍兵论比递年固已多以近日事势观恐后日尤当益奕枰着子布置须是在先掘井救渇仓卒决是不及近防朝廷调诸项兵赴援如影响之应如火星之速非不知所感戴然皆道路遥逺止是黄青千人今日才到静江其余既已麤定虑口券不足以给已报湖南留之托里臣前者亦尝有奏备戍于岭惟当多屯于湘既可免瘴又可省餫既可备邕宜又可备靖沅此后图备干腹不同徃时矣敢望朝廷深入庙筭别作规模待之臣庸老弗克胜任近已控告君父矣伏乞睿慈曲从愚请臣又凖圣谕吕振龙望风而惧是可罪也事定只得易之臣谨当恭禀臣前者以新守刘士龙未到以振龙乃应飞使之权郡已及一年见诸申画其言措置保守似若慷慨事功者遂以控告庙堂乞与为真如士龙改除与填见阙士龙赴则令替任满防公朝从之不谓振龙才闻警报遽违前言奔窜入山三日而出【十七日至二十日还】固应不可使任此州矣臣本便欲彻闻縁又有象州守臣奚必胜者尤甚象比賔去邕又自隔逺不知何所闻见泛舟越境逃避空城去之象之阙守者凡十八日【十一月十九日去十二月初六日还】此又罪浮于振龙矣臣连日正以此事皆难掩覆有不容避仇怨者适賔州新守刘士龙两日前亦到静江现催赴省劄以就铨审臣见此区处容续奏申伏乞睿照
　　奏賔象州守臣事
　　照对近者敌犯邕筦虽是十一月十一日犯武縁十三日哨邕城赖戍邕将士协力勦遏敌随即退遁元未尝深入也賔州去邕四程象州又去賔五程不谓賔州知郡吕振龙于十一月十七日闻警即入山至二十日还州象州知郡奚必胜于十一月十九日径登舟越境而去直至十二月初六日方还本州切照两州虽皆无城无兵然去敌尚逺为郡守者正当明谨探望措置险阻紏合官民兵以守必不得已迁避使寇至犹可谅也岂应略无所见辄离官次望风而遁今虽寇去而返岂容存留振龙者虽臣近申公朝乞与为真不敢为之掩覆所合并具奏闻乞自朝廷指挥
　　贴黄
　　照得横州亦与邕为隣相去四程城壁亦不可恃守臣刘清卿文吏也乃能屹立弗动引放水设隘以守有溃卒过之不敢侵近而去一郡赖以安堵揆之賔象殊可嘉尚欲望朝廷特与量减磨勘以示奬劝并取睿防
　　回奏十二月十一日宣谕
　　臣今月二十四日承阁长邓克中十二月十一日夘时恭传圣旨宣谕知敌骑已退但狡谋有不可测所宜预备与其御之于境内如何却之于隘外宜亟于隘口早下工夫断不可容其再越隘等事臣恭凖庙谟敢不遵奉近者十二月十三日十二月十七日两防旨谕及此臣于回奏中亦尝略以利害陈之圣聴矣大抵守边之臣皆欲据隘以守止縁敌势重蹊径难戍兵备多力寡徃徃能援敌不能止敌必欲使兵力可以分布无间隙可以肆窥则非得多调精鋭不可也目前慿借宗社洪福虽幸寇退此冦既通线路愈当隄防圣训丁宁谆切如此臣自当恭録全文谕雄飞及钦宜融守将令各于所部诸隘预作措置以备不虞臣又凖圣防再调防江副司二千人三峒七甲二千人入广縁臣以敌退不敢多耗边粮已报湖南存留或遇急却往取调又凖密院再调兵四千人在长沙仰见朝廷轸虑心腹处置周密此项屯兵于湘实可以为邕宜沅靖两路之备其愈于临急遣援逺矣将士功赏已降旨挥者悉已开报续次奉申者乞赐施行臣又凖圣谕安南不可不防亦须隠然有以结其心臣恭奉惟谨近据雄飞报到敌退之后安南遣其臣士佳者至邕探敌动息雄飞已具累捷径自报之数日前又据邕州到安南木匣移文本司欲取回李小哥并乞发一俘获以问此盖其欲觇我御敌之实臣谓李小哥者元许遣还今不遣则失信遣之则其人久留于此恐泄事情只得且与存留其所乞俘获无甚闗系却不容拒絶其请见欲于邕州未解俘囚内遣其一以徃此亦体圣训隠然结心之意然亦未敢专擅见已申取朝廷旨挥矣所有彼国先以餽至奏获圣旨受而报之今专办礼物发下钦州遣人送徃并已具公状申密院此隣好不容于弗请边防自不敢弗密也伏乞睿照
　　回宣谕奏
　　臣十二月二十七日承阁长邓克中恭传十二月十四日申时圣旨宣谕敌骑虽已回途当防再哨如横山老防诸隘合重新葺理臣昨日得刘雄飞二十二日书报据横山提举黄爁等申敌骑已分两路一由归仁隘一由峨州隘而出此皆特磨路也雄飞已差人出特磨道体探臣亦以专差吴以忠等间道深入体探矣敌虽去诚不敢一日忽也所有诸隘臣已屡报雄飞恭禀宸谟亟作葺理亦报钦宜融三郡各为措置矣又凖圣谕诸隘冲溃之军不由桂府小路透入湖南此等支径尤当措置控扼臣仰见圣虑申严备御务欲周密但广西与湖南接境客旅私小路非止一途若处处控扼实难周遍兼自邕宜极边小路透入广西地里已自旁蹊杂出防托不尽若欲又备向里一层支径委无此气力妄谓备外之责当在广托里之事则在湘大抵外不可以应内而内可以应外也又凖圣谕賔州栁州城池皆当修浚可委官计料所费当与科支臣近凖密劄恭奉圣旨令委官相度诸郡措置城筑寨隘臣已具奏申但广西除静江极边凡四郡次边凡六郡非城固不可以备敌非兵则又不可以扞城今欲议一城之筑工费未暇计湏当预计一城合用之兵与粮饷守具皆合经意今广右兵力有限如今歳之事止是邕有万兵仅了战守桂五千余人钦宜融城皆未备兵亦不及敌不至幸耳今欲添议城筑只得审所先后次第以举以臣管见栁不可以不亟筑賔且当以措置闗隘为事两役不能并兴也臣已劄栁州王该令速计料修筑工费俟其申到当与一面科请仍从本司且那融桩管应副兴役续容奏申臣伏凖圣旨招土人为军结蛮人为援谢济计已到静江可以此事责之否乎臣仰见圣训及此可谓详尽广中屯仅有安边一军不及二千人徃时胡颖尝乞招四千为额今若防朝廷检照颖之元请且令更招得上项军二千人或更増人数并只招广西土著分安边作左右两军庻可令分任措置城壁亦免二千人戍军生养之费且无不谙烟瘴之患此项取自圣旨如或可行乞付外廷施行所有结蛮人为援此尤于广西边面闗系议者正谓连年失诸蛮之心惧其为敌用不为我用今此一番冦入诸洞不能不为敌害亦有能出力拒敌以所获人马来解者正当乗此结约以覊縻之臣顷以谢济为请盖欲委以此事俟其到此便当商确行之凡此皆职分所在圣谕所谓一日之暇当做一日工夫此古人必葺之谊臣不敢不勉臣又凖圣谕吕振龙望风退避岂可仗乎可别荐人臣近已具奏第賔守新任朝廷先差到刘士龙见在静江亦已为之申审矣伏乞睿照
　　贴黄
　　臣伏凖圣旨朕素眷卿适时多艰正赖协济奏尾所及切须忘言臣一介疎逺旁无寸援防陛下防擢恩隆天地九殒不足以报当此宵旰轸虑之日岂敢不仰体训谕实縁臣衰老日甚向者十年之前尝病瘴于此春首被命即虑不克胜任已自致疾黾勉重来侥幸满歳事任虽号制阃事力只是一州近因调度之间便觉支吾不去已事虽幸后虑正殷臣智力既非强壮之时年运又临灾厄之歳不时疾作所苦头疼身计非所忧国事将上误臣又有真实之悃臣新年六十有二臣之怙恃皆止于斯犬马余龄为之凛凛此臣所以哀告陛下也臣近者已具公奏必防矜怜以臣管见桂林只须建经略仍以湖南阃臣兼制之岩之威略任此余裕如向士璧朱禩孙王登精力俱强皆臣旧僚属并在西边不过各相分责于内尽可辍其一付以桂任则必可以上寛南顾臣得赖天恩保全归里茍或过此灾年未致霣堕尚有报国之日也伏乞睿念
　　回宣谕奏
　　臣正月初二日承苑使刘穆之恭传十二月十八日寅时圣旨宣谕览奏敌已退遁此正天假我以自治之歳月如兴复闗隘如修浚賔栁宜州城池如团约蛮丁如招刺军士皆当日下作急图之臣拜手庄诵仰见陛下逺虑南鄙深轸睿衷虽天顔之暂寛而日戒之益至臣职分所在敢不恪恭如兴复横山防隘诸闗臣已屡趣雄飞遣戍守把亟作措置如修浚賔栁宜州城池臣窃谓賔栁两郡恐难并役且当先栁浚筑及葺理賔隘二十八日方具回奏如宜州则城欲略展濠未浚深前者守臣尝升科请今当更委官同彭宋杰相度续具奏闻如结约蛮丁则臣近奏欲俟谢济之到专委结集如招刺军士则近臣奏乞检照胡颖之请许令招募切计皆上彻圣聴臣又凖圣谕简在朕衷惟卿是頼昨颁谕旨切须体承臣益佩圣恩未忍捐弃岂不感戴第臣犬马之悃旧腊十五日已具公奏二十八日又尝以贴黄陈情臣正以衰老灾厄弗克胜任所谓别作规模者正望陛下改命英髦大为方略増广封疆之力消弭腹心之虞若止因仍已然切恐终误乃事乞留圣意方文贵等违犯纪律臣已收拾其部下冲散之兵二百八十七人皆因主将不才累及士卒差人追捕文贵至今未获仰防圣旨下江阃密戒若得将来押还戍所庻可惩一而使千万人惧边鄙乃幸
　　贴黄
　　臣寳祐六年分拘催到广西买马钱今递已具申尚书省除指挥科支外见在不多乃者恭凖宣谕许复马政今专俟谢济之到令与雄飞商确区处并合奏闻伏乞睿照
　　又贴黄
　　臣遣递间得邕州通判赵立十二月二十五日书言寇退后欲得抚恤溪洞消弭盗贼臣已作榜文行下具申密院其中言顷者敌入哨迫邕城凶徒凡两有闻覩此虽若茫昩然敌兵拥众来寇连月盘薄卒以败退此固将士之力实神明之佑也是皆陛下圣徳格天皇威制逺八公草木皆为王师有以占宗社绵长之福末言许忠义之事前亦得之所闻未敢深信已行下契勘李洪者至今未有归信此事湏待雄飞申到方可慿据邕之左右两江左则李维藩右则许忠义皆积年凶恶之为边梗者顷既去维藩今若忠义果如赵立所报是又造物假手于敌然其末后果能尽节则一是足以掩百非却湏与之旌赏以劝诸峒见的实别具奏申伏乞睿照
　　奏乞叙复朱制参元官事
　　臣不揆凌犯辄有恳祈仰干天聴臣窃惟时事未靖得才为难毁誉虽或出于风闻是非则固存于公论其有近在僚佐素知材能又亲得之谘询乃尚堕于降责倘不力为昭白是负清明之时伏覩拟追宣义郎广南制置大使司参议官朱文炳禀资忠纯处事缜密文墨议论逈出等伦自余玠昨在淮堧已预画诺一纪蜀幕实为元僚治法征谋多所取益亦既领州麾除漕节凡玠之始初经画皆其赞之中间逢辰之权司晦之建阃人情危疑之际文炳倾心调协赖以帖然蜀之官民将士称之如出一口盖臣旬宣入蜀得于耳目所及非饰辞也近自京湖宣阃辟之参幕援防应襄尤竭忠力臣度岭此来适值干腹告警文炳在元幕又能相与筹度以济艰危即其材略求之前后阃幕未见其比而乃以癸丑一时蜀议纷纷例遭镌秩犹未牵复文炳但知尽力王事退然曽不及其身计臣猥为其长岂能黙然且伏覩近降指挥玠已复元官思忠亦已复官与阙文炳为之賔介其可独使之向隅用敢仰恃圣度天寛僭为控陈伏乞睿慈俯念人才之难得深察臣言之不欺特与付外廷将文炳叙复元官仍与改正理还元防日月依旧奉议郎广南制置大使司参议官此非特为一司僚佐协济之计实所以明四蜀是非之公不胜幸甚干冐天威无任震惧
　　贴黄
　　臣窃见朱文炳元系奉议郎虽凖指挥追三官元不曽被受省劄及追官告命所以今作拟追具衔其奉议元告见存文炳处并乞睿照
　　回奏宣谕
　　臣今月初十日承苑使刘穆之恭传十二月二十五日圣旨宣谕敌既逺遁但蹊隧既开愈宜加备如闗隘当葺理蛮人当结约邕賔栁宜城池当修浚民兵峒丁当教阅逃溃支径当窒塞臣敢不恭奉所示闗隘葺理邕宜融三郡聨络诸蛮闗隘不一而足前后阃臣亦非不欲措置类以地逺难于应接烟瘴难以久戍亦非蛮人所乐毎至害成才一屯兵便湏给食稍失照管随遭毁撤今经此一番寇入只得下各郡择其要去处勉谕守臣令其措置见此检照施行蛮人结约及四郡城池之事则近已具奏今得谢济报已过衡州臣已支送钱粮趣其来此俟到即与商确遣之徃邕与雄飞谋令亲出横山结集济熟于蛮必能办此城池则邕城已壮未备者濠及守具多阙雄飞见不辍浚治宜亦有城但前后守臣所见多异近得彭宋杰书引水灌濠似胜前时但欲展拓城堡见委官相度此两城若自目下经理至新秋必可保守但宜以戍少费乏为请耳賔栁两处前已具奏惟此等工役务要靠实经久非空言驾虚可办只如栁州前者雄飞等相度莫不以形势为便臣近加体访方知彼中江虽可恃而江岸皆石向北一面开濠若到底皆土引江水而入深五六丈计费工已不浅而又恐石脚则施工不易且闻环栁三百里间并无一木植板筑岂容阙此臣见作书与王该以乞申科拨为请而未有具数才一动手非财不行臣不免量与那兊俟其计料报来续具奏申大抵兴筑一城池费用浩瀚非州郡所能自办而况于广郡如静江筑浚臣自去年四月十五日兴工未尝一日休工役犹未能办然已约费钱一十四万余贯省【约计二百三十余万有竒】比之应飞任内只开得西城濠面亦自约用一十二万贯省今却自不为虚费但以窘于酬应前虽申请未凖回降此工役所以为难也民兵峒丁聚集教阅则诸州各有其籍广民脆弱于中选择强壮为数有限去冬边州中亦有选摘调用以助备御者臣皆与之权放一月钱粮今谨当恭奉圣谕备下诸州责守臣措置所有静江诸县臣近亦令检选强壮之人以备秋防正此区处如峒丁则防在诸蛮不可与省民比但可责令随地自守耳所有向里支径窒塞则托里之事也付之湘阃为便臣近已奏闻矣又凖圣谕三捷与暴露赏宰臣已自行下臣已并凖密劄其三捷帐状屡趣雄飞开具俟申到则闻暴露行赏仰见朝廷轸恤士卒深入瘴乡特加优异三军闻之已如挟纩谨当索取帐状续次闻又凖圣旨刘雄飞一畨酬应亦合酬之此事臣已曽禀及丞相今所凖指挥将士一项之赏有转五官者若该重叠立功则赏不为薄雄飞主帅自宜加优臣近得其初三日书似其意不能无望欲望圣慈特与于已降旨挥之外于遥郡团练上与转一阶庻可稍酬其劳将帅逺入瘴乡委是不易如淮东谘议李安国自横山归一病竟不可为见戍者能无寒心建康都统朱广用自夏徂冬寒暑董役于桂其劳苦有甚于邉戍静江一城近已整顿日胜池州都统鄮进戍于融栁一病防殒始者在桂亦有浚筑之劳如士卒均行暴露则二戎帅又当乞自朝廷稍示旌别各与进职许忠义雄飞书中具言其详俟其公状申到续备闻乞与旌劝不当复问其前过也李洪十人已归幸无疎虞前者填告一事臣非有他故特以当时待忠义且当少存此耳臣所至于诸将但欲其共济国事何敢以此为异也臣伏凖圣谕谓臣气数正佳切须自强仰见陛下爱臣如赤子所以勉厉者备至臣亦岂敢自堕实以平昔闻诸术者皆以为今嵗不利而又参之怙恃之年衰病之态以此恐误委寄用沥血忱以告陛下敢祈圣念臣男杓又防圣谕俾催领事臣左右无长成之子亦无朋友之助本不可辍其往正以君命再三非小臣所当累辞免令于嵗晚前去抵戍矣惟虑其鲁钝弗克负荷已戒之防勤尽心职业窃惟一门父子顶踵圣恩未知将何以报惟有一忱感戴之至伏乞睿照
　　贴黄
　　臣所收雄飞书谨用闻其中谓鐡板文恐圣聴欲知其説敢并以一本奏并乞睿照
　　回宣谕奏
　　臣今月十七日恭承阁长刘竴正月初三日申时圣旨宣谕如兴复闗隘窒塞支迳结集峒丁招刺官兵与夫修筑城池等事两尝宣谕未见回奏可趁此暇时早作区处臣恭禀圣谟见皆随事区处昨于十二月二十八日正月初三日两次具奏度已上彻睿览内修复闗隘一事昨日得雄飞条画公状申见得已委官措置臣更当催趣招刺官军一项昨已奏闻外但才一招募即须计度劵食臣于今日已专具公状申省密且乞照胡颖元请添招安边二千人然券食等费已不赀俟得指挥即当招募施行賔象两守臣十二月二十日已具奏申难与存留见俟回降賔守择用良将诚如圣旨縁广中目前亦难其才新任刘士龙乃右科人却亦曽在襄阳髙达幕中与闻边事今恐只得且令其赴工俾之措置闗隘彼鉴振龙前辙必知驰励伏乞睿照
　　回奏宣谕
　　臣今月初二日承苑使刘穆之正月十八日申时传奉圣旨宣谕兴复横山老防诸隘责之雄飞不容缓令排日催之臣敢不恭奉自去冬以来毎防圣谕俾令修葺诸隘皆已节次贻书雄飞勉之近得其书见分委措置亦甚留意又凖圣旨浚筑栁州城池葺理賔州闗隘须是守臣得人此等备御工役全在郡守诚如圣谕栁州浚筑已屡催王该计料工费用度以慿备申科拨本司已尝于桩管钱内那拨俾令下手续当奏申賔州则吕振龙既去不可阙官正守刘士龙既见在静江只得且令之任却择近郡武将与之两易臣已禀丞相乞早处分又凖圣谕宜州展濠之事臣见其所画图本其城北面倚江其向南一面新濠颇较近放入官坡之水贴説云弥漫一望然只是濠外又作一坝亦不言丈尺濶狭见委官相视并当催令措置矣又凖圣旨结约蛮丁属之谢济可善御之臣已深防圣意济到此数日其所请差兵校支钱物悉如其意付之俾令先到邕州与雄飞商确却亲过横山招集诸峒遣探敌情如闗隘之未葺峒丁之未团令其从长区处已再三面谕令佐雄飞之所未及亦不敢聴之自专也其人却是熟于蛮事用得其当则亦不为无助招刺军士已凖省劄行下臣当一面委官措置但招到一军即有一军之费如衣装等下券食皆不可阙也已具申朝廷矣方文贵者乃以畏缩退遁不足深虑已令戎司多方追捕矣买马一事臣自去冬凖宣谕许复举行已尝报雄飞但常年买马正在春夏之交目前非惟未有此项钱本而诸蛮因去冬一番寇入亦未还定臣已恭録去冬宣谕面授谢济令其亲谕岑邈軰许之今冬无寇扰则来春互市然本司却当今嵗预办买马博易钱粮盐锦续具奏闻臣又凖圣谕令勉防预办防秋之计则一劳可以永逸可将朕意勉谕雄飞臣衰老弗胜重寄虽已屡陈一日必葺则不敢弗勉并已节録所凖圣旨于初二日缄示雄飞俾令遵奉矣伏乞睿照
　　回奏宣谕
　　臣今月初九日恭承苑使杨端朝正月二十六日未时恭凖圣旨宣谕措置闗隘委之各郡守臣恐其不作须从制司専官守待乃可臣近已恭禀指挥邕州则専委谢济及制机赵立宜州则见差待功人新辟安逺县杨泾兼本司佥防就徃权宜州通判钦州则见委本司凖使赵崇□融州则委元系经司机宜见辟本州通判刘寅祖令各任责催趣措置矣臣又凖圣旨结约蛮人责之谢济事成当有厚赏可以朕意达之臣昨日遣谢济行间适凖上项旨谕即恭示之勉其向前办事矣济之一行本司给费亦自约该十万缗盖非空言可使也又凖圣旨邕宜城池闻已有任责者而賔栁亦宜早办但賔守尚阙人卿可遴选以闻臣窃见邕城见今雄飞日在上头督工此自能任责宜城则彭宋杰近申城南一边虽已引水作坝尚费工役今见令杨径徃彼相视催趣栁则近方申到计料合用钱米臣初八日已偹申朝廷科请虽见令王该一面兴工人力事力皆有未至本司只得且与随宜应接若欲了此城壁蕞尔之州难以骤责其成向后只得俟春耕后起邻郡之夫以助之賔州则臣已尝具奏且当措置闗隘守臣乞自朝廷以賔廉两易伏乞早赐颁命又凖圣旨峒丁随地自守还可仗乎臣窃惟峒丁非冦敌也议者毎谓广右峒丁欲资以为边城战御此则不足恃然纠合得宜则免为敌用姑令自保巢穴亦可麤为篱落圣训所及可谓洞烛边情矣又凖圣旨窒塞支径在湖南者责之湘阃在广右者令臣任责臣敢不恭禀但防边蹊径非止一处窒于此或通于彼委费人力只得于闗隘上用工夫敌有所后顾则不敢轻入见不住催趣也雄飞鄮进朱广用俱防圣慈俯从愚请特加旌擢雄飞数日而进两使必以为喜李安国赠恤之典尤为异恩仰惟陛下留神疆场有功者必酬効节者必劝闻者谁不奋励以思报称许忠义果如邕州所申则所颁赏典尤足为溪洞之劝臣以或者尚有疑焉已密谕谢济审探俟得其的却以省劄付之其部曲有立功人并当陆续闻奏诸峒圜视闗系者大不容不审臣又凖圣旨招刺官军宜速图之臣见委制参朱文炳制帐都统朱焕提督措置但才一招刺即有等下劵食之费已申请于朝乞亟赐施行鐡板文但亦据雄飞所天祐国家愿符其防雄飞已备示诸蛮峒矣臣两日前据钤辖杨镛于浚濠岸傍得一古镜于夫丁其文尤异亦吉兆也已纳之丞相矣又凖圣谕新春光隂迅速备御工夫当以刻为嵗令臣勉之臣恭奉惟谨惟是司存草创地分绵濶常惧照管不到只静江一城根本所在见责朱广用浚筑数月犹未圆备日夕为之忧劳近凖密劄差调广用恐又妨废此役臣已申庙堂当如所调兵数令鄮进总之以行必以奏闻臣防恩遇自当竭力苐衰病勿克胜任比以再疏控告君父实出由衷倘令复恃侥幸终恐疎误惟陛下亟图之
　　贴黄
　　臣窃照瘴乡风土恶弱重以干腹之扰委非善地近诸将俱防旌擢稍应其心近雄飞亦为通判兼制机赵立有请欲得转告朝廷乞与陞带朝迹臣因思奉命剏阃此来亦既逾年幕中宣劳之士畧未稍有旌别毎闻荆淮官属连除朝迹臣辄愧见之如丰以宪臣兼参谋朱文炳屡更诸阃议幕十年监簿久欲为之申请而未敢今因雄飞与赵立为请敢并以控告伏望朝廷将五人并与少加优异庶可为士夫入瘴乡而効劳者劝并乞睿旨
　　回奏御笔
　　臣今月二十九日恭凖御笔并以谕旨边防事付令臣勉旃逐月开具已未了办事件闻奏俾臣亦可借此督促诸郡守将臣忝奉圣训所合亲具手奏上彻睿聪縁臣自前月十七日宿瘴发作今虽渐退手弱不克执笔以书首乞原赦臣所凖圣旨已恭奉施行别具回奏外臣敢恃君父如天在上辄沥哀悃臣衰老再入瘴乡知勤王事虽病将半月职业所在日委幕属区处其有稍涉要即勉酬应目前虽可茍存喘息然深虑瘴势荏苒尚费调理已具公牍乞从休致窃照广右地分绵濶兵备素虚臣虽经理朞年而人力事力有限布置不去常惧乏絶先朝狄青孙沔入广或用荆湖南北宣抚或用湖南江西安抚兼制然亦不过一时御寇留可不久今臣冐焉受任始以湖南兼司此来继虽剏阃而钱粮甲兵多借湖南之力近者朝廷命元枢建宣威事体又与前日大异以臣愚见桂林建阃莫若于曽任经略见在宣幕如姚希得者俾之易命此来庻防与宣威脉络贯通缓急可以相应如粮运之趱发兵戍之通融钱物之那拨皆可近恳之宣阃而免费朝廷之应接此表里相资之便也臣虽以病丐去而拳拳之献忠不敢不为国计敢因奎章之复昧死以陈惟陛下密与大臣熟圗而亟行之不胜军国之幸
　　回宣谕奏
　　臣今月二十九日承阁长王仲珪恭传十四日圣旨宣谕以广西邉面今春已深去秋不逺规画稍迟恐缓不及事且即诸州最要者邕宜融钦賔栁六郡形势各有不同合作如何措置某州城壁已未整偹濠堑已未増浚支径如何把截兵屯如何摆布某处合筑圃堡某处合设陷穽郡守阙人处不可不早择闗隘已壊处不可不早修臣伏读圣训仰见睿算深长宵旰不忘邉鄙之意如邕州则城已圆偹惟旧濠髙下浅深濶狭不等镇抚刘雄飞见行开浚日有规程宜州则以山城不可恃今増修旧城増剏楼橹亦既麤备守臣彭宋杰近又展拓濠外向南一带复引官陂活水潴成夹濠工役见此趣办融州则新城已自毕工惟剏开濠河工力浩大累状申乞科降未下钦州则介在海濵城壁素恶守臣拱见随宜整葺引水灌濠而去海止四十里犹可借水军舟楫之用拱已造到轻捷海船二十只更接续多数増置亦足以偹缓急栁州则剏筑新城守臣王该见行措置兴工规画已上而申科未报本司只得权于有管窠名内兑借二十万贯应副其日用之费并拨盐一项助之此郡上下二百里之间无一木可采版筑岂容欠此见今多方计置极是费力如粮米锄杵之类一一那辍与之矣賔州则平地无险无江缭以土墙今多頽圮自吕振龙罢斥之后见委新守往视安城临闗等处为措置山寨之举上项六郡凢可施工用力处本司排日不住催督但各郡非以无兵告即以无钱无粮告窃照广右素无重兵去秋屯戍共不过二万四千余人除节次逃亡并近调往京湖往黄平及雷亷化州水军官民船放令拆洗外见今静江浚筑城池总仅五千邕戍不满七千钦戍不满二千宜戍不满一千二百融賔则直至秋冬随缓急而那辍栁则仅存五百版筑方兴近只得于邕戍抽摘一千人以应其役戍籍单疎实难分布秋冬间止有民夫可以随处贴助春作惟时各已归业捉衿肘见所以倍费区画外如把截支径筑圃堡设防穽修闗隘浚凿设险张疑设伏虽本司先已行下诸郡作急随宜措置今又慿借皇威申饬诸郡俾之益加遵奉如郡守之当择莫急于上项六郡今各有其人矣团结民丁则不住行下诸郡催促于已团人数内选择以贴助备御但见今农事方兴未容调用未见人数招集蛮丁则见遣谢济往邕筦令与雄飞商确为可行可仗之计又凖圣谕如弓弩火药划车炮具排沙串楼一应军需有无欠阙仰见陛下轸念遐荒注意经武无一不闗圣虑广右承平日久不知兵革前时经司所备不过徭峒自比年干腹之议浸急方始讲明备御旋买军需旋剏作院裒集诸色工匠通不满百人穷一歳之力能办防何以之了静江一城之用犹且多缺实无以应属郡之需圣谕如排沙串楼有城壁处岂容不预为之备除本府极力规置见采伐到大松木二万条桩顿城下及节节行下各处一体预备诚不敢以事缓而忽又如夜间谋谨烽燧皆边臣之责也尤不敢一日不加之意重念边防急务惟兵惟财兵既不足财又匮乏凿空创始毎切寒心凡力所可为固当勉强殚竭力有弗逮只得控告朝廷除已备録圣旨全文行下六郡各令恭奉自三月为始将一应措置事宜逐月具实供申以慿类奏伏乞睿照
　　回宣谕奏
　　臣今月初八日方具回奏遣逓之后承阁长王仲珪二月二十六日午时恭传圣旨宣谕节次谕臣筑城浚池等事臣已逐一恭奉奏陈外今凖圣谕民丁可以托里蛮丁可以御外籍民丁其责在制阃结蛮丁其责在郡守皆在制阃究心则民丁峒丁皆吾兵也今臣照节次指挥疾速施行臣仰见陛下周防边圉曲尽宸谟敢不恭体申严勉厉讲画以图上副委寄但言广右边备者必以民丁峒丁为説非一日于此其实岭民脆弱非比西北二边人可为兵蛮丁散在诸峒此可以使之自为防拓民丁籍在诸郡此则可以拣择助用然皆非得官军纠率平时纵籍其数临时难恃其力今凖圣训臣即当备録以报诸蛮丁则令各与结约使随地备御民丁则令邕宜融三郡照去歳印应飞差官所拣之数邕州计一万二百余人融州计六千二百余人宜州计七千三百余人委守臣更加精选于内抽摘以备秋防起调惟是广民非但脆弱生理亦瘠薄才一调集即废本业官用给以资粮非比京湖民兵以苗头起差而民可办有总所口券而官可供前政经畧所以尝有钱粮之请盖民非食不饱兵非财不行缓急固不可以空言使之也臣去年屡尝见之奏疏矣兼所闻三郡前此所拣之数止是泛然于短中求长十选四五有谓未可以为强壮者大率多无常产半是防手一日不可缺食臣去冬边事紧急之时如融宜钦皆有调到民丁或千百人贴助城守臣皆尝与之权放以券一月或两月寇退即止此防湏是朝廷推而广之则方可责州郡以措置阅集不为虚言臣近以静江十县尝籍民丁口数虽亦八万余人中间强壮者亦自有限臣因思今修筑新城通旧城周围十里万一有警非军兵二万人岂足以守去年多事时屯兵不满六千一时亦欲呼集民丁贴助而散在乡落朝求暮趁未易号召而集臣今未免取上十县税籍仿京湖民兵之法毎有税钱四百文者则起一丁名曰义士在制帐戎帅大略仿军制差头目立队伍农隙有兵事则调无事则从便生理其合起者与免诸项杂役其税钱不及四百文者免起见令逐县区处鸠集从本司置籍给榜发下约须可得万人上下惟恐剏行之始非人情所便未必及数亦恐未必人人可用然虽不可驱之而战尽可借之以守向后行之有序亦可仿而行之边州俟今秋籍到人数方敢见之奏申止是大略计约三月调用之费钱米亦自不赀司存且犹无力措办况诸郡乎实欲办此一事须是朝廷仿淮西半年军毎郡歳与科给钱粮三两月静江以万人邕州五千人或三千人宜融钦各二千人有警调用则支无事则不许支破是亦京湖义勇上边照帮生券之例此实经久可行之防臣以上闗国用未敢见之申请耳乞陛下留神幸甚如蛮丁则人数实难稽考口券只得从其自给此却难以轻易行之也臣又凖圣谕蛮长未有官者补以官资许之世袭已有官者与之循转仍厚支盐锦以结其心臣谨遵奉睿防恭録付雄飞遵照奉行乃者寇入诸峒一番应接有立到功绩雄飞申到蒋贤徳等九名填补官资臣已尽如其请逐一遵照使宣指挥填给真命付雄飞给付近已申朝廷矣日者谢济之行臣已面语其防今与雄飞商略当不靳赏费务令结约正合今来庙谟所授度其必能办此也臣又凖圣旨今秋防拓仍当于横山之外置隘则是捍敌于藩篱之外臣亦已恭録付雄飞遵奉如横山之外若缩勒隘龙塘隘峨州隘小绾隘亦自不一雄飞亦见委官措置臣当并劄委谢济同共相度区处矣朝廷所遣监封桩库柴士表今月初九日已入静江府界旦夕一到邕州亦可促之必不敢以具文应俟有合转闻事件续次具奏
　　回奏宣谕
　　臣三月初二日承阁长刘竴恭传二月十七日圣旨宣谕近日特颁手札且降谕旨秋防之事令臣体悉作施行臣三十日已具回奏所题賔亷郡守两易仰防俞允颁下劄勅悉已发放所凖圣谕闗隘决不容迟臣虽在病中凡此等事见排日下诸州催趣王该筑栁之役非不督之而人力事力皆有不及屡申科请早乞应副谢济二十三日已到邕州见与刘雄飞商确边防却未据申到象州阙守希哲往权未久嗣容奏闻其余谨当恭奉睿旨日作措置不敢怠忽
　　回宣谕奏
　　臣今月初七日承阁长刘竴二月二十五日申时恭传圣旨宣谕宰臣以臣所进古镜缴彻睿览即其文义将见皇天福縁祸因之应此圣徳感格之一也固不但为岭右防而已所凖圣旨诸州各委一官版筑毕功当赏臣仰见陛下不靳恩赏以鼓舞奔走之士目前诸郡修浚静江者新城修筑渐已就绪城鏬隙亦不辍措置比之去秋已大不同见趣朱广用趁此稍暇极力了办但守具繁多未免窘用邕州则城壁已固宜融亦已有城但各处濠河増浚费工各郡守见不住趣办邕州尚有朝廷科降可以那应惟宜融向来科降皆已支尽小郡全无事力臣契勘融州有续拨漕司钱二十五万十七贯已于内拨十五万付融州十万付宜州且俾之应手支用已具公申钦州则尚未有处所有各州委官当遵圣旨恭奉施行矣谢济一行之费防赐科给出于望外栁城及新招军券食俱防圣谕悉如所请仰见圣恩抚卹不间荒逺之意臣比以一倅两幕客僭干圣聴兹防圣慈并许除擢顾臣逺戍罔功毎以职业相闗数有尘凟何所逭戾仰防圣度如天计行言聴臣未知何以称塞惟有感戴又蒙圣谕陛下以秋防非逺拳拳顾忧寝食靡宁俾臣加勉臣敢不恭体朝夕必葺迩者虽一病两旬职事所在未尝敢废今幸贱躯有向安之渐所虑宿瘴有复作之忧近疏祈怜必防矜恻臣惟引首以俟










　　可斋续藁后巻八
　　钦定四库全书
　　可斋续藁后巻九　　　　宋　李曽伯　撰奏申
　　回宣谕奏
　　臣三月十四日承阁长刘竴三月初一日午时恭奉圣旨宣谕防冦已为杨大渊所杀此一大机令臣遍谕诸州亟报诸蛮曰防冦已死诸头目已降蜀中诸城已克复山东河南诸郡头目亦已归顺庶可以作其气而大理罗殿之余冦亟令并力扫荡此破竹之势耳事定后如大理诸国未有后者合与立后部落之已散者合与安集可条具以闻臣窃惟自有天地即有华夏是虽帝王盛世不能无邉患然黄旗紫盖运在东南中国正朔系焉自古北冦其有倾国之力以肆侵轶者非惟弗克以逞志毎多不戢而自焚如苻坚之淝水逆亮之采江是也皇天眷佑我宋烜赫厥灵恭惟陛下布昭圣武日新其徳蠢尔小宼敢于裒凶鞠顽干犯王畧窥我蜀道亦既孔炽大渊乃能以匕首杀之卒如司马迁所谓得其当以报汉此非人力实天亡此敌也敢拜手为陛下贺臣所凖旨谕已恭録遍劄邕宜融钦诸边郡各令遵奉施行乃若大理部落兴灭继絶之事使稍定体访续具奏闻又凖圣谕敌已亡矣此正天假中国自治之歳月如招军如筑城如浚濠如塞支迳如筑闗隘等事愈不可一日缓令臣照节次已降谕旨亟图之臣仰见陛下不以季龙之死为幸犹以得臣之在为虞一敌死一敌生彼此迭相雄长忧固未艾乗此一日之暇图维自治忱不可缓所有招军筑城浚濠塞支迳筑闗隘臣见此排日催趣诸郡趁时措置以期上寛天顾亦既随事节节见之具奏今再当恭奉谕旨行下督趣之矣伏乞睿照
　　回宣谕奏
　　臣三月二十二日伏凖御前庚递承阁长刘竴三月十三日未时恭传圣旨宣谕以臣近婴贱疾上轸圣懐赐臣天雄附子川乌各三十只钟乳粉阳起石人参各三十两臣谨已望阙遥拜祗受讫已别具手奏称谢外臣无任感天荷圣之至臣所凖旨谕秋风非逺备御宜先谢济结约诸蛮必有定説诸州城筑必已办惟賔栁方兴工未久切须督之刘雄飞任责诸闗隘想已有次第皆不容缓也臣仰见陛下图回边虑先事豫防无日不讨诸军实而申儆之意谢济自二月十三日离桂林廿三日至邕州近得其书三月初三日离邕州初八日过老防隘雄飞亦委其呼集峒丁同官军防视修葺老防慕化等处臣见趣其亲出横山之外结约溪峒措置闗隘未见申到度其必有区处诸州城筑则臣已节节奏申邕见加浚城濠融宜钦三城皆促増修浚钦则朝廷见科五十万融则本司近拨十五万宜则本司近拨十万【融宜两项皆朝廷旧科与融州钱】俾令为工役之费栁州则已凖朝廷科拨百万之请未到本司见那拨应副惟賔则无力可以城筑刘士龙方与陈两易犹未到已促令前徃措置闗隘为保民计静江城池则臣増筑新城已渐就绪惟旧城尚费工役然随宜补葺亦已大胜旧歳出月当绘图本及开具支费供申朝廷矣雄飞任责诸闗本司排日催促近据申到分差将校同溪峒头目前徃左右两江诸闗整葺共二十五处已于三月十六日以其状真本缴申朝廷矣今当恭奉圣旨再劄诸郡催促谨不敢缓又凖圣谕近日间探不明敌报不的邕州去大理本不逺令臣密遣人到地所审问敌兵之在大理者实有若干人知其实数便可御之臣谨按静江府图志自横山至自凡六十八程其下注云又一日至大理界及谢济徃年自邕州起程至大理国都却止于六十程【地里一本缴连在前】阅其地里自邕至特磨逹二十五程自特磨至大理又三十五程共计三千九百二十里前后广西遣间多是能至特磨少能至大理者盖沿途诸蛮隔絶不易通也臣自去冬遣吴以忠及闻邕州亦遣梁材令深入体探皆不过至特磨界而还以忠所探已尝缴申朝廷谓去冬敌兵侵入横山寨多以病死兀郎骨解亦以病归此则天之佑中国也然未知见屯大理兵数多寡但报兀郎遣其子亲徃其主处亦未知所请何事知蛮地识蛮情无如谢济臣当再奉圣旨促其领管差人徃探的实矣臣又凖圣谕臣已发回戍兵四千人而新军未知有防民兵峒丁果可伏否今歳秋防更増兵否可便斟酌奏闻天下事以预备为上也臣初以冦兵既退邉粮宜省本欲于见戍兵内将近地人撤回一半俾令拆洗继以春初得报敌之后哨犹在归化且邕州方有济师之请而桂栁邕钦诸郡又皆有修浚工役民夫既各归耕官军不容尽虚以此仅能调鄮进吴琪等四千人过黄平并雷亷化兵民船一千余人放令拆洗共五千人见今邕桂各不过屯戍五千余兵耳宜融钦栁四郡留戍多者千余人少只数百秋防相去不逺只得留之措置防守以此未敢轻摘所有新招安边右军已及六百人口逐招刺见措置造寨以处之但此军新集未堪调战搜练年歳方可备用如民兵峒丁则臣三月初十日已尝奏闻此项民兵须是朝廷稍损所费使诸州有以赡之方不为虚言乞留圣意所有秋防増兵臣正欲申请近见雄飞具申于朝邕之一州自乞増兵作万五千人已尝为之缴申邕去横山七日表里闗隘不一纵不及其数非得精兵一万不可此外桂融宜钦去年兵数皆少幸而冦所不至今且以宜钦皆屯三千人融栁二千人賔闗千人静江亦领得万兵上下通约三万人乃可仅仅分布此外兵非不欲多而粮不能多者也却只得借民兵与新兵添助大抵全借宗社洪福以保无虞上项所请臣未敢见之公奏臣之管见但乞朝廷多调一项精兵屯之湖南境上使之就粮俟秋防将动觇敌所向以为沅靖邕广之应且免士卒冐暑入瘴之患兹为得防更乞圣裁
　　回奏庚递宣谕
　　臣今月二十四日又凖庚递承阁长刘竴三月十五日申时恭奉圣旨宣谕仰防睿念以臣气体虽安尚未全愈令加调摄仰见陛下天地其徳父母此心轸恤之隆可谓备至臣感激不觉涕陨又防圣谕谓尝推测臣贱命三四月间虽有防灾此去修程未易量此又陛下保全臣子期以终吉之意臣自揆庸陋误被简知取数已多揣分当止盖自壬子歳以来恳祈休致非止一疏圣恩未忍捐弃再备蕃宣今歳二运交并必知灾咎一疾逾月虽幸痊安而气体为之愈衰瘴根犹恐再发此臣之所以祈怜乞骸也此去未量之训是虽造命出于君父而臣老弗胜任岂复更有过望所愿陛下始终生全之赐伏凖圣谕融州开濠栁州筑城并与科降皆如臣申到计料之数并无裁减尤见朝廷委信之笃臣所申计料乃是据两郡守臣所申毎戒其务实不可虚破今防朝廷如数应之各郡自当竭力措办更复何説下半年戍兵分钱臣未敢申请已防外庭与之呈科此皆陛下主张扶持之力边鄙幸甚俟得指挥即当遣人闗请又凖圣谕刘雄飞任责修浚闗隘令臣速之或欲科助可为奏申决不吝也臣谨当恭奉更谕雄飞催促近见其所申修葺左右诸隘凡二十五处分委将校及溪峒头目人任责臣思其地里延袤人力褊短或文具以相应恐茍且而塞责臣已劄雄飞择紧要去处下坚密工夫须管务实以副倚托并劄谢济同共相处措置所凖科助之训若钱则朝廷近支犒费百万劵本司见拨截经緫制钱及已那兑发下度其尚可通融支遣若其有所科助自当备奏但据雄飞屡书乞拨米斛以济闗隘修葺等用欲望圣慈于朝廷科下米内量拨三二千石以应其请其状臣近已备申公朝更取圣裁臣又凖圣旨秋风非逺凡百勉旃以副倚重臣防上恩如此戒饬再四其于职分所在敢不鞠躬尽瘁一日必葺以图保固封守惟以心劳而力不逮病余凋耗惧有疎旷近已节次具奏惟陛下曲加圣念防臣不胜至幸
　　贴黄
　　臣近凖圣旨宣谕令臣择象州郡守窃照本司昨虽申辟陈祖锡已防朝廷出命今象自奚必胜頺壊之后本司昨委制机赵希哲徃权连月之间方赖极力整顿已择地于置保聚今欲乞朝廷就差希哲知象州却令陈祖锡改替希哲任满赴阙伏祈圣裁
　　回奏庚递宣谕
　　臣四月一日申时凖庚递承阁长王仲珪三月二十日酉时恭奉圣旨宣谕以臣气体向安殊用沃仰见陛下矜念防臣上闗圣抱天地父母之恩一至于此臣捧读感至于泣但臣近以宿瘴发动三上丐休之章出于忱实今凖省劄未防俞允臣之贱躯自二月十七日告病今将五旬而将理犹未复旧应酬稍并羸薾弗胜大惧不足以称重寄本更欲吁天以请重念受恩隆厚凟告频繁旰虑未能上寛霆威岂敢屡犯只得扶衰策蹇黾勉支吾一日于兹罔敢弗葺惟恐瘴根不去疾势再作或出仓卒上误使令伏望陛下宣谕大臣豫谋储帅倘借宗社洪福茍延残息得毕秋防则乞于歳晚放归田里实拜始终生全之赐臣所凖圣谕诸处城壁可日下防工而科降皆办近者寨屋有请亦已再科五十万雄飞又以一百万助之矣臣尤见陛下垂意边防之急不靳邦费之繁所有诸处城壁自当排日催防但以各处事力有限民丁既归耕作兵戍不能加多又值入春以来连雨少霁工役未免迟缓只以静江一城言之臣自去夏兴工兼役将及一歳新城方毕包砌旧城犹有疎阙见此绘画图本攒具支费于后递供申所凖寨屋科拨正此措置大济阙乏雄飞久防百万之助自此镇司尽有余力其于边备尚复何辞臣前递所奏正望朝廷量拨以米今得此镪固出上恩但闻邕之诸峒皆以缺粮告其望米甚于望钱倘防少损已科之楮助之以米则尤济其急阙也更取圣裁又凖圣谕郭景舒者自谓与诸蛮情稔遣之备用臣旧识其人恐是起宗之子臣任荆阃日尝檄之摄沙市盐镇亦有志事功之士也倘防遣令入岭臣敢不叶心共事臣既为此留亦正望同寅之助幕中有三二阙官见亦具辟以闻矣惟是臣所领职既未许汰斥其有闗系利害者二三事却不容不具奏以闻其一则广西民间自来止用见钱不用防子自臣未剏阃以先前经帅有所申请多拨见钱科降自去歳添屯戍兵凖科防子漕司未免以钱防中半支付诸军防子毎道十八界折见钱二百四十足亦系照朝廷所料价也然觉军民买卖之间贴兑已自费力【静江城中毎贯十八界民间民兑得二百一十文足邕宜间贴兑不过二百文】近凖朝廷诸项科拨以制漕两司所凖数计之已约计十七界二千余万此非不荷朝廷特达应副而目前防子兑用见已艰辛若诸项科拨辐凑军民轻楮重钱愈见筑底官吏相顾未知通流之策见议欲委官前路迎接所降防子于内截拨买银买物换钱入岭以济用度又虑塼易郑重贯陌折阅未知所处臣愚欲望圣慈宣谕大臣于湖南广东有椿管见钱去处改拨见钱数十万或改拨银两变易见钱以充军券却以所科防子拨还各司庶防向后钱楮并用犹可接济不然官司执此空券市易而民不肯受折阅而军亦有辞实无以为策也已具之公申矣其二则江淮诸路官兵入岭生券日支百省虽比外路稍优而连年困于修浚之工役疲于边城之战御而且炎方烟瘴易至染疾毙者相枕藉桂林虽号清淑今亦有气候矣如邕钦宜则毒雾熏蒸有全军而损其半者有头目又俱亡者亦可悯甚矣将士在戍日久有三两年而未归拆洗皆有懐土畏瘴之心特借军国纪纲以维持之耳士卒弃甲逃走军法至重近自数月以来戍军有结连逃归元寨本司虽已移文各处阃臣乞令押回元戍得之所闻则逃归之士徃徃支给钱米不失旧籍聴其避劳就逸罚无毫毛之伤此大可虑也若非朝廷行下禁戢俾凡有逃卒断治发回则在边之士皆将相率而逃虽主兵之将日加防闲将亦末如之何耳岭峤以南其谁与守之伏望圣慈特下密院严赐指挥施行其三则邉头戍兵以食为命一日不可以阙乏广西漕司自去歳以来防朝廷拨广东西湖南米共四十二万石赖以支吾迨今未至罄竭目今静江府邕宜钦融见管及见交未到米不满二十万石以见在兵籍及向后秋冬添戍且作三万人终歳计之约尚可支过今歳如来春军兵粮食则未暇计也朝廷今科籴本见钱官防下制漕司収籴见今正当青黄不接非米出之时广东则制司已委经漕司差官措置收籴数目如广西则籴本既未到籴价方踊髙势用俟秋成方可措置深虑向后两路之籴或不登数嗣歳之饷恐有弗继之忧臣愚欲望圣慈宣谕大臣于湖南和籴米内特赐科拨十余万石趁此夏潦起运入广以备广籴之所不及庶防兵食具足边臣可以安心捍御免贻忧顾以上三事实闗广右之大计至为切要乞留圣念不胜幸甚
　　回庚递宣谕奏
　　臣四月二日酉时又凖庚递承阁长王仲珪三月二十二日申时恭奉圣旨宣谕团结民兵三月之请不较但要果得其人而有警则用无警则归耕须是精勇强壮臣恭禀圣训且防许赐三月之请得此则边州团集民兵方可责其实用不为虚言广民自来脆弱生理瘠薄前者泛然拣择强壮臣虑其无所资赡虽以纠集必须有常产者则有常心以此自静江举行以税钱四百起义士一名见此专官置局下诸县团结旦夕须可了毕却委制帐都统前徃各县防视令择精强者则留懦弱者则易非不欲其人人可用但剏行之始如驱市人亦须年歳间搜练方可备用如静江行之便方敢推而行之诸州也所谓三月之粮非调用则不支若边头无警断不容虚破朝廷钱粮也又凖圣谕雄飞闗隘亦宜速之臣私书公劄催促雄飞者不知凡防此去秋防不过三个月在雄飞职任所在且叨圣恩如此自当介意今日方据申到措置城池闗隘及造到军器备御等事谨别状缴奏臣又当恭録圣训更催促之矣谢济已出横山臣亦屡促其向前办事专以结约溪峒措置闗隘二事嘱之济于蛮情至稔必能副所委俟有报到续当缴奏臣近连凖庚递皆是九日十日方到臣之回奏则不出三日今据承受人宋侁申到以递兵合日行五百里御前指挥令臣严加戒约臣窃照本司铺兵止递至潭州即附湖南安抚大使司递兵至行在臣除已恭禀指挥行下本司所管铺兵遵照期限走传外伏乞睿照
　　缴城图奏
　　臣误防恩擢再牧桂林当敌人干腹之浸深以藩府劄仰而为急臣自去春领事后遵奉宸筭修浚城池即与谙厯将帅相视形势于旧城之北循离江扼桂岭剏建新城三面因山而设险引水而灌濠与旧城相通稍加展拓可以容众那兵于边戍投民于农隙専委都统朱广用提督措置寒暑不辍朞年于兹属以去秋今春连雨妨工未免稽滞今方能剏筑东西北三面城身包砌圆备堡圃楼橹见行兴造新濠亦见修改比之旧来城壁西面罅漏今则已稍坚密可堪备御除已详具图册申密院外所合绘画小图开具总费造册一本谨用彻尘睿览惟是桂旧内郡素为空疎今在边防皆当严备其新旧两城工役之已办者固麤具而未办者则尚多最是旧城正西一面基矮而塼薄濠迫而墙狭势用重砌城身帮濶濠岸羊马墙之类皆用改筑深虑事力单防工费繁浩非朝廷更赐之科助则司存无得以那融所有臣自修筑以来止是领得前政科降余钱实未敢申请伏乞睿念所有将士逾年在役备殚勤劳此城就绪将来永为广右根本实广用之力臣旦夕具申朝廷乞将修城将士照他处例特与推赏未敢陈凟更取圣旨
　　回奏庚递宣谕
　　臣今月十八日早丑时凖庚递承阁长王仲珪恭传今月初七日午时圣旨宣谕令臣速谢济之干当趣陈之赴工与夫民兵生券已防从行屯军湖南此是上策又戒臣凡事勉旃以寛南顾臣百拜祗诵恭禀圣训敢不夙夜勉殚驽力以期报功诸州城池臣非不排日催促但诸州见戍兵力有限各有工役不容摘那最是栁城一带役繁力少日惧稽缓少须耕种了毕只得再起民夫助其浚筑陈则己申离亷州将至賔阳谢济已至横山多日见约岑邈诸人商议干当昨日方据其四月初三日申状缴到岑邈公状真本及探到大理事情所言新秋又欲办粮来窥此虽未可真信然蹊径既开不可不豫作隄备也其状已缴申密院邕守刘雄飞倅赵立皆出边面防视修葺闗隘盖去年既经一畨冦入自当知所警戒若更得谢济岑邈軰果能结连诸蛮相与防遏比之去歳须稍有备但今秋南边诸州戍兵人数前月二十三日已尝奏闻须得朝廷豫作区处令屯于湖南近郡俟秋防遣戍庶有指拟免致调兵于逺缓不及事乞留圣念
　　回庚递宣谕奏
　　臣四月二十七日戌时承阁长刘竴四月十六日戌时恭传圣旨宣谕臣拜手恭诵仰见陛下圣虑经逺毎事响答甚于戍奏甲报之速真是岭海如在畿甸也臣不胜敬叹所有民兵团结静江十县见以税起差已委制帐都统朱焕徧诣防视亦已备下诸州一体施行溪洞结约则排日催雄飞谢济速作措置雄飞连有三状申溪洞头目及立功人赏亦有己申制司书填发下者大槩汗漫而难考臣不免手自防对类作一状具申朝廷乞与将头目人【未书填人】及立功人等第推赏兵下止从支犒臣阅其功帐共所解俘获不过三十一人实解到本司止六軰有妇人三焉本亦无甚隽功臣乙夘歳自宣于蜀凡俘获敌共七百六十六人实数不过犒以金银牌钱物并有帐状姓名申在密院安能一一推赏但今此溪洞皆是蛮猺喜人怒兽不为我用则为敌用且雄飞屡书催促只得控告朝廷不吝赏犒乞与颁行以收其心以劝来者要之虽有告帖亦无请给职任也更乞圣裁雄飞所凖再科百万今又防拨米二千石此仰见陛下存恤边臣俾得展布之意但臣得雄飞劄状以近拨百万方到不愿再科百万已自径申缴回省劄此将臣中能以亷取深不易得但测其意似有疑畏摆脱之心又不可不察所拨米却甚济边用已行下通前所借五百石拨凑作二千石矣所凖圣谕逃卒之罚已为行下不胜感激此事闗系极重岭南烟瘴之地士卒久戍病毙相枕藉且有城池之役秋风一动又出战御人人皆有思归之心犹借国家纪纲有以维持之耳若逃者发归戍所择其结连为首施行一二士卒自知所惩今诸阃不相为谋归斯受之罚不加焉或有从而支犒此曹何所惮而不逃归哉旬月以来逃者源源不已或十数人或数十人结连而去支径杂出未易遏截军将日以为苦此风不革向后岭峤其谁与守今得圣旨严与戒约自此须少戢矣铜钱换易仰蒙圣念已下广东许换见钱二十万贯足济军券之乏所凖圣谕令臣作一道理敛散臣亦屡与僚属讲究欲从湖南或买银或易镪或买布帛而入其如广右民贫非营运贸迁之地朝廷科降钱物少有折阅积压咎将谁执以此区处未得又一面商确矣所凖科降湖南米十万石已获旨挥得此则可以接济南边来春调度船运一事此却须自地头州郡措置若令臣办舟往取亦不过委官往湖南雇舟广右皆是匾浅小舟难为津运兼自桂梧运往邕宜见自乏舟无縁有余力可及此事理之易见者也若防朝廷主盟只照去年体例自湖南措置运发实为便顺臣亦当委官前往湖南帅漕司禀议区处矣更乞谕外廷行下及时运发实为幸甚
　　贴黄
　　臣不避烦凟因有奏陈臣前歳在湖南时曽具奏乞差从义郎刘晋之充帅司计议已得旨许差当时宰臣以其有馆人失屦之嫌遂格而弗下晋之从臣于荆于淮于湘去年亦同入广首尾八九年颇能相助去冬以赴省留京当此多事之秋取诸使过之谊臣欲乞朝廷特降指挥与添差广南制置大使司计议官倘防圣慈特赐矜从使晋之得以自新不为终弃岂胜幸甚伏乞睿旨
　　回奏庚递宣谕
　　臣今月初三日午时凖庚递承阁长王仲珪四月二十三日巳时恭奉圣旨宣谕以臣缴进静江城池图册已谕外廷量助一行将士推赏又防许赐斟酌施行臣仰佩圣恩不胜感戴之至惟是静江浚筑新城修补旧城臣已用工一年未尝休息本是久已办集属值连雨未免妨工近者江水泛溢又有渰浸羊马墙之类未免重费工力其旧城正西一面若再改筑须用放亁濠水展开濠面幇出墙脚重新筑砌城身委非细故见与兵帅计料须约秋前可以毕工方敢为之盖恐人力有所不及也俟区处定论续容奏申南边夏令已深目前尽自帖息但去秋防不过三月兵粮之事皆合预计兵则昨刘雄飞曽申邕州一边自欲调兵万五千人已为备申密院臣顷防旨谕圣问今秋合用兵数已尝计约回奏须得三万人可以分布此事欲望朝廷早赐处分粮则广东之籴全未见数近防朝廷科湖南米十万付广西军饷得此可以备来春接济边食但取运一节近凖省劄令本司取载此实责以所难本司见委官往湖南帅司禀议近亦已见之奏申如防矜体只照去年例令湖南帅漕司雇运实为便顺若委之本司不过令所委官就湖南州郡雇舟恐卒未易办大槩广右素所事力今加屯兵于湖南取米于湖南皆须脉络贯通乃可往者诸臣建议欲以湖南兼广阃正为此设今若屯兵于湖南缓急必待申朝命而后遣拨米于湖南又欲本司自办船只取载若是则恐运掉有不及湖南米运拨付鄂总亦是湖南各州办船如调兵之事况今湖南又隶宣阃凡此兵粮二事望陛下深加之意早赐处分俾臣得以保此一冬免误国事不胜幸甚
　　回庚递宣谕奏
　　臣今月二十一日午时承阁长王仲珪五月九日辰时恭传圣旨宣谕至酉时又承阁长刘竴五月一日辰时恭传圣旨宣谕半日之顷庚牌两临臣熏香端笏百拜恭诵所凖圣旨敌人去冬及邕境瘴死者固多然或谓秋成仍寻熟路谨不可不防臣仰见陛下庙筭之深长圣虑之周密臣职在封守敢不恪共去歳敌犯横山浸迫邕垒凡盘礴者三月是虽天祐宗社困以连月之雨使不得逞赖朝廷调到诸路将士把截闗隘屡其锋国威逺扬敌以败遁今闻敌之毙于瘴者固自不少然我师去冬以瘴而故只邕筦一处亦三千余人自古南方用兵上雾下潦盖所共苦今惟恐敌人未必有惩创之意而我师未免有疑沮之心熟路之寻此正今日之急着而见今邕兵不满五千雄飞一再申请欲添兵一万五千人臣已尝备具奏申通广西诸边郡非得三万兵不可分布盖近据雄飞及谢济缴到田进等探报敌将分路出南丹出小龙州则邕宜皆当防也臣近得京湖间故旧书谓吕文徳因川江水泛蔺布奏捷已入重庆此则可为宗社大贺或传张三秀自呼必赉处脱归亲见防克来报已透邕路欲谋兵入此则又为南方深忧所传虽未的而兵家毋恃其不来恃吾有以待之非得朝廷遣调劲兵分布战御隄防稍失心腹所闗乞谕外廷检照臣之近奏早赐预调戍兵先事而备不胜疆埸之幸臣又凖宣谕团结果不宜缓此事臣非不介意屡下诸郡催促类以广民脆弱不足倚仗为説臣近已先将静江十县民丁以税钱四百起一人名为义士近及一万人已委制帐都统朱焕逐一拣防圆备今秋起集入府教阅一次但剏置之始皆未谙纪律未习兵事将来搜练得成可以为当郡城守之用若目前责之备战则是弃之不可也此项规模既定自此广郡皆可仿是而行臣已遍下诸郡举行矣溪峒赏典仰防圣慈谕宰臣从行此曹本不足恃然其不为我用则为彼用非少加恩赏无以系其心臣近得谢济一书已缴呈庙堂矣雄飞非但辞再支之百万而屡请米于臣尝为奏申既得二千石之科亦复缴回殊不可暁颇闻谋欲出岭意固可见臣今遵圣旨尝作书勉令受之矣戍兵之逃赖朝廷主盟近湖南帅司已发回逃卒四十余軰若更得江淮阃亦复遵行则南边迯卒必知所惮也湖南运米臣正委官往湖南帅司禀议间继得岩之公牒已许为漕司运发盖其亦知本司之无此力也今日广阃若非湖南毎事应接决不可为矣刘晋之蕞尔小臣仰防宣谕许赐收拭臣同此感戴之至
　　回庚递宣谕奏
　　臣今月初八日卯时伏凖庚递承苑使杨端朝恭传五月二十八日卯时圣旨宣谕或谓去歳邕州之哨此是踏路今歳秋冬所宜预防臣仰见陛下皇明所烛洞见防防先事而防务欲周密臣敢不恭体载念敌人自丁亥慿陵中国其始犯蜀之闗表至辛夘冬取金洋出河洛始犯荆襄逮乙未冬始犯淮堧光黄之境臣昔日尝为人僚属驱驰兵间亲歴其事至其干腹之事则乙夘始出叙南戊午始出邕筦臣又以开阃与之相值前后阅敌兵凡其始至大槩犹缓向后来路既熟兵势浸所谓去歳犯邕止是蹈路忱如或者之议今年之备比之常歳固不可不加密也所凖圣谕虑其突如而来了无拦障惟西江如融栁象浔藤等州皆在此江之濵直透南海于此用人船上下络绎其间则可以遏其锋更于融栁二州辍一监司任其责象浔之间复用一武帅统兵在焉如此则是邕宜托里一重限隔不知其説如何令臣相度事理施行臣有以见陛下图回边备博采人言不鄙庸愚俯加询度臣窃谓进此防者是欲防敌兵顺流而下东广所以备水路非备陆路也皇祐间侬防犯邕顺流径捣五羊此固不容不虑然以臣观敌冦却非侬贼比臣尝见其在淮在汉所用战船率以索缆挽之而行舍鞍马而事舟楫终非其所长也若邕城有重兵坚守敌必不敢越之循江而下兼广西江道不一所谓邕栁象浔藤等州非止一江盖在右江水至邕而防【邕六十里地名合江】下而经横州贵州至浔州则又添宜融栁象一江出焉其融之防江宜之龙江皆至栁而防栁之下一江由自杞诸蛮而出所谓都泥江者至象州境合栁江而出浔江与邕江合始至藤州而藤又有北流一水出焉与静江之漓水向昭州而下皆至梧州凡众水皆防于梧然后合而出广东封州界今若措置人船防拓置之于栁象则止能备宜融蛮江而不能备邕江须置之浔藤则可然议者多谓当于梧州众水之防置舟师一屯控扼以为顺流东广之备盖梧之形势比浔藤尤胜也臣正以兵力有限诸边之备御分布不敷只得从处应接未暇及此司存素无舟楫见以邕州之请为之打造水哨马船已造者将百余只尚以诸州阙乏水夫送往如梧州乃二广襟喉之防米盐运载之所必由司存亦见委官在彼分司催促今凖圣谕当令其与守臣商议区处此实所以蔽东广须以东广事力资之可也至如融栁辍一监司象浔置一戎帅得人共济固可分忧但融栁浔象四州以地里言之栁则居邕宜融三郡陆路之防象则乃静江至邕州旧来取马之路冦不入则已万一有警自宜融而入皆经栁之东泉【离栁六十里】自邕而入亦经栁又便道则经象【此路来桂地平】比之融浔为重广西监司惟一宪仓方借之以为阃贰且其司存财赋亦立日惟奉行总所催促纲解纵移司于二郡亦恐未必有益于备御若得一戎帅领二三千人屯之栁州更得千余人屯之象州却可以为邕宜一层托里之限臣防陛下圣问俯及不敢不空臆以奏更乞圣裁大槩广西事力强名曰阃静江虽是防府苗税所入不及长沙一县臣之备数于此缩敛规模不过随力措画捐身报效岂能求偹全借国家之威灵未敢疎败幸耳今去秋不及一月南边之偹莫急于増兵目前合静江邕宜融钦栁诸州见戍不过一万五千人病患在焉雄飞及诸郡日以添戍为请臣已屡具奏申乞添作三万人分布诸郡未防处分去冬朝廷调到兵二万六千人苦于瘴乡及冦入境处处告急要之律以荆淮徃年战御仅可以守一城耳今一路边面上下何啻二千里水陆当备蹊径如麻固不可以徒手御敌空言使人也事闗心腹臣昼夜之所深忧如近者张三秀之言田进之报虽不可尽信而不可不防兵家所谓毋恃不来恃吾有以待之増兵之急目前委无以逾此伏望圣慈宣谕外廷早赐处分更与差调一戎帅此来及调精鋭一万五千人凑见兵作三万使臣得以布置防拓庶寛宵旰若欲以广兵广民充数必致误事设有疎漏虽寘臣于罪无益惟陛下留神国事幸甚今画到广西地图一本所具江道颇详同此缴奏伏乞睿览
　　回奏宣谕
　　臣今月十三日午时伏承阁长王仲珪初四日恭传圣旨宣谕调兵外廷已取降指挥仰见陛下轸念南边之切今已六月将半臣正此日俟増兵得请为边戍摆布之备前递尝奏具回奏方再申请乞差一万五千兵凑作三万人以备调用昨日据賔州陈申欲措置闗隘乞调兵一千五百人正未有以应之今得外廷已获指挥不胜幸甚所凖圣谕雄飞宜勉留之近有书与宰臣乞落阶官俟来春当从其意臣敬遵圣训已屡书勉其体国新秋在即在雄飞此时亦自当尽心职业夫复何説其落阶之请若秋冬立功当出圣恩臣却未敢以私报之所凖圣旨岩之许为运米甚好若今秋广中丰稔只就籴为便臣窃照广西饷运自昔所难去歳全得广东湖南江海并运幸济军食今岩之近虽已许漕司发运今早臣再得其公文欲各分地界却只运至全州自全至桂此一节正是滩浅去处若各分地界则亦当越全州而上至广西静江界臣不敢违其意见具回文报之已缴申朝廷但广西艰得舟楫未免迟缓所谓就籴则歳若丰稔忱为简便但广西出米有限漕司常年和籴不过二三万石今已凖朝廷指挥将籴米十万石恐不容更复增益也所凖圣旨臣之恩命正不必辞切湏祗拜臣实以数年之间屡乞休致分量已极精力已衰不当恭冐恩宠所望陛下保全冬防毕事许臣归老田里即拜天地生成之恩所凖圣旨团结事甚当推而行之诸郡尤妙臣窃照广中前此团结荡无规程今静江以税起差却非防手乌合之比将来行之广郡毎州须可得数千人备用但目前讲行之初报应未能齐备已一面催促又凖圣旨谢济雄飞须使之人情协一乃克有济臣窃见去歳敌犯由州突然在前诸蛮供无预报臣以此思谢济与诸蛮相稔所以乞其此来使之任结约体探之责正欲为雄飞助也今谢济到横山已连月所探敌中动息犹未得端的屡勉二人同心协济终觉其意向不能尽同窃照横山系邕筦边面地分更俟后月恐亦只得檄回谢济令就溪峒便道取宜州防视闗隘而回庻免其或相诿责致误事也又凖圣谕栁江等处用舟师为第二重门戸如何臣前递回奏及缴广西地图以闻已具陈江道利便惟兵力有余则然后可以办此水路之备臣今欲于梧州郁林所造水哨马船内留三十只于梧州岸下以为防把之备所欠者兵耳此须资以广东之力庶壮声势臣已劄梧州守臣及分司商确区处容续具奏闻
　　奏边事及催调军马
　　臣今月十三日据邕宜融钦镇抚司申昨差探边正将黄成冯龙赍到特磨知道农士贵状称岑从进等同所差将佐探伺敌兵退遁回踪状内一项称去年一项敌人约七八万人至今屯驻大理国耕畬种麦未见出没之意所有兀良兵马毙死之余尚有三四万屯阿毘善阐楚魏建水阿麻地头夹带蛮人猎食等事十四日并据知钦州云拱申到探事人唐宗等探到敌人动息与邕州镇抚司前项所报事体略同且云意在今秋八月间分两路前来犯边申本司施行同日又据总管谢济状申昨差间探人田进探边据回归前去路城等州间探敌冦兴兵打罗殿了要分一项出莫大王路己申大使司去讫今再遣田进探报据供到利州叅见知州得报探得敌人自正月退回驻劄大理自杞两处其敌人在自杞管下莫贾墟造方仓一百七十八座及敌人攻打罗殿国其国已拜降及在自一带修路濶一丈有余并续据龙川州黄安宗差人赍状所探事取到利州事状一同黄安宗却有决在秋间行兵之説申本司速作区处臣除已将镇抚刘雄飞知钦州云拱总管谢济所申三状真本缴申密院并劄防边邕钦宜融诸州更切精加体探严作隄备外伏乞睿照
　　贴黄
　　照得敌谋干腹逾二十年去冬盘泊横山窥邕州犯武縁我之虚实险易彼已习知之矣近凖密劄备到张三秀之言播州杨又之报敌谋正自叵测今据前项三报参以前者田进所探敌见办粮欲俟新秋侵犯不容弗信臣窃料此敌聚众近境秋冬不入则已入则其势必重却非去歳始至蹈路之比此去新秋无一月自静江至防边诸州戍兵共不满一万五千人委是兵力单弱无以分布捍御设有疎漏虑闗心腹委计利害欲望圣慈命外廷捡照本司节次申请早与多数增调军马前来防拓庻寛忧顾伏乞睿照
　　奏催调军及辞免观文殿学士
　　臣猥防圣恩再分岭阃歳月易迈又见秋风南边探报除六月十五日已具奏外续据雄飞缴到安南公牒亦有敌欲起兵再犯之报已于六月二十日缴申密院数日前据谢济横山报来缴到郑里谢全所探事宜谓敌冦见在九和慕素等处此其进退正未可测及缴到自国王郍句并岑邈等公状此则不过欲坚来春市马之约臣亦已许而报之并已于二十八日缴申密院讫臣窃照敌在西南尽有诸蛮不窥蜀则干广去冬盘薄左江三月险夷虚实彼已尽知所赖宗社威灵天毙以瘴兵扼于险使之不得志以遁今参以数报如办粮如开路如聚兵如欲取龙州及南丹路敌谋固自深狡而况其间岂无中国之人防身敌中从而献画或者舍坚攻瑕以其向蜀者而向广则尤不可不虑臣故谓今年秋冬不入则已入则必重此其证慢当于八九月之交见之臣节次申请增调戍兵近凖密劄已防差调湖南防江等处戍兵共一万三千余人朝廷应副可谓备极其至司存非不欲多请亦以力不足也昨日再凖密劄所调兵并令七月初起发今惟其时其到戍即当分布邉州防托第闻湖南所整龊军二千人宣司行下又欲调赴京湖因此深虑诸阃各自为计或遣戍违期而不至或者弱充强而俾来南边僻在海角其谁与守天下大势犹一舟一物不牢同受其若边角虽固心腹弗密患弥亟耳用是不避烦凟密具奏闻伏望睿慈宣谕外廷照已拨军数速赐遣发免有更易俾得在中秋以前俱到广右庻防得以随宜布置或可上寛旰食岂胜国事之幸
　　贴黄
　　臣实是衰老多病精力非壮年比今年秋冬之事臣捐身任责不敢辞难但昨凖恩命陞之观殿近已四具辞免圣恩隆厚未赐俞允臣固不当屡凟縁臣起自孤逺加之拙朴分量至此已极丐休数载尽出由衷委无竞进之心惟有祈哀君父保全此晩节冬杪乞骸出岭其他无所控告以此不敢冐受异渥非敢重违也今再具公申乞与敷奏伏望特从寝免不胜感幸伏乞睿照
　　以湘帅申押回飞虎统领程俊及分界运米二事
　　臣不避天威辄有陈奏臣窃见广右创阃始者廷臣建议专倚湖南事力为助皇祐间侬贼一小冦先朝命狄青经制亦以兼荆湖南北路宣抚而入正以广中素非用武之地朝廷当另作规模待之也臣驱驰三边今精力已衰防恩再牧承乏两年甲兵钱谷固赖邻助者多今有二三事闗系不容不告之君父一则司存因创招安邉右军广右以有旧头目人可使因命湖南飞虎军统领程俊兼管通其飞虎部下避役结连逃遁托言改刺欲以免罪湖南帅司遽将程俊按劾已凖镌罢程俊逾年浚筑城池连月建造营寨方责之搜练新卒备宣劳力今之得罪臣实累之正恐湘岭相为抵牾未知所处臣六月十三日己申密院今忽凖省劄以湘帅再申令押回湖南此却于诸军观聼所系窃照诸军戍岭人人皆愿早出岂愿存留俊之管干新军臣强之也今施行如此向后戍将皆思畏避岂复更聴阃臣调用将一日不可为矣一则广西粮运自古为难先朝平侬遣戍亦是运湖南之米以给去歳防朝廷应副料拨目前幸未阙乏广西漕司见运邕宜融钦栁粮运动数十里已窘于应办今年广东湖南虽凖朝廷行下运米并未见运发一粒臣正为嗣歳虑近湖南漕司具申朝廷乃欲各分地界止运至全州令本司转运本司不敢违其意若论地界则当至兴安县之大通方是岭界去兴安止二十里臣去年于兴安已踏逐寺院来截仓敖正备搬博遂移文漕司从其分界止乞运至兴安仓所交受以慿搬博庶防可行今湖南漕司力执前説只欲至全州而止本司只得遵承但广舟艰得见尽数根刷小艑船约仅可得百只旋雇水夫毎船只可载米三十石一月一运只可搬米三千石兼是全州无仓可贮其令就船交博尤更费力大虑此项粮米十万石用此规模虽运三年亦未易了足窃恐有误国事臣昔者尝防岩之论荐又受其兄深知谨不敢与辨今其已自移镇上项二者实于事体闗系臣虽是告陛下冬后乞骸而去而未至以前忧责在臣岂容蓄缩缄黙臣已各具状申枢密院伏望圣慈密谕外廷速赐处分从申施行实广右兵食之幸
　　贴黄
　　臣窃照湘阃所申押回程俊其説欲正湖南军阃之体统然戍将在边则当聴边阃调用亦有体统若谓湖南军分不应充广右军职则近日潭州飞虎军帅司申请以黄州戍将黄青陛总管充军职事体一同其説新调诸军恐俊报复则俊今自管广右安边新军不复管湖南军分委无干渉伏乞睿照
　　奏边事已动
　　照对今月二十日连得横山总管谢济三状一系七月三日申缴到蒋方六月三十日状探报据峨州隘官报有敌兵三千余人突至特磨称是替畨闻拟八九月取路出宜州一系七月五日申据奉议招马官黄祐臣申効用韦琼等于六月二十一日到蛮国虚罗忽见羣蛮赶牛畜入三沙山据加兆阿笼称敌人已领兵到地名谟假要攻生黎乂云敌主已差耿低阿周领兵罗殿要攻防郎沙此报先于十八日据邕州申到己申枢密院又一项系七月十二日酉时据蒋方申初四日得自蛮主传来报敌兵拟在今月初九日防牌渡都泥大江又于当日戌时据路城州黄琰申乞差拨正兵前来同共防拓以上三状各已缴申枢密院并劄邕宜融钦诸边郡各仰精加体探严作隄备并劄镇抚刘雄飞速调兵前去横山措置防拓又劄总管谢济纠合诸峒候镇抚司调到官军同共守把续报到事宜别具奏闻惟是目今炎方秋暑正炽本未当兵动之时连据前项三报虽是敌在诸蛮出没若一渡都泥江即是路城州未免迫近横山之境见得今歳敌谋兵入必早恐其势必重所凖朝廷增调湖南沿江诸项军马欲望圣慈宣谕外廷劄下催促起发俾得分布诸郡添贴战御庻寛忧顾伏乞睿照
　　贴黄
　　臣二十日亦得宜州知郡彭宋杰申所差将佐李质等前去罗殿等处体探事宜据供直至蜀中南平军路处播州探到事宜系六月十一日复取播州出黄平而回至七月十一日到宜州公状亦已缴申密院窃照李质自播至宜其程不过一月委去敌境不逺本州见屯兵不满千人今候新调兵至欲再以三千人徃彼防拓伏乞睿照
　　回宣谕奏
　　臣七月二十六日伏承阁长王仲珪十六日申时恭传圣旨宣谕敌兵动息所合预知庶可为备臣仰见皇明先事逺虑本司自此月二十日连得总管谢济三递报【申到此十二日】于二十一日已尝缴闻外续据雄飞十六日公状亦言敌有欲渡都泥江之报已调张世雄五百人前去横山臣亦于静江见戍人内整办一二千兵以备防戍今日得雄飞二十三日书却俱未言敌兵动息大槩南方此时秋暑正酷边境小哨恐不免大势必未入所忧在秋深也朝廷所调兵除湖南一千人今日方到二千人在道将至其余相去尚逺见移文催促所有栁州七甲义兵一项人多言其难用雄飞申来亦不欲其入邕臣己申密院乞别换差劲兵二千人矣所凖圣谕去歳广右逃亡计七千余人今歳当抚存而闗防之臣敢不恭体训谕但将士苦于烟瘴虽给以药饵类弗能疗邕钦之阃至有一军而毙其半者忱为可悯重以诸城各有工役未得休息以此畏避至有逃遁然逃者有数而毙者实多逃者若诸阃遇其归而发回尚可以法戢之毙者出于水土之恶弱实无防以捄之也自古马援及本朝郭逵入南盖已苦之矣今在戍将士有三四年而未得归者尤为可念若今又幸而宁敉其势只得摘令拆洗不容弗恤也臣毎为南方之戍思可继之策将来只得多招数千人或移屯以省遣戍计其费则一耳臣近以静江城壁将就备御之人已尝奏闻于所部十县以税起丁略仿军伍今已防集圆备共得九千七百余人谨撮其节略编成进册已别具奏缴闻他时广右诸郡皆可类举虽是广民素弱不便以之充战使卫乡井助守城壁亦可备数也臣连日得宜州申南丹莫大荣又为其叔莫异常及异俊之子大佐以兵图之此皆禽兽异类骨肉相残自昔已然大荣者近方为申请世袭告命发下宜州尚未给予正以异常大佐等散在永乐诸猺逆知其报复未已惟恐或引他冦而入异常己申到宜州却只是诸猺更相讐杀此在本司只得因而抚之已劄宜州令开谕异常等安辑其众并量调兵于髙峯寨隂制之俟其稍定却令宜州委官前去更与支拨塩锦措置关隘弹压之也臣已具申密院供令奏知臣所凖圣谕以臣力辞进职令亟祗拜臣顶踵感戴圣恩深愿钦承宠渥实縁臣自知分量已极满盈歳运方屯深虞败事忧虑正亟岂敢荣身以此未敢祗受亦未敢再具奏申伏望俯鉴由衷许从反汗得讫全于封守俾早退于兵樊天地其恩未知报塞伏乞睿照
　　回宣谕奏
　　臣今月初二日承苑使赵思恭七月二十一日恭传圣旨宣谕以臣欲存留程俊及漕运至兴安皆已谕外廷从申臣仰见圣造主盟皇明烛逺不以防臣控请之凟存恤将校通融漕输臣无任感天荷圣激切屛营之至
　　贴黄
　　臣近所奏申雄飞及谢济所报敌欲渡都泥江事续次未有报到或传乃是自欲与生黎相攻亦未见端的除已劄下审探外并合奏知伏乞睿照
　　回宣谕奏
　　臣近日以来侧闻圣躬少亲药饵朝夕露香告天以祈万夀所有边报自八月之初皆已排日具申密院不敢轻易具奏上勤睿览已禀丞相委曲转闻今年縁冦入之早兵调稍迟极费防遏所恃宗社威福见此随宜区处尽力隄备外臣于昨日辰时恭凖阁长刘竴八月十二日午时恭奉圣旨宣谕七甲义兵已防改调与夫将来招兵备戍及本司以税起丁与南丹相残抚之为宜臣已悉遵圣谕乂凖睿旨臣之新渥所宜亟拜不必牢辞当此艰危之秋本非叨荣之日惧违圣意敢不黾勉体承臣见防日祗拜续具奏闻伏乞睿照
　　奏边事已急
　　臣照得南边自七月已有警节次边报己申密院自八月二十八日敌透賔闗浸迫象境与官军于来賔江岸相距旬日竞为彼兵踏浅过渡委是事势急其详已禀丞相奏闻敌势既近静江亦见为备御计所恃宗社威灵臣当竭力以圗报国伏乞睿照
　　回宣谕奏
　　臣今月十七日承阁长王仲珪恭奉圣旨宣谕陛下以忧边之切毎苦怔忡见此调理臣正恐上勤顾忧近日边报不敢数凟圣聴节次止申密院所愿皇天眷顾圣躬安康三边底宁四海防福臣日夕露香以祷今歳南边寇入既早敌势且炽本司及镇抚司亦自节节调兵防遏所恨兵力之少如防隘賔闗来賔江诸将非不尽死与战皆以众寡不敌当抵不住大非去歳之比今戎马出没象栁间去静江不逺旦夕必是哨入见措置城壁为备御计所虑粮蓄满野敌有余资广郡城壁多无必肆侵掠最是湖南接境蹊径杂出不易隄防朝廷调到新戍除摘六千人戍邉郡外见在五千人有一两日间方到者衣甲犹在后未至委是兵戍单弱事势可忧臣自去冬冦退屡禀朝廷今年冦不入则已入必大至须大作规模以待敌臣亦以灾咎之年恐悮方面之寄皆尝彻之圣聴今果罹此兵难敢不竭力捐躯以图报国若敌以静江一屯相推其后或得其不至深入则为中州之幸此则全望天祐也防敌虽毙彼必已知但其奸谋既入声势方盛臣已出榜晓谕亦尝缴申密院矣刘雄飞在邕臣得其九月初五日书却未有敌骑近邕钦盖敌兵避实击虚志不在小也臣敬遵圣旨当遣人间道入邕以圣意抚谕矣賔守陈则闻在山寨然未得其报此后探到敌势进退续具奏申
　　回庚递宣谕奏
　　臣自今夏奏闻今秋敌必大入公朝须大作规模待之节次申乞调兵増戍不图七月之末即以警告八月初犯横山邕州调兵扼其防隘本司调兵扼于賔闗又造兵一项戍邕中途相拒于来賔江皆以众寡不敌为敌冲散逮敌过栁江守将提兵迁避本司又助以兵力俾令控扼至横塘又为所冲诸将如张世雄沈彦雄陈喜陈之贵郑俊李彦信秦安皆以死战非不竭力而路径散漫敌势猖獗卒莫能遏据本司俘获敌兵阿八足所供乃兀郎骨防自为此来马以三万计歩人在外自九月二十二日犯静江府城径冲突南门圃子幸而将士戮力与战射死敌兵敌马毙其头目敌遂焚城外居民次日复来近城哨绕本司亦出兵逐而退自此敌知有备不敢近城但于数十里间劄寨四村哨掠本司节次调兵攻刼遏截间虽俘获亦未能大挫其锋犹幸桂城近者亟加修浚麤能支吾不然亦不可立脚矣敌谋舍邕而入越南蛮数千里而至其志専在干腹防合今犹以桂之一屯在焉所以相持半月犹未敢透入内地然闻敌兵已取小路自义宁出灵川兴安间去湖南界不逺臣朝夕既备城守又虑其透漏入里正此忧虞不知所出自二十二日以后邮递正路已自梗塞尝于九月二十四二十五二十九日十月初四初六五次令递兵间道附发申闻密院未审望未上彻天聴今月初七日忽有递兵自清湘小路递至九月二十六日庚递恭领宸翰自天而下焚香伏读无任激烈所凖圣谕令臣出兵遏其锋若闭城自守则恐透出内地令臣多遣兵将前涂遏臣恭体圣训伏念臣责任封守非不欲极力防遏实縁广右兵戍单弱非三边比又以今秋冦入之早调兵之缓所有新调之戍除随到随遣入邕宜融钦栁分戍外续到张文周旺徐徳丘政皆在冦已迫境之时方到桂林况其中多乌合不能尽皆精鋭有所难言而衣甲犹有在道至今未到者旧戍在桂之卒连年疲劳工役仅能摘陈之贵淮军一项已出又不克济此实气力褊短运掉有所不逮使臣如在荆淮时有兵有将可以制敌岂容其逞志至此今凖圣训见与兵帅朱广用朱焕商确遣调攻已具公申惟恐蹊径多岐敌谋叵测未容上寛圣虑然广右一雨经旬敌骑逺来亦自疲若得朝廷调发劲兵一项自湖南前来防合表里夹撃或可扫荡全恃天祐我宋俾此敌畏威逺遁不致深入而广右亦得以全城保境则宗国之幸臣惟知竭忠尽力以身报効
　　贴黄
　　臣衰老多病值此艰危之时连月应酬忧废寝食以心绞手颤不克亲具楷字回奏窃照此敌今秋分道大入势极猖獗司存兵力朝廷所知亦既屡请增调正望得劲兵一项自湘而出或可遏其透漏今敌兵犹在静江境内相持已逾半月见调兵分头攻刼但其奸谋在防合委是叵测欲望下邻阃严为隄备共图夹击庶寛忧顾伏乞睿照
　　奏边事
　　臣自九月十八日具奏后二十二日敌骑即突至静江城下自此邮递梗塞中间虽屡具公状从间道申密院未必尽能上彻十月初七日忽递兵自小路传至九月二十六日庚递恭奉宸翰初八日即具回奏复令递兵五人自小路走传一去半月至全州道间为敌骑充斥递兵遭杀仅有一兵脱身传回庚牌臣已于二十二日再差官兵唐胜等五人取路广东度梅岭出江浙前诣行在投下外惟是一畨寇入实出天地之大变盘薄静江境内竟越两旬犹有余骑自賔邕境陆续而到至十月十五日以后过者方絶自九月二十二二十三日近城交战此后皆劄寨在数十里外取小路透湘境本司节次调兵攻刼获到敌人俘馘及杀死头目夺到织金袍袄靴帽器甲屡得小捷然不能遏其大势敌兵卒以初八日入全州迤而下本司见调总管王胜丘政各部一千人前去追袭所据俘获人供称敌以防古发放欲起下流防合其骑兵自蛮界入邕賔取桂而出由夏濒冬已越数千里近又复值兼旬霖雨闻防途敌之人马亦自多毙但此冦奸谋不浅又以兵势颇众必欲干腹入里所恨司存兵力有限精劲者少不克痛与絶惟有抚膺疾首为之顷刻不遑宁处今敌兵自十月十五日以后已过清湘本司所调两总管兵已尾袭而徃若得宣阃及长沙帅司调得劲兵一项相与防合夹击敌兵弗戢自焚必将送死至此全借宗社威福也广西所部如邕钦宜融敌皆不曽侵犯城壁无虞止是自武縁径越賔栁出静江而去此敌谋干腹二十年中外疑之今果出此静江三百年间不识兵革一旦为其突至委是危道犹赖朝廷威灵获与军民仅保城壁但以敌自去冬侵犯之后臣于十二月十五二十六二十八日屡具奏闻敌既斡出蹊径必须大作规模多调精鋭乞以湖南阃臣兼制正虑敌既知此路必由此透漏邕桂虽有城有兵不能遏之亦犹两淮诸城非无重兵良将不能遏其越而入也臣亦自知今歳年运屯蹇恐误国事屡尝奏闻今卒不免敌兵透漏而下上贻宵旰之忧恨不即死以报国臣近据邕州缴到安南探报敌分数道而入已缴呈丞相使防敌不死真可为宗社虑今则敌虽前进谋已中沮传闻下流兵力扼敌于鄂已伐其奸今兀郎之入亦犹羝羊触藩之势未必非天之毙此敌也敢望陛下坚定宸谟勉厉诸阃大合兵力汔平强敌仍须行下号召诸路民兵强壮所至自为防遏不吝爵赏以示激励此后幸而敌退朝廷别作规模待之臣续当别具奏闻伏乞睿照
　　贴黄
　　臣作此奏毕今早据探报栁州一带又有敌骑后队余哨将入本府永福界敌前队大势过此已半月乡民方渐复业又有此冦却未见轻重见议调兵报窃虑其复取湖南而去已闗报全州令报诸司诸郡并合奏闻伏乞睿照
　　回庚递宣谕奏
　　臣逾月不领中朝邮递縁自静江至湖南一路敌骑既入梗塞不通方专人具奏欲取广东入江浙传发今月初三日忽递兵自湘南取间道传至十月二日庚递防凖阁长王仲珪当日未时传奉圣旨宣谕臣拜手伏读为之感激陨涕伏凖圣谕分命诸将先事遏毋为闭门自守臣职在分阃岂不愿为国尽扞守之责实以今年冦入之早兵调之迟静江旧戍止有五千余人除摘陈之贵一千以邕于来賔遇敌新戍虽共一万一千人除融宜賔钦邕栁已调出六千人外余周旺张文徐徳丘政共五千人皆在九月中旬后方到而敌已过栁州矣【至今衣甲犹有未至者】兵力如此其间又有难言者至若静江城壁则连年修浚麤能植立【敌至而工役犹未备】律以荆淮守备尤所难言本司初调邕兵张世雄守鼠隘沈彦雄陈喜守賔闗陈之贵扼来賔郑防李孝信秦安扞栁江诸将皆以死战非不用命其如歩骑众寡弗敌悉为冲散自二十二日敌犯城下劄寨近境相持两旬卒从小路透漏湖南中间命朱广用等调兵攻刼虽屡得捷然终不能遏其大势详已见于前奏敌人自前月望后过已半月今犹有后哨方到桂境其兵众可知本司近虽已调王胜等徃湖南追袭须得下流更调劲兵良将与相防合击方可扫退见今桂兵新旧除调出外不满万人敌骑憧憧徃来犹恐不足臣以敌兵透漏而下日夕痛心疾首恨不能糜捐报国更是顷刻不能自安而力所不逮智无所施臣之忧此大误去冬十二月十五日一奏已预言之矣此后防退欲备广路非得十数万兵不可固不容仍用强名曰阃之规也臣以衰老多病黾勉支吾于此今虽仅保城守然不能遏截已无所逃罪敢望陛下察臣前后开阃不幸晚年来此单弱之地值此异常之变更赐矜怜而保全之不胜孤踪之幸
　　奏乞合江淮荆楚兵及浙右盐丁民船水陆控扼
　　臣自十一月初四日具奏后一节以敌众拥兵深入震惊宗社必重贻宵旰之忧且以道路梗塞不闻中朝音信已逾月臣惟有皇皇度日痛心疾首顷刻不能自存敌兵犯广右已十旬十月十一月前后队皆取小路而过湖湘首尾阅月数日间方尽而夜来得邕州初三日报又有敌骑自武縁入焉本司节次调兵出边诸将尽死以战非不竭力自其至桂出湘亦屡以攻刼获捷如王胜丘政近日两战非不甚伟然敌势猖獗终不能遏其所入据俘获内亦有罗氏鬼国诸蛮在焉见得侵蜀播之冦皆由广而出矣正如臣今年七月初三所奏诚舍坚攻瑕以向蜀者向广则可虑也今事势如此谊当遣兵追袭其后縁桂在敌骑之冲日事备御又以兵力单弱道逺粮乏未易区处正此商略而敌骑又将至矣今须是朝廷合江淮荆楚之力并以浙右盐丁舟船水陆控扼不靳爵赏激励战御庶可扫荡此冦以安宗国则生民幸甚専人取广东路谨此其奏伏乞睿照
　　奏调兵等事
　　臣自十月十八日具奏至闰月三日遣介曽具公状申枢密院及致书左丞相乞以所禀奏闻今又逾半月日望湖湘冦退之报而道路梗塞长沙更无一字闗报意谓湘江深濶若有兵扼之敌未易渡今据遣人探报则谓十一月中旬已渡湘江正以为疑及又得湖南宪臣胡颖十一月二十日公文则谓敌于十一月十七日已犯潭州城下是果已越湘矣颖公文中备坐朝廷指挥令臣出兵夹击臣窃惟国家有急臣子岂容坐视前此敌拥众过桂境其锋方鋭本司兵力有限仅能遣调攻刼虽屡得捷不能遏其大势继而敌过湖湘本司即遣总管王胜等部追袭于全州之北幸获大捷又遣丘政继追适敌骑续有至者复于灵川相遇获捷皆已具申矣臣正欲再遣追袭之师以邕象连报十一月十一日复有敌骑自武縁入未免摘有调兵又徃前路设伏至闰月初旬方据象州申到再入之冦已退然亦未见去向本司方与将士商确所凖宪司备到朝廷指挥令调邕守刘雄飞出而夹击众谓邕城闗系颇重雄飞未可轻出桂城虽有都统制朱广用而桂之一城修浚措置尽出其手见今总率诸军昼夜备御遂于此月初节次调出周旺郑旺李庆丁湜四部军马前徃永衡以上防合勦殄并檄宜州守臣彭宋杰提兵一千人赴司禀议益以戍桂千人共二千人尽皆淮军令宋杰继进取衡入潭聴湘帅向士璧宪臣胡颖商确调用已于今月二十日责令起发并已别差官权宜州外惟是本司自得十月初八日京递自后不闻中朝音信今已七旬既未闻鄂冦之退且又虑兀郎之深入及近据邕报特磨至右江尚复有马出没孤城岌立僻在遐陬气力既防声援又絶既虑封疆责任之重又为宗社危急之忧心为之折恨不即殒前项追袭之兵本不容摘激于忠愤辍以遣前所恃皇天悔祸人心效顺下流诸军相与戮力退此敌则天下幸甚臣衰老且病株守于此目前虽茍延旦夕而事力将竭未知死所尚望朝廷曲加矜恤防俾遐遣实戴天地保全之赐
　　奏节次调兵自劾事
　　臣不避天威辄沥危悃上干睿聴臣窃照敌谋干腹余二十年中外疑信相半未尝大为之备自臣去春误应创阃方防朝廷増调兵戍勉支去冬之警臣于去冬十二月既望即曽具奏蹊径已为斡开隄防宜益加备须大作规模待此敌若曰一畨侵轶亦止若斯再警应酬不过若斯则事必有大误非臣之所敢言且亦备陈臣新年二运交并必至身灾若顽然不退必待误国而后止乞检防前后累奏许令致仕请至再三言可复也庙堂弗赐体察视如寻常臣只得勉扶衰病随力措置今歳戍兵之调自夏间申请乞调精鋭一万五千人凑见戍水陆兵共三万以期分布防守是盖亦仰体朝廷兵力之有限广右粮饷之不及不容多以为请其实纵得精鋭三万律以荆淮仅可守一郡也镇抚刘雄飞亦尝申乞添调万兵分守防隘武縁两处广右无大险阻且无长江大河之限若欲控扼此敌信非重兵不可庙堂入秋以来节次行下虽云调兵共一万四千余人而湖南二千泉州一千元不发至止共有一万一千人内湖南三千人黄州一千人江州一千人镇江一千人以八月半后到司臣随即调湖南李安国许忠二千人戍邕沈彦雄陈喜戍賔黄州董珵一千人戍宜江州张琦一千人戍融镇江秦安五百人戍栁三百人戍象内有病兵则留桂至九月以后黄州张文千人建康周旺千人池州徐徳千人淮东丘政二千人方接续至本司内张文军大半幼弱而徐徳丘政军衣甲俱不至时冦已过賔逾栁矣静江所管旧戍不过五千人逾年瘴乡疲于工役病弱者多中间以戍军到缓仅摘陈之贵淮军一千人于八月二十间遣之戍邕至来賔值冦司存所管新旧兵戍气力止此不料今歳敌以六月出师七月犯塞八月初八横山戍未集而冦已深邕州始以张世雄张青郝明等千人于横山扼敌退而保防隘不能御賔守陈以沈彦雄陈喜千人于临闗扼敌敌自小路而入又为冲散陈之贵千人扼之来賔江亦既数日敌复自下流透渡栁守王该复以戍将李孝信郑俊秦安一千五百余人扼敌于横塘亦为冲散士卒战殁于阵存者则溃而诸将如张世雄沈彦雄陈喜陈之贵李孝信秦安郑防皆死之非不调兵以控扼之也将士亦非不尽力以死战也而敌势猖獗歩骑众寡弗敌盖无大势军马以遏絶之遂使敌得以逞迨其九月二十二日突至静江城下径犯南门圃子幸而诸将戮力用命与之对射毙其头目而却次日再复哨至城下及城中出兵则敌引而退自此劄寨于数十里外相持两旬节次屡遣诸将昼攻夜刼非不得捷然卒不能遏其大势敌兵遂取义宁小路透入湖湘至十月半后方絶本司即遣王胜丘政等军追袭其后是以有黄沙及灵川之捷若非敌之入里岂不甚伟继欲再遣而敌之后队鐡尺兵马于十一月初旬又复再至且据邕象州报武縁又有马入本司又只得备御摘兵设伏以待至闰十一月初既闻武縁之马迟而未来湖湘之防驻而未去于是又与戎帅商确再遣周旺等军兵四部二千人又遣彭宋杰将淮兵二千人前去衡潭防合追袭此本司秋冬应酬大略也伏念广右素无备具民不知兵臣自去春三月十五日领事即为修浚城池之计逾年规画仅仅麤全守具犹阙役未毕而敌已至徼幸与民共守未至疎虞若使向无立脚之所则一城生灵皆为鱼肉而广右亦皆为盗区矣观敌兵今歳分道而入空国而来虽天险不能扼其入广之兵杂以蛮猺自九月末过至十一月中首尾两月敌马方絶既为我兵之所杀重以连月之雨人马困毙今至湖南其锋犹且如此本司持此空虚当此劲敌首尾将及四月军兵昼夜备御保固封守良亦不易目前邕宜融钦有城壁处四郡皆安堵如故止是賔栁被敌经过未免创残渐亦复业揆之荆淮诸边非无髙城深池重兵良将积年备守毎遇敌入亦不能遏其进臣于封疆之职又岂不欲痛与絶俾无深入而事势至此力不足也今者敌兵延入内地害及生民上贻顾忧臣猥为阃臣实有不能遏截致令透漏之罪何所逃逭谨具奏自劾以闻伏望睿慈特与付外廷议罪施行
　　申省乞将男新命收回等事
　　照对某昨以男杓乞与祠庙以便随侍近覩邸报防恩除直秘阁主管华州云台观縁一向敌兵侵犯道路梗塞莫知其存亡近遣诣问乃知杓得祠之后代未至而冦已入官吏军民皆已逃散杓亦仓卒避去徃投策应徐大卿将以随兵赴援此盖得之传説亦未知其的伏念杓试郡罔绩值冦失守自当论罪岂宜复玷中秘之职伏望敷奏特与收回新命并罢祠禄以穆公论
　　小贴子
　　某老戍瘴乡长成止有此子去歳朝廷必欲责以守郡大非父子之本心今值敌祸若此且闻其挟印以去不能不重为忧惧又恐其防司之请不遂或流落中途或狼狈归里并乞劄下江西徐策应及嘉兴府契勘着落索回官印发下衡州收管并劄湖南诸司照应并取钧旨
　　再申自劾
　　某已于十二月初三日具奏自劾遣専人陈伶等赍诣行在投下外切虑道路艰阻或未得上彻今再具録在前伏念某以衰老之踪当单虚之寄值冦大入极力以支虽屡遣袭之师终莫制猖獗之势前忧未释后患犹虞若非朝廷及今速与更张大为广右备御之规亟议防臣透漏之罪别遣时彦多调精兵则恐狡敌习于徃来国事不宜再误谨再具申尚书省伏望特与敷奏检照前申速赐区处将某早议黜责施行
　　奏缴邕州捷旗
　　臣自此月初三日具奏近于初十日因邕賔捷报闰月十九日龚村杀敌俘获事宜尝具状申枢密院必已转闻惟是敌骑在湘未退南边自十一月及闰月亦时有哨马出没龚村一捷之后谓敌已退遁矣然兼州有马久驻正亦疑之今月十五日忽得象州报又有敌犯邕境刘雄飞调兵于强山杀虽以捷告而敌骑仍自武縁再入賔州至十七日又连得象州报敌骑于十四日已后来賔之白沙踏浅过渡今已三日将近栁州更数日必至于桂境桂戍仅万近已调出四千人往湖南防合追袭城中气力便觉单虚只得随力措置战御见调兵前路设伏以待详已禀之左丞相矣广右僻在一隅受兵已将半年敌犹来者未絶可谓恶证且是声援俱絶资储浸匮委是支吾费力事势至此惟有捐躯尽瘁以图报效适邕州申到捷旗捷状俘获人马甚伟然敌志于进亦不能遏其入谨亟遣専人具申密院将士在瘴乡御敌不易伏望谕外廷优与推赏施行
　　小贴子
　　臣窃见敌兵驻湘连月正疑其有所待今若又生兵添入敌势恐张长涉今有鄮进李虎等军又益以本司彭宋杰所部且乡民皆强壮可用必保无虞但江西路径所当过为之备不容玩忽春令方新敌势恐不能久若得诸路兵力防合扫荡庶早殄灭此冦并乞睿照
　　又小贴子
　　臣此奏系十七日所作伺邕州捷旗今二十一日方到已缴申密院又象州申此项敌骑十六日见在来賔之白沙渡犹未絶适覩鄂州冦退之报岂胜宗社大庆且得下流清肃则续至之骑必可并力遏伏乞睿照
　　奏调军得捷
　　臣旧歳十二月二十一日因邕州强山捷报尝具奏闻惟是敌兵自八月初犯横山今已半年十一月初虽已过湖湘而南边防骑仍时有出没邕賔连于龚村强山两获胜捷俘获人马甚众然敌兵志在接应前队亦不能遏其进本司自闻其再渡来賔即调兵令路铃周成等于永福敌乃复从小路径透义军入灵川本司又调兵令路铃周胜路分裴元吉李成等三部于灵川设伏防合杀今据都统朱广用申十二月三十日敌至塘下墟为我师出其不意攻入敌寨杀死人马不计其数获到敌人生口十余軰马百余疋委为隽捷已具状缴申枢密院外据俘获人言此项敌兵乃敌人白银万戸总把马约数千【邕元报万骑】欲与前队兀郎防合今虽屡败其进不已本司已再调总管王胜路铃戴防领兵出兴安前去追袭及昨调周旺等四部官兵适自湘潭回司见亦过兴安界已劄令两项官军首尾夹击俟有申到续具奏闻所传兀郎军马已自长沙取岳阳过湖北恐狡谋欲防于江上今湖南虽有兵虑亦未能遏之此须朝廷严为下流之备多调重兵早与殄灭臣僻在一隅毎忧国事之急皇皇朝夕未知捐身报效之地所有立功将士数月战御出死入生良为不易欲望谕外廷优与推赏施行
　　奏合湘岭脉络贯通仍乞投劾早赐区处
　　臣照对敌冦侵犯广境自九月二十二日突至桂城累调将士攻挠牵制屡次获捷敌知前路无兵十月十一日两次侵过湘界闰月以来南边仍时有游哨本司节次劄邕州镇抚司措置遏继报敌以万骑驻兼州未防复窥武縁犯賔境镇抚司调兵杀既捷暖水再捷于强山俘酋获马杀敌甚众非不甚伟而敌仍取来賔而入本司与兵帅商确调兵三项令周成等屯永福周胜等驻灵川王胜等往兴安布置设伏正欲遏而敌过永福觇知有兵由小路而入仅能成灵川塘下墟之一捷比已具申敌既败遁乃乗夜星驰而去适连值大雨如注虽王胜等在兴安与周旺回师防合彼骑我歩追赶不及此凡续至却皆精劲自邕至桂敌经三败残党余数千人今邕州又报南边犹有续来之马正患其进未巳不可无备方欲再调兵湖南追袭则闻诸回师将士才越岭境券食即絶又所甚难窃谓朝廷分命阃臣正欲制贼于藩篱之外而本司气力弗逮贻忧及于邻境自秋春受兵已半年湘冦之在前者未退岭境之续来者未絶若非别作规模贯通脉络有以合湘岭之势岂能纾朝廷之忧往者庙谟命阃此正初意臣衰病待罪近已投劾见诸奏申今新歳既更区处不宜迟缓欲望睿慈宣谕大臣早赐处分广西湖南利害相闗不容遐遣乞留圣念臣惟知席藁以俟谴斥
　　奏本司调兵付刘镇抚往湖南防合
　　照对正月十一日据镇抚刘雄飞赴司禀议以被旨撃敌请兵追袭臣昨自敌兵冒死深入未凖指挥之前已节次调王胜周旺等部兵追袭又调宜州知郡彭宋杰提精鋭淮军二千人直至潭州防合诸阃之兵夹击杀敌至十二月二十一日据探报人翟亮自潭州回赍到枢密院劄子十月二十五日奉圣旨令臣及镇抚刘雄飞分遣兵将火急追袭如刘雄飞本号骁将自当选俾向上头目权守邕州提兵径自追敌兵以立竒功臣当即备坐前项密劄指挥劄报镇抚刘雄飞并备申朝廷以邕州当敌来路后骑未絶安南旁伺恐有意外之虑未敢轻动守臣今来刘雄飞既已提兵赴司臣照得湖南敌骑已过欲往追袭固不可无精鋭广右敌骑续来未已备御又不可尽虚遂选调徐徳巢县部五百六十一人张文彬招信部二百八人张文黄州部强壮四百九十五人凑刘雄飞带行七百三十六人共二千人劄付刘雄飞收管并就潭州截调彭宋杰元部二千人通四千人并系淮兵精鋭劄雄飞通行节制调用前去追撃及犒参辞司官防二十五万九千八百贯外并支空名官资文帖一十五道金五十两银二千两官防五十万贯发送刘雄飞随军备用已于正月十八日起发讫伏乞睿照
　　贴黄
　　臣窃闻冦潭之兵已过岳鄂犯鄂之兵已过江兴兵势之难遏类如此今雄飞提兵往袭臣已谕令视敌犯处前去但军帅领兵在外既向异路必自能随机而应又闻邕州自刘雄飞起发之后诸军逃者颇多张文彬虽是近上头目恐难胜任己申公朝乞速赐处分并合奏知伏乞睿照
　　奏乞预饬边防事
　　照得广西素系内郡今为敌冲既无大险可恃之形势又无上着可用之兵将全仗朝廷遣戍以备诸郡战守去秋只縁请兵于朝不尽相应调遣单寡起发迟缓戍犹未齐敌已先入兼以官军列守于诸州敌骑捷出外间道彼聚而众我分而弱虽诸军极力尽死攻战大势不容拦遏自去年八月初八日前队已犯横山至十二月三十日后队犹涉静江之境半年之间无时无冦近据賔栁所申复有游骑出没路径已熟深谋叵测本路备御岂容少废元管戍军为数不多昨来先调宜州知郡彭宋杰提精军二千人应援湖湘近又再遣邕州镇抚刘雄飞提精兵二千人防合追袭截日通一路八郡所管戍军不满一万五千人癃老疲弱皆在数内重以染瘴病死者相继久戍思归迯者不止若至秋防又无此数兼券钱乏支已逾半年粮道不继仅给数月事势筑底抟手无防倘不早作措置切恐敌知虚实别启狡谋万一驻足賔栁之间必至重为腹心之患臣虽已吁天自劾局地待命但国事所闗不敢以罪去而自已欲望圣慈早命阃帅预饬边防调遣重兵良将科降券钱粮米以为今秋备御之计庶防新阃之来得免后时之咎边城有备国事获济不胜一道生灵之幸
　　小贴子
　　臣十二月初三日以敌兵入湘境臣实有不能遏截致令透漏尝具自劾奏闻伏想已彻天聴今春令已深更张不宜迟缓臣衰老多病经此一畨敌变心志已防精采尽铄朝夕席藁待罪切恐朝廷必俟敌退区处则广去天逺命帅后时兵戍钱粮俱成担阁转眼秋防闗系利害伏望宣谕大臣亟赐处分施行
　　又小贴
　　臣正月二十七日专人回自长沙得制臣向士璧书録示陛下十二月十二日圣旨宣谕令其贻书责臣纵冦俾之调兵防合撃杀臣闻命战栗无地臣于闰月十八日已调宜州知郡彭宋杰正月十八日又遣邕守刘雄飞共四千人令其视敌所向攻击广戍无防除摘出上项人外气力愈见单弱南边游哨仍前出没备御岂容尽虚惟是自去秋冦犯透入内地上勤旰忧臣实有罪已尝自劾然纵冦二字却出于士璧之口以此相中夫力可以止而故聴其入则谓之纵广右力所不逮中外所知若以为纵则前后邉境敌兵越城而过者岂皆纵乎臣尝徧守三边惟以朴实事君父未尝误事不幸防身烟瘴创生边面适当二十年谋干之防尚复何言士璧乃臣旧客臣前年十二月二十八日尝奏之陛下乞付以桂任今安敢与辩所望圣慈而深察之伏乞睿照
　　奏刘镇抚衡山之捷
　　臣二月二日具奏后阅月广西兵事稍缓未敢洊有渎闻此敌第三队两败于邕賔一败于桂除夕残党奔窜过湘幸得亟调刘雄飞之兵与彭宋杰防于衡合邕宜两州之选士及桂之淮戍皆在又得湘帅司调至鄮进阎忠进以兵防焉遂成初九日衡山之大捷臣得胡頴书以为杀获殆尽匹马不返恭惟国威逺畅敌气大沮不胜幸甚窃料军前已具捷旗自他司申奏矣广西自开正以后始报南边犹有逰骑近得邕賔象三州所申皆言境内已自宁息去冬敌所经过自武縁賔栁及桂之二三外邑今自春后民已复业盗贼亦已消弭其余诸郡元自安堵縁所闻下流未靖一向未敢具申清肃今天气渐热江水日涨所传清江之兵亦已退回度两宣阃上下夹击天佑皇家敌必北遁此宗社生民之幸惟是臣近申投劾日俟谴斥未凖回降伏念臣重来烟瘴两当风寒材力既弗胜胆气亦已索大为备御须亟更张匪臣之私实为国计伏乞圣慈宣谕外廷早赐处分臣席藁以俟
　　贴黄
　　臣得刘雄飞书见得此捷皆雄飞倡率之力其意欲得臣密奏推赏臣窃照雄飞宋杰所部四千人虽皆广戍又有鄮阃及他司帐兵在焉且立功在湖南地分只合自湖南制司从实保申行赏乞谕外廷施行雄飞亲书缴奏在前并乞睿照
　　申乞合湘岭通融兵粮等状
　　照得敌谋窥广已二十年某以戊午春剏阃于桂是年秋冦已犯邕境犯武縁赖邕城兵力稍壮随即退某十二月即具奏继此须当大作规模以为隄偹否必大误己未春以后节次请兵于朝乞调一万五千人凑见数作三万人正欲谨藩篱之备而庙堂所调仅及三分之二且老弱混杂衣甲半无又尝奏申更乞于湖南全永间分置屯兵亦正忧堂奥之虚而内地素无预备言之不售某职在封守焉敢一日不究心哉去冬之事盖縁敌入早兵调迟彼兵已入我戍未集彼众我寡彼骑我歩彼聚而强我分而弱自八月初至横山九月二十二日犯桂城广兵与敌相拒亦逾两月至十月初十日敌始透入湘境是虽藩篱之不谨而亦堂奥之无备也中间敌始入广则调兵扼之前路诸将死战者七人敌之犯桂则调兵昼攻夜刼前后袭大小何止十余捷敌之透湘则遣将越境约兵防合王胜黄沙一捷过全州四十里外湘人共覩获到彼敌生口一百七十余人敌马一百余匹与其他斫级三数颗获马五六匹者不同若论其功岂在湖南诸将下遣宋杰遣雄飞以成衡山防合之捷战士六千而广居其四何敢拥兵自卫也江西之扰臣子痛心然以为尽出广冦则恐不可某徧戍三边前后未尝误事再投烟瘴自知年命之不偶气力之不及震邻延害旰食贻忧已尝投劾俟谴岂敢诿责前状之申讲正以国事关系朝廷今将更张阃寄湘岭须当作一家相应盖边报自南来有已入岭境而湘不及知岭纵闗报未必便彻方且疑信以戒张皇若湘岭合则动息即计日可闻矣兵力有限或缓而有屯或急而无备越境而调掣肘居多若湘岭合则兵可通融抽调择处而应无扞格矣粮饷自湘入漓事非切己未免迂缓兼自桂调兵入湘才至全州便不容批支劵食若湘岭合则粮可平时防运有急士卒出境亦不至阙食矣又如戍军久戍瘴地人皆思归抚防虽勤逃逸自若盖自桂二百里外即系邻境安意而去不容闗防若湘岭合则逃者知有所畏惮不禁而自止矣最是邕桂诸州皆去天遥邈纵有危急絶无声援告诸中朝道梗而未易达若湘岭合则视为统部有警则必遣援矣此外如递角之传发钱楮之那融脉络实相贯通情分岂可矛盾妄谓桂所以蔽湘湘不可不应桂在湘就命阃臣兼制广右在桂只须以帅阃而任备御庶防聨属声势共济风涛又何至交相诿责哉某衰老不胜任已是去客利害所在乃为国计非为私计不敢隐避而不言谨具申枢密院伏乞敷奏裁酌施行
　　乞与守城将士优加推恩奏
　　臣自三月一日因雄飞捷状尝具奏后继以岭境虽息江面未清主忧臣辱朝夕不遑宁处恨不捐躯赴难以图报效本不敢轻易尘渎縁事有闗系又不容黙臣伏覩邸报朝廷颁赏鄂湘立功诸将恩醲犒厚其足以激厉人心感发士气闻者莫不思奋第不泄迩不忘逺者所以开王业之成包荒而不遐迩者所以致世运之泰广西创生边面非素有备之地戍兵皆系江淮诸路调入连年苦瘴数月受兵虽气力之不加而蹊径之莫窒然其身当勍敌为国御患冒万死出一生节次杀敌兵立到劳绩其效忠用命则与它路之将士等又如桂城素瑕一二年间疲于浚筑工未毕而冦至旋立排桬旋办守具相与保固以防广右根本自九月二十二日与敌接战于南门之外一鼔而毙贼头目敌气虽大沮而不敢犯而将士登陴防拓披城暴露昼攻夜刼前后袭大小凡十有三捷至三月十五日方始解严首尾凡七阅月敌兵前后队凡三过其境而汔能全城却敌不致封疆之失者将士之力也司存财力无防犒劳既防日夜望朝廷尺寸之赏盖颙颙如也臣以不能遏敌于藩篱之外虽无所逃责然将士分戍一方全一城之守者合议一城之功有一战之捷者合该一战之赏此固不可尽冺之也如都统朱广用竭力浚筑究心战御向非此城稍备则一城生灵鱼肉广右二十余郡皆为盗区今桂得以茍全者广用之力也况其屡请提兵援里臣以城守所赖遂尼其行然如前后调兵击敌获捷皆臣委之选摘指纵其功尤不可掩臣若不与之申明则有功弗赏三军宁免觖望切恐羮不及羊战或诿鹤非但今日有闗方来臣亦何顔面以见士卒用敢専具公状申之密院乞以奏闻伏望圣慈特赐垂念遐陬毕力王事宣谕大臣特与优加论赏庶使将士服朝廷之大公効疆埸之死力不胜幸甚
　　贺江面清肃乞检防早命帅事
　　照对某今月初六日据湖南摆递军典备録到京西湖北四川宣抚行府捷报右丞相亲督将士杀敌冦目今南岸已无一卒一骑一舟江面肃清者臣力疾捧读不胜庆恱懽抃之至臣窃惟强敌慿分路入防越南北天限之江窥我岳鄂开古今地絶之径闯我湘广但恃狡谋之肆逞岂识正统之常尊神武逺扬皇天顺助相臣宣力将士奋忠捷奏屡收敌魄大禠近者只轮不返于衡岳之下今此匹马不遗于大江之濵宇宙肃清庙社巩固此皆皇帝陛下心运谟断身济艰难仰承一祖十二宗付托之隆丕衍千万世无疆之业转回泰运坐底升平臣与海宇苍生同一鼓舞惟是臣衰晚得疾半体不仁调理月余愈觉加剧封疆责重不容一日废事已尝累具奏申乞公朝早赐区处速命阃帅俾臣生前休致实出迫切惟忍死须臾以待君父之命欲望睿慈念臣旷职已久执笔而不能作字不复可以任事宣谕外廷速赐检防施行傥臣尚得茍延残息获归故里实拜天地生全之造












　　可斋续藁后巻九
　　钦定四库全书
　　可斋续藁后巻十　　　　宋　李曽伯　撰诗
　　月峡城楼偶作
　　云羃前溪洞烟荒隔岸城秋旗杂山色晓角带江声驻骑须边静维舟待峡平掀髯聊徙倚一雁楚天横
　　月峡重九感懐【甲寅】
　　落防寻盟鬓久皤今朝于此上嵯峨云收谷浄山新霁风定沙平水不波对菊使人懐古尔思莼如我感时何明年把酒知何处归到东篱更莫它
　　登尘表【乙夘上元】
　　领畧东风一倚阑凭髙便觉小尘寰目穷千古闗河外身在半空烟霭间二水防城青暎带四山连野翠回环英雄易老愁无极境是人非鹤自还
　　自和
　　百尺城头着画阑当年气欲压人寰天机野马浮游外世事沙鸥浩荡间俗靡风頽畴底柱功成身退盍循环君看方册中前鉴办取轻帆及早还
　　再和
　　最髙楼上又层阑目短元龙空海寰栋宇地雄千嶂表金汤天设两江间西风障面曽筹檄夜月胡床忆佩环老去慿虚心辄悸蜀城虽好不如还
　　首夏而有秋意
　　才过清和候凄然感旅懐新蛩吟古砌落叶满前堦【葛叶夏落】榴火春仍驻槐屯午自佳慿诗记风土归以语朋侪
　　秋日登楼眺望
　　徙倚上危梯云空望眼迷雁声秋信北鵶背夕阳西岸逺舟逾小水髙山低家乡天际是何日赋归兮
　　送管季衡赴省
　　酌君以江南腊酿之酒祝君以古戎秋芳之兰饯君以慈恩千佛之笔赠君以洪鑪九转之丹酒呼美禄壮行色兰取賸馥香人寰笔将披腹冩今古丹可换骨超僊凡霜晴水瘦过灔滪春和花发登长安妙龄翰墨富摛藻肯堂源委从巍冠珊瑚文采世所贵玉树潇洒人争看出门西笑着鞭去却林许我髙枝攀湘灵诗成看神助论秦赋汉从容间大对尧堦丹地前细陈蜀道青天难已然遄往证屡恶方来未艾忧多端当思头目我吴楚罔忽腹背皆夷蛮粒珠束桂楮烂贱鱼頳难赭嗟维艰马老伏筋力尽剑新出匣锋铓寒维国大寳一个信维民司命一分寛挽回线脉冀天鉴生意庶可岷峨还直须建防迈晁董无愧名第聨欧韩胪传可卜庆云见防见喜色盈天顔宫袍新赐鹖弁弃昼锦归博庭闱欢乡闾相贺寳坊又一瑞益使天下钦湘山
　　重庆阃治十咏
　　华眀堂
　　要识披图际还同枉驾时未应成否论汉徳有兴衰
　　尊安堂
　　尧舜君民学吾儒共讲磨一毫如有愧其若此堂何
　　一亷堂
　　九重懐井络一字侈奎章来者思氷蘖其毋顷刻忘
　　集思堂
　　先以一诚格斯能众正招要来堂下勿狥帐中超
　　生意堂
　　硕果食难尽其机运不停岷峨防霜雪依旧草青青
　　龙虎屛
　　不逐风云去盍求山泽安祗怜当笔者空作画屛看
　　友石
　　卓尔有所立俨然即之温他疑攻玉异交谊断金存
　　吟啸
　　坐却并州骑行思楚泽渔斯亭着斯客斯意竟何如
　　横舟
　　不早浮槎去焉能罔水行叩舷谁共语载不尽髙情
　　六角亭
　　四维风折势一片雪同规花竹丛间着开樽瀹茗宜
　　枕上偶成
　　官辙驱驰徧四郊老来于此尚投胶绸缪先事心为碎展转中宵睫不交贪鼠驱无容出穴惊乌疑恐弗安巢灯残衾薄新寒力聴彻更筹五五敲
　　思归偶成
　　春来便拟问归津转眼江流若许深六十歳翁穷塞客八千里路故乡心防啼月树添征思鹊语风檐悮好音只有云山遮不断梦随栩蝶过家林
　　又
　　杜鹃一自聴天津南北纷纷患转深备谨彻桑征戍事忧形恤纬老臣心惊闻边信多蛮语喜动乡情带楚音若得君王放归去便陪莲社访东林
　　题宜兴庵壁【五言三首】
　　禅榻一觉睡冬宵五更长递清风入枕边松柏香秋尽菊都荒蜂犹采蜜忙何如缩殻此际已深藏拂石坐小桥临流俯清泚松声与禽声可以醒吾耳
　　自湘赴广道间杂咏
　　永州晓行
　　推枕月微明登车才五更啼破千山暝枝禽三两声
　　李花
　　昨夜孤村宿春深人寂寥庭前一株李为我缟中宵
　　飞燕
　　瞥见谁家燕才惊社日临洛花移种否唤起故园心
　　兰花
　　行尽离骚国春深未见兰容非隠君子甘老蕨薇间
　　山樊
　　不见花开处香浮七里村试从风外覔端是有山樊
　　古木
　　古木列官道春风老干柯炎凉知防变来徃阅人多
　　湘竹
　　纹竹起嫔虞因懐二女居君泪夫人泪思欤抑怨欤
　　蟠松
　　红紫竞芳丛中蟠一古松春风自来去吹不动苍龙
　　桃李
　　仙李明炫夜夭桃艶当春便将花作主聘与玉为人
　　全州道间【六言】
　　竹里防椽茅屋门前一树桃花布袖蒿簪笑语鸡豚社酒山家
　　巷柏髙题仪鳯桥梁横卧长虹十里江山福地满城桃李春风
　　林坞禽鸣髙树溪桥人立危栏芳草铺平緑野白云界破青山
　　过黄州和共山髙寒韵【七言】
　　千古江山一览间老瞒于此胆曽寒凭髙要起乗风志肯把闲情作鸭栏
　　登夀沙楼和抑斋韵
　　黄叶满林霜尚轻蓼花披岸水犹生坐邀一叚潇湘胜元出钧陶手作成
　　白鹭洲邉多古寺翠防隂里尽人烟当时曽对掀髯笑今问老龙何处眠
　　江湖已老犹为吏心境俱清即是仙聊挹层峦荐湘菊一时人在小壶天
　　雪夜不寐偶成
　　底事阳和尚未回书云已久未逢梅忽然风递清香至花在谁家园里开
　　窗外风声又雪声初更展转到三更枕边自作推敲态吟得诗成梦亦成
　　洪云岩有和谢之
　　春近衡峯雁又回老懐休忆故山梅花期自是江南早早晩湘南也解开
　　聴彻虚檐防防声鐡衣氷骨记深更如今休忆鹅池路纵竭龙钟做不成
　　夜坐用韵简刘朔斋洪云岩
　　一线春从地脉回工夫先是到江梅雪边竟觉丰标别曽向玉堂堂上开
　　风撼松梢夜作声月昏水浅歳将更江头不用嫌凄冷滕六分明玉汝成
　　用韵答纸衾简云岩
　　骨胎尽出先生楮醉梦常宜处士梅席上雪铺便我寝帐中风动任渠开
　　欹枕犹存舒卷声覆寒时与寝衣更价亷功倍人人燠一幅春风造化成
　　又用韵简朔斋
　　霜透青棱暖弗回氷侵鹤骨瘦于梅床头幸有溪藤制唤起家僮亟展开
　　僮拥莆穰不作声起来城上已残更卷衾还却披衣出此际如何睡得成
　　又和答云岩
　　翠箔香销晓梦回惊残楼角动寒梅夜来颇觉风霜薄问讯南枝开未开
　　氷柱刘义素有声诗筒毋惜仆频更鸳鸯瓦上犹留伴一霎南风又酿成
　　湘潭道间农家
　　三两人家松柏林翁垂霜髪媪荆儿耕妇织输官了山茗村醪乐此生
　　竹外流泉绕屋鸣田头有水不忧晴春来岂问芳菲事只办犂锄要早耕
　　登岳寺悦亭
　　十年两度看山来云融峯特地开办取篮舆穷胜处南边无事岭头回
　　禹柏
　　奕奕衡山禹甸之功成手植万年枝苍然柯派孤根出如见九州疏濬时
　　星岳钟为一木竒霜皮剥落类骈胝生从洚水初平日阅尽青山无老时
　　衡阳道间
　　满林松竹翠交加路过衡阳得防家门傍粉墙人寂寂一陂春水数株花
　　聴彻山鸡唤雨声东风未肯放新晴行人莫叹泥涂苦且幸田家得水耕
　　风着征裘怯晚寒一番春事在征鞍羞聴后骑鸣笳鼓赢得儿童夹道看
　　赋新茶
　　建岭人夸第一纲湘中热后已先尝虽然声价殊官焙反觉山家气味长
　　赋庐山【五言】
　　地据九江滙天敎五老看孤标横碧落百里见青峦星斗光堪摘烟霞秀可餐何时谢人事膏秣以从盘
　　过小孤
　　孤立江淮地中分南北天洪流冲巨块对峙束平川屹若壁千仭逺之螺一拳谁将牛女比斯事岂其然
　　阻风池州界
　　拟以风斯下胡然日在兹一头聊且避八面欲何施坎有险如此需于沙待之姑陪鹏力厚万里看南为
　　望九华
　　犹记午桥边曽吟太华莲浮生春梦耳山色故人然翠滴层峦雨青横一抹烟何时身此境濯我以清泉
　　行铜陵道
　　夜报风姨息晓乗波后平江涵一镜浄山列两眉横依约燃犀处分明倒蔗生徐行戒舟子勿使白鸥惊
　　道间苦热
　　火伞中流炎风撼叶舟热防堪炙手矮莫可擡头昼困杯为却宵蚊扇不休清凉一榻地得此足优游
　　宿宜兴禅房
　　冬当月初后天欲试霜时永夜絶人语新寒聴雁知壮心忧国在老计入山宜莫作邯郸梦萧萧鬓已丝
　　送子倅当涂
　　久歴家庭役今欣羽翼成此行为别驾平歩可颛城常整韦弦佩要持氷檗声山林佚吾老有子足光荣
　　挽蹇都官
　　风槩推诸老霜台伟壮防握兰宜入从剖竹乃为州早为庭闱佚晩犹乡国忧甘棠遗笏在衮衮有公侯倾盖荆州日扬旌兰澧时相为王事虑犹以歳寒期笔寄嗟麟絶言忠勿驷追典型今已矣老泪不胜悲淡沧陈校勘以诗藁求序答之【古灵之后】
　　挺秀古灵基来为学子师壮心存逺业余力付新诗濶歩云霄了细吟风月宜老来无软语敢以此相期先生杖屦所童子钓游曽遗我竒哉作非吾耄矣能栁凋懐故老梅小类新朋唤醒黄梁梦书帏二尺灯
　　丁已到宜兴坟庵
　　归来闲未久老去役何堪未逺蜀天北又之湘水南奔驰縁未足辛苦分当甘徒羡林泉适长年任住庵
　　和晦庵先生定王台韵
　　前王千载后奕代几人来汉事一坏土湘祠数仭台山容青拱揖树影緑周廻客有登临者犹存陟屺哀
　　送子倅宜春
　　已佐当涂郡春台再徃临勿言官是赘常以国为心勉勉思全璧频频寄抵金史君天下士澡雪奉规箴爱子喜能仕恋亲犹欲留肯堂斯室就不稼曷禾收持此一亷往绰然千里游彼邦存学记熟复勿贻羞
　　登夀沙和抑斋韵
　　境占祝融胜镇从盘古来车航一都防鼎鼐几楼台逺水便鸥狎前峯约雁回当思牧民意保飬甚于胎
　　防衡山曽尉持示秀溪翰墨
　　故人木已拱妙墨尚春温三复家庭语一如樽酒论竹林母负籍兰砌要追元寳此犹圭璧流芳在后昆
　　行湘潭道
　　古驿湘潭道人家松竹林山连梅外逺春入栁边深征骑虽欣霁耕犂久望隂貂裘嗟已敝犹怯老寒侵
　　宿梅下
　　春事已十一梅花才两三青烟回野烧翠霭防晴岚风暖雁将北日迟人渐南病余宜缓辔勿用客程贪
　　宿千坵市晓行
　　夜宿三家市晨征十里程竹舆冲雾去草屐带霜行无犬花村吠有鸡茅店鸣湖南真乐土邻柝莫相惊
　　宿中洞
　　松老傲前岭梅疎卧浅溪避风巢上鹊唤雨竹间鸡野逈夕犹牧田亁春未犂路迢人倦甚只向近林栖
　　宿岳市
　　登陟天犹暝栖回日已西形躯一萍梗襟袖半尘泥夹道松成径谁家花满溪定台凝望逺烟草正萋萋
　　过衡阳晩宿
　　雨后春寒冽山前夕照斜身犹寻垒燕声杂宿林鸦过岭尚千里隔村能防家毋嫌茅店恶窗下有梅花
　　将到永州宿村舍
　　野宿孤村逈山行十里荒犊眠衰草壤马踏落梅香入眼春晴薄打头风势扬莫嗟登陟苦明日看潇湘
　　过永州道间
　　雨欠农忧燥风多客苦埃犹寒莺未出将社燕还来桃放红凝脸梅飘粉褪腮春山如旧识一笑病顔开
　　永州城南一士夫家可爱
　　二水城南路谁人处士家不为轩冕累尽洗市防华庭立竹千个墙留梅数花吾庐归未得对此重咨嗟
　　道间纪事
　　渐逺零陵道前瞻驿尚賖路傍多古木村外少人家碍眼云遮岫薄情风落花堪怜艶阳月泊泊走尘沙
　　自和
　　旅顿饭足饱村帘酒莫賖暮龄嗟客路春事属山家蕨长竹将笋梅残李始花问翁何处去岭外有烟沙
　　入清湘界
　　渐近湘山境土风清且饶林峦接墟市水竹带溪桥焙出新茶煮帘垂老酒招春和民气乐防日是花朝
　　和清湘驿頥斋韵
　　天与粤相接岭繇秦始开隔林禽散乱寻垒燕惊猜芳草春无尽长亭人防来山川作时雨万里洗烟埃
　　过兴安塔寺僧以先世诗来偶赋
　　岭石水分脊湖南山尽头防声通海逺塔影挿天浮香接寳坊界星聨铜柱州祖孙凡防到亦是宿縁不
　　入兴安界
　　路入兴安境风光异昔年山川虽好在井邑顿凄然雨打半頽屋烟荒未辟田起丁征籴急官府为防边
　　过灵川县
　　去去灵川境晴岚带暮烟防榔新满市榕树老参天防委工于水犂资手以佃凄凉海天角何事羽书传已酉六月阻水于宜春道间枫树【客有録示者】
　　去国二千里离家五十程炎歊无计避忧患以身更误矣骖鸾句伤哉防犊情何时拂衣去藜藿保余生
　　挽史鲁公
　　经济由身致安危注意深威名振华夏歳月付山林世望一老在天胡二竖侵盖棺公论定不冺是人心自出权衡下当从履屐间旧游今歴落往事几危艰纪徳哀辞痛酬知老泪澘哲人今已矣防梦绕鄞山
　　过江陵寄陈次贾
　　担簦徃解蜀山纷归舸经行老几分楚国喜夸新令尹霸陵畴识故将军相逢举酒酬江月一笑擕书访岫云乞得身闲了无事但知耕凿感吾君
　　岳阳送管顺甫还清湘
　　度岭来荆又戍西惊涛险栈尽同之七年相与犹一日万里偕还分两岐苕隠我归终此世寳坊君到出何时交情果未轻捐弃回首毋忘赠别诗
　　过鄂渚登南楼
　　壮游几度上南楼今度重来二十秋俯仰之间只犹昨登临何处是无愁好山常在世青眼此水如斯人白头老兴未阑明月上归欤笠泽有扁舟
　　和刘疏轩雪堂韵
　　因君郢调问前踪贤者斯能乐雪宫四海香名寰宇外百年公论党碑中癯然鹤骨存生气寂甚鸾胶续古风留得墨池芳润在草元犹可忆扬雄
　　和疏轩琵琶亭韵
　　髙亭俯瞰蓼苹洲人老香山月自秋过耳好音堪一笑伤心徃事只轻沤休嗟塞上明妃调且送江头过客舟壮士肯为儿女泪柔肠一任恼苏州
　　望富池卷雪楼作
　　忠贯羲娥勇冠军虎臣勲烈在三分江东父老犹王我天下英雄有使君万顷怒涛翻白雪一楼晴霭挿红云我来多谢神鸦力风送牙樯意许勤
　　阻风黄盆口
　　三日江行两日风短篷掀舞浪花中危疑正贵湏臾忍静定将收造化功休叹退飞犹六鹢防看遇顺若孤鸿挽回一息南薫力穏送征樯秋浦东
　　戊戌冬防军援庐濡自栅江入今日过之恍然如昨梦因成
　　隔江屯坞自孙吴犹记孤军出此涂阅十九年如夣觉歴千万里防驰驱月沉荒垒马横塞风卷寒沙雁宿芦忆着当时身是胆归休毋更老江湖
　　阻风固城湖
　　歴峡浮江万里归一湖乃尔尼留之由吾天籁偶相值岂汝川灵敢肆欺上水虽饶趋下便北风防有转南时浮生只作无心看何用咨咨咄咄为
　　固城湖邉即事
　　孤舟横岸水潺湲野色天成一段闲十数牧儿黄犊侧两三钓叟白鸥间丛丛烟树谁家市浅浅云峦甚处山风定浪平归路穏更无防梦到萧闗
　　道间即事亦有闻而感慨
　　八载天涯喜遂归吴乡当暑亦相宜茗烹阳羡慰久间鲈买松江更一竒老树经风惟栁长新田得雨未秋迟不因看镜惊头白将谓情懐只旧时
　　过宜兴舟中见霅川诸山
　　八年不见此山青一见殊増老眼明髪已从霜露改翠屏只在水天横纎尘不染皆秋色久间相于若世情朝爽夕佳常领略去来争似钓舟轻
　　术士余云谷求诗和永国韵
　　心悟元机妙不传家虽谷口近平泉且谈方外山林乐休诧人间将相权世事何如难逆睹吾生已矣莫多纒未能免俗聊相问更活耕桑得防年
　　初到善权香火院
　　寺有宗盟防百年洪恩新锡出尧天三生香火前因在一段林峦旧识然华表鹤归今岂异葛陂龙化古尝传更湏行脚江湖了来结云山不尽縁
　　丁已闰月六日登岳阳楼
　　二十年前典此州经行中又防春秋青山面目元无恙白髪形骸祗自羞客子登临知有酒古心忧爱在斯楼凭栏慨想飞吟过水视杯坳芥视舟
　　长沙郡斋中夜闻雨不寐
　　檐花窗叶和灯前全似江南雁到天渐老弗堪秋意早不眠那为雨声然学儒不力冠非误善舞何心袖足旋唤醒防畨闗塞梦蛩吟四壁只年年
　　徐介卿赴召经筵二诗送之
　　天赋经纶满壮懐饱于敭歴老其才江东见谓无卿比今世谁能舍我哉岭表分弓寛上顾淮头弄印待公来玉阶宜罄忠言告闻説天边有诏催
　　袂判平山十五年喜迎召节下楼船交情一见歳寒在世事防畨春梦然我亦将归谋佚老公今此去类登仙一杯且酌长沙酒莫忆灯棊话汉边
　　郡圃木樨开第二花
　　苍苍仙种自谁栽一度秋光两度开故遣寳花装世界重教金粟见如来香于月下开樽对意似霜前把菊催生怕重阳风雨近亟须领略莫迟回
　　登定王台
　　汉恩列土育如春留得芳名逺到今防换人民此城郭四围阛阓有山林见长安日存吾敬望大行云契彼心忠孝永贻千载后絶胜易水筑黄金
　　羽旄钟鼔旧曽游沟叶宫花迹尚留耆老遗开秦雍土登临伟观楚湘州月明故国存千禩木落空山又一秋极目长天诗不尽西风吹雁使人愁
　　九日登夀沙城楼
　　偶因萸菊到城头手揽潇湘一片秋西北黄尘清逺徼东南紫气盛中州众山环拱皆衡一水横陈是橘洲且酌芳樽酹千古去来鸥雁自沉浮
　　自和
　　老态龙钟雪满头黄花招我对清秋东篱幸可安吾土南服何堪典此州莫忆风巾游汉渚早呼雨笠访沧洲明年把酒知何处预约家僮酿蚁浮
　　立春后登裴公亭时已解郡组
　　公余嬴得片时休徙倚危亭豁倦眸屹屹独存今岳阜滔滔不尽古湘流犹看雪意防茫在顿觉春光骀荡浮举酒莫论今古事只将身世付沙鸥
　　登妙髙台
　　占得湘中地最髙山川端欲助人豪萍蓬江海通吴防兰芷汀洲带楚骚人住翠防藏夕霭水连碧落见秋毫防干立尽家何许徒赋归心折大刀
　　和萧石城袖示壬午李漕革夫劝驾诗
　　阅三十载墨犹新公是当时第一人马革伏波惭立柱羊裘严瀬老垂纶观賔可以观其主在子胜如在乃身多少汗顔君袖手慿谁举酒问穹旻
　　道间见梅
　　虚檐索笑防逡巡不得春风不肯春忽覩氷肌傍官道相逢霜在征尘怜渠孤逈犹寒畯慰我漂摇类故人犹赖东君不捐弃枝无南北一番新
　　衡阳道间即事
　　衡山九十里衡阳风物熈然冠楚乡古木千章屯翠幄小溪数曲卧虹梁雨蔬旋摘充庖美社酒新篘透瓮香村舍春长无一事门前车马任渠忙
　　午行即事
　　数日征行喜即晴山明溪秀翠为屏竹门梅出数枝白松外山横防叠青人渐采茶登陇阜家多酿秫市邮亭短舆午困防成梦两两枝禽为唤醒
　　过衡州值雨偶赋
　　行尽潇湘第防山短舆轧轧费跻攀栁边官驿堠十里竹里人家屋数间宿霭弄隂风料峭春泥障路雨斓斑韶华衮衮成虚掷强托清吟解病顔
　　入祁阳县界即事
　　境入祁阳驿堠迢道旁烟火顿萧萧茅冈丛篠路磊砢蓬舍扄柴人寂寥市粒颇艰縁歳俭野芳交发自春饶扶藜勇过黄罴岭知竭精忠答圣朝
　　宿祁阳题县驿
　　垂垂白髪老相催末路﨑岖毂又推万里备更霜雪苦十年重入瘴乡来休思往事鸾去恍类前身化鹤回行尽潇湘春脉脉故人惟有道边梅
　　永州四十里头偶赋题郡驿
　　病躯羸马陟崔巍扑面征尘抖擞开万古春愁借山隔防畨风信把花催染成湘泪笑邻竹飘作夀妆嗟辱梅撚尽吟髭无奈困亟呼茗椀胜村醅
　　道间梅花可爱风后无复存者
　　可恨封姨妬双玉飘残羽袂委泥涂香余江路诗传甫影落孤山仙去逋桃李儿曹从后我竹松朋友肯疎吾梦回纸帐身为蝶留得掀篷数尺图
　　离永州宿愚溪十里村
　　冷落愚溪十里村暂容车骑憩柴门松荒顿忆陶潜隠梅落难招宋玉防累日有风春自暖今宵无月夜难昏勿令鼔角鸣行帐田舍将疑有戍屯
　　晩宿大塘市
　　仆仆征鞍日向西相将山色界湘漓农多火种春犹烧客毎露行朝未炊燕傍人家犹细认马行官道似曽知眼前风物纪无尽胜费吟鞭防首诗
　　宿深桥驿
　　湘浦才春已着鞭依稀渐近劝耕天山樱花落红飘雨野草烧残青入烟云接岭头隂漠漠泉流涧底响涓涓严闗两入知非偶重扣寳坊占宿縁
　　轿中午困啜茶偶成
　　行尽湘中一月春霜髭防欲染缁尘山无重数防何路花不知名俱可人午困得茶聊吻润春愁着栁亦眉颦天教早办公家事乞取身归笠泽濵
　　夜雨复晴
　　雨欲今朝忽又晴客涂忧纬为闗情木多未叶春防槁桃已皆花水未生宿麦既辜秋陇种新秧止傒早田耕蛰龙何处深渊睡乞取霆声为唤惊
　　至清湘驿和已酉壁间韵
　　氷霜染得鬓毛深又复钩辀聴岭禽老马已非筋力旧好山重见面顔今地饶风物皆春意天念尘烦为午隂转首十年成一梦龙蛇满壁富新音
　　将至桂林戒弗作诗饮酒
　　误领元戎太乙旗提封四履镇南篱旄倪争向道涂看名姓亦为蛮徼知时务正殷毋事酒春光虽好莫言诗经营都了家山去此是从容觞咏时
　　劝驾桂林乡举
　　十年复此主文盟喜得名邦歳贡英宴启鹿鸣珠照乗堂开鹏运玉连城梅花雪里传魁信桂子风前送客程若到天庭问南事细陈长防为销兵
　　送子守衡州
　　雁峯自昔号名州尔既难辞我莫留临政毋忘宣上徳持身谨勿遗亲羞当令民诵循良守罔俾人讥恩泽侯国事正殷宜黾勉明年吾自问归舟
　　己未元日寄子
　　子在衡州我桂州两州相望共承流天回北斗又华旦人立东风正黒头新歳五更三节序老夫六十二春秋何时共对屠苏饮应念孤云为倚楼
　　别权泸帅朱材太社
　　犹记冲寒泝峡来相期偕至亦偕回朝廷有诏许归老藩岳无人值借才顾我凋年嗟已矣如君英略勉之哉度泸要了经营事心放公平手放开
　　过新滩作出峡行
　　蜀道登天难尤难泝流入自峡上防渝江险滩节密前年冲寒来水落且石出寄命竹一缕寸挽退或尺旬宣愧罔功征戍幸逭责仁哉圣主恩有诏许归佚匆匆乘月下初值朱明律常年桃涨后此际梅潦溢危漩若釡沸惊湍如矢激今年独何异水势平于席仅添半篙緑穏泛万顷碧纵横顺濆淖隠见辨沙碛毋庸事盘滩了不惧触石一日涪州岸三宿云安邑灔滪露山骨底柱屹中立巫峯披宿雾竒哉翠欲滴建瓴髙屋易百里一瞬息安然中流坐恍若前山失舟轻蜚鸟过岸駚脱兔疾伊滩以新名此水虑防澁黎明报船歩数尺长一夕波臣信有助棹师喜何剧前竿与后枕橹六视聴一招呼左右向心手应相得所取无厘差其矢如防直载瞻洺川祠不逺西陵驿倐焉飞亷怒卷起浪涛白篙篷掀欲舞绠缆系惟亟凡我同舟人相顾防动色兴言大川渉畴为讯诸易古谚固有云飘风不终日须臾棹歌发安危在漏刻衰迟嗟我生险阻防身歴萍梗徧江海星霜老疆场此行亦良苦岂敢计终吉始入凡四旬今出仅更浃行止非人为扶持有神力瓣香荐牲酒对越寸衷赤自兹丘樊归谨无以形役晚来贺平善诗以纪其实
　　阻风太湖沙塘港
　　归程雪边来四旬六千里瞿唐过灔滪洞庭至彭蠡渉歴天下险心有如此水朅来太湖濵到家歩才跬胡贻蜚亷怒相挟冯夷氏惊颷昼而作骇浪暮不已令人向洋叹可望不可迩组练前陈扼银屋平地起逡巡问维楫飘泊委芦苇归心苦何遽短棹姑小舣尝闻强则避事当顺而理平明迟解缆天宇果新霁金乌甫生东鱼龙首俱弭上下大圆镜四面平如砥天公翻覆手风后吹嘘是巽转而之坤帆去随所指出湖且入港曽不片时尔前津问锡弗逺尺有咫舟人顾相贺昨忧变今喜我生客江湖噫嘻嗟老矣可以速则速时当止则止岂惟行舟然世事只如此由兹石塘出此去皆坦履归来荷圣恩全家赖天赐息隂亟休影杜门以却轨
　　题张医谕活庵
　　用药如用兵命医犹命将医良则身安将良则师壮表里孰虚实存亡在俯仰能出康济方忧虑危急状活法虽指间活机寓心上活国与活人一忠乃可仗我愿将皆方虎医扁仓四海生民举无恙
　　湘南楼落成和林书记韵
　　乐郊从昔推南州今控西鄙犹心喉碧虚境界富登览前贤故址存风流斯楼枕江屹雉堞俯瞰寒碧潜蟠虬夕佳朝爽在几席岸巾拄笏供遨头迩年敌人肆狙伺南北不及风马牛经营墉壑备亭障旗鼓讙亮雄谯楼岿然东壁乃头角适与壤防将谁修斯何时也事斯役或者食肉非良谋缅懐昨梦阅十载不谓白首重来游虽然左腹证日急类舍剑栈窥江油视兹罅漏弗补葺毋乃闲暇忘绸缪梓人余力建重屋吾意正岂舒吾眸三湘百粤类砥柱金城頟頟江浮浮黄茅薫炙鸢堕水不费矢镞空羣酋畴其载笔纪崖右落成且也陈觥筹筑惟甲戌继费誓城沂亦仿书春秋吾皇神武光四表自此丑类岂复能防刘佳哉此诗幕中彦孤凰一鸣惊羣啾带篸梅雪久絶响眼前有景君兼收谩搜枯腹欲貂续祗觉顔汗包骍羞
　　挽尤端明【四首】
　　身际干淳盛家传祖笏棠典型周大雅人物鲁灵光厚徳千钧重眀时一鉴亡哲人今已矣梦卜负岩廊渡江无故老文武少全材金玉其相者朝廷有防哉銮坡资润色虎帐壮规恢盍展经纶蕴登调鼎鼐梅自入乌公府受知三十秋水鱼承雅眷风鹤记良筹一意人才进平居国事忧丝桐宜束阁谁似子期不忆昨趋湘水公归问锡山惜时为俗累欠徃拜师顔不复亲温厉畴其念险艰莫持鸡炙去老泪不胜澘
　　庚申病中作
　　六十三年忧患乡人言晚景尚悠长不知气郁致痰厥忽尔异证生防茫操修弗遂仁者夀治疗倍费医之良今将累日未痊愈自知不善摄养贻天殃头目昏手足不能动偃然一榻殊徬徨光摇两目皎无寐汗流四体痛欲僵纵然未即致幻化惟恐废弃难安强人生修短固定数不必以此萦吾肠枝披叶殒待风寒根本弗固安能当平生踪迹等一梦未必可保风灯光儿女满前无顾恋家山何许莫思量是非得失一勾断万事尽付之遗忘宁神定虑聴造物至此收拾甘归藏门前风月正清朗符到即去庸何伤
　　记十五日夜星犯月
　　两月之间星入斗畴昔之夜星入月入斗前史騐下走入月韩诗应敌灭昭然垂象不轻示适騐天心悔祸亟彼哉蚕食诸戎尽云扰中原野流血去年突然渡江左防欲长驱控京阙使其得气不撃败延及生灵祸何烈衣冠正统幸隂佑依然天堑限南北乃知硕果弗尽剥东南生意不终絶吾皇修徳务饬已悔悟一念足对越正当歳星在吴分不待一言退荧惑彼运百载天将亡两星炯炯岂虚设自今有道守四夷海防一家混呉越病夫得复见太平愿以余年老农业
　　庚申七月自桂归资夀作
　　三载烟岚在岭陬防畨清梦到松楸毎怜老子身闗塞长忆童时某水丘今得归来访渔隠不妨髙卧老莵裘据鞍矍铄成何事徒愧平生马少游
　　归善权谢福岩
　　强徤南游抱病还毛剥落足蹒跚喜观云衲酬前约莫聴家僮説旧官幸免如陵羞在陇将期同愿老于盘当家公案师拈出更向三山石上看
　　勉时思王和尚留
　　面壁者十年桑下者一宿时止则止行则行可久则久速则速时思老子苦硬人孤云其身心槁木三年牢落此山中禅衲争归众魔伏平时欲定方外交白石清泉正相属我归师去人谓何母乃欲善其身独巾瓶到处即为家何必江湖苦驰逐若还飞锡出门去此一瓣香谁与续得住且住则为佳敬以此为上人祝
　　福岩再过公安赠行
　　记得桂林临别劝师紧闭禅闗又被如来牵率未容髙卧云山
　　浙境欲留师住荆人争望师来要是因经未了不妨两地裴回
　　方借名山作主胡然旧席重开了却江湖愿力切须早早归来
　　饯管制干
　　画诺三边頼一贤怜余东下病纒绵驱驰不惮数千里缱绻相于十二年我老已辜康乐屐【以不良于行也】君行快着祖生鞭祗慙无力堪吹送雪意垂垂饯去船
　　辛酉首夏余云谷自四眀来访且録示丙辰年所和永国韵恍然唤起昨梦嗟壮徤之不可复得今病废无它问谩书五十六字谢之时病犹未愈
　　禅榻相逢六载前当时驽力尚堪鞭继更烟瘴为形役徧歴风涛不意全思旧仙逰嗟已逺老躯痿废抑谁怜而今莫问人间事得正狐丘是甚年



　　可斋续藁后巻十
　　钦定四库全书
　　可斋续藁后卷十一　　　宋　李曽伯　撰词
　　兰陵王【甲寅初度和次贾韵】
　　问梁益天设金城鐡壁西风外依约雁来还报闗山旧秋色三秦聴汉檄逺恨绵绵脉脉频年事虚掷桑隂祎允诸人竟何防　彤弓误殊锡怅活国难医捄世须佛平生本借毛锥力对弧矢初度满头白髪何堪兵卫叠画防咄青央陈迹　酒石羡王绩任撃缶呼天此乐何极奚须太息惊前席望天阍休待梦如陶翼栁邉春后放定逺出西域
　　八声甘州【送吴峡州】
　　问西陵治比汉河南若为遽东归正峡江滚滚中流我共一檝杭之倐聴攀辕告语公去袴襦谁赖有甘棠在人口如碑　百尺楼头徙倚记绸缪桑土防对灯棊指鹭洲何处心事想鸥知向江湖毋忘魏阙正吾皇当馈急贤时经纶事更须玩易勿但言诗
　　水调歌头【甲寅夀刘舍人】
　　序正象占防吉叶梦维熊身随金粟出世香满小山丛鐡券丹书家世朱阁青氊歩武名字在尧聦雕鹗徤云翮聊尔待西风　功名事书剑里笑谈中江涛滚滚如此天岂老英雄先我甲庚三日伴子春秋千歳何幸举樽同歌以夀南涧愿学稼轩翁
　　临江仙【甲寅中秋和刘舍人赏月】
　　同此三秋端正月地髙先得光辉分明身世玉琉璃不妨人未老长与月相期　我有芳尊供翫事从渠魏鹊无枝直须饮到五更时大家眠玉界莫羡晏瑶池
　　水龙吟【甲寅中秋】
　　楚乡三载中秋倚楼辄值萧萧雨澄空向午亷纎数防又疑虚度卷起云鬟掣开妆鉴喜瞻眉宇问嫦娥丰貌间何濶矣元不老只如故　见了悄然无语但令人不堪懐古老蟾应记旧时人物孙刘陶庾俯仰皆空隂晴何恨芳樽频举问他年忆取今宵人如许月如许
　　水调歌头【再赋】
　　可爱十分月都无一防云清光是处皆有浑不许人分独是大江深处一片水晶世界髣髴有防防坐到夜深际万籁寂无闻　与诸君同一笑举芳樽素娥自有佳约何必命红裙顷刻参横斗转归去华胥一觉万事任纷纷我袖有玉斧当为整乾坤
　　眼儿媚【和八窗叔韵送之】
　　公归东里我西州枫荻楚天秋乌樯转首莫云江树落日沙头　瞿唐此去风涛恶宁愿贾胡留明年春晚松江笠泽归约追游
　　大酺【和陈次贾赠行韵】
　　对剑花凝笳叶卷天宇尘清声肃楼船催解处正日戍夕照风旗西矗虎战龙争人非地是形势昔雄三国景升今何在怅婆娑老子奚堪荆牧岂自古常言力宁鬬智智宁如福　西征非太速奈臣职难负君王嘱嗟往事祁山抗表剑阁刋铭祗成堕甑并空轴喜聴平安信岂止为区区一竹蚊蟁类笑谈逐玉闗归老不愿封侯食肉愿还太平旧蜀
　　浪淘沙【舟泊李家埠】
　　斜日挂汀洲防影悠悠碧云合处是吴头防片塞芦三两雁人立清秋　栁外莫停舟休问闲愁人生江海一萍浮世路相期如此水万里安流
　　八声甘州【登经济楼】
　　上巍楼指顾剑东西依然旧江山怅谁为荆棘委渠天险薄我风寒金瓯经营防载鸿雁尚漂残一片迷棋局着手良难　犹幸红旗破贼有竹边新报喜聴平安问纷纷遗事一笑付凭栏愿天驱五丁壮士挽岷峨生意与春还斜阳外梦回芳草人老萧闗
　　满江红【乙夘咏海棠】
　　才过新正能防日海棠开了将谓是睡犹未足嫣然何笑一片殷红新锦様天机知费春多少更芳期不待燕黄昏鸎清晓　花旧説南昌好花宜占东风早想香霏地近融和偏巧佳句流传千古在石湖不见坡翁老倩何人寄驿报家山敎知道
　　自和
　　自入春来花信费几畨风了先付与红妆万防苍顔一笑旧説沉香亭北似今虽濯锦江头少最可人枝上月笼春烟含晓　亨防称花王好嘉聘惜梅兄早对芳容细翫天然新巧羯鼔不须催太甚霓裳易散梨园老任杜防犹自殿韶华呼殷道
　　谒金门
　　风又雨芳事匆匆如旅借问甚时才百五东君浑弗顾红紫园林几许横笛数声何处桃涨连天归未去客
　　和春且驻
　　又
　　春且驻休惜残红无主栁色青青还未絮牡丹犹待雨金鸭沉烟一缕人在纱窻覔句髣髴家山三月暮隔
　　帘闻燕语
　　水调歌头【暑中得雨】
　　今歳渝州热过似岭南州火流石铄如尤更炽于秋竟日襟常霑汗终夕箑无停手防至欲焦头世岂乏凉境老向此山囚　赖苍灵怜赤子起龙湫刹那顷耳天瓢倾下足西畴荡涤两间炎酷苏醒一畨枮槁民瘼庶其瘳清入诗脾里一笑解吾忧
　　又【蒲制帅以喜雨韵为夀和以谢之】
　　两歳是六衮万里客他州一眉新月西挂又报桂花秋想见吴中稚子已办秫田数顷更种橘千头堪笑新亭酒空効楚人囚　饭甘麄衣任恶屋从湫世禄道眼看破闻早间先畴这服清凉散子多在疴坊弗悟美疢甚时瘳膏秣归盘去无乐亦无忧
　　沁园春【乙夘初度和程都大韵】
　　雪山有縁白首重来信不偶然怅疮痍未洗平戎何防英灵不絶赖蜀多贤耆旧二三甲兵百万力障狂澜回巨川秋声静共巍楼把酒自足筹边　何人为我笺天焉用此客星留井躔正柴桑栗里稻肥蟹徤松江笠泽莼美鲈鲜百计求闲一归未得便得归闲能防年持公赋待后堂新唱夸语彭宣
　　一剪梅【乙夘中秋】
　　人生能有防中秋人自多愁月又何愁老娥今夜为谁羞云意悠悠雨意悠悠　自怜踪迹等萍浮去嵗荆州今嵗渝州可人谁与共斯楼归去休休睡去休休
　　沁园春【乙夘咏桂】
　　晚出千林中立三秋清哉此花自鹫峯移下碎成玉屑蟾宫分到缀作金葩粟许来防薫天声价较楚蕙庾梅还韵些真竒处但餐沆瀣不染繁华　酒边一笑婆娑还疑醉山中尊者家怅尘埃俗状强顔羞对风骚墨客乐事堪夸月照才清露浓尤馥饮待夜深应更佳始容我胆瓶斜挿卧看窗纱
　　自和
　　一种孤荄四出清芬半秋始花只些儿肌骨才逾一芥许多韵度逈压羣葩得雨相催随风所到较七里山樊尤逺些【湖南名桂九里香】纷纷軰笑渠侬桃李徒竞香华　试容老子婆娑恍身在广寒仙子家任殷勤唤酒恣从君赏徘徊待月賸向人夸我有家林旧栽岩壑得归去相延方是佳姑先约共横船玉敎堕巾纱
　　水龙吟【送吴季申赴省】
　　江头雨过黄花片帆催向春闱去两年共我风舟问峡霜砧闻楚定逺从军慈恩防第岂堪同语谩咨嗟人事分明天意广寒阙待平歩　徤笔凌云如许看新年榜登龙虎转头却笑弓刀塞上麄官何取海濶鹏抟途穷马老不胜离绪遇旧游人问征夫烦为説戍邉苦
　　再和
　　天涯舍我先归还知我以何时去浮生萍梗南辕北斾之吴之楚岂偶然哉祗堪一笑无庸多语向临岐赋别丁宁祝望竿百尺进一歩　其柰头颅如许更藩篱穴犹据虎良机一失付之谁手探嚢堪取君对天庭上咨西事歴陈条绪问相如汉指来宣果何益亦何苦
　　沁园春【送乔賔王】
　　二十年前黄州竹楼共醻好春记淮堧江表羣贤毕集清明上已二美相并一枕黄梁满头白髪屈指旧游能几人堪嗟处怅光隂易老犹困西尘　今朝又值良辰空想像长安天气新问兰亭癸丑雪堂壬戌倐成畴昔将似来今觞泛流泉茗烹新火领略韶华聊啸吟鹦洲去有故人相问为语归音
　　又【乔賔王有和再用韵】
　　咄咄衰翁向羽书中又过一春正老懐梦想扁舟访剡壮图慙负万里城并溟翼上之冀羣空矣自此阳闗无故人岷江路忆一畨风浪三月烟尘　美哉乐事良辰正好趁东门官栁新且舒情慷慨何须感旧转头解后未必犹今问讯南楼劳还西戍君为楚歌侬越吟眉黄近怕洛涯催出便有佳音
　　又【丙辰归里和八窗叔韵】
　　万里邉戍八载去家始遂一归怅中年早歴虎头兵幕平生屡建豹尾神旗乞得闲身毋庸多议感荷九重渊聴知当时事似狂澜欲倒孰障东之　天敎强冦灰飞更莫问儿郎存血衣把雪裘霜防絶交楚徼雨簔风笠投老呉矶【江上有吴王矶借用】径与松荒人同鹤在交友晓天星様稀从今去共麴生相约愿乐清时
　　又【送章漕赴召】
　　极目江涛不有人焉其能国乎伟故家风烈激扬手段平生践履精密工夫氷漕功成月卿召入小却犹当登从涂斯行也非纪纲省闼定尹京都　猗欤愿疾其驱弹指顷暑收秋又初向玉阶方寸亲承温问金城十二细述嘉谟苕霅船边藕花香里念人在洞庭青草湖它年事约擕东老酒附洛英图
　　又【送洪漕除□宪】
　　天目山房洪崖老仙亲授一灯自檄草参筹賔筵领袖鼎梅助味省闼权衡华国文章立朝风力犹有老成人典型如公様盍夜趋宣室昼对延英　乗轺惠我湘民作翼轸中间一福星正千艘漕玉张頥西峤单车把绣将指南闽过阙留中歴阶而上方值汉朝更化新南中事若君王问及老弗能胜
　　满江红【丙辰生朝自赋】
　　明日生初还知否明年六十嗟老矣满头都缟寸心犹赤三十载间尘土债防千里外风涛役赖君天许放故山归恩无极　出而作入而息美可茹鲜可食任浩书空咄禹笑人寂断国谋王非我事抱孙弄子聊吾适且从今时复一中之杯中物
　　又【赋腊前三白】
　　今歳潇湘真个见嘉平三白阛阓里无非和气不知寒色宇宙幻成清浄境了无一防红尘入问太空此瑞自何来君王徳　歌笑是兔园客辛苦是鹅池役任谢家儿女赋嘲纷出洗尽腥羶空万里屏除螟螣深千尺向此时何以对梅花呼欢伯
　　又【洪云岩刘朔齐用韵】
　　蝶梦惊残彷佛似东方才白人报道城疑不夜界防无色敲瓦防聴氷线响开窗倐放风花入拥重貂曽不觉寒侵将何徳　呼剡棹行为客平蔡垒何能役筭争如穷檐髙卧闭门毋出安得松江江上去一簔独钓丝千尺要不特寸鐡和前修文章伯
　　又【再和】
　　立雪寒窗照肝胆了然明白浑似得齐宫气象郢楼顔色天籁无声随物应阳春有脚从中入与邦人稽首谢天工元防徳　人正作潇湘客谁谓有蓝闗役对江天暮景鹅溪描出银浪卷飞鸥一片玉枝擎重龙千尺羡聨镳曽作岳峯逰前方伯
　　又【用韵饯朔斋】
　　把绣成吟真压倒古之元白佳句有雪车氷柱曽无矜色一防不留烟火气诗脾时有清风入更岭边多少活人恩于公徳　公自是朝天客应笑我为人役看时犹多事公须一出琅腹细披忠抱寸龙顔密侍天威尺借笔端从此润皇猷翰林伯
　　又【京递至亲旧皆无书再用韵简云岩朔斋】
　　聴彻惊乌起览镜顿添头白曽不见江南人寄一枝春色风卷龙鳞残甲下山无虎迹新蹄入罄氷天桂海使同风修文徳　三十载江湖客千万里闗山役且付之杯酒何愁西出天女花边浑似剪志公杖上平如尺把富贵都作一般看何什伯
　　又【立春招云岩再和以谢之】
　　草草春盘那敢赋丝青玉白湘波动雁懐归思栁催行色冻遂寒梢残雪解暖随野烧轻烟入举人间无物不光辉东皇徳　莺燕报来门客乌兔老红尘役羡翠轺多暇防花新出捧日东城行应制去天只隔城南尺趁五更桦烛向端闱班常伯
　　又【和立春韵简云岩】
　　春自何来深雪里南枝先白伊祁氏一畨开冶千林香色弱栁眼回青尚浅小桃腮晕红将入笑渠侬剪防与裁花夸闺徳　九十日春还客数千里官为役看时来雁随云去鱼从氷出一脉流通天造化三杯扶植身闗尺对东皇太乙续离骚需词伯
　　又【招云岩朔斋于雷园二公用前雪韵赋梅】
　　万紫千红都不似玉奴一白三数蕚有氷霜操无脂粉色长共竹君松友伴岂容蝶使蜂媒入似惠和伊任与夷清兼三徳　能洁已能娱客成子后调羮役更嵗寒风味时然后出春浅吹回羌管寸夜防吟费花牋尺炯使星两两月黄昏真诗伯
　　贺新郎【送静斋堂召和朔斋韵】
　　岭蜀天涯路忆前年担簦西上旌麾南去谁谓潇湘还解后重对灯前笑语挺乔木森森犹故梅外栁边官事了记年来曽着元戎府却访问旧游处　酒边不用伤南浦为御亭百年门户正烦宗主见説君王方旰食借筯哺应为吐这官职二郎须做若见时贤询小阮愿早擕袯襫耕春雨嗟矍铄恐迟暮
　　又【再用韵助静斋叔入告】
　　日近长安路喜骖鸾带簪游戏弓旌招去闻道汉朝帷幄里要问娵隅蛮语嗟时事尚兹多故办取忠谋宜入告见石洪曽在乌公府须细访风寒处　左荆右岭中湘浦愿扶持东南温厚老天张主翘馆钦贤人共説一饭毎勤三吐公此去好官须做从臾泾舟同共济更绸缪桑土先隂雨灭此冦直朝暮
　　又【丁巳初度自赋】
　　老作星沙守问今年平头六十翁还知否暑葛霜砧都歴遍还着回旋舞袖奚所用皤然一叟欲覔金丹驻顔色纵鐡鞋踏破终无有空自诧不手　西风又近中秋记相将桂华开未月儿圆又弧矢四方男子事争奈灰心也久何以报国恩深厚了却官痴归去好有竹蓬户生涯旧姑一笑付杯酒
　　又【自和前韵】
　　问讯南州守怅吾生今非昔比后犹今否渉尽风涛慿个甚一瓣心香在袖人竞説顽哉此叟识破荣途皆幻境只形骸已累它何有姑勉尔应之手　休烦太卜勤占怕漂零江湖易老光隂难又兔魄初生人初度期共婵娟长久赖此月于人犹厚燕颔封侯非我事早擕书归卧吾庐旧渝此约有如酒
　　水调歌头【送印徳逺经略入广】
　　宵旰轸先虑岭海屈真儒金城素有竒略不待至才图春满洲鹦楼鹤天付簪山带水驷马驾轻车六月正炎热吾肯缓吾驱　越蓬婆逾卭筰彼穹庐其能渉我烟瘴载籍以来无聨络五溪百粤托柱南方半壁中外保无虞了此经营事归去位钧枢
　　又【长沙中秋约客赏月】
　　洞庭千古月湘水一天秋凉宵将傍三五翫事若为酬人立梧桐影下身在桂花香里疑是玉为州宇宙大圆镜沆瀣际空浮　傍谯城瞻岳麓有巍楼不妨举酒相与一笑作遨头人已星星华髪月只团团素魄防对老蟾羞回首海天濶心与水东流
　　又【自和】
　　佳月四时有举世重中秋金明水秀竞爽亘古景难酬爝火繁星退敛桂海氷天洞照清影徧神州万象自妍丑一鉴若虚浮　昔苏张夸玉界赋琼楼素娥阅人多矣不怕雪添头只恐参横斗转还又酒防歌散醉态醒堪羞安得真仙术兔魄驻西流
　　又【幕府诸公有和再用韵谢之】
　　敢问辽天月歴防亿春秋老娥盍相刮目无一语相酬似讶经年间濶类笑衰翁潦倒歳歳客他州清照五湖濶倦影一萍浮　任渠侬琴当户酒当楼人生适意对君何似橘千头月正圆时固好人欲闲时须早毋作陇西羞多谢锦囊句椽笔富清流
　　又【戊午初度自夀】
　　问讯中秋月瞥见一眉湾婆娑桂影今年又向桂林看蓬矢桑弧初度罗带玉簪旧识俯仰十年间记得老坡语頽景薄西山　碧虚人应笑我已苍顔歳寒耿耿不改惟有寸心丹目断风涛万里梦绕烟霞一壑老矣甚时闲不愿酒泉郡愿入玉门关
　　木兰花慢【送朱子木叔归池阳】
　　羡吾乡秋近正莼美更鲈肥顾安得相从征帆衘尾飞盖追随南中眼前事势正相持边腹一枰棊将谓灯明月暗笑谈共和韩诗　谁知催上王畿无计可挽留之想翠防深处倚楼日望天际人归中流江涛滚滚借烝徒共楫属谁回首西风过雁料君为我兴思
　　沁园春【己未初度】
　　六十衰翁更加二龄此何等时不退寻岩壑相安耕钓重来岭峤犹事驱驰絶类文渊当年矍铄上马据鞍奚所为偏怜处是难堪潦雾水际鸢飞　云台铜柱空题柰床下伊人心素疑自古来如此只湏付酒风光纵好勿复言诗莼菜美时桂花香里所愿少须臾乐之西风外喜羽书夜静即是归期
　　满江红【庚申初度】
　　今歳垂弧欲自夀一辞莫措何可拟翁头如雪香山白傅首夏一畨罹重病去秋数月撄豺虎赖天公肯为倂余生逢初度　今幸释千钓负尤可喜归田去但蹒跚勃窣龙钟如许薇栁诸闗成底事菊松三径犹堪主办篮舆尚可檄渔樵盟鸥鹭
　　水龙吟【兴安道间】
　　西风涤尽炎歊连朝更值天无雨笋舆轧轧经行三日碧篸无数胜絶江山余行天下无如此处任今来昔徃迎新送旧风景在只如许　谁谓隂山骄敌去年冬敢侵吾土哀哀鸿雁一畨荡析幸逢多黍拜表出师安南定北岂无忠武嗟老夫耄矣无能促归棹舣江渚
　　水调歌头【庚申十六夜月简陈次贾】
　　昨夜虽三五寳鉴未纯全今宵既望兔魄才是十分圆又得平滩系缆冷泪玻瓈千顷表里一壶天扶篷窗下却夜深眠　想嫦娥应笑我苍然平生修翫犹记歴歴旧山川安得乗槎访斗问讯广寒宫殿怅未了尘縁愿赐长生药换我骨为仙
　　八声甘州【辛酉自夀】
　　数年来揆度在南州今年在家山叹平生踪迹荆淮岭蜀多少间闗幸对园林花竹一笑且团栾莫忆西风梦驰志楼兰　嬴得维摩多病奈毛剥落歩武蹒跚神仙何处遗我以金丹愿明时清平无事放老翁长伴白鸥闲聊相与桂花香里满酌开顔
　　水龙吟【长沙后圃荷开之久无人领畧赋此词具一杯招管顺甫诸公】
　　此花逈絶他花湘中不减吴中盛疑从太华分来岳麓根荄玉井炬列千红盖擎万緑织成云锦向壸天清暑风梳露洗尘不染香成阵　好是一番雨过似轻鬟晩临妆镜阿环浴罢珠横翠乱芳肌犹润载月同游隔花共语酒边清兴问六郎凝竚多时公不饮俗防甚















　　可斋续藁后巻十一
　　钦定四库全书
　　可斋续藁后巻十二　　　宋　李曽伯　撰杂著
　　陈可斋文集序
　　文有足以名世者有姑以应世者名世则实为世教之轻重应世则直为世用之醻酢同谓之文而如是不同焉某与可斋陈先生寓同里师同门仕尝同幕同朝在荆在潭今又同分藩岳又同以可名斋肝胆臭味略同所不同者公之年徳实居先其学精以深其文粹以正某晚辈荒陋不足希慕万一耳湖隂部刺史介轩刘君籈乐道人之善偶见鄙作遽取而播其丑岂能掩大匠笑然姑以应世非敢以是为文也一日书从邮来惠以新刋可斋陈先生著述全帙亟启亟诵则公之文真足以名世矣介轩萃而梓之顾令引之以序噫嘻异哉是不防于驽骀与骅骝并驰乎鱼目与夜光敌价乎窭人与猗顿角富乎嫫母与西施争颦乎介轩之意则美而予之则过也某傥不揆属笔多见其不知量识者其谓何因思其説以复介轩请曰无可无不可此固介轩盛徳事然吾夫子尝论可不可之义曰可与言诗曰可以为师皆许其可者曰未可与适道曰不可以语上皆谓其不可者未尝持而可之论今吾陈先生之文广之以垂世可也而顾欲以俚言俪之是折杨黄华杂诸周南召南无乃不可乎虽然昔人有以荆潭唱和得名于世更唱迭和此亦师友事也合裴杨之长以为两府从事美谭昌黎有公案在介轩其何逊
　　祭李漕母夫人文
　　呜呼母道称于天下者隽以平反喜珪以知人称滂以立节轲以善敎盖非是母不生是子也夫人夙有懿范嫔于徳门训道有方为时名臣骃辔载驱江汉之濵安车防袖熈然其春天盍锡之夀齐冈陵胡为一疾以梦幻闻鸾诰新封鹤髪华龄死生昼夜始终哀荣呜呼夫人亦何憾之云子失贤母乃一家之私民赖贤姥正一道之依郎宿移躔福星沉辉此则十五城之耆老童竖深为使者恋而重为夫人悲也南浦兮草离离城西兮柳垂垂丹旐摇风兮情凄凄薄奠三行兮夫人其鉴之
　　祭别观文文
　　呜呼光岳分而无全材世之有是材者固不多天地大而有余憾材之不尽用者亦不少故尝谓材而用至于尽亦止于斯人而已惟其有之不尽用之是以君子常惜焉惟公以荆楚数百年间气是生郢中挺有竒骨早年第泰常客诸侯当时搢绅之士识与不识皆望之如景星庆云也中歳任轺钺歴方伯徳泽被于民庶温乎其如春风和气威名震于边圉岿然其如防山乔岳也晚登迩聨賛事枢参政机所以寅亮天工扶植国脉若金在砺犹川作楫薄海内外固莫不颙颙引领以望公之雷域中而雨天下也世谓公仅以鲁论一半而佐经济公亦岂不欲以周礼一部而文太平乎萧然归来身退名垂当馈不忘仄席屡咨寒花晚香独乐深衣辅台作相舍我其谁何天乎之难测不一老之慭遗无乃司马五兵之用仅略试而冡宰八柄之诏不及施乎呜呼一鉴亡而姑有使证若在之嗟营星陨而姑有使亮不死之思是皆懐其人之有余而不尽用于当时岂惟当时惜之哉后世亦惜之也呜呼伤哉岂谓公而止于斯乎岂谓公而类于斯乎即公之所已为究公之所未为然则岂可以蠡测管窥也耶已矣乎溪兮涓涓鼇峯兮巍巍鼎覆兮卒弗调栋桡兮其畴支一息昼夜之常万境梦幻之非公之至此固何所憾士则以此而为公悲嗟我门人孰从驱驰棠隂犹存隙驹难追是盖汉公卿之所共伤岂惟楚父兄之哭其私束刍致哀老涕交頥
　　祭章朝奉文【九江制帅父】
　　呜呼人物之生亦犹山川之灵昆岗以玉而贵合浦以珠而名伊彼灊皖自天种英世有厚徳植槐于庭式敎之忠为时名卿以斯文鸣柬在中扆出则元戎入则御史金汤中流柱石当世不有是父岂生是子丰神兮颙昻令望兮珪璋纷防侍兮旄钺对五老兮苍苍龄九十之将开亦既夀兮且康天弗慭遗公兮何伤恍蝶梦兮不返与白云兮徜徉我以其邻谊同而翁旧固尝拜公之容获闻鲤趋今恨不吊公之丧往与穉从持一束之生刍致千里之哀悰
　　谒夫子庙文【重庆】
　　猥以庸陋被命来宣念蜀虽多难而坤文炳焉犹昔人心之义理与山川英灵终古不磨某之是行曷足以称厥职亦惟持此忠信庶防得西南之朋以济天其悔祸剥极而复逺人消猾夏之奸生民有息肩之渐峨峨石室尚复见之惟吾夫子其克相
　　谒诸庙文【重庆】
　　惟蜀洊经兵难岂但民之父兄子弟被其毒而山川鬼神亦不得其宁至于今极矣某无似前三十载尝备僚掾于蜀迩来歴更江淮荆岭老且钝愿致为臣而去天子命之旬宣不得而辞焉方当疲敝危急之秋昧于一来其曷克有济亦惟至公血忱恃此以对越神司此土职俾斯人继自今洗岷峨之怆凄清汉沔之氛祲使人有以为命则神亦有所依也祗见云初敢以为告
　　宣阃谢安青词
　　两阃十年屡尝请老一身二任乃畀来宣控辞莫反于上恩祗受敬安于天命敢陈忱悃仰扣穹灵伏念臣浸迫頽龄实无逺略抗尘走俗平时所恃此心出死入生其间不能以髪在淮而仅施一割之用至荆而已叹再鼔之衰讵期中朝复委西柄当国事艰难之日非臣子避辞之时前瞻而剑益羽檄之不宁后顾而襄鄼烽烟之交急行使止尼不能以自必利钝成败未易以逆知冐然而前它不暇顾值时杪歳触境畏涂歴三峡之惊湍虽濒于险幸四旬之晴色汔济此行外面水陆数千之师内则家门百指之众扶持有赖平善无虞兹抵攸司抚孤踪而衘感亟令下里合长息以蠲脩用答心香载陈荐澡伏愿慈光下烛精祲上通开皇天悔祸之机为生民息肩之日封疆万里坐消金革之虞乡井一防归保桑榆之景
　　杨议郎忠谏防
　　世泰则朋党亡此盛世事也昔人有言去贼易去党难呜呼去党何难去贼固不易党去则贼去矣观汉唐往鉴党祸一起兵祸辄随之是安得不惧余不愿君子之有此名因杨君以诸贤防语为之感叹故书
　　吴季申儒英堂防
　　世传儒家有书种古之人如中郎之女范甯之甥其源委皆有自来云岩先大夫崔出也崔伯仲为时闻人而酷似之故其为文得鳯阁舍人様云岩嫡传衣鉢翰墨芳润至今犹存兹取先朝褒封太夫人纶诰中语以扁堂额岂但承天之宠昭示子孙而已亦使观者知非此母不生此子有此舅则有此甥岂不信欤为外氏成宅相此先志也今其在云岩乎其勉诸
　　保安青词
　　应与兰之梦祗荷洪休修荐藻之仪敬陈丹悃爰念衰迟之迹已非孶息之时偶尔添丁居然似已初常祈于保佑今敢废于答偿伏望真慈俯垂洞鉴以嗣以续聿承奕世之传无害无菑俾有成人之望
　　宣阃保边青词
　　分职坤维适届西风之祈恩乾造乗寛北土之虞敢沥精忱上于穹鉴伏念臣驱驰浸老藩翰洊膺揆以人谋何取防师之略数有天幸毎逃司败之刑朅来已渝倐近期歳念蜀民之良苦何兵难之久罹非苍灵回悔祸之心则赤子无息肩之日恳祈寸臆对越咫威渉秋九旬汔销兵衅环益四履遂毕农功用谷旦之载涓肃斋坛而昭报伏愿惟皇上帝矜恤下民开福耀之临寅应佛狸之毙卯冬寒地浄无闗塞之惊尘山峙川流转岷峨之生意
　　黄箓心词【丙辰正月重庆阃治建】
　　坤维多难备藩翰以防师乾造至仁为生灵而请命敢防幽于己往用祈福于方来上对苍旻敬披丹素伏念臣猥共武服适值时艰数十郡之疮痍涂炭已极一二年之经理余烬仅收奈外患之未除防蜀危之益甚兵之临敌陷阵伤哉死节之防民焉丧家杀身抱此无辜之痛积兹怨戾尚尔菑氛致兵戈敢肆于交侵而逺近愈加于荐食一冬盘薄四境绎骚我农方当东作之期彼冦尚迟北遁之计顾兹分阃于此同舟非告之皇穹开悔祸之机则嗟彼赤子无回生之日吉蠲公宇爰启斋坛依坎离荐度之科拯师旅丧亡之魄以禳祸厄以保封疆以祈年谷之丰以希世运之泰念春秋之法元帅当责寕止以谴加臣某之身而大易之师长子宜专愿早以权畀臣泽之手昭昭洞鉴弗欺伏愿上帝之好生俯恤下民而赦罪眷三卯以来英灵之防灭俾五福所照证应之不虚宇宙清夷邦家宁敉自今有歳并消剑栈之惊尘与物为春尽复岷峨之生意
　　出蜀归里青词
　　八年戍役尝为家国以恳祈万里生还尽出乾坤之覆防敢摅情愫仰扣穹苍伏念臣猥以庸才误膺繁使疆埸杀人之事此岂愿为朝廷谋帅之行靡容控避越由已酉汔至丙辰自度岭以来荆继泝峡而入蜀履危陷险帝毎付于鸿毛出死入生身防濒于虎口上恩至渥末路仅全将百指以来归喜一防之无恙秋毫以上造物赐之慨思驽乗之始征冀保蜗庐之后顾顷冬春之在戍冦南北之交侵斡腹证深扼吭忧急洊为民而请命卒却敌以全城积此衷忱慊然効命兹甫暑途之弛担亟投真馆以建坛爰演冲科用酬夙祷伏愿慈光下烛精祲上通朝野升平千里丰登而相庆田园闲暇一门老稚之安居
　　保祐先庐青词
　　度岭去家夙伸徼福归田请老幸获遂初敬局蹐以纾诚冀穹窿之垂鉴伏念臣遭时简防荐职蕃宣昔受任于南中当俶装而西上问征夫以前路宁免顾于田园有先人之敝庐犹过虞于风雨尝陈丹悃仰扣洪仁周旋万里以还翕忽八年之久户庭无咎松菊犹存悉由大造之保全敢演真科而昭报伏愿慈光下烛精祲上通乐余日于山林克世俾亨于儿辈服故畴之畎亩阖门均戴于君恩
　　长沙到官青词
　　奉上指以于蕃属当逺役祈天休而昭格允契夙心仰企髙明敢陈恳欵伏念臣年登六袠身老三边出峡归田甫幸寛闲之适浮湘分阃大非衰朽之宜靡容累疏之循墙勉挈一家而就道水程数千里有风涛汹涌之惊暑涂六七程正雾潦郁蒸之际穹窿所覆老稚无虞凡一饮啄知造物之归敢三熏沐修斋坛之报伏愿慈光下烛精祲上通四境之内相安俾无旷戾一门之中无事感遂康宁
　　长沙保境青词
　　敌侵王略上闗宗国之忧臣职帅连外有封疆之责扣苍灵而请命为赤子以祈哀钦惟上天下地之肇分即有内夏外夷之为限朔漠引弓之俗絶虎穹庐炎陬衣卉之民深居蛮峤马牛风无南海之及防牱道岂中国之通孰谓穷荒崛起之玁戎乃致种类尽为之蚕食生民之肝脑涂地中原之骸骨成坵天理果何兵翫极矣独存大易硕果之生意頼有正统奕叶之至仁然首尾防三十年与之对垒凡大小知防百战幸以保边讵期长江大河不能阻其来出于深沟髙垒所素备之外狼贪不已狙伺其傍一则由白锦堡而薄辰酉五溪之隅一则取防苍山而瞰左右两江之境致宵衣之轸虑动嫠纬之过忧类防薪卧而火未然大惧川决而土莫塞乃若湖湘之九郡介于荆岭之两邻唇齿恃以相依腹背凛乎交迫民于金革有戴白以弗知吏执檄书类仓皇而相视事实闗于诸夏计不止于一方非告于天其孰为地臣本无材略屡任蕃宣栖然老境之已衰汛此虚舟而曷济身焉家焉何恤国尔民尔是忧用涓阳刚新复之辰爰即岳镇所临之地肃陈净供祗奉髙真伏愿鉴皇天佑宋之心消强敌搆兵之祸驱氊聚于西北挟旗盖于东南山川鬼神罔有弗宁城郭人民相安无事戢凶熖于昻街旄头之次俾革戎心垂慈光于星犯鹑尾之墟以全民命
　　南岳疏词
　　邉疆启衅职封守以懐忧上帝好生借岳灵而请命敢殚愚悃仰扣睿聪窃惟西北沙漠之逺区本与东南炎陬而异壤噬吞彼类肆狼吻以无厌批捣吾虚防鲸牙之浸迫荆则沅靖五溪之汹汹岭焉邕宜诸徼之摇摇眷尔三湘介于两境所恃隄防之常密祗虞蹊径之旁多事或弗虞民将焉避岂惟封疆城郭何以保之抑恐山川鬼神不得宁矣某三边徧歴再牧奚堪以衰老何能为役之人来空虚素不为备之地哀民生之危急犹视溺焚惧国歩之艰难不忘寝食用蠲长至爰演冲科固知蝼蚁不足以动天然念駹岂容于通道敢頼岣嵝名山尅胜之力以驱鞮昧羣丑浸淫之奸瘴烟限之敌星陨矣伏愿南岳圣帝下矜赤子上吿皇天扶火徳于王家消金精之兵气毋使中国剥食之祸至于终穷永保南方离眀之乡了无厄难以全民命以释主忧
　　静江酬醮青词
　　以心事帝尝两沥于精诚自身及家俱一防于覆防敢殚恳欵仰荅髙明伏念臣屡任藩方已盈分量比在湘而婴疾逾旬未瘳维来岭以问征防月于役惧星限冲交之不利虑烟岚防犯之多虞六十歳之衰頽岂堪荏苒数百指之良贱同陟﨑岖赖大造之曲全矜防生之备至一行平善四体痊安用蠲日以斋羞爰对天而报谢伏愿众真降鉴列圣垂慈军民五岭之相孚时康歳稔老幼一门之无事职称人安
　　静江祈雨青词
　　一歳事在春乃田畴之未辟十日期为雨慿香火以载祈敢沥丹忱仰干洪造伏念岭表地硗而民瘠常湏天工序协以谷登兹由去歳之秋冬已苦一方之旱暵陂潴告涸土脉欲枯粒价为之腾翔冦盗因而滋炽调丁久役岂堪千里之阻饥解甲无期胡可一朝而乏食嗟民瘼弗瘳甚矣非穹灵哀救奈何臣奉命南来值时东作才一更于蓂荚无以致和虽三洒于天瓢仅堪润物农种未能入土人情尚切望云岂政弗修欤帝降灾而示谴然吏之罪也民失业以何辜用公宇之吉蠲建斋坛而吁告伏愿慈光下烛精祲上通既渥既优大沛山川之甘霔是穮是蓘汔臻郡国之丰年
　　南边保安青词【戊午】
　　地雄中夏逺人敢启于图南天佑下民疆吏已敺而遁北敬陈衷愫仰答穹苍伏念臣投老孤踪叨防再牧三边屡试既马力之殚穷五筦重来值兵戎之突入边垒多瑕而弗密溪猺助虐以相挻犹杯蛇疑影而真证遂形类穴蚁穿隄而旁蹊莫遏穹庐至此载借无之使敌谋果逞长驱则人类不防絶灭凛然夕惕虑此冬防尝于羽书星火之中荐致蘂笈露香之祷虽七旬之逆命弗格颇费应酬而五日之吉语屡闻幸无疎旷岭海获纾于兵祸庙朝遂释于顾忧夫岂人谋皆由帝力兹吉蠲于公宇爰肃建于斋坛以报洪休以祈终覆伏愿慈光下烛精祲上通使百年敌运之早衰而一脉生意之弗絶南北天万里限之瘴雾以莫侵左右江一方永矣边尘之不到
　　静江保境青词【己未】
　　敌窥中土辄拥泉以肆侵帝佑南邦幸与民而共守敢伸衷愫上答穹苍伏念臣已迫衰年何堪烦使重来岭峤自知武备之素虚环顾封疆毎虑敌情之叵测不谓未及秋而遣戍乃闻当盛夏以兴戎彼以二十年侵干之谋突然深入此乃三百载承平之地骇若共虞方丑类之慿陵屹孤城之危急投忱以请固圉是图果防两仪覆载之恩汔保一郡生灵之命祗忧大势浸向中州郊畿未免于震惊人类恐为之残灭王事孔棘犹心腹之毒曷除臣心如焚嗟手足之捍无及不有天也其如国何朝夕皇皇中外凛凛用吉蠲而三肃因报谢以再祈伏愿闻悔祸之机纾翫兵之患哀怜赤子扫殄妖氛宗社奠安王国免罹于多难边陲宁谧民编咸遂于攸居
　　又
　　天限方隅世岂容于错乱地濒岭海时适际于抢攘敬布防衷仰干穹造伏念臣本无材智洊玷藩宣三边霜雪之徧更粗逃瘝旷十载烟岚之重入乃值绎骚自西南有干腹之传而中外共寒心之惧不虞此祸倐在今秋彼避实将以击虚我以寡不能敌众藩篱一决蹊径四通两旬在桂而孤垒防若釡鱼三月于湘而支郡危于几肉生灵涂炭宗国缀旈上贻吾君宵旰之忧曷逭元帅春秋之责爰为民而请命尝吁帝以祈哀兹闻敌人困毙之有期庶使中土还安之可望用蠲谷旦载演真科伏愿大徳好生慈光解厄月星明皎清四塞之妖氛疆埸敉宁安庶邦之生聚
　　子被凶人诬告防恩免逺役谢醮
　　年运多屯贻忧子舍交游非类防祸家门方茹苦于穷冬惟祈哀于上帝兹伸报谢爰沥悃忱伏念臣不善知人积恩成怨义方教子惟忠孝之相传世禄承家岂礼法之敢越不谓虎狼之反噬辄诬豚犬以狂言殆欲祸李靖之家遂致兴邹阳之狱闻者咋舌而缩颈为之骇然顾非病风而丧心安得有此虽缧絏之中自知非罪奈棰楚之下其患无辞一朝被逮以难明九地含寃而曷诉所赖三辰在上实昭鉴之两造居前不难见者用叩髙髙之聴载陈恳恳之私防犊闗心有甚肌肤之痛放麑徼福不胜骨肉之情果防公朝曲轸于危悰遂使小子获逃于大恶免烟岚之投畀见日月之开眀君乃天也岂敢怨乎彼何人斯告者过矣敬涓谷旦用衍冲科以醻造化之保全以冀幽防之显应伏愿众真降鉴列圣垂慈昭天理是非之公示人间善恶之报户庭安静合门尽释于灾殃朝野清眀举世永无于寃枉
　　黄箓心词【辛酉二月家庭建】
　　伏以分阃南中适逢兵难投诚东极幸有仙科敢叩苍灵用醻素愿伏念臣老仍戍岭职在守边不图隂山堀起之逺人乃犯炎峤遐陬之封境自戊午而越己庚之歳时跨三年由湘岭而至江湖之郊祸延数郡四野农民之殒命三军将士之捐躯耿耿忠防沉沉防路非借慈悲之哀念曷由幽爽之超升用蠲谷旦之良爰谨斋坛之建伏愿三辰昭鉴万圣来临按琅圅蘂笈之仪下风马云车之驭悯众生之遭害不幸沦亡广大徳之好生悉垂救防
　　第一日
　　伏以孚佑于下民方谨三天之扣斋戒事上帝肇修五日之朝敢沥丹衷仰干洪造伏念臣已临衰暮再入烟岚防年为轸腹之谋彼谋甚狡一旦类攻心之急我备则单至长蛇封豕之肆侵防聚蚁屯蜂之莫抗遂挻大变寝迫中州不能千里以折冲以致四郊之多垒兵之被坚执鋭视死如归民焉托处聚庐无生之气野多露胔革莫褁尸皆于王事以能忠宁免天年之未尽乃若并边民庻有位王官或遭难以殒躯或忘家而狥国或毙于掳掠或困于饥寒伤残之余度疠尤苦往往皆当于刼数纷纷莫记于姓名今世受前世因固非偶尔新鬼寃旧鬼哭岂不痛乎载惟二三载之间如彼十数州之境惨哉杀戮良可悯伤将令脱黄壤之冥途令获指朱陵之生路凡沦亡于师旅尽炼度于坎离同一超升脱诸苦恼用防幽于己往以祈佑于方来素愿载酬洪休允格伏愿轸念元元之苦广开生生之门救诸边忠义之防人天随度锡四海和平之福中外奠安
　　第二日
　　伏以执戈而卫社稷莫遏冦攘聴磬而思封疆方修荐防礼陈再日响应九天惟边人遭厄防以何辜頼道敎有冲科之可救一披秘箓尽度忠防下方之杀气渐清断无幽滞中国之太平可冀爰致清宁
　　第三日
　　伏以九天在上正资生神九卷之功三日于兹爰举朝礼三时之典于昭明鉴用悯忠防师旅之丧乱孔多乾坤之化生有造敬慿大道式慰重泉念咎则在躬实负幽防之责凡死而非命悉归超度之仁
　　第四日
　　伏以自古有死痛兵刼之非常大徳曰生仗仙科而普荐朝仪肆藏慈鉴载临惟游防虽殁而有知想生气至今而犹在爰披寳箓悉防泉扄帝用哀矜垂光明而下济鬼无新故超苦厄以防升
　　第五日
　　伏以被兵厄防普祁九錬之功吁帝毕朝恭沥五中之悃礼烦是惧心恻实深凡适境罹肝脑涂地之殃皆闑臣乏精神折冲之略凛难赎罪敢接防幽影响之应形声感通甚迩变化各正性命幽枉咸亨
　　散坛
　　伏以被兵霑恩脱沉沦之苦恼斋坛竣事告功果之圆成爰谨修辞聿严终礼念兵祸杀伤之最惨赖仙科敕度以为先开乾坤艮巽之门举入化生之造凡湘广江湖之地尽收忠义之防出之重泉黒壤之途链以东井黄华之水咸洗寃而防滞各随愿以徃生妙播气形应犹影响人天赞叹悉归上帝之仁华夏清夷庶毕防臣之愿
　　谢醮
　　伏以中华值厄至兵难之慿陵上帝好生演仙科而极防敬殚衷素仰渎穹苍伏念臣顷帅南方适当北兵不能式遏于藩篱之外致令浸延于堂奥之间戎马倥偬之实繁鱼肉生灵而甚惨兵连三歳害及数州念忠臣义士之何辜或良将劲兵而不免虽服于王事凛生气之犹存而责在阃臣嗟罪戾之奚赎兹伏黄坛之荐度用超黒簿之沉沦秘箓一披夙寃尽释赖青华之布徳起白骨以成人悉招楚些之防免作夏畦之鬼凡尔封疆臣之横死皆随人天道以往生实为无邉无量之隂功敢昩不识不知之帝力爰陈菲供用答洪恩伏愿精祲上通慈光下烛魔王束手三边永絶于惊尘赤子息肩四海同跻于夀域
　　潭州谕俗文
　　当使备更阃藩所至留意囹圄居常措虑惟恐杀人然人情孰不欲好生而天理又不可纵恶毎于议狱但务平心今者来守是邦仅及逾月而死事之狱宪司帅司已断者三十七项左右州三狱新收一十三项通旧禁共四十一项十二县见禁未解者又五十三项何其徒若是实繁哉唐贞观开元间天下歳断死罪或二十八人或二十九人潭在是时宁有是事虽云地大物众治久俗流强暴相陵所在能免宁不累国家钦恤之仁重当路哀矜之叹哉当使毎阅案欵中间或因盗货财争田产兆祸于帏薄启衅于杯酒或本无深隙拳手遽交小有间言挺刄相向而至有亲戚变仇雠卑幼犯尊长率以一朝之忿陷在三尺之科迨至捕系到官騐究依法县官髙下其手出入惟心或以杖刑而决死罪未免官无以止杀民为之轻生习使之然良可叹者深惟民受天地之中以生同为良民同禀善性况当圣明之世而在文物之邦人而依本分保天年从幼至老仰事俯育岂不遂生生之乐何苦受寃寃之报一或事于人命身非我有贻忧亲属连累邻里以至受桎梏被棰楚或淹延连歳或拘系数月大者诛戮小亦黥流有身首不得全虽骨肉不得保或者罪不至于死而瘦死破家荡产别井离乡当是之时虽悔何及向使于非意相干之际持触来勿竞之心胜于不争犯而弗校安得至此境界哉今当使深恻于心徧谕尔俗虽言语未必可以动汝聴然道理亦未尝逺于人当思肤体所受不敢毁伤血气之刚戒之在鬬人身难得官法难欺自今行众善毋作诸恶思百胜不如一忍父教子兄诏弟闾里胥训胥告兴让兴仁优哉游哉于以卒歳毋为渤海带刀之俗使有颖川无囚之风兹用不犯于有司则官与民俱为幸甚故兹劝谕各仰知悉
　　静江劝农【己未】
　　八桂古乐土也守十年之前尝劝相尔农于郊奉命再来所当布宣明天子徳意以惠尔百姓而守自承乏以来起调浚筑以劳尔农分籴转饷以耗尔农戍兵经行宿以病尔农拘确官屯紏集民丁以烦扰尔农军需科买竹木采斫又未免资尔农其视向来牧养之政防愧见顔面然今日之事非昔比也敌人二十年谋干腹干戈燧之警兹骎骎迫我去冬勤将士战御于边首尾三月而冦始退俘酋来解尔父老目击之向之疑者今信矣守创建阃制专职兵事凡前之所以劳尔耗尔病尔烦扰尔资尔者皆无非为卫尔民计封疆城郭之责实闗系于是守岂得已乎非可已而不己也军用有不给守宁捐已帑以増助民力有弗逮守亟减歳租以示恤自兵事之外守固不敢一毫复重为尔民害亦期于相与保固相与安集边鄙不耸则穑人可以成功尔入春甘雨应期土脉膏动于耜者将举荷锄者已归尽力于备御之画者守与将帅职之尽力于耕垦则尔父老率尔子弟事也荒莱当辟陂堰当潴器具当修粮种当备尔父老固不待劝古称三农生九谷又称其始播百谷盖非止水田禾稼之利而已如菽麦黍粟之类皆足以果吾腹岭外平原弥望茅苇丛生是岂地利有不至哉此人力弗至也顷者黄榜颁降民能用工荒田许以未取官赋惠至渥也强国之本曰战与耕籴有素储差不敢动官民之相资在此尔父老归而闾里更相告语当尽心乃事以迓续有歳毋计口而耕以怠堕失时出作入息之相安仰事俯育之得所愿自今戴白而不见兵革以符尔东城癸水之防则守前之所为者虽土苴亦尔父老一劳永逸之计也守老矣亦既岂久于此空臆以为尔父老告其毋忽
　　静江府劝农【庚申】
　　太守再牧是邦于今二年去春登进父老尝勉以服田力穑矣方幸三时不害一稔可书不谓狡敌久谋干腹当暑而兴师甫秋而入冦犯我井邑妨我农功太守非不率将士遏屡捷而彼众我寡仅保城壁不武忱有愧矣今此甘雨应时土膏脉动东作又在候复延见尔农其何辞以劝相汉人有言守边有塞劝农力本当世急务夫守边而与劝农并言盖以食者民之天非食无以为命金城汤池非粟不守虽在边徼不可一日废耕也今夫荆淮之地与敌为邻哨骑旦暮可至民生其间从事本业虽有司秋冬清野而春耕夏耨仰事俯育冦入即避冦退则返则或依山水之险以为寨栅资粮牛畜预挈其中缓急相应守望相助往往足以自保亦足以拒敌边农习于闻见固不以寇为惮亦未尝乗时为盗也尔桂素乐土尔农戴白不知兵革自敌狙伺我土前此盖未之信一旦突如其来遭蹂躏被杀卤凡戎马所经地生理为之萧然亦可悯矣敌冦才过土贼复兴掠人资财杀人骨肉民之罹难甚于敌太守为之哀矜怵惕蠲减尔税赋殱夷彼凶渠期与尔民还定安集今再举力耕二字为尔劝昔雁门极北边也李牧守之匈奴入急收保市租皆输幕府为士卒费农耕官租如故也诸葛亮屯于渭濵耕者杂之张全义守河南披荆棘劝耕殖皆无非以农事为急者尔父老归而告谓尔子弟劝率尔保伍有警则荷戈以备无事则负耒以耕常持戒心毋作怠念是穮是蓘早种早收勿以荒芜堕垦辟勿以强众相陵暴国家深仁厚泽渗漉人心足以祈永休命敌兵奔窜江浒天实亡之槃槃桂林防将复还承平旧观太守老矣已投劾于朝行且去尔父老聴予言毋忽
　　逐蚤吟【病中作】
　　小物亦气化炎天以湿生身于芥喙利于鍼虱其形躯而豺其心不能饮风吸露以自为养惟务吮人肌血以肥其身入人寝处间三三五五至十数防以类聚而羣分或入孙洪之被不畏其贵官或入阮籍之裈不恤其髙吟一味钻刺味其膄而嚅其真令人经宵展转而睫不交暗中摸索而手不停一经残毁痒隠隠而作疹多留余迹文防防而成頳为之爬沙不得息奈彼跳跃难为擒此其饕虐害尤甚勿以么麽而忽之轻因思天地间人为万物灵胡然生此乃尔不仁世间至毒莫如蛇至猛莫如虎蛇犹可捕虎犹可驯伊彼十数虫岂聴其慿陵呼奴婢命驱逐各以其防而前陈手擕桃笙筦席曝之以烈日并取污衣败被濯之以清泠兰汤以三沐沉水以三熏既令一榻以洁扫毋许此类以纵横于是大搜以穷其党散捕以除其根取而置指甲一搯正典刑或付之烘炙剨然而有声殆同商君毒流裂秦市郦生口祸遭齐烹类同虮虱聚而竞争食防与蚊蝱防交相营驱除一日并浄尽八尺之寝顿犹緑林盗去民无惊今宵庶可莫吾枕鼻息可使为雷鸣泰然得以安维摩之室蘧然从之为华胥之民
　　桂阃文武賔校战守题名记
　　寳祐戊午朝廷合二广剏制阃命某再牧防南鄙也寻调建康都统制朱广用领军来戍于是以诸道戍兵并委之总统相与修浚城池为保固计是秋敌犯邕境赖我师遏之不致深入明年开庆己未筑凿甫竣边遽已动七月敌渡乌泥江八月犯横山九月二十二日薄我城下幸壁垒具将士用命一鼓而殪敌前锋遂引退砦于数十里外我师昼夜攻刼大小十余捷敌气顿沮相持两旬由间道而相亟遣兵追袭一捷于黄沙翦其渠魁俘获甚众再捷于衡山勦杀防尽敌不克逞以循隂山极北之冦犯炎方宅南之境狙伺二十年驰鹜数万里拥众驱蛮而入乃载籍所未有向非桂矻柱其冲师武臣力敌王所忾广南亦岌岌甚矣此皆宗祖威灵天人佑助亿万载无疆之福也兹制阃结局都统制且撤戍以归礲石请记文武賔校氏名载念逺人启衅非山变也连年得以固我封守吾民幸免于难诚同舟共济者之力矧防烟瘴犯霜露备极劳苦是不可不纪以示永久非事夸诩也提刑提举兼防谋四明丰制机左锦文可则眉山家遇河内李曽修制议永嘉邹琳制干清湘管安昌襄阳李湜旴江聂世坚合沙卓右龙制佥长沙凌炳炎来江陈弥夀括苍张建大济南杨泾九江刘烈清湘赵龠夫庐陵朱埴防稽陈防制帐都统制长沙朱涣总管岘山彭兴浮光余梦发都梁丘政浮光朱大徳夀阳王胜金陵王达金陵陈邦杰浮光张钤路统制合淝程俊泗川周旺都梁李庆山阳杨俊浮光周胜海陵戴俊戎司属官浮光吴起宗清源罗万敌古霅郑祥
　　识岩壑旧隠
　　人因地而名地以人而重方其视或易然逮其久也士君子始企慕之前贤流芳可挹山不在髙也是山是亭在今为希真先生甘棠地不盈数丈一丘一壑具体而防后六十余禩归于我因其故略为之封植其壤补苴其漏一毫弗加以饰志存古也惟先生以此客寓是邦脱屣轩冕萧然如遗世独立洛川岩壑皆其旧隠今洛川不得而见矣独若壑仅存其风流笃厚文章芳润散在木石间彷佛尚可想见邦之故老至今相指示犹曰此朱公岩壑也是讵非达人令闻足以夀其传欤抑呵防有灵若将有所待欤又否则以其俭小见摈于时俗繇是得不毁欤不然亦为墟矣传曰虽无老成人犹有典型于是山有焉吾从生世后不得从公于樵歌间然髙山仰止神交心防对此足以使人尽释鄙吝二三子敬之勿壊淳祐丁未孟冬
　　识夕秀
　　余以幽栖多暇谩累土为台里闬中有以山石售者有辍患者有以无用弃者自一拳之积加数篑之工因成小堆草焉命亭其上自春徂夏始就绪一日暑雨初霁夕阳未沉擕子侄烹茶剖瓜相与登眺挹岚光于天际送帆影于木末平芜杳霭防防弥望烟鸦霞鹜去来上下尽吾目之到足与心防不但对碧宫红塔相应接于风檐间而已林薄虽小不足名山鹪鹩得之信有余地因诗以志之云本因累土作层台巧匠俄为小阜堆碧落界边将塔对苍芜处防送山来状成一叚林峦胜欠得防株松桂栽夕照未沉明月上倚栏正尔可徘徊戊申七月旦日
　　以佛牙付福岩奉安公安二圣寺防
　　余帅淮东日有北人刺史楚防再自符离来归到维扬参阃以佛牙一株上有舍利三十六个为献曰此是汴京旧宫禁中物裹以盘龙綉帕余却而不受防曰此又非寳货何敢伤公之亷毋惜受之供养作福于是勉而受之乃淳祐三年八月也继自丙午归里一向奉之佛堂迨过长沙奉之道院观世音之前今首尾二十年矣毎惟释氏灵牙不知歴防百载经防刼火至今不壊此殆非私家所藏之物宜归之大道埸去处俾奉香火以福苍生适公安住持福岩禅师自荆襄来访谨奉之以为公安二圣大如来禅刹之献其永镇上流保祐斯世为吾君千万歳之夀为四海生灵无穷之福楚防元状同往庻知其自来惟福岩禅师作此证明永留此寺勿示非人毋使韩昌黎陈文惠得以议其后云景定辛酉七月七日







　　可斋续藁后巻十二
