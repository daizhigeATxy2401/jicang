　　钦定四库全书　　　　　集部四
　　鹤山集　　　　　　　　别集类三【宋】
　　提要
　　【臣】等谨案鹤山集一百九巻宋魏了翁撰了翁字华父邛州蒲江人庆元五年进士歴官资政殿学士福建安抚使卒赠太师諡文靖事迹具宋史儒林传了翁文章极富本各自为集此本乃后人取生平著作合编而成其三十五巻下题渠阳集三十七巻下题朝京集九十巻下题自庵类稿则犹仍其旧名刋削未尽者也史称了翁年十五时为韩愈论抑扬顿挫已有作者之风其根柢极为深厚故自中年后笃志经术造诣精粹所作醇正有法纡徐宕折出乎自然絶无讲学者空疎板腐之病所上奏议亦多秉义切劘诚意恳到盖载遒之言与穷经之防醖酿而成卓然不愧大家之目正不独其人为足传矣集原本一百巻见于焦竑经籍志前有淳熙己酉宛陵呉渊序凡诗十二巻牋表制诰奏议等十八巻书牍七巻记十三巻序铭字説跋等十五巻启三巻志状二十一巻祭文挽诗三巻策问一巻长短句三巻杂文四巻其自一百一巻至一百十巻皆注云新増则刋行者所续入为制学文三巻周礼折衷四巻拾遗一巻师友雅言二巻元明间集板湮废嘉靖辛亥四川兵备副使髙翀等始重刻于邛州而校订草率与目多不相应或书中有此文而目反佚之疑有所窜改已非其旧又目凡一百十巻而呉鳯后序称一百七巻盖重订时失于检勘以周礼折衷并为三巻以师友雅言并为一巻又缺拾遗一巻故实止此数然世间仅存此本流传甚稀今重加校定仍其所阙析其所并定为一百九巻而原目之参错不合者则削而不录焉乾隆四十六年十月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀











　　鹤山集原序
　　艺祖救百王之以道理为最上一语开国以用读书人一念厚苍生文治彬郁垂三百年海内兴起未艾也而文章亦无虑三变始也厌五季之萎薾而昆体出渐归雅醇犹事织组则杨晏为之倡已而逥澜障川黜雕返朴崇议论励风节要以闗世教逹国体为急则欧苏擅其宗已而濓溪周子出焉其言重道徳而谓文之能艺焉耳于是作通书着极图大本立矣余有所及虽不多见味其言蔼如也由是先哲軰出易传探天根西铭见仁体通鉴精纂述击壤豪诗歌论奏王朱而讲说吕范可谓和顺积中而英华发外矣后生接响谓性外无余学其弊至于志道忘艺知有语録而无古今始欲由精逹粗终焉本末俱舛然则言之无文行之不逺亦岂周子之所尚哉此予于鹤山公之文而重有感也南渡后惟朱文公学贯理融训经之外文膏史馥骚情雅思体法毕偹又未几而公与西山真公出焉予生晚不及见考亭之典刑独幸接二公之绪论嵗在丙申公假督钺道吴门予时兼制置之事故读公诗文为尤熟公没十二年而近思近愚公之二子也萃遗稿刻梓用传属予序之窃惟公天分頴抜早从诸老防书无不读而见道卓守道约故作为文率深衍闳畅微一物不推二气五行之所以运微一事不述三纲九法之所以尊言已必致知力行言人必均气同体神怪必不语老佛必斥攘以至一纪述一咏歌必劝少讽多必情发礼止千态万变卒归于正及究其所以作则皆尚体要而循法度浩乎如云浮空而莫可状凛乎如星寒芒而莫可干蔚乎如风激波而皆自然也其理到之言与其有徳之言与程张之问学而发以欧苏之体法与公文视西山而理致同醇丽有体同而豪赡雅健则所自得故近世言文者曰真魏要皆见道君子与公早掇峻第晚践政途然身未尝安于朝廷之上使得行其言以措诸用如艺祖之训而用之讵止如今所存者而天不假以年故所可见者文而已惜哉淳祐已酉夏宛陵吴渊序















　　钦定四库全书
　　鹤山集巻一　　　　　　宋　魏了翁　撰古诗
　　寄题雅州胥园
　　胥君颀然来锦囊背奚奴探囊发诗巻一一卿大夫未识胥园面诗巻自画图扫石卧竹影长锸斸芋区胥君于此时林泉傲金朱懒余本丘壑误被尘缨缚毎逢漫浪友惭愧红尘脚会当寻兹盟酬此一大错
　　登万象楼和计次阳韵
　　尘缨覊我身对景慵着语青山唤倚栏壮气临颍汝层云巻油幕万岭烟缕酒防一横笛楼前叶自雨
　　赠章相士
　　我本三生人寄身软红土方困京华老谁识新丰旅稠中有章生道周忽会顾谓余有竒骨徃徃私告语许予两无心邂逅适相遇闻余趋集英一声耸胪句自谓吾术神诵言诧俦侣我无百金装生无箕帚女泚毫赋此诗为生邮梁楚
　　和虞永康羙功堂诗
　　我曽寄径城南州果店纂纂香浮浮云开千仞雪山白月照万古沧江流我时未得江山意但爱高明甲西州十年重来是邪非独觉真意烂不收虞侯羙堂发幽闷岂但清与耳目谋川流衮衮来不断云物亹亹生无休既从静夀识至乐复于叹逝希前脩逰人翕翕蒲江头随所适处心悠悠童子长佩搴江蓠女儿缝裙学石榴没人扬波白鱼跃舟子竞渡苍龙樛田翁野妇看儿戱咏归山瞑风作秋固亦有志感时节欲起湘累问灵脩人人得处自深浅江山于尔无显幽堂上主賔亦复尔各各会意风冷飕宇宙无穷本如此我亦皓然希天逰
　　次韵史少荘竹醉日移竹
　　艳艳酒妆鬬姚魏防防花影逢石丁醉生梦死何如竹三百五十九日醒
　　清如杜叟日卓午直似姜公诗作丁冰雪容顔俨相值霸陵醉尉也须醒
　　平生自许嵗寒操醉日移来三十丁底事此君亦移转连朝风雨唤教醒
　　猩屐常为醉魂役骊珠适与睡时丁外物移人毎如此人心可使不长醒
　　虞永康生日
　　良知谁不有靡防复靡届寸心日月明万里天地解握机洞消长观物了成壊推行济四海小试未为隘姓名既转闻正恐世网挂相期久逺看力与支末沠建立天地心透彻义利界即兹奉君夀行矣良自劢
　　安大使丙生日
　　徃年天压西南陲妖氛内讧胡尘飞乌狐陆梁士扼腕蜀山惨澹无光辉公以空拳婴乳虎漠漠黄云闇平楚直将天理感人心径斩贼头报明主露布东驰人啸呼京师观者环储胥天顔有喜近臣贺大官髙爵来须防中兴以来几变异宗社之存如旒缀平江羽檄走凶雏采石鳅船戮狂猘至今勋名满华夷与公鼎立书旂彛公方退然不自居忧国之鬓纷如丝天之生公为社稷南山不蹇石不泐愿公蚤归相天子赤舄晨朝容几几
　　次韵叔衍兄贺生子
　　一壑一丘耕且为不歆周网应非罴云霾障日树防宻草蔓漫天山蔽亏生意正从芽蘖露善根不逐斧斤斯溶溶此理谁能解賸喜吾宗有白眉
　　饯章郎中燮以浙东仓归湖州
　　武陵城中春事浓楝花欲开未开风常平使者谢朝列袖有英簜吾将东披孔翠裘上马去锦韀煜爚三花騘先擕令名作卿绣却把仁念为仓红世人机浅嗜欲深便从扶木穷髙舂朝余苍梧夕县圃何似缓辔摇冬珑曩余除官本同署至自万里惊燕鸿诸公祖筵乱平湖复我不徃心忡忡君今姑为粤人行明年归朝傥及同
　　送宇文侍郎绍节知庐州
　　和戎八十年尺棰不施寸彼方黄篚此但清紫楦懐荣保妻子是固人所贱或者幸邉功横行请十万问学不素讲利欲所薫惞红旗与黄纸勇怯无定论淮浦唇大江九重重分阃省防少常伯忠孝在寝饭帝谓吾先正尝遗蜡书恨汝今其闻孙未报君父怨九旗下青防徃为忠义劝再拜函祗命当仁不敢逊黄金络马头茸纛立宪宪先声劘塞垣虏师不足遁隣里会方山疎余且有献裴相昔守淮董师征洄郾兵端寔蔡啓深入非始愿况今狃承平士气方曼曼民力苦剜创帅债未折劵如弱者御盗髙墉守关楗破羌赵营田胜楚何缮堰但当强精神勿与角勇健功名不入眼两鬬待其困却擕令名归太平待公建
　　题蔡氏丛桂堂
　　谁衘鹫峯种托根蔡氏堂勿夸郄林枝未説燕山芳君看湘江上千载留晶光但当防根本嵗晚搴幽香
　　送徐校书知处州
　　峩峩海中山十二楼五城僊人驷玉虬径上凌紫清中道忽回薄珪符下玉京彤幨曜白日锦舆上头行扶桑揽余辔缓歩寛作程世间行已地端亦胜蓬瀛谁乎低着身哑咤闻新莺何如擕令名归以见母兄用世无小大千里亦民氓小施五袴手竚録屏风名
　　送王考功【闻礼】江东漕
　　分部设将漕黈旒寄聦明直须撼山岳亡但采畸赢而况江以东襟淮翼吴荆民力九十空所恃人为城南宫辍望郎方输饷连营荧煌鹊锦袍明日趋遐征阳春脚未到淑气先流莺向来嵇中散仅试薶九京阿兄亦未防有书今在楹驱车踏前轨若木以为程千里隔香案洗目观澄清
　　送宋常丞徳【之】知阆州
　　十年痼丘壑厌食青山薇不作时世妆短褐懐明玑出门歌一曲听者魂为飞方骑将军马旋闯师氏闱清名满防宇区画禆枢机寜甘障俗尘不肯缁素衣一朝典仪蕞云歩方峨巍顾懐锦屏胜见谓天下稀彤幨下青防騘马黄金鞿假道淛以东袖有四明归我来今二年防度与客违名位偶君似临分重依依风节耐嵗晚富贵倐晨晞相期久逺看努力踵前徽
　　送黄考功赴广东运判分韵得汉字
　　凉风厉萧辰秋事已一半同舎多望郎萍聚复云散得士良苦艰引去何浩瀚日日送行人青衫浃流汗其间白石翁清庙之圭瓉器采仪周行词章辈楚乱秘丘第一官脩途日未旰掉头不肯住持节下霄汉草木识清名风尘入长筭安得此老宿为世洗愁叹同省并门居昔我缀华贯高标壁千仞临分重嗟惋相期绍前徽嵗晚堪把玩
　　送曽尚右从龙知信州分韵得州字
　　长安十二门冠盖如云稠浮骖不停趋九衢滔滔流朝握扶桑辔暮行背椒丘驾言徃从之道左伤吾辀温陵有佳士清姿秀琅球蚤畴抡魁望盛名蓬瀛洲荣进付膜外寡欲自日休需章臣有母自诡以一州彤幨下青防锦舆居上头小施活国手雕瘵会有瘳同省并门居昔我陪清逰一时四同年气味骨肉侔而君堂堂去别袂挽不留迅商起层旻防催功裘问学常苦艰嵗月忽忽遒古今同一岐古岂真难俦愿言事穮蓘勿作刈获谋会面岂不再为君刮防眸
　　追送刘侍郎【甲】以寳制帅湖北
　　士从西南来落落仅八九半年北门道几度釂别酒清朝志兴复第一广英彀采采不及掬引去遽盈斗矧今忠肃孙卓荦汉庭右清榘仪班行髙懐局宇宙居然辙迩聨亟懐荆州绶防章陟西戺戎钺炫春昼世间行已地随遇皆不朽着意护本根虚懐阅忠厚上游屹长城归来秉机宥
　　送程左史【骧】以右撰知防州分韵得重字
　　烟草暝江湖霜风缬郊垄黎明北门道杂遝冠盖拥程侯倦左墄引去何太勇泸江春信囬书殿星极捧帝念防子国侧耕地荒茸吏饕赋政烦室罄小人恐申命亟移麾遫驱毋上冡彤幨下霄汉环佩锵璧珙山川洗凄戚草木企孤耸斧斤刈伐余急与护把拱古人为已学非以愽华宠事业贯千载富贵不旋踵愿言树风声永作蜀山重
　　题谢耕道【耘】一犂春雨圗
　　床头夜雨滴到明村南村北春水生老妇擕儿出门去老翁赤脚呵牛耕一防不借挂木杪半破夫须冲晓行耕罢洗泥枕犊鼻卧看人间蛮触争
　　送陈大着【晦】知蕲州分韵得辉字
　　陈侯海内秀满腹贮明玑十嵗能属文提笔登王畿上嘉鲁论对亟授九品衣二十跻膴仕昱昱五采翚三十搴殊科寻闯师氏闱四十复见徴云歩何峩巍蓬莱三千丈径上陵紫防顾懐蕲春胜騘马黄金鞿我来今二年防度与客违于君再为寮临分重依依风节耐嵗晚富贵特晨晞前后继二吕迄今借光辉相期久逺看努力追前徽
　　题石兴宗振读书岩【岩扁鲁直所书】
　　岩头橘树经百黄三少不生诸老亡只余石间元祐脚谷虚尽日鸣松篁
　　送赵编修【大全】知眉州分韵得登字
　　炎炜烁穹昊火云助其烝冠巾拂尘土庭戸喧蟁蝇便面不停举况欲填吾膺其间寂寞人随念生凉冰凉意方未透一夕三四兴造物觧人意如呌呼得譍越乡万里囬令名作先登固知栖栖者得防初何曽贤者于本朝晓宿垂觚棱今日送枢掾明日辞礼丞采采不盈掬引去何如陵百忧结中肠坐挑短檠灯
　　送范吏部【子】长知崇庆分韵得兮字
　　阳明迪性分隂浊生尘泥蛟龙薄九空髙逝缥缥兮使可絷而豢何异犬与鸡长安有狭邪曲曲复低低主人笑延客云栈登作梯客辞以未能所忧困多蹊乞麾下霄汉万里骑青霓去留本常事渠不防所赍秋风锵佩环家在天之西归来拜三祖归路幸不迷
　　送苏大着【大璋】知吉州分韵得章字
　　平生苏太史清姿秀球琅异时玉堂对歴歴汉兴亡直作根本虑不懐弃捐伤脩名望蓬岛轶轨抹扶桑中道忽囬薄饮马以相羊昔为同年友今为同舎郎不肯三日别况各天一方我乞汉嘉绶君懐庐陵章我无百年阙君亦千里翔懐贤慨时事百忧结中肠愿言保嘉猷不愧欧公乡








　　鹤山集巻一
　　钦定四库全书
　　鹤山集巻二　　　　　宋　魏了翁　撰
　　古诗
　　送周架阁【南】以浙东提干归平江
　　共惟仁义心无贤愚圣狂纷纷万弓箭独以寸铁当毫厘有不察居然失其乡察则我固有而失岂真亡周君海内秀清姿竞球琅牛刀十九年犹顾善而藏用世无内外意行独安详乃知旦昼物特为弱者彊许时京尘中邂逅两匆忙前日同李郭他日盟范张岂谓客逢客乃或得相羊此道日寥落此意谁平章为人作生活悠悠老扶桑勉哉迪嘉猷嵗晚垂令芳我亦从此去后会丘之阳
　　题沈氏书堂
　　吴兴沈声甫示我书堂图枕松被脩竹带江襟浮屠堂上新牙籖吞天禄石渠出受山水谒入与圣贤俱儿辈纷华恱子独文字娱是心傥无斁已足光葘畬吾闻学者事穷理以返初为人祗禽犊鑚纸成蠧鱼勉哉师友功千载沈氏书
　　次韵徳先歩月答所问语
　　三更端正月皎亮直瑶京客问心之体无言对太清夜景湛虚明浩然无与京如今苏氏妇但指圣人清霁月光湓浦吟风归洛京迥无纎霭翳千古识真清
　　次徳先韵
　　二气同一根本体浩兮渊可见川上逝未发心下泉真机亡停息果剥根长鲜定理亡将迎尘境地自偏形神既外发何者操其权芸芸万感通存处元寂然一物一太极不间大小年随处无亏缺井居而用迁至人配天徳知周物之先学者事何事省察于緜
　　次韵虞永康【刚简】庐居生芝
　　河南富贵花人与谱姓氏惟兹三秀者不谱亦名世肖形草木均出防哲人似无然而致之朝菌何异此广陵张氏庐厥应繄孝祀新丰李兴茔脩柯膍白紫意诚物皆诚人瑞草亦瑞萧条羌水濒五子服防礼松壑侑夕悲竹牎湔晓泪根基由内心朴实无甃砌一朝垩室左五色芝薿薿乃知宇宙间何防非实理诚神本同机应感不失俪充周徧范围存养司诸已是心一息妄目接犹虚伪若曰信禨祥我亦为祝史
　　韩叔冲约客泛舟沧江分韵得落字【落日放船好轻风生浪迟杜句】
　　炎炜避无所意行出东郭客以声气聚舟于树泉泊江动云意闲林幽鸟声乐山川孰流峙鸢鱼自飞跃天分随所适豁然无空濶有客犹谓余底防认真活是心无间断本体自呈豁一笑各会心星河挂碧落
　　赠僧【祖淳】南游
　　吾少不学佛吾道闻之尝虚灵一寸心无贤愚圣狂人惟不自信渺岐上羊师今寻覔看是真有亡如行人贪程如久客念乡一朝眼发眀家山俨成行
　　寄李考功道传
　　虚灵天地心亹亹万化机防形有动静诚尽无显防人惟不自信稷顔有相违居人惮寒暑游子行不归谁知炯然存彼物乃吾知高人真畏友圣贤吾师师
　　和李致政花石山诗
　　春风挽征衣淑景荐笾实山中之竒观变态纷襞积或划然以舒或防然以宻或妩如修眉或突如巨迹或鸷鸟将搏或游龙偕出一目百竒怪随景发诗癖江山昔岂无万古阅闲寂而独陈于今涸我风月笔便如遗俗士高卧天一壁人知匪自献不知亦奚恤
　　次韵黄侍郎海棠花下怯黄昏七絶
　　狂风利剑防火龙困屠宰莫起落红愁生意浩云海曽访郊原春静观烟雨妆因物得良晤谅非昔如常唐人春深题用韵工车斜逐逐语言去谁欤真识花临川数落花康节爱花谢若作荣悴观此特花之下穉緑茁儿拳老红面白折诗坛更伏波令我逢敌怯天运自消息诗人费评章何花春不红何草冬不黄醉妃索南内玉奴毙东昏所以观物心皇皇妙无门
　　题剑门
　　江有瞿唐限陆有防剑蹲如熊罴当道如虎豹守阍屹然东北隅奠此西南坤昔嵗在单阏白日尘沙昏人心不足倚恃此两长垣舟车之出入筦钥有司存御舻下鱼腹委辔充剑门薮逋乃如此天险何足言况于多蹊隧不逮昔所闻烈烈张睢阳英英顔平原古之善守国人心以为藩
　　题大安军杨寳谟旌忠庙
　　范阳一夕鼙鼓鸣莽然河朔惟孤城姓名彻闻帝犹谓我乃不识顔真乡人才所用非所养自昔然矣奚独神肘间银黄挂三组腰间犀玉围万钉养痈护疾皆此辈事危先及城郭臣求仁得仁性情正可死无死分义眀岂徒一时折羣丑将与万世开太平我尝辱交于神者寤寐精爽如平生过祠邂逅日端午昌歜之酒芬兮清要呼湘累径同醉毋使二子称独醒
　　出剑门后日履危径戱集轿兵方言
　　篮舆陟险隘兀兀不停辙主人头目仆夫困唇舌前疑树梢拂后虑崖石攃方呼左畔跷复呌右竿捺避碍牢挂肘冲泥轻下脚或荆棘兠挂或屋檐拐抹或踏髙直上或照下穏踏斯湏有不审偾舆在目睫深渊固可畏平地尤险絶作诗告仆夫审诸秋毫末识察既晓然力行谨无忽
　　过大安军黒水阻涨憇崇道观以需涨落乃济
　　川逰不停息雨集有满除卓哉鄹鲁叟即兹验功夫
　　寄题王才臣南山隠居六首
　　庄敬日强斋
　　天以行故健火以宿故旺卓哉主一翁絜我洙泗上
　　格斋
　　水非石之鑚索非木之锯一日复一日会有豁时防
　　南谷
　　我行半天下梦不到南谷健读诸老诗划见真面目
　　竹亭
　　西山抱孤洁淇水凝寒緑古来长安道多少闲草木
　　松庵
　　受命独也正岿然十八公人独匪正命胡然不如松
　　腴亭
　　膏雨炯晨沐和风照春睡谁与验其机葵轩一腴字
　　谢安大使【丙】见遗白玉环
　　寳刀切寒玉解作环无端连蜷虹贯日晶润晴生烟帝省岷嶓下冠佩人闲闲乃饬坤之灵效贡穷山渊不以他物效以是期公还维公倡徳意地寳弗敢刓玉汝不汝瑕来堕玻江前因思取予义侨也辞韩宣落落竟弗合而此防求旃服之报安所我无青琅玕圭复以为谢不践如斯环
　　送二兄三兄赴廷对
　　吾家令兄弟异氏而同气雅知义利分不作温饱计天子龙飞春了翁对轩陛柄臣方擅朝党论如鼎沸轧轧不能休一挥二千字植治贵和平用人戒偏陂天子擢第一期以风有位寻置之三人仍诏恩礼视后此者三年东瞻复聫第天子方谅闇有言不得试嵗行在协洽文翁陈谠议惟知守家学寜頋触时忌虽不第甲乙自谓傥无愧古人为已学何有于富贵穷则独善身仕将以行义两兄西南彦九牧将倒诣平生刚直胷毋以科举累矧逢主听寛寜复懐頋畏厥今果何事请略陈一二内无王文正谁与理家事外无韩忠献谁与整戎备荧惑守羽林震雷诧冬瑞天象已云然人事犹尔耳劈析为上言卓哉朝阳喙却擕令名归为亲一啓齿
　　次韵虞果州【刚简】泛雪
　　黄云靉叇风雪天欲之霸桥寻浪僊炉中榾柮絷寒客纵欲烧愁能得然拨灰嚼句不忍吐竟日南望防眸穿谁知诗来亦念我字与六出争眀蠲羙人羙人呼不来昭华吹怨楼西偏况有山头月为友触拨烟痼撩诗颠岂无咏絮谢家集亦有闭户袁安眠未如山中之至乐白玉世界天相连朝看夜听两竒絶靴霜炉雪知谁贤褰裳急理剡溪棹眀月已傍羌江还羌江白云绕亲舎北山夜雨鸣清川世间真乐不易道此以意会非言传惜哉徃日不可再江头望君如望年研凘笔冻不成报梦中书劄来翩翻
　　约眉之寓公饮郡圃梅下分韵得动字
　　穷隂雕残年小雨维寒冻野逈山色枯木落天宇空殷勤玉雪友嵗嵗管賔送孤标耿黄昏清艳横防蝀从渠忌皎洁孱顔立孤耸半年簿书尘闲杀果下鞚林端划见之撩我泼春瓮芳菲恼不彻喜与良友共花光留夕隂鸟语戞清哢羣芳去无踪生意正湓涌因懐武陵日嵗上西湖冡粲粲万玉妃萧萧守翁仲谁知落天涯恵然复我从暗香疎影句为我作诗供心事炯如霜客逰恍成梦嵗穷万物息谁此役羣动会取春风心防防得日用
　　虞知府【刚简】生日
　　皇天覆后土藐然吾一身职职万同宇何所非吾仁人惟不自信私意横纷纶君侯覧厥初浑浑川无津百家之精粹六艺之芳醇挹之未厌斁欲以警此民天机行日月大戒眀君臣一源显防贯万象晓晦新焉知我为我聊以人治人胡然閟厥施膏泽犹其屯意将楙所养切磋及兹辰余也峩眉隂君兮沧江濵生生共兹意不隔江山春懐哉寜无车有系未可申
　　王总领铅生日
　　古来五大不在邉国家长虑初解弦西南计臣授鈇钺独以一手擎半天三邉将士趋节制百城吏民服威恵载宣寛诏问无恙扶藜徃听翁顔喜我图尔土居未怡室家仅葺风雨欺波涛沄沄逐风靡山色澹澹忧陵夷机空络纬那可织徽穿虎豹畴能识秦门夕燧虽平安燕帐秋弓未休息翁顔且喜旧观还尚恐世事愁无端祝公为民久逺虑忧頋期使西南寛羙官厚禄等闲耳得君得时不易然君不见富公在青州多于中令念四年重阳前一日约寓公饮于新开湖之西港有歌词者其乱曰防与州人饮公遗爱一江醇醁遂以此分韵赋诗某得一字
　　吾州逺景楼壮哉天下一下有千尺湖长虹倚斜日烟云纷蔽亏草树互防宻人既位通显湖犹困遗逸一段云锦机割截不成疋我来划见之慨然为拈出凹者豁以舒凸者疏而溢乃取半山句以榜湖隂室晨舟乱平渺日晏未云毕客喜以问余幻成子何术余非袭而致彼有是良质牛山木尝羙茅径人自窒一笑各会心凉风送萧瑟
　　次韵李参政壁湖上杂咏録寄龙鹤坟庐
　　龙鹤在吾西昔年班荆防乃今五斗米絷之不得去冬夜那向晨斜河耿髙树
　　木落天宇空野逈江水碧谁欤驱四运昨夕复今夕君看瀛海内夀考匪金石
　　圣死防言湮千载迷津涯浮骖徧八极日暮犹伊鵶大道如掌平人苦不识家
　　南山髙崔嵬草树蔚乔林云横日曀曀蝉鸣谷隂隂戞然丹凤咮为我作好音
　　西山有佳人惯踏山下路晨吟泽畔云午睡岩前雨莫使儿辈觉夺我林壑趣
　　仲尼趋聘召季路奚不怿分量固尔殊何伤于遍歴自揣或未能莫如只坚白
　　皇天平四时先春而后秋寒威夺仁气惨惨纷百忧康世非我长自许以一丘
　　古人为已学不以遇不遇学问思辨行止定静安虑次序固晓然人情苦伤遽
　　百年狐兎窟污我黄河流槃槃帝王州仅与瓯脱侔秋风壮夫泪禾黍莽平畴
　　江左忧佛狸荆州忌老瞒既虞薪下火又耻泥中蟠不虞复不耻志士寜无叹
　　大亨惟同人小知仅私已皇皇万井封耽耽百重陛尔疴寔余恫湏知本同体
　　南园鼎盛时纷纷车马迹须防风景异树老春寂歴盛衰那可常此理最眀白
　　世有傀儡棚帐幙深遮围衣冠巧装饰观者迷是非自谓真好手不知若为归
　　续和李参政壁湖上杂咏
　　隂阳互推移气数有信屈涧松发贞姿庭梅睟生色虽无桃李容依依保终吉
　　气力与运颓十歩九蹉跌闻有用我者掩耳忽不恱吾非康徒道逺未能渉
　　虚灵一寸心攻者十七八炯然无常存精粗皆着察卫丘騋牝蕃鲁圃牛羊茁
　　古之求仁者信道不蕲获顔生何所乐寜蹈饥寒厄能知四勿功六根本非贼
　　严君闲有家富之以其道几年困外御嚢空甑复倒家人良自勉嵗晏愿相保
　　晋当胡运衰厉世先黜陟当时望尘友有识所愤疾云何祖士稚不似刘越石
　　人心不可期好好而恶恶利欲怵廹之本心日以落所以古之人忧在晋其角
　　西郊访梅约李提刑【塈】李参政壁八客分韵得尔字
　　荒烟散牛羊落日下城市天寒万木脱嵗晏羣动弭西郊有孤芳独唤春事起幽光耿参月清艳明野水欲开未开时似语不语意或疑春较迟的皪尚霜蘂谁知春风心浑在阿堵里洞霄逍遥公九陇花月使领客居上头蹇予亦婪尾颇懐去年逰嵗月如许驶悠悠竟何成揔被物化使索酒浮大觥歌商曳穷履真意浩无穷作诗聊复尔
　　梁运判【纶】生日
　　有歌不必歌吴趋有舞不用陈巴渝试听天下紫云曲着意自与人间殊益州刺史梁大夫髙冠长佩鸣清都秋原方集迎车雉春风欲送升平乌却思忠献海棠防少日曽此扶亲舆问天乞英簜叶气为先驱有酒皆郎清有书皆父腴人逢善旦称吉祝六引三调何虚邪勿言商声苦太劲为国纲纪正要渠厥今事势将何如隣家盗起翁无襦乘风纵燎未渠已我薪未徙屋未涂天之生贤端有意正治况是公规摹尽将吉徳为夀本扶桑自昔无荣枯
　　贻庐陵术士冯椿
　　月宿南斗韩愈生嵗在己辰康成死二人言命是邪非我欲质疑于孟子
　　浣花即席
　　轻飔濯袢暑清与耳目谋江山新容态真意烂不收傍人以戒余将事东郊游川后且静波冯夷亦安流聮镳载羣彦骈筵驾方舟月中乱平渺髙舂尚夷犹俯瞰大江横仰看苍云浮滔滔去不息亹亹生无休俯仰三太息发我心悠悠未省昔之人曽有此乐不团团转兰枻突见龙棹头哄然两敌国蒿矢迅不留所争何为者对面如仇雠少须逰人散天暝风冷飕清兴浩无极洗醆更劝酬
　　再和浣花韵呈李彭州【塈】李参政壁
　　冁然一开口天也非人谋江山自旧管风景仍新收一门令兄弟而我从之逰卫玠珠玉侧李膺神僊舟主賔有良晤兄弟无相犹雨余白日静江逺青天浮相彼宇宙广觉我心休休世传浣溪女声迹疑谬悠灵均亦已逺英烈今在不又懐唐拾遗冺然哀江头陵谷几变迁屈孟独长留于此本何负而以徳为雠因时慨前哲坐久风飂飕良防惜难再作诗以相酬




　　鹤山集巻二
　　钦定四库全书
　　鹤山集巻三　　　　　　宋　魏了翁　撰古诗
　　送赵茶马【师防】东归
　　又因送客朝京阙行行偶过山之阳槛开岷岭半天雪帘卷峩眉千丈冈断霞明空暮江白宻隂藏雨秋原香客归便可报明主满川看看秔云黄
　　李参政【壁】生日【二首】
　　湖浅霜雁寒天髙老龙蛰悠悠瀛海间时运逓消息黄钟一龠洄槁瘁亦敷泽茹茅趣连征墐户同一辟向来屯隂地有果终不食存之廼天意斯道古根极公论无消磨物情自喧寂喧寂安足计秋云巻无迹请公防景光春事勤种植明朝揆初度万象好顔色【至后一日】
　　二年老翁泉亲酌石林夀林翁硬如石趺宕杯舞手酡顔照湖山丽藻濯花栁牛头望蟇頥隔濶防烟岫江梅驿堪寄湖水觞可侑林丘一曲间事业千载就屡空有真实万变无杂揉用之还帝师归则赤松友蟠桃堪一尝世味不同嗅得书方醉歌痴絶记前守
　　次韵郭方叔诸公偕胡致堂赏梅至夜赋诗
　　隂作秋冬杀气寓风雪土深虫闭山静飞鸟絶谁知无邉春万古长不防或畅然以舒或凝然以结或聚为融和或散为骚屑又尝以此观诸人生意不断长如薫咸阳宫殿气成雾忽作芒砀山泽云神爵甘露来纷纷画堂已入王政君人从动后观变态谁于起处探絪緼浅者若为见夜气长如神傥知起防幻便省消息真如何天机之浅者但识人间桃李春
　　次韵刘左史【光祖】玉亭观梅
　　南山有佳境天作而地藏谁其捜抉之主者今欧阳时当冬最靉叇云无光烂嚼暗香句浩歌黄竹章诗成物有主意逺天无旁众賔从老守遥林拱孤芳气味自尔殊凡卉不敢香芸芸天壤间何草冬不黄独此冰雪质老气磨苍苍便如身防人易知复难忘颇懐熈丰日羣妍偃冰霜皓然深衣老春风贮肝肠抉开第一机还作桃李乡终然和鼎实以侑千嵗觞三嗅防而作临风倍轻狂
　　题潼川倅防先得月楼
　　浓云卷幕衡向北天风不揺万响息蟇行爬沙踏科臼顾兎茫洋长在腹本来全体自分明日用其间人莫识弄丸之暇划若逢笑拍防干我先得
　　和宇文汉州【阙】乞房楼记诗
　　房公胷中妙刀尺剪刻玻璃贮寒碧今侯着楼于其上竹色荷光得良觌诗来殷勤问故侯别日虽賖情转宻因思当年飞盖游鸥鹭不惊潜鲤出春浓雪絮人影乱秋老云松半天屹苏公二十四桥月尚爱西湖风月夕江山好处余恋缪纵不即人人自即况今檐撩云与齐激楚高歌友朋集向来寒乞翻自嗤诗扫黄泥已无迹功名老我后加鞭文字余人先夺席欲捜万象供刻画自有此湖难此笔终当为君记斯游摹冩苍顔真六一约许侍郎【奕】诸公酒半宋正仲【徳之】至自都城
　　人生能得防囬别一别公来四千日我骑紫马出行春公指黄扉入当夕谁知行止不关人邂逅天涯复同席方看紫陌烂红英忽复浓隂颗青实断霞明空白日静过雨穿林乱云湿如梦如梦梦邪非曰归曰归归未得僰南山崒东流断关西云霾北风急酒逢故人一吸觞语及新事百忧集试问吾归将何归梓州遂州有何择况有青山老居士千骑东来闯然入更得可人髙帝孙又忻未至临卭客尽判三日作狂酲要话十年胷幅塞登元祐阁次韵李左史【】所和范泸州【子】长诗
　　飘风吹面酒无力万响摇摇不停息主賔巉然立分鼎抑抑威仪长不忒冰槃时荐樱笋香乌丝快洒蔷薇墨夜深山静天四垂悠然发我真闻识
　　临川过【椿年】永叔植慈竹义木于庭廼榜其堂曰慈义索余诗
　　冬笋与霜堇孝可使之生老槐与枯荆义可使之荣芸芸天壤间何物非吾诚根心贯芽枿影响于形声过君资孝友早识真重轻一时东南彦意气何相倾虚几隠天籁深居观物情慈竹吾父子义木吾弟兄夜檐月送影昼户烟输晴与我一般意乃作堂堂名竹根头下覆复上承木以同本故叶叶皆相亲承覆匪强合相亲谁使令兹有靡不有斧斤日丁丁愿言厚封植嵗晚长青青
　　潼川宪司拓圃筑亭取康节语各以四春得古诗十二韵
　　皇天平四时不以秋先春仁人奉天职不以徳后刑次序固云然表里元相因方春布阳炜万物皆精神当秋乃揫敛黄落山川贫天机之浅者荣悴为戚忻谁知天地心于此常肫肫既尝验诸理又以取诸身四徳孰非元四端孰非仁刑威虽时用生意固长存四时长有春吾闻邵子云触事识初心乃以名吾亭
　　遂寜社稷坛与风雷雨师之坛混为一区其间多悖礼者某偶摄郡事因为随事厘正
　　始余求诸社穷巷窈而曲草隂荒防茸林影乱朴其中有屋庐其下主以木社稷风雷雨皆于此乎告趋闇不求阳如丛祠而局就简不辨方如古墓而族引我拜乎上高牀被茵褥使我视所陈纸币荐芗烛爵不以坫寘酒不以茒缩牲不以碑丽斋户不以宿于礼无所稽承讹已云熟从之则咈余不从亦违俗是心既不慊虽暂亦为凟屋不受天阳此岂容有屋先易其甚者余事踵相属其有不逮为则以告新牧
　　次韵张太愽【方】见贻二首【嘉定己丑间郡守张方治卭墨刻尚存】
　　门前车马尘滔滔试问有谁闲似我夜灯照出千古心晓牎掣破重鎻
　　别后防如隔世人闲中认得当年我清风应傍笑谈来明月不随门户鎻
　　再次韵
　　眇观千载苦无人窥见一毫先有我隽敏既为文采误高明又被虚鎻
　　我尝妄意于古人子今用力苦先我安得从容长似今借子玉匙发关鎻
　　次韵张太愽【方】得余所遗二程先生集辩二程戱邵子语
　　文字未科斗图书未龙粲然天地间此理触处逢是谓象之祖而为数之宗昊牺古神圣先得人所同文因而繇之亘古亦并雄讫于我孔圣天命滋益恭浑然一理贯宻察而从容辞变与象占四者固所崇推辞以知变象占在其中荒荒秦汉后学者昧所从不以灾异会则以虚无通天开周程子易道乃复东动静静复动终始始而终上承千年绪下起百世风同时有邵子讲道于伊嵩天地之运化隂阳之无穷即物验消长先防知吉凶邵子知道数独立防无戎【助也见诗注】二程自周孔为时开梦梦其归则一耳昧者结忡忡学之将柰何矧余倍颛防要知羲皇心须踏周孔踪
　　虞万州【刚简】生日
　　春风吹我游锦官客眸饱作沧江观鹤飞自由白日静山来不断平野寛主人闻客倒屣迎案头防易朱未干速呼朋俦俾接席又遣儿女来拜前舘中列鼎食客众堂后鸣钟聚指千客来輙留张坐饮客醉复与开榻眠主人投闲六年久禄廪不继胡能然问之主人笑不言神情散朗心常闲向来曽于我乎贷至今尚质黄金盘又闻吾兄市桥尉假五十万青铜钱槖中似尔空亦屡门外车马纷阗阗其间犹有不知者误谓公子非儒酸谁知出分本无防况复奉赐随分班知之不知吾何恤日用饮食于其间西京相裔平通侯轻财重义无敢先三年田家未云久便懐富贵讥南山节侯有子韦少翁亦以明经世其传爵之附庸有何薄径欲忍愧从夷蛮人于居约视所守又以久近察所安近而不渝傥可勉久而无怨良独难不须逺求汉诸公姑复近攷今时贤虽云暂间未尝约一念长作膏火煎戚然不能以一日寜复如君之六年泉无昼夜盖有本潦有朝夕繄无源归来试与友朋道言之孔易行维艰厥今人物眇然甚天道岂不于君还友朋请书为君夀更祝养素勤加餐
　　董侍郎【居谊】生日
　　后皇一念根至仁地虽南北民吾民一二指搐不可信彼动此应关诸身人言犬戎相噬吞彼蚌鹬耳吾渔人大国信誓方重申时遣升勺苏穷鳞有狼其心不我恩囊书赤白惊严宸帝曰可矣予其征臣某奉诏之淮濆臣某董师留汉濵西南忧顾谁其分我有从槖之亲臣时其动静制主賔自阃以外维将军邉头赤子方寝薪斾旌悠悠鸟乌驯将军羽扇白纶巾且将沉静弭放纷迩来世道波沄沄士为欲缚迷天真开禧戎首终身焚未闻先事人有言大官一喟和者羣前而和之后云云厥今狂猘先狺狺事势不与开禧伦方拯挚兽招饥蚊此何为者祗自尘志士愤惋三军颦置之不治虎患存治之不胜桃虫拚胜之不尽穷兽奔尽矣复与谁为隣譬诸白黒方交枰彼据腹脇吾邉唇养成持势犹不均况彼攻夺吾逡廵局势徃徃随时新不有妙手谁弥纶人才生世厥有因帝赉天假崧降神一心可以位乾坤浮云轩冕何足论祝公早还要路津并包众智资多闻倡明大义清妖氛携持令誉归麒麟蹇余不能康世屯浯溪有石高嶙峋傥能奔走东郭防
　　王总领鈆生日
　　皇天覆后土藐然中为人职职万同宇何所非吾仁一二指搐耳动且关嚬呻置之非害事尚欲求其信矧今我赤子犬羊所噬吞养之将遗患廹之几寡恩犹以赤子故未忍穷追奔蠢彼不我徳羽书惊严宸帝曰斯可矣戎首将自焚一军戍江介一军留汉濵雨中彻桑土火后忧突薪又念蜀上游擢才饷吾军蜀力如蜗涎仅足以濡身云胡走荆楚坐视空川秦天下本一家奚必尔我分独怜去天逺缓急呼不闻公今从此升于国拟世臣家有忧民谱切磋及兹辰直前明分义欲立思本根岂但无怨公此志长光新抑使蜀父兄夀公以峨岷歌诗三十五韵送前知隆庆任侯逢赴召
　　向来虎豹蹲天关啄噉人命无敢干任侯于时外小官有笔如刀剸权奸权奸未夷骨先寒有开天诛乱旋刋寘我宗社于山安忽焉倚伏不可抟天心克复理好还是时増秩纶言颁扶耸义烈増壮顔迩来十载国多艰思以吉士仪清班侯今以选赐之环进退语黙人所瞷侯以时考以事观庆元眎今奚易难浮骖妄辙纷多端大车槛槛长自闲中原战尘暗河山行人载书墨未干深仁大信而敢奸彼民黄走壶簟我复翦刈如草菅惟皇上帝悯人寰呜呼言之鼻辛酸侯兮去去心体胖允矣直道非俗观士所欠者非朝冠要令反覆耐久看前陈函与摅肺肝且使志士兴长叹讙言此士尝讥韩始终激烈心如丹寘名大小任公间
　　领客君子轩木芙蓉盛开分韵得红字
　　白炜司节青女戒霜草木落而变衰春秋忽其代序偶偕胜引徃践萧辰得之若惊褰芙蓉于木末懐哉无斁知松栢于嵗寒客有诵韩公丛红之章或遂举白傅车斜之例觥筹多又诗令载严既讫赓酬寜无序引
　　天公富万有盈宇何充充秋风一摇落所得縁手空忽于臞悴中覩此寒露丛天然真富贵送尽人间穷雅传与骚经凡卉亦见容胡为抱昭质一盻独未防或讶木末褰或比水间红至近前上处至明日方中硕人亦俣俣于此犹不逢莫我知矣夫伫立看秋风
　　重九后三日后圃黄华盛开坐客有论近世菊品日繁未经前人赋咏惟明道尝赋桃花菊外此无闻焉因相与第其品之稍显者各赋一品某探题得桃花菊
　　南阳有佳人被服长脩姱黄中粲有章秀外青无华朝饮晋柴桑夕餐楚长沙惟与高人处耻作流俗夸都有俗士品格固尔差遗之以潘沐强欲相涂搽南阳笑谢遣于此我何加游女荡春风渔人红霞尔比予于是岂欲相疵瑕卿自用卿法吾亦爱吾家寄声谢程子为我删此花
　　次韵薛秘书【绂】见遗玉臂格谢书则堂扁额
　　人心之精防未动孰为判邪正介然形君子小人断熈熈大雅歌洋洋关睢乱或觇时安乐或识世屯难是惟言出口矧复书脱腕至着恢人文至防极幽賛或者藏其心外饰徒璀璨谁知敬肆间徳之所聚散卓哉符溪老吾道资御捍万殊错揉中独识一理贯反躬事省察愤世兴窹叹掲堂阐斯则絶识陋秦汉于余或有所相谓画可玩无物报琼瑶作诗附笔谏
　　飞雪亭
　　自荆入蜀路险絶墨猿声中胆欲折万州江头舎舟楫又趣担簦穷岌嶪危磴连云如积鐡乱石砭足十九跌仆夫流汗马吐舌遥望盘龙拄天胁悬瀑落岩喷霏屑中间有亭曰飞雪十里隂风寒入髪人言此地无六月火云射地人不暍谁知利欲所熏灼以身试险车结辙伐性焚和火如烈试于此亭解覊绁呼取大斗约甘洁一饮令君消内热
　　张义立方得古井以木为甃命曰亨泉而求余诗
　　井居安其地井通会其时地维人所宅时乃天之为方冬羣动息水徳潜清漪而随春木升环顶沃华滋性情固下润功用由上齐【音跻】孰若无事中一降一腾之是理契天运逹观正在兹张侯得木井妙制参皇牺其间相生意似非俗人知湮废几何年而独与侯期书来属共赋此理难下词但于井之象发我深沉思且如初升五泰通人所资乃于巽入坎中含兊承离通塞靡自遂暌遇若有司坎惟生于一孚实以为基世途自亨否我徳无成亏属侯善疏瀹毋俾纎尘缁不食吾不即食之吾不私小大随所汲辩义而审施客来问出处为诵亨泉诗
　　重阳分韵得放字
　　层云生夕霏寒雨湿青嶂平生爱九九谁谓不可尚盈盈黄菊华采采郁金鬯防检襟袖间清芬固无恙门前秋隂隂席上春盎盎惟余忧时心忽忽未肯放










　　鹤山集巻三
　　钦定四库全书
　　鹤山集卷四　　　　　　宋　魏了翁　撰古诗
　　补和李季允【】去秋所寄凌霄观诗
　　天高山围坐露下月满楼其间倚防人古今入防眸戒哉后时懊迨此先民忧匪縁冀求鱼惧易或防牛瞬息起万夫朝暮食千头金汤蔽遮地我岂为一州余功事层观翚飞半空浮帘开六合晓杯纳万顷秋灯火背城市烟霖俯林洲遐晞到防鸿吟思追驯鸥寄声鹤山峨夺目瑚钩因思去年夏狂魂尽羣游婪酣饱溪壑磊砢丰渠酋诸公正错节如筑于道谋微君且柔之尚保国邑不岌嶪变帖妥嚬吟起懽讴宜恢竒杰观快此夷怿醻独忧觧成缓万古同一流君毋观上逰观上増叹愁南有壶聚西有耕耡耰北有不庭方东有不寜侯君看此风景便谓无事休天心果何如年运不我留相期懋明徳事业贯显幽
　　汪漕使即梅圃作浮月亭追和古诗余亦补和
　　一元播羣卉其气清如馥诗人竞称许胡然于梅独黄宫播雷鼗玉管动葭毂惟梅命于阳清艳照朴防正冬白堆墙初夏黄绕屋纯干禀自高奚止香百斛又从晏隂后仍作来年复思君为筑亭挥弄月盈掬可敬不可玩醉语惧三渎
　　约客十有二人泛舟东山分韵得大字
　　乐莫乐良朋同胞瀛海内矧复聚此州此乐无乃太晨防披层巅夕篙泛晴濑羲和鉴余衷为我祛宿霭空碧堕清镜青帝倚高盖明矑照鸥心遐思絶鹏背信知好乾坤不出天地外人生两仪间豁然如许大万古同一流谁能与心会丁寜黄头郎为我勉乘载直下涪武江合处看重兊
　　次韵西叔兄日食地震诗
　　正月太阳食六月隂萋萋利沔阶成间桑土为涂泥破山覆桥閤灌城壊河堤蜀地五六震积潦伤农畦梓州暑尤异我兴看朝隮出逢七十翁履敝衣无绨前行为余言老夫齿含齯阅事亦已多近闻何乖暌去年大官括隠户父詈子诅妻悲啼大官深居那得闻小吏鼻息干云蜺今年得少休北风苦凄凄畨军袭江淮将士惊噬脐四方靡所寄容身仅坤倪灾异又如此寜保梁益西太守闻此言惕如履征鼙又见广文诗口呿心沉迷力能得为仅千里滔滔四海皆余黎
　　约书院诸友过石洞津检校隄役
　　天阔山头头江空石齿齿清霜肃宇宙物物露根柢是开明年春万彚从此始人事胡不然临流方识水断岸百尺悬赤子命如寄示人亦真切犹作秦越眎我忧不能释人谓我俗吏吏安能俗人亦自人俗尔神天及游衍忠信在参倚是间炯然存精粗莫非事况逢道义友眷眷不余弃至理互相发俗气安能滓夜寒人欲归渔火飐清泚照我方寸心悠悠发长喟
　　至后再见大雪杨尚书汝明约登天开图画阁分韵得平字
　　天公闵赤子踊为营杯羮寸白未云厌赐以一尺平防阳动黄宫万寳随孳萌蝗妖坐逺屏疠鬼亦就烹东邻文昌伯志气为我倾擕朋乐时丰举酒浇空明忻忻各有适耿耿未忘情不知宇宙内肯尔同隂晴前时闻帝辇随雪登山亭亭高一流盻淮楚接神京新甿正露立旧戍方长征
　　送刘寺丞【垕】赴浙西提举分韵得霄字盐官县以海漂荡命措置
　　君王位三极五气咸宣昭有一弗余若引咎自己招如何圻甸间灵胥敢为妖母谓一指搐能使身无聊是用选肤使汝徃锄其骄将指得若人谴异不足销水生乎天一阳实为根苗疏通乃循轨壅塞逾惊漂是理与政通更当省厥徭绩成报天子鸣佩行青霄
　　阁学袁侍郎爕以朝鲤豢龙两图见寄索和朝鲤
　　物生宇宙间巨细统有宗鳞虫三百余厥长称维龙滃雾弥六合神龙閟千重维时赤鲤公坐制纎鳞穷纎鳞何足言什百来追踪亦有横江鳞望洋防其雄于于圉圉然等辨殊卑崇一鳜掉头去恝然若将终三公不易介谁谓惠不恭鲁生陋汉仪商皓婴秦锋行吾之所安匪以惊愚庸又如秦汉后俗学千载同卓哉无极论上配禹孟功吾言聊自警毋诮惟少通
　　豢龙
　　乾坤包万有纳纳百囊罟人位乎两间利与害为御一气贯四时五风甘十雨神龙以为畜扰御不予侮河有背负图庭无漦流女义理之不明人情自疑沮范围吾职分徃徃若违拒同室操戈鋋一身隔肺腑帝王豢龙意弃置那复取四灵非不灵有不得其所生息之相吹古今类如许古人体天意万物我其主虫莫知于龙拊循如士伍今何故无人亦足验胷府声和鳯来仪心平辔如组矧伊人中瑞治乱系黙语欲入而闭门谁出不由户兹事关人心作诗附农圃
　　送袁都官【甫】知徽州
　　英英蓬省郎表表秋官属劔佩行青霄扬且鬓防緑掉头不肯住去作新安牧班班莱氏衣粲粲学子服归来拜郎罢堂前问凉燠新从天上来犹带书传馥问汝得人谁袖有两图轴骊龙挟风雨闪电注两目甲絫独何术能使同猳鹜三十六脩鳞群鲰荡相逐亦有曵其轮中行而独复君家名父子厥理探已熟人生宇宙间亦在适所欲义精无非事虑澹不翅足愿明消息几頥神以养福迟子寛我忧书来寄陆续
　　送侯成甫归蜀
　　鴈声砧杵霜满洲高桅大舶行清秋长安白日误防鬓故国青山明两眸前宵大江半归壑来嵗虫已坏窟无踪天马常徃还不信人间有终屈
　　送杨尚书【汝明】知泸州
　　新雁懐归芦叶秋离鸾感照菱花羞五更呼儿拭残泪淹速有命吾归休殿头三拜疏去意浩莫收内前宣辞赐顔色外间祖帐如云稠徃年长安道笑谈取公侯白璧抵山车断流黄金牣屋花满楼万钉围腰笏头带廷绅啧啧悬两眸吁嗟此何物白尽人间头二十年重来见此勇退杨泸州平生志气未肯倾巻囘归洗岷峨愁我徃送之门感事増百忧匆匆别公上车去怕鬼见笑君奚留
　　送郑侍郎【损】四川制置分韵得盖字
　　恭惟皇上心纳纳天同大明命辍禁游徃抚蜀雕瘵蜀山在何许斜阳防鵶背家住扶桑东复东却望斜阳鐡山外金头奴子扼熈秦银州兵马冲兰会使我六年望烽火征人穿空枕戈祋使我千里致钟石居人轑釜泣粗粝县官无蓄租百姓无藏盖上有苍苍之高天卒然呌呼不可待阃外万戚休只以一身佩我于公行无所赠筮言得咸为艮兊艮山本中虚兊泽乃上溉独于九四论心体而以朋思为障碍愿公书此象长于卧兴对蜀道青天蜀平地君侯一心即难易思耕亭前先郑碑更看他年后郑记
　　大理曽少卿【焕】欲见余近作録数篇寄之以诗为谢且云连日疮疡作读余文而愈因次其韵
　　西风萧萧吹鬓急独立长空倚天壁俯看沧海环九州仰视青云行白日夜归蟋蟀鸣秋床触处万寳西风香而余生世竟何事孔翠影蜉蝣裳防心宴坐自探测善利几防如白黒江西夫子最知心欲徃从之后土湿忽来诗句悬清风拱揖孔孟摩瘠痈便思载酒巾车童一夜壮气千星虹
　　送任大卿逢知汉州张少卿【午】知眉州
　　冬卿懐绂行清秋又送南卿归三州寄声三州之父老从今安用思故侯朝廷择守重于昔亲擢名卿畀华职两卿更是敭歴深元把麾来复麾出防骑紫马去朝天覊金络月凌虹烟逡廵似惜锦障泥急流欲渡不肯前好官岂为多荣禄两卿之归得吾欲昨夜流星声撼屋光芒照人不成宿起看北斗行云端驱防四运无停鞭旁穿上透多风寒九州霜露方漫漫人间分位各有制行得一分一分是两卿去矣吾亦归多为天公怜赤子十二月二十日领客登介亭分韵得梅字
　　晨镳载賔从披雾陟崔巍宇宙敛盈握江湖大容杯孱顔石丈人玉立山之隈山前大第宅马头涨黄埃独此抱昭质萧然侣寒梅有客以问余豫为地为雷雷出地为奋何取于石哉人以动为境沄沄不知囬而能介然存神气斯有开相对得深省欲归重徘徊
　　四月二十日领客寻龙井前盟以雨隂晴未定不果徃买舟下西湖歩至玉泉观鱼分韵得东字
　　前期戒賔从再苏长公晨炊马亦秣宿载车既童飞亷何方来横出云半空便将龙井泉换郤西湖风公非閟清境乃似开其逢烟栁夹大隄拳荷防清穹水涵乱云白露湿残照红不是我辈人此味谁与同神闲等喧寂意适无西东观鱼滋有发归骑春风中【童按石鼓文亦作同】六月十四日后殿侍立新永康太守盛嘉甫朝辞奏事词气恳恻上为嘉纳尝随笔纪其事今乡人祖帐分韵得西字遂书以赠行
　　严精伐鼓趋晨鸡龙媒戒仗喑无嘶宰臣奏事左墄降史臣曵履东阶跻永康太守臣申之上殿音吐于虹蜺曰臣前领大农簿试郡得请今当西鞑人求通反其使金人匿壮招吾擕勿言残金继前好将贰鞑靼摇青齐时将有反事有间翫嵗愒日忧噬脐皇帝瞿然曰是是伸頥颔首天听低贴黄更请戢叛将褒恤死事不可稽陛下亦闻西事否昔号险阻今多蹊散关皂郊已平地白环黄牛犹溃隄分防列阃越秦视体统涣散人情暌上云私意误大事谆谆切切重提撕申之又言故臣丙昔尝有徳于坤倪上顾指臣曰安丙申之顿首如含凄纷纷交情异生死独此推本祛羣迷臣时张拱立帝傍螭头恨无千赫蹏为王留行力不足戴目处此羞梁鹈官无小大莫非事勇为天子绥羣黎天如有意听臣归问天重乞青玻瓈
　　杨仲愽约生日【七月二十四日】
　　金街隆隆晓钟动倚马禁门续残梦梦惊风雨揺江霏恍如秋浦哦诗时觉来丝丝理前绪犹记平时蟹鱼句【十五年秋池州遇生日大风雨中尝赋诗云平时雨足蟹鱼肥云云】是日江风吹倒山船头白浪髙黏天两家儿女揽衣出草草杯盘作生日自从朴趋帝京二年不见波涛惊不知风色今安否但见朝朝侍明主银鞍白马上晴空鸣鞘戒仗天无风朝囬为君庆初度才上心来到秋浦君今去作什邡侯归兴如风不可留只虞江上风色恶不似帝城镇懽乐髙楼大第挿云霓烟花眼明春晖吾侪且可饮勿问尚书期为我歌毋庸归送杜兵侍【孝严】以华文待制知遂宁府
　　敝貂冲寒马声湿余杭门外送归客去年曽送六朱幡【杨泸州任汉州张眉州】今年又送四千石【成永康及杜】更有三令相后先【是时有同时得县者扬伯洪杨仲博杜阳安】采不盈筐去如织蒙蒙风雪人气薄漠漠烟尘劒花蚀独立长空倚天壁几度乞归归未得贰卿荦荦天与姿不肯随俗相脂韦声名早落虞舜聦霞裾云佩明春晖虞舜已死不复返云埋苍梧天地悲万物兴歇各有期人生出处寜无时揽裾结佩下霄汉苟得吾志官无卑史臣昨侍玉皇案爱民一语何孜孜【公陛辞日上云卿到蜀中切宜勉力爱民】愿公领此深长思民力竭矣谁其知更须同志共此事则公且去吾亦归
　　送杨仲愽约归蜀
　　江头送客雪初晴木叶脱尽山空明天高地逈着行客昻昻野鹤相似清晓空霜唳三两声扶木枝上阳乌惊岂无枯蚓若残粒寜肯俛首鸡鹜争伊人伊人此为客不是伊人招不得固有比邻不徃来那能万里相追逐泸涪江上初戒舟荆江夏簟赤壁秋长江镜滑无纎滓致君肝鬲尔许侔竟成何事客先发嬴得满头星星髪丈夫身在复何忧莫作无相见期别
　　送黄宜州【寔】之郡
　　皇帝亲政之初旬史臣了翁侍严宸宜州太守当就国袖出谏疏前开陈炎荒僻在飞鷰外陛下一眎同吾仁毋云指搐非害事徃徃四体为不仁臣请选侯如中州更饬肤使时咨询但令正身以率下炎荒虽逺畿甸均皇帝顾谓汝可徃布宣徳意安吾民黄君下殿再拜谢尽以圣训关史臣史臣拜手笔之册以君所闻还赠君维今贪竞习成俗公私已屈忧方新纪纲法令不敢知恃以立国维苍旻苍旻茫茫不可问人情忻戚天笑颦愿君体此深长思便以圣训书诸绅心诚求之莫非事子茍不欲民无贫
　　送秦秘监季槱以显幕知潼川
　　杜侯归未几又送秦侯归锦衣赫相望里闬生光辉仅存二三士去意不可覊王张屡乞身余亦五请祠岂不明主恋去就各有宜昔嵗语杜侯志得官无卑近忽省前误热突无寒煤君门天九重赤子命一丝诗书谩胀腹字字不适时俯瞰大江流仰看苍云移悠悠未有届蹙蹙安所驰昊天岂民憎翻覆不可期愿随力所逮必以诚求之求之有弗得况忽相瘠肥临分重囬首吾匪懐吾私
　　送张匠监【忠恕】秘阁知赣州
　　西南间气忠献公一生心事天与通才高志广无处着独倚衡疑望关洛九州风露方漫漫卷囬残梦归余干惟将一念遗孙子长与世间立人纪宣公端明今在无我生不识惭非夫寜知中嵗遇行甫歴歴典刑犹父祖试从防处觇经纶中邉玉洁无纎尘大河防防恣羣饮逡廵独惜障泥锦晓庭戒仗喑无声掣缨振鬛时时鸣京师邸吏自相语张公立朝我良苦不知书疏何所言毎一论奏人争传好名之人能逊国而于豆羹见词色反覆耐看不可瑕此事无素能然邪我从同朝一千日见公造次皆是物寄声为贺赣州民朝廷为汝辍争臣却须更问萧太傅中朝外郡谁当虑
　　约漕使泛舟东郊坐客十人分韵得江字
　　防雨爽晴昊柔风涣清泷空明山四坐宇静天八窓筮言得幽真此意谁与防使家我风调賔友俱同腔高谈风清境胜韵眠空缸东西南北人偶此同一邦坐数云皛皛起看水淙淙古今聚散地浩浩如此江余霞照寳瑟明夜欺银釭维舟未肯鼓归梦惊逢逢









　　鹤山集巻四
　　钦定四库全书
　　鹤山集巻五　　　　　　宋　魏了翁　撰古诗
　　肩吾摘取傍梅读易之句以名吾亭且为诗以发之用韵答赋
　　三时收功还朔易百川敛盈归海宻谁将苍龙挂秋汉宇宙中间巻无迹人情易感变中化逹者常观消处息向来未识梅花时绕谿问讯廵檐索絶怜玉雪倚横参又爱青黄弄烟日中年易里逢梅生便向根心见华实虫奋地桃李妍野火烧原葭菼茁方从阳壮争门出直待隂穷排闼入随时作计何太痴争似此君藏用宻人官天地命万物二实五殊根则一囿形阖辟浑不知却把真诚作空寂亭前拟绘九老图付与人间子云识【五老峯前访梅招鹤合余肩吾作九老】
　　次韵永平令江叔文鹤山书院落成诗
　　天运驱人人不觉古道违时时不学玉捐隋胫囬荆山昭质依然未经琢因思胥靡逢殷宗精神动悟声气从砺舟霖雨到梅糵变化气质天同功朝歌屠叟无与语一日投纶见明主大车槛槛行周道轮辐中规箱中矩人生天地同一原自诚为圣明为贤地殊世逺犹合节矧此同宇相周旋自从浇风散遗直世不乏材无匠石未能登车习射御人人自视邮无恤出门浪战触与蛮半生少得须防间不为夷甫辱汝水即似介甫逋钟山古人洒扫先庭户岂问他人莫余顾只忧原头欠渟滀才见天根便呈露人言隂浊胜阳清阳一隂二分三亭谁知阳徳本无间根心枝叶长相亲君臣大分虽有止终不能忘乃天理世无我知将自知不待雷风问诸史投沙屈贾占所归九州愽大归何之虽云忠愤语伤激律以洙泗犹津迷前村虎啸晚风起跕鸢酸嘶雁将子君恩未报臣忧深暇起壶头较乡里江公劝我姑少安新诗媚好如璧环敢输忧诚谢庆语仍戒牍史毋抄传
　　生朝李肩吾贻诗次韵为谢
　　肩吾作诗庆五十矜我颠跻授之絷因思五十义最精造化机缄斯出入君看五位相生成前荡后摩如授揖至于五衍岂有穷泽火趋新承井汲作圣工夫方自兹为人生活知非急昔人于此叹始衰血气虽衰义逾集蹇余不学晚知非方把斯心验存蛰独嗟道逺莫致之愿与始终谋不及
　　次韵李肩吾读易亭山茶梅
　　梅华鹤羽白茶华鹤头红拱揖鹤山翁如授宗人同山间两賔主穷极造化功易终得未济曹末观豳风或嗟生处逺不近扶木东谁知天然贵正在阿堵中喧寂四时耳寒至窒斯穹冷眼看千古声色沈非熊
　　再赋
　　淘金乱川緑伐炭烧山红自为天一隅奚翅地不同米贱衣弗费四民罕全功功夫到华卉未至浇淳风老梅委林莽洛佩遗丁东茶华新移根脱命斤斧中焉知贲然者秋毫皆苍穹观物弗之察吾欲问黄熊
　　鹤山书院前为荷塘三即其小屿筑亭久矣春后八日始榜曰芙蓉州
　　严风吹衣落南土手批猱借封虎縁山跨谷三里城架竹编茒百家聚天公似为覊人谋闭藏佳境城东陬介然用之便成圃下眎更得芙蓉州水间木末高下照名字既同形亦肖自从羸豕伏羣龙红白相辉转明耀人怜风雪拘系之委弃衰草蟠寒泥谁知炯炯含内羙正于槁瘁生光辉大书三字为吹送唤起渠阳百年梦却疑二华痴絶人身既隠矣名焉用
　　再韵【和者盈轴次韵谢之】
　　文华灭质甚尘土物欲戕生剧豺虎三年拄舌坐林臯日月徃来云散聚芙蓉自与诗肠谋虽无顔色媚涂陬梦随春草撩客儿手抉云锦分潮州平生耻作山鸡照对此忘其为不肖为华破戒哦七字殆似五噫发梁耀李君不为揜覆之唤取奚锦披封泥缫车引出万丝绪被山谷春无辉山中华木迭賔送人把荣枯同幻梦卧看芙蓉生未生满目天机供日用
　　通道朱宰求时斋字李肩吾赋诗次韵
　　朱君问时齐为诵羲文书史终伏剥果干始函坤舆坎离藏宅遇复更踦闾物理消处息人谋宻中疏即兹贯千古何所非广居是以无妄时不耕获菑畬
　　抚州崇仁县玉清观道士黄石老工古篆以李公父书来问字
　　圣学不嗣千余年并与小学遗其传其间明道寜乏贤谓书小技【艺也扬子通天地人曰儒通天地而不通人曰技】姑舎十字九舛不可防楮生墨墨色有寃动以经史为执言岂知魏晋几变迁况今经字宗开元请观未有韵书前训纂字林形相沿形声迭推义乃全韵书既作人趋便未能书法穷根原但以声韵求诸篇形存声亡韵亦牵叔重少温工磨研二徐郑郭相后先书法頼此差绵延许李焉得无谬愆楚金分韵犹拘挛若更舎此狥俗妍不学操缦求安玉清道士来临川用意周皷兼秦山携书过我渠江邉试令立柱与画棬畏闑矶础弃桷椽已能谐世而取怜犹欲度外求方圜眉山夫子思涌泉相与共讲扶其偏道士捆载明当还更以一语申惓惓能于此处知其端事事物物谁非天九章八卦莫不然一毫人力无加焉
　　题尹商卿起【宗】自信斋
　　虚灵一寸心至逺而至近真能位天地信可为尧舜不以利欲熏则为习俗引怗怗弄文墨若若夸绶印圣贤岂我辈位育非吾分亦有识其然责泉于九仞人言力不足我谓知不尽商卿闻吾言其信其不信
　　兄子髙斯得赴廷对
　　九十九峯矗天起家在前峯夕阳里蛮徭虎豹断行人小市寒城净如水驩传有客闯然来防衣视之吾兄子云从诸侯贡徃备天子使来时吾父为我言女之靖州问安否靖州苦好脩女从得师友世方白首声利塲父绍子承乃如此桞隂花影春风香喜极无言澹相对家学既尔殊天资亦云羙自淹寂寥无可赠赠以客中一言止吾闻古之人仕学皆为已上不可欺其君下不忍虚其类此岂有为然凡以自靖耳我之行止命于天上下四方难豫拟且将自靖献于君无限功夫归语尔丁大监文伯得余近作读之疾愈以诗见贻
　　黔巫之南谿水滋山麓石恶不可治崇寜邉臣务广地山刋石断林木斯其间掌许号为郡如以土偶安须眉中州人物犹此任累臣舎是夫何词况于风气少疵疠且幸习俗无浇漓饱餐贱米温旧读书味隽永忘其疲坐看嵗龙度丑戍几见秋月虗危都梁有吏云端来持书火急如符移羙人家在九芙蓉门墙突兀那可窥聨缄参牍梦邪非一年两度划见之我诗但能愈君疾君解与世医狂痴乖逢休戚信有命叹上不使非知医先立春一日电雷雪交作程叔运赋诗次韵
　　自从日驭行牵牛四十五日为春朝谁驱阿香送劈歴更遣玉女来姑瑶【山海经玉女居姑瑶山】从来雷雪不两立有如臯禹于驩苗闯然方驾朝正月是反常性皆为妖阳孳于子逹于寅蛰虫欲动寒鱼跳苍龙久移旧嵗次朱鸟亦向新年杓如何阳伏不能出隂气所沴如沃焦相摩为电搏为震始初隠隠如迢遥轰然一声到匕箸惊魂忽忽不可招须防为雹又为雪寒威挟胜光宣骄春秋纪事且云逺绍兴狄难几难调【春秋鲁隠九年及近世绍兴三十年正月有此异故云】乃今此异已累嵗卧治四海犹衣袍徒令志士歌且謡无人采寄观风轺
　　朝字韵诗诸丈倡酬未已再次韵
　　风挟重隂牛戴牛电雷雹雪来终朝诗人隠忧寓酬倡清辉错落欺琨瑶似惊一日四变异须省二气同根苗非隂能胜阳不竞非物能人先妖炎精未振刚受畜睢水昼遁成皋【与臯同】跳一从愤悱刚浸长斡握地轴旋天杓山中不知此何时祗睹此象心为焦累臣九死何足恤顽云苍惨天关遥泽中但知赋鸿鴈天上无复歌祈招【二音】醡头新酒魂欲馨墙根新荠花如骄便思倾罍芼鲜鲫不妄为取琴徽调江张程子同一醉芳草为借天为裯干戈满地不忍见恐调老弱征商轺
　　送程叔运高不妄西归
　　平生为人谋必以正学进必以直道行闻者或相靳子以正教我而子坐排摈跕鸢伴覊酸再见渠阳閠吾心固晓然其奈无以训绍定二年夏临轩防羣俊似闻甲乙选参错吐忠荩其间亲与友斯徳及叔运俱负康时略耻为谐俗韵后先来过我双璧陡清峻从容扣所言何以承大问听之不尽篇胠口复缩颈予方以是黜子乃以是奋靳者姑勿道而予益自信人能位天地人可为尧舜气合如涂涂道同如印印勿忧人不知长恐已难尽春情撩客梦归思不可忍各趋青油幕新发苍梧轫正学予所知申言以为賮
　　湖北提刑林寺丞岳赴召以书索诗
　　鏦金伐鼓催行舟栏街祖帐云如裯祥刑使者入奏事诏书趣发不可留居人争门挽衣住行人十歩九囬顾公言为汝五年留便是数旬终一去居人向前为公语情知不是留公处一春风雨寒凄凄牛羊满地鸿酸嘶乾坤尔阔无处着惟有此地恬不知桑麻鸡犬桃谿曲身住主家数椽屋卧听前江风雨声自嗟身是如天福公今归去作大官连云广厦千万间我时岂不被公赐天高卒卒难为攀吾侪小人腹不惮再公祝公今揽辔行原隰泽地相临看不足明朝归坐京师宅深院重门壅休戚愿公莫为一身惜须念同胞头戢戢春风湔泪情转恻道旁过者声唶唶我时困卧五谿东一日八九隂蒙蒙有来道前事耳目为惺惚更将百壶扶醉胆喜余鼻息陵烟虹欲输一言不能措以公所闻还赠公中秋无月分韵得狂字【狂云妬佳月怒飞千里黒此东坡诗也翁殆用韵耳】
　　金低辟老火月琯行仲商是为隂之中正与日相望浮云横相掩人谓妬且狂彼云初无心此月亦何伤水月本同体其中根于阳炯炯含内景随时发辉光天机之浅者为人作闲忙
　　九月分韵得寒字
　　竒月必用重谁与开其端贵阳而贱隂于此亦可观况于五隂后苍龙挂高寒林疏山骨瘦宇静天容寛卒然遇九九黄菊纷烂斑且开五言城聊寄一夕懽萋其义熈后甚矣天寳间陶杜千古心知者良独难
　　送吴门叶元老归浮光
　　予以戆愚抵戾放之蛮荆去国之日自迩臣百执事下至博士弟子员都人士祖帐余杭门外连日不絶临安尹白宰相致餽賮具四大舟送至丹阳所过监司帅守将迎如他日予谢以疾而不得免焉入靖靖守洪文惠公之孙倬遇之如使客而有加四方之賔友从游者日至行李之问无虚月也予皆固谢弗听吴门叶元老识度器藻夐出侪类尝受学于陆伯防具有师法所交多天下贤士予因陈正父识之倾盖如旧交一日匹马数童来自浮光为予数月留毎旦聚友读书元老从容出一词率中要会谈古今治乱人物优劣山川险易下至甲兵良窳米粟少多之数皆探原索委盖有志之士也予毎阅前史凡防人迁客必使守防夫极之于其所徃至则门扫轨屏去书谒人或追送而逺省焉则史册必书之为羙谈其在今日不惟不加之谴或反以是见称于时贤见用于当世呜呼非从事于学志立而气彊者不能办此非祖宗仁厚之积緜世歴禩愈蓄愈深亦无以致此元老将归省其伯氏乃与共学之士酌酒饯行各为七言古诗一章予为序所以作云
　　龙标之南路穷絶峩峩羣峯倚天胁顽云压谿鸢跕翅很石横空马沟血叶君尺筚度崔嵬朱霞白鹤云端来蛮邦自昔少此客问此胡为乎来哉晓窓共话羲文易千古圣贤心歴歴有时旧习未全忘间倚银河弄诗笔银河化作霜霰飞苍龙移入天之西彭城风雨撩客梦君起谓我吾其归牛羊冻卧鸿酸嘶九州愽大君安之人生行止各有时愿崇明徳慰逺思
　　题东欧王友直尚友堂
　　士恨生世晚不为三代民谁知伊傅至孔孟亦学古道时人岂惟三代时尧舜万古师犹云若稽古不知古为谁气数有诎信义理无终穷虽居尧舜地常有一篑功嗟哉秦汉后去圣益以久纵有间代英仅为时儒首况于随世就功名甚者谐俗攫宠荣此于圣门直蛙蠛已谓斯世无与朋多知正名惧不知转矜负亦云知矣恐未然须验此心之权度有师舜文学周孔有拟管乐明申韩亦有是商鞅亦有趋异端若言气合即为善是中更要分明看
　　赠造琴道士刘发云刘亦解致雷
　　刘师携琴来自言有术驱雷霆闻之冁然笑人心未动谁为声阳居隂位阳行逆日循阳度日数赢必尝凝聚乃奋击不有降施谁升腾刘师携琴来为我鼓一再行若知雷霆起处起便知音是人心生
　　洪士龙以洪舜俞考功所作竹洲精舎记见问
　　考功记竹洲所业在淇奥谓学与自修此何取于竹士龙来谂余试请言其目天地之大端松篁受命独隂阳迭盈虚表里更见伏厥象肖坎离厥理寓姤复榆杏柞与檀四序所宜木此独贯四时不受寒暑触示人人不察但识霜更緑谁能淇之上兴寓三反覆形气元发明显防相贯属嗟余粗知方倚杖看不足安得两洪君试同烟露宿
　　张永平鎋作亭于渠河之右予请名以观而通守江君埙赋古诗二十有二韵防落之用韵和答
　　渠河有水清且涟弄丸之暇游其间风轻沙暖鸥忘机天开日烜鱼迯筌山中不知嵗月改春洲六度听緜蛮闻人昔游不到此岸容山色如有寃永平教孚讼亦简为我卜筑河之干临流兴懐叹不足因思孔圣感逝川岂无日景自北起亦有天运从东旋风霆流形草木贲星辰垂象郊原寛乾坤坎离更见伏春秋代谢相囬环虽将此理醒羣瞆更向川上观防澜存神过化义亹亹行着习察心闲闲子思渊渊逹天徳子车混混穷原泉东流不休发吕氏【吕不韦以水泉东流日夜不休为天道之图】潺湲逺望悲屈原【九歌荒忽兮逺望观流水兮潺湲】圣贤分量已差等后来承误滋可叹或嗟年衰劝努力或谓时逝宜逰盘须看龙见水归壑又识雨降云蒸山隂阳翕辟本无间俗儒但作死生观河南挺生二程子指示道体防防顽人能于此发深省致知格物兹其端神徂圣伏二千载是心长与江弥漫文通为挥五色笔大篇长句埀不刋春风沂泗俨在此居人莫作渠阳看
　　次韵庐陵刘时见懐
　　夬终伏剥果畜极逢天衢否泰反其类艮止与动俱此道固晓然人情不同趋两目自安障狂童为子都覊金络明月骐骥斾疲驽静观若有得知非降才殊但伤此道违独行尝寡徒邂逅知我者聊足以自娱
　　鹤山集巻五
　　钦定四库全书
　　鹤山集巻六　　　　　　宋　魏了翁　撰古诗
　　赠曽毉
　　太极分隂阳物物具两仪乾坤互南北坎离迭东西四时有见伏昼夜有荡推夫人迁于物由之而不知六淫一为沴大命毉所司或当暑而裘或御冬而絺或学制而伤或助苖而萎其间号为儒亦以身尝毉江西有曽君邂逅荆江湄暇日与之语切磋及幽微傍人趣行迈欲别不忍离乃书所素讲为诗以赠之
　　四川茶马牛宝章【大季】修扬子墨池以书索题咏
　　子云一去千余载惟有成都墨池在草此地是耶非文今在人谁知虽逃刘歆醤瓿阸鼠壤蛛窠蠧鱼宅岂无学者工探求不讥僭圣讥赘肬自从马邵造域晁氏谱之张氏翼亦云察矣人犹疑试为诸老申其辞易书广大包天地辞变象占都一致世儒造入各不同有一于此均为功况于易元相发不同之同真善学厯家中首先黄钟虽以坤复为初终【中首先黄钟谓太八十一首起中以凖中孚取复前七日中孚卦气随天左行】纪日天正始牛宿又以日星分左右【以甲子朔旦冬至日起牵牛初度取日所歴之星度宫分背右行】起从冬至易均意欲取臣承明君【臣承君谓主日右行注见后】易书八八而用七【八八用七谓六十四卦不反对者八卦惟五十六卦反对】文九九而存一【九九存一谓有八十一首而日法用七十二防】易分六位中二五臣志上通君下取以一五而为中君道君尊臣代终文主日易主岁【主日谓日法取朔至牛宿初度易主嵗谓起甲寅嵗凡四千五百六十嵗为一元七元为一极此康节説】易书为经为纬谓于易地承天就中邵子尤知【康节凖易图序曰之于易如地之于天也】或云凖卦气图是图疑亦非圣书岂知中复与咸遇乃是隂阳自然数【凖卦气图图自复至咸八十八阳九十二隂自遇至中孚八十八隂九十二阳咸至遇六日七分中孚至复亦六日七分故上系七爻下系十一爻亦起中孚咸】或云仿太初厯黄钟之分八十一岂知虚三与虚九其数虽同其法否【太初厯以律起厯八十一分为日法取黄钟之管九寸九凡八十四分存律吕数用七十有八即虚三也八一即虚九也】或云象宗浑天浑天方象包于圆岂知兼用葢天説葢以舆地承纯干【子云覃思浑天而作太浑天以天包地而以方州部家圆图在上首表赞方图承其下乃兼用葢天之説地承天之象也】易虽无不为阙易更得滋有发且如河图与洛书发挥道数无遗余后来支榦及声律运气参同至太一【此数者虽与图书起数不同而皆合】与易并行人不讥千岐万辙同一归况于易同而异何独于有讥议子云之师曰林闾鹤山之下训其徒【子云之师曰林闾翁儒临卭人也鹤山为卭之望】自翻机杼作生活律厯图书无不合若非马晁二公身后世防无扬子云后世子云今继作而此文终寂寞空余绘象与棠隂聊与文字供嘲吟【绘象乃袁参政重修祠堂阁下本摹置中堂左列学源流右图独吟池上多海棠不知年矣】
　　和靖州判官陈子从山水图十韵
　　予迁靖州判官陈子从珪为邻尝从容出示灵竹僧不二山水图其末有乃祖乃父十诗二幅前贤风裁邈不可及取次韵以识高山景行之仰云
　　外物覊絷人无退亦无遂愧彼自由身朝发予夕至
　　右彭蠡归舟
　　山堂有何观四时互兴歇万物随天根东生复西灭
　　右山堂旷望
　　水月皆内景入秋倍清晖世无善观者滔滔吾谁归
　　右重湖泛月
　　士非耕钓者而从蓑笠翁人生贵适志莘渭亦时中
　　右星湾晚钓
　　泽气蒸前山起自肤寸微竞防千丈瀑不悟片云飞
　　右雨后观瀑
　　松栢不受凋此亦易知耳须防竹有筠与松相表里
　　右松径晩歩
　　莫作流谿看天命无穷已诗人若知得千古可坐致
　　右谿上赋诗
　　散髪避炎暑炎暑苦相寻云何对大賔不见汗沾襟
　　右林下避暑
　　松竹贯寒暑而梅时徃来不知复姤意随人漫徘徊
　　右载酒寻梅
　　懐人得清晤此乐浩无期剡溪兴尽返未喻伐木诗
　　右雪中访友
　　过屈大夫清烈庙下【归州归乡作】
　　鸾皇栖高梧那能顾鸱枭椒兰自昭质不肯化艾萧人生同一初气有善不善一为君子归宁受流俗变云何屈大夫属意椒兰芳兰臯并椒丘纫兰荐椒浆骚中与歌首兰必以椒对谓椒其不芳谓兰不可佩此言混凡卉臭味自尔殊云何嵗时改二物亦变初以兰为可恃委美而从俗椒亦佞且慆干进而务入椒兰信芳卉气质自坚好胡为壊于迁晩节不可保意者王子兰与夫大夫椒始亦稍自异乆之竟萧条迨其习成性甘心受芜秽不肯容一原宁以宗国毙禹臯于共工旦封与鲜度同根复并生何尝改其故原非不知人观人亦多涂治朝中可上乱世贤亦愚况原同姓卿义有不可去所望于兄弟谓其犹可据我本兄弟女孰知胡越予以是观离骚庶防原心乎或云芷蕙等岂必皆名氏骚者诗之余毋以词害意仲尼作春秋定哀多微词楚之嬖小臣况亦有不知
　　至左县书懐呈荣州绵州二兄
　　嵗行析木予去国鹑尾之年才返室东西南北着此身水陆二千三百日或云子非善谋身幸生斯世同斯人胡为嘐嘐苦自好轻辞富贵重絶贫五谿之濵有何好兀坐六年不知老荜门待汝有何恶要把山林易旌纛予闻其言心自语吾非斯人而谁与独嗟行止各有时龙蛰鸿归亦其所洋州牧将鸠余民仰空待救人不闻黎州边丁成内郡空养赤子防西门绵州近阸劒龙路列雉惊奔渠不顾叙州字蛮亦良苦卒以忧劳弃予去见危授命理之常茍得死所庸何伤所忧人已两无益燕蝠晨暝徒皇皇鹤山之颠一亩宫我名吾亭曰愿丰只祈天心谅悔祸雨禾雨麦苏民穷有粮饷士可卫民有民给耕可供军民相资防关塞固又须监牧长得人规摹便立乆安势不作目前茍偷计弟兄归与里父师长对春风赋棠棣
　　寿四川制置李侍郎
　　崧高二王德丰水数世仁一心千古脉一气三才根人言通德门封培知防春陵州不尽用雝国非全神厥美钟在季鲁殿岿然存谁知中兴主流泽被子孙是用遗一老为社稷万人三朝典刑旧四海观听新自公镇西南威声憺北部弃地遄归疆余民亦安土便当度双劒建大将旗皷进贤黜不讨贰诛失伍増屯御骄卒募耕实边圉堂堂当道卧一勇销百侮愿公排羣议释我分外虑上流屹长城却归辅明主
　　送高才卿出守嘉定【次东坡送张嘉州韵】
　　十年谁遣不宁侯麕奔鸟散十七州余州蹙蹙能防许使君今作载酒游诸公饮儁已濡首眼前百事不挂口震风凌雨揭却屋左蟹右杯犹在手使君千骑行清秋岂为杯酒馋涎流绸缪牖户既云晩梦魂不到花绕楼乖逢聚散古今有而我此时持此酒河梁竚立不知还挿颔青丝半成叟
　　次韵苏和父自郫见寄
　　敬共事明德懔如槃水时岂惟将弗胜抑恐浊且滋结髪齿名流防被末俗移学晞迁商博文慕荘骚为书不记痴龙诂不通雌霓耻于市朝挞甚于沟壑挤大道砥如平阽身蹈囏危迨其阅世乆始识真闻知天命贲草木生意长萋萋蕃鲜固可乐稿瘁安足悲隂阳孰信诎日月谁荡推乾坤奠中极雷泽周四陲夫人命于诚地生而天施五行根五事位育谁司之嬛浮溺于词躁轻乱于仪山鸡衒清影祗以速颠跻况彼膜外荣皇皇复滋滋此于我何加寒暑自四时苏公西南彦仪鸿渐于逵而我坐逺屏七年堕蛮夷梦思岷山阳枯笻伴厐眉人才日零落憔悴西南维大运忽开子烱烱晨星埀公来可勇迈我徃何栖迟敢晞防温潞窃愿商濓伊黙嗟气相求范喧蜜成脾梅边立踟蹰正待阳春归
　　七夕南定楼饮同官
　　谁将明星贴天宇州国宫垣象官府更将四七随天旋常以昬中殷四序迢迢河汉衡秋旻前有苍龙履武牵牛正向西南来左右两旗北河皷皷星之侧为天桴皷上三星为织女何年人号天女孙便把牛郎拟夫妇不知此是天闗梁河汉之津有常度晦明伏见莫非教肯为文人给嘲侮班曹庾谢犹讆言世上儿曹更堪数临风三诵大东诗须信词章有今古
　　中秋领客
　　中秋无常期月朢无常厯况于月之房嵗十有二集云胡三五夜赏翫着今昔我观魏晋前未有娱此夕岂由夕月礼承讹变淫液天行至东北阳外乃朝日日月向南来三务趋朔易则于隂之反顺时报隂魄古人敬天运随处察消息俗学踵谬迷更以儗科级广寒八万戸桂树五千尺文人同一辞祗以惊俗客墨墨数百年月如有寃色为作反骚吟聊以补载籍
　　重阳领客以老杜旧日重阳日诗分韵凡賔主十八人得不字
　　天根敛秋阳雨毕水归薮胡为爽常度白昼变昏黝农功将纳场余秉尚栖亩昨朝告方社巻去日中蔀羲和鞭六龙为我作重九云顽驱复来浑未识臧不终然划劙之金鎞发蒙瞍所忻阳徳竞吾岂为杯酒悠然见南山陶公意何厚况今祠太宫群公正奔走
　　游北岩之畴昔梦作二诗觉而仅记一聮云鬓髪丝丝半已华犹将文字少年夸明日为客诵之客十三人请以是为韵予分鬓字
　　时事雕壮心词华误双鬓昨梦忽儆予觉来起孤愤五官予所司此梦乃予训见心恊蓍是气通祲煇形骸且不察理性抑难尽晓笻度云壑疏林露鹰隼暮归踏江声寒流烛蛟蜃惕思懐曩日气势如项陈天根忽晨见巻去不盈瞬犹然玩文采吾果不知分羣饮习未忘依前赋分韵
　　上已饮客
　　流觞元已奚所因更指三日为良辰山隂坐上皆豪逸长安水边多丽人临流有许豪与丽元无一个能知津韩婴何凭指溱洧束晢胡据诬周秦千年混混同一波竞言此日天气新其间号曰该洽者或言降祠高辛春分以后弗无子徃徃援引诗生民说虽有稽义犹凿况复除日经无文予尝妄意已为火季春火见疑乘寅寅居汉津火所畏故以元已祓水濵一年竒月必用重三三欲解阳徳屯较之前说已云近终媿俚俗疵吾醇要须挈我沂泗上囘瓢防瑟防长春
　　永嘉林君谊父得英石名其室曰旰斋予易以介室
　　柳侯谓楚南多石而少人至今英道间异石何嶙峋乃知五行气中土为秀民降才旣匪易自弃奚不仁伾文日炎灼乃以焚其身林君若知此是石当书绅
　　罗五星善弈棊干诗
　　少年不识棊但见剥剥琢琢更相围有人指授予冲关夺角刼复持少年不识星但见腷腷膊膊还如棊亦有告予者缩赢伏见元有期七年五谿读书暇时把二事相悦怡乆之剨然悟是间有数人不知三百六十一棊子此是干防藏其竒万有一千五百二十星若以三十六乘之乘之旣尽除坤防恰与棊数无参差此理极精密归后不复思罗生挟二长过我泸之湄恍如着我五谿上欲与之语无闲时此须静观乃有得而我家住西山西生揣我何时归
　　七夕有赋
　　经星不动随天旋枉被嘲谑千余年无情文象岂此较独嗟陋习轻相沿我尝作诗诋排之尚有遗恨污陈编人于万物为至灵聪明照彻天地先其如形气之所囿则以学问开防颛不知谁为乞巧者乃谓天孙执其权天孙能襄不能报世间之拙无加焉痴儿騃女竞针缕高楼大第迷管弦汉魏以来用一律无人出话扶其颠其间假拙济巧者又欲托此文奸言敢因良防追徃事更发此义声余寃
　　黄成之量求虚舟诗
　　黄君求我古诚州求之不得还西逰所求易与胡不与渠家自弄荘生舟荘生传之贾太傅便将死生同浮休我家舟子与渠别中孚之象刚包柔仰山俯泽乘巽木藏离伏坎含坤牛中间至虚若无物实理备具非空浮此在太首黄宫其于参同居中州防通古今贯微显上下天地同周流人将百年等浮沤我以千载为春秋我言似大而非夸人人皆有不自求黄君不信谓予赫我自姬孔君荘周
　　中秋有赋
　　朢舒与日元非敌震受阳光巽成魄六十四象不言月三百五篇几月出易道贵阳不贵隂賔礼卜昼不卜夕世间赏玩起何年误却千年醉狂客不知客有肺肠无更把荒诬作真实我因时序尝作诗洗尽兔窟蟾宫迷今年新作东楼成胡为尚此穷攀跻人心和平民气乐日月昭明天宇豁须知此事与政通不是词人闲赏月
　　送防吏部赴召
　　天马周流不停防青龙挂空山无色区中物物见根源云树依依送行客鏦金伐鼓行清秋江头组练云如稠道旁老人相与语主賔闻之愕相顾或云造闗如登仙一声謦咳落九天岂知位高势逾偪莫向紫宸庭下立非关噉刍解喑嘿紫宸地禁鸣不得或云敢言儗鸣鳯千古高名泰山重岂知说着心骨惊臣名愈重国愈轻或言古人重晚节元忠子方费分说岂知晚节不难保却忧攘臂为人笑三人所赠不皆然然则子也今何言元祐中年基绍圣建中靖国何尝靖若教此事欠讲明直将两是为端平是时臣言便休得臣不忧身却忧国臣愿天意开平治明良长似改元时夬刚未终戒苋陆姤隂虽微畏羸躅直教世道端且平宁使臣无赫赫名三人冁然笑子之所愿吾不到吾言必于身子言望于人子意虽厚吾言真低头谢二老还以告景仁
　　奉谢资阳谢纯夫诸友是日三池周季章冯季修许徳开资中友仲壬至谢介卿冯清叔广汉常光父继至遂宁杨仪斯期而未至
　　驾言南东亩捷出西北隅资阳有八士持谒要诸涂须臾平泉道衣冠被林庐问我来何方过我不适予吾非烦嚣避乐此简便趋经行三纪后旧交半丘墟翁仲草没膝儿孙霜满须其间最所懐刘公真丈夫许张二良友直气横九区堂堂舍我去顾景霜月孤寒梧陶令宅宿草黄公垆我岂无肺肠拊事成嗟吁待到西州门不如早囘车作诗谢吾友努力崇逺图三家令子弟不谅予心乎
　　赠画工王生
　　七年谪五谿二年守三卢蛮烟瘴雨中不改旧时吾此来懒防镜谓我衰且癯王生忽肖象气貌何手据悔不赂王生图作一病夫庶防转而上听我归林庐及此未衰日更读几年书
　　次韵赵制置制胜轩诗
　　何年误认防作熊力小知薄当戎冲级夷藩技牖戸破至今风色长如冬去年推毂以授公单车飞度双剑峯风棱荦荦胆气雄临淮军垒足迹重夜起揽衣瞻井络铸鐡不知经防错朅来谈笑上文楸头局中虎口着谁将舆柴误战尘天戈一挥如砥平濯洗玁狁威蛮荆捷书夜上白玉京考成轩戸适兹日一吐十年胷拂鬰防诗又觉饶余力要殄余忧寛旰食书生喜极还太息天下忧端尚非一经营分表竟何益盍防本根保成勣端平三年春三月戊午朔天子有诏俾臣了翁以佥书枢密院奏事旣上还山之请乃休沐日丁丑与賔佐谒濂溪先生计賔主凡二十有二谓是不可无纪也遂以明道先生云淡风轻之诗分韵而赋而诗有二言有四言同一韵者则二客赋之了翁得云字
　　书生不知分奉诏行三军赤手张空弮幸脱貔虎羣四海莲华峯濂溪张清芬拟求一勺水浣我三斗尘翠防明夕霏晴云荡朝氛重上夫子堂謦咳如有闻池莲已濯濯庭草长忻忻重惟夫子书千古披昏氛善恶萌于几隂阳而分一落俗儒喙哓哓齿穿龈流传岂不广世道滋放分书生屡乞骸归耕故山云愿言与同志相期任斯文
　　江东漕使兄约逰钟山分韵得泠字
　　连年饮建业寤寐北山灵三过又不入风雨盲其程一朝决防期万籁不敢声断潢卷夕潦列巘浮霄青因思山中人昔日相熙宁不知学何事莽制为周经羣公咸其辅不悟宗康成相承至章蔡九州半羶腥厯年百七十众寐未全醒三经犹在挍从祀犹在庭追惟祸之首千古一涕零大钧窅难问山云水泠泠
　　赠书工王三锡传神
　　气质纷不齐四海无似人借令貌相近气有醇不醇善观人品者仪观与机神正邪眸子见善恶眉间分且如孔与虎二人自非伦而俱类孔子俗眼何昏昏古人有梦遇便知为良臣又能记眉目晓然得其真此须以神防难与浅者论王生归为我试语司寇君此理充得去三代同此民
　　题温泉
　　庐山一滴水雕尽诗人肠道旁有温泉恝然如遗忘浅夫旣阁笔知士亦括囊或云匪难知水火互隂阳水根于一天至阳所潜藏所以井生荧亦有泉如汤吾尝谓或言子语未精详水实含内景火乃无寒光水将而不迎火迎而不将君防月受日又验坤含章吾言与邵语或可补诗匡

　　鹤山集巻六
　　钦定四库全书
　　鹤山集巻七　　　　　　宋　魏了翁　撰律诗
　　次程少逸饯杨叔禹【汝明】教授
　　载酒时从执防郎雅知清望称鸳行肯来芹泮提英茂要取芳编阅旧香玉倚蒹葭方借润珠移甓社陡寒光临来莫恨车无角凝睇云霄紫鳯翔
　　和史少荘登山韵三首
　　防喜向前坡人情奈怯何君今高着歩直与陟嶒峩田间逢醉尉人道误谁何世路日杲杲防行宜见呵毋得支山险此山能几何﨑嵚十年梦如厯几蹉跎
　　和李参政【壁】龙鹤庵庐二首
　　落纸新诗万口传逍遥旧梦记坡仙明虹短雨下平楚老鴈长云横半天涧底青松不改色槛前流水谩安筌寄声多谢无名子莫搅诗翁秃鬓眠
　　古徃今来一貉丘行藏有道坎还流鳯凰池上春风梦龙鹤山头夜月秋闲曳深衣聊独乐有懐连壁赋三防何人得与余心防野水黏天一片鸥
　　和李校书【埴】沐川三絶
　　静防青山簇髻鬟动观碧水潄潺湲若教此景来酆鄗争夺应成触与蛮
　　花时乘传奈边心撩弄新诗逼少陵诗到湖边春未老不禁春思也微吟
　　玉节行边春正浓边头壮士簸旗红何当平贼携诸吏径上髙寒翦翦风
　　次韵外舅杨崇庆【熹】以诗相招三首
　　炎威翕翕正鏖人惟有西风不世情困卧小窓倦賔客吹将好语到岩扃
　　去年湖上防花时拍槛呼鱼酌酒巵鱼计主人已非昔犹惊故处上钩迟
　　寄语荷郎且缓开山中衣制要君裁不随褦襶触热去行学山隂乘兴来
　　李参政【璧】见招防龙鹤山而归途有作
　　上有高峯树倚天下临深涧水生烟陶镕泉石山中相舒巻云霞地上僊松色呼儿开后槛笋舆为客过前川不因同落天涯乆那得岩扉共此縁
　　乱涧穿云十里闲好风吹袂出重山潺潺流水半归壑唧唧候虫皆闭关兴念嵗时惊变态静观物化识囘环并溪的皪梅花树已带明年春事还
　　和范少才【子长】咏雪三首
　　底处呼滕六催将岁事防窓明朝采烂枝瘦夜光蟠炫晃山林老糢糊天地寛晓琴弦欲折难忍溧阳酸随踏晓岩去殿头金井阑路门圭璧委双阙绛青蟠拜手朝绅肃忧心旰食寛嵗麋今有望宁复压葅酸寒隂雕草木枯叶委庭防苍耸孤松秀青敷万竹蟠封条才贴妥见晛复歌寛但使根长在毋忧风哭酸
　　恭和御制闻喜宴赐毛自知以下
　　昭代賔贤礼意诚镐京设席蔼儒缨龙飞十二周星纪鹏运三千击水程云汉成章新宠渥钧天张乐播和平微臣置馈申规戒贤网虽恢用欲精
　　和张大着颠字韵二首
　　步弱扛丰分疾颠不将臭腐易芳鲜眼前富贵蚁奔垤膜外功名鸥避船忠愤无因尘乙夜隠忧深觉负丁年一窓风雨防书巻三度索梅雪可怜
　　伥伥趋局晓衣颠妙语飞来墨已鲜太乙藜然分夜隙蓬莱海濶接风船临卭词客虽未至淮海签书非少年独抱区区无我察聨篇重拜玉人怜
　　张大着以韩持国緑樽红妓事再和见戱复次韵
　　世路羊肠防覆颠如君操行雪朝鲜书胷满贮宣和库学力要装元祐船防喜孟龙来并世肯呼祢鹗与忘年闭门笄珥无膏沐不作倾城冯小怜
　　壮心十五亦狂颠十五年来洗濯鲜负郭元无三亩宅浮家安有五湖船焚香读易谢来况饮緑围红囘长年不是栁桃曽作恼安知世味有妍怜
　　再和颠字韵时方议开边
　　鼎象烹调戒在颠或捐常馔美时鲜鸷形不匿麏投麓劒影虚张蛟绕船壮观要还全盛日图囘须似中兴年掩关雷雹惊春梦忧国丹心只自怜
　　和胡秘书【有开】学中释奠
　　祠官环邃殿晣燎向晨光工有歌咸夏人无问国庠豆笾陈吉飨磬管奏和锵盛事留篇什赓酬愧不扬
　　题袁【天将】追逺亭
　　朱枣离离实已稀白云闲傍陇头飞囝思郎罢那得见父曰子行胡不归树静风号终莫待桂芳椿老苦相违舍南舍北寻遗响衰草寒烟夕照晞【囝音蹇】
　　宝剑初期多击鲜嗟嗟何及泪阑干美官孰与承顔乐丰祀何如啜菽懽已矣亲容生死濶要知子道始终难共惟出处期无忝留作松楸久逺防
　　次韵费同叔解嘲
　　乞得身来作外臣冲然肺腑自韶钧咸酸独觉水中味形影相依镜里真入户方闻夫子乐近前熟试相君嗔昊天明旦司游衍环堵严于百万人
　　低头涸辙间波臣沃以嘉言力万钧逆耳倒言诚爱助解嘲谢谤返离真若微君告谁能及幸不吾欺乃敢嗔彼是纷纷姑勿道所期终诲作全人
　　次韵【阙】丞兄闻丁夘十一月三日朝报
　　龙章晨下九重关帝敕元凶出羽山揭日行空破昏闇乘风纵燎絶神奸须防文正昭陵日孰与忠宣元祐间更愿和平培治体儒臣千嵗侍天顔
　　傥来得丧本无关或为鸿毛加太山纵昔持权宁有损及今投裔在为奸公私界分分明甚狂圣途程念虑间初学粗知真富贵从今克复愿睎顔
　　次韵虞永康【刚简】题沧江书院
　　邂逅沧江半日间一川风物闯柴关正从逝处识流水更向静时观逺山有咏皆春谁与防无时不学子睎顔相逢一笑忘言处月堕波心不记还
　　次韵虞永康读易有作
　　室中万象本寛闲门戸何曽顷刻关未始有时观太极不终止处认兼山人文自昔先牺昊天赋云谁不孔顔有志未能今得友从今迷路傥知还
　　再次沧江韵
　　夏畦初雨桔橰间读易幽人画掩关厚筑水边时一见相逢颇恨防年还
　　天然标韵耸高寒觌面松筠取有端直截语人人不解等闲只作好花防
　　逺山云抹半横簮野色昏明水浅深庭外沈沈人不到凛然玉雪对疎林
　　轻寒玉蓓试新妆已识微酸一防黄生意溶溶无间断何须闻笛为沾裳
　　重隂浩瀚无濵草木摧残见本真谁识江南一枝信明年春事正催人
　　沧江卜室数年间畚筑栽培仆息肩生色油然已如此个中自有不须禅
　　树花禽语恰逢时真意相关两絶竒独坐黄昏先得月呼僮防笔和梅诗
　　幽光冷艳照前坡花下期君不见过木落江空嵗年晩此时朋友望西河
　　世间无物可谈空开落荣枯实理同百树好花一编易主人立处俨当中
　　安大使【丙】生日
　　恭惟天祐日弈叶际明良积徳由文武生贤迈汉唐粤稽资殿老降自皛山阳崧极申函粹东维傅启祥堂堂一代直赫赫万夫望清庙圭璋璧明堂枫柞樟诏成来鳯翥云滃际龙骧谁误黄篚争驰赤白囊欃枪星有耀晻曀日无光白昼鸣枭獍长衢纵虎狼公卿失匕筯帷幄自金汤昔在齐刘豫前睎石敬瑭乆为敌臣妾深入汉封疆谁似机筹妙曽无矢镞伤边城长男女农亩遂耕桑惠泽孚禽兽威棱憺犬羊报勲隆爵秩纪绩满旂常事业侔伊吕功名陋霍张岩岩千仞壁纳纳百川航经国殷营室忧民旅念乡直方坤立德中正泰包荒天锡公难老神扶福孔穰冲襟凝白谷温语泻天黄寿域周三蜀春祺徧一方蓬蛮擎屭赑壶玉扣鸳鸯御府颁殊玩褒纶下十行绣鞍翻昱爚茸纛立荧煌万古功名様千年节义香九重新政理二枋孰维纲当宁畴硕非公莫便章白麻飏殿陛金衮赴文昌防整乾坤手长令海县康作经七六艺致主四三王自顾蓬蒿质敢希桃李场熊占祥入梦駉颂寿如冈画地数勋烈指心成激昻莫驰千里足亲对九霞觞天汉江山美中书日月长愿言崇令徳永作世津梁
　　次韵李参政【壁】见谢游龙鹤山诗二首
　　北山尝乞草堂灵娓娓高谈析理精泼眼溪光无间防入怀月色大鲜明寒毛络石清可数暝霭蒸山浓欲倾相对悠然无语处古今成败一空枰
　　有鸟云飞鱼跃渊圣贤见处自天悬流隂卒卒谩空过斯道寥寥谁适传人境恰逢如择地主賔良晤岂非天二章发我无穷思不慊遗编对圣贤
　　次韵虞永康十月海棠二首
　　冷淡庭梅俨玉顔孤髙翠竹耸修鬟如何富贵天然质犹欲寻盟二友间
　　春意何曽间四时芸芸静处锦成堆非关造化呈新巧钧播无心自不知
　　李德秀致政以其生日前一日约士友至长庆院访梅花山茶因以为寿
　　流年苦被雪霜催惟有山中自四时寒色憗花妆嵗晩晓隂挟雾放春迟似嫌俗客不同调留与高人共胜期但愿多书冲佑考与君长伴嵗寒枝
　　李德秀致政即席赋五言十韵用韵荅之
　　冬十有二月期三百六旬高怀局宇宙良防惜参辰乘兴访安道扣窓呼孔賔袭人薰蕙若夺目烂犀珍风景干吟笔林花醉裀溪山逢旧识水竹乐闲人嵗籥逡巡换春晖次第新抚时嗟易失渉道无因循物探天运防心观我身相期共无斁不与迹同陈
　　次韵黄侍郎【畴若】沧江海棠六絶
　　妙处东皇可得知溶溶生意不停机雨寒日暴浑无赖凭仗阳和为解围
　　沙暖花香弄午晴苦撩诗思浩难禁偷闲不办追年少只有春风防此心
　　为怜一片晓云红未放千丝暮雨浓调燮隂阳贤岳牧满川花意得舂容
　　惯踏郊原浩荡春重来春雨物俱新渠虽自有生生意把握天机是主人
　　帝恐嘉花不易成好风迟日故来承繁红错渔人眼不识沧江有武陵
　　指麾红紫思无濵抵当丹青笔有神百树花间一编易主人意韵镇长新
　　次韵王茶马海棠四絶
　　一春风雨乱书堆桂口林间未放开浩荡和风褰客袂来防大树簇池台
　　善识花人尽倚阑不将荣悴等闲防繁华夺目春如醉独有怀人问考槃
　　右清淑堂海棠
　　宅在道傍如寳坊一奁明玉飏新妆当年共赏人何在万里相思梦寐香
　　右王氏花屋海棠
　　二十四畨花信风川原何处着繁红逢人谩说燕宫旧废址荒营暝霭空
　　右燕王宫
　　次韵黄侍郎【畴若】生子
　　未用占呱泣悬知头角疎芝兰庭殖殖梧竹厦渠渠虎子驱黄犊禽儿驾小车乃翁何以遗行李五车书
　　题梓潼庙
　　士生一世果何事道丧千年不得传富贵熏天随手尽词华盖世为人妍直将了了圣贤质只辨区区文字縁神为斯人扶正学试教梦者一醒然
　　题上亭驿
　　红锦防盛河北贼紫金盏酌寿王姬弄成晚嵗琅当曲正是三郎快活时
　　九月八日类试别所与同事饮而有作
　　彼颛氏子太鸱张药果丹瓢为汝忙堆案文书埋白日闭门风雨厄重阳酒尝友我胡为祟菊亦愁余未肯黄闲玩羣隂藏九九花开身健竟须偿
　　次韵监试潼川提刑张兵部【钧】有怀家木犀
　　形安宇泰即吾乡花解随人到处黄何事归心起张翰有来妙语出君房荣枯境里自殊观造化机中无别香不见儋州安乐法随花随客作重阳
　　用黄侍郎【畴若】韵题宇文发运瑞萱亭二首
　　春风拍拍寿觞前人有何忧树尔萱老眼未防儿女爱花随人意瑞家园
　　花开鄂鄂自相亲枝叶根心一气春认得个中真血脉孝慈天分匪由人
　　用李致政韵题临卭陈氏所居吕仙所留囘道人来四字
　　负瓮城边闲日月翻环门上几春秋东阳谩识榴皮字南郭曽偕栁树游踏雪飞鸿防偶在寒潭过雁影无留至人御气无今古妙处疑同上下流【吕仙旧传一名囘道人一名无心昌老一名无上宫主皆吕字也】
　　燕新进士
　　已辨书生场屋縁枫宸入对字三千玉堦喜得方寸地屋漏如临咫尺天学自孔顔期用世道非尧舜莫陈前便聴第一鸿胪唱衣鉢如余未足传
　　送唐述之【季乙】赴任对
　　快着青防软玉鞭穏骑騄耳踏云烟便持全蜀无双誉去听賔胪第一传众所望君皆尔耳人之好我岂云然古来名下无虚士试玩盈科放海篇
　　已未唱第后谢恩诗
　　圣皇学问富春秋当宁宵衣渴壮猷鹄立银袍天北阙龙飞金榜殿西头彤池缪对三千字黄甲俄输一二筹初学粗知存大体纷更要洗洛阳羞










　　鹤山集巻七
　　钦定四库全书
　　鹤山集巻八　　　　　　宋　魏了翁　撰律诗
　　次韵眉山胡宰喜雪
　　龙公试手发隂机锁定愁云阵不飞老树埀埀低欲压穉苗薿薿烂生辉穷冬莫厌诗筒数富嵗先占讼缿稀拟待明朝约清赏剡溪兴尽酒船归
　　次韵李参政【璧】李提刑【塈】见和鴈湖观梅
　　春事何须羯皷催好春全防未花时雨余庭院湖光湿人倚阑干夕暝迟正防意时俄起起到防言处谩期期鴈湖饮散人归后曽问梅花复几枝
　　次韵李参政【壁】上刘舍人閤学【光祖】
　　滔滔陆海与潘江得似韩渠受籍泷天下美官容易得世间清论苦难降龙随凡介便俦伍鹤耸孤云谁等双一马二童无计决山中花竹揔麾幢
　　和别驾喜雨四絶
　　四山镕日泻黄金谁载亭臯一尺霖息处生机无间防划然有顷验天心
　　夏畦活活翠芊緜起视微云尚黯然底事化工浑不费笑余何敢更贪天
　　尔游尔衍与天同无处无时不感通芸鼓渐稀铃索静茶烟摇飏晚香中
　　江头夜钓雨连明可是渔翁太不情白鹤纵违华表约黄鸡应念越人盟
　　燕孙节推【掞】
　　快着青防輭玉鞭直驱騄耳踏云烟等闲礼乐三千字酬答艰难十九年鼎甲声华今有继政余事业岂无传愿君更拓勋名地重玩盈科放海篇
　　人日约李提刑【塈】李参政【壁】登蟇頥马上醉书
　　只从元日到人日便觉新年胜故年买酒买符醉旧社宜蚕冝麦祝新田般添和气开花栁催送韶华入管弦我本田间饭牛者偶来邂逅亦犂然
　　李提刑【塈】李参政【壁】再和招鹤诗再用韵以谢
　　静防瀺灂几游鳞争似裳缟袂春几度有书招不至应惭侧趐傍他人
　　锦江相去几何哉未见窓前落雪皑声气同时无间防有时夜半掠江来
　　须眉皓白何为者未出山时举世忙若使当时容易致等闲鹙鹤混鱼梁
　　弟兄孙子总英明玉雪成围昼晴寄语茅山何道士不须苦共鹤寻盟
　　再和招鹤
　　仰防翔翮俯游鳞物意容容各自春遥想沧江五君子长身玉立伴闲人
　　声色于渠何有哉银潢刷羽雪皑皑天边亦是闲游耳争向人间问去来
　　苍苔散啄傍清江被服委蛇肯肯忙清唳九皋天聴在也知雅意笑鹈梁【肯肯未详】
　　蓬莱云近绮疏明鹤砌分茶午梦清何似林间防不足并呼鸥鹭狎齐盟
　　李参政【壁】拆赠黄香梅与八咏俱至用韵以谢
　　黄云冉冉晓苍苍闲倚平湖只自香较似寒枝虽未至依然风韵挟冰霜
　　犀镇帘帷风绰开当庭恰似剪花囘眉间一防防浑似笑领江南春信来
　　露拂蔷薇不太深春风庭院晩隂隂来迟未入黄昏句谁唤钱塘人姓林
　　入眼风光似世情金裳玉质转分明额黄十二谁分似疑是仙人成智琼
　　冰魂玉骨一枝春风格南昌旧子真谁幻神仙黄白术时装近日太尖新
　　天黄露真顔色金歩摇中颤舞娃更倩南窓书妳味不妨来伴太常斋
　　和羮心事嵗寒姿若第风标舍更谁谩道色轻花更几成涂抹水边枝
　　诗翁曽住玉皇家刚与梅花定等差染上鞠衣宫様浅练裙缟帨觉无华
　　李参政【壁】约客访西郊海棠予以斋禁不与
　　十日花期九日斋相围红锦烂成堆不将小雨轻隂驻刚把和风暖日催诗笔都随许昌去春光不待牧之来要知荣悴适然耳明日荼防芍药开
　　再和
　　芹宫日晚守祠斋争见花如火齐堆不复少年黄犊健任令急景白驹催繁红才伴栗留至众緑又惊鶗鴂来到防意时须命酒莫论花谢与花开
　　次韵虞万州【刚简】沧江海棠
　　维摩老子菌生庵门外沧江緑正涵夜雨村村折花栁春风日日长桑蚕晩妆才记海棠睡朝色俄防禁药酣造化新功镇如此抚诗徃徃发余慙
　　上已日约同僚过蟇頥晩视新开横江堰
　　朏魄双交气候新古今为乐属兹辰兰堂座上皆豪逸韦曲水边多丽人顾我未能真免俗邀賔聊复共行春却因游豫思民事检校城东白虎津
　　题李彭州【塈】南亭
　　花木精神面面全谁将好景作南园栗留枝上春风思鶗鴂声中晩屐痕檐外梅矾兄及弟槛前竹鹤子生孙我今犹是数旬客遇意忺时即打门
　　送李梁山【锡】之官
　　时论苦伊优如君莫肯留乖逢惟有命爵义不同谋且袖长年手来乘浅水舟人间初水涨一室自天逰质行疑似钝至论本亡竒一寸虚灵地千年徳政碑更穷山荦确毋叹路逶迟官职将来作天公自已知赵深甫【午】年七十有亲九十贫无以养索赋诗
　　囝【音蹇】思郎罢乆无炊父曰子行胡不归负米上堂寛带索不妨逿地戱儿衣
　　题三衢于【杓】艮室
　　后前止字误笺题只认连山终物时雨霁云收青不改悠然依旧防朝隮
　　次韵李彭州【塈】访山居三絶
　　只嫌秋隘近城居无著名山万巻书不道八荒皆我宇独于此处认吾庐
　　古剡溪头寄短椽山隂胜韵更谁传似闻昨夜高轩过人怪儒衣挂担肩
　　不须更草北山文归去开关扫白云兴未尽时仍重访我非避世可同羣
　　次韵李参政【壁】秋怀十絶
　　怒涛撞击吼笼铜惊倒江边百嵗翁西望隂霾犹未定火云偏在五云东
　　穉金老火战重围京洛缁尘防客衣输却东园南阁老水花阑槛夕阳稀
　　块圠群灵付大钧人生于世本何营浩然中夜存存气不借西风梦亦清
　　书棚尚有送春诗只见秋风满范围夜雨牀头多酿酒天边一舸有人归
　　月华如水恰中庭乌鹊枝头栖复惊晩暑三亭随雨过秋声一半在虫鸣
　　怒雷噀雨吹尘沙樛枝草树纷笼加可怜荷屋风不定但有白红三数花
　　河神不恤吾民勤涛头射山危欲倾似闻凌云滩头水前日肉薄几危城
　　母心日日儿当归屋山防尽乌鸟栖安得使我如飞鸟母旁衮地为儿啼
　　止处流行息处生春作夏长秋敷荣其间毫髪皆帝力民日用之无能名
　　新诗妙处古人过节制塲中老伏波枯肠亦知费搜搅奈此风景触拨何
　　次韵李参政【壁】赋蟇頥新堰三首
　　蟇頥江上静无涛永逸功夫在一劳昨晚秋风原上防长腰粇米荐琴高
　　夏秋雨集浍沟盈雨过江空洲渚生事到无根元易涸要将心地作池城
　　八表云昏气候偏秋霖成泽市乘船平舟老子闲无事防尽熙丰祐圣年
　　鲁提干【献子】以诗惠分茶椀用韵为谢
　　秃尽春窓千兎毫形容不尽意陶陶可人两盌春风焙涤我三升玉色醪铜叶分花春意閙银瓶发乳雨声髙试呼陶妓平章防正恐红绡未足襃
　　次韵虞万州【刚简】见寄除夕江村饯腊二首
　　非我江山许我赊有涯生事不无涯雨添饼饵村村秀风作羹胹树树花行玉盘中防物化缕银幡里感年华初春心事谁人解梦落沧江处士家
　　处士西城落照边春风吹袂意泠然闲中受用封千戸圣处功夫禄九迁竹外缓觞留急景沙头饱饭防丰年诗来发我无穷思拟上沧江别防天
　　南郊祖帐赋五十六言呈刘左史【光祖】
　　緑水青畦泼眼明红英翠栢伴将迎春怀拍拍浑无极王事怱怱若有程迅驿星驰惊客梦白袍鹄立唤人行所嗟文物寥寥甚况忍同时别两卿
　　许侍郎【弈】同饮郊外王氏亭分韵得风字
　　万緑成帷涨晩空不知门外几畨风月拖树影阑干角烛挟花隂酒醆中饮隽青山如有问曲终逺意浩无穷登临此地知多少气味应难似此同
　　送李左史【】郊外和范泸州【子长】赠李韵
　　滔滔斯世果谁归行止乖逢自四时桃李贪防炫春昼菅麻谁解沤东池雨云翻覆人轻薄旱暵艰难女仳离须信人生归去好此行惟有鴈行知
　　别东叔西叔二兄于遂宁门外
　　毕逋枝上晓光和日日庭闱盼树柯风送骊歌惊短梦云拖鸠雨湿长坡母心念子无时足王事催人不奈何但祝爱身崇令徳长教此意得天多
　　次韵遂宁府宴贡士即席赋二首
　　过尽一春花信风鱼天鼓浪送防冲鳯翰有目争先睹牛角无人叹不逢选试谩称新汉使作成端属旧春宗鹿鸣賸作中和曲催送飞黄出蚁封
　　谁把浮华变古风頽波衮衮日奔冲人情容易随流去此道分明触处逢学似董晁犹有累文过元白愧无宗诸君自此皆升矣更向根基厚自封
　　虞万州生日【刚简】
　　玉湖面面碧囘环六月寒飚撼屋山跨鹤不随尘梦去卧龙甘与壁梭闲渔樵是处便争席利欲年来早闭关拂拭石君勤把酒照人风节两孱顔
　　沧江深处汲难浑世味浓枯不见痕竹影移枰风澹荡芰荷摇艇月黄昏坎离合处灵根峙剥复机中硕果存门地人才如许秀可能投老钓鱼村
　　初度相望十日期一尊无路扣江扉覊人軄事门重键堆案文书山四围未办五千余巻读空慙三十九年非遥思道义賔朋集梦作沧江鸥鹭飞
　　董侍郎【居谊】生日三首
　　紫气飞鶱一马騘当年轻下五云东诗书意味江都相琴鹤规模清献公长啸驱风静秋戍精神唤雨作年丰列城香火知何限蒸起祥云入颊红
　　上到青天更上头好风满地水连畴云开玉斧河边戍月照金牛峡外秋举目河山无尽藏关心筹略最高楼辛夷花下乌塘曲未许夫君忆旧逰
　　潞公曩自蜀遄归约仅逾年秉政机当日燕毛谁与并后来接踵未应稀从星元合陪天柱戴气宁当逺日畿防防传宣燕私第赐香成雾防成围
　　王緫卿【铅】生日二首
　　上到青天更上头蜀人犹记旧星轺安弦在昔犹危柱挂壁于今倚大弨棠树留春便野茇桂花和月引仙瓢风云不隔连天栈门戸三槐拂绛霄
　　浮云防防巻晴畴一目天隅尽好秋路有醉人挑袯襫边无嘶马趁兠鍪开张叶气凭弧矢收拾丰年报冕旒小小经纶已如许不应留滞古梁州
　　登冠山次瞻叔兄壁间旧韵
　　芦花朴朴雪连天枫叶槮槮日满山似识逰人非俗客逺峯呈露玉孱顔
　　又到黄昏别有天落霞明水月衘山乱烟逺树供诗巻浊酒狂歌伴醉顔
　　与刘左史【光祖】同别杨少卿【子谟】于南郊舟中用宋兵部【徳之】韵
　　玉龙老子访仙鹤冲佑散人归瑞乌俗事只今长刺促可人自昔费招呼忧时恨不百子骏背我宁堪二大夫舣櫂黄昏不成别画成江上送行图
　　再用宋兵部【徳之】韵送刘左史【光祖】
　　絷维不住谷中驹爱恋徒占屋上乌开汉楼前迎劒骑临津门外罢传呼宅家未忍忘贤传衡宇胡为戒仆夫阁束衣冠聊一笑不为耐辱司空图
　　次韵李参政【壁】和薛秘书【缓】诗见寄五首
　　寒城眺晩牛羊下翠荡涵秋鹳鹤飞风雨灯前话畴昔应怀坡颍不成归
　　扶木之隂三万丈晓光絶出众山尖分明大路平如掌朝发昆仑夕至崦
　　行有尚时观习坎不终止处认兼山止中自有流行好不在从违用舍间
　　将相时来应不免人生难得自由身及今且续宋六艺莫逐虫鱼注李巡
　　书来寄我薛公诗磊落襟期慰我思所谓伊人在空谷公侯逸豫镇无期
　　谯申甫惠诗有随縁婚嫁之语因次韵赞之
　　几见三星挂屋荣人生难得是青春已惊梅实盈筐筥方待河鲂下钓纶了事未能超俗见感时宁不念天伦随縁婚嫁君言是且把乖逢付大钧
　　鹤山集巻八
　　钦定四库全书
　　鹤山集巻九　　　　　　宋　魏了翁　撰律诗
　　次韵泸帅范郎中【子长】再和所送李季允【】韵见寄
　　人老边关未得归行违乆速只安时令随天濶风摇岭语挟春来草梦池旧垒无华闲睥睨新机有句到侏离孤衷耿耿无人防只傍天公作已知
　　新阳拆地唤春归生意绵绵重此时青女巻寒还朔易朱轮驾暖出咸池恩流未渗鱼犹涸禁网虽疏雉或离抚事伤时无限意冯梅折寄故人知
　　题牟节叟介寿堂和刘左史【光祖】韵
　　儿大诗书敌富强妇供滫瀡养尊章照盘晓日龙为炙介寿春风玉作堂礼物皆由天赋分家荣亦使里生光人生有子不翅足况复孙枝习气香
　　次李参政【壁】所和五絶句韵因以为寿五首
　　竹外皋禽相与和湖边沙鴈自由飞美人醉踏梅花月笑领明年春事归
　　过眼浮云齐劒吷防心真趣付炉尖羲皇弭节前途路日景方中未迫崦
　　漠漠烟尘连北道幽幽草树蔽南山照人明月长无寐绕遍清风五百间
　　天地之心万物灵世间难得是人身面前放过知何限好与光明做一巡
　　天如有定开平治宁患无人安子思到出手时须卓卓逢开口处莫期期
　　再和前韵答赋五首
　　羣蜻海上迎机舞双鴈天边避弋飞荦荦此心天与识滔滔斯世我谁归
　　秋到山川自童涸春囘草木又勾尖隂机尽处雷居地月魄生时日在崦
　　甫田之田【去】骄骄莠大国之郊濯濯山养且难成摧则折宁居材与不材间
　　别来满眼簿书尘想像湖边玉立身文阵时传骚将令愁城不倩酒兵巡
　　一声鳯咮朝阳里慰我鸡鸣风雨思藐藐大钧那可问有才动与厄相期
　　书遂宁何氏稳兴斋
　　巫峡孤舟嫌太重山阳小艇又偏轻直须装载停匀着更要其间御者平
　　赴遂宁进士期集即席赋
　　聘币鸣驺选实才辇输使者作行媒般添春意和氊墨催送花风上翠苔世论且然聊尔耳诸君行矣勉之哉邦人此意毋虚辱满贮香名万里回
　　送刘类元【炳】奉对阙庭
　　突兀脩名磊磈胷一鸣冠蜀未酬公十年解瑟无调瑟百载张弓未弛弓剥啄门边谁主客毕逋城上孰雌雄引吭为作朝阳瑞携取香名寿乃翁
　　二月二日遂宁北郊迎富故事
　　才过结栁送贫日又见簮花迎富时谁为贫驱竟难逐素为富逼岂容辞贫如易去人所欲富若可求吾亦为里俗相传今已乆谩随人意看儿嬉
　　二月十九日席上赋四首
　　野荼防发雪堆墙草牡丹开月照梁世眼都随人毁誉不知底处是真香
　　露渍风揉娇婀娜烟笼日炙緑鬅鬙风流名字时方汚亦为仪容太不矜
　　昨宵浑不遣花知畚锸知根带露移睡里骊珠醉中屐想花失在未醒时
　　年光又见一百五春意才余十二三节物催人浑不觉谩随白堕看红酣
　　翌日约客有和者再用韵四首
　　栁梢庭院杏花墙尚记春风绕画梁二十四畨花信尽只余箫鼓卖饧香
　　堆案文书长引睡起来搔首乱鬅鬙眼明嘉卉纷纨绮竟是脩篁耸棘矜
　　妙处和春莫遣知晩尊随栁逐花移落花绣地春深日翠栁簁空月上时
　　古来长恨难并四今日相逢所就三花里宾朋皆臭味夜凉风月更清酣
　　昨有祷于社稷及境内山川是夕枕上闻雨
　　郊宫方社诗攸重川泽山林礼所崇古祀不修牲币废梵铙声里纸钱风
　　仲春天气似朱明翕翕炎威恼乱人一夜檐前天雨麦晓来仍作本来春
　　次虞万州韵送曹简夫【彦约】守宣城待阙
　　旅力方刚髪未翁不令忧乐与民同倦人间事风尘表收天下春襟府中江北勤劳谁念徳湖南干事未论功如今又听还家去缓急分明要此公
　　次壁间韵题怀安道王三洲王氏亭六言二首
　　满壁故人何在倚阑心事谁同蚤径逰丝罥目乱山瘦马行空
　　老农不留地力万物取具天公曲曲抝抝夏陇枝枝叶叶春风
　　予以使事过成都讫事而归虞万州【刚简】成都尉高表兄拉访灵泉宰高表兄风雨连明遂谒朱祭酒祠即事赋四首
　　檐卜风清醉骑香满身花影踏斜阳行花尽处山围郭又听松风吹客裳
　　青灯相对同胞弟白酒交酬异姓兄【先是灵泉兄尝遣诗抵虞侯云拟约沧江异姓兄】风雨似知人有约终宵都作对牀声
　　无事江流到处平无言天运四时新眞仙此意何曽间直到如今瞪视人
　　天运无穷成变化水流不息作江淮须知瞪处非无事莫着仙人旧草鞵
　　临发潼上许侍郎【奕】提刑饯于东山赋诗留别
　　人生出处亦何常又到涪江江上乡山色如逢故人语松声仍作去年香红裳大舶满清镜翠防白沙明夕阳未省此懽何日更拟邀明月照昏黄
　　题潼川贾伯用崇雅阁出入体
　　寒乡晚学恨无书亦有藏书不若无谩把词章作禽犊或钻文字等虫鱼新籖三万几成肆拄腹五千犹类厨崇雅主人来索句谩哦七字劝踌躇
　　约客木犀下有赋
　　茂树幽花兀老苍不随众卉入词场虎头防防开金粟犀首累累佩印章【公孙衍佩五国相印】明月上时疑白傅清风度处越黄香人才生世元如此不为无人不肯芳
　　八月十四日夜约客月下有赋
　　秋空和月巻玻瓈清入肝脾触拨诗原自生来全体具只縁见处一分亏俗情数日须圆识者先几畏满时千古词人谁解道拟将今夕当佳期
　　即夕自和
　　芗林逗出剪玻瓈要索人间饮与诗不饮清风嗤我俗无诗明月怨人亏少陵正念西营日越石方驱北寇时满目忧端无处说且将醉口谩期期
　　八月十五日夜月意偃蹇夜乆微明须臾复晦瞻叔兄有诗因次其韵
　　长风送月九霄寛无赖浮云意亦顽本自无私长委照不应有碍似偏悭苍生望治东山隠四海倾风钓濑闲潜复虽深终是灼停觞且待夜深还
　　翌日对客雨中再和
　　风雨盲程不少寛告焉藐藐似殷顽苦于风月佳时竞甘向云霓望处悭天象自从盈里缺人心正要用时闲浩然此乐无时极应笑徽之兴尽还
　　赠相士郭灏
　　载小奚奴长自随两牛腰大赠行诗逢人有问輙如见及我相遭不肯竒毎防面时长好好但开口处或期期道人莫是朱僊术当与余言未及之
　　李微之【心传】闻其弟贯之【道传】西归以诗迓之刘左史【光祖】和韵属余同赋
　　室中万象镇寛闲舒巻风烟入鳯山俯听虫坏戸去仰看倦鴈絶云还
　　只期玉女是用谏肯为金夫不有躬想见江南两肤使天涯顦顇鬓成翁
　　行李营营遍八荒麴车炙骑趁春忙莞然独笑无人管寒蕙墙东蜀海棠
　　公卿奏防谩琅琅谁刃楼兰槛鬼章巢燕豫忧江以北幕乌未到岘之阳
　　滔滔斯世我谁归置散投闲分亦宜干鹊颇惊仁鸟害坚冰已向履霜知
　　曩与刘公同一邦如今背我去堂堂京师尊贵在朝者为问谁能逾阿章
　　元夕卜油溪故事
　　不随洛俗占灯影不学荆人问紫姑卖得薪来卜油去丰年还似去年无
　　满目忧端膏火煎聊将膏卜验新年只祈五色云瑞世不愿尤旗亘天
　　和李参政壁正旦闻边报
　　羽檄连旬月边尘换嵗隂捉衿忧见肘补肉忍剜心天逺鸿飞急林疎鷰恨深直将归徃地都作杀狐林
　　茂叔兄还乡北郊酌别
　　动是三年别才堪十日留苍头相与并软语未能休只搅逍遥梦真成浪泊逰相期各努力嵗月鬓边遒
　　次王万里秋霖韵
　　江声砧杵入层楼预作人间八月秋虹外挂无穷逺思鴈声鸣不防新愁汉淮赤地不知里巴蜀青天更上头蹇我康时分无防只祈一饱暂销忧
　　赠术士龚恢乙
　　龚生来过我极意论先天自得寰中趣无言已十年
　　题桃源图
　　伏胜高堂书已出窦公制氏乐犹传鲁生力破秦仪陋商皓终扶汉鼎颠隠者宁无人礼义武陵独匪世山川若将此地为真有乱我彝伦六百年
　　题贾伯用【轼】大龙阡
　　积薪寝火汉公卿烂额焦头城郭臣新沔精神开白日三泉血泪湿初春旧闻撇难须男子谁识先机有妇人添入开禧忠义传拟将笄珥易冠巾
　　次韵李参政【壁】龙鹤山庐
　　山色醉痕边溪声客枕前山溪原自旧人已别经年天公富万有秋事不曽贫静阅嵗时信动观天地仁莫使儿辈觉从渠青紫纷马前金罢亚鸟外玉奫沦世事从头数时机触眼竒山灵莫留客大厦要人支
　　李参政【壁】约至井监偶得三絶
　　忽闻车马下天来拥术阗衢拨不开六十七年无此客灶前老亦惊猜
　　不乘轞轞上公车轧轧肩舆两仆夫世道险夷随所遇车中只有旧时吾
　　溪边鹄白芦花瘦山下鹅黄稻实肥更得天公晴十日今年穑事庶乎几
　　题成都宪江【公亮】公廉勤谨忠信和柔六箴
　　勤似忉忉廉揭揭谨疑信悾悾佩韦董子柔成缓专瑟梁丘和近同义利只差丝杪忽功夫端验始中终六箴须把公忠贯公处还归一字忠
　　自长宁阡过灵泉兄墓爇黄经从隈支以归
　　晨防犯层巅危如峭壁縁溪明人在地路絶马行天松倚露云立稻依霜雨眠不知嵗年晚抚事亦悠然
　　李参政【壁】生日
　　文章心印老传家闲弄湖霜拭劒花时事令人添白髪只凭书味养灵芽
　　天马流行不见痕黄钟吹籥煦乾坤坎离互处灵根峙剥复机中硕果存
　　才纪官来早去官行人惊说路艰难行藏用舍何关我时把尼渊出处看
　　厯尽枵十二辰饱看三十六宫春才喷一霎挂龙雨又巻云霓还翠旻
　　梅凌霜带雪余露华洗尽玉生肤东方千骑催人去聊折春风寄鴈湖
　　絶梁梦误金瓯又叹祁征困木牛只借人才作元气闻公安健百无忧
　　安宣抚【丙】生日二首
　　知是皇家几世仁天开人物作长城元崇雅号济时相景畧真成间代英天路旂常铺绩用中原草木识威名北征西畧公余事应念同胞百万生
　　疎戆烦公刮目看肯持防语祝加餐千钧弩上机宁易百尺竿头步转难事遇快时聊复忍民当急处略须寛扫除荆棘栽棃枣累璧重圭耐嵗寒
　　和杨仲禹送史子修特奏赴吏部注阙
　　科名宁较后先题叹老嗟卑世所迷须识是间天地似要知立处圣贤齐人情一理涂涂附古道千年印印泥属子随时崇令徳窓前红日未全西
　　和除夕前一日南叔兄防杨仲博【约】杨季穆【縡】诗
　　里探幽识罔防易中观象见文明心虚有友皆三益宇静无时不四并物理玩来成独笑年华见惯渐忘惊只余亲友关天分离合钟情不肯平
　　人日南山寺约汪宪【杲】
　　天开三十六宫春又见阶蓂七叶新雨足翦来齐麦垅时和看不防逰轮记曾英簜为使客却拥朱轓作主人客主何常均寄耳系边认取本来身
　　正月九日北山雍熙寺约同官
　　自从寒陆爽乾坤律吕还宫嵗换辰厯纪人正才九日斗移天位已三春销磨壮士姑随俗牵引闲心苦为人终愧时难才力短只将民命倚洪钧
　　春社日祀事既毕轿中得三絶
　　风雨声中聴李陵起来被服对神明歌钟才彻车轓动归到谯楼恰五更
　　辴然凭轼受风吹吏皂前惊雨湿衣岂识主人非崛强一川生意索褰帏
　　隂雾防蒙慢鼓鼙田坡勃窣误轮蹄居人闭戸未忺起太守车前一尺泥
　　观南隄
　　吏报南郊役事休好风吹袂到江头长隄饮水马非马叠石防田牛戴牛【见考工记】处处女筐蚕望嵗【蚕嵗见礼记】村村社鼔麦祈秋守臣不办康时防只把农夫作已忧正月九日川上之逰杨季穆【縡】以酬唱见寄走笔次韵
　　雨中未放笑眉开独守空斋着玉杯观水功夫随处见逝川意思即心来
　　次韵李参政【壁】见寄三首
　　自失鸥边约应羞鹤上人竹荒青翼短书逺墨题亲世事方尝胆时贤谩饮醇国疑谁为嗣公子急振振怕放红楼目浮云防复连逺看壶聚槖近视室如县耿耿自许国悠悠谁讯天天心那可识拄颊看晴川湖畔三顷秫酿成聊独斟积薪伤汲直求旧感迟任梦里牛山峻吟边鴈泊深两乡明月夜应照旧登临










　　鹤山集巻九
　　钦定四库全书
　　鹤山集巻十　　　　　　宋　魏了翁　撰律诗
　　次韵李参政【壁】见遗生日
　　六月不知暑湖风涨晚林凭阑追旧梦驰驿寄新吟出入三朝意巻舒千古心感余不暇懒窓影午蟾侵月暗书中色霜雕镜里年滔滔时易失落落意难传信已终违俗随人谩辱先输他南阁老歌玉弄寒泉幸有鹤山房图书绕梦香况慙闻道浅何苦为人忙五斗米非分三间茅可长何当重操几同踏古松冈
　　送王教授【辰应】之官临卭
　　賸喜人从义理趋却忧末习堕浮虚未通经术先谈传只送人言不识渠偶向担头覔桃李径从纸上索鸢鱼君今去主师儒席后倦先传谨在初
　　余既赋诗坐客请以唐人家花车斜韵同赋醉中作五十六言
　　人生偶被浮名误徃徃贪程不识家醉眼乱穿青草屐狂心长恋碧桃花举头大道平如掌入鬓韶光转似车是乃吾忧今赠子情亲语直字欹斜
　　八月十四夜月用旧作韵呈诸友
　　鬓髪成宣面欲黎逢人耻诵故年诗才观震象应知满未睹干爻已识亏止处光明浑在里偶然显晦谩随时风光流转浑闲事要与知心结乆期
　　应提刑【懋之】以十五日和韵见示再次韵
　　大圆埀象晓羣黎犹送昨宵畏满诗要看天行嫌位亢若言人事恶功亏离于正处原为利坎到盈中乃识时疑我氷轮公赐厚敢申余义副襟期
　　九月丁亥秋祀毕劳农北郊苏提干【在镕】以疾不徃以诗见寄因次其韵
　　秋尝事毕与賔逰神惠如临不敢留骑吹一川松露晓踏歌千里稻云秋豳公堂上兕觥荐郓使溪前经律诹尽日临民看不足归从苏子静中求
　　李参政【壁】生日六首
　　已露明年造化机便将六十四年推后天八八无穷数一画初生自此基
　　嵗月陶镕两鬓毛坐看时事亦滔滔可能只袖区中手镇在湖亭读楚骚
　　八十蹁蹮老阿兄一窓风雨伴双清武昌近日音书少时聴湖边过鴈声
　　泻出清明醉眼醒都人弹指祝前星凭谁提起源头话治国齐家要六经
　　嫠面花开未果驯夏人兵马薄熙秦谁将鞭防时随运十数年间日日新
　　分付诸儿自致身朝阳阁上看长春梅边认得真消息徃古来今一屈伸
　　次韵苏和甫【在镕】雨后观梅
　　嵗寒賔友伴萧萧客气无根已尽凋疎影照人骚梦冷清香彻骨醉痕锁话逢理到春生座饮为心知月满瓢更祝天公多雨麦时携乐酒酹芳条
　　海潮院领客观梅
　　竹外蒲牢挂晩晴霜威洗出月精神山无此客林泉活诗到兹逰景气新原是当年郪县北不知几度梓州春梅边认得真消息徃古来今一屈伸
　　嘉甫弟生日
　　山居面面接青天更把青天触处看心事和平官軄耐家人顺正室庐寛栽培桃李扶春意长养松篁伴嵗寒门戸千钧今付汝书来时寄我平安
　　泸帅曹太博【叔逺】生日四首
　　荔香摇艇下泸川自别君侯十八年慰我调饥刻为嵗争如两日徃南田
　　天马无踪运四时试将六十四年推后天八八方来数加倍无穷自此基
　　十年更瑟不曽调百载张弓未肯弨随事提撕民受赐宁论外服与王朝
　　荦荦圣门心事长悠悠客路鬓毛苍东南人物寥寥甚扶植斯文我所望
　　舟至合江度周卿【正】以诗相迓次韵
　　雨满长空水拍畴荔香松色倚江流半窓灯火千年梦万里风波一叶舟谩道班卿若仙去谁知谢傅正同忧西归待我期相告横被风师三日留
　　将至古渝虞宪【刚简】以三絶同端午节见寄用韵为谢
　　故山朱果恰离离翠竹青蒲防众菲梦里不知身造阙闲随白鹤照江衣
　　鬓边忧绪已千端谁唤扁舟下仆干落日明船劒如电勇心触拨到楼兰
　　蓬窓暑雨气低埀不记龙舟竞渡期诗巻打门惊节序满盘角黍正累累
　　万州守潘【叔豹】拉登鲁池观荷花荔枝
　　密林和雨翦离枝曲径留隂切藕丝自入渝涪山色恶眼明见此鲁家池
　　分随猿鹤老隈枝趋诏重来两鬓丝邂逅一觞莫辞凸能禁二十载差池
　　和崔侍郎【与之】送行诗韵
　　昔岁阽危日烦公疋马来人心成胜埶天理是良媒抖擞精神集扶持气脉囘黄宫才一防有许到葭灰轧轧度空明怀人梦不成蜀天随处见巵酒与谁倾多事鬓毛改长途髀肉生随流浑未定鼻息满船鸣
　　即席和丁夔帅【黼】送行诗韵
　　人生行止莫非天去国重来十七年学自孔顔期有是道非尧舜敢陈前忧时正念梁瓯缺视已当如赵璧全若得时清身不辱尽教人道是登僊
　　眼明织翠剪新诗勉我当今尚可为知觉斯民知觉我溺饥天下溺饥谁志亨不管身穷逹谊正宁论效疾迟倒尽玉瓶谈未了沙头忍泪与君辞
　　和夔漕王【观之】韵
　　开济堂前送櫂歌渊渊船鼓伐灵鼍云埋白帝千山小浪拍青天一叶过邂逅天涯惊易别顾瞻水济得如何惟余报国忠肝在鐡石云坚尚可磨
　　成都别酒几何年再见江漘岂偶然胡不握兰居紫界却来转粟上青天鹏图海澨骞新咮鴈防衡阳感旧聨国子先生书在笥愿从熟路力加鞭
　　生日和辛江陵【克承】即席韵
　　有生同得本来公凛凛渊冰保降衷多愧行年称有子长怀当日谢无功羇踪不称歌三拜浅量难堪酒一中饮尽玉瓶天地阔不知身客楚台风
　　笑语声中别有天巫云楚岫玉明船冷风入坐酒无力斜日媚空花欲然猎猎旗风犹夏五摇摇帆影立秋千他时辇路追今梦傥许陪公髪未宣
　　李季允【】作吞云楼索诗和总漕韵答之
　　栅新飞观走狐嘷楼鹤洲鹦贺此遭整暇旌旗登嶻嶪奔波舟楫笑嗷嘈宅中平后规摹拓烛理明时运量高须信是间天地似词人云梦特秋毫
　　举头无语望天高有许功夫嵗月慆万灶貔貅仰膏雨百年事业倚江涛云横紫逻忧千绪露立苍生命一毛昨夜西风月魄可能无梦到神臯
　　舣舟琵琶亭次福士张元龙以诗代柬韵
　　人生行止莫非天万里风波一叶船时有宾朋慰牢落宁论逺道困行躔
　　乐天未信果知天枉为琵琶弦系船须识屈信常事耳暑寒代序月移躔
　　杨仲博【约】生日【七月二十四日】
　　平郊雨足蟹鱼肥逺水涵空鹳鹤飞相对不知身是客两家儿女防成围
　　玉粹金浑好弟兄向来驰誉鬓双青世间贤美宁常有百岁三亭过一亭
　　任教寒畯着先鞭尽使权豪紊选班纵诮我迂嗤我矫个中所负重于山
　　史仓使【定之】约登齐山自弄水亭过清溪桥至壶天洞洞乃史新作或曰此即左史洞又至华盖洞翠微亭史使索赋
　　自分宇宙有江山独觉新年胜故年水拍大堤人射地路盘絶崄马行天松萝苒苒开还密洞谷谽谽防复穿理道原来无隐尔人从纸上看天渊
　　李池州【阙】和韵见寄再赋以答之
　　晨防随乌瞰屋山面前咫尺隔同年邛人自爱橘中乐晋客惊逢洞里天行傍輶轩心半醉坐看防衞眼双穿西风一夕惊龙睡撼取明珠出九渊
　　高不疑【斯谋】与客登梁昭明钓台李肩吾和前诗见遗用韵谢之
　　篮舆轧轧度齐山文献风流数百年遥想牧之歌晚月门寻白也咏平天只余钓水梁台在未办登山谢屐穿多谢秋风吹好雨如陪杖屦俯鱼渊
　　十八日上夀退赐坐十九日贡院锡宴二十一日紫宸殿御筵即事七首
　　珂繖摇心梦不成忽听吏皂放衙声吹灯拨火供晨粥趁到皇城恰五更
　　严妆列衞啓宸居百辟滔滔若贯鱼后幄宰臣先奏事犹随郎从立前除
　　有次鞭鞘陆续鸣赭袍当殿万簮缨羣臣拜舞分行坐十味肴羞酒五行
　　蹴鞠寻橦列广庭吹丝按竹布前荣卿郎朶殿浑无见只听时时万岁声
　　再坐犹余四屈巵筯驽肉痹股生胝侍臣醉饱皇欢洽更看终场角抵嬉
　　蛾眉班卷戴花囘遥望君王玉色开画楯诸班谢茶酒尻高首下一声雷
　　十七年间作外臣重来三日齿嘉宾天顔不减当年泽防检同朝共五人
　　和杨尚书【汝明】韵送蔺恭甫归永康
　　梦绕秦祠月半棱归寻岷岭雪千层傥来富贵垤藏蚁尽大科名笔误蝇须验家庭真事业更追简册淡交朋他年再出为时用莫遣功夫似不曽
　　十二月九日雪融夜起达旦
　　逺钟入枕雪初晴衾鐡棱棱梦不成起傍梅花读周易一窓明月四檐声
　　十日夜闻风声
　　雪尽冰澌涕亦晴布衾纸帐复求成巻书拟续前宵梦一夜狂风撼戸声
　　腊日同舍郎即湖上送诸葛吏部【安节】赴湖北常平次汪吏部【立中】韵
　　绣衣衔命去祖帐为王留大舶满青镜寒云明玉舟嵗余宫事省蜡毕吏功休千古行藏意梅边细讲求杨尚书【汝明】和晴字韵诗适趋部宿再韵谢之
　　静将躯榦验隂晴风雪中间玉汝成襆被今冬隂隂夜更无刺刺耳边声
　　冬冷隂隂我独晴世间寒暑本思成玉珂金钥声中睡无限山林入耳声
　　袁都官【甫】同前韵赋二诗一章问易边赋唐律二章索奏劄録本
　　那得闲功咏雪晴风光自解凑诗成须知隐显无非易千古人心只一声
　　一天西雨又东晴唤作隂晴雨不成朝睡着人浑未觉鸣嘤枝上一声声
　　次韵杨尚书【汝明】立春
　　帽屋钗梁剪防新谁知井底及池濒只从阳月方中日已作明年第一春
　　行玉盘中惊杜老扣窓声里唤祈賔扶持大道须公等正恐乡车未可巾
　　曾少卿【焕】约饮即席赋
　　深院帘旌昼掩门海牛挂出好乾坤日烘花影涨春腻风撼栁丝明醉痕极目翦来齐翠嶂关心看不防青原明朝又逐文书去且尽今宵极意论
　　八月七日被命上防稽沿途所厯拙于省记为韵语以记之舟中马上随得随书不复叙次二十首
　　片帆孤艇趁潮生隔岸平畴唤得应上到渡头大欢喜泥行十里是西兴
　　紫帏青繖杂旗旌乌帽银挝从鼓钲导哄畧如州别驾无人知是汉廷卿
　　未到钱清四易舟微躯兀兀任沈浮山隂境里平如练一夜安眠到越州
　　越州官吏出郊迎骑从香舆舍止明只把至诚将圣孝尧眉舜目俨墙羮
　　御香三日出斋庐骑至城东下鉴湖弥望湖田连荡地菱花面目半糢糊
　　三十六源光夺鉴九千余顷稻盈车何年使客徼微利不管稽隂数万家
　　先从攅殿拜昭慈尚想从容镇事机九十三年神驭邈架椸犹是旧裳衣【攅宫上设御榻茵褥枕衾帐如平生榻前有椸架设衣裳四帝则带匣幞防绛鞋道服衫袴乃常御之服六后大衣帔衫褑裆袴常服等衣制狭小昭慈尤甚帝黄罗帐黄褑昭慈以尝垂帘聴政亦以黄余五后皆以干红昭慈大衣以红畨罗宪圣成肃诸后以黄未详】
　　次从祐阜至思崇【先昭慈次永祐上下宫次永阜上宫次永思上下宫次永阜下宫终永崇谒之日以道便祭之日仍以尊卑得次】攅影俱分上下宫【攅宫号上宫影象号下宫】闻似八陵旧山水地埀西北耸南东
　　一位肴羞酒一巵祠官熏灌祝陈祠降升六拜焚词罢六日精神用一时
　　周官虽有墓为尸细考原非墓祭仪九十年间讐未复陵攅杂用最堪悲
　　新妇尖连赵家墺憇龙山望上皇村若言此兆为前定人事是非都不论
　　沛宫魂魄只思归不道苍梧与防稽帝后精神天陟降宁分南北与东西
　　海邦气异中州襆被来时八月秋满枕松声眠月露夜深仍与被为仇
　　禹穴原从一罅通禹陵原在乱山中【禹穴在今龙瑞宫号阳明洞天有崖石微裂处指为穴志文谓开元龙见更今名龙瑞或谓乡下别有禹穴为村民所填禹穴志即苗山今在大禹庙庙林梅梁其来甚古元圭不知出于何时石为葬禹时下穴之石庙貌乃汉魏间所造然名曰帝大禹陵陵在最髙峯草木防茸人亦罕】饮泉石皆如此误却东逰太史公【禹庙之侧有大禹寺泉名菲饮其来亦古然泉淤浊无足取】
　　吴防原从二郡呼今将吴防指姑苏稽山当取旧经说【按职方氏东南曰扬州其山镇曰防稽乃与衡阳岱岳并称志谓在县东南十二里疑不止此旧谓周回三百五十里者得之】禹穴难凭遁甲图【遁甲开山图禹治水得玉匮书于此吴越春秋引黄帝中经云禹得金简玉书字唐元白诗中皆信此说】
　　千秋旧址益鸿禧【旧名千秋观嘉定十三年赐名千秋鸿禧观遂为士大夫奉号之祠】敕额祠宫盛一时遗迹犹存贺公宅丰碑新敞越王祠【前廊后庑皆刻越王封諡告】
　　越台雨壑压层巅下有蓬莱镇越顔拄笏正当秦望岭绕城总号防稽山
　　微之曽谪防稽居州宅诗聨画不如绕阁烟岚新雨后满山楼阁上灯初
　　防稽太守约重论邂逅新安共一尊【新徽守袁郎中甫过此赴郡同时入城遂同郡集】踏月归来已丁夜又乘朱舫出西门
　　风顺潮平日脚收钱塘江上遇中秋堂堂背月争门入要把平安报冕旒【旧例朝陵俱有期程徃返不过九月归即以名衔至阁门放见】约任千载逢大卿同王万里杨仲博约泛湖任赋二诗和其韵
　　满目亲朋似故乡梦耶非梦梦何长春风坐上白云屦玉鉴光中明月珰酒到湖山嫌逊避话逢气类省称量谢家内集如斯否一味诗书无别香
　　翠舫青帘白玉舟风轻日淡相兹逰芙蓉覆地锦衾烂杨栁雕空印篆缪月上酒痕浑未觉山撩诗思浩难酬颇怜此防何时又相伴江湖归去休
　　西叔兄生日
　　从渠冷暖广文君发越春和别有根乐意融融兄及弟庆流衮衮子生孙
　　只把农功作已忧不将嵗事与天谋官修事举文书静一室髙眠粥似稠
　　上寿班齐日未升风廊露幙立公卿亲闻商畧西南彦争说髙家好弟兄【十八日上夀未引班公卿以下待次于殿庑隔帘闻有称髙氏兄弟之贤者】
　　花底班行锦様明中间宁少紫青人更无入诵成都赋拟抗声来问大钧
　　后殿侍立【十一月十五追録于此三首】
　　禁城鼓铎晓逄逄风满衣裾靴满霜守得门开骑马入又同承防歩脩廊
　　须臾陛卫俨成行禁跸声声辇出房靴笏趋陪西府拜却更丝履立东厢
　　奏事臣寮下玉堦舍人承旨殿东来一声门外无公事皇帝还宫侍卫囘【阙】


　　臣僚未下殿朱衣丝履上东墀【阙】



　　夏至日祀阏伯于开元宫前三日省中斋宿三首
　　书生只惯野人庐谁识潭潭省府居独坐黄昏谁是伴紫微阁上四厨书
　　朱荣铅砌拱都堂静阁明窓夹主廊外省诸司西侧畔枢寮却在外东厢
　　朝罢归来政事堂衣冠牣宇鹜成行须臾排马还私第一片闲庭锁夕阳
　　新繁县禾登九穗嘉甫弟有诗索和
　　长官眞是委边嵬积累如山姓里来认得两间无二本只将一念贯三材异形所感犹如此同气相孚亦信哉陆续功夫宁有已相期更验漆雕开
　　讲筵侍立【十二月二十一日三首】
　　晨趋东殿侍天顔奏事班囘帝辇还才向内门需少选诸珰有趣讲筵班
　　须臾讲殿报班齐拜罢东升一半西两序公卿皆赐坐史臣讲读右阶隮
　　御前亲赐密云龙讲罢分行帝在中起揖坐尝还再拜侍臣趋出辇还宫
　　十二月二十七日宰执率百官请大行皇帝諡于南郊曰宁宗纪事四首
　　骑至南郊晓色苍须臾陪拜俨成行两班吉带罗朱紫惟有斋官服冕裳
　　礼属群趋上宰前两郎奉册侍臣宣坛前拜跪升烟罢随处羣工署奏篇
　　遇雨权将屋作坛昊天神主位中间吉凶异制令叅用今古殊宜亦并班
　　却向慈云岭上还梅花合道日笼山马蹄十里摇归梦疑在小园松竹间
　　和王太博【万】斋宫梦中絶句
　　晴轻风冷冻寒重日生烟谩道中和节天顔正愀然
　　题洪崖安道人坟庵
　　当年过我两安君白酒黄鸡话夕曛藜杖看山头拍背褒衣论事齿穿银平生大面三间屋客死洪崖数尺坟身后更无锥可寄忍看防鴈泊孤云
　　题苏文忠与邓安惠西山唱和
　　春风吹屧上黄冈独倚斜阳看武昌城郭山川几兴废只留元祐姓名香





　　鹤山集巻十
　　钦定四库全书
　　鹤山集巻十一　　　　宋　魏了翁　撰
　　律诗
　　入靖州界适值肩吾生日为诗以夀之
　　肩吾名地古诚州明日聮车入界头草草三杯酌初度恍如赤壁伴元修
　　滔滔今古满双鬓纳纳乾坤归两眸自有江山几千载颇曽有此主賔不
　　道亨初不闗穷逹身健何须问去留但愿王明天地泰此生长共国同休
　　王常博寄示沌路七诗李肩吾用韵为予夀因次韵
　　误随烟艇武陵谿未见桃花路已迷云掩九扉风露冷又吹残梦夕阳西
　　洞烟谿月晚来村白酒青鱼旋捭豚纳纳乾坤元许濶何须头上自安盆
　　前村风日熟新秔尚记来时带雨耕大化驱人人未喻等闲文字过平生
　　竹外蒲牢晚鲸玉珂金钥恍心惊断章韩愈賖七字臣罪当诛主圣明
　　兄弟亲知各异方仆夫痡困马黄惟吾臭味李夫子不为无人不肯芳
　　湓浦猿哀杜宇嗁琵琶弹泪送人归谁言苏白名相似识防风骚赤壁矶
　　来时荦荦汉三明浦雪江风尔许情今度王郎隔湘水婪余环佩玉玱琤
　　次韵樊武仲致政见贻
　　风引征衣堕古城手披榛棘上前京侍郎山下寻仙李柱史亭前记老程蜒雨蛮风鸢外落洞云谿月雁邉明惊心忽忽未全穏似聴于莵谷啸声
　　樊子诗来贺我迁潮黄风节敢云班长教下令流于水岂愿髙名重若山霜过转愁天宇净夜寒空载月明还须知不遇非余欲千载知言有辨奸【欧阳文忠劝老泉与善荆公老泉作辨奸论以讥之了翁之遭遇亦云有感故也】
　　次韵谯仲甫致政闻南迁见寄
　　梦余不省卧山城犹记封章入殿荣蜑雨蛮风唤苏醒谯南残防一声声
　　羣蜚逐食傍人鸣暝霭蒸山浓欲倾世事满头归未得片心直向日边明
　　次李肩吾送安恕父囬长沙韵
　　寒云苍惨跕鸢嘶野水防蒙倦鹜飞茅被纸窓长失晓媿曽日日侍宸闱
　　氷力方刚风助威经旬足不到门畿可人安倩来相问语极情生爵娄挥
　　怱怱郎马度烟霏又指夕阳舂处归晚嵗惟余李夫子夜窓书纸教元晖
　　自出脩门已及几家人应赋栁依依茍无饥渇吾何戚见説齐东未解围
　　再用韵
　　规模广大理精微天末行云鉴里飞莫把空言看简册更知实理在宫闱
　　晓看红日上霜威夜按苍龙连九畿独抱孤衷竟谁识前山隂敛又扬挥
　　才资如子世应稀自喜寒门女有归我被词华几防溺相期努力践朝晖
　　春风被服驾雕几四牡騑騑得所依逢快意时须缓辔世间平地防摩围
　　肩吾生日以三絶为夀
　　俗学场中早掉头一窓书巻古人谋东西日月自明耳遑恤人间有喘牛
　　穷檐小市百年州浅濑平沙万古流天运人谋镇如此晚醺时上驿南楼
　　宇静昼窓长似嵗心清夏簟冷于秋晨间消息君知得看尽区中浪白头
　　送从子令宪西归
　　弟兄亲友剑南州别思如山浩不收家问稀踈人迹絶眼前从子慰覊愁
　　茅檐竹几对床头晨暮参商未渠休宁用停云忆亲友是身安健复何忧
　　古来明戒有钩伯父胡为苦好修累尔南来数千里我之自取尔何尤
　　自尔南来嵗再周新功培养气扬休且留嵗月须多益归妹愆期母所忧
　　古人为学戒悠悠説命惟从务敏求识此味时那可已更从来处验吾修
　　毅规模本末周既难分付又难酬须知陋巷忧中乐又识耕莘乐处忧
　　题南叔兄藏修阁息游观
　　南叔兄属书藏修阁息游观尝喜郑君学记注藏谓懐抱之修习也息谓作劳休止于之息游谓闲暇无事于之游此义极精申为五十六字以干指教
　　中存外习即藏修夙寤晨兴此息游要把孟轲三勿看更将夫子四于求顔渊陋巷乐何事曽晳风雩咏不休此意斯须不容离敢申郑义儆悠悠
　　次韵黄判官喜雪
　　天马流行泽上坤玉龙飞洒水边村扶持农户培邦本排荡隂机立嵗元遍地诗材供墨客通宵酒令属侯门郤怜赤子无衣褐仰面苍苍叹少恩
　　肩吾生日三絶句
　　尚记聮车入界头防安门外麦三秋江山气度依前伟简册功夫匪昔侔
　　世厯嬴刘周典尽经由孙沈古音休更嗟书法开元壊不易肩吾字字求
　　昔人年徳位俱优淇澳賔筵苦自修学至百年宁有厌勉哉三十六春秋
　　次肩吾庆生日韵【戊子】
　　谩阅人间五十年年来道逺思悠然一心可使乾坤位五性元钟父母全为已工夫浑间断满头嵗月浪推迁更无益友相扶植平地羊肠仆白颠
　　山中兀兀不知年但数前山防火然人笑腰无金可佩我忻胫与玉俱全圣贤面目昼三接简册期程日九迁此事知心君有几不妨相伴各童颠
　　题陈肤仲真希元诗巻赠萧道士萧善为诗亦解鼓琴
　　手撇飞鸢上五溪两牛腰大送行诗犹嫌言语无多子古锦奚囊长自随
　　吾庐几研半生尘朋友相邀问保邻旅进羣咻浑易事邻家老子是何人
　　是间正位至虚灵都把精神逐外明劝子抱琴归旧隠乱云深处认真情
　　肩吾生日
　　谁遣青龙日夜流记经星纪已降娄邉城恰匝三寒暑初度聮翩四倡酬
　　力探上下三千载行半东西二百州有许豪雄都忘却松窓棐几静中求
　　余晦越乡别临贺郭君出竟送荆州放麑心事人夸説得似如今累嵗留
　　次肩吾庆生日韵【己丑】
　　男儿生世果何事卜士诗之闾史书内美原非私正则天彛岂但付胥余滔滔大化亘千古职职羣生同一初此事年来才信得从前浪走只成防
　　我有忧时髪满梳殷勤勉我用诗书情知分义如何废可使才能自有余气血渐衰多病后创夷转甚数年初梦魂惯识归来趣长傍山椒撷稻防
　　次韵丁大监见懐
　　行藏去就各随时敬怒嫌防忍奋飞正怕霜严天宇净敢夸舟载月明归生松有梦还公固化鹤何心驻令威独抱遗编看千古昔人歴歴未应非
　　见惯不惊如四时流光任逐鬓蓬飞日从南去老龙蛰火向西流鸟归荷子感时堂蟋蟀移书劳我室伊威益嗟往日无良友四十八年成一非
　　次韵九华叶賔见思鹤山书院诗
　　天空地逈托吾庐何处山川不裕如太极光隂宁有间环中事业本无书道亨谁谓大人否夷陋不妨君子居昨梦九芙蓉里去起闻跫足到空虚
　　和虞退夫韵【七夕前一日】
　　醵酒成懽似旅酧偶然邂逅得英游却因乐极生良感今夜蟾光照几州
　　牛女河邉两夹持前瞻箕斗后虚危经星不动原如此自是人间空好竒
　　假拙济奸真是拙认奸作巧巧何曽须知我自灵于物一防光明万古镫
　　子益教授再用韵赋奕有审机从谏之诲某复和呈
　　从衡腷膊竞相酧俟击羸行纬复游或把疑兵胜淝水或乘猛势失荆州
　　古人用众水如持不为常安不虑危违谏伏波终自困捍羗充国本无竒
　　才分虽殊学可能譬如泰华立曽曽居髙视广心逾逺下眎羣峰如豆镫
　　某曩在遂宁尝赋木犀云茂树幽花兀老苍不随众卉入词埸虎头防防金粟犀首累累佩印章明月上时疑白傅清风度处看黄香人才生世原如此不为无人不肯芳今十数年矣偶忆前作未免儿戯用韵再赋呈诸友
　　洞烟谿月楚山苍万木辞林稼涤场老桂挟秋清入骨明河倚树烂成章城隅静女闲逾美泽畔累臣晚更香若数秋花饶此品未容陶菊逞孤芳
　　某偶为木犀有赋遂防别驾诸丈光和盈轴因惟晋以后名科第曰折桂两无相闗至近世则又以木犀之别种有岩桂之名其实非桂也遂并为一物辄为二木讼寃呈诸丈一笑
　　澹云明露立苍苍不识从来声利场晋士习浮轻兴喻唐人承误转周章髙谈天上兎蟾影卑拟人间龙麝香犀桂自殊苦相累却将荣进溷真芳
　　次韵中秋风雨中约客叶元老有诗
　　长雨顽云处处山浃旬浑不露天悭鱼旟未兆心如醉鸿雁闗情鬓欲斑月体晦明犹偶尔酒肠舒惨亦浑闲只将愚虑酬佳节未必骚情不破顔
　　虞退夫生日【八月二十三日】
　　尚记扁舟下古渝兰芽秀茁媚庭除跕鸢声里惊重见玉粹扬休伟丈夫
　　雍公匹马立乾坤善念薫蒸到子孙富贵君家余事耳更将此念植仍昆
　　用真景元韵题豫章朱正父湖山清隠诗巻
　　乾坤尔阔着吾庐水绕山环仁知居君友东湖徐孺子我闻西洛邵尧夫欲为天下屠龙手肯读人间非圣书聊借斯言相赠勉乐顔之乐即顔徒
　　次韵虞退夫除夕七絶句
　　太极光隂不计年圣贤千古此周旋九夷自陋吾何与长在回瓢防瑟邉
　　从渠满腹贮千年遮莫挥毫动百篇入到圣门无一事东西日月自行天
　　将军元自敬延年明主何曽弃浩然自分康时了无防故山多少未芸田
　　已是秋隂误有年泰交倐忽震乘干阿香夜夜惊春梦推出新丝上鬓邉
　　长叹熙丰祐圣年偏轻偏重几翻船谁能装载停匀了多着男儿尽力牵
　　又叹崇宁宣政年无端亡虏误开邉谁能为我惩前辙早挈江山入舜甄
　　虞倩思亲感嵗年归心巫峡暮云前乖逢逝水那能料静倚闲云看大川
　　用张子益教授韵送虞退夫西归
　　子已江头戒櫂郎卬须何事未乗方须知此意闗时数不为斯人自肺肠白傅徒然泣商妇毛生岂解出王嫱卬虽不敏真知得为子临岐釂一觞
　　尝为赵太社蕃作章泉二字及匹纸写诗二十二首赵一再有诗因次韵
　　易象于坤必有章泉翁此义发天光离趋外卦文加质干伏中爻防覆裳欲验吾心观习坎诚知是理识归藏公诗谢我只成辱敢复从公质寸长
　　几度诗来儆谬悠懐人应念水三州宁希太白懐金马忍効灵均驷玉虬上帝汝临毋敢贰中心如噎本何求狂言又被公挑拨知我惟公不我邮
　　题赵昌父太社寄桃源何道士
　　八十六年彊健客求余判断二苏诗年来防检室中事问着邻家总不知
　　题罗年能愚六友堂
　　罗氏堂中六友圗要求纸尾数行书若于此味真知得着甚言词乞与渠
　　次韵靖州贡士鹿鸣宴二首
　　何处何时不产贤黔中故地夜郎天虽云地脉原无间欲破天荒未有先万蚁场中春锁棘九賔庭下晓鸣鞭便将正学昭羣聩留取科名万口传
　　岂但诗书对圣贤须知屋漏与神天设科虽较词章【阙】


　　次韵王常博题赠江陵乐徳佐
　　缪予甘逺屏分表得生还夜雨滴归梦晓霜雕醉顔角巾吾故里璞玉子荆山又作无期别扁舟上峡闗三十有三载好风吹又来清坚霜后竹泠澹雪邉梅世事忧千绪家山肠九逥江头一樽酒烟雨暗章台
　　题峡州三游洞
　　洞前日日客维舟短咏长吟汗马牛名迹都随形气尽惟余元白几人留
　　可恠忠州与虢州偶因起废得兹游苏欧诸老亦何徳千古聮芳未肯休
　　和虞退夫见贻生日诗韵
　　芙蓉布叶乱田田尚忆前年对二贤今度观亭人独立一江风月自相连
　　路人笑我此何观风飐渠江万顷寒厯厯圣贤心事在从渠把作畵图防
　　九十九峰江上山乾坤尔濶我中间此心顿着秋毫愧久矣顔衰鬓发班
　　虎豹当闗路险艰家人占鹊望予还四方蹙蹙还何许家在西南山外山
　　范蒋诸贤友义申肩吾见説倍精神年来人物寥寥甚更忆浦城人姓真
　　和蒋成甫见贻生日韵
　　窓外浮云卷帟青腰间流水卧青萍发挥孔孟贞三代补葺嬴刘破六经理义本心如皦日词章末技谩流萤独嗟弱歩跻长阪百嵗期程过五亭
　　尚记春风酒满衣数旬客馆掩空扉双乌念哺归难忍断雁辞行碍不飞正念县弧成底事有来连锦烂生辉亟哦七字酬佳赠归櫂潇湘水正肥
　　次韵和常徳袁尊固监丞送别四诗【八月十日】
　　试把行藏为子评只知尽分敢徼名出如有益殷三聘用不能行鲁两生此道古人如饮食后来灶婢或猜惊子云亦号知书者犹把商山作采荣
　　孔训原无实对名只言为已与求人能知管仲不为谅便识殷贤都是仁义利两途消处长古今一理屈中伸自从圣学寥寥后千百年谁信得真
　　别来嵗月尔滔滔流落天涯忽此遭万木辞荣秋意澹百川归壑岸容髙笑看海上两蜗角闲秃山中千兎毫若向顔曽得消息直须奴仆命离骚
　　夕阳舂处是吾家水绕山环路转賖蹙蹙四方浑未定茫茫大化渺无涯归来已恨十年晚老去空嗟两鬓华各愿及时崇令徳万钟于我本何加











　　鹤山集巻十一
　　钦定四库全书
　　鹤山集巻十二　　　　　宋　魏了翁　撰律诗
　　用蒋成甫韵贺虞退夫生子且以相名之
　　秦雍孙曽尚典刑只将一念答天明震雷殷地勾萌逹解雨鸣春涧谷声阶玉正看聮羯末籝金安足拟贤成相门为我成宅相我欲将儿以相名
　　虞退夫生日
　　人情处约久斯渝子把膏腴气习除肯向缣缃迁事业要寻屋漏实工夫
　　初度重逢巽上坤庭闱应念子生孙好将吉语传金母更把归音报玉昆
　　十一月九日新滩李【阙】示余开禧三年四月九日所跋外舅杨宪使滩字韵诗为次韵
　　忆从筮仕嵗涒滩三十余年阅暑寒抚事无成日潦倒懐人有梦涕汍澜家山扰扰胶胶里庙社譆譆出出间欲上青天愁险絶谁能为我斩楼兰
　　建士施霆髙自夔以诗相迓
　　三峡云连白帝城风波九死得余生虎头狼尾乱流济猫面马肝缘壁行中衍何妨需在险心髙但见坎常平况逢诗友慇懃问宁复穷途哭步兵
　　过虎头狼尾滩避险出陆至谭晋仲故居有谢公昌国刘公徳修薛公仲章诗用谢韵有赋
　　尚记翩然下帝傍七年才入屈公乡山衔西日去家近风逓北氛吹袂凉新事感伤心力短旧交零落话头长况堪刘薛吾师友黄壤堂堂閟夜光
　　纷纷操罟入山林我自终朝不获禽逺物只知肥遯利穷幽不问浚恒深毕逋啼日满荒戍欵段行云供醉吟宇宙穷空嵗迟暮平沙独立数寒金
　　书所见闻示诸友【万州岸下】
　　行到青天最上头蜀人争看锦衣游谁知一夜北风恶吹起家山万斛愁
　　闻说奔军闯阆州余州民溃去如流亲曽见虎诚堪怖只为狐惊亦可羞
　　一从轻弃五邉州所恃藩篱仅武休又谓武休无足恃并捐洋汉守金牛
　　金缯防敌已无谋况恃空言废内修师卦在中帷九二曽闻帷幄授成筹
　　死城防阵已长休捍敌鸠民亦漫忧局外闲人倚江立全躯保室信良谋
　　次韵虞退夫除夕七絶句
　　蜀人谁不望西还何事天公独我悭两度来逢单阏嵗腥风血雨满人间
　　谁驱斗柄向东迁渐喜新年胜故年嵗纬移躔东井外狼星敛角左参邉
　　是滔滔者竟谁归有酒盈巵不暇挥待挽长江洗兵马尽还草木旧晶辉
　　云外衔山日半环传杯共惜片云懽莫疑来日是来嵗万古光隂只麽看
　　几度将心安处安有时终夜起长叹年来识得安心法否泰原从随蛊看
　　人到渠阳尔崄艰崄艰在彼我何闗却从楚泽寛平后雕尽从前镜里顔
　　明朝同上四贤山要与羣英尽日还认取钩深堂上意春风曵曵鸟闗闗
　　用樊武仲致政饯黄户部
　　七载赍身入楚乡谁将平坂唤羊肠觉来亲友浑依旧触处江山不改香正引徳星成胜集更忻郎宿下垂光人生行止时为大膜外浮荣蚁穴忙
　　次韵荆门张守寺簿元简见寄诗韵张守以制司请民筑城申朝廷制司缴纳告勅不愿仕
　　不把离忧寄楚辞絶致邑请臧为日才北向夏长至火未西流秋变衰消息一机川水逝诎信二气蛰虫知多君识虑超余子我亦年来管自窥
　　书来寄我赋归辞谅子知其不可为戢戢牛羊刍牧隘嗸嗸鸿雁稻粱衰有饥有溺已饥溺后觉后知谁觉知细玩海州三奏稿前贤风味俨重窥
　　六月十四次韵樊武仲喜雨
　　谁信夔夔解感神嘤嘤赤子母心熏为将一滴翻瓢水散作千家举臿云大化无端长寂寂众形有欲自芸芸更须尽挽天河水亟与三邉洗恶氛
　　送杨子有赴叙倅用髙荣州韵
　　俗事萦人阻四并东郊又送屏星行欲安邉圉原无防善服人心只有清使马如羊非我爱带牛佩犊岂其情非惟此意行夷狄防舌虽工亦絶声
　　长女生日【十月晦明日冬至】
　　相逢犹记度潇湘旋理衿缨旋理装婿见舅姑才识面明朝马首上渠阳
　　蜒烟蛮雨锁穷荒冦熖兵氛返故乡谁信梦囬人似旧青衣防服俨成行
　　两地爷娘正健强门楣况是得安详七年重防非容易且为新阳釂一觞
　　送李蒲江归简池用髙荣州韵
　　尚记春风黄栗留明年春又到钩辀防防长作去时恨年大能禁生别愁言偃得人行不径缪公受责俾如流愿将二语为君赠更愿开诚学武侯
　　北郊劳农归路五十六言
　　方春不及与劝农十月郊行劳嵗功因记旱云占晻濭【音霭】更愁霖雨望曈昽田苖粒粒祈禳里民命丝丝叹恨中忧国愿丰虽我志更须人事与天通
　　安总领生日
　　犹记仙翁护玉闗阪图半壁手提还每惊荡潏风波后多谢经纶父子间元是烂柯观已熟故应当局祗如闲几人钱谷鞭中老双鬓何曽防一班
　　祝公不作语啾啾陛下凭公释顾忧往误囬堪成鐡错后图犹可保金瓯饮江共喜无胡马屯渭悬知有木牛虎也肤公康是似愿歌江汉美宗周
　　杨尚书生日【汝明】
　　几许中和酿此身秋风江上玉精神性姿无忤水行地富贵有縁花得春闲处逍遥欣佚老防朝魁艾正须人絶知云滃龙渊湿莫倚晴江把钓缗
　　三邉头绪正相寻云气糢糊尚积隂已喜龙荒通汉使更须帝梦起商霖功名本自于人薄家国相闗此念深共指岷峨祝公夀鬓华未聴晓霜侵
　　李制置生日
　　玉堂人在玉堂山公论推排授将坛朔垒令严精采异甘泉烽息顾忧寛北邉旧叹无颇牧西贼今闻有范韩夏屋不知几崇广唤囬春燕下林端
　　披荆重立小朝廷风逓南薰入扇巾大势已慿天祚宋中兴更赖岳生申扶持命脉还吾蜀消息精神运此身人愿武公归入相我祈河内且留恂
　　魏茶马生日
　　南渡波流荡潏中绍兴御史最清忠和戎二字排时论用世诸孙尚祖风弹压峡江羣啸静指挥邉市虏资空盛心未必荣三锡且喜朝廷荅有功
　　浪夸京洛渐尘清局面今翻第几枰须寄玉龙擎重任暂依金马作长城时人共记维寅度阳画元从建亥生试向后天推八八吾宗卜数万为盈
　　遂宁家知府生日
　　玉堂元不閟英灵地主还从此地生千里楼髙人独立九宗山峙月双清洋洋水薤临民意猎猎霜林战叶声如许髙情谁与拟玉梅枝外看参横
　　相去无多五日间两家牛酒贺生贤二阳引类临爻长三夀为朋泰茹连析木旁瞻星两两大椿遥祝嵗千千相期协力亨屯难未聴丝丝鬓发宣
　　潼川路施运判生日
　　家声自干淳王谢门中着此身金碧池邉金碧使玉山防上玉山人都将奕叶芝兰味散作羣州桃李春应记西陵分手后枯棋一局几囬新
　　朔吹号寒凝不禁地雷应合战羣隂悠悠未快功名手渺渺谁觇造物心三夀作朋刚已复二阳初动卦为临经纶及此身强健插颔青丝雪未侵
　　泸贡士二十人端平元年手书増郡国贡士员泸増二人是嵗贡于东西路转运司者各二人以五月庚戌合寮吏宴于郡之正衙歌鹿鸣以遣之
　　皎日中天万国明恢恢贤路庆端平月正元日下书诏二十六人登姓名西泽射陈貍首节东防歌奏鹿鸣声谬侯何幸身为驾要示周行玉女成
　　天地中间着此身合将位育入经纶隂阳固自生成我爵禄安能富贵人利欲当权心退舍诐滛得路俗迷津诸君自此腾骧去愿以先知觉此民
　　送李季允赴召
　　拥马懽呼夹道迎诏书洛社起耆英史筵载笔聮翁季政路题名接弟兄新政期公皆一律故交惟我得忘情正邦须自明伦始要仗公开万世程
　　一倾鼎否一畨新但见新人笑故人元祐至今迭更化崇宁以后几权臣曽趋嘉定改元诏又贺端平第一春长把人才留一半今年新是去年陈
　　是是非非各有心以同为爱异为憎誓殽秦穆旋修怨在莒齐威卒震矜事急求言常易入位髙从谏最难能愿公一破从前陋万里无云皎日升
　　李尚书被召过泸临发之日官吏以行香日分追送不及明日尚书自合江诘后期次韵以谢
　　黄鸡喔喔丑时催拟效张侯夜半来残梦方随僧梵去拏音已聴客帆开江臯望极空留恨陛下忧深正急才已赋明伦相赠勉更思桃李及时栽
　　题外舅提刑杨大夫墓
　　追思初摄大夫车得助堂前见舅姑三十三年归梦枕一生一死隔黄垆时危剰着人间我境换遥怜向者吾伯也叔兮今已矣誓偕仲季勉终图
　　嘉泰二年题资州醮坛山星斗阁至是同王资州其然贾大安子湜杨李持成子诸公登山用前韵
　　三十三年去复还行将重踏旧江山青衿朋友子当户緑帻奚臧霜半鬟赢得光隂归鬓里悔将声誉落人间圣门事业无穷已只问君王覔退闲
　　天运团团任往还莫将止处认兼山水归寒谷敛秋练木落前峰明晓鬟天度已归参井后日行又值斗箕间若知此处真消息血气浮名总是闲
　　制置丁少卿生日
　　皜皜淩霄独鹤飞九芙蓉里烂生辉青阳少府旧弓冶白石先生新杼机阅尽世纷磨不磷聴渠公论是耶非恭惟陛下方亲政小郤犹应伴紫薇
　　蜀道今行第几囬天西玉帐又宏开鹤归华表人如旧龟放长河独再来屈处观伸霜后菊消中见息雪前梅泸江不解西流去引领长流酌斗魁
　　次韵丁制置逺迎三絶
　　锦里论交三十年浮筠大玉透中邉投荒已作无期别梦觉依然堕我前
　　乔松挺挺百年期霜雪无端顿系之一防阳和消不断春风又长嵗寒枝
　　谿瘴蛮烟隔市朝十年山径长蒿茅好风吹送知时雨生意洋洋大国郊
　　寄题李季衡东楼
　　前年呼舫下玻瓈突兀新楼闯目围雁影已随流水去鹤归空感昔人非曩游厯厯梦中似往事茫茫知者稀幸有季衡风味肖何当倚槛语朝晖
　　题王巴州震传经楼
　　金媾充储书满家到无言处奈书何九经文字未曽有三代圣贤如许多直自话言空布满却嗟人物转消磨有来订古谈经者试把斯言为切磋
　　恭和闻喜宴御制
　　祖宗徳泽被生民列服山川各效神几见髙冈鸣凤集又看层浪化鱼新升歌幸聴三章雅佩印行纡五两轮圣世賔贤如此厚致君忍负不赀身
　　题余氏聚逺楼
　　若向天机识得亲是间看不尽青春须知聚逺惟方寸説与楼前望眼人
　　将作槛栽竹徐直翁清叟俾予书植贤亭三大字以诗见贻
　　烈日严霜恣挟持孤标荦荦肯随时笑看世上闲桃李一夕狂风失令姿
　　气端解使四时清万物雕零独典刑严子髙风扶汉鼎包胥劲莭撼秦庭
　　客梦时时绕故山梦余喜见玉孱顔徐公本自无通介自是时人醉眼班
　　夜直玉堂
　　金銮坡上防开邉梦也非与三十年世事尘埃縁手尽正邪二字在遗编
　　金覊玉勒锦笼鞯重上銮坡鬓欲宣且喜晨趋无媿色更忻夜直得安眠
　　四月癸巳发浔阳馆过濂溪饮于杏溪谒清虚庵宿太平宫
　　旌旗隂里盛传呼春梦才醒一事无草草山肴话朋友依然白鹤故时吾
　　多少濂溪生并时两程夫子咏而归须知宇宙何曽隠鱼自川游鸟自飞
　　欲识真人千古心疗饥独有杏成林岂无世上闲桃李欲使人从实处寻
　　歩自清虚过上宫千言万论总谈空拟将一语随人后尝与心谋不肯同
　　又过前溪访梵宫人言此与老庄同是同是异谁知得拟问山前无极翁
　　丙申携客自康王观东北行十里观谷帘泉
　　正喜昔闻今见之泉称第一更何疑此心好乐先为主但见忠谋皆我欺
　　笋将轧轧度岩隈乱涧穿空去复囬方识世间真毁誉只縁亲到地头来
　　题归宗寺
　　愦愦深源与防稽识时惟有一羲之千年误作能书看谩説鹅池与墨池
　　青玉峡
　　一泉声万古悬观澜叹逝意悠然须知大化无穷已莫赋银河落九天
　　万杉寺
　　万杉深处着吾庐中有昭陵飞帛书想象承平心似醉小亭伫立看跳珠
　　三峡桥
　　英云皓雨泻明蠲题作人间第六泉拟把谷帘从黜降却将此水为超迁













　　鹤山集巻十二
　　钦定四库全书
　　鹤山集巻十三　　　　　宋　魏了翁　撰表牋
　　汉州到任谢表
　　六年去国荐叨趣诏之严三命循墙实获便麾之请幸将亲之有所荷从欲之无违秖服恩灵罔知称塞伏念臣禀资愚戆涉学迂疎偶奋迹于儒科遂饕荣于朝迹寻被禁林之给札以阶蓬省之雠书属疆事之方殷沮权奸之轻举虽公孙丞相发蒙耳如尹氏太师不平何惧乆居中亟求补外未书乘郡之绩两奉赐环之音干时多艰遭家弗靖神虽驰于魏阙身重去于亲庭冒贡忱衷果囘渊聴乃荷分符之宠靡拘反汗之嫌臣所领州今曰望郡旁接涪潼之境中居梁益之间民力渐殚讵催科之敢急土风防犷尤教化之当先顾臣何人防国分寄兹盖伏遇皇帝陛下恭俭修已缉熙亶心三后在天动遵成宪五年更化行底康功犹遴柬于班聨俾承宣于郡国臣敢不益坚素履仰体睠懐视民如伤冀发施于仁政行已所学尚对越于天威终竭防诚永酬亲擢
　　被防兼权潼川运判谢表
　　谬陈时臬负且乘以奚堪摄领将轮祝代庖而有腼处非所据愧甚于荣伏念臣猥以陋儒躐将隆指察庶狱小大之比酌常平敛散之宜共二以来无一可纪曽谓漕臣之乆旷又廑睿防之中颁垂三组以聨荣对两台而兼治重惟飞挽之置使岂惟期防之攸司崇学校以厉贤持铨衡而选吏兹惟重寄并及菲材虽暂假于须臾亦靡皇于进退兹盖伏遇皇帝陛下位无轻授爵不滥施念臣洊领于州麾粗闲政术谓臣乆司于臬事尤习民风且俾摄承以须选授臣敢不恪共明诏遵奉察条无子路兼人之能自知甚审虽叔孙一日之暂必葺为期
　　潼川提刑司贺瑞庆圣节表
　　帝晖御极受羣臣十月之朝邦献同心歌天子万年之雅上仪载举美报维均恭惟皇帝陛下逺缵九皇近绳三后仗厯年之坚忍洪济艰难凭一念之严恭潜销旱暵将以垂鸿于亿载岂惟敛锡于庶民臣奉职遐陬倾心宸极以介景福既稽首以扬休克共明刑将祈天而永命
　　潼川转运司贺瑞庆圣节表
　　维十月之良月爰启休符绍三王之显王诞膺景命于惟邦庆允洽民懽恭惟皇帝陛下渊嘿九重仔肩一徳匪从耽乐文后之徽柔懿恭爰究劬劳宣王之还定安集方嵗行之在子正帝立之当辰率时有截之区迓续无疆之筭臣暂司漕事喜遻昌期为天下君既备箕畴之福使圣人寿愿伸华祝之辞
　　潼川提举司贺瑞庆圣节表
　　三代有道之长笃生真主万年受天之祜载纪休符叶气厐洪函生闿怿恭惟皇帝陛下遹只祖武迪畏天明寒暑平而三光全隂阳和而万物得式歌长发胥庆诞弥奠二气以维和域八荒而俱寿臣有严司庾莫克扬庭举百世莫能违斯道聿同于平准长上古不为老至和祈转于洪钧
　　潼川运判谢到任表
　　摄官承乏无补将输满嵗为真误叨申命抚江山之维旧悦雨露之更新伏念臣自厯试于外庸遽躐乗于使传且庶狱小大之比与常平敛散之宜揆以短才一之谓甚胡然误柬二者得兼矧漕寄之所关于坤隅而尤重岂簿书之是务抑澄按之当先况建学立师将助秩宗之典而量能授职又分选部之衡自昔假名已慙代斵于今即拜宁不疾颠明时何至于乏才使指岂难于改畀不图华选洊及寒踪兹盖伏遇皇帝陛下恪谨身脩遹只天显亶知人之尧哲民欲其安推明物之舜仁务先所急致令庸陋猥备驰驱臣敢不遵奉察条敬共明命土风里俗既尽得于诹谋王泽国章尚勉图于宣布
　　直秘阁知潼川府到任表
　　角巾故里慨夙志之摧颓皂盖东藩误清朝之柬记申畀木天之旧直式华土地之新封得之若惊望不及此伏念某赋姿蒙钝莅事阔疎既躐玷于谳平俄谬将于辇转方渡泸之有命遽陟屺之纒悲兴言初心宁复荣望矧时多故为吏滋艰邻疆煽燎之方扬民力张弓之未弛承流之始图称无能兹盖恭遇皇帝陛下畏迪天明惠绥黎献谓臣厯将使指或土俗之粗谙念臣荐拥州麾必民情之熟察特令宰郡以便起家臣敢不只遹训词诞敷徳意弭艰恤隠俾田里无愁叹之声旌淑禁非以庠序申孝弟之义力行已志上报主知
　　谢周程三先生赐谥表
　　大儒辈出卓为正学之宗下使周谘敢举尊名之典俞音才既善类知归臣窃惟圣道之晦明实兆世途之理乱自羲皇发河图之秘尧舜谨道心之传粤商周受命之初凡诰誓羣言之首必论降衷之性必明为物之灵至若箕子陈九畴以叙民彛周公设六官以为民极君陈以大猷变民厚君牙以五典示民中尹吉甫作秉彛之诗刘康公开受中之训盖贤君令辟之所以教而羣公先正之相与言皇王以来不谋同符春秋而降几絶如线极于六艺之作与夫七篇之书孔欲无言孟岂好辩凡以扶天理而遏人欲倾时否而康世屯而权谋竞兴邪诐又作词华代起科目相揵虽董仲舒尝求仁于道谊功利之分而诸葛亮亦鞠躬于成败利钝之外洎韩愈之卓识喟孟轲之无传然一傅而众咻独倡而寡和斯文不坠神气有开挺生豪杰之同时尚友圣贤于异世自周颐图书之既作而程颢兄弟之相承虽幽极鬼神实验于躬行之近虽穷探性命不离乎日用之常未尝躐等以好高大要近思而退省岂独振千年之坠绪殆将开万世之升平而从祀之请未俞节惠之文尚阙藐是庸虚之迹偶尘劝学之司吁天有闻蹐地无措敢意奏篇之再遽蒙锡命之三速戒攸司各颁美号兹盖恭遇皇帝陛下遹只元命骏惠帝猷念大道之湮防赖诸儒之扶植今美谥既先于后学而褒章未被于前脩莫标倡道之源亶谓弥文之旷特章好以示俗不以人而废言事光流闻时谓剏见臣谨当诞敭丕训敷俶羣伦明正道道民开示君师之意使先觉觉后维持天地之心善人浸多斯世永赖
　　立皇子贺皇帝表
　　圣谟宻运哲嗣明登仰遵二祖之已行不待羣臣之屡请官占胥叶师锡允谐恭惟皇帝陛下迪畏天明遹只先训言念承祧之重肇开燕翼之祥皆文王孙子之本支允大汉山河之带砺逺承艺祖喜无疆大厯之归近考孝皇均有道曾孙之庆某滥分地守阻觌庭扬定大事决大谋既笃家邦之祜闻正言行正道愿观师友之功
　　贺皇后牋
　　禁中决策为天下以得人海内同心歌吾君之有子母仪既奠嫔则用章皇后殿下配日照临承天亭育逺参任姒蔚彤史之徽音近法曹高着椒涂之令则仰赞皇支之议俯寛漆室之忧臣猥以遐藩亲逢盛典自家刑国既觇交爱之功求贤审官更懋相成之志
　　明堂大礼肆赦贺庆成表
　　宗祀以配上帝既讫崇仪敛福而锡庶民爰敷衜术函生闿怿率土欢呼恭惟皇帝陛下渊嘿无为严恭自度兹嵗行之在已而日吉之维辛震鬯侍祠鼎烹享帝垂恩隤祉不遗煇翟之微荡垢涤瑕式霈风雷之令臣叨居逺服喜遘昌期想卿士之奉璋骏奔靡及陪老癃之扶杖宣布惟勤
　　贺受宝表
　　恭覩诏书以来年元日受寳文于大庆殿者明命诞膺披地图而数贡逺人咸慕奉天府以効珍播告维新奉安有恪臣闻方物虽昭徳之致寳镇则为国之华得古印于咸阳哲庙所以成太平之治献元玺于兴化高皇所以开再造之符然虫书尚袭于秦遗而螭纽犹沿于唐制矧兹旧物至自殊方逺参乎嘉祐之文申述于元丰之日图书具在检玉偕来昔铲采中原殆似鲁弓之未得今观光上国咸歆赵璧之全归于昭受命之符光启中兴之运恭惟皇帝陛下聪文稽古神武御时山东三十余州复行王化河北二十四郡喜见官仪归疆来涖于职方执玉宜归于典瑞肆卜大朝之吉聿修诞受之文景光流闻时谓剏见臣心存阙北身滞周南握干符阐坤珍幸际兴隆之兆畏天命念祖业更观保右之申
　　贺皇后牋
　　天扶兴运将尽复于故疆地极幽荒自来归于旧物庆均八表化始二南臣窃惟赵璧之言还岂但鲁弓之书得由元丰而来百四十载烂其款识之新迨建炎而后九十五年覩此会朝之盛于赫皇灵之畅爰觇内治之修恭惟皇后殿下俪日齐明承天载物无为而治率赖于虞嫔有道之长本资于周姒显膺眷祐用获休嘉臣谬守遐藩恪承诏綍披皇图而览帝借丕昭受命之符颂君徳而舞后功逺想充庭之旅
　　元日受寳肆赦谢表
　　効珍絶徼爰开受命之符班朔正牙式霈昭天之泽皇欢四洽舆诵一词恭惟皇帝陛下命于帝庭奄有方夏坚好生之一念得多助于两间眷言寳镇之维新实我袭藏之自旧由元丰而来百四十载烂其检识之文迨建炎而后九十六年昉此会朝之盛肆商大赉胥锡羣元臣属守遐藩亲逢盛典嘉与堪舆之蠢植咸钦庙社之威灵民劳汔可小康愿益思于先备寇灭诚为大庆宜深轸于后图
　　代宰臣以下贺雪表
　　铜浑考象适当七日之初阳瑶域闿祥爰叶三登之嘉运皇欢允洽民气用谐恭惟皇帝陛下迪徳寅恭储神渊静骏惠累朝之烈跻登必世之仁天地中间感至诚而叶序霜露所坠闻盛徳以来庭方一爻震动之初正万彚咸张之日乃彰农瑞式见天心臣等幸睹休符与霑美泽七稽八证既未占而有孚十雨五风将自今而至后
　　代宰臣以下谢赐喜雪御筵表
　　雷在地复诞宣五谷之精云上天需肆秩羣臣之燕礼严卜昼书喜有年恭惟皇帝陛下寅御丕符参侔真宰不待祷祠之事夙膺保祐之申当五隂一阳之爻应陆日七分之至和攸被上瑞来臻雨而雨旸而旸得上下同流之妙食云食坐云坐极君臣相说之情臣等忻闻鸣鹿之三莫称嘉鱼之什为民上而乐与人乐窃陋齐宫之游思天下之饥由已饥敢励虞庭之志
　　除权工部侍郎谢表
　　二年载笔乆希闲馆之游一日除书忽忝事官之贰固辞不获重拜徒惭窃惟百工虽殿六职然而辨隂阳五材之等将以顺天地万物之情在虞廷至重而不轻至周典偶遗而莫考相承近世服在迩聨是惟侍从言语之官匪直巧工匠之末肆严厥选俾介攸司如臣者奋迹羁单禀姿疎直惟知上不负天子下不负所学亦谓大将行吾道次将行其言然瓠落而无所容液满而不适用数上归田之请宜从置散之科忽畴左墄之旧劳俾列中台之末属欲行或止当黜而迁兹盖伏遇皇帝陛下惠绥民岩迪畏天显谓善类乃兴邦之命脉而直言为有国之光华特施培养之仁以茂纂承之烈致令宜去亦误留行臣谨当只服训词益深操守献纳论思之责毋替夙忠进退去就之宜尚期终令
　　谢皇太后表
　　柱史分辉乆叨徧厯事官命介忽误优迁拊分奚堪归恩有自伏念臣奋身孤逺涉艺浅芜先帝临轩之初策诸前列嗣皇谋庙之始擢在左坳但知断断以首公不觧盱盱而随俗虽寸长之粗见亦众毁之所归会有采薪之忧莫施横草之报惟祈闲廪以佚病躯既屡触于报闻又恍惊于超拜虽处之巧工匠之职实号曰言语侍从之臣班聨浸高责望逾切顾控辞而莫遂徒震惧以靡宁兹盖伏遇皇太后陛下母仪四方子育兆姓夙有求贤审官之助用开诒谋燕翼之仁凡今要近之臣皆昔封培之力有如孱琐例辱眷留臣敢不益励初心以裨新政献纳论思之责罔替宿忠进退去就之间尚期终令
　　复元官职宫观谢表
　　七年流落幸全投裔之躯三命更蕃并赋祝厘之廪望不及此得之若惊中谢伏念臣赋资颛蒙闻道狷浅自玷言语侍从之列期效论思献纳之忠而识闇不足以周事情才疎不足以济时用况卧疴之既乆宜公论之不容白简霜严已甘大僇皇图天广特沛寛恩仅从三褫之科姑寘五谿之表虽江连楚蜀无瘴鸢跕跕之忧然地控蛮徭有暴虎兢兢之虑忽自天而有命俾便道以过家尽复元阶实逾始望况申荣于书殿又假宠于祠宫事光流闻时谓剏见兹盖恭遇皇帝陛下徳侔覆载知烛幽深悯臣断断无他昔有负薪之疾察臣悾悾自守尝输曲突之忠粤从祭泽之洊颁已动圣心之遐轸上东朝之寿斝下春日之寛书肆命元臣式商大赉臣誓坚晚节益励后图今为牛羊求牧刍已荷更生之造未先狗马填沟壑畴非报徳之期
　　上皇太后表
　　东朝介寿式颁庆渥之新北阙疏荣尽复郎阶之旧仍通班于书殿并赋禄于殊庭拜命便蕃拊躬震悸中谢伏念臣藐然末技奋自诸生先帝临轩之初视恩首选嗣皇谋庙之始待罪迩聨会有采薪之忧莫施横草之报连章累牍罔非由中华职要藩姑令补外自贻伊戚以速厥辜夺爵投荒坐阅七年之乆畀祠还秩忽惊一札之颁得之若惊望不及此兹盖恭遇寿明仁福慈睿皇太后陛下饬躬慈俭迪徳静嘉昔着壸仪有求贤审官之助今隆母道垂诒谋燕翼之仁念蠢兹罪戾之余亦曩者封培之一淹防在外罪悔迄今乃因锡福之辰特霈昭天之泽臣命轻蝼蚁恩重丘山观徳化之成幸数陪于癃老祝圣人之寿敢自附于华封
　　潼川路安抚到任谢表
　　王三锡命误新渥于崇阶国十为连忝旧封于梓部莫俞巽牍敢后寅车臣某惶惧惶惧顿首顿首伏念臣才不适时学惟事道际遇两朝之乆践扬三纪之间为诗遗王名曰防鸮本期救乱取彼谮人投畀豺虎遑恤伤谗尚凭高庙之神灵敢赖天王之明圣返湘累之初服释楚絷之南冠讫俾生还誓言死报矧又授钺于赤甲白盐之下子麾于玉堂金壁之间犹未厌于宸心复洊颁于阃寄地连巴益分四千石虎竹之符江接牂渝理十六载琴之梦维时多故厯变方新民夷有侏儒蕞杂之难齐郡国有赤子龙蛇之未定而民力张弓之莫弛边氛煽燎之方扬岂惟鹈在梁之羞抑亦蚉负山之惧厥为忝冐实出会逢兹盖恭遇皇帝陛下徳歌九功明见万里畅皇威于海岱允矣东渐纡庙筭于岷嶓睠焉西顾谓南维之絶徼实北定之良图念及微忠复加隆委臣敢不修其可愿钦乃攸司销带牛佩犊之风导之务本坚使马如羊之誓廉以安边










　　鹤山集巻十三
　　钦定四库全书
　　鹤山集巻十四　　　　　宋　魏了翁　撰内制
　　赐左丞相郑清之辞免兼职不允诏
　　朕惟成周之制防书世系官成政典虽各有职掌而典式法则太宰实总提之所以严载籍谨政刑信今而贻后也汉失其指礼仪章程律令军法相国仅与诸臣分掌其一至我国朝始命宰辅尽仿成周之旧卿以忠忱笃厚相予亲政登吁羣献宣昭令猷若玉镂金科之书戎昭武略之要提纲既久厥有端绪今又以史筵着局属卿董正而逊牍来上并露归志夫此五书之目卿且不得以辞其劳矧方命卿以周公之事往求朕济事有大于此者其勉为朕留总领众职毋替成绩
　　赐淮东制置赵葵乞遂退闲不允诏
　　朕惟用人之法盖非一途昔晋用荀林父秦用百里奚人始疑而终信之虽然抑可以为难矣使须暇三年终无以自见也晋景秦穆不得为遂非乎以卿世笃忠孝肆排羣议倚殿东淮而新疆未固蹙境防师需章复来固请闲佚今秋防孔迩岂卿闲佚时耶其为朕量国力固封守明邦谍紏搜慝察相翔先为自治之图以杜必至之患尚有以雪殽邲之耻也
　　赐左丞相郑清之乞上印绶不允诏【七月五日】
　　朕骏惠先猷登庸二相以左右乃辟宅师非茍以爵位为光宠也卿乞身之请至于再三援贾谊书将以古大臣之节自励词指开亮不忘叹嘉虽然节之为义刚柔分而刚得中盖止所当止非直以一退为谅也泽上有水或过或不及皆不得谓之节朕自亲万几卿能为朕搜览俊茂收回威力丕阐言路肃遏吏饕正当须暇嵗月言观厥成而一日非终奉身勇退朕方以刚居中为甘节之主卿顾欲决于一去以蹈上六之苦节岂所望于旧学之臣耶典聴朕言亟祗厥叙
　　拟御笔褒郑清之
　　朕倚卿旧学助理万几卿迪徳靖夷秉心纯亮正涂四辟吏道一清厥功茂焉乃自仲夏以来屡伸卜相之请兹又力祈闲退至于申诏四五面谕再三冲尚莫囬殊拂朕志今以手札赐卿其毋重陈往即乃事以副朕眷留之意
　　赐葛洪辞免资政提宫乞休致不允诏【七月十二日】
　　七十而致为臣礼之节也若耄期称道不乱则有不得谢者故在朝则共王杖大祭祀则供杖咸非惟贵爵崇齿亦以乞言攷徳如睿圣武公延州来子皆年过九十固不以齿为限也朕闵劳耆硕聴就退闲秘殿隆名真祠闲廪亦庶几月存日秩之意参诸经理孰曰不可毋以辞逊为也
　　曽参政从龙生日赐牲饩诏【七月十七日生】
　　储休庆阀生徳明时冠一世之伦魁陪两朝之该辅爰颁好赐庸介夀祺其茂体于睠懐益勉殚于忠报
　　立秋祀五福十神太一祝文
　　月望东维气澄西颢时维四立报重十神敢迪彛章式严圭荐庶绥神顾申锡邦休销弭沴祥导迎和气师干载戢年谷屡丰嘉与函生永严昭事
　　闻喜宴口宣【七月十五日】
　　乐得贤才式颁燕衎乐奏嘉鱼之什歌陈鸣鹿之三爰示周行匪章私惠
　　赐吏部尚书李乞归田里不允诏【闰七月四日】
　　朕始躬万机靡遑他务迪吁耆俊共图康功卿作我恭先为时特起言论有伟聪明未衰而陈谊再三绳以礼律朕惟七十而致君事特其大闲耳若耆耋好礼耄期称道有不得谢则不以齿为限也书不云乎罔或耆夀俊在厥服予则罔克尚安厥位毋骏尔行
　　赐知阁韩休乞休致不允诏
　　上阁之长九仪是司揆之故常必付耆宿卿以勲臣之后练习宪章正赖仪刑以重賔賛而仍嵗请老求遂私佚此非朕所望也
　　赐李辞免除端明殿学士提举万夀观兼侍读不允诏
　　承明学士之选凡宥府之初际从臣之久次者为之若优以内祠留之经幄自非耆宿不在兹选卿三朝敭厯之旧副朕柬求而陈力不能累章来蔇夫知止知足者人臣律己之分而尚徳尚齿者国家礼贤之宜是用闵劳禁涂参攷故实凡以待久次处耆宿者并用付卿礼秩既优眷懐未憖其母固谢嗣有宠章
　　赐洪咨夔辞免除吏部侍郎兼给事不允诏
　　朕俶操大权卿首以忠清蠲涤垢汚隮乃辟于成宪乃有非谋非彛以肆惎间迨更掌书命摄贰选曹犹几委逿愆违昭乃辟之汝庸也而书诏填纠以沴节宣之和数以告谂兹庸擢正贰卿晋兼琐闼盖官虽要重而事简于前其庶乎可留以汔济乃辟矣始卿以元祐望我间为朕言曰今元祐絶望朕闻之惕然若遽舍去其果无望也夫
　　赐李再辞免除端明内祠侍读不允断章批答
　　优老之典朕自嗣位以来未尝轻于假人今辄以荣卿之归而来奏以不良于行固辞未已夫三揖而进一辞而退此固卿去就之分诗不云乎慎尔优游勉尔遁思其尚以经学辅朕无重陈也
　　口宣
　　内祠佚老经幄留贤矧书殿之隆名皆圣朝之优典亟祗厥叙毋费于辞
　　赐葛洪再乞休致不允诏
　　七月癸卯诏书尝为卿言昔人如周之睿圣武吴之延州来皆年过九十而不得谢斯言属耳而忱请再蔇朕惟七十致仕古有明训大夫云者亦公卿之通称然而由周以上耄不得谢尚多有之盖不特前二人为然或者既尝在大臣之位则当与国同其戚休非若卿以下得以引年嘉遯也诗曰毋金玉尔音而有遐心其毋重陈以章朕之不徳
　　赐崔与之辞免参知政事不允诏
　　自比年以来义理不兢名节頺思得守谊握正秉忠蹈方之士表仪羣辟是用待卿为政夫当仕有官职而以官召之则不得以疾为解卿猷念专固不肯设中于心以相从也今外讧内奰【平秘切不醉而怒也】事防遝来岂卿闲遯时耶诗曰独寐寤歌永矢弗过旧説谓誓不过君之朝而先儒非之曰此自陈不得过君之朝也今卿以二説孰是孰非奚厚奚薄则去就决矣朕命不易卿来毋迟
　　显恭皇后下宫修砌山墙告迁神御表文
　　嵗省宫墙荐更嵗路正僝功而兴作当移御以即安敢以灵辰首伸防告
　　赐陈卓乞解佥书枢密辞执政恩例奉祠不允诏
　　朕惟天命难谌事几错出肆庸众建该辅以绥我受民维时百工莫肯夙夜曁厥表臣不恤我士厥既宪禁宣猷以申儆之惟卿践修有闻翊我枢筦尚冀与二三大吏祗勤无怠以律我有臣以浩然懐归陈谊恳恳虽以视恩政路厥有常典亦不我屑诗云无弃尔辅员于尔辐其克忱裕乃猷以讫尔庸
　　赐陈韡辞免除工部尚书不允诏
　　比嵗姑息成风诲奸赏盗讧溃相袭势尽复然虽以王之爪牙有不可恃而南徐又见告矣卿以忠忱内发威信夙孚殄劓所加靡有遗育庶其为朕免于诲赏之耻以张辟威以折乱萌晋摄文昌庸昭在师之宠而辞弗敢有且曰若假千百人之命以求宠利天且不容况于人乎呜呼此古人哀矜勿喜之意充是心也可以无愧于天牧矣懋功之典匪朕攸私
　　赐陈卓再乞祠不允诏
　　癸未诏书言未脱口而忱辞再蔇秉谊莫夺惟今戎心弗譓疆绎骚积贤累才犹虑弗给而无背无侧何恃不虞矧惟股肱之臣先天下而忧后天下而乐今国事未济而私佚是图匪朕攸闻尚其以义自闲永弼乃后
　　八月半祷淛江设醮青词
　　金令方中正潮汐弥漫之土功未戒有隄防溃决之忧敢希顾諟之仁爰举醮陈之典仰兾天神祚善益巩固于皇图川后静波俾妥安于京邑庶偕亿兆永荷生成
　　拟趣召崔与之御笔
　　卿自镇属南还屡诏不起清名髙节朕甚慕之方时多艰待卿为政庶资防靖以砺防隅毋庸固辞亟副虚伫
　　赐右丞相乔行简生日礼物诏【九月一日】
　　叶熊罴之卜正渭濵八十之年歌鳬绎之诗祝鲁国万千之夀爰攷匪颁之式庸昭眷遇之私既有旨酒又有嘉殽以将其厚意俾尔戬谷降尔遐福尚辅予一人
　　皇帝甲子本命就开元宫设醮【九月一日】
　　嵗厯三时爰届季商之日周六甲适丁元命之辰载被殊庭肃延真驭仰冀无私之造式开有永之祥天威咫尺庶享克诚重渎再三尚陈余恳惟冀有严帝鉴申锡邦休长垂顾右之仁益保灵长之庆
　　赐左丞相郑清之生日礼物诏【九月二十九日】
　　观度铜浑正龙驷开晨之调元玉铉记熊罴协梦之辰肆迪彛章式颁嘉赉美郑公之徳爰加授粲之勤颂鲁侯之功益介如冈之夀
　　告太一祝文
　　【五福　君棊　太逰　小逰　天一　地一四神　臣棊　民棊　直符　阖宫之神】
　　蓐收告谢朔易闿辰攷四啓之彛章举十神之秩祀伏冀忱辞孚格灵监博临三务成功各保室家之庆四夷慕义永销兵革之虞
　　赵汝愚配享宁宗庙庭奏告太庙景灵宫祖宗祝文【九月二十日】
　　臣维前宁人嗣大厯服在时邦哲有相汝愚定防宫闱计安宗社鼎湖弓劔嵗一星终髙庙衣冠徳百世祀载畴侑食无易元功畚筑云初吉圭以告【中殿易云绘象云初】
　　青词
　　昔在宁考相维汝愚犹髙元祀之功宜与大烝之享师虞既穆象肖聿新兹惟有国之常经仰冀在天之昭鉴
　　赐李乞还故里不允诏【九月二十四日】
　　朕惟周有黄耇台背之老诗人以美王汉无白首耆艾之臣识者以忧世肆稽众允咸吁时髦卿以四纪勤劳三朝敭厯长我六事为今名卿曽几何时数以归谂且夫经帷史观有理义之悦心书殿祠宫非筋力以为礼何疑何间予请予求睿圣武公耄期而入相延州来子九十而帅师为朕少留于卿奚损
　　赐李再上章乞还故里不允不得再有陈请诏
　　书不云乎尚猷询兹黄髪则罔所愆畨畨良士旅力既愆我尚有之古之人欲其罔愆也虽以旅力既愆之人尚几其我有焉今卿陈力不能累章未已所以自为谋则善矣朕独不惜良士之去乎而况比日以来狄难未衰邉声孔棘淮汉陕蜀羽书重迹朕为此惧正惟黄耉成人是谘是信今顾以礼律义命自儆以亲旧规晓为疑夫委质为臣茍有以毕诚殚虑济登乃辟如汉汲萧则宁复以居中我嫌勉蹈前修毋庸亟请
　　安癸仲抚谕四川官吏军民诏
　　勅四川官吏军民等朕以眇中嗣守厯服上天孚佑一纪于兹防恭夙宵罔敢暇逸载惟西蜀居国上游蠢兹不庭敢犯王略乃季秋月朔疆吏告警维时阃帅进屯险要奬率王旅若守封扞敌之臣暨我将士躬冒矢石挺身戎行虽时有克捷而贼势鸱张音邮隔絶深虑逾闗越险滋蔓难图朕为民父母而不明厥徳绥御失道以召衅纳侮使吾赤子仍嵗劳不得息将吏披甲胄不得卧恫瘝乃身过实在朕一念及此疾首痛心惟尔官吏军民念三百年涵养之恩其尚一徳一心以殄殱乃雠朕既颁手书以付彦呐爰命太府卿安癸仲兼四川抚谕使奉将朕指劳问将士抚绥黎元招辑流散紏合骁武其有监司牧守虓将勇夫巨室豪民忠臣义士凡以靖难敌忾为吾制臣之助者姓名来上朕将第功行赏大报忠劳勒名防书垂耀罔极尔其聪听朕不食言故兹抚谕想宜知悉冬寒汝等各比好否遗书指不多及









　　鹤山集巻十四
　　钦定四库全书
　　鹤山集巻十五　　　　　宋　魏了翁　撰奏议
　　奏乞为周濂溪赐谥
　　臣猥以晚学误被柬注擢司详刑既服攸司防漕挽空官复令共二顾职分所系其于教学立师崇化善俗所不当后因惟国朝盛时先正钜公多仕于蜀其生有显秩没有防章载在史册者臣既不复赘陈然其间有道徳隆重为世师表而爵位弗称未举易名之典则臣职在劝学所当敷陈臣窃见故虞部郎中周頥尝为合州佥书判官州事不经其手吏不敢决茍下之民不【缺】传谓蜀之贤人君子莫不喜称之其流风所渐讫今未冺士竞讲学民知向方春秋奉尝有永无替臣始到官尝遣吏即其祠而用币焉退复惟念是特颐所以施诸一方见诸行事之一二焉耳盖自周衰孔孟氏没更秦汉魏晋隋唐学者无所宗主爽离判涣莫适与归醇质者滞于占毕训诂隽爽者溺于记览词章言理则清虚寂灭之归论事则功利智术之尚诬民惑世至于沦浃肌髓不可救药斯民也尧舜三代之所以治也渉秦而后千数百年治之日少乱之日多宁不以此而颐独奋乎百世之下乃始探造化之至赜建图著书阐发幽秘而示人以日用常行之要使诵其遗文者始得以晓然于洙泗之正传而知世之所谓学者非滞于俗师则沦于异端有不足学者矣又有河南程颢程颐亲得其传其学益以大振虽三人者皆不及大用于时而其嗣往圣开来哲发天理正人心其于一代之理乱万世之明闇所闗系盖甚不浅特以命秩弗崇其于节惠之文未有能发明之者绍兴之初侍讲胡安国尝有请于朝乞爵程颢兄弟使得从食于先圣先师之庙其后乾道间太学録魏掞之又尝白宰相请祠程颢兄弟于防学不果行如周颐则又程颢兄弟亲炙而师事之者安国掞之亦未及以为言诚为阙典臣愚欲望圣慈详臣所陈如以为可采乞下之礼官如先朝邵雍徐积等故事将周颐特赐美谥使海内人士咸知正学之宗其于表章风励诚非小补如程颢兄弟并得在易名之典则尤足以章明时崇儒重道之意臣本为蜀人致甘棠之思而儳言及此越职逾分臣知罪矣惟陛下裁之
　　小贴子
　　臣又照得周颐及程颢兄弟倡明絶学俱有功于斯道今不惟未举易名之典而爵列未加亦不得从食于先圣先师之庙诚为未称欲乞并下礼官检防胡安国等尝所建请讨论施行
　　又小贴子
　　臣切见朝廷近嵗尝因中外臣僚奏请如朱熹张栻并蒙赐谥然熹栻之学实宗周程録其后而遗其先恐于褒崇美意犹有未尽并乞睿照
　　奏论故军器监主簿游仲鸿绍熙末年建明宗社大计
　　照防臣猥以空踈误防简防洊领使轺早夜以思莫遑宁息凡耳目所闻见吏治之臧否民生之休戚已尝累具奏陈冀图报効虽悉荷嘉纳而孤忠直节韬晦未彰尚有适隷臣所部而臣熟知其事者倘避再三之渎嘿不以陈臣为有负昔者文彦博富弼定防之功因王同老而后明王珪立子之议迨其子仲修而获显以大臣定大议犹为忌者所掩不得暴白于时矧以小臣藐然朝着之后与身当事任者盖大相悬絶乃能长虑却顾白发宗社至计于帘闱犹豫未决之初时宰燕居深念之日幸而成事不惟不见知于时乃遭诬罔以防于谴至肯絶勿敢言愤恨以殁臣职在诹度敢殚敷陈臣窃见故中奉大夫游仲鸿果州南充县人禀姿粹夷操行刚正临节见义凛不可夺故相赵汝愚帅蜀之日尝招置幕下多所正救后以荐居朝列虽厯落百寮之底而忠精愤激莫非爱君忧国之诚汝愚既秉政机凡事无钜细率以谘问迨绍熙末年国有大故中外震怖莫知所出仲鸿由科院上书其词至谓与其死于乱兵之手宁先一鸣以身膏鈇锧于是涕笔俱下又数劝汝愚宜速定大计汝愚焚去其纸而心有感于其言越二日再见则汝愚责之曰君所言何事而书之纸耶仲鸿又为言公为大臣茍利社稷死生以之可也防相臣仓皇去国仲鸿在祀事誓戒中又移书谂汝愚曰禫日不决祸必起矣七月甲子禫陛下龙飞其定防固皆汝愚之功而白发其端勉効惓惓之忠者仲鸿也俄迁军器监主簿汝愚既出仲鸿乃力请补外差知洋州及汝愚遭变韩侂胄之党相与出力诬以大恶之名罔以不赦之罪而文致之辞波及仲鸿至谓其隂知汝愚觊所非望乃迎合以干进此庆元二年章防也赖陛下圣明止罢知洋州而已其后防臣再论极其丑诋皆臣子之所不忍闻乃庆元四年章防也复赖陛下圣明但降诏戒谕而已且庆元之防官与仲鸿不知有何仇怨而一再论列直欲加以窜谪之罪盖不溢仲鸿之恶则无以厚汝愚之诬奸言灭公邪论丑正一至于此天理不冺事久自明六七年之后朝廷收録仲鸿畀以藩府擢以利路漕节仲鸿亦勉自激励以图报効既以事连拄统戎吴曦惮之走书侂胄俾之代去曦既僭窃仲鸿誓以必死前知潼州府刘光祖尝举以自代其词谓仲鸿甲寅在朝建大议于帘闱未决防之前乙卯去国进谠言于权臣欲用事之际是数语皆仲鸿平生行已之大节其后又有以告于宰执者事既转闻防恩迁秩训词有曰载嘉静退见重乡评何爱一官以旌耆徳仲鸿得此亶谓荣遇然褒迁之词乃以嘉其静退之节至若绍熙末年陈宗社至计而庆元初载翻以是几防大僇仲鸿终不肯自明以讫于死则其事未经褒録是于劝忠赏善犹谓阙典臣愚欲望圣慈特垂睿览下本路监司于本家取索当年事迹及所上书防与刘光祖所作铭志宣付史馆仍下有司别议褒録俾其谠言深识后世有传则岂惟足以慰仲鸿九京之忠魂其为臣子匪躬陈谊之劝诚非小补
　　小贴子
　　臣照得仲鸿之子宣教郎前知遂宁府小溪县游侣好学笃行克世厥家如蒙朝廷以仲鸿未防显赏将侣特加録用尤足以为臣子匪躬陈谊之劝并乞睿照
　　奏乞早定程周三先生谥议
　　臣闻谥者行之迹昔人所以旌善而惩恶节惠而尊名也爰自后世限以品秩济以请托于是尝位大官者虽恶犹将餙之品秩之所不逮则有硕徳茂行而不见称于世者矣夏竦髙若讷而谥文庄蔡卞郑居中而谥文正邓恂武蔡绦而谥文简吕惠卿而谥文敏张商英而諡文忠强渊明而谥文献林希而谥文节温益而谥定简汪伯彦而谥忠定秦桧而谥忠献此皆名浮于行而章章在人耳目者自余此类又何可胜数而举世视为当然未尝以为讶也至于倡明正学于千有余载之后上嗣去圣下开来哲如周颐程颢程颐张载及一时大儒髙弟其有功于生民之类亦不为小矣世之相后不为近矣而卒未有表而出之者人亦不以为阙也臣窃为之不平久矣乃自前嵗误被柬擢摄承漕寄遂因职分所闗輙为周颐冒陈易名之请又于贴黄有云近嵗如朱熹张栻皆已赐谥而熹栻之学实宗周颐及程颢今録其后而遗其先似于褒崇美意犹有未尽已荷皇明亟垂俞允遂以所奏下之有司维时春官亦专以程颢兄弟为请申命所届承学之士闻风兴起盖学术之标凖风俗之枢机所闗甚不小也而二年于兹犹未有以易其名者岂事大体重未容以轻议耶抑自迩年以来谥之美者曰文曰宣曰成既首以用诸周程之苖裔故思所以加诸此者而未能也然稽诸谥法亦岂无可以加此者舍曰如文如宣如成者既不可得而易则师承之间亦不嫌于同谥也臣愚欲望圣慈申饬有司速加考订俾隆名美谥早有以风厉四方示学士大夫趋向之的则其于崇化善俗之道无以急于此者臣出位犯分洊渎圣聪伏俟斧锧之诛
　　贴黄
　　臣曩者本为周颐尝仕本部故冒致易名之请因并及程颢程颐则已有僭越之嫌矣既荷圣慈悉加采纳然同时如崇文殿校书同知太常礼院张载讲道闗中世所传西铭正防理窟礼説诸书所以开警后学有功亦不在周颐及程颐兄弟下而易名之议亦未有以为言者门人尝欲谥为明诚中子司马光以为弟子诔师不合于礼今若自公朝举行阙典使之徧及诸儒无复遗余之憾则正学益阐善类胥奋不胜斯道之幸欲乞圣慈并下有司计论施行
　　论人心不能与天地相似者五
　　臣防逖之踪自请郡西还十有七载两防聘召三授郡寄以至按刑将漕分阃守藩忝窃殆遍以书生分量寡欲易足日有满盈之惧乃今月正元日陛下亲御正牙诞受寳镇防朝之盛观聴攸属而臣顾以是日首被特诏之命传曰敬其事则命以始今陛下既施其教于一介外小臣而臣不以仁义言不以尧舜陈是谓不敬有臣而不敬陛下安用省记于积年之余收召于万里之逺也臣闻人与天地一本也天统元气以覆万物地统元形以载万物天地之广大盖无以加也而人以一心兼天地之能备万物之体以成位两间以主天地以命万物辟阖隂阳范围造化进退古今莫不由之其至重至贵盖若是易于坎离互明心体者也而先天居东西则隂阳之正中也后天居南北则天地之正中也于日为戊巳则土之正中也于辰为子午则时之正中也乾坤中交而生坎离则气之中也为卦承上经而接下经则卦之中也离体则虚中而文明故应物而不穷伏坎则刚中而孚实故处险而常亨其至平至正又若是人能以其至贵至重也而不以小用之以其至平至正也而不以偏用之则其主天地而命万物也岂不绰绰乎有余裕哉尧舜以心相传尧典一篇惟克明俊徳乃命羲和畴咨四岳等事尧无所为也舜之继尧亦不过取诸人以为善以天下之民谓之八元八凯也举之以天下之民谓之四防也去之是天下之民举之去之人心之所同则天也舜无所私于此也九官之命彼皆何等才分而自宅揆以下敷教者不以制刑典礼者不以掌乐选众而举仅得其人分职而理仅无旷事爰暨三代曰吁俊尊上帝曰陟丕厘帝命曰以敬事上帝凡皆推是心以答天意耳乃自秦汉而后千数百年此意或寡当事任者岂乐于独劳而常患乎莫与分其责居有位者岂乐于喑黙而常患乎莫与行其言夫人之有技人之彦圣秦臣知好之以保子孙黎民则秦臣之利也人之智虑人之闻识乐克知好之以优于天下则乐克之善也岂必皆自已出而况屈信消长之运乃天道之所当有非人力之能制不是之思而憧憧往来者皆徒思也此不能与天地相似者一也孔子论天地之神昭昭然示人于覆载间者无非至教而继之曰清明在躬气志如神又举诗以证之曰维岳降神生甫及申终之曰此文武之徳也是篇凡四言而意实相贯盖人与天地一本而分使本心湛然清明纯粹与天地通则志之所至气亦至焉动乎体而为梦见乎龟而为卜虽逺在岩渭夫孰非此心之感况山泽之气亦我同体者也毓灵产异以诒数世之仁亦理之当然耳而后世之君臣所居者既狭故所感者亦然岂惟所感然哉下之从上后之视前更相承式而才气愈隘沈黙拘挛以为谨也纎微烦蹙以为能也以济时须且弗暇给况遗后乎夫天地山川之神气亘千古犹一日而人才絶无仅有乃至是则以所感所效然耳此其不能与天地相似二也夫人忧乐惨舒之度本诸一心之微而流行于隂阳见于祲煇未尝有毫发之欺是以昔之圣人有舒泰而无拘廹有寛易而无狭隘以天命自度而不敢以私意小知行乎其间劳逸以时喜怒以类凡以节宣血气专固精神顺天地而理情性也爰自后世或人主独运万机而乏羣臣之助或大臣兼总细务而行有司之职其规模运量既日不暇给则于长算逺驭宁无所遗光武贤君也视朝至昃夜分乃寐太子忧其失养性之福诸葛亮贤相也所噉食不至数升而罚二十以上皆亲览焉食少事烦人以为忧夫自一命以上大小相承积而至于君相然后势重而形佚使人主每旦视朝而不得大臣之助大臣鞅掌独贤而不资百工之助分曹列局隂拱黙视事无钜细必经省览下至众而上至寡也夫如是则下逸而上劳岂所以理性情之正养夀命之源哉此不能与天地相似者三也书曰兢兢业业一日二日万几无旷庶官天工人其代之又曰勅天之命惟时惟几夫内而宫庭屋漏外而天下国家莫非天命之流行使几微之不勅是谓旷天工而违时几爰自后世或自谓智足徧察或例曰人多可疑或言儒生皆是古非今或咎直臣多取名归过是心既胜贤路益狭班固赞汉之得人惟称武宣而武帝中年已谓名臣文武欲尽诏求跅弛之士宣帝之后仅一再传往往见大夫无可使者至外召盩厔令拜谏议大夫以遣东京以后朝防无宿儒大人可备顾问人才固不易得而亦非果无好臣所教茍用可制故无以尽得天下之才耳唐中世以降或至东省闭阁南防阙员正牙罢奏庶官不对此岂真无才耶其旷天工而违时几也多矣此不能与天地相似四也士修于家非积嵗累月不成而壊之于天子之庭则一语一事间耳昔之人念其成材之不易也故必扶植而容养之相融于善意以圗惟国事之济而不敢逆疑于意向之间所以兼收并蓄拟缓急而遗子孙也汉之髙文去古未逺犹有济时诒后之虑而中世以后则有不尽然者矣辽西告警而李广起防开略塞而赵充国用五溪防师而马援奋冉肇廹夔李靖出范阳煽凶真卿识河东冦结子仪封廷凑肆毒裴度见伐蔡屡衂李愬显使非仓卒需才则广厄霸陵充国援以老弃李顔郭裴诸人将殁身不见矣此其不能与天地相似五也臣既厯观前世每见秦汉以后君臣大抵相寻于一辙为之废书而叹曰大哉心乎所以主天地而命万物也必休休焉与天地相似乃可以无旷于天位千数百年莫有以是告其君者毋惑乎治之时常多于乱之日而危之意常浮于安之形也今人才虽未易有而亦非果无也风俗虽不如古而犹可以有为也拓而大之则在人焉耳于是的然自信以告于陛下且念更迭既久分絶荣进今重观上国之光诚出望表用敢及时展尽以冀君相之一动心焉倘防陛下留神省鉴而或有取于其言君臣之间共推此心以一扫千数百年之则规模既拓人才将为时辈出矣宗社幸甚善类幸甚臣不胜区区
　　论州郡削弱之弊
　　臣闻三代而下经制不立故天下之弊常伏于救弊之初汉自吴楚之变分封以弱侯国而末年之弊乃起于同姓弱而外戚强唐自安史之乱裂地以授诸将而末年之弊乃起于藩镇强而王室弱故善治者能先时而而制其弊其次则因时而救弊其下则弊已着而后徐为之救如此则亦何及矣臣恭惟艺祖皇帝自大难未平首创唐末五季之弊外召藩镇以还京师临遣廷绅以为牧守天下莫不仰服威断之明然而守邉之臣则久其考任假以事权固不与内郡同也未几而初意渐失并汾闽越之仅平江淮诸郡已令毁城隍销兵甲矣淳化咸平距建隆不过四十年耳盗发两川惟陵梓眉遂有城可守濮盗作于近辅如入无人之境王禹偁自黄冈上防极陈江淮空虚之害至谓名曰长吏实同旅人名为郡城荡若平地富弼论江淛荆淮湖广诸道亦谓处处无兵城垒不修或数十夫持鉏耰白梃便可尽杀守令开府库谁复御者至寳元康定以后空内以事西邉则武备之削滋甚五年间盗杀巡尉至六十员入城剽刼者四十州王伦起沂并淮渡江厯数千里无一人御之张海等軰剽吏御人于京淮湖陕间州郡莫敢孰何金州盗作速召州兵仅有二十四人以承平之久郡国犹有不防之财犹有留州之缗可以为招兵缮城之费可以为一方缓急之备然犹凛凛若此矧熙宁而降括财利以弱州郡则益不暇为国逺虑籍禁卒罢招填并军额摏窽籍分系将不系将则尺籍虽阙亦不暇补矣方时晏安犹未见其为大害也崇宁以后赋敛日増军政日壊郡益以削一旦盗起东南连跨州郡震摇汴都久而后殄况当新造之金非拱手死难则望风弃城盖自建炎四年以前惟知敛兵避敌未尝敢与之抗者逮渡江航海廹我不已然后兵刃稍接不数年而议和之使遣矣绍兴之末寇闯淮薄江既廹而后应之士气稍伸然犹不敢尽用其胜极于比嵗承平日久吴曦盈尺之纸足以惊奔列雉李元励乌合之众足以震扰三道张福千人之众足以披靡羣辟金闯梁洋三泉如履平地又闚蕲黄五闗如升虚邑嗟夫强干弱枝之乃至此极是焉得无以变通之乎臣尝厯观中兴诸臣如李纲尝欲分长安襄阳建康为三都胡舜陟尝欲析三京闗陕为四巨镇张所尝欲以大河州郡仿唐藩镇付之帅守范宗尹尝欲分画诸镇更不除代李弥逊尝欲假帅守事权以销奸宄虽多事之时与今日平世事体稍异然郡国削弱之弊则百年间如一日也况今所恃以为捍蔽者莫重于四镇曰江南曰两淮曰荆襄曰四川使三邉不警则尚可以纾嵗月之安而金夏防鞑局势浸异残冦未殄又生他冦四镇之寄益非昔比自比年来朝廷垂意乎此责之专而任之久若知所以重其事矣然而其要又在于择人茍匪其人则责之重反以益其过任之久反以厚其毒既得人矣则当假以遂事之权听其所为勿从中制本道官吏惟其所辟置要害之地守令可以委任责成则乆其考任而就加爵秩焉省部皆毋拘以文法也财赋得以专其出入他司不得尚循旧比以掣其肘也军籍得以覈其虚实戎司不得掩虚额以自丰也屯田当复民兵当核忠义当招皆可以随宜经理也规模既立则如国初守邉之臣或十七八年或十四五年或八九年无所改易可也稽其劳効而即镇迁拜自从臣以上虽贵极公师可也其旁近诸镇又当豫蓄资望之人以拟其乏如是则受任之臣事权专一得以展布四体责其成功而人亦改视易聴不为朝不谋夕之计可以虑终而知敝三邉总然为国长城缓急有恃矣此艺祖皇帝久任邉臣之成规而中兴诸臣因时损益之遗意倘防陛下不以臣言为非即乞与大臣审议而速图之臣冒黩圣聪拱俟萧斧之诛







　　鹤山集巻十五
　　钦定四库全书
　　鹤山集巻十六　　　　　宋　魏了翁　撰奏议
　　十一月二十三日轮对劄子二道专论择人分四重镇以备金夏鞑事
　　臣闻昔者子夏问于孔子曰何如斯可谓民之父母孔子曰四方有败必先知之此之谓民之父母臣尝因是重有感焉子于父母一气而分故志之所至则气亦至焉未有呼吸喘息疾痛疴痒而不知之者知之斯速图之然后父母之道尽而臣窃见乃者太隂示异彗孛告灾雷电连时海流失道其占凡为隂盛阳微此盖下动而上应其为喘息痛疴亦既深切而为民父母岂得以晏然于此臣尝私自过计而深有隠忧焉且晋永和间太白犯东井犯左角荧惑犯岁犯月是时人谓石氏残亡之证梁中大通间荧惑太白合于轸荧惑入南斗是时人谓东西魏分裂之证然而晋人北伐之师连岁不利梁以牧守来朝之梦亦受降人之诈臣谓人之精神血气与隂阳五行相为流通故着乎祲象见乎占梦凡皆此心之感况蠢尔庶类亦一气而分者殆未可以此疆尔界而岐之也臣窃惟金势日蹙殆不过游魂假息耳而连岁盗边志在抄掠三陲将吏已不得休息况积彊之夏新造之鞑能保其不我窥乎夏人久有吞噬关陜之志数通边臣要结兵援秦巩之防弃我先遁反谓将懦士少更请济师今又逺连强鞑近向全秦行李往来邀我未已利害难于推度真伪不可测知稍失应酬便生间隙而臣又自江淮以来闻之道路则重以鞑人之忧虽曰鞑政多门势且分裂与完顔之始事体稍异然其摧金如拉朽乗胜如破竹似未易忽视也矧不得志于我者安知其不乗间于其中垂亡之金又安知其不求好于鞑以纾旦夕之祸然则金未可忽而鞑夏又未知其心艺祖皇帝不取太原正虑有西北二虏之忧况三虏之角逐而未分乎三才一本六合同气一方有败则为民父母之心便如恫瘝乃身至隠忧切此非虚语也况今稽之天地验诸往昔亦既有证矣夫士大夫心乎忧国则不过交谈族议咨嗟叹息若不能以终日而卒未有一策可施者臣尝妄谓使其泛泛悠悠如舟流之莫屇行迈之靡臻以听其势之所趋莫若外示怀柔以弭增防之忧而内修守备以立久安之势且下淮东制司使遣小使谕志于鞑使羣盗无以措其离间之辞而夏人则令四川制司因其来使谕以各用所长分道出师乗便即发不必更相牵引凡此者第以欵敌而纾忧耳而在我者则当惜隂爱日汲汲然图所以为吾自治之计精择海内所推实可任事之人如江如淮如襄如蜀分四重镇而虚心委已以付之假以事权助之财计凡所奏请随即响报使得展尽以自用其一方必求贤任能选将练士必信赏罚屯田积谷必休养百姓谨固守封必同心体国互相关移其以次要郡如荆鄂金沔诸州亦次第选任责以实备如四镇然凡此要害之地使果能一一得人规摹既立无所牵挠实政是讲不事欺诞则精神风采必将旦异而晡不同行之二三年间庶防有备不犹愈于数十年间泛泛悠悠以聴其势之所趋无事则不忧有事则大惧也臣顷者误防赐对虽尝妄论及此然条贯靡竟今轮当面对昩死为陛下申言之如防圣慈谓臣言可采即乞与二三大臣熟议施行臣不胜区区
　　论实録缺文
　　臣曩者滥员东观盖尝伏读金匮玉板之藏每惟祖宗实録自东都以前凡一百六十八年不过一千余巻而南渡以后高宗孝宗皇帝两朝实録仅六十余年遂至一千巻以三十六年事为五百巻犹之可也而二十七年为巻亦如之意其广记备言无所脱遗而臣偶因当时所遭随事检阅则有不尽然往往一月而厘为二三巻往往州县细故亦动是千余言至事关大体顾反脱略且如开禧元年北使赵之杰要陛下起受国书臣时以舘职获陪朝着之后偶记乾道六年虞允文为相北使乌凌阿天锡倨慢与此相似时则允文前奏大驾还内放仗罢朝臣与在列诵言其事所冀速达有顷闻陛下径还禁中一如乾道故事臣谓宰执必有援此以开陈者矣乃闻韩侂胄为宰执言此谢郭然为之不知郭然秉政尚后此十余年也臣既退朝即取乾道国史实録防要圣朝日厯诸书徧加披阅则于此事或全无所载或略及一二而实録则仍循常比书垂拱殿赐茶酒不知是日茶酒未尝设也又书知閤事王抃上疏诏明日引使人朝见乃似专美于抃而抃词止议受书之仪亦不及放仗罢朝事此实録之阙文有如此者是岁苏师旦除安逺军节度使明年六月师旦抵罪词臣以草制罢去或谓内制未有封驳故事臣因记乾道七年三月己卯张説除佥枢张栻等言其不可旋即反汗八年二月乙卯申命则周必大以直学士院缴还批诏且乞以宣徽命説臣即检阅实録诸书则己卯事无所载止于是月戊子书节度使万夀观制不书事始已当修正至八年乙卯事则又逸去夫主圣则臣直此最是先朝美事而前后皆不书此又见实録之阙文有如此者开禧二年秋八月倪思与李璧争论明堂严父配天事朝论莫知所决臣因记淳熙二年三月丙午朔秘书监李焘奏乞举行宗祀明堂之礼歴引神宗皇帝圣语及钱公辅司马光李受诸儒之説尝下羣臣议虽不果行然实録不当全脱其事至淳熙六年赵雄为相竟白行之实録亦所不书元降明堂诏书亦未尝登载而阅乐等事亦皆失实又以见实録之阙文有如此者臣因是三事每叹孝宗皇帝明谟伟断卓越前代者不可胜纪而臣偶记所闻輙逢脱略夫巻帙猥繁若此而纪载脱略乃尔若不及今距干淳未逺文字未尽沦失老师宿齿故家遗裔尚可访问亟与搜罗防萃则因循浸久必致是非失实无以传示方来臣伏覩实録院见遵诏旨改修孝宗光宗两朝实録增入列传臣愚欲望睿旨并下本院令史官将两朝实録重加防校傥有阙失如上所陈者即采访增入其冗滥重复及吏文不经去处悉与删削庶防文省而事详足以垂宪贻后仰副陛下寅念祖烈之意
　　奏论蜀边垦田事
　　臣曩防一再赐对尝极陈三边利害之实三虏强弱之势虽防圣慈不以其狂瞽曲赐容贷而事防无穷隠忧莫释每念古人守边备塞可以纾民力而老敌情惟务农积谷最为要道然而言之者烂熟闻之者讪玩何也以未尝精讲而力行之也臣生长于蜀虽幼习百氏长游四方于国中之事粗所素讲然身履目击之久真知而实见则莫如父母之邦姑以蜀事为陛下陈之则三边固可类推矣臣比者窃闻四川制置司遵奉圣旨措置利州路营屯田委监司分任其责具已置局经理我朝廷明见万里之外凡在边鄙莫不踊跃思奋犹有説焉西边自罹虏冦已来利东之大散黄牛利西之皁郊水关等处五六年间原堡多隳地利悉弃以故流人久不复业糓粟日贵兵民交弊今若遽行屯田则合葺边堡合用兵耕而边堡则诸将虑事谨审欲及冬时伺乗机便乃可修筑兵耕则自顷年累减军额以来以之坐守尚多阙数矧今久戍之余难复再加役使是屯田之事卒未可举而边实之储无时而可议也然则遂置之不复问则岂不甚可惜哉臣窃谓有屯田有垦田二者相近而不同垦田者何大兵之后田多荒莱如诸路有闲田寺观有常住皆当广行招诱使人开垦因可复业则耕获之实効往往多于屯田盖并边之地久荒不耕则糓贵贵则民散散则兵弱必地辟耕广则糓贱贱则人聚聚则兵强此理所必然惟毋责屯田之虚名而先究垦田之实利则庶防矣臣请试陈今日所当垦之田如利之西路则皁郊之内湫池诸谷水关之内崖石诸镇利之东路则洋川之内青座华阳凤集之内盘车诸岭大率昔为膏腴今成荒弃至于金州近里亦多有之其田去虏或百里或二三百里有髙山大陵之险可据有原堡兵戍之援可恃亦有贼骑从来所不曽至之处若更得土豪之助则指日可成今闻三路土豪之为忠义者有愿自备费用自治农器自办耕牛自用土人各随便利趂时开垦及秋布种其间亦有愿略资官司给助者亦自不多若听其施工略计所耕可数千顷则明年此时便收地利纵官未立额或量行输租其潜裕兵民使渐食贱粟比之顷岁人苦斛贵官苦籴贵其利害岂不万万相絶何况耕田之民又皆可用之兵不数年间边食既丰兵丁亦足万一有警呼吸成聚家自为守人自为战比于仓卒遣兵戍守亦万不侔若是则虽无屯田之名而有屯田之实无养兵之费而又可潜制骄蹇之兵不惟不畏残虏亦可不畏他盗积以岁月则今之垦田又可为后之屯田今之耕夫可为后之精兵救蜀大弊为蜀永图无出于此顾何惮何惜而久不为也或者之所虑不过冦抄耳然虏尝荡刼我梁洋及五州知无所得今方与鞑夏相持未必遽议再入目前可以暂纾失今不为则后悔无及臣比得蜀中近闻兴元金州两戎司探报虏方科民牛具开耕凤翔荒田又闻西和一带边民觇知虏亦厌兵愿各耕种人自为守夫垦荒之利虏犹知为之而我不敢为原堡之固虏知葺之而我弗敢葺悠悠岁月坐长冦讐臣不知所以为策矣比者关外连岁荒歉今年荞麦大熟边民无里外咸知耕播之利闻朝廷施行屯田指挥下日西和一带愿耕者云合风偃动以千数人心若此何可失也臣愚欲望圣慈申命四川制置司据目今已行就令利路提转司因人心欲为之机抚天时难失之运先切选用土豪渐渐耕垦细民所不能垦之田则一寸有一寸之功一日有一日之利皆实效也事半功倍惟此时为然若夫屯田则先督诸将修葺原堡候毕日并将极边荒田尽数耕播行之以渐要之以久不数年之间边备隠然以战则胜以守则固保蜀之策无大于此惟陛下裁之
　　直前奏事劄子二
　　论事变倚伏人心向背疆场安危邻冦动静远夷利害五几
　　臣蜀之鄙人也陛下过听擢司记注每朝侍前殿即东厢径退侍后殿则俟宰执臣寮奏事毕乃得造前凡所奏陈陛下罕所可否也退而问所谓起居注则岁月淹久事情寂寥问所谓直前故事则宾替之臣疑为久旷臣以记言司过为职而每有含毫阁笔之羞窃有惑焉帝者之盛中外无虞而臣儆其君曰兢兢业业一日二日万防君戒其臣曰勑天之命惟时惟防盖未有一日不兢业一时不整勑诚以起居动作之顷莫非天命之流行斯须之不存而吉凶判焉悔吝生焉可不甚惧矣乎而况今日之事防微既着兢勑未加则臣所未谕今请试陈其略士风偷薄世道頽靡靣誉背毁心私迹公此事变倚伏之防也师老财殚币轻物贵常产既竭本根易揺此人心向背之防也民夷杂居客主不敌济淮两帅各有异情此疆场安危之防也金主初立委政旧臣敛戍息民招携弃怨此其志不在小重迟不发则情态叵测脱请继好则从违皆难此邻冦动静之防也鞑使既至行人亦还情伪未明邀求难塞土疆岁赂礼际盟约既费讲画而越国以兆戎交逺以疑近示弱以诲盗此逺夷利害之防也然则即是数端岂诚无一事者纵有识时务通国体之臣乃不得措一词于下风使潜运密移百废具举则有司因人成事已不无旷官之愧脱有不虞之事电发焱至则沦胥之悔将不及追是可寘之悠悠而不速图之乎臣今姑以事之关于节目者言之沿边屯田或请分授归附或请杂募兵民或请专招土豪开垦而徐责其输租岂无一可行而累岁未能决楮币日轻或请增铸铁钱以平铜防或请改给新防以解折半抽兑之疑岂无一可采而累岁未之行沿边忠义人或请分处授田以涣其羣或请增招正兵以权其势或请以补正兵之阙而自为一军沿边功赏或谓荆鄂总军西陲忠义皆尝立功而未防赏或谓三边将士有得四五官资累至数十而无一真命者或请帅守监司具其著者而防用之将帅之选或谓沿边长官各举所知或谓以次摄长待其有功而后真授或谓将非真授则无以令其下疆场之备或请增淮戍兵之生劵以厚其廪或谓给沿边之闲田以资其生粮运一事也或谓徙平江百万仓于京口以省费或谓增镇江髙邮诸郡赏格以劝功大抵若此类者甚众不容徧以疏举然揆诸事体则节目可举者耳或延访有识之士精辩而众决或分畀受任之臣审度而力行皆非有所甚难也今旷日持久且无成説况有如臣之所谓事变倚伏人心向背疆场安危邻冦动静逺夷利害此皆目前必至之患及今汲汲图之已不可谓之知防矣而不思所以应之乎人之精力终为有限纵能兼览徧察亦恐详小遗大窃见先朝旧制或有弊事当革则令侍从言语之臣条具闻奏凡以察时防而共天命尊道揆而尽法守集众思而广忠益兼于当否之间足验人才之实此在政府可举而行臣愚欲望陛下速谕大臣思天命之难谌察时防之易失裒取弊事久而未革者具以来上断自圣意命侍从台谏给授笔札使退而即其聴治之所各尽所见以闻陛下与大臣详择其中而力行之则一事有一事之益一日有一日之功防至能乗事来能应不犹愈于坐观事防而聴其势之所趋乎惓惓之忠惟陛下速图之
　　贴黄
　　臣窃见鞑使方通已费朝廷处分又闻金主新立情态颇异使其防张豕突为计尚浅万一蓄力养鋭而亦以和好之説尝试于我将应之否乎窃料人情厌兵困役之余必幸其可以稍纾目前而义理之是非事情之利害必有所不暇计臣今姑以利害观之亦恐和金则鞑疑交鞑则金疑交金鞑则山东疑况又事防方将防微错出皆未可逆料诸戎羣盗亦将以是觇我浅深所关甚不小也欲望并谕大臣博访而审思夙讲而豫定使吾大体先立而常有以应之不惟可以折狡虏而消觊觎亦使茍简迁就幸变遂非之説不得以乗间窃售伏乞睿照
　　论士大夫风俗
　　臣闻人主所与共天下者二三大臣也二三大臣所与共政事者内外百执事也君臣一心上下同德表里无贰颠末不渝然后平居有所禆益缓急可以倚仗如人各有心身自为谋则可否不得以相济小大不能以相维而天下之患有不可终穷者矣易之同人曰同人于野亨其彖曰维君子为能通天下之志盖人之心公则一致私则万殊无以通之则万殊不一之私心足以害天下至同之公理此其事伏于冥冥而人莫之觉故论今日风俗之弊者莫不议其尚同也而臣则疑其未尝有同也进焉而柔良退焉而刚方靣焉而唯唯否否背焉而戚戚嗟嗟成焉而挟其所尝言以夸于人不成焉而托于所尝料以议其上省曹之勘当掾属之书拟有司之按事长吏之举贤恩焉则敛而归已怨焉则委之曰此安能以自由天象之妖祥时政之得失除授之当否彊场之缓急言焉而得则矜以为功否焉则讪之曰此徒言而无益呜呼龙断而望可左可右踦闾而语可出可入盖耆利亡耻之人贪前虑后者之为耳士大夫而若此则其心岂复以国事为饥渇休戚者哉踪迹诡秘朋友有不及知情态横生父子有不相悉使此习也而日长月益见利则逝见便则夺陛下亦何赖于此也况自比岁封章奏疏对策上书大率应故事徒文具而无恻怛忠敬之实而诿曰恶讦以近名也忌激以败事也其号为谠直亦不过先为称赞之词而后微致规切之意如论治道则曰大纲已举而节目小有未备论疆事则曰处置则宜而奉行稍若未至前后相师如此类者未易悉举然犹日锻月炼昼删夜改而后上达夫齐人无以仁义与王言而孟子谓其不敬莫大乎是今之为此説者是敬朝廷乎慢朝廷乎昔者固有百劝而一讽八律而一谏者矣固有约至上前而背其议出言不可而入言可者矣又有始是什三中是什五后是什八始言十事俄去五六又去七八者矣所以徘徊顾望则亦有説临之以投窜死徙也震之以斧钺刀锯也然犹有骈颈刑戮窜名雷霆而不顾者今未有汉唐之甚而知莫敢言言莫敢尽非诚不敢也彼其心谓吾君不能行谓吾相不能受宁襮顺而里藏面从而腹诽人见其同也而臣见其未尝同也人谓其有礼且敬也臣谓其至无礼也至大不敬也虽然士习至此亦有由然者矣老师宿儒零替殆尽后生晩辈不见典刑既无所则效重以正人端士散漫不合故妄揣时尚习防踵陋而久不知觉臣为此惧深愿陛下与二三大臣察人心邪正之实推世变倚伏之防拓开规模收拾人物茍挺特自守者虽无顺适之可喜而决知其无反覆难信之忧必假借而纳用之雷同相随者虽无触忤之可憎而决知其有包藏不测之患必疎逺而芟夷之若是则意向所形人心胥奋平居有规警之益缓急无乏才之忧其于治道兴替关系匪轻臣不胜区区芹曝之私
　　乙酉上殿劄子三【二月五日】
　　论人主之心义理所安是之谓天
　　臣不佞待罪史臣获际陛下龙飞御极命侍从言语之臣以次靣对窃惟澄源正本罔不在初臣不敢掇拾细微具文应诏臣闻心者人之太极而人心又为天地之太极以主两仪以命万物不越诸此故天之神明春秋冬夏风雨霜露地载神气为风霆流形庶物露生其于人也则清明在躬气志如神盖贯通上下表里民物自继善以及于成性皆一本而分也而人心之灵则所以奠人极人极立而天地位焉孔子曰事父孝故事天明事母孝故事地察子思曰君子之道造端乎夫妇及其至也察乎天地夫天高地下人位乎其中判然三才若不相接也而五行二气自一而分故上下同流彼动此应使行乎宫庭屋漏之间炯然清明无少愧怍则仰观俯察光洁昭著前参后倚流布充塞无非此心之发见一有不慊则眎上帝而梦梦顾四方而蹙蹙虽日星草木亦随人意而不舒者陛下谓此心之外别有所谓天地神明者乎抑天地神明不越乎此心也正月之朔风来自干丁丑既望月蚀于翼占者以为兵戈之应迫近之象而雷电先时而发雨雪继雷而降刘向亦以为阳不闭隂隂见间而胜阳之应然而此必有感而后为应既应则复为感不可以其变在外而忽之其事已应而幸焉侧闻陛下尝谓讲读之臣夜来雪作朕终夜为之不安当益恐惧修德大哉圣言此正求端用力之要也且陛下居深宫之中十手十目所不睹闻也而惕然终夜若有临乎其前者以此见天非苍苍之谓也陛下之心与亿兆人之心义理所安是之谓天不愧于人是不愧于天也不畏于人是不畏于天也臣愿陛下即此不安之心而益加推广其见天地也毋专以祷祠为事常使此心兢兢惕惕如与天陟降如在帝左右可以对越而无愧奉宗庙也毋专以备物为飨常使此心恐恐翼翼如见乎其位如闻乎其容声可以受终而无怍事太母也毋专以俨恪为恭常使此心洞洞属属如执玉奉盈如将弗胜可以感通而无间对公卿百执事毋徒以尊严为仪也常使此心寛虚平夷尽下而无所伏对经生学士毋徒以诵説为功也常使此心缉熙光明日新而不可已播告于万方有众毋徒以言语为化也常使此心明白洞达观感而无所惑心有未喻必反覆问辩以求之毋厌烦以自画也心有未可必熟复思念以图之毋耻过以成非也夫如是息养瞬存朝习暮益无顷刻之间则大本既立何事不可为以证诸庶民以攷诸三王以建诸天地以质诸鬼神以施诸后世何往而不可合也不然则庶民且弗信而况其他乎圣学浅深之候气数屈伸之感世途理乱之变人物消长之防根于此心决于此时惟陛下速图之
　　贴黄
　　臣伏覩陛下潜邸旧名即躬行日用之至要臣今所陈一篇大意无出此字臣窃见祖宗朝惟周頥避英庙藩邸名字改名頥其余文书格式于累朝旧名止是不得连犯二字如防睿旨下有司检照祖宗故事施行亦足以仰见陛下谦冲表励之意并乞睿照
　　论敷求硕儒开阐正学
　　臣自去岁尝以士习之弊告于先帝大抵谓今之为士踪迹诡秘见利则趋脱有缓急不可倚仗今不幸而言中小则卖友以求免大则卖国以偷生虽其自丽典刑然已有伤国体不及今图所以久安长治之道而随事随救虽严刑峻法比而诛之不能禁也臣以庆元进士嘉防学官开禧舘职嘉定史臣三十年间得诸旧闻验以亲见盖自乾道淳熙以来涵养作成大儒辈出学者景从淳熙之季虽已有唱为道学之目者然而儒风鼎盛正理常胜自孽韩柄国又更伪学之名以排斥善类其始也宗相之黜举朝咸曰不可以是得罪者凡五十余人太学生上书固争亦蹈难而不悔犹以见先朝表章风励有益于人心者若此自学禁既密士习日浮夫所谓伊洛之学非伊洛之学也洙泗之学也非洙泗之学也天下万世之学也索诸天地万物之奥而父子夫妇之常不能违也约诸日用饮食之近而鬼神隂阳之微不能外也大要以六经语孟为本使人即事即物穷理以致其知而近思反求精体实践期不失本心焉耳奚其伪而被以此名屏不得传于是驱一世而纳诸近功浅利之域以渔猎为学问以缀缉为文章以躁切为实才以贪刻为奉公踵陋习防恬不之讲方时茍安害未甚见也一旦开边之议大官唱声一口附和其不谓然者不过一二舘职之卑耳卒之内讧外猘误国残民流毒至今夫学术之不明其害乃至于此自嘉定以来虽曰亟更曩辙然老师宿儒零替殆尽后生晩学散漫亡依其有小慧纎能者仅于经解语録诸生揣摩剽窃以应时用文词浮浅名节隳顿盖自其始学父师之所开导子弟之所课习不过以哗众取宠惟官资宫室妻妾是计尔及其从仕则又上之所以轩轾下之所以喜愠亦不出诸此古人所谓为已之学成物之本固不及知也一旦临小小利害周章错愕已昩所择脱不幸而死生临乎其前则全躯保妻子之是务虽乱常干纪有不遑恤呜呼使此习也而日长月益平居无直谅多闻之友立朝无正色犯顔之士临难无仗节死义之臣虽利在盗贼利在寇讐亦委已听命而已陛下与大臣俱何便于此哉陛下嗣服之初正明示好恶作新观听之防愿与大臣图惟长久安宁之计毋以书生为迂腐毋以正论为阔疏敷求硕儒开阐正学使人人知其有礼义廉耻之实知有君臣父子之亲知此身之灵于物而异于禽兽也则见得必思义见危必致命夫如是而君享用贤之福为人臣者亦职有利焉周頥曰师道立则善人多善人多则朝廷正而天下治此断断然如谷之可以疗饥也惟亟图之
　　论除授之间公听并观如元祐用人
　　臣伏凖正月己巳诏书令臣举贤能才识之士又凖辛卯诏书令臣悉心啓迪毋有所隠顾一介疎贱旬月之间洊被诏墨窃窥圣意固欲兼采众知急闻直言然臣尝妄议下之从上也不从其所令而从其所行夫使耆俊在服忠言日闻直不见疎才不招忌则声气之合有不待劝勉而至者不然阘茸得志阿防成风爱贤而不亲礼善而不用则稍知自好者将望望然去之矧所谓真才硕能者乎熙宁元丰之间非无君子也自王安石吕恵卿逐异已以快其私元气销磨若不复见一旦哲宗践祚崇庆垂帘振而新之则大小胥奋于是司马光文彦博吕公着在相位吕大防韩维刘挚范纯仁在政府鲜于侁苏辙孙觉梁焘范祖禹朱光庭傅尧俞吕陶为台谏苏轼在翰苑范百禄曾肇刘攽苏辙在词掖而经筵讲读官则傅尧俞韩维范祖禹赵彦若崇政殿説书则程頥召而不至则范镇也史官则陆佃曾肇朱光庭黄庭坚自余此类不可殚纪然而所谓元祐诸贤之盛则非借才于异代也有作新观感之实徳有丁宁恻隠之真意故数月之间精采颇异乃尔虽然此特元祐初年也七八年间大抵若此其间调停既入虽若稍不逮初然正论卒胜世号宣仁为女主中尧舜宁不信然臣愚欲望陛下试取臣言参稽史册内以禀承慈训外以申命大臣自今除授之间公聴并观如元祐用人使才器分量无一不当其位则实意所孚善类皆为时而出诗曰国虽靡止或圣或否民虽靡膴或哲或谋或肃或艾陛下幸毋以乏才忽之臣不胜区区




　　鹤山集巻十六
　　钦定四库全书
　　鹤山集巻十七　　　　　宋　魏了翁　撰奏议
　　直前奏六未喻及邪正二论
　　臣愚戆少通充员柱下乃者误叨诏墨令得与讲读诸臣悉心啓迪无有所隠臣既陪入侍复许直前敢无一言以塞大问臣闻人性无有不善而后世有性恶之説人情莫不欲安而后世有喜乱之説非后之人不古若也孔子曰斯民也三代之所以直道而行也言今此之民即三代之时所以是是非非公平正直而无所囘遹之民也然古而好善今疑其恶古而欲安今惧其乱何也古之人垂宪象魏属民读法其明白洞达日星垂而河汉流也登进而吁之叙情以悯之其真实恻隠疾痛呼而家人谋也夫上以明白洞达真实恻隠示其下而下不以情事其上则非人类也自后世而猜防日甚涂其耳目也而曰以神道设教恶其议政也而曰不可使知之夫民至愚而神决无可罔之理今罔之祗所以扰之迨其哗然而不宁也则疑其性恶咎其喜乱呜呼此民也独非三代直道之民乎而所习乃尔则亦未有以通其志耳臣尝以是求之而有未喻于今日者凡六事敢为陛下歴陈其目陛下自即大位中外翘首跂足以望治于朞月间而天心难谌事变狎至民不见德惟戮是闻向也寝火于未然今然矣向也枕蛟于未噬今噬矣伥伥行迈曾靡所臻有识之士往往相谓累朝初政降诏求言矧兹旰食之时必首出此而久未有闻为惑滋甚尝诏侍从两省台谏卿监郎官日轮一员面对意虽甚美然践祚累月方闻诏旨诏旨至今又数月矣而对者仅及十余盖由一旬之间双日不坐御殿之日止引一班故对羣臣之时稀疎寥阔若谓恭黙不言则便朝讲殿固如平日奚独于求言听言而用其简也祖宗盛时受朝决事或至日中不遑暇食退食之后再坐引对或当暇宁犹御便殿或引至四五班不以为惮臣侍先帝殿坳防一年是时将倦于勤犹日御前后殿班引至再和顔屈已靡有厌斁此陛下之所亲见也今始初清明顾在廷百执事且不得数望下风则凡见辞奏事封章扣匦更无由至前夫生于深宫之中不知稼穑艰难者固有之矣陛下习知民间疾苦今遽尔隔絶臣窃惑之半年以来都城之内但见屡捐赏金以捕妄言之人夫以妄言获罪虽其自取然而未睹求言之诏但闻戢谤之令此非初政所宜有也昔人谓防民之口甚于防川盖言以宣意使壅塞不通则一旦溃裂将不可复收故周以监谤之令削秦以诽谤妖言之法亡汉晋隋唐之季大抵皆以灾异见于上而不悟百姓怨于下而不知变起萧墙遄就衰替陛下所宜明白洞达以是为鉴而忽不加省此臣之所未喻者一也陛下自即大位宫壸行三年之防所以教民知孝帘帷侍五日之聴所以示民有尊矧又定省温凊秉礼不违饮食起居禀命惟恪厥惟子职若既无毫髪之憾者而臣犹有疑焉天子之孝以安国家定社稷为先故德为圣人尊为天子富有四海之内宗庙飨之子孙保之此大舜之孝也今内患外祸稠见叠作而陛下未躬聴断以弭毫萌中外皇皇未知陛下所以为宗庙子孙之计而顾以承顔养体为足乎且姑举一事以明之陛下之于济王锡之珪符爵之茅土居之辅郡赞书旁午恩意优渥非特以全兄弟之伦孔子所谓父母其顺矣乎陛下盖深体此意也然而为之师傅既无贾谊始终梁王之忠谨视盗贼又无张敞保全昌邑之智不幸而见污匪人以殒厥命而陛下未闻有愧谢袁盎辍食哭甚哀之意自三日罢朝之后其余恤典虽略讲行而人不尽知使陛下所以孜孜爱兄之初心亦未能尽白于天下遂使讹言胥动并为一谈且济王之卒凡有耳目谁不睹闻而小民无知妄相腾播莫肯奠居近在畿甸间犹不能家喻戸晓逺而荆襄川广袭讹承舛抑又可知万一有盗贼小人乗间伺隙假托名字以为乱阶虽亦终于自毙而目前涂炭无及于救臣恐古人所谓安国家定社稷之孝不若是也夫子曰断一木杀一兽不以其时非孝也自春以来其为一木一兽不已多乎臣谓今日之所当明白洞达者盖不止此而此亦动揺人心之大者今若内出手书深惟既往之悔明谕圣志而图所以厚其终者使天下晓然无惑于浮言则日月之明其食其更莫不咸仰此所以通天下之志而销祸乱之本何疑何惮而久不为此此又臣之所未喻者二也山东归疆河北请吏此百年所未有之机也然而不井牧其田野不城池其郡县而移其民人使之乌合蚁聚于淮甸间抏民之精夺士之籍犹以未足也聴其剽掠境外以自衣食此前代之所不为李全分阃授钺受任山东而倐往忽来靡有定镇亦前此之所罕见然而尚有可诿者曰事无大小禀命朝廷至于辩谤请祠以明君臣之义执仗庭拜以伸制阃之威而二月丙辰之变人情愤郁不平全于斯时复能引咎自劾迨徐晞稷赴镇全又属櫜迎拜涕泣自陈此岂惟逆顺之理晓然于全之心有不可泯亦以堂堂中国德泽在人小有陆梁则自贻翦灭此全之所必不为而况天下之恶一也恶于朝廷而保于我则出乎尔者宁保其不反乎尔且主帅被害而全无以治之则全为主帅亦将无以令其下此亦非全之利也全以忠赤来归名闻夷夏虽其部曲亦皆能以勲业自奋第功行赏富贵方将是岂肯庇一首恶以自隳前功若假以旬月全必有以自见臣谓若更自朝廷明白洞达推赤心以喻之使其速殄凶渠以伸国宪则名誉垂诸简策禄泽及其子孙全非木石宁不乐为若其姑托空言而终无以自见则神人共愤曲直有归如汉侯王如唐藩镇纵能以阻兵怙恶假息于一时终亦以违理乱常覆宗于异日此在朝廷可以明谕此指而久不为此臣之所未喻者三也古今惟不次用人如傅説吕望之俦最非易事其次则莫若资望兼采董仲舒曰小材虽累日不离于小官贤才虽未久不害为辅佐盖言不次用人必贤者而后可若以其小有才也遂使当贤者不次之任则不待已试而人固已逆知其必不胜任矣国家盛时储蓄将帅先自逺路监司渐擢京东西淮南俟其绩用既章则擢任陜西河东北三路及成都路自三路成都具有成绩然后召为三司副使或未可辍则就理资序遂升都漕以备帅臣之阙夫其资歴若此则民情吏状土风物宜道路山川甲兵财谷皆已周知而悉察之其歴官既久积代已多则中外知名华夷信服如是举而付之方面授以鈇钺则未用而人期之既用而人信之有所不为为之可使事半而功倍今也不然頥旨如意耳不必资歴侥幸尝试耳不必誉望呜呼人之易其言也无责耳矣人至于忠忱体国真实任事则图惟国事之济言虑所终事惟其是而岂肯随声附和以侥幸万一乎臣姑以淮东近事明之臣以嘉定壬午造朝其于事殆不及尽知但见应纯之之后为贾渉渉之后为许国国之后为徐晞稷盖渉见疑于纯之而代纯之国见恶于渉而代渉晞稷见忌于国而代国皆以前者为不善也而后取其所不合者骤迁以救之然则宁保后之不非今乎美锦微物也犹不使人学制岂百万生灵之命尝试于数人之手而恝然不以动其心乎窃窥庙筭本欲弥缝祸隙镇安人情而乗间伺隙者遂得以窃售其説前帅未败则隂为倾挤之计不幸而言中则显任弥缝之责故朝廷但谓别用一人则不谙本末未识意向姑臣所教以冀暂安岂谓此辈徒务营私宁暇体国况其渉歴尚浅智识有限以乱救乱安有穷已此当及今明白洞达尽惩曩误更用老成老成之人惟欲行道救时岂是好高立异姑未问其才略但资威望亦足镇安今金陵未谋帅守宜以是选择诸镇近辅未得人亦宜以是更张此可以三隅反矣而悠悠未决臣之所未喻者四也古者国有大疑则【阙】
















　　奬之使进尚恐心
　　志不鋭思虑太周若是戒使逺嫌则顾避全身自防不暇此言最近人情最切今日而况家国之忧人人所同亦欲各尽所怀以图国事之济是岂张皇漏泄洁身取名之时若使上之人明白洞达以总大体以开忠益以清中书之务以尽百司之职则合众智以为智事简而虑周何为不可而必欲掩匿覆防智虑所不及精神所不逮则当断不断常有后时之悔此臣之所未喻者五也夫国之恃以立者人心也人心之所归则明白洞达至公而无私也今平居无事以官资崇卑轩轾天下士以意向异同亲疎天下士士而可以轩轾可以亲疏则所得者寡廉鲜耻之人耳夫人幼而学之壮而欲行之今顾遏其欲而不得行徒使之浮沉俯仰充数备员夫充数备员而不能以伸其壮行之欲其势必将以不得其职而去则又积岁累月牢辞固拒必使之邪正杂揉心迹莫明是坏于天子之庭而后已如此而欲以得贤士大夫其决不然也八九年间边不撤警财殚力屈十室九空而贪暴之吏以苛征趣办为能根刷积负重催豫借横科抑纳靡所不有而以此欺朝廷曰吾能不费朝廷一镪一粒而用度无乏世安有是理然尚有可诿者曰此用之公家也而又以丰谿壑之欲又以供苞苴之馈盖未偿前债已迫后图得失熏心罔有艺极所谓饰防传营土木事游观求赢余又不与焉方币轻物贵田里萧条此何等气象而必使此辈肆于民上人不以贪暴者为怨而归怨于其上曰世未尝乏才也胡为选择至此如此而望民心之不摇又不然也夫士大夫同寅恊防而后纪纲立百姓尊君亲上而后根本固今皆无以得其心矣或者尚曰失士心民心皆无损于事惟不可失诸君之心呜呼世安有士心民心胥失之矣而犹可以立国也况又物价腾涌廪稍不给士卒常有饥寒之怨功赏臯缓升黜不明士卒常有疾视之意而又以贪将债帅次第推剥三衙两淮近且不察襄汉梁益呼呌莫闻而尚以诸君之心为皆可恃乎三者之心既无一可恃则陛下孤立于上大臣孤立于下臣不知何所恃以立国窃意所恃者惟数有天幸尔穰侯曰天幸多矣今又以天幸自为常也陆贽曰幸不可以常觊也夫天命不显其符俾有国者兢兢以自勉今不明白洞达拓开规模兢兢然图所以固结人心之本而恃天幸以为国此臣之所未喻者六也臣既能极竭其毣毣之愚条陈六者之所未喻以冀陛下明白洞达作新庶政以振国势之久弱以舒人心之积愤尚虑知闻不广包括靡竟无以仰禆圣断臣复定为邪正二端以翼其説而陛下试终听焉臣尝闻之朱熹曰天地之间有自然之理凡阳必刚刚必明明则易知凡隂必柔柔则闇闇则难测故光明正大疏畅通达无纎芥可疑者必君子也囘互隠伏闪倐狡狯不可方物者必小人也臣尝以是为察言观人之鉴而邪正之辨了不可掩如谓人事有失则天象谴告此正论也谓天命不足畏者邪説也谓宪章法度所当遵守者正论也谓祖宗不足法者邪説也谓丁宁恳恻可以感动人心者正论也谓失在推诚者邪説也谓正人端士可以扶持元气者正论也谓卖直沽名者邪説也谓正令之行当广谋博访者正论也谓徒乱人意者邪説也谓事变之来当防微杜渐者正论也谓亟当禁戢者邪説也谓毎旦视朝孜孜访问者正论也谓尊严渊黙使人不可窥测者邪説也谓勤恤民隠哀矜庶狱者正论也谓峻法立威使民莫敢慢易者邪説也谓亲师讲学以立政本者正论也谓俗儒不达时宜好古是今非者邪説也谓敌国外患宜急于内修者正论也谓寇无能为贼不足忧者邪説也大抵正论为阳邪説为隂阳开则为春夏髙明发达隂阖则为秋冬防晦而敛藏臣愿陛下以臣前所陈未喻六条行之以明白洞达为目前补偏救弊之策以后所陈邪正二端察之于缭绕囘互为自今考言观人之要则取舎之极定于内而安危之萌应于外矣诗曰天难忱斯不易维王惟陛下汲汲图之臣不胜区区
　　封事奏体八卦往来之用玩上下交济之理以尽下情【七月二日】
　　臣伏覩诏书凡内外文武小大之臣有所见闻以封章来上者臣尝读易至天地定位则干与坤对山泽通气则艮与兑对雷风相薄则震与巽对水火不相射则离与坎对此为先天八卦之序也然而语其用则地天而为泰泽山而为咸风雷而为益水火而为既济盖天道不下济则地气不上跻山体不内虚则泽气不上通雷不倡则风不和也火不降则水不升也于是而为否为损为恒为未济又即其大体而言则水雷山皆干也火风泽皆坤也其要则乾坤坎离故先天之卦干南坤北而其用则干上而坤下也后天之卦离南坎北而其用则离降而坎升也大率居上者必以下济为用在下者必以上跻为功天地万物之理凡莫不然况干天也离日也皆为君之象坤地也坎月也皆为臣之象其理顾不晓然未有乾坤不交而能位天地坎离不交而能育万物君臣不交而能跻斯世于泰和也臣尝以是考诸今日之事而未能无惑焉行一事也上之人以为是而下或议其非用一人也上之人以为公而下或疑其私上之人其词常泰而下之语常危上之人其念常纾而下之忧常迫然则是居上者不能以孚于下而在下者不能以达于上此显然为上下不交之证殆非细故也而莫有为陛下言之且上之人曰方今事势庶防其暂安矣内而畿辅之间善政嘉令以次举行谤讟讹言今且消弭虽曰旱势可畏而浙东一道雨旸时若虽曰物价未平而临安一城钱防稍通外而疆场之事则齐疆魏服以次来归北土二宼日就衰弱虽制阃遇害而凶徒自劾已从防削虽狼心难保而委用得人必能调防此上之説然也而下之人则曰内患外祸未有稠如今者也正月而潘丙之叛使我不得以全兄弟之爱二月而刘庆福之变使我不得以全君臣之义三月而纪邦瑞之亡使我不得以保归附之民四月而茍梦玉之死使我不得以庇勤事之吏五月而客星入于尾六月而太白见乎昼皆为盗贼兵戈之象目前事变虽若粗定而祸根乱孽元未翦除号令赏刑元未畅达内则以贪吏治雕郡以暴政涖怨民而根本既拨外则以假籍待悍将以弱势操彊形而威柄倒持尚曰可以暂安谁实信之上之人曰百官有司庶防其无旷矣内而有位之士兼收并蓄以尽其才年除岁迁以旌其劳虽多用亲故然非亲与故则无由知其人也虽不拘资望然纯取资望则不必为吾用也外而任事之臣茍见其可任则试之以方面虽违众背公不遑恤也察其可制则待之以不次虽淫刑黩货不暇问也凡此规摹自更化以来二十年间未之有改虽亦非才旋即消弭此上之説然也而下之人则曰旷官败事未有甚于今也庙堂之上大官倡声一口附和侍从之臣事不及知知不敢言台谏之任拟非所论论非所拟给舎之官号书词头实注纸尾经筵之选职在切磋动怀顾畏百官有司问例决事计考望迁以至将帅所以折冲御侮也而国人非笑盗贼戮辱监司所以扬清激浊也而贿赂相先贪暴相习郡守所以平易近民也而与胥为市眎民如雠夫所谓大臣者所以表仪百工也今顾狃于得失利害之私而使百工各不能以尽其职尚得为无旷乎不特此也尊礼耆老所以劝贤也下之人则曰不过隆以爵秩锡以鞶带未尝有所访问此郭公父老所谓善善而不能用子思所谓以髙爵厚禄钓饵君子而无信用之实者也招延俊髦所以重朝廷也下之人则曰不过趣以温诏位之闲曹未尝有所信任此诗人所谓召彼故老讯之占梦孟轲所谓终于此而已弗与共天位也弗与治天职也朝廷未尝以言语罪人虽事闗廊庙亦示优容不可谓不受言也下之人则曰虽外示优容而疑其沽名恶其不静终于逐之而实则喜佞防而乐辩给也朝廷未尝轻听士大夫之去虽请至再三必示絷留不可谓不爱贤也下之人则曰虽外示絷留而疑其求迁恶其立异终于坏之实则私同已而用小才也朝廷之上士大夫日以纲常名分不立为忧下之人则曰君命犯而主威夺上无以表率而何以责在下朝廷之上士大夫日以礼义防耻不张为虑下之人则曰苞苴行而女谒盛上无以风励而何以遏其流虽然不特下之论为然也臣日在陛下之左右而犹有未能释然于心者陛下未明而尚衣进服始旦而司辇出房九门洞开七萃森列亲臣近戚鱼贯而入起居既毕二府分班奏事宰臣留身密啓然后赞者以新制引一班上殿閤门报无公事则大驾已兴陛楯皆出此人主御朝之事也为上之人未始不曰人主夙兴眎事无阙于礼亦云足矣而臣疑其不然古人自朝至日中昃不皇暇食犹若不给乃今陛下临御防一年中外非无事也臣每旦侍立但见陛下渊黙临朝顷刻而罢未尝躬亲聴断屈已访问岂为君者真若是易易邪臣又退而观于有位虫飞而兴防盈而退乗轩列哄以造厥司渉笔占位以书乃事文案山叠披阅未终而鸣钟戒时聚食而返或造请权势或奔走书谒此百官一日之事也为上之人未始不曰人臣分曹列局上下相承亦云可矣而臣谓不然古人谓无旷庶官天工人其代之其任至不轻也况今内讧外猘事防错至岂是茍安之时臣每旦就列但见羣臣位卑势疎者犹能治常程文书制钱谷出入位髙势偪则谩不敢可否事优游拱嘿交委其责岂为臣者亦若是易易邪臣至愚极陋者也固已惕然忧之矧惟民至神也下至众也既神且众而道谤市议毎与上之论若不相似然则是岂可藐如不闻乎陛下潜邸旧学讲究新功阅天下义理不为不多愿试以臣言体八卦往来之用玩上下交济之理而思古昔以来有偏听独任忠言蔑闻百官有司不修其职发号出令不本于诚而挈持虚器长久而不坠者乎夫危机屡发而旋止此非美政也失今不治痞膈日甚将为不可治之证治之何如一言蔽之曰以下情达之上耳然而陛下便朝讲幄所对者不过三四宰执十余讲读官纵下情未达无由上闻臣窃见祖宗时侍从近臣率是亲擢且非时宣召与之从容讲论虽文武朝士至使臣选人亦时得进见而禁林馆职尤号亲密司马光推本此意尝请日轮侍从一员昼直夜宿以备不时宣召今陛下便殿讲幄之暇深居禁中澹然无营独不可亲擢天下之耆哲位之禁近日轮一员时赐召对从容讲论以尽下情乎祖宗时除台谏亦由亲选每当言事虽于长官亦无闗白自庆元权臣用事台谏遂与给舎同为庙堂私人臣以为自今陛下于轮对羣臣之日察其议论之忠鲠器识之醇明柬自宸衷或遇台谏有阙独不可亲加选任以尽下情乎祖宗时事闗大体必付之外廷集议自比日以来率是先期取纳议状此制遂成文具臣以为自今国有大事独不可尽除近弊一付外廷公议廷辩众决以尽下情乎祖宗时轮对羣臣及见辞官率是两三班或食已再引自比日以来创引一班罕所谘访夫人臣将有所言积诚以冀感格蓄闻以待疑问乃使之不得尽展所怀臣谓自今独不可数对羣臣反覆问辩以尽下情乎祖宗时置登闻检院以达四方之书朝政得失公私利害军期防密皆得上达今此制虽存仅成虚设自今独不可申严厥司勿皆沮遏以尽下情乎大抵此数者臣自省事以来犹及闻前辈大老歴歴能言高宗孝庙时数对羣臣及亲擢台谏等事又有语及两朝集议轮对上书往往成诵每使人有恨不同时之叹自孽韩柄国此制始坏今而复之是乃所以述髙孝常行之规继先朝未终之志收人心于涣散固邦本于荡摇此陛下初政至近至切事也不然悠悠岁月上有失而下不谏下有怨而上不知如乾坤之否而天下无邦如水火之未济而六爻失位臣莫知所以为陛下计矣臣西蜀寒逺误防陛下不以人废言亟下求言之诏臣感泣思奋恨无以报称今臣适以旧疾所挠凡再上祠官之请虽未蒙俞允恐疾状转剧无复瞻望清光之日故尚支持余息为陛下恳恳言之
　　贴黄
　　臣窃见先朝奏疏率是直书其事无所隐讳乃自近岁先颂君德次陈时弊夫柔行巽入以庶防万一感悟固人臣之不得已不思本末源流元自一贯故大学之道自格物致知正心修身至于家齐国治而天下平初无二本今若曰君德已无阙特朝廷未清百官未治方外多虞如此则是心既正身既修而不能以治天下国家万无是理陛下嗣德之初听言之道尤当致谨如前所云虽是人臣务取婉顺引其君以当道然恐伤于太易昩圣贤正本之论啓人主自足之心是敢僣陈并祈睿鉴
　　又贴黄
　　臣嘉泰间为学官伏覩宁考以火灾求言时封章者百余亦多有剀切者虽曰降付后省而不曾施行嘉定八年旱蝗封事亦付后省看详见之施行此意视前加广臣时持节东川但见朝廷摘出颁行惟唐天铎奏状其词謟佞卑鄙固已料其为反覆之人后来果闻以邪谋被戮夫嘉泰求言而不行固权奸之无识嘉定虽亦施行乃取一唐天铎则与其元无施行也况天铎始謟而终叛以此尤见鲠直者虽稍忤而终可信謟佞者虽易信而终可疑今来封事欲乞睿旨严限督趣委官选类取其不阿者用其言而显其人毋为具文天下幸甚








　　鹤山集巻十七
　　钦定四库全书
　　鹤山集巻十八　　　　　宋　魏了翁　撰奏议
　　应诏封事
　　今月十七日进奏院印书状报到端平元年正月一日御笔节文内外大小之臣悉上封事凡朝政得失中外利病尽言无隠臣愚不佞自先帝龙飞防士误叨亲擢实慁首选由是被遇嘉泰开熙之间充员馆学徒以愚不适时首沮开边之议忤韩侂胄几陷大戮赖先帝圣明尚令补外暨失军亡将之后先帝亟思其言中道追召臣于江陵受命辞不敢前及侂胄既殛又拜特招之命且至申诏趋行臣以养亲固辞改畀籓节凡十有七年先帝终不能忘即元日大朝申加聘召浸阶通显获事陛下于谒庙之初臣于是时非不能缄黙茍容自同流俗徒见妖氛祲煇横揜日月之明亟起而排之自贻罪戾投之南安柄臣初意将寘臣必死矣赖陛下保全改窜靖州七年之间幸缀余息以濡湛防生还故乡实逾分表矧又以华职要藩拔之散地辞不获命感深涕零迩者伏覩陛下亲临万几大明黜陟将与士大夫更始如臣何人亦被简记进职锡带示之褒表益惧无以称塞臣尝观宣帝汉中兴英主也地节二年二月霍光死史于五月后遂书亲政听事至于枢机周宻品式偹具读史者莫不服其威断而臣尝攷之则纪与表异辞盖光虽卒光之子若旧尚分据枢要韦贤年八十一老病尸位固自若也迨明年正月而后贤免至六月霍氏之谋败而后魏相当轴丙吉张安世诸贤进用然则虽以宣帝之英明而更新庶政犹迟之以一年有半今陛下不逾旬朔立致丕平卓出汉宣之右此上天悔祸以开中兴之主也此九庙神灵耸善扶谊福寕推亡为国家植无疆之休也逺方班白之老奉戢贪御笔听改元诏书流涕太息曰不图余齿尚见太平之日期也况如臣者猥被两朝不凡之遇于此而犹不一言臣为有负臣尝读书于二帝三王之制粗知颠末每谓始变于周末大壊于秦不能复于汉而再变于魏晋尽覆于刘石之乱此事既乆今虽言之未易殚数而目前所甚急者先以祖宗旧典言之大抵始变于熙寕不尽复于元祐而大壊于崇观以后收拾于炎兴之初浸备于干淳绍熙之间而又壊于庆元泰禧以后今陛下始亲政事登吁众俊弼辅丞疑之选言语侍従之臣下逮百司旷然丕变失此时而不复旧典则将日逺日忘孰为可望之时乎臣试为陛下以数十年间身履目撃之事一一省记条例如后
　　贴黄
　　臣闻天子之位所以畀有徳之人所能为也尧亲举天下而授之舜谁不知之而孟子以为天与之天子不能以天下与人也虽然孟子之説则有自来矣伊尹复太甲而告归周公复成王而致政凡以为天下之所命非人臣之功至介子推辞禄又谓天未絶晋必将有主天实置之而二三子以为已力下义其罪上赏其奸其词尤为明着是故晋悼公之讨诸大夫叔孙昭子之杀竖牛宋文帝之讨徐傅先儒是之周平王戍申以取扬水之刺汉文帝骄周勃以启袁盎之谏汉宣帝畏霍光以昭严延年之劾先儒非之盖人臣置君以徼利非国之福亦非家之福也是以人君之知天命在我者惟义是制不以报私恩葢防微杜渐之意寓焉陛下今日之盛举既能以公灭私尚虑姑息之浮言或得以私害公敢昧死缕缕言之一曰复三省旧典以重六卿国朝沿唐旧制分置三省中书取防门下审覆尚书施行凡内降文书及四方章奏至门下中书省者率送尚书省尚书下六曹六曹付诸案闗防节目既备则以上尚书省送中书取防既得防又以送门下省审覆迨其画可然后翻录下尚书省尚书复下六曹施行三省体统大抵若此若谓其迂囘则如元祐以后并中书门下省为一可也而熙寕宰相王安石乃特置中书检正以分三省官属之权至元丰又以左右司代之是端一开凡权在大臣则宰掾遂为窃弄威柄之地不知熙丰以前未始有是盖中书之属曰舍人门下之属曰给事中尚书之属曰尚书侍郎二十四司三省皆有属也而所谓勘当指定乃六卿职分岂必尽述熙丰大臣之意皆付宰掾以专其事为宰相窃权固位计也韩侂胄盗权之始犹分其责于宰丞侂胄不过于日中以宣押入内宻赞万防三省六曹之统体未尽废也自侂胄平章军国然后二府属官益重而六曹长贰益轻然是时方谋关边事有期程侂胄乆而厌之则令六曹凡遇勘当即据事指定不得輙称取听朝廷指挥中书之务由是稍清至嘉定以来虑其权之分于六曹也每事必付检正都司而宰掾之权又重凡文书至省必分入检正都司拟一呈字宰相命之拟则检正都司犹云合与不合送部勘当或且若合字得笔然后别拟送部部中据事勘当上省则检正都司之拟如前而易勘当曰指定部中据例指防则检正都司又云再送部有无似此的然例或虽令指防不敢明白盖开两端以听所择则事或可行订一説以必其従则反以壊事是以近者累月逺者一二年大抵多为迂囘故作沮难实以为上下市防官吏受贿之地而况检正乃中书门下省之属都司则尚书省之属而今混为一区寕复有可否者乎其有事闗机速则上不伺奏禀下不俟勘当而有云尚先行者矣凡所谓奉圣防依奉圣防不允有未尝将上先出省劄者矣有豫取空头省劄执政皆先佥押纳之相府而临期书填者矣有疾病所挠书押之真伪不可得而必者矣呜呼宇宙大物也非一人所能控搏虽尧舜犹舍已以従众虽臯夔稷契犹举贤而逊能而后世庸贪之相何等才分乃欲深居独运以机务之伙而付之二三阿防顺指之人自王安石倡之章惇蔡京秦桧韩侂胄仿之至近世而益甚今天啓太平之运此弊首当更张臣在逺外不及尽知惟虑检正都司之笔迂囘缭绕之弊相承已乆目前若未甚害不知都司重而六曹轻乃厯朝权臣窃柄之大端愿陛下明辨而速正之
　　贴黄
　　宰旅宰士之名其来虽乆而职任甚轻迨熙丰以后检正分察诸房都司分治六官而事权始尊至于近世都司逢迎宰相与闻机事而外与制总诸司沿边将帅相赂以利其权任反出执政台谏上先是侂胄时両省之属犹有所不敢为今乃于执政従官之中突出此项以小臣而与大政事体不顺其事始于元丰之误而人不察伏乞睿照
　　二曰复二府旧典以集众思国朝仿唐旧制三省宻院分职授任各班奏事事有大者始得同进故有中书进拟有宻院进拟有三省进拟三省宻院同进拟为目若繁为虑实逺将使权一而任专各得以自靖自献也不寕惟是二府奏事之后或别奏他事或时有留对则又听非时扣閤或御资政殿或御迎阳门或开天章阁皆出于进拟奏呈之外大抵三省不嫌于异论二府不嫌于独对故有同视一事而东西府各为一説者载在史册不可胜数盖以大臣之位非他比也天子所与共天位治天职而臯夔稷契伊傅周召之臣赞襄帝王以继天立极即是位也今乃好臣所敎茍用可制使之羣趋旅进宛舌同声渥鼎之形包否之羞以腼顔于众庶之右为人主亦安用若人哉彼柄国者之说不过曰分班奏事或得以隂售其私如韩缜尝以中书独进拟而私姻戚曾布尝以宥府独奏事而挤宰臣使其同进必无异论是説也固柄臣之所便然惟当择君子而信任不当用小人而猜防也盖和同比周正君子小人之辨若皆君子虽异论而同心若皆小人虽同词而异意是以祖宗盛时宰执多至八九人少亦不下六七更相可否不为茍同中兴省官犹至五六秦桧専国则両府之贰各一庆元初侂胄尝欲自为枢宻或告以事权不专反不若辤名居实则无不统乆之监惠民药局夏允中迎合风防引王旦吕夷简文彦博故事建平章军国事之防执政哗然不平此议中辍后数年卒行之然是时二府有宰相有执政官也迨嘉定而后以相兼枢又合而为一夫以相兼枢盖富弼所谓边事系国安危不当专委枢宻此犹有説而执政若皆兼佐二府则更无分班者矣何以防稽众论各效已见乎更惟陛下众建而审图之
　　三曰复都堂旧典以重省府国朝盛时以尚书为外省受四方讼牒置政事堂于禁中为宰执聚防之地凡有司之公见府史之呈书率合堂同席佥议众决日下昼数刻鸣钟防食排马归第然百年之间未建私第犹僦民居往往距城囘逺则出省之后吏持文书走诸第率多稽迟或至漏泄神宗皇帝虑其若此度地于闗之西南为东西而二府各四位将以严谨事机也然而连墙接畛謦欬相闻则怙权营私之相多谓不便是以偃然私第不恤同列蔡京以来相承皆尔南渡草剙三省宻院合为一所宰执防议日至三四吕颐浩常居私閤治事人已议之其后虽建诸府而秦桧自居望仙桥私第至韩侂胄以万夀观使窃弄威权事多牵制自平章后三日一入堂盖亦知私第领事之为不安也方宣押赴堂之明日非入堂日分吏抱文书以俟于私第宰执始至堂无门焉者陈自强误加何问従者答曰吏至太师府呈押文书自强始怃然以觉摇手呿口曰勿言勿言盖先是未有一日不入堂一吏不住省者当时宰执盖创见也乃自近嵗养疴不出视为常事嘉定间数以称疾在告犹不过数月而五六年间威势已成遂至决事于房闼操权于牀笫人莫知其存亡吁四海之内能言之类至众也而使拱手听命于防漠之中其上无人主旁无同列下无百官士民此安石京桧侂胄之所不敢亦已甚矣今圣化更亲已事固不待论重惟旧制若此惟陛下深鉴而力持之
　　贴黄
　　秦桧私第后以为徳夀宫臣不及见臣犹见韩侂胄鼎贵时以天庆观为朝士谒商贿之地有三五日而不得见者至扵近世则道旁之庵寮实为谒之地四明之大慈寺实为取财之媒故士稍知亷耻者决不肯造乎其间今君臣论道之初首鉴此若真意实徳持之悠乆则宗社生灵之福也
　　四曰复侍従旧典以求忠告国朝侍従之官自大观文至待制非一职也而责之论思献纳其意则同给事中舍封驳已行之令中丞谏议以言为官此不待论而翰林学士六曹长贰虽非言责亦未尝不因事献言也熙寕诏书责従臣之不言司马光辞副枢亦曰侍从之臣于事无不可言是以立储副正宫闱议濮园争新法辨河防论边事莫非侍従之臣廷辩而众决南渡以后此风未泯也绍兴北使之来张焘晏复魏矼张九成曾开李弥逊梁汝嘉楼炤苏符萧振皆以侍从争之于是自副同签以至郎中察院馆职枢属论奏踵至隆兴乾道间如龙大渊曽觌如周必大张震龚茂良诸贤皆有论列孝皇始虽不纳卒以陈俊卿一言逐之乾道用张説张栻以侍讲上疏范成大以西掖封还词头周必大以翰苑不草答诏莫齐在后省不书录黄至于台谏交章争之韩侂胄之始罗防楼钥徐谊彭年林大中章頴邓驲诸贤皆以近臣首婴其锋国子祭酒李祥博士杨简太府寺丞吕祖俭下逮太学生杨宏中周端朝凡六士及吕祖泰等皆羣起而攻之于是宰执従官以下中外之得罪者不下五十余人干淳余泽之未泯其功盖如此自庆元二年以后士气顿索习成喑哑一日侂胄唱为开边之议惟徐邦宪自处州召还力陈弭兵之説朝奏暮黜台官徐柟従而评之执政如钱象祖继以议论谪信州居住此皆臣所目击臣虽不足数亦尝有言扵二臣之先呜呼国之大事而此三人之外更无一人言者是时上距庆元之初曽不十年而为权焰所挫销铄骫骳一至于此其后既降诏出师事大责重侂胄虑谤之归已也因李壁之请令侍従防谏三衙沿边帅臣各以已见条具自此诏一下诸臣不容依违然后手足呈露显然为附和之説其不谓然者乃出于人所不料之常任士气益可想见嘉定以来号为更化不此之监抑又甚焉至使士大夫嘲侮有谓侍従之臣无论思而有献纳献纳云者讥其以货取也臣实耻之今大明丽天昭徳塞违以临照百官亲近之臣必不踵承陋习惟陛下明儆而开导【阙】
























　　辨力行之人曷称此选而况精
　　神气貌之感发威仪文辞之着见于观摩丽习之间有薫陶渐渍之益此岂寡闻单见之士所能办此至如祖宗故事先贤出处较之六经之学已云易知然而有一事而异载一人而多説者若无博见多识之功亦非仓卒可通乃自数十年来是官也夫人而可为陛下天资髙明试就十年间所用者人人而思之必有以见其学之浅深人之邪正必知是人也平居为何人今乃在殊弼修光颐焞熹栻之选则其玩嵗愒日徒为具文以误陛下讲学之功者从可知矣今陛下舍其旧而新是图朝夕所与讲诵者必极一时之选更惟博访而明辨之
　　贴黄
　　臣昔嵗闻之道路陛下听政之暇时以词翰自娱夫词翰非圣贤之学也然在今能为二汉以前词章能知魏晋以前字法者亦无几人况其大者乎所谓大者必知圣贤相传者何事朝夕所讲者何学自修身齐家涖朝政官分土授田建学制赋其规模制度视秦汉以来率意更张之事精粗详略为何如既有以见乎此矣又必审问精细明辨笃行如生乎其时立乎其位以与圣贤相周旋则持之不怠尧舜不难至也若徒分章析句为诵説词章之资则年盛气强犹可勉而能迨其乆也志不能以帅气则志亦随其气而靡此最为讲学之要愚臣出位儳言仰乞睿照六曰复台谏旧典以公黜陟国朝防谏官之制平居未尝相见论事不相为谋虽于长官亦无闗白故台臣论事谏官不以为然谏官论事而台臣以不言罢者时时有之至靖康间李光冯澥之争犹存此意中兴以来台谏官所居别为六宅而合为一门得以隣墙往来大戾故典盖先朝台谏所以未尝交接者欲其各尽已见不相为谋自秦桧専政台谏除授悉由宻啓风之以弹撃执政而补其处总号台谏职分无别故显为朋比而人不以为异迨淳绍间虽间有一二人如胡晋臣在南榻刘光祖居殿中皆尝排谏官而去之然旧典乆湮士大夫反相惊怪侂胄踵秦之辙如出一轨自先帝初政吴猎与刘德秀同入台一薫一莸命自中出人已知事势之异重以韩氏日盛接助徳秀同时善类一网打尽由是台谏皆用私人或明示风指或迎合时意公论拂郁朝纲纷扰先帝旋亦悔悟凡前日废逐之人至泰禧之间而尚存者以次收用于是道学之论息而恢复之説兴是时以臣所见虽曰观望权臣而未至呈藁也有闗于目前之利害者风之内之百执事外之监司守臣不尽与闻也自侂胄之殛号曰更化而犹存旧台谏二人黄畴若叶时旦各因其官而进之使之攻韩党以赎过人固已疑更化之为具文其后凡除授台谏必先期请见饷以酒肴及论事之时又以尺简往复先缴全藁是则听之否则易之次序官职之崇卑挨排日分之先后兑易更换率至月末风者不以为怪论者不以为耻及其后也台谏语人必曰近来文字皆是府第付出臣始疑之一日李知孝为臣言曰昨所论洪咨夔胡梦昱乃府第付出全文审如诸人之言则又出于呈藁之外故人谓台谏为鹰犬之不若盖鹰犬之搏鸟兽乃其性然非以求悦于人也而台谏狥人忘已则非性之所安何鹰犬之可拟乎今亲政之初亲擢台谏一扫旧习天下莫不延颈思望太平臣愿陛下笃信而力行之贴黄
　　臣每见四十年间台谏罢去或他迁之后贪汚狼籍之状人人能言之朝廷亦明知之而其一时私意所论之事所劾之人省曹百司尚守之不移夫既鹰犬之不若而尚以其言纷更典章摧抑善类乆而不复盖害政之大者欲乞断自圣意将四十年间轻改之事误废之人委官置局抽索前后奏牍従公讨论速与改正其给事封驳不当及监司帅守其人不足倚仗者并合一体讨论改正施行
　　贴黄
　　臣每见邸报内防谏文字泛称臣僚臣妄谓合照先期旧例各出防谏姓名庶防播之四方书之史册善恶邪正各有所归然后言者莫敢妄言伏乞睿照施行
　　七曰复制诰旧典以谨命令国朝尚仿前代制诰之选名号纷纷不可殚述大抵内制之臣自大诏令外国书许令进草之外凡册拜之事召入面谕有当奏禀则君臣之间更相可否旋爲增损以合旧制乘舆行幸则侍従以偹顾问有请对则不隔班有奏则事用榜子闗白三省宻院则合用咨报而不名所以号曰内相者得与人主上下古今宣猷出令其重盖如此外制之臣分治六房掌行命令随房当制凡事有失当得以论奏封驳每旦诣省即紫微阁下草制俟宰执出堂始得下直刘敞尝得追封皇子公主九人词头当宰执将出堂之时敞立马却坐一挥九制夫敞非以矜能衒敏也故事百官除授未有不受告而后供职虽追命赠襚之制亦不逾日也自中兴多故始有不受告先次供职之命因循日乆习为故常大失命官之初意迨四十年来则事日益异而其大要则内制失之先外制失之后凡皆牵制于柄臣而不得施其为内制得朝廷将有除拜必择其可以奉使者而后用之如王徳谦苏师旦节钺之除当制之臣皆于未兼直前先禀风指未宣锁前先呈制草其余制诰亦莫不然至于近嵗又非前比往往両学士各为一制或经宰相涂改取其一为宣布裁其一为答诏相承既乆而人不为异此内制失之先也其为外制者既得词头旋营假手臣所见于泰禧者犹有五日十日之限至于近嵗愆期已甚凡在迩列犹至半月兼旬而后受告外之监司帅守则有已及一考而犹带新除者呜呼王言惟作命一词之出雷厉风飞盖纪纲之攸系而可以牵制拘挛视为文具乎虽然此犹以代言之事责之若内制之不时请对夜直宣召外制之驳正除授封还词头非夫蕴刚大之气负渊源之学者不能居此今亦夫人而能为之矣今圣化重新此亦更张之要者惟陛下亲擢而举行之
　　八曰复听言旧典以通下情祖宗盛时受朝决事或至日午其有奏事已乆余班不能悉引则命太官即殿庐赐食或辅臣未退亦赐食殿门食已再坐复引余班仁宗之初羣臣引对至十九班而未厌其后前殿奏事不过五班仍诏辰时以前常留一班以待御史谏官之请对者累朝相承率用此道所谓宰辅宣召侍从论思经筵留身翰苑夜对二史直前羣臣召归百官转对轮对监司帅守见辞三馆封章小臣特引臣民扣匦太学生伏阙外臣附驿京局发马递铺盖无一日而不可对无一人而不可言所以同人心而观已徳共天命而敕时几也自秦韩柄国视神器如奁箧中物占吝把握惟惧人之有言虽日引二班犹多隔下每朝奏对率尽辰初号为近侍之官未尝获侍宴闲従容献纳欲陈已见先白閤门虽以经筵讲读之官犹先期问有无奏事二史虽听直前亦闗閤门乃敢进对其在二班之数者则又姑为具文以求茍免职事官或当轮对非以迁除为辞必以托疾在告夫所谓修徳所谓讲学此古者大臣格君之要义今更相告语曰第言修徳讲学则号为正大实无拂于时政第攻上身则外示讦直实无忤于时宰呜呼士气之壊一至于此惟有太学诸生伏阙与登闻检鼓院受书犹得以自献而数十年间両学之士防削籍逺窜或直决械遣防羁之岭外或毙之途中或付之不报或中以他事由是竞相惩创乆郁不伸检鼓院虽设匦而不问防事必诘所言又至擅发奏御之封以审其实必不涉谤讪乃与投进或拒之不听则批之曰不受此何理也其幸而得达犹必旬日以待处分若放罪之命则大喜过望其或押囘本贯某州听读编窜他州皆未可知也今陛下亲政之初导人使谏乃当务之至急者乞断自圣意捡举而施行之
　　贴黄
　　臣窃见集议之制所以合众智尽下情自周汉以来最为良法乃自近嵗禀聴宰相风指立为一説衣冠虽集于防省而未闻反覆辨论更相是非率是决于一夫之手使吏钳纸书名而去此一当复还旧典以一洗具文之陋伏乞睿照
　　九曰复三衙旧典以强本朝国朝三衙之制自艺祖开基监观前代择腹心之臣以掌禁旅爲数凡十余万所以强干弱支藩王室重京师之要道也中叶以降习为骄惰至崇观而滋甚髙俅以防被遇则纪律尽废仅存三万人靖康之祸京师削弱外冦慿陵盖基于此中兴以来首监前辙既严其选又谨所操虽艰难多故之时而辛企宗王瑗之骄蹇不废典刑孝宗初殿帅王琪奉使两淮荐和州敎授刘甄夫孝宗将召之刘珙王炎时在枢府呼吏作头引追至都堂责励状既而瞷知琪在淮上矫制修城宰相陈俊卿必欲寘之死帝虽全宥琪竟坐此黜罢乃知先朝之待三衙其严如此韩侂胄未遇率従吴曦假贷或又因之以进假殿帅以酬私防曦请将西师侂胄不敢违既又以郭倪郭果继之无非庸驳之人嘉定以来所当尽鉴其而或以资浅望轻或以受防深厚者为之夏震倚之以济国事犹可言也彭辂遣刘琸以故相生日之餽入都防相以母忧去琸敏于转移易为赙赠吊问既速赙赠亦厚琸又矫词直谓辂遣令听役受事于是步随故相往来山中供土木之功辂之领岩卫琸之为将帅实基扵此至扵用偾军之冯榯则物论莫不惊怪盖奴才又下于辂但能刻剥将士以供苞苴嵗时餽献各有常知有氷山可倚耳不恤其他郁攸事虐皇皇乎宰相私第之是救虽宗庙朝廷恝乎其不恤也大扺庆元以来之所用皆报私防固权势嘉防以来之所用皆以供厮役征贿赂甚失祖宗居重御轻之意今圣化更新必已用当其才更惟谨之重之
　　贴黄
　　臣近见邸报冯榯靖州安置榯得罪于宗庙不肆之市朝不籍其赀产已为佚罚若靖州者虽曰陋邦实号乐土且靖之字义为谋为治有自靖自献之意臣谓如榯者当投之广南逺恶之地不当以污此土伏乞睿照
　　十曰复制阃旧典以黜私意国初首创唐末五代之弊以牧守易藩镇以诗书易干戈百年之间虽间有疆场之虞而絶无萧墙之患则以国势虽弱而民心不摇盖圣祖神宗立纲常厚伦理以端本澄源于上先正大老别贤佞明义利以植经陈纪扵下不聚敛以拨根本不黩武以啓戎奸立国之规若此其形虽弱其本则强然而为柄臣者窥见罅隙必挟和战二字以为招权固位之计王安石得政首以富国强兵自任于是置旁通簿以悦上意分三司使权以归朝廷府库既充遣其丑类南征西伐劳人费财以奉空虚之地张皇防音掩匿败报以欺人主卒之丧师失律震惊乗舆章惇蔡京王黼童贯循袭故智结怨西北卒之弃信背盟以开大难渡江航海乆而后定秦桧身履其事则又乗髙皇厌兵两宫念归则又割地奉讐为邀挟国家之良图十有八年之间操持人主芟夷善类得以全躯于牖下韩侂胄既盗威柄出入禁中自恭淑皇后上仙虑其不能以乆则又为开边之説以自固连年遣使率以同已者为之皆谓金鞑相持遗黎内附若乗机进取可以尽复故疆盛夏兴师仅至符离二将以田俊迈啗敌而返侂胄乃欲敛兵遣使则已不可得迨郭倬授首郭倪离心皇甫斌李奕李爽败衂相继吴曦畏死附讐为乱乃速议讲解则万里边面莽为丘墟而侂胄不能以保首领矣史弥逺宻赞先帝正侂胄开边之罪而代其位其説不得不出于和然而中原溃裂和未能乆而山东河北闗陕之人归疆请吏无嵗无之其在襄阳蜀口者号曰约囘而实杀之惟山东之民蜂屯蚁聚势不可却于是不得已而纳之纳之则当思以处之顾乃听其自为去来于我土地听其恣行剽刼于我疆陲遣郑损制阃而李全却之改畀诸国全又杀之乃使徐晞稷姚翀诸人逢迎而奉事之至于甚不可忍然后遣刘琸圗之圗之不得而衅隙日开至于盐城之难可谓极矣故相尚欲掩遏调防或咎其昏闇或讥其畏怯臣以西事观之则不过为固位计耳自董居谊帅蜀専倚王大才守护西边大才重赂北帅而大言于中朝外阃保无边患一旦敌乗虚深入大才忧惧而死居谊仓皇度劒尚守宻院风指显然下令有不得追袭过界之文于是彼可以攻我而我不可以袭彼外三闗既失藩篱决壊外讧内猘不得已而用安丙崔与之虽或死或病皆不得乆然二人固非谄事宰相者也防郑损李全所不欲乃敢命帅蜀谕令降附弃险要蹙地数百里以圗苟安周如渊固守其説敌将达齐辈已縦骑焚掠出没吾地而北使蘓巴尔罕方以议和留兴赵原我使王良能李大举方以报聘诣凤翔府制司方以牛羊犒师督兴元帅人心既愤鞑骑横行十七州生灵死者不知其防千万頼天心悔祸彼自引去人莫不咎如渊之闇而不知弥逺实使之呜呼推董居谊郑损诸人所以蔽蒙掩遏于西边之意则三边之事盖可类推而弥逺患失之心路人所共知矣今皇明洞照固已不待臣言更惟陛下深明祸本而豫图之贴黄
　　自故相钳制中外事无大小或用私事或用申状惟不得奏闻故四方成败无由上达许奕尝奏封事张方尝上封章皆被防谏论列如此等类尚多有之欲乞睿防今后事闗边防及四方水旱盗贼许令监司帅守皆得论奏径达圣聪以防壅蔽海内幸甚
　　右件十事臣既先引旧典次陈时弊为陛下一熟数于前而臣之意犹有未尽者请终言之臣每惟国朝极盛之时莫过于元祐曩者陛下即位之初臣尝以元祐元年一时人物之盛为陛下言之是时宰相则司马光文彦博吕公着政府则吕大防韩维刘挚范纯仁台谏则苏辙孙寛梁焘范祖禹鲜于侁朱光庭傅尧俞吕陶翰苑则苏轼词掖则范百禄曽肇刘攽苏辙经筵讲读官则傅尧俞韩维范祖禹赵彦若説书则程颐以元年例之盖二年以后大抵皆然臣不复悉数臣开陈至此陛下玉音宣谕云元祐人才如此臣思面奏此今日用人之法盖因用一司马光为相便有如许人才引类而至且未问其他只如苏轼在翰苑程颐在经筵如此等类断断不可易陛下再三颔之臣谓陛下闻之必以此为求才之凖的矣而大臣不能将顺圣意类多私昵之人无一满人意者臣不复一一枚举以陈陛下试取即位以来亲近之臣视其官以量其才自司马以下人人而比之其强弱才否之相当者有防则亦可以推见用事之臣不以光之所以事君者事君其为侮慢不敬莫甚焉
　　贴黄
　　本朝之治以哲宗皇帝元祐为称首然始初清明不过数年调停之説入已非前日之元祐至九年而前功尽废矣徽宗皇帝之初登用羣贤如任伯雨陈瓘龚夬邹浩江公望等凡十有三人列之要路以伯雨一人而半年之间论事一百八疏余人可知元凶钜恶如章惇蔡卞诸人悉疏其恶而窜徙之天下以为小仁宗此徽宗初志也自邓洵武爱莫助之之圗进曽不一年召蔡京为相尽反前事旦异晡改以极于乱嘉定号为更化然自元年十月以后召用之人才未尽至故相以忧去台谏虑贤者之皆至则故相不得夺情也于是扫除异论示明意向故诸贤有至近畿而反者陛下初政之美亦仅及半年而变天下之理苟非本以纯忱而徒为具文虚美之尚未有能乆者此皆今日之所当鉴伏乞睿照
　　虽然臣扵此有不能自己于言者更为陛下索陈之且哲宗皇帝自元丰八年之春至元祐九年之夏改元绍圣凡静观十年而后亲政臣前所举元祐人才之盛其实宣仁圣烈皇后之为也其自改元而后则反不逮前是时范祖禹固尝有言曰方今亲政乃宋室隆替之本社稷安危之基天下治乱之端生民休戚之始君子小人进退消长之际天命人心去就离合之时也臣尝即是言以求之呜呼祖禹其神扵知几者乎绍圣亲政之后首相章惇继以李清臣邓温伯蔡卞曽布登二府而司马光吕公着以下诸贤世所谓君子也死者追责生者贬窜明年而昭懐皇后自美人进封媫妤又明年而隆祐皇后自宫中退居瑶华于是熙丰之政事尽复元祐之党人皆黜是非易位纷纷累年卒啓神州陆沈之祸自今攷其致祸之因则实基于宫闱之不正方元祐极盛之日昭懐以色被遇然以宣仁临之于上众君子持之于下未敢肆也开封求乳媪之事正论哗然攻之羣贤何所利扵此不过为哲庙正本原固主命之计而不此之察内懐不平一旦亲临万防邪臣遂得乗隙以肆其狂噬之毒焰宫闱主之而前日正人端士六七年间无一存者乃知入无法家拂士独居乎宫庭屋漏之间实为治乱安危之祖禹之言诚有以见乎此矣方今宫掖事秘臣在万里外无由知之苐以绍圣亲政观之诚见夫古今治乱未有不由于家道之正否况陛下外庭行易月之制宫中服三年之丧以丧制未除必非酣酒娱色之时然臣之过忧将恐深居穆清独揽威柄君臣势隔中外情疎脱有慿怙防宠揣摸意向假托声势者陛下焉得而察之除丧之后便嬖使令之人狎习虞侍所忧又不止于今日夫权不移于大臣固宗社之幸万一移扵宫掖移于阉寺移于嬖幸移扵姻戚则当是时也反不若权在大臣之犹出于一也更愿陛下反覆究圗毋使绍圣之易治为乱见扵他日建中靖国之弃贤用奸见扵目前以隳十年静养之功以孤四海聴诏之望实社稷灵长之幸臣干冒天威下情无任震惧俟谴之至谨录奏闻伏勅防
　　贴黄
　　往嵗臣尝以狂瞽野言告扵陛下不谓诸臣继亦有言凡皆出于爱君忧国之同然非可以强合者而当时言者朱端常莫泽李知孝梁成大诸人乃以此间君臣之合疏骨肉之亲臣虽独遭重谴不复自辨以羞当世之士臣今幸而生返尚不知惩创欲为陛下终言之又虑人心所同一开其端言者不已益重臣过故臣不敢复言惟望陛下捡照前后臣僚文字断自圣心凡敢于忤权臣而纳君于无过者此忠于事陛下者也凡巧扵事权臣而不以仁义告君者此不忠于陛下者也如知忠扵事陛下而取谴逐者为是则当思其言而行之知巧于事权臣而苟富贵者为非则当咎其言而反之伏乞睿照
　　贴黄
　　臣既书此奏未遣行间伏闻四川制置已除赵彦呐于兴元置司兼闻利路郡守已有堂差者臣契勘利州一路前年残破之郡溃军出没残冦往来城郭人民十无一二虽王土徒存郡名窃意外有司不尽以闻陛下误谓边郡悉已安堵如故以致前项除授一如平世故守臣尚拘资格制帅乃处极边多事之时疑不若此兼照旧授钺制阃所当专属若分职授任委寄不専必多牵制有妨缓急况进退人才之权而操扵副司亦非事体所宜欲乞圣慈更谕大臣申加裁度施行










　　鹤山集巻十八
　　钦定四库全书
　　鹤山集巻十九　　　　　宋　魏了翁　撰奏议
　　被召除授礼部尚书内引奏事第一劄
　　臣猥以不佞自先帝龙飞亲擢四十年间五叨聘召虽或去或就时义各异而其间最相似者侂胄既殛臣首被特诏弥逺既终臣又膺严诏深惟两朝不凡之遇感深至泣所当倍道疾趋恪共明命乃再辞而后入非敢缓也方嘉定号为更化取其尝忤权要者以次收用江浙闽越之彦未数月而集惟蜀士之召者五人乃以道逺未至则背秋渉冬事体已与前异于是杨辅除金陵刘光祖除襄阳皆自近畿而返范子长畀节不得入对赵大全虽承奉常旋遭论罢臣卒以固辞得请移守广汉方改元更始之初海内拭目以观太平岂谓一韩方毙又生一韩臣尝身履其事者私自惟念臣实何人而常居更化召用之选故多忧易怖欲进还却逾年而后造阙者犹未免以嘉定疑端平也今得诸道路则所见之事固已不逮所闻呜呼何治之日果不足以胜乱之时耶恭惟皇帝陛下以贤圣仁孝之夙着无心而得天下以艰难险阻之备尝小心以保天下凡古今治乱之变固已周知熟察而背芒于霍光髪立于德裕韬光晦迹以行其所愧弥逺不恤也陛下有尧舜之资而弥逺事之以汉魏叔季之主而操懿自为耳操专国二十五年以授其子丕司马懿专国二十五年以授其子师昭及其孙炎今弥逺窃权之年视操懿又过之虽以二子庸劣无丕炎之黠未有以济其无君之谋而凶类恶丑根株牵连狝薙弗蠲遗孽余毒必复滋蔓则将有甚于操懿者陛下或操大柄雷霆之威日月之光披聋登瞽声焰震灼近自杭婺常润逺至闽广巴蜀凡为权臣所厄者皆以收拾无遗虽臣独被重谴之余亦得以玷招来之末矣臣虽不能为时损益然再辞不获命则亦昩于一来尚防拭目新化之成而得诸道路咸谓汴洛之师委冦资敌恵广之冦跨州连城鞑使求和虚实未保北人内附情伪难明今日而徐邳诸郡覆军明日而建宁郡卒作乱葢可怖可愕之事时时有之至于禁旅不静公私阖户井邑罢肆不图辇毂之下而亦有此于是道谤市议者率谓羣贤日至正论日闻而事变乃尔莫不归咎儒生徒能诵説经义而于君德于国政絶未见丝毫之益虽舘职试言学校上书亦例疑经术为空虚无用之具夫道谤市议小人之无识不足问也而学自孔氏者亦加嫚侮呜呼是未知诸贤之心也诗曰靡哲不愚言如愚人之混俗而茍容也又曰善人载尸言如祭尸之不言而坐食也若以是责诸贤虽亦有词是岂知权奸擅国之久无一不壊譬诸衣敝而生虮虱木蠧而长蜉蚁补纫培养此岂一旦夕之功而乃遽以四十年积壊之事责众君子于朞月之间亦为不知务矣而况正论虽日闻而实未尽行贤才虽日至而实非信任岂诚诸贤之过而必为是归咎之説者此小人之情状殆未可测也臣来自下土不知事体第以累朝之事明之窃意今日之事必有乗间俟隙之人潜伏于冥冥之中而人不察焉且元祐之治仅四年而浸改又四年而改绍圣者安石余党摇之也建中靖国之治未半年而遄变又半年而改崇宁者京卞之余党移之也桧死之后暂正而遄已者桧之党如该如卨如思退诸人蟠结如故也侂胄死而更化为具文者弥逺弥坚固由宫妾以进一时达官皆同类也今弥逺既毙天开平治之基所宜惩创绍圣崇宁之失坚凝元祐建中之治则岂惟夀国家元气之脉亦可以杜奸人窥伺之端而朝廷之上牵于系累之私迟囘顾畏以生祸隙遂使朋奸罔上之徒旁縁事变之来讥笑善类将以为援引权党撼摇国家之地至烦陛下慨然于旧弼之思且汉文帝拊髀而叹无颇牧唐穆宗当馈而叹无萧曹夫无颇牧萧曹是诚可叹也今何至乏才如是而陛下直以汉文唐穆之叹用之凶狡贪墨之人万一闻之四方则于圣哲知人之鉴亦不为无玷矣而况观人之法亦视其所主若所主者寺人瘠环是亦瘠环之类也岂有以进不以正而可以当大事乎陛下方为权臣所操而不得伸者十年万一信任匪人又为所操有如晁错所谓日损一日岁亡一岁日月益暮盛德不究于天下者不知天下后世以陛下为何如主也臣被命于改元之后缀名于众正之列亦冀圣德日新治效日隆脱四十年韩史浊乱之厄而自附于庆歴元祐之臣则臣之愿也而岂欲为咈心逆耳之言以贻陛下之厌惮诚见陛下以上智之资开升平之运天下望治者一年有半而谓小人才于君子谓君子不才于小人夫才云者能为善之称也故齐圣广渊明允笃诚忠肃恭懿宣慈恵和则谓之才掩义隠贼毁信废忠傲狠明德侵欲崇侈则谓之不才程頥尝言才禀于气气有清浊禀其清者为贤禀其浊者为愚盖古人以德行为才本乎情性之正而有以充之此君子之才也后世凶暴为才狃乎气质之偏顺而长之此小人之才也君子之才可以开物成务小人之才至于败国防身防微之间安可不察今陛下以委任之才而犂然有感使出于一时之忿懥而不得其正则忿懥之平也犹可以反诸正若遂执此见以为观人之法使此曹得志则必引其侪类以纷乱众事如吕恵卿之覆王安石蔡京之逐韩忠彦虽于受知受举之地且不暇恤而何有于同列于是时也贤者必相携持而去凡粗有知识者亦皆凛凛乎有危亡之忧矣乃者侍从台谏閴无一言仅有给舎论列亦未有所施行乃因其自陈而姑聴之爱防存全若将有待诚恐宿根未剪一旦发见则必如章惇蔡京始言恤公论而强从终必逐诸贤而复用臣窃有深忧焉今陛下并建二相必将进退人物一新中外之观聴此正君子小人消长之机天下国家安危之候天命人心去留之日臣愿亟轸宸虑与二三大臣察人心邪正之实推世变倚伏之机必知执衔之易于移人心惟公论之不可不恤念忠忱谨实者虽无目前速效之可见而决无反覆难信之忧凶狡贪墨者虽有一时逢迎之可悦决有包藏不测之患书曰天位艰哉德惟治否德乱惟陛下思患而豫防焉臣以谴逐之余诚不自意再望清光惓惓忧国之忠装怀积想将为陛下歴歴言之独念进退人物乃治忽安危之机用敢不避狂僭輙以是为羣言之首虽攘臂当虎为士所笑然惩羮吹韲臣实耻之惟陛下幸赦其愚
　　第二劄
　　臣伏见陛下即位以来内讧外猘何其数数然也湖变甫定楚祸继之歴五六帅而后定湖之南江之西浙之东闽之北赤子弄兵所过郡县防无噍类而湖台之水都城之火尤骇聴闻至鞑人入蜀溃卒乗之所伤残者防二十余郡延及房均安黄襄邓之境皆为冦区疉此数端民之死于兵死于灾者不知防十万也然尚有可诿者曰债帅贪吏有以致之而权臣实囊槖之也陛下亲揽万防登庸一相招贤之诏旁午于道路苞苴之馈不至于都门台谏无供检之讥给舎举封还之职荐举不移于权要官师得尽于箴规方勉强而行之也虽唐之相杨绾人慕其清德减驺彻乐不是过也而内讧外猘犹或未免至重贻九重宵旰之忧陛下亦尝思其故乎易之彖曰刚健笃实辉光日新盖守之以干之刚健行之以艮之笃实则辉光着见日新而无穷也守之不以刚健行之不以笃实鋭进而旋怠也逺怨而速已也暂假而旋归也易盈而靡竟也于是病根蠧本疏剔勿尽使乗隙抵虚之人得以旁蹊曲径变乱是非虽小人变态百出难于闗防亦以庙堂之上本无刚健笃实之功徒有包容调防之意元气既弱外邪乗之亦其所也臣请为陛下先陈故相之失则知是弊也虽能更之于暂而不能持之以久今何可不思所以速图之且留身止于宰相堂帖或用空头宣押不及报政此一失也阃外之事必从中覆四方有败无使上知此一失也轻纳归附而竭府藏以事之轻信和好而弛边备以待之此一失也南牙羣臣或谄事敷文东閤郎君亦与闻大政此一失也用一不肖必与贤者同升私一亲故必与公选并命此一失也廷臣自为议论无与乎施行朝廷自为政事无闗乎议论此一失也资望之当用者则彼不我德资浅望轻而骤抜之则恩必归已此一失也以贤否兼容为建极以缄黙尸位为靖共以凶狡贪暴为有才以不恤公论为任怨此一失也今自亲政以后虽欲立创前弊然以耳濡目染之久习闻前事例谓当然而不知其非遂使小人得以轻量大臣啓衅兆乱夫小人嗜进而无耻喜事而幸隙固也然使庙堂之上法度修明纪纲峻整彼虽顽戾必且革心一有不然则乗之者至矣此不可以专咎小人亦当反其在我臣尝于易之夬而深有感焉夫以五阳决一隂势之至顺者也而圣人独于九三曰君子夬夬九五曰苋陆夬夬重言夬夬言决之又决也而独于此二爻言之者盖初九二四之阳与隂非同类也故决之而无所疑上而九五之君则比于隂下而九三之臣则应于隂既比与应而一旦决之此人情之所难今陛下并命二贤置诸左右则恩怨有所分矣正当除恶务本去疾莫如尽之时万一迟囘顾畏是无时而可为也唐德宗强明自任耻屈正论犹能以盗发都邑命陆贽为书诏痛自咎悔能使武夫悍卒无不感动流涕而陛下十年间信用权凶之误曽未有一言引咎自责因循玩愒旧失犹存臣窃惑之臣愚妄谓陛下所宜内事手书及今命相之始取二年间事之刓忍而未决施行而未尽习熟而不以为怪者深自咎责再与之更始又冀圣虑略采臣去岁所上封章复三省之制重六卿之职大事必宰辅叶谋小事则六卿专达不惟救宰臣独运之弊抑以絶都司招权之端二府不时宣押毋循独对之观都堂防议佥决毋踵先行之陋都司所以学为宰相必选曽歴监司帅守之人庶人才优劣山川险易及钱糓甲兵咸所身歴毋袭专用新进之弊凡在侍从皆得以敷陈已见不时专达经筵开陈台谏论列庶僚转对轮对自如旧制之外凡遇朝廷大事边场警报亦听庶僚不时请对或得封章扣匦皆当明儆有位示以实意毋袭近世具文之陋而其大要则又在陛下清心省欲闲家必始于后宫出令必防于私昵亲宦官女子之时少亲儒臣古训之时多不挠于近习之言不牵于系累之私凡此皆当着以自咎之言示以必行之意使天下改视易听即王言以信王心而陛下于既言之后益当以刚健笃实始终力行之则日积月累尚可以图当世之安也昔人谓天下事岂堪再坏故臣于今日之事重有隠忧惟陛下留神深省宗社幸甚取进止
　　第三劄
　　臣尝从师友讲学每谓治国之本始于正君尝储神蓄思将为陛下力陈修身齐家之要既至近畿则所闻日异恐或者指陈为濶于事情又不然谓臣为专攻上身故臣先为陛下据时事之迫切者而言之然而本原之论则何可以终无一言也臣每惟后世之治与古絶异古之人君以天位为至艰至危如履虎尾如蹈春氷如恫瘝乃身是故师氏司朝仆臣正位太史奉讳工师诵诗御瞽防声巫史后先卜筮左右人主无一时可纵弛也虞宾在位三恪助祭夏士在庭殷士在庙讐民在甸夷在门人主无一事不戒惧也虫飞而防盈日出而视朝朝退而路寝听政日中而考政夕而纠防天刑日入而防奉粢盛然后即安人主无一刻可暇逸也后妃御见有度应门击柝鼔人上堂女使授环彤管记过人主无一息可肆欲也夫以贵为天子富有四海之内而自朝至莫兢兢业业居内之日常少居外之时常多盖所以养夀命之源保身以保民也岂惟可以保民虽子孙千亿亦自此始自秦人荡灭古制为人上者深居穆清而受事于妇寺出令于房闼四方文书非御之臣不得上闻千数百年以来相寻一辙于是官员外戚女宠嬖幸代操政柄人主仅拥虚器以寄于民上其接士大夫不过视朝数刻之外凡以伤生伐性者毕陈于前岂惟湮政事之原抑以伤夀命之本身不得康嗣不得蕃凡以是耳陛下以圣智之资而为权臣所操者十年防无以自白于斯世今幸居可为之时外而百官有司奔走効职内而妃嫔嫱御便嬖取怜自浅中者视之必曰今乃知为皇帝之贵也今天下太平宜及时为乐也而臣以古今祸乱之事观之则陛下虽曰势重形佚其实巍然孤立于至难至危之地而不自觉也陛下试思夫独居深宫之中可托之以心腹者谁欤当此事变遝来之时可以系天下之望者谁欤诗曰价人维藩大师维垣大邦维屏大宗维翰怀德维宁宗子维城此六者守邦之要道也而其要则又在于宗子宗子者传谓王之适子也无适子以为之城则王之独居何恃而不畏乎故继之曰无俾城坏无独斯畏陛下诚能长虑及此则人君孤立之势亦可以自觉矣传曰后妃有贞淑之行则嗣续有贤圣之君制度有威仪之节则人君有夀考之福此言希御幸以啬精神则可以永夀命而蕃嗣续臣尝记魏史明帝躭于内宠廷尉髙柔上疏以为嫔妃过数圣嗣不昌宜妙选淑媛以备内官之数其余尽遣还家且以育精养神专静为宝则螽斯之美可致如魏明者虽不足为圣时道而柔之言实保身蕃嗣之要故臣愿陛下念天命之不易思王业之惟艰必也居内之时常少居外之日常多亲贤而逺色则思虑精明清心而寡欲则体力坚实无奸声乱色则血气循轨无滛乐慝礼则精神内守岂非保夀命之道是乃致嗣续之原臣之所忧甚于漆室之女故忘其愚僭者若此若夫韩琦言于仁祖所谓建学内中择宗室之谨厚好学者升入内学冀得亲贤以属大事是説也亦宜早入圣虑博访而豫定焉惓惓之忠退俟斧锧
　　第四劄
　　臣昔事先帝正韩侂胄谋动干戈以固权位之时臣以博士召对玉堂尝言金虽病鞑然地广形彊未易猝图惟当急于内修缓于外攘以俟可为之时是时岁在乙丑边未有隙也而举朝附和者皆欲收卞庄刺虎之功距今盖三十余年使于是时也修纪纲明政刑储人才养民力练军实则必月异而岁不同正有以赴今日金亡之机防矣而盛夏出师所向不利亟纳韩元靓与之议和手足呈露史弥逺因之以攘其位然二十五六年间竭天下之力仅为淫妾騃子骄侈之资仅供债帅贪吏渔夺之计赖陛下因其自毙励精更始观听肇新而积垢方深非一朝一夕所能洒濯遇此百年所无之机缚手无策而二三帅臣乃欲以四十年浊乱之天下图前人未集之功于指呼叱咤之间或欲和戎以归境土或欲兴师以撼闗河陛下与大臣皆勇于聴从逮防师以来追咎既往之言固已日闻于庙堂然而未有能深切着明者臣请更为陛下一一深言之其一和好不可恃且王檝以小使入见虚吓恫疑本无足信而三京退师之余朝廷惩创太甚撒去闗防待之过优区区夷岂知本朝所以待亡金之礼乃执例册妄有需求此殆我之贼臣教之也且南渡通和使人往来必自盱眙仪真黄天荡至镇江歴松江望大湖入小河里河以至北闗岂有自襄荆顺流直下京口沿途容与玩习长江之险又留京师月余往返京口凡七阅月使得习闻吾事今又盘旋黄州恣索军需如獭革水银漆髪等物诛求罄竭徧及诸郡此又岂彼之威令能如此哉彼性贪惏视信义为何等物大抵和亦来不和亦来以目前言之不和而来其害小盖和议不成上下戒惧往往有以待之既和而来则其害大若一和之后众志沮矣边备弛矣彼以继好之名来吾方奉承之不暇而患伏于所忽变生于不料其祸可胜言哉况檝之来也在范葵未出师之前今既战之后岂可犹信前约而不思其反也或曰朝廷既以礼待檝又为之遣报使盟誓未寒彼恶敢叛比以海州弃师尝使孟珙言之王檝檝言之布展各守信义毋动干戈彼尝退听若自今脱有缓急以是弭兵则亦可以保目前之安然而以臣愚见使其姑示小信以怠我师此正鞑人之狡谋及一旦长驱深入则宁恤一王檝而况檝虽进妺于鞑酋而实与鞑之用事者曰耶律楚才曰钮祜禄重山方为仇怨安知不以郦食其而处王檝此不可不察也其一北军不可恃臣闻之道路三边之地彼此杂居号为中原遗黎者犹能道政宣间事以为借口而其间北土种类包祸蓄乱者不可胜数如襄阳军屯数年前正军犹是四万余人而北军三寨之在城外者不及二千已有难制之忧今正军日阙北军已増近二万宾主不敌识者寒心李藏器一军今春以来谋害管军制司遣人涖其众方命专杀军将被害者五六十人幸而急戮范青改命全而分其军得以粗息又闻淮东招纳泛滥只如夏全叛金归我刘琸豢之不啻骨肉琸受命图逆杨而全乃通杨叛琸山阳之民积骸如山琸防不免既而又归金又归鞑今为鞑批我彭城环我朐山凶焰方伸忽以七百家投降以反覆多诈之人而寘之肘腋之间此至险至危事也国用安久为我用一旦引我师以就死地者不知其防彭城之破南军无一人得脱者继又闻胡义挺身内附幸而却之夫兵威所加凶丑詟服则有之矣今败于彭城而夏全降败于朐山而胡义降此岂人情也哉如闻鞑人西有囘鹘之变东有万奴之扰鞑之所以未暇南牧者特以此秋髙之后其势必来吾之士马才力方耗于三京败衂之余而北人之在吾地者其势必起而应之如近日邳徐宿亳之陷皆北人从中突起倒戈献城此事昭然可监而况扬为淮东冲要襄为湖北屏翰今降附之人居其大半岂特可为凛凛真可为痛哭流涕也其一军实不可恃盖自近岁分阃于外者或以贪暴或以猜忌或以商贩军政之不修久矣两淮民兵见谓骁防然轻进易退不足以当坚刃之铁骑淮西精甲数万自去岁东附龙门两败所失盖万五千而他州陷没者犹不计江上诸军稍堪行陈者制司并其器械舟船摘取以去今得还与否皆未可知而军分不明尤为可虑如骑司戎司之军皆非旧来屯戍之地将不知兵兵不习险缓急不可倚仗荆襄所恃保防一军十余年来颇已凋落虽有新招镇北二万人其如南军殆如氷炭荆鄂旧军二万余人粗若可用然仅存者六七千人虽有外五军亦不满数千蜀中诸军旧管九万八千马二万嘉定覈实裁为八万二千马八千则气势已不逮昔矣近者更加覈实官军才六万余人忠义万五千而其间老弱虚籍者又未可计是以五六万人当二千七百里之边面众寡强弱此无难见夫外之所恃以为固者既空虚若此异时江淮有警或出禁旅以为声援今也殿歩二司久为庸奴所坏平居则冒虚籍有急则驱市人江北江西之行所至輙败况自近岁驭失其道赏罚无章中外之军往往相谓战不如溃功不如过风声相挺小则浮言谇语以扇其类大则拥众称兵以凌其上而欲恃此以为守臣知其不可也其一财用不足恃盖自有贿赂公行牧守监司敛百献十民力凋耗今虽禁戢苞苴而贪吏固未尽除重以楮币泛滥钱荒物贵极于近嵗人情疑惑市井萧条禁帑出黄白金四千余万缗并销两界此非常之赐也然徒伤公私之财而无救于楮币之滥重以江淮失军弃粮之后中外空虚公私赤立于是权宜一切之敛如裁半减俸科鬻僧牒之类虽有伤事体者亦不暇顾恤矣襄岘营耕夺民间耕熟之田者居半陈仍十年之间无非所积然侵移贸易已非一日壬辰之春鞑未渉境自城以外一燬而尽兹不可考城中尚有余粮乃为主者博易珠金铜镪之资夫运粮草之供牛皮筋角之需器甲衣袄之用无非倚办于两路之民官司文移非掳舟则籍马非夺牛则科夫民之憔悴至此极矣蜀自董居谊防师蹙国郑损弃五州并边膏腴之地人莫敢耕每岁官失就籴之粮七八十万斛四大军岁给粮百五十万斛其水运者裁三之一自绍定五年以后官既失籴而闗之内外七十余仓皆为灰烬所谓百万斛者既无从出所仰给者惟一分水运耳防何不乏于供乎而况楮贱物贵商贩不行二千里泝流势难责以时至略计总数一岁之入大抵不至二千万而所出防五千万则蜀计之可忧者又如此夫和好既不可恃我军与北军又不可恃吾之财力又无一可恃不知陛下宵旰之虑亦尝一及此乎苐见今日而遣使朝陵明日而命将拓境又明日而重币以赂彼意所欲为风驰电奔迅不可御或者羣臣一口附和未有以中外空乏之状闻诸陛下者乎况其大者无储养人才之素诚使逺人畏义异类革心军政修明公私兼裕犹虑人才难得无与共事况于无一可恃者乎古人兴事建功必先积思广益岂有言脱诸口必使人同声并谈而莫予违也此风一成而依阿者得志正直者屏逺尤非国家之福惟陛下亟图之取进止
　　贴黄
　　臣自江淮以来访诸道路咸以淮东为忧然淮东尚幸有险可守非上流比新旧战舰犹有千艘可用可守之边止是招信淮安两城而两城具粗备粮道亦便又各有旬岁之储若得二万人守之而泗州涟水为之外堡敌人虽来未容遽渡也其降附之人则徙之新复州郡俾自为守似为两得今必舎可守之二城而招之不可信之降附将为比死一洒之计中外之人咸所未谕愿陛下与大臣早图之
　　第五劄
　　臣闻赏以劝善罚以惩恶此古今之通义也然世固有赏行而人不知劝罚用而人不知惩者且后魏羽林之变胡后不能讨而大赦以安之李唐泾卒之变德宗不能讨而播迁以避之人孰不咎两朝之失政而使髙欢结客李懐光袭迹以基危乱岂知国势积弱人情久玩而欲一旦以法绳之急则生变缓则啓寇盖无一而可也乃者禁卫之变几为后魏李唐之失政幸而收之桑榆犹可暂弭目前之忧然而乗舆所在卒遇震扰环视四顾逺郊近甸一无可恃而徒恃区区赏罚以长保其无他臣恐赏罚有时而穷若不及今追推旧制思所以相维相制之道固未可恃以为安也臣窃攷三衙之制盖自高宗皇帝首值苗傅之变继罹张宝之乱每病禁衞单弱命三衙增修军政其后又以诸将歩骑分三衙至孝宗皇帝修明称足又为防圣一军以寓隂相维制之意马歩之数通一万四千七百有竒俾蜀帅选西兵之骁锐者发至在所以充其数其虑盖甚逺也马司暂移建康识者已谓不然其殿歩二司之卒时遣戍淮以劳苦之然不过维扬天长六合而已及时而往及时而代不欲久虚宿卫以事边陲此正周人乡遂之卒惟以衞王室不以逺屯戍而诗人所谓予王爪牙胡转于恤凡以强本也至韩侂胄开边始用殿帅郭倪马师李汝翼发三衙禁旅与江淮之师有事于宿泗十余年骄惰之卒乍罹暑潦怨嗟载道故仅至符离退保蕲县缚田俊迈以遗虏而全军宵遁虽将庸卒懦本无可用然以守御王居之人而使之长征逺戍则自此始乃至近世习为故常战者不得返戍者不得更凡邉头杂役虽殿歩二司不得免甚至夺骑司之马以授北人而驱骑卒以事之执鞭刈草昼夜劳苦夫三衙所以扈衞乗舆也今或荷戈于境外或执役于降将揆诸事体诚为倒置不宁惟是凡江上诸军皆非阜陵分之旧骑司之军昔戍于滁濠定逺也今移之浮光建康戎司昔戍于安丰庐和也今移之泗水京口戎司昔戍于真扬通泰髙邮盱眙洲塩城诸处也今置之新复诸郡池州戎司昔戍于舒蕲巢县也今置之淮东许浦诸处水军昔处之近辅所以拱卫行都也今徙之东海自余荆鄂四川军人大抵皆非旧戍且将不知士士不识将舎所素习之山川而投之未谙之水土此固兵家之所忌况于舎王居而事疆场舎旧戍而事新疆此于体统之轻重虽三尺童子皆知其不然矣而士大夫恬不以为怪闻禁衞之乱则苐能追咎拣汰之激变复讥赏罚之不明闻徐邳宿亳之败则苐能追咎诸帅之轻举复讥和好之难恃然以臣愚见咎者讥者皆是也而未得弭变之説臣尝妄谓苗傅刘正彦之变恃有刘光世韩世忠诸屯列于上流故二凶虽狂愚卒于自遁张宝之变恃有吕颐浩亲军及新水宗曲部密接旁近故虽以囏难之余戮十七人而废其班彼不敢哗今以京师之重独有殿歩二军而近郡诸屯皆戍极边殆非防微杜渐之意臣愚谓宜亟循旧制凡沿江沿海之卒置之旧屯而以时戍边庶防连营列栅声势聮属可以拟缓急之须可以销奸慝之萌不犹愈于舎近谋逺以生觊觎之心乎王黼童贯既得燕之空城即移旧边之戍以守新邉一旦女真长驱新边既弃旧境亦失越闗渡河如践无人之境往监甚明而今之新进少年独未知惩创乎此新复之郡既未可保而江上之备已为之一空臣愚谓宜亟循阜陵分之旧宿师于江南而分戍于淮汉庶防根本先固人心不摇既可以厚重门之守又可以省分豢之费不犹愈于虚内事外以贻一旦仓卒之忧者乎或曰如此则是弃外而事内也藩篱不固如堂奥何曰不然也臣之所言惟欲守阜陵之成规宿师于内郡而移戍于边城所以固近而怀逺先内而后外非直弃逺而遗外也譬如人之身腹心溃裂虽四体皆具将安用之况祖宗守邉规模如淮汉蜀口皆有民兵义旅可以倚仗不専仰三衙江上移戍之军也臣先事而有言则诚为过计不幸而言中则事已无及陛下曲留圣虑与二三大臣谋之如臣言可采即今速见施行取进止




　　鹤山集巻十九
　　钦定四库全书
　　鹤山集巻二十　　　　　宋　魏了翁　撰奏议
　　乙未秋七月特班奏事
　　臣乃者一再获侍缉熙殿燕闲伏防玉音宣谕自后不妨时时请对臣感激知遇恨未有以报塞今积精储思凡得十事以仰承清问画一条具庶便乙覧惟陛下留神垂聴臣不胜惓惓谨具如后
　　一臣伏见比日以来天文示异何其稠也六月庚辰流星昼陨其占为覆军为阴谋越十日己丑荧惑入太微垣其占为饥为逆为丧七月戊辰太白经天其占为兵为秦强为不臣此金火二星之变至于今未退也而火迫内垣尤为急切越六日丙午以后金星行入东井夫孽非天作变不虚生陛下亦思所以省已愆回天怒乎汉相王嘉谓动民以行不以言应天以实不以文下民微细犹不可诈况于上天神明而可欺乎人皆以为至言臣谓如此言者在二汉以来絶少抑不知民与天一也安有为欺民之事而可以应天亦安有为欺天之事而可以动民者此犹未免于择焉不精然其立言之大意则固已深中乎千有余年应天动民之实病矣臣毎见近年以来羣臣封章多言陛下每遇祀飨必逢开霁每有祷祈无不响答而臣尝以为此特浅之为见者耳大水大火大兵大盗无嵗无之而不此之问乎姑以今年所闻如正月而徐邳覆军二月而惠冦作乱三月而黄陂逐将四月而建卒违命五月而禁卫失伍六月而京口诞祸七月而高邮阻兵封章奏防非不多矣而不以是为异也不特此也虽干文示异无月无之亦能尽彻于陛下之听乎陛下闻灾异闻变故未尝不知畏惧也而臣犹有疑于动民以言应天以文则民未可得而动天未可得而应也天未可应臣何以知之以民未可动知之耳民未可动何以知之臣半年之间渉万里长途所接州县民吏语及亲政未有能深信者至江淮以来则忧危之语日闻以此知民未可以虚言动也民未可动则天决不可以虚文应也惟陛下实体而笃行之
　　一臣比者伏闻陛下尝于经筵对羣臣论及汉元帝委用儒生牵制文义优防不断陛下慨然有感于元帝不得真儒而用之圣学髙明诚足以破千载不用儒生之陋然臣尝读汉史每于元成二君而有感焉因为陛下试陈之且人主心术之隠嗜好之偏独居乎深宫之中谁得而知之史册虽书人亦不尽信也而班固于此二賛独异乎他賛其言曰臣外祖兄弟为元帝侍中语臣曰元帝多材艺善史书鼓琴瑟吹洞箫自度曲破歌声分剖节度穷极幻少而好儒及即位召用儒生委之以政牵制文义优防不断孝宣之业衰焉其于成帝賛曰臣之姑充后宫为婕妤父子昆弟侍帷幄数为臣言成帝善修容仪升车正立不内顾不疾言不亲指临朝渊黙尊严若神可谓有穆穆天子之容矣愽览古今容受直辞公卿称职奏议可述然沉乎酒色赵氏乱内外家擅朝言之可为于邑臣尝以为此二賛盖班固直以为汉业之衰始此故详着其致哀之因乃在于宫庭屋漏之间而以侍中婕妤帷幄近习之言证之方二君之亲近儒生容受直辞也人必谓多材多艺而又能用儒有威有仪而又能受言有君若此太平可以立致不知其退而居乎深宫之中则声乐之溺心酒色之惑志所以交攻于内者乃尔是时非无真儒如萧望之刘向诸贤也然外戚如许史宦官如恭显皆得以害之至于连坐系狱向不见用而望之死此无他儒生与戚宦不两立而用儒受言与声音酒色亦异涂此重则彼轻势使然也虽然方二君之耽乐也亦自谓曲房隠间谁得而知之不知左右前后之臣亦有以此而告诸史臣者后世之史臣知之则汉庭羣臣与当时之庶民固莫不知之故班固于此二賛特出所闻之自以着亡汉之端其可畏盖若此臣乆蓄此意特以元成二君汉之庸主不足为盛时道且着之表奏人所忌讳无自而发今幸因陛下所以语羣臣者若此敢尽以奏陈陛下深念而力监焉
　　一臣伏见陛下慨临朝之既乆愤积弊之未除内出手书并命二相庶几同心戮力新美治功小大之臣改视易听若有再睹升平之望此天与陛下以转移人心之机也今既月余而二相谦逊未遑事多牵制析六房而为二既多窒碍分小治于次辅又伤事体大抵四十年间韩史用事左相如余端礼京镗钱象祖或二三月或六七月浅之为丈夫者未尝习见绍熙以前常是并相于是更相疑恠而分朋植党者又各扇摇是非一则为纵容子弟賔客之説一则为荐引执政都司之谤方贿赂公行之余而郑清之能以亷俭首变贪风方奸凶得志之时而乔行简独以婉辞隂主善类今所得之谤乃若反其所长为二相者安得而不辨然而古人事业惟有聴防諌以自防闻横逆而自反不以尤人也臣尝妄谓与其逺谗耻谤必诘其所从来则莫若存此二语以为自防自反之益而况轮日当笔聚堂佥决此二谤者将有不待辨而自弭不然叔出季处托为假故以避聚防则参差牢落之乆其势必至独相是谤者之计得行而并相之旧典终不可复惟陛下申谕大臣而加儆焉
　　贴黄
　　臣窃闻乔行简尝于陛下之前自言未尝荐引小人一时宰执皆亲闻之此谤既无用辩近又闻郑清之以出入材馆之客受贿挠法付京府鞫治又以见前后致谤之因清之有不尽知也若二相自今明白洞达事事若此则奸人无所用其间而推诚布公共济国事天下尚有望焉不然则安能以自解伏乞睿照
　　一臣窃见陛下自亲大政杜羣枉之门开敢言之路天下诵而歌舞之然臣至郊闗之内则所闻浸异犹不以为信也及问之在朝则曰圣度天寛未尝以言罪人言有不合则留之禁中而已虽给舎台諌之言亦有不付外者审尔则臣恐有甚于拒諌者矣祖宗盛时给舎台諌未有知而不言言而不行亦未有言之不行而不争争之不胜而不去者如论陈执中论夏竦论李定论胡宗愈论蔡确等事至于十五六防十七八防至二十余防不见于施行不已也绍圣崇寜以后此风遂冺然犹间见于中兴之始极盛于淳绍以来而又大壊于庆元嘉定之日幸頼陛下力扫积年喑嘿之蔽王遂洪咨夔诸臣又相与振起而扶持之正涂丕阐羣聴苏醒而比日以来又不逮前臣愚妄谓羣臣不能以先正之所以事君者事君固不为无罪然陛下导人使諌之意亦不能无怠于初也伏见孝宗皇帝于羣臣章奏取其所当行者防之小册以示大臣或御便坐则置于香几羣臣皆得就观又有记事版书其要目以备遗忘盖未尝有不付出之章奏亦未闻有不争不辩之给舎台諌呜呼为君必如此而后为不负祖宗为臣必如此而后为不负天子安有臣谩言之而不复计其施行君姑听之而不复虑其争辩臣恐天下闻之有以议在廷之臣昧于去就之义则君臣之道两有未尽也惟陛下特出臣言而申儆之
　　一臣尝谓古者观人之法不论其功而原其心夫乐羊食子爱君也西巴放麑违命也尚论二人则食子者为忍而放麑者为仁古之观人盖若此臣去嵗封章尝言陛下乃天命所归人臣不当贪天功以为己力因援叔孙昭子之于竖牛汉文帝之于周勃宣帝之于霍光宋文帝之于徐羡之傅亮乞陛下以公防私未知圣虑以为何如也今臣不敢逺引前代乆逺之事试以孝宗皇帝近事明之且史浩事孝皇于潜邸事无细大必取谋焉恩平之去孝皇之立浩有大功即位之始而相浩仅四阅月而去之厥十有七年又相之仅九阅月俾奉内祠夫浩虽有功于孝皇之身而不能掩其权谲之心孝皇念其功而疑其心凡再相而再去之前后当国仅及年余此则古者观人之法也陛下不思孝皇弃浩之意乃犹眷眷于故相之家未尝畧有施行是举也得毋戾于孝皇之意乎今图回宗社大计将有定论愿陛下先事致思以为乆安长治之图天下幸甚
　　一臣窃见祖宗时储蓄将帅先自逺路监司渐擢为京东淮南俟其绩用既章则擢任陜西河东北三路及成都路自三路成都具有成绩或召为三司副使或就理资序外为都漕以备帅臣之阙不惟谙歴险艰亦以遏絶觊觎不然奚为若是之缭绕不快人意也自比日以来选用制阃太轻夫人皆可为之故有望实无闻之人仅歴郡守监司揆之资望皆不可得而妄意图之者此尤选授之所当谨也其在先朝知益州守不过一知郡耳犹必用从臣以上有当除待制者必加直学士以异之其谨重若此况制阃之重而可以轻授乎
　　一京口之冦外摇江淮内迫京辅此非小故也陈韡闻变即遣精鋭三千击之于茅山死者不下五百人其生擒以归于制司者尚七百九十余人岂惟绥静一方亦为国家稍雪累年招安之耻此当速赏元戎其余将士趣令上功次第行赏而日复一日未闻有所旌异识者惑之而况惠广之冦亦頼建康将士之力此在朝廷当有不逾时之赏今所以悠悠者不过曰少俟得实审议而后予之非有所吝也然京口宻接行都事之虚实功之轻重夫孰不知进律迁官自可立决易曰在师中吉承天宠也王三锡命懐万邦也将帅在军盖以锡命为宠若悠悠不行则人情解体谓王之无意于万邦也况今事变方殷军情反覆高邮之冦阻兵负城赏罚无章何以使人或又谓建寜之赏今亦未行此正欧阳修所谓有事则大惧无事则不忧者惟陛下速图之
　　一臣比过江上闻去嵗淮东抽取战舰乆而不返此又闻防淮舟师已为防江抽回万一有警臣恐江自为江而不恤淮之不守淮自为淮而不恤江之无备彼此牵制有误疆事又闻维扬与建康异论襄帅与淮西异论兴元与蜀帅异论深虑置间左右以相伺察遣人中都以相谗毁此何时也而内外睽离若此此事所闗不小臣每见朝论谓淮东当汲汲储才以拟其后其余帅阃虽当先事储代今防秋迫近不容轻易亦冝行下戒谕各务体国毋相猜疑以误缓急惟陛下与二三大臣早图之
　　一江陵为上游重镇自赵方以虏势浸迫移制司于襄阳后来遂为定制自故相于制置使衘増入安抚二字由是遂以湖北安抚司职事并归京湖制置司湖北安抚既为虚器江陵太守遂为列郡事权日削财力亦殚比年以来又自郡守升帅且兼制属其为削也滋甚脱有缓急如开禧间敌围襄安肆掠于随枣郢复之境于是时也江陵有兵有力可以援之乎万一狡寇有谋以轻兵缀襄安而重兵薄江陵则吴蜀中断而国之危甚矣始因故相有所偏系不恤大体今乆而渐失初意戾旧章此亦目前所当更张也惟陛下加之意
　　一臣初对内殿之日尝言王畿千里之内守卫空虚因请平江増一重屯庶张声援以隂制内外诸军陛下既然其言寻闻庙堂以未有钱粮未有区处臣旧闻淛西圩田一嵗之入自可増招一军然防逺之臣竟不得而知其虚实臣窃见溧阳县张挺沈成尝诉陆子遹夺其田产凡一万一千八百余亩献之故相之家其后江东漕臣欲令钱业各归其间有至每亩仅当官防二百者臣愚以谓若从安边所代此二家出钱赎业庶几嵗得田利亦可助招军之费其同时豪夺武断之家似此者非一窃计有词至台省者必非一人若令刷具并与代钱追赎以入于县官则不惟可以济军实之用亦以伸吏民乆鬰之气而给还元直仍不至有伤事体一举而三利焉惟陛下亟图之
　　奏乞収回保全故相史弥逺御笔
　　臣乃者抵冒谴呵辄有奏陈援引孝皇待史浩之法以告于陛下且念宗社大计将有定论拟乞圣慈先事致思为乆安长治之图臣因惟念此等大事盖前代之所讳闻惟仁祖高宗寜考断然行之不以为疑今陛下仰法三朝蔽自圣志则今日所行节目便闗将来利害此不容不加谨审因逐事口陈伏防玉音宣谕谓已有区处臣虽不敢妄有奏禀窃意圣识高明必无遗虑及退而闻诸荐绅间乃知先有御笔欲保全故相之家并饬臣寮毋得据摭以全大体陛下训词虽不知何所为而发然臣谓图回大计与保全故相此虽二事实有相闗且范质不肯轻附太祖此在前代必取大戮而太祖终身敬重位之极品陶糓以禅文奉太祖此在前代必为元勋而太祖终身薄之不至大用大抵真主之兴天实命之非臣下所能制其予夺是故为人主一言一动当为后世子孙虑不为一身富贵谋臣之所谓大计与故相二事正相闗者臣之长虑却顾盖若此而今之圣训偶与臣异意是陛下未能尽察臣不敢尽言之意也夫不敢尽言臣之分也而能尽察臣言外之意则陛下之明也窃见先朝亦容有戒谕羣臣如明道诏书毋得言明肃皇后垂帘时事绍兴诏书毋得言崇寜以后滥赏凡以父母之为非人子所忍言故不得已而形之戒谕然而未有用之故臣者惟髙宗甞保全桧矣桧尝有存赵之议有归长乐之功然其身后虽以子孙賔客之滥恩犹削之夺之亦未尝以禁戢言者今陛下并命二相之初方欲转危为安易乱为治此正不堪再壊之机况景祐建炎庆元故事方兹谋始乃首以此意见于训告至于书故臣爵谥而不名则虽以国初佐命元勋犹未有此也奎画一颁中外惊愕臣又复读圣训欲令史宅之兄弟安分畏法益加戒谨而其末并饬臣寮毋复据挠务存大体则自今论事之臣茍及三十年间旧事皆可谓之据摭矣且史宅之兄弟一二年来所以安分畏法亦谓人言可惧耳今先与杜塞人言是啓其不安分不畏法之端几若前后诏防自为抵牾者昔人谓防民之口甚于防川人言决不可防而祗以啓纷纷之论重费陛下区处则反非所以保全之也臣愚妄谓御笔若未行即速已之或已行出却乞収回删去前后数语以为史宅之兄弟之警乃所以保全其家而训天下之为人臣者臣曩嵗自诒罪戾濵于九死幸頼陛下湔祓而振起之今又防从孤逺位之华近实逾望表臣感激知遇恨无报称岂愿更为异论徒取婴忤以再蹈不测之祸特以事闗国体虑及方来幸逄陛下聪明豁达之主虚心忘我容受谠言用敢辄犯威严以冀防埃之补惟陛下赦其狂妄特赐留神采纳不胜宗社灵长之幸臣俯伏寓居以俟斧钺之诛取进止
　　贴黄
　　臣深虑不察臣者指为矫激故亲书此奏不敢付之笔吏虽亲故间亦未尝传本庶以见内告外顺之意伏乞睿照
　　奏乞将赵汝愚配飨寜宗庙廷
　　第一劄
　　臣诚不佞陛下过听使之待罪大宗俾典邦礼重惟国之大事无先宗庙今祫享在即有当先事奏陈者傥犹以婴祸触讳为疑喑不一言臣为旷官窃见先帝未祔庙之时尝下礼寺集侍从两省台諌礼官馆职议功臣之配食者臣时忝备从臣之末为故相史弥逺言此无出于赵汝愚弥逺既是臣言而同列异心未及集议遂使庙食乏侑十有余年陛下始亲大政李心传在外上封首陈此议王遂又一再言之先后异时中外殊方而三人之词如出一喙亦足以见人心之同然此可以决矣而未之决近者防佀上书宰相极陈汝愚决防定乱之大功又无所施行矣夫以寜考三十年相辅之臣秉正蹈谊卓然诸公之右惟一汝愚未能或之先者此了然如黒白之辩虽三尺童子皆能言之不知悠悠嵗月果何所牵制也心传之説曰昭勲阁画象尚虚一龛若有所待遂之説曰亟进汝愚以杜弥逺臣始谓弥逺虽贪恣无蓺而未必妄意至此迨近日外间传闻谓朝廷误识权饕之意往往如二臣之説者臣窃惑之臣歴考中兴以来祔配之礼皆是既祔即配未有虚侑食之位以俟大臣之卒者且如光宗升祔而故臣如周必大留正皆亡恙故不得不以葛邲配盖先朝故事祔配同时不容少迟嵗月以需周留二相之卒也今陛下祗遹旧章事无大小皆以祖宗为法而独于事闗宗庙者首违成宪祖宗神灵昭布森列不知视此为何如若果行之其不歆也必矣方孝皇凭几之时尝药宅忧未有所付是时力賛祖后决防以授冡孙使神器几危而复安军民将乱而遄已者汝愚之力也至公血诚为干淳接续气脉正学正道为绍熙扶持三纲遗风余论为嘉定藻饰新政汝愚之力也而一旦欲以牵系之私变累朝之成法贪黩之人易万世之公论诚恐此意一定此令一行虽蔡京秦桧亦可配食前朝也且王安石蔡确此公论之所不予者绍圣崇寜之日曷尝不与飨大烝至于绍兴公论既明卒从改正人心之公是公非不可以势刼而力操者如此而况汝愚定防宫省有功于先帝无负于社稷始虽困于权幸及先帝一旦悔悟追崇赠襚录用子孙岿然为一代之宗臣盖有扶日行天之功而无盗权黩货之罪窃意先帝在天之灵亦必深念之古者赙布之余以班兄弟之贫释者曰分死者之所矜也丧之行也必朝于祖庙记者曰顺死者之孝心也盖孝子之事亲惟以追述先念为事故祭之日必思其嗜好思其笑语今舍先帝之所念而徇陛下之所欲非所以事宗庙也顷者陛下欲起袁韶而羣臣争之欲保全史宅之宇之而羣臣又争之欲用史嵩之台臣又争之虽然此犹颠木之有由蘖一旦复生足可搔而絶也今乃欲取其根而再植之臣恐此根既植枝叶蕃滋则祸本乱萌皆由此始且古无非鬼之祭惟功臣祠于大烝则自商周以来有之非一代之宗臣不在兹选事大体重是以先朝必下侍从两省台諌礼官馆职集议俟众论胥允然后下有司施行深恐陛下出令之误则在朝廷之臣必将聨章累牍争辨不置以费陛下区处用敢冒犯斧钺缕缕言之庶几息响于无声絶影于未动所以存全事体保防圣徳必不使有纎翳微氛得以累日月之明也惟陛下深思而速决焉取进止
　　奏乞趣诏崔与之参预政机
　　臣伏覩陛下亲揽大政特颁手书首以亷隅砥励臣节百司庶府闻命踊跃大邦小侯望风胥劝然而终以染濡熏习之乆回遹之谋沦浃肌髓鄙夫壬人顽顿寡耻贪吏债帅诛求亡厌此风终未殄也乃者陛下特颁御笔逺自广南召崔与之参预政机除书一颁中外胥庆而与之方以年迈疾侵固请谢事夫当仕有官职而以其官召之则不得以疾为觧陛下所以诏谕之者非不切至而与之重于一出特为晚节计耳与之初辞宗伯再辞天官今又力辞政府古所谓大臣者与之庶几有焉今若頼其沈静亷退之节表正羣工亦足以革竞镇浮亷顽立懦臣愚欲望陛下亲御宸翰以趣其行勉以君臣之大义谕以家国之深忧庶其幡然而来协助亲政则陛下意乡所形必有闻风兴起者矣臣无任区区
　　贴黄
　　臣妄揣圣意必谓臣言为然辄拟撰趣诏数语以备亲洒伏乞睿照
　　奏乞审度履亩利害以寛中下戸
　　臣伏见比日以来鞑势浸迫边声方棘捣鳯摇沔以窥梁益驻豫城唐以睨襄枣攻蔡入息以闯光信杨妇聚兵于山东以尾其后陈温倡乱于淮西以挠吾圉而内之诸帅方且相为敌讐当此之时不特贾谊所谓痛哭流涕盖韩琦昼夜恸哭之日矣独幸人心未携犹可凭藉扶持以永天命而楮币一事乃至重烦朝廷区处今诸儒生之学自孔孟者而行管商所不为之防此岂其本心也哉力遏其议则币轻已甚忧在目前助成其説则上下骚然怨嗟载路然则如之何而可臣尝观古之人君虽不免用民之力然必有不忍人之心天下窥见其犹有此心则亦亮其为不得已之政故以悯劳为悦以见忧为喜者世亦有之今履亩而征至下之防也茍又无诚信惨怛之心以行之民其不解乎臣尝言之有位欲将人戸物力第为三等而分为三限以督其入上者入初限次者入中限下者入末限而人不以为然是説也盖欲借上戸气势则以振作楮币或可望其指日増价一也虑将来只是下戸纳足上戸断然不纳今先及上戸则余人无词二也今未见亩歩苗头之数只得衮同科敷是致中下戸亦与上戸无别今若令上等先纳次及中等俟纳及大半之后万一楮币顿复则下戸或可畧与蠲减或又全免三也此三説皆以示恤小之意而条目之颁乃未及此或者不过曰上戸先期输纳则中下戸必市贵楮不知中下戸皆有官之家非皆朝不谋夕独不能豫为之待乎臣又欲每路分命监司帅臣二人或三人庶责任稍专才否易见今每路止择一人万一行之不善则一道皆无所诉臣谓此事之行怨谤纷纭决所不免若条画明备奉行得人则犹可救药自数十年来大臣不咨访侍从不论思乆矣今宰执召从官至堂防议此四十年所创见然而利害之要皆在条目而有言者不能尽行则何益矣臣尝见杜衍出守永兴时夏人初叛科调督迫民至破产亡身衍语其民曰吾不能免汝然可使汝不劳耳乃为之区处计较民比他州费省十六七今使监司郡守皆如杜衍之心则民虽劳而不怨臣愚欲乞陛下以臣所言付之宰执俾为条目分命监司帅臣分郡任责必当官对民戸截凿必先督贵近之家庶几中下戸之产寛得一分则受一分之赐人心不摇弊事可革天下幸甚
　　贴黄
　　臣伏见修内司所管田亩恭奉圣防特降会子十万缗赴封桩库交纳以备截凿陛下既以此率先天下若贵戚权势之家皆能上体圣意以为中下戸之倡则此令奚患不行伏乞睿照








　　鹤山集巻二十
　　钦定四库全书
　　鹤山集巻二十一　　　　宋　魏了翁　撰
　　答馆职策一道
　　对自三代以还王政不明而天下无善治寥寥千百载间岂无明君令辟修立法度讲明政刑欲以挈其国于乆安长治之域者哉然撑东而西倾捉衿而肘见治之形常浮于乱之意则亦未明乎纪纲而已矣使吾朝廷之上君制臣承淑慝有别国是归一士心不偷则纪纲一定自可以立万世法程而无变而况目前小小节目之未备者乎不然所以为立国之防者方抢攘舛逆未甚有纪则四肢虽强而脉已受病庸医之喜而仓扁之惊也我国家之有天下也以仁厚立治体以宏大植规模真儒硕才肩袂摩接相与修明纪纲以为子孙帝王凭藉扶持之计奸憸权慝胥史舆不得以挠宪章后宫阉宦宠昵嬖御不得以干朝政国论出于一而士大夫以名义自检不以枉进不以茍偷立人之朝一政事之失则大臣请对靣列台諌留班伏閤小臣封章扣匦随即正救诚以大纲之或紊则败法乱纪纷裂四出任使非人而军政堕矣耗蠧无艺而财力殚矣有司失职而刑狱繁矣一丝之棼而头绪如猬是安可不循其本而为之忧乎当是时选用将帅内则防之禁近大臣试以藩岳而后用外则取之都漕待制杂学士迟以嵗月而后授武臣不过为总管领兵马受节制未尝俾之得専制一道也纪纲一定故择帅不挠于私而绩用咸着况祁若水能使老帅宿将屏气慑息韩范诸人能使悍羌黠贼骨寒胆破其将帅之效有如此者财用悉归三司内外帑藏非条例之有定数者不得擅支而军器土木河防之费皆有专案以闗防出纳之名数人主不得与知宰臣不敢取索计相不肯供具皆所以防微杜渐不欲以启横恩滥赏之门也纪纲一定故财用不病于耗而公私俱利初年不过有千六百余万之入而内帑金帛如山积而至于寳元康定间民不加赋而帑藏盈溢其财用之裕有如此犴狱之寄列圣尤重既分遣朝臣提防刑狱又间遣近臣分录刑禁凡有奏谳则棘寺与审刑详覆之同书以上于朝又虑有司之交委其责也则令详断官不得避事紊烦朝廷干徳诏书列圣遵守纪纲一定故司臬者各供其职而狱讼用稀盛度知审刑院而在京及诸路止有断案三道庆厯之间郡数奏狱空其刑狱之清有如此自熙丰大臣以私意误国引用资浅新进之士布满中外要官右职皆出其门废弃典章隳紊经制凡祖宗所以维持斯世之纪纲荡无复存血脉受病而外邪交攻众证皆由此始河朔増置诸将而勤兵费财韶向充谔之徒出师屡败使貂珰节制诸军而士莫肯为用则军政失律矣凿周官以符新法分三司使权以归朝廷置旁通簿以説上意则国用无节矣杀伤自首之律议论蠭起奏谳驳勘之条删着无常鞫狱或由内降必傅重议则法令滋章矣方熙丰大臣鋭意求治悉从更张未尝不曰吾将以振起偷惰作新弊政也而庙堂纪纲之所自出乃使国是多岐憸佞竞进举措不审条章纷错以伤吾立国之体使无元祐则阳九之厄盖不待后日而见矣而何特是三者之不满人意哉即是而观则知出治有本末施置有先后治本既立则节目所不必虑区区然随事以为之图而纪纲之地谩不加意则亦终于无成而已矣善计天下者常于是而致察焉厥今天下何病哉国是挠于浮言朝变夕改而无成规士大夫狃于茍偷阿意顺防而无特操法度屡更主威不立爵赏轻滥流品混淆庆元之初尝为变更之説矣未几而易以安静未几又为皇极之説矣未几而易以振作上既无一定之论以把握国势而士大夫迎合茍容不自爱重幸门邪径抉闗毁垣其嗜利亡耻者往往剽掠传闻追媚时好求容左右扣阍投匦指心誓日以功名自诡而朝廷之上所以植立纪纲以为出治之本者虑不动于耳目以为上之人无意于是而时论所不尚也嗟夫安有为天下阽危若此而充塞周行掠禄养谀独无正人为上分明之姑以将帅言之国家休兵四十余年矣旧臣宿帅日替月零骄将騃夫乆縻廪禄未尝有横草尺寸之功而高官厚禄宠异逾等不复有功名之望剥下媚上背公首私陞差夺于货贿拣汰挠于请嘱庸者有输假贷子钱者有输每旬宣限幇给银防或以铁钱兑给而规其倍称之息戍兵之愤惋不恤也市刍草以给战骑往往抑配均备而干没其四分之三将队之怨嗟不问也甚者収房廊掌回易置簰筏建第宅古人之所与同甘苦者今役使科抑几同奴方时晏安而专事朘削士有离心而无鬬志万一有犬吠之警则忧不在敌而在我矣是安可不讲求其故乎问遗公行货赂旁午或求召对或觊节钺或图移镇倾囷垂槖莫非责偿于得请之后此其谿壑之欲岂曰仅偿宿负而已哉此可忧者一也姑以财用言之中兴以来以十六路百七十郡之地不能当天下全盛之半嵗入乃増至六千五百余万而经制月桩等钱二千万不预焉两浙之嵗输缗钱千二百万四川之盐钱九百五十余万又不预焉校之祖宗取民之数不知凡几倍矣而平居无事版曹无累月之储大农无旬时之积鳃鳃然若不能一朝居者祠牒积滞而亟出空名祗以重商贾之疑而拘以折纳使胥吏得以交通为市扈农急阙而招诱纲运反以致诸郡之闚而掯期始至使官吏得以旁縁为奸方时晏安而小小举措首尾呈露动招窥议如此万一有赤白囊之警虽百羊亦不知所以为吾计矣是可不讲求其故乎苞苴成风而贪吏满天下名器轻滥而节察防团满京师后家之庙増于畴曩掖庭内人动以千数今其甚者封桩内帑破壊阜陵之成规御前军器脩内司营造之需闗拨无时比部不得而勘磨庙堂不得而致诘宣和以天下之全力侈汰无节犹不过月支百二十万而今乃与之等此可忧者二也姑以刑狱言之祖宗立法罪疑惟轻令甲所载凡无证佐不经检验法轻情轻疑虑可悯皆得以上于朝盖虑其寃抑而无告也因循日乆而胥吏縁法舞文应大辟下吏不先考正情实或导之以前六者之条迁就周回以为奏谳之地狱司受贿而饰词法吏交通而弃法天下之狱嵗上于朝廷者充曹牣府而皆无证不验也皆法轻情轻也皆疑虑可悯也文书盈几披览莫徧福建湘湖川广之间报可之命近辄逾年逺或再嵗瘐死者不可胜计详刑之职无案可覆是可不讲求其故乎守令务为姑息不肯任责而宪吏之于州胥吹毛求疵甚至呵问勘官逮治推狱毫厘之差便入一案推结之文若径从奏裁则省部据案铺法不复驳难举天下无一可死之刑凶徒之所以轻犯法而狱讼繁多冦盗之兴实基于此此可忧者三也夫将帅所以捍吾圉也财用所以强国势也刑狱所以戢奸暴也先王经理天下孰有外于是而今皆未能一焉则纪纲之不可忽者如此上拊髀思将固尝申饬诸帅至谓专事朘削借为苞苴可谓深中弊源矣将帅之弊至今日极矣非大有以更张之不可也诚能如祖宗故事参用儒将自宰职禁从以至藩方帅守其有年劳素深威望素着谙歴山川道路甲兵财糓者命大臣各以一二姓名条上断自圣志俾之分领重镇假之以权而乆其任隆之以名而厚其礼使位貌威名诸将素所屈服遇有缓急则授以大将旗皷俾得以尽防诸将而武臣不过领兵马受节制出入战守为所指纵耳舍是不思而必待夫临事仓卒然后辍大臣以宣威则上下扞格举措乖方往事可鉴也况介胄之夫寡亷鲜耻而恣为聚敛又堪专委乎上旰食渴治固尝申命大臣兼总邦计且使之参攷内外财赋所入经费所出可谓深中时弊矣然今日之帑藏不难于理其外而难于理其内盖外之入内有常可以考覈而内之耗蠧无节不容预知近闻国用使已徧行取防诸路上供赋入及所在钱物名数诚能始自内帑取一嵗非泛支费严加覈实一毫之出纳国用使别得以制其可否而参计官得以覆其虚实毋若平时比部勘磨之具文则内帑金帛当无欺隠然后以绍兴制度为率约为定数月支不过八九十万比今所支则嵗可省三之一以三十年之通当有余财万万遂可为十年之蓄以绍兴兵戈扰攘之际所费仅尔岂其承平无事而独不可行乎上好生恤刑固尝申饬宪臣俾之条具详覆失职之因可谓深中弊源矣然今日之弊有未易言者狭其奏谳之涂则省部固无壅积之患而非古人寜失不经之义不问其可贷可杀而皆得以上闻则朝廷固有好生之名而又非古人刑故无小之意今不若行下勅令所将奏裁之法详加订正比类问难防于其下俾上下晓然易避难犯仍责任宪司凡州郡所当上之狱审勘结录止得申宪司详覆有当取裁则宪司独衘具奏夫宪司岂专以杀为事者而今也州郡欲予之死则申欲予之生则奏甚失夫详覆之本意也如前二説不犹愈于刀笔之吏巧为傅防而寃死长奸者乎三者之病愚既推源夫受病之由而陈所以治疗之方矣然脉有虚实药石有先后敢终言之自晋之东中原遗黎未尝忘晋晋之诸君进筑以广地増募以强兵储粟以厚粮亦知所以用强其国矣然纪纲不立初无一定之规而谋国之臣议论矛盾亦无同心徇国之意古之举大事者必上下一心臣民协志议定而后行谋审而后发而今也国无定是人懐异情一人举事则一人蹑其后以议其失庾翼徙镇而王述非之褚裒北伐而蔡谟非之殷浩出师而王羲之非之桓温议迁洛而孙绰非之夫事未及举而内之人心乖离不一如此则其连年出师随即败衂间虽小有克捷实为温裕僣窃之资然则非其外治之不讲皆以在内之纪纲未尝素立故也有国者岂可徒计在彼而不计其在我者哉今日之势愚谓莫若急于内修而缓于外攘内修若无所事乎急也救弊如支倾极力撑柱不急则仆外攘若不容以缓也然对敌如奕棊当量彼已不缓则失请先言其内者人主恭俭寡欲渊然临朝固未尝有失徳而立政造事未闻与外廷之士推诚临问熟议而后行虽日御经筵亲近儒生而罕垂懿访日御便殿轮对百官而未尝可否政令之阙失纪纲之废弛宵旰之忧亦尝及此否也庙堂政本所出也今体貎浸轻威望不着旬嵗之间免两执政如逐奴异时犹曲示寛假俾之自为去就今一封朝奏则仓皇就道矣殆非所以重朝廷也台諌公论之所系也今论监司则反为所诋甚至诬抗台臣而快其私论一郡守则反为所慢甚至迁延嵗月而不肯去简墨未干而已畀祠廪矣烦言在耳而复造班行矣事势陵夷殆非所以崇国体也进一贤焉惟恐用之或后也未及施置寻即罢去退一不肖焉惟恐去之不速也未及旋踵寻即収用则贤否混淆矣千余缗之赃褫爵窜徙可也而百余万计者或夤縁以求祠则赏罚无章矣事之不得其当者如此而欲以振天下趋事赴功之心不几于却行而求前乎愚故谓急于内修请复言其在外者自一二年来道路籍籍皆谓朝廷将议北伐移戍兵修战舰蓄边储备犒赏缮城郭文移往来项背相望曽未有衅而两淮之间人情汹汹若王师之将至不知朝廷果有是耶抑不过监边设备而已有之则不当使敌知知则彼有备而我无功无之则不当使敌疑疑则敌生衅而我无应二者皆非我之利也今进言者皆曰金人困于鞑靼而有危亡之形遗黎不忘本朝而起讴吟之思彼其民困于屯戍而签刷未已财匮于给饷而赋敛横兴若我以义兵临之不遗一矢而境土可以坐复此近日规恢之説所以上下哄然也然尝静而绎之今金人积衰之势虽犹强弩之末然其奄有秦晋齐鲁燕赵之地并吞大辽幽蓟瀛莫之区地广形强未易卒图而求其在我则凛凛然未有可以胜人之实为今日之计莫若振纪纲定国是一人心作士气使吾内治修明国势増壮使精神之运固足以詟敌人之心然后徐举而图之此万全之利不可以腐儒常谈忽之也不是之思而欲举二百年祖宗之天下以轻试于一掷之蹔则举足之间庙社之安危存亡系焉愚故谓缓于外攘区区迂儒不识忌讳妄有窥度如此若曰国家大事我不当言言之有罪则狂僣之诛所不敢辞











　　鹤山集巻二十一
　　钦定四库全书
　　鹤山集巻二十二　　　　宋　魏　翁　撰进故事
　　论储蓄人才【七月十三日】
　　庆厯四年四月右正言同修起居注余靖上防曰臣窃闻京西转运使杜杞准中书劄事奉朝防抽赴阙欲令计置収捉宜州蛮贼者臣以为朝廷蓄飬贤俊当如民家収积财货平时先有营度至急乃得其用伏自去年以来陜西举知州始用杜杞三司择判官则又用杜杞京西多盗贼则又用杞今兹蛮人作叛则又用杞皆席未遑暖而即移之是使杜杞有奔命之劳朝廷有乏贤之叹如斯事体良亦可惜臣亲见杜杞言京西之政始有端绪而未尽设施今遽舍去不成绩效此屡易官之患也伏惟庙堂之上当思天下有多少贤才可与共了天下事者广为询访预作置处某人可了某职某人可当某路一旦缓急用之如指诸掌此乃庙堂之防当有素定者也今二年之内讲求贤俊只知有一杜杞何观听之不广示天下以狭也设使别路更有贼盗则又将移杜杞无乃取笑四方乎毎见大臣谋事当平居无事时优防暇逸如不足忧者及一隅有惊则仓皇移易如素不经心者伏望陛下勅谕两府大臣广思愽采天下贤才以应万务无使临事仓卒有乏才之叹则社稷之福古人有言曰霸王之主终不采将于往贤求相于后哲自是识防不明求之不至不可厚诬四海谓之乏贤惟陛下图之
　　臣窃见余靖上防乃庆厯四年四月也方是时晏殊为相范仲淹杜衍富弼诸贤皆在二府而韩琦分陜专任西事本朝人物于斯为盛而靖也以一事之不素讲犹孜孜以储才为言臣闻天为斯世生才自足给一世之用用之有不给则以求之有未至于是常知乏才之可叹而不知遗才之实多夫使其兼収并蓄如医之储药工之择木粗细毕程大小各当则左抽右取惟意所欲何忧乎人才之不足何患乎事机之遝至爰自后世长养成就之功少而摧折委弃之意多脱有缓急则弄印四顾莫知所畀夫未能射御而责以获禽然且不可兹其为射御不已多乎太祖皇帝未取太原君臣之间拟曹翰以守之亦可谓早矣而臣普犹曰翰死孰可代且太原未取而先择守未置守而先拟代载在史册人不以为太早而以为当然不知今日三边重地陛下与二三大臣亦尝虑及此乎不惟三边为然也内之百司庶府外之牧守监司皆当以是致思也燕闲之览傥谓其可采惟陛下速图之
　　论逺人叛服无常力图自治之实
　　唐陆贽奏议第十六巻兴元贺吐蕃尚结賛抽军回归状右钦溆奉宣圣防适得浑瑊奏比日尚结賛频使人计防拟自领兵马尅期同収京城縁春来蕃军多有疾疫近得探报尚结賛等并抽兵退归不知逺近朕意縁吐蕃士马强盛又以和好之义自请将兵助国讨贼朝夕望其成功今忽抽军退归甚失准拟浑瑊李晟等诸军兵马并不至絶多若无蕃军应援深虑被贼冲突卿试料量事势如何者臣质性孱昧不习兵机但以人情揆之时亦偶有所得自承此防欣贺良深窃谓蕃戎退归乃是社稷遐福昨日已附钦溆口奏讫伏恐未尽愚款尚劳圣忧谨复披陈庶解疑结彼吐蕃者顽犷成俗狐防为心贪而多防狡而无耻威之不格抚之不懐虽或时有盛衰大抵常为边患隂诈难御特甚诸种陛下但举建中以来近事凖之则彼心难知固可明矣顷者方靖中夏未遑外虞因其乞盟遂许结好加恩降礼有欲无违而乃邀求寖多翻覆靡定托因细事啧有烦言首尾凡歴四年要约竟未坚决立碑才毕复请改移猜矫多端于斯可验逮至盗惊都邑驾幸郊畿结賛总戎在边因请将兵赴难陛下推诚允纳厚赂招来延留持疑竟不肯进无济讨除之用但携将帅之心懐光遽至猖狂颇亦由兹促祸及皇舆再驾移跸汉中陛下犹望蕃兵以寜内难亲倚之情弥厚屈就之事亦多豺狼野心曽不知感翻受朱泚信使意在观变推移顿与诸军尅期至时皆不赴防致令羣帅进退忧虞欲舍之独前则虑其懐怨乗蹑欲待之合势则苦其失信稽延既奸且骄曷望成绩非唯变态难测且又妨扰实深彼若未归冦终不灭但愿陛下谨于抚接以奋起忠勇之心勤于砥砺以昭苏逺近之望中兴大业旬月可期不宜尚眷眷于顽犷之羣以失将士之情也
　　臣闻善为天下者不计寇讐之盛衰而计在我之虚实凡在域中一气耳其盛衰诚无与于我者先王以其叛服去来荒忽无常故虽懐之以徳接之以礼未尝逆示猜间然亦岂引而致之倚与为援而畧无防虑也徳宗毎事猜忌虽内焉陆贽外焉李晟犹疑之不释而独于尚结賛乃用其信何哉方其自请入援其情不难知也徳宗虑浑瑊李晟兵少幸其可以为助听之不疑至于结賛抽兵自退人情骤失倚仗各懐畏惧则徳宗又以为忧以一结賛之来为喜一结賛之去为忧安有堂堂中国而直为此凛凛也陆贽独曰此社稷遐福也拜防入贺臣以为借令倚仗结賛幸而成功犹惧无以赏之而况狼心贪狠狙诈横生求欲无厌去来自若可以遽为之忧喜乎诗曰夙兴夜寐洒扫廷内维民之章修尔车马弓矢戎兵用戒戎作用逷蛮方古之所谓待逺人者亦惟尽吾所以自治之道而已顾舍其在我以资乎人祗见其害未睹其利也结賛既退旋复旧京初无頼乎蕃戎贽之言既信矣而徳宗尚眷眷于顽犷之羣以贻后日刼盟之悔为千古笑至是而贽益有知言之名然已无及于损威辱国矣比年以来夏人既约而复渝鞑使已来而自却此正所谓荒忽无常者故臣敢以贽之所言者为今日献愿陛下与大臣力图所以自治之实而常为不可胜之势则叛服去来吾皆有以待之也论感民莫先诏令当如唐徳宗痛自咎责
　　唐陆贽入翰林尝居中参裁可否时号内相尝为帝言今盗徧天下宜痛自咎悔以感人心昔成汤罪已以兴邦楚昭王出奔以一言善复国陛下诚不吝改过以言谢天下使臣持笔无所忌庶叛者革心帝从之故奉天所下制书虽武人悍卒无不感动流涕后李抱真入朝为帝言陛下在奉天山南时赦令至山东士卒闻者皆感泣思奋臣是时知贼不足平议者谓兴元戡难功虽爪牙宣力盖贽有助焉
　　奉天改元诏曰致理兴化必在推诚忘已济人不吝改过朕嗣守丕绪君临万方失守宗祧越在草莽不念率徳诚莫追于既往永言思咎期有复于将来明证厥初以示天下惟我烈祖迈徳庇人致裕化于和平拯生灵于涂炭重熙积庆垂二百年伊尔卿尹庶官洎亿兆之众代受亭育以迄于今功存于人泽垂于后肆予小子获纉鸿业惧徳不嗣罔敢怠荒然以长于深宫之中暗于经国之务积习易溺居安忘危不知稼穑之艰难不察征戍之劳苦泽靡下究情不上通事既壅隔人懐疑阻犹昧省已遂用兴戎召师四方转饷千里赋车籍马逺近骚然行赍居送众庶劳止或一日屡交锋刃或连年不解甲胄祀奠乏主室家靡依生死流离怨气凝结力役不息田莱多荒暴命峻于诛求疲甿空于杼轴转死沟壑离去乡闾邑里丘墟人烟断絶天谴于上而朕不悟人怨于下而朕不知循致乱阶变生都邑贼臣乗衅肆逆滔天曽莫愧畏敢行凌逼万品失序九庙震惊上辱于祖宗下负于黎庻痛心腼貎罪实在予永言愧悼若坠深谷頼天地降祐神人叶谋将相竭诚爪牙宣力屏逐大盗载张皇维将永图必布新令
　　臣闻感民之事非一而诏令莫先焉臣尝观三代而下惟汉文最为笃实而近古其日蚀之诏曰朕下不能治育羣生上以累三光之明其悉思朕之过失以告其祠官之诏曰以不敏不明而乆抚临天下朕甚自愧其和亲之诏又曰四荒之外不安其生封圻之外勤劳不处皆朕之徳薄而不能达逺也呜呼何其责已之重以周乎盖人君以孤立之身临亿兆民之上而欲率天下惟一已之从此非可以空言耸动也汉以后惟唐徳宗能识此义听用陆贽之言以实徳诚意用之于诏诰命令之间如云长于深宫之中暗于经世之务积习易溺居安忘危又云天谴于上而朕不悟人怨于下而朕不知循至乱阶变兴都邑此等言语虽以徳宗强明自任耻屈正论而犹能痛自咎责以格顽悍此外制书诏书凢二十有八其小事四篇之外凢二十四篇亦无一而非罪已之语盖不独奉天制书为然也今自权臣专国以来内患外祸无嵗无之而毎诏令下未尝有一言稍自咎责词臣习成谀佞不知其非虽有水旱盗贼例曰年糓屡豋四方无虞扶杖听诏之民无不愁怨以为朝廷之不恤人穷也今幸陛下亲揽万几而是弊也相承而莫之改臣自入都以来亲睹士大夫之论似谓禁旅之变自诛戮以后皆已退听可保无他京口之变自遁入茅山之后渐已穷蹙可保平安虽以庙社威灵凢可怖可愕之事往往幸而销弭然喜谀佞而恶讦直乐防蔽而咎张皇上下相徇习以为常臣恐一旦事有大于此则无以为陛下告此不可不过为之虑也
　　论襄黄二帅【闰月一日】
　　冦恂复拜颍川太守执金吾贾复在汝南部将杀人于颍川恂捕得系狱戮之于市复以为耻还过颍川谓左右曰今见恂必手刃之恂闻其谋乃敕属县盛供具储酒醪执金吾军入界一人皆兼二人之馔恂乃出迎于道左称疾而还贾复勒兵欲追之而吏士皆醉遂过去恂以状闻帝乃召恂恂至引见时复先在坐欲起相避帝曰天下未定安得私鬬今日朕当分之于是极欢结交而去
　　臣谓先儒谓贾复不戢部将冦恂戮之使复明达必且谢过乃更蓄愤欲手刃之殊无责已之意帝当先以曲直晓之使复惭谢然后慰勉听其自释则善矣臣尝谓天下之事至理而止理之所至虽强暴凶狡有不容不弭耳而帖服茍惟无所可否务为包含是姑息茍且之政也何以慰服人心邪庆厯四年韩琦为陜西四路招讨郑戬为四路都部领尹洙知渭州狄青为泾原副都统先是韩琦乞罢修水洛城郑戬固请终役琦还自陜西罢役而戬命刘沪董士亷督役如故尹洙檄沪士亷罢役不从遣人代沪又不受洙怒命狄青领兵行边追沪士亷械送徳顺狱成诏释沪士亷令卒城之而洙与青不服也善乎欧阳修之论曰宜命中使宻谕狄青曰沪城水洛非擅役众不可加罪若临阵而违节制自当临以军法然后又谕沪曰汝违大将自合有罪今以城水洛有功故赦尔尔宜卒事以自赎城成则又戒青不可失城以遂已臣谓如修之论处置得宜君臣之情分尽矣绍兴六年张浚以宰相都督江上命韩世忠屯承楚命张俊屯建康先是浚在淮上谋渡淮北向惟倚世忠为用世忠辞以兵少欲摘张俊之将赵宻为助浚以行府檄俊不受令浚奏乞降圣防而俊亦禀于朝甲可乙否朝廷难之善乎赵鼎之论曰浚以将相督诸军若号令不行何以举事然俊亦不可拒乃责俊当践行府命不应尚禀于朝复下浚一靣专行不必申明虑失事机臣谓如鼎之论周旋曲当则上下之体统正矣襄黄二帅比肩事主各效已见以图补报比乃闻二帅不和几有私鬬之虑审其如此则所闗甚大此在朝廷所当谕以贾冦之事俾各释前疑共济多难否则脉络不通缓急不相倚助如国事何惟陛下留意
　　论乞诏诸帅任责处降附安反侧【八月二十日】
　　臣谓昔者周公朝诸侯于明堂凢九夷八蛮六戎五狄之国皆位于东南西北门之外无他宅中驭外之道然也自东汉以后控御失道贪得务广至引而置之于堂奥之内盖自马援实开其端于建武曹操复蹈其辙于建安遂使昌炽盛大于永熙元康之间而横溃四出于永嘉建兴之际援之初徙降羌于近地而劝以耕牧也其意不过使之不相猜贰而有以得其心也操之分匈奴五部于并州诸郡也其意亦不过使之有所统属而为吾之用也彼一时浅功近利之见岂知其后日之祸一至此邪晋太康元年侍御史郭钦上防于武帝请乗平吴之嵗徙内郡杂类于边地而武帝不能用斯言也距江统之建议已在先二十年夫以武帝平吴之威乃不能洗空异类于未乱之日而江统顾欲以责晋惠帝于二十年之后亦晩且难矣而江统犹曰早絶其原尚得谓之早乎臣侧闻日者符离蕲夀丧师之后招纳北人以补军额且収召桀黠以备奔走种类杂居识者寒心又闻光黄之间或以搜求王檝为词或以収买军需为词出入无讥甚矣中国之无人也武夫重闭未必足以杜其隙矧乃听其自为出入邪借曰和好以成南北一家无用过疑然自昔未有恃和好而弛边防也陛下刚明奋发力行江统之言臣已疑缓不及事而又日慆月迈委之悠悠臣知无容足之地矣子曰人无逺虑必有近忧苏子曰虑不在千里之外则患在几席之下今患在几席矣惟陛下速留宸虑诏京襄两淮诸帅诘以区画之方何所可以处降附何策可以安反侧各任其责条上有不如言致生他变则请身任其咎断在必行臣尝记先朝范仲淹为陜西河东路宣抚上防乞顾问大臣如契丹可以保信必不入冦亦不与元昊连衡乞令大臣同书一奏纳于御前他日或误大事责有所归臣之责诸帅犹仲淹之责大臣也惟陛下断而行之
　　论黄陂叛卒【八月二十五日】
　　唐宪宗时裴度上防【云　云】淮西荡定河北底寜承宗敛手削地韩舆疾讨贼岂朝廷之力能制其命哉直以处置得宜能服其心耳
　　臣谓宪宗承唐纲积弛之余藩臣阻兵帅不庭授盖自夏蜀山东泽潞易定魏博贝卫澶相朝廷之令所不能加视今日之事难易絶不侔而淮西之役处置得宜遂能使顽悍革心梗强效顺信知折冲御侮不尽在于国势之强弱兵威之众寡顾吾所以处之耳迩来边帅不和朝廷但知委曲覆防听其相倾相轧以养成乱本而不知所以处之始焉淮西制阃治黄州匪但控扼要害实以兼总黄陂克敌一军也既命杨恢分阃恢而可任邪则军未溃以前其戮叛将范青不必付之湖广总领何元夀军既叛以后其招来陈温等又不必付之荆鄂都统王旻今舍制阃不付而付之他司臣所未谕也观杨恢之词谓旻有诱叛之迹继而旻之告谕陈温许其来徳安境内劄寨是旻果使之矣孟珙招纳备据叛酋陈温之词谓若斩杨恢用孟马帅为制置则我辈就招此何语也而珙公然见之公状不以为嫌殆有尝试朝廷之意是珙亦可疑者矣恢之不能绥御以至于此坐以虎兕出柙之罪恢尚何词然使旻以诱叛而获厚赏珙以述叛酋之悖语而获迁除则是唐末藩镇诸军自择主帅之风成矣今朝廷不问可否而一切听之尚谓之处置得宜乎茍幸无事养痈防疾不如诱叛而受赏袭迹而动则长此安穷惟陛下与二三大臣力图之











　　鹤山集巻二十二
　　钦定四库全书
　　鹤山集巻二十三　　　　宋　魏了翁　撰状劄
　　辞免召赴行在状【三月十八日】
　　伏凖今月十四日尚书省劄子备奉圣防李魏了翁范子长并召赴行在某位下人微不当僣有辞免伏念某孤逺之踪去秋以侍养不便力蕲外补误恩从欲畀守近麾万里西归今春仅至蜀口脱身风涛冦盗之区谓将善还田里以需阙次而遽闻逆曦之变义不容与贼俱生亟回江陵以俟平定敢谓清朝柬记怜其间闗狼狈再颁収召自当闻命首涂即趋阙庭窃縁今来逆曦授首蜀道已通欲望朝廷将赐敷奏寝免新命仍令待嘉定元替罗植阙以便私计实出洪造
　　辞免召赴行在状【四月二十六日】
　　照得某凖尚书省劄子闰四月二十六日三省同奉圣防魏了翁召赴行在某位下人微不当僣具辞免伏念某曩以踈陋乆玷馆学嵗在丙寅以侍养不便力蕲外补误恩从欲畀守汉嘉归去蜀口适遭兴贼之变亟回江陵以俟平定继叨収召闻命未几复报诛贼遂具控免申告朝廷一靣起发沿途听指挥行至广安军方被寝免之命仍奉所生之亲以还里舍待次年余方杜门以便亲医药忽又凖今来新命在于寒逺实极宠荣况圣上总揽之初鸿儒硕辅咸萃本朝么微晚生得此望表自当闻命首涂即趋阙庭以观更化之盛冀及明时少容展竭窃縁某向来陈乞补外之日正以所生之亲不谙风土气疾时作归途又以闻变往返泝防今惊魂甫定若再为万里之役必不能将亲就养人子之义实非所安欲望朝廷特与敷奏収还召防姑畀真祠或仍与在外一合入差遣庶几稍便侍养不违初心
　　论四川改官人积滞劄子【上四川制置】
　　某伏见四川改官人引见员额自数年来班次之乆有至六年以上者人才滞淹莫此为极利路帅司尝有申请竟从中格制司又甞刷具边邑再以奏陈虽即报可然犹换给日方理须入月日迩者明禋肆眚逓防二年亦云异数然尚有四年积滞终未有以大惬士心窃尝参稽议者之説盖曰人之精力有限今弃之于方壮而用之于既衰急贤渴治宜不若此又曰所在县邑类多阙官今不以委之于京官之稍自爱重者虽以选人之贪懦右选之麄庸者亦得以例为之或委之于初官之摄事者又説曰以三人奏举闗陞又五人保任改官夫八人者既以为可用矣则当汲汲用之乃反因举主品格投之闲散至于五六年之乆是不惟无罪而废黜之且反不若未有举主则犹足以禄仕也是三説者诚士论之所通患然言之固已烂熟而朝廷卒未能有所变通于此则以言者徒能为淹滞者虑而不知为国家事体惜耳某窃惟国家事体务在奉行故事谨守成法祖宗已有之规不可以轻紊祖宗所未有之事亦不容于剏为今君臣上下保治于小康动由旧章罔有改作用能凭藉扶持跻世熙洽明效大验盖可畧睹然独怪夫今日之事既曰动由旧章而独于改官人待次一事本非祖宗旧法或者尚曰防班放行恐非故事此某之所甚惑也国朝自天圣以前诸路荐吏未尝限员而在京台阁及常参官皆得荐人举员虽寛条约亦简而改官者不过数十人其事与今不相似某更不敢逺引止以庆厯以后明之且自庆厯视天圣举员则既狭矣条约则既烦矣而改官之数歳日益増然选人磨勘应格者犹不越旬日即得引对未有待次者也皇祐中始有待次者六七十人吏部即以为言治平二年又积至二百五十余人贾直儒为御史中丞力陈滞留之弊三月辛丑诏书即命辅臣圗所以更张之迨元丰着令乃以五日引一甲每甲引三人盖专以班次积滞为虑元祐初政又虑垂帘日门谢或有淹延令崇政殿引见讫即赴内东门谢所以为改官人虑者委曲若此至绍圣忽复元丰之制相承至于绍兴未之有改至隆兴之初始以八十员为额而吏部已谓员额拘碍必致留滞诏吏部且依常年放行乾道三年东南改官人以百员为额而四川以二十人为额吏部侍郎黄钧以为多寡不均乃通为额百二十员由是改官人无复有待次者迨七年十月仅有溢额者三十余人至来春引见吏部以为请诏特令具奏引见由是更不限定年额夫自冬徂春不过待次三阅月耳当时之论已深以滞淹为忧亟令引见更不限额至淳熙始以臣僚一时之请再定八十员为额员额之狭盖自此始而四川仅存十五员之额亦前此之所未有也然员额虽狭而时有防放只如近年杨端明帅蜀甞以为请旋即施行吴侍郎于更化之初又甞建议待班人一靣作邑亦复报可盖未有若今日待班之乆者也且四川监司帅守每二嵗约通举改官三百余员当有六十人改官虽不以尽然且絶长补短亦当有四十员今每嵗止以十五员为额故滞淹之数自五员而积也又如科举取士南宫约三百人四川类试约百人是四川亦当四分之一若以每嵗引见改官人八十员以四分之一言之则四川亦当得二十人之额今止以十五员为额则滞淹之数自五员而积也东南一百三十郡嵗得五十七员及捕盗八员改官是二郡而得一人四川六十郡而嵗得十五员是三郡有竒而得一人额之不均亦莫甚于此故东南之班未甞溢额而四川之班毎待乆次其利害盖亦晓然况自近日以来制置大使司嵗有职司状十五员选人改官毎以职司为虑今一年便有一班之数则改官者因此稍众积滞之因亦未必不由此七八年前待次者不过一二年而止虽逓防二年而尚有四年之积祖宗故事有罪者展年引见今举员既足而五六年方得引见是使天下皆为有罪之人似于明时待士之体有所未周急贤之道亦不宜若是其缓重以祖宗旧法亦不若是方今务在奉行故事而独此一事固守近比轻变旧章良为朝廷惜之意者朝廷亦未必有意于轻变旧章特未有以是告诸吾君吾相者制置阁学侍郎方以修名伟望典领方靣有如人才之乆淹朝政之乆旷比比皆然如某鄙説或有可采盍以上之朝廷有如庆厯故事【阙】不越旬日即得引见元丰以后故事五日即引
　　一见乾道三年故事通以百二十员为额不为东南四川乾道七年故事将待次人特令引见更不限定年额此皆载在故府犹可覆视若曰时异事殊不容胶柱则求之近比如顷者丁夘戊辰尝所施行或尽数防放或一靣注县傥举其一而行之岂惟人才无滞淹之叹凋邑无阙官之虑而于朝廷急贤渴治之意所闗甚大为士者似亦得以免于举贡既足当迁而黜之诮也陵节儳言某知罪矣
　　辞免除直秘阁知泸州状
　　某倐被宠灵莫知攸措顾人微位下不当辄有控辞然念寓直省庐盖示有功之劝作镇方国亦畴已试之庸而某赋质窳防涖官旷弛既防谳平之寄复尘漕挽之司虽勉竭于顿庸曽未知于补报敢图异柬忽误恩除还十三年策府之旧逰畀四千石列城之新命荷恩至此揣称蔑然傥拘出位之嫌弗控循墙之避虽逃公议汔愧初心纵以泸南空官且令承乏岂容延阁异数躐畀非人某见已择日祗拜成命遵照元降指挥前去交割新任职事外所有直秘阁恩命欲望朝廷特赐敷奏寝免施行
　　申尚书省乞检防元奏赐横渠先生谥状
　　照防某前任潼川府路提刑兼权运判及后来正除运判日曽两次具奏乞将先儒周颐程颢程颐特与赐谥俱荷圣慈并赐俞允天光俯烛正学昭明藐然孤踪信谓荣幸惟是第二次奏状贴黄为故崇文殿校书郎同知太常礼院横渠先生张载并致易名之请盖为四人有功正学事体一同闻已曽下礼官勘当然至今四年未尝施行学士大夫不无觖望照得横渠先生奋乎闗中阐明理学穷极道奥徧览而独造兼体而不遗其于理气性命之分屈信聚散之感发前代不传之秘示后学有已之端不疑所行不惧独立盖间代豪杰三先生之羽翼也方卒也门人尝欲谥为明诚中子程纯公问司马文正公则谓弟子诔师不合于礼元祐四年秦鳯路提防刑狱张舜民有请于朝谓先生学际天人诚动金石著书万言隂阳变化之端仁义道徳之理死生性命之分治乱国家之经罔不究通盖孟轲扬雄之流如荀况辈殆不足道自其既卒中外臣僚录其平生以言于朝或乞赐田或乞录用其子或乞降谥今乞检防臣僚累奏于三者之间凡可以厚其终者举一而足庶使褒贤之典独见于本朝舜民之奏可谓恳切而歴年浸多终未讲行乃自比嵗得其传者而朱文公张宣公吕成公先已赐谥为之倡者如周元公程纯公正公继亦得请尚此独阙寜无遗憾欲望朝廷特赐敷奏检防某嘉定十一年内奏状再下礼官遵照近例速与赐谥上以补先朝之阙典下以慰学者之公望其于新民善俗所闗不小
　　申尚书省乞防补表侄髙斯谋状
　　某伏覩庆元重修令带职奉郎以上初遇大礼应防补子孙而陈乞防补期亲谓见有子或孙白身者照得期亲则嫡兄弟之子皆是若使同姓嫡兄弟则固不待言然亦有元是嫡兄弟而偶因出继者若缄黙不言则朝廷无由悉知敢犯严谴辄有控陈以冀垂察伏念了翁之祖父娶髙氏生七子男其第六子曰孝璹以祖母之兄高黄中无子自襁褓间取养孝璹为子后来孝璹既知为魏氏之子尝欲归宗却因以请本州文解有名籍在礼部恐费申明遂遣了翁代归本姓比嵗本生父母殁了翁两次并乞解官持心丧已防朝廷允许惟是生育劬劳之恩终未有以报塞又念今官及带职员郎而本生父母不得封赠各该奏荐而嫡兄弟之子不得与欲归本宗而父母之命不可违一念及此莫知攸措偶因读史至三国志其间一事偶与此合且朱然本施氏子也朱治未有子然年十三治取以为嗣然尝请归本姓吴主不许然既卒父丧乃表其子续还为施氏后以奉本生祭祀乃知此事揆诸人情或在可察了翁伏见本生父嫡长子奉议郎高载与了翁系同胞兄弟辛勤一第官未及员郎而卒有子斯谋在了翁为本生父之嫡孙亲兄之嫡长子前一次明堂大礼了翁合该奏防縁丁本生母丧有碍陈乞今再遇大礼了翁虽有二男并系白身若论人情岂不欲先任其子縁本生之恩未报私心实有未安今来妄意欲将合得恩泽一资奏补亲兄之子高斯谋庶几凭藉寸禄以奉本生父母祭祀则上以彰圣朝孝治之意下以慰人子报亲之心委非小补如防朝廷矜其区区报本之诚出于真切别无他觊即为敷奏特依所乞则续当依条式别具状召保官陈乞
　　辞免除起居舍人状
　　闻命自天蹐躬无地伏念某阶縁薄伎尘玷儒科作牧作监虽乆劳于外服非卿非监遽躐冠于庶僚乃于三年更迭之间两拜元日召除之命荷恩异甚揣称蔑如而况载笔右坳聨辉西省兹公朝之盛选而儒士之荣观非所据而据焉方慙乆假莫之为而为者曷误真除念明时不至于乏才虽成命奚嫌于反汗欲望朝廷鉴其悃赐以敷陈俾仍服于旧官图终酬于异奬所有恩命某未敢祗受
　　乞祠申省状【闰八月十六日】
　　某冒干严分僣有控陈某猥以空踈充员记注饕荣无补挻咎自招顷自八月以来忽染疟寒之疾遽投刚剂速取痊平而留毒熏心蕴热不解肺肝熏灼逆上冲脉息沉绵肌肤销铄医屡更而莫効药已徧而罔功自怜薄命之浮危上负清朝之简防重念某起繇寒地早玷儒科大行皇帝庆元龙飞首被亲擢寻以学官馆职歴事嘉泰开禧既诡外庸洊叨剧寄兹又猥从禁列日望清光始终恩荣度越流辈近者骇闻末命力疾造廷羸顿之余一恸几絶幸防予告全获余生然而弓劒方新不与攀号之列几筵如在莫伸朝暮之哀哭泣悲摧益増疾状矧嗣皇访落之旦正始初精厉之时愿以疲驽之躯少伸臣子之分乃自纒于灾疚曽弗遂于麋捐内愧私心外慙公议尚腼顔于乃位将速戾于厥躬伏望朝廷特赐敷奏洞察忱诚之请俯矜危迫之情姑畀祠廷生还里舍傥未填于沟壑尚图报于丘山
　　再乞祠申省状
　　某上冒萧鈇之诛洊沥忱诚仰干造命某乃者力疾自陈愿司丛祠少延旦夕之命愚诚未格尚閟俞音自揣位下人微岂应洊有重凟而奄奄余息生意索然敢复沥陈上希从欲重念某得生多幸罕所疾苦筮仕垂三十年未尝一日以疾谒告庶殚勤瘁少补迂拙而今兹一病濒剧不聊有生身遭惔焚命在丝发矧六龙御天之始公卿百辟咸造在庭螭坳记言讵可旷职而某猥以负薪之疾杜门养疴形神支离气血枯瘵非假以嵗月屏去人事一意休养则病根不解少有触拨随即发动必将日朘月削以速危亡伏望朝廷特赐敷奏矜其一再所请尽出血诚更无纎毫矫饰姑畀祠官之禄俾得以生还田里傥旬嵗间浸有更生之望则犹能极竭驽钝再効使令某情迫词殚抵冒严谴下情无任延颈俟命之至
　　辞免除起居郎状
　　倐被宠灵莫知称塞伏念某一从蜀道再防周行聪明不及于前时名实未加于上下冢宰掌治司马掌政徧叨列属之荣秘书非监太常非卿又忝庶僚之长遂晋聨于西省俾入侍于东墀既分量之已盈致恫瘝之交怵重惟末品早仕先朝乃于刀剑之上賔不与冕裳之出俟况嗣皇新服厥命羣臣咸造在廷而当婴疾之余数上祝厘之请素餐若此清议谓何宜居幽黜之科盍误序陞之渥左之左右之右惭无记言司过之能可不可然不然必有求去得迁之诮傥遂安于次补将自速于阽危欲望朝廷特赐敷奏覆眎累陈之牍丕昭从欲之仁亟畀祠官改图邦哲非惟少遂微臣陈力之分庶几不累公朝知人之明所有恩命未敢祗受
　　乞祠申省状
　　某不避严诛僣陈危恳某猥由防逖再防班行分量既盈咎灾狎至去嵗之夏暑威所侵偶为庸医误下刚剂蕴毒不解以阽于危正当访落之初数上祝厘之请而愚诚未格反玷序迁黾勉支吾因循留滞自春渉夏气和平虽病根未除而疾状不作乃自夏伏以后炎歊外攻气类相求旧证复出肺肝熏灼逆上冲曽经耗伤之余所存血气无几至寒之剂寜容再试平补之药又不相投自揣余生未知攸济及今未甚不即哀鸣亟辞宠荣退就闲散则迁延嵗月寜望生全欲望朝廷特赐敷奏检防去嵗累申畀以祠庙差遣一次庶休疲瘵以免危亡干溷钧严下情不胜惶惧
　　再乞祠申省状
　　某辄犯威严再伸悃欵某顷以炎歊所铄旧疾复侵虽形体未衰衣冠粗属而根苖弗剪嵗月滋深或卧兴之不时或喜愠之攸触头岑岑而若醉体熇熇以如焚自揣浮危速祈闲退而忱恂未格诏防莫俞早夜以思进退维谷矧惟初政分任羣工洞然无疑倚以共事独抱戆愚之质无能损益于时虽乗集而不多虽百无而何阙支持病体俛仰周行终亡用于明廷徒有惭于夙志用是累陈私恳频凟公朝敢冀钧慈特为敷奏假之祠廪俾返故乡若幸保于生还誓勉图于后効






　　鹤山集巻二十三
　　钦定四库全书
　　鹤山集巻二十四　　　　宋　魏了翁　撰状劄
　　三乞祠申省状
　　照防某顿婴剧暑遂感宿疴两具公申力祈闲廪莫囬天听尚閟俞音仰体公朝涵覆之私退守微臣靖共之分嫌于频凟以取厌烦勉强支持避逃瘝旷终以暑威内铄热毒上冲体温目眵痰足弱深虞荏苒自速颠危矧惟要近之官莫如言动之寄而迂踈自信愚戆不移顾以病躯有妨贤路饕荣弗去公论谓何欲望朝廷更赐敷奏速畀祠庙差遣一次庶几少休嵗月以俟安痊或未忍弃捐即乞检防近降更迭指挥与在外待阙差遣倘未溘先狗马尚有再备使令之日
　　四乞祠申省状
　　照防某顷因宿疾力丐真祠冒重凟之再三冀感通之万一未防鉴諟属触报闻早夜以思进退维谷重念某被遇先帝几三十年惟知极竭真纯上报恩纪未甞虚有逊避仰欺朝廷试用歴陈以彰忱悃某自始立朝请外者再迨其在外辞召者三辞官者一则皆各有其故某嵗在乙丑偶因召试力沮开边之议大忤权戚即祈外补以便奉亲讫于明年洊请乃遂归未及里复忝命召揆诸情义所当引辞戊辰更化之初収召众正误畴曩直首玷特招冝不可辞而某以亲年既高侍养不便陈请至再卒遂初心戊寅之春除直秘阁又以异数不当冒受亦一控免此外如守嘉守眉守汉守潼郡望非不髙为宪为仓为漕为帅事任非不重而自量材分犹可黾勉故未尝虚有逊避至受寳之嵗月正元日招徕盛举观听所闗而某亦不敢固辞以烦朝廷防分某之进退去就良可槩见乃自去嵗数请归田及今夏秋又及三四方圣明御极俊彦盈庭某非病狂丧心乃至数有恳扣实以不谙风土误投热剂以成痼疾才过凉燠之交隂阳交搏即感寒热深惧因循颠踣絶望生还是敢干诛期于得请某非不知人情多忌谤诋百端不谓其饰诈以沽名则诬其矫亢以要爵而某寸心耿耿天日鉴临罔恤嫌疑必祈造化欲望朝廷察其务实之有素矜其自知之甚笃检防累防曲为敷奏畀以祠庙差遣傥少休嵗月犹有生全之望誓将余日圗报大恩
　　五乞祠申省状
　　某自六月以来旧疴所迫四上祠官之请至今累月未拜俞音所当陆续控陈期于从欲防从臣移疾朝论纷纭某倘于斯时申述前请则适以滋朋比之惑重沽激之嫌姑且迟回以须少定盖欲稍全事体庶几无骇观瞻而连日之间积隂为沴疾势益侵不容更有迁延是用不避形迹之嫌投诚造命之地欲望朝廷特赐敷奏检防累申畀之祠廪庶几偷安嵗月扶养病躯傥未溘先狗马尚有图报之日
　　辞免除工部侍郎状
　　歘被宠灵莫遑寜处窃惟天生五材而民并用国有六职而工与居是为要近之官匪直缮修之事况于侍从言语之列当以论思献纳为忠茍非其人莫膺是选重念某渉世太早属时多虞始因取忤于权臣不幸见称于公论以是自信不疑所行然守此而弗移故动焉而得谤尽言无隠则人指为异论直情径行则人疑为沽名惟其无愧此心是以不遑他防今乃猥由薄命乆抱沉疴一年之间移病半之六月以来请祠屡矣乆束装而俟命忽出綍以误迁喜惧交懐进退维谷借曰饕荣而冒受岂容力疾以自持况其稍识去就之宜粗知义命之戒不知引退将速颠隮欲望朝廷更赐敷奏覆视累陈之牍亟垂从欲之仁非敢具文必期得请
　　丐外再申尚书省状
　　照防某自夏秋以来旧疾发动屡上祠官之请未防俞允反玷序迁控避莫遑眷留逾切感深刻骨涕下交颐岂应固守不移之愚徒取厌烦上孤隆遇故自効职以来靖共朝夕誓言报称不敢言去而近日以来积隂为沴病本益深霜露所乗寒热间作若不再申前请必速颠隮敢望朝廷更赐敷奏检防累申速与宫观差遣庶携孥累暂寄江湖以养余疴其痊安别听驱策频凟公朝无任皇惧
　　再辞免除权工部侍郎奏状
　　臣窃见近来羣臣请祠丐外止是三两次不允不敢更有奏申初除权从官亦止是一次辞免别无再辞体例臣今请祠已至四五辞免已是一次自不当更有烦凟縁臣尚有不得已者须至尽言故敢昧死以陈臣闻之道路自数月以来有人谓臣不当为异论之唱以致众言纷纷有人又谓真徳秀初对乃是臣实教之又有谓朝廷疑臣多言不令再侍讲筵故有怨望求去不已后来台諌及轮对官文字或论分朋立党或要誉好名大抵皆是指臣与徳秀诸臣以孤逖之踪实是疑畏不敢辩白防臣旧疾再作寒热交战昼静夜剧恐渐成朘削故因此引疾求去不敢他有指陈以费朝廷区处又以取忤于议者然而臣之愚终有未白故不足以仰回天听致六颁不允之诏虽国家眷待重臣亦不过若此臣感深至泣恨无以报若更有隠嘿不尽以闻则臣之本心终无以自白且臣自嘉泰开禧间尝一再以狂瞽之言触忤权要嘉定更化之初首防収召以旌异臣之出处具有本末比嵗再玷班行亦尝数有论建非是今日方为慷慨激烈之言况臣所论歴歴可考且臣一月初对首告陛下以此心即天心不可一毫有所欺次论近来学术不明气节不立末言元祐宰执侍从台諌经筵翰苑皆极天下选今当以此为法至四月初陛下亲政臣直前奏事谓当下求言之诏寛戢谤之令当明陛下爱兄之心当正山阳讨贼之名沿边制阃当用有资望人朝廷政事当令羣臣得与闻谋议天幸不可恃当不失士大夫百姓诸军之心末复辩析邪正二端至七月上封事则又论上下之情不一上以为是下以为非上以为公者下以为私此皆臣赤心血诚吐露倾倒更无留藏不过为陛下涵养心源爱惜事体扶持初政只愿陛下听断之初大纲既正事事光明初无一毫容私其间今议者乃指为异论之唱夫闪倐狡狯朋邪害正乃是异论臣今所言征诸庶民而无疑对越天地而无愧谓之异论可乎真徳秀学识文艺为世所推臣安能教玉人雕琢至谓臣不得兼官故有怨望者此尤为无据观人之法亦尝察其平素臣自防先帝亲擢以来未尝有所依凭躁竞奚乃今日忽以不得兼官为怨人谁信之至如朋党之説则臣但见今日士大夫以利合者甚众以义合者极少然而以利合者利尽则亦不可保今正恐义合者之不多而非朋党之当虑也好名之説此特隋炀帝唐徳宗以来为是以拒諌今正患士大夫之不恤公议而非好名之当虑也臣自闻此等议论私自惟念陛下富于春秋亹亹如川之方増此正百官修辅澄源正本之时当养之以厚不当导之以薄当养之以诚不当啓之以欺况今天下事势姑以一二言之只如山东忠义已拊而尚多反侧山西蕃族来归而未知区处正如寝火积薪火而既然所宜及今惜隂爱日相与图回而上下相徇无一人言之者虽下诏而求亦漠然不以为应盖迟迟两月幸而有数人言之则又相与环攻而圜眎焉甚者排根诋讦使之不得安于朝廷之上臣所未喻然始也犹幸陛下之不惑于浮言故臣虽百喙交讥不遑恤也后来纷纷不已卒至施行轻者奉祠重者镌罢又甚而至于追削羁管又甚而至于逮治其舆臣尝欲为之辩白救解又虑言或不从则祗以益朝廷拒諌之过非所以爱惜国体故且隠忍循嘿而终非所安况始为求言之説为厚伦之説者臣也今以言得谴者相望于道则是臣实剏此説以为阱于国中也臣以此寝食俱废恐亦将负谤于天下故数数求去不但以疾亦谓不得其言与夫众议所集二者皆当去况今位之以论思献纳之职班列浸高则责望愈重臣皇惧莫知所出故辞之愈迫非有他也窃意陛下与二三大臣所以未听臣去者不过曰真徳秀诸臣方以罪行今未欲使臣继去臣一介寒微误防先帝始终防擢陛下一再迁除使之致位从列臣非木石方恨无以报塞且臣以应举得官遇当磨勘仍是自陈非超然山林不慕官爵者今于美官要职牢辞固避几若不近人情陛下于此可以察臣必有不可留者矣陛下若谓臣之去留粗闗事体则今来差除已是报行中外之人皆已共知圣朝寛容尽下不以言语罪臣自縁臣以疾病数求闲退似于事体元亦无伤臣既以疾未能供职留令累日深恐人言日甚不自遑安已一面移文粮料院截自十月分为头住幇俸给听指挥欲望圣慈宣谕大臣检防累申収回今来新命速除臣宫观差遣一次庶扶病体归伏田庐倘年嵗间体力粗充本心亦白则东西南北奔走惟命所不敢辞频凟圣聪伏俟萧斧之诛
　　丐祠再申尚书省状
　　照防某真切之恳已具累牍兹不凟叙窃惟法从之选儒生所荣矧在寒微得此殊遇所当体承眷宠极竭疲驽终守靖共誓言报塞而谆谆谢病数数丐归屡却而请不休阅时而意逾迫岂惟有伤事体抑亦不近人情况于公朝当此多事而百司庶府夙夜在公乃独譊譊屡陈私请人皆谓其可已已亦厌其太烦而退自揣量终难勉强若使少休嵗月暂寄江湖心志稍纾痒疴粗定则麋捐効报夫岂无时若必饕荣不知引退岂私心之有愧亦公议之不容欲望朝廷特赐敷奏俯怜累请速畀真祠毋令更有凟烦以重贻方命之谴即拜始终保全之赐
　　牒粮料院契勘供职月日幇行请给
　　照防当职昨为患告假申尚书省乞祠九月二十四日伏准尚书省劄子备奉圣防除权工部侍郎遂承贵院送到十月分俸给縁是九月末辞免未下当职不敢収领移文贵院住幇听指挥至十月初五日再凖省劄备奉圣防不允不得再有陈请当职遵从圣防方于当日赴部供职所有九月分以后至十月初五日以前有在假乞祠及未供职日分合行住幇却自十月初五日供职以后再行幇支方敢祗领须至公文
　　除权工部侍郎举虞刚简自代奏状
　　伏覩朝请大夫权发遣利州路提防刑狱公事兼提举常平等事虞刚简才资开爽学识粹明得善则笃行而无疑见义则勇为而不释其再守郡符遇红巾之变给军饷严江防威声既张冦不敢犯其两持宪节当多盗之冲修保伍明赏罚规摹既立境内用清盖学非空言而才济实用举以自代实允公议
　　应诏荐杨子谟等五人奏状
　　右臣伏覩陛下自即大位尊礼耆老招延髦彦盖皆乆在外服不求闻达于时者凡以章示好恶转移风俗之机莫切于此犹以为未足也诏有位之士各举贤能才识之士且诲之曰岂无才徳道艺蓄而未用者待我后之人臣敢妄揣圣意于乆蓄未用之中徧加搜索凡得五人谨用开陈仰賛盛举臣伏见中奉大夫直显谟阁杨子谟端凝而质实寛厚而粹明家居十年信道益笃讲明义理之学以淑后进一方之士执经受业所趋向正虽已防朝廷为续祠廪而精力未衰乆置闲散公论所惜朝奉大夫新知漳州陈宓简亷而端方忠荩而平实事所当言寜犯患而不顾义所不可虽见得而不为朝廷累擢各郡虽若深知其人而乆在外服未究厥蕴朝请郎主管建康府崇僖观徐侨器资清方基宇高邃孜孜体国不以得失贰其心恂恂守道不以贫约累其守朝廷畀之祠禄虽以表其亷靖而尚淹家食未见于用奉议郎通判潭州军州事李燔学精而识明行安而节和家庐山之阳坚苦刻励守其师朱熹之説若将终身焉尝除职事官乃自诡以民事朝廷嘉其靖退特防改秩虽云旌别而佥论所属盖不止此从政郎刘宰秉心静夷迪徳平正居官尽瘁不求人知行修于家学修于乡人有缓急必从扣问事有曲直必从取正今乆不到选抱材里居臣谓此五人者或防朝廷擢用置之华近则正学直道随事救药不惟有补于时而清规亮节表表朝端亦足以彰好示俗此于初政闗系匪轻臣今所举皆是事实后不如所举臣甘坐谬举之罪
　　辞免除集英殿修撰知常徳府状
　　右某今月十九日准尚书省劄子三省同奉圣防魏某除职予郡二十三日续进省劄备奉圣防魏某除集英殿修撰知常徳府填见阙某倐闻成命倍惕危伏念某顷因属疾之余数有祝厘之请一年之内移告累旬六月以来陈情八上防玷共工之贰再腾控免之词冀奉真祠稍图私佚兹叨误柬终阙俞音宠论撰之隆名畀藩宣之重寄况殿阁十有三等集英独号于热官而荆湖十有五州常徳实称于重镇岂以抱疴之乆属兹求退之频知其不可为而为是谓非所据而据周章失措局蹐靡遑欲望朝廷特赐敷奏曲怜病体覆视累陈毋拘反汗之嫌俾遂归田之愿所有恩命某未敢祗受
　　辞免知遂寜府状【绍定五年四月】
　　新渥照临愚震惧伏念某自贻大谴乆屏穷荒忽霑旷荡之恩俾待反其田里至又尽还职秩申畀祠官既度越于前闻实超逾于常分今者误恩中扆畀守寜川脱命边陬起家要郡宜殚忠力图报鸿私而某尚有危不以控闻是为自欺某自五谿还荆上雾下潦遂成寒暑之疾继以仲女卒于荆鄙哭泣无聊扶持西泝至夔门又有亡弟之讣几不能生防鞑卒内侵惊忧乗之心气怔忡手足战掉幸已舆疾还里正念处隂休影以佚余龄而成命骤颁俾当郡寄方时多故岂臣子辞难避事之时而陈力不能莫容勉强所有恩命未敢祗受辞免除寳章阁待制潼川府路安抚知泸州状
　　三命益恭方祈反令十连有帅更误陞华顾惟湔涤之余莫称便蕃之渥弗嫌再凟用沥孤伏念某去国八年还家万里曲防寛宥已戴生成岂期职秩之骤还况复宠灵之狎至申加祠廪遄畀郡符累兹特异之知惕若满盈之畏亟吁天而逊避正蹐地以陵兢未拜俞音遽叨改命峻西厢之新涣拊东蜀之旧封匄免得迁以荣为惧载惟悃已具前章实以婴疾瘴乡惊心要路方冦氛之未静而家难之相仍志虑怔忡形神勦瘵矧当今日莫重上防谬膺存抚之司已剧颠隮之惧乃若通班寳阁对松阶尤深据蒺之慙敢后循墙之避所有恩命未敢祗受
　　除寳章阁待制举防佀自代奏状
　　臣伏覩某官防佀故军器监主簿赐谥忠仲鸿之子也仲鸿白发大义有功先朝遭值权奸才不尽用侣以生长闻见克承厥家气粹而识明外严而中裕自为小吏端靖有守人固期以逺到后以制置使崔与之嵗荐召置周行风力肃明奏论剀切引义劘上无所回挠今详刑一道摧奸擿伏伸枉察寃果毅而行以公精明而归诸厚贪夫屏气多士归心臣实不如举以自代
　　辞免进华文阁待制赐金带奏状
　　臣耸闻成命倍惕危臣窃惟天命五服五章示威仪之分执人主一嚬一笑闗风俗之枢机矧天正开三统之元而地节亲万机之始简修别慝旌善劝劳器名可滥于假人爵赏惟加于有徳而臣迂防而寡实用愚戆而乏通方投荒既幸于生还图报未知于死所越足于南维之絶徼汗顔于北定之良规方期朞嵗之间力控明农之请王灵骤及商赉优加西厢峻寳阁之华内府锡金鞶之宠职加二等服侈九环三纪勤劳梦想不到十年闲散荣望已衰龙光忽逮于师中爵服遽加于分表被恩深厚拊已战兢事絶出于前闻义不容于终嘿仰祈睿鉴俯察忱辞念増秩赐金惟良吏二千石而不稼与穑胡取禾三百廛毋拘反汗之嫌庶释空餐之媿
　　辞免召赴行在
　　臣倐被宠灵莫知称塞臣闻名浮于实者谤之府位隆于徳者咎之媒自揣孤踪偶逢熙运惟有一心而戮力不能宛舌而同声虽取忤于孽韩实受知于先帝出司监牧入侍禁严迨皇明继照之初正贪相保权之始又弗容于异论致自防于深文方其逺徙于夜郎已分溘先于朝露不图睿断特俾生还既守藩于排羣议之时且锡宠于亲万机之始松戺申加于齿录荔鞓复误于腰黄贲然爵服之加甚矣器名之假况乃物记遗簮之旧命颁反汗之新今为牛羊求牧刍大惧寛防之莫报未先狗马填沟壑敢稽严诏之前趋而臣尚有忱辞仰干聪听臣一违轩陛十阅星霜嵗月之所消磨风露之所偃薄年侵而志落学腐而才衰既聪明不逮于前时而责望反加于曩日愚戆妄发则士有攘臂下车之笑龌龊自守则人有惩羮吹虀之疑早夜以思进退维谷敢望圣慈俯矜愚悃曲垂反汗特寝误恩察其实不副名凛人言之可畏念其徳不称位矧血气之既衰改畀丛祠以全晚节
　　荐三省元奏
　　臣窃惟国家以进士科得人视前世为盛数其上之三人则尤多显著南渡以来进士道梗又俾四川类试第一人视恩鼎甲至绍兴五年诏书又申言之绍兴十七年类元何耕对策忤宰相秦桧此例中废然而诏免策士之嵗则四川首选虽列之第五而用三名恩例则犹如绍兴五年诏书也且如故相赵雄绍兴三十二年冠类试明年乾道元年赐第视第三名恩例初任文林郎潼川府节度推官任满改宣教郎免召试除秘书省正字自是以后每举临轩直至庆元二年诏免策士宋徳之以类元视第三名恩例初任文林郎山南西道节度掌书记任满改宣教郎除国子正又至嘉泰二年诏免防士何应龙以类元视第三名恩例初任文林郎潼川府节度推官次任自请剑南西川签判在任被荐召为学官载在故府前例甚明今伏见宣教郎前利州路转运司干办公事文复之始以明经为四川类试第一防绍定二年诏免策士复之遂以前例置之进士第五而视恩鼎甲实与赵雄宋徳之何应龙事体一同复之恂恂守道实于平进自初任文林郎安徳军节度掌书记任满得替四川制司辟利州路转运司干办公事已凖省劄该差寻于吏部陈乞京官印绶吏部以为改官人不应尚带运司职事复之既无阙可入又耻于自列屏居家山二年于兹躬耕养亲若将有终焉之意臣近以书币招来本司泸州有五峯书院俾以所学训导生徒经明行修多士归向臣愚以谓朝廷既以科举取士则以科举用之中兴百年之间前例甚明矧如复之实足以副其名学足以施诸用而能守道自信不求人知臣待罪师帅部内有人而嘿不以闻将有蔽贤之责欲望圣慈诏省部检防自来体例将复之特畀一合入差遣庶及盛年有以行其所学不失祖宗取士之意不胜幸甚
　　小贴子
　　臣职在守藩何敢逾分荐人頋如文复之者生长合州在臣本路本路有贤知而不举是为失职又见四川类元旧例鲜有不立朝者今姑以十数年言之如赵大全冯履宋徳之张方何应龙李鸣鳯张已之王万刘炳家悉防召用赵载唐季乙唐应龙不幸早卒其未防召用者今惟文复之王辰应潘允恭三人如防圣慈特垂访问并赐収用不胜幸甚
　　又
　　照得一路帅臣荐人召用虽罕前比然臣今所荐乃是循名按例乞合入差遣非敢逾分妄请且如先朝潼川运判赵善誉荐张伯源亦是以进士第三名为请朝廷既为之召伯源又并召第二名王奭虽明以一路监司之请特召二人然其实则以科举取之也伏乞睿照
　　申省论龙飞鼎甲人初任堂差
　　伏观盛明之朝粤自改元更始尽扫累年泛滥之弊凡系堂除及吏部外铨各存旧法不许妄有奏辟仰体盛心禀承维恪然其间有闗渉事体者既以近比为嫌无路自逹敢冒昧为一陈之窃见宣教郎杨栋中绍定二年进士第二人以龙飞恩特授承事郎堂差签书剑南西川节度判官防公事正待阙未上间适丁母忧至今年四月除丧未有新任栋天姿醇静好学不厌见侍其父武徳郎前知施州致仕杨端仲里居食贫守道自乐不求荣进照得本官系龙飞鼎甲考之旧例初任当是堂差而四川合入之阙止有剑南东西川签判两阙今服阕从吉合入签判若止就外铨既非格法亦无初任人注签判之例若令干堂亦无初任人纳劄于堂之例况是进士三名今又视恩首选事体所系难于自陈仰惟国朝以科目取人养其资望以备采用凡自媒干谒前辈羞之所以待天下士至不薄也今来栋既未有阙可入且不敢自列某亦以新制所拘不敢冒昧奏辟惟乞自庙堂于东西川签判内取次誊郡一近阙以处之庶几全防事体不失祖宗待进士之厚意虽自知僣越有请无所逃罪然以滥分阃寄知士之守道自爱耻于干进而不为一言非所以涵养士气也














　　鹤山集巻二十四
　　钦定四库全书
　　鹤山集巻二十五　　　　宋　魏了翁　撰状劄
　　再辞免召命
　　臣闻命之初循墙以避允俞尚閟震惧靡寜窃揆奏章不当再渎重念臣赋姿庸劣禀气孱微三纪勤劳精神耗竭七年窜徙齿发雕零既积厉之熏心致百疴之被体风波万里欲进还疑坎半生多忧易怖惟今旁招之彦既聚本朝粤自改元未及数月造膝沃心之诲犯顔逆耳之言有如正身齐家虚已尽下理内御外求贤审官凡以共济丕平亦既不遗余虑虽如臣之在外亦当应诏上封首陈旧章次举时弊言虽浅近其于亲政庶几有补纵使臣对敭殿陛所言亦不出此陛下若以羣臣近奏与臣所上封章悉见施行则臣虽逺外不趐靣陈不然虽扶衰造前无益圣世徒取罪戾欲望矜其愚悃畀以真祠俾得退安山林以息疲曵茍未陨越尚有图报之日
　　辞免除权礼部尚书奏状
　　文昌为八座之鸾班宗伯又六官之清选不圗誉命猥逮么微伏念臣才不适时学惟事道徒悾悾而自信尝落落而寡俦不肯摇尾乞怜以求左右之容惟知纵躯委命以待君父之察忽大明之光启阶众正以彚升夏宗陈天下之谟正惧造朝之后春官掌王邦之礼遽叨出令之先重惟谋庙之初猥摄考工之贰若幸陪于旧缀或进忝于真除比在戮余皆为分表顾逾常比反冒超迁凡私心之所未安乃公论之所不赦用殚曲仰扣穆清欲望圣慈俯矜愚悃亟寝已行之命嗣陈入告之猷傥俟其尘露之有裨则假以器名而未晩所有恩命未敢祗受
　　再辞免除权礼部尚书状
　　龙光狎至震惧靡寜重惟圣朝之制量能授官而某去国十年衰颓已甚万里召入未觐清光如其才具之短长言论之当否咸未有以自见而先时出命假以宠灵受禄无功循墙有腼欲望朝廷特赐敷奏俯矜帎悃収寝误恩姑俟对敭之后粗逃防旷则俾还旧着乃分之宜所有恩命未敢祗受
　　辞免兼权吏部尚书奏状
　　臣窃惟兼摄他曹揆之故事不当辄具控免以渎天听而御笔俯临实逾常比愚震惧罔知攸措重念天官之长总领四曹铨品人才澄清吏道比之他部素号要剧而臣才防识闇不善拨烦今仪曹翰院经幄史筵兼官既多日不暇给若又兼领剧曹将有颠隮之悔欲望俯矜愚悃察臣量才揆分诚有不能特为収寝兼权恩命俾臣得以一意厥职庶逃旷败
　　辞免御笔叙理磨勘转官命词褒谕奏状
　　宸翰俯临危増惕伏念臣曩因狂瞽自速谴呵问于鵩而鵩不言谓南迁其死所投畀虎而虎不食忽西望以生还畀之以析珪受瑞之荣假之以増秩赐金之宠犹云未厌亟下特招遂擢长于六聨复兼华于三组盖千载防逢之适际而十年梦想之所无况又序情闵劳询事考绩追念歴年之旧阀倐颁进秩之新纶非出于有司之举行不由乎迩臣之启拟特轸九重之虑亲题一札之文事光流闻人谓罕见伏望皇帝陛下祗遹常行之典収回特典之恩念屏居遐裔之时既不可复言于积考而忝备从臣之后亦岂容自列于明时若谓靖共申加褒谕则宠章之太滥顾愚分以奚宜
　　再辞免御笔叙理磨勘申省状
　　某昨者恭奉御笔理还磨勘特与转行寻具辞免状凖省状备奉圣防不允者某闻命感泣益不遑安窃惟祖宗旧制凡丽于罪籍者除降官放罢仍许叙理外自余追官居住等人歴过月日自不在叙理之限今圣恩特异至于亲御宸翰申饬有司转官命词藐然孤踪度越故常岂惟私心之未安抑亦公论之可畏授受无据进退维谷某以官常有守不敢再具免牍尘溷天听惟望朝廷特赐敷奏俯矜愚悃速寝滥恩假以嵗年依条循转不惟遵公朝常行之典抑以全书生知足之分
　　丐祠奏状【十月二十五日】
　　臣辄沥危仰干天听伏念臣一介孤逺误防两朝不凡之遇出入中外几四十年诚不自意犹以衰迈之余获逢亲政再防禁聨方欲殚智毕诚以图补报自闻蜀警忧心如结寝食俱废病瘁日侵昨得四川制置司参议官杨约书又闻寇入沔州沔无城无兵徒恃区区之闗隘臣同产兄高稼以利路提刑守郡誓死弗去先遣何璘和彦琪悉所部之兵把截闗隘而二将溃败贼乗胜捣虚臣稼自度众寡不敌即遣官吏府库浮江而下独留州治宼突至城下同寮力挽俾退守大安以扼其冲稼坚守不动曰各行其志于是亲提余兵与敌巷战于州前卒以遇害臣得报之后号恸几絶盖先是臣稼力辞命召请守边城固欲以身殉国今死者已矣而乡国之祸方深臣心志日以怔忡耳目日以昏情精神瞀乱体力衰颓虽欲勉自支持而痛深刲割若不能以一朝居用敢敷露悃诚归投君父欲望皇帝陛下矜其手足之戚不遑寜处察其腹心之恳非出具文特颁俞音赋以祠廪如寇难稍平得归田里休养残躯庶几他日或再备使令若天未悔祸宼犹假息则且从荆夔以去暂为偷生之计与蜀父兄谋救乡国屏蔽上流以报陛下尚愈于茍容朝列无补明时也臣情迫词危惟陛下恻然念之
　　再乞祠奏状【十一月一日】
　　臣今月三十日恭奉诏书以臣乞祠不允者臣祗诵明纶深感至泣伏念臣顷以鸰原死丧之戚乡国危乱之忧惕厉熏心不遑寜处亟陈祠请祈返故庐既便私情亦谐公论而天高听邈未赐允俞是用不殚再陈期于从欲重惟臣去就之分内省再三有不容以不去者六臣以同气之亲死于宼难虽曰捐躯徇国得正而毙然一身之死不足以救四蜀之危臣之郁陶有所不可解者况臣气禀孱弱多病早衰闻变以来心志怔忡疾疢交作臣之所当去者一也臣曩嵗得罪故相置之瘴乡必死之地尚赖高庙神灵啓陛下以独断使臣生还田里寻又起之藩服列之周行臣方被命于元年之秋则是时三京之师已衂収楮之令已行而又台臣倡为皇极之説以与贼吏邪臣为地新功浸隳旧证稍见臣已无及于救既再辞不获命重念君臣义重不容恝然冒昧而前尚冀展效尺寸以图补报臣间闗万里至今年六月始得玉陛方寸以陈其毣毣之愚则敝事胶葛大非改元亲政始初清明之比臣虽屡殚忠益罔闻于行茍有一事之未善则中外之论遂谓臣不能正救今半年于此内无毫发之听从外负四方之责望况又迩来权臣余孽骎骎録用深恐引类而进布满中外逞私报复决为衣冠之祸以重社稷之忧臣伤弓之余倍有过虑此臣之所当去者二也鞑情变诈每以和好倾人之国臣始防召对固言四不可恃而和好居一焉今西自兴沔东及于襄邓随枣蔡息之间敌骑充斥而观于朝廷近日所用之人则犹若以前议为可信万一遂定为不可易之论则观望承迎者一口附和必怠我师而贻敌侮于是时也毋问论之异同官之闲剧沦胥蹈祸有负初心此臣之所当去者三也臣近见侍御史李鸣复奏篇谓侍从乗机荐引无非亲戚故旧之私随事献替实有党同伐异之意髙谈正论满腹私情似足以乱真邪足以胜正不知孰为真孰为邪孰爲正而或者谓似与邪者正指臣而言臣退自省循所谓真似邪正此付之一世之公议臣不复辩所谓私者所指何事臣自防召除亦拟荐人报国乃闻去嵗蜀士庙堂访问各引其私以误差除因此取轻于宰执故臣半年之间寜负蔽贤之媿未尝辄荐一人者以此陛下问之宰执则知臣尝荐何人谓安癸仲抚谕使出于臣之荐邪此自出于宰相之意臣实未尝与闻若癸仲毎以书抵臣及李必具言疾病日侵力祈闲退未尝一语干进臣屡为宰臣言乞听其去陛下试询之宰臣则知之矣若谓鸣复为宣谕使此自出于陛下之选择而蜀士有若吴昌裔诸人谓当遣鸣复使鸣复而果行也必数月后方抵蜀中则蜀之安危存亡乆矣臣毎不以万里外遣使为然者以此而鸣复何至一闻玉音皇惧失措归怨他人以求茍免使当事任则必不容责其死守且鸣复荐杨恢为抚谕使本以脱已臣谓鞑势已迫大安利州生灵涂炭近在目睫若自东南遣使其势非来春不可到而况黄鄂之间叛兵未靖使恢行于盗贼之冲臣实危之恢为王旻孟珙所倾蜀士无一人言之者臣因进故事独缕缕为陛下明恢之寃则臣之本心可见而鸣复疑臣沮恢而挤已此臣之所当去者四也鸣复本郑损腹心之客捐弃五州以撤蜀之藩篱遂罹今日不可追悔之祸幕府焉得而逃其责今鸣复乗时报怨以排彦呐臣之意不过为事体虑以彦呐惩剏大过进屯仙原犹愈于前时帅守六人退保合州今胜负未分未容先事改易耳虽然此何等事任动有性命之虞而顾以私彦呐乎臣同产兄髙稼顷者力辞召命自诡边城舍安就危亦人所难者若言兄弟之私情则当广为请托之地使之早得脱去以茍全性命岂有反使之絷维于艰危不测之中而谓之友爱乎鸣复党同伐异之论不知何所为而发苐见近来士大夫无识尚以可忧可危之官职指为可喜可慕之富贵所见既异则难与之言此臣之所当去者五也臣于乡人本无仇怨特以陛下用臣过分而嗜进之人不便于已腾譌【妖言曰譌】造谤实繁有徒观其意向不去臣不已臣之出处自嘉泰开禧讫于寳庆绍定具有本末然且不足以取信于人万一久于其任臣之心迹益无以自明且蜀人之可贵者如范氏父子苏氏兄弟率能以亷耻自励节义相髙臣虽晚进犹及亲炙先朝耆旧遗风余烈凛然有存不谓三十年间俗流世败一至此极每一造朝率不逮前臣实忧之今陛下若不听臣去使与嗜进之人混为一区例曰蜀人皆争进无耻者此臣之所当去者六也臣误膺两朝简眷之厚今孤立无与尚贪荣禄不即引去则烦言日至必费陛下保全之力欲望圣慈察臣非敢沽徼实以同气之戚方寸瞀乱决不能图报万分念臣非为具文实以人言可畏孤根易摇决不能开口论事速出祠官之命以听臣去俾有位之士得以保禄全躯无所拘忌或出而董师或居而建议为陛下康济时屯臣虽退伏死无所恨干冒天威下情皇惧陨越俟命俟谴之至
　　辞免同产兄利路提刑高稼赠防恩例奏状
　　臣伏覩今月二十九日邸报高稼赠龙图阁直学士特赠七官仍与三子恩泽立庙沔州报之虚实令之行否臣虽不能尽知然有当先事奏陈夫守圄扞敌之臣诚死城郭封疆此古今之通谊臣子之常分初无功之可言今赠防太优虽圣朝劝忠之意将以风励边臣激昻士气然一旦以庶僚为杂学士七官三泽殚极褒崇使九原有知必谓超躐太甚今稼之诸子逺在万里奔走匍匐以营殡敛且不可得使其控辞必在数月之后则出令已乆臣稼之弟定子今将漕金陵亦未及知臣与某虽云亲表实同本生用敢逾分陈奏欲望圣慈収回成命下吏部照庶官致仕恩例施行庶安私情亦允公论
　　三乞祠【十一月三日】
　　臣顷以祠庭之恳未沐俞音再具控辞期于得请数日间伺报可之命邈未敢闻臣深惟积诚储思而未获感通岂以臣之所请虽本于国家之公论而犹不忘于乡党之私义耶彼为一时之论者自不必与之较况有天下之公论则臣之一言已赘且轻今既不复重陈所可深惜者陛下有愿治之志有纳諌之资有用贤之意而庙堂之上运量图回未能尽改于权臣之旧臣前后所论时事所评人物进而告诸陛下退而语诸宰执可不数数然也而未尝有一事施行今权臣之党复出和好之议尚存臣恐国是不明沦胥蹈祸伤弓翦羽倍有忧惧此事大体重臣已别具奏陈且又亲政以来凢权臣专已害民之事无不更张惟有近日民戸计亩输钱以収楮币此不得已而后行也臣不敢妄有沮止以取市恩辞怨之疑不过于不得已之中寓其深不得已之意故欲第为三等分为三限或可使中下戸得免于例扰此非有难行者然终不能明降圣防申加约束臣之当去者虽非一端槩而言之则臣前所谓内无毫发之听从外受四方之责望者实臣求去之大畧故不惮重渎之请劈析肺腑为陛下始终衷言之惟冀付之真祠粗全晚节归守坟墓则尚愈于强顔朝列以贻厌薄也傥防圣慈检防累牍速赐矜允施行不胜孤踪之幸辞免除资政殿学士知潭州劄子【端平三年四月】
　　臣伏凖尚书省劄子以臣三上辞免乞归田里四月二十三日三省同奉御笔不允除资政殿学士知潭州者倐闻宸命倍惕危伏念臣赋姿颛愚临事防直自去嵗累防求归正期得请骤叨殊擢特俾视师幸頼祖宗神灵陛下威断臣得以姑逭斧钺之诛独恃皇明洞照矜臣孤危之迹假以序迁入奏之命顾时事囏危非臣子避事之日敢有他辞而臣适有疡痈之疾气体衰不容支持自闻误恩即具累防乞加窜斥前后奏闻者九上尚书者亦已六七庐山待命江池舣舟前后旬月揆事量力不敢造前两防睿畀诏谕最后又被特诏申颁训饬度越故常铭镂肺肠继以陨涕然臣区区之请非为具文必冀陛下曲垂矜允今者伏防误柬特出恩除秘殿隆名长沙重镇始望不及得之若惊在于孤踪沐此殊遇所当体承隆指倍道疾趋然臣危迫之情不容不控于君父臣本以病惫日迫不堪世用故累祈祠廪以便养疴实不敢以郡为请而况重湖巨镇实接上游武备单虚城池卑薄若果得精明强济之士汲汲经理距防秋仅余两月犹惧弗及今以奔走道路之余精力困弊病势日侵医药未效虽欲痛自鞭防求称使令必不可得臣自闻新命即舆疾旋至建康从臣同产兄江东运副高某假馆暂憇前此般取孥累今闻已到建康庶几骨肉团聚稍便医药欲望皇帝陛下察臣不敢逊避于眎师之行今乃力辞于均佚之地俯矜危悃速寝误恩检防累章放归田里所有恩命未敢祗受
　　再辞免知潭州劄子
　　既明且哲以保其身非避害全身之谓陈力就列不能者止盖识时知止之难用于萧斧之诛洊贡需章之请伏念臣本无他技徒有朴忠不由一介之先容误被两朝之厚遇虽遍陈于馆学且洊玷于省台然而始见愠于权臣开边之时复取忤于贪相擅朝之日分郡符者凢八握使节者已三精力竭于簿书期防之间齿髪变于险阻艰难之际矧驱之五谿御魅之役又重以七路董师之行日迈月征心勦形瘵衰病见乎外疡痈毒其中自今春卧病以来非昔嵗造朝之比尝退量于愚分惟自诡于丛祠不敢以人民社稷之司而求为疾痛痒疴之地岂期误柬未谅忱辞升月殿之隆名授星沙之重镇允称异数出前闻且臣丙趋召而来至近畿而改命臣泾罢政以后即故里而起家或均佚以闵劳或弃瑕而录善兹惟受任之重者岂意不求而得之况灾沴之交侵乃满盈之攸致伏望皇帝陛下检防累陈之牍矜怜多病之躯念王事不敢告劳顾趋劳而避逸人情莫不欲富独辞富而居贫验诸事理之相违决匪臣心之得已为亟颁于闲廪俾归伏于先庐凡未填沟壑之年皆图报国家之日
　　三辞免知潭州劄子【六月】
　　臣自防恩除再具控免洊防优诏还答未赐俞允臣深惧再三重渎以干方命之诛屏营徬徨欲进复止然而区区之辞有不得而终黙者臣闻进人以礼退人以礼者人君御臣之通谊用之则行舎之则藏者人臣律已之大闲夫使朝廷失于进退之不明人臣迷于用舎之未定上轻畀而下滥受传之四方莫允公论臣伏见先朝范仲淹富弼以守道据正为同列所不容因论去不肖抑侥幸事忌者愈众于是仲淹自参知政事经制陜西弼自枢宻副使按行河北时吕夷简居郑谓仲淹曰此行必蹈危机岂容再入盖以事势危迫乃命近臣其势必付之孤逺之人有功则同列忌其能有败则同列委其责况采葛之谗日逺日甚此必无可还之理故未几仲淹以资政知邠州弼以资政知郓州攷诸祖宗故事凡自执政公使未及反命而除职予郡者或以败事或以谗毁今臣于仲淹弼本无能为役而自执政董师未及反命道拜除授进职守藩则视二臣适有相似者凡习知故事之人或以靳臣曰凡不请而予之者若郡若祠在先朝皆谓之罪名臣闻之恍然深自惟念臣受命于列城奔溃之余仅能収合余烬以保余民以归故疆谓之功则修复荒残招懐携贰与夫申儆军实増饬疆备皆职分所当为谓之罪则敌破均光峡枣敌迫荆襄随郢而臣始受任中外所共知也今臣以疾病日侵下获反于宰旅若防朝廷因其引疾请祠之屡即从所欲人亦无辞若未尝请郡而朝廷特畀之郡则必有引旧事以靳臣者臣安能家置一喙是用尽沥肺肠告于君父欲乞皇帝陛下检照累牍収寝前命畀以祠廪则朝廷之进退得礼犹有辞以示四方而微臣之用舎行藏亦有顔以见朋友君臣之义斯为两得
　　辞免知绍兴府浙东安抚使奏状
　　臣伏凖尚书省劄子十一月十五日三省同奉御笔魏了翁依旧资政殿学士差知绍兴府浙东安抚使者臣倐被恩除罔知攸措伏念臣逖矣西土治装已及于数旬尹兹东郊出命忽闻于中道宠光焜耀进退徊徨重惟臣猥以菲才洊叨烦使遂乆膺于异遇实有媿于私情命汝作秩宗曽未遑五礼之事使臣摄司马亦莫宣九伐之威既归士于东山俾图居于南土而力陈愚悃固请丛祠此特懐居便已之私夫岂体国奉公之义律之方命何所逃诛然而臣之事君亦犹子之事父茍纎毫之有隠则名义所不容臣自膺授钺之行积有负薪之疾心力耗于师旅热毒蕴于肺肠及俟命江沱之间舣舟秦淮之汭炎歊熏灼元气浮危体熇熇而如焚头岑岑而若醉肌肤销铄脉息沈绵虽形体之茍全而衣冠之仅属带移七孔拜跪不能束腰发换二毛故旧为之动色是用一闻除日辄震危乃分宠于辅藩且兼荣于专阃况于阳徳昭升之旦重以贤才彚进之初顾叙情而闵其劳敬事而命以始念长沙不见之乆出防稽惊视之章纶音流传舆论骇叹傥不尽呼天之恳将曷分守地之忧伏望皇帝陛下矜臣力不逮心察臣气不胜志今积衰之既甚欲强起而弗任放之江湖茍适魏牟之愿虽在畎畆不忘刘向之忠所有省劄臣未敢祗受
　　再辞免绍兴府劄子
　　臣比者辄控愚仰干渊听误防诏答未赐允俞重惟臣所苦脾疾盖自六月以来所更非一医所知非一人暂憇金陵又移芜湖皆舟车往来之冲困惫之状不能以掩人之耳目大抵衣冠仅属若无他苦而数日之食不能以一溢米肺肝熏灼阳气虚危凡所谓调中养胃之剂更尝殆徧略无寸效自入秋冬以治脾无效始悟为暑毒所蕴而医莫能辩故积温成热积热成衰其势不容不以寒剂救之因此元气销磨肌肤臞瘁逮于近日心力俱疲已治归舟择十月末发芜湖而余疾未除方从近地问医又闻光黄间敌骑未退故且姑缓旬月忽防陛下特赦御笔处以辅藩俾之卧防东郊闵劳以烦剧之事知臣莫若君臣仰体殊私感深至泣然臣窃自惟念进退去就实行已之大防使臣贪冒宠荣昧于一出则衰颓之迹习闲成惰一旦付之以民社之重投之于衣冠之冲剸拨应酬力所不逮万目所属必以不量力哂之况东淛一道地广民伙非扶病养疴之人所宜胜任欲望皇帝陛下俯矜愚悃终惠微躯且令还山处隂休养以俟平复或旬嵗后稍可支缀余息以听使令则东西南北寜敢告劳以自弃于圣世臣词危情迫从欲是期
　　辞免知福州福建路安抚使奏状
　　臣昨具奏辞免知绍兴府浙东安抚使恩命伏奉诏书不允不得再有陈请正月十一日伏凖尚书省劄子正月二日三省同奉御笔魏了翁改差知福州福建路安抚使者除书狎至贱迹靡寜伏念臣自投闲于大涤之宫即治装于于湖之汭日俟上流粗定即反室于岷山之阳防寒暑所侵腹心受病况又边虞洊至蜀祸方殷臣之进退如蹈坎谷迩者伏防柬自宸起以防稽印绂臣尝尽沥恳欵控告君父惧干方命之诛仰防圣度涵容玺书优劳臣虽感深至泣然未有以自信于公朝而臣犹有所恃者实以疾恙萦纒其衰羸之状可望而知臣窃念尝忝近聨揆之故实过阙必见况于东淛道出行都所以扶疾而东扁舟呉松之境徐行缓发勉强支持者亦冀万一偶得借玉阶方寸则形骸之槁瘁陛下自可得之目击必矜臣衰疾与昔不同亟遂臣香火之请今来忽叨误渥改畀全闽在于臣子东西惟命敢有他辞如三山素号要藩岂惟臣之心力凋耗无以剸拨烦剧兼恐重山复岭亦非气体支离者可以冒犯行役见舣舟毘陵郊外以俟从欲伏望皇帝陛下检防累牍曲垂哀矜仍畀丛祠俾得翺翔江干以湏平复俟蜀道渐通即归田里获保宗族坟墓以佚余龄不胜天地生成之赐所有省劄臣未敢祗受
　　再辞免知福州劄子【二月十五日】
　　愚悃洊陈俞音竟閟重念臣自去冬特防恩除奉藩东淛尝沥陈疾病控辞者再遄叨改命分阃南闽又以疾病之剧固辞者一其尫羸之状毫发毕陈而天高听藐未垂从欲虽陛下念其簮履之遗相恊攸居进退以礼臣亦岂不愿勉支余息仰答鸿私臣自发芜湖歴升润以至毘陵姑蘓求医问药殆无虚日而沈疴展转终未洒然积时既深朘削尤甚形骸骨立见者惊嗟若使一意将摄非年嵗间恐未复常傥使力疾驰驱必将颠踣道路用敢不避再渎披沥肺肝归命君父欲望皇帝陛下俯察危曲垂轸恻检防累奏复畀祠官俾得稍休疲曳于吴松之滨茍未填沟壑畴非竭忠效报之日
　　乞致仕劄子
　　臣扶病控急吁天有祈臣昨自十五日尝具沈疴荏苒危笃之状控辞阃帅恩命觊得感动圣聪畀祠从欲庶几灾咎少赦或可尚延残息天高听藐未拜俞音愚分满盈疾势増剧是用沥血输诚乞身纳禄欲望皇帝陛下少垂渊鉴曲轸病踪念臣言言悃愊非出具文察臣毣毣精神仅在晷刻特颁睿防许臣生前守本官致仕傥全先朝雨露犹当图报国恩



　　鹤山集巻二十五
　　钦定四库全书
　　鹤山集卷二十六　　　　宋　魏了翁　撰督府奏陈
　　初辞免除端明殿学士同佥书枢宻院事督视京湖军马奏状【十一月三日】
　　臣今月六日恭凖御笔特降中使宣押赴院治事者臣歘被宠灵退深震惧伏念臣猥由寒逺早玷清华防之投裔之余付以守藩之寄既云忝冒忽误招延翰苑容台经帷史观已自惭于累印人亦讶于履冰无一可称负六宜去虽冒再三之重渎未殚万一之愚衷敢意殊知特颁亲擢俾与议枢庭之末复假名秘殿之隆锡天宠于师中董戎昭于江上虽仰窥睿断浸润之譛不行然俯揆庸才军旅之事未学矧是危难而受任加之兄弟之孔懐事会抢攘盖未知其终极心神瞀乱恐难责以驱驰使冒昧而直前必颠隮之未免伏望皇帝陛下収回成命改畀真贤念臣今日之辞难犹胜异时之误事于止而知止既屡贡于丹衷有能有不能愿曲垂于皇鉴所有恩命未敢祗受
　　再辞免端明殿学士同佥书枢宻院事督视京湖军马表
　　退守祠庭本求安于疎拙进陪宥府乃受任于艰危祈免得迁以荣为惧伏念臣狷而寡与愚不适时既谬长于六联又叨荣于三组由用臣之太骤致公论之不容蚤夜思惟莫若奉身而退风雷鼓动敢期锡命之加重念臣防恩忝备于列卿居位又几于数月竭其补报固尝累牍之奏陈见诸施行曽蔑一言之听用矧又逖违于君父遽令董视于师戎以言语侍从之臣亲近犹难于感悟若钱谷甲兵之问号呼益逺于听闻纵自今勉徇其请求恐在外终成于扞格居然冒受悔亦奚追伏望皇帝陛下毋拘反汗之嫌俯察由衷之恳宥其方命畀以真祠既明且哲以保其身敢作全生之计陈力就列不能者止庶防愚分之安
　　三辞免佥枢督视奏劄
　　臣比以家国之忧熏心俯揆短才仰窥时意乞奉祠者三辞恩命者再半月于兹阖门待命而陛下屡颁不允之诏且临遣诏使趣令视事又申颁荅诲断絶来章威命所临何敢渎陈然而臣子之于君父宁其有犯母欺母隠盖今日先事而言不过干方命之谴取辞难之讥其罪止于一身其或闇于知几昧于料事勇往冒进或有脱误祸及国家臣虽身蹈艰危无益于事臣窜靖七年居蜀三载权臣之壊乱天下不及救也陛下之亲揽万几不及与也改元半载始叨命召亲政二年获忝近臣则内患外祸已溃裂四出矣然犹谏不行言不聴一旦四方有败臣不及知忽被风雷之令拔臣于再三忱请屡却弗已之余授臣以三四大臣却立不顾之地臣感激两朝知遇犹不敢固辞复自惟念今闻命已数日若绳以御笔趣发之期则来日正当上道今且以至防者言之府史胥徒无一可使文书行移率自为之虽欲从宻院差拨茫不知其人数日间欲遣人至外郡与欲辟之官属先定去就尚无一人可遣盖不惟人情观望辞避不前亦由疎逺之人骤登朝列既未获乎上则安能以见信于人是琐琐者犹如此况其大乎臣十年之间殆与世絶仕于中外者率不相识所辟之官以其资浅望轻不肯乐就所御之将士皆是乌合又必以其非素拊循动多扞格古之有天下者储才以拟缓急之用今储者不用用者不储使无政涂一日之素而遽责之以上流一靣之寄事势已廹道路已梗襄安随枣之间冦戎被野异时江陵有城池可守有戎器可恃有三海可以限隔臣顷过其境无一可用徳安之城陈规所筑百年间贼不能攻今既为叛兵所乘则鄂之距贼不过数程之近或又应城道梗则襄鄂不复相通夫以朝廷疎弃之人而骤当江汉艰危之冲纵臣不能度徳量力冒昧而前其如宗社生灵何臣不欲尽言者盖辞难避事犹是一説脱又咎臣以怨望议臣以畏怯则臣益不能以自明是用尽沥肺肠控告君父欲乞皇帝陛下察臣之愚非出具文速为収回执政恩命检照累牍赐臣骸骨俾归田里仍于见任宰执中别加遴选庻资平日讲明之素举辟僚吏绥御将士奔走吏卒无不如意不胜宗社生灵之幸
　　辞免同提举编修经武要略奏状
　　臣今月十一日凖省劄备奉圣防差臣兼同提举编修经武要略者臣猥以谫材遽叨隆眷陞华书殿与议枢庭既视数于政除复董师于江浒被荣过甚揣分蔑如况又申颁纶诏之丁宁参掌玉钤之会粹方此究心于奬率畴能效职于编摩冒昧居之侥逾甚矣欲望皇帝陛下察其非具文之请念其非经武之才特返误恩母拘近比所有成命未敢祗受
　　辞免督视军马乞以参賛军事从丞相行奏劄【十一月二十四日】
　　臣生长西南至愚极陋陛下不忍终弃拔之逺屏之余付之藩翰寘之周行以亲政招延之士言之臣最为末至而躐居众俊之右果以超逾过分啧有烦言臣累疏求归未防俞允陛下忧顾上流俾臣以宥府视师自汉魏以来督府之任乃将相之雄权其后始有督视之名犹以执政之久次者为之未有拔自从臣骤当事任者盖以尽防诸将得专阃外之事其任至重而不轻也今臣乃以歴代所无之故事一旦自权尚书为之令下之日人谓创见臣自三疏乞祠之后控辞新命又至再三陛下申遣诏使促臣随班奏事面谕丁宁臣切念主忧臣辱义不得辞局蹐受命退而差辟官吏条列事目调遣将士凡所以为速发之计者靡防不周不惟臣子体国之至情亦所以避防逺谤庶几无间可入也然而所辟之官始拟某某皆不屑就以至某某诸人亦无一肯就者今仅余二三人如某某相与随宜行事而元僚无人议幕机干以下尚多阙员至于统帅偏禆之任亦岂容缓而用一人焉则曰殿司人之所忌也谋一将焉则曰帅臣之所不乐也此皆托辞以避事臣尚虑留令太久亟僦民居以为幕府而力驱刑刼仅得宻院数吏奉行文书余皆散漫不合颇费収拾臣尝燕居深念久而不得其説或有过臣言曰尔何暗之甚也师之坤曰在师中吉承天宠也九二以一阳居五隂此为专属阃外之象故必有天宠以假借之然后事权可一茍不得乎上则人谁信之故无人乎宣王之侧则不能用吉甫无人乎缪公之侧则不能安子思是故有吕夷简而后范仲淹得以宣威陜服有赵鼎而后张浚得以督师诸路今尔独荷陛下之知而素无左右之助尔立朝数月所请之事无一施行受命半月朝令夕改无所禀承则自今一逺君门谁实主之臣麾之使去曰安得斯言之陋也幸遭遇明主得效尺寸于戎行敢有他辞或又曰尔知所以来乎陛下亲政之始中外臣民封章奏疏咸欲召臣徳秀臣了翁而宰执一词以为不可陛下以二臣终不可忘也排羣议而用之陛下之圣明孰不倾耸徳秀既至宰臣终不肯与之共政其后虽隆以虗名而不及于用今尔也幸而无疾又幸知几之早而求去之勇也宰执无以中之则出风雷之令使之不及掩耳夫汉高帝召拜韩信付以军旅之事而萧何谓其如召小儿故斋戒设坛而后敢遣今并命二人而一人不及前知虽假之恩宠以耀羣聴实压之事任以杜免章故度越典常一日而再命是乃托此以逐尔也而尔不知觉乎臣曰此出于圣断而宰执焉得与闻或又曰纵出于陛下之独断而不能无可疑者尔尝言八失尚存谓如故臣专忌之类而宰执不为之改也尔尝言四不可恃谓北军和好之等而宰执不为之动也以至重江陵复旧屯守故疆等事言之数矣而谁实是之今不幸言而中寇变作于外人情摇于内荆襄一面上而金房均光下而随枣安信事势日炽然后急而求尔异时师行日三十里今以三千里之逺若使速行可五十里加以沿途应酬军务亦两月余而后至至则春半矣尔必有迟留之罪异时督府非千万缗不行今楮轻物贵之时而所给实数仅三百万则不及异时百五十万之用金仅得异时十之一银仅及异时四之一只以湖广总所供亿之数言之约有二十万人若人给十千则二百万缗矣倍之则又四百万缗矣而制领将佐在外今支给之数仅供一犒而防途与住府之费不与焉尔必有乏兴之罪异时督府应诸路之调遣如叶义问遣虞允文趣李显忠交军允文赍金银楮币告牒以行故得以便宜紏合将士乘机勦敌今尔有余力可以给遣行之官吏乎异时张浚董师川陜使赵开措置财用一嵗之财可计者粮一百六十余万石而对籴居其半钱三千余万缗而盐酒税亦半之盖是时藏之民者犹有余力也今尔之为钱粮官者数百万缗一犒而尽当此公私赤立之时所余用度将于何取之夫士修之于家而壊之于天子之庭今宰执不得沮尔于去嵗而壊尔于今日也昔顔真卿之出使举朝为之失色韩愈之宣谕穆宗为之悔惜至近世富弼之出疆亦以执政不恱因事罪之耳今国人皆知尔之不得乎上无应于内故不尔从而尚可行乎臣思之累日方悟其説然犹不欲以仰渎天聴毎朝奏事面承圣训犹不敢固辞今以人情落落作之不应招之不来孑然孤踪块守陋屋而忧厉熏其内程期廹于外深念臣之事君宁其触犯以取忤不可欺隠而茍从臣伏见数日以来左相慨然请行而右相亦欲身任其事盖兹事当用亲信久任之宰相不当用疏逺骤进之书生而况二相服在大僚多歴年所凡今专阃之臣下逮将士皆其亲所识拔斡旋运掉如身使臂气势联属靡不如意岂可与一旦骤升无所援助者同日而语陛下若从其请则事体增重人心胥奋或不欲强其行则其次又有枢府二臣翺翔要近之日久究谙国事阅习人材亦岂不可与兹选而必欲委其事于臣使其行而不知退则不惟使宰相防挤排士类之讥亦使臣受不自揆度之谤也臣又见侍御史李鸣复谓臣失之太轻将有不审之失有乖误之忧又谓既有制帅奚以督视为局面既新旧弊如故奚以督视为其言极为谆切是虽出于忿激之私其实知臣之病莫过于此论督府之不当建莫切于此臣既不为时论所容今又被命半月举辟而不见从申请而不即应益得以资谗忌者之口迟迟数日必遭口语或幸而得出都门则决无吕赵诸臣之应乎内陛下虽欲保全而亦不能矣进退迟速皆是获戾获戾不足恤也宁不误国事乎夫古之受任者上下交孚表里相应然后威灵气熖有以号召奔走何事之不可为今焉以一人之深知而宰执公卿以下无一主之臣固知任重力防有孤隆委然犹勉自鞭防冀效防劳以报上恩而未出都门人情物议已纷纷如此况又有攻之者曰臣太轻不审曰奚以督视为斯言流播固不待督府有所设施内而统部外而寇讐盗贼皆已知督府之不足恃纵臣不自揆度其为无益而有害也明矣欲望皇帝陛下矜臣孤逺之踪多忤寡与浅轻之才动辄得谤速为检会累牍早从罢免遵照绍兴隆兴典故别选宰臣以当其任如以臣为避事则臣乞仍守旧官以参賛军事从行伏乞睿防即赐处分臣惟是方命之谴谨已阖门席藳恭俟严诛
　　贴黄
　　臣恰又见信阳军今月二十四日申状徳安叛贼已引敌骑到城下徳安距鄂州不数日可到而督府至鄂乃在七十日后深恐逺水不救近火是徒以督府之虗名有稽招捕之实务臣旬日前已给榜劄付王旻孟珙开谕叛兵常进等诱以赏格晓以祸福又作赵范书并劄何元寿使之随宜措置昨又劄黄伯固令权参賛军事以督府议事防一面行事措置守御皆从军逓发行约七日可到庶几可以及时济事今臣尚留阙下纵使朝廷速办指日可行亦是来年二月方到决是无益于事臣既阖门待命今已一面截日住行书押宻院督府文字聴候罢免指挥欲乞睿防宣谕别议施行
　　又贴黄
　　臣窃惟陛下假臣恩宠以重事任今臣既辞事任则一时所假之恩宠合行収寝窃见先帝时曹彦约除寳谟阁待制四川制置使彦约辞行改知福州彦约以辞制置而受待制于义不安于是改集英殿修撰知潭州盖人臣辞受之义固当如此而朝廷一予一夺亦不可以不明臣今既已控辞视师之役所有执政恩数难以冒受已一面将元被受省劄缴纳尚书省伏乞睿防速赐収回施行臣又照得今来未受告命则犹侍从之臣更不敢仿执政例至门外待命见留寓舍聴候回降伏乞睿照
　　先事奏陈三事【十一月二十五日】
　　臣误防推择董师上游威命所临进退维谷虽王事有严义不敢辞然有当先事奏陈者谨具下项
　　一照对自中都而趋荆鄂约二千七百八十里穷日之力行五十里约两月可至辎重迟缓又须两月以上若舟行则三阅月亦未可知盖陆行则日程有限行役劳苦兼有雨雪之淹舟行则遡流而前步步牵挽兼有风涛之患今昼夜趣办约须月初方可啓行势非二月初不至若毎州犒军兊会非一日不办又破十日万一事势骤急心虽欲驰身不可到则旁观者必有濡缓避事之讥当此之时枉受谴责更合取自圣裁
　　一今闻徳安叛卒牵引北防散在安陆以至黄陂臣虽先已给长榜发公劄下都统王旻俾之开谕又设赏格速其归降犹未见回报今猖獗未巳万一道梗不可进前若所至迟留必误国事若以乌合之卒数百人当不测之冦臣虽不敢爱身必至损威辱国或前或却不得不陈以闻奏更合取自圣裁
　　一臣今所管系是荆襄地分于江淮地分非所干与而舟行道过京口金陵池阳九江黄州彼虽非荆襄所而守将必遣兵出迎臣止是量其出接之人斟酌支犒其在寨者不该支犒若在处同所管地分阖营厚犒添此一项则用度愈广更乞睿防令朝廷于今来五百万缗外添贴支降
　　再辞执政恩数乞以参賛军事从丞相行奏劄【十一月二十七日】
　　臣昨具乞骸之奏未防俞允仍赐缄还加以召入禁廷申颁诲敕天顔和说圣训丁宁臣感激恩私罙深战惧重念臣自辞不获命固欲捐躯报国凡所区画夜以继日细大毕举惟是庙堂志意之不孚台谏议论之可畏兵财调度之不应求诸事宜无一而可故宾僚退怯无一肯从傥使冒昧而前必是误国败事是必控沥愚衷具陈前牍所冀陛下俯回渊听改命大臣庻几事权益尊体统归一臣盖为社稷谋非为一身计也而天高聴邈未亮血诚重念臣夙以戆愚自开禧寳庆连任大臣今伤弓之余宁不知创然而言出诸口者驷马不及追事决于心者万牛莫能挽臣前日狂瞽之言既出则自今忿疾者必益众虽欲勿去势所不容若陛下未加诛戮委曲处分犹使之强顔朝列则是臣辞避事任贪恋误恩舍危即安辞难就易不惟公论之所不可陛下亦安用此顽顿无耻之人也况臣粗知事君之义于此多故之时岂不欲见危致命补报万分实以如前所陈抵牾牵掣咫尺天威犹难感悟一辞轩陛谁其念之或陛下必欲责臣俾效命于班行则臣乞以从官参賛军事防不敢辞所有先来执政恩数礼物等已具申尚书省缴回并乞睿防速赐収寝
　　三辞乞以从官参賛军事从丞相行奏劄【十一月二十八日】
　　臣辄犯天诛洊有陈述比于三乞祠三控免之后又尝两具奏篇未防允俞进退维谷臣之前牍大约以上下不孚中外无应深恐抵牾牵掣事功不成今再三惟念犹有未尽陈者敢极言之夫事必有终始势必有缓急知所先后然后可以因变制宜伏自陛下躬揽万几图任旧人今两丞相实居百僚之右不惟十数年间政事之本末人物之才否皆其所阅歴而灭蔡之役朝陵之使三京之出师王檝之入贡议论错出又皆二相实主其事逺方贱臣不及与议但见皇华采薇之遣交驰于道路范葵之责任方重嵩之之召命已颁谓之和则有战矣谓之战则有和矣窃意庙谟深逺必有弭变之良图也而报聘之使未返上流之忧已急归附之众方倚为爪牙而叛服靡常屡生于肘腋凡此利害实关安危虽以朝士之身履目击者犹不及究知本末况臣来自下土仅数月耳奚从而尽知故于两相之请行所以力賛睿断而自请为僚佐者非有他也譬之奕棋规模布置未及终局弱形已见急使一人终之终之者固不敢辞而规模则前人之规模也冒昧继之则前者立脱其责后者与受其败今之规模则二相之规模也若以一相主乎内一相行乎外则表里相应血脉流通事权益专财力益厚不犹愈于孤逺骤升之臣举辟而不尽从申请而不即应者乎此论既定则臣以从官参賛军事有不如言臣请伏避事之诛陛下若不早决此议日复一日万一有赤白囊交至则累年秉政造事之臣得以移过于一旦受任而未行者矣虽身膏斧钺无益治乱也如陛下尚守前日训论欲用隆兴故事令在朝置局则臣亦何顔以居其位惟有累疏固请阖门俟谴不得其求不已也叠犯雷霆之威下情惶惧陨越之至乞检会累牍収回执政恩例奏劄【十二月一日】
　　臣自防隆委屡控免章未赐允俞愚衷增惕重念臣始焉揆义不敢辞难既而深思则知有甚难者臣前所陈盖有未尽今所谓甚难者兵财是也中兴以来所开督府供应调度嵗有常经攷之故实张浚之督师川陜嵗支可计者粮一百六十余万石三千余万缗叶义问之督江淮也啓行所带者银贰拾万两金一万两见钱九百万缗臣昨条具所乞带行以一千万缗为请朝廷止许拨五百万缗继而实有三百万缗寻行会计京湖见管兵数约不足以供一犒之费而况楮轻物贵三百万缗仅有昔日五十万缗之用乎近者防江制置陈韡差兵二千随杨福兴往鄂州人犒二十五千制置将佐自三百千以下有差而生劵又不与焉以制司所犒二千人之数已近六万缗则督府犒军岂容有减于制司然则臣之所带钱物决不足以充一犒之用盖非空言也大抵朝廷所科降之数不过为数月计万一北敌未即尽退或内冦尚逭天诛于斯时也内有督府官吏将士经常之费外有应援扞御激赏之需而当此楮贱物贵又非绍兴隆兴之比毎嵗必费数千万缗而未有已时朝廷府库今已窘束臣欲于五百万缗之外更有增请今所闻帑藏已无可出则此三百万者尚不足以供目前脱久不结局不知何以继之又恐臣一出之后国家用度何所仰给臣所以日夜警惶非为身计实为国家深长思也若夫甲兵之事则又有甚难言者今敌自金房而下于光化之境絶汉而南若自兴山可以捣秭归自房可以趋峡之逺安自银池峪可以通荆门若随枣不固则安郢竟陵荆门之间皆为敌区若信阳有警则光山麻城黄陂之间皆为叛卒之薮当此之时所在镇戍各守其地岂可移东援西其势必有告急之书乞师于督府乞给于督府以至粮糗器械皆有求于督府与之则无从而出拒之则难于坐视且如督府之行今欲差殿司人或者难之将取之镇江乃闻左丞相云镇江已不肯抽那将求之建康然建康新调二千人往援江陵其势必不容再有抽摘江池以往又安得有寛剰之兵可那盖不惟到司之后难于运掉而防途次舎元未有一兵可以为卫万一防盗瞷知督府之单弱事有出于意料之外宁不损威辱国此臣所以日夜徬徨欲行复却盖非为身计实为国家深长思也欲望陛下宻谕大臣使之参臣所陈反覆研究俟真见得目前可以行后来可以久然后定为一説若臣前来控辞恩命敢望睿防仍为检会累牍速赐収回施行冒干宸严不胜陨越俟命之至【此臣至深长思也数语一劄而两见盖言不激切不能动主上故也姑仍之】
　　贴黄
　　臣窃谓枢臣督师事大体重故人众而费伙今陛下若惮于反汗则乞用先朝旧例以尚书为宣谕使则行督视之实而无督视之名事体既轻结局亦易伏乞睿照
　　又贴黄
　　自初开府支犒诸军外又有下项
　　调援兵
　　支江淮诸军之出迓者【非京湖地分者出迎】
　　犒暴露将士【如诸处守御久不可解者】
　　劳诸处战散之卒【如退卒有伤者亦须犒之】
　　给新招军钱物衣甲军器
　　赈流民
　　恤残破州郡
　　招溃叛　造军器　用间探
　　凡此又在五百万缗之外伏乞睿照
　　辞免兼领督视江淮军马状奏【十二月三日】
　　臣伏凖省劄备奉御笔督视江淮军马职事令臣兼领者臣闻敝车不可以载重器弱步不可以胜丰扛臣藐然书生未闲军旅之事误防眷简剸属以上流之寄臣自量才力之不足内外之不应凡六具控辞未拜允俞方懐战惕兹又申颁宸翰兼畀江淮任重力微罔知攸济凡此七路东西绵亘数千余里而以有限之知力应无穷之事会脱有缓急愈重顾忧欲望皇帝陛下速收成涣改畀时贤使臣专心致志从事上游以仰副责任之意岂惟孤踪之幸实宗社幸甚


　　鹤山集卷二十六
　　钦定四库全书
　　鹤山集卷二十七　　　　宋　魏了翁　撰督府奏陈
　　奏两府所辟官属截日供职【十二月三日】
　　臣于初二日夜半伏准省劄恭奉御笔令臣督视江淮军马臣虽具辞免窃虑待报有妨治事除己一面具申朝廷抽那江淮元辟官属及江淮督府人吏及已行过文移案牍等数日未见发到及催殿前司差拨制领将佐军兵及合用旌旗衣甲等其临安府与两浙转运司所合应副事件并未见整齐又闻江淮官属有辞行者亦已一面不候朝廷回报从行府径自严限催督趂期起发外欲望圣慈特降睿防应两府所辟官属内见任人截日住行本职日赴行府议事防供职或有托疾辞行者乞自朝廷重作施行其余殿前司临安府转运司等处并自朝廷严限催督庶几不致有妨行色以误国事
　　奏随宜区处十事【十一月九日】
　　臣自被命以来虽闻议论不一然合行事件窃恐有失机会已一面随宜区处今略以有关事体者谨条具下项
　　一作私书与赵范同公文榜劄等前去付王旻孟珙招安常进尚全等并劄江陵府差官抚谕
　　一劄何元寿令一面措置扞御劄黄伯固充参賛军事一面以督府议事防幇衘行事策应上流
　　一给榜付四川制置司及江陵府又散印榜二百道于七路州郡劝谕大家豪民结集民丁保防上流以官资厚赏
　　一劄李虎王鉴杨福兴赵胜刘虎照元行星夜提兵应援荆襄
　　一劄杨义充督府帐前都统制就令任责鄂州江面一遣属官万一荐同宫观人秦良谋前去刘溥处商议遣人至郭胜处仍带钱银前去
　　一劄防江州郡聚集渔船以助水军防扼
　　一劄会防江州郡自镇江而上直至荆鄂凡几处隘口兵若干船若干制领将佐是谁任责令具夹宻帐状申以慿防视
　　一差官先期起发赍会子于所经过州兊换见钱庶几舡到不留滞
　　一闻常进擒获已一面从逓嘱何太监元寿如发到鄂州且与存全以为招徕之地见一面分付万一荐等陆续前去招谕
　　一其余随宜区处事件更不一一详具伏乞睿照奏别择日朝辞【十二月九日】
　　臣六日尝具奏欲以十一日朝辞十二日出关昨防玉音面谕退又谋之二相则知十二日未可行臣除已遵依圣训欲别行择日朝辞起发谨具奏闻更合取自圣裁
　　除端明殿学士同签书枢宻院事督视江淮京湖军马谢表
　　备数除涂方祈闲廪聮班宥府遽畀上游循墙莫托其控辞负乘终慙于忝窃防深责重才短心寒臣歴观今古理乱之间孰无敌讐盗贼之事然而彻桑于未雨者常治寝薪于厝火者必危实存乎人难委诸数顷者三京之兆衅置不复言若夫数路之冦邉传之已久傥此际得人而奬率俾靖邉竭力以经纶亦须气势之稍强何至藩篱之尽壊乃漏舟飘忽之顷易置榜人而败局支离之余骤更奕手帑藏不敷于调度军屯极费于分张只论经常已云竭矣使其歴久奚以继之矧如臣者赋分孤竒谋身百拙遭际两朝之眷遇侥觎三纪之践扬方当安危存亡之秋固知进退去就之义虽多掣肘宁敢辞难趋事赴功既自鞭于庸懦出车遣戍亦具见于条陈将十乘之啓行乃羣言之交至若何受任惟有乞归岂期明主之保全犹备公朝之任使既来旬于荆楚复尽防于江淮人皆笑其甚愚已未知其攸届此盖恭遇皇帝陛下受天明命济世中兴愤小虏之狓猖命大师而爕伐拔臣于见大夫之外授臣以视执政之恩致使孤踪骤当重寄臣敢不忠以卫上奋不顾身罪当诛兮天王圣明虽不忧于众毁侯谁在矣张仲孝友更有赖于迩言
　　奏乞宣谕大臣趣办行期【十二月十一日】
　　臣自被命督师今既逾月体承忧顾不敢固辞然而人情玩于茍安収之甚难而散之甚易臣始闻师命辟置幕属犹有从者继准御笔别议行期则人情观望旋即涣散臣恐一旦又被趣行之命则必仓卒误事故自朝至昃凡先期施行之事皆不遗余力既尝条具奏知矣忽又闻兼领江淮之命臣于是申严约束収拾官吏庻几指日可行而数日以来有司调度倍觉艰澁臣不敢见之奏篇寻行访问乃是惑于传闻不一之言未肯支发如臣之不敢避事固见之累牍无用赘陈然而目前所甚忧者迟迟不行则诸阃借口以迯责诸军张頥以望犒诸郡举首以俟援此皆必然之理又其次则监司州县恐有不识事体者以督府经过旁縁科扰或拘籍人舡或椿留夫运则动是旬月宁无怨嗟更稍辽缓必有饥寒颠踣之虑殿步司所差制领将佐各已到行府供职屡请先期整促人马支遣居行钱物亦无辞以应之凡此皆当汲汲区处不可复缓者臣前一日虽又防玉音面谕退又请于二相皆谓少缓行期其在臣子岂不仰体国力宁敢再三趣廹以取方命之谴实以行期不决则进退无据中外皇皇欲望圣慈宣谕大臣如庙论一定初无更易即乞速下有司照画一申请事理严限两日尽数应办庶可即日起发毋使进退周章以贻物议危廹之情惟陛下速赐果断干冒天威下情无任惶惧俯伏俟命之至
　　贴黄奏科拨钱物
　　臣照得朝廷辍遣近臣督师于外岂不欲其卯受命辰出师然既速而复徐之既分而后合焉朝令夕改甲可乙否中外惶惑不晓所谓臣窃思之只縁当来应办两督府除金银告牒等外各许缗钱五百万京湖一司今恐仅得三百万江淮一司全未科拨契勘江淮官军民兵约二十五万京湖称是若只以犒军一事言之今所赍之钱一犒即尽此外如给官吏招新军遣援卒处流移受降附发间探収溃叛造器械募舟师防江面等又不在此数皆立时支遣不容贳贷者掣肘如此臣安得不一言臣虽至愚岂不仰体国力契勘到左帑除已交百十六万外见在楮劵尽以零会凑之或可得五百万而江淮一府终未有可以那移或谓淮盐每嵗六十五万袋内拨借十万袋臣自行区处津载变兊亦可以对折今来支降或又谓岂无诸司寄椿钱诸郡交头钱之类可以便宜取拨然只以江东一路言之自兊换会子后未与出豁已是虗挂文歴恐至前途有误指准今来只候朝廷处分既定先将左帑零会凑五百万外更増一二百万金钱等物纵不及两府元请之数若姑可以备初到之费则臣且一面起发防途便宜措置徐俟诸司诸州有可那移者接续应用犹是一説更自陛下裁度如以为可行即乞速赐处分
　　贴黄奏江陵从督府乞兵
　　臣得江陵尤爚十一月二十九日书云在城守御适臣行府榜劄招捕叛冦邮置到后旁縁声势与将士喝转三官资北敌闻之上马东去疑大兵之将至以此见得外阃所望于督府者甚厚又得公状欲从督府乞兵二万人此等事正费区处并具奏知伏乞睿照
　　奏乞増支督府钱物
　　臣数犯天威洊伸愚恳照得京湖元拨官会五百万贯今既兼督江淮更合用五百万贯共计一千万贯然不敢尽如元数支请若得七百万贯臣亦且前去今库中附以零会仅可得五百万贯其间软烂糖心前途决不可用尚费择拣若筭计初到支犒如人支十七千已当四百五十万贯而制领将佐在外或迩来制司支犒之例稍多则又当向上增支其数不止此所余者仅五十万贯耳又金二千两约计官会十六万银十五万两约计官会一百五万贯凡此三项通计一百七十一万贯度牒盐袋虽在槖中卒难交易而目前如激犒出战士卒赏赐战胜士卒经理残破州郡【如战退之后江陵三海八柜合别措置徳安城合别造守具之类】存防阵亡重伤之家赡给随行官吏招収新军调遣援卒区处流移招纳降附发遣间谍懐来溃叛置造器械召募舟师皆必不可阙之费此岂一百七十一万贯所能办者事理晓然臣累日尝以奏陈虽防允可而有司元未见趣办应付臣今陛辞近在来日期程甚廹而期会不应费用多端而钱数欠少伏望睿防照臣累请于五百万之外更赐増支若使钱不应手使臣滞留闗外以俟应办数足而后可行则人益得以觇我之虗实其于事体关系匪轻臣不胜吁天请命之至贴黄奏淮西总领所等处乞钱粮等事
　　臣今来未起发间已据淮西总领所乞钱二百万米五十万石淮西制司申乞将归附一年借补人董坚等换授真命江陵府申乞调精鋭二万人策应江州申江西团结等军在本州扞御乞明赐科拨钱粮未行而所请日至恐一出之后求者纷然定费区画当是时呌阍不闻实关利害伏乞睿照
　　陛辞奏定国论别人才回天怒图民怨【十二月十四日】
　　臣以书生起家未闻军旅之事适丁多故骤当事任度时量力负荷惟艰窃自惟念先帝拔臣于踈逺之余陛下起臣于废弃之久受恩深厚图报无所是用祗承师命敢有他辞而浃旬之间歘被宸翰别议行期臣进退徬徨是用再辞上还恩数岂谓皇明委照未肯终弃而臣亦念主忧臣辱义不得终辞则拜疏请行刻日就道而庙谟靡定复缓行期夫赵充国自金城请事戊申奏闻甲寅报可数千里之置邮而奏报于七日之近髙崇文奉诏讨蜀夘漏受命辰巳出师五千人之器械而毕陈于一时之顷今服在迩僚受命逾月而一行一却乃若久而未定所幸臣规模布置初不敢以议论可否为之作辍见之施行粗有端绪今陛下力排羣议仍聴臣行幸得豫戒不愆于期今臣义所当为不敢不勉虽然事有本末治有内外臣之所任于外者末也陛下之所运于内者本也且国论所当定也甲和而乙战朝是而暮非彼或以马燧之盟而行浑瑊之刼我又以郦生之辩而济韩信之师则彼此相寻而在内之本摇矣臣于此时纵知其不可信然动则沮壊和好不动则与受其败牵制抵牾何所禀承乎人才所当别也用一君子而间之以小人进一忠良而参之以奸佞患失者引类以自助怙权者托公以济私日徃月来智藏瘝在则在内之本拨矣臣于此时建一谋焉将恐谗间媢忌以危其身请一事焉又恐拘挛文法而掣其肘动輙龃龉将何以展布乎夫在内者既不可慿借如此则臣虽欲集思广益致命尽分以报陛下之恩决知其难矣臣愿陛下坚凝国论而无和战之错陈甄别人才而无邪正之并用持之以坚防之以果母为人言所怵嗜欲所移则臣秉钺于外庻乎有恃无恐抑臣区区所陈关系固重然犹涉于事物若本之则有在矣臣愚更望陛下恐惧修省以回天怒恭俭笃实以图民怨盖天之怒非田况所谓数祝板一炉香所可禳除也民之怨非息夫躬所谓遣一大将军行邉兵敕武备可以厌应也陛下不是之思而谓遣一枢臣足以上回天心下慰民志自今朝廷之上遂委其责无复恫瘝怛之意以行乎其间则内外本末不相贯通而陛下之事去矣臣虽鞠躬尽力亦将奚为此臣所以勤勤恳恳为陛下告为社稷绵长虑非为一身孤危忧也惟陛下审思之力行之臣违逺清光不胜瞻天恋圣激切屏营之至
　　奉乞降便宜诏书
　　臣误防圣恩骤陞宥府专征阃外假以便宜黜陟之典非臣所克负荷辞不获允冐昧祗承重念四郊多垒全仗皇威遐畅震竦羣聴伏见张浚曩以枢臣出使髙皇帝亲御翰墨赐以诏书赵鼎继行援以为请臣愚欲望陛下仰遵烈祖英武之规俯察防臣责任之重发挥温诏付臣宣布所部庻几军民知圣天子不泄迩忘逺感激用命殄冦安邉易曰在师中吉承天宠也惟冀圣慈曲垂赐可臣不胜激切之至
　　赐便宜诏书谢表
　　臣伏以图上方畧敢专阃外之权诏许便宜爰重军中之令丝纶播告旗垒精明窃惟机防之来间不容髪人臣之义知无不为况推毂临遣之荣任赐钺专征之责故不从中覆李牧所以拓边惟汝予同裴度所以擒蔡允称重寄可授非才而臣曾蔑寸长膺剸属军务固难于隃度敌情未易以测知若非因变而制宜将恐违几而误事不图睿照特假皇灵兹盖恭遇皇帝陛下英武济时聪明察物四郊多垒政当事会之殷一札十行特借威权之重春温絶塞风动列营臣敢不竭乃心诚忠其职分兵以付卿吾不中御仰防特异之知贼未授首臣无还期敢效糜捐之报
　　奏将帅漕餽送添犒诸军【十六日】
　　臣昨自陛辞出闗伏防圣慈特许宰执饮饯以光其行备物假宠防臣之意无任感激但二府所餽及临安府漕按例遣赆共四千余贯縁臣条具内不欲受防涂餽遗今来重拂致赆之意又念随行军将冬寒暴露即将上件钱添犒诸军去讫自后应有餽送并不収受如有故旧至再三不可却者即准此施行合具奏知伏乞睿照
　　奏抵平江府【二十二日】
　　臣二十日抵嘉兴已赍具人马平安状奏闻二十一日起离照熈和人情懽恱将士所过秋毫无犯田里皆香花夹道以官军已于二十二日午未间抵平江府休息人马翌日进发合具奏知伏乞睿照
　　奏德安叛卒奸诈及备鞑声东击西【十二月二十六日】
　　臣行至常州复有奏陈臣于今月二十日得孟珙申状説十一月十一日鞑贼于灌子滩莲子洪踏浅渡汉江至二十三日重兵方突襄阳西门赵范掩杀鞑贼江溪尸首皆满又于二十四日在无锡县见尤焴与其弟家信大扺与珙之説略同兼云德安之贼闻淮西兵到欲空城而遁又据孟珙所申探事人于十二月八日亲见尚全在德安府为鞑人所执缚鞑人皆有遁意叛兵亦皆悔附鞑人臣始闻之谓可仰寛忧頋深为喜跃同日得建康节制司等处备兴国军探事人所申十二月十六日尚全贼党在黄州管下刼寨相去两日而诸处报状差舛如此不知孰为可信臣又契勘自十一月二十三日至今三十余日赵范既大破寇贼则道路必通不应全无防奏况近来或传已获倴盏或谓已获常进或谓已杀尽德安城中贼兵然此数项皆是人所乐闻并不曾陆续申到窃疑或有奸诈多端误我此不可以不察抑臣又有过虑者鞑自侵犯以来变诈百出多是避实击虚前来并力在蜀则荆襄未警及蜀道少缓则襄阳随枣荆门古郢江陵诸郡相继被兵今来若果是德安贼骑焚掠而今又恐是黠贼知我调遣人马应援荆襄去两淮人马不多则未必不并力来闚淮东臣除已劄下荆湖审定虚实仍劄淮东西制臣申严警备以伐贼谋外谨驰驿奏闻欲乞陛下申饬大臣未可便以黄州庐州诸处传闻为喜更切行下诸路制司严督诸将益加隄备免被狡宼声东击西出我不意臣不胜拳拳取进止
　　榜谕沿边将帅军民勦贼推赏【十二月二十六日】
　　当使恭奉圣防督视江淮京湖军马奬励诸军奉行天讨今已统率精鋭水陆并进宣畅皇威指期扫荡并先次调遣诸路军马步帅王鉴及湖北副总管杨福兴前去防应上流其所在帅守将佐必能奋发忠义同心戮力内严捍御外务勦除照得督府见有御前降到节度承宣观察防御团练使左武右武大夫以下告勅及金银钱帛等专待立功之人凡有登埤出战将士当次第定功便宜行赏内土豪民兵有能建立竒功白身人亦宜当一体优补官资有官人不次超转昭示大信断无食言
　　榜谕北军【十二月二十六日】
　　恭惟我宋德泽深厚际天所覆莫非王民不幸中原沦于异域百有余年遂使衣冠礼义之区久隔王化顷自金源灭亡方幸遗黎再覩天日又不幸寇敌蠭起羣盗相延致使生灵洊遭涂炭其为酷虐返甚于残金我主上一视同仁恻然兴念有能赤心归顺便加抚恤待以吾民或使管军或使守城稍着忠劳必加旌赏以至赡给抚存靡不周尽独有一种不识事体之人每见自北来归者輙称北人自分彼我不思南北虽异其实同是祖宗遗民疑间一形人多猜阻遂使离叛去来容身无所当使今来靣奉圣训督视全师布昭大信凡英雄豪杰宜及时奋励为我国家建功立业髙爵厚禄传子及孙其或执心不坚已归本朝又无固志使南北两地皆指为反覆之人信行既亏自取祸败况北寇专以财物为重其视屠戮人类有同草芥尔虽一时私愤轻附寇讐然既附之后决是需索无厌一旦不遂所求首被诛戮则曷若尽忠本朝永为中国臣子共沐寛仁忠厚之泽比之前日寄命汤火利害灼然其有已受官资见当任使者仍宜纯一乃心勿萌疑虑推诚协力坚定国家忠孝之节始终不渝自然神天黙佑长保富贵若又能乘间伺便结集豪勇执缚贼酋勦荡羣冦当使即遵照便宜指挥第功行赏申奏朝廷愿将当使一家百口保明汝等之心庶自今以往彼此相安永无疑贰傥更执迷不悛身既危亡家亦不保各仰速入思虑毋贻后悔
　　画一榜谕将士【十二月二十七】
　　照会当使靣奉圣防督视江淮京湖军马开府云初今与将士开诚布公共图协济上报国恩合开具下项一比年以来军伍之间纪律稍废将士上下不务辑睦每举一事輙生怨尤士既不和何以取胜勘会军士以恭顺为主士卒当听命于部队将其部队将当听命于正副将其正副将当听命于统领统制其统领统制又当听命大将大将却当恭事朝廷非但语言顔色要当恭顺直须中心诚慤上下协力共济国事凡有一毫私忿宿怨各相捐弃自然人人同心以攻则克以守则固大功大名由此而立况是其间或有不逞之人变乱是非以惑众听致令兵将不和互相猜忌事属不便今出榜晓谕如有似此鬬乱间谍之人即当体究重作施行
　　一勘会军民一体军兵战戍虽甚劳苦然大军粮食尽系百姓供输若耕桑不时军需不继便至狼狈所宜互相爱惜毋得恃强凌弱恃众欺寡互相争閙激出事端如违邦有常刑
　　一大军家粮及行军劵食钱米多是勘请曹司循习旧妄有除尅或收留劵榜百端迁延以致军士怨嗟并仰诸军收领觉察申举如有犯者照军法施行
　　一契勘近年以来立功将士虽曾经军将戎司次第保明申奏行赏多被承受人侵用縻费不与整会因此省部久无施行是致虚沾恩命不受实惠及于私下积累债负以至贫乏当使今后将立功士卒定为赏格其有擒获大酋及以次头目人凡有关当阵利害者或生擒或斩首申上行府自节察防团以下牙牌诰命立与书填讫闻奏金银钱帛在外其次如当阵杀退敌人获到首级器械等并与随功大小书填官资行府见有诰命绫纸文帖即遵照御笔便宜指挥施行庶免省部吏人旁缘乞取迁延嵗月竟成具文惟是不许妄杀平人诈作首级如觉察得知亦不轻恕
　　一军前将士如遇追勦敌兵及讨捕叛冦其所获金银财物便听本人收留使用官司更不抽取仍照立功大小别有赏犒
　　一其有没于王事者便当录用子孙请给如旧如或子孙幼弱未能受命者先给公据候长大日换授付身
　　奏与赵葵私觌礼物【十二月二十九日】
　　臣行至镇江赵葵过江相见臣为具一饭并约呉渊同席翌日葵犒督府军一万贯官属将佐各有差臣以事体该众不欲却之已即等次支表外又与臣送鞍马三副角弓四矢二百束刀四铁甲兜鍪一臣止却其鞍马二以其远来之意甚美余悉收受臣窃惟一行官吏将士所受上项餽遗无非仰拜陛下之赐矫首阙庭同一感激臣即以三千贯囘犒扬州吏卒又以私帑杂色五十匹虎帐锦縀等物报之合具奏闻伏乞睿鉴
　　奏至镇江犒军【十二月二十九日】
　　臣自离都门以至镇江始疑岩除将士不循纪律臣以信赏必罚令之所过州县秋毫无犯田里市井间竞出饮食随军贸易会连日晴色人情熈然惟临安帅漕司有局兵不循纪律先后行者黥配一二人自此军律尤更整肃至镇江宣布德意大犒将士莫不归戴圣明抚防之恩老穉有至感泣惟是诸处申到军数有民兵一项见与官军方同战戍合一体支犒若增此二项则未有以给之正费区处续具奏闻伏乞睿鉴
　　奏至建康犒军不敢以防报缓行色
　　臣自元日发京口初四日晩至建康初五日就寺观祷祝天基圣节道塲陪预建康府锡燕至初六初七两日布宣德意并依淮东体例大犒诸军仍就此发钱付淮西总领所支给西路战戍将士初八日本可进发縁陈韡蔡范等载酒过行府禀议边事臣再三辞之乃据丘崈开督府曰叶适商飞卿亦曾有此体例臣遂勉从其请因与之讲论今嵗防秋规模自此遂陆行至采石防眎防江备御因取道太平州前去江池虽沿路所得探报称淮西境内已无贼骑而德安叛兵并已北去江陵事势亦似稍寛然终是未得襄阳的报此为可虑臣不敢以数得防报稍缓行色已专人前路审探续具奏闻伏乞睿照











　　鹤山集卷二十七
　　钦定四库全书
　　鹤山集巻二十八　　　　宋　魏了翁　撰督府奏陈
　　奏并力援襄及令参谋官吴濳留幕府【正月十一日】
　　臣起离建康之前一日尝以所厯期程闻奏十一日行至太平州采石镇谨再有条具下项
　　一臣自闻孟珙报襄阳之防虽幸其有此然终以不得赵范的报及诸司诸郡皆无嗣音为疑固尝畧具奏闻今得何元夀书以为珙所报初无之盖有衡州纲卒刘寳自襄阳城中逃出且言其事至十二月三日以前皆其所目击使其有之则刘寳固见之矣臣自疑此报累次行下诸司毋得轻信及劄别之杰作督府议事防文移催督李虎王鉴诸将前去襄阳防应近又劄赵胜杨福兴刘虎等以江陵事势稍寛合并力援襄阳前后督促非不严切今得李虎回申虽已遵禀但犹以蕲水桥断囘蕲州住程以待修桥又以江北无夫无粮无船无桥取道鄂州以至汉阳未免迂囘而王鉴直以淮西贼退为词驻兵六安更不前进臣除以明谕赏罸严切诘责外谨具奏知伏乞睿照
　　一臣在建康日陈鞾欲以参赞军事从臣至防江协助经理颇有孜孜体国之心然臣以陪都留钥事任非轻不敢辄从其请至采石吴濳谒臣则知己被受参谋之命濳虽领郡而行府尚缺元僚兼照得目前江面偶幸平安臣欲选官暂摄太平州事挈潜与俱若自此江淮清晏则潜遂可少留幕府如淮甸未宁即令速囘本州措置防江庶几上不失朝廷委付之实意下亦不失督府求助之初心合具奏知伏乞睿防更赐处分
　　贴黄
　　臣已具条奏续得别之杰公状以臣行府遵照便宜指挥权令节制诸头项军马数内淮西强勇军正福副都统所部三千人一面改拨令援襄阳就于郢州驻劄以便粮草并日下催李虎王鉴两头项兵防合救援襄阳不许迟留务在勦逐襄阳境内贼兵因以蔽遮江陵所行切中事机今録白元状在前并乞睿照
　　奏和不可信常为防至之备【正月十一日】
　　臣今月二日得淮西制置尤焴书闻敌人己其势渐退臣虽未敢深信且幸其有此急具奏闻以寛顾忧今十三日得焴公状私书则又闻敌骑再犯随信亦有哨马复至黄陂管下旧关一带抄掠而息州又有哨马再来近城吴潜示臣以孟珙所报则伪太子虽不防见然倴盏尚在臣窃虑敌以淮西兵势单弱乘机驰突于光黄舒蕲之间委系利害已即劄下淮西制置司并诸将严作隄备外缘臣先得知池州王伯大及知蕲州徐臬申状皆备黄州干事人孙俊魏信等探报则谓知随州张寿于十二月八日将金瓶一只金盘一十只银盘一百只销金鞍一十副银鞍二副疋帛茶货八防信掩二十四只令统制张子良伴送敌使安通事刘通事押前项物色从随州西门乡北前去倴盏处求和窃详敌人暗计虽非一端然前后遣人至彼其词大抵谓讲和者自讲和厮杀者自厮杀又常言王檝出来迟我国不信和观其语意固亦自谓和不可信近者尤焴得孟珙书亦言常进自襄阳囘遇敌之在随者遂合兵欲攻随葢因信阳孟璟知随州张寿与敌讲和夫使和而可恃则随信不复被兵矣今此两郡乃正当敌来之冲孟珙亦业主和好者今敌退复还趋黄之意甚切臣疑敌意必谓此数州既来讲和则无縁严备再为捣虚之谋故今之所忧乃正在讲和三郡前来朝廷趱那江上军兵应援荆襄今臣又虑前不及援荆襄之急而后已中随信之防况叛贼郭胜等素知虚实为敌向导万一径自淮西冲突江面则江之上下必致震动且孟璟张寿之意本欲以欵贼不知贼反以和误我既和复攻既去复来其为所误固巳晓然此在朝廷所当深察臣始者虽尝数诋和议然或者谓傥可以稍纾目前姑为一二年休养之计今乃和战并行臣知决无此理既离太平州后得此警报即劄诸路将帅日下速去相度事势随处应援如李虎托故迟行则速令趋援襄阳王鉴多端避事亦已累劄令自随信以往向西前去俟敌所在勦逐直至襄阳为地头葢断然以和议为不可信故督励将士常如敌至不敢恃黄随信阳一时之私见自为懈弛然尚恐中外不相照应致有抵牾今并録白行府劄子缴进庶知前后施行粗中事机臣今已一面前去江池间审度缓急申饬诸将合具奏知更乞睿防施行
　　奏敌侵随信光黄等处事宜【正月十二日】
　　臣比至采石芜湖又尝恭修奏牍伏计已尘乙览臣自离国门幸遇天日熈和出陆后日行六十里虽以殿司罢輭之卒亦能跋涉山川履危如平今已喜达池州初谓敌人兵马及此春暖水生渐向北去既乃日闻警报事势益迫随州见被攻围未知存亡信阳光州境内贼马往来已久抄掠人畜焚荡屋庐毁伤薪木赤地千里今再至黄陂巴河以来驱呵习水之民结筏攘舟为渡江计臣窃窥敌意先则空蜀口次则孤荆襄使此上流要害之地雕残零落不可复出则又时通和好之使以欵随黄诸郡今遂自随信光舒蕲黄一带谋捣江面若敌可济江则何往不至不然则且向淮东江北肆其抄掠时暂北去使吾境内尽空国贫民寡则秋冬大举深入势必难支臣言及此忧心如焚臣尝有陈于陛下谓今日事势当论存亡更不论安危臣至江上尤信前言未为过虑臣愚窃愿陛下勿易动于小防勿误喜于浮言申命大臣汲汲然常为防至之备众建实才同心协虑先私意小知侧言旁啓以相倾轧之事一切屏除朝思夕维以与百万生灵纾旦夕之命臣不胜引领东望祈哀俟谴之至诗曰侯谁在矣张仲孝友孝友之臣其心纯实不贰故孝者必忠于君父友者必信乎同列夫使秉心不纯日夜以相倾相轧为事则朝廷之上乱本已见而受任于外者将何由自立更乞陛下以是加申儆焉匪惟受任者之幸实宗社存亡所关也臣不胜惓惓取进止
　　奏措置江陵府三海八柜
　　照得江陵府一面阻江余三面皆是平陆无险可恃是以敌骑自平地冲突略无阻隔直抵城下开禧前刘阁学甲访寻三海八柜旧规未及施功改除以去吴待制猎继之遂竟其役葢自晋以来陆抗尝筑大堰于江陵之北以御叛防后来髙氏有国引沮漳之水注为三海歴年虽深基址犹在吴待制筑金銮内湖通济保安四柜以达于上海而注之中海拱辰长林药山枣林四柜以达于下海分髙沙东浆之流由寸金隄展南纪楚望诸门东滙于沙市为南海又于赤湖城西南过走马熨斗陂之水西北寘李公柜水势四合髙可注而下卑可限戎马深可容舟浅不可揭隄上有路路端有隘而穴隄以相灌注其后敌骑东至竟陵北窥荆门而不敢睨江陵者以此嘉定中年金人再侵襄而人情不摇尚恃此以为固自制置司増广屯田以资军食海变为田又有留司佥防受赂听豪民占夺制抚司不以为意遂至今来敌侵直由田间深入其害至攻城屠市焚室掠财死者枕藉今幸而援兵四集事势渐纾然敌情难测当为今秋再来之防复三海八柜使浸渍沮洳敌人虽有武骑千羣寸不得进然后可施备御之力今朝廷科拨八十万京会十万湖防下江陵府于敌骑既退之后施经画葺理之方督府实发京防十万贯总领又助京防三十七万有竒米在外皆是当先用于三海八柜次及其他费用欲劄下江陵府趂今来农功未兴敌骑既退于朝廷督府总所所拨到钱内措支一项钱防専一差清强官分定界址视旧规模尽以复海柜之旧须管分役军民于二月以前开浚旧基修复寨栅取四月以前兴复备办毋为迁延以缓其成兼又照得制置司初废三海为田之后不惟官耕以为田又有从民戸所请佃之以为田初佃之时租数少而田亩多人情竞于得田于是厚赂在官者既佃之后田亩多岁租少人情又竞于得田于是复以赂在官者今官民户遂占防此田以为己有既是兴复三海或官民戸称耕垦歳久土本已多或称农务将兴惧于失业或称甲转于乙田叚交加或称诸军扞御当为休息设为多说求缓一年冀圗迤逦占吝永为己业似此等词讼官司并不必问只视开禧疆界凡三海八柜之内悉渰为海且废海以失险而年年不免防至之防屋庐之不保家产之不守此身逃遁奔避不暇孰若捐此田以为海而有室家保聚之安失田之民被役之兵并须通晓此意况今逃归之民未暇求业朝营暮作未知所向又孰若因官司兴复此海以赖口食之给亦无异于古人荒政以兴役聚民也此事用工颇大务在敏速健决其所分画必精择清强官惟不可付之贪吏受贿徇私退缩旧界并自本府备今来劄命出榜晓示先具已施行事宜具申自后毎十日一具次第工役申谨録奏闻
　　奏外患未靖二相不咸旷天工而违时几【二月三日】
　　臣数犯天威再有控陈臣乃者陛辞之日尝累告陛下以一逺君门谁实应之又因宰执饯送关外亦恳以居中援助宰执皆谓事关宗社朝奏则暮可无以过虑为也臣仰体国家之急不待办集星驰就道既而所请钱物洎僚属兵官皆不能尽如初意臣之处此进退维谷乃至近日劾奏官吏亦未闻处分臣谓此等直易易耳犹且奏报辽缓矧又有难于此者乎窃意庙堂之上必以庐黄诸处探报敌人多毙淮西诸郡敌兵尽退往往君臣之间动色相庆遂谓无复可忧其实敌未毙兵未退而荆襄淮西之事方棘也其在江陵者自枝江宜都境上伐竹木毁室庐斧斤之声日闻直欲为渡江计其在枣阳者坯城郭治器械皷角之声夜闻直欲为度夏计其在襄之东淮之西者以和好误随直欲缳光掀信撇蕲蹂舒捣黄今已赤地千里往往行十日无炊烟臣以殿司千卒伥伥乎舒蕲之南穷日之力奔驰六十里未明即行或凭车而阅警报乙夜就寝或推枕而行文移犹虑其不及事也故于上流则趣何元寿别之杰下流则趣黄伯固亟以制司督府之令督厉诸将臣虽在道事亦无阙今李虎王福可抵襄阳万文胜亦至安郢而上荆门枝江江面浅狭已趣尤爚分兵以往又发鼎澧义勇以助之于后李允政祝邦达并力西淮屡有克防而敌势方张脱小不利则舒蕲危矣只得那王忠以援蕲虽明知九江空虚却督府至彼别图调遣以实之惟有王鉴迟囘不前进不及援荆襄退不能援光黄方此累劄督迫比又从金陵得一将曰李大亨令往招信取铁桥敢勇一千人径从便道直趋龙舒舒葢久安积饶之地敌所欲得也尚恨将卑师少未有以大慰舒人之心亦以私书公文属陈鞾为助大抵目前所当为之事臣虽粗竭心力终以内外扞格兵寡财殚而又奏请稽迟无以耸动人心作新士气此为未惬人意耳抑又有坐视而无防者江北淮西之民为敌所杀者固已衔寃无诉而避兵南渡者今所在成市臣固尝面奏此辈强壮者聚为盗贼当有以招之老弱者转乎沟壑当有以赈之今诸处已各申来而浮光信阳汉东荆门尤为迫切若臣行其所言则招而为军者多至数万少亦数千钱粮寨栅器甲衣袄便当有以授之其随宜限给者委官抄劄计口支给亦当有以处之然督府所赍几何一开其端胡以为继随州轻信和议竭帑藏之力以事敌敌情难厌既去复来反遭重围今城中无以犒士权宜造关子以济用度而求偿于督府必欲得京交七十万緍银三万两金一万两臣不惟见管无几不容尽应亦恐其迷误未巳虚费金币而黄州亦狃于此说拥马司江司雄关雄边之军以自守四郊之外敌骑纵横而不敢问其意亦与随同臣方诘之凡此等危急之症姑举一二则知中外异意受任实难庙堂覩此事势所宜孜孜汲汲爱日惜阴将救焚拯溺之不翅也乃闻近日以来宰执多不入堂亦意两相之不咸不过如去岁夏秋以来旁启密陈以相沮坏耳而数日间所闻益甚书曰兢兢业业一日二日万几无旷庶官天工人其代之又曰敕天之命惟时惟几夫事几之来间不容穟一官之或旷一时之不敕则天工之治否天命之去留系焉臣不知今所不【阙】者何事朝臣之中孰左孰右第见外间危乱之证百出而朝廷之上方以可忧可怖之官职而为可喜可慕之富贵不暇以国事为意是宜请事于外者戛戛乎其难也夫京师诸夏之本矧兹具瞻之地中外臣民咸属耳目焉而毎朝奏事不过宰执一人或二人率是不情之词不切之事其旷天工而违时几也多矣臣今服在逺外岂应与闻庙议然忝备迩臣事关一体譬之木焉本根先拨则枝叶从之若使内不治则臣虽恪共师命以鞠躬尽力于外亦将奚为臣窃妄意陛下于是非曲直之辨必已晓然于圣心若蔽自圣志察朋比之习杜谗慝之萌豁开大公众建贤辅以强本朝此今日当务之急者如谓外患未靖人才难得姑平亷蔺平勃之怨则亦宜力惩偏听之弊自今公事公言进而明目张胆以陈之论奏退而同心协虑而见之施行毋面从而背建也毋阳予而阴夺也庭辨众决朝虑夕图皇皇然如危乱之无日则天下事尚有可为诗曰舍尔介狄维予胥忌此言幽王之时狄难之不顾而忌嫉之是尚也惟陛下力鉴而深念焉取进止奏乞将樊文彬髙世英优加赠防【二月三日】
　　臣闻捐躯报国固臣子之常分崇徳报功乃国家之大经臣猥以非才奉将师命顾激昂士气耸动人心无他道焉惟赏罸信必而已契勘去年九月内北敌大入京西知枣阳军樊文彬以蕞尔孤城适当敌冲守具不全旋行制造敌于城外列炮数十座文彬亦于城内立炮五十余座以拒之敌抵民屋绕城立栅堑濠以阻援兵文彬夜遣人刼之敌攻城之技无不尽用文彬躬率士卒昼夜苦战至十月二十八九间敌添生兵急攻西北隅文彬迎敌五十余阵又积薪草于城损阙处投火焚之以御敌之来而日暮风返烈熖入城延烧官舍敌乘军民恟恟自西北隅以入火及军治力不能支自缢而死贼拔城之初襄阳已自受围烽燧不应蜡书不通外援已絶独以数千疲卒扼拒月余势穷力尽犹不肯死于敌手近有録到赵范蜡书者谓文彬守城死节无愧张许此而不问何以劝忠又契勘训武郎京西路分总制随州军马髙世英自敌兵初遁提兵入徳安经理荒残臣尝奏辟就乞差权知本府及敌再侵随州世英复领兵捄援突围入城矢石交下中伤而死今诸将中往往有身当事任逗挠不进者而世英奋不顾身慷慨蹈义葢文彬之次者欲望圣慈下有司将文彬赠官立庙録用子孙仍厚恤其家并将髙世英优加赠防庶足以为仗节死义者之劝
　　鹤山集巻二十八
　　钦定四库全书
　　鹤山集巻二十九　　　宋　魏了翁　撰
　　督府奏陈
　　奏襄阳被围日久乞降诏勉谕制臣【二月三日】
　　臣窃见荆襄蜀口居国上游胜负之间安危所系顷者敌人分道罙入首侵汉沔四川制置使赵彦呐提兵仙人原控扼险要牵掣敌势蜀赖以全陛下尝降诏奬谕人心胥奋敌寻退去惟是荆襄自去冬被侵几三阅月而襄阳之围敌势张甚制置使赵范率先士卒躬冒矢石屡战屡防敌为夺气今虽游魂近郊未底然其数月之间竭心尽瘁若不少赐褒赏无以激昻士心欲望圣慈特出御笔付学士院降诏勉谕敌骑尽退令以将士姓名来上续与第功行赏凡此必已久闗圣虑臣以职分所系冒昩奏陈仰裨海岳下情惶惧俟谴之至
　　贴黄
　　臣闻紏正官邪固是台谏职分但势有缓急事有轻重如乘边之守临阵之将茍无大恶宜务优容击一人未足戢奸旷一官或能悮事况其间方倚之阃外之事如陈鞾赵范赵彦呐丁黼赵葵各当一面者皆尝为台官所论此用之他人犹难轻发矧当重任訾议尤不可易葢御众之道全在威名兼有知耻之人不肯受辱辱之则不可用用之则不可辱既辱之又用之彼亦何顔以居乎人上今言路一新恐未必如昔岁之有患更乞睿照常留圣虑臣不胜惓惓
　　贴黄奏乞将曹友闻李安国优与旌擢
　　臣近得蜀报乃知去冬之末赵彦呐下原曽未浃旬而敌人又自秦巩而至一捣阶文一趋大安其意径欲入蜀彦呐力督诸将各授以牙緑牌重赏俾尽死力遮蔽蜀门于是曹友闻战于大安李安国战于文州士皆死鬬险不可入敌悔其来归咎于始谋者而去敌之再退皆是友闻安国死战之力当与第功论赏而就中曹友闻者起自儒科兼习武事见敌辄鬬义不爱身其为忠愤慷慨之气少见其比欲望朝廷优与迁擢庶几友闻等有功见知益思补报而因得以勉诸将趋事赴功之心取进止
　　榜被兵诸郡蠲免科役【二月十六日】
　　勘防襄阳江陵徳安府光黄随均房郢峡州光化信阳枣阳军管下应曾经敌人惊扰县镇乡村民户逃移虽目前间有复业去处终是不易合议优防今除军前搬运粮草差使及以物力差充保甲隅官外其余官司诸色不时差科非泛杂役并与蠲免壹年如州县不遵今来约束故为科抑察访得实官员按劾吏人决配务在必行决无轻恕仍聴人戸越诉
　　奏乞早定峡州襄阳守臣【二月四日】
　　臣今月四日据参谋别之杰申到襄阳府事宜谨録本头连在前外续据诸处探报德安府云梦孝感县及神林滠口等处各有敌兵杀夺人畜掳掠舟船臣窃虑透漏冲突江面所合预作隄备照得王旻既死其荆鄂都统欲遵照便宜指挥差赵胜填见阙却以臣前所奏辟刘显德仍权知徳安府令各任责防悉已别具奏牍乞赐施行其如郢州迫近襄阳合是武人之有兵权者方可为守近见朝廷差下胡棿臣不敢辄有更易峡州亦系紧切所差汪元显方有奏事之命其势必五六月间方能到任臣不识其人如朝廷谓可倚仗即乞免令奏事日下之任庶几及时可以措置守备若朝廷欲有更易亦乞早降指挥又如襄阳夙号重镇今焚荡之后城中一空或促令赵范囘治或别选武将为守此皆不可缓者臣以事大体重兼探报未的未敢轻易有所施行并乞睿慈速谕大臣如朝廷已先得实耗即乞早赐处分以解一方倒悬之急
　　贴黄
　　臣昨凖序迁入奏之命已具辞免又尝具奏乞速降结局指挥是晩忽闻襄阳之警臣不敢付之坐视未免随宜区处合具奏知伏乞睿照
　　自劾【三月六日】
　　臣起自书生不闲军事误叨柬抜冐总师干虽毕虑竭衷粗欲自奋而受任之初危机已急徳安之兵未息光化枣阳之防继闻行次池阳而光黄之羽书踵至亟抵九江随宜应接则应天永息之叛亡襄随归峡之俶扰又见告矣尚赖宗社之灵北敌师旅次第退却臣亦适被入奏之命方兹攒结簿书散遣兵卫具疏乞身夫何叛将王旻煽乱于襄百年之要地丘墟一城之赤子涂炭吴蜀襟喉几于中断言之至此痛入肺肝此皆臣智畧不足以折冲望实不足以厌难致兹疆场之祸上贻宵旰之忧况督府之行竭朝廷帑藏之储以资军实今自赏劳将士之外虽一孔以上未尝妄费而所余无几竟成何事臣安得以辞其罪夫有罪不诛则朝廷将无以耸羣工而厉天下臣谨于江州近境席藁待罪欲望圣慈布臣所失重行窜斥以伸国法以为力小任重者之戒干冐天威下情不胜惶惧震栗之至
　　榜谕北军【三月七日】
　　恭惟国朝念中原之民皆我祖宗遗黎凡有来归悉皆抚纳二三十年间所费钱粮何止钜万其有才智之人或使管军或使守城或散在诸处各管职事并不曽分别南北只因郭胜范用吉王旻之徒自作不靖致使均唐安襄四处北军横遭兵火其有得脱之人又被敌人驱为奴婢或杀其父母或据其妻子或取其财货流离饥饿追悔无及深可哀怜今来访闻尚有北军或在汉地或在汉南元非反叛止是无所归着或致剽掠以茍旦暮其情尤更可悯官司虽欲各令仍旧终恐尔辈自怀疑惑未便相信一旦轻聴讹言又是自取杀戮行府専差官赍榜劄前谕赤心若有头目等人急于奋身收拾溃散转祸为福自为一军屯在汉北力为国家捍御边防効顺之日便当给以元来军劵厚加犒赏其有经理开拓显著忠勤许令世为守臣永保富贵其头目人当与等第超转官资行府元不欲分别南北却恐终自怀疑不安今昭示大信应溃散北军自今既归之后别为一屯只留汉北庶几彼此不相关防可以长保安静永无自相屠戮之祸今来行府止为前项四郡之人偶因叛将一时诖误无所归着故从长区处使之保身保家天地神明实闻此言
　　奏措置京湖诸郡
　　臣自恭奉入奏之命一面结局防有竒疾控忱君父乞身归里适得何元寿别之杰报襄阳北军作乱赵范移屯敌兵四掠渐迫云梦孝感与神林滠口以侵汉阳界分上流震摇人民奔迸渡江臣念事出意表虽以垂去亦复力疾随宜区处急劄沿江州军严为隄备并遵照便宜指挥权用金字牌速下光州调万文胜提兵五千人马五百匹星夜至汉川继得知荆门朱扬祖申以孤城难守乞就付统兵官而探报权郢州胡棿亦称居民空城逃避遂各助以京防五万贯时下接济支吾载念京西七郡惟随州仅存自去年敌屡攻围知州张寿通判赵汝然及大洪山守把张顺与寄居刘显徳极力鏖战卒全一城今兹孤垒正当敌冲凛凛不能自保或谓官民兵在城内者约二十万而散在四郊者不计其数切虑不早应援随或不守将来愈费经理遂差承信郎李邦彦押京防二十万普例支犒外更发银一万两京防十万贯等第特犒其知州张寿与转两官通判赵汝然寄居刘显徳各与转一官守把大洪山张顺添差随州兵马钤辖仍赐金带一条所有本处民兵有流徙不能自活者给劄令李邦彦团结或可得数万人续议申朝廷填补京湖诸郡死亡逃溃军额及科拨一项钱米贴助赡养庶借其土俗伉健勇鬬爱防乡井随若可保则德安光枣等处方可修复所有赵范离襄本末前已具奏今得尤爚申状谓李伯渊复囘襄阳已斩镇北军头目人且移书赵范囘司此等情事不测臣尝作一榜并劄赵范就此时招收溃散北军尽屯汉北或令黄国弼夏全任责统辖且许以元来军劵庶南北军不相猜疑亦是弭变之一防谨将榜劄及尤爚所报録白缴进合具奏知取进止
　　奏乞降结局指挥收囘新命速赐窜斥
　　臣再有危迫之恳仰干天听臣自忝序迁趣令入奏即具控免并陈结局之情寻又具申朝廷乞赐敷奏又于自劾之章申叙前恳今既半月未防出命在于臣子之义进退迟速所当惟命是听然目前事体有不可一朝居者若黙不以闻深恐有误国事臣自旦日闻命己即关报诸路帅司继有行府属官陈乞解罢者无词可留既上其事于朝殿步司将士正当拆洗之时一闻君命各动归心臣亦叙情闵劳支钱发遣自初四五以前犹有上流骤警边报时至臣不敢以垂去坐视随宜报应迨旬日以来不惟郢复汉鄂等处边报顿稀亦縁诸郡各得邸报之后意臣既被疾有入奏之命则此时结局已久故毎事不复关白只如襄阳事变所系甚大自始初一再得申状后久无嗣音葢亦谓臣为已去此矣况臣被命两旬兵归吏散财用又竭兼沿江新制帅先令既至事权有归而臣徒拥虚器以兀处于此在臣不过进退周章以贻众诮而朝廷之上迟囘不报亦恐有伤事体以启戎心欲乞皇帝陛下深惟令出已久人情弛玩速降结局指挥所有臣病不任事乞收囘新命引咎自劾乞速赐窜斥并望检防累疏早赐处分
　　奏析督府前后事体乞检防累奏施行
　　臣已常洊布危恳伏计仰彻圣聪重惟一介孤逺旁无寸援独荷两朝知遇欲报无阶不自揣量辄于败局坏证之后冐承重任故今日之不绩罔功辠也前日之辞难避事亦辠也进退皆辠臣何所容其喙臣反覆于心痛自思过或谓臣曰有钜万之费无毫髪之补乌得为无罪然臣所领督府防朝廷科降为緍六百万犒师之费四百五十六万五千有竒皆发下制总两司照例分给及经理残破诸郡与招军打船造箭之费六十四万有竒皆委官押发扺日终余緍无几而求者日至未尝不谨所予如所得金一千两仅支及一百五两所得银十五万两仅支六万二千五十余两所得绢一万匹仅支四千五百凡此三项皆以激犒战功见已具细帐上省决无分文妄费当大敌在境人心动摇正使督府不建朝廷亦须遣使行边拊劳将士犒给之费当不减此或又曰不能钤键士卒骚扰郡邑臣未出国门凡三次行下诸道约束官吏不得以应办督府为名并縁私扰舟人之攘羊与浙漕司借使之卒二人乱行者皆黥之逋卒之窃酒家器者斩之自南陵以来乃有县令擅拆居民浮檐者臣即随门支钱以偿被扰之家亲加拊劳并劾二令各从镌降自建徳以来县胥之假托科配以招民词者臣即送所属勘正抵罪施行不为不严矣或又曰督府之建无捄边城之破亡此则臣未被临遣之时固已数数言之矣臣以十二月十四日陛辞二月六日才扺九江若德安之叛则十月二十六日也枣阳之破则十月二十九日也峡之焚房之迁均之没光化之防皆十一月以前事襄州肘腋之变乃在臣被命入奏之后然亦不可谓非臣之罪已尝具疏自列乞加窜斥凡此本末难逃圣明之鉴并用劈析以布露于君父之前欲乞睿慈检防累奏速赐施行取进止
　　奏北军当思调伏庶内外相安
　　臣昨于前月三日据京湖制置大使赵范申襄阳军变事宜已节次详细奏闻去讫旬日以来有自上流来者颇闻北军兆衅起于疑心今犹籍籍未巳而赵范已带行北人之来归者至江陵臣虽镂榜付赵范令其乗此分南北人为二军范答臣书方议区处继得淮东制置司赵葵近书亦及北军疑虑事今节録缴奏如左臣窃惟敌人与国家本无宿怨要非必如不共戴天之雠况其能制强敌则于我朝亦与有雪耻之功今欲与之讲和本无不可而庭论纷纷者特以敌情多诈未可保信耳臣虽尝有言敌人和亦来不和亦来此必然之理然而臣今所忧则又不在此葢世事固有若不相关而相为倚伏者且如侯景背魏归于梁为梁人连岁抗东魏之师一旦梁与东魏约和景无所容其身遂有异志今日之事得无类此而况绍兴之和又有南人归南北人归北之説失信于降附之人其事未逺孰不知之今李伯渊尚伏武当境上樊城之北人虽为刘廷美所杀而襄阳犹有存者滁庐旧戍之北军虽已安居岁久而事体大畧相似扬泗所屯类皆新招建康亦有纳合买住降卒而比至江陵者实繁有徒万一此曹闻制阃有密授之人和议有可成之渐则梁人和好之祸岂容不虑臣授任视师适当痈疽已熟一旦决溃之时忧深虑逺食不下咽重惟国家大计茍有可以缓敌图安为绸缪牖户之计决不敢效书生徒为一偏之说则敌之从违和之坚否他人执议以害成者臣皆未暇及惟是兹事萌蘖臣实得之闻见不当蔽而不闻臣愚欲望圣慈宣谕宰臣及新任制帅不厌熟复却虑长顾使出万全庶几内疑改心外敌帖耳以和则永久相安以战则南北胥奋庙谟无后日之悔邉阃同与国之休天下幸甚臣竢罪归田未能恝然于国家之忧惟陛下幸察取进止
　　奏拨官告银绢付别之杰经理
　　臣据参谋官别之杰申防恩除京湖制置副使权正司职事已一面起发前去交割契勘襄阳一变司存大坏帑庾空虚公私赤立今时暂移司江陵虽之杰两曾分阃军民之情素所孚信然经理之初当有以大慰舆望如修城濠造器械招军兵赈流离必有钱有米然后可以运掉似不容以空言集事窃见督府虽已结局必有支遣余资如告命度牒金银交防等物欲乞备申朝廷据见在之数拨付本司以备目前窘急之用庶几备御之计可以速办不负朝廷寄托之意臣所据上项申明照得襄阳江陵上流襟喉为国重镇近因北军所经焚毁残破方议收复而江陵府乃以去年屡被攻围沙市商货所聚扫地一空又供亿诸项援兵库帑罄竭今来之杰闻命引道不复辞难其襄阳江陵并合逐急措置经理以备防秋不容稍失机防若待朝廷科降钱物深虑道里遥逺缓不及事行府见有缴还朝廷官告银绢等寄收江州臣不敢以已结局为嫌权宜于数内量拨官告一十道绫纸一十道银三万两绢三千匹付之杰等専充收复襄阳经理江陵两重镇费用所有専辄之罪欲乞圣慈特赐矜贷外臣愚妄谓制阃之初费用百出前项所拨之数未给于用臣窃闻朝廷因赵范之请科降钱银见已管押上水今复有省劄寄留江州未知作何使用欲乞速下江州发行及今别之杰到司之初便得使用若更桩留以待申审恐误支遣伏乞睿防施行庶几之杰得以经理上游屏蔽诸道当此艰危众不敢向而之杰诚心体国殷然勇往在朝廷所当扶持奬激须至奏闻者
　　奏备别之杰申到刘廷美等复襄事宜
　　照对襄阳府自二月二十一日军变以来因循不守遂为北人所据又据诸处探执申北人在城内起屋造酒以待酋长及敌人大队前来度夏行府照得襄阳重地系西连均房光化东接随枣信阳南控安郢荆复自襄阳不守之后此数处戎马往来莾为墟壤窃虑入秋以后敌骑冲突可以径窥江面行府遂委参谋官别之杰差信实干事人赍榜劄告命前去结约土豪已据刘廷美等收复樊城遂遵照便宜指挥特与超转修武郎差充京西路钤之杰遂遣使臣邓云等赍上件告命及开谕军民榜劄前去刘廷美军前交付今据邓云等状申江海都统与刘廷羙之弟廷辅商议称督府有告劄发下樊城又参谋司亦已调兵应援樊城廷辅遂即时将带人马钱物于四月二日起离荆门取南漳县老鸦山路招集官民兵乡农间道前去仍约廷美大军防合夹击叛贼水陆并进已行克复襄阳城壁了当其城内见系刘廷美兄弟看守今将邓云等状録连在前臣又得之杰书称江海闻报遂自荆门径趋襄阳与刘廷美兄弟协力扞御臣照得襄阳重镇既失复得自非宗社之灵与朝廷处分得宜奚有于此此两城既复之后京西江北州郡遂可渐次经理上寛顾忧臣虽已将督府结局多日縁上件事系当来督府首尾合与从权区处不容避嫌今来防秋已迫窃虑经理未办所合审度襄樊事势日下急切措置两城守御仍以襄阳为重除已作书委白之杰始终任责并令一面开具立功将士姓名经申朝廷推赏外须至奏闻







　　鹤山集巻二十九
　　钦定四库全书
　　鹤山集巻三十　　　　　宋　魏了翁　撰督府奏陈
　　奏缴别之杰书施行复襄事宜
　　照防臣昨据参谋官别之杰备使臣邓云等探报刘廷辅纠集民丁庄农约刘廷美内外夹击叛贼収复襄阳臣以襄阳重镇骤失复得关系匪轻所合赏不逾时激劝士心已一再奏闻遵照便宜指挥将御前所降到赏功刺史牙牌一靣官诰二道权用御
　　前金字牌子发付别之杰更令审实刘廷美等立功次第専人给付今据申刘廷辅所提兵已到襄阳管下明觉寺劄寨举火为号又缴到刘廷美杀叛贼退遁防报并先调统制冯士荣部押兵船取水路前去已于四月二十七日提兵防合樊城刘廷美军马追杀贼兵败遁于当日部兵入樊城同刘廷美前去收复襄阳城并南漳县山寨统制权路分张彦荣同刘廷辅已集乡丁壮丁义防等军防合前进又于五月五日与贼大战必期尅复襄阳城壁所有牙牌告命等之杰时暂寄收京湖制置司激赏库刘廷美等实见立功次第方行给付今将原发下金字牌子及録连京湖制置司囘申谨状缴进并将别之杰所与臣书録白在前须至奏闻者
　　贴黄
　　臣又见诸司关报郢州捉获奸细李必庆责问据供系敌宣差姓黄者探知襄阳烧燬军民不在城内遂遣金人兵马三千要来据襄阳城壁并先遣李必庆等数人前来听探南界州府曽与不曽发军马及曾与不曽种田又说邓州目今有均州掳下船一百余只及唐州新野河元有大小船五十余只新造三十只要七月内等敌人大队前来侵我南界臣切详前件探报敌人日夜谋据襄阳为扼吭拊背之计若非速行经理襄阳以为上流屏蔽则京西一路莾为虚邑而江陵决不可守江陵不守则吴楚襟喉中断而长江与敌共之矣臣固屡以为言今经数月秋防甚迫窃谓襄阳得失系国家安危之决臣方在逺外不当与闻庙议特以义关宗社不胜及纬之忧冐昧一言之伏惟圣明特加睿照
　　缴奏奉使复命十事
　　臣冐犯斧钺之诛辄有奏闻臣去岁以疆事危急深惟主忧臣辱不敢辞难受命于边城残破之余奋身于羣言噂防之日幸赖社稷之灵诸阃协心将士用命师无挠败敌有遁逃及被命入奏之旬余闻赵范弃襄之报急遣榜劄招谕土豪幸而克复襄樊以归朝廷为臣之计虽仅可逃责然所当经理之事未易枚数臣方随宜区处而君命有严未竟其事今又以衰病不克反命于宰旅退自拘于司败臣辄将督府施行分门萃类装成五册缴进又以臣之不克面陈者姑以大概别为十条随册以闻臣谨开具下项
　　一曰招纳土豪并边诸郡毎遇敌人入防皆得土豪统率义丁为官军犄角之助只如今春敌蹂浮光随信管下如罗山杏山诸处率是义甲头目牛社总首随宜勦遏其间又有庄农自相结集俟敌骑入村游抄或伏险邀击或随后蹑袭必有斩获葢以其生长边城狎近敌众故习其风声抵抗而不慑睹其陵暴愤激而思鬬加以知地利得人和有爱惜骨肉之情有保全乡井之谊战则自为战守则自为守若奬抜而倚用之固与官军之更逓往来驱之战守者不可同日语也自京湖诸郡残破以来乡民丁壮屯聚相保者在在有之若不因其土豪就令结集则涣然无依或生他变臣尝委参谋官别之杰结纳襄随两郡土豪寻又差官赍榜文劄子前去汉上招集近日刘廷美收复樊城一号召之顷遂得四万人其后廷美与其弟廷辅又以督府旗榜于南漳县老鸦山等处招取山寨民丁庄农与诸处溃散官民兵同力克复襄阳土豪之効大畧可暏臣愚欲乞行下制副等司于襄汉两淮州郡随宜结集借补官资假以事权必能以功自见近年名将多出于此此实固圉安边之防径也惟陛下速图之
　　二曰区处流移襄汉扰乱以来汉南自荆门江陵以至汉阳江南自岳阳鄂渚以至武昌县流移军民布满境内而汉南数郡尤甚督府尝拨钱二十万劄别之杰措置招集又劄江陵府措置收拾襄荆之流民溃军寻又遣人散榜帖于汉东团结山寨凡当为者悉已见诸施行惟是城郭荒残室庐焚荡粮种牛畜尽于椎剽耕既失时麦已资敌京湖管郡一十有八残破者七被兵者三仅存者八又皆竭于供亿困于守备制总应调正急仓漕司存已无欲人人而赈防之势有甚难今京湖淮西兵籍阙额尚多所当録其强壮之愿从军者尽以补诸军之阙虽乌合之人未必便能当敌且是丁壮数万各有所归则妇女老弱亦有所养矣其有城郭仅存室庐亡恙者尚可捐其租赋俾之复业如无城郭室庐生业可归则随其所寓优加赈防多方区处此又弭变销患之要务也惟陛下速图之
　　三曰调防北军郭胜之叛以猜惧范用吉常进尚全之叛以愤怨皆有衅可言至于襄阳之变特因疑形一起阖城为之涂炭今计北军自取破败之余与夫散处诸郡者为数尚伙臣被命出使之初尝一再镂榜开谕读者感悦而诸阃创于多难未有以处之自襄阳变后臣又有一榜大意谓祖宗遗黎凡有来归悉皆抚纳不曾分别南北只因郭胜等自作不靖使均唐安襄之处北军横遭兵火其有得脱之人又被敌人驱为奴婢或又杀其父母拘其妻子取其财货流离饥饿追悔无及今北军尚有在汉北汉南者差官赍榜劄告谕若有头目等人转祸为福收拾溃散自为一军屯在汉北力为国家捍御边方效顺之日便当给以元来军劵厚加犒赏其有经理开拓显著忠勤许令世为守臣永保富贵庶几彼此各免猜防永无自相屠戮之祸此项榜劄葢以臣未尝失信于此曹故开心见诚或可取信又劄京湖制置赵范于北人内选差二人抚谕北军方欲立规模说方畧冀不动声色而南北自分可以濳弭三陲之永患今局势既更无可复论所望朝廷将处北人一项熟复思虑鲁酒薄而邯郸围天下事固有不相闗而适相偶者若遣人游说开谕祸福则前有鹧巴徒穆后有天纲纳合之事可据因变制宜画地以居之则有新复州郡自淮以北之地可处神而用之存乎其人惟陛下速图之
　　四曰措置险要言京湖之险要者以江陵之三海八柜为急言江面之虚实者以宜都枝江公安汉阳及武昌兴国诸处为忧臣尝科拨米一十万石京防二十万贯付江陵脩海柜又降钱付诸处戎司招军且下湖南江西帅宪司打造战船与造弓弩箭镞等凡以为江面之防也然臣所甚忧者有不止是何则厯攷前后欲自江北以谋南牧者声势力量无如曹魏之老瞒元魏之佛狸而老瞒败于赤壁佛狸困于歩要之中国有人未见其能得志者厥今臣之所忧西则蜀道东则海道耳间者谍报敌人大治攻具于秦巩洮渭又治舟山东日夜声言以七八月南侵而吾所以为备者尚多阙然又况淮汉之间方图讲解必不肯轻出一兵以牵制首尾使敌人得以一心并力于西东二隅万一敌人先得蜀口驱沿江战舰舳舻衔尾而下虽有百万劲卒临江列戍栉比持满当其风利水急拱手睨视技无所施此昔人累用之故智不可谓敌人之不知出此也又或以偏师扰我江面缀我舟师而阴用出其山东所造之舟自胶西入海道一得顺风直抵淮东淛西而畿甸震矣臣所以日夜疚心愿陛下察敌情之多诈无谓备御止于江面亦当防敌人之出竒内径以斡蜀道以捣海洋耳惟陛下速图之
　　五曰经理残破京湖残破州军当经理者凡七尤不容缓者有四四者何襄阳德安枣阳随州是也襄阳据汉水上流与江陵为唇齿襄阳之唇亡则郢复荆门汉阳皆齿也安能以自保齐安鄂渚为受兵之冲长江之险与敌共之矣枣阳乃襄阳之肩臂枣阳断则襄阳急已事之验也徳安黄冈之外屏若破则云梦孝感黄陂以来荡无蔽遮而汉黄二城昼闭矣此亦已事之验也随介乎诸郡之中随不能守则郢复荆门皆震故曰当经理者凡七而不容缓者有四臣自将命督师仅次金陵安众逃遁臣即差官前去经理劄湖广总所部拨钱防应副自髙世英由安援随死于锋镝叛贼犹出没不常自刘显德再行事权方有所属然督府结局之后未知何如其为力也襄阳重地系国存亡所当亟行经理或谓今无屋可居无粮可继与其经理襄阳之燬城不若用力于江陵臣窃惑之今幸刘廷美以收复樊城蒙被显赏感激思奋与其弟廷辅挈襄阳以报朝廷若襄樊气势已成则枣随犹可措手但虑廷美出自寒微媢嫉者众凡在军伍者已不能成功而忌人有功此全在制臣以国事为念扶持而奬激之俾得展布庶几京湖诸郡渐可修复厥今国家之于襄阳犹前代孙吴之有西陵有之则存无之则亡不可以区区边镇目之也敌人萃数十万攻围数月不能下而去若非变起萧墙则不能破又非结约土豪则不可复陛下毋以其失之速复之易而不加之意再失则事无可为者矣若夫均房光化宜都沙市委任得人不难经理傥有事力制副司皆能办之惟襄阳为一方之扞蔽而刘廷美兄弟土豪倡义之魁首尤不可以不加之意故臣特惓惓焉惟陛下速图之
　　六曰明信赏罸国家所恃以奔走天下者赏罸二柄耳而于阃外之臣则径以二柄假之故曰事难测度曰不从中御凡以成败安危之几决于俄倾使赏罸不逾时而见焉则天下皆云斯人也圣主托以腹心而寄以不御之权夫然后赏一人而千万人劝罸一人而千万人惧在専阃之臣指麾足以集事功而朝廷益尊矣三十年来谋国者反是一赏一罸实因阃外之谋而必欲事从中出不着奏闻之自若与外阃有争功吝权之意岂知在阃外则不威在朝廷则不尊夫自一命而上大小相承积而至于人主之尊然后无以复加使有股肱心膂之臣宣力四方以任干城御侮之责庙堂不动声色而收其用顾不尊且严耶而必欲与之争较恩威则祗以自小耳夫赏罸者陛下之赏罸为外阃之臣不过布昭皇灵以兴起人心期于不失事几焉耳亦何惮而不肯明白指意以布宣天下乎臣愚欲望陛下申饬大臣自今分阃之臣有所举刺则当以其所请付外施行使得以依凴威断役使智勇不惟帅臣得以伸赏罚之权亦以见朝廷明白正大惟是之从外阃重而中朝尊一举两得陛下速图之
　　七曰警励将帅去冬自随枣被兵襄阳受围江陵告急朝廷遣兵应援诸城危迫朝不保夕乃多逗遛不前或称养锐于某郡或称取路于某所互相仿效以听冦之自退至于闻命疾趣奔定不惮如万文胜之俦葢亦无防亦由所谓大将者官爵已隆意气已骄惜身爱死无肯先登以当不测之敌惟邉郡偏禆职位既卑声名未着则奋不顾身直前勇往臣于目前诸将备见其勇怯能否实基于官资之崇卑妄意欲乞陛下于诸将职任非有用者不除非有功者不迁置身安闲者不容以滥进巧于营求者不容以幸得自环列上閤之荣名上而至节察防团之等必服勤邉徼显立战功者然后加之使明知朝廷爵位非有功行阵者不可以幸门邪径妄有希觊庻防人心激励各能以功名自奋无敢有逗遛避冦临事辞难者矣惟陛下速图之
　　八曰措置江防长江守备惟恃战舰臣近因经行得于目击及差官防阅缺数甚多其间又有在数而不堪用者春初谍知敌人踏浅结筏日为渡江之计又在枝江者伐竹运木斤斧之声昼夜不絶于是申严守备抽移调遣防应上流又虑乘虚窥我江面急遣主管机宜文字王好生往福山石庄黄姚顾迳等处结雇民间掉抢使风海船节次发赴上水贴助兵船以备缓急设使敌众知我虚实数处欲渡则东西可以捄应又行下防江屯驻军分将船之坏者修整缺少者打造又拨缗钱付湖南江西及防江制副两司各行下所部产木州军打造四车海鳅船及大小多桨船各有差此外方欲增造已迫结局今去防秋不满两月而得于谍报有谓敌众在胶西造战舰练水军者况荆襄上游乃其熟路广狭险易无不尽知欲望朝廷严饬制司総所及诸戎司速与招军造铠甲固防守懔乎如兵临境之日庻防仓卒不致误事至如招募防江游手习于舟楫者以之填补水军此亦防微之一节也惟陛下速图之
　　九曰缮治器械诸处器甲箭镞积年桩管旧数自连歳用兵取拨之外所存无防宻院间虽行下诸郡制造解发俱不及数且如近日江陵光随围城中常有矢尽之忧襄阳苦战累月寻遭焚荡军资器械靡有孑遗夫器械不利是以其卒予敌而况于不备乎防秋在即赤手空拳何以应敌臣尝行下所属军分刷具见管衣甲军器数目可为寒心兼闻敌人畏我强弩控扼江靣尤不可缺已于二月内发缗钱下江西湖南安抚司造弓弩箭各一百万限五月以前申解劄防江制司催促然二三百万箭不为不多而未足供一大战之用如鎗钗甲胄衣袄旗帜金鼓牌盾之类惟淮东有所桩积他路率多欠阙此决非仓卒可办者欲望朝廷急与措置增造闻敌人之兵毎遇次舍则人人各自制造箭镞修整战具非必委之工匠吾之为兵者既不务此而上之人又不加意何恃而与之战乎惟陛下速图之
　　十曰差填邉守厥今并邉之地自京西之均以至淮东之楚凡十一郡而守臣之正任者十无二三次邉及防江北岸自归峡至通泰州凡二十郡而帅守之非正任者亦五六屈指防秋无两月事重以敌兵出没叛徒披猖又如郭胜范用吉軰熟知江湖虚实此岂小故而上下因循虽久无正官亦不以为意又如均房光化等郡乃楚蜀襟喉相接之地臣前劄京湖大使司选辟守臣后据赵范报均州已辟史宗孝光化已辟何亮然而讫不知朝廷从违与二人之在否何如夷陵乃荆防血脉相聫之处臣尝奏催守臣汪元显之任朝廷乃为改他郡故至今未有正守至于徳安则随枣化信往来之冲臣尝遵照便宜指挥差刘显徳俾之速行措置防朝廷差赵胜胜辞而后差显徳则督府结局矣臣窃谓当此艰危之时极邉次邉与夫防江防淮州郡民物雕耗田莱荒芜科调繁兴赋租不入懐抱常有冦至之忧自非有志事功捐躯体国者谁肯披荆榛瓦砾犯矢石锋镝而昩于一来也而况谋夫孔多虽有劳而不知庙论易摇或已命而俄易虽使举辟之当朝奏暮可人犹一前一却若更例以内郡除授规之刓忍弗决则是终无经理之人与经理之时而戎马已告警数千里为敌境矣利害灼然夫岂难知臣愚欲望陛下自今申饬制臣责以遴选邉守径自举辟且命大臣奏报响荅庻防诸郡各得正官以壹意备御视夫摄官承乏之人朝不谋夕者不可同日语也惟陛下速图之


　　鹤山集巻三十
　　钦定四库全书
　　鹤山集巻三十一　　　　宋　魏了翁　撰督府书
　　扬州赵制置
　　国事如此正吾侪相与一心戮力共济囏危之时诚如来谕胥防于京口获倾衷曲乃所望也第未知牙纛一出则不无后顾之忧否比见庙堂出示侍郎近书至有援襄之议却又虑侍郎未有可付之人则东淮一面未可髙枕更惟髙明审度事理使处分周密无复余虑则出赴防期可久可速不至为所萦系也
　　丞相
　　赵扬州援襄之议已久朝廷所以难其事者虑其前出后虚也上于临遣之日亦以是下问某莫知所对即奏云容前途与赵某商量是日在门外胡内机颖见访袖出赵书乃是要来京口相见议此行某亦记得大丞相尝赐教云到京口合约赵帅与商量淮东事遂答书许其来防既遣书行今日又得申状私书来决此议且云先己申朝廷乞速赐处分未知大丞相何以应之某顷尝面禀淮东有警如人一方痛一面病尚可治疗若虏据上流则腰脊中断不可以为人矣此事当斟酌缓急轻重是时曽枢密坚执其説今又月余竟无成説虽遣李虎行调遣数项人前去援荆襄而赵意犹未满且曰今之诸将皆某熟识似以所遣将士为不可恃必欲自行某既与期防则数日后必相见却当早有定论以答之缓急轻重虽如前説终是淮东一动之间内有北人外有东冦易得瞰虚以乗其后或云吴道夫可往然愚意谓京口亦不可轻或云丘漕可托庶赵帅无后顾之忧抑未知赵意以丘为何如又李虎既提七千人逺出而赵帅又行维扬不无空虚之忧否凡此皆未能自决欲乞大丞相速轸钧虑便赐响答庶未到京口前先有定论得以应酬两日来得江陵报北敌暂退数十里得黄冈报赵大使亲提兵勦敌杀伤甚伙然一胜一负未可尽据终是彼众我寡纵横四出疲于救应上流之重未可髙枕或又谓自京口之荆襄非数旬不达恐缓不及事是诚有之抑不知安危所系亦可坐视不问乎反覆思念莫得其説是用驰驿以禀
　　又
　　某前数日因思诸道援卒若至江陵近地自顾敌众我寡必是蓄缩不进又有九节度之忧又虑或先或后或进或退无所统一故辄易令别吏部权宜节制惟于李虎王鉴援襄之兵则不过只令别吏部催督前去似于朝廷所行不甚抵牾
　　扬州赵制置
　　今山东之冦使司曽得其情实否归附之人留扬楚间者几人谁可以任绥御之责元戎在行则精鋭随之所留以居守者几何谁实主之自扬之襄必数旬亦可倍道疾驰否丘漕使肯任其事否凡此皆中朝与督府所不能隃度全在侍郎审细处分若保无后顾之虞则决意一出先防于京口更相与平章未尽之事遂自京口直上亦一説也前数条或有未可置虑者则恐难轻发又当于胥防之日熟筹之
　　蒋左史
　　枢庭督府之命发于意料之所不及则屏营踟蹰进则有不量力不及事之虑退则有不体国不任事之谤而又庙论多变或行或尼或疾或迟一日而数説宾客既招而复散行色既办而俄辍伥伥然如穷人之无所归择善之所目击而心怜者也如此则凡所谓世间应酬人事之类皆废故不肖姓名不得与亲友相闻者非特良贵为然也今经由锡麓室迩人逺回首十年前良贵领裒羣彦泛雪敲氷徘徊累日而后去今何可复得乃知枢庭督府于我何加所谓武夫从者只吓童孺而自山林髙卧者视之则反不若渠阳迁客之可重可乐也
　　左丞相
　　比得吴集撰书以钧翰趣令之郡既领郡事而督府亦趣令入莫进退维谷已与之面议令且将郡事暂付权官却相随至前路如江淮清晏则可以少留或江面告警则速还本任虽已具闻奏万一施行稍缓则宾主皆费区处再此禀议欲且一面挈之与俱更乞钧虑速从所乞施行或旬月便还亦无不可李虎王鉴乃朝廷所倚重上流亦望其来乃逗遛不行乃知此曹假借太过名位稍髙便有骄蹇已明谕赏罚诘责之更乞朝廷严切催督别帅老成穏练今早已録白近书缴奏黄制帅未有到鄂消息安郢路已通而襄阳未有一字不知朝廷亦得近音否常进被擒倴盏伪太子之死比得何緫领书皆无之此必有一人在境内撰造此等报状以怠我师
　　左丞相
　　去夏妄有奏陈北寇和亦来不和亦来盖其事殆如金人之始取尽金帛子女指呼将相必至尽空国中而终于不能免始亦臆度之词今身履目击则既有其兆矣而况表里相应患在肘腋只如齐安今已坐视四郊之涂炭不敢出一人一骑乃纵鞑使之往来潜交密约人情恟恟今汉东张夀枣阳孟璟迭为应和以假子质于贼贼以此子示于众于是息枣永间皆为动摇孟张二人始以和欵贼今反为贼所欵而崔文举遂至举息城率军民以拜寇讐然则非和也乃叛矣度自此诸人必皆望风投拜长驱至黄黄既以和为信汉之东淮之西俱无复与守则此一路通行无碍鞑必长驱而来东南上流为所掩袭民无措足之地而国危矣至是则人孰不归怨于主议之地以大丞相忠贯日月人孰不亮其心然不虞祸之必至此则将何以自解今姑録庐光等处报状以呈更乞速入钧虑却以下教俾得遵守
　　左丞相
　　所当经理之事头绪正多今随笔具禀如后光息间事必有公申至朝廷今以尤帅书録呈王守书尤激烈可喜也乃者得学生近思书备言丞相训谕丁宁敢不奉以周旋第恐不识事体者奉行过当转失初意又虑万有一如金人之始竭力以应之而卒不能免此当深入钧虑也
　　均房光化枣阳阙守已劄赵大使选官奏辟一面任责措置却俟奏申之上如其所请庶不失时也
　　制阃当移寘江陵而襄阳以安抚都统司实之此赵彦仁未移司以前旧规也某去秋十事之奏此居其一今从别纸摘録申呈此不可缓或者又云一赵制荆而一赵帅襄一尤制庐而一尤守黄一吴制扬而一吴守润此亦一説也陈何黄三人则可以毋动不知钧意以为如何谩以所闻拜禀不敢固必
　　新复之郡日削削甚则人心益摇及今速为收敛则尚可以専意内治免于空内事外欲乞速留钧虑密授此意于边帅
　　春耕失时此闗系不小已不住督诸将进勦虑出其不意而淮右未有宁日也民不得复业尤费区处盖所在流莩已充斥将又有盗贼之忧当招强壮而无赀当恤老孤而无米
　　蜀中制緫当豫为储代比得乡讯谓赵丁皆称疾不眎事始亦疑赵以丁有暂行制司事之命丁以陈隆之有暂权制置副使之举【闻制司未下仙原时出此便宜劄子】故各引嫌逺祸又疑此何嫌之有朝廷之于丁有云赵某回司日依旧而制司一时便宜事已即收回二公奚为至于坚卧不起也此得故旧书则云因潼川制置副使之除便谓决不更増一制使必是姑为此除到蜀则别有改命以为赵与丁之代盖潼川创一制使事体稍新亦怪外闻猜疑不得潼川安抚使置司于泸州若欲移安抚司于潼则如明降指挥移司而泸州仍用淳熙以前规模只置防边安抚或止是泸叙长宁安抚或不欲更易则潼川只须仍旧为郡守如故此亦不可缓
　　左丞相
　　目前所急者经理残破诸郡如夷陵守汪元显不知何人方有奏事之命疑是朝廷委曲周旋不使之来否若奏事而后来则五六月后方到任恐缓不及事措置失时已具公申矣徳安守已多端访问从别宋才参谋得一人曰刘显徳尝守邓州于安知地利人情极熟亦有事力可以为防守贼至有以待之行府已一面令星驰前去续具辟牍以闻何緫卿忽移疾在告未晓其意已移书勉之或云尝与王旻忤今赵大使方来究诘张帅元简诛陈马奴事惧相及耳未知果否若是则当开心见诚以待之无他虑也枣阳当及时修复已趣襄阃出师而令别参谋调遣见屯汉川人马以防合迎遏共图勦逐别丈已从吉或正除湖漕兼鄂亦一説也前尝禀胡棿守郢事盖得诸佥论郢当用武人如大洪山张顺之类谓胡棿不得郢人之心而荆门之人却甚望之若移之守荆门而朱荆门为湖北仓以旌其守城之功亦是一説林仓乆病废事故耳凡此不敢具公申并乞钧慈详酌其可而行
　　左丞相
　　得鄂渚何緫卿别参谋书襄阃已移治荆门事势大异已具奏闻外某虽结局既办尚随宜区处欲以别参谋为京湖制副江海假以襄阳令急往措置盖万一襄城为贼所据则闗系不小也然皆未敢輙行赵帅同李虎王福诸军必来江陵为后图本当劾赵帅败事今未欲便上且劄令再自督励将士以功赎过余更俟探报的实又续有禀
　　别参谋
　　某洊领三帖备知襄事之详非参谋与何緫卿随宜区处则此一方之民何所倚刘虎留之甚是昨日行府亦已劄下前降指挥更不施行正与二丈之意暗合赵胜刘显徳张夀等悉如来谕施行昨晩奏牍已上随州已助十万郢亦当助五万荆门五万并于薛督干钱内支自緫所或制司措置发去行府无人可遣也
　　左丞相
　　襄事竟至此赵帅虽能斩旻以谢一城之民躬冒矢石率先将士以殱贼众然弃城之辠于督府不容无一辞已径上劾章若施行之轻重则更自朝廷处分惟是某控辞与自劾之疏却乞丞相力为敷奏或因此罢免则丞相生全之大造也今日之事尚有天幸李虎王福本援上游前襄阳变作之夕无此两军则北军谁实制之赵胜刘虎尚留鄂渚前数日来郢复汉军之郊无此两军则一方之命亦无所托今赵胜守汉川刘虎守汉口别参谋何緫卿告急只得从浮光辍万文胜一军速趋汉阳文胜自光至郢自郢回光如李虎诸军皆道江南此人独提军北行后发先至忠勇可尚回光未久今又自光趋汉阳劳亦甚矣已劄王光州郡钱支犒又与别摘精鋭付之又照便宜指挥为转一官予一金带虽自知専輙然势亦棘已奏上不容待报也
　　赵大使
　　某比得诸处报状知二十一日之变及领使司公申益闻其详幸而殱渠之后尽戮余党亦一快也第百年生聚一夕而烬方费经理行府正结局忽得此报暂留数日以俟事定连日郢复汉阳鄂告急江面震动只得随宜区处妄意欲乘此时将南北军分明告谕析为二处庶几不相猜疑兹以榜文纳呈又作两差劄欲委官前去开晓就作措置而难其人须得北人素信之人方可谕意如夏刺史黄防御二人不知便以此委之如何盖恐尚书方倚之为用此间不欲径差若得此两人肯行则事无不济更在髙明决择或试与説定方书填劄子也或径自书填付之或两人中差一人又差一南人偕行或台意别差一两人无不可者北军区处既定则凡北人之无所归者皆可以并为一屯长在汉北为国家屏蔽亦两利也
　　别参谋
　　汉东移治之事督府难于聴从其言万一民情一动奔溃四出更不可御则守臣将士因而弃去必曰此督府之令也此闗系甚不轻有如珂里则是军民自弃去官吏诛之不能禁非官司实使之盖民之老弱一动则民亦动民动则军亦动军动则官吏谁与为守此亦参谋所当深思随宜区处然亦不可出令使民不得般移而为冦所戮如沙市之事也
　　赵大使
　　岘首事体数日间不甚的实某虽已为去客正自不能忘情伏想执事食息念之不置也昨亦尝数遣人侦探似闻有刘廷美者能率所部占守且曽勦逐残寇发踪调用之力必有所自若果有此等人讵容不加旌异督府虽用便宜指挥转官陞差少慰其心至如扶持区处成始善终则惟执事是望有如龙学世济忠赤似此等布置当不待賛成其审能集事望赐垂报径从使司上之朝廷庶有以见后图实功也
　　游侍郎
　　督府之建谓之无益则调遣将士应副钱物区处事几上流诸郡甚赖之谓之有益则固无赫赫之功也世衰俗薄任事者多疵毁而全躯保妻子者吹毛求疵令人无复斯世之志只有速归以茍全性命又虑无茍全之地耳今秋冬虏必大入而诸边帅阃摇兀未定此时正是招军聚粮劝耕设险之时而无人任责蜀事尤可寒心此天实为之也
　　左丞相
　　或谓未暇议复襄何可遽置不问襄若不守则随信郢复荆门皆溃矣郢距襄二百四十里水陆俱便且那得重兵于郢见可而进万一贼据襄之上流知郢有人必不敢顺流而下其次则竟陵当守州据湖而至沙县临汉系第二重把截处若欲保固荆襄江面则此二郡当守计庙谟必熟讲及此
　　安緫领
　　某自二月五日方抵九江就近应援光黄未及趋荆鄂已被序迁入奏之命命下之数日适襄阳为王旻北军作乱逐赵大使虽幸有李虎带淮东军来援襄因得诛叛而赵不可留襄亦焚荡一空遂退保江陵以此朝廷又欲留督某凡六拜疏仅得结局指挥非是辞难盖已差史嵩之子申来鄂则和战异议事多窒碍矣某非是主战者目前如招军聚粮修城固圉之计何可恃和而弛故只得速退以听庙论区处只愿早归山间以避世纷又不知何处可避也
　　丁制置
　　近日失襄之后督府虽能募士复樊城而襄为北人所据江陵亦多北人随赵帅来如夏全黄国弼之类情伪皆未可知比遣别宋才代赵然此一交割甚非易事领事后又未知作何区处难哉难哉史子申已到九江近地亦遣人往倴盏处而识者滋以为忧今幸江南无北人恐置司鄂渚自此又引北人而南也人情大恟惧深恐激出内变又虑和好成而北来人无置身之地则有侯景之虑此亦事之所必有可为寒心谍报多言敌人今嵗来寇只在七月间又必先冦蜀又二太子者分重兵西向未知蜀之受任诸贤何以待之乆无所闻矣
　　李大着【心传】
　　此时在内在外皆不可为只有闲退为是或难之曰此时虽闲何处着身则答之曰譬如一人徒手一人荷担而猝然遇盗则徒手者不轻于荷担者乎或曰两人均于一死则又答曰徒手者必后死大抵自失襄后西而均房光化不可复东而随信不可守近而枣安为盗所有逺而光黄亦复凛凛荆鄂遂为剧边矣今虽召赵而以别宋才代之其利害又在乎新故之交而后来忧端则又在乎史子申到后和议欲成未成间也未成固有鞑患已成则非特一侯景耳
　　京湖别制置
　　今和好之説诚非得已某不敢效他人执一偏之説以害成第和好若成则旧管新收之北人得无侯景反侧之虑此当先事致思此説也髙明以为如何又如史洽以浮光杀降之旧而守钟离孟璟前月念三日杀北人于信阳而赵帅乃引北人来江陵史帅方遣人至倴盏寻盟而赵淮东乃提兵至宿永宋与北人争地事虽为有因而自外观之待鞑则和战异议待降附则疑信两涂于此之时受任者亦难乎其处史帅既主和而置司鄂渚其势必引北人南来刘廷美既复樊城而襄阳乃北人据之方筑庐酿酒以待权皇帝之来则虽守樊而无益凡此皆大监开府之初所当汲汲留意
　　左相
　　襄阳捷书今有奏申状缴至朝廷或恐别大监已自径达矣襄樊既复则京西江北诸郡遂可渐次经理此皆朝廷处置得宜之效不胜賛庆然尚有过虑者则刘廷美兄弟能以义行于一方一号召间便能得数万人此时岂易得者前督府赏功超躐方惧以専輙贻谴继闻朝廷又特畀廷美训武遥刺近来二十年间奏报之速处分之明无如此者宜乎将士军民踊跃用命也江海亦不易得而置之荆门今鋭然趋襄气象一新妄意欲乞大丞相力与主持専委别帅任责区处盖江刘诸人与之情实相孚或能始终此段则为益不小也
　　知安吉州蒋左史【重珍】
　　敌之谋蜀也先破秦巩次降诸蕃【西蕃古氐羌在阶文龙徼外】异时彼自诸闗入犹经歴闗外五州然后可至洋汉沔至利犹有栈阁险阻今若取道西蕃径抵文龙竟上则绵汉内郡指日受兵而成都已在掌股中矣邓艾由此捣蜀犹是缒崖攀木今伐山通道已久又多造大斧所至斫开可容骑卒又创石泉军一路径抵绵竹【汉州外县距成都百余里】七八月后无非掩袭冲突之日若问大钧则茫昧不可测知若论人谋则民屈财殚将庸师少决不可支蜀既若此则由金房径至襄郢荆峡由防万顺大江而下无不如意于是时也诸路危急急报日至而淮西一路独有使币往来是犹人之一身肩背腹心俱溃裂而养一指一臂以望其茍活不待知者利害固晓然矣















　　鹤山集巻三十一
　　钦定四库全书
　　鹤山集巻三十二　　　　宋　魏了翁　撰书
　　上建康留守叶侍郎【适】书
　　某卭之鄙人也生长寒乡幼尝有志于学网罗经传涉猎书记往往能以诵説词章悦人耳目侈然谓如是足矣少长而稍闻先生长者之训知圣贤之学在于求仁格物居敬精义以明吾性分之所固有者耳则怃然以失瞿然以兴于是俛焉以求其志不幸而贫贱迫之科举累之而志始挠溺一行作吏则益不能以纯固矣年二十六来为学官始获接四方之士而取师友焉职分既専始获肆力于学渐习既久时有新得明年为馆职始获尽见中秘书取帝王所以继天立极及圣贤明徳止善之要研习体察而又即夫河南诸子所以讲学次第以推原寻流而后知夫天地间有可爱可求者莫不有之而某之生也有年乃独懵不知觉方以弱质浅中藐然于利禄之蹊所得亡几而所丧自滋日往月流迷不知复则将骎骎为小人之归矣因惟圣人之学十五而志逮三十而立某今也行年二十有九矣圣人生知安行固未可以闚仿万一而独不可知所师慕以为求端用力之标准乎于是乞归田以师立名其所居齐拟求一语为志侍郎方以道学正宗倡明后进几有以警诲之俾得以循是而思所以立焉不胜幸甚
　　上李参政【璧】论蜀事【丁卯二月二十七日】
　　蜀中一变如此罔然莫知所措或又谓真赝未可知至巫阳上下则知逆谋已成伪黄榜四出矣防诸公数十舟俱出闗遂相约回舟复东而舟中之人皆思西归一夕溃散不免别募梢火易以小舟后数日始得尾刘緫郎诸公皆回荆州狼狈颠踣只自怜叹今岘首之围几百日而未解京西诸郡荡然一空荆门亦以焚掠剿屠几无噍类前日士民逃京之蜀今又逃蜀而还京舳舻往返相望前有寇盗之畏后有僣伪之污伥伥然未知所以免今逆曦又直指秭归为限蒋帅尝为奉行伪令下归州云蜀王已与大金议和如大金有兵前来本州不得迎敌近又遣禄禧以千人分守瞿唐等处二十三日已交割蒋守其意惟惧王师之不衂惟惧金兵之不得志日夜念此为之愤惋亦尝静而思之彼虽握重兵得地形而所幸者有必不能乆者数事其附金以叛似伪豫而世受国恩身兼将相宠异逾等乃非豫比方且利吾有外患臣于讐敌欺胁君父或又见金人与曦之伪诏自去年七月曦遣人至彼已铸下蜀王之印审尔则包藏逆谋又非一日矣懐诈孤国恩以危宗社生灵天下之所不容神人之所共愤一也狼子野心反覆多诈方时多事且使之暂守西蜀而彼得以并力于淮汉而其无厌之求难塞之请必继踵而至传闻见已要求重币拘集兵数万一不厌所欲则驰一介之使废之移之诛之皆为所制谈笑可以得蜀矣二也自古僣叛而能得志者多出于人心厌乱思治之余一遇豪杰抚定则翕然归之今祖宗徳泽在人朝廷纪纲政令虽间有缺失然上下维持随即正捄比者皇储骈庆之祥又可以推见天意之不我违今一旦遽取西蜀而臣之夷之人情震愤恨不食其肉必生内变三也英雄举事必先得人以为助今贤士大夫既各洁身以去诸将率多遁逃其未去者止是畏死而貎从纾难以待反正耳所谓屈膝投拜甘受伪命不过暗劣亡耻者曽犬彘不若而何可与共事哉四也曦本骄騃习贵不闲将畧不识事体不过以父祖故又多赀善交结未尝有尺寸报效而超猎至此本无过人自古英雄举事岂有北面外国奉表称臣而用其正朔者此又足以推见其无足畏者五也合是数端曦之必不能长可拱而俟独为朝廷忧者金一防曦则蜀将沦于异域金不退京西之师则无力可以讨蜀此忠臣义士之所以日夜愤泣而搏手无防也为今日计固不可速之以激其变而亦不可缓之以觖民望须是因人心之愤激方新见闻未熟及热图之则必有倒戈以为内应者又须重为之赏以购之则必有能转祸为福者伏计庙算已有处分僣越惶恐
　　上韩太师【侂胄】论逆曦事
　　某闻有逆曦之变始而骇中而疑终而信其骇也事出意表罔然以失盖亦人心之所同其疑也则以谓曦本乳臭子特以父祖故未尝有横草尺寸功而位极武阶身兼将相今又以西陲被兵俾之尽防诸将主上之所礼貎大臣之所剸属久揔戎昭任之不疑宠异若此而不以此时报国顾萌二心则非人类也其信也又谓曦之轻蔑王室包藏祸心本非一日有识之士类能言之乃敢上误庙算张空北征而蓄缩自守乗时为奸自通讐敌以欺胁君父其状盖自去秋以来则又近于可信于是踉蹡返棹自巫山近境亟回江陆觇知反状甚悉不觉然殒涕恨不身先士卒削剑外之草俘此狂逆也而襄安之围未退又进迫荆门目前殷遽如此则似未容虚此以应彼为宣司计只得量缓急而为之应且速营襄安之援其如讨叛则旋为布置以伺朝廷处分度二郡之围解则正兴兵讨叛之机也今二围既解而朝廷处分又未闻有赫然振厉可以大慰人心者其説不过曰事当重迟欲速则激事当周密张皇则骇众区区愚瞽窃不谓然常人之情骤变则愤激乆之则因循况曦之不道本起于易我环六十州岂无捐躯徇国者而包羞含垢迟迟至今未有能即倳刃于曦以报天子者则亦未必非疑我之力方弊于北事而未暇及此也故且茍延嵗月以需王师耳然闻之道路则曦之为谋日深又非曩比分遣偏禆以守州郡之要剧者矣渐易诸将之不附已者矣増置百司士之受伪命者日以多矣轻繇薄赋人之沾小惠者日以广矣小人无知不识利害因循日久或将安焉则今日讨叛之举可斯须缓乎可以易心临之乎下哀痛之诏洗濯弊事以作人心别逆顺之理明其为贼以厉士气亟肆赦宥原胁从之罪而开其自新分遣辨士谕闗外诸将以大义而重为之爵赏传檄蜀郡乗人心之厌乱而许之以和戎罢兵此等举措在今日皆当汲汲施置而不可忽其次则莫若乘人心之愤激方新而曦之规模未立扬虚声于均房之境而亟以重赏诱致禄禧发大军万人夺瞿唐循防子而上号召泸益绵剑诸郡约田氏兵以为内应自万出陆自渝合泝流皆可进兵北去夺劒闗以扼襟喉夺益昌以据金谷大势既定人知逆顺祸福之较然则三都统之兵亦将倒戈以为我用虽尝受伪命者亦将自择利害若是而曦安所逃乎使曦幸而不授首于我则不过逃而归金耳纵在金亦不足为深忧曦死而金为寇我亦固有之患皆可以渐为之图而吾已可拔西蜀于被发左袵之几不免矣若掩匿覆盖悠悠嵗月养祸而觖民望则祗见其害未睹其利也吴宣威威望着恩信行人乐为使彭都统虽非素望然近以拔身污伪鋭然逺来士誉始归留之在此亦可使血脉通贯见已部分诸将结约内应止候朝廷明降处分如前所陈者昨又见移秦世辅遣王大才此皆甚惬人意去留得宜惟未颁赦令未専责任未正讨贼之名中外颙颙日月以几太师身佩安危伏惟力賛睿断蚤决大计以投机防以解西南倒垂之急实宗社生灵之幸某生长于蜀粗知蜀人之心必不俯首下气以臣于贼其日傒王师之来非若曩时诸公妄揣敌情以误大举之比也惟太师亟图制之
　　上吴宣抚【猎】论布估
　　某昨蒙面询蜀人赋租之目蜀距天日万里呌呼不闻未有过而问者而宣抚待制独慨然及此六十州幸甚且如此年以来两浙丁钱两淮租税及东南诸司州郡凡有申请例蒙蠲放而蜀中赋敛繁重乆为民病者如折帛之害盐酒之害皆中兴以来军兴一切之需名号纷纷未易悉数逾八十年而未得弛焉请先以布估一事明之自天圣四年密学薛田守蜀就成都重庆府卭彭汉州永康军产麻去处先支下户本钱每疋三百文约麻熟后输官应副陜西河东京东三路纲布是时布价甚贱因以利民故愿请者众不请者不强也至熈宁间布直渐长民无请者漕司始増价至四百敷入裒折等第科买然亦止是责约正色民尚乐输建炎以来大兵乆驻蜀口都漕赵开始改理估钱以济用度毎疋増至二贯自后累经臣僚奏减则又就除本钱三百疋疋为钱一贯七百去元买之意愈逺而名愈不正以今日所取之数言之为布七十二万八千八百疋有竒价例不等为钱一百三十七万七千有竒有裒折敷二百文科一疋者有裒折七十文亦科一疋者科敷既久民力益困年丰谷贱则所收不足以偿所输脱遇凶年饥嵗则十室九空往往流莩转徙化为盗贼只如成都汉卭地多沃壤去冬亦不免有啸聚剽掠之扰则其他硗之郡可以推见遂使乱臣贼子得以轻繇薄赋为固结人心之术愚民无知惟惠之懐甚可畏也及今蜀乱始平正劳来安辑之机不于此时解弦而更张之则将安待虽然此特六州之偏受其害者待制傥有意焉则自余名色之徧为六十州之患者当继此以禀伏乞台照
　　答虞永康【刚简】
　　斋铭所疑无非切问注释志学从心一段词义精宻非有涵泳省察之功不能及此但详味铭之始末所谓人之希圣资盖鲜夷亦或仅有而言人之能有志于希圣此资质絶难得来谕乃以人皆可为尧舜凡与圣人资性本自一般破之但铭辞元只下一资字恐未可草草防且资性二字亦不可不别若论性之本体则性即理也无有不善夫人皆可以为尧舜故孟子有道性善必称尧舜以实之所以明人之性善不以贤且智有余愚不肖为不足今止言资则别有説资字虽于经无明证然以字义言之谓之资质资禀才资大抵只是气质之类气质之性却未免有昏明清浊得气之清明者为圣人或昏或浊者凡人为人能于此亟加澄治之功而自此充而为尧舜亦无不可然则谓之鲜夷亦不妨否教又以同人之卦同乎人者同此资也取义又别又有比而同之之病我材甚良我年孔当舍彼旧辙靡为物降却方説三十而立以后事至命以义知即知命也心非外假即嘿识心通也此以下遂言至于不逾夫孰御者则彼其词意于志学节次亦甚分明但説到立字不甚痛快诚有如来教之所谓疏略者至于虽则云然有言于兹是二非一必也贯之以我希圣则犹是二以身体之从向上着实充去则方是一故曰必也贯之若逐段做去乃是非一须是贯得精粗无二特孰与不孰有差别耳却不须説以何而贯之曽参之忠端木之恕两説稍似间断亦尝如来谕所及者面质叶文其説乃谓此二语互发作文固多有此体因复举程氏之説所谓维天之命等语问之渠云此忠恕之极至处在学者分上要切已体认只是从尽已推已中心如心之类推寻将去乃为切近如世间人所谓忠于君父忠于友朋及恕心恕法之类大槩同此一説忠即体恕即用即所谓大本达道不可拆防也来教又于一贯之后将子思违道不逺之语滚説在下不知在髙意亦尝分别否盖曽子之忠恕在圣人分上言之程子所谓动以天者是也子思之所谓忠恕乃在学者分上言之所谓尽已推已之类是也此处亦不可糊涂看过来谕又云已者忠也不施所欲于人恕也但尽已之谓忠本在尽字上发明忠字今只一个已字便説已者忠也却恐语脉太快意义反未足更详思之却以下教从心所欲不逾矩古注元是有如字一音旧见先儒多只作平声读义味稍深长盖言圣人至此则随其心之所欲而自不逾矩胡氏所谓随所意欲莫非至理心即体欲即用体即道用即义最为详宻今来却増一丝旁作放纵之纵固是古注亦有此音前辈亦有从此説者但云在他人之心一纵其失如何惟圣则能从心却不出矩词义俱似未莹来谕又谓自志学至从心之序所以示学者使之措其功此説固不差但见诸説中惟朱氏所云圣人生知安行固无积累之渐故其心自能至此也是其日用之间必有独觉其进而不及知者故因其近似以自名欲学者以是为则而自勉非心实自圣而姑为是退托也此一段义比诸家稍宻并以録呈
　　又答虞永康
　　来教所谓资性之説本之于易之资生继之以孟氏之性善之论以及于伊洛气禀之説先指大本乃及其次源流固自正当但资之与性字义各别亦须别白令分晓董子所谓有能致之资注云资材质也程子铭李仲通之墓亦曰刚柔杂揉兮美恶不齐圣虽学作兮所贵者资便儇皎厉兮去道逺而前辈论资字只是作如此説难以与性字混而言之若夫所谓资生则资取也言乾道之元万物之所取以为始者资字只训资取资借之资却是必欲以是解资质之资固亦可以牵合但要求一实字以证此资令一语可尽不费杂説则须当如董子程子之説某非强为叶文主张者但见其人之希圣资盖鲜夷之句与明道圣虽学作所贵者资二语词意直是相类元非害义似亦可以放过也大抵门下之所论者皆是性之本体故人可以为尧舜及同人于野之説自其同者言之而叶文之文乃言气质有清浊厚薄之异故谓之鲜夷自其异者言之至意与用字各不同故不免有如来教之所疑尔已所不欲勿施于人此意便与施诸已而不愿亦勿施于人同理已者忠也只説恕便有忠在其间若分出一已字作忠字便伤于凿语意反不浑然如何更详思之从心只从本字作平声读似不费力今仍欲増一丝旁作放纵之纵亦説得去但来教难仆从心之説曰从心所欲则欲出于心人之有欲即从心出不待至七十方从心出此则不然欲虽人之所有然欲有善不善存焉若圣人既以生知之质学力又到至七十时随其心之所欲为而自不逾则此殆与门下放纵之説自不相逺独区区之意欲从陈氏胡氏诸家之説者盖谓避得放纵字少病耳有如来教必欲从放纵之説则大意元自同更无用辩
　　柬孙蒲江【纲】
　　某伏准使县闗报成肃大祥斋筵督令陪预三日拈香契勘祖宗故事丁忧人既解官不惟无职位版绶且并去阶候服阕日则须从朝廷再给告劄然后系阶受任南渡以来虽号为礼文多阙然知礼者犹能遵守故实钱周材既免丧辞免召命系朝议大夫衔张魏公免丧归家止着白凉衫客位用干办府名出手榜云丞相未有衣冠见客识者是之今礼学不明此等事不复讲行士大夫亦多罔闻知况某兄弟新丧未卒各在齐斩虽奉议从政之类皆非所当有诘朝之事君命以常服见兄弟自无衣冠可以趋簉下陈元付下台缄輙用缴纳并略以己见求教
　　又柬
　　某昨以兄弟各在齐斩于成肃大祥斋筵未有衣冠可以陪预且见县胥所持告报之缄虽寄居之有丧者亦存旧例尚存阶位无异常时方防防在疚受之不遑不无惝怳因试引先正一二事籍以为求教之目庶相与讲求至到非敢矜知衒博为无益之辨以溷清聴伏蒙教报缕缕盈椠论议正大啓发为多然细加玩绎则畧似差舛于区区寡陋未能释然盖先王之礼制以君服同于父母皆斩衰三年至于母后之丧以尊无二上则不可与君比故礼为王斩衰三年王后齐衰不杖期而孔门问答亦谓居君之母之丧居处言语饮食衎衎尔礼固有隆杀也今主上于太母之丧若引先朝故事惟哲庙于宣仁后正合此制元丰末百官为神考服斩衰而元祐末百官止为宣仁齐衰不杖期故范纯甫于元丰末则引经建议论易日月之非元祐末未见有所奏陈【台谕谓宣仁之丧范尝建请岂有所考耶望详赐指示】由是观之则太母之丧当及期而除今朝廷行下州县皆令百官于大祥日服常服皆本之礼经参之故实累经先儒讲行寔为至当臣子所当遵禀似未可轻议齐衰之人无由可与今台谕所引曽子问数语乃是君薨事施之于一国耳况在今日似大段有碍不若勿引此事为佳台谕又谓庆元初髙后之丧晦翁申明范説髙后尚在庆元三年十一月六日而晦翁去国乃元年六月有如台谕所及者乃是为孝庙发耳区区于礼经于故实皆某之所未能悉知正望不鄙注以下教









　　鹤山集巻三十二
　　钦定四库全书
　　鹤山集巻三十三　　　　宋　魏了翁　撰书
　　答客山张监茶【伯淳】书
　　下谕续诗选窃惟是书之作当以钤品人物为上而语言之工者次之试以来教所谓南士之目言之如游定夫杨中立胡仁仲魏元履及朱元晦吕伯恭张子韶朱子发诸儒则此以学问名世者也赵元镇傅至乐则以名节名世者也赵元镇李伯纪刘共甫诸人则又中兴宰辅之卓然者也其余诸公名字则不足以进乎此往往不过以其尝为宰辅或歴显要故名在史册耳而本非以文章名也今而槩之恐不无玉石杂揉之病又来教所谓赵子直丘宗乡尤延之梁叔子木允之之类虽皆可録然论其世则太近未有家集之类行于世今若徒取其传闻者而遂刻之则万一得之不真反啓争辩之端适以为文字之累耳台意以为何如此外又有来教之未及者敢复畧以所记忆备采取尹彦明【焞】马时中【申】胡邦衡【铨】翟公巽【汝文】李泰发【光】吕居仁【本中】陈去非【与义】胡康侯【安国】胡明仲【寅】徐师川【俯】韩子苍【驹】曾吉甫【几】曽天游【子諲】李愿中【侗】刘彦昭【子翚】王圣锡【应辰】苏养直【庠】陆子静【九渊】子夀【九龄】若此等类遗逸尚多今随笔写呈不复伦次亦宜一一捜寻以世之先后人品之髙下次第之乃可无憾切乞勿罪僣越如江西诗二十家内似亦可更取其显然者以足之如何又未知今诗选防自中兴以来否若中兴以前则名辈尤多也匆匆且止此可否更在裁度
　　代南叔兄上费参政【壬寅】
　　古今未有标立一説以为出治之名而能乆焉无敝者盖天下之理生于有所矫矫则偏偏则敝故名之立弊之伏也国家承五代之乱防县纷裂藩臣恣睢太祖图惟治要率吁羣献崇本弱支而祸乱销省刑薄赋而民力裕举防黜贪而吏治核信赏必罚而兵政举随事综理曷尝揭揭然标一説以立国是而使天下必为是説之从太宗遹祗前绪卒其伐功真宗享有太平粉饰治具仁宗益加涵养无所纷更英庙虽有国日浅而持守不变百年之间朝廷清明六服绥乂逺人轨道百嘉畅茂升平之久盖汉唐以来所未见者自熈丰大臣始以私意误国以祖宗神明博大休养生息之政为不足以快其意也乃始创为出治之名以竦动羣聴颁之有司者曰新法颁之学官者曰新义上之人既立为一説以风示天下新进用事之人又相与而朋翼之牢不可破由此者进异此者黜行之未几众论哗然元祐力鉴其弊而更化之名立不欲已甚而调停之名立绍圣亲政而绍述之名立自丰亨豫大之名立也而财用日耗自享上之名立也而花石病民中兴之初愤国势之方夷痛皇舆之未返上下振厉激濯以复雠为事而权臣闚见罅隙乃始标为和戎之名以操持国柄士大夫靡然从之堕党崇雠损威纳侮卒之国势积弱士气剥丧以生寇心孝皇初政鋭意治功而恢复之名立士之求合者又皆大言无实迎求时好悠悠嵗月莫有成效而其势不得不出于责实责实之名立士复以趋事赴功为能也有不屑于为之者焉而道学之名立士皆惟学之趋盖才智者之所弗乐也而立为伪学之名以排善类善类以次摈弃又虑其太甚也而皇极之名立皇极之弊至于混淆也而振作之名立振作之弊至于兵连祸结也而更化之名立更化之久上下恬然今又以小康之名为治矣名相绍于无穷而弊亦随之人心之趋于竞国论之挠于变而君臣之间日以补偏捄弊为事职此之由也仰惟相公以时儒宗早敭政路方权奸擅朝以排击善类为事士鲜不趋和承意者而相公拔然自立于流俗之表曽不得以戚疎及兵端欲萌士之趋和承意者盖不减于学禁之日而相公复浩然勇退于众呰之冲曽不得以絷维于以见相公识趣之逺无所偏倚有非今之从政者所能几及天之欲平治天下使其久安无变而不为一偾一起之势也舍相公奚以哉草茅寒生妄有窥度如此惟高明寔可否之
　　上曽枢宻【从龙】
　　某与执事别十有三年矣执事才谞机识蚤悟夙成自冠伦魁迨居册府克自抑畏无有祗悔越守偏部贪吏之怙势者抨之凶卒之乱法者僇之蔚乎风声虽老奸宿猾莫不股栗焉暨还朝列随事财正无所挠屈海内人士于是咸属心焉亡何西掖北门南宫东省清资显序涉歴殆遍而天下望之为丞疑该辅矣防有旱蝗星纬之异降诏求言人曰朝有阙政非执事谁其言之也朝有谠言非执事谁其主之也执事之在外省又当看详之寄不惟噤无一语而是非乖剌忠佞倒植前日之属心者皆由是而惑不知所云然犹曰位有所制耳南渡以来蚤践政府惟张忠献公人鲜异词执事年逾四十即賛宥地而士犹以望张忠献者望焉则以考诸始进秉谊不疵故翕然信之不疑况比年以来天生沈嘿柔佞之徒布在世间相师成风为士者茍见朝廷登用稍可信也则执事者交庆幸其有以康时否而济人穷也往往相谓曰我知曽公也是尝守上饶而能戢贪僇暴者也是尝居朝列而能无所挠屈者也明日有忠言劘上者有正色率下者必曽公也有深识逺虑消患未形者有洪量广度为善类宗主者必曽公也于他人亡所几焉而旷嵗绵禩且不惟亡以厉人也以今时事二三年前殆有旦异而晡不同者矣问之事权统体益皆难言而邪径滋多正人疎逺奸防相习防诟亡节俗日以壊外焉疆场之事则泛无所主非遣使则奉币也非杀降附则戮流亡也养痈防疾于腹脇手足之间今且溃裂四出矣犹不能引义尽分与天子宰相争是非廷臣之稍以剀切自见者既以次补外而法从之臣仅为储老养安之地前日之所以属心于执事者至是而惑滋甚然或者尚有言于了翁曰宥府掌戎政于时事之得失固不得而尽知也且裕陵尝谕司马公曰枢宻本兵之地各有职分不当更引他事为辞公亦曰今未受副枢恩命则犹是侍从之臣也于朝廷阙失无不可言然则枢臣之职固有所拘而不得如侍从之皆可言今顾以是责吾曽公无乃未识事体欤曰不然裕陵固拒之词也司马公辞逊之语也迨其终不可辞也胡为今日拜疏乞罢条例司常平使明日拜疏直吕正献公直三舍人攻吕惠卿攻李定非必皆有职分也或又曰官以枢宻名有嘉谋嘉猷则内告而外顺焉其事秘世恶得而闻曰入有以告而出不以语人皆大臣之所当然审其有告也则众正以彚进矣庸才以过出矣恐防防诟之风亦庶乎有弭矣将不违众而赂雠矣疆事庶其有备矣流亡降附者定于一矣彼垂亡之宼莫余敢侮矣而粃政蠭出忧端猬起如行迈之靡所臻也舟流之不知届也岂尝有告而吾君未有行耶吾相抑之而不能以自靖邪既不见疑于君又不见忌于相则是未尝有告也然则盍去诸曰抑未可知也阳元宗击裴延龄于七年之逺而韩退之乃责于五年之时范希文争郭后事于九阅月之余而欧阳永叔乃责之于旬月之后邹志完论刘氏事于朞嵗之久而田承君乃期之于拜官之初是皆不知其心而輙为早计以坠言于友也曰不然彼不过争臣耳当世之士期之已若此矧已在贵宠之位天子改容而体貌之矣而尚曰有待云乎哉今以范邹之时考之则过矣以阳子之时则未也然昔人于阳子则盖非所取且欧阳公之言曰徳宗猜忌进任小人此岂无一事可言而须七年邪幸而遇裴延龄事一谏以塞其责向使止五年六年而遂迁司业是终无一言以去也此最为古今确论今曽公之官不为小矣曽公之时不为泰矣曽公之居位不为近矣而裴回顾虑未欲有所建明虽至愚极陋者皆所未谕于斯也曰今举世皆是也而何独以咎曽公曰戚之则涕泣而道之疏之则谈笑而道之子谓我于公戚乎疏乎彼贪得而忘忌惮者吾不责也公非是班也以鼎盛之春秋处素定之荣进无慕其富贵也名声赫于治郡风采耸于立朝又非无所见于义理者也道合则行否则奉身而退公非有所甚难也或又曰子之责曽公是也虽然大厦之倾非一木之支今事势若此一曽公独如众人何曰不然也蔡京之凶狠今安能与拟宣和之季李棁劝京以收敛敝事张觷劝京以收拾人才彼不过一郎官一馆客耳犹能一语而合况执政之于宰相乎蔡京以二子之言急有所改作固已无及于乱今可不为之寒心耶某既与之反覆辩数又谓是説也不当有隠于执事故详书之以告惟执事审思而亟图之不然则进退固可于斯时决也诗曰云不可使得罪于天子亦云可使怨及朋友又曰翘翘车乗招我以弓岂不欲往畏我友朋执事其忘之哉
　　上史丞相【弥逺】
　　某曩者为郎兵部窃见白身忠义人一项在边疆捍御不爲无功于朝廷爵赏亦非有吝而上功已久实惠未加虽给帖补授名目宣抚司虽批跋付身送转运司注授差遣及转运司注儗申上则朝廷批状下部勘当部中乃以未有指挥放行不过依违其説申请朝廷指挥且如嘉定十二年春敌犯兴元金牛大安四川制置司招集忠义人许以重赏制置董侍郎徧作公劄令所在州郡劝请土豪上户纠合丁夫先补官资且许以便宜书填告命续申朝廷优与差遣于是有弃家荡产以应募者卒收殄寇之功而至今俱未与放行注授尝推寻其故盖縁本部止是承受嘉定五年六年节次指挥放行开禧二年以后忠义立功而嘉定八年以后忠义人即未尝承准指挥放行故兵部无可勘当又不敢指定回申只得备坐元行申取朝廷指挥朝廷又以人数猥繁一开其端必有滥赏之弊故不容遽有施行某窃惟御前大军虽为数不少然虚籍未经核实老弱未尽拣汰设有风尘之警恐未免资忠义人以为用况所在诸军间有逃溃虑其间同类相煽则往往发忠义人追捕亦是借其声势互相弹压若省部坚执前降指挥无以变通将恐有功不赏缓急无以使人尝读汉制谓行疑赏所以申信夫赏而有疑且欲行之盖谓有国有家无信不立况曽经帅阃核实批跋转运司注授保申未必皆是可疑妄意欲乞朝廷速戒攸司检防兵部元申早议斟酌施行
　　又契勘得信阳枣阳军有鄂緫军立功普州苕山镇有黎雅州牌手立功此皆累年未与放行縁是创立军额未有比附推赏体例若一槩送部勘当有司必是拘例回申须自朝廷特与从宜区处或且比附陜西义勇十资法略与循转亦足以稍示褒劝并乞钧照
　　丐祠上史丞相【弥逺闰八月十六日】
　　某比者偶婴微疢寖乆未瘳始谓痁疟之常不难蠲损已而药石无効证状有加昼夜惔焚连声嗽逆气血销铄形神索然自揣余生未知攸济乃前月二十八日大丞相即省中受谒某犹得强陪宾履之后羸瘠之状已自略见迨旦日再欲扶惫而前则已不容自立矣尝托杜侍郎控恳曲荷钧慈轸教以治疗之法感入肺腑继以大行皇帝弃捐羣臣扶疾入聴遗制雨冷冲冒加以哭泣几仆遂谒告将理又蒙优假使得卧家今百药交攻羣毉并集而顽然沉痼辛苦难任慨念某本起寒逷幸以载笔近六符之光而疾病侵陵精力雕耗如不蚤自引退满盈挻灾则颠隮在前上孤特达之知下负宿昔之志阖门百指狼狈阽危是以冒昧引牋归诚造命仰冀俯垂恻悯察其非无恋徳之实而抱疢已深怜其非无报国之心而遇灾可惧俯从所请姑畀祠官使某得辞避宠荣消塞殃咎保全余息归返故乡是大丞相再造之也词情俱迫不避唐突之谴分当抵罪
　　再乞祠上史丞相【弥逺闰月二十一日】
　　某前日自立控祠出于冒昧大丞相海涵地负姑逭谴呵特为敷陈未赐俞允自应退聴造命而危厉所迫日就衰槁惧鸣号少缓将有先犬马填沟壑之忧敢摅丹忱上冀矜念某起身寒门少所疾苦是以病出意外不谙药石之宜始初作寒骤投刚剂丹砂雄附错杂并进务欲驱除宿冷而变证作热极天下冰寒之药无不备尝生犀鼈甲不足以涤骨髓之烦三黄二胡不足以解表里之燥加复喘嗽上逆腥涎秽沬昼夜数盂四旬不得就枕羣毉无所用力每一热至则诸证交作气息闷耗不苏自抱病以来一食不能以一合肌肉消尽骨立可骇深念孤逷之踪向者一去脩门垂二十年分絶荣望忽叨收召再忝朝迹两嵗之间五叨迁擢诚愿毕精竭力图报万分顾病势日侵頺龄难制愿大丞相动心兴念曲为开陈赐以骸骨使归故乡若幸保余生则尚有图报之日或即没于地亦无忘结草之报也迫切之情无由而愬伸笺引领魂目俱销
　　丐祠上史丞相【弥逺乙酉】
　　某乃者不避谴呵再控祝厘之请既请之二日而钧翰不报谕以勿复再上徳盛而词谦身贵而礼恭顾惟何人蒙此隆遇所当俯伏退聴生成而恭被钧诲之时再上之劄已达于走书吏矣敢冀钧慈寛其方命之谴矜其不移之愚以全其易足之心速赐化笔廪之祠官俾得早扶病躯生返田舍则是大丞相再造之也引领俟命以刻为嵗
　　再上史丞相【弥逺】
　　某不谙土风误信毉药客邪不解疾证交攻再乞归田未蒙从欲尝蒙面谕不必重陈洊领诲函未须再上以大丞相丁宁告晓委曲存全宁敢渎词以干方命而自谋甚审欲已不能重念受知最先同列矧服华螭陛列属汗青人谓宠荣已独辞避非甚有不得已岂肯屡为却图兹敢述至情具详公牍终祈钧造深鉴曲衷仍矜频渎之愚勿惮敷陈之数使其少休精力以絶病源则生全之恩陨越图报
　　四乞祠上史丞相【弥逺】
　　某冒犯谴呵僣陈恳欵人防无取天假其逢荷大丞相特达之知殆更二纪蒙大丞相眷留之命已至再三叠是非常之遇心非木石宁不知感今得时得位少遂壮行之志而薄命所牵余殃未殄十二日被命诣天竺祈祷出城上马道抵山间风雨所乗冷入胸腑风有蕴热遂成击搏寒热交战头岑目困惫无聊昨殿讲初开偶当侍立儒生荣遇孰大于兹而已不能勉强扶持以趋讲説之下陈迫不得已冒昧乞告至于今日寒热未解已具公牍控告朝廷乞畀祠廪复扶惫躬自布此申述其私如蒙钧慈特赐矜体念其荷知二纪被诲再三非有甚不得已宁肯自弃于造化特为敷奏检防累牍早赐施行庶几保全防躯归伏田里茍未陨越尚图报称
　　除工部侍郎上史丞相【弥逺九月二十五日】
　　某猥以孱庸久污化治每念君恩未报衰疢交攻谒告请祠诚非得已今陈情四五天聴邈焉襆被俟诛无复生意忽叨误柬躐贰冬卿孤逖之踪众毁所集分絶荣进而宠灵骤及震恐靡宁使非大丞相特垂矜轸倍赐埏埴胡以有此心非木石感极涕零独念士之行已惟于进退辞受最当致谨今请祠谒告亦既累月若饕荣冒宠不知引退则不惟病榦未易支持而内愧初心外慊物议此而无取它亦奚观伏惟大丞相尽人之情爱人以徳必不使其周章错愕以贸于去就之分重为知人之累也某已具公牍控告朝廷如蒙钧慈特为函致回天之力检防累牍畀之祠廪则始终恩遇倘其未殒之年莫非图报之日也
　　小贴子
　　某尚以寒热交搏不可以风未闻新命之前尝申控朝廷展假三日用是不能即日供职非敢逋慢以留君命仰矜詧
　　丐祠上史丞相【弥逺】
　　某一介妄庸自去秋得疾以来请祠者七烦渎公朝干紊钧聴揆情致义当奉诛斥而大丞相独加优容且于人言纷扰之中倍致维持保防之力某之前后展竭厥既无复遗余而大丞相之始终存全亦几生死肉骨之不翅矣尚复譊譊干烦未巳宁不知过而绳以去就之义终不遑安昨尝一一面陈已荷钧慈不赐严拒某仰服洪度俯慙褊束欲嘿则忸怩于心欲言则嗫嚅于口徬徨顾虑进退失据已冒昧再修公牍控告朝廷乞行敷奏复手自拜此以声其危迫之情引领光范不胜惧
　　再上史丞相【弥逺】
　　某区区危迫之恳因造请吐露无余继又僣脩尺纸以伸归依之悃潭府深严未知有无登彻而某寸诚耿耿食息靡宁昨夜忽被省劄仍颁不允之命方圣明御极俊乂盈庭虽无百参何阙于汉而眷留之命已至五六屏营局蹐无地自容当挈持病躯黾勉就列而再三顾虑今保全覆防惟吾君吾相是赖然内而防谏传闻不一虽有无不可臆料恐万一有之则必费朝廷区处外而制阃猜疑已深既移怒于其兄弟则在原之义坐视弗恤亦不遑安于某孤防之踪久近迟速终于一去然与其去之于众毁交攻之后则不若聴之于累旬屡请之余仰恃大丞相知怜之素用敢不择轻重尽布腹心更惟钧慈特赐财择某已再具公牍申控朝廷外复手自拜此以声其私
　　辞靖公洪守【倬】月给
　　某伏防轸悼羇旅锡之月餽盛意攸辱却为不恭顾以戮余束躬待放致馆授粲已逾常比若又秩以告存之礼偃然当之既乖辞受之义必资谗慝之口若谓周亦可受则帑累未至宾从鲜少杜门疏食粗无困乏此正韩文公辞孔大夫潮阳月给所谓承命茍贪则非循省之道敢援是以归诸受藏之府伏惟高明尽人之情必有以矜其不得已而赐之诺焉不然则躬造宇下必得请乃退倂乞照亮
　　答滕景重【处厚】
　　处厚伏观率性堂记云云先生首破罕言之疑而证之以书实之以易防之于中庸此非特清湘之幸也然而先天之学东南鲜得而于体用之説有所未白幸示教
　　某蒙示问记中所疑极荷不外大抵性善之义具于易而人忽之不察耳周元公于通书殆发其端邵子于先天后天之説又所以发明事心践形之义而人亦未尽知也先天之易干兊离震在左巽坎艮坤居右盖干南坤北以定上下离东坎西以列左右此天地隂阳之定位而人物之生必得是理必禀是气是所谓性之体也至于文王八卦则干坎艮震巽离坤兊乃以坎离居南北之正所以位天地而命万物者莫不本诸此而坎之二爻则自干来离之二爻则自坤来故记所谓坤之正位变干为离干之正位变坤为坎者是也坤道之光而为离故离火外明以明来自外也元是坤之本体故曰畜牝牛吉乾元之精而为坎故坎水内明以明根乎中也元是干之本体故曰有孚维心亨乃以刚中也大抵阳居尊而隂居卑隂为虚而阳为实此性之定体即干南坤北云云是也阳以刚实居中而隂以文明发诸外此不睹不闻之极功所以为性之用即离南坎北是也愚见若此景重更与同志平章之
　　答蒋得之【山】
　　河图洛书之数古无明文汉儒以后始谓羲卦本之图禹畴本之书本朝诸儒始有九为图十为书九为书十为图之説二者并行莫之能正至朱文公始以九图十书为刘长民托之陈图南辞而辟之而引邵子为证然邵子不过曰圆者河洛之数方者图书之文第言圆方不言九十仆尝答庐陵易子晋涑水司马子已言之已悉今不复重陈今得之断然谓河图则先天图也洛书则五行生成数也戴九履一图不过太一下行九宫数耳此不为无见盖九宫数见之干凿度见之张华子传自是太一图而刘长民取为河图诚有可疑先天图卦爻方位缜宻停当乃天地自然之数此必为古书无疑乃仅见于魏伯阳参同陈图南爻象卦数犹未甚白至邵子而后大明今得之定为河图虽未有明证而仆亦心善之仆尝观魏伯阳参同所载月法乾坤坎离震巽艮兊二位相对即非所谓先天图也又云土王四季罗络始终青赤白黒各居一方皆禀中宫戊巳之功又云太一乃君移居中州则又似九宫图矣又云长子继父体因母立兆基又云上兊数八下亦如之则不惟九宫图亦是后天图也伯阳所取盖非一图故其后又云上察河图文下察地形流中稽于人情参同考三才则参同者虽云参合三才而其意若取河图数为天【又尝以河为天图】五行数为地后天卦为人虽不明言而一书之中八卦与甲乙兼举错用虽然参同之末云履行步斗宿六甲以日辰则道步斗斗法地九还七反八归六居则论道家还丹法也步斗与还丹则亦太一下行九宫法也乃知古来不特九一图与生成数元有之虽天图亦有之终不知邵子以前何为更无人明辩是致有许纷纷耳大抵三图一法起数虽异其论则一故朱子谓安知图不为书书不为图此又得之所当知也惜不及与得之面订其详姑此奉报












　　鹤山集巻三十三
　　钦定四库全书
　　鹤山集巻三十四　　　　宋　魏了翁　撰书
　　答林知録【观过】
　　某居靖二年士风民俗久益相宜城东筑室数椽为聚友读书计士人虽闻见稍陋然无利禄之诱故质实近本无纷华之説故寡欲易足又得旧友偕行相与切磋究图自谓庶几不虚是行矣来书缕缕奨饰存劳祗有感激某顷作鹤山书院记谓古今无未定之天盖吾侪分上只有负辠引慝何暇怨尤故不敢以诗人梦梦之説为然今观来谕则天意果难谌若此又叹穷理之未尽也息交絶游之诲敢不敬承
　　答昌化潘知军【子顺】
　　某恰书山中二考温寻旧读粗有丝发之进自谓不虚此行顾蜀祲未清淮氛日甚有如来教所谓淛西水灾者特其一端耳每一念之不胜及纬之忧是间虽甚僻陋犹有潭鄂洪袁间朋友近书能言流殍防贼之害虽辠戾之余岂暇与闻时事而君臣义重终不得而恝然诲谕谆谆懐人忧世之意蔚乎其可掬所以燠休羁穷奨饰愚陋者尤极廑郑而循涯揆分不足以当此祗有愧荷
　　答武冈李通判
　　来谕俾作一贺缄不必求归此非爱予之至不及此但向来在外元不作子公书今在罪籍忽尔破戒心实难之恐淹速亦不在此闻迁谪诸公亦有煎迫大甚者反为所绐此可见无闗得丧也
　　答荆门张佥判【元简】
　　先天庐吟盖欲追踪邵子此用功非一日某凡三游东南行半天下交道亦广矣如邵易少有能知之者惟乡间有张文饶名行成自号观物先生颇得象数之详有通变经世述衍翼元元包潜虚观物七书大意谓理者太虚之实义数者太虚之定分名形之初因理而有数因数而有象既形之后因象以推数因数以推理今不可论理而遗数此等説极精佥判曽见之否程易明白完粹无智愚皆知好之如邵易不藐之为象数则惮其难知尝欲为之发明今兹未能也得生还之后多活几年傥可以毕此愿乎余诗大抵精当但铜屏篆体多误只是铸工杜撰诸公褒饰太过向侍坐时精采今来诗多有衰病之语岂诗家常词邪其信然邪
　　答遂宁李侍郎
　　某自去春附彭卒拜状今既年余不获嗣记忽被手教承知巻懐康济之业讲授闾塾国人弟子皆得有所矜式古所谓父师者非此其是与洪范讲义明白正大使学之者有所据依以求端用力焉私淑之功茂矣其间所谓由妙而至亲切由虚无而趋实用由冲漠而至明察云云区区者未能深晓尚俟他时面请所以教也来谕问及前书极髙明之説此书不曽有藁不能复省恐只是説此五句上下贯通不可拆开盖经传中着一而字即难截断如博学而笃志切问而近思下学而上达温故而知新告诸往而知来者之类皆是上文与下文相属前书想只以语脉之相似为证非是以此五句便是下学上达然而圣人言语只是一片舌头此章先言大哉圣人之道继之以礼仪三百威仪三千又曰茍不至德至道不凝焉然后申言尊徳性却要道问学致广大却要尽精防云云盖欲使人事事理防步步踏实只在君臣父子夫妇日用饮食间作去谓之与下学上达同义亦未尝不同也其曰家讳云者不欲尽言此名未可用而姑托之词耳要是断章则义不备也
　　答任緫干
　　靖为天下穷处其蕞陋又在峡郡下而士风不恶民俗亦淳时和嵗丰则物贱如土颇便于羁旅之人况山深日永自应酬书问之外尽有余力可以读书肩吾相处久益有味而妻帑自长沙来后数百指之聚无少不宁凡此皆异时逐客之所罕有亦可谓幸矣
　　答长沙李县丞【亢宗】
　　某居夷已两载余士风民俗乆益宜之山深日永温寻旧读时有新得向来一嵗十请正以学未能信欲及今精力未衰归求所未至虽不幸而得谴投之荒裔蛮徭虎豹之与居然而黜陟理乱不通于中州得以毕诚尽力于所当事却使当时便得请西归亦未必有此工夫耳今自信益笃迟速久近一聴其所之前日执事之所以发我者善矣反覆惟念终必无益今来谕以钓名乐祸为今日猜忌之病亦有取于前言之是邪
　　答曽参政【从龙】
　　□□【説文夙也】有假道求见之愿忽闻移镇茫不知再晤之期倾恋积臆亟驰尺帋控叙万分敢谓隆谦特垂损报至又辍遗行理宠贻真翰申叙卷巻者如此既深悚愧重以感服右揆久在告中书之务必且滞淹况于该辅名流出处去就所闗不浅目前摄治常程文书者宁敢便有可否相公只得为一方之人更作数旬留也佀为发廪振粜不惟克绍前规徃徃以少府之余财为之代偿厥直则有前人所未能者敬事而信节用而爱人使民以时圣人之言字字服行未有不明效大验者特患不能实下工夫而徒假外饰如钧诲之云者四先生祠记不谓亦闗聴览至蒙奨借盖迩来学者之病诚然不但学者虽朝廷褒儒録后大率若此某近又尝为黔阳作学记恰寄到墨本就以求教其意亦与四先生记互相发明也
　　答刘提干【子澄】
　　濓谿书院记不谓亦获闗览不蒙一语之教何邪篆非一事不惟立柱打卷费数年工夫偏旁防画各有其义非对本所能模拟也如贡字篆额以工下从目从火为贡既不可晓而火字下不可借八字盖一笔冩成自下而上者惟蟊贼字耳今试作一字以见偏旁之不可假借虽钟鼎所篆出入变化未尝不与小篆合此难以纸笔尽也葵丘当以孔孟为据岂可舎孔孟从封禅书大抵门下以多援引为有根柢恐止是枝叶非根柢也文章惟有识为难而考究非难事耳
　　答贑州聂侍郎【子述】
　　得中都书报二事其一谓洪守缴侍郎所与书其一谓王平江伪撰某所答游提干【洚】书本亦缴至当路既又闻洪守缴书事元无之乃侍郎所作书有知之者以告于相君所厚所厚者风奏使令传播郡国以疑四方之亲友然人亦不以为疑只益叹侍郎风谊之厚而使洪守滥得此名以殁方欲为之发明而未遑也平江事则徃徃有之未必游同年本心大抵君子赢得作君子小人枉了作小人此不可易之论侍郎之归志浩然某每侍从容闻之已熟况如台中有不相容者某亦略闻之借令诚有缴书之事以成归志以益美名固亦洪君之见助故有言此者率以是谢之未几侍郎以华职要藩得请而去羣疑浸释然以某深知侍郎之盛心固未必以典藩为乐也尝欲寓便奏记以候啓居以致异时眷予之谢不惟万山间无便可托靖与湖南诸郡为邻得朋旧书徃徃谓峒冦未尽除因是亦疑莫府多事未暇应酬书问姑除未遣而行理之问忽已堕前既知体安志明政平讼理又闻元恶就捕余防有不足殄者披咏词染蔼然情味之着岂胜慰怿近诗幸教语平韵胜主人心事与山川风物烔其如见台记伟甚书篆亦称并用叹畏是间为郡百二十六年苦无佳山水可寄兴亦难得诗题仅有数篇谩録呈却苦碑版文字相挠三年之间不下数十篇就以近日数篇仰干是正安乐必敬之堂作篆字去然集就有愚见四字名额虽始于明皇终欠古雅故前辈不甚有若只裁作敬安堂三字尤更经雅更在高明可否之诗竟字以古无土旁不欲篆作楷字去眉夀堂古来眉夀字非麋即今若用上麋鹿字恐似诧异作古篆三字以呈
　　答张大监【忠恕张忠献之孙】
　　李丞所疑书先儒字防大监不鄙示问此亦当商略者古人称字者最不轻仪礼子孙于祖祢皆称字孔门弟子多谓夫子为仲尼子思孙也孟子又子思弟子也亦皆称仲尼至汉魏后只称仲尼虽今人亦称之而人不为恠游夏之门人皆字其师汉初惟子房一人得称字中世有字其诸父字其诸祖者近世犹有后学呼退之儿童诵君实之类今曰胡子仁仲张子敬夫朱子元晦是尊敬之至而前后称谓不同则左丘明体但迩来久不称前辈字与称谓必欲归一大监从而易之以释疑恠此自无妨况已刻石亦不必再修换徒为郑重惟是改云南轩晦庵则轩庵之类似于金石文字上用之稍欠经雅耳盖前辈只以所居所寓山水为名如伊川横渠濓溪洓水东坡之类不可胜数亦有自立一名如漫浪声隅痴顽六一之类此外又有门人私諡者而轩庵则自近世盖轩因车得名庵字无所出以是为敬殆不可晓愚见又如此不识髙明以为何如
　　答张大监
　　某伏蒙别纸示以四先生祠记所疑此非精识黙体者不能敬叹敬叹仁敬初无轻重之説虽似伤于笔快然敬字之义甚大孔门説仁处大抵多有敬意如四勿二如之类是也左传敬徳之聚能敬必有徳此义极精自圣学不传人多以擎跽曲拳正坐拱嘿之类为敬至周程以后如诚字敬字仁字方得圣贤本指其所谓主一无适之谓敬此最精切来教分此二字甚当惟曰知敬而未仁者有之矣未有仁而不能敬者也下一语寡病上一语似以世之谬为恭谨者为敬若能敬则仁矣敬而未仁则亦未得为敬也盖仁者心之徳聚而不散则仁在此矣今若尽摩元碑重别镌刻却大郑重今略注欲改之字在前伏惟裁度
　　答袁衢州【甫】
　　静夀杰作义味渊永又以觇深造自得之趣所存若此则施诸有政益可想见况絜斋慈湖训语朝夕左右所以舆卫此心者至矣何当簉顾夏诸贤之列相与共讲山囚瀬势瞻晤亡从祗有悢悢浩气説剖析精详皆不易得惟以三勿为二勿稍似欠阙耳某山间三阅寒暑于六经名数文义上重下钝功夫的然见得古人所志所学歴战国暴秦以后无传焉极于刘石之乱影防迹絶岂无经生学士随其才分有所建立然骛于髙逺者惟欲直指径造以步步而行字字而讲者为卑近而安于卑近者则又以区区记诵小小词章为学问之极功所谓合外内贯精粗者百数十年间始有人讲寻以发汉唐之所未讲又苦于实未有所见者勦説雷同为声利计以为斯道之病方欲通古今为一书使后之有志于王道者犹可以推原寻流而学未能信不敢容易下笔也近又有数篇不得已而为之者谩録求教其视髙文犹禅律之不相侔也望为过目以一语可否焉委作静夀字当更増一堂字方为穏实盖去堂字特数十年间事耳三衢为舟车之冲而广防以静镇之曾无留难又以暇日为士友周旋于义理之防乃知清心寡欲何事不可济安得百子骏布在天下使万物吐气邪东归故庐外事一切不复与闻虽足以见深识逺览无愿乎其外抑不知何者为外国事济否民生戚休恐亦非于我全不相闗况东归之地今为天下剧乎论语于不在其位之下聮书思不出其位一语每疑下位字当是正位居体之位盖因下语而推广及此然因此二语相连后世遂有以分所当为而疑于出位者此其差亦在毫厘之间高明以为如何
　　答黄子才【辂朱文公外孙】
　　陈司理欲得游髙明三字敢不如戒但圣贤不説一偏话极髙明必道中庸惟上蔡在程门中终是升髙上达之意多兼古人楼观堂室之名必有一实字在下如明字下欲着一楼字又见妥帖今先以青山阁沧洲阁二扁纳呈未知髙意以为如何
　　答张大监【忠恕】
　　别帋申诲仰见虚心切问不倦益廑卑意无他但见南轩初谒五峯五峯首以忠清二事令其反覆究玩书问至数次往反最后五峯答书曰圣门有人吾道甚幸由此遂定师友之分此梁仁伯所云也晦翁初谒李延平只是教它静坐作居敬功夫由此有得前日仁敬之説盖据实言之耳大监前日疑得极是虽语言未莹然得此开发益知文字不可轻易下笔今来教以为不必易闻训二字只易广汉新安受学六字甚善甚善
　　答徳庆陈知府【宿陈正献孙】
　　康虽藩府谅亦荒陋然国无小皆可随事以行吾志安定更八都尉羌患不息张然明镇以一亷威化盛行人心之不可以威服也若此况如贤父兄礼义之训浃洽心耳必有以大慰逺人之心者
　　答丁大监
　　台评则固见之门下忠肝义胆见诸告君之疏发诸送客之诗者霜明玉洁足以廉顽立懦虽欲辞异论之名其可得乎借令先期得请而去终不免于论以是而归其荣多矣但论者谓人为包羞则亦不自镜见者邪某泝江而上闻沅辰道崄惟潭邵路稍平遂涉湖之潭防安北望遣子亲迎遂以数日间办聘留家于潭而自与朋友李肩吾及长儿之靖靖既奠居明年取家以来却令安壻略挈辎重还蜀今居靖者尚有二百指之聚所幸风土恶得免疾恙物价甚贱极便羇旅而书问稀阔宾客絶无又得以毕意于所当事自易诗书三礼语孟重下顿工夫名物度数音训偏旁字字看过益知义礼无穷而歳月易逝使非假以暇日将虚此生矣今未敢便有所着且温旧读以发新知庶几迁善寡过不为空言耳士友犹有不相恕者时遣人征督文字徃徃人情所不能免亦勉彊酬报今姑録数篇近作以干指教非敢言文亦以见山中近况或可少寛行役无期度之忧也
　　答严教授【植】
　　事心图説亦以见精思实体不欲徒事空言然据某愚见既坐师席易得被人推许便少讲磨须与胜已者交更从诸经字字看过思所以自得不可只从前贤言语上作工夫也
　　答彭运干【铉】
　　墓道当直书今之官制如来谕云夷陵太守非今之官兼寺簿之穪亦不典今当书寺名但不知五寺中孰为所歴之官今作司农大理太府六字以备采择墓额作真书似欠古雅今作敬享当有享字又享祀在庙而墓非祀享之地欲易以墓亭二字审思榜之书室亦当有斋轩馆室之类一字兼审思二字不如径榜节斋二字如何朱元晦庵曰晦陈师复亦曰复斋如此类甚多
　　答许介之解元【玠】
　　惠教新作亹亹不勌深所叹畏苐委以书冩之役则有所未暇山中自课以圣贤之书日有程限诸经义疏重与疏剔一遍帝王典则粗见端绪仪礼一书幸而存者以之参攷诸经尤为有功今咀嚅经味已久便觉秦汉以后体格夐别况晋魏隋唐文人所作又是一格此甚难言有如来翰所谓稾山笔冡已老未衰介之幸自有如许精力今骎骎六十胡不深自收敛以趋于实而多求题识序引为是无益也诚以此谢委谕之辱介之倘以是为然涵泳而体习焉其得此也不多于得字矣乎
　　答范殿撰【子长】
　　又从録示近诗获闚园林面目恨无从陪侍杖履惟有歆羡竹间之屋既就又有数畆荷华如是足矣若更増拓反为物役髙明以为如何三扁额谨从别缄通呈大小如式未知可称台意否是间为况粗适惟归期迟速未可知从班中故旧况东南气类相予者多勉令通一书非敢靳此以为髙真见得行止非人所能为山中静坐教子读书取诸经三礼自义疏以来重加辑比在我者益觉有味不知世间何乐可以加此借令少缓亦姑聴之
　　答樊致政【庚】
　　某囚山二年有半赖习闻师友之训粗知义利之分行乎家人子女孚于台幼贱上下相安处陋邦如乐国视兄挂冠髙蹈脱然百物之表虽未可同日语其为乐天安土知时顺命有以得其所求则一也勉之以再用之后不谄不激雝容进退所以期我爱我者厚矣顾瞻四方蹙蹙靡骋宁暇议及此哉食菜诗甚佳谪居不欠此味但苦瘠恶视广汉新都不能为役耳惟八九钱一升白米八九十一斤猪羊肉他物称是此则吾蜀所无未能和来韵且録近作数诗代之
　　答江县尉【鐩】
　　真文书信颇为行理累今复以一缄浼为转达西山读书记未见之曩在都城曽见条目却与今来谕云云防有不同所谓近闻云云此却未闻之祗恐问愈多则归愈缓耳君子于役茍无饥渇则迟速本无足较顾所至水旱盗贼可骇可愕之事日闻于耳殆有蹙蹙之忧不知天意果如何也
　　答遂宁李侍郎
　　巽岩先生初作五音谱以许叔重部叙为之后在遂宁出视虞仲房仲房乃改用徐楚金韵谱老先生虽勉从之终弗防也故故序及跋语既云要自别行又云要须各行大抵始一终亥其形也始东终法其声也许氏元无反切后人渐加附益至徐鼎臣始以孙愐唐韵音切为定自音切行人以为便于检阅而不知字之本乎偏旁故老先生谓偏旁一切都置则字之有形无声者岂不愈难检阅盖不以韵谱为然也闻韵谱今已不存或使府别为刋元本五音谱【贾端脩所定者】置之学中以广其传亦是一事不知台意以为如何
　　答吴寺丞
　　且如诸处来干诸先生祠堂记某自与吴畏斋作记于成都今二十年间所作不下十余处只如宁逺营道皆濂溪乡邑皆某作记初间犹谓古者乡先生没而祭于社无他疑难后来又作长沙诸处数篇颇疑近世祠堂太泛于营道所记已致其疑于长沙则遂断然以为古无此典如长宁诸处又发此义近日长沙本求学记则又断然谓古者虽先圣先师之祀只是汉儒之説而先圣之庙元不出阙里【封諡之类尤不经】乃知古人萃涣之义甚妙不知何为朱张诸先生亦略不以诸儒之祠为疑而所在记文皆谓当然益知读书穷理功夫无穷此不是矜竒衒博义理所系世变所闗不容草草耳近作甚佳与游景仁往来书援引甚详特未见所辩者是近体或古体所失者何韵莫【阙】







　　已殱其众则虽有渠魁亦独夫耳况其未必存邪吴大礼书亦已见之殿司鞫治全党又称死者可疑纵万一果如李侬之事则亦已矣蜀边之忧则令人危惧盖顷者郭兴元父子髙洋州表兄亦言之王庆长亦封到蜀阃移文如西边故旧之报与二帋批谕则未闻可骇可怖见説朝廷只要曲从其欲与之约和制阃亦不敢违不知元不可和和亦无益淮东之事只作畏怯以成大变桂帅尚不知监邪
　　答李侍郎
　　北园讲之所龙鹤幽闲之宾多得几年功夫聚友求志著书淑后此诚天下之至乐而侍郎之夙心也而人心之不同故往往谓求退者为矫激而嗜进若为真情埶之所趋大抵若此谁其挽之
　　答陈子敬【畴】
　　广轩之义不知本诸孟氏广居之説否若深味广居之义则知人以眇然之身成位乎两间而沈于俗学屈于物欲其自待亦太凉矣广正大居位道古人不轻下一字尤当玩索髙明以为如何













　　鹤山集巻三十四
　　钦定四库全书
　　鹤山集巻三十五　　　　宋　魏了翁　撰书
　　答江西提刑叶大卿【宰】
　　乃者获侍同朝清标鲠论立懦亷顽有如愚不适时婴祸触忌而逋诛一二年则尚以两同年正学直道扶持保防之力也粤从违异五阅荆火大卿蹔弭芳节典司祥刑辜戾姓名无由輙汚几御未几【阙】守遣人来则知大卿以忧乞身去矣虽罔极之哀岂易堪任而四郊多垒烽燧方张匪牧匪监何恃不恐则斯人之无所冯依以立亦可闵也尝欲修书奉慰越在蛮陬不通于中州无便风可寓顾为来教先辱祗以重其不敏之愧
　　答湖广陈緫领【允迪】
　　某囚山以来坐见再闰五谿天下穷处靖又五谿之穷逐客又其穷者不惟夐与世絶亦不欲以辜戾姓名闻于达官前嵗靖之官吏以郡计请冒为一言已犯不韪而诲缄响答不替畴曩固已窃闚君子之所存絶出流俗叹味之余祗以为惕用不敢嗣贡岂期夙谊之懿逾久益隆輙遣行李申加存劳牋函币篚所以奨饰凡近燠休羁穷者甚渥岂但不已之荣抑有以重窥所存矣
　　答叶子【防】
　　来谕屡屡恨柳惜韩尊苏慕黄词严而义正志立而气昌有以略闚君子之所存末复以无名无迹致懐人忧世之意益以騐阅理之深唯有叹畏然而如韩如柳岂惟门下疑之先儒固疑之岂惟先儒如某等辈何敢輙议古人而亦不敢释然于此也大苏公之明伟似无复余憾然而某妄谓处伦类之变当以三百篇为正考槃小宛之为臣小弁凯风之为子燕燕谷风之为妇终风之为母栢舟之为宗臣何人斯之为友皆不遇者也而责已重周待人轻约优柔肫切怨而不过于怒忧而不敢疏也东坡在黄在惠在儋不患不伟患其伤于太豪便欠畏威敬恕之意如兹逰奇絶所欠一死之类词气不甚平又如韩庙碑谓作书诋佛讥君王要观南海窥衡湘方作谏书时亦冀谏行而泽下迹隠而名不章岂是故为诋讦要为南海之行盖后世词人多有此意如所谓去国一身髙名千古之类十有八九若此不知君臣义重家国忧深圣贤去鲁去齐不若是恝者非以一去为难也髙明以为如何
　　答澧州徐教授【复】
　　某囚山五年殆与世絶圣贤之书重复温寻益觉义理无穷嵗月易得独恨山深路崄带行之书无多时寮土人亦无储书者遇有记忆不明之事无从参攷然亦坐是功精专免于博杂某自初来此与同志者日读语孟数章去年方读易偶曽裒萃周程张邵杨游胡二朱二吕诸儒易説成编日诵数爻宾主俱觉有得邵氏书惟有乡人观物先生张文饶【行成】为之注解者在此与诸友讲论未容辍纳俟令人抄録一本后便寄去康节家自有邵子文所注本虽未尽得本防然亦可观却无带行者向来见门下干离同位之説固知留意先天之学后又闻家学渊源已非一日今无由再晤相与共讲第切恨恨邵氏书有观物篇先天图渔樵问对击壤诗易学辨惑等非一不止皇极经世若某万一归蜀则此等书亦非难得今偶不带行但能省记耳
　　答福建史提举【弥忠】
　　某三十年间于一门玉昆金季表里甥侄多所接识亦有以声气相推许者有以问学相切磋者诗书之泽钟美萃秀令人懐允不忘然而正学直道足以表竞镇浮如大监之挺挺特立不为势迁则尤所愿交乃仅于朋友游谈书人往返略觇典刑一二其为忡忡悢悢可以想见自得辠逺屛蛮徭之与居分与世絶有五六年于兹矣况姓名丑恶人所嫌畏故不敢以一字登于诸公贵人之门敢谓隆谦特贻存问所以镇抚其穷困奨饰其愚近者无非发于懐人忧世之诚心所谓挺挺特立者又于此乎见之而某不足以称所爱
　　答易尚书【祓】
　　某蜀之鄙人诚不自意初识风采于载笔着庭之日再陪雅饯于司成胄监之时扶持奨饰若不以众人待之者衘戢恩意至于今不忘丙寅之秋八月尚书巻收朝迹而某偶亦以是月请外便亲懐汉嘉印绶以去繇是或召或辞或麾或节徘徊蜀道凡十有七年而后出蜀各天一隅絶不闻尚书起居状丙戌之春道过长沙谓必有再晤之便寓城中数日仅与王贰卿一再相见则知从者乆寓沩上之麓敲门扫轨絶少入城近二百里以求一见本非难事公家期程亦恐不容太辽缓则如已之失此良遇今犹恨恨既来渠阳则事体又异有问斯答不敢先施故于托契受知之久如尚书亦例成阔疏敢图隆谦首贻诲问精神气貌恍如二十五年前从容接侍之乐且蒙辍遗五书开儆愚陋风谊之防夐出流俗周礼汉军制旧固见之端足以补先儒传记之所未及余三书则昉见乎此是则流离困厄之久天所以风植善身淑世之业也是孰为得失哉
　　答洪郎中【咨防】
　　曩者幸甚获侍同朝奨借扶持义钧骨肉正人去国善类丧气是时虽荷朝家不欲已甚犹假以事权之贰曲示弥缝而某亦不容独留矣辞官则当谢禄理所当然同列留行亦无由相闗乃谓既不食周粟又徼幸复留皆指以为罪赖天王圣明仅徙南安又徙之靖自二年之夏方抵谪所山深地僻殆与世絶程叔运忽以去秋手帖至且承别后荣侍庭闱尊履有相多福不胜慰怿盖先是二年有妄言水灾者初亦忧之既又得髙瞻叔表兄书极言其详正学直道天地鬼神实临之某书院记所谓古今无未定之天者此类是矣某使南安之命使不反汗则岂不为盗所怖今与家人子女恬然于黜陟理乱所不及之地顾瞻四方觉彼蹙而此裕然则殆亦非人力也
　　答真侍郎
　　自程察推及叶胜到洊领诲帖尝因江倅便拜答今江倅忧其子舎之里居者奔播无定所专人访寻某亦为长者虑已拜尺帋既缄封未遣而江尉専人以家问至遂又拜近帖之赐备闻迩来尚为里人少【阙】徙驭尊履辑福不胜慰喜之剧惟是邉境犹未定受任者措置乖方涂炭者至十二三县而未已每一念及戚戚然不能一朝居也久闻从者欲之上饶盖长沙报来昔人如郑公为黄巾所败而不敢犯其里今侍郎以徳望临之虽无动亦可然爱身以有待则辟冦亦理之常只愿王师蚤捷兵氛翦扑及今犹可布种更少辽缓则秋冬更多事也山间尽安穏读书日有新功读易乃向来功夫自囚山以来徧读诸经早晩毕事然后合程邵诸家易为一书但苦书不备友亦难得耳所委梦笔山房记急以草本拜呈如台意以为可即乞批示却当亲书缴上又虑此时台抱方扰未暇及此更不详布
　　近方防得李氏仪礼大半其间尽有好处盖注疏甚晦得此书方觉易读也
　　答袁提举【甫】
　　少务博览惟纂言记事之是务未三十时已知收敛近来山深日永终日书案既索圣贤之言益知义理无穷嵗月有限茍涉乎一毫靠外者非惟不敢亦不暇及矣何当接侍以求发蒙数千里相望惟有恨恨耳
　　答李遂宁【埴】
　　北墅固是晋魏以来有此墅字此元是今人所书野字盖诗中野字皆合韵十麌汉有韵之文犹然至魏晋间方有序音土下又添一土字有如盛圃万一只改作园或作圃字亦似无病
　　答袁提刑【申儒】
　　山中读经粗有新得往往发之于文亦未敢自以为是盖先圣先师与夫生祠私祭之类先儒偶未及此今骤言之鲜不疑恠而来教误有取焉于是亦可以自信惟明有内外之説即是先儒旧传特少有人拈出大略坎阳在中故水为内景离隂在中故火为外光亦犹周子所谓水隂根阳火阳根隂之意耳
　　答广西赵经略
　　某已酉之秋负罪去官舟歴嘉禾岂不愿见长者以求一语之诲风雪凌厉蒙头掩耳所过皆以疾辞是时尝蒙餽问已窃闚放麑不忍之仁迨涉江淮以后霜威稍戢人意熈然始得与世周旋至渠阳以后则邈然于黜陟理乱之外人间寒暑了不相闗得以静虑澂神事所当事令侄全州与李公父居官日书问往来犹得数闻郎中啓居善状惟是自循愚分不敢以罪戾姓名仰尘几御敢图台念特枉行李之问于是滋有以见君子所存
　　答林衢州【略】
　　罪放之久殆与世絶矧邈在荆鄙黜陟理乱所不及饭疏饮水若无一可以婴懐顾冦氛未弭生齿荡析痒疴切已宁能恝然也衢当水道遮迣畿甸于今为天下剧蠢兹小偷孰纇厥初浸为大憝万一浦城透漏内防相仍事势益可虑微吾年兄威爱兼用绥驭有方翦夷奸萌増饰武备江浙河东何恃不恐某于先帝时曽力陈郡国单弱之敝乞置数重镇而承平日久曽是不意也
　　答袁提举【甫】
　　某屏居穷裔殆与世絶自冬春来福建江西湖南盗贼连亘二三千里朋旧之仕于彼与彼人之仕于此者书问往来则既知之悉矣恰又得建宁漕仓书至五月末而贼势未戢益不胜及纬之忧然幸江淮荆蜀之帖泰也今得来教则江东之民伤于旱暵者乃尔顾瞻四方谁实为之缄示公牍榜移肫恻至到分遣行眎之人皆明使者以仁念照临之其实及于饥民之腹也无疑刑善劝徳之效至于乔氏管氏诸家争先发粟为里人倡此岂可以空言竦动者哉真使人有恨无百子骏之叹郑赵王韩朱严赵伍诸贤朝夕与处观摩丽习之间所以交儆互发者多矣某曩时所【阙】　节必以求友简僚为先务尝以吕文穆公夹袋册韩忠献甲乙丙丁集吕正献掌记曽宣靖雌黄公议司马公荐士编陈宻学章藁范正献手记至近世虞忠肃公翘村馆録之类萃为一集板行名达贤録亦使士大夫识得前辈行已用世规摹须是推诚心布公道集众思广忠益故不惟资人辅已以济一旦之用往往居徳养才流风所被薫习演迤逮乎数世乃是先觉先知者軄分当尔迩来絶少见此今广防独能得之又以摄友某非其人也而敢不知勉诵隰桑之辞以毋忘公之徳先正絜斋训语开发尤多慈湖语则向来曽蒙亲笔篆文于陈宏父处不待请而持书以见寄此意良可感广防词气隽壮理致闳赡若更加收敛则絜斋之平实渊永也某如观诸天府寳镇大玉错然陈前内揣穷空畜缩愧汗猥蒙下问輙冐昧以数篇録呈亦有墨本者并往来数谓向来满腹今古毕竟是顺境中得之今境界既别方是真切得力诚有味乎其言然竟坐满腹为累未能融释也髙明以为如何真景元时相闻亦欲避世纷不奈乡国有冦义无闭户之理史仓书中谓无十日不得书而昭武新守亦多取谋焉想亦明知招嫌取忌有不容已耳所示公状私书大抵今之从政者罕能及之敬叹敬叹
　　答薛检法
　　诲谕谆谆以学之不讲为忧视今之士大夫一登吏部选笔研随扫除如陈履常所云者何可同日道亦有留神笔研者矣亦不过以记览词辩哗众取宠为事熟复来教叹味之余重以啓发宠教古篆千文前辈用功本末兼举大抵皆尔某自为儿童即喜小学如九江所刋钟鼎欵识及篆韵某皆有淳熙间善本今乃知为检法之曽从祖也
　　答丁大监
　　昔人思行役之无期度者不过曰不忮不求何用不臧曰君子于役苟无饥渇能善其身能无饥渇斯亦可矣久近未暇计也而某偶免于二者之忧则已望外之幸何敢有他觊邪独念同时得谴诸贤皆懐诚秉忠有徳有才之士顾瞻四方何等气象兼收并畜犹虑不给而知藏瘝在视斯民之涂炭而莫之恤也诸贤岂淹恤之闾而将安所终底邪某读易规摹不过如前所禀向来曽作邵子工夫近亦重别寻绎若端绪整整则自程邵以及其流可合为一书曽见虞仲亦作得一书已脱稾亦取汉上説附逐爻之末惜未得本也钱白石诗传曩在成都蒙渠出示草草防得数篇全不能记今欲作序文须是见得大意方可着语似难臆料
　　答池州张通判
　　六有斋铭与扁额皆作小篆纳上勉以读易补骚滋荷期奨之隆易传与本义之异同则向来固尝与辅文汉卿细评之大抵文公所为邵传羲易程演周经者盖于邵子多有取焉而未尝显言之兼东南学者亦罕得邵学今正欲迨此暇日合程邵之异为一书尚恨穷理未至未欲容易为之也内主敬恭恐恭之义乃是发见在外今欲易作主敬于内未知可否干之作日干亦未甚安可欲勿徇可欲则善矣恐于义有碍易作物欲如何掺之有常掺疑当作操盖是晋魏间避曹操讳改此字今定作操字惺惺此是语録中如活泼泼满腔子之类皆用世俗语铭词用此稍欠经雅兼篆文无此字欲易作存存又恐犯六有中一存字然六者中此字为要
　　答知常徳袁提刑【申儒】
　　明有内外之説书前虽已禀报而词有未尽致防洊诲区区之意不过谓干变坤为坎坎中一阳乃干之正位则明根乎中者也坤索干为离离中一隂则丽乎干阳明见乎外者也洪范传曰水为内明故聴为水火为外光故视属火而邵氏亦曰天地间有温泉而无寒火此可以见内外之辨矣若更以耳目之体男女之生与一身水火之升降防之尤为亲切
　　答黄緫领【申】
　　曩在朝着时得任杨书煎煼科降知逐年以收计支凡亏一千七百万皆凿空架虚脱漏过日朝廷方思所以变通文术防遣李卿打算则言每嵗有増无亏计支外尚多五千万若使蜀人为之则徇私失催于是李以嘉定十六年改官班见之人而明年以总属饷既给取官职而斡旋不行于是又朝廷求科降【阙】
　　答寳庆梁教授
　　邵学自周子改建以来如胡子张子所记皆儒宗也绍熙癸丑徐清伯为教官特为周子作祠堂又得朱文公为记此三子者刻文其上则区区晩学尚安所措词骤闻命戒虽荷期予之厚诚不敢当
　　湖北李运使【夀朋】
　　昔嵗池阳幸蒙临况自郊劳至赠贿殚极廑厚以谊言宜少迟留以副贤主人待遇之意亦可风励薄俗宣昭令仪徒以是州非它郡比余民旧吏耳目实繁故称疾速行实非得已既而之江之黄相待亦不薄独岳鄂若有畏嫌逺谤之意而后来之升沉进退乃反不与事俪因知吾人遇事唯理之当然心之所安者乃吉祥之所舍如古人送荆州别临贺亦事心循理而已祸福所不暇计而福自从之别后数从邸报窃审贵名日起异数便蕃使节藩符震耀吴防无从寓尺帋之庆自闻将输湖右藐是荆鄂实依刺史之天亦当以姓名自通顾罪戾之人有问斯酬弗敢先也叶元老来已能道眷存之意元老尝以末事为请某犹嗫嚅不敢对谨为作林运管书区区之心亦可槩见使人来辱五云贲洒忽堕五谿跕鸢之外君子之所存夐出流俗逾久弗替
　　答史提举【弥忠】
　　后二月拜书以谢先辱曽未数月已领五月诲报开导扶掖之意逾久弗替于是可以立懦夫厉頽俗岂惟区区一已之私幸云尔得江闽故旧书受任者或养冦或挑冦或奉冦赖两监司之贤以利害之实闻上故遣师来援益以叹贤者之有益于人之国也盖如此今来教尚有防蔽掩匿之嫌想见前后所言盖有不能尽如雅志者矣比见令甥陈兄和仲论谏剀切又有传録到中和堂跋语者学问渊源端有自来若上之人有以容养作成之缓急可以倚仗大抵士大夫幼学壮行亦惟正谊明道他非所计若更以利害言之则安危休戚实与国同若挺特自守者虽无顺适之可喜而决无反覆难信之忧雷同相随者虽无触忤之可憎而他日见便则夺见利则逝者未必非此流古今治乱得失大略不过如此大见以为如何
　　答林大卿
　　仕止进退各有时义至于时义所不可则位髙而责重使犹得以直行其志焉责虽重犹可也而左牵右制徒以虚权受实责则固不若山林之粗适也又不知今闽建漳泉间亦有山林之适否
　　答潘琼州【子顺】
　　自南安以北湖汉以东豫章以南闽山以西为贼所据者已二三十县皆火其居而杀其人妨耕夺财生者流荡死者含寃况有如魏帅诸人方以轻剽啓祸继之者纵其夺取府库凌暴居民而莫之恤自今诸事愈费控御后忧未知攸届也此皆得之江西近讯者若此
　　答寳庆李知府
　　绍兴府在当时非辅郡亦非潜藩髙宗虽以建炎三年自维扬跸杭州继以敌陷杭四年四月驻越明年改元绍兴十月以越州升绍兴府绍兴火而杭州寇退然后回杭以此观之盖以车驾所在而升府与隆兴不同嘉定则升府在前改元在后
　　答刘司令【宰】
　　张朱吕诸先生之亡学者无所依归诚哉是言详味公易大抵得于邵子为多旧见辅汉卿略知此意尝以问之余人亦鲜知之盖不读邵易则茫不知啓防本义之所以作平国以为如何
　　答周晦叔【应辰】
　　别册下问莫非圣贤精防之蕴将欲学问思辩以见之实践则世间风花雪月人所当道之语虽勿为可也今世学者病在于浅近自期而某每以逺且大者告故虽时有见是者而疑其轻已惮其难行者往往亦有之干是四徳诸卦大亨而利于正此非伊川臆説也彖辞固已如此左传以随为四徳者盖占筮者释辞类如此彖固云大亨贞云○先天之卦系辞固有之参同亦有此象自希夷康节始尽发其秘必潜心玩索之久乃可得之非信笔脱口所可言也伊川与濓谿指意元不同濓谿盖通字对文耳○道器之问答朱子语録已有之○唐棣之华分章不连上文范氏苏氏之説甚当第其时卒无所考生生之谓易此语元不错第只就气质上説与天命之谓性不同二程以来辩之悉矣于本义集注可见
　　答杨均州【恢】
　　示谕比干祠记谨効薄能以承命戒只从书中作少师为穏祠额并作篆纳去比干殷人也必非均阳人其子孙散处于均则不可知公安一带亦有姓比干合二字为一者不特均有之卫自有比干庙李太白集中可见谬作或更有可商略有幸无重于言
　　答王邵武【遂】
　　邵字有二一从邑晋邑也后之名地者多从邑一从召从节髙也年髙徳邵之邵一説训勉今山中偶无书志可考未知郡名邵武何义若训勉则只当从节或以邑得名则当从邑今作二字纳上以备采择召之以刀自不可易今不过多曲其上而断其下一画使不相聮属望之则不似刀字且上曲而不断则刀不可用矣髙意以为如何
　　答朱择善【改之】
　　先天之説须有人口讲面授乃可以入若以纸上书之恐有未尽择善试访寻朱子发震易图易传及临卭人张文饶行成七易读之当自得之或问之卖书人陈思郎可得也大抵伏羲之易干兊离震巽坎艮坤左边数往者顺右边知来者逆而文王易则干坎艮震巽离坤兊易所系甚分明或取朱文公啓蒙观之亦可见其详矣仁与诚之别则先防二程説次取朱子语孟中庸大学熟防久当见之来谕又谓此心当如何用功着力把捉则愈见其为害所谓操存者非着力把捉之谓才説着力便是助长细玩孟子三勿之语参以先儒讲説令书味浃洽而即于躬行日用间随处体验须是真知得便能笃行之得力则所知益明此皆前辈説来其实不可易若书自书人自人説自是説底行自是行底则全不济事某少时只喜记问词章所以无书不记甲子乙丑年间与辅汉卿李公晦邂逅于都城即招二公时时同防朱子诸书只数月间便觉记览词章皆不足以为学于是取六经语孟字字读过胷次愈觉开豁前日之记览词章者亦未尝不得力近数年间山中无事再取诸经仪礼注疏重加温寻又将要处编出始知先儒之説得于此者亦多第汉魏诸儒言语拙讷不能发明亦坐党同伐异不能平心以定是非耳恨相距稍逺不得与择善朝夕共学姑以合读之书奉白
　　答吴寺丞【泳】
　　孔庙始于唐髙祖非古人祭祀之意甚明只如文宣之諡亦袭王莽褒成以后之误大抵凡后世为追崇赠襚之类皆是不经虽始于追王而事有不类意虽厚而礼实违此等事所当商略者非一








　　鹤山集巻三十五
　　钦定四库全书
　　鹤山集卷三十六　　　　宋　魏了翁　撰书
　　答蔡緫领【廙】
　　防牍来多仪并侑穷陬冷庑为之燠乎以春感当何如蜀饷歳亏千余万朝廷降祠牒诸司助羡缗其计已穷旧日朝列时每得杨李诸文书即缕缕言之庙堂亦搏手无策不知今宿师益乆为力视前如何
　　答杨次房【少张】
　　窃窥词气日就平实盖虑澹而识明者也向看三礼每叹后郑于礼学极有功敬之而不敢议近来再三玩绎觉得碍处极多盖诸经中有一语未达则牵强揑合増成一义此非面莫尽易学则义理象数俱当留意合程邵而贯之乃为尽善恨难得此力量愿相与勉之某之所以舍彼而事此者正以彼不可为力而此或能有分毫之益又非面莫尽
　　答苏伯起【振文】
　　某囚山三载土风民俗乆益安之靖为郡百二十七年布髽跣足之风未之有改城中不满四十家气象萧条盖可想见然自非四方友朋书问碑铭之相挠则终日书案极天下之至乐偶有带行书册再三寻绎之外功夫尽多从两三郡士友家宛转借得诸经义疏重别编校益叹从前涉猎疏卤使无是役亦冺冺此生矣城之东得隙地为屋数间亭沼华木略具号鹤山书院距寓舘不数十步时时携友往来其间未必如水竹庄之胜然而主人心安乐华竹有和气则何地而不适其适也
　　答巴州郭通判【黄中】
　　某囚山恰二载温寻旧读书味隽永益觉从前渉猎疏卤今已迈始衰之年方粗见端绪而岁月易得义理无穷深惧因循玩愒以贻无穷之悔昼抄夜诵迫之不置又惧有欲速助长之病大抵此等事姑以世间习读善记览为词章亦云可矣要一字一义不放过则面前何限合理防处且如先王礼乐刑政始变于厉宣幽平浸微于春秋浸防于战国大坏于秦不能复于汉而尽亡于刘石之乱今仅从残编中搜讨于孔毛王郑伏杜诸儒对注中参求古今之物称谓各异风气亦殊汉去古未远诸儒已是臆度悬料其大者如郊丘明堂庙祧尸主田制邦域往往一人之见一时之意遂定为不可易之制其不可忽者音训声韵偏旁防画往往诸儒所未及今骤然理防人亦惊怪不知要作穷理格物工夫无三代以前规模胷次只在汉晋诸儒脚迹下盘旋终不济事程邵张朱诸公亦皆由此而充者方叔以为如何山中日永方欲专心于所当事而四方之知旧间亦以文字相挠有不得不应者时一下笔亦欲借此与朋友讲磨谨摘数篇求教
　　答黄眉州【申】
　　总所诛求之外至于酒课再借官弁再鬻焦熬之状可以想见向来曽见任传父打算文字及杨李二总时有告急庙堂之书诚是无防李总始以大言挤任杨而夺之位后来窘迫不得不自背其说杨叔正劄甚妙盖自乙酉岁士大夫以言去国竞相惩创至巴陵之事极矣今始得叔正再拈出虽无益于事而不谓之无益也独有可恠者胡评事得罪窜象而兄弟卒除少卿不肯枉狱亦再徙于象今所传亦如胡天意殆不可晓也
　　答前临安尤通判【爚】
　　某曩歳都城略获瞻晤未几忽闻啧有烦言远徙离骚之国是年冬某亦以辠行矣沅靖击析相闻而各不得以尺纸往来畏威敬怒分义则尔谓辟嫌远谤者末也忽被手帖存问缕缕且猥加奬饰不敢当不敢当乆闻杜门谢客玩心释典每谓吾道自足奚俟他求深为叹息今承来诲则知留意羲文之书此为得之但此书占筮于秦汉虚无于魏晋以后占筮者未为全失虚无则全不知易至本朝诸大儒乃始合外内贯精粗至远而近至微而显度高明必已知此却恐先入者在彼则此意胥而从之谨因下问僭布区区然亦安能以笔端尽也
　　答赵全州【必愿】
　　某囚山三载粗不废学山间所难得者书与友耳带行之书以少而精旧友眉山士李肩吾相随在此有朝夕观摩之益比又得滕兄景重远来相处数月亦湘中之所罕有适居甚不索莫也寄示海外书及边作既烦笔吏誊抄舘宾防校又至专人以送友谊可无憾矣此岂今人所难者昔人亦未易得谨复以囘字奉累转达幸加谨密焉仍属令缓出所着之书省往书牍尤为稳当古人善处如陆宣公着方书之类非是辟祸畏怒顺命安时义当然耳高明以为如何
　　答周监酒
　　占梦视祲保章冯相之说乡因奏对尝一再拈出此义颇精盖晓然为周之旧典然硩蔟壶涿蝈氏庭氏等类太碎其义与圣贤之言不类者非一端此非纸笔所能尽杜元凯孔頴达亦于周官左传二经互举赵简子与梦祲事为证然而比周官已不醇如以日在辰尾如庚辰之类亦多牵合大抵诸经中此二书皆有未醇处故先儒阙下不为传门下去凡伪而释其余得之矣惜其犹有未尽而周官之书亦欠差择当存正而阙疑始为尽善此又非纸笔所能尽特以下问谆谆故略举以奉答须假以从容续为典对以终求敎也某向来多作易与三礼功夫意欲以读诗记之类为一书比来山间温寻旧读益觉今是昨非安知数年后又不非今也以此多惧未暇轻有著述又见得向来多看先儒解说不如一一从圣经看来盖不到地头亲自涉厯一番终是见得不真又非一一精体实践则徒为谈辩文乘之资耳来书乃谓只须祖述朱文公诸书文公诸书读之乆矣正縁不欲于卖花担上看桃李须树头枝底方见活精神也来谕未敢以为然高意以为如何
　　答遂寜李侍郎【】
　　所委北墅记是时遂可并纳以求指敎省作文字毋以示人皆药石之诲谨当佩服新诗铭记不鄙幸敎诗思平澹而致密记体详缜而粹明此非沉浸演迤流于既溢不及此叹味不能置贾传碑但谓改一潭字不谓元本记字乃作碑字潭之石工善于刓补易之甚易但来诲碑则有诗记则无诗恐亦不尽然黄陵庙碑无诗而水门记有之盖碑之始庙以丽牲墓以下棺后人因识嵗月又后则刻文为记又其后也乃有碑记表碣之节今若省许纷纷则易之为是当因长沙书及之
　　答冯吉父【祥】
　　向来得罪之由亦谓言不行则当辤官官既辞则不当受禄故治任西归牒料院住俸而言者谓其不食周粟以是迁谪今来敎谓首山之薇远胜周粟然则食者为是邪不食者为是邪姑发万里外一笑义立挺挺可喜言者遏之俾不达乃是使之优游林泉养母数年适以遂其志也
　　答眞侍郎【德秀】
　　某向此囚山前月末三书山中之考聚指三百幸无疾恙得以澂神静虑事所当事期以不孤造化亭毒之仁而义理愈索愈深歳月易得恐因循玩愒犹夫人也则无以见友朋于他日矣先天图说旧虽留意比入山重读诸经头绪正多仪礼尤烦其间要言精义亦多先儒所未发既费目力于此则俟读毕诸经粗知大义然后温寻易学有如来谕所谓长子代父长女代母有邵氏张氏行成朱氏诸儒之说纵某言之亦不过勦说未敢容易言之少顷自见得一二方以禀布比赵立夫来求率性堂记亦以易为性善之证谩録呈又有数记并以求敎有石本者纳数本如长沙仓记则僭书两贤牧盛事愧笔力骫骳欠发明耳
　　答杨富顺【伯雨】
　　分考赋义而赋义专以破题为去留此弊乆矣亦坐士大夫事事以时论为然南样为法稍有语録气者即谓之有学不复于圣贤书中看原流本未又不曽于古今治乱实下工夫也此非得眞儒实才执风俗之机从上变来如何囘得要亦关时数耳
　　答阎运干
　　日三省斋元记如治已甚易及人甚难寻语全欠讲磨古人只是自治自治功夫极难至于及人则治已之所推如为山九仞功亏一篑虽武王八十九歳时召公犹以此为忧此岂易事今所谓三省亦只是曽子自作功夫非是为人要在忠信习三字盖因及人处却防检自已有如高作三铭皆得之只是信与习处犹欠亲切首铭若改作无愧于心无愧于天方见得天只在此心不把天人分作两叚又恊得人字韵盖诗中人字尽与天字恊若心字则止与覃字韵恊也高意以为如何
　　答熊教授【有宗】
　　顷李升父未归时招一全州士人滕处厚谨仲权敎小儿忽惠一书云夫能壊之于天子之庭者必未尝修之家者也此亦至论
　　答乔尚书【行简】
　　某曩者幸甚螭坳起部获接靑云之武尚书误谓其可进奬饰假借义钧骨月而愚不适时忽贻罪戾窜在蛮荆尚书又追送而拊存之衔戢恩意于今五年愚分自循不敢以一字入都故虽知爱之厚如尚书亦自取弃絶然乃心乡往曷日弭忘山中于黜陟理乱了无相关温寻旧读粗有新得诵若子于役之乱聊以自适焉不足为长者道也惟是有不能恝然忘言者今中外之所责望于尚书盖以望实昭著人情交孚虽潜救密移如易所谓巽称而隐为功不为小矣然濡迹已乆未能自明君子之所存惟救时行道之务所谓心迹之不能自明此特一身之事庸何恤然揆时度义亦恐终不能以有所正救宁若言所当言犹庶几万一之补从违去就则有义有命焉不犹愈于因循歳月浸负雅志终孤时望者乎某废于五年未有生还之日岂不欲缄口低首以冀茍免顾君臣义重若不可以一朝居者
　　答林提刑【岳】
　　某夏初尝辱诲谕俾记东园已具尺牋敬遵严戒今偶逢使府军校恐失此端便愈成臯缓辄留一日摉索枯思得数语求教仿韩文公升州水门记为歌诗以记事不知台意以为可否或者又谓汉史霍光董贤传诸文所谓东园皆非美称不若易以东湖然尝见欧公有真州东园记张文潜亦有东园诗所谓东不可名园特洪景卢一时之説今若仍用园字元不妨或改作圃改作湖字亦自省辨论更取财度六经中有韵之语不分四声如鱼与麌韵固自通用若马与麻韵亦通此等诸韵今记中韵语大抵仿此当防一笑领防不以为异也
　　答防路赵运判
　　诲缄再辱声气攸托退揣愚近愧浮于感学记比得李漕书欲作字今乃知已即登彻所教五条从别纸拜答大抵读书虽不可无传注然亦有不可尽从者只如郑康成注三礼已各随文为义不能尽同而礼与诗异诗与书异书与易异有一事而自为两说三说者极多其改字处十有八九不可从最害义者以纬证经以莽制证周公之法故某与朋友讲论多是参酌诸经不一一袭其说惟是之从耳只如师氏一官郑谓周召所厯之官而礼记注乃谓即大司成此两注自不合又皆难信以此推之余亦可见高明以为如何
　　舍萌不过是释菜之换易今既疑萌为新异则改为舍菜亦自省事术者道路之所由凡从行者如衢如衟如街如冲此类极多皆人所由之路故说文云术邑中道郑于乐记心术注亦云所由也徐楚金说文通释云术方术也谓一方之道此为得制字之本意今月令注乃欲易为遂字而谓之小沟向来作文时固亦见此不欲从之若犹以本注为拘改审端为四字作辟而大之或易门术为门巷亦可或不改亦可倒行逆旅曽记战国策吴语之类一二处有此语文有云倒行于逆旅但苦山中无书可检欲易作保于逆旅如何更惟财度师氏守王之中门次舍在王宫盖谏救官之长参之秦誓顾命节南山诸文最为亲近而国之子弟守卫王宫皆有次舍在宫故本文云云教国子云云居虎门之左司王朝掌国中失之事以教国之子弟云云盖与国子同处王宫因使教之朱文公所谓王宫国都以及闾巷莫不有学正指此不然除却师氏外别不见王宫有学似不必改否古者庙有碑以丽牲墓有碑以下棺有为碑刻文其上故仪礼自士以上庙皆有碑在庭所谓每曲揖当碑揖亦以为庭中进趋之节汉以后因庙有碑而识嵗月墓碑始亦不过略书嵗月爵里子孙乆乃谀墓称功颂徳若不假牲石为词则学中之立石以刻文也何居盖立石以识兴造始末而谓之碑自是后世相承失碑本意似不必改牲石字若犹未免有疑则去一牲字或已指定字数则石下増一焉字以足之
　　答真侍郎
　　是间士人近忽来商量读易不下二三十人每卦分作两三日看先从王注程传读起且令文义分明如游杨吕谢诸儒所以辅程者固不可废而横渠之奥澁康节之图数汉上之伏互晦翁之兼论象占皆字字钻求一月余间读者听者人人自谓有益旁近郡亦有来者万一中间开发得数人亦是报国之大者且不枉此行也前所呈谬作乞以一语订其可否先天一图停停当当愈玩愈有味此决是古来曽有此说特不知何为汉唐千余年间更无一人说着参同中虽略有此意而方圆图之妙则未知古人曽见之否
　　答洪士龙【天成】
　　竹州诗盖本礼器所谓二者居天下之大端一语故贯四时而不改柯易叶因以发明汉奥讲学之义今来教乃谓诗意为万物皆阴阳世间何物无阴阳而谬作之意则不若是惟高明更加审订焉考功记甚佳第道学三字似非经意否恐亦与道盛德至善之道同来谕欲某序朱文公年谱此愿附名篇末
　　答杨泸州
　　囚山四载殆与世絶四方之亲戚朋旧虽忘其为罪戾时遣人问无恙然而问遗再三不懈益厪如尚书者盖鲜矧尝专人迎劳于长沙今复专人至靖风谊絶俗岂惟宵人之幸振颓励薄所关不小矣感服之余重以愧惕胡衞道自贻伊戚固别是一说而徐纯忠胡季昭天亦夺之真若梦梦者殆莫可晓某尚以乆亲正人端士稍识义理贫贱患难不足以动其心故愈乆愈安况山深日永别温寻旧六经愈挹愈深若指日得归则为私计为便脱更留年歳亦自无妨惟尚书知我之素不以其言为彊也帝城之书直不敢遗惟乡人惠书则答之真是见得淹速非人所为也
　　答丁大监
　　愈疾古诗见怀唐律蔼然有怀人忧世之意非但词工味隽而所示近着又以见二三年间乐天知命从容自得之趣此非实见笃践安能造次理道若此又重以叹服而施之辠戾求宥之人若引而诲之某则无以蒙称敢不益加懋勉前教诗传在成都见之惜不曽得本后来闻已刋行未见刋之何所若有防本欲得一帙无亦姑徐之程易明白正大切于治身切于用世未易轻议第其间有当用象数变互不容脱略者如履之眇跛比之马大壮之羊此类分明是互体如三年十年三百戸之类分明有数只作义理说固可若更推明变互尤为详密想老先生非不知此特欲以遏其流弊耳朱氏易则大槩本诸邵子啓蒙明述先天图而赞易之词谓邵明羲易程演周经此意可见曾亲闻辅汉卿广之说易须是识得辤变象占四字如初九潜龙云云此辞也有九则有六此变也潜龙即象勿用即占人谓本义专主占筮者此未识先生之意某每以此看本义诚是精密邵子无易解不过观物经世先天图诸书击壤诗中亦多有发明先天处参以汉上易则程邵之说尤明第汉上太烦人多倦看却是不可废耳某十二三年来本有合程邵为一书之意入山以后便欲逐旋抄记因温寻诸经一遍然后为之既入诸经中重新整顿则益觉向来涉猎疏卤不惟义理愈挹愈深而名物度数有一不讲便是欠阙縁此且更精读深思未暇有所著述来教期我善矣姑迟防年未晚来诗所谓尽此余生作放臣者请賖此七字以见付人各有时此岂其时邪书楼欲榜以蓻文楼三字可否或云六经姑作六字以备采择若俱未稳乞自台意别名示下示下新作二诗辄留来人一日和韵以呈但太匆草无佳思也姑取一笑
　　答乔尚书
　　某比因小侄愿见长者冐昧以姓名辄汚主书吏近怀不韪之惧诲缄宠攽情味蔼然义均骨月某不以他人望尚书固善类之公言而尚书亦若不以众人待我则某非其人也徒知衔戢且矜以自壮焉峒冦为目前之忧已迫内郡未知攸届淮氛为将来之患发迟祸大滋可寒心得故旧书谓尚书有防海道一劄已见施行恐防前者必思所以沮挠之用舍乖逢皆不必深计惟言所当言为所当为以自靖自献此则尚书之夙心也愿终图之
　　答罗制干【愚】
　　元祐馆职一书前所未见兹防辄示新刋五帙为要典夫士之摈于熙丰死于熙丰变于熙丰者不为少矣一振起之乃有如许人才出为世用至宣和末年刘元城卒元祐气数尽于此而北寇内侵此所闗岂小小者赵太社丈欲发明此叚可谓用意深远
　　答曾教授【宏迪】
　　左传所载固亦未能全粹而格言精义赖此得存者居其六七如刘子受中一节晓然为圣贤相传之要语某尝以勤礼二字为朋友名堂矣今来谕欲以名斋居之室谨効薄伎以承盛意覩名思义更惟勉之
　　答眞侍郎
　　某循环读经亦以自明此心未敢便有著述来谕拈出礼注中太一鬼神等说乃亦与鄙见同合此外如藏修息游政以藏修息等注皆有发明中庸防中已有气禀之说亦与先儒相表里唯来谕疑其误以水属信盖古来元有二说师传各异如干凿度与纬书中皆谓水为信土为知故王制礼运等处注疏皆有水主信之说而五行传许叔重说文之类又有肺火心土等说然而亦皆有理盖水土同包火土同位各有所据以天文察之以一身验之亦有各处此非面莫尽也惟以坎为肾离为心则圣贤书中未有明文特见之岐黄之说耳颁示李氏仪礼集释功夫致密附以古音至不易得第一惟郑贾之信不复致疑郑贾之说岂容轻议然亦有不可尽从者故晦翁于经传集解中亦未免有所去取某今且疏出二叚求教非固求异诚见其不当臆为之说耳高明以为如何来谕又谓读书有所纂次恨不即见之江尉书中能言其略
　　答虞卭州【方简】
　　鹤山瑞光之事亦可恠第鄙见有未达者不敢登之纸上盖天地间惟涉乎离者乃有光虽日星山岳草木之精发而有光者皆离也无故而光只是草木之有光者或者山川芜没之乆一旦贤使君发舒之効祥荐异理或有之便谓佛力断不然也
　　答罗制机【愚】
　　罗君章本传少有好事竟是事桓温庾亮友谢尚人品不甚醇正故直是费词耳论其实则何敢望黄太史以来谕欲归重于君章故只得如此古人以字为重虽孔门弟子与子思皆呼孔子为仲尼字与谥相似皆人所通称也今人呼前辈字遂谓不然故记中称二贤字恐高明欲一知也
　　答李监丞【心传】
　　因记去歳防示中和堂记防大抵诸贤之说发明先儒之遗旨醇正平实无可复议陈和仲学于慈湖凡慈湖之门自是一种说话某与之相识最多虽广微兄弟不能无此然而和仲此跋尽好如谓中而和具焉和而中行焉此类合外内贯动静亦无可议惟以对立中和为疑此却似慈湖以子曰二字疑系辞不尽出于孔子只有变化云为一语最好此非面不尽某因有一疑求教向来每与友朋语谓六经语孟发多少义理不曽有体用二字逮后世方有此字先儒不以人废言取之以明理而二百年来才说性理便欠此二字不得亦要别寻二字换却终不得似此精密高明以为如何
　　答湖南李运使【折】
　　古人所谓敕天之命惟时惟几者不特时时整饬不敢顷刻滔慢几微之间此忱不属便非天命流行义利吉凶皆由此判甚可惧也十数年腹心之疾一旦扫去在于人情孰不庆快而多端疑虑如临川吴环谿之孙至上书辩析未问虗实如何至于摈斥而不信大抵若此非细故也
　　谢史丞相
　　某已恪修竿牍专人控陈起居彞仪兹不渎叙辄干严分冐布愚悃伏念某禀姿鲁钝涉学浅芜徒以狂瞽无知自贻辠戾上恩全覆特逭诛夷追褫三阶窜投荆鄙七年去国六载囚山辠大责轻感深涕陨顾惟趋走下风几三十年蒙荷知怜实先侪辈寅縁聘召尘玷清华而愚戆妄发自速厥辜又仗鸿私特从轻典覊穷之迹人所嫌惮尝欲敬共尺牍控露感私而潭潭邃府无路自通揆诸人情宜在诛絶敢谓少师大丞相国公先生尚垂矜恻特赐防持径为敷陈放归田里元阶旧軄既即畀还直馆珠庭遽叨职禄大逾始望夐揜前闻虽爱惜人才存全事体粤从更化具有成规而某藐兹九殒之余仅觊生还之命顾乃便蕃异渥荡涤积愆复为全人以立斯世则捐躯莫报拜宠益惊衔荷之忱已详专牍兹因靖州发囘省置急具手札申控五谿道恶势须秋晩可抵荆州来春之仲即达敝里倘尚依仁庇一家数百指之聚不为异乡之鬼则始终恩记顶踵知归














　　鹤山集卷三十六
　　钦定四库全书
　　鹤山集巻三十七　　　　宋　魏了翁　撰书
　　李眉州【壬辰】
　　北警渐定而诸防徘徊不进利州一带已营葺屋庐垦辟土地梁洋之间诸将亦肯向前若诸台驻利则旧疆渐可归流民有所系属大明赏罚别慝瘅恶戮叛捕亡何为不可顾悠悠果山示怯诲盗殆莫可晓黄卿获潼川盗四十八人便可即诛乃觧赴制司虽云把穏实以滋变或者犹议使府已获奸细具有赃证乃托之鞫勘明示姑息临卭亦获大邑所捕冦数人乃不就戮执而归之成都帅司内郡皆尔溃徒何惮而不横行也
　　黄制置【伯固壬辰】
　　载惟吾蜀之敝肇自开禧之弃四郡嘉定以来经理未竟寇复大入分阃者或两三月或三二年而去关隘疎鲁旧来备御去处未暇尽修而损之又损以养成单阏之变故自比歳坏政败局之说每行于公私文书信乎其若此也然药之活人则未有他防是以昔之受大寄膺重任者惟有开诚心布公道集众思广忠益不以逊逆废是非不以喜怒用赏罚功不以疏逺废罪不以昵比揜此意不竞证局之怀相寻无穷某官秉德康宁宅心寛绰况十年使蜀阅理既多凡今谗言皆所素讲谅惟闻命引道旗帜号令必已洒然更新邈兹逺服特未及闻之伪帅武仙虽曰散亡之余然当鞑则不足乡我则尚可安康边面而付之吴桂求保何如陈昱粗强人意近乃闻麾下有溃者岂御下稍严未可施之目前邪近事则未尽知若前一年秋冬汉沔间亦赖其力也田冒能保武阶于羣州溃裂之冲迩来鞫治之词乃若度其所为此不可晓亦尝为李丈言之而见荅之词未甚明畅前一年冬多事之时人才短长大略可见古人观过使过之说若试以是思之尚有遗才可用也
　　江陵别安抚【之杰】
　　俗流世坏士大夫以官为市与民为仇少之时有言人之簠簋不饬者輙咎其诬人迨稍涉世疑信参半今则信其有是人也不知某学力日销不足以克其性资之薄邪抑世变之滋可忧也古者自君上至公卿大夫侯伯牧长咸有师保之义焉今使民日趋于邪辟以陥于盗贼寘之杀戮者则师保者实诲之某学不适时分与世絶乆矣便蕃三命起之于乆间习嬾之余属时多艰救过不赡蜀道如目前所闻似无他虑然藩篱元未复将习于贪妬守利于逋亡军乐于溃散则犹如故也吏狃于诛求士壮于躁竞民困于物贵犹如故也然则天下事盖未可知人谓金亡鞑和可以少纾亦未知高明以为何如
　　程运使【遇孙甲午】
　　如执事者在今寡俦尝欲一拜下风因循不果则起家为吏益逺声华矣圣学不讲士弃其德性之知以于见闻之陋其酣身于利禄者固无足言也稍知自好者亦以纂词缉句为学问之极功俗流世败莫知正救乃至养防枕席卧制四海举朝荐绅之士奔走后先莫或以为非今力去积年之疾是治乱安危之几也或为地节之亲政或为天宝之踵乱皆未可知也而朝防无白首大儒可备顾问则天下事诚未可知也某才谫知薄误叨阃寄属时多故为力孔艰向来渠阳七年亦粗有读书工夫尝欲以古今典礼名物之变缉为一书或有补于世教今一作吏此事尽废少须亦欲乞身以去卒酬此愿惟是未知见日临纸悄然
　　郑丞相【甲午】
　　某比者伏覩显号扬庭正人宅揆尝修尺楮亟控贺忱伏计登彻某此月二十九日伏凖十一月十九日堂帖偶防误柬进职锡鞶重惟奋身寒微致位严近自贻不靖投畀蛮荆既获生还誓言报効今以西清俟对东蜀作藩起之辜戾之余已剧侥逾之惧而器名骤假爵服优加矧惟地节亲政之初天正履长之始命令之播听瞻所关猥暨表臣式商大赉念非大丞相枢使国公録善弃瑕纳污藏垢委曲敷奏动悟帝心藐兹妄庸畴以有此已具奏牍控辤恩命并具公状上诸尚书敢复吉圭手状尽控衷曲拱伺报可之命庶得以少安厥位迯负乗之讥则区区之愚分也蜀去天日万里罕所知闻圣化更新人才彚进戢贫奬善闻者兴起不图余日获暏明时更愿行之以和平守之以悠乆谨终如始不替有加毋安于小成毋狃于姑息毋摇于系累则宗社灵长之福也夬之彖曰刚长乃终其九五曰苋陆夬夬中行无咎惟大丞相深思而笃行之某受知之素无以致其靖献之私不觉缕布
　　郑丞相【甲午】
　　某已肃吏圅敬为明时致登庸正人之贺寒暄彞问兹不渎陈窃惟泸介渝僰之间自为一隅于中都近事咸罔闻知今春便从置邮奉丞相制书奉戢贪御笔奉改元诏令始知亲事法宫大明黜陟忠良胥劝幽枉毕伸以静黙者十年而发舒于一日雷行电瞬句茁萌达盖有日侍左右而不及尽知者此自昔英主之所罕见者也不图余齿亲逢盛际矧又王灵下烛赏赉优加舜阁增华汉金寓宠衔戢恩遇莫知所以报称忽又从邸报伏睹求言之诏蜀置自近歳多故习成怠缓若须被受将有后时之悔散共德意亟贡封圅尚虑圣化更新不欲循袭谬例缴呈録本乃以鄙见即封章之词节成短启似亦可当録本非敢为世间虚美不情之言以自疏于门墙也仰惟钧慈幸察其有封章启事之未尽言者愿终言之主上天姿絶人无庸过虑而了翁妄谓古人格君事业全在观摩丽习葢左右前后出入起居无非学也贾生所谓习与知长故切而不媿化与心成故中道若性大抵教于未滥禁于未发熏陶渐渍非一朝夕之功耳用能愈治愈明愈得愈惊虽以九十之武王功成治盛召公犹有一篑之戒后世之君非无天资之美而血气之勇一旦发于愤悱如汉之武宣唐之宪武赫然刚断立底成绩然而正本澂源之道未能深厚终有作辍满除之忧况后世宫庭规模与正人端士邈不相接凡羣臣面陈口禀囊封匦奏规模拂意之言少称誉之词多人主习闻其说养成骄矜多肆易足于是乗其偏而入者何所不有故二千年间未见有数十年乆安长治而不变者盖其来乆矣大丞相当轴未几宏纲大义章明较着固已一扫近世见闻之陋更惟立心强志以千载自期而始终焉毋避嫌而退托也毋远怨而姑息也毋厌烦而自画也毋易盈而靡竟也斯不胜海内善类之望此外贪吏之求尽革反以不受苞苴为利蜀师今职授任事多牵制向所以楮轻物贵立见狼狈此等琐屑尚嗣陈之
　　陈防政【甲午】
　　某已蠲吏函敬致贺悃寒暄彞问不复重陈某寓治三泸僻在渝僰之间于中朝近事咸罔闻知今春始从置邮获睹诏令之下赫然有励精求治之意明良之防千载一时不图余生获逢盛际矧又进职锡带奬饰孤远省循涯分未省报称防闻御笔求言念厚恩未报宁可黙塞自同众人以上囊封少陈愚悃不敢复効异时録本缴纳乃以封章之词节成短启似亦可以当録本非若世俗虚美无益之词也伏惟钧慈幸察蜀地无他闻惟始也闻金雠之既灭而喜今也闻和好之不可恃而忧近得更制帅书虽亦盛陈平蔡之功如云函守绪之骨俘阿骨打之宝系天刚之颈其词甚伟而其末尚云外患固当防而覊縻之防不可废故疆固当复而进取之谋未可急大抵今日之论虽当事任者亦未能自必胜负必俟兵刃既接而后见耳入陵朝京之使谅亦少须道路淸夷彼情可信而后遣赵敏若同年专阃以来物望甚惬相公居中之助实多第破碎山河亦费整治置司汉中非地而分职太烦亦欠剸属之意高明以为何如
　　蒋大着【重珍甲午】
　　比睹邸报窃审亲政之初起家防府厯时未乆又闻擢左着庭兼华经殿难进之节士林所推比又传已闯修门进退之义适中合宜是为得之特未知目前事体又何如大抵后世之治有难言者人主不自亲正人闻正言见正行习与知长化与心成处作乆远工夫人臣不过随世就事借令杜富韩范文吕司马诸大老出来亦只作得三数年远者亦不过七八年本原不深必有满除之忧一伊尹也事成汤则格于皇天而事太甲则格于上帝仅与扈陟诸臣等耳况秦汉以后规摹抑又难言宫庭之中与正人庄士邈不相接间见羣臣则又多称誉谀说之词人主习闻其说养成骄慢多肆易足故二千年间未见有数十年乆安长治始终如一者间有发愤悱赫然刚断之君亦不过本于资质之美行以血气之勇非有志以基之有学以养之况退而寒之者众则事业安得不与血气俱为盛衰也元祐自四五年后建中靖国自七八月后嘉定自十一月后宝庆自八月后事体顿异此真所谓可立而待者某目前甚忧之高明以为何如游景仁毅堂乃因某见其后生时好尚稍偏欲勉以远者大者渠本用大心堂后来量取毅二字焉作一铭乆之渠方求真文作记只行得此二字作圣之功也今门下更欲于此二字外添明心二字不已赘乎吾儒只说正心养心不说明心故于离不言心而于坎言心若良贵精玩而有得焉则知此味之隽永矣
　　真侍郎
　　淸原字不容作篆盖篆文原无水旁记得朱婺源复之尝以县额见委误为书水旁既而悔之为改作楷字后来不知换否
　　李舍人【性传】
　　浮光借牧之事太涉容易此处正当冲要若放令鞑骑南牧则庐信黄蕲最切莫不有饮江之虑矣使全赵守淮东西使大赵制阃于黄又命重臣帅江东为虑可以略见度曾参未必便出其悠悠则漕寄亦不轻也黄帅易之甚善始也用田冐鞫和彦威皆能救前政之失人心跃快而冐终于冐威亦不威敏若才领事便当强鞑三道并进一入河池一由七方一捣石原幸而连防迩来两旬又无所闻盖泸僻在一方知闻独后耳丁文伯来音甚速或谓此时已在梁山盖已过防门是的却未得出陆后近音耳幸而冐涨泝峡以趋朝廷之命使未曾入蜀者必不肯便来试事未有所付也此闻御笔付敏若有控扼关河覊縻秦巩等语又相君有书大抵有乗机拓境之意却恐自今愈多事矣
　　丁制副【黼甲午】
　　窃惟今日事势养谀习欺盖非一日开禧以来大言夸诩恣行不义者谓之才吏至诚恳恻爱养根本者谓之生儒嘉定以来纵贪剥之吏俟其盈则持而夺之为害滋甚于前其势必以掩遏蔽防全身固位为事实胜实负实利实害上不及知郑桂不足责也而后来者亦深以张皇边事为讳无其事而张皇者固不可也有之亦不可言不惟当时不可言后来亦不可言比所过州有言今年三四月敌分道大入幸而曹贺诸人駈之者乃云无许多事某皆知之窃窥其意似谓二年间渠已经理有绪可保无虞又觉其词气方欲以此防勋深恐自今蜀中有请或为所碍斯亦有关不细也黄帅之罢牛李表里之力而黄亦自取之方其拔田冐放彭门鞫和彦威于崇庆皆出于人心不平之乆公论称快既乃闻徙冐而不威赏罚之大者既尔余事推见今大卿以正学直道自东眷知擕持令名镇抚全蜀虽号元戎之贰实操人才之权黜贪奬亷旌直远谄扬善瘅恶简能汰庸蜀之人士于是有望焉李防之居幕府为助已多度賔客必有偕行者更惟博访而精择焉得汉中书上以手书付赵制帅俾之覊縻秦巩想已见之别纸録呈大卿亦有被受否制司防到襄阳和议并録呈以备未见其词虽若倨肆而所谓不当取鞑人所争者亦未为不是也惟是朝士近书报及鞑人借浮光放牧事大卿闻之否光岂可借正庐信蕲黄之冲史帅未禀命以前已一面许之朝廷不得已从之淮西全帅不可则至割光京西以狥其意正恐天下多事或自此始忽又见高表兄瞻叔际江东漕未晓此意曾参预悠悠未出此一面甚重大赵在黄冈置司意者朝廷固亦以光信为虑泛观目前事体千岐万辙未有止防所幸亲政以来善恶粗明然终觉具文饰美避嫌畏议之意多或如靖国半年而变嘉定不及一年皆未可知也
　　吴舍人【永】
　　所缴梁李词头陈谊甚伟置中又报再缴此所谓苋陆夬夬仰叹盛举然目前尚有同类而未经拈出者古人贵于刚长乃终更惟念之某近尝遗友朋书元祐自四五年后建中靖国自七八月终嘉定自十一月后宝庆自八月后事体顿异此又时贤之所当鉴也
　　回牟总干【子才】
　　偏旁从才止有存在二字如我字等类皆才也哉在皆取才而存字转注续作说以承委谕此非甚难第梦卜等事关涉最大今人物之要格事事要知而形体内事最是切近乃茫不知其故意谓存容当思其说以见问乃不措一词故未敢便答更伺愤悱之余却将商略也
　　曾防政
　　中道拜疏逆遏兵端荐绅流传为明时盛事恨未获拜观谏藁而近日所闻又若和战并行者远方不知事体之详第深隐忧直俟至荆鄂江黄以去方知议论之的然其大略则有可言者盖自三十四年间上下相狥以大言夸诩为能以至诚恻为顿开禧诸臣盛陈备御自诡克复讫于失军亡将城邑丘墟嘉定宝庆以来此敝犹如一日张小胜而匿大衂矜虚美而实害蔽防架漏绐取官职其幸焉则灾不及其身如陈郑诸公不幸而受其败则终以为同已也不深咎之若此风未殄忧未歇也高明以为如何
　　吴知县
　　端平改元有疵盖所谓平者君子在内小人在外便是平如賔客坐于堂上吏卒奔走堂下即平也今恐吏卒怀不平之心呼而与之共坐则不平莫大焉况堂上之客一一精当则彼未尝不平乗舟亦然
　　郑左相【乙未】
　　数日间道路籍籍皆谓北师已闯蜀边有数百骑廵绰后来者未可知又谓彼在唐邓但随枣又谓淮西塲客人为鞑所诱略又谓蔡息之人怨本朝既深将有必报之意又疑克敌军招来不尽恐有遗患连日俟候取禀不获瞻望尝以白于右相及三执政若未尽知其果不知邪中外皇皇莫知为计淮西杨帅申者深以王旻诱叛为疑若谓杨帅自贻厥咎则亦有说然以某愚见终是王孟诸人素出襄淮之门不为淮西用乆矣今当契勘此数人诱叛虚实别议黜陟若便以今日招安之功厚赏以报之万一诱叛是实而反防显赏则朝廷失政刑矣自今诱叛者源源未已何以待之
　　上两丞相乞以隂雨禜祭国门【乙未】
　　古者祷禳之典于郊于宫于方于社若乆雨则有禜祭国门之礼至后世乃舍所当事而奔走于浮屠老子之宫习熟见闻恬不为恠某每见前辈在州郡间犹举行方社禜门之礼而堂堂天朝乃不是之行今阴雨为沴害于粢盛某妄意以为于郊于宫事大体重莫若先行祷社禜门之礼则诹经订律允谓合宜今来除社祷自照太常寺长贰差官行事外其禜门之礼今检阅通典録本在前如防敷奏施行不胜幸甚
　　寜国赵书记【时颂丙申】
　　西山所书廉仁公勤说可以想见其谨独畏知功夫今安得斯人邪防语足以翊诂训而觉世迷本无可议第熟观来书春谷之谕方谓春贯四时仁包四端云云今乃以仁字与亷公勤三字等而为四此已是纲领上有病且断之曰廉则不受欺仁则不忍欺公与勤则无任欺无敢欺据某愚见识得仁字分晓则廉公勤在其中安有仁人而不廉不公不勤者乎况如来教四欺字上一言如受如忍之类皆未甚精密更惟思之
　　吴提干
　　高文略涉猎一过大抵粹正而时有逸气平实而脱去俗韵甚不易得若更以六经义理贯其间又以贤圣书法自律则法严而味厚矣
　　吴侍郎【潜丙申】
　　大抵起家为郡出处本无难议只有过关一节为人所侧目初辤且平过正欲于再辤言疾病之余不能入且其词虽似易碍然言之亦有道理而或谓再辤便及过关恐伤于早须三牍后言之若遵来谕则入见而无所陈此说最好第未见前辈的例恐乆不见君而徒手以入似欠缺如韩公之不与闻边事此是二府奏事韩公不肯与却非全无奏事耳今欲力辤守郡俟必不可然后乞免过缺又不可则作一短劄但言臣本任三两事仍及不敢与闻时事之意不知可否













　　鹤山集卷三十七
　　钦定四库全书
　　鹤山集卷三十八　　　　宋　魏了翁　撰记
　　成都府学三先生祠堂记
　　开禧三年蜀盗既平诏遣刑部侍郎长沙呉公猎谕蜀始至则以崇化善俗为大务既遂以制置使治成都朔望即学官见诸生讲授经义退语寮属曰古之教者既为之建学立师而有道有德者皆同祠于学成都典治为西南剧鼔箧学官者盖六十州之士咸在顾倡明絶学以承孔孟如濓溪周先生河南二程先生乃未有像设甚非古人祠有道德者之意防余表兄高文卿亦以书请于公且曰三先生之祠徧天下况周子尝仕合阳传谓蜀之贤人君子皆喜称之二程先生则尝仕大中公游于广汉成都最后伊川乆居涪著录甚众今其遗风余泽犹被诸人春秋奉祠安可独后则以属知华阳县度正郡教授杨寅恭新简州教授王祖孙度地于汉文翁石室之西祠焉以建安朱氏广汉张氏配而属某为之记某固谢不敢而教授复以公意来请不得辤也窃尝妄论天命不已物生无穷人惟独禀阴阳五行之秀以位乎两间静虚动直万理咸备有仁义礼智之性焉有恻隐羞恶恭敬是非之心焉有口鼻耳目四支之用焉有君臣父子兄弟夫妇朋友之伦焉是数者析而言之若弗齐合而言之其极则一皇王以来生不并世而行乎中国若合符节者率是道也尧以天下与舜舜授禹曰人心惟危道心惟微夏德既衰汤告民于亳首曰惟皇上帝降于下民殷既坠厥命周誓众于孟津首曰惟人万物之灵曰道心曰衷曰灵凡皆三王有天下之初首明此义相后各数百歳如出一口至于成王言生厚尹吉甫言秉彞三代之衰而有刘子言天地之中孔子言性与天道子思言诚孟子言善不以世之相去有乆近与口授面命曾不少殊益以见性命之源清明纯粹可以参天地宰万物而关百圣者在此虽天下之变一治一乱而是理必不可殄灭也孟轲既殁学者失其传务记览为词章者沈痼于卑陋既不足与语此其虚无寂灭者自以为高明又不肯事此是理虽卒不加损惟大本之不防则惑世诬民者得以潜驰于世而伥伥行于无所存主之中盖降于秦以迄五代治少乱多君不得为尧舜之君民不得为尧舜之民凡以是焉耳天运造宋首崇经术加重儒生列圣相承先后一揆感召之至七八十年之间豪杰并出周先生奋乎千有余载之下超然自得建图立书本于易之太极子思子之诚以极乎阴阳五行造化之頥而本之以中正仁义贯显微该体用二程先生亲得其传相与阐发精微凡尧舜禹汤文武至于孔子子思孟子授受之道至是复皦然大白于天下使学者皆得以求端用力于斯焉呜呼元气之交防而天运人事之相参乃至如此猗与盛哉由是异人辈出又为之推衍究极至于朱氏张氏而三先生之蕴亦几于发露无余矣由三先生而来虽不克皆显于时究其用然以其嗣往圣开来学潜辅治理以建万世太平之源则孔孟氏而下未有之也淳熙以后学者寖盛气数屈信庆元学禁已密正理不竞卒之士习日卑极于内患外变之相仍则斯道也至是益信夫不可一日不明于天下也决矣呉公受学于广汉张氏者故能尊其所闻以淑诸人既祠三先生又刻其遗书于学蜀自昔号多士学于京师者至此比齐鲁继自今登斯堂拜遗像退而复读其书以索三先生之所以为学者何事而反求诸已幸而得之则弗措焉其必有兴起者矣顾余至愚极陋何足以进此而幸尝有志敢述所闻以告郡教授使复呉公且以自励云
　　永康军评事桥免夫役记
　　岷山之江至军城之南其势湍悍冬涸则连筏可济逮夏而航多有覆溺之患淳化元年安定梁公楚以大理评事来守此邦冬仍其旧夏则为石笼木栅竹绳而属绳于栅植于笼跨江而桥焉民至今赖之即其官以名桥示不忘也桥比歳必一作费以钜万数而官吏并縁骚动井野民不得聊生王公之望漕益州乃以县官斥币加旧材估直下邑尉市竹亦庶几知民疾苦者而吏所侵牟十有七八民复以控于常平事者为治其事民赖以少纾然尚有修桥丁夫仍为广济一乡之大害盖虽三钱之赋半畆之宫亦例出一夫其为役不过立木破竹运石而竹木未集防作之吏皁必先期督夫稍失期则系累之棒笞以千百为旅旷日持乆使民不得及时耕耨以养其父母其远者至自大面山下率戴星往返不下百里仆溪卧谷为蛇虎所伤者又不知其几也歳自春正月至于夏四月绳桥成又自秋八月至于冬十月浮梁成盖既毕民之穑事于是尽力役之隙惟夏冬之仲季四阅月耳复有系桥撤桥之役使民终歳勤勤不得休息吏又迁延其役苛取不厌先是今富顺守陵阳虞侯为别驾以郡城至导江凡二十里许秋夏雨潦泥淖没膝乃伐石甃涂涂成夹植榆柳人率谓便客有谓曰东郊既免涂潦之害西山亦侯之民也富顺瞿然曰子何以教我则具告以造桥之为民也病者富顺方议所以除之防去官今太守富顺之仲兄也至郡首访民瘼即石路与榆柳之未备者为足成之且将推行众议一日乡之民诣郡愿以其乡所产茶额凡一引则于上产官钱之外更输百钱陌仿靑城县例官为募庸以代已役庶各得以尽力于南畆侯不可曰使民至此皆有司之责也知之斯速已之尚忍苛办于民邪吏或执其说则斥去之乃发郡少府钱召堰匠九十人始二月之吉番休庚功日四十五人支庸百七十钱朞月而罢其秋后亦如之具以列于台府且上诸朝前军器监汉嘉张侯为茶马使者闻之曰此亦吾职也捐金五十万以相其役山民大过望环一乡之耄倪击皷镗镗拜舞于侯之庭至作为歌诗以咏之侯乃登进其耆老而劳之且大书数语勉以孝弟力田乐输省讼耆老举手至额前曰吾年逾八十自始十四五即罹斯苦不图今日仁侯之拯已也各再拜感泣辤谢去已而制置大使资殿安公下侯所列事状于军与茶司俾永为定例曰此惠当与大岷并为无穷民益大喜始桥南面凡百五十丈率驾空凿虚工茍幸得稍浅地以施力倾摇异甚过者不瞰风涛掀涌心目掉动例疾趋以济二年间直桥之中江遽积石成碛纵四百尺衡半之其势方兴而未艾也桥自是植栅有地当益安固亡可虑人以为侯之隠念有相焉乃相与议肖侯像筑室于桥之西并大使茶马富顺同堂而祠焉岐山安世通隐居大面有年慷慨急义既详颠末谓不可无记则以属余余惟有生之类莫不同体人能恪共明命而无蔽于有我之私则凡天下之饥之溺匹夫匹妇之不与被尧舜之泽于我心将有戚戚焉而不能以自已者虽穷而在下所以尧舜其君民者亦岂非吾已分之所当为况有社有民而足以行吾志者哉昔雍公为名山茶官秩至卑也以沉黎辇运博马茶歳妨农功乞以邮卒代民夫至今防其利其后大抚全蜀入相天子以生灵为已任计所减放无虑七百余万缗吏民有常心而天彞赖以不泯者其端实肇于此侯之为人挺有祖烈自始为郡崇正学以迪士习申孝弟以示民厚考室庐以舍穷独坏城郭以饬守备肃恭明神以教民昭事祈报蕞尔一邦亦既尽心焉耳矣今又以桥之病民为之虑材鸠庸以蠲其劳俾不违农时官无小竭其力之所逮为事无小循其分之所当止呜呼如侯者诚能充是心也庸可限其所如往邪诗曰裳裳者华其叶湑兮侯之谓也夫侯名刚简字仲易大使名丙字子文茶马名震字东甫富顺名夷简字幼仁
　　永康军花洲记
　　永康之城南曰花洲者俗号果园椔翳榛莽歳乆不治陵阳虞仲易父来守是邦更今名而筑堂于其上取刘子临河之叹曰美功纵广四仞其衡之长如纵而加一以嘉定之四年五月端午落成賔朋翕合凭槛纵观逝川腾辉列巘献状嘉卉输秀古木樛翠危堞突立长桥卧空奇云落霞杲日霁月随境变态应接不暇客曰呜呼噫嘻此天地之閟若有待焉者韩文公记燕喜亭所谓斩茅而嘉木列伐石而清泉激天作而地藏以遗其人者盖不是过也余曰是则然矣自有宇宙便有此江山高明杰特天地初无隐乎尔而亦岂私于虞侯也山径之蹊人惟不用耳用之而成路于介然之顷夫岂自外求哉山之所固有者然也惟人亦然与天地并立而为三才居广居也位正位也万物备具无少欠阙人惟由之而不知其道故私意横生自为町畦而失其所以为广且正焉有能一日克已复礼而有以洞见全体则将随处充裕不假外求胷次浩然直与天地万物上下同流者矣今余于是洲也亦以是观焉不然乆矣其为洲也胡昔之昧而今之章昔也过者弗顾而今遽为部南之胜岂侯之力所能袭而致之邪侯瞿然曰非子不能发此子其遂以斯言记斯洲也是为记侯名某乾道宰相雍公之仲孙余则临卭魏某也
　　紫云山崇仙观记
　　大中祥符七年绵州守臣刘宗奏言彰明县紫云山崇仙观柱木有文为道士形及北斗星象伻来以图上宣示宰臣于禁中臣旦臣凖各拜表贺逮重和元年始建道学是歳诏崇仙观其以延祥为额国朝崇尚老氏惟祥禧政宣间为甚而是山被遇凡再今皆在太史氏岂其山川蟠固有以宅灵气防风云而感召至祥若此者乎尝欲考诸方志以验其然否未果也开禧二年余校雠中秘书山之道士曰赵道川以刋志未备乃水陆万里疏其事而语诸余防余去国乃俾它属道川蹴然谢不敢则为言子诚有意焉他日其访我于蜀尚有以赎今也既舍去后六年余尚里居道川踵门请曰京师之防逢执事之不闲虽然执事尝坠言焉出其观之图牒则视前益加详盖山居彰明县之西南四十里所曾峦环秀古木樛翠地理书谓常有紫云结其上故名理或然也冈来自北为天仓为龙洞东为风洞为仙人靑龙洞露香台西为蟇颐为白云洞南为天台山为舜帝洞桃溪源天生桥其阙则前为元始殿为黄箓宝宫九真殿在后玉皇殿在九真后东岳天师钟楼在前左三元桂籍真官真武在前右南辰五师后左经楼瑞真堂后右三仙六神居前两庑以至斋宫宿庐庖湢库圉以固以具古栢鼎立于庭者巉岩老硬盖不知年而其间所谓黄箓宝宫则世传为唐开元二十四年神人由他山徙寘于此者也宫之三十六柱皆檀木铁绳隐迹迄今不毁所谓柱木有文则住山张承杲修是宫而得之即国史所书者也诏承杲倍赐束帛及御茗紫衣师号由是远近翕翕归向舘宇盖修像设有严相承至蒲怀显与其徒复增拓之爰暨于今营甃髹壁之工日备猗其伟欤古之民四今之民六而四不足以加二古之教一今之教三而二常足以胜一人谓二氏语人以善恶祸福故崇尚者众非偶然也服儒衣冠者满天下岂不曰自孔氏孔氏之德大要使人近思下学谨独为已即事即物以致其知而充之以至于治国平天下其道盖至约而易知至近而易行者也而鲜有能的然笃信以从事于斯如二氏之徒尊其师之説使四方之人奔走附集衎衎施施而不能已者虽缮营宫庙裒聚遗文儒者亦鲜及之因道川之来之勤之请之力而重有感焉乃并书以遗之且将以谂吾徒焉
　　成都府灵应观赐额记
　　嘉泰元年夏四月四川制置使言臣窃惟北方真武自武当飞升受命帝所为民祓不祥隋唐以来威异显著逮太宗肇兴观宇累圣相承隆名邃阙像设有严四方翕翕骏奔而成都为西南一都防乃未有特祠脱遇水旱疾疫祝禳无所庆元间郡贡士刘鼎兴道流张元简首议建祠请于郡愿卜蜀庄故庐之左方鸠僝功防臣入蜀吏民言状愿得即功臣以一方休戚所系亟命崇成既又为记其事于石由是物疵疠则祷之时雨时则祷之祝厘禳沴靡诚不应吏民复诣郡乞号荣臣稽之记牒参诸甲令敢昧死请愿诏有司议所以褒崇之寻下礼官议如律开禧元年八月辛卯制曰可其以灵应为观号于是邦人厌恱抃舞相与服天子之宠灵复相谓曰观之始基也我刘公惠顾吾土实庀斯役今以状闻公位枢筦复相嘉号之成是不可以无纪以某尝从事此州也属焉某以为神职乎幽人职乎明神者助天地以成物而人者其又为神明之主者乎事神之间圣人难之然正直依人靖共介福古有明训后世舍本趋末所当交神塞明者非委诸茫昧则怵于恐畏而感通之道防矣今真君之威神启梦于列圣効灵于四方风行电驰旁魄流衍而司蜀戚休不间遐逺公之位望方将为天子变正天纪陶融景化以福百万生灵而念蜀戚休不间前后则神之所以依人而公之所以忠于民而信于神者各致其能而不相渎矣是二者皆宜书敢以附号荣之末云
　　资州新创贡院记
　　古今未有遗民而可以共治者是故先王立为司徒教之以德行道艺而兴其贤能乡老大夫以礼礼賔之向为万民也今合众而尊异之众賔之席皆弗属焉厥明献其书则王再拜而后受与祖庙之宝物偕藏于天府其重也盖若此自科目设而教法浸坏虽二汉近古此意间有存者迄魏晋隋唐则事益逺于古舒元舆所谓试之日士擕脂烛餐器分坐于寒庑冷地唐虞辟门三代贡士未有若是慢易者相承以至于今未之有改虽然是固因时之制不得已也顾独不可捄其甚而益其所未备者乎资于西南为文物郡由汉杨王以后代有显人垂诸万世而修名贞节尤莫盛于国朝迨百年而来亚礼部冠大庭擢鼎甲首全蜀者项背相望由宰臣法从寺监郎秩班班可考资之文物于是为蜀称首然攷其贡士之宫则未之有也寓试于报恩佛舍弗便则合郡县庠而棘焉犹病其褊也庆元初分漕司贡额于诸郡资之贡二十有一人至是增为三十有二士舍是亡他途也则就试者因以倍于昔盖不下五千人而仅入出于一门既未免有壅阏躏籍之虞幸而得入负笈而冀少纾焉则伥伥然靡所止戾编苇架竹犹未足以容也有徙就于楼居者焉则危栈腐梁上下填牣廪乎压覆是惧投卷之庑衣冠曵娄校艺之馆组绂委顿封録之所嚣隘近市导水之沟污秽杂袭士生一世居广居而立正位其所存何如也今若此殆所谓唐虞三代不若是慢易者乎今崇庆守杨侯某故绍兴戎监某之孙也方怀绂里居慨然曰我祖父捐田千畆于学以资公养所以望于乡之士者不为薄矣今登进贤能之所而茍焉弗称盍即其地思所以拓之者草图练日虑材鸠庸而为士者翕翕以应县庠之西北为民僦居请庚之得方七十六丈有奇石墙环缭三门彪列四庑昈分攀龙附凤二堂屹于左右中为三术以直达郡县庠修畅而靓深至于有司之直胥史之舍悉増其旧直中门为亭南向以发舒文明之气士游其间庶几绰乎有容不复如前日之填然几防其所甚重者矣经始于嘉定二年春正月汔其年之冬十一月新筑凡五百四十楹诸费为钱一千四百四十万有奇郡守眉山吕君涧赞其成教授潼川王君晞鸿以杨侯赴镇代其劳盘石令王君子克率外三邑缗钱以助制置司机宜郡人赵君希濬以前三歳举人尝输金于州也至是白其长出所输以给用度州之士各繈属不絶役成复具以颠末属余为记余毎叹古道沦夷上漫于求贤下茍于应令上下相与以薄而俗益不古若自庆厯崇儒诏州县各立学官而士始知劝学承平日乆列郡各有贡院修屋坏除位置有所若知所以重其事者矣顾犹未能骤改其所谓慢也且朝廷设科将以搜实材崇正学为斯世用也今或者往往以浅陋得例持衡无用之文为取才之的士茍于得者亦随其程度而为之应幸而得之则又将其今日之所以取于人者取人率是相寻其流益降充而为公为卿皆此其选其本若是则其所成就盖可类推其间亦岂无鸿生硕儒由斯以进者然自非豪杰之士暸然乎义利之分其能不为所溺者鲜矣尝试使今之校士者参诸古人之所以取惟正学之尚而不必泥科臼以防陈腐之文今之充赋者思古人之所以进务正学以言而不必曲程度以循有司之陋则今日取士之制借曰不皆出诸此而吾所以自立者未尝一日而离乎此言寡尤行寡悔禄在其中矣在云者非必役役于干禄也修其天爵而人爵从之从之云者非必区区于要禄也夫如是不惟得之有道士之闻风者且将日改月化惟本之趋视夫词华之工科级之盛者且将有所不屑也推之以用世况背不义而富且贵乎顾余不佞何足以预闻乎此因士之请之力书此以遗之将冀偕事斯语求为君子之归母俾世儒以科目相诟病也
　　鹤山集卷三十八
　　钦定四库全书
　　鹤山集卷三十九　　　　宋　魏了翁　撰记
　　中江县灵感庙神墓记
　　凡宇宙之间气之至而伸者为神反而归者为鬼其在人焉则阳魂为神阴魄为鬼二气合则魂聚魄凝而生离则魂外为神魄降为鬼易所谓精气游魂记所谓礼乐鬼神夫子所谓物之精神之着而子思所谓德之盛诚之不可掩者其义盖若此而古之圣贤所贵乎知者亦惟知此而已知之故一死生通显防昭昭于天地之间生为贤智没为明神固安有今昔存亡之间也哉自义理不竞学者之知乎此者盖鲜于是鬼神之说不于怪则怵于畏礼坏乐废浮伪日滋而人心之去本愈逺然是理之在世间则阅千载如一日也顔鲁公忠肝义胆其死乆矣史书其英烈岩岩如严霜烈日李衞公窜死南荒而令狐绹于梦寐间犹惮其精爽柳柳州馆于罗池猿吟鹤唳莫非其精神之着是焉可诬也况有社有民生有德于人死而即其土人心之所向斋明承祀而致生之者其容揜乎潼之中江其始为元武县县故凯州也隋大业有李太守者为其州人德之死则于州之某所葬焉既又庙祠而尸祀之如桐乡之祀者冢在濒江阅歳既乆虽有涨潦不能侵齧然亦冐没之频乆而疑其地祷于神以订焉如向斯应人益神之即其旁剏为冢祠前门后寝位序彪列今荆州牧起居刘公既为记其故祠之本末详矣又欲求余文以识诸冢呜呼亦异哉自古生都显荣死就湮灭者何可胜数而大业汔今寥寥六百余载神着德盛逾乆弗替则神之得此于人也亦必有道矣公叔文子逰于瑕丘曰乐哉斯丘死则我欲葬焉而蘧伯玉不以为可遽有请前之语成子高寝疾谓庆遗曰吾闻之也生有益于人死不害于人我死则择不食之地而葬我焉古之君子之用心也德施欲溥而不留于迹其了然于生死之际非区区一丘之恋者今神即安于濒江之地则非有瑕丘之乐也江水所及则又不食之地矣而厯祀六百余载岿然独存庙貌鼎着岂神爱物利民之心生死如一故其报若是弗穷邪余既乐闻其事又嘉中江之民追远之厚也故为道死生幽明之故叙其事而记诸
　　卭州新剏南楼记
　　临卭居蜀上游鹤山襟其西卭水带其南风气融液土田衍沃民生其间检履醇固习尚儒雅盖自胡安先生林闾翁孺甞为汉卿云从之受业卒以名世庄遵陈立嗣有显问风流所渐代不乏贤虽以五季抢攘而忠谅之士亦表表着闻于时迨我国朝道化纯被士趋益正或以学业名家或以功烈垂世或以鲠直不容于俗或以亷平有德于民载在史册垂诸郡乗盖烂然可覆也眉山张侯师防来守是州崇教化表遗逸礼儒士课弟子员凡以崇化善俗迪彞明伦者侯既尽心焉耳矣又以南离之方为一州文明之气所萃効灵输秀世载其英也思益有以作而大之循郡谯而南一目数里砥平矢直爰蔇江濒度其地而楼焉从广四仞其衡之长如从而加一修楹有觉阳马承阿二厦挟承如鸟斯翼其衡各以二丈所列巘献状如揖如授逝川腾辉如顾如恋异时郡谯面势甲于他郡今钜丽如之而江山气象扶舆槃礴则谯弗及也四川制置大使广安安公丙以尝为邑长于斯也又嘉侯之事法而制时也捐钱百二十万以相其役始嘉定五年十一月迄于明年之三月费钱千四十万有奇米三百石夫万有三千竣事而民不知役余同年友天官侍郎阳安许公奕既为之扁其所曰南楼厥七月士以书来谂俾某记其事之成某州民也弗敢辞则姑诵旧闻以推明侯意盖自天地定位而南北之方为中且正坎位乎北中实也不实则险而易动离位乎南中虚也不虚则闇而不明夫二气之升降万物之生成于是乎在近取诸身大凡成体而有物孚信而不可欺者皆坎之实也而致用之大惟心为要焉人以一心成位乎两间虚明中正至文之所从出也故其象为离人皆深体而黙践一有以洞见全体则所居广居也所立正位也所行大道也以之周旋乎万物皆相见之地如日之方中宇宙之间无一弗烛焉是心也不既甚绰绰矣乎而人常小之以自溺于偏倚窒闇之地物欲蔽而天理隐矣故圣人立象以示之又设卦系辞焉而告之故曰天有四时地载神气无非教也坎离虚实之象非天地间不言之教乎不宁惟是若升之南征而吉明夷之南狩而得皆取诸此而都邑之位面朝而后市乡饮酒之位向仁而背藏亦不曰阳明之方君子所尚人一身致用之要皆出是中虚之地而可乎侯之作斯楼也凡以寓其为教之意非必家至而戸晓者也士而能循名防意有以反求诸已而毋蔽于物欲以窒其虚也毋闇于偏陂以失其中也毋安于末技以乱其至文也毋矜乎小智以晦其本明也豁然太公靡所湫阏则以是充之造道入圣将无难者其英华之睟盎光辉之畅发又岂止名爵之荣也哉侯之望于士者盖若此某虽不敏请与里父兄懋敬厥修以无忘侯德云
　　泸州显惠庙记
　　鬼神之理茫昧不可测知而见诸圣经者易言情状记述幽明夫子谓物之精子思称德之盛凡以天地之功用二气之良能妙万物而无不在者也古之人所谓格物以致其知者将以究极乎此死生昼夜之道既了然于中而后交于鬼神之义不失其正自异说诪张而士之知此者鲜矣惟未有知其故非委诸茫昧则于奇恠礼坏乐废虚伪日滋人心去本愈远而恶知所谓助成化育之功者泸之显惠庙盖昉于淳熙之八年其死生荣衰之变则简池许公延庆尝记之矣嘉泰三年唐安王侯勲则又更诸爽垲者规制闳伟乆弗克竟后十年许公之子天官侍郎奕来为邦伯而自成之亡何而填防易遂属役于通守费君昌遇凡百资用皆郡少府之金币侯约已裕民之余也前门后寝环以步櫩文榱华梁殚极钜丽费君谓是役也不可无述于丽牲之碑则以属其乡人临卭魏某窃迹其事而为之喟然曰自昔析珪儋爵者何趐传舍而生都显荣死就湮灭梁天监汔今世之相后也七百有余载矣而神着德盛愈乆弗替则神之得感于人也亦必有道矣畏垒之社离之舘桐乡罗池之祀使生无德于民也死能庙其土乎或曰盈宇宙之间其生生不穷者理也其聚而生散而死者气也气聚于此则其理亦命于此今气化而无有矣而理恶乎寓曰是不然先儒谓致生之理其鬼神致死之故其鬼不神古人修其祖庙陈其宗器设其裳衣荐其时食者将以致其如在之诚庶几飨之其昭明焄蒿凄怆洋洋乎承祀之际者是皆精诚之攸寓而实理之不可揜祠之作也非古人修庙陈器设衣荐食之意乎必有深于聚散之蕴者乃能防于斯言
　　茂州军营记
　　帝隲下民集大命于艺祖厥既百神受职六服轨道乃于李唐叔季彊藩畔援五代八姓民生如燬图所以乆安长治之防肆发宸旨召诸镇以还邸遣廷绅以牧民赋租斡防之利虽转运使副而二税固有当属之郡者且系官房廊杂収地利坊埸河渡支酬衙前不尽则悉归诸郡以之备用非常郡置营以招军大郡有十数指挥小郡亦不下三五每指挥率四五百人平居统理春秋按剸属于郡其曰知军州军军政也州民事也分方镇之权十之二三以付之郡者将使之有兵有财可以干方耳熙宁言利之臣不知为国远虑乃谓郡守付权太重于是括地利笼防课禁囘易醖造以削诸郡之财籍禁卒罢招填并军额桩窽【口管切空也】籍分系将士以削诸郡之卒郡既不复有寸兵孔财矣所当除戎器坏城郭以备不虞者控于转运则既多滞吝奏乞支降或至沮格圣门所谓三足者今咸无一有一旦盗贼窃发外患继之勤王之师非驱市人则募乡氓遇敌辄溃逋为剽聚其患乆而未殄中兴之初虽身履其弊而未之有改汔于今日郡之削也滋甚兵之阙弗补也贫弗恤也糗粮弗充也营垒弗戢也方时晏宁茍若而可武兴叛将徙防窃耳而封疆之臣或死或去已无所与守者脱不幸有强弩长防之忧孰能窥左足而先应者是乌可不为寒心哉某自请外补三厯守符视垒垣之废尺籍之滥稽以理法固为此廪廪乆矣一日茂林太守史侯以书来曰茂之厢兵既亡壁垒戍守之卒靡所正舍余皆列营以居之矣又剏为按阅之所厉乃蠭锐简乃侵短审固周旋不擕不掎若庶几无愧于科者子盍为我书之某曰此余之所甚忧且居其位而惧焉者而子能及此余敢曰不可因惟先朝兵制之得失其在于今无以觧而更张之将未知所以届用书之以识侯之远略且将以谂吾防翼相与图其所甚忧者焉侯名【缺】字圣从眉之丹棱人登绍熈四年进士第云
　　石泉军军学记
　　石泉故县县故有学政和升县为军而学未之有改也绍兴十六年知军事魏侯某始撤而大之越六十有七年汉嘉李侯大辩来为守故事见于先圣先师之庙瞻其殿室堂序已坏漏弗支则虑材鸠庸乃复兴之凡百赀用率仰奉赐不足则益以郡少府之金币郡寮及里人之贤者又相与助力焉始于嘉定四年夏月成于明年春月侯以书抵余曰愿有纪焉以告于郡之士也使郡教授李君杰叙其事而来谂余为之喟然叹曰三代之学莫备于周降秦汉而后莫备于我国朝周之制自王宫国都宫巷党术莫不有学司徒总其事乐正崇其教下至庠塾皆以民之有道德者为左右师自天子之元子众子公卿大夫士之适子以至庶民之子若弟八歳则入小学教之以洒扫应对进退之节礼乐射御书数之文厥十有五则进乎大学而教之以致知格物正心诚意之道士生斯时藏修息游未尝斯须不由于学故其成材也易国朝之制虽不若是详也然有非秦汉以来所及者盖自嵩阳庐阜岳麓睢阳各有师徒锡之经传至干兴元年而兖州立学景祐四年则藩镇皆立学宝元元年则大郡亦立学至庆厯三年以后则郡县无大小咸得立学焉此既为前代所未有而职之以教授领之以部刺史守相令丞则又昔之所无降周而来亦庶几无遗憾者矣然周之得士彬彬济济极于治化休明风俗醇厚而今之士修诸身措诸事业顾或有不逮周者天生烝民有物有则容有今昔之间乎是不然古者自入小学学幼仪肄简谅则既有以固其肌肤之防防骸之束而养其良知良能之本其入大学也所以为教之具非强其所无也凡以上帝所降之生民所秉之彞万物备具而作之君师者特因其固有而为之品节以导迪之使明其仁义礼智之性以行诸君臣父子兄弟夫妇朋友之伦而无不尽其分焉耳今之为教者独何如哉利禄之诱梏于其前既不由小学以养其德性厚其基本又不进之于大学以明其本初而溃于大成其父兄之所训迪师友之所切劘大抵务记览为词章所求合于有司之程为规取利禄计耳自始童习以跻成人耳目之所濡心志之所之始进既若是随事亹亹往而不返其以是干泽也不至于得不已幸而得之则又将以其所以教于人者教人彼是相寻其流益降充而为公为卿皆由此选其所成就有不逮古人者盖不俟其入政而固可前知之矣呜呼为士者盍亦反其本而职教者亦尝于是而加之意乎今李侯之为是役也则吾既得闻命矣抑侯之为教可得而闻之与古者教人之目至简而易行至近而易知不过曰父子有亲君臣有义夫妇有别长幼有序朋友有信是理也贯千载如一日人非不能行之习之而患不着察耳诗云民之靡盈谁夙知而莫成愿以是复于侯将告诸郡人相与切瑳究之期其兴起者以无负建学立师之意云
　　汉州开元观记
　　自图书出于河洛而天地之秘始露迨八卦画九畴叙六经作而天地之间备矣以言乎天下之頥至于阴阳变化逺而莫御矣而卒归于黙成而信存乎德行所以体物而不可遗以言乎圣人之道至于峻极于天大而亡以加矣而不遗乎礼仪三百威仪三千所以范其化而不过凡皆贯显防该体用形而上者之道初不离乎形而下者之器虽关百圣厯万世而无弊焉可也后世九流之士往往执一偏以求道得本则遗末循粗而失精亦岂无高明卓异之士游于其间者惟其诚明异致道器殊归殆将不免于贤与知者之过而恶睹夫天地之大全也哉且道家者流其始不见于圣人之经自老聃氏为周柱下史著书以自明其说亦不过恬养虚应以自淑其身者之所为尔世有为老氏而不至者初无得于其约而徒有慕乎其高直欲垢浊斯世妄意于六合之外求其所谓道者于是神仙荒诞之术或得以乗间抵巇而荡摇人主之侈心厯世穷年其说犹未冺也呜呼道其不明矣夫广汉为蜀望郡郡即学官以奉尝先圣先师惟春秋二祀耳而老释之祠则充塞区井郡有谓开元观者实始于唐之宗其始初清明耆俊在服有二氏之书数加摈抑河南参军郑诜朱阳丞郭仙舟投匦献诗语涉道法区区丞掾之卑语言之末未害于治也诋之为不切事情免所居官废为道士于斯时也其好尚盖如此承平既乆怠忽荒政乃始外事物弃伦理以委其心于无所执着之地而僊人方士之说入矣今日表庄列明日祠元且崇信方术缮修宫庭若绳以老氏清虚淡泊之本旨则此又习讹踵陋愈求而愈失之者而上之所好若是是宜天下靡然向风而郡国皆有是祠以迄于今也嘉定四年冬余守广汉观之道士叚谦光来言曰观之圮乆矣相其旧址西北隅地卑且凹积为瓦砾之埸其旁之降者则荆棘狐狸之所居也观之始基今数百年虽仅存不废而蛊坏废缺若此吾衣食其中常忸弗宁乃填乃阏乃治乃削凹者以凸薉者以洁则虑材鸠庸前为殿后为宫陈太初真人保世谓火解于是州者今亦绘而祠之其事则眉山苏文忠公尝识之矣子盍为我述其缮营之始末以诏来世也余曰噫儒者之道欲其自得之而纯体实践焉非求乎外饰以诸人也况土木之崇侈于余乎奚取虽然有一于此异端之教揆诸吾道之中皆弗合也然而老氏緜绵若存之说者盖有近于大易生生之旨而其所谓专气致寂归根复命视夫穷大而失其居者则又有间矣诚能守淡泊去健羡瀹神涤虑如洁其庭宇修身谨行如固其垣墉则不惟可进于汝师之道而存体明用吾犹将有望焉尚庶几归儒之意道士怃然而作曰命之矣乃书以授之是为记
　　雅州振文堂记
　　雅安南控九折西扼灵关之塞地多卤岭峭川激民椎顿能劳苦而其为士者颇知自好质而不华时平无遽则其闲旷之趣往往中州弗逮然至者以其僻且固也而不陋之者几希成都子文侯绍芳为是州之明年边尘不惊百废具饬乃因余力顺民之情为楼于州之南侯既为文以记之又为堂其下扁以振文伻来谂予曰愿有以告于州之人也夫不远其地鄙夷其人而思所以告之侯之用心抑所谓几希者矣而侯之为是也宁以斯土也土习虽醇而驰骋文艺以哗众取宠者仅亦有之故思有以振作之与柳侯之意殆不止此为堂南乡厥位为离其为文也占毕诵说云乎哉太极昆仑动静根焉元化周流柔刚分焉荡推往来更迭杂揉日夜相代乎前无一息之间而天下之至文生焉离离乎其相丽也皇皇乎其旁烛也秩秩乎其有条不紊而纎防毕具也仰而观俯而察则日月之晦明星辰之见伏山川之融结草木之罗缕近取诸身则君臣父子兄弟夫妇朋友之间莫非天命之流行而人文之昭晰是故尧舜禹汤文武所以化成天下而圣人所为起凤鸟河图之叹薄乎云尔后世之所谓文也今侯惓惓乎是州之人夷荒辟秀思有以振作之余窃意其士质而静既少驰骛之观地阻且左又无繁华之娱则或者纯固专一知所用力自兹承侯之德审思明辨纯体笃行岂无日改月化有以悠然自得于天理之彞而识人文之正者乎传曰甘受和白受采登斯堂也庶几有感于斯言
　　绵州通判防二贤祠堂记
　　普慈冯君德从自巴西以书抵眉山曰昔在先正谏议鲜于公暨我祖戸部公尝相后先通守是邦风猷蔼然迄于今未坠越我罔闻知来承兹乏顾瞻攸居惧弗克嗣以愧前修乃莅事逾月即治寺东偏辟宇而并祠之将以致高山景行之仰盍为我叙所以作昭示来者某尝夷攷二公之行事而窃有感焉方熙宁王氏用事窃经术之似以文管商之实威令所届胥为怨咨小大百辟罔不尽力争之卒以取忤而嗜利亡耻者冯依为市茂恶怨正惟所欲为根孽蔓延极于元丰之季其祸犹未弭虽以神考之明睿时察其奸阴主善类而迄莫之胜也鲜于公为蔡河拨发应诏言十六事谓滕甫曰其文类王陶可嘉也遂用为利州路转运判官初建助役法议所役緍钱与转运使李瑜不合乃各以闻神考是公议因以风诸路且罢瑜而以公代之然自是为用事者所嫉终神考之世不复召用矣冯公奉诏鞫环庆狱一二执政至谬风上旨将以中范忠宣公不得动卒是忠宣而正种古史籍之妄盖自是大忤执政防史籍有异词诏韩晋卿鞫治执政因请并覆纯仁事神考曰纯仁事已明白勿复治也狱具如冯公章执政殊弗慊竟以他事罢公归审官逾年乃得调来倅是州呜呼世谓大臣喜怒过于人主讵不信哉熙宁以来登吁耆畯布列有位者莫非出于人主之意及其奉公据正以取谴斥则鲜不出于大臣之私虽一时宰臣如韩忠献文忠烈富文忠执政如吕正献司马文正赵清献唐质肃呉文肃侍从以次如吕中丞滕章敏刘忠肃杨元素程明道苏文忠文定郑介公乃皆神考深知其人力主其议者或召之至或命之留或惜其去则神考也及其或从外补或以罢免或不免于窜逐则安石诸人也矧新法之害用兵之非神考固尝流涕于二后之请叹愤于安上门之图恸哭于永乐城之败曷尝不曰吾将亟解而更张之也而将顺靡闻防蔽相尚徒以强辩邪见力持人主不可动摇以神考之仁心仁闻卒之民不被泽而覆受其祸一时善类乃徒以知言垂芳竹帛可胜叹夫今鲜冯二公之事虽不尽同然而论事于熙宁而为神考所知为宰执所愠则盖有相似焉者矧鲜于公不过以蔡河拨发而言天下事冯公不过以御史推直而触大臣意其为力滋不易然是乌可以无述哉有来斯宇仰瞻仪刑尚友风烈即其行事斯反诸己而致思焉盖不必曰人不足与适也位未可以有行也亦惟循吾职分自靖以献于上焉顾焉往而不可以行吾所学乎诗曰国虽靡止或圣或否民虽靡膴或哲或谋或肃或艾是理也阅千载如一日冯公识之焉知来者之无人谏议讳侁字子骏阆中人戸部讳如晦字淑明普慈人
　　彭节斋记
　　开禧二年王师北征不利宼乗势侵淮环汉拥秦闚蜀明年春大将呉曦挟宼以叛士之仕于蜀者或舍生以取义或濡迹以就事或逃难以避污其事不必皆同归洁其身志于仁而已然而所陷溺者亦往往有之惟某郡彭君挺然于虐熖之中防之以官弗从强之以事弗从絷之佛舍卒弗从也曦既就戮宣抚使安公丙宣谕使呉公猎安抚使刘公甲上其事于朝曰守节不从几及于祸曰尝拒伪命忠节可嘉曰守节抗叛誓死不渝前后若出一口人以为荣君乃以榜其居曰节斋庸侈其事而自泸以书抵眉属余为记余谢之曰何哉子所谓节者且忠孝臣子之分也率吾性素其位慊于中而行之焉耳矣而子独是之名乎曰余非以是为谅也余将识诸卧兴以自儆也则又谓之曰圣人知人之要视其所以观其所由察其所安安焉者终之于乆而不渝然后其人可识也曽子固书顔鲁公之死谓义有不得不死虽中人可勉焉惟厯忤大奸颠跌撼顿至于七八而始终不以死生祸福为秋毫顾虑非笃于道者不能如此盖以为不如是或能勉诸暂而不能持诸乆是亦圣人察所安之意也且不宁惟是在我太祖时尝议武成庙之配享者所升入二十有三人所退黜二十有二人其间如陶侃李光弼且不得与尝迹其事陶特缓于讨贼李特稽于赴援耳然而功名俱已蹈厉出伦辈一有瑕纇固不在所录节之难于始终也盖若此矧欲学为陶李者乎惟子勉之其益求诸古人以内反诸心毋矜焉而画也毋挠然而辍也毋不见知焉而措也人所当为盖不止是子懋敬之以圗厥终则曰子之言爱我也盍即是为记乃书授之




　　鹤山集巻三十九
　　钦定四库全书
　　鹤山集巻四十　　　　　宋　魏了翁　撰记
　　眉州新开环湖记
　　临卭魏某居郡之明年歳熟时康教孚讼清图惟寛闲之乡有以节宣劳佚疏瀹幽滞也郡故有沼而区分壤别港絶潢断昔人又多为矼梁以窒之曽不能容刀焉乃宣乃理倅以小艇于圃之西为洞循洞之西为亭榜曰西港港有步可上下舟舟行而西为高梁榜曰环湖梁之下可藏舟又西为传舘由舘之北湖光漭从广百丈其衡之长如从而加倍北迤东为松菊亭易亭榜曰栢港又东为亭菱屿直百坡亭又东北为云桥为游环靷梁乃济又东为起文堂涵演湙深广缭绕于是环圃皆湖也廼因暇日命客张坐饮相与乱流而观则翠筠苍樛参差蔽亏柔荑华芳夹道绮靡周阁层槛倒影参错防鸧乗鴈浮深戱广纎鳞巨介頩首莘尾目行心舒俄顷变态应接不暇客曰子之为是于圃中也计庸程物属役赋丈非罢极人力恶可以为有也然则子无已勦民尔乎曰否吾未始有为也山径之蹊间介然用之而成路为间不用则茅塞之其塞也山固自若也其介然而成也非袭而致之也山之固有者然也今吾于是湖也亦袭而致之与无亦因其固有而导之然与而奚勦民之有客曰是则尔矣而政非所急也曰吾闻诸柳文惠侯曰气烦则虑乱视壅则气滞故必有游息之物使之清宁平夷常若有余然后理达而事成是乃吾所谓节宣劳佚防瀹幽滞焉耳斯其为政不己多乎曰子之为是也则吾既得闻命矣抑闻之无已大康职司其居子之游也亦有以寓其思职之意矣乎曰有昔者杨雄氏有言成国者其如乗航乎航安则人斯安吾将安航名吾舟且航者人之所以济也而国似之吾知乗航之不可忽则游豫之顷无非事也客曰唯唯非子吾不及此虽然请为歌之愿无忘子之志也乃歌曰有弥且盈兮谁掲谁厉采蒲与荷兮采藻淠淠言鬷其迈兮匪航弗济我引我拏兮我鼓我栧舒乎恱恱兮般乎裔裔云訏且乐兮莫之止戾卬兴我思兮此于胡底我之泄泄兮民之蹶蹶此非尔作兮维余于制终余永念兮是儆是戒毋臭厥载兮庶其夷届歌既阕主人饮客酒泯然思冁然笑复使反之相与悠然而罢明日书以为记
　　眉州江乡馆壁记
　　眉为郡介居水陆之冲公舘之西故有代舍以赢賔旅余既略加葺焉惟是泝防来届者未有以舍也濒江有亭榜以共饮故邑宰唐安胡文靖公所作也郊之逆劳仅仅容车燥湿无所乃嘉定六年临卭魏某来为州明年损少府用度撤而大之知县事吕符文靖之族也实相是役冠楼于堂翼堂以室聫以步櫩高其闬闳缭以周垣盖经始于秋七月汔是冬之十月于是賔至之不时得此托处则賔从有适井匽有次脱然如归或以谓余曰客必致舘是谓友纪故昔人以垣觇晋以司里觇陈今余亦将以是觇子之政之修也曰嘻而恶知余之始拓为不若是也余将左右宣畆树之台观屏剔菑翳艺之卉木使高明平夷倦客有以息斯游斯节宣劳佚也而后薄民壤旁厄丛祠卒未有以大厌余志也而以是觇政也祗其所以隘我也姑识其事尚来者卒成之
　　眉州新修蟇頥堰记
　　距州城之东七里所曰蟇颐津者唐拾遗孟公昭图以直道不容为田令孜所沉处也先是开元中益州刺史章仇公兼琼为堰于吾州者二由新津县之西曰通津由蟇颐山之西曰永济水利凡溉眉山青神之田畆七万二千四百有奇国朝天圣中使民输歳修之缗畆算余钱五十元丰遂增至百四十有二米为升者一民患苦之淳熙九年郡守武信杨公辅易为官修有所谓王景堰北牙与田祖田迪诸堰故叠石为堤至是以竹笆易之衡广一百二十丈有奇视昔用度盖已十损其二而比歳东流益悍春耕之家又壑之以浚其流矶之以怒其势故其下俗所谓芦花筒者日见潄齧筒下之田疏恶不支迨嘉定五年水又坌至射王景堰仅余寻丈幸未决决则堰高江卑水且尽注之江七万畆之种将不得下明年余来为守访问民疾苦多以是为言欲为改作则筑事已动先是畆算不下八十钱以给丁庸防广汉张麟之来丞眉山増科三十有八且为教于民约一年勿复敛又节缩财用损常年三之二凡得钱三百万于是菑武阳之石以为隄下卭笮之竹以为揵使植根既固虽有涨潦不能侵噬一日戒余以竣事余往观焉且命客以俱丞曰是亦庶几无憾余曰不是所谓随宜救弊然也而长利乎且州之水近自白虎江来其为二东流直蟇颐则病堰西流薄州溉则病城是虽三尺之童亦皆见之而先是者弗此之图今东流日下吾恐武阳之山可泐【音勒考工石有时以泐】卭笮之林可秃而算畆增繇抏民之精将自是日极矣今为教曰尽一年勿复敛丞能自信矣乎曰然则徙东流而西之其庶可乆乎曰西亦吾民也东免于堰患而西为城忧是以利易害而弗可为也曰奈何曰移东而西偏也移西而东亦偏也吾欲截江为揵以捍东流而洒渠于东西之两间则城若堰将两利焉不乃可乎丞瞿然曰命之矣敢请事期而客有难曰因其故而歳为之防可截江为之以徼幸万一不可曰何由知其不可也曰闻齐人延年言于汉武欲开大河上岭帝谓此大禹之所道不可改杜预将桥大河或亦以为商周所都厯圣贤而不作殆必难立然则是堰也昔人之经畧于斯为不少矣而顾未有及此者子之知也诚足以尽出古人乎哉吾恐洒渠之利未即见算畆之缗未可罢而截江为揵歳一勦民是以百仞之隄为阱于国中也其能乆居此乎使来者或不能卒子之志歳一罢修则今之消功殚贿以为之者将复溃而东趋而前功废矣曰抑余闻汉人之习于灌溉者曰张戎尝言水性就下疾则自刮除成空而稍深今洒渠以浚之其势将日下下则疾疾则刮除而深昔之东注而病堰者皆将为中道之归歳不过损钱百万以为截江之防而王景堰之役可渐省以至于不必复事矣与其歳损二倍之费以捄其末而为害未有既也且是非之心焉可诬也今惟其是孰不我是今而非也安能强来者之不我非邪况渠成民之利也其不成也所捐不过异时所以待遇使客者今少府捐节之以复于民耳而来者何得以非我乃以控于刑狱常平使者潼川杨公子谟议未决防行郡相与按视始尽得其利害之要捐钱七十万俾经始余亦以少府二百万足成之命丞受役焉防计金谷兵马都监呉戒事期程防工作水工以时物上赋文庸丁以时架筠揵石起冬十月汔明年春三月累日积工凡若干民之无职事者受庸而为之渠成而前以为非是者往往自异其说谬见称述余复谓之曰始而非之者固未必是今而是之亦不得为非乎水为天下之至险有非知力所能周者而子为是乎易曰穷则变变则通通则乆若夫变而通之使可乆而不穷则在来者非吾所敢知也乃以为记
　　大邑县学振文堂记
　　吾州之俗检履醇固而被服文雅盖自汉以来代有显人胡安先生林翁孺庄君平以经授卿子云流风所渐儒学日茂其属县曰大邑又介居郡山之麓地阻且右士生其间无防华之娱驰骛之观荡心怵目故其用力益以颛因笃学好修礼贤乐善若恐弗及成都李君某来长斯邑厥明年时和歳丰百废具修乃为堂于邑之南名以振文将与邑之秀异藏修息游于斯而移书郡人魏了翁曰愿有以告于邑人也了翁固谢不敏不足以举斯文君固请弗已则谓之曰何哉子所谓文者清便婉转防缀映媚姑以玩物肆情者乎傅防假托窜移编缀茍以哗众取宠者乎为堂南乡厥位为离吾恐君之所以望于士者将不止此也君曰何以语我曰吾请试言夫所谓文者而子姑听之且动静互根而阴阳生阳变阴合而五行具天下之至文实始诸此仰观俯察而日月之代明星辰之罗布山川之流峙草木之生息凡物之相错而粲然不可紊者皆文也近取诸身而君臣之仁敬父子之慈孝兄弟之友恭夫妇之好合朋友之信睦凡天理之自然而非人所得为者皆文也尧之荡荡不可得而名而仅可名者文章也夫子之言性与天道不可得而闻而所可闻者文章也然则尧之文章乃荡荡之所发见而夫子之文章亦性与天道之流行谓文云者必如此而后为至文王既没文不在兹孔圣后死斯文未丧此非后世所谓文也今君振文之谓将奚择乎此曰抑闻之敏而好学不耻下问亦得以谓之文孝弟谨信泛爱亲仁行有余力亦不嫌于学文文固有等级也自非上知生知迪天理之彞蹈人文之正动为世道言为世则则勤学好问推孝弟谨信之余固学者事也特有先后之序浅深之间焉曰子言是矣如余前之云者乃天下之至文遽得以迂而后之也圣人所谓斯文亦曰斯道云耳而非文人之所以玩物肆情进士之所以哗众取宠者也侯诚有意于斯则所当表章风励使为士者以勤学好问为事以孝弟谨信为本积日累月自源徂流以求夫尧之所以可名不可名夫子之所以可闻不可闻者果为何事近取诸身而秩乎有叙逺取诸物而粲然相错仰观诸天俯察诸地而离离乎其相丽皇皇乎不可紊斯所谓文者既有以深体而嘿识之则将动息有养触处充裕无少欠阙迨其涵泳从容之乆将有忽不自知其入于圣贤之域者矣斯文之振孰大于是君瞿然曰是文之本也敢即是为记将与多士懋敬无斁
　　长寜军贡院记
　　长宁之为军自政和四年始朝廷不鄙其逺俾得贡士视内郡德至广也王泽既浃士习用劝风气开建衣冠浸茂初合试于泸乡之士弗便也绍兴十四年始以士之请寓试于郡之龙华僧舍越十六年增流寓贡额二名合旧为三越十四年而单演之始登进士第由是数十年间人才彬彬间出接武科级就试者因以倍于曩日僧舎湫陋既不足以容校士其间者亦病于弗葺嘉定三年夏四月陵阳虞叔平父方简来守是邦涖事之逾月士以为请侯瞿然曰是登进贤能之地顾茍焉若是盍更诸爽垲者乃陟南冈顾见西门之左稼泽且数十丈距郡宇百步而近域诸峯秀出于左中为宝山屹起百仞侯曰是始可矣明日合寮吏与学之左右生观焉不谋同辞考诸龟亦惟恊吉遂益市旁近地捐钱二十万经始其役或曰地势卑淤舁辇畚锸之事得无消功殚贿奈何乡之进士曰此地发祥効灵实昉于侯请勿以烦官有司吾侪小人愿加一力焉则属役赋文为台门三为誊録廵防之位二前为重阁周以步庑中为公堂室东西向居堂左右校试之斋庐四在堂后又为虚明之舘在斋庐后凡大小六十楹于是侯为大门通守杨君师信校官文君东寅为庐舘以继之郡士以次各守事期起冬十月己巳讫明年春三月戊辰用丁夫万三千七百有奇钱用诸费二十七万一百有奇役成而不愆于素侯乾道宰相雍公之孙也识济开逺克念厥绍凡所居安惟猷是程盖不宁惟是役也崇学校以迪士申孝弟以厚俗覆茅之庐为缮以尾触舟之滩开凿如席泥涂十里伐山陶甓化为康庄四溪病涉为二修梁直达郡治大葺官宇爰蔇典学司刑之官咸妥厥居盐防旧为民害不加抑配而商贾阜通叠是成续类皆非他俗吏所能办者某守广汉之数月郡之吏以书来请愿有记焉某熟复其事而叹嘉之不置也因惟君人者以天下为一家不自治也分千里之地寄诸郡守害焉除之阙焉修之不便焉必图所以更张之如此乃可以位天位禄天禄而亡愧弗是之思视其蛊坏不至者懵懵然去之奚以守吏为哉侯之是心也庶知所当务者矣
　　广安军和溪县安少保【丙】生祠记
　　恭惟国家承百王之敝防县纷裂藩臣恣睢艺祖皇帝神武所运乱本旋弭以开亿万年无疆之基太宗遹祗前训卒其成功函生闿怿逺人顺轨真仁休养英庙缵承至于熙丰物众地大而假儒为奸者乃始变乱典常元祐更化纲目毕举而绍圣以后党祸再作极于崇观政宣边鄙弗戒乃底于乱高皇南狩骏惠先烈济大难阜陵继之励精图治志清全疆大勲未集而崇陵享国日浅肆开皇上克念厥绍始初清明率吁羣献将有志于庆厯元祐之盛者天下延颈企踵以需太平而韩侂胄已居中窃弄威柄矣呉曦乳臭子耳依凭世资出入内閤侂胄既倚为腹心畀掌禁旅虽竉任逾涯而曦之为谋则不在是也武兴则曦之窟穴也玠璘拱挺再世为将忌刻少恩士鲜为用徒以积威之余知有呉氏故曦密结侂胄愿将西师既遂所图则轻蔑王室之心由是日甚密以开边中侂胄之欲而潜通于北乗时为奸士大夫繇学禁以来义理益不竞一旦利欲所焮则大官唱声一口附和凡以使命还自北廷者例曰彼有内变彼有饥馑设王师一动关河必且向应是则然矣而不思侂胄之可与共功否也凡一时之躐登华要者鲜不出此虽廷防进士亦以是为举首否则摈抑不容矣先是某防恩召试玉堂尝力陈其不可几触闻罢明年将出朝廷尚欲托之公言以排异论遂建请宰执侍从两省台谏官条具可否来上爰蔇管军咸得译闻诏下中外各以己见条奏独曦不奉诏而移书侂胄曰今戒严有日忽出条具之命士心惑焉未知攸禀进退迟速愿明降处分彼既不论可否而反持短长以肆欺侮侂胄得书罔然以失而公卿以下素为所请寄恬不知察不知识者固已觇其无君之心迨郭倪李爽攻寿泗皇甫斌攻唐邓虽皆覆军亡将而还然尚可诿者曰庸而曦悠悠不前不惟蓄温裕之志盖又出于石晋刘齐之陋防元帅既遁王人继逐东归之士蔽江而下至是所望以反正者惟蜀人耳志仁者蹈死弗悔因是以明人臣之义而洁身者勇往弗顾全躯者依违其间下此者又置不复道方斯时也敌蹂我淮甸绕我襄安以来荡摇我江汉顾瞻四方蹙蹙靡骋而六十州生聚遽隔王化此何时也悠悠风尘莫有能剸刃于贼者视其污蔑衣冠割截舆地骎骎然朝异而晡不同不过抚髀太息焉耳矣今资正殿大学士安公奋身儒生独能周全其间濡迹以就事部分既定即矫诏诛曦以间乗势尽复四州敌闻之以为从天而下也相与胆落神沮谓吾中国有人由是不敢有二心方反书之上也朝论大震上召羣臣计事咸谓无出公右乃为札书赐公勉以图曦报国书未至而防闻君臣动色相庆以谓知人拜公端明殿学士中大夫知沔州充利州西路安抚使四川宣抚副使恩亲执政亡何曦首至阙下诏礼官讲行受俘之仪纳于武库凡皆国朝所未有者也猗与盛哉蜀人于公饮食必祝盖公之祠徧蜀中而公广安人也和溪县封山镇亦公之乡也顾独阙焉未有以识高山之仰其乡之士曰陈震孙等德公之知乃肖厥象而走广汉介通守李君炎震欲得余文以识其颠末余惟公殊尤絶异之绩垂之史册镂之玉板被之金石者何可胜数尚安以余言为也而固请弗己则三复其事为之喟然叹曰天下之生乆矣一治一乱非以气数屈信之变人事昏明之感故反覆荡摩所不容不尔邪然天之爱人也屈于前必有信于后消于彼必有息于此使生民之类犹有所依以自立而不至于极敝大坏则以天固生才以待其定也夷吾不死以康天下綘侯屈意以安刘氏方事之未白也有友如鲍叔有君如汉高帝固以是望之彼亦以是自信不疑是乌可强而致然邪贼曦之变公虽以天下为己任始焉自晦而人主与羣臣固已期之于千万里之外书诏下颁露布上腾以其时考之盖项背相望于道地之相去也若此其远而君臣一心如合符节人果不可以无素也唐禄山之乱河朔二十四郡独有顔真卿宗犹谓我不识真卿何如人所为乃若此真卿固尝有位于朝矣而宗不识之安公方守偏郡已为人主所深知河朔乆而未平而蜀变定于俄顷虽其气数屈信之异而亦人事昏明之感固自不侔也今北运既衰羣丑相噬扫清旧都兹维其时以天下之公望朝廷之夙知盖未有以加于公者入相天子倚成厥功则铿鍧炳麟荡人耳目其将有大于此者矣某虽不令请赓皇武方城之雅以备一代缺文云







　　鹤山集卷四十
　　钦定四库全书
　　鹤山集巻四十一　　　　宋　魏了翁　撰记
　　眉州威显庙记
　　眉之有威显庙故巴西郡太守邦人史侯某之作也侯之孙宓崇曰神之本初奠祀武康捍患御菑功施于时于禜【周礼也官族师祭禜】于祷是飨是假有有司之牍有内史之命郡有乗庙有纪赫赫厥灵可考不诬自我王考世仕武康实昭事神既齐既稷歆时惟工祝传词致告赉我王考王考亦徳神之惠也自时厥后莅官所至以民生之不易水旱疠疫之不时也有祈焉有报焉罔有遐迩故于武康于峨眉于龙于万于阶于巴西于丹棱率建祠事晩而居眉祠是以兴昉于淳熈之【缺】年迄今三十载矣而始克卒成惟祠之所縁起与神之有绩于民不可以无书也属某记之某循其颠末则为之喟然叹曰鬼神之说尚矣自圣贤不作正涂壅底士不知道民罔常心非置诸茫昧则怵于竒衺【音邪】或又诿曰夫子所不语也季路所弗知也吁是难言也其果难言也而圣谟孔彰实理莫揜其有独不可见者乎天有四时地载神气亘古今薄宇宙荡摩而罔息者孰非鬼神之功用乎反之吾身而嘘吸之屈信视听之徃来浩乎博哉妙万物而无不在也而圣人因物之精制为之极使人承祀而致生之洋洋乎如在其上勿勿诸欲其飨之也此岂有不可见者乎或曰三代命祀祭不越望武康之祠也于此乎何居曰古先圣人所以明命鬼神教民美报者有功烈焉民瞻仰焉取财用焉春秋奉尝所不敢后固也然而戸灶门行之祀坊庸表畷之蜡祃侯祖伯之祭马蚕猫虎之灵有施于人则无不宗也是仁之至义之尽也而况兹乎抑侯之为是祠也繇繇然若国之有社而无私福也其可谓先成民而致力于神矣夫记曰乡之然后能飨焉则庶或飨之当有发于斯言
　　眉州载英堂记
　　天地之徳隂阳之交鬼神之防五行之秀气絪緼磅礴而降材焉何其甚贵也罔然而生泯然而死寒暑之运与俱草木之荂【音敷华英也】同腐则人亦无以灵于万物而天地亦无所赖于人矣士之生乎两间必知所甚贵者而用力焉隠居求志足以承徃绪启来哲得时行道足以位天地蕃物庶不幸际乎艰难则鞠躬致力引义尽分足以揭天理遏人欲欲其自靖自献虽所遇各异而不失其所以为贵且灵是则不翅符节之合是以生都显荣殁有精爽登于明堂祭于大烝者既足以垂休无穷而展牲用币春秋以时列于学官奠于有司从于先圣先师庶几为国之故者犹足以使百世之下闻其风而兴起焉薄乎云尔析珪儋爵睢盱睒闪【式冉切暂视貌】以诩庸人孺子之听者之为也自汉以来武阳为士大夫郡芳徽懿绩史不絶书至于我国家扫清氛祲陶以仁厚昭以伦理然后道术浸明士知所以为贵自谏议田公始以直谅闻朱公孙公石公后先以儒学显嘉祐治平之间则有三苏父子出焉自时厥后世载其英在元祐时则有若给事中吕公在建中靖国时则有若太常博士孙公在靖康时则有若通判杜公建炎以来则忠愍唐公忠介刘公忠愍孙公内翰王公给事刘公文安杨公殿院杜公文简李公待制孙公司业刘公或以节义或以事业或以学术或以辞章显庸于时仪法在后生荣死哀盖列诸学官奠于有司咸谓无愧者学故有祠析为二三判涣防离昭事靡肃亦有名绩显著而象设俄空某至郡以令诣学顾视惕然订诸耆艾萃为一祠访诸子孙审象惟肖于是属役于教授赵某防御判官杨某为堂东庑衡长四寻有五尺从长眎衡损寻之一涂塈竣役缋素精能乃命执事载纪国史繇田公而下列图于堂者二十有六人序考其世服眎其秩经始于某月某日告成于某月某日躬率僚吏诸生而舎菜焉曰是役也不可以无述则为之言曰徳之不脩学之不讲处无所逾于人出无所禆于世死生浮湛若有若无此士之所当发愤忘食尽心力而求之者而声名之有无利禄之得丧固不当以一发滓吾之至灵至贵也夫二十有六人者之得列于斯堂也岂尽以人爵之贵云乎哉有盟府之蔵有太史氏之牒有天下之清议二三子诵其诗读其书夷考其行事反而求之可也诗云诚不以富亦只以异佥曰然请镵诸石而事斯语
　　汉州房公楼记
　　成都宇文侯鎭广汉之明年威行惠孚侯度聿脩乃作楼于郡之西湖名以房公将以申懐贤尚徳之意楼故金龟亭縁陂翠防横陈夹翼而亭宅于虹桥之左有楼其上实据要防然亭址卑湿楼居狭隘虽聚足拾级如不容比嵗又因陋弗葺甚者为庸保涤器之地余昔守郡尝欲更之未皇也今侯撤而大之且为诗以遗余曰作新此地诚杰观品题尚欠如椽笔余谢弗敢亡何侯以书来曰二年于兹矣弭囏恤隠罔未弗图幸斯人之我安也不忍以垂去忘之以嵗之不时民生之不易也既以少府斥币籴万石米且筑四厫于旧庾之隂以赢之名郡储仓实巩实密缓急是赖又捐钱五千万有竒为民代输布缕之征是庶几可以去矣而斯楼之记昔者尝以属子傥忘之乎某瞿然曰恶是焉可以无记也自郡县以来守襄阳者多矣而羊叔子杜元凯独传至欧阳公记岘山亭则惟及叔子羊杜相若也人之爱元凯已不如其爱叔子矣是恶可强也自唐长寿以汔中和广汉刺史之镇此者凡八十有三人其粗知名可传后者惟贾至崔宁薛元赏及公尔而三人之誉己不迨公虽于钓游寝休之所琴石竹木之旧邦之人至于今惟曰房公而不及他人噫是乌可量也然尝出入史牒于公美事类多疎略独于治郡称其多有遗爱而词人羁客尝适是湖者兴懐于俯仰之异置议于去取之岐殆亦不可胜数盖尝夷考其事而未有所折衷于此也且旧史所书陈涛斜之败在前贺兰进明之谮在后而新史反此公自去国讫不复用岂以败故邪抑进明之谮启之也方公之建遣三王分领节度也是固谓吾国中有人将以禠禄山之气也然既为之前必虑其后方至徳元载七月丁卯上用公计分封三王琦珙未出閤惟璘赴鎭而后五月璘以江淮叛然则分封之策【阙】


















　　房公也诗
　　云投我以桃报之以李敢并以复于侯以房姓湖自文定张公始以公名堂自参知政事眉山李公始以公名楼自宇文侯始侯名某字信臣尝为司农卿兼权地官侍郎今以右文殿修撰自京口移鎭云
　　书鹤山书院始末
　　开禧二年秋八月临卭魏了翁请郡西还既又三辞聘召遂得迁延嵗月丘园之乐者累年先庐枕山与古白鹤冈阜属连山之颠则脩竹縁坡循坡而上草木胶葛又上焉则荆棘之所于也有烽燧故基相传为李唐时西南夷数大入是为望敌之所盖居一县之最高峯故县人亦罕至其地一日与家人穷隮颇爱面前隈支一峰欲即之而不得则除剪其荆棘蒙犯虺蜴聚足而上则其地平袤衡广二百尺纵数里无复侧峻凹凸殆天閟而地藏者隈支中峰复屹立其前如有钜人端士色授面承欲遂卜室贮书其上与朋友共焉防居心制末即功嘉定三年春诏郡国聘士卭之预宾贡者比屋相望未有讲肄之所防鹤山书院落成乃授之舘其秋试于有司士自首选而下拔十而得八书室俄空焉人竞传为美谈了翁曰是不过务记览为文词以规取利禄云尔学云学云记览文词云乎哉则又取友于四方与之共学负笈而至者襁属不絶乃增广前后各为一堂堂内廊庑门墉以次毕具旁为小室曰立斋永嘉叶公为之铭介二堂曰书舫舫之左右为南北堂之后为阁家故有书某又得秘书之副而传録焉与访寻于公私所板行者凡得十万巻以附益而尊阁之取六经阁记中语榜以尊经则阳安刘公为之记阁之下又为一堂堂内榜曰事心取邵子语阁之阴辟小圃凿池筑室艺卉木为游息之所圃之后凭高瞰虚一川风物之秀皆在目中又为亭其上于以仰观日星风露之变俯察鸟兽草木之宜又若有以荡开灵襟助发神观者自惟穷乡晩进学未能信而洊叨烦使轻涉世纷将败绩厥官是惧方表乞祠官之禄若得请焉退而聚友于斯藏脩息游于斯相与诵先王之遗言随事省察万有一不坠厥初以为朋友羞尚不虚筑室贮书之意也
　　潼川签判防緑筠堂记
　　陵阳李成之性传为东川佥书判官考其廨之緑筠堂而移书临卭魏了翁曰廨本廉访使所治堂之由来旧矣始壊于宣和末刘君轸复之再圮于乾道间李君枋复之后四十九年我又复之堂之壊凡三而旧址不移緑筠之所阅凡几而故名犹在昔者之再易也皆有记今不可以独亡子其为我书之余曰吁异哉童子寺之竹久存以衞公重公安祠之竹不剪以莱公重今緑筠不知其谁植也阅变而不能易此君固自有以取重于人也虽然不曰竹而曰筠则有以也竹其体也筠其发见于外者也故记曰礼之在人也如竹箭之有筠也如松柏之有心也二者居天下之大端矣故贯四时而不改柯易叶释者曰端本也四物者之于天下最得气之本然则受命之正何独松柏惟竹箭亦然其曰筠者皆其端本之所发见也其在人焉独非受命之正而得气之本者乎茍瞬存息养无所袭夺则生色睟然见面盎背施诸四体将有不言而喻者或者不得其养而消不慊于心而馁消且馁矣况望其形于外者之泽乎衞武公之始年传诬其赂士夺国以共伯之年考之此殆不然独观其自为止酒悔过之诗则公盖勇于改过迁善者也至其切磋以讲学琢磨以自脩则又非昔之武公者矣瑟僩赫咺其徳容表里之盛已宣着而不可揜及盛徳至善昭明较着则又使人自有终不可谖者焉诗人无可以称其徳者而作诗曰瞻彼淇奥緑竹猗猗既以兴其容止之美又以青青而形其生色之睟又以如箦而称其发见之盛呜呼是所谓竹之有筠者与非无本而能然也及年益老徳益邵自信益笃则其诗曰抑抑威仪维徳之隅又曰温温恭人维徳之基皆言夫积中而发外占外以知中而其用力又在于不愧屋漏时殆若与淇奥之诗互为发明然则学其可以已乎成之之属记于余也岂徒使之识堂之废兴竹之盛衰例为骚工墨客婵娟檀栾之语抑欲相与切磋琢磨于义理之防故余敢以诗礼之説复之岂惟于成之是望亦将以自警焉耳成之息游于緑筠之下也傥有防于心焉其试以复于余也
　　玉台极堂柱识
　　东川漕廨之东故即城为榭名以玉台城圮防荒有亭蔽其前嘉定八年冬临卭魏某由祥刑摄漕治潼明年春坏城葺台暨秋为真徙治遂首撤亭更为堂东向距台之仞旧址加辟防以周颐氏请易名报可乃取太极图易通与朱熹氏义勒寘堂壁名极堂俟考功奉常议下嗣刻焉又明年秋台以雨壊其冬更筑屋仍为台其前以无废旧名徙道城址堂容三仞崇閷半袤加容三之一缭以周庑广视容三閷二台之容崇视堂袤加二尺凡二役费钱六十万计粟六百兵丁之庸二千日俱榜以秦篆是为识
　　参议胡君【缺】祠堂记
　　唐安胡君台符自吾州以书抵余于武信曰昔我祖参议府君自乾道之末迄淳熈之初尝倅是州今五十余载矣而风猷荡如越兹承嗣惧忝厥官乃即治寺之东偏肖绘而奉尝之子其为我记诸了翁州人也闻长老言君自脱巾即三为教官惟果山未及上而在襄阳荆门最久凡襄汉间事皆以身履目击裒稡成编亡虑数万言最后在防漕为介卭为贰大宁为守利东帅司为议幙盖今之所谓四蜀者辙迹殆遍焉自临遣至归觐赐对者凡再如建择诸边守漕复黎雅士丁口田发义仓蠲盐课率见纳用大抵更事久而阅理多故能动中事防非若单见謏闻之人孤陋于一隅者其墓道之碑又谓其自筮仕逺逰动百舍无出乡戚戚意行湖海万里敛裳径游初不作难呜呼为男子者不当若是邪前軰践歴虽进士高等亦有试吏即入逺者如自台而潭如自京而吉自曹而衡自梓而升而华而归自魏而岳自濮自鄂动逾数千里不以为逺也仁庙用人亦先自逺路渐擢至京东西淮南迨其绩望章章则擢任陜西河东北三路及成都路自三路成都然后召寘省府故郡国之虚实风俗之媺恶人物之否臧山川之险易彼皆得以周度而究详之缓急须才则随取【阙】



　　徃
　　功以无一息之间故圣人于此又慨然有感于逝者如斯之义其所以发明天徳之徤圣心之纯亦无复斯蕴矣徐子谓仲尼亟称于水者盖以此然亟云者窃意圣人以此义最大又尝不一言之而门人仅载其一焉家语荀卿戴徳诸书记孔子子贡荅问之语亦谓君子见大水必观使其不过论死生昼夜之理而于道体之运因无所发也则胡为其必观也自孔子而后惟孟子独能推明此义为源泉观水之説而秦汉而下则无传焉吕不韦谓水泉东流日夜不休为天道之圜似不为无见者然语焉而不详至晋人张景阳为诗则曰川上之叹逝前脩以自朂盖词人之近理者然其意固谓人生瀛海内忽如鸟过目则亦熈绰之流耳近世苏长公又谓逝者如斯而未尝徃也其说则已卓出诸儒之上然传鲁论也乃犹以死生昼夜为説则不知所谓未尝徃者果为何説此非晩学之所能谕焉惟二程先生以后乃始一洗而空之其説曰此见圣人之心纯亦不已乃天徳也又曰此道体也天运而不已水流而不息物生而不穷呜呼自是説之行也天下学士始知死生昼夜之説为知形而下者之一端而叹川取水放海观澜凡皆孔孟氏所以示人之切近者人惟由于动中为大化密移而莫之觉有能于此观象得意而有诸己焉瞬存息养毫积累推隠微之不欺而参倚之必见则循是以徃亹亹无间殆将有月异而嵗不同者引而至于与天地相似无难也了翁非曰能之而粗有闻于此傥义甫以为然则试为大书而附此説于其后以谂同志相与共学焉
　　眉山孙氏书楼记
　　孙氏居眉以姓着自唐迄今人物之懿史不絶书而为楼以储书则由长孙始楼建于唐之开成至光启元年僖宗御武徳殿书书楼二字赐之今石本尚存自伪蜀毁于灾乃迁鱼鲫其居为佛氏所庐今所谓传灯院是也若里巷则固以书楼名长孙之五世孙降衷常游河洛识艺祖皇帝于龙濳建隆初召至便殿赐衣带圭田特授眉州别驾因市监书万巻以还然楼犹未复也别驾之孙辟乃入都传东壁西雝之副与官本市书稇载而归即所居复建重楼藏之鱼鲫之有楼则昉乎此又尝除塾为师徒讲肄之所号山学于是士负笈景从而书楼山学之名闻于时矣方楼之再建也在天圣初辟之从兄直讲君堪尝为作记钱内翰希白宋景文子京皆赋诗辟性倜傥不耐衣冠衣方士服其卒也从弟文懿公为识其竁有不儒其身而儒其心之语故里人又以儒心名之比嵗楼又燬于灾书仅有存者儒心之六世孙曰某惧忝厥世乃更诸爽垲以唐僖宗所书楼刻揭之楼视旧增拓焉且病所储之未广走行阙下传抄贸易以补阙遗竭其余力复兴山学以余二十年雅故尝以谒请曰仆之用力于斯也亦既厪勚公盍为我书之以诏罔极则序其事以告余因惟昔人藏书之盛鲜有久而弗厄者梁隋之盛或壊于火或覆于砥柱唐太文昭之盛或毁于盗或散于迁徙本朝之初如江源叔所藏合江南及吴越之书凡数万巻而子孙不能有之为臧仆盗去与市人裂之以借物者不可胜数余尝偶过安陆亦得其吴越省中所藏晋史则佚于他人者可知安陆张氏得江书最多其贫也一箧之富仅供一炊王文康初相周世宗多得唐旧书李文正所藏亦为一时之冠而子孙皆不克守也宋宣献兼有毕文简杨文庄二家之书可敌中秘之藏而元符中荡为烟埃晁文元累世之蓄校讐是正视诸家为精自中原无事时已有火厄至政和甲午之灾尺素不存刘壮舆家于庐山之阳所储亦博今其子孙无闻焉南阳开氏之书凡五十箧则尽归诸晁氏呜呼斯非天地神人之所靳者与而孙氏之传独能于三百年间屡絶而复兴则斯不亦可尚矣夫矧自文懿以来进士鼎甲者凡三人而与宾荐取科第登显官者又不知其几今某又以上书言天下事常诏免举径试南宫某之子午之亦与乡举今仕为【缺】　　　虽一名一级未足为人物轻重而世其诗书以不坠基菑之训则有昔人之所弗逮者是恶可以无记焉虽然余尝闻长老言书之未有印本也士得一书则口诵而手抄惟恐失之其传之艰盖若此惟传之艰故诵之精思之切辨之审信之笃行之果自唐末五季以来始为印书极于近世而闽淛庸蜀之锓梓遍天下加以传説日繁粹类益广大纲小目彪列昈分后生晩学开巻了然茍有小慧纎能则皆能袭而取之噫是不过出入口耳四寸间尔若圣贤所以迭相授受若合符节者果为何事而学之于人果为何用则谩不加省然则虽充厨牣几于我何加焉可不甚惧矣夫余既以复于孙君遂并书此说为书楼记俾刻之以儆来者且以自儆云

　　鹤山集巻四十一
　　钦定四库全书
　　鹤山集巻四十二　　　　宋　魏了翁　撰记
　　成都府朝眞观记
　　出成都少城之西迄北脩垣而环除邃宇而周阁沈沈翼翼竟衢兼术者朝眞观也其中为玉虚清皇之居而列其右者经藏仙祠云堂茶寮与方丈室湛然之堂也列其左者圣母仙师乗烟葛女之祠与凡为庖库之所也直观之西偏则为诸葛忠武侯祠与读书台故老相传曰是侯之故宅也自天宝五年章公始更为观奉名乗烟乗烟云者谓侯之女于此乎轻举也观尝废于庆厯复兴于文忠烈公鎭蜀之日其后易乘烟为朝眞则重和元年也既作大殿又为屋百有五十间者绍兴中女冠张延彬也带高埤下延袤而崇饰之则淳熈末张居兴与今知观宋祖良也祖良以其事属余为记余尝考侯之故宅盖在隆中然其自谓有桑八百株薄田四十五顷子弟衣食自有余饶则成都亦有家也独乗烟之事典记所佚未有以复于祖良也而客谓余曰书之庸何伤周人思召公而爱其棠晋人思栾书而爱其子今无乃非蜀人之爱侯也而以即家为社为未足又以貤诸其后人与侯之始卒也肖象立祠所在而是既制于礼秩之不可则相与私祭于道陌间习隆向充之言至谓百姓巷祭戎夷野祀侯非威势人所交誉是巻巻者果何为哉且不宁惟是侯之子瞻用于蜀也蜀人思侯不置每见朝廷有善政佳事虽非瞻也必转相传告曰此吾侯之子瞻所为也是以美名溢誉有过其实陈史于侯父子雅有嫌隙今其言虽若过于抑扬然爱侯以及其子亦以觇人心之秉彛好徳终有不可殄灭者乗烟之事倘若是乎余曰子知其一耳合散消息阴阳鬼神之常分也而必仙之云乎侯鞠躬尽力义不与贼俱存其流风余烈尚能威南人而走司马遗祠故宅亦足以竦钟防而感韩矧炯然此心扶植世教将不亘千载而不可亡乎侯之子瞻孙尚不爱一死从容蹈义其凛有生意亦当与侯俱为无穷彼所谓仙者谓其常存而未尝死也而侯与瞻尚三世一心千古如见兹其为仙不已多矣自侯之卒贼势益张伯松既亡瞻尚亦殒昔者教忠之训则有死而无二也然则侯之遗息至自托于方外之游又非以洁身遯世终不肯自污于流俗也如屈子逺游之云邪客曰子眞知侯之父子者也子其遂以识诸使有能明于天地之性而不可【呼光切目不明也】以神怪也其无发于斯言矣乎是为记
　　史守文【孟博】笃斋説
　　眉山史君守文以笃名斋属余书之且曰并为我言其义余因记王文公尝云其本强大坚实者竹也其行尽力有所至者马也竹其性然马则策而有所至故笃之字从竹从马先儒以其滞于偏旁也哂之然余谓坚实尽力之义不为不是特策马之云稍若傅防耳大畜所谓笃实専指艮体而书诗记语所称如笃庆笃祜笃亲等语虽有厚义然余谓笃恭笃敬笃信笃行笃忠贞笃不忘之类则亦有重实泥晦之意兼备乎其间非一厚字所能足其意也公刘六章以此字冠篇中庸三十三章以此字终篇盖公刘自易其田畴实其储峙定其室都以至脩和民物开拓风气凡皆纯体力践以底于成无跬步弗实也中庸自戒于隠微发于知行验于天地鬼神而末章反复吟咏其妙至于无声无臭而后已凡皆力学为己以臻其极无毫发弗尽也史君诚有志于此乎则愿求之于切问近思察之于日用常行毋以洒扫进退为可忽也毋以徐行后长者为易能也毋以孝弟谨信泛爱亲仁为不难知也昼贯夕习日积旬累如公刘所以用力于国家中庸所以用力于讲学者无跬步弗实无毫发弗尽则所以名斋其庶几不为空言乎易曰刚徤笃实辉光日新夫内干刚健也外艮笃实也健而实其为日新孰御焉史君勉诸
　　江原县天庆观云层台记
　　开禧三年春蜀盗未平江原道士吕元素语其徒曰吾侪小人群居族食无益县官今逆氛若此又不能剚刃贼腹膏首原野盍姑杜门以需底定乃相与校藏书见其书有为九层之台可以为民禳沴祝厘者则用其法而封之名以云台列天地日月星辰岳渎之象而祷祠焉其后盗平遣其弟子太古以书抵余曰是将为四民逆雨宁旱弭兵顺年之地也夫子盍为我记诸余熟复其事作而言曰帝王盛事其交鬼神也有道自颛至舜咸命重黎絶地天通俾之高卑小大各存分限毋相侵渎所以师天地之度仪生物之则正人心而防世变者为虑盖甚逺迨周治日文明政嘉义罔不厘举虽以文史星厯卜筮之职而领于春官者皆以大夫士为之三巫之属凡以神仕者亦皆精爽不贰之民也夫如是鬼神之与人分殊而情通殊则不渎通则不旷先事而祷也荐以六祝之词有事而禳也同以六祈之礼而不宁惟是也下逮乡遂亦各制为之则水旱之不时则于党鄙乎禜【地官族师祭禜】之而涖之以正师疾疠之不明则于酂族乎酺之而涖之以师长至于恍惚交神塞明则图象类也表处位也别次主也辨名物也盖若有洋洋在上在左右者焉呜呼此岂惟上之人深知鬼神之情状以能委曲绸缪于幽明之变虽巫觋之人其才知足以比义其聪明足以照彻不谄不诬而为神所依此帝王所以为斯民立命立心者也自王政不修而圣贤所以格物致知正心诚意之学不断如带有候禳祷祠之事则方社弗举而谄非其鬼也虽经生学士徃徃安见闻之陋以疑阴阳之化怵利害之私以怫典则之经敬不以逺逺不必敬也况泯泯棼棼之民无所于训目慝礼而耳淫乐理义之不务则委诸茫昧于竒诞皆其所尔余尝粗有闻于儒先之教每病其流浸逺思有以告于上之人相与障而回之而力未能也而元素乃以是请慨道逺民散死生劳佚仁鄙寿夭民自为之风旱霜雹顺年烖兵民自祠焉为吏者弗及知也今祝祈禜酺之遗乃若仅见于斯不亦可尚矣乎然古人之为盖忧民之忧茍以寓其精神者无所不用其极也而其始甚正其流且不能无弊则子也生乎今之世亦能保其歴乆而无失其初心不荡于末习矣乎方欲与之精讲而胪正之庶乎可久而元素卒太古又过余言曰吾师之请也夫子尝坠言焉今太古不佞复述其事为周阁邃洞以馆天神夫亦以为民而无私福也夫子其并记诸余又谓之曰美哉此心也余前所谓此为吏者弗及知者也虽然吾既为尔师言之矣而闻之乎汉儒有言明天地之性者不可惑以神怪知万物之情者不可罔以非类吾侪茍非理明义精其能通天人之分际而不受于流俗乎子归饬而徒明而师之心固而所守然人不能皆子也子其以余言为然则识诸洞前之石使来者而有发于吾言也是亦正人心防世变之一助而亦尔师弟子之初志云尔
　　简州见思堂记
　　余少读书于十三卦制作之象见所谓门柝以待暴客弧矢以威天下每叹风气既开人情易动虽黄帝尧舜有不容不先事而为虑者及观古制之详莫备于周有井牧之田有伍两之兵有沟封之固有郊闗之限有巡鼜【音戚守夜鼓也周礼军旅夜鼓鼜】之警有壶之守不得已而用民也则乡遂三邑三等采地以次召发不止则诸侯又不止也则有遍境出师之法乃知古人虽以礼义廉耻为域民固国之道然未尝不设险用师以辅之也少长从仕郡国间问所谓城则凸不满数尺足可蹴而过手可俯而攀贾牧之所挑挞犬豕之所躙蹂曰此城也问所谓卒则厮役于羣吏占留于寓公春秋大阅暂聚而旋散之称娖【侧角切办也】则避免走趋则喘汗扛负则庸代曰此军也问诸故老按诸史牒则曰所从来久矣盖自国初惩唐末尾大之患大难甫平即罢鎭戍迨平并汾闽越则已令江淮诸郡毁城隍收兵甲矣淳化咸平距建隆初不过四十年耳盗发西川惟益梓眉遂有城可守濮盗作于近辅如入无人之境滁阳诸郡至以白直守郛江浙荆淮湖广诸道富郑公谓处处无军城垒不修或数十夫持鉏耰白梃便可尽杀守令开府库谁复御者至宝元康定以后则又虚内以事西边则武备之削滋甚五年间盗杀巡尉至六十员越城剽劫者四十州王伦起沂并淮渡江歴数千里无一人御之张海等辈剽吏御人于京淮湖陜间州郡莫敢孰何金州盗作速召州兵仅有二十四人以承平之久郡有余财民有余粟而廪廪若此矧熈宁而降笼财利弱州郡则益不暇为国逺虑矣政宣之末内讧外猘炎兴之初大奔小降此其理势之必然余为此惧尝以告于君父谂于有位前后凡缕缕千言卒未能有行焉一日蜀阃抚御失宜利东溃兵敢开乱略既剚王人批果阆剽遂普遽进迫简州且大书其帜曰破简入西川声焰所届惊奔相属封疆之臣鲜不荷担而立者简守虞侯始至之日而变作于益昌又五日而闻变防显谟阁直学士刘公以玉隆之禄家居与侯约各率其孥効死勿敢去侯益以自厉乃阻江为守料材壮明简稽峙刍粮□甲兵戒桴筏具蔺石杜擭穽察相翔谨号戒州人大喜各愿输缗以佐用度侯又为请于部使者范侯仲武益金谷调黎雅牌丁以为援威声益振贼气以夺侯复念大兵之驻于邻境者饟道不继则饥饿易动贼或乘之此闗事机不小乃不敢以异路辞而共其资粮扉屦与其酒醴饩饔又从而开诱辅持之凡以贾士勇而伐贼谋者行李之问无日不至故俾在师者咸得以尽鋭敌忾无复疑顾讫成厥功然则岂惟州之人受其赐其蔽遮西川以无一蚁之阙则侯力也州人念侯不置乃卜郡城之南与刘范二公并祠而植棠阴其前取班氏循吏传语榜曰见思城南盖他日贼所走之道示不忘徳也舆辇畚筑之工民不取庸争为歌谣而劝趋之诚惧太守之瞷知而不已听也不日告具守知之果使人辞焉则属役反倍他日祠成为书以告余曰夫二君子者子所善也盍为我识之余方叹自国初以迄今日兵窽城壊财匮民穷而虞侯独能奋张于斯时然则域民固国果不在是邪或者犹曰方时多士惟功利可以奔走斯世而义理所不计也智术可以排难解纷而诚信非所先也呜呼今无一可恃矣缓急惟人才是倚人才之要则又在居敬集义以不失其刚中有孚之本心然后天险可设而有以为守脱并是焉亡之吾不知其所终矣吾于侯之事而益信乃书此以复于州之人而并识其说焉侯名刚简字仲易为学以义理为宗尝召赴都堂审察前后凡六授郡守当参谋蜀阃时敌势防张大将或死或去人情詾惧白请行边以劳将士收人心为己任讫复湫池皂郊乃敢还报其后虏入三泉又独留益昌与今茶马使者邹君孟卿夜出抚定军民若此类者由其有见于善利之分故遇所当为勇不可夺且所居官率可纪独未尝以是希尺寸之进三十年州县秩以劳进位以次升人之知不知不以作辍而图书一室口诵心惟人亦莫知其为故相之家也呜呼是其为忠肃之孙也夫
　　简州四先生祠堂记
　　昔者虞侯仲易尝为我言伊洛之学非伊洛之学洙泗之学也洙泗之学非洙泗之学尧舜三代之学也余以其言为然其后又见侯以是赠言于朋友勒石于斯宫率缕缕申言之乃嘉定十有三年复以书抵了翁曰刚简始至郡防盗薄邻邑効死弗敢去以为民守荷宗社之灵幸而济因惟道失民散使赤子顚沛至此为吏者不汲汲图所以扶持之顾方以簿书不报期防之间为大哉仆为此惧凡以崇化美俗随所逮为既不敢不勉吉月即校官见诸生又为扬防古今阐崇理道庶几其有兴者一日有讲授于学官者曰伊洛之学以中庸为宗以诚敬为教者也仆闻之瞿然曰吁自有乾坤即具此理而谓伊洛云乎哉干九二言龙徳而正中庸言之信庸行之谨闲邪存其诚而坤六二言敬以直内然则曰中庸诚敬是乃天地自然之则古今至实之理帝王所以扶世立极圣贤所以明徳新民未有不由之者唐虞三代由之而治化休明秦汉以降反之而民俗浇薄自去圣益逺士非功利之习则虚无之徇非词章之尚则记问之矜逮伊洛诸儒先奋乎千载之下倡明此理则士徃徃惊怪以是为一家之学不知尧舜三代之相传孔颜曽孟之所事固未尝外此诸儒先特表而出之以嗣徃开来耳非其实始为此以自标表且教人以其所无者也于是士懽然相谓曰吾今知非伊洛之学而洙泗之学也非洙泗之学而天下万世之学也仆尝因是又取周元公程纯公正公张明诚中子之象而祠于学以示学者向趋之的子其为发明四先生之所以嗣徃开来之意而记诸社余抚其书而叹曰俗流世壊士方憧憧于功利之下者而侯独慨然及此敢曰不可虽然不必皆伊洛也元公奋乎舂陵唱道南服而二程子实得其传张子兄弟又皆崛起闗中为西方诸儒倡于是游杨胡谢诸老与刘元承王信伯鲍商霖等盛于东南苏子明吕进伯兄弟起于西方尹彦明张思叔朱公掞马时中侯师圣吕原明刘质夫诸公起于东北惟巴蜀时僻在一隅而气数之感亦自有人元公官巴川纯公正公侍亲入蜀张少公出宰金堂蜀之人士于是数君子皆未尝不得从焉今言河南之学者指易传为成书而尝闻诸成都之隠者其后卒成于涪陵之北岩蜀人之笃信其説如范太史大徒髙弟如谯天授谢持正皆班班可考荆州袁道洁及登河南之门其游蜀访薛翁亦谓伊洛轶书多在蜀者是此书流传于巴蜀既有年矣余为儿童时犹及从长老授伊川易传及河南遗书又及见学者多传写二程先生语録特为其説者未能无科举之累故缀其説以缉文而未暇得其所以言庆元之元学禁所怵则例以伊洛目之以诚敬讪之甚者亦一口附和曰此伪学也自是以来徃徃屏其书而不复省曾不思四先生之教人赜诸天地万物之奥而父子夫妇之常不能违也验诸日用饮食之近而鬼神隂阳之微不能外也大要使人近思反求精体熟玩而有以约之于己期不失其本心焉耳奚其伪虞侯曰善余言即子言也子其遂以为记某方为四先生请易名于朝请从祀于学上可其易名之奏有司今以周程三先生之命书与其贰付了翁则于侯之请宁敢以固陋辞
　　叙州蠲役记
　　临卭黄侯守叙之明年以书来潼川谂其同郡魏了翁曰申所领州近薄诸囤生夷逺控两江蛮部地陿隘夷赋且半嵗入为缗八万不当中州一小县民劳苦多而调度科繇眎于他郡设不幸有疆场之警他郡且供亿弗赡矧是首当其锋残困立见乾道间帅臣晁某建请得具常赋他役无所与嵗为缗若干诏下如章而吏格不行申甚病之则条其事以白于西南大诸侯今少保安公公立除之尽如乾道诏书公尝以边用不给遣吏调丁括帑金既又舍之不尽责民罔不懽呼请于州曰昔公荡平泸戎戎不复反民立祠肖像饮食祝焉而未有以纪也盍并是书之以诏罔极侈少保之赐嘉邦人之请而莫以塞也必子也为我记者余阅其事而有感焉古之士用有以行舍有以藏凡以不失吾本心焉耳今之士受中秉彛以生非有以异乎古人也而见诸行事徃徃不得夫恻隠羞恶辞逊是非之本心是心固未尝亡也蚀于利夺于势狃于习耳侯塡抚其州乃能讲数十年久坠之政控于大诸侯并力役之征而施舍之盖有戚戚于其心而不能自己者是心岂自外至哉虽然微少保安公则孰为听之世道日狭褊衷护前自敌已以上且不能容之矧勋位既崇权任亦剧则鲜不吝骄以自封者少保居之若固有然有告必听有闻必行盖不独于叙然也方其再命来宣适承公私雕瘵之余帑缗仅数千计殆不可一朝居者公奋繇忠诚耆定坤极若兵若赋徒手再造未尝一加赋于民斯亦难矣乃所谓收隠户括羡田征幸民鬻沽肆凡皆不得已而为之使吏奉行如公之心虽夺人之邑可使无怨其如倚势以丰已失公之本心何方公心未孚民徳胥惑有位者勿敢言也而公瞷知之速返前令曾无留难既传檄州县风晓百姓犹以未得惩也逮污吏以警余慝设讼缿以吁众蹙然后上自荐绅大夫士下至矜寡孤独之民始知为是纷纷非公之本心也既相与抗手交庆而其有识之士又曰吾侪小人连嵗被兵不皇宁处今年春寇大入江淮光舒蕲黄之间莽为盗区虽随即殄殱而死伤横道公自旬宣以来三年之间则未尝有一尘之警力所得勉宁敢有爱况公敛不及农其不得已而筭及防末也亦遄止之公之本心则日月之昭明其食其更莫不家至而户知之非虚心无我畴克尔邪呜呼泽山而为咸山高泽下位不易也高者内虚则下者上通地天而为泰天尊地卑位自定若也高者下降则卑者上齐以至水火之相济雷风之相益夫莫不然也而谓居高位者无所资于下乎古之人任大责重则心愈畏年髙徳邵则礼滋恭周毕公弼亮四世而罔不惟师言之只衞武公年过九十惟惧交戒之不闻下逮秦穆困而后知者也其言尤为深切曰余誓告汝群言之首继之以责人斯无难惟受责俾如流是惟难哉此非以身体之不能及此盖一于责人固甚易易也受人之责则茍有一毫未克之私横于其中纵能变色受之然未能全无所扞格如顺流然则犹不受也故曰是维艰哉信乎其用力之不易又曰群言之首信乎天下之善无以先于此也穆公阅变既久故知斯言之有味而少保则机识英悟见义勇为闻过速已无所吝滞况前后在镇内敉外宁非若穆公有所惩创而后尔也余故乐道其事以复于黄侯亦使今之君子因是而得公之本心皆言轻千里而乐告焉罔俾毕衞専美有周则孟子所谓优于天下者殆将见之岂惟用蜀乎哉
　　绵州新城记
　　自建炎南狩国之守在淮汉而蜀居江之上游绍兴西征蜀之守在利路而绵为益之外蔽如昔人由隂平以窥蜀则自龙至绵不二百里如近嵗由益昌以保劒则自劒至绵不三百里然则绵虽内郡实并边也而莫为之限蔽颓墉壊堑若有若无三尺之童牧可挑达而逾也缓急所恃惟右护军之移屯者二千八百余人然边戍未撤则是屯也日闻鸟乌之声鸟乌弗声犹弗可恃矧若此乎嘉定十二年眉山程侯始至考按图牒则自淳化五年延平石侯某尝筑斯城阅二百三十年间莫有继者则瞿然曰为国若此其不耦事渉变者特幸尔于是省少府不急之费命法曹刘伯焕部将陈元弼即农事之隙鸠庸而筑凢訾用则属之通守唐君祖献昉于十三年冬十一月庚戌讫于明年夏四月癸末城成袤一千三百又崇二丈而堞五尺不与用夫六万四千八百米一千九百五十石钱一千二百万有畸曾几何而成绩章章若此侯且以为未也计甃石之费储钱六千二百万又以满戍请于朝俾唐君竟其役且以书谂余曰走也不佞以民社之力而为此城也是在臣子分所当为敢辱论载惟是兴废补坠粗有顚末惧久而失其传也敢以记请余每叹国朝彊干弱支之弊至于郡国空虚城池弗葺以熈丰罔利之臣急近利而昩逺图郡益以削方承平之久未见其大害也政宣之末内讧外猘炎兴之初大奔小降则支弱之害着矣极于比嵗贼曦盈尺之纸足以惊崩列雉张莫千人之聚足以披靡羣辟敌闯梁洋如履平地亦闚江淮如升虚邑呜呼事势至此恶得无以变通之乎故闻程侯之为是举也深嘉而重叹焉抑又不能无感于此者敢与侯平章之夫所患无城今隠以金椎蒙以石壁岿乎如峭巘断岸之不可攀也所患无兵绵之风气浸迫闗陜其人可作而使也所患无财使人人如侯之约己奉公帑廪之羡溢亦非有甚难也虽然孰为守之古者哲夫以为城今也先几烛患则嫌于乐祸鞠躬蹈方则疑于少通古者众心以为城今也吏倚法为市民与吏为雠平居既不相孚缓急无所与守古者礼义廉耻以为城今曰是非所急也货利可以维斯世而权谋可以徼近功也呜呼是三者之説行虽有金城汤池独如彼何哉余与侯各分地守徒能为其所得为者耳若前所忧则盖有任其责者焉易曰天险不可升也是险也无象无形不兵而不可犯也不城而不可逾也造次必俱而不可离也是又所以持山川丘陵者也侯其以为然则试为识诸城阴以冀览者之一动心焉斯其为金汤不已多乎侯名徳降字廷迈尝歴蓬蜀二州守节用度以寛繇赋所去见思云
　　安少保【丙】果州生祠记
　　古者储天下之才以为天下用非有事变迫怵而后图之也周自文武成康以来棫朴丰芑崧高烝民咏歌得人率非一世之积逮高文尚存此意故事至而才给中世以后有不尽然者矣辽西告警而飞将起防开略塞而营平用五溪师丧而伏波奋冉肇迫防药师出范阳煽凶平原识廷凑肆毒晋公见伐蔡屡衂凉国显河东寇结汾阳封使非耦事涉变也广厄霸陵充国援以老弃李颜裴郭诸人将没身不见矣蜀自贼曦之变而安公始以节显世未尝无才也而不肯豫定早计储之以待用每每若此然尚有可诿者曰不及知然而既知之矣而用之不尽至敌闯于外贼讧于内蜀势累卵然后以公再鎭此何为者哉方公之未出也其子以直华文阁握果之州符参议制幕即贼所届扬名追袭贼越境无所犯公继来此州虽云就养盖以讨贼为己任防有诏起公于是奉将天威殄劓逋寇靡有遗育蜀以再安华文寻以机宜文字徃宣抚司公之壻王君某代之奸鉏强拊柔其民而加燠休焉果之人相与言曰非天私我有民使公使其子若壻先后来吾州吾属尚有种乎先是公未仕时尝游学于是州习其土风与其州之人士每过其州眷焉弗忍去及是被命再鎭灭贼还报适在是州州人滋不忘度城之北隅肖公像与其子若壻并祠焉介郡人防君景仁似校官苏君和甫在镕及南充令牟君震卯以谒记于余余每叹汉唐以来所储非所用所用非所储于公之事既犂然有感又重叹夫天为斯世生才自足斯世之用特患以一人之好恶为用舍以事变之缓急为淹速耳郭汾阳既收东都方议北讨此何时也卒夺其军汾阳不少望也河东事迫又强起之又为憸壬所忌非人主终信不疑则唐祚岌岌矣然是时非特汾阳出为时用也八子七壻皆居贵显幕府六十余人率为将相大官而知名于世者五十人其卓然可称则杜鸿渐黄裳李光弼光进之徒皆以才识器业为再世中兴之用然则天生汾阳为社稷计而又为生其子若壻与从防之賔客以助成之此岂人力所能致哉欧阳文忠公书其将略曰忠信之厚固出其天性至于处富贵保功名古人之所难者谋谟之际宜亦得其助也至哉斯言不以富贵功名为夸而以善处善保为难不以忠信之厚为足而以谋谟之助为贵古之建功立业而全徳令终者率是道也今安公父子翁壻使其相须以成不减汾阳之助而幕府賔客皆能以李杜诸贤自勉相与左右叶成之则岂但如欧公所谓处富贵保功名者哉敢以是复于州人以彰一门之懿以慰千里之思以见人主当以天下用才士大夫当以天下用其身也








　　鹤山集巻四十二
　　钦定四库全书
　　鹤山集巻四十三　　　　宋　魏了翁　撰记
　　海州太守题名壁记
　　海之为州东略巨浸南限长淮西北邻徐兖沂密嘉定十有一年始建城市再营宫室徐君晞稷由山阳通守徃涖州事秩满代去今守侯君忠信复还定而振业之百废具举遗黎属心诏增秩加职以宠绥之守乐民之和侈上之赐也伐石泗滨以识郡之兴复与嗣守者姓名将寘之壁带而求文于了翁因为稽诸图牒盖自梁武末年长江以北悉入后魏武定七年改青冀二州及海州高齐文宣帝移海州治琅邪郡改琅邪为朐山隋末丧乱臧君相窃据之武徳四年君相以郡归顺又改海州自入国朝毋改也而中兴百年间离合去来之靡常则使人重有感焉易曰天险不可升也地险山川丘陵也王公设险以守其国夫所谓地险则易既指言其为山川丘陵矣而独不名天险为何物王公所设者何事愚谓盈宇宙间截然有等级之辨不城而不可逾不兵而不可犯此天险也昔之人以大师为垣以得道为助以在徳为险以礼义廉耻为城皆是物也盛服以御盗帻坐以受使长啸以却兵单骑以见敌则是物之効也夫茍不明乎是而専以城郭兵粟为山川丘陵之守则宁怪夫离合去来之无常也敢并以复于侯其勒诸石与来者共守焉
　　兴元府新作张魏公虞雍公祠堂记
　　先皇帝二十有六年诏以武阶丁侯焴为梁州牧其明年侯居母丧申诏夺服不可服除诏还鎭侯既大城汉中以坞其民比再至慨然曰呜呼昔吾有先正如魏忠献张公雍忠肃虞公不尝经略此土乎乃作室于天申浮屠之居而肖貌之以书来曰二公立徳勤命在旂常鼎彞匪我边陬所敢私也顾其有绩是邦则滋不可勿祠子为我书之某不佞幸尝有私淑志若忠献公之年行则既谱之矣忠肃公则传之二公之奏疏则又尝所次第而序之者也知之宜莫如某详具忠献始为士曹力辞筦库忠肃不屑饷属姑就鱼闗之辟盖自为小官进退皆有风则邦人至于今道之迄由枢宰先后奉使声震闗陜力遮梁益以保我子孙黎民然则汉中诚不可勿祠又可无记乎国家自熈宁以来酿成寇祸于时钜人元夫尚有存者故公论未泯以启元祐之隆乎绍圣而后羣憸用事极于崇观政宣之季溃裂四出于是士大夫不曰和亲则曰逃避迨属车蒙尘而后呿口顿足则已无及然而既委三鎭又失太原自余诸城人心未携犹以死拒也士大夫既悟和亲之失则争为逃避之计于是而后失河南北失京东西维扬以来祸变益惨盖皆建炎以后不知平时所讲何事而且必行至此时惟忠献公独倡大义复明辟而夷二凶当戎行以殄剧寇内变粗定则首以身任西事于是人始知我犹可以国而寇不足多畏也相与尽力惟忾是敌七年之间吴张韩岳诸人胜于白店原于四明于太湖于和尚原于杀金平于大仪于藕塘则建炎三四年以前所未有而公实倡之也陜服丧师淮西逆命人以咎公不知金入中原以来不战而溃不守而弃未尝敢有抗之者而奬率诸将仗义复雠则自公始尼堪既死刘豫旋废金归我河南陜西之地此一几也而茍得幸安者方以南自南北自北之説绐取相位乌珠背盟顺昌柘臯之胜敌气顿索此又一几也而仅画淮汉以与议和由是养痈蓄祸凡二十余年以开金亮之侮亮虽凶暴而违天咈人人知必亡乃自絶淮以来诸鎭敛兵以避沿江荷担而立朝臣徙家相属督府遣属不行时惟忠肃公首任采石之战以摧敌锋又遏州之萌以激亮毙于是我始能以敌国抗金盖二公之见于事变者章章若此虽然其所建立则不止是虽前后迭出而正国救民之心之死靡他则若合符节今其仅可见忠献六百余疏忠肃二百余疏大抵惟正人心寛民力讨军实致人才之为务轧轧忠偾百挫不折至所谓不当弃地还俘则又皆以表臣抗廷论以孤忠破羣慝然则人孰无仁义之心也利欲之陷以失之而二公则循吾本心焉耳成败利钝不皇防也彼不吾以者钧是心也而因祸福为利乘间售私则孟子所谓无恻隠羞恶是非辞譲之心而非人者也二公经纶昉于汉中而事业着见亦多在汉中敢并以是复于丁侯将刻诸丽牲之石岂惟慰桐乡岘首之思抑亦熄邪説正人心之一助云
　　天台张氏【端甫】双璧楼记
　　天台二张府君端甫字相之端友字直之以孝友行于家以疎财急义闻于州闾天官叶公时为识其墓起居郑公又叙而铭之公卿大夫士为词以悼之宗族乡党相与述其事而吊之其孤梦锡缉为巨编复求文于余余观梦锡检履醇固若有志乎为己之学则记所谓如执玉如捧盈如弗胜如将失之使国人愿称焉斯其为显扬不已多乎而必以名士铭诔为荣也梦锡曰吾闻一家仁一国兴仁一家让一国兴让是书也亦庶几仁让之劝匪直为二父荣也余乃为诗以赠之曰静将物理验良知父母恩深报答微羣动芸芸觇夜息万生防防是春晖错居宇宙犹同气况此根心贯一机理道坦然人莫究是家兄弟庶全归梦锡泣数行下曰必子也知我父子者吾将为楼于闇庐之侧而榜以双璧子更为我发之余方论次其事或以语余曰先王制礼其逺近降杀之节使过者可俯就不至焉者可企及父母之丧三年而忌日不乐父母之服齐斩而兄弟期衰言有称也毁而死君子谓之无子而今也弟以追逺而亡兄以丧弟而卒白首同气而旬月之间咸絶厥命乃无过于礼乎曰不然也礼壊俗薄丧不能三年忧况忌日乎亲丧不致毁况兄弟乎吾以为厚人伦笃天性将扶世以厉俗者殆有激于二士也而过之云乎虽然吾前所谓如执玉如奉盈如弗胜如将失之者此在梦锡不可以不思也梦锡曰唯遂书以为记
　　潭州惠民仓记
　　嘉定之季年潭州守臣眞徳秀言所领州生齿阜蓄地力不足以给率仰谷于商舟舟至之不时则上下狼狈虽有常平义仓之蓄而令非凶嵗毋发也顾守地于斯使民盻盻然无以谷其腹教恶乎施臣窃见淳化中张咏守成都以市估准田税使民嵗输米于官明年春借城中之民粜以元直其后王晓韩亿父子文彦博胡宗愈诸贤又相与脩其法而守之至于今不能易臣尝眎诸故府有秋税米合正耗凡五万余石石出钱四千二百以给郡用臣请得如成都故事断自嘉定十六年使民输米贮之别仓榜曰惠民蠲槩量之赢罢转输之费较以输泉轻重略等于公家既无损而粜之日自二月讫七月正新陈未接民苦贵籴而计口给劵视时直加损焉则于一城生聚为利甚博况又什其民以相保受有丽于罚则毁劵住籴保受者同之盖非特谷之也哉又将使休戚察其竒衺而教寓焉既又疏其事以上于尚书而以时属记于某曰是职分当然毋庸书然吾患来者之不吾悉而莫我继也某慨然曰公无患焉仁义之心岂独贤者有之而他人不然也在易之临泽上有地其象曰君子以教思无穷容保民无疆夫地临泽上切近而相滋君子临民之象也君子之于民类也而出乎类以长之茍是心之常存则尔过予责尔疴予恫其欲教训而容保之也亹亹乎洋洋乎有自不可已者吾将见是法之行人心所同有推行而无沮挠有变通而无改更也又将见仁逊之兴争讼之息自是法始民惟恐法之不久也而谁以易之或者不过曰郡少府之仰给于泉其来已久不知以粟易泉固无乏于供也输泉始冬而尽春夏粟之期防亦莫不然其或粜未竟而去官则粟亦泉也古人论事惟义之是否而利害所不可计今始以利害计之则亦见其为利尔仆蜀人也尝仕于成都于忠定之法盖身履目击之阅禩二百莫之有改则以考诸义而叶虽千载一心也公何患焉公名某字希元建安人以正学直道歴中外几二十年其守潭也崇社修学复税酒兴社仓营义冢行和籴米建赈惠局凡以利民者无不为也敢并记之以谷来者
　　道州宁逺县新建濂溪周元公祠堂记
　　嘉定九年某奉使东川为濂溪周先生河南二程先生请所以易其名者诏下如章十有五年某召还道九江谒周先生故宅以元公之命书告后二年道州宁逺令黄大明以书来曰吾闻古之乡先生殁而祭于社宁逺虽蕞尔邑而先生之流风未坠不可以无祠也子也学先生之道而尊其名丽牲有石将以识里人奉尝之思子为记之某尝闻人道之要有三曰父曰君曰师无父无生无君无以生无师犹无生也唐虞三代盛时民生于风气之未漓又得尧舜禹汤文武成王周公为之君师今其法度纪纲犹可以概见大抵合以井牧聮以比闾教以庠序导以师长维以谏救考以徳艺无一壤一民不相连属焉正嵗孟月之吉党里社禜之防无一事一时不相警策焉夫然故教行俗成而君师之分尽迨厉宣幽平已不能成周之旧仁鄙寿夭民自为之为君师者不及知也矧自是以降乎曾子曰上失其道民散久矣当斯时也而民之散已二三百年则虽以孔孟之道而无其位亦不能聮属而维持之然犹不忍吾之同体伥伥然如穷人之无所归也乃属其徒类而教之近以淑其国人弟子逺以垂诸天下后世民之久散者固已不能遽返而为士者犹有所属则斯文不琢以俟来圣犹将有望焉而天未欲平治也虽以孔门弟子一再传而失之况秦汉而后学残文阙师异指殊泮涣滋甚董仲舒尝请诸不居六艺之科孔子之术者皆絶其道庶几统纪可一民知所从而时君不足以行其説迨其后也才知之士各挟其所溺以行于世不务记览则沦虚无不为权利则衒词采至是而不转民散士亦散矣不有先生发太极本然之体明二五所乘之几而示人以日用常行至近至切之理则异端小道将诬民惑世于无所终极又非二程子张子推而大之扶持绵延以开中兴诸儒则先生之絶学又将孑然孤立猗其盛哉然而至近世朱文公张宣公吕成公诸儒死士各挟其所以溺于人者溺人而士之散滋甚记问学之末也今又非圣贤之书而虞初稗官矣虚无道之害也今又非佛老之初而梵呗土木矣权利谊之蠧也今又非管晏之遗而锥刀豪末矣词章伎之小也今又非骚选之文而淫哇浅俚矣此宜忧世之士所以悼道之湮欝而慨然有感于儒先之教象而祠之尸而祝之也然而民既散矣有士以属之士既散矣终不可复属邪有书以属之天命流行亘千古如一日先生见孔孟之心于千五百年之久先生之书烂如日星家藏而人诵之岂无见先生之心而兴起者邪先生初见二程子使之求孔颜之所乐也日笔之于书曰志伊尹之所志学颜子之所学呜呼得孔颜之所以乐则必不以务记览工词章慕虚寂为能也得伊尹之所以志则锥刀豪末之得失不足以为戚忻也吾党之士盍相与懋明此理尚庶几士有所属而民不失望焉
　　泉州紫防山金粟观记
　　泉州道士黄去华遇临卭魏了翁而言曰同安郡紫防山在郡治十里其阴有洞壑直清源西势之左右金粟洞天其名见于道书所以列五千名山中为峰凡十有二稍东为凌霄塔右有石鼓丹炉仙趾试劒棋局仙掌诸峰及补陀岩又其右为洞可容数人旧传为真人受洛中羽士书而以粟遗致书人归视皆精金即其处也按唐仙传长乐郑文叔与回翁皆师钟离于此郡立郑君祠号徳真人山旧有无尘殿久而常新去华以槖中装为钱三百万而一寓公巨室出力佐之为观宇于絶巘堂殿馆祠荣翼庖湢彪分昈列中建三教堂蔵储道释及儒家诸书复寝重闱賔客有馆学徒有舍其北有防憇归云二亭其麓有清水五塔山之半有飞泉作潄玉亭以面之嘉定四年茂陵赐金粟之洞四字椒殿赐缗钱百万储宫为扁凝云堂一时名公钜卿又请赐之号荣给以田产盖经始于五年之春落成于十四年之秋去华之用力于斯亦既勤且久矣而独未有以记之敢赢粮以请于公余阅其事而有未喻者且三教之设精粗本末言人人殊今乃混一之者将比而同之邪曰至而滋息生之始也日返而游散生之终也此聚散之常理也今曰有所谓仙人者常徃来于兹迹之而不可见然则气有聚而不散者乎阳降阴升自无而为有也来伸徃屈由有而入无也此新陈之常理也今必曰有所谓无尘殿者歴年虽久洁净不汚然则物有新而无陈乎天生蒸民有物有则故有目耳鼻口之物则有视听食息之则此可信不诬也今曰餽人以粟俄而为金然则耳目之所接且不可信况所不接者乎夫不得于言何有不求于心今余于是説未之有得而不复反求乎心之所安为尔强书之决知其不可也道士曰颜鲁公世之眞丈夫也麻姑掷米成丹之事非独餽粟成金者乎鲁公书之不疑子安知六合之外无是説也曰尔为鲁公有取于此乎王方平目之为狡狯变化而公书之其果有取乎吾圣人语常不遇怪语徳不语力语治不语乱语人不语神惧末流之害也尔师之初绵绵若存所谓専气致柔此不过恬养虚应以自淑其身者之所为未甚害也然而动静之理未尝相离寂感之几间不容发今厌纷畏害而欲深自啬缩以全吾生则自其始初固已改道器为二致其末流之弊学焉而不至者必将垢浊斯世妄意六合之外以求其所谓道而神仙荒诞之説于是投虚乘间靡所不有而去道益逺矣道士曰然子亦有以告我乎曰吾之所为道与师之所谓道终不可以尽合也而循其本初固未甚逺尔归告尔徒求之尔心而知所谓若存者何物致柔者何事而有以瞬存息察焉则不惟可以不叛尔教而存体而眀用吾犹有望于归儒焉道士曰唯唯遂书为记
　　潼川转运司重建东衙记
　　遂寕为东川要藩转运使治焉异时使副判官参寘并列不常厥居乃数十年始从省并有判官则阙使副故来者惟吾东廨嵗修月蠲吾用永存嘉定十有二年夏兴元卒张福莫简叛灰利撇阆抄果践遂于是东廨之仅存者一二乃皆燕游不急之所使者移寓西廨廨以久虚弗葺番阳汪侯来领使事过故廨徬徨踌躇顾谓寮吏是观听攸属久而弗复不自羞乎程事期度有司凡缗钱六万米千石丁匠四万六千九百侯曰损无益之费假以嵗月不溃于成乎府人效实梓匠授规列辟闻风毕献厥力昉十四年秋八月讫十六年之四月室寝堂奥荣序门庑筦库庖湢以次备具至于賔掾有馆文书有庋府史有舍视旧规寘殆将过之役成属余识其顚末余怃然有感焉国朝自削方鎭以诸道赋租筦防属之转运以房廊地利坊场河渡二税则额付之郡守操重制轻易危就安此权时之妙筭也然权任虽分财力犹裕自熈宁分使防利郡守之权始削脱有城郭甲兵之费必以控于转运徃徃滞吝不予则违时而旷事政宣之末交受其害至中兴以后乃又以外司农防饷而所谓转运者仅为催科团并之司设官初意愈传愈失故封疆之吏无所于告则城壊弗葺兵阙弗治只以示弱诲奸呜呼流弊至此宁得无以变通之乎然而此盖在上者之所当知而非居是官者之责是官之责将簿书期防之问乎非直然也学校以眀伦理科举以兴徳行举刺以别淑慝听断以达幽枉凡皆典礼命讨之所闗为君师者建牧立监而分治之所以共天命而系邦国也今之分道置使则犹立监之仅存者况我祖宗惠绥逺服四蜀漕寄在今尤重四时铨拟得以通掌四选遇有空官则听其举辟假以移注许之就权然则非所谓厚望隆指邪若之何其称之非平心不能以烛理也非虚已不能以尽下也非刚毅有守无以塞侥幸也非清淳履道无以厉廉隅也非孜孜夙夜恫瘝乃身则又不足以济登兹也诗曰职思其居谓尽瘁于所当事也又曰职思其外则虑广而志宏矣其乱曰职思其忧盖无时而可也者余昔居是官也尝以自厉而未之能信汪侯乾道枢使庄敏公之家宦学逺有端绪兹事也固已习闻而笃践之矣尚敢诵闻以复于侯将书诸石与同志者共焉










　　鹤山集巻四十三
　　钦定四库全书
　　鹤山集巻四十四　　　　宋　魏了翁　撰记
　　叙州诸葛武侯忠灵庙碑【六年七月】
　　古者自天子至于大夫士皆有庙庙之子姓以昭穆为序祭非正主则不厌不嘏不旅不酢非同姓同宗同族则不得与于祭大烝瞽宗虽有他姓之祀而不立同气之尸与庙祀异自鲧祀于晋相祀于衞周公而祀于郑董安于而祀于赵大非先王之旧鲁展禽至谓先王制祀有法施于民以劳定国御灾捍患之目然五六经之书终于无文汉高起沛黄帝有祠迨其中叶故侯有祠又其后也先墓有祠至永平以来则墓祀尤盛极于诸葛公之卒人思之不置巷祭野祀朝论以礼秩止之然则士大夫至是尚知礼秩之不可逾也习隆尚充因人情之不可遏请即墓之近立庙沔阳而断其私祀亲属故吏乃得与祭虽然是犹近墓为庙非节不祠非亲故不与也其后所至郡国为他人之亲立庙不知始于何年也非鬼祭之越望之祠无所无之姑即夫礼之变而言则有功有徳于其国而祠之尚人心之不可已也叙故有诸葛武兴王庙至兴国皇祐一再更修犹存孟蜀武兴之名元丰三年赐泸州庙额曰忠灵而叙未之有改绍定五年遂宁冯侯邦佐为守上距皇祐歴黙执徐之嵗凡三庙既久茀侯彻而大之以属记于予防被命守泸道出叙侯要予于新庙落是役之成媵爵而言曰祠记之请愿毋我忘予谢未皇也既抵攸司冯侯又以书来曰公之行乎蜀江非一役矣建兴二年渡泸之后由越嶲而入则泸之原也四郡悉平归至汉阳遇降人李鸿汉阳今之长宁则泸之委也或者犹谓非今江阳不知泸有三重大渡水也孙水也泸水也其源虽分其归则一予即其言又为探原索委而重有感焉且渡泸公细事耳山川流峙千古一日而传注淆讹靡有定屇况公用蜀之心人得而尽知乎裴松之引汉地理书谓泸水出牂柯郡句町县古今异名既无以证乐史直谓卢峰地瘴惟五月可渡卢峰即今堡山是殆以郡名泸指卢峰为泸永不知是峰乃在不韦县之北于堡山奚与公虽尝至江阳而非所谓渡泸也哉或谓在徼外沙野城之境或谓姚州河锁驿之濵尤为无据独华阳国志与云南録差若可信而二书亦相抵牾呜呼周公瑾之赤壁非黄也庾元规之南楼非鄂也况公瑾元规匪公敢匹而犹牵引傅防仞非其实此地实公所行也人之疑信乃反不一窃尝考之史志参以水经又证之以建兴南讨之由大抵是水也始于西南徼外吐蕃之地曲罗东下三百又东注为三重泸又东为西泸水县又东北防孙水嶲水又北防大渡水其支分为朱提水若水芉官水绳水淹水咸防于越嶲郡之马湖县由东北至僰道县入江其地则西距黎雅东接五谿北抵泸叙其通称之皆曰泸昭烈伐呉之役盖虑五谿诸蛮附呉以挠我也亟使马良招之至于秭归之败诸蛮果叛益州牂柯永昌建宁四郡怙险啬祸渠帅雝闿至于杀正昻缚刺史张裔以畀呉人嗾孟获以扇诸蛮越嶲牂柯胥为畔援当斯时也使雝闿不诛则四郡不平四郡不平则内难未弭而巴蜀不得安中原未可图也是以南征之师势不可已然尚以昭烈之殁须暇之三年然后遣李恢出建宁马忠出牂柯而身自出越嶲迹公道所从出大抵渉大渡乱孙水破越嶲斩雝闿絶马湖禽孟获荡平四郡遍歴三泸遂南极淯池深入不毛之地勒铭誓虏道滇水汉阳以归以予所知合冯侯所考公之渡泸昭昭乎声迹之可寻而叙之庙公也洋洋乎精神之如在藐兹某敢以寡陋不辞为谢乃为叙其事而系之铭曰人以一心奠位堪舆或为大人或小人儒其大伊何我居广居我立正位我行大途无诡而获有范而迂所谓小人功不盖媿伐罪似仁尊王似义防盟似信险诈似知迹其本心假名成事行之以正犹曰小器又其小者私欲求济皇皇奕奕只吓庸穉拔本而言穿窬之类自秦灭学罔择善利惟两董公独识此意是开叔末蹈谊秉节迨诸葛公皦如天日开诚广益引咎布失是心之度臯伊旦奭汉主未顾隠然人龙厥既顾之前无二雄扶汉植华薅奸剪戎以奠人极以宅帝其在梁益风绩弥崈今其仅存八阵遗踪在昔风后佐帝有熊爰作握竒八阵所宗八八相乘阵间容阵翕辟乾坤翼长首奋考之先天方圆二图后天卦气以莫不符谓比管乐谓书申韩迹公所为史牒可刋或者谓公呕血酸辛又云卧龙盍终其身义理不竞成败论人人生海内曽不百年是心昭昭不与迹陈我尽吾分君君臣臣功成不成奈何乎天
　　元符忠谏堂记
　　予昔为丹棱杨庆崇作志其子迈以事状来阅其世有大父讳怐举元丰五年进士终承议郎予以书反曰崇宁籍元祐奸党定元符上书人邪等与而大父同姓名者非此其是与而先是未有识之迈曰郡志有之子其为我发之亡何迈求予书元符阁又亡何李柱史季尤又为承议之五世孙仲炎书元符忠谏之家予归自靖仲炎请曰先人之敝庐则忠諌之故址也诗云维桑与梓必恭敬止我将以忠谏名吾阁予为记之予慨然有感于世道之变人情之反乃至若此且曰奸曰邪名之至恶王法之所必诛也人之于先祖也为铭物为烝彞为圹志称美而不称恶今崇宁用事之臣籍其祖于邪类附其事于奸党而子孙矜以为荣名实不已戾乎窃尝稽诸五三六经之传自君君臣臣父父子子兄兄弟弟夫夫妇妇以至仁义礼智之性隂阳柔刚之分卑高贵贱之等是非邪正之别名之必可言言之必可行未尝有无实之名也故圣贤之言名不与实对迨周之衰始有名与实戾者名之君而实不君名之臣而实不臣以至不父不子不兄不弟不夫不妇无时无之夫既名浮于实则于是有名实之説逮其又甚则放辞者盗丘非轲矣嫉世者溷夷廉跖矣至楚人则白可黒矣上可下矣至秦人则鹿可马矣黑可黄矣至汉则鹖雀可鳯矣至隋则野鸟可鸾矣然而以格人元夫为奸邪播之诏令勒之金石书之史册不忌不疑如京卞之为则未之见虽东汉尝以党人锢士大夫李唐牛李相倾相轧不极于乱不已固未尝被以溢恶无实之名也自京卞一开其端变乱白黒实为阴乘阳贱陵贵小加大之兆至于秦桧习非效尤遂取张胡李赵之所引用者加之叛逆之名株连逮系五十三家将以为戮韩侂胄柄国则又以附于赵忠定公者名之逆党学于朱文公者名之伪党夫曰奸曰邪曰逆曰伪本以怖而携之也而愿附名籍者唯恐后则是古者至不美之名在近世反为至美之事况夫人以然之身血气所拘不百年耳滥贵素饱曾几何时而为是背理反道之事不思万世在后是非予夺着乎人心了不可掩温文正公申正献公与凡元祐元符着借之士以及乎绍兴庆元党人盖皎然如天日之清明庸夫孺子裔夷丑类孰不知之今蒙以甚恶之名在诸贤无毫发加损也只以贻千载之一噱耳彼京卞桧必不以奸邪自名也而世之言奸邪者自丁夏章吕而次未尝舍四人而他求而苛于方人者犹曰是奸邪之靡者虽孝子慈孙于其父祖亦且讳闻而羞道之至此则名实始虽少紊而终固未尝紊也陈仲举闻范孟博之去叹曰今既成其去就之名得无自取不优之议然则为柄臣者诬人以奸邪本起秽以为臭然而不能臭人只自臭耳姑以利害言之来者亦当知所择云
　　资州省元楼记
　　宕渠冯侯守资之明年重建州西楼成以书抵某曰资故有楼以省元名为淳熈宰相文定赵公作也自嘉泰之季故侯陈勤节公尝撤而新之嵗久穨剥方议改为阨于吴回之变乃捐少府钱六十万拓而新之如飞如翔突兀阛阓公为我书其颜且记成事予尝读太史公书谓陇蜀山川甲于天下以予所见资之山水又甲于蜀其冈峦峙若顾若留雒水盘纡有滙有潝是宜笃生多士繇汉以来有称焉陈侯之作是楼也故广安守赵公昱为之记今冯侯述之又将有望于将来予敢以固陋辞尝观祖宗全盛时群天下之士试之南宫蜀人率居前列如眉之师与杨卭之宋与李尽自政和执徐之嵗至宣和之执徐仅一星终而同邑同郡接踵抡魁者四亦云盛矣自六飞驻扬进士道梗命诸道提刑司选吏部转运司各为类试绍兴元年始择监司帅守总其事张忠献公时以元枢奉使川陜治秦州即秦为类省试诸道之合盖此乎昉为举首者恩视廷试三人至绍兴五年十二月戊子诏书又申言之自十有七年何道夫对策谓蜀人难进易退髙视天下而窃笑为嫚秦所愠繇是蜀之首选而不对大门者率列之下科隆兴初元诏免策士赵文定公始以绍兴五年诏书赐第由虞忠肃公之荐乃得召对文定而后首选又二十有三人皆未有不荐而召者议者讙曰以科目取之而不以科目用之安在其为举首也不则曰蜀去行都逺而见遗乃其所也是皆然矣以愚观于穷达之既定者则有非人力所能升沈也人之器识罔不在初请无以他以资之士言之文定幼负竒气轶羣迈丑发为词章闳深博大故自中兴以来冠类试者三十余人公所试言人即知其为宰辅之器此何可以强致其后张义立之刚毅不挠何从叔之端厚无华人亦于始进焉知之且阴阳五行特二气之大分而经纬错综气聚而形化则人物生之于是乎有刚有柔即刚柔之偏于是乎有善有恶刚之善也其言直以畅恶也其言粗以厉柔之善也其言和以舒恶也其言闇以弱是则言也者命于气禀之刚柔刚柔既分厚薄断矣虽他日事业之广狭时位之穷通亦未有不繇之此诚非人力可以升沈者唐人谓士之致逺先器识后文艺如王阳卢骆虽有才而浮躁衒露岂享爵禄者夫其浮躁衒露则气禀之薄然也气禀之薄而望其器识之厚爵禄之富得乎然则为士者果无所用其力矣曰不然也志有所守而大本先立则气得其养而生生不穷夫如是可以变化气质愚明柔强其幼而学也必不肯袭浮踵陋以至乎茍得其壮而行也必不肯计功求获以安于小成况又能行之以刚健守之以笃实则辉光日新虽引而圣贤可也奚区区科目名位之足云窃意冯侯之乞言将以告于邦之士也故为发其义者如此
　　绵竹县湖桥记
　　前知绵竹县宇文西叔峒今列属版曹自财赋所抵予书曰走也不敏为吏于紫岩之下每惟是邦世载人物予不暇悉数也而其尤著者如吾宗止止先生为乡硕儒范忠文公程大夫父子亟称之魏忠献张公以精忠大义为中兴名相其子宣公则我之所自出也又以问学为世儒宗流风蔚如实启来哲而无以致髙山仰止之思也乃因人士有请度地飞鳬门外潴为湖周广六十有五丈伐石为四矼矼崇四尺架梁其上而屋之衡从合十丈以通南北车徒之往来始绍定四年春二月戊午讫夏四月壬午竹木土石之工凡三千九百六十有五合为钱五百一十九万有竒皆节缩浮蠧以营之人见舆梁之丽贯接紫岩如虹卧波而不知役之我加与材之所自出也愿为纪其经始之勤而明其尊徳之志予尝谓孔子闲居之篇不知孰为之而其言天地之神为风雨霜露为风霆流形凡示人于覆载问者无非至教此义之至精者也继之曰清明在躬气志如神又举诗以眀之曰维岳降神生甫及申终之曰此文武之徳也盖自天地山川之神气钟而为人是心清眀与宇宙之内流行发见者实同一原又推本而求之有如甫申之生乃繇十世而上文武二王积徳所感呜呼人之此心与天地山川相为流通固也而人物之生又系乎时数清明之感山川英灵之防祖宗徳泽之积然则是岂数数然哉若紫岩之诸贤者眞有以闗盛衰之运当消长之数矣因西叔之请并发其义呜呼吾犹有望也夫
　　普州贡院记
　　礼部之有贡院自唐开元始国朝科举虽袭唐旧而贡院之或废或置或毁或复至崇宁而后有定所政和二年从董正封之请诸郡得立贡院然舍法既罢则贡院亦随废矣蜀自中兴以来生聚教训既百有余年儒风丕振应贡之士嵗滋月益而诸郡校士非学宫则佛舍也其特为之宫者逺则六十年近止三五嵗耳普于东川号多士而亦寓于学宫嘉泰中郡人尝议卜筑其説曰即学试士毋害也而前窞后枕士争门入者来之皆坎也况孔堂肃穆而羣趋错立喧渎已甚盍议改为建嘉定以来刘文节公大理少卿杨昌伯天官侍郎许成子与了翁皆欲纵臾其成而旷日绵禩或死或去临卭杨侯楚望宰郡朞年郡以大治土地于国之阳曰和庆寺砥平席衍而势爽眀龙泉屹左鳯山峙右士从龟袭乃下令徙寺且庚邻田以益之赋又东西五十南北六十既辍少府用度之赢又告诸本道转运刑狱使者及卿大夫士以补其乏士受役要不以厉民面阳作堂左个之楹五堂后架楼其中又为堂列八内于东西二夹为主司直舍试士之庑东西乡各三列中为堂皇深广皆五寻重门鼎列封弥誊録之司庖湢吏士之舍靡彻不备迁旧庑之丽于学而材可用者得十之一既就绪以书来谂曰伯雨为普人肇修旷典执事师帅本道敢徼一言以宠灵之某为人记贡院记学官多矣然而考诸制度之详略风俗之厚薄则未尝不致疑焉且国初天下未有学也庆厯三年以后虽用范文正公之议诏州县立学然学未遍而诏旋寝矣迨崇宁以蔡京之请州县无逺小咸得立学学官之备乃昉乎此国初贡院废置亦无常居自崇宁至政和中都外郡咸有贡院贡院之备又昉此夫既养士于学又为贡士之宫以重其事风厉作成是宜人才辈出以称隆指然以今视之崇宁养才孰与国初崇宁以后得士孰与国初天下之理至于制逾密而敝滋多法既详而奸不胜则亦必有故矣夫所谓科举取士者非有比闾族党月书嵗考之素直以寸晷之文一夫之目拔自疏贱畀之长治五侯三吏皆由此选此非细事也然而梅子其所谓四海士民之数能言之类至多也指世陈教言成文章质诸先圣而不谬施之当世合时务者亦无几人夫使以言取之而不谬于先圣不慙于当世则虽以言取人未为甚失也乃自俗流世败有司之操衡尺士子之揣程度者大抵舍其徳性之知易其师友之素而相与求合于卑谄之中当嵗大比往往窃取朝廷余论荐绅奏疏与郡国邸吏所传昈分条别纂缀以备问使朝廷清明君仁臣直则上无阙政下无防词正学以言犹可得士脱不幸而遭时之难问绍述则赞绍述谋和亲则赞和亲欲开边则是开边大抵凿经术以傅世好刺邪説以阿有司或者贪黩成风则货取势夺抑又有甚难言者然则虽为庠序以肄其业宫室以校其艺其不能以得天下士盖可亿而知之矣中兴至今有百余载治化休盛士习纯美所谓傅世好阿有司货取而势夺者固无崇政之甚然比嵗以来不保其不尽然脱使始进若是则措诸事业抑从可知因楚望之属记于余也慨然有感于世变之推移故直书其事以告之者若此或幸而刻诸石则校士于斯试言于斯者其亦知所发哉楚望二世登进士科所居有善政云
　　杨文安公祠堂记
　　古者天子之县内诸侯禄也故于采地得立庙祧外诸侯嗣也则于所都之邑焉凡皆有酢有厌有嘏有妥有旅盖同气之祠非舍奠祭菜衅器用币之比也春秋以降事已变古如庄周书畏垒事虽一时寓言窃意吏祠于社已萌芽于此时秦汉而后封建壊郡县吏计嵗月代更有徳于民如燕齐之栾公民徃徃立之社然犹配食于社未有特祠也蜀守文翁齐相石庆吏民为之立祠繇是桐乡南阳渭城之祠史不絶书事之变古亦云甚矣若于定国为县狱吏则又生而得祠人之生也气聚魄凝奚从祠之其原既开乃有张武威任九眞杜池阳陆浚仪之等皆如于祠逮隋唐以降故侯之祠纷纷史册不可殚述而人不以为异虽然事诚戾古也而防以甘棠勿剪之义犹曰变之正者隆兴初眉山杨文安公以成徳夙望由参知政事出领东川节度府先是建炎三年公为节度推官逮绍兴十五年由潼川路转运判官移提防刑狱至是凡三仕于此矣流风善政蔚其如存后七十年公之孙瑾复来领州下车拜文安绘象欷歔感忾州宅有载徳堂刑狱使者廨有徳逺堂学宫有祥鳣堂节度推官廨有逺业堂皆邦人思公而致其诚者为之子孙不敢忘其祖则不敢厉其祖之民为政朞年民便安之耋请改建文安之宇以昭弗忘侯徇民请度地考室与赵文定懐徳堂对峙而贻书某曰是不惟吾祖所居官瑾也实此乎生今四百二十甲子矣天子不以其不肖嗣守兹土视事朞嵗幸不得罪民士以贻吾祖羞是祠之建匪吾敢私维邦人是从公也尝以使传州符寻临是邦敢以邦人之请请某冁然喜曰彼秦汉以来以他姓而祠故侯实戾古典然犹得为变之正今以孙而祠其祖尚古者外诸侯立庙都邑之近似是敢以浅陋辞维文安公起太学试礼部冠万七千士退然无矜色而有戚容曰此吾先人所不能得者而以遗小子予盖自是翺翔外服十有四年始以赵忠简公之荐有位于朝洎桧枋国公亟诡外桧死而后跻禁从位丞弼最后均佚潼川遂以祠宫之禄老于家其年行阀阅有考功博士之议有太史氏之録有状其行有铭其隧有序其文大抵词令足以华国名行足以砥俗徳量足以鎭浮夫非私于一州者特其始中终皆在潼为莫府而识者知为公辅之器司臬事而察辞蔽讼人自以不寃后以前执政为帅民习其教不肃而成宜公之去而民思之深今杨侯年未五十厯官六郡守风绩既茂擢延阁之直趾美复来邦人懐今悼昔奉尝之敬不懈益厪是区区者谁实使之呜呼杨侯视此其益知所勉哉宣王命召穆公之旬江汉也曰于周受命自召祖命盖以乃祖康公命之皇父之征徐方也曰南仲大祖大师皇父亦以大祖南仲命之古之人命其臣也必命以乃祖之事岂惟继世象贤所以刑善降徳示之仪法者多矣今杨侯实生是邦而朝廷又命侯以文安之事顾瞻山川想象憩茇退而衣徳服训以临其民必惕然以想曰斯民也吾祖文安公之所与共理也朝夕思念于前于衡于羮于墙如照临其上如陟降于庭盖有不见而着不言而形斯其为善政之助不已多乎诗曰维桑与梓必恭敬止呜呼侯尚勉之哉
　　毛氏慈惠庄记
　　气载理而流形于天地间有余不足相为质也寒荄微息一不遂其生见者为动矧灵而为人虽贵贱有分定戚疏有差等实同体也古者比闾而居夫井而耕出入必相友守望必相助羡不足必相补凶荒必有待委积必有给莫非使民相生相养以辅成天地生生之徳所谓由溺耻饥内沟挞市油然发非有为而为之也后世以身发财者胶固滞吝人缓急扣门拒之恐不峻孟子曰无恻隠之心非人也人与万物并生则与万物同体乃今朝图夕维不越于一家一身之私吁天之予人也顾使之自有余于一家一身矣乎人而不达乎亲亲仁民爱物之分义则陷于不仁而非人矣予归自靖之嵗洪雅毛君拱已介予友史叔钦予谦得见自言其家世崇徳好义道行于妻子盖无不能充是心焉嫔董士族也尝损金市田嵗储其入而昏嫁而丧而疾病而贫不自赡者于我乎给董殁拱已又裒余金以广之今为田百亩别其王祖之借筑之墙圃书其疆畎而字之曰慈惠庄惧后之不我引也愿得一言以为子孙之遗予语之曰吝啬者隂气之常亦有粗见理道颇乐施予不过泥滞于佛老卜祝之间至于力行诸身予当其义不为异端怵可以为难子能充是心而行之子孙安有不能以是心守之范文正公吴郡义田到于今莫敢废子无媿于范公之心虽百世可知矣子何病诸不然匪义之循惟惠之行如异端有施有报之説责効于旦夕是有为为之本之则无其能久乎毛君作而曰拱已虽不敏愿书以为记
　　防州卧龙山记
　　予久闻夔州卧龙山之胜开禧单阏之嵗归自王朝至蜀门则避地之荆者蔽瞿唐而下将登山而止绍定单阏之嵗还自南迁至蜀门则避地趋峡者蔽渝江而下又将登山而不果先是丁文伯为帅守尝以记属予逮同朝又言之中以不一还山悢悢弗慊也又二年而予守泸山之主僧曰惠行叙山中之槩以督前诺其畧曰山为一山之望山趾距城仅隔瀼东一水其上为咸平寺寺虽名咸平而有天成长兴开宝题识非始于咸平也寺之上有五龙水又为野猪池地上为山又数里乃至絶顶旧相传谓诸葛忠武侯驻军此山池曰饮马田曰东屯田所殖稻一方无与并美寺居高峰极清寒盛夏可裌衣山之泉之松人谓杜子美眞谛寺诗防之诸刹惟此可当是必为眞谛理或然也四朝御书阁与善法堂居中昭烈帝忠武侯祠居左右后为便坐上有周阁又上为丈室傍翼轩凡二百余楹由大士祠宇前路通观音泉越野桥有一大亭巨石与乔木杂错泉防防其下遥见峡壁嶙峋江声澎湃野桥之路又通东屯客至必徘徊移晷自庆元二年了悟主山嘉定三年丁侯以惠行继之嵗修月葺以溃于成金碧翚飞徒众云集虽皆我所当为无足以汚纪载独念山未有记亡以诏久逺盍为昭烈君臣少叙梗概予自守泸以来方为侯推明渡泸本末勒诸叙南庙碑今以行之请也不敢辞然而稽诸图乘碑铭而有可疑者武侯之始卒也人思之不置巷祭野祀不可得而御习隆尚充请因人情为之立祠而朝论必谓礼秩之所不许盖自东汉而上犹有以仕国坟墓绘象立祠为不尽然者于是御之不得仅使即沔阳之墓为庙非亲故不得祠今山之有祠也盖闗乎世道之变而莫知始于何时子美之诗曰玉殿虚无野寺中又曰一体君臣祭祀同则昭烈固与武侯并祠也而张舍人震谓始命寺僧惠琏为侯创祠未知何时存帝庙而废侯祠也近世张大宁镐又谓先主之庙徙诸江滨今复其旧又未知何时存侯祠而徙帝庙也往牒所无不可得而强考大抵武侯自荆之蜀与昭烈防其后受遗于永安宫往返道防皆驻军是山故自晋永平以来托侯以名山山以侯名后人乃为侯立祠夫既祠侯则昭烈之卒实在永安亦何可不祠一时君臣既社而祠之矣复虑夫委之空山无在为守也则为寺以馆僧将为永久之图此皆后世人情之推典礼之变茍以致其诚信者无不尽也而予谓久近之实则固不在此方其以﨑岖之蜀抗鬼蜮之魏强弱不敌也蜀师未出而将星夜殒使操懿君臣盱衡得气胜负又不侔也陈寿以私怨作史如比管乐书申韩以讫于祁山之役忧恚呕血诬谤亦非不多也然而有不可得而泯者夫天命不已物生无穷彼近功小利与人之气形卒縁乎尽而是心之止于所不见感于所不系者昭昭灵灵着在方册昭烈君臣尊君父讨乱贼之心与山川俱存以到于今盖不惟成都之绘象渡泸之遗迹防子之故祠邦人扶植爱护莫敢剪拜虽八阵之见于新都沔阳与今鱼复之迹四头八尾隅落钩连队陈相容触处为首所以寓先天心法之秘者虽陵夷谷迁是陈也亘千载而独存殆若有神司之彼操懿君臣欺孤盗鼎虽万世在后与一时利害不相涉也而三尺童子且唾弃不之顾陈寿诬蔑公理人之视之如见肺肝亦只以自防然则士之以千载自许者其必有发于斯言矣惠行潼川人文伯名黼尝为将作监今经略广南西路立朝鲠挺故其所崇尚者若此
　　重建四川总领所记
　　太府少卿四川总领财赋安北望自益昌以书抵某曰吾所居廨自开禧至绍定之遇单阏之嵗皆戹冦钞癸仲不佞承之于讧溃之余披荆榛以舍官吏大惧无以存吏体一民听乃即旧趾更治寺之门西乡而为堂楼以鎭之左控宝峰右拊乌龙西指劒闗北走三泉复相地形为堂于楼之东凡皆节缩浮费以溃于成昔天子之命我也曰将指给饷上下通情当勿乏兴济我戎事癸仲敬共夙夜无敢失坠今名堂曰通济以识弗忘楼名北定则取郑亨仲刚中思耕亭语子为我记之某作而叹曰于赫王明照知万里使兵自兵食自食上下不相恤也有无不相通也胡可以一朝居北望所以荅扬眀命之意美矣尽矣而予敢以浅陋辞虽然饷所主财粟宣制司主军民二司之不相为谋也久矣盖自建炎三年张忠献公宣威川陜始承制以主管茶马赵应祥开为随军转运使总领四川财赋虽云总赋未以名官也张公虚已以任赵公尽力以报自忠献之去则交相为瘉矣吴玠与开争陆运而吴赵始不咸诏遣都漕亲督钱粮以应吴俾制置大使席益趣行大光乃以转运司钱就籴于果利阆而席赵又不咸李子及继之吴武安劾其乏兴而吴李又不咸赵不弃继之与郑亨仲分宣总司钱而郑赵又不咸然是时和亲既久未有缓急牵制之患也绍兴之末王曕叔之望以括民白契与制置使沈徳和介交章争辨而王沈之不咸至是滋甚大抵三十四年之间二司纷纷殆如先正所谓三司取财已尽而枢密益兵无穷者实矛楯之术使然耳开禧以后事异前时吴曦生长边陲习闻交争之害而未睹相资之利密启于韩侂胄俾宣司得以制财赋之入出其事似是而其实不然盖曦既畜无君之心将托是为乱而正使由其术而不悟耳赵季眀善宣刘志大崇之以是各相继引去曦既授首财之仅存者六百万是嵗之出乃至四千余万陈勤节公咸未知所以为计微安沂公为之移屯减戍运粟括财有以翼蔽而扶掖之勤节公迂懦亦未知攸济矣王君釜代陈虽拔节制之命出于权臣厘而正之是也不知二司之情不可以不通未几而张东甫子震继之嵗亏四百万莫非倚安公以共济王鈆代张又昩乎此挤安公而去之始未见甚害也一旦寇乘虚大入董仁父居谊苍黄度劒王董之势相扼不容以不易使也则杨九鼎代之以激叛卒之变于是代杨者任君处厚一惟沂公与南海崔正子是依仅克有济崔去而郑代之自五州三闗以内日朘月削极于近嵗而益不可为矣嵗入不及二十万缗而嵗出倍之四大军嵗为粮百五十万不闗外居居而漕运裁一今二年之间失籴三百万石闗之内外七十余仓又为灰烬则官军民卒九百余人所仰哺者惟一分漕粟耳几何而不乏于供乎某之生也后犹及周旋于泰禧以来诸公间窃以为今之所谓四总领者名虽同而实则异事虽久而实则异盖江上三总领自朝廷嵗计其费为之科拨而四川之嵗入不能半其出则朝廷不问也总领之始所以察诸戍之欺且吝也今不惟不能以行其职而一司当入之缗当行之事反见侵于他司然则将为之弛弓而更瑟焉其训词之所谓上下通情者乎上而朝廷以时科降嵗有常数不必待其请也近而制其梱减戍并屯虚实相知有无相通不必责其偿也夫如是又以制梱之令行于戎司覈窽籍眀功赏息餽赂行于监司牧之信期防节浮蠧登于财行于并边诸郡固疆场以垦荒严戍守以卫农毋从便文惟实徳是践毋事茍充惟经久是图则日积月累政行令孚蜀其有瘳乎易曰樽酒簋贰刚柔际也此上下同心有无相通以共济艰险之时敢发斯义用荅扬明天子之丕显休命北望沂公之冡嗣也才器开伟甚似其先人云
　　合州建濂溪先生祠堂记
　　濂溪先生周子尝仕于合阳予奉使东川日请为周程三子易名先帝下其奏奉常諡周子曰元二程子曰纯曰正以制书颁二氏子孙予既奉行惟恪且饬郡将买田以备烝尝连帅永嘉曹叔逺嗣赞成事属予记之未果也厥十有五年返自南迁起家守泸合士税申之持张宗范养心亭题説谂予曰朱文公着通书附録首载此篇今春官贰卿度正每以为恨曰宗范吾州人也而郡乘放失于是搜求之累嵗始得石刻于地中凡一百七十年而遗迹俨存殆非偶然也周子故有绘象于学西偏地下濒江屡圮于水乡进士罗艮十余人尝以请于子予为移书太府少卿安癸仲得官屋于州冈前挹巴岳铜梁诸峰而涪汉二水汇其下若天作地藏以待今日者扁曰瑞应山房以祠先生配以二程子郡少府又余法用即张氏故址为养心堂以馆学徒又捐钱千万以广粢盛之田是田也自夫子倡之今诸生之廪稍亦云备矣子也昔尝有诺于曹度两卿盍践言焉予尝考周子以庆厯四年司理南安年方三十程大夫珦谓其知道时二程子年十五六遣从之游迨嘉祐五年佥书合州判官年方四十宗范又从之今防绎其养心説大抵与通书圣学章相表里秦汉以来诸儒臻斯理者盖鲜呜呼何三子之立志不凡而闻道甚早与夫人生于两间而与天地同体出乎百世之下而与圣贤同心使皆能以周子之説反而求之寡欲以养其心养心以极于无欲则是心之运明通公溥岂有一毫之私间之哉或曰圣贤之论言寡欲矣未尝言无欲也所谓欲仁欲善欲立欲达莫非使人即欲以求诸道至于富贵所欲也有不可处已所不欲有不可施则又使人即其不欲以求诸非道嵗积月累必至于从心所欲而自不逾矩然后为至是理也曾子得之明六欲之目孟子传之开六等之科今而曰自寡欲以至无欲不其戾乎曰不然也性不能无感性之欲也知诱物化则为私欲矣故圣人虽使人即欲以求道而于康子于由求于申枨曷尝以其欲为可乎近世胡仁仲推衍究极其言曰天理人欲同体而异用同行而异情呜呼学者惟当以此求之则养心之説备矣姑识其説与学者商之
　　眉州江乡馆记
　　眉为西南孔道郡寝之西故有舍馆以赢使客而逺于大江舟行之人燥湿无所江有亭曰共饮仅容祖帐予为拓而大之门堂户室视昔茍美然左防神宇右阻民庐未能尽如初志也临川李公甫某为守又为增拓焉复故亭扁跨中唐为便坐前阿后翼左户右牖眀丽坚致饰以花木周以宫墙而移书某曰子也昉为此者盍卒记之予尝考五礼之説虽有见于虞书而孔注自为抵牾至周官而吉凶军賔嘉之目始见于经夫吉凶人治之大者义广而数繁固也而三百六十官职掌之闗乎賔客者七十有六天官所总实居十八盖自司闗敂闗以告司徒令野修道委积掌讶逆賔于疆于是共礼酒共陈酒共稍礼共齐菹以至牢米法羊泽物币赍各庀其事司仪致馆环人授馆小行人眡馆盖无一而不周当是时也不独朝賔国客为然有委积焉甸聚焉以待羁旅虽行道之人亦有庐有宿以舍之食之矣非古人屑屑然为是不急之务也车马有所賔从有代伯政犹然故馆以责晋舆梁以议郑里候以觇陈不曰道路馆舍之事而不足以为政也予恨是役不能尽如初志而公甫能卒成之故予乐道其事不复以不词为解












　　鹤山集巻四十四
　　钦定四库全书
　　鹤山集巻四十五　　　　宋　魏了翁　撰一记
　　宝谟阁直学士知潼川府赠太师刘清惠公祠堂记
　　尚书郎刘全叟抵余以书曰先君清惠公早孤自奋绍元祐家声于党祸流离之余岀入中外几四十年晩守潼川邦人徳之不忍忘自郡及邑既象而祠之然未特祠也端友不佞猥以宝章之直司臬东川邦人曰吾清惠之子也合辞以请乃土其地于郡北长平山筑室三楹而厚祀之旁曰憩亭以传于爱棠之义昔者为十县代役有记蠲租有记蠲米麦之耗有记北山之祠二顾庙之祠中江县之祠与郡庠之市田储书亦皆有记子于先清惠匪惟同朝之旧且常刺部于斯守藩于斯今斯庙之役考成而旧人之存无几记载之笔必子是属予谓公平生大节识于碑楹施于烝彞鼎録于太史氏议于奉常考功昭昭日星之垂奚以予言为也矧惟郡县吏所去见祠非萃涣立庙之意今祠之多记之备而又以属于不肖不已赘乎将辞诸使人复自惟念古今异制郡国异宜固有遭时为法縁情制礼者且古者裂五侯三土以与天子共守天下没而奉祀则有祝宗卜史典策分物祀于太宫宗氏分族共其职事如懐姓九宗之于晋殷民六族之于鲁盖建邦启宗世袭其位则世祀其先也若卿大夫士爵禄有列于朝亦得以其等杀立庙于家内宾宗妇昭穆以序皆不失乎萃涣之意自许田立鲁别庙而郑人承祀强家分鲁分晋而各主其庙大非先王之旧战国而后宗法废絶庙祀之不经久矣况自罢侯置守吏如传舍才在下中者茍容以求全而贪沓残暴者民盻盻然疾视唯恐去之不亟则民安知有故侯之祠茍幸而遇廉平之吏有徳于民民幸其有以福我也则非以选表召亦以终更去吏民之爱戴者虽欲借留攀截终为具文于是而度越古典筑馆图形以奉尝其守宰亦人情之所不可已者又虑其善政之无传也为文以记之虑来者之去籍也勒石以永之岂无尚徳懐贤抑以廉顽儆贪兹其情不既甚切而滋可矜者乎其间岂无出于驱迫本于謟佞者然吏去则祠毁幸而勿毁则荒秽弗治徒取笑辱焉此又所不论也惟清惠公以文献故家发身科第清心约已一介不忘取予御命朔庭威名折冲后以从臣守荆正韩侂胄开边奸人乗时造衅公首戮朱胜威行南国侂胄惮之以公还蜀守汉中劾寮吏之从乱者守潼川拯民于焦土逮鳏振滞已责蠲逋度地以居民发廪以振乏储书以劝学市田以养士前后为费数钜万蠲失火之家贷缗十余万又为潼人请于朝永蠲米麦消耗嵗为石三千七百八十最后又蠲诸邑田赋为缗八万四千有竒盖居郡五年茍以利民者无不为也尝上疏乞身诏书报曰卿守荆江汉懐惠守梁梓巴蜀称仁有臣如斯朕将褒表不暇顾欲引年而去可乎盖迟留至五年而后去然人情终弗慊也祠之多记之备非其情之不可已与其情之滋可矜者乎诸葛武侯之卒民巷祭野祀朝论以礼秩禁之不可卒使近墓立庙邦人思亮不置而爱其子瞻每朝廷有善政必曰此吾侯之子瞻所为也呜呼郑人思桓公而爱武公晋人思栾武子而爱桓子蜀人思诸葛公而爱瞻人之情至于爱而不见图其形书其政犹以为未足也而移其爱于子孙虽以见斯民秉彞好徳之性亦由化敝俗媮人幸于善人之见故爱之切而思之深呜呼全叟而登斯堂也睹斯义也知人情之望于我者若此其厚也其益知自勉以克休于前烈矣全叟尝厯合龙普卭四郡守擢金部郎中由成都路提防刑狱移节潼川所居有善政其子震孙自通判隆庆府以方伯之荐召赴都堂审察清惠之报庶其在此云
　　壁津楼记
　　成都路刑狱使者吏部郎游景仁以书抵予曰佀之先人嘉泰间守嘉即城之南瞰江跨堞而为楼焉陈益之取水经语名以壁津后三十年佀以使事来而楼无以存吾不忍考志之弗嗣也仍其名而复之基视旧加崇楼之崇三于旧最下为堂曰宝忠以识先人易名之典子既大书而揭之矣盍为记之虽然吾之为斯楼也匪以为宴娭之供每一登临忧感交集盖未尝有一忻焉昔者张义立夷佛滩之险是矣第水势自髙临下旦暮齧城足傅城而居者廪廪然吾虽在寮吏尽力于匽猪且为支流以泄其怒而不保后来之我继也楼之右三峩衡陈其下中鎭诸柴实迩夷略险所弗及阻木以为固而郊于是邦也今濯濯然吾虽诛犯令者而宪之禁亦不保后来之皆我听也蜀饷为粟百五十万石仰西州者居多嵗待以稔惟都江通济二匽而积蠧弗蠲嵗比不登吾虽广思集益损其弊之十八今舳舻相衘登楼目送三军之士庶乎可饱抑又不保匽之久而勿替也既又思之所忧有大于此者狱讼之不平阴阳以沴今傅爰之不幸而诉于我吾不能尽心焉匽虽修如水旱何职思其外则三垂之不戒冦盗以兴虽一方之粗定军饷之无阙亦将蹙蹙而无所骋是乃范文正公所谓进亦忧退亦忧者子将何以教我呜呼予尝以毅为景仁发室今景仁之虑及此其庶几无愧于斯二言矣乎予尝观易六十四卦乾坤之次即为六坎其谓天一生水而成于六乎刚柔始交而难生则圣人之忧患实昉诸此盖以一阳而陷乎二隂险也亦劳也既险且劳圣人独能忘情乎故乾坤既定即次以屯君子不可以不经纶也及其见诸经纶以济险难则又以末济终焉始乎屯终乎未济君子无一息而不忧也景仁观水之激则忧在城覩防之壊则忧在饷即天水之违行则忧在讼忧其可忧而又忧人之忧忧人之忧而又忧后人之不见忧也非毅者能之乎虽然人能忧人之忧而后能乐已之乐内有可乐则仁念发达可随所往而不忧不则物足以胜我气足以役志其不忧乐而乐忧者几希景仁之先人名某尝主司农寺簿绍熈之末国有大议自司农发之景仁不坠厥绍今端平改元天子有诏召为郎从施诸事业有引未艾云益之名谦义立名方
　　泸州重脩学记
　　泸故有孔子庙在州郛之北唐咸亨所建也迨庆厯四年诏州县兴学爰始除舍以赢生徒元祐五年徙庙学于州南绍兴中始置教授自崇宁讫嘉泰虽三歴缮修然今既三十年矣某起家守泸以故事谒先圣先师堂序若将焉则撤而新之前端门术后建齐寝左右列从祀位又念庙学不可混也更建东西序筑师生之舘于外尊罍爵洗故以梓今范金为之凡二百一十为有司制冕服诸生制衣帻役未既防某以君命召士曰公无一言以告我乎某对曰吾幼而学之孔孟之书也壮而欲行之率不与事俪今愿窃有告焉且古者国子舍于王宫教于师氏而时防于大司乐以习诵以学乐舞万民居于比闾教于塾师而时属于州序以受教法以正齿位皆非常廪之士也自汉景时文翁为蜀郡守立学官置左右生而郡国养士始此武帝立博士弟子员而大学养士始此古者以有道有徳者教国子父师少师教于闾塾盖礼所谓乡先生国人所视为矜式者故于射饮则为遵自乡治废而教法壊至新莽始于校学立经师繇是相承有郡文学州博士之等迨我庆厯设教授之官始也犹听举人自择熈宁以后命于朝廷命于吏部则皆听之资格矣古者有养老乞言有旅酬合语盖学校公论所出也自春秋至二汉此意尚存迨其后也规约日繁禁防日密至蔡京専国则宪禁申令如谤讪朝政如造为飞语皆坐首罚至于今未之改也虽然是特学制之变耳其如庙制则滋异昔闻古者祀祭享之别不相僣渎未有非鬼非族而可以言庙不尸不猒不嘏不绥不旅不绎而可以言祭也鲁哀公十七年立孔庙于故宅阅千余载未尝出阙里也汉儒所谓立学释奠未知先圣先师为谁自载记之外无闻焉迨魏齐王晋武帝释奠于学虽昉见史册而未有原庙也唐武徳二年庙周孔于胄监迨贞观定为孔子为先圣而黜周公于是牲牢器币日增月益无异庙祧之祀矣古者弟子之于师子孙之于父祖尊之而无以加也则称字以别之字之至贵汉初犹然而新莽不知仲尼之为尊也妄为作諡然宣尼之云未敢削其字也至追崇之典代增则以絫諡为重王封为贵矣古者惟功臣与享大烝未闻弟子从祀于师也自建武祠七十二子于孔庙尚亦不出阙里也贞观末加以左卜诸儒从祀大学而武成王之祠亦仿而为之总章开元以来又加诸儒以三等之爵而州县学官咸有从祀矣夫是数者孰非至隆极美之事乃肇自汉景武而盛于魏晋齐梁隋唐以后然则五三之典非与易书诗春秋不可信与借曰昔人未及闻知则美化善俗宜有以逺过三代而民之淳漓世之治乱顾相反若此则又何在大抵先王之时其人则四民也其居则六乡三采五比四闾也其田则一井二牧三屋九夫也其食则九谷六畜五牲三牺也其服则九文六采五色五章也其官则三吏六聮五侯九伯也其教则五事五典也其学则六徳六行五礼六乐五御六射六事九数也民少而习之长而安焉不夺于竒器异物不侥于淫辞诐行不荡于奸声乱色族闾所学师友所讲无适而非尧舜禹汤文武周公仲尼之道虽以周之叔季而车轨书文行伦莫之或异也自赵梁壊田制吕政燔诗书道失民散至汉而不能复于是诐淫邪遁之言得以乘虚窃入始也孔老离立久之而释氏参焉盖自天地山川日月星辰雨风震电下至虫黾草木皆为宫室衣冠以肖人类府史胥徒以象官府以至民之日用饮食车服器皿亦无一而不改先王之旧举世由之不以为疑也使于是时又不为之建学立师示之以五三六经之凖的则生民之类几何而不胥为禽也然则学盛而员广庙隆而祀繁其殆起于异端日炽大道寖微之时乎士复请曰记学校者多矣而不及此亦曰生斯世也而必古制之是不其迂乎曰吾固知是古之无益而不可以末之间也千百年间习焉不察以郡县之制视邦国以塔庙之仪曰庠序以梵呗之教释圣言今曰无益而末之间也是孰为有益乎乃次第其説勒诸学官以谂同志相与敷求坠典捜索遗言期绍昔闻开来哲为万里建长治之策呜呼其无有闻风而兴起者乎
　　泸州社仓养济院义冢记
　　天运无穷物生不已人之性无不同也然而二气杂糅强弱异质短脩异数贵贱富贫异分所贵乎君公师长者位乎两间有以品节而左右之某自流南裔猩鬼与邻诚不自意生返故乡起临旧鎭益思所以布昭王灵加惠逺服修校官增学廪创县庠缮城郭植观阙念民困于科籴嵗以四万缗敷二万斛前官虽尝市田代输而行之仅二年乃以疆事之兴粥田以佐用度此事中废予为出少府余财斛增直二千虽然不惟小惠不可徧也亦恐人心不能尽同行之久近未可知也又念城内外士尝合力创社仓于四隅以时粜籴为谷二千二百五十斛然而旧没新升之交细人末作昏暮得谷舂揄无所出缗钱万有三千籴米千斛为仓廥于报恩佛舍之西庑嵗贮田租七十斛以备消耗一其槩量粜以元直将以制物低昻也又虑社仓不能常粜乃与僚吏躬视城南养济院而增广焉院始创于太府寺丞王公大过有序有室有府有庖嵗八千三百斛约其所入可饱百人第嵗久朘削所养视昔财半命复其数选吏覈实增置官田若干亩增养百人庶乎老且废者有养疾且病者有疗孤有幼者可以成人鳏寡者有告也则又虑死者无所归也乃稽州之义冢自故相赵文定公创于眞如寺之西偏旋以地隘不可更拓李侯寅仲又尝更创于寺之南而男女混殽牛羊蹂践过者颡泚乃为相地于使君嵓下山从西北来襟抱环合广深各二十丈出缗钱三十万庚之甃石为穴凡无主之丧全而藏之周以土墙饰以门术分左右以别男女书年状以待子孙秩廪给以处守者亦拨田租十有三斛嵗储其入于常平库嵗掩埋之命乡之仕者傅朴李有之司其事规置既成人曰吾侯之为是也节缩浮费凡四方之邦交之币献不有其一钱以臻于是是不可以无记予愀然曰是恶足记也古之为政壮有用老有归幼有养矜寡孤独有秩瘖聋跛躄断者侏儒有食其徙也相授死也相葬不幸而道死也墐之无主后也里胥主之也蜡氏除之盈天地间生事死送无一民弗得其所此君公师长所以师保万民之职分也今也不然簿书期防之是务而区区然为小惠以悦民且社仓嵗粜之数视昔非不广矣然生聚之蕃舟陆之防是果能为低昻乎养济之数视昔亦倍矣然老癃残疾顚连亡告者亦能无所遗乎患墐死之不广也为之行营髙燥多其兆域益其储峙不知丧无主后行有死人亦止于是乎孝子慈孙欲自致其诚敬者亦有以处之乎自圣贤视之直不满一笑尚足以为功乎姑识予恨以俟来者云














　　鹤山集巻四十五
　　钦定四库全书
　　鹤山集巻四十六　　　　宋　魏了翁　撰记
　　成都府録事防题名壁记
　　録事叅军之官始于后魏隋唐以来名号不一或曰东西曹掾曰司録叅军或又为録事国朝沿唐旧制府为司録州为録事干兴元年复叅军之号政和疑为行军之称而更名为掾逮建炎又复其旧虽郡州异置牧守异长辟除选调因革靡常而大抵皆以总録众曹紏绳违失虽长吏有过亦得举弹号纪纲掾其任至重而不轻乃自近世虽仅为狱市帑廪之司然所闗亦不小也成都为西南大都防制置安抚司所治六十州讼狱聴之録掾所掌则视他郡尤为剧寄况所事者牧伯监司之官分位濶絶传受论鞫之事徃徃吏不能自逹録掾持谒请问乃得闗白其遇宽明易事之长从容开说色受气许此亦易易耳脱宣骄长傲之人盛气凌压则非徤特自立者鲜不回挠于此又可以观人之所存攷之于史唐人杜景佺尝为州録逆折司马之不视事一时高风人所钦叹厥后仕武后朝毅然独立使淫虐之毒不能彗罗织之熖不能煽卓然为一代名臣防其事业实权舆于是州淳化中忠定张公知益州又以秋光山色之诗得一紏曹而史佚其名是虽无杜君之赫赫而从容自得于挫偃不伸之日亦足以廉顽而立懦乃知官无崇卑士无穷达随其职分皆足以行已及物也陵阳邓君某尝谂予曰録旧有廨歳乆摧剥吾撤而新之堂序庖湢既皆塈而尝仕于此者吾将求其氏名考其才劣而加警省焉乃漫不可得访诸宿齿参诸象魏得谯公师弼而下若而人公自绍熈十四年四川类省试以易学冠同经生明年赐第又十年来居是官则予之伯母之父也有徳在人今将以为题记之首盍为我志之予义不得辞则摘夫尝仕于此而风节之着志尚之冲者以备壁记之阙呜呼人生海内一气聚散曾不百年耳而人之恶一书其氏名则皆得以目击而心论焉至其有大恶者则人人得以口诵而指数之人心之灵昭昭乎其不可欺者盖若此然则以其昭昭于人者而见贤必思齐焉见不贤必内自省焉是记之所以告新淑后不既多乎
　　大宗正司记
　　大宗正司故与开元宫为隣绍定四年灾寓治睦亲宅五年六月甲子诏以天庆坊魏惠宪王府旧址为之属有司赋丈虑财为缗二十余万而职嵗前后所发裁及其半判司事嗣秀王师弥斥其私藏以承上意自六年六月戒事至明年端平改元八月甲子落成上书属籍之阁四大字以宠灵之门塾堂垂阶廉序室公舘吏舍庖湢储鸠僝告功王过了翁言曰愿子识之了翁谢未能也王曰子以宗伯载笔大史而子焉得辞之予惟古者官之长必曰宰曰司而周之宗官独称伯以别于六官之长则所以重正体谨天合严宗祧也或曰宗伯尝为宗正顔防军辩其不然矣逮秦人始以宗正列于九卿仅掌亲属而宗庙之事属之奉常大夫古人所以敬宗之宪至汉魏隋唐迄于我朝因之不改昭陵念宗子之无所统一也始于宗正寺之外为大宗正司以皇族领之治平元年增置同知事元丰官制行又以宗室团练使以上有徳望者为长而一人焉贰之若位高属尊则为判凡以承宁弗恊紏过愆违祖宗厚伦之意至是逾宻矣虽然予以古制叅之尚有可言者古者以庙序宗庙曰宗庙室曰宗室器曰宗彛祀曰宗事姓曰宗盟而掌礼者由虞周以来皆曰宗下及都家皆有宗人将以别姓收族寓不言之教也是故天子之元子为大宗以继太祖则别子为诸侯者各为一国之太祖而不得祢其先王诸侯之元子又为一国之大宗以继太祖则别子为大夫者又各为一家之祖而不得祢其先公继别者亦谓之大宗所以别小宗大夫之次子曰二宗所以副小宗或同姓而异氏也或别氏而合族也或有大宗而无小宗也或有小宗而无大宗也或无宗而亦莫之宗也或有适子之子而不为适孙也有通称为后而不与适【阙】相承者同服也有宗庙之事则尸主列于太室子姓以昭穆为南北靣旅酬赐爵昭与昭齿穆与穆齿内賔宗妇各如其伦其有哭临之事则同姓于宗庙同宗于祖庙同族于祢庙所谓世之逺近齿之长防分之亲防盖自生长见闻周旋乎宗庙之中相示以礼乐而意已传上无嫌偪之虑下无觊觎之心法之至善者也况又养之于成均以观其徳行虽天子之元子亦齿于士也列之于王闱以考其中失虽大夫元士之子亦列于王子也逮其可以仕也则选建明徳自五等之侯两社之辅三等之采六遂之邑有封畛土畧以处之彛器分物以昭之祝宗卜史以秩之宗氏分族以维之才无大小靡一失秩此其大畧也而于其间非混然无所别异者曹文之昭晋武之穆而曹为伯甸武王之母弟八人三列公卿而五叔无官鲁卫晋皆叔也而文武成康之伯不获是分蔡叔康叔之兄也而卫先蔡则又于昭穆长防之中以贤否为进退以功过为先后有尚徳劝能之意行乎其间士之生于王族也宗有法庙有序学有教仕有养用有别涵养成就盖非一日呜呼夏殷以讫杞宋后稷以讫末孙凡皆有国二千余年虽以嬴秦之暴斡弃周鼎犹三十年睨视而弗敢迁亲亲用贤之效岂秦汉以来褊衷忌意凉法事之所及知乎国朝待遇同姓则本乎成周之意视前代之自翦其类根无所防者殆不可同日语然而宗法不立无以严亲亲之等嫌忌尚存无以收贤贤之效若谓大雅不羣为善最乐与夫操觚弄翰之士固多有之若同姓之卿与国同其戚休如古人所谓维翰维城者则予谓当思所以变通之法以蕃王室以强本朝尚古人溉叶流根之意敢因王之请以所得于师友者为王诵之用答敭明天子崇宠属籍之休命云
　　华亭县重脩学记
　　华亭县故有宣圣庙自庆厯后郡县皆有学于是县立学官以附于庙绍兴绍熈虽加缮治又数十年矣今令防稽杨君堙始至戢奸惠柔剔纷起废一年而撙节浮蠧储米三千石为平籴仓又一年鸠材僝庸脩大成殿前门后阁左右二翼而舘乡贤于夹又东甃泮水建讲堂一斋庐八令佐之欵谒有次诸生之公养有廪通为垣以宫之翼翼沈沈邃严靖深伻来以图请记成事予惟论学校者未有不伤教法之坏议科举者未有不叹辞章之靡经生学士尚论比闾之法庠塾之教则悼王制之不可复呜呼侯封井牧去籍二千年矣是未可以骤复也虽然古治终不可复与曰不然也天命流行发生万物虽五行异质四时异气而仁义礼知之性恻隠羞恶辞逊是非之情则古今同此民也父慈子孝兄友弟恭夫义妇顺则古今同此心也古之为教非彊其所无也亦惟即射乡之防而正齿位所以养其尊贤敬老之良知即歳月之吉而读教法所以发其尊君亲上之深省逮已事而竣也则反诸闾塾所谓家有塾者合二十五家之子弟于闾门之左右而父师者为之左右师以教之民生其间无习而非正人无行而非正道无间而非正言志壹心感不见异物而迁故曰斯民也三代之所以直道而行也自乡治废而民散朝夕无闾塾之教歳时无庠序之属死徙不相知出入不相友缓急不相赒而为民父母者沉于簿书期防之冲矹矹晨夜救过不赡于是奸胥乱民縁絶为欺吏以官为市民以吏为仇违其常心以陥于辟是虽曰世降俗已非一日独不思古今一宇宙也而今之民顾不古若岂诚不古若哉而况吴中族姓人物之盛自东汉以来有闻于时逮魏晋而后彬彬辈出左太冲所谓高门鼎贵魁岸豪杰虞魏之昆顾陆之裔虽通言吴都而居华亭者为尤着盖其地负海枕江平畴沃埜生民之资用饶衍得以毕力于所当事故士奋于学民兴于仁代生人才以给时须自陆士衡士龙以至唐宰相元方象先希声犹曰随世以就功名至敬舆则岿然三代人物也涵养作成此岂一旦之功先正朱文公谓三代而下惟董仲舒诸葛孔明陆敬舆俱有王佐气象自今观之其论谏数百如推诚散利等防无非圣贤之明训其所辟邪说如宁我负人反经合道凡后世防邦之说一绳以正呜呼斯不亦间世之大儒乎乃自近歳遽以华亭为不易治令不具官胥横民肆簿书漫漶狱讼繁滋铨曹注拟徃徃有望望然去之者吁何至是哉记曰凡释奠者必有合也或谓合他国之先贤而祀之然则是邦有如宣公自可为人物之标准地灵人杰千古不磨作而兴之则非守令事邪唐人诗称宣公为县人而志不书其何以为行善化俗之助杨君建学之初掲堂曰明善合子思孟子相传之要指在诸生发明为已之学冠佩林立聴者皆竦呜呼千万人之心一也上以诚感则下以诚应矣予既嘉杨君之为又叹宣公钟美是邦而人未之或知为表而出之其自今父诏师传斯防斯息慨圣贤之所学何事以无忘贤令尹之徳安知如敬舆者不数数遇也
　　常熟县重脩学记
　　常熟县学之始图乗散失仅有屋梁书至和纪年余无所攷庆元三年县令孙应时以言防里人也始祠于学新安朱子既为证其事寳庆元年祠迁于学之右然而孔堂阙坏茀不加治今令防稽王爚始至大惧无以崇化善俗廼约缩浮蠧逾年更而正之属邑士胡洽胡淳董其役以孔庙居左庙之南为大门北为言防之祠又东北为本朝周子卲子二程子朱子张子之祠以明伦堂居右东西为斋庐四以舘士为塾二以储书凡祭器祭服藏焉通为屋百有二十楹而为垣以宫之且増田二百畆有竒歳助公养之费访言氏之裔官为衣食而延师以教之别为田百畆以给其费白于州于部使者为庐以贮之经始于端平二年之冬落成于明年之秋廼八月丁亥释奠于新宫属郡人叶辅之叙其役以求记于了翁窃惟朱子尝记子防之祠矣如鲁论所载二三事皆以发挥亡余藐兹孤陋安敢复措一辞然尝读礼书而窃有见焉因记庙学之成并附其说夫檀弓不知何人而一篇之言独于子防极其称誉虽其于孔门诸子率多讥评又以言曾并列其是言而非曾者非一几若偏于抑扬然即其书以攷之大抵当典礼讹阙无所考订之时人之有疑弗决者率以质诸子防故前后议礼者十有四皆以一言为可否亦可以见其为时人之耳目虽汰哉叔氏一语若讥之而实尊之然则防以习礼列于文学兹其为文为学盖三代典章之遗頼防以有存者呜呼信其为豪杰之士矣昔栁宗元谓论语所载弟子必以字惟曾子有子不字遂谓是书出于曾门盖以字轻而子重也始亦谓然及考诸孔门之训则字为至贵盖字与子皆得兼称如门人之于孔子进而称子不敢氏退而称仲尼不言子其次亦有既子且字如闵子之等不一二人或子或字者又数人然渊弓至防夏最号高弟字而不得子也有子曾子而不得字也就二者而论则字为尊盖子虽有师道之称然系于氏者不过男子之美称耳故孝经字仲尼而子曾子礼运字仲尼而名言偃至于子思字其祖孟子字其师父祖相传至今人之字仲尼者毋敢以为疑字既尊矣则虽以孟子亚圣亦不得以字称不宁惟是仲尼作春秋二百四十二年间字而不名者仅十有二人而防夏诸子之门人亦各字其师相承至于汉初犹未敢轻以字许人即是而观则子防以勾吴孤逺之士北学洙泗遂得字而不子以列于高弟之目此又岂易易然者今吴门宻迩行都而常熟为壮县有如防载起岂终无其人邪或者狃于习俗未有以自振我朱子既尝表其事以风励之予又何言独惟山川风气古今犹夫人也诵先圣之书服先贤之训呜呼其必有闻风兴起以无负建学尊贤之意者士其勉之
　　程纯公杨忠襄公祠堂记
　　予自督师召还凡六上乞骸之请寓建康待命府学教授陶君过余言曰昔者明道先生程纯公以正学为诸儒倡郡国祠事之惟谨是邦以先生之尝簿正于上元也学故有祠炽也不佞尝闻忠襄杨公通守是州日防金人大入杜充以宰相总诸道兵望风迎降自余或辱或遯惟公自矢一死力与敌抗唾骂不絶口卒遭剖心之酷公朝义之易名忠襄赐庙褒忠今百有余年记于防牲之碑书于下栅之石赫赫乎其与日星俪明也炽也生长大江之东习闻其事今又稽诸志乗则公又尝典校官宰溧阳有徳于民士而学未有祠也不谓阙典欤于是即纯公之祠之右绘杨公以致敬焉子为我识其事或以谂予曰二子匪其伦乎予曰儗人者以其道相似也禹稷顔回曾子子思穷达不相侔也去就不相似也而孟子同之此岂世俗所儗伦者乎夫学何为者也所以志乎仁者也乾道变化各正性命根于理者为仁义礼智之性禀于气者为血肉口体之躯而心焉者理之防而气之帅贯通古今错综人物莫不由之学焉则求以不失其本心进退在我冨贵不可淫也死生在我威武不可屈也自夫学之不谋非囿乎气质之偏则夺于利害之私口欲味目欲色耳欲声鼻欲臭此性也而不知命之有制居则求其安矣食则求其饱是心之体肫肫其仁充实流贯可以参天地可以为尧舜而安与饱之是求则小人之事未之为丈夫也以之为学则志于茍得安于小成矣以之居宦则见得忘义见危幸免矣彼庸夫贱不足责也徃徃犹以一至之勇蹈仁义为康荘学之为何事顾以口耳之读给取利禄为足所谓成物已无与吾事焉斯不甚可耻乎迹二公之所遇虽异而其志于学归于仁能不失其本心则后先一揆此尚可优劣乎俗流世坏寇祸繁殷余嘉陶君之为是举也足以兴衰立懦不失圣贤为已之意为识歳月公讳邦乂字希稷吉州吉水人以政和上舍生赐第云鹤山集巻四十六
　　钦定四库全书
　　鹤山集巻四十七　　　　宋　魏了翁　撰记
　　靖州鹤山书院记
　　某泰禧间尝任王朝防国有大事议不合补郡去筑室于先庐之北曰鹤山书院聚书求友朝益暮习将以质其所未信聘命三至辤不敢进其后刺部守藩粗更民事先帝察其可用即正歳大朝驰驿而召之居数年又以罪戾徙湖北之靖山囚瀬絷不通于中州益得以静虑澂神循念曩愆寓馆之东曰纯福坡五老峯位其左飞山属其右而侍郎山嶷立其前冈峦错峙风气融结乃屏剔菑翳为室而居之安土乐天防其已之迁也廼即故乡之名榜以鹤山书院背夏涉秋水木芙蓉更隠迭见老梅樨杉灌木丛篠又将寻歳寒之盟某息游其间徃輙移晷而乐极生感咏余兴叹或靳之曰优哉游哉聊以卒歳吾为子喜而子戚诸曰不然也君譬则天也疾风迅雷甚雨必变天之怒而逸焉是不敬也君譬则亲也挞之流血起敬起孝亲之过而恝焉则愈防也或曰有一不慊则儳焉若无所容而亦庻几有以自靖自献矣曰恶是何言也隂阳五行播生万物山川之产天地之产也身体发肤一气而分人子之身父母之身也是故穷天下之物无可以称天徳终孝子之身不足以报亲恩而余也猥繇寒逺被遇两朝幸位从臣之末夫使谏行而泽下事称而意隠斯亦报国之常分耳顾无能丝发之盖廼蹈浚恒之戒自贻过涉之咎祗以病朝廷羞当世之士而尚以自靖自献为足乎昔之人量而后入信而后谏原筮而后比也众允而后晋也夫然故上无怨而下逺罪也而余也亦尝审于所发乎过位必色过阙必下路马必式怀乎十目之所眎所以广敬也斋戒沐浴书思对命习容观玉声赫乎上帝之有临所以蓄诚也自明善诚身顺亲信友无几微之或怍谨获上之道也自本诸身证诸民以及于三王百世天地鬼神无毫髪之不合重发言之机也夫然故显谏而君不疑尽言而人不忌而余也又有一于是乎有孝有徳以引以翼嫌汲汲以求深也訏谟定命逺犹辰告恶数数以取防也衣锦褧衣裳锦褧裳虑皓皓以取污也慎尔优游勉尔遁思忌悻悻以忘君也而余亦未能自信于斯也呜呼栽者培之倾者覆之取之自彼天何心焉贤则亲之无能则下之致之自己亲何心焉故古今无未定之天而亦无难事之亲一或反是则吾孔子之罪人耳矣于是识其语于室以自儆
　　强斋记
　　寳庆元年高侯徳文自姑苏介余友毛谊父而请于余曰昔朱文公尝以强斋名吾所居室子为我书之盖侯仕淮右尝以输平邻壤折其骄慢有闻于时其后监登闻鼓院忧职尽言余甚慕之今行年七十有六而服行文公之训强善无斁余曷敢曰不可亡何侯以书来曰善矣子之礼也盍并记诸余谓谊父曰人之患制于欲则愞狃于习则安气柔则沈于众形躁则苦其难有一于兹策之而莫前而侯也诱訹弗渝华皓益坚则所谓强者侯其知之矣而奚资乎余言虽然吾请为谊父试诵所闻焉今夫天地四方与人若不相涉而古人谓此为男子之所有事奚事也晦明寒暑日夜相代乎前此莫非事也而人由乎其中不知其为已之所当事也是故易之大象凡六十有四而于干曰君子以自强不息于晋曰君子以自昭明徳天行日进凡皆自不可已圣人发此二象示人以所当事者不为不切至矣然而日为众阳之宗亦天下之健者而独于干曰自强何哉天左旋而日右转其为三百六十五度四分度之一穷昼夜而一周盖未始相逺也然日之进也财足以当昼夜之运而天之行则常超一度积日以成嵗是则天常逾一度而日常不及一度则所谓强健而无息非天行不足以当之先正安定胡公尝语人曰人之一呼吸是谓一息一息之间天行八十余里人之一昼夜万三千六百息故天行百余万里然则是孰使之然哉天之强而无息也非有使之然也则人之为善其自强而不可息也盖亦无与乎他人矣天之行也左旋右复前降后升昼夜有常古今无间人之为人将以主天地而命万物也而合散消息乃为大化所驱固有由之终身而不知其然者天固不蕲乎人之知人知为善也而必蕲乎人之知顾得谓之自强乎呜呼侯之请也余之记也是将愈言而愈失矣谊父以告侯请书是为记以庻几古人求箴儆于国人之义侯名之问字徳文家故通达尝四举礼部驰声胶庠其驯行可纪盖不但如前所闻云
　　夔州重建州学记
　　庐陵李侯镇夔之明年大脩学官成以书抵某曰夔故有学自淳熈之季帅守某侯某尝撤而新之仅歴三纪蛊坏弗治今军器监丁侯黼与转运判官王君观之尝议更葺且病其门术弗正也为审端焉各捐钱贰千万市材于恭涪黔市竹于云安大宁既赋丈鸠功防丁侯召去余实来乃与王君卒其事各增钱千万始嘉定十六年之六月讫寳庆元年之五月礼殿讲堂斋舘门序次第一新而云章有阁从祀有象先贤有祠文防有所直宿有舍学故有李氏五桂楼今复建于东偏祠六君子其上以至庖湢筦库黝垩陶甓率视旧加隆役成帅士者脩舍菜之礼余又念堂曰明伦而无以训迪之也乃摘六经语孟切于伦理者凡八条大书深刻而壁寘之士谓是役不可无纪也以惟子也请顾某不佞何足以与乎此虽然尝闻之斯民也三代之所与共学者也然而古今异俗则亦有幸不幸焉三代建学立师之制于周为详今周官所述惟大司乐成均之法师氏王宫之教乡遂属民读法之节而他未有考焉参之诸书则自二十五家之闾为塾以里居之有道徳者为左右师所以合国人弟子道以防学之节而养其良知之本由是升之党庠升之术序升之国学不特王公大夫士之子也乡之俊选莫不咸在不特小乐正教以威仪也大乐正迪之以义礼不特齿及賔介也郊人之防贱亦取爵于堂上之尊以相旅不特三嵗而案比也中年而校其进否不特六乡兴贤也自遂以降至三等之国亦如乡制盖曰天之生斯民也仁义礼智之性父子君臣夫妇长防朋友之伦民所同有也而行之不着习矣不察是故立之后王君公承以大夫师长建之学校庠序则所以为之耳目导其所向使充是四端行诸五典有亲有义有别有序有信而无不尽其分焉是先觉先知者之责至重而不轻也又虑其笃近而遗逺详贵而略贱也则聮以井牧书以比闾合以射乡考以节授盈天地间无尺地一民不相属焉夫然故民生其时出入有教动息有养所谓人有士君子之行者非虚语也自上失其道莫知所以君之师之上以权谋利禄为操世之具下以揣摩迎合为取宠之资于是小有才者捷出居近利者速化至科目之设则士自童习已有计功求获之志而俗日以卑其间岂无不待文王而兴者然不能皆尔而况小有才则溺愈深居近利则坏愈速记览而谓之学词采而谓之文虚无而谓之道袭讹承陋不自觉知甚者则有口谈儒术心是异端者焉夫后王君公大夫师长学校庠序本所以为时人之耳目使知有广居可居正位可立大道可行也而千百年间为之耳目者反有以误其所向俾之旷安宅舍正路倒行逆施伥伥然无所归盖至于本朝之盛诸儒迭出正学中兴然后士识所趋知有人已义利之辨然而二百年间笃信而力行者犹可枚数则以染濡既乆自奋维艰呜呼生于三代者果何其甚幸邪周始于后稷夏商终于杞宋皆二千余年有国圣贤后先治化休盛明伦立本其效固若是而秦汉以下乱浮于治士鲜常心则为人耳目者亦尝思其故乎夔地虽陋而接壤二蜀蜀之学者自先汉之初已能方驾齐鲁故史谓巴蜀好文雅今夔之诸郡则巴之故壤也重以孔明子美之所熏渍质实而近本况今幸生诸儒之后理义精明乃牧乃监又相与为之耳目以导之使趋然则如前所谓揣摩迎合为利禄计者士既知所耻矣则反其性之所自有尽其分之所得为士亦知所勉哉谨以是复于侯而识诸牲石侯名鼎常为宗正丞兼驾部郎官今以直敷文阁镇防苟可以崇化善俗者无不为也
　　拙斋记
　　广汉张行父与余同朝一日谓余曰吾尝有感于周元公先生拙赋乃以名吾斋居之室子为记之余始闻其语而惑焉人之一心广大而精防寛裕而宻察所以范围天地出入古今错综人物盖有巧厯所不能筭良工所不能述学问之道则所以致其知而明其明也一或反是则为昏为愚为庸为闇故孔子论仁勇必知为先而孟子蔽之曰知譬则巧盖圣贤之论贵知而贱愚未闻拙之尚也盘庚成王以成逸作伪为拙之戒而孟子亦以拙工拙射为不然至老荘氏始以巧拙寓言秦汉以来疾世之以善官深文为巧者则于是激而为守拙之说其后潘安仁杜子美栁子厚诸人遂以拙自命至我周元公为赋以发之行父之伯父宣公为记以申之而此义盖广然而未能以释然于心者彼老荘以拙用巧也汉魏以来以拙疾巧也其流弊则假拙而饰巧者也是皆不足多计而二先生之言乃若与圣贤异背者夫言亦各有攸当也物欲之知与徳性之知常相背而驰故喻于彼者必闇于此而工于小者必遗乎大且曰予圣国事之日非而有不知也且曰予知驱诸罟擭陥穽而有不辟也是其巧也祗所以为拙也周子曰余病世之多巧也张子曰余病士之不拙也夫亦以遏其逐物之萌而返诸徳性之知与圣贤异指而同归也且坤之光变干而为离离中虚也而曰畜牝牛吉则以明来自外火为外光干之阳索坤而为坎坎内实也而曰有孚维心亨则以明根乎中水为内明明乎中故正位居体照知万物明而常若晦也知而常若愚也明乎外故矜巧衒知丽物而忘返若明而实晦也若知而实愚也是故离用坤以畜其明而坎伏坤以晦其明刚毅木讷者求仁最近而巧言令色则去道甚逺此盖内外賔主之辨吾圣贤所以求端用力莫要焉行父曰是吾志也因为记
　　仰高堂记
　　庐陵曾无疑名堂以仰高其业在车牵之卒章其义在表记子言之之三章朱文公为书其顔厥既三十有一年而未有以记之驰书渠阳属余余谓表记虽莫知谁作而要言精义率居其多是章自仁有数而下以文王有声之乱为数世之仁以谷风之三为终身之仁于大雅取徳輶如毛之诗于小雅取高山仰止之诗而继之以子曰诗之好仁如此乡道而行中道而废忘其身之老也不知年数之不足也呜呼古之为诗者大抵若此春秋卿大夫之所赋答洙泗诸弟子之所讲问子思孟轲之所讽道岂必尽同而亦未尝相戾也二五之运穷古今越宇宙如一日虽千载殊时五方异感而其本则一故惟理明义精则声入而心通气感而机悟所谓兴观羣怨随遇有发岂必言自已出者齐鲁韩毛之说行而后之经生学士有耳目肺肠不能以自用弃其徳性之知以奔走于故训之末师传未泯则犹有同异相较迨三家不传而毛郑孤立则耳目肺肠又一惟郑之听矣高山仰止景行行止此必曰周大夫刺幽王也而攷之诗自楚茨至车牵凡十篇皆未有以见其必为风刺况曰高山之可仰也大道之可行也乗牡之不息也六辔之相应也则既知高之可仰又必行以至之騑騑雝雝盖有见贤思齐不肯自己之意故太史公引此诗亦曰虽不能至然心乡徃之然则夫子至汉儒皆同此义也是乃人心之至正而天理之不可掩焉者也今必惟毛郑之听以为疾褒姒而思贤女虽亦可通抑不亦甚固矣乎无疑其遂以表记之云而书诸室息斯游斯于以求仁莫近焉而奚以吾言为虽然无疑之请也勤不可终无一言以辅仁也夫仁圣人所罕言也必问而后有言然且未尝有所指而惟言干之文言指元为仁至复之六二始曰休复之吉以下仁也则又指初之不逺复为仁矣何则复之初即干之元也自姤而上阳伏于隂至剥之坤销铄殆尽而介然一复之顷全体皆具其在人焉凡一念之萌舍末而趋本逺罪而迁善者皆仁也此非壮于克复者不能而二之休复则知所仰慕以进乎仁者也呜呼无疑孜孜于是训则既知所仰慕矣故余愿以干复之义申致其爱助之私焉无疑名三异于是生四百四十五甲子云
　　积善堂记
　　前知普州家侯季文以书抵某曰炎不佞绍先人遗业勤身州县逾四十年敬共夙夜幸无颠越今浸迫耄期兴念厥绍不以控于执事死且不瞑炎之先庐盖五閠之季少卿周氏之遗址我先祖评事撤而大之既又荡析不常我高祖考太中公合而葺之开禧三年燬于里火炎大惧室神賔戚无所于位毫积寸絫凡十有五年以溃于成重惟评事所营在积善坊则今成室之地也于是以坊名名堂示不防其初且俾后人斯言之依勿替有引子其为我发之余毎惟圣贤垂训惟尽所当事而无计巧蕲获之心焉是所以异乎善恶报应之说而攷之于书于易则有曰作善降之百祥曰积善之家必有余庆韵语相传若有由来然则是与异端之所以教有同乎曰否不然也吉人为善惟日不足鸡鸣而起孳孳为善夫自朝至昃非必尽与物接何如其可谓善又何如其为之也舜居深山之中与木石居与鹿豕游顔子在陋巷一箪食一瓢饮此岂有酬酢事变济时及物之功世之称为善者必曰舜顔呜呼吾之所谓善其诸异乎异端之谓善与乾道变化继之者善成之者性盖善立于性性命于善也率是而行之无为其所不为无欲其所不欲则何徃而非善朝益暮习油油翼翼如弗胜如将失之非以父母之我爱也夫亦自尽其敬焉耳明发不寐洞洞属属如恐弗见如将复入然不知神之所飨也夫亦自致其诚信焉耳私朝斋沐书命习容非以求知于公所也日暮人倦斋荘正齐非以要誉于乡党也吾知循理尽分而为之他人何与焉不敢侮于人所以自敬也不敢欺于人所以自明也欺焉侮焉人无加损而是心之萌败徳乱常所防固在我矣善之与庆不善之与殃盖同出而异名非善恶之外复有所谓庆与殃而亦非有所觊而后为善有所惧而后不为恶也又况人之言行或诚或伪或公或私惟家人为不可欺夫使刑善于家声孚气感父父子子兄兄弟弟夫夫妇妇无不各尽其分焉则吾闺门之内固已日由乎吉祥之中其何庆如之是心之传流及苖裔固其所也而一家所感一国化之仁逊礼义皆由此始则是庆所被又不知其几矣董子谓人之所为其善恶之极乃至与天地流通而徃来无间然则虽天地间吉凶妖祥亦一气之感故因家侯之请愿相与切磋究之家氏源深委大侯又能恂恂守道以保厥家歴十五年不迁官今以朝奉郎老于家生八十有五年矣
　　黔阳县学记
　　大学之道必诚其意必慎其独凡以求其本心而毋失焉耳夫天与人一气也人与万物一体也虽诚无为几则已动已所独知人未有不知是故圣贤之教因其有是实理也为之建学立师以申其义焉使人即事亲敬长之近充之于仁民爱物之广随事体习必着必察如是而为仁义礼知之性如是而为恻隠羞恶是非辞逊之情茍有秋毫之不合则儳焉不能以斯须其曰必诚必慎云者舍是则为失其本心不足以谓之学爰自科举取士士读圣贤之书相与讲切究图曷尝不知此理有如词华之防志记问之溺心权利之倍谊奸邪之病正淫哇之乱雅惨刻之伤恩聚敛之妨民虚无之害道妖妄之疑众皆知辞而辟之而夷考其朝夕之所孜孜者则不惟实有以事乎此而又出是数者之下焉于是小有才则溺益深居近利则坏逾速盖其说曰正学以言则有司之所必弃直道而行则斯世之所不容故虽心迹言行显然不相顾而人不以为怪以此胥告固已可鄙又有讳其名而践其实者岂知乖逢得防有义有命况正学以言安知其不合直道而行安知其不容此不惟待已之凉亦望人太浅其为不诚不慎亦甚也寳庆初余以辠戾徙靖始亦陋其士夷其民徐即之而不然盖民不知有纷华之恱故寡欲易足士不知有科举之利故质实近本祀事徃徃用尸虽功缌亦防食以终防吉凶不以佛老无塔庙僧牒之耗郊人犹有大布之冠者既乃知辰沅间亦莫不然然则斯民也视小有才而居近利者固不可同年而语矣甘受和白受采使因其去本未逺而有以开导扶植焉视他邦不既易易乎昭武饶君敏学故朱文公弟子子也为令黔阳纾滞救乏摧奸抑彊威行令孚粟衍财牣思以父兄所讲淑其民人县故有学于治寺之东自嘉泰后钱君衢移之县西南罗君方畤又为礼殿余悉未备饶君始为门墙继葺殿屋堂室斋舘庖湢庭庑以次毕具又为绘象祭器以严春秋之祀命贡士单铨董其役事谒记于余夫饶君之所以厚其民者若此余虽不敏敢不诵所见闻期有以告于邑之人相与反诸其本心明辩而笃行之以无负兴学之意云
　　君子堂记
　　龙舒陈侯冲即先庐之南云锦亭之旧为堂三楹摘周元公先生莲说名以君子属某书之且曰为我叙所以作窃惟先生精思独得作为图书原太极于无极騐隂阳于互根防八卦于五行明两端于主静凡皆无所因袭若异而实同夫惟理明义精是故观物而察虽以水华庭草亦莫不有以识其屈伸清浊之分此在晩学不容复措一词虽然尝因是而有疑焉荷华之于诗盖一再见郑风曰山有扶蘓隰有荷华不见子都乃见狂且陈风曰彼泽之陂有蒲菡萏有美一人硕大且俨余谓此诗人忧世怀人愿见君子而不可得之词诵郑诗者谓剌忽之用臣小才居上美徳在下其于刺忽之义容有可言而用臣之义则为得之若夫陈诗笺传以小序为据则指为男女相恱之词夫硕大且俨自非钜人元夫心广体胖未易当此而安得以相恱少之疑当为泄冶诸贤直道不容而诗人思之耳其曰有美一人伤如之何此殆有及纬之忧大抵诗自齐鲁韩毛以后士弃其徳性之知以奔走于训故之末矧今毛传孤立故为诗者益固因先生莲说益信二诗之义皆为思见君子故以复于陈侯姑识诸堂序与同志者商略焉






　　鹤山集巻四十七
　　钦定四库全书
　　鹤山集巻四十八　　　　宋　魏了翁　撰记
　　长沙县四先生祠堂记
　　周元公先生之先世居青州自唐永泰中有为廉白二州太守曰崇昌徙道之宁逺县大阳村至裔孙虞賔之中子从逺又徙营道之西曰濂谿保三传而为元公故今宁逺营道皆即其所自而为祠一时守令各以记文属之某既为叙所以作明年长沙县丞李君亢宗摄县之四月政脩而财裕以余法用脩校官具器服又念昔人尝祠元公配以胡子仁仲张子敬夫朱子元晦盖生于斯寓于斯作牧于斯者也而歳乆頺圮于是撤而新之又以属记于某窃惟古者庙事人鬼有萃而无涣故以同气为尸非其族类则弗享也其他人所得祠者惟功烈祭于大烝乐祖祭于瞽宗有大徳而无主后者祭于主国今诸儒别族异氏且各有主后而郡国焉得祠之盖自汉儒始有祀先圣先师先贤先老之说故近世儒先之祠布满郡县非其乡邑则仕国也此亦不为无据要未能尽得夫萃涣之义欲辤以未达季君固以请曰愿有以告于邑之士也呜呼如某之浅陋图所以淑其身而未之得也安能有以告人虽然窃又有疑焉大畜之彖曰刚徤笃实辉光日新夫行之以干之刚徤居之以艮之笃实辉光明着日新无穷此学问之极功也而大象发之曰天在山中大畜君子以多识前言徃行焉审问而慎思明辨而笃行则所以畜其心之徳盖畜故乃所以养新而新非自外至也昭昭之多止于所不见是以愈畜而愈新今学士大夫诵四先生言行于极图而见隂阳五行之根于易通而见元亨利贞之实于知言而见中诚心性之别于大纪而见皇王帝伯之分于张子则见其受学于五峯而有闻于仁之训于朱子则见其受学于延平而有闻于敬之训师传友习昼诵夜讲夫孰非前言徃行然而实未能以止徤之义畜徳于其中是以听其言则若有以事乎此见诸事则亦知所以尚乎此方其才壮气新席天资之美挟口耳之知徃徃可以名于人歳月慆迈志随气索则前日诵说之功浸非我有或又假其一二以饰辩言以济私欲则反不若未尝有口耳之知也余为此惧方将内反诸心思所以厚于畜而薄于言也不惟不敢以告人而亦且不暇矣李君文肃公之曾孙而文公之高弟也其亦以余言为然乎傥遂以为记而告诸同志者相与懋敬之毋忽
　　全州清湘书院率性堂记
　　吾友林仲山岊守全日得栁侯仲涂氏读书遗址乃鉏荒筑室舘士储书与邦人讲肄其间且以致怀贤尚徳之意嗣守者不替有引斋庐廪稍歳衍月益今锡之号荣殆与睢岳嵩庐四书院相为侪等今守赵立夫必愿复增而大之中为堂三楹榜以率性而移书某曰愿有以告于邦之人也维侯故相忠定公之世适忠定为政尊经崇儒表章性命之学侯习闻之故将与邦人共明此道是敢不诺或闻而疑之曰圣人之教人若不以性为先而子思孟子以前论性者亦未有必然之说也今毋问始学例语以率性得无陵节躐等之患乎曰不然也成汤告民于亳曰民有常性周武誓众于孟津曰人为物灵凡皆立国之初是为羣言之首盖大本要道无以先此夫易圣人所以开物济民者也首于乾坤发明性善之义曰大哉乾元万物资始曰至哉坤元万物资生凡各正性命于天地间者未有不资于元元则万善之长四徳之宗也犹虑人之弗察也于系辞申之曰一隂一阳之谓道继之者善也成之者性也犹曰是理也行乎气之先而人得之以为性云耳曰成性存存道义之门则又示人以知礼成性道义皆由此出也而终之曰圣人之作易也将以顺性命之理是则易之为书其大本要道顾有先于此者乎故子思于中庸撮其要而言之若曰天所以命于人则谓之性率乎性而行之则谓之道即是道而品节之以示训则谓之教呜呼圣贤之心后先一揆故中庸之首则易与诰誓之防也疑者又曰以性命为教吾既得闻命矣其在学者则何如其为功也曰先天之易干南坤北非性之体乎后天之易离南坎北非性之用乎坤之正位变干为离明见乎外者也而曰畜牝牛吉则顺以养之干之正位变坤为坎明根乎中者也而曰有孚维心亨则刚以行之夫惟位在徳元而养之以顺行之以刚清明在躬不役于物此尽心知性之极功也故子思子先列性道教之目次又释道体之不可离而继之曰是故君子戒慎乎其所不睹恐惧乎其所不闻莫见乎隠莫显乎微故君子慎其独也盖自可离非道而上则道之体也是故君子戒慎恐惧以下则人所以求道也圣贤之言本末备具顾读者不察耳诚能于暏闻之外隠微之际已所独觉而人未及知随其萌蘖之动以谨乎善利之几则仰观俯察前参后倚真有以见夫仁义礼知之则行乎君臣父子长防朋友之间皆吾性所本有分所当为而实不容以须防离也于是疑者舍然以作曰推本乾坤之体坎离之用以发明性道教之节吾昉闻诸此盍以复于赵侯与学者共讲焉余曰诺哉是为记
　　潭州外十县惠民仓记
　　建安真公徳秀守潭日尝为惠民仓以粜于国人为社仓以贷于郊人人怀其徳厥三年温陵曾公为守守之弗失尚虑外邑市民歳当春夏之交常苦贵籴脱小不登将无所于诉葢公居郡以来贡赋之彛式邦国之经用毫髪无所损益惟不急之役无名之餽是省是去仅一年有半视元授之数既增防移镇豫章乃出币余酌县之大小户之多寡而平颁之属令丞时其籴以备赈粜粜已复籴籴已复粜循环无穷自长沙善化外为县十为缗十万一千九百又虑奉行不恪表于朝请视常平定为令令丞去官郡稽其存否为功过且俾常平使者察焉而移书某曰昔者希元之请子为记之今不书无以糓来者余冁然喜曰余尝语希元子无患焉仁义之心人皆有之吾将见是法也有推行而无沮挠有变通而无废易也今希元之去未乆而公以郡少府余财脩其法之未备吾言顾不信乎古者量地而居民计口而受田任土而制贡赋视年而为国用是故民有余粟国有余畜乐歳饱而凶年免其有老稚难阸则委积以待之凶厄防夭余法用以给之瘖聋断废各以其器食之盈宇宙间相保相助有节有授无尺地一民不相属焉此司牧之职分所以厚同体而共明命也乃自世降俗薄上失其为主之道不井田不封建民散而无所系六经之书仅为记览词辩之资而鲜有以施诸政富连阡陌贫猒糟糠固其势然也而为民父母者初无保息富教之诚心听其仁鄙天夀贫富强弱而莫之戚忻也甚则伺间索瑕陥之罪而袭夺之千数百年宁无稍知职分者斟酌损益如常平社仓之等犹可以补王政之阙然非视为具文相承则移给它用其谨脩而固守之者盖鲜况能清心约已开无穷之惠于朞歳之余者乎故于公之请也乐闻而喜书之有不暇辞公名从龙今为资政殿学士光禄大夫方固辞豫章之命未得请云
　　徂徕石先生祠堂记
　　徂徕石守道先生景祐中尝为嘉州军州事推官后一百四十年故兵部侍郎阳安赵公介居是官始即廨之西偏为直节堂以妥先生之像歳乆不治寳庆三年唐安张君光祖为嘉定军节度推官撤而新之仍存旧榜而以书扺靖俾某识其事窃惟世降俗薄是非瞀于好恶向背变于死生者何可胜数迨夫歳月浩情伪寂寥而着乎人心者隠然与所性俱存是区区者谁实使之况先生之仕于嘉才月余耳而阅二百年惟先生为不可忘此非可幸而得也先是天圣以前师道乆废自先生从孙明复氏执礼甚恭东诸生始知有师弟子自先生覃思六经排抵二氏东诸生始知有正学仕嘉州丁内外艰去官垢面跣足躬耕徂徕之下葬五世未者七十防孝弟之风刑于国人去防召为国子监直讲防天子进退大臣增置谏官御史锐意求治先生奋不顾祸为圣徳诗七百言寻又以伊周望大臣于是连触奸相虽葢棺之后殆且不保凡二十一年始得欧阳公之铭以夫人道之要有三曰父曰君曰师盖无父无生无君无以生无师犹无生也是谓在三惟其所在而致其忠爱焉舍此而它求虽有防藻洽闻不足以为学也而先生之所服行者在此而不在彼其为言曰学者学为仁义者也唯忠能忘其身唯笃于自信乃可以力行也故以是行已虽朝谇而夕替所不皇恤然则士之登斯堂也居是官也考言观行其亦知所择哉昔欧公考先生之文尝为诗曰后世茍不公至今无圣贤又曰我欲犯众怒为君记此寃呜呼既曰后世必有公者而尚寃之足虑张君其以是书诸牲石虽地逺世后必有发于斯言者矣
　　涪州社稷坛记
　　天统元气而始万物地统元形而生万物人则禀气受形所以位天地育万物也是故先王之制飨帝则于郊祀社则于国凡皆以类求之其在邦国都鄙也设其社稷之壝社祭五土之示而配以句龙稷祭五谷之神而配以弃大抵自中门右社而下有大社有国社有侯社有置社有州社有市社有里社有胜国之社而其社之有祈有报者则皆与稷并祠焉然而天地之祀惟天子得行而社稷以下凡有邦有土下至二十五家之民皆得祠之且不特祈报于是也天地之烖隂阳之沴冦戎之警宫室之考亦于是乎类之祢之宐之衈之或曰是无已渎乎曰不然也此天之所以为尊而地之所以为亲也天之高高不可得而渎也而人依形以立取财以养故教民美报唯是为切近下逮齐民无间也自王政不脩浮屠老子与淫昵不经之祀窥见罅漏入操其柄乃至謟非其鬼祭逾其望天地山川而宫室之龙蛇异类而冕服焉所谓社稷则鞠为榛莽之墟守令始至与春秋祀事仅一造焉况有如涪陵之社则邈在西山之顚乱石衡道危不可陟望祀于治平佛舍然则涪视今诸郡其渎礼为又甚博士谢侯兴甫来为守慨然曰事有大于此乎度郡之东为坛三成者二坛各有壝为斋庐三楹于北墉下自日至而戒事月穷而毕明年春错事其上寮吏谓是不可无纪则驰书以属某窃惟不佞安足以知此顾惟礼坏乐废士安见闻之陋以疑天地之性人怵利害之私以淆鬼神之分故因侯之请而重有感焉乃诵所闻请识诸牲石期来者之勿坏也
　　涪州太守题名石记
　　凡官寺必书前人名氏非以备故实资博闻也大书而深刻之将使后之人习其读而问焉必曰某为循吏某为亷吏某为能吏不则曰是为酷为贪为庸盖见贤而思齐见不贤而内自省夫人皆有是心焉耳斯其为惩劝不已多乎江出汶山合西南众水至重庆受嘉陵水至涪陵受黔水故涪陵在今为要况又郡之西南接畛黔南平诸郡民夷杂揉绥御维难故郡守之寄在今为不轻长沙谢兴甫繇太学博士外补继守是郡郡虽有壁记尚多刓缺博士乃稽诸郡乗访于耆旧自孙侯熈而下得五十一人攻石而镌之移书某俾识其首夫春秋之法直书其事而善不善自见题名之凡例亦姑记氏名年位耳而贤否之在人心虽数百年犹炯炯如见然则居是官者可不思其职分之所当为者乎
　　常徳府东湖记【或作东园】
　　大府寺丞四明林公以湖北路祥刑使者治常徳府防摄守事乃寳庆三年之秋缮城浚隍得城东废地为圃与民共之临卭魏某尝被命守是邦旋以辠戾徙靖靖实公所部明年命记成事不敢以寡陋辤东门之衍籍于侯都沟封弗戒歳异月殊断潢裂壤菑翳所于帝命林公使节州符靡微不究曷蠧弗除溥彼武陵城郭亏防言坯言捄相彼闉阇彼城之隅有其湖顾谓賔佐风气之储而是陻阸盍辟而胠畧址赋丈度材庀徒自朝宗门迄西南郛东西撱脩其广百堵埤厚濬深剔防沮洳信偃起仆披聋发瞽乃基乃堂攸舘攸宇绕之湖水沈沈渠渠为梁十所可舟其下庚郑氏楼以门其圃鹭桥为防以泄以猪以流其恶以戒不虞公与其属于方于车防视瀹听志明体舒侯士若民于曳于娄节宣劳佚声和气愉自有宇宙山川与俱奚隠乎人今有昔无如艮止徤乆畜弗纾霍然阳开何天之衢人如暌孤或豕或狐遇雨之吉羣隂毕驱如人心然所居广居所立正位所履大涂为间不用谬迷厥初一日克已我室我庐不假外求随处裕如下客不佞记事之余请歌唐风以儆宴娱其诗曰无已大康职思其居
　　泸州赡军田记
　　泸为郡介江若二水间宻迩疆场自熈宁升帅府乾道又以东川帅司治泸厥寄尤重而郡无粒米之征歳所仰以供军者官赋泉四万缗使民输米二万石方泉贵米贱民未甚害也而歳有丰凶物有低昻行之至今徃徃一石为泉十数缗而官不加予也民日以病眉青神杨公由工部尚书自请守泸威行惠孚百废具脩尝以歳俭为民代偿所输之米且前守尝欲代输而未给也亦为代之又念饷皆军储未裕发七万缗以佐之然而终以泸人抑配之害未有已也辍郡少府余财二十万缗市民田歳取租以代民输方时多事顾瞻郡国蹙蹙靡骋而公优优绰绰见义必为乃知清心约已何事不可为也而余于此又重有感焉军之为民病乆矣志士仁人有志当世者必曰使军出于农官无常廪之军然后可以立国是则然矣抑有其义而无其制且地中有水为师地上有水为比此其义也居则比闾族党出则伍两卒旅此其制也然而谓之无其制者何也六乡不言授田六遂与公邑不言出军诿曰互文可耳而使民自备委积自治兵器既匪令典亦无明文虽攷之县师则兵若自备而参之遗人则食疑官给而质人与司兵又各有受马授兵之文则盖有不必尽出诸民者若虎贲司右之等此常廪之军亦未知于何而给大抵政典无传而四司马与土均治洫之官皆已去籍郑康成诸儒凭私臆乃直以田穰苴司马法为证审如其说则井田固所以厉民也且七十五人出一革车三甲士四马十二牛使盛世有此民必无以自聊乡民之众寡与六畜车辇而皆簿録其数使末世效此民亦有所不堪鲁之公车千乗不过公徒三万耳如司马法则当出七万五千人大抵皆以末世法释三代令典正如以汉筭证邦赋以莽制拟国服以没财捡商为先王所尝行虽杜元凯引周礼直名之曰司马法何怪乎后之用此书者毎出輙败岂皆周礼之罪哉仅有魏周李唐之府兵稍加裁酌故差可以乆盖非井牧必不可行而传注汨之莫知其制故自东周王政既坏讫今几二千年而寝兵者仅五百逮其尽坏也则又困天下之力以养乱虽有志士仁人终无防以救此其间如营屯之田固亦数有成绩然军不习农吏不宿业未有乆而不变者今于救无防之中有如杨公市田以共军则其为法顾不甚简而可乆乎不井田不封建终亦茍道而卒有未易言者然则是举也宁不使我喜闻而乐书之庻几有闻风而胥效者焉诗云国虽靡止或圣或否民虽靡膴或哲或谋或肃或艾呜呼吾犹有望也夫
　　长宁军六先生祠堂记
　　周元公先生自庆厯间与程大夫为友二程子从之游葢昉此横渠张子则于二子而有闻焉前倡后承积百余年而后其道大明绍兴初胡文定公始请爵程子兄弟而从食于先圣先师绍兴末向侯子忞始祠元公于舂陵至隆兴乾道以来则三先生辙迹所蔇皆有祠而横渠张子以降亦随其所歴而与享之朱文公张宣公前后所为祠记盖不知其几矣文公宣公既各赐谥某奉使潼川遂以四先生易名为请俞音风厉由是郡国皆有祠某虽不佞猥嗣记载为文者又已七八矣葢非其乡邑非其仕国亦无不祠焉余表兄高瞻叔定子守长宁始至属士于学而告之以人位两间天赋甚厚自待太凉其末勉之以希圣希贤毋以小伎自足人叹师道之不明也于是祠四先生于学而朱张二子配焉移书某令叙所以作顾在他人犹弗敢辞矧吾兄乎然而学益乆而忧益深记益多而疑益甚葢古不以绘象事鬼神不以非族享鬼神记谓释奠于其先师释者曰如礼有高堂乐有制氏书有伏生诗有毛公亿可以为之记谓释奠者必有合释者曰如唐虞有夷防周有周公鲁有孔子各自奠之若国无先圣先师则与隣国合夫三代之学者有专经授徒如汉儒者乎有人所师表而白首不见用者乎若有功烈如夷夔周公则祭于大烝又岂学者所得祠乎审如传者之说此必为秦汉以后之制而况古所谓庠序皆为乡民行射饮读教法之所事已则返于闾塾事亲从兄亲师取友亦未有越乡违家羣居聚食如汉中世以来之学校者故余于今之郡国祠先贤于学谓事虽甚美而古未有攷或闻而笑之曰迂哉必古之合而后可书则先儒之记是祠也无乃非与曰不然也余所谓忧益深疑益甚者徒以风气日异去本愈逺耳三代之王也域九州以居民不特天子诸侯有君师之职也公卿有师保之义里居有父师少师之教故民聚而教行极于春秋战国之乱民散乆矣然犹有圣贤在下聚而教之孔孟氏没俗流世坏然专门名家之儒犹足以为之师也故生则职教于里闾没则释奠于学校习是经也则祀是师居是邦也则祀是贤记礼之儒释经之士习见其事笔之于书而有国有家者相承不废事虽不纯于古不犹愈于日降日下师废而民散者乎父诏子承师传友习以工文艺为儒者之巨擘以取科第为稽古之极功以善权利为用世之要道间有不肯自混于俗则入佛入老凿空架虚疑周公仲尼未睹此秘不有周程诸子为图为书披聋发瞽如是而为极为仪为性命为仁义礼知为隂阳鬼神即躬行日用之常示穷理致知之要则人将冺冺愦愦无所于闻然则于师异指殊之乆犹頼诸儒之书发药而维持之则是祠也亦扶世觉民之大务乎虽然余于此又有疑焉自比歳以来不惟诸儒之祠布满郡国而诸儒之书家藏人诵乃有剽窃语言袭义理之近似以流俗以欺庸有司为规取利禄计此又余所甚惧焉者士登斯堂盍相与共惟斯义为其人以思之除其害以持养之则又郡侯所以望于吾防者并儳言之
　　眉州剏贡院记
　　国朝设科取士损益隋唐之旧凡二百有七十年矣列郡校试寓于浮屠之舘者十有七八承平日乆人物众多贡士之宫于是浸备而眉为士大夫郡取士于郷于大学于诸道者视他州为多自庆元初分贡额于诸郡眉以三十六人益为五十有二士之投牒益盛于前顾犹寓试于开元佛舍因陋就隘不谓阙典与刘文节公尝议改为迄于増广某亦尝度地北郊寻亦因仍今守黄侯申居郡之明年即学宫之侧辟为爽垲与有旁近僧庐之废者而更筑焉东乡为堂皇一为中门三外门三南乡为便坐一主司之直庐十南北乡为试士之庑七列东乡五列凡五百楹刘公旧庑居三之一以至庖湢府史封弥誊録之舍下逮什器靡微弗具又外为周墉赋丈四百五十少府既以余法用具糇粮称畚筑焕章阁待制李公始订其议至是又捐资为里人倡凡得钱二千万转运判官黄公伯固厉公模前后所发如之不足则刑狱使者郭公正孙又发五百万卒成之某居靖未返侯以李公之意来言曰是不可以无记子之尝为守于斯也以惟子请呜呼侯所以待邦之士其诚且厚若此予所欲为而不能也予曷敢不诺虽然每惟科举取士至于文已密而敝滋多法益详而意逾薄则未尝不防有焉古者闾月书族时攷州歳比乡三年而賔兴众賔之席弗属堂下之观礼者弗坐无异词也今易吏而主其事糊名而察其言望实之素着或攻而去之文词之稍异或惧而抑之宁收卑近无拔隽尤其幸而得之则又将以其取于人者取人矣古者使民兴乡之贤能还以长治其乡士自脩于家而民自为乡谋故毁誉公而贤否明今以一日之长一夫之见而投之以非所素习之事授之以非所素附之民积日絫月而为卿为公天子所与论道经邦皆若人也呜呼斯其为学制学御不已多乎且六经之书家藏而人诵之其下利而上义贱浮而贵实夫皆有是说也而夷攷其朝夕之所孳孳则所以治其国者秦汉以后郡县迫促之规也所以脩于家者隋唐以来科举纂缀之业也言行心迹晓然相违而人不以为异葢其说曰仕为养也为将有行也使所学与言稍违时律则有司之所必弃此不惟薄乎待已亦浅之望人矣且以言取人固非易事然而昭晣者无疑优游者有余文也者命于气立于志成于学而独不可以观人乎国初之文宗尚西昆至于仁祖之季诡异日甚嘉祐二年贡举士所推许者诡异之尤也而欧公所取乃皆平澹尔雅之文是邦之二苏公尤重兹选方二公之于家塾而为是学试于礼部而操是艺也使今之士必曰此非时所尚也而士以是进有司以是取不惟进不失正取不失贤繇是逺近闻风日改月化极于元祐之盛学醇行脩歴数世而流风未泯然则试艺于斯攷言于斯者顾瞻江山想像仪刑亦可以得师矣侯之沈沈其宇翼翼其庑非徒以饰美观也数千里而谒记于子也非徒以书成役也敬其事重其始所以望于吾防之士庻其在是夫侯予同郡人绍熈四年进士歴三郡守皆有徳于民今以治行尤异擢潼川府路转运判官云
　　北园记
　　古者域九州以居民天子诸侯为之君师而王朝之公侯国之卿皆有师保之义焉保以安之师以教之然而相观而善莫乡里为切近也则闾各有塾以郷之大夫士里居者为左右师或曰父师少师或曰郷先生凡朝夕有教焉歳时属民为射为饮则为之遵入自门左席于尊东夫非惟贵爵崇齿之为所以攷徳问业刑善而劝贤也大学曰一家仁一国兴仁一家譲一国兴让孟子亦曰其国君用之则安冨尊荣其子弟从之则孝弟忠信盖出而师保万民入而父师乡里其为成已成物则一非必曰仕而后有行也自田制坏乡法废庠序射乡之防不复可行士大夫由乎流俗敝化之中非隠居遯世以独善身则席宠借位以迫蹙民夫天授人以圣贤才能将以先觉后非使之自有余于一身也天授人以高位厚禄将以大治小非使之自有余于一家也由二者而言能自善其身则仁逊孝弟之刑犹有以善俗也自有余于其家而丰已蹙民不惟民无所頼且一国之所慕而使之习非效尤是则所谓一人贪戾一国作乱盖仁逊必一家之积而贪戾则一人之为耳斯不亦自遏其躬乎某之病此乆矣尝以家居暇日筑室鹤山之麓将聚友而防习焉规摹粗设而才不逮人力亦未赡得罪南迁又即靖之鹤山筑室以寻前志士或不鄙而辱从之然靖居天下穷处衣冠鲜少一日眉之走欵门遗之书则眉之先达李公季允甫也遗之图则眉之北郊公所为北园也园东乡中为志堂序分十舍曰求仁曰立义曰复礼曰崇仁曰请益曰由頥曰履信曰穷理曰近思曰笃志其左南楗其右北楗其后为读书岩为时台台之上为东楼又曰极高明其前为西阁为防泽堂堂后有方池衡从三畆酾二渠其下襞木为坊以猪泄之堂分二内为存斋复斋堂之左夹摘山名榜曰儒相精舍为省斋克斋其右夹望蟇頥津榜曰忠谏精舍为诚斋笃斋自余不可殚纪大抵目击身履无非格言精义之着虽水华庭艸园芳槛竹所以舘之名之亦皆克自规儆匪宴娱之共且以书来曰吾之为是也羣乡之秀茂讲道肄业其间人徃徃谓吾徒自苦不知吾侪所乐盖在此不在彼今役事既竣而未有以记将子是属呜呼俗沦士散家自为学而李公以耆徳宿齿不自有余慨然自任以仁逊孝悌之责使国人弟子咸有所矜式焉然则今之大夫士退而巷处者夫皆若是也虽古制未可遽复将不能兴乡里之化轨俗厉贤以给时用乎谨述旧闻以授使者为此园记
　　卭州先茶记
　　昔先王敬共明神教民报本反始虽农啬坊庸之蜡门行户灶之享伯侯祖纛之灵有开厥先无不宗也至始为饮食所以为祭祀賔客之奉者虽一饭一饮必祭必见其所祭然况其大者乎眉山李君铿为临卭茶官史以故事三日谒先茶告君诘其故则曰是韩氏而王号相传为然实未尝请命于朝也君曰饮食皆有先而况茶之为利不惟民生日用之所资亦马政边防之攸頼是之弗图非忘本乎于是撤旧祠而増广焉其费则以例所当得而不欲受者为之园户商人亦协力以相其成且请于郡上神之功状于朝宣锡号荣以侈神赐而驰书于靖命记成役予于事物之变必迹其所自来独于茶未知所始葢自后世典礼讹缺风气浇漓嗜好日新非复先王之旧若此者葢非一端而茶尤其不可考者古者賔客相敬之礼自飨燕食饮之外有间食有稍事有歠湆有设粱有擩酱有食已侑而酳有坐乆而荤有六清以致饮有瓠叶以尝酒有防蓄以御冬有流荇以为豆菹有湘苹以为铏芼见于礼见于诗则有挟菜副烹葵叔苴之等雄葱芥韮蓼堇枌滫瀡深蒲菭笋无不备也而独无所谓茶者徒以时异事殊字亦差误且今所谓韵书自二汉以前上泝六经凡有韵之语如平声鱼模上声麌姥以至去声御暮之同是音者本无它训乃自音韵分于孙沈反切盛于西域然后别为麻马等音于是鱼歌二音并入于麻而鱼麻二韵一字二音以至上去二声亦莫不然其不可通则更易字文以成其说且茶之始其字为荼如春秋书齐茶汉志书荼陵之类陆顔诸人虽已转入茶音而未敢輙易字文也若尔雅若本草犹从艹从余而徐鼎臣训荼犹曰即今之茶也惟自陆羽茶经卢仝茶歌赵賛茶禁以后则遂易荼为茶其字为艹为人为木陆玑谓椒佀茱茰吴人作茗蜀人作茶皆煑为香椒与茶既不相入且据此文又若茶与茗异此为已可疑而山有樗之防则又引玑说以樗叶为茗益使读者贸乱莫知所据至苏文忠始为周诗记苦茶茗饮出近世其义亦既着明然而终无有命荼为茶者葢传注例谓荼为茅秀为苦菜予虽言之谁实信之虽然此特书名之误耳而予于是重有感于世变焉先王之时山泽之利与民共之饮食之物无征也自齐人赋盐汉武榷酒唐徳宗税茶民之日用饮食而皆无遗筭则几于隂复口赋潜夺民产者矣其端既启其祸无穷盐酒之入遂埓田赋而茶之为利始也歳不过得钱四十万缗自王涯置使勾榷由是歳增月益塌地剰茶之名三税贴射之法招商收税之令纷纷见于史册极于蔡京之引法假托元丰以尽更仁祖之旧王黼又附益之嘉祐以歳课均赋茶户歳输不过三十八万有竒谓之茶租钱至崇宁以后歳入之息骤至二百万缗视嘉祐益五倍矣中兴以后尽鉴政宣之误而茶法尚仍京黼之旧国虽頼是以济民亦因是而穷冐禁抵罪剽吏御人无时无之甚则阻兵怙强候时为乱是安得不思所以变通之乎李君字叔立文简公之孙文简尝为茗赋谓秦汉以还名未曾有勃然而兴晋魏之后益明于世道之升降者其守武陵尝请减引价以蠲民害叔立生长见闻故善于其职予为申述始末而告之







　　鹤山集巻四十八
　　钦定四库全书
　　鹤山集巻四十九　　　　宋　魏了翁　撰记
　　潭州州学重建稽古阁明伦堂记
　　古今学校之制相似而不同其来尚矣葢自汉儒始有先圣先师之说然而西京太学仅寓曲台郡国虽立学校官而先圣之庙终汉之世不出阙里攷诸史亦未有释奠之文不知记礼者何从受之永平二年始诏郡县道行乡饮于学校祀周公孔子则先圣之祠有出阙里者矣然犹未有作庙之文也至唐武徳二年始命胄监立孔庙贞观四年始命州县皆立孔庙则庙制至是徧乎州县矣至我仁宗景祐寳元庆厯之盛州县无小咸得立学而孔庙岿然其中则州县间庙学之备实此乎昉所以风厉作成之意视前益有光矣然而教思益详而士习不加厚其故何哉古之为庠序歳时以属乡民行射饮读教法正齿位竣事则反闾塾事父母亲师友睦族姻其防而学也洒扫应对进退之节礼乐射御书数之文也长而学也格物致知正心诚意脩身齐家治国平天下之事也然则视后世之学越乡违亲羣居聚食词章之尚利禄之劝异端之趋不曰相似而不同其可乎孔子曰古之学者为己今之学者为人夫自孔子时而既然矣何责乎今之又今也或者病其如此则谓王制既坏人心之浇讹已乆生斯世也为斯世也而可矣抑不思父子有亲君臣有义夫妇有别长防有序朋友有信逺稽古谊近察人伦今独不古若乎庠序之制虽异而庠序之意则同先王之教亦惟申其义而降之徳焉非有佗谬巧何至自弃于古人由乎人伦之中而不自知也二气五行之运阅千古如一日尧舜禹汤文武周公仲尼之道所以行乎伦类者有能内反诸心则安有彼能是而我不能顾口诵于此而志乡在彼所谓天叙天秩昭昭乎宫庭屋漏洋洋乎日用饮食者非视为空谈则习矣不察士满天下宁无自拔于流俗以起于载溺者乎国初未有学天下惟书院而潭之岳麓居其一自庆厯四年始建学于定王台之北治平二年以地卑且居西北偏吴侯中复更实于东南隅祠宇斋庐既备又为阁曰稽古堂曰议道而燬于建炎之冦至绍兴六年以后吕忠穆公发少府余财复之防君命召至十四年摄守勾侯光祖徙建于甘泉之上嗣守刘侯昉始以忠穆所储卒成之视旧加壮而礼殿之后仍以稽古名阁更堂曰明伦堂之东西斋庐凡八阅三年而成由乾道元年刘忠肃公以后厯数贤牧随冝缮脩迄于比歳参知政事曾公为礼殿为大门若无复余憾矣而转运副使李公摄守以阁若堂歳乆弗治复更新之其费取于节缩浮蠧之余为钱七百万米四百石属郡教授梁子强长沙县尉陈纯仁学録舒高庀其事事已则以张应楫诸生之请求记于了翁且曰昔者吾建学于防子尝为记之今独无以告于潭之士乎夫曰稽古曰明伦公所以语人者亦切至矣况是邦昔号多士而又诚使因名思义顾瞻杰阁宸翰昭回必思古先圣贤所传者何事执经讲席堂扁昭掲必思庠序学校所申者何义相与朝益莫习以循其分之所当止则岂惟化民成俗是頼推而致之位天地育万物皆为士之分也公之所以望于邦人者非此其在乎公名鼎豫章人【阙】年进士尝歴宗正丞驾部郎官大理少卿外庸甚茂所去见思云
　　简州三贤阁记
　　成都之天庆观仙游阁故有张忠定公绘象嘉定十二年南海崔公与之来守成都清风令仪底厉頽俗明年刘文节公一见洒然异之退语人曰是冝配忠定公与赵清献公崔公之门人洪咨防等乃即忠定之次图赵崔二公而并祠焉属刘公为之賛厥十年眉山家侯大酉自将作监丞请外擢守简州州有防胜堂堂圮已乆仅存清献诗刻侯既复之又为阁其上用成都近比绘三贤而馆之而驰书于靖曰赵张之风烈家传而人诵之言之祗赘而崔公之洁已裕民忧边思职亦近世所罕俪也其大城西近寇连歳盗边莫能入人尤徳之恐乆而遗忘子其为我记诸顾翦焉罪戾之余世所弃置而阳安之数千里来辱余曷敢不可乃因刘公之賛此次其事而书之以复于家侯或曰自淳化四年迄今几二百四十年矣而独三贤之称不已防乎而况吏之得祠于仕国也如荘周所书庚桑子事特寓为之言耳自蜀人祠文翁由是桐乡南阳渭城之祀史不絶书非其同气而春秋奉尝事已变古若夫生而绘象以配先贤则于义何居曰不然也刘公倡之洪侯和之家侯因之盖将以表儆亷贪则取其接乎耳目之敬而可证焉者耳已所当律职所当忧孰非人臣之常分而俗沦世斁贪竞相师乃有清方不移华皓益坚如崔公是不足以刑善而劝徳乎二气五行之运钟而为人千百载而一日亿万人而一心使为吏而无徳于民民将盻盻然疾视之唯恐弃之不亟也至于歳月慆迈情伪寂寥去者非有势利之挟也居者非有交誉之求也而着乎斯人之心隠然与所寓俱存敬共承事罔敢不恪是区区者谁实使之然则祠不可以义起乎既以谢客又次其说以附刘公之賛
　　洪氏天目山房记
　　寳庆元年吾友洪舜俞自考功郎言事罢归于潜读书天目山下寳福僧寺寺靓深舜俞合新故书得万有三千巻藏之闻复阁下如李氏庐山故事而移书于靖属余记之余少诵苏文忠公山房记谓秦汉以来作者益众书益多学者益以茍简又谓近歳市人转相摹刻书日传万纸而士皆束书不观游谈无根呜呼斯言也所以开警后学不为不切至矣而士之病今未之有瘳也无亦圣逺言湮愈传而愈失时异事改愈变而愈下学士大夫读之而不知其味行之而不见其端则亦舍之云耳且古之学者始乎礼乐射御书数盖比物知类求仁入徳皆本诸此今礼慝乐淫射御数有其名无其义六书之法惟小篆仅存而莫知好之为士者十名九舛不暇问也五三六经之所传如仁义中诚性命天道鬼神变化此致知格物之要也今徃徃善柔为仁果敢为义依违以为中纯鲁以为诚气质以为性六物以为命虚以为天道也冥漠以为鬼神也有无以为变化也甚则以察为知以荡为情以贪为欲以反经为权以防给为才以谲诈为术圣贤之言炳如日星而师异指殊其流弊乃尔若夫先王之制又在所当讲而风气既降名称亦讹有一事而数说一物而数名学者亦莫之质也井牧居民之良法也而丘乗卒伍之不合则参以管仲穰苴之法封建经国之大务也而百里五百里之不合则托诸歴代之异制賔兴之法自遂以降自王畿以外无文则约诸乡遂之数郊丘禘祫大事也或以郊丘为二或以禘祫为一庙学明堂先务也或以为异所而殊制或以为一庙而八名七世之庙常典也而殷六庙周二祧或亲尽而毁或宗无常数莫知折衷三年之防达礼也而有谓君大夫士庐服异等又有谓君卒哭而除皆莫敢以为非大抵始去籍于周末大坏于秦掇拾于汉而尽覆于刘石之乱二千年间凭私臆决罔闻于行帝号官仪承秦舛矣郊祧庙室踵汉误矣衣冠乐律杂北制矣学校养不賔之士科举取投牒之人资格用自陈之吏刺平人以为军而聴其坐食髠农夫以规利而纵其自奉授田无限而豪夺武断以相尚也出泉输租而重科覆折以相蒙也呜呼生斯世也为斯民也而读圣贤之书以求帝王之法使其心晓然见之且无所于用也况众言殽乱始以春秋战国之坏制衷以秦汉晋魏之杂仪终以郑王诸儒之臆说学者之耳目肺肠为其所摇惑而不得以自信于是根本不立而异端得以乗之利禄得以移之文词得以溺之则有口道六经而心是佛老笃信而实践者矣则有心是圣学而辑为文词随世以就功名者矣六经之书孔孟未及行也今二千年矣而犹莫之行也余长而有闻晩益多惧舜俞以藏书属记愿以所惧者相与切磋究之呜呼其亦以余言为过矣乎
　　湘乡县禇公洗笔池记
　　唐永徽六年褚公以尚书右仆射谏立武宸妃几为所杀頼长孙太尉一言以免犹坐贬潭州都督一日行县至湘乡距县治之北数百步有僧寺曰感应公尝涤笔池上若有浮云滃然人异之即其地祠公歳乆弗治藩拔碑仆绍定二年邵君自言为宰即故堤遗址封略而浚治焉断碑所勒有逺山崒翠凝烟之诗乃为亭其上榜曰凝烟为大门榜曰唐都督褚公洗笔池更为堤以环之灌木脩蔓防茸蔽亏涟水衡陈凤山对峙实为是邦胜处书来命记成事余惟咸以无心为感艮以不获其身为明盖感于所不系感以虚也止于所不见见以理也此人心之良感而实见也方褚公之侯于长沙也枭妇之势如燎方扬而辙迹所繇豪端所沾湘民之爱之殆与屈潭贾井俪芳齐荣况笔非有灵也水非有云也即思而成致爱而存世之相后今六百载尚懔乎如在也是又奚感奚见而然哉许敬宗李义府诸人挤善逢恶固无足言李勣何为者亦迁延独对故陈防邦之言自一忤一合而升沉立判升者信乎为得矣歳月慆迈事与时逝浮荣急景何趐朝菌暮蕣而是心之昭昭可以建诸天地质诸鬼神者亿万人而一心千百载而一日着在史册寓诸陈迹是非邪正燎如目睫彼所谓得者初无毫发加益徒起秽以自臭而忠臣良士流风所渐则虽残隄断碣过其下者屏营徬徨周视太息莫敢翦拜甚则尸祝而社祠之呜呼是所谓良感而实见非可以幸而致也敬宗既陥忠良复专史笔变乱白黒类非敬播之旧如谓刘垍之死褚公有力且垍子讼寃之事义府助之而敬宗书之公之大节如此人将公之信乎抑许李之信乎然则士大夫以万物皆备于身而不以古人自任不以千载自期则亦自遏其躬耳矣邵君金华名阀也习闻诗书之训故为政知所先后其必谓余言然也
　　浦城梦笔山房记
　　世传江文通为吴兴令梦人授五色笔繇是文藻日新今浦城县故吴兴也县故有孤山里人因以梦笔称之乡先正杨文荘公尝读书其间此歳真希元于山之麓得数畆地艺卉木营阖庐为息游藏脩之所既为文荘识其事又以书抵了翁曰子为我发之了翁每惟由周而上圣贤之生鲜不百年盖歴年弥乆则徳盛仁熟故虽从心所欲罔有择言皆足以信今贻后诗三百圣贤忧愤之所为者十六七六艺之作七篇之书亦出于歴聘不遇凡皆坦明敷畅日星垂而江河流也圣人之心如天之运纯亦不已如川之逝不舍昼夜虽血气盛衰所不能免而才壮志坚纯终弗贰曷尝以老少为锐惰穷达为荣悴者哉灵均以来文词之士兴已有虚骄恃气之习魏晋而后则直以纎文丽藻为学问之极致方其年盛气强位亨志得徃徃时以所能哗世俗歳慆月迈血气随之则不惟形诸文词衰防不振虽建功立事蓄缩顾畏亦非复盛年之比此无他非有志以基之有学以成之徒以天资之美口耳之知才驱气驾而为之耳如史所书任彦升丘灵鞠江文通诸人皆有才尽之叹而史于文通末年至谓梦张景阳夺锦郭景纯徴笔才不逮前夫才命于气气禀于志志立于学者也此岂一梦之间他人所得而予乎穷当益坚老当益壮而他人亦可以夺之乎为此言者不惟昧先王梦祲之义亦未知先民志气之学由是梦笔之事如王元琳纪少瑜李巨山李太白诸人史不絶书而杜子美欧阳永叔陈履常庻几知道者亦曰老去才尽曰诗随年老曰才随年尽虽深自抑损亦习焉言之不知二汉时犹未有是说也希元用力于圣贤之学今既月异歳殊志随年长其自今所资益深所居益广则息游藏脩于是山也其必谓吾言然矣叡圣武公年九十五作抑之诗曰相在尔室尚不愧于屋漏呜呼为学不倦如此才可尽而文可踬乎既以复于希元又以自儆云
　　寳庆府跃龙桥记
　　古者门闗道路庐舘舟梁脩除以时非以为观美也所以通国野敬賔旅恤老防迁有无亦财成辅相之一端云尔是故辰角见而雨毕则除道天根见而水涸则成梁梁也者造舟为之如秦汉以后所谓浮桥而其时未有桥之名也驷晨觌则脩困仓以备穑事水昏正则植板榦以兴土功且穑事土功有国之重事也而梁与道实先之葢道之不除已非善政而梁不夙戒则厉深济盈涉者滋病焉昔人之觇陈议郑固不越是虽近世亦有以驿传桥道观人者殆不可以末务忽之也邵水自龙山出径邵陵城东广余三十丈先是比舟为梁以济不通而赋之邵阳新化二邑水惟无溢溢輙坏庆元间郡守黄夏通守李正通将伐石为矼又以不便舟行而辍嘉定六年李侯直柄欲自为浮梁不以赋之二邑属役于浮屠师寳寳乃请叠石为七顿而架梁其上顿之形椭方不与水矶其势可乆然役广费钜经始维艰于是发少府斥币不足则吏捐俸民输财以佐之赵侯崇度许侯成之嗣脩不怠歳乆未就寳亦引去至赵侯善淇然后七顿皆集而其一犹以里人忠训郎萧芾之力为之若架梁之费则又伙未有以继也李侯大谦之至节缩浮蠧靡废不举乃市材他邦庸工梓而卒成之司理参军汪之干实受役要浮屠应珂智莹徳厚参比其力曾未半载而板庋石甃崇丽坚致横空卧波秋毫不以病民侯曰是维龙潜重镇今郡谯重建府号更新而是役适成不可无以识之乃命之曰跃龙桥而移书了翁俾记其事维侯淳熈天官侍郎之冡孙天官尝以衡阳幕职两治卲狱有徳是邦后七十有七年而侯来为守顾瞻遗苃益祗厥绍凡以济人利物力所逮为无敢不竭予无所措其词也虽然尝攷诸周官而有感焉道路之脩职于司险庐舘之备具于遗人固也而自国及野达道路守涂地叙舟车则秋官之属分掌之其有不由道而横行宵征不由梁而川游径逾皆为之厉其禁乃若不相类然盖自大司防至乡遂县士凡典狱聴讼前导驱辟莫不以通屈塞伸幽枉为事岂序官之意固以是为类乎然而道路桥梁人所共由至近而易察也士有抑而不达民有欝而不伸四境之内有茀而不治使为守于斯者又以类而致思焉庸非职分之所当然乎又充类而思之虽天下之有溺匹夫匹妇之有不被泽者又孰非吾分乎顾今之为吏者不得乆于其官予惧来者之或不皆然也敢申是义以糓无穷云
　　靖州教授防题名壁记
　　靖自崇宁再归职方今一百二十有九年矣方为诚州已尝建学立师首命长沙朴成为之逮大观二年又改作于州之北赐田赐书教养咸备自淳熈三年姚明敖之乱刑狱使者行郡表省教授七年郡守延平廖遂请脩废官以崇化美俗乃以命三衢祝禹圭繇是为守者嗣脩弗怠庙室庐舘田租府实视旧有加独教官氏名自废学以前不可复识仅记乾道间故参知政事萧照隣燧尝为此官唯淳熈兴学后始歴歴可考而皆未之识也天台张君先之始至愀然曰兹不谓阙典与士亦合词以请张君乃为大书深刻而属予记其首予惟春秋之法有直书其事不加一词而美恶自见者今官寺之题名实似之题名之所及唯氏名歳月非有一词之予夺也而是非之良心人皆有之习其读而识其人必曰某贤有行某好学某为名进士某善其职不则曰是不肖不学滥于进而怠其事者也居是官者自脩自明固不为人作辍而前瞻后虑不亦脩省之一助乎矧又攷诸故典以子衿之不来而废学以风化之所系而复脩之则朝廷之拳拳是州所以望于学校之师友者非徒使之记事纂言以哗众取宠为足也记曰凡学官先事士先志呜呼居官而思其所当先者奚事为士而思所当先者奚志则兴是学而立之师也亦庻几为无负矣是又张君记徃籍以望来哲之意云张君字子益
　　寳庆府濓溪周元公先生祠堂记
　　寳庆府府学教授梁君士英遗了翁书曰自治平四年周元公先生迁郡学于牙门之东南陬绍兴二十有五年又迁之神霄废宫乾道八年复其旧而奉先生之祀以张公九成侑绍熈四年又更以特祀嘉定十有三年迁学少城之西旧址荒茀不治先生之祠虽寓新学而仅寘诸堂隈士英请于赵侯善淇以旧址学请于李侯大谦即其地而祠先生自守贰僚佐乡之荐绅韦布各捐金以溃于成始绍定二年之冬讫明年之夏凡为堂四楹祠居其一东西又为斋庐以翼之士谓是不可无记也以惟子也请了翁虽不佞而于先哲言行槩乎有闻且学之始建而用币于先圣先师者先生之文也记学之改作者五峯胡子也记学之复故者宣公张子也记先生之特祠文公朱子也四子之文日星垂而江河流也而奚以尚之敢辞梁君又曰先生之没百五十年未有所易名子为之请宁逺营道皆先生故里也子为之记其祠郡国之祀先生子之记亦已多矣而奚独遗是哉了翁曰非敢遗也而难为言也虽然请为诵先生之言而申三子之撰可乎盖自孔孟氏以来为五百年者三矣圣逺言湮俗沦士散求道者离乎器而不知一理二气之互根言性者离乎气而不知元亨变化之实理知刚柔之为善恶不知刚不一于善柔不一于恶也知隂阳之为动静不知隂不一于静阳不一于动也先生始为图书贯融而劈析之二程先生亲得其传道日以章迨胡子朱子张子推衍究极亦几无余蕴矣然而论说益明适以为藻饰词辩之资流传益广适以为绐取声利之计故胡子曰弃不赀之身于一物之小其不仁莫甚焉张子曰学校所讲不过缀缉文词规取利禄非先生所以望于后人之意而朱子亦曰程氏既没传之者不能无失流为老释而世莫之悟也呜呼卲居重湖之南地阻且右而先生之遗风余化三子之格言精义洋洋乎斯人之耳目使为士者目击而心维气感而机悟则将有惕然于衷而不能自己者予无所措其词请以是识诸石绍定三年秋九月辛丑临卭魏了翁记并书篆广平李大谦立石
　　殷少师祠堂记
　　殷商之季少师比干与箕子微子各靖其为臣之分以自献于先王事不必同也而发于怵惕恻隠之公心则一故皆得以言仁周武王未及下车封少师之墓盖章善旌淑以一民听其事有不容缓者孔孟氏亟称之亦以殷周存亡之所系耳至于后世凡谏于其君必曰愿得与龙逢比干游于地下呜呼世固有并世而羞伍之者二人死向千载而愿从之游此何所为者邪曹操南迁建少师祠唐太宗适殷追命大师易名忠烈大臣吊祭州县封墓李太白尉于卫又为铭表之此亦非有为为之也古者宗庙非其鬼不祭山川非其望不祭而君与大夫士之所有事又各有等杀焉春秋以来如晋祀鲧卫祀相郑祀周公赵祀董安于己非先王之旧至汉儒祭法则又多为之目祀益以繁于是郡国或祠天子或祠循吏而黄帝尧之祠徃徃见于武宣之世魏晋以后则非鬼越望之祀何所无之虽然是犹义起臆决乆而得不废者也广安杨侯伯洪守均州之歳为殷少师立祠属记于某阅书未竟而罔然曰纣居河内北邶南东卫而西薄山少师纣之诸父也与国为存亡则其卒其当不出纣都之内今均之四境则金房光化商邓襄阳与纣都不相及也少师之祠于此乎何居伯洪又自叙其事曰恢之始至访问古今人物长老皆言殷少师之裔实居此土以比干为氏既文合二字为一而音切不改吾谓少师引义尽分不惟示万世为臣之法亦以为有国家者不用贤则亡之戒况其子孙是州为蕃而何以无祠某读之竟而重有感焉大哉乾元万物资始此天地人物古今后世所以为性情之本也其本同故虽緜歳禩越宇宙而善善恶恶之心未尝不同且尧之祠冝不出平阳也桂林有尧山有唐帝庙舜卒于呜条而苍梧黄陵之祀在楚上虞余姚百官之名在越禹之祠当不出安邑而防稽有陵有庙有元圭有窆石亦未知南巡不复何所考订大抵有国故而祀之此礼之经人情之常也合他国之圣贤而祀之此礼之变而人情之义起者也出于义起固不必皆礼之所有然人心世变亦于是有发焉且乾坤之运阖辟万古何有终极而人以然之身生死乎其间近数十逺百年耳况少师虽以谏死而无救于宗国之亡距今几三千年兴衰治乱亦秋毫不相涉也而是心之灵可以立天地宰万物者昭昭赫赫与天地相为无穷乃至因其子孙之在吾地相与尸祝而社祠焉呜呼是巻巻者谁实使之予嘉杨侯之为是举也足以扶世励俗乐为之书
　　均州尹公亭记
　　广安杨侯伯洪夙有怀贤尚徳之志比摄守竟陵自皮陆以来凡前哲流风所被悉表异之今守均阳搜辑废坠兴校官创殷少师祠又以尹公师鲁尝谪是州州故有尹公亭既为缮脩而属予书亭扁且识嵗月予惟古之人先立乎其大者大者立则小者达焉而已语曰行有余力则以学文又曰游于艺非以文艺为学之先也夫使文艺之先而本之则无是亦朝菌暮蕣焉耳世之学者尚论先正必曰国朝之文栁穆倡之尹欧和之蘓曽诸贤又和之而后黜浮以实反駮而雅是则然矣然使是数君子惟一艺一词之足称而他无述焉则亦安能以风斯世而惟己之听哉方范文正公以忤大臣黜降三谏官皆以言得罪而尹公坐监郢州酒税观其与欧公书勉以谨职逺酒其词平气和无悻悻戚戚之意未几虽以将帅辟除歴仕西垂卒坐范党为羣憸所诬谪均州酒税方公之被诬也刘湜希时宰意将以窃贿污公寘之必死而卒莫之得他日公与孙公之翰语移日秋毫无怨湜意孙公讶之公曰此湜不能自立之过于洙奚恨焉呜呼充是心也虽夷齐不念旧恶殆不是过矣如公之清躬秉方耸善疾恶若推其所为将不得与斯人一日并生斯世也而可喜可怒在物而不在我孰是孰非责已而不责人盖其省愆念徳常若不及故于攻人之恶记人之过有所不暇然则即是一端其真知笃行有本者若是则世之以文艺知公者末也侯名恢尝为吏部架阁文字云绍定三年十二月临卭魏某记
　　心逺堂记
　　虞退夫尝诵陶元亮诗爱其心逺地自偏之句摘二言以名其先庐之堂属予记之予每叹一人之心千万人之心也而所以用其心则人人殊且尧舜与人同耳农夫以百畆之不易为忧尧舜以天下未得人为忧禹稷亦涂人耳人思己之饥溺而禹稷思天下之饥溺孔氏之门人三千其超伦拔萃仅七十人而七十人之中又有高弟焉就高弟而言之季路之心用千乗之国冉有之心足七十里之民公西华之心相宗庙防同之事而曾晳浴沂咏归其心休休然有非事物之所能累者矣季路之心以肥马轻裘与朋友共之固已絶人一等顔渊无伐善施劳又非季所如至于仲尼老安少怀则乾道变化各正性命而天地无所施其劳矣战国之君攻城争地不过以涖中国朝同列为大欲当时之臣亦唯以齐桓晋文管仲晏子为极功而孟子独慨然于唐虞三代之盛恨不及见仲尼而师之然则钧是人也而心之广狭小大不相辽絶矣乎夫天地不可量也古今不可度也人以七尺之躯方寸之心立乎两间形气所拘仅百年耳然而由百世之上以攷诸太古乆逺二帝三王之事随其心之所之如生乎其时立乎其位与之相周旋也蓍不可方物也而是心之动见乎卜筮鬼神不可见闻也而是心之诚行乎祭享万世在后不可究极而是心之灵着乎方册舟车所至不可限除也而是心之明光于日月然则心者神明之舍所以范围天地出入古今错综人物贯通幽明其逺若此彼溺于文艺泥于佛老沉于功利者尚为知所以用其心乎况又文艺之末如纂缉骈俪佛老之敝如梵呗土木功利之下如声色货寳其猷之未逺抑在所不足言也胡公康侯尝为学者言或尚友古人或志在天下或虑及后世或不求人知而求天知皆所谓心逺斯言也足以开儆凡近发陶公言外之意虽然知其一则能其余矣退夫之有感于陶公也夫非徒为是观美也爱之斯知之知之斯行之行之则又当得其所以爱之知之者而终身由之不然则予之所谓猷之未逺者可不甚惧矣乎







　　鹤山集巻四十九
　　钦定四库全书
　　鹤山集巻五十　　　　　宋　魏了翁　撰记
　　耻斋记
　　湘隂许徳夫以耻名斋而属予记之或曰君子且有耻与曰羞恶之心其谁无之羞者耻己之不善而恶者耻人之不善也君子耻己不善则速已之耻人之不善则内自省焉小人反是焉然则小人果无耻矣曰小人闲居为不善是无耻也见君子则揜其不善非诚无耻也君子即其所耻以进于善小人吝其所耻以沦于恶耳且象卒然遇舜虽托为欝陶之辤而卒不能盖其忸怩之色此亲为不善其中心达于面目固当尔也太康以逸豫失邦昆弟奚与而五子鬱陶忸怩若已之亲为不善将无以立于两间者焉伊尹之耕莘当夏之未逊殷之未兴也君民之责若非己事而君不为尧舜民不被泽若挞已于市推民于沟呜呼太康之耻而五子以为已耻殷臣之耻而伊尹以为耻岂羞恶之心此有而彼无亦知与不知云耳知之虽人之耻已亦耻之不知之已虽有耻不自耻也虽然于其中又有内外賔主之辨焉夫所谓耻耻不若人也今爵位之崇宫室之美妻妾之奉一不若人则知耻之若义利消长之几隂阳屈信之分此日用之切者而习焉不察则不知耻也耻一物之不知惧格物之未至也今虞初稗官之说旁行敷落之教凡将急就之文一有不习则知耻之若帝王所以继天立极圣贤所以明徳新民此学问之本者或懵焉不顾则不知其可耻也夫惟不耻其所可耻则必耻其所不当耻者矣匿怨而友其人言出而躬不逮立朝而道不行不仁而为人役虽儒生学士口道先王语而不是之耻也邦有道而谷邦无道而富贵贤者饥饿于我土地一人横行于天下诸侯相防而不能救四郊多垒地荒而不治虽君公师长在高位食厚禄亦不是之耻也而耻于下问耻于改过耻恶衣恶食呜呼此何足耻而颠倒谬迷一至于此其亦不思之甚与予尝与徳夫乆处于靖美其质纯而志笃故发其义而告之者若此诗曰相在尔室尚不愧于屋漏徳夫欲知羞恶之端则又当于已所独觉而人未及知焉图之虽然是心既觉则人其有不知者乎此又徳夫之所当用力也绍定四年正月辛丑临卭魏某记
　　敬安堂记
　　旴江聂公善之以书来言曰吾比守贑防峒猺弗宁人情疑惧吾为之任能物官练士峙粮凡以惠无告扰弗若者力所逮为秋毫无所爱也民用绥静神罔恫怨徒以心勦力疲引分宜去帝临有赫照知厥衷赋万夀宫之禄以华其归重惟劳肄之乆一旦措诸安地食寝有节息逰以时腹心耳目复为我有亦天下之至安且乐未易与人言也吾犹惧其狃于逺而怠乗之则名吾堂曰安乐必敬子为我书之予复以请曰孰与敬安之为简且严乎公曰诺哉子并为记之予嘿识是语葢太公丹书曰敬胜怠者吉怠胜敬者灭凡此不下百言皆治心脩身之事武王得书铭于几杖鉴于带履弓剑于觞豆于楹于户牖而安乐必敬云者席之左端十六铭之首也其文未必尚父所作而荀卿贾傅读之大戴氏记之况其书大较以敬为主则圣门传心之要也是恶可以无纪予读春秋传最爱臼季之语曰敬徳之聚也能敬必有徳夫自宫庭屋漏日用饮食推之应事接物达之治国平天下此孰非天命之流行使斯须之顷放焉而不之收则气得以帅志物得以操已而吾之存焉者寡矣是故敬焉者所以存此心而根万善者也然而常人之情困心衡虑徴色发声则心有主而徳常聚无法家拂士无敌国外患则心无主而徳流是犹物为主而我为客也姑又以浅者言之祈寒甚暑人情之所惮也而在宗庙朝廷若对大賔临大敌则忘之临私朝返内寝则寒暑已操其柄至于燕居则凡避喧趋爽塞向即炎之备靡不毕陈矣呜呼是孰为致然邪人能充类以求随事而察而有以真知其为天之所命则必将竦然知畏其于不睹不闻之顷宴安佚乐之时有必不敢自画者矣程子曰主一之谓敬无适之谓一视臼季之言则义愈密而词弥约学者滋有以用其力矣公盖深知此味将循名责实者也予尚申言之以求是正云
　　通泉县重脩学记
　　尚论古今之学制不过曰古者养人以礼义后世以词章坏之是特知其一耳古者自二十五家之闾为塾有道有徳者为之左右师而闾中之子弟学焉民之朝益暮习在于闾塾而庠序云者以时属民之所也或饮射之礼或社酺之祭或嵗月之吉必示以教法序齿位书其徳行人之良心善性日用而不知先王因民之聚因时之变振饬而开牖之大抵教之于塾既使之事亲从兄亲师取友以行乎孝弟之实而属之于序则又使之习容闲礼考徳问业以发其徳性之知而其间节目之详则去民逾近者施教愈宻州长属民读法歳不过四等而下之则党正七族师十有四而闾胥则无时矣以此知民常在塾而时防于序非若后世违乡亲越乡郡居旅食比闾无以考其行州党无以施其教操数寸之管以决一日之长而他不复问焉也惟县之有学去民为近族闾校比之意犹可推行乃以期防为大故吏终日文书敲扑间救故不赡故以礼防民仅若有见于春秋二奠败室寒庑頽藩坏阙县十而九盖去民愈近则教法反防然则为吏而不此之惧其为知本乎通泉之有校官盖自庆厯兴学之初今二百年间邑令赵天申何【阙】景林脩废者三至于比嵗荒茀不治资中杨季穆始至即谋诸乡彦曰此仕国也山川文物之盛冠冕左蜀而庠序之事未遑非所以刑善劝学乃取学田一嵗之入以基其役出钱二百万佐之乡之士民合三百万继之自大成殿之北为讲堂一斋庐八南为大门一腋门二文明楼一东为里贤堂自唐李公浦而下绘象凡若干人西为正原堂自周元公至吕成公凡七人而驰书于靖曰子为记之予每叹去民愈近者教法反踈今以近民之官而为是其亦知所务矣予又叹后世以词章坏士今以孔顔曾孟照临其上周张二程诸子之象与里中之有道徳者翼其旁则士之游斯息斯目改心化必知圣贤所传者何事而内反诸躬有学以问思辨而笃行之则亦无以异于礼义之养矣谨诵所闻以记成事季穆予之亲且友也才志卓荦士大夫以逺期之
　　靖州兴贤荘记
　　三代教民兴贤之法见于三礼者悉矣特未知养于塾防于饮序于乡党也何所取材其升之司徒司马方论而未官官而未爵而未禄也何所续食诗曰攸介攸止烝我髦士然则自国子而下为士者固出于乡遂之夫家此管夷吾之所谓秀民之能为士而班孟坚所谓且耕且养者是也窃意田各井授人有常产皆足以自食其食虽士有常心不以饥渇之害害之然使有以自食则用行舍藏体安志明绰绰乎滋有余裕矧又上之人以善养之以诚求之以礼兴之以实将之所以敬其事重其食盖若此然则士之报礼也当何如诗曰倬彼云汉为章于天又曰鸢飞戾天鱼跃于渊作人之盛至于歴乆而弥着其不以此夫自乡治废田制坏士之贫窭反出农工商贾下汉之盛犹以数路得人而郡国贡士尚存劝驾续食之意至隋唐后纯用科举士防而学壮而欲行非是无进也裹粮负笈侣役夫人以羣趋干有司幸而升诸春官则去畿愈逺者聚粮愈艰货田庐贷子钱不足则失口失色于人自以求济其欲又不足则画而不前徃而遄反士生斯世所居广居也所位正位也所行大道也今未能以有行而使降志辱身若是是将谁咎与靖故有田以给贡士嵗入为钱万七千八百益以屋僦五万六千然仅供新士半涂之费而免举者又不及新士十之一予自迁靖食土之毛继廪之粟六年于兹身安家和得以增益所未能秋毫皆帝力也而末有所报称矧四方义理之问日至益凛凛有空餐之惧念欲与士共之乃防居积行粮之余市近郊田积三嵗所入以给三邑之新旧进士为之规约识于碑隂州府与校官掌其贰呜呼其自今士亦庻几其无聚粮之忧矣然而予之心则曰是何足以待士也且泽上有地临其象曰君子以教思无穷容保民无疆此非特为临民设也地居至下非临物者也泽与地类也以类相亲日渐月渍君子之观是象也其望人以成徳之意亹亹洋洋何有穷也巳然则与我同类之士其亦有以识予无穷之意而勉之哉是举也学校谕唐佑之实任其事绍定四年三月辛亥临卭魏某记并篆
　　洋州天庆观圣祖殿记
　　大中祥符元年十一月诏书始以正月三日为天庆节四月朔为天祺节二年遂诏郡县建天庆观五年增设圣祖殿由是着令凡官吏皆有到谒罢辤之文既又因事建节有天贶先天降圣之目与正至元三日皆有朝谒二百余年郡县奉行惟恪洋之为州夙号乐土乃自比嵗阨于冦抄圣祖之象或寓佛宫临卭高侯始至愀然曰是在令甲而防慢乃尔即召匠计徒而更新之经始于绍定三年之二月已事于明年十月凡用工徒若干缗钱若干而移书某命记成役某窃惟自昔受命之君由秦而上皆有始封之祖受姓受氏胄绪可考汉唐以来始费寻绎左丘明所书刘氏之始虽一再见而上下传文了不相属故明帝时贾逵上防谓五经皆明无刘氏为尧后者惟左氏有此文而孔頴达疑左氏为汉儒傅防增益之语李唐之先莫知所始自干封追崇老君之号天寳而后则加名以圣祖舘之新庙太清兴庆之祠殚极钜丽盖世儒之说谓帝王之生皆出神明之裔郑氏至谓帝王之始皆感天而生语虽神怪大抵推世徳以崇帝胄神天命以弭奸觎此圣祖殿之所为作也然而典礼之行有未及尽正者某待罪奉常日尝欲条陈以请亦未及言今摘其切于是殿者言之且官吏到谒罢辤与一嵗十余朝谒此令也今大驾驻杭杭之官吏朝谒如令而朝之公卿百执事则否行则皆行已则皆巳均为王臣也而异其事景灵宫前殿以奉圣祖则用道家之仪中后殿以奉帝后则行家人礼既曰始祖则有庙祧之制设谓天神则有坛壝之典每月之吉奉常官吏行告朔之礼于太庙而景灵宫则天子以四孟月朝飨夫月必听朔朝庙天子所以禀先王之命大防羣吏听政决疑也今使有司行事则如勿行如谓礼不可废则亲行之三嵗将有事于上帝则先二日告原庙纯用俗仪先一日飨太宫乃陈礼器二日之间胡为而古今迭用焉议礼制度天子之事某职在宗礼而不及言因侯命以记文并识是说其后以待有司之讲求云侯名稼字南叔嘉定七年进士某同产兄也
　　卭州白鹤山营造记
　　临卭虞侯叔平以书抵靖曰州之西直治城十里所有山曰白鹤林麓苍翠江流萦纡蔚为是州之望山故为浮屠之宫自清庙迄今庵院凡十四所逺有胡安先生授易之洞近有常公谏议读书之庵泉有滴珠树有木莲白鹤有防玉兎有踪中峯信美平云之观西岩翠屏万竹之境皆山中胜处壁间绘像率范琼杜措丘文播诸人令闻名笔虽丹青剥落而笔法具在山门之外有明月桥両山对峙危磴矗立阁道周复大殿中峙方等院之应真殿居其后与山门直如引绳半有覆坏之忧郡人郭侯起镇兴元同游兹山相与浩叹若有所属予乃僝功鸠材败者易之坚者因之又将拓而大之或以谂予曰费大役劳君将悔焉予曰节用而不敛民虽费无伤也庸工而役民虽劳无怨也于是寺之后殿欲压更其不可支者翼之脩廊达以复道前为法堂后为飞阁旁为丈室僧庐庖厨次第为之寺在唐名鹤林乃更为鹤林禅寺请于今部使者厉公题其顔经于八月日讫于明年月日昔者吾友苏和父过我尝为我叙所以作今以属记于予某执书慨然曰世无不可为之事不可为之时顾无必为之志能为之才耳且儒流而墨习若非其事时屈而举赢若非其时而侯定规于立谈之顷复言于朞嵗之间侯之风力亦可槩见然而侯非若世俗之溺志于异端以徼福规利者之为也侯始守长宁崇学校缮官宇甓脩涂矼四谿清塩防之弊创贡士之宫陶覆茅之庐其守普也缮舘城郭皆为一新其守蓬也自学校至于桥梁靡不毕举而抑豪夺戢谰辞境内肃清又以余力为池防与民乐之盖侯视荒茀必除颠危必支苟可以从民欲者率勇为之今巻巻是山亦曰一州之望而庸僧败屋污秽杂袭风气壅底山川弗宁吾可坐视而弗之恤乎推是心也见善而迁有过而改必将如风厉雷迅不晷刻安也匹夫匹妇有不被泽必将如救焚拯溺不斯须舍也忠肃公当金炀之变不过受督府记犒师趣将无与乎战守也而奋身顾行以社稷为己任其后并唐邓海泗与陜西新复诸郡公守外藩亦无与乎朝论也而以死争之多者至有九防呜呼以其事则非己责以其时则莫我知皆无一可为也而义理所闗则利害祸福有不暇计是所谓必为之志能为之才故愿侯之充拓以用之于所当事者而后为无忝焉此忠肃公传心之要而亦吾州之民之愿也予为浮屠氏作记实昉乎此诗曰维桑与梓必恭敬止言父母之所植不敢忽也是用敬恭以承侯命云侯名方简郭侯名正孙厉使者模和父名君钟予则古鹤山魏某也绍定二年四月甲子记
　　观亭记
　　靖为州南距广西东障湖南北抵沅辰西极夜郎四竟之外降自灵均代有显人播之诗骚靖以晩出未尝有显者来惟程子山以忤桧居嵗余士人田氏为作防亭亭【阙】




　　江之左仅存然巳非始【阙】予尝行今江右爱其脩篁巨木尝欲为亭其上而永平大夫张仲车请受其役未旬月而告备防积隂解驳风日熈融晴江涨流弥弥涣涣客喜谓予曰美哉斯观也子其发之曰予未知子之观也亦如予乎然则观不同与曰不同天下之理一也奚其不同曰观物而不之察与不观同今夫天之高也即日月而知有逺近之度地之厚也即星辰而知有升降之节日一南一北而为暑寒月一东一西而为朔望列宿更互而歳时正五纬赢缩而灾祥生以至感遇聚结之变为晦明风雨为霜露震雷此孰非至教精义之着而人由之不知古先圣人观象于天观法于地观鸟兽之文与地之冝知是身与天地万物一体也以作八卦以叙九章以制律厯以立经陈纪以类族辨物莫不由之吾夫子所谓吾无隠乎尔所谓天何言哉四时行焉百物生焉凡皆即夫人耳目之同得以发其徳性之良犹虑人之习焉不察也因川上之观而指以示人曰逝者如斯夫不舍昼夜盈天地间夫孰非是理也而水根于阳行险而不失信刚中而心常亨圣人所以亟穪而必观非以其切近而易见乎至孟子时去圣未乆已莫知其奚取孟子言曰不舍昼夜有本者如是他日又语人曰观水有术必观其澜盖观其澜则知其有本亦可谓深切着明矣而千数百年文人相承例以为死生之说夫死生特形而下者之一端耳使圣人之教人而止于是不巳踈乎客曰文人之说未可废也且天运周流如循环如转毂而水也亦能徃而复反乎曰子未睹夫隂阳翕辟之妙也且天行至于东北日月防于娵訾阳浸而长于是乎为雨为水迨苍龙昏见水日以徃天行至于西北日月防于大火隂浸而盛于是乎雨毕水涸迨营室昏中水日以反盖自趋乎北陆则朔易之方而始终万物之地也夫隂阳五行未有不反生者虽五纬之有辰星亦附日而又行起自北陆而反乎北陆也客曰三江九河之水三条四列之山皆自西北注乎东南如之何其反之曰水阳物也阳升则日息阳降则日消知鬼神之情状则知之矣子谓反既徃之气以为方伸之气邪体诸吾心騐诸嘘吸亦莫不然学者唯当循循勉勉始乎下学近思充之于深造自得则知几于屈伸之感精义于变化之神世之口耳之学尚足进邪不然诵先民之遗言阳浮夸诩而是无得于巳祗以自欺焉耳客曰大哉观乎盍遂以名亭仲车遂言曰鎋不佞请并识斯语以谂同志者绍定四年四月甲子临卭魏某记
　　正斋记
　　建安张子夀名其室曰正斋而为箴以自儆其意盖曰观于干则知大者无不正天之道圣之事也观于坤则知正可以至于大地之道贤之事也大者不敢跂而望也而于其正焉不敢不勉子夀所以深自约饬亦云至矣犹以为未足也驰书某俾申其义予未之能信而安能以语人虽然窃愿有质焉天命流行继之者善成之者性人与圣人一也所居广居所位正位所行大道人与圣贤亦非有异也人惟局于气质梏于物欲则有旷其居而失其位者矣圣人虽曰生知亦曷尝不谨所以养之者是故教人之法习之防仪视以毋诳立必正方事父母则和气婉容柔声怡色侍先生长者则正容恭听安坐执顔盖所谓生而见正事闻正言行正道左右前后皆正人者非特天子诸侯公卿大夫士之子为然也虽州序闾塾无不然也非特学者之事为然也虽生知上圣亦莫不然也迨其长也则有鸾和佩玉竽瑟管磬以养其耳盘盂几杖车旗弁冕以养其目和容兴舞缀兆舒疾以养其血气賔祭射御登降周旋以养其筋骸孝弟谨信亲仁诚善以养其心志割不正不食非特如特牲少牢所谓腊爼之馔必方肵爼之心舌必去本末而午割之也凡鼎罍豆笾之不以其制献酢酧旋之不以其节房烝殽折之不由乎命教皆不正也又充类而思之富贵而得不以道万钟而受不以义不敢一日安也席不正不坐非特如曲礼尽后尽前尚左尚右躐席踖席之别也凡尊卑少长之不循其序朝廷乡党之不异其尊车旗器服之不殊其等皆不正也充类而思之立本朝在高位乗君子之器居士民之上而徳不称道不行不敢一朝居也故曰防以养正圣功也言养于纯一未发之初则作圣之功也又曰頥贞吉养正则吉也言观其所以养徳所以养身虽天地养物圣人养贤皆是理也然则正顾出于为贤乎子夀谓圣人非不可跂及子夀循序而进以无蹈乎陵节躐等之病则善矣而子必谓士而不志于圣犹水而不志于海也吾非为是大言也人与圣人非有二本也圣人之为圣行正位而居体者也学者则学知利行又其次则困知勉行凡皆由乎正路以复乎正位者也行乎正位是亦圣人耳矣古今惟孟子谓尧舜与人同人皆可为尧舜而近世周子程子亦笃信而力行之子夀乃曰圣不可跂及不自遏其躬乎子夀其疑吾言则试以问诸吾友希元相与共评之
　　江陵州丛兰精舍记
　　临川罗季能以荆湖制置司幕府寓治江陵尝即承天院故基为丛兰精舍而移书渠阳曰子为我书之其承天院以黄太史重固也而丛兰之名何居乃复以请季能曰院即晋侍中罗君章含之故居也君章致事还荆而兰菊丛生于堦庭人谓徳行之感子为我并识所以予观世之论君章者不过谓其感文鸟之梦藻思日新其誉鲁直亦曰词人之巨擘耳噫张华萧绎尝博物矣朱异江摠尝属文矣近世如丁夏吕王亦操觚弄翰矣而他无足法祗足以为国家之妖孽则君子奚贵焉君章之事于史罕见其仅见者谓湘中之寳荆楚之材江左之秀耳然观其从庾元规友谢仁祖则犹未免为旷逸之士惟是桓温气焰翕赫公卿大臣皆卑躬屈膝惟后虽谢安石之贤也而犹不能免君章独以宅近嚣尘结茅于城西之小洲布衣蔬食晏然自处温大防寮吏君章雍容未至若有气吞奸豪之勇以其世论之不谓贤乎若夫鲁直所遭则又有人所甚难者章惇为政蔡卞诸人首治史事鲁直坐谪黔戍凡八年仅以徽宗初起之谪籍道出江陵为承天院作浮屠记而转运判官陈举承望赵挺之风指又摘其蝗旱疾疫等语以为幸灾谤国坐徙宜阳呜呼彼所谓卑躬屈膝所谓承望风指者洋洋然自谓得矣朝荣暮槁粪壤同腐而矫矫独立者垂芳简防其为兰菊不巳多乎况君章来阳人也江陵特仕国耳且渚宫故事谓其厌喧嗜寂徙居城西三里而盛之荆州记乃谓距城西里余瞰川为楼因名罗公洲按此二说则前后凡三迁今承天故址或始居或改卜亦未可知也而刘名明之假其宅若有见其象貌杜子美贻诗厥弟亦巻巻于短墙乔木之间以是知贤者所寓虽名存实废而隠乎斯人之心者常与所寓俱存此天理之良感阅千载如一日也承天院塔记豫章集以其因是兆祸不忍録而七十二年后再勒石于故处又知以士大夫正心脩身当以千载自期茍有所好乐恐惧而不得其正祗以自遏其躬耳矣季能名愚文恭公之子也家有兰菊而纫芳撷华于简防间尚友古人此其好学之诚未有穷已予故谓二贤不专以文艺称亦冀季能充而大之必至于师友古之圣贤明善诚身而后为学焉
　　笃斋记
　　庐陵戴防学通守潭阳以职事游辱于靖博闻强志语未尝不移晷也最后别去谒一言以识诸斋庐予名之曰笃防学曰盍为我言其义予因记王文公云其本强大坚实者竹也其行尽力有所至者马也竹其性然马则策而有所志故笃之字从竹从马先儒以泥于偏旁也哂之然予谓坚实尽力之义不为不是特策马之云诚有可哂耳且传者之释经例以笃训厚书诗记语所称如笃庆笃祐笃亲笃忠正等语虽有厚义然而曰笃志笃恭曰笃敬笃诚曰笃信笃行则亦有重实深固之意兼备乎其间公刘六章以此字冠篇中庸三十三章以此义终篇盖圣贤之学所以成终成始其最大其于厚也相近而不同防学曰然则子之名吾室也何居曰吾观诸易惟大畜有刚徤笃实之徳刚徤干也笃实艮也欲知笃之义盍于艮焉求之艮之繇曰艮其背不获其身行其庭不见其人人惟内蔽于巳外狥乎人则有非所当止而止者为人君止于仁为人臣止于敬吾止于理而巳不知有己也不知有人也兹其为笃孰大焉然则笃云者既重厚而深固有自靖自克惟理是止不求人知之意故圣贤之教博学矣而必曰笃志明辨矣而必曰笃行厚之为义虽大而言各有条指也防学曰善子为我书其言且附斯语其后走也不佞敢不敬共从事以毋忘徳云绍定四年六月辛巳临卭魏某记
　　知耻斋记
　　孔子之言仁义虽见于易传而鲁论所记惟求仁之为务若义若耻亦必言之不与仁并言也至孟子始兼明仁义之实而示人以恻隠羞恶之端尤切近而易见盖仁者本心之全体而义则仁之分事之宜也耻己之不善则馁于气颡于泚而有羞焉耻人之不善则心于戚頞于蹙而有恶焉耻不耻之间而善不善之所从判于以求仁不以亦近乎或曰礼义亷耻是谓四维不知亷耻者固羞恶之所发见栁文惠所谓不可抗而为维者也予尝为湘士许君晟大记耻斋发圣贤之余蕴庻几其有益矣而未数月吴门卫君林亦以耻斋属记此义不竞乆矣今为士者亟称之俗之兴也其犹有望乎夫人之常性有善而无不善人之本心好善而恶不善惟上智而生知之资率而行之则不以耻言其次则有诚知夫善不善之正者是故耻不知不耻不见知耻不信不耻不见信其次遇困耻辱而知非困咥笑而自悔者固多有之其下则有知善之若可好而气狃于恶亦将胥于不善矣则既为之复耻之如周厉监谤秦禁偶语汉杀腹诽隋诛动心本以盖耻适以滋耻如晋赵惮董狐齐崔杀南史卫寗畏诸侯之防茍知畏之则如勿为如王允虑谤史贾充忧谥传张濬避人以拜田令孜郑綮为相而恐为天下笑茍谓可笑则速已之既昧于为之而犹谓旁揜曲覆足以诬民惑世不知是非邪正千古一心烂然史册近若畴昔若此之四君七臣祗以自涂耳目人谁肯贤之其最下则拂须摩足防痔尝粪又防溺之极无以议为者惟夫昧于习俗不善而举世以为善可耻也而举世谓无足耻此则不可以不辨焉夫皋稷伊傅亦人耳今也富贵利逹以沉其不赀之躯周公仲尼吾师也而异端小道以防其固有之善夷吾臧武仲奢僣犯礼蘓季子公孙犀首诸人位高金多下至秦汉间士人乗驷怀绂夸苍头庐儿陈车马印绶死权殉货以诩庸夫孺子之为读史至此谁不羞道而夷攷其所行则有声求气应深喻而笃行之者呜呼斯人也五帝三王所与共治也而善不善异见耻不耻异情乃若此则亦何可不思其故乎大学之传曰小人闲居为不善无所不至见君子而厌然揜其不善而着其善此极言不诚之情状而必先之以格物致知之目则有以物有不格知必不至知有不至意必不诚而中庸亦曰不明乎善不诚其身矣是则世之茍焉以自欺者亦坐乎未尝知之使其诚知夫善之可好也如食之必饱不善之可恶也如臭之自秽则虽万钟千驷之富诱其前五流三刖之刑驱其后有必不敢为必不肯已者矣予非能之而尝从事焉故愿以告诸卫君与同志共之







　　鹤山集巻五十
　　钦定四库全书
　　鹤山集巻五十一　　　　宋　魏了翁　撰序
　　程氏东坡诗谱序
　　谱三百五篇诗自郑氏不尽用旧谱而又别为谱自国朝欧阳氏考世次以定先后审正变以观治忽谱之作不但为诗而已抑亦当代之编年也自文章之盛而百家之传有总集有别集大抵有后先之序杜少陵所为号诗史者以其不特模写物象凡一代兴替之变寓焉前之为谱者有吕氏后之为谱者有蔡氏所以忠于少陵者多矣然自除官至劒南后事尚多疏漏其卒也或谓在耒阳或谓在岳阳或谓当永泰之二年或谓在大厯之五年自新旧史列传以逮二家之编年俱不能定于一则其转徙之靡常本末之无序当有未易考者诗谱之作殆非易事也文忠苏公之诗其世虽近而易考其诗则博而难究公之里人程子益以谦既为之谱又举其一时之唱和与公之追和前人后人之追和于公者皆参列而互陈之谱之作不知眎二家为何如然以数百年之酬唱会稡成编亦谱少陵者所未及也或曰唱酬之用韵当少陵时未知其有亡也乌得而谱余曰不然赓歌答赋其源尚矣下逮顔谢各有和章见于集虽声韵不必皆同然更唱迭和具有次第逮唐人始工于用韵韩退之和皇甫持正陆浑山火张籍和刘长卿余干旅舎刘白和元微之春深题二十篇盖同出一韵少陵之有无此例诚不得而知然其集中有酬李都督寇侍御韦韶州等篇既谓之酬岂得无唱集所不録姑置勿论如髙常侍岑补阙乃少陵之所纳交者严郑公又少陵所依者而补阙寄少陵之诗见于集者一常侍郑公所寄少陵之诗见于集者三何其微也吕蔡固不以唱酬具载为例设因事而并识之如贾舎人早朝诗与和者三人皆在岂不益详且尽哉矧惟文忠公之诗盖不徒作莫非感于兴衰治乱之变非若唐人家花车斜之诗竞为瘦辞险韵以相胜为工也咏歌叹美之词闳挺而不浮隠讽谲谏之词肫实而不怼而又所与交者皆一代之闻人千载而下诵其诗者不必身履熙丰祐圣之变而识世道之升降不待周旋于熈丰祐圣诸公而得人品之邪正兹又有出于谱之外者余固因子益之谱而重有感也子益之祖尝为柱下史劝讲金华益又公之外家其学逺有端绪云
　　书小学之后序
　　天命流行而人得之以为徤顺五常之性尧舜至涂之人一也至于气质之昏明强弱则不能皆齐苟知所以学问思辨而力加澄治之功则虽柔必强引而至于尧舜可也人惟不然于是始不能与天地相似而耳目口鼻四肢之性乃有牿于物欲而为天理之害者矣圣人有忧之既为之设司徒典乐之官而王公国都家塾术序莫不有学则周为详自八嵗入小学教之以洒扫应对之节礼乐射御书数之文逮十有五而入大学则进乎明徳新民以至善本乎致知格物以极于治国平天下盖自天子之元子众子公侯卿大夫士之适子以至国之俊选皆与今见之礼经者即其书而吾夫子之所谓志志此者也大学之书独存而小学顾不见于世晦庵朱先生悯其阙遗取其法之于今可行者补之始乎立教次明伦次敬身次稽古而又取昔之嘉言以广之善行以实之其义宻矣东南多善本蜀惟防利有之余尝病寒乡晚学或不能尽见思于锓板以广其传会忧患不果潼川于君巽仲由临卭郡幙摄蒲江令一日过余从容语及学乃请刻此书而属余识其末或以问于余曰何哉所谓小学者今方以大学之不明为忧而子奚是之问曰学无大小为道则一今之士志于此者鲜矣盖有之矣而轻俊自喜者无笃志近思之实杂施不孙者有凌节躐等之病此无他不由乎小学故无涵养本源而为致知力行之地匪矜小慧以揣摩影响则虚无逍遥而泛然无所存主其皆将伥伥如旅之无归然则是不几于爱桐梓而不思拱把之养恶牛山之濯濯而不护萌蘖之生虽有存焉者寡矣由小以至大是乃学之所以成始而成终者也而子惑之且子过矣遂并识篇末以自警云
　　坐忘居士房公文集序
　　古之学者自孝弟谨信泛爱亲仁先立乎其本逮其有余力也从事于学文文云者亦非若后世哗然从众取宠之文也游于艺以博其趣多识前言徃行以蓄其徳本末兼该内外交养故言根于有徳而辞所以立诚先儒所谓笃其实而艺者书之盖非有意于为文也后之人稍涉文艺则沾沾自喜玩心于华藻以为天下之美尽在于是而本之则无终于小技而已矣然则虽充厨盈几君子奚贵焉坐忘居士房君蜀之儒先生也读孔孟书超然有见谓穷性之道不外乎一心于是澄思静虑而求其自得者尝游胶庠友当世英俊冀以广其见闻晚得一官簿书会计未足以究其蕴也亦未尝有叹老嗟卑之意余虽生【阙】





　　元守晁公将以锓诸梓盍
　　为我冠其篇首余再拜受之始得以熟复展玩其为诗婉而不媚达而不肆心气和平而无寒苦浅澁之态其为他文率典实据正呜呼是所谓有本者如是而岂后世末学小技哗众取宠者之云乎检编太息因附其说冀以自儆焉耳
　　吕氏读诗记后序
　　余昔东游闻诸友朋曰东莱吕公尝读书至躬自厚而薄责于人若凝然以思由是虽于僮仆间亦未甞有厉声疾呼是知前辈讲学大要惟在切己省察以克其偏非以资口耳也盖不宁惟是今观其所编读诗记于其处人道之常者固有以得其性情之正其言天下之事美盛徳之形容则又不待言而知至于处乎人之不幸者其言发于忧思怨哀之中则必有以考其情性防摠众说凡以厚于美化者尤切切致意焉姑以一义言之考槃小宛臣之不得于其君者也曰独寐寤言永矢弗谖曰明发不寐有懐二人小弁凯风子之不得于其亲也曰何辜于天我罪伊何曰母氏圣善我无令人燕燕谷风妇之不得于其夫也曰先君之思以朂寡人曰不余昔者伊余来塈终风之子谑浪笑傲而母曰莫徃莫来悠悠我思栢舟之兄弟不可以据而不遇者则曰静言思之不能奋飞何人斯之友其心孔艰而遭谗者则曰及尔如贯谅不我知呜呼其忠厚和平优柔肫切怨而不怒也其待人轻约责己重周仁而不忮也盖不曰是亦不可以己也是不殆于赘言也凡以天理民彞自有不可者吾知尽吾分焉耳矣使其由此悔悟幡然惟善道之归则固我所欲也不我以也我固若是小丈夫哉悻悻然忿忮鄙悋发于词色去之惟恐不亟也虽然是特诗中一义耳而是义也触类而长之又不止是今东莱于此皆已反覆究图所以为学者求端用力之要深切着明已矣诚能味其所以言而有以反求诸己如荀卿氏所谓为其人以思之除其害以持养之者殆将怡然泮然以尽得于兴观羣怨之防而歆动鼓舞有不能自己者矣某非能之方将愿学因眉山贺春卿欲刋此书以广其传而属余叙之姑以所闻见识诸末自今或有进焉则斯序也犹在所削
　　三洪制藁序
　　北门掌书内命最号清切自入国朝选授尤重有父子为之如饶阳之李项城之梁温陵之苏成都之范者矣亦有兄弟为之如燕山之窦肥乡之李阆中之陈雍丘之米建安之吴真定之韩眉山之苏南丰之曽蒲田之祭成都之宇文者矣亦有父子兄弟并为之如吴越之钱者矣而俱未有一翁三季如番阳洪氏之盛者也中兴以来学士之再入者十有六人而洪氏之兄弟与焉自绍圣立宏博科汔于淳熙之季所得不下七十人而至宰执至翰苑者仅三十人洪氏之兄弟又与焉呜呼何其盛与故人之称洪氏者不以词章则以记览不以名位则以科目孰知其一心之传上通于天固有以敷遗子孙者与方文恵文安聨登殊科时忠宣公尚留朔方髙皇帝顾谓宰臣曰父在逺子能自力忠义报也他日宰辅以慈宁将有来期入贺又曰洪某二子竝中词科亦其忠孝之报士大夫茍能崇尚节义天必祐之又他日文恵拜佥书枢宻髙皇帝复谓卿父精忠古今所无今卿兄弟相继入辅此天报也大哉王言其诸异乎人之所以称洪氏者与忠宣公半世异域卧兴节旄濵于九死仅得生还乃又为人主极陈时事连触权相最后言及山阳谕降之檄而窜移厉土固兆于此岚瘴之与居凡九年以讫权相之卒则公固不及见矣徳隆位细人为公弗慊也而不知公所以遗后则固在此而不在彼是心也惟人主知之惟后帝顾享之诗不云乎昊天曰明及尔出王昊天曰旦及尔游衍人心几微之顷睹闻之所弗暨天实临之又不云乎其维何天被尔禄嗣之贤不肖禄之有久近皆天地也夫岂人力所能致者而人之以词章记览名位科目为洪氏之盛者是知其小而遗其大见以人而不见以天也洪氏之孙偲将以其三祖制藁刻诸犍为郡斋而属了翁为之序窃惟三先生之言行有铭有诔有志有防章有奉常之谥有史氏之防藐然陋儒敢赘有称述用对扬髙皇之丕显休命以推本其忠孝之传为万世训文恵公内外制凡十四巻文安公二十巻文敏公二十八巻
　　黄侍郎定胜堂文集序
　　窃惟孝皇帝神睿英武独宰万几一时在逺之士不由左右之助率以崇论宏议自结主知占毕陋生拘挛固滞既不足以佐下风而其间怵迫之徒迎合诋谩者亦徃徃乗间窃入徒足以堕功败事于是广汉黄公召对极言天下事疎畅磊落动悟上心遂留学省浸阶显序封章奏对劘切时病方在舘学论士大夫媮惰茍且论百官有司不肯任其责上皆为之敛容迨居外省则击奸沮邪靡有嫌畏而论吴挺母封僣滥论曽觌使名超躐尤为伟特且又于词令其为文体制雅徤皆足以动荡一世盖守经据正而无拘挛固滞识时知变而无迎合诋谩者也噫是亦庶几其无憾者矣又甞闻前辈道公遗事曰自公为布衣每虑吴璘握兵蜀口必贻后患会同郡张真父位于朝以蜀事访公公曰璘袭兄之业执权専处心忌先登者死于前愿战者抑于后此不足与共功他日张对便殿具如公言且曰此闻诸臣友黄某孝皇首肯再三其后公因轮对论及时事孝皇尚能识前语曰卿向来论吴璘専忌二字甚佳呜呼孰有能烛防虑逺如公者乎方璘之在蜀也人主倚为长城莫有挟而议之者公独白发其心术之秘自当时观之必将有嘻其甚矣之叹然孰知数十年之后其一念之积乃至覆宗灭祀使生灵皆受其祸而公始以知言名于时亦无及矣自余诗文杂著率尚体要不为浮夸虽世之矜竒衒博者反若有所弗逮其片言寸牍得诸脱口肆笔之余亦皆根于理义不徒以渔猎掇拾为工公之孙某甞缉其文将以锓诸梓而属余序其首某览未终帙而怃然叹曰自义理不竞士学外驰居则曰不吾知也而夷考其事则丧志于记诵灭质于文采务以哗众取宠而本之则无触事面墙甚至枉道以求合尚有能击奸沮邪如公之所以论曽觌者乎烛防虑逺如公之所以察吴璘者乎虽然亦有之矣而未易见也唐之文人韩栁齐名而所操异心元白方驾而所制殊行文乎文乎记诵文采之云乎读是编者其内反诸心以验诸行事之实当有以自得之
　　临川诗注序
　　国朝列局修书至崇观政宣而后尤为详备而其书则经史图乐书礼制科条诏令记注故实道史内经臣下之文鲜得列焉时惟临川王公遗文获与编定薛肇明诸人实董其事虽曰出于一时之好尚然其锻链精粹诚文人之巨擘以元祐诸贤与公异论者至其为文则未甞不许之然肇明诸人所编卒以靖康多难散落不存今世俗传抄已非当时善本故其后先舛差简帙间脱亦有他人之文淆乱其间虽然未足多辨者而公博极羣书盖自经子史以及于百家急就之文旁行敷落之教稗官虞初之说莫不牢笼搜揽消释贯融故其为文使人习其读而不知其所由来殆诗家所谓秘宻藏者今石林李公曩居临川省公之诗息逰之余遇与意会徃徃随笔疏于其下涉目既久命史纂辑固已粲然盈编会某来守眉山得与寓目见其闚竒摘异抉隠发藏盖不可以一二数则为之喟然叹曰是岂世所谓训诂者乎训诂之病党枯防朽守阙保残有不非郑服之陋无是正左班之忠今石林之于公则有不然其舂容有余之词简婉不迫之趣既各随义发明若博见强志瘦词险韵则又为之证辨钩析俾贤者皆得以开巻了然然公之学亦时有専已之癖焉石林于此盖未始随声是非也明妃曲之二章曰汉恩自浅彼自深人生乐在相知心则引范元长之语以致其讥日出堂上饮之诗其乱曰为客当酌酒何预主人谋则引郑氏考槃之误以寓其贬君难托之诗曰世事反覆那得知防言入耳须臾离则明君臣始终之义理以返诸正自余类此者尚众姑摘其一二以明之则诗注之作虽出于肆笔脱口若不经意之余而发挥义理之正将以迪民彞厚世教夫岂训诂云乎哉石林常防预大政今以洞霄之禄里居其门人李西极醇儒必欲以是书板行而属其叙所以作乃书以授之


　　鹤山集巻五十一
　　钦定四库全书
　　鹤山集巻五十二　　　　宋　魏了翁　撰序
　　邵氏击壤集序
　　邵子平生之书其心术之精防在皇极经世其宣寄情意在击壤集凡立乎皇王帝覇之兴替春秋冬夏之代谢隂阳五行之运化风云月露之霁曀山川草木之荣悴惟意所驱周流贯彻融液摆落盖左右逢原略无毫髪凝滞倚着之意呜呼真所为风流人豪者与或曰揆以圣人之中若弗合也天何言哉四时行焉百物生焉圣人之动静语黙无非至教虽常以示人而平易坦明不若是之多言也老者安之朋友信之少者懐之圣人平心量直与天地万物上下同流虽无时不乐而寛舒和平不若是之多言也曰是则然矣宇宙之间飞潜动植晦明流峙夫孰非吾事若有以察之防前倚衡造次颠沛触处呈露凡皆精义妙道之发焉者脱斯须之不在则芸芸并躯日夜杂揉相代乎前故于吾何有焉若邵子使犹得从游舞雩之下浴沂咏归毋宁使曽晳独见与于圣人也与洙泗已矣秦汉以来诸儒无此气象读者当自得之
　　横渠礼记说序
　　横渠张先生之书行于世者惟正防为全书其次则经学理窟及信闻録已不见于吕与叔所状先生之言行至于诗书礼乐春秋之书则方且条举大例与学者绪其说而未及就其在朝廷讲行冠昏丧祭郊庙之礼乃以孤立寡与议卒不用既移疾西归欲与门人成其初志亦未及为而卒于临潼今礼记说一编虽非全解而四十九篇之目大略固具且又以仪礼之说附焉然则是编也果安所从得与甞反覆寻绎则其说多出于正防理窟信闻诸书或者先生虽未及定着为书而门人会萃遗言以成是编与亦有二程先生之说参错其间盖先生之学其源出于程氏岂先生常常讽道之语而门人并记之与先生强学质行于丧祭之礼尤谨且严其教人必以礼为先使人有所据守若有问焉则告之以知礼成性之道其行之于家也童子必使人执幼仪亲洒扫女子则观祭祀纳酒浆凡以固其肌肤之会筋骸之束而养其良知良能之本然其始也闻者莫不疑笑久而后信其说之不我欺也翕然丕变惟先生之从呜呼是恶可强而致然与岂人心之所无而可以袭而取之与人受天地之中以生莫不有仁义礼知之性具乎其心故仁其体也义其用也知以知之礼则所以节文仁义者也且自父坐而子立君坐而臣立推之凡升降上下周旋裼袭之文丧祭射御冠昏朝聘之典夫孰非因性情所有天理之自然而为之品节者如此所谓天叙天秩此其是也然出天理则入人欲故品节云者又将以为人情或纵之防限也孔孟教人要必以是为先今所谓礼记仪礼诸书虽曰去籍于周衰煨烬于秦虐淆乱于汉儒然所谓经礼曲礼者错然于篇帙之中其要言精义则有可得而推寻者使后生小子自其幼学因而从事乎此不幸时过而后知学者亦有以倍致其力焉则将变化气质有以复其性情之正虽柔可彊虽顔子四勿之功可体而自致而世所谓忠信之薄人情之伪者亦将晓然知其为异端之说矣此先生有功于礼学之大意也敢识篇末以告同志又以自儆云
　　达贤录序
　　天统元气而始万物地统元形而生万物人则禀气受形而为万物之灵所以为天地立心也然非一人所能自为也君牧之师教之而贤者又为之更相汲引布列天位以司礼典命讨之柄尧之未得舜舜之未得禹圣人有忧之忧之如何凡欲为天下得人焉耳颛喾之子天下之民谓之元凯也舜举之四族之子天下之民谓之四凶也舜去之是天下之民举之去之民心之所同则天理也舜无所私于此也九官之命彼皆何等材分而敷教者不以播谷典乐者不以制礼分职而理仅乃有济而后之受任者徃徃兼摠众职自谓人莫己若岂其才果足以加诸稷契夷防诸人耶尧舜之治天下能使治化休明美祥臻集微之山川遂草木茂大之三光全寒暑平盖非一人为之也而后世独不能庶几乎此非风气浇漓天之降才尔殊也人以一心成位乎两间明通而公溥与天地并立而为三才是不惟圣人有是心也自有生民降于叔世莫不皆然而自谓人莫已若者非不哆然大也乃至吝骄以自封媢嫉以成性祗以自薄其身自絶于天云耳甚则倚势作威胁权相灭真贤硕能于是盖有自好独善不见知不悔者矣又孰忍以其身轻辄自献天下而皆自好独善之人也脱有缓急则罔所依临事乃求亦鲜克济夫如是岂惟不足以庶几乎治古也虽天地失位隂阳乖剌民物胥刘亦其致耳曽不思中天地而立定海宇之民皆吾职分之所当为胡自待之凉一至此极也国朝之盛与治同道其间非无媢嫉之臣而推士报国者项背相望至为简编以记其所知有若文穆吕公之夹袋小册忠献韩公之甲乙丙丁集正献吕公之长掌记宣靖曽公之雌黄公议文正司马公之荐士编宻学陈公之章藁太史范公之手记盖文武兼収罔有细大其或偶坐挂累亦力见称引前辈盛心虽其天资絶人亦由其讲学之素以吾所以为天地之心本若是其休休未立未达则欲立欲达者之任也未觉未知则先觉先知者之责也殆将使天下人材无所佚遗皆得自靖不惟集思广益共济时须而近足以拟一旦之用逺足以诒数世之托其明效大验盖若此此恶可以无述其次如李邦直举官手记亦多一时之选于是锓是数书名达贤录用广其传惟文穆公及韩曽所记访寻未获其后乾道丞相雍国虞公亦有翘材馆录视昔云备将继访南渡以来诸贤有荐引私记者始以并附于后士大夫有志天下者必将慨然有发于斯
　　费元甫注陶靖节诗序
　　世之辩证陶氏者曰前后名字之互变也死生嵗月之不同也彭泽退休之年史与集所载之各异也然是所当考而非其要也其称美陶公者曰荣利不足以易其守也声味不足以累其真也文词不足以溺其志也然是亦近之而公之所以悠然自得之趣则未之深识也风雅以降诗人之词乐而不滛哀而不伤以物观物而不牵于物吟咏情性而不累于情孰有能如公者乎有谢康乐之忠而勇退过之有阮嗣宗之达而不至于放有元次山之漫而不着其疏此岂小小进退所能闚其际邪先儒所谓经道之余因闲观时因静照物因时起志因物寓言因志发咏因言成诗因咏成声因诗成音者陶公有焉同郡费君元甫嗜公之诗为之训诂防词奥义毫分缕析余昔过郡未甞不得见焉今成书而属余冠篇乃以所闻于师友者复之费君出入是诗久矣其亦以余言为然乎
　　古郫徐君诗史字韵序
　　诗以吟咏情性为主不以声韵为工以声韵为工此晋宋以来之陋也逮其后复有次韵有用韵有赋韵有探韵则又以迟速较工拙以险易定能否以抉擿前志为该洽以破碎文体为新竒转失诗人之防重以纂类之书充厨满几而为士者乏体习持养之功滋欲速好径之病流风靡靡未之能改也今古郫徐君乃取杜少陵诗史分章摘句为韵学四十巻其于唱酬似不为无助矣然余犹愿徐君之玩心于六经如其所以笃意于诗史则沈潜乎义理奋发乎文章盖不但如目今所见而已也君介余同官王季安请叙所以作敢以是复之
　　虞忠肃公奏议序
　　古之人决大疑定大事惟义之比焉他无所问也其次则比利害得丧而言之其次则取必于智谋之末以求成于功利之下者耳咸无殉国惟身是谋此鄙夫壬人又所弗论也齐壬不君陈氏簒执沐浴而请讨此义之正也傅以鲁众齐半之说则以众寡言矣滕地褊小齐楚冯陵効死而弗去此义之正也贸于事齐事楚之决则以彊弱言矣众寡彊弱何可不计然本诸义理之是非则事功之利害从之本诸事功而不必皆义理之正者有矣是故仁不以勇谊不以力正谊不谋利明道不计功自秦汉以来惟有董公能识此意后此则如诸葛孔明者盖亦无几耳自吾有金难其是非利害果孰在邪讐耻所当雪分义所当明此万世之正理以是非断也持此说者固不为无人惟宗忠简李文定张忠献胡忠简实首立正论之帜而能始终不渝者也谓宴安可翫谓屈辱无伤谓画江可以自全谓得地不足以守此一时之私意以利害言者也群而和之者固不为无人惟耿南仲秦桧汤思退史浩实倡为邪说之祖而刼以必行者也然而百六十年间正论数诎邪说常胜盖所谓邪说者不惟夺于一时之利害又有患失之私焉虞忠肃公奋乎诸老垂尽之余独能奋不顾身以夀正论之脉始谓金必渝成又防其道所从出建益兵偹明年则金果以重兵压淮西我师既衂彼乗胜薄牛渚而阵金炀侯刑马誓师金铠朱旄以麾此何等气势而大将刘锜王权既罢李显忠逺在池阳成闵亦未至我师无所附丽各鸟兽散于斯时也顾欲收合余烬以决一战如以利害言则众寡彊弱不敌非素抚循士大夫与越国逺鬬者亦不侔如自为谋则公不过受督府记犒师且趣大将建旗皷耳战守何与已事公非是之问也公知有义焉耳破敌之明日诸校効首虏休而显忠至公若可以自脱矣乃又以所不足虑者付显忠而身先将士驰至京口则敌骑果已薄洲知我有备势不得入返而尸其使公外顾利害内怵得丧则敌之济江久矣由是受任遂欲长驱以信大义出蔡以睨陈出襄郏以袭许出汝以逼洛出嵩虢以震河东出商于以图陜西规摹分画具有颠末声气所撼闗河响应不幸而弃地事讐之论自大官唱声和者莫敢不一然公与张忠献公不谋同心犹以区区笔舌力婴羣议而夺之气唐邓海泗与陜西新复诸郡在廷公卿皆曰可弃公曰必不可弃忠义归正之人俘虏流亡之人在廷公卿皆曰可遣公曰必不可遣凡事体所闗茍不吾以则连章累牍多者不下十有八九少者亦六七疏不得其言不已也公非以必胜为谅也大义之不可泯虽小小利害得丧之私举不足以易之也抑又有甚难者使公当轴处中而孤立寡与犹惧弗济今所谓弃地遣俘等事不过以孤孑之踪邈在外服乃肯与在廷公卿得君行政合防缔交者争辩弗置盖朝谇而夕替所不遑恤吁其果难能矣哉天未悔祸封寇崇奸正论覆违大几屡失公亦自知时不我与而其精忠笃谅惟知有天下之正理而不恤乎他则所以维持纲常开警顽懦庶几为将来之补者盖与张忠献公后先一揆为功未可以浅近计也某生也不早不获趋拜下风而甞窃从荐绅大夫习闻公之言徳且与公之孙刚简辱在亲友既不度其不佞为公辄作家传刚简适刋公奏篇自叙梗概以属起居刘公冠其篇首又俾某申述其义窃以自幸乃不果辞呜呼宇宙大物也岂计功求获于知谋之末者所能用之是书若行将有发于其言而见诸行事者公未为不尽用云
　　史少弼云庄集序
　　嘉定四年眉山史少弼公亮举进士第调成都府司户防军遂介其族兄天应表乞致所居官貤恩于二亲于是年五十有八上嘉其志节诏特晋従事郎致仕乃得封赠父母一时名公钜卿为文以纪其事如昔人所以称二疏二李之归者后二年某被命守眉凡以崇化善俗者弗敢后也念郡人如少弼何可无所旌异乃以节表其闾而客有以诮余者曰节有二有节义之节有节约之节今辞官而谓之节于义也何居某应之曰何哉尔所谓二者吾见其为一也凡大小轻重无过不及得中而适宜者皆节也节之为卦三隂三阳刚柔分而刚得中其象曰泽上有水节君子以制数度议徳行泽上之水过则溢不及则竭数度徳行过则苦不及则嗟是故隂阳适等刚柔得中而后谓之节譬诸财用过则滥不及则隘譬诸饮食过则饇不及则馁盖节义与节约一也不宁惟是虽时节符节乐节竹节大抵皆无过不及而得中适宜之谓是安有二义耶客又曰然则是或以洁身遯世或以视死如归皆得谓之节者非耶曰奚直然也可以仕可以止可以久可以速可以死可以无死素其位慊于中而行之莫非节也斯皆士之常分吾所谓得中而适宜者也过乎矫亢则不可谓之节矣行险徼幸则不节若矣如少弼者图所以报其亲而貤恩以归荣思有以行已善俗也而隠居以求其志进退去就之分亦既得中而适宜矣不谓之节乎不髙于人一等乎客曰是吾所未闻也会少弼以辞荣馆诗集见寄余将发明是义为之冠篇而余仕于役未及属藁少弼已下世矣其弟今叙州史君公度其孤大坊集少弼遗文凡得若干巻又属余曰挂剑之义子终能恝然乎余瞿然谢乃为具书所以表宅之因以识其出处之畧因念少弼有人所不及尽知者少弼自少笃学好古以义理为宗不泥章句每诵黄太史称濓谿周子胸中洒落如光风霁月之语于所居为堂榜曰尚友又得太史尚友斋铭遗藁终身寳用之后又考十室于城南榜曰云庄书院因自号云庄叟其致为臣而归也其志已决于开禧纪元之嵗所与后谿刘公酬倡之日既先事七年已非随身雷同以为学齿暮禄盈而后倦于事也凡皆可书遂并识之为云庄集序
　　孙氏拙斋论孟序
　　论孟之书自秦汉以来何翅千有余家或览辑文义或考质训故或稽合同异或防订舛讹至于孟子之书则又有刺之删之疑之辨之常语以辟之者是否浅深所未论大要各随其仁知之见以自靖自献庶几万一补之焉耳至于二程先生者出始发明本学于道丧千载之余而同时又有张范吕谢游杨侯尹诸君子相与左右助益之及乎近世胡张朱吕氏继之而圣贤之心昭昭然掲日月于天下盖庶乎无复余憾者矣今眉山孙绘子华乃始萃集众善贯融异端而传之以见将以效其自献之区区呜呼斯不亦可尚矣乎道之无穷而善之难择也风气之浇漓而习俗之卑下也人物之零替而学术之晻昧也有能从事于圣贤之书则无问其精粗得失皆足以扶世教而益吾道也况其用力勤勚亦既有所发明矣乎子华卒其子防仲乞余言以冠篇呜呼命之不融而子华止此也又不幸而余不得识其人与之上下其议以求为真是之归也悲夫





　　鹤山集巻五十二
　　钦定四库全书
　　鹤山集巻五十三　　　　宋　魏了翁　撰序
　　彭山李肩吾【从周】字通序
　　书有六体或指其事或象其形或谐诸声或会以意或转注相受也或假借相成也凡以极天地万物之变而与八卦九章并行扵两间者也古之为教必由小学者将以防稽象类涵养本初为格物致知求仁入徳之本此如兵法逺交近攻具有次第其在学者孰非所当知而后世师友道阙髙者骛于上达卑者安于小成于是礼乐射御书数咸失其传焉乃有以书学名家者则徃徃仅出于一技一能之士而他亡所进也余每病此思欲发明文字之本始聊以集思丑类为用力之端本而未能有述焉一日彭山李肩吾従周以一编书示余大较取俗之所易谕而不察焉者以防画偏旁粹类为目而质以古文名曰字通凡予所病于俗者皆已开巻了然留与语旬有七日则肩吾盖甞博观千载歴览八纮而能返诸义理之归者也呜呼斯其为学岂以一技一能而可名者比乎肩吾行属余叙所以为书将与学者共之余又谓之曰子之为是也伤小学之湮防而古文之不复见也虽然子亦知其然乎自秦斯髙以来是学也徃徃滞于偏旁训故而不知止于明徳止善之归故非徇末以流于艺则必曲学以误其身且曰近世博通古文刋别声韵宜莫如夏文庄也逮其所行曽不得一字之力以会意一体贯通六书王文公亦自谓有得于今文矣而施诸有政则反不若未甞知书者遂使世谓书学为不足多问非书学果亡益扵人也范忠文司马文正类篇之作比音择字其明扵宫羽之轻重篆籀之后先视夏若王殆有过之而学术行谊为世标表盖二老者由下学小成而充之者也夏若王则滞占毕而不知充之以是也终其身焉者也肩吾其必有择扵斯矣乎肩吾曰善非子不足以发子其遂以此并识于篇端也于是乎书
　　朱文公语类序
　　开禧中余始识辅汉卿于都城汉卿从朱文公最久尽得公平生语言文字每过余相与熟复诵味辄移晷弗去余既补外汉卿悉举以相畀嘉定元年余届成都度周卿请刻本以恵后学余曰余非敢靳也所为弗敢传者恐以误后学耳周卿艴然曰奚至是余曰子知今之学者之病乎凡千数百年不得其传者今诸儒先之讲析既精后学之粹类亦广而闽淛庸蜀之锓刻者已徧于天下若稍损赀用则立可以充厨牣几茍有小慧纎能涉其大指则亦能以缀说缉文或以语诸人则亦若稍甞从事焉者奚必诵先圣书而后为学乎亦取诸此而足矣且张宣公以程子之意类聚孔孟言仁而文公犹恐其长学者欲速好径之心滋入耳出口之弊脱是书之行其无乃非公所云云者乎吾甚惧焉周卿由是姑徐之后数年竟从余乞本刋诸肯依彼不过余所藏十之二三耳然余且谓周卿曰子其以此意着于篇端俾学者毋袭是弊也其后李贯之刋于江东则已十之六七今史亷叔所得黄子洪类本则公之说至是几无复遗余矣亷叔将板行以余有志扵斯也属叙所以作余为言甞所以告周卿者亷叔曰然则已诸曰已之无伤虽然安于小成甘于自弃者气质之偏而无以矫之也而秉彞好徳之心谁独无之余前所忧盖为世之専事乎耳目口鼻以哗众取宠而无志乎逺且大者也傥不忍自薄其身则无宁深体熟玩以为求端用力之标凖者乎今未可槩以是为疑而閟其传盍遂以此冠篇而并刻之将聴学者之自择焉子洪名士谷姑苏人甞类文公集百五十巻今藏之防府又类注仪礼未成书云
　　周元公程纯公正公諡告序
　　臣自嘉定八年司臬剑东兼摄漕事厥明年春上疏请下礼官为周頥及程颢程頥议所以易其名者玺封下都省省下春官时少常伯亦上疏请谥二程遂并以下奉常博士曰事关名教议不可轻宜下都省集议由是议久不决厥十年臣自漕臣再申述前奏并以横渠张载为请久之礼官议以周頥谥元程颢谥纯頥谥正上悉赐可厥十有三年六月乃以命书与其贰付元奏请官臣遂得受而藏之臣谓是举也百年间鸿儒硕士偶未及言今乃白发于一介外小臣而圣断髙明不以人废亶谓盛典然而郡国邸吏不得而传也臣虑四方学者未能徧睹则无以仰称圣上崇儒重道之指乃摹勒乐石龛置潼川教官复锓板以广其传俾凡承学之士有观焉若夫张载易名之请诸儒従祀之议则嗣此以闻期于获命乃已也
　　勾易之书记之父【如埏】文集序
　　故广都簿正勾君如埏曩尝次其先人达斋集刘起居为识其首广都没其子易之又裒其遗文二十巻而属序于余呜呼广都端人也文词小技恶足以尽其蕴而孝子之事亲茍可以致其爱与慤焉者则不敢不尽也思其居处笑语庶其见之矧发于心声着在手泽兹其为见不已多乎虽然是岂惟易之可以自致其爱且慤也夫孰非人子之心其必有发于是编者矣故喜为之书
　　黄太史文集序
　　山谷黄公之文先正钜公称许者众矣江淛闽蜀间亦多善本今古戎黄侯又欲刻诸郡之墨妙亭以致懐贤尚徳之意而属了翁识之顾浅陋何敢措词昔者幸甞有攷于先民之言行切叹夫世之以诗知公者末也公年三十有四上苏长公诗其志已卓荦不凡然犹是少作也迨元祐初与众贤彚进博文蓄徳大非前比元祐中末涉歴忧患极于绍圣元符以后流落黔戎浮沈于荆鄂永宜之间则阅理益多落叶就实直造简逺前辈所谓黔州以后句法尤髙虽然是犹其形见于词章者然也元祐史笔守正不阿迨章蔡用事摘所书王介甫事将以瑕众正而殄焉公扵是有黔戎之役鼪狖之所嘷木石之与居间闗百罹然自今诵其遗文则虑澹气夷无一毫憔悴陨获之态以草木文章发帝杼机以花竹和气騐人安乐虽百世之相后犹使人跃跃兴起也至其闻龚邹冠豸张董上坡则喜溢词端荆江亭以后诸诗又何其恢广而平实乐不至滛怨不及怼也然而犹为小人承望时好捃摭承天院记语窜之宜阳虽洊离险艰而行安节和纯终不疵呜呼以其所养若是设见用于建中靖国之初将不弭蔡邓之萌而销崇观之纷纷乎是恶可以词人目之也国朝以记览词章哗众取宠非无丁夏王吕之俦而施诸用则悖二苏公以词章擅天下其时如黄陈晁张诸贤亦皆有闻于时人孰不曰此词人之杰也是恶知苏氏以正学直道周旋于熈丰祐圣间虽见愠于小人而亦不茍同于君子盖视世之富贵利达曽不足以易其守者其为可传将不在兹乎诸贤亦以是行诸世皆坐废弃无所悔恨其间如后山不予王氏不见章惇于邢赵婣娅也亦未甞假以词色禇无副衣匪焕匪安宁死无辱则山谷一等人也张文潜之诗曰黄郎萧萧日下鹤陈子峭峭霜中竹是其为可传真在此而不在彼矣余惧世之以诗知山谷也故以余所自得于山谷者复于黄侯侯其谓然则刻诸篇端以补先儒之偶未及者焉侯名申余同郡人
　　朱氏语孟集注序
　　王师北伐之嵗余请郡以归辅汉卿广以语孟集注为赠曰此先生晚年所授也余拜而授之较以闽淛间书肆所刋则十已易其二三赵忠定公帅蜀日成都所刋则十易六七矣前辈讲学工夫皆扵躬行日用间真实体验以自明厥徳非以资口笔也故歴年久阅天下之义理多则知行互发日造平实语若近而指益逺余读之累嵗每读辄异他日故不敢秘其本以均淑同志之士云
　　李伯勇【明复】春秋集议序
　　天地之运荡摩屈信为五行四时感遇聚结为风雨霜露所以接人耳目切人体肤告晓扵人者真不啻口训而面命矣人盖有由之而弗察者夫子之政布春秋正邪善恶有目皆睹其为五行四时风雨霜露不已多乎学士大夫生乎百世之后有能尚论古人考求义例防订事实则以为是诵经已耳扵己之所存反而思之以求其合或鲜能焉孟子曰孔子惧作春秋又曰孔子成春秋而乱臣贼子惧春秋由惧而作书成而乱贼惧乱贼盖陷溺之深者而犹惧焉则人性固不相逺也学士大夫习读是书而已之所存则未甞切近求之异端所怵利禄所诱所以陷溺其良心者固不减于乱贼矣而莫之知惧焉余为之惧又以自惧自诸儒之传至本朝先正始谓此为经世之大法为传心之要典又曰非理明义精殆未可学然则是使人切已近思以求为迁善逺罪之归非以考义例订事实为足也余闻其说而惧益深乃裒粹以附于经将以反诸身而益求其所可惧者尚虑观书未广择理不精又虑开巻了然祗以资口耳之见故未敢轻出也合阳李君明复乃亦先我心之所惧而为是书且谂余为序呜呼余安能知春秋亦庶防知惧焉者耳以授之
　　送虞仲易【刚简】赴防路提刑序
　　雍忠肃公之孙虞侯仲易甫前后凡六授郡守最后防谋蜀阃自请行邉纪纲邉吏振业流移屹立扵人心横溃之冲卓有可称迨守阳安会叛卒薄境又能与民死守励士气而老贼谋讫保蜀西以无秋毫之犯而贼由是殱绩用转闻擢提防防州路刑狱人之知扵侯何所损益虽引而为公为卿皆儒生分内事侯之烛此则甚明未甞防防为见于言面矜矜兢兢惟以职之不修为惧独荐绅士大夫则曰公论固未当泯于世也颇为之喜闻乐道而其亲友临卭魏了翁闻命于潼则前辛巳忠肃公采石却敌之日也叹曰使朝廷分道置使其能人人若是民其庶几乎则亦为之増气徒以守郡不得祖送而赠言之义固不可已也乃诵所闻以告之曰易之大象言刑狱者凡五则噬嗑贲旅丰是也然皆因离体以发其义中孚风泽之卦也以外实内虚其象似离故亦曰议狱缓死解雷雨之卦也互体有离故亦有赦过宥罪之文呜呼刑狱法令之设昔人所以耸善戢恶成裁成辅相之功所闗至不小故惟天下之大明至正者乃可以任其事离也者先天之位则正东东阳之中也后天之位则正南南天地之中也其位既大且正其本体则在天为日日行乎昼宇宙之内无纎防弗烛也在地为火火行乎夜闇室之中无幽枉可欺也位大且正而光明若此人心之本明实肖之人之扵聴讼也若尽心而求则两造五词之来虽貌稽气聴亦可了然坐判夫安得而遁然愚甞于离之繇反覆究玩而深有感焉且二明相续丽乎干阳之正以照四方而其词乃曰畜牝牛吉牛土物也坤为牛顺也土物而又牝焉中顺之至也以离火之光而上下二阳养至中至顺之坤土于内以养之则沈潜蕴蓄其明在内乃义理之明也呜呼世以赫赫为光察察为明而离以中顺之养为光明世以熇熇为气炎炎为势而离以中顺之养为势气世所谓光明所谓势气非不晔然震耀也而非本明也外暴火失其性为学则浮华临事则血气居位则骄矜犹之燎原焚岗之火薪尽烟息在我无复有存焉者矣可不甚惧矣夫侯之资分甚髙自始歴官遇事涉变机神峻健知略辐凑人鲜及之今二十年来益以讲学之深更事之久深自収敛以求诸内其扵性命鬼神之赜圣贤心法之秘靡防弗烛而愚尚持牝牛之义以勉之矧侯之得于易加余数等有不待余言而知然亦每以是自警久而益知其言之味永也故取以効芹曝之献侯其谓然则是理也不特用之刑狱而已啬用精神以养身也制节谨度以持满也多识言行以蓄徳也自衣锦尚綗不愧屋漏以极于无声无臭之妙也皆此理之推也呜呼非惟侯也凡我同志之士尚皆敬哉
　　四明胡【谦】易说序
　　易之书自秦汉以来何翅数千家四明胡牧之又为之科别图指防稽为义萃说成编尚虑所见未广则赢粮千里介余友袁广防将就正于余甚矣牧之之嗜学也而余非其人也牧之谓文王重卦虽不为无据而余以为是自伏羲以卦变皆自乾坤虽本诸先儒余谓其于六画卦之义有所未尽牧之于先天之易咸无取焉而余谓系辞之说为先天而发者非一牧之于中爻互体象数占筮说或未有取余谓此恶可尽废不然则易中如观山困绂壮羊屯马此类甚广皆无所取象此其不同之大略若此至扵要言精义未能尽合者则又未能以殚举方将与之切问而精讲焉牧之倦于役愿得一言以归余谓古之学道者虽分古今越宇宙而义理之会若合符节今牧之于余乃有未可强同者固亦足以交警互发抑必有一是非于此者矣圣人之道如寘尊衢中取之不禁随其浅深髙下皆足以有得宁可限以一律然而盈宇宙间莫非太极流行之妙而人物得之以各正性命则易固我之所自出无须臾可离者也学易者要在内反诸心精体浅近之实则迁善逺罪之归充之而至于位天地立生民命万物皆分之所得为者盖不敢惟文字故训之泥以自絶于道自薄其身况皆资之以羔雉乎邵子曰先天学心法也万化万物生于心也每味其言先儒之所谓学者盖如此故更愿牧之归而求之而余亦以是自警焉
　　杨济道钝斋集序
　　江出徼外至岷山其气清淑以舒士生其间矜行义多才观文人秀士肩项相望钝斋杨侯最后出才思华赡颉颃前修公卿侯牧属治牋记名章丽藻泉激电发余虽生晚犹及与之接且知其得又不専在语言文字间也方小人托伪学之名排摈异己侯较艺南宫胡纮为主举怙长茂恶莫之敢攫侯据正无所挠余时入承大问闻其事而伟之未几权臣使人怵君将寘诸言路君谢不可至为歌诗以见志盖自是不得久居中矣士生斯世将以宅天衷而奠人极非以记览词章矜多鬬靡为恱者也本之则无纎能小恵蔓词以相挻此如蟪菌之感人耳目倐然而腐草朽壤矣侯之子铉铨将以侯平生所为文锓诸木而属书其篇首乃不果辞侯名某字济道尝长右掖兼吏部郎歴汉东太守终潼川路转运判官
　　潘舎人【昌年】集篆韵序
　　求字之法必本于形声未有韵书之前训纂字林等书则以形相沿者也韵书既作学者趋便就简不复知有造书之意则不过比声以求之或形存而声亡则茫无所考而韵书穷矣徐鼎臣兄弟著书以行于世可谓许氏忠臣乃亦分类韵谱以从世好岂势之所趋不得不然耶潘侯之书集韵也依楚金部叙而加详焉既具形体又推其声之所从或同音而异形或同形而异声或变古而从今或非今而是古者兼举而备录之呜呼圣门之学志道据徳依仁固也而必艺之游盖物虽有本末学虽有大小而交养互发则固未甞相离也记曰息焉游焉郑氏曰闲暇无事谓之防此最为善发圣门之防而去圣既逺礼乐失传射御与数亦罕有知者惟六书之学犹见于篆籀仅存之余而举世忽之宁十字九舛安于晋魏以后之俗书而恬不为怪也伟哉潘侯乃独用力于此以余之幸甞有闻也益知侯用心之独苦也今学者纵未能力探本始而因声求形因形得意循是以知类焉其于求仁入徳庶几亦有发乎
　　范正献公文集序
　　国朝自祖宗以来嵩髙丰水之积暨于数世风气开造人物钟萃至昭陵之代希圣绍道之学济时经国之才皆为时用其砥柱熈丰羽仪元祐者亦基于斯时于时成都三范氏出焉蜀公荣公植立光显既各以别业垂世太史正献公后出而生长闻见气质夙成壻于吕正献公客于司马文正公日当熈丰之际洛中诸贤大抵家食而公以书局留洛凡十有五年观摩丽习所资所以成徳者非一矧如富文忠程正公亲炙之吕原明刘道原诸公则共学焉今之人以科举之文哗世希宠幸而有获则计日月以为功十五年间欲为何等官职而公也惟大本先立淹逰所不暇计兹其志为何如令龙水见诸咏歌固已芳润简防洛师以后短篇大句益就醇深逮泰陵践阼崇庆垂帘公始见用扵时首以唐鉴上之两宫随事正救又二百四十余疏大要务学以保王躬格心以植治本遴贤以永天命正始以絶乱萌其气明理夷日星垂而江汉流也语切情真疾痛号而家人谋也然而献替太数邪正太辨而公之祸始矣夫开之以宇宙清明之气培之以父祖诗书之泽瀹之以师友道义之渊其成材之难若此而仅仅自见于九年之间就九年而言则四年以后皆祸几之伏也后世自党论之兴君子小人番休迭上故常以其半用天下然而君子难进而鲜能久小人易入而不摇君子守道必得时而后动小人放利宁毙国而不戚故君子制治之时少而小人养乱之时多君子夙讲豫虑而不得大行小人侥幸尝试而必如所欲公之文集玉山汪公应辰既甞板行于某所矣今公之诸孙子长守潼川又以刻诸郡斋而属叙所以识诸篇端倘庶几世道之补云
　　邹淮百中经序
　　百中经者所以纪七政四暗曜之躔次也七政之说既见扵上古之书暗曜者何人之生也嵗月日时各有所直之休咎而以是推测焉耳或曰古所谓六物吉凶我辰安在者疑即此类然恐不若是之拘拘也越人邹淮长于星厯以其能食太史氏之禄有年矣其续此书自绍兴十四年甲子始每嵗加以太隂入宿入宫度分新旧行百中经精宻有加焉虽然古人之为是星厯也亦曰天命不已物生无穷不为之品节才正焉则混沦茫昧靡所端倪扵是仰以观扵日星寒暑之度俯以察诸草木鸟兽之变以气命律以律起厯以厯正时以时授事凡以建两仪而命万物尽吾之职分焉耳尧舜相授禹箕子相传夫孰非是道而中世以降乃有假之以为推验人生通塞之术者人与天地一本而生是身也为隂阳之会为五行之端则吉凶之几验诸祲煇闗诸风气见乎蓍亦理之所当有然星厯之初意为不止是也程正公甞言三命是律五星是厯前辈大儒似亦不废其说然亦即其末流以遡其源非谓律厯之果见乎此也今使是书断自绍兴甲子以下存之以其他别为一书而聴用者之所择则是书之行尚庶几不混于末流之说而予亦有辞于学者焉故更愿与邹君商之
　　阅静老人文集序
　　余年二十余举进士防知政事张公时在言路一见器重恵之文曰江汉世载其英独主斯文之统余谢不敢当后数年入直馆学公在政府又忝不凡之遇厥二十年再来为史官则公之墓草凡十易以公之子佖侃裒公之遗文俾序其篇端因得尽阅公之出处盖自早嵗于赵忠定公朱文公咸知师慕其防进士也孜孜于中庸之书其赠陈肤仲亦惓惓于伊洛之学始自植立盖若此而卒不能尽如其治也诗曰善人载尸又曰靡哲不愚善人而尸哲人而愚然则人才之成壊固不闗诸世好乎抚时感事因以自儆云
　　毛义甫【居正】六经正误序
　　自秦政灭学经籍道熄迨隶书之作又举先王文字而并弃之承讹袭舛愈传愈失蔡伯喈书石经有意正捄之旋亦焚荡张序所见石经又不知果为蔡本否其所引石经文多失字体魏晋以来则又厌朴拙嗜姿媚随意迁改义训混淆漫不可考重以避就名讳如操之为撡昭之为佋此类不可胜举况唐人统承西魏尤为谬乱陆徳明孔頴达同与登瀛之选而释文与正义自多背驰至开元新书五经则又以俗字易旧文如以颇为陂以平为便之类又不可胜举而古书益邈五季而后镂版繙印经籍之传虽广而防画义训谬误自若本朝胄监经史多仍周旧今故家徃徃有之而与俗本无大相逺南渡草创则仅取版籍于江南诸州与京师承平监本大有迳庭与潭抚闽蜀诸本互为异同而监本【阙】柯山毛居正义甫以其先人甞増注礼部韵奏
　　御于阜陵遂又校雠増益以申明于宁考更化之日其于经属亦既博览精择嘉定十六年春会朝廷命胄监刋正经籍司成谓无以易义甫驰书币致之尽取六经三传诸本防以子史字书选萃文集研究异同凡字义音切毫厘必校儒官称叹莫有异辞旬嵗间刋修者凡四经乃犹以工人惮烦诡窜墨本以绐有司而版之误字实未甞改者什二三也继欲修礼记春秋三传义甫以病目移告其事中辍或者谓纵令尽正其误而诸本不同何所取证岂若录其正误之本而刋传之俾后学得以防考余观其书念今之有功于经者岂无经典释文六经文字九经字様之等然此书后出殆将过之无不及者其于后生晚学祛蔽寤疑为益不浅因从臾其成而序识之书曰若升髙必自下若陟遐必自迩学者其毋忽于斯













　　鹤山集巻五十三
　　钦定四库全书
　　鹤山集巻五十四　　　　宋　魏了翁　撰序
　　卫正叔礼记集説序
　　人生而莫不有仁义之性存乎其心经礼三百曲礼三千圣人禀诸天地所以合外内之道而节文乎仁义者也自周衰诸侯去籍虽以二代之后而不足证犹赖夫子之雅言羣弟子之所记录故尚有存者迨自秦挟书之令作而礼再厄又得河间献王二戴马郑相与保残补壊以开晋宋隋唐诸儒迭为发挥三礼得不尽亡自正义既出先儒全书泯不复见自列于科目博士诸生亦不过习其读以为利禄计至金陵王氏又罢仪礼取士而仅存周官戴记之科而士之习于礼者滋鲜就戴记而言如檀弓防礼诸篇既指为凶事罕所记省则其所习仅一二十篇耳茍不得其义则又诿曰汉儒之说也弃不复讲所谓解说之详仅有方马陈陆诸家然而述王氏之说者也惟闗洛诸大儒上承洙泗之传乃仅与门人弟子难疑答问而未及着为全书呜呼学残文缺无所因袭驱一世而防行焉岂不重可叹与平江卫氏世善为礼正叔又自郑注孔义陆释以及百家之所甞讲者会梓成书凡一百六十巻如范寗何晏例各记其姓名以聴览者之自择此非特以备礼书之阙也洒扫应对进退恭敬辞逊撙节非由外心以生也非忠信之薄也非人情之伪也凡皆人性之固有天秩之自然而非有一毫勉强増益也学者诚能即是仅存而推寻之内反诸心随事省察充而至于动容周旋之会揖逊征伐之时则是礼也将以宅天衷而奠民极岂形器云乎哉正叔名湜自号栎斋今为武进令云
　　李大卿【蘩】罢籴录序
　　故外府卿李公建罢九州和籴有淳熈诏书录其庸有黄公歌行刘公序篇识其事而公之子璟瑀若孙寛民皆余所善也瑀属余申其义窃考公之督饷昉于淳熈三年之秋未发汉中而条上籴事固云愿假臣三数月永除蜀人五十年之害其见善明信已笃已若此迨五年三月仅仅一年有半奏闻九十有三上尚书一与同列徃返七玺封下尚书可其奏八讫如始议克底成绩余执书而叹曰虽昔人戊申奏闻甲寅报可殆不是过也而公以表臣自奋则非有营平得君之素也以其时考之自淳熈三年之九月至五年之三月又皆久虚相位独运万几非有丙魏乎人主之侧也而徃反问对虑终稽敝盖面命口陈之不翅呜呼亦诚而已矣书曰若有疾惟民其毕弃咎若保赤子惟民其康乂人至于疾痛之切于身赤子之未能言所谓心诚求之惟此时为然为民上而忧民之诚其常恳恳若是也则幽枉毕献痒疴悉陈其尚有不弃咎而从康者乎三复淳熈之盛庶几见之附姓名于黄刘之末
　　陈正献公诗集序
　　恭惟阜陵之盛中外休晏公卿将相言论风指尚接承平之余余甞获闚正献陈公论谏百数十何其明白正大悃愊而无华蔚乎庆厯元祐之风盖不问而可知其人可观其世今又于公之子宓宿尽见公所为诗寛裕而理造次仁义无一豪纂组雕琢之习呜呼是岂一朝夕之致哉祖宗涵濡之泽山川清明之禀师友津益之功其根既厚其叶滋沃诗乎诗乎可以观徳可以论世而无本者能之乎
　　张魏公紫岩论语说序
　　魏国忠献张公之卒距今六十有三年精忠笃谅凛凛犹有生意某少甞谱其年行裒其论奏今又得论语解于公之从曽孙希亮此天厚吾嗜者也希亮将锓梓以传而使某识其篇端粤惟论语一书此孔门弟子之嗜学者于圣人容貌词气动容周旋之顷身体而心会气感而机应故其所书亲切有味凡一时师传友授阅万世如见夫自七十子终然后大义乖讫孟子死尽失其传然而生乎千载之后亦圣人所与共学之人也岂终于乖失而不可复传与本朝全盛时河洛之间诸儒辈出扫除末师之陋随事体习切已研求以上寻千载之绪然后人知圣人之所以言与羣弟子之所以书皆日用饮食间事在立则见无行不与而非托诸空言也至近世张氏朱氏父子传家源流湜湜益大以至忠献公资禀醇实既从北方学者讲诵遗言又与南渡诸贤更歴事变自事亲而事君治已而治人反覆防验无一不合故其为是书也非茍知之凡皆精察力践之余先儒所谓笃其实而艺者书之也学者诚能推寻究玩而知前辈读书异乎今之读者即是以约诸经即经以验诸已不亦求端用力之要乎
　　裴梦得注欧阳公诗集序
　　欧阳文忠公之诗文今所谓居士集者六百七十余篇公之子叔弼以授苏文忠公公书其篇首曰欧阳子之学推韩愈孟子以达孔氏其言简而明信而通其辞曰欧阳子论大道似韩愈论事似陆贽记事似司马迁诗赋似李白自是集之行也家藏而人诵之其谱有年行有类其制诰表章杂著而别为之集者盖片辞尺牍无复弃遗矣临川裴及卿梦得甞从故工部尚书何叔异逰何嗜公之诗命及卿为之笺释久而成编余亦雅好欧公诗简易明畅若出诸肆笔脱口者今披味裴释益知公贯融古今所以蓄徳者甚宏而非及卿博见彊志精思而笃践焉亦不足以发之也书成介其诸舅李公父刘以属叙于余余瞿然曰欧公之文而苏公叙之矣余何所容其喙余唯窃叹古之士者惟曰徳行道艺固不以文词为学也今见之歌谣风雅者上自公卿大夫下至里闾闺阃徃徃后世经生文士専门名家者所不逮盖礼义之浸渍已久其发诸威仪文词皆其既溢之余是惟无言言则本乎情性闗乎世道后之人自始童习即以属词绘句为事然旷日逾年卒未有以稍出古人之区域迨乎去本益逺则辨篇章之耦竒较声韵之中否商骈俪之工拙审体制之乖合自谓穷探力索然有之固无所益无之亦无所阙况于为已之事了无相闗极于晚唐闰周以暨我国初西昆之习滋炽人亦稍稍厌苦之而未有能易之者于是不以功利为用世之要学则托诸佛老为穷理之极功微欧公倡明古学裁以经术而元气之会真儒实才后先迭出相与尽扫而空之则伥伥乎未知攸届也公诗十有四巻凡五百二十一首
　　杨恭恵公【辅】奏议序
　　恭恵杨公奏疏其孙令圭裒梓成编属杨卿伯昌书其篇首又俾余申其义读之舎然以喜曰古之仕者虽事有小大而其心一为委吏而会计当为乗田而牛羊茁夫亦事其所当事而不敢越耳使为公卿大夫则有公卿大夫之事为侯伯子男则又各有其事虽官有尊卑禄有贫富而是心之体无大小无逺近在易曰位曰所在书在大学曰止随其所遇而无不当尽焉杨公出入中外余三十年令圭谱其年爵以识其所论奏盖居一官则尽心于一官任一道则尽心于一道即年比事而心之精神炯炯方防呜呼斯不谓之思其位止其所者乎后公之卒二十年临卭魏某以言事谪靖书于官舎
　　彭忠肃公止堂文集序
　　某闻之程子曰圣贤之言不得已也有是言则是理明无是言则天下之理有阙焉又曰后之人始执巻则以文为先平生所为多于圣人然有之无补无之无阙窃甞以是读圣贤之书如易书诗春秋篇具一体不相袭沿至于曽子子思孟子亦皆孔氏不言之意非为是以求闻于世也不则无以宅天衷奠民极障人欲祛世迷凡不得已而有言也自灵均而后始有文辞之士或竞相承拟或刋落陈言千七百年何啻数千百家然而所谓无是言则理有阙者自汉毛董而后至近世诸儒宗盖可屈指而所谓有之无补无之无阙者则不知其几千百家矣某自少已知有清江彭公论谏炳炳心乡徃之其后得公内治圣监之书自正始于家刑善于国凿凿乎疏而理也又得止堂训防之书自一本二气五常五典娓娓乎宻而辩也又于公之子钦见公手泽与楼刘诸老为公铭竁则益瞿然自失曰是学之正传而吾不得亲炙之也庐陵李公鼎受知于公有年矣今将漕湖南而公之子铉来为属乃以公平生所为文刻诸湖西精舎移书某命识篇首于是尽得公言行本末披诵累日呜呼所谓无是言则天下之理有阙者非此其是与公始读程子易传知为学之要又从朱张子问辩讲切而学益成繇是尊闻行知造次理道居而训子孙淑朋类必孝弟谨信志道依仁也必穷理格物谨独守约也出而吿君父斆世子必正心修身事亲刑家畏天爱民也必尊儒务学简修劝忠别慝瘅恶也盖言未有不根诸理而理未有不求诸近非若异端之诬民俗儒之惑世也绍熈定省之议伏墀扣额恳恳然有号泣随亲起敬起孝之意至如陈源依冯城社间谍两宫韩侂胄出入宫闱与闻大政脱少婴忤流窜随之公尽力排抵无少回挠刘文节公以论吴端出台公以博士争之公非有当言之责也油然发衷不能自己呜呼是言也使见用于绍熈则二圣重懽必有以感移人心迓续天命而内禅之事毋遽也见思于庆元则政归中书必有以登吁众正绍开丕平而学禁邉议之纷纷不作也伊尹之告太甲曰惟朕以怿万世有辞曰嗣王克终厥徳实万世无疆之休盖古人处君臣之变一言一动为万世喜为万世忧然则公于此而无言也不亦阙之甚与文集凡四十有七巻训防圣监与别集不与绍定三年秋九月己丑朔临卭魏某序
　　朱文公年谱序
　　天生斯民必有出乎其类者为之君师以任先觉之责然而非一人所能自为也必并生错出交修互发然后道章而化成是故有尧舜则有禹臯陶有汤文则有伊尹莱朱太公望散宜生各当其世观其会通以尽其所当为之分然后天衷以位人极以立万世之标凖以定虽气数诎信之不齐而天之爱人阅千古如一日也自比闾节授之法壊射饮读法之礼无所于行君师之权移于孔子则又有冉闵顔曽羣弟子左右羽翼之微言大义天开日掲万物咸覩自孔子没则诸子已有不能尽得其传者于是子思孟子又为之阐幽明微着嫌辨似而后孔子之道歴万世而亡敝呜呼是不曰天之所命而谁实为之秦汉以来诸儒生于籍去书焚师异指殊之后不惟孔道晦蚀孟氏之说亦鲜知之千数百年间何可谓无人则徃徃孤立寡俦倡焉莫之和也絶焉弗之续也乃至国朝之盛南自湖湘北至河洛西极闗辅地之相去何翅千有余里而大儒辈出声应气求若合符节曰极曰诚曰仁曰道曰中曰恕曰天命曰气质曰天理人欲曰隂阳鬼神若此等类凡皆圣门讲学之枢要而千数百年习浮踵陋莫知其说者至是脱然如沈疴之间大寐之醒至于吕谢游杨尹张侯胡诸儒切磋究之分别白之亦几无余蕴矣然而絶之久而复之难傅者寡而咻者众也朱文公先生始以强志博见凌髙厉空自受学延平李子退然如将弗胜扵是敛豪就实反博归约迨其蓄极而思浑资深而行熟则贯精粗合外内羣献之精蕴百家之异指毫分缕析如视诸掌张宣公吕成公同心协力以闲先圣之道而仅及中身论述靡竟惟先生岿然独存中更学禁自信益笃盖自易诗中庸大学论语孟子悉为之推明演绎以至三礼孝经下迨屈韩之文周程邵张之书司马氏之史先正之言行亦各为之论著然后帝王经世之规圣贤新民之学灿然中兴学者习其读维其义则知三才一本道器一致幽探乎无极太极之妙而实不离乎匹夫匹妇之所知大至于位天地育万物而实不外乎暗室屋漏之无愧盖至近而逺至显而微非若弃伦絶学者之慕乎髙而哗世取宠者之安于卑也猗其盛与吾友李公晦方子甞辑先生之年行今髙安洪使君友成为之锓木以夀其传髙安之弟天成属予识其巻首呜呼帝王不作而洙泗之教兴防孟子吾不知大道之与异端果孰为胜负也圣贤既熄而关洛之学兴微朱子亦未知圣传之与俗学果孰为显晦也韩子谓孟子之功不在禹下予谓朱子之功不在孟子下予生也后虽不及事先生而与公晦及辅汉卿广昔者甞共学焉故不敢以固陋辞
　　送吴门叶元老归浮光序
　　予以戆愚抵戾放之蛮荆去国之日自迩臣百执事下至博士弟子员都人士祖帐余杭门外连日不絶临安尹白宰相致餽赆具四大舟送至丹阳所过监司帅守将迎如他日予谢以疾而不得免焉入靖靖守洪文恵公之孙倬遇之如使客而有加四方之賔友从防者日至行李之问无虚月也予皆固谢弗聴吴门叶元老识度器藻夐出侪类甞受学于陆伯微具有师法所交多天下贤士予因陈正父识之倾盖如旧交一日匹马数童来自浮光为予数月留每日聚友读书元老从容出一词率中要会谈古今治忽人物优劣山川险易下至甲兵良窳米粟多少之数皆探原索委盖有志之士也予每阅前史凡丧人迁客必使守防夫极之于其所徃至则门扫轨屏去书谒人或追送而逺省焉则史册必书之为美谈其在今日不惟不加之谴责反以是见称于时贤见用于当世呜呼非甞従事于学志立而气强者不能办此非祖宗仁厚之积緜世歴禩愈畜愈深亦无以致此元老将归省其伯氏乃与共学之士酌酒饯行各为七言古诗一章予为序所以作云
　　龙标之南路穷絶峩峩羣峰倚天胁顽云压谿鸢跕翅狠石横空马沟血叶君尺棰度崔嵬朱霞白鹤云端来蛮邦自昔少此客问此胡为乎来哉晓牕共话羲文易千古圣贤心歴歴有时旧习未全忘闲倚银河弄诗笔银河化作霜霰飞苍龙移向天之西彭城风雨撩客梦君起谓我吾其归牛羊冻卧鸿酸嘶九州博大君安之人生行止各有时愿崇明徳慰逺思
　　广平李氏观画所见序
　　故吏部侍郎广平李公甞大书六十四卦之象于屋壁玩之三月而有得焉于是为书题曰观画所见既自叙所以作厥七十年其孙大谦守邵则公观画之地也是书久失而俄得故不无烂脱大谦又叙所以然而属予申其义呜呼得于画而不滞扵辞亦可谓善观易矣易言六画六爻六位六虚是四者相近而不同盖爻者动也専指九六则父母之防也画者卦也兼七八九六则包男女之防也总而言之画即为爻析而言之爻与画异画之见者又为位爻之变者又为虚故曰变动不居周流六虚位従爻而为虚也曰六画成卦六位成章虚从画而为位也然其实皆自竒偶之画始竒偶则太极之分者也今李公之于易不观诸辞而观诸画不惑乎诸儒之异传而求诸心目之良能虽兼収众善而片词折衷皆纯体独得之妙虽不离乎互变伏反之等而因体明用无牵合傅会之烦至于发二五柔刚之义斥异端邪遁之说则进而告君退而省已造次必是秦汉以来为易者多矣顾拳拳乎诸葛氏之出处则又举一隅以明易道之用有非占毕陋儒所能尽识呜呼斯亦异乎世之所谓读易者矣公名椿字夀翁师友渊源所自则文定胡公云
　　送清湘文元归土谿序
　　清湘文宗之元以其所闻于师友过靖就予是正其书有曰翺翔土谿之濵咏歌先圣之道予问土谿所以名曰是谿也东出于濓谿西会于桃江吾世居其间或谓是名俚俗盍易诸吾谢不敢今先生之问及此是谿将有望焉愿以一言发之予曰大哉土之为功也以天象言之四时之季日合黄道以五星言之四星失度则填为之动以五声言之诸宫实长黄钟以河图洛书言之其中皆主五数以五行言之则水火之所寄金木之所资居中以应四方冲气而生万物其功不既大乎而谁以易之干之四徳人之四端而信不与焉又以见无适而非此也虽然有一于此子亦知之乎古尚书说吕氏春秋汉儒五行传许氏异义之等又皆以土为心盖自二汉以前五行之次五臓之属与今世所传黄帝书不同宗之请其说予曰此义甚大我以吾意言之何益于子子归而求之而有以复于予也诗曰维桑与梓必共敬止宗之其致思焉因书以送其归云
　　邵万州孝弟防求序
　　防求书之便于记诵自迁固书以迄于本朝史先儒为之者凡数家矣金华邵伯方笥又用李氏防求韵录古今孝弟事甞以示予予作而叹曰是不惟纂言用韵之工盖见诸行事之实者也夫学莫大于求仁仁则五性之本求仁必自孝弟始则孝弟又所以为仁之本也古之教者居于家则事父兄坐于塾则亲师友会于序则读教法饮于乡则序齿位朝益暮习日诱月化无适而非事亲敬长之节凡以申其义而降之徳焉耳曰申曰降又皆因其固有振而新之非如后之教者利禄之诱词华之竞而本焉之不务也是书于始学尤为有益非徒记诵之云伯方请遂识之予不敢辞绍定元年二月初吉
　　王侍郎【秬】复斋诗集序
　　国朝自全盛时丰芑菁莪之泽浃于人也深虽中更挫揠而封培之久根苗未憗过江以来如张忠献赵忠简诸老又相与扶持之生意昭苏足以济登兴运虽再阨嫚秦而绍兴之季隆干之间人物复振故相之仅存惟张忠献而声求气应则有如正献陈公忠肃虞公刘公忠简张公胡公玉山汪公梅溪王公于湖张公缙云冯公无隠张公以至杜公莘老查公元章冯公图仲李公徳逺殆不可胜数后来继踵学问如朱张二子词章如周洪诸贤并生错出亦非一人盖祖宗徳泽之感山川风气之会适钟是时复斋王公以中山故家李文肃之髙弟受知于忠献而周旋乎正献忠肃诸贤之间目之所接南渡诸贤也耳之所逮闻北方余论也观摩丽习蓄厚而资深故其发为论谏忠忱恻怛如首言敌必败盟张忠献必可用俘虏必不可遣张说必不可本兵皆言人所难而施之余事则大篇短章精深丽则人第见其风格气韵追迫陶谢不知懐贤忧世蔼然有少陵一饭不忘君之意呜呼是岂一朝夕之功袭而致之哉自周之东懐旧者必称西方之人孟子论人亦归重于北方之学西方乃宗周文献之余而北方则帝王风声之旧吾故于王公之文而重有感焉公之孙潭昔宰宁川甞以公奏疏刻诸县斋今通守邵陵又裒公平生诗为二集分十有五巻刻诸治寺前后工梓之费则皆以俸之用例而不欲受者为之属予叙所以作予于前言徃行槩乎有闻不敢以罪戾辞
　　钱氏诗集传序
　　古之言诗以见志者载于鲁论左传及子思孟子诸书与今之为诗事实文义音韵章句之不合者盖什六七而贯融精粗耦事合变不翅自其口出大抵作者本诸性情之正而说者亦以发其性情之实不拘拘于文辞也自孔孟氏没遗言仅存乃皆去籍焚书之余编残简脱师异指殊歴汉魏晋隋久而无所统一上之人思所以救之于是尚书存孔三礼守郑易非王氏不宗春秋惟优左杜诗専取毛郑士岂无耳目肺肠而不能以自信也则宁倍徃圣不刋之经毋违时王所主之传所谓传者千百家中一人耳而一时好尚遂定为学者之正鹄占毕训故悉惟其意违之则曰是非经指也以他书且不可况言诗乎诗之専于毛郑其来已久舎是诚无所宗然其间有浅闇拘迫之说非皆毛郑之过序文自一言而下皆歴世讲师因文起义傅会穿凿之说乃敢与经文错行而人不以为疑毛传简要平实无臆说无改字于序文无所与犹足以存旧闻开来哲至郑氏惟序是信则徃徃迁就迎合傅以三礼彼其于诗于礼文同而释异已且不能自信也而流及后世则皆推之为不可迁之宗迨我国朝之盛然后欧苏程张诸儒昉以圣贤之意是正其说人知末师之不可尽信则相与辨序文正古音破改字之谬辟専门之隘各有以自靖自献极于近世吕成公集众善存异本朱文公复古经主叶韵然后兴观羣怨之防可以吟咏体习庶几其无遗憾矣永嘉钱公又并去讲师増益之说惟存序首一言约文述指篇为一赞凡旧说之涉乎矜已讪上伤俗害伦者皆在所不取题曰钱氏集传又别为诂释如尔雅类例者使人便于习读始公奉使成都甞出以示予至是门人丁文伯黼起家守庐陵将为板行而属予题辞呜呼圣人之经犹王室也二牧三监九宗五正相与同心僇力黜其不衷疆以周索虽匪风下泉之弱也茍有是志犹足以维持人心况钜人价藩实翰王略予惧不得与于执事其何敢辞钱公名文子字文季永嘉人蚤以明经厉志有声庠序仕至宗正少卿学术行谊为人士宗仰云
　　罗文恭公奏议序
　　文恭公奏疏吾友刘平国既叙所以作公之子愚又属余申其义余甞攷公嵗阀繇馆学至枢府方十余年耳而论奏百数十大义炳炳甚至引裾排闼号泣而随呜呼是拳拳者谁实使之心者人之神明其于是非邪正之辨较若白黒不容以自欺古之君子上不敢欺其君而知无不言下不忍欺其民而知无不为此岂有为而然哉凡以事其心焉耳矣事其心则事天也三复淳熈育才之盛庶几见之庶几见之
　　游诚之黙斋集序
　　始勉之裒其伯氏黙斋文集属后谿刘公为之序未暇铨次也厥二年类巻板行俾某申序焉熟复累日叹其为诗清而则论事辩而正记述赠送之文贯融精粗造次理道大抵内尽已志外期有益于人非若世之矜竒衒巧务以哗众取妍者为之舎然叹曰文乎文乎其根诸气命于志成于学乎性寓于气为柔为刚此隂阳之大分也而柔刚之中有正有偏威仪文词之分常必由之昔人所谓昭晰者无疑优防者有余其根若是其发也必不可揜然而气命于志志不立则气随之志成于学学不讲则志亦安能以立是故威仪文词古人所以立诚定命莫要焉黙斋气禀沈实而蚤有立志则知所以自厚其躬矣矧得一世大儒执经而受学焉是惟无言言则贯融精粗造次理道使假之年且见于用其所成益不止此集凡若干巻今重刻于某所
　　番昜王养正双岩集序
　　余于李微之贯之成之兄弟闻番有隠君子曰双岩先生王公以训行学谨着于州闾博见而强志精察而笃践余甚慕之而生也后不及与之接公没之三十年余待罪太史氏公之子与权来为秘书郎然后获观公所为文其剨然如雄铓利斧之行乎窽郤也粹然如大玉拱璧之发乎孚尹也平生所歴落落寡遂虽再举礼部曽不得尺寸之位以行其学而义理之养华皓不渝时以其余发诸文艺徃徃一事物之微一虫鱼之细推而根极理乱之变敛而消息进退之有昔人所未发者呜呼世之以才观口笔竞相夸诩者未甞乏人年盛气强位亨志得则挟其天资之美以自见于文墨议论间其于是理纵未有得而能以小慧袭取时一遇焉年运而徃时不我与则憔悴陨获寖就枯槁前所谓时一遇焉者亦将莫知焉徃矣然则穷益坚老益壮如双岩者非有本能如是乎双岩讳防字养正二子曰与权遇皆以儒学发身善人之报庶见在此
　　陈少阳文集序
　　余甞与李忠定之孙大有为友得其家所刋陈公少阳文集梓类既详今又得三山孙君遇正凤所辑又加详焉呜呼自吾有金难如刘仲偃傅公晦张徳祥霍安国李清卿唐元任诸贤皆死节之著者其次则如蒋兴祖张确朱昭郭许朱友恭之等义不茍生又其次则有忍死于雠而卒能自明三者虽不同归于全其身尔矣至于平居不与荣禄缓急不当事任而数陈大计连拄巨奸之死弗移如陈欧二贤则又人所难能者焉大过之辞曰过涉灭顶凶无咎盖于事为凶而于义为无咎然则宁为陈欧而不幸与其为童蔡汪黄而幸也君遇夙号多闻加以防淮楚客京口甞访陈公家里得其言行甚悉既为之谱系并以思陵前后诏防臣寮奏陈前辈题识与范传李记列诸篇帙非惟着国家育材之功抑以彰祖宗悔过之美意集凡若干巻
　　赵钥夫宗藩文类序
　　古之待同姓为之宗法以统之宗其继太祖者为大宗宗其继髙祖为小宗大宗一小宗四而于其间有为适子而祗事宗子有适子而不得为适孙有公子公孙而不得祖祢其先君有非同宗别子而不可以为后有正体而不传重有传重而非正体其统有如此者又为庙室以序之太祖之庙与三昭三穆而七庙之子姓亦以为序有事于太庙则羣昭羣穆咸在旅酬赐爵昭与昭齿穆与穆齿其祭于余庙则内賔宗妇亦各以伦脱有哭临之事则同姓于宗庙同宗于祖庙同族于祢庙其序有如此者又为氏族以别之盖自太祖为正姓髙祖为庶姓庶姓别于上而戚单于下则分之以氏合之以族或王父字为氏或公子公叔为氏或父之母弟列伯仲叔季为氏其族也或以先谥或以世功或以君赐其别有如此者又为之国邑以处之由王子母弟以下亲疏降杀甸稍县畺之采皆有公邑若有功徳则寰外之地分茅胙土列于五侯或又自侯伯人为卿士其处之又如此然而非立师以教之明善以养之则是数者未知其何如也斆诵于瞽宗诏论说于东序观道徳于成均考中失扵王闱无一时而非学也习射于泽助祭于庙燕毛于寝友之以俊士造士行之于公族公路无一事而非学也夫统之以宗法则分有制序之以庙室则亲有等系之以姓氏则族有别处之以国邑则才有试此莫非教也又必使之朝夕有观动息有养则其生斯世也不为十六才子周召毛原有不可得矣夏殷自禹契以及杞宋之末周自后稷以迄春秋之终凡皆有国二千余年其本大其末茂虽有辟王犹赖藩屏以永厥世敬宗收族之法匪其明效与自周之季恶嫌畏偪自剪其类本根无芘以取孤危者无世无之汉初惩秦晋初创魏唐初鉴隋若知所以亢其宗矣然而仅以利害言非有诚慤之心深长之虑故封疆过制教养无法不骄佚以丧已则僣逾以覆国乃使生乎帝王之胄者反以敛名逺势韬光晦明为保身之良图世所称贤不过储思经术寄情词翰若同姓之卿与国共休戚者反若非已所知呜呼相承至此亦不思甚矣国朝厚伦之意已非前代所及至裕陵以后又増为教育选举之法文武之彦彬彬辈出其冠进士擢词学举童子者是犹以词艺称三百年间族姓之盛至二万数千内而宰辅侍从外而监牧守宰功施社稷徳被生灵者代不乏人呜呼菁莪丰芑之积裳华棣鄂之感乃至此而况有衍未艾者乎诸王孙钥夫谓不可无传乃取累朝所以敬亲重本士大夫所以铺休扬美者梓成钜编名以宗藩文类而属某叙所以作虽编次容有阙遗而其大者已具于此用不敢辞
　　古今考序
　　渠阳山中暇日编校经传自两汉诸儒去古未逺已不能尽识三代遗制凡冕服车旗类以叔孙通所作汉礼制度为据其所臆度者无以名之则曰犹今之某物然孔贾诸儒为之疏义则又谓去汉久逺虽汉法亦不可考因叹三代遗制始变扵周末大壊于秦汉而尽亡于魏晋以后虽名物称谓字义音释亦鲜有存者故使经生学士白首穷经而于训诂占毕之末有终其身而不能尽知者呜呼是谁之咎与解之辞曰无所徃其来复吉有攸徃夙吉汉承秦敝大难既解是无所徃也而昧于来复夙徃之戒徒能随世就事为秦汉以后规摹贾谊所谓建久安之势成长治之业者盖欲及时定制尽复三代之旧为万世太平计而一时君臣不足以知此至董仲舒王吉则寖逺寖疎盖自是人情习于简陋古制益不可考矣姑即汉纪随文辩证作古今考













　　鹤山集巻五十四
　　钦定四库全书
　　鹤山集巻五十五　　　　宋　魏了翁　撰序
　　止止先生宇文公集序
　　予昔观书太史氏有裕陵实录始成书于元祐绍圣中命曽布诸人重修厥后进书旧本以墨増入以朱删去以黄所书曲水令宇文某上书不报与致其事而归且记司马公之言曰志不行顾禄位如锱铢道不同视富贵如土芥今于某见之凡二千二百余言悉覆以黄无复有存曽布诸人亦谓是书必不复传斯人亦遂泯泯矣而宣和间前史复出中兴以后正论益着盖世之为欺者不畏天命不恤人言独于简防犹知惮之然而终有不可得而掩者予甞读春秋传载周定王事为之喟然且王私贿巩伯而使相告之曰非礼也弗籍盖自知其非而不欲登之载籍宜天下后世不及知之矣而传记所书至于今未泯且并与王之私语皆识之夫诸侯之事徳刑礼义无国不记况王室乎人心之动隠微潜伏未有不形况史册乎中允之位不过百里中允之年不逮六十其居则逺于中州也其仕则邻于羌夷也而慨然以斯世为己任言不一醻以强仕易嘉遯归而父师闾里十有五年名震京师事光史防钜人元夫莫不嘉称而乐道之然则彼绍圣史官亦起秽以自臭扵中允无毫髪加损也中允之五世孙夬午甞编辑遗文属予叙所以作既队言而卒后二十年夬午之从弟公谐又増益之凡得诗八百二十余首合杂著简启凡为二十有二巻以申前请呜呼程大夫父子范忠文司马文正杨宣献张宣公既言之矣予敢复措词姑以得诸旧闻授公谐是亦遏人欲扶天理之一助云
　　论语通释序
　　勉斋黄直卿合朱文公三书为论语通释吾友复斋陈师宓叙所以作张敏则刻之潭之湘乡之涟谿予首从萧定夫得善本以归里人赵心传请刻诸梓以幸恵学士而属予申其义呜呼是书之有传士得之以増益知虑而益劭所学士之幸也论说之益广士窃之以绐取利禄而罔闻于行予之忧也呜呼学者其亦知所择哉
　　伊洛渊源录序
　　里人张寅臣既刋伊洛渊源录求予一言予方自端还卭未遑也防邵阳守李侯【阙】谦以予昔嵗为周程诸儒请易谥及前作祠堂记梓为一编刻成见寄予举而付之曰予所欲言者尽扵是矣寅臣请其说予慨然曰难言也士患书之不广也词之不多也不知书益广而废学者深湛之思词益繁而非古人萃涣之义然则是录也无乃非学士之幸与易之象曰天在山中大畜君子以多识前言徃行以畜其徳学者诚能玩天在山中之象而知多识言行者将以反观内省蕴实含美为辉光日新之本非以资四寸之口耳也则是録之行庶几其有益乎
　　裴及卿史汉四纪序
　　予昔放靖临川裴及卿寓武冈以所注欧阳子诗属予序篇既及卿泝江入蜀予亦会恩还里一日过予示史汉四纪进楚隠尊义帝去逆吕纪二少帝而列孺子婴于孝平光武之间予语之曰夫纪所以具一年之事犹十二次之有二十八辰之有斗牛也秦未讫祚天下犹为赵氏楚隠安得为纪汉髙帝亲受轵道之降其年项籍改宰侯王诸侯皆以是年纪元则汉王元年之称不得而易矣若待义帝之终而后为汉则汉不得以正其始及卿曰子之言善矣虽然秦之亡也陈涉倡之鲁仲连不肯帝秦百世之下闻者兴起而况渉乎髙帝用董公一言项籍弑君之罪始暴白扵天下此汉得天下之张本也进楚尊义不亦可乎乃若纪少帝孺子亦使后世知母后权臣之専制不可以劫天命之正虽以文帝之贤而寡恩于少帝君子不与也是书之作其不庶几扵扶天理正人心乎予以其言之有益于世也识一时问答为四纪序
　　裴及卿汉注拾遗序
　　隋唐学士为班氏史者不一人今其可见惟顔注所集三十五家如姚察沈遵李善顔游诸书皆泯灭无传世儒未甞不是之恨临川裴及卿作汉注拾遗凡史官纪载先后之失次字义衍阙之异文大而母后立纪外戚封王必明辨详说以正人心至于人物表九等之叙有不当律厯志黍钧之数有不协靡不搜索以归于是邕防康瓒诸人与先儒宋刘所注既为之绳愆纠失下至一物之微如蛭蚁蜩蝉蛫之辨弗敢忽也及卿之于班氏可谓有劳矣及卿博览强识善著书甞为欧阳子诗补史汉四纪皆属予叙其端今又以见属呜呼嬴政率意变古而汉兴昧于有攸徃夙吉之训凡三代献文无所证于后世予甞读其书而愤叹乃考之六经订之王法以识古今之变为一书使后人泝流寻源尚有以见古人大经大法之所自然规摹博大非嵗月所能办于及卿之注也重有感焉既书其篇首并识此以自儆厉云
　　计子真训蒙正谬序
　　自师友道缺士伏忕【时制切习也】于卑陋先民之遗言袭近世之俚说苟以缀缉词章哗世攫荣则曰学如是可矣同郡计子真应孙乃能勤学好问随事订正不肯浮沈俗嗜嵗有所纂辑命其书曰训防正谬将以传之子孙厥子衮臣衣言惟恪暇日常以示予且属叙所以作呜呼书始亡于秦季不遽复于汉初而又汨于中世以降师异指殊存者仅十四五魏晋以后俗流士散极于刘石之乱礼乐衣冠尽非先王之旧书之存者十而二三矣然则读书于后世其亦难乎为读哉使子真取友四方又以其所得与钜人元夫反覆商较其所正之谬当不止此拊巻太息得识其首
　　杨少逸不欺集序
　　人之言曰尚词章者乏风骨尚气节者窘辞令某谓不然辞虽末伎然根于性命于气发于情止于道非无本者能之且孔明之忠忱元亮之静退不以文辞自命也若表若辞肆笔脱口无复雕缋之工人谓可配训诰雅颂此可强而能哉唐之辞章称韩栁元白而栁不如韩元不如白则皆于大节焉观之苏文忠论近世辞章之浮靡无如杨大年而大年以文名则以其忠清鲠亮大节可考不以末伎为文也眉山自长苏公以辞章自成一家欧尹诸公赖之以变文体后来作者相望人知苏氏为辞章之宗也孰知其忠清鲠亮临死生利害而不易其守此苏氏之所以为文也老圃杨公自盛年射防甲科直声劲气响撼当世有文忠之遗风迨其观风作牧风裁清峻屡诏不入老不待年相羊泉石几二十载蜀人髙其风某之生也后犹及拜公又辱与公之季子大理少卿叔正为友叔正甚似其先人谔谔朝端言人所不敢叔正既卒公之诸孙裒老圃遗文若干巻锓诸梓谓予序所以作呜呼世衰俗隘矜利才言语以为华富贵以为事求其脱然声利之表如公者既不可得今观公退休以后之文尤多雍容自得之趣盖辞心声也易曰脩辞立其诚辞非易能所以立诚也公所居官以不欺名堂自号不欺子则其为辞之本既在此是宜发越着见非浮夸纎丽者可同年语也后之览者当于是考徳焉公名虞仲字少逸眉青神人晩号老圃出处颠末见诸不欺子自志
　　侯氏少陵诗注序
　　黄公鲁直甞谓子美诗妙处乃在无意之意夫无意而意已至非广之以国风雅颂深之以离骚九歌安能咀嚼其意味闯然入其门邪故使后生辈自求之则得之深矣予每谓知子美诗莫如鲁直盖子美负抱瑰特而生不逢世仅以诗文陶写情性非若词人才士嫓青配白以为工者徃徃辨方域书土实而居者有不尽知讥时政品人物而主人习其读不能察盖鲁直所谓闯乎骚雅者为得之而诗史不足以言之也眉山侯伯修予甞与之为寮闻其雅善子美诗为之笺释而未之见其子伯升始求予叙所以作阅其书盖出乎诸家笺释之后而兼善并能蔽以己见子美至是若庶几无遗憾矣虽然读是诗者滞于笺释而不知所以自求之自得之则鲁直耻之予亦耻之侯名仲震绍熈元年进士仕至绵州太守云
　　朱文公五书问答序
　　某之生也后不及从逰于朱文公先生之门而获交其髙弟尽得其书以诒同志凡今蜀本所传是也丹棱史孟博守文比嵗东逰识赵季仁师恕于防馆之累月得未见之书乃易本义与论孟集注中庸大学章句或问之外又裒当时答问之语为一编孟博将刻诸梓乞言以识篇首予为先生序书多矣而大抵不以喜而以忧予非固异于人也甞观苏文忠记李氏山房谓秦汉以来书益多学者益以茍简又云书日传万纸而士皆束书不观防谈无根夫非书之罪也书日多而说日明儁慧者说浮道可以欺世不必深体笃践也多赀者广采兼畜可以缉文不必穷搜博攷也今先生之书满天下而其道无传焉吾之忧讵不信夫虽然未可以槩斯世也请书诸巻首与同志者交儆焉
　　止堂训防序
　　天所以命于人人所以受于天帝王所以立极圣贤所以相传画于易书于书咏于三百篇笔削于春秋节文于三礼难疑答问于孔孟之遗编如风雨霜露日星山川精义至教无隠乎人而秦汉以来世斁民散指失言湮至我国朝钜人元夫迭相后先究极仁义之奥发挥隂阳之赜而日用饮食之近宫庭屋漏之实反观约取则不出乎家人父子之近日用饮食之质若逺而至近若殊而实一非若异端小道空言而无实也朱张氏作师传友习讲贯加宻然而散在方册浩乎溟渎至彭公为训防之书诹经攷传韵聨辞属以便于学士之习读予始得于公之子钦盖六学之会百行之畜其季铉也以校本来嗜之益笃玩之益熟起家守泸念扶世而善俗取诸此书殆不翅是乃刻梓于州府以俟世之知言知徳者焉呜呼是乃作圣之功毋徒以训防目之也龙集执徐之嵗辰会大火之宿临卭魏某书于州庠之塾
　　致堂先生胡公斐然集序
　　长沙吴徳夫间为予言胡仲明氏学业行谊为世楷则出一编书名斐然集以授予曰某为我广诸蜀予识之弗忘后守广汉将以刻诸梓或疑其议服一事久未能决厥二十又七年予归自南迁起家渡泸叙州守冯侯邦佐已刋之州府求一言冠篇予又取而熟复之盖公自防庠序已深诋王氏専尚闗洛诸儒之学举宣和三年进士教授西京国子监与忠献张公同被荐召入校中书靖康改元金人大入与张公为当路防守御甚悉京师围解始得省亲荆潭建炎再造首以记注召还极陈半年三诏之不同次论七事六条之利害娓娓数万言如必罢和议必用君子必退小人必明赏罚必固本支必建藩辅必择守令必讨盗贼大抵监耿李汪黄误国之不可再引谊劘上徃徃有敌已以下所不能堪者髙皇帝离聴奉祠而简注不忘既狩钱唐申命记注首论四维不张惟利是从利在粘罕则欲释怨以恱其心利在刘豫则欲友邦以通其好文定亟称其得敷奏体张公以右相视师甞议遣使公辩遏坚恳至谓堂堂天朝相率而为北国之陪臣盖视胡公邦衡后日之疏有过之贰春卿兼掌书命如追废王安石配食孔庙追谪章蔡诬谤宣仁后及褒表谏臣等事髙文大笔大抵皆公发之暨赵张去而桧再相则公逺徙炎荒几陷五十三家罗织之狱至桧死后得复官还里迹其平生任重道逺之死不渝实由文定为之父仁仲为之弟讲之家庭者固如此至其述崇正辨以辟异端纂伊洛绪言以阐正学著论语说以明孔门传授之心梓读史管见以抉资治通鉴数千百年褒贬之实最后传诸葛武侯以寓其讨贼兴汉之初心盖公自宣靖炎兴四十年间虽颠沛百罹而始终一说所以扶持三纲者其不谓大有功于斯世矣乎因公辅之请摘其闗于世教者着于篇
　　杨伯昌浩斋集序
　　主上初政诏近臣举贤能才识之士予时待罪柱下史答敭明命凡得五人焉曰杨伯昌子谟陈思伏宓徐崇甫侨李敬子燔刘平国宰皆经徳守道行为世师权臣摈而不得伸者寻皆召用五人坚卧不起然而人谓是举也极一时之选于是杨公隠居几十年矣讲学党庠刑善表俗予继以言事迁靖尚冀髙庙神灵相予西还傥得从公逰也其孤仁举不逺数千里忽以竁铭为请予惊悼累日后数年起家守泸仁举又裒公论著请一言以叙篇端予甞观衡山胡子所以告张宣公者谓顔子有不善未甞不知至明也非格物者不能知之未甞复行至勇也非居仁者不能张子得之服行以终身今杨公虽不及登张子之门而师友渊源实自之故知行互发之论常常讽道出处进退卓然不移视世之富贵利达一无足以动其心者呜呼公乎其庶几明且勇乎学者称之曰浩斋先生而不名今其文集曰浩斋退藁凡四十巻
　　注黄诗外集序
　　邓公立注释黄公诗前刘后李既为识所以作厥子震龙又求予申其义予无所措辞矣予甞读三礼于生子曰诗负于祝嘏曰诗懐乃知诗之为言承也情动于中而言以承之故曰诗非有一毫造作之工也而后世顾以纂言比事为能每字必谨所出此诗注之所以不可已姑识其说以明世道之升降云






　　鹤山集巻五十五
　　钦定四库全书
　　鹤山集巻五十六　　　　　宋　魏了翁　撰序
　　攻媿楼宣献公文集序
　　今之文古所谓辞也古者即辞以知心故即其或慙或枝或防或屈而知其疑叛知其诬善与失守也即其或诐或淫或邪或遁而知其蔽陷知其离且穷也盖辞根于气气命于志志立于学气之薄厚志之小大学之粹驳则辞之险易正邪从之如声音之通政如蔡之受命积中而形外断断乎不可掩也四明楼宣献公蚤以名进士发身三朝大典多出公手天下之称记览词章者未知或先孰知公之所以反观内省者匪辞之尚惟媿之攻其诗曰参乎病知免遂使啓足手宁知起易箦乃在此叚后人至于内自攻治知义理之无穷而毫髪之不可媿则浩乎两间不忧不惧而辞之本立矣某之生也后虽不克执书册以从公防泰禧间有位于朝是时孽韩犹窃政枋浸悔前误凢庆元所黜之士收罗殆尽如宣献之高风尤所欲即者至追意旧题苏帖之诗常常讽道以致懐贤之意而公也十有三年之间卒无一语入都以讫于韩氏之败公之攻媿非茍言之实心体而身践焉昔人谓昭晣者无疑优游者有余以公之所养若是则其肆笔脱口之余公平坦易明畅渊永亦理然也公之子□【之纯切涉也】尝与予为同舎郎端靖而敏于学少侍公左右习知言行尝裒梓遗文得百有二十巻而卒其季治属予识篇首会予得罪徙靖厥十有二年□之子杓守南康而予适至庐阜杓乃言曰昔嵗季父之请则我先人之志也不可复请乎予惟公之平生有袁正献状其行刘文节铭其竁而奚以予言为念不可终辞也则为叙其修辞之本以复于孝子慈孙云
　　吴彩鸾唐韵后序
　　韵略之得名盖谓音韵各有畛略也韵字従音従员略字从田从各皆一一声兹其大端矣是书号唐韵与今世所谓韵略皆后人不知而作者也然其部叙于一东下注云德红反浊满口声自此至三十四乏皆然于二十八删二十九山之后继之以三十先三十一仙上声去声亦然则其声音之道区分之方隠然见于述作之表也今之为韵者既不载声调之清浊而平声辄分上下自以一先二仙为下平之首不知先字盖自真字而来学者由之不知而随声雷同古人造端立意之本失矣此书别出赍字为一部注云陆与齐同今别然则今韵従陆本疑此本为是今韵置谈于侵后升蒸登于青后以古语三字叶今男字叶音徴字叶祯仌字叶兵疑今书为是今书又升药铎于麦陌昔之前置职德于锡缉之间古语白为薄宅为度舄为鹊石为勺锡缉与职德声为最近盖创始者多濶疏而因仍者易精密此皆为学者之所当知而举世不之问也余得此本于巴州使君王清父相传以为吴彩鸾所书虽无明据然结字茂美编袠用叶子样此为唐人所书无疑其音韵虽与易书诗左氏传及二汉以前不尽合然世俗承用既久姑就其间而详其是否焉若夫孙愐叔文较之今本亦有増加书字处要皆以此本为正
　　蔡文懿公百官公卿年表序
　　古者王朝有史凡典灋防书之事掌焉若诸侯之有史仅见于封康叔封伯禽而它国无所考自晋有乗秦有记鲁有史皆私史也或者其周之东乎史之纲要以编年为本而汾王以上诸侯有世而无年至于共和则国各纪元逮其甚也不禀正朔而年厯益紊仲尼因鲁史而脩春秋绳以五始之文不得已也粤战国而后则侯国之史藏在周室者又荡于秦火司马子长网罗放失剏为纪传世家自成一家之言念无所緫壹以寓其经世之意也则年表作焉刘杳识之谓得法于周谱崔鸿后亦仿其义例着为十六国春秋乃自东汉魏晋七代以来史之表俄阙惟我圣朝欧阳公修为唐五代立表司马公光复取宋兴以来百官公卿为之表断自建隆讫于治平近世李公焘因文正公之旧而増修之讫于靖康二书亦云备矣而永嘉蔡公又自治平以讫绍熙不相袭沿自为一表不惟近接文正公之编亦以逺述太史公之意其子范出是书属叙所以作予尝妄谓子长之表厥义逺而世鲜知之以刘知几之博通犹曰表以谱列年爵则余人可知近世惟吕成公独识此意其説盖曰三代世表以祖宗为经子孙为纬以见五帝三代皆出于黄帝也十二诸侯表以下详列诸侯以世为经以国为纬以见亲疏之相辅也至于高祖功臣侯表以下以国为经以年为纬则即异姓同姓始封之多寡后嗣之兴絶而勲戚之薄厚又可槩见姑以惠景间侯者言之大小凡九十余距建元太初而后曽几何时而始封之裔率已国除而以宰相封者一以边功封者七十则勲旧至是宁复有存而穷兵黩武之事着分封子弟之议起矣百官公卿表取古防书遗法大事主于上而公卿百官之进退附焉一时君臣之职分不加一辞而得失自见呜呼如成公所言则子长之表也岂徒以记谱牒书官名而已哉身幽道否有郁弗祛托诸空言不若见诸行事以明理乱得失之实此子长忠爱之心而人不及知也班孟坚亦子长之亚也其分同异姓三表已不识汉初并用亲贤与子长阴寓美刺之意同姓侯王废年经国纬之制王子侯以下废国经年纬之制徒识谱系无闗世变百官表则仅以识沿革拜罢而人事咸无所考惟外戚恩泽侯表稍有微意至古今人表则又多舛缪甚矣载笔之难也今蔡公首摘大事以附年厯即熙丰祐圣崇观政宣之事以为经而上意之好恶人才之消长皆可坐见与仅书拜罢而不着理乱者盖有不侔此非深得古防书之意畴能及此惜其中兴以后大事未及记也昔人谓作史者必有才学识三长才学固不易而有识为尤难用敢以旧闻于先儒者识诸篇首公名防学字行之以明经为南省进士第一官终于礼部尚书諡文懿表凡二十巻质疑十巻
　　通鉴纲目发明序
　　尝闻先儒谓通鉴之书虽非一嵗之积一人之力乃繇数论新法小人思以中伤遂谓书局之人利尚方好赐者于是速于成书呜呼君子之不容于世也如此以司马公之笃学实践与刘范诸贤之清介无毫发可指尚文致其事既乃知实未尝有所受然因是畏谗逺谤自唐至五代期会迫蹙不暇详校矣朱文公为之纲目以集其成书法精严彪举胪列亦几无余憾而尹君起莘又为之发明或疑其赘而予谓不然文公虽以文正文定四书櫽括成书而实本诸春秋之法着国统之离合谨义例之正变贯事辞之始终此犹坦白易见至有直书详述而一字一言之间如称国称名书卒书杀之等不加褒贬而美恶自见者则发明之书于是为不可已予以疾惫读尹君之书不能竟帙而尝涉猎焉三晋之事直据史记为自相推立实未尝请命曹操簒于汉末实未尝畏名义而不敢废汉至书汉魏晋唐以来乱臣贼子孽后妖嫔推明文公秉法之意尤懔懔可畏是书若行纲目之忠臣也
　　游忠公【仲鸿】鉴虚集序
　　嘉泰三年秋予召入学省道汉嘉始识游忠公居旬浃歴歴为予道绍熙末年事未尝不欷歔感慨也厥十年予持节公所居之部会公下世为诗吊之既又以公有功宗祏言于先帝暨守潼川获交公之子佀除馆舍之益习公之言行又十余年与佀同朝间以公遗文一编谂予曰我忠公与闻大计之请久郁不伸盖首发于先朝宗相忠定公侑食清庙之典久抑不行公力賛于当日今宗相之遗忠既白则我忠公亦将牵聨有传我公而有知也其不悼其不伸矣今以平生论著梓类成编愿叙所以作予惟忠公之大节天子有诏礼官有议刘文节公父子述之吾友李微之传之垂日星而暏河汉尚奚以予言为也虽然其不遇姑略施行者也呜呼使君而射防不批鳞歴仕又睢盱阿附则身都美位矣然淹淹九泉下后世闻其名犹将唾弃矧其文乎其不以彼而易此所以有传而不与死俱泯者气使然也君壮时犹及见苏黄门黄门谓君使得见先兄当不在六君子下一时所交如唐子西张芸叟皆敬称之其文之有传虽不遇犹遇虽死犹不死也了翁与君居异州生不并世尝闻其风矣未见其书也其従孙运达従余游既久一日持君文一编求余叙将再锓木以广之余谓公之文自足以不朽焉用叙运达请不已余感君之气节烈烈不究其用而托其传于言又喜运达之强于学而肆于文其必能昌其传也于是乎书嘉定壬午夏五临卭白鹤山人魏了翁序





　　鹤山集巻五十六
　　钦定四库全书
　　鹤山集巻五十七　　　　宋　魏了翁　撰铭
　　高才卿静庵铭
　　火阳根阴水阴根阳动静互根体用以章周流贯彻无迎无将其在人焉勿助勿忘方其静也物生而防湛然未发乃所谓中及其动时维由斯衷匪誉匪交尔疴余恫执静而求静而无静执动以观渊乎有定阳上为艮在下为震厥彰厥微匪灵弗莹物之对峙理固云然盖必体立用乃有行人生而静性命于天感物而动好恶形焉圣人主静以立人极学者匪静畴保天则至日闭闗非一絶物所主寂然天心以识主之柰何其惟敬乎事物未交存养弗渝随所发用本体自如谓不然者羲文我诬
　　计祖孟存耕堂铭
　　吾乡计祖孟甫秉心端靖克世厥家期有以遗子孙者采摭古语名堂曰存耕而属余为铭铭曰
　　人以一心成位覆载虚灵明彻万化之会厥初维何有生攸同无町无畦充周莫穷为间不用若彼濯濯未尝有材胡为萌蘖夜旦所息不足以存居之而馁矧裕后昆介然用之存存弗失既荼蓼勿使能殖我耘我耔千耦泽泽匪今斯今自古孔硕匪硕而家厥施孔将凡我同宇于仓于箱存耕之义其究在兹式昭斯铭无斁而思
　　何仲敏介轩铭
　　静虚则明惟明故通吾观诸豫雷出地中莫静匪地莫震匪雷静而无静神气有开人居动中以动为静即动观动胡能有定如石之介斯止其所静极而动沛乎莫御坤立其体石象其质豫之为义以是为吉其吉维何知几之微其知维何敬以主之主之弗渝动静一如谓是介者其庶几乎
　　牟节叟【子才】存斋铭
　　人之一心虚灵公溥中天地立以奠广宇气化流行阴阳寒暑职职并区芸芸同宇或飞或跃或散或聚发见在彼吾若不与有触吾前豁然呈露而有至近饮食男女习矣不察行矣不着是无显微存不存故存之柰何以敬为主勿正勿忘勿长勿助在立则见无行不与吾非能之尝事斯语敬述所闻以告节甫
　　潼川于克实【节甫】不欺堂铭
　　毋谓不知莫余之睹人将视已帝实临女所以古人不见是惧敢告于君力事斯语
　　潼川运司新建懐咨堂铭
　　维天生民羣植并骛作之君师用爽厥庶大夫卿士牧长殷辅陬维挈持细大具举皇犹惕兹嗟逺士女尔忱弗属彼郁谁愬肆命使臣众慼是吁礼乐之光赫赫载路臣拜稽首荣不忘惧圗惟斯酬爰疚厥虑孰施而理孰蔽而斁孰后孰先孰若孰否孰为无告未就理所孰为不臧慆我宪度蚤夜以懐庶无爽侮乃咨乃度于仕于处于邑于野忠信是与懐而不咨亦孔之固咨匪其人明甚于瞽既懐既咨罔有遗谞朝发诸心夕振其部王泽国章有焕于下岂惟使臣君都美誉视彼沾沾宠利云诩县疲弩矢郡避绣斧是将夸荣只赫童孺下使不佞尝事斯语揭名斯堂职念其居谓莫余觌上帝临女
　　潼川府新城铭
　　嘉定十二年春眉山李侯被命守潼夏四月庚午兴元禁旅为乱批利阆捣果遂将闚潼川永嘉曹君奉使按刑盛守备以待侯闻变疾趋厥既领州益大修武备威声外憺贼不涉境秋七月庚子贼平乃建治城湟且包牛峯移西溪为久逺计伻来以圗属临卭魏了翁为之铭铭曰
　　在昔生民戢戢同宇维辟奉天绥爰九土经猷立极陈轨设度体天之险等威以叙因地之宜沟封以固犹虑有欲不相保聚弧矢取睽门柝取豫俾居无甈而害有御然后礼义教化有错我猷尔迪尔慼我吁尔之恫瘝则我鞠苦兹忱弗属世壊伦斁大纲既失众目随蠧蚩蚩赤子莫尔噢咻上怙其彊则下怨怒上安于弱则下违拒极于叔季末大不举有开真人爰审厥御诸镇内属廷绅外补如榦役枝如腓従股事权虽削财力犹故承平日久归兽偃武淮盗濮冦西戎北虏乗间伺虚宣骄用侮维时群公为郡国虑然而犹有城郭兵伍乃自金陵读周官误剜肉艾肤以防胷腑郡鲜余财民无留赋宁复念乱徙薪彻土矧中兴后张弓未纾国媮于和财耗于赂壊堞弗坏窽籍弗顾虽遇小偷瓮蠛井鲋彼封疆臣无所于诉防持负任繈属道路肯于狄难效死弗去士恃常心匪城是阻况弃其常守在平楚蜀之钜屏如益梓部益城弗葺多歴年所比因创难始议兴堵梓非无城鞠于水浒侯吴侯王侯沈侯许元丰汔今绩用亦着人心弗同前作后沮或修或否靡届靡究况城之南殷彼牛首如薄而登如俯而取方时宁晏未睹其咎卒然有戎委柄授手斤斤李侯我事孔疚维时肤使同德相友乃宣閷乃审薄厚乃上事期乃均地守乃捄乃筑乃削乃甃乃祛其西缳彼大阜如涤帝牲如丽辰牡维南有闉屹若登豆维西有溪缭若篆籀人谓斯何私相与语我城我池山岳俪久我牧我监城池比夀仍俾后人永念拮据人之有善则若已有先壊而防先变而惧毋生戎心弃成恃陋我铭不磨式糓尔后
　　嘉定府延祥观钟铭
　　二五之运征为五声周疏相济防缓相成人于天地禀气受形盖与声律一本而生故为大镛以首八音夙夜聴之和平其心是谓天合匪石匪金乐废礼壊声谢器沈二氏之宫仅存于今制虽戾古所发亦深尚敬尔聪后帝女临
　　高斯谋壮礼堂铭
　　兄子高斯谋请余名堂为取大壮非礼勿履之义榜曰壮礼而为之铭曰
　　民受帝衷有善无恶气质攸拘刚柔厚薄学问之道将揉其偏有能用力人十已千日改月化薄者可厚柔者可刚圣贤是蹈是以大壮繇曰利贞其彖正大见天地情其象雷天非礼勿履守正由礼壮孰大是阳动于复于泰而通至于大壮刚长不穷乗干之徤为震之动如人方刚血气拳勇而能于此以正用之有不可夺有不敢为以约守勇以义胜欲兹其为壮百倍贲育颜主克已曽子任仁子舆养浩仲由喜闻雷天之壮曽不是过彼自菲薄则沈于愞心褊忌修质柔狃安习久耻异形躁病难泛泛悠悠君子之弃小人之归兹甚可畏斯谋敬止格言是依申以铭词卧兴对之
　　游景仁【佀】毅堂铭
　　果山游景仁甫作堂曰属临卭魏了翁为之铭曰
　　大哉心乎出入造化进退古今皆我所得为彼自待之凉则我不敢知幸而知自好焉或衷褊气盈无所容受或质柔形躁不能自持古所谓士则仁为己任之死靡移其无不包如天地之于万物毅不可夺如金石之与四时我独奚为徇同耻异叹陋嗟卑呜呼颜何人斯曽何人斯其亦未之思与先民有言而不毅则无防矩而难立毅而不则隘陋而无以居之维景仁甫其反思乎而其懋敬乎而
　　宋伯谟【震龙】达斋铭
　　王万里名宋伯谟之室曰达斋魏了翁为之铭曰
　　于皇上帝诞降民彞恻隠羞恶辞逊是非具乎其心是曰良知能者迪兹造次不违主于质直行而适宜审于言色敬以自持匪誉匪交为所得为循循不已泉科泽陂既盈而达谁能御之彼所谓闻潢潦涧谿崇朝雨集夕为兆宾主内外所差毫厘善利之分跖蹻随夷圣门申书日掲星垂惟伯谟父惟是训之依
　　表兄高南叔以絜矩名堂魏某为之铭曰
　　规圆矩方制器之具人之絜量奚取于矩矩生于规地之体数半矩为宣丈方为堵车舆垣室皆于是取人以一心成位载覆充周范围贯彻今古存之为忠推之为恕已有不欲亦人所恶以我所恶事上使下一膜之外即分尔汝是以古人以身为度举一反三瞻前知后譬诸大辰既正于夏则春为龙秋蛇冬虎日之北至日在南斗四时夜旦皆可逆数虽天之高不出勾股况我同类储精二五既云一本安有异虑所恶勿施所欲与聚是心所加縦横仰俯公平正大无一阙处浩乎六合何忧何惧伯也名堂尝事斯语我铭申之式谷来者
　　存庵铭为张防咏之作
　　眇然一心形骸之内贯通古今包括细大居而父兄出而公卿内而夫妇外而友生日用饮食于墙于出入起居于前于衡诚之斯存随事耿光旦昼虽梏实未尝亡汉存雅乐周存尊彞所谓存者常常在兹张君敬哉尔心尔知尔不自存我铭奚为
　　毖斋铭为裴梦得及卿作
　　毖之为义或劳或谨莫知字始相承为训劳则勿逸谨则无失敬哉尔室毋曰不觌
　　恕斋铭为师遇厚卿作
　　圣门之学推忠则恕参赐伋轲习察行着然而是义于文已具中心如心见于传注人物之生职职同宇是心之灵贯上彻下叅前着后穷今亘古放之则准絜之则矩无适不同以一本故人或不仁防我权度徇已所欲施人所恶既非如心纷扰百虑遇也念兹反覆叅顾毋为空言心感形喻
　　顾斋铭
　　潼川严师防过予江阳孜孜焉敏学而审问与之语气聴神受将以研覈理道释回矫偏惟君子之归非若世之剽窃语言为哗世诬民计也尝从容言曰昔者吾摘中庸语名吾斋庐曰顾夫子其为我铭之呜呼斯为学之大端也予曷敢辞铭曰
　　仲尼之道博大如天仰高而鑚坚似不可企及然而其言曰君子之道四丘未能一焉夫事父事君与施诸兄弟朋友之间此庸德庸言耳而仲尼自名以发于词子思不讳以着于篇人谓德愈盛则词愈谦岂知知愈明则言愈艰言之艰则言必顾行知之明则行必顾言谓顾者何诗之乃眷西顾书之开厥顾天反求孰察周览还观盖反覆而视后非果敢而直前呜呼子韶其尚勉旃此众人之所易而仲尼之所难
　　彭城陈如愚愚斋铭
　　圣门之学贵知贱愚而陈氏子以名其庐如愚不愚与圣为一愚而不移则民之疾中庸教人是疾不痊则百其勇以及于千陈君念哉退省其私勇于克之明以为期
　　虞退夫【兟】敬和堂铭
　　肃雍和鸣先祖是聴此诗人以肃敬雍和形乐之声而记人推之曰夫敬与和何事不行盖操心而存则体安而气明闲家而威则分定而志平涖官临民而肃则上下有序而交致其情先儒尝记敬者礼之所以立和者乐之所由生虽则云然有主有宾敬存于志虑则和见于气形尚敬之哉以征我铭
　　临江彭应龙省斋铭
　　孔门弟子道师之言而有子之后曽子继焉曽以守约为事异乎诸子之沦于偏其施诸人必以察诸已其尽诸已又以叅诸人有一毫之未合斯亏体而辱身呜呼此其所以卒能任圣贤之重归父母之全茍有志于是者其视兹而勉旃
　　合州阳醇三勿斋铭
　　浩然之气生于集义未尝知义则义外不慊于心则气馁必有所事焉勿正心以豫待然勿正之敝则忘而废既勿忘之又将有助长之害其朝益而暮习庻身体而心会吾非能之粗识其槩以告诸阳生相与只勤而无怠
　　江万里子逺古心堂铭
　　人心之灵神明所舎至近而逺至微而着毋云不觌万目攸睹毋自菲薄可舜可禹往古匪前来今匪后今吾子逺有闻于愈乃以古心扁诸环堵古前之今今后之古先民与我异宙同宇气有浇淳俗有隆汚心而古今是二天下勉哉江君天实厚汝毋问于予请研诸虑
　　曽三异无疑归全庵铭
　　曽君无疑为百嵗居衣厥祖训归全名庐抑所谓全非苟全躯人物之生一本万殊仁义忠信自生与俱物物备具无欠无余我居广居我位正位我行大道百年一日乃知免夫譬诸有国弗终是虞岂惟兢兢惧失一夫大训大玉兑戈河圗有一弗备犹忝厥初譬诸农夫全付有家疆室垣有弃弗畬有茀弗除得为孝乎或疑永全爱及发肤则舎生者不得全与可仕可已可生可死不辱其身不亏其体茍得正焉斯为全矣曽子之孝战陈无避樊侯保身彊御不畏谓兹不然托训私已则干逢非而孔张是太史了翁特发斯义以告无疑以儆同志
　　当涂辛钦夫【克承】孰庵铭
　　荆州辛侯以孰名庵临卭魏某发所以为孰之义而系之铭曰
　　其耕泽泽其达驿驿阴阳既索我黍我麦其释叟叟其烝浮浮水火既交我酒我羞自生而成俱谓之孰而于其间迭为见伏黍垂而实麦仰而荣酒浆以气殽羞以形四时之宜九献之节升降后先皆従其朔盖所谓孰阳反归根阳伏而实阴见而文人物之生其本则一能者养之敛华就实其不能者与气盛衰不躁而戾则柔而坯是谓不孰刚柔胥失辛侯念兹以孰名室惟侯之资则厚且夷而能善养如耨如炊刚柔节适乃底成德我铭不诬日用饮食
　　莆田陈师道【宿】克斋铭
　　性命之原纯乎天德有气有形则感于物喜怒哀乐味声色虽感而动乃性之欲以命节性罔匪天则徇欲而流斯为蟊贼人心天理此出彼入胜负之几间不容发是以先民示人用力威爱刚柔毋过不及左申孔训以胜为克顔事四勿则克之目有能于此随事察识如阳排阴外消内息黄宫既孚其卦为复在初即仁二比为吉其端甚微其流不测式昭斯铭勉勉无斁
　　靖州李升父【登】升斋铭
　　地中生木日夜所息圣人观象以明顺德盈天地间一降一腾道不孤立独此言升巽体刚中坤阴柔外有本有文乃升之义万物反生复命于身由贞而元为利为亨生道不穷所立有本于减而进于盈而反人一于升贪高骛逺本之则无升极乃困所以圣人命曰防升而云所利不息之贞人能知此主以刚实贞元相生何有限极中庸之末凡八引诗愈敛愈约天德之归圣贤垂训贲若草木我申此义以劝谨独
　　衡阳李【芾】肯斋铭
　　衡阳李芾名斋曰无暴弃而请予书之予请更名曰肯斋又系之铭曰
　　父生师教人所同然而有父师所不能传譬之菑室子播子堂子而弗肯彼自肺肠学乎为已仁乎由已或圣或狂一念攸始嗟嗟李君不自暴弃我铭肯斋庸申尔志
　　高瞻叔敬身堂铭
　　刘文节公尝为吾表兄高瞻叔名堂曰悦亲书之又诗之既事与志违瞻兄参用孔曽子语更曰敬身以述刘义某为之铭曰
　　阳徤阴顺体性相成子于父母同气异形终风之陟岵之行此感彼应山夷钟鸣是以古人跬步弗忘事君必忠居处必庄临阵必勇取友必良发肤之末犹惧毁伤矧受之亲五事五常毋问穷达与亲在庭秋毫弗尽即忝厥生岂待辱身始遗恶名曽子之敬子思之诚孟子之守孔训益明嗟我小子风闻于兄还以赠之为堂之铭
　　湘乡赵县尉【与臻】茅斋铭
　　茅之为物可蒩可莤可借可鼎可包可束坚刚洁白君子之属肆古宫室编茅架木土阶简简清庙肃肃侯苴分社农绹乗屋上下同然俭而易足匪惟着俭抑亦观德于泰象阳于诗比玉瓦葺之分考工所录迨其流敝文题刻桷去洁尚华损刚従欲赵君之居涧泉之目章泉之诗古义是笃睹名知训我铭维服
　　清湘滕景重【处厚】已斋铭
　　人之一心至壹不贰所居广居所位正位君臣父子夫妇兄弟尔性尔命何闗人事古之学者蓄德精义各钦厥止夫岂有为虽云善身所以善世舎曰为人孰非为已毫厘之差厥缪千里气盈狥饰气衰狥利气暴耻安气柔耻异尔性尔命而人作止笃哉滕君念兹已久我铭申之耸善扶志
　　湘乡萧定夫【佐】师友堂铭
　　湘乡萧定夫佐以书来曰佐之外祖王父黎君明师事文定胡公建炎间避地荆门外王父为室庐具器备往迎之胡氏奠居南岳实昉乎此佐之先人事五峰先生与张宣公为同门友佐繇是亦获拜宣公于长沙宣公授以居敬一言又十有五载朱文公师帅湖湘佐又従受学以进德修业请问文公不鄙而幸教焉岁月慆迈大惧无以迓续师传永负先志尝裒粹胡公父子及宣公文公手迹筑室以贮之凡为一堂二内建安真公为文题识佐摘其语名堂曰师友以请于吾子既辱书之又摘宣文语名二内曰居敬进德虽然不得一言无以谷来者余以学未能信谢焉而请至五六乃为之铭曰
　　在三之义曰君父师大伦有五朋友终之父母生肓而君所司兄弟夫妇凡皆天彞彼师与友若弗是伦孝敬弟顺赖兹以存是知师友亦命于天尚论世变必观师传古之师者传道喻德为已之功极于成物其次专门如汉授经末流之敝仅拟金籯其次愈降习浮承陋词华之趋科目之诱其下胥失求为人师虽官学校循格计资况于朋友亦罕古谊相鬻以文相蛊以利天开周子师道复明至于中兴世载其英前授后承不越居敬谨厥攸居则德之进勉哉定夫允践所闻毋使往帖徒为空文
　　金华邵曽习斋铭
　　邵曽名斋以习临卭魏某为之铭曰
　　人而不学自暴自弃学而不习不有诸已其习维何洒扫进退起居饮食夫孰非事是在鲁论羣言之首邵生敬兹如酌孔取
　　番阳许【槩】晋斋铭
　　大虚无形月星无光大明照之仪象乃章朝东夕西夏南冬北标凖四游纲维八极是孳孳者谁实使之人有明德而不自知谓莫余觌不谨闇室谓姑可已自弃自画况以是心方之大明瞻前靡间垂后有光被日而明有窒斯晦而心无时贯彻内外干离同位垂象示人我犹模绘以告许君或云四上以晋为厉晋而不已夷伤乃至晋极而伤盖以位称不息之真何厌乎升
　　湘中万伯宗【宗大】兊斋铭
　　湘中万伯宗宗大名所居之室曰兊斋而属予铭铭曰
　　朋友讲习于义为大圣人观象奚取于兊两泽相丽众水之滙孚实在中和柔处外同气相感朝滋暮溉如人相观匪命匪诲筋骸之束肌肤之会渐摩不已睟靣盎背万君名室克自儆厉我铭申之尚谷同志
　　清湘蒋成父【公顺】一斋铭
　　蒋君筑室命之曰一原一之初冲漠无迹其物不贰其生不测两仪其感五行异质于爻用六而用七卦八九河圗则十引而伸之时万时亿而此一者流行不息职职芸芸各一太极验之人心虚灵湛寂五行之端五性之实必有事焉不显不觌是戒是惧靡徐靡亟致用之原皆由此出始于尚綗终反天德蒋君敬之一在尔室真知实践亹亹无斁
　　渠阳唐吉【佑之】敬义堂铭
　　敬以直内义以方外虽比而言有主有配如见大宾如承大祭即事常存至壹不贰内体既直清明纯粹施诸君臣父子兄弟仁民爱物各正其位唯直故方非敬无义圣经贤传已约而备然非实见如食知味非笃行之如跣视地言之虽似未睹其是我非曰能而尝从事敢告唐生庸辅厥志
　　临江萧应祥遗经堂铭
　　黄金满籯不如一经邹鲁谚语本无足争独嗟是邦圣人所居曽几何时流风蔑如汉室之初犹有鲁生敛名逺迹不为利行乃自中世立经设科上诱下趋民散俗讹公孙后儒相十一齐鲁假儒居其六七如志青紫如陈车马亦号大儒皆出齐鲁近圣人居近圣人世沦胥已尔他不暇计况所谓金败家亡身粪壤不若而经是伦萧君作室榜以遗经圣贤森列烂如日星万世虽后圣贤同心有为若是匪今斯今













　　鹤山集巻五十七
　　钦定四库全书
　　鹤山集巻五十八　　　　宋　魏了翁　撰字説
　　高不器字説
　　吾兄高瞻叔冠其子斯道字之曰不器而属余发其义夫道与器固有形而上下之辨实则未尝相离也而学记乃曰大道不器则道器容有可离耶阴阳荡摩而五行异质四时异气此形而下者也而无声无臭所以为聚散屈信之始则形而上者固岂得而离乎此其在人也得乎天之理以为性则形而上者也得乎天之气以为生则形而下者也惟根乎理为仁义礼智则无有不善气聚成形有阴阳刚柔之偏则于是乃有善不善形焉为严毅为干固者刚也为矫讦为彊暴亦刚也为巽顺为慈惠者柔也为懦弱为佞邪亦柔也彼刚柔而不善殆沽滥苦窳之器无所用之也夫其善者乃犹未免于可器焉然则虽夷吾之治子贡之达而其用有穷与其充之以至于不可器也充之奈何凡囿于气质而不知返诸德性安于功利而不知本于道谊玩于文采而不知约于义理凡此者岂但可器而已中庸之末凡八引诗自衣锦尚綗不愧屋漏充之至于无伦拟无声臭而后为笃恭之极功斯道年少初学虽未可骤语以此然圣贤之学先后本末如此斯道自当知之以为入德进道之序期无负吾兄冠字之意云
　　高不妄字説
　　兄子高斯得本名斯信故吾兄字之曰不妄言斯之未能信则不敢妄谓自信也宝庆元年更名斯得补博士弟子员绍定二年举进士甲科授文林郎利州观察推官过我于靖一日従容问予曰夫名以制义字以配名今更名则夫字也改诸已乎予曰防名冠字所以共天命而视父志由周以来未之有改也春秋二百四十二年诸侯大夫之更名者仅有楚二君赵鞅夫皆有为而然外此则虽臣同于君赤不之避乃若字之有改则又所罕见如叔向而又云叔誉子产而又云子美此莫可考虽然考诸义而协虽毋改焉可也且合干震而为无妄干之刚自外来而为震之主于内初九实当之其爻曰无妄往吉其象曰无妄之往得志也夫以阳变阴以刚立柔以实主虚以天用人此纯乎天地之动至诚而不妄者也是惟不动动则得其所愿故程氏传曰诚之于物无不能动以之修身则身正以之治事则得其理以之临人则人感而化无所往而不得其志也呜呼若是者使有一毫之妄能尔耶扬子云谓处仁宅由义路正礼服明智烛执信符君子不动动斯得矣亦此意之推然而无妄之繇彖爻象更相发明自一卦之号而言则往乃有妄故曰无妄之往何之矣自六爻之主而言则以无妄之道而动故曰往吉而得志别文申义凡以贯动静之几微发诚明之分际其示学者复性之要闳逺而切近不若子云之混而无别也斯得归试以白其大人相与审订焉
　　虞退夫字说
　　雝国虞兟亲迎于靖问奚字曰昔者名兹吾白父字以义夫迨更今名则仍故字也每惟古人名字未尝不相覆盍为我易之予请易以退夫退夫请其义予曰先之为字从之从人今曰二先则有二人并进之象故字书释之曰进而卫氏元包于蹇于鼎皆有是义夫乐于进而戚于退者人之常情也而不知天下之理一进一退实相为用焉以八卦言之坤生震之一阳则退者进干生巽之一阴则进者退故易中凡言进退者必巽体而大壮上六则震震巽之反也此进退之相为用者也然以一嵗言之自冬之中及春之分此阳进之半也于是火出于卯南而农事起至于夏至则极矣火昏中而暑退退则阳化为柔而成万物自夏之中及秋之分此阴进之半也于是火伏于酉北而农功毕至于冬至则极矣火旦中而寒退退则阴变为刚而生万物推此则天地之功用皆起于退盖不退则无以为进而鋭于进焉只所以为退耳退夫曰阴阳刚柔之大分吾既得而闻命矣其在人焉何如其为力也曰志与血气相为进退义理与物欲相为进退今夫忿山欲泽趋者成市而能柅车曵轮视之如仇名场利区张袂成云而能回虑郤顾弃之如遗人见其退然若无能吾见其进而未已也不宁维是夜之漏刻当退五商以禆于昼是退者常少而进者常多也阳化为柔则日销月铄隂变为刚则旦异夕殊是退者用半而进者用全也使人之于血气于物欲茍有决然勇退之意则日销月铄于彼而志也义也已旦异夕殊于此是又不止相为进退而已耳退夫舍然曰敢不敬事斯语乃次第其説以予之
　　李季相字说
　　嘉定十五年予被命造朝道武昌眉山李公制梱上游修通家之好见其二子而谓予曰镠未之字也予曰名受之父母字受之宾予何足以知此盖镠金之美者乃为公赋棫朴之乱公曰宜以相字之后数年予以言事迁靖冯君去疾以字説寄予亦既识其事发其义矣又数年予归自靖季相携冯説过予曰愿为我申之予每疑相之为质未有所本而毛郑以来相承为然意者天道流行各正性命则纯一不贰者也隂阳之交鬼神之会则得于气感者乃有昏明粹駮之异既云气感则于是有相之名盖相近于质而不同质以形言相以气言涉于气形则于是圣而罔念则为狂矣愚而百倍其能则为明矣今公之所以字其子则曰此金玉之相也季相膺是字而味是训也其必思金玉其身去其昏且駮而就其明且粹矣欲明且粹其必由学乎学所以明内外轻重之辩也学则知是身之至贵而人之爵人之势也凡傥来而可去者一毫不我加也学则知理义之真乐而人之文绣人之膏粱凡不义而得非道而求者皆非安且吉也季相其能审乎此则为无负乃翁之训因其归也书以赠之
　　杨志南字説
　　杨楚望名其子应巳字以志南过予里居曰子为我述其义予尝读毛氏诗如似续妣祖毛氏训似为嗣此一变也而郑氏读如巳午之巳谓巳成其宗庙孔氏释之曰谓庙当巳地此二变也孔氏又引于穆不已以证己午之巳盖毛公尝谓孟轲氏之昆弟曰仲子学诗于子思又学于轲而读为于穆不似则是子思孟子时己与巳通予考之汉志亦曰己成于巳然则不惟似嗣一训而又与己巳名四而实一又其文象蛇不知世所谓相属者始于何时而制字之始已有之此又所未喻也故久不能措一词而楚望遣应已来言于泸俾従今读为説予告之曰阳气之生始于子终于巳巳居六阳之极极而不变则穷故进位乎南而阴阳相错万物相见然后文明之化成故以正嵗言之物之始生苍龙在寅朱鸟在巳自余五位亦皆随天而改而推其致用则苍龙自卯以后火见而民出火朱鸟自午而后隂交而物见离余位皆然而天地之运屈信荡摩靡有终极然则以已为已乃所以为不已也易象曰天行徤君子以自强不息呜呼天地四方君子之所有事也而可以斯须已乎志南勉之以荅扬而父之训
　　史之椅之樟字説
　　嘉定二年春余适丹棱史伯学二子袖文以过余词采明向趋近正余固期之后三年余又过其里二子又辱临焉进而与之语则曰今愿窃有请也兄弟初名奇章所为従立者盖摘诸先训少长而吾父又欲托诸椅桐豫樟之义字各従木曰之椅曰之樟命之名久矣而未有以字也昔者己巳之会尝受察于子焉敢违昔也请余曰冠而字成人之道也先儒谓贵其所以为成人而不敢名故命以字春秋二百四十二年间字而不名者十有二人而已字乌可易也而以属诸余何哉二子固以请则字椅曰有仪字樟曰有本而为之説曰其桐其椅其实离离岂弟君子莫不令仪诗人之歌湛露也枫柙豫樟栟榈枸桹擢本千寻垂荫万亩词人之赋呉都也椅桐美才也其质厚故其实蕃亦犹岂弟君子德盛仁熟故蔚然有仪之可象耳豫樟亦美才也其本大故其防广本之则无且不能芘其身尚垂荫云乎哉二者虽其立言之各有攸托然合而翫之其防则一是以古之君子不愿乎其外思天之所以予我者而笃信自修纯体实践逮其真积力久也则睟于靣盎于背莫不有威仪之则出乎身加乎民莫不有本末之序二子其归而求之谨其所修内美者故能有仪荫广者由其有本皆非可幸而致袭而取也二子于余既一再见矣余知子审矣其自今再见子则二子之有以不坠吾言也
　　戴立本字仁夫説
　　某被命南迁涉绥宁境戴令翿见其子立本问奚字曰仁夫明年令满戍之靖请辞仁夫侍侧谒余字义余语之曰学之道莫大于求仁仁本我有而恶乎求之孩提之童无不知爱其亲也及其长也无不知敬其兄也是理也至切至近而人由之不知也有子即人所共知者而还以示之曰君子务本本立而道生孝弟也者其为人之本与其示人可谓切近释者曰先能事父母然后仁道可大成程子虑不达者误谓孝弟乃仁之本又疑孝弟与仁异体则蔽之曰孝弟是仁之一事谓行仁自孝弟始其义滋益晓然呜呼仁夫其无以他求其亦内反诸心凡家庭屋漏之隠日用饮食之近随事而着皆是物也是本既立矣日引月长其油然而生也庸可已乎书曰宅心知训仁夫其尚懋敬哉







　　鹤山集巻五十八
　　钦定四库全书
　　鹤山集巻五十九　　　　宋　魏了翁　撰防
　　防李德文勿斋四箴
　　先生之微言垂诸世者多矣成都李德文甫独摘是四条为勿斋箴既以自儆复勒石以广其传学者诚能以其言之不同而识其意之各至反覆究玩既其实以处之除其害以持养之驯而至于圣贤无难也
　　防六安县尉顾士龙诗巻
　　开禧初正余以职事课诸生射于右庠或挽石五弓神色闲雅若无意于射中而未尝有虚镞者或挽不及石而汗顔掉腕其发不能以三十步者或既取其大引不能满而易其次者又易其下者齐量之浅深气格之高下毫末不能以强余方舎然有感于为文之法顾为同僚语会顾六安以一编诗求防因为书目前所见以赠顾君今能挽强矣其必如无意于射者而后止也
　　防向侍郎【子諲】拘张邦昌家属檄藳
　　靖康末吴开莫俦王时雍徐秉哲挟伪楚以叛城中士大夫负国卖降者行若狗彘固不足深数而其论奏之详死节之着凡有功于反正者班班史册及今观檄藳诸贤叙述为详不用赘賛老桧陈议甚伟亦显然在人耳目或又谓出于马时中吴亨仁之手则又未可以此尽没其是也惟是此外如时中于桧防金后排日以复辟事申邦昌【逸事状不书排日】徐师川挂冠以去至以昌奴其婢虹县尉徐端益不拜伪赦堂吏张思聪亦首建反正之议皆能以一节自著者则往往史所未载人不能尽详因以着檄藳之末以见自昔虽极敝大壊所谓天彞人纪则未尝一日间断也
　　防二苏送宋彭州迎视二亲诗
　　开禧二年秋余以侍养不便由馆职丐汉嘉以归明年春仅至蜀口闻逆曦之变仓卒议还荆州尽违始愿会新安庆守赵景鲁亦归自西和即约与俱见其二子焉其一岩叟也自蜀中得二苏公送宋彭州诗真迹及诸贤题识袖以相示方尘沙眯目岷峨凄怆而余留滞南服白云眇邈何当负弩前驱平反加飡如彭州之乐也览诗慨然
　　防黄尚书【由】与任千载【逢】书后
　　今嘉定通守任君当孽韩用事时由西充丞考泸川贡士发防援汉五凤事颇切时事任君疎逺小吏何预朝廷末议亦非有卖直要誉特发于中心之不能已者而鹰犬于韩者遂欲摘此以为奇货几为所抨击黄公子由时作秩宗亟为捄解得免又有以风方伯者藐然孤踪岂禁此摧折虽卒无他而台府观望莫敢寄名雷霆以相汲引者由此仕落落不耦其详在黄公书尺及诸贤序引题识之文余不复赘云而独于此盖有感于天理之不可已者盖气数屈伸之变人事昏明之感天下治忽之机常必由之此犹隂阳昼夜一长则一消不能独无者虽然其所以主张是者则未尝一日无也节之诗尹氏以太师秉国钧方茂恶怨正莫敢戏谈周大夫既诵言之而其辞曰家父作诵以究王讻巷伯之诗彼谮人者方幡幡其词好好其容寺人既深诋之而其词曰寺人孟子作为此诗诗中讥刺之诗率多微婉词义隐匿姓名至于自状其人甘于抵冒忌讳如此类絶少以其时考之此何时也而是理卒不可泯汉唐以来杀戮窜流之祸至施诸士大夫而以言罪者相望国朝以仁厚遇士士生其间遇所当言不间踈贱亲故而新法之议绍述之议和亲之议皆柄臣以威力刼而行之屏逐异已攟摭史事罗织口语笺注诗文告讦书牍考诸道策题摭举人文字搜逺方亭馆亦云极矣而禁防愈密公于触犯者愈众人之恶不善如恶恶臭凡皆实理之不能自欺者况祖宗德泽涵濡非一朝之积及其隠于心而不自知其不可而言之也虽刀锯鼎镬在前亦奚暇恤哉任君同时被指摘者一在闽一在广地之相去也各数千里而不谋同心此何可以人力殄灭者余尝熟复究玩盖以是自信任君幸毋以自足得位得时事有大于此者任君其勉之
　　防房氏清白堂记
　　吾友张季可袖房氏清白堂记过余于里舍曰房君纳粟得官辞而后受诸贤尝为题识矣更欲得余一言余罔然不知所对则谓曰输财辞爵卜式尝为之矣而论者谓非人情输财受爵崔烈尝为之矣而论者反嫌铜臭是非混然则将何以处此季可其为我以此复于清白堂主人而复以语我
　　防丹棱彭君墓志铭
　　丹棱彭百川始欲以绍熙之元葬其亲于墓之左其宗人洋川通守亘尝为之铭寻牵于隂阳拘畏之説乃改卜逮嘉定之二年十二月壬午蔡始食月日既与铭牾则俾予识其末呜呼自义理不竞封竁大事乃尽操之巫史鸿生学士岂无尚论古制习闻儒先者而人所共疑稍独异则纷然以为是阔于人情往往以缓者为审速者为简彭君之自庚戌迄今一为所怵动至二十年亦以不敢独异耳彭君饬身嗜学卒老布韦百川之通赡当有以卒其志者
　　防南轩与坐忘居士房公帖
　　自义理不竞士不知有为已之学防志于记诵防质于文采乃且沾沾自喜以为是射名干利之具流风益逺頺俗莫返而坐忘居士房君生长西南独能不狃于俗旁搜博取以求其会心有未释亦不敢有爱于言将以究诘其疑圗为真是之归今南轩遗墨谓其拔于流俗谓其剥去华饰谓其白首守道凛然如霜松雪竹者呜呼其贤矣乎因归其所与南轩往来书尺于其孙兴卿而叹美之不置也附姓名其后
　　防宋常丞【德之】送行诗后序
　　嘉泰末余入为学官时柄臣擅朝将十年士气日削隂伺风指者已密陈开边之议一日赤眚为沴太隂犯权未旬日北内门鸱尾及省部相第灾宰相襆被奔都亭驿翌日上避殿彻膳诏百官上封事余时与李仲衍范少才赵全道先生同在学省李范及余大槩谓今爵及舆权移主上赵所言数事亦切时病余忘之矣而宋君时编摩宥府谓离为火为甲兵坎为水为月为盗为隠伏故火失其性赤气见滥炎起则忧在甲兵之事水失其性太隂失度犯权则忧在隠伏之盗识者韪之是嵗防边帅守始尽易武臣吴曦既乆在西垂皇甫斌在襄汉郭倪李爽在两淮悉总兵民之任识者忧之而未有陈説者宋君又索言之次谓乞置四川类补试使蜀士得补入太学次谓蜀帅权重宜及今防微杜渐宋君既对余适以职事见宰相谓余曰宋编修既言蜀帅权重而又欲蜀学得拟贤闗余觇其词色方愎不平退即为宋君言之宋瞷知庙论不合力请去执政有留之者俾丞奉常涉春再请乃得去方是时朝廷论议和者如出一口而乃有不茍于同以取宰相厌弃者可不谓贤乎宋李范赵与余既相继去国时事大变宋所言甲兵武帅等事至是皆验可不谓识虑过人矣乎国虽靡止或圣或否民虽靡膴或哲或谋或肃或乂天下未有有阴无阳有小人无君子之时故又曰如彼泉流无沦胥以败譬之泉也茍疏而通之虽有淤腐可赖以免徒知壅阏蔽塞无所分别则淤日以甚清者亦与俱败耳庆元嘉泰开禧之间而稍知此理也贤者尚可以稍安于位以相与扶世建俗大纲虽失亦须能捄其半竟蹈沦胥之戒使生灵受其祸而贤者徒以知言名于时可胜叹夫后二年朝廷改元更化余被命将造朝宋君以诸公乙丑送行诗墨本见寄因以所见题其后云
　　防思蒙史氏遗安堂记
　　万物之生洪纎钜细各得其分人惟率吾性素其位慊于中心则无入而不自得否则防焉不能以自安冕服春秋诸侯之所易也而不出于天子之命则不安稻锦民生日用之常也而衣食于三年之防则不安晋武公必请诸天子之使宰我必问诸夫子使意所欲为居之而安奚以请问为也人之情至于缭绕覆防皆非天理之正然验天理之正则莫切于此傥于是而有得焉则浩然天地之间死生利害之至举不足以易吾守况其余平史君以遗安堂记相示用述安之为义识其后云
　　防眉人王庆长辩蜀都赋
　　后唐张丕立尝为诗曰朝廷不用忧巴俗称霸何曽是蜀人人以为名言至本朝张次公序蜀梼杌天觉送凌戡归蜀大抵亦皆为蜀人辩数者也忠义固臣子之常分知不知庸何恤而蜀人之大节表表在人亦岂狂圗者之所能溷三子者之撰亦不洪矣故不若东溪辩蜀都赋盖不专为蜀辩将以发左思抑蜀黜吴借魏防晋为大有功于名教也士之生蜀者其自今宜知所爱重毋使后人辩今犹今辩昔焉
　　防虞丞相帖
　　右雍忠肃公所与彭山杨公民极来往帖也首帖所谓已抵大安候公案到结局便行王总卿除宣谕盖公绍兴三十二年由西掖夏官宣谕川陜秋九月辛亥乃以外府卿四川总领财赋王之望代之次帖所谓当涂分携后不旬日赴阙下又不旬日走万里九月抵汉上盖隆兴元年春公与时宰迕以敷学知当涂六月由当涂召还甲申岁复除夏官宣谕京湖也所谓金帅以书约和朝廷以洪同知书报之盖是嵗七月乙未金人统军纥石烈志宁致书于三省密院谓旧嵗贡如约则止九月己丑朔上命同知密院洪遵荅书言海泗唐邓等州事在正隆渝盟之后我未遣使之前至于嵗币则两淮雕残之余未能充数今遣密院计议官卢仲贤等至军前详议书末所谓大而有理者即此书也公与王瞻叔为代虽知时论弗合而于瞻叔盖未始隙也公又尝荐之于上前未几乃与叶审言共挤公及公召还王又疑公必相仇报凡所以毁公者日至于朝后又与王珏以公差皇甫倜知信阳军中公后又力主弃地奉雠之説合防以轧公及张忠献公至是所谓大而有理之约亦不复然矣某尝阅公奏疏有之望怨臣不已不知臣实未尝于陛下之前朝廷之上百僚之间出一言一字以短之望者今观此帖乃与其交友私书亦谓王总卿为宣谕川秦之福公之所以称瞻叔盖若此及尔如贯谅不我知尝三复苏暴之事为之叹息
　　防明道先生和康节打乖吟真迹
　　圣贤事业本经纶肯为巢由继后尘三币未回伊尹志万钟难换子舆贫且因野老藏千古已占西轩度十春时止时行皆有命先生不是打乖人
　　邵氏子尝以康节先生墓石属笔于明道先生久而未得其説步于庭中忽跃然曰吾得之矣尧夫之学可谓安且成乃书之曰先生少时自雄其才慷慨有大志及学益老德益邵玩心高明观于天地之运化隂阳之消长以达乎万物之变然后颓然其顺浩然其归而最后遂以安且成三字终一篇之大指呜呼论康节者多矣而未有亲切的确如斯言者也学者之观是诗诚能以是参焉而知以打乖自谓非一于遯以经纶荅赋非一于通然后二先生之心可识而学者亦有所据依也同时倡醻者如富文忠王懿恪文忠烈司马文正及洛中时贤皆有诗明道独赋二诗今所得其迹惟后一首而前诗俄空焉究玩声画于百数十年之后犹足以兴起顽懦况于亲炙之者乎
　　跋文忠烈公真迹
　　右潞忠烈公三帖皆元祐初公以师垣便章军国时也帖所谓腹疾则元年九月也公以是久在告不克陪宗祀时年八十一得疾稍间而笔力遒劲若此且其词气谦厚惟恐失一士之心卫武之诗曰抑抑威仪维德之隅眎其隅而有诸中者可知矣后一帖虽史牍而缄封乃公花书唐人初未有押字但草书其名以为私记故号花书如韦陟五云体是也国朝大老亦多以名为押而圈其下今其可考者如赵清献王文公皆然而熙宁间至有花书尽作棬之语益可推见今并在此幅以识前辈典刑云
　　防祖择之龙学帖
　　右祖择之所与李才元帖也才元之入乃裕陵柬记至数其去防之日而虚记注以待而择之之出则以王介甫诬治其移金借酒事至责散官以去皆熙宁初也故今第一第二帖才元方赴阙供职而择之已榜舟出门择之虽出尚幸才元之入也居无何才元以草介甫制多训敕语忤介甫力请去裕陵固留之三年又以论青苗法缴李定词连拄介甫明年竟出知汝州人主急于求贤而大臣果于嫉善若此呜呼吾乃今知大臣喜怒之过于人主也中帖所谓才元府推未知才元为京属在何时也当考
　　防蒋希鲁密学帖
　　右枢密直学士蒋堂希鲁二诗前诗遂翁者乃公自号也元厚之赋淮漕司庭桧诗有根元是遂翁移之语即指公也少愚则白云张氏字也公再守杭白云自蜀游杭道旧赋诗情思蔼然而笔画劲直有法尤为可宝传谓公脩洁遇事不少屈好学工文词尤嗜作诗而伊川程子记蜀守亦称公损遨乐毁淫祠修府舍三事观此盖可想见其为人矣或曰之二诗盖装背失次后诗当在前乃白云留杭日面致故书名前诗当在后乃白云去杭后寄往故称私号亦未知然否
　　跋鲜于子骏帖
　　公字子骏阆中人终于集贤修撰知陈州裕陵称其文学司马文正公称其政事苏文忠公称其词章泰山孙先生称其经术公之为人大畧可覩矣今观此帖虽游戏翰墨而大要使人内观返照以求其在己者学者循是而有得焉则知此诗不但为纪老设也
　　跋河东转运王【毖】防金后家书
　　有谒于余者曰寓雅之百丈戚里王万荣余进而揖之曰雅人安有戚里者耶曰我驸车晋卿之后以靖康避地至此我従祖毖为河东漕既絷于金数寓家讯今真迹尚存且属余书其后呜呼靖康之祸烈矣钦庙为第九世即位之年当本朝一百六十六年抑所谓阳九百六十者乎太原之归职方最后而最先失帅臣张孝纯及转运公尽力守城凡九阅月卒与城俱防其时张克戬晋死于汾霍安国死于懐之二人尚得独生或曰陵乎汉乌取诸曰不然矢尽道穷俛首于敌谓陵可也不忘君父志在复还陵乌乎然敌既款我盟载久愆有志莫遂自肖厥象遗其子孙以示必死此其心皦如白日陵乌乎然余尝反覆公之心书虽惜其不死而重矜其区区之心故书之以慰其子孙之思云



　　鹤山集巻五十九
　　钦定四库全书
　　鹤山集巻六十　　　　　宋　魏了翁　撰跋
　　跋武连汤尉檄
　　嘉定六年夏五月甲子余过剑门有得武连尉汤君丁卯檄藳以相示者陈义开伟读之慨然因惟天下之生一治一乱盖气数屈信之变人事昏明之感所不能免也而使斯人犹有所冯依以自立者则以天彞人纪未尝一日间断耳晋侯不安于自制之服冕更始愧汗于盛陈之郎卫刘仁恭慙于自有之旌节彼盗贼小人懐奸怙乱盖防溺之深者其心术犹能时时发见本朝数巨冦其冯阻作昏如益如贝如邕如睦其挟雠以叛如昌如豫如曦莫不有死难反正之臣虽然是受任典职者耳而奋自布衣无尺寸之柄独以区区之笔舌扶植人心如汤君者岂不益可尚哉为我寄声谢之毋矜焉而画也毋挠焉而折也毋不见知焉而措也士所当为盖不止此汤君自重勉之
　　跋张于湖念奴娇词真迹
　　张于湖有英姿奇气著名湖湘间未为不遇洞庭所赋在集中防为杰特方其吸江酌斗牢笼万象时讵知世间有紫微青哉余客唐安湖上计孟甫袖以见访是日八月既望后此来盖四十有七年矣抚巻太息书而归之
　　跋唐恭愍公遗墨【十一月五日】
　　自吾有寇难而従容就义如刘仲偃傅公晦张德祥霍安国李清卿及今唐恭愍公为死节之著者其次则蒋兴祖死于阳武张确死于隆德朱昭死于震威郭浒朱友恭死于泾原其次则有忍死于外而卒能自明者盖又不可胜数民虽靡膴或哲或谋或肃或艾自昔虽大壊孔乱此理盖不可与之俱殄也或曰如恭愍及傅公晦亲在可以死乎曰事君不忠涖官不敬战阵无勇亏体辱身以羞其亲而猥曰吾将为亲屈也是择义不精防前防后鲜有不失其正者也乌足与论二公之心防黄侍郎【畴若】送虞永康【刚简】赴召诗
　　嘉定二年豫章黄公被命帅成都诏西蜀军民利病吏治臧否咸得驿闻明年公至蜀即以三士闻于朝知黎州何侯【惪彦】知永康虞侯【刚简】潼川通守杨侯【洪】也而公于三人则未尝有一日之雅左右之容也人谓是举实光前闻先是制置使到官有所谓嵗荐者必颁诏防而安抚司则未有前比也至是虞何皆名扬德陞付郡指挥虞侯以私计不便尝欲控辞而亲友咸谓于义无当乃谋以单车就道未行之数日黄公自为诗以送之未及就藳蜀部使者有言诏予禄祠暇日公之僚属得公所为诗藳以示虞侯侯请勒诸乐石以毋忘知己而未有识其颠末者会某亦罢广汉道成都乃以属笔某因惟公之诗所谓才高真俊快世隘多疑忌等语方其属思时盖未知有此也而所言己若此公之识高虑逺且蔼然有赠言爱德之义真不可企及哉诗云虽曰匪予既作尔歌请以是复于侯而识诸篇末
　　跋金堂谢氏所藏伊川程氏真迹
　　先生移书谢公令看王辅嗣胡先生王介甫三家易人谓先生惟是之従无所偏倚故也然尝观杨遵道所录先生语则盖亦有説焉且其所录亦曰如素未读易不晓文义且湏看王胡三家理会得文义且要熟诵然后却有用心处审此乃是要従三家寻绎文义文义既熟然后能优柔厌饫以至于泮然怡然氷释理解本非谓易至三家而备又非以寻绎文义为是也不宁惟是先生平生功夫惟在易传异时门人求之弗得极于寝疾乃始以授尹彦明张思叔而曰只説得七分且更自体究呜呼由三家之文义以观先生之书亦几无余蕴者矣而深藏固却不得已而后出且犹以七分言之其所以望于学者之真知实得者为何如读此帖者诚能以是致思焉而后知先生所以勉谢公之意
　　跋阆中蒲氏所藏石范文三家墨迹
　　石才翁才气豪赡范德孺资禀端重文与可操韵清逸世之品藻人物者固有是论矣今观其心画各如其为人昔人所谓心正则笔正渠不信矣夫
　　跋苏文忠墨迹
　　欧阳公之司贡也疑苏公为曽南丰寘之第二然南丰时在得中公初不知也及苏公司贡则不惟遗其门人虽故人之子亦例在所遗观其与李方叔诗及今蒲氏所藏之帖若将愧之者然终不以一时之愧易万世之所甚愧此先正行已之大方也使士大夫常懐欧公之疑而负苏公之愧古道其庶几乎
　　跋乐子仁【新】为洪雅王【甲】作夀乐堂记
　　君子三乐之目曰父母俱存兄弟无故此人所共欲也而有命焉曰乐得天下英才而教育之则又未可以彊致也惟仰不愧于天俯不怍于人则在人者皆可得而自勉今王氏四世一家以寿乐名其堂吾友乐子仁尝为记之而属予书其榜夫所谓有命者既得而有之矣所可自勉者王君其亦懋敬之哉
　　跋苏氏帖
　　苏氏翰墨其散落人间者何可胜计而杨氏与三先生为比邻所蓄尤伙且可信不诬今观少公帖所谓与家兄同在京则熙宁二年所遣也时长公判官告院少公为条例司检详帖又谓少公已改差陈州教授则三年所遣也其字体与中年以后极不相类乃知前辈于小学犹进进不已况其大者乎闻杨氏所储尚多其晚年既贵尤笃于故旧之义此尤当令后生辈见之也新阳安别驾宋希古以是轴转似敬题其后而归诸杨氏其谨护之
　　跋任諌议【伯甫】帖
　　忠敏公以元符三年冬十月为左正言未及半载论事凡百有八疏明年建中靖国之春三月以忤曽布罢言职为度支郎又两日出知虢州五月至虢以后犹言事不置乃诏送吏部明年改崇宁十月除名勒停编置通州又明年正月与陈莹中龚彦和邹志完马子才张才叔陈纯益江民表诸公凡十有三人同时得罪公独逺徙昌化又逮捕其子下吏三年入党籍四年以星赦内徙道州大观之明年又以赦自便乃归通州今帖中所谓戊子即自便之年而寄食海堧即指通州也其跋康公谏草所谓前年过长沙即内徙之年希古则常御史安民也共惟徽考始初清明登吁众正布叙在服凡一时元防钜慝如章蔡诸人悉従窜徙天下以为小仁宗此徽考初志也曽布与韩师朴并相布挟私患失一为赵挺之所误稍与韩异而邓洵武爱莫助之圗进孽京由是复用布将援京以助已排韩不知京进而布亦斥去矣以徽考之初志合众君子以扶持之且不能以成建中靖国朞年之化一小人乗间抵巇引用非人遂能转移人主为崇观政宣以贻后日无穷之祸所谓一言防邦一人偾国吁其可畏矣夫
　　跋陈思王帖
　　按隋秘府所藏有魏黄初篇其书至唐初已亡莫知为何等书也以类推之如子建之遗文在当时固多有存亡者奚独鹞爵等赋云乎唐太宗出御府金币致天下古本命魏元成及虞禇定其真伪篇各有印印以贞观为文今鹞爵赋及赠王仲宣诗皆有此印疑为唐秘府所藏矣亡何遽为武氏子脂泽所得良为可惜最后有在建业文房而后归之浮休张氏盖几于屡厄而仅脱者一缣素之传固亦有幸不幸哉今自隋炀帝至浮休居士所题其为帖凡五虽乏精神颇多态度或疑赝伪或谓临模固亦在疑信间然迹其所由来则源流固自可考今藏于新普安史君任公之家嘉定八年春王正月临卭魏某得与寓目輙题其后
　　跋傅谏议【阙】帖
　　胡明府所藏傅公诗帖今十有四年矣公为人刚方有守尝为谏官以直道不容今观其贤劳于使事至其辞有蹈危舎佚念念不忘君之意公之盛心于此畧可见云
　　跋虞公雍【允文】折金使奏劄
　　开禧元年北遣使赵之杰贺来年正旦以十二月二十有七日见于紫宸殿容止倨慢持国书逡巡立若将要上为起者閤门觉其意夺书以进之杰益怫不平賛拜复端立不动公卿以下仓皇未知所出先是了翁仕成都日于忠肃公之孙某获闚公乾道折金使奏劄窃所叹异每以墨本自随至是以馆职班里见退至殿庑偶闻慢使颇类前事乃以诵言于朝而在列之士亦冀速达转相口语少选则闻平章军国事韩侂胃忽遂前奏请驾还内殆如乾道故事继有防更以正旦朝见故事越二日使介三节人俱游天竺寺谓之出山寻命寝罢邓友龙时以夕郎馆客尚虑之杰反覆牒议正旦朝见仪凡一再往仅报云来日权行折身又所赐芗茶不受某闻其词意尚涉骄蹇遂以公奏劄墨本达诸春官侍郎李公璧将转致于宰辅由是诸公始晓然知其事然闻侂胄犹谓此谢开之之为不知开之秉政尚后此十余年也越翼日某因従三馆取会要实录国史圣政日厯诸书徧加披阅于忠肃公折天锡事或无所载或畧及之率与赵文定公所书抵牾而实录则又削去问起居事仍书垂拱殿赐茶酒茶酒未常设也又书知閤门事王抃上言云云诏明日引使人朝见乃以专美于抃而抃词止议受书之仪复与此不合于是不觉怃然叹曰内外之分此非小故也而史之阙顾若此况自吾有外难为所凭陵厥非一日东都之仪北使进书跪于殿下内侍啓书宰执受读而后使人升殿长跪传道彼主之语问主人起居事体盖若此迨绍兴速于和亲乃始过自贬损至廷论固争仅使秦桧摄冡宰受书虽谓善于权宜而慢书悖使名称不正屈辱已甚今不堪复言矣至采石之役彼气甚索首遣信使于我昉用钧敌之礼然后威令复振朝廷以尊公所论遣王抃使人之词谓问起居事行之又将十年正指采石以后也然则采石之功于国家所补岂浅浅者在廷之臣和战异议既未能乗机以复境土而所幸通使自彼则操纵抑扬惟我实制由是将尽还东都之旧亦无难者而高忠建之来责臣礼请土疆迓使之论乃谓土疆实利不可与礼际虚名不足惜二三时贤争之不胜故其所裁损仅十有四事耳视南渡之初固已差强人意较东都之旧则尚多余憾且忠建之登进国书也犹不肯用新仪陈文恭公康伯虽能折之以谊然犹是馆伴掣其书乃得进呈诚未有若乾道七年之最为得体者也太史氏所当大书以诏来世而于此俄空焉况自乾道辛卯距开禧乙丑不过三十有五年使某所得公之墨本偶不在箧笥间则诸公但谓前有陈长卿而后有谢开之曽不知彼用敌礼于我昉于采石折北之余此繄谁之功而因变制宜使敌气挠折国威用信如赵文定公前后所云其事亦未有以加于公之右者徒以文献不足无所考证其有能言之者或仅出于区区虮虱之小臣可叹也王抃尝为公传谕北使然则抃盖周旋其间而身履目击者也淳熙八年去此未为逺也而北使魏正吉萧梅来贺正旦要人主起受书如旧仪人主难之方改日引见抃于前事岂遽忘之耶乃径许使人明日以旧仪见此独何哉虽然彼武夫小人自有肺肠不足道也而当时惟赵忠定公以从臣争宰辅之臣授馆之使此何等职分独未闻一言及之而委之于一閤门虽卒于出抃以救其失而损威辱国固已无及此又何也考其当时所谓宰辅者则谢开之乃执政之一也不知韩侂胄何所据而尚云尔耶诗曰虽无老成人尚有典刑敢附益其说于奏劄之末以备太史之阙文云
　　跋陆日新尽忠辩诬録
　　开禧二年有大诛赏者二襄阳被兵几百日而解围孽曦作乱凡数旬而反正此闗系盖不小矣卒之私意贸乱是非倒植迄于今而未明可为太息云
　　跋晏元献公帖
　　元献公三帖其论西边攻守当是康定元年冬所作论富公充使当是庆厯二年春而所与评事帖则公为相而富公未第时也虽以妇翁子壻至论国事不嫌于矛盾而使辽之役虽非富公所乐公在枢府亦未尝以夺公也至康定攻守之防则韩忠献主攻范文正主守而公与厐庄敏白宣简诸人亦每以未可轻动为言卒之泾原之师暴骸满野则公所不主攻防之为得也朝廷一政一令必集思广益熟复而后行之其审重盖若此然且不免于败然则开禧用兵嘉定议和不必皆出于人之所同是其得失又当何如也公之孙曰子中尝昌言于嘉定抑所谓维有是似者与
　　开禧三年冬闻权臣就殛余表兄高东叔为诗志喜余兄弟相率偕赋大抵虽以去凶为快尚以函首请和为国体虑也尝以寄虞侯仲易之诗曰自是去凶明国是毋轻函首啓戎奸而其兄伯易亦曰函颅谨勿为终防天下英雄暗破顔或者尚谓过虑也明年其事果出于此有传贤闗士人书者乃子中也英词劲气踈畅磊落识者传诵信知义理之在人心盖有不期而同者也跋崔吉甫【阙】三边表里圗
　　寝薪于未火昔人以为闇于治体火而既燃矣寝者奚自若也吉甫方持徙薪之説以行于天下所见公卿贵人为不少矣亦有发于斯言矣乎
　　跋东坡获鬼章告裕陵文真迹
　　前乎此王韶用师熙河后乎此韶之子厚用师湟鄯虽仅得空虚无用之地而阬士之精殚民之力所防已不赀然则无亡矢遗镞之费而黠酋即擒余冦踵附尽境而止叛服而舎君子与小人之异盖若此崇宁以后尚未垂帘之政违背先志何哉
　　跋东坡书张志和渔父词大字
　　文忠公自谓作大字不如小字虽亦有之然其英姿杰气有非笔墨所能管摄者则无问大小一也
　　跋山谷与杨君全诗帖真迹
　　右二诗一帖笔意清赡与世所藏者絶异盖元符三年所作公晚年书也后此者五年而公下世公尝自谓年衰病侵百事不进惟觉书倍増胜前辈进学之功虽于书翰余事犹然今藏于杨氏之孙齐巽余同年友也嘉定九年春二月携以过余于梓州因书其后
　　跋东坡次韵王晋卿乞花诗真迹
　　东坡元丰诗狱鞫其所以往来者凡二十有四人而首及王驸车盖取其一时语言煆炼文致几以抵干大僇它日元祐召还西见又与驸车往来视昔亡替此虽小事亦足以见公素守不以祸福利害动其心也
　　跋丹渊墨竹诗帖
　　右墨竹二副行草三副皆迫近文湖州乃李致尧笔也双鱼印为时雍二字圆印文为致尧而方印则云李大醉墨致尧隲之长子故自谓李大致尧早以书画名于时元符初黄鲁直在戎州致尧尝従乞书黄甚予之距元祐四年盖十年耳其后为尚书郎冯澥书奏疏由是被遇为书学博士云
　　跋东坡辞免中书舍人藁真迹
　　元祐垂帘凡熙丰法令有不便于民者罢之惟恐后诸公但知目前事势不得不尔然议之则曰是以子改父也従而辟之则又曰以母变子此皆非真识事体者惟坡公训辞独能推本于神考欲为而未能之意文寛夫范尧夫韩子华孙和甫安厚卿之去公所草诏皆以先朝付托为词而用杨元素陈彦叔李邦直吕穆仲唐义问之词亦巻巻于先帝之约束温文正公以议新法不合去终元丰不起而临奠之文曰知之者神考用之者圣母吕惠卿被遇神考致位宰席其南迁之词亦曰此先皇帝之意至于熙宁宰相之卒不过曰方观功业之成遽起山林之兴亦未尝深诋之也今观公辞官之奏始归美于神考其词气和平而不怼也其识虑深长而有托也使时贤而皆知此意也岂不足以章先志而弥后忧矧神考固尝流涕于二后之请愤惋于安上门之圗恸哭于永洛城之败凡闗于元祐诸贤者又未尝不知之特当时未有将顺而正救之者耳其曰受先朝之知虽宣仁亦尝言之公非姑为是词也













　　鹤山集巻六十
　　钦定四库全书
　　鹤山集巻六十一　　　　宋　魏了翁　撰跋
　　题赵侍郎【公硕】帖后
　　米南宫心画高妙不肯为他人下笔独为刘巨济书此诗浚仪赵公才思词华虽见之余事者类絶人逺甚亦为米公临此帖前辈高懐旷度虽一技一能乐取诸人不必皆自已出也米帖今刻诸括苍【阙】宅赵帖今藏诸成都贡士郭之章家郭之先君子尝事赵公云
　　跋南轩所与李季允【】帖
　　南轩先生受学于五峯胡子乆而后得见犹未与之言也泣涕而请仅令思忠清未得为仁之理盖徃返数四而后予之前辈所以成就后学不肯易其言若此故得其説者啓发于愤悱之余知则真知行则笃行卒能以学问名是有非俗儒四寸口耳之比今帖所谓无急于成乃先生以其所以斆于人者斆人耳
　　跋高宗付吴玠凡事宻奏宸翰
　　淮西之变乃绍兴七年秋八月戊戌此九月壬申以后诏书也涪王始为泾原都监张忠献公处置川陜寔拔为统制官明年擢永兴军帅由是受任数有克捷上既因魏公以知涪王魏公俄以罪去尝为所荐引者皆不获自安上谓宰臣赵鼎曰顷防谏好以朋党罪士大夫如罢一宰相凡所荐引不问才否一时罢黜此非所以爱惜人才而厚风俗矧如涪王固魏公之所拔邈在逺外上虑其不获安也乃诏使得专达君臣之情亡所壅底若此用能﨑岖戎马间防犯崄卒以济大难绍开中兴也
　　跋遂寜傅氏所藏濓溪伊川真迹
　　蜀虽僻左而先正大儒如濓溪周先生河南二程先生皆尝不鄙而幸临之今其遗墨多在蜀而了翁偶获闚见者如濓溪先生帖伊川先生手刺则遂寜傅氏各藏其一而濮阳度周卿所藏程刺亦得之傅氏也伊川先生帖则金堂谢氏有之明道先生帖则余得其一焉乃和邵子打乖吟后一章也三先生始在蜀时所闻未彰而蜀人从之者已众矣诵其诗读其书且犹以未足也得其只辞防册犹寳之不置至贻之子孙弗敢失坠今三先生之书满天下而学士大夫不知好之有好之矣审思而笃行之者盖鲜而抗之于高逺姗之为艰或托之以为衒鬻之媒者徃徃若是吁可叹也
　　题刘左史【光祖】所书潼川陈荷之母任氏墓铭
　　潼川陈荷初以其母任氏之墓属铭于起居刘公公前后四仕于潼习其族世士风故纪载平实可传世示后昔人之葬求之天下名能文辞者必曰是其死不为辱而名永长存况公端人也其言滋可信荷也持是有以葬云
　　跋胡文靖公【晋臣】橄榄诗真迹
　　无味之味至味也乃五行之太极也咸苦酸辛甘则五行之所作也皆五味之一也然其间所谓甘者在天为枢在地为土在色为黄在音为宫则甘于四者犹得为味之中也故荼不如荠也堇不如饴也毒药不如嘉谷也苦节不如甘节也龙逢比干不如后夔稷契也然则橄榄之以苦见取何也谓其变之正者也崔嵬谏臣心忧主无一伪世固有持是而不见録者多矣三复是诗而有感焉
　　跋孟蜀防凭
　　凡前代之遗编防简茍嗜古者皆知好之亦有事虽么琐而以乆见贵者且王孟之在蜀也何翅井蛙瓮蠛昶于建之坟墓独能为之厉禁其厚于前人之意犹可槩见于此以知秉彛之不可殄防虽纪纲大壊之时而犹然也伯起藏书至此亦可谓好古博雅也矣
　　跋山谷所书香山七徳舞
　　黄太史得书之变者今此帖又因观海怪图以发其趣故视他书尤更沈着痛快然不出其氏名称号岂犹有所靳于戴链师邪此诗旧本子夜作夫子今来作尔来治定作理定以子夜对辰日则今本为是惟廿有九廿有五以字书及秦汉铭文证之只当作一字读今乃并二字为一成六言其偶然邪今藏于资中李氏诚为可寳云
　　跋胡知院【阙】与【阙】季溥徃来书帖
　　首帖以贫贱忧虞为砭剂以抚事不及古人自叹此前辈进学功夫也余帖亦皆平实有味因知世道污薄虽笺牍之间率为防説不情之言是特数十年间事耳
　　跋杨参议【兴】家书后
　　资中杨侯东叔自涪陵罢归携其先君子参议公手泽以示余为之怃然曰防谏许风闻言事此本先朝良法美意也然既务博采故亦时有譛人之词得以乗间窃售者且欧阳公一世大儒也而一再以闺门事得竒谤故最后公自列之疏谓臣苟有之是犯天下之大恶无之是负天下之至寃神考亦曰岂有致人大恶便以风闻为托卒正其事呜呼杨侯东叔其亦处于大恶至寃之未明者乎茹而不言则所加之词乃盖载不容之恶也抑穷辨而力白之则风闻之地无可辨之理然则将何以自明矣昔者唐人栁珪迁右拾遗而萧仿诸人谓其不能事父封还诏书其父仲郢诉之曰谓珪冒处谏职则可谓不孝则诬夫人谓珪为不孝而父谓人言为诬使仲郢而偶不逮见也珪将得为全人乎今杨氏之谤不若仲郢不幸而偶不逮见矣故未有以明也然亦幸而手泽历历若存也玩其词盖兼之以教爱訰【之闰之纯二切乱也】恻而详尽极天下之真情者也杨侯持是以立于世也其亦无腼矣乎虽然已事无可复言所谓勇于从而顺令者今固无及矣若体受而归全则侯尚勉之以复于亲以信于人
　　跋杨司理【徳辅】之父【纪】问辩历
　　易言学聚问辨寛居仁行中庸言博学审问慎思明辨笃行大要惟一问字最是吃盖好学之人既有以备事物之理括古今之宜苟不得所疑而问之则将纷纭胶固无以发其思而进于真知实见之地虽欲行之恶得而行诸吾乡杨君为问辨历以质诸师此最得为学之要后生初学哆然自是耻于叩问者视此亦可以少警矣里人魏某书而归诸其子徳辅呜呼其永享勿替
　　题普慈冯【惟一】率钱建贡院疏后
　　普于东蜀为士大夫郡而未有贡士之宫诚为阙典然普之公私财力则反出诸郡下故缮营之费亡所从出只如刘光逺冠类试前所未有职风化者长而出之是以建一门闾遂致敛民而给用几以啓讼然则工役之不可轻议盖若此冯生盍为我持是以白郡侯物土赋文虑材计庸属役于某人取财于某所俟成规略定乃以控于诸防是时提学司当首议给助为诸防倡时不可失生其念之哉
　　跋邵康节逢春诗
　　先生妙极道数从容于义理之防虽形诸余事无间精粗莫非实理秦汉以来诸儒鲜能及之此所谓豪杰之士也陵阳牟君铉得其所书逢春诗尝以遗临卭魏某辞不敢有仍书而归诸
　　跋吕正献公缴进兴龙节北使例外送土物奏藁
　　元祐初政以文忠烈平章军国重事司马文正吕正献为左右揆范忠宣吕正愍刘忠肃韩门下王右丞诸贤为执政文正既卒正献独为右揆者几一年有大辽使耶律拱辰韩宁之来则正献为右揆时也羽仪百辟参错显序者皆若人也敌人闻之不谓中国有人乎方物之献度轶常比亦足以见尊贤尚徳之风行乎蛮貊于斯时也辽夏纳贡鬼章即擒交趾効顺不以有人矣乎诗曰无竞维人四方其训之呜呼盛哉
　　跋韩持国帖
　　韩持国以元祐元年五月为门下侍郎明年七月壬戌以与范荣公争论刑名事口陈其过而不具文字由是罢政分司南京是时潞忠烈公平章军国而申正献公独相今帖中所谓仆射相公者盖指正献也御劄至谓奏劾臣僚既无明文何异奸谗正献遂累章力争中批之词犹厉则复引近比进拟越三日甲子乃有大资政邓州之命然犹用前责词暨正献再请及于便殿反覆敷陈越八月辛未然后命词臣苏文定以均逸为词前辈之于气类爱防保全不得请不已非所以合党缔交也非所以扬已取名也为事体惜也为人主心术虑也为国家留贤也其言曰皇帝春秋方富正頼太皇太后训以仁义之道调平喜怒以复仁祖之政正献诚心于此可见而宣仁亦委折从之不以为忤不如是不足以为元祐猗其休哉
　　跋何丞相【防】家所藏钦宗御书
　　呜呼靖康之外难始于熈丰成于绍圣极于宣和迨钦庙仓皇即祚则事已不可为矣明年改元犹欲勉自支持内则募兵以为御外则奉币以求成皆不可得则土彊帝号至是亦无所吝矣事势若此乃始罢唐恪而相何防此正如晋侯之疾晏安佚乐以成之盖非一日迨二竖子者己据守其膏肓攻之不可达之不及且召毉缓而视之虽百缓何为徒承二子之一笑耳而况未必缓者乎所幸康王霸府之议首发于何公宋之中兴繄一语是頼他日金营易代之议公亦持不可卒以不食而死之二者不犹愈终无可以自赎者乎蔡京操持天下五十年及祸乱之成乃得保首领以没钦庙即祚十有四日而寇薄城下寻以北迁何公为相数月而逢辰百罹殒命朔漠天之梦梦殆不可暁虮虱臣了翁后此九十年伏读宸翰谨拜手稽首书于下方继以霣涕云
　　又跋
　　抑之诗曰夙兴夜寐洒扫庭内维民之章修尔车马弓矢戎兵用戒戎作用逷蛮方古所谓诘尔戎兵者不过如此今国家闲暇及是时不此之圗而防疾忌医一旦溃裂四出乃始坏城郭驱市人缮戎器以为守御之计割土地输金帛质子女以幸和好之成内奰【皮秘切不醉而怒也】于中国覃及鬼方犹谓国家有人乎自中兴以迄于今又四为和议所误而用事者每恃此以为固三复献陵宸翰为之流涕太息恭书其后
　　跋郑忠穆公家问遗事
　　叙南守郑君继道以其大父忠穆公手泽及遗事一编建炎复辟记属了翁识其末了翁于先正行义年盖尝谱而为书矣故于其所历亦窃幸有闻焉方二凶谕其党建请防谏章疏露名付外盖以是恐喝言者公独于此时连斥其罪又请于太母乞降付三省以示二凶如寺人孟子作为此诗家父作诵以究王讻皆着其姓字于诗之乱无所顾忌此人所难能也东朝辛卯诏书以睿圣为皇太弟明受为皇太侄公复留百官班争之既不果则请朝独对退又与王廷秀上疏力争又与宰执同对帘前又乞召廷秀虽以太母欲改令睿圣总领兵马公犹不诺然太母又令至都堂则朱藏一顔夷仲路公弼张逢明诸公皆在藏一于青嚢出群臣所上书示公公与廷秀力陈昨日诏书不可宣于外比犹曰若以五日时事岂争此名位邪必欲行出公卒争之故乙巳制书亟止前诏公之所陈虽未尽行然正论不冺亦足以兴起人心此又人所难能也今诸书所载乃尚有踈畧如前一事盖公抗凶熖于方张不制之冲诸书乃不书贼党首乞防章露名事故无以见公犯难不顾之意后一事盖公起人心于缭绕回互之际诸书乃不书一日而再三对又至都堂与宰执争辩事虽实録中书亦不详故无以见此叚实为复辟之张本二者最是人所难能及事之要切者姑记所闻以备放失
　　跋高宗赐吴玠招纳关陜流亡御扎
　　嘉定十一年春王正月敌出我不意分道入冦防邉降附之民尝为疆吏所遏至是致忿于我反为寇资据险因粮王师数战不利伏读思陵宸翰有以仰窥深识逺驭之万分谨拜手稽首书于下方为万世鉴
　　题山谷安乐山留题后
　　徽祖始初清明登吁众正収用废弃之人于黄太史有复朝奉知舒州之命元符三年冬十二月发戎州明年建中之春正月过安乐山留题盖自熈豊以后仅有元祐数年之治调停绍述之説起矣绍圣以后仅有元符之末建中之初未及朞嵗而爱莫助之之图进孽京用矣治之日少而乱之日多乃若此也安乐山之游云雾晦冥将出山而晩霁岂天地之间一气之运亦多惨少舒而人之所历亦多违寡偶每每若此耶
　　题米南宫帖
　　本朝以书名家者至黄太史米仪曹各得书法之变自成一家未易优劣景献兼二者而有之可谓竒遇但今米帖间有弱笔乃不逮黄何也
　　跋张存之行状
　　余友张孝谦将葬其先府君持事状求铭余防侍诸父即习闻夀安二张氏之贤盖府君与其季巴西明府也今愿有述焉以光昭府君之令徳而俨在忧服其请也不敢固辞因叹夫世以升沉穷达论士如府君者即其状所云则自夫诚身悦亲以至信乎朋友盖人之大端君也固己纯体而笃践焉又能推其所得笔而为书以淑其子孙然则虽挟是以穷不一施而死讵知其中固有不与穷俱阨不与死俱霣者乎孝谦持是有以葬矣
　　跋李文简公手记李棁等十事
　　李文简公所记多京桧时事虽得诸所闻者适若此然大抵平世事罕所佚遗惟事在柄臣则未有不惮史官而嫉记者故是非毁誉鲜不失实率阅嵗历时而后其事浸明自唐许李以至近世王蔡秦韩皆莫不然也且裕陵一朝大典既为群小所淟汨虽绍兴更定差胜诸本而其间诋姗谩谰之词终有刋落未尽其后绍述之议虽行于绍圣而实昉乎元祐之末至绍兴重修泰陵实録独元祐八年事皆无存者至参取玉牒日厯诸书以足之仅得成书中兴后事亦是绍兴八年至二十五年最为疎畧小人终日为不善遑恤乎人言惟于传世诒后之书则必永以遏絶而窜移之此其良心之不可蚀者不知闻见于时人而笔削于家乗野録者父兄子弟姻戚友朋之间转相传习便如申伏之口制窦之心盖有不与秦火俱烬者也公平生记闻当不止是若更加搜揽而裒梓焉岂特有补于史氏之缺亦足以为后来茂恶怨正者之儆云
　　跋司马文正帖
　　申正献长于温文正公一嵗此帖徃来时申年六十有七此温所以兄之也呜呼人才以党论故迭为偾兴古人选于众聴于国人旁搜而渴用焉犹虑弗治后世俗薄世壊人才鲜少尚乃畨休代进一则常以一半置在闲散故才不周于用次则乆闲者多君子而小人固不乆于闲也三则弃之于聪明未衰之日而用之于老疾交至之时四则小人败壊国家浸不可支然后以君子救之小人常居其逸而幸免君子常处其难而受责五则迭为消长进退如人数更疾病元气不无耗伤拊二老之事而叹千载间君臣相寻于一辙也
　　跋宋龙学帖
　　吕正献公居家简重申国夫人性严有法度又得焦伯强之刚方以训诸子而戚姻间则宋次道范纯甫诸公其雅所尊礼则二程兄弟与孙石诸儒先也观善之功若此宜有三希克大其家又以遗其诸孙至今不坠云
　　跋刘御史【述】帖
　　刘公为杂端论张文定不当参政事王懿恪不当使宣徽滕章敏为中司无所建明及王文公专令中司举荐公又以为非是且其语并侵宣靖同列如刘公玉钱安道既谪监当公为之倡得祸宜不轻微马范二老力救之则奚止九江之行呜呼许以风闻而无官长此先朝任防谏旧制今刘公不肯承望宰执虽于防长不惟无所开白也又从而并击之真可畏而仰哉介甫既开其端后来之柄国者又为介甫所不敢者矣
　　跋黄太史帖
　　前辈谪居类为州县长吏所不礼甚者恫疑虚喝或又从而加害焉太史居黔中守贰曹伯达张茂宗既善遇之虽一掾曹亦致蔬笋之馈风味良不浅矣承望要人者观此宁不知怍云
　　跋马御史【防】帖
　　元符谏官多贤者亦多所奏论而防中则惟陈当一时人独多焉公在防八阅月亦不为不乆而所论止二事至其得罪乃亦与元祐元符之正人等大抵无所附丽即为憸壬所惮初不在于言之多寡也所谓君锡提刑则宣和元年二月以后宣和元年三月以前蒲公卣详刑梓州时也
　　跋诸贤帖　【王拱辰　杨安国　李清臣钱明逸　钱象先　刁约
　　林希】
　　吕氏父子醇疵固不同而七人贤否亦异所不待论也诸贤所题惟以刁氏事不大显故特致详焉然既为先正诸老所予其人要自可见陈履常谈丛所载刁夜半得见奏邸之累兹事则防不信盖谈丛之舛误非一而所载奏邸祠神事尤缪戾记刁独免而刁谪官去也谓杜正献与丁文简同在政府奏邸祠神事作正献避嫌不与而文简论以深文然正献以庆厯五年正月罢相而文简始以四月自翰长为枢副正献之罢犹是文简当制则二公元未尝同在政府也则半夜之语奚足多据云
　　跋赵忠定公与游忠公【仲鸿】帖
　　某乆荷游公之知固知公言行甚悉迨奉使东川而公已下世乃言于上曰游某曽发宗社至计于帘闱犹豫未决之初时宰燕居深念之日幸而成事不惟不见知于时乃遭诬罔以防于谴其肯絶勿敢言赍恨以没乞下本路监司取索当年事迹及所上章疏与刘某所作铭志宣付史馆仍下有司别议褒録今歴年而未报天既厄于平生尚终厄于死乎诗曰既克有定靡人弗胜景仁姑俟之
　　跋朱吕学规
　　右朱文公吕成公所着学规县令长眉山家子鉴属某书之以勒诸乡校且曰并为我识其末白鹿之规五温温乎先民之徽言也丽泽之规三凛凛乎后学之大戒也至矣备矣无以了翁之言为也学者诚能惟是之依五者以事其心三者以范其体则犹稻粱之养正药石之伐邪凡皆足以康济吾身不容一阙者夫二规亦异训而同指异调而同功矣不然规矩诚陈而不能以约诸躬也不能以摄诸友也声利相先也词华相诩也躁相竞也慢相狃也本学既错末习滋放则二先生异时所以风厉与县令长今日所以发挥者亦徒为挂壁之空言耳可不甚惧矣夫可不甚惧矣夫
　　跋陈了斋责沈
　　蒲江令眉山家子鉴俾邑民魏了翁书周子太极説张子西铭朱文公吕成公学规勒石于乡校又从了翁得陈忠肃公责沈文与杨文靖公刘忠肃公张宣公三跋凡皆真迹也遂以并勒焉某伏读是数者赩然叹曰富哉言乎太极图自一理本然之妙以推明二气五行之几西铭发事亲事天之义以极言一统万殊之实二规则又以理之最切近者开警后学学者而果能事此则内外交养精粗相发求端用力之要亦取诸此而足矣况又以责沈之文示之以前贤徙义好学之事其为寒乡晩出安陋愎已者之警不既多矣乎诗云民之靡盈谁夙知而莫成夫人心本虚有我则盈陈公惟其不自盈也故一有异闻遂慨然于思诚务学之不可已于以开其变化气质成就徳业之基然则学者之于是书也亦庸可阙诸了翁少也慕蔺今又以邑令之属俾叙所以勒石之意輙书其后
　　跋王君诏诗
　　王君诏不识一字而为诗皆根诸孝友其言兄弟之争未有不因诸妇言者此尤切近人情有合于易家人诗常棣之防虽世之名能文词者徃徃有弗过然则理义之同岂自外至哉读者当有发于斯
　　跋程正伯家所藏山谷书杜少陵诗帖
　　前辈评昌黎示符樊川示冝诗谓不当以利禄施于始教者今杜诗黄字皆同此意古今人已之学之异自孔子时而既然矣此四君子者抑未免稍狥流俗以为循诱之术乎
　　跋崔次和勉斋铭
　　【安子文铭曰千里之行始于企步九仞之危成于积土日计不足月计有余勉与不勉贤否异闾】
　　自士习日浮大抵务记览为词章以哗众取宠焉尔否则以小慧纎能掠儒先之言驾传注之説乗有司之闇而撄取之尔自孝弟谨信仁爱之余乃及学文自离经辨志而推以至强立不反此古人铢积寸累功夫今则曰是不难知也或曰是不必学也皛山阅士多矣为是企歩积土之説其亦审于后学虑者乎次和勉诸
　　跋南轩帖
　　厥考以宗社生灵为己任厥子以圣门事业为己任然则士之以记览词章哆然自足者其待己亦大凉矣
　　跋张魏公帖
　　上帖所谓留意圣贤之学爱养精神使清明在身自然读书有见处以之正身正家而事业从此兴矣此数语盖公推所以淑其身者而淑诸人也有能服行无斁虽等而至于为圣为贤岂外是乎
　　跋史岘之母家氏墓志
　　岘既为其母乞铭于舅氏彭州君彭州端人也其言发于悃愊足以感动人之善心岘持此有以葬矣尚欲余语识诸碑隂余谓爱之斯録铭之称美此固孝子着存之不能己者然多求诸文人才士之称述此汉魏之末造也而所谓孝者曽是之云乎不亏其体不辱其身是则显亲之大者然不必曰逾礼佚义而后为亏且辱也甘于中画安于小成志于为人凡皆自薄其身以忝所受者也岘好修而敏于文则必知所以待己之厚矣傥由是充之庶几所谓体受敬身者焉则其为铭志不己多乎岘将之阳安谒后溪刘公沧江虞侯其试以是言之亦将以为然乎












　　鹤山集巻六十一
　　钦定四库全书
　　鹤山集巻六十二　　　　宋　魏了翁　撰跋
　　跋虞秦公【祺】所撰杜府君【与权】墓铭
　　府君余之妻之高伯祖也雅善虞秦公其葬也秦公为铭其墓且亲为书府君为人不问可知后六十有六年余守潼川府君之曽孙【阙】仲携以相示因叹前辈讲学于利善之分文行之序率委曲致意凡以淑州里而摄友朋务在可传不为苟作今公之闻孙刚简率用是説盖逺有端绪云
　　跋杨少卿子谟所题赵子安一经阁诗
　　谓籯金不若一经此邹鲁谚语也近圣人之世之居皆未逺也其词气己全不类邹鲁间语虽当时鲁之大儒如夏侯长公辈亦不过以取青紫教授诸生盖自汉武设科射防劝趋利禄后学所志大抵若此况于俚谚自无足责至于他邦以及后世又从可知而经生学士徃徃摘此语以训子孙惟今棘卿杨侯独推明六经妙用以约之于身而后方信籯金非所乐此大与鲁谚本指不同必尝从事于斯者而后知是是理之亶然
　　跋张魏公帖
　　公自绍兴十六年因天申节缴进无逸篇遂有连州之役至二十年移永二十五年秦桧卒而后公有出殿豫章之命则太夫人寻亦不待养矣此数帖正在连州时﨑岖险侧有人所不堪而即其自处则从容自得蔼然有孝敬忠信之意盖白驹考槃人也呜呼所谓读易者诵説训诂云乎哉
　　跋江宗愽致仕帖
　　古所谓七十而致仕者乃约而言之耳然而岂必七十仕止乆速皆惟其时何谓时止其所而不忘慊于中而无馁则时也江君盖审于是矣愿与同志者共讲焉
　　跋广汉赵【爕】论语説
　　自秦汉以后为语孟者何翅千有余家稽合同异参订舛讹亦云粗备极于二程先生以后圣贤之心盖己暴白庶几无复余憾矣广汉赵君爕一日以语説一篇示余为之喟然叹曰圣人之道如彼衢尊之不禁有味之而知其防乐焉而不厌者矣又有得其涓滴而知好之者有不知而唾弃弗顾者今赵君为之踌躇四顾盖亦知其可好者充之而至于乐焉则更以勉之
　　跋杜忠可【孝严】曽祖节范处士告
　　封赠非古也而可以植世教厚民徳慰孝子慈孙之心则虽先王未之有也而固可义起然而自一世至三世犹可以例取无贤不肖一也乃若追锡号荣如冲靖史氏者义起之中又有义焉使非其祖孙之贤则下不敢以请上不轻以予今寳田公以县佐而赐号至处士少常公以庶僚而追崇及曽祖则又加于史氏一等非其祖孙皆有以自致而能然乎猗其盛哉虽然礼所谓如执玉如奉盈洞洞属属然如弗胜如将失之夫其敬身而不敢易也则所以报其先者又将出于号荣之外少常其知此矣
　　书潼川栁彦养墓碑隂
　　先天之学秦汉而后惟魏伯阳闚见此意至华山陈处士图南始发其秘一再传而为邵子建图著书以示人曰先天学心法也故图皆自中起万化万事皆生于心呜呼众人以易观易而于易邵子以易观心而得乎心于易则象数文字然耳得乎心则天地万物与我一本也邵氏死而失其传迨汉上朱氏及朱文公蔡元定始申其説吾乡观物张公行成亦尝推本邵氏説为通变经世诸书故今乡父兄徃徃有能道之者余虽生晩亦幸得与闻乎此然师友之功未能浃洽蓄疑蕴惑罕所质问来守潼川乃得郡人栁振坤其父申锡先天太极诸书以示余自一嵗一月一日一身皆有图説至于九畴防极中央立极中星合极复分画而附益之又作三易圗説十巻以探羲文孔氏之秘而上下经六十四卦卦为二圗以释其义呜呼是区区者奚所为而然哉身既隐矣明既丧矣非以钓名干泽也自隂阳五行星厯气候反覆参验以求之心凡以自明耳矣余既不及与栁君接其説有余所弗及余所偶同又有余所欲言于君者皆不得而相与可否焉既以恨恨又叹夫世之有志于学而不见之于人槁项黄馘以死者多矣然其书固不与俱亡也葬有日吾友度周卿为铭其墓振坤更欲求余语以识诸碑隂振坤之所以称美爱録者亦既无所不尽矣虽然洞洞乎属属乎如执玉如奉盈如将失之振坤苟于是焉求之以不队考志焉兹其为称美爱録也不既多乎尚懋敬之
　　跋游景仁【佀】所藏裴绍业告
　　自周之季封爵文书皆以印玺舍是则亡以为信而此告所用印乃以东都尚书兵部之印为文特进尚书右仆射下有在京二字当是在东都所给告耳然印文自尚之二字外率于篆法不合东不从木而平其上下都不从邑而巴上为口书不从曰而其下为日如兵部印三字则乃若传摹失真者更无一笔可取唐士大夫于书法极工而此独不合当阙之以俟知者
　　跋康节先生答富韩公柬
　　温公厯年圗起共和之庚申汔显徳己未上下凡千有八百年以治平元年书成上送则邵子年五十有四富公年六十有一矣帖谓公亦以谓失之鄙夫亦以谓失之是富公先有所可否而康节答之也前辈讲学不倦闻善相告闻过相规若此用能进则有以尊主庇民退有以扶世立教也
　　跋赐潞京恤刑诏
　　猗其盛哉此天地生物之仁而尭舜三王之所以治天下国家我祖宗所以祈天永命之张本也熈宁始更旧制绍圣又以元祐所常行而改之小人挟其私意壊法乱纪而并与此废之子云尔爱其羊我爱其礼后之知治体者寜无吿于吾君而复行之者乎
　　跋康节与韩康公唱和诗
　　惟古于文必己出而先生此诗全用韩文公送李愿序意岂人心之所同固不嫌于相袭邪先生虽不为公卿得时行道而发明先后天之奥约之于事必践于形所以淑时贤而啓来哲为斯世治理之助其为公卿不既多乎
　　跋秦伯镇兵部问易康节书
　　众人以易观易而于易先生以易观心而得乎心其方圎圗皇极经世诸书消息隂阳之几贯融内外之分盖洙泗而后絶学也其见于击壌诸诗造次颠沛无非此理之发焉者是何尝有隐于人特秦伯镇郑扬庭章子厚诸公不足以知之耳先生尝语郑曰山川风俗人情物理有益吾学者必取诸焉秦曰道满天下何物不有岂容人关键耶先生字字言言莫非推赤心以置人腹中亦幸夫人之得其传彼沈存中谓竟不知何术既不足以语此邵子文亢其父于太高而待人太薄亦知污者也
　　跋康节诗
　　理明义精则肆笔脱口之余文从字顺不烦绳削而合彼月煆季炼于词章而不知进焉者特秋虫之吟朝菌之媚尔
　　跋吕文靖公试巻真迹
　　文靖公三相仁宗以才识称其卓卓可记者如纳天书于方中与夫止玉清营缮正章懿丧礼却契丹借兵罢宦寺监军杜母后专政之渐谨人主御楼之拜发郡国建学宗正睦亲之议此非无素者所能办虽与范欧异论晩年乃能同心戮力以扶王室是宜子孙之传自惠穆正献而后荥阳右丞中书驾部代有显人至成公而以学问名世与宋靡己猗其盛哉此我太祖太宗之徳也科举特为之梯航耳
　　跋青神杜才叔和归去来词
　　三马食曹叔夜有宜去之书一龙禅宋渊明兴归来之叹然而渊明虽勇退而能雝容不迫若将防罪行者视叔夜之【阙】直而轻愠殆有间矣史载渊明之去在义熈三年以其时考之盖宋高祖杀刘仲文之嵗昭明所谓耻复屈身异代者为得其心夫岂以一督邮而为此悻悻哉而古今罕有能发之者杜君此文作于蜀盗未平之日其尚渊明之心乎某昔守君之乡顾不及识君嘉定十五年九月邂逅其子安石于临安始见是作因推本昔人所未发者识诸篇末而归其书杜氏
　　跋端明程公振谥刚愍议
　　自吾有寇难如刘仲偃傅公晦张徳祥霍安国李清卿唐圣任及梅陈程安四从臣皆死节之著者其次蒋兴祖死于阳武张子固死于隆徳朱彦明数人死于震威郭浒朱友恭死于泾原又其次则忍死于外而卒能自明者不可胜数鸣呼王吕始祸章蔡诸人成之皆以七秩八秩之年生都将相没保首领若死者则不必皆所用者也诗曰如彼泉流沦胥以败亦足以发千古之一叹
　　跋张忠献公所与张忠简【阐】三帖
　　张忠献公再相首荐张忠简及虞忠肃陈正献王文忠汪端明皆可备执政刘忠肃胡忠简诸公可备风宪然大抵皆绍兴末年所与同志叶谋者也自戊午议和胡忠简以言语得罪十有八年之间窜逐者相望而能于此时诵言义不可和者如张忠献之三十余疏如张忠简累千百言则尤难其人然则二公盖又同为人所难能也功之成不成天实为之而着明大义炳若日星使为人子为人臣者莫不暁然知其分之所当止兹其有功又恶可以浅近计哉此帖盖隆兴癸未督府所书时六十有七距卒之日才一年耳呜呼是所谓鞠躬尽力死而后己者真可敬仰也
　　跋三傅祠记行状
　　余始识正夫于都城问奚自曰兹湖杨氏也闲袖一编书过余盖南城之人祠其先君子若伯仲父兹湖为之记防斋袁氏书之其诸父行实系其后俾余识之余谓南城之人奉尝夫三子者于傅氏子弟何与期有以告之而未能也他日又以兹湖问答相视其间有遗其伯氏道夫书云天乎吾道之亨乎自两楹梦奠虽汉之黄叔度唐杨文简公未知浅深本朝濓溪明道康节所觉未全伊川未觉道夫昆仲皆觉余怃然自失千载一门可谓盛矣兹其为显扬不既多乎而求诸人以为信无乃有外之心与正夫其终觉焉
　　跋吴正宪公充帖
　　正宪以其从子留狱得罪谕之使归夫狱之不修虽执政之从子有不得免焉祖宗所以祈天永命此其推也后二帖则余亡友宋正仲之説已得之犹恨有阙遗者如谓壻为郎谓叔父为叔叔母为婶等语皆汉魏以后流俗称道求其义而不得者虽士大夫亦不免袭讹踵陋当并出之以识世变云
　　跋吴正肃公【育】帖
　　诸贤所题无复遗恨独念靖康之祸故家文献半为煨尘吴氏世居浦城中又诸子皆位通显而手泽亦无有存者今其曽孙所藏四帖皆自外得之亦可叹矣夫
　　又帖
　　此帖所称希深以诗中有谢家郎之句故皆指为谢希深且希深以正字卒于寳元今为故希深舍人而正肃为西台在嘉祐间其事偶亦相符然后帖乃彷佛有王丈字不知谁之而墨防如新或曰安知非称三丈邪然希深乃賔客之长子不在第三未知果为谁也当考
　　跋卢氏正嵗防拜録
　　古者比闾族党之法修则有相保相受相葬相救相赒相賔若吉凶賔射之器服民不能自为也则主集者以里布屋粟之物为之以给其用而又属之读法属之饮酒以维持防养之其详宻若此盖盈宇宙间无尺地一民之不相聨络者所以共明命而厚同体也而况于吾宗族乎裳裳者华其叶湑兮气相属润相滋也常棣之华鄂不韡韡体相亲意相承也士大夫而知此则上治祖祢下治子孙旁治昆弟由根心以枝叶必不忍薄其所厚疏其所亲者自王制壊敬宗收族之义不明厯汉魏以后虽间有重民族争门戸立庙院修宗防等事斑斑见于史册而利欲重焮亲疏厚薄之等有不得其本心者多矣先儒所以欲収世族欲复小宗欲立谱法盖深有感于世道之变者而卒亦不能行因同年友卢申之以其族正嵗防拜録相示歆慕咨叹使人孝敬之心油油翼翼然不能己敬以所闻书于下方且以自勉云
　　跋郑资政【刚中】遗事
　　余尝过利州登郑公思耕亭未尝不抚事叹息也守防阳者多矣欧公记岘山亭独称羊叔子守广汉者岂无他人而刘梦得李文饶诸人独称房次律凡名实殽于毁誉向背变于死生皆不足以定是非至于嵗月浩瀚情伪寂寥而着乎斯人之心独隐然与所寓俱存斯其为人不问可知然则士之所以为可传者将在此不在彼夫
　　跋李【清臣】奏疏
　　李定黄履诸人固不足多道常夷甫晩节亦鄙贱可笑其欲追帝孔子何但知圣人污也淇水翁虽与元祐诸公异论而此疏非喜为异者迨今百五十有一年厯观人物品第判若黒白吾党亦可以自儆矣
　　跋沈国録【焕】淳熈八年太学私试策问
　　古之仕二为贫为道而己为贫焉则苟以禄仕然非饥饿不能出门戸不为也亦有饥饿而不肯为者矣夫茍为道则立乎人之本朝大将行其道次犹欲行其言否则去之虽穷乏者得我且不为也况妻妾宫室乎此义乆矣不明沈公乃能招诸生而诲之人主不以为忤宰相赵文定亟称之此人心之所同也不知位司成职言责者独何人而龂龂【鱼斤切齿根肉】不可否之三曰包羞其象曰位不当也三以隂柔居上自知不当其位亦赧【亦作】然不能自安然则彼龂龂者夫非尽人之子与后四十有四年临卭魏了翁抚巻太息书而归其子省曽跋晏元献公帖【晏大正自跋以文定致仕为康定二年康定无二年也以公捡傅枢使为庆厯初亦差】
　　案公康定元年三月自三司使除刑书知宻院厥九月以捡校太傅刑书充使庆厯二年七月加检尉平章三年三月以行刑书为集贤相而李文定公由彰信之节除宫傅致仕则庆历二年七月也然则前二帖其康定之元与庆厯之二年乎后帖半幅所谓五十年作官苦学犹自步步事事共人商量此语尤可玩昔人谓至微勋业有难立尽大功名或易为元献公流闻光显吾尝以其行于家人父子间者观之
　　跋朱文公所与辅汉卿帖
　　亡友汉卿端方而沈硕文公深所许与徃来书帖当不止此然其懐人忧世劝学兴善之心于此亦可畧见矣所谓当此时节立得脚定者亦难其人况更向上事邪文公之所望于学者盖若此吾党盍知所儆发云
　　跋李肩吾【从周】所书损益二卦
　　李伯谦每诵惩忿窒欲迁善改过之训以自儆李肩吾为书损益二卦以赠其归又以修裕名所居堂而属余书之呜呼观山高泽下之象以惩忿窒欲不其修乎观风行雷迅之象以迁善改过不其裕乎修所以自克也裕则复于礼矣二者易之要义伯谦勉之
　　跋顔鲁公争帖
　　鱼朝恩挤郭令公折元载摇相里造侵王缙一时权焰熏灼若此鲁公秉义以夺其骄至今几五百年尚凛凛有生意猗其伟与但其间称誉朝恩数十言大半于行间増入岂犹未免于危行言孙邪
　　米南宫云绛有顔氏守一圗书且顔字以彦彦从文从厂下三画则当在文字之旁而移于厂下者也今印文从卒从□书字下从者今从曰跋胡复半埜诗藳
　　古之为文皆以徳盛仁熟流于既溢之余故虽肆笔脱口而动中音节非特歌诗为然也礼辞易象亦莫不然自离骚作而文辞之士与世之以声律为文者傅会牵合始与事不相俪文人才士习焉而不之察也缙云胡复亨道携诗编过余请序其篇端余以未有雅素辞焉亨道求之不已余观昔人盖有序他人文集者矣如萧頴士之于李翰权徳舆之于陆贽刘禹锡之于栁宗元李汉之于韩愈皆以其行成言立故为纪述其事以传世示后耳今亨道年三十余如沃桑夭楚未已方将而遽以一编自画乎姑试一言以谢勤辱他日再见当申此义以觇进学之呜呼亨道其亦以余言为然乎
　　跋朱文公所与任伯起枢宻柬
　　前帖论处已接物之要曰循理而行自然中节后帖论读书作文之要曰平心熟看自见滋味呜呼防哉斯言圣贤所谓勿正勿忘勿助长所谓欲其自得之自得之则居安资深者皆是义也贤者宜有以精体而笃践焉
　　跋陈了斋辩王荆公目録
　　古人之学自格物致知诚意正心修身齐家治国平天下初无二本自本诸身至徴诸庶民考诸三王建诸天地质诸鬼神俟诸后圣亦是一理今曰不通政事却深于经术又曰其人节行过人甚多审如其説是能格物致知能正心诚意而不能以行之天下国家本诸身矣而于庶民且不合三王后圣天地鬼神从可知也此理暁然易知而能惑世诬民于十九年间以养成乱本又能使绍圣以后守其説而莫之改呜呼天不欲使斯世平治邪何了斋诸人聨章累疏而莫一省也后了斋之死一百三年临卭魏某抚巻太息而书其后
　　跋赵清敏公墨迹
　　此轴大槩惟公亷二字皆士大夫所当为者自义理不竞货物成习清敏高风邈不可及呜呼亦足以悲夫
　　跋苏文定公帖
　　苏氏兄弟平生大节在于临死生利害而不可夺其厚于报知己勇于疾非类则厯熈丰祐圣之变如一日而后知世之以文词知二苏者末也此祭文书疏凡八纸距今一百三十有四年一时风谊尤可想慕抚巻太息书而归之番阳张氏
　　跋米友仁帖
　　米南宫大字雅逸细书结宻皆有可法至好为小篆则有不知而作者元晖虽不逮其父然如王谢家子弟竟自有一种风格也
　　跋斜川帖
　　斜川侍坡翁至儋耳父子相对如霜松雪竹坚劲不摇而作诗结字乃尔润丽其襮顺里方者乎
　　跋苏养直后湖一诗
　　后湖辞召之语殆与昔人絶交书同意其作为歌诗殆若不以世务婴懐此岂以防身为高者士之进退去就亦惟度徳比义行吾心之所安临卭魏某凡五乞祠未获命方襆被待去防张学古二子世美世南将归番阳出是二纸慨然兴感书而授之
　　题林叔清古易
　　易之为书广大悉备知仁随见小大由识各适所求至近世周程邵张子以后诸儒辈出易道几无余蕴矣三山林君又为周易古经解依上下部叙以六十四卦三百八十六爻胪分彪析而证以古今善恶是非之事此非积嵗累月不能为或曰审尔则易之书四百五十事而已乎曰不然也林君之为是也亦不过约为之説以自识其知仁之见云尔非防防然以是为不可易也程正公易传晩而后出犹以迫于门人再三之请且自谓仅得七分然则林君尚勉之哉
　　跋陈尚书【宗召】均赡宗族真迹
　　范文正公尝谓其子弟曰吴中宗族固有亲疎吾祖先视之则均是子孙吾安得不恤其饥寒哉又曰祖先积徳百余年而始发于吾得至大官若独飨富贵而不恤宗族何顔以入家庙每味此语使人孝敬忠爱之心油油翼翼不能自己今获观内翰尚书陈公此纸于公之子贵谊盖范公之心异世一辙足以厚伦而励俗不胜兴敬谨书于下方诗曰裳裳者华其叶湑兮来者尚勉之哉
　　跋瓌溪吴先生【沆】梦记
　　古者文史星厯卜筮之职领于春官皆以大夫士为之三巫之属凡以神仕者亦皆精爽不贰齐肃中正之民故梦之于祲也丰荒之于云也军声民气之于风也皆若不相关而古人精体熟察视为至近至切之事周自文武之世距宣王凡三百年甫申之生亦何关乎文武而记夫子者自天地之神至气志之神嵩岳之神文武之徳只通作一体士大夫而能识此理然后可与语瓌溪梦记
　　跋范太史记司马公布衾铭
　　范正献公以书局从温文正于洛凡十有五年于公之起居动息必审视而详记虽布衾角枕亦以验公所安于儒生穷达之际殆与孔门弟子书乡党同意孔子曰吾无行而不与二三子者今愚于马范师友亦云跋聂侍郎【子】述所藏徐明叔篆赤壁赋
　　才知之士满天下而书学不得其传许叔重稽诸通人作説文解字犹未能无阙误李少温中兴篆籀而所刋定尚多臆説信书学之难能也徐鼎臣楚金兄弟最有能称一时如郑仲贤郭恕先皆号善书皆自许氏非谓许氏果能尽字书之蕴盖舍是则放而无据耳旧闻徐明叔善篆今观其遗墨则説文解字之外自为一家虽其名及字见于印文者亦与篆法不同又有保大骑省之文保大为南唐年号骑省乃雝熈职秩亦所未喻姑识所疑以俟识者
　　跋陈中舍【贵谊】所藏杜正献草书
　　杜正献公尝为诗曰老来楷法不如初试向闲斋习草书落笔何曽见飞动雕章早已过吹嘘公楷书端劲如其人逮暮年始学草书而欧蔡苏黄皆盛许之岂非大本先立则纵横造次无徃不合邪
　　鹤山集巻六十二
　　钦定四库全书
　　鹤山集巻六十三　　　　宋　魏了翁　撰跋
　　跋陈正献公所藏孝庙御书用人论
　　止献公以乾道五年秋八月升昭文相其冬对选徳殿诏撰用人説今载在集中与所被宸翰文虽异而指则同猗与盛哉君以是戒其臣臣以是复其君开诚布公兼众尽下孜孜若弗及焉凡以敕时几而厘帝命云耳诗曰鸢飞戾天鱼跃于渊岂弟君子遐不作人猗其盛哉后五十又八年靖州逐臣魏某获拜观于公之子宿追惟一时明良之会不胜感叹谨拜手稽首书于下方
　　跋陈忠肃公岳山夀宁观留题
　　诗云阁前千尺碧琅玕乔岳苍松苦嵗寒此是万年峯上竹何湏更待雪中看
　　了斋陈公以元丰己未擢进士三名后数年为博士校书郎以鲠直不得乆居中徽庙初政召为谏官忤蔡京谪扬州管库钦圣持其事改知无为军明年又自着庭宰掾摄官琐闼坐忤曽布出守海陵崇宁元年蔡京相除名勒停编袁州寻移亷移郴五年春正月以彗出仆碑而京罢相凡党人皆得归故今岳山夀宁留题所谓丙戌四月盖公东归道所从出也后元丰一百二十年当庆元己未临卭魏某始以进士起家又二十有八年当寳庆丙戌某得罪南迁四月七日度湘即公留题之日防夀宁道士唐从善以是日掘地得公石刻介郡人张南仲杞求一语记嵗月呜呼人尝涉于忧患则见似而目动闻名而心惕故于公之忠孝大节所愿学也若夫出处嵗月之适相似则吾甚惧焉
　　跋杨文公书遗教经
　　某自结发游圣人之门穷益深测益逺今发星星矣大惧年数之不足其于他道盖未暇及也今伏观内翰文公手书遗教经叹先贤余力所及犹若此谨拜手书于下方
　　跋杨文公真迹
　　公博极群书自经史百氏以及于倚马急就之文稗官虞初之説旁行敷落之义靡不该贯今于公之裔孙绍云见公手抄唐人诗及遗教经益知公所以用力于文者盖若此呜呼此公之所以为文与曰不然也同时以文鸣者如王定国丁谓之孙汉公曽正臣梅昌言钱希白诸人非不争相长雄而天下之士独宗杨刘至于以文易名则公擅其美文乎文乎其纂组缀缉之云乎正色直道不苟于合能使人主惮其性气虽在上前亦曰如此富贵非臣所愿他日昭陵语王文康曰杨某为国竭忠有君子之大节然则是可以为文矣是以谓之文也刘中山与公齐名其出处大致亦近之
　　跋方宣谕宗卿【庭实】奏议
　　国家自熈丰大臣养成祸本崇寜改弦未竟而绍圣以后再踵前误以济私欲卒之俗頺世败溃裂四出而犹谓和亲可以暂安辟徙可以亡患至建炎中兴亦云极矣而于是失河南北失京东西维扬而渡江会稽而桴海犹不敢与彼抗其间徒頼宗忠简李忠定张忠献诸贤后先维持仅仅自立而权桧再用则挟寇以扼君父矣防公与王胡曽李诸贤大声疾呼以立正论之帜几无以为国三京淮北之役缮修陵庙还定遗民表善搜贤招携振乏则又不徒以言语立国凡皆正人心植邦本之实政虽不幸而不卒其志然其以踈逺当权焰以孤忠破羣慝则有人所甚难者焉不寕维是蔡氏之盛附之者立致华显公莆人也于蔡又夙有连自公举政和进士正孽京之时也而公之立朝乃在绍兴以后然则以其所主以其所不为公之所志所学盖自其始进而固然矣岂无膏沐谁适为容亦足以发千古之一叹云
　　题复州鸿轩
　　故起居舍人张公文潜以元符二年秋坐元祐党人谪复州监酒明年春徽宗践阼起通判黄州以秋至而春去托诸鸿以名轩轩之壊已乆而邦人思之不释呜呼其孰为思之耶广安杨伯洪恢来摄州事自皮陆诸贤以来頺宫废址咸为兴复是轩亦居一焉而属余题榜且识嵗月顾辠戾之人何所容喙每爱其集中有坐局沽酒与务中晩作诸诗岂惟素位而行无一毫不自得且方矻矻于所当事者焉诗曰敬天之怒无敢逸豫此未易与俗人言也伯洪以为如何
　　跋张魏公帖
　　公平生凡五谪而居永者三绍兴七年自祠官谪永一也二十年自连移永二也二十六年以母还蜀犹不为时论所容自蜀还永三也此帖所谓零陵之行以词翰及事实攷之盖七年九月以后也方被防放逐之余而感恩思过无纎毫忿怼困踬之意且为从母赙丧志葬期有以慰其母心昔人谓仁义人其言蔼如也非公之谓与后九十二年蜀国同郡人费谊属魏某识其后于是书于靖州客舍
　　跋陈忠肃公帖
　　余早有慕蔺之志虽于公无能为役而始初入官亦有适相似者故于公平生言行颇得其详而公所为易解日録辩及简牍数十取素尊尭集家书千数百言凡皆得其真迹而藏之是帖盖晩嵗自九江移南康南康移山阳时也宣和三年八月方防既平蔡氏方以飞语谓公之壻尝为防所抄取公竟坐迁阳山君子亨否硕蹇无毫发加损也祗以成宣靖之乱耳宣和之六年而公卒又明年而刘谏议卒元祐气数既尽北寇内侵然则乱匪降自天乎抑人实为之也
　　跋北山戆议
　　予自嘉泰三年冬造朝道淮西始识邓伯允友龙慨然以兴复自任明年邓召还予意开邉之议已决防明年春正月召试玉堂乃极陈权奸猾胥债帅骄卒必取祸辱宜急于内修缓于外攘凡数千言侂胄见之大怒徐柟承望风指击之侂曰得无成其去就之名乎乃止是时张伯子徐文子与地官侍郎王公皆先后以不合去大抵皆徐疏也丁侍郎常任亦能以条具异论去极于钱伯同之谪上饶自是莫敢有言者矣钱张徐丁之议则固知之若北山戆议则昉见乎此呜呼何其直而畅辩而不讦也诗曰匪用为教覆用为虐亦足以发千古之一叹云
　　跋司马子纪先后天诸图
　　洓水司马叔原覃思义理之学自羲文周孔之易河图洛书之数隂阳动静之义日月迟速之度以及周程张邵朱张子之书旁观歴览为圗为书时贤皆有题识又欲求一言于予予迁靖未返不得与叔原共学姑识数者之疑于末且先天圗自魏伯阳参同陈圗南爻象卦数始略见此意至邵尭夫而后大明千数百年间不知此圗安所托而圗南始得此圗亦已竒矣而诸儒无称焉数徃者顺谓震离兊干知来者逆谓巽坎艮坤皆以左旋言之今叔原以为自干至震自坤至巽此必有所据朱文公以十为河图九为洛书引邵子説辩析甚精叔原从之而邵子不过曰圆者河图之数方者洛书之文且戴九履一之图其象圆五行生成之图其象方是九圆而十方也安知邵子不以九为图十为书乎故朱子虽力攻刘氏而犹曰易范之数诚相表里为可疑耳又曰安知图之不为书书之不为图则朱子尚有疑于此也近世朱子发张文饶精通邵学而皆以九为图十为书朱以列子为证张以邵子为主予尝以干凿度及张平子传所载太极五行九宫法考之即所谓戴九履一者则是图相传已乆安知非河图也靖士蒋得之云当以先天图为河图生成数为洛书亦是一説叔原谓日月亦左旋此张説朱意也第日起北陆春西陆夏南陆秋东陆而冬返乎北陆则为右乎左乎谓日速月迟读书穷理正欲其自得况叔原所引见处一分亏之诗即予少作也吾侪所见本不相逺第以厯家细筭分数言之则月行十三度余者特约法耳其实则一日至四二十四至晦行十四度余五日至八二十至二十二行十三度余惟自九日至十九仅行十二度余此犹二至之晷刻最迟不为无理而叔原反疑之独取望日为证则望日正行迟之日也况本乎阳者常舒迟本乎隂者常急促若日迟而月速大者舒而小者促此亦隂阳自然之分也叔原之图精且宻矣盍更以是审思之日食书甲乙如辛夘日与辰相尅为异尤不经康成虽有是説然春秋壬午日食亦日与辰相尅也而左氏谓不为灾又何邪叔原谓分星起于汉唐谓汉则已后谓唐则滋邈岂以左氏内外传与周礼为不可信邪是三书亦有可疑而分次之説相传已乆独星不依方而以受封之日为次此传注之可疑而未有説以破之耳大抵叔原之説十得六七予方敛袵之不暇尚有未能释然者姑摘一二以备审订他时道僰以如卭叔原必有以复于予也绍定四年六月甲子临卭魏某书
　　跋彭忠肃公真迹后
　　止堂集之成书也公之子铉既属叙篇首今又从公之诸孙壻萧仲友应祥获观公手迹二诗大抵与朋友唱酬可以吟咏情性扬防理道惟贵人生日诗难乎为言盖人主生日为乐始于唐士大夫生日之盛则始于近世故前辈诗集唯少陵示宗武生日与东坡为同气之亲或知己偶有所赋而他集罕有若用之公卿贵人则无之直自京桧以来此风日甚始则称功颂徳甚至将以金玉帛币呜呼唐太宗之感蓼莪独何人邪止堂所上张端明诗虽未能免俗然其间如云江湖秋已多宇宙清无邉气凝万类实人亦体其全端明英迈人也止堂不以颂而以规然则非志于古道者其能然乎仲友其寳此庶来者有以观世变焉
　　跋尤氏遂初堂藏书目録序后
　　余生晩不及拜遂初先生闻储书之盛又恨不能如刘道原所以假舘于春明者寳庆初元冬得罪南迁过锡山访前广徳使君则书厄于火者累月矣为之徬徨不忍去因惟国朝以来藏书之盛鲜有乆而弗厄者孙长孺自唐僖宗为榜书楼二字国朝之藏书者莫先焉三百年间再燬于火江元叔今江南吴越之藏凡数万为臧仆窃去市人裂之以借物其入于安陆张氏者传之未几一箧之富仅供一炊王文康李文正庐山刘壮舆南阳幵氏皆以藏书名凡未乆而失之宋宣献兼有毕文简杨文荘二家之书不减中秘而元符中荡为烟埃晁文元累世所藏自中原无事时已有火厄至政和甲午之灾尺素不存斯理也殆不可暁圣贤不遇托之宪言以垂世示后所以共天命而植民彛也兼收并蓄博覧精索以淑其身以待后之人此何辜于天而厄之尔极也使子孙不能守如江张王李诸家是固可恨若孙宋晁氏则子孙知守之矣而火攻其外矧如尤氏子孙克世厥家滋莫可暁虽然是穮是蓘虽有饥馑亦有丰年吾知有穮蓘耳丰凶非我知也尤氏子孙其尚思所以勿替先志云
　　题李肩吾为许成大书乡党内则
　　吾友李肩吾彊志精识尝为字通一编以正法绳俗许成大见而悦之亟从问李肩吾授以乡党内则二篇夫内则先王所以降徳于民而乡党吾圣人无行而不与二三子者也民有是物必有是则顾习其读而弗之察呜呼其能朝夕于斯则不惟知言语容貌居处饮食皆立诚定命之要亦以见书名之学偏旁防画具有颠末乃知类入徳之本而世亦罕能知之也诗曰朋友攸摄摄以威仪成大其懋敬之哉寳庆三年三月甲子临卭魏某书于靖州鹤山书院
　　题李肩吾所书乡党
　　吾友李肩吾博见彊志书名之学世亦鲜及之渠阳山中为余从子令宪书乡党篇余获与观焉呜呼天道至教风雨霜露接人耳目而人由之不知也圣人至徳威仪容貌洋洋乎简册而人习焉不察也呜呼小子宪肩吾所以遗尔者多矣徃敬哉其体习践修惟无斁
　　跋邓氏四世死事
　　呜呼自童蔡以及秦韩养痈防疾以底于溃败者谁与而封疆之吏首当其祸君子小人之幸不幸每每若此抚邓氏遗事为之三叹
　　跋处士蒋南式家传
　　嘉定之季年重珍不以某不肖属书母夫人顾氏之竁因得习观处士言行明年改元某得罪南迁过锡山重珍又出示家传敛容伏读叹味不忘诗曰维其有章矣是以有庆矣然则处士之有子也宜哉
　　跋顾夫人墓志后
　　明年十二月癸夘某过锡山观典型于堂阼参闻见于国人益信前铭之不诬尚恨笔力浅弱不足以尽发潜懿也
　　跋家季文守富顺日拒吴曦伪檄事
　　予平生为人记述多矣观书太史氏阅人益广姑据予所身厯者言之孽韩柄国逆吴事仇士大夫不曰拒则曰去使诚有之亦为臣之常分况不必皆然方事变之殷虽能言者已鲜及事已变息则敢为者常多此可尽据邪家侯季文富顺文檄与赵薛二守报书则信而有证呜呼是非之心其孰无之而夺于利害以谬迷其所固有甘于祸家凶国而不知顾者多矣此非素讲预定安能防防若此予尝为侯记积善堂今江淛闽湘间家有是记大畧谓吾惟循理尽分而为之他人何与焉几若为此事发者故又识于此以申侯善善恶恶之初志云
　　跋邵康节检束二大字【赵丞相子直孙必愿所藏二字下注云检谓检其行止束谓束其情性】
　　先生尝为诗曰忆昔初书大字时学人饮酒与吟诗若非益友惟金石四十五年成一非然则兹二大字与束其情性之语未必晩年安且成之时也后学魏某谨书
　　跋楼参政绍熈五年内禅诏草
　　某未冠时侍长老聴绍熈末年内禅诏书至所谓虽丧纪自行于宫中而礼文难示于天下为之色然以叹知朝廷有人也后此三十二年乃获观藳墨于宣献楼公之季子又见当时删易钩注虽仓卒之顷动中理道孟子曰天子不能以天下与人然则言动几微之间莫非天命之流行岂一毫人力所能予夺其间乎史官魏某谨书
　　跋毛氏増韵
　　三衢毛氏増韵奏御之六十二年其子居正义夫应大司成校正经籍之聘始克锓梓于胄庠然人情异向趋简厌烦故校其始着尚多刋削世之不遇者非特一増韵也
　　跋畨阳董氏所藏东坡墨迹
　　苏文忠雅耆陶公文其有感于归去来词盖元丰五年之夏蔡章被遇而吕正献不合之时也长公在黄少公在筠此何时也而犹可以仕乎否之讼曰大人否亨其遯曰包羞然则以亨易羞果孰为得失乎遗墨藏于义夫之族子煟临卭魏某与之为寮因得寓目因识其后
　　跋黄太史帖
　　董季兴壻于沙随程氏多识前言徃行余与为寮皆得与闻之独太史此帖未睹今其子甄自竟陵以石本见寄则时贤题识已悉尚何云姑识嵗月绍熙二年七月鹤山魏某
　　跋张忠献吕忠穆与李忠肃书
　　明受之变不有居者谁守社稷不有援也守将奚为复辟之后张吕李郑诸贤以次受上赏盖人臣所当为人主所当报各适其分焉耳而或者犹不免著书以诋平江之功惟文肃于吕张二公情谊始终无少猜间呜呼其深明于事君交友之分者乎不寕惟是张忠献以李忠定杀谏臣攻之至再隆祐泛舟之役公与吕忠穆亦异论迨其间退之后死丧之际考于是帖则懐人忧世固未尝有纎介之嫌信乎周比和同之别特毛发耳而公私谊利县隔霄壌呜呼其严乎前史臣魏某谨书
　　跋赵昌父送刘清之【子澄】事后
　　静春刘公之去衡也章泉赵公亦去之或曰非悻悻与曰礼有之凡食賔君迎賔大门賔入君再拜賔辟君揖入賔从三揖三逊乆而后成礼賔出君送之大门则摈者已返告曰賔不顾矣夫始焉迎之拜之揖之而后升其后君送而已不顾非始烦而终简也然则士大夫进退之节于此亦可槩见云
　　跋类省试防巻后
　　予以贫贱未免有科举之累然亦耻为揣摩剽袭之文始举于乡故吏部郎赵公大全取之于类省试吏部与故知邕州李公取之故签书宻院宇文公又主之呜呼乖逢得失其孰为之耶嘉祐间尚西昆体而欧文忠公典举首取古文绍圣以后尚王氏説而陈忠肃公主别试多取史学主司之不徇时好固难其人而举人亦有以是应之者然则乖逢得失岂必皆工于举业者李先生之子义山以予大惭之文相视因识其末
　　跋罗文恭公防谏稾
　　文恭公奉疏既尝为之序引后二年防恩归自靖道荆州公之子愚出视元稾其间所谓谏者归过求名人才至身后议论乃公贜吏之弗戢繇大吏越足三尺外人才不更事者必不可用此皆千数百年相承而莫知其非者我视谋犹伊于胡底亦足以悲夫
　　跋罗文恭公荐士稾
　　予尝以吕正献公掌记司马文正荐士编陈宻学章稾范正献手记李邦直举官记及近世虞忠肃公翘材舘録辑成一书刻之潼川漕司惟吕文穆公夹袋小册韩忠献甲乙丙丁集曽宣靖雌黄公议未得全本今幸从文恭公之子愚获观荐士稾前辈懐人忧世之规大抵皆如此凡以谨时几而厘帝命也俗流世隘此事乆无闻矣三复遗墨为之永叹
　　跋罗文恭公后省缴駮稾
　　祖宗虚已尽下一政令之出自始进拟已有中书三省宻院分班同班之别人得以自靖自献不嫌于异同迨其既行则给事中舍人或书或否各行其志不关白长官或谏官有言台臣不及知台臣有谓不可谏官或是之盖台谏官平居未尝私相徃来也台谏偶已同是侍从以次至于臣民或特以为不可此事甚众不暇枚举自京桧用事恶异喜同士大夫始以是为惊怪干淳涵育之乆积而至于绍熈然后此意仅仅有存今观文恭公后省谏稾明逐臣之寃斥台臣之诬乃其一事也谨书稾末以识世道升降云
　　跋公安张氏所藏东坡帖
　　世之知苏子者必曰言语文章妙天下其不知之则曰讥讪嫚侮不足于诚乃若苏子始终进徳之序人或未尽知也方嘉祐治平间年盛气强熈寕以后婴祸触患靡所回挠元祐再出益趋平实片言只词风动四方迨绍圣后则消释贯融沈毅诚慤又非中身以前比矣士不精考而以一事槩一人一言蔽一生者姑以是思之是数帖即绍圣后事今藏之永平令张仲车箧中绍定四年春临卭魏某与寓目焉因识其末
　　永嘉薛荣祖临予观亭记本而书袁和叔之语曰观外不如观内观民不如自观以求予一言
　　薛君引袁防斋语识诸观亭记之末观之义滋有所发大抵古人观象观法观物观我无一物而不知察所以防众理而致吾知也观之为卦实明是义今传注之説则彖象为观示之观六爻为观瞻之观窃意韵有四声反切以前安知不皆为平声乎于是闻见视聴高深先后逺近上下之等皆有二字且考诸义则二字固可一而参诸易诗以后东汉以前则凡有韵之语亦与孙炎沈约以后必限以四声拘以音切亦不可同日语并识是于记末以质诸同志者
　　跋邓某宣和使金赐私觌茶币
　　本朝立国规模好生恶杀故于外国盗贼常有招懐之意然其间以战致和者其盟易而乆宣靖以来反是徃徃怨我而诲盗刓民而误国览邓氏遗事为之慨然跋苏文忠属黄州教授作贺邓枢宻啓
　　言贵于有物无物非言也后世非放诞相高则虚美相加迨其流弊至为骈四俪六以相謟渎则不足以谓之言矧曰文乎哉东坡付他人作贺啓亦初无甚异而疑者喋喋不厌何也
　　题李肩吾为尹商卿书乡党
　　天之生民有是物必有是则故凡威仪容貌饮食衣服何莫非天则之流行也圣人徳盛仁熟从容中道门弟子精体实践详説而备书之则所以学圣人也李肩吾为人书乡党者数矣得是书者皆使予识其末今商卿又以属余鸣呼商卿尚敬之哉昊天曰明及尔出王昊天曰旦及尔游衍夫苟瞬存息养而实有得于斯焉则知古人之所谓学者盖如此
　　跋辛简穆公与秦桧争和议奏稾
　　和亲之説未有不怠我而长冦者耿秦诸公以来率袭是误而不为脩攘之虑始于患失终以乱邦予固愤此乆矣绍定四年防恩西归舟至夔门防劲寇外侵台梱内溃辛君俱出示先简穆奏稾因识其后











　　鹤山集巻六十三
　　钦定四库全书
　　鹤山集巻六十四　　　　宋　魏了翁　撰跋
　　跋静春先生刘子澄帖
　　静春先生刘公淳熈五年八月十九日所与张宣公帖也宣公时为秘阁修撰荆湖转运副使过其弟端明公于宜春刘公之兄靖之字子和卒于贑州教官将葬而属铭焉刘氏世载令徳为国朝文章家逮公尤孜孜以人才为己任朱文公称其收恤宗党接引后来乐人之善矜人之恶盖得之亲见宣公虽不及识公而书问徃来间气味之同亦尔此可以强致乎是嵗石林李公年二十恱斋李公年十有八而静春以二公属宣公已曰异日与川中作师表非小补也而数十年后悉如其言人固不易知然而心者神明之舍所以范围天地出入古今苟志平气定不迁于私好恶不夺于小利害徃徃可以十得八九况禀气之清明者固亦可以望而知之某生晩不及与观一时师友之盛犹幸与辅汉卿赵昌父张元徳诸公游知静春事为悉因恱斋李公刻此帖见寄附姓名其末呜呼师友道废利禄相挻上慢其下下防其上以讲学储才相规益者鲜矣张徳衡其寳此帖亦以觇世道之变云
　　跋牟少真发防中庸大学俗解
　　吾儒之书自诸老先生语録外未有方言俚字为文者盖弟子之于师唯恐稍失其指故聪聴之谨书之莫之敢易也近世乃入科举之文以惑凡近以欺庸有司诿曰姑以绐取利禄耳是固可陋今牟君之为中庸大学发防将以信今诒后而为是俚俗之语五方之言语不相通而可强同乎又若谓世人不可与荘语姑俯而就之者然则不浅之待人乎言之不文行而不逺牟君归为我精思而文言之亦有当商略者兹未暇及也
　　跋牛寳章大年记杨少卿事
　　牛聘君所记辨诬盖寳庆三年赵敏若为郑损所诬几成大狱杨叔正时为军器监帅蜀人之在朝者白于有位而有不谓然则自为书争辩益切前诬卒以尽白鸣呼此岂有为为之哉高闾植槐等事则近乎有为者矣书其末而归之叔正之子埴其尚勿替先志云
　　题苏叔明公诚陶然堂赋后
　　南麾退翁苏文公之兄也持正不挠终于利州路提防刑狱子孙多贤且继踵科级其五叶曰叔平者自号松菊花圃有子曰公诚字叔明以礼自牧为族党归重尝赋陶然堂以自述非明乎义利之际者不及此余归自靖叔明访余山居言论风指敛浮归实进进未已呜呼世家摇落不振邦国之耻也叔明尚懋敬之哉黙执徐壮月谷旦
　　跋东坡赵徳麟字説真迹
　　赵徳麟始以僚属受知于苏公今苏集有倡醻字説与秋阳春色二赋世之贤徳麟者以此虽然嘉祐元祐之苏公孰不知趋而和之迨苏公度岭诸贤皆坐废锢徳麟与焉而犹惓惓于片文遗墨之是寳于是有以知徳麟之所存者逺矣予归自谪所今安徳节度赵公之子与洸武叔携字説真迹相眎安徳以儒科发身器周才裕而局不得施而有子是绍兹其为麟不已多乎呜呼武叔其尚勉之哉
　　题孟莘事状
　　昔嵗衔命拜昭慈于攅宫器皿裳衣获窥于奁中今观心画于孟氏之宗大抵徳而度温而恭吾虽不识公进意其恂恂守正有昭慈之遗风
　　跋张宣公帖
　　张子论著惟论语説乃晩嵗更定而朱子四书于中庸尤所尽心今师君遇所藏宣公笔迹二者咸在是诚可寳矣当乾道淳熈间朱张吕三子以学问为群儒倡虽其才分天成功力纯至然亦不可谓非师友切磋之益朱子序张子文集以其间有讲焉未定之论为恨序吕子读诗记亦曰其间所谓朱氏者皆某少时讲焉而未定之説以此知先儒进学朝益而暮习月异而嵗殊盖有所谓勉焉维日孳孳毙而后已者彼世之粗涉梗槩而哆焉自足者殆亦不知愧惧耳
　　又
　　公以淳熈五年守荆七年二月七日易箦今其十四日书云诘朝阳至盖六年长至正在月半则此帖距公之亡才八十四日耳其二十日帖云气体未复不免灼艾想公之疾自此日侵鸣呼所谓任重而道逺于此亦可畧见拊巻太息书其末以归诸范文叔甫之壻师氏
　　跋朱文公帖
　　右朱文公与月舟范公文叔帖凡五皆寕考初元也是时孽韩枋国党祸方张此何时也而以予所见于蜀士大夫如刘文节公李良仲宗丞季章叅政君亮侍郎与今范公之家所藏朱公报帖则一时善类应与固自若也权臣威焰徒能怖赫庸贪而终不能以间人心之同剥之三曰剥之无咎失上下也复之四曰中行独复以从道也夫居羣隂之间而独能失其同类惟道是从矧兹声气之合胡可刼而御之予虽生晩而身履乎庆元泰禧盛衰之变周旋乎范刘诸李与二熈羣贤之间呜呼我视谋犹伊于胡底亦足以悲夫
　　题蕲州仪曹范埙元帅府牒后
　　靖康之祸荐绅大夫士未尝不愤惋于大官贵人无足倚頼而冗曹稗官犹可与有为也赵哲一使臣能以百骑束劲敌向拱一尉掾能以棓绳批游骑傅亮一文学能以义旅造青城陈淬一小校能先诸将以败敌于南华韩世忠一制将能引部将以却敌于南京至于据神稷破鹘眼者乃安邑之士人日中碎敌五十壁者乃石濠之小吏首渡河以复新兴者乃招抚司之属将以千八百骑夜刺孛堇者乃经略司之都监曰孟迪曰种濳曰张勉曰张渐曰白保曰李进皆翘关超距雷动风从于王庶之檄异时中兴诸将繇此其选使当时得将相大臣有以用之俾各竭所长经营河朔则彼当逺伏凉淀之北而祖宗境土遄归职方矣蕲州仪曹范公其一也予归自靖道双流公之孙子郯诵公自蕲趋济颠末咸叹世弊俗偷方时晏然位骄禄侈者偃然物上盗弄人爵蛊壊士气胚胎祸机一朝溃裂幸而有懐忠蕴义之士起济濡首之厉然犹扼塞不得亨呜呼其车既载乃弃尔辅自古祸乱相寻于无穷者类若此曹器逺辨纸尾三人乃汪黄耿非宗忠简此説甚善使忠简而在此位也吾所谓某某者必有以用之范公当不至流落秦陜待张忠献之荐而后受知于思陵也后百余年临卭魏某敛涕书于下方
　　书泸士周挺读厯代书
　　古之学者习乎礼乐射御书数内以养徳性之知外以固筯骸之束进乎大学则格物致知以徃皆为已之事也是皆失其传惟有挟册读书以求之前言徃行而读之者亦罕读之而有得焉又罕有也周文叔挺乃能取厯代帝王以来之书穷搜力索广记详説呜呼其用力亦劳矣文叔求予一言方以王事未暇与之详讲也姑识其末以俟他日
　　题朱文公帖
　　王氏之盛也江南学者争称门生其黜也讳焉苏氏之学争尚于元祐而讳称于绍圣以后又大显于阜陵褒崇之日至程子诸儒亦莫不随时之抑扬而为轻重迨近世则朱张子诸儒一话一言散落人间者无一不显予之精力弊于题识虽然予甚惧焉李君盍为我语诸同志其相与用力于不睹不闻以庶几无负于诸老先生之训
　　题孙教授志铭
　　吾同年友孙次龙之葬张义立志之刘文节公铭之可以无憾矣然帖所谓嵗寒山之兆乃其考君手卜史巫纷言不可于是庙殡垂三十年厥子应龙彊善克家乃改卜得负郭田惟兊食竭訾以庚之又为豪右所夺刑狱使者归其田始克葬卜九月之甲子先事过予言曰刘铭张志得之孔艰而兆异时改乞公一言以识诸碑隂呜呼次龙之才之懿之行之脩而止于是而死于是也人孰无死而殒于竒祸人孰不葬而摇于异论夫世以作善离殃疑天之梦梦者信乎其陋矣终于不可诘则曰将在其子孙抑犹未免责偿于天道也虽然应龙尚勉之哉
　　陈猷春龙出穴图
　　天基节前一月获观于白鹤山是日邸吏以友人陈和仲埙奏劄録本见寄其间有云陛下居飞龙在天之位而晦之以潜龙勿用之徳读之慨然识其説于此
　　王荆公真翰
　　按集所载与此小异盖为江宁守陈和仲作也介甫既为相而库屋寒蔬不改其素所以见信于当时而得以肆行其志也
　　跋克斋游吏部所书孟子一章
　　孟子之告宋句践亦犹游之告尹也是时三游之风已胜孟子之説殆与货色之对相似然尹君其知此则知景仁所以敬我者深矣若见同游之士并出以告之某书于三泸州宅
　　跋赵安庆所藏东坡帖
　　予昔迁靖与广西为邻广郡牧守多故旧时以方物问予如苏公遗墨及海鱼黎洞沈椰子酒吉贝黎莫之等率中州所罕见黎莫如青棊布暑夕可以覆体虽然饮食之物则非靖比也靖之米斗百泉羊豕为斤十减米之二蔬笋又不论也予常阅苏公帖自谓衣食之奉视苏子卿啖氊食防为大靡丽以予居靖言之视文忠公之靡丽又加一等诗曰君子于役苟无饥渴吾侪勉诸上亲政之嵗魏某书于泸州官舍
　　跋赵安庆先世诗
　　舒守赵侯以其先君子所书黔娄诗六十言见寄又自为九十言识其末凡皆表廉训俭以示子孙是时改元端平上手书戒贪吏草茅贱臣某布宣徳音退而识于百五十言之末呜呼以义利言则清心约已士之常分也姑以利害言则世之黩货徇利者祗见其害未睹其利公孙瓒以铁为门铁非不固也董卓以金为坞金非不多也徒以败家亡身为他人守耳
　　书魏少申謩仲碑隂
　　少伸予所厚也今其没十有七年始克葬先事之月伯衡以一编书视予而言曰昔嵗将葬吾父前礼部侍郎曹公器逺为志其竁寻以史巫拘忌志所书嵗月丘封与今不合且始卜日于嘉定十七年五月甲子今卜绍定六年十二月乙酉始卜地于盘石县高荣山震冈与先母裴氏合葬今卜泸川县天柴山巽冈以继母张氏祔夫子为我书之以辅前志且母裴之卒庆元二年五月庚子母张之卒绍定二年二月乙酉志亦未之书也为我并识之呜呼墓之有碑虽汉魏之末造而人子报亲之心必诚必信于此亦可槩见乃为勒其语于碑隂以备来者之参攷云
　　通典跋
　　杜氏通典之书包括古今涵贯精粗人习焉不察例以类书目之予自成都尝仿其书为国朝通典因得以熟复终帙今起家守泸帑有刋本而文字漫漶半不可识将尽易之而先是有已经脩者弃之亦可惜乃命工易十之四凡二千叶为文五十七万有竒端平元年九月甲子临卭魏某书







　　鹤山集巻六十四
　　钦定四库全书
　　鹤山集巻六十五　　　　宋　魏了翁　撰跋
　　跋丹棱刘氏党籍
　　崇寕定元祐为奸党第元符上书人为邪等以附元祐之末且奸邪之名人所甚恶而子孙矜以为荣作史者又以奸魁邪上为最荣然则谓随夷溷谓跖蹻亷千数百年间用事之臣盖一辙也临卭魏了翁归自靖州之明年书以遗刘东巽识诸炎兴诏防之末
　　题史绳祖孝经
　　朱文公尝着孝经刋误公之子在尝举元稾以遗余余既锓梓与学士共之史庆长又以告予曰昔者绳祖尝集先正名贤孝经注解今愿得刋误为之章指余举以畀之俾得彚次成编则又以黄直卿孝经本防及其所辑洙泗论孝合为一书呜呼此民生日用之常后王降徳之本而由之不知观是书者其亦知所发哉
　　题彭山宋彦祥诗巻
　　宋彦祥前年过我袖出八诗有击壤集中气脉今年又求予友肩吾书之索予题识诗造平澹此岂易得第择理容有圣门所未道者如防检精时管甚人与事事安排要佀渠等语更当商略而了翁方治东归之装未暇也
　　题吴武安所得高孝两朝宸翰
　　粤自宣靖畀政匪人女真小丑敢抗大邦莫有北向发一矢者迨富平后我师始与彼角杀金平之后我师始挫其锋则张忠献倡之吴武安继之然后彼知中国有人而不敢肆张韩刘岳接迹于江淮然后中国之势重而和好之议以定窃观近日三京丧师悼颇牧之不可作抚巻太息拜手稽首识于下方
　　题周子靖理斋铭后【铭云穷则不循循则不穷】
　　义理之説千百载而一日千百人而一心也今东南之学有建有温有明各是其説不可以强同是説也了翁与徴之则以建为然建盖宗乎濓伊濓伊祖六经者也端平二年春书于眉山东郊
　　跋脩全赵公所作防箴
　　吾乡之俗以亲师讲学为业以孝弟忠信为本不趋时尚不事外饰予生虽后尚及见大父行于经子百氏书皆覆纸细字丹鈆防勘又必师传友授必心体身践视今之后生子弟捐金市书不累月可得千百巻聚友聨文不顷刻可成千百言者虽若迂顿不快人意而操心厚见理实传家乆遗后安流风余泽至今可识也虑此事乆而无传因杨子有以修全赵公防箴见示附志其末
　　题冯仰之因重论后
　　普慈冯起文以其父仰之先生因重论见寄请识其末予少读易见诸儒重卦之説有四王辅嗣以为伏羲郑康成以为神农孙盛以为夏禹史迁以为周文孙郑之义亡据而马王之説人多是之然予以为唐虞之时固有卜筮则四营十八变尚矣固不待文王而后重爻也不寕惟是窃意先天一图自古有之尝举似谢起文则曰何伤乎亦各述其所见以待后之学者于是识一时问答为因重论序
　　跋师厚卿致仕十诗
　　师厚卿自绍定元年贡于乡以母疾祷于上下神只曰万有一齿一名于进士籍则貤禄吾母俾夀且寕不愿仕也其秋不复试礼部厥三年而后举进士则母不及见矣既唱第廷中谋挂衣冠而夺于亲昵之异论不遂初志卒受爵以归归而得疾几殆则怃然叹曰岂我食吾言以干天怒乎决意不仕赋十诗见志属李肩吾书之予识之予谓之曰子以苍苍者为天耶此心之神明则天也此心之所不安则天理之所不可天岂屑屑然与人商较是非也诗曰敬天之怒无敢戏豫子也急求缓弃违心所安是戏豫也语曰吾谁欺欺天乎子谓人心之外又有所谓天乎厚卿竦然曰我事吾志不他有侮矣乃识其事于诗末以成厚卿之志
　　跋御书鹤山书院四大字
　　臣伏见庐山嵩岳衡麓睢阳各有书院自太平兴国讫大中祥符锡之号荣被以诏墨至近世东湖北岩濓谿象山之称皆尝有请于朝风声所形闻者兴起臣生于卭之鄙自开禧邉议不合去之古白鹤山之下筑室聚友将终身焉两朝圣明照知臣心讫荷眷怜致位通显兹又防陛下申锡寳翰贲燿林庐臣窃惟先朝赐书必以名湏实顾臣熏心患难旧读荒芜大惧无以称塞隆指其自今乞身得请将归老鹤山之麓顾瞻奎文帝临有赫誓毕余齿力求初心以无忘君师训迪之意
　　跋御书唐人严武诗二十八言
　　臣尝妄谓易书诗春秋凡仲尼所述不言将盖出师于郊遂而王朝之公卿董之四代以来未之有改迨二礼三传后出始有军将将军之名于是师乆于外徃徃不从中遣非所以共武服谨师命也臣识闇能薄独荷陛下殊典之遇自亲大政召冠禁聨防靺鞨披猖受我乱民整居王略肆命臣以宥府视师赐对禁中假权阃外籯金篚币赏赉优渥既又亲御笔札大书唐人严武诗二十八言以宠灵之英云明露膏耀菅茅师乗传观人百其勇师之坤曰在师中吉承天宠也王三锡命懐万邦也此陛下为万邦计臣独何人遽当王朝公卿之选赫赫王命以镇拊其干【音捍】掫【侧栁反出防公二十五年注言行夜也】下拜登受曷云其醻臣谨以宸翰被诸金石班其事于侯封用答扬明天子亲命榦方之意为臣工劝
　　题杨慈湖所书韩贯道墓后
　　安阳韩爕相从于督府一日以其先人贯道墓铭相示则爕之妇之祖杨敬仲所书也予不及与贯道接而敬仲所称许若此且迹其所受知者则刘共父韩无咎刘子澄林和叔徐子宜王元石也呜呼是可以知贯道矣忠献之后多贤者特以开禧权臣例遭挫偃或曰权臣实非韩氏遗体也
　　予既书此或曰先贤可字乎曰若用孔门弟子与子思孟子称仲尼例则字先贤已过矣曰然则可乎曰魏晋以来文书不足证吾以六经二汉为据
　　跋先表叔留题钟山西湖二诗后
　　珠帘白舫乱湖光隔岸龙舟舣夕阳今日懽游复明日便将京洛看钱塘
　　右题临安西湖
　　虚名自昔数椽庐流毒于今几巻书拟代周颙报山鬼移文逋客请先渠
　　右题王文公祠临卭高孝璹公纯父开禧二年十一月十一日
　　了翁以嘉泰三年造朝开禧二年补郡去同产兄高稼皆得侍先表叔父大夫公东游聴言观行朝夕有所省发了翁虽甚愚不肖而不肯曲学阿世以取忤权贵人则大夫教忠之力也大夫游杭之西湖金陵之钟山皆尝随事赋咏定子幸得遗藳二首刻诸乐石了翁谨以从游所见书其末亦以见前辈不苟于为文也
　　跋陈君举东宫进故事
　　右汉元帝事实一通故起居郎止齐陈先生傅良为先皇帝嘉邸賛读时所书也朱字三十有六则寕考即所闻而记之今藏之蔡文懿之季子范簿以了翁在经筵日尝为主上论元成事发明班史二赞粗有益于谨独之学因请识其后了翁虽不敢以固陋辞然而改变气质最忌因循与夫归其责于傅而实以咎帝此则有益于人主之讲学非宿儒老生不及此敢用拜手书于下方
　　跋四十年前补试巻
　　庆元初仰之先生摄令于吾邑蒲江予以举文受知今四十年过先生之乡宰木成隂先生之子企文亦颁白矣袖出一巻书乃当时县庠试论犹记是时日试二论此其次也前巻在第三名呜呼是所谓大惭则大好者与人心之説虽未必皆本指然不为无补于是教企文故存之
　　题陈思书苑菁华
　　古以书为名如周官达书名于四方仪礼百官书于末则今所谓字也是故欲知学者不先识字则无以名百物虽颠张草圣阿买八分犹为不识字也临安粥书人陈思乃能集汉晋以后论书者为一编曰书苑菁华亦可尚矣虽然是犹后世夸工鬬妍非吾所谓识字者若好学者又于此遡流寻源以及于秦汉而上求古人所以正名之意则读书为文也其庶几乎
　　题吕城李氏世藏名帖
　　寳庆元年冬魏某得罪时宰投畀蛮荆道吕城获观李唐裔孙祐所寳唐贤遗墨是日刘平国王去非踏雪见访皆竒遇也惟是虞禇顔宋间乃有李林甫姓名此易繇所谓勿用取女之时重有感慨云
　　题茅山道士所藏朱晦庵以佛语调杨诚斋周益公帖
　　朱子讫为佛氏语以寄周杨二老其戯言以効他人体邪抑逃墨以解学禁之祸邪其以修辞立诚之义于晩生终有未达不可强为之説也
　　题深衣畵像
　　言忠信行笃敬言若易圣犹病申六言以自儆行顾言言顾行
　　题卢祖嵒复别祖墓
　　予尝为同年友卢申之序卢氏防拜録今其兄仲山以其别祖仓监之墓乆失而复得复使识其事卢于唐为甲族今六百余年而子孙之贤者代不乏人况如吾仲山游学胶庠虀盐不瞻而能为别祖复三百年之墓是滋可尚也
　　书刘仲坎习之孝义传后
　　诗曰既明且哲以保其身若习之之身首异处不保身乎然则此义不明人于毫发利害趋之避之惟恐后则世之包羞含垢辱全躯保妻子皆保身也刘起居作孝义传谓习之兄弟至死不相舍孝也骂贼而死义也此岂不善保身者哉后六年史臣魏了翁与其兄厚之从游获观刘起居所识因附姓名其末












　　鹤山集巻六十五
　　钦定四库全书
　　鹤山集巻六十六　　　　宋　魏了翁　撰启
　　谢卭守范季才宗丞启
　　河南门下士或疑少年蓬莱海上仙偶蜕凡骨繄防鐡成金有循吏之化故搴旗执馘成竪子之名啣荷实深揆量莫称窃以词章本童子篆刻雕虫之技道学乃儒者心地汗马之勲故功名成就不在于孔翠照影之初而气质变化当观于异鸡反走之后士而知此天其舍诸如某者口黄防生汗青活计抱影韩檠之二尺刳心邺架之万籖誓鐡砚以进修指污渠而警策二十作文赋未当陆士衡挺异之年五字擢英才已无舒元舆不养之气偶陪鹄立获侣鹗飞牛膝龙肝滥已甚矣风声鹤唳幸可再乎不谓周人之璞得侣琅玕之林遂使东郭之竽亦窃斗升之禄虎误再中隼不空弮冐幸若然沾丐奚自此盖伏遇某官学本诚一论不蘧蒢自浩气养心以味道腴不茹柔吐刚而猎声利因蜚鳬之入觐陪振鹭之清班九寺森严三山密迩谓即侍紫宸之案簪笔螭头而乃厌承明之庐分符鹤岭祗恐趣大昕之对未容久外服之留间者歌于一同已沐驯雉之化今焉师长于千里载陪鸣鹿之歌致使晚生亦玷公选某敢不勉睎前辈益励后图惟加膏而希光不速成而求益君门射策宁敢过期谠论批鳞誓不迎合或可代诸老先生之对庻不贻吾党小子之羞弗负师承是报今赐
　　成都佥判到任谢刘制置
　　耕东臯之云方便野性咏南梅之月忽玷清班正惧贻取禾三百廛之讥岂期得广夏千万间之庇决星辰之履委身造化之罏伏念某学懵痴龙詀迷雌霓缪且揽扶桑之六辔敢祈撠胶葛于九闳群青之盟未寒五白之采过望榜花污署滥窃小科头之名吏板混吹径登大幕府之选半生负长镵而斸黄独一日泛緑水而依红莲诉牒装怀爰书眯目渉笔占位墙面于鳬鹜行之来尸禄空餐芒背于麒麟楦之诮慙非洛北之处士頼有湖南之主人兹盖伏遇某官标一世之龙门鼓九霄之羊角自当建上公府而躬吐握之任顾乃坐元帅阃而加罗致之勤油幕风清闲郾城之棊屐緑沉苔卧省卫府之文书公迟两地之登我获二天之庇辉光耀几草旣分甓社湖之珠文采被诸生勿惜景阳机之锦誓期骖蹇勉附絶尘
　　通通判王国正
　　云屦桥门方愿心国子先生之印昼绣珂佩乃肯腰治中别驾之黟川酌杯水而祖行益部傒屏星而起舞惟四海无百子骏使二州争一祁公鳯尾字颁蚕丛奏满防惟某官气吞雄霓学辩痴龙殷殷声华自斗南一人而已觥觥才调与卭郲九折俱焉早闯儒关为司胄学着九卿之兆祥开衘鳣之三简万乗之知望着瘦羊之一自应直玉堂而标舍人様尚乃冯泥轼而作太守丞岂其倦新安之舆正欲着故乡之锦铜黄易刺金碧増辉恐驲使不俟终更而来戒榜人先舣归舟以待某揣才无似与世甚疎区区脱龙具而尘缨徃徃对鹜行而墙面自兰金之诞播幸葭玉之相依魏勃直妄庸人久怀帚篲王祥有公辅量行觌佩刀引领望尘以日为岁
　　上赵运使【謩】
　　池上有鳯毛合世丝纶之业山国用虎节肯栖金碧之岩六辔鼎来四刀増重惟蚕丛之壤古号乐国自龙度以后岁漕中邦取之泽涸而山童重以木饥而火旱况右蜀方数千里而赤地凡五六州使瓮贮斗米而牀有百钱偷安尚可今室如悬磬而野无青草善后若何必得通今博古之硕儒爲见足国惠民之良画防惟某官德光银笔世载金籯殷殷声华真天子门生之子铿铿辩说传中书舍人之书辍分郡守之左符就畀行人之英簜循清献故事而自梓移益付相如使指以定筰存卭单车行而问流马之程双节建而寝带牛之习姑防补天之手为施裕蜀之谋福星西来春风户到某觧龙具而腰笏对鹜行而面墙假道涪江幸甞带冠剑而谒使者脱巾锦里乃复裹章服以拜上官公迟禁地之登我获恩天之庇辉光耀儿草旣分甓社湖之珠文采被诸生勿惜景阳机之锦誓期骖蹇勉附絶尘
　　代谢刘制置举状
　　无冉子五秉粟冰守冷官得刘公一纸书春回寒谷初非挟炭以游罏冶乃肯挿翮而生风涛省分逾涯扪心知恧自古道之榛塞致公举之陵夷田歆举六人而五得于贵戚之书巨源荐十士而九出于权门之属视冰子如纎芥礼白屋者几人非有特达之大贤谁起伶俜之孤胄如某者鸥苹野性萤雪謏儒解兰东臯幸脱虀盐之债采芹泮水尚哦苜蓿之盘有书盈车无氊对客穷年兀兀见笑诸生枵腹便便贻嘲弟子宁打头于宛丘之舎敢骧首于吏部之门无袜线之寸长或囊锥之頴脱静循所自有相其逄某官洪井金丹酆城寳剑方涉赤墀之涂登文石之陛乃劳侍从之事厌承明之庐辍从豹尾之班来镇蚕丛之国兴齐鲁之化于四蜀揖翁邑之风于两京不间菲葑尽归桃李致使牛衣之子亦叨雉矢之书某敢不漆豫酬恩抗回厉志国士遇报以国士敢负知逢中书君今不中书尚期拂拭丘山恩重丝髪身微
　　通陈总领
　　奉英簜之节方登部刺史之最书锡隃糜之丸复领外司农之计簿聨太微二十五星之次惠全蜀百万生灵之恩手迹细书成文父老以手加额蚕丛之壌古号乐国龙渡以后岁漕中都宿戍今已逾七十年供亿不知几千万计牢盆防酤尽利不遗力续引祠牒凿空无余谋重以火旱而木饥取之山童而泽涸荒年无备寇至饮马常心不固民几带牛使瓮贮斗米而牀有百钱偷安尚可今室如悬磬而野无青草善后若何必得通经博古之硕儒为建足国裕民之良画防惟某官识谹而噐迈才钜而学醇人物三山之炳灵论议奕世之风烈早趋严诏荐握左符绣衣弊讼而民不寃辇车督饷而课以最谅甞记殿柱之名姓久已简前旒之睠知属上忧未弃于遐陬念民命寔司于外计若曰分大屯以十数乃今命总赋特四人湖广两淮尚迩日邉西南一隅僻在天角有能为国家惜大体不至岐兵民为两涂徃分朕忧无若公可亟隮省署用侈使华自将漕而计臣有梁鼎之故事具在由望郎而星使如孙樵之遗言不诬天攽蚊鹤之诏书春满鱼鳬之故国某窃高下风之行耸闻先令之传未能带攂具而冠进贤徃谒使者敬先借翰林而托子墨仰辱人敢借私我之天以为行已之地目断双剑身无六翰
　　通谢尚书
　　显膺宸涣出拥帅垣二州争一祁公方荐更于巴汉四海无百子骏复尽获于西南惟才具施无不宜故朝家用如不及邮传先令户有春风蚕丛之区古号乐国龙渡以后岁漕中都宿戍今已逾七十年供亿不知几千万计牢盆酤尽利不遗力续引祠牒凿空无余谋取之泽涸而山童重以木饥而火旱荒年无备寇至饮马常心不固民几带牛使瓮贮斗米而牀有百钱偷安尚可今室如悬磬而野无青草善后若何必得通经博古之硕儒为建足国裕民之良画防惟某官识谹而器博学邃而行醇亲结前旒之知早通玉帝之籍鸣直声以扶汉社稷吐色丝以补舜衣裳着侍臣冠居列曹六六之要曵尚书履近泰阶两两之符正当撠胶葛而上征忽乃羞昆仑而不即苍生深望安石天子亦思贾生即家诏除寛上忧顾舍舟鱼复政声激懦而起偷仗钺褒城流民生死而肉骨因变制宜而事立定随俗用政而才不穷中和转闻睠注弥简宜其析符受瑞而移镇坤轴不待暖席黔突而亟回使辕命綍賛书之鼎来禁途延阁之显陟别开四履増重三刀帝曰汝徃哉吾今召君矣某耸观蚊鹤之诏倍増燕雀之私褫褐都门幸甞备弟子礼以致传衣之谢筮官锦里乃复着从事衫以陪入幕之宾鬓毛尚青脚迹正好誓以行已之地托于私我之天
　　贺谢尚书
　　蚊脚鹤头承天雨露隼旟鷩尾领蜀山川下车而延见吏民褰帐而巡问风俗元戎戾止生意翕然防惟某官融明而惠和直方而刚大践扬氷洁睠注鼎隆巻二百余奏剀切忠亮之谋作五十六州安静和平之福朞年而变二年而化五年而定上方责治于廷绅一命而伛再命而偻三命而防公尚荐更于远服肇建西南之统府尽提巴汉之旧封春风偃万灶之貔貅霜令蹲三垂之犬鼠黠胥角翼廪廪如束小朝冠佩锵锵成文无五袴之歌方思叔度之来暮异亩同頴之麦已卜周公之召归暂建左右和之门即正东西府之席某刮目星辰之履托身造化之罏三尺焦桐向有高山流水之赏万间广夏今无震风凌雨之忧寸心依归三百距跃
　　通【阙】茶马
　　诏奉兰金节肦英簜摘山市骏防详土物之宜细书成文进寓木天之直光移龙隰春满蚕丛原防牧之肇兴有分合之不一始于熙寜之用蒲宗闵而成于元丰之从郭茂恂初繇立异以交攻至是并同而归一出蕃诏之骏足以强国势而空敌资合川秦之赢足以佐邦用而寛民力富强所系简畀不轻防惟某官学粹而行醇识谹而噐迈渊源安定风烈右丞银兎分符随处阳春之有脚金龙锡命平刑流水之无心久妙柬于邃延谓亟隮于清切尚秉山国之节屈司天厩之良賛书命綍之鼎来延阁道山之显陟秉心所感蕃四十万疋之云烟先令耸闻卧五十六城之枹鼔正玉清之府旰食虚竚噐金碧之岩黔突未遑某生后诸人早玷末第窃高下风之行快覩先甲之传四海龙门未能带冠剑而谒使者一封轺传行即裹章服以拜上官引领望尘以日为岁
　　除国子正谢丞相
　　脱从事衫遽拜十行之札入司成舘谬尸五等之规抱空而前揣分非据惟学有正在昔所严自熙寜兴三舍之初肇正命官之选逮元丰因大均之荐非由召试不除或各一经而分等有三或六十人而所取才四循兹以降选用尤详除授归之中书资格拟乎博士与太学官分掌教类皆当代之儒宗掌国子生不如规几若学中之御史宜得佳士乃称清资而某强齿章缝未识门户蚕丁休运误甲儒科半生负白米而斸黄精一日泛红莲而依緑水但知向扶桑而撑辔不敢效鯈【音本音稠鱼拨出荀子荣辱篇云云者浮阳之鱼也】以迎阳岂期东胶典教之除或在西莫终更之后不以八千里之僻陋荐颁一再命之宠荣且苏子瞻由制举升尚未堪记注之选而彭噐资以高科取由三赴吏曹之铨安有官以儒名乃使得之望表静循疎逖之迹实有根柢之容兹盖防遇某官柱石本朝津梁斯道不出长安七年而至宰相夷夏耸瞻大开东阁三舘以延贤人衣冠倾属凡所进退一惟中和致令肖翘亦预块圠某誓当严履践以图称塞之实不欲以名第为博温饱之资总儒官三十六人滥巾有腼令中书二十四考托庇自今惓惓皈依万万侪等
　　除正字谢宰执
　　滥巾双字曽防典教之劳给札尚方遽冐正书之选据非其称愧甚于荣惟延阁之清游实儒林之美秩地邃西昆之玉府天垂东壁之华星歴代所崇我朝尤重自昭文直舘至秘阁校勘列职有差虽制科入等及进士三人必试而命或被睠知而特召或由论荐以选除诗颂杂文以考其能汉唐问目以观所蕴自熙寜之初策以世务逮绍兴而后踵为旧章盖扬以语言所以旌其进用之殊而职以典籍所以广其见闻之益选抡固重责望匪轻而某学不知方噐非涉道识字未知于雌霓岂暇辩讹读书莫防于痴龙敢云博古属值临轩之始偶尘分鼎之科脱从事衫亟趍严召入司成舘荐拜除书虽未能赫赫以动人亦岂解盱盱而随俗误知丹扆钖对金坡环堵墙学士之观惭无高论亚兰防令史之选忽玷误恩半生望弱水三万里之遥一日簉瀛洲十八人之后属书广内还儒生灯火之魂廪食太官饫博士虀盐之腹思虑专而足以进学职业省而足以治心叠是徼逾若为称塞兹盖防遇某官甄明庻类裁叙羣工旣以道佐王蹑青帷而调象纬复推才报国开东阁以延贤人不遗万里之寒踪俾预八纮之德网抜之稠众被以光华某敢不益励后图勉希前辈磨丹渍墨岂惟守蠧鱼于文字间食蘗饮氷要当收汗马于方寸地不负素学用答隆情
　　差知嘉定府谢宰执
　　校中秘书久积空餐之愧为汉嘉守遽膺从欲之仁祗服恩灵未知报塞伏念某蚤繇薄技滥齿儒科视进士第一人躐隮京秩客诸侯者再岁偶及过更误知宸旈列属黉省旣谬司于纠正复玷序于博通仅逾岁琯之周复锡禁林之对徒以草茅言天下事不恤嫠纬为王室忧方虞干斧锧之诛廼使冐铅黄之寄道山隣日月是苍史之遗文直庐绕星辰雠鲁淹之脱简思虑专而足以进学职业省而足以治心退循孤踪亶极华遇岂不愿偷安岁月友壁中之科斗而顾欲丐归田里艺山下之蹲鸱爰念庭闱久违乡井重以三年之亡补力蕲一障以便私天高听卑朝奏暮可静惟宠渥之异厥有根柢之容兹盖伏遇某官裁叙羣工便章庻政明有国者彰善瘅恶之义全士大夫难进易退之风重轻适平大小遂性致令苦窳例玷钧陶某敢不勉趾前修益肩夙志怀铅抱椠岂徒守蠧鱼于文字间行已利人誓当收汗马于方寸地不负素学用答隆知
　　知汉州谢安大使
　　自诡外庸甞控辞于严召误分方寄亟祗拜于俞音过防大阃之知靡事防文之徇俾从便道趣领左符载惟恩覆之私敢后书邮之敬伏念某禀姿愚戆步学迂疎偶奋迹于儒科遂叨荣于朝迹擢升芸秘诏对銮坡属邉事之方殷沮权奸之轻举虽公孙丞相发防耳如尹氏太师不平何难久居中亟求补外未知为郡之乐两奉赐环之音属时多艰遭家不靖谓置身华近而未能报国盍効官州县而且以及民求无愧于食功用力陈于试郡荷公朝之从欲特畀便麾辱方岳之异知弗拘彛制免呈身而受察俾爱日以奉亲祗服厥官恪修乃职载惟广汉虽号望州适当雕弊之余深费爬梳之力大纲小纪蔑有一存百孔千疮不堪数举匪防假借曷究设施此盖伏遇某官功塞二仪名在九牧风飞雷厉平大难于呼吸之间乾清坤夷奠全蜀于危疑之际帝未寛于西顾公少缓于东归谓大臣之虑四方当求共理得一士而制千里务在急贤致使疎庸亦叨分守某敢不推其夙学励乃壮心不欲食浮于人庻乎寡过所愿民安其业非以求名过此以还未知攸措
　　知睂州到任谢安大使
　　窃禄养亲未满武夷之秩起家为郡谬居文物之邦祗服宠灵莫知报塞伏念某猥繇科第早玷班行徒以狷直浅中之资立于权奸专政之日虽公孙丞相发防耳如尹氏太师不平何乃自诡于民庸冀稍便于亲养三辞商聘再绾汉符适承旷弛之余粗究设施之绩肃遏慢吏训齐败民崇学校以明伦蠲租繇而厚本谓粗逃于瘝旷冀无歉于承宣而凉德挻灾乖气致异迄荷圣朝之鍳仅从镌免之文甫再阅于旬时旣即縻于祠廪寻膺误柬复畀便麾矧坡頴之故乡为西南之望郡厥惟宠异猥及庸虚兹盖伏遇某官精识迈伦訏谟经远谓收士报国乃为臣之分故达善引类不蕲人之知凛乎有大臣之风久矣非时贤所及顾如不肖虽荷夙知然自获谴以来亦知惟分之守执事之庭旣无韩愈之迹主书之吏不识安世之名而曲为蟠木之容遽上公车之牍言敭事久彪列昈分使王尊乍贤于一岁之间而魏尚获免于六级之罚所阶沗冐咸轶故常某敢不益励后图力惩前覆观过斯知仁矣此难为俗人言公举何私谢为我当以国士报心之所蕴言莫能殚












　　鹤山集巻六十六
　　钦定四库全书
　　鹤山集巻六十七　　　　宋　魏了翁　撰启
　　答眉州同官
　　祝厘窃廪满秩是期受任典州饕荣已甚魏尚复爵于数月王尊乍贤于一朞矧严即戍之程申畀疾驱之防有蕃宠异猥逮庸虚揣报称之未能顾驰驱之敢后倘頼同官为僚之助以收因人成事之功愧诇牍之未能防庆缄之先辱伤弓者惊曲木方前顾以惕然折肱而为良医冀后图之或尔尚斯叶济庻保令终
　　答赵通判【希仔】
　　驰郑郊之驿马知子之来行周道之栈车俾余于役旣不获闻名于将命又未能致糗于人至廑弭盖之先及假防文之宠先施过矣复见恧然防惟某官谦毖恪勤精明彊济子游为武城宰割鸡焉用牛刀士元非耒阳才别驾以展骥足阅时未久嘉绩孔多岂惟序进于一麾将以储资于三院某钦风旣久识面为荣矧兹谬玷于左符幸甚宻依于余樾君子至未甞得见秪畏简书公事毕然后敢私用稽报谢
　　答州县官生日
　　小人有母适丁震夙之辰君子作歌载示祝延之宠善颂虽形于鲁燕轻轩尚御于潘园旣阻承顔莫知图报声应气求各从其类虽仰荷于拊存夙兴夜寐无沗所生敢益图于懋勉寸忱所述尺牍奚殚
　　生日谢李参政【壁】
　　一麾去国怳惊序籥之周四袠开年又记门弧之设矧此时之迨睠焉谖背之怀讵谓輶微至厪奨饰防惟某官迪德渊靖秉猷硕肤间两社之崇勋拓八荒之寿域锯而右斧而左虽甞噐使于羣工细为桷大为杗尚欲兼收于众善及丘园之闲暇示乡国之仪型言念孱庸久栖防樾向得侍同朝甚喜今顾与先生并行身贵而礼滋防气同而声相应酌大斗以祈黄耇有防酒而又嘉肴某拜大贶之稠重省微私而愧惕俾尔戬谷降尔遐福旣形善颂之词揆余初度锡余嘉名正惧所生之沗永言衘戢莫旣敷陈
　　谢刘潼川【光祖】
　　铜虎分符恍十年之去国金龙锡节沗一道之观风祗服宠灵未知报塞窃谓司政典狱匪惟刑暴诘奸民曰嘉师吏云天牧将以钦承明命廸棐群彛惟至公而无私不得已而后用阅实其罪尚曰审克如得其情犹当哀矜倘讫威徇货之相仍或析律二端之不免维明克允何择非贤而某涉学浅芜亶姿防窳徒守悾悾之自信不嫌皓皓之易污旣辞币聘之三荐挟朱轓之两靖共尔位寛绰厥心惟知廸畏于天明每用访求于民瘼正虞踈拙以速谴呵敢图出命于枫宸遽俾司刑于梓部旣揆量而莫称信吹奨之有由防惟某官望实俱穹年德弥邵气虽和而内介养旣熟而道凝三朝老成出处系时之否泰四海人士视听惟公之表仪蔼然司马居洛之余凛乎元城过泗之望倚厘奥屏昭示眷怀高名已薄于前修余论尚加于后进是宜孤陋亦玷将明某控避莫遑瞻承孔迩衘命而使愿拜仁人之言明刑之中傥济士师之治厥为感荷未旣敷陈
　　贺张运使
　　防审陈臬告成将输申命侈英函之有炜俨棠防之未移号令夙孚听瞻弥耸防惟某官风姿端重性行肃明足蹑天根伟穹标之絶俗句出月脇犹余事之惊人蚤负时名久储世用言论风防居多前辈之典刑本末源流按作后来之图籍抱丹心而向阙纷白首而为郎煌煌显闻之维休亹亹英躔之径上为鲈莼而去国奉龙簜而察州粤是东藩实勤西顾肆咏皇华之遣式严騑乘之行民之情伪尽知方疚心于劳来狱之大小必察惟单虑于平亭陬维挈持早有大体囊箧细碎复缀精思非从惟从虽畏勿畏允矣今大夫之为政展焉古君子之用心乃攽漕引之除以蓄禁游之望某钦闻异数喜激同心遣八使以巡行猥叨并命对两防而聨治将嗣前规懽忭旣殊敷棻曷罄
　　除潼川运判谢宰执
　　摄官承乏无补将输满岁为资误叨申命抚江山之维旧恍雨露之更新伏念某自歴试于外庸遽躐乗于使传且庻狱小大之比与常平敛散之宜揆以短才一之谓甚胡然误柬二者得兼矧漕寄之所关于坤隅而尤重岂簿书之是务抑澄按之当先况建学立师将助秩宗之典而量能授任又分选部之衡自昔假名已慙代斵于今即拜寜不疾颠明时何至于乏才使指岂难于改畀不图华遣洊及寒踪兹盖伏遇某官德噐恢宏机猷肤敏以汲引人才为已任以扶持公道报主知惟配美于前修每钟情于后学肆令已试亦玷贞除某控避未遑禀承惟恪才非数噐安能左之有右之宜芘切万间庻几彼无恶此无斁感藏攸寓敷述难周
　　生日谢亲友
　　四十四而佩鱼符偶叶香山之咏六千六以数亥首敢希绛县之年有嘉声气之应求无间山川之悠远特贻问遗爰蔇輶微顾影自怜正蓼莪之废业幸生何益慙蓬矢之记辰视报未遑铭心徒切
　　通安少保定昏
　　通婚姻于寒裔虽荷降尊托系援于高门独慙耦大然而处富贵有道遗子孙以安切窥诒后之良谋深探厚伦之远识尚以单寒之迹惧沾趋附之嫌况又闻孙早着于贤称息女未安于姆训循墙以避揣分所安忽承行李之来首拜委禽之辱币必诚辞无不腆肇修永好之仪身愈贵礼则滋防弥切髙风之仰曽无卫报徒愧鲁臯
　　被召谢宰执
　　方地千里曽微共理之劳圆穹九重忽下特招之命荷恩异甚揣称蔑如防惟列圣之旧章最重三微之首序于百辟防朝之始先四方祥瑞之陈其后易之以大吏之拜除次焉则从臣之迁擢必推物望以谨岁端矧今效珍岛夷陈锡方夏观听肇新于遐迩招延宜及于耆英而某才弱而质防学疎而伎谫并縁科第陪簉班行逮歴试于庸凡再辞于严召由按刑而将漕与分阃而守藩宠异狎来叨尘殆遍况灾患久婴于夙志而聪明不逮于前时敢图宣室之兴思尚误公车之召对且即孟陬之吉俾聨泰茹之征藐是孤踪岂其自致兹盖防惟某官訏谟济美卓识邻几念大臣者事君以人故虚心以应乎物而安国以积贤为道故引类而聚之朝肆令杗桷之不材亦玷工师之并蓄某属拘近制莫遂控辞敢幡然于币聘之三体乐只于嘉鱼之什斯谋斯猷惟我后之德仰窥效美之心是训是行近天子之光傥遂陈前之志厥为衘荷未防敷棻
　　除兵部郎官兼史职谢宰执
　　元防充庭兴念校文之旧便朝赐对叨陪司武之联仍兼防史之华不废操觚之素宠灵狎至报称奚任伏念某阶縁韦布之资陪厠缙绅之后内焉舘学之清邃素其位而安行外而州县之烦劳何所徃而非学粗有见于屈信消长之分故无累于进退淹速之间防重译之效珍即三朝而受瑞上仪肇举师听攸倾而乃动遐轸于表臣下特招于中扆且敬事则命以始旣严出令之初使非道而陈于前是昧责难之义首论人心之广狭次言国势之重轻规摹濶疎志向迂腐方俟报闻之命俄惊宠渥之频列属南宫猥从诸郎之后属辞东观与观太史之书徒志效于一官而得兼于二者袭荣为惧拜宠知归兹盖伏遇某官噐怀闳深局度寛雅合臯合稷天知许国之忠若陟若贤人仰传家之学念方寸恢乎其正大而两间頼此以扶持拓开钧镕储蓄人物致使寒微之迹亦污启拟之公某敢不惟旣厥心不负所学沿周六典賛统师平国之规作宋一经免阁笔含毫之诮厥为感荷未防敷棻
　　回蒋状元【重珍】启
　　共审锡第严宸冠名多士帝嘉谠论首扬揭日之名天启修途为挿生风之翮防惟某官气资端厚检履醇明厉志轶羣怀孔圣无闻之惧赋诗见志慕邹轲不动之诚当今兹愿治之时论古者为仁之要有恻怛至诚之意无矫激近名之心亟豋乙覧之荣擢寘甲科之右正人辈出元气攸关某曩佐春官幸窥朝采方目快景星之瑞已袖衘连锦之书论説无疑忠鲠旣符于上意荣进素定持循愿谨于前修
　　回蔡状元【仲龙】启
　　共审显膺亲策擢亚伦魁天锡朋荐本朝之上瑞史占云物庆神气之有开恭惟某官廸德粹明饬躬端厚上钧天而奏伎得寸地以推才歴陈徃昔之条章按作方今之楷则一枭不入帝为嚂嘘再掷成卢众惊絶呌揭贵名之日月为直道之金汤某再防周行偶逢盛举数公卿于十载当遂复先朝之规计温饱于三塲宜一洗俗儒之陋
　　回赵状元【发】启
　　防审才推寡二名列魁三耸大庭胪句之传启盛世风云之防恭惟某官清姿迈俗敏识隣几浩养贤关未叹六年之迟久深探圣域坐嗤百氏之支离偕子大夫而造于朝先诸老生而为之对贯以坚凝之説参诸通变之方亟膺乙覧之荣擢寘甲科之右行随言著名与实俱曩以庸虚谬当品目幸不迷李程之目敢谓传和凝之衣三人同行已喜师言之惟允一第慁子更惟远业之是图
　　生日谢亲友惠诗词
　　小人不知纪年甫迈河图之数君子淡交如水远依崧极之声烂其采之贻重此蓼莪之感伏惟某官才资粹正藻思頴华虽识靣之方新而知心之惟旧来观光于畿邑因论契于乡枌发为善颂之词曲记载生之日而某质弱而志不逮齿长而学益荒自尘豹褎之联深切鹈梁之愧眉寿无有害莫称好辞头颅岂不知更期终诲
　　除秘书监谢执政
　　引类而聚之朝方愧容防之滥选敬事而命以始又颁册府之除书一何三载之逄辰两被元正之出綍恩荣有赫称塞无闻伏念某学不适时才非经世徒旁縁于科第早陪厠于班行燃天上之青藜幸分夜照望日邉之红杏独倚秋风乃遄蜀道之归久分神山之隔氛埃满袂忧患薫心迷路桃花恍记刘晨之误入成隂梅子奚期杜牧之重来偿十九年更歴之微劳理五千巻校雠之旧梦循资侥沗有相防逢兹盖防遇某官廸德靖夷受才肤硕炳国家之蔡公人物之量衡每惟列圣之成规莫重三微之首序门施行马慨楚客之曽窥野有遗簮动少原之遐令肆令晩陋亦玷清华某敢不勉所未能修其可愿星躔奎璧已瞻槐影之婆娑云气蓬莱尚想棠隂之蔽芾誓坚素守勉趾前修
　　除起居舍人谢宰执
　　东壁图书方理重来之梦右坳记注忽畴已试之庸拜宠便蕃拊躬震惕载考廷中之盛选莫如柱下之清班君举必书操丘索典坟之笔王行则从钦起居出入之司地禁而职亲天低而日近属车豹尾陪汉侍臣前殿蛾睂号唐供奉于皇我宋益遴厥官諌书许其直前经幄使之入侍岂但记言而司过抑容陈善而责难兹惟稽古之荣必属爽邦之哲而某少亦有志壮而多艰聪明不及于前时名实未加于上下偶兹承乏甚矣侥逾且天生物必因其材寜以非材而妄授噐与名不可以假况于久假而不归明时未至于乏人异数俄颁于弗绩莫遂循墙之避但怀乗噐之虞兹盖防遇某官谟明足以宪邦道广足以周物阅天下义理多矣叹当今人物渺然拓开化炉储蓄善类念汲黯以数直谏不得居中而萧生之更治民盖尝补外肆稽伐阅并用超迁某敢不夙夜在公靖共尔位一日二日固将察明命于时几大书特书抑以垂将来之轨范不愆素守是报深知
　　贺皇子国公诞生皇孙劄子
　　防审帝胄绵休文孙毓秀宸懽允洽民气咸和防惟皇子国公迪德温防秉心端厚佩陆离而中度玉孚尹而含辉仰承燕翼之谋爰叶熊占之梦世之不显益隆周室之本支国以永存丕启汉家之苖裔有室大竞无疆惟休某叨侍严宸幸逢熙旦覃訏载路已觇嶷嶷之姿蕃衍盈升更兆绳绳之庆厥为忻跃罔旣敷棻
　　生日谢人惠诗词
　　身年四十七正感怀白傅之诗睂寿万有千敢辱贶鲁侯之颂先施厚矣自揣缺然伏念某才能不及于中庸名实未加于上下素餐奚补孤天地亭育之仁嗜学无成亏父母生全之德矧此诞弥之候尤深罔极之思而禁官怀旧不遗好仁无倦记此蓬矢桑弧之日贻以钩章棘句之文揆余初度锡余嘉名正惧所生之沗俾尔单厚俾尔多益敢当善颂之词徒剧铭心莫知报德
　　谢安监丞纳币
　　赋摽梅之实七愿为有家亲御轮之周三敢辱令子方驰驱于蜀道来造托于湘流先之以币帛之将申之以笺牍之问不遗葑菲用敢请期云云醮子而亲命之旣劳远役醴女以俟迎者谨候成言
　　贺范帅子长
　　自天进直易地建藩六年分南定之符玉关未老一日返东涪之斾棠防不移誉命频来师言维穆某官赋资刚介秉行粹夷蔚然蜀国之流芳展也防阳之间气议论礧砢居多前辈典刑之言风节崔嵬耻齅权门爵禄之饵寜问厐睂之郎省不为识面之台官闭干木之门或谓迫斯可以见矣知阳货之馈乃复阚亡而徃拜之以一身自任之不轻故十载外庸之不屑今当疆事绎骚之日属有人物鲜少之忧不恢好徃之心优示人之度尚一方之偏爱使大惠之独私徽祖龙藩更资均佚裕陵奎阁庸表陟明虽暂符五袴之思然尚鬰八荒之望某侍同朝而自昔复聨事以有年代大匠斵以不伤遑知其后入善人居而与化倘始于今愿疾其驱斯拱以俟













　　鹤山集巻六十七
　　钦定四库全书
　　鹤山集巻六十八　　　　宋　魏了翁　撰启
　　答靖州士人生日
　　抱五三六经之传少尝有志阅四十九年之序久乃知非矧以戮余藐然远屏莫省我辰之安在有慙皇覧之揆初敢图善颂之词犹记载生之日老冉冉兮将至拊事忧伤芳菲菲其弥章洁兹报称
　　答众官致礼者
　　【云云同前至】揆初而某官防面虽新知心维旧托殷勤于醴币申缱绻于歌诗烂其采之贻重此蓼莪之感老冉冉以将至【云云同前】
　　再答生日惠诗
　　民莫不谷感蓼莪欲报之恩天之方懠増常棣孔怀之戚揆辰安在伤已于罹况内奰之相仍纷遐忧其未憗有来善颂垂记初生却之却之不防受之受之何义五十不足畏已莫赎前愆一言可以行之尚邀终诲
　　生日谢人惠诗词
　　小人不知纪年阅五盈而加一贤者乐告善道记六物之有初载惟久放之余倐遇始衰之岁任重而道益远齿长而学不加顾相煦而相濡不以规而以颂日居月诸胡能有定虽行止之未期夙兴夜寐无沗所生誓始终之知勉
　　又谢守倅
　　我生之初尚无为慨终身之寡遂词人之赋丽以则曽下体之不遗荷赐加隆拊躬知愧伏念某少亦有志长而多难矧惟久废之余倐遇始衰之歳【云云同前】
　　生日谢守倅以下惠诗词
　　止离骚之国三阅流年诵皇覧之篇四经初度于焉信处岂不怀归深虞罪罟之靡夷复念劬劳之罔极有来善颂垂贲孤踪烂其朝采之贻记此门弧之始今朝五十初过二正哦苏子之诗明年半百又加三徒重白公之叹更期终诲益励后图
　　答靖州时官士人惠生日启
　　百年强半叶黄州再闰之时五十加三起白傅怀归之咏岂但父兮母兮之感寜忘国尔公尔之忧报称未能省循莫措曽谓始生之旦骤防善颂之辞疑甲子之纪年问庚寅之初度羊牛下括虽见思行役之无期鸿雁于飞正兴念劬劳之安宅愿言终诲益励后图
　　答靖州范倅【中】启
　　防审上最一同升华半刺云霏霏其承宇尚襄辰溆之游山靡靡以旁围又遡黔沅而上涤肇始环雉生光伏惟某官廸德静防秉心端亮钟武夷之间气擅唐杜之名宗割鸡焉用牛刀洊听弦歌之奏别驾以展骥足平分明月之辉厚为资望之储爰启清华之武某猥繇疏戆自取囚拘地寒未脱于曩愆天幸获依于初政左图右史虽安土以无求上雨旁风知庇身之有所
　　生日答衞沅州【漑】启
　　七年远屏尚嗟天意之方懠六物不灵莫省我辰之安在正切垂弧之感忽惊连锦之贻某官气粹而质明才周而行敏湑叶裳裳之方沃棣华鄂鄂之交辉属剖符铜竹之新念投分金兰之旧久居遐裔实在邻封兔爰而雉罹罦奚尔生之适际鸡栖而牛下括独此役之无期乃因揆度之初特寓怀人之益而某循涯弗称拜嘉徒慙却之却之不防受之受之何义诵屈子沅歌之四喜挹余芳赋衞公淇澳之三敢期终诲
　　复元官职宫观谢宰执启
　　东朝介寿式颁庆渥之新北阙疏荣尽复郎阶之旧仍通班于书殿并赋禄于殊庭拜命便蕃拊躬震悸伏念某赋姿庸下涉猎浅芜每惟言语侍从之臣宜效献纳论思之益而才疏不足以济时用识闇不足以周事情况有采薪之忧莫施横草之报尚頼明良之同德曲垂涵覆之异恩奚下愚之不移致众毁之交至削官三列窜迹五谿正使长流夜郎亦自贻于伊阻惟惧溘先朝露将永弃于明时不知岁月之屡迁忽讶宠灵之狎至尽复青氊之旧以増昼锦之光并以真祠示之假宠岂但超流于近此亦将度越于前闻有陨自天孰为之地兹盖伏遇某官迪德仁厚秉猷硕肤将令四海奠枕于京故耻一夫不被其泽靡惮陈前之屡载新锡命之三遂使孤踪尽蠲宿慝某敢不敬修其可愿増益所不能有大罪既极厥辜为原情而务宥无常职以赐于上复窃禄以还归畴报洪私誓坚素守
　　答虞卭州【方简】定婚
　　显显太王之昭素推名阀辽辽毕万之后自愧衰宗使丝萝之好益稠抑草木之味相似共惟令侄判院学士才姿端厚业履粹明夙称东床坦腹之贤偶负南涧采苹之托是用子同产之子以承宗继襧之宗甫谐鸣鳯之占首辱委禽之赐求援援矣旣久辱于深知使女女焉用不嫌于非耦
　　答杨广安【约】定婚
　　夫妇所生若而人不以妄许婚姻之故不我宿奚其适归旣先行李之求敢后投之报共惟某官夙以风谊着于月评袛厥父事惧伤考心思尔旧姻肆求新特念两家生子固相从于童孱之时而二人同心又有出于声利之表特屈阶庭之玉树俯询家室之季兰所谓有是舅有是甥固安敢必若曰无失亲无失故则尚庶几扳附之诚敷棻曷旣
　　答冯叙州【邦佐】谢武侯庙碑启
　　孔明五月渡泸着忠劳于僰道景燿四年立庙限礼秩于沔阳虽后来祀典之滋章而故国丛祠之久茀不有浚明之识孰崇开济之勲伏惟某官为时硕儒辈古循吏慨卧龙之遗烈拊丽牲之断碑自肇祀于壬辰已三周于甲子扶舆磅礴鬰积之气实钟是人昭明焄蒿凄怆之精如在其上乃崇祠宇以宴神娭不鄙谓余盍书成事适滥分于阃寄获祗谒于朝垣铭锦江玉垒之甘棠怅莫追于裴相咏黛色霜皮之古柏徒有感于杜陵姑慿不腆之词敬拜先施之辱
　　泸州到任谢宰执启
　　王三锡命误新渥于松阶国十为连沗旧封于梓部莫俞巽牍敢后寅车某才不适时学惟事道际遇两朝之久践扬三纪之间为诗遗王名曰鸱鸮孰知周公救乱之志取彼谮人投畀豺虎谁识孟子伤谗之心尚凴髙庙之神灵更頼天王之明圣反湘累之初服释楚絷之南冠讫俾生还誓言死报矧又授钺于赤甲白盐之下予麾于玉堂金壁之间犹未厌于宸心复洊颁于阃寄地连巴益分四千石虎竹之符江接牂渝理十六载琴之梦维时多故歴变方新民夷有侏杂之难齐郡国有赤子龙蛇之未定而民力张弓之莫弛邉氛煽燎之方扬岂惟鹈在梁之羞抑亦蚉负山之惧厥为沗冐实出防逢兹盖伏遇某官虑周四方泽被万有耻一夫之不获惟四事之仰思不弃遐踪致叨隆委某敢不仰依覆焘勉防疲驽种落旁来谕以国家之威信封疆谨固庻几生聚之底寜
　　答生日启
　　九十五年为五章已叹三章之云迈三百六旬有六日又逢当日之始生念蓼莪顾我复我之恩重皇覧锡予名予之感敢图善颂垂贲衰龄虽人情之相沿稽古谊而弗恊盖称寿固存于邠鲁而纪生实肇于隋唐凡见诸先正之文未有若中兴之伙杜苏所赋惟施同气之亲京桧以来直作敛财之具甚者贷利相觌而礼乱上下交征而国危以前世之事观之则今日之受非也敢因来教并诵旧闻
　　贺郑丞相【清之】
　　出命九重登庸二府崇甘盘之旧学着调鼎之新功方兹地节亲政之年赫然天章责治之意丕平所感有命惟休窃观易道之微无如时义之大玩理于防通之分沉几于变化之神方处时之未然寜藏噐以有待故干在下则潜龙勿用屯其膏则乗马班如或需于郊或需于沙或贲其湏或贲其趾或且安于坎坎或退守于谦谦脱事防之方求岂几微之可失故坤之三以时而发复之四惟道是从解旣得中着有徃夙吉之戒益虽居下实利用大作之时井而汔至有羸瓶之凶豫而勿疑为盍簮之得甞原天地之运化以验古今之屈伸何示人之昭昭而听我之藐藐盖狃于患失者闇大体而安于小成者乏远图敢因师友之旧闻仰賛朝廷之先务窃惟仁哲亲政之始实踵章宣称制之余皆静观者十年而奋发于一日然而或以厉精为一代之兴辟或以踵误生百年之厉阶乃知听断之初实系安危之判矧一二日万几之遝至乃四十年大柄之倒持士习于放利遑恤其他俗怵于积威不知有上典章浸冺亷耻蔑闻不及今解弦而速更将自后噬脐而无及拟效涓尘之报敢修固陋之辞且三省有造令出令之殊自王蔡擅朝之后重在都司而三省之属不能制其可否二府有同班合班之异自秦韩专国以来恶人异已而二府之事未甞更相是非尚书特奉命之司胡为有先行之笔都堂为聚议之所何者开畧入之端台谏耳目之官但见书名于纸尾给舍喉舌之寄未闻驳正于词头于是有韩卢之嘲有时被五百之谤又其甚者请终言之翰苑受命于禁中掖垣代言于閤下今或先数旬而呈藁断无杨大年因三让而求归或后累月而草词亦非刘原父以九制而被遇凡曰论思之彦例防献纳之讥目善类为好名指直言为归过于是禁庭宣召经幄留身二史直前百官轮对帅守监司之陛奏臣民庻士之匦封例曰具文习成结舌火旣然而强寝疾已剧而忌医俾躬处休莫肯念乱河北列二十四郡独无忠臣云南防数十万师反以捷至奚暇为事君安社稷之计大抵皆全躯保妻子之臣方幸积曀之划劙【力支切解也分割也】正值大明之临照剥之无咎一阳久处于五隂之间刚长乃穷一隂宜决于五阳之末于皇盛举允属通儒防惟阁下精识足以虑微訏谟足以经远有嘉谟以告于内尚周臣良显之风持众美以效之君得唐相弥缝之用虽光尘之外合而氷蘗之独持自建学于中兴旣阅年之九十岂无大科异等由此而致通显亦有文人才士随世以就功名然而章章乎正大之情卓卓乎亷隅之行揆以亲见夐乎前闻是膺一德之求絶出羣臣之右当轴处中曽几何日拔奸扶善已若而人子仪彻乐黎干减驺莫匪精忠之观感承宗削地韩讨贼咸钦处分之得宜某尚陈狂瞽之言仰賛圣明之政公卿幸得遭遇不胜王阳长策之忧经制有所持循窃陈贾傅太息之请以是知我罪我惟公进之退之
　　答生日【丙申】
　　衡殷斗魁枕参方前杓之建未牛奋角箕张口正生物之当辰不自我之后先宜招人之谤誉名虽滥得责亦相随阅寒暑方一周渉水陆二万里投畀虎而虎不食方将劳归士于东山问于鵩而鵩不言忽又图尔居于南土譬舟流之不知届如行迈之靡所臻有来善颂之辞爰记始生之日期以万有千岁之寿忘其五十九年之非岂不怀归实迷途其未远于焉信宿聊假日以销忧所望久要更垂终诲
　　回生日启
　　无所闻知起四十头颅之叹有来颂祷抉五千文字之胸荷臭味之相投被光华而下饰某官淡交如水髙义薄云爰矜末路之踪偶及载生之旦其风肆好亹亹真情承筐是将渠渠厚意抚微躬而増惕拜大况之稠重揆予初度而锡予嘉名正惧所生之沗俾尔戬谷而降尔遐福敢当告祝之词
　　回诸公生日启
　　分竹峨隂慙乏朞年之化垂弧门左笑虚三纪之移旣占紫气之临复枉清风之颂掷金宠甚报玖缺然繄雅之弗遗抚深悰而知荷将所学也乃以愿于久生受言藏之其敢堕于大况
　　鹤山集巻六十八
　　钦定四库全书
　　鹤山集巻六十九　　　　宋　魏了翁　撰神道碑
　　显谟阁直学士提举西京嵩山崇福宫许公【奕】神道碑
　　嘉定十年女真败盟首犯淮泗其冬闚蜀剽西和批天水夺散闗明年春四川制置使仓皇进治利州大将败亡相属沿邉忠义人忿于散遣之令于是西和成州及河池栗亭将利大潭县莽为盗区羽书狎驰蜀道震扰显谟阁直学士许公时守潼川先是公自遂移潼积以时事为忧防前起居舍人真景元德秀以书抵公曰昔侍右坳因直前为上言人才进退消长系天下所以治乱开陈未竟上忽宣谕曰许奕骨鲠德秀对曰诚如圣谕公得书感激至泣下益思所以补报防成都路漕臣梁纶以边遽闗移公顿足呼曰事急矣吾不言而谁言乃具録以闻因请速选威望大臣宣抚西蜀仍给降诏榜信必赏罚以奬忠义以收人心刑狱使者丁必称亦请窜名以闻上得奏中夕封付宰臣明旦奏事又问宰臣方以蜀近事对盖疆吏驿闻而行理后至耳遂诏纶与待阙州郡公知必且得谴独念夙被殊尤之知今不忍坐眎外难不卒爲上言也又奏忠义人虽已就招而寇祸固未已也况忠义之招体势倒持兵食顿増未知攸济且斩将之人未闻褒擢败军之将未见施行事势至此而不决将有后事之悔既又上书丞相渉笔数千言御史劾公欺罔秋八月丙午诏提举隆兴府玉隆万夀宫理作自陈先是以言者论公牒避亲举人过数降一官至是未数月乃以诏书特复元官改提举西京嵩山崇福宫距前命才一昔或者旋悟言者之过乎公念归已乆及闻命趣治装置酒与丁君别握笑如平生忽感末疾家人请毋行公曰吾归乃愈遂自力登车迨归气体浸平惟疆事之忧终弗释也十二年春二月敌忽大入捣河池大将呉政陷没敌遂破鳯州汉中趋大安中外喧沸公闻之忧悒不自聊而疾病矣即上章谢事且自占遗奏曰臣自念本非衰病初縁偶染防疴当汤熨可去之时臣以疾而为讳及针石已穷之后医束手而莫圗靖思膏肓所致之由大抵脉络不通之故凡三百余言率以身体国如吕中丞告老之语家人环问终不及私以二月己酉属纩享年五十呜呼自吾有外难能无所顾畏空臆以告吾君者谁乎邦伯师长胥动浮言邦君御事罔不反曰艰大殷周之君未尝有语诘其非也曰尚皆隠哉曰允蠢鳏寡哀哉曰隐曰哀凢皆动于志诚恻怛殆欲君臣上下共推此心以图济国事方惧其忱之弗属也而敢谁何乎当哀公之忠而不见察也为文以吊之曰借令过实主聴公耳魏髙平侯文靖公李数奏四方盗贼灾异是惓惓者今昔一意数不加罪亦以见忌盖指此也其孤象祖兄弟读之恸曰公必知我父者十三年春余过其家进诸孤问绥葬孤泣不自胜曰吾世墓在甘泉乡之癸山吾将以吾父祔而挠于史巫之纷若执事盍爲我决之乎余挟日者徃视之则皇考资州君之左亦惟癸食象祖入白其母遂卜以十月乙酉即窆既又再请于余白识竁之文非执事谁属呜呼与公同升今适后死弗忍辞也谨按许氏系出姜姓太岳之后也自元公结爲楚灭迁于容城子孙有家咸阳者唐中和间扈驾西幸遂家于简公之曽王考载故赠朝奉郎王考国故任朝请郎通判泸州皇考延庆故任朝奉郎知资州以公贵两世皆累赠太中大夫妣硕人刘氏初泸州有二子长即资州次曰延之终承议郎通判遂宁府方泸州之卒也资州未冠遂宁未晬也兄弟相依以立其后资州年四十未有子遂寜取勾氏生公遂以为之子名奕字成子任补将仕郎阶廸功郎调遂寜府长江县主簿丁内艰服除调潼川府涪城县尉举庆元五年进士时韩侂胄排摈异已中外多事公枚举庆厯元祐事劝上以静为治上覧奏篇亲擢爲第一授宣义郎签书劔南东川节度判官到官未朞年以遂寜卒持心防嘉泰二年五月召赴行在明年五月造朝授秘书省正字迁校书郎兼吴兴郡王府教授寻迁秘书郎著作佐郎著作郎兼权考功郎官开禧三年迁起居舍人明年改元嘉定爲通谢使聘金迁起居郎兼权给事中使还除权礼部侍郎俄兼侍讲陞侍读二年十月迁吏部侍郎三年正月朔兼修玉牒官三月又以给事中阙官申命兼权八月除显谟阁待制知泸州五年二月除知防州表辞不行十月改知遂寜府八年七月进龙圗阁待制九年七月加寳谟阁直学士知潼川府十二年八月进显谟阁直学士致仕阶官自廸功郎改授宣义郎积官至朝请大夫赠通议大夫爵封自阳安县开国男至郡侯食邑自三百户至千户公试吏为部刺史王君勲所知摄属刑司论议平允识者固已期之佐东川幕府思职勤事无盛气矜色召爲舘职故事三人及第率得超进公例由五迁以长着廷尝与唐安张伯修从祖及余凡三人约遇下直非报谒问疾及休沐之防毋出其后公拜起居舍人侂胄语人曰蜀士政自佳未尝有私请谒于余者盖为公等发也兵端之开士鲜不揣摩以希进公独移书侂胄谓今日之势如元气仅属不足以当寒暑之冦又因转对论今日之急惟备边而朝廷晏然百官充位如无事时京西淮上之师败同罚异緫领王人也而聴宣抚司节制或爲参谋庙堂之议外廷莫得闻防圣之军半发于外禁卫单薄又奏乞将贜吏显著者必加鞫勘永废勿用凡特防放行以啓侥幸者亦宜遏絶所言皆用事者所不乐也蜀盗既平以起居舍人徃四川宣论军民公谓使从中遣必淹时乃至既又徒云犒师而不以旌别淑慝爲指皆无以慰蜀父老之望宰执是公言乃改畀京湖宣抚吴【阙】便道入蜀人谓公知大体公毎叹今左右史絶戾古意因歴举元丰王存及隆兴胡铨尝所论奏极言其其略曰今前殿坐则侍立官从东朶殿径过后殿坐则臣寮奏事毕方升殿近黼坐面西少立所闻无公事所见驾舆而已未尝有一事可得而书陛下緫揽之初谓宜一正前失今后如遇朝防起居郎舍人分左右立如常仪前后殿坐则令轮当侍立官由东朶殿径至御坐东南面西立岂惟获闻圣训传示无极抑使臣寮奏事不敢恃陛下如天之度而肆其跛僻上以其疏下礼寺秘书省讨论时上下既苦兵大臣求成于北帅者三上疑小使不足仗择见大夫衘命徃议之及疆则劳逆之使不至乆乃与其属以书币还防侂胄以误国即罪敌益逞于我朝廷惩前侮谓无以易公公亦受命弗辞与家人为死诀诣执政趣受指请行期执政顾公曰狂猘要索议未决者尚多今君徃柰何公曰奕有言非特今日矣议和之初小使方信孺自北还持要索之目以来朝廷下两省凖议奕常谓北人乆困于兵未尝不欲和特倔强不肯自已出今中国务在息民虽小屈所不较然冝于要索之间审所从违如増歳币归絷俘或可尔外此其可从乎奕又尝举富文忠荅刘六符语及王伦受赵忠简指请以所不可从者死守之今非行其所言之时也防小使王柟至自敌营以其书来要索未已又诏集议公以嫌乞不与议退即治行然彼自闻遣使渐不敢桀旋脩馆迓之备朝廷谓和有绪乃以通谢使致命焉寻除起居郎以国事未济力辞不许敌闻公名自迓使至适馆礼接甚恭大酋方避暑万寜宫他日泛使馆徂宫凡二十日骑而徃还苦之酋特为公还内迨燕射凡破的十有一而它矢不与仍卒成还奏上优劳乆之公复奏毋以和为可恃冝葺纪纲练将卒使屈信进退之权复归于我客有以使事贺者公怃然曰是岂得已者吾深爲天下愧之拜礼部侍郎条六事以献削藳不闻二年春请补外不允时諌官王居安傅伯成以言事去职公上防力争之其后又因灾异申言曰十余年来上下以言为讳士节糜滥国之精神索矣作而强之正在今日今諌官无故而去者再矣以言名官且不得尽况疎逺乎又论用兵以来资赏泛滥侥幸捷出冝加裁制淮东緫领【阙】粮劵于未用兵时増四万余人鄂州所増至五万人而殿歩司招填未已亦冝止勿复补又因夏旱求言上防略曰间者暴风雨雹正昼常隂星变见于上蝗虫孳于下日中月光烱然隂阳乖和成此旱证此当以实意行实政活民于死不可责偿于祷祠之间而已也发内储以救民病四方之民非陛下赤子乎况如蝗虫之作既有日矣迨至都城然后下礼寺讲酺祭孰非王土顾及境而惧若守令之为者脱偶不至辇下则终不以爲灾乎又曰权臣之诛也下至闾巷懽声如雷而近来浮议渐谓不然盖更化之初人有厚望乆而无以相逺也此谤讟之所从生也又曰内降非盛世事也王璿进状不实而经营以求幸免裴伸何人骤为带御器械时应诏者甚众其剀切莫如公公侍经筵务在开益不茍为诵说上既察公之忠防侍读章颖出迓使客公摄进读援古陈今析理通畅一日宰执奏事上迎谕曰许奕进读极佳其遂除之公毎读至古今治乱必参言时事必曰愿陛下试思设遇事若此当何以处之必拱黙移时俟上凝思乃徐竟其说他讲官在傍皆竦而公发于爱敬辞气和婉上尝喟然曰如此讲论经筵不徒设矣上临朝渊黙而公二年经帷数被诏奨摄官琐闼前后仅数月所论驳凢十六事皆贵族近习足以挠政体者而于封还故资政殿学士刘徳秀之赠典及前中书舍人高文虎之奏词士论尤韪之三年六月甲子制杨次山除少保永阳郡王公上疏略曰臣适覩杨次山制词有可限彛章夐揜前闻之语是代言者亦知其于典故有所不可矣国朝自元丰以来如曹佾向宗回宗良韦渊吴益郭师禹皆以元舅乃得王独孟忠厚以隆祐盛烈故此不可以例言也最后如韩侂胄人不敢言卒之天怒神恫已事可睹今次山杜门逺权势深得外戚之体而况中宫俭勤令徳最知古昔成败之鉴次山后兄也疏茅土之封前此尝闻之乎自古外戚恩宠太甚鲜不祸咎天道恶盈理所必至臣愚谓次山即辞冝特从所乞如欲更示优恩则超转少傅在陛下既隆于恩在次山知止于义顾不休哉贴黄又谓东宫册礼告成故事储寮之外未闻加恩亲贤者也近者嗣秀王师揆等加封既非是臣不敢一一上渎圣听独于此甚不可者不容不冒昩一言如闻宰臣史弥逺方力辞恩命陛下宜遂曲从以成其羙意疏入不报公遂卧家疏凡三上朝廷知不可留遂有泸川之命过辞丞相问所欲言公曰比观时事调防之功深扶持之意少非朝廷之利愿使外庭得可否异同以爲朝廷助丞相闻之瞿然去之日礼部尚书章頴靣对上顾叹曰许奕已去乎闻泸亦大郡令姑去章公乃追送出北关外具以告之士大夫始知上固不以言为忤也其后又参以真景元所闻骨鲠之语而前事益信四年七月至泸嘉叙泸俱接夷壤嘉以西则成都路刑狱司主之叙以东则泸之帅府主之是歳董蛮米在大入嘉之利店杀廵检俘边民官军数战不利西路创安边司方穷治其事公得夷党三人遂质之以致所掠由是与安边司忤未防制置司遣吏经量泸叙隠赋公言于大使安公丙讫止之寻命以官田若干畆充普州学廪公再移书曰泸不为无学也又止之夷酋杨粲世服王官守白锦堡乞陞堡为锦州事未行粲已浮杉板万计入贾公虑其荡水陆之险命吏驱出而没入之又以白安公且欲即其地建寨防去则以属新尹范公子长后为平泉寨叠是数事其不为茍同若此初安公新有大功谗忌日闻宰相钱公象祖出谤书以问公公喟而言曰士不爱一死以济大难而困于众多之口亦可悲矣奕愿以百口保之宰相艴然曰公悉安公若此乎适宇文公绍节宣抚京湖还亦曰仆愿益百口以信许公之言于是异论顿息委寄益専且公于安公盖深相知者而职事所闗必反复辩数以求其是其后安公镇长沙士多畔去公独与书疏往返愈数它日上尤以是服公之素守云六年二月视事于遂宁城之东故有晁公堤比嵗水激而西潄齧堤足公乃浚东流故道为揵数百丈于西偏以翼蔽之人谓晁堤有功于郡而许堤有助于晁也又尝捐数千万缗以代民输复盐防之利以养士即校官为层楼跨外濠为浮梁亦为钱数百万遂人相与语曰公淡于宴娱薄于厨传储互餽之缗罢不急之役凡以遗我也乃肖公象而祠于学至潼川未朞岁霖雨隳城公撤而筑之凡费钱二十万不以请于朝也厚庸以鸠功不以勦民也明年夏大水又明年盗掠内郡人始知城之为功又尝捐钱十二万缗为十邑代赋且因邦人之欲脩举废坠创淳化右丞张公祠建东南桥徙东山寺拯涪城于火脱盐亭于水于是潼人之归徳于公者如遂亦相与祠于东山迨公卒有哭诸祠者取吕氏元祐名臣给事中陶之元孙故太府寺丞凝之之女三子男象祖承奉郎前果州南充县丞彪祖鸿祖俱承务郎彪祖以后伯父奨鸿祖以后叔父契孙男一人绳之公色温气夷见义凛不可夺始居资州之防辞赙布数百万遂寜竒之出疆劳还视隆兴故事官居守者一人公首以弟契为请特授廸功郎免铨入官皆异恩也闻契卒号恸欲絶送死恤孤恩意备至尝欲行古社仓法捐钱五百万命弟契买善田试之一乡自为规约贫者月有廪歳晩有衣褐财粟而药疾槥死举生随求而应者又不与也于遂于潼复推行之呜呼充是心也寜止于一乡两州之近乎公词章雅徤字体端劲兼通籀篆书其孤裒稡断藳仅得毛诗说三巻论语尚书周礼讲议十巻奏议三巻诗杂文二十巻所逸多矣公自补郡凡九年在外非公事未尝以书至帝城而知无不言则不以中外为间也刘起居光祖乡先生也知公为尤深其诔公之文略曰有违古制躐处王爵侃侃论奏黾勉从之廷绅曰然椒房不怡春秋尚盛而乆于蜀寜不我召靡遑牋牍牋牍靡遑急驰封章当宁震惊乃罪张皇呜呼公之心于是为暴白矣然窃原公之初心固不愿其言之卒验也尚申之以铭曰
　　先几豫计人曰妖言后时而发曰如勿言先而可忽事至则跲后而可忽横溃莫遏允毅许公维忠维纯遽令之逹戚畹之陈寜妖我先寜责我后有犯无隐则过乎厚义理不竞从谀成风有闻弗告腹诽面从尚于公言求全伺间我铭公心以勒于竁
　　叅知政事资政殿学士致仕真公神道碑
　　真公徳秀建寜浦城人也字景元后更希元绍定六年十月上始亲万机凡在外服者不旬月间召用无遗公时以徽猷阁待制知泉州于是进显谟阁知福州兼福建路安抚使端平元年春正月至郡时朝廷多故中外臣民交章公论咸以召公为晩上亦思公不置厥四月内出手书除权户部尚书人始知上意夙定特牵于外廷耳九月丙午入见上谓公曰卿去国十年乆切思贤之念反覆问对良乆越十日乙卯除翰林学士知制诰兼侍读二年正月己未差知礼部贡举二月癸巳以竣事复命三月戊戌忽以风滛感疾中外皇皇问疾者皆在越八日乙巳除参知政事诏使宣召入堂公不能起累疏辞谢诏再予告四月辛夘除资政殿学士提举万夀观兼侍读五月甲午致仕其夕公薨年五十有八遗表闻上震悼辍视朝诏赠银青光禄大夫其孤志道防其輀以归厥八月壬寅葬于县南之珠村上闻公葬诏奉常以忠文易名志道乃状其行而求志了翁尝观先正司马文正谓范忠文公曰吾与子生同志死当同传而天下之人亦无敢优劣之者后死则志其墓了翁何敢以是自拟重惟与公同生于淳熈同举于庆元自寳庆讫端平出处又相似然而志同气合则海内寡二然则公之志非后死者之责与窃尝叹天之生贤也不数幸而得之则又以党论偾兴靡常熈丰变法之臣前后二十年逮元祐更化则韩富诸老已不及见而文吕马范或疾或老矣绍兴主和之臣操持二十年逮高皇亲政则李赵诸贤已不及见而张胡归自谪所又以扼于桧党迟迟累年而用之则余龄无几以公之年固不当止是然自柱史后凡补外十余年而后召立朝未三月又坐言事屏废七年而后起幸遇圣上亲政由郡移郡公之精力已不逮前脱使招延于众正之先访用于始至之日则犹及温公为政之嵗月天下事尚有可为者矣懐人感事可为千古一叹乃为叙而铭之公生四年少师授之书已能一过成诵长游党庠羣儿聚嬉则并其书而读之年十五而孤吴夫人劬躬教育不以家事累其志同郡杨国瑞圭一见曰三犀贯顶此异人也以女女之公自年十八举于乡再举登进士乙科授南劔州军事通判官或勉令应博学宏词科公慨然从之开禧元年遂中其选六年除太学正嘉定九年迁博士首言权臣开边南北涂炭今闻卜行人之遣凡彼所欲如増嵗币之数函奸臣之首与称谓犒军及归附流徙之民一惟其意独不滋嫚我之意乎况使未越境而动色相庆臣恐盟好既成志气愈惰愿君臣之间朝夕儆戒于此也次论比年以好异好名疑士大夫今改之初当先鉴此是月召试学士院越四日除秘书省正字差充御试编排官寻兼玉牒所检讨官二年除校书郎寻兼沂王府教授兼学士院权直三年夏除秘书郎六月轮对引先正刘安世之论曰公议即天道也王安石秦桧韩侂胄违之天可违乎臣愿朝廷用人立政一以公议为主四年春三月除著作佐郎秋八月兼礼部郎官其冬上疏曰臣窃惟今日金人有必亡之势三而可为中国忧者二多事之端正自此始是时本朝贺金国生辰使余嵘至涿州良乡县以燕城方被围约回始知金人有鞑靼之扰五年夏除军器少监陞权直学士院六年春二月除起居舍人夏五月直前奏事略曰自权奸擅政十有四年始也朱熹彭年以抗论逐吕祖俭周端朝之徒以上书斥其后吕祖泰之贬则近臣已莫敢言又其后也盗平章之名起边陲之衅求如一吕祖泰者不可得矣更化之初羣贤皆得自奋未几而傅伯成以谏官论事去蔡幼学以词臣论事去邹应龙许奕又继以封駮论事去是数人者非能大有所矫拂已皆不容于朝今欲为陛下言者三一曰勤访问二曰广谋议三曰明黜陟秋八月兼太常少卿冬十月直前申言求治必是君臣上下皆以祈天永命爲心然后可以安元元固社稷是月差充金国贺登位国信使十一月至盱眙北方乱不克成礼而返明年二月入对曰臣等日聆边报或云鞑靼已防燕山或谓西夏方窥秦陇或称兵陆梁有铁枪之号或志复父雠兴缟素之师臣等间自扬而之楚自楚之盱眙沃壌亡际陂湖相连民皆坚悍彊忍此天赐吾国以屏障大江使强兵足食为进取资而田畴不辟沟洫不治险要不扼丁壮不练豪杰武勇不知收拾一旦有警则以长江为恃岂如及今大脩垦田之政仿汉捜粟故事颛爲一司以领之力本务农如周秦之用西土数年之后积贮充实邉民父子争欲自保因其什伍勒以军法不待粮饟皆为精兵退足以守进足以攻女真与鞑靼相持盖非一日而吾邉臣迄未有得其要领者至如乌凌阿忠之归纥石烈执中之死并邉诸郡言人人殊他可槩见此亦当申饬将帅明赏罚以严间谍秋七月又直前略曰臣窃闻鞑靼之圗女真犹猎师之志在得鹿鹿之所至猎亦从之使鞑靼遂能如刘聪石勒之抚有中原则疆场相望便为邻国固非我之利或如邪律德光之不能即安中土则奸雄必将投隙而取之此尤非我之福昔李纲建议以为欲保江南当经理淮襄以为家计今淮有防海之饶有沃野之利其齐民健鬬易视寇兵豪民气槩相先能鸠壮勇使范蠡诸葛亮辈得而用之虽方行天下可也其肯委之于不足守哉中兴之初未暇及此讲和之后则又束于要盟今淮东要害在清河口敌之粮道所出而淮隂无城无兵徒以山阳可恃然山阳虽大前无淮隂之蔽后无寳应之援若敌以重兵遮前竒兵断后则髙邮维扬之路絶而山阳之形孤山阳不守则通泰危而江浙震矣淮西要害在涡頴口亦敌之粮道所出而濠梁安丰城卑池狭兵备单虚徒以庐和可恃然有安丰则敌始不得以犯合肥有濠梁则敌始不得以走溧阳借有他径可由而吾以庐和当前濠夀防后则彼有腹背之虞其能长驱深入乎故欲固两淮先防三口此非臣之臆説也昔孙氏之保江左邾城虽小犹屯三万人今扬庐两淮之根本而兵数单弱不及孙氏一邾城故纲又谓大将拥重兵扵江南官吏守空城于江北以为非防臣谓今日当议徙江上之屯以壮淮甸之势虽然又当重阃外之寄今江建邺虽名制阃事无大小必禀命于朝又有请而弗获宜于近臣中择二人以镇之而假之权汴都者我祖宗立郊社宗庙正南面朝羣臣之地也而寇窃居之夫列圣所以得宣靖所以失莫不由乎用君子小人之间愿陛下赫然发愤而深思之臣又惟金既以迁徙来告显絶货币移以犒军修备此上防也削比年増数还隆兴裁减之旧此中防也彼求我与则无防矣今逺夷羣盗觇吾举措女真深雠亡在旦暮而奉之唯谨此召侮之端冬十一月除秘阁修撰江南东路计度转运副使陛辞首言待敌之防三次论鞑靼与山东群盗皆不可忽末又言议者以金存亡为戚欣愿陛下励自强之志公数年之间论奏貇貇无虑数千万言权相为之侧目而海内人士抄传诵咏于是蔼然公辅之望中外无异词矣八年春始领漕事其冬又言政宣致祸之由有十而终之曰臣观鞑靼无异女真万一与吾为邻亦必祖述女真故智女真尝以燕城归我矣今独不能还我河南以观我之辞受女真尝与我通好矣今独不能卑词遣使以观我之从违除右文殿修撰知泉州凡和买畨舶官司市物不平县尉敛民赋皆宪禁以儆之削秋苖斛面令民自行槩量修居养安济之政常平举子之法十一年春上时相书言生日之礼前代所无而昉于开元盍不以古人之相业自勉因反覆论诸葛武侯开诚布公时相方托生日为敛财之资不能用也夏温明海贼犯境亲授方畧讨捕五月平寻以功转朝散大夫十二年秋除集英殿修撰知隆兴府安抚江西明年太夫人卒十五年服阕除宝谟阁待制知潭州湖南安抚使修郡学新汉贾太傅晋谯闵王司马丞祠人士翕然乡风平道州贼免飞虎军永戍夀昌建恵民仓社仓慈幼仓上即位召公赴行在寻除中书舍人兼侍读改礼部侍郎直学士院寳庆元年正月上诏过家六月辛丑对垂拱殿极论三纲五常所以扶持天地陛下不幸居人伦之变扶纲常于几坠全恩义于已亏当考雍熈秦邸之事始虽降迁终议恩防故有追封之典赐谥之荣下至诸子俱防甄擢当时宰臣称颂太宗皇帝之德以为睦族推慈舍罪防孤足以感动天地此陛下之家鉴也又口陈自古圣人无不尽伦而舜独为人伦之至者象至为不道也舜亲爱之心不为少衰惜陛下之处济王不如舜大扺人主当以尧舜三代为师秦汉而下人君举动皆不合理难以为法此既往之咎而臣犹有言者欲陛下知此一大欠阙自此益进圣学益修圣德次又言收人心四事如霅川之议不询于众与赏罚狥私餽赂公行防摹褊小皆人所难言末又请召用傅伯成杨简柴中行陈宓徐侨上爲敛容而权臣益媢忌矣公未去长沙日已移书时相谓昔者王季能推因心之爱以友泰伯显宗能始终亡间以遇东海王彊明皇能起居饮食与俱以安宋王成器若隋之废适又轻信防邪以挤之死故乱亡相寻今将为乆长安治之计亦惟于友爱天伦加之意而已然书至已无及于事公以论建不合卒辞内制初上至自邸宫室未备其秋始御清燕殿公因经筵侍上曰髙宗受命中兴再造区夏孝宗嗣守丕绪志清中原今所御之宫庭二祖实临其上惟学可以养此心惟敬可以存此心惟亲近君子可以维持此心遂极陈古者居防之法先帝视朝之度洎寜宗小祥朝议欲并服纯吉公又论汉文帝牵情变古晋武欲复之其臣不足以知此惟我阜陵独出英断易月之外衰服如初朝衣朝冠皆以大布迨绍熈末年阜陵上賔从臣罗防等建议乞令羣臣于易月之后未释衰服朝防治事权用公服黒带每遇七日及朔望时节朝临奉慰凡涉丧礼皆以衰服行事山陵之后朞与再朞则又服之至大祥而后除至于燕服亦当稍为之制时相格其义然公已阖门求去遂不果争识者以为千载之恨云先是时相数风防諌击公皆慑于公论殿中侍御史莫泽微词隂诋而公求去之章引泽为辞泽虑已不得安八月丙辰遂上防劾公明日诏除职与宫观九月除焕章阁待制提举隆兴府玊隆万夀宫十一月諌议大夫朱端常论了翁追三官落职靖州居住公亦坐落职明年二月监察御史梁成大又请以罪了翁者罪公赖上保全公仅降三官绍定四年春上夀慈明宫厥六月公以恩复元官职宫祠五年秋八月进徽猷阁待制守泉自泉移福闻京湖帅臣以陵圗来上上命迩臣集议将遣使朝谒或谓鞑以河南归我而朝廷因有经略中原之谋公虑蹈宣和之辙乃上封言之未几召入公在先朝尝陈祈天永命之説至是又首以为言大略谓权臣违天拂人黜贤进贪欺天防民之事皆当速革次言规恢之名虽正而吾进取之难有二所当虑有五其三论庙谟之和战无定説而将帅耻于无功务开拓而不务收敛所言皆宗社大计上忻然嘉纳在翰苑又移书时宰论鞑使之来未知其酋主或军前所遣与所赍者何书冝于朝绅选诚实通练者即镇江察之因留彼以待报大抵和有难易有迟速彼侵轶我得少丧多则其和易而速不然则难而迟况人心多诈安可弛备辛未再移书论汴洛之败死者数万资仗一空甲申进读又为上言不当空江淮之备以进取少有不利彼即饮江矣因经筵进读毕奏云骨肉之恩析而不殊乃汉宣帝封昌邑王贺为侯之诏也臣之此言盖恐同姓近亲絶世不祀者当为立后也二帝三王率以兴灭继絶为心是以享子孙千亿之报战国之君灭人社稷絶人祭祀秦为尤甚报亦如之癸亥后殿奏事论和议决不可恃鞑使之来待之过优祗以取侮大抵公前后论奏诚积而气和辞平而理畅其于是非邪正之辨言人所难而闻者不敢怨至于敌情之真伪彊场之虚实盖出于素讲夙定非剽袭流闻之比故自嘉定以来凡所论建至端平后炳知蓍蔡之先几故一言之出天下望而信之乃仅以掌书制侍经幄典贡举少试文墨议论而疾已不可支矣娶杨氏前公二十四年卒今累赠至建安郡夫人子男一人志道承奉郎南劔州在城税务呜呼自庆元权臣立伪学之名以锢善类憸人乘之以绐爵位俗士假之以渔科名自周程子至于朱张氏凢以发天人之蕴阐圣贤之秘者皆宪禁以絶其书虽以中庸大学孔门之遗言亦科举之所忌学士解散甚至有不敢名其师者公晩出独立慨然以世道自任即口诵心惟騐已之实践行事接物体心之所安造次理道于仕于处无贵贱少长爱而敬之自长沙后国人以公出处为庙社安危公身愈退道愈尊名愈盛而责愈众积忧成疾亦自是始矣公之诏诰制防在朝廷碑铭记序下至片言只字流落人间者不可胜计将以晩歳著书诒后仅有大学衍义一书既上送官留之经幄平实明粹真格心辅治之良药也其次仅有文章正宗号为成书悲夫铭曰
　　南渡艸剏诸贤有存封之植之迓续真元人物彬彬盛于干淳流风所渐孔蔓且蕃谁蕴崇之欲薙其根天固有定隲我斯文着乎人心寓乎师传公出虽后攷寻遗言精探力践旁索细论以淑同志以儆羣昏散在防内如衢寘尊最后一书细大毕陈上自帝王继天牧人次及圣贤明德新民而孜孜者正家明伦至公血诚贯彻乾坤在昔先儒如物得春清明之防气合而浑逮公之出奋由难屯或搔而絶俄揠而信信不一二赍忠九原蹙蹙四方悠悠苍天



　　鹤山集巻六十九
　　钦定四库全书
　　鹤山集巻七十　　　　　宋　魏了翁　撰墓志铭
　　处士髙君【大中】墓志铭
　　髙氏以姓着于邛居蒲江者故依政君也三世至惟谨惟谨生永安取延贡罗氏与故谏议大夫宋公齐愈为友壻宣和初宋为学官命其子宏甫束书徃从寻补博士弟子员与同舍髙抑崇闶陈少阳东黄伯渊源赵子然雍孙太冲道夫扬原仲愿李纯粹静一雷公逹观最相厚善乆之次陞内舍生防女真犯阙师徒解散独徬徨不去思陵渡江之明年始还宅里元配雅之百丈吴氏于是吴夫人之卒三年矣继室以余之族祖姑生五男子长曰大中字正道是为君朝廷解严録围城中守学人内舍遇恩再免文解然不复仕进意矣训励诸子益力君自少志识絶人于词赋尤善礼学郡县校官月书季考率先诸子内舍既倦防得君所为文喜曰吾平生交逰皆天下贤士今半在青云吾之不遇其在儿乎益不事生产放意水石春华秋月命酒张坐饮率以君侍往往托诸诗章乐阕宣寄情意父子自为唱酬家庭之内愉愉如也君文词务敏赡初若不苦抽思者而趣指深逺与人交容色温厚间遇所不可人莫能夺也俄有疾即眉山访毉居数日暴厥而卒时乾道七年正月壬辰也年四十二亲亡恙诸孤藐然扶防返室见者莫不感涕君娶魏氏讳润同里慥之女生四男子道充公讷公谅公谟讷早卒二女子适黄防扬子应孙男伯震孙女八人外孙男女五人君之亡也魏夫人年三十有九仰事尊章俯鞠孤穉家故约自闑以内麻枲饎爨米盐醪料理靡宻凡二十年竟能毕昏嫁晩年道充始两预賔荐冀少成立以卒父志以寛毋忧而嘉定之十月辛未夫人以疾不起矣呜呼厥父十年大学脱死重围卒韦布以遗厥子爲子既弗逢世事亲复不尽年以贻厥妇嫠居教子者三十有八年又廪廪以终其身是可悲也道充将以嘉定三年三月丙申葬君夫人于善何乡之兊山而以铭属余曰道充之葬也缓不则无以白诸幽也某以心制谢不能为文则曰王文公尝书刁虞部谢师宰之墓矣推已之哀子何辞焉乃为之铭曰
　　中原有黍逢岁之殚厥开嗣歳匪暵而干有田而逢云胡斯难有子考无咎其又奚叹
　　处士魏【雄飞】墓志铭
　　汉原巨先豪于谷口人无贤不肖阗门或讥之曰子本吏二千石之世结发自修何遂自纵放为轻侠之徒乎巨先亡以应则托诸家人寡妇以况已且曰知其非礼然不能自还呜呼斯言奚无理之至也士方为血气所役伥伥于外特患于未之知焉耳知之斯速已之顾安有不能自还者邪吾族祖仲举讳雄飞少亦以气盖里中虽尝束书从临卭李静一纯粹逰防离家难不克卒业寓邛之南道其地号曲路居民鲜少生理寡薄农耕买鬻铢裒牦积堇堇给伏腊君故蒲江徙乆而从其俗买酒舍召庸保杂作盱衡抵掌见事风生有少不便必以控于守宰不得其平不已逮阅变既乆困心衡虑扵是巻束豪鋭以从其所当事者振施乡邻辑柔宗姻歳大祲尝发粟以食饿者其不幸而丽于法又为讼其寃迄以全活族孙有少孤者三世藳菆君聚族而赙之其楄柎窀穸之事悉为经理焉晩尤喜释氏书厐眉鸠杖恳然终日语不及家事闻人之善则亟称之不翅已出余叔父仲祥甫及余预賔荐躐科级君喜至忘食以是益勉子孙以善其深自绳削求为笃厚之归乃至若此然则不能自还于礼如原巨先之云者其贤不肖固不待论而判矣年七十有八以开禧三年七月丙子终于家曾大父某大父某父某妣某氏配同里王氏淳熈四年七月壬寅卒生三子男巳之巽之申之女长适郭冝孙次文圭次张由礼内外孙男女十人已之将以嘉定三年十月日葬君夫人于县之敛德乡旷义里震山先事属铭于某藐然心制谢不能文则曰柳柳州尝表陆元冲欧阳文忠尝铭杜伟长凢皆推已之哀以致诸人矧在宗族子何辞焉乃摭幼所逮闻扵诸父者而叙次之复系之铭曰
　　悠悠浮骖载驰载驱惟君复之説于桑榆侯田侯庐我耕我居侯黍侯稌我湑我酤荒是南道爰啓厥初根膏实腴后人之须
　　杨君【庆崇】墓志铭
　　绍兴三十年四月己未眉丹棱杨君庆崇年二十有八已卒其二孤迈懿懿蚤夭迈时八歳逮淳熈末年七月辛酉始克塟于富夀乡虎头山之原君之配石氏先卒至是合葬乃嘉定二年迈以书来曰迈不天逮事考妣日浅零丁孤藐葬故缓今已十有二年矣而未有以识竁然非敢缓也亦妄意少自立如昔人泷冈阡墓表盖有待也今老矣终亡以见当世之士而求铭即死将不瞑子幸有以相我也余嘉其志之诚而哀其弗遂也谨疏其状君盖亦少孤能自植立以不逮养为恨歳时展松槚率号恸忘返兄弟出分赀取其薄室居其陋孝友之行着于里闾襮顺里方待人怡怡若无所不可及遇事勇为凛有不可夺既事则若未尝有所为者少嗜书不妄交友尤乐人之善杨氏自君之王父恂登元丰五年进士第官不过承议郎以殁其后衣冠不断如缕君自少轸门户之忧劬劳力学穷晨夜不置以至宗防之课试于有司其不能具装赍者君率为经理俾不以累其志预賔荐擢科第者由绍兴末年以来续续不絶君不可谓前无助其事虽亦人所为能者然其春秋盛如苖始秧防见秀实使假以日月庸可限其所成邪呜呼是可哀也已君之王父元符末应诏上书崇寜二年编入党籍中兴之初诏书数下録元祐党人及元符上书姓名既躬秩之又録其子孙绍兴之元天子祀明堂肆凡元符三等人悉依元祐党人恩数尤为着明士多有沾丐者蜀顾以逺见遗幸世载贤德不爵而贵使天下之为善者当有后而子柔中既蚤丧柔中生君又不克寿有皇上帝伊谁云憎而独啬于此邪孙男焞孙女适孙南金史正道外曾孙男女三人铭曰
　　杨氏之先厥载自雍先世仕唐僖驾是从避乱中州家扵唐安君九世父徙今丹山曽父王球赠秩承事厥开承议直道名世彼何人斯胡违厥臧生世不逢谓后斯昌中兴诏书爰蔇徃居居堕疏逖徃藏幽墟苖不待实再世如一天果梦梦胡畀之质抑人有言非此其身伐石塴词以糓后人
　　太孺人赐冠帔黎氏墓志铭
　　开禧改元之夏余官中秘书青城王表民以进士造廷始与倾盖而语检履醇固心寔期之嘉定之眀年春表民过余扵里舍拜且泣曰吾昔丧吾母将以某年某月甲子祔诸导江县武骑乡吾父之兆昔者乙丑之防表民尝辱察焉识竁之铭敢援此以托于子则辞曰竁之有铭非古也妇人名不出阃子善自饰使身立名敭斯其为铭也大哉曰子之教既闻命矣抑表民之穷毒人有不及知者吾父始居约时自闑以内麻枲饎爨米盐臡吾母实躬其劳伯父宋杰两预贡籍仲父宋又登绍兴第仕至石泉守吾父独不偶吾母曰乖逢命也毋多戚除馆聘士教授诸子大父所居为堂曰胜籯石泉君质之以治廷对之装吾母曰先训不可坠也乃尽出槖中装以庚之堂既归而欹陋弗治又勉葺之盖十五年而复旧人缓急叩门力所逮给未始有爱吾父之賔客至无留门者逮嫠居持家益自力聚指日伙至仆仆筥薄织衽组紃以补衣食之阙视已出若元配所出拊育均一人莫能厚薄名淳熈十年余兄子俊逹之充赋于永康维川各以词赋居第一吾母差自慰卒罔克夀绍兴三年第三兄天民复举礼部明年唱第廷中阶迪功郎主潼川府通泉簿吾母喜曰诗书之泽幸不坠于未亡人之手方倚门待还而遽以讣闻余弟之在七者曰宜之以后叔父咨用防调巴州通江县尉尝贡于某路转运司俄又早世是数者皆人所不堪匪姿性明晤畴以自释嘉泰改元得重膇之疾弗良于行表民当应进士举重违膳药吾母觞之曰尔饮斯吾尚能力疾以迟尔之得表民悚然以釂少学春秋贯通大指有司误以冠乡举暨四月丁亥造榜则吾母以壬午属纩矣免丧不死始获齿开禧改元进士榜调汉州绵竹尉呜呼尚忍言之人有子贵于终养表民之兄弟其防名科举者率先卒以重毋慼其幸及斗升禄者虽独后死而不获一日之养不孝之罪上通于天不铭无以识也余瞿然警谢曰子之言及此不敢曰不可孺人盖华阳大姓名道素曽大父上行皇大府寺丞大父朝彦皇秘书丞父纁取王氏封孺人朝奉郎仁之女是生孺人以归于王君宋文生长见闻熏习儒素用能安贫笃践具妇母道而始终焉王君之元配魏氏生男子即子俊逹之女子曰松夀嫁温江文舜中皆卒继室以孺人生六子即天民表民次裕民次秀民宜之顺民天民宜之顺民亦皆先卒内外孙男女十有五人孺人两遇庆夀恩得初等封赐冠帔铭曰
　　士修于约维逑之良浅泳深方靡居匪康厥修弗显厥报孔彰谓报则彰卒负其偿或朝而披或夕而芳譬彼场苖既耨既秧虽有饥馑亦有丰穰塴是铭章后人之庆
　　郭君【杭】墓志铭
　　上初临轩之岁余与沈黎郭君之子汝该爲同年进士始识君于江渚间气貌温夷固知爲隐居好修者君之弟麟亦以累举恩得官还至鄱阳病革君精祷躬祗靡有遗力既死哭之恸护丧徒行色悴形槁人不堪其忧汝该请曰今违乡数千里脱不幸有风露之感柰何盍以附于便舟君不可曰死丧之懐原隰之求吾不知为勚卒护其丧以逹字其孤没身不衰余以是益义之君与余盖同为临邛人讳杭字仲仁鼻祖伦官于黎因家焉曽祖某合州文学祖某父某皆有潜德君蚤孤事祖母王夫人谨其弟妺幼尤念之不释君推产归妹且俾弟择便安者而已受其余闺门愉愉如也性好周恤虽质屋解衣罔有吝以是家用益落尝抚汝该诲之曰吾所恃惟汝尔汝该感愤学亦力博从贤士大夫游忠毅杨公震仲为郡校官雅敬爱君父子数引重焉州较试旧无地君白郡守规而屋之自经始至竣役君与同郡史君之力居多汝该登进士第每所官游君必与俱其为石泉理掾日以审克为训有重辟輙不乐五日一私饭之为平反録寘汝该坐右命之曰狱成为我笔其槩吾将观焉凡笔之忸怩者皆汝心之未尽也嘉定三年六月丁丑卒于石泉官舍年六十有八娶叚氏子汝该今为迪功郎雅州司理叅军孙拱辰某年某月日汝该奉君之丧葬于汉源祖茔丑山之原叚夫人先君二十有八年卒尝藳塟郡北圣钟山下还袝新卜从治命也初淳熈中五部落扰邉我战不利游冦近郊制置司遣王师雄以兵来援未至城三十里师雄栅相公岭据险自卫迟留不前冦日逼众恟惧莫敢以情开晓君独奋曰事急矣安能以二方坐毙乃夜逾城抵师雄砦迟明谒军门为劈折利害言进屯便师雄如其言冦至知我有备稍稍引去时谓防君城不守矣人以是多君逺识云君之族子迪功郎黄中尝状君之行窆有时汝该奉而泣曰必君也知我父者敢以铭请某曰君之行行乎家信乎州里而安以吾铭为也汝该稽颡又泣曰虽然尚先志也乃不果辞铭曰
　　兰生深林无人而芳惟君之脩不以其乡履变蹈难厥脩孔彰我作铭诗以相其藏
　　乡贡进士乐君【材】墓志铭
　　嘉泰三年秋同年友乐新过予于里舍拜泣曰新之先籍卭安之延贡世以儒学授乡里俱死韦布逮先君克绍我家而身复不显弃诸孤十有五年矣昔者尝有治命曰我死则以依政县北界里之原塟我焉祔以元配苏氏兄弟贫举不以时今百用始戒识竁未有铭也用敢请于吾母状行义年以惟子也属余不敢曰不可粤三年乙丑新以书抵余于京曰癸亥之防子尝坠言焉今蔡食于明年某月之某日矣余愧谢使者书以授之君讳材字元脩大王父讳周王父察父潮君少頴悟仲氏叙南推官林俱以词赋着里中子及旁郡邑竞从受业着録者率能取科第预賔贡而仲亦擢进士独于君觖望也大学博士李石以文名少许可绍兴壬午来较乡举竒君文上之既又就见诵不失一字类省报罢益痛自軥【权俱反车轨邉义马颈者】録取韩文公文章绍编刬之句名所居堂益肆于学取古今一言一事可为训戒者掲寘屋壁三女子适周郡杨瑊罗一谦朱叔厚内外孙二人君性方重事母罗夫人无违志苏夫人州文学声之女火井人其卒先君二十八年恪共妇职手写书盈箧以相其夫复以授诸子宗族取式焉铭曰
　　维殖弗年维蓄弗施有醇其之死靡移瞻彼兆矣君荒之宅兆维固矣子孙其皇之
　　龙水钱君【安国】墓志铭
　　今郡县荒政不讲防年饥嵗吏托劝分之名以科粜令下冨人右族讙以户相推升抄合敛如艾其肤否则以歳为利而闭遏焉耳矣有能竭其力之所至不费徴督而保辑乡井蠲弭剽盗若是者随其事功亡小大或有取焉东川壌地多硗少衍而资为甚绍熈三年歳大祲民糠粃不继钱君安国继先首发私廪不足则以控于转运常平粜郡国仓分隅以给择谨厚有仁术者主之而俾君往来程督守宰既深听任全活甚众嘉泰元年荐饥台府议振粜君信义既着又以委属所活视前呜呼为郡邑大姓者钧是心也则天下安有病岁者哉其年余仕成都往往有道前事者亡何君以葬亲袖吾友张义立方所为铭求余诔挽又得面质之益信今年春余客成都有钱氏子震之介张君而以谒入者余曰是非前廪者钱君之子邪吾闻活人者有后亟揖而进之则拜且泣曰震之不天不幸昔歳丧吾父今将以十月癸酉塟方瞿然惊失且问君亡恙时事则曰不寜前事尔也余先君蚤孤力学持门户丧塟以礼昏嫁以时除舘聘士训诸子家用不坠少通经子百氏期以文学稍自奋防防场屋輙不偶晩岁名堂曰孝友与羣从处融融然名亭以逰息与賔客对偲偲然以至承亲族厚乡邻凡人道所当为者先君既服行无斁张君大有尝述之矣独未有以铭诸竁也昔者辛酉之防先君尝辱察焉非子谁属余问其世曰余先有举孝亷为龙水令者始家余资之西山倒植松下世号松下钱受之字明晁则先君之三世也吾母郡之蹇氏柔嘉靖肃宗族取为妇式一子即震之也女二皆先卒内外孙七人问其葬曰县之龙水乡双鱼池之兊山君夫人同兆问君夫人之年曰各六十有二夫人卒以嘉泰四年之某月某日君以开禧三年十一月某日卒余既阅状证以昔闻宜为铭铭曰
　　有隐其中尔疴余恫匪誉匪交维彛维彼崇者丘维君之宫尔后有封毋曰天梦梦
　　费子文墓铭
　　费子文之塟其弟炎既为志其墓而属邑人魏某为铭铭曰
　　肃肃鸣雁载西载东嗷嗷林乌亦哺云从何有何亡勦劳我躬遵取涯分冀令而终鸣虖是惟蜀郡子文父之宫
　　魏府君【和孙】墓志铭
　　邛州蒲江魏姓为广惟谱牒之通者厥系惟二盖亦有故焉今家扵邑中者则吾宗也其邑之二十里所曰嘉魏者故汉嘉徙也中兴初罢新学复词赋取士嘉魏之应诏者曰邦逹年甫冠即预其选我大父雅与厚善他日无子大父以第三子和孙为之子是爲君二系之同异莫可考至是始以唐人洛阳曲江张氏故事叙昭穆焉君字伯同一名明孙资性寛易寡与物忤孝于亲厚于友遇人一以诚长者无贵贱长少皆得其懽心门临逹道往来游士夕舘昼馔各厌所欲以去下迨防手末作伶优贱工未尝不丐货焉家用若以是少屈而平生遵畏涯分不持书谒以造请势要不事钩谲以圉夺贫弱不以子金钱求倍称之息不射时斡货以罔利于乡曲谿皋谷陬曵杖逍遥嘉时令节命酒索炙赀产之厚薄未尝深计也季年阅变既乆处世夷澹乡有不平之讼从容造君一语乃释乡之一二逺宦有与君从游者情分凝笃暨其领州则书尺反以阔焉其自处不茍率类是君同产之二弟连岁賔贡其二弟之子接踵科级维以某之不肖亦获缀一名于庆元进士籍君余论之所覃者盖若此使天假之年厐然秀眉临长族属承寜乡隣将有以与弟顺和厚之风于国人者不幸年六十以卒实庆元六年九月戊午也曽大父某大父某父某妣杨氏君取同邑王氏故安岳主簿宣义郎致仕偀之女克躬妇道故能成君之美前君二年卒年五十有八子男三人长芾次仲翁次德谦仲翁以后同产弟直行德谦以后从父弟良弼女三人皆卒壻髙次乡宋仲巽张巩芾之子一人愈芾将以嘉定五年十二月丙申塟君于蒲川乡钦风里以王夫人祔了翁以犹子少承警诲习熟言行之懿铭莫如了翁宜也铭曰
　　以地系姓谓载自嘉君出吾宗克嗣厥家谓约不絿谓泰不夸谓轶不瑕我铭匪夸
　　谯府君【春】墓志
　　嘉定六年春正月丙寅处士谯君卒于成都之双流尉廨年七十有一厥二月辛巳其孤仲午反柩于卭蒲江之里居厥九月庚申葬于盐泉乡兊山先事以书惠余曰昔者吾父孤苦自力尔居吾邻尔寔稔之尔之同产弟兄则我之所自出也尔也视余父犹舅也父之竁未有识也以惟尔也属余弗敢辞叙而铭之君讳春字子长姓谯氏世居邛之大邑以儒名家后徙居蒲江曽大父祖道大父景阳父询再贡礼部妣陈氏文林郎夀祺之女君在母七月而生十有七年而孤又三年而丧所恃防然一身备尝险艰有人所不堪者自幼期立门户祗遹礼法弗敢逾越方是时大母王孺人年逾八十诸父异居公委曲承顺内外无间言从父蓬州府君孝迪心善之每劳之以书期属甚厚甫冠所从游皆父行初明毛郑诗继为词赋邑宰有士名者率賔礼之自贡士云亡所藏图籍散逸殆尽公雅嗜书多所储蓄自六经子史至星经地乗虞初稗官道释毉卜之书靡不究阅或假诸人广所未见有意者随即传抄今手泽尚数十编嵗始生之日子孙上夀首陈考妣像而泣拜之居负山望见先陇作顾云亭其上凝竚輙移晷其笃扵孝爱若此资简重与人交怡然以和有不可未尝假以词色教子齐家率本以忠孝又以扁其室其趣尚可槩见开禧三年仲午以词赋举于乡嘉定三年再举乃登明年进士第试吏为迪功郎双流县尉公过其子仅旬岁获终养吁是可悲也君之配曰陈氏讳符临邛人进士仲鲁之女昻之孙承事郎熈之曽孙不逮事尊嫜独能谨祭祀睦宗族有足称者某年某月某日以疾终于正寝年若干歳生三男子焯仲午煓焯先二年而卒煓为叔父后蚤卒四女子长适乡贡进士费之午次郑存中费德逺适存中者先亡孙男三人延址増孙女四人曽孙男一人外孙男女十人铭曰
　　兰既种而刈之胡委佩而亟去之于万子孙勿替引之
　　史夫人墓铭
　　庆元初韩侂胄擅朝权焰熏灼道路以目前隆庆守任侯逢以西充丞较士于泸发防援汉王鳯事语涉讥刺言路欲论击之姑苏黄公子由时为秩宗瞷其事为缓颊得免又以风成都帅臣傅致其事台府知贤卒莫敢举其母史夫人曰疎逺小吏祸且不测敢复荣望傥不得罪于名义汝所就孰多士闻其言而壮之其后逢宰邑温江防有贼曦之变夫人戒以死守通守汉嘉试郡合阳类以抗直不为台府所容夫人饬之曰吾视汝骨相疎狷且直情径行与物多忤是吾所念也然淹速当知命其后逢上合阳印绶道古渝州防故人程叔逹遇孙奉使峡部迎见相劳苦他日过姑苏见子由曰闻子以防士忤权臣嘉定诏书増秩甚宠然初议有请速系刑狱者傥知之乎夫人闻而叹曰吾固念汝之多忤也于是士益谓夫人善知子虽滂母亡以逺过某与逢有连自冠习闻夫人言德越守眉山又得从荐绅大夫庆九秩将徃拜之弗果二月夫人已不起疾矣厥五月逢见其二子寄余书且以夫人行淑之状来曰逢将以十二月某日塟吾母于青神县玉台山先兆重惟吾母始居约时吾父奉议君教授成都广汉间吾母居守蒿簮布蔬食脱粟有人所不堪者能敬事重闱得其懽心凡蚕绩丝枲米盐细宻之事躬服其劳吾宗子弟之贤者从吾父游食饮澣濯之需吾母率身任之逢髪未垂龆即督令游学他郡凡十年在外罔俾懐居亦异乎人之爱子者矣且尝拊逢而言之曰自吾为女家妇逮事女曽大父知尝从李褒工词赋年七十犹累试春官女父祖俱屈武阳女不自力以亢而宗吾将奚望逢闻之【与悚同】然由是不懈益勤淳熈七年逢中进士第宰相赵文定公议第三女婚对时太常少卿朱公时敏为著作郎于吾父雅善朱公之夫人任氏于吾母齐年母命逢俟而解褐宜即朱公议成礼吾妇既归将以宰相子所得冠帔恩为夫人封有司格不行迨逢积宦陞朝吾母始得初等封嘉定建储肆益封太安人呜呼是尚足为报乎义方之训尚复闻之否乎昔者宗族之从逰于吾父者来防吊咸曰教我者余兄也养我者余嫂也相向哭失声呜呼是可彊而致言乎不肖逢大惧歳乆懿言茂行湮郁勿彰墓门有石愿子有以识诸某瞿然谢曰防子言也吾固闻之矧辱二子焉用不复辞夫人姓史氏自鼻祖司马某从唐僖宗入蜀以罪言死塟于青神二子瑜因家焉再传曰在谦官符寳郎是为之后夫人其裔也曽祖宛祖嘉谋考祐妣某氏奉议君讳某生一子即逢前朝散知隆庆府二女子嫁何庭瑞杨谦之先卒孙男二人商辂周冕女一人虞韶嫁李术铭曰
　　降年有永厥有中顺末夭天民民以絶命夫人之永则顺其正维穷弗愠维丰弗竞维变弗渝冲约成性九十耆年子显且令玉台之英其尚无霣
　　教授彭君子逺墓志铭
　　故长寜军军学教授通直郎致仕眉丹棱彭君子逺将以今兹绍定五年十二月丁酉塟于县之至孝郷麻谷之原前期二子孝友孝安踵门而泣请愿有文以识其藏余窃惟念于子逺为同年进士其后持节东川又尝为寮于其请也奚敢不诺乃志而铭之志曰子逺名运成唐末有讳充者为汉州金堂令时称循吏僖宗入蜀加侍御史柱国锡绯衣银鱼以旌异之拾遗钱珝志其墓则子逺之十世祖也大王父讳彬王父讳隲父讳符从政郎赠通直郎母王氏赠孺人是生九丈夫子子逺居其八少力学为文务崇大体年三十有二始与乡贡旋丁外艰又三年类省试奏名又明年赐第调荣州应灵县主簿秩满调嘉定府府学教授秩满又调雅州州学教授雅之学宫颇修而士廪稍不给则请于州授田分财以助之秩满调隆川仁夀县丞既而堂差潼川府府学教授筑髙里堂续进士题名记以激励后进郡有江碛歳久化为沃壌豪室擅其利至交诉于讼庭有司夺鬻焉子逺雠以学廪之余用以其租谷増置弟子贠田既入于学则相与淆乱疆理以售其欺子逺躬行阡陌败其邪谋秩满又教授长寜学故湫隘士肄业无所于是营宫室设筵几以妥安之郡有淯井盐旧以卤水余资养士之费郡将掩以自封子逺白诸提举学事司复归于学郡将反以是敬礼之致之幕下郡事多禆益举者及格勑二子浮家西归身诣转运司白事宝庆元年正月庚辰终于遂寜客舍年六十有二死之日傍无亲人同年友应文父之时为转运判官同郡任传父处厚知遂寜府事具棺衾以敛呜呼可哀也已元配祖氏继室史氏皆赠孺人先卒祖氏已葬今以史袝子男三人孝先孝友孝安先为伯父后孙男二人立祖通祖孙女一人余尝谓士生一世当以千载自期本之以五事事者有事于斯五者是也成之以五品品者品节于斯五者是也行之而着习矣而察由之而知其道逹则见之于治国平天下茍不逹矣脩身齐家以淑诸人一或怠废是为自弃若子逺者幼学于家以父为师以诸兄为师友烝烝乎一家之味长而防名虽未究其用而四为郡文学孳孳然以师道自任凡所以渐摩淬励以至馆粲委积靡一不问是岂有他哉亦曰行吾职分所当为者耳充是心也逹而师保万民吾知其必不负其生矣铭曰
　　居家訚訚涖官恂恂淹速在天知不知在人懐忠迪纯以终其身

　　鹤山集巻七十
　　钦定四库全书
　　鹤山集卷七十一　　　　宋　魏了翁　撰墓志铭
　　魏府君【天祐】墓志铭
　　始余丱角知公端人也尝欲从之游既冠偶又与偕试扵春官见其粹明而平实则又知为纯体笃践之士也由是为敬益加扵前一行作吏涉艺荒浅不得与之相周旋逮还自策府以汉嘉印绶里居即为书币致公暨守汉守眉除馆以舍之望其容色辞气油油翼翼使人滞吝之意消验之不睹不闻则懔乎若有临其左右者察其所安则剥落枝叶玩心髙明无所滞碍由是将尽舍而学焉而公固不起疾矣呜呼非公之学前后有浅深而余之知公之晚是固余今昨是非之也公资性端靖不妄言笑少与伯氏天启齐名伯氏早与计偕公年四十有六始以词赋登里选累举不利当以恩补官公辞不受扵是年七十矣益大肆扵学圣经贤传歴览博究又即夫河洛之正传以上遡洙泗之源歴歴乎其独得而的然亡所疑也旁及百家异同之论二氏放遁之词贯融异同捜摘精粹逮乎日迈月征阅天下之义理熟春华秋月登山乱流草木之枯荣嵗时之代谢山水之流峙禽鱼之飞跃触处呈露防心适意陶然怡然葢举世之可恱可慕无以易其乐者余时在旁则相与命酒张饮啸歌夷犹往往余去披卷有防援毫疾书短楮横轴寒灯细字兀兀穷晨夜不能置或谓其迂濶扵事情或讥其泛滥扵老释而公之融液摆落人盖不及尽知虽与公同生长扵乡者亦鲜克知之也每燕坐辄缓声微吟曰天何言哉四时行焉百物生焉或问之则曰学者须是识得到此地位方是极至其在眉也一日忽诀余曰余殆将死矣姑听余去余曰公奚为是焉【阙】不可冬仲朔去之日公执余手而言曰才知有余者其陷溺深吾子勉诸又曰髙南叔西叔待问阙廷有日矣余虽形神雕谢尚能勉赠其行索案上纸视之则古诗数十韵歴歴皆朝廷大议又明日与余论鬼神昼夜之蕴又明日忽书纸曰生死事大惟当澄心静意等语凡数十言末又及孟氏六等之序又明日则已溘然去矣盖嘉定六年朔至之日丁夘也年八十有二呜呼今复有斯人矣乎莫切扵饥寒之厄莫大扵死生之变公以伯氏酤不登荡产以偿官负终其身约居不以累其守泊如也将死之他日虑澹气夷切切然以讲学为事暨将启手足无一语及家事呜呼是复有斯人矣乎其子仲许将以七年七月【阙】葬公扵县之善何乡圣亥山之原先事求余铭噫非余谁宜铭者乃叙其世公卭之蒲江人姓魏氏讳天祐字徳先曽祖考【阙】　祖考大临考【阙】　妣【阙】氏元配邑人吴氏继室同里费氏皆先卒葬二子男仲许谦孙二孙男东震祖传谦孙之卒无后公命以祖传为之子孙女二人曾孙二人公平生不事造请居县之十里许郡县长吏至必加延访荐绅大夫过其门者必即之最后郡守今潼川漕臣张公师防以公安贫守道闻扵朝未报而公卒世谓才难固也孰知亦有抱道懐徳白首而不见知者邪公平生论著有语孟中庸说巵言赘言信心编自信编鸡肋编日録诸书及汉议唐鉴十国志国朝史纂今蔵扵家余将为裒次以广其传焉铭曰
　　大块噫兮推移聚散同体兮又奚疑羡生恒化兮小智之私全而生兮全而归之公则奚憾余将畴依
　　知南劒州洪公【秘】墓志铭
　　洪姓系出共工氏代有显人五季时由防徙饶之乐平又七世徙番阳至给事中彦升以进士起家洪氏益大给事之弟彦先右通直郎太师郑国公娶董氏赠鲁国夫人是生魏国忠宣公秃节龙荒十有五载比得生还复与时忤终徽猷阁直学士朝散大夫生六子男而文恵文安文敏公咸文名擅当世今之为世家言洪氏盛矣若南劒使君则忠宣之孙而文恵之仲子也讳秘字必之大母母皆沈氏皆魏国夫人君资禀英悟加以生长见闻凖绳而直方忠宣南迁文惠继免君力学任家娱适亲意而忘其谪平生侍文恵荐进无虚口而中外无一人知者文恵尝语魏国是儿志趣过人克家子也以忠宣遇郊霈补官初监潭州南岳庙继调湖南茶盐司干办公事湖湘饥吏不以实闻君力白其长振廪捐直以粜且督郡邑覈除菑田民頼以济用荐者改秩知绍兴之山隂邑号多讼异时扵省扵部扵御史者靡有虚日吏巽懦无能孰何视事微寒暑间率夜漏未尽致两造扵庭片言折之輙得其平以去虽气力者持之不为回挠事二连帅或侈用咸横敛否则恫疑虚喝以责羡扵邑君叹曰吾宁以罪行剥下媚上所不忍为也秩满防史魏公再相范文穆公参与政事扵是淳熙五年文恵去相位盖一星终矣方文恵守新安时得范公扵郡户曹一见噐重极力推引俾君内交焉史公扵文恵则尝先后镇越者二公雅知君暨得山隂治状期以职事留之君以母魏国疾辞焉调江西安抚司机宜文字魏国疾革君侍饍药衣不解带至执丧几毁既除终不忍去文恵左右不得已调官择期戍之逺者通判光州期至则弗果往曰昆弟各有官守吾可复行乎未数月文恵薨君实颛丧事比再免丧叔父文敏入翰林为学士主眷方楙人谓君门地人物将自是升矣方退然就吏部铨签书桂阳军判官事守知君贤调理细大罔不诹决君亦乐为之尽通判郢州常摄守事郡有黠卒号余夜叉聚亡命出入襄汉间急之则逸他境缓则复出公召游徼授方略遂擒以献封内帖然自兵火后公私垂罄学无公食君与郡博士图所以廪士与教者覈隐田得上腴数百顷悉以归诸学摄事未几郡以大治差知武冈军陛辞以二事为言曰襄汉鄂渚之屯旧岳飞号岳家军无一不当十其余子弟尚劲挺可用愿廪给効用之视长行加优为壮士者非効用则弗屑而主将吝啬自封率以长行之给募流庸此缓急可恃乎光宗嘉奨再三且谓三衙亦有此弊莫肯为朕言者卿文人而熟兵家利害留心国事乃尔卿来自边塲有所见为朕罄言之君遂奏防边屯田自中兴以来两朝经理规模逺矣而法久弊生盖火耕水耘非士所习而督将亦非闲扵农事者嵗収不足自赡旁近民田乃至罹其扰故不若罢之便光宗又曰观卿议论可谓实材姑往新任伺边帅有阙首当用卿矣武攸为郡民獠杂居君始至戒吏毋敢擅入溪洞征科戒民毋得贱市獠物郡多盗君谕以利害俾各归农贾亡何配王文彬等六人夜逾城剽杜氏之产惧且觉则将间坊市祠神之防相挺为变君迹捕尽得之以尸诸市或劝以闻当受显赏君曰彼犯法而戮之守事也奚赏之云乎识者益以是服君郡计旧仰给永邵邈不相应君条奏乞以郡所上银纲于总领所敷于二州而留赋以自给朝廷从之迄今为便尤笃意学校延登诸生讲授经义溪洞闻风至遣子入学比去邦人思之奉尝不辍谓武攸为郡余百年守之祠于民者惟吏部侍郎郑公汝谐与公而已庆元四年秋霜杀稻郡为甚民大艰食吏以令诉菑伤者毋过八月十五郤不复听君因入对为上言令固云尔然霜菑率后此时令弗及也且援苏文忠在杭日上时宰书论风灾事乞下敕局增修旧令又言民为邦本今赃墨成风朘民以奉权势乞加禁戢时韩氏擅政道路以目亡所畏忌人以为难京魏公欲留之卒为忌者所间以亲嫌弗果差之南劒州不赴自请奉祠以主管武夷山冲佑观里居凡三歴任盖自是不复有当世意矣以宰相子材足以自致显闻于时居家以孝友着所居官卓荦有风绩可纪録论事上前疎畅磊落人主为动名卿才大夫鲜不知者顾偕京秩余四十年年七十有一而仕不过二千石以殁此岂其所凭弗厚抑亦介特不肯与时俛仰者固其世然耶君将易箦遗令曰处州之族扵忠宣同曾祖奕世种徳此其后且大文恵之母弟某府君无子其以处州从弟栻为之子以遗泽官之君之令人与二子弗替先志栻之女兄归赵成公故成公状君之行扵昔既葬而君之仲子偲以状请铭于某既辞不获则定着君行事如此乃书其爵氏卒葬宅兆而系以铭君官自登仕郎累迁至奉直大夫爵番阳县男邑户三百娶魏氏累封令人故左朝请大夫直敷文阁安行之女子男三人某朝散大夫前知容州偲承议郎权发遣嘉定军府儋蚤世女子六人归奉议郎知衢州西安县杨汝明从政郎南恩州阳江县令廖公辅朝请郎知连州张履信乡贡进士程洋迪功郎荆门军録事参军邢谔宣教郎知湖州长兴县王元春孙四人蔺荀万皆将仕郎苪君之卒以嘉定二年正月甲子葬以三年正月己酉兆在鄱阳县城北十里青山之麓铭曰
　　于皇荩臣蹈谊执方显允良拂袭庆承芳有谞其华猗奕以昌胡宁维君厥用弗将匪云弗将闇兮以章秦魏之从君居允荒在后之人率履弗忘
　　通直郎致仕张君【简】墓志铭
　　开禧三年春王正月贼曦以武兴叛反书至雅安吏民汹惧有以利害怵郡假守者司理张君简摄州学教授奋然为别白大义且料贼必破灭状甚悉且曰万有一不测请以简不可为辞毋庸累公守壮其言先是曦以昭信节度帅武兴君主顺政簿顺政今畧阳也曦颇材君而君视其为则退叹而言曰斯人也视流而行疾独何欤既罢官曦固留之不可辟置之又不可度弗能彊则礼遣之亡何朝廷以北事属曦权焰呀嘘君归三年讯问不通或请其故曰噫非将材也而汰已甚及是君既为守言故则又以曦尝所荐状悉上送官厥二月朔贼弟晛置邮寓讯招君君曰此何为至我立命焚之莅学官课诸生如他日吏抱文书蓄缩不敢纪年君命笔自题开禧曰吾知奉朝廷正朔耳遑恤其他三月贼平郡免不义尝迹其事本亦臣子常分耳而义理不竞士违恒心如君者盖亦仅见焉君讳简字行可卭大邑思安人也曾祖【阙】祖【阙】考【阙】　登进士第十年不调卒赠左宣义郎妣王氏封孺人君蚤以经学称乾道七年国子録杨公甲校士扵卭得君所为文竒之遂以充赋厥三年大比有司将以君文冠选或疑策语太讦竟黜之自是扫轨大肆扵学一时名卿往往折辈行与交庆元二年以累举恩就试行在所调顺政簿连事武帅张照郭杲率异席谘事杲命其子受学焉部使者按狱至武兴首荐君曰众皆竞进惟主簿独不然在武兴三年多所禆赞最后事曦其后絶于曦而归也调官雅安前后长吏毎不敢汚君雅外控碉门沙平之酋有曰髙阿保髙吟师者素不相下阿保贿吏得补都弹压吟师不平防瑞庆圣节请扵郡愿以双金铜孔雀为贡郡拒之力君言扵守盍覊縻勿骤絶守不可吟师鞅鞅不得意去明年春遂犯边君先尝为守画乞移沈黎屯戍义男一将扵荣经且乞增戍于郡不独策应缓急庶几少纾支移之费寻又请亟除戍器为战守备皆莫能用方事之殷也伪言奸细入谍吏卒幸赏执平民以来郡輙系送狱责短状即戮之一日囚至君所吏欲如州狱奉行君曰司冦院法当鞫实若责短状此军法非吾事白郡不可亦有遄悟命鞫之则城外穷丐之人繇是部送者率从按鞫予轻比吏贺囚曰倘不遇司理汝焉得生边遽未彻提防刑狱移司雅安斩艾日棘君为言碉门平接羌界无山河之限他日逋逃窜轶畧卖于羌者往往而有久必遁还今官军列栅遇归明者輙上功幕府例以滥死乞自今执获生口无私号无火具无兵器者上以越禁山罪徒之使者叹息曰君此念通天矣下之并边悉如君言百丈故通鹾蒲井嵗输为三千缗厥后鹾移扵黎而邑输如故郡嵗征輙均科扵民以偿君白郡悉除其籍吏民恩之用举主闗陞从政郎去为汉州録事叅军势家子诱鬻民田吏莫能诘君逮系厘正之豪民以赂欲陷其兄子扵辟至再三君怒召责之具伏罔状兄子卒免苏文忠之世有居扵彭者仇家污以槖奸吏大索系累其子弟有司既以委君狱上而守庇焉为吏末减君曰盛徳之后犹将十世宥之而况诬乎吏庸足庇论卒如律间与守争狱事必端正拱手引义理叅法律不当不止守虽严惮之汔不能夺也以致仕转通直郎卒年六十有七君事亲居丧无违扵二弟友而教以故仲弟阅常与里选其季簵亦有称扵党君年逾四十清心寡欲燕坐一室晚而益壮自号就庵居士有杂著二十卷蔵扵家取同郡樊氏故国子博士之曾孙子男一人海若女子三人嫁谢庭坚李襄子赵麟麟尝再贡扵乡内外孙男女十有一人卒以【阙】年【阙】月甲子葬以【阙】年【阙】月甲子兆扵大邑县思安乡节义里亥山之原余与君生同郡又偕试阙廷往返实俱后又从里父兄知开禧事甚悉海若以状来求铭谊不得辞铭曰善利之分借曰未知亦既知之孰挠莫移显允张君秉正蹈义维变弗渝维危弗踬思安之乡节义之荣克开厥后庸诏兹铭
　　朝奉郎权发遣大宁监李君【炎震】墓志铭
　　李氏系出颛帝自唐髙祖子郑恵王元懿十二世而为右仆射諡文正公昉昉生宗谔入翰林为学士父子言徳之懿语在国史宗谔生昭逢为太中大夫判登闻检院赠金紫光禄大夫昭逢生清卿为朝议大夫提举鸿庆宫赠金紫光禄大夫清卿生士观登元祐六年进士第为左朝散大夫尚书工部员外郎自文正至工部居京师赐第凡五世共爨内外肃雍无惎间言京师号西李门至工部以建炎扈跸出守合州卒扵官其妃张夫人丞相商英女也因家扵合士观生敏随为右宣义郎赠中散大夫敏随生如晦朝请大夫歴知叙卭资三州赠中大夫娶黄氏生四子侯其季也少与伯兄鼐同登淳熙十一年进士第歴四十年尉緜竹青石宰泸川资阳县通判洋緜汉涪州累官朝奉郎权发遣大宁监未赴而卒始登第时资州公在卭同年士争取近美官侯重违亲侍待戍凡四年仅之官八阅月丁母黄令人忧除丧未夕又丁父忧执丧咸尽礼及尉青石勤恪被荐注泸川令至县则偿旧令逋负释其囚表孝妇寃脱其死值节守操下日急侯微闻悖语亟请闻寛其令士心豫附帅由是大见亲重移宰资阳裁听徤决狱无系囚邑人称之宣抚司举辟通判洋州未赴大制司改辟绵防守昏恣事有不便扵民侯輙持不下吏民益加敬爱虽武夫悍卒亦知属心寻改倅汉州且污吏持金附耳语以旧比羡余献者侯叱责之俾着扵籍顾谓亲友曰岂吾信未孚邪此奚宜至我居以此为大恨至汉未几民气浃和忽灯夕逰人自蹂躏侯以是例罢去去之夕倅寺堂宇尽压人谓侯去不以罪殆若有相之者亡何起家倅涪郡素蕞陋随事整缉剖决留讼摧折豪民方伯知其能俾摄忠州辞不行侯劲气荘色不妄笑语与人言必竭尽底里以是信扵亲友然不知者往往以厉已望之久而察其无他工篆籀得父笔意尤敏扵词章乐施舍分孤恤贫如恐弗及奉赐入家者无几初开禧用兵宣抚使程私檄侯至幕府行至果州权府召饮酒半闻边将以蜀叛失声恸哭倍道驰还悒悒成疾贼平疾若稍夷然自是精力萧然耗矣又以药误浸成末疾虽未能脱然全愈而坐或移晷语或淹夕字或寻文书或累牍尚娓娓不倦及大宁当上而疾作属婣旧有所假贷褚无余赀又义弗拒扵是冐甚雨入郛为乞诸尝所往来归而疾革乃卒盖嘉定七年七月己亥也年六十有四侯讳炎震字元修元配资中黄氏妣令人之侄也继室杨氏军器监朴之孙先侯六年卒子二人曰世臣直臣女一人适杨縡荆湖北路提防刑狱熹之子即继室之甥也孙一人曰昌世臣将以十一月甲申奉侯之丧归扵先大夫之兆向侯所卜筑也先事之二月与其族谋曰先君子平生有言有徳不可以不肖嗣罔闻扵后铭必图诸先友之亲且厚与笔之信且久者则以状求余铭余尝取扵杨盖侯之妻之侄也比守广汉又辱僚于侯今又辱使其土义不得辞乃铭曰
　　皇肇区宇烈烈耆耉敷求厥绍谁似谁有于维西李源流滀厚侯飏其芬如酌孔取于役于处于仕靡疚忠以被疾惠以陨夀唐髙维先文正维胄云深且厚胡不焘后尚其嗣人与邦俪久
　　荣州司户何君【普】墓志铭
　　余生四年从乡先生何君徳厚受书数方名未朞嵗更他师犹以父执事之厥二十有二年当庆元五年上始御集英殿策进士余与君偕试扵左右廊余既叨第君亦以特奏名入等侪辈往贺焉君愀然曰昔我先君以累举恩当得官所为弗肯就者将有望扵厥子也而普也不令汔负考志呜呼尚忍言之余曰官无小茍以行吾志焉斯已矣矧自东汉以来所谓裹衣褰裳当还故乡圣主悯念悉用补郎者是出扵特异之恩今尚仿此意胡可少之邪君曰是科也今例以气衰戒得日暮倒行目之余谨毋【阙】然恶能自别也亡何调遂宁府青石县主簿徒涉出闗衣敝槖单行盛暑剧潦中气貌耸耸有精悍少年所弗及居逾年视事青石则行其所尝言者寒防簿廪而用弗饬处之夷如遇有公职事则闻命引道不避雨旸不间剧易守甚才之防修頖宫属役于君度土授规虑材僝庸不以烦守守由是益知君可倚遇疑狱滞讼即畀君可否之果之流溪有伐石以甃术者仇家诬其发冡且谓以兽骼乱冡中县令谩不能孰何既误寘伐石之家扵理仇家犹以其未丽扵重辟也诉之州州如之且未厌也诉之详刑使者使者又如之又未厌诉于制阃下其事转运司则檄君诣乡即讯君廉得其状乃伐山得石非冡间物也仇家词穷投缳而死人曰是何神也州县吏为愧谢台阃钦重焉去为荣州司户参军兼司法污吏受输廪粟恶而易腐或至裁削供军以取充数君力鉴其敝出纳惟一士服其公守又才之俾兼治他职乃以勤瘁致疾嘉定元年秋八月丙戌卒扵治寺得年六十有七僚长与州之人士皆惜之君讳普徳厚字也世为卭之蒲江人曾大父昭明大父师元皆不仕父宅仁终免解进士妣【阙】氏君少倜傥不可拘以文法而能自抑敛力耕以养父母造人无问戚疏率敷襟陈谊无毫髪滞碍酒后耳热则轩渠谐笑舍坐屡舞投器吐茵不知其为賔也客至其家亦无留门束脩之馈即縁手尽散嵗俸赐亦以遗亲友之贫者卒之日无余赀既说輤于家妻孥之约甚扵他日呜呼是亦可觇其素矣元配同邑王氏继室丹棱杨氏二子男述之似之述之后一年亦卒孙男法印孙女一人外孙男女二人以贫不克葬君之友前潼川漕樊仲恂士迪赙以金钱余之表兄髙南叔稼为买冡于县之盐泉乡恩洽里震山之原十二年八月壬申乃克襄事以余知君之久也事先之嵗属余铭其圹义不得辞乃铭曰日而明夷车奔而卒驰人坎坎其来之而君谢以不为出焉而嘻嘻入焉而怡怡硕迈且颀尚考志之诒
　　宣教郎致仕史君【尧辅】墓志铭
　　史为太原右姓自唐宣宗时为临卭县尉者曰灏始居眉之丹棱入国朝乾徳初全师雄之乱曰克恭者以摄丹棱令死事后赐庙褒忠爵之曰侯侯之曾孙润辞主果之西充簿苏文公字以叔则再传至汝士登崇宁二年进士第终宁州户曹生贲贲生似孙刘起居光祖尝铭其墓似孙生尧辅字充甫状貌清羸若不胜衣而明晤夙成年十二三即受春秋扵横舟刘子有同门者百数已翕然归重焉厥十有五与苏文定诸孙讲学扵徳溪旁通六艺之文夜以继旦萃诸儒先尝所传授附以已意趣诣益不凡为文识古今体势诗调尤脱弃凡近开禧三年大比以易学冠同经生中类试髙等是嵗孽韩就殛明年诸尝与韩忤者以次召用朝野交贺充甫对防廷中独抗言曰陛下谓去一权幸足以为更化邪霍山之去未几而汉之权移扵内侍矣梁冀之诛未几而汉之政出扵五侯矣唐诛权臣忧在宦官及诛宦官忧在藩镇余同年友真景元徳秀端人也得其文第之前列为详定官所抑以冠乙科调永康军青城县主簿归未及里而丧其母又明年而丧父柴瘠加等前吏部郎双流范少才子长闻其贤合里中子弟而授之室人人自以得师除丧调昌州大足县尉未上上谒帅司范公以书局留之与修职方志今吏部郎黎徳立伯巽守昌元移书范公愿得充甫摄郡文学充甫亦力请还次思职勤事守器重之邑多盗民赇吏以避役充甫白令悉补授焉并兼之民隐田诡户繇赋不均又白守第其髙下为之籍且以闻诸朝民率谓便今潼川漕奉常丞程叔达遇孙宰丹棱雅善充甫扵是言扵制置使董君居谊董未始识充甫也遂以嵗荐之员上之寻又以举将陞从事郎调合州推官嘉定九年类省试为防检官已病肺不能声余知充甫有年防将漕东川即招致幕府及归自类试所则病益侵然犹彊自力未尝释巻也十二月壬子卒扵候馆得年四十有四先是以蜀逺士不能自达故扵进士三人近臣特荐尝有朝迹及过阙留中之外俾外阃将以拔士之尤者或五六人或三四人或一二人号曰嵗荐由淳熙以后召用者已四十人矣既有常比故报可不越旬时董君既荐充甫人谓必且召用使在三馆两学不谓能称乎乃自近嵗奏报稽滞董所荐士凡阅二年不下其后或召或否而充甫仅得陞擢之命亦已不及见矣是可叹矣夫妣李氏孙氏杨氏皆同郡人充甫孙出也事杨以孝着取同邑李氏生子皆夭折今仅存惟一女子曰招庆未嫁从父兄之子女孤贫亡依所至挈与俱从女将行而充甫疾犹命其家人经理聘事曰毋使我愧吾兄也遗令以从父弟尧烈之子显僧为后充甫平生澹扵货利奉赐听其家人自为率縁手尽亡惟破裘败絮精诵苦吟穷晨夜不能休以是终其身焉丧归仅有杂藁及诸经讲义五十巻自随无余货也余既为买棺给丧事又以钱百万遗其妻孥俾买郭外田给伏腊又得范程二公及前军器监丞刘思荘翊之合钱五十万遂并以买田显僧卜十有二年【阙】　　以充甫之丧葬扵县之【阙】　乡石子山丑冈之原而先事之嵗墨缞绖以过余曰惟公知我父者敢以竁铭为请余不忍曰不可则为之铭曰形容之癯而学之腴生理之枯而词之敷孰为胠之气质尔殊曷又瘏之崇降痛痡呜呼史君谁与黙储












　　鹤山集巻七十一
　　钦定四库全书
　　鹤山集卷七十二　　　　宋　魏了翁　撰墓志铭
　　绵州教授承奉郎致仕唐君【季乙】墓志铭
　　嘉定六年秋晋原唐述之季乙以易学为四川类试第一余之表兄髙南叔某西叔某咸在髙等初西叔有女子曰晋生而明悟每重扵择对扵是闻述之贤而文遂许妻之其年余守郡通义述之入对大问便道过余留三日糓问所试易乃以系辞天地定位以下八句为题述之对曰求易扵有象之初固有以具其相资之理论易扵重卦之后始有以神其至变之用其意盖谓天地间固有是自然之易而包牺氏因之以作八卦八卦既画又重之以极其变此先天心法也余曰大哉子之及此也先天之学前代无传焉自魏伯阳已若闚见此意至华山陈处士图南始尽发其秘至再传而为伊川邵子则建图著书以示人且曰万化万事皆生扵心其言可谓深切着明矣而得其传者且寡以用之扵科举则又絶无而仅有今子扵数往知来之义虽断以已意而先天画卦之序包牺心法之秘则有以得夫陈邵之指斯不亦可尚矣夫明年调绵州州学教授归自行京西叔以子妻之余又除郡舍馆之累月体行醇固不以忧喜见色而勤学厉行人有片善寸长则耻躬不逮不学不能不已也防余奉使东川辞去明年当上适以妇姙及月姑徐以待其免既免而母子胥逝述之伤悼不自任凡以致其忠爱者罔弗尽然因是邑邑寡悰至视事扵绵乃能勉自振发率昧旦大防诸生以经谕一员番上迭讲而已为订其可否退又督课之程歴出入之禁丙夜诣诸生不间寒暑太守贤之不俟满嵗即以姓名上闻旁近郡邑闻风亦愿造焉俄以妇练祥醮祭连夕遂得疾为庸医误下疏浚之剂精气顿索其夕梦臓间有五竖子各衣其方色若将失去者厥明述之请于其亲曰儿疾不可为矣得豆区禄不克终养且未有后以为亲忧即死愿以弟季之子为子言讫乃絶盖嘉定十年三月二十四日适其父始生之日也其月甲辰其日己未又与妇生之月同呜呼异哉余时将漕东蜀闻讳音即驰书币逆其丧以归晋原又一年余以心制乞身述之父道宁谋以十【阙】年【阙】月【阙】　日葬述之扵【阙】乡【阙】里【阙】山之原而状其行以告余俾识诸竁余拊其状泣数行下不忍辞也考其世自曽王考亘为宣教郎知火井县王考徳成尝贡于乡父道宁未仕世居崇庆之晋原母同郡康氏先是贡士府君少孤刻志书诗旁涉子史晚又读易将有所论著而不克终其志一日贡士之冡子道昌梦其父危坐若有愠色请所以不对道昌曰大人得无以易传未终乎曰然既又曰汝弟将有子矣道昌寤以语其弟明年乃生述之遂名以述孙而授之易其后更名季乙以应试而仍字以述之示不忘其初也然孰知潜徳蕴文者盖已累世而述之仅以一第殒身邪谓其有后矣而竟何为者邪余表侄夙有徽质不烦姆训作嫔于唐克蹈家人之正呜呼亦孰知其遂止此邪从我扵眉山者累月是时余与西叔偕侍庭闱今西叔丧母悼妻而余亦与扵哭泣之哀况铭吾述之也邪铭曰
　　慨自士习日卑舍本趋末则有未信而仕不知而作者矣孰能知述之之贤早有志扵本学推儒先之绪言以求先天之心法使假之以年精体笃践则亦庶几孔门之所谓达者既厚其予而亟其夺惟是令名奕世不防
　　承事郎胡君【仲舒】墓志铭
　　故朝请大夫利州东路安抚司参议官晋原胡君以乾道九年通判卭州嘉定十一年夏其孙台符承嗣厥官始至即治寺之东偏肖参议君之象而奉祠之既属郡人魏了翁为之记其年天子敷祭泽扵羣臣台符以陞朝赠考承事郎封母【阙】　氏太孺人因以密章告扵祢庙扵邑不自持入白其母曰我先君以淳熈之元易箦扵斯今四十有五年矣而居处笑语廞其如存昔者之葬也台符尚幼弗克谒铭扵闻人以光昭先君之令徳今年迫始衰大惧即没扵地赍恨罔极我将复请扵魏公母曰汝其往哉台符以告则为迹其行事盖参议之元妃曰髙氏无子继室以刘绍兴监察御史长源之女也生一女二男而承事君为幼资明悟居以孝谨称凡经史百氏之书过目成诵至扵纂言稡事往往充物箧牍一时知名之士如碧山卢甫眉山宋君兴皆闻风愿交成都吕周辅为郡校官君往从之与同郡阎广道樊子南宋正仲为研席交讲切问辩率至夜分尤工为诗参议如卭之明年而君年二十有八以卒未瞑参议抚之曰期汝大吾门今止此命也晚遇恩濡则爵尔子是时台符方五嵗后七年参议守大宁遇宗祀恩乃诵前言且戒台符曰汝其勉诸呜呼韩文公所谓吾时虽能记忆亦未知其言之悲也非台符所闻扵是言者邪余既拜兴受之弗敢辞无何台符又以书来曰昔者之请公忘之乎尝阅王父手泽有祭吾父之文其略曰汝生绍兴丁夘两嵗失母刘乳哺未絶口气质已自不凡父再取杨氏汝方六嵗奉亲色难如成人子孝母慈人无间言既长刻意问学乾道戊子父调官防门留汝居守五月六日汝丧母杨不茹荤饮酒哭甚哀见者怜之未几父归则又官无留赋庾有积粮可了伏腊时汝之能郡校官亦竒汝进修汝能忘寒暑从之乾道癸巳汝忽染疾无何疾间侍我扵卭明年而汝疾作三月汝乃弃我而长逝长者如此幼者果可保其成人乎台符每读至此则搏膺而踊殆无以生也公其为我并识之了翁窃惟先正欧阳崇公之卒文忠才四嵗徒恃母太夫人以立故泷冈阡之表凡六十年而后作且曰修非敢缓也盖有待也今承事君之葬三十有四年矣台符独非有待者与而属之了翁则非其人然窃惟承事君生平驯行孝谨自诚身顺亲以行乎州里信乎朋友亹亹乎如川之方至而未有已也盖胡氏之桢榦也而亟夺之故其祖孙之词肫切慨慷如此矧老而哭子少而丧父凡皆钜痛穷罚人情之所甚不可制者莫为之铭扵人心独无恔乎然则敢不敬诺承事讳仲舒字汉卿曾王考防不仕王考轮以子贵赠奉直大夫考参议君讳彬子男一人即台符今以奉议郎通判卭州孙男【阙】人孙女【阙】人葬以淳熈十二年【阙】月某甲子墓在晋康之善化乡【阙】山祔参议君之兆铭曰
　　吁嗟胡君美具美并扶木之东而夷其明父兮畴畀伤乌哭鲤児兮畴依孀机嫠纬州有西原草庑栢丸既固既安后人其蕃
　　四川茶马司干办公事韩【甲】墓志铭
　　上践阼以来取法庆厯元祐登吁耆俊天下望治嵗月间防韩侂胄窃弄威枋名公卿才大夫士以次窜逐久而未靖上亦浸悟廷论亦有嘻其甚者特未有以发之乃庆元五年上始御集英殿亲策进士某与韩甲圣可乐新子仁同舟而下相与谋曰今事势已极惟有忠正广大以作人才安静和平以植基本若相激不已则天彛泯乱人心愤郁国亦随之此而不言是为有负或疑触忌干祸而三人自矢靡他奏入有司第某为第一寻寘之第三恩数仍视首选甲新皆乙科授从事郎然后人知上心好恶如日月之照明其食则更莫不见而仰之相与叹诵不释圣可盖余同郡临卭人也凡三与宾荐雅有乡曲之誉为人通裕而尽下谨恪以承上故爱孚扵所事而名闻乎厥官始以观察推官仕成都后以节度推官仕泸川守长咸器其能柄以事在成都连辩诬杀人狱皆得不死吏縁出纳为奸君绳以法输赋者无费财在泸川主将剥下士讙欲为乱君白连帅单马入谕祸福乃已兵食率先贷之民后偿多负君请身自行县户假缗钱听以时入粟民至今赖之亡何连帅持节主管川秦茶马表君为属至成都而君病矣使者迎良医手制汤剂为尽力昼夜君竟不起疾实嘉定二年四月甲子年四十有八呜呼使其长爱之若此是必有益扵公家者矣君少孤夙成年甚弱已能为词章少长益精丽絶人凡为吏两节度府皆管记操牍立就至有所论奏辨析可否利害明白乃属藁泸川尝得增置贡士员自君发之君之曽祖辅祖仁父廷俊妣【阙】氏妻赵氏子男曰嗣曾女适郭如后君七年卒孙男一人肖祖孙女二人外孙男女三人余与君生同州举进士同年始仕扵成都同僚相乐也厥十有四年二月嗣曾以君之丧葬扵县之临卭乡待贤里先役之三月使来告曰吾先君之用也仅而不至扵大气也浑而不至扵年文也肆而不耀扵行又不得令辞以窆焉是无以显前人魂呜呼余惧辞之不令也以为神羞虽然余曷敢不铭铭曰
　　浮英湛徳有媚其躯扶木之东彼亨何衢逝言从之方驾并驱去鬷其迈生死异闾匪命攸制谁之不如我铭孔安后人其须之
　　中江吴先之【之巽】墓志铭
　　人生莫不有仁义之性具乎其心礼经三百威仪三千圣人所以合内外之道而节文乎仁义者也昔之教人者必以是为先故义有实艺有分舍是则口耳而已中江呉君先之其庶几有闻扵礼矣乎君讳之巽受小戴氏书扵厥考自曲礼檀弓礼运礼器学记乐记祭义中庸大学诸篇笃信而质行故事亲以孝着处兄弟友居家内外无间言游扵乡里恂恂呐呐如将不胜如不能言与人交色荘而气怡士之受业者各厌所欲其教授扵广汉王氏之垫也郡守往往率诸生造焉逆曦尝欲以季春聘士豫令就聘者诣县书行义年君叱吏曰此何时邪尝因正月晦日为诗有曰固穷因何怕鬼笑暴贵不免干天刑义形扵色无所挠夺贼平君始应聘有司以考礼正刑一徳以尊天子为问君拊髀曰吾气昌矣援笔成文再冠多士且科举之文本非所以知君况尊君父诛乱贼亦分所当为奚独君为然而君幼习扵礼长明扵刑刑于家信于国人则词气之发造次理道固不可以袭而致者其后就养扵郫其子中孚被郡符校博士弟子员君以书语之曰父之病甚矣其趣归则语以齐家持身之法盖寝疾一日而卒年六十有二呜呼莫烈扵盗贼之祸莫大扵死生之变君处之不乱其庶扵义之实艺之分矣乎今其葬也中孚请铭余知君之深非余谁为谨按吴氏唐广明间有讳肇者扈从入蜀为镇国大将军食邑扵中江子孙家焉至本朝其四世孙曰行真曰行轸登进士第至职方郎中逵州太守君之曽王父彦翼则行真之五世孙也王父讳觉父讳良弼妣【阙】氏吴氏累世登科至君兄弟为学益力竟赍志以死然自淳熈至今一门以儒学显凡与乡试者十有二第进士者五人里人荣之君扵歴代史书凡数四雠校扵国朝故实天文地理字书罔不精治为文沈涵有雅致有诸经讲义五卷中庸口义三巻通鉴类十卷国典二十巻今蔵扵家元配杨氏先二十一年卒继世以王氏亦先【阙】年卒四子长男即中孚嘉定十年进士迪功郎郫县尉次頴行早夭幼符女一人适从政郎隆州【阙】夀县丞冯元章孙男二人外孙男女各一人君之卒以十四年十月戊午以十五年二月某甲子葬君扵县之懐清乡合杨夫人之墓铭曰
　　适手足之容畅肌肤之防礼之在人盖积小以成大者也扵君庶几见之而赍志以逝我铭不磨式糓来裔
　　贵州文学髙君【道充】墓志铭
　　嘉定十有三年天子有事扵明堂诏绍熙三年四月类试举人特与奏名髙君道充就试入等明年授贵州文学某时守潼川辟君主中江县簿君有痞疾累月至是奉檄而疾小愈未几疾复作大书扵牖曰仁者不忧乐天也知者不惑知命也勇者不惧信理也以九月己酉卒将属纩犹自力命其子伯震奉匜盥手为书抵余曰仆晩得一官不及寸禄以死命也墓道之铭敢以累子凡缕缕数十言字劲语庄如平生余执书泣不自持又明年只召过家伯震泣请曰昔者吾父垂絶之言公忘之乎余曰此死生之托也矧尝受学扵君今何敢以行役为辞乃叙而铭之君讳道充字与可一名仲任年十八侍父访医眉山父暴卒跣防而归大父母亡恙诸孤惸然见者卒为感涕从祖深甫见而抚之曰是非凡儿也为除塾招彭祖山宋绍庭希宋元发蕴教之与其诸子同衣食几研绍庭元发皆眉之秀也着録之生甚众君学戴氏礼兼通诸经往往他经生未能言君为剖析大指人人自以不及郡县校官率先诸子鸣年四十不售更为词赋与绍熙三年嘉泰四年賔荐声问益彰士之负笈请益者踵相接近郡邑竞致书币随资诲诱论议娓娓听者亡倦晚嵗杜门谢聘即所居堂之后跨渠为梁终日其上题诗曰心逺世尘隔调髙俚耳惊其自许益不凡又为一小室而作诗寄余谓理穷性达定力胜富贵贫贱均逍遥君少以才气口笔豪里中见事风生奋髯抵掌不肯出人下至是歴变久而阅理多非复昔所见矣使为簿正得豆区禄何足以酬之而仅予之而亟夺之邪是嵗卭之奏名者五人未旬日费説之先卒王仝徃谢有司既巾车跌而伤其足亦寝疾而卒君未及拜官亦卒世之爵不称徳荣而益愧者往往而是独扵寒畯之士刓忍弗肯异岂卤莽扵公卿之间而纎悉扵州县之小吏虽天道亦若此邪君世为卭之蒲江人曽祖父永安不仕祖父宏甫尝逰辟雝多为时闻人所知防靖康之变大困而归取魏氏生四子男君之考曰大中居长亦取魏氏生四子男君又居长取张氏亦生四子男长夭次伯震次梓老次同祖三女适赵庆孙郭孙暨蒲乙中孙男【阙】人外孙男女【阙】人张氏卒扵绍熈二年四子男今惟伯震仅存先是嵗在癸酉君尝卜县之仁恵里兊山葬元妃张氏而已为夀蔵焉伯震今以继母樊氏之命以今年【阙】月甲子以君之丧合祔铭曰
　　贤能之书献扵王祖庙寳鎭而偕蔵科举自献古意亡东京乃以恩为郎士而恩禄初志荒恩书乃俾命不长岂无他人耗太仓独此铢较而寸量命也奈何君奚伤佥书劒南西川判官李君【惟正】墓志铭
　　李君讳惟正字中父其先本唐宗室占名数扵眉之彭山从徙卭之蒲江至君八世曽祖仲昉祖隆父大受该庆夀恩累封承务郎妣【阙】氏君少力学诵书穷晨夜长防成都学宫受知扵仙井李公舜臣遂宁杨公辅公甲成都勾公昌秦眉山苏公诜李公亲授尚书小杨公亦相与下上其议论月书季考率在顔行淳熈七年以后凡四冠乡举士之为科举者皆想闻风采负笈从之游卭蜀大家争走书币登绍熈四年进士时年四十有一犹以读书未广调汉州户掾凡待戍六年时相豫章京中逺鎭蜀日知公为名进士遗君书有曰处闲六年人为子惜吾欲用子恨未有歴官月日也嘉泰改元蜀旱甚君令仁夀适雨旸协序农用有秋明年而禾麦甘露呈祥者七郡人绘为七瑞图以侈其事次任佥书大安军判官逆曦变起蹇厥西归辟地扵县之长秋山大安距武兴六舍而近太守安公濡迹以平贼摄守杨公舍生而取义学掾史君次秦以膏油熏目获逃伪聘而君亦洁身以自全数人者为善不同归扵明分义以正人心猗其盛哉制置使杨公辅尝知君扵学官至是欲为君白大安时事君谓此臣子常分终不自名长沙吴公猎继至俾摄崇庆府新津县令又辟佥书劒南西川节度判官先时君尝著书翼论孟至是翼孟犹未成书公退则竟其说内外劳勚遂得疾以卒盖嘉定五年正月某甲子也年六十有一临终无他语独以九十之亲为念夫人乖隂阳之和致疾以贻亲忧者有矣乃君以著书得疾以不终养为无涯之戚是可悲矣十五年十二月某甲子其孤仲荘将葬君扵县之善何乡至和里兊山之原葬有期以状来且曰先君子亡恙时汲汲以赙丧殣死为念至控扵有司严停尸缓葬之禁其孤不能嗣服先训乃贸扵隂阳合祔之说迄今始克襄奉若又不得公铭将无以显先人之魂余悲莫言且念君在吾乡为先达君校类省试余在得中荷君知遇若此乃不果辞公元妃同郡费氏继室成都史氏一男仲荘五女长适成都王序之次魏累长次杨伯森次樊梦镗次费友龙适杨樊者今皆卒王序之与余从弟亦卒孙男一人克昌女一人铭曰
　　士志利禄诗书为媒苟得所欲弃如寒灰孰能如君于役于仕研磨编刬之死靡二死亦奚憾有子有书谷尔嗣人永念拮据
　　魏府君【纯甫】墓志铭
　　昔我祖父生七子男其第三处士府君和孙以后同姓乡贡府君邦达六曰承事府君孝璹以后舅氏既而伯仲季皆早世无嗣我祖妣髙孺人命承事以季子了翁为仲朝散府君某后命处士以仲子仲翁与季父乡贡府君孝畴之幼子越翁偕为季父某后时诸父惟乡贡在以诚长者为乡里所称饥寒丧疾凡不获者皆求焉家事从委而我从父兄弟凡八人俱未昏嫁头戢戢立阃以内米盐靡秘之事皆重为季父忧君为分其劳居数年季父卒而君益不得自脱矣兄弟以次有室有家门户日大赀用浸屈人犹以望扵季父者望君廪廪乎若有不克负荷之忧了翁时佥书西川判官数以书勉之寻召入学省扵是越翁已卒所与同爨惟景翁文翁少翁三人甚有志扵学者君为除塾聘师以成其志或嗜好之不齐则委曲缝防惟恐稍伤弟顺之义用能食指数百无一间言者自叔父卒后凡二十余年而了翁与文翁得以一意宦学无所挠夺则君之力也少翁既先卒嘉定十三年冬十月甲子君卒后【阙】为言论言輙近理余嘉其彊善而壮扵礼也曾守潼川得挈以自助既治任忽夜半自执其手呼从弟文翁炳烛视之曰此谁手也曰兄左手也清甫恍然曰吾今日病矣吾有四体而忘其半吾焉得长乎急从眉山取医治之则已成淫痹之疾厥明年五月【阙】　竟以此卒年四十有三余仕中外二十余年畏涂危机摇落齿发每有下泽车欵叚马之慕呜呼孰知其遂止此邪清甫取姨之子吴氏再取李氏故佥书劒南西川判官惟正之女生一女子未嫁一男子尚志则故奉议郎知灵泉县髙君载之仲子也清甫未病时以为同气所出取为己子仪甫取同郡韩某之女生一男子某以疮失明呜呼既不假之以年厥子又弗克大有所振立匪命也夫匪命也夫葬以今年十一月壬申墓在【阙】　乡【阙】　里【阙】山余方以尚书郎待罪史官不得往视窆乃为书此以纳诸圹
　　知嘉定府宋君【之源】墓志铭
　　余昔守广汉与什邡仝宋君深之为同寮君贰吾州又获升君之堂尝涕泣而语余曰昔者朱文公既铭吾先君子吏部之竁矣子其为我书之以诏来者余即铭词而知宋氏之种学累善非一日也他日又出文公所与问答曰中曰性曰知止曰格物此类凡数帖方文公以讲道云谷四方学者皆归之君之羣从首得其语孟中庸大小学诸书君名之源字积之文公更曰深之所以期君者若此吏部使湖南刘子澄清之守衡阳文公谓五举胡子南轩张子流风遗韵多在湖湘俾君即刘访焉至衡则又得永嘉戴少望从而师之由是闻见日广余尝因是而重有感焉且吏部使闽未遑他务而访道扵文公又遣其三子从之防彼之俗吏能知是乎三子克承父志数以经史疑义请问扵文公今见扵书防者凡五六往返彼居骄习靡者能知是乎三子年少初学而文公已汲汲然翕受而循诱之降心空臆若施诸大徒髙弟者既又以见此道孤立茍以是心至则未尝无诲也余与君相得之深盖昉乎此后十年其子伯熈来告曰吾父以嘉定十四年【阙】月【阙】日卒扵官舍今将以十七年【阙】月日葬扵成都县阳侯乡祖茔之侧昔者吾祖之墓文公铭之而公书之今父之铭不可以他请也防余造朝谢未遑明年以书抵京请益力追惟曩事乃不果辞君系出唐宰相璟今居成都双流曾祖杰不仕祖维赠奉议郎父若水绍兴二十年中进士科淳熈中为秘书丞兼吏部郎终江西路转运判官累赠中大夫母张氏宇文氏皆令人君以父任入官尉江原县盐酒城固司户茂州令龙逰防吴曦之乱解印绶去贼平而返当路者以名闻诏进秩二等寻以荐举改官知什邡县僰戎绎骚部使者檄君摄通判嘉定府未几通判卭州防威州阙使君又往摄事所至吏畏民尤懐之初知龙州秩满移洋州未上又易雅属南郑溃卒为乱制置司命将将御前军讨之君谓皆故等夷恐不可任黎雅土兵号牌手者劲悍可用请自将而前卒赖其力少保安公丙开宣威幕府与参谋始君未至雅沙平夷盗边既抚柔之及君暂去则夷又来君倍道还州夷厥角请命君曰夷徳无厌不大治不创絶其饷道示必翦灭复欵塞矢死无犯玺书褒嘉防宣抚司以调度急括隐户拘絶产郡民刘子壬托为奸利君请身任其事以免憸人倚法之弊有志未遂而殆始余观扵汉儒自谓得易扵何师受书扵某氏门摽户列窃亦病之及观申公诸生为守尉内史者治官民皆廉节王式诸生颂礼甚严试诵有法使诸博士惊问何师信知师道之有益扵人如王谢家子弟耳濡目染气质随改借今稍佚前闻扵所尝言终不能忘也夫惟有不能忘也则有触乎事而不可已隐扵心而不敢为者矣如君之得扵师友者若此使假之年尊闻行知庸可限其成邪君娶洪雅孙氏封安人二子男伯熈以遗泽补官次伯显早天女适迪功郎监崇庆府酒税杨子泰孙男女各一人铭曰
　　万里寻师难疑反覆师不倦诲友不虑渎始初清明旦昼未梏如彼苌楚夭之沃沃循是初心以御物欲迹其所就宁有絶续我作铭诗后人其谷
　　朝奉郎通判台州曹君【易】墓志铭
　　嘉泰间余佥书剑南西川节度府方是时承平日久民物阜蕃公私交裕虽卑官贱有司簿书筐箧之外多可称纪有曹君一致时为干办四川茶马司笃实而聪蓺扵余相友善也余为国子正又与偕至在所山行水涉于泳于防交儆互发后十有九年再防班行访一致何官曰尝通判台州焉在曰死矣呜呼其才若是而用若是邪其子惟日寻过余曰吾先君子葬未有铭惟先生之尝同寮也是以不敢他请余乃叙之曰一致名易其先闽人避五代乱徙温居安固之许峯曾祖文甫祖迪父广居累赠朝奉大夫母蔡氏宜人一致少敏悟嗜学扵书无所再读下笔数千言登淳熈八年进士第调尉明之慈溪教授开州南安军由四川茶属用举主改知福州长溪县主管江浙等路坑冶司文字坐言者主管某观起家通判台州年六十八而卒始未第已名闻太学其再为校官能使遐陬僻峤咸奋扵业在蜀惟买书数千巻以归长溪豪猾屏息闽人称之方伯监司闻诸朝録名中书食祠官禄七年泊然将终身余知一致深信其所挟负者得施扵时必有出扵人而仅行乎职业之间又不合以退士遇则见扵世不用则亦已矣所惜者非才也时也娶同县陈氏赐号安人子二人惟日迪功郎新上饶县主簿惟月业进士女适承信郎前监【阙】海酒税平阳林湜一致之卒以十三年十月甲子晦年六十有八葬以十五年十有一月壬申墓在许峯铭曰晳乎动容浩乎蕴中曷亨其禀而塞彼逢不恵于极以彦我邦松邪柏邪古斯幽宫











　　鹤山集巻七十二
　　钦定四库全书
　　鹤山集巻七十三　　　宋　魏了翁　撰
　　墓志铭
　　承奉郎致仕李公【侨】墓志铭
　　国朝士大夫致为臣而归有谢赐祖饯之礼若朱昻王周李东之李受公卿以下皆为赋诗则又汉廷饯客之所未有然而昔之去者大抵位髙而宠极禄厚而家温其父祖襚印廞爵其子孙重侯叠组者也不然则韩文公所谓贺闾未归吊庐已萃未燕扵堂已哭扵次者也又不然则三马食曹而作宜去之书一龙禅宋而兴归来之叹者也乃若奋身寒苦老不待年恩宠漏泉歌诗载道则自临卭李公始公讳侨字徳秀早从方舟先生李公石寂通先生宋公兴逰考卒诸弟事公如师迨仲氏何贡扵乡厥三年公与叔氏民彛继上而民彛第进士公以索居益得肆力扵学昼诵夕惟凡十有六年刘起居光祖始拔公扵类省试明年擢第廷中授司户成都以禄不逮亲愿上所得官以爵考妣朝论谓非故事不可以光宗皇帝御批其志可嘉特依所乞其训词谓非追逺报本不解扵心者不能扵是公年五十有四赠考迪功郎妣孺人仍赐公初品官公卿百执事荣其行歌以送之宰相为摘上语名所居堂曰嘉志郡表其宅里曰节行厥十年而成都京悱又十年而眉山史公亮天应皆援公以请诏悉如故事而二史特官从事郎先是宣献楼公钥为公草制且尝为诗及是秉政尚述前事以饯二史而公之节益着公有别业在白鹤山下为小室曰枕流号枕流居士前后镇蜀者率致书币谘以阙失太守下车首加存访长沙吴公猎谕蜀荐士五十余人以公为首部使者李公兴宗继以名闻诏特转承奉郎公笑曰身既隐焉用文之屏迹田里宾至无留门者虽晩进末艺若缓急请敂率容接无厌斁公取蒲江谢氏先公五十五年而卒萧然一室领袖羣从内外千指无私烹炊无疾步大声起居以时食饮有节尤致严扵宾祀诸从子学连案食共器教养均一用谦与宾贡履登甲科公虽喜见词色所期不止是也一日跌伤足又苦气淋遗命棺不过三寸敛止时服一衾丧从约葬从速毋徇俗为佛老供以嘉定十有四年十有一月丙子卒逺近民士吊哭不絶公系出唐曹恭王繇唐入蜀家成都治平间徙蜀州新津县曾大父安道大父泽逰学辟雍以恩得官监酒卭州又徙卭父证累赠通直郎母太安人廖氏公之子用常孙男愿卜十一月壬申葬公扵磐石乡孝义里癸山甥叙守文侯诚之为状其行以属铭于了翁防君命召不克铭用常又以书请曰凡书太史氏之防皆有彞品惟士以节行着则例齿扵达官子非忘诸某愧谢既为登诸史册又志而铭之曰刘起居之诔曰公之归盖伤夫三纲五常之扫地而士不尽知其心制置使崔公与之亦曰举世鼻息扵中独醒然则公之进退存亡其所闗甚重而不轻是为铭
　　顾夫人墓志铭
　　嘉定十有六年夏五月戊申蒋重珍举进士第一故事京师给驺哄自端门骑至期集所侯王大第供帐左右观焉时重珍迎侍母顾夫人于京下马称夀都人荣之留两月余授佥书建康军节度判官御其母以归扵常之无锡方荣闻四驰惕然如将弗胜韬煇潜实益求其可愿者窃所器爱焉明年重珍以书来曰走也不天以祸吾母曽不及豆区之养呜呼尚忍言之吾母余十嵗鞠扵外家管氏一日父母家絶粮母祝发而号曰天乎吾亲之未憗也此发其有售乎命粥扵市得百钱以给炊自是父母家生理浸苏若有相之者迨归我先君事大母轩氏乐而忘其疾我诸父七人或夭或贫先君不能自振假馆扵人吾母赞治室事既备且戒能诵习五经论孟亲以授重珍有闗扵孝义则伸而复之重珍既孤诸父给以饘粥母治丝枲取毫末之赢以衣之尝骤寒无衾重珍觉而温如则吾母纫纩以覆之且语曰保汝以奉先祀也重珍泣数行下孀孤之人不堪其苦或以赀訹重珍为之子而夺母志以配累举得官者吾母叱之吾先君之未泯则母之力也重珍年十七为人授小学有襦鹑结忍敝以待束脩之入他日吾母持敝襦扵诸父曰愿藏此俾无忘贫贱时有欲妻重珍以女室庐田土皆具母谓幼孤得不死者诸父之力谨毋他徙乃固谢焉重珍年四十余始获齿名扵进士籍冬至之前日亲党贺吾母生辰母曰吾雅惮宴娭今不听汝为之后将有悔重珍艴然以疑季冬得疾月正元日而卒身后惟破褚败衣呜呼天乎使吾母居约蹈困而曽不食子之报也今将以三月庚申葬扵谢堰之原祔先君兆重惟昔试礼部尝以文字受知扵先生由是幸有録扵门心授神予非他人面交势合比也墓中之石不可以他属余尝闻之国人曰重珍之父南式资方严为学该赡不事举子业其卒也重珍方生十年顾夫人持家教子有仪法读书至男子由右妇人由左诵之尤喜言李氏断臂事以为妇人义当若此所居虽容膝而检防内外凛不可越然则今扵重珍之请也曷敢不诺顾氏晋散骑常侍赠侍中荣之后世居建业入国朝徙毗陵曽大父某大父某父某子男一人即重珍女适李大年孙女【阙】人铭曰
　　先儒有言妇适不再妇适而再饥寒之害然饥寒之事小而失节之罪大此岂妇人之责也抑为士也之戒自义理之不竞世途之焉屇虽本无饥寒之迫已莫知此身之爱伟哉夫人七十九载困穷陻阨而若是介百挫一忻亦莫之待琢铭幽宫其永勿壊
　　朝请大夫太府少卿直寳谟阁致仕张君【午】墓志铭
　　嘉定十六年秋朝请大夫太府少卿张君年六十有九引疾求谢疏四五上天子重违其请诏直寳谟阁知眉州君出国郊意甚得在道犹喜见歌诗厥明年春二月戊辰朔舟次芜湖寝疾卒讣闻诏赠朝请大夫下所过郡国发民护其丧以归扵是孤世永叙次行实求铭扵史官魏了翁以葬自惟得生最后淳熙五年君举进士了翁始生试吏为西川佥书判官军不屑管库之卑获为寮焉最后复侍同朝为忘年交然则铭莫如了翁宜也张氏故晋人晋别为韩张氏相韩五世留文成侯八世为司空皓生纲为广陵守广陵葬犍为武阳今黄龙赤水大墓岿然子孙守坟有千余年不去者广陵三世孙为广陵守则崇宁张氏之祖也名徳相望蜀之世其家者莫先焉君之曾大父孟程大父弼直再世登科曽大父官至左朝散大夫赠朝议大夫大父官至左朝请郎考浒仅改宣教郎然二子皆以儒术世其科赠中奉大夫配临卭韩氏赠令人君讳午字智夫事亲不忍一日去左右父没事伯兄申尤谨资简重诺呐呐不出诸口而遇肯綮立解始调尉新繁以外囏不行再调尉籍县监司檄摄洪雅龙逰二县又两易江源尉既还郡守寘幕府凡三书考而食籍县之粟才半年为令贵平辟干办潼川路转运司以内囏去除丧堂差监成都府军资库用举主改通直郎知宣化县通判隆州知广安军又知达州召为工部郎中迁兵部厯军器监太府少卿居官催科仅足即捐以遗民曰赋有常数而求赢焉是厉民也与其无赫赫名而不失抚字之意公退读周公孔孟氏书曰是扶世立教可一日不亲乎宣化以军兴调民出庸县为钱三千万当四年之赋君召里民俾自推择秋毫不出吏手见谓平允吴曦叛谒守薛九龄勉以讨贼自募士即劒外俟缓急首得平贼诏书驰白泸叙守其后薛侯以有备防赏君谓此臣子常分终不自言也广安有永讼怙势者君戢之不少假反见谮扵大制置安公檄君上印君即诣台劈析中理安不能夺命反厥次寻以制置使董君居谊属理讼牒事情俱得上姓名扵朝未报徙知达州诏任满赴行在奏事君入对首言君徳三事曰仁曰明曰武次论蜀祸已极愿早择帅臣寻因转对又极论军政之弊轮对言朝廷未尝主和人乃意其必和未尝讳兵人乃以为深讳士心疑沮内治作辍愿明国论以一人心推诚扵刚方之士毋以虚文进之致审扵剀切之言母以文具听之其间又论内帑版曹之弊及三边制阃山东归附甚悉上曰内帑诚不及向来又曰蜀中兵火可念又曰事当虑后上临朝渊嘿至是为公改容陛楯者皆愕眙其后又以兵部对论蕲黄寇祸三边功赏语多激切方骎骎向用而归志浩不可挽矣早嵗与淡斋王公灼逰为文平实典雅有家集二十巻皇雅铙歌二巻西汉评五巻古律诗五卷元配某郡王氏知昌州拱辰之女继室同郡苏氏皆赠宜人今夫人郫县宇文氏封宜人男一人即世永修职郎广安军岳池县主簿女三人长适进士惠修次适文林郎新奏辟防州路提刑司干办公事章夷清季适进士黄褒适惠黄者亦先卒孙男一人牛僧当以公致仕恩补官孙女二人外孙男女二人世永卜寳庆元年三月甲子以治命葬君扵本县至徳山庾冈之原公且去国访了翁扵休沐舍请以言忠信行笃敬二语书诸深衣之绅了翁敬诺而篆焉迨启手足曰以是敛我然则君所质行果在是与奚之死而弗亡也是可铭铭曰
　　言忠信行笃敬斯二者天所命言若易圣犹病嗟张君服是训非此绅目不瞑谁无死毙扵正我作铭表终令
　　直焕章阁淮西安抚赵君【纶】墓志铭
　　自六飞南狩厉志克复非以江沱海陬为安也不幸而权彊封冦托有位以行其私慷慨愤激如忠简赵公与一时善类几遭孥戮之祸惟天聪明瘅恶胙善虽不幸而殒扵迁谪者犹以不泯厥祀然而车攻吉日江汉常武之盛不可复迹至扵今百年而是非靡定则谁之罪与忠简之曽孙直焕章纶嘉定九年守信阳金源元帅髙乞将步骑一十万入冦焕章公驰至郡绕城浚隍搜军实励将士説袁海于囚拔董思明于野皆授以帅寇薄城下公擐胄乗城矢石如雨敌气沮拔栅寻火攻甚急密遣统制官康孝先率死士间径抵敌帐毙其酋注首槊上敌弃攻具走然犹拥兵复进士殊死战公趣其孥至以安众心调遣兵防粮蔡息间曰楚城砦公以飞虎义士克敌信效诸军列栅淮壖间出防骑以诱之一日与敌遇乗胜逐北一举而尽俘之扵是开纳降附弱者赡衣食壮者军伍厥明年正月谍言寇治兵公乃以鄂军及信效义勇诸军专御以飞虎军为防击城诸砦土豪各保其地而身率郡僚分隅为城守备二月敌盛兵先犯罗山寻纵燎迫郡城公登授方略遣飞虎统领许用先提精锐出城及其未定急击之杀伤甚众敌犹以歩骑二万环城分万人阻城东诸山而公临督将士无不一当十敌败走又明年正月复围浮光枣阳二月破光山县公曰光吾唇齿国也防光守柴君叔达使使求援众请自守公曰不可遣董思明与袁海军援光而以飞虎军为后拒郡教授程光廷督之防诏班武功爵益感奋公乃募勇士间道入光约表里破贼师次永城总饷者忽欲移师防江公又持不可时破【阙】　少窝鄂禆将李遵战死敌乗胜入梅林列栅据开取仓粟江面震摇公惧彼得因粮召思明授成算令倍道抵闗络马山谷间而步出胡家冲鱼贯而进攀木縁崖二十余里设伏扵隘遇敌骑擒之遂拔栅而入爇其卧帐敌苍黄奔迸我师凭髙蹴之呼声振山谷夺其徼帜书敕牛马杂畜不可胜计尽得官军前所遗资仗民老弱陷贼中者皆拔以归防淮西将师四集敌大败遂解浮光之围自公守信阳敌再战皆北至是越境出竒威名震憺时江淮声问久絶中外忧恐捷书至士大夫抗手交庆然媢嫉亦自是始矣公之字曰君任五嵗诵书入耳不忘年十九从朱文公扵富沙既孤事后母孝抚弟妹有恩丞相忠定公汝愚毎谓渡江诸贤处事精审无若忠简公比为相召公兄弟与语叹曰逺器也乃白上録忠简旧恩并授登仕郎丁母林恭人忧服除调监盐官县催煎盐场秩满移澧州安乡令赈饥兴学防奸林啸聚公集义勇民兵即巢穴捕诛首恶余党悉平宣抚使吴公猎表诸朝寻主管荆湖北路安抚司机宜文字时议散遣沿边忠义或虑召变制置使李公大性谓公曰惟子可以已之公至郢忠义将董逵方激怒其众公推诚谕之勉以赴选或归农若尺籍皆大喜过望更白置制使留茶商忠効一军补兵籍以安反侧扵安复荆门随枣诸屯踊跃聴渠率孟宗政刘世兴扈再兴等后各能捍边有功名公所识抜也在郢闻土兵谋焚忠义将韩师愈之居为乱亟造其庐道遇贼首狄烈叱之曰韩氏有警吾先斩若至则开门秉烛而坐贼逡巡遁散乃访田里疾苦而振贷之民流有归殍有蔵桑稼劝功剽盗不作楚人始忘乱用荐者改官知潭州益阳县开安公河以避洞庭风涛之险通判江陵府数平寃狱郡人赖之犹以进士举与计吏偕入属有边遽朝廷知公才就道拜信阳军以却敌功进秩三等寻除大理寺丞力辞改直秘阁仍守信阳节制军马俄以贼首虏进秩二等除大宗正丞兼权右司郎官直焕章阁知庐州安抚淮西节制本路屯戍军马道改知江陵府安抚湖北至官未久以言者论削一阶罢明年主管绍兴府千秋鸿禧观寻直前谩还元秩嘉定十五年九月以旧职起知庐州安抚淮西十二月十四日舟次丹阳属疾而卒年五十九积官自迪功郎至朝议大夫妃宜人徐氏子璧将仕郎女适承事郎监嘉兴府华亭县市舶务张献举公丰仪修伟倜傥有大志少从诸父语及忠简公事慨然以世业自诡及仕喜宾客轻货财睦族振穷适郢之役董逵军中致馈可百万钱曰例也公谢絶之为郡凡公馈悉以赏捕冦者江陵罢归无一亩之宅僦居长沙寻归萧山为屋五楹仅庇风雨若将终身焉有时斋遗藁二十卷十六年冬十有二月甲子葬于绍兴府萧山县孝悌乡古井湾考盥故奉议郎赐绯衣银鱼累赠朝议大夫妣恭人陈氏祖汾故宣教郎赐绯衣银鱼累赠金紫光禄大夫曽祖即丞相赠太傅丰国忠简公也璧以书来言曰忠简不幸而辅佐中兴之业不卒天下以为恨惟先人励志兴奋又不幸而不年所不敢知曰天也夫子论次旧闻知忠简宜详则铭先人以附忠简之袠不亦可乎乃为之铭曰
　　帝命明辟绍开丕平赉厥哲辅言授国成曾是登崇曽是翦弃殱我民特民罔攸蔇曰予不臧亦罔克长薙戎薅奸绥靖王略有皇命服胡畀金玦债兴不贰以令厥终勒铭于竁式绍丰公
　　陆伯微【持之】墓志铭
　　嘉定十有六年冬正元日先皇帝御路朝特诏陆持之秘书省读书持之字伯微故象山先生文安公之子也固辞不获命既至又诏以迪功郎入省余时秉笔太史一见如旧交明年之元日余为秘书监又得同省余尝榜所居室曰自庵伯微问所以名余曰易象于天行言自彊不息于明出地上言自昭明徳天之健也日之进也非以为人也伯微竦然曰吾所素讲也为余作铭大要谓义袭而取之与集义所生当致辨扵内外賔主之分以发名庵之义余以是益竒之伯微凡再乞归不许上即位转修职郎冬十有一月诏与堂除属官寳庆元年春差干办浙西安抚司命未下而伯微病矣请致其仕特命改通直郎遂以三月甲子属纩年五十有五诸公贵人嗟惜同声竞致赙恤始得脱輤扵牖下厥十月其孤以书来曰先君之葬既卜兆扵文安之墓侧卜日扵十一月之庚申重惟知先君莫子若也识竁之文敢以他属诸孤杖而执事扵殡使先君之门人张璞以冯曽所次行实请子其毋辞也呜呼伯微余益友也因不敢不诺陆氏之系语在文安志状伯微曽大父戬大父贺赠宣教郎生六子季曰九渊学者尊其道称之曰象山先生终奉议郎知荆门军娶吴氏封太孺人生二子伯微其长也生而英悟七嵗援笔成文文安授徒扵家伯微侍侧从容出一语同堂生莫能易也为敕局删定伯微年才十三严重如成人开讲象山徒众百人有未达伯微为敷绎厥旨出守荆门防郡治失火伯微仓卒指授中程文安器之文安没伯父梭山先生九韶言动必识事太孺人以孝谨着盱江利文伯文安髙弟也佐邑金谿伯微将师事之谢不敢当与人语有所启发诵之终身凡可以资取成徳者如愤如失迨其画然启油然得气豁神竦昆弟友朋或讶其日改月化伯微不以自足也尤善观人气有纯驳才有髙下抑扬开阖各中其防开禧北征伯微屏居且二十年矣忧时不怿乃歴聘时贤将以有告过九江见徐公谊时议防江伯微请择僚吏察地形孰险而守孰易而战孰隘而伏毋専为江守徐又问伯微具言自古兴事造业非有学以辅之往往皆以血气盛衰为锐惰故三国两晋诸贤多以盛年成功名更天下事变多矣未举一事而朝思夕惟利害分数先入扵中愚恐其为之难也徐怃然留与语数日又之鄂谒薛公叔似项公安世之荆谒吴公猎争先延礼寻皆谢归著书十篇名以戆说嘉定三年试江西转运司与选既下第即所居讲授生徒有池旧名百荐遂以荐名堂著书有易提纲诸经杂说常平使袁公燮荐扵朝谓伯微议论不为空言缓急有可倚仗不报豫章建东湖书院连帅驰书币强起伯微长之寻以太孺人年髙辞归居四年卫公泾又致之累辞乃就诸生习扵闲放出入无节伯微每旦防揖即编其姓名扵牒不至者麾之由是皆集遇有讲授卫公率僚属往听焉其教大抵使人反求近思以不失其性之本明与人言疎畅磊落而自律严谨骤见若和易至反覆问辩则壁立千仞无少假借人有思念旬时不决若累千百语不能竟伯微判之俄顷尽以一言盖其生长见闻既加人一等而精敏强济又足以践其所见所闻然而晩得一官阅十有九月而卒世之爵不称徳荣不盖愧者徃往而是独与儒生学士铢较寸量呜呼天果梦梦矣乎二男子湀洞四女子尚幼铭曰
　　金谿之陆自象山氏晜令季彊以学名士天啬厥施罔庸扵时仅垂空心以淑尔私谓天啬之而焘厥后吁嗟焘矣亦罔克夀永兴之阡英烈言言有稽陆学兹维其传
　　安徳军节度使赠少保郡王赵公【希錧】神道碑
　　绍定六年五月戊午安徳军节度使信安郡开国赵公薨扵临安府休沐舍年五十有八遗奏闻上震悼辍视朝遣中使赐内帑水银龙脑以敛赠以金币敕有司治丧葬家人谢弗敢明年改元端平诏赠某官爵信安郡王孤与汶兄弟奉公之丧葬衢州常山县西塘头某山先期以前国子司业林畧所次行实介知枢密院事乔公某以求铭扵临卭魏某道逺不得辞也窃迹其事公讳希錧字君锡旧名希喆举进士改赐今名太祖皇帝九世孙也髙皇南狩少保自京师徙名数常山公生而明悟长而励志少师衡阳公未冠肄业扵石鼓书院尝有闻扵永嘉陈君举傅良后又受经徐子宜谊力贫苦学借书抄诵郡学有大雅斋以待国之贵游子弟公弗入曰吾独非寒素乎举庆元二年进士授修职郎待汀州司户参军借寓僧舍防今考古凡八年至临汀仅二月而峒冦李元砺出没汀赣庐陵间汀人震惧郡防僚佐议守城公下坐无一语守异之曰不言得无有所见乎公曰非防也距城三十里有闗曰古城若悉精锐以扼其冲贼不足虑矣守以付公人为危之公至闗审形明间申令谨堠分画觕定贼已遣谍窥闗公得谍诘之纵其举火相示而羸师以误之夜半贼数百衔枚突至公严兵以待贼且至始命矢石俱下贼无一免余党闻风而遁公引还耄穉罗拜相属公由他道以避之事闻诏陞本州推官中书省籍记姓名治疑狱决滞讼摄頽邑弭乱卒台郡皆大之去之日军民遮攀泣送者至数十里调主管防州路转运司帐司大宁盐井弊端如猬积负至九十余万斤公往视之旬月偿及半逾月则告羡矣既归疏利病十条使者上诸朝民至今便之凡米盐钱谷之寄视星出入夜复阅文书率漏下十刻掌备边团并阅诸藏遇使者新故之交府人持白金以请于公曰此羡也主者当得之公怒以白使者尽更其弊商人请官盐率不及数而官籴商米必求赢公悉为厘正南人仕蜀归舟或挟商货或部贡篚以为利公轻舟出峡引见便殿改奉议郎知信州玉山县未行召对公条列三事首言民力困扵贪吏军力困扵偾帅国家之力则外困扵归附之卒内困扵浮沈之费次论四蜀铨注科举之敝次论大宁盐井本末宁宗皆嘉纳之除大理寺丞迁大宗正丞权工部郎官宗姓多贫而始生有训名为人后有过礼吏请赇亡艺莫敢自陈公白其长推行之防朝议燕邸近属赴朝参者少命公易班以壮维藩之势公以疎贱力辞弗允特授吉州刺史提举佑神观训词略曰艺祖创业垂统而支分别浸成疎隔顾瞻班序慨然有懐又曰艺祖受天明命文昭武穆宜万宜亿乃环顾在列疎若晨星朕心慊然始知庙谟已定弗可转也未几廷绅有请谓宗姓换班人尝举进士者请视朝士听轮对意盖有属也公对首论今日多事之际而未有办事之人朝绅清选也以缄黙为清重以刻薄为举职以无所可否为识体阃寄重任也以大言为有志以使过为知恩以不待指授扵朝廷为有才臣非敢厚诬天下以为无人患在选择未得其道器使未当其才耳次论宗学之建朝廷美意也校定法不视太学而视武学外舍优校必待公试中选而后陞一请一免而不得援永免例已陞内舍胄监前名而不得注诸州教授名为重之实则薄之恐非风厉之本旨也除成州团练使今上登极恩进潭州观察使以公族近邸恩特加厚又进安徳军承宣使公引对言初政急务莫先扵明君道总治统収人心敷对移晷上为动容曰卿所陈极明要扵初政所系尤切越明年复当奏事论祠祭不蠲禁卫不肃凡皆职分所当言者慈明宫上夀升节度封信安郡公自男爵积户至三千九百食实封六百不幸足疾卧家累嵗而殁某窃尝怪周有天下内而三吏六聨外而五侯九伯类出扵同姓之英至秦汉以后千五百年间独未见一人同国家休戚为王室轻重如古所谓同姓之卿者二五之运流行宇宙亘千载如一日未始有今昔之间而天之降才尔殊何也古之待同姓推尊祖以及扵敬宗推敬宗以及扵収族盖自始祖为正姓髙祖为庶姓庶姓别扵上而戚单扵下则系之以氏统之以宗合之以族凡有事扵庙庙之子姓各以昭穆为序旅酬赐爵昭穆各齿内賔宗妇庙序以伦盖不惟奠系明统亦以别嫌明微是故兄弟之国不庙先王公子公孙不皆祖祢其先君凡以厚其别也况又养之扵成均以观其徳行列之扵王闱以考其中失其朝夕之所与居者俊士造士也观感而志喻者正言正行也夫然后处之以国邑授之以民事甸稍县畺之采六遂之余地各有公邑其有功有徳则裂寰外之地而侯之土田陪敦祝宗卜史宗氏分族以宠绥之或世其爵禄或入为公卿大抵亲有等则人知敬宗族有别则人无觊觎又为之建学立师而居有教饩廪授田而生有养则其内闲两社以补王室外分三士以翰王略亲亲贤贤之效后世鲜俪焉乃其所也周自始祖暨扵末孙凡享有民社二千余年秦虽僭偪犹三十余年弗敢窃号也乃自春秋以降恶嫌逺偪自翦其类所谓内亡骨肉本根之辅外亡尺土藩翼之卫者岂惟秦事然也自二汉魏晋至扵齐梁隋唐之季亦莫不然其间岂无以经术称以词华显然不过为韬光晦迹全身逺害之图而犹有不免扵祸者然则非千五百年间天固啬扵神明之冑盖有之而莫知所以用之耳公丰资凝重胷抱魁垒禇无一金无蹙容也秩正二品无喜色也扬人之善不记人之过急人之难不忘人之恩少师薨公尚幼防丧以归道遇寇左右骇散公拊棺恸哭不慑冦义而去之洊遭母江夫人丧哀毁骨立时姊妹未昏嫁公悉资予之族党亲姻有四孤女公皆子而嫁之官扵防适同年进士李鸣凤自馆职补外一夕暴卒公捐金治丧事前嵗盗发其乡纵火邑郛胥为煨烬不忍犯公之家万里入蜀无秋毫援助诸台交荐之同知枢密安公丙繇长沙还蜀见公扵稠人中即留饮握手道心事觧所佩玉以赠且愿举之公辞以未及格安公曰然则使我有失士之恨奈何盍貤诸所亲曰有母党可受此而不敢专曰君谓可则可矣是举也人两贤之使公内掌台阁外居藩辅稍得见诸事业其所立当何如既换班自号畤隐居士以琴书诗酒自娱祈寒盛暑未尝谒告或谓公何自苦若此曰正愧无以补报若并废之如此心何公备歴艰难不忘贫贱卧兴书籍衣食取裁足不置妾媵故训词有曰爵禄褒嘉不改儒生之习威仪谨饬蔚为朝着之华盖知公之深者娶江氏殿中侍御史跻之孙封淑人赐冠帔遗奏上进封郡夫人子男六人与防八嵗能属文早夭与汶以荫补第一入宗学举嘉定十六年进士今以承直郎特改差西京中岳庙换尚书左铨与潞宗学诸生绍定二年进士承直郎今监嘉兴府比较务与洸嘉定十六年武举绍定二年换试进士出身今以承直郎当赴尚书左铨与瀚忠翊郎监饶州户部赡军酒库与澧京学诸生绍定五年进士修职郎待年官女一人嫁儒林郎福州司法参军唐庆逺孙男一人孟植孤女二人尚幼铭曰
　　维宋开天艺祖维昆艺宗九支孔曼且蕃维信安公秉徳静渊敭歴中外风绩言言胡不用之屏翰城垣居之着宁位大爵尊虫飞而朝防盈而旋弗究弗宣弗振弗年分有所制以亲摈贤我明古制识恨丘原







　　鹤山集巻七十三
　　钦定四库全书
　　鹤山集卷七十四　　　　宋　魏了翁　撰墓志铭
　　观文殿学士左通奉大夫赠特进谥文靖朱公神道碑
　　恭惟髙宗皇帝聪睿神武格知天心自大难甫平深惟国本之未建乃绍兴元年四月戊申以至和故事面谕宰臣宗尹等厥既得人是为孝宗皇帝由是诏书数下圣意益白绍兴末诏御史中丞朱公倬知贡举举人刘朔论贾谊通达国体在扵豫建太子公擢为第一公平时造膝未尝不反覆及此至是以典举复命又论奏久之上再三称善由是被遇迨建王正名从幸时惟陈文恭公与公实左右髙皇事无小大必以谘问矧揖逊大事盖熟闻之三十二年春二月髙皇还自金陵公以年及七十引礼律求谢手书不允请至三四髙皇谕之曰卿风采仍未衰奋然遽欲引去何也知不可夺乃六月己巳诏以观文殿学士提举江州太平兴国宫防孝皇升储中外流传疑信参半谏大夫故与公有怨乃以风闻上疏孝皇知公无他比再上降资政殿学士词臣承望至谓元良天下之本乃觊畴庸不知君臣之间未尝有异论也授受之意屡行诏谕谁不知之矧公自典举尝白发其端继以臣隣陪扈出入与闻政几脱有欲言当不待临事而发也公之所启不过曰靖康之事正以传位太遽盍姑徐之揆诸人情此亦爱君之至者髙皇决不以为忤而孝庙仁孝笃诚未尝至扵趣得则亦必不以为疑陛辞之日髙皇谕云所论扵卿何与朕欲过徳夀宫卿且归俟年嵗当召卿明年公以致仕闻孝宗谓辅臣曰朱某有性气如何便欲致仕辅臣以讣闻上曰可怜可怜恤典一如前宰相遂诏复元职自通奉大夫赠特进致仕遗表恩泽凡十人然后人知两宫果不以为忤也迨淳熙初公之子端厚端学侍魏国太夫人扵行都六年以忧去端厚自左藏东库除将作监主簿易太府寺簿端学自左藏南库除大理寺主簿皆出自宸断服除端厚又起家大理丞端学太府簿寻迁丞至是人益疑传闻之谬淳熈十四年公之孙着举进士唱第之日上顾谓二相王淮周必大曰此义方之训二相出以语人人又知孝皇扵公歴二十有六年柬记未尝忘也某每惟帝者之盛犹曰惟口出好兴戎盖授受之间古人所甚畏以范文富诸臣定策之功人知勿敢言微王同老自陈宁没身不见録至某公与予之议未尝有异论也犹曰指社稷为他家而谴之微其子仲修一言亦将无以自白虽然是尚有可诿者曰出好自口兴戎自口故言之而不自为徳也不见知而不敢辩也今髙皇之蔽志逾三十年而孝皇以继志为恱不以位为乐凡皆中外所共知是岂较此迟速之间者今如言者之説则浅浅议圣徳也公之知不知庸何恤而揖逊古今之盛徳此不可以不辩后此者四十年着为左帑某始获托交每讶公前诬既白而铭谥未请又二十年获侍同朝始知以文靖易名著尝从以语某曰先文靖即世既六十年昔者任公文荐尝状其行治寻厄扵火王公普尝铭其年阀他未有纪子扵前言往行防尝有闻盍为我志而铭之某弗敢辞公字汉章朱氏自曹姓其后颛帝之后曰陆终终之子曰安安之裔孙曰侠周武王封之于邾至仪父十二世矣后八世为楚所并子孙去邑为朱氏世居沛国相县至汉大司马长史诩生大司空浮浮生下邳太守永永九世孙吏部尚书尚生司徒质二子禹卓禹坐党锢之难子孙避地丹阳卓之后为唐宰相敬则唐末公之七世祖又避地扵闽遂为闽县人其丹阳之别乎曾祖考翼累赠至太师追封卫国公祖敏修皇朝奉郎广东路提举常平赠少师考庭佐皇从政郎太学博士累赠太保取黄氏赠吴国夫人故宣奉大夫积之女生四子男公为适长生而秀异曽祖妣周国疾亟犹抚之曰是必兴我家恨不及见之少长诵书日万言少师爱之寝食必俱朱氏世传易公尤极精邃未冠以乡举至京补太学内舍生丁吴国忧哀羸不胜衣服除又居太保忧宣和三年复乡举法公以选登五年进士第调常州宜兴县主簿金将入寇居民求辟地公为具舟给食全活甚众亡何民告涝扵郡郡委公阅实公为蠲田租至九分若全免守怒将攟治之既知公秉直坚确乃俾摄属张忠献公荐公召对除广东路茶盐司干官再用荐改除检福建广东西经费财用所属官明槖为宣谕使至东人惮其风声独扵公慰荐甚异谓之曰宜兴冦至脱民扵死者非公邪民至今思之遂表扵上时方以刘豫为忧因赐对策其必败髙皇大喜诏改合入官与相秦桧忤出教授越州参知政事张守帅浙东又以表扵上除教授诸王宫桧恶言兵公所论掩骼又忤桧有边警浙东制置使梁汝嘉以公详练表摄参谋有捕获羣冦梁属公与吕稽中鞫实公独得二人黥窜之余释不问曰吾大父尉崇安日有获冦二百坐死者七十余大父谓此饥民剽食耳未可尽以三尺绳之也悉缓其罪而不以徼赏今吾其无愧大父乎满秩还里辟秦祸食祠官之禄十余年家蔵书数万巻皆手自校雠除通判南劒州凡四年乃上建寇阿魏聚徒数千建壤接而卒愞不可用公以信赏擒获一境赖之差知恵州陛辞因言尝策刘豫必败髙皇曰记得记得卿久淹何所公曰厄扵桧上憱然慰谕曰恵阳去朝廷逺赖卿抚百姓如朕亲抚之目送公去旬日忽问大臣曰前日之对谁为荐之曰守臣陛辞常典也上令亟召对政府有未知公者曰已去矣遂除国子监丞公闻命还眎事凡八阅月以职事转对建请勤恤民隐未几除提举浙江西路常平二三大臣亦罔知上意忽特命自今在内除提举官令朝辞上殿盖为公设也公首登对上曰近来内重外轻今卿以朕亲擢之人出为部使人皆知内外之任均又曰人不知卿惟朕独知卿乃除右正言二十七年秋也二十九年春二月进侍御史秋八月差国子监发解所监试官冬十二月进中丞公自为台谏眷滋厚而心益畏常言人主任我以耳目托我以腹心非报怨任气之地必须上答天心不为子孙植荆棘也每上疏必夙兴露告赫然如上帝之我临朝论方畏言边备公悉力开陈言详气定虽逢盛怒不慑在言路久荐人论事以至发仓廪蠲米价减私盐覈军籍抑配禁州县科借凡以兴利除弊无虑数十条率焚藁不传公经学醇深经筵侍上多所称善自典举还迁参知政事明年拜尚书右仆射公控免之词谓一言寤主讵縁左右之容人以为荣月余诏提举三朝国史详定一司敕令明堂加恩进封开国公金亮窥江公陈战备应三策且谓兵应者胜上曰卿所言三策甚当朕书扵坐右朝夕思之敌势寝迫公又策金三事上焉者为耕筑计中焉守备下则妄意絶江然臣谓多从下策可无患焉既皆如公所料史忠定张忠简虞忠肃刘忠肃之进用公皆有力焉王鲁公陈福公及王公之望芮公晔亦公所荐也有议敷编民助军者公力止之有求迁进者公曰此朝廷之名器岂容以市私恩扈从亲征忧边思职寝食俱废得鼻衂之疾上方和药以赐诏同知枢密院黄祖舜拊问而公去意不可回矣公事亲诚孝遇族党州闾以厚未尝言人过无声色之奉每饮食衣服必曰吾父母恭俭积徳以遗子孙吾徳不逮何敢享此昆弟姊妹凡八人昏嫁衣食咸取给焉最嗜书捜访古今图史不遗博见而强志天文厯数之学尤所究心元配刘氏仅两月而卒赠相国夫人继配李氏右宣教郎陔之女生膺九封至【阙】国夫人年七十有八二子即端厚端学端厚终中散大夫知汀州赠中大夫端学终中奉大夫直秘阁三歴郡四持节赠光禄大夫女四人长适某官刘浚早卒次适某官张【阙】次适某官李璹次适某官陈宋衡孙男二人曾某官着今为【阙】大夫吏部尚书兼侍读孙女二人适某官某官曽孙男【阙】人某官曾孙女【阙】人公薨以隆兴元年六月甲戌葬以二年五月辛夘墓在懐安县山乡飞山之原铭曰
　　维文靖公器逺识冲励相中兴而閟其能敬保元子而泯其功彼不我知谓我觊庸赫赫两宫照知臣忠有子有孙简在帝衷明明上天亦临尔躬有孙有曽式亢厥宗观湜知渭观火知风我铭有征匪私乎公
　　中大夫秘阁修撰致仕杨公墓志铭
　　上践祚之元年杨公子谟与蜀士五人咸被时招公自嘉定八年累疏乞身书祠官之考考满不复以请间二三嵗朝廷必时其满而申命焉扵是卧家十有一年矣闻诏辞不就士为公出处谋者不一今屯田郎度君正移书强起公公扵屈伸之分察之已审固谢焉二年九月寝疾遂致其仕己夘属纩年七十有四先是公扵县之南山筑室聚友号云山书院尝曰我死则葬扵是山至是孤仁举卜日维四年十二月庚申食则今绍定元年也乃以书谂某曰维我先君子经徳履道克纯厥终海内知心宜莫子若幽宫之铭敢以烦执事某执书泣曰今复有杨公邪士不幸而不生扵三代之前师异指殊无所统壹其亦幸而生扵国朝诸儒之后理明义精有所据依虽然抑又有甚不幸者焉隂阳鬼神之赜性命道徳之奥与夫为人为己成已成物之理先儒之讲析既精后学之诵说滋广士习其读玩为常谈甚者托之以饬词辩假之以猎声利反以为学术之累有如明辩而笃行纯徳表里令名始终人无知愚皆曰浩斋先生者则走也虽藐焉罪疚宁敢以他为辞谨为叙而铭之杨氏世居华隂僊谷至唐太保汉公之曽孙庭辉入蜀为普安令后居潼川五季时有为银青光禄大夫潼川讨击使者徙飞乌生鲁珣鲁珣生延秀延秀生惟广惟广生士达士达生南重南重生裕裕生四子男其仲曰知章该累举恩不复仕自号云山老人累赠至通议大夫妣同郡何氏以淳熙庆夀恩封太孺人累赠至令人公字伯昌自幼孝友端慤能诵书属文通泉王晋卿教授诸生为第五等公时年十六受学旬嵗已辈行髙等既冠有大虑周程子诸书虽传扵蜀扵时未广通议游广汉得张宣公之学以授公且诲之曰欲造圣门先从此入若造深养熟内外合一治已治人之道备矣公朝夕究图凝然一室往往逾月不出户自是黙识圣贤下学上达之序动静语嘿不违乎诚淳熈四年以词赋举扵转运司防父卒七年就外省试文靖胡公得其文以为有格君气象置诸优等入对大问方阜陵鋭意扵治发策数十条公对略曰帝王躬行之实莫大扵学学者政事之本也虽然欲极乎学之用不可不求其要何谓要行之以至诚要之以不息是也大学之道自正心诚意以至乎平天下中庸之道自尊贤以至扵来逺人皆不外乎至诚之格言臣不知陛下之躬行果诚与抑未欤臣试以天人之应而卜陛下之诚则知容有未至也又曰臣闻之道路谓陛下左右近习之人虽无显然害治之迹而谄谀欺矫实繁有徒故凡求扵速售者率造宦寺之门珠玉锦绣以充苞苴络绎扵道而陛下有所不知此非细患也孝宗嘉其直擢寘甲科盖自乡举至是三试皆第八人歴绵州广安军教授调崇庆府録事参军茶马司改辟干办公事未报堂差成都府教授以举主改通直郎知隆庆府晋城县通判成都府权发遣黎州兼管内安抚司公事勅差四川类省试院考试官召赴行在除尚书吏部郎中迁军器监仍兼郎宣差御试详定官迁大理少卿主管右治狱累请补外除直华文阁成都府路提防刑狱公事兼提举常平等事凡再兼知嘉定府又累请归田进直徽猷阁凡再任主管建宁府武夷山冲佑观差知隆州辞不就直显谟阁主管绍兴府千秋鸿禧观提举亳州明道宫召赴行在控辞未报乞守中大夫飞乌县男致仕诏除秘阁修撰公始职教二郡皆以义理训迪诸生成都学官盖四蜀之士咸在公之余论渐被滋广在晋城纯用诗书不杂他术为诸邑最嵗旱捐县帑之赢为民代输者几万缗李公壁除兵部侍郎举公自代公未尝有书尺之数数成都帅守谢公源明绳下苛急幕府惮之公扵事无巨细劈析是非虽逢盛怒率为公屈后尝语人曰吾几失杨公碉门蕃部冦边宣抚司辟公之黎务以恩信覊縻且撙节浮费与边民代输二年又请扵朝降缗钱厚储峙广土丁省戍卒増义勇患士子闻见寡陋休沐即学宫诲之士咸知趋乡逆曦僭叛诸蛮将俟衅而动边民皇皇公誓以死守饬家人毋轻去以为民望移书方伯监司起义讨贼愿调禁军义勇为先驱戍将张燧将所部五百欲为乱士不从号呼诣郡燧策马随至公麾郡卒缚燧归扵制置司以张昙次补士俯伏听命未几逆党董鎭至成都陵逼蜀帅分遣禆将雷珂径至郡交昙所领军祸且不测防安定寨谍羌出没公即遣珂军二百乗边以携其党而令义勇军还郡以张声势贼气顿索曦寻遣校王安国犒军安国持郡吏欲以留令诛之公义形扵色安国不敢动文移迁延以底贼平人以是服公应变之略云主四川类省试事兼监试事公以取文之要五校士之目七示同事者大要先义理而后文采虚心从众而不断以己见且专以论策定去取公故为防检官及是典领咸谓得人蜀帅杨公辅遂以五要七目闻上且刻诸试院寻即院拜召命控辞不获秩满去郡郡人象而祠之申诏趣发入对便殿首论权臣误国叛将干纪陛下不动声色诛此二孽如戮狐兎而臣愚犹有忧者鉴遄往之已事开惟新之令图在陛下审处而己其二论皇太子既正储宫之位宜使亲正人授正学王者之学果何学也大学之所谓正心中庸之所谓谨独是也惟辅导得人而后有所受三乞招填黎州土军分番上寨嵗循旧比给缗籴粟以备缓急典铨二年不徒例之拘必权其资望而予夺之吏道无壅因转对请扵淮上荆襄闗表汉中空闲之地招募军民杂耕以省饷运节滥赐捐内帑以充籴缗以収楮币严责州郡实常平之储归广恵仓元蓄以备凶歉罢军兴一切科敛之法复师旅饥荒之地以纾民力又曰民之困苦极矣不可以其屡经兵荒而不离夫易失者人心难谌者天意修人事以符天意其要在养民除军器监寻复兼侍左郎官轮对申言权臣叛将之弊如初对次论学术乃国家之夀脉公论乃天下之元气所以扶持皇极主张国是者必归诸此更化以来众正之路方启而羣枉之门渐开善类虽进而忠鲠之士有相继引去者矣奸党虽斥而夤縁势要有抆拭叙用者矣夫君子小人如薫莸之不可同器今顾欲调停参用之几何不为君子之仇而基国家之祸欤始公奏陈先帝蹙頞颔首者久之权幸侧目公谓同列纵以此得罪其甘如荠乃力请补外朝廷不欲以言罪人进介卿以留之棘寺有坐伪告者株连甚众公酌情为三等奏闻决遣事连钜阉郑氏兄弟乃移文内侍省索粥告之赃小人由是益怨在寺仅半年而去公自念非达贤无以报国防免朝辞遂荐蜀士四十余人扵当路公之规模识量盖若此世论方隘不足以知公也过家上冢歴所部郡邑屏厨传广谘访奨静退抑躁竞既抵所治絶请托却馈赂审彰瘅一道徳肃然向风嘉为边郡公为筑堡寨结士丁嵗给衣装春秋阅习焉刑狱司旧有备边库自比嵗利店之扰储蓄几尽公节缩冗费补还其半又上诸朝乞给缗钱为新丁衣廪之储拨还常平免役寛剰等钱为水旱不测之备恩収耄疾之人毋得注狱官县尉被命兼权嘉定府嘉之中鎭寨控扼虚恨之境自北二既诛之后虚恨疑不受犒十余年公遣吏往沈黎市所説谕虚恨酋领如约诣寨寨将马槱利其犒赏擅杀数人公怒缚槱下吏窜徙之廵按属部剖决滞讼惟成都以制阃所治典臬者例不敢孰何公曰是之不究何以厉余乃随事平决新繁民曲防蕰利嵗与新都相雠讼公临视度其地多寡聚石为象鼻堰口以均水利两邑便之嘉定守洪偲报罢公再兼府事偲窃用府缗公督还其半黥窜其嬖吏以其状上之一郡称快然自是得请以去不复出矣即云山书院讲授后进吉月月半诵论孟中庸大学语或至旰听之者各充然有得呜呼自井田封建坏君师之职分不明六经之道千数百年几为未试之书国朝自周程张氏及近世朱张吕氏相与扶持绵延斯道复明扵是百数十年间往往有闻见而作者然而依世则废道违俗则危殆吏浮湛州县出入里闾以其所独得私淑党类则国人化之而仁逊子弟从之而忠孝乃犹有所行其志况如公之寛和质实发扵精神动扵气貌能使人鄙吝销释至扵阅事久而烛理明视精粗表里真知其为一公私义利实见其为异故虽即温爱泛而检履金石仪观山河世所谓可悦可慕者一无以动其心焉又不知观而善闻而兴者复几人也未尝有所著述惟欲使人精体实践以造扵得故其遗文仅有浩斋退藁若干卷尤笃扵伦类塾居必属其亲族昆弟聘士而教之从弟子谔自幼受学登庆元五年进士第甫调官而卒终身念之以上宗祀恩官其子仁任登仕郎族之孤孽不能自立者为办丧葬婚聘乡邑尝有旱劝分赈粜不遗余力取勾龙氏封恭人先四年卒加赠令人子八人四男传孙绵孙蚤夭仁端尝与賔贡终儒林郎小溪县丞先一年卒仁举再举扵乡今从事郎顺庆府团练判官四女长适从事郎新井县令何叔丁次适奉议郎知平泉县费灋先十年卒次适儒林郎签书普州军事判官冯仲季女有盲疾未嫁孙男义质以致仕恩当补官外孙男女各二人铭曰
　　血气之知哗世取妍嵗月慆迈志随气迁卓哉杨公植基盛年騑騑翼翼陟巘自原知行互发华皓益坚虽挠弗夺虽诱弗挻云山之颠巽后丙前有郁者仟公归其全
　　朝奉郎新知卭州何君墓志铭
　　嘉定八年十一月庚午新知卭州何君卒其二子充褎营徳阳县之义合乡元池里鹤垄命于蔡祔先君食卜葬厥九年十一月甲寅食其季弟徳固以朝请郎老扵家状君行来谒铭某于仕于役久负然诺其后待罪太史氏充以书来趣铭窃迹其状为之志曰何氏系出蜀郡世居汉之绵竹曽大父延世大父革赠朝请大夫出赘扵徳阳史氏因徙名数父耕为四川类省试第【阙】自朝请大夫秘书监出守潼川以卒赠正议大夫妣李氏累赠硕人生三子君为长讳悳方字元方一字伯直自幼至冠未尝去侍侧资分既髙溉以家学二弟悳彦悳固胥视以观淳熈元年秘监守汉嘉公年二十余以词赋试转运司与选秘监每念仲季氏贫欲尽推田庐畀之君力赞其决秘监即世至无以奉賔祭乃卜筑东山之麓四壁萧条以书自娱怡如也初秘监当任子首以命从子之孤者至是君又以遗泽逊扵仲弼人谓礼律先冡嫡君固辞防二弟同举淳熈十五年进士径白宗长奏任焉君不及知也呜呼天下俗薄岂惟隣里乡党不相赒防甚有宗族兄弟甲富乙贫相视为路人者秘监推产于同气施恩扵从子君能耸善扶谊以成考志可不谓贤矣乎君从外铨拟华阳尉未上擢绍熈元年进士阶迪功郎改调阆州司户参军杨恭惠公时总蜀赋以君监兴元府户部大军仓用举将陞从事郎教授龙州永康军永康未上改隆州又以举将改宣教郎知飞乌县制置使辟通判简州堂授通判成都府擢知懐安军卭州卭未及上君为吏严明人不敢干以私其在兴元平防量以市籴谨簿书以出纳吏重足立未满嵗所蓄裕如为前官偿宿更用善粟饷军去之日斗食以上祖帐横道十余里不絶龙为州地僻士鲜君孜孜教养不遗余力士习竞劝自南渡后无举进士者至是赵楙以词赋冠蜀隆虽士乡防校官不修且嵗入薄不足以养士徒恃粥井之利又为转运司所防不以时给君白漕使者赵君善宣即郡截拨廪粟用继知飞乌有奸民比而挠法君疏其尤者闻诸方伯监司而窜徙之余则楬橥扵宅里咸惕毋犯覈嵗之出入凡浮扵用者节之朞嵗间眎始至倍蓰扵是条其赋役之病民者代之输为钱以钜万计又以十之八籍为水旱之备又以修学宫市养士田成都为西南剧而府公率崇位貌胥吏倚为奸吏眎贰蔑如也君绳以法人始知有贰成都学宫凡四蜀之士咸在自比嵗挑达不检孰何之则鼓众诟詈羣去以持其长君曰苟避怨谤将何事可为慨然以身任之汰冗滥严课试谨出入学校肃然通判分东西防君之父子兄弟前后为西防刘文节公为记其事其为懐安也隣邦以币交则以其币报焉约已啬用得余财数万缗籍为备荒若干义济若干赡学若干余以代民赋视飞乌倍之又为浮梁以济人渡且蓄嵗修之费居不知役涉不告病呜呼自贪刻成风视民如雠与吏为市而君所居官约已以裕民力束吏以清政本盖皆今人之所难能者可不谓之贤矣乎无何仲弼以都官郎卒叔坚以知崇庆府致其事君归意愈切闻临卭之命自矢弗出矣卒之年六十有五君为人果毅多识闲家有仪则涖官整严歴任几三十年累阶至朝奉郎娶穆氏赠安人先十二年卒二子长充今为从政郎嘉定府司理参军次褎一女适迪功郎监眉州在城酒务髙允绩孙男女各四人铭曰
　　推产辞官匪以自洁也恤隐赒囏匪以茍悦也擿伏薅奸匪私之讦也趋劳弃安匪名之掠也行吾分之当然人谓我揭揭也勒铭幽仟光先监之烈也
　　朝散郎主管华州云台观彭侯墓志铭
　　恭惟干淳之盛封殖士气积而至扵绍熈之季异材辈出时惟吏部侍郎忠肃彭公以正学直道羽仪禁列孽韩柄国趋和者立致通显公见上辩遏坚恳既又拜疏极言其奸虽繇是挫偃不复起而风烈言言垂芳简册清江彭氏遂为江右名家忠肃之祖愈不仕父文通赠朝奉大夫忠肃之元配敖氏赠信安郡夫人继赵氏赠新安生三子男其冡子即侯也名钦字仲恭一字仲敬以父任为承务郎监兴化军莆田县涵头盐仓忠肃作初筮箴勉之其目曰处事必公举职必勤御吏以正抚民以仁诚以事大和以接人唯俭与廉治家及身公受命如将弗胜凡职所当问如覈登耗时出纳检奸盗戢谰辞访求宿弊敬恭夙夜先是以税户运盐嵗十三运运献白金十二两凡盐丁出入谩不敢孰何侯立罢之而宪禁扵衢又移书转运司极陈収耗盐减脚费及上官敷配亭户强市海物之弊使者皆行其言且以廉谨是褒前执政郑公侨亦闻而举之知武陵县以新制改差佥书荆门军判官未上而忠肃薨嘉定元年四月翰林学士楼公钥上忠肃奏藁乞加命襚録用子孙诏与侯陞擢差遣十一月差主管湖北安抚司机宜文字十二月诏与寺监簿差遣寻除太府寺主簿改大理寺以新安卒皆不及拜四年三月除军器监主簿五年八月轮对其略曰人才者治功之本学术者人才之本今贪冐奔竞欺罔茍且为害极矣古人幼学壮行本诸仁义忠信后世多以科目取士所学非所行所行非所学宜明示好恶风励四方时扵科举之外表显实行以激昻之其次论兵器不中度宜程工歭材勒年名以诏赏罚遂上忠肃事潜邸事初政日所得上语参以事实名圣徳记诏付史馆初忠肃辑祖宗家法为书名内治圣监绍熈四年上之至是东宫官欲得之疑有触忌讳摘数条谓公削之公持不可而归诸策府请外添差通判嘉兴府满二嵗移通判潭州所至方伯监司表其廉平嵗孟夏上降祝册遣吏祠衡岳侯为定祭式勒石斋庐今用之十三年京西制置使赵公方白时宰谓侯有实才十月差知峡州节缩浮费广籴丰储为缓急备又以州控上防练军实葺寨栅阅乡卒寨置甲乙歴往来因以讥间谍戮强盗五人境内肃清社稷坛久圮寓祝亭驿侯命树封如仪且谓社不宜仅视小祀乞下礼官议崇祀典州临大江使客上下贾人凭依避征侯曰是郡计所赖吐刚茹柔非吾志也繇是有以飞语中伤者长阳令久阙前后辟置者不旬月輙以计去侯尝言上请善去者得増命秩或减举员以劝愿仕防又有挟印出境者公白诸台正其罪而帅阃劾侯罢去侯居郡秋毫无妄费去之日视始至増缗钱万廪给未入者千帑人白郡贰以廪给归公公以为校官养才与贡士续食之助侯既去部使者寃之乃与劾郡僚以直前谩侯亦未尝几微见词色也十七年差主管华州云台观绍定元年再任五月己夘以疾卒年六十有五呜呼祖宗丰芑之积山川神气之防是生忠肃而权焰所扼弗尽用以遗侯侯以生长见闻修身刑家使推其所挟得施扵时必有以异乎人而仅行扵职业之间又不合以退士不遇则亦已矣所惜者非才也时也侯尝采前言往行目曰澹斋自镜又取切扵宦学者曰爱莲堂官箴又书坐右曰惩忿如摧山窒欲如填壑迁善如风之速改过如雷之烈其自律之严如此至扵忠肃遗文奏藁家训圣徳记训防裒梓刋锓靡所失坠友爱二弟官其从子之孤者字而教之凡皆人道之当然而侯油然发华皓不渝元配同郡强氏先十八年卒继室丰城孙氏先一年卒赠封皆安人男子一人滋以祖任为将仕郎女子二人长适文林郎黄州军事判官赵括夫次适从仕郎新威武军节度推官李义山先是孙安人葬郡之西山前直三桥襟抱平衍公尝有乐哉斯丘之叹卒后数月得之滋乃卜十二月庚申奉侯之丧窆焉以义山之状求铭铭曰
　　烈烈名卿蹈义秉方贞名揭日帝用不臧谓帝不臧而世其良于何其臧亦罔克长皓皓易汚物理之常莫荣无愧不遇奚伤








　　鹤山集巻七十四
　　钦定四库全书
　　鹤山集巻七十五　　　　宋　魏了翁　撰墓志铭
　　知南安军宗丞都官邵公墓志铭
　　知大宗正丞兼都官郎邵公以绍熈四年二月丙辰卒扵南安军治厥明年十一月壬寅其孤笥籥范葬扵金华县白沙乡杨源又三十有二年笥以书而请曰先君墓道之铭久未有属笥之辠大矣虽然苟得公铭尚可以自赎余阅其状又得泛溪遗藁知公之言之徳铭敢不诺谨按邵氏家婺之兰溪曽大父文大父迪皆不仕父友贤以公赠朝奉郎妣翁氏徐氏曽氏皆赠至安人曽安人遗腹生公讳骥字徳称数嵗丧母克自力学绍兴二十六年入太学中乾道二年进士第以祖讳授寄理左将仕郎调隆兴府丰城尉获强盗法当改秩帅臣龚公茂良将以闻公辞曰此职分也敢徼以为利公淳熈三年为潭州醴陵丞以材擢善化令摄衡山安化皆称治衡山饥民诣县匄贷有转运司枋木米六百石遇造船乃发公谓使吏上请则无及遂先贷而后请使者果大怒委剧吏廉其事无所得犹移主湘隂簿民讼其寃不逾月复旧八年用举主改宣教郎知衢州开化县又承旱歉振防有方朱文公以常平使者忽轻车行县至则喜谓公曰吾所以来有言邑多流莩今大异所闻文公风采震憺吏重足立而扵公独巻巻焉且以陞陟举之先是县有恶少年比为十友持吏短长公摘其渠长前后所坐上之州不为竟治又上于监司于台于省凡三置狱卒论如法俗为之变公以是邑清献赵公北山程公荘简李公流风未泯乃祠扵学以示风厉其他如罢科敷水碓钱免劝谕酒皆去积年之弊连帅监司论荐诏赴都堂审察十二年差监都进奏院寻为大理寺主簿迁丞十六年光宗皇帝受内禅公进绍兴圣烈淳熈圣孝二颂以侈两朝之盛又尝应诏言事论役法税契刑法科举皆中时病因轮对进刍言十篇上每事称善改知大宗正丞又论钱弊略曰铜钱毎越北界而彼之钱未尝秋毫涉吾地也以彼轻货易吾楮币复以楮币要我铜钱是以其无用倾我有用兹其为谋莫测且彼能令行禁止而我顾不能此非直顽民猾商也吏奉法不谨耳上顾问再四下其疏集议所时议咸允绍熈元年权尚书都堂郎官明年以疾请出知南安军地瘠民贫公谨事节费按淳熈十五年以后逋赋为缗钱六万尽蠲以予民贡圣节银三千两三嵗大祀半之异时取诸下三县公请于朝议所以蠲之漕使者林公湜辍帑金为代输三年之一以成公志先是侬智髙叛郡以民当输米石钱则千赋钱二百以供军名曰紫蒿钱嵗约五百万既罢兵乃以资郡少府私用公悉除之在郡逾年政成位孚盖尝即公之嵗阀而慨然有感扵世道之升降焉且公选表召寘奏邸正同郡留魏公当国后二年迁理官又三年转大宗正丞又逾年留魏公相擢兼台郎自郎请外防御史中丞何公澹建请三丞二着权郎得持使者节若为公设而公仅得一逺小郡公之守道不竞扵此亦可略见惟居敬穷理有得扵屈伸之分则素位而行升降久速扵我乎无加也召南之诗曰羔羊之皮素丝五紽退食自公委蛇委蛇序诗者曰在位皆节俭正直上下相师官宿其业体安而志明也呜呼二熈之际其尚有存者乎公享年六十有四娶徐氏以公封赠至安人以子笥爵累赠至恭人子男三人笥尝中国子举补太学员以公任入官今为承议郎新差通判靖州次籥后公二十四年卒范未仕女子二人长适国学上舍生吴熈载次适进士童寅皆卒孙男五人长愚早夭次鲁益晋曽女六人各得所归公耆学至老弥笃任南安日掇司马公通鉴所不载者为书号南北申鉴卒后裒其文得家集三十卷赋二百首余藁有未及録者铭曰
　　视所举知其类观所安见其志厚所予艰其试考无咎子是似
　　太常博士李君墓志铭
　　嘉定十有六年某为太常少卿婺东阳李大有谦仲主簿谦仲习扵礼顾笾豆簠簋登俎尊罍位置失次脊胁臂臑肫肩亦多阙防蕡白黒礼以熬荐今用生形盐传谓象虎今散盐黍稷稻粱而槩用秔五齐三酒而槩清醑瘗燎徒具文乐歌不卒章乃按三礼条具其仪法请厘正之余每叹礼有数有义圣人事事而问不以有司之事而忽之所以明天地之性体隂阳之情也自周秦去籍汉渎庙制极扵刘石之乱先王礼乐荡无复存故虽经生学士有不尽知其数者况扵难知之义乎闻谦仲之说欣然而喜亦曰大者既难遽易姑先其易者焉耳即为上之尚书而议者已曰事闗奏审必不可行只赘言焉谦仲愀然重有感扵学术之不明会当轮对上疏略曰国朝自周頥张载程颢程頥学本扵正心修身仕至扵致君行道近世张栻朱熹吕祖谦阐而大之而义理益明乃自庆元权臣创道学之名以排抵善类而为士者始以道徳性命之说为不足学能者求中扵科举而怠者幸中扵剽窃夫公卿大夫由此而选也而胚胎之坏已若此愿召宿儒崇置迩列推明儒先之训扶植治本扵外师儒之官亦以此意风厉作成毋徒为袭取利禄计其二曰臣观自昔归附之徒固有始扵効顺卒扵反覆者况今入居内地而衣冠自若窥我虚实安知其中无伺间乗隙之人若其偃然自便者视昔之拜表輙行又甚焉是可不思所以处之国家自军兴以来屡开督府命大臣领其事权尊而望重亦足以隂弭豪强潜杜窥间惟陛下亟图之上独以前疏下有司余不及尽用也寻迁博士疽发背且殆甥许元实往谦仲谓生知书顾强我以药邪家人问所欲惟以弟大同不及诀为憾而大同至曰吾得见弟幸矣屏艾却药而卒呜呼古所谓数有所不逮神有所不通其谓是乎突梯絜楹则夀而昌底厉名行或降之殃岂荷重褐贵得扵此故啬扵彼邪谦仲所居官率善其职主管官告院书印既具揭姓名于方吏无所容其奸边将李全受节钺有司命侈所给告谦仲白宰掾是有定制岂容为一人轻易大农簿书旧悉付吏抄转出纳谩不可考谦仲请先经主簿签说为省试防检试巻官时号得人者卒出谦仲虽廷试三人皆其所拔余时为参防官聨事旬月凡皆得诸见闻其在奉常有言谦仲且为台谏得言天下事士莫不倾耳延颈恨出命之晚呜呼此岂惟践修之素有以得斯于人亦以见人之惓惓于忠臣良士幸其有以植公道而福斯人也诗曰行归于周万民所望是区区者果孰为之然哉谦仲卒之明年当寳庆之元其孤卜十月丁酉葬于懐徳乡蒋碑山之原以其吏部侍郎乔公行简所状行实求铭某以声气之同不敢曰不可则叙而铭之谦仲本唐宗室世为婺东阳人曾大父恱大父皓父侃赠奉议郎妣马氏赠孺人谦仲气刚而质粹防与弟大同亲师力学不幸早孤遣大同受学于朱文公先生而躬任家事不以遗母劳读书穷晨夜不释绍熙四年补博士弟子员庆元二年中进士第授迪功郎主簿潭之益阳教授平江府知福州闽县通判通州主管官告院歴司农太常寺主簿迁太常博士积阶至朝请郎初仕益阳考覈簿书阁其贰于府吏无敢出入赋役在平江着録公明不可干以私正嵗乡之大夫士属于序谦仲为正齿位仿古饮酒礼且取前贤乡约乡仪锓梓以风示之士习用劝赵成公希怿将举谦仲或请谒诸辞曰求而得之则如勿得成公卒不能遗时自春官黄文叔度可成刘晦伯爚以次竞荐遂以举将六员改秩其为县分三等以平役法因民便以救弊寛颂系以纡滥刑闽人徳之通民尝欲引江溉田以五狼石麓所障碍輙阻谦仲受职后不月乃通更伐石峙牐以备猪泄农田商舶皆利焉转运司致粮扵边率拘民舟而富者以贿吏免谦仲白罢之更造郡学器服缮城浚濠建利民海山二桥及西门堰凡可以及人者无不为也会摄守吏白事例钱数千缗谦仲防之曰有例可送无法可受秩满候代遣家人先归属疆吏告警曰吾家行民听惑矣命止之谦仲颂观严重廉直不受请寄昧旦衣冠率诸子诵语孟若诗参以先儒传释精诵熟讲日有常则处同产尤极友爱内外四百指五十年无间言居家颇采用古礼祀不焚楮巫觋不及门送死不以浮屠尤笃扵族姻乡党赒贫字孤殣死药疾尝宛转请扵当路下常平司以所没入富人财产为乡邑营社仓用朱文公及建安吴氏旧法嵗凶贷民至今守之得年六十有六娶马氏封孺人四子男自勉自牧自得自修自得先七年卒三女适乡贡进士蔡秦琰孙用庚从事郎新台州宁海县长宁盐场管押盐袋乔通孙孙男女各一铭曰
　　家人之威如兄弟之怡如靖共乃事委如蛇如予奕奕令姿孰嫓而如未晡戢晖孰阸而摧如正毙而全归与其幸生之萎如
　　宣教郎致仕宋君墓志
　　宋氏为彭山右族其家于县之江东者自淑始淑生某某生才才生觉觉生熈封迪功郎早孤克自奋厉以行谊着扵乡尝病三乡士民有虚市之征控扵部使者为奏除之民至绘其像与使者并祠迪功娶单氏是生君名祁仲字伯应自小即束书游学志乡异齐等逾冠以词赋试扵转运司与选后以淳熈十四年庆夀恩父母皆受封十六年再举扵乡嘉定四年该累举恩廷试入等授忠州文学阶迪功郎调汉州什邡县尉六年复以鎻应试居亚选县境延袤有媪挟镪于郊盗夺之而缢于沟后人至援之得免君命求盗召邻里子弟以次视媪媪指一人君曰未也命三易冠服迭至对如初盗伏其辜有杀人逮捕久弗获君自囚佛舍有卢山者自陈扵庭曰我实杀人媿公之诚请就捕众乃大惊县有马脚鎭引江溉田曰牛栏堰旁溉雒县镇县民争利诉扵州扵监司厯嵗不决盛夏輙聚至千百往往相杀伤君行阡陌退具其事以江所从来逺而镇之田视雒不及十一镇田既足以其余溉隣可也何示人不广帅阃卒用君言讼平而利溥寻为卭州司理参军时红巾贼为乱民有乗间剽掠宣抚司下令毋问魁从悉论死吏请如令君谓是特大为之防耳既付有司则当别白定罪守意未解君退白幕府卒解扵大司止坐渠长郡当贡士有司至不以时士哗然诘之乃以殴伤白郡误执他士君时兼摄録事参军傅爰未具部使者趣上其事君列五可疑白之守守以上扵使者防误执者为贡士第一狱亦旋罢士为歌诗纪之其听狱务持大体率类是总领财赋任处厚辟差监大军库辞不就时郡县困扵宿逋而卭为甚君白任君曰国用不给固当虑而根本虚竭尤可忧况卭以盐铁曩号富饶今利归饷所而虚额视他郡为多愿亟图之任为卭蠲十三万缗有竒寻监嘉定府罗目鎭酒税君已倦逰矣该寳玺恩循从政郎防冢子炎午试吏夹江摄邑龙逰刑狱使者张君方檄君诣郡因就养县斋寻以涖官入考致其仕泝江还家逾年不起疾实十七年正月庚戌年六十有四以致仕特转宣教郎娶同邑黄氏故承事郎镇之女前二十四年卒三男子炎午举嘉定十二年进士前嘉定府夹江县尉兼主簿次丰之祉之祉之前五年卒女子长适故忠翊郎监潭州南岳庙赵时剪再适史良能次适进士侯公璹孙男四人外孙男女五人诸孤卜寳庆三年九月丁酉葬君扵县之安鎭乡庆和里饮马溪申山之原黄夫人既葬扵金牛溪祖墓之北今改祔焉未葬炎午以书抵某曰吾父子与君之诸昆夙有契好墓前之石公为我铭之余阅君之阀阅行治盖宋氏世有令徳迪功奋布衣为民蠲市征君以行谊克绍祖考尝筑室榜曰不欺曰无愧凡三为吏惟兹四言是依信知官无卑事无难即其分所得为皆足以行其志虽所及未竟时也乃为之铭曰
　　维古命民积扵邻比使民自兴还以长治风由火出此岂容伪谁与舍本而较末技行修扵家信扵党术举或多竒宦亦寡遂恂恂伯应无遂无退克世厥心尚开来裔
　　朝散大夫知眉州王君墓志铭
　　王君讳其贤字能父系出太原其先京兆万年人十世祖某仕唐季为果州刺史因家扵蜀今遂为广安右姓曾祖考裳不仕祖考濆以子贵赠奉直大夫娶陈氏生子夀嵩登乾道二年进士第歴官至朝请大夫累赠通议大夫其季子曰夀庚赠朝奉大夫通议娶杨氏继张氏君盖张出也少頴异言动如成人通议服母丧太师安公丙来吊见君而竒之曰是儿骨清形秀必为逺器会季父大夫无子以君为之子通议致其仕君以恩补官安公以女妻之试吏为盐亭尉丁母安人周氏忧服除调凤州比较务会逆曦以蜀叛安公既仗义反正扵是乗胜尽复闗外已弃四州所与大将李好义商事期审贼势画粮饷布禆佐将往来书尺蔵扵好义之子懋者皆朝发夕报不翅口讲面授盖先是君任凤州习知人情安公乃檄君周旋其间归彊振凯特命改承事郎充四川宣抚司准备差遣羽檄稍宁即引嫌两易利路转运司干办公事未几通判西和州安公既倚君为助乃檄兼议舍仅成资以大夫卒去官服除通判绵州与州长争公事执不变防承诏赴都堂禀议未至阙特差权发遣岳州制词称其才业勉以良牧君益思奋厉郡之吏奉军廪皆仰给舟楫君节用爱人商贾阜通不扰而集未几改知渠州未上申命安公宣抚西蜀改辟君知果州创夷之余极意摩抚毫发不受私事有当义勇不可移郡人号为铁军又能节缩浮费以少府之余财佐边需代民赋差知嘉定府事制辞略曰尔西土之彦屡分符竹是能仰体徳意抚柔斯民矣勉思报称无有遐心君节用爱人视前为郡不懈益勤提刑司以凌云江悍数触舟开支流以杀其怒役烦费广州奉例惟谨而一毫不以取民秩满知眉州以通议君尝所憩茇益恭厥事眉士大夫郡可以理服不可以力操而称君无异词方朞年属疾请去未遂而卒实寳庆三年正月辛未年四十有六使假以嵗月歴变久而阅理多其所就顾止是邪安氏封宜人男一人岦将仕郎女二人俱幼未行孙女二人岦扶丧至泸州哀毁成疾后一月亦卒安宜人请扵君之兄前主管绍兴府千秋鸿禧观其恕取族兄前通判利州其然之子时为之继从子岩之子为岦继时以致仕恩当补官卜绍定二年三月【阙】　日葬新明县明【阙】震山之原先事之数月鸿禧状君之行走书扵靖曰呜呼季弟已矣其生平设施简而非傲直而非矫视全徳之君子固若有间然循性所安不为物移亦可尚已其恕扵弟为同气敢以铭请而时又申以母命且安公之子癸仲亦以书来曰时之请也廑其谨毋郤呜呼余曷敢不铭铭曰
　　予之资不假之年厚其遇不永其传俄挽之前俄防之顚振华短世埋恨幽阡
　　朝奉大夫知荣州蹇君墓志铭
　　潼之通泉蹇氏系出浔阳伏羲时曰修秦穆时曰叔世久莫可考唐僖宗时曰元盛扈驾为排顿使后居盐亭之白马葬射洪之果园山则入蜀之始祖也五世祖隽民生二子长曰颀次曰頥颀举元丰五年进士第二人掌武信军节度书记四传曰享父生五子其三人举绍熈元年进士后以陞朝恩累赠奉议郎頥以文学补官是生常通常通生利用利用生南运累赠朝请郎逾冠而卒治命以奉议之季子为后是为君讳君章字晦卿方十嵗执丧哀甚事母王安人孝谨未几安人卒孤苦自持垢衣粝食澹如也庆元元年以词赋擢四川类省试髙等明年视进士乙科赐第调青石县尉歴渠州司法参军利州路提刑司检法官凤州司法参军以举主改宣教郎知温江县通判南平军重庆府知茂荣二州荣未上逆曦之弟晓时安抚利东察君非附已者临之甚威卒无瑕可指为检法官朞年曦叛晓据兴元衔前事停检法奉君将去之防本生母卒乃行在凤日宣抚司经量闗外田受命者率加赋以为功君徃贞符索夏秋嵗输之数以田均税毫发无所益民至今利焉治温江府督宿逋甚峻君从容干理宁其稽令不以病民谕学积颓巴县亦久不治君以节缩浮费府有余财各发粟二百万助之茂之属县曰汶川当威茂之冲土人汤彬豪扵财啸呼夷獠武断豪夺铁邪蕃虽威而市扵永康必道汶川彬父子数御之为二州患君调军禽而戮之繇是徼外无敢哗者节用丰储率以春夏之交损粜直以赈贫夙有胃疾既去郡行至汶川明窄馆而卒语不及私唯曰贫者士之常死者人之终吾何求哉当寳庆三年八月庚午年五十有九娶刘氏东谿先生伯熊之孙也男森之举嘉定十年进士前为蓬溪县丞女适髙斯得举绍定二年进士授文林郎利州观察推官森之既以母命卜遂宁府长江县甲山以今年十月己酉举君之丧即窆前之月以君之同年进士冯君邦佐所状事实属铭扵靖防斯得亦自都城来靖申其请呜呼余知晦卿已久冯公辅余所善也斯得吾之同产兄之子也况又以知晦卿居家涖官之实余曷敢曰不可铭曰
　　人莫已信唯贵是师防升为能画攫为竒孰知古之人为吾分所得为虽所居无赫赫名而所去见思吾晦卿父其尚有闻扵兹
　　知文州主管华州云台观安君墓志铭
　　嘉定十有四年知文州安君蕃以比嵗劳勚请致王事而归诏主管华州云台观行至利州得疾延朞月乃卒实十五年四月戊子也年五十有一其孤如埙等跣护还里厥十七年夏五月癸夘以治命葬岳池县施为乡龙旋下干山之原先是君居郡日遇玺霈以弟之子如渊奉表入都如渊过余于休沐舍曰吾伯父之葬未有以识竁如埙兄弟奉母命将以请扵公顾杖而即次弗敢违也防某匄去已七八疏未允方阖门俟遣辞焉亡何如埙复以书请益力乃为叙而铭之君字叔衍其先本太原八世祖琼为后唐检校太傅出为遂州刺史以王孟之乱不能北归因家扵遂刺史之子景泛为通州从事赠太保东游浓洄镇爱其江山之秀润家焉皇朝开寳中升镇为军遂为广安着姓四世祖处厚以崇宁二年为同知枢密院系之详具载扵邵公济博所为铭曽王考祁荆湖北路转运判官王考燮尝与乡举考宿君本朝奉郎夀域之子贡士早世张夫人器之请以为己子教之力学读书习春秋三传有声校官开禧初与平吴曦少傅安丙上其事曰进士安蕃丙之族人也遣之兴元谕都统制孙忠锐合谋诛逆葢曦已遣其母弟晓为利州东路安抚使不得不豫为之防蕃与忠锐既共诛晓亦有微劳丙巳假将仕郎权兴元府茶马司茶帛库诏特授承务郎凡四人并命其书曰吾下密诏讨贼曽不逾时克成隽功虽吾帅臣竭忠诸将効顺顾所以徃来其间合异为同非可泛然诿诸人者则夫族党之助安可诬也尔君玊能得其亲近之情尔坤辰同任夫结约之责尔焕尔蕃分谕诸军晓譬祸福一朝唱义逺近翕然载披奏函良用嘉叹锡之京秩布列幕属士孰有起家而得此乎益用勉厉以称所防君拜书奋厉图报茶马司檄兼秦司佥防府尹刘清惠公申召置幕下少傅自新沔移治兴元又辟君为属天水县旧成州大制置司以道逺表升为军既又即军复县兵火之余入睨视莫敢向君佐幕才数月自请试县或犹谓毋以家往君曰是示人畏缩也召故老而谓之曰县当险阨之冲者中原数扰此最要道或治米谷或治榆林或治兴州坪或治沙川虽迁徙不常而迭遭焚蹂今不一劳其后不安将迁邑扵赤丹堡缭以险固实以谷粟使民得奠居其亦可乎众皆诺乃白制阃行之官寺民庐以次毕具秋毫无所扰制阃发缗钱五千君复上之忠义士兵故有春秋二阅君更用农隙因其力以筑县城民不失业官不滥费凡樵楼守具旋观而毕置之民自离兵戈有田者亦弃去君大书鸿鴈三章扵堂壁卧兴图之从帅阃拨借耕牛种具量所垦田散给皆翕然归耕防嵗大亨欢呼被野始期以秋输无钱迨君之去率多逋负又为贷偿主管成都府路转运司使者刚褊自用君随事救正理寃释滞人不知其功至扵推援人才尤所用意制置使聂侯子述至蜀以果州守安侯癸仲为元幕俾君摄州事属时多事民赖以安寻谒帅府白事其一核实茶马司所积暂以买马钱助边用养马牵马之粮给军储竢【阙】自如旧制约一年可得百万计其二今北边未静忧在西南夷宜谨择边吏其三赏罚所以劝沮也今大败者未即就刑而小捷者遽加醲赏聂侯大说辟君通判永康军防兴元卒叛转掠果阆密迩乡邑君念八世祖太傅尝出家赀以平贼思所以继先志防少傅为之倡君喜曰是亦吾志也亦纠合宗族佃丁数百人往运军粮且躬临贼垒毅然以公事为己任未几朝廷起少傅为宣抚使治利州州自乱后气象荒索少傅改辟君为州贰君请增米价以来商运为军民利且旧例商就官交米则有出纳之弊军就仓禀给则有陈腐之弊使皆就船出入则二弊皆除总饷者是其策继以君兼主管文字兼粮料院职并事丛靡微不究初西夏永好扵我自嘉定七年赍书者络绎竟上至十二年冬十月岩昌寨以夏招讨使子宁忠翼书来宣阃委安抚司报之适东军郭威等焚戍庵遁去宣阃移金州军帅陈立将东军辟君充随军练运置司西和君闻命引道未至令曰比嵗冬夏之交寇乘间再入民未复业餽饷用艰今日使指非招集忠义按视营屯惟先劝谕流民各归土著乗春耕种且检视仓廪督促移运务以实边备安人心民闻之喜凡漕运物料糗粮茭藁夙夜尽瘁漕四十二万三千七百六十石防户不该封桩并由子不到等钱四十三万六百劵有竒籴二十万一千二百石以置口漕至西和鱼闗至白环每石且以费钱一十七劵米一斗七升之约为总所省三百四十二万六百五十九劵米三万四千二百六十五石初出边仅有两月之积未几可支半年嘉定十三年秋夏书再至宣阃未敢深然之俄遣使至巩城以书督期宣阃姑管师应之以利东路安抚丁公焴节制诸路军假参议官同措置副戎司边事君酌酒饮诸将愿毋杀戮毋焚毁以诞布我国家不嗜杀人之意皆闻命感慨自丙申出师己酉饮至不料三路丁直不起利路全夫则君密赞之力也宣抚茶马二司举君知文州郡逾年百废具修然自是精力耗矣得年五十有一积官至通直郎娶陈氏姑之子也男子五人如山如埙如川如愚华孙如山尝与賔贡为伯父士龙后华孙先夭今附茔焉女子二人长适将仕郎杨季衡幼未行孙男女一十三人君资厚而气夷与人交有终轻财重义不计家之有无庆元三年嵗荐饥极力赈贷全活甚众其后年谷屡登折劵不复责尤嗜书自经子史传百氏小説医卜方伎一览终身不忘嗟夫其才若此其用卒此士闻而惜之铭曰有劳扵国有徳扵民俄兴忽化位止専城未为不遇弗究弗宣弗振弗延年其在后之人














　　鹤山集巻七十五
　　钦定四库全书
　　鹤山集巻七十六　　　　宋　魏了翁　撰墓志铭
　　朝请大夫利州路提防刑狱主管冲佑观虞公墓志铭
　　粤自髙皇帝狩杭之旬月二凶搆乱时则有魏忠献张公帅师勤王繇是被遇以克复神州为己任阨于嫚秦志不得施封防崇奸凡二十有四年以啓金炀侯之侮时则又有雝忠肃虞公歼敌于采石于洲而炀为僇繇是亦被遇与魏公同心一力以任克复又不幸而阨于弃地归俘之议不得卒其志葢自中兴于今百年而是非之正靡有止戾或曰天之梦梦适遭其未定耳呜呼人心之昭昭则天也而有未定者乎魏公自戡难实生二子为世儒宗为时吏师雝公之子孙日以蕃大而又有如提刑公从善徙义克绍正学以恢厥家或又曰天固未尝梦梦也然而是犹以善恶之报妄测天道不知善而庆不善而殃亦各以其类感古之人上不敢负其君下不忍欺其民此岂有为然哉凡以事其心耳事其心则事天也日由于天理之中则福自己求命自我作矣公讳刚简字仲易一字子韶故直秘阁赠光禄大夫公亮之仲子也雝公以隆兴二年宣抚京西湖北六月公与今卭州守方简生雝公喜曰吾家自曽大父而下世传一子今一产二孙人世百不羡矣乾道八年雝公以武安之节宣抚四川眀年郊任公承奉郎淳熈元年雝公薨于汉中公侍光禄防輤以归执礼如成人光禄除防不仕庐墓教子厉以气节公自防趣尚不凡故相赵文定公竒其才以子妻之生长见闻薫习益异铨选六年未肯出仕再举于礼部年二十有六始监成都府郫县犀浦镇酒税次华阳县丞丁母窦夫人忧服除辟差成都府路都钤辖司干办公事堂差知华阳县通判绵州权知永康军未上丁光禄忧服除再差知永康成都路安抚使黄公畴若以公闻于上诏赴都堂审察寻主管建宁府武夷山冲佑观起知渠州改黎州果州万州皆未上制置使辟公参议官知简州擢夔州路提防刑狱兼提举常平改利州路主管冲佑观积官至朝请大夫公在钤司遇事敢言曲畅军民之情华阳地大事丛又摄属茶马司公旦理邑事晡趋幕府细大毕举县庠久圮撤而新之异时县令于制帅进见有时制帅乐闻公之言蜀利病皆得闗白公论浩然归重治永康晓民以义利之辨讼牒用稀正社稷増黉泮治沟洫缮城池甃道路葺秦李太守祠复废泉即学官绘周程朱张子象招诸生讲肄经学为士者识趋乡之正军有评事桥嵗费钜万公愀然曰是有司之责也而以厉民乎节缩少府浮费代为之且请于台梱以上诸朝定为久计民大说至今象而祠之将趋召察之命部使者惑于浮言尼公之行未防起家为守又为御史李楠所劾凡七年居闲聚同产子而教之亲仁友善安土乐天若将终身焉嘉定十一年春寇入边制置使临川董公居谊徙治利州辟公自助公固辞不行或劝之曰公事也不可以弗之恤久之黾勉就辟首请收人才眀公赏厚犒给以结人心抽还忠义人之配内郡者以纾边人之愤又请缓科内一路饟夫之直皆见纳用何进归自秦而我拒其来金督其反有言其可用者公赞帅释之进后以勇捷称大散闗陷利州东路都统制李贵遯去天水皁郊皆被兵而西路副帅刘昌祖谓此正帅王大才地分非已责也有请遣属调防皆莫肯行公慨然请往且言自制司移利凡再犒师而人裁三缗耳今宜有増益于是眎旧三倍次沔邀帅眎师以作士气次鱼闗以书扺帅谓不当分析军分不当遣老弱乘边又当遣吏振恤天水皁郊流民遂自杀金坪次日集议公请督张威出师而僚属各遯去人心恟恟公独不可曰我师既出彼必不能越大安乃独留利州且以肩舆告谕军民既而石宣勦敌于大安皆如公料云董生既召还公如简视事裁五日利东溃卒入利州杀王人以叛繇果阆遂宁趋简公承籍缺帑枵之余誓言死守且取家于成都示无去志募土豪劝义助贷缗于诸司移粟于近郡部伍其众阻江为守获谍辄纵弗治贼知有备去之普保茗山张威引军沿广汉而下公迎劳之给缗钱五万有竒威至普又四日絶粮公治糗糒扉屦而具药物牛酒率三日一遣士百跃争奋曰使我守边得此岂惮寇邪凡饟师扞城为缗八万有竒而民不知役刘文节公里居与目其事乃言于上谓公料事无遗防给饟无阙事保守一城蔽遮西川人以为实录至防部眀保伍连坐之法定里正差役之令严巡尉侵牟之戒开居停自新之门申黥逃归之禁部故多盗未逾时民得觧衣而寝制置使崔公与之奏言自古用蜀多借蜀才请以蜀名胜之任四路藩节者兼制置司参议者公与其一众谓得人十六年春建台于汉中习知利路自被边多贼谍且军骄不可令繇田里不相聮比乃条保甲之法视防部加详凡乡井牧所河池檄主将集创痍之士躬自犒劳士皆感说次西河召刘昌祖督之曰必复皁郊湫池使是二堡归我则彼气必夺虽席胜埶以乡秦巩可也昌祖壮之遣何进麻仲火杜株平敌之守湫池者资粮在焉悉力驰救我师遂复湫池昌祖喜曰可矣公曰未也申前语督之昌祖以近防辞先是边人恨寇残虐皆有报复之志而枢宻院虑其生事每以越竟为戒人情愤欝公白帅请于朝已去此语而诸戎师犹以是借口故寇得深入无所忌昌祖既以公命如南谷遣其爱将王逸偕忠义人进屯皁郊于是阶鳯成和天水五州之民闻之无小无大皆荷戈以行几三十万人军声动天地士肉薄乘障敌大败毙其贵将郭赟赟彼之爱壻也公既得捷犹督昌祖乘胜捣秦巩秦州正虚敌甚怖公竣事还河池会节制司叅议官魏邦佐至乃以宻劄谕昌祖抽还忠义人众大愤折矢倒戈散而为盗于是皁郊复受兵而声言成和矣公檄审官统制王仕信以十八族之师捣巩上青野原号召忠义人及溃卒人犒钱三十千数日间众至万人仕信之师亦出敌帅包长夀引军还牵制之说至是益信十二年春敌又大入陷河池闯武休公请听四戎司越竟牵制俄闻敌已撇梁洋趋大安诸小大正有都副有赀产者为团长有干局者为提振不数月而事济边民器械夙备又为放周人鼓铎旗物以辨乡邑之制除器益备无事则谍贼者不得作军不得恣有警则守望相助寇盗知畏葢无熈宁间刺手遣戍月就教阅及州县科差之劳故人不怨而乐趋三年之间一路团集凡二十九万二千余人汉中独占五万剑阆尚不与焉公谓此法可久上诸朝利东西安抚丁公焴赵公彦呐亦谓便有诏从之遂刻石以谂来者其后寇尝一入制置使郑损自沔奔阆蜀大震赵公出于师沔刑狱使者集保甲之民以守敌知有备而去至是人益服公逺畧云公尝奏言梁洋与闗外五州宜为屯田诏下制司制司以营田转运司屯田提刑司公方选吏按行都统制司径白枢府沮其事公又言曰屯田当脩堡棚而戎司谓衅不可啓然边民自修水闗敌未尝顾也当寓军于农而戎司谓军不可役然何进首遣师垦天水之田士未尝怨也然而莫如以并边逃田听民自耕眀年遄见其利借未输公亦使民食贱粟官无贵籴大抵耕广则谷贱谷贱则人聚人聚则边实诏下民翕然从之未防垦田凡百余万畆官耕者三万余畆始时麦石为缗十有五粟二十有五期年麦十有二粟十有六边实人足咸如公策先是宣抚司以军饟不给下四川州县括絶户田产吏并缘干没公在防在利皆下所部归所敛而继絶焉郑损涂炭衣冠鱼肉军民公随事救正丁晦父资誉浸显郑疑其代已突至汉中迫辱陵借吏民皆重足立人无敢造公造之如一日且言于郑毋为已甚有北人来归者公言于郑善遇之俾为我用且以繋遗黎之心郑弗听致有反侧者公亦自知多忤寡与欝不得伸凡五上归休之请寳庆元年十有二月裁被报可之命即日上道汉中士民攀号载路既还沧江賔朋毕集乐意融融殆有人不及知者然公表里洞逹每朝廷有善政必喜见色词至忘寝食人有寸长亦谈不絶口必荐进扶植之乃已脱有不善虽大官要人亦切责无顾畏葢其善善恶恶惟义是比不以利害得防动其心反室既七月郑卒以谰词劾公镌秩罢祠公亦不以怨尤也厥三年鞑靼始入防郑弃阶鳯成和天水五州画守内郡公移书赵敏若力持不可属何进毋去西和属成都转运判官守文龙忧国一诚纯终弗疵二年秋八月辛亥以疾卒年六十有四赵宜人先公十四年卒男子二人嘉迪功郎监雅州卢山县酒税奭未仕女子二人长适宣义郎赵壻宜人之侄也嫁未久而赵卒次许嫁登仕郎张景谟公资孝友居光禄防庐墓三年尽力茔垄二季知茂州秌知荣州夷简蚤世公拊育诸孤防纪昬嫁一以身任所得先畴推以遗季弟迪简遇恩任以补族子圭寅所居西南都会来者辐凑公精力絶人五官并用殆如昔人所谓目数飞鴈耳节鸣鼓手援笔为文隽眀踔厉词辩蠭出辄屈其坐人四举于礼部谓世繇此选不敢忽也壮嵗与赵文定之子希先昱善得程张吕谢杨尹诸子语孟读之犂然会心为钤属为华阳又得与成都范公文叔仲黼季才荪少才子长少约子该豫章李思永修已延平张子真士佺汉嘉薛仲章绂同郡陈叔逹遇孙李微之心传贯之道传唐安宋正仲德之汉嘉邓元卿谏从相与切磋于义理之会最后了翁试吏佐四川幕府倾葢如故交始犹以记问词章相尚也既皆幡然改之曰事有大于此者矣公自上华阳即筑室成都之合江以成雝公卜居未遂之志秀才范公为榜曰沧江书院公已尽屛防志非益友不亲自绵州后则又弃去科举业于圣贤求仁立德之要益审思不释沉濳六经于易尤为精诣以周程诸子遗言与邵子先天书汉上朱氏变之说叅贯融会随文申义阅十有六年书成而未出尚朝惟暮习以益所未至大抵赜诸隂阳五行之奥必约诸躬行日用之近读者玩词观变则有所据依以迁善逺罪长沙吴德夫猎谓人曰湖湘中张子流风所据而得其学若此者鲜永嘉钱文季文子亦自以不及潼川杨伯昌子谟尝从容论干二五皆言大人公曰否之二五亦皆大人而时义不同因相与问辩繇是定交平生论著有语觧诗说皆未及编次士之请益有肩摩袂属谒无留门坐无虚席爨无停炊自二十年来知与不知皆曰沧江先生卒之日蜀之士民涂泣巷吊学于成都者二百余人聚哭于沧江焕章阁待制眉山李公亦为文以吊之有曰天禀超轶之才世传经济之学知味千载之圣贤结交四方之英俊人亦服其公云呜呼气质之禀自非生知上知宁能无偏学则所以矫其偏而复于正也然今之学者有二繇博以致约则落华而就实故志为之主愈敛而愈实愈久则愈眀或者唯博之趋若可以哗世取荣然气为之主气衰则志索于是有始锐而终惰始眀而终闇者矣学乎学乎其记览词章之谓乎嘉既以寳庆二年十月辛酉公于嘉定府龙游县熊耳峡震山之原与赵宜人同兆异域而使其弟兟与公之门人范义父晞韩以予同产兄髙南叔稼之状抵予于靖曰昔者戚友之会子尝有位焉而丽习观摩道同志合莫子若也墓道之铭敢以累子予执书以泣曰非后死者之责乎铭曰
　　维忠肃公剪昏植华以竞有邦以眀有家于维仲孙雝祖是则咀嚅圣言浩然独得敛华以实律身以度山泽之脩雷风之裕摧奸不惧见义必为疏畅忱眀气改质移匪光禄有子忠肃有孙维蜀有人虽死而固存
　　宋故耤田令知信州王公墓志铭
　　恭惟乾道淳熈之盛俊乂错出祖宗德泽之感前哲风流之被固非一日亦惟我孝宗皇帝封培而兴作之是时官无小士无逺姓名登闻朝奏暮召从容造膝交啓互发人知疑必问问必辩也莫不积成以备对夫然故事有中失不可诬也人有能否不可揜也淳熈十年分水县令王公自中以中书舎人王公蔺特荐诏赴都堂审察未至帝数以问近臣及见帝曰望卿甚久公曰昨诣堂宰执已传谕圣防草茅贱微何自得此因反覆敷陈数百言帝为动容徐出二疏其略曰臣尝读唐兵志有言蓄兵所以止乱也及其也反以为乱又其甚也至困天下以养乱未尝不为寒心今去古既逺井地之赋不得而论矣所可论者唯唐初国无供军之费而军足以待事故自贞观至开元百三十年间战胜攻取伸缩如意自其法废致天下大乱太祖皇帝有意于更革而当时议者未能逺谋故为今日之计莫若取唐之意推而行之唐初民田皆从官给今两淮荆襄西蜀三边之地田之在官者往往散而为民田民田正数之外包占尚多朝廷务寛边民终不致诘臣请言之曰营田曰力田曰屯田曰宫庄曰荒田曰逃絶户田此边田之在官者也曰元请佃田曰承佃田曰买佃田曰自陈续陈田此边田之在民也曰义勇曰神劲军曰弓弩手曰山水砦此边军之在民者也州曰厢禁军县曰弓手镇砦曰土军其重地皆有戍军此边军之在官者也有官军有民军有戍军之地又有城池若可以为固矣然有城而不能守不如无城今戍军往来仅同逆旅人之多寡不与城称号为义勇者又为生生之具一旦有警则民必先逃而军亦不能守矣守且不可奚暇议攻臣愚谓宜尽以并边州县镇砦分缓急为上中下三等以精卒配之多者至三五千人少者不下数百人然后以田之在民者家出一夫为卒得免其田税六七十畆家无常人人无常数取其强力武艺堪充军者而精其选使勇者知贵怯者知耻其民之田多者听以田募客为卒卒五人以某生户为伍长而免田税二百畆十人则为什长田愈多者军愈众军愈众者税愈轻而阶级又愈进入则有主客之恩出则有部曲之分租课悉循其初官无所与而新募流民者官更量给之如此则土户乐出其田募民而为卒矣于是因民田之近于州者三十里内皆使家于州近于县者三十里内皆使家于县及新种之时乃以古制即田为庐田事毕而后反使与所配之卒犬牙而居不为营而为坊为民者因农隙以事武为卒者皆分为三番而季一上以给官司之役葢一年之间番上者仅四月而余月得自治生夫如是则军民合一通馈问结婚姻皆有安居乐业之念而无事招集矣下至镇砦亦莫不然去州县镇砦逺则聚而居之为之府如唐法上府千二百人中府千人下府八百人立都尉将校之官为保障战守之具依险负阻相度经营务合事宜名其军曰衞府此民田也官田则官募军或民分屯之悉从府衞之法每屯上至千二百人下至八百人名其军曰屯府此官田也如是则并边之地无一夫非卒皆思所以保家计存骨肉卒然有戒莫不协心毕力以致死敌其与族寓之军闻风先溃者功相万矣积以数年屯卫军益强官军缺者勿补军益强费益省恢复之后即推其法于西北而卫屯之军满天下矣然又当选天下忠良勤干之贤不间文武为之守令将帅授以方略责以事功贤焉则久其任且使其子若孙之贤者得世其袭尽罢诸司而専以总领者统治之通融有无品节劳逸増鼓铸以给其资置平籴以收其利迁移招集适于便宜者輙行于是练沿江之屯以壮边军之心练三衙之军以为顺动之备又练内地州县军以待不时之须令天下皆设武学立子弟所招致士以收翘楚之才文武并用军民杂居化民为卒化卒为民使其声势足以相接宻疎足以相维四头八尾触处为首击其首则尾至击其尾则首至击其中则首尾俱至敌若猖狂来防则清野入守彼攻一处必虞诸处之师势不免立营置栅分兵抄掠则所在府兵依其乡井设伏出竒以破之若长驱深入则我表里之军夹而蹙之欲全师而出则我之诸军随而蹑之持重徐行见可则进于是六飞亲督侍卫之兵出临江上气势既合斟酌号令眀信赏罚务尽众善无一髪差舛则北方豪杰舎二百年父母之国将安之乎其二畧曰臣尝观自昔兴王之世必有道同志合之士此不可多得得四三人或一二人足矣陛下必已有所属臣不得而知也臣徒怪所在州县或连数城以守令问之民鲜不非笑是使元元安所倚赖风俗奚由美奸盗奚由戢或重用之又将何以胜任奏对之眀日特命改令入官除耤田令数语大臣朕急欲用自中可与超迁未几又语大臣自中必有善类令举其所知者呜呼君臣之间未有相得之素一朝陈谟问对蠭出无虑数千百言猗其伟欤后四十有四年通判绍兴王自强以书抵余曰吾兄道大有经世大虑受孝光两朝非常之遇卒困于谗庆元五年八月癸未赍志以没厥十有一月仙坛故山中书舎人陈公傅良志其圹今未有以铭之也子秉笔太史氏可使湮没无传敢状其事以属子也谨按状王氏系出琅琊五季之乱自闽徙温之莆门髙祖父母徙鳯池际坑公之曽大父正臣不仕大父成子又徙四溪父廷佐累赠朝请郎母安人施氏生三子公为长气度超絶年十八丞相叶公梦锡尝辟塾延之命诸子从学眀年入都诸公闻风愿交叅知政事周公葵给事中吴公芾礼部侍郎王公十朋尤见器重乾道三年朝廷议遣归正人公叹曰是絶中原之望也诣阙上三疏固争其意谓朝廷内虚无贤掇时相怒初议罪时相面奏云靖康因士人伏阙几召乱尝着令伏阙者斩如自中者陛下前欲从恕且当逺窜帝曰不可曰亦须编管帝又曰不可曰送逺郡听读帝曰送近处于是遣之徽州仍谕知临安府姚令则差晓事使臣发送姚面宣上意以戒使臣是冬时相去位戚方以贿败公以书自通于尚书周公操未之识也得书大恱率同列白其事以郊霈得自便听读人该赦自公始乾道六年春谒范公成大于西掖始识韩公彦古距上书时四年矣淳熈元年就试两浙转运司为诗赋第一四年再举登眀年进士第周益公必大为详定官谓公论宣和大观事皆人所不能言暨殿试中第一孝宗皇帝宣问籍记其姓名循修职郎舒州懐宁主簿两淮旱以赈济有方资政赵公彦逾以漕节行郡举之以风诸郡燕公世良代之以朝命下州敷买六合筑城甎州县惧乏兴勿敢言公乃言曰旱暵为虐而邉臣遽请筑城且以蕲黄舒和无为五郡言之甎以片计二百二十二万片一十八斤为钱三千六百重人荷四片为钱十四千四百丁庸船就此何从出也燕用其说人两贤之其后为令奉常会监察御史阙帝善其前对欲用公王鲁公谓公尝言朝士皆不可用今为御史则朝士皆当束担矣于是忌者并力索瘢不可得遂诬公布衣时纳韩彦古今荐其才堪宰相右正言蒋继周劾公方公上书时韩在下僚未之识也公既去国孝宗简记不衰蔡邵州必胜陛辞帝曰人才不易得如王自中本无事等闲教去心颇念之于是排沮者益力眀年二月帝谕辅臣与邉郡辞以资浅上曰且与通判道授郢州通判十四年三月之郢道改知光化军初上谕宰执以见阙边郡授武学博士邹诩及进呈上特笔命公公守邉务在结人心固保障为民代输绍熈元年夏料役钱减常贷直免房廊河渡等钱赏罚有章人乐为用绍熈二年入见光宗皇帝云闻卿有忠直之誉又问常时作郡来当为何官欲留之公谢曰朝列有不相乐者帝曰朕嗣位之日夀皇言卿可用令朕记取公固辞翌日帝谓宰执曰王自中以母老再三不肯留近郡孰阙守以常信对遂差知信州为政简静知大体六邑多逋负公为寛补解之缗严当上之数皆感激思奋课更以最期年被命奏事丁太安人忧庆元元年二月服阕监察御史王恬掇拾蒋疏再论公四年四月差知邵州中书谢舎人源眀封缴朝廷察其非辜畀以词禄五年诏填兴化见阙谢犹在后省同舎又封缴然未几公亦病矣积阶至朝请郎享年六十六以孝友称自奉简俸余悉以给亲友之贫者尝以差役为风俗害率同志为义社第赀产以定役次由是乡闾息争博通古今文气竒杰尝注孙子新畧前后序并歴代年纪十二巻王政纪原三巻表啓奏劄歌诗五巻公自号因轩居士因以目文集焉娶林氏封安人二子长遵度迪功郎前安丰军霍丘县尉次遵庾四女子凡皆状所述而状作于卒之年今追为之铭曰
　　莫难乎时防之会莫乐乎臣子之逢孰乗墉于陵之时孰噬胏乎頥之中弗骏厥庸以甸我邦呜呼奈何乎公
　　隆州教授通直郎致仕谯君墓志铭
　　余与仲甫居相隣学相友余既仕逹仲甫不茍于随奉使潼川虚射洪尉阙以候之将倚为助辞不就余备从臣仲甫书来有规警而无请寄余尝移书隆守责以郡有贤僚而不举守谢曰非敢遗之仲甫不欲也仲甫尝扺余书论今士习之敝不本之履践不求之经史徒勦取伊洛间方言以用之科举之文问之则曰先儒语录也语录一时门弟子所传抄非文也徒欲以乗有司之闇而绐取之尔且陆氏之学尤为乖僻宜速止之会余以论事待谴未及有言而心是其说亡何仲甫又以书求致为臣而归余亦以罪流于靖仲甫为诗三章见诒若喜其以罪行者又眀年而其子埏赴曰吾父既遂隐居之志起居由时血气循轨谓当省疾以永命乃寳庆元年七月己丑不幸赍志以卒年五十有九呜呼夫子我之所自出而吾先子所畏也不得一言以是重不幸也谨为志而铭之仲甫讳仲午其先由卭之大邑徙蒲江曽大父景阳大父洵两与乡贡父椿以君陞朝赠承事郎取同郡陈氏赠孺人生七子其四曰仲甫少不好弄惟文籍图书是好承事筑室储书君从师至休沐必补葺断烂校雠脱误忘其日之旰贡士尝为易解以水患防佚君得其藁字半磨灭即随所得抄录其防志已卓卓不凡少长与伯氏肄举子业学校程试必先等辈则叹曰科举之学殆不过此乃沉潜经史百氏谓三代而下惟先汉近古故于马班氏书尤加意焉开禧三年与乡贡嘉定三年再贡登眀年进士第授迪功郎调双流县尉未一年以父卒去官执防尽礼里中俊秀从之游率勉以笃学实践毋徒窃先人语以文浅陋去防以不得终飬倦于从仕亲友勉之出会新繁县尉阙转运判官梁绘才仲甫即以畀之更新尉廨民不知役忽有从吏部注尉者惮使者不敢前仲甫自解印绶梁弗许辍龙游主簿授之刑狱使者周居信有疑讼必属仲甫而争田畔争水利争铜山凡渉乎请托之嫌尤谓非仲甫莫决葢其律已廉宅心平有以素信于人黄茒坪诸砦嵗比不登流莩蔽野俾君诣砦教阅因廉其事仲甫且以所见复之于是发廪赈防郡守王騊闻之亦并以属仲甫然非其本心也授之目曰其母我违且遣亲信吏辅行仲甫曰赈济之事如救焚然砦去郡逺脱有便宜谨毋以为罪既至阅其所授之目仅及十之四五民昼夜待哺乃千数外咸为赈之散米几三之二民举手加额而郡以其违令执吏以归于狱使诬蔑仲甫家人以告仲甫曰为是获谴吾甘心焉不然请以私帑偿守素贪狠莫敢为眀其非是既闻余米未散怒稍止及反命守耻过亦以他辞为解龙逰满嵗或人有持省符而至者仲甫闻之去范仲武来为守上其事于转运司转运司以上诸朝卒为势夺去之日帑有契税钱数千缗吏持以献曰例也仲甫叱而杖之以授代者会范君移漕节即以温江尉处仲甫诸台举牍皆至闗陞从事郎再调隆州州学教授隆号士乡而学廪素薄仲甫以廉致裕士心归重焉嵗当校士以目眚辞使者廹促上道卒以得人称郡守张习之传得仲甫所为文尤爱敬之前后守争欲举之谢曰身将隐焉用文之寳庆三年春正月遂请致其事时年五十有七张侯言于朝请加旌异以激竞頺宇文侯绍武亦言于朝且皆为诗以饯属和者甚众眀年诏俞其请转通直郎致仕呜呼士之为学凡以求其本心而毋失焉也父诏兄授师传友习必曰下利而上义也贱贪竞而贵廉退也一登仕版视官职宠利如箧衍中物控抟维操若不可一日使去已视仲甫老不待年不既得其本心矣乎卒后裒其遗文有孟子防义汉书补注三国名臣论说齐文集藏于家玉篆人争得之取同邑费氏先十五年卒赠孺人一男子埏两女子长适乡贡进士张子与次适迪功郎新汉州雒县尉费正癸孙男一人孙女二人外孙男女三人葬以绍定三年正月壬午墓在盐泉乡恩泉阡祔承事府君之右铭曰
　　屈信消息隂阳大分彼惛不知利欲攸焮于维仲甫沉几逝止我铭章之以厉廉耻






　　鹤山集巻七十六
　　钦定四库全书
　　鹤山集巻七十七　　　　宋　魏了翁　撰墓志铭
　　直寳章阁提举冲佑观张公墓志铭
　　始余将漕剑东广汉张公行使于湖北书数往返未相善也嘉定十五年冬同在郎省眀年公见上首陈司马公仁眀武之说申之以进贤退不肖赏功罚有罪词平而气直予与同列固期之又眀年赐对极言时事曰数年以来方内弗宁山东之地既归而未禀正朔忠义之徒虽附而异服自如得之无补只以示弱而况残金易主外示安静纵还俘掠议遣行人安知不以怠我鞑之来也实与我使俱至彼能使边人兽骇防伏则于我非必有畏慕之诚意第甘小佞弗虑后艰一与之盟而嗣有难塞之请则或从或郤皆足以兆祸海上之盟厥鉴未逺也次又言荐举科目之弊互送苞苴之苛敛虐征贿讼鬻狱剽夺民产势所不免请自朝廷之上肃纪纲以示观听申宪度以警贪偷不然天下之患有不可胜言者疏入士论浩然归重予又心降焉未几宁考登遐或疑所服公上书宰相请取法孝宗行三年之防且曰孝宗始自践阼服勤子职凡二十有七年今皇帝自外邸入继大统未尝躬一日定省之劳欲报之德视孝宗宜有加寻又以宰执率百官请大母同听政表至七上公复以书抵宰相谓英宗以疾仁哲以防则母后垂帘听政有不容已惟钦圣出于勉强故务从抑损不避父名不庆生日不御前后殿仅半载而卒辞焉今吾君长矣若姑援以为请此亦中防未几制诏公卿百官集议庙制公谓九庙非古今若升袝先帝则十世之庙昉乎今日于礼无稽予时闻公建议卓亮明伟又申敬而愿交焉未几下诏求言公上封事凡五千言今掇其要着于篇一曰天人之应防于影响今自冬徂春雷雪非时积隂久雨西霅东淮狂悖游兴通省客星为妖太白见昼正统所系不宜诿之分野二曰人道莫先乎孝而送死尤为大事自汉景并缘吏民释服之语忍薄其亲贻笑千载惟我祖宗定为宫中之礼孝宗皇帝朝衣朝冠皆以大布于昔有光迨宁考以嫡孙承重光宗虽有疾未尝不服防宫中也洎光宗上賔则权焰方张莫有言者去秋礼寺受成胥吏开端听择未尝以义折衷今已不可追咎而尚有当讲者葢再期而祥百僚始纯服吉庆元末年初议为得今若甫经练祭虽朝臣一带之微亦不复有凶吉之别则是三年之防降而为期害理滋甚况人主执防于内而羣臣之服无异常日是有父子而无君臣也曩时德夀重华异宫虑数跸以烦民也故有五日一朝之制今筵几在前自可朝朝暮夕而无故习为疏简臣所甚惑也三曰母后之贤本朝为盛今太后力却垂帘之请天下诵之而闻庆夀前期陛下吉服称觞播为诗什凡以寓颂祷者惟恐不至此世俗之见而表仪天下者亦为之乎太后抚时触物追念所天亦岂乐于受此臣窃为陛下惜此举也四曰夫妇人伦王化之基也陛下防然在疚大昏之议固未暇问然非豫讲夙定将恐俚说乗间而入窃考累朝元配始于濳邸惟仁哲择配于承祧之后选纳自正而昭慈之于元祐临轩发册六礼备举尤为坦眀臣之所望于今日者亦曰严取舎而正法度广询谋而叶公议耳五曰处变之道自匪易惟事实无隐心迹自眀陛下嗣服以来济王之恩礼自谓弥缝曲尽矣而不留京师徙之外郡不择牧守混之民居一夫奋呼阖城风靡旋虽弭患莫副初心谓当此时亟下哀诏痛自引咎优崇恤典选立嗣子则陛下所以自处者庶几无憾而造讹腾谤者亦靡所致力矣自始至今率误于含糊而犹不是之思臣所以不解也六曰近世憸佞之徒凡直言正论率指为好名归过夫果好名归过则其自为者非也而人君实赖其忠益若首萌逆亿厌恶之心则自今言者莫不望风畏疑此危国之鸩毒也七曰陛下御极之初凡在名流首被褒显然而命召所及不过数人方其未来不加勉趣迨其既至无所咨访而况搜罗未广遗才尚多经眀行修如柴中行陈孔硕杨简识髙气直如陈宓徐侨傅伯成佥论所推招徕可绥若精于史笔复有如李心传何惜一官不俾与闻钜典他固未易徧举矧又有不及知者乎况迩来世俗取人以名节为矫激以忠谠为迂疏以介洁为不通以寛厚为无用以趣辨为强敏以拱嘿为靖共以迎合为适时以躁切为任事是以正士不遇小才见亲识者所忧陛下安得付之悠悠不以动心乎八曰近世士习日异民生益艰第宅之丽声伎之羙服用之侈餽遗之珍向来宗戚奄宦所闻见者今缙绅士夫殆过之公家之财视同己物而犹未厌也则荐举狱讼军投吏役僧寺道观富民巨贾凡可以得贿者无不为也至其避讥媒进往往分献厥余欲基本之不摇殆郤行而求前也疏入士大夫传诵纸价为贵予至是知魏公有后矣又因轮对以其伯父宣公告孝宗语告上当求晓事之臣不求办事之臣欲求仗节死义之臣必求犯顔敢谏之臣语益剀切其论学术邪正略曰大学之道格物致知诚意正心修身齐家治国平天下而其要则曰自天子逹于庶人壹是皆以修身为本葢正心以上皆修身之事齐家以下则举而措之耳无二道也后世乃有谓人主之学与士大夫不同者吁其诸异乎大学之道欤予闻其说又知公不特优于论事葢学问之道固尝有闻于其请外也深嗟屡叹为诗以送之时诸贤如真希元丁文伯洪舜俞皆有诗亡何真希元以言语得罪予亦追官褫职投之靖州眀年台臣指公为朋比免所居官予由潭趋靖会公归自贑相与欵怿于岳麓精舎不觉日之旰也止予宿道林僧舎眀日别去自是家居聚友益求为己之学居数嵗识益眀志益励士之道长沙者皆倾心愿见焉绍定三年七月从子谷城令某卒公尽力救药又为之治防谋嗣遂以伤悼感疾九月甲子属纩年五十有七且死谓其子献子曰我死则我于潭之善化县忠臣乡灵泉山某冈墓门之石必属吾友魏华父铭之既卒献子奉遗令以请会予防恩西归道五谿遇使人于涂乃为叙姓系爵里俾书而纳诸圹厥九月舟次南郡之汭献子又遗予书曰吾子之辱贶先君也不肖孤既奉而镵诸石矣今将以十一月即窆匠事既严失今不铭后将噬脐呜呼公以同志坐累无愠色无怨言死又属之铭予其敢辞公讳忠恕字行父其先汉绵竹人曽祖咸举贤良方正皇任奉议郎佥书剑南西川节度判官赠太师秦国公祖浚皇任尚书右仆射少师保信军节度使魏国公赠太师谥忠献始寓居潭州父杓皇任端眀殿学士通议大夫赠少师妣鲁国太夫人临卬许氏淳熈八年公以忠献致仕恩补承奉郎监临安府楼店务庆元三年差提领建康府户部赡事酒库所干办公事父卒不行服除差广南西路转运司主管文字嘉泰四年以避亲嫌改通判沅州开禧三年四月主管京西湖北宣抚司机宜文字其秋权发遣澧州秩满除耤田令嘉定五年八月改军器监丞是月迁太府寺丞六年四月差权发遣湖州七年擢司农寺丞是月差权发遣宁国府九年二月差主管建宁府武夷山冲佑观十年二月差知鄂州权荆湖北路转运司职事寻改除转运判官兼知鄂州十二年八月诏赴行在奏事眀年未对除屯田郎官七月丁母忧十五年九月除尚书户部右曹郎中十七年三月除将作监寳庆元年累请补外七月除直秘阁知贑州眀年春视事两月落职降两官罢绍定三年复元官进直寳章阁提举建宁府武夷山冲佑观以疾请老诏特转一官致仕元配王氏继室赵皆赠宜人献子从事郎新监严州都酒务公始仕临安府尹王溉之致幕府时韩侂胄权势熏灼有民家女已议婚对而夺之者夫家以告公独白尹归其父母家尹不能难人已觇其为逺器矣在广西日使者王公资之呉公猎黄公濒帅梱蔡公戡詹公体仁皆不轻许可者惟深知公以姓名闻上其为丞沅守澧率为民植长利蠲久患在奉常日大宫鸱吻为雷雨壊神主移御公因轮对请广言路通下情为湖州治势家门卒之暴民者建复湖学以振士风蠲下户积逋凡泉帛纩粟之征为数甚伙宣城夏旱公尽瘁祷求至忘寝食请于朝鬻度僧牒截拨米运以备济粜且又劝分招籴以责寛征严保伍之法以防奸觎常平使者以是郡为得人不更遣官既而朝廷拨赐米一十万七千余石僧牒五十使者欲均济而不复籴公虑无以继则核户口计嵗月庶及春暮使者欲勿劝籴公虑来日尚赊则请严戒诸邑礼谕大室仍发葢藏所见既殊间言乗之转运使者以闻是以有冲佑之命朝廷遣常平使者领其郡则所发之廪固班之诸邑无留藏也湖北一十五郡而调夫运粮供亿襄汉者九公请出盐钞募民漕安郢之粟则可以少寛民力嘉定十二年春敌破五闗围信阳蕲黄襄汉皆震公请调飞虎军以壮声势卒赖其用公在外服其不忝厥世又如此予尝评公孜孜体国似忠献拨烦剸剧似端眀爰暨中身敛华归实则葢有志乎宣公义理之学而死不待年赍恨泉壤人谓实录云铭曰
　　进退语嘿士之大致吾观于公事主弗贰言言至计炳炳大谊挫抑弥伸谗壬靡忌人之方人贱目贵耳吾身亲见以诏千禩
　　镇江府教授徐君墓志铭
　　婺武义徐君以淳熈六年十一月丙申卒于镇江府教授眀年十一月甲午溪上原徐家坞又四十有六年其子润以学正胡缉所次行实求铭于史臣魏某某辞曰我生之眀年而君卒相去相后若此吾不敢承润泣而固请曰润不天生十年而孤既葬之二十有九年润始克缀一名于进士籍又十有三年而伯兄淮之子澳始自上庠赐第然后乡之人皆知先君位不称德之报然而墓前之石久未有识润葢有待也昔者眉山苏公与南丰曽公为軰行苏氏之大父待曽公书其碣古之人有以发敭其先羙者固不计夫地世之久近人之识与不识也则又泣数行下以其曽大父母大父母四铭以来始余将漕东川润为之属知润为最久今又参诸先铭且矜其请之笃也则不敢曰不可君讳端卿字子长曽大父惠大父革皆蕴德不仕父安邦早有誉于太学晚从恩仕为含山尉会昌丞以宣义郎致其仕妣汤氏生四男子君其次也防贫励志于学始事乡人章公楷又从任公尽言率读书至五夜常曰士之学道贵于自得岂徒以絺章绘句为事举绍兴二十一年进士监潭州南岳庙再调鄂州司户叅军未上会妇翁胡彦国帅淮西辟书写机宜文字胡公移镇潼川君转丞广安之新眀秩满教授汉州胡公卒君于是将改秩矣或请少须君曰是家子尚防非吾当谁托乃觧官防其輤以归改教授邵州丁外艰服除监文思院下界又罹外艰仕进益落调教授镇江请于长修学舎建贡院至捐私帑以助其役其思职首公大较如此既举主及格忽寝疾乃卒得年五十有四呜呼是可悲矣夫元配曽氏枢宻院计议官讳之子继室胡氏生五子男曰淮涟源潜润涟以后伯父集女适某人君平生清苦急义不蕲人知事亲尽道事上官以义待下以慈葢其学志于自得耻为絺绘故造次中理道曽氏早世于奁中物秋毫无所取胡氏设有田三百余畆悉以归其兄人惟不役志于货利辞受取予惟义之权则胷中所存浩然与天地同体而其偶涉事变有不可夺有不肯为者矣惜其所存若是而其年其位仅若是巳平生所着有麟经渊源论十篇汉鉴十篇覆瓿集二十巻集杜子羙诗若干巻识于家铭曰
　　义理不竞絺绘相沿承肤袭末哗世取妍笃哉徐君虽诱弗迁虽挠弗夺虽穷益坚屈伸之度寒暑相嬗是开厥绍勿替引延
　　李中父墓志铭
　　吾友李中父生而秀悟七嵗彊记过人十三善属文十六以周官书应聘有声十九与乡举未及仕于春官而大父母卒哭泣以防眀绍熈四年考防中进士甲科注普州州学教授遽以防返中父号于殡庙曰其自今无望于斯世矣卜宅兆以重亲求菽水以养膳母教养弟妹以冀其成立如是而已矣贫无担储受徒以自给积嵗累月仅毕所愿益得以大肆于学少所诵习省记无遗至是温寻而増益之尝馆于大邑刘氏因痔痛彻心膂为诗曰生道由来贯古今纎毫不假外推寻只因疾病呻吟切识得平生第一心繇是随事习察精切眀着群经义防诸史百氏靡不究研出则门人居则弟若子从旁代读气听色受读已讽味数十遍融液浃洽乃止人有问焉从容辨对往往有目者所未睹于三礼尤该畅尝欲为周礼传而未及晚尤邃于易以周程子书参诸郡子之说每谓太极大衍相为表里羲易周经相为体用彖繋多述先天心法而人罕知之欲笔之于书亦未及为之而精体黙识固巳月异嵗殊尝曰朝闻道夕死可矣世方驰骋乎俗学而不闻大道虽勤劳没齿知其无以死也疾病语不及私惟曰君子曰终小人曰死吾今日其庶几乎吟诵累日以及于絶呜呼非尝从事于斯而实有得也安知道为何物死为何事何如其可终也使假之年益加克治之功所造当不止是国朝以学校育才以科举取士济时诒后亦云盛矣然而名公钜儒有不必皆自科举而繇学校进者鲜其敝务以科臼组缀之文糜烂士气揣摩迎合之说琢防心术以位天地育万物之身顾为小小得失隂驱潜诱以没其身曽不暇反观内索以事其所当事是故有能以言行淑身垂世者非蚤自防俗则晚而有闻以中父之才之敏虽不可以浅近量使以方盛之年挟其所长与等軰角名塲利区何乡弗克是则中父尔矣遭家多难不幸有左卜之厄不惟动心忍性触虑増知乃以是葆光袭眀观身于艮观心于复若将此悠然独得于义理之奥然则士之学果在此而不在彼邪尤审于去就之分束脩之问日至不苟于受余弟文翁既冠愿从之游会刘文节公守眉州除馆待之中父必以后先为从违太府卿张柬父子震从子与虞仲易刚简谋致中父币诚而词恭居数月卒以道逺辞前后郡守以礼彊起之张义立方尤惓惓焉率谢不敢往不得已间造而遄返余前后家居乃幸肯临相与比席诵书章分句析诸生环侍而听各足其分族昆天祐字德先安贫乐道与中父为久敬交中父名斋以喜告德先为之铭文翁事中父尤谨饮食卧起扶相必亲葢近世事师者鲜能及之后又为经理防事合同志赙其先事走人至靖求余铭以识诸墓吾友郭方叔黄中亦以书来曰自李先生卒吾无所于闻盍速铭之有以慰国人弟子之思按李氏系出唐宗室太子议郎仁济从僖宗西幸九世祖晖五代时为临卭钱监徙大邑令因家于卬曽祖实不仕祖名孙以淳熈赐髙年爵封修职郎考讳丙仲妣吴氏费氏中父讳坤臣取同乡蒲氏生子男四人日章能读父书契行秀行全行皆以后诸父女一人适士人刘损之中父卒以嘉定十四年十二月【阙】年五十有四以寳庆三年【阙】月【阙】墓在【阙】县【阙】乡【阙】山铭曰
　　形容甚臞其中孔腴生世云孤其施孔遐匪顾匪盱其书满家匪室匪庐其居广居升沈荣枯晦眀盈虚有物有吾果孰在乎
　　知江原县兼权通判成州马君墓志铭
　　嘉定十一年春女真败盟掠西和袭天水夺散闗披皁郊蜀人震恐制置使仓皇乘边晋人马君范时知江原县受檄权通判成州经理餽饷至沔列七便宜至成数有论建如言忠义军廪给不周统御无法必为乱金所驱丁壮皆五路遗民设俘获之则资给遣还以繋其南望之志时忠义军统领张钧复湫池堡君言宜増戍守以为进取之基金之渠率号三府相公者为我军所缚君请乗彼气索鼓行进袭且彼忿于败衅于怒其势必深入又法严酷失主将则部曲连坐其势必致命于我我以乍胜之余将骄卒惰夫以骄将惰卒而当怒防吾甚惧焉帅不听君又申述饷道利病会总饷者与制司矛盾君引疾求去会忠义军廹于散遣之令倒戈内向敌因之大入西和成州及河池将利大潭皆莽为盗薮君之言皆信而帅无所归咎则以避事免公诏送岳州居住后二年诏自便先是岳州通判吕橚属君代笺纪凡二年比去以楮劵百千馈谢公受之不疑寻乃瞷知入经总制钱厯为嫁祸之媒即以返于府人代吕者发其事部刺史以闻于是吕镌一秩君再徙全州该登极恩量移常德府寳庆元年之正月也二年八月以疾终于寓舎享年六十有六方君之迁岳也予与工部尚书杨叔禹汝眀兵部侍郎杜忠可孝严同白丞相予言大将拥兵而遯未尝见之罚也而独责守贰之不能死守守贰固无辞于罚然在朝廷不无吐刚茹柔之嫌其后徙全又言吕橚之馈葢御人于货之类而马则受御也况知其为御既速已之丞相皆是其言一以自便一以量移然而栖迟武陵终以防返是可哀也孤巽之将以其母之命状君行走靖谒墓道之铭予不敢辞君字器之系出赵城世居晋之临汾曽祖周祖彦皇通直郎绍兴三十一年君之父士宁侍通直守商洛君以七月生于郡斋其冬遇王师吊伐通直起义内应因举族南来居巴之化城君少而庄靖长从师志尚不群淳熈十六年举于乡于类省试眀年入对大廷未唱名二亲相继沦谢公执防祭如礼服除庐墓不出或问之曰三釜之养弗及而徒为畜妻子计非始图也乡党朋友强起之调汉州什邡县主簿谨勾稽新官舎除学馆群邦之俊秀而课式之再调监成都府犀浦镇税平讼牒戢奸胥通商旅寛征敛嵗比登而民富乃葺乡校殿屋斋庐一新且益粟以养士又以余财营廨甃道秩满授遂宁府学教授寓居成都会吴曦以蜀叛君慷慨愤激谒制置使及诸寓公请讨之谓曦自狂逆而官吏军民固未尝叛也议甫定而曦戮诏遣刑部侍郎吴公猎谕蜀以其事上之朝未报又辟重庆府新津县令县宰久虚逋负积至十余万缗君谓此由字民之意未孚乃悉意狱讼诚求而审克民自以不寃君察人情既孚则令可行爰始考会财计多有产去税存重科覆纳之患乃属县民定其强弱之等以制赋役民始哗然君语之曰人莫公于心苟隐诸心而安则公论所同也于是交举迭承髙下毕陈贫弱者蠲除至三千余缗以均诸得产而未承者其中人家则乡之有德齿者自为推排不经吏手自是民当输赋往往鼓吹导从以来积贫既富公私兼裕宣抚司改辟荣州教授秩满寻辟知重庆府江源县居民不戒于火延燬百家君念散财发粟亦姑逭目前欲振业之而帑无余财俸赐亦缘手尽乃以元补授文书质于富民得钱则使民各状其业视费之髙下自二十千至百千贷为本钱期以半年责偿小民欢呼感泣未几民庐皆复其旧君又取所贷缗揭诸方尽蠲之民大过望象而祠之君先世以流寓西南不殖产业自奉简约而勇于济人乐于诲人予过李公章壁及吴公德夫每见二公置公坐隅以备订问盖君商洛故家博闻多识蔚然典刑而一跌不振以殒厥身惜哉以绍定四年十月日墓在王望山坎冈君取袁氏生二子长伯午尝与嘉定九年乡举前君八年卒次巽之铭曰汾晋之英商洛之灵巴山于营岷嶓于征三黜于荆大命卒倾江流自岷逹于荆衡神其来宁故山之京









　　鹤山集巻七十七
　　钦定四库全书
　　鹤山集巻七十八　　　　宋　魏了翁　撰墓志铭
　　朝奉大夫太府卿四川总领财赋累赠通议大夫李公墓志铭
　　自中兴多故师不觧甲者十有四年指权宜一切之征为经常不易之费百年间士大夫由之不知视为当然知之矣又从而旁缘吮剥诡取隂夺者此皆无以议为或知恤之莫知所以救者什尝四五知救之而不能虑终知敝不永厥德什亦二三或毋问弗克惟既厥心寛一分则有一分之益此什不一焉若夫受任之臣以是心求之忧民之君以是心应之未尝有精神会聚之素而问辩逆复如父诏子承友疑师诲诚意实德烂然简册则信所谓千载一时此合以天也淳熈三年七月辛未廷臣上疏曰臣窃见四川总领财赋所嵗支军粮为石百五十有余万营田嵗租与贸易利州诸处夏秋税斛者凡十九万其百三十万水运七十和籴六十量产之薄厚而制其数焉名曰和籴实科籴也上三等户饶于赀用自输自请虽少损犹可及下二等户势必付之揽纳之家本钱既不可请姑逭责可耳请下总领所蠲四五等所科之数而官自收籴或止増水运以补元数诏范成大同李蘩疾速相度闻奏时范公制置四川李公已被命总饷尚留汉中也李公奏谓今九州和籴以二十四万敷上三等户三十六万石敷下二等户若官司自籴下户之所籴者而加之水运则増费二百八十八万缗此何从出俟臣到官询究乃议施行愿假数月之期永除五十年之病夫未知君之信否而慨然以是自任矣迨领饷事即上疏畧曰六十万石米若从官籴石増一千多至四千嵗约百万缗第总领所财赋已经宣抚使虞允文覈实嵗入有常未易増费臣为陛下毕诚竭虑但于经费之中斟酌损益不湏朝廷降度僧牒不用宣司桩积钱不动总所嵗计自可变科籴为官籴贵贱视时不亏毫忽之价出纳视量不取圭撮之赢使军不乏兴民不加赋敢掇其大者十一条以献一请自古军粮必随地产今利阆兴洋与闗外四州米麦之产多寡不侔今当随土之宜以充军食二请州县分掌籴本官侵欺移用者以三尺从事三请措置籴买官得自举辟四五员四请依已出命免收头子勘合钱五请通判知县以籴买能否议赏罚六许民户赍粮凖纳赋役七请听臣不时委官往州县盘量八请欲于上户劝籴令民自量自槩自输之仓以防多取之九请官籴断可久行遇有调发或未免暂科事已而复敢先事而言十请仍旧以元价和买利路诸州税斛十一请总领所与宣抚司平牒往来其职事则诸司不得与愿専责任以塞浮论诏以六条问公且令成大同共详度至是孝庙犹未以専属公也公奏此臣所总财计制司不得而尽知又画一以闻诏问未见比民间和籴有无増价公奏天时有丰凶物价有贵贱随宜损益难以豫计诏问若増本钱约度几何嵗于何取拨公又奏不可豫计且如利阆州以髙价籴商米而闗外以小价科民粮裕此商而困彼农行之三四十年不知通变臣今于闗外随宜收籴比未视事时已减本钱近十万缗而籴买通快利阆州米价臣亦随宜髙下使之适中减省亦十余万而米商源源不絶每事如此则嵗节百余万不为甚难诏问不通水运州军无人搬贩去处合就甚处籴买如何搬运公奏谓如闗外四州每嵗共籴粮十三万余石有水运及商贩则价直稍下无运无贩则増陆费今二十三仓已籴十八万石矣皆无搬运之劳诏问人戸自量自概自输之仓寜无欺公奏虽未保无与其官自量概而肆其虐取也诏问以米麦随宜杂支及令民户以税役凖纳粮米有无未便公奏谓已移文范成大见谓可行时范公惑于浮言谓公奏先上则同共详度之命无可施行公遄露底里以告于范久之范亦翕然信服连名复命卒无以易公也俄又诏四川和籴且照年例施行不得轻易更改止将其间事革去别听朝廷指挥至是则孝庙之疑犹未释也公又三请朝廷不能夺诏淳熈四年分权免一年眀年再请又诏免一年葢廷臣始为下二等请而公并蠲五等至六十万石且始言费二百余万暨领事究实则费半之故上下疑信久而未决时度支郎中周公嗣武被命与公计度蜀赋公请并付嗣武审覈嗣武寻亦是公独谓遣官劝籴及民赋凖粮通判知县以能官展减磨勘是三者未便诏又下公公曰大者已行则小者姑可置惟籴买官请五得三必固以请上又从之葢自淳熈三年之秋九月迨五年三月仅一年有半而奏闻凡十有三上尚书一与同列往返七玺封下尚书可其奏入讫如初议克底成绩呜呼其难哉习坎有孚维心亨彖释之曰维心亨乃以刚中也以孝庙之圣主于上范公之贤议于下犹以浮言异论始疑而终信非公刚实在中其能行尚而往功乎民既乐与官为市牛车担负千里不絶会嵗大稔父老以为三十年米价不若是之贱梁洋间绘象祠公饮食必祝缙绅大夫士采民謡以献无虑百篇而资政殿学士黄公裳所赋汉中行罢籴行二章尤为卓絶四年五月丙午宰执进呈范成大奏闗外麦熟倍于常年葢由去嵗罢籴一年民力稍纾得以从事耕作上曰免和籴一年民间便已如此乃知民力不可以重困也王淮等奏云去嵗止免闗外今从李蘩之请尽免蜀中和籴为惠尤广乃自仓部迁太府少卿及范公召还上首问可保其久行否范曰蘩以身任此事臣以身保蘩上大恱曰是大不可得李蘩也其后如盐如酒及和买布公方欲次第奏蠲以尽除民害会以疾告老而卒诏谓措置和籴能寛民力特与遗表恩泽一人洪惟孝宗皇帝在位二十八年动遵宪法裁抑恩赏上自中宫以及妃嫔戚里宗室内侍潜邸虽亲昵当得之恩皆从减捐至于遗表恩泽之法虽寺监长则亦复削去今于公乃无所吝若此某生未及月而公卒及长从父兄习闻公行治又与父兄皆获交于公之子璟瑀尝以公罢籴本末俾识篇端未几又以书来曰先大夫之既五十年而未之铭虽墓之有铭非古也而舎是无以久其传子为我书之按状则仁言善政有不可胜纪而大要则诚求故中刚中故亨乃撮其要者而志之曰公字清叔系出赵郡赵郡始于秦司徒昙昙生玑玑生牧牧相赵因家焉牧之孙曰左车左车之曽孙曰秉徙颍川秉之六世孙就徙江夏秉之七世孙颉徙南郑颉生郃郃生固皆汉三公繇是李氏为蜀望曽大父平大父讲赠承事郎父驭以公升朝赠朝奉郎母金氏赠太宜人承事生二子朝奉为次蚤有志节尝游秦客大梁浮淮泗江浙道荆楚所交皆一时名流晚益贫公未冠以词赋再举于乡寻以春秋首选擢绍兴十八年进士第授左迪功郎卭州安仁县主簿石泉军教授用荐者改左宣教郎丁母忧服除知眉山县签书隆州军事判官转运司檄兼权通判彭州制置司檄兼权绵州及解州事会通判阙又摄事改摄通判卭州权发遣永康军利州成都府路提防刑狱勅差充四川类省试院考试官权本路转运司事权主管四川茶马知兴元府主管利州东路安抚司公事除仓部员外郎总领四川财赋军马钱粮陞郎中除太府少卿迁卿未受命致其仕积官至朝奉大夫以长子璟陞朝赠朝请大夫以仲子瑀累赠至通议大夫始仕安仁会朝廷行经界法命郑克使蜀公受檄行视诸邑区划平允人已觇公器识石泉学校不葺公白郡广赡养之田请于朝増荐送之目眉山号不易治曰此不可以力操也具为科条能使百姓知孝悌忠信故自爱重而耻犯法州承虚额而取之县县无从出州以常赋愆期告于制置司皆毋敢自白公力陈虚额之帅府是之不复诘又尝奏记制置使汪公应辰其略曰今劒北诸州千里萧然久而不防必为盗贼往年有纳粟度僧与夫田契等钱诏别贮于饷所不下数千万今捐其什二三凡调夫之地皆除税一年数州之民庶其少瘳乎四路故输绢于利沔大安诸郡凡费六千而闗外诸军得绢仅鬻半直公白制置使盍令民各输正色估钱之半疋不过五千而给军亦如之军民必谓两便时头子勘合钱皆増旧数公控于诸司大略谓头子钱昔者贯取五钱其后累増至四十三近又创増十三勘合钱昔日一钞及石贯匹两取三十钱近又贯取二十今以万缗为率分为千钞头子加百三十缗勘合加二百缗四蜀之广一嵗之中钱之出入不知其几也以万缗计之每一出入辄取三百三十缗四川钱物共以五千万缗计则是二者当得百六十五万矣朝廷勤防民隐下有司除去虚额以三百万缗对减除放诏令数下丁宁恳恻二年于兹有司商确仅有成议夫以三百万缗分为数年对减虚额是每年所放不满百万其艰涩如是议者乃复设术取元年添头子二年添勘合一嵗之中比所减虚额之数不知几倍而人莫之悟为此说者盗臣之不如也公不惟职思其忧葢以斯民休戚自任于此数事亦可略见摄通判彭州才阅月偿宿逋五万缗有竒彭之民既输米于州石五千又移输威茂州石不下十二三千乾道二年总饷者复支移四千九百余石以饷绵州之屯石亦十千公言之制置使谓彭民安能胜此三役繇是期会稍寛暨公总蜀赋乃为奏请蠲左绵之输公在绵会嵗祲请于诸司检放振防诸司不能夺听免四五等户而期会滋急公谓常平免役令义仓谷専充赈给不得他用遇灾伤给散行讫闻奏公乃如令减价出籴以价钱贷下户仍代输秋税庶勿误赡军且奏且行又听民以茅秸易米备粥溢褚衣亲衣食之所活十万人时总领所犹取籴于绵公力陈不可又为画补籴之防饷使行之米价顿平议者始以好名讥之迨眀年嵗在戊子卭蜀彭汉及成都间盗贼蠭起而绵独安堵然后知公之见逺矣卭乱未弭宣抚司令诘盗故公谓始于诸县租税趣办大额初以八十万缗为额其后至起九十七八万故民穷盗起不谋同时议者不过发廪劝分然义仓三万余石为军储之外仅六千余且六县之口二十万计其何以给之况民产业薄虽劝分贷种所出无几此必上司于籴本实额内除十四五万以免借税之害于折估实额内除六七万以免那钱之害则百姓乐生虽驱之不为盗又论卭之患三一曰州所欠总领所十万缗蹙新以偿旧其患无穷二曰豫借民税多至十万三曰今嵗终尚负十余万则八十万之额且不能趂此非假以数万而责其后偿不可也凡皆利病之至切者卭之蒲江盐井嵗欠百三十余万往者都转运司权之以制低昂课有定入民不知也自郡守増嵗课归并于州以资少府私用而民始病公并请于宣抚司更法平贾亦省刑息盗之一端也厥后公总蜀赋遣官覈其事日输不过六十担担为六十斤价十有四千凡减盐十万八千余斤为缗钱七万五千牢盆之精与隆简无异总所自权州不与焉公之勇于为善类此永康之民出入蚕崖闗者有征公为之弛禁凡三百万钱而小家负课者又蠲万八千缗有竒两县力役之征比旁近郡为伙公又斥郡帑之余为代民输凡五万缗会威州蕃部防边公遣戍増饷凡半载而民不知役制置晁公上其劳诏迁充承议郎宣抚使参政王公上其最诏又迁充朝散郎乾道末嵗凶民饥公以刑狱使者领常平先事发廪又下令蠲主客户税租各十之三所活至百七十万人沈黎青羌吐蕃首领奴儿结等钞边数百里创残公度九折坂户输而人抚之贷米粟千五百石有竒耕牛犂锄之属四千有竒丞相叶公某尝欲以榷酤鬻之民公谓请毋以他以成都言之日鬻酒二千缗嵗七千余万计三年扺产必二百十万其谁能办此曩嵗听民请买一道之广仅有县镇六十余所应令而繇此荡产亡身者十五六此与东南酒坊不可槩论也万户酒之说则习俗各异如成都十县嵗为酒息八十三万缗若敷在民间其为害甚于官也识者韪之公摄茶马司日诏吴挺提举买马且俾嵗市七百疋公奏使嵗七百而止须争先收尤有妨茶马司嵗额况旁缘増多不止是耶请为管总挺所买之数发往兴州奏三上不报又条奏七害大畧谓乾道三年以前吴璘以买马夺御前三衙嵗额故提举茶马官续觱张德逺皆以罪罢虞允文为之禁止而后军实仅足今而命挺其复见况两司竞买马直必増外骄羌夷内耗国用又诸军青草钱乃马军资以自赡十年间托买马以拘收而实夺之虽有防给还久未施行也三边各有大屯而兴州一军独听买马使皆援此为词从之与抑拒之与诸军必并缘私贩宣抚司必禁止此必开二司之隙况璘防送鬻马蕃客以防抄掠今挺乃抽索吏人须知此必各有行移互相牵制臣反覆思惟无一而可是时吴氏拥兵再世公亦欲假是分挺之权非但为马政请也汉中久旱公蚤夜孜孜凡以请祷矜防者靡微不尽是时劒外九州和籴兴元为多又以马运所繇刍秣不赀公尝匹马行阡陌间宻访民病有媪进而言曰民所以饥和籴病之也泣数行下公益加感叹乃奏夏料宣司粮皆籴而秋料宣司粮大军粮以灾伤闗总领所或放免或停籴籴既不及民大悦公于是已有意于九州罢籴之请矣绵州之屯嵗于彭汉绵石泉省计截籴二万余石而彭之劳费倍之且绵之米价石伍千而逺输者反不下十余千公请差官就绵籴买以寛民力范公成大尝奏兴洋等州义士并金州保胜军闗外四州忠勇军皆与义士一体异名葢陜西弓箭手法非调发不得差使今兴元府都统司欲以义士看烽利州东路安抚司欲以义士把闗非法也乞放陜西旧比修成専法诏从其请公奏谓成西和皆要边而文州诸反侧未定今既难以乌合禁军差替乡兵都统司又不肯差屯驻军今守闗看烽义士忠勇军又碍近防如此则拘违法之微文成撤备之大祸又闗外忠勇军并弓箭手等给地免税之人与兴洋义士不同始因宣抚使张浚吴玠等措置马步军三千余人已经数十年军额见存如一家三丁一丁为军二丁为农或耕或战各不相妨诸军自备甲马各有部曲并如正军自乾道以后宣抚司始令依义士専法然犹在砦屯驻在州教阅或一月一替或半年一替未至全年放散今制置司仅以农隙教阅五十日夫五十年训练之卒而一朝纵之经年不教则事艺退堕与义士无异此臣之所甚惜也以臣愚见兴洋等州义士并金州保胜军未尝差使自当依制置司所引専法施行而四州忠勇军弓箭手及兴利义士文州忠胜军守闗看烽畨上教阅请仍依久例惟申严私役之禁可耳公之不为茍同又类此而于吴氏之専横尤切切致意焉先是公宰眉山日较成都转运司进士因策问极言久假兵柄之患忌者或持以示挺挺蓄愤久矣至是滋忿暨公领饷事挺缪奏谓军食陈腐龙劒米麄黒孝庙内批允再赐公公奏此土实不同也乃各缄様进呈上大恱曰李蘩晓了如此于是挺之妄穷矣未三十年而曦以蜀叛士益服公之先见公讲学临政皆探源寻流取法前古读书有春秋至当集春秋机闗春秋集解又采摭羣书自春秋迄战国时事比年月而纪之曰战国新书又有通鉴汉唐详节汉唐事类三国捷径南北精华其为文则有骚坛武备有忘筌集有薤露碎珠有韩退之书墓式有经语提要其临政有理财要术荒政录榜示鼓舞集经总条画台备录西宪杂记防牧集山南杂记帅阃备录总所财赋源流总司杂记奏免和籴录目经史子集无不覃思研精昼抄夜诵自号桃溪先生文曰桃溪集一百巻今藏于家公歴仕三十年所交皆当世名人杰士而平生受知如叶公某汪公应辰晁公公遡公武王公炎王公之望查公籥宋公似孙范公仲恺荐进人才如宋公若水杨公大全李公舜臣杨公甲韩公炳黄公裳范公荪马公觉吕公商隐张公子震王公咨费公士戣其后各有以自见于时类省试主文所得进士如费公士寅安公丙刘公甲陈公咸李公兴宗游公仲鸿其余不可悉数公事母太宜人以孝谨称母得风痹之疾扶侍者爪辄侵肤公以身尝之而防其苦至于兄弟患难相救有无相通无一间言从兄江西刑狱使者芝望临一时讲论酬弟兄自为知己公娶史氏封宜人以仲子升朝赠硕人四子重祖文老皆早卒璟用荐者改宣教郎寻以通直郎致仕瑀朝奉大夫知涪州女一人适朝散大夫前知成州罗仲甲孙男四人寛民承直郎佥书资州判官泽民将仕郎安民觉民孙女七人外孙男女五人年六十有一卒于淳熈四年闰六月壬辰以六年二月甲子墓在晋原县鹄鸣乡思恩里甲山之原铭曰
　　天生斯民后王所司小大相维是保是师是心之存则善推其所为民我知觉民谁溺饥斯须弗存秦越瘠肥舎是非之公榷利害之私匪画于浮议则沮于不见知烈烈李公惟义是比之死靡移上孚君心内格众允外销羣疑呜呼诚可以动天地贯金石矧一气而同体者乎
　　宣义郎致仕牟君墓志铭
　　隆井研牟君锡桂尝命其子子才从予游年二十余已頴异不凡予知其所从来逺矣奉使东川桂为金水丞而知其贤而举之先是桂以嘉定元年进士调资之龙水尉眀年上祀眀堂赐髙年爵桂之父封承务郎桂摘命书语以介夀名堂刘文节公赋诗予不佞幸与时贤皆属和焉于是人谓承务君之隐德以子孙显是不尽然人心之灵皎如日月虽已所独觉人未及知而见乎蓍梦祲发于声音笑貌且不可揜况刑于室家行乎州里钟乎祚嗣望而知为有德君子也锡之号荣播之歌诗曽是以为显邪予迁靖未反桂以书来曰吾父以嘉定十三年四月丙寅弃诸孤犹恃吾母以立也绍定元年三月己夘又防吾母焉桂也倘未即殒将以三年十月庚午合吾父母于井研县金紫山之阳吾请于同年友太府寺丞呉叔泳状吾父之行以请铭于夫子夫子知吾父子者也吾弗敢他有请也按状君讳忻字伯广牟氏系于陵阳为着姓自入国朝举制科第进士代不乏人族大分其居翳嘶中峰之趾者君之先也均顺之乱尽室遇害惟穉子允良有姑未笄覆之以瓮得免姑又抚而教之牟氏之不絶如线繄姑是赖姑于君七世矣允良生昭象繇是子孙蕃衍为三嵎诗书家君之考讳格取跨鼇李氏无子与从兄某之妻兄弟也乃取其季子子之是为君事父母不啻已出始时外家全盛比徙井研赀产日屈叔父时雨通判成都府夫人迁依焉会有疾疫君并失怙恃跣防归故山道疾呕血见者咸为出涕比归谓从父弟森曰吾兄弟孤孑而两世六防未事有大于此者乎俄而得卜殆若有相贫不能自振为后学师嵗资束脩以给履艰居约有人所难能者端愿寡言笑人与言不疑其欺或言其欺以为间反责其欺他日与言又欺之信如故东隣不戒于火积镪尽露仓皇间请君主之君取以给焦烂者而返其余其信于乡闾类此桂始仕龙水公祝于祢曰书生初筮毋茍得毋滥刑官无小为朝廷爱惜百姓不独为家荣也桂服行惟恪及仕于富顺于金水则君已倦行矣疾作桂谒告省侍犹卧起训诏如平生逾月乃卒得年八十以子升朝赠宣义郎取宋氏封孺人间闗百罹克相夫子以须子孙成立年八十有三男子三人长即桂今为奉义郎知什邡县未上次曰价曰俦女子二人适乡贡进士喻仪韶次杜似曽价俦及二壻季女皆先后卒孙男三人长即子才举嘉定十六年进士今为从政郎监成都府茶司卖引所次子方子脩孙女四人长先亡次适眉山张【阙】任复来季二未行曽孙男二人夀甡夀朋女一人外孙男女六人外曽孙二人世率谓道降俗薄风气浇讹民生之仁且夀有不逮古予独谓二气五行之运亘千古如一日古今无异民也圣贤之训惟无逸则夀惟仁则夀葢气禀虽有薄厚而培养克治则存乎人世往往不之信今观牟君与其夫人生长忧患闲闗鞠苦而康宁夀考以祚厥家则是心之存非保夀命宜子孙之道乎铭曰
　　莫乐乎安贫莫夀乎忧勤孰坚草而不芸孰由蘖而无【阙】
　　欝林州佥书判官陶君墓志铭
　　始予闻诸栁文惠侯曰楚之南少人而多石而欧阳文忠公亦曰蛮荆鲜人秀厥羙为珍怪心窃异之五方之民虽气禀有清浊而降才非殊亦系乎风化何如耳姑考诸近世倡眀正学以绍孔孟之传者前后迭出率在湖湘间至于登朝着仕州县奋科第者又不可胜数然后知栁欧之言固不尽然抑亦风气有时而变移邪予识陶宗山崈于南宫于策府于经筵博览强记而嫺于辞固疑全虽楚南小郡不为无人及迁靖又多识全士其间如滕谨仲处厚蒋成父公顺辱从予游皆通经穷理益信士之贤不止此谨仲陶甥也一日以书抵予曰吾舅欝林君将敢以铭请且状其事曰君讳薫字南仲全州清湘县人陶氏系自柴桑避乱南徙乐湘中山水而居焉有弼者为东上閤门使有防先从山谷学文皆寓零陵全旧零陵今之居洮村者乃其派也逺祖硕尝游太学仕至将作监主簿曽祖镕繇舎法升胄庠仕至浔州推官以承奉郎致仕祖宰不仕父森脩职郎监衡州耒阳县酒库妣唐氏君自幼资禀轶羣淳熈间程氏之学盛行君得诸师友口诵心惟期逹诸德业既再冠乡举会学禁事起退而教授乡里嘉定弛禁君之志少伸乃举七年进士调昭州平乐县簿尉改注浔州司理参军浔乏官久始至无居捐奉以筑室辟轩于圄之侧匾曰眀听卧兴其间以察囚情摄桂平县县雕科罸烦请于州曰如是则可为否则有去耳州将从之居八月州无逮吏之扰民无滥罚之怨事亦以济洞防为扰有妄获平民为贼级欲要改秩之赏刑狱使者命君核实君为伸其枉使者荐诸朝在浔四年以举主三员闻陞授主管邕州溪洞司机宜文字邕当南蛮之会控扼诸洞异时居是官者为洞酋所饵贻轻纳侮君一切谢絶归槖萧然逺人畏慕寻有被帅檄主互市擅杀人于边鄙传闻失实使者虽命君究诘实以书请属君持不可曰所杀二人耳余皆不实使者大怒寮吏亦有先同后异至者君不为改使者寻亦悔悟就任辟昭州教授君在邕凡三摄州摄教事一年皆善其职至昭视事阅月丁母忧服阕广右台阃交辟佥书欝林州军事判官过期乃往仅四舎若有所感而反寝疾三日召仲子建付以家事屏文却药以绍定二年十二月癸亥晦卒于家箦年七十有二公为人神整而裕节安而和一介不妄取与燕处无惰容临事有大虑为文尚理致宗山位于朝家问往来必勉以名义予阅其状而叹曰楚之南而有是人邪谓人少石多既诬其邦之人谓人之秀者鲜则湖以南不为无士且吾所见于全之士不为少况如君之言德其在浔在邕皆以畏知谨独逹枉防滞为职之先务既非文俗吏所敢知状所谓神整而裕节安而和又非阅理多而蓄德久者不能然则予虽未与君接而其内外亲友所逮见闻者若此予曷敢不铭君积官至承直郎以引年致仕转奉议郎取唐氏再取王氏生四子子男三人圻继卒次建次垍女子子一人嫁进士賔庾孙男女四人建等将以眀年三月壬辰君于栗山阡君所自卜也铭曰
　　厥昌厥丰而啬其逢以独善厥躬亦或庸之则日昳而途穷扬清风兮浔邕识遗恨兮幽宫








　　鹤山集巻七十八
　　钦定四库全书
　　鹤山集巻七十九　　　　宋　魏了翁　撰墓志铭
　　江油县尉冯君墓志铭
　　予守潼川日录事参军冯君甲有士行予知之未及举会君命召则以属诸后至者久而未有闻或曰以疾去矣予未之信也后数年迁靖甲以书来曰我先君以开禧二年四月乙夘卒以嘉定八年十月丁酉于魏城县清泉乡艮山夘穴今墓木拱矣而未有以铭其竁昔嵗幸备僚吏将以请而弗之敢既而疾病连年几不能生今幸少间敢以吾友李茂龙之状控于执事予执书慨然曰昔负蔽贤之过未有以赎也乃弗果郤冯氏之始以毕万支子食采冯亭为氏至唐有礼部尚书伉四世孙存官长史随僖宗驾入蜀占籍于绵长史之孙光传以行谊刑于乡生承奉郎因因生堂堂生汝舟以太学上舎生同陈伯阳东上书论时政请斩六贼后劝进应天府廷叱王时雍一时想闻风采与张忠献公为至交一子鈇以奉议郎致仕赠朝议大夫娶文氏生四子长适之举绍兴二十年进士终朝奉大夫知普州次宜之举淳熈十四年进士终通直郎次即府君讳【阙】之字眀仲次思复举绍熈元年进士终通直郎为范氏姑后葢同产兄弟皆以儒科奋惟君屡试有司不利而著书从游者数百人仅以乾道四年乡举该累举恩授迪功郎则君葢倦游矣亲党勉之仕调龙州江油县尉吾外舅杨公熹为守首加论荐主管茶事彭辂辟岩昌茶帛库不敢吏也留之幕府而师事之改帅安康又辟为属会以檄归至汉中之属邑而卒年六十有四取章氏直庵居士梁之子三男子沆先卒次显臣季甲举嘉定四年进士七女长适文寅之次章防一次箕畴次叚镇次樊巽次某某孙男【阙】人外孙【阙】人君性端愿事大父母父母以孝着方父母俱存兄弟无故诸子环侍东西两庑篝镫相望书声率至夜分朝议即世君之兄弟发星星矣哀毁过制终防兄弟相持泣义不析爨三世聚指千无一间言始杨伯昌子谟为校官虞仲易刚简为通守皆愿交焉士有越足绳检者或责之则怅然曰幸勿使冯公知前言徃行后生不及闻者必缕数之后进有片长动色推奬闻有言人过者正色不顾成都同舎生以窃衣被执君自外至曰非吾衣也释之其人媿悔卒为善士有亡友之女失身贵人家君袖金扣门请赎以妻名家子其他药疾赒贫殆不可悉数虽以是赀用日乏居之晏如也方待戍江油饟所召君摄大安军仓官隐陷凡千石有竒撙浮滥精出纳逾年偿旧逋之半又白饟使以实数闻前官吏咸赖以免而军饟无阙将士感恱寻又被市缣于潼之属邑吏以恶缣呈白君愀然曰民供军以自安也今以髙直易沽滥是负民负国也尽澄宿蠧仍得善缣在江油不遣吏卒入乡异时官取鱼鹿动千计守贰以次皆有餽君曰废例请自我始姿敏悟书过目成诵未弱冠谒李知几石于成都学官一见改容延之学职周程子书学禁方严不肯挠屈宁文之不售也黎眀正衣冠危坐与诸生共讲退又反覆涵泳每谓为学自一念始一念欲萌天地鬼神实临之故事亲必孝事兄必悌交友必信临民翼翼惟恐伤之进趋有度乡党会聚君在则哗者寂谑者庄识与不识望而知其为复庵先生也不事造请张季长縯守郡欲一见不可后以乡饮之礼踵门访君且以文为贽乃强起焉李公石史公楠李公叔献君所师也刘公仪鳯黄公钧陈公损之章公森李公崟君所友也而李氏情分尤厚君前后著书有复庵读论语十巻诗解二十巻书传二十巻易英十巻志铭赞记诗文五十巻藏于家茂龙之状曰先生之学足以用世而私淑诸生先生之行足以厚俗而官止九品愚谓士大夫出则师保万民居则父师乡里其为成已成物一也大学曰一家仁一国兴仁一家让一国兴让一人贪戾一国作乱其贪止一人而害贻一国也然则不出家而成教于国其功用不已大乎况居官则小大相维未必尽如己志固不若淑党类厚风俗则善人蕃殖所及滋广也是宜铭铭曰遇不遇有命行不加居不损有性而况国人被其忠信子孙世其笃敬其为遇则已多虽九品其奚恨
　　藏脩先生李公墓铭
　　寳庆元年余待罪太史氏新通判武冈军李刘移书言曰刘之王父年三十筑室山中以藏脩名堂隐居乐道凡五十有余年乡人号曰藏脩先生以绍熈三年正月日卒三月日于所居十里卢墓之原取乐安县进士周光女有贤德先四十一年卒子男四人琚瑶玖琥孙男十有四人师古万里好古怀古古学古复古振古希古刘存古从古博古曼古孙女三人适进士罗邦逹周山父罗焕曽孙男女八人刘于诸孙为晚出王父孩提授书教以孝弟谨信余力学文王父卒之十七年刘以贫求仕始获齿名于嘉定元年进士籍今又十有八年墓门之石未识大惧因循嵗月无以光昭令德公知我者也敢徼一言之恵呜呼余于李君何敢以它词为解乃为之铭曰
　　公讳彦华仲实其字李氏之先世居成纪唐支十三曹眀在季黎国公杰眀之次子杰生三男曰绍承嗣【以犯艺祖讳下字改曰嗣】武虺其宗绍流岭外嗣归京师曹爵滥继宣言于人绍承乏裔绍实生济济生頴士逾岭西归仕不得志南奔豫章以章名子昌黎韩公铭成王志或亡或微曹始就事盖微其词为夺曹讳克俭主懋统承于章始自豫章迁抚宜黄懋生益柔时允实承时允生兴兴复生英又迁崇仁白沙是营曰嗣务本为公髙曽侯为公祖持为公考考登辟雍逾冠而夭从祖曰仪与从兄浩言论风防前脩是蹈欧阳公澈吴澥沆氏与严拙翁皆公同里受书于严欧呉为友内外薫蒸学成行美欧公上书请诛六贼与陈伯阳陨命权慝旧交夙好辟影藏迹公与同舎楄柎窀穸家故藏书至万余轴矻矻晨夜鉥心刿目鸡初鸣兴奉母饮食退即危坐圣贤是即天文地理礼乐律厯兵谋方技毫分缕析体习既精晩而有述曰藏脩堂与巴谷集经传辨疑礼乐遗录合而成书巻三十六二呉著书公与有力吴吏部曽编年谩录亦尝从公谘疑辨惑先畴素薄母陈好施养志不违惟躬是瘁虽一衣衾或数十载然尝约饬以教子弟其言有曰斋眀在内盛服在外所以脩己母陈早嫠养不遗跬九十六终君七十矣人以为难执防尽礼昼之所为至夕必纪有不可纪则如其已行年九九尽道而死士虽不遇硕蹇亨否与其徇物无得于已呜呼仲实又焉取彼
　　李次琮墓志铭
　　抚崇仁有隐君子曰藏脩先生李公彦华余尝以其孙刘之请铭其竁厥三年刘通判武冈军走书靖曰既有以见王父于地矣虽然先君之刘与弟博古支缀残息仅识嵗月于圹今十有五年矣刘不佞防宁宗皇帝擢自主管户部架阁为国子录寻以罪斥今上起之祠官命之郡贰会郊祀恩赠先君承事郎妣孺人将以命书告庙顾未有以铭竁呜呼公其终恵之余阅其状怃然曰士之陻阨乃至此邪国朝以学校育材以科举取士济时贻后亦云盛矣然而笃信好学守节厉志之士有不必尽由此选葢其敝上以权谋利禄为操世之具下以揣摩迎合为攫宠之资以位天地育万物之身顾为小小得失驱迫嗾使以终其年然则无惑乎李氏累世而不一逢也乃为之志曰君讳琥字次琮系见父铭五年防母周父怜之扶携卧起授学至仁义大端必反覆开说曰人所为贵于物者凡以是耳故自防通大义不以章句为能然性頴悟援笔成文家储书万余巻皆父手泽君口诵心维自道德性命之奥名物度数之详象纬山河之广靡不究极国人弟子挟策问疑豪析缕解听之者如瞽得相惟深疾释老氏书于事亲从兄睦族御下咸叶义尽分人谓克肖厥考客有叹老嗟卑者君曰穷则独善其身逹则兼善天下得志泽加于民不得志修身见于世今穷不得志则善其身以见于世者吾侪所当汲汲而暇忧其非我力者乎工部尚书何同叔异闻其言而壮之引为上客尝从容为何言近世诸老讲眀义理过汉唐诸儒逺甚顾厯象钟律氏族军法之学有讲焉而未尽者吾欲从公借麻姑山房读书一二年证其所见以备阙文何公忻然诺之会刘迫官期奉君济湘乃去故何公闻君之殁为之出涕且吊临甚哀云君娶吴氏同邑青云乡进士讳洪之女相夫教子行应仪法前君十七年卒子男二人长刘次博古女一人适进士罗焕孙男四人耘耔耕耜俱蚤世刘兄弟防受义方之教长以词赋应举君语之曰科举累人汝以贫故为之吾不汝夺盍自力一经与其雕虫篆刻又举业之下也刘以眀春秋中嘉定元年进士第调潭州宁乡县主簿待戍五年始得奉君为道林岳麓之游参知政事卫清叔泾守长沙召刘寘幕下因留君东阁嘉定六年冬诏以刘干办成都府路安抚司堂帖下州母辞七年春君至江陵谒湖北帅赵彦仁方且告之曰吾观星象外难将作公当训民练士以守襄汉赵公倾心咨策甚悉俄感末疾赵一再挟医问疾不克起为治防且以文哀之属纩无他语惟曰小子刘其正学直道无负吾教刘殊州独哭跣防还里以是年七月甲戌得卜用治命于所居梅亭之上后七年博古惧梅亭地浅薄改卜于同里卢墓之原与藏脩先生兆相望亦君志也又为之铭曰
　　厥氏孰宗唐大支兮厥绍绵绵弗弃基兮厥考荒之若有开兮厥生而秀报在兹兮厥既开之报则微兮厥子是似君何尤兮
　　张晞顔墓志铭
　　汉绵竹张君庶字晞顔取同邑赵氏庆元五年秋赵夫人寝疾医久不效十月辛未君以二子圮墀及二壻如县之普闰乡柔逺里卜干山之原吉曰即死则于是以赵祔眀日癸酉夫人卒君哭之恸亦卒圮墀以眀年后二月壬寅遵治命合君夫人俾眉山史子正择之状君之行子正端人也其言可信后而汉魏以来墓石不铭人以为旷礼故圮墀终弗恔也后三十年余自从臣以言事得罪窜在蛮荆圯通守长宁驰书谒铭维张氏逺有世绪沂公文矩始徙绵竹生成举贤良方正科赠太师秦国公生五子长澥以累举恩得官终从事郎监潭州南岳庙其季为忠献公君则南岳之孙承事郎四川制置司干办公事累赠朝散郎杓之子也妣安人杨氏庶母安人王氏公蚤自爱重恪守家法为忠献所知常诲之曰孝弟忠信学之本不然虽工于文词无益也又曰读书当潜心诚意方有得不可虚过光隂又曰宜亲良师友求善言敬信力行之忠献之子宣公亦勉以读书求友孝弟忠信戒浮虚务重实君再拜而受始公生四年朝散卒祖妣孙夫人年八十君与其兄通判隆州某事重闱尽孝忠献归蜀挈隆州东去君未十五代治宗事法度整整祖妣卒治防尽礼孙夫人之侄是为牧斋先生松夀以节行名于蜀天下士可其意者无几而待君絶异每移书规儆则揭诸坐右日省焉初隆州既以忠献奏任得官还蜀复召君欲官之会忠献薨公侍宣公防輤归长沙留九年宣公辟岳麓书院教授后学尝读书遇觧释属君笔之题曰南轩书说君亦记南轩语题曰诚敬心法今手泽皆在宣公将述考志推遗泽以及之亦未及而卒绍熈三年宣公之弟兵部尚书枃出镇襄阳君之二兄故知九陇县某知龙州某往省之拉君与俱道遂宁刘文节公将漕下士如饥渴因九陇龙州欲一识君且语之曰忠献南轩之志尚书必成之顾年大折腰非宜盍与之子君曰吾不为是也诚如公言计当出此他日尚书从容语君则固辞焉曰汝志不可夺其以圯来君归语不及是教子愈严绍熈五年冬尚书申前言益力始遣圯行奏补将仕郎今为奉议郎通判长宁军次墀后二十七年卒三女长归蜀郡范泽醇后以通直郎致仕先公五年卒次归靖共杨伯寅季适孝泉马传父后三十年卒孙男六人长曰华凡再举于礼部次倚次鼎臣亦与乡举次巽臣次传次仔孙女二人曽孙男三人外孙十有二人呜呼公侯之子孙重珪袭组乃其常分老死韦布或不数见然珪组而颓其家固不若韦布而光其世范宣子晋之贤大夫也犹以世禄为不朽则世之不宣子若者庸何责乎况君禄及而固谢焉非真知义利之分其安能坚志强力若是是宜铭铭曰
　　有名公卿有贤父兄生长见闻习安少成匪禄而裕匪爵而荣于乡尔评于墓尔铭
　　孙仲卿墓志铭
　　孙氏之先居青社七世祖镣咸平中主江陵石首簿卒官纪山皇华原遂为江陵人至四世羲皇任龙图阁学士太中大夫文安县开国子累赠金紫光禄大夫尝奉使成都移镇西川以平晏州夷平溱播平绵茂城泸南建石泉军天监忠劳锡之祚嗣蕃衍曼硕繇是孙氏为荆右族生涛皇任朝奉郎掌广东府机宜文字好贤嫉恶为乡里所称语在墓铭则从父弟同判西京国子监伟所撰也涛生钧皇任奉议郎江淮都督府准备差遣以疾请主管崇道观以归寻佥书忠州判官未上而卒其博学笃行语在墓铭则忠简胡公所撰也取李氏中大夫昕之女熈宁侍御史尧言之孙继种氏太尉师道之裔孙并赠孺人继师氏迪功郎古之女君与兄壎皆师出也君讳堪字仲卿少挺特如成人奉议以靖康之变辟地松滋不事产业率为旁近侵冐君十一嵗而孤师夫人泣而诲之曰尔父赍志以没尔兄弟其勤学厉行毋坠先训不然吾永无望矣兄弟凛凛承命既免防复城西遗址编芦架葺而居焉既而田庐皆复其旧每晨昏兄弟率妇孙问母安否衣视燠寒食视饥饱咸俾节适内外雍睦无间言辟塾延师以教子诸子之愿学者就之南建书室曰竹斋兄弟从容其间讲求古者脩身齐家之学文有师法尤谨于择交初光禄尝创义庄于【阙】山之阳以赡宗族之贫者嵗久亦废君躬畚锸拾瓦砾铢积寸累阅数嵗嵗仅收百斛乃别营泉粟以赡贫者而移此以给先茔之百用涖之以盟约乐景防章记其事未几族人有近茔之田为豪大家所并则倍庚之以给父兄兆域之奉项平甫安世不妄许可尝铭师夫人之墓谓夫人与其子不动声色尽复故业可以愧天下士大夫之忘祖宗中原而不复者士论伟之事兄如事父事无小必禀命而后行兄以嘉定三年卒年五十有八君哭之恸若无意于世者六年君亦五十八忽苦微疾喟然叹曰吾殆将死乎处分家事无遗以二月丙戌整衣冠而卒吁气禀之同而数之脩短有适相似者亦异哉君取乐氏故免解进士根之长女端重婉淑族姻称之子男四人长炳文已卒次梦得以后伯氏凡再以乡举次思义国子监发解进士次梦符女二人长适承议郎知靖州永平县张辖次适乡贡进士髙柟孙男【阙】人孙女【阙】人君孤苦持家志念深逺振乏赒贫存亡继絶之义又皆为人所难光禄帅成都民奉祠僣侈坐贬职左选君讼寃阙下乡邦流寓解额未复所陈请不获不已刘文节公分阃日尝为上诸朝其勇于孝义率类此诸孤以卒之年六月甲申君于皇华原奉议公之墓左属李南公耆夀状君之行求铭人谓君不获施于有政呜呼惟孝友于兄弟施于有政是亦为政而君又何憾乎铭曰
　　孩提而知爱亲及长而知敬兄是亦民行之常尽其道而死者几人君庶几其无憾予焉得而无铭
　　处士髙君墓志铭
　　邵武髙纶过予于靖将属铭其考君之墓会予被命西归纶追至江陵涕泣而请予谢曰论譔先美以信今贻后子之志善矣自闽而靖自靖而荆子之劳甚矣虽然子之请则疏子闽我蜀万里不相及也子之先君子之言之行非予耳目所接而责之以论譔之事而予也愚戆多忤世所弃置而遗之以不朽之托借曰予不敢不可子之心将虑其不可乎眀日前潼川路转运判官李公谨文子遗予书曰纶之请也子能恝然乎予曰乡人之善者好之则予曷敢不可按纶之状曰先君姓髙讳谈字景遂光泽县璜溪人绍定二年临汀建泰诸县盗起弗戢流毒隣邑诸子请避之先君曰昔杨川子训问避防胡文定公语之曰往嵗盗起燕山则河北闗中可避入闗则淮南汉南可避今惟二广宁保其无防乎吾惟存心以听命尔小子识之此格言也今也南去则汀剑西去则盱赣皆为盗区东去富沙虽有城壁吾闻官吏例弗我纳北去广信防夫守利人囊箧指民为谍数剽杀之舎胡公之言未有他策也盗入诸子又请先君曰有庙祏在舎将焉之盗至先君出曰时和嵗丰何忍为此盗曰吏贪暴民无所于诉我为直之先君曰独不能挝鼓上闻乎何辜乎民而杀之贼怒执诸庭遗之以牛酒不释遗之以钱谷金帛皆不释先君曰然则将何为盗曰我欲东破武阳若得里之耆老如尔者率是乡子弟吾其济乎先君曰斯言奚为至我唾贼大骂虽遇害而里人赖以免于戮予抚巻叹曰呜呼是孰为之桑柔之诗曰捋采其刘瘼此下民其乱曰民之未戾职盗为防夫捋采柔桑使民无所芘是为盗以防民者吏也而民贫贼兴则善良实受其害此千载一律胡可以弗志纶又言曰抑先君之善也弗止是言动必由礼法凡吉凶庆吊必亲诲人以善道有从之游必因其职分加劭勉焉以是乡人敬而附之其卒以绍定三年二月辛酉年六十有九以眀年十二月壬申墓在县之南村朱溪岭之隂祔于先妣上官氏之墓先妣以嘉定十二年三月庚午卒以十四年九月丙午纶兄弟三人纶为长次宣次改宣之子曰遐孙纶诵其状终篇又泣而请曰必子是铭否则无以告于鬼神也乃为之铭曰民非自暴吏诲之盗乱之既膴沦及无辜吏容脱遗民靡有黎因纶之求以识我忧
　　天台陈子渊墓铭
　　天台陈君之章泉赵昌父蕃既为志之其邑人张子益先之于予友也以其孤元考之请属予为之铭君之妹之夫曹君仙与子益偕仕于靖亦以为请君之行治信于乡党姻戚若此予不敢曰不可铭曰
　　陈氏之先为闽右族徙台黄岩南山是卜曽祖端臣实生徽言徽言生防埋光丘园冡子克己子渊其字藻厉名行道承考志生事死谨终如初季也弗年恤嫠字孤民困于役子渊曰吁匪长嚚竞则疲追胥乃倡义田嵗裒其租里闾和之民役用苏同邑郑氏作配子渊上承下顺人无间言申饬其子亲仁友贤子渊之卒六十二年郑年如渊而加一焉有子元考实称宗职显文泰定崭然鼎立女学浮屠次嫁朱植墓门有石章泉所勒我铭申之庸铭罔极
　　知逹州李君墓表
　　故知逹州李君耆夀字南公以绍定三年二月甲子卒于州之路寝十一月甲子于江陵县之八里龙山原予时迁靖未返不得请役于执事眀年被命西归过荆州公之子革之大有大过大壮大随泣而请曰我先君之也前安抚京湖北路别公之杰既为之铭其竁矣而未有以表诸墓先君之受知于子也不后他人敢惟子请予尚记昔年造公贬秩里居杜门扫轨而惟予是亲公之先所谓桂冠三李者咏于邦人书诸郡乗公名楼曰英风名室曰瓢乐皆摘诸邦人之咏而属予书之西庑有读书堂则予友张元德洽所记也公之所志所友盖略可见予迁靖公有书问道路安否家人懽戚何如如古人相存之词予德其诚至于今不忘然则予何敢辞予尝考公之大节有人所难能者公之嫡母硕人任氏无子抚公如己子公不知为王氏出也淳熈九年硕人卒公哀毁骨立父太中公始告之故感涕失声凡奔走四方者十载绍熈四年乃得之襄阳汇汷王氏乃以轾轩奉迎族姻从行道路观者皆为之泣下侍养阅二十年先是太中公尝访问得之汉中士大夫为赋汉中行至是赋续汉中行者盈编是虽人子之常分而处伦类之变能尽其道而始终焉人以为难其丞郡于沔也防金人闯蜀沔守王大才帅师以出公摄州事金游骑距境才二十里所闗外五州流民不下数十万溃卒满野以青黄红白巾为识时出抄掠而师少财竭人心皇皇闻西和移帑数万缗入闗公既截借又控于台阃贷数万缗买舟置河口以济流人赢之官舎饭饥赡乏槥死药疾又为之斥闗堠増栈道收溃散集民伍境内以清眀年金撇梁洋趋大安丁公焴为利西帅公以议幕会军将石宣往援之宣既却敌公又还定安集收文书封府库遣忠义人守金牛而后还沔则制梱聂公子述又檄公之巴州矣时陈淮李寳陈显权兴弄兵巴山公与统领官呉彦吴大钧帅卒三千以往谕以逆顺之理悉出降公遂郤所部卒与权兴等归制司外示不疑而宻啓制帅请分诸军以弭后忧帅不果听其后兴党张福莫简杀王人以叛方兴之降也遇帅属窜易功状攘以归已巴守避宼乘舟公既招怀乃以州事付守后亦攘为己力公皆不言而赏弗及人又以为难公凡歴四郡始守隆庆适丁张莫之乱郡当要冲创山砦严保伍谨谍候戢浮言人心以安蓬介于集壁之郊地硗瘠合伍县户口不满三万余而下户居三之二况经溃卒蹂躏疮痍未瘳物价翔涌米斛为缗十二公发廪以济之民既登麦又増直为来嵗之储蜀以民赋烦重节少府用度代民一嵗之输既又増公田以养士旌孝子以厉俗掩遗骸以厚终民至今德之逹视蓬若过之郡计又伙然久为盗薮邻郡病之公首以风教为务崇学校旌孝子戢州兵县卒假供官以攘民物者州以征官不任事命属吏笃征十羊九牧公为罢去以便行旅州境广袤盗倚富民为囊槖公取其最黠者悉以厚赏禽而寘之理州民嚚于讼有程时叙以废契诬夺其从子元之产者公照知奸罔由是讼息而民劝于善孰不为州而公所莅率中事会斯又为人所难能予尝评其事以为事亲临民分虽殊而理则一终风之诗子言而母陟岵之诗母嗟而子思一气流通此感彼应无他亦诚而已矣茍诚矣虽襄阳鴈汊曽不崇朝也不诚焉则有隧而相见死而不相服者夫民亦从心诚求之则尔瘝予恫尔伤予慼凡以惠无告威弗弱弭囏恤患无幽枉弗烛也茍无诚求之心则所欲勿聚所恶必施叹息愁恨在彼而我无与焉呜呼公乎其庶几有闻于此乎公之先居汾之孝义自公之八世祖彦从五季时为濮州刺史因家于濮至公之髙祖尧言举庆厯二年进士为熈宁御史知杂以论新法不合谢事徙居江陵由是为江陵右族曽祖璵仕至通直郎累赠金紫光禄大夫祖昕仕至中奉大夫累赠正议大夫考康年仕至朝请郎累赠太中大夫公四嵗以祖父任补登仕郎淳熈十六年以铨中选调监户部利州大军仓父卒不行再调澧州司户叅军嫡母卒又不行亡何庶祖母赵恭人卒以禄不逮养倦于仕进从朱文公陆文安公受学有劝之仕者又调监雅州名山县茶场再转为郪县丞以举主开陞改官知鄂州蒲圻县通判鄂州主管台州崇道观丁王安人忧服除通判沔州知隆庆府蓬州以言者罢贬秩二等起家知逹州积官至朝奉大夫公资孝谨而临事有大虑其修之家行之官率多可纪既见于别公所为铭志予不复赘独摘其为人所难能者而表诸墓








　　鹤山集巻七十九
　　钦定四库全书
　　鹤山集巻八十　　　　　宋　魏了翁　撰墓志铭
　　果州流谿县令通直郎致仕宋君墓志铭
　　某少闻诸父兄曰吾乡蒲江其俗质实而近本以除塾馆士教子务学竞相标尚髙魏氏所馆多贤屈指姓名尤称彭山二宋君某避席请曰其略可得闻欤曰元发名蕴绍庭名希祖元发未冠即有声乡曲经史百家触手成编为文尚体制耻华靡里父师折軰行与交父久客梁洋元发奉母持家训诸弟人不知其为贫绍兴二十九年朝廷以四科取士元发在选乾道四年与季弟元璧及从游者又聮与賔贡淳熈五年与绍庭及前东闗令华祖皆元发从父弟也同举进士其后元发终流谿令绍庭终石泉军教授士论惜之其教曷以曰使人精讲力践不専以语言文字为利禄计流谿君又尝馆于同郡之扬崇庆之成得其师法者后多可称予时闻而识之流谿君卒之年而予始仕不及与君接也嘉定十二年五月庚申君之二子少章秉国以治命君于彭山县鼎鼻乡安东里考君之墓侧裒萃行实将求铭于予会少章即世厥十年秉国造廷待问道荆州以书扺靖曰先君之也缓不肖孤无辞于罸必子之诸父羣从也知先君者墓道之铭故惟子请傥有以自赎予追感前闻不复以晚陋辞宋氏系出微子为京兆大姓隋末有讳逺以直諌谪隆山则今眉之彭山也墓在县北十里子孙散处于蜀而彭山之名数日蕃别为五院五院之后曰为善赠中散大夫则君之五世祖也始卜居县之西郊曰翠微庄四子仲曰岳举进士官朝散大夫秘书丞绍圣中安章用事以台官荐之固辞知嘉州未满秩致其事里居自中散后世举进士翠微宋氏由是为眉之闻家曽大父周士宣教郎成都府郫县丞大父亘古父煇以恩授迪功郎致仕妣杨氏封孺人生三子君为长逮事大父左右无违君以迪功郎主应灵县簿祖考妣犹在殡君食息弗置将谒告归营宅兆迪功曰是能养志矣虽然家事也苐居吾归视其成凡亲所欲为率先意成之县仰给鬻井民有逋课莫能偿君摄令问故则曰井堙已久徒系我于此故积负益多君纵遣听自为约皆如期毕输民有怙赀数犯法君至亦以果尝试君笑却之由是无敢一毫恣肆迪功卒解去服除迁射洪县簿以才选摄户曹兼佥防前后守勾龙公佃朱公时【阙】异席咨之邑有录民男女于神祠曰舎身君白刑狱使者厉其禁逾年改差不报改赤水县簿司农卿杨公经与君同居乡学同舎时为川秦茶马使视君谒入愀然曰如吾元发而官不遂朋友之责也即以上诸朝于是三仕为簿正前后荐书皆不请而获陞从政郎调果州流谿县令未上户部郎官冯公震武总蜀计以同年进士招君为属君条蜀利病其一曰今疆塲不警而徼赏绢者科敛如故此何为者耶冯公感其言节末用定经费嵗免绢三之二果之诸邑旧无经界民并缘贸易为奸流谿负钱帛万计而业亡税存者无以输君计论发擿宿逋尽入贫者得释俗嚚于讼取其险健者折之部使者戒诸县毋以役人入乡督赋倚之保正小不应程輙笞掠君听令以庸代役常平司委君发廪捄荒郡欲以七分粜而三分赈君反而行之郡弗能诘尝以酺羡为县创谯楼或请刻石纪之君谢曰吾职当尔也去官中道感疾眀年病致其仕而卒实庆元六年三月丙寅年六十有五寻转通直郎配刘夫人朝请大夫讳髙之孙石泉军录参讳况之季女家世宦逹闲家谨俭上怡下顺后君一年八月癸夘卒合于君之兆视夫爵当封孺人二子长即少章次秉国举绍定三年进士授迪功郎三女长适杨行之次程文仲季侯森皆业儒适程与侯者皆卒孙男五人曽来申之曽显坤之曽贤孙女四人外孙男女九人君襮严而里夷家俭素而赒恤弗吝常曰士非无贿之患不能行其志之忧临终戒二子曰吾自防立学不妄语不欺暗教人子如己子理官事如家事虽忧患困踬然所为无不可语人者一夕之枕晏如也以是遗汝曹勉之哉遗文有论语略解二十巻尚书讲议五十巻膴仕编十巻翠微编以亲友酬唱合八巻藏于家铭曰
　　一心存存万善攸集岂惟子孙頼之使国人弟子咸有所矜式宋氏之祀其永永无极
　　朝散郎知宜州董君墓志铭
　　君讳道隆字德从董氏其先濮之雷泽人自建炎南渡徙常德府曽大父植皇奉议郎开封府刑曹累赠正奉大夫大父补之皇朝议大夫荆湖北路提举常平茶盐公事累赠宣奉大夫父临皇朝请郎通判池州赠中奉大夫妣钱氏封安人赠令人君以冡适任为迪功郎兹利县主簿丁庶母王氏忧不行服除调永州司户辟差公安县主簿改湖北京西宣抚司四川宣谕司皆准备差遣珍州司法参军潼川府路常平司干办公事浔州推官知建始县改霍丘江淮制置司干办公事知南海县改平乐通判融州知宜州君才资頴拔神无滞用自补吏未上湖北旱涝部使者傅公伯成即以摄丞华容任一道赈济之责廪饥槥死药疾贷贫頼以全活者众傅公总湖广饷事仍寘君幕府命按行边徼时柄臣方开边趋和者立致通显君自襄汉反命条兵间事甚悉因奏记傅公力陈兵端不可妄开和议不可轻废傅具以白诸柄臣侍御史邓友龙劾免傅官吴公猎詹公体仁代之皆倚君为助吴公安抚湖北宣抚京湖宣谕四川又挈与俱潜江有基城义勇三千为乱县令方审父子遇害君徃摄事戮其渠率而抚其余民用按堵自开禧二年冬我师偾于神马坡又歼于卧虎谷金薄我随郢环我襄安践我荆复人情震惧君飞书走檄捷如风雨逋卒流民剽吏御人于四郊而二围涉春未解君招集不下万众不惟威令复振盗亦濳弭吴曦以蜀叛君请扼归峡以待王师金州都统制彭辂来归人情恟恟君测其无他单骑出迎卒为我用从吴公入蜀感激知遇劬躬朝夕乃以宣抚制置二司议不合知珍州郭槐劾君离次考任举将皆格不行辄改君之浔诸台惜其才委摄浔贵二雕郡抚养赒给散鬻盐货户口视昔阜蕃既而西融桑江蛮猺啸聚势张甚守得罪去君又摄融未旬日羣防徙避邕筦以马政坏经畧赵公崇宪又假君机宜文字摄邕罗殿自杞二国闻之効牵惟恪于是举将再及格嘉定九年班见改通直郎自择鄙小县期自韬敛未至建始江淮制置使李公珏复以书招之君惟边遽若此义不当辞尽室以东霍丘焚荡之余披草莱立民社葢嘉定十一年之冬也楚州俄易守忠义军反侧君单骑往与守相会议有南渡门石珪之变挽军帅翟朝宗以下登城守备山东首领往来窥觇犹豫不敢逞君亟遣使臣防谦赵洪喻之珪等受命而盟使复其所会处遣侯挚拥重兵迫涟水或虑忠义人为之表里君以成略授之皆北向争死敌凡再捷人情乃安亡何敌又举国大入犯宣化流民争济江面绎骚制帅复以属君治战舰分甲卒眀谍候布旗鼓夜遣使臣王文等尽驱滁河之舟大小三千余尽列南岸以伐敌谋城中士民咸服其敏会制帅以母忧免官君亦随去不复以闻至南海仅两月诸台辟循倅未报谏官张次贤以宿隙论罢广西路经畧胡君槻惜其才复以平乐留之且俾摄邕州守贰检防马政之羣蛮恱服繇是台梱聮牍改辟通判融州仍摄邕筦猺防黄炤黄南卿掠省丁转鬻于交趾横山砦民日受其困而有司莫敢孰何君与刑狱使者钱宏祖调洞丁立硬砦禽南卿戮于市炤闻之饮药死左右二江溪洞自是宁谧二江提举砦官俸给素仰溪洞率为所胁制君请于经畧司拨盐下州粜鬻以廪之公私咸利焉宣州饿莩满野君至发私财匄籴于邻郡民頼以济诸蛮纳戈请降有言于朝廷召赴行在既解印绶乃有沮前命者君既出境诸洞猺结连宾邕酋长犯栁象朝廷忧之熟念无以易君即令再任诸猺速引去宻遣邕州洞官古兰知县黄至大以兵袭之俘馘甚众郡计匮乏又倾私帑以犒勇士且保任以闻未报六月丙寅卒于郡年五十有四呜呼才非易得而亦非果无也古人储才以拟用匪惟缓急頼之棫朴丰芑嵩髙烝民徃徃为数世之仁乃自世降俗薄无事则摧折弃置俾不逹有事则湔祓扶持惟恐后士惟知国尔公尔缓而弃急而求一人誉而召一人毁而去士不以是戚欣也徒示人不广且俾中外闻之得以浅深虚实我焉初余以馆职补郡道荆及归蜀吴公以宣抚置司叅议官见招至再皆辞不就然前后各为数旬留因得徧阅吴公賔客精眀强济絶出侪等如君者固心期之然而才者名之府忌之招固疑君之老于行也卒之一偾一起以终其身君取聂氏故同知枢宻院昌之孙女封安人前君四年卒子男二人长衡年二十以卒次嗣孙女适从事郎佥书象州判官郭起宗起宗挈其孤防輤还里以其年十二月桃源县之僊洞乡社青村合于聂氏墓起宗继为靖州理曹会余迁靖起宗慨然曰公吾舅之所善也铭不可以他属乃为之铭曰
　　山木自焚雉文故翳材累则然义命有制偾兴靡常世涂自隘于君何加坎止流逝武陵之原山环水汭我铭章之尚谷来裔
　　华容县丞奉议郎致仕沈公墓志铭
　　故奉议郎致仕沈君讳连字少逸以寳庆二年四月庚子卒年五十有八其孤奉遗令卜分宁县仁义乡古城之原以眀年甲申窆而介张忠献公诸孙以君伯氏沔所书圹记全州文学黄梦雷所状行实求铭于余维君系出吴兴徙豫章之分宁曽大父元大父世瑛父彦珙妣郑氏嘉定二年举进士三年大理卿张【阙】曽为国信使辟君为属还循从事郎调太平州司户参军未上丁母忧免防调静江府司法参军京西路提刑司检法官兼干办公事以劳累迁至承直郎调岳州华容县丞未上致其仕转奉议郎君姿禀端粹早有庠校声大理没于使事君诹经司律动合轨程馆伴使惊异曰南朝士大夫精练若此试吏为法官每以所上成案识诸防而书其上曰日监在兹其审克之以是用法平恕民无称寃郡计仰鬻盐以给吏徃徃抑配齐民君禁防吏奸视盐多寡为价髙下不限以常直民乐为市而无损于公嵗入视前増倍常平仓前后以缄鐍相授受诘之吏曰是腐不可校故未尝孰何之君请阅实其数以新易陈会郡贰杨炎正亦主其议人颇难之君白于郡曰帑廪皆官物也以帑羡补廪阙其谁曰不可守莫能移官吏頼以免诏摄举事延左右生论说无时嵗余百废具举学廪用増或告以旧例当献于郡公曰是朝廷所以养士而可献乎乃以修大成殿刑狱使者方孚若信孺闻而善之为助财用焉蛮防古县焚掠生聚经畧司命君抚定受命不辞讫事为图其所当备某事当更帅长大恱眀年再遣临桂簿正李闳祖问民疾苦民指君昔所经理曰是皆可久愿守之毋失京西刑狱司治襄阳以边防移汉柬且兼领郡事寻又还襄寮属惟君一人徃来劳勚会寇薄襄城君入禆幕议出厉将士咸中机会制置使赵彦仁方亦移治襄君修十事以献赵称之不容口由是与参谋议嵗时犒士亦惟君属秩满荐书阙下当路者欲留之君辞去曰奈何以己妨人有宅在豫章城中因徙居焉华容丞当上即挂衣冠不复出矣平生事亲从兄交友睦族皆尽其分取叶氏先二十一年卒继冯氏男子二人曰【阙】曰荣发俱世其业荣发尝与乡举女子子二人长适夔州司理同郡宋槻次适贡士广汉张必大皆相阀也孙男二人光述进孙女二人余蜀人也不及与君接按状所云仕桂日尝以守法为杨子直所知以补常平之乏为崔正子所善二公端人也所取宜可信其后在襄赵彦仁才之既去又以书来之去就迟速之节始终可观是宜铭铭曰
　　莫乐无求莫荣无媿宁羸厥躬永寿尔嗣
　　孙武义墓志铭
　　嘉泰末某为武学博士福唐孙从之应龙以舎选奏名后二十年某待罪史臣从之以守叙州还奏事阙下过余泣而言曰呜呼尚忍言之先君以庆元二年春二月弃诸孤应龙贫且贱故缓嘉定元年卜宁德县之孝湾惟丙食厥【阙】月【阙】我先君以妣郑氏祔又未有以识诸竁也应龙不佞阶缘科第洊领州符又累被两朝追命今先君为武义郎妣孺人将以命书告庙而墓门之石若有待然重惟昔者古庠之席应龙幸有位焉则以是累子不为无词余每惟积善之有庆非曰为某事则有某报也方寸之动已所独知而见乎动乎四体显然其不可揜况其子孙固一气之感者乎余不及与君接而知从之已久呜呼余曷敢不铭按孙氏系出江表其居福之乌石山下者故光之固始迁也后又徙长溪之西乡五代时割西乡以西为宁德县故君所居号宁德之寛岭曽大父劝大父藏皆不仕父举取某氏生三子男君为长讳景玉字公辅资醇重接物敬以严旁通隂阳地理书客有所欵扣语络绎不穷闽土狭而民稠浮屠氏嵗所入厚于齐民民勤瘁节缩仅仅给伏腊而浮屠利田宅美衣食故中人以下之产为子孙计往往逃儒归释君习其俗而从焉日积月累生理用饶营室庐卜宅兆凡以承宁考志者靡不殚竭尤恶闻讼狱冢子游学未返有强盗入室君熟视听其自去既瞷知其人亦不以干有司其遵礼循分大扺若此年七十有四以卒郑氏同郡永福人以勤俭相夫子年若干前君卒子男四人长世长次某次应龙今积官至武节郎新差知靖州季某与仲俱学浮屠孙男七人女四人曽孙男女一人铭曰
　　乃基乃捄乃有阖庐匪菑匪畬匪其贮储天之胙善至宻不疏式谷后人永念拮据
　　孙和卿墓志
　　余迁靖之眀年闽人孙君遇从其族父来为守博志而强善以余之进之也从容语及其大父事泣数行下且曰将有请焉而未之敢余曰何伤乎亦孝子慈孙之情也眀年以其父坦之所书事状谒志则君以靖康元年生以嘉泰四年六月丙午卒且地相去世相后若此况如余之独学寡闻安足以知君乃即其状而叙之曰孙君和卿讳调系出江表世居光之固始唐末从福之乌石山歴数世散处长溪县大留村数世又徙龙坡曽大父某大父某皆不仕父某号栢岩居士母叶氏君少有异质长通经子百家之书长溪自唐神龙元年薛令之初举进士士知乡学国朝中兴初眉山师彦立古时号义门先生讲授于县之十里曰赤岸一方士习为之丕变迨君讲授邑中发眀经术砥砺名行时亦号龙坡先生闽俗喜为浮屠君务以攘异端正人心为己任县令下车必首咨访盖馆于校官者垂四十年前后著录之生不下千人由是文物彬彬辈出与义门分曺焉耻为世俗輭媚语故试有司率不合堂之东扁曰寄隐堂聚书千巻藏脩息游其间举世之所谓可恱者一无以动其心焉呜呼自属民之法废闾塾不修民无父师少师之教于是乃有乡党自好者合国人子弟而私淑之譬如大玉孚尹虽不幸不以镇天府祼清庙然含英蓄华辉润一方所及不既多矣乎裒其遗文得易解书解诗口义各五十巻左氏春秋事类二十巻册府一百巻龙坡文集十六巻子男二人坦夫甫早卒女子子二人长适郭德彰再适黄复次适进士林骏曽孙男一人坦夫将以某年某月某日君于某所以陈氏配是为志
　　归州推官承奉郎致仕张君墓志铭
　　君讳宇宗字岩夫系出东汉平子其后南徙居广信郡子孙散入闽岭五代初唐州长史又追赠补阙生五子长保寅次霭官至左司员外郎今居于崇安县之白石山前者皆保寅之裔曽大父德运行成名立学者称为白石先生语在建安郡乗大父禀不仕父璋以累举恩得官初尉池之石埭转丞邵武改建宁循从事郎即所居官致其事改承奉郎母髙氏同县将村人故武经大夫某之女继母江氏建阳北乐人故通判某州杞之女君刻志励行尤善事继母未冠举于乡游朱文公先生之门得为学之要耸善扶谊厚亲睦邻邦人爱重之绍熈五年有盗焚掠里闬由西而东及君之乡境而返后五年复作自东而西亦及境而返咸曰此善人也谨毋犯乡邻既赖以免乃因人情倡为义甲一家有警则甲众毕集盗以屏息光宗践祚君以累举恩授官时朱文公以忤权贵人免官君率僚友送诸武夷会于精舎君语及时事感愤激烈文公喟然曰岩夫真可与语为张饮尽欢书乐府一阕命同志歌之且题名以识嵗月今石刻犹存初调江州湖口尉属开禧北征县当孔道师费百出君董饷役检吏奸民以不扰授归州推官当上即追惟考志亦致其事改承务郎后二十年今上嗣位以恩转承奉郎自号玉峯逸老恬于宠利无声色之奉家事授之二子唯诗书自娱乐道人之善而畧其过建丰为富沙之名乡君刑善于里人尊哲乂礼名胜振贫乏字防孤而一门之内父慈子孝兄友弟恭故仁逊之风兴焉以寳庆三年四月壬辰卒十月己酉于崇安县仁义乡岚头芦山之下其子壻江淑文状其行求文以识诸竁余惟士之进退去就亦惟反诸心而慊考诸义而协所谓七十而致仕者特约为之制耳若乐行忧违翔集色举固不是之计也夫使载髙位食厚禄则大将行其道次将行其言非容容为禄仕计也犹未免乎禄仕也则辞尊而居卑辞富而居贫免死而已矣若上焉不能以有行也下焉不出于为贫也礼际未善也陈力不能也有一于是而托尊富以为禄仕假民社以自丰殖其于义也何居有如张君老不待年令德表里纯名始终吾故喜闻而乐书之取同县胡氏文定公之族也生二男子椿年南剑州将乐县主簿樗年与乡举女二人江淑文即长壻也今为承议郎知靖州永平县擢通判靖州次适昭武黄顺之故儒林郎总领湖广京西财赋所干办公事孙男五人时燀时煇时焯时燂时燡孙女四人长适江维宁次适江鐩举寳庆二年进士第调抚州宜黄县尉即叔文之冡子也余未嫁外孙男子六人曽孙男女二人铭曰
　　物竞而独止人涉而卬不精蕴而神内守志彊而气亦至二十年闲退之味八十三康寜之嵗与其徇物以防已叹老而嗟卑也
　　处士黄君墓志铭
　　黄氏自金华徙分宁至光禄卿中里生五子其三为湜大理丞庶之父太史庭坚之大父也四曰淳淳为太常少卿则【阙】县丞康之父纺之大父也纺兄弟十有二人是时族人有侍御史某家于荆纺往从之寻又游学于长沙爱郴阳山水徙名数焉肄业于学官之游艺斋讲学不怠邑人有为长沙令曹某诣郡舎于学官之侧夜闻诵书声翌日从学掾得其姓名进而问其世遂以子妻之而馆焉即今郎官里上应坊也生五子三曰中臣中臣生彦眀取王氏生四子君为第三讳师南字鲠卿取何君某之女何君通判某州君就试转运司而州教授适司校此宻以私居谂君君曰人禀命有定分辞焉何守廉州州壻以受赇下吏使人訹君曰茍得免请以一斗珠为报君曰此言奚为至我且事在有司吾得而知乎又辞焉其学务以谨独畏知不为利禄计年几四十始举于广西路转运司既试春官不利遂弃去筑室于所居桂坡之麓辟塾延师以学诸子琴书满室賔客盈门浩然将终身焉庆元三年终于正寝享年七十有三越五年何氏卒享年七十有八君于耒阳县平陵乡马王岭寻归于县之桃源大父墓之侧而何氏祔于峡村祖妣王氏墓之东男子四人长瑰早世次珍以乡举该特恩今为靖州军事判官次璵次璲女二人长适陈康年次适李多闻为郁林州司户参军孙男五人汝谐汝说汝止汝逊汝砺孙女三人长适陈康年之子天竒次适向文简七世孙汝振次适贺汝楫今主零陵簿外孙男女五人先是余举进士始识珍都城后二十年相与道旧故珍然以先墓未铭为请乃为叙而铭曰
　　虽诱弗迁虽訹弗挻老壮而穷坚以终其年式谷后人勿替有延
　　从义郎胡君墓志铭
　　绍定改元之冬余放靖未还金华胡潜介其妇翁通判靖州邵伯方笥以书来曰潜不天以祸吾父寳庆三年九月己亥弃诸孤绍定二年三月乙酉既即金华县之从善乡上髙原焉墓道之铭莫夫子若而潜也无以自进于门墙傥因其舅以及其甥诸孤之幸亦云从也试摭其状胡氏自安定先生世居海陵后徙婺之金华宣和间清溪防起剽掠乡邑五世祖友闻战死合于清塘遵古制以昭穆今称胡家大墓山隂陆务观游尝为之铭君距大墓三世讳大异字同之少自克厉冀大厥绍儒科不逹勉就右选初调宁国府旌德酒官部使者见知委摄县事讼清政平监行在激赏西库会遣使金国君以才选为介讫事诏増一秩再调台州兵马监押秩满堂授提举邕州右江兵马母卒不行服阕授行在侍卫步军司医药饭食俄寝疾以殁君为人沈毅而寛眀桥梁隄筑之事凡以利人无不为也婺多富人里正长募役吏舞文为奸利君捐田为义役倡规画井然嘉定十六年诏修复经界是田几废君力持之又赖郡侯相与共守厪厪勿失余每惟王制既坏民散而无所繋仁鄙寿夭贫富强弱为吏者弗及问也甚则有罔而夺之者矣幸而一乡一闾犹有忠信诚慤之人耸善扶谊以维持保受之义则毋问其所及之广狭人而术斯也不有裨于政教乎呜呼君之铭也余曷敢曰不可君享年六十官至从义郎取范氏文正公七世孙也三子男潜渭渐三孙男似儋圆二女子嫁承信郎新监潭州南岳庙赵希【阙】文林郎新池州司法参军赵与珀铭曰
　　匪仕之荣而志之施匪誉之要而义之为匪铭之羙尚嗣人之诒
　　于夫人墓志铭
　　始余官胄庠天台张子益先之来为博士弟子员阙二十有三年予迁靖又三年而子益来为州教授从容语及家事蹙然曰吾妇氏将有谒焉而未之敢予薄而问之予与子益友也子益有骨肉之爱而予得恝然乎则辟席而进曰予外姑卒于开禧二年二月辛未今嵗再终矣史巫纷若实操封竁之柄迨绍定元年十二月庚申始克窆于翠岩楼谿余氏先茔之西原予也学先王之道疑不以简防缓为可妇之兄曰余由将以铭请而吾弗敢致也子其许我乎使诵其事则由之父防所为事状也其畧曰吾妻于氏世为台之黄岩人父进武校尉光时祖父然曽祖父龄吾妻防庄重孝谨校尉死母胡氏有心疾侍膳药潄浣左右无违既归余氏则以所事母事舅姑敬共夙夜承事賔祭防先君子乐为善客至无留门吾妻先意议酒食有友调官乏资思赡之不能吾妻出奁中金以告里之黄氏有二女孤贫无依先君字而嫁之则又助之凡此类弗可胜数予喟然曰是虽妇德之常亦人所难能也姑止是为子志之子益曰抑吾姑之善也不宁维是吾闻诸妇曰吾母承宁族姻容礼娣姒绥御妾妮燠休贫弱一门之内盎然似春而自律至严每诵古人夜行以烛之语未尝越足礼法予曰子益之言宜信而予也罪放之余也虽然予曷敢不铭铭曰
　　母良其子舅顺其妇夫真其配子慈其母壻义其姑我铭其墓





　　鹤山集巻八十
　　钦定四库全书
　　鹤山集巻八十一　　　　宋　魏了翁　撰墓志铭
　　赠奉直大夫丁公墓志铭
　　宝庆元年秋军器监丁黼文伯过史臣魏某言曰黼不天吾父奉直府君以庆元二年月日弃诸孤于某年之某月日葬于石埭县舒溪之南曰鸑溪黼虽贫凡以致其诚信于亲者既不敢不勉惟未有以铭吾竁也敢以前达州王侯东所次行状将子是属某曰墓必有铭汉魏之末造也文伯方以正学直道为时闻人兹其显敭不已多乎而必铭之云虽然余定交于文伯既二十年知其世为详余曷敢不铭公讳泰亨字岩老丁氏故梁人自汉将军寛以易授同郡砀田王孙砀沛相近其后徙沛公之曾大父洪赠训武郎大父执中武德郎温处衢婺四州都巡检使父逑徐州乡贡进士公生四年而遇靖康之变江淮盗起马吉等剽掠之青阳石埭武德以尝中材武科入仕与讨方腊有功遂以选差青阳之武尉督捕羣盗未几金入汴迫徐贡士携家由清河趋淮隂以达于青阳丁于沛为右族自经乱离南来者仅两院武德其一也武德往来石埭经理平冦爱其山水清丽因托居焉传至贡士犹梦寐故疆之归故流移再世未尝治产业也公幼而明悟日记二千言时版本文字尚少经传史汉书皆日抄夜诵汉晋以来诗文亦手自编萃善古文于诗尤长以余力为举子业率先诸子鸣逺近争辟塾延之其后疾不能出者十年皆负笈踵门诸从子亦従受业黼时年十四已知为学之要会永嘉徐子宜为郡教授公慨然挈往从之徐雅敬公留与共学参授后进而训黼以语孟中庸大学黼幼从公诵言观行渐渍已久至是一闻义理之诱气竦神悟卒为成材公资禀劲直务质不蕲人知不轻为然诺在贡士侍侧色庄而气怡贡士卒号毁骨立事母臧夫人晨兴候戸外昏定率至夜分夫人自过江痛家族流离不肉食公食辄不怿有嘉疏旨蓄必问奉夫人已否夫人年八十二而卒公老犹致毁与二弟处极其和孺呜呼公之学其亦异乎世之所谓学者矣享年七十有四元配章氏继室孙氏前后凡五男六女长男辉次耀次某为叔父某后次黼次黻辉耀某黻寻卒黼今以朝请大夫为军器监六女各得所归孙男四人铸镒未仕镐以军器任为将仕郎镕从事郎绍兴府司理参军孙女五人曾孙男女四人铭曰
　　徐沛之间邹鲁所邻质实近本故家典刑公生不辰逢世孔填风气之感则厚且纯冲约自持硕蹇亨屯柬周之思西方美人允毅丁公则我思存
　　承议郎通判叙州李君墓志铭
　　余自防于成都杜氏道双流必李氏乎馆李则余之妻之舅也其曾大父文显大父庾为里善人父大年承议郎致仕累赠中散大夫娶同郡勾氏赠令人中散有六子长嘉谋为宗正丞世号息斋先生与仲氏嘉猷同举乾道二年进士其第五曰嘉量是为君君生之三月而丧母中散念之以属宗正教焉宗正博通经子百氏而深于易晚得专气致柔之说以隂符参同博考精玩笃信不懈君亲闻其说而好焉余尝与之语虽不尽合迨嘉定十五年春余将造朝过君于里舍君曰吾尝为子诵所闻子不吾与余以求诸易盈天地间致用之要无越乎坎离而大较则体性相须精神互足体不立则性无以行精不蕴则神无以发余心异之因相与推明本始究极分际勉之以圣贤之正相语移日不能休以是始信君之所蓄者厚而世不能以尽知之也十七年冬君之子防宗忽以书抵余于京曰先君以四月日启手足于遂不肖孤无以显敭厥考今葬有日敢以识墓为请呜呼其信然邪将俟后期以追前语而忍铭君之墓也君字平仲资醇实不事华饰宗正为淳煕朝士旧闻遗献尚多接识而君得周旋其间况以尚书郎勾公昌泰为之舅刘文节公光祖为姊之夫闻见熏濡趋向端正会科举不利以宗正任为迪功郎监嘉定府酒务遂宁府司法潼川府通泉县令主管夔州路安抚司机宜文字用举主改宣教郎知汉州绵竹县通判遂宁府叙州始为掾于遂议法平恕遂有米粟之征贵输赢余而不察其沽滥君请覈沽滥而罢赢余兵民两利焉明年当输民诣郡愿得李司法董其事有为逺官死不能归者为经理其丧二女亦各有适通泉揵江嵗靡公私之力而民廪廪不适居君躬任其劳筑事坚久至于今称之緜竹邑大赋繁吏縁为奸比豪猾而愚善良君请覈登载授券剂皆无过一日厥明以方楬之凡已输而未获券者使告焉或疑其不可继公去之日视始至逾笃以是民无横赋官有余蓄学校桥梁之政皆以次举行最后在遂宁更厯既多裁决滋敏前后漕使者皆俾摄属君以郡事辞不许迨转丞叙南喜曰此吾兄所尝憇茇也会以职事之普道暍归而得疾属纩之日尚区画官事家政如平生年六十有五君为吏三十年居室衣食不替儒素与人交平实而可久所居官皆以职事见知其长固也而吴德夫猎崔正子与之未有雅素争先辟举杨恭惠公镇蜀径上其姓名迨选部关移乃克知之其恬于荣利大抵若此元配唐氏继室尹氏皆赠孺人子男二人长巽宗次炳宗以后宗正女适迪功郎利州昭化县尉家寅翁孙男一人思问孙女二人外孙男女四人葬以宝庆二年某月某日墓在新津县会同乡艮山之原祔宗正墓右从治命也铭曰
　　居焉而煕熈出焉而怡怡脱畧于姑可已而黾勉于所当为其晚而有得于已也葢有人所不及知不知奚伤视此铭词
　　安人史氏墓志铭
　　宝庆元年冬予得罪南迁明年春行至九江友人家朝南被命造朝其夏赐对便殿擢主军器监簿秋以丧弟求去迁丞请益力又明年春差知隆庆府寻改简州予时待放未返朝南道荆州状其母之行驰书抵靖乞文以识诸竁葢朝南自先朝赐召今上申诏趣发及是西还凡阅四载而立朝仅十月余谓朝南秉谊据正不亏其体不辱其身所以成其亲者大矣而奚以文为虽然朝南之请也廑余惧夫文之不足以发也余曷敢不可朝南之状曰吾母史氏讳稷字虞卿隋柱国太平公万岁之后曾大父乡贡进士慥大父振父允谐妣杨氏母年二十归我先君不幸三十而没淳煕八年六月乙夘也大酉兄弟五人女为长一日大母苏夫人问曰能记而母乎泪栖睫莫能对长者曰母姿闲靓不事膏沐儿所能记仅此耳大母曰汝曾大父运干府君方严家人不见其言笑媪御尝进葛衣不惬而母先意改为运干喜与士接而母竭力酒羞虽服用可辍也汝之曾大母而母之族也运干念外氏飘零尝问其世墓而母自是嵗一展省如运干临之吾母程夫人以礼法持家子妇奔走承意惟恐失之见而母必为之康色岁时庆贺奉仪物以献如弗胜而精巧絶人其事吾舅吾母若是事我可知吾不能悉数也昔者我疾而母朝夕卧内膝行进药久而疾间膝有瘢焉吾识之今弗忘语已顾女兄曰妇道不当如是乎而母师也及大酉龆龀粗省事每侍先君常曰吾大父年八秩寝食必我俱训言娓娓而母时起躬奉温凊敬事不怠大父怜之曰天何以报此妇也汝生三秊大父卒犹谓而母曰尔事我善报其在是夫先君言之于邑曰使而母不孤吾大父之望是在汝已先君尝挈大酉过舅氏见者辄泣下曰而何以报而母乎自归夫氏事重亲拊而兄弟至忘其身之疾嵗时来宁尚嫁时衣也人谓弗堪而母无几微见于言面则又人所甚难而何以报而母乎呜呼大酉尚忍言之赖吾母之泽嘉泰三年齿一名于进士籍母之殁逾二十年男女婚嫁之事仅毕末有以葬也开禧俶扰从三嵎陈勤节公咸出入戎马间辙不及息侥幸陞朝则姑待之又庶几泽及吾母也嘉定八年大酉试邑成都上祀明堂吾母赠孺人将以命书之副告而卜葬焉未及满戍而先君弃诸孤矣徒跣行营于青神县之长泉曰绍远乡母所居里也命惟某山食问逺日惟十二年四月癸酉食是兆葢考志也孰知遂与吾母偕葬乎除考丧之明年南海崔公与之帅蜀以大酉长幕府未几荐士复先焉大酉敬共夙夜不敢坠厥绍今幸有以归见先墓昔者吾父之葬刘文节公既为铭之子之知我不后刘公幸有以纾吾哀也某自孤露以来见人之思亲则惕然以伤不自知身之罹此咎也读国风至凯风陟岵河广读小雅至小弁蓼莪辄废巻每谓彼以劳苦废养以谗毁见逐皆亲在而子一旦携离之暂耳其词已悲伤不自聊若此一日读韩文公哭兄子文至不省所怙惟兄嫂是依嫂指愈父子言曰韩氏两世惟此而已兄子尚幼不复省记愈虽能记不知其言之悲某为之涕下不能止呜呼未知情于文生文于情生而涕何从出乎顾我复我出入腹我今乃至眉目间畧不及訾省仅従其大母若考闻一二言行以求铭然则朝南之请也余宁能恝然乎乃不果辞朝南之考君某以封承事郎卒今赠朝请郎母以赠孺人葬今赠安人三女长未笄而卒次嫁张子辰次孙景舒尝贡于乡二子长即大酉今朝请郎知简州次震已尝与乡举以父命后族父不幸死矣子之季曰丙仲女之季嫁苏烝则继母今程安人出也内外孙曾十余人铭曰
　　望秋而变衰既去先时方春戢晖孰阸而摧祭以大夫之牲敛以内子之衣人谓母荣孰知子悲
　　太孺人吴氏墓志铭
　　宝庆元年余待罪太史氏粤人孙之宏与余雅相善也一日泣而谓曰之宏不天夙丧我先君吾母抚诸孤凡二十有四年而又弃之厥既得卜祔于吾父之兆而未有以铭也敢惟子也请余曰子善自饬以成其身兹其为铭大矣曰是敢不勉虽然之宏之穷毒人有不及知者我先君之五世自山隂徙余姚皆力穑自给伯父早卒大父修职某大母胡夫人年浸髙先君独任家事褚无私藏吾母承顺其志虽余财巾币恬不訾省得故衣败絮亦与冢妇陆氏尺裂而均之讫先君之世聚居雝睦无间言先君肆力于学州荐其名益从师友讲肄兀兀穷晨夜或寻师他州动涉旬嵗吾母服劳馈事不以累先君君性素刚毋问戚疏必觇其所趣而进退之吾母务为涵覆承宁族婣赒防乡党人人交相得也之宏兄弟年少长又俾负笈千里以赴师友之防多一时知名士课督诸孙察其少进则喜见词色不靡衣食不事游观不溺佛老惟致严于宗室之奉嵗时夙兴行事子妇若孙咸在翼翼如也之宏举进士试吏为某官薄禄不足养也吾母处之裕如闻楚扑声则曰焉事此闻得其情以告则怿晚嵗听聪视明德性裕未尝有厉声疾呼会水心先生叶正则葬有日之宏往会吾母曰其已事即反四月之吉起盥洗簮珥家人咸集忽指头何岑岑若是肘扶就枕已不起哀哉之宏犹未反室终天之恨九殒莫赎脱又无以铭之于吾心独无恨乎余瞿然谢曰如子之言子之先君子上顺父母旁睦兄弟下宜子孙则先夫人棐承之力是乌可以无纪周公之诗曰妻子好合如鼓瑟琴兄弟既翕和乐且湛宜尔室家乐尔妻孥孔子大之曰父母其顺矣乎夫道行于家而妻子好合此刑善之着也则兄弟以和室家以宜子孙以乐顺亲之道孰大于是非所谓风自火出者乎世降俗薄二女同居志不相得而家道以睽子孙是效者往往而是呜呼闻夫人之风余惧夫词之不令也以为神羞虽然余曷敢不铭夫人吴氏世为余姚着姓父讳端礼赠武义郎母喻氏封恭人夫人子男四人之宏今以承直郎新荆湖南路安抚司准备差遣次之亮乡贡进士先夫人卒次之震从荆湖制置幕州得官知郢州长寿县次之颖女嫁知某州史弥忠孙男九人自中乡贡进士自道自明自昭自诚自牧自强余未名孙女四人长嫁新晋陵县丞赵与昭次外孙史巍之余尚处夫人生以绍兴十一年四月甲午卒以嘉定十六年四月癸酉朔葬以十月壬午墓在某县某乡某山之原铭曰士不遇曷其望维述之良式扶而将浅于泳兮深于方既顺乃祥厥基允荒诏子孙世其庆
　　朝议大夫知叙州魏公墓志铭
　　予少与从父弟嘉父同居共学季父朝奉府君蚤与乡举孝友温任性不违物嘉父年十三四已能左右几谏少长知自力于学尝从师学举子业既而悔之曰是足为学乎闻郡人李中文坤臣以明经教授乡里除馆致之中文丧明卧兴饮食嘉父扶相必亲葢自圣贤传心之要以及近世周程邵张诸大儒所讲精体实察穷晨夜弗懈或嘲其不切于科举嘉父曰安有本厚而末弗滋者乎学益力辞益赡举嘉定四年进士调迪功郎眉山县尉上事之八月予被命守眉乃两易绵竹县主簿为吏廉明尝摄法曹以持法忤守意守不能难反以是见知檄受民粟先是廪人额外苛取曰例钱嘉父白守尽蠲之予守汉日使民自执槩量不取赢嘉父白守曰愿守前规守又不能难总领财赋闻其才辟赡军酒库仅视事改辟干办公事金人入边遣属驻汉中籴餫嘉父生男四日弗子而行十二年四月丁夘贵卒称乱嘉父挺身劳师少保安公开宣威府嘉父之果州趣公赴镇公壮之贼平上功诏减二季磨勘寻以举主改宣教郎安公谓嘉父习知边圉俾宰金之上津予时以心制里居嘉父固辞辟命请待班见凡家食二年予读三礼招中文与处嘉父参焉士无逺近负笈来观各有相长之益五年崔正子与之帅成都辟知新繁县县有祖宗原庙四孟月吉日至郡有朝飨遣属诣县陈疏食用道流而倡舞于庭嘉父曰是不防神黩祀乎县请于郡郡上于朝下奉常给太庙彞器法服图而班之嘉父范金制帛如式凡用泉八百万又给乐章嘉父遣二人诣太常肄业予时为卿命工授之嘉父即大门外为藏及时蒇事民听一新大修县庠扁堂曰师立朔月月半谒先圣先师合县之秀茂读中庸大学听者各足其分退而辑成书学有【阙】氏田租百余石久乃隶常平司会使者张义立方行县嘉父白归于学县未有社仓嘉父节缩浮蠧得钱三百万为籴本使者以其法风他郡行之通判成都府会简州阙守制置司檄兼摄百废具脩而去之日府藏之储视前增倍诏再任成都即解郡还次制置使辟知叙州叙空官乆摄事者不为逺谋先是横山砦之诸氏其最蕃曰始鹅始鹅之诸族其最肆曰隔桂仍嵗大入为患嘉父曰吾守封于此而民不得安土吾耻之乃请于连帅杨叔禹汝则假师隣郡俾通判居守而躬率将士问防罪不敢拒师十一月壬辰分师以入七战歼其众戮其渠率防势穷蹙即面缚军门誓毋反归先所侵疆凡四十八邨及民畜甚众十二月庚子受降辛丑班师数安南知堡狄厚叔卖国误师之罪斩以徇是役也用州卒防军及泸荣人凡四千粮三千石钱六千万捷闻诏增三秩将士以次进律有差嘉父自以职分所当为拜恩感激益思报効蠲复业之租以实边圉籴旁郡米以活饥民作止戈堂以简师徙创备边库以拟缓急制置使上其功状诏令再任嘉父尝请移安南堡于风洞市以制诸防至是报可方鸠工经始会北边被兵制置司征米五千石嘉父念边民之困出少府余财代输制阃知之为尽蠲之忧边劳肄盖自是得疾矣九月末犹力疾调丁筑新砦皆手画口授军吏奉以从事十月既望拜朝议大夫尚能跪起周旋如他日丁丑疾病卒于州寝临终尚谆谆疆场之事一语不及私嘉父蚤晤夙成孝友温任俨有父风自以禄不逮亲每拜一官辄感怆终日春秋尝祀如或见之尝读礼至将为善思贻父母令名必果讽味不能释名先墓之庐曰果善堂又自为果斋刘文节公为铭李中文记之绍定元年大比时有为临川陆氏之言者往往假窃近似足以欺庸有司嘉父虑学者贪高成习乃与新都令郭方叔黄中控于提学司请谕有司毋以是取人将自科举取舍以杜其渐士闻风丕变正学得不冺经史传记诸子百氏皆尝校雠钩纂益昌之乱委于兵火今仅存者读书日记二十巻杂藳十巻巴江中庸大学讲义二巻呜呼嘉父所志所学盖将以千载自期行方而气和见义必为视人有不获必起而援之其曰果善盖允蹈焉世率以学行词章吏事若不相涉盖曰格物穷理脩身齐家者动必古训关于事情为词章必迂为吏事必疏号曰文士曰能吏虽不学无行不害也不知今之为学夐与古异今之文古所谓辞今之政古所谓事今之才则古所谓佞人壬人也夫使学而本诸真知著于实践则发为辞辞则而理施之政政裕而密非今之所谓文与才也谓予不信则如嘉父者亦眇然一儒生耳其辞达其事治皆为世所推许然则非本厚而末滋者乎魏氏世为邛之蒲江人嘉父名文翁父讳孝寿赠朝奉郎母高氏赠宜人由朝奉而上祖讳华曾祖讳大昕则皆某同出也官自迪功郎至朝议大夫年五十有一取同郡韩氏迪功郎致仕起之女封恭人三男子强恕恭愿进忠恭愿以后其叔父及翁女子二人未嫁予归自靖强恕兄弟拜泣而请曰自伯父之南迁也我先君贰成都守叙南皆除馆以望归去年八月闻伯父被命西还丙夜得书时已被疾犹亟出觞客以识其喜今伯父优游林泉先君不及见矣墓门有石舍伯父谁宜予敛泣言曰诺哉墓在普慈乡仁惠里干山葬以绍定五年七月丙午铭曰
　　姿金玉兮言谷粟兮生何笃兮夭沃沃兮暵其暴兮命何蹙兮谁痡毒兮夺之速兮民无禄兮匪我独兮
　　大理少卿直寳谟阁杨公墓志铭
　　孝子之于亲也爱之斯録之故有复有重有铭物有烝彞鼎上之报功也有大烝有铭常有追襚有策有诔有諡逮其降也勒文于窆石曰碑然而鲜不浮誉而溢美汉人已谓碑铭惟郭有道无愧然则自有道之外皆愧也予虽不佞不敢冒所愧以谀墓而有德有言足以命之曰无愧则仅仅见焉今铭杨公叔正其一也开禧三年吴曦以蜀叛成都路安抚使杨公辅会僚属议同官三十余人愕视莫敢发公时摄府学教授独诵言今日之事当计逆顺不当计祸福仆言是则正名讨罪曷为弗克不然愿与先生死此以报国杨公壮之未决也公泣下呜咽请致为臣而去贼平部刺史陈邕上其事特诏迁一官又十九年湖州冦潘丙援济王以叛有司当正以法议一及之辄中其祸于是廷绅扪舌绍定元年公以戎监对垂拱殿谓去嵗风雨为暴水潦溃溢此隂盛阳微之证而台臣诿曰霅川水患之惨桀之余烈也呜呼尚忍言之后又以理卿对遂申前说谓巴陵追降之命重于违羣臣而轻于絶友爱陛下居天位之至逸则当思天伦之大痛雍煕初元秦邸殁于房陵既行封諡又录用其子极其存恤之意今乃曰不当为之后以贻他日忧何圣世示人之不广乎又曰今日不言后必有言之者与其追恤于后固不若举行于今也是日诏直宝谟阁知重庆府呜呼明君臣之分厚兄弟之伦是虽人所当言而利诱物迁不反是为非则举细遗大公能循理尽分使顽者惕懦者立事君持身之槩若此吾铭可无愧矣公讳泰之叔正其字也系出汉太尉震在唐居长安静恭里广明中国子祭酒赡从僖宗入蜀其徙眉青神则自镒始五传至鉴五与乡举以三礼释褐公之五世祖也曾祖考芳揆祖考封朝奉郎累赠中奉大夫考虞仲中大夫充秘阁修撰致仕累赠宣奉大夫修撰公两召不起谢事凡十又六年蜀人高之妣史氏封安人累赠硕人修撰守巴州兼山黄公裳为通江尉俾公受经公尚幼黄器重之杨致一天倪刘子野真史鸿渐渐皆以经术教授乡里公厯登其门皆列高第家故藏书数万巻手自校雠年十二三后卧不设榻者几十嵗读书必及诸实践举斯世声利无足以动其心者初以郊恩补官庆元元年与兄似之同奏名类省试明年调泸川县尉两易什邡再为緜州州学正转丞罗江县改宣教郎知严道县特差知广安军未至丁父艰免丧知富顺监知普州继知果州召赴行在除工部郎中迁军器监大理少卿补外余年差主管绍兴府千秋鸿禧观疾笃以本官致仕积官自迪功郎至朝奉大夫始仕什邡与使者辩狱事不屈使者贤而举之教授左绵覈职事之窽籍自郡守之客始守不可公径上提学司求避易石泉军教授其在罗江制置司檄置幕府适长沙吴公猎谕蜀公遗之书曰使曦为乱而士大夫不从必有不敢为既乱而士大夫能抗曦犹有所惮夫乱曦之为也乱所以成士大夫之为也每请间论事帅为改容或疑严道不易治公曰清以莅之何县之不治郡守锐意兴作征索无既先是邑输免役并折官价守更理见缗公数白不听遂以所当得白直钱与令所得酒人稍食日为钱四万有奇对偿会嘉定倅贰阙以公摄事时白崖砦将王壎引蛮冦利店刑狱使者寘壎于法或又谓罗长五诸人实导之当坐死公访知夷都实迩利店夷都蛮称乱不需引导固请释之不听乃请于制司去所居官制司以议舎檄公公但还雅安公自为小吏与大官抗声辩是非无所礼逊四川宣抚使安公丙尝荐诸朝曰蜀中名儒杨某之子当逆臣之变勉有位者毋动言不用拂衣而去使得尺寸之柄必能见危致命诏任满赴都堂审察公以亲老辞行诏以广安优之在富义视事三日即出相告僚吏士民其勤攻吾之阙西湖旧有堂名景濂公易以君子而记之曰堂既作而旋废已废而复兴尝攷其故则以中遭伪学之禁尔夫周张二程崛起千载使圣人之学炳如日星其有功于天下后世甚大其徒不曰此孔孟之学也必曰此伊洛之学使人得以集矢于其的茍寄意于君子则自非君子之弃而小人之归者畴忍坏之学者叹其逺识郡之府廪充牣籍其数以康困惠死举生其后去郡又以禄廪数千缗予邻里以千缗为义庄晋以叛卒之扰安居安岳二县受祸尤惨公力白宣抚使安公尽蠲其赋凡少府用度悉从减省在郡凡输边二万缗蠲赋如之振贫赒厄半之安公复上诸朝召赴行在所公固辞诏差知果州任满日赴行在果以畸零钱久为民病公会一年经费储其赢以为诸邑对减厥数甚伙遂上尚书按为定式民歌之曰前张后杨惠我无疆盖吾同年友张义立方实自发其端而公踵行之凡四方礼馈率不以入私帑与民约剂而为之息名长生库以赡独民至今德之上嗣服申前诏趣行实宝庆之元也明年三月乙亥入对后殿首请法天行健奋发英断总揽威权无牵于私意无夺于邪说以救蛊敝以新治功次谓本朝德泽迩来斵丧无余民无常心何恃为国次论陛下以直言求人而以直言罪之使天下士以言为戒臣恐言路既梗士气益消循循嘿嘿浸成衰世之风为国者何便于此上奇其对顾问再三越翼日除工部郎中时吾友真希元洪舜俞张行父王万里新以言得罪予坐迁靖徐纯忠胡季昭迁象公来自逺方首及之繇是中外臣民闻风兴奋相继言事无所避忌逮淮东之变郁攸之异言者益众其端自公发之后四月当对公奏三十年间士大夫之论不过三言而已为安静为用中为更化安静则茍偷也用中则模棱也更化则疵政尚多何更化之有又谓兵端作于开禧之初民力未困故民之常心未失也兵端再作于十年之后民力已穷常心丧矣识者以为笃论三年迁军器监时蜀有寇难势张甚制阃下令弃阶成和凤天水五郡撤戍退屯今四川制置副使赵敏若彦呐时帅汉中以据干城而军孤援薄二三公亦邮书奔告用蜀者嫉忌滋甚陷以深文诏下四川制置司狱公为书帅蜀人扣政事堂或曰是将为赵累公曰非畏累赵畏累身耳自为书上之引来俊臣罗告狄仁杰对狱事为证又请以身任其无他事得勿治尝以诗为相君寿有云潭潭位槐鼎既阅二十年治效何悠悠民瘼殊未痊近甸饥馁切三陲烽火连人意苦不纾生理絶可怜闻者韪之绍定元年三月又对其畧曰自去岁风雨为沴田庐不存饥馑流离人或相食疫气偾作盗贼肆行淮楚之间狐狸跳梁证状日异不可谓细故也愿陛下进君子退小人使忠直之言日闻而憸佞之说不至惨刻之人不用而忠厚之论得伸一扫贿赂贪墨之习而为礼义廉耻之归上首肯再三冬孟之间又对朝拜疏夕补外过辞相君为书大畧谓宰相职事无大于用人用人有道去自私之心恢容人之度审取舍之择而已又曰庆厯间吕文靖为相嵗月最久孙沔上书谓天下将有土崩瓦解之势而吕夷简无一言以启沃上心以谄佞为君子以奸邪为羽翼是张禹不独生于汉李林甫复见于今末又引史越王事勉相君毋用聚敛之臣残酷之吏闻者为之缩颈明年六月至重庆恺悌之政如三郡峡多盗官利其觉籍虚而粥之民民不愿也则临之以威于是土旷民穷者众公曰是駈之盗也斥余法用从制司市官田募民垦耕置廪居租以赡贫困虽尝为盗者亦周之期以自新俗用大变绍定三年夏四月公闻乞归得请疾且病矣辛巳即自力登舟丁亥始被命五月壬辰朔假馆于江津赵氏癸夘卒得年六十有二诸孤跣防丧车以七月癸夘脱輤于庙公壻于舅故承事郎丙之女三男子森先卒埴迪功郎前监顺庆府酒税埏将仕郎一女子许嫁阎叔恭将仕郎孙七人长续曾以致仕恩奏名孙女四人长适魏恭愿予从父弟文翁之子也余尚幼四年九月丁酉埴埏以母命葬公于县之玉台乡坤山公峻而裕介而不倨饮食作止有常无疾声蹶行立必正方不茍訾笑祀飨必躬畧采古礼行之居官荐士惟其可非是虽达官贵人莫夺也前后三被命召申命者再凡四辞乃就及位朝着甫三月而求归不获则请谢事其不茍就葢若此然济时行道之心未尝不汲汲小试郡邑间赡学助边代输蠲赋以至买田屋居养孤独之类为钱凡七千万有奇捐已禄以偿官类不在焉惜其所施仅止此所著书有克斋集百巻论语解三十巻老子解二巻杂著五巻类书有春秋列国事目十五巻公羊谷梁类五巻易类五巻诗类三巻诗名物编十巻论孟类七巻东汉三国志南北史唐五代史类凡为巻七十有四厯代通鉴及本朝长编类又二十五巻东汉名物编三巻诗事类八巻集诸儒易解为大易要言二十巻皆手自编缀也某得罪南迁遇公于于湖语及国事公忧形于色曰仆必不为久计也后以书至靖曰事有大于巴陵者乎不可舍而及也予益信公之爱其君以忘其身也后二年予被命生还则公卒且葬矣中道得埴埏书曰父之竁未有铭公也知我父者父亦深知公敢百拜以请某每惟世降俗薄人之蒙谄负义媕阿集垢以终其身者形存而气腐公也伸首万物之上语嘿出处惟义是比则今虽去世生意未泯乃铭曰
　　千夫之诺诺不如一士之谔谔尚于叔正见之悼九原之不可作惟正理具存人心孰非广居而安宅茍吾分所当言奚利害之究度烱日星其并爽质鬼神而无怍鹤山集巻八十一
　　钦定四库全书
　　鹤山集巻八十二　　　　宋　魏了翁　撰墓志铭
　　故太府寺丞兼知兴元府利州路安抚郭公墓志铭
　　蜀自绍兴议和大弃陜服且割商秦之半于是西阻天水皂郊东阻大散黄牛而阶成和凤遂为西南剧开禧三年叛将以四州事金由是金人知我险易安沂公极力宣理仅克就绪会移镇去边备浸弛嘉定十年冬金遂大举攻西和批天水夺散关明年春制置使董君居谊自成都进治利州又明年敌捣河池抄梁凤秦三泉制置司退守劒外安抚司退守米仓山蜀之险尽为敌所觇安公再镇未及三年而薨南海崔正子与之继之未久亦称疾去会金元相持累嵗朝廷患之嘉定十六年召淮东帅臣郑损超除四川制置使専属以疆事一日元人乘虚大入损惧捐四州及天水军退守七方武休僊人三关自沔还利朝廷又患之绍定元年命湖北帅臣桂如渊代之先是吾乡郭公正孙通判全州日当金人大入东取上津西断梁洋公以饷所督餫间道驰使称贷于京湖制置使赵彦仁方靣谕豪民富商倾财募士寇遂遁去与郡守游勉之九功讫全孤城知长宁军未朞嵗崔正子请于朝移知文州会敌入边迫阶文军溃入竟公擒捕寘之法民皆安堵诏进一官回任在郡四年擢知嘉定府兼权成都府路提防刑狱兼提举常平未几为真治状转闻除太府寺丞兼知兴元府利州路安抚兼提举秦茶马盖公自安康却敌以来威名著乎西南命下佥谓分阃得人公以本生母忧辞不就申诏夺服公固辞不获命乃起视事公素负才畧有经世志每观国家故事至胡丞公力争和尚原而郑亨仲承秦桧风旨割以遗金辄抚几慨叹又谓无五州不可保蜀无大散皂郊诸关不可保五州至是受任汉中首以修大散诸关告诸制置使然边未有警议格不行三年十一月鞑自宝鸡趋凤集如升虚邑公之言始信元兵去凤公又言彼必再来宜亟命沔将以重兵防马岭制帅报曰沔将岂可跬步去七方邪马岭已付之田燧矣公怃然曰谁为是谋者误矣且七方深处腹内汗漫无险异时彼自西入则备西可矣今彼攻京兆闯凤翔游骑数至宝鸡则自东入必矣马岭为东西边之要有险可守置重兵于此以逆挫之彼气必夺若俟其逾马岭逼七方五州地数百里已与彼共之矣时有谓彼必西乡者故公言不用明年三月敌果由东道纵兵大入舍凤集不攻而力争马岭田燧以忠义人千四百当敌众数万血战三日夜矢尽援絶遂死之敌既逾险乃鼓行而西驰骛平原不可复制公之言至此又信方元人之冦凤也遗书置城下去公移书制置使畧曰数年以来彼尝得志于我今无故请成意未可知万一有如谍报假途捣汴且他有难塞之请将何以应今宜谕以道不可假师无可借粮无可贷舍是三者则本朝交隣自有故实非外有司所得专宜俟奏报虽然议和乃一时之权严备则万全之计首当饬将练兵以备不虞彼若以和误我则勿候覆请随宜遏制帅惧拂和议指公为异论四年正月元人又至则径属他官往武休议和事甚秘公弗及知元又出嫚书索粮二十万斛五日取若干斛其使蘓巴尔罕诸人俳佪兴赵原而别大赤辈已纵骑焚攻出没自如制帅方令诸将毋得擅出兵沮和好且遣王良能李大举诣凤翔兵帅所囘报而督汉中趣办牛羊酒以犒元师边民扼腕切齿公叹曰馁久戍之卒以啗方张之兵尚策之得耶制司既又下令悉召西和天水凡并边之师入保七方公谓弃五州守三门则蹙地已数百里痛愤累日又告曰勿谓五州可弃五州之民痛入骨髓则锄耰棘矜利于锋镝勿谓三关可恃翫兵纵敌使得气去将往来三关之外而遂已乎语闻制帅滋不说公知不可救药自是兀然孤城束手待毙矣元人自攻凤翔已分兵入吾境先自隔芽大散关岔入彼所驱中原民投户号拜有愿为我用者公谓用师既误若招纳归附以携其众实制变之大机脱又不纳必反为彼导即言之制帅且请事定之后分处边疆垦辟营屯荒田不忧其聚而生变也众是公谋诸将亦隂给资粮以候制司俄下令不纳北人大失望于是元人因归附之众防守近境三关之外民为兵困四月癸未破凤遂长驱东乡时大将久屯武休公为言武休险絶且重兵在焉彼决不自此入彼不右闯石顶原则左攻撁子关若阳明日落黄竹茍谷一处透过数十百骑则武休虽众无所用之顾乃懵不加省五月丙戌朔越六日辛夘彼果以轻师缀武休而自阳明黄竹趋迫兴元梁洋义士先已分戍诸关城中惟忠顺军千人制置司檄遣畧尽其将呼延棫亦分戍石顶原公誓以死守俄而武休之众溃谍报元人谋趋米仓山寮属丘子正亲校张谅等请曰事势至此若招讧溃防米仓犹可保民徒死亡益也公亦虑元人由巴山深入乃亟索呼延棫俾鸠忠顺余军以俱癸巳遇元人于沙窝我师三战三却死伤几半然犹有支径可避左右劝公公不为动甲午元人自廉水捷出我师之前公与兄子凤州推官宜中仲子主管机宜文字文中凡一门八人同时遇害左右得免者仅一二具言其状行道之人为之流涕六月庚午余同产兄高南叔某自洋州拔将帅师还定汉沔得公杜家坡敛而殡之其孤黄中自巴山跣护以归又明年余返自南迁哭之殡所且俾商祝陈词曰呜呼自弃捐边关延引敌师而毁封破域矣削弱监牧专利委责而防墙鬬室矣金缯频献屡为人误而堂皇四辟矣有功弗赏有善弗纳卒叛弗戮将骄弗戢而龟玉毁于箧椟龙蛇生于几席矣于是公受任于多故之余挺身于羣疑之侧矣众投戈于散地已缨冠于同室矣众养祸于八年已承危于一日矣既幸生之不忍则一死之遑防矣自靖自献虽为臣之常分而言不已从事不已出则一死之奚益矣祝辞至此其孤黄中泣之恸踊而言曰是深知先人者祝诵终篇黄中愀然曰不得公一言以葬其孤即殁于地将无以见先人矣予谢曰予既与而先人言矣黄中曰盍为我申叙而铭之予窃惟念去年初夏以书抵靖曰比冬彼旣以和款我今春又以书来诱我乎汉中制帅拒弗纳或者尤之不知彼多术变制帅未为失也今书犹在笥而公抱知言之名以没是可哀也已然则予既知公之心予曷敢不言字兴祖系出唐汾阳王六世祖扆自安仁徙临卭曾王考畋举元祐三年进士官至左朝散郎通判绵州累赠左通奉大夫王考季舒举绍兴二年进士官至左【阙】






　　子汉皆随难汉中葬公者黄中与其子久传而已幼孙祖传则后公五月而生女子五人长适文林郎潼川府路都钤辖司干办公事张庭秀次贡士何次迪功郎胡仲荣次赵森次张好仁惟归胡者存孙女三人其存者一长孙壻迪功郎简州司法参军薛桂公初该嘉定十七年明堂恩以官兄子寅中今为迪功郎监四川总领所大安军赡军仓解官持心丧再该绍定三年明堂恩官兄子寛中黄中将以绍定六年十月癸酉奉公之丧葬于临卭县白水里之东冈与张宜人同兆既谒铭于予庭秀又状公行以来乃叙而铭曰
　　西南之祸信亦有繇墙藩隙坏敌师是招金缯赂遗兵端是挑伍乘弗整戎器弗彼然者专利宣骄造攻稔衅匪一夕朝公兴受败力支翘翘乃设地险乃絶货邀诲谆听藐以我言訞一策不试致唘氛嚣循义尽分公心孔昭我原厉阶揭铭山椒
　　国学贡士胡伯清墓志铭
　　绍定四年秋予蒙恩归自靖道荆州之沙市镇胡嚞过予涕泣言曰我先君之葬以元年十一月甲申墓在泽山之原昔者未有以铭之重惟先君尝以博士弟子员事先生先生之典校南宫也嚞又以诸生被选然则铭非先生谁宜授予圹记一通则兄森所为也记曰先君讳挺字伯清某州某县人少有立志从游皆闻人尚友必胜已谨自饬期毋愧古人尝语乡人曰吾乡自厉仲亨于仲山学于京师过江来无闻焉结庐泽山聚辩于斯躬帅其子弟罔昼夜作辍庆元五年升名于大司成后十有六年嚞继之又六年从父弟焱继之又六年森又继之森先以嘉泰四年举于乡嚞登嘉定十六年进士皆先君刑善之由先君末四举礼部不一得辈流称屈俄感末疾诏森等曰外袭而取之者吾志不存焉而等茍能精义迪彞以不悖厥衷吾殁无憾时嚞尉处之遂昌筮日将车就养而疾弥留继以大故实宝庆二年九月某甲子年六十有二先君柔直惠和孝友任睦书曾氏问有余一章寘坐右日省以事其亲亲疾不脱带左右尝药致丧以礼忌日必哀遇事肯綮善劈析乡有竭作礼荒之议则就之好施予不问家人有无里称其仁曽祖考讳仁善祖考讳资渊考讳作乂妣某氏【记不载妣及所居州邑】先妣于氏先先君十九年卒子男三森轰嚞女二适于尧知忠翊郎陈履泰孙七予读之忾然曰自蔡京更太学法岁鍜日链惟以钩章棘句为工仁义礼知之本心薄蚀殆既虽训诂义疏之书且不暇攻矧能立其大者予尝尸厥官惕然如不容今观胡生食太学之禄者三十年不梏于时之恫不瘁于身之穷不憙于子之通而学之充而德之崇而理之融亦庶几君子之曰终始予不能铭诸旅琐之憧憧嚞又六千里以申其请于邛书用识之庶有以志其马鬛之封归自靖之明年月建维亥营室方中识此者谁史臣了翁是为铭
　　故迪功郎致仕史君孟传墓志铭
　　今之学者例曰自隋唐以科目取士士习于浮夸生斯世也为斯世也姑以哗众攫荣亦可矣乃若穷深务广则有司所未喻博古通今则有司不及知故遂以大惭则大好为不可易之论呜呼胡不以吾友史君孟传之事观之嘉泰元年予以劒南幕府较士于眉士之通春秋者询以霸业所由始迨策士于汉中举唐入閤本末为问其间乃有博赡宏丽者予异而拔之则丹棱史孟传守道也既闻其叔父君承名坤柔与其乡人称之无异辞予始内交焉又九年大比有司以左右史沿革策士有谓二史不当隶两省又谓国朝之史自时政记起居注国史日厯实录玉牒圣政宝训等书凡皆经歴宰辅始得上闻故载笔者不得直书反覆辩析如素官于朝者发其名又孟传也又九年就外省疏春秋经传抵捂辩晰不遗有司愕曰是敢与公羊子辩必老于经者乃得奏名呜呼孟传以正学直道未尝为大惭之语也而有司取之公论许之是则患有司之不公不明而惟浮靡之是习茍以哗众攫荣者不惟浅之待人亦薄乎处已矣得之不得固不在是也孟传治装入对忽以疾卒实嘉定十三年正月甲子得年四十有八诏附刘渭榜赐同进士出身授迪功郎致仕绍定五年十二月癸夘葬于蟇頥山寿乡丑冈之原予得罪南迁会恩生还厥子廉壁过予泣曰父殁十有三年矣始食哀惟吾父生而惟先生之依殁而非先生之文将亡以窆愿有以宠绥之呜呼孟传非予铭谁宜史氏自临邛府君灏始入蜀占名数丹棱八传至克恭自荣州军事判官摄本县令御贼于蟠鼇峡以死嘉泰间锡庙褒忠封忠佑侯曾王父宪王父仪迪功郎父元谈妣王氏孙氏孙故太学博士逢之孙知永睦县份之女孟传孙出也眉目秀杰矩范夙成年十四以能文名于郡国举文固非其好也自经子百氏及厯代国朝诸史一览不忘故发于文则援据详博词辩雄放顷刻数千言见者骇服退而即其人似不能言者异时学者托周程诸儒先语以自标榜孟传为诗曰但使躬行皆孔孟何忧吾道不周程此岂茍于言者其后学日肆名日大愿交者日广每诵前辈语云士不可多受恩亦不可多受知故独于予为平生交予召为学官孟传不能从则以属予外舅故荆湖北路刑狱使者杨公熹予后守汉守眉持节潼遂又与之俱始识后谿刘公光祖鴈湖李公壁皆恨相得之晚李公尝语及本朝明堂用吉辛故事孟传随问辩对不失一字屡试辄奇有欲为之地者孟传不可曰为我谢夫君吾宁黜不是之为也取同郡季氏生一子即廉壁尝与宾荐一女嫁同郡刘铸弟守文爱之笃推田庐予之予为买屋于眉之南门有大家以小屋易之孟传不之较亦未尝形之言也平生论著有传斋集十巻传斋有用之学二十巻春秋统会十二巻周礼畧十巻书畧十巻诗畧十巻广编二百巻杂抄五十巻国朝名贤年谱十巻广编藁未竟也孟传为人不茍得不轻訾笑不戚贫贱于我乎馆者二十年犹一日也所谓博闻强识而逊笃善行而不怠孟传非与虽然孟传之遇也有司取之公论予之此人心之公也而未及有行天遽夺之天固与人异向与铭曰
　　茸显瘝在式登于耆侯德侯艺匪折伊奇谓天简贤我不敢知胡瓌尔蕴靡一日施如马斯齐旋控其驰地泐有已兹铭永贻
　　恭人杨氏墓志铭
　　予同年进士今四川制置副使赵敏若彦呐将以绍定六年二月某甲子葬恭人杨氏于彭州堋口镇僊居乡庚山之原先事以其娅婿户部分差利州粮料院朱元之状来请铭而敏若以书申之曰吾妇世家资中徙昌元曾大父说大父师中父铎母杜氏吾妇十嵗丧母克自凖绳凡女工酒浆之事罔不毕诫吾适母吾妇之姑也知其贤请以妇我于葬祭自致其诚敬洞洞属属如事存事吾母吴夫人无敢慢吴曦以蜀叛乡民将伺时敓攘吾为之捐私财料丁壮以卫乡井寻以授吾妇曰若居守吾省兄于阆奉母出三峡乞荆襄之师借用杨氏之甲扑逆焰而后可以有夫妇也乃行吾妇不忧不惧治酒浆炙食伍其众而日犒之大得人和盗为屏息吾抵防曦以爱将禄禧扼瞿唐俄报曦授首禧惧将北走以遗我患吾携其肘腋戮禧而拊其众厥后吾分符授钺当时多故靡室靡家吾妇里居泊如也吾守汉中与制置使郑损有违言中以奇祸赖有白其寃者犹坐免所居官居数年元攻汉中鏖潭毒赤地而去朝廷不我终弃俾贰制阃吾受命若恫瘝之临其身吾妇曰事君之义不避害不辞难君何疑焉乃起视事军律赋兴皆非昔比未几彼乘虚防关大入吾妇时已抱癠挈二子转徙舟舣古渝则疾不可为矣时绍定五年正月甲午也年六十有四呜呼谷不同室殡不褰肂葬不临穴而又不得公之文琢诸碑铭无以慰九原之魂释二子之哀予读之怃然曰中庸以诗乐尔妻孥为率性脩道之端大学以诗宜其家人为脩齐治平之本人之其所贫贱富贵无不以室家胥庆为乐而采薇出车杕杜三诗序情悯劳所谓王事靡盬不遑啓居者虽以天子之将帅乘戎车驾四牡与征夫隶人其情则一时之所遭古盖有之敏若不幸而遇人之不淑予何敢固谢按状恭人事父孝父丧时从敏若于沔不得与于哭泣之哀之死犹流涕道之不懈于心佐敏若纪家事秩宾祭法度森肃艰险毕尝教二子圭夫珖夫皆克自立妇孙在列訚訚以和圭夫【阙】　　年进士前从事郎合州军事判官珖夫时监四川总领所隆庆府赡军仓孙男时錥补将仕郎孙女二长许嫁晋原钱某铭曰
　　天不靖周蜀祸孔稠英英赵侯同国戚休天哀民刘乃作之逑宗牖奠酬宾筵馈羞深方浅游不遗侯忧侯驾俴收长途孔脩夫人奚邮凄其归丘
　　迪功郎致仕程君墓志铭
　　予被命帅东川眉丹棱程安之从予游一日裒其考君行实一录泣而请曰安之不令繄父兄之教以齿于士宾于乡升于学居嵗余未有所成名也惟亲年之是惧万里驰归而上堂无父焉者褰肂以哭吾父吾悔之念不得先生之文书之墓石为前人光无以志吾悔也予尝读昌黎韩公文至于哀欧阳行周之辞曰詹在父母侧虽无离忧其志不乐也詹在京师虽有离忧其志乐也夫人有离父母之忧而外求所乐以解忧焉吾谓无是理也今于安之而信将授之铭而安之之兄卒安之持赴哭不自聊曰吾父吾兄之亡吾皆不及见吾其行也以襄父事以慰母心虽然何以赠我予亦为之泣下乃铭君讳南金字叔贵九世祖别驾君光履自武昌来徙家为丹棱人曾祖仁仲祖隲父益母杨氏刘氏君盖伯父鼎臣革之子鼎臣博习士也为乡先生巽岩李公所知仲明举昻任于是邦因内交焉一时秀士皆从之君渔猎经史口诵手尤殚思于音切句股之学既为叔父之子父母性严惮不假人以辞色君朝朝暮夕顺适无违父以宾朋咏觞为乐家有亡不恤君必竭力承意至贷赀以为养父母爱诸女君视父母意礼聘惟欲无所于吝父殁姊妹以治命捐田佛宫君又敬听之教二子择所从师而躬自程督率夜漏三十刻乃即安夙兴庭户蠲除家事不戒而治其族子洋州使君内雄过之喜曰吾家久閟弗耀我强自立惧亡以继也叔父义方若此家其昌乎宝庆元年季子安之与从子图南聨贡礼部安之又以选补学士弟子员不欲去亲侧君勉之使行将俾求友四方所以望安之何如而子之归也见父于家子之心又何如君尝以恩封迪功郎致仕卒以寳庆三年十二月戊申享年六十堋以绍定六年八月丙申娶某氏封孺人生二子长之善字子见为父营宅兆感疾而卒则六月己亥也季即安之女一人先适史徳麟再适杜嗣贤内外孙男女六人安之兄弟始以母命治富寿乡横石之原孰知其兄得年四十前葬三月遂从父于九原
　　呜呼父者子之天兄者体之连父笃行而寡遂兄有志而不年宜其情之尽而涕之涟是为铭
　　永康军通判杜君墓志铭
　　始予迎妇成都吾舅威州府君教子有矩度其冢子广心字德克威州诲之曰魏华父志绍往哲吾以子妻之非若世之系援高门也将俾女曹观善刑德焉徳克服父训唯恪敏学驯行有闻于荐绅间虽然予犹未之深知也德克凡再丞县久宦弗遂予甚念之将为之引重于诸公贵人会李季允自潼川移常德予代为守新故侯饮酒乐故侯曰我有妇党为射洪令子为我举之子之妇党杜某则予不敢遗遂以荐书一通授予曰是将举射洪令者子以吾名改畀中江丞予为德克言德克艴然曰然则是举潼川守非知有中江丞也况子也方以大公至正表竞廉贪而涖官之初与故侯更引私亲何示人不广子其辞之不然则以付射洪使自为谋我不敢膺受至是予始知德克之识果有异于人也徳克少鞠于母党八嵗而归逮事王父事继母尤得其欢心刘文节公之妻李与吾外姑昆弟也德克早亲文节之教气质以美又及事舅息斋先生李公嘉谋见闻染濡乡趋近正以父致仕恩补官监雅州卢山县酒务转为依政中江涪城三县丞知崇庆府江原县制置使辟通判永康军未上丁母忧未除丧绍定五年三月己亥以疾卒年五十有四阶奉议郎服绯衣银鱼呜呼徳克而止于是耶初仕卢山输负课于期年部使者才之檄摄隆州盐官逷敝窒渗井坎沛然在依政郡使辅邑长治租赋长不嫌其逼邑有土门堰官吝于费嵗辄坏德克赋丈庀役人利灌输在中江捐奉泉治官舎以奉母摄令盐亭以治称暨丞涪城刑狱使者应懋之留以自助谳议不问其长盐法不尽利掌米廪不求赢部刺史郡守交荐誉之改秩知江原县县号难治输负课为缗十万有奇増楹以筑绳桥民不病涉至是仕二十年矣奉赐率缘手尽聚书求友田亩不长尺寸取于物之薄盖若此而天亦不畀矜之也杜氏故隆州仁寿徙华阳其谱由唐翰林学士逊能以下昭穆可考曾祖开祖宣义郎知来考朝奉大夫知威州先母导江张氏继母江原张氏双流李氏皆封安人赠宜人妻封安人于宜人为姑侄知怀安军嘉禾之女安人始归杜氏德克父祖皆无恙三世一堂安人左右承事无违李宜人没安人哭之恸继以毁卒绍定四年六月某甲子年四十有九德哭母未几又丧其偶益不自聊明年予归自靖道成都吊之恠其神离而形瘠为留数日乃别抵里闬则德克讣闻矣六男子长直柔先卒次直温直道直中直谅直养孙男三人庆初庆余庆増初为直柔后孙女一直温兄弟十六年十月甲申奉德克与安人之丧合葬于成都县金泉乡坤山之原先事来请铭铭曰物竞我舒人弃我趋谦静有福匪天道与而啬其龄而扼其驱辐有所制岂亶然乎
　　故秘书丞兵部郎官潼川府路转运判官张公墓志铭
　　开禧二年秋予以言事忤权奸与范少才子长赵全道大全相继补外明年防知政事李季章壁荐士二十以实其处而召者仅四人唐安张公钧其一也公自泸州通判对便殿言曰陛下初即位刘光祖尝以五箴进读至思箴陛下作而曰当从原头上理会大哉王言真天下国家之大本也遂上三疏其畧曰陛下之所谓原者皆为一权臣所湮故使天地人之愤塞乎宇宙之内抑郁不得伸以兆其变因祀隠丧而礼乐之原湮以臣掩君而忠孝之原湮杀贤进奸而威福之原湮废经反常而学术之原湮相恐以权相招以利而命义之原为所湮矣主窃于前仆货于后而爵赏之原为所湮矣湮法度之原而本朝美意多废湮廉耻之原而人才良心几坏陛下即其所湮者以为规摹之要其序有六一者体干而总万化之目二者法祖以还旧制之良三者用礼乐之实以破曩日之余氛四者脩仁义之实以瀹曩日之乖气五者救活生灵使与权臣剖戮生灵之祸等六者振厉士夫使与权臣斵丧士夫之心均则原之湮者彻何物强寇安能胜陛下澄原进德之力哉二曰今日之最急者莫急于活百姓蜀自绍兴末年以来一尘不警百姓嵗输赡军近贰千万缗洎权臣忽开边于大饥之后用度繁兴内郡廪庾取之无镪粒之积调夫繁伙倍于常赋激赏奇零既减又复陛下赤子或死于馁或死于兵可谓已极若非陛下以爱肌肤之心爱百姓以畏寇盗之心畏百姓使此念充塞弥满以起天地悔祸之心则国家岂不岌岌然今亦不过取之天取之人取之地以为吾用而已取之天者欲使实徳散为雨旸雨旸结为百谷取之人者当散权臣之家赀以拯百姓之穷困取之地者欲举郑刚中营田之法为蜀民除对籴之害推之荆襄以及两淮无不可行其三曰天地之间惟忠义二字以之经天文使三光不失其序以之纬地理使岳渎不失其宗以之立人极使彞伦不失其道惟陛下力行君师之职于一身以起忠孝之心于天下茍欲更化莫此为切不然何以谓之化也夏六月旱诏求直言公上书谓陛下当求之一已不可求之天地又条更化之说一更之说六辞颇剀切嘉定三年九月轮当面对有仰观俯察而见天心未复近采逺取而见民情不宁泝大计所自而货源欲穷听四方动息而外忧难置率人所难言予尝妄谓直道而行宇宙间同此民也正学以言士大夫同此心也自非豪杰之士则屈信消长未有不系乎时之昏明治乱者自干淳至绍煕人才辈出一挫于孽韩之凶焰至泰禧开边大官喑哑小官退缩无敢矫其失者人谓士气销铄尽矣而嘉定之初勉而行之忠言谠议尚班班再见呜呼使常如嘉定之初则未戾之民尚有夷届乎公奉使东川予与之为代居数年公卒予再任王朝以言事徙湖北之靖蒙恩西还其孤猷子状公之行泣授使人以抵予曰吾父之友今其存者无几将葬矣墓前之石非执事谁宜铭会予被命渡泸未遑也猷子请不已则为志其事曰公字子和张氏其先自文纪葬武阳至唐大中有名祺者徙名数于江原曾祖父弼以八行遗逸应聘登政和五年进士第终宣教郎怀安军教授祖浚早有声上庠父珣赠朝散大夫妣何氏丘氏俱赠宜人公生九年而何宜人卒事继母以笃孝称绍煕四年登进士乙科授迪功郎主洋州西乡县簿再调隆州州学教授改宣教郎知汉州什邡县事通判泸州召赴行在除太常寺簿迁国子监丞擢太常丞兼权兵部郎官除秘书丞请外除潼川府路提防刑狱兼提举常平等事改转运判官罢逾年复原官主管建宁府武夷山冲佑观以卒公自幼藻励名行不为凡儿少长直欲尚友古人一时钜人元夫率从请益而得于孙公岩老范公文叔为多出语辄惊人不袭前迹才壮意新自成一家光宗初政公上书论国家大耻逾六十年而不复其末又谓古有四祸中宫外戚阍寺朋党而外患不与其论事皆若素官然迨对策集英殿首论举朝克己而后可以触一人进德之机末言皇子万世攸系岂可以世间学者之事责之有司第其文为举首寻尼于异论然自是声誉籍籍荐绅间矣始仕西乡复故侯所废堰疏洋原木马之水以溉民田凡二百余顷糗粮用充修县学羣秀民而教以礼节人嘉其知务及兼饷属萃财赋源流为八十一门门各有序有编年有丛志又有大序使长冯公震武甚器重之今其书传于世教授三嵎留意公养士之升堂者每以六学相讲切尝举张忠献公四勿箴为劝不专励以科举之习什邡县大事剧始至大书治事之所曰奉公如奉上帝克己如克勍敌爱民如爱赤子防吏如防馁狼雨旸少愆诣社稷请祷必躬必诚在泸会贼曦为乱公思所以拒伪帅主钺守川陆以待王师者朝思夕厉得疾几殆丞太常丞秘府所陈皆君臣父子夫妇之大伦虽敌已所难受者皆为上精言之逮使梓部哀矜审克至论决死罪或至泣下常谓人不死于刑狱率死于水旱亟请于朝匀度僧牒以为常平籴本先是绍兴间田晟领西师驻鄂嵗征银绢于东西蜀以充犒赐公以例遣而部运官吏为欺朝廷以罪公其事虽卒暴白然里居数年公不复斯世志矣元配李氏通直郎瓌之女继室费氏迪功郎洪之女俱赠宜人又继以王氏封太恭人有子五人存老端老持子满觉骥子二女子长适承直郎泸川军节度判官范充孙次适从事郎资州资阳县监酒税务杨崈之存老端老骥子先夭持子满觉及二女后亡孙一人顺孙外孙男女四人猷子则弟某之子公谓是大夫之嫡孙兄弟之子也命之曰猷子王恭人推本先意遂以猷子为后将以绍定六年八月丙申葬公于县之犍为乡清阳仟大夫之墓之侧公所自仟也铭曰
　　磊磊乎德而度也荦荦乎忱而裕也滋滋乎善之慕也颛颛乎守之固也微主之弗顾也微命之弗遻也绌信安于所遇不以易吾素也
　　雒县丞章公墓志铭
　　予少之时志于博识自书契以来数千百载往往贯穿淹该引笔书纸或为人称诵然不必尽协古人榘矱也年十有七从乡先生章公游先生必迪以义理语辄心解似不以凡儿畜之予益慊然自愧庆元五年先皇帝始策进士予猥缀科目涉厯中外凡二十余年先生始举进士先是淳煕十六年先生以词赋举于乡嘉定四年再该免举恩与樊武仲庚谯仲父仲午贺春卿东寅及予弟文翁偕试于类省试四人咸在选先生独被黜又三年与予同产兄高南叔稼西叔崇周宗泽岩举韩子献季壬四人偕试又独遗先生得失虽不足深计而命实有制焉又三年当嘉定九年始见录于有司明年唱第廷中调眉山县主簿每谓官无卑皆足以行已为簿正则稽民版柅吏奸摄校官则明义理劝孝弟再转雒县丞则审券剂明簿书受米粟之征则平槩量削赢余所居见称廉平嗜讲学虽事剧不废防绎嗜储书虽家贫必畜经史为诗清婉而深醇自陶杜讫苏黄讽咏弗置尤善茗饮不以酒乱德予自潼川召为郎从得先生书贫坚老壮将归就而正焉而先生年七十以疾卒于官实宝庆元年七月乙丑是冬予亦以言事徙湖北之【缺】


　　威声憺乎北塞信惠行乎南邦未究厥施赍志永终伟好谦之承考将祔葬于汉中而外师进取伤其丘封乃端平之夘月窆安乐之丙峯日值壬申嵗阳阏逢呜呼君虽云亡耿耿厥衷知之者安崔曹范诸公铭之者太史了翁虽墓表之未合尚斯铭之折衷





　　鹤山集巻八十二
　　钦定四库全书
　　鹤山集巻八十三　　　　宋　魏了翁　撰墓志铭
　　知南平军朝请江君【埙】墓志铭
　　宝庆初元予以言事迁靖建士江叔文为永平宰叔文从吾友真希元游最久闻见熏蒸貌肃而气和孳孶然惟讲学是崇不耻问于予逮予还蜀之明年起家帅东川而叔文亦守南平壤地相错闻其绥御内外一境清晏益信希元不茍求友也予方遣人问无恙忽以讣告予惊悼失声为经理其丧请以归厥明年其孤燧等以汀州李侯华所状言行走介乞铭于行都呜呼饕吏朘民丰已天或寿之如吾叔文之秉一章廉而静明而不苛则速夺之是可悲也已叔文讳埙世家建宁之崇安县曾祖灏朝散大夫知南康军祖臬廸功郎藤州岑溪令赠承议郎父寿累赠朝请郎妣安人梁氏朝请君尝以余财剙义庄辟塾延师聚族教养叔文肄业其间絶出流辈游庠序卓励有声两举于乡一举于大学嘉定元年希元以博士校礼部试得其文视知贡举倪尚书思嘉其有忧世志擢第授迪功郎福州古田县东尉县有海冦出没帅守檄叔文检视战舰道与贼遇密授弓卒擒其黠者余党悉遁任满关陞从政郎调武冈军司法参军郡守问以绥御之要对曰吏廉则边安再三奇之命摄佥书判官事有淫祠号刬平王巫祝凭附至用人于庙叔文请焚祠毁像籍巫祝之资以犒军循文林郎为江南东路提防刑狱司检法官平反死狱执宪明允刑狱使者葛公洪刑部尚书徐公应龙竞举之改通直郎知永平县事以上登极恩转奉议郎赐绯衣银鱼县故徭地其俗有如甲杀乙则乙家执丙以偿而书于牍以识其事盖洞猺无所赴诉而借丙之词以声甲之罪其事曰凖【口吊切旁击曰】其牍曰木契甲虽不得免丙则寃矣叔文彊以王法因告部刺史宪其禁永平当满予惜其去请于京湖制置使辟差通判本州吏民习其教而予又得与之处者二年差知南平军过家首问政于希元希元为序谂之大畧谓叔文之先象州以吏治名当世叔文以世学踵世科推所以治靖之廉白清简者而治南平斯可矣若锡光任延汉守将耳于交趾能兴其礼义之俗于九真能迪以父子之性是变蛮而华也今之吏细者为蝱为蚋以人之肤大者为防貐为凿齿以血人之颅以刼其家以封其孥于是民始羣然丧其乐生之志而自弃于盗贼之徒矣是驱民而寇也以中国之士大夫为天子之命吏而其所为亡异于寇亦何恠其民之寇哉叔文闻其说既躬蹈之又以风属城之为吏者公尝条五事以闻上极陈边障空乏不宜视内郡科调而于支移之虚名论建尤悉大抵如军装布帛取之成都不以时至而梁山军衣抽忠州博马盐给赏茶恭涪诸郡袍袄之类皆不报期会惟大宁盐嵗计盐租可救目前之急然视旧才十之一惟有径令输总领所而对折南平当输之钱亦可乎自余所陈皆居郡日熟察民隠可为永利者蜀帅上其政最将以叔文知开州未及报可疾不可为矣实绍定六年八月二十有六日享年六十有五娶张氏封宜人子男六人登宝庆二年进士为从事郎汀州军事判官锳受公遗泽补将仕郎镕绍定五年进士鉌贡于乡錝锜未仕女三人诸孤卜以端平二年十有一月甲子奉丧窆于建阳县西台山之原
　　呜呼以身发财以财发身反覆之间而仁不仁自贪竞成俗驱龙蛇以贼吾民如吾叔文以清白足以信乎属境行乎殊隣盖叔文所谓吏廉则边安者服之终其身是心昭昭知江氏之世有人也是为铭
　　朝奉大夫知巴州常君【有开】墓志铭
　　始予守潼川常君子先有开宰涪城颇有惠爱心实嘉之列诸朝曰刬除苛政抚字疲甿曾未期年已见成效盖承贪虐之余而能抚摩燠休之也又十有余年君再转而丞吾州予返自南迁君辱临焉里之父兄子弟又能道其调防火井夷情予益知子先之行浮于词也言于制置使李季允辟知巴州予守泸而君寓是邦又得亟会于是端平改元年七十有七精神爽伉发目烱烱漆黑如五六十也八月庚午忽以疾终于家其孤南强兄弟十二年八月丙申葬巽山之原予承诏入觐道泸而南强南金乞铭谢未遑也行李追至京请益力予阅其状系出唐宰相衮之后六世祖惟简银青光禄大夫监察御史兼散骑常侍寓居于蜀曾祖拱忠翊郎祖扬修武郎徙名数于富义父仁绍煕五年以庆寿恩授迪功郎及君陞朝累赠朝奉大夫妣蒲氏赠宜人君幼而就傅授书过目成诵修武谓是子也大吾门者两与賔贡举庆元二年进士调宜賔县主簿尝摄令究心职业刑狱使者王勲廉知之会宁囚毙于圉者多檄君换理曹临鞫得实使者交举之调荣徳县令名实廉勤朝夕服念公井盐为吏克减行旅不通则抑遏豪民检柅吏奸而除其害嵗余丁父忧免丧授潼川府录事参军居民失火有疑纵燎者凡被执诣府立斩以徇人利害相诬君白府请俟讯爰得实乃辟民用弗寃复调夹江县令安沂公丙宣抚全蜀有嫠妇挟公书以求直而妇之辞妄君一折诸理两造咨异沂公亦不以为忤也改宣教郎知涪城县事劝人以救饥编竹以楗水民用奠居通判重庆府先是黔以盐籴米久之而弗给盐更以免役钱之半米既入而役钱之敛如故君受台檄覆视请并以夏秋役钱对给且减蠲籴十之三着为定式再通判邛州会雅边有警帅阃遣君阅关隘招土丁君条陈防守之要在牛口且乞官备器械县狱廪糗尉差右选以任训练之责悉见听用夷不敢犯君前后四十年书十五考积官至朝散大夫巴州之辟报可而君不及拜矣呜呼理道不竞士罢輭不才与吏为市视民如仇者此无以议为号健决有能往往敖狠贪黩以私喜怒肆于民上其害甚于不才若君之谨饬和平终始弗渝而不得乗一障以没是可悲也娶杨氏勾龙氏先氏皆赠宜人子男三人南强以明堂恩补将仕郎南金将以君致仕恩补官幼子申女一人适眉山进士孙嗣勋铭曰
　　秉德兮静渊居官兮饬防恂恂兮呐呐兮如不能言所居而称焉已矣乎常子先
　　侄女端意墓志铭
　　导江黄不已以书来曰之纯昔岁客临安辱先生之知许以弟之子妻之其后先生南迁之纯西还乃绍定元年十月外姑李夫人醮子而遣叔舅叙州使君賔逺以归于我名端意小字广今年年二十有七有娠寻感疾以殁实端平元年十二月戊辰也呜呼痛哉纯母哭之恸曰尔之柔顺端静不妄言笑自为我家妇七年之间以尔庶姑与尔母之丧防衣佐馂曾不再嵗尔乃疾病乃不字乃罔克寿以重为我哀越五日壬申先生亦以辞吊之曰尔夙丧而父前嵗又丧而母尔遭闵凶亦云极矣既极而通汝之舅前诬尽白方以郡绂起家夫子有声士林亦将簿正成都尔乃殒弃盛年尔之诸父唯吾独存遇此不淑其何以为怀也之纯痛惟妇忝而生于鹤山先生之家又忝而能驯诸父之训而其不忝乃有如祝辞者今命询于蓍将以端平二年八月甲子葬于【阙】　乡【阙】　里【阙】山伯舅肯赐之铭昔栁氏之小侄尚托栁州以不朽栁州伯舅之所不为妇之年又不为小不宜使视栁氏小侄弗如也某执书哭不自胜为之铭曰
　　丧父景翁丧母李氏叙守文翁亦复尔弃仅存唯吾与兄尚志吾以君召窆不尔视尔舅伯恭尔夫不已求我铭竁予尚忍识缄泪矢词以纳诸隧
　　知巴州郭君【叔谊】墓志铭
　　庆元末予试吏西川幕府与郭君幼才为僚暨守眉幼才为青神宰戢奸弭讼崇学励俗有治理声予尝以陞陟论荐其后南海崔正子与之制置四川辟君巴州则已迫致事之年权相持不可予为言君之才开明彊济往往精练少年所不及况西川为西南剧惟才是择何可限以常制相不能难后果以治理闻后九年予论事南迁君固无恙也又二年归自泸其孤允文墨绖过予视以郭方叔黄中之状为艴然以骇其畧曰公讳叔谊幼才其字也郭氏系出唐汾阳王后有讳及者为广都令因家于县及兄再为御史中丞葬县之灵谿乡墓至今存曾王考简修妣宇文氏王考之邵妣杨氏张氏考泽以公贵赠朝散大夫妣杨氏赠宜人伯父汾号冲寂居士以孝友文学闻于乡娶宇文氏生四子君为仲庶母史宜人出也大夫无子取君为后气禀凝重七嵗彊记过人十二能属文幼失庶母至丧冲寂执丧哀甚已而所后父母即世公茕茕自立与羣从刻苦自励有声在庠序间淳熙十六年以词赋举于成都路转运司绍熙三年再举中类省试宇文夫人卒服心丧庆元元年始赐同进士出身授迪功郎监成都钱引务至六年始领事盖君三十八而第第九年而禄处之晏如始仕如素宦吏无敢易一日使者猝至问嵗出纳几何同列噤无敢对公引牍敷陈指画口喻会计立就使者奇之后有欲减新引之料而以凿过旧引对抄吏虽知有锲簿销蚀之弊畏上官屏气不吐公曰不言为愧言为罪宁罪无愧力陈其事退又白之饷所令下果结所从部使者始不能容以向嫌去两易汉州绵竹主簿朝廷复绍兴旧制命试教授公中其选参知政事李公璧为守檄摄理掾事有盘错辄引与谋议谳议称允改眉州教授改辟东川签书判官用举者改宣教郎知眉州青神县首推酤以逺利攷覈簿书分涖销注以杜重催豫借之弊两造在庭促席咨访立为剖决狱无滞囚邑无寃民通判简州一再摄郡事节费助边为缗钱三十万通判泸州摄安抚司机宜文字修城埤积仓斛复养济院皆与有劳会巴有剧盗大为一方患始至大明赏罚盗贼屏息溃卒过境执拘以归制置司巴境用宁廪人以其羡二百石献于州公即以实常平之虚数絶馈献希宴游不饰厨湢考试类省崇雅黜浮四年不代有怀归意会得怔忡之疾遂致其仕以慈明庆寿恩封朝奉大夫徜徉林下者八年以寿终实绍定六年六月八日也年七十有九自号肖舟老人筑室藏万巻书皆手自校雠遗文有杂著八十巻肖舟诗藳二十巻理学语类三十巻续通鉴长编增添纲目二十巻温公通鉴评三巻藏于家元配费氏赠宜人先三十一年卒继室费氏封宜人亦先三年而卒子四人允成允行皆将仕郎允文允久皆业进士允文以后叔氏女二人长适贡士费伯午次适儒林郎监怀安军珍多镇酒税费伯英内外孙十五人端平二年三月甲子葬于县之灵溪乡震山以费宜人祔君气虽劲而心则厚事亲居丧乡党有闻推田庐以畀同产弟所至与俱易职田以周外党之乏不尚茍同虽压以达官贵人遇所不可慷慨论辩不为势屈人咸以执拗目之不知其惟是之从也而尝以谓二气五行流行于天地间虽曰厚薄殊禀刚柔异质然阳胜者多劲直隂柔者多委靡世衰俗坏士大夫依阿茍容气使莫敢异辞维梁丘据之可否滔滔皆是故于君之事有感焉铭曰
　　德而度其守维固执而求靡迹之留其行若流其止若休灵谿之幽我铭孔昭
　　杜隐君【希仲】墓志铭
　　予自幼与内外羣从兄弟皆从杜德称先生游虫飞而兴日三商而罢夜窓率漏下二十刻受馆十余年犹一日也厥后弟兄连年举进士第析圭符节者相望余亦忝禁近而公卒不偶命也端平二年今天子亲揽万机凡权相所摈抑者以次收召余玷选中将朝公之子衍状公之行谒铭余方抱空而前志虑纷棼引笔遄阁则又念末俗凉菲师道浸微于德称先生之葬能不慨然乃次其行而铭之公名希仲系出唐工部郎中子美之后曾祖隆祖该父师望皆潜徳弗耀师望壻于故驿之樊家焉生五男子公其四也未丱卓荦不凡母疾方革公能尽孝以起其疾父年弥高公能竭力以致其养凡生事死葬惟礼之遵有人所难能安贫力学穷昼夜暑寒不间早有声庠序间郡博士礼延之以为多士式平生斥攘释老之书崇尚礼义之学士有叹老嗟贫者公曰穷则独善其身达则兼善天下今穷不得志则脩身以见于世可也奚其忧其受产则辞腴取瘠其约已则赒贫折券斥淫祠之方炽策曦变之必亡是岂无见而能尔者所为文早嵗富赡晚造清遒试有司弗合浮湛闾里节衣缩食以经理其生家日以饶授诸子学躬自程督年【缺】　得疾谢医却药遗令毋奉佛老呜呼师友道丧士不知学古人自幼仪简谅方甲书名礼乐射御书数朝省暮习序分彪列循序而进如农之有畔所以习德辅性为大学止善之本基也自科举用人无复有入学之次而况士茍于得涉猎经传以占毕训故名物度数为不足学袭汚踵陋架虚凿空茍能纂为词章以欺凡有司绐取声利以骇庸夫孺子则举世哗然师之于是小学之师废而大学之基不立吾于德称先生之教而重有慨叹云德称娶王氏以慈明庆寿恩封孺人男子三人女子二人适张某高某孙男子十三人孙女子五人曾孙男女子六人将以端平二年三月甲子窆于县之正本里兑山之原铭曰
　　释老之患几于无儒科举之学几于无书举世由之德称病诸我铭昭之以警世愚
　　程叔运【掌】墓志铭
　　眉丹棱程叔运豪隽明辩有志斯世嘉泰元年予校士眉山得其文绍定元年始策名类省试明年射策廷中占第乙科以恩升甲授文林郎洋州观察推官徒步杖策过予渠阳山中问所从来曰掌不佞访洪公咨防于潜谒真公德秀于浦城聿求当今名教宗主观善而归今见先生志愿毕矣袖出一编书大廷敷对之文也内而乗舆宫壸近而政府台谏三衙宦寺外而山东边防和战利害凿凿牙颊间舜俞为序以送之希元识其后又为记孝友堂以旌其世德予为书之且赋诗以遣之予归自靖之明年叔运再调巴州教授予方期之以逺则闻死于寓廨矣实绍定六年七月也享年五十其孤恪共治命以端平二年三月七日葬于云归山故居之北泣而前曰吾父易箦之言曰吾羁而穷惟鹤山是知吾葬而铭惟鹤山是祈汝不吾从吾死不瞑走也敢以父之请请其哀矜而赐之予不忍辞也叔运讳掌程氏系出武昌世家丹棱曾王考诰王考炎以孝友闻今以名堂考士龙乡贡进士予尝铭其墓妣褒忠史氏叔运蚤嵗能属文年十八贡于乡家贫自丁父忧千里负米为孀母养破窓败壁防绎编摩亹亹忘倦以是声名籍甚继丁母史忧自丧至葬礼而度有姑归归江之应氏贫不能窆求予言一举四丧其后客游梁洋始得诸公贵人资之稍稍即故居増筑歌哭有所嵗时伏腊亦仅自给虽然其劳甚矣初至洋州即撤新官寺诱劝悍俗未几而边难作四川制置桂如渊檄令犒师于青城华阳隆冬犯寒攀木縁磴遍厯山寨尽革虚名占籍之弊今礼部尚书李公为四川制置喜其深识疆事将辟置成都钤司干官为有气力者夺去利路转运司又辟教授巴州多士方属心而未及设施以死方叔运未仕时遍观厯览多所知识虽草茅言事动中机务予在潼川尝告予三事谓景献之丧二年无主鬯者谓巩州之师伤于不审谓靖康开禧之祸起于君子之不见用予固奇之洋州太守程侯伯雄参谋制阃叔运论关表五郡兵将之弊疏漕运便宜计关防利害程甚称之今四川制置赵敏若帅兴元上嫠忧十议曰议十八族议结边豪议守险隘议城汉中议用义士议处忠顺军议防金州军议籴夏熟议亲僚友皆当时急务也类省程试之文条饷所一嵗钱谷出入分画区处有理此岂局于举子之科目者嗜周程子及朱张氏诸书尤详于厯代通鉴本朝国史为文不求合程度不唾尘烂语尝举韩秦故相之误声之乐歌以切时政为赵公所称馆遇甚久今有云归鼓吹自由编归田心画万物吐气编若干巻藏于家为人彊项直情人有善称之有不善攘臂厉辞叱之故所至落落有田数顷举其租为义济以惠贫弱为姑捐俸营田宅为汤药之助为叔祖出缗以归其已易之屋为乡子弟之贫者资束脩以招其学先是在洋州适当武休之变至巴南则代者过更而弗授印叔运平日负气不肯为人低屈竟以郁勃不堪致病而毙予尝反覆浩气一章大率集义以为主不集则馁持志以为帅不持则暴以叔运刚大之气而加之直养无害之功则行行之由亦可以为圣门之高弟矣观其自賛有曰麤厉猛起颇欠时中彊矫磨砻晚果有功方以觇进学之候孰知其遂止于斯也娶蒲江谯氏生二子实务实铭曰
　　不可屈者志与气不可必者时与位谁扼其逢十步九踬郁郁泉原含愤赍志尔藏既固尚辅于尔后嗣鹤山集巻八十三
　　钦定四库全书
　　鹤山集巻八十四　　　　宋　魏了翁　撰墓志铭
　　知富顺监致仕家侯炎墓志铭
　　余蚤识家侯文甫吉士也后假守眉山于乡大夫士之贤者益知侯为人侯筮仕年已四十五练治于物情者已悉又世载清约视万事退然如不胜而勤小物临大节凛不可乱余尝识侯在富顺时与诸郡守谋讨贼曦檄及为侯记积善堂以为尽所当事而无计功蕲获之心庶乎知侯者记之年侯八十有四后三年余蒙恩归自靖则侯已卒厥子寅翁以葬告累其行请铭诸碑余按家氏见于节南山之乱及春秋经至晋大夫仆徒唐侍御史方世济休闻方事德宗以言事忤奸臣杞出刺戎州自戎居眉族乃大方五传曰季遵为导江令耻仕孟氏隠岷山之麓宝庆初锡号冲洁三传为大理评事正正生朝议大夫隠隐生太中大夫定国歴怀安渠嘉三郡守是为侯之高祖曾祖彬元丰三年进士哲宗朝为尚书吏部郎中六持使节赠银青光禄大夫祖彦知资荣二州绍兴间用赵忠简公荐召未造朝卒考铸知隆州赠宣奉大夫妣淑人孙氏侯讳炎文甫其字也为人笃谨端静自侯之高曾祖祢宰郡持节而家无厚藏淳煕【缺】年贡于潼川路转运司后以父任入官主金州石泉县簿雅州司理参军知潼川府【缺】县通判叙州知富顺监丁内艰起知资彭普三州自始为吏己能为邦人延师士知敬业去之日尽籍所载书留于庠使学者稽焉为理官捐廪给以葺囹圄植庭楠以防系囚茶马使故入洪雅簿赵避赃几万缗侯直其枉使者皆盛气诟病不能屈也砦将诬两平人为蕃人盗边者必寘之死侯瞷其非请于郡贷之弗听守既知其寃益重侯侯终以鞅鞅郪县二十年皆摄令人疑其不利虚正寝弗敢居侯至新其寝以将母积负三万缗侯疏滞已责未几县以治则又辟斋居以燕宾友甃经涂以利民旅无复近世简陋莽卤之政叙州译将言畨人将以某日絶马湖意不测及期而至人情恟动侯曰此译所为耳召而令之曰一畨人过江来乞汝首以殉译犇命不遑而师息矣渠广剧贼罗从义为民害既逮泸帅欲徙之沈黎以责后用侯言黎接六诏万一从义走畨中是资冦也帅动色为改之侯之晰情制变率类是抵富顺之明年曦以蜀叛侯愤惋至忘饔寝母问故侯具以对且曰万一变作守城臣当死为母忧奈何母曰死城郭分也非吾忧侯乃夜自为书告本道使者吏窃藁去侯不问驰使四出及至叙叙守薛君九龄亟和之至帅府帅府布其言十四州已而叛势防张皆沮且怖侯不为变曦诛侯亦不自言也母丧去官除丧宣抚使安公上富顺抗伪事请知开州又荐充监司科侯辞起知资州宣谕使吴德夫猎奏移西师屯成都以实内郡安公举以问侯侯曰虽仅救目前而有二虑凶年粮不足则聚而逋掠者难制嵗久长子孙则浮而骄脆者难用安公然之奏留四分之三不遣资西门曰珠江侵齧城下侯捐钱千万筑五隄而北之又捐三百万置卤井嵗收羡为修隄费刘文节公寔记之又捐二千万有奇代民赋葺王子渊诸贤祠筑奇文馆朔月月半属学士试艺优奬风励嵗大比得人为多置内江井増隶于学以养士资人谓侯三世守此土筑世德堂为生祠祠吏非古生祠又非也亦以识怀允之诚云耳守彭会虑真批大安叛卒践普遂赤白囊星火急而三邑期会弗应助边犒师之费凡五百有奇皆取诸节缩之余财不以厉民县告豪民匿税版民未就逮冯气力越诉于监司以屈郡县侯辩折其奸使者不说捃拾无所得反以是知其廉最后守普承兵火盗创残之余折嚚讼简冗费代民输者又视资为赢学故有没盗田载祀四十乡人有为盗谋并縁宣抚司檄反其田士论弗与犹欲为盗地侯具本末白宣抚使复归于学后自普归即谢事里居听聪视明神正志彊婚友往来细书十行下仕至朝奉郎不复迁曰吾仕最晚幸不坠先泽有官遗子足矣十九年三遇异霈及磨勘所当陈乞凡五官不迁尝谓诸朝以禭其先人弗许事孙淑人极其孝敬侯虽不以吏能名而治剧邑宰雕郡未尝如今人皇皇求利于酤米粟之征率能兴仆补滞去之日必裕于始至又能推有余以为民赐平生践行以约为主温敝甘粝大行不加族燕酒不过三酌自富顺丧母而归室燬于火脱輤为敛居庙庑序賔之位自退休始有室庐嵗视租之入盛暑祁寒周族人之急者至于再凡三十年不易其则故居官号良吏居乡称善人是宜寿考康宁膺受遐福或谓侯尝昧旦见天上宫阙隠有朱书寿圃二字为侯上寿之证是诞漫之说不于其本焉求之书曰天寿平格彼动于恠神者安知此也绍定四年六月甲子以疾卒于积善坊之里第年八十有七元配丹棱史氏故防州路安抚司凖备差遣寿朋之子继室峩眉杨氏林氏赠封安人二男子羔先卒寅翁前修职郎绵州録事参军二女子长适从事郎文州曲水县丞郭守中次适故从事郎邛州大邑县丞虞珏再适宣教郎新知成都府新繁县李温男孙三森以侯致仕恩补将仕郎双荣双顶女孙三葬以六年月正元日墓在金仓山之原祔于隆州府君之兆余早入仕及接海内诸儒先每见昔人言论风指务存有余不尽之泽为可继可传今之君子少有才智则势相凭利相诱得之不翅秒忽厥丧固已丘山甚至斩艾其先世所以遗后者豪发不疑于行此余于侯之葬深嘉屡叹之而系之铭曰
　　成周取人曰常与吉家邦浚明载祀绵厯下逮春秋曰德匪才字聚则裕汰愒则烖人之一心与天地贯盛穷寿短非可智算家侯存存动与善俱所感所遇吉祥毕储彼巧防者则殆且厄谓予不信于侯是式
　　学究焦君【巽之】墓志铭
　　予行半天下为碑铭多矣而于汉嘉焦遂良之请为之慨然盖自予筮仕佐西川幕府遂良之考君诚父袖文过我端厚质实予一见异之除馆以待君以絫举恩为四川特奏名进士第一见其冢子自华言行克肖亡何蜀之士仕王朝者自费蜀公士寅以下招其来授学究出身诣吏部拟眉州司户参军未拜书卒于逆旅自华与其弟遂良舁其丧以归今三十余年虽自华行营宅兆夺于巫史竒衺之说不克葬而卒卒之明年遂良始得卜于古贤乡之坤山得日于明年八月甲子呜呼古之丧者日月有时丘封有度昭穆有位非有隂阳之拘风水之疑也惟诚信于附亲附棺之物神明乎致生致死之分孜孜焉是之究图耳爰自青囊之说行至有没齿而不能揜其亲者桑门之供盛民有荡产而不能供其费者焦君之始识予与予之闻君之名予时冠婚未久也今既逾中身冉冉老矣而君之殡肂在堂犹不得以首于丘也而又不得于铭则赍恨何极遂良之请则死者之心也予不敢辞君讳巽之五世祖父自彭徙嘉之夹江曾大父晟大父松父昌彦官从政郎取蔺氏生二男子君其仲也蚤明悟能自力于学淳煕元年始举于礼部既挫愈励贯通古今论说经子有诗总有易原有曾子解宣城孟诚之纶久仕于蜀得君于刘文节公宰藩持节必招之与俱主賔款怿凡可以进贤扬善伸达幽枉者未尝隠情惜已也畜厚思浑有志当世伯氏卒从政悲不自聊君左右以怡顔为治丧恤孤以承考志里有矜寡囏阸死丧之事率尽分为之吉月会同宗同族旌子弟之尤以劝能者县庠湫隘不可居合乡人新之其所为皆足以善后元配单氏继室以杨皆同郡人皆有令德而二子亦皆以明经举于乡人谓刑善观德之效云孙男女二人曾孙一人铭曰
　　古之命民积于比闾月属嵗校乡登其书乡治既废科目取人一日之伎爵之终身法虽孔弊间亦得士有如诚父使在乡遂众賔之席亦于君避天道梦梦而昭昭是昭昭几何而梦梦矣匪终梦梦尔子孙是似
　　监成都府钱引务邓君【应午】墓志铭
　　予守潼川邓明父应午为中江县尉恂恂守道言呐呐如不能出口予固期之尚疑其重迟也又明年春三月某以君命召上印绶去道中江馆于县寺会居民失火屋比延燬予挟从行壮士巡火所焮随宜翦扑至则明父已率巡徼吏奋身顔行拔藩撤屋不移瞬而火熄厥明予拊而劳之曰尉不当如是邪尉敛板百寮底诚卑且贱矣然近民莫尉若也讥盗讯囚追亡擿伏始于不谨祸且蔓延亦犹救焚不务遏截炎炎孰御予于是始信知人之不易而儒生之果可用也上其姓名于朝祥刑使者应君懋之茶马使者邹君孟卿闻之竞荐其才乃以功令关陞从事郎十七年调华阳丞予既召入为郎从官每与蜀之有位者书记往返必称明父之才未几予以言事得罪屏之南州声迹夐絶予归自靖明父之子有中来言曰吾父不幸死矣今卜兆于会中乡之坎山得日于今年十一月甲子哀惟吾父以职事受知于子不由左右之容维子之故歴事监牧皆受不凡之知今不得子铭无以逭不仁不明之责予瞿然问故则宝庆元年七月十三日殒于风淫呜呼明父而止于是乎明父自嘉定六年以词赋为乡举首九年再举中明年进士第调中江尉溃卒薄近境人情汹汹明父程督守御人恃弗恐嵗大疫力请于台阃饭饥药疾至捐俸以资之同年进士徐君仁恭卒于阆中簿正为字其孤恤其家府尹李公风力峻厉明父诣府白事为康色顾之属之城筑属之籴廪郡有疑狱累嵗不能决刑狱使者以付明父一讯立辨囚赖以活自是益见信任令摄铜山县明父移书县令俾其督吏治赋以应期会宪台屡趣不行令亦谓明父言然卒以逭谴人两贤之又令摄通泉以县令乡嫌辞既不获命则植县纲擿吏奸为教以谕百姓之怙势逋租者不浃旬而令行财裕十七年调华阳丞部使者今工部侍郎黄公伯固俾摄县事县为西南剧昼理邑事夜覈讼牒剸拨中理吏畏民安黄公才之学校之校比河渠之畚筑将士之廪给征商之检柅悉以付之或嘲其烦明父曰事无精粗莫非学也郫令久虚又俾摄事县以大治既复而又摄去之日郫人绘而祀之华阳考满黄公惜其去辟监钱引务至则官寺圮役丁穷上下荡亡纪律君为振而新之凡出入虚实之数增减少多之额工役勤惰之别皆籍而记之黄公劳之为请于朝自官吏至役徒悉増其廪给职业用劝国无乏用实昉乎此呜呼人果不易知而儒生之果可用也乃若此凡谓儒生不适用者特腐儒为章句习占毕不知无事非学而拘滞一方者耳明父世居新都之弥牟其家彭之蒙阳自王父始邓氏系出东汉司徒禹之后子孙散居蜀右为多今成都双流新都皆其裔也曾王父仲和生三子其季曰师况登绍兴十一年进士第则明父之王父也奏辟通判潼川府未朞卒于官父森妣王氏生二子明父其季也生有令姿方在龆龀亲疾累月忧无所出刲股和药亲疾少差既卒执丧如成人王夫人性严厉明父得其懽心事庶母宋夫人惟谨既壮兄弟相依兄嫂以家事自任俾明父一意游学明父德嫂之恩死为之服或以无服靳之明父曰昌黎不以义起乎邓之族大而多贫明父事诸父生则致其养死则赙其丧世絶者命之后女笄者厘其聘亲党有札丧之事必身任之呜呼古之学者为已盖有所事者矣元配李氏继室以赵赠封皆孺人明父卒后宋夫人尚无恙年八十九乃卒有中今以赵氏之命求铭铭曰
　　古之所谓学以明德而美身所谓士以范俗而明民道湮民散则嗟卑而居下恶嚣而欲赢以予观于明父事无精粗必信必诚尚庶几古道之有存
　　中奉大夫知邛州李公【骏】墓志铭
　　予被命帅东川道汉嘉李君伯言合其昆弟之子与戚姻党里置酒送迎君在羣从岿然独存于是生七十五年矣风采精赡论议娓娓心窃异之别仅旬时孤当楫当炜以状告窆于泸且乞铭为之瞿然失声李氏自唐御史大夫賛皇公栖筠丞相赵国公吉甫太尉卫国公德裕以来凡十一世迄曾祖浩煕宁中登进士乙科积官至朝议大夫累赠少师祖观崇宁初榜登进士第官至太中大夫累赠少师自太华徙嘉生二子曰昌鄂官至朝奉郎知洋州赠通奉大夫次昌图官至工部侍郎洋州取王氏赠淑人生四子君在第三讳骏庄重好脩自同儒素凡再举礼部擢庆元二年进士侍郎尚及见之每以训其子曰吾门自入蜀以来继八叶科第自此始女曹勉之初调隆州贵平尉盗入境辄败论差役曲当民情前谏议大夫傅公伯成为详刑使者知而举之再调重庆府巴县令峡俗嚚讼分疏曲直民用劝止有巫左道惑众寘诸法前后守贤之引以自助使者游忠公仲鸿又知而举之遇事有盘错或欲爰讯鞫之不辜率以属公见称明辨寻改宣教郎知蒙阳县州以积负逮吏无虚日君白守定会期公私胥便堋口水灌输民田岁以首春为坊县之工材率先诸邑通判汉州又通判遂宁府皆大郡开决敏明吏重足立无敢慢在汉尝摄石泉在遂尝摄宕渠所至以严明称知永康大修学宫兴李侯祠通商阜财振凶掩骼知普州如治三郡属有疆事军溃入境所过残掠君遣官谕告毋害我民资尔粮否则以三尺从事军为敛戢差知邛州君曰吾少孤刻苦自励以诗书发身禄四千石秩元士泽二子一孙于人世百无慕焉归而筑室曰尘外有终焉之意一日忽命诸子之仕于外者归省属以持守门户更衣就箦而逝实绍定六年六月己丑也当楫以郊恩补官任文林郎雅州司理参军当炜以上登极恩补官任从事郎宜賔县主簿女子二适承直郎施州军事推官王似孙儒林郎永康导江县令高斯谋斯谋予之同产兄子也遣贺嘉定十五年元会补官去年秋不幸死孙男一人燮果再遇郊恩补官以慈明宫庆寿恩循从事郎孙女三人外孙男女一人以是年九月辛酉葬公于嘉定府龙游县安国乡干山之原令人杨氏喻氏祔公风姿颀然临事果决自幼周旋诸父间耳濡目染食不兼味衣必澣濯祭祀賔客涧毛山蔌必洁必精予曩闻刘清惠公甲尝言其外王父李用賔始自华徙监政宣奢丽以勤俭自持呜呼如君可谓善继厥家矣铭曰
　　考蝉嫣载五百自华徙监奢侈君衣训自程式老弥卲穷不戚岂其穷四千石官元士年八袠诏来世食丰积
　　汉州通判杨君【令圭】墓志铭
　　杨君讳令圭字如斯世为遂宁人大父恭惠公辅兄弟五人咸以文学行谊闻于时人号五杨其后恭惠与刘文节公光祖歴事三宗出入中外切劘献纳嫓德齐名天下称曰杨刘韩侂胄伏辜凡前日与侂胄论者以次召用恭惠除兵部尚书道拜江东路安抚使建康留守以疾薨于位先是恭惠冢嗣有翔早世以君为后万里防丧西还葬祭如礼服除以恭惠致仕恩补承务郎监成都府粮料院再调潼川府中江【阙】
　　也继室以普慈杜氏故兵部侍郎孝严之女子合祖早夭本生母邓氏太安人命袭祖为后授以恭惠余泽遗腹子曰昌祖九月丁未生四女子长适将仕郎姚季子余尚幼袭祖卜今年十二月甲申葬君于长江县马观乡坤山之原君之弟通判简州事令式与袭祖以状来请铭谊不得辞铭曰
　　昭昭匪天厚其质而夭其年丰其行而啬其传虽然李当户生陵以绍广郑益恩生同以继死者有知其无憾于重泉
　　知威州禄君【坚复】墓志铭
　　开禧改元王师将北征予时召对玉堂失权贵人意潼川禄子固擢进士造廷首以高瞻叔书来谒既亦以正论居末等予与之定交焉予既补外念荐贤所以报国压于权力挠于请寄乃盟心自讼自守郡以来凡请者弗予将以少戢趋竞会详刑潼川子固为安岳丞循循自守予始至境即怀安传舍择书问之不至者四人举之于子固之辞曰尽心职分不求人知人谓是举也数十年所无子固亦曰是真知我者其后俾摄遂宁学官又其后守潼川除馆延之益得以察其所安信前言之为实录也禄本子姓以王父字为氏唐季曰宗宪始自凤翔徙名数于郪至本朝曰儒举贤良方正科与眉山苏氏厚善儒生勋举乡进士勋生天授天授生居一累赠朝奉郎居一生二子长曰东之登进士第善词章尤任治剧淳煕初知叙州南蛮抄境上帅师讨定以功除直秘阁成都府路提防刑狱次曰槱之以经学教授于家累赠朝请郎娶马氏封宜人子固之父也子固名坚复生十七年而孤弟妹幼弱家贫为太夫人忧子固率诸弟从舅氏传堂先生王君行问学夙夜不敢怠习戴氏礼有乡曲之誉君行名轸潼之秀彦也金堂仲明举以礼币致子固遣二子从游凡再举于乡登进士第仕小溪食簿掾之禄将母一时诸公皆以学术操履期之举考及格关陞为渠江令沂国安公专阃于蜀辟黔州録事参军摄通判事将以成其秩秩行至合阳念母而反沂公不能夺也期年来安岳以举主改尚书左铨注之蓬谿县母丧去官服除从外铨拟什邡县会有堂授者复来蓬谿凡九阅月又为人所先复堂授知绵竹县秩满通判永康军嘉定府会资州阙守制置使选子固摄事充四川类试院考校官差知威州解官来归中道得疾寓汉州传法僧舍去家仅两日程而卒绍定六年十二月己丑也得年六十娶马氏男女各三人长男绍本奏补将仕郎次谏孙后族父于秘阁为诸孙季曰吕孙子固治命俾受致仕恩为叔父甲南之子长女适阎德方次适陈飞腾次适马【缺】皆业进士外孙男女四人卒之明年端平元年十一月甲子葬于射洪县依德里圣水原之新兆子固天姿谨厚念德不怠每思二亲辄欲絶旨去甘友爱二弟无行而不与俱也清净寡欲讼狱必躬听之丽于罚者重轻平允后不为之增减人言子固所至政平讼理无他道也一生知己如安子文刘德修杨伯昌崔正子李季允虞仲易曹器逺茍得一二贤相与已足为重而于子固皆交口称道无异词葬有期绍本以姚仲有所次行实来求铭余曰我乃知子固为叙其槩而铭之曰
　　天理之流行以命万物者性也而气数之感遇废兴厚薄之莫逃亦得以谓之命如子固者言而忠信行而笃敬不能以其所安施诸有政而防于命之有制仅见于三县与三郡惟后人之绍闻迪训则是心之昭昭者固不与气形俱为澌尽也
　　苏伯起【振文】墓志铭
　　予奉使潼川日今春官贰卿度周卿移书谂予曰子得人矣乎正有友二人曰罗坚父传之苏伯起振文今坚父举进士而苏落落不偶聚书数万巻圣经贤传山经地志私乘野史以至虞初禆官旁行敷落之书靡不搜罗后谿刘德修尝举贤良方正科长沙吴德夫又以遗逸荐于朝子其言之矣先是予衔命入境首访人物遂合人士多以苏伯起冯仲新鼎重为称予首延致之皆魁岸人也伯起尤善诙辩诹经订史援据防起坐为屈服予尝谑之曰晏子所谓儒者滑稽而不可轨法倨傲自顺而不可以为下君其近诸则捧腹大笑处数月而别予仕王朝以言事迁靖伯起遗予书曰吾于遂宁有宅一区竹万个大木十围者百章溪流径其间将为啸歌终老之计请书其额曰水竹庄有亭曰玩芳以故礼部侍郎曹公叔逺记示予大抵述其放于骚人幽愤之意予迁靖后温寻故书自四经三礼语孟以来摘精收粹探深抉异虽章句训故名物度数悉加雠校往往有先贤未及发间为人言或口呿目而伯起过我泸上相与讲切则率多领会予益知其用功之久方将勉以敛华就实去艰深而趋平易反而验诸真履实蹈庶不为空言之归而君以衰疾求去浩乎不可留盖亦自知血气之不可强别未数旬而卒实绍定六年九月戊申也系出梓州之铜山淳化参知政事易简乃其九世祖自铜山徙合之铜梁今又徙叙州之遂宁曾大父某大父某王考某元配赵氏朝散郎前知广安军楙之女继室以钱氏二子男曰坚石坚木女适文林郎知合州巴川县事姚仲子端平元年十二月庚寅坚石兄弟葬君于龙门里先事使来乞铭曰尚死者之心也铭曰自乡治废而公道壅以科目之得失为人才之轻重有如伯起抱珍蕴异而老不见用然则曾谓科目果可以选众也龙门之峯凄其长终孰铭丘封太史了翁







　　鹤山集巻八十四
　　钦定四库全书
　　鹤山集巻八十五　　　　宋　魏了翁　撰墓志铭
　　显谟阁学士特赐光禄大夫倪公墓志铭
　　开禧二年秋了翁以馆职论事忤韩侂胄补外吴兴倪公召为礼部侍郎兼直学士院公上疏辞曰臣乃者尝为御史徐柟所劾柟言而是臣不当召臣而可用柟不当留廷论伟之于是申诏趣发以九月入见首言今宗祀孔迩乞用皇祐故事以光宗参侑尽尊祖严父之礼次言修君德求直言用正人行公道明赏罸三言近岁士大夫寡廉鲜耻列拜于势要之门甚者匍匐门庭穿窦而入门生弟子施于执经受业者今无往而不称且加以恩坐恩主恩父之目谀文丰赂又在所不论也上虽优容而侂胄得之大怒其间所谓恩父者乃指毛自如之于苏师旦也时谒侂胄者率鞠躬敛容公视之如亡且曰人言公有骑虎之势非也此李林甫杨国忠晚节耳若进退裕如必以诸葛武侯先忠献王为法侂胄愕然明日谓参知政事李璧曰子尝言倪正父之为人今始至即立异李曰配帝之议谓前之礼官者不知及此则亦以仆为不然矣遂上疏争辩了翁时自馆职请外谓李曰执政与从官争辩未问理之曲直从官必不胜是执政逐之也李三疏而止自如之父宪为监察御史劾公罢予与公偕至国门外数款语气劲而词直心窃壮之至金陵与永嘉叶正则从容道前事因谂叶曰颇闻倪公不见知于周益公又忤赵丞相今又大忤于韩且韩与周赵诸贤人品不相侔也今日之忤是则前日之忤非叶曰善哉子之问也虽然皆是也方周公为相公无所附丽事赵公又不合朱公入朝士倾心归之公见之如他日人始谓其不然逮周公罢相赵公为执政朱公说书崇政殿公当制诏称奬优厚人已异之迨庆元元年五月公自温陵召归侂胄方排根异已意图节钺以公非赵党且尝与陈君举章茂献不咸将使再掌内命先遣弟仰胄从容伺公意公艴然曰上初即位当惟贤是用以消朋党之祸不当问其何学也既而刘德秀又劝公公正色叱之曰从赵公者皆一时之杰吾犹不肯轻附尚尔之从邪侂胄知公意乡不囘乃以节度使制属傅伯寿俟答诏既毕然后公直学士院至是人始知公之心盖不茍于随者予闻叶公之言瞿然兴敬厥明年十一月侂胄既殛公复进用以连抵史弥逺不得久居中出公知镇江府改福州治事逾月见弥逺拜右相制叹曰昔董贤为大司马册文有允执其中一言萧咸以为尧禅舜之文长老见之莫不心惧今制词所引昆命元此舜禹揖逊语也天下有如萧咸者读之不大骇乎乃上书请贴改麻制上付词臣陈晦条具弥逺惧拟晦殿中侍御史于是劾公轻侮朝廷落职镌二秩罢予时以君命召辞不行闻公之风而窃高之人之称苏文忠者谓其在熈丰不容于煕丰在元祐不容于元祐在绍圣见黜于绍圣呜呼如吾倪公其无媿于此矣圣人明随之义如六二系小子失丈夫其象曰弗兼与也盖既附小人必失君子其是非至易决也六三系丈夫失小子可谓得所随矣而圣人犹戒之曰利居贞则虽亲附君子亦不可以茍随也此较之六二其失已难知矣若九五之孚于嘉则所信者皆嘉善矣而圣人曰孚于嘉吉位正中也而先儒程子曰随以得中为善乃知随小人者固不足论而随君子者亦贵乎居正得中如倪公者其真有得于随之三五乎端平三年予召为春官公之子祖常过予言曰我先公以【阙】　　年【阙】月【阙】　日葬于某县【阙】　乡【阙】山今十有【阙】年矣而墓道之铭未立子也吾先公所畏也敢以请于子予与之道前事祖常慨然曰蒋起居重珍尝状吾先公之行亦犹是矣明日再拜以征前诺乃为约良贵之文而叙之曰公讳思正甫字也湖州归安县人湖今为安吉曾祖豫祖湜赠承事郎父【阙】　安僖任承议郎行太常寺主簿后赠少师从横浦先生张公九成游举某年进士公少师第三子也器质凝重少师深爱之擢乾道二年进士第授遂安军节度掌书记丁少师忧再调筠州军事判官明谨据正不为茍从辨庐陵寃狱为刑狱使者辛【阙】　所知自后旁郡疑狱率从公决淳煕五年中博学宏词科七年除国子正八年闰月迁太学博士六月丁王夫人忧服阕再入太学阅七月迁太常博士寻召试馆职除校书郎兼魏惠宪王府小学教授进秘书郎十三年秋大旱公封事累数千言主于罢苛敛察寃狱且请别诏中外士大夫皆得有言避殿减膳明示畏天之实且请时召大臣讲论治道拱黙充位者斥之次言台臣职事官以言补外所宜昭示好言之实以释人心之疑逻者尝以仓库事上闻虽颇得实然百吏各有统察监司台谏皆耳目也焉用此辈为上皆是公言立见施行初孝宗锐意规恢迎合者往往至大官言多不验久亦厌之更用谨嘿之士公对延和殿言往时虚诞今者软美胥失之上顾谓公曰卿奇才论事详当可行翌日谕左相王淮曰倪思敷奏可嘉朕欲擢为二吏宰相以未有阙对乃超迁著作郎公之自结主知始此十六年正月上问丞相曰学士院阙人谁可者周文忠公进拟数人公与其一然意主陆游上特以命公公以内制不可兼名表因尽辞兼官尝内直召见公言旌廉吏以律贪广集议以审令光宗即位公言光尧揖逊父子无间言今陛下承迎尤当过之又请日引职事官轮对如寿皇初政除权侍立修注官直前言事以北主新立为忧且请增置谏员又请召将帅访问以知其才否皆见纳用五月迁将作少监兼权直学士院公言速进寿皇圣政按为成规又言覃恩赏格之滥七月除将作监兼权中书舍人公言皇太子置翊善宜用老儒上以命黄裳八月论吴瑊不可为兵部诏瑊改知广德军未几上侍重华宫瑊入辞孝宗问上倪思今何官上曰权中书舍人孝宗曰犹为权邪十月除中书舍人仍兼直学士院兼实録同修撰时会计録成凡锡赉皆三分减一适重阳节特诏伶人依旧公言不可吴琰知衢州公又言之绍煕二年兼侍讲其春以大雪震电求言公谓大臣茍且给谏缄黙讲读官阙员节钺遥刺轻滥内廷好赐无节燕饮防溺版曹州县迫急商农愁叹会计録条具镌减未十一而羣言未已无名之赋久议而未蠲疆埸之备不修缓急必误事初孝宗以户部经费之余财于三省置封桩库以待军用至绍煕移用始频会有诏发缗十五万入内帑以备犒军公谓实给他费请毋发且曰往岁所入约四百六十四万缗而所出之余不及二万非痛加撙节则封桩自此无储遂定议犒军嵗有四十万缗为额由是费用稍有节矣上尝语公边事公曰若史院乱华编载海上之盟与北狩等事陛下岂容不观上命经筵取索韦璞以后侄孙为焕章阁待制公引马季良孟忠厚故事及建炎诏书后族勿任侍从以争之璞坐改观察使谏臣论吴端不当除带御器械给事中缴孙珰观察使上遣使谕给谏侍御史刘文节公光祖争之上怒左迁刘太府少卿中外沸腾上谓外府之除乃以省闱拆号差讹不因论事公言迁除之命不在自劾之时而在论事之日终无以释天下之疑刘公请外端亦报罢祖宗旧法凡遥郡至观察使乃落阶官转正任防御谯煕载以潜邸旧恩自遥郡观察使径除正任中书舍人莫叔光二疏不报会煕载辞免上令学士院降诏公封还词头卒如旧法左同谏邓驲以论潘景珪结近幸袁佐李蔚宗迁将作监公力陈不可擢上批匠监之长乃是超擢公争之益力又言姜特立诸人恃恩干请上为出特立浙东副总管明年景珪知湖州卒缴罢之王士廉以皇后之姊之夫请佃平江府官田以内小臣杨爱卿袁佐宣谕漕臣公言此自陛下出批中宫邪是乃斜封墨敕之渐秘书监杨万里求去以直龙图阁转运江东公留行不报六月除礼部侍郎先是黄贵妃薨上忽忽不乐乘舆过重华宫已驾复辍冬至日晏不视朝中外莫敢谏公四疏开陈会上召嘉王公言寿皇之欲见陛下不亦犹陛下之于嘉王也上为动容时宫闱颇与外事公因进讲姜氏会齐侯于泺极论家之不齐至于隂阳易位甚则离间父子汉之吕氏唐武韦几至乱亡不特一鲁庄公也胡晋臣尤【阙】夏执守卒上不以为信公因鲁僖公十六年二大夫卒恳恳言之且曰陛下大抵因疑致疾疑愈深疾愈甚遂使父子之间中外之事有不能合理者上竦然四年正月兼权吏部侍郎公以饮酒过度为谏上喜曰卿能尽言如此是时留丞相请罢政待放于范村久不获命廷臣谓上欲专相葛公邲陈起居賛章司谏击之公于葛虽同郡人实未尝附丽而陈疑之谋于执政命公为金国贺正使以间之明日公待次重华宫语与陈忤公请纳敕更选他使会报金国郑王允蹈叛于河南谋刼使者公嫌于辞难遂行因言陛下屡愆问安之期中国犹知有疾也脱金人以为问臣将何辞上悟曰旦夕便当过宫公尝援仁宗故事请书孝经四章与无逸并寘左右至是章司谏劾公以使事胁君以孝经讥讪不报公出关待命上不得已畀以近郡差知绍兴府主管浙东路安抚令朝辞之任未行六月孝宗升遐宁考受内禅改婺州辞不行七月提举江州太平兴国宫会求言公条十二事曰兢畏曰敬天曰法祖宗曰奉先曰安亲曰正心曰勤政曰任外庭曰亲君子曰纳谏曰节用曰谨终起知泉州未上庆元元年五月召为吏部右侍郎二年同知贡举监察御史姚愈承侂胄风指文致试闱事劾公出知太平州新学校修社稷坏城郭缮器械练卒伍浚河渠造桥梁葺候馆立养济院百废具修民不知役邦交之餽以掩骼埋胔嫁贫女之失时者刘德秀劾公嘉泰元年复提举兴国宫俄差知泉州以所治当涂者治之留丞相始知公有政以用公不尽为叹同郡李澄与德清令朱钦则俱求荐于公公不从后澄以韩壻骤用钦则为监察御史朱遂劾公罢郡侂胄久执国柄稍弃前怨以收士望于是彭子寿曾无逸复官林和叔宫观徐子宜放自便吕子约量移公提举玉隆万寿宫皆三年七月也四年知建宁府察官徐柟劾免公数月柟进殿中又言公纵已害民再削一秩开禧二年又奉兴国宫祠其秋入春官直禁林仅十余日复食兴国之禄盖至是已五奉宫祠矣明年十一月侂胄诛召为兵部尚书兼侍读入见便殿请遵用故事命东宫参决政事以杜权臣之专不时宣引宰执及别创直庐令词臣候对以备批旨谕大臣以容受直言饬朝列以砥砺名节嘉定元年兼修国史兼实録院修撰同知贡举三月给事中许奕使金公暂摄其事内侍李枢符澄李益徐考叔久窜得归公执不行盖是时斥官寺之党韩者甘昺再图知省而惧不获使其子宗茂首以四珰尝外庭闻公之风而寝公又言辛弃疾迎合开边请追削爵秩夺从官防典陈自强罪侔侂冑不可异罸乞用丁谓王黼故事逺窜簿録其家皇子薨赠太师尚书令公言子为父师名不正宜改赠极品史弥逺在枢庭将以兄弥宁为春坊公持不可娄机代公为给事卒予之公尝曰阳城脱不遇裴延龄为相终无以自白故在琐闼一百六日虽小事必言五月进礼部尚书许奕使还中书议表贺二府将以和成迁秩公曰澶渊之役捷而班师天子下诏罪已中书密院待罪今屈已受盟奚以贺为乃止飞蝗蔽天公言不可诿之用兵遗孽宜修君德惩权臣弭盗贼察奸贪以求弭灾之实弥逺以枢廷造命除从官宰相钱公象祖数请去公请勿偏委任寻又言咨访宰执不可独召一人上曰前日赵彦逾亦如卿说弥逺衔之章良能将除御史中丞公进台谏论三篇上以付中书章见之滋不悦七月公请禁絶苞苴又请察小人之交缔遂力请外补上谕留再三公曰侂胄以台谏为私人今章良能未除中司前一日亦以小舆见弥逺矣侂胄盗权擅国专行执奏所称圣旨类杂己意今弥逺亦独班奏事矣侂胄未败犹望旧人今旧人出矣而拯救无术臣恐宗社之不可再坏也越二日除宝谟阁学士知镇江府未上改福州治事逾月又以贴麻镌免二年陈晦黜复公元官奉玉隆祠五年瑞庆节金有故未遣使公陈备边十事谓金弱则元人之强我独当之执政不乐曰倪公尚云云以阶太中大夫耳未几御史石宗万论公降二官永置闲散八年复元官奉祀于是公年七十矣连疏请老不聴十一年除华文阁学士提举嵩山崇福宫又请老不听公尝言从臣自休致外皆不可陈乞故自玉隆祠满不复请十年间亦未尝乞磨勘至是吏部检举转通议大夫十二年宗祀明堂进爵国伯入请老不听十三年十月以病乞骸骨不允再请未报屛医却药自志其墓命诸孤丧事从简诏特转一官进职四等以通奉大夫显谟阁学士归安县开国伯食邑八百户致仕是月丙子卒享年七十有四其孤上公所定遗奏犹乞收爵禄赏罸之八柄张礼义廉耻之四维闻者感涕特赠光禄大夫后诸子陞朝该累恩进少保上亲政之明年诏有司諡公文节妻淑人沈氏吏部尚书虚中之女赠福国夫人先十一年卒男六人祖仁朝奉大夫前通判南剑州祖义朝奉大夫前充江南西路安抚司主管机宜文字祖礼宣教郎知抚州金谿县事祖智承直郎前监行在赡军激赏西酒库祖信承议郎新通判袁州公薨后相继卒祖常通直郎监行在都进奏院祖礼以后兄知建平县愿祖智以后弟承务郎恵女子子二人适宣教郎沈铎免解进士周侗孙男四人兴公承公皆将仕郎余二人尚幼孙女一人许适将仕郎徐椿年公少孤事继母以孝闻仕五十年官二品而奉身清约如一日先世田宅以推诸兄弟卜室城东之月河归自当涂始辟小圃以逍遥名亭作屋三间扁曰齐斋左图右史朝吟夕讽尝语诸子吾生平素慕乐天盖乐天直道屡黜而于牛李之党终无所附居数郡有实德在民晚岁委命无求与公出处相似然乐天未七十已苦风痹公晚而益强善乎良贵之言曰方柄臣初相震赫中外公独折其角而夺之气末流之弊至于避柄臣名讳以诏为诰以照为证以远为邈登之朝廷文书无所忌惮纲常倒置所不忍闻而在廷莫敢言其非至此而后知为曲突徙薪之功也又曰国朝最重台谏所以彻壅蔽而强主威也弥逺把握言路输款而后除纳藳而后奏目谕意嗾翦伐忠良浊乱海内者二十有六年观公台谏论之作可谓知祸本矣又曰淳煕之士不变于庆元党祸者鲜矣再坏之开禧三坏之嘉定公刚方质直不尚茍同以周赵之贤犹不肯微受尔汝则其奴视权孽固宜呜呼予蚤闻叶公之言今又获观良贵之状公之纯忠表里全节始终烂乎简策予无所措词矣所着齐斋甲藳二十巻乙藳十五巻兼山小集三十巻兼山四六集十巻词科旧藳五巻翰林前藳二十巻后藳二巻翰林奏章一巻掖垣词章二十巻缴论四巻银台章奏五巻南宫集一巻奏议二十六巻歴官表奏十巻承明集四十巻丙寅録一巻更化奏对録一巻台谏论二巻昆命元说一巻北征録七巻合宫严父书五巻南正南辕诗二巻论著三十巻近体乐府二巻些章二巻易章三十巻易说二巻中庸集义大学解辩顔子子思子续曾子各一巻论语义证二十巻孟子问答十二巻老子原旨遗事六巻刀笔集十五巻家传六巻经鉏杂志十巻马班异辞三十五巻马史删改古书异辞十二巻藏于家铭曰
　　士放于利不有厥躬视人作辍随俗介通维文节公怀诚秉忠相维周赵且不茍同况于韩史尚肯尔从嶷立孤耸如千丈松无依而立无托而容虽跻台省而不久中八为郡守八领祠宫位既弗称用亦罔终彼滥贵者浮云飘风公之大节吴嵩比崇史官博士策名诔功我铭申之勒荣丘封
　　宣义郎致仕别公墓志铭
　　端平改元之年予被命还朝明年别侯之杰授使者状以其父母墓隧之铭为请予谢不敏侯申以书曰亲丧所自尽也虽然人处其常吾处其变始守德安仅窃豆区禄以为养无禄先君即世跣防舆輤以返葬于上泉伏凶阇庐将伸顾复之报会四郊多垒起守安陆衔哀吁天屡请弗俞不肖孤惧以方命贻谴重为吾母忧强起视事厥十年再镇荆州先夫人又舍去方茕茕在疚公朝未忍弃捐申命守荆寻改仪真追惟异时压于时宰有慙初志乃上疏固辞然大惧不孝之诛终无以自赎也匪公发潜即死将不瞑予惟三年之丧自天子达于庶人尧舜至孔孟无改也记礼者奚据乃有金革无辟之说以徐戎作难之年攷之周公固无恙也或曰是为母丧然不可攷矣独惟伯禽治鲁方以丧三年然后除之为变礼易俗之先务故迟迟而后报政安有以此化民而身自畔之其决不然也本朝宰执起复如防富陈蒋诸贤终不可夺虽有强起者亦未有不持余丧乃自比岁怙权固位之臣昉以伯禽借口虽一时贤牧守亦例被迫蹙至端平以后士大夫始克秉礼奉法以各如其志于仪真之得请而侯之本心始见则可哀已按状宣义公讳湜字景甫其先谓以大别山得氏嵗久无可攷证南渡后散居荆郢曾祖震祖宗考中孚妣王氏公幼而孤依兄澄以立甫入党庠习射于圃升降揖逊发必中鹄年二十发愤力学夙夜不懈专以河洛诸儒及近世朱张二先生经说为宗郡侯陆公九渊见而异之后徙名数于襄三举于礼部而连黜于春官晩该特恩对策大廷语直多忤第居末等会天子试士以射公六发五中独官在列外畀上州文学又遇郊赏授迪功郎监邛州合同茶场之杰亦举进士第主应山簿以归父子并命乡党荣之家食未上引避茶马使亲俾代者往自是不复再调挂其衣冠隠约阡陌闻族姻有不给者称家有无以赒之鳏寡孤独癈疾者絶甘分少以扶持之凡十有八年仅一就养于安陆每慿高望逺中原在目感慨歔欷言言教思人始知公非果无异于世者以宝玺恩循修职郎主上登极以子陞朝恩授承事郎再遇郊恩进忠义郎于庆元元年某月日以疾终于府治之中和堂享年七十有五葬于明年三月壬午取同郡田氏累封太恭人壸仪肃穆嫓德于公有女士风烈后公十年当端平元年二月卒于江陵府治之正寝年八十有三子男二人之英业进士次即之杰朝散大夫直敷文阁前知江陵府女一人适齐可久孙三人模桷栩将以今年十一月庚申祔葬上泉予尝观春秋之世楚最多材流风所渐至有悦周公仲尼之道北学于中国者如公气而毅逮闻先献亦所谓楚产之豪杰矣矧又有子承家是宜铭铭曰
　　允毅别公维德之臧维卒不施匪夭则爽有赫其昌遗后人以庆我铭不亡以旌其藏




　　鹤山集巻八十五
　　钦定四库全书
　　鹤山集巻八十六　　　　宋　魏了翁　撰墓志铭
　　苏和父墓志铭
　　自理义之学不明士衒于词章之末怵于功利之下虽足以随时就事绳以圣贤之训终爲背戾本朝诸儒后先相望本诸书诗语孟易以明时用春秋以验行事三礼以节人情然后知人所以官天地裕万物者盖在此而不在彼五三六经不爲虚言而匹夫匹妇皆可以与知与行周邵二程子之门人嗣守大训至广汉张子敬夫传而习之有胡子仁仲爲之模范朱子元晦吕子伯恭相与下上其论议其学益以粹明二江范文叔早从张子问学剖析精微罗络隐遁朱吕氏皆推敬之归安故庐若将终身乡人即其所居以月舟先生称之是时余忘年友人苏君和父实从之逰其始也淹贯诸子百家旁及老释二氏旁搜博采晩而敛博归约落华就实目光炯如头容俨如口授指擿意亡厌斁人有善称奬风厉如弗及或谬于理道简于容仪即庄色厉声道师之言以训迪之故公在则惰者肃哗者嘿毋敢慢其精神气貌之所感发者盖若此呜呼此其所以寿正学可继前哲者乎君讳在镕和父其字也其先简阳安人后徙郫爲着姓大王父仲文王父处约父觉赠承事郎妣蒋氏赵氏皆赠孺人君方龀而孤赵孺人手抄经史以教之终其身言及母氏必流涕被面年三十一与乡举年五十六始登进士第涖官行已无一毫愧负初任监永康军味江鎭再仕緜州魏城县丞县民仇其长鼔众入县将爲乱官吏窜伏君闻变推诚徃谕民爲散去长官幸脱死反以是忌疾君乃托亲嫌引去三仕果州学官四任潼川路常平司干办公事防狱有疑公不忍缄嘿以负使者俱以寃状白之或疑其越职私请毅然上印西归旋致其仕其刚决不挠之气可以观其师友渊源之自矣退居七年誉处益尊诸公要人造门请益贻书讲学无日无之四方大夫士识与不识想见其风采余爲泸州欲挽致之行有日矣端平元年秋七月以五峯先生遗文授其子子礼曰此吾从月舟先生得之吾手自讐校汝可细观当自得之五日命笔题诗溘然而逝得年八十有二娶同邑王氏封孺人先君而卒男三人子贤子起子礼今惟子礼在孙男三人垕振剰孙孙女三人曽孙男子三人子礼卜以二年三月【阙】　　举君之丧葬于县之崇文乡干山前期来谒铭铭曰道逺民散师异指殊幸而犹有老师宿儒散在郡国教于里闾仪型前哲领袖羣趋世莫知之有郁勿袪槁项台背埋光丘墟我铭昭之以觉世愚
　　太常博士知绍熈府朝散郎王聘君墓志铭
　　上元年恭黙遵养权防伺间窃弄威柄丑正仇善是与比周予友人王万里时爲博士应诏言事其略有三一曰厚风俗必本于明人伦人伦之目则君臣也父子也夫妇也兄弟也朋友之交也所以弥纶天地扶植人极使不爲禽兽异类之归者以有是伦也人伦明于上小民亲于下俗之不厚未之有也书曰惟民生厚因物有迁违上所命从厥攸好今天下风俗可谓薄矣化薄即厚在陛下一转移之顷陛下设亷耻以励臣节明听断以强主威赫然如大明正中万物毕照而君臣之义立矣陛下以四海之欢心爲孝而不以一人之用劳爲孝念遗大投艰之托思继志述事之重而父子之恩隆矣陛下致严亮隂不迩声色俟三年终丧求昏淑徳之家然后聘而夫妇之道正矣又陛下之于兄弟不幸而居人道之变然友爱素深神人所共知也若垂念于死丧之威致厚于防终之典而兄弟之爱笃矣陛下日御经幄亲近友臣惟正人是亲惟切已是务毋徒诵说以备故常而朋友之化行矣凢此五者陛下旣躬其厚谁忍复趋于薄二曰尊朝廷在于聚贤才汉梅福谓孝武时淮南王安縁间而起所以计虑不成而谋议泄者以众贤聚于本朝也孝成之世蜀郡山阳亡徒布衣乃窥国家之隙见间而起者此皆轻量大臣无所畏忌国家之权轻故匹夫欲与上争衡也贤才聚散足以爲国轻重者如此然所以聚之则必有道盖天地冲和之气钟而爲人贤者尤其气之清也利禄不能诱威势不能压惟虚心忘我用其人而行其言则贤者乐爲吾用天下士皆悦而愿立于朝士至于悦且愿则自靖自献惟恐其后宁复有迟回偃仰召而不至知而不言者哉三曰崇学校在于养士气士者国之元气而天下之精神也故可杀可贫而不可辱者谓之士京师者首善之地也太学者贤士之闗也士相与聚于闲晏岂徒诵説词章攫取声利而已哉盖将讲明义理涵养气质以成其才而待国家之用也上之人宜婴以亷耻不可恐以戮辱宜闲以礼义不可绳以刑辟今朝廷并建长贰所当专其职任勿烦以他职博士正録不徒以课试爲事日进诸生相与讲论经术陈説古今以作其气万一如有挑达不捡则成规具在长贰以次举而行之其谁曰不然今乃郡吏得以绳之下走得以辱之殆非所以章好示俗风厉四方也世之论治者鲜不以城郭甲兵田野货财爲有国之先务而孟轲独以礼坏学废爲忧非阔于事情也而况揆诸今日之事三邉风寒赤子露立非无城郭不修之患客强主弱诲盗纳侮非无兵甲不多之忧兵荒之余屯垦未就非无田野不辟之虑币轻物重十室九空非无货财不聚之叹而臣区区惟前三者是急亦曰人伦薄则世道废贤才散则主势孤士气索则邦国空此轲之所谓上无礼下无学贼民兴丧无日者此臣之所爲大惧也时有济邸之狱有蜀邉之扰有山阳之变有郡吏卒系捕弟子员之辱故万里及之所引蜀郡山阳轻量大臣等语切中时务尤爲权防所嫉其秋万里轮对又上疏畧曰乃者中外之臣矢谟献议指陈得失此皆激扬圣化鼓舞纶言愿忠于陛下之职分也而在廷之臣已过忧其沽激逆虑其朋党夫留班伏閤封章扣匦此在先朝常常见之今以降诏求言久而后应尚曰沽激云乎内外小大之臣动以千百数而言事者无几尚曰朋党云乎今天下议论大槩有三劝陛下以崇孝道厚天伦笃意儒学以养圣明之资亲近正人以杜邪佞之口此爱君忧国之论也愤主威之挠夺伤国体之抢攘疾贪暴如疾仇讐恶防佞如恶恶臭此愤世疾邪之论也听其言汪洋汗漫而可乐察其意避就回曲而不根此模棱两可之论也爱君忧国者其言恳恻愤世疾邪者其言激切模棱两可者其言依违臣愿陛下以其恳恻者施行之激切者奬借之依违者斥絶之则朝廷是非即天下之是非也何忧乎沽激何虑乎朋党哉其二论蜀之利害谓任阃寄者闻命勇往慨然以功名自任然政令峻急人情惶骇任骢饷者承命算计奋然以了辩自居始谓不以累公上今乃有七百万缗之请既上欺朝廷又苛取州县陛下端拱穆清亦知数千里外有叹息愁恨之声矣乎时以郑损制梱四川李景翺总饷万里及之上反覆顾问万里随事条析语音琅琅侍枫陛者愕眙曰此蜀人也了翁时充员柱下窃窥天顔甚怡而权防滋忤蜀之用事者咸不悦防朱端常论予不食周粟并及眞希元与万里于是一时同志者皆得罪而蜀人无一立朝者盖先是未有也万里旣忤权防又忤蜀阃人谓持此安之万里浩然归田翠篠碧流之间于焉逍遥若将终身于是又有以见万里所存之实矣万里名万家卭之蒲江曽祖某祖某考某赠宣教郎妣赵氏赠安人予昔志宣教墓世系已详万里之生也淑之学也笃博通经术尤善戴氏礼嘉定三年类省试以第一人充赋歴官资州教授以母丧后改叙州四川宣抚司辟准备差遣召赴都堂审察除吏部架阁文字迁太学録又迁太学国子太常博士出五年起通判成都府未上知广安军又知绍熈府积阶至朝散郎平生自儆有心铭申儆其子若从子有淡斋规约皆善言也爲学官时教循循不倦凛不可干以私在安沂公幕府争辩不可夺爲郡牧视民如伤束吏如湿绍熈府胥强于官君黥而借之郡人股栗躬俭节用察狱必以情皆善行也云闿日明旌淑简修赴阙奏事之命下而万里不及行矣惜夫予尝观五三盛时相天子者居位久则贤之积也必厚伊尹相商余五十年招俊求哲列庶位以辅后嗣其后微子微仲箕子比干胶鬲之俦犹足以迓续灵承其忠臣义士歴武王周公成王君陈康王毕公播告深浃而爱商之心不衰后之相者居位久则日迈月慆销刓锲磨贤之戹也滋甚蔡秦韩史之效今可睹矣万里不幸而不行于寿皇之时事还理明已不及见非命也夫端平元年三月某日终于治寺明年四月某日安厝于善何乡坎山之原娶同邑赵氏赠安人继资中杨氏与予之元配兄弟也今封安人子男子二述升于国子遵贡于乡女子子一人尚幼述遵状其事来乞铭万里吾徒也义不可辞铭曰
　　丰草之敷嘉谷之瘏既薙既诛亦断而殊呜呼天乎呜呼天乎
　　大理少卿赠集英殿修撰徐公墓志铭
　　予自嘉定十一年被命帅东川以心制乞身徐公瑄来爲代明年公召还首爲上言蜀之师困财匮而徴调未已比潼川守许奕与刑狱使者丁必称坐论邉事谴斥士齰舌以言爲讳愿无嫌反汗以旌言者次又请明诏大臣分命宰掾枢属以三邉所请各专其责庸儆蔽蒙时宰专忌人谓公言人所难除刑部郎官轮对极陈大臣恃独智悦谄辞疏入不报台臣承望风指诋公免官逮再入爲郎首言皇嗣天下之本宜专辅导之职宜择亲近之人时宰不爲荣国公择傅而公能先事识微以切中其疾此又人所难言者十七年八月宁宗升遐公号恸几絶退朝如丧考妣不旬月间须髪尽白上临朝诏公卿各举贤能才识之士公荐通判隆兴府周端朝大理评事胡梦昱凢五人皆一时之选又尝面对请以一日之晷刻而五分之一坐朝一御讲筵一省章奏一召儒臣阅书史商古今秋冬短晷则移此于夜漏之初余一分爲清闲之燕凢奏对封章令左右史铨择付外施行又乞増辅郡之军实以壮行都之威招江阴湖秀之闲民以补禁衞之阙公之爲虑远矣明年正月湖州民潘甫与弟丙壬聚亡命数十爲乱夜入州刼济王寻败甫死于兵丙磔于市壬逸去余党就擒守臣谢周卿通判张宗涛以下悉付大理狱诏以公鞫其事公矢其寮曰国体民命爲重身爲轻不可爲利害怵幽有鬼神吾侪谨之先是寺之推鞫或付胥徒公偕二丞日躬讯之时壬未就逮蔓及亡辜猥至数十百人公诘其尤寃者全活十六七朝廷捕壬急时宰疑壬之本生父匿之命公织成其罪公弗听未几得壬于楚州时宰面授风防又数以手简罗致不附已者且谕公可立致贵显公语诸子曰王忠嗣唐武将也且不肯以人命易官吾忍以讼受服乎吏有希防摘壬词谓他日僞拟某人爲某官者公手裂之吏爲危语公曰吾代诸贤受祸弗恤也狱具腾书于朝曰唐天寳之乱陈希烈等将抵死李岘独曰衣冠奔亡各顾其生可尽责耶彼罪状显著岘欲脱之矧变生仓卒迹涉疑似者乎湖之守贰不能死犹曰可罪谓与闻谓故从不已过乎又论许泽等六人罪不当死诏徐焕沈源不贷余悉原之公复执论数四不报壬党有偶同姓名傅之死议者公竟出之从政郎周成子坐与潘交时宰疑檄出其手验治亡状公以数百言争之一日保章氏奏荧惑犯左执法廷尉当之公曰吾宁以身易人之死也防胡梦昱应诏言事例借印长官或怖公勿与公曰吾位亚卿无能建明而又沮同寮之言乎梦昱坐夺官窜象州公上书时宰争之不可公亦镌二官罢已而直舍人院王墍再论公故出死罪又镌三官道州居住始至州监察御史梁成大论公不已更追三官徙象州于是公年已六十矣人所不堪公不愠也先是去都之夕梦有以适严州告者旦而语其子至象阅郡乘则古严也意益安之州斗絶岭外户不满百公筑室瘴江之濵曰观练掩闗谢客以书自娯取孟东野诗自号松月居士摘陶靖节语名堂曰欣止题寓居曰吾道非乎奚至此此心安处便爲乡以绍定元年十月戊午卒呜呼公可谓行乎患难者矣诏许归象之人缟巾祖送过饶抚士有相率追哭数十里乃绍定三年八月庚申朔以公治命葬于正议之墓之对明年七月诏复元官致仕官其子一人上始亲政改元端平台臣王遂请褒赠公録用其子诏特赠集英殿修撰仍与子陞擢差遣十月诏又以寳庆三年郊恩特官一子训词有曰晩治廷尉狱怵之风防不移压之祸福不折宁以一身蹈不测之渊不忍以株连根逮之命资其身公之本心庶几其亡憾矣予与公先后得罪予防恩生还起家再守泸寻召爲春官而公不及见公旣葬而献子兄弟过予于临安休沐含泣而言曰吾父虽葬而未有铭也实惟子之待呜呼同时谴逐者如眞景元张行甫胡季昭王万里皆相继下世其存者惟予与洪舜俞丁文伯然则予奚敢辞公字纯中一字汉玉其先晋江人后徙永嘉曽大父逢大父泽赠朝议大夫考定终朝散大夫主管冲佑观累赠正议大夫妣硕人鲍氏光宗即位正议守潮州遣公表贺补官授太平州司户参军未上庆元元年中刑法科改授庆元府司法参军除大理评事江东提刑司干官即所居官改京秩知饶州安仁县复召爲评事两月间三迁至大宗正丞权刑部郎官兼户部左曹歴知嘉兴宁国府未上改汉阳军防州路转运判官直秘阁防路安抚进寳谟阁知泸州潼川路安抚召除刑部郎官主管成都府玉局观还直寳谟阁主管绍兴府千秋鸿禧观知饶州召爲户部郎官大理少卿公始仕庆元府有怙势者侵人冢墓守付公予夺不爲势利屈安仁县于江左最贫公籍邑里所储之粟与民爲约遇粜则如元直官籴则更以高直且先期给直十之二俄顷得万余斛藏于境内明年饥公私无损而民以不莩守尝以期防致餽公辞曰赋入有常今以多爲功必将以少爲罪我能责有不能责无也戸刑部积牍如山随事剖析不失毫厘嘉兴府常有船遇风至呉江境上部使者借之凢得数万缗船主请不予诉于户部公爲下有司归之防使者爲言事官劾公罢嘉兴公在防尝揭旗于车前曰有诉官吏贪赃蠧国者立其下远近震竦峡俗嚚讼公发摘如神狱讼用稀防漕司故以盐利之羡献于朝公念施黔珍民贫地移其羡以代民输爲缗十有二万又嵗捐盐若干以充其赋民爲立碑绘象而祠焉防之军籍八千人而仅存三之一招刺搜简得精悍五千防敌犯邉诸道之师毕防惟兴元防卒尝先登自漕移守吏以故事输送迎之礼曰不过一迁居耳奚以此爲邦交之餽辄付公帑去泸吏以送使旧比请公损其十之八溃卒莫简爲乱公请起安忠定公镇蜀逾月而盗平治家肃而和自奉澹泊日一肉弊衣故履者终身书不脱手少喜操琴赋诗后亦弃去尝语后生曰士大夫饬亷隅厉名节未有不自约已始故公虽浸显而清苦自如凢四入朝远不过三年积阶至朝奉大夫垂当进秩而以罪削官者八娶呉氏累封令人子男三人长即献子先以嘉定郊思补官今爲儒林郎钦州司法参军次文子以遗泽补官差监平江府百万西仓门巽子以寳庆郊恩补官女子二适儒林郎赵希吉次适从事郎郑俦孙男二人备孙伟孙孙女六人方湖党之就鞫也时宰旣以付公又擢何处仁爲治狱少卿魏执中爲丞林演以簿摄丞旣而何以未至辞不与惟公据正不阿二丞翕然从公或曰故王不过朽骨残胔安能富贵人虽归狱于王无害也而诸公违时宰捐躯命以昭其寃不亦左乎公曰吾岂不知此亡何四人同日罢去予送之门退而语诸朝曰祖宗育材之盛一至于此汉武帝谓田千秋曰父子之间人所难言也此高庙神灵使公教我当遂爲吾辅佐千秋非难言也父子天性一言可以动悟况又有封侯取相之利今以权臣专忌朝奏则莫遂而惓惓于所不报其意主于正人心扶善类爲来世虑盖非有所利之也而得罪者前后凢十余人相望于道此何爲者哉易曰艮其背止于所不见也止于所不见则惟义是比不知其他虽吾身且不有也况于人乎铭曰
　　狱有傅爰以察烦寃讫威殉货固不足言亦或尽心以求诸道高闾植槐是犹望报斤斤徐公则匪思存精诚发衷鼓聋昭昏彼饕怙权虽莫予省人心孔昭大议以定焉有所利而殒其身同列奚见亦归吾仁我铭公竁以儆媮薄式昭性初有善无恶
　　故知辰州大夫张君墓志铭
　　予始仕成都番昜张君学古爲转运司主管帐前博物而强志自经子百氏以及天文星厯山经地乘伎巧医卜之事靡不究悉又多蓄前言徃行隠书秘牒凢世所罕见予洒然异之由是定交其后于行都于眉山毎见辄有异闻间以星厯推人吉防久乃能前知国家休戚徃嵗闽冦方剧君就养于侯官台梱扭问无虚日君策贼必败去年聂善之子述陈子华韡呉毅夫潜及四方之贤士大夫忧国隠民者率从咨访君谦抑不敢诵言然固谓京蜀得祸必惨后皆中今春予视师江上旣竣事遣人劳之得其子世南书曰吾父以正月辛未弃诸孤矣予执书然或曰子以张学古前知为信乎彼谓治乱不出乎数然则人事固不足问耶曰阴阳五行有是理而后有是气及其生物气聚而有形则象与数所由出先贤谓理者太虚之实义数者太虚之定分然则治乱安能逃乎数予所取于张君者正以其论数而不遗理耳予尝闻其説率以太一爲主然是説也张平子实传之尝试考其下行九宫法盖与图书相爲表里张君之言曰知易之妙惟邵子观于皇极经世书实与太一数相通知乎此则晦明风雨之变水旱盗贼之备皆可以预定然而祸福靡常惟人自召开禧初予与张君遇于行都太史奏五福太一将临呉分正韩侂胄开邉之时予乃诘之曰如子之説则福星所临其能保数十年之安乎君愀然曰此又当推阳九百六之数因自羿浞至五代歴陈福星之不应者又推本朝以来福星所歴之分奚福奚祸作而曰法固谓有道者昌无道者亡不可以委诸数也予旣骇其博又叹其通毎谓人曰是非星翁厯家之説也又徐扣其所自得则于邵子先天之説以及参同运气皆能旁通而无滞予又叹浮沈郡县枯槁山林固有博览强识而人不及尽知者旣以是谢客厥十月世南过予江东寓舍墨衰绖泣而言曰明年二月丙午将葬吾父于县之怀德乡白石阡距城二十里父所自卜也墓道之铭非父之执而畴以告予阅其状君讳大训系出唐宰相文瓘后至刺史防家于杭后辟黄巢之乱迁歙繇歙迁饶之德兴曽大父禹锡大父浚以子贵赠奉直大夫父杞故任尚书吏部侍郎知潼州府累赠金紫光禄大夫妣徐氏赠安康郡夫人君三嵗而孤少长念二亲皆不逮养深自刻励族党州闾交称之以侍郎遗泽补初品官绍熈三年伯氏大猷知昌州勉君入蜀调利州绵谷县尉邑多讼台梱必尉是属人服其公爲药局尽澄宿蠧司理洋州数辨寃狱任成都路计怅出纳公允嘉定改元以举主改宣教郎知江陵府松滋县通判防州寛平而事治知文州年谷屡登以所节浮费籴米六万余石创椿积仓贮之十一年敌批宕昌破阶州阶人来奔公亟济流民凢数万即烧絶栈道寇不能前然数万人聚于斗州未信宿米已不继力排羣议发桩积仓以济籴价平而均省台外梱交是之讫事而籴不愆其旧牧伯监司上其事诏令再任寻改知归州未上改辰州辰蛮数盗邉请于制梱讨定又爲民代输县租爲缗十万有竒民怀之不忘去郡即自请奉祠主管华州云台观藏书数万卷于所居东偏爲楼其下述先志名堂曰悠然前楹曰湛轩且曰吾得鹤山魏华父书之吾老于是不翅足矣华父盖谓予也呜呼与君平生之交曽谓不及一见而遂爲千古之决邪娶同邑方氏吏部侍郎【阙】　　孙【阙】　之女封宜人前君十五年卒子男二人世美以玺恩补官爲郁林州南流县簿尉先九年卒世南爲都昌县丞女六人长适承直郎江陵县丞董甄次朝奉大夫知营道县洪仔二婿皆先卒次承直郎前湖北路安抚司干办公事朱宗尹次朝奉郎前通判澧州汪熈次承直郎寳庆府司法洪亿次修职郎新监常州无锡县戸部激赏酒库赵必防孙二人刚辰拱辰当以遗泽补官铭曰
　　无竞于物故识虑明无求于世故论议平啬神葆精寿考且宁庶几无憾视此竁铭







　　鹤山集卷八十六
　　钦定四库全书
　　鹤山集巻八十七　　　　宋　魏了翁　撰墓志铭
　　故参知政事兼同知枢密院事赠少保陈公神道碑
　　陈公讳贵谊字正甫其先固始人后徙居于福清曽祖确赠少保祖大刚赠少傅考宗召任翰林学士通奉大夫知制诰工部尚书赠太师福国公始寓居湖之武康妣郑氏封淑人赠齐国夫人生子男三人公其季也庆元五年宁宗始亲策进士公年十七擢乙科上注视良久福公时以起居郎入侍缙绅荣之待选三年授从事郎瑞州推官连丁齐国福国忧开禧元年调安远军节度掌书记辟差四川制置司书冩机宜文字嘉定元年中博学宏辞科授江南东路安抚司机宜文字三年除太社令充国子监别试所防检试卷官寻改武学谕四年爲国子録礼部贡院防检试卷官寻迁太学博士时宰士建议更新楮劵以一易二期廹而泉无所出几以四五易一宰士心知其非而耻于改令反以流窜籍没从事行之逾年论报山积楮直益损公因轮对言人主令行禁止者以同民之所好恶楮劵之令乃使奸恶获逞道路咨怨非所以祈天永命固结人心因援熈宁新法爲辞次言明鋭果敢之才足以集事而失于剽轻老成寛博之士足以厚俗而失于循黙孰若举之以众取之以公宰士摘新法等语以激怒时相而尤衘剽轻之语且谓公欲引类植党人爲危之赖公论以免冬除太常博士以兄贵谦兼礼部郎官引嫌除将作监丞兼魏惠宪王府小学教授六年轮对谓言路虽开触犯忌讳者指爲好名切劘时政者指爲玩令利害闗于天下是非公于人心一人言之未已或至累十数人言之则又指爲朋党是非易位忠佞不分当国者益不乐七年除秘书郎出知江阴军十年提举江西常平茶盐公事十一年召赴行在未至除礼部郎官明年秋造朝时女眞大扰淮蜀公言人才所以立国今旁蹊曲径幸门四辟言路所以通下情今媕阿循嘿囊括不言民力已竭而科敛之外餽遗以谋进者未已军中耻言败北则阵亡者不防耻言奔溃则逃窜者复招又言婉顺巽从者是美疢也非爱我也宜屏之外之矫拂捄正者是药石也爱我也宜用之听之时宰滋不乐防公以葬子谒告即嗾言者逐公主管建康府崇禧观十五年秋起知徽州明年五月诏奏事之任除司封郎官公见上复伸前説以中外文武之臣未有忠实不二可托缓急者朝廷命令不审监司郡守不恤民怨将帅不恤士卒明年四月兼翰林权直兼玉牒所检讨官防有事明堂公首引包拯皇祐中乞因肆赦除聚敛掊克之弊且谓当察州县府库致羡之由仿成周邦飨必及死王事者之子与汉置羽林孤儿专取从军死事之后教以五兵今上即位除宗正少卿兼侍讲兼权直学士院寻迁起居舍人寳庆改元有诏举贤能才识之士公旣奉诏乃言曰以容嘿滞固爲贤以苛刻生事爲能以褊狭趣办爲才以轻疎尝试爲识及兹初政当求忠实正直奉公爱民知礼义亷耻而不越防范者以充中外之选又奏成王之初元臣故老警以无逸者欲其克寿勉以敬德者欲其永命期以岂弟者欲其受命之长识者知公爱君切而虑患深九月除中书舍人陞兼直学士院茂陵复土建神御殿内侍以缮修受赏者猥众公皆封还诏书郊祀有日公以民生实艰吏员尚众征敛几于夺取公费掩爲私藏宜大明黜陟庶有以见帝于郊迁礼部侍郎仍兼中书舍人明年冬权刑部尚书陞修玉牒官兼侍读又明年冬爲礼部尚书兼给事中都城灾呜咽入对乞罢燕游招离散给以米粟假之室庐尽蠲竹木征以通商贾皆见纳用绍定五年春知贡举秋七月除端明殿学士佥书枢院事同提举编修经武要畧六年冬上始亲万机进参知政事兼佥书枢密院事上面谕曰顷闻忧国之言朕所不忘于是人始知公有辅赞弥缝之功世不尽知也端平元年夏兼同知枢密院事权监修国史日厯仍同提举编修经武要略王师入汴洛公时已移疾犹上疏力争盖自八月以后凢五上章乞归诏勉留之病益侵转四官加邑封致仕于是官正议大夫爵长乐郡公食邑三千户食实封六百戸十月乙酉薨年五十有二讣闻上嗟悼辍视朝一日遣中使吊问赙防加等赠少保资政殿大学士元配程氏故同知枢密院松之女封普安郡夫人子叔建将仕郎早卒叔远承事郎监西京中岳庙叔迈承奉郎厥明年十二月丙午窆于武康县之龙青隖叔远等状公之行以求识竁予与公爲同年进士又同爲柱下史悉公之言行不敢辞也始公为博士为监丞论事无所挠屈与其兄益甫时号二陈再召爲郎气节罙厉权相滋患之忽托告以归四请祠官坚卧不起卜居武康之前谿泊乎无营防新安当上朝廷假奏事起公旣至则主爵司宗侍经代言守正不阿物望逾美防寳庆初政言事者连拄权臣轻者镌免重者追禠窜流以讫于死于是正人屛息权焰益张公愀然忧之与从臣一二同志者居中调防虽几微不见于面而随事正救善类犹有所依故予尝疑士之出处去就当以洁身爲贵而孟子所谓或远或近或去或不去归洁其身而已则又若不以必去爲谅然则公决去于爲郎之前而迟囘于记注之后是孰爲失得邪及观易之爻象而舍然有感焉且易之初上一阳一阴者凢四姤复夬剥是也姤之四应初夬之三应上盖以阳应阴于内此不足言也而夬之九三内应一阴独行遇雨若濡圣人虑其取忌于羣阴也则有壮頄之戒有无咎之善复之六四下应一阳中行独复圣人虑其孤立而无助也则防之曰中行独复以从道也当是时阳微阴盛虽未足以有爲而孑然自奋独爲阳德之助此惟道之从利害皆非所计也然则枋臣擅朝知藏瘝在之日而公周旋其间虽遇雨而若濡终独复以从道此人之所甚难者不宁惟是权防尚炽公已密勿乎正邪之辩亲政方新公又能导达乎中外之情盖又有人不及尽知则所谓或去或不去归洁其身于公见之是宜铭铭曰
　　孰愦愦以茍容兮独孜孜以守公孰耿耿以逢邮兮独休休而处躬何前之介而后之通介则循斯心之正通乃济吾道之穷介而安奚恤乎久外通而益奚嫌乎居中况积氛之解駮而大明之昭融人方望治天遽夺公将信眉于郁郁卒赍志于梦梦千古之恨一丘之封
　　朝奉大夫通判防州累赠正奉大夫师君墓志铭
　　予分阃东川与眉彭山师祖敬爲僚一日袖编书拜手言曰此吾大父防州府君事状也府君没于绍兴二十二年六月某日葬以明年十二月之某日墓在彭山县武阳乡昌乐里久而末之铭也幸事先生敢以爲请予幼读杜起部苏文忠公诗于师氏注释明辩闳博心窃好之曁守眉闻邦人道乡之宿德耆齿必师民瞻在焉盖其好德植善动矩前哲虽位止监州而子孙曼硕世其书诗爲郡大姓是可无愧于铭虽然古之爲碑以识日景以节賔揖以丽祭牲而墓之有碑则属綍下棺由汉魏而来庙墓皆刻词其上事旣戾古矣虽然犹可以义起也今而祖之塟于今几五百甲子其于铭碑之义也何居从而谢焉祖敬援近比以请逾年弗已其弟遇又申请防予被命东归檥舟僰上爲卒铭之师氏以唐某道总管元羲爲祖自总管之子逮始居彭山曰仲瑄曰顺曰适君之三世也赠右奉直大夫母范氏赠恭人君十嵗丧父受教于兄羣頴异彊记十八试成都学官文冠軰类声籍甚王贤良当父执也深所器重至以徐樨方之崇宁【阙】年尝与州贡奏名礼部蔡京枋国恶太学上书排已风失志者诉取士滥命覆试君在汰中政和八年以上舍擢第调京兆府兵曹掾兼工曹自帅臣诸使表章牋记一以诿君曰不出师掾手不可用亡何罢去诸公惜之交辟不报主陜之夏县簿改监京兆府税寻教授延安府防省员改调干州奉天县丞未上改教授鳯翔府诸公徃徃乞文于岐下前后交荐者数十人防五路被兵君移疾归逾年监汉州税赵公开总蜀饷改辟成都府等路茶司干办公事总领四川财赋所主管文字赵改剏茶盐酒法饷陜军峻法盛气持其下幕属布郡县作威势独民瞻退然其间曲爲之解弗可则持置邮毋遣以俟其平人多其长者君尝在京学与秦桧有旧及绍兴当国鞫宣抚使郑刚中狱以美官诱君将陷之不道君力明郑寃旬月间释囚徒三百余人须发尽白留鞫所待报因得注苏氏诗爰书旣上大拂秦意故爲饷属者奉使典州以去公独囘旋倅贰以终其身通判防州成都府所事皆大官决剖无所顾畏长严惮之再丞防州杨文安公提防本道刑狱檄摄总制司干办公事盛夏以职事至恭州病暑卒始四川制置使席大光益与赵不咸君坐夺官席悔之介君之从兄衞尉卿骥谕使造已君弗徃也赵之卒塟故吏惟君视窆李璆帅成都与茶马使韩球交恶君扵李爲贰扵韩客也介然靡所附离呜呼自教衰俗薄士丧常心以势利去留爲叛附以事功成败爲是非以风指爱憎爲曲直人之贤否事之虚实不暇问也列御冦以仕衞爲嫁于衞盖挈此身以依于人犹女之从夫之死靡他不可以囘遹顾望也动扵金夫乗垣钻隙则岂惟父母贱之兄弟咥焉亦将无以自容矣观于师君之言行不爲势挠不爲利囘不当表之以励衰薄邪君幼孤事兄如事父给姊妹之贫者爲任其婚嫁仕四十年田宅不长尺寸罢成都裒俸余市书数千卷以归幼耆学至老不倦自杜苏诗注之外有文集二十卷藏于家积阶至朝奉大夫累赠正奉大夫娶同郡唐氏朝议大夫某之女先君十五年卒累赠硕人五男子慤以子贵赠朝议大夫晔爲族父后终廸功郎【阙】　路安抚司书冩机宜文字恕终文林郎成都府司理问淳熈五年进士终朝奉大夫知资州【阙】终承议郎致仕二女子长适成都范仲毂幼早卒孙男七人祖庆终朝散大夫知崇庆府祖同未仕祖敬举寳庆二年进士见任承议郎通判泸州新知富顺监遇举绍定五年进士次祖文祖训祖行孙女十三人曽孙男十三人溥故儒林郎利州拨运茶库澈曽简曽寛曽立曽愿曽毅曽谅曽亷曽直曽操曽孝曽邵曽孙之子二人挺承直郎绵竹县丞抃文林郎合州推官铭曰
　　匪仕伊利不明其徳厉气冯炎操之孔棘情一乡背谋威间却手一髙下是围非戍反是惟君徳义斯则如川之原孔厚且硕启佑厥后终古弗息
　　太令人程氏墓志铭
　　吾友家朝南过予言曰大酉生六年丧母史恭人又五年太令人程氏归于我先大夫又十有七年大酉举进士又十有七年而先君卒哀哀此生所恃以纾无疆之恤者以有母也今又大弃诸孤昔者母史之葬夫子辱铭之今弗敢他请也予尝观于丧服经传凢君子子于师母慈母保母皆在小功章而不慈已者服缌若母之丧父在期父卒三年惟因母与继母同且曰继曰慈曰师曰保皆非已出而继与因等其传曰孝子不敢殊也而释者曰继母配配即爲片【音泮分也】合与母无别是则然矣而谓人非母不生不幸无母非继母无以生矧子事之如腹已母拊之如同气是尤人之所难若曰念母之片合而不敢有殊是则为廹于义之有制非本诸情之不能已也观于朝南之子母而尤信朝南之状曰太令人讳曼卿字子华曽王父衞尉少卿赠金紫光禄大夫讳之元王父朝散郎讳庭父迪功郎讳敦谨先时衞尉与苏文忠公爲亲且友元祐同朝文忠诗所谓时闻小语説苏程是也先大夫早寡我王父念诸孙不可无母谓王母苏夫人曰谁宜爲妇必此族也太令人不逮事舅而执丧祭奉姑章尽礼先大夫教子自离经辨志而上口教指授卧起与俱大酉少壮粗见头角太令人喜爲加餐毎讲习至夜艾必问其寒饥而燠休之大酉筮仕昭化亲年五十不知剑道之艰脱选西归调官益部以便奉养至是男女嫁娶阅二十年始毕诸孙嶷嶷然粗不爲亲忧而吾父已不待养矣庐墓三年不自意全南海崔正子与之制梱四川致之幕府达之朝着太令人皆就养焉崔公爱其子以及其母亟问亟餽牲币药石交至大酉待罪匠监而弟丙仲以讣闻不敢白母力请外补明年三月始得知简州以归亲党迎劳太令人问弟无恙不知所对则曰已矣乎哭之恸旣而以义割爱曰修短命也吾老矣安能戚戚不解以爲汝忧乎嵗生辰上寿必愀然曰而父不及见吾安能独饮此酒退又言史恭人劳而不食吾愧之名义根于中而发于言足以兴起人心今年太令人年八十妇子称寿孙曽扶携贺者填门太令人曰吾年如此东游呉防西徧四蜀五被上恩不啻足矣言若喜而实可惧也太令人气禀坚耐少疾苦自丙仲夫妇之死幼孤满前劬躬覆帱十年间爲之憔悴大酉请问曰丙仲之诸子将冠筓矣愿母少寛母颔之秋七月大酉被命奏事即援亲年控避八月壬午置酒爲寿尚懽忻夷犹如平生未浃旬得脾疾九月癸亥疾剧不可爲矣先是母忽忽语及殡敛之事家人惊愕母曰死生常事也又戒丧纪毋得逾舅姑毋多设浮屠老子供又云女父母葬青城县召远乡盍泝江徃从葬焉大酉痛惟先人之敝庐在而吾母不得哭于斯也乃泝涪陆出眉脱輤牖上端平二年九月癸酉以遗令祔先墓太令人孝友勤俭服澣濯之衣至老不衰就养三州虽幄巾之事悉屏弗御聪明有识虑官居外言不入梱闻利害罢行则毅然见于词色简地救荒首教之曰流莩当散不当聚大酉于是量地远近爲之期数日而来授粮而去凢累月无一疾殣全活以万数其余训敇若此者不可殚述呜呼了翁与朝南爲三十余年之交毎见其闺门肃穆母子怡愉不知其有先后之间也迨得罪南迁爲史恭人志竁然后知大酉鞠扵继母然而数十年间无一间言人至于视已子如一未足异也视非已出者人莫能名其薄厚则蕴诸中者可知诗曰鸤鸠在桑其子七兮淑人君子其仪一兮其仪一兮心如结兮吾于程氏之子母盖两贤之乃爲序而系之铭大夫以子贵赠官至朝议太令人以慈明殿庆寿恩自恭人进封大酉以朝议大夫直保章阁知遂宁府次男震已荐于乡父命爲某人后季曰丙仲三女子嫁张子辰次迪功郎孙景舒次苏丞孙男七人炖翁绍定二年进士从事郎新成都府路安抚司干办公事坤翁迪功郎监普州商税铛翁森翁尝举于潼川路转运司必达必祥翁孙女四人嫁乡贡士高斯衟将仕郎袁増余二人许嫁未行曽孙男女二人外孙二十四人铭曰
　　饬已静渊秉心均壹相夫鬻子宜家兢室瞻前无腼埀后有奕为妇为母匪斯奚式
　　蒋恭人墓志铭
　　昔人言积善有余庆者必曰家言兴仁兴逊者必曰家家云者父父子子兄兄弟弟夫夫妇妇无一不尽其道然后志叶而事修声和而气感无小大贵贱习成矩则心改形化熏爲吉祥曰庆曰仁非自外致也虽然又当谨扵卜昏之始盖男女之片合上以事宗庙而下以继后世家道之替兴系焉吾观扵恭人蒋氏之状而尤信恭人讳季荃世爲静江府之兴安人曽祖熈皇任承事郎累赠奉直大夫祖允泽皇任左朝请大夫知邕州累赠中奉大夫父砺皇任奉议郎通判邕州妣孺人吕氏致堂先生胡明仲铭奉直公墓谓蒋氏出蜀相琬后爲衣冠钜族按家谱在唐有讳重者守零陵其嗣自零陵徙兴安至奉直十六世矣奉直宦学有闻彭忠肃公镇江陵首辟爲属没爲志墓恭人生长见闻开敏而严重奉议有上气疾遇寒弥剧恭人侍膳服起居惟恪事母亦得懽心先是朝奉大夫丰城李先生修已教授江陵府奉议爲令复又一再聨事湖湘间好益密先生丧元配卢氏以恭人继室晜弟四人聚居数百指恭人之归承顺调虞无几微薄厚元妃有男义方甫冠女未筓字之均一人莫名所自先生早从诸儒先讲学治家循古法尤谨奉先恭人始至升降餽奠闲扵礼昧旦而肇事质明而竣无敢不肃歴四十余载如一日呜呼以桂永名家两邕州爲父祖长而归诸先生所交皆天下贤士而又与青江彭氏迭爲昏姻生平耳目所接造次礼法宜其爲女爲妇爲母钟爲余庆形爲仁逊足以范今诒后也始义山生十年而大夫没以属恭人曰此子极力诲之俾有成立于是嵗聘贤士爲之师时属所亲察其进否每训之曰自吾家邕州兄弟与吾仲兄暨汝之二父皆以儒学发身有闻于时善自勉无忘汝父垂絶之言义山逾冠擢进士乙科伤先生之不及见及试吏恭人诲之曰仕以亷勤爲本邕州虽俸入亦不尽取于湖张公孝详尝书而刻之石曰清亷蒋德施汝外祖若汝父一介不妄取予小子识之义山仕衡日尝以刑狱司檄徃常宁世忠峒谕冦人谓戸曹且蹈不测恭人徐曰彼自内讧岂庸释憾于官乎居数日二峒果退听人服其识先生仕无私蓄而友爱兄弟赒防婣族不计有亡恭人谷则先意没则成志中年嫠居内防外侮处之自若闻人囏阨如疾痛在已绍定二三年间里人艰食命计口登其日籴之数厥直视登场时虽他乡价至倍差卒无所増益性俭勤食不兼味衣屡澣无斁先是大夫爲郡俸入寖优不改其故未尝晏起尤好洁清常言兹二者吾以占家道之兴衰晩嵗犹亲细务寒食日遣子侄省墓躬濯溉庖爼如他日忽寝疾七日而终实端平二年三月丙辰也春秋六十有七义方以疾倦于仕义山爲奉议郎知贑州贑县事女适训武郎前监潭州南岳庙胡维万将仕郎孙演进士萧爲已将仕郎彭汯适萧彭者蒋出也皆先卒恭人以先生贵三遇明堂恩封宜人绍定四年又以慈明宫上寿益今封端平三年二孤卜骥山之阳何林之原将以十月丙午奉柩窆焉先事属忠肃公之子今广东提防刑狱彭铉状恭人行治以求铭于予忠肃与大夫同年举进士爲道义交故恭人之妇道母仪三族皆能道之后又彭李迭爲昏姻故今彭侯所书皆得诸观听之实是宜铭铭曰
　　易繇家人女正是利诗歌祚嗣归诸女士士则身修正则家治吁嗟恭人视此亡媿
　　寳章阁学士通议大夫致仕赠宣奉大夫曹公墓志铭
　　公讳彦约字简甫南康军都昌人嘉定九年了翁与公分乘使传于蜀道爲忘年交上践阼逾月召公及真公德秀邹公应龙公以明年二月入见又得同侍上左右公尝经帷进读三朝寳训至太宗取士章圣选官皆以德行爲先乃言曰古人以德行爲才十六才子自齐圣广渊明允笃诚忠肃恭懿宣慈惠和凢皆德行之所发见后世以欺诈暴虐爲才如狄之酆舒晋之知伯齐之盆成括皆以才称卒于败事其实小人本非才也了翁闻而叹曰义理之不明久矣程子言才禀于气气有清浊禀其清者爲贤禀其浊者爲愚然后知无不善者性也可爲善者情也茍无其才则徒善不能以有行又尝以是观诸近世先正大老以诚心实德绥靖家邦者才也以正学卓识统承洙泗者才也以深醇尔雅丕变文弊者才也若口道先王语而聚敛以剥下深文以残民开邉以殄国如王吕章蔡而尚曰才之云则吾曹公之所耻也公以孝友着于家以忠信得乎朋友以岂弟行诸郡国以忠忱格于君父呜呼公之所谓才非公不足以当之公之先避唐末之乱繇宣之南陵徙都昌之山自山后十有二世皆以经行称于乡曽大父克大父礼敦皆绩于学不仕父兴宗故左从政郎鄂州司理参军累赠光禄大夫妣黄氏封太安人赠齐安郡太夫人公少迈爽六嵗而孤知哀戚年十八再与賔贡擢淳熈八年进士第授广德军建平尉丁齐安忧服除调桂阳军録事参军改辰溪令未上又辟司法参军改宣教郎知饶州乐平县秩满入都会择邉守政府以公应诏主管江西安抚司机宜文字开禧六年以前诏差知澧州未及上明年端明殿学士薛公叔似以湖北宣谕陞宣抚京湖西北辟公主管机宜文字其冬敌围襄安游骑至汉阳军盗贼蔽野而军阙守以公摄事至军未几敌大入枣阳信阳而襄阳将帅内自相戒公絶江见薛勉以持重捜土豪得许卨俾总民兵赵观俾防水道党仲升俾将宣抚司军屯郡城十一月乙未敌兵重围安陆辛丑游骑闯汉川公授观方略俾渔者拒守南河十二月丁未朔敌骑至南河之北观逆击斩其先锋敌造战舰观火之大军继进自十二月辛未至三年正月丁丑朔昼夜殊死战北渡追击敌自是不敢近汉阳时安陆被兵已久羣盗蠭起公命仲升卨擒捕皆骇散三月以守御功进秩二等即授汉阳字文公绍节代呉公猎爲宣抚治鄂兼领江陵公言不筑枣阳不足以守随守随而德安安矣不筑信阳不足以守安守安而黄安矣不筑神马坡樊城不足以守襄守襄而光化安矣且言沿江师少和不可恃又谓京湖之势以鄂渚爲腹心以江陵德安爲两臂其余犹十指襄州虽大不过骈拇巨擘耳今若顺腹心臂指之势则宣阃不当兼江陵若都统制任襄则副都统当在江陵所论皆切中事机嘉定改元诏求言公上封指陈剀切防绍节以公政绩闻诏任满与监司差遣八月除荆湖北路提举常平茶盐防鄂州与广总领财赋皆阙以公摄事首劾贪吏罢厢官受讼还富民桩籴之谷劝以减价出粜免荻场经量悉归诸民蠲米谷薪炭之征嵗不下数万缗代偿前官市物緍钱以舟运败者千数株连瘐死公取开禧二年以前负者悉蠲之余各有差先是公初领常平事毎以湖北旱蝗爲虑亟言于朝丐籴以备春旱又乞假鄂帑官缗以贷下戸种粮明年旱三月公由鄂还治常德下教列郡选僚属二人兴发劝分具有科条澧州奉行不防逮吏鞫之一道皆耸十月改提防刑狱十二月改湖南路转运判官先是开禧三年盗起郴而桂阳吏不以实闻桂阳当湖南江西广东三路之脊山川险絶盗窟其间江西羣不逞相挻而起东践吉安西逼郴衡南蹂韶石北抵攸环数千里盗区朝廷调江鄂军降勅榜捐官资缗钱各捕渠魁累嵗不得要领而江西专以招安请盗诡降覆出朝廷患之公以壬午被命甲申上道三年正月庚寅朔须漕事于益阳时贼已破安仁茶陵桂阳三邑迫攸县长沙汹惧公亲至攸督运人心乃定防帅去以公摄事朝廷下江西招安之诏于帅司公谓犯众怒损国威持不可三月除直秘阁知潭州荆湖南路安抚公规置稍定乃督诸将逼贼巢而屯贼李新败死李如松钟安诚李文杰稍稍出降时郴盗李孟一谋攻桂阳公趋屯命诸将分御贼知有备乃间道突韶之乐平公命守隘俟其归越二日贼夜登百丈岭以遁公移军蹙之贼大溃官军焚其栅遁入顶头寨又围之渠率李元砺率众数千来援孟一先是罗世传与元砺有隙密请于公乘其出穴而攻之公録赏格以报而供其乏世传果擒元砺以献公以除夕还长沙四年正月庚寅复出督战二月戊午破顶头寨生擒孟一余党悉平世传恃功桀骜池州都统制方深交之欲委世传尽统前后洞悉撤湖南江西两路之戍公固争不可宰士不悦九月世传猖獗如公所料公白于朝俾许国纠合前后洞丁讨平之公以衡之水口郴之青要桂阳之上犹皆要地而阔远不相应援朝廷用其议析茶陵桂阳郴县诸乡置酃资与桂东三县移潭衡州禁军阙额衣粮以召募士丁省冗员以选辟令佐至今便之以功进直龙图阁五年春以吏部郎官召而谤书浸闻矣六月上印还家先是时相之弟守潭兄子守吉已而盗起躏吉摇潭遂以公与王公居安代二郡守盗平第功嫌不便于前人故二守之赏不及而归后反以烦言罢免此于公奚损而朝廷黜陟之权病矣公庆元间由山徙居南康城下旣又得地数十畆于城东三里外爲圃曰湖庄筑室读书罕至城市时宰语人曰人言曹长沙与人争功二年无一字至庙堂此岂竞进者耶七年忽被命主管武夷山冲佑观八年以元职除利州路转运判官兼知利州明年闗外艰食公先以本司所储减价尽粜又辍缗钱赈赡劝分免役通商蠲税匄僧牒于朝告籴于隣路以济公忧蜀邉着病夫议以风大抵谓制总节制三司权分而议不一知事者不敢任事畏事者常至失事领帅权者当近邉境当拥亲兵有兵权者当领经费当寛用度其他如训忠义覈间探条理甚详厥后四川制阃虽暂徙利州而兵财异掌卒莫能合是嵗秋命董四川类省试讫事以病求归十年二月差知宁国府寻命守泸州而公已出峡八月差知隆兴府江南西路安抚防江东西大旱公入竟罢吉抚州糯米籴本盐钞不以赋民遣吏鬻之淮东籴及时而民不病十二年蜀邉被兵朝论以病夫议善识时务且因蜀人之思五月乙未朔除大理卿壬寅除权戸部侍郎公力辞未报六月辛已除寳谟阁待制知成都府公体朝廷选用不敢礼辞乞赴阙奏事不报再移书庙堂请对权相惮其来八月甲子朔改知福州公且行且辞十月丙子以集英殿修撰知潭州公再上祠请乃得提举亳州明道观十四年冬提举常德府桃源万寿宫明年正月朔除焕章阁待制提举嵩山崇福宫洎上访落以公爲兵部侍郎兼同修国史实録院同修撰三辞不获命谒告逾月寳庆元年二月入对首劝上讲学防近习乘间次言当以庆厯元祐听言爲法以绍圣崇观讳言爲戒卒言祖宗爱民之意上通于天宜敕邉吏不当效尤黠寇结怨吾民上嘉劳再三防下诏求言公封章言给舎欲正君臣之分而陛下宜自伸兄弟之恩时朝廷方以言爲讳故公及之九月兼侍讲未半月除礼部侍郎兼职依旧二年六月谢病除寳谟阁直学士提举神佑观兼侍读公求去愈力三年除兵部尚书力辞不拜四月除寳章阁学士知常德府陛辞劝上以修身讲学爲要献唐张蕴古赵师民二箴请图之坐右且奏求言虽切而下情犹未通爱民虽勤而横敛犹未革上曰其病安在公曰台谏专论人主不及时政下情安得通苞苴公行于都城则州县横敛无可疑者时权相专忌人以公言爲难公又奏强寇盗贼之患惟在处置得宜一曰守道二曰固本三曰通财四曰稽众五曰爱民上顾问五者何先奏曰稽众爲先是日经筵进读高宗寳训彻章公辞锡赉弗许辞常德之命又弗许五月再提举嵩山崇福宫公还故居之上陇贸赐金防宗族病弗已自草遗表其略云望陛下精勤务学恭俭修身屈已以求直言不恶其讦守信以御外侮不邀其功塞炎荒迁谪之门絶馈遗徃来之路疾奸贪以寛民力进恬退以厚士风病革遗令敛以布素不含珠玉不用巫觋浮屠三月而葬文言自陈致仕不可叙阀阅绍定元年十二月己巳晦卒于正寝年七十有二明年三月己丑诸孤奉柩葬于都昌县汇泽乡枥田之原公自卜也卒官大中大夫职寳章阁学士爵都昌县开国子食邑六百戸诏以华文阁学士通议大夫致仕遗表闻诏赠宣奉大夫官其后二人公元配萧氏国子祭酒礼部侍郎之敏之女先四十有五年卒累赠淑人继室黄氏通判潮州瓌之女封淑人子男五人士充早卒士况宣教郎新知岳州巴陵县事士规故儒林郎宁国府太平县主簿后公三日而卒士充承务郎新蕲州都大监辖蕲口镇仓库兼烟火公事士冕承务郎女三人长适成忠郎前监宁国府泾县酒税牛斗极次适同郡陈畴幼适湖口萧九式长次女皆先卒孙男八人女二人公笃实仁爱出于天禀其为政精密务尽理道所至捄荒防菑蠲逋已责寛酒防裁商征察廪庾谨储籴茍利于民如已渴饥至议役法尤切切注意所爲条教皆通疏缜密可爲法嘉防都城灾公上书时相乞寛党禁人所难言公之行师专以胜残去杀爲本封章奏篇必以杀平民戮降附张虚捷爲拂天理絶民望失祖宗仁爱之德非痛革此弊不可以祈天永命自汉阳乘邉惟行此志二年湖南所诛惟各捕首恶十数未尝轻戮一人方贼未平増捕生之赏眂旧十倍或谓斩级亦当立赏公曰此非蛮夷比朝爲峒冦夕爲省民吾固欲生之耳故首恶旣慴胁从易散公才禀素高辅以讲学朱文公守南康兄弟亲炙之爲白鹿洞书院诸生后十四年见文公于长沙人述所知行而请益焉其师友渊源盖如此是以理明行修出入中外垂三十年人以其进退爲时重轻考诸近世名卿而观公之所成就信乎公之所谓才者矣平生所着舆地纲目十五卷昌谷类藳六十巻经幄管见七巻藏于家公殁之六年士况邸予书曰无禄先君即世墓之石未有以铭也大惧幽潜未昭将诸孤死且不瞑莫如子也知我父者敢流涕百拜以请予毎叹昔之人选于众听于国人旁搜一世之才仅济一世之用而且凛乎有不给之虑也后世俗薄民散才旣鲜少又率以党论迭爲偾兴一则常以其半置在闲散故才不周用次则久闲者多君子而小人虽闲不肯久也三则弃之聪明未衰之日而用之老疾交侵之后【阙】













　　鹤山集巻八十七
　　钦定四库全书
　　鹤山集巻八十八　　　　宋　魏了翁　撰行状
　　祖妣孺人高氏行状
　　祖妣孺人姓高氏讳【阙】　卭蒲江人曽祖皎祖惟谨父永坚迪功郎致仕妣廖氏封孺人生二男子一女祖妣长也温任绸直有仪法迪功怜之以归我王考事尊章无违志于内外属亡戚疏皆尽恩意以及于僮妾家故居邑外田家卭市亡明日储脱缓急扣门则贷者訾之耕者种食之疾病死丧者处业振赡之予取予求用劢相我王考爲乡里善人王考即世于是祖妣年五十有二矣杜门寡居嫠身治家延师教子翕翕有理用不坠先志乾道七年春饥米爲石万二千浮莩相枕藉死吏亡政民至弄兵祖妣慨然召诸子谓曰民流移至此吾幸有衣食业可延旦夕而忍坐视弗恤乎乃发廪出谷民取给者襁负相望旣得无死又免于从乱爲田里患民德之至今先是数丧妇孙后徙邑中小大毕庆子孙具宜嵗丙午贡士季子在选明年以庆寿恩得初品封康宁寿考闾里荣之年七十八而卒淳熙十四年十二月二十八日也七子男长敏孙次即余考上行皆先卒次和孙以后叔祖乡贡进士邦达次南寿次直行次孝寿以后祖妣之兄黄中季【阙】　　　二女子适同里高大成樊居义皆卒孙男七人丙孙淳了翁灏淞渐洪丙孙洪已卒了翁旣忝已未进士令典校中书兄弟皆能以诗书持门戸而后高氏者预绍熈四年乡举复有子聨取科第士咸谓积善好施之应云呜呼始祖妣葬我王考于善何乡辛冈之原建寿冢其旁谓当同穴他日谋葬祖妣即阴阳家问月日则兢持拘忌之説使人疑而多畏亦尝欲置阴阳拘忌不问惟治命之承而或又谓得卜至今多歴年所泽乡易圮动或有悔凢二十年莫敢决至是诸父日就零替了翁与兄弟大惧臯缓获愆幽明谋于高氏叔父去昔之寿冡百步地名文池改卜焉山川郁蟠顾揖先壤域虽异而冈相连遂决意翦除以四叔父其配赵七叔父其配髙咸从葬焉用明年某月日即窆敢先事状平生以求铭于当世显人冀托不朽傥可赎缓葬之谴云
　　知灵泉县奉议郎致仕高君载行状
　　君讳载字东叔世爲卭之蒲江人自爲儿时頴异越常八嵗能属文尝爲犬所噬作赋以詈之其间有云逐利不顾则从跖而吠尧爲养所移则事齐而背汉父师得其文大惊由是不敢以凢儿蓄之少长通六学尤精于毛氏诗旁及子史百氏异端小説率数行下遇有扣质则事嗣颠末姓名月日语端络绎无穷以词赋冠乡举登嘉泰二年第调嘉定府峨眉县尉前官以廨圮僦民居君至拓而新之未半嵗百废具举太守果山游君仲鸿广都费君士戣闻其才召摄嘉定法曹永康陈君谦爲详刑使者亦甚器之取置幕下且除舘授餐遣子从游建人刘君崇之代陈君固请还邑弗听事无细大异席谘之转丞丹棱邑号难治会阙令君以次摄以公勤重吏足以文雅服士心听讼本诸义理尝有兄弟交愬而父直其弟者且曰季能食我君语之曰孔子爲鲁司冦释父子之讼汉韩延寿不肯决兄弟之争议天伦所在丽于法则害于教今爲之兄者旣不能养其父傥绳以令甲则宁翅不祥之离姑令百拜以谢幸其幡然以返于彛也而犹不悛以干于僇则县令风之未至将无辞于责可缓闭閤之思乎于是兄弟感泣拜唯而退遂爲父子兄弟如初讼缿因以浸稀俄丁父忧丧葬尽礼尝于读礼之余览前朝史牒叹熈丰祐圣符靖崇观政宣汔于建绍干淳熈元党论屡变国势偾起不常慨然有感于来今乃取制词之褒贬廷论之是非稡成巨编而自以已意识其后大抵虽以国史寳録长编防要爲之据依而一时诏防训词封章奏疏则必于先贤文集私史简稽参赞以溃于成凢百数十年间一治一乱开卷了然亦庶几爲时事之补非今世类书比也服阕调泸州録事参军前给事侍郎许公奕爲州州事悉经其手裁处明隽许公旣上其绩去之日又以所知荐焉吏部范公继至则君治任将归乃曲留之俾摄帅属主賔从容惟孜孜讲学之务或语及前言徃行诵答如响范公即郡斋修地理书语寮吏曰无逾于高君者矣首以委付又参以刘君湜史君尧辅君夙夜究心不日而成又取他人之未竟者爲稡成之世所谓寰宇九域堪舆舆地诸书亦略备矣君复以国史郡乘私志野録参绎贯通凢郡县之升降诸道之分合职官之沿改风俗之媺恶人物之盛衰与夫宣亩丘乘封国江河久远难明之事鸟兽草木选蠕细琐殊尤诡异之物皆亲爲笔削靡微不周徃徃前之爲丘乘者莫加焉嘉定九年正月改宣教郎居数月制置司辟知灵泉县君至则曰县令民社之寄徒自近世视爲冗恶数日待满况此邦民贫地瘠夏赋虽轻秋输最重脱又恣吏侵牟民何从出于是取先民格言凢有涉于爲宰者辑爲书寘诸坐隅视事穷晨夜受输者立得劵剂以归无复他日所谓寄廊揽纳之弊又曰今爲令者率以簿书不报期防爲大故漫不省讼且拘以定日民有缓急将焉愬乃立爲剖决立未容决则贮之紫囊俟公退反复筹维厥明即以书判示两词之人莫不餍服愧谢尝被制置司檄差充类省别院防捡官防本路详刑使者防试事始下令曰异时考官徃徃不深维朝廷取士之意背公首私吾侪尚懋敬之毋枉有司众皆曰诺无何与同舍大防堂皇上作而曰今有某所某士以某经应选所当笼取众复唯唯君独徐而前曰夫朝廷以糊名取士可焉取之不可黜之不知其他也今以公之初公明若此而以是终之无乃不可乎使者爲改容君夷易疎畅洞无城府虽居官亦敝衣羸马不改其度请谒者或以情告则厚加顾予不则善辞焉亲族之贫者嵗以俸廪周之戚疏厚薄各足其分自扫一室繙阅旧书每语人曰人斯须废学则无所措其身以故孜孜兀兀如不能终日下至词章小技亦积累成编与賔朋语毋问经史有触其机则丝贯绳聨娓娓不絶或讲论至夜分无倦意所予虽晩出后进亦折軰行与语所不与虽大官贵人视之亡如也然亦以是狡险者欺之已所不予者谤焉至其自信则凛不可夺今年春忽觉气血不仁迨夏四月又闻母病于宁川忧厉熏心遂感忡怔滛热之疾乃即白府乞身以便省侍诸弟寻以母丧赴君执书恸泣曰吾何以生爲也于是柴瘠加等疾不可爲矣遂以七月之九日属纩呜呼痛哉痛哉君取同郡安仁计氏生三子男斯立斯和斯美一女巽早卒斯立兄弟将以今年十二月庚申葬君于眉州丹棱县长宁乡仙水里干山之原与计夫人同兆重惟君自幼力学考质经传上下数千年如指诸掌爲文不事钩棘和平赡逸自成一家当世之儒生闻人咸共期以远到而未见有所施设赍恨以殁宜有立言君子爲识其竁以诒世信后顾事严日薄其孤有志未就姑爲择次其爵里行义年刻诸墓石以竢
　　知黎州兼管内安抚高公崇行状
　　高公讳崇字西叔世家邛之蒲江维高氏以学业行谊闻于州闾至大夫而家益昌生六男子冢子载故奉议郎知灵泉县次稼今爲朝散郎前知荣州公在第三幼英悟受学于乡先生杜德称希仲爲文宏以肆声律所不能束大夫与谯夫人持家矩度严程督诸子穷晨夜弗懈公勤礼笃学大夫爱之遣从李中父惟正学周礼未冠已驰声士林寻着録于成都之学官李子周崟何叔坚德固以国士期之春秋试事必居第一绍熈三年大夫以词赋举于乡由是十年间师友兄弟接踵科级公毎试輙居首选而实大声宏人所冒忌率降待补生第一盖尝因周官慢朝援陈灵公与孔宁仪父戏昵事有司黜之又尝论绍兴外难因及刘豫入冦有司谬谓刘裕尝簒晋绍兴间安得此人又黜之若此类者三公不以芥蔕益大肆于学与仲兄二季弟处某时以舘职补外得与闻讲肄之余寒灯破泊如也大人即世公哀不自胜尽瘁丧葬母心以宁嘉定六年与仲兄各举于成都潼川路转运司同赴类省试公以周官拟首选知汉州许子然沆私其客罗传之与主文何叔坚论议激触移公爲第四人对大问海内人士望二高风采恨不先暏真希元德秀爲人言使二高不爲举首是盲有司也时任伯起希夷尝爲庙堂言政事与议论自爲两途不必徇人言以摇国是于是任爲详定官而蜀士皆不在前列故公与仲兄各以进士出身得官季思行鸣鳯时以管职校试殿庐出爲人言高西叔尝拟甲科爲他人所沮録其对以示人至今戸有此文筮仕爲眉山尉八年春视事郡有老妪独居夜死穿穴具在莫知杀者主名公以厚赏重罚得贼于成都又白县宰得三乡顾役钱月给部曲不愆于期士爲公尽力盗贼用稀尉廨在南门外屋頽阶圮公作而新之前堂后室东穾西圃教阅有地眺瞻有所眉易治而难服公涖以清严一辞起敬故参知政事李公璧家居于士少所容接而卷卷于公春秋之月戚友之防公未尝不得与太守宋王仲德之引入幕府张义立方继至尤所敬礼校试于简号得士监司牧守荐举交集陞从事郎堂差教授眉州以母丧去官旣除语不及仕工部尚书杨叔禹汝明白丞相请以教授成都南海崔正子与之来帅成都一见竒公未几摄制置使移治利州公徃饯之请罢舍选法复养士田盖先是惩养士泛滥之弊以舍法限弟子员舍选之名虽美而教养之数十减其六七教官徃徃以学粮之羡爲媚上之资故公首及之朔月月半讲授公辩析精微音吐洪畅听者属心士之就公养者倍于昔士人谓二十年所未见公歴控于台梱得缗钱万余以益之増斋庐以赢之转运判官范君仲武由汉嘉守将漕成都颇眷故封俾公校士于嘉同事无小大于公取决未旣厥事以疾引去使者以所得之士率出于公乃上诸朝张义立时爲刑狱使者杨无悔师复爲总领财赋汪茂明果爲提举茶马皆愿公出其门公未尝自请也崔公抵益昌荐书从置邮以来又荐公请加召用制司荐士旧以四人爲限公官簿居五仅得陞擢之命寳庆元年改宣教郎堂差知什邡县县爲广汉剧积弛旣久帑人告匮公爲更摧科之令分额刻期书之于册俾民自视其条目以上诸县官人情劝趋不两月间库筦充羡未经入外省充防捡官首谓士之涉猎浅浮者掇拾闗洛方言窜入举文以阿时好最后学膏盲之疾宜痛除以救文弊茶马使者应文叔懋之时爲主文嘉纳其説揭之棘门凢所拔擢皆视其言而进退之时论浩然归重二年旱明年春饥公发常平米爲食以食之移书张义立请饭饥一月散之日又给一月使者是之所活不下千人又立爲社仓规约俾邑士遵行之至今不废决嚚讼惩鬬狠质明而视事日未中而退纲条旣立百废具修以其余力寻绎经史容接人士外至桥梁舍馆阛阓术径罔不新美衞元包之宫旧在县旁嵗久棒圯公读其书而异其人爲葺祠宇俾学者知所矜式县有滑胥持吏短长弟兄盘结久不能去公至白诸刑狱使者迸之远方人谓非洁已者不能县爲防以漑田贰令者徃徃取徒长之金而私其利虽旱干水溢不恤也公悉更其法第赋役之高下式竹楗之大小俾民自修官吏不得以并縁爲奸役简而隄固至今爲便用登极恩转奉议郎在邑三年余无丝髪扰民绍定元年至利州谒制置使富川桂公如渊一见留寘幕府先是利东西路分置安抚一治兴元一治新沔自郑损以制置使移司新沔敌尝入冦损仓皇囘利州人情震惧公谓爲今日计宜循旧比以二帅分治梁沔守衞邉场制置使还利端居堂奥委任责成庶几缓急不致贻轻纳侮譬诸象奕大将不出宫不临河也又尝谓川秦茶马可分利东西路戎帅可分而不可合时论以爲识时务之要后皆如其言公才资爽亢遇事可否不少囘屈时有饷所属官呉震乙依凭王人陵籍州郡公移书诸司数其害民蠧政断不可举且诵言于众谓今视蜀饷爲何等事乃付之此軰闻者快其言而媢疾者众矣公自度不可留辞至七八桂公姑听其去二年通判黎州寻磨勘承议郎黎爲西川屛翰而备邉市马闗系重大自奴儿结构难以来率以马直爲兵端事郡丞而钱帛制于茶马司毎嵗三千爲额前人常赖其赏然嵗入輙半之公绥御有法夷落四集一嵗之马当前官一任之数茶马司本钱未到乃以他钱代之不足又以私帑继之余直未充蕃部流言公日夜调防闗白茶马司先是茶马司移书朝士马直之当发而不发者爲寛剩钱丞相闻之将以充蜀中科降之数蔽防牵掣相持益坚及事转急遣属按视始究其实即发缗以偿之是役也微公尽言无隐几启夷衅事定邉宁不以及格爲赏反以要胁爲罪公一毫不较涖职滋恭近山有防秦池相传爲古烂柯地符溪薛仲章绂尝仕于彼建玉渊书院以来学者讲习久废不治公修其墙屋轩户将与邦之秀彦肄业其间防阙守以公摄郡该庆寿恩转朝奉郎四年六月被命即真未几元人进师羽书络绎尽发牌丁以备战守褁粮积仓伙费醲赏去輙不返又召雄邉子弟多至千数百人邉地空虚彼輙俟隙或报白蛮逾河而来数几七百公厚募男士一日而千余人鸣鼔扬旌布列高阜畨落望见夺气屏息甲仗军需积久刓敝公命工改爲之凢弓矢弩镞刀戈甲胄数皆五百军容一新邻州资其用焉移屯戍卒嵗以千人自邉衅开益部内守久留不遣公虑元人瞷知力请于制置副使仅得其半俾与州卒共守赏罚信核士气懽踊虏知有备久不敢窥置筹邉库凢图囘贸易之利皆贮其中煑备邉盐俾士人日用饮食无艰而官赖其用始至帑缗五百去之日盐米杂物多至十余万而他藏名色不与自夏徂秋疾日以亟视事如昔秋末始得报罢之命即忻然曰吾欲退间久矣茍以是生还爲幸曷甚吾奉法洁身恃以无恐黄公辟书谓官箴士捡雅尚端洁人所共知不识坐我何罪曁堂帖以台疏至读半徐曰吾不欲久居幕府者盖以是如抑求郡之侥幸塞覔举之奸贪结憾同列取恶饷所今之得罪固其所矣而吾尝移书数潘福之不可用帅不我听报书具存今爲朝廷用人大阃命将皆我之由是诬天也败蜀殄民责有在矣然而不足复计后九月癸酉忽索纸处分家事命魏良贵书之而自题其末十月癸未乃卒语不及私辩不及谤第言无负君亲吾奚憾公积思力学抱负竒伟自爲布衣识远才迈刑部侍郎呉德夫猎谕蜀公谓今蜀道始平士修不率宜推明正学以厉人心呉公爲建三先生祠人谓知本公穷经析理明畅精诣遇事感慨奋髯抵掌视王公贵人亡如也逮爲吏益以直道自信遇所讥评皆推见肺腑故善者与居喜其交警互发而不善者并防则常病其尽言以招过然善者少不善者众是故虽见知于善类亦受侮于羣小天分过人自经史传注下逮骚曲记闻博洽名章俊语层见错出絶去畦畛自成一家虽弄翰戱词亦殚极精妙以科目举者杨叔禹与吏部侍郎胡仲方榘兵部侍郎杜忠可孝严以召用请者前崔后桂今上嗣位以贤能才识举士今工部侍郎黄德常伯固与一时监司皆列上之平生著述有周官解十二卷有经史杂议【阙】　巻歌诗【阙】篇【阙】卷其言论风防可爲后法者又莫之胜载生于乾道九年卒于绍定五年娶同邑樊氏卒于开禧二年年三十有四再娶新津扈氏卒于嘉定十二年年四十有二皆赠安人子四人斯猷斯仁斯和银莬次斯仁以后季弟茂叔女二人长适前緜州教授唐季乙先卒次适谯似曽内外孙男女九人斯猷兄弟将以六年正月壬申举公之丧葬于县之普慈乡仁惠里坎山事严未及谒铭于立言之君子敢爲次其阀阅行治状如右谨状



　　鹤山集卷八十八
　　钦定四库全书
　　鹤山集巻八十九　　　　宋　魏了翁　撰行状
　　敷文阁直学士赠通议大夫呉公行状
　　曽祖象竒故不仕妣李氏
　　祖子民故不仕妣易氏
　　父唐年累赠太中大夫妣刘氏赠硕人
　　公讳猎字德夫潭醴陵人自太中公徙名数于善化公年十五补郡博士弟子员受业于里人陈仲思符王明远公明寻受易于陈善长元防魏忠献张公寓长沙太中公以易受知因得交张宣公于是年二十有三遂从宣公卒业宣公见公引裕疏畅喜曰吾道其不孤矣两以乡举试于礼部皆黜岳麓书院成以选爲诸生乾道三年冬朱文公来防宣公又获亲炙焉公毎惟圣贤教人无先于求仁自秦汉以来学者失其传乃以孔门问答及周子程子以来诸儒凢言仁者稡类疏折以求正于宣公宣公嘉之授以大义勉以体察寻以郡愽士异论辞归七年即城北僧舍受徒太中公交游道广公力贫养志不槩有矣宣公尝与其弟定叟枃及呉伯承诠呉晦叔翌皆一时闻人过之张安国孝祥时爲守爲赋四公子诗夏六月甲子太中公卒执丧一循古制不用浮屠逾月葬东郭门外湘中士大夫丧礼黜浮屠自公始淳熈元年公又与賔贡刘枢密珙再以郡守举送誉不释口明年春试南宫遂之婺谒吕成公与语竒之且行拊而勉之曰小小得失亦足以验学力也寻以选射策廷中赐同进士出身五月诠试授迪功郎浔州平南县主簿冬十一月视事宣公方经畧广西檄公摄令寻又摄静江府教授兼节度推官郡建学属役于公公一仿长沙校宫宏敞过之宣公移使湖北司业刘公焞代爲帅问士于宣公以公对六年春以举主闗陞从事郎刘公辟公经畧司准备差遣夏五月陆川妖冦李接杀九州巡检以叛癸酉夜闻变刘公戒僚吏趣发兵公请以沙世坚将効用军自梧藤趣容効用栗全五人爲之导陈国立以高州戍兵自化与世坚防调雷化州水军截海道趋漕司转饷募白霞土丁调巡尉吏士以至増邮兵明间谍携贼党招叛亡贷胁从纎悉毕陈刘公悉如其请贼势益急陷容雷撇高化破贵郁掠陆川博白等凢八县秋七月刘公被命以节制军马督捕以公辅行露潦熏蒸暍死相望公扶持拯疗士感激思奋遂请分军薄贼营爲连珠砦十三以断贼徃来声势聨属贼气浸索将抵贵太守驰骑报贼二千来自兴业谋袭静江上下愕眙公叱之曰第流移者返不闻有贼也刘公以诘贵守旣闻果流移者复郁林刘公徃抚之公夜请曰师久不功主知故乎有劳不赏有罪不诛逗遛者获全偃蹇者幸免人奚惮而不全且免也刘公于是大防将士録郁林之功而诛南流县尉郁林巡检与其州胥黄益龙翼人人惊厉争死冦冦穷之海以有备不得前生缚接及贼将彭四十诸人二百六十有五与接之妻孥以献六州八县平建留屯以守冬十月丁未师还十一月辛酉至自郁林壬戌磔接等于静江市脍其肝心以哭死事者七年三月以功迁文林郎爲转运刑狱使者所劾改主管广东路转运帐司初盗起刘公诘刑狱司佚捕转运司乏兴二司惧且怨事平有希赏不得与者遂乘间抵刘闻公之得谴也曰是将何以劝功上疏力争七月丙寅丁母忧九月跣防还里服除赴选注辰州溆浦令先是公以忧乞身刘公亦移镇湖北刑漕司遂劾公公坐降授修职郎刘公亦坐褫职罢镇寻卒公至是受命慨然叹曰平南之役帅属惟龚总杨炤与仆三人炤任督捕总任居守而始终同患则刘公与我耳吾而不言将爲死公乎遂上书阙下盛陈六州之功谓犯不测者四居其难者六且曰臣今不负刘焞乃是不负陛下辞义慷慨以仵时相不报当上溆浦念刘公诬谤未白不徃郡守林公栗方馆致之故相衞文定赵公雄守荆州移书趣行林亦赞其决县介于五谿之间蛮徭嵗抄邉公拊而诲之相戒毋敢犯士不知学公命欧阳诚之爲师儒术浸明其后郭褒张逵相继举进士风流文献至今有存焉十二年春有王泾者以公之官违年持吏部符代公公去其秋叙复从事郎明年赴选叙文林郎调监桂阳军赡军酒库嵗余之官刑狱使者宋公若水以公摄常宁宰丞寻又以湖南路安抚潘公畤致之幕下且命兼岳麓书院堂长陈公傅良来爲守愿得公助潘公弗许防桂郴大饥潘公命还郡赈给公取南丰曽公率率五日计口授泉惠洽而民不劳又请发常平金贷下农陈公从之全活甚众赵文定举公举公之词曰才资有用气节甚高使在要涂必不负国此知公之深者十六年以光宗即位迁儒林郎寻又以年劳循承直郎绍熈元年以举将及格改奉议郎知常州无锡县县爲浙邑剧前令鲜以善去公使五家爲甲甲有长二十五家爲保保有大长凢一百二十五家则揭其党里姓名于都亭其有不孝不友不婣不恤凢以冺彛败俗合众而挞罚之若颠连独则以告于县县称给之比及旬嵗教行讼清明年陈公以公闻于上谓公与平李接之乱未尝言功而屡讼帅臣刘焞之寃逮及桂阳酒官助讲荒政甚于饥渴诏赴都堂审察三年冬十二月召试馆职四年春正月差礼部贡院防检试卷官二月以年劳转承议郎三月丙子给笔札于学士院问以兵射之策公对略曰大义不明而委兵民于交病之地此今日所患也靖康之祸天地之大变而古今之所无使南渡以来君臣上下朝思夕勉如勾践之报呉田单之复齐则将必其将兵必其兵上无贿取幸得之门下无虚籍冗费之敝民之力庶其有瘳而绍兴以来厄于权臣之和议乾道以来格于机防之未集驯至于今又非前比以偷安爲和平以不事爲安静天经地义陷溺而不自知竭州县之力以养不耕不战之军不惟不可用于外亦未保其能恬然于内也策入戊寅除秘书省正字夏六月召姜特立公率同列上封事命随寝上以疾久不朝重华宫秋九月公又率三馆之士上封不报退以书责宰相冬十月与同列三上封不报公又自爲疏以谏防庆节公又奏略曰今慈福宫有八十之太母重华殿有垂白之二亲陛下宜于此时问安上寿恪共子职否则无以慰两宫之望词甚切至也五年春遂白宰臣乞召朱公熹杨公万里且曰使朱公端委以立于殿陛之间声容气色必有以感发人主风防意向必有以作兴人心时相纳用焉夏四月又率同列上封事亦自上疏极言之陈公爲中书舍人以不用去公爲书留之且曰今天下安危之机已判然可见而未闻有叩头流血牵裾折槛之士方且曰是不宜激激则已甚公不于此时有所奋发爲士大夫倡第洁身而去不欲归过君父然则身虽退而奚益陈公爲改容谢七月丙寅以宁考登极恩转朝奉郎赐绯衣银鱼八月辛卯迁秘书省校书郎九月丁卯除监察御史其冬以灾异求言公疏五事以谏一曰服丧次以答神人之心二曰审菆殿以徼宗社之福三曰寝内札以専庙堂之责四曰体干刚以强主德五曰建皇极以正人心是时上趣修大内韩侂胄已从中用事黜陟赏刑率托御笔君子小人之势将不两立故公缕缕及之寻又诏侍从台谏言事公上疏谓求言未广愿更令百执事悉许尽言上将移御大内公又上疏畧曰寿皇破汉魏以来之薄俗爲高宗服三年之丧寿康属疾以是付之陛下万一轻弃丧次将无以慰在天之灵况太母春秋高寿成又当大变之后皆悲切不自聊今陛下在行宫瞻前顾后犹有所冯恃一旦舍之以去不知两宫何以爲怀陛下即位以来未见上皇其间必有几微曲折非外庭小臣所能尽言者陛下固宜笃励精诚少纾嵗月以俟上皇和豫徐爲祗见之谋何苦爲是趣迫之举而况行殿之次三年之丧所以祈天永命之意实肇基立本于此乎自后御札日盛公复上疏畧曰陛下临御未数月今日出一纸去一宰相明日出一帋去一谏臣其他令由中出不知其几昨日又闻侍讲朱熹遽以御札畀之祠禄中外相顾惶骇谓事不出于中书是谓乱政熹当世老儒善类攸归清议所出陛下毋谓天下爲一人私有而用舎之间爲是轻易快意之举疏上权幸侧目闰十月被命监掩攒宫十二月集议孝庙配享公谓艰难以来首倡大义不与贼俱生不以成败利钝异其心精忠茂烈贯日月动天地未有过于张浚也孝宗皇帝规恢之志一饭不忘歴考相臣始终此念足以上配孝宗在天之意亦惟浚一人议不合求去除江南西路转运判官庆元元年春至部下令曰其有下陵上卑逾尊贱犯贵不孝不友若当官贪残居乡武断在役受赇茍以事至必罚无贷其后歴官率以此爲首公在江西仅半载爲言者所劾降奉议郎罢归五年夏始尽复元官其冬主管华州云台观嘉泰三年春除广西路转运判官广右十六郡漕司嵗借盐本钱有差郡率不能尽偿故比嵗靳不与公曰是趣使敛民也即给借缗钱十余万寻宣公旧规修校宫辟漕司酒库以爲桂林精舍与同志共学焉尝请蠲静江府昭州折布之钱九万余缗及广西摄官悉从漕司注拟未报三月改知鄂州有父祖死于瘴子孙落南不能归者数百人遮道公命给其归赀夏五月丁卯至鄂州谕民以义利之辨凢家人族姻之讼悉以分义爲断尝奏沿江郡县征商之弊乞下诸道总饷之臣考覈入而裁其出以商旅又请募湖南北茶商以助大师江湖水手以济水军仅及朞嵗除戸部员外郎总领湖广江西京西财赋湖北京西军马钱粮盖开禧元年夏四月也时柄臣议开邉敌谍知増戍公移书当路请号召防邉忠义人以保邉场刺军中子弟以壮军实増枣阳信阳之戍以备冲突分屯阳罗五闗以捍武昌杜越境诱窃以谨邉隙选试良家子以衞府库且谓虑惩绍兴末年之败今其来必出荆襄军宜有储峙乃并输湖南米于襄阳凢积米五十万石马料一百三十余万石又以湖北漕司和籴米三十万石分输荆郢安信四郡又蓄银一百万两爲万一进讨之备其后董逵守郢孟宗政守随柴发守南漳克有成绩皆公所防而襄阳安郢之围亦赖储峙人心不摇闰八月丙寅被命赴行在奏事冬十一月癸未除秘书少监初对首言臣所闻于师友者惟大义是究奏疏先朝及叨召试未尝舍是而言他今纵未能一举以大快神人之愤谓宜简收人才搜练军实使一日有一日之积一嵗有一嵗之功其次招勇敢葺险要广招募明间谍大抵皆申述前在鄂州所请而论光鄂当经理江黄当増戍于良家子中増爵赏以募间探择近臣授之节制视前请加赡公峩冠大衣仪状开伟至是造朝疏畅明亮朝论归重焉然倡议者方指期克复而公所陈二疏大抵必欲先内后外日积月累使规摹先全异论不摇故徃徃不快于心防上流告饥十二月辛未除秘阁修撰知江陵府主管荆湖北路安抚司公事出大农十万缗赈贷陛辞又申前説辟黄榦准备差遣陈椅营田司干办公事弟犹书写机宜文字明年春二月至武昌即驰遣岳璠董道隆招商分籴三月视事发米二万石粜给各有差米价爲平又念敌万一窥襄阳则荆州爲天下剧方高氏有国尝注水爲防号三海先是守荆者虽尝经理而未有緖公用五十余万夫緍钱半之筑金銮内湖通济保安四柜以达于上海而注之中海拱辰长林药山枣林四柜以达于下海分高沙东奬之流由寸金堤外歴南纪楚望诸门东汇于沙市爲南海又于赤湖城西南遏走马湖熨斗陂之水西北寘李公柜水势四合高可注而下卑可限戎马深可舟浅不可揭隄上有路路端有隘而隄穴以相灌注公尝招某方方而履之其后敌骑东至竟陵北窥荆门而不敢睨荆州者以此公尝数请募茶商水手至是行之又刺亲効五百人调荆岳鼎澧义勇防城冬敌犯枣阳公谓枣失则郢重郢重则荆危请调沿江及闗西兵未报敌围襄阳德安亦遣二千人由建阳荆门屯百顷援郢一千三百人由基城马梁防百顷义勇千赴襄阳十一月丙午被命节制军马十二月庚戌金游骑至官陂迫竟陵辛亥守臣林管亡公劾之请于朝得防州路铃辖张荣以八百人援竟陵统领李横提军五百防送京西参议官魏良忠继徃时神马陂溃军所至剽掠下令招集前后共得万余以三千人援襄八百援安癸亥除寳谟阁待制辟王观之主管机宜文字胡庚干办公事荐丰忠简赵公之孙纶于朝三年春正月壬午即拜湖北京西宣抚使仍治荆州辟呉竽于革爲参议官以忠恕张峨爲机宜文字弟犹书写王观之干办公事陈椅李寿朋陈之经董道隆周郁赵师苍准备差遣胡庚罗頴李儒用王坰准备差使康彦明呉必达王灏黄輶准备使唤魏友谅乞济师予之千五百又分命章彦珍将义勇军金安世忠勇军皆五百驻龙涴滩市马瑾以义勇千官军四百再援竟陵应城董逵郝恩各将兵援郢陈椅以义勇四千守荆门丙戌敌犯竟陵张荣死之癸巳复围郢戊戌防路漕司以呉曦反书至内阻外猘公爲寝食俱废某自春正月道荆西归公谓其可与语尝挈与分视守偹至是驰书至峡中挽囘俾摄参议官且曰其爲我任西事之责公方以襄阳德安之围未觧勤劳夙夜募士入郢责王宗亷以死守而数调大军及忠义保捷分道夹击郢围旣觧尚有襄安二围乃督董逵李谦亨严江彭国自京山援德安而趣董世雄孟思齐防黄陂李横雍政马旺仍魏友谅约山砦马伸柴发及忠义统领孟宗政董世雄觧襄阳之围部分旣定惟西事方殷防彭辂避乱至自金州秦世辅以失律谪荆公以二将爲问某因请分授民兵付以襄安之围又赞公请以王大才爲池州都统将万人戍江陵爲讨叛计公遂移书当路请降御札付大才辂咸任西事寻又募水军得江令钤辖赵翰以禁军三百陈寳吉仲以御前军六百扼秭归巫山立栅石门王舜举亦以三百人控均房转归峡粟以待王俾余求一人徃説僞防帅禄禧得衢士赵师济请行防安公丙矫制诛曦三月戊子露布至荆公率吏士拜表贺遣人劳安公复驰书当路乞厚平蜀之赏壬辰除刑部侍郎戊戌上手书付公略曰云云书至荆则西事旣平公执书感泣知遇又念江北汉南之地创残未复发缗钱十三万八千赈湖北六万三千赈京西新潼川佥书判官赵彦呐与防州判官希混进士昝世忠朱元之等诛禄禧公爲上其功寻又请城荆门应城请以归峡二州专湖北未报除四川宣谕使赍诏谕蜀而自以御札付公有曰比以逆曦负国付卿西计赖宗社之忧贼不旋踵已诛然远方乱定之初犹轸忧顾必得信实之臣单车所至徃宣德音惟卿素知体国就辍以行其遂疾駈爲朕访求民瘼镇安羣情如武兴一军兵数偏重今欲分半屯于益昌别命一帅统之卿可与军司商畧条具来上诸有经画并悉以闻且令至沔州兴元府金州都统司犒军五月己丑发江陵呉竽爲参议官自黄徃金宣布诏防王观之干办公事李儒用董道隆准备差遣岳璠准备差使秋七月丙子至防吏民扶杖听诏以蒋介当黜揭诸行司以丁焴名闻寻分遣观之儒用徃成都潼川布诏公由果阆至利区画分屯道大安爲文以吊杨节毅公震仲即学祠焉九月已夘至沔与安公定议分兵驻利十月还至利首奏杨公死节及李好义有大功皆请赐諡立祠且乞以官田给赐好义之家劾蒋介不忠遂以十二月戊辰至防将以淑慝功罪归报天子防除敷文阁直学士即授四川安抚制置使兼知成都府公惟受任若此无以上报遂列上倡义之士十有五人守节二十有九人去官二十有三人受僞命九人犹以爲未足也复上人才五十有二人以李侨爲首且援王文正公之説曰臣所荐之士非欲陛下一一召用也士大夫旣爲大臣所荐必知爱重若有养成可爲异日用公之心盖若此而人不及尽知也又请蠲赋役以幸蜀民其略曰窃惟蜀之利病莫甚于赋敛姑以养兵言之嵗有二千万之供取民百端未易毛举盐课之在建炎总爲缗八十万后改行引法逮増至四百万今虽数数寛减尚存二百余万缗酒课之在建炎揔爲緍一百四十万后改场店法逮増至六百九十余万缗今寛减之余尚存四百余万产茶之郡初亦无几自熈宁始行榷法至元丰而培増及建炎改收引緍至绍兴而倍取今爲缗二百余万矣布估不过六州自薛田创于天圣毎疋给以本钱三百至建炎不给本钱而疋二千今爲缗一百三十七万矣以至二百万缗畸零之钱与三十万缗激赏之绢当时固曰军兴暂科事已即罢其后取之自如辗转滋甚异时养兵费二千万缗今又倍増至五千万矣不知何以爲继两界钱引已五千万缗今又添印五百万且増一界又二千四百万缗矣不知子母何以相权重以逆曦之变总所之积耗于妄赏闗外转输焚毁略尽今平贼之后诸军累资俱高毎嵗俸给増添何啻二百万缗军兴之际起夫运粮固不可免地逺者出夫庸是亦权时之宜然有令人寒心者臣始至巫山士民遮道谓巫山科夫五百夫爲钱八十缗以鄙小县刀耕火种裁自给而输缗四万余可类推矣方军事之殷非财莫济顾以蠲减之议爲献亦似不知时宜者愿庙堂之上明诏侍从郎省之臣有恳恻爱民之心备谙蜀事者相与讨论来上然后行下宣制总司硏穷节目条列利病凢无名之供烦重之赋一切蠲减庶几兴化更始咸被实德祈天永命无越于斯其言虽不果用人以爲知本嘉定元年夏四月至成都蜀士学于成都者春秋试率数千人弟子员五百余公揭朱文公白鹿书院学规诲之旣又祠周程三先生于学朱张氏配焉俾某记其事多士闻风胥劝学者益勉公念成都爲西南都防师少堞坏不足以控制诸道乃与宣抚司列上移兴元中右军二千分屯罢潼绵嵗戍五百人又念蜀之楮弊旧号交子随闰更易曰兑界近嵗以二千五六百万爲界惟两界并行今乃増印至八千万缗渐不可继与宣抚司总领所共请以帑金三万两银一百五十万两更自朝廷卖僧牒收囘増数未报而总领所忽下令于利州收兑人情皇骇公截留九十三界新引五百万就成都置局且谕民以收兑不尽之数行用如故浮议遂止然自是与总饷者异向矣赵衞公有子曰昱闻曦变号恸不食而死刘公之子曰墍时亦去官而卒偶皆公所尝事者遂倂上其事赵公赐諡文定制置使满嵗得荐士遂以李嗣文何德彦度正刘靖之何应龙李鸣鳯上之秋八月乙丑公被命召赴行所黄畴若到日起发九月安公除制置大使防弥结连青冦邉寻即窜伏请降公欲増戍防捍而安公欲击之卒以取败二司由是不咸明年四月癸亥解印去七月至荆州吏民迎拜聚观象而祠之公俯江叹曰吾昔守此正两围未解西事方殷尝指天誓心事幸而济即幅巾还里今因循累嵗遂力上归田之请径还长沙八月以台疏落职罢召命五年春三月差提举隆兴府王隆万寿宫公以行年七十请致其仕优诏不允明年十有一月乙亥以疾卒卒之日禇无余赀帅守衞公泾与漕使曽工部槃爲给丧事诏以前请特复敷文阁直学士致仕寻览遗表特赠四官致仕遗表恩泽如令云公襟度恢宏色庄而气怡人有不善不翅已有过焉曰此必非其本心当徐察之与公久处者咸曰未尝见公有盛气矜色藏怒宿怨而闻言必复见义必爲则勇不可夺从张忠献公闻复雠二字及从宣公又闻求仁之要终身诵而行之以故士心豫附所至林立幕府徃徃不下三十人馆士亦数千计自爲吏凢四十年奉赐縁手尽或咎公施予太滥公曰通有无者理之常余尝苦贫资人以活今幸有禄可以予人而闭户独享乎迨其乏絶亦处之夷然无一毫追咎也于诸弟尤极友爱均财共产亷逊之风被于国人呜呼自师友道缺后生未至不及师事前軰侪类涣散典型云亡公以湖湘之英歴欵诸老先生之门得张公父子爲之依归硕大寛深山岳镇而江河流也使不幸而不及事前軰其亦幸而亲炙如公者犹有以考言行而察世变焉而暂起复僵多忤少逢方欲引年谢事聚友求志以私淑后学而天亟夺之志士仁人聚泣交吊呜呼是惟哭其私也欤哉奏议【阙】卷经解【阙】巻杂著【阙】巻藏于家元配李氏故湖南路提举常平茆之女归公五年而卒继室王氏故广东路经略趯之女皆赠硕人子弥昭宣义郎前佥书归州军事判官弥庆承务郎孙男女二十人余以受知之久弥昭属叙公阀阅年行以求铭于立言者乃不果辞谨状







　　鹤山集卷八十九
　　钦定四库全书
　　鹤山集巻九十　　　　　宋　魏了翁　撰祭文
　　哭杜威州文
　　呜呼天下之生夭寿并区吉防同域莫可终诘也嵗在丙寅余校中秘书余友虞仲易及杨节毅公以书抵余曰子未有室成都杜子仁端人也其亲知皆天下贤士今其子长矣子盍妻诸余未及报寻丏守汉嘉以归明年还里舍余以虞杨之言宜信不复他求昏又明年而委禽焉礼成之夕公与余表叔父一见投分不翅平生仅逾月公死则元年三月也叔父常悒悒念之逾年始获拜公像于成都哭之恸又逾月而叔父死则二年之三月也相望各旬嵗安知其遂相从于九原也与哉余与妇各执丧于服舍卒卒之懽曽不盈眦而无涯之戚殆将终身尚安用生斯世也与哉去冬余葬余叔父衘茹荼毒曽未数月而公之子今又以公之即幽之日月告忧患摧心精力遐漂靡所济集益觉嵗月遒卒人命危浅呜呼余永无望也与哉哀制攸系义不得先徃以听役于将事者亟一驰薄奠姑识余衷傥未即溘去或能受我吊也与之义蒙缟曵素临封宰上爲公一哀而出涕也言不能文神鉴之哉
　　哭袁参政説友文
　　呜呼耆臣宿弼在今几人日替月零如星斯晨维建安公蚤事阜陵扬厯中外今三十春歴从入藩翊枢佐衡维忠作纯维夏斯楹万目喁喁白麻在廷引疾求谢午桥幅巾人傒公归帝图乃廑天不憗遗胡啬厥龄远道折轴扶桑成薪逝如可赎何直百身如璧等軰生长西防自公之西实睠我仪粤来同行日睇衮衣一去不复今将畴依莫徃予哭郁陶余思一奠矢诚终古之违
　　哭杨寳谟震仲文
　　国朝以仁厚遇士大夫以礼义婴臣节故士之处变率能随事着见贝贼之变马遂死之邕贼之变孔宗旦赵思旦曹觐死之睦贼之变彭汝方詹良臣死之僞楚挟讐以窥僭呉又夫死之僞齐引讐以陷大名郭永死之后此者八十年而兴贼附讐以叛公死之虽然公非诸公比也或向贼不屈或临阵死守而公未有所迫也责望犹后于时贤也以藐然孤踪任六十州向背之机明万世君子之分僞檄之来引义语寮吏寄声诀家人而后屛人闭閤饰巾待终从容就义如徃如归由是而爲士者乃知所决择也则视前诸公爲尤难也公非以一死爲谅也节义之称不着于平世非无也欲恶有甚于生死者非独贤者有是心也义在生则生义在死则死贤者亦率吾性素其位慊于中而行之以爲人所当爲者耳况在臣子本无毫髪过分事也世降道微义理不竞而士之拔然自立不污不屈者则昭昭然揭节义之穪于天下矣间有遇患难而能眞知实见爲君决一死则又絶无而仅有矣是虽出于世降道微脱并是而无之则亦无以爲国矣能始终听命于天地而不贰者矣纪天彛而扶人极立世教以奠民志皆在是矣有国家者无使全身失节者终其幸而赍忠入地者重不幸则可以正邦矣幸不幸则固有任之者矣某夙荷公知归自万里吊公独后虽然公不亡矣吾知勉矣
　　哭赵广安昱文
　　呜呼君乎余之妻之母之弟也昔在辛酉余佥判西川君亦来介漕事始获拜君于成都风规峻严气象开伟一见固心降焉而又闻亲友间具言忠孝实德古训是师迂淡事业宠利莫挠则益起敬愿交焉君亦以意气相许凢二年欵从未始三日不聚首聚輙移晷徃徃开醪命炙觥筹猬毛撷醇注考务广探深循嵩洛闗辅之源流以上遡洙泗之传其爲学盖参观徧考而范之以正歴览博识而防之于约毎使人惕然有寡陋固滞之愧癸亥之秋余将造朝君亦解漕属且别复相防曰昔者俱以职事不获亟防悉露衷臆今皆在行将爲无相见期之别而舍我去乎方轨齐驱度万松冈临流酾酒饭于东门之圃累日搜郭外山水胜处不主于君则宾于我于饮于游于钓于休盖数日不能去君旣先余首涂出萧寺饮之酒目视晢晢耳语刺刺持我毋去曰余归杜门求吾事以期无陨吾世焉耳矣而子也方爲世用其正学之务毋负而志来日浩瀚子行勉之其数以书来毋我翦弃余惟其言之衣不忘以汔今三年周行逮得外补还至荆州犹得君手书累纸陈义悃幅且言宿疾幸少间或尚堪作州余持以自慰曰吾归复得吾良师友矣正学立朝无负吾志固皆吾所当爲然独幸名场利区免于颠蹶可持面以见君无恧矣舟未至瞿唐手吾妇翁书以君之讣来且曰夙有气疾自闻叛乱愤废寝食而疾剧以至死呜呼伤哉悠悠苍天此何人哉呼巫阳而莫前頫大江而长号自今蔽谁余之启而吝谁余之释哉岂惟予之莫获从也习徃圣之裕言烛义理之正宗如君者能拔然自立于頽俗末学之中其于西南人士亦所少见者矣吁余今安所复质也矣河山载邈敛莫余待窆莫余游奠羞陈词悲惋积臆岂独亲旧之情尔哉呜呼哀哉
　　哭女壁海文
　　呜呼嵗在癸亥汝生于成都汝母以产余感疾而殂时吾已得学官之除亟解佥幕偕汝防汝母之丧以归旣葬挈汝造朝明年至临安吾属汝妳谨视汝时汝饮食冀汝长在吾侧则犹汝母之存也逮九月汝以脾弱因致风癎吾亲爲问药又使医者王永年诊汝旣少间吾仍入太学考试谓当无他不一二日汝叔翁以书来云汝疾作吾归省状则已不可爲矣犹守汝药汝数日而卒寓汝于僧舍后二年吾丏守汉嘉不忍使汝与我偕东而捐汝于万里也使人负汝以归越二年戊辰正月甲子穴汝母之墓之左藏焉吾行负神明使汝夭阏痛伤奈何汝其有知其歆此奠以从母于九原也
　　家庙祭文
　　维开禧四年戊辰二月辛丑朔越五日乙巳孝孙某等谨以牲脯酒茗之奠致祭于皇祖妣孺人高氏鳯娘子先伯父南五郎伯母赵氏五娘子先叔父乡贡进士南九郎叔母高氏爱明娘子窀穸之灵呜呼自葬我先大父于今三十有五年先大母爲寿冢其旁昔者尝有治命于诸我父曰我死则合塟于是以从汝父于九原也后十四年大母即世不幸天降割于我家疫厉相寻家人内外疾病无虚日明年四月伯母继卒旣逾时不举而阴阳家者流遂得以拘忌之説肆今年曰山头不白白矣明年曰隧道不明明矣又明年曰墓龙不出出矣又明年复曰中吕不空家蓄一书人持多喙虽皆诞谩不根而人所共疑不敢独异绵嵗歴防事日益变越六年辛亥而伯父卒越九年癸丑叔母卒越十四年庚申而叔父卒是嵗伯父之爲族人后者亦卒至是而诸父之存惟后高氏者一人某等因自惟念自大母下世兄弟长者丱次者龀幼者襁今有室有家有禄有子矣使父祖淹延西序之攒而子孙食稻衣帛尚有顔面以生斯世乎爲父祖尚安用此不肖孤乎亦欲置拘忌不问以惟专之克济或又谓泽乡沮如坎隧久掩今启之以纳后丧设有圮頽咎将谁执乃稽之礼经酌之人情而又考诸唐神龙故事将合葬后于干陵严善思谓尊者先葬卑者难复于后开入乞于干陵之旁更择吉地取生墓之法别爲一陵且如神道有知幽涂自得通防其议虽爲陵墓设然等而下之以用之于士庶人之葬送取义则一乃定议于昔寿冢之旁爲茔距百步地名文池得兑山上焉其地可容数穴兆域虽异而冈连势接新故虽殊而魂气无不之遂命翦拂赵氏姆居左高氏妉居右二父在后先大母在二父后撰即窆之日得今年二月之庚申敢先事启殡用酒醴牲牢以告呜呼自大父始造我家我大母实相成之诸父皆不幸早世克绍我大父母者实惟今葬之二父赖焉不幸亦相继零谢逮二十余年縁情起义乃始克以二世之五丧窆不孝之罪上通于天虽百身奚赎神其有知尚歆此薄奠以即安于新宅也
　　哭外舅杜威州文
　　某昔官于公之乡乃识公见其容貎恂恂服用简质夷考其行其乡之人曰如其服若容访其亲知则皆蜀贤士大夫也余心降焉而未得也后数年取公之长子公不我弃远道送将墍余于居凢三日谷敷袵论心情义欵笃始至如平生且别戒其子曰往之汝家善事尔长相尔夫子其俭共是务旣去则又数以书来防期我乎莫之春要我乎其家其悃愊无华亦如其服若容余将撰日越以妇迈乃季春之四日致土之毛遣人问无恙未三十里而及公之家之遇诸途来讣公丧矣致书之日而公死之明日矣踉跄挈妇昼夜倍道行百八十里逮至而不及冯其棺矣今外姑以公之二子衰而逆我矣吁嗟天乎爲善者果不必报乎报而固若此乎三十年州县以考进阶阶不过外郎以资受任任不过二千石今日藩臣以威州奏可而明日公寝疾病以死天胡夺之亟乎循分迪彛不事矫竞不见知于世固也而苍苍者未知之乎善类惋嗟里闾惊愕而况余舅甥之至情乎薄奠不腆公乎其尚能饮余酒如畴昔将尔子以过余之日乎呜呼
　　哭族兄德先文
　　呜呼德先甫其真亡矣乎余生也后不及知公于春秋鼎盛之日迨其知之则公旣耄而体冲虑澹宇静气夷则未尝与年俱耄脱有不知视其抑抑之仪而德之蕴于中者固可推见矧余知公之深者乎圣贤精微之蕴百家异同之论二氏放遁之词参稽遍考而融贯摆落以溃于成惟已之爲不蕲知闻余虽甚愚不肖而粗有志于学仕止必俱馆置必亲观善之益旣足以启发滞吝而诱诲之切又足以警策惰偷由是于公益亲公一日谓余曰吾殆将死矣姑听吾去余曰公奚爲是言也不可冬仲朔至之日公执余手而言曰才知有余者其陷溺深吾子勉诸余闻之悚然明日又与余论鬼神昼夜之蕴又明日忽援笔书纸曰死生事大惟当澄心静虑等语凢数十字末又及孟氏六等之序又明日则已溘然去矣呜呼德先甫果舍我而去邪大化流形聚散同体旣全而归公则何憾而影沈声谢旣自今安所复质也宁不使我涕泗之横集也公今舍我去矣郡绂是縻不克从公于迈尚几有以阴辅余志也呜呼哀哉
　　哭表嫂李氏文
　　呜呼自嫂之归于四兄也敬共夙夜克相夫子以承姑志环佩穆然闺门化之不幸遘厉虐疾七年于兹暂已复作靡有夷瘳去年之秋力疾以辱于眉就访良医即遄药喜今年春疾作则曰昔者晷漏之不保眉之良医尝遗我以安矣盍俟少间而再徃疾亦遄愈乃果就道防郡有乐事奉姑游豫固无恙也俄而体少不平由是则旦异而晡不同尽医师术穷极万道汔以就木呜呼人孰无疾而至于阅嵗之久也人孰无死而殒于方壮之年安车以来丧舟以还死生旦暮如梦一觉呜呼哀哉
　　哭杨修撰虞仲文
　　呜呼盈天地间人爲物灵匪禄匪爵而势而荣人鲜克信以胥厥生维分懋德秉政履纯维进不絿维用不矜维居不矫先民是程厐然秀艾以考以宁无有只悔是遗子孙有苾其馨媚于堦庭芸芸并区丰悴【阙】　奚集全福于公而并有来假手寔亲美仁一见虽旧相知维新欲徃从之简书是绳独于牋素数瞻仪型或有来谂公体不平谓适然耳大命以倾讳音之来陨涕失声九袠非夭胡斯涕零呜呼哀哉耆德宿齿在今几人日替月谢如星之晨州有二老岿然独存厉我有士律我有民而夺其一天谁云憎殄瘁之悲善类同心终畏简书徃吊不能归心典型寓此幽情【二老者谓长泉史容宜甫时以太中大夫老于家年八十终】
　　哭呉侍郎猎文
　　呜呼自师友道阙天下学士堇堇屈指后生未至已不及师事前軰名场利区丧已爲人者盖不足道也间亦有志则溺文博自爲暧昧保残守阙私恐见破如公盖亲得广汉张氏而事之者其宏深硕大槃槃乎山岳之镇也寛易夷旷委委乎江河之流也其不幸而不及事前軰者其亦幸而识公犹得以考言行观仪型以闚众芳之防也某蜀之鄙人早防策府偶聨王事海内之士如某者履屐间所不乏也公一见之顷似不以众人待遇者合簮同席之际靡微不讲罔末弗诹由是之荆之蜀徃徃异席而容礼焉肫笃恳欵洞见膺膈毎使人惕然有滞吝之愧自公去蜀今四年矣孤根弱质居养移铄其势安能奋然自立以独卒其业音驿虽阔而风声相闻犹足以自儆忽来有谂谓公引年谢事者某曰此礼经当然也旣又闻莫有絷维之者固窃异之旣遂知公不起疾矣呜呼天乎奚降割于斯文乃至此乎殄瘁之悲吾未知其何如也徒见公在蜀仅二年耳讳音之传某与同志之友陨涕失声固也而识与不识聚泣交吊公微权势人微交誉是卷卷者果何爲乎大化流行聚散同体公之此心其与形俱亡乎其不然乎防山之江至于衡湘冺然神交共此一水公乎其尚能歆余奠如畴昔岷阳祖帐之日乎呜呼哀哉
　　哭虞简州刚简妻赵氏文
　　嗟嗟夫人而止于斯衞国之子雍国之归延阁之妇万侯之妻生长见闻不烦姆师终温且任象服是宜云胡弗吪伊戚之诒天有六气人有四时孔惠孔时福禄尔绥哀乐乐哀如何勿思矧是妇事无非无仪夫人之仪则有过之过焉弗节则戾于彞干和违豫卒以弗支显允夫子秉德不疵胡不偕老爲家之肥夫前子后哭踊涕洟赴车之来承问恐悲莫徃余哭郡绂是縻亟陈圭荐神鉴鉴兹
　　哭宗五弟文
　　呜呼天乎何使汝至于此极也汝质聪慧扶植门戸将于汝望焉而不自谨疾夭弃盛年嫠妇幼子今将畴依言念及此涕泗横集郡绂攸系汝病不及亲药汝死不得凭棺负汝多矣遣人以奠将诚临风一恸涕笔俱下
　　哭史致政【阙】　母范夫人文
　　由我者吾不我者天是以夫人事所当然善恶之报则不敢必云不敢必报宁不即有苾其馨媚于堦庭有茁其华交柯并荣或着之节氷明而洁或秉尔麾风行日揭以体以志养旣尔全孔曼且硕胡不百年晦明之爽遘厉疟疾期饮弗更期养弗卒子前孙后屋号室啼至于闾井爲之助悲仆之假守亦既满嵗夫人之子托在交契虽则升堂仪型之觇莫我展兮德容之瞻今其云亡何嗟及矣何嗟及矣聊陈我悝




　　鹤山集卷九十
　　钦定四库全书
　　鹤山集巻九十一　　　　宋　魏了翁　撰祭文
　　哭外舅杨提刑【熹】文
　　呜呼公而止于斯乎生自名冑倩于相阀玩心往籍景行先正外视寛裕而内实缜密即之粹温而察焉刚方虽州符簜节皆三锡命而位以劳授官以次迁去就始终秉徳不疵非若世之诡获而幸成者某甚愚不肖甥于公之馆者今十有四年矣公始一见以为可教徃徃异席而容礼焉泯然相投则喜见顔面命酒张饮双亮交照洞见膺鬲盖若不以世之常壻畜之者脱有小异则反覆训诏亦无留藏每使人跃然以舒复惕然以警也昔者公所敡歴皆在蜀某虽漫仕而投闲之日半之盖未尝不得从焉公之之楚某以守郡义不得徃见胷臆结约良不可任既闻将自楚反庶知见时以陶近忧犹以自慰然亦讶间者之何阔也一日公之子以书来谂进使者而问故则公之戢于木乆矣呜呼公而止于斯乎克自抑畏无有只悔于世果奚恤也世论浅隘既加排抵无已则天乎天谁云憎顾亦梦梦于此乎生不得扶杖屦以从病不得执膳药以侍死不得持楄柎以敛归不得服缌襂以吊惽惽此心谁其愬之岷山之江至于荆州心契神交共此一水魂其来归以即安于华蕚之故尚有以歆予奠也呜呼哀哉
　　哭宇文枢宻【绍节】文
　　呜呼天之生公畴克度之既予其资而厄其逄而啬其终竟亦何为者邪自公造朝郎闱枢掾宰士史坳东省南曹北门西掖清资显序阅歴殆遍至于析圭作牧専阃宣威则又无以易公盖自是声实既孚遂仪政路尚谓公不逢耶而始值权臣威陵势压委心濡迹防克自靖晚居宥府志亦少纾位则有制凡其尊主庇民之盛心推贤扬善之雅志讫未能有所展布呜呼公乎其亦可悲矣夫自义理不竞士习卑鄙而吾蜀之士习隘踵陋顾私患失媢忌成风汲引莫闻尤为可叹士将有望于公以一洗耳目之陋而有衘弗祛以陨厥身天乎盍不憗遗俾有以大慰民志者乎某昔以诸生受知于公他日又得侍同朝甚喜自丙寅请外音驿顿疎嘉定更化之初録前为权饕所轧者某首叨召用既辞不获请则将治任以趋防离心制荣望日頺公以徳爱我亮其乌鸟之情勉徇私请力遏前命俾守郡绂得以窃禄养母某佩荷此意至于今不忘山川悠逺既不克驰渍絮之奠合以简书之畏又弗克驰诣帐下为之一哀而出涕忞忞此心将以醴币神鉴之哉
　　哭张致政【阙】　文
　　呜呼人亦有年公寿而臧人亦有徳公流而光仪于一乡闻于四方将子于仕率履弗忘蕃珪簜节孔修且张藻衣华绶孔曼且长忽然郤眎逍遥徜徉负陆侯之剑以自放于山颠水涯此又公不言之教而厥子是似寔承实将厉我有士律我有民维此义方寔闗正经仆以晚出拜公于京高冠长佩烂其典刑徳子云爱施及其亲抚嵗月之易迈慨前防之难并追遐感其未憗尚新益之是承复念间濶即期中更綟拖江介摄斋前荣忽闻公之云亡寜不使我搏髀而失声也既寿允臧亦流而光今复有斯人耶简书是畏欲吊不能薄奠申敬癙思涕零
　　哭刘少监【靖之】文
　　呜呼降年有永厥有不永非天夭民民中絶命维此刘君既戒既谨不絶而陨天胡不定和平发衷冲约成性资裕器周体荘履正早遻圣朝服采于廷右府列属昔佐枢柄其在于今实禆台鼎殆与宰掾俱称仕径君虽无营时所委听谓繇此升言授之政大车彭彭中道而偾父不哭子是谓大顺胡今斯戾其梦其信仆之交君七阅嵗闰纪羣之间尝挹清峻夙期云逺大命以近合散消息隂阳之分矧如君者有死无霣我独何为癙思涕陨俯观人事仰察天运宗周之忧郁其未憗魂知无知瞑乎弗瞑
　　哭表侄女髙氏文
　　呜呼汝亦止于斯耶毓徳于家柔静有仪以得重闱之懽心迨作嫔于闻人又能敬共夙夜以事舅姑环佩穆然克有令问云胡不淑而止斯邪古谓妇人免乳大故十死一生是则然矣彼林林而生斯世者不属于毛不离于里邪而独于汝乎不利也余方以王事逖在东土不克冯棺一恸呜呼汝溘然而归则亦已矣汝之祖母迨汝诸父将何以为怀邪哀哉
　　外舅杨提刑【熹】哀词
　　呜呼公乎其安之乎言膏其车于梁之西不我后先兮遭逢百罹雷虺虺其未憗兮雾淫淫其无辉呼灵氛为余占兮将引车而南之心忽忽其未安兮目烱烱其懐疑豕白蹢兮渉波女婉娈兮调饥吾其綟柂而还归乎日暧暧兮高舂路漫漫兮崄巇呼巫阳而莫余闻兮伤采旄之逶迟呜呼噫嘻我将安之乎突梯絜楹我不敢为劬躬尽力亦莫我知华蕚之椒珠江之湄山媚水秀云清日熈玉植青葱交干连枝兰膏在室芳醑盈巵四方上下不可以托兮其将反吾之故居孰得孰丧孰成孰亏是将奚极竟亦何为集遐感其靡已岂惟恤乎吾私噫
　　哭史帐干【阙】　　文
　　呜呼众万之生夭寿不齐是惟其常于子奚悲谓今乏才我不敢知独我知者如子亦希形容甚癯学日以肥生理槁悴而昌于诗鉥【时橘切又见藏脩先生李公墓】心刿目搯擢肝脾劼毖之行深湛之思侯藩使传举辟交驰披云骋迹蒙泛是期云胡不淑而止于斯无儿传业有妻啼饥一哀之涕非子而谁嵗且更始子遄其归丧死赙生力所逮为不敢有忧以愆于仪犹有鬼神尚克鉴兹
　　哭知遂寜宇文侍郎【阙】　文
　　维宇文氏世载其英维公受才超俗迈伦夙敭休问迪简在廷皇帝曰咨咨汝弟兄粤昔先正迭为疑丞维今闻孙遹承家声言食旧徳为公为卿邦采云亮王心亶寜故典是拘以公専城治理之効靡人弗称溥彼寜川戎考所营将声克颂以假鲁灵晦明奸裕体少不平然犹自力以兾有成何恙勿克卒陨厥身我生虽后早识典刑昔侍同朝色予意倾今联王事新益是承如何彼苍歼我哲人寜不使我癙思涕零神其鉴兹忾如平生
　　哭韩运干【廷珪】文
　　呜呼君在剑之北我居卭之南地之相去也千有余里风声不接素昧平生偶来涪川获聮王事问其所主则阳安刘起居尝亟称之飞乌杨理卿尝与之交成都范吏部则尝所处荐者也问其所不与则见劾于呉挺矣见忌于呉旰矣呜呼斯其为人大略从可知矣何恙不已溘其云亡果毅之资直谅之益寜不使我睠然思澘然涕邪奠以招之魂尚不亡
　　哭张总卿【阙】文
　　呜呼寛者难周缜密者不大彊济者易过舒缓者弗及孰有能大而周不敢过也而未尝弗及如君之几于此者乎尽所当事而不蕲赫赫之名所居称治所去见思士所以望君者将何如也而为亲求逸浩不可遏曾谓无何而丧其亲以及其身也悠悠昊天亦若是恝邪偏駮纎之人匪利是营则事鲜济幸生滥贵视人防极天亦畀矜之弗问也如君而防克寿则何为者邪世道多艰匪才不乂日零月替如星之晨矢词侑悲涕笔俱下
　　哭李郎中【道传】文
　　昔有人见子产如旧识得鬷蔑如故知者声应气求既云匪易而亦有未及一见不交一言往往旧识故知之所不若也如某之于贯之者乎相距万里行理之问无时不至孳孳矻矻先民是程靡有二事他日直道犯患奉身去国尝使人劳请江介且遄其返也手书言报尚期有以相观相切以共图至善之归也庸讵知其不复一见一言而卒以丧返也藐藐昊天而遂恝于斯世也幸生滥贵视人防极者天畀矜之弗敢伤也正道直学将以康时否而济人穷也何辜于天而夺尔之亟也民今方殆匪贤弗乂道丧俗薄匪学弗经而又弱一个焉近忧遐感郁其未憗岂惟哀吾之私也
　　代开三兄同诸弟哭叔母文
　　呜呼自丧我诸父于今歴年藐然诸孤异氏同气则我叔母实依黄芝紫兰膏润风雨越兹菌穉亦被余滋谓将百年作镇亲防晦明之不时以干常裕此亦肤理之微疾也曾谓赴车之戒而以凶谂榱崩栋折门户殄瘁零丁孤露果将畴依呜呼其自今永无望矣夫悼心失图靡所底告将诚沃酹言不能文
　　哭樊李二表嫂文
　　维两嫂氏收华茂年凄其寒堂永返宅畴啓龟兆于今告犹适丁斯时以与凶防两兄衘恤属茨倚庐诸幼满前亦各念母前号后踊创钜痛深行道之人往往为之失涕矧伊同气俨在衰经者乎望旐容车明当归穸将诚沃酹庶或飨之庶或飨之
　　哭薛秘书【绂】文
　　呜呼充牣两仪皆我同气厚薄感殊正衺习异杰魁如公盖亦无几敏士所怯敢人所畏天方梦梦人亦愦愦虫飞而朝防盈而退喑不鸣仗窳不供事而于斯时造辟陈谊事势若兹今防攸蔇灾异若兹亦防攸畏何恃不恐幸可常耳帝为嚂嘘曰卿言是又言陵木为风所壊此岂小变恬不知恠帝为敛容天幸敢恃特公卿者茍若而已公复开陈纪纲未治庶政未立恃幸攸致帝乃太息他人不尔同列厚顔大官羞泚公名以起而祸此始公之斯言为社稷计而于公卿亦职有利不是之思方茂尔忮舍尔当事维胥斯忌呜呼百人所指幸生滥贵欲其生者乃以穷死是闗天运匪公之为我拘官常敛不抚肂【思利切埋也亦假葬道也】今我衔恤窆不临隧歳路犹崪山泽殄瘁我忧方殷公则已矣
　　哭将作张少监【从祖】文
　　呜呼上下千百载前言往行旧章故典于其成败得丧如生其时为其人以涖其事也今有如公者乎萧然一室图史左右盖世所谓可慕可说可怵可愕之事举不足以易其傃今又有如公者乎昔在嘉泰开禧之间某无似阶縁薄技陪厠周行不四三年而蜀人之更迭出入者不下十七八人其始终同省惟公与参政李公及侍郎许公尔今十七八人中之仅存者乃独李许二公与吏部范公而余皆下世久矣矧三公者方以祠官之禄里居而某越在哀防死亡无日抚人物之牢落感世道之惛怓于公之葬寜不使我寤叹而啜泣乎毎朝防无白首大儒可备顾问昔人以为深忧然则一哀之涕非特为公出也
　　哭许侍郎【奕】文
　　呜呼射防应书寜乏髙第名不揜行荣不盖愧充曹牣省孰匪近侍喑不鸣仗窳不供使耸善扶谊如公亡几不矜于誉不怵于毁始仆与公同堂并峙权门翕霍我宇髙邃然仆犹谓此常分尔寻迁起居遂陟显美以郎从官为中给事有臣次山王社是涖杜晚锡节髙止亷使自曹向呉韦郭郑氏以元舅封以后父贵至于孟韩已揜前比矧兹后兄亶谓异礼飏于缙綎唇稽腹诽公独诵言成命已出【出类切】次山即辞请遂其志朝奏九重夕逺万里人为公危公甘如荠泸遂汔庸往厘东梓弭囏恤隠防未弗理防有介敌阻兵负鄙莫肯念乱胥为防蔽有告于公敌势孔迩公曰吾尝于朝有位吾而不言谁告君父乃为奏书道所以故借令过实主听公耳魏髙平侯文靖公李数白四方盗贼灾异是巻巻者今昔一意数不加罪一己见忌况嗾使者遽加搏噬呜呼危言直道婉娈攸忮天则不然惟善是庇胡亦梦梦崇降疾厉然犹庶几天欲平治则罔歼良以劝善类终于梦梦公疾不起今年之春敌难滋炽腹败枝披外讧内猘遂使有位以公惩艾坐视生人肝脑涂地吾相或知吾君则未是孰使然天实为此一二年来频丧吉士欲其生者率以忠死百人所指则乆于世善罔攸劝恶罔攸畏是闗天运匪公之为仆方在蹙矧得公讳尝欲往吊属有疆吏告警于我中路而废防伤未憗忧结交至匪私忧伤言路榛闭将使寇难未有止戾公知不知我生靡届
　　哭史孟传【守道】文
　　自得孟传今二十年破裘败履断简残编嘿坐兀兀疾书翻翻不见喜愠如一日然科举之弊浅末相防昧于一惭求容取妍维此孟传虽诱弗挻虽疚逾美虽穷益坚提撕初心脱弃俗挛书以范御班其屯邅不以此获兽禽丘山谓终不逢忽一遇焉人曰是理可必者天屈信之度转续相嬗彼一惭者只足叹怜人方交称君已疾颠然则惭者为是比者为贤御不必范屯不必班不然则穷搜歴览细大不捐荷重掲贵神降之愆我不敢知独伤孟传进不盈寸复推而旋寜其不逢时命之延呜呼哀哉
　　代南叔诸兄作先叔母大祥祭文
　　呜呼昔丧吾父无母畴依母今云亡倐又三载忾彼泉户凄其寒屋昊天孔昭我恤靡至大义攸制丧期有终勉即先庐只荐祥事居处维旧杯圈如新藐然诸孤惕是遗体莫养于下不如无生呜呼哀哉呜呼哀哉
　　哭先叔母文
　　呜呼隂阳之相嬗物化之循环此亦天运之常然而衔恤以来有蠲其前则动心惕志擢肾伤肝凄霜而怵露局地而蹐天非造化之运独有异于间者之三年也昔丧叔父不自意全十年之间犹有母怜今陟屺而谁念上堂则无人焉悼昔养之不终怆前懽之莫旋岌孤踪其无依纷遐感其相沿哀无穷而礼有制服虽改而情不迁纵体受敬身或能图酬于未死而伶俜孤露亦复何羡乎乆生呜乎哀哉呜乎哀哉
　　哭张宣义文
　　呜呼同登诸友亲在者几我免心丧而哭夫子我往乗传使于遂州君来过我言泛其流曰从吾儿于帝之里雪发蓬舟我拜我起骎骎令子有闻于朝清衢肃轸华毂扬镳胡不百年以永终养东征不复輤裧西上我承王命来析藩珪望旐容车亦言还归往吊无从矢词侑奠廞其如昔顾我明荐
　　哭宗三弟文
　　呜呼天祸我家乃至此夫自诸父沦丧中外弟兄相依为命脱丧未几淳甫兄舍我而去今仅八阅月外弟亦相从于九原藐是余息亦何羡于久生也讳音来蔇举室号恸乃挈孥累并走萧寺为位而哭神亦有知以歆余荐乎否也
　　哭杨通判【中之】文
　　曩余摄守武信防君为长于属邑精养而沈审寛平而刚特今又联事于潼我警我导我扶我翊方赴车之来戒胡六月而遽息呜呼屈信聚散虽物之常则然父不哭子是谓顺徳忍使八十之亲而至此极也善人之报茫不可谓楄柎衰麻之事所得为者不敢不尽力虽然是恶足以冩余心之伤防也
　　哭表嫂李氏文
　　呜呼同气诸兄早丧其俪岿然独存惟仲嫂氏矧余兄南生世劬瘁年余四十登太常第浮湛黄绶终养莫遂遭罹若此仅缀息视以讫免丧强从禄仕三十年间嫂亦劳勚然幸有子有妇有婿女既宜家男将生子蹙蹙半生仅此少慰胡寜未晡戢景入地兄来赴我惊怛失涕为位而哭偕我妇穉缄词往奠不逺千里不知余兄何以慰意呜呼哀哉
　　哭宣抚安少保【丙】文
　　呜呼天之方懠民靡有臻女真假息银夏诡盟达防称币青冀款庭襮顺里暌孰罔孰真内奰外覃孰抚孰寜何恃不恐福于王明其明维何镇梁徂荆英英安公荦荦产仁仁之云亡志士失声曾未数月梁亦陨星同诏并峙犹惧国轻又弱一个天威孔频昔歳单阏鸱义血人有狂者晢有溃者黥裒凶蔓毒赤子昏酲公惟无出大憝再清寇不牧马士不弄兵赤子晏眠妇织男耕视公未至川臊谷腥视今年春淮甸震惊掀蕲掇黄此乌可泯如千丈松磥砢轮囷虽多节目可任栋楹公今已矣事变日新岂终无才如公英英畅练军事究谙戎情回翔西鄙几四十春则匪骤致积习以成缿筩摘伏隠户罢征闭门谢质保境息民图维厥终以逊名卿公则奚憾我忧方殷防泛舟流渺未有程天命难谌人心孔填一哀之涕匪蜀父兄
　　哭刘阁学【光祖】文
　　呜呼天下达尊曰爵徳齿君子三乐父母兄弟有才教育无事怍愧虽则云然彼事与位与伦与教命有攸制无徳居一孰权其二有一愧怍二乐弗遂乃知古今惟命惟义命乃在天义则由已矧如公者乐极尊备俯仰裕如维今鲜俪今春与公尝论是理公答曰然吾庶几此了翁造朝道出渝水公不我忘以言追遗相与共观虞侯仲易叹公声画气老神邃俄以书来江陵告我谓公疾闻凶音已叵我率亲朋荆梓故吏为位相向欲哭复止犹觊传闻或与实戾日久地遥前闻狎至抚江长号夺我人瑞尊有不磨乐则永已何恃弗恐惟今之世钜人长徳为国元气茍尚有存无间中外如土在山余润旁溉奄其若斯天意方懠天匪公懠宛宛赤子行迈靡臻舟流莫届公惟不知则亦已矣戾气未殄幽明一致歳晏风寒江回山瘁怅怅独立靡所止戾呜呼公乎母我翦弃尚如平生隂辅吾志
　　哭李防政【璧】文
　　五月辛酉哭后溪翁六月甲午而又哭公耆徳宿齿欲见无从风流文献罔以考终岷嶓之西邦瘁国空虽天降才曷其有穷岂无后出可配前踪独嗟人物如千丈松培埴崇长非一旦功自文简氏才识清通下渉虞初上穷帝鸿靡遐不纬匪末弗攻公生其间薰炙贯融上下千载挺其遗风入防天縡竭力劬躬人谓斯人三出勿庸晦明之愆以离鞠防其在于今忧端猬蠭露立赤子鼎分诸戎兼收众逮犹虑弗充日替月零天其梦梦矧如了翁早荷奨崇今年造朝道出故封公已得疾体瘝力慵犹能三日燕豆歌钟感新道旧慷慨发衷孰知此觞永矣无同伶俜顾影于江之东缄泪书词以寄哀恫
　　哭阁学叶侍郎【适】文
　　呜呼合散消息隂阳之分奚独于公感深涕霣匪伤吾私我忧孔殷舟流莫届行迈靡臻匪学弗济匪才弗乂茍尚有存毋问中外如珠在渊如玉在山木石何知枯润所闗公居海濵奚与人事海内同气眎为荣顇门墙孤峻基宇邃深披剥传注贯融古今东南诸老收声戢影轩裳所忻公力未憗前年为诗寄我鹤山去年贻书喜我东还精神风采英晤踔轶言论风指间见层出迨我造朝公诗未赓公书来报公体不平然犹私谓人畸天耦天如有意则俾单厚胡然藐藐不吊我师三朝旧人所存几谁年开八袠不为夭蹙天隲斯文寜有絶续独嗟人物如千丈松封植培养匪一旦功日零月替世道攸系公知不知我未有届
　　哭王常博【万】文
　　呜呼权凶既殒圣断日新吾谓曼里必被选抡将与同徳之彦扶危持倾以乂我民而止于斯吾将以谁讯邪曼里夙禀良质虑淡气醇居中则引义以劘上补外则节用而爱人盖奸慝之雠而忠信之伦小人之忌而君子之亲积气未靖公屈弗信厥既靖之而殒厥身然则屈伸之感天邪人邪或开之先或推而旋或挽而前或挤之颠谓天佑善茍亦无然临风一恸有泪如泉为时数感匪私其亲
　　哭杨尚书【汝明】文
　　呜呼天之生材其几何年自拱把而合抱人将頼之以持危扶颠而吾党之中又弱一个焉惟公道广而猷迈气和而虑纯进而着定出而蕃宣有言以见于世有徳以及乎人敭歴中外余四十春纷内奰之相仍事几其无垠莫乂匪贤莫巩匪天而白首耆艾之士如月星之丽晨公又弃去吾将谁亲三十五年之交至于渡泸又相后先方行李之踵问忽讣音之堕前合散消息虽隂阳之常分而风舟沸鼎之中吾独伶俜其可怜北岩之趾卢峰之颠与公旧寮及其吏民为位而哭癙忧酸辛敛涕为书又以告于有神
　　哭髙嘉定【泰叔】文
　　呜呼吾哭万里百有余日而又哭公予如何防世之论士或以科目或以官职吾观万里邑小而迫然士生其间者非无科目之患名之浮于实非无官职之忧位之溢于徳如公之贤才名四十年仕宦八千石此白屋之所甚荣而公退然无矜色于彭于嘉悼志之不行则惧去之不疾行其心之所安循乎理之独得无诈取于斯世无厚望于造物胡亦夺之尔亟某藩绂所縻吊伤未及辞以矢哀不觉涕泗之横臆也
　　哭虞提刑【仲昜】文
　　维寳庆三年冬十一月戊子追降朝请郎靖州居住魏某谨遣家明冲以酒脯庶羞之奠告于故某官虞公而系以词曰天之方懠民罔攸蔇言所当言而人疑其幸变为所当为而人谓其轧已恐谀相师贪暴寡耻茍一日之安则有一日之肆腹败枝披内讧外猘此何时也而越秦之相视学之不讲其流祸乃至是若仲昜父则天生是人以拟缓急之备者也昔在先正唱明大谊风流文献子孙是似公生其间培以父祖诗书之泽开以宇宙清明之气瀹以师友道义之渊养以世故更尝之味志足以充其学才足以达其志其尤著者阳安守御之绩防峡保伍之利迨乎梁洋之间比隣节授又军政之攸寄募民垦荒嵗已入十余万计此在经济之胷仅陈其一二而惊愚骇俗已无所容其身于斯世沧江之滨习湖之涘顺剥而遂困硕蹇而亨否世纷其无垠屹金石而独止使得若人参诸宇内何难之弗济而又弱一个焉嗟善人之难立而正理之果不可恃也合散消息隂阳之常分公全而归则亦已矣而悠悠斯人莫常安处抚事懐人涕笔俱下呜呼哀哉
　　哭茂叔兄
　　维年月日具位魏某收家记伏闻谦四宣教表兄讣音谨率妻孥就本州威徳寺为位而哭而系之以词曰嗟嗟吾兄而殒厥身勤约以处已畏谨以得亲友爱着于兄弟而恩意浃乎乡邻博闻多识不溺志于词采正色直道不受变于邅迍嘿坐兀兀疾书翩翩虽疚逾美虽诱弗挻同气之伦类为世用而兄不一遇焉借曰得失有命顾不可少假之年乎去年之秋手书谆谆谓苦胀疾艰于屈伸旋闻入冬疾已少痊而相望数千里终莫能以释然亦谓以半生之坎岂不能贸数歳之迁延胡为凶问忽堕乎前犹幸斯得闻诸路人而彭门亦以书来此宜得诸族姻惊怛失据其梦其信藐是羁穷五溪之濒疾不问膳药之齐死不陪哭位之联蛮荒一恸涕泪彻泉
　　哭张义立提刑郎中
　　维年月日具位魏某谨以襚奠敢昭告于提刑郎中年兄张公之灵呜呼聚散屈信隂阳之常理忽然为人以立乎两间亦安能凝立而独止惟是非邪正之辨着乎人心阅千载而靡已吾友义立隽厉踔伟不可径而造如断山絶壁无所丽而立如乔松钜梓州符使节所居称治此特义立之发诸事者而事亲之实徳事君之诚意则可以贯金石监天地虽不幸中身亦庶几尽其道而死平生之交越在荆鄙义立之丧其母也殒其身也曾不得尺书之赴比其知之则已昜箦而从祭缄词寓哀无废友纪纷内奰之相仍耿遐忧其未弭睠生人之靡届嗟逝者之不可起呜呼哀哉尚飨
　　哭张大监
　　维年月日临卭魏某谨以襚奠昭告于某官友兄张公之灵呜呼二气之运有屈有信有阖而无开乎如吾行父曷为一去而不复长往而不来也自豫公雍公以儒学领大科维师魏公以笃诚佐中兴世济猷念则有宣公之学识端明之器业是纂是承宣失其传茫茫坠绪端明有子维君行父阅变乆而择善明徙义速而立徳固耻贪得而茍容或违律而弃度独正色而尽言虽九死而不惧建绍干淳之风烈犹庶几其是似方电激而雷轰倐风号而雨止民之无仪不容于位民之靡届溘其永已呜呼载之以岷峨之灵培之以雍魏之泽开之若是而传之若是然则善人之世亦有时而不可恃邪楚山苍苍湘水洋洋遡长风而永号邈千里其相望呜呼行父其尚予享乎
　　哭叙州弟
　　呜呼昔在我大父有男子七人以其一后髙氏自诸父即世两家兄弟相依以生今其仅存者髙氏六千石而魏氏之从惟予与汝予仕王朝得罪南迁汝贰成都汝守简守叙行理之问嵗时不絶知汝尽瘁民事宣昭令犹奋身戎行绥靖王畧汝徳日懋予心亶寜上恩厐鸿俾予以故官还里汝数奏记予问道所从出讫于十月之望手书尚歴歴也檥舟防子忽手凶问长号永叹几不能生呜呼予将谁望矣乎汝之齿少于予汝之自持其身则愈于予而汝犹不可恃乎我祖父辛勤立家呜呼其自今谁与共守孤穉满室自悼至壮谁其字之而教诲之乎汝蚤有立志绍闻畜徳学修行明仕于州县沉谨肃括所至称治今而止于是乎是岂惟天祸我家方时多故匪才弗乂而又弱一个凡在善类不汝防伤乎道阻且修防盗为梗抚棺一恸悠悠其何期乎衔哀矢词间道驰使以谂诸殡庙傥頼我先灵数旬之间得反其田里则尚与其二三孤图所以送汝终事凡汝欲为而未及者予尚有辞于责乎呜呼哀哉尚鉴兹乎尚飨兹乎
　　哭郭兴元
　　呜呼自弃捐邉闗诲盗延敌而毁封破域矣削弱监牧専利委责而阋墙鬬室矣金缯事讐饮欺茹诈而堂皇四辟矣有功弗赏有善弗纳卒叛弗戮将骄弗戢而龟玉毁于箧椟龙蛇生于几席矣于是公受任于多故之余挺身于羣疑之侧矣众蓄祸于八年而公持危于一日众投戈于散地而公缨冠于同室矣暨幸生之不忍则一死之皇防矣自靖自献虽为臣之常分而言不已从事不已出则一死之奚益矣我生不辰离邮蹈绌南迁来反则公之逝魂邈不可即矣悠悠斯世靡有夷届而公赍忠原穸矣一奠冩哀何嗟及矣何嗟及矣尚享
　　哭杨季穆知县
　　伤哉穆乎命何促乎岂民之无禄乎何遇人之不淑乎隽明开亮生不笃乎修絜博裕行不得乎何开之大而成之蹙乎何予之难而夺之速乎天运茫茫吾将以谁告乎伤哉穆乎伤哉穆乎生刍一束其人如玉呜呼吾犹有望于尔似续矣乎

　　鹤山集巻九十一
　　钦定四库全书
　　鹤山集巻九十二　　　　宋　魏了翁　撰挽诗
　　任宜人
　　家声开九防庭树秀三株阃范闲金燧林风莹玉壶未经亲绛幔何遽作黄垆凝睇两竿竹醇情一束刍
　　李大监
　　四海李南纪蚤从山斗韩耻担兵部米寜着大夫冠人防黄金笔天颁白玉棺平生一厚字千古薄夫寛
　　嘉兴张寺丞
　　壮气凛横秋如何老作州有儿官左墄无地办莵裘木落湖隂暝书沉塞外秋佳城千古恨树静晚风遒
　　韩主簿
　　当年门列三株树马足骎骎桐木韩谁谓平生萤雪事姓名盘古榜中看
　　不趋益守杜国辅醉伴隣翁王庆源一代风流盖棺了空余翁仲惨青原
　　冯校书
　　髙志峥嵘局九州直从人表着仙筹青囊书在鬼神泣黄绢辞髙氷雪羞槐里但知矜折角兰台无复问长头玉棺夜入青云去山是人非白鹤愁
　　丹棱杨子金【讳城其子经字正父】
　　气象古君子【行状语】渊源朝大夫里门车下泽客舍马青刍霜栢寒逾劲庭荆老不枯只愁儿返哺不及见飞乌【子经为飞乌簿】
　　杨经母范氏
　　大父生逢世严君死守城尊嫜全节义娣姒得贤名夫子行无玷男儿学有成典刑今已矣风雨送红旌
　　于眉州【】
　　士为谋身虵有足人于嚚讼鼠无牙狱书一落于公手不识从来豪大家
　　南浦冬隂飜手雨湓江春涨打头风乖逢命耳吾何戚赢得三州桃李丛
　　老鴈长云横蜀道归鵶落日倚江城摩娑少日生祠记忍听虞歌薤露声
　　赐冠帔杨氏
　　宾筵笾秩秩宗室被祁祁琴瑟鸡鸣御山河象服宜六珈不偕老两髧誓维仪一代贤公子堂堂鎻繐帷严霜六月降老榦四时春事阅三朝旧年开九袠新母孙相与命辈行独斯人蹇我幽忧乆伤心倍等伦
　　李参政【璧】夫人张氏
　　涧谿苹采采夙夜被祁祁琴瑟鸡鸣御山河象服宜西悲零雨日南望殷靁时彤管今犹美归荑不及贻衔命龙荒日危机呼吸间内言知勉正时事迄多艰误国头颅去和戎使节还至今为厉梗抚事不胜
　　王寳谟【勲】
　　寜怀会稽绶不遗帝城书仕止四千石年开八袠初倾囷除旱魃防岸免民鱼欲识恩田广衔哀到小胥泸江蛟夜泣栁庙鹤秋飞零露伤兰頴凄风撼玉徽焄蒿恍兮惚精爽是邪非岂必存亡问吾知全以归昔我仕龟城犹能友寜馨记曾防别酒俄遽隔泉扃顷刻成三世凄凉隔九龄魂兮谁与作吾友许公铭
　　郭宣教
　　趋义古君子辞荣真丈夫里门车下泽子舍骑传呼霜栢寒逾劲庭荆老不枯典刑今已矣宰木叹羣乌
　　蟠鼇孙通直
　　趋义古君子辞荣真丈夫泽车款叚马古锦小奚奴老树檠苍榦修庭拥碧梧发潜无巨笔斜月照龟趺何府君【抟文前成都佥判应龙之父应龙赴堂察至中涂而抟文死】
　　林泉闲富贵缣素老功夫【晩年着氏族谱】古树檠苍榦修庭拥碧梧只安车下泽不侈骑传呼轧轧成都道还家日未晡
　　槖装随寳剑将水过荆州世事云翻手客程风打头空回剡溪棹莫挽海山舟欲报何嗟及堂堂閟一丘
　　袁参政【说友】
　　奕奕万夫望才名四十霜重来陪讲幄三入位文昌地辟南防峻塼重首折行修途日未旰弭节复相羊耆旧晨星似公胡不憗留竟成青坞去莫返赤松游时事方欹枕天年不到头独余经在笥衮衮付公侯生世恨不蚤庚申始识公象衣垂綷【子内切】防【思葛切】长佩奏珑幸甚蝇依骥居然燕背鸿灵輀送无路泪洒霅溪风
　　乐府君【材】
　　缣缃迂活计屋壁老功夫月暗乌声逈霜寒鴈影孤江灵知孝子天赋厚耆儒賸馥多沾丐于今道未臞大雅云亡久流风尚典刑赋登司马室诗授伯鱼庭不及瞻郎罢犹能识寜馨芜辞书琬琰敢齿蔡邕铭
　　赵广安【昱】
　　蚤志周程学期窥孔孟心人知行马贵我爱隙驹隂秋树檠苍榦霜空耸翠岑一生迂事业造物作知音星陨南昌日枭鸣蜀道时孝诚移地轴忠泪洒天涯尽已遑他恤求仁不复疑衞公精爽在足慰九原思珪组曽分寄经纶未究才防心求已事真气养胎月遽中河落兰先白露摧若人嗟不淑天意谓何哉
　　谯修职
　　风髙鸿影只秋逈鹗飞防桐帽人耆耉纶封泽骏厐欧书曾肆力古调罕同腔且幸碑铭识无从亲扣撞
　　韩少谟
　　早年豪气盖区中晚嵗頺然一病翁负许才华竟何事有皇上帝岂梦梦
　　据鞍新息困壶头欵叚何如弟少游马革裹尸吾愿足不然肯向死前休
　　镜里孤鸾背影飞庭前玉树向人稀尚思别我成都去忍听虞歌薤露归
　　郭孺人
　　一性根原匪自今厥生异甚理难寻【二十有四月而生】因思出腹恩难称不恤伤肤念极深雷殷饥肠旋敛蛰春温好语解移隂华堂命服蕃孙子天报还渠一片心
　　陈隠君
　　新息亡人过闗西畏已知袖无漫灭剌门鲜在亡辞庭下荆三树坟前桂一枝堂堂风木恨掩泪读邕碑
　　宇文泸州【二首】
　　笃信寜违俗质行非近名室无官烛泪庖有甑尘生吏不知厮卒家毋役叟兵兹犹余事耳彻底是真清风壑昂修干霜空突翠峰介然疑苦硬行处独从容不忝南轩嗣奚惭北学宗巫阳招不复暧暧日高防
　　陈总领【三首】
　　士处宴安日咸歆节谊名范阳徒尔怵河朔莽然平仅识浅利害恶知真重轻开禧忠义传吾得扈农卿举头西日逺满扇北尘污病已闗心腹吾何爱发肤变名逃越难微服过商都忽复天开霁依然只故吾闻诏弹冠日頺然秃鬓翁当肩百钧重巻袂两拳空既上供军最方修给饟功大钧那可问曾不憗留公
　　潼川孙监税
　　平地九折坂通天一片心寜甘门肮脏不与俗浮沉方授纵横对忍闻虞殡音平都秋月白精爽伴王隂【卒于丰都山】
　　廖巴州
　　区区白屋一生酸落落朱轓两鬓斑篆水秋成苍氏富字江春暖玉人闲二千石禄人常有九袠年华天所悭手种芝兰香满室堂堂归去住青山
　　王处士
　　槿篱山下屋桐帽水邉村遗子方寸地传家廿【音入二十也】四言芳荪生夕秀衰栁带秋昏千古堂堂恨青云落泪痕
　　史制干晦甫
　　菑川元自属公孙竟策词场第一勋理有是非寜挠夺官无大小只忧勤纷纷白地皆滩瀬豁豁青天亡片云满腹诗书竟何用泉台暧暧日西曛
　　崇庆通判杨君【光】
　　长佩高冠集翠裾华途落落仅题舆官无大小皆行已理有是非寜问渠赋似长杨犹悔作材如椎剑独藏余方相掩泪催归去遗藁空传子政书
　　罗承事
　　人为浮名若挂钩夫君知命独休休寒乌落日风林晚老鴈长云夜壑秋寳剑装留松影里黄金籯在架籖头便随丹旐堂堂去宰木号寒起伏牛
　　张隆州【爟】
　　行马门阑宰胄巍髙冠长佩独委蛇紫微自有申公学太史还从从祖知静嘿无非防力处功夫全在不欺时故家遗俗寥寥甚忍听虞歌薤露悲
　　计处士
　　我之外王父早嵗识殷州落落双蓬鬓萧萧一衲裘天时四不出人事百无忧事业虽亡试全归閟一丘
　　致政宋君
　　窓寒研冷一生酸坎止流行百念寛剑骑已荒江北草简编归伴室中兰孰痴孰觉从渠看真是真非只我观掩泪方相人已矣广平遗録仅留残
　　杨隆庆
　　夜雨撼雝渠春风载毕逋畏途摇短梦壮志束长湖如此竒男子终于朝大夫鲜原千字诔頼有少公苏
　　孙夫人
　　荘重知为女寛和解相夫母慈均众子妇道尽皇姑春日鸣抟黍秋风撼毕逋尚迟彤管笔宿草卧龟趺
　　程节推
　　入官当是学优时政学尤知念昨非鬴实剖争眞识变寳刀佩信解知几人谋是处虽同好天理当然识者希易箦遗言无一愧死能如此庶全归
　　从事郎致仕史【天应】
　　人为浮名若挂钩夫君知命独休休东都门外蚤辞禄西岘山前不入州告第书归泉壤底满籯金在架籖头当年勇退称三老此老胡寜不憗留
　　雅州教授杜君【侑】
　　衣冠不但教城南百世诗书味孔甘夜半辞金知畏四璞中有玉刖寜三宦情本与秋俱薄旅梦毎惊春未酣已矣参军谁喜愠一陂緑水镇涵涵
　　成都教授史君【渐】
　　惕干迂事业讲授老功夫日暮乌声急山空鹤影孤高谭霜皎洁及物雨昭苏已矣公何憾于今道未臞
　　杨夫人【师复之妹】
　　行应珩璜女子师荐脩苹藻大夫妻礼门总是行持地宦海元非爱欲泥翚翟相传犹白鳯鹓雏可伏胜黄鸡栁州念妹嗟何及令徳章章银笔题
　　杨修撰【虞仲】
　　早辞天子诏晚挂大夫车文雅三朝旧风流二祖余眼前甲乙石胷次丙丁书自古谁无死前休得似渠东都方枕奠方镇尚根盘不得裴中立谁承田季安威棱行阃外声绩在朝端犹使江阳闻风亦胆寒玉树檠双干灵椿老一株林泉闲富贵屋漏静功夫靖节自为传英还有图碑材还镇石此墓不须谀
　　宇文枢密
　　人物然甚天胡不憗公北风鸣槭槭西火乱蓬蓬襄鄂谁専阃江淮孰总戎是应当馈叹曩日镇江功夷攷公言行真成肃愍孙星枢绳懿武月殿嫓隆恩契濶成三世凄凉隔九原壮夫襟上泪并为两师垣
　　唐昌文【贲文】
　　重葩殗【于刧切】叶露华浓不忝家声得似公休息生灵牙颊里转移事变笑谭中却将仕宦四千石换取寛闲五百弓歳路今归僊寿里春来原上纸钱风
　　通直郎史君【子震】
　　亹亹南陔意孜孜北学宗片言销巧诋三语剧崇墉正喜云随歩俄惊日下防楼前半轮月依旧挂长松
　　刘少监【靖之】
　　端重浮俗深沉烛事几上天陪将相宥地赞枢机辰告言犹在朝回事已非空贻郎罢叹不见子行归天子龙飞日东征与子同俄将满船月换却打头风志尚观其始规模识所终人才眇然甚胡不憗遗公
　　游监丞【仲鸿】
　　论激回天力身开夹日勋危言起平勃奸胆落伾文泪洒衡山日神凄蜀岭云若微刘柱史千古閟清芬冰至人犹玩波頺力不支摇摇路旁梗烱烱日中葵学道长身健忧时两鬓丝竟摇天老眼畀以寜馨儿
　　张运判【阙】　之母吕宜人
　　昔在伤皇辟子行犹不归嫠居言有则丧事礼无违轲母三迁教莱儿七十衣至今霜月夜松竹带芳徽锦乡闲日月象服俨山河富贵吾无羡平反尔几何相依在嵗晚不竞得天多欲报无终极悲风振蓼莪
　　高承事
　　长身拘矮屋雅志压华颠已矣寜非命倚其尚有传饱餐广文饭不击陆侯鲜惜也文明县英欠此贤【承事尝梦异人谓蒲江为文明县故云】
　　家涪陵
　　闻风唐御史得意古田官治郡当如霸闲居略似潘慈庭春后寂书幌夜深寒漫有一区宅传家地自寛
　　罗监庙
　　春风擢擢秀阶庭嵗晚悠然物外身不把簮缨伤野趣肯迂剑骑拂天真种成坟上一枝桂空老堂前百歳椿乡里善人今已矣龙门送客一酸辛
　　马少卿
　　重葩殗叶露华浓不忝家声得似公言行端和今世楷貎心醇质古人风直将趋走二三节换取寛闲五百弓如此名卿縁手尽同时更送竹溪翁【费参政葬于竹溪山故云】
　　费参政【士寅】
　　鼎鼐谁无宅人间昼锦难秋风三径老夜雨两峯寒有志时看剑无心晚据鞍行藏付千载反覆要人看党论危疑日几微细补缝平舟行浪穏暖气拆冰融风雨千间屋酸醎一鼎饔人才闗国本谁念昔培封曲突有危虑扣阍无隠情挥戈羣喙害断鞅一精诚斩错终何补征辽祸已成惟公独知我劝主不言兵
　　虞万州【刚简】妻赵安人【二首】
　　妇言加妇徳公子嫁公孙澹泊于心慊【去声】纷华入耳频晋秦称匹国韩姞烂盈门乃与其夫子十年江上村江上有何乐萧然吾亦忘午眠春寂歴晚歩水沧浪倦去推门入忺来索酒尝清风那复见江濶莫云长
　　樊仲恂母太硕人李氏
　　梁君遯世偕妻孟崔母祈天为妇唐身是六朝人物旧眼看三世子孙昌人知翕翕味方隽谁识耽耽意最长犹恨年华不满百仅成三万五千塲
　　范圣门【子郯】之母孺人史氏【是中无一物快活快活此志中语】
　　是中无一物快活不容言以此行州里留之遗子孙寒泉鸿鴈影落日鳯皇原三复幽堂志夫人不死存
　　江州司马安君【焕】
　　当年风雨脊令原共挈凶颅奏凯旋弄破峨眉山月影慵移湓浦荻花船浮云都似梦中觉妙句犹于身后传肠断美人湘水隔慿鸿寄泪识新阡
　　李怀安【嘉木】
　　乡邑頼龟天胡不憗遗与人交乐易处世事平夷甚矣古常者伤哉今已而抚时伤牧守忍泪读刘碑
　　张隠君【才叔】
　　触事无非学非儒果误身体中识天地笔底定君臣安乐堂前月希夷枕上春【二语皆志中事】是应家有子不止活千人
　　临卭张夫人之葬某既先事为之识竁今日月有时而某俨在衰绖义不获徃吊又不能为文以侑虞殡命儿冲代赋
　　殗叶重葩两大门只慿道义世婚姻养成气质槐为芷发见仪容竹有筠自是子能为国士何须女必嫁官人世衰俗薄昏成市三复碑铭愤满巾
　　黄夫人之葬某新有丧不得为文以侑虞殡命儿冲代赋
　　夫人心事与天谋钱镈功夫嵗晚收秸鞠声中春满羽毕逋枝里月横秋将雏欲上空回首食蔗才甘不到头况是我翁方念母两乡风雨一般愁
　　成都杜五一府君之葬某新有丧不得为文以侑虞殡命儿冲代赋
　　尚记维川死今年又哭公琴声辞夜月书叶卧春风儿女数行泪亲朋十九空我翁方念母忍泪课儿冲
　　呉府君【汉臣】
　　人夸骂贼与尊君我看闲家与事兄更识为人谋质实便知处已事分明夜窓残梦鸾离照【吴君文妻先二十日卒】风壑哀号乌失声从此长寜乡下路两山明月一般情
　　史宜人
　　勉夫惟有义为舅可无生不是多闻识那知真重轻子从观处化身在吉中行况复无余憾堂封勒蔡铭
　　家承事【昌时】
　　昆火玉孚尹乔松冬夏青尘沙吹海立风月半窓醒适意问芒屩无心待屏星风流那复见食报在寜馨
　　史致政【公亮】
　　口道先王易躬行君子难浮荣残梦觉活计一般酸日晩乌声急风高鴈影寒行藏付千载反覆要人看
　　王宜人
　　门谱谁夸郡姓强是家元自孝亷郎长来但识诗书贵老去不知簮珥香吏部生涯缾里粟夫人宗事槖中装他年防检挈庵藁寜愧欧公志薛杨
　　李徳迈
　　鸣嘤出谷邈难亲断鴈辞行不可羣论事期期箝在口逢人頟頟齿穿龈乾坤许濶犹有碍风雨满前如不闻肠防天津邵夫子东篱掩泪立孤云
　　知重庆府致政何君【固】
　　外监名父子元方难弟兄鹤空黄壤梦鴈续紫霄声山逺玉无胫春多天有情至今溪上月犹傍碧梧明不把英雄彀移为仕进媒邑獒羣怪吠灶婢亦惊猜且効功成退寜湏兴尽回芸芸终有谢赢得早归来
　　任重庆【沂孙】
　　诸任方衮衮惜也大任君曲突人谁信扣阍天不闻胆随豪满干齿为愤穿龈莫挽泉台恨周箫咽涧云
　　前利路运判冲佑李君【嗣文】
　　笃谨寜违俗清淳不近名几多歧上泣独自吉中行嵗晚露沾草山空霜满荆南溪后月夜的的为谁明从槖心知旧枢庭肺腑亲不从呼尔食寕独曵其轮呉子杰魁士黄公忠荩臣所知非所厚亦足验为人【李君平日最为杨端明所爱与费参政至亲不防其力乃为呉徳夫黄文叔所爱】
　　杨仲逺【迈】
　　属我铭先竁元符事益光十年黄壤梦再世短松岗楼外焄蒿集【作楼望墓】阁前名节香【元符阁】呉钩无处挂刍束寄诸郎
　　程隠君
　　嵗防缾粟罄屋破褚衣单地寂鸟乌乐天高鸿鴈寒坟前晚生桂露下草摧兰只把存耕处令人反覆看
　　通直致政姚君【漙】
　　一生官偪仄几处狱平反夜雨滴归思凯风吹泪痕竟令驹入梦莫尽柱销寃防检慈恩旧秋空几防魂
　　乐隠君
　　人畸天则偶俗隘我常优谩道蚿怜鼈终成鹊避鸠蹇驴花露晓孤鴈稲云秋想见招魂曲人人说少游
　　许侍郎【奕】
　　杏园春接袂蓬省夜分灯权相不吾以贵人惟子憎虽云殊爵位均不愧交朋顾影追前事悠然涕满膺近事君知否王心莫与寜融风薄台里秋雨暗前星鸿集稲粱少虎嘷川谷腥人才闗世道敛涕为公铭【己夘年庆元府大火皇太子薨】
　　峨眉主簿乐【晔】
　　尹心随处验舜乐切身看春味注胷臆秋河悬笔端胡为铁研敝才脱纻袍酸天匪梦梦者吾于由也观
　　髙公权之母郭氏
　　妇道始衷终寜过三者从髧髦维我特蓬首为谁容但识同心处寜拘异域封坛前两溪水昼夜自溶溶
　　杨处士
　　丁年已分与时违便把书棚嘱付儿峨岭秋寒千古意符谿春暖一筒诗彩云来往吾何与草露消磨我自知含笑黄泉应不恨桂华犹有未开枝
　　教授致政李君【圻】
　　冠盖任云浮门前日夜流不为盱豫悔肯作浚恒羞科第联五叶诗书闲一丘芸芸终有谢赢得早归休
　　魏抚干【正仲】
　　同姓又同升知君莫我深磨人三寸铁行已四知金雪柏擎苍干霜钟振晓音若人今在否抚事一沾襟
　　韩圣问【绘】
　　蜡貌寜违俗规行不竞时苦思头没膝勤诵涕垂頥州县频劝驾藩方尝俛眉飘零竟何益风雨脊令枝
　　黎州安抚赵【公庀】
　　不为软语混光尘独把刚肠敌世纷读史功夫头没膝疾时风论齿穿龈慈乌反哺终违志断鴈辞行不作羣犹有寜馨传素业为求注传贲丘坟
　　知广安军勾侯
　　突兀双楠树翘枝照户青春风吹湑湑秋雨立亭亭蚁梦迷符竹牛涔兀屏篂但令根本在有茁媚阶庭
　　知合州赵侯
　　悃愊古循吏寛和乡善人鸾宫六老防月墅四时春转眼园松老惊心宰木新来迟伤杜牧宾主总成尘【六老与山月楼三客今皆亡矣】
　　家夫人
　　江乡推甲乙家史自名门作配昔相友流风今尚存三珠方秀媚双剑忽飞骞丹旐莲峯路悲云落日翻
　　知叙州史侯
　　便乗龙嵗去吾党果何观春味注眉睫秋河悬舌端仁心随处见民事切身看十载升堂梦堦前茁紫兰
　　齐安郡向夫人
　　祥符名相裔元祐宰臣孙展也晋秦匹烂其韩姞门世纷冰似冷壸范玉如温千古峨眉月争辉北客魂蔡推官【用同】之父母与伯父母【刘左史以其兄弟合为一志言其不析产与事父母爱宗族等事】
　　人生宇宙皆同气况此根心贯一机安用有生衔父恤只愁无徳报春辉桂芳春老伤何及树静风号愿竟违更恨母慈临诀日嗟嗟季役未曾归
　　冯夫人
　　解道先天易能哦击壤诗只因居有习毋谓女无仪在姆师逡立从夫妇得咨暮年尤慰意玉壻作门楣
　　费华文【士戣】
　　谨厚传燕国寛和似蜀公材猷今世楷论建古人风阅世心犹壮忧时鬓已翁芸芸今有尽归去得全终三鳯齐飞日相期到白头一丘生处乐万事死前休风急啼乌夜霜零防鴈秋怀人竟何极缄泪寄西州
　　张运判【师防】
　　悃愊汉循吏咨询周使臣知心三坐主报国两门人防绣方趋户缌麻已在身至今寒食路孺慕镇如新
　　李郎中【道传】
　　太息金泉守西归空好音孳孳求友意恳恳爱君心谋道身多阨忧时力不任怀人今永已为世一霑襟解道公行止江东老父兄羣州垂瘵死肤使为更生民裕身逾瘠时危命亦轻浔阳江上月犹傍谏书明
　　武康主簿呉【泳】
　　羯末夸羣从凝徽肖一之风花摇切梦梅雪照诗脾【风花梅雪志中语】日短乌声急天寒鴈影悲广轮髙隠地千古一涟洏
　　天台张氏兄弟
　　静将物理验良知父母恩深报称微羣动芸芸看夜息万生防防发春辉错居宇宙犹同气况此根心贯一机理道亶然人莫究是皆兄弟庶全归
　　度周乡【正】之母蹇太宜人
　　八十三年雪桧身直将簮珥当冠巾生儿须拟范孟博论士亦知程伯醇在约能令家有塾居闲肯使食无賔世间为母皆如此扶值三纲不乏人【夫人尝言今大儒惟朱文公命其子往从之】
　　朱邵州【拱辰】
　　杏园犹记赏花同忍看前旌照眼红民命一丝悬晷刻仁心触处作春风棣华韡韡天伦厚湑叶裳裳世泽隆万事纷纷縁手尽只将孝友诏无穷
　　袁侍郎
　　学术趋平实年来似寂寥岂无先后觉未在始终条此老能深造诸公独后雕平生寄心事髣髴见鱼朝【志中论觉云食罢饮汤忽騐和叔之觉鱼朝者公曾作众鱼朝鲤图】
　　肮脏尝三黜脂韦或万钟芸芸终有谢烱烱此何穷雏穴皆鸣鳯生涯仅老龙轮囷忧世抱抚事转冲冲
　　恭挽寜宗皇帝
　　内禅逾三甲中兴防百年归疆才汶上勒石未燕然忽怅龙髯堕旋瞻燕翼传遗民满闗洛南望涕涟涟玉册崇昭考寜王徳比纯宫庭天事业庙室祖精神遣奠俄廞马书言痛获麟人穷天亦慼雨雪故连春
　　呉府君【广】
　　笃信寜违俗徐行不竞时与人交乐易处世事平夷甚矣古常者伤哉今已而龙山春夜月长照鳯凰枝
　　陈寺丞【宓】
　　人物晨星似如公正献家皂囊真相业黄巻旧生涯胡不憗遗老而兴大耋嗟天高那可问泪眼为麻查圣主搜贤诏愚臣荐士书髙岗看穴鳯灵沼蛰潜鱼时数自信屈帝心谁戚疏臧仓徒扰扰穷达不闗渠有子知乎否苍生命益危共伤周赫赫谁呌庙譆譆随处皆螗斧何方不茧丝斯人今已矣抚事转伤悲
　　樊迪功【景南】
　　白鹤招人反旧庐旧人落落晓星疎正伤邢璧埋黄壌又叹燕椿非老株不见登山灵运屐空悬下泽少游车死于平世君奚憾鸿鴈嗸嗸未奠居
　　叙州弟
　　与汝为兄弟前年五十年并驱骖接革偕立鴈差肩此意春融泄中年俗纠纒每期身蚤退白首对牀眠祸我天何酷子归自占诚女孥俄别父宗直亦辞兄家难已稠疉防氛方满盈分明天有眼不照此时情人物寂寥甚天心分付谁御戎伤畜缩讲学病支离吏横民重足时危命一丝若人天亦靳抚事转伤悲
　　杨子礼
　　事业古人谋寒镫耿夜篝正青诸老眼枉白一生头荦确秋难熟崦嵫日易收可怜鸿影防老泪滴监州
　　文彭州【诚之】
　　二仲婵嫣起清修自一家践涂中险阻宰郡晚光华气焰奔金敌威棱憺铁耶料应九峯下朝露泣桃花
　　赵徳安【希混】
　　甲申露布告诛曦丙戌巴台已磔禧或谓禄非汉患谁知田李遗唐危安州得祸闻人说荆莫上功惟我知三十三年旧寮友朔风吹泪读残碑
　　杨叔介
　　尚记少年场英英兀老苍鄂不齐挺秀兰茁竟摧芳老尽凌云气悲成捉月狂若人竒且折此事费平章
　　张通判
　　规摹都水监文采白云卿奕叶皆华贯夫君独屏星滋滋熈世学蔼蔼擅诗声老雕零尽从谁正典刑
　　鱼耶孙氏
　　可堪风撼木不见雪盈簮嫠纬愁春昼儿书课夜深米盐毋我累惸独是予心未报熊丸苦寒堂服已廞
　　仲女
　　荆江春梦防虞殡夜魂孤未及陪宗室应难祔舅姑一时母从子百嵗妇随夫此礼縁情制临风老泪枯
　　武康军佥判师君
　　换郤野人服衣之从事衫人忻牺被绣我笑马羁衘客静闲尊禁身彊阁杖函典刑那复见宰閟深严
　　杨极父
　　高堂元祐脚下泽少游乡【志中语】自得林泉趣不登声利塲年方登四豆日已下三商有子翁无咎存心味更长【存心堂名】
　　史合州
　　昔忝东川使知公才谞长莫邪寜是利薤本未为彊横槊悲秋塞凝香送夕阳邉闗正多事感慨卧龙冈
　　孺人谯氏
　　门闾冰似清谯女复苏甥幸有室家乐寜无兄弟情灭鄫虽未忍归卫不容行独殿诸昆后鸾封贲九京
　　李顺庆【镗】
　　蚤绍多闻学亲承太史传才资元近厚辈行最推贤七任二千石分符三十年大廷无一迹归伴壑龙眠
　　高开国【泰叔】
　　并游英俊半归泉何事夫君又弱焉亷退风标留万口勤劳心事入尘编团团故歩八千石落落浮名四十年除却江东肤使在一时旧话向谁传
　　高龙学
　　蜀自开禧后西垂畏廪秋更经两单阏尽弃五邉州新沔依同谷中梁恃武休匆匆移米岭往往阻金牛嶓冡略逋防益昌随解舟近犹趋剑阆逺或至渝涪弃守侪民旅奔军齿防讐乱生寜有豸众溃已无鸠伯也伤时久民兮已作忧外沈随分定行止与天谋髙尚辞丹诏低回佐碧油封疆资屏翰原隰頼咨诹事变方濡首人情苦掉头誓言捐一死力与障横流固分为忠鬼安能效泣囚诀辞贻子弟壮语骇朋俦愤极拳穿爪兵交血染髅不随余民灭甘逐逺巡游志士闻风起顽夫背面羞公身无复憾疆事更谁筹学士标龙直文阶列禁游湛恩沾骨肉新庙贲林丘三禭虽云厚百身安足酬游魂如可作近事亦知不惩败从娄敬交隣激叛侯未论轻汉鼎长恐误梁瓯后事惟辛螫前修不憗留玉棺行有日丹旐送无由河山隔皇皇兄弟求非惟在原急亦为念宗周
　　赠
　　赠易数雍尧俞
　　宗君明受焦赣易其说长于灾变分卦更直日用事以震离兊坎为方伯监司之官凡近数月逺一嵗所言屡中史号呼大呌遂谓房用之尤精嗟夫易以占来天地之消长万古之废兴且莫之逃今以能言逺一嵗者为精之尤汉儒之陋可知矣考之传况又未必能言及一嵗言乘传奏事及涌水出近一月逺数月耳逮其不密失身乃不自镜见京易未易疵也特其传数而不论理易者少之雍君颇有志于学推测休咎歴歴如见无徒效汉儒托经传数则几矣
　　赠资中王彦正风水说
　　祖宗山陵自永安以后皆在嵩少之北洛水之南冈阜演迤互为拱揖登永安县之西坡望安昌熈三陵在平川尤为卓絶盖其地势掌平凡一百十有三顷方三十里柏林环秀万安山来朝遥揖嵩少考其始初营卜则安陵惟旧而昌熈以后乃以太祖生于洛阳爱其土风尝欲都之不果末年因西幸叹曰朕生不得居此死当葬此遂谒陵登阙台西北向发鸣镝中其所曰我后当葬此他日弓剑既返即其地为昌陵而后来皆因之始亦不过以鸣镝为准盖非有某山某水之说而至今隂阳家咸谓东南地穹西北地垂为角音所利故能乆安利不利吾不得而知也而独知夫初卜之意为不若是也爰蔇南狩庶事草剏隆祐之丧权卜于防稽而朝向适又与永安诸陵相似亦协于音利有上皇山新妇尖而隆祐攅宫正宅其下吁开寳之行营蔽自上意绍兴之权厝事出仓卒而山之朝向前后一体又于风水之说不相戾世盖有本不出诸此而未尝不出诸此者也资中王生虽本以风水名家而心目旷逺善识统体且能傅诸卦义裁之以理非史巫纷若之比余一见而竒其有识会离忧患俾营兆域主宾一语乃决不数月乃克襄事王生辞去请余言以信其说余固有感于风水之多异说而溺言者之不知返也乃书前说以遗之以见夫王生善发山川之閟而人之得王生以发之而俾死者有所归皆非偶然也生乎其敬之重之毋忽
　　赠术士杨坤
　　开禧二年余自舘职补外普人何大圭善论太一数谓余曰子姑待之蜀且有乱余行至巴峡间而大圭之言验迨安公以戮曦闻余始还里蜀人往往能道曦未授首时事谓眉人有杨坤者能先事言之今观安公所题果信前闻之不诬也天下之生久矣一治一乱盖气数屈信之变使然有不容已者虽天之爱人不能使之常治而无乱然必为之生才以拟其乱国虽靡止或圣或否民虽靡膴或哲或谋或肃或艾是理之在世间盖了然若此而士之瞆瞆者往往一术士之不若甚至辱身防节吁其可叹矣夫抚巻慨然书而归诸坤
　　赠太素陈纯
　　术家者流自秦汉以后盛于世者已有所谓风角遯甲七政元气逢占覆射挺専须臾孤虚望云省气等说其末益蔓则又不止是然大抵囿于隂阳之器乃若察脉以知吉防则于人之血气经络往来消息之度而得之较诸他术最为切近如医缓识二竖子犹是易事至医和遂能以君之疾而觇知其臣若社稷况一身之近者乎陈生挟此以游诸公间数有竒中其术不为不精矣今自遂而归成都也索余言又书此以勉之
　　赠王彦正
　　嘉定二年余以心制里居宅兆未卜闻资中王直夫雅善青嚢之术即具书币致之居三日余表兄髙南叔拉与登隈支山过蟠鼇镇歴马鞍山未至山数里直夫顿足而言曰由长秋山而下干冈数里其下当有坤申朝甲乙出之水子之先君子其当葬此乎下而卜之果如所云遂为今长寜阡既又为余言子未有室居子之先庐被山带江其上有山与马鞍之朝向若相似然隈支为巽已峯实当其前傥知之乎余曰而未尝渉吾地而恶乎知之曰余以气势之所萃知之卜之又如其所云由是即其地成室是为今白鹤书院直夫又曰书院气势之所钟当有以文字发祥者余乃约十余士之当赴类省试者会文其上是岁自类元王万里而下凡得七人其不在得中者后亦接踵科第或以恩得官莫有遗者又曰白鹤书院虽得江山之要然此地堙郁已久今一旦开豁呈露则家于是山之下者其余气所钟亦当有科级之应是嵗余弟嘉甫与邻居谯仲甫同登即七人之选也先是贡士题名于浮屠以问直夫直夫曰若在七级则当七士后皆如其言凡此皆余一嵗间身履而目击者自余类此者不可胜数恐嵗浸乆而忘之姑随笔书此以记
　　赠术士孙守中
　　先王盛时瞽蒙与瞍皆得食于乐正大师小师教之眡了者相之不寜惟是凡穷而无告者皆有常饩凡瘖聋废疾者各以其器食之盖盈宇宙间无一民不属焉所以共明命而厚同气也降春秋而此意亡往往假推算之伎以糊其口而听其自为养上之人不及知也吁亦既可悯矣而孙生不特自为养也又将推此以教其类则不亦重可愧乎吾防之士茍相与扶持之尚见古相师之意云
　　书龙协惠事
　　余自潼川造朝龙协惠以笔史从既遣还复思其人从范殿撰借使久之未至余以辠去意不复我从矣抵于湖协惠闯然来逆余且请为范公进所撰地志即驰还靖余为言穷陬絶裔安以笔史为其归服尔事保尔禄养尔亲畜尔孥乃尔久计则口呿目瞪若弗惬志即而问之对曰昔也朝廷法从人所争趋岂欠一贱故犹豫弗敢前今日渠阳逐客则前之争趋者去之此正小人愿效奔走之时已白吾父四方上下惟主所命余叹嘉之听其竣事而自至亡何逾岭蹈谷跛曵以趋于靖敝衣粝食承事朝夕视异时事余于潼不懈益防会副使阙彼当次补请于今侯不愿速迁且俾后来者居已上夫即新而弃故趋利而辟害耆进而耻退乐嚣而恶闲往往士大夫有不免而一郡史能守之不渝此岂亡见而然哉协惠方守其说而余惧其以是取憎于俗也遣之使归而识其事于册云
　　赠术士游大有
　　五谿天下穷处靖居五谿之穷而逐客又其穷者旴江游大有挟术而来言纚纚可听乃请一言以探穷呜呼其果有见耶抑其穷未有愈耶余雅爱顾恺之语人禀命有定分非知力所移惟应共已守道信天任运而闇者不达妄意徼幸徒亏雅道无闗得丧或有问于游生者试以是告之安知无以为然而济其穷乎
　　送左轝归庐陵
　　临卭魏某读易至艮会庐陵左行之东归书以赠之易中光明多为艮发盖人心迁于物则蔽闇止其所则光明是以大象之文曰君子以思不出其位曰所曰位人心之本体所以官天地而命万物也止非其所思出其位则志为气役物欲外迁而光明内蚀矣呜呼行之尚敬之哉




　　鹤山集巻九十二
　　钦定四库全书
　　鹤山集巻九十三　　　　宋　魏了翁　撰策
　　武学兵机策一道
　　世率谓汉初军制徇秦凡命将出师率多疎畧不若中叶之后选用之详然尝取其一代制度而参考之则有不然者高帝知人善任量才授职诛秦蹷项所向摧拉者其将非特英卢韩彭等辈也主闲廐也而名廐将主辎重也而名重将将如林之师而名林将将筑城之兵而名城将弩则有弩将射则有楼烦将骑则有郎骑将以至谨畏则谓之谨将勇特则谓之特将随才而任之使得各尽其用焉不特此也并两骑为军翼而谓之骈邻卫军行之止舎而谓之税卫掌军门则有门尉掌旗帜则有帜志掌蔽遮则有寨路执矛执盾各有其职车司马骑司马之各効其用长队将二队将三队将之各因其才而游击将军以游击为事长钲都尉以长钲为职盖虽一技一能未尝不兼收并録也此等名号随时建置而初无定制邪或秦楚间固有是名也然皆见之于楚汉未决之时而海内既定如前所谓诸将之号乃不多见何邪当时如木罂击豹嚢沙诳龙与夫雎败泜胜汉亦屡阵于水矣而独无掌舟楫之将何邪魏赵齐楚折北相继而此等诸将乃未尝有显然可见之功以垂史册何邪岂又量才授职职有所拘而不得逞邪或贵乎择人而不必徒泥乎名或所重者在主将而其余皆无益于成败也反覆汉初任将之制而有疑焉试与诸君商订之
　　策问一道
　　问古今治乱得失之变未尝不自下情之通塞始工箴瞽诗道谤市议此风降三代而无闻焉不谓汉而仅存遗意也自高帝十二年立吴王始诏诸侯王议而议之见于史者始此自后刘吕并王之议昭灵尊号之议稍稍见于史然不过及于二三大臣而止也文帝至代邸丞相上言与列侯宗室大臣吏二千石议其议几若广于前矣而即位未几收帑之议止于平勃肉刑之议止于苍敬列侯九卿而下胡为而不得以预谘访之末邪然贾谊为博士每诏令议下先诸老先生而为之对而后元之诏亦曰令吏二千石博士议则是比六百石亦得以预议焉又若初无定制何邪逮武昭宣元而后筑朔方之议及于中大夫挟弓矢之议及于光禄大夫侯史高之议及于博士罢郡国庙之议见于议郎议出于小臣而可行则罢珠厓之议违二府而从待诏贾捐之呼韩邪保塞之议违有司而从郎中侯应虏使欲降之议违公卿而从光禄大夫谷永朱博得罪不以将军二千石而废谏大夫胜等之议王嘉得罪不以骠骑将军御史而弃少府猛等之议初不嫌于以卑抗尊也议出于大臣而可行则入粟屯田之议皆大臣辩论而不决者魏相一言而罢行如响初不嫌于以尊而抑卑也不茍同不挟和不顺指而天子临决可否亦未尝以大小为嫌几若有公天下之意较之高文诸君议不及于小臣似若有广狭之不侔何邪然言路浸广而治日益降岂其徒为具文而未必若髙文之诚于听纳邪抑大臣失权而在廷竞进之士更相论难其议未必出于公邪反覆一代之制而有惑焉试与诸君共商之
　　类省别试所防问第一道
　　问是是非非人之良心也不以职分之分合而有异同不以时论之向背而为语嘿古先帝王钦承后帝顾享率吁羣献布列有位越小大谋猷罔有攸伏将以使人罔不自尽昭事厥辟暨我国朝列圣相承屈已稽众尤足以尽羣下之情不特分建三省以钦谨出令也中书密院分职授任各班奏事事有大者始得同进故有中书进拟有密院进拟有三省进拟有三省密院同进拟其别盖如此赵明与西人战郭达修堡栅二府不嫌于异议唐淑问除左司谏陆佃等罢侍讲而侍御史谓非西府所当同进副枢欲取中书防案而傅尧俞持之李清臣为吏部尚书而王岩叟辩之宰相欲用韩缜镇北门而韩忠彦争之自今观之二府同列未始不相亲也至于国事则公尔忘私凛不可夺抑不知是非太明亦有伤于同寅协恭之义否乎不特经由外省许其封驳也闗移台谏先事究图设有奏陈曾无嫌虑故台臣论陈执中而谏官不以为然谏官论蔡确而台臣以不言罢去至于王汾为谏议李常为中司杨畏为察官台谏亦互有抨击自今观之台谏同列宜无所矛楯也而于先朝旧制不相往来虽以长官亦无闗白遇有当言空臆无隠抑不知善恶太明亦有扬已取名之嫌否乎然犹以为未也侍从之臣职亲地近论思献纳惟既厥心盖不惟转对可以尽言也或不时宣诏以备顾问不惟经筵可以进对也国家有大议如濮园新法河防邉奏从臣皆得以昌言之熈寜诏书谓言善而不用朕有厥咎道之而弗言尔为不恭所以望于从臣者若此司马光辞副枢亦曰臣未受恩命犹是侍从之臣于朝廷阙失无不可言者然则副枢虽尊返不若从臣之无不可言乎自今观之所谓从臣分曹列局各有攸司谓于朝廷阙失无不可言抑不知论建太广亦有越职言事之嫌否乎窃又有疑言祖宗盛时二府合之时少而分之日多以分者为是邪如韩缜以中书独进拟而私姻戚曾布以宥府独奏事而挤宰臣则分者得为是乎以合者为是邪如元祐回河之役二府之议适同而迄于贻患则合者得为是乎惟台谏亦然以异者为是邪始元祐四年以谏官之请而尽罢丞杂以下则得毋太甚以同者为是耶如元祐初虽台谏各与长官同对而当时已不谓然矣惟侍从亦然以有言者为是邪有如溱襄奎绛以议论不阿悉从外补则若将不可以有言矣以不言者为是邪有如范纯仁所谓侍从之臣优游养望退有后言则若又将有瘝官之讥矣尝三复旧典于其分合而观士气之屈信因其同异而察治道之进否盖有感于中而不能嘿者诗曰不懈于位民之攸塈惓惓之诚愿与诸君切磋究之
　　又一道
　　善为天下者敌之强不足畏敌之弱不敢忽顾吾所以自治之道何如耳玁狁孔炽我是用急此以弱敌强也而侯谁在矣张仲孝友则敌虽强而不足畏蠢尔蛮荆大邦为雠此以强御弱也而方叔元老克壮其犹则敌虽弱而不敢忽故凡忽弱而畏强者皆事外忘内者之为也尝攷诸北国之始盖自山戎玁狁至于冒顿而其地始大东抵朝鲜南距长城西接乌孙北穷瀚海匈奴既弱鲜卑嗣兴蠕蠕浸衰突厥踵盛回纥仅破契丹崛起女真垂弱鞑靼骤强虽其种族不一兴替无常而迭相更代长为北邉之患其间惟秦皇汉武长驱深入汉和唐太亦事穷征而卒莫能殄其遗育岂天地间固不可有阳而无隂邪契丹之始至不足道也自入后魏其名始见于中国爰暨五年稍儗位号间扰疆场太宗既平河东声势响撼取幽蓟如振槁耳然亦不过旋师于幽迨其主少国危而复伐之乃以名将锐卒衂于歧沟此何为者哉敌席新胜之余防刘我邉垂荡摇我镇定至于咸平景徳以来势益猖獗而乘舆既驾彼折北不支委命下吏求成而退夫太平雍熈以我全盛之力而不能乘彼衰弱之机咸平景徳以我晏安之久乃能抗彼方张之势岂胜负果不可以人力计邪萧英刘六符之来既厌所欲萧禧再至又决弃地之议故治平熈寜以后敌势益骄我师西征未皇北顾元祐以来复主和亲迁延至政宣以后则辽已为女真所残不能国矣二虎交毙我疑若可以分功者是以有燕云之师以一时宿将悉闗陜骄锐之兵当契丹垂亡之余而不能胜乃返以夹攻背约重女真之忿其故何耶契丹既亡女真孔炽航江桴海迫我未巳敌之强盖若此而士气国威反振于昔西有和尚原杀金坪之胜南有大仪李家湾之胜有顺昌柘臯之胜数年之间彼救死扶伤不暇至于金亮之暴而采石瓜洲之胜卒使自毙以强弱之势论之其相反乃若此岂吾所谓善为天下者敌之弱不敢忽敌之强不足畏惟内脩政事外固封守将无不可为之时邪自昔为国鸱张虎视未有乆而不衰者其范晔所谓叛服去来固自有数者邪抑亦不可委诸数而怠其事也诸君自此仕矣其素讲预定以需世用
　　家塾试策问一道
　　问阙今试士于有司其有先于疆事乎外国相攻中国之福昔人有是言矣其于今也福乎祸乎或曰建炎以来百年之一时不可失也或曰绍兴以来屡和之成効固可恃也或曰开禧以来轻举之当鉴不可再也或曰按甲毋动缓币毋遣以委之于事势之所趋而沽名以守斯可矣或曰残寇垂亡新防角立决非可和之时或曰纵彼未亡而以和欵我亦有宣靖以来之事可鉴或曰寓战于守也或曰欵敌以和也或曰姑安之以待羣防之自相吞噬也是数说者恶乎长朝廷分道置帅使一切假以遂事之权则万一付予非人寜无误事必从中覆亦有不及事之忧若使节制司緫领所得以分其权则又不无掣肘之虑今当以何道处之王旅壊于刻剥禁旅堕于不素教民兵阻于有功而不见知士马物故而不补则不给于用补之则力有不赡忠义人有志于事功而不用则反而雠我用之则费无所出今当以何策救之将之粗可用者或多骄恣而妄庸之夫或习为诞谩沉勇之偏禆或见抑于猜忌轻俊之诸校或志在于贪功今当以何术御之青徐雍豫密接吾境残寇之虚实诸防之盛衰此可立知也邉臣以谍报来上亦皆可信乎朝廷以饷兵之计尽付之四总领予之以诸郡之财赋而益之以盐酒山泽之利十年生聚为不少矣脱有风尘之警则科调哗然是亦可常乎中原俶扰徯后之望未遂而欵塞之众浸多受之则贻后忧拒之则失人心聴其自去自来则卒为我患其间流徙之民或曰计口授田予以牛种或曰散处诸郡给以衣食不惟游手末作有不愿耕之人又虑无以赡其后将驱之出境与恐非所以慰遗黎之望山东西河南北之间固多豪杰隠沦屠贩今岂无人招而徕之徒啓诞妄寘之邉郡又恐不靖将聴其销磨与恐非所以收豪杰之心和籴劝籴私籴何者可从兵运募运防运其计安出截留合拨纲运以给用度或恐乏公上之供亿理已蠲窠名以救目前或恐觖齐民之望是亦所当精讲者也而皆未有一定之论诸君为我一一言之毋徒陈已然之病而不及治疗之方
　　家塾再试策问一道
　　国朝之兵自太祖初定海内不过十有二万至太宗以后日增月益极于章圣而西有灵夏之患北有契丹之难然且不过五十余万且所用皆正兵至康定庆厯而后正兵增至百万乃又有河北河东忠义陜西保防河北弓箭社畿内及诸路保甲河东陜西强壮是正军之外创募民兵乃给于用何承平无事之日反不若经始多故之日邪非素拊循士大夫也而驱之锋镝之下果皆可用乎南渡以来速于弭变自三衙禁旅御前诸军及州县兵之外民兵之目益繁有荆鄂义勇有洋汉等四郡义士有淮南万弩手有御前万弩营有沿邉土丁有施黔勇敢义兵有福建枪杖手有诸路忠义社此皆民自为守而不以靡廪粟者此外又有因其来归而资为乡导生长邉方而愿为我用者率谓之忠义人自绍兴以来颇亦赖其用然御失其道则凭怙其众以敌我师然则尚得谓之忠义乎将帅既不能孰何聴其所如则往往生事于境外稍加遏截则谇曰我捐躯以徇国仗义以复雠也而胡为我沮至反戈以疾视则其势不得不厚资以招集也然茍得所欲则幡然而去愿为我用则仰给县官民力既屈岂能胜此横费将于何而给之邪此其为势决不能乆来者必图所以更张之也万一袭是迹而动殃祸之变寜有已耶韩忠献公以义勇刺正兵刘忠肃公亦欲以保甲优等人刺正兵二公自谓得因变制宜之道矣而司马公论义勇之害直谓教之挽射击刺乃他日为盗之资苏文定论保甲之害亦谓一年不罢则广胜之事可立而待然则今日以忠义分隶正兵其果可恃以为安乎反覆其事未有税驾之期也诸君其为我筹之
　　家塾策问一道
　　自翠华南狩舆地之登于职方者东薄明粤南至琼厓西尽岷嶓北极淮汉盖仅当舜十二州之三汉十二部之四晋十九州之七为国若此亦廪廪矣而说者曰雠耻所当雪也分义所当明也然而以强弱利害言则动必有悔其信然乎陆有重闗水有长江自江以北又为淮若汉皆天所以限南北也今释是不守而与羣防角逐于两河之间则胜负未可知古今论事亦专以地利言乎比年以来敌尝越我濠梁践我江北窥我汉南又尝夺我西和成鳯梁洋大安之险矣尚地利之足恃乎九十年间生聚教训亦岂不防和亲之利今使币之不通久矣脱又继好寜不示弱于他防取轻于残敌乎于其垂亡而犹与之和果可以纾目前之急乎无已则有战耳出淮蔡可以晲陈出海道可以捣青齐出襄陜可以袭许出汝可以通洛出嵩虢可以震河东出商于秦鳯可以图陜西此虽武夫小人亦能按图言之然中兴以来固尝得河南而复失矣得陜西十三州而旋弃之矣举唐邓海泗而授人矣自淮入泗自泗入宿绍兴开禧凡再至而再衂矣休兵息民之乆取之而不能得得之而不能守而谓今可为乎沿邉之民习见其尔今复我信乎或曰资山东忠义可以平取青徐结约夏人可以夹攻闗陜抚纳宕昌十八蕃族可以援西和阶文然非我族类亦可保信乎我未有以致人之服从而赤手空拳以御狙诈得乎譬彼舟流莫知所届愿与诸君切磋究之
　　宗子取应策问一道
　　宗子取应之制务从寛易凡以厚同姓厚亲亲也虽然酌以古制窃有惑焉古之教者必由小学自幼仪简谅方甲书名礼乐射御具有次第盖将陶镕气质涵养性端以为知类格物之基非以劳之也经传所载小学大学之年虽互有不同然大要自成人以至强仕自有二十余年讲学之功今敎养之序浅而禄仕之意多毋乃强之以学问乎取之以科举之文自其童习固已劝趋利禄寜不为德性之害乎或曰所谓强仕者疑以用之乡人及异姓也不然何其无别乎然古者王子羣后之太子与乡人偕齿于学自造士以上官爵位禄未尝有贵贱戚疏之别也今自行都以及郡国皆有学校科举而王族之子弟曾不得与寒畯齿将以厚之也毋乃只以为薄乎中兴以来冠进士擢词学举童子者往往出于宗英寜可谓无人乎或又曰前所疑皆商制也周之宗盟其若是乎周制大抵仍商而升用之次又加严焉诸子攷其德行道艺而进退之盖有已入太学而复退之者宿卫者号故士其新升试士未得正爵者号新士盖有已升诸司马而未遽爵者贵游子弟杜子春谓虽贵犹学盖有已贵而犹在学者三等采地王子母弟之邑也而郑氏释中庸乃曰尊重其禄所以贵之而不授官守然则又有已禄而不授以官守者今务从寛易以广宗英视商周孰为然邪诸君其深惟古义参酌今制相与切磋究之










　　鹤山集巻九十三
　　钦定四库全书
　　鹤山集巻九十四　　　　宋　魏了翁　撰长短句
　　和孙蒲江【阙】　　上元词
　　又见王正班五瑞霁月光风恰与元宵际横玉一声天似水阳春到处皆生意　十载奔驰今我里昔元非未信今皆是风月惺惺人自醉却将醉眼看荣悴
　　虞永康【刚简】所筑美功堂于城南以端午落成唐涪州赋水调歌即席次韵
　　江水自石纽灌口怒腾辉便如黑水北出迤逦到三危百尺长虹天矫两岸苍龙偃蹇翠碧互因依古树百尺长脩竹万竿旗　畵堂开风与月巧相随使君领客行乐旌纛立披披慨想二江遗迹更起三闾忠愤此日最为宜推本美功意禹甸六章诗
　　张茶马【阙】　生日【六月十八日】
　　轻露瀹残暑蟾影插高寒团团只似前夕持向老莱看九袠元开父算六甲更逢儿换梧竹拥檀栾都把方寸地散作万云烟　锦邉城云间戍雪中山风流老监在此忧顾赖渠寛天上玉顔合笑堂上酡顔如酒家国两平安又恐玉川子茗椀送飞翰
　　杨崇庆【熹】生日
　　风露浸秋色烟雨媚湖旌旗十里小队拟约醮坛僊身在黄旗朱邸名在玉皇香案底事个人传正恐未免耳惊搅日髙眠　虎分符龙握节鹿衘轓于君本亦余事所乐不存焉一防春风和气无限蓝田种子玉生烟富贵谁不有借问此何缘
　　赵运判【师防】生日
　　万里蜀山险难似上青天谁知得有人心之险甚山川赖得皇华星使满载春风和气来自鉴湖邉要识方寸地四十万云烟　佩珑璁冠昱爚组蝉联眼前富贵余事所乐不存焉闻道汉家子政博攷兰台载籍胷次着千年会有太一老同结海山縁
　　广汉士民送别用韩推官韵为谢
　　万人遮道拨不防争挽房湖逐客臣罪既应九死全荷君王矜恻况是当年曾将愚技十字街头立恩波浩荡孤忠未报涓滴　世事应若穿杨一不到前发皆虚的自判此生元有分不管筮违龟食靴帽丛中渔樵席上无入非吾得倚湖一笑夜深羣动皆息
　　杜安人生日
　　九十秋光三十八新居初度称觞青衫防服列郎娘孙枝无处着犹欠两东牀　尽是当年亲手种如今满院芬芳只凭方寸答苍苍个中无尽藏谁弱又谁彊
　　送嘉甫弟赴眉山
　　细雨斜风驱晓瘴绰开坦坦长途膏车秣马问程初梅梢迎骑鴈影度平芜　行已不论官小大穷探不间精粗只从厚处作【去声】规模简编迂事业屋漏拙功夫
　　和阎广安【阙】　感皇恩韵
　　三峡打头风吹回荆歩坎止流行谩随遇须臾风静重踏西来旧武世间忧喜地分明觑　喜事虽新忧端依旧徒为岷峩且懽舞隂云掩映天末扣阍无路一鞭归去也鸥为侣
　　登白鹤山借前韵呈同游诸丈
　　防风长雨连宵昨朝晴色随轩骤松声花气江烟浦树如相迎山送青来僧随麦去山为吾友更携笻直上薜萝深处云垂幄藓成甃　未至相如独后对山尊劝醻多又记曾犯雪重来已是緑肥红瘦好语时闻忧端未歇倚风搔首谩持觞自慰冰山安在此山如旧【去冬来时僧无恙也】
　　次韵西叔兄咏兰
　　玉质金相长自守闲庭闇室对黄昏月冷朦胧雾浥知我者希常我贵于人不即而人即彼云云谩自怨灵均伤兰植【屈平子建愤世之不见知离骚常以兰自况而子建亦谓秋兰可喻桂树冬荣】　鶗鴂乱春芳寂络纬呌池英摘惟国香耐乆素秋同徳既向静中观性分偏于发处知生色待到头声臭两无时真闻识
　　呉制置【猎】生日
　　世界要扶助人物载耆英茫茫四海谁识今代有厐臣万顷青湖佳气一片紫岩心事天付与斯人耸耸铁冠吏表表白云卿　海沮漳城汉郢宅峨岷规摹妙处胷次纳纳几沧瀛未说令公二纪先看武公百嵗年与学俱新星弁百僚准天宇四时春
　　和黄侍郎【畴若】见贻生日韵
　　万里载浮名忆昔从容下帝京冉冉七年如昨梦分明赢得存存夜气清　谁使滥専城有罪当诛尚薄刑细数当时同省士皆卿落落韶阳独九龄
　　张致政【阙】　生日
　　冬至子之半玉筦罅微阳壶中别有天地转觉日增长一样金章紫服一样朱顔緑发翁季俨相望翁是修何行未已且方将　玉生烟兰竞秀防成行翁无他智只把一念答苍苍今日列城桃李他日八荒雨露都是乃翁荘要数义方训不说窦家郎
　　杨子有【徳辅】母夫人生日
　　尚忆去年称寿日防衣犹带天香今年还见鴈成行两头娘子拜笑领伯仁觞　知是几年培植底如今满院芬芳只凭方寸答苍苍春风来不防防缀艶阳妆妇生朝李倅【阙】同其女载酒为寿用韵谢之
　　曾向君王说臣愿守嘉州风流别乗初届元在越王楼湖上龟鱼何事桥上鴈犀谁使争挽海山舟便遣旧姻娅邂逅作斯游　晚风清初暑涨暮云収公堂髙防恍疑僊女下罗浮好是中郎有女况是使君有妇同对藕花洲拟把鹤山月换却鉴湖秋
　　张卬州【师夔】生日
　　腰着万钉犀玉带肘垂斗大金章非闗性分总寻常要知真乐处防服鬓毛苍　浩荡春风生玉树蒸成满院芬芳斗城无处着韶光会归天上去长捧伯仁觞
　　赵运判【师防】生日【四月十一日】
　　有斐碧岩使满腹鉴湖秋不居上界官府来作散仙游长佩高冠人伟组练锦袍官贵清献旧风流杓柄长多少洗尽蜀民愁　鵕防冠貂尾案鹭鸶辀时来正恐不免留滞剑南州帘卷西州风雨庭竚百城歌鼔桃李翠云稠谁谓蜀山逺只在殿山头
　　张总领【阙】生日
　　家住峩山趾暑风轻双泉潄玉五坡攒翠坡上主人归无计梦泛沧波清泚曾拜奏前旒十二愿上皇华将亲去及翁年未老相扶曵乗欵叚过闾里　玺书未报人相谓倚西风战尘涨野隠忧如猬就似东门贤父子只恐荣亲犹未待洗尽岷峨憔悴便把手中长杓柄为八荒更作无邉施却上表乞归侍
　　管待李眉州劝酒
　　十载交盟可重寻賸于棠茇细论心云遮晚日供秋思风逓荷香作晩隂　纡胜引豁尘襟未须紫马去骎骎玻瓈无计留君住但乞天公三日霖
　　管待李参政【璧】劝酒
　　落日下平楚秋色到方塘人间袢暑难耐独有此清凉龙巻八荒霖雨鹤閟十州风露回薄水云乡欲识千里润记取玉流芳　石兰衣江蓠佩芰荷裳个中自有服媚何必锦名堂吸取玻瓈清涨唤取逍遥旧梦人物俨相望矫首望归路三十六虚皇
　　管待杨伯昌【子谟】劝酒
　　独立西风里无尘银河挂斗碧天如洗鳷鹊楼前迎风处吹堕乗槎星使弄札札机中巧思织就天孙云锦段尚轻阴未阁留纎翳亲为挽天潢水　等闲富贵浮云似须存留几分清论防持元气曾把古今兴亡事奏向前旒十二虽去国言犹在耳念我独兮谁与共谩凝思一日如三嵗夜耿耿不皇寐
　　李提刑冲佑【塈】生日
　　漙露侵秋色零雨濯湖做成特地风月管领老臞仙鴈落村间柸影鱼识桥邉柱杖虑淡境长偏只恐未免耳惊搅日髙眠　龙握节貂插案鹿防轓于公元只余事所乐不存焉手植蓝田种子无数堦庭成树郁郁紫生烟富贵姑勿道借问此何縁
　　王总领【阙】　生日【八月六日】
　　轻露瀹残暑哉魄拟初天台万八千丈中有紫霞仙止理中枢旧武却忆邻环昨梦重上蜀青天只守伯禽法駉野万云烟　锦川星郎位宿又移躔为无结辈十数踏遍蜀山川人识绍兴奉使家有显谟科约慧命得公传从此造朝去两地一青氊
　　利路杨宪【熹】生日
　　嵗嵗为公寿着语不能新自公持节北去我亦有遐征坐我碧瑶洞府被我石楠嘉防冰柱向人清待屈西风指王事有期程　我尝闻由汉水达河津痴牛騃女会处应有泛槎人便向汉川东畔直透银河左界去上白云京袖有传婿研我欲丐余芬
　　送张总领
　　知年来几番拜疏但言归去归去问归有底匆忙事得恁陈情良苦天未许将花绶藻衣为插仪庭羽掉头不顾念白发翁儿本来天分不是折腰具　从头数多少汉庭簮组滔滔车马成雾争如祖帐东门外父子缥缥髙举峩眉下有几许湖山无着春风处留君不住但逺景楼前追陪杖屦莫忘却别时语
　　和赵黎州【阙】　陪李参政【璧】游醴泉西园
　　沙堤除道火成城换得午桥清寒色般添酒令野芳抵当铏　松馨花气岸容山意浦思溪情谁记一时胜引坐中喜得闲平
　　李参政【璧】生日【十一月二十四日】
　　曾记武林日嵗上徳星堂相君襟度夷雅容我少年狂辇路升平风月禁陌清时钟鼓嗺【子虽反撮口也】送紫霞觞回首十年事邂逅衮衣乡　古今梦元一辙谩千场纷纷间较目睫谁解识方将霜落南山秋实风巻比邻夜燎世事正怱忙天意那可问只愿善人昌
　　送袁黎州【补】
　　晓色织葱云日澹绰开坦坦长途西寜太守问程初梅梢迎骑栁树困平芜　九折卭峡浑可事不妨叱驭先驱平平岂是策真无抚摩迂事业细宻钝功夫
　　安大使【丙】生日
　　人物正寥濶有美万夫望七年填拊方面帷幄自金汤千尺玉龙防诏六尺寳靮照路载绩满旂常富贵姑勿道难得此芬芳　尝试看今古梦几千塲人情但较目睫谁解识方将霜落南山秋实风巻比邻夜燎世事正怱忙海内知公者只愿寿而臧
　　上元放灯约束妓筵灯火
　　悭见江乡文物地轻豪争逐春妍银花斜亸紫金鞭千灯浑是泪一笑不论钱　今嵗遨头穷相眼繁华不学常年只余底事索人怜诗书真气味农扈老风烟次韵史少弼致政赋李防政【璧】西园海棠
　　日日春风满范围海棠又发去年枝月笼火树更深后露滴燕支晓起时　看不足醉为期宵征寜问角巾欹一春好处无多子不分西园掇取归
　　同日李提刑【塈】亦有词因次韵
　　脚踏西郊红世界才知春意分明不须更说锦官城香来游冶骑得得为渠停　停到花眠人且去酒杯苦欲留行直须醉饮到参横不因歌白雪二日作狂醒
　　郡圃新开云月湖约客试小舫
　　撺掇花枝防那天气一半春休未分真休平湖新涨雅緑初抽　等闲作个扁舟便都把湖光卷收世事元来都縁本有不在他求
　　饯黄侍郎【畴若】劝酒
　　向江头几回凝望垂杨那畔舟才舣江神似识东归意故放一篙春水郤总被三百里人家祖帐连天起且行且止便为汝迟留三朝两日如此只如此　还须看世上忧端如猬一枰白黑棊子肥邉瘦腹都闲事毕竟到头何似当此际要嘿识沉思一着惺惺地目前谁是料当局诸公敛容缩手日夜待公至
　　杨提刑【子谟】生日
　　有斐碧嵓使长佩奏琅球门前初暑才涨一室淡于秋帘卷峨眉烟雨袖挟西川风露满眼緑隂稠人物然甚得似此风流　此何时公犹滞剑南州分明忧在目睫只恁付悠悠未问人谋当否须信天生贤哲不只等闲休努力崇明徳巨浸要平舟
　　赵茶马【师防】生日
　　汉使来何许到如今天邉又是薰弦三度见説山深人睡稳细雨自催茶户向滴博云间看取料得权竒空郤后指浮云万里追风去跨燕越抺秦楚　不妨且为斯人驻正年来忧端未歇壮怀谁吐顷刻隂晴千万态怎解绸缪未雨算此事谁寛西顾待洗岷峨凄怆气为八荒更着深长虑间两社辅明主
　　鲜于安抚【阙】　劝酒
　　固陵江上暮云急一夜打头风雨嗺送春江船上水笑指故山归去靴帽丛中渔樵席上总是安行处惟余旧话为公今日拈取　见说家近岷山翠云平楚万古青如故要把平生三万轴唤取山灵分付庐阜嵩高睢阳岳麓防与岷为伍及时须做鬓邉应未迟暮【顷得手帖曾及此故云】
　　生日谢寄居见任官载酒【三十七嵗】
　　怕年来年去渐雅志易华颠叹梦里青藜问邉银信望外朱轓十年竟成何事虽万钟于我曷加焉海上潮生潮落山头云去云还　人生天地两仪间只住百来年今三纪虚过七旬强半四帙看看当时只忧未见恐如今见得又徒然夜静花间明露晓凉竹外晴烟
　　张总领【阙】　生日【六月十八日】
　　有美人兮招不至几回凝伫应只为家山自好不堪他顾忙里抽头真得计闲中袖手看成趣念从前出处总无心天分付　云冉冉更吞吐泉活活无朝暮与自家意思一般容与月壑晓寒垂叶露风窓午睡连山雨看苍顔白发两间人摩今古
　　和李提刑【塈】见贻生日韵
　　宇宙中间还独笑谁疎谁宻正从容行处山停川溢钟鼎勒铭模物象山林赐路开行荜要不如胷次只熈熈无今昔　便百中穿牙防怕六凿生虚室为幽香小伫旋供吟笔人事未须劳预虑天公浑不消余力看雨余云卷约帘旌明红日
　　送宇文侍郎【阙】　知汉州劝酒
　　尚忆都门祖帐时重来动是十年期云拖暮雨留行色露挟秋凉入酒巵　湖上鴈水邉犀未须矫首叹来迟北风满地尘沙暗宣室方劳丙夜思
　　李提刑【塈】生日
　　秋意泠然对宇宙一尊相属君看取都无凝滞天机纯熟水怕池塘鸿鴈聚露浓庭畹芝兰馥笑何曾一事上眉头萦心曲　兴不浅船明玉人更健巾横幅问人间底处升沉迟速气压晴嵓虹半吐眼明平楚云相逐但年年屈指问西风篘新醁
　　次韵李参政【璧】朝阳阁落成
　　月落星稀露气香烟销日出晓光凉天东扶木三千丈一片丹心似许长　湛以北洛之阳买花移竹且迷藏九重阊阖开黄道未信低回两鬓霜
　　李参政【璧】生日
　　湖水平漪与我意一般容与任多少双鳬乗鴈落花飞絮露冷云寒烟外竹霜明日洁梅邉路怪天随人意作隂晴无非数　方寸地图书府老太史亲分付况身名四海未为不遇用舍行藏皆有命时来将相还须做且闲中袖手阅时人摩今古
　　邓倅【子美】生日
　　许时闭户闲踈散风月无人管自从阳律一番新又把前回风月送西邻　浮云富贵非公愿只愿公身健更教剰活百来年此老终须不枉在人间
　　任隆庆之母正月十一日生隆庆十三日生日
　　无邉春色试从汉谕堂邉觅儿前上寿孙扶掖九十娘娘身是五朝客　眼前富贵浑闲歴个中真乐天然的儿孙强劝持余沥娘道休休明日儿生日【堂名汉谕】
　　燕甲戌进士归自都城
　　古说士夫郡犹欠殿头魁记曾分付公等行矣勉之哉世事奕棋无定甲子循环复尔不免且低回人物价自定万事付防杯　试与公同握手上春台繁红丽紫何限转首便尘埃欲识化工定处须向报秋时节未用较先开休道屋犹矮卿相个中来
　　张静甫之母夫人生日
　　天为西南分八使更分四道蕃臣争如齿宿防衣新亲年开百嵗又见子生孙　一度平反供一笑无邉桃李皆春便归天上极恩荣为君图寿母【去年曾以寿母图为献】更看太夫人
　　叔母生日【前数月西叔方以女妻唐述之故末聮云云】
　　遥想庭闱上寿时芝兰玉树俨成围问娘鼎鼎修何行一様都生及第儿　春淡沲日熹微两头娘子玉东西一杯更为诸孙寿子舍新来恰上楣
　　某既赋小阕为叔母寿因复惟念昔者未尝不得与称觞之列今迎侍不果又以简书不克往侍缺然于怀再遣小阕托诸兄代劝
　　记得年年阿奴碌碌常在眼前防舫呉天锦轮蜀地阅尽山川　今年苦恋家园便咫尺千山万山但想称觞三荆树下丛桂堂邉
　　次韵虞万州【刚简】以谒金门曲为叔母寿
　　那复有气味醲于春酒犹向故乡怀印绶相过何日又吐出心肠锦绣问我阿娘依旧娘亦祝君如柏寿相
　　看霜雪后
　　即席和李参政【璧】白笑花清平乐
　　蓝田玉种为我酬清供香压冰肌犹怕重更倩留仙裠捧　看花美倩偏工举花消息方浓此笑知谁领解无言独倚东风
　　鹤山集巻九十四
　　钦定四库全书
　　鹤山集巻九十五　　　　宋　魏了翁　撰长短句
　　次韵李提刑【塈】白笑词并呈李参政
　　谁分天种来上花鬘供緑叶素云姿雅重那得愁心频捧　他花自是无工不闗香淡香浓才问为谁含笑盈盈靴面欹风
　　约李彭州【塈】兄弟看荔丹有赋
　　双荔堂前呼大撇虬枝看取垂垂帝怜尘土著冰姿故教冻雨过浴出万红衣　緑幄頳圎高下处中含玉色清夷涴人应笑太真肥破除千古恨须待谪仙诗李参政【璧】领客访环湖瑞莲席间索赋
　　晓镜摇空髻耸丫夜盘承露掌分义翠芳绰约总无华欲往从之空怅望潜虽伏矣莫藏遮淤泥深处瑞莲
　　花
　　李参政【璧】赋浣溪纱三首再次韵谢之
　　一日嘉名万口传都凭新乐播芳鲜非闗呈瑞作人妍地褊不妨金歩穏境幽生怕皷声填余尊相与重留
　　连
　　密叶留香防境天好风时雨媚清涟亭亭双秀倚湖造化曾居公掌握呈祥寜许百花先聊占棣蕚蔕芳
　　连【栁子厚双莲表双花擢秀连蔕垂芳】
　　试问伊谁若是班二乔铜雀鎻孱顔千年痕露尚余羞向眼前供妩媚独于静处惬幽人情多少逐河
　　间
　　生日谢寓公载酒
　　只记来时节又三年朱炜过了恰如时霎独立薰风苍凉外笑傍环湖花月多少事欲拈还辍扶木之隂三千丈逺茫茫无计推华髪容易过三十八　此身待向清尊说似江头泛乎不系扁舟一叶将我东西南北去都任长年旋折风不定川云如撇惟有君恩浑未报又故山猿鹤催归切将进酒缓歌阕
　　和李参政【璧】惠生日
　　物象芸芸知几许功夫来格更时把荷衣芰制从容平熨云淡天空诗献状竹深花静机藏密对空前屏岫者仪刑真顔色　商古道谁俦匹评今士谁钧敌向平舟问鴈久闲霜翮枰上举碁元不定磨邉旋蚁何曾息傥天公有意要平治饶华发
　　送简池宋倅【阙】　之官即席赋
　　修姱人物元如许谁把屏星留郤弄破峨眉山月影似作平分消息卷雾名谭翳云长袖未称三池客且然袖手人间烦暑方剧　分手未见前期风前耿耿目断斜阳角亦欲乗风归去也闲评故山猿鹤紞鼔闻鸡挥弦送鴈转首成乖各愿加飱饭书来频寄新作
　　虞万州【刚简】生日用所惠词韵
　　乆向闲邉着对沧江烟轻日淡雨疎云薄一片闲心无人会独倚团团羊角便舍瑟铿然而作容室中间分明见暮鸢飞不尽天空濶青山外断霞末　看来此意无今昨都不论穷通得失镇长和乐此道舒之弥八极巻却不盈一握但长把根基恢拓将相时来皆可做似君家祖烈弥闗洛康国歩整戎畧
　　七夕之明日载酒李彭州【塈】家即席赋
　　银潢濯月金茎团露一日清于一日昨宵云雨暗河桥似刬地不如今夕　乗查信断搘机人去误了桥邉消息天孙问我巧何如正为怕不曾陈乞
　　李彭州【塈】生日
　　促织谁遣汝唧唧不能休揽衣起舞四顾河汉淡如油露下南山荟蔚风抺西湖菱芰客感浩悠悠尚此推不去歳寿两公侯　自侯归闲日月几春秋东方千骑何事白首失为州防有葛公清侣携上神仙官府玉案侍前旒却袖经纶手归伴赤松游
　　王总卿【阙】生日
　　自王家无念住襄城世总生贤似谢堦兰树马庭梧竹一一堪怜富贵闗人何事且问此何缘又踏前朝脚领蜀山川　防检重闗复阁尚甘棠匝地乔木参天中兴规画父老至今传六十年山河未改只芳菲不防紧相联又参陪宰席还似当年
　　别李参政【璧】
　　此别情何限最闗情一林醒石重湖賔鴈几度南楼携手上十二阑干凭暖肯容我樽前疎散底事怱怱催人去黯西风别恨千千万截不防整仍乱　三千瞥忽如飞电记从前心情双亮意词交刬千古黎苏登临意人道于今重见又分付水流氷泮满腹余疑今谁问上牛头浄拭乾坤眼聊尔耳恐不免
　　许遂寜奕生日
　　多少龙头客数从前何官不做清名难得万里吞氊归报汉青琐还催当夕又一叶扁舟去国许史庐前车成雾末如公正怕云霄逼留不尽二三防　一声千里楼前笛遏天涯浮云不防镇长秋色试上层楼分明看无数水遥山碧问此意有谁曾识独抱孤衷苍茫外满阑干都是长安日终有待佐皇极
　　和瞻叔兄除夕
　　一年一度屠苏酒老我惊多又明年岂是更无年已是虚过三十八年前　世间何物堪称好家有斑衣老相期他日早还归怕似瞻由出处不曾齐
　　刘左史【光祖】生日
　　岸容山意随春好人在春风独立立尽闲云来又去目防一天红日岂不怀归于焉信宿此意无人识只看鬓发丝丝都为人白　风露正满人间防齁睡息浑不知南北要上南山披荟蔚谁是同心相觅天运无穷事机难料只有储才急愿公寿考养成元祐人物
　　和刘左史【光祖】人日游南山追和去春词韵
　　天公只解作丰年不相冶游天小队春旗不动行庖晚突无烟　吟须撚防寒炉拨尽鴈自天邉唤起主人失笑寒灰依旧重然【公所论圣忌日事凡歴二十年而所上疏亦半年余才见施行故云】元夕行灯轿上赋洞庭春色呈刘左史
　　花帽檐行寳钗梁畔还是上元看去年芳草如今又緑当时皓月此夕仍圆节序驱人人不解道嵗嵗年年都一般看承处有烛龙照夜铁鳯连天　东风不知倦客又吹向楼阁山巅任管弦閙处诗豪得志绮罗香里侠少当权客与溪翁无一事但随俗簮花含笑看无限意更醉骑花影饱看丰年
　　次韵刘左史【光祖】自和去年元夕词
　　春漏逢懽恐不深银花火树灿成林酒中和乐无穷味烛里光明一寸心　金马玊堂寻风流文献未如今连宵坐我东风里春满肝脾月满襟
　　刘左史【光祖】夫人生日
　　刘郎初度随春到尚记防衣春立又上夫人千歳寿相望不曾旬日琴瑟仪刑山河态度长是春风识都将和气蒸成满院红白　我被五十红陈三升官酒驱到郪城北邂逅相逢同一笑此会几年难觅寳蜡烧春花光缟夜未放觥筹急天然真乐傥来知是尤物
　　同官载酒为叔母寿次韵为谢时自潼过遂
　　射洪官酒元曾醉又六十八年重至长江驿畔水如蓝也应似向人重翠　人生岂必髙官贵愿长对诗书习气陶家髻子作宾筵有如个嘉宾也未【外祖谯公初任射洪簿再为长江令叔母生于射洪故云】
　　叔母生日用许侍郎【奕】所和去岁词韵为谢
　　谁主谁为客叹人生别离容易会逢难得省户髙门十年梦瞥忽浑如昨夕风不定乱云飞急本自无心图富贵也元知富贵无缘逼且还我兔园策　谁知一曲柯亭笛向天涯依然邂逅长安本色怪我阿今老眼已是看朱成碧但犹记黄裳曾识多谢殷勤无以报愿阿长健如今日送公去上霄极
　　和虞万州【刚简】所惠叔母生日词韵
　　人生一世如此元如此造化都从起时起看庭前桃李弄蘂开花还又看一度成隂结子　母寿亲认取叶叶枝枝一气分来结成底便得故人书遗我新词把寸心分明指似这过眼浮华几何时剰培植根心等闲千嵗
　　妇生日许侍郎【奕】载酒用韵为谢
　　曾记刘安鸡犬误随鼎灶登仙十年尘土涴行纒怪见霞觞频劝　会合元非择地逢寜得非天妇闻风月正防娟亲泼床头醅面
　　叔母生日刘左史【光祖】以余春时所与为寿词韵见贶复用韵谢之
　　梦中犹记来时路五马踟蹰攒立江北城南春澹沲山鎻一天晴日伊轧征车徊徨去意只有东风识如今逺在谁人伴我浮白　天外一曲阳春依然有脚来到萱堂北不是竒情双照亮肯寄鳞鸿相觅酒引曹醇歌飜楚调触拨归心急醉魂时绕莺花世界风物
　　叔母生日
　　人道三十九嵗暮日斜时儿今如许才觉三十九年非昨被玉山搂取今仗牛山挽住役役不知疲自已未能信漫仕亦何为　亦何为应自叹不如归问归亦有何好堂上防成围上下东冈南陌来往北邻西舎逷地看儿啼富贵适然耳此乐几人知
　　和费五九丈【阙】　见惠生日韵
　　早嵗腾身隮辇路秋月春风只作浑闲度手挟雷公驱电母袖中双剑蛟龙舞　如此壮心空浪许四十明朝忍把流年数又过一番生日去寿觞羞对亲朋举新亭落成约刘左史【光祖】和见惠生日韵
　　又一番雨过倚阁炎威采支秋色前度刘郎为故园一出黄发丝丝赤心片片俨中朝人物诗里香山酒中六一花前康节　倦客才归新亭恰就萱径隂浓卜林香发尊酒相逢看露花风叶跃跃精神生生意思入眼浑如涤更祝天公收回积潦放开晴日【乆雨故云】
　　次韵李参政【璧】见贻生日
　　水花湖荡翠连天记年年甚因縁鬬鸭阑干云雾踏青妍人似风流唐太白披紫绮卧青莲　如今别思浩如川欲腾骞隔风烟月到天心人影在长编只有此身飞不到翔鴈侧狎鸥邉
　　和许侍郎【奕】韵
　　千里楼前客数从前几般契分更谁同得尚记流莺催人去又见莎鸡当夕叹天运相煎何急幸自江山皆吾土被南薰吹信还相逼临大路控长防　向来风月苏家笛问天邉玉堂何似黄冈秋色万事无心随处好风定一川澄碧些个事非公谁识我亦年来知此意但聪明不及于前日谁为我指无极
　　贺刘左史【光祖】进职奉祠
　　许大才名知几许功夫做得独自殿三朝耆旧岿然山立出处只从心打当去留不管人忻戚抱孤衷脉脉倚秋风无人识　龙可养凡鳞匹鸾可挚凡禽敌便翩然归作玉龙仙客枰上举棋元不定磨邉旋蚁何曾息傥天公有意要平治饶华髪
　　刘左史【光祖】别席和韵
　　一襟满贮梓城春笑声频笔挥银自有江山长是管将迎不似如今归去客云外歩水邉身　萧然今代杰魁人混光尘越精神不把浮云轩冕拂天真化洽堂邉应创见人物旧榜顔新
　　约刘左史【光祖】谢会再和
　　如公何地不阳春往来频醉倾银闻道河阳童稚正懽迎移向徳威堂上着疑潞国是前身　行人还又送行人夜无尘对丰神自古知心别语转情真须信人生归去好三径旧四时新
　　又
　　西来紫马倦行春上书频阙排银愿聴臣归子舎更将迎又为老臣全晚节闗教化系臣身　帝心终睠老成人想音尘倍留神且把闲风淡月与全真出处如公都有数今古梦几番新
　　同官酌酒相贺再和前韵
　　与君同醉梓州春不辞频漏更银尚记梅时出郭喜相迎又对西风斟别酒云过眼月分身　傥来官职不闗人等微尘苦劳神更向中间谩説假和真只有交朋闗分义无乆近与陈新
　　别许侍郎【奕】即席赋
　　公在春官我已归公来东蜀我居西及公自遂移潼日正我由潼使遂时　如有碍巧相违人生禁得几分飞只祈彼此身长健同处何曾有别离
　　许侍郎【奕】生日【十月二十日】
　　记北人骑屋看龙首许仲元自拥节来归持荷直上谁与争先好官到头做彻些儿欠缺便徒然我爱庆元龙首当春不遂时妍　人天地两仪间且住百来年数初度庚寅未来甲子尽自寛闲太平竟须公等终不成造物谩生贤拾取面前路径着身常要平寛
　　宴遂寜新进士
　　记薰风殿上曾当暑侍君王看绛服临轩白袍当殿流汗飜浆今年诏书催发趂槐庭初夏午隂凉瘦马行时腊雪叠猿啼处年光　大科异等士之常难得姓名香叹陋习相承驹辕垂耳麟楦成行平生学为何事到得时遇主忍留藏看取杏花归路身名浑是芬芳
　　即席和韵
　　问梅花月里谁解唱小秦王向三叠声轩兰桡荃棹桂醑椒浆明朝濮渝江上对暮云平野北风凉准拟八千里路破除九十春光　砚涵槐影漾旂常披拂御炉香念人世难逢玉堦方寸陛楯顔行休言举人文字系一生穷达与行藏凡卉都随岁换幽兰不为人芳
　　西江月梦中作觉后浑能省记独欠第五句因足成之晓起大雪
　　一段同云似练更无剰幅闲邉玉娥不怕五更寒剪就飞花片片　酒里吟邉竞爽枝头枝底争妍入春无物不芳鲜只我依然顔面
　　许侍郎【奕】硕人生日【十二月二十二日】
　　新符旧厯交割新年余十日谁识春华元住东川太守家　一年一曲拟尽形容无可祝愿以庭梅长向春风伴斗魁
　　刘左史【光祖】生日【正月十日】
　　见说新来把闲事都齐阁束日用处浑无凝滞天机纯熟帘卷春风琴静好庭移晓日兰芬馥笑可曾些子上眉头萦心曲　吞宇宙船明玉批风月诗成轴问人间底处升沉荣辱与我言兮虽我愿不吾以也吾常足但年年先后放灯时篘新醁【先后放灯并谓夫人九日生也】
　　同官约瞻叔兄饮于郡圃海棠花下遣酒代劝
　　东君惯得花无頼看不尽冶容娇态拟傍小车来又被轻隂绐　隂晴长足随人改且特地留花相待荣悴故寻常生意长如海
　　与同官饮于海棠花下烧烛照花即席赋
　　自有天然真富贵本来不为人妍谨将醉眼着繁邉更擎髙烛照惊搅夜深眠　花不能言还自笑何须有许多般满空明月四垂天栁邉红沁露竹外翠欺烟次韵同官约瞻叔兄及杨仲博【约】赏郡圃牡丹并遣酒代劝
　　玳筵绮席绣芙蓉客意乐融融吟罢风头摆翠醉余日脚沉红　简书绊我赏心无托笑口难逢梦草闲眠暮雨落花独倚春风
　　东叔兄生日
　　去嵗玉堂山下住母旁后弟前哥今年作县古松坡静参朱祭酒闲印马头陀　去路便无山隔防春风骏马经过不妨缓辔尽婆娑愿申临别语长使得天多
　　小圃牡丹盛开旧朋毕至小阕寓意
　　昨夕相逢烟苞沁緑月艶羞红旭日生时初春景里太极光中　别来三日东风已非复呉中阿防须信中间阴阳大造雨露新功
　　叔母生日每嵗兄弟多以校试莫遂防衣团栾之乐今嵗复尔良以缺然小词寄五兄代劝
　　养得男儿百不中年年随举子踏春风【一作年年蚕蚁阵作元戎】夀觞庭院燕泥融将雏处长是半西东　移孝便为忠儿行虽逺母心同若将一念答天公归来拜也胜橘双红
　　即席次韵张太博【方】为叔母生日赋
　　暮雨収尘马薰风起箨龙夜凉人鎻武成宫却忆亲旁寿饼荐油葱　谁锡诗人类应晞颍谷封儿行虽逺母心通触拨今宵梦逐防云东
　　瞻叔兄生日【五月三日】
　　梦魂不踏正牙班直作五云间简编真乐壎篪雅韵菽水清懽　都将瞥忽荣华事春梦晓云看只期他日实头受用大耐髙官
　　南叔兄生日用前韵【五月六日】
　　不居上界列仙班梅隠寄幽闲玉堂云晓玊珍雨夜总是真懽　如兄才誉居人上鹏路正看看只祈兄弟长随母健不爱髙官
　　次韵许侍郎【奕】为叔母生日
　　寿觞庭户正栁酣桃炫拟斫江鱼鲙银线被春风吹入锦城中惟有梦时到轻轩翠幰　归来春已过桃栁成阴但喜庭闱镇强健更得故人书遗我瑰词应重记去年相见望白鹤朱霞杳难攀谩芳草如烟青青河畔
　　又次韵为妇安人生日
　　夫子同年第太常偶然二内亦同乡其间更有真用处道义塲中无别香　花入思绣为肠不妨冬月作重阳家人但歉今年会犹欠腰金与鞠黄【冬月重阳日东坡事鞠黄夫人鞠衣也】
　　叔母生日刘左史【光祖】以余正月十日所与为寿词韵见贻至是始克再用韵谢之
　　彼美人兮不肯为时人妆束空自爱北窓睡美东邻醅熟不道有人成离索直教无计分膏馥望鹤飞不到暮云高阑干曲　驹在谷人金玉槃在陆人寛轴笑吾今何苦耐司空辱应为嗷嗷乌反哺真成落落虵安足到梓州旧事上心来呼杯醁
　　鹤山集巻九十五
　　钦定四库全书
　　鹤山集巻九十六　　　　宋　魏了翁　撰长短句
　　再和班字韵谢南叔兄见贻生日
　　北风不竞帝师班雨足桔橰闲且容湖使静中藏拙忙里偷懽　一枰黑白终何若未可目前看自量愚分不堪世用只称田官
　　生日谢同官【六月八日】
　　四十之年头颅如此岂不自知正东家尼父叹无闻日鄹人孟子不动心时顾我未能真自信算三十九年浑是非随禄仕便加齐卿相于我何为　人间郁蒸难耐谁借我五万蒲葵上玉台百尺天连野树髙楼千里江射晴晖此意分明谁与防但时把瑶笙和月吹吾归矣有鸿相与和鹤自由飞
　　送赵阆州【希异】之官
　　冻雨洗烦浊烈日霁威光逸人去作太守旗志倍精芒莎外马蹄香湿栁下旟隂晨润景气踏苍苍夹道气成雾我独犯顔行　对顔行斟尾酒防头纲请君釂此更拌顷刻笑谭香为问锦屏富贵孰与熙寜谏议千古蔚仪章世道正頺靡此意傥毋忘
　　再用初八日韵谢通判运管以下
　　安石声名买臣富贵我不敢知谩扬州泛泛浮湛随水阊门轨轨开阖从时满目浮荣何与我只赢得一塲闲是非诚知此问不归何待不饮胡为　嵓松涧篁易老应只能采菽烹葵看风沙漠漠未清紫逻烟云冉冉时露晴晖谁唤当年刘越石为携取胡笳乗月吹吾无用但寤言独宿奋不能飞
　　次韵东叔兄见贻生日
　　内贵何妨知我希芳荪纫佩石兰衣不教尘外専云壑谁向人间驾使騑　忧国梦绕端闱静言思奋不能飞时因风雨思畴昔叹两苏公盍不归
　　次韵髙才卿【泰叔】见贻生日因以为寿
　　桃李春昼松柏傲霜时春妍不必皆是晚秀未为非画斧河边瘴雾叱驭闗前险阻马竭复人疲胡不効侪等趣取好官为　居之安于胥乐咏而归氊裘鴂舌成市书史俨相围月淡秋亭影日静春斋铃索未听杜鹃啼美酒沽深巷莫道不吾知
　　次韵刘左史【光祖】和三月十八日词见贻生日
　　开汉江山落手中满城花灿烂锦防戎与人和气乐融融应怜我留滞劔南东　风味两文忠恍如畴昔夜一樽同如今海内几刘公觇天意犹在笑顔红
　　次韵李参政【璧】见贻生日
　　闲放楼前千里目天边云大如囤秋风入帽露华新无端忧国梦应到守封臣　旧弼如今都有几长教燕坐申申折杨笑靣背阳春忧酲头欲雪浊梦肺生尘
　　贺许侍郎【奕】得孙
　　三十作龙首四十珥貂蝉幡然携取名节锦绣蜀山川揽辔扶桑初暁饮马咸池未旰来日尽寛闲兹事亦云足所乐不存焉　女垂髫儿分鼎妇供鲜尊章青鬂未改和气玉生烟造物犹嫌缺防要啓公侯衮衮又畀贾嘉贤公更厚封植自古有丰年【又畀贾嘉贤一作更着一灯传】
　　杜安人生日
　　七夕长留河汉女重阳又属骚人只余八八号佳辰中和无与拟桩作一家春　俗事萦人何日了随缘女嫁男婚却将不系自由身闲中书日月随处弄儿孙
　　九日席上呈诸友
　　旧日重阳日叹满城阑风去雨寂寥萧瑟造物翻腾新机杼不踏诗人陈迹都扫荡一天云物挟客慿髙西风外暮鸢飞不尽秋空碧真意思浩无极　餻诗酒帽茱萸席算今朝无谁不饮有谁真得子美不生渊明老干载寥寥佳客无限事欲忘还忆金气髙明弓力劲正不堪回首南山北谁弋鴈问消息
　　送赵监丞【阙】赴利路提刑
　　西风吹信趣征鞍日髙鸿鴈寒稲粱啄尽不留残侬归阿那边　无倚着只苍天将心何处安长教孙子满人间犹令侬意寛
　　送客归来道中再得数语
　　骊驹未彻客乗鞍征鞭摇晩寒鴈边醒梦角惊残闗山斜日邉　求道地托恩天人情乆亦安转移都在笑颦间鄙夫应也寛
　　茂叔兄生日
　　云外羣鸿逐稲粱独乗下泽少游乡赤心片片为人忙俗事萦纒何日了自身活计孰为长闭门书巻圣贤
　　香
　　许侍郎【奕】生日
　　惠我田畴拯民水火春满蜀东更山连睥睨长蛇隐雾红移彴约【扶握切流星也】雌蜺横空人卧流苏行席上公心事久阑晨枕中长自苦算无人识得只有天公　天教百般如愿也应是天眼惺愡看田间泥饮门无夜打水濵庐处户有朝舂拟上公堂称兕爵酒未抵人间春意浓无可愿愿城池永与公寿无穷
　　李参政【璧】生日
　　宇宙一大物掌握付诸人人心不满方寸坎北浩无垠或者寒蝉自比不尔秃犀贻笑龊龊竟何成胡不引贤者相与共弥纶　未如何尝试使问苍旻四时迭起代谢有屈岂无伸昨夜伶伦声里一气排隂直上阳徳与时新道长自今日特此庆生申
　　刘监丞【翊之】生日
　　乃翁表里玉无瑕浑是得天多一生受用不完全处都补填他　郎君心念和平处似得十分家天何以报重重印字滴滴檐窠
　　西叔兄生日
　　不肯呈身觅举那能随俗为官梅花寒飐书窓月一味溧阳酸　梅里无邉春事书中千古遐观邻翁不识清闲乐惊见满堂欢
　　许侍郎【奕】硕人生日
　　无端嫁得龙头客富贵长相迫云深碧落记骖鸾又逐东方千骑到人间　妇前百拜儿称寿季也参行酒最怜小女太憨生约住两头娘子索新声
　　刘左史【光祖】之生正月十日李夫人之生以十九日赋两词寄之
　　老眼静中看知我其天纷纷得失了无闗花栁乾坤春世界着我中间　世念乆阑随寓随安人情犹望衮衣还我愿时清无一事尽使公闲
　　鹤外倚楼看云飐晴天天髙鸡犬碍云闗掉臂双山留不彻还住人间　客佩振来贺平安年年直待巻灯还似是天公偏着意占破春闲
　　叔母庆七十
　　儿前捧劝孙扶掖共庆贺娘娘七袠此杯不比寻常百年间才是省陌　眼前防绣成行立已应是天公偏惜何须剰觅长年且只消一百二十
　　东叔兄生日
　　才难如此一门生许竒男子长公更是惺惺底千百年间一寸心为纸　人知公在诗书里天知公在诗书外人间百顺由公起公把无心总备人间事
　　叔母生日同官载酒用去年词韵
　　风雨移春醉梦中忽然吹信息堕泸戎青烽风物换朱融吾归矣家在月明东　公等为人忠年年称母寿一尊同恨无佳句可酬公相期意滴滴小槽红
　　叔母生日次韵许侍郎【奕】临江仙为寿
　　春院绣帘垂箓一天风月横陈慈亲初度纪嘉名每从歌舞地犹记杰魁人　大句忽随乌鹊至恍如前嵗逢春只祈嵗嵗及兹辰天风吹寳唾华彩动文星
　　叔母生日同家人劝酒
　　涪右金华宅上有蔚蓝天当年玉女何事未摆世间缘要把平夷心事散作吉祥种子春暖玉生烟回首生处所更欲与周旋　自归来生处所已三年山头白鹤我应讶乆留连已作秋风归梦忽逓春风消息吹我着泸川安得且归去绵上饱耕眠
　　约程漕使【遇孙】初筵劝酒
　　记幡然持节下青云巴月几成待竹枝歌彻讼棠匝地扉草连天却寻当年旧梦来使蜀东川人物寥寥甚禁许回旋　愧我推挤不去尚新官对旧后任如前与故人饮酒月露冩明蠲叹书生康时无计谩忧思时堕酒痕邉且只愿早休兵甲长见丰年
　　次韵费五十九丈【阙】题秋山阁有感时事
　　霞下天垂宇倚防干月华都在大明生处扶木元髙三千丈不分闲云无数谩转却人间朝莫万古兴亡心一寸只涓涓日夜随流注柰与世不同趣　齐封冀甸今何许百年间欲招不住欲推不去闸防河流障海水未放游鱼甫甫叹多少英雄尘土挟客凭髙西风外问举头还见南山否花烂熳草蕃庑
　　次韵西叔兄访王总干【万】
　　梦随瘦马渡晨烟月犹稲初眠宇宙平寛着我一人闲梦破枇杷香满袂应唤我驻行韀【王氏之门枇杷花正开】　鴈声砧杵落晴川抚流年叹悭缘随世功名未信果谁贤目防孤云东北角离复合防还连【时闻山东河北归附者方费区处】即席次韵南叔兄同亲友饯王万里【万】回宣幕
　　鬂霜盈握叹刍牧荒稲粱衰索落日牛羊晩云鸿鴈傍地飞空无着牧人困和雨睡田父醉连云酌醉梦未醒虎嘷川谷麕惊林薄　离别谁不恶心事同时都不论离合眼底时几鼻端人物谁辨北征东畧最怜世途局趣只道书生疎濶无可赠君松隂庭院菊华篱落
　　即席次韵宋权县【彞】约客
　　世道何常都一似水流云出叹自古燕巾滥寳楚山迷璧老我如今观变熟行藏语嘿惟时适似沧溟容得乗禽飞双鳬集　花露暁松风夕经味永山光吸歴岩中考第案头月日物欲强时心节制才资弱处书扶掖拟棕鞋桐帽了平生投簮舄
　　即席和李潼川【】韵
　　青燕卧霜角月魄几回哉一声云鴈清呌推枕赋归来流水落花去路画象棠隂陈迹霄汉傍楼台别忆入梅艶愁色上蓬莱　记来时惊列缺走呉回人间都失箸老婢亦惊猜疋马暁风鞭袖孤堞暮烟烽柝挥却挂蛇杯不负此邦去笑口也应开
　　约李潼川饮即席赋
　　昨夜严家集【是夕饮于严氏园】霜斗飐晴天乾坤如许空阔着我两人闲醉帽三更月影别袂一帘花气语隽不知还二十年间事肝肺冩明蠲　记相逢一似昨两经年风波闹处推出心胆至今寒也为故人饮酒也念邦人怀旧姑为驻征鞍未忍作离语留待月华圆
　　贺李潼川【】改知常徳府
　　更尽一杯酒春近武陵源源头父老迎笑人似老癯仙捡挍露桃风叶问讯渚莎江草防捡旧风烟世界要人拄公独卧闲邉　叹从来分宇宙有山川主賔均是寄耳赢得鬂毛斑最苦中年相别更是人才难得相劝且加餐归为玉昆说时寄我平安
　　刘左史【光祖】生日庆八十
　　山岳会元气初度首王春扶持许大穹壤全徳付耆英二万九千日力四百八旬甲子酿此杰魁人玉剑挂霜斗金鎻制天扃　学宗师人气脉国精神不应闲处袖手试与入经纶磊落蟠溪感遇迢逓彭籛嵗月逺到漆园椿用舎闗时运一片老臣心
　　十五日同宪使观灯马上得数语
　　解后皇华并辔游追随世好学风流儿童拍手拦街笑只是酸寒魏梓州　千炬烛数声讴不知白了几人头惺愡两眼看来惯且得人心乐便休
　　十六日再赋
　　两使星前秉烛游滔滔车马九河流耳听宣政升平曲目防炎兴未复州　闻鼔吹强欢讴被人催送作遨头凭谁为扫妖氛静却与人间快活休
　　再和四年前遂寕所赋韵
　　一防阳和浑在里时来尔许芳妍春风吹上醉痕邉隽欢欺浅酌清语失佳眠　聊把繁华开笑口须臾雨送风般因花识得自家天炯然长不夜活处欲生烟
　　汪提刑【杲】宜人生日
　　荘敏传家文安嫡胄文恵诸孙两大相辉晋秦匹国韩姞盈门　天风吹下双轩恰趂得酴醿牡丹锦绣光中殿春不老阅嵗长存
　　饯汪漕使【杲】劝酒
　　可煞潼人真慕顾接得官时只道来何暮嵗嵗何曾摏得住遂人又见迎将去　谩自儿曹相尔汝心事同时千里元相悟况是棠隂随处处秋江夜月春空雾王子振【辰应】生日同书院诸公各赋一阕
　　鸣蝉泊雨晴云湿游龙剪岸涪江碧气尔和平满家浑是春　公堂虽有酒不敌公真有寿宿对魁星颊红衫鬂青
　　次西叔兄送南叔兄赴钤干见寄韵
　　中年怕踏长亭路便自有离愁苦一自送君趋幕府惺愡鸎舌呢喃燕嘴那解春无语　三年山月移朝暮独倚松风等闲度到得除书萦绊住却愁不似当时皓月长伴君来去
　　即席和书院诸友
　　早厌人间腐鼠要希云外飞凰羲和不肯系朝阳任向鬂邉来往　出谷声中气味编蒲册里晶光至今心胆为渠狂梦倚银潢天上
　　虞简州【刚简】生日
　　牛酒享宾客焦烂列前荣有人先事早计残突伴孤星香火家家绘象鼛鼔村村祠宇剪不防人情清唳九皋鹤唤起梦魂惺　白苹洲芳草渡玉湖亭画帘挂起箓簌一巻易同盟携手锦江箍隐觌靣墨池叟扶杖蜀君平三老冁然笑云散太空清
　　应提刑【懋之】生日
　　红杏花邉曾共赏天涯还是相逢人言契分两重重谁知声利外别有一般同　烱烱竒情双亮处天光水色相通磨中旋蚁何穷共扶天事业此意政须公
　　范遂寜【子长】生日和所惠词韵报之
　　千里楼髙人与并个中彻地通天秋风吹髪半成仙都将彊嵗月空对旧山川　养就人才端有意公今三祖差肩偏轻偏重几番舩要公常把柂容我老闲邉
　　茂叔兄生日
　　占防人间闲富贵长秋应是长春前山推月上帘旌缓觞寻旧友急拍按新声　时倚晴空看过鴈几州明月闗情知君早已倦青冥时来那得免事业一窓萤
　　送西叔兄之官成都
　　逢着公卿谁不道人才难得须认取天根一防几曾休息未问人间多少士一门男子头头立只其间如许广文君谁人识　冠盖会渔樵席豪气度清标格要安排穏当讲帷词掖蜀泮堂堂元不恶犹嫌偏恵天西壁嘱公卿着眼看乾坤捜人物
　　刘左史【光祖】生日
　　天生耆徳占防四时先春院落锦山川万家灯市明朱紫一庭花艶傍貂蝉妇承姑翁抱息子差肩　匼匝是文公开九袠【司马温公语也文公谓文潞公】陆续看武公逾九十从九九到干干海风谩送天鸡舞蛰雷未唤壑龙眠且从他歌缓缓鼓咽咽
　　人日南山约应提刑【懋之】
　　无邉春色人情苦向南山觅村村箫鼔家家笛祈麦祈蚕来趂元正七　翁前子后孙扶掖商行贾坐农耕织须知此意无今昔会得为人日日是人日
　　上元马上口占呈应提刑【懋之】
　　连夕雨盈畴先为农家做麦秋更放年头晴甲子知不应是天公及尔游　随事与民求又与随时验乐忧民气乐时天亦好休休为尔花插满头
　　过凌云和张太博【方】水调歌头
　　千古峨眉月照我别离杯故人中嵗聚散脉脉若为懐醉帽三更风雨别袂一帘山色为放笑眉开握手道旧故抵掌论人才　山中人灶间婢亦惊猜江头新涨催发欲去重徘徊世事丝丝满鬂嵗月怱怱上靣渇梦肺生埃酒罢聼客去公亦赋归来
　　张太博【方】送别壁津楼再赋即席和
　　檥櫂汉嘉口更尽渭城杯凌云山色似为行客苦伤懐横出半天烟雨锁定一川风景未放客船开想见此楼上阅尽蜀人才　山猿鹤江鸥鹭亦相猜滔滔日夜东注全璧几人回客亦莞然成笑多少醉生梦死转首总成埃信屈四时耳寒暑往还来
　　次韵黄叙州【阙】满江红
　　风引舟来恰趂得东楼嘉集正满眼转红重碧照筵浮席更是姓黄人作守重新墨妙亭遗迹对暮天疎雨话乡情更筹急　嗟世眼迷朱碧矜气势才呼吸彼蔡章安在千年黄笔腐鼠那能鹓凤吓怒蜩未信冥鹏翼与使君酌酒酧兴亡浇今昔
　　次韵黄叙州【阙】水调歌头
　　烟雨敛江色江水大于杯蓬一枕宵梦忽忽到无懐苦被江头新涨推起天涯倦客万里片帆开收用到我辈天下岂无才　路漫漫行又止信还猜渊鱼得失有分须载月明回寄语鹤山亲友若访吾庐花栁为我扫烟埃去去傥无辱振袂早归来
　　次韵虞夔宪【刚简】新作巴緑亭
　　江横山簇栢箭森如束满眼飞蓬撩乱知几嵗未膏沐快意忽破竹一奁明翠玉千古江山只麽人都道为
　　君緑
　　生日前数日杨仲博【约】载酒见访即席次韵
　　风定波纹细夜无尘云迷地轴月流天位摇曵飞来江山鹤犹作故乡嘹唳清镜里伴人无睡应叹余生舟似泛浪涛中几度身常试书有恨剑无气　从渠俗耳追繁吹抚空明一寒簟对人如砥梦倚银河天外立云露惺惺满袂看多少人间嬉戏要话斯心无分付路茫茫还有亲朋至应为我倒罍洗
　　李季允【】约登鄂州南楼即席次韵
　　携月上南楼月已穿云去莫照峩眉最上峰同在峰前住　东望极青齐西顾穷商许酒到忧邉总未知犹认胡床处
　　李季允【】同总漕载酒湖干相送即席再和
　　能得几时留王事催人去翠荡涵空酒满船苦要留人住　身世两悠悠飘泊知何许但得心亲志合时都是相逢处
　　李季允曾为白芙蕖赋卜算子至是乆旱得雨借前韵有赋
　　风雨满空霏总得江山妙洗出湖光镜似明不受纎尘淖　心事竟堪凭天意真难料呼吸丰年顷刻间也合轩渠笑
　　次韵西叔詹叔兄嘉甫弟恵生日词
　　昨梦鹤山去风景逐时新藕花拍满栏角松竹被池频尽日兄酥弟酪触处言鲭义防相对只翁卿【髙魏山弟】梦觉帝乡逺有酒为谁倾　忽飞来天外句梦中人自怜何事强把麋鹿褁朝绅【一作便花归嵓岫横竹挂朝绅】坐看九衢车马鞭防长安日月担阁太经只说来时节金气已髙明
　　孙靖州【应龙】生日【八月八日】
　　恰秋光四十箕斗外月初笑浅濑平芜寒城小市掌许山川半生梦魂不到与君侯嵗嵗此周旋鞍马空销髀肉兠牟未换貂蝉　人生天地两仪间须住百余年数重卦三三后天八八来日干干靣前路头尽濶放规模运量十分寛官职终还分定儿孙也靠心传
　　又孙靖州【应龙】生日
　　九十九峯下百二十年州西风吹起客梦月满驿南楼影入天河左界辰在寿星向上还是去年秋要和木兰曲载酒寿君侯　天邉信云外歩去难留寿觞庭院依旧已带别离愁离合钟情未免行止闗人何事浪白世间头将相时来作身健百无忧
　　范靖州【良辅】生日【十月二十日】
　　犹托端门外鞭袖五更寒一声天上钟柝金鎻掣重闗君向紫宸上阁我侍玉皇香案都号舎人班梦觉帝乡逺相对两苍顔　玉围腰金系肘绣笼韀乡人衮衮严近五马度荆山收拾五湖气度巻束蟠胷兵甲春意满人间天锡公纯嘏气象自平寛
　　靖州江通判【埙】生日
　　日上牛头度嵗辰黄钟吹籥煦乾坤歌堂上三称寿风月亭前又有君　人似旧景长新明朝六柱侍双椿蛮邦父老惊曾见得似君家别有春
　　和虞壻恵生日
　　月上南箕还认得去年星厯知谁把一天星象荡摩朝夕若使平生浑自弃如今老大何嗟及更年来偏得钝工夫蹉跎力　溪瘴碍蛮烟隔穹壌防江山窄纵燕巾滥寳楚山囚玊小小穷通都未问忍闻同气相煎急诵虞郎百字短长诗忧何极
　　范靖州【良辅】生日【十月二十日二十三日交十一月节】
　　谁把璿玑运化工参旗又挂玊梅东三三律琯声余亥九九经卦起中　新嵗月旧游从一觞还似去年冬人间事防无终极分付翘闗老令公【郭令公以武举翘闗负米科】
　　江通判【埙】生日
　　东五老峯前月南九疉坡前雪推出侍郎山着君户间　离骚乡里住恰记庚寅度挹取芷兰芳酌君千嵗觞
　　绵州表兄生日【绍定壬辰五月】
　　被东风吹送都看尽蜀山川向涪水西来东山右去剑阁南旋家家露餐风宿数旬间浑不见炊烟踏遍王孙草畔眼明帝子城邉　万家赤子日髙眠丝管夜喧阗自梓遂而东岷峩向里汉益从前人人里歌涂咏愿君侯长与作蕃宣我愿时清无事早归相伴华颠
　　荣州表兄生日
　　幸有天遮蔽为西南空虚一靣挺生男子塞下将军支頥卧夜半揽衣推起扫十万蕃儿如洗见说巴山矟马退也都因粮运如流水剑以北一人耳　十年梦防斜阳外恰归来菖蒲蘸酒祝兄干嵗入従出藩谁不是谁是难兄难弟正乐意融融未已莫趣东方干骑去愿时平华皓长相对闲富贵只如此
　　髙嘉定生日和所恵韵
　　髙氏八千石驺哄溢街坊庸夫俗子夸道绵绣裹家乡谁识书生心事各要济时行已肯顾利名塲用我吾所欲不用亦何伤　汉嘉守凡阅歴几麾幢便教入从出节都是分之常但愿国安人寿更只専城也好不用较彊梁准拟耆英防倚杖看人忙
　　送蒋成父【公顺】
　　风雪锢迁客闭戸紧防头一声门外剥啄客有从予游直自离骚国里行到林闾【鹤山人子云】屋畔万里入双眸世态随炎去此意澹于秋　感毕逋懐秸鞠咏夫不【鵻也兴不遑父母】寻师学道虽乐吾母有离忧嵗晩巫云峡雨春日楚烟湘月诗思满归舟来日重过我应记火西流【韩退之云欧阳詹舎父母之养以来京师虽有离忧其志乐也此语有碍今反之】
　　髙嘉定生日【泰叔】
　　记年时三星明处尊前携手相语家山幸有和芋何苦投身官府谁知道尚随逐风华为蜀分南土依前廉取便卷却旌麾提将绣斧天口笑应许　逢初度从头要为君数怕君惊落前箸天东扶木三千丈不照闗河烟雨谁砥柱想造物生才肯恁无分付九州风露待公等归来为清天歩容我赋归去
　　上已和黄成之韵
　　尚记春归日锦绣裹江城谁推日驭西去水认故乡痕鱼鸟自飞自跃红紫谁开谁落天运无声四序镇如此当当复亭亭　是何年修禊事畅幽情竞传元已天气别是一般清便引郑郊溱洧不道孔门沂泗大道掌如平待挽迷津者都向此中行
　　中秋
　　轻露濯秋风新楼插太空更遭逢解事天公为唤羲和驱六马将杲日挂帘栊　日影玉沈红须臾月在东百万家乐意融融民意乐时天亦好聊与众一尊同
　　别呉毅夫赵仲权史敏叔朱择善
　　朔雪上征衣春风送客归万杨花数防榴枝春事无多天不管教烂熳任离披　开谢本同机荣枯自一时算天公不遣春知但得溶溶生意在随冷暖镇芳菲
　　江东漕使兄髙瞻叔生日【端平丙申五月】
　　堪怪两外府使传载朝缨虽云身在江表都号汉公卿莫是才堪世用莫是有人吹送中外尔聫荣天运自消息龙蠖不闗情　更寻思谁得失孰亏成潜鱼要向深犹恐太分明且愿时清无事长把书生阁束归践对床盟强似抗尘俗嵗嵗上陪京
　　建康留守陈尚书【韡】生日
　　天地一大物扶植要人才人才谁是不肯随俗强追陪与我言兮我愿莫我知兮谁怨全仗帝为媒此意乆寥阔今见者留台　笏围腰书剏屋骑笼街时贤白尽须髪老子抑名斋更取堂名淇緑要把北山万竹一日倚云栽自处只如此将相任时来
　　淮西总领蔡少卿【范】生日
　　人物盛干淳东嘉最得人费江山几许精神我已后时犹徧识君子子又相亲　秋入塞垣新风寒上醉痕万百般倚靠苍旻只愿诸贤长寿健容老我着闲身
　　中秋新河
　　正秋隂盛处忽荡起一氷轮甚汉魏从前才人胜士防简残文都无一词赏翫更拟将美色似非伦此意谁能领会自夸光景长新　得隂多处倍精神俗眼转增明向大第髙楼痴儿騃女脆竹繁裀此心到头未稳莫古人真不及今人坐看两仪消长静观千古浇淳
　　偶书
　　被西风吹不防新愁吾归欲安归望秦云苍澹蜀山漭楚泽平漪鸿雁依人正急不奈稲粱稀独立苍茫外数遍羣飞　多少曹苻气势只数舟燥苇一局枯棋更完顔何事花玊困重围算眼前未知谁恃恃苍天终古界边垂还须念人谋如旧天意难知












　　鹤山集巻九十六
　　钦定四库全书
　　鹤山集巻九十七　　　　宋　魏了翁　撰歌行
　　送张总卿【金】防饷益昌
　　陈陈之粟夸西都长旗一摇扫地无剥民肌血事军赋天乎生此桑大夫有唐藩方既旅拒中朝独仰江淮租士安虽善操低昂羊百世仍同涂要知元和国计簿不以末世供军图人间遗利或尽取天下大本须持扶饷台今复张省主【张省主乃安道曾孙】建置不用新规模但云宅家本忠厚当为已责寛宿逋操觚数草便民奏不用逋疮及寕肤只将常赋供调度泽中有水民其苏八十余年乆兵革有弓未弛仍张舒军储粒粒皆汗禾植根虽固忧其枯矧今两虎方血鬬坐使丛鹯为吾敺守邉但用平平防主计不湏急急符苔封木牛卧流马塞南塞北无单于安西相君坐専阃与公体国心肠敷智名勇功不挂眼男粟女布思其余玊皇正用富民相当见二公对府持钧枢
　　南阁行
　　北城之阳有南阁李家石林丈人作上有储皇资善顔下有先世淳熈脚前瞻平逺后闉阇左揖蟇頥右龙鹤丙丁架上书衡从甲乙槛前石参错有时晨防披氤氲九万帝青闯帘幕有时夜几凴泬寥海牛挂空月为箔啾嘈市声不我即淡沱春风无处着斯干秩秩兄弟好伐木丁丁友朋乐我亦时为未至宾尊前往往追酬酢主人挽我观南山南山分明在天角岂不倍朝隮浮云翳林薄浮云白衣苍狗耳须臾变态山自若置之姑勿道愿言细商略试观天地之最中坎北离南俨成列人以一心位两间取象为离岂徒设譬如南方万物皆相见又如日中纎微靡不炤亭亭当当亦绰绰逺看鸢鱼近夫妇仰观宇宙俯今昨随事烱然存旦昼敢金烁主人闻此笑而兴谓我此言亦观噱次成古歌行聊当南阁说
　　山河叹送刘左史【光祖】归简州
　　山河两戒南北分天地一气内外钧譬诸指搐非害事往往四体为不信惟今强寇相噬吞人言雪耻兹其辰盍驱卞庄刺鬬虎又嗾卢防擒狡防天王仁爱兼南北犹遣升勺苏穷鳞诸公亦复创前误闭户不肯顾鬬邻流移降附莫皇防斩艾驱迫如穷麕谁知炎炎将及我事体不与开禧伦竟因示弱啓外侮羽书赤白惊严宸天王坐朝色不怡我非尔畏民吾民急从雨中彻桑土更向火后移突薪大官亦复变前说羣而和者非一人制书丁寜示招纳符檄旁午申拊循臣某【一作珏】奉诏移江介臣某【一作方】董师留汉濵西南忧顾谁其寛即授臣某【一作居谊】留川秦夫何廷论忽中变复议保境思和亲迅雷烈风仅飜覆明虹霁日俄逡巡敌人揶揄胆满干志士愤郁齿穿龈东由海泗尽襄汉西起梁沔连房均暴骸蹀血蔽原谷夺险因粮空窖囷将军忧恚或自毙列校偃蹇不可驯县徴更赋不遗算郡空少府无余缗邉头被兵甫属耳公私已屈忧方新静惟人事百罔一恃以亡恐惟苍旻苍旻茫茫若为度但见咎异来相因连年夏旱天无云江淮湖浙田生尘飞蝗排空如羽阵噍类猥众何诜诜僰南山崒陵谷异后土矹矹如转轮春秋二百四十载地震才五兹何频去年西南复告旱徧以牲币走百神太阳朔蚀忽无光金星昼见亦累旬汉沔沸腾地移轴涪潼湓溢涛翻银星文屡变台符坼隂象较着阳徳屯外为兵戈为蕃国内为宫壸为羣臣天心渝怒有如此犹以谴告施其仁惧而修政庶可弭恬不知警将仍臻且如前年旱蝗日开道求谏颁明纶庭中不鸣自如故犹有下位人姓陈内言椒房之舛令外及丞相之狎宾能如章向触权忌不効钦永攻上身同时六舘之髦彦陈义固争尤肫肫藐如无闻亦异已宰士忿疾丞相嗔彼唐畋铎何物耳词鄙意佞如吠狺外省胡独行其言公然贱玉而贵瑉自时厥后益惩创遏絶言路忘谘询直臣乆矣甚弃梗公道不迪随荒榛尝居丞疑转猜忌稍负望实尤沉沦人心所同即天意四方蹙蹙天亦颦公今掉头不肯住携家归踏西园春大贤与国同休戚寕忍赤子方嚬呻我非荷蒉不知磬拟效执舆来问津请赋白驹之卒章愿公饮酒车无巾
　　致语
　　燕新利路李运使
　　都观里桃千树乆懐既去之思房相湖邉鹅一羣复动重来之喜占星有烂披雾为荣恭惟都运龙图雅量镇浮高标迈俗远考世家之谱湑叶裳裳近稽昆友之原棣华韡韡粤隮膴仕蔼着休声尚遅潜省之游洊领専城之寄十夷州之卉服未泯讴歌九折阪之棠隂犹闻蔽芾东征在即北去胡为爰唘皇华用酬雅饯惟公正防明之誉又柬清朝宜雕残困弊之余乃烦肤使先声攸蔇舆允维均知府校书既忝葭莩又同桑梓偶此分符之未几属闻濡辔之来临不及陪临卭诸公从门下以献酒尚能以广汉太守偕县令而先驱舜琴等幸覩光华获居卑末聊陈韵语用賛华筵
　　口号
　　怪底梅花破腊前只因春色到湖邉虹飞云锦看华辔脍缕莼丝秩玳筵今日房园供邂逅明朝汉省接馨妍一觞遮莫霜天暁梅角声中更少延
　　燕孙节推【望之】
　　考辛未鼎科之目粤惟文懿之贤由甲子三周而来又见闻孙之盛岂惟士大夫郡有此鲜俪盖凡儒家者流指于荣观工歌鸣鹿之三燕举嘉鱼之什恭惟某官书楼名胄山学故家人称诸孙之孙世谓君子之子行谊蔼然于大学名声籍甚于诸公十年不出都城未尝宿许史庐而入金张舘一朝遂擅天下殆将摩屈贾垒而短曹刘墙由河阳处士庐佐西川节度府虽负陆侯之寳剑喜扶潘母之轻轩将不待于外庸便入跻于中秘毛女峯前寻旧约紫鼇禁里看重游知郡校书向来投分于儒庠今者托交于仁里第二举状元及第真不输胡旦之筹十三名进士登科敢谓传和凝之鉢詹阶符之两两庆前后之三三仰赞华筵可无韵语
　　口号
　　身是书楼东眷孙老仙况复种仙根髙科恰是承先躅盛事还应表里门堂上承顔情最乐前草制梦犹存着鞭且向长安道春色如今紫诏温









　　鹤山集巻九十七
　　钦定四库全书
　　鹤山集巻九十八　　　　宋　魏了翁　撰祝文
　　导善观人日祈雨
　　逾时不雨深忧宿麦之伤靡神弗宗尚觖祈年之望循愆阳之示异繄谬政之爽中新年换故年渉春已乆元日至人日常燠有加方兹领事之初惕若求刍之托亟修圭荐仰叩穹崇伏望兴雨其蒙大慰来麰之望多稼且硕用资终嵗之勤
　　焚黄告先墓文
　　呜呼子不天不逮事厥父母亦惟衣厥父事以无敢失坠嵗已未猥以薄技滥齿峻甲该龙飞恩赐进士第一人躐畀京秩越四年癸亥以国子正造朝明年为武学博士又明年召试賔舘六月以实歴凑前学官减年遂得陞朝又明年九月上祀明堂同休诸臣某时由校书郎出守汉嘉既陛辞犹以官簿得赠考承事郎妣孺人今年始克还墓下以命书之副告吁何及矣弗可赎也矣不孝不令岂其自致实繄我先世克绩我家遗我后人休其不肖嗣特防积行之成以不陨其世以奉而致之于我考妣焉耳矣虽然亦尚有可勉者体受敬身以期无忝以庶几显扬万一以对扬天子之宠灵则今其未死兢斯惕斯图惟酬斯惟神之鉴斯
　　焚黄告杨孺人墓文
　　呜呼君弃余而死今五年矣而墓之木枞枞其隂君死之年之冬余造朝明年甲子九月二十六日女壁海亦不幸以病死于临安之官舎矣恍昔懽之犹梦慨响象之滋邈弗可追也矣又明年六月余始以实歴凑学官减年得陞朝又明年九月上祀明堂敷祭泽时由校书郎出守汉嘉已陛辞犹以官簿得赠考妣君亦得妇人初品封今年始克还墓下命书之副以告吁谷不受禄死而饰壤何嗟及矣尚其有知以服天子之休命
　　祭先墓文
　　某治郡亡状误叨恩除司臬东梓尝申审朝廷待报解郡会宪漕空官制司速令上事遂于前月之晦上眉山印绶涓十月之望只服司存敢具所以忝窃告谢于祠下静惟庸虚荐更中外蔑然报效亦既茍免今委寄日剧伥伥乎未知所以将厚望称隆指者惟神尚隂相之毋俾瘝败而作神羞
　　代乡人祭周孔祝文
　　古之士未尝无求也而求其有益于得未尝不欲仕也而仕恶不由其道于铄皇家尚仿周制三嵗大比兴其贤能承学之士服先圣之训有年矣于求于仕未之能忘而无益于得不由其道则所不敢用修明荐以自归于斯文之宗惟圣尚终相之汔用有济
　　梓潼庙祝文
　　某卭之鄙人也早缘末技滥齿峻甲佐两川节度府召官学省赐对禁林愚戆浅中轻沮邉议以取忤时好蓬山未几力陈诡郡冀便将亲一远阙廷八移嵗琯三辞聘召再玷使麾推本所天已不待养尚冀有以慰母心也而缪政致异郡人游观死伤横道遂使素尝愠嫉者得以甘心焉尚赖寛恩仅从镌免曾未半载即察前诬亟颁祠廪继还旧秩复畀左符成命初颁申诏趣上厥惟忝冒寔惟我有神是嘏是祐敢不自知而郡大人微未知所以称隆指者惟神聦明正直永奠西土祝厘禳沴咸克顾享是用圭荐以希灵佑匪厘敢祝惟沴实禳神鉴之哉
　　先圣祝文
　　某已试罔功固分乆弃敢图误柬畀守江乡成命初颁申诏趣上以未信之学冒承剧寄败车伤锦廪乎未知攸免独惟敬信节爱圣有明训敢不夙夜究图以期无负惟圣实鉴之【三苏云独惟一翁二季流风未冺髙山景行敢不夙夜敬共以期无愧神尚鉴之】
　　载英堂释菜文
　　维士大夫郡逺有自来爰蔇国朝风烈弥邵奠祀于学厥存彞章而象设涣然顾瞻罔一乃稽史牒郡乗家言室于东厢列绘惟肖翼翼其序后先以时兹考厥成敬用舎菜告于先圣先师神保如在是飨是皇啓佑后知其永无斁
　　谒苏文公祠祝文
　　眉号士大夫郡圣天子不以某不肖奠守兹土其在境内凡百辟卿士有益于民者夙夜承祀无忒矧惟山川炳灵世载苏氏一翁二季先后相望文章事业在太史氏之典防今居郡满嵗顾嵗时奉尝阙然弗讲殆非所以厉贤崇化律我有民也用修圭荐展于宰下以内翰太师文忠公黄门文定公从祀既齐既稷神保攸歆敢不永与多士承绎斯文以毋忘徳
　　祈晴
　　积隂为沴毎深稼之忧下民其咨尚觖祈年之愿原乖气之致异繄缪政之爽中方兹领事之初惕若求刍之托亟修圭荐仰致宗祈伏望帝灵居歆神听来假杲杲出日式蠲常雨之愆厌厌其苗俯慰大田之望
　　谢晴
　　曀曀其阴乆觖大田之望杲杲出日为蠲常雨之愆既皁既坚是刈是获锡之多稼既荷神厘贻我来麰敢邀终恵
　　祈雨【二月二十八日】
　　春膏动陆期首种之向荣常燠爽中尚贻麰之觖望既非下民之罪亦岂上帝之心惟守吏之弗防乃愆阳之示谴敢修圭荐仰冀恵寕伏望兴雨其蒙悉慰大田之望多稼且硕用资终嵗之勤
　　祈稷及诸庙祈雨
　　维莫之春常旸为沴时雨久旷土膏弗滋若吏之弗防政有阙缪以干隂阳之和则罚止厥躬元元何辜罹此菑暵敢修明荐以冀恵寕傥赖神休敷霈嘉泽俾物无疵疠麰麦以登则由吏若民咸永有嘉赖
　　谢雨
　　厥罚常旸懔农畴之告瘁以祈甘雨冀云汉之恵寕果防顾諟之仁亟霈涵濡之泽锡之多稼贻我来麰物无疵疠之忧民有丰穰之望用伸报谢仍露恳祈惟灵造之鉴观悼民生之不易念一人耕而百人食振古如兹使十日雨而五日风自今以始终承嘉恵汔用康年
　　寺观祈雨
　　南讹纪斯穯事之向荣旱魃为灾懔农畴之告瘁既非下民之罪亦岂上帝之心惟吏守之弗防乃常旸之示谴敢修圭荐仰冀恵寕伏望兴雨其蒙悉慰大田之槁多稼且硕用资终嵗之勤
　　祭先墓文
　　某不孝不令徒赖世积之休猥繇薄技滥齿儒科自癸亥造朝遂不获躬汛扫于松槚夙夜廪廪惟祭祀之不供是惧最后迁校书郎丐守汉嘉以归清朝防下惟欲尔从中遭叛乱遡沿往复逮今年六月始获善还舎里越三月始展墓下之拜而致壤奠焉明日则黄于父母妻之茔自顾么麽繄谁云致实惟我先世克绩我家遗我后人休其不肖嗣特防积行之成以不坠厥世焉耳矣虽然尚有可勉者体受敬身以期无忝以庶几显扬万一则今其未死兢斯惕斯惟神实保佑之
　　谒赵衞公【雄】祝文
　　于皇阜陵游精太平首撰大吏言授国成英英衞公命世笃生立谈寤主迪简在廷典司百工身修庶明邦采云亮王心亶寜淳熙之治于今耿光爰考敡歴昉于涪滨迨还寜韨复杭守旌流风善政蔚其犹存我生孔后虽忝戚不及于公前授后承今以王命恪共明刑维棠有茇维公所营是用往拜睇言风声神其来娭监于克诚
　　寺观祈雪
　　朋阳起陆正宿麦之方兴常燠爽中顾祈年之敢后矧惟蜀左介在山丘土虽广而民稀地既硗而功倍方冬不雪嗣嵗之忧且隂阳之乆愆将疾疠之弗戒用修圭荐庶底恵寕惟冀上天同云式霈雰雰之泽大田多稼少寛闵闵之忧
　　告射洪庙文
　　惟王嘉师厥有常性道失民散刑章以滋得情则矜阅实其审矧惟货惟反惟内惟来防黜乃心将有不辜于戮惟王吉士则又异于民无待而兴无产而固今利禄之诱胡亦不然干泽要爵已丧所贵甚至诡遇贪获谓人不知其将谁欺帝实临汝某猥陈时臬受王嘉师邮罚丽事既防攸忽防摄将漕为王吉士谬职选举有邦攸谨曰教与刑兹惟何人敢共二事若曰使民以不寃士防佚遗则单见謏闻所不敢必惟自靖自献谨所不睹惧所不闻则昊天旦临实鉴猷念神亦左右照知厥心尚以是自勉惟神汔保佑之
　　改除潼川运判辞庙祝文
　　某顷被误旨尝以司臬兼摄漕引才谫能薄不堪供二乃叨申命即俾为真廪乎未知攸济既即宪治亟祗成命将以诘朝往庀厥司惟神照知防有遐迩尚终相之
　　社稷坛谢晴文
　　间者常隂为沴害我粢盛于社于方祈求孔力惟神鉴諟克庥于人劈析重隂显行丽日既谐多稼爰啓来牟织妇耕男居民行商忻忻衎衎咸荷神况吏实无状神罔恫怨不恵之罚而俾防成敢率厥僚肃恭以谢惟神实保佑之
　　射洪县截江告射洪神文
　　射洪濒江为县比嵗水失故道岸屡崩官寺民庐压覆是惧徙避无所某自春徂秋三过其土躬为相攸念非疏凿故道以顺水性遏截新流以除永患则嵗一兴筑抏民之精而患固自若也民惧昏垫莫有固志殆犹行迈靡所止戾今不知援而止之是已溺之也于是物土虑材属役赋丈遴敬事之吏以督工作合一府之斥币以给丁庸随山濬川使故道既通然后架筠揵石以捍新流或诮其迂或哂其愚亦惟拯民是问消功殚贿不遑恤也吉日丁亥庀事云始惟我有神奠祀兹土敢用圭荐以告事期惟神右之俾勿壊
　　春祈祝文
　　载芟载柞首重春祈敢迪彞章式陈明荐傥赖神况五风十雨靡有愆戾使物无疵疠年谷顺成则嘉与千里之民敢忘昭报惟神汔保佑之
　　社稷坛祈雨
　　自冬徂春雨旸燠寒咸罔不时土膏用滋首种既入乃旬有四日阳骄肆梗以害于垂成人情皇皇靡所冯依职吏之愆民则何罪惟邦有社实司我民是用敬共以祈甘泽沛然来下咸俾昭苏傥穑事齐登物无疵疠则若民若吏祗荷休徳其永永无斁
　　社稷坛谢雨
　　顷以常旸为沴穑事告伤于社于方以祈甘雨滂沱来下物意昭苏吏责以寛人情胥恱敢帅寮吏敬谢神贶惟神尚终相之
　　祭江神文
　　维郡濒江地居下湿常隂未解江水横流民坠涂泥防知攸舎吏则有罪民其何辜维我有神实宅兹土遏絶泛滥划劙重隂使民犹奠居吏逃旷责则荷神之赐寕有弭忘
　　又
　　间以水沴禬于明神神保居歆江流遄返降丘宅土甫奠厥居乃甲申之夕涨潦暴至厥明乙酉黝云如屯向日霾曀雨亘晨夜江溢常流民情皇皇宵寤昼讹惟惧垫溺之复不免也吏实亡状神降之罚则止厥躬元元何辜大命近止敢以柔毛刚鬛制币量齐申寓祷祈傥水归其壑民得平土而居则所不与邦人徳神之恵者有如大江
　　祭周孔文
　　窃惟成周令典造士以诗书礼乐兴贤以徳行道艺而吾先圣先师之训亦以温良恭敬为求以见闻言行为禄以仁义忠信为爵诸生服是明训亦既有年应聘云初敢述所闻以自归于斯文之宗惟神尚终相之
　　代乡人告灵应神文
　　昔先王肃恭明神教民昭事祈报以无忘本始维坊农表畷之蜡门行户灶之享伯侯祖县之灵有徳于民则无不崇也矧惟大神令徳孝恭奠祀坤倪士之徳爵神实司之应聘云初敢用只遹旧典毖祀于我有神尚无忘本始之荐庶绥灵顾袭于休祥
　　代乡人祭灵应庙文
　　维我有神世笃忠孝承寕帝命隂隲斯文维我有士追遹本始寅念于祀罔或不防矧兹灵辰揆度云始敢修祀物只荐精纯尚其来娭崇降多福
　　灵恵庙祈雨
　　维莫之春嘉生动陆虽时雨之数下尚土膏之弗滋人情嗷嗷靡所底告敢用牲醴以告于我有神庶几顾歆大霈嘉泽终惠多稼汔成康年则荷神之休曷维其已
　　天庆观祈雨
　　三阳动陆正宿麦之方兴一雨愆期惧土膏之未奋矧惟蜀左介在山椒地广而民稀田硗而功倍冬深未雪嵗首尚旸又念阴阳之或乖亦将疾疠之不免用修圭荐亟控宗祈惟冀霈润泽于羣生散之霡霂变札瘥为和气袭于休祥
　　社稷坛祈雨
　　某自抵厥官荷神之休雨泽洊至首种既入乃浃辰之间阳骄弗戢以害于垂成人情皇皇易喜为忧靡所冯依职吏之愆民则何罪惟邦有社实司我民是用敬共以祈终恵傥沛然下雨咸俾昭苏穑事济登物无疵疠则若民若吏祗荷神保其永永无斁谨以制币清酌脯醢明荐于社神稷神社神以后土勾龙氏稷神以后稷氏配神作主
　　灵惠庙生辰祝文
　　我有民人我神祐之我有田畴我神雨之时禋嵗祀我仪主之诞弥厥旦我民赴之享有旧典我仪举之无腆具脩神毋吐之
　　灵应庙神父生日祭文
　　惟我有神世笃忠孝是生哲嗣隂隲斯文惟我有士追遹本始寅念于祀罔或不防维仲之春揆度云始敢修祀物祗荐精禋尚其来娭芘我有士时厥纯嘏袭于休祥
　　祭灵应神文
　　惟王生为正人没为明神生则令徳纯孝垂世范俗没而备物之享貤于其亲二月中吉维圣考揆度之辰郡有彞典酌醴荐纯惟王其歆之芘我有士福我有民
　　再祈雨
　　农有三时而东作实为首种凡资粮钱镈实取具焉而方春愆阳害我穑事于方于社若既应祈乃旬日以来复有暵瘼之虑惟我神保奠祀兹土出云为雨以惠我民则于神是望敢敬共以告尚克顾享
　　社稷坛再祷雨
　　春日愆阳农畴告瘁吏则有罪民其何辜惟我有神悯兹下地敷遗甘雨以绥来牟则民业用安吏瘝少逭神亦永有依呜乎尚鉴之哉
　　詈湫文
　　某自抵厥官既四阅月天乆不雨以害我穑事虽然岂诚不雨者殆杯水车薪不足以胜尔今浸迫南譌秀麦被野又五日不雨莳麦且稿死穜稑之种莳不入土饥馑将至疾疠乗之呜乎神之空我师乃至此也守之庸虚自底不类则自菑于厥躬不于其躬于其无辜之氓神之降罔是为爽忒且神之冯依而人所输何也亦惟俟禳祷神人交頼焉耳守率僚吏若士民有事于神亦既累日而神如不闻立而视民之死而不恤也然则民安所复望也谨以元湫投之江流神其有知奋张冯怒速出云为风雨则尚有以章神之心恵被我师守虽无状寜忘报塞
　　挠湫文
　　守遣僚吏有事于神神卧而不我听也然则民安所复望也挟此躬诣湫潭枞金伐鼔以请神庶几改之
　　东岳生辰祝文
　　清寜奠位五岳方峙维东曰岱帝实主之初度嘉名相传自昔旧仪肃穆罔敢不防惟今春旸过亢膏泽未洽麦不坚好稲种不入帝闵下地傥出云为雨以泽四境使百谷登阜民用妥安则吏瘝其少逭敢并以请
　　进士题名大成殿舎菜文
　　某学未能信冒承民社之托图所以崇化善俗者惟教学明伦简修旌淑所不敢后昔嵗大比邑士王辰应等八人以经明行修为天子使入治其民今将服厥采敢遹旧典用舎菜之礼于我先圣退而书名于泮示不忘徳且俾承学之士有观焉
　　明堂后祀百神文
　　于铄皇家裒祀庙室既竣厘事爰濡恵术眷我有神辅天福民申严报祀命吏荐陈吏敢不共王之休命重惟愆阳夺我冬令冻闭不密雷出非时敢并以告神其来娭导迎时和推广徳意雨我大田以开嗣嵗
　　社稷诸庙祷雨
　　自冬愆阳雨雪未应于方于社靡神不举神不我答而屯其膏神其聦明则降罚于吏躬毋使我民饥而死也敢率寮吏蹐躬俟命神鉴之哉
　　周程三先生赐諡舎菜祝文
　　呜呼大道湮阨千五百年人安于时君之化士习于世儒之言清虚即明理之极词华即间代之贤富贵即稽古之力功利即用世之权大哉人乎成位两间盖鬼神之会而五行之端天命我作天明我先人之大也气命于徳则日星山川事感于证则雨旸燠寒天且不违而遏其躬者乃若是之颛颛微吾周子首发其秘二程夫子亲得其传知几于屈信动静之感观生于性命理气之源明一本以示人则亦恶睹夫我生之全奉常易三子之名曰纯曰正而首以元虽出于一介外臣之请而人不咎其且専信道之将行而文之未丧在天非人力之能尔乃是心之同然敢绘徳容于学东偏并以命书之三勒于牲石之前无腆币醴告神掲防明中子之諡则嗣有请焉呜乎凡我受学之士畴敢不祗治理所闗
　　告先墓文【绍定五年】
　　某猥由愚戆自速罪辜偶被误防放归田里尽还职秩申畀真祠脱命谗波挺身防熖十年于外一日生还职是侥逾繄神之芘敢共酒币悉帅妻孥展墓告衷神其歆止
　　告杨宜人墓文
　　嘉定三年夏君以疾卒是年秋卜何村之癸山以葬今三十年矣而隂阳家者流多言其不利幽明虽异情则一致窃计九原有知亦不能即安于此土也用改卜茅林先墓之侧得干山之原爰以今辰啓圹举柩徙于新兆之庐越七日甲申即窆谨以清酌庶羞陈于墓前
　　社稷坛祈雨
　　剑之南东土田下十日不雨四民嗸嗸矧时朱炜阳沴弗戢职吏为孽繄民何辜民生所资于社于稷谨率僚吏敢共币辞神其来娭雨我多稼瞻仰以俟降假是期
　　诸庙祷雨
　　剑之南东土田下十日不雨四民嗸嗸矧时朱明阳沴弗戢职吏为孽繄民何辜惟我有神庙食兹土匪逭吏谴亦为神羞神其来娭雨我多稼永与民吏荷神之休
　　再祈雨社稷坛
　　比以亢旱谒于神保神弗我顾骄阳如惔耕耨失时大命攸系敢再用币以祈以禳神其哀恫益之霡霂雨我多稼神不民恤将率具僚敬共夙宵得请乃已
　　社稷诸庙祈晴
　　比以积潦霖圮于水龙见戒事兹维其时乃以常雨害我穑事神尚阴相剨劙重隂俾克劝功迄底成绩荷神之赐寕有弭忘
　　春祀祝文
　　维莫之春农功载新厥有彞章祈于有神神听来娭顾享苾芬庶几旟鱼梦我收人
　　过资州展外舅提刑杨大夫墓祝文
　　龙集阉茂造公之居其在涒滩别公之袪公不憖留荆江之墟欲逆公丧乗使者车欲视公窆摄郡守符厥三十年被命守泸上印趋召道公乡闾始以渍絮傅于生刍偕我妇子见吾舅姑呜乎公乎其有知夫尚辅吾志如平生与
　　赴召辞先墓及诸庙祝文
　　上亲揽万机凡为权臣所嫉者以次召还某误在选中辞不获命神灵隂相职是侥逾将简元辰往趋严诏不负所学是报神庥
　　焚黄告先墓文
　　上践阼之嵗某自柱下吏升事官之贰未几以言事得罪赠禭之命凡十余年不敢以请比嵗生还起家为吏会宗祀明堂先考妣以恩升四品官明年改元亲政被命勒诸乐石以其贰焚于墓神其有知歆此休命尚几终相毋为神羞
　　祃祭祝文
　　古者师行必有祃祭郑氏谓是祭也祷气势之增倍蠢兹要荒敢犯王畧天子震怒受命仗钺専征董师七路谨用牲以告于神惟神典司五兵具在载籍其佑我王国相我戎昭傥頼神休肃清天歩匪惟受任之臣得以复命于天子将社稷生灵实嘉赖之
　　池州祭文孝庙
　　惟神以御菑捍患秩在祀典蠢彼狂猘自干天诛受我乱民整居王略天子震怒以一介臣为八州督恪共武服师次池阳神其相我戎昭殄彼羣丑肃清天歩以赫神之灵
　　祭富池庙祝文
　　惟神以捍患御灾秩在祀典蠢彼狂猘自干天诛受我乱民防刘疆圉天子震怒以一介臣为八州督东至于海西接固陵北尽汉淮南暨湘淦【古南切又古暗切县名也】力小任重未知攸济神其相我武服殄彼羣丑妥安天歩以赫神之灵








　　鹤山集巻九十八
　　钦定四库全书
　　鹤山集巻九十九　　　　宋　魏了翁　撰醮词
　　迁居设净宅醮词文
　　降原陟巘抉江山千古之藏虑材鸠庸营风雨一枝之托自景冈而庀役逮旬嵗而考成茍美茍完爰居爰处肆熏修于净供将布露于防祈伏念某人微地寒质薄材朽不揆绳枢之子漫营环堵之宫非徒更爽垲而恶嚣盖谓存室神之无所然畚筑不时而禁忌多触土木太盛而凉薄弗胜伏望赦尔积愆锡之多福敢谓美哉而其谁有此庶几奂然而聚族于斯子孙众多叶斯干之占梦亲朋辑睦希伐木之求仁
　　文昌醮啓坛词
　　顺诗书礼乐以造士尝粗知四术之崇攷徳行道艺而兴贤今复际三年之比兹惟多士各迪乃心思皇盛旦之逢期就季春之聘然念道之将行有命文之未丧在天用穆卜于灵辰将协陈于圭荐仙科考式具繙寳椟之文秘舘延真恭挹飚斿之驭庶防鉴諟嗣致宗祈
　　青词
　　天爵修而人爵从固无逃于义命人道迩而天道逺尚有凟于髙明【中谢】伏念某等生长寒乡迂疎末学少承父师之训勉服圣贤之书念食求饱居求安学将不固而言寡尤行寡悔禄在其中故惟藏器以待时不肯枉道而从彼或托情于文赋或肆力于圣经人欲幼而学壮而行之辰何来之迟去之速也抚嵗阴之遒迈恍科诏之邮传重念邑虽介于穷陬士荐登于峻甲文风浸广儒习用修益惟根本之趋咸耻浮华之尚油油然日改而月化骎骎乎家诗而户书曷济登兹惟畀矜尔用啓无厌之欲敢儌终惠之私伏愿帝灵居歆神听来假因彼向趋之正示之劝慕之方棫朴芃芃共赴作人之治榛楛济济无慙干禄之诗
　　散坛
　　企清虚之鸿覆既幸博临陈固陋之芜辞不嫌屡凟载惟为已之学初岂求人之知惟穷则独善其身而仕将以行其义兹因大比庸激懦衷咸造在廷愿终有请伏冀作兴多士式谷斯文乡礼礼賔秀者造者俊者功懋懋赏官之爵之禄之畴报洪恩誓坚素守
　　祈雨醮词
　　春膏动陆期首种之向荣常燠爽中尚贻牟之觖望既非下民之罪亦岂上帝之心惟守吏之弗防乃愆阳之示谴敢修圭荐仰冀恵临伏望兴雨其蒙悉慰大田之望多稼且硕用资终嵗之勤
　　祈雨醮词
　　厥罚常旸已迫晏隂之靡神不举未防嘉泽之滋繄粃政之积愆顾烝民之何罪瞻仰以请怵惕靡皇伏愿灵监博临纯忱孚彻念国无六年之蓄曰急矧惟救死于须臾使雨自三日以往为霖尚可更生于田里望霓待命以刻为年
　　再设九龙醮词
　　时泽昭苏仅遍畇畇之原隰阳骄肆梗而惊涤涤之山川民易喜而为忧物向荣而俄悴实繄政事之谬以戾隂阳之和斯民何辜大命近止敢复凭于馨荐以荐控于宗祈傥赖帝临不崇朝而徧雨尚令田畯乃力穯以有秋震惧靡寕瞻仰以伺
　　设太一碧玉醮啓坛词
　　浃辰不雨烈日如惔莫髙匪天洋洋乎在其上何为使我皇皇然悯其苗匪帝意之云憎顾民生其何罪厥惟粃政实召常旸用穆卜于灵辰将控祈于甘泽发蕋笈琅函之秘涓祓静坛望紫微碧玉之宫肃延列驭庶防鉴諟嗣致宗祈
　　青词
　　闵闵农夫暵其瘼矣皇皇后帝欲必从之敢凟髙明荐念恳欵【中谢】伏愿臣所领偏郡虽名江乡然灌溉之利不及二三而硗之田盖几八九地硗功倍土狭民稠使十日雨而五日风截然有序则一人耕而百人食仅可无饥脱不幸而稍愆将莫知于攸届矧日在北至时惟南讹方惊涤涤之山川莫惠畇畇之原隰虽滂沱之数下犹霑足之未闻岂时政之爽中有以召灾抑字民之失职至于无告孽由自作寕止吏躬民实何辜俾罹旱暵惟天心之阴隲悼民力之长勤敢冀恵寕以销大戾且国无六年之蓄曰急矧惟救死于湏臾使雨自三日以往为霖犹可更生于田里情之所迫言莫能殚
　　元夕安寕军府醮词
　　斗正孟阳方万寳向荣之始月盈三五为羣灵祚善之辰敢捈毣毣之愚仰凟髙髙之听【中谢】伏念臣误将使指实治寜川属守吏之空官揆彞章而摄事垂荣三组惧緜薄之弗任祗谒九闗肆斋明而有祷伏几灵娭来假神监博临三光全而寒暑平长无菑害五谷熟而民人育汔用康年
　　叔母有疾报恩观设醮
　　小人有母正喜惧之交懐大夏积阳俄晦明之干裕浸迫晏阴之未遄勿药之功匪天降灾繄人召祸使不臧之惟子则自戾于厥躬何辜于亲乃并是咎用谨斋明之荐亟伸请祷之私仰惟皇上帝之有仁闵今此下民之无告迓续乃命庶图孝报于母慈寛绰厥心防俾兴嗟于季役由衷之悃得请是期
　　再为叔母有祷
　　七十之亲今不幸而有疾再三之凟寜自灾于厥躬乃至累旬未有起色日月逾迈而不任瞑之药血气既衰而莫敌晦明之淫岂上帝之云憎致下民之孔痗是用申述醮陈之事洊希鉴諟之仁使攻之达之即奏良医之技则老者少者誓酬鸿覆之私傥不践于斯言将有词于再罚
　　为叔母追设荐醮【灵泉兄名】
　　靡依匪母未醻顾复之恩何辜于天倐啓膏肓之梦未旋臯复汔弃余龄藐然诸孤尚忍一死盖以未说丧车之輤莫褰殡肂之帷既跣防以来归若充穷而无措毎思其居处而思其笑语如闻乎叹息而闻乎容声俨精爽之犹存徒攀号而何及爰谨醮陈之事仰希鉴諟之仁棘心夭夭既莫効劬劳之报长夜漫漫冀速超冥漠之魂
　　又【九陇兄名】
　　无父何恃无母何怙怅未报于劬劳谓地盖厚谓天盖髙曾靡容于局蹐敢循道式恪荐忱辞伏念姓某等自斩焉衰绖以来已十阅星霜之变尚以北谖之奉少酬南棘之恩夫何纒陟屺之悲又弗竟循陔之养叹防服绣衣之如梦奉蒲裳苇屋以来归居处之思攀号欲絶而长兄某自闻丧于他邑亦从母于九原叹凶防之若斯虽幸生而何益惟秘洞唘超升之式而列真惟诚意之孚是用醮陈为慈闱而有请庶防右飨脱罪箓以纪生誓毕余龄勉酬洪造
　　先叔母卒哭醮词
　　三月皇皇念母之不见中心养养过时而不忘虽云礼制之中当卒旦晡之哭然而集遐忧其未憗感知气之如新用陈醮祭之仪少寓劬劳之报漫漫长夜深嗟体魄之何之明明上天尚冀超升之有所
　　叔母葬事设醮啓坛词
　　日月有时方纒哀于陟屺须臾无死尚缀息以号旻言念诸孤自罹大故亦既痛深而创钜然犹祸博而衅仍冢嗣承宗仅及黄泉之见季兰尸祭不胜缞绖之丧盖在子若孙各丧其亲虽扣地号天无词于罚纵图生而何益欲即没而未能既得吉于嘉平将致严于厚夜粤稽道式夙开济度之门敢即殊庭恪具斋明之荐醮陈伊始昭假是期
　　青词
　　棘心夭夭未罄劬劳之报丧事纵纵勉趋窀穸之期尚于枕凷之余敢控吁天之请【中谢】伏念臣某等无父何怙有母尸饔夙夜敬共粗竭循陔之养晦明袭逆遽罹嗟耋之凶谓酷罚之云深奚余殃之未殄幼妇卒扵防丧之日冢子殂于闻讣之余岂但一嵗之间而有丧者二焉所谓鲜民之生不如死之乆矣姑延眎息以奉葬虞既习卜于灵辰将唘帷于殡阼维皇上帝繄谁云憎今此下民亦孔之痗敬循道范冒贡忱辞伏冀悔祸之延于诚克飨母前子后俱承超度之恩妇婉姑慈咸遂逍遥之乐更推余泽溥及含情
　　散坛
　　掩再世之丧忍见累累之冢室望九闗之邃不胜茧茧之言容既景驭之博临鉴精衷之昭事敢邀终恵汔济逝魂傥未先朝露之晞姑逃不孝脱遂及黄泉之见亦永有词
　　代乡人设文昌醮唘坛词【立春前三日】
　　时正孟陬于四时而首序日临上浃属三日之先春亶惟泰长之初光唘彚征之兆思皇多士咸造在庭仰瞻九列之崇各厉四方之志文昌六宫之次俨司禄之腾辉太微五帝之庭炯进贤之在望醮陈伊始降假是期
　　青词
　　进有道得有命虽古训之莫逾幼而学壮而行乃人情之甚欲兹因大比咸激懦衷敢输毣毣之愚仰凟髙髙之听窃念臣等或青氊之冷裔或白屋之寒儒刳心于经术之闳深游思于词章之丽则抚嵗时之慆迈尚衡泌之栖迟寕敢怨尤但知循省谓天之于人有出于语言之外士之为学岂矜乎口耳之间故爵从于仁义忠信之修而禄在于疑殆悔尤之谨乡老三年之比攷徳行道艺以兴贤乐正四术之崇顺诗书礼乐以造士是匪浮词之尚乆惟实践之稽况禀五行之秀而命曰人习先圣之术而谓之士将以纪天彞而扶民极康时否而济世屯重任若兹匪才防畀一念及此中夜以兴莫知唘处之遑寕但冀恢疎之垂宥傥弃瑕而录善获効明时誓改往以修来终酬大道
　　散坛
　　天威咫尺庶或享诚童渎再三尚兹沥恳念世道晦明之靡定实人才消长之相闗维今戎索尚骚师干弗戢赋舆无艺农扈告穷兹惟时事之多艰未省天心之欲治郁遐忧其如结欲终嘿而不能惟冀有赫监观无疆申锡恵绥黎献长开泰始之祥隂隲下民永觌干明之化斯文未冺善数有依
　　三台山祷雨醮唘坛词
　　浃辰不雨烈日如熏莫髙匪天洋洋乎在其上何为使我皇皇然悯其苗匪帝意之云憎顾下民而何罪厥惟粃政寔召常旸用穆卜于灵辰将祷求于甘泽衣冠戒旦陈三洞之仙科楼殿切云企九闗之列驭庶防鉴諟嗣致宗祈
　　青词
　　闵闵农夫暵其瘼矣皇皇后帝欲必从之敢渎髙明荐伸恳欵【中谢】伏念臣所领郡昔称要藩然土狭而民贫地硗而功倍矧自比嵗疲于饷边奸民嚚讼以受赇污吏并缘而为市方当事变遝来之日已有本根先拨之虞使十日雨而五日风诚无灾害则一人耕而千人食犹虑饥寒设不幸而稍愆将未知于攸届用修精祷亟冀惠寕傥荷帝临大沛雨云之施庶几民免少纾旦夕之忧
　　散坛
　　山崈宇逈仰瞻咫尺之天威事迫词危敢冒再三之童渎惟今师干弗戢周索尚骚农扈既穷赋舆无艺厥十有一月东啓融风之异迨一百五日北垂大星之妖惕兹灾变之荐臻邈矣穹苍之难问欝遐忧其未憗欲终嘿而不能惟几垂有赫之监观申无疆之容保自今后日三光全而寒暑平俾我周邦五谷熟而民人育庶存常产永殄兵端
　　保和观禳火祈雨醮词
　　旧榆既改正出火于当辰新谷将升尤作云之在望虽夙祈之数应然沴气之未销敢凭醮祭之仪并露禳祈之悃伏冀融风戢燎奠民业于妥安膏雨泽枯济田苗于秀实人心以固吏责少寛
　　设五雷醮啓坛词
　　旱气蕴隆芒芒然闵苗之不长忧心陨获伥伥乎终夜之有求维皇上帝繄谁云憎今此下民亦孔之痗尚冀感通之万一复殚祈请之再三虽以隂召隂以阳召阳实人心之所感然曰旸而旸曰雨而雨惟天意之密移戴日望霓以刻为嵗
　　青词
　　民亦劳止矧堪五谷之不豋天惟显思忍使余黎之俱烬莫遑寕息敢用渎陈【中谢】伏念臣自服攸司克恭乃事当鸿鴈劬劳之粗定受牛羊刍牧之交求力所得为心焉既竭然而阅冬时而不雪迨春日之愆阳肃共明神奔走羣望亦粗殚于厥虑曾莫恵于我师使刑政之爽中孽由已作则穹苍之降防罚止吏躬斯民何辜大命近止寕冒频烦之谴以希鉴諟之仁敢冀鼔以雷霆散札瘥为和气奋之风雨转饥馑而丰年既少固于民心抑共扶于国歩
　　散坛
　　岂无膏雨殆十暴而一寒亦有来牟徒寸进而尺退炎炎未殄罔防可怜虽饥食渇饮之易为仅濡亦济然杯水舆薪之相敌不救奈何敢纾危迫之情终冀焘临之况念国无六年之蓄曰急矧惟捄死于须臾使雨自三日以往为霖始可更生于田里倾心以俟得请为期
　　冠山保福寺设碧玉醮词
　　出云为雨既畜极则有孚终风且霾乃屯膏而不下吏敢自赦天惟民矜尚图万一之鉴临辄冒再三之尘渎【中谢】伏念臣冒分地守介在山椒伤哉土确而民贫重以钱荒而物贵张弓未弛煽燎方扬脱一谷之不登纷百忧而未憗社稷风雷之祀山林川泽之宗既沥恳以诚求亦随时而姑应或霹雳奋张而遄沮或蜚防壊散于垂成或出日而无光或瞻星而有嘒岂政教错谬以戾隂阳之和抑狱讼烦寃以伤天地之徳有一于此自菑厥躬忍鸿鴈之哀鸣眎牛羊之立死幸有醮祷之式敢希保佑之仁伏冀贷慢吏之积尤闵遗黎之俱烬纵饥馑难逃于定数而转移实自于洪钧风马云车戒列神而受职雷鞭电帜沛三日以为霖岂惟收东作之功将以救夏畦之病使其即没于地亦永有辞于民
　　冠山再设碧玉醮词【四月十日】
　　其雨其雨乃有杲然出日之光苍天苍天岂无矜此劳人之意虽渎陈而莫遂欲终嘿而不能【中谢】伏念臣缪政既足以奸隂阳之和凉徳不能以回天地之造十同所一视维钧云胡巡属之封或被滂沱之泽独耳目之所接慨山川其如惔暝隂四垂涷雨交集忽飞防之冯怒即屏翳之遄开云尚往而无功雷满盈而不发岂政令未平于郊闗之内岂烦寃无告于邦域之中不然天疠之流行奚独地封之孔迩省循于此谴异晓然而违孽于吏躬以移灾于农亩吏则幸免民其何辜用伸太一之仪靡惮再三之祷尚冀荡除阳沴蠲涤风霾三日为霖无间乎逺近郊之境百神受职不难于飜覆手之间得请是期蹐躬以俟
　　南山祈雪青词【十二月初八日】
　　冻闭不密雷出非时未霑雨雪之雰乆缺来牟之望使政令之谬孽自已作则灾异之来罚止吏躬何辜元元为此凛凛恭藏醮陈之式仰希保佑之仁幽则有鬼神鉴临在上益之以霡霂霑足为期誓改往以修来冀善终之如始
　　天庆观祈雨醮词
　　时雨久愆懔懔常旸之罚首种不入皇皇嗣嵗之忧敢渎髙明洊伸祈恳【中谢】伏念臣所承郡寄介在山椒土狭而民稠地硗而功倍五日不雨即抱瓮而灌畦一谷弗登则操瓢而陨壑矧今钱荒物贵赋重敛烦独仰嵗以为生将救民于垂死当微阳之未复乃冷气之先乗岂惟疫疠之是虞殆恐饥荒之不免皆由政専之谬以戾隂阳之和而违孽于吏躬以挺灾于农亩敢修醮告仰冀哀矜伏愿上天同云式霈雰雰之泽大田多稼少寛闵闵之情
　　祈晴醮词
　　肃霜戒律幸三务之成功积雨弥旬伤羣隂之蔽日岂但稼穑之纳圃抑虞麰麦之违时况江沱泛溢之余有井邑萧条之虑剥庐未葺壊堞弗支既妨土木之功且病舟车之役有皇上帝伊谁云憎今此下民亦孔之痗于方于社不克不临敢度越于彞章冀哀矜于洪造伏愿云霾解驳天日熈明三光全寒暑平田里咸销于愁恨五谷熟民人育工商亦保于阜康
　　疏文
　　紫极观化盖三殿疏
　　紫极为县之主山古殿頺垣师徒鲜少十数年来道士罗天啓慨然更新之髙其闬闳蕃其徒视昔亦云葺矣又念三殿椽瓦简陋相承不足以舘御天神方议缮完会有欲捐金以相其役者葺葢之议乃决虑材计庸或愆于素才勉以告诸大姓相与叶成其事而属邑人魏某为书疏端某因记八九年间尝有鹤六西来翔舞于殿之前荣其后间嵗复至嵗在庚午又有见焉某来辄兆人物之祥以知江山兴旺有时理之先见章章如此宅于兹土者盍有以导迎之至于勉所当事以无负江山之灵则疏弗及也
　　徳阳县鹿堂化钟疏
　　徳阳之鹿堂道士公孙如海将为钟于其宫以警晨夕而谒余求一言以信诸人余应之曰奚以余言为也尔之师有南华真人者尔独不见其记北宫奢为钟之说乎三月而成或曰子何术之设奢曰一之问无敢设也既雕琢复归于朴来者勿禁往者勿止今尔盍持是以归余不复赘云也道士曰唯因书以赠之
　　四川文昌醮疏文
　　成都进士宋一鄂黄仲振等过前进士魏某言明年当科举之前一年其日秋分循旧比同四蜀之士以道家者流有事于府北五里梓潼大神之别祠愿得一言以励众志某曰易系言天地鬼神隂阳之道而卒之以嘿而成之不言而信存乎徳行中庸论鬼神之徳之盛而卒之以微之显诚之不可揜如此夫夫神之与人隐显异致而圣人乃合言之终归诸徳行与诚云者非夫至嘿与微之地徳行而诚之所自是则神人之所以一者乎夫孰为嘿乎其诸不言而信者乎徳行之不修非信也夫孰为微乎其诸诚之不可揜者乎不赌不闻之不谨非诚也嘿与微徳行而诚一道也人神之际于是乎在既进此矣虽安行吾常何有于计功谋利而人神已契福禄攸系有不占者焉诗曰各敬尔仪天命不又诸君其勉所当事以思【阙】
　　潼川提刑司瑞庆圣节功徳疏
　　惟天生徳与日并明属阳月之维良庆休符之载夙顾縻乗传阻预称觞用敷绎于灵文冀祝延于宸算皇帝陛下伏愿御图有永锡羡无疆布春日之寛条延洪景命扫秋荼之密网绥靖嘉师
　　潼川转运司瑞庆圣节功徳疏
　　尧舜同符方域民而跻寿瞿异道亦度世以延年肆繙二氏之灵文仰祝一人之寳祚皇帝陛下伏愿善积而名显道久而化成天地长根保谷神之牝山河并算迈佛力之威雄
　　潼川提举司瑞庆圣节功徳疏
　　寳绪当阳月旅纯坤之吉虹流纪瑞时闻载震之祥式严净笈之陈逺効脩龄之祝皇帝陛下伏愿诞膺多福式辟四方运神武不杀之机扫清氛祲保清净无为之治绥靖邦家
　　广利寺谢晴疏文
　　曀曀其隂正尔涤塲之杲杲出日顿纾害稼之忧顾庀职之云初愧祈年之不夙敢图昭假亟啓时旸无害无菑既惬大田之望有祈有报用殚下土之诚仰答洪私并儌终佑
　　陈来叟率葬费疏
　　古者吊恤之礼珠玉衣服车马货财以为含襚赠赙之礼问其所乏而给之其有勿能助也则为之执绋负土听事听役茍可以将敬者不敢不尽而亦不家于防也世道衰薄往往以报施为称以下里诸伪物为礼无从之涕无实之敬甚非古人救丧墐死之义然亦有亲死以为利者故亦使吊恤之家竞相惩创然则救之奈何彼丧家固所自尽也若亲防朋友亦惟尽吾分焉耳吾乡陈来叟父有亲未葬来叟学礼者也寕忍以亲为利今日月有时余既赙之矣敢复为告诸吾防之士相与问其所乏而助成之
　　广利寺谢雨疏
　　常燠爽中浃辰不雨即净坊而有请祈甘澍之及时岂期蠁之潜孚亟致滂沱之来下锡之多稼贻我来牟敢伸报谢之私仍露忱诚之恳令一人耕而百人食振古如兹使十日雨而五日风自今以始终承嘉惠汔用康年
　　陈圭度其弟为道士化疏
　　韩退之送文畅师谓浮屠之说何故谒吾徒而请也曾子固记仙都观曰老子之教其宫视予或过焉既知异端之惑又犹若曲笔以从众始余阅此窃谓不然今天台陈君圭与其弟踵门而告余将由是逃儒而归老愿得一语以信诸人夫圣贤之所必膺律令之所不许况我心之所拂敢世好之强从然而屡郤而请不休累月而意逾厉乃知习俗之皆以袭讹而从舛儒先之文未尝以私而废公用述前言为书疏首虽有求于其类寕无发于斯言



　　鹤山集巻九十九
　　钦定四库全书
　　鹤山集巻一百　　　　　宋　魏了翁　撰劝农文
　　汉州劝农文
　　蜀地险隘多硗少衍侧耕危获田事孔难惟成都彭汉平原沃壤桑麻满野昔人所谓大旱不旱者较之他郡差易为功而民多游惰不事本业其所成往往视他郡无以相逺非古今异时地有肥硗也太守以天子命来守汉职在劝农自冬渉春常旸为沴震惧靡寕既露宗祈迄旋嘉泽今以中春之望率履官常躬行阡陌将进尔民而勉之以服田力穑之要尔之生于平沃亦云幸矣毋旷土毋末作各服尔耕以勤乃事则丰年之报将不尔遗养尔父母睦尔兄弟乐尔妻孥速尔朋友礼义防逊将由是兴焉若舎是不为越其防有黍稷则因无常心以防于辟虽悔奚及谨之重之明听我言
　　权遂寜府劝农文
　　嵗二月劝农于郊太守事也今部使者摄郡乃得与尔父老周旋于此且吾闻之造物能予人以丰年不能殖不耕之田能遗人以安富不能福不率之民自比年来江浙淮汉蝗旱相仍流离蔽野惟我蜀土嵗比有秋乃去年之冬三白呈瑞入春雨旸以时尔之得斯于造物也亦云幸矣兹何时也挈率子弟简而稼器修而穑事若时和嵗丰锡尔多稼则仰事父母俯育妻子岂惟尔利赋租以时无阙我饷事盗贼衰息无罹我宪网吾与尔父老咸职有利焉若子若弟乃有不率于教不服田亩不孝养厥父母以害于闾里者其亦以告我当与尔惩之若郡若县乃有官吏不体此意兴不急之务以废而事肆无名之求以害而力亦当为尔去之使者不妄语敬听毋忽
　　潼川府劝农文
　　太守下车厥既两月诣学宫仿乡饮酒礼以观孝弟防賔友招诸生讲肄学业以兴文行坏城郭练军实除盗贼以安民业有不率教于乡者有嚚讼以扰民者有以不当与闻之事挟持上下者有凭恃豪猾武断乡曲者有妄告絶产与官吏为市使民不得奠居者太守既为尔民绳以法令无所贷又虑政事之爽中官吏之剥下工役之妨农游观之废时亦为尔民图所以除蔽去吝虽未保其无过亦庶几尽心焉耳尔民既知太守留意尔事则亦当服劳稼穑以副兹丁寜劝谕之意虽然又当推广此义崇孝弟以植善行之根励廉耻以除心术之莠亲善类以浸灌气质逺小人以隄防蟊贼戒闘狠饮博以毋害于尔生夫然后可以上承天意享丰登之报而绵永乆之休其用我言毋曰具文
　　潼川府劳农文
　　太守以九月丁亥尚仿古制劳农于郊登进厥父老而告之曰方春常旸害我穑事告于方社冀得中熟焉亦云幸矣孰惠其寜乃克有秋大逾始望太守才薄徳菲无以臻兹也皆尔民孝弟力田以济登于休祥太守亦职有幸焉故今日属尔民而饮之酒非徒懽乐之也七月之诗曰我稼既同上入执宫功昼尔于茅宵尔索绹亟其乗屋其始播百谷方筑塲内稼又急治庐屋为来年种植计古之人虽国有余财民有余力而未尝敢一日舎穑以嬉也矧惟今日征调不休公私迫蹙贪吏假威于州县伺民之隙而肆其剽夺奸民防利于邑野逢吏之贪而售其告讦尔孝弟力田循理奉法毋忿争嚚讼毋博奕慢游则可以免一有不然则贪吏奸民将不汝恤矣夫天道福善祸滛彼为贪为奸者终必自败而尔之伤财荡产亡身辱亲则已不可悔矣夫尔民终嵗勤动犹不足以养父母畜妻子岂容更以锱铢之积供此泥沙之用吾为此惧故属尔民而申儆之者惧汝之狃于目前而怠厥事弃尔成如余前之所谓也又恐吾言不能详尽汝不深省今将晦庵先生朱侍讲示俗文一篇刋刻头连在前汝能听用太守言归以告而子弟族姻乡党邻里相与遵行无斁则人事既尽天报不爽呜乎敬哉其毋忽
　　绍定六年劳农文
　　照防当职曩叨误恩自本路宪漕移帅东川既不果来今十六年间不自意罪谪之余申诏起家再为此行控辞不获冒昧一出到官半年未有报效照防当职所歴州郡嵗以二月劝农于郊农事既毕则又率寮吏以十月劳农因相与讲明风化今仍修故事且列劝谕如后一东川之俗素号淳朴乃自近嵗物贵钱囏重以科条百出民不聊生浸失常心有闗风化且如子于父母一体而分若兄若弟实同一气至于族属虽有逺近自祖先视之则均为骨肉今或父母尚在而子孙析居异财视父母如路人兄弟乖争田产赀用纎毫必较往往迭相吞并连嵗兴讼又不幸偶无子孙逺近族属争相睥睨死者之肉未寒他人入室奄有家赀如被刼盗甚者诬谤寡妇撼摇当立之人此风薄恶渐不可长又如甥舅之亲婚姻之家虽由人合实系天伦或因贫富不侔以匃贷而争讼或因孤弱无知以欺陵而致词不思一到讼庭便是仇敌如其无理不免犯法纵令得理亦已伤恩其争起于毫芒其怨及于子孙此皆长吏无以感移惟有闭閤思过然而为士若民亦宜各率天常循理安分相期无讼省事息争以召和气以厚风俗
　　一夫人家道之兴替传世之乆近皆系乎心念之感易曰积善之家必有余庆书曰作善降之百祥韵语相传盖有自来然而所谓善者只是为其所当为如忠于君孝于亲友于兄弟信于朋友皆本分当为之事茍循理而行则一日之间一家之内吉祥和气薰蒸为庆为祥皆由乎此近则一家一国兴仁兴逊逺则流及子孙垂庆无穷却与异端之说为一善则责一报大有不同彼朝为善而暮责报者乃是利心非所谓善又有一种人终日为不善而謟事佛老祈求神明不知恶念之感家道衰替子孙絶灭皆由此始而况货悖而入者必悖而出各宜儆省同迓休祥
　　一古者比闾族党患难相恤守望相助自时事多囏人心不固乗时幸变所在皆然且如前年之冬寇入军溃游手之民傍縁为奸大则杀伤小则刼夺已有当时被人诛戮者其幸而得免则事定之后官司穷治或杀或窜终无清脱曷若守常安分勿起贪心和睦族邻保防乡井可以全躯保家近事昭然所宜深鉴
　　一东川与峡郡接壤家诗户书与峡俗异其尚有不识是非利害之人往往以窝停为事内与盗贼结连外与猾吏盘错自谓得计然而世间为盗未有终身不败者一防于罪连及窝户身犯重刑家财破散骨肉流离诚可哀痛今加劝谕各宜自新免贻后悔
　　一士农工商各専一业教唆为事非善谋生本路之民元是淳朴其间或被凶猾之人扇摇是非兴起词讼甚至假儒衣冠出入官府目前岂无所得然两造在庭必有胜负用钱得理者终于理索不得理之家亦有词诉监赃断罪势必不免各宜改过毋取羞辱
　　一近来风俗日弊不安义命之人皆以支干八卦为名不务本业奔走神佛祈求梦兆以图科举不思行义不修学业有歉亦岂謟神佞佛可以窃取为士若此何责乎民各期勉自进修以须世用
　　右令给付父老各宜准此更相劝率以称当职劳农之意
　　端平元年劝农文
　　太守居郡朞嵗无徳于民上始亲万几用汉宣帝增秩赐金故事以宠灵之滋惧无以称塞明诏茍利于民惟既厥心昔嵗三务成功尝劳尔于郊庶用我言胥训保惠今春二月复以故事躬行阡陌进尔农而申告之呜乎尔亦知事犹可为者乎异时柄臣黩货浊乱朝纲贪刻相师刓民蹙国使水旱盗贼无嵗无之以害尔穯事今氛翳澄霁大明昭升表廉戢贪旌善别慝若诚意实徳持之悠乆则民气和乐精神流通四序协宜三光轨道灾疠不作防贼消弭尔农亦得以毕力于所当事服田力穯以孝养尔父母辑寜尔族姻尔之生斯时顾非幸与尔不我听游惰般乐博奕饮酒闘狠嚚讼以违农时则虽有圣明在上时和嵗丰尔之自弃不获丰亨以饥饿于我土虽悔奚及尚虑尔农不谕吾志今以先儒朱文公孝经解一章列于篇首尔尚聪听之以告尔子弟毋忽
　　端平元年劳农文
　　太守前年十月以古典劳农于郊今年十月当修故事而太守以君命召去官有日用登进尔父老而终告之曰维民之生于天地间相保也相教也相救也相赒也相葬也此同类之至情也而出乎其类者为之君公师长则又有以保之教之救之赒之葬之盖无以保则危无以教则昏无以救则厄无以赒则阙无以葬则伤有一于此太守惧焉于是以学校为第一事治器服正堂序壊者更之未备者补之所当辨正者定其位而营筑之使乡里之英无间逺近皆得以丽习其间庻几不贻乎无礼无学之忧也其次谓比年以来国有火难兵盗相乗郡邑之间城筑当固戎器当除今龙见于正以次具举尚庶几无忝于城郭之臣矣则又念民有不幸颠连废疾鳏寡孤独莫遂生全州故有养济院嵗乆法弛乃为买田以增益之而三者之外又有所谓养生送死者乃循社仓之法官本钱秋籴春粜以平物价庶免乎涂莩沟壑者矣然死者人所不能免也则又择髙燥之地以殣之俾各有归太守所为止于如斯而已虽然小惠未徧此何可恃以为安微尔父老务本居业服田力穯则国无余财民无余力学校有时而弗葺也城筑有时而圮壊也养济有时而穷也生有时而弗给死有时而弗恤也而所谓务本居业非一人所能自为则又在于诏而子弟训而妻孥安其安无悖于义事其事无惰于嬉养老而慈幼食力而助弱赋役以时上下兼裕则所谓五事者虽千百年可使为太守者绳绳不替以与此邦相为无穷也顾不美欤









　　鹤山集巻一百
　　钦定四库全书
　　鹤山集巻一百一　　　　宋　魏了翁　撰举文
　　韩愈不及孟子论
　　凡天下欲为而不能者其辞厉卫道之君子视天下之小不正孰不欲大其门以受之哉然去圣贤愈逺私智曲学方视古为有加而已之才力气量乃非古圣贤之比则心声之发徃徃有峻厉而恨其不能者矣尝观韩昌黎荅孟简一书始终愤世嫉邪类非平时雍容徐缓等语説者以其不及孟子之辞为愈之过乎谦吁以愈之身而慨然自谓韩愈不及之语愈之辞气亦厉矣彼其意盖以为邪説之移人今已甚于孟子之时以堂堂韩愈之言乃不能如孟子之息邪説号呼大呌于语人之际愈诚有不足之恨哉其曰韩愈不及孟子恨之也今夫喜怒哀乐之情未有不自夫辞气之发者见之然其意亦各有所向也成瞷谓彼丈夫也我丈夫也吾何畏彼哉则是耻其不若人也顔渊谓舜何人也予何人也有为者亦若是则是必为而后已也韩愈谓彼能是我乃不能是则是欲为而不能也夫惟欲为而不能者其愤必深天下未有懐不能为之恨而泰然帖息于辞气之表也而况愈当觝排异端之日又非若异时慕舜周公之心比也何则自昔异端之病天下莫烈于战国然孟子以亚圣大才力闲先圣之道貉白圭夷许子直夷之妾妇仪衍羞比管晏又非止禽兽杨墨然当时邪説者不得作虽以杨墨之害牢不可破且能康色以受其归而侏离左袵之未有后世犹頼之非轲之力于排击也人心正而邪説自息公道明而私见不作轲之道葢有以受之也今也降汉魏而唐缁黄之徒风天下而惟已之从其为害又惨于孟子之时而愈乃以一世山斗顾乃不能如孟子之所以受正人心之责则以愈视轲愈当少降哉愈也学术所宗惟孟氏一人而其言一曰愈尝推尊孟子平时推尊者乃使异端小道屏息而不敢肆今非惟不能息而又甚焉含愤抗腕宜其托诸孟简慨叹其遗恨也异时杏坛之语人循循然应对进退纡徐和缓宛然有温厚之意而今也愈之一书峻厉激发一则曰韩愈二则曰韩愈且凛然于辞气之表而不及孟子等语所以致其不若人之恨者亦深矣虽然愈恨其不及孟子其意不为不切而夷攷其论议则愈与孟子固自有不容及者孟子谓性本善也愈则品而为三孟子谓墨乱孔也愈则合而为一孟子谓尧舜不偏爱而愈则有同仁之説孟子言必称尧舜而愈则有易伯之论异时趦趄光范之门又腼顔于孟子之藐大人辞万钟者尝使愈充其觝排攘斥之功以进于孟子纯全之地则轲得其传矣
　　唐文为一王法论
　　任斯道之托以统天下之异则不可无以尊其权天下惟一王之法最足以一天下之趋向彼其庆赏刑威之用于天下而天下莫与之抗者以其法之所存故也君子任斯道于一身以正天下之不正裁节矫揉而不使之差跌于吾规矩凖绳之所不能制则一王之法岂独有天下者司之而斯文独无之哉圣人不作学者无归徃之地重之以八代之衰而道丧文敝后生曲学之于文仅如偏方小伯各主一隅而不覩王者之大全或主于王杨或主于燕许非无其主也然特宗于伯尔有韩子者作大开其门以受天下之归反刓刬伪堂堂然特立一王之法则虽天下之小不正者不于王将谁归史臣以唐文为一王法而归之韩愈之倡是法也惟韩愈足以当之天下莫不有所主江海能为百谷主也而后百川归之太山能为羣岳主也而后羣目仰之天下之分自敌已以上毫髪不可妄逾而况于道之所统其去取予夺可无王法以裁正之乎孔孟一窭人尔鲁史记一书孔子何为傲然立一王之法以刑赏天下之诸侯而当时谓之素王七篇之书孟子胡为司距放之权而天下亦谓为亚圣孔子岂不知华衮鈇钺施之列国则为僭而禹周公执天下之势孟子亦岂不知与己大相辽絶乎书以载道文以经世以言语代赏罚笔舌代鞭扑其所立之法虽俨然南面之尊有不能与之争衡者然后知一王之法吾孟孔立之以垂世乆矣非用空言而徒为记载也不幸圣人没而王法絶火于秦黄老于汉佛于晋宋齐梁之间间有文人才士以主持斯文攘臂鼓吻以自立其説然目离骚为奴婢指屈宋为衙官骂宋玉为罪人呼阮借为俗吏其标立气势则有之矣而王法则吾不知也有唐之兴絺章绘句尚存江左之失未宗燕许如翠微宫之颂启母碣之铭洛寳书之颂周受命之颂皆迎合揣摩之文也未得王杨则韩休之薄滋味张九龄之窘边幅王勃之多玷缺许景先之乏风骨皆未能粹然一出于正也是何也主王杨之伯主燕许之宗则蕞尔之国不足以一天下之异也有昌黎韩愈者出刋落陈言执六经之文以绳削天下之不吾合者原道一书汪洋大肆佛骨一表生意凛凛正声劲气巍然三代令王之法且逊之其始也王杨为之伯天下安其伯而不敢辞以为文章之法出于王杨也及其乆也燕许为之宗则天下宗其文而不敢异以为文章之法出于燕许也最后愈之为文法度劲正迫近盘诰宛然有王者之法下视燕许诸人直犹残陋之曺桧皆大国之一方尔则凡天下之为文者谁敢不北面厥角以聴王法之予夺哉虽然天下之习沉涵浸渍之乆则其非一朝之可革变齐仅可以至鲁变鲁仅可以至道以圣人之才量岂不能直变一齐而且革之以渐焉况唐之文敝渐靡晋宋之余习自贞观后黜王师旦张昌龄裴卢骆賔王等辈虽太宗髙宗主之而斯文之且不能尽革使文章之变非燕许诸人为之先则一韩愈岂能以一发挽千钧哉虽然立一王之法以裁天下之异习此上之人为之愈何与焉大厯贞元徒事姑息而元和长庆戾吾道尤甚焉立唐文章之王法不出于时君而出于愈愈亦甚不得已也虽然史臣之説虽论愈也亦规唐也














　　鹤山集巻一百一
　　钦定四库全书
　　鹤山集巻一百二　　　　宋　魏了翁　撰举文
　　问汉唐官官外戚藩镇外国
　　天祐皇宋艺祖皇帝提纛下之师收神器于五闰金戈铁马之余异时内患外祸稠见叠作今则传禩二三百载升平之日居多异时尾大不掉足上首下今则居重驭轻君制臣承内外之势大顺窃尝伏读国史然后知圣人之所遗后世者其智虑规画固自有逺且大者也自大难甫平大臣如赵韩王辈左右扶翊元勲宿将休兵归卫老于牖下相臣枢臣或上印绶不以典藩则亦廪之祠禄或奉朝请外而郡之政寄于守县之政付于令守令之权归于按察按察之权归于朝廷上下相维轻重相制近臣无専恣之患藩镇无擅权之势郡县无専杀之威自一命以上刑辱不加虽间有击柝之虞而絶无萧墙之患立法剏制如此其善行之三百载而患不作岂非圣祖神宗剏法之善而圣子神孙守法之严欤若夫汉唐之患大异此矣汉之过乎变者也唐之轻乎变者也过乎变至于矫枉而过正轻乎变适以阶变而召乱汉初惩秦孤立大启九国跨州连城拜上东门之命适足以为吴楚连衡之阶而三庻孽之封适足以培汉法不行之地后来者惩羮推恩之令起附益之法设左官之律兴诸侯惟得衣食租税甚而至于乗牛车又甚而至于上玺绶以养成王氏之祸光武之兴此监未逺于是尽夺三公之权而归之尚书厥后大臣权轻不足以制小人而顺帝之立蠡吾之建阎显之诛梁冀之夷至此而外戚宦寺始足以病汉故曰汉过乎变至于矫枉而失正此也唐太宗力刬隋亭障列玉门号令畅南海辫髪之长待唐玺纛而后立贞观诏书四夷寳之而传世上封域圗者有之献黄金鹅者有之后世子孙循守勿失则唐无外国之患矣而乃轻变之奈何太宗府卫设兵循西魏以来之旧居重驭轻举天下不能敌闗中之半故今日之扶犁南畆即异时之荷戈阃外者也异时之云屯尘合即今日之火耕水耨者也后世子孙循守勿失则唐无藩镇之患矣而乃轻变之奈何太宗以北门营缮无与南衙政事此固可议者然亲近如内侍省而不立三品官目不以事任之守御閤门扫除庭庑不过使之供舆防皂之职帝葢谨于履霜者后世子孙循守勿失则唐无阉寺之患矣而乃轻变之奈何故曰唐轻乎变至于阶变而召乱此也虽然桃虫之不戒而拚飞蚁穴之一溃而滔天人君之用心其严乎汉侯王之患虽烈特外变耳自马窦权移主上宦者游后庭二将军扬旌隂山而后世外戚宦官外国之变皆自武帝之欲心启之唐女主之祸虽炽然天所命耳自杨国忠获用髙力士蒙宠诸节度受封而后世女主宦官藩镇之变皆自宗之侈心启之先儒苏公子瞻谓汉有一变石公守道谓唐有三患皆贻咎于汉唐之诸君愚请用其责于二英主之用心以附责备之法
　　问六经疑
　　汉儒六经之学以辩説胜而是否不与焉瑕丘江公受谷梁董仲舒受公羊二人同时辩论仲舒辩而江公讷故公羊胜严彭祖受公羊刘向萧望之受谷梁二人同时辩论刘向辩而彭祖讷故谷梁胜至于解頥而説诗折角而论易传古礼十七篇而言礼増师法百万言而谈书汉儒六经之学陋矣今者执事以诸经之疑不鄙夷后学而教督之愚不敢効汉儒以虚辞胜请为执事质其是否者且书之不记宣王亦犹诗之不録康王也诗之不録桓文亦犹春秋之不録管仲也黍离降于国风圣人所以叹王室之卑七月列于国风圣人所以示列国之正晋用天子礼乐则鲁之有颂夫何疑二雅有正变则小雅多文王大雅多幽厉夫何怪诗书之义大略可覩矣三易所以明三代正朔之殊上下经所以言天道人事之异义理象数则学者之自异也刚柔徃来则卦之渉于变者也以至春秋为尊王而作以臣召君春秋犹为晋侯讳况射王中肩之事春秋尚忍言之哉楚为中国患始而称荆吴为中国援则进而称爵一字之华衮斧钺春秋之法具在易春秋之义大略可覩四经之疑既略陈其槩矣若夫执事所谓学经之失则请终言之以为经生之戒诵麦青之诗以发冡大诰之书以文奸咏骊驹之歌则病曲礼矣假瑶爵之赞则悮周官矣几神祖品题易贼也遂事启边衅春秋蠧也黄太史之诗曰自古非一秦六籍葢多难愚愤此乆矣愿从执事印之
　　问兵民财吏之今将何以为革之之方
　　尝读汉金布令甲其文曰边郡数被兵罹饥寒令天下供给其费夫经费调度不仰给于县官而倚办于天下令甲所书特一端耳触类长之汉之求多于民者亦苛哉汉人色色倚办于民疑其兵民财吏之费天下必有涸然不给者然攷之班史则乗坚防肥履丝曳缟墙屋被文绣闾阎食粱肉僮骑带刀劒此风虽侈犹可以见汉民之优裕也会稽计簿三年不上右族占垦县数负课内史假贷租多不入追科虽拙犹可以见汉吏之恤民也自文迄武有都内太仓之积初元永光有水衡少府之赢则国用充积而财不闻其困民会稽兵以备闽粤巴蜀兵以备西南夷上谷等郡兵以征匈奴则近郡调发而兵不闻其病民汉取办于天下若此其伙然民力既优而吏不扰民财不困民兵不病民经费调度随补輙羡将以其帑藏之所储过于密而足以给之耶则军市之租委之边吏释罪之钱寄于北军廪牺之义散于冯翊平陵工作假于水衡则帑藏未尝密也将以其版图之所入足以赡之邪则少府陂泽贵戚冐垦关东流民名数颇落中尉脱卒得数万人乐安隠田多四百顷则版图未始详也天下之财使天雨而鬼输也则可今养兵置使与夫生财之道色色倚办于民则是可不为根本虑哉汉之人君吾知其所以致此者葢有道矣汉自髙恵文景五六十载间或十五而税一或三十而税一取民既轻而减田租之诏无嵗无之其后武帝以贾人之子市中锥刀之末将尽争之若此者疑于苛取矣然惟汉人二十税一之制犹存不改张敞谓其百姓不加赋而军用给班孟坚谓其民不加赋而国用饶攷之西域传有司请益民赋三十以给边用而帝不从夫当边用不给之秋益赋之请是宜忻然一肯首矣而牢辞固拒不忍有一毫之横赋而加诸本根夫苛取如武帝而且知为根本虑他可见矣不然经费所以责于民者繁而田赋之所以恤于民者薄则凡养兵与夫国用之制其能一一无歉乎执事枚举民兵吏财下谘承学执事既已条列四者于前而又谓脩其一而吏以此治财以此富军政以此成执事其欲先修裕民之政以为三者之本乎敢以此説复于执事且今日天下何病哉置吏养兵等政类多不满人意者先正宋公祁作郡牧论谓国家倚办于二千石特皆簿领之期会狱犴之文致吁今日之事又甚矣追科迫于星火符移惨于矛防健敏治办以为进取之梯媒九重降诏至谓士有横翔防出之心则吏之刻民如之何而絶之先正苏公辙元祐会计録谓艺祖府库充塞创景福内库以蓄金帛今之用度大率多于前世吁今日之事又甚矣锱铢之取泥沙之用畎浍之益尾闾之泄一遇水旱常平仓无粒粟以赈民则财之困民若之何而裕之先正吕公陶记成都备武堂谓蜀无事七十有三年民恶干戈吁今日之事又甚矣翠华南渡无事者亦七十有三年矣鹤膝犀渠蛊壊蠧朽万州蜀口云屯九万八千之师不为不多然嵗縻廪粟至有名尺籍伍符而身为家人子者则兵之病民如何而革之虽然庙堂旰食以此为忧执事明问以此为忧是固可忧矣然愚知其不足忧者何也主上孜孜爱民日者命大臣裒类列圣寛恤诏令又从有司之请薄敛省责赈荒救饥百万生灵获拜大赐自今本根既厚而国用寛绰矫河内发粟制焚益昌搉茶诏不患无若人左藏之赢余六库之别贮不患无此政输家财以给边用送义租以助恢复不患无此民一举而三利则本末其有相病哉儿寛盐铁论曰儒者释耒耜而学不验之语愚无似执事大人无以不验鄙之
　　问进读三朝寳训讲明外内治
　　按汉艺文志自太史公冯商史记之外有髙祖传十三篇有孝文传十一篇有汉着记百九十巻此书虽不存于今窃覩其明堂玉版之所藏兰台石室之所记烂然奎璧所谓汉祖宗治略皆聚此书也降武宣而后大夫愽士议郎领给事中加官掌中顾问应对未闻有一语援此书以告其君者故汉初之制后世一切反之髙文诸君详于内治而治外为缓武宣以后详于治外而治内反踈治内者内外皆治而治外者内外俱废汉初相府领计籍中丞督部刺史分刺州而吏治核衣丝乗车有禁掌教化有吏孝悌力田有科而集俗厚问其民力则乗坚防肥履丝曵缟闾阎食粱肉僮骑带刀劒问其防计则庾廪余财太仓红腐司农仓在郡国卒更钱在州内脩政事整齐严密如此而当时外治何如哉尉佗窃据桂林象郡即今之广南西路也闽越王犹保闽中即今福建路也匈奴尽盗河南地而白羊楼烦去长安才七百里而将帅方且因事设屯而士卒或起家人子霸上棘门或多儿戱而从军中或都货子钱故刘安谓汉兴以来七十二年吴越人相攻天子未有举兵而入其地者推此则可以见髙文诸君详于治内而治外为缓自时厥后笃意右武大司马冠两府诸将军领加官而将军之号又不时置则将帅厉矣命太守等以都试敕武官以防刘临曲台以飨罢则卒乗精矣问其边镇则筑堠成列屯田山西自三辅而外郡才十有三而置都尉者乃三十问其糗粮则武关给吏卒之食北军储释罪之钱少府续太农之费外脩武备光明俊伟如此而当时之内治何如哉会稽不上计黄龙多避课长安犹仿侈靡公乡犹广地宅浑邪内附不能具三万乗而两军出战士颇不得禄故班固谓汉宣脩武帝故事而又谓孝成脩武帝故事葢咎其不复循髙文诸君之法而徒效武帝之外治矣推此则可见夫武宣详于治外而治内反踈执事大人辍金华之清要衡四蜀之文雅发防下询首以侍读之官进读三朝寳训为问愚无似今愿切有请焉翠华自驻跸东吴迄今七十有三年承平日乆皇帝以方寸之印丈二之组镇抚薄海而翫嵗愒日内外渐弛樊川自治之防谓国家焦焦然七十余年今日之内治似之先正吕公陶作成都备武堂记蜀无事七十有三年民恶干戈今日之外治似之日中必熭操刀必割二者将何以处此虽然物有本末事有终始由内以及外虽皆不可以偏废而知其所先后则几矣昔唐长兴中大理少卿康澄上防曰国朝有不足惧者五有深可畏者六虽蟊贼等事皆以为不足惧而独曰贤人藏匿深可畏四民迁业深可畏上下相徇深可畏亷耻道丧深可畏毁誉乱真深可畏直言蔑闻深可畏葢谓不足畏者外变而深可畏者内患也使澄而愚人也则可澄而少知治体则是岂可不恝虑哉方今州县额课最虚伪乱真亦闻有如祖宗时命雷徳骧欲令具功过之迹者乎民俗士风日流浇薄亦闻有如祖宗时令御史台访察所在以闻者乎国计尽蠲亦无爱惜太宗成训具在亦尝虑及此乎所在充羡割内库以贮金帛太祖徃事可覆亦尝讲及此乎如其视三朝无愧则天下幸甚若犹未也则今日之所不当缓者唐李翺作幽懐赋役众志之嚣嚣兮叹老而嗟卑神尧以一旅取天下后世子孙不能以天下取河北欧阳永叔书之曰使当时之事咸易其叹老嗟卑之心如翺所忧唐之天下岂有乱亡哉嗟夫内治之不立其流乃至于此愚愿举此以为盛时献鍜链精粹是则何敢若其披露肝胆则有玉堦方寸地
　　问正朔
　　汉贾生于汉文之时上言乃以夏嵗二月定明堂造太学班孟坚于髙后文景纪年多书春正月以为嵗首窃读史而疑之汉自太初元年始从寅而二氏于未改正朔前已首言夏时何也及观汲冡周书其纪年篇起自夏商周皆用建寅之月为嵗首后知三代虽以子丑寅建正而授时以建事纪年以垂世率皆行夏之时而虽商周有不能易也秦人采邹衍终始五胜之説更以十月为嵗首歴变闰余率多舛失髙皇受命之初不能反之以从夏时猥用北平侯之歴而循亥正夫汉火徳也北平侯一误而遂因仍之帝庻事草剏固未暇责也以孝文盛时汉兴二十余年而犹谦逊于改正朔一事是宜正朔虽未改而班贾二氏乃咸于此而标言夏正葢咎其可以改夏时而不改也非特此也虽圣人之意未始不以夏时为正也故诸经则示其正春秋则用其权用其正者本夏正以示万世之常而用其权者托周正以绳一时之变何谓用其正七月之诗惟用寅正周官垂治象虽曰用子正然于嵗首则标之以正嵗是尚存寅正也异时圣人着之于书犹拳拳致意焉纪尧之事曰正月上日纪舜之事曰月正元日纪禹之事曰正月朔旦且尧舜禹用寅正故圣人书其正焉乃若于商则曰十有二月于周则曰一月不独不谓之正月圣人盖不与其正也此所以示万世之常何谓用其权行夏之时自圣人平居议论圣人非不知夏时之为正而春秋乃止用周正何也二百四十二年之间正朔相承周也而天下不知有周圣人笔之史正次王王次春华衮斧钺寄之一字使天下晓然知有王室之尊其或不书正不书王皆所以讥其无正也此所以绳一时之变嗟夫正朔一事费夫子议论久矣用缯用黑之説受图立始之説纷纷籍籍自汉儒固已信之传世愈久而圣人之意愈晦魏景初元年有司奏魏得地独宜以建丑为正遂改是年三月为孟夏唐天授四年始用周正改十一月为正月十二月为腊月夏正月为一月吁陋哉唐固不足道也然尚有可诿者曰周之子正犹本于阴阳之度也而魏独何为者哉季春三月而遽易为孟夏之四月作讹成易之序不舛乎搜苖狝狩之事不紊乎然则余将孰从曰曾经圣人手议论安敢到【阙】













　　鹤山集巻一百二
　　钦定四库全书
　　鹤山集巻一百三　　　　宋　魏了翁　撰举文
　　御防一道
　　臣对臣恭惟国朝以忠厚为治以好生为心以和平养天下之福以中正作士君子之气熈丰大臣之变法邻于骤元祐诸君子起而救之疑于激惟我仁祖皇帝培养根本扶植政道治体浑大汪汪乎有唐虞成周防和之风诚足以为万世法陛下习祖宗之余休膺上皇之重寄诚能持平守正以与天下辑安靖和平之福而不凿吾祖宗浑厚之治体则陛下所以防臣数条如荐举之尚难其人财货之未知其序吏未称其职民未安其业贤愚同滞军政未脩皆上廑陛下之宵旰者臣愿以祖为法则六者之臣当熟数之于前惟陛下裁察臣伏读圣防曰朕嗣承丕绪六年于兹兢业自持防敢逸豫宵旰圗乂其效悠绵常考古先帝王之治安靖自然靡弗有成矫厉多事者未免于失臣有以见陛下叹六年治效之未着而酌之古先以为出治之鉴也陛下寅畏天威遵守祖武勤恤民隠贬玉食之奉服浣濯之衣屏声色之娱天资固已超絶而且阅大臣章奏或至日晏御内殿讲筵不问双只日孜孜求理尚惧阙失是以比年以来亲享而霁景舒日蚀而云雾散先春而瑞雪应此天之所以相陛下也边尘不惊狱讼希省盗贼屏息此天之所以顺陛下也陛下兢业自持臻兹六年其大体固已素定今临轩防士之始询臣等于庭乃谓古先帝王之治安靖者成矫励者失则陛下既知安靖之足以凝治体矣而独有言宵旰圗乂其効悠绵陛下责效于六年则切矣臣犹未敢以圣问为然也我仁宗四十二年之治巍巍堂堂如此今以其即位之六年考之则亡具甚矣天圣之五年即仁宗之六年也是嵗范仲淹上书执政歴言时事其略曰今朝廷无忧矣天下久太平矣兵久不用矣士曹未教矣中外方奢侈矣百姓反困穷矣使好功喜名之君临政发愤者六年而治效悠乆若此则必鋭意勇为以激天下于多事之塲惟我仁宗一切为根本虑财以不聚为富兵以不用为功刑以不杀为威人才以不作聪明为贤庆厯之治迄今有光陛下无谓六年之乆而治效悠缅诚能以忠厚和平植治本以中正广大作人才则安靖自然靡不有成当不虚陛下所以攷古之意而矫厉多事之失非所忧耳伏惟陛下遵家法而施行之臣伏读圣防曰汉文未遑用贾生之防武帝则效唐虞之治一乃兴于礼义几至刑措一乃海内虚耗户口减半此其证也朕以凉菲凛凛乎兆民之上其敢嫓踪五三黙观卿士大夫莫不髙谈稷契下卑汉唐然今日之亦多端矣臣有以见陛下酌汉文武之得失以为鉴戒而患卿士大夫之髙谈危论而不切于时政之也然尝观今日之治以言乎荐贤则人才未尝辈出如汉文而数路得人不如武帝之多以言乎理财则用度节约如汉文而剖析秋毫不如武帝之精以言乎吏治无可纪之绩如汉文而击防于州县不如武帝之察以言乎裕民则除税减税如孝文而外施仁义不如武帝之矫以言乎张官置吏选将练民大抵有汉文之寛厚而无武帝之激烈然要其终而观其寛厚者有余味而激烈者无成谋臣切意陛下之所以絶望嫓踪五三者以是数者之政未能掉厉奋发以新斯人之耳目而卿大夫所以髙谈危论者亦必厌满于此也然今日之治虽小缓要亦不可太激文武二君之得失臣不敢以为陛下献臣之所以拳拳于陛下者本朝自有家法耳仁宗在御一时事势浸流于弛请总权纲时则有若宋绶请揽威权时则有若余靖请立威福时则有若孙甫请出号令时则有若苏伸谓政令姑息者张方平也谓威柄渐移者宋祁也谓十事不及先朝者富弼也谓天下之势近于弱者苏洵也而我仁宗曷尝以治具之未张而絶意于五三之治以卿大夫之髙谈逺古而亟求之所以更作之术欤陛下诚能涵养治体以取法仁宗则陛下六条之问臣当件举而对而陛下详择其中若陛下方以治效悠缅为忧而亟欲大有所作为则臣虽言之无益也圣防曰百执事葢已略备时下之令而谋一帅择一部使者戞乎每难其人岂世徒尚于美观而未防实用欤臣有以见陛下患荐举之未得实才也然今日荐贤之法矣异时士大夫介洁不茍求举今不见也异时举官不妄荐人今未能矣牍章旁午率多具文类曰某人可备监司而不明夫州县之尝有劳绩某人堪充将帅而不明夫谋略之尝有显效某人可举防吏某人可备著述某人善治狱讼某人善治财赋而不列其可纪之绩下泛然而举之上亦泛然而用之上下俱以虚文不实相尚宜乎谋一帅择一部使而尚难其人也徃年陛下论议臣之谋凡宰执台谏侍从不许亲戚子弟交荐日者议臣有请自今科目荐延者各因其长明着实迹茍不如举即坐以妄谬之罚陛下欣然嘉纳圣意一形举官当无谬举而实才当为时辈出矣然持循至于今而荐举不实之自若者何也未闻陛下罪一举官之不实而赏一举官之得人而明示天下以赏罚之信必也昔我仁宗尝诏举官自今已改迁而贪汚者许元举官以实状闻其不实者置之罪臣愿陛下考仁祖之遗意诏中外大臣自今举三人皆实者特与防擢俱不如举则举官责降已举而易所守者举主匿其罪而不言他日以事败则以其罪罪举主选之三年而谋一帅择一部使尚难其人者未之有也惟陛下遵家法而施行之圣防曰国家之经制有常朕之自处罔或不约而内焉省计外焉郡邑惴惴乎每虞不给岂财货本末源流未知其序欤臣有以见陛下虑理财之不得其序也财非天雨鬼输必责之民今自两税而外凡军兴之一切权宜者皆入于经赋且茶盐酒铁之所立古人不敢尽利以遗民者今自一孔以上根括无余国家虽号承平然犹有经费之不可阙者郊庙之费百官之费军储之费备荒之费嵗赂之费阙一不可使藏之州县藏之府库某色可以供某数某数可以备某用官司不相侵移财货可以得其序而今也有所谓备拨有所谓登承有所谓填补有所谓兑措移易文厯变乱色额有司者将亦病之徃年议臣患州郡财物之虚数应郡守替移即委本路漕司具实在之数以闻其后又欲于监司郡守放罢及宫祠省符到日即令同官拘定见在财物之数具申朝省其隄防不可谓不密矣然以处升平则可徃年五谷不登而诸路常平司支发不给不知欲建规恢等议国胡以餽之昔仁宗朝大臣建言欲令三司使具先朝与天圣中赋入若干官若干及今赋入之数与兵数官数约取中道立为经制以十分为率七分为养兵及官省之费以三分备水旱非常迟之十年始可以言上从之臣愿陛下规仿此制明诏三司大臣及诸道计臣自今量入为出不得更相为用以紊经常之目庶使盈虚可攷而缓急不至无备惟陛下遵守家法而施行之圣防曰考课之制戒饬之诏深切着明而吏治茍简皆自丰贿财有愧乎吏称其职臣有以见陛下之望吏治为甚切也然今日之天下陛下与守令共治者也得一贤太守则十万户受其福得一贤令尹则万家之县蒙其利然受其福蒙其利者百不一二而贪豢以枉法苛酷以虐民妄诞以废事者緫緫也应守令得官之初率多矫为公防之迹以要虚誉二年之后本心稍见淹延狱讼移易府藏挠乱文厯互送之费公帑之费送迎之费则视为当得至有合解诸处纲运则占防而不解支应于诸军请给则积压而不支县蕲之州州又蕲之监司动以阙乏借口嗟夫斯民亦重不幸矣日者献议之官谓监司郡守送迎不得过数吏籍不得额外收补监司通判行部不得骚扰又尝有谓欲寛逺郡之忧莫若重守臣之选欲校臧否之实莫若重监司之罚莫非所以责吏治之实陛下悉俞其请陛下责吏之意非不迫切然人不易知以天下郡邑之繁陛下安得人人亲见而后任之哉今之监司宜总诸道之守令而进退之也陛下于一道止得一二贤监司则人人知所警惧矣今守令不必择而监司不可不择侧闻庆厯三年范仲淹富弼条上时事请以次渐易诸路监司之不才者使惩汰所部吏令两府通选转运即委诸路自择知州况日者廷臣有自今后监司遇有阙者乞専用在廷之臣愿陛下自今亲择贤监司分部诸道若内若外必待陛辞而后行当行之日陛下亲御殿假词色以谕之曰一道之吏实汝之托吏有政绩者其具名以闻而阘冗酷虐者亦仰觉察重加典宪汝将匿不言异时下转上闻汝将有显戮彼知上意勤恳则贤监司之下不容有滥员矣惟陛下遵守家法而施行之圣防曰监税之蠲逋赋之除前后相踵而嵗虽丰登民尚愁叹有愧乎民安其业臣有以见陛下念民力为甚周也然今日之民力病矣徃年江淮湖浙四川等处所申灾伤数目轻重各有差今秋成又未可预计假令嵗果大熟则亦仅可支一年之湏而无赢而况国家之征赋夏输绢冬输防以苗折帛有不一之名役钱有两科之数而额外之科敛不与是以年来为产户者小则易田以避追扰甚则竭产而供转输其亦有在也朝廷责之户部户部责之监司监司责之郡守郡守责之县令期限迫于星火文移惨于戈防大书长牒遽然而至则系逮案胥凌辱长吏且如朝廷严税绢掯纳之数足而后施行者其患皆起于期会之不容缓也使州县府库有以为应手之备则犹可以纾目前之忧而今也扶东而西倾捉襟而肘见一额之输仅可以应本额之期限财非出于官而使不责之税产户不责之四五等得乎日者陛下俞臣寮之请纂集寛恤诏条颁行郡国虑长吏奉行不防则令监司劾奏臣观圣虑非不恳恻然使州县之财未裕则长吏虽称有爱民之心果能一一承宣乎昔仁宗以京东饥出内藏绢代上供以淮南饥出内藏绢代民输下京西籴军储财则出内库钱下河北市粮草则出内藏绢夫仁宗不惟不责之州县而反取之内库葢谓迅州县之期会适所以重斯民之雕瘵也今欲民生之安其业先自裕州县始惟陛下遵守家法而行之圣防曰官益猥冗而入仕之源未澄率数人而同一阙使贤愚同滞臣有以见陛下欲清入仕之路而使贤不肖有别也国家有三嵗进士之外由特科进者多昏耄补进者多骄佚由杂进者多舞文由鬻爵进者多贪污入仕之路虽狭特三嵗一用郊三嵗一取士名之登于吏部者为员可胜计哉故有一阙则替者一人任者一人待之者一二人虽曰速仕者志于营近次仰禄者志于得厚禄而自便者志于得清安然自京秩而上犹未至太冗而未脱选调者至于员多而无阙可取是以忧国之臣虽屡求所以汰冗之术然多畏于所拂而不行昔我仁宗朝大臣议省冗官是知立法自贵近则人无怨请自嫔御宗室两府大臣及诸司带职员内外臣之家裁减补防则十年当见成功今世赏之数虽烦然减任子废恩赦昔人常难之议者又欲裁奏防之法严铨选之数则又恐非祖宗忠厚之意今欲裁省冗滥而仕者仍无所拂莫若开张铨试之期二年一铨不惟俾之涵养气质学而后从政而吏员猥冗之稍清矣惟陛下遵守家法而施行之圣防曰兵虽搜择而将佐莫之拊循第闻有掊克苛役使军政未脩臣有以见陛下欲革将佐之苛使军政脩举也今日之兵自三衙之宿卫江淮之列屯诸道之禁军阶级欲其严号令欲其明军势不可谓不张比年以来缮治沿边之城壁制造御前之军器命臣寮以捡视战舰之诏诸将以讲求马政之利则武备不可谓不讲江上诸军军器数目则委官捡阅沿边州县土兵弓手则议行招填则搜练不可谓不至今日军政之不在乎他而在乎上下之情不相得为之将者裁简犒赏积压请给而为之兵者傲睨邀赏骄悍难制平居不能同甘苦则临事难以共患难昔我仁宗经略西夏是时升平日乆兵输百万范仲淹虑其骄悍条上边政大略以和靖军情为先臣愿陛下诏诸道将帅自今赏罚欲其信必毋掊克伤士情则军政不脩之患非所忧矣惟陛下遵守家法而施行之圣防曰况欲教化之行习俗之美不赏而劝不罚而惩动容貌出词气天下向风而化如诗书所载隆古盛时其可得乎朕未尝不当宁慨叹期一新蠧深为矫厉多事之过抑何脩而前六者各得其理陛下所以慨慕古先而一新六者之蠧陛下责治则亦鋭矣然尝恭闻哲宗皇帝朝范祖禹建言曰陛下欲法尧舜惟法仁祖法仁祖则可至天徳矣夫诗书所载隆古盛时其教化习俗固非世之所可及然我仁宗之治才智不用而道徳有余功业难名而福禄无穷则所谓隆古盛时亦何以异此何陛下近舍家法而乃取法于太古乆逺之事哉虮虱贱臣防闻嘉恵圣问之所及臣既竭愚忠冐犯忌讳件别于前矣陛下于其终复防臣曰自昔抗议之臣奏防之士文采则富议论则濶殆类石田将孰与耕有侔画饼莫济于食或矜于为异惑一时之见闻或隂寓其私觊他日之进用朕固不取亦岂公言今始延天下之秀茂防之于庭其详着于篇俾无多事之蹈而日臻于盛朕将亲览焉陛下之问及此天下之幸也臣请复以取法仁宗为陛下终其説国用自艺祖以至仁祖积四世而治体成自乗舆驻跸东呉至陛下又四世涵养根本作成人才以凝治体于不变以为我宋筑亿万年无穷之基则在陛下当无以辞其责然尝观仁祖之治体所以汪洋洪大而与唐虞成周比隆者虽自仁祖持平守正以扶植治本而亦一时元老大臣中正广大而维持公道于上也庆厯盛时杜富韩范相与主公道于上而欧阳修蔡襄王素余靖等居言路相与维持正论以固治本天章阁所条陈时事富范诸人身言之而身行之初岂矜于为异惑一时之见闻如陛下之所忧者哉范仲淹以忤大臣去国愿与俱贬者相继初岂隂寓其私觊他日之进用如陛下之所弗取者哉今日涵养治体作成人才以无愧于我仁宗之盛其责在陛下而扶植公道荐进实才以无愧庆厯之大臣其责在人臣愿陛下与左右大臣深思熟计思祖宗之艰难念上皇之付托为千万世子孙治体虑一切以中正广大行之实宗庙幸甚臣无任惓惓之至臣谨对











　　鹤山集巻一百三
　　钦定四库全书
　　鹤山集巻一百四　　　　宋　魏了翁　撰周礼折衷【得之何璟提干】
　　按汉唐以来三礼元本首列正经巻第而书名与传注人附于下此必先后郑有所传授今鹤山先生折衷两篇标题仿之惟自宫正又中分者非敢轻有因革葢以贾氏所发明昉为义例学者其详考云
　　天官冡宰第一
　　郑象天所立之官冢大也宰官也天统理万物天子立冢宰使掌邦治亦所以总御众官不言司者太宰总御众官不主一官之事
　　贾郑云象天者周天有三百六十余度天官亦总三百六十官宰者调和膳羞之名冢宰亦能调和众官天官兼摄群职故不言司春官以其祭祀鬼神鬼神非人所主故亦不言司
　　惟王建国辨方正位体国经野设官分职以为民极贾六官之首同此序五句者以其建国设官为民不异也案桓公二年左氏云昔武王克商迁九鼎于洛邑则居洛本是武王之意至成王周公时恐天下为疑更与诸侯谋定之也
　　郑周公归摄而作六典谓之周礼营邑于土中七年致政成王以此礼授之使居洛邑治天下司徒职曰日至之景尺有五寸谓之地中天地之所合也四时之所交也风雨之所防也隂阳之所和也
　　贾书传云五年营成周成周与王城同时营则五年营洛邑与孔安国为营洛邑封康叔制礼作乐同是摄政七年异彼先郑注云土圭之长尺有五寸以夏至之日立八尺之表其景适与土圭等谓之地中今颍川阳城地为然
　　郑司农云别四方正君臣之位君南面臣北面之属谓考工匠人建国水地以县置以县视以景为防识日出之景与日入之景昼参诸日中之景夜考之极星以正朝夕是别四方后郑破先郑为君臣父子之位以其国家草创下论体国经野理应先定宫庙等位岂有宫庙等位未成先正君臣面位乎又云营国方九里国中九经九纬左祖右社面朝后市野则九夫为井四井为邑之属是也
　　贾营国方九里旁三门旁为四方方三门则王城十二门门有三道三三而九则九道南北之道谓之经东西之道谓之纬经纬之道皆九轨左祖右社者此据中门外之左右宗庙是阳故在左社稷是隂故在右面朝后市者三朝皆是君臣治政之处阳故在前三市皆是贪利行刑之处隂故在后也野则九夫为井四井为邑四邑为丘四丘为甸【亦音乗】四甸为县四县为都也井方一里邑方二里丘方四里甸方八里县方十六里都方三十二里载师职云家邑任稍地小都任县地大都任畺地若畿内乡遂及四等公邑皆为沟洫法无此方里为井之事家邑小都大都三等采地乃有方里为井之属但郊外曰野大总言耳散文国外则曰野故乡大夫职云国中七尺野自六尺是城外则经中野对国言之谓国外则曰野但据小司徒成文而言
　　郑司农云置冡宰司徒宗伯司马司防司空各有所职而百事举贾人一日无主不散则乱是以立君治之君不独治也又当立臣为辅极中也言设官分职者以治民令民得其中正使不失其所设官分职助理天工众人取中以为治体其实建国之初主在设官分职为民极耳
　　位字注谓君臣之位先郑之説非不通只是不该盖位总言宫庙朝廷之位故后郑破
　　之
　　王城十二里或又注云九里已不同又云甸音乘其以出车一乘诗信彼南山惟禹甸之左氏浑良夫衷甸亦音乘
　　极本无中义只天下之理到中便不可过不可过便是穷极如斗极屋极洛邑为天地之中是四方所取正之地商邑翼翼四方之极是也此极字至朱文公发明始分晓
　　经字是经之营之经画也言经则纬在其中九经九纬是也经常经界皆此经后人只此一字尚存如权字便错看
　　乃立天官冡宰使帅其属而掌邦治以佐王均邦国郑司农云邦治谓总六官之职也故大宰职曰掌建邦之六典以佐王治邦国故论语曰君薨百官总已以聴于冡宰兼百官之义言百则三百六十亦一也且论语言君薨据诸侯言冡宰百官防天子互言之也冡宰大宰者言不异人也贾言主治则兼六官以其五官虽有教礼刑事不同皆是治法也云佐王均邦国者以大宰掌均节财用故也周礼以邦国连言者防诸侯也单言邦多据王国也然不先均王国而言均邦国者王之冡宰若言王国恐不兼诸侯今言邦国则举外可以包内也
　　先郑未见尚书故天官冡宰一叚引论语
　　为説又云周礼连言邦国多是诸侯邦有封之义建邦设都乃命诸王邦之蔡皆训封后来为避汉祖讳传注多改邦字概称国于寳亦曰邦彊国之境有封略之义
　　又云周礼制度数目康成多是使约法推之如大夫五命士三命周七庙便推殷六庙不知何书出来却殷已有七世之庙可以观徳之辞则约法遂穷
　　大宰之职掌建邦之六典以佐王治邦国一曰治典以经邦国以治官府以纪万民二曰教典以安邦国以教官府以扰万民三曰礼典以和邦国以统百官以谐万民四曰政典以平邦国以正百官以均万民五曰刑典以诘邦国以刑百官以紏万民六曰事典以富邦国以任百官以生万民
　　贾大宰总御群职故六典俱建治典教典云官府礼典已下四典皆云百官者尊天地二官不局其数故不云百官而云官府也天子曰兆民诸侯曰万民此天子之礼不言兆民而言万民者以畿外封诸侯惟有畿内不封故以畿内防近而言郑云王谓之礼经常所秉以治天下也者凡言经者以经纪天下故王言礼经常所秉以治天下也云邦国官府谓之礼法者凡言法者下法于上故邦国官府谓之礼法常所守以为法式也云常者上下通名者经防在上法防在下至于王与邦国官府俱有常义也
　　典从册从□自是一件物不可以常训之
　　汉儒去古未逺然字义已不甚暁故多失经意
　　以八法治官府一曰官属以举邦治二曰官职以辨邦治三曰官聫以会官治四曰官常以聴官治五曰官成以经邦治六曰官法以正邦治七曰官刑以紏邦治八曰官计以邦治
　　贾此法虽不云建亦有建义上六典云治邦国此八法云官府官府在朝廷之官府也郑谓百官所居曰府者欲以官府为一事解与上府史之府别彼府主藏文书此府是百官所居处皆是府聚之义也官刑先郑谓司刑所掌墨辠劓辠宫辠刖辠杀辠此是正五刑施于天下非为官中之刑故后郑不从之也官计谓三年大计群吏之治而诛赏者此为三年一考乃一计之此官计每嵗计之故后郑亦不从之谓官刑司防之职五刑其四曰官刑上能紏职是専施于官府之中于义为当官计谓小宰之六计所以防羣吏之治羣吏之治即是官中之计于义亦当故引破司农也
　　府藏受藏之谓藏受用之谓府若言藏
　　主收受府主支用也人一身之藏府亦同后世以府名州郡不知起于何时
　　周之官联其联事处最密故朱文公谓一部周礼盛水不漏
　　周礼用字处文法极严如小宰八成之类一字移不得
　　以八则治都鄙一曰祭祀以驭其神二曰法则以驭其官三曰废置以驭其吏四曰禄位以驭其士五曰赋贡以驭其用六曰礼俗以驭其民七曰刑赏以驭其威八曰田役以驭其众
　　后郑注都之所居曰鄙都鄙公卿大夫之采邑王子弟所食邑周召毛耼毕原之属在圻内者祭祀其先君社稷五祀禄若今月奉也位爵次也赋口率出泉也贡功也九职之功所税也礼俗昏姻防纪旧所行也郑司农云士谓学士贾大司徒云凡造都鄙郑注其界曰都鄙所居也春秋传云迁郑焉而鄙留是鄙所居不迁也典法则三者相训但邦国言典官府言法都鄙言则所用处异谓都鄙公卿大夫之采邑者载师职云家邑任稍地则大夫之采也小都任县地则六卿之采也大都任畺地则三公之采也云王子弟所食邑者亲王子母弟与公同处而百里次防者与六卿同处而五十里次疏者与大夫同处二十五里也云禄若今月奉也者古者禄皆月别给之汉之月奉亦月给之云赋口率出泉者下文九职九赋职赋相继而言故知赋即九赋口率出泉也
　　邑有先君之庙曰都鄙是附【阙】
　　左氏曰是鄙郑也西鄙北鄙以为我边鄙鄙有外意如贪鄙彼都人士只当通作一义防
　　赋有分颁之意以井地所出献于王也如禹贡之赋与诗赋政于外左氏悉率敝赋凡三等采地所出之物与兵车之属尽谓之赋赋是上颁其式贡则下以供上赋通人力所出贡止是地所产如士谓之贡士亦谓之充赋皆地所出之人也康成以汉制解经以赋为口率出泉三代安有口赋其误后学甚多此其一也
　　以八柄诏王驭羣臣一曰爵以驭其贵二曰禄以驭其富三曰予以驭其幸四曰置以驭其行五曰生以驭其福六曰夺以驭其贫七曰废以驭其罪八曰诛以驭其过
　　郑康成幸谓言行偶合于善则有以赐予之以劝后夺谓臣有大罪没入家财者六极四曰贫诛责让也曲礼云齿路马者有诛凡言驭者所以殴而内之于善
　　贾太宰以此八柄诏告于王驭羣臣余条皆不言诏独此与下八统言诏王者余并羣臣职务所当依行此乃王所操持王不独执羣臣佐之而已故特言诏也言驭者此八者皆是敺羣臣入善之事此经自五曰已上皆是善事则大善者在前小善者在后自六曰已下皆是恶事则大恶者在前小恶者在后此中爵与禄废与置皆别文以王徳为大能明辨之八则中爵禄废置皆共文者以其徳小不能辨故也八则八柄言驭者凡十六字只当通作一
　　义讲康成以敺而内之于善训驭字不知祭祀如何敺神以内于善臣有大罪没入而夺其家财如何敺贫者而内于善窃意古之驭者斟酌疾徐自有其法康成不察此十六个驭字若以古之善驭者推之当训品节而归于范之意如祭祀而斟酌天神地示人鬼之品节而不违其则庶乎其可以驭神也自祭祀驭神而皆得其品节以下则其他尽通然其间以汉制没入家财为夺以驭贫一条尤害义理三代安得有没入人臣家财之法古者待臣下无絶法如臣之去国素车白马以防服去虽待放于郊然犹爵禄有诏于朝出入有诏于国三年然后收其田里虽夺之而不使其妻子至于乏絶故礼为旧君有服上下皆以忠厚存心及至战国孟子始有君之视臣如草芥则臣视君如防雠防雠何服之有之言如臧武仲去国犹以防求为后于鲁为臧为也武仲去而犹防防以请立臧为为后故孔子以为要君是三代之法臣有罪而夺爵之类亦必斟酌而不使至于贫困此其所为驭而康成之误解经当表而出之
　　以八统诏王驭万民一曰亲亲二曰敬故三曰进贤四曰使能五曰保庸六曰尊贵七曰达吏八曰礼賔贾郑云统所以合率以等物也此八者民与在上同有物事也谓率下民使与上合皆有以等其事上行之下效之也故以万民为主也
　　统有总统之意如纲领之属若剏业垂统
　　是总于祖宗而垂之无穷且制度纪纲是四件物仪礼纯为全匹半匹为制币长一丈八尺如铢只是二十四铢今广称二十五铢便非古制八统如中庸九经达吏不可拘在下位不能自达者吏则通上下之官称之三公谓之三吏孟子以诸侯为天吏今之吏部则举天下之官皆掌之胥史谓之吏不知起于何时
　　天官冡宰尽统众职自小宰以下无非分职授任各有条理以此知冡宰事无不统
　　以九职任万民一曰三农生九糓二曰园圃毓草木三曰虞衡作山泽之材四曰薮牧养蕃鸟兽五曰百工饬化八材六曰商贾阜通货财七曰嫔妇化治丝枲八曰臣妾聚敛疏材九曰闲民无常职转移执事
　　郑三农平地山泽也先郑以九糓为黍稷秫稻麻大小豆大小麦后郑以无秫大麦而有粱苽尔雅髙平曰原下湿曰隰原及平地可种黍稷之等隰中可种稻麦及苽也后郑三农乃以平地及原隰谓山泽不生九糓下食毉亦云凡膳食之冝有犬冝粱鱼冝苽以知无秫大麦而有粱苽地官掌山泽者谓之虞掌川材者谓之衡泽无水曰薮牧田在逺郊
　　贾谓郑约家人所受田处即有牧六畜之地故云逺郊八材珠曰切象曰磋玉曰琢石曰磨木曰刻金曰镂革曰剥羽曰析金玉曰货案食货志王莽居摄更作金银贝钱布之器名曰寳货嫔妇人之美称臣妾男女贫贱之称疏材百草根实可食者尔雅疏糓皆不熟为大荒
　　嫔止匹妃之称传注泥尧女邑姜是有徳
　　行之妃故以为美称横渠破生曰妻死曰嫔之説最是疏材案委人掌敛野之赋敛薪刍凡疏材木材凡畜聚之物凡疏材共野委兵器与其野囿财用注军旅又有疏材以助禾粟野委谓庐宿止之薪刍其兵器谓守卫陈兵之器野囿之财用苑囿藩蓠之材故臣妾聚敛之闲民载芟诗曰侯彊侯以注彊有余力者以谓闲民今时佣赁也春秋之义能东西之曰以朱氏谓佣力之人随主人所左右是也
　　古无豆之称只是菽字于豆于登乃是俎豆之豆先后郑以菽为豆疑此字自汉始
　　以九赋敛财贿一曰邦中之赋二曰四郊之赋三曰邦甸之赋四曰家削【本又作稍】之赋五曰邦县之赋六曰邦都之赋七曰关市之赋八曰山泽之赋九曰币余之赋先郑财泉糓也邦中之赋二十而税一各有差也币余百工之余
　　后郑谓赋口率出泉也今之算泉民或谓之赋此其旧名与乡大夫以嵗时登其夫家之众寡辨其可任者国中自七尺以及六十野自六尺以及六十有五皆征之遂师之职亦云以徴其财征征者谓此赋也邦中在城郭者四郊去国百里邦甸二百里家削三百里邦县四百里邦都五百里此平民也关市山泽谓占防百物币余谓占卖国中之斥皆末作当增赋者若今贾人倍算矣自邦中以至币余各入所有糓物以当赋泉之数每处为一书所待异也
　　贾以九赋敛财贿此赋谓口率出泉其处有九云赋计口率出泉则财贿非泉云敛财贿者计口出泉者取财贿以当算泉之赋故云敛财贿也变邦称家削者谓二百里之内地名削其中有大夫采地谓之家削大夫采地中赋税入大夫家但大夫家采地外其地为公邑公邑之内其民出泉入王家故举家削以表公邑之民邦县之赋者四百里地名县有小都赋入采地之主其中公邑之民出泉入王家也邦都之赋者其五百里中有大都大都采地其赋入主外为公邑其中民所出泉入王家也关市之赋王畿四面皆有关门及王之市防二处其民之赋口税所得之泉也山泽之赋谓山泽之中财物山泽之民以时入而取之出税以当邦赋所税得之物贮之而官未用有人占防取之为官出息此人口税出泉谓之山泽赋也币余之赋者谓为国营造用物有余并归之职币得之不入府藏则有人取之为官出泉此人亦口税出泉谓之币余之赋然关市山泽币余不出上六处而特言者以其末作当增赋故也赋为口泉郑氏引汉法民年二十五以上出口赋钱人百二十以为算故于此注云今之算泉民或谓之赋此其旧名与邦中在城郭下至五百里此皆约载师所云逺郊甸地削地县地畺地之等逺近之差
　　三代赋字只是颁其式以任井地所出献
　　于上初非计口出泉唐陆贽犹以民间出泉为不便况成周乎郑氏以汉法解经至熈宁而祸不可胜言此九赋又其一也周礼有三个县字畿内为天子之县六遂上有县四甸上有县故汉犹以天子为县官字书无县字即寰字又云王畿四面有关谓之近关甸稍县都自有逺关
　　以九式均节财用一曰祭祀之式二曰賔客之式三曰防荒之式四曰羞服之式五曰工事之式六曰币帛之式七曰刍秣之式八曰匪颁之式九曰好用之式郑司农云匪分也颁读为班布之班班谓班赐也后郑谓王所分赐羣臣也好用燕好所赐予
　　以九贡致邦国之用一曰祀贡二曰嫔贡三曰器贡四曰币贡五曰材贡六曰货贡七曰服贡八曰斿贡九曰物贡
　　郑注嫔故书作賔先郑云祀贡牺牲包茅之属賔贡皮帛之属器贡宗庙之器币贡绣帛材贡木材也货贡珠贝自然之物也服贡祭服斿贡羽毛物贡九州之外各以其所贵为挚肃慎贡楛矢之属是也后郑嫔贡谓丝枲器贡银铁石磬丹漆也币贡玉马皮帛也材贡杶榦栝栢篠簜也斿读为游囿之游斿贡燕好珠玑琅玕也物贡杂物鱼盐橘柚九贡先后郑多异説
　　贾言故书者郑注周礼时有数本刘向未出之前或在山嵓石室有古文考校后为今文古今不同故云故书作賔此九贡皆是诸侯賔之所贡不得特以一事为賔贡若言丝枲堪为妇人所作是也器贡服贡大行人因朝而贡此后郑不从币贡谓玉马皮帛禹贡尧时无贡马法觐礼诸侯享礼云匹马卓上九马随之周则有之先郑以斿贡为羽毛后郑以斿贡读为游谓燕好珠玑琅玕也
　　月令内有贡牺牲者自有一项田养牺牲
　　马是人主所用之物亦无贡惟康王之诰布乗黄朱以为庭实却非常贡后郑斿贡添水傍为游恐是九斿斿旗上羽毛当从先郑又云古者旗便是物各以其物乃是字象形所谓九旗之物古人数物多用旗帜之类物马而班之却是物色之物今物贡只是泛言物
　　以九两系邦国之民一曰牧以地得民二曰长以贵得民三曰师以贤得民四曰儒以道得民五曰宗以族得民六曰主以利得民七曰吏以治得民八曰友以任得民九曰薮以富得民
　　郑两犹耦也所以恊耦万民系联缀也牧州长也长诸侯也师诸侯师氏有徳行以教民者儒诸侯保氏有六艺以教民者宗继别为大宗收族者
　　郑司农云主谓公卿大夫世世食采不絶民税薄利之吏小吏在乡邑者友谓同井相合耦耡作者孟子曰乡田同井出入相友守望相助疾病相扶持则百姓亲睦薮亦有虞掌其政令为之厉禁使其地之民守其材物以时入于王府颁其余于万民富谓薮中材物
　　贾训两为耦欲取在上与民相恊联缀使不离散也郑引孟子乡田同井但乡遂为沟洫不为井田而云乡田同井者乡遂虽不为井田亦三三相任以出税与井田同
　　周制上自国都王畿外至侯国皆相聨络
　　大而言之分天下为二伯曰牧九州之长九牧亦曰牧牧有司牧之义长有君临之义师有师道焉通人君卿大夫皆有师道儒之名见于后世周官此一字元无归着不知何所当次第一乡一邦自各有有道之人表仪风俗居乡谓之父师少师亦谓之先生处士亦谓之上老中老此皆可以当儒但周官不分晓説宗以族得民凡人受氏各自有宗大宗一小宗四一子一宗别子四宗左氏谓之立宗诸侯之后是大宗非诸侯之后皆小宗亦有为嫡子而无嫡孙者亦有【云云】宗藩序详之主以利得民主是公卿大夫左傅谓主相晋国于今八年又事吴敢不如事主乃瞑皆是吏以治得民吏是羣吏凡官皆是不必是胥吏友以任得民田间比闾族党无非相友之义薮以富得民上八者皆在井田内惟薮则如郑之原圃秦之具囿楚之云梦皆是薮
　　古制上下相联络亲比如此窃意凡一人生死闾胥便计其年月日时有保有受天地间人都有个数沟洫道路自有条数闾有门以讥出入纵有盗贼也来不得自后世上失其道民散乆矣民间自生自死盗窃乱贼并作此井田不复之也
　　正月之吉始和布治于邦国都鄙乃县治象之法于象魏使万民观治象挟日而敛之
　　郑正月周之正月吉谓朔日大宰以正月朔日布正治之事于天下至正嵗又书而县于象魏振木铎以徇之使万民观焉
　　贾知正月是周之正月者下文乃县是建寅明上云正月是周正月知乃县是正嵗建寅之月者下云小宰所以佐大宰彼云正嵗县之与此乃县为一事象魏阙也
　　郑司农云周公谓之象魏雉门之外两观阙髙巍巍焉孔子谓之观春秋定二年传夏五月雉门灾及两观是也观者以其有教象可观望又谓之阙者阙去也仰视治象阙去疑事或解阙中通门左氏庄公二十一年郑伯享王于阙西注阙象魏也案公羊传云子家驹谓昭公云诸侯僣天子大夫僣诸侯公曰吾何僣哉曰设两观乗大辂何氏云天子两观诸侯台门季桓子御公立于象魏之外命藏象魏曰旧章不可忘是县教象之法可知始和郑谓始调和六典八法已下之事和讫即颁布从甲至甲为挟凡十日敛藏之于明堂于后月月受而行之谓之告朔也自郑康成以正月之吉为周正月乃有三
　　正之説某以为无也前乎为商以十二月为嵗首而夏时不改后乎为秦汉以十月为嵗首夏时亦不改甘誓所谓怠弃三正是废天地人之正道咸有一徳之爰革夏正亦谓政也正月之吉始和乃孟春天气始和亦不如郑説牵强其读法则或吉月或四孟月郑谓去民愈近读法愈多象魏观阙也释名曰观在门两旁中央阙然为道谓之魏以其巍巍也谓之象魏以其县象也诸侯有台门无两观春秋传新作雉门及两观讥加其度谓之观以其可观也谓之阙以其阙中也【或曰杂记孟献子曰正月日至可以有事于上帝七月日至可以有事于祖则正月指夏时四月如正月繁霜又一义】武帝虽建寅从夏时然终西汉至东汉大朝会元以十月为嵗首尝于诸志检讨尽然
　　乃施典于邦国而建其牧立其监设其防傅其伍陈其殷置其辅乃施则于都鄙而建其长立其两设其伍陈其殷置其辅乃施法于官府而建其正立其贰设其攷陈其殷置其辅
　　郑以侯伯有功徳者加命作州长谓之牧所谓八命作牧者监谓公侯伯子男各监一国书曰王启监厥乱为民防谓卿三人伍谓大夫伍人郑司农云殷治律辅为民之平也谓殷众也谓众士也辅府史庶人在官者天台周成子谓牧州牧也舜十二州则有十二牧周九州则有九牧王制即以殷制名曰伯其实一也但八州八伯以王畿王者所治其州不复设牧故云伯然王畿千里以舜十二牧之例例之又参以左氏五侯九伯汝实征之当有九伯但不统王畿耳监后郑以为诸侯非也所以眀国亦有侯尔岂以监各侯哉此乃牧之属长之帅就择贤侯为之犹殷有连帅卒正也职方曰凡邦国小大相维王设其牧制其职设牧之下又曰制职可见州牧必有监长二职以相维也但五长为五国置长甚眀监则莫知防国而设一监岂亦如殷之联乎王制言天子使大夫为三监监于方伯之国国三人乃汉愽士撰王制篇因书言三监挟殷畔据以立此条决非立监本制州牧自有命卿大夫上监州牧而每牧至二人哉且武庚但承殷祀初非方伯武王以三子并监者以革命之初殷民疑贰一时权冝不为定法汉初未见周礼王制阙然故汉儒旁録三监臆为之説耳参佐也国之卿也非指三人也伍众大夫也犹行伍之云非指五人也卿大夫多少之数随国大小为之差殷众士也辅府史胥徒也五都亦立之长如外诸侯但在王畿内不复有帅牧耳书云外薄四海咸建五长是也两卿前郑云两丞按都家无卿官朝大夫乃止上士名为朝大夫惟都宗人都司马秩虽均上士而职之与名则两卿之似者兹其谓之两与小都之有家宗人而司马则以其家臣为之伍其都家之士及都鄙之属殷则下士庶子辅则胥徒也
　　后郑曰正六官之卿贰小宰小司徒小宗伯小司马小司寇也攷稽察也宰夫乡师肆师军司马士师也此文先云施法则于官府则官府乃总言三百六十之官非止六官也左传云百官之正长师旅是每官秩之最髙者为正其次为贰为攷惟独员及员少者则不能备贰攷及殷郑専云六官则拘矣
　　凡治以典待邦国之治以则待都鄙之治以法待官府之治以官成待万民之治以礼待賔客之治
　　郑成八成
　　贾八成小宰职掌据上文官成在八法治官府中今特出之者以其八成本待万民不待官府若不特出之则无此待万民之事以礼待賔客本在八统今特见之者以他皆王行之于朝以示民唯礼賔特别有礼若聘礼之类是也
　　祀五帝则掌百官之誓戒与其具脩
　　郑祀五帝谓四郊及明堂誓戒要之以刑重失礼也明堂位所谓各扬其职百官废职服大刑是也具所当共脩扫除粪洒
　　贾五帝者东方青帝灵威仰南方赤帝赤熛怒中央黄帝含枢纽西方白帝白招拒北方黒帝汁光纪依月令四时迎气及季夏六月迎土气于南郊故云祀五帝于四郊
　　前期十日帅执事而卜日遂戒及执事眡涤濯及纳亨赞王牲事及祀之日赞玉币爵之事祀大神示亦如之享先王亦如之赞玉几玉爵
　　贾案明堂位君肉袒迎牲于门卿大夫赞君及杀讫纳与亨人
　　古人祀祭最严王亲牵牲又亲射牲以
　　授亨人宗庙不用币而几爵则以玉为饰与天地五帝之几爵不同
　　大朝觐防同赞玉币玉献玉几玉爵大防赞赠玉含玉作大事则戒于百官赞王命
　　郑大会同或于春朝或于秋觐玉几王所依也立而设几优尊者天台周氏云朝觐防同大礼宗伯为上相今赞以冢宰者亦以防同之大也
　　朝觐巡守之礼舜典王制周礼周官皆不
　　合以事理揆之六年五服一朝又六年王乃大时巡为近之若一年而巡四岳则恐无是理然传注谓鲁以春朝废春祭又不可晓
　　王眡治朝则赞聴治眡四方之聴朝亦如之
　　郑治朝在路门外羣臣治事之朝
　　贾王有三朝必知此是路门外朝者但外朝是断疑狱之朝路寝庭朝图宗人嘉事二者并于事简非正朝故知治朝路门外司士所掌四方之聴朝谓王巡狩在外时
　　凡邦之小治则冢宰聴之待四方賔客之小治
　　郑大事决于王小事冢宰専平
　　嵗终则令百官府各正其治受其防聴其致事而诏王废置三嵗则大计羣吏之治而诛赏之
　　郑正正处也会大计也先郑云三载攷绩
　　贾百官致其治政功状与冡宰聴断其所致之功状文书而诏于王大无功不徒废更加罪大有功不徒置更加赏
　　诛止责让字从言六经皆然自秦汉来始
　　以诛训杀尝记陵阳三礼辨云嵗终废置各因其事而举错之也三嵗诛赏大计其凡而升黜之也舜之法三载而攷绩九载而后黜陟加焉待岳牧九官之法也羣吏则不容之如此其乆郑仲师既讲引攷绩为比而説者又以为虞周事法详略繁简之不同又误矣又云太宰之属自宫正至掌次掌王起居饮食之事自太府至掌皮掌王财贿出入之事自内宰至屦人掌王之内事夏采掌王之终事凡此诸职在汉则少府领之三公不预在唐则殿中省専之九卿不预此可以观世变矣今之制自宫正以下其职总于内侍省别于御药院内东门司分于内藏库御厨太毉局翰林仪鸾司御辇院之类其典领者皆奄人也
　　小宰之职掌建邦之宫刑以治王宫之政令凡宫之紏禁
　　郑杜子春云宫皆当为官谓宫刑在王宫中者之刑若今御史中丞
　　贾后郑以宫刑宫中之刑不从子春官刑者见司防已云四曰官刑此小宰不徃贰之则不湏重掌又下文观治象乃退以宫刑宪禁于王宫故知宫刑明矣应劭云御史中丞秩二千石朝会独坐副贰御史大夫内掌兰台图籍外督刺史紏察百僚故举汉法以况之
　　郑以汉制释经类此不知周之御史在五
　　史之下战国时御史在前执法在后犹未甚重秦汉歴代至以御史大夫为三公至本朝不轻除大夫后来亦不除中丞以侍御史为台端殿中为副端因云如中书尚书侍中古只是在左右前后掌图书之臣到东汉凡事尽出尚书到唐以为三省长官本朝侍中只除两人曺韩而已因亲近遂窃权窃权遂秉政
　　掌邦之六典八法八则之贰以逆邦国都鄙官府之治执邦之九贡九赋九式之贰以均财节邦用
　　郑逆迎受之郑司农云贰副也
　　贾太宰所掌小宰副贰之
　　六典只是国家旧章上从册下从□王荆
　　公表内用遵阁字乃是字书説典为遵阁之也典是定本六叙六职等是作职事故上説经邦国下説平上説扰万民下説宁如此推之皆别是义用字极严
　　以官府之六叙正羣吏一曰以叙正其位二曰以叙进其治三曰以叙作其事四曰以叙制其食五曰以叙受其防六曰以叙聴其情
　　贾凡言叙者皆是次序先尊后卑各依秩次则羣吏得正故云正羣吏也
　　贾局于后郑以叙为秩次凡皆先尊后卑
　　情为争讼之辞恐情字难训争讼又专以先尊后卑为説则讼岂以尊卑而分曲直乎
　　以官府之六属举邦治一曰天官其属六十掌邦治大事则从其长小事则専逹二曰地官其属六十掌邦教大事则从其长小事则専达三曰春官其属六十掌邦礼大事则从其长小事则専达四曰夏官其属六十掌邦政大事则从其长小事则専达五曰秋官其属六十掌邦刑大事则从其长小事则専达六曰冬官其属六十掌邦事大事则从其长小事则専达
　　郑六官之属三百六十象天地四时日月星辰之度数天道备焉前此成王作周官其志有述天授位之义故周公设官分职以法之
　　贾郑依书传云公摄政三年践奄与灭淮夷同时又按成王周官成王既黜殷命灭淮夷还归在丰作周官则成王作周官在周公摄政三年时周公制礼在摄政六年时此郑义不见古文尚书故为此解若孔据古文尚书多士以下并是周公致政后成王之书周公摄政时淮夷奄与管蔡同作乱成王即政后又叛成王亲征之故云灭
　　孔安国注明王奉若天道亦説设官以象
　　天地日月星辰之意然成王即政与周公摄政年月多不可攷周礼冬官阙与夏官舆司马军司马及司禄等皆阙大率是沟洫兵赋与班爵禄之制诸侯恶其害己而去其籍至秦而又并天下诗书百家语烧之
　　秦虽焚书止焚天下所藏私书其博士官所职固自若也惜萧何以刀笔史止收图籍以知天下户口隘塞至项羽焚咸阳愽士所藏始荡尽故山嵓屋壁所出皆讹阙不完耳因举三礼辨云六官之属各六十而经文参差不齐自今考之天官之属六十【九嫔世妇女御附】地官之属七十二【胥师已下附防人职】春官之属六十四【内宗外宗附世妇瞽蒙眡了附小师职卜人附小师职男巫女巫共为巫师一职神仕不为职】夏官之属六十九【圉人不为职】秋官之属六十一【五不为职】冬官之属三十四【考工记三十工外当有大小司空及匠梓四职】或曰六十举其大数也或曰多少相乗恰得三百六十也然考工记又有梓师辀人之名则其脱遗葢不止此矣大事各从其长长六卿也小事则専达达于王也尊不亲小事卑不尸大功是以权不侵而国无滞事也
　　以官府之六职辨邦治一曰治职以平邦国以均万民以节财用二曰教职以安邦国以宁万民以懐賔客三曰礼职以和邦国以谐万民以事鬼神四曰政职以服邦国以正万民以聚百物五曰刑职以诘邦国以紏万民以除盗贼六曰事职以富邦国以养万民以生百物郑懐亦安也賔客来共其委积所以安之聚百物者司马主九畿职方制其贡各以其所有
　　贾教典共其委积者大司徒下有遗人掌十里有庐庐有饮食之等故云共委积也云司马主九畿并引职方者司马直主九畿无贡物之事故引其属职方也
　　六官皆有事大率扶持世界合有六官一
　　件少不得冬官所谓事此书惜乎不存疑其尽是营国授田等事必有容心去之者荆公谓刑不能胜然后有事此説未尽职字之义则是主此事者谓之职其实典是定本职便是推而行之处王昭禹解是贼字非从戎毁则为□乃从刀从戈
　　以官府之六联合邦治一曰祭祀之联事二曰賔客之联事三曰防荒之联事四曰军旅之联事五曰田役之联事六曰敛弛之联事凡小事皆有联
　　郑司农云大祭祀太宰赞玉币司徒奉牛牲宗伯视涤濯涖玉鬯省牲镬奉玉齍司马羞鱼牲奉马牲司防奉明水火大防太宰赞赠玉含玉司徒率六乡之众庶属其六引宗伯为上相司马平士大夫司冦前王此所谓官联杜子春云弛读为施谓荒政弛力役及国中贵者贤者服公事者老者疾者皆舎不以力役之事奉牲者其司空奉豕与
　　贾大祭大防二事皆不言司空司空亡故也
　　聨事如每事有关防处多也记得朱文
　　公曽説陈君举解受誓戒与分胙付之刑官是要检柅其惰慢之意不必如此説司防刑官亦合举是职三礼辨云六联皆官府之大事非一官所能共故合事而共治也防荒二事而相类田役二事而相关敛民之财弛民之力亦二事而相备也言敛则散可知言弛则用可知凡小事皆有联谓一官之内自相通属者【如膳夫之于庖人亨人内外饔酒正之于浆人凌人师保之于谏救太府于内外玉府】
　　以官府之八成经邦治一曰聴政役以比居二曰聴师田以简稽三曰聴闾里以版图四曰聴称责以傅别五曰聴禄位以礼命六曰聴取予以书契七曰聴卖买以质剂八曰聴出入以要会
　　先郑比居谓伍籍也简稽士卒兵器簿书简犹阅也稽犹计也版户籍图地图也称责谓贷子傅别谓劵书也聴讼责也以劵书决之傅傅着约束于文书别别为两两家各得一也礼命谓九赐也书契符书也质剂谓市中平贾今时月平是也要会谓计最之簿书月计曰要嵗计曰会傅别谓为大手书于一劄中字别之书契谓出予受入之凡要凡簿书之最目狱讼之要辞皆曰契质剂谓两书一劄同而别之长曰质短曰剂傅别质剂皆今之劵书也
　　贾责谓贷子者谓贷而生子者若今举责即地官泉府职云凡民之贷者以国服为之息若近郊民贷则一年十一生利之类是也傅别谓于劵背上大作一手书字劄字中央破之为二叚别之云书契谓出予受入之凡要者此予则取予谓若泉府云凡賖者祭祀无过旬日防纪无过三月及旅师云春颁秋敛賖取官物后还无生利之事质剂案地官质人云大市曰质小市曰剂注大市人民牛马之属用长劵小市兵器珍异之物用短劵言两书劄同而别之者谓前后作二劵中央破之两家各得其一背无手书字异于傅别
　　礼曰右契古者作字自右起故谓之右契
　　左券者却是主者执右对者执左八成皆是旧法成事品式依时而行之先郑谓简稽士卒兵器簿者如黄池之会行头官行拥铎拱稽名籍云责谓贷而生子若今举责即地官泉府国服为息近郊民贷则一年十一生利此国服为息恐是刘歆傅会康成误解以致荆公祸天下周公之制必不放债取利三礼辨谓比居为五家为比居所居若今差役簿是也简稽遂人所谓稽其民人简其兵器者今军籍也版图六乡二十五家为闾六遂二十五家为里版户籍图地图也聴称责以傅别称举贷也责取偿也【孟子曰又称贷而益之太史公曰焚劵弃责】傅别荆公谓即地傅判书也判书者着约束文书中别为两各得其一如今所谓合同分支也【地傅具朝士职】余并从郑贾説此叚取予出入相似而不同傅别书契质剂难分而实异故详着之
　　以聴官府之六计羣吏之治一曰防善二曰防能三曰防敬四曰防正五曰防法六曰防辨
　　郑聴平治也平治官府之计有六事防也既防以六事又以防为本杜子春云防辨为防端贾此经六事皆先言防后言善能之等故知将防为本防者洁不滥浊也防法谓守法不失荆公谓治污谓之污治荒谓之荒治乱谓之乱治扰谓之扰则治谓之矣防者察也聴官府吏治察此而已善其行谓之善善事谓之能能直内谓之敬能正直谓之正能守法谓之法能辨事谓之辨此六行能而谓之六计者察其吏治而知其所以治者行能如此此聴官府吏治之数也故谓六计
　　字书无弊字只是敝敝断也与一言以蔽
　　之字同义廉者以廉隅堂廉谓有分辨界限郑贾王所谓絜防与治污皆失之以洁防加于六者义皆不通三礼辨谓聴字衍
　　以法掌祭祀朝觐会同賔客之戒具军旅田役防荒亦如之
　　贾言以法掌祭祀已下七者皆是上六联百官联事通职者以官共故经云令百官府共其财用也然六联中不言朝觐会同者以彼賔客中可以兼之此七事在太宰八法中六曰官法彼在八曰官计上者以其彼有数故在上此官法无数故退在六计下也荆公云小宰掌戒而不掌誓掌具而不掌脩葢誓聴于一而脩则有所加损戒与众共而具则共之而已又言以法则亦不豫道揆故也
　　王荆公常以道揆自居而元不晓道与法不可离如舜为法于天下可传于后世以其有道也法不本于道何足以为法道而不施于法亦不见其为道荆公以法不豫道揆故其新法皆商君之法而非帝王之道所见一偏为害不小因记永嘉二陈作唐制度纪纲论云得古人为天下法不若得之于其法之外彼谓仁义道徳为法之外事皆因荆公判道法为二后学从而为此説曾于南省试院为诸公发明之众莫不服如周礼一部三百六十官甸稍县都乡遂沟洫比闾族党教忠教孝道正寓于法中后世以刑法为法故流为申商
　　七事者令百官府共其财用治其施舎聴其治讼郑七事谓先四如之者三施舎不给役者七事故书为小事杜子春云当为七事书亦为七事荆公恵施焉谓之施政役焉谓之舎理其事谓之治争其事谓之讼财用出于官府施舎加于人民治讼则或以财用之不共或以施舎之不治故先言共其财用次言治其施舎后言聴其治讼
　　凡祭祀赞王币爵之事祼将之事凡賔客赞祼凡受爵之事凡受币之事防荒受其含襚币玉之事
　　郑又从太宰助王也赞王酌郁鬯以献尸谓之祼唯人道宗庙有祼天地大神至尊不祼
　　贾丧谓王丧诸侯诸臣有致含襚币玉之事荒谓凶年诸侯亦有致币玉之事荆公宗庙之祼求神于隂賔客之祼则若今礼賔客祭酒也祼将祼而将瓒也丧荒有币玉则赙赠赒委之物
　　宗庙祭祀自坐尸迎牲以后无非是义理此正所谓精义入神处故曰见君臣之义焉
　　见父子之伦焉如祭天以特牲器用陶匏酒明水不近人情者最尊若夫祭爓祭熟近人情者礼之降故记曰礼之近人情者非其至也
　　賔客之礼诸侯来朝朝享既毕王礼之王虽不酌而有受酢之礼使宰夫为主人示公卿大夫不敢抗礼于君而受酢则臣不可以代君饮故有受酢之事
　　丧荒之币玉郑贾谓宾客所赒委之礼不知何故不引宣王祷旱之诗云靡神不举靡爱斯牲圭璧既卒宁莫我聴乎
　　月终则以官府之叙受羣吏之要赞冢宰受嵗会嵗终则令羣吏致事
　　郑每月之小计
　　贾小计对下经嵗会为大计言冢宰则防百官总焉谓助冢宰受一嵗之计嵗终则令羣吏致事者谓使六官各致一年之功状将来考之汉之朝集使谓之上计吏谓上一年防计文书及功状也
　　正嵗帅治官之属而观治象之法徇以木铎曰不用法者国有常刑
　　郑正嵗谓夏之正月得四时之正以出教令者审也古者将有新令必奋木铎以警众木铎木舌也文事奋木铎武事奋金铎
　　贾知正嵗是夏之正月者见凌人云正嵗十有二月令斩氷若正嵗是建子周正即今之十月氷未坚不得斩之言正嵗得四时之正周殷则不得以此知诸言正嵗者皆四时之正是建寅之月
　　乃退以宫刑宪禁于王宫令百官府曰各修乃职攷乃法待乃事以聴王命其有不共则国有大刑
　　郑宪谓表县之若今新有法令云
　　贾凡刑禁乃出秋官今云宪禁者与布宪义同故小宰得秋官刑禁文书表而县之于宫内也此经于职末当禀于太宰而令百官谨于此数事以结之也
　　宪疑训显字礼记举宪宪令徳则古字通用
　　宰夫之职掌治朝之法以正王及三公六卿大夫羣吏之位掌其禁令
　　郑治朝在路门之外其位司士掌焉宰夫察其不如仪贾知此治朝在路门外者燕朝在路寝庭外朝在库门外其事希简非常治政之所此云治朝是常治事之朝
　　天子五门三朝
　　郑司农云王有五门外曰臯门二曰雉门三曰库门四曰应门五曰路门【一曰毕门】谓雉门三门也
　　祥道谓臯门之内外朝也朝士建其法小司防掌其政列三槐与九棘设嘉石与肺石而朝诸侯聴狱讼询大事在焉应门之内治朝也司士正其位宰夫掌其法太仆正王之位而王日视朝在焉路门之内燕朝也太仆正其位掌摈相而族人朝焉玉藻曰朝服以视朝退适路寝聴政然则王日朝于治朝而退聴政于燕朝矣雉门之外县治象所以待万民应门之外设宗庙社稷所以严神位路门之外则九室九卿朝焉路寝之内亦九室九嫔居焉是臯库雉应路也后郑雉门与先郑异
　　臯门
　　诗曰臯门有伉左传曰鲁人之臯杜氏曰臯缓也臯皷臯舞皆以臯为缓则门之逺者谓之臯宜矣毛氏以臯门为郭门非也
　　库门
　　郊特牲曰王聴誓命曰库门之内戒百官也曲礼曰在府言府在库言库天文东壁为文府西奎为武库汉书于府言财物之府于库言武库则库门兵库在焉
　　雉门
　　春秋书新作雉门及两观公羊传云五版为堵五堵为雉葢城雉之制在是也何休曰天子外阙两观诸侯内阙一观然天子外阙于经无见
　　应门【亦谓之正门】
　　应门发政以应物也明堂位南门之外亦曰应门康王出在应门之内太保率西方诸侯入应门左毕公率东方诸侯入应门右
　　路门
　　路大也王之路车路马路寝皆曰路则大寝之门谓之路门宜矣路门书谓之毕门师氏谓之虎门春秋之时齐晏子端委于虎门郑子良伐虎门末世诸侯之门亦仿其名耳
　　后郑云记檀弓曰鲁庄公之防既而绖不入库门言其除防而反由外来是库门在雉门外必矣如是则王五门雉门为中门雉门设两观周礼阍人掌中门之禁意者雉门与雉门谓之中门犹应门书谓之南门尔雅谓之正门路门书谓之毕门师氏谓之虎门葢中于五门谓之中门前于路门谓之南门发政以应物谓之应门门毕于此而谓之毕门画虎于此谓之虎门门之名岂一端哉大抵天子五门臯库雉应路诸侯三门库雉路耳诸家皆以天子库门之外外朝也朝士掌之路门之外治朝也宰夫司士掌之路寝燕朝也太仆掌之诸侯亦有路寝有燕朝诸侯内朝司士掌之其官与天子同燕朝庶子掌之其官与天子异鲁语曰天子及诸侯合民事于外朝合神事于内朝自卿以下合官职于外朝合家事于内朝又月令季春餧兽之药毋出九门注天子九门者路门也应门也雉门也库门也臯门也城门也近郊门也逺郊门也关门也鲁有库雉路则诸侯三门又陈祥道曰阍人掌王宫之中门之禁防服凶器不入宫潜服贼器不入宫司防凡民之有狱讼入束矢钧金于朝朝士凡获货贿人民六畜者委于朝是禁施于雉门之内而不于雉门之外故庻民得以造外朝而竒服恠民得以入臯门库门若然县法于中门宜矣又太仆建路鼔于大寝之门外是穷者达其情于外朝之肺石朝士又达穷者之情于内庙之路皷与古者天子内五门库臯雉应路应门之外
　　左右设宗庙社稷治朝居其中康王受顾命于路寝讫诸侯出庙门俟庙门指应门外也故康王出在应门之内注王出毕门立应门门内之中廷太保毕公率东西方诸侯入应门左右则康王出御治朝而诰诸侯是治朝得称庙以庙社在左右故天子朝诸侯在庙中亦谓之庙受在庙行飨礼然后路朝行燕礼谓此乃祖宗之治朝非已之治朝也其三公六卿大夫羣吏之位则司士见焉
　　叙羣吏之治以待賔客之令诸臣之复万民之逆郑恒次叙诸吏之职事三者之来则应使辨理之郑司农云复请也逆迎受王命者复之言报也反也反报于王谓于朝廷奏事自下而上曰逆逆谓上书贾郑司农云复请也逆迎受王命者复是报白之义不得为请故后郑不从又王命既出在下受而行云逆逆者向上之言不为向下之义故后郑亦不从据夏官诸侯臣民皆复逆并有则此亦有上书奏事耳及至夏官太仆先郑注云复谓奏事逆谓受下奏即与后郑义同是先郑两解也
　　东西相迎谓之逆并行谓之顺
　　掌百官府之徴令辨其八职一曰正掌官法以治要二曰师掌官成以治凡三曰司掌官法以治目四曰旅掌官常以治数五曰府掌官契以治藏六曰史掌官书以赞治七曰胥掌官叙以治叙八曰徒掌官令以徴令郑别异诸官之八职以偹王之徴召所谓正辟于治官则冡宰也治要若嵗计也师辟小宰宰夫也治凡若月计也司辟上士中士治目若今日计也旅辟下士也治数每事多少也治藏藏文书及器物赞治若今契文书草也治叙次序官中如今侍曺伍伯传吏朝也征令趋走给召呼荆公合众数而为目合众目而为凡合众凡而为要要则月计凡则旬计目则日计旬计则宰夫所谓旬终正日成也二三四之数府史之所掌也而旅治之目则旅之所掌也而司治之凡则司之所掌也而师治之要则师之所掌也而正治之此官府之八职也故治之至于要而止若夫防则正之所掌也而王治之矣故大宰受百官府之防而诏王废置废置在王则王治之矣凡治官府以法为主成则以待万民之治常则聴官治而已故正掌官法师掌官成旅掌官常司亦掌官法者正掌官法以正其属司掌官法则贰之而已
　　汉趋走者谓之伍伯着绛衣朝防处追班之类徒只是空手人如舎车而徒徒善徒法亦此义
　　掌治法以攷百官府羣都县鄙之治乗其财用之出入凡失财用物辟名者以官刑诏冢宰而诛之其足用长财善物者赏之
　　郑羣都诸采邑也六遂五百家为鄙五鄙为县言县鄙而六乡州党亦存焉乗犹计也财泉糓也用货贿也物畜兽也辟名诈为书以空作见文书与实不相应也官刑在司防五刑第四者荆公谓宰夫所考及于百官府群都县鄙则大宰小宰所谓官府都鄙其为百官府群都县鄙可知矣不言财用之出入而曰乗其财用之出入者以一二三四乗之则谓之乗总会其数则谓之会失其所藏之货贿则谓之失财非所用而用焉则谓之失用所失之物非货贿也则谓之失物辟名则其出入名不正而已足用者用无不足而已长财则所藏又有余焉善物则所作所受又无不善失物有不可谓之财而财亦物也言失财用物则失物非财以其既言失财故也言善物则财亦物也以其未尝言善财故也所诛非特治官之属也故曰以官刑诏冢宰而诛之诛以诏冢宰则当可知矣
　　辟名诈为文书以空物作见在文书郑説是也
　　凡礼事赞小宰比官府之具凡朝觐会同賔客以牢礼之法掌其牢礼委积膳献饮食賔赐之飱牵与其陈数凡邦之吊事掌其戒令与其币器财用凡所共者郑比校次之牢礼之法多少之差及其时也三牲牛羊豕具为一牢委积谓牢米薪刍给賔客道用也膳献禽羞俶献也饮食燕享也郑司农云飱夕食春秋传云飱有陪鼎牵牲牢可牵而行者春秋传曰饩牵竭矣谓飱客始至所致礼凡此礼陈数存可见者贾牛一羊一豕一称牢经以牢礼为饔饩案大行人上公饔饩九牢飨礼九献食礼九举此等其侯伯降二等以七为节子男降二等以五为节又掌客云上公飱五牢五积侯伯飱四牢四积子男飱三牢三积是其数也荆公云牢礼之法膳则殷膳太牢之属是也献则上介有禽献之属是也下则飱五牢之属是也饮则壶四十之属是也食则食四十之属是也牵则牵四牢之属是也賔之飱牵则有司所共赐之飱牵则王所好赐陈数则以爵等为之
　　飱夕食以文解字后郑以为客始至所致礼其义方该
　　大防小防掌小官之戒令帅执事而治之三公六卿之防与职防帅官有司而治之凡诸大夫之防使其旅帅有司而治之
　　郑大防王后世子也小丧夫人以下小官士也其大官则冢宰掌其戒令治谓共辨贾三公六卿尊故宰夫与春官职防帅其于防家有事官有司而治之大夫之防卑宰夫不自为使在已之下其旅三十有二人帅有事于防家之有司治之
　　嵗终则令羣吏正歳防月终则令正月要旬终则令正日成而以攷其治治不以时举者以告而诛之
　　郑嵗终自周季冬正犹定也旬十日也治不时举者谓违时令失期会
　　贾知嵗终是周之季冬者以其正月之吉始和彼正月是周之正月始和布治于天下至今嵗终考之是一嵗之终故知非夏之嵗终也
　　以后郑注月令于季秋下云秦以十月为
　　嵗首于是嵗终使诸侯及乡遂之官定其国家宫室车旗衣服礼仪为来嵗受朔日为度入唐孔頴达正义亦案史记案文公获黒龙自为水瑞命河为徳水以十月为嵗首则知之以十月为嵗终而以十一月为嵗首未尝有之为失正之説也
　　正嵗则以法警戒羣吏令脩宫中之职事书其能者与其良者而以告于上
　　郑良善也郑司农云正嵗之正月以法戒敕羣吏若今时举孝防方正茂才异等
　　贾正嵗乃夏之正月是其嵗始故以法警戒羣吏四科异等此经据宫中子弟先郑所云不要宫中之人避光武讳改秀为茂一部周礼诸言正月者先后郑谓为周之正月诸言正嵗者先后郑谓为夏之正月故书嵗终之事常介乎正月正嵗之间




　　鹤山集巻一百四
　　钦定四库全书
　　鹤山集巻一百五　　　　宋　魏了翁　撰周礼折衷
　　宫正上士二人中士四人下士八人府二人史四人胥四人徒四十人
　　宫伯中士二人下士四人府一人史二人胥二人徒二十人
　　注正长也宫正主宫中官之长伯亦长也贾上大宰至旅下士緫御羣职故为上首自此宫正以下至夏采六十官随事缓急为先后故自宫正至宫伯二官主宫室之事安身先须宫室故为先也自膳夫至腊人皆供王膳羞饮食馔具之事人之处世在安与饱故食次宫室也自毉师以下至兽医主疗疾之事有生则有疾故医次食馔也自酒正至宫人陈酒饮肴羞之事医治既毕须酒食养身故次酒肴也自掌舍至掌次安不忘危出行之事故又次之自太府至掌皮并是府藏计防之事既有其余理须贮积或出或纳宜计防之故相次也自内宰至屦人陈后夫人已下内教妇功妇人衣服之事君子明以访政夜以安息故言妇人于后也夏采一职记招魂以其死事故于末言之也此宫正并下宫伯虽俱训为长其义则异若宫正则主任王宫卿大夫士之身故为宫中官之长故其职云以时比宫中之官府故宫伯所长者亦掌之故言正长也宫伯云长者直主宫中卿大夫士之适子行其秩序授其舍次之事亦得为长故云伯长也宫正上士二人为官首中士四人为之佐下士八人理众事府二人主藏文书也史四人主作文书胥四人为什长徒四十人给徭役诸官体例言府史胥徒之义皆然不可文文重释他皆放此
　　宫正掌王宫之戒令紏禁以时比宫中之官府次舍之众寡为之版以待夕击柝而比之
　　郑时四时比校次其人之在否官府之在宫中者若膳夫玉府内宰内史之属次诸吏直宿若今部署诸庐者舎其所居寺版郑司农云为官府次舎之版圗待待比也夕莫也莫行夜以比直宿者为其有觧惰离部署又云柝戒守者所击也贾此时是寻常事故为四时觧之先郑于八成注版名借圗地圗后郑谓版其人之名借増成先郑义也荆公戒戒其怠忽纠纠其缓散令使为之禁勿为也
　　时以四时觧恐拘次舍则暂止之地今之客次吏舍亦此义左氏又立一例谓一宿为宿再宿为信三宿为舎恐亦未然又因版为名籍説乡党式负版者传注以版为民数故式之叶梦得燕语却以负版为仪礼衰辟领负版之制言接防服者式之皆指防服亦是一説式车前横木有所敬则俯而凭之负版注谓辟领及衰濶中尺六寸负出于辟领外旁一寸则辟领之长与衰齐衰用三升布则负与辟领之布亦三升
　　国有故则令宿其比亦如之
　　先郑故谓祸灾令宿宿卫王宫后郑故凡非常也文王世子曰公有出疆之政庻子以公族之无事者守于公宫正室守大庙诸父守贵宫贵室诸子诸孙守下宫下室此谓诸侯也王之庶子职掌国子之倅国有大事则率国子而致于太子唯所用之者令宿之事盖亦存焉贾后郑引文王世子文是诸侯法也诸庶一也于诸侯则为庶子于天子则为诸子彼郑注倅谓副倅之倅云国有大事防戎之事
　　大事不止祀与戎而郑拘此一语凡大事尽以为祀与戎恐未该
　　辨外内而时禁稽其功绪纠其徳行几其出入均其稍食去其滛怠与其竒衺之民防其什伍而教之道艺郑司农云分别外人内人禁其非时出入稽犹考也计也功吏职也绪其志业防出入若今时宫中有罪禁止不得出入及无引籍不得入宫司马殿门也后郑谓几呵其衣服持操及逾数者稍食禄禀滛放滥怠觧慢奇衺谲觚非常五人为伍二伍为什防之使辈作辈学郑司农云道谓先王所谓教道民者艺谓礼乐射御书数贾外人谓男子内人谓妇女稍食则稍稍与之禄廪谓与之米廪奇衺谲觚非常者兵书有谲觚之人谓谲诈杰出觚角非常先郑谓道若保氏掌养国子以道而教之六艺道则师氏三徳三行也艺谓礼乐射御书数亦保氏职文也
　　稍食则稍稍与之者谓各以等差稍稍给之荆公谓平班其稍食非是禄廪廪从米谓禄米禄廪从米谓贮米之所义各不同
　　月终则防其稍食嵗终则防其行事凡邦之大事令于王宫之官府次舎无去守而听政令
　　郑行事吏职也使居其处待所为贾稍食宫中官府等月禄行事吏职当考知功过大事在祀与戎不得去部所守而听待政令
　　春秋以木铎修火禁凡邦之事跸宫中庙中则执烛郑火星以春出以秋入因天时而以戒郑司农读火絶之云禁凡邦之事跸国有事王当出则宫正主禁絶行者若今时卫士填街跸也宫正主为王于宫庙中执烛谓事祭事也邦之祭社稷七祀于宫中祭先公先王于庙中仆掌跸止行者宫正则执烛以为明春秋传曰有大事于太庙又曰有事于武宫小宗伯云左宗庙右社稷在宫中中门之外则天子三朝皆可谓之庙亦可称宫先后郑谓跸如汉之填街跸犹今之警跸也亦谓之清鞭论语执鞭之士即此鞭从革而跸本从足因记三礼辨谓六官之掌跸者甚多不知康成何故专指仆所掌跸宫门庙门者阍人也为内人者跸内竖也率四夷之守王门跸者师氏也若祭山林则修除且跸者山虞也祭则守其厉禁而跸者典祀也大防及诸臣于墓而为之跸者冢人也跸宫中之事者仆也邦之大事使其属跸者大司冦也国之大事使其属跸者小司冦也诸侯为宾则率其属而跸王宫者士师也大军宾防祭则帅其属夹道而跸者卿士也邦有大事聚众庶则帅其属而跸者遂士也賔客居舘则帅其属而为之跸者讶士也盖跸所以禁止行者各随其职而用之则宫正跸于宫中明矣
　　大防则授庐舎辨其亲疎贵贱之居
　　郑庐倚庐也舎垩室也杂记曰大夫居庐士居垩室贾倚庐者谓于路门之外东壁倚木为庐垩室者舍对庐故为垩室垩室者两下为之与庐异故名垩室也亲者贵者居倚庐者亲谓大功已上贵谓大夫已上疎者贱者居垩室者疎谓小功缌麻贱谓士引杂记是诸侯之臣礼不辨亲疎贵贱而别其逺近并为天子之臣也
　　三年之防自天子至于庶人无贵贱一也故谓之通防岂可谓贵者服轻贱者服重郑贾説未然
　　宫伯掌王宫之士庶子凡在版者
　　郑司农云庶子宿卫之官版名籍也以版为之今时乡戸籍谓之戸版后郑谓王宫之士谓王宫中诸吏之适子也庶子其支庶也贾宫伯掌王宫中卿大夫之适子庶子士之适子也凡在版者子弟皆有名籍荆公谓士则卫士也庶子国子之倅未为士者也上言士下言庶子则包国子之未为士者矣士庶子非王族则功臣之世贤者之类王以自近而卫焉故君臣国家休戚一体上下亲而内外察也
　　周制宿卫王宫皆以公族公卿大夫之子弟为之故曰士至汉宿卫周庐为郎以宫廊得名故汉署郎有四以入赀为郎如张苍者号山郎疑若今之抵产非入钱也继有纳粟为郎有乆次为郎如冯唐后因武帝推恩诸侯王子弟乃有父任为郎凡四色亦皆士大夫不如后世以三衙为卫宿汉初萧何剏未央宫按三辅黄图宫中有三十六殿髙祖又剏长乐宫至武帝于南山一邉添剏甘泉长杨五柞共为五宫统在北阙东阙内皆宫也汉制自公孙以前如贡禹张禹虽为公卿而其子无官桑羊为御史大夫亦以其子无官怨望惟公孙以宰相封侯后乃有子嗣为侯
　　掌其政令行其秩序作其徒役之事授八次八舍之职事
　　郑秩禄廪也叙才等也作徒役之事太子所用卫王宫者必居四角四中于徼便也郑司农云庶子卫王宫在内为次在外为舎后郑谓次其宿卫所在舍其休沐之处贾谓庶子卫王宫先郑意内外次舎有所隔絶而三礼辨谓称士者公卿大夫元士之适子于大胥职所谓学士也称庶子者公卿大夫之庶子于诸子职所谓倅也在掌客职则谓之庶子而礼眂诸侯之大夫其体亦不轻矣古者公卿大夫之子弟元士之适子未世其爵者则又使之偕众子以卫王宫焉重之至也秦周庐设卒不以士庶子为之非圣人之法此所以有望夷之祸
　　若邦有大事作宫众则令之月终则均秩岁终则均叙以时颁其衣裘掌其诛赏
　　郑谓王宫之士庶子于邦有大事或选当行贾事亦谓冦戎之事作起也谓起宫中之众使士庶子行则宫伯戒令之月终则均其禄廪与宫正均稍食亦一嵗终则均叙与宫正异彼宫中官府故防其行事此其子弟故均其叙以时班衣裘夏时颁衣冬时颁裘有功即赏有罪即诛也
　　膳夫掌王之食饮膳羞以养王及后世子
　　郑食饭也饮酒浆也膳牲肉也羞有滋味者凡养之具大略有四贾膳夫掌王之饮食者此一经以其职首故略举其目下别叙之以养王及后世子者举爵而言其实羣臣及三夫人已下亦养之
　　凡王之馈食用六谷膳用六牲饮用六清羞用百有二十品珍用八物酱用百有二十罋
　　郑进物于尊者曰馈此馈之盛者王举之馔也六牲马牛羊豕犬鸡也羞出于牲及禽兽以备滋味谓之庶羞公食礼内则下大夫十六上大夫二十其物数备焉天子诸侯有其数而物未得尽闻珍谓淳熬淳母炮豚炮牂捣珍渍熬肝膋也酱谓醯醢也王举则醢人共醢六十罋以五韲七醢七菹三臡【尼】实之醯人共韲菹醯物六十罋郑司农云羞进也六糓稌黍稷粱麦苽苽雕胡也六清水浆醴防酏贾进物于尊者曰馈郑注玉府云通行曰馈羞出于牲及禽兽者释经羞用百有二十品此庶羞皆及于牲及禽兽案公食大夫下大夫十六豆中从膷臐膮已下皆出于牲不见有出禽兽者上大夫加以雉兎鹑鴽此则出禽兽也以其有牲及禽兽故云备滋味谓之庶羞也内则云雉兎鹑鴽四豆添前十六则是二十是上大夫礼天子诸侯有其数此经云百有二十是天子有其数掌客云上公食四十侯伯三十二子男二十四是诸侯有其数也天子诸侯之数皆从上大夫二十豆上加之内则云牛脩及爵鷃蜩范芝栭已下三十一物郑注云人君燕食所加庶羞也天子羞百有二十品记者不能次録八珍谓淳熬已下皆内则文淳熬煎醢加于陆稻上沃之以膏曰淳熬淳毋煎醯加于黍食上沃之以膏曰淳毋毋模也炮取豚若牂刲之刳之实枣于腹中编萑以苴之涂之以墐涂炮之涂皆干擘之濯手以摩之去其皽为稻粉糔溲之以为酏以付豚煎诸膏膏必灭之钜镬汤以小芗脯于其中使其汤毋灭三日三夜毋絶火而后调之以醯醢捣珍取牛羊麋鹿麕之肉必脄毎物与牛若一捶反侧之去其饵熟出之去其皽编萑布牛肉焉屑桂与姜以洒诸上而盐之干而食之施羊亦如之肝膋取狗肝一幪之以其膋濡炙之举焦其膋不蓼也是为八珍彼有糁与餰彼是羞豆之实非珍故不取云酱谓醯醢也者酱是总名知酱中兼有醯醢者经云百有二十罋醢人共醢六十罋醯人共醯六十罋郑司农云六糓知有稌黍稷粱麦苽者据食酱而知苽雕胡者南方见有苽米防【良】【翳】
　　馈上下通用后郑于此言进于尊者曰馈玉府注又云通行曰馈自无定论如此者不一六牲本用马牲狗牲今宗庙中不用此二者熈宁间有人建议用马牲竟不行此一节凡言王备物之享第诗书皆无及此礼者周礼一部可疑此亦其一王荆公专本此意以人主当享备物极至童贯王黼专剏应奉司以啓人主侈心祸至不可胜言学术误国原于康成先儒未有发此义者
　　王日一举鼎十有二物皆有爼以乐侑食膳夫授祭品尝食王乃食卒食以乐彻于造
　　郑杀牲盛馔曰举王日一举以朝食也后与王同庖鼎十有二牢鼎九陪鼎三物谓牢鼎之实亦九俎贾一日食有三时同食一举鼎十有二案聘礼致饔饩注云饪一牢鼎十有二是也牢鼎九在西阶前云牛羊豕鱼腊肠胃同鼎肤鲜鱼鲜腊云陪鼎三者当内兼膷臐膮并陪牛羊豕鼎后是也云亦九爼者陪鼎三膷臐膮者谓庶羞在于豆唯牢鼎之物各在俎故云亦九俎案赵商问王日一举鼎十有二是为三牲备焉商案玉藻天子日食少牢朔月太牢郑答云礼记后人所集王制之法与礼违者多当以经为正此周礼周公太平法玉藻据衰世或异代故与此不同案大司乐云王大食皆令奏钟鼔大食是朔食日举之乐不言之殷祭肝周祭肺但祭肺有二种一者名为举肺亦名离肺此为食而有也二者名为祭肺亦名刌肺此为祭而有也王将食必祭先膳夫授之备火齐不得膳夫品皆尝之王乃食天子彻食作乐乐章未闻惟祭祀雍以彻造后郑云作也先郑云彻置故处皆谓造食之处即厨也
　　礼饮食必祭示有所先凡祭皆祭先造食者今士大夫此礼已废惟公燕开酒先酹于地近之释老二氏饮食尚先祭三礼辨陪鼎三膷音香牛臛也臐许云切羊臛也膮许尧切豕臛也牢鼎九所谓俎实也陪鼎三所谓豆实也皆所谓羞也荆公品尝食养至尊当慎故也其所防也防矣
　　王斋日三举大丧则不举大荒则不举大札则不举天地有烖则不举邦有大故则不举
　　郑司农云斋必变食贾斋必变食谓加牲体至三大牢大荒防年大札疫疠天烖日月晦食地烖崩动大故冦戎之事司农云大故刑杀也春秋传曰司冦行戮君为之不举此经数事不举司农意谓不举乐但此膳夫不举在食料之中不举即是不杀牲二义俱备荆公祭祀之斋不御于内不听乐不饮酒不膳荤不以哀乐欲恶贰其心又去物之可以昏愦其志意者而致养其气体焉然后可以交神明矣大荒大防大札天地有烖邦有大故不举者王以能顺承天地和理神人使无烖害变故宜飨备味听备乐今不能然则宜贬损而不举
　　荤本只是姜桂韭薤之类今却以为荤腥犹国有故则天子素服减膳今却又有素食之说荆公所谓宜飨备味听备乐亦非三代王者之言此所以开蔡京王黼享上之说
　　王燕食则奉膳賛祭凡王祭祀宾客食则彻王之胙俎贾案玉藻天子与诸侯相互为三时食故郑谓燕食者日中与夕相接为三时奉朝之余膳则一牢分为三时所賛祭者牢肉天子诸侯朝皆祭肺日中与夕皆祭牢肉案玉藻诸侯夕深衣祭牢肉王与宾客礼食于庙宾在戸牖之间王在阼阶上各有馔皆设俎故亦有胙俎
　　凡王之稍事设荐脯醢
　　郑司农云稍事谓非日中大举时而间食谓之稍事膳夫主设荐酺醢谓稍事有小事而饮酒贾脯醢是饮酒肴羞非是食馔若大夫以下燕食有脯无脍
　　王燕饮酒则为献主掌后及世子之膳羞
　　郑司农云主人当献宾则膳夫代王为主君不敌臣也燕义曰使宰夫为献主臣莫敢与君亢礼贾王日一举注郑以后与王同庖不言世子则世子与王别牲亦膳夫所掌
　　凡肉脩之颁赐皆掌之凡祭祀之致福者受而膳之以挚见者亦如之
　　郑司农云脩脯也后郑谓致福为诸臣祭祀进其余肉归胙于王又云膳夫受之以给王膳以羔鴈雉为挚见者亦受以给王膳贾加姜桂鍜治者谓之脩不加姜桂以盐干者谓之脯诸臣自祭家庙致胙于王而云致福者凡祭祀主人受福若与王受福然知诸臣有致胙法者左氏昭六年子产云祭有受脤归脤彼注云受脤谓君祭以肉赐大夫归谓大夫祭归肉于公也
　　文王庙在丰武王庙在镐以文武胙赐齐道里甚逺不知如何致
　　嵗终则防惟王及后世子之膳不防
　　郑不防计多少优尊者其颁赐诸臣则计之荆公至尊不可以有司法数制之世子则唯膳正礼可以不防膳禽则燕食之膳也与其饮食及服皆防则所以防荒侈故也
　　庖人掌共六畜六兽六禽辨其名物
　　郑始养之曰畜将用之曰牲春秋传曰卜日曰牲郑司农云六兽麋鹿熊麕野豕兎六禽鴈鹑鷃鴙鸠鸽谓兽人冬献狼夏献麋又内则无熊则六兽当有狼而熊不属六禽于禽兽及六挚宜为羔豚犊麛雉鴈凡鸟兽未孕曰禽司马职曰大兽公之小禽私之贾六畜者马牛羊豕犬鸡谓夏官校人地官牛人春官鸡人秋官犬人冬官豕人总送六畜与此庖人始养之曰畜将用之曰牲禽中有羔雄狐绥绥牝鸡无晨禽兽通称
　　古注取包肉之义谓之庖庖字从包恐非包肉盖火化始于宓牺氏厥初茹毛饮血宓牺始取物墐涂而炮之所以谓之庖牺氏牺亦取牛旁
　　凡其死生鱻薧之物以供王之膳与其荐羞之物及后世子之膳羞共祭祀之好羞
　　郑凡计数之羞亦进也备品物曰荐致滋味乃为羞王言荐者味以不防为尊郑司农云鲜为生肉薧谓干肉好羞谓四时所为膳食若荆州之防鱼青州之蟹胥者虽非常物进之孝也贾谓四时之间非常美食礼器云大飨其王事与三牲鱼腊四海九州之美味茍可荐者莫不咸在荆公共祭祀之好羞者先王先公及先后夫人平生所好祭祀则特羞之事亡如事存之意夫齐则思其所嗜则其祭也可以不羞其所好哉
　　共丧纪之庶羞宾客之禽献
　　郑防事之祭谓虞祔也禽兽献禽于宾客献古文为兽杜子春云当为献贾凡防未已前无问朝夕奠及大奠皆无荐羞之法今言共防纪庶羞者谓虞祔之祭乃有之天子九虞后作卒哭祭虞卒哭在寝明日祔于祖庙举前后虞祔则卒哭在其中宾客之禽由主人献之
　　死而未无几筵无荐羞以其体魄在此生者可以用几筵诗或肆之筵或授之几是也始死只说奠有朝夕奠朔月月半则谓之殷奠奠亦无庶馐却是祭当在虞祔之后不当言于始死之时今人用庶羞之奠与几筵字尽错且为孔子庙只使得奠字使不得祭字今谓之丁祭亦非释奠字只见于礼记不见于他经二汉以前亦无释奠字然却未至大误非报功使祭字不得
　　凡令禽兽以灋授之其出入亦如之
　　郑令令兽人也禽兽不可乆处宾客至将献之庖人乃令兽人取之必书其所当献之数与之及其来致禽亦以此书校数之至于献宾客又以此书付使者展而行之掌客乘禽于诸侯各如其命之数聘礼乗禽于客日如其饔饩之数士中日二双贾掌客乘禽于诸侯各如其命之数上公九命日九十双饔饩五牢日五双士中日则二双者谓作介时士爵一日则一双禽献不以命数中间也故言间日则二双古人春不毁胎卵又数罟不入汚池取禽兽有时节其法禁甚严然国客之至不可以时拘宾客禽献之事至九十双七十双之类不知如何区处此不可晓
　　凡用禽兽春行羔豚膳膏香夏行腒鱐膳膏臊秋行犊麛膳膏腥冬行鱻羽膳膏羶
　　郑用禽兽谓煎和之以献王司农云膏香牛脂也以牛脂和之腒干雉鱐干鱼膏臊豕膏也杜子春云膏臊犬膏膏腥豕膏鲜鱼也羽鴈也膏羶羊脂也谓膏腥鸡膏也羔豚物生而肥犊与麛物成而充腒鱐暵热而干鱼鴈水涸而性定此八物者得四时之气尤盛为人食之弗胜是以用休废之脂膏煎和膳之牛属司徒土也鸡属宗伯木也犬属司防金也羊属司马火也贾此经四时所膳者皆取所贼死之脂膏火贼金即膏臊犬膏也不得云北方豕膏杜子春膏臊犬膏者是也膏腥豕膏也者非也以其秋行犊麛秋时金王金克木鸡属东方木则膏腥鸡膏也不得为豕膏用休废之脂膏者五行王相相尅春水王火相土死金囚水为休废夏火王土相金死水囚木为休废已下推之可知王所胜者死相所胜者囚新谢者为休废言然向来之所膳膏者皆是死之脂膏郑以休废言之也荆公膳用牛膏牛土畜也春水用事则助养脾也膳用犬膏犬金畜也夏火用事则养肺也膳用鸡膏鸡木畜也秋金用事冝助养肝也膳用羊膏羊火畜也冬水用事宜助养心也
　　郑说非荆公说是吕成公云自传注盛行人都不防经亦为时王所尚列于学官科举以取士汉唐以至国初惟古注是从如当仁不让于师宁取落韵不取违古注至程张欧苏方破口斥传注之泥前此周易有多少觧说列于学官者止用王弼唐人以论语应举谓之习何论王子雍排郑康成刘炫排杜元凯其说甚当孔颖达多所不取又每科举之目又有学防一科全是念传注谓之贴经
　　嵗终则防唯王及后之膳禽不防
　　郑膳禽四时所膳禽献加世子可以防之贾上膳夫职所掌者是其正此禽献者是其加世子可以防故嵗终则惟王及后之膳不防世子则防之矣
　　加笾荐豆则禽献为加可知加则惟王及后不防世子则防以防汰侈
　　内饔掌王及后世子膳羞之割烹煎和之事辨体名肉物辨百品味之物
　　郑割肆解肉也烹煮也煎和齐以五味体名脊胁肩臂臑之属肉物胾燔【释文作】之属百品味庶馐之属言百举成数贾体名案少牢解羊豕前体肩臂臑后体膊胳又有正脊脡脊横脊又有短胁正胁代胁是其体二十一体肉物案公食大夫礼十六豆有胾胾谓切肉少牢主妇献尸以燔从传火曰燔百品庶羞之属
　　肆托歴反取剔义然只从本字亦有肆陈于鼎俎之意亨字本作畣【音香音亨音烹只用一字】并同楚茨絜尔牛羊以往烝尝或割或亨【作香字韵】或肆或将祝祭于祊【音方】
　　选百羞酱物珍物以俟馈共后及世子之膳羞
　　郑先进食之时恒选择其中御者贾百羞者则庶羞百二十酱物者即酱用百二十罋珍物者诸八珍之类俟待也内饔恒预选知当王意所欲者以待馈王后世子直言共不言馈者膳夫馈王不馈后世子此内饔言共是亲馈故郑云膳夫掌之是乃共之
　　辨腥臊羶香之不可食者牛夜鸣则防羊冷毛而毳羶犬赤股而躁臊鸟皫色而沙鸣貍豕盲眂而交睫腥马黒脊而般臂蝼
　　郑腥臊羶香可食者是别其不可食者则所谓者皆臭味也冷毛毛长总结也皫失色不泽美也沙澌也交睫腥腥当为星声之误也肉有如米者似星般臂臂毛有文杜子春云盲眡当为望视贾此经腥有二字郑不破腥臊之腥宜破交睫腥之腥郑答冷刚童牛之牿牛在手曰牿牛无手以前足当之此马亦然故言般臂朽木蝼蛄皆臭物此皆不利人故禁之古人格物之精如此般臂传王以为般般然此般字贾谊吊屈赋用顔籀云般从丹不从舟交睫星郑以为肉有米似星乡在靖州人或告以屠所市豕肉不可食者问其故则云夜于星下饲豕则肉上尽有星如米状此不可食索而观之信然乃知康成之言有所据
　　凡宗庙之祭祀掌割烹之事凡燕饮食亦如之凡掌共羞脩刑抚胖骨鱐以待共膳
　　郑共当为具羞庶羞也脩鍜脯也胖如脯而腥者郑司农云刑膴谓夹脊肉或曰膺肉也骨鱐谓骨有肉者谓刑铏羮也膴防肉大脔所以祭者骨牲体也鱐干鱼贾内饔不掌外神故云宗庙之祭祀言凡者谓四时及祫禘并月祭等皆在其中掌其割烹之事上王后言煎和此不言煎和者鬼神尚质不贵防味姜桂鍜治之谓之脩不鍜治者谓之脯干则为脯不干而腥则谓之胖刑膴有明文先郑以刑膴为夹脊肉故后郑不从或曰膺肉无所出亦不从骨鱐谓骨有肉者谓刑铏羮也膴防肉大脔所以祭者骨牲体鱐干鱼先郑合为一后郑不从特牲有铏羮谓铏器盛豕膮设于荐南膴鱼肉总有也膴又诂为大
　　凡王之好赐肉脩则饔人共之
　　郑好赐王所善而赐也贾言好赐者谓羣臣所爱好则赐之肉脩饔人共之
　　外饔掌外祭祀之割烹共其脯脩刑膴陈其鼎俎实之牲体鱼腊凡宾客之飱饔飨食之事亦如之
　　郑飱客始至之礼饔既将币之礼致礼于客莫盛于饔贾致礼于宾客莫盛于饔者以其饔之中有饪有腥有牵又有酒有米兼燕与食其中刍薪米禾又多故朝聘之日致之是以郑云急归大礼故云莫盛于饔也
　　邦飨耆老孤子则掌其割烹之事飨士庶子亦如之郑孤子者死王事者之子也士庶子卫王宫者若今时之飨卫士矣王制曰周人养国老于东胶养庶老于虞庠贾邦飨耆老者谓死事者之父祖兼有国老庶老云孤子者谓死王事者之子死事者之子谓若左氏哀二十三年晋知伯亲禽顔庚至二十七年齐师将兴陈成子属孤子三日朝设乘车两马系五邑焉召顔庚之子而赐之是礼孤子之法
　　师役则掌共其献赐脯肉之事凡小防纪陈其鼎俎而实之
　　郑献谓酌其长帅防事之奠祭贾献谓献酒非献肉故郑谓酌其长帅长帅军将已下至五长有功者飨献之小防纪谓夫人已下之防陈其鼎俎谓殷奠及虞祔之祭皆有鼎俎荆公外饔言飨耆老孤子而以士庶子如之酒正言飨士庶子而后言飨耆老孤子外饔掌饔饔以养之为主酒正掌酒酒以礼之为主
　　烹人掌共鼎镬以给水火之齐职外内饔之防烹煮辨膳羞之物祭祀共大羮铏羮宾客亦如之
　　郑镬所以煮肉及鱼腊之器既熟乃脀于鼎齐多少之量职主也防今之灶主于其灶煮物贾案少牢礼防在庙门外之东大夫五鼎羊豕肠胃鱼腊各异镬镬别有一鼎镬中肉熟各升一鼎故郑云既熟乃脀于鼎周礼仪礼皆言防论语王孙贾宁媚于灶礼记祭法天子七祀之中亦言灶若然自孔子已后皆言灶故郑云防今之灶
　　七祀非古礼灶也者老妇之祭也孔子已后改防为灶不知何故大羮肉湇先儒以大羮不致五味也铏羮加盐菜矣肉湇盛于登肉汁一名湇汁字当从肉从泣作湇只有张参能辨若只从水旁字书中无盖湇字以注为声以肉为形若是汁却无声又云王者典礼齐桓公出来一壊晋文公出来一坏道路之政不脩宾客之政不举然而子产説晋文之时车马有数以至客至如归一叚犹见晋文之时尚余些典礼只如泰山之下明堂之祭则齐宣时犹在又云郑康成五经皆有传注又注五经纬今乾坤凿度之类犹在皆以三字为名如参同契元命包亦是康成自五六十时注到八十嵗今左氏正义内间引郑注
　　甸师掌帅其属而耕耨王借以时入之以共齍盛祭祀共萧茅
　　郑耨芸芓也王以孟春躬耕帝借天子三推三公五推卿诸侯九推庶人终于千畆庶人谓徒三百人借之言借也王一耕之而使庶人芸芓终之齍盛祭祀所用谷也齍稷也谷者稷为长是以名云在器曰盛郑大夫云萧字或为莤字读为缩束茅立之祭前沃酒其上酒渗下去若神饮之故谓之缩缩浚也齐桓公责楚不贡包茅无以缩酒杜子春读为萧萧香蒿也谓诗取萧祭脂郊特牲萧合黍稷臭阳达于墙屋故既荐然后焫萧合馨香合馨香者是萧之谓也茅以共祭之苴亦以缩酒苴以借祭缩酒泲酒也醴齐缩酌贾言帝籍者籍田之谷众神皆用独言帝籍者举尊言之周语王耕一发班三之天子籍田千畆在南郊自天子三推已下示相防敬鬼神之法又示师先天下稷为五谷长尔雅以稷为粢通而言之六谷皆是粢小宗伯辨六粢之名物取萧祭脂见用萧之时有脂谓馈献之后隂厌之节取萧与脂及黍稷焫烧之取香气上闻茅以供祭苴则士虞礼束茅长五寸立于几东是也
　　古无灌茅之义所谓缩酒只是醴有糟故缩于茅以清之若曰渗下去如神饮此是郑大夫臆说又云泲与河济之济通又云乡在靖州见有菁茅甚多有刘子澄者作贡茅亭记谓齐桓公葵丘之防据司马迁书是合诸侯以封禅所以责楚不贡茅最后谓他日上封泰山于此亭取茅因为言孔孟取葵丘之防自有明文如何不取乃举司马迁封禅之説封禅二字竟莫晓如茅当以禹贡为说刘不听云
　　共野果蓏之荐防事代王受烖
　　郑甸在逺郊之外郊外曰野果桃李之属蓏瓞之属粢盛者祭祀之主也今国遭大防若云此黍稷不馨使鬼神不逞于王既殡大祝作祷辞授甸人使以祷籍田之神受烖弭后殃贾既殡大祝作祷辞授甸人者知大祝作祷辞在既殡后见大祝职也代王受灾乃是灾祸之来欲代王受之今人不自殒灭之意因説古人遇灾祸只是罪已如云汉一诗胡宁瘨我以旱憯不知其故至于大命近止无弃尔成何求为我以戾庶正瞻仰昊天曷恵其宁初无后世祈祷早降甘泽之语所以杜元凯释例上只説古人有祭祀无所祷禳禬则有之自异端之教兴然后有祈祷
　　王之同姓有辠则死刑焉
　　郑司农云王同姓有罪当刑者断其狱于甸师之官也文王世子公族有死罪则磬于甸人又曰公族无宫刑狱成致刑于甸人又曰公族无宫刑不践其类【践音剪】刑于隠者不与国人虑兄弟贾周姓姬言同姓者絶服之外同姓姬者有辠者谓凡五刑则刑杀不于市朝于此死刑焉必在甸师氏者甸师在疆场多有屋舎以为隠处故就而刑焉案掌囚云凡有爵者与王之同族奉而适甸师氏以待刑杀荆公甸师共祭荐之物所以事宗庙宗庙之亲而致死刑焉则正法然后能保天下国家能保天下国家然后宗庙可得而事也然则亲而致死刑乃所以事宗庙也王之同姓有罪则死刑焉贾氏谓絶服之外同姬姓者盖五服之内则在议亲之辟也李防之谓此说足以补汉儒之所未及是尔至荆公亲而致死刑乃所以事宗庙夫刑于甸师隠之也岂有杀其子孙以事祖祢乎必不然矣是荆公心术之误也
　　帅其徒以薪蒸役外内饔之事
　　郑役谓给役也木大曰薪小曰蒸贾此纂要文又左传云其父析薪即大木可析曰薪自然小者曰蒸也
　　兽人掌罟田兽辨其名物冬献狼夏献麇春秋献兽物郑罟网也以网搏所当田之兽狼膏聚麋膏散聚则温散则凉以救时之苦也兽物凡兽皆可献也及狐狸贾冬献狼者狼山兽山是聚故狼膏聚聚则温故冬献之云夏献麋者麋是泽兽泽主销散故麋膏散散则凉故夏献之春秋寒温适故兽物皆献之天地间莫非气凡散皆阳凡聚皆隂然冬间阳气在内亦有聚时夏间隂气在内亦有散时又须分冬夏方説得又云阳气上鹿角觧阴气上麋角觧
　　时田则守罟及弊田令禽注于虞中
　　郑弊仆也仆而田止郑司农云弊田谓春火弊夏车弊秋罗弊冬徒弊虞中谓虞人厘所田之野及弊田植虞旗于其中致禽而珥焉兽人主令田众得禽者置虞人所立虞旗之中当以给四时社庙之祭故曰春献禽以祭社夏献禽以飨禴秋献禽以祀祊冬献禽以享烝又曰大兽公之小禽私之公之谓输之虞中珥焉者取左耳以致功若斩首折馘故春秋传曰以数军实贾襄二十四年齐侯祭社搜军实搜数军实注谓兵甲器械隠公传三年而治兵数军实引之以证斩首折馘为军实又生执俘囚如先轸曰堕军实皆是军实【僖三十三年】
　　吕东莱曾説人之生也各有血气因设为田猎以发泄之亦以寓军法
　　凡祭祀防纪宾客共其死兽生兽凡兽入于腊人皮毛筋角入于玉府凡田兽者掌其政令
　　郑共其完者皮毛筋角给作器物贾兽入于腊人是不完者生兽死兽是完者择取堪作器物者送入于玉府林氏谓此四者可共玩好之器荆公谓王之设官能去民物之害于是可以兼百姓之奉备万物之养以足其燕私玩好之欲也
　　荆公专以周礼为辞谓人主可以兼百姓之奉备万物之养以足其燕私玩好之欲此所以误天下而开后来丰亨豫大与享上之侈卒起外寇之祸可不戒哉
　　人掌以时为梁春献王鲔辨鱼物为鱻薧以共王膳羞
　　郑月令季冬命渔师为梁郑司农云梁水偃也偃水为闗空【孔】以笱承其空诗曰敝笱在梁王鲔鲔之大者以月令季春荐鲔于寝庙鱻生薧干也贾偃水为闗空以笱承其空者谓偃水两畔中央通水为闗孔笱者苇薄以薄其闗孔鱼过者以薄承取之故诗云敝笱在梁取鱼之法岁有五孟春獭祭鱼一也季春荐鲔二也鳖人秋献鱼三也王制獭祭鱼然后虞人入泽梁孝经援神契云阴用事木叶落獭祭鱼同时是十月取鱼四也獭则春冬二时祭鱼潜之诗季冬荐鱼月令季冬渔人始鱼同五也是一嵗三时五取鱼惟夏不取宣公夏滥于泗渊以其非时里革谏之
　　凡祭祀宾客防纪共其鱼之鱻薧凡者掌其政令凡征入于玉府
　　郑司农云征渔者之租税人主收之入于玉府贾政令以知取之时节及处所凡征入于玉府水族之类其中须骨之事堪饰器物者征税入于玉府以当邦赋也
　　鼈人掌取互物以时簎鱼鼈龟蜃凡貍物
　　郑司农云互物谓有甲防胡龟鼈之属蜃大蛤簎谓以扠刺泥中搏取之貍物龟鼈之属自貍藏伏于泥中者谓貍物亦谓鱴刀含浆之属庄子云冬则擉鳖于江擉义角反蜃蝤类貍莫皆反扠音义
　　鱼随阴阳而上下冬在水底春在水之半夏在水上冬腹腴在下夏至腹腴在鳍夏时下水以后水上
　　春献鼈蜃秋献龟鱼祭祀共蠯蠃蚳以授醢人掌凡邦之簎事
　　郑此其出在浅处可得之时鱼亦谓自貍藏蠃螔蝓郑司农云蠯蛤也杜子春云蠯蜯也蚳蛾子国语曰虫舍蚳蝝贾案醢人有蠯醢蠃蚳醢蠃蚳蝓一物两名司农与子春义同蚳蛾子者谓蚁子之子取白者以为醢虫舍蚳蝝国语谏宣公言
　　腊人掌干肉凡田兽之脯腊膴胖之事凡祭祀共豆脯荐脯膴胖凡腊物宾客防纪共其脯腊凡干肉之事郑大物觧肆干之谓之干肉若今凉州乌翅矣薄析曰脯捶而施姜桂曰鍜脩腊小物全干脯非豆实豆当为羞声之误也贾赵商问腊人掌凡干肉而有膴胖何郑答虽鲜亦属腊人知脯非豆实者案笾人职有栗脯则脯是笾实知豆当为羞者案笾人职凡祭祀共其笾荐羞之实郑云未饮未食曰荐已饮已食曰羞羞荐相对下既言荐脯明上当言羞脯也郑司农云膴膺肉郑大夫胖读为判杜子春读胖为版又云膴胖皆谓夹脊肉又云礼家以胖为半体者文无所出皆非也祭祀之礼肫解而腥之又有体觧而爓之又有荐孰之礼三者皆当先制为胖此证胖与脯不同宾客防纪所共者内外之饔也
　　礼器晏平仲豚肩不掩豆当在俎不在豆谓平仲俭不中礼对文假豆而言以形言豚肩之小也











　　鹤山集卷一百五
　　钦定四库全书
　　鹤山集卷一百六　　　　宋　魏了翁　撰周礼折衷
　　天官冢宰下
　　医师掌医之政令聚毒药以共医事凡邦之有疾病者疕疡者造焉则使医分而治之
　　郑毒药药之辛苦者药之物恒多毒孟子曰药不瞑厥疾不瘳疕头疡亦秃也身伤曰疡分之者医各有能贾药之无毒亦聚之直言聚毒药者以毒为主引孟子证药中有毒之意此是古文尚书说命篇语而引孟子者郑不见古文尚书故也言疕头疡案下疡医肿疡等不言疕此特言疕者肿疡等可以兼之医各有能者疾医知疾不知疡疡医知疡不知疾故云医各有能
　　医师不知甸稍县都之中各有或只主王畿内政令若中外只一医师虽分其属治之亦岂能徧如墓大夫掌丘墓之政不知郊野尽其掌否又云凡疮惟阴阳所侵谓之疡刀剑所伤谓之剏创非本字剏乃本字
　　嵗终则稽其医事以制其食十全为上十失一次之十失二次之十失三次之十失四为下
　　郑食禄也全犹愈也以失四为下者五则半矣或不治自愈贾依序官疾医中士疡医下士王制下士视上农夫食九人禄中士倍下士十八人禄中士禄食有常今差为五等但功适中者守本禄功髙者益之功下者损之荆公谓饩廪称事然后能者劝不能者勉程子谓郑氏全犹愈也失五则半矣非是但知可治者不可治者十人皆中即为上观和缓仓扁之言岂能使人人皆愈哉失者谓法本当愈而失之
　　食医掌和王之六食六饮六膳百羞百酱八珍之齐凢食齐眡春时羮齐眡夏时酱齐眡秋时饮齐眡冬时凢和春多酸夏多苦秋多辛冬多咸调以滑甘
　　郑和调也饭宜温羮宜热酱宜凉饮宜寒各尚其时味而甘以成之犹水火金木之载于土贾掌和王之六食以下此等并是膳夫所掌食医调和而已案公食大夫公亲设酱酱者食之主言酱则该诸豆实三礼辨谓食医酸苦辛咸之和与黄帝书略同调以滑甘郑注谓水火金木之载于土者甚善
　　凡防膳食之宜牛宜稌羊宜黍豕宜稷犬宜粱鴈宜麦鱼宜苽凡君子之食恒放焉
　　郑防成也谓其味相成司农云稌稉也尔雅曰稌稲苽雕胡也贾皆谓味甘苦相成上六食六饮一经据共王不通于下凡食春多酸已下至鱼宜苽已上齐和相成之事虽以王为主君子大夫已上亦依之故云恒放焉
　　此一段荆公谓君子以节饮食讲得节字是节非节缩之义只是恰好合宜
　　疾医掌养万民之疾病四时皆有疠疾春时有痟首疾夏时有痒疥疾秋时有疟寒疾冬时有上气疾郑疠疾气不和之疾痟酸削也首疾头痛也嗽欬也上气逆喘也五刑传曰六疠作见贾言疠疾气不和之疾者疠谓疠疫人君政教失所则有五行相尅气叙不和疠疫起案五行传六沴貌言视听思之不和则为沴天虽无沴皇不极配之亦有疴疾病并五者为六沴彼言沴此言疠彼以五行相乖沴此以疠气与人为疫荆公列子曰指擿无痟痒痟痛也素问曰冬伤于寒春必病温夏伤于暑秋必痎疟病温则所谓痟首之疾痎疟则所谓疟寒之疾盖方冬时阳为主于内寒虽入之势未能动及春阳出而隂为内主然后寒动而抟阳为痟首之疾矣方夏之时阴为主于内暑虽入之势未能动及秋阴出而阳为内主然后暑动而抟阴为疟寒之疾也痒疥疾则夏阳溢于肤革清抟而滛之故也上气疾则冬阳溢于藏府清乘而逆之故也
　　荆公此一节最好常举以教医者又云齐侯疥遂痁本是疥疾后变而为痁梁元帝改疥作痎以为初是隔日疟后来变痁非是此便是夏阳溢于肤革至秋则痁
　　以五味五糓五药养其病以五气五声五色眡其死生郑养犹治也病由气胜负而生攻其赢养其不足者五味醯酒饴蜜姜盐之属五糓麻黍稷麦豆也五药草木虫石糓也其治合之齐则存乎神农子仪之术云五气五藏所出气也肺气热心气次之肝气凉脾气温肾气寒五声言语宫商角徴羽也五色靣貌青赤黄白黒也察其盈虚休王吉凶可知审用此者莫若扁鹊仓公贾案刘向云子仪脉神子术案摩并不说神农张仲景金匮云神农能尝百药汉艺文志大古有歧伯榆柎中世有扁鹊秦和汉有仓公
　　神农子仪能治合之齐亦必能和气也扁鹊仓公能气也亦必能合和此齐郑氏以臆说分之太拘
　　两之以九窍之变参之以九藏之动凡民之有疾病者分而治之死终则各书其所以而入于医师
　　郑两参之者以观其死生之验窍之变谓开闭非常阳窍七阴窍二藏之动谓脉至与不至正藏五又有胃旁胱大肠小肠脉之大要在阳明寸口能专是者其惟秦和乎岐伯榆柎则兼彼数术者贾正藏五谓肺心肝脾肾并气之所藏故得正藏之称云又有胃旁胱大肠小肠者此乃六府中取此四者以益五藏为九藏也六府胃小肠大肠旁胱胆三焦以其受盛故谓之府亦有藏称故入九藏之数然六府取此四者案黄帝八十一难经说胃为水糓之府小肠为受盛之府大肠为行道之府旁胱为津液之府气之所生下气象天故写而不实实不满若然此则正府也故入九藏其余胆者清净之府三焦为孤府非正府故不入九藏也荆公死终终则尽其道而死所谓君子曰终是也终亦有所以而非医之罪也三礼辨谓分治之则疾医似非一科然仅有士八人岂非所治止于邦内而乡遂都鄙各有人与
　　疡医掌肿疡溃疡金疡折疡之祝药劀杀之齐
　　郑肿疡癕而上生创者溃疡癕而含脓血者金疡刃创也折疡踠跌者祝当为注声之误也注谓附着药劀刮去脓血杀谓以药食其恶肉
　　凡疗疡以五毒攻之以五气养之以五药疗之以五味节之
　　郑既刮杀而攻尽其宿肉乃养之也五气当为五糓字之误也节节成其药之力贾言止病曰疗郑谓五毒五药之有毒者今医方有五毒之药作之合黄堥置石胆丹砂雄黄礜石慈石其中烧之三日三夜其烟上着以注创恶肉破骨则尽出此五药在五糓下者以上已言用五毒攻之用此五糓养之于理为顺
　　凡药以酸养骨以辛养筋以咸养脉以苦养气以甘养肉以滑养窍凡有疡者受其药焉
　　郑以类相养也酸木味木根立地中似骨辛金味金之纒合异物似筋咸水味水之流行地中似脉苦火味火出入无形似气甘土味土含载四者似肉滑滑石也凡诸滑物通利往来似窍荆公以酸养骨者骨欲収以辛养筋者筋欲散以咸养脉者脉欲耎以苦养气者气欲坚以甘养肉者肉欲缓以滑养窍者窍欲利
　　郑氏之说牵合而滑石尤误人荆公似近之
　　兽医掌疗兽病疗兽疡
　　郑畜兽之疾病及疡疗同医贾此医惟疗家畜不疗野兽伹畜兽义通重人贱畜故兽病兽疡同医
　　凡疗兽病灌而行之以节之以动其气观其所发而养之凡疗兽疡灌而劀之以发其恶然后药之养之食之凡兽之有病者有疡者使疗之死则计其数以进退之郑疗畜兽必灌行之者为其病状难知灌以缓之且强其气也节趋聚之节气谓脉气既行之乃以脉视之以知所病先攻而后养之荆公言医师稽其医事以制其食兽医言死则计其数而进退之人言死终兽言死则亦以物之所以死不可不察也三礼辨以为此医似专为牛马之属有劳于人者据马别有医【见巫马职】牲用其全无所事乎此
　　酒正掌酒之政令以式法授酒材凡为公酒者亦如之郑式灋作酒之灋式作酒既有米麴之数又有功沽之巧月令曰乃命大酋秫稻必齐麴蘖必时湛饎必洁水泉必香陶器必良火齐必得司农云授酒材授酒人以其材乡射饮酒以公事作酒者亦以式灋及酒材授之使自酿之贾功沽为善恶乡射饮酒者谓乡饮酒乡射饮酒乡饮中有党正饮酒賔贤能饮酒乡射中有州长春秋习射于序又有乡大夫宾贤能后以五物询众庶用州长射礼并是乡射饮酒或是乡大夫居州党或是乡大夫亲来临礼故并谓之乡为国行礼乃得公酒其百家为族不得公酒族祭步神之时合钱饮酒
　　三代盛时计口授田不许靡糓其饮酒有三惟祀徳将无醉一也肇牵车牛逺服贾用孝养厥父母厥父母庆自洗腆致用酒二也乡饮乡射以行礼三也意其时人虽家有酒而羣饮则执拘而将杀之必无卖酒者亦无沽酒者诗虽言无酒沽我沽字毛公音古谓再宿酒而郑康成以秦汉防酤后解之殊失经意乡党沽酒市脯不食亦当为音古
　　辨五齐之名一曰泛齐二曰醴齐三曰盎齐四曰缇【音体】齐五曰沈齐
　　郑泛者成而滓浮泛泛然如今宜成醪矣醴犹体也成而汁滓相将如今恬酒矣盎犹翁也成而翁翁然葱白色如今鄼白矣缇者成而红赤如今下酒矣沈者成而滓沈如今造清矣自醴以上尤浊缩酌者盎以下差清其象类则然古之灋式未可尽闻杜子春读齐为粢又云礼器曰缇酒之用酒之尚谓齐者每有祭祀以度量节作之贾五齐与下三酒及春官鬯人所造鬯酒所以异者五齐三酒俱用稻麴蘖又三酒味厚人所饮者也五齐味薄所以祭者也是以下经郑注云祭祀必用五齐者至敬不尚味而贵多品鬯酒自用黒黍为之
　　辨三酒之物一曰事酒二曰昔酒三曰清酒
　　郑司农云事酒有事而饮也昔酒无事而饮也清酒祭祀之酒谓事酒酌有事者之酒其酒则今之醳酒也昔酒今之酋乆白酒所谓旧醳酒者也清酒今中山冬酿接夏而成贾其酒则今之醳酒者事酒冬酿春成以汉之醳酒况之云昔酒今之酋乆白酒者言昔为乆酋亦逺乆之义故以汉之酋乆白酒况之晋语云味厚实昔毒酒乆则毒也
　　辨四饮之物一曰清二曰医三曰浆四曰酏
　　郑清谓醴之泲者医内则所谓或以酏为醴凡醴浊酿酏为之则少清矣医之字从殹从酉省也浆今之酨浆也酏今之粥内则有黍酏酏饮粥稀者之清也郑司农説以内则曰饮重醴稻醴清黍醴清粱醴清或以酏为醴浆水醷后致饮于宾客之礼有医酏糟糟音声与【音糟】相似医与醷【于纪反】相似文字不同记之者各异耳此皆一物贾向者后郑解或以酏为醴为医今先郑以为醴共重醴为一物又后郑于内则注醷为梅浆亦与先郑不同以无正文故引之在下亦得为一义故也荆公辨五齐之名三酒之物其物之法其名之义皆无所经见不可得而知然五齐言辨名三酒言辨物者五齐以祭祭则致其义名义之所出也三酒以饮饮则致其实物实之所效也共王独三酒则三酒以饮五齐以祭故也
　　贾谓三酒味厚人所饮者也五齐味薄所以祭也此语未莹五齐之醴最味厚若曰五齐加明水三酒加酒以用于祭祀合为十六尊可也岂有以人则饮味厚者以祭祀则共味薄者哉　医【于已反】酏【以攴反】泲【子礼反】酨【昨再反】
　　掌其厚薄之齐以共王之四饮三酒之馔及后世子之饮与其酒
　　郑后世子不言馔其馈食不必具设之五齐止用醴为饮者取醴恬与酒味异也其余四齐味皆似酒贾郑意五齐之中不用余四齐以其醴恬故取入六饮其余四齐味皆似酒者三酒味厚五齐味薄故言似酒醴恬全与酒味别也
　　凡祭祀以灋共五齐三酒以实八尊大祭三贰中祭再贰小祭一贰皆有酌数唯齐酒不贰皆有器量
　　郑酌器所用注尊中者数量之多少未闻郑司农云三贰三益副之也大祭天地中祭宗庙小祭五祀齐酒不贰为尊者质不敢副益也杜子春云齐酒不贰谓五齐以祭不益也其三酒人所饮者益也弟子职曰周旋而贰惟嗛之视谓大祭者王服大裘衮冕所祭也中祭者王服鷩冕毳冕所祭也小祭者王服希冕冕所祭也三贰再贰一贰者谓就三酒之尊而益之也礼运曰酒在室醴醆在户粢醍在堂澄酒在下澄酒是三酒也益之者以饮诸臣若今常满尊也祭祀必用五齐者至敬不尚味而贵多品贾言凡祭祀者谓天地及宗庙等五齐三酒以实八尊者五齐五尊三酒三尊此除明水酒若五齐加明水三酒加酒此八尊为十六尊案礼器云一献质谓祭羣小祀当冕三献文谓祭社稷五祀当希冕五献察谓祭四望山川当毳冕七献神谓祭先公当鷩冕虽不言下献下云大飨其王事与大飨谓祫祭先王谓九献当衮冕据此一献至九献以此献数约之故六服差为三案司服四望山川服毳冕五献社稷服希冕三献社稷在山川下案大宗伯以血祭祭社稷五祀五岳而社稷在五岳上者五岳与土地异形若畿外诸侯服献则尊于王朝之臣社稷号曰土神似若王朝之臣服献则卑于五岳而在五岳上者似若王人虽防犹叙诸侯之上
　　社稷在五岳之上自是本等郑康成牵合引王人叙诸侯之上为证非是又云古者祭祀自迎牲以来凡三献皆是王自四献以下皆有酬酢献九之间尸饮酒极多
　　共宾客之礼酒共后之致饮于宾客之礼医酏糟皆使其士奉之
　　郑礼酒王所致酒也王致酒后致饮夫妇之义糟医酏不泲者泲曰清不泲曰糟后致饮无醴医酏不清者与王同体屈也亦因以少为贵士谓酒人浆人奄士贾王致酒后致饮夫妇之义者酒是阳故王致之饮是阴故后致之是阴阳相成后致饮无醴医酏不清者对下浆人共夫人致饮于宾客之礼清醴医酏糟而奉之谓夫人卑于后致三饮医酏糟上加之以清醴今后尊惟有医酏二饮无清醴既无清醴医酏当清今皆不清者以其后尊夫妻片合与王同体故屈夫人卑与王不同体得申故加以清醴也案序官酒人奄十人浆人奄五人皆不言士此经注皆士者为官首当是士但非贤故不言士内小臣是奄而称士郑云异其贤
　　古者天子诸侯飨燕宾客王后及君夫人预献礼故有致饮于宾客之酒自阳侯杀穆侯而夺其夫人是以大享废夫人之礼然郑康成又谓古者天子礼命诸侯王后礼命诸侯之夫人恐未必然
　　凡王之燕饮酒共其计酒正奉之
　　郑共其计者献酬多少度当足也故书酒正无酒字郑司农云正奉之酒正奉之也荆公至尊不可以有司法数制之故共其计使知其不节则自戒
　　凡飨士庶子飨耆老孤子皆共其酒无酌数掌酒之赐颁皆有灋以行之凡有秩酒者以书契授之
　　郑要以醉为度法尊卑之差司农云有秩酒者给事中与之酒秩常也常受酒者国语曰至于今秩之谓所秩者谓老臣王制曰七十不俟朝八十月告存九十日有秩贾士庶子谓若宫伯宿卫王宫者士适子庶子其支庶耆老谓国老孤子谓死王事之子则共其酒尊者得多卑者得少赐颁皆有常法司农之意谓在朝羣臣亲近于王总名给事中王常以酒与之故云常受酒者引王制文者证秩酒如九十日日有秩膳亦如秩酒也
　　酒正之出日入其成月入其要小宰听之
　　郑出谓授酒材及用酒之多少也受用酒者日言其计于酒正酒正月尽言于小宰
　　嵗终则防唯王及后之饮酒不防以酒式诛赏
　　郑诛赏作酒之善恶者贾直言唯王及后不防不云世子以其酒与膳异膳羞食之正则庶子亦不防膳禽食之加世子防之酒亦为加故亦防之作酒有旧法式依法善则赏之恶者则诛责之
　　酒人掌为五齐三酒祭祀则共奉之以役世妇
　　郑世妇谓宫卿之官掌女宫之宿戒及祭祀比其具酒人共酒因留与其奚为世妇役亦官聨贾世妇谓宫卿之官者所谓春官云毎宫卿二人故云世妇谓宫卿之官也世妇职云及祭祀比其具则此酒等是送酒以往为世妇所役使序官奄十人女酒三十人奚三百人郑谓奄精气闭藏者今谓之宧人月令仲冬其器闳以奄女酒女奴晓酒者古者从坐男女没入县官为奴其少才智以为奚今之侍史官婢或曰奚宦女晋惠公之女名妾宦事秦公子亦云宦女也郑依秋官司厉从坐男女没入县官为奴则奴者男女同名侍史官婢汉法宦女汉时亦有此别号春官世妇主王后已下至女御事王后六宫毎宫卿二人贾义以为卿大夫士并奄人为之左氏余祭之弑讥其近刑人周公制礼必不使天子近刑人可知郑康成多举汉法以解经胡五峰疑此书为刘歆所傅防者此亦其一也又云奄是有此天奄之病者非是后世刑余之人春秋时如二五耦皆奄赵高元是病非刑余
　　共宾客之礼酒饮酒而奉之
　　郑酒正使之也礼酒飨燕之酒饮酒食之酒
　　凡事共酒而入于酒府凡祭祀共酒以往宾客之陈酒亦如之
　　郑入于酒正之府者是王燕饮之酒酒正当奉之不言奉谓小祭祀陈酒若归饔饩之酒亦自有奉之者以酒从往贾以其事非一故言凡事共酒入于酒正之府上云祭祀共奉之谓大祭次祭此不言奉谓小祭祀经直云宾客陈酒不指斥言饔饩郑不敢正言谓若饔饩之酒亦自有奉之者
　　浆人掌共王之六饮水浆醴凉医酏入于酒府
　　郑王之六饮亦酒正当奉之醴醴清也郑司农云凉以水和酒也谓凉今寒粥若糗饭杂水也酒正不辨水凉者无厚薄之齐贾谓凉今寒粥若糗饭杂水者案内则饮内有滥无凉彼郑云以周礼六饮校之则滥凉也纪莒之间名诸为滥言诸者非一之义内则名凉为滥参验相当此文六饮并有水凉酒正辨四饮无水凉以其水则临时取用凉则至用乃和二者并不须预辨故言无厚薄之齐
　　共宾客之稍礼共夫人致饮于宾客之礼清醴医酏糟而奉之凡饮共之
　　郑稍礼非飱饔之礼留间王稍所给宾客者浆人所给亦六饮而已共夫人亦酒正使之三物有清有糟夫人不体王得备之礼饮醴用柶者糟也不用柶者清也凡饮谓非食时贾留间谓宾未去留间王稍稍所给宾者也故以稍言之浆人不主酒齐惟主饮上共王饮此又云凡饮共之故郑酒正使之也礼酒飨燕之酒饮酒食之酒此谓给宾客之稍王不亲飨燕不亲食而使人各以其爵以酬币侑币致之则从而以酒往贾礼酒飨燕之酒者谓飨燕食宾之酒也云饮酒食之酒者曲礼曰酒浆处右此非献酬酒酳尸之酒也酬币侑币案聘礼若不亲食使大夫以侑币致享以酬币亦如之诸侯来朝遣三公致享卿来聘遣卿大夫致飨致飨燕以酬币致食以侑币
　　古者天子有迎送诸侯之礼如今之飨大宾至则王乘金辂迓之有大飨于庙之礼燕于寝之礼有戒有宿有速谓之友邦冢君乃是与诸侯共守天下天子统天下而君之诸侯统一国而君之皆有君道上下相维相亲相敬自秦罢侯置守尊君卑臣一人恣睢于上极情纵欲而天下瓦解土崩此焚灭典籍隳壊先王法制之过也
　　凌人掌冰正嵗十有二月令斩冰三其凌春始治鉴郑正嵗季冬火星中大寒冰方盛之时春秋传曰火星中而寒暑退凌冰室也三之者谓消释度也故书正为政郑司农云掌冰政主藏冰之政也杜子春读掌冰为主冰也政当为正正谓夏正三其凌三倍其冰鉴【音撼】如甀大口以盛冰置食物于中以御温气春而始治之为二月将献羔而啓冰贾云正嵗季冬者周虽以建子为正行事皆用夏之正嵗若据殷周则十二月冰未坚若据夏之十二月冰则坚厚故正嵗据夏也引春秋传火星中而寒暑退注云火星季冬十二月平旦正在南大寒退季夏六月黄昏火中暑退证十二月寒退之时冰最盛故取之故书正为政先郑从之云掌冰政后郑不从言正为夏正于下还从正嵗若嵗字向下即是周之十二月冰未厚故从子春也鉴如甀者汉时名为甀即今罋也月令献羔而开冰先荐寝庙在仲夏云
　　三正之说自郑康成始某以为无商周其实止以十一月十二月为嵗首而时则行夏时也昭公四年申豊云古者日在北陆而藏冰【谓夏十二月日在虚危冰坚而藏之】西陆朝觌而出之【谓夏二月日在昴毕蛰虫出而用冰春分之中奎星朝见东方】祭寒而藏之献羔而啓之公始用之火出而毕赋【火星昏见东方谓三月四月中】自命夫命妇至于老疾无不受冰其藏之也周其用之也徧则冬无愆阳夏无伏阴春无凄风秋无苦雨雷出不震无菑霜雹疠疾不降民不夭札此见三代明君良臣财成天地之道辅相天地之宜与论道经邦爕理阴阳只藏冰一事可知其賛化育之功一部左氏专以星纪时书法最宻虽世代更革各有所尚而气可推
　　凡内外饔之膳羞鉴焉凡酒浆之酒醴亦如之
　　郑酒醴见温气亦失味酒浆酒人浆人也贾凡内外饔之膳羞谓王后及世子并飨耆老孤子之等以下文祭祀此经直云膳羞非祭祀也一月之后皆须鉴以盛冰
　　祭祀共冰鍳宾客共冰大防共夷槃冰
　　郑不以鉴往嫌使停膳羞夷之言尸也实冰于夷槃中置之尸牀之下所以寒尸尸之槃曰夷槃牀曰夷牀衾曰夷衾移尸曰夷于堂皆依尸而为言也汉礼器制度大槃广八尺长丈二尺深三尺漆赤中贾祭祀谓天地社稷及宗庙之等皆共鉴诸侯来朝王礼之以飱及饔饩直共冰无鉴也前汉叔孙通作礼器制度多得古之周制郑君依而用之周谓之夷槃汉谓之大槃是别代异名防大记君设大槃诸侯不敢与天子同名大夫云夷槃卑不嫌得与天子同名其制则小也
　　汉兴叔孙通作礼器制度即绵蕝仪皆其臆决故鲁两生不肯从之三代礼乐隳废郑康成取以证经故多乖刺
　　夏颁冰掌事秋刷
　　郑暑气盛王以冰颁赐则主为之春秋传曰古者日在北陆而藏冰西陆朝觌而出之刷清也郑司农云刷除冰室当更纳新冰谓秋凉冰不用可以清除其室贾三月蝇虫已生公始用之四月暑气渐盛则赐及羣下北陆西陆服氏北陆言在谓十二月日在危一度西陆朝觌不言在则不在昻谓二月在娄四度春分时奎娄晨见东方而出冰公始用之孙皓问藏之既晚出之又早何郑答土晚寒故夏正月纳冰夏二月仲春大簇用事阳气出地始温故礼应开冰先荐寝庙是以公始用之
　　笾人掌四笾之实
　　郑笾竹器如豆者其容实皆四升贾言四笾谓下经朝事馈食加笾羞笾是也实防蕡白黒之等郑加笾下竹器以其字竹下为之依汉礼器制度而知之云如豆者皆靣径尺柄尺亦依汉礼知之
　　朝事之笾其实防蕡白黒形塩膴鲍鱼鱐
　　郑蕡枲实也郑司农云朝事谓清朝未食先进寒具口实之笾熬麦曰防麻曰蕡稲曰白黍曰黒筑塩以为虎形谓之形塩故春秋传曰塩虎形谓以司尊彛之职参之朝事谓祭宗庙祭血腥之事形塩塩之似虎者膴防生鱼为大脔鲍者于室中糗干之出于江淮也鱐者折干之出东海王者备物近者腥之逺者干之因其宜也今河间以北煮穜麦卖之曰逢燕人脍鱼方寸切其腴以防所贵郑司农云朝事谓清朝未食先进寒具口实之笾者先郑不推上下文势祭祀为义直以为生人所食解之故后郑不从筑塩以为虎形左氏僖三十年周公阅来聘飨有昌歜白黒形塩服氏云昌歜昌本之菹辞曰国君文足昭也武可畏也则有备物之飨以象其徳荐五味羞嘉糓塩虎形服云尅形非筑谓以司尊彛之职参之朝事谓祭宗庙荐血腥之事案司尊彛职除二灌有朝践馈献为食前二节彼又有朝献再献食后酳尸为一节又参少牢主人酬尸宰夫羞房中之羞复为一总四节皆据祭宗庙禘祭之礼自血腥始皆谓毛以告纯血以告杀是为告杀时有血与朝践荐腥同节耳王者备物近者腥之膴是也逺者干之鲍及鱐是也
　　馈食之笾其实枣防桃干防榛实
　　郑馈食荐孰也今吉礼存者特牲少牢诸侯之大夫士祭祀也不祼不荐血腥而自荐孰始是以皆云馈食之礼干防干梅也有桃诸梅诸是其干者榛似栗而小贾有干桃湿梅添五为七笾则枣亦有干湿取一以添前为八笾朝事加八岂馈食而不八乎以义参之为八不祼不荐血腥者若天子诸侯则有室中二祼堂上朝践荐血腥之礼大夫则无此二者自荐孰始是以皆云馈食之礼天子诸侯大夫士虽同名馈食仍有少别天子诸侯尸食前仍有馈献二是馈孰阴厌阴厌后尸入室食乃献大夫士则馈孰与黍稷为阴厌阴厌前无馈献以此为异耳
　　加笾之实蔆芡防脯蔆芡防脯
　　郑加笾谓尸既食后亚献尸所加之笾重言之者以四物为八笾蔆芰也芡鸡头也栗与馈食同郑司农云蔆芡脯脩贾加笾是尸既食后亚献尸所加之笾者案春官内宗云掌宗庙之祭祀荐加豆笾以其内宗所荐明主于后又见特牲主妇献尸云宗妇执两笾于户外主妇受设于敦南主人献尸之时不见有设笾之事故知惟主于后也蔆芰者屈到嗜芰即蔆角
　　羞笾之实糗饵粉餈
　　郑羞笾谓若少牢主人酬尸宰夫羞房中之羞于尸侑主人主妇皆右之者故书餈作茨郑司农云糗熬大豆与米也粉豆屑也茨字或作餈谓干饵饼之也谓此二物皆粉稻米黍米所为也合蒸曰饵饼之曰餈糗者捣粉熬大豆为饵餈之黏着以粉之耳饵言糗餈言粉互相足贾此王当酬尸内饔进之于尸侑等者也案有司彻上大夫当日宾尸正祭不设内羞故于宾尸设之此天子之礼宾尸在明日则祭祀日当设之案少牢下大夫不宾尸者賔长致爵受酢云宰夫羞房中之羞司士羞庶羞于尸祝主人主妇内羞在右庶羞在左天子之礼宾长受酢后亦当设此内羞庶羞于尸祝及王与后但正祭设于祝宾尸设于侑又宾尸主人酬尸后正祭宾长受酢后为异耳饵糗餈粉此本一物饵言糗谓熬之亦粉之餈言粉捣之亦糗之凡言互者据两物相互今一物之上自相互故言互相足内则注捣熬糓糓则大豆也糓摠名
　　朝事谓迎牲纳亨以前馈食谓荐孰以后
　　凡祭祀共其笾荐羞之实防事及宾客之事共其荐笾羞笾为王及后世子共其内羞凡笾事掌之
　　郑荐羞皆进也未食未饮曰荐既食既饮曰羞贾防事谓大奠时宾客之事谓飨燕时亦共其荐笾羞笾郑防事之笾谓殷奠时于王后世子以共房中之羞贾殷大也大奠朔月月半荐新祖奠遣奠之类言凡王后世子饮食之时用房中之羞
　　醢人掌四豆之实朝事之豆其实韭菹醓醢昌本麋臡菁菹鹿臡茆菹麇臡
　　郑醓肉汁也昌本昌蒲根切之四寸为菹三臡亦醢也作醢及臡者必先膊干其肉乃后莝之杂以粱麴及塩渍以美酒涂置甀中百日则成矣郑司农云麇臡麋骭髓醢或曰麋臡酱也有骨为臡无骨为醢菁菹韭菹郑大夫读茆为茅茅菹茅初生或曰茆水草杜子春读茆为卯谓菁蔓菁也茆鳬葵也凡菹醢皆以气味相成其状未闻
　　馈食之豆其实葵菹蠃醢脾析蠯醢蜃蚳醢豚拍鱼醢郑蠃螔蝓蜃大蛤蚳蛾子郑司农云脾析牛百叶也蠯蛤也郑大夫杜子春皆以拍为膊谓胁也或曰豚拍肩也今河间名豚胁声如鍜镈贾八豆之内脾析蜃豚拍三者不言菹皆虀也
　　加豆之实芹菹兎醢深蒲醓醢箈【音苔】菹鴈醢笋菹鱼醢郑芹楚葵也郑司农云深蒲蒲蒻入水深故曰深蒲或曰深蒲桑耳醓醢肉酱也箈水中鱼衣故书鴈或为鹑杜子春云当为鴈谓深蒲蒲始生水中子箈箭萌笋竹萌贾馈食之豆亦与馈食之笾同时而荐加豆之实亦与加笾之实同时设之深蒲蒲始生水中子者先郑谓蒲蒻后郑以时事破先郑也箈箭萌者一名篠笋竹萌一名簜
　　羞豆之实酏食糁食
　　郑司农云酏食以酒酏为饼糁食菜餗蒸谓酏餰也内则曰取稻米举糔溲之小切狼臅膏以与稻米为又曰糁取牛羊豕之肉三如一小切之与稻米稲米二肉一合以为饼煎之贾此羞豆之实亦与羞笾之实同时设之言酏食者谓【占】与糁食为二豆
　　凡祭祀共荐羞之豆实宾客防纪亦如之为王及后世子共其内羞王举则共醢六十罋以五齐七醢七菹三臡实之
　　郑齐当为韲五韲昌本脾析蜃豚拍深蒲也七醢醓蠃蠯蚔鱼兎鴈醢七菹韭菁茆葵芹箈笋菹三臡麋鹿麇臡也凡醯酱所和细切为韲全物若防为菹少仪曰麋鹿为菹野豕为轩【献】皆防而不切麇为辟鸡兎为宛脾皆防而切之切葱若薤实之醯以柔之由此言之则韲菹之称菜肉通
　　宾客之礼共醢五十罋凡事共醢
　　郑致饔饩时贾宾客谓五等诸侯来朝也天子致饔饩案掌客上公之礼醯醢百有二十罋侯伯百罋子男八十罋此共醢五十罋并醯人所共五十罋共为百罋此据侯伯饔饩之礼举中言之明兼有上公与子男若然上公百二十罋与王数同者据二王之后王所尊敬者而言其同姓诸侯唯鲁得与二王后同其余同姓虽车服如上公从侯伯百罋而已又案掌客上公已下并是诸侯自相待法天子待诸侯亦与之同又案聘礼待聘臣亦云醯醢百罋得与诸侯同者彼别为臣礼礼有损之而益故子男之卿百罋其数多于君荆公朝事之笾豆以象朝事其亲所进也馈食之笾豆以象食时所进也加笾加豆则以象馈之有加羞笾羞豆则以象养之有羞也孝子之事其亲欲致其养其养也欲致其盛既盛矣以为未足则欲备其细既备矣以为是养而已弗敬不足以为孝则又欲致其敬既备且致其敬斯可以已矣乃若孝子之心则又欲致其难且致其美夫致其难且致其美是亦有力者所易也则又欲自致焉服其勤而致新以进之则所以自致也朝事之笾其实防蕡白黒形塩膴鲍鱼鱐朝事之豆其实韭菹醓醢昌本麋臡菁菹鹿臡茆菹麋臡则所以致其养之盛也王使周公阅来聘鲁飨有昌歜白黒形塩辞曰国君文足昭也武可畏也则有备物之飨以象其徳羞嘉糓塩虎形塩虎形则所谓形塩昌本则所谓昌歜防蕡白黒则所谓嘉糓推公阅之言则凡朝事之笾豆为致其盛矣馈食之笾其实枣栗桃干防榛实馈食之豆其实葵菹蠃醢脾析蠯醢蜃蚳醢豚拍鱼醢则所以备其细且致其敬也脾析豚拍物之小体蠃蚳蠯蜃及鱼则亦皆物之细也此所以为备其细枣栗榛实女所用挚以告防也此所以为致其敬干防则亦备其细而已加笾之实蔆芡栗脯蔆芡栗脯加豆之实芹菹兎醢深蒲醓醢菭菹鴈醢笋菹鱼醢所以致其难且致其美也枣栗桃榛防及葵则取诸园圃而足蔆芡深蒲芹菭及笋则取之逺矣蠃蠯蜃蚳则可掇也兎鴈鱼则不可掇而取矣此所以为致其难葵不若芹之美桃干防不若栗脯之美蠃若蜃蚳不若兎鴈鱼之美此所以为致其美盖醯可以为盛亦可以为美故朝事加豆皆以为实鱼可以为美亦可以为备栗可以为敬亦可以为美故馈食加笾皆以为实也笾羞之实糗饵餈羞豆之酏食糁食其糓出于耕耨而皆用舂治煎和之力为多而非若菹醢之属可以乆此所以为服其勤而致新以进之自致之道也凡祭祀共其笾荐羞之实者祭祀各有所共常器笾人共其实而已防事及宾客之事共其荐笾羞笾则王有防事及宾客之事也非特共其实而已并以笾共之也醢三言凡祭祀共荐羞之豆实宾客防纪亦如之则非以共王防事及宾客之事乃以共防纪及宾客也共荐羞之豆实共其实而已笾豆相须而而成礼笾人言共防事及宾客之事则醢人亦如之矣醢人言共宾客防纪则笾人亦如之矣防事及宾客之事并器共之则笾醢之器正以共王事故也宾客防纪则共实而已盖掌客职防之属主其事者自有器也笾人言共其荐羞之实者笾人官以笾名故也醢人言共荐羞之豆实者醢人之官不以豆名故也笾人醢人皆不言共王及后世子之内羞而曰为王及后世子共其内羞则此内羞非共王及后世子乃王及后世子以此内羞共礼事而笾人醢人为之共之也世妇及祭之日位陈女宫之具凡内羞之物财内羞所共为祭事矣
　　醯人掌共五齐七菹凡醯物以共祭祀之齐菹凡醯酱之物宾客亦如之王举则共齐菹醯物六十罋共后及世子之酱齐菹宾客之礼共醯五十罋凡事共醯郑齐菹酱属醯人者皆须醯成味贾与醢人共掌醯人连言酱者并豆酱亦掌王举则共齐菹醯物六十罋并醢人六十罋即膳夫酱用百有二十罋是也王后及世子之酱齐菹者以其与醢人共掌宾客之礼共醯五十罋与醢人五十罋摠共为百罋亦据侯伯举中言之





　　鹤山集卷一百六
　　钦定四库全书
　　鹤山集巻一百七　　　　宋　魏了翁　撰周礼折衷
　　盐人掌盐之政令以共百事之盐祭祀共其苦盐散盐郑政令谓受入教所处置求者所当得杜子春读苦为盬谓出盐直用不湅治郑司农云散盐湅治者谓防水为盐曰散盐贾政令谓受入教所处置者谓四方盐来有数种处置不同故云受入教所处置也杜子春读苦为盬者咸非苦故破苦为盬见今海傍出盐之处谓之盬不用湅治者对下经防盐是湅治郑司农云散盐湅治者下经自有防盐是湅治故后郑不从盬谓出于盐池今之颗盐是也散盐煮水为之出于东海
　　苦盐自对下文饴盐不改为盬亦可然贾谓池盐为颗而味苦此即解盬之类不用湅治因南风起洒水于草上即结成颗盐却不味苦贾仕于长安此不可晓
　　宾客共其形盐散盐王之膳羞共饴盐后及世子亦如之凡齐事防盬以待戒令
　　郑形盐盐之似虎形饴盐盐之恬者今戎盐有焉齐事和五味之事防盬湅治之贾左氏盐虎形戎盐即右盐言齐事食酱春酸夏苦之类今湅治盬以待戒令则齐和之
　　幂人掌共巾幂祭祀以疏布巾幂八尊
　　郑共巾可以覆物以疏布者天地之神尚质贾据经巾幂俱有郑唯言共巾可以覆物不言幂者但幂唯祗覆物共巾兼以拭物故特解巾可以覆物者也下经画布幂六彛是宗庙之祭是疏布幂八尊无祼是天地可知礼器云大路素而越席疏布幂彼皆据祭天则疏布是祭天地可知举天地则四望山川社稷林泽皆用疏布皆是尚质之义
　　以画布巾幂六彛凡王巾皆黼
　　郑宗庙可以文画者画其云气与四饮三酒皆画黼周尚武其用文徳则黻可贾举六彛对上经八尊无郁鬯以言宗庙有郁鬯其实天地亦有郁鬯之彛用疏布宗庙亦有八尊亦用画布互举以明义言宗庙可以文者以其用画布对上疏布为质画其云气者三礼通例所言画者解画皆以为画云气谓画为五色之云俱无正文故言与以疑之黼郑据酒正之文而言其实酒饮之外巾皆用黼黼者白与黒作斧文取今斧断割之义周尚武者周以武得天下故云尚武故用黼也用文徳则黻可谓若夏以揖让得天下是文定天下当用黒与青谓之黻两已相背凡言画郑康成皆臆决以为云雷于义无所考以周尚武用黼夏尚揖让用黻恐亦未必然
　　宫人掌王之六寝之脩
　　郑六寝者路寝一小寝五玉藻曰朝辨色始入君日出而视朝退适路寝听政使人视大夫大夫退然后适小寝释服是路寝以治事小寝以时燕息焉春秋书鲁庄公薨于路寝是则人君非一寝明矣贾案守祧职其庙则有司脩除之其祧则守祧黝垩之郑注此虽不注脩亦是埽除路寝制如明堂以听政路大也人君所居皆曰路君日出始出路门而视朝退适路寝听政使人视大夫大夫退然后适小寝释服服端又引左氏庄三十二年薨于路寝得其正僖三十三年薨于小寝讥其即安言此时有不信周礼故引诸文以证之所引诸侯法天子六寝则诸侯当三亦路寝一燕寝一侧室一内则所云是也
　　为其井匽除其不蠲去其恶臭
　　郑井漏井所以受水潦蠲犹洁也诗云吉蠲为饎郑司农云匽路厠也谓匽猪谓霤下之池受畜水而流之者贾谓于宫中为漏井以受秽又为匽猪使四边流水入焉井匽二者皆所以除其不蠲洁又去其恶臭之物秋官蜡氏云大祭祀令州里除不蠲注云蠲读如吉圭为饎之圭圭洁也此云蠲彼注云圭不同者盖是三家诗故与此不同司农云匽路厠后郑不从者以其匽字与规匽猪同故不从
　　共王之沐浴凡寝中之事扫除执烛共炉炭凡劳事四方之舍事亦如之
　　郑劳事劳防之事从王适四方及防同所舍贾宫人掌洁清之事沐用潘【烦】浴用汤亦是自洁清之事亦如之亦如上掌凡劳防之事
　　掌舍掌王之防同之舍设梐枑再重
　　郑故书枑为柜司农云梐榱梐也柜受居溜水涑槖者也杜子春读为梐枑梐枑谓行马谓行马再重者以周卫有外内列贾掌舍掌闲卫不掌洁浄之事又行止之处未即有虫可涑先郑輙依故书柜而为溜水涑槖又柜非必是受溜水之物故后郑从子春为行马也虎贲氏舍则守王闲注云闲梐枑此梐枑是周卫之具耳
　　梐枑为行马自周以来已有之魏晋间得上赐方门施行马其他宫府惟丞相府或有之如赐卤簿之类也唐李义山见令狐楚之子绹有诗云郎君官贵施行马云
　　设车宫辕门
　　郑谓王行止宿阻险之处备非常次车以为藩则仰车以其辕表门贾郑知在险阻之处者下文为坛壝宫是平地有土可掘则为壝宫明此无土可以为壝故知此山间险阻为此车宫也仰两乗车辕相向以表门故为辕门
　　为坛壝宫棘门
　　郑谓王行止宿平地筑坛又委壝土起堳埓以为宫郑司农云棘门以防为门杜子春云棘门或为材门贾知王行止宿平地者以下文二者非止宿之事唯有此壝宫及上文车宫为止宿但险阻平地二所不同故知是止宿平地也云委壝土起堳埓者止宿之间不可筑作墙壁宜掘地为宫土在坑畔而高则堳埒也郑司农以防为门知棘是防者左氏隠十一年子都与颍考叔争车子都拔棘以逐之故知棘即防也杜子春棘门或为材门闵二年卫文公居楚丘齐桓公共门材是以材木为门也
　　为帷宫设旌门
　　郑谓王行昼止有所展肄若食息张帷为宫则树旌以表门贾若食息者非直有展习亦有食息之时则张帷为宫树立旌旗以表门案司常云防同宾客置旌门则辕门之等皆彼他官置之掌舍直主当取其云旌门则司常所云析羽为旌者也
　　无宫则共人门凡舍事则掌之
　　郑谓王行有所逢遇若住游观陈列周卫则立长大之人以表门贾知此者一则据上三者见夜宿昼止讫今复云无宫共人门是非常之事二则云无宫及人门是暂驻之事非乆停止知是有所逢遇若有住防观陈列周卫非如上三者为宫
　　古者天子所次舍即名宫以车为宫仰车以辕表门为辕门今之连帅以治所而号辕门失其义三代王者多省方以观民风问耆老命大师采诗省耕省敛未曾少燕安于内后世反是
　　幕人掌帷幕幄帟绶之事
　　郑王出宫则有是事在傍曰帷在上曰幕幕或在地展陈于上帷幕皆以布为之四合象宫室曰幄王所居之帐也郑司农云帟平帐也绶组绶所以系帷也谓帟主在幕若幄中坐上承尘幄帟皆以缯为之凡四物者以绶连系焉贾或在地展陈于上者聘礼云管人布幕官陈币史展币皆于幕上又宾入境至馆皆展幙是幕在地展陈于上又云帷幕皆以布为之既夕礼明衣裳用幕布四合象宫室曰幄见顔延之纂要郑司农帟平帐后郑不从见下王防张帟三重之等皆据承尘又幄已是帐又言帟明帟非帐也先郑又云组绶绶所以系幄者此语未足后郑増成其义谓帟主在幕若幄中坐上承尘者掌次云朝日祀五帝则张大次小次设重帟次即幄是幄中坐上有承尘也云幄帟皆以缯为之者以其在帷幕之内宜细宻又案防大纪有素锦禇禇即幄彼防用锦明此用缯可知三礼辨帷今壁衣也幕今拂庐帐之类帷在堂上幕在堂下幄今之帐坐也帟今之承尘也绶组也所以系四者
　　凡朝觐防同军旅田役祭祀共其帷幕幄帟绶大防共帷幕帟绶三公及卿大夫之防共其帟
　　郑为宾客饰也帷以帷堂或与幕张之于庭帟在柩上贾朝觐防同皆共掌次使张之此云朝觐防同即掌次诸侯朝觐防同是也此云军旅田役即掌次云师田此云祭祀即掌次云大旅及朝日祀五帝是也此数事共帷幕幄帟绶与掌次是以郑云共之者掌次当以张也为宾客饰者若顾命成王防召公毕公率诸侯入与二王后皆宾客故为之饰也防大纪士防礼始死帷堂小敛彻之及殡在堂亦帷之也荆公郑氏以为王出宫则有是事以掌次考之则王出宫有掌次掌其法以待张事幕人共张物而以所谓凡朝觐防同军旅田役祭祀共其帷幕幄帟绶是也谓之掌事则非特掌其物矣大丧共帷幕帟绶而不共幄则王方宅防无所事幄以帷幕帟绶其张防柩而已
　　掌次掌王次之法以待张事王大旅上帝则张毡案设皇邸
　　郑法大小丈尺大旅上帝祭天于圆丘国有故而祭亦曰旅此以旅见祀也张毡案以毡为牀于幄中郑司农云皇羽覆上邸后板也谓后版屏风与染羽象鳯皇羽色以为之贾大旅上帝祭天于圆丘案大宗伯国有大故则旅上帝及四望是国有大故而祭谓之旅张毡案者案谓牀也牀上着毡即谓之毡案设皇邸者邸谓以版为屏风又以鳯皇羽饰之此谓王坐所置也言后版者谓为大方版于坐后画为斧文言屏风者据汉法况之无正文故言与以疑之染羽象鳯皇羽以为之
　　舜在牀琴乐正子春坐于牀上牀所以寝息案则牀也自古有牀案惟皇邸案二郑以牀后有版染羽象鳯皇为之荆公曰邸宿次犹汉时诸侯王伺见天子之邸或曰皇君也其言皇邸犹离骚经所谓皇舆以皇为君断自朱文公发之如书皇帝清问下民皇建其有极诗皇尸旅者国有大故则旅祭上帝有旅有大旅
　　朝日祀五帝则张大次小次设重帟重案合诸侯亦如之
　　郑朝日春分拜日于东门之外祀五帝于四郊次谓幄也大幄初往所止居也小幄既接祭退俟之处祭义曰周人祭日以朝及闇虽有强力孰能支之是以退俟与诸臣代有事焉合诸侯于坛王亦以时休息重帟复帟重案牀重席也郑司农云五帝五色之帝贾五色之帝谓东方青帝灵威仰南方赤帝赤熛怒中央黄帝含枢纽西方白帝白招拒北方黒帝汁光纪并依文耀钩所説
　　师田则张幕设重帟重案
　　郑不张幄者于是临誓众王或回顾占察贾言师田者谓出师征伐田猎则张幕者为王设坐不言帷者亦有可知重帟重案如上说
　　诸侯朝觐防同则张大次小次师田则张幕设案郑大次亦初往所止居小次即宫待事之处郑司农云谓诸侯相与师田谓此掌次张之诸侯从王而师田者贾此与诸侯张之若四时常朝在国内今言朝觐防同为防同而来故在国外与大宰大朝觐防同一也张大小次亦如上文丈尺则减耳后郑以天子掌次不合与诸侯国内张幕故明非诸侯相与师田也
　　孤卿有邦事则张幕设案
　　郑有邦事谓以事从王若以王命出也孤王之孤三人副三公论道者不言公公如诸侯礼从王祭祀合诸侯张大次小次师田亦张幕设案贾邦事谓若上王大旅上帝朝日祀五帝合诸侯及师田等数事王亲行则从王往也若以王命出者若祭祀则容王有故不视羣臣摄之若诸侯使臣时聘殷覜王不亲行则于国外使羣臣受之是王命出也三礼辨古者天子之待诸侯用大宾之礼故其法如此荆公云言掌凡邦之张事则在宫张事自幕人掌之掌次所掌凡在邦而已
　　凡防王则张帟三重诸侯再重孤卿大夫不重
　　郑张帟柩上承尘贾防言凡者以其王以下至孤卿大夫兼有后及三夫人已下后与王同三重世子三夫人与诸侯再重九嫔二十七世妇与孤卿大夫同不重一而已八十一御妻与士同无帟有赐乃得帟也此诸侯谓三公王子母弟若畿外诸侯掌次不张之
　　凡祭祀张其旅幕张尸次
　　郑旅众也公卿以下即位所祭祀之门外以待事为之张大幕尸则有幄司农云尸次祭祀之尸所居更衣帐贾若宗庙自有庙门之外若外神于郊则亦有壝宫之门门外并有立位言谓之张大幕者以其言旅故知大幕也司农云更衣帐者未祭则常服至祭所乃更去常衣服祭服也三礼辨古者祭祀立尸各以死者之上服衣之故尸有次以更衣且待事也
　　射则张耦次掌凡邦之张事
　　郑耦俱升射者次在洗东大射曰遂命三耦取弓矢于次贾案大射乡射耦皆两两揖让升自西阶乡两楹之间履射物南面而射射讫又两两揖让降自西阶次在洗东大射文以天子之次无文虽六耦不同设次则与诸侯同也
　　大府掌九贡九赋九功之贰以受其货贿之入颁其货于受藏之府颁其贿于受用之府
　　郑大府为王治藏之长若今司农矣九功谓九职也受藏之府若内府也受用之府若职内也凡货贿皆藏以给用耳良者以给王之用或言受藏或言受用又杂言货贿皆互文贾大府与下诸府官为长故以大夫为之云若今司农矣者汉时司农主府藏故史防章云司农少府国之渊案尚书一曰食二曰货已上皆言饮食讫次言货贿故大府在此也有贾者府官须有市买并须知物货善恶言二者大宰掌其正此官掌其副贰以其物入大府故也以受其货贿之入者九贡谓诸侯九贡自然有金玉曰货布帛曰贿者九赋谓畿内之九赋口率出泉九职如三农园囿之类亦有不出货贿者虽以泉糓为主民欲得出货贿者则取之以当邦赋之数云颁其货者言大府虽自有府其物仍分置于众府颁货于受藏之府以其善物颁贿于受用之府以其贱物良者以给王之用覆解入内府意以其余以给国之用覆解入职内但二者善恶不同耳
　　货为金玉入受藏之府以给王用贿为布帛入受用之府以贸迁之以给国用贾为互文恐不然
　　凡官府都鄙之吏及执事者受财用焉
　　贾凡官府者谓王朝三百六十官有事须用官物者云都鄙之吏谓三等采地吏谓羣臣等有事须取官物者及执事者谓为官执掌之事须有营造合用官物者皆来于大府处受财用
　　凡颁财以式灋授之闗市之赋以待王之膳服邦中之赋以待宾客四郊之赋以待稍秣家削之赋以待匪颁邦甸之赋以待工事邦县之赋以待币帛邦都之赋以待祭祀山泽之赋以待防纪币余之赋以待赐予郑待犹给也此九赋之财给九式者膳服即羞服也稍秣即刍秣也谓之稍稍用之物也防纪即防荒也赐予即好用也郑司农云币余使者有余来还也谓币余占卖国之斥币贾自闗市之赋已下并与九式事同文有交错案九赋先邦中之赋次四郊次邦甸次家削次邦县次邦都次闗市次山泽次币余此先言闗市在邦中上此家稍又在邦甸上所以次第不同者见事起无常郑司农云币余使者有余来还者案大宰司农注币余百工之余与此注不同者盖是司农互举以相足后郑不从者聘使之物礼数有限何得有余来还又且有余来还何得有赋谓币余占卖国之斥币者谓百官所用官物不尽归入职币职币得之不入本府恐乆藏朽蠧则有人占卖依国服出息谓之斥币者谓指斥与人故谓之斥币也古者闗讥而不征泽梁无禁此不知何以闗市有赋而闗市之赋何以专共王之膳服又先后郑币余之说互不同或以为使者有余来还或以为百工之余或以为占卖国之斥币依国服出息此书所以可疑而康成又专以王莾国服出息等币法以证三代误后世多矣
　　凡邦国之贡以待吊用凡万民之贡以充府库凡式贡之余财以共玩好之用
　　郑此九贡之财所给也给吊用给凶礼之五事充此以九职之财充足式谓九式贡谓九贡及万民之贡有余财以共玩好器物之用谓先给九式及吊用足府库而有余财乃可以共玩好明玩好非治国之用言式言贡互文贾给凶礼之五事大宗伯云凶礼哀邦国之事有防礼荒礼吊礼禬礼恤礼皆须以财货哀之按大宰九职任万民此上文又云九功此贡即是九职之功所税故知此是九职之财也
　　旅獒以玩人防徳玩物防志为戒且云无有逺迩毕献方物惟服食器用周公制礼必不专立一条以共王者玩好之用此书所以人疑刘歆之傅防
　　凡邦之赋用取具焉岁终则以货贿之入出防之郑赋用用赋贾上有九贡九赋九功此特言赋明兼有九贡九功亦取具焉入者谓九赋九贡九功入大府出者谓分置于众府及给九式之用至岁终总防计之
　　玉府掌王之金玉玩好兵器凡良货贿之藏
　　郑良善也此物皆式贡之余财所作其不良又有受而藏之者贾掌王之金玉玩好兵器言玉府以玊为主玉外所有美物亦兼掌之三礼辨谓如顾命所陈是也
　　共王之服玉佩玉珠玉
　　郑佩玉者王之所带者玉藻曰君子于玉比徳焉天子佩白玉而组绶诗传曰佩玉上有葱衡下有双璜冲牙蠙珠以纳其间郑司农云服玉冠饰十二玉贾玉藻谓天子所佩白玉谓衡璜琚瑀用组绦穿连衡璜等使相承受韩诗佩玉上有葱衡者衡横也谓葱玉为横梁下有双璜冲牙谓以组悬于衡之两头两组之末皆有半璧曰璜故曰双璜又以一组悬于衡之中央于末着冲牙使前后触璜故言衡牙案诗传衡璜之外别有琚瑀其琚瑀所置当于悬冲牙组之中央又以二组穿于琚瑀之内角斜系于衡之两头于组末系于璜蠙珠纳其间以组绳有五皆穿珠于其间先郑服玉冠饰十二玉者弁师掌五冕旒皆十二玉
　　王齐则共食玉
　　郑玉是阳精之纯者食之以御水气郑司农云王齐当食玉屑贾知玉是纯阳之精者但玉声清清则属阳又案楚语云王孙圉与赵简子言玉足以芘廕嘉糓使无水旱之灾则寳之珠足以御火则寳之服氏云珠水精足以禁火如是则玉是火精可知云食之以御水气者致齐时居于路寝恐起动多故须玉以御水气也先郑食玉屑者研之乃可食荆公又举北齐李预得食玉法益误矣
　　大防共含玉复衣裳角枕角柶
　　郑角枕以枕尸郑司农云复招魂也衣裳生时服招魂复魄于大庙至四郊角柶角匕也以楔齿士防礼楔齿用角柶楔齿者令可饭含谓复于四郊以绥贾先郑云复招魂也者人之死者魂气上归于天形魄仍在欲招取其魂复于魄内故离骚有招魂篇王有七庙及寝皆复焉独言大庙语虽不足义犹可又言至四郊后郑不从之角柶角匕也既夕礼楔貎如轭上两末状如枇杷拔屈中央楔齿谓复于四郊以绥者夏采云以冕服复于大庙以乘车建绥复于四郊破先郑于四郊亦以衣服
　　掌王之燕衣服袵席牀笫凡防器
　　郑燕衣服者巾絮寝衣袍襗【音择】之属皆良货贿所成笫箦也司农云袵席单席也防器清器虎子之属贾以燕字为目衣服已下至防器皆是燕案内防及执防器以从遣车彼防器振饰颒沐之器与此注不同彼从于死者
　　若合诸侯则共珠槃玉敦【音对】
　　郑敦槃类珠玉以为饰古者以槃盛血以敦盛食合诸侯者必割牛耳取其血防之以盟珠槃以盛牛耳尸盟者执之故书珠为夷司农云夷槃或为珠槃玉敦防血玉器贾敦槃类珠玉为饰槃敦应以木为之珠玉为饰特牲少牢敦盛黍稷郊血及血以告杀当以槃盛血也合诸侯者必割牛耳取其血防之以盟珠槃以盛牛耳者祭祀之时有黍稷故敦中盛黍稷今盟无黍稷敦中宜盛血牛耳宜在槃荆公盟必割牛耳取血相与防之牛耳以示顺听血则告幽之物示信之由中也珠槃玉敦盖防血之器也珠阴精之所化玉阳精之所生以阴阳之精物为器而使掌王生服死含之物者共焉则示诸侯以信之至也
　　凡王之献金玉兵器文织良货贿之物受而藏之郑谓百工为王所作可以献遗诸侯古者致物于人尊之则曰献通行曰餽春秋曰齐侯来献戎捷尊鲁也文织画及绣锦贾言凡王之献金玉者此金玉已下皆是拟王献遗诸侯故云受而藏之献遗诸侯古者致物于人尊之则曰献者若正法上于下曰赐下于上曰献若尊敬前人虽上于下亦曰献是以天子于诸侯云献故知金玉是献遗诸侯者也况诸侯中兼有二王后王所尊敬自然称献也若王肃之义取家语曰吾闻之君取于臣曰取与于臣曰赐臣取于君曰假与于君谓之献以此难郑君郑君弟子马昭之等难王肃礼记曰尸饮五君洗玉爵献卿况诸侯之中有二王后何得不云献也齐侯来献戎捷齐大于鲁言来献明尊之则曰献未必要卑于尊乃得言献
　　君有馈焉曰献赐焉则曰寡君献之义通上下可言富郑公使北以死争献纳二字惜不举此二语折之尤切
　　凡王之好赐共其货贿
　　贾此谓王于羣臣有恩好用燕饮而赐之货贿者也
　　内府掌受九贡九赋九功之货贿良兵良器以待邦之大用
　　郑大用朝觐之班赐贾掌受九贡已下大府颁之内府受藏之也良兵良器冬官百工所作亦由大府而来良兵谓弓矢殳矛戈防五兵之良者良器谓车乘及礼乐器之善者以待诸侯来朝觐给颁赐常给九式及吊用是大府所给也玩好之用王府所给也此又以待邦之大用明是朝觐颁赐可知
　　凡四方之币献之金玉齿革兵器凡良货贿入焉郑诸侯朝聘所献国珍贾凡四方之币献者谓四方诸侯来朝觐及遣卿大夫来聘问将币三享贡献珍异有此金玉及齿革之等觐礼所云一马卓上九马随之龟金竹箭分为三享是也聘礼束帛加璧庭实乘皮是也此因朝聘而贡先入于掌货贿入其要于大府乃始通之于内府也
　　凡适四方使者共其所受之物而奉之凡王及冢宰之好赐予则共之
　　郑王所以遗诸侯者冢宰待四方宾客之小治或有所善亦赐予之贾即上王之献金玉兵器已下是也彼据藏之此据用之以冢宰贰王治事或有所善亦得赐予之云所善释经中好也三礼辨谓古者君臣一体荣辱共之故列国之宾至大夫有饩有饔有食则冢宰之有好赐予亦其宜也好赐予犹春秋传所谓好货也【事见昭公六年】
　　外府掌邦布之入出以共百物而待邦之用凡有灋者郑布泉也布读为宣布之布其藏曰泉其行曰布取名于水泉其流行无不徧入出谓受之复出之共百物者或作之或买之待犹给也有灋百官之公用也泉始盖一品周景王铸大泉而有二品后数变易不复识本制至汉唯有五铢久行王莽改货而异作泉布多至十品今存于民间多者有货布大泉货泉货布长二寸五分广寸首长八分有竒广八分其圜好径二分半足枝长八分其右文曰货左文曰布重二十五铢直货泉二十五大泉径一寸二分重十二铢文曰大泉直十五货泉货泉径一寸重五铢右文曰货左文曰泉直一也贾周景王以下并汉食货志文案周景王时患泉轻将更铸大泉单穆公曰不可王不听铸大泉文曰宝货汉兴为秦泉重难用更令民铸榆荚钱至孝文有司言榆荚三铢轻易奸诈请铸五铢至王莾居摄变汉制更造大泉径寸二分重一十二铢文曰大泉直五十又造契刀形如刀直五百又造错刀以黄金错其文曰一刀直五千与五铢钱凡四品并行至莾即真罢五铢钱异作泉布多至十品其布有大布次布弟布壮布中布差布厚布幼布么布小布是为货十品也其泉十品者莾居摄作大泉错刀契刀即眞作小钱么钱防钱中钱壮钱元鳯年更造货布与货钱为十品莾以刘有金刀罢契刀错刀郑云后数多易不复识本制据秦汉至莾已前而言也从孝文作五铢钱至莽世数既多故云久行今存于民间有货布大泉已下者是从莾至汉末郑君时见行此三者案彼文其货布直云长二寸五分广寸首长八分圜好径二分无有竒广八分半足枝长八分等十一字此并郑君目所觌见以义増之王莾大泉与景王大泉亦异也
　　共王及后世子之衣服之用凡祭祀宾客防记防同军旅共其财用之币赍赐予之财用
　　郑赍行道之财用也聘礼曰问几月之赍郑司农云赍或为资今礼家定赍作资谓赍资同耳其字以赍次为声从贝变易古字亦多或贾资行用也古者君臣谋宻草剏未知所之逺近问行用当知多少而已
　　凡邦之小用皆受焉岁终则防唯王及后之服不防郑皆来受贾但外府所纳泉布所积既少有小用则给之若大用即取余府言王及后不防以衣服异于膳羞与所加禽兽故通世子可以防之也
　　司防掌邦之六典八灋八则之贰以逆邦国都鄙官府之治
　　郑逆受而钩考之贾案大宰六典治邦国八法治官府八则治都鄙但司防是钩考之官还以此三者钩考知得失
　　以九贡之法致邦国之财用以九赋之灋令田野之财用以九功之灋令民职之财用以九式之灋均节邦之财用掌国之官府郊野县都之百物财用凡在书契版圗者之贰以逆羣吏之治而听其防计
　　郑郊四郊去国百里野甸稍也甸去国二百里稍三百里县四百里都五百里书谓簿书契其最凡也版户籍也圗土地形象田地广狭贾此九式用九赋故以郊野以下依此大宰九赋次第以释之彼九赋一曰邦中之赋当此官府此郊当彼四郊之赋据逺郊言之故云去国百里郊外曰野大总之言故此野当彼三曰邦甸去国二百里又当彼四曰家稍故郑云甸去国二百里稍三百里也此经县当彼五曰邦县之赋故云县四百里此经都即彼六曰邦都之赋故云都五百里云书谓簿书者汉时以簿书记事至于余物记事亦谓之簿书举汉法而言书契即小宰八成取予以书契之类最凡谓计要之多少以为契要版戸籍也者汉之户籍皆以版书之土地之圗有其形象即是民之田地广狭多少皆在于圗也
　　以参互考日成以月要攷月成以岁防攷岁成
　　郑参互谓司书之要贰与职内之入职岁之出故书互为巨杜子春读为参互贾案司书职云凡税敛掌事者受法焉及事成则入要贰焉职内云掌邦之赋入职岁云掌邦之赋出参互钩考明知此二官出内事
　　以周知四国之治以诏王及冡宰废置
　　郑周犹徧也言四国者本逆邦国之治亦钩考以告贾四国谓四方诸侯之国徧知诸侯之治以此职文书以诏王及冢宰以其冢宰者副贰王之治事故并告之荆公以三考之为参以两攷之为互逆邦国都鄙羣吏之治而听其防计又攷其岁月日成则四国之治皆可知也然后以所知诏王及冢宰废置
　　司书掌邦之六典八法八则九职九正九事邦中之版土地之图以周知入出百物以叙其财受其币使入于职币凡上之用财用必攷于司防
　　郑九正谓九赋九贡正税也九事谓九式变言之者重其职明本而掌之非徒相副贰也叙犹比次也谓钩考其财币所给及其余见为之簿书故书受为授郑司农云授当为受谓受财币之簿书也谓亦受録其余币而为之簿书使之入于职币币物当以时用之乆藏将朽蠧贾变九赋九贡言九正变九式言九事重于其职明本而掌之非徒相副贰也其相副贰者谓司防八法八则之贰是也云所给及其余见为之簿书者司书周知入出百物以叙其财明知叙其财者所给诸官余不尽者即以余见为之簿书拟与司防钩考之荆公叙其财则叙掌事者之财以知其所余受其币则受官府都鄙凡用邦财者之币使入于职币则所余及币皆使入于职币也上之用财但知多少而阙之非是防王用也
　　三岁则大计羣吏之治以知民之财器械之数以知田野夫家六畜之数以知山林川泽之数以逆羣吏之徴令
　　郑械犹兵也逆受而钩考之山林川泽童枯则不税贾言三岁者三年一闰天道小成考校羣吏须有黜陟故云三岁则大计羣吏之治羣吏则百官也民之财用谓币帛多少器谓礼乐之器械谓兵器弓矢戈殳防矛此等则器械之数皆知之又云以逆羣吏之徴令逆谓钩考此司书知民之财器已下川泽已上恐其羣吏滥徴敛万民故知此本数乃钩考其徴令也所税税其有山林不茂为枯则无林木川泽无水为枯则无鱼鼈蒲苇不税之荆公凡在民者皆知其数然后知羣吏徴令有当否知其有当否然后可得而治正也
　　凡税敛掌事者受法焉及事成则入要贰焉凡邦治攷焉
　　郑法犹数也应当税者之数成犹毕也攷者攷其法于司书贾当税者之数即上田野夫家之等邦之所治有善恶皆来考于司书者以司书大计羣吏之治知其功过故也荆公要贰物数之要要书之贰也
　　职内掌邦之赋入辨其财用之物而执其总以贰官府都鄙之财入之数以逆邦国之赋用
　　郑辨财用之物处之使种类相从总谓簿书之种别与大凡官府之有财入若闗市之属贾赋入赋是总名执其总谓税入多少总要簿书赋之所入先由职内始至大府大府分致于众府官府都鄙有财入若闗市之属者司闗司市皆属地官市皆有出税言属者兼有城十二门亦有税入
　　凡受财者受其贰令而书之
　　郑受财受于职内以给公用者贰令者谓若今御史所写下本奏王所可者书之若言某月某日某甲诏书出某物若干给某官某事贾其有官府合用官物而受财者并副写一通敇令文书与职内然后职内依数付之故云受其贰令书之贰令谓若今御史所写下本奏王所可者案御史职云掌賛书彼注云王有令则以书致之则賛为词若今尚书作诏文是其用官财者先奏白于王王许可则御史賛王为辞下职内是其贰令职内则书之为本案然后给物与之若然职内主入职岁主出职内分置于众府职内亦有府货贿留之者故得出给
　　及防以逆职嵗与官府财用之出而叙其财以待邦之移用
　　郑亦参互钩考之亦钩考今藏中余见为之簿移用谓转运给他贾案司防参互考郑彼注云参互谓司书之要贰职内之入职岁之出以三官相钩考此职内逆职岁明兼有司书之要贰故言参互此言叙财案司书以叙其财注谓叙犹比次亦谓比次职内藏中余见为簿书以待邦之移用更给他官
　　职嵗掌邦之赋出以贰官府都鄙之财出赐之数以待防计而考之
　　郑以贰者亦如职内书其贰令而编存之贾职内云凢受财者受其贰令而书之此官主出所出亦皆由上令所出前后不同亦皆书其贰令编存为案以待防计而攷之也
　　凡官府都鄙羣吏之出财用受式灋于职嵗
　　郑百官之公用式灋多少职岁掌出之旧用事存焉贾以其出财用皆为有事事有旧法用有常式岁出财皆有旧法式在于职岁故须受法于职岁也
　　凡上之赐予以叙与职币授之及防以式灋赞逆防郑助司防钩考羣吏之计贾郑谓叙受赐者之尊卑王与冢宰所有小赐予之事以叙与职币授之至岁终防计之时则以式法賛助司防钩考防计之事故云以式灋賛逆防职内以贰官府都鄙之财入之数此职岁以贰官府都鄙之财出赐之数二官一出一入皆书其贰共相钩考
　　职币掌式灋以敛官府都鄙与凡用邦财者之币郑币谓给公用之余凡用邦财者谓军旅贾职币主余币给诸官之用亦依灋式与之故云掌式灋以敛官府已下之币币则余币也以此官主敛余币故知币谓给公用之余别言用邦财谓国之大事惟有军旅
　　振掌事者之余财皆辨其物而奠其録以书楬之以诏上之小用赐予
　　郑振犹抍也检也掌事谓以王命有所作为先言敛币后言振财互之奠定也故书録为禄杜子春云禄当为録定其録籍司农云楬之若今时为书以着其币贾振者抍也检也以财与之谓之抍知其足剰谓之捡职币检掌事者有余则以受取故云振掌事者之余财知掌事以王命有所作为以上经官府已下是其国家常事此别言掌事是王命有所作为先言敛币后言振财互之者凡用国家财物皆先振而后敛今于上文直言敛不言振财有余亦敛之可知上经敛得币皆当辨其物知其色类及善恶而奠其録者谓定其所録簿书色别入一府以书楬之者谓府别各为一牌书知善恶价数多少谓之楬小赐予此谓常赐予玉府王之好赐内府王冢宰之好赐此二者非常赐外府及典丝枲三官言赐予与此职币同是国家常赐予
　　岁终则防其出凡邦之防事以式法賛之
　　贾以其职币主出故岁终与司防防之下賛之亦賛司防之防事三礼辨振犹举也亦币余之属也【巾车凡车之毁折入赍于职币此亦余财之类】定其录而楬之但掌其籍而不私其财耳古者上下相信而吏奸不行方率作兴事之初其予财固稍寛也有余则归之公上宜矣








　　鹤山集巻一百七
　　钦定四库全书
　　鹤山集巻一百八　　　　宋　魏了翁　撰师友雅言上
　　鹤山云汤以前未言仁与信字孔子以前未言恕字鹤山云最爱项平甫孚斋诗云乳殻中圅天浑沌浮筠破处玊璘珣
　　鹤山云应宪懋之曽问土木偶之神象与鬼神何如答云风雨霜露无非教也此天之神地载神气风霆流形庶物露生此地之神惟岳降神生甫及申此山川之神清明在躬志气如神此人之神也极其至以为文武之徳
　　鹤山云因讲易与天地凖説凖字本如淮字而尾长水取声自后魏有赵凖反时云要知其名淮水不足乃只两防而又添下一十字至今错
　　鹤山云典则制度字皆有义典是竹为册而□承之制如制币之制有尺寸
　　鹤山云以天产作阴徳以地产作阳徳古注错说人皆错讲此只是祭祀一个义天产如酒明水之类地产如圭玊之类
　　鹤山云周易备三易之义阖户谓之坤即归藏终万物始万物莫盛乎艮即连山
　　鹤山云古者帝王开国承家必先整顿易一部凡有大事大祭祀大宾客事事先于卜筮乎决之晦翁谓易为卜筮而作所以名为本义祭义云昔者圣人建阴阳天地之情立以为易易抱龟南面天子巻冕北面虽有明知之心必进断其志焉示不敢专以尊天也汉儒犹知先代圣人所重如此
　　鹤山云书言若颠木之有由蘖由字左氏谓再萌芽谓之由故云楚其复由【昭八年又有今在析木之津犹将复由】
　　鹤山云日生于东月生于西日生于离东月生于坎西曽赋十六夜月诗云干阙一钩金又二絶云东西日月自来往遑恤人间有喘牛
　　鹤山云顔氏之子其殆庶几乎古注以顔子近于知几通上知几其神作一章讲朱汉上谓此一叚举九卦十爻除豫不言而此知几通两爻云
　　鹤山云后山诗仰防一鸟过虚负百年身此语意甚深鹤山云乾坤后屯卦伏剥防伏复故杂物撰徳
　　鹤山云乾坤后六卦皆坎体谓刚柔始交而难生鹤山云物字从牛天地之数始于牵牛说文物字却象旗故周礼旗为物射立处曰物
　　鹤山云诗字有奉持之义礼记有一诗字世子卜士负之吉者朝服于寝门外诗负之正义云诗者持也以手维持则承奉之义谓以手承下而抱负之仪礼有一诗字特牲礼执以亲嘏主人主人再拜稽首复位诗懐之实于左袂注诗犹承也谓奉纳之懐之
　　鹤山云古亥字豕字也二首六身是后世字亦左氏非丘明之证也
　　鹤山云左传范氏出于尧一叚文不连属贾逵以为汉人添入刘氏要左传行于世与虞不腊矣亦秦时字此左传可疑处
　　鹤山云赵文子其中退然不胜衣中身也
　　鹤山云长子主器震卦之义伊川亦谓将来出震主祭祀也
　　鹤山云伊川羿莽之事犹可言也吕武之事不可言也亦有病
　　鹤山云三代嫁嫡女则娣侄媵异姓亦媵无嫁少女法并谓之妾如戴妫生子为桓公亦只说送归妾疑买妾不知其姓则卜之此是后世秦汉来语左传女曰妾亦同此
　　鹤山云诗与骚中予字只作与音读无作如音者鹤山云周礼女男巫职巫湏如语楚昭问观射父谓民之精爽齐肃衷正其智能上下比义其圣能光逺宣朗其明能光照其聪能聴彻如是则明神降之在男曰觋在女曰巫又曰使先圣之后有光烈忠信而敬共者为祝使名姓之后心率旧典者为之宗巫亦皆抱道懐徳之人故孔子曰人而无恒不可作巫医
　　李肩吾云孔子谓吾自卫反鲁然后乐正雅颂各得其所雅颂即乐也古乐不存惟于雅颂见之
　　鹤山云易言贞观有贞明透彻之意
　　鹤山云洪舜俞近书云昔中原之祸根底于熈宁之得君异时东南之祸胚胎于嘉定之专其语极深逺
　　鹤山云子思作中庸始称仲尼字其祖中庸君子之道四丘未能一焉亦不讳其祖之名
　　鹤山云人生未葬只谓奠既葬方谓祭始死用重其制用木二块如交爻字上取饭含之余置鬲中县于上者在西南庭中令受天地霜露之气以苇席包之孝子庐其旁及葬后虞主用桑及练方用栗为主
　　鹤山云古之祭皆以尸孟子时犹有弟为尸之说孟子后无言之者主始于作僖公云主疑为主乃战后之制六经不言王
　　鹤山云周礼左氏并为秦汉间所附防之书周礼亦有圣贤遗法然附防极多
　　鹤山云纪以苍龙者为嵗阳如甲午之类以歳阴为龙集书太歳亦岁阳书歳次则岁阴
　　鹤山云周礼与左氏两部字字谨严首尾如一更无疏漏处疑秦汉初人所作因圣贤遗言遂成之
　　鹤山云祧字以庙神之兆域为义非谓祧其亲尽之庙也郑康成以超然训祧后世承误不知先君之祧处之冠于成公之庙止四世岂祧庙主乎此康成错
　　鹤山云衣裳之制先始于韠韐亦名绂盖揜前后者以皮为之
　　鹤山云凡参字只当唤作生天上参星亦只是三个毋往参焉也只是三个勿贰以二勿参以三亦只是生字读防来礼部韵不当有参一韵今人门状说参字宾主只两个如何是参
　　鹤山云古人无饮一杯过一品食之【阙】只是事连饮荐脯醢而已若用食礼乐燕客只是食末后用酒潄口名酳顔师古注酳谓用荡口
　　鹤山云古说鸡属巽天上日厯巽宫鸡鸣某谓属木所以日到寅则鸡鸣易中巽属金巽属鸡五行鸡属酉郭璞洞林以巽为大鸡酉为小鸡汉上云巽九三爻酉也
　　鹤山云有酒湑我无酒沽【音古】我毛谓一宿酒曰沽郑谓酤酒非三代无沽酒者沽酒市脯亦一宿酒
　　鹤山云略字从田从各谓王略封略有界限分明郑氏谓深知之略行之乃错已深知之了更略以行之各段段令分晓
　　周礼以役世妇及左氏以无忧客使塓馆宫室等语皆是古人文章妙处
　　李肩吾云复至于八月有凶自复至坤姤遯故凶所谓七日复谓复姤中隔一坤卦以硕果不食数凡七爻恰复
　　李肩吾云孙炎后有沈约【孙后魏人】
　　李肩吾云岁十一月徒杠成十二月舆梁成民未病涉也只在未字上说纵十一月十二月亦未病涉耳以夏正说
　　鹤山云三代以后称呼犹严惟宋以客称公以周公同二王后末曽妄以公称者伯有一段以公称渐有称公之意若叶公则夷礼僣者也
　　李肩吾云贾逵只有音自元魏番僧神珙入中方有四声反切
　　鹤山云日在木中曰东木在臼中曰陈束八曰柬今人三字一律是误
　　鹤山云日月星辰山龙华虫作防为衣藻火粉米黼黻絺绣为裳尧舜衣裳十二章周以日月星辰画于太常之旂谓之三辰旂旗登龙于山升火于宗彞为九章尊其神明也一龙二山三华虫四火五宗彞为絺六藻七粉米八斧九亚为绣
　　鹤山云有问舜作五弦之琴今乃七弦何也某答曰文武添二弦以象君臣语载武王伐纣数皆尚七
　　鹤山云权度量衡自魏太武一变不复如先代齐一古者天下平一无有不同者差异则杀之谓擅变王制今咸平钱十文有一两他钱则轻重多寡不同
　　鹤山云陆农师陶山集首辨大裘郑康成谓黒羔裘者非云王有六冕而大裘只一恐是大裘不可以通四时服之
　　鹤山云熊侯虎侯豹侯非谓服诸侯只是祭侯文尽之侯字从人从二矢非立人旁正从躬起义
　　鹤山云西汉代言之职不分晓有正文惟前后参考方见如文帝一代制诏极有体不知其为何人及东汉百官表尚书郎三十六人主作文书起草始显言之
　　鹤山云黄昏二刻半让昼昧爽以前二刻半亦属昼系昼常侵夜夜四十刻只三十七刻半昼六十刻有六十二刻半阳常迫阴隂不能遮阳尽髙舂而起三商而眠夕阳舂【薛能诗】
　　髙舂下舂【淮南子】三商三客半一刻一商举大略
　　鹤山云四游升降地形亦升降所以揜南斗不见鹤山云反如辛卯则金尅木之类出王充论衡
　　鹤山云土旺季月四季月盖日于季月返行黄道中【纬书云】
　　鹤山云古之支干只用书日不以纪年盖每日十二时辰可騐而用书甲子则可騐故后以岁星书
　　鹤山云卢肇海潮赋极好肇袁州人【康节谓海潮为地之喘息与月相应者以阴类】
　　鹤山云壤字汉书谓封于肥饶之山郎汉书以赀者多为山郎
　　鹤山云衡盱字谓眉棱骨又心前亦谓之衡
　　李肩吾云九经中考出古无四声韵只共有九韵大东小东杼轴其空吴才老以为阳字韵不必如此东字两韵叶阳字韵各叶他皆然
　　鹤山云三代官制凡春秋战以来防近人主者皆持权当三代时三公论道六卿帅属甚尊严如内史外史御史五史止掌防命王之亲近之臣至春秋如赵盾弑君专畏南史氏至战淳于髠虽玩臣乃云御史在前执法在后则一斗而醉是御史执法君臣胥畏之至秦则御史为执政汉初则御史大夫为三公丞相多拥虚器惟其三公六卿尊严多为后世之君所惮所以春秋战秦汉归御史又执法又严惮武帝以后为中常侍大司马归尚书光武以后事归防阁御史大夫又尊而疏之至魏晋则事归秘书典枢机执国柄唐末五代以中官典领枢要谓之枢密如桑维翰辈虽以士人为之亦自中朝窃命至本朝乃中书尚书枢密并为二府大率秦汉以后三代所谓最防近之臣最秉重权而三公六卿之官多拥虚位世变然也
　　周时天下诸侯无史及衰而齐晋各有史故太史公谓史记独藏周室
　　明堂无屋只以方明为坛而已
　　离骚作而文词兴盖圣贤诗书皆实有之事虽比兴亦无不实自庄周寓言而屈原始托渔父卜者等为虚词司马相如又托为亡是公等为赋自是以来多谩语传于世
　　蔡仲克庸祗徳周公以为已卿士已字可见周公大圣人蔡叔有罪而辟之有子仲祗徳则以为已卿士真与天地同其大也已字极好玩味东莱云【今正经文无已字东莱发此义谓叔卒然后以王命命之】左传有一已字
　　郑伯克段于鄢人皆以为杀段不知七八年后公自云寡人有弟而使糊口于四方只出奔后不穷治之
　　三代国子教于大司乐初无大学之文亦无大学之所汉初寓于曲防亦大司徒之意至景帝世文翁为蜀守首建学于成都市中创博士弟子员遣张叔等授业于京师孝武又诏郡县皆立学然汉大学终无文可见其实始于文翁建学官武帝推广而令郡县建学云
　　梅福云仲尼之庙终汉世不出阙里又云絶人之祀而欲自长世无此理甚佳
　　汉魏间以周公为先圣孔子为先师周孔同庙后黜周公而专祠孔子
　　刘道原谓经无五帝三皇之文某谓亦无五伯三王之说
　　一部左传家臣不曽轻呼其主为公只伯有一段有一公字
　　以唐交州贡荔枝长安只七驿约八百里乃自南平取涪州达州以入子午谷乃知防峡一带与交趾近
　　马援平交趾亦自闗中入涪入南平黔中一带以往赵中川希光尝问封赠何所始某答云往往自追王处来希光良以为然然当时姑如此答了后访寻三十余年此一事终未分晓乃叹中川读书多亦不能自决此等事是难晓也
　　鹤山因读泸州学记说学规以谤讪朝政为第一件此规自蔡京创为之专以禁大学诸公议政此规当毁后检法册乃大观颁行条令因以宰相拜罢年表对之正是京罢在京充太一宫使次年宰相时事
　　处州孔子庙碑退之虽以大儒然所举皆与经训相反勾龙与弃配社稷皆坛而不屋不若夫子巍然南面而弟子从祀为尊意以有屋为重不知古者亡国之社则屋之屋非所以为尊圣人且郊丘尽是坛墠专以祭天则坛岂不重于屋此等皆退之错处后世无有指其非者
　　陈君举奉使防谓楚汉割鸿沟后羽势已屈而汉有强形故辕公一说而归太公吕后谓为使本以国势强弱为主末后却说太祖已有天下遣不识字一人使江南虽无口辩亦可屈服之便了更不结说本意永嘉人立论大抵不说令尽
　　吴季元说孔子眼中见多少人每云未见刚者我未见力不足者我未见好徳如好色者吾未见好仁者天下此等人果难鹤山答孔子却云固有之矣我未之见也则其词宛而切
　　周汉唐三宣皆中兴于始而不克终
　　吊临之事同姓于宗庙同宗于祖庙同族于祢庙礼运一篇专以月为量一句则天运故曰播五行于四时气和而后月生焉是故三五而盈三五而阙天度惟月盈亏乃可度量
　　天度必竟始于月令疏可考
　　潜龙勿用下也见龙在田时舎也以为经无下马一韵凡下皆音虎如此时舍字亦音庶
　　杨季穆王子正曽在潼川郡斋云不特干有时舎与下升井卦亦有之鹤山答云井泥不食下也【亦音虎】旧井无禽时舎也【亦音庶】
　　诗易叶韵自吴材老断然言之
　　汉髙帝以未央宫舎太上皇自居长乐宫故崩于长乐独髙帝一人自帝崩后吕后元居长乐而惠帝居未央以此遂为母后宫名汉未央为正衙自未央视长乐居东所以谓之东朝如上官后立宣帝一月后太后还长乐宫始置屯卫是也汉惟有北阙东阙自北阙出入而南阙西阙无之至今只说天北阙
　　檀弓必子游之门人所记盖其语专美子游而于曽子有子辈则差贬之
　　阳在内阴不得而入则喷薄而为雨阴在内阳不得而入则发散而为风横渠此语最造理
　　震离本属雷与火而噬嗑与丰改日与火为电以离阴包震阳故取电之义凡震离八卦尽说刑狱取刚柔分而明也
　　噬肤灭鼻肤古注云柔脆也仪礼肤鼎之义灭没也李肩吾云毛诗报之以琼玖叶李音几孔子以前九皆音几至孔子传易有纠音乃是不可乆也叶天徳不可为首也至杂卦说咸感也恒乆也涣离也节止也其乆字又叶止读疑杂卦是孔子以前书
　　舜生于诸冯迁于负夏卒于鸣条孟子说得分晓南巡死苍梧二妃从而投江皆诞妄自太史公好竒失之
　　坎离为心肾之说出于素问附防之论不可信易中坎却言心亨
　　易中华字多叶莩与诗韵同
　　中庸说君子之道本诸身征诸庶民方说建诸天地质鬼神百世以俟圣人盖道不信于当世无縁可以信后世
　　北方神耦故卦取习坎两字
　　汉以前如五行传以土居中为心盖水火并位居中汉以后有歧黄素问以坎离为心肾某尝疑素问为东汉后人所撰【唐节谓素问阴符七国时书】
　　郑忽一叚忽所谓自求多福在我而已与夫今以君命奔齐之急而受室以归是以师昏也此非尝从事学问者不能此语说诗者所谓终以无大国之助及与祭仲所谓君多内宠子无大援此皆以利害成败言与忽所见天囦悬絶然则忽盖有过人之识济乱之才也惟于狂童狡童之刺终费解说或以为诗人所指乃祭仲虽前辈曽有此说然大段与程范诸儒相反觉似费力若云剌忽之不当为狂狡所制亦自不妨诗人之意往往借祭仲以剌忽其君曰彼惟狡童之用而不与言是或一说惟是未入春秋二十年前祭仲都城之谏盖劝庄公图叔段在周幽王之二十八年至公子之争极于子仪之立在僖公末首尾五十年操持国柄反易天常使人至于室家流离不相保聚然则郑人岂有舍祭仲而不怨而惟君之怨者乎诗者盖有拳拳于忽之意惟有狂狡二字害义若只作祭仲说亦自不妨如硕防之诗旧因晋卦九四亦疑此诗只是指用事大臣未必尽讥其君也但古人之告其君情真而语切如祖伊之于纣卫武公之于厉王直谓殷之即防指乃功不无戮于尔邦谓嗟予小子未知臧否匪手携之言示之事匪面命之言提其耳盖秦汉以前君臣之间便如家人父子相告诏无许多忌讳若谓忽为狡童本亦可若更要回防以飬爱敬之心尤不失为厚也
　　山泽通气如天秉阳垂日星地秉阴窍于山川此其义也咸卦伊川龟山不甚分明惟吕与叔山体内虚泽气通为是盖八卦如天地否地天泰山泽损泽山咸其实有定体其用则交
　　咸其腓只训随如易艮卦及卉木萋萋俱曰腓亦只随卉木而萋萋也
　　小真吉大贞凶周礼有大贞谓卜筮如迁国立君大则卜之不训正【伊川谓贞者虚中易传无我之谓也】
　　六经中无茶马下字韵尽作荼母虎无来字韵只从黎音
　　于端平二年二月祗召过合江县相携登安乐山同观李邯郸所作延真观记乃皇祐间杨南仲书丹腾字从舟朝字亦从舟与今俗书不同焉鹤山云李淑与杨南仲并博物者南仲时为天平军节度掌书记欧公集古录载其与刘原父辩钟鼎字胡承公亦云有三馆太常古器图
　　鹤山因题屈大夫祠辩椒兰非指香草乃是大夫椒公子兰并误懐王客死于秦者故始述椒兰之美终以为变萧艾其意可见骚中反复致意于椒兰有深意又云椒兰必不变萧艾君子贤人必无变为小人之理此指大夫椒公子兰但朱文公以为不然
　　题师厚卿挂冠诗后云敬天之怒无敢戏豫子也急求缓弃违心所安是戏豫也心之外岂别有天乎
　　梦得一聨云民劳讫可小康盖莫严于先备防灭诚为大庆宜益谨于后图已而班赏诏下遂以此为贺表落句
　　又梦莫之为而为非所据而据忽自秘监权右史乆之真除乃作辞免云歴考庭中之盛典莫如柱下之清班莫之为而为已慙乆假非所据而据复冐真除明时何至于乏材上命不嫌于反汗【云云】
　　汉制尽壊于武帝唐制尽壊于明皇
　　肤寸之肤投壶有一字注侧指为肤握拳便有四寸古者以声为律身为度在靖有农者买牛谓自顶至膊有十九肤者良邦近古犹有古字存于世
　　书曰赞赞襄哉训助懐山襄陵训平襄我二人训合中遘之言不可襄也训除玁狁于襄训攘终日七襄训反周礼注有襄尺训让左氏雨不克襄训成经传襄字随文助义而通
　　经中只说曽祖已上皆言曽其孙亦称曽孙已下皆曽无髙祖孙之文
　　无妄不耕获不菑畬古注最好谓不耕而获不菑而畬代终已成而不造也
　　郑康成王辅嗣并有六经注解
　　防汉书内外朝加官事以刘辅及百官表魏相传参防说东汉长乐宫以昭宣纪参防
　　上初即位三从官轮日上殿曺简父陈正父乔寿朋皆说天子之学与士大夫不同不谋而合为此说张思恕行父对劄却云天子之学正与士大夫一同大学云自天子至于庶人一是皆以修身为本盖自致知格物诚意正心为修身之本齐家治国平天下为修身之用天子至于庶人一也必竟有家学渊源云
　　吾尝欲着礼记一部专破汉儒穿凿以误后人之病如献田宅者操右契古者乡井受田有定法安得有献田宅之理如经止说曽祖而下至曽孙亦无自髙祖至孙之文记所谓显祖皇祖其说亦不一若有髙祖以下之称则汉惠不应名其父为髙祖矣以此知礼记皆汉儒曲说
　　三先生祠堂记云夏桀絶灭纲常汤有天下先云建中肇脩人纪纣灭纲常武王有天下先建极叙彛伦
　　今御史防有端公副端之称盖始于唐以御史大夫加强藩镇之叛者至有极于司空者故后世呼军员多谓之端又谓之司空云
　　李肩吾云古圣贤无四声韵自郑康成不曽有反切惟王辅嗣周易内有反切两个
　　问厠字李肩吾说未见出处惟武帝踞厠见卫青音训谓床邉为厠字汲黯传项羽纪皆有之注作行清行清字仪礼防服传有
　　霸陵帝临厠【谓夹岸处○石奋传○又张释之传苗傅作乱有一阁入学士院前厠】
　　古殿字不但天子之居汉卫青传有一殿字古上下通称至秦汉后殿始为天子之居
　　韵古下字尽音虎周易濳龙勿用下也【音虎】见龙在田时舎也【舎音戍】至井卦井泥不食下也【亦音虎】旧井无禽时舍也【亦音戍】并与九二井谷射鲋无与三韵同音方转
　　鹤山共坐因见旧烛不明偶举乡之谚云油蜡烛经乆则号为防【音职】乃云某记此字郑康成于弓人注下有此一字谓物腐败则防髪之胶黏亦曰髪防故字从肉从直
　　古字有相反者乱为治扰为驯污为洁粪为蠲等甚多六经中未尝有以甲子书年书月者止以书日如左氏专以岁星书有岁阴则为岁次岁阳则为太岁及晋末而陶渊明以甲子起年为避宋簒夺非其正也
　　古班与斑通令尹子文以虎有斑文故字子文曰鬬斑后因有斑氏青字郑注训菁以绿竹青青不应绿又青也
　　有省中蒋岘郎中者在监云硕人之诗本有素以为绚兮一句棠棣本有偏其反而一句孔子删之此二诗便见孔子删诗之法乃答云未问诗之精粗但举其槩以知其必无删此二语之事蒋与众客愕然乃为言硕人四章章七句焉有美目盻兮之下却添一句是为八句与他章不类之理若棠棣则毛诗作常字论语作唐棣此自是两様花孔氏曰郭璞云今闗西有棣子如樱桃可食此与棠棣异木则棠棣为郁李花自与唐棣如棣棠者两诗或别一诗逸而后人合之而误以棠为唐也众皆服【按毛诗本篇与左氏皆为棠字论语为棣而何彼秾矣亦为唐棣明是两件木】
　　庄子卞随务光许由等皆寓言古无此人太史公伯夷传信以为其有此数人及孔子与盗跖问答相类孔子时去栁下惠已逺不应盗跖与孔子同世
　　李仲衍国愽同赴杨嗣勲侍郎防于成都钱文子作曹同坐仲衍或问杨以离骚若孔子时取与不取杨不答李再三问鹤山如何乃答云此诗栢舟之义问何以栢舟又答云此诗伤宗国不容去之意钱大称叹以为好乃言某平常亦有此意但诗序不见有宗国事似何云然答云诗中云虽有兄弟不可以据又曰静言思之不能奋飞此可推见谓宗国耳钱李皆服
　　古无而后世撰字者多如钱字字书无古只谓泉疑自战国来始伪撰钱字纸字从系而以氐为声皆后世撰字如此甚多
　　四经无将字自三礼三传来方有军将将军之称郑康成未有音切止称呼如某字王辅嗣注易始言某字音某者二至唐胡音大传中国有音有反切皆胡语也【王辅嗣注易遯卦音臧否之否井卦音举上之上】
　　杜预传【僖七年泥音如甯成二年殷音近烟】
　　在嘉定府学讲书说博爱之谓仁【云云】四语者游宪问韩此语说得如何答云说得未尽又问旧说爱不足以尽仁是否答云韩此四语极好游怪前说以为未尽后以为甚好何也答云第一句说博爱谓仁似未尽次言行而宜之即是行而合宜则博爱中非爱无差等矣由是而之焉之谓道则由博爱之仁而之也足乎已无待于外之谓徳亦仁之足乎已而无待于外也先博爱之谓仁亦兼四言而偹但定名虚位之语学者疑之而不贯而通之耳
　　因说素问中谓心为火而以坎维心亨观之则易中惟坎有心字是心属土汉五行传专以心属土意素问之书东汉后方有此假黄帝为名耳其説与五行传皆不合又极而言之説土王四季十八日其説似无所据而实有据盖日自冬行北陆以徃每季月则日回行黄道此可见四季十八日土旺不为无理魏书说日春行东陆都错了盖日东行星正中恰在未申间亦可见心属土况心星起牵牛牛亦土属也【此见左氏与后汉律厯志】
　　近过庐山灵汤院见温泉沸如火煎四面尽冷此理难言渔樵问对说水有形火无形水以体行火以用行水随而不能迎火迎而不能随故天地有温泉而无寒火此理极深可以意喻而不可言传
　　因说八卦相类如天地否地天泰山泽损泽山咸火水未济水火既济皆言交然有用惟雷风恒风雷益不知如何坐莫能对鹤山乃云横渠云阳在内阴不能入故回旋而为风阴在内阳不能入故喷薄而为雷为雨于此便可晓或又云风雷益君子以见善则迁有过则改何义答云人能如风雷改过迁善之则为君子矣
　　因说祭有祈焉有报焉谓春夏祈年祈谷等秋冬烝皆报也因説吴叔永行明堂约束有引祭有祈焉有报焉用对礼不丰也不杀也且一劄进説今之明堂不但报亦当有祈此于古义不合如左氏一部杜预特出一论谓古无祈多是报祈惟祈谷而已今明堂在九月当止报而无祈汉以前皆知之如文帝敕受厘之命自今无归福朕躬尚此意也
　　鹤山云经之分或指体或指用如天行如地势皆体也故上经之卦多指体如荐雷兼山随风等是用也故下经之卦多指用也
　　胡文定云昔祖宗宅都于汴其势固当自内而制外是故置京西路而襄在汉水之南则制湖北也置湖北路而岳鄂在荆水之南则以制湖南与江西也今建都江左未能恢复中原则当自南而制北置于江西者治南昌而分兵屯鄂置于湖南者治长沙而分兵屯岳置于湖北者治荆南而分兵屯襄则东南之势全恢复之基立矣此语极好
　　因读惠而不费说人多讲作费用之费似未尽如孟子说分人以财谓之惠教人以善谓之忠以天下与人易为天下得人难尧舜岂无所用心哉亦不用于耕耳尧为天下得舜舜为天下得禹此即惠而不费力耳岂必分人以财然后谓之惠
　　因说肤寸字在靖州有人买牛者谓顶濶四肤者良遂问何如为肤云铺四指为一肤及读投壶注筹室中五扶堂上七扶庭中九扶注铺四指曰扶一指案寸春秋传曰肤寸而合是扶肤同音
　　曽子易箦一事某终疑其无此事檀弓内多短曽子而誉子游某疑此书必秦汉间人所撰否亦是子游门人相传之说恐曽子必不与季孙交且受其物使孔子知曽子与季孙交且受其物亦必不乐檀弓在礼记中亦似孔门之遗言者然是则可疑
　　近因防检论孟疏本朝如孙奭诸公比贾公彦孔颖达辈絶欠该洽仅于一日所防得夏后殷人两说却好夏后以禅让得天下故曰后殷以应天人故曰人
　　又说李季章说屈原未尝投水死盖将从彭咸之所防等语有此意而实未然也虽新竒亦有此理
　　今之华表即古之桓楹置于墓与庙前始避时讳桓改作华楹后又避讳盈【如恵帝之类】改作华表至今遂得名今官府前寘之亦无义想是以丁令威事尔然令威亦说冡累累可见墓前物也
　　火无体托物而后见于用故离为丽凡南方之物多附丽以见诸用如朱砂本性寒以桑柴煑则暖是火丽于桑木也他皆然
　　字书从才者惟在惟存惟木从才其余多从手周孔国服之法郑康成直以王莽二分之息解之此自康成传注穿凿误引以祸天下致得荆公坚守以为成周之法常时诸老虽攻荆公但无敢自郑康成处说破推原其罪自郑康成始以政事学术误天下后世盖不可不监【后因分韵赋蒋山诗又发其义】
　　易数至邵康节皆以四起日月星辰元防运世易诗书春秋皇帝王霸皆以四言盖天下皆有四数如东西南北北当虚而不用春夏秋冬冬亦敛而不用【康节本说天数五其一体也其四用也】
　　先朝三省分时尚书省有尚书令多不除尚书左右仆射为宰相尚书左右丞为执政贰拾肆司为属官中书省则有中书令多不除以中书侍郎为执政中书舎人为属官门下省有侍中多不除门下侍郎为执政给事中为属官
　　尝夣中与人言天下国都皆坐北面南惟卫坐西面东寤而思之盖诗竹竿有泉源在左淇水在右夣中不失对后检注疏果然岂精神专一而然耶今按读书记于毖诗下吕氏云泉水即今卫州共城之百泉也淇水出相州林虑县东流泉自西北来注之故曰亦流于淇而竹竿诗言泉源在左淇水在右者盖主山而言之相卫之山东面故以北为左南为右
　　余尝爱班固举论语斯民也三代之所以直道而行也以为今之民亦与三代之民同何为古之民心如此今之民心如彼与义疏家说不同后见晦翁说岐丰之地文王用之以兴二南之化如彼其忠且厚秦人用之未几而一变其俗见于诗者大抵尚气槩先勇力已悍然有招八州而朝同列之气盖雍州土厚水深其民敦重质直以善导之则易以兴起以猛驱之则其强毅果敢之质亦足以强兵力农而成富强之业以此见今民与三代之民皆同而上之导民不可不谨也
　　古重宗法惟宗子许祭而支子皆不许各祭此见重大宗嫡子甚好但或分居或仕他处岂支子便废祭享乎后见晦翁答潘立之云宗子之家立主而祭其支子则只用牌子其形如木主而不判前后木为陷中及两窍不为匵以从降杀之别此论最近人情可通行
　　晦翁谓释解文字不可令注脚成文则注与经各为一事惟防注而忘经汉儒毛孔之流略释训语名物及文义理致尤难明而其易明处更不说此最得体后来见辅嗣注易不但为虚语又间出已意一段易反晦而难明故世谓郭象注庄子反似庄子注郭象
　　张横渠谓地在气中此语最诣理又尝见黄帝书云地在太虚之中大气举之又曰天在地外水在天外表里皆水两仪运转乘气而浮载水而行又曰地乘气载水气无涯水亦无涯水亦气也二程因康节论及六合之外叹曰平生惟见周茂叔论列到此恐是说此
　　朱汉上云古者衣裳相连乾坤相依君臣上下同体也至秦始取衣裳离之昔人谓礼失则求诸野今泸叙獠俗多衣统裠上下相连犹是古法及到靖州土俗祭祀皆用尸重丧则戴片白而斋戒不茹荤腥二年此古三苖旧国也
　　晦翁讲筵劄子贴黄云中庸有言人一能之已百之人十能之已千之果能此道虽愚必明虽柔必强盖有善而无恶者性也人所同也昏明强弱之禀不齐者才也人所异也诚之者所以反其同而变其异也夫以不美之质求变而美非百倍其功不足以致之今以卤莽灭裂之学或作或辍以求变其不美之质及不能变则曰天质不美非学所能变是果于自弃其为不仁甚矣某因晦翁此言惜阴爱日义理愈探索而愈无穷嵗月愈迈令人慨然以惧
　　胡五峯答曽吉甫论心性二字乃道义渊源当明辨不失毫厘然后有所持循未发只可言性已发乃可言心故伊川云中者所以状性之体段而不言状心之体段心之体段则难言无思也无为也寂然不动感而遂通天下之故是也未发之时圣人与众同一性已发则无思无为寂然不动感而遂通天下之故圣人之所独若杨尹二先生以未发为寂然不动是圣人感物亦动与众人何异至尹先生又以未发为真心然则圣人立天下之大业成絶俗之至行举非真心耶故某尝谓喜怒哀乐未发冲漠无朕同此大本虽庸与圣无以异而无思无为寂然不动乃是指易而言易则发矣故无思无为寂然不动圣人所独喜怒哀乐未发句下还下得感而遂通一句否若下不得则知立意自不同伊川指性指心盖有深意鹤山云胡氏此等语真是致广大而尽精防某亦尝谓人生而静天之性也此语好继云感于物而动性之欲也此语差盖汉儒之论多然
　　古人财成辅相赞天地之化育于藏氷改火二事最切氷政则七月诗左氏甚详改火则孔门余论周季此政尚存且如本朝氷与火二件仅备故事而已若火政则当于季春大火出时人主领百官修火祀仍命通国扫灭旧火仍钻榆栁中新火以次班布庶老火不炽盛而失性自然无大段火灾
　　薛符溪谓悲回风云借光景以往来兮施黄棘之枉防盖秦王楚王尝盟黄棘后再防武闗楚王遂执死于秦黄棘之盟楚祸所始而朱晦翁注楚辞偶不举此以防杖于黄尘荆棘之类解之殆不可晓
　　井田始变于宣王之料民再变于齐桓之内政极弊大壊于秦用商鞅之决裂阡陌周季人尝以厉宣幽平并称者其有以夫
　　某尝谓易上经似指体下经似指用蒋成父云经之有上下本谓造化互相终始于乾坤体用皆具不可分言如上经之坤终于复下经之干终于姤上经坤尽于复又二卦而下经干尽于姤又二卦坤尽乾坤之尽尽于升乾坤至升而后尽而遂继以困则上下经不可分体用明矣今考上经三十卦乾坤坎离则居其首尾下经三十四卦四子既不居首又不居尾是下经不主于震艮巽兊也下经不主于四子则四子不得配于乾坤坎离为用是四子祖乎乾坤而父母乎坎离鹤山谓成父相从于渠阳所得甚多
　　诗者歌也古之乐章也撮其大要为乱辞所以节儛乱如今三节儛矣曲终乃更章乱节故谓之乱如闗雎之乱如辑那之乱按国语谓正考父校商之名颂十二篇于周太师以那为首其乱曰自古在昔先民有作温恭朝夕执事有恪先圣王之传恭犹不敢専称曰自古古曰在昔昔曰先民正考父乃孔子之上祖【宣王时人】礼记载鼎铭莫非恭之实而师乙谓商有五帝之遗声自正考父至孔子又亡其七篇仅余其五此郑仲师所以深叹也
　　退必合诸友讲学与权从容啓曰先友罗坚甫曽云班固去司马迁未久也已不知史记书法如项羽本纪在髙帝前陈涉世家在孔子后皆有深意盖迁以秦焚灭典籍使羲黄至孔子之道防于坠地涉与羽先后倡为亡秦之谋可谓大有功于斯道故叙陈涉世家云桀纣失其道而汤武作周失其道而春秋作秦失其政而陈涉发迹诸侯作难风起云蒸卒亡秦族天下之端自涉发难作陈涉世家而叙项羽本纪则云秦亡其道豪杰并扰项梁业之子羽接之杀庆救赵诸侯立之诛婴背懐天下非之作项羽本纪盖奋于鉏挺以亡秦者起于陈涉项羽次之髙祖又次之故汉初以字行者惟称陈涉项羽刘季张子房此外未有以字行者皆以灭秦而捄天下于涂炭故也今观坚甫所发明则班固名陈胜而防为列传第一名项籍而降为列传第二是以成败论而失史迁功过不相揜之笔多矣
　　古人称字最尊某尝因张行甫谓记文不当呼胡子仁仲张子敬夫朱子元晦而告之曰仪礼子孙于祖祢皆称字孔门弟子皆谓夫子为仲尼孟子又子思弟子也亦称仲尼汉魏后只称仲尼虽今人亦称之而不以为恠游夏门人皆字其师汉初惟子房一人称字今世有字其诸父字其诸祖者近世犹有后学呼退之儿童诵君实等语
　　迂叟有言今人所谓文古之所谓辞也古之所谓文如柔来文刚分刚上而文柔盖刚柔交错而成文则天文也文明以止人文也观乎天文以察时变观乎人文以化成天下岂辞章之谓哉如尧之文思文王之所以为文此圣人之文也下此则敏而好学不耻下问为孔文子之文
　　曽答周子云某向来多作易与三礼工夫意欲似读诗记之类为一书比来山间温寻旧读益觉今是昨非安知数年后又不非今也以此多惧未暇轻有著述又见得向来多防先儒解说不如一一从圣经防来盖不到地头亲自涉厯一畨终是见得不真来书乃谓只惟祖述朱文公朱文公诸书读之乆矣正縁不欲于卖花担上防桃李湏树头枝底方见活精神也
　　曽与真西山云某循环读经亦以自明此心未敢便有著述来谕拈出礼注中太一鬼神等说乃下与鄙见合中庸疏中已有气禀之说亦与先儒相表里惟所疑其误以水属信盖古来元有二说师传各异如干凿度与纬中皆谓水为信土为知故王制礼运等处注疏皆有水主信之说而五行传许叔重说文之类又有肺火心土等说然亦皆有理盖水土有包火土同位各有所防以天文察之以一身騐之亦有合处惟以坎为肾离为火则圣贤书中未有明文特见之岐黄之说耳
　　左传所载固未能全粹而格言精义頼此得存者居十六七如刘子受中一节晓然为圣贤相传之要
　　某尝为学者言讲学须一字一义不放过则面前何限合理防处且如先王礼乐刑政始变于厉宣幽平浸防于春秋浸壊于战国大壊于秦不能复于汉而尽亡于刘石之乱今仅从残编中搜讨于孔孟王郑伏杜诸儒训注中参求古今之物称谓各异风气亦殊汉去古未逺诸儒已是臆度悬料其大者如郊丘明堂庙祧尸主田制邦域往往一人之见一时之意遂定为不可易之制其不可忽者音训声韵偏旁防画往往诸儒所未及今骤然理防人亦惊恠不知要作穷理格物工夫无三代以前规模在胷中只在汉晋诸儒脚迹下盘旋终不济事程邵张诸公皆由此而充者
　　某自迁渠阳山深日永自易与诗三礼语孟重下顿工夫名物度数音训偏旁字字防过益知义理无穷而嵗月易得使非假以暇日将虚此生矣今未敢便有著述且温旧读以发新知又与许介之书云诸经义疏重与疏剔一遍帝王典训已粗见端绪仪礼一书幸而存者以之参考诸经尤为有功今咀嚅已乆便觉秦汉以后体格夐别况魏晋隋唐文人所作又是一格此甚难言














　　鹤山集巻一百八
　　钦定四库全书
　　鹤山集巻一百九　　　　　宋　魏了翁　撰师友雅言下
　　某向来曽与李防之说六经语孟发多少义理不曽有体用二字逮后世方有此字先儒不以人废言取之以明理而二百年来才说性理便欠此二字不得亦要别寻一字换却终不得似此精密
　　在江阳书院夜坐与诸友云某初起家赴镇时过叙南诣学教授合阳赵运臣者升讲堂说周礼以时相方拜少师遂陈说冡宰兼三公甚详某为说周礼一书止说乡老二乡公一人无冡宰兼三公事郑康成注师氏保氏召公为保周公为师相成王为左右以为圣贤兼此官则乃指师氏保氏未见其真是三公否及公羊谓周召分主陜西东而一相处乎内皆未是定说前辈虽云三公官不必备六卿中有道徳者可以上兼三公无事则一相处内而论道有事则出将六军而征伐审如此则六卿之兼三公者为司马其他五官并听命乎无所经见某终疑之叙守冯邦佐及众郡寮莫能对诸友以为此事如何与权因曰窃尝讨究此事亦有经见亦有传注在康成前者言之鹤山喜曰愿闻之与权曰常武之诗曰赫赫明明王命卿士南仲太祖太师皇父整我六师以修我戎又曰王谓尹氏命程伯休父左右陈行戒我师旅按孔氏曰上命元帅此命司马王谓其内史大夫尹氏汝当为防书命此程国之伯字休父为大司马王氏曰所命之卿士言其世则南仲为太祖言其官则太师言其字则皇父也苏氏曰皇父以卿士兼太师朱氏曰上章既命皇父而下章又命程伯休父盖王亲命太师以三公出将而谓内史命程伯休父以六卿副之耳此六卿上兼三公之经证若顾命乃召太保奭芮伯彤伯毕公卫侯毛公孔安国注云太保毕毛称公则三公矣此先后六卿次第冡宰第一召公领之司徒第二芮伯为之宗伯第三彤伯为之司马第四毕公领之司冦第五卫侯为之司空第六毛公领之防先友罗坚甫传之曽曰禅代之际宰相总百官非召公不可司马掌兵非毕公不可司空掌邦国版图非毛公不可职之重者皆以三公下兼之召公相成康于危疑时有深意鹤山再三称善后又见黄飬正云司马虽为掌兵之官至于军旅大事五官之长咸有事焉冡宰田役驭众大司徒以旗致万民而治其政令大宗伯以军礼同邦国大司寇涖戮于社此冡宰摄大帅出将之法与常武相合惜鹤山不及识黄名頥其字飬正云
　　朱晦翁易大槩本诸邵子啓防明述先天图而赞之辞谓邵明羲易程演周经此意可见某曽亲闻辅汉卿广其说谓湏是识得辞变象占四字如初九潜龙勿用此辞也有九则有六此变也潜龙即义勿用即占人谓本义专主占筮者此未识先生之意耳某以此防本义诚是精密邵子无易解不过观物经世先天图诸书击壤诗中亦多有发明先天处参以汉上易则程邵之说尤明第汉上太烦人多倦防却是不可废耳
　　先天一图亭亭当当愈玩愈有意味决是古来曽有此说特不知何为汉唐千余年间更无一人说着及本朝康节发此义而吾乡观物先生张行成文饶颇得易数之详有通变经世述衍翼通灵等凡七书而大意谓理者太虚之实义数者太虚之定分未形之初因理而有数因数而有象既形之后因象以推数因数以推理今不可论理而遗数想朱文公不得见之可惜
　　古者庙有碑以丽牲墓有碑以下棺故仪礼自士以上庙皆有碑在庭所曲揖亦以为庭中进趋之节汉以后因庙有碑而识嵗月墓碑始亦不过书嵗月爵里子孙乃志墓称颂功徳若不假牲石为辞则后世立石刻以识兴造本末渐失碑之本意云
　　师氏守王之中门次舍在王宫盖谏救官之长参之牧誓顾命十月之交诸文最为亲近而国之子弟守卫王宫皆有次舍在王宫故周礼云以八柄诏王以三徳教国子居虎门之左司王朝掌国中得失之事以教国子弟子弟盖与国子同处王宫使教之朱文公所谓王宫国都以及闾巷莫不有学正指此不然除却师氏外别不见王宫有学郑司农于师氏下注云周公为师召公为保圣贤兼此之官窃意后郑不见古文乃以约度解经耳
　　周礼一书不见三公之官与书全不合郑康成在师氏注云以为周召曽为此官考之顾命师氏虎臣则师氏乃大夫之官而牧誓亦先于师氏注大夫官以兵守王门者意郑康成不见古文尚书故臆度师氏为三公耳
　　某曽答蘷漕赵师恕云读书虽不可无注然亦有不可尽从者只如郑注三礼已各随之为义不能尽同而礼与诗异诗与书异书与易异有一事而自为两说三说者极多其改字处十有八九不可从最害义者以纬证经以莽制证周公之法
　　李恱问曽见告古文碑则有诗记则无某答云恐不尽然只韩公黄陵庙碑无诗而汴州水门记则有诗盖碑之始庙以丽牲墓以下棺后人因识嵗月于后则刻文为记又其后也乃有碑记表碑之类
　　字书始一终亥其形也始东终北其声也许叔重元无反切后人渐加附益至徐鼎臣始以孙愐唐韵音切为定自音切行人以为便于检阅而不知字之本乎偏旁故李巽嵓初作五音言以许叔重部叙为之后在遂宁出示虞仲房仲房乃改用徐楚金韵李巽嵓谓偏旁一切都置则字之有形无声者岂不愈难捡阅虽从仲房而巽嵓实不以韵谱为然故后徐要自别行其五音谱乃贾端修所定蜀前辈如巽岩字学甚深
　　郑注周礼有小祭祀因言古者明王祭祀亲行礼不曽差人出东汉有不亲行羣臣争之日至而郊啓蛰而郊皆亲行后世改作明堂便不出今四孟之祭太庙亦未必出一两次人主多是燕安深宫只如讲读是早间到晩一个讲官独对本意要人主不敢自暇自逸后世直是以位为乐贾谊书言天子曰相诸侯亦曰相天子曰后诸侯亦曰后天子曰大夫诸侯亦曰大夫古者天下与人分做人主只一个王畿千里余外分国使诸侯共守何尝自尊自安
　　诗有酒醑我无酒沽我醑缩酒古者酒无防酤事周礼只有几酒沽字虽不系要可以推得世变汉髙祖从王媪贳酒到武帝方防酤文帝时犹禁民靡谷又疑沽字只是个不好的字沽滥也沽亦音蛊注谓功沽之巧贾释功沽善恶沽亦是恶也沽毛诗音古乡党沽酒市脯不食亦此意康成直谓防酤之沽恐非汉时赐酺三日许民间饮三日犹有古意
　　按燕礼君尊一人为宾使宰夫为主与之对行礼其实君设酒肴君臣皆有君为之主羣臣总为宾也饮有酬宾送酒之币食有侑宾劝饱之币公食大夫宾三饭之后公报大夫束帛以侑聘礼云致飨以酬币明亲飨有酬币矣古者天子有迎送诸侯之礼如今之飨大宾则王乘金辂迓有大飨于庙之礼有戒有速谓之友邦冡君乃与诸侯共守天下天子统天下而君之诸侯统一国而君之皆有君道上下相维相亲相敬有故使人致享致币自秦罢侯置守尊君卑臣无复古意秦之亡宜矣
　　王介甫错防膳夫一义以为王者受天下之奉后王黼等专置应奉司以为当受四海九州之奉不知他经元无此义独周礼膳夫一职有备享之事介甫差处只为大荒大札不举今无此可以备享解经如此最闗利害政宣之误至于亡国皆膳夫一句误之古人只说恭俭非饮食底事此一职几乎开后世人主之心释经者可不严哉
　　执天子之器则上衡国君之器则平衡郑氏衡谓与心平孔氏曰凡言衡有二此衡谓与心平也予谓衡二在面前眉为衡在身心为衡
　　君出就车则仆并辔授绥左右攘辟郑氏谓攘却也或云攘古让字后来陈晦试宏词用攘字而被黜郑康成以音释字后世不敢违
　　前有车骑则载飞鸿古人不骑马今言骑恐是周末时按春秋时左师展以昭公乘马而归此骑之渐此言骑知礼记出周末汉世胡邦衡亦有此论向见真希元在部中尝云某在潭州见王南强易彦章言古者马不单骑牛不用耕至赵过用牛耕乃诘之云古称乘马者四马以牵车不闻单骑马此合有之未知骑马自何始惟孔门弟子冉伯牛司马牛字耕却是牛耕不始于赵过希元良服且谓惜不早闻以诘王与易也
　　刑不上大夫贾谊所告文帝者极详如蓝田吕氏所谓古之制礼皆自士始庶人则畧而已大夫有罪非不刑也公议所不赦则刑于隠者周掌囚所谓凡有爵者与王之同族奉而适甸师氏以待刑杀是也讲义又曰大夫之贵当厉其节不当待之以刑也然庶人岂不可行礼哉不以礼责之耳大夫岂不可加以刑哉不宜待刑而后治耳
　　五十不致毁六十不毁七十唯衰麻在身饮酒食肉处于内圣人制礼从容中道然亲丧固所自尽如六十而欲尽其礼亦莫之禁也郑康成谓大夫士礼各不同此不然三年之丧自天子达岂有贵贱降杀耶
　　御食于君郑氏谓劝侑曰御吕氏谓侍食也如内则父没母在冡子御食是也予谓御字字义谓行止有卩【音节】午取音如诏王驭羣臣之驭与此驭同
　　祭食祭所先进长乐刘氏曰古者于爨则祭先炊于乐则祭乐祖将射则祭侯用火则祭司爟用龟则祭先卜养老则祭先老于马则祭马祖于社于田则祭先啬司啬某谓蚕则祭先蚕于学则祭先圣先师毎事有所先
　　酹酒于地方谓之祭今人谓之奠则失之奠乃置于其所非酹之也然祭与飨亦别天神方谓之飨止取其气达于上地方言祭祭乃缩酒于地尔
　　古人祭先肺以肺主气最为祭之重食牲体以肩为贵最后食之其他以为贱骨
　　凢进食之礼左殽右胾食居人之左羮居人之右古人一饮食皆取阴阳之义方氏云食以六谷为主谷地产所以作阳徳故居左羮以六牲为主天产也所以作阴徳故居右大畧有此意
　　古礼体是今之浑豕也如笾豆大房是羊笾猪笾之类也若折俎则折骨而寘于俎今人乃以折钱若干贯为折盛礼之俎胥失之矣
　　古者飨食燕分三等飨如体荐之类浑牲谓训恭俭也食礼次之燕又次之
　　孔氏谓熟肉带骨而脔曰殽纯肉切之曰胾骨是阳故在左肉是阴故在右饭燥为阳故居左羮湿为阴故居右义亦通
　　古人无改名惟有弑君者三人楚公子围弑君而改名熊防吴公子光弑君而改名阖庐楚公子弃疾弑君而改名熊居
　　子生三月妻以子见而父名之字者冠时命于宾蓝田吕氏曰殷人以前质不讳名至周人以讳事神名终将讳之郑孔以来皆为此说然尝考之孔子殷之子孙而周人如文武祀庙之诗不避昌字长发诗不避发字大诰弗弃基亦不避后稷讳如孔子之父叔梁纥而春秋书臧孙纥如襄王郑出居于郑地名不曽讳可见孔门之法不避商周以来讳于五经有明证
　　娶妻不娶同姓故买妾不知其姓则卜之按仪礼婚礼夫家无告庙之礼故楚公子围告于庄共之庙而来以为非礼惟女氏受壻亲迎则在庙此与记斋戒以告鬼神为不同春秋时诸侯取一国之女则诸国以娣侄媵未闻有买妾如后世者此不惟古礼不能尽行于后世而仪礼礼记未免或疑之为秦汉后书也
　　周礼有媒氏一职故礼记谓男子非有行媒不相知名而仪礼无之郑康成以不达为媒氏通达其意此亦未知其是否至于同姓为婚其说为多据长乐刘氏曰夏商以前容取同姓周公佐武王定天下取神农黄帝尧舜禹汤之子孙列世封之以为公侯而使姬姓与之为婚姻欲先代圣王子孙共享天下之禄也乃立不取同姓礼焉故曰百世而婚姻不通者周道然也
　　姑姊妹女子子已嫁而反兄弟不与同席而坐弗与同器而食父子不同席孔氏云女子子者谓已嫁女子男则单称子女则重言子者郑注丧服云是别于男子故云女子子熊氏云郑谓男子在堂女子在房若大宗收族宗子燕食族人于堂宗子之妇燕食族妇于房也兄弟弗与同席同器未嫁亦然及考左氏疏姑姊妹谓姑姊姑妹与礼记疏不同古者男女之别最严如敬姜与季康子防门而语是敬姜在门内康子在门外也尊者犹然安得同席同坐乎
　　侍坐于长者屦不上于堂解屦不敢当阶就屦跪而举之孔氏曰此一节明解屦着屦之法长乐陈氏曰凡祭于室中堂上无跣故特牲少牢馈食自主人以至凡执事之人自迎尸以至祭末旅酬无筭爵与夫尸谡馂食之节皆不脱屦以其待神不敢燕惰也惟登坐于燕饮并以脱屦为礼而侍坐于长者亦无不脱屦以尽致亲不敢不跣也观孔陈所言古人燕饮以脱屦为礼惟祭与尸则否左氏禇师声子韈而登席其君防手而怒之竟以此杀之【哀公二十五年】则脱屦而留韈又以为轻已此又不可晓者
　　先生书防琴瑟在前长者不及无儳言先生与长者似有别先生有道徳可尊之称长者止年长之长
　　古昔称先王称有拈起之意孟子道性善言必称尧舜是对文
　　席南乡北乡以西方为上东乡西乡以南方为上古礼与今不同此二项惟郑注可通郑云因于阴阳布席无常上谓席端也坐在阳则上左坐在阴则上右孔氏云凡坐随于阴阳若坐在阳则贵左坐在阴则贵右南坐是阳其左在西北坐是阴其右亦在西也俱以西方为上若南北设席皆以南方为上者坐在东方西乡是左阳以南方为上坐在西方东乡是右阴亦以南方为上此据平常布席如此若礼席则不然
　　布筵设席席是今褥之类而筵则从竹似皆以篾为之先布筵后却设席于上但顾命亦云篾席亦有竹为席者或问明堂几筵是此筵否曰明堂之筵乃谓丈尺若云明堂之上可铺几筵之丈尺耳古之布筵先筵后席若得齿尊者又有几庶使慿之也
　　今人谓几筵为丧位者非人死方在柩在殡朝夕哭临奠飨岂曽设几筵几筵乃养老乞言行礼之所陈此皆后世之悖礼也
　　父母存冠衣不纯素素字从垂纵云古者既祥之服缟冠素纯素非丧服用绢不用布如人主因灾异素服临朝不纯以丧服止是以绢素衣服耳凶服素服故不可飨盛馔从而饭蔬菜遂并有素名因素服而有素食名也仪礼有素食字谓丧除而还平素之食馔又别是一义
　　父母存不许友以死如战国游侠为人报仇固不可若南霁云见巡逺曰南八男儿等死尔不可为不义屈曰将以有为也公有言敢不死则亦有当许死者矣此为死君事也此可以死可以无死圣贤自有定说
　　孝子不服闇蓝田吕氏曰服闇者为穿窬之行欺人所不见此语极有病如此则是亲在不可为穿窬之行亲没则可为耳
　　为人子者居不主奥朱文公曰古人室在东南隅开门东北隅为穾西北隅为屋漏西南隅为奥人才进便先见东北隅却到西北隅然后始到西南隅此是至深密之地
　　所逰必有方所习必有业业云者字于乐器钟架为业人各当有所学之业
　　尝疑礼运人不独亲其亲不独子其子为其兼爱之意虽朱文公亦云然及见横渠说惟不独亲其亲子其子故知能亲亲而子子与孟子老吾老以及人之老幼吾幼以及人之幼同意此说不费辞而义足
　　凡为人子之礼冬温而夏凊昏定而晨省在丑夷不争此二句全在丑夷不争方是孝子之实独戴氏云温凊有时定省有节则礼制然也在丑夷不争者谓处于羣居中不敢有争以伤父母之心诗云妻子好合如鼓瑟琴兄弟既翕和乐且湛宜尔室家乐尔妻孥子曰父母其顺矣乎妻子好合兄弟和乐父母处于其间怡然而顺然则在丑夷而争者父母之心固有所不乐也
　　古者公卿以上无致仕之理所以优老尊贤如毕公如叡圣武公亦九十五未致仕
　　太上贵徳其次务施报马氏曰服之三年者其报必期服之期者报亦如之夫丧服有等不可増减尝记吴畏斋一日有弟之所生母讣曽相与质疑云妾母为长子齐衰三年某若先死弟之母为某服三年今乃先死为父妾之有子者大功五月则服似轻否答云此圣人制礼不可加减其防防杜渐有深意如燕燕之诗戴妫生桓公以归妾称其谊可见
　　人而无礼不亦禽兽之心乎圣人不曽有此等语吕东莱于臯陶朕言惠下说孟子说自反一章及自反而仁自反而有礼也而横逆由是则此亦妄人而已矣异于禽兽者几希于禽兽又何难焉既云自反乃有此三语孟子之言有锋棱孔子口中无之
　　谓坐如尸古谓适子不为尸父在不为尸周有七庙皆有尸未知于孙行孰为尸后世难行至孟子时尚以为言郑康成谓社稷之祭皆有尸夏之郊以董伯为尸则天亦有尸不知董伯为谁
　　典礼譌阙汉以来传注信口立说多不可考尸之为字取死者之义元同在床曰尸之字故后人谓善人载尸尸位皆同
　　礼失则求诸野向在靖州祭鬼皆以活人为尸往往相传元是古礼蒉桴土鼓皆有存者
　　尸则服死者之上服如周七庙皆有尸则后稷以来恐上服不存
　　谓敖不可长欲不可从志不可满乐不可极此四句决非孔氏语乃汉儒驳杂之言乱之某尝因为张行甫作拙斋记谓凡字皆有二义如欲如情如志如乐皆有二故五峯谓天理人欲同体异用同行异情此语最完备独此所谓敖不可有而岂止不可长哉惟王肃本敖五高反逰也以遨游不可长作平声此义胜郑
　　毋不敬毋字有戒敕意字从女内有一画有禁止意唐陆元助云郑注易曰审言语者君子之枢机今易谓言行君子之枢机郑本作语字其义长又曰安定二字诸家说得未尽大学谓定而后能虑虑而后能安当细讲若辞则圣贤以为重如易所谓吉人凶人之辞与辞支辞屈而孟子谓知言为飬气之本则诐辞滛辞邪辞遁辞皆非今世辞华之比
　　曲礼第一陆氏曰本或作曲礼上者后人加也不知何人必大儒如郑康成軰耳
　　膳夫掌王之食饮膳羞以飬王及后世子读六经只当用古礼看古无饮酒礼只有乡饮酒献酬之外饮无筭其他饮止有酳古者执醤而馈执爵而酳酳注谓漱也又顔师古云荡口也
　　周宫伯掌王宫之士庻子凡在版者燕仪云庻子士之嫡子亦谓之庻子盖公卿大夫之庻子以士之嫡子配古者在天子左右皆公卿大夫士之子士有新士有故士新是初入者故是元为士者汉法有三署郎王官谓之光禄勲有父在为郎者有以赀为郎者有山郎者赀如今通抵拟之类不是输资于官景帝纪有防士资筭四方入官后来到卜式方纳粟为郎山郎见张苍传
　　汉宫制如未央宫北阙去西边皆为郎署郎亦取廊之义而名公卿大夫之子弟皆可为郎但汉之公卿子弟在禁中止见三署郎一项不见其入官的次序大率汉任子不立法羊为御史大夫为子求官贡禹为御史子亦无官又不封国者父死子为庻人位列侯者有嗣侯支庻则否武帝用主父偃说分封诸侯王子弟之后庻子方有官
　　汉宫殿之制宫是总名宫中各有殿汉初有未央长乐两宫武帝以来有长杨五柞甘泉如未央宫自有三十六殿又古元无个殿字却借殿后的殿字如今人称防元无防字上从广殊无义理
　　周礼制度数目多是郑康成约之如周七庙便说殷六庙夏五庙虞四庙不知尚书中元说七世之庙可以观徳已是殷制七庙康成不见古文
　　天子七庙是七个庙不是衮作一庙庙前堂后室各有制昭穆各是一庙在堂则太祖东向南昭北穆在室则太祖南向西昭东穆祧是庙外兆域郑康成误以为祧主遂至今相承甚非古意
　　周礼以官刑诏冡宰而诛之诛对赏为责孔安国注防放窜殛皆诛圣人无杀之义诛止是责至秦以后乃以诛为杀如戮字孔安国注誓孥戮汝亦止云戮辱及汝子至魏绛戮扬干之仆谓至扵用钺则春秋以来亦以戮转为杀按四罪流为重殛最轻书防云
　　周礼以法掌防同祭祀朝觐宾客之戒具法字是有凖则的道理本是好书字舜为法于天下后世何尝不好后世却用鞅斯之法看向在试院见诸公称古者之治天下者纯任法以为治不知道法两字元不可离有不可易之道方是法法不出于道成甚法道何如行有法以行之三百六十官邦国都鄙祭祀宾客截然有条未尝无道在其中若是无法则纪纲制度都无故有法即有道道寓于法也古今治天下皆无唐虞三代之法周官许多法所以教忠教孝仁义礼乐便行乎其间后世谓出于礼则入法浑错看法字作刑法之法法字无一不是法
　　周礼六官皆有事做个世界合有个六官不是建一官了方建一官王介甫穿凿如冬官似为刑之不能胜然后有事却未穏冬官所谓事窃疑是营国授田等事惜书不存周官舆司马军司马司禄等官多缺文大率是班爵定赋制军分田要处分信孟子所谓诸侯恶其害巳而去其籍诚有此理如冬官非是偶然亡必有去之者到秦又焚之秦令非博士所藏天下不容有藏者到项羽焚咸阳虽博士所藏亦亡矣萧何所收止图籍不及书后来惠帝除挟书之令看得来书之亡非尽是秦焚汉初兴时羽焚咸阳尤尽亡或以为吕伯防亦曽有此说但未见
　　舜南巡时已一百歳二妃度亦百歳上下又后人谓舜死二妃至湘涙斑竹帝出巡妃嫔何得从行必无此舜卒于鸣条当以孟子为正
　　周礼三歳则大计羣吏之治而诛赏之疏引尚书三载考绩三考黜陟幽明李防之以郑说不是尚书三载三考乃九年周三歳乃三年便诛赏看来九载以待岳牧三年乃以待羣吏各不同
　　祀五帝于明堂某尝疑明堂无屋若有屋与后世为宫室以馆天神何择焉汉律厯志祀五帝于方明方明意是神主之类画五方之色于其间诸侯挿牲于其下若是有屋为何祀天书厥子乃弗肯堂矧肯构味构之意堂元非屋
　　王制与周礼不同周礼与左氏不同制度防直要参考正月本无音止当称正月避秦讳耳注谓周十一月又谓始和为改造义未尽六经无三正之说正月即当建寅之月始和只是天气言之周十一月谓之正嵗嵗首谓元也十有二月朔商以丑为嵗首秦汉以来十月为嵗首不可便称十一月为春也春秋两书无冰亦知正月不见冰也嵗首不同时元不改注未可尽信
　　康成以汉制觧经以赋为口率出泉三代安有口赋王介甫用之以误熈寜皆郑注启之传注之误最系利害又如国服为息息字则凡物之生歇处便生王介甫引用王莽时事以证周礼为二厘取息之制古人元不取民以钱土地所产元无钱误国甚矣介甫错处尽是郑康成错注处王莽时嵗什一之法自康成引以注息字介甫浑错看可见欧苏以前未尝有人骂古注想承其误以至此
　　周礼一书毕竟曽行与否成王在丰止曽往洛行祭礼一次为书称烝祭嵗事是也即不曽居洛行此书王在丰周公自在洛行之此不可信也又王畿之外甸稍县都各五百里王畿之地长一千里凑合丰与洛之地方得一千里甸稍县都如何安排此又不可信也先儒只去僻处说不曽从大防看惟胡五峯断然以为刘歆周礼盖汉成帝时向子歆校理秘书始将此书列序于録略亡冬官一篇以考工记足之是起于成帝刘歆而成于郑附离者大半
　　周礼一部可疑处甚多然制度纪纲缜宻处亦多看周礼须是只用三代法度看义理方精郑注多引后世之法释经尤不是
　　周礼凌人掌冰正十有二月令斩冰今人犹从平声呼何必更作去声如秦人尚衣尚药尚食尚乗从去声今尚书须要从平声何义
　　正嵗十有二月一句难通把家注正字附上句以为掌冰正左氏火星中而寒暑退十二月旦火中寒退六月昏火中暑退分两时
　　三正之说自郑康成始窃以为无商周实止以十一月十二月为岁首而时则行夏时也昭公四年申丰云古者日在北陆而藏冰【在夏十二月日在虚危冰坚】西陆朝觌而出之【夏之二月日在昴蛰虫出而用冰春分之日奎星相见东方】祭寒而藏之献羔而啓之公始用之火出而毕赋【火星昏见东方】自命夫命妇至于老疾无不受冰其藏之也周其用之也徧则冬无愆阳夏无伏阴春无凄风秋无苦雨雷出不震无菑霜雹厉疾不降民不夭札此三代明君良臣财成天地之道辅相天地之宜其赞化育之功藏冰一事非细事也
　　龙见而雩火昏正而烖左氏纪时专以星象虽世有更革而天地可考因以推厯此法极好如歳星纪皆是此义
　　古者命士以上皆有冰伐冰之家不畜牛羊颁冰自有等级有官之家皆谓之伐冰之家左氏藏冰反覆五段文字又火出毕赋赋班也所以训赋为班义本此注引太簇作二月言太簇用事只此用律不用吕一律用而又注引危一度说十二月则是冰坚之时三之日纳于凌阴方是藏
　　天地间星皆预半月见气亦然如二月半火星见昴南春分便见注言夏之三月用季春出火泥文也此时火已尽出
　　古人位天地育万物把做已职事谓如一年裁作三百六十五度了又除个闰分个二十四气七十二成位乎两间官天地府万物要各得其所天地是我去做五行五气都在我一念间节宣之世人自人天自天人失其人之职人主失其人主之职说修徳只在于释囚负寛卹上做去不当刑之人却存之以是感格雨旸偏颇莫盛又甚至从事祈祷
　　司马子已叔原说重卦或以为伏羲以繋辞或以为文王或以为夏禹司马子长以为文王但舜说谋及卜筮若未重卦则筮止有八卦变方成卦卦未重则筮用不行
　　宋孔父乃孔子六世祖正考父又孔父之祖国语谓宣王时人
　　东字日在木中是扶桑也日在木上曰果在木下曰杳木中曰东云每夜挟册子商量十字
　　襄公二十八年春无冰李肩吾谓班冰也是年冬温无冰可藏故春无冰可颁乃行夏时也
　　晦翁所谓一部周礼盛水不漏者以其官相聨属更无罅漏踈濶处
　　若颠木之有由蘖由是物始生状
　　如端字亦从段犹物初生其萌芽端直凡求端与四端之类皆几防之义字通一意
　　諡周道如尧舜禹汤意其皆名而非諡惟尧曰内有予小子履以为汤名恐此一节亦断续文理不贯穿可疑
　　宰我子贡论夫子论泰山之于丘垤河海之于行潦麒麟之于走兽凤凰之于飞鸟等说孟子断之以三子足以知圣人污若顔子真知孔子者云仰之弥髙钻之弥坚瞻之在前忽焉在后夫子循循然善诱人博我以文约我以礼欲罢不能既竭吾才如有所立卓尔虽欲从之末由也已此真知孔子者
　　自成都佥判往眉州主文防问加官入阁之仪内用唐明宗一日九开延英事有老士友十来个问主司所用事不知何所本恐是一月九开延英诸公皆失色某对云诸公本之何书云本之五代史说三六九日开延英某云主司只据欧阳公以一日九开延英为疑以问刘原父今问亦是欧阳公五代史亦是欧公并有所据众士人遂揖而退时鹤山年二十四
　　因说三礼谓某亦欲下工整顿三礼但如曲礼毋不敬俨若思安定辞安民哉外如敖不可长欲不可从便着整理此决非圣贤语
　　谓张大监行甫曽因曽鸿甫说兵端既开吴曦第一可疑却云吴璘被召时与十余姬侍驰马到阙两宫燕劳甚厚其姬侍入宫本意欲覊縻于中都璘讽谕金州一佥判以边警申上遂急遣璘归已而虞雍公宣谕白发其事乃诛佥判云
　　阴不与阳对地不与天对
　　赵中川希光问赠官所始当时仅以追王等事以为其所自对后读春秋追命疑为赠官始而传注谓追防上告墓
　　读汉书杂著因说髙祖为亭长为县送徒骊山徒多道亡使秦不废井田则比闾族互相觉察岂容徒之亡
　　夜话因说圣经不轻下一字如与治同道罔不兴与乱同事罔不亡之类甚多
　　曽见弥逺论诸贤士弥逺云恐相激成朋党鹤山答云朋党有君子党有小人党弥逺云固然鹤山云不知谁忍作小人一党弥逺沈吟良有悟意
　　因论康诰谓有云朕心朕徳惟乃知可见康叔视管蔡为有间盖深知周公之心徳故以殷民付之
　　广中运司申有破赋用徳能博施者时以为落韵被诉申上送国子监防详大小司成以下并以为博施济众却无平音此施落韵分明某为言此可周旋无疑众以为讳再三诘所以然某与言博施济众却前后无徳字惟有仁与圣字今此云徳能博施此在汉书谓之所施者博而所加者广乃正在韵是谓诉者妄也众大以为然
　　九纬书皆三字名如乾坤凿度及参同契等皆然可细考然郑康成皆有注是经书纬书尽读也
　　张衡传载郑康成注太乙九宫法专论坎离与参同契先天图河图与今世八白九紫并同其不可以改之
　　以萧望之传难张敞议举金布令甲考之边军调度令天下供其费葢法据荀悦纪田租行百一之税如水衡有某钱内史有某钱韩延寿东郡放散钱千余万乐安隐田四百顷之类余财尽藏于民间虽武帝穷兵四方征盐铁筭舟车无所不至有司欲加赋帝不从末年输台悔悮下诏而根本不摇皆民力不竭止括工商之赀耳诗云琐兮尾兮信矣其衰矣
　　尝见宇文挺臣自言某向尝亲登张南轩之门面传遗言凡作文字须从源头説来近因中书舍人权直学士院行某官兼删定律令官词先説先王以教化为务而仅以法律辅政之所流弊又行项平父起复词一对云反经合道是非天理之公移孝为忠盖亦人臣之义或者短某不长于行词可笑也
　　前辈谓太史公有二罪如误宰我以从叛传子贡以货殖余亦谓太史公误庄子古人姓名皆寓言许由者许其自由务光者务自晦其光也
　　邵康节首尾吟第六篇尧夫非是爱吟诗诗是尧夫黙坐时天欲使闲须有意人心刚动是无知烟轻栁叶眉闲皱露重花枝泪静垂从谏如流是难事尧夫非是爱吟诗此诗意甚深逺言人违理而轻动也
　　杜预释例一部论古人只有报而无祈或亦非之盖如今郊与明堂上主于报故多于秋冬行之汉文帝诏近古十四年诏云昔先王逺施不求其报望祀不祈其福其令祠官无有所祈后世反此
　　尝言九月火墓在戍人不穷理所谓墓戍者果于何而墓藏其实伏乎金木水土之间凡人热疾至九十月以后须求肝脾间方可若到十一月黄钟之宫一阳来复则水气上滋木复萌芽心火亦生故穷理者方可以为医
　　予尝书杨敬仲所作韩贯道墓志或曰先贤可字乎曰若用孔门弟子与子思孟子称仲尼例则字先贤已过矣不平缺可乎曰魏晋以来文书不足法谓之出跳吾六经二汉为据【出跳出左氏防于夷仪之嵗注襄二十五年出跳防中】台意谓何
　　韩忠献之后多贤者特以开禧权臣例遭挫偃或曰侂胄实非韩氏遗体也
　　本朝用人常用一半如景德用冦莱公大中祥符用丁谓王钦若嘉祐治平用韩富熈丰用三吕元祐用马范绍圣用章蔡用小人壊天下后君子必起而当艰危用小人多享禄位及壊了而反居闲用君子抵当
　　魂气升于天体魄降于地仪礼礼记所以有升屋而号臯某复之别而屈原招魂举东西南北以为文字亦于礼上起义耳牟存友向屡魇魇必令人升屋呼之即惺亦是此义
　　始史弥逺与中宫杨后欲图侂胄时乃汝谠汝谈及后家賔客王梦龙聚自古中宫谋去大臣事一秩名坤鉴纳之宫中自是杨乃断意主诛侂之事汝谠先卒终弥逺之身不放汝谈梦龙等上盖畏【阙】
















　　则鱼上冰四阳五阳浮水面冬至自阳在腹底近春腧在鳍易中惟剥姤有鱼象天下物惟熟在隂生以后然与鱼二件皆内溃鱼腧淮鲌惟所騐姤包有鱼剥贯鱼以宫人宠皆谓隂
　　土旺在四季乃毎季之下日行黄道黄属土故也至季夏谓之正旺乃六月之下半月正行心星牵牛之所起牛属土此其义也
　　礼记祭先脾注许氏异义云今尚书欧阳説肝木也心火也脾土也肺金也肾水也古尚书説脾木也肺火也心土也肝金也肾水也许氏又谨按月令四时之祭与古尚书同郑驳云月令祭四时之物及其五藏之上下次之耳
　　愚按以心为土盖汉以前大抵皆然考于五行传以貌言视听思于五行为木金火水土于五常为仁义礼智信思即心也盖亦以心思为土也至论镇星亦曰中央季夏土信也心思也仁义礼智以信为主貌言视听以心为主故四星皆是镇星为之动四星岁星东方春水五常仁五事貌营惑南方夏火也视也礼也西方太白西方秋金义也言也星辰北方水知也聴也以心为土为填徐锴说云人心土藏在身之中象形博士说以为大藏臣锴曰心星为大火然则属火也按此则汉以来元有二说许叔重汉人也所引愽士说盖汉讲师所传也以水火为心肾亦未见所出礼记季夏注民惊则心动是害土神之气
　　酒浆取其气牺牲取其形报气取阳体荐取隂
　　素问人以为黄帝书但其中如云醉后入房等语决非黄帝时语今以六经考之有门有堂有阶有陈有督有垂有塾有记有廉其中为堂为屋堂室各半大率堂之向北一半为室室两夹为房乃祭祀享賔之所非人燕休之地若谓房为妇人所在后世语也
　　左氏书齐侯疥后书齐侯痎注以为疥误其实不然人之气血夏为疥则秋冬变为痎周官疾医春时有痟首疾夏时有痒疥疾秋时有疟寒疾冬时有上气疾此正可騐【梁孝静帝有文字辨瘨冬为痟】
　　向尝作禹贡言九州山川论断云圣人之忧心无穷而分有制专斥所论昆仑之髙日月之相避为妄诞大意以禹顺五行之性治水先从北方用工次东以南次西终于雍末又说太史公从孔安国学有所传授云
　　尝作墨梅诗云素王本自离缁湼墨者胡为乱等差里只知杨子白皜中谩见圣人污【阙】分付商岩谱此花
　　坎中一画即心体故八卦惟习坎有孚惟心亨心居中虚于坎可见然心肾皆属坎水火未尝离非深于易自得者不及此【坎中有离离中有坎不可相无】
　　因论今人以素问所载遂以坎离为心肾而在易只有坎为心而离不言心屡为人言而辞穷素问所配八卦亦与汉儒五行传不同尝因王万里为尝博时患耳痛劝以加青盐鹿茸煎雄附不以为然后病剧乃为言此药非为虚损之料其摄治如易中坎为心病为耳痛正是经中已说岀证候如何不服此药竟饵此药然后疾良愈
　　礼妻将生子及月居侧室注侧室夹之室次燕寝也疏正寝之室在前燕寝在后侧室又次燕寝之旁妻既居侧室妾亦当然文帝赐尉佗诏自称侧室之子正是非谦词也论者误讲
　　自视师还感热正气辞召辞藩在芜湖舟中命医乃犹力疾与诸友讲礼记一节与权乗间说晦翁说其为气也配义与道云非此浩然之气不能衬贴道义出来便如人之夫妇相配然后能与成家配字讲得极精



　　鹤山集巻一百九
