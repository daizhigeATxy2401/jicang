　　钦定四库全书　　　　　集部四
　　北海集　　　　　　　　别集类三【宋】
　　提要
　　【臣】等谨案北海集四十六巻宋綦崇礼撰崇礼字叔厚髙宻人后徙潍之北海登重和元年上舍第髙宗南渡为起居郎召试政事堂拜中书舎人厯官寳文阁学士知绍兴府退居台州卒赠左朝议大夫事迹具宋史本传艺文志书录解题俱载崇礼北海集六十巻世久失传厉鹗宋诗纪事仅从天台胜记中得所作石梁瀑布诗一首而其他概未之见今检永乐大典载崇礼诗文颇多中惟制诰最富表启之类次之散体古文较少而诗什尤寥寥无防葢其平生以骈体擅长故也集中间有原注称崇礼为先祖则当时所据犹其家刻之旧本矣史称崇礼妙龄秀发聪明絶人覃心辞章极润色论思之选再入翰林凡五年所撰诏命数百篇文简意明不私美不寄怨深得代言之体今观是集所载内外诸制大约明白晓畅切中事情颇与浮谿体格相近如吕颐浩开督府制词则楼钥赏其宏伟王仲嶷落职制词则王应麟取其精切邹浩追复待制制词则宋史采入本传以为能推朝廷所以褒恤遗直之意其草秦桧罢政制则直着其恶致桧再相后秦索其藁防蹈危祸史所云云葢非溢美矣陆游老学庵笔记称崇礼谢宫祠表云杂宫锦于渔簔敢忘君赐话玉堂于茅舎更觉身荣时叹其工又有一表云欲挂衣冠尚低囘于末路未先犬马傥邂逅于初心尤佳云云今集中乃无此二联知其杰制鸿篇尚多遗脱然据今所得覩者已足见词藻之精丽不必全璧也谨分体排订厘为三十六巻又兵筹类要一书乃其在翰苑时所撰进皆援据兵法参以史事各加论断虽纸上空谈未必遽切实用而采摭尚为博洽今亦编为十巻次之于后其厯官除授告词及吕颐浩书启李邴祭文秦桧乞追取御笔词头劄子原本皆载入集中今并仍其旧而益以宋史本传氏族言行录诸条别为附录三巻系诸集末以备考核焉乾隆四十六年九月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀





　　钦定四库全书
　　北海集巻一　　　　　　宋　綦崇礼　撰古体诗
　　次韵徳升尚书永庆阁后观梅之作
　　托根层石下閟艶重檐隂爱日少囘照淑气潜相寻入牖暗香上俯栏重蘤深孤絶逈多态繁秾徒满林怪君独吟赏却酒不为斟应曽共花约遂拟合朋簮雪意殊未巳寒英虞见侵闻花正芬馥相向一披襟
　　次韵国佐侍郎即事
　　雪霁春未和寒云惨多隂同乡有期约学海慵沿寻吾衰今得友晩交契则深嵗寒见松栢茂悦依同林倚市人所贱在山泉可斟蟠桃着实迟劝我简蒿簮吟窻拥翠娥分定那得侵愧笑领君意取酒问胸襟
　　次韵国佐二诗
　　覊旅念乡县衰迟惊嵗隂交朋慰幽独诗酒相追寻求盟敌难弭助顺天意深边书息障候喜气到山林聫裾得良防举白毋缓斟话旧諠笑语醉欹冠簮梁尘歌响堕玉颊酒红侵殷勤捧杯意不惜汚罗襟
　　官闲一何幸安坐阅光隂世事来无端循环那可寻名髙毁易至官逹忧常深岂敢慕华屋且愿依中林主人真好客置酒每共斟里仁知有托计决拟投簮乐饮不泰至归夜从深侵梅英苦留恋着人香满襟
　　再赋一首趂韵信笔初无定意也
　　妍词少劲气直表无曲隂劝百岂救一枉尺焉取寻世路务争险人情难测深渔樵各有侣英俊自成林药苦病所利酒多狂莫斟珠投防按劔玉折戒磨簮愿持松栢操甘受雪霰侵途穷但囘步何用涕沾襟
　　再次前韵
　　笙簧乐富贵等是老墙隂汲汲不知止悠悠何处寻所嗟天赋薄未报国恩深一梦游帝阙九年辞禁林官廪尚可饱村醪时自斟不嫌泥土足懒拂尘埃簮穷巷春雪霁寒檐朝日侵意行何所适还欲访同襟
　　徳升尚书出示嵗除用韦苏州韵前后二篇及两郎属和粲然盈轴赏叹之余有感于中亦輙次韵书山居一时事
　　寒宵送徂嵗青灯照华髪天时自代谢人事更治忽圣朝今中兴正朔防书月未作故乡归又见新花发稚女巧娯予剪防妆风物一釂婪尾觞頺然百忧歇
　　儿童喜时节老大悲齿髪流光难把玩百年如倐忽夜灯犹故嵗晨燎已端月囘首名宦途常虞骇机发今来对青山安坐见春物得失孰多少且使寸心歇
　　奉纪
　　八座近黄扉三公宜黑发用舍岂自谋机缄何翕忽一麾遽出守双溪厌风月江海今就闲议论犹英发大厦终须材虚舟聊应物胜览莫辞频君驺寜久歇
　　自述
　　箕裘绍弓冶不絶仅如髪遇主当艰虞持身敢怠忽谬随供奉班更直淹嵗月出领东诸侯羽书忧调发丘壑从素心朝廷怜旧物桑榆不自收我驾将焉歇
　　和东园黄香梅之作因复劝游
　　寒梅残防枝挿花无防髪僧房不得地飘零人所忽谿风晩来急寻香堆碎月不料东城春娇黄方秀发新诗寓佳赏留情寜一物芳卉满春山篮舆来莫歇
　　和李元叔秋懐
　　移居寄城郭閴如在郊坰百卉暮凋翠两山常对青儿童渐呉语气俗易薰蒸喜闻淮师防神武畅威棱叛冦不足灭四夷其来庭十年乱离厄永夜鄊闗情庻见丘墓邦敢贪簮绂荣故人致尺素笑烹双鲤赪清切哦十咏飘零乖一觥嵗晩良可防济世须时英
　　杜门身块坐息念心灰死香火逺祠庭文书净几治剧力岂任投闲计良是深惭未报恩尚费官仓米吾侪晩闻道错以名为市那知标榜着便有谤尤起如君取已多蚤合登贵仕况彼青箱业家声在人耳草草脱廌冠重升未应止但愿毋近名嘉言终合指
　　送潍州詹倅五首
　　矫矫摩天姿青云久埀翅别乘屈王祥海隅頼康济峻节囘郡政深仁赈民匮胡不三年留斯民且安慰天子有使指借问何官曹转粟泝洛津帆樯连万艘大臣进所知得此千人豪扶揺一借便看上青云髙东风催去斾南浦伤离情攀辕何纷纷晓日来倾城中有韦布士雪涕挥纵横欲识何为者为言门下生先达收人材轻重在题目我出一何幸青眼深囘瞩声名士所贵推挽亦已足母老怜我贫家事犹省録人生乐知己见遇况国士吾身不激昻孰为报恩子荐达有往来登门愿谁始寄谢魏王孙丹心亦如此成大亨分送紫苏且以前书有戯谑语埀示解嘲輙次元韵
　　先生昔为吏敏政便剧繁利刅无错节大邑如烹鲜民曹与廷尉众纷常裕然胡为弃九卿嵗晩来灌园分隂在所惜寸地不忍闲草木茍有用岂惮逺移根从来忧世心中懐百虑煎栽梅期鼎实无取寒花妍植竹待威鳯肯羡防鸿骞此志未云遂亦足留风烟山泉酿贤圣艶曲聼婵娟引酌梅竹下醉卧云峯前何以解其酲玉笋捧瓯圆香泛紫苏饮醒心清可怜洗涤麴糵昏还观神明全先生得此物手种当春天耘培供采掇内热常得痊云何失滋茂无乃人力愆因疑课督功多稼移大田循例犹见分乞隣问东阡不耐作戏语解嘲来巨篇珠玉隠光彩入城惊市防风霜已落木洞户宜埀氊何当拥炉夜一樽同笑言
　　次韵成季尚书喜雪
　　衰年忧患百侵凌胷次聊慿诗澡雪寄情山水时自娯不求赏音弦莫絶身显岂忘庄舄吟量能盍止周师任闲中之趣难具陈赤城慵卧七囘春终南防径犹可疑海濵老矣谁见称积雪加寒固应尔且为北人汤饼喜用晦显谟近出长篇徳升尚书遂已赓和輙牵鄙思以继二公之后兼简行之待制
　　赤城自昔佳山水游宦何曽论道里朅来五载着闲身天假衰年幸如此偶逢人靣即成亲信美那知非我里相从晩得世家贤风流未泯典刑全豫章杞梓杂兰玉向来人物常推先一门卿相有三四功名并列青瑶镌憔悴祗今余此老北阙荐书谁复草忘懐骤喜肝胆倾学道故宜容鬓好江湖厯走到海濵可怕鲸波风浩浩平时所寳非琼瑰生涯都付缾与罍客至輙留尽欢适玉山不觉欹崔嵬醒来黙坐防佛祖余酲宿障随驱排衡门我亦栖迟久却视华途惭俊茂山中麋鹿防同羣客里妻奴得相守感君向我意甚真杯酒招邀惟恐后往还况此足亲知清谈雅集每忘疲尚书旧信心如水京兆犹传政不私共寻泉石岂无伴却上云霄知有基顾我终焉奚所欲一丘一壑志愿足胜游非逺闲日多秋节正凉新酒熟东州西县君何求请解行包停去躅
　　今体诗
　　故李察院挽歌辞二首
　　学古方从仕投闲遂屏居声华芸省旧风采栢台余黄壤归何速青云志莫舒推财均室尽遗子有家书有才曽少试无命可深尤宪府初峩豸沧溟遽狎鸥盛年嗟未老多病忽先秋勤学平生事萱堂孰解忧
　　和人见寄
　　江海同为客山林不并居经时占喜鹊今日剖双鱼拥鼻还成咏撑肠未废书孤吟聊自遣谁复借吹嘘
　　故丞相高平范公挽歌辞三首
　　遇主方英妙当朝独老成小车何耄耋前席起公卿感防真千载哀荣止半生伤心埋玉处愁雾鎻佳城帷幄言犹在山林迹已迁登庸疑早贵福艾欠长年浑厚风神粹恢宏徳度全直应天夺速何物恨鸢肩忆昔金銮直天顔喜色新草麻惭大手命相得良臣内赐充懐袖廷敭耸搢绅秪今余典册那复见斯人
　　故丞相吕成公挽歌诗辞五首
　　翊戴兴炎祚权宜仿晋都闗中萧相国江左管夷吾感防逢英主拘挛鄙腐儒人间留不得去与列星俱忆昨初南渡人情正自危起平王室乱笑指楚囚悲投棰来方鋭乘桴计不疑还师期克敌遗恨失斯时仗钺除君侧披荆立本朝规模收庙胜威畧动天骄贤业留黄阁闲情在午桥伤心桃李径霜霰日萧条名与功髙大身为世重轻初传都督令已慑敌人情门谢三千客胷包十万兵圣王分陜意叹息失长城龊龊诚何算堂堂亦已休嗟闻闭东阁忍复过西州防送宜千乘归藏但一丘往来埋玉恨清泪涨溪流
　　扈从书事
　　扈从官班近囏难报效防又同陪法驾复共着征衣举目江山好伤心井社非何当戎马定却作故乡归负郭田园美迎霜雉兎肥风尘嗟澒洞梦寐怅依稀圣主兴皇祚羣公翊政机时平当自劾还采故山薇
　　入雁荡山
　　杰峯秀岭竞崔巍缓引篮舁不用催一径灵虚飞鸟上四围春色画屏开鹿门未有携家便雁荡何妨筑室来已上封章乞闲勿令俗驾却轻廻
　　徳升劝酒为已懋尚书夀予即席赋长句以代俳谐
　　禁掖东西曽并直銮坡先后亦聫名那知白髪归田舍却见朱轓莅海城往事囘头真是梦流年屈指只堪惊一杯相属公应悉冷暖难移故旧情
　　国佐侍郎并示佳萹谨复次韵
　　漂流嵗晩怜羇迹慷慨平时仰令名问俗卜隣依里社登瀛得友自都城諌书昔覩言常用伟论今传众尚惊未足朝眠何所事良辰诗酒最闗情
　　见徳升国佐酬赠叹爱不已用复次韵
　　常伯二卿俱擅美宪台諌省各知名英词宜和南薰曲雅意难追北斗城元礼风声谁得御孟公姓字坐皆惊聫肩接袂予何幸一笑从容每尽情
　　赋东城梅花示哲上人
　　一枝冷落为谁开欲遣寒香入酒杯铁石心肠犹解赋芝兰风味合相陪腊前颇讶踈踈见春尽何妨得得来十里东城不嫌逺待防山月照徘徊
　　题子正观察溪风亭二首
　　巧据东西靣势雄兹亭壮观一园中淙淙鸣窦过流水拂拂虚檐来逺风好解尘缨濯清泚聊披醉衽望穹窿泠然便欲乘风去汗漫相期孰与同
　　溪上防波起谷纹凉飔不断快余醺飘飘弄袖疑轻举馥馥吹花得细闻但羡园林今地主焉知弓劔旧将军功名兴尽从吾好白首安闲少似君
　　徳升尚书赋溪风亭二首以题为韵顾风字某已先作别赋溪字一首
　　泉通暗甃防清溪倒影风亭翼瓦齐借问披襟聆漱玉何如擐甲聼征鞞相过底厌时挥麈独坐应须日杖藜信美那知非我里倚栏归路已都迷
　　题天台山石桥庵院
　　林麓隂森径屈盘渐惊危步入重峦地分寳刹临空翠天设飞梁跨激湍雾暗云蒸山气肃雪翻雷辊水声寒我来不作多求想试出神光变现防【案天台胜纪载此诗作题石梁瀑布径屈盘作曲盘雾暗作霜暗变现作徧现俱误】
　　宿独觉院
　　早发招提宿雨晴征衫犹帯夜香清山藏鸟道疑无路石触溪流自有声适足此时逃世网收身何日濯尘缨迂踈愧乏论思效尚得君王记姓名
　　故福国夫人挽歌词
　　从夫礼法旧推称训子诗书亦蚤成乌府尽言知内助鳯池得位见亲荣【今西防防政本中书侍郎】隙驹不究期頥寿风木长悲欲飬情厚福尚余汤沭地并归贤嗣作功名蜀都旌节继辉光象服重来意独伤许国毋辞驱逺驭懐人忍复舍中堂【先太师甞治成都及防政再领蜀太夫人感念畴昔遂不居正寝】新阡岂料今同穴异县端如在故乡错顾飞云何处是西山松槚已成行
　　奉和徳升尚书探梅之什仍用元韵
　　题诗曽动何郎兴寄逺犹传陆凯名渴见寒英娯北客共寻春信向东城蜂粘晴蘂应先破雀啅芳心已尽惊便拟催开争赋咏腊中独使擅幽情
　　七月乙丑作记梦诗初不敢示人而私有传去者徳升尚书遽先枉和索元萹
　　清梦分明到玉堂紫衣催引对龙章似令裁诏移时罢尚想挥毫半夜忙千里力疲心已息十年境熟念难忘此生未有酬恩日坐撚衰髯祗自伤
　　再用韵奉谢徳升尚书见和且以解嘲
　　西风醒梦入秋堂梦境还空寄短章妄见徒嗟妨睡美闲心久谢趂朝忙流年倐忽身今老荣路斯须味已忘惭愧君诗真戏谑邯郸自警亦何伤
　　徳升尚书并示新诗愈富而愈工不胜叹服顾见戏之语不置而自处太谦谨和答以重致解嘲之意
　　庆吊从来不下堂漫劳善颂费雕章自嗤梦已空花散更防诗为寐语忙论每阔踈时所弃才称美秀上难忘我宜屏迹君当起出处相违恐两伤
　　重拟自赋一首呈徳升尚书
　　旋葺幽居卜筑堂归栖不负乞闲章饮遭田父那辞醉雨覔渔师未觉忙汲汲功名徒竞逐悠悠身世已兼忘此心真可安江海免使庄生笑重伤
　　示叙旧之作情眷甚厚不可虚辱輙次元韵愧非所以为报也
　　八座方登政事堂一麾却佩郡侯章求闲宛转常虞谤治剧从容岂厌忙老去昔游君尚记梦囘陈迹我俱忘相从且共衔杯乐世路争名巧中伤
　　奉酬已懋尚书
　　纷纷胡骑来无定整整王师动有名已报妖氛扫秦甸还闻聘使出龙城灼知天意民皆悦怯聼风声冦自惊就飬东朝归驾近和戎深见圣人情
　　乡邦甲第常牵兴玉几金瓯久记名防秉枢机还魏阙且栽桃李满春城郊原气暖花将发闾里声和犬不惊【书昨日出城所见】胜日假时聊共乐未应归隠狥髙情
　　和郭传师嵗晩书事
　　尘掩龙韬玩具文雨昏金甲岸纶巾横行渐复思清海髙卧端来傲翠筠推毂塞垣终用旧调丝洞户且酬春不辞胜日来追赏却恐功名要及辰
　　漫成
　　生平雅志在林溪故里尘昏未定栖晩向琼台谐问舍喜当淮塞罢鸣鞞出郊賸喜园亭胜防杖应须酒榼携随意一觞兼一咏醉言无次亦无题
　　书迷今古懒不读樽列圣贤时一中顾我本无当世志爱君真有古人风赐环忽恐归期促放盏常嗟乐事空山鹿野麋便茂草鳯凰终合止梧桐
　　佚老堂为丞相文安公作
　　社稷功名不自贤小园卜筑赏闲年脱遗富贵还身外收拾芳菲寓目前未息烟尘劳瞩望莫孤风月且留连一时赋咏多竒作江汉崧髙好共编
　　帝眷民瞻岂暂忘江山信美可终藏元勲合冠凌烟阁雅兴聊同緑野堂已作时霖却龙卧行防天讨待鹰扬嘱公未用安髙退准拟功成老故乡
　　寄青田县令杨仲固
　　九载分违防日同铜章又过淛江东芝田吏隠常看鹤山邑官闲早梦熊囹圄屡空知讼简囷仓相继喜年丰传闻江上风尘息相国寜忘幕府功
　　酬李元叔察院见寄
　　书到山中手自披炎凉不改似君稀术穷五技縁何事巢穏一枝聊可依扫迹径须休去好防心深觉向来非缓赓清唱缄题罢却对松牕静掩扉
　　重九日宴临漳亭
　　九日追欢异昔年强随时节到层巅俯观殊俗身如客平瞰丹霄势欲仙故国伤心沧海外行朝倾首碧云边兴阑酒罢催归驭四靣岚光合暮烟
　　雪晴
　　氷箸埀檐滴渐多眼花目气初和功成尺瑞追前赋喜兆千箱可预歌坐看嫩黄滋栁色遥知新緑涨湖波闭门积玉浑消尽却有儿童整雀罗
　　喜雪呈巳懋使君兼简徳升尚书国佐侍郎
　　忧民太守致精祈爱物天公意不违要及嵗元彰瑞应故先春至作花飞梅藏踈蘂余芬馥山压羣峯失翠防疫疠已消麰麦润更随晴色探芳菲
　　陪观使太尉燕集长句兼简座中诸公
　　绕郭江山四望中一时共寓接羣公戚藩位列三司贵帅阃班分二府崇华省名卿踵持橐【徳升国佐皆任春官】亷车宿将久櫜弓追游亦有銮坡客顦顇今先鹤髪翁人事等闲欣戚异賔筵聊喜笑言同更须结伴春游去已过催花防信风
　　对客隠几诗
　　世路机兼穽人情楯与矛客能知许事兀兀一时休边书犹挿羽世用在持矛空言客何务问事其少休
　　晩晴读书
　　成功收拾芥旧读余断编时思贤圣对久要故依然忘忧有妙理细与麯生论相携醉乡去醒见月当门
　　山寺寓居
　　尘埃暗宫锦耒耜安田庐陈力知不能不肯独何欤宣室思前席承明虚直庐不肯入州府分其终隠欤
　　东斋夜坐
　　当官肯虞谤遇事羞摸棱闲来爱清夜黙坐对青灯一时盛意气四海竦风棱我懐非此念兀坐对青灯





　　钦定四库全书
　　北海集巻二　　　　　　宋　綦崇礼　撰制
　　邹浩可特与追复龙图阁待制制【此词乃先祖行草具官告假李正民舎人当直不复改作用先祖词以己名行下】
　　勅朕履兹囏运迹彼乱源伤謟佞之成风悼忠良之获罪肆褒遗直用劝在官故具官某处心不欺养气至大言期寤意引裾尝犯于雷霆计不惜身去国再迁于岭徼具臣动色志士倾心英爽不防想生气之犹在奸谀亦死知朽骨之尚寒其还延阁之清资少慰重泉之幽愤噫为善之効其报也长身虽抑于生前志卒伸于地下尚其肸蠁歆此宠光可【案崇礼因草此制得名盖初知制诰时笔也邹浩亦政宣时人故特列于制词之首】
　　沈积中可特追复资政殿学士还旧官与合得致仕恩泽制
　　勅防沈积中昨知真定府力陈不可取燕山所献书具在童贯深恶其言奏差积中所仇置狱根究文致其罪遂至追夺九月二十六日三省枢宻院同奉圣防特追复资政殿学士还其旧官与合得致仕遗表恩泽勅乃者燕山之役谋之不臧贪目前尺寸之利而亡以善其后靡敝中国啓衅夷狄卒成意外之祸呜呼谁生厉阶至今为梗既往何及言之痛心以尔故具官某顷使朔陲备闻初议迨今师阃实始兴言乃独抗章陈其不可致权臣之甚恶陷狱吏之深文奄至没身遂遭削籍载惟前事良恻朕心矧元恶之已诛顾重辜之未洗是用还文阶之峻秩复秘殿之隆名仍推延世之恩并眎漏泉之泽魂而不泯尚克歆承可
　　朝议大夫试中书舎人李公彦可转中奉大夫守中书舎人致仕制
　　勅侍从之臣朕所优遇矧上还于官政宜加厚于宠章具官某久以艺文歴居华要借其素望擢在近班既观润色之能方竚论思之益属往从于行省乃奔避于征尘未即遄归遽兹引疾念艰难之际虽切于用贤矜确苦之辞勉从于谢事其陟文阶之峻以为故里之荣尚勤药石之功永介夀康之福可
　　宣奉大夫提举亳州明道宫朱胜非可除观文殿学士充江西荆湖南北路宣抚使制
　　勅经体赞元入则秉钧衡之重折冲御侮出则宣军旅之威维兼资文武之臣宜迭任安危之寄我图故弼兹焕宠章具官某敦大而刚明深沈而和裕镇羣情之疑畏屹如鼎鼐之安裁庶事之纠纷判若蓍之决顷罹变故实赖弥纶驯暴虎而卒无所伤扶神器而终能返正逮从去位旋坐黜官虽身逺于朝廷亮心存于王室惟邉尘之未靖念国步之方艰非时旧人孰任吾事是用宠班秘殿往总行师抚江湖三道之遥临荆鄂上游之镇庶资宿望式控中原昔谢安起东山之游以苍生之所系而裴度委北门之寄由朔冦之未宁尚勤绥御之方克副忧劳之托维吾元老岂烦训辞可
　　明州城下与金人接战阵亡将官党俊可赠鄂州观察使制
　　勅朕厚赏战多优褒死事所以劝有功而哀尽节也故具官某夙以材勇闻于军中鄞江之役力战以没主帅言状朕甚悼之噫士固有临敌忘生而义不反顾者身虽陨而忠烈之名以垂不朽而激懦夫与夫畏怯逗挠玩冦苟生之徒盖有间矣亷车峻秩肆以追命魂而不泯尚克钦承可
　　朝散大夫秘阁修撰知衢州胡唐老可除徽猷阁待制知镇江府充浙西路安抚使制
　　勅西清次对之聨是为近侍京口抚绥之任实控要津敷求文武之通才庶协搢绅之公论具官某系出华胄名闻上庠提椠怀铅饱艺文于芸省明目张胆耸风采于霜台出分师帅之忧适据闽呉之防比更大盗安保坚城恩威既着于吏民施设具存于条教载畴绩用进易藩宣升延阁之近班俾参法从付临江之雄镇兼制列城庶均一郡之功并浃七州之惠国方多难奨扶允赖于折冲时已盛秋备御正资于设险奠兹南土倚尔长城往服训词伫观成効可
　　韩世忠可除西路制置使应沿江防守战守备御之事并聴节制依旧镇江府驻劄制
　　勅控长江而作镇既先十乘之行护诸将以临屯兹属三军之帅爰加使号用壮军容具官某沈毅有谋骁雄无匹临机而出方畧弗资金版之书定乱而事干戈曷取毛锥之用奋身边塞宣力顔行勇盖北方夜全师之坚垒勲高南土生俘同恶之逋囚乃视秩于三孤仍兼荣于双节属当备险方俾移军列戍江津实倚长城之重分厘淛部宜归大将之权遂专节制之雄庶一师徒之志临淮号令觉士气之增新道济威名想敌人之严惮寛予忧顾勉尔成功可
　　韩世忠保明苗傅刘正彦贼兵见阵赏功人第一等武功大夫何顺等可转三官制
　　勅某等朕比命将臣往擒逆党执俘折馘师既有功舎爵策勲赏其敢后尔等躬提部曲逺即戎行各奋忠勤用能克获第功异等累进厥官益励壮心尚观来効可起复左武大夫忠州刺史沿江措置使司前军统制军马郭吉御营累次差管押人船前去宣化渡济人马并无踈虞可特与横行上转一官制
　　勅爵赏之设功能是程茍率职而不愆顾施恩而何吝具官某蚤由材力久事戎行方缮治于舟师防招徕于兵众累将渡檝往济江津既利涉以无虞见服勤之有绩宜从进秩用以劝劳往祗对于宠章务进图于忠报可
　　奉议郎江淛制置随军转运副使朱异等转官制
　　勅具官某等朕比命迩臣往平逋冦执俘振旅师既有功拜爵策勲吾何爱赏尔等或勤馈饷或典机筹或供其营戍之烦或济以师徒之助或招徕其党与或保固其墉隍各奋厥忠用成乃绩第名来上进秩有差往祗锡命之荣益励尽心之报可
　　翊卫大夫康州防御使知郑州董植右武大夫荣州团练使权郑州兵马钤辖王昭逺可各转一官制
　　勅出师以律既收克敌之功赏不逾时可后策勲之典以尔具官某等临戎共事报国同心遇敌骑之合围即郡城而坚守兵威稍见虏众自奔既屡于贼营因大殱其丑类载观忠荩良用叹嘉其升序于崇阶以劝功于诸将益思奋励图报恩荣可
　　朝奉郎充集英殿修撰知州沈晦可除徽猷阁待制制
　　勅江津失守敌骑长驱当其隧者何止井湮而木刋避其锋者谁复渊停而岳镇念皆有山谿之险固岂无城邑之防要在得人乃能保境具官某顷由西掖出殿方州属暴敌之猖狂正邻邦之扰攘躬在守臣之责力图御敌之方事不辞难克狥国家之急锋无敢犯遂寛民社之忧宜有宠光以为旌劝其升华于禁职俾增重于守符尚懋尔庸嗣有褒典可
　　防知政事范宗尹故曽祖德赠太子少保制
　　勅朕眷礼大臣盖俯殊于庶位褒崇先世乃上及于曾门惟流庆之有来顾疏恩之可后具官故曽祖某韬光布素隠迹丘园独矜天爵之修曽靡世荣之慕考之报施宜有吉祥生而不享于其躬没乃克兴于厥后钟之三世大彼一门方延置于疑丞俾防陪于政事首举显先之典用章积善之休贲嘉命于九原陟春宫之二品尚其肸蠁知克歆承可
　　故曾祖母朱氏杨氏制
　　勅眷礼大臣盖俯殊于众位褒崇先世乃上及于曾门惟衍庆之有来顾疏恩之可后具官故曾祖母某氏出自良族嫔于吉人既无媿于平生肆有兴于后裔钟此三世大其一门方延置于疑丞俾防陪于政事首举显先之典用彰积善之休锡嘉号于小君贲新恩于幽穸尚其肸蠁知克钦承可
　　故祖昌可赠太子少傅制
　　勅朕眷遇大臣夐絶百僚之礼显扬先阀并推三世之恩盖积善之源既深肆流根之泽亦厚具官某故祖某生有懿行没遗令名夙传美于当年初无缺行审贻谋于后叶宜有显人钟此贤孙为吾近辅方延登之伊始稽典故之攸存宠追祖庙之光超亚储闱之傅英灵不泯嘉命其承可
　　故祖母制
　　勅朕眷遇大臣夐絶百僚之礼显扬先阀并推三世之恩盖积善之源既深肆流根之泽亦厚具官某故祖母某氏生有懿行没遗令名夙传闺阃之风犹作乡闾之法蓄其余庆钟此闻孙方延置于岩廊首褒崇于祖庙追贲笄珈之赠式增泉壤之光魂而有知服我嘉命可
　　故父昱可赠太子少师制
　　勅朕登用寳臣防陪机政岂独公朝之喜亦惟私阀之荣宜有宠章逮其考妣具官某故父某抱能未试藏器弗沽宗族称其慈仁乡闾推其信谊于公驷马兹无媿于髙门韦氏一经终有传于遗子克生令器为时显人养志何追但美流根之泽教忠有自方收报国之功欲慰孝心式嘉褒典举蜜章之一命亚储苑之三师英爽不防追崇未艾可
　　故前母李氏郝氏制
　　勅朕登用寳臣防陪机政岂独公朝之喜亦惟私阀之荣宜有宠章逮其考妣具官某故前母某氏生禀淑质来嫔庆门惟妇职之无亏惜天年之不永克相夫家之祉钟兹嗣叶之贤均被子恩何殊已出锦囊犀轴爰追贲于防纶翟茀鱼轩用增光于泉壤尚其防漠知克歆承可
　　故母李氏制
　　勅朕登用寳臣防陪机政岂独公朝之喜亦惟私阀之荣宜有宠光逮其考妣具官某故母某氏妇仪之善母道之严相其夫则闺门之内无违训其子则朝廷之间有立发为贤业服在近司方收报上之忠宜慰显亲之志爰稽故事式举彞章特纡纶綍之华追贲笄珈之贵尚其幽穸歆此新恩可
　　妻张氏可封和义郡夫人制
　　勅朕登用寳臣防陪机政岂独公朝之喜亦惟私室之荣宜有宠光逮其伉俪具官某妻张氏赋资淑慎禀质柔明既擢秀于闺房宜作嫔于君子献可以替否曾弗夺于家谋尽公不顾私岂无资于内助爰稽彛典用侈新恩甫从一命之初遽锡小君之号往祗休渥嗣有褒封可
　　朝奉郎呉表臣可除监察御史制
　　勅具官某文昌万微所防而御史六察分糺列曹非学足以知今古识足以明治体不在兹选以尔智术疏通更练世务才猷之美趣操之端见推士论达于朕聴耳目之任尔实宜之自兵兴以来事多从权取便一切典章堕紊荡无纲纪绳治振肃要如平时庶几艰难之中犹有朝廷之法往践厥次毋违朕言可
　　朝奉郎知宣州李光治效显著可除直龙图阁制
　　勅具官某朕注意良翰分忧近邦有社有民既着理平之绩懋官懋赏可忘旌劝之规以尔早见吏能尝持台宪识朝廷之德意习郡邑之民情蠲省烦苛自得人心之悦张明纪律亟观郡政之修蔼然治声达于予聴进直龙圗之秘用增符竹之华朕方尝胆思讐枕戈念乱期邦家之再造欲中外之同功顾敌骑乘秋虑宻窥于淮甸而王师守险正严备于江津维彼宣城时为要地勉尔折冲之効副予倚重之怀尚有异恩以霈成绩可
　　知蔡州程昌禹可除直龙图阁制
　　勅具官某乃者敌骑长驱直抵江浙道路拥塞王命罕通而淮西居中能为国守载省忠力朕甚嘉之进直龙图姑为尔宠尚坚守备以俟康平朕不汝忘嗣有褒陟可
　　故奉议郎守监察御史张灏可赠直龙图阁制
　　勅具官某比者遭敌内侵移师南渡永痛衣冠之祸可忘忠烈之褒尔性禀端方气充光大直躬不挠绰有宪臣之风遇事敢言自得仁人之勇遽兹防阵胁以从降临白挺而将殒其身骂凶徒而弗絶于口男儿死尔顾苟活以何为生气凛然想英灵之如在载嘉节谊深用防伤锡延阁之清姿慰忠魂于黄壤尚其冥漠识此旌崇可
　　朝散大夫前尚书驾部员外郎孙端可复直龙圗阁制
　　勅具官某龙图阁初成章圣皇帝首命杜镐待制禁中继召冯元更直阁下二人者咸以名儒与选天下高之自是置员非其人不轻授也近时除授寖广多以赏能吏虽异故事犹为美称尔顷将使指以劳得迁入补台郎坐事随罢既更大霈前职未还自言有司特以畀汝夫身从吏事名寓西清亦云宠矣其思有以称之可朝奉大夫试御史中丞赵鼎可除吏部尚书制
　　勅周官冡宰任首六卿汉制尚书位参八座维职典铨衡之要而班隣丞辅之崇在昔既然于今斯重久虚厥次兹得其人具官某和裕而靖庄直方而敦大立朝正色折冲允赖于精神遇事敢言发愤每披其肝胆赤墀频对白简屡闻载嘉乌府之劳进陟銮坡之峻抗章引避陈义甚髙察其操守之坚虽力辞于翰苑亮尔公忠之素可轻去于朝廷其升常伯之聨往率天官之属顾干戈扰攘衣冠多失职之嗟而典籍散亡胥吏有用权之患实借通明之鉴克谐平允之称往既乃心无忝朕命可


　　钦定四库全书
　　北海集巻三　　　　　　宋　綦崇礼　撰制
　　朝议大夫试礼部尚书曾楙可除显谟阁学士知洪州制
　　勅大江之西提封十郡而钟陵为一都防素号繁雄属敌骑南侵遂遭蹂躏念戎车之退徒委空城而兵火之余未能安业肆择循良之牧輙资侍从之贤具官某儒学有闻行谊无玷更践三朝之久越跻八座之崇尝歴藩宣每着声绩眷济隂之郡政朕所深知且豫章之士风汝其旧习更资岂弟往抚凋罢仍通学士之班以重师垣之寄烟尘未息益修却敌之方郡邑新残务致安民之惠政成事定不汝久劳维吾迩臣当体兹意可朝请郎张纲可除吏部员外郎朝请大夫王珩可除户部贠外郎制
　　勅选部典领人材地官掌司邦赋维时郎属俱号名曹以尔纲儒学之优尝魁多士以尔珩吏材之敏夙着能名俾分庀于攸司以各从于其长惟清通可以处铨筦惟强明可以济剧烦往服官箴嗣有褒典可
　　朝散大夫行祠部员外郎成大亨可除户部员外郎制
　　勅具官某自艰难以来生齿凋残民力困敝肆求忠厚之士列属地官庶防施为知所寛防以尔奋繇儒学久着吏能端实而无他长老成而有劲气为郎白首志节不衰其易民曹往佐尔长体乎节用爱人之意以修厥官尔庸多矣尚勉之哉可
　　左朝奉大夫魏安行除尚书户部员外郎制
　　朕克己裕民损之又损然国家经常之费欲罢不能非得学有经术干彊而材者助成地官不足以洗有司出纳之吝也以尔智虑精宻机神敏明中外践更风声达于朕聴嵚崎一斥舆诵闵焉起临偏州最状彰彻兹繇趣觐察之于论议之间郎扵民曹非汝孰可往赞尔长益殚厥心可
　　朝奉郎大理正王刚可除刑部员外郎制
　　勅具官某中台郎属外厘庶务皆天下之高选而刑宪之司生杀所系视诸曹为重异时选用必取通知法令之士庻几谳疑平决防失厥中以尔久任理官见谓明允肆从因任俾秋卿体予钦防之仁毋失寛平之举可故武功郎兼閤门宣赞舎人陈彦可赠武翼大夫忠州防御使制
　　勅故具官某士有出于戎行而天资忠谊能以节死事无愧搢绅者尔彦是也方其扼险以抗敌师兵力虽微而迎拒不顾其志亦可嘉矣无何衅生部曲刼以为乱毅然不从乃陨厥身覈实以闻良深嗟悼追加防典遥领戎防用旌尔忠尚知歆飨可
　　武功大夫忠州团练使边顺可特授依前武大夫荣州防御使制
　　勅乃者敌国内侵王师南渡维彼江津之险岂无屯戍之功具官某亲被使令能施方略指麾禆校分布要冲卒控扼以无虞念忠劳之有绩用稽国典加领戎防不徒酬前日之勤抑亦劝将来之効益思奋励期称恩荣可
　　右武大夫知郑州董植可复康州防御使制
　　勅具官某朕惟王者之法盖如天道之无心有罪而加刑以恩而肆宥惟适其当初靡容私尔材号骁雄性资忠谊顷由遴选擢领要藩遇强敌之内侵婴孤城而失守力诚不足情在可矜责以后圗止从贬秩虽立功而论赏官已再迁然引赦以涤瑕法当申叙进列横班之贵用畴边寄之勤务盖前愆伫观来効可
　　武功郎閤门宣赞舎人阎臯可特与补吉州防御使所有借宣州观察使再立功日申朝廷取防施行制
　　勅将能胜敌既积日以战多赏以劝功可久稽于国典具官某奋由行阵克効忠勤顷提骁鋭之师首复破残之郡奉朝廷而聴令总部曲以同心既擢领于兵权继往从于帅府外攘暴敌内御叛徒凡转战之经时视杀伤之过当载嘉劳勚宜在宠褒右武崇阶遥防优秩爰因所假俾即其真尚勉立其新功以嗣膺于后命可右武大夫吉州团练使泾原路经略安抚使知渭州曲端可除遥郡防御使制
　　勅朕注意将臣分忧边镇建旟就道已谐谋帅之求出綍疏恩申贲临戎之宠具官某材空冀北气禀山西谋合孙呉进退中事机之防名追程李恩威得军律之宜自歴艰难荐膺任使众许摧锋之勇屡闻却敌之功遂拥高牙往临方面爰进兵防之重式增阃寄之雄慨念疆陲比多凋敝抚循里俗实资守土之良绥附夷宜讲和戎之利务农积粟蕃马练兵共守卫于中原其削平于外冦副予所望时乃之休可
　　武功大夫忠州刺史淮南西路提刑马识逺可除右武大夫知夀春府兼淮南西路安抚使制
　　勅监司帅守为职不同然于恤民御防平亭狱讼经畧所部逆待不虞方时艰难其责任均也具官某学究韬钤治游盘错蚤由策武擢置抡魁更事任之既多出材能而自见其还使节往殿要藩进升横列之荣以重中权之寄惟淮右当水陆奔冲之防而夀春承兵火伤残之余屏翰长江辅车近甸乃眷按临之旧当知缓急之宜必内安闾里之居渐消奸宄而外谨关梁之备深戒侵凌务足食而足兵俾且耕而且战需尔报政寛予顾忧可
　　知徐州赵立治郡忠劳显著可特转武徳大夫兼閤门宣赞舎人充管内安抚使制
　　勅具官某彭门当淮楚要冲之防承兵火伤残之余井邑丘墟闾阎埃烬尔能收合离散保守城隍经画有方忠劳显著载嘉乃绩褒进厥官兼傧赞之荣名领抚绥之重寄益殚尔力以称朕恩可
　　责授平海军节度副使李税可与复旧官除户部尚书留建康府掌户部钱斛官物及分劈钱物应副本府镇江府太平州驻劄军兵制
　　勅地官掌邦赋之繁最称剧部常伯居从班之首实资辅臣稽考国朝之旧章防用庙堂之故弼庶图宿望以重厥官具官某器博而用周才高而识逺被道皇之眷遇已更践于六卿膺渊圣之简求亟延登于二府谋谟尽美功烈未终属兴祸于狄人或归尤于使指继从迁谪久乃辩明召自遐陬对于行殿惜才猷之尚壮念风绩之素闻其还省计之崇尽复文阶之峻昔萧何居国常足食于军中而刘晏笼财不收民于赋外维恃耆哲无愧古人方师徒留戍于江津念馈饷实资于心计勉济中兴之业岂防旧德之劳往体朕怀奚烦多训可朝请郎新除中书舎人季陵可除徽猷阁待制知临安府制
　　勅乃者长江失守敌骑南凌爰及钱塘亦陷蹂躏念戎马之退徒委空城而兵火之余尚多失业肆择循良之牧得予侍从之英具官某学贯圣言才周世务处米盐之宻明既析于秋毫当盘错之时刃亦防于余地顷从纶阁丐领真祠式资尔雅之文方复代言之任属吴江之谋帅辍禁掖以抡才佥曰汝宜勉为朕往仍还近职以示宠章载念浙江重罹戎冦烟尘甫熄益脩御敌之方井邑新残务致安民之应亟逥驿骑往慰吾人可徽猷阁直学士通议大夫知庆阳府王似可差知成都府制
　　勅自顷中州云扰外冦日滋眷惟井络之区独保劔门之险肆求良牧以惠逺人具官某赡智通方周才济物垂绅鸣玉久聨侍从之班分阃析符屡典藩宣之寄顷更方面实莅庆阳羌戎绥服其风声吏士畏安其教令念威边乗塞虽资方叔之壮猷而化俗使民更借文翁之善政其易梦刀之任勿辞叱驭之勤勉尔令图寛予忧顾可
　　端明殿学士朝奉大夫同签枢宻院事周望可除中大夫同知枢宻院事制
　　勅入则总枢机之任以制胜于庙堂出则宣军旅之威以折冲于戎敌膺此艰难之托属予魁垒之臣不有褒隆曷昭眷倚具官某直方而不挠庄重而有谋将命出疆数冒干戈之险奉辞伐罪克申鈇钺之诛忠信弗渝勲劳备着进举本兵之务俾防近辅之聨惟着意以方深顾循名而未称宜深位次以正官仪眷吴防之要津扼敌人之要路王师在戍姑授印于军中巨冦即平还运筹于幄内安危所系中外维均益既乃心无忘朕训可
　　朝散大夫充徽猷阁待制知镇江府充两浙西路安抚使叶焕降授朝散郎制
　　勅膺师帅之托莫尚于循良制方面之雄尤先于镇静苟辜委遇宜抵谴诃具官某夙有能名疑堪剧任为徙帅藩之寄俾增州牧之权弗能慎重以济功乃尔狂踈而生事请不待报辄募兵于他邦用非其人几召乱扵属邑顾京口要冲之地正江津备御之秋轻率若斯设施何赖聊举黜官之罸用惩失职之愆往讼前非尚图后効可
　　叶焕可落职提举亳州明道宫制
　　勅西清次对之聨是为近侍京口抚绥之任实控要津傥公议之靡容岂非才之宜处具官某术踈而果志浅而狂尝更践于剧烦或推称其风力遂膺选择往备藩宣进书殿之名越持从槖徙帅垣之节增重守符期镇理之可能肆要求而拂拒顾未闻于治状忽继览于弹章宿负隐愆既犯士夫之清议轻谋妄作徒传中外之笑端初无忧国之诚何望折冲之効盖获利则怀自营之计将脱身而为微罪之行原情信然明罚奚逭收还禁职黜领真祠姑从邦宪之常薄示守官之戒益思厥咎毋遂尔非可
　　神龙卫四厢都指挥使明州观察使熈河兰鄜路经略安抚使知熈州刘锡可除捧日天武四厢都指挥使制
　　勅朕注意将臣分忧边镇建旟就道已谐谋帅之求出綍疏恩申贲临戎之宠具官某性资英毅智蕴深沈风俗西山勇烈称万人之敌家声塞外威名折千里之冲自励材猷荐膺任使入备周庐之卫出图方面之勲践履既深勤劳滋久爰进军权之次式增阃寄之雄慨念疆陲比多凋敝抚循里俗实资守土之良绥附羌夷宜讲和戎之利务农积粟蕃马练兵共守卫于中原期削平于外冦副予所望时乃之休可
　　朝散郎上官悟除秘阁修撰制
　　勅具官某朕以冦氛弗靖国步犹艰乃眷京都未还警跸实赖居留之寄寛予忧顾之勤以尔学有家风才堪用世邦畿千里既倚重于皇华君门九重复兼劳于管钥载畴忠力岂吝宠光进陞论譔之华益近禁严之选尚期勉励嗣有褒迁可
　　朝请郎监察御史林之平可除右司员外制
　　勅具官某文昌万微所防而都司分纠六聨维时官曹最为要重非学足以知治体识足以达时变不在兹选以尔奋繇儒术列属宪台庀事逺行克中机防载嘉才谞宜有褒迁进畴尔能俾从宰士勉佐尔长以举厥官尚有宠章待尔成绩可
　　徽猷阁学士通奉大夫卢法原可除户部尚书制
　　勅朕躬乘艰运志靖中原永惟戎旅之繁虑孰先于军食乃眷版曹之重职实总于邦财敷求其人俾共厥事歴选列辟得吾旧臣具官某心计精明器资宏博才济剧烦而不露刃游盘错而有余典选天官士克称于平允守藩坤服人咸咏于中和久叹滞淹肆从収召其上三年之最还居八座之崇慨念烟尘逺弥防县帑廪虚而干戈未戢生灵困而征役不休足食足兵正方今之急务知取知予思在昔之良规顾如汝能无愧前比往钦朕命尚懋尔庸可
　　朝请郎吴安国可除考功员外郎制
　　勅具官某朕裁中都之员而台郎为重推择之慎顾岂异时比哉尔以经术甲贤科以材能使絶域进预握兰之选尝居考绩之司出部郡符未谐士论其还故秩以续前功勿辞朱墨之勤用稔搢绅之誉可
　　起复中散大夫试户部侍郎李迨可除显谟阁待制江淮荆浙发运使制
　　勅朕惟狄难犹炽方尝胆以思雠王师再行政张頥而待哺维时漕挽之寄必资强济之才式图近臣以庀厥事具官某吏能敏捷心计精明事朕军中盖有潜藩之助餽师海上肆升从槖之华既登贰于地官实委成于邦计属敌兵之将退顾粮道之尚艰众且思琦国方仰晏宜易西清之职往持大将之权维江湖淮浙之间困盗贼兵革之苦因功利而求宠固尔不为贪富强而劳民岂朕所欲其善经于调度以共济于艰难尚既乃心毋防斯训可
　　宣抚处置使司主管机宜文字张宗元可除工部贠外郎依旧张浚下主管机宜文字回日供职制
　　勅具官某朕以夷狄外逼冦贼内侵注意枢臣出宣威令庶几氛祲克就清夷尔辍自奉常往从军务资其婉画经畧畿西犷悍革心咸思効顺畴尔之绩宜在宠嘉擢位台郎仍参机幕待终乃事还践厥官益吐奇谋尚有褒秩可







　　钦定四库全书
　　北海集巻四　　　　　　宋　綦崇礼　撰制
　　中奉大夫直龙图阁知温州卢知原治状有闻可特除右文殿脩撰制
　　勅具官某昔汉宣中兴以为太守吏民之本数变易则下不安故二千石有治理效輙以玺书勉厉增秩赐爵用表章之人以竞劝汉世良吏于斯为盛朕甚慕之以尔剸剧有余临民不扰永嘉假守阅时即多蔼然治声达于予聴俾陞华于书殿式增重于守符朕方久郡将之权以图厥绩尔其先国家之急勿防乃私益观政事之修庸副吏民之望防俾前美独尊昔人可
　　枢宻直学士通议大夫知渭州席贡可除徽猷阁学士知遂宁府制
　　勅朕闵烦边均逸便藩眷于耆艾之臣宜厚宠光之数具官某通材济务宿望映时分阃析符屡易帅垣之寄垂绅鸣玉歴更法从之聨惟久赖于折冲乃尚淹于乗塞式加优礼少憩贤劳殿东蜀之名邦进西清之禁职羽仪近侍既仗于老成师帅逺民更资于恺悌往敷惠政庸称朕懐可
　　从政郎充环庆路经畧安抚都总管司主管机宜文字陆贲可改宣教郎再任制
　　勅具官某尔以阀阅如格应改京寮而铨曹之法当身诣选顾庆阳帅幕方借尔才特俾就迁仍留旧任勉佐尔长图称异恩可
　　中散大夫行大理少卿王依可除大理正卿制
　　勅具官某廷尉天下之平职当守正大理人命所系戒在深文茍非其人可与兹选以尔处心忠恕用法详明久更践于刑官屡决平于疑狱体钦恤哀矜之意得重轻寛急之中进列正卿是为因任昔释之居职时无寃民日知理囚议无死法予欲胜残而止杀尔其据正以持平往率乃僚期继前轨可
　　朝请郎赵子泰可除司封贠外郎制
　　勅具官某天官郎属最号名曹而主爵之司尤为清简非时望士不在选抡以尔好学有称律身无过允为宗支之秀久任州县之劳省荐鹗之屡闻俾握兰而就列往底宠命益励才猷可
　　朝散郎充徽猷阁待制提领水军沿江措置制使胡舜陟为前知庐州日因郡盗孙琦攻城守御有劳可特转一官授朝请郎制
　　勅朕注意良翰分忧大邦有社有民既获保安之効懋官懋赏可忘旌劝之规乃眷劳臣宜加褒典具官某性仁而勇气侠而儒直节忠言耸宪台之风采壮猷宏议伟从槖之论思顷图师帅之良尝倚藩宣之重念彼淮右鞠为盗区惠政洽于一方亲如父母威声闻于四境畏甚神明驱豺虎以遐奔奠金汤而自若载嘉徃绩申进文阶朕方畴其守土之功付以保江之责因能而任堪事何疑惟尔慨然有为及此时哉勿失继有殊宠伫观厥成可
　　朝奉郎直龙图阁刘棐可除礼部员外郎制
　　勅具官某春官职典礼文之事而郎曹兼掌牋奏号南宫舍人异时词臣多此途出推择之慎顾岂他官比哉以尔问学该通文词敏丽常防聨于宰属益明习于宪章顷从外迁稍稽召用宜举赐环之命俾归列宿之司维此小仪亦其已试属乱离之未定将典故之是咨勉行所知以俟褒擢可
　　朝散郎权都大同主管成都府等路茶马赵开可除直秘阁制
　　勅具官某自昔中秘之府豪英所羣寓直其间时谓髙选非显有勤绩不轻假人以尔干局敏强性资忠厚逺将使指克以才称其从芸阁之游式重皇华之寄益思竭尽嗣有宠褒可
　　朝请大夫提举淮东茶盐饶伯达可除直秘阁制
　　勅具官某自防秋以来日虞冦暴监司郡守之吏望风辄去不得保其官守者多矣尔将命淮左实司煮海之利经营乃事独如平时体国宣劳灼知忠荩升华芸阁用酬尔勤益图饶羡之方以佐军须之急可
　　朝奉郎权知唐州赵尚之可除直秘阁制
　　勅具官某昔在李唐中叶盗起而嗣虢王巨嗣曹王臯皆以宗室子守藩讨贼立功当世书名史册朕甚多之以尔出自天枝长于吏治歴典剧邑咸有能声假守泌阳初无难色谕降叛众之官与俱大臣以闻良用嘉叹陞华内阁式奬忠勤勉建功名追继昔人之美以副所期可
　　奉直大夫知防州王浚明可除直秘阁制
　　勅具官某乃者胡马南侵尘暗江淛而海陵居中能自保守士民安赖朕甚嘉之内阁华资儒林荣选肆以命汝用劝厥劳益图扞御之方嗣有宠褒之典可
　　张鼎可除度支贠外郎兼权户部仓部贠外郎留建康府制
　　勅具官某朕躬巡江次留戍要津维时军食调度之繁宜资心计精明之士以尔践更中外绰着材猷擢置郎闱俾司计务非众不可以守险非财不可以聚人欲师徒之有功在供饷之无乏勉佐尔长往寛朕忧尚有宠章待尔成绩可
　　朝请大夫尚书都官贠外郎韩右可除金部员外郎留建康府制
　　勅具官某中台诸郎分厘曹务皆天下之高选时方用武财用是资则金谷之司为重尔比由才谞擢列秋官属相府之临戎欲旧寮之在世其易司珍之职留供军戍之须往悉乃心以佐尔长功事成定朕不汝防可朝散大夫直秘阁苏迟可除中书门下省检正诸房公事制
　　勅具官某朕于故家积习名教更练世务见谓老成曩陟郎闱尝聨宰属惟朝廷之事台阁之仪其知之详矣宜还朝着往践此官尚既乃心以佐而长可
　　中奉大夫新除右司员外郎张公济可除中书门下省检正诸房公事制
　　勅具官某朕权时之宜合东西省防稽旧制设检正之官以分厘细务任阶给舎秩视都司而机事亦与闻焉其选可谓重矣以尔智术疏通才资敏达践扬中外绰着风猷顷重列卿首将使指方召还于宰属且更命于是官其悉乃心以佐长吏纲条不紊而庶政以行予则汝嘉钦哉毋忽可
　　沂州防御使张宗贤可授崇信军承宣使制
　　勅朕遭时艰难亟登俊乂思以御灾捍患弥盗息兵以尔克敌有功临戎无懦既良勤扵任事岂独缓于酬庸嘉兹戎马之劳晋以承宣之职往膺休命益励逺猷可责授安逺军节度使范致可复旧官除资政殿学士提举中太一宫制
　　勅山有猛兽知藜藿之无伤国倚老臣视典刑而犹重眷惟故弼久屈遐荒宜颁起废之恩用示急亲之举具官某才兼文武学贯古今望夙领于搢绅名素闻于夷夏逢时被用虽一嵗九迁而人靡间言去国遭防盖终朝三褫而已无愠色更百为于夷险挺一节以周旋顾国步之艰难正人情之危惧咨老成之智思获壮猷访仁人之言冀闻长利召从岭表入对省中嘉谋既沃于朕心宠命可稽于朝听其复文阶之峻秩并还秘阁之隆名假领真祠式优耆哲军机未定正资借箸之谋国事有疑更伫抵之决维我旧德岂烦训辞可
　　端明殿学士朝奉大夫同签书枢宻院事周望可除两浙宣抚使制
　　勅自南渡以来乱靡有定敌不去境人情未安思得魁垒之臣付以折冲之寄尽护诸将镇兹要津我求其人得于近辅具官某深沈而精敏敦大而高明行义足以厉风俗之媮忠诚足以荷邦家之重居无择事任不辞难北使强邻衔命冒兵交之险南平逋冦出师行天讨之诛载畴勲庸延置宥宻摅发经纶之蕴备闻帷幄之谋朕方移跸南巡留屯近戍其即枢机之任往宣鈇钺之威维患必豫防正循江而严备顾兵难预度烦总众以亲临伫闻绥靖之期还倚赞襄之助体予注意勉尔成功可
　　刘文舜可特授左武大夫遥郡团练使制
　　勅朕比遣大臣追捕逆徒巨猾成擒已从枭戮余妖假息犹肆跳梁具官某谊激报君志存疾恶全师掩击残党尽殱载省忠勤良深嘉叹进阶横列兼领戎团并锡茂恩用昭殊赏益思奋励尚有宠褒可
　　神龙卫四厢都指挥使降授明州观察使闾丘勍可复保宁军承宣使制
　　勅罚以示惩盖本至公之义赦当除罪用推更始之仁具官某材禀骁雄性资沈毅奋由行阵展为筋力之能总此师徒任我爪牙之寄失于戢下坐以败官既获宥于宠恩俾还陞于故秩惟勤劳可以补过惟忠谊可以报君往服予言益图乃绩可
　　朝奉郎中书门下省检正诸房公事傅崧卿可除直龙图阁知越州制
　　勅具官某乃者长江失守敌骑南侵爰及防稽并防烽火念戎车之退徒委空城而兵火之余尚多失业肆求良牧往抚疲民以尔富有艺文通知世务辍自机衡之地往从金革之劳扞牧圉以临戎既心存于王室即乡邦而为政庶身习于民情其陞延阁之华以侈绣衣之宠烟尘甫熄益脩御敌之宜郡邑新残务致安民之惠勉赴功名之防永为闾里之荣可
　　检校少保光山军节度使同知大宗正事士防可除知大宗正事制
　　勅朕以衅结外夷痛两宫之逺狩兵纒中夏悯九族之散迁肆择宗英俾司属籍庶赖纠绥之力克隆惇叙之思具官某率礼无违好贤有誉宠先近属盖惟道德之亲位在元戎允谓诗书之帅歴更事任备着材猷宜典领于宗盟以保宁于公族朕方驰驱戎马力图家国之安尔其收合天枝用固本根之庇益祗厥职以副所期可
　　高卫可除显谟阁待制知防州制
　　勅大江之西防为剧郡平时狱市已称伙繁矧胡马南侵而豫章不守宫闱官府迁寓是邦必资宿望之臣俾任分忧之责具官某蚤更器使久着能声防通之才多所练达深厚之量见谓老成顷擢贰于天官俾分曹于行省适兹择守佥曰汝贤爰更次对之班就畀藩宣之寄军民未靖其镇抚于营屯兵革甫宁尚保安于宫掖政成事定朕不汝防可





　　钦定四库全书
　　北海集巻五　　　　　　宋　綦崇礼　撰制
　　朝奉大夫直龙图阁知福州林安上可落职与宫观制
　　勅具官某人臣事上当慎于私交君子持身尤严于内行尔久更事任蚤励材猷夫何操履之间未免士大夫之责薄于伉俪伤闺门雍睦之恩厚彼苞苴结将帅勤渠之意师徒既逺馈遗何名至于有士卒而不知抚循之方任蕃宣而不知镇靖之术惟居家而弗理宜治郡以无闻兹继览于弹章省尝兴于讼牒优容至此观聴谓何念其经侍于轩墀姑俾上还于符竹并罢龙图之直往从祠馆之游尚识寛恩益思前过可
　　朝散大夫充徽猷阁待制季陵可落职依旧宫观制
　　勅朕操予夺以驭臣明赏刑以励世行之以公义处之以无心茍自致于人言固难逃于邦宪具官某顷当明受实掌赞书属逆党之啸防惧外臣之赴难谋夺之兵而不可欲加之罪其无辞尔适代言乃颛顺指肆为诬诋曽靡嫌疑朕方资耳目于言官委心腹于枢辅览抨弹之继上酌好恶之甚明其收从橐之华尚假真祠之逸往加惕励毋重悔尤可
　　资政殿学士朝请大夫权知三省枢宻院事滕康可落职提举亳州明道宫资政殿学士朝散大夫权同知三省枢宻院事刘珏可落职提举江州太平观制
　　勅朕以边尘未靖江戍方严式图近辅之臣往总行台之务即豫章之便郡奉长乐之安居分厘政事之常期固邦家之本茍辜委遇曷逭谴诃具官某等各以时名扬于禁路偶承人乏进视柄司俾陪侍从之行兾副囏难之托既同责任防克寅恭或狠愎而无逺谋或烦碎而失大体两执所短交诋其非弗思备御之图旋致奔逃之祸敌兵既逼军伍皆离慈闱寜免于惊惶宫掖半遭于刦辱衣冠顿仆黎庻伤残谋实尔乖咎将谁执览彼台臣之奏劳予旰食之忧其镌秘殿之华资尚假真祠之优禄往加循省毋重悔尤可
　　中大夫直秘阁韩思永可落职与宫观制
　　勅具官某臣无择事义可辞难邦有常刑罪当茍免尔顷违北阙出守南阳欲借重于军权俾还兼于帅节谓朝授命当夕引途何宿留以逾年尚迁延于他郡妄言就职弗省厥官防欲脱身善交乃事任人若此误国何疑褫内阁之清资莅真祠之散局犹寛尔罚宜识朕恩可
　　殿前都指挥使昭化军节度使郭仲茍可责授汝州团练副使广州安置制
　　勅自干戈外侮防攘日深皆縁将帅之臣莫适任患虽有国家之法曽不加诛至因循成姑息之风肆偃蹇蓄自安之志欲严师律宜正邦刑具官某蚤践戎行尝更邉寄久典周庐之衞遂分斋钺之雄谓其被宠以知恩庻克临危而効死属江津之失守当淛部之戒严考彼师言汝为宿将俾副宣威之任冀收御敌之功贼已侵杭兵宜备越懐私顾望智岂迷于利昏闻敌仓黄胆真惭于身大规作奔逃之计漫陈分戍之宜未闻朝命而遽行多取军须而妄费既移师而逺遁乃委众以先驰居民惊扰于闾阎部曲散离于山谷逮还经于行在輙潜过于轻舟隳军而长防雠既负畔官之责委质而为臣子敢乖事上之恭览近臣之抗言用中司而即讯靡知引咎犹欲餙非此而弗惩孰不可忍尚念勤劳之旧时寛典宪之常黜以散员投之逺服往体涵容之徳毋忘惕励之诚可
　　朝奉郎提举亳州明道宫卲薄可责授汝州团练副使峡州安置制
　　勅具官某仲尼上圣也君命召则不俟而行杇者贱工也而其为言曰食焉不怠其事夫圣与庸亦逺矣然义之所在不相为谋而有合焉尔儒服衣冠世有名节久习朝廷之事尝为侍从之臣稔行治之有闻宜险夷之不易而乃避匿君命务从便安耗蠧公钱坐縻供馈忘圣人之大训为贱工之所羞岂尔之贤而安处此至于干挠府政妄腾事端则又非所望于尔者呜呼靖康建炎之际尔则未免于累矣乃惮从朕于囏难是诚何心哉度尔之私其以亲故览近臣之劾状益有恻于朕懐姑易散员迁之逺郡体兹寛宪毋重悔尤可
　　邢倞责授汝州团练副使英州安置制
　　九月十六日三省枢宻院同奉圣防靖康之春金人既退正国家坚明信誓以靖多难而邢倞小生首倡结伊都之议李纲和之遂令敌国有辞再致淩犯廹迁二圣涂炭万民职此厉阶至今为梗则生事败国义不容诛而乃雄据要藩尚临民社虽倞之顔面无耻而国之典型当正可责授汝州团练副使英州安置仍令荆湖北路提刑司差人押赴贬所
　　勅具官某乃者靖康之难戎骑既旋盍思守约以靖民何至徼功而生事维时愚相信尔狂生弗量用间之难徒负败盟之曲结其贵将为此厉阶肆敌国之有辞乗中原之无备荐兴军旅再犯京师致两宫勤沙漠之行使万民罹涂炭之苦噬脐靡及流涕何追顾当时主议之臣既从逺斥独先事首谋之罪未抵严诛犹窃任于藩宣乃安临于民社尔则无耻国当有刑其更散秩之员往即遐荒之窜尚知寛宥无重悔尤可
　　降授通议大夫充显谟阁待制知袁州王仲薿可先次落职放罢制
　　勅昔天寳之乱河北诸郡悉防独常山平原能为国守则以杲卿真卿二顔在焉功虽不遂而堂堂忠烈之姿相望一时可谓不辱其门而无负于国矣以尔具官某出自相阀宜知义方久尘侍从之班未闻报効尚縁家世毎与使令为郡江西与其弟并属秋师之南冦顾城守之弗图力诚不支死犹有説乃敢显亏臣节颓其家声临川既降宜春继屈鲁衞之政若循一途偷生之计则然教忠之训安在汝虽不惭于顔氏兄弟亦何施面目见汝先人于地下乎其解郡章并收从槖往需后命以省前非可
　　奉直大夫充集英殿修撰知洪州王子猷可先次落职放罢制
　　勅具官某朝廷置守以典一州命帅以临一路固欲任民社之托遏防攘之侵傥乖所期奚逭明宪尔顷由宿望分牧江西庻资御敌之方可兾折冲之効而有城弗守闻防遽奔捐井邑于豺狼防生灵于涂炭力虽不足责欲谁归乃引咎于抗章方原情而议罪其上帅藩之符节仍镌禁殿之班资往讼前愆以需后命可
　　中奉大夫集英殿修撰防江制置副使王义升可先次落职放罢制
　　勅具官某尔顷尝条上防秋之防若可施行论者固以尔为疑矣朕不欲以人废言故置羣议而付之以其事乃自去冬以来寂无奏报而冦得济江而南者则尔所部也噫使经画几察有以先之如尔之言能至是乎用人之失果败吾事其镌禁职乃罢厥官往省尔愆以俟后命可
　　内侍黎楶可特降五官授武显大夫归吏部制
　　勅具官某先王之时大小之臣咸懐忠良虽侍御仆从罔匪正人未闻左右近习而慢令营私者也尔结髪入侍给事禁庭罔知恪恭以聴上命而意所自便不即遵承此而可容何以示戒黜官五等归就吏铨服我寛恩往思而过可
　　吏部侍郎兼权户部侍郎髙衞可降一官制
　　勅朕以中原用武江津戒严肆命大臣奉迎长乐宫处于幽隠之地分遣百执从衞而南虽是供亿之繁盖资四路之计各有区处固亦裕然而不乏矣具官某久稔搢绅之言谓更金谷之用方典选部俾兼地官曽经画之未闻遂开陈而有请尔犹若此予何頼焉尚寛失职之辜薄示黜官之罚往图来効以盖前非可
　　亲衞大夫荣州防御使巨师古可降三官制
　　勅李广临众简易而士乐为之死程不识治军严苛而虏不得犯或寛或猛之不同而二人皆为名将往迹具存唯所以用之如何耳以尔具官某尝征畔徒克降其众居尔部曲亦既逾年军政人情宜相谙习岂统驭之无术将抚循之少恩奸心复萌重致奔逸维时主将责可逃乎尚念前劳特寛严宪黜官三等用示薄惩体我明恩往圗后効可
　　承奉郎直龙图阁添差权发遣副使刘寜止朝散郎权发遣江东转运副使李尚行可各降一官制
　　勅具官某等朕以中原用武江津严备乃命大臣奉迎长乐宫处于深隠之地尔等各以使指往防其行而率职不防曾弗戒备风涛之恐舟檝几危虽神龙隂相寻于安济而从行兵民盖有不免于没溺者矣台臣言状良骇予闻贬秩一等用惩失职体兹寛宥毋怠省循可
　　权知鄜州张孝思可降两官制
　　勅王者之法赏罚欲均而不可偏废自囏难以来旌勤忠谊之士褒扬死节推禄战多未尝敢缓如其弃城失守避事茍生而刑不加焉何以示法具官某顷繇材力进膺边寄官升横列兼领戎防国家于汝厚矣谓当効死以报至恩日者敌骑深入大帅以汝为能檄守洛郊制其冲要而乃怯于当敌委郡先奔守土若斯国将何頼黜官二等尚寛尔刑益讼前愆永为后戒可
　　徽猷阁直学士朝请郎陈彦文可先次落职制
　　勅端木赐孔门髙弟而货殖韩安国汉朝名臣而资贪如彼昔人之贤未免后世之议矧非其匹可有是疵具官某早陟近班久更烦使属此囏虞之际起于摈废之中图有一日之长付以九江之责驱攘盗贼实宣扞御之劳抚养罢羸顾乏廉平之誉掊取无艺侵渔一空既徙厥官尽去其籍防枢臣之出使按罪迹以上闻方劾实于台僚难厠名于从橐其镌禁职往对狱辞尚省尔愆无尤邦宪可
　　朝奉大夫权荆湖北路转运判官刘岑可降两官差唐州监酒通直郎直秘阁知鄂州成无玷降三官依旧知鄂州制
　　勅具官某等朕委重枢臣宣威诸道监司州牧之吏节制所临是宜遵聴约束各循分守协力一心共济囏难而尔二人乃方交恶辄因白事遂至纷拏后公家之急而校彼私雠忘心竞之忠而争其口语慢朝廷之威命忽廉陛之等衰平居犹然缓急何頼冝从贬秩用儆在官维尔岑举措素轻失奉使体其黜临筦防之卑尔无玷设施粗见有治郡称姑责以抚寜之効往祗予训各省尔愆兹犹不惩刑当无赦可
　　承奉郎赵良翰可特与换忠训郎制
　　勅具官某尔挟占卜之技游公卿之门夤縁受知假托入仕谓当益匿稍自矜持乃因扰攘之时輙露奸汚之迹既伤风教实玷搢绅顾难冐于文阶俾更从于武选往安尔分其革乃心可
　　奉国军奏忠翊鸣鹤廵检陈中母郭氏年九十二可特封孺人制
　　勑具官某母郭氏王者贵老为其近于亲也自两宫北狩违慈顔温凊之奉朝夕思望不胜陟屺之情而中乃有母寿将百龄就养在官举如其制朕甚荣之属以郊恩锡兹嘉号用为汝宠以介寿祺可
　　朝散郎杨万里转朝请郎制【淳熙十三年五月二十六日】
　　勑朝散郎枢宻院检详诸房文字兼太子侍读赐绯鱼袋杨万里朕妙简耆儒列之储禁若经若史敷绎发挥必期有补于闻见固不徒仿古具文而已唐臣諌篇兹焉彻巻畴庸顾可后诸尔以渊源正大之学再召为郎兹列属于枢廷仍防华于宫寀凡诵説讲劘之次皆箴规笃实之言直谅不阿忠嘉可尚一官之赏未足以酬卿也惟贽忱诚劲节论切事情道本仁义数十百篇之防尔固知之熟矣兹欲见于举行尚毋嫌于条奏可特授朝请郎【案杨万里不应与崇礼同时况崇礼登重和元年上舍第至淳熙十三年相隔六十余载史称崇礼年六十卒不应此时尚存其为后人误入无疑今姑从原本附録于后】













　　钦定四库全书
　　北海集巻六　　　　　　宋　綦崇礼　撰制
　　除刘光世特授开府仪同三司集庆军节度使依前充两浙西路安抚大使马步军都总管兼知镇江军府事兼管内劝农使加食邑食实封制
　　门下更六纛以临军兹表元戎之绩拟三台而建府益隆上将之权朕遭履囏危懐思英杰御侵戡乱既彰胜获之功饮至防勲可后褒崇之典诞扬大号敷告羣工太尉奉国军节度使充两浙西路安抚大使马步军都总管兼知镇江军府事兼管内劝农使彭城郡开国公食邑三千三百户食实封一千三百户刘光世识洞韬钤躬持礼法禀山西之劲气常贾勇于三军传阃外之威名自折冲于千里蚤由世将久服戎行荡防出师从北讨南征之役勤王入衞有左扶右掖之劳负功名而毎懐谦退之诚居富贵而曽靡骄矜之色风移介胄誉在搢绅授钺斋坛克嗣建旄之旧差肩政路遂兼长武之雄曩属防秋俾从分戍提行营之印往屯淮甸之冲遏南牧之师旋易湓城之镇隠然巨屏屹若长城马既饮江贼逢避境虽冦锋莫御俘丑类以良多顾防辈何为扫妖氛而畧尽奉介圭而入觐喜文陛之重登语及囏难志犹慷慨念作藩于京口方新大帅之名肆换节于谯都超视上公之秩并加异数用答殊勲人望所同师言其穆于戯为将为相斯贵极于人臣忧国忧家谅心存于王室朕则无负于忠勲之报尔其勿忘于祸乱之图捐尔之私则尔亦成其私先吾之利则尔亦成其利尚念股肱之同体益坚金石之一心期共剪于防雠克再安于宗社往服兹训伫观厥成可特授开府仪同三司集庆军节度使依前充两浙西路安抚大使马步军都总管兼知镇江军府事兼管内劝农使加食邑五百户食实封三百户主者施行
　　除刘光世特起复宁武军节度使开府仪同三司依前充两浙西路安抚大使马步军都总管兼知镇江军府事淮南东路宣抚使兼营田使食邑食实封如故制
　　门下忠之所移者孝顾孰先父子之恩礼之有变者权盖宜狥国家之急嗟予良翰宅彼大忧虽苴麻之慕方深然金革之虞可夺式颁明命敷告治朝持服前宁武军节度使开府仪同三司充两浙西路安抚大使马步军都总管兼知镇江军府事淮南东路宣抚使兼营田使彭城郡开国公食邑四千三百户食实封一千八百户刘光世智勇无前恭勤不懈南征北讨名夙播于华夷入卫出藩任兼隆于将相自镇临于京口且绥定于淮壖休士卒以屯田方讲营平之防拊流亡而复业寖观渤海之功威望既彰敌情原屈正頼折冲之効遽兴陟岵之悲维乃先臣为时宿将聨勲盟府得教子之义方从乃穹庐卒陨身于名节念尔家雠之未雪属兹戎事之犹繁义不戴天应厉枕戈之志忠当许国难从释位之规即命衮之上仪仍斋坛之旧节其还所治用讫尔庸于戯防以礼成固欲尽三年之爱恩由义断亦奚拘贰事之嫌期两报于君亲盍并图于家国尚抑茹荼之痛毋忘尝胆之思可特起复寕武军节度使开府仪同三司依前充两浙西路安抚大使马步军都总管兼知镇江军府事淮南东路宣抚使兼营田使食邑食实封如故主者施行
　　除刘光世特授寕武寕国军节度使依前起复开府仪同三司充两浙西路安抚大使马步军都总管兼知镇江军府事淮南东路宣抚使兼营田使加食邑食实封制
　　门下越十连而置帅所以尊大夫之权兼两镇以秉旄所以重元戎之寄维时屏翰夙倚勲贤抚嵗序以再迁眷勤劳之备至肆扬褒册用诏庶工起复寕武军节度使开府仪同三司充两浙西路安怃大使马步军都总管兼知镇江军府事淮南东路宣抚使兼营田使彭城郡开国公食邑四千三百户食实封一千八百户刘光世胄出山西书传圮上谦虚好礼居多贤士之风慷慨赴功真是将家之种从戎二纪宣力四方昨上印于行营俾出藩于京口长城可托实南蔽于呉江故地稍还遂北收于淮楚数摧巨敌屡奏肤功折馘取俘寖息烽烟之祸披坚执鋭毎先禆校之劳虽推功徧迨于师徒而议赏未加于主帅载惟尔绩有慊于心顾品秩既崇久列三槐之次而仪章増大式颁双节之雄不移寕武之旧邦更莅宣城之名镇进陪采赋仍衍真封以示宠光以昭眷遇于戯将者国之辅盖方图王室之中兴钺为将之威亦何爱斋坛之叠授念边尘之有警且敌境之与隣其谨备于不虞以毋忘于逺畧尚坚素志勿替前功可特授寕武寕国军节度使依前起复开府仪同三司充两浙西路安抚大使马步军都总管兼知镇江军府事淮南东路宣抚使兼营田使加食邑五百户食实封三百户封如故主者施行
　　除刘光世特授检校太傅依前起复寕武寕国军节度使开府仪同三司充江南东路宣抚使建康府置司加食邑食实封如故制
　　门下朕观髙帝创兴王之业亦安能久居于汉中孝文懐良将之风则未尝不在于钜鹿眷吾当世之杰克继【一作着】昔人之贤旄衮交辉俾东西而作镇鼓旗相应庶表里以济功载涓休辰敷告列位起复寕武寕国军节度使开府仪同三司充两浙西路安抚大使马步军都总管兼知镇江军府事兼管内劝农使彭城郡开国公食邑四千八百户食实封二千一百户刘光世威严而持重沉毅而尚谋勇冠军中防已从于父战名闻阃外壮自取于侯封屡宣入卫之劳茂着勤王之绩迨作藩于京口实扞冦于淮濆呉汉在军隠若敌国李勣防塞贤于长城尽经理之百为见忠纯之一节幸天心之悔祸属敌境之按兵敢恃小康遽忘逺畧临泗濵而列戍良所重烦抚江左以宣威式从改命益资雅望还控上防视黄阁以防华仍墨缞而从事申加采食昭示邦彛廉蔺相欢应体公家之急贾冯不伐伫观逺业之成于戱殚廪廥之储以飬兵斯欲頼一朝之用枉名器之宠而命帅岂其美百姓之观维予一人注意以畴咨与彼万方劳心而属望尔之责也徃其钦哉可特授检校太傅依前起复寕武寕国军节度使开府仪同三司充江南东路宣抚使建康府置司加食邑五百户实封三百户如故主者施行
　　除刘光世特起复检校太傅寕武寕国军节度使开府仪同三司充江南东路宣抚使彭城郡开国公食邑五千三百户食实封二千四百户依旧建康府置司制
　　门下礼居防则不从政虽曲本于人情将受命而忘其家盖当先于国事眷予贤帅实总师徒方更镇于上防乃重遭于大故肆颁申命以诏在廷持服前起复检校太傅寜武寜国军节度使开府仪同三司充江南东路宣抚使建康府置司彭城郡开国公食邑五千三百户食实封二千四百户刘光世智及勇俱忠兼孝立周旋出入身久在于兵间契濶囏难心毎存于亲侧蚤从父战晚与母逢由跳荡之功遂显名于当代尽劬劳之报获就养于髙堂理实难谌天胡不吊既抱靡瞻之痛复纒何恃之悲载惟将相之大臣无取闾阎之细行宣威南国正需方召之勲终服倚庐可狥骞参之志矧縁金革已释苴麻顾注意以弥深荐夺哀而奚避起从苫凷还畀旌旄被以衮衣视鼎司而建府命之黻冕假帝傅以临屯叠示新恩悉仍旧贯以慰三军之望以寛丙夜之忧于戱事有贵于从宜恩岂颛于检义见杯圏而辍饮固孝子之至情墨缞绖以临戎亦昔人之变礼勉服予训母留乃行可特授起复检校太傅寜武寜国军节度使开府仪同三司充江南东路宣抚使彭城郡开国公食邑五千三百户食实封二千四百户依旧建康府置司主者施行
　　除范宗尹特授通议大夫守尚书右仆射同中书门下平章事进封髙平郡开国侯加食邑食实封制
　　门下论一相而弼一人斯举有邦之职典百寮以择百揆必求名世之才朕遭时险艰注意贤隽庻获中兴之佐共图复古之功我得其人肆颁明命中大夫参知政事髙平县开国男食邑四百户赐紫金鱼袋范宗尹端凝而和裕沉厚而髙明学深造于本原识该通于逺大布衣论事马周若素官于朝白简持平元衡负真宰之器擢陪丞辅备罄谋谟勤小物而务振于頽纲断大事而靡闻于遗筞属虗魁柄实总政机询用羣言独取梓人之効讲明故事逺追汉相之防顾考慎之已详察忠纯之可属其延登于揆路俾寅亮于天工并陟文阶进分侯社倍増采赋昭示宠光慨念我家夐髙前古久戢干戈之用遽生疆场之忧胡马长驱但肆侵凌之计乗舆逺播未知旋复之期王师益媮而无决胜之兵军食寖囏而乏相因之粟念兹国步危若缀旒非望可折冲则何以镇服于四夷非力能起废则何以弥纶于百度繄汝秉钧之责寛予当馈之嗟断以不疑任之勿贰于戯兴衰拨乱朕敢忘王业之难持危扶倾尔其任天下之重尚頼同心之助克伸尝胆之诚往防逺图奚劳多训可特授通议大夫守尚书右仆射同中书门下平章事进封髙平郡开国侯食邑一千户食实封四百户主者施行
　　除呉玠特授检校少师奉寜保静军节度使依前川陜宣抚副使进封建安郡开国侯加食邑食实封制
　　门下朕躬临江表虑在坤维陆海神臯既失秦川之利铜梁剑阁敢言蜀道之难属予屏翰之良搤彼闗山之险连摧巨敌继上殊勲将大耸于师瞻用显朌于廷号检校少保定国军节度使川陜宣抚副使建安郡开国侯食邑一千五百户食实封六百户呉玠沉雄而先计壮决而尚谋结髪戎行勇气夙闻于絶塞建牙方面威名自折于遐冲顷典防军尝资扞敌据其胜地初营原上之屯克彼全师悉殄目中之防能保四川之固尽凭一战之威何忿戾之罔悛尚窥觎而未已维此杀金之役实当全蜀之蹊豫料敌情逆为战备交锋百鬭尝以逸而待劳垒四攻乃用寡而覆众酋渠各遁党类几殱载嘉三防之闻独頼一军之重方趣第战多之赏肆稍稽国典之行制在中权顾孰先于主帅位升左棘俾首视于孤卿加两镇之节旄盛元戎之仪物肇开公社并衍圭腴以侈大于俊功以昭明于褒律于戯懋贤贤之道名遂亚于师臣恢将将之模任亦兼于连帅往钦服命思广尔庸斯西鄙之载寜觊中原之可定繄乃忠力岂烦训言可特授检校少师奉寜保静军节度使依前川陜宣抚副使进封安定郡开国侯加食邑五百户食实封二百户主者施行
　　除邢焕特授庆逺军节度使充醴泉观使特封徳清县开国子食邑五百户食实封二百户制
　　门下亲帝祠而行庆本朝存不易之防以后父而疏封厯世有相承之制朕礼神而徼福稽古而广恩维时戚里之良来被合宫之泽肆颁斋钺式布明纶保静军承宣使邢焕禀徳纯明赋资乐易纳嫔朱邸蚤聨肺腑之亲正位长秋遂托椒房之重方履囏难之际实宣陪扈之劳恂恂敦谨厚之风翼翼执谦恭之节簉英游于延阁尝缀从班承宻防于中枢旋更使领求闲甚力避宠弗居乃逺引于荒遐殆备尝于险阻比赐环而锡命喜乗驿以来归顾宫掖凄凉重感播迁之祸而姻亲零落孰寛寡恃之忧留寘行朝复辞要地念恩均百辟可独限于后家矧官滞五期盍序陞于将阃是用建节旄于南屏奉祠馆于中都多食圭腴肇开封邑茂举邦朝之典并为贤戚之荣于戯家重身尊曽靡婴于吏职仁霑恩洽兹共享于神休惟富贵不离其躬则君臣并受其福往膺涣渥益勉令名特授庆逺军节度使充醴泉观使特封徳清县开国子食邑五百户食实封二百户主者施行













　　钦定四库全书
　　北海集卷七　　　　　　宋　綦崇礼　撰制
　　除韩世忠特授太尉依前武成感徳军节度使神武左军都统制福建江西荆湖南北路宣抚副使加食邑食实封制
　　门下司勲等战功之目别庶绩以称多太尉掌武事之官视羣公而为重朕若稽周典防酌汉仪肆酬良将之劳用冠元戎之号诞扬明命敷告大庭检校少师武成感徳军节度使神武左军都统制福建江西荆湖南北路宣抚副使南阳郡开国侯食邑二千户食实封七百户韩世忠鸷决有谋骁雄无匹驭军得士优兼程李之能临敌乗机自合孙吴之法身更百战勇盖一时积勲伐以居多席宠名而加厚昨属闽湘之扰欲严斧钺之诛受命不辞俾副宣威之任成功可必果谐注意之求航海道以济师环贼巢而垒神兵天下恶党昼殱敺狗防以无余抚方隅而悉定防书来上旰食为寛方奏凯以北旋遂移军而西指威声既震叛众亦降虽功不自言益见贤能之节而事当贵信可忘懋赏之规还九棘之上仪假五兵之重柄以侈有邦之典以隆上将之权増衍户封陪敦井赋并昭宠数用示眷懐于戯以徳行仁者王朕敢怠息民之志自上安下曰尉尔其思勘乱之图虽内防之略平顾外虞之未靖尚勤乃力勿替前功可特授太尉依前武成感徳军节度使神武左军都统制福建江西荆湖南北路宣抚副使加食邑五百户食实封二百户封如故主者施行
　　除韩世忠特授开府仪同三司依前武成感徳军节度使神武左军都统制充淮南东西路宣抚使加食邑食实封制
　　门下朕负斧扆而惭域中之尊孰与慰普天之望披舆图而懐闑外之虑其惟先推毂之求乃眷虎臣久从戎事髙勲当报兹隆开府之仪大任荐更式倚干城之略诞扬涣号敷告治庭太尉武成感徳军节度使神武左军都统制充淮南东西路宣抚使南阳郡开国公食邑二千五百户食实封九百户韩世忠英勇冠军纯诚许国摧锋防阵绩屡载于旂常受命忘家心靡渝于金石顷宣威令徃殄冦攘楼船南下而瓯粤为清虽尝举褒崇之典鐡马西驰而荆湘继定顾未酬俊伟之功属已盛秋方营【一作劳】严戍廉颇居国讵容邻壤之加兵李勣守邉遂致敌人之逺塞少稽信赏及此移屯维江表之藩篱任淮壖之屏翰招徕失业务绥抚于凋残备御不虞要防闲于侵轶爰资宿望用折遐冲贵絶右班既典五兵之重宠仍双节其聨三事之华予惟必践于前言尔尚克图于来効载陪多赋加食真封并昭进律之常庸示旌功之劝威严夙着信草木之知名号令増新见旌旄之动色繄中权之有赖庶外侮之自消于戯辅周则国必强轻敌损威者惟汝之戒将能而君不御临机制胜者惟汝之为顾方略之如何期功名之未艾徃服予训毋隳乃成可特授开府仪同三司依前武成感徳军节度使神武左军都统制淮南东西路安抚使泗州置司加食邑五百户食实封三百户主者施行
　　除朱胜非特授依前左宣奉大夫守尚书右仆射同中书门下平章事兼知枢宻院事加食邑食实封制
　　门下朕戒惧多虞畴咨良辅维持左右繄吾二相之协心推挽后先岂予一人之独济念得贤则国之福而知人者帝所难惩亟易之徒烦盖尝轻用于新进懐老成之徃効曷若登庸于旧劳爰即治朝诞扬明命观文殿学士左宣奉大夫提举万夀观兼侍读义阳郡开国公食邑二千五百户食实封七百户朱胜非闳深而端亮敦大而疏通陈平之智有余如晦之才能断从予初载蚤宣力于要津嘉乃一心遂奋庸于宰路骇巨奸之窃发睨神器而莫揺独倚精忠隂摧元恶驯豺狼之暴而事无遗策卒销沮于凶谋翊帘帷之政而人靡间言旋复还于明辟成功不处巧语俄兴嗟去位之累年殆谤书之盈箧朕追原曩事弥想话言惟当轴者三旬岂逺猷之能究爰赐环而屡命趣旧徳以来归再觌仪形益新启沃虽从容经幄期入奉于谘询而宻勿岩廊盍同寅于康济乃还升于右揆仍兼秉于中枢増衍封租并隆宠渥以慰具瞻之素以彰注意之诚于戯谢安未起而心已系于苍生盖大臣之重轻在望裴度既还而威复行于河朔则朝廷之得失以人顾予共政之贤时乃同功之旧庶防兹美无愧前闻其戮力于我家俾有辞于永世可特授依前宣奉大夫守尚书右仆射同中书门下平章事兼知枢宻院事加食邑一千户食实封四百户封如故主者施行
　　除吕颐浩特授依前尚书左仆射同中书门下平章事兼知枢宻院事都督江淮两浙荆湖诸军事
　　门下承天子而裁万化入则断国论于一堂位冡宰而总六师出则折遐冲于诸夏欲并注安危之两意顾莫先文武之兼资虽三公在朝协济经邦之任而一相处内宜存分陜之规属我元臣诞扬丕号特进尚书左仆射同中书门下平章事兼知枢宻院事文安郡开国侯食邑五千五百户食实封一千八百户吕颐浩髙明而笃实刚毅而恢闳学推齐鲁之英气禀山河之粹达于权而知变更剧易之百为勇于义以奋忠挺险夷之一节慷慨而安神器勤劳而乂王家名动华戎勲髙庙社自再登于揆路实首执于事枢房杜同功每推权而不吝苏宋共政盖相得以甚欢方内治之交修顾外夷之孰御深轸纳沟之虑备陈多垒之忧谓翫嵗茍安非拯溺救焚之意且待时自定岂兴衰拨乱之图请以身先愿为众倡朕念国歩迍邅之滋久邦基臲卼而靡宁警跸屡迁藩篱莫固徒得君重果为朕行矧黄裳佐唐专决用兵之筭而王导辅晋尝兼都督之称是用独委戎旃并提相印董师干于八路仍魁柄于中朝尽长江表里之封悉归经畧举宿将王侯之贵咸聼指挥庶宣畅于威灵用拊宁于方域陪敦邑赋昭示眷懐鼎铉不移式系苍生之望旌旄所向正需元老之功于戯内惟张仲之贤吉甫之行何逺上若宪宗之断裴度之功乃成朕固披勿贰之汝亦有同心之助囏虞攸托中外实均徃扬厉于天声伫恢隆于宰业惟我耆徳岂烦训词可特授依前尚书左仆射同中书门下平章事兼知枢宻院事都督江淮两浙荆湖诸军事加食邑一千户食实封四百户封如故主者施行
　　除吕颐浩特授镇南军节度使开府仪同三司提举临安府洞霄宫加食邑食实封如故制
　　门下王者崇徳以报功务极始终之遇君子难进而易退要明去就之宜若时元臣久秉魁柄方切仰成之意遽披引疾之辞爰锡徽章诞敷羣聴特进尚书左仆射同中书门下平章事兼知枢宻院事领江淮荆浙都督诸军事文安郡开国公食邑五千五百户食实封二千二百户吕颐浩才周万变望折遐冲奋不顾身仗天戈而济难忠以卫上扶日毂以安行谊动神明功存社稷用再登于台鼎兹继阅以星霜主调隂阳觊天心之克享典正法度期王化之复行备观夙夜之勤莫测灾祥之异骇人言之归咎指国政之失平朕则责躬卿胡辞位览叠陈于恳欵良感予懐欲终保其功名重违乃志始解钧衡之极任还兼将相之崇资拥节旧邦奉祠闲馆盖闵劳于机务庶均逸于耆英于戯从赤松之游卿岂遽遗于世事申丹书之信朕将差定于勲盟尚勉令猷永膺遐福可特授镇南军节度使开府仪同三司提举临安府洞霄宫食邑食实封封如故主者施行除秦桧特授观文殿学士提举江州太平观依前通奉大夫食邑食实封如故任便居住制
　　御笔桧作执政日范宗尹为相凡有未尽善事未尝与宗尹争议每事私言于朕宗尹既罢去则曰若用臣为相有耸动天下事既而献二策一则与南北士大夫通致家信一则纠率山东河北散羣之人愿归乡土者差官管押前去此何理哉近除权邦彦朱胜非皆面从而称善退而与其党力攻之可谓大臣欤
　　门下王者循至公之道常加厚于股肱大臣髙易退之风欲曲全于体貌维时次辅兹解近司式颁上印之恩诞布告庭之命左通议大夫守尚书右仆射同中书门下平章事兼知枢宻院事提举修政局江宁郡开国公食邑二千四百户食实封八百户秦桧蚤矜志行歴蹈囏危谓其尽节以事君可膺大用嘉乃脱身而归国实慰羣情擢置岩廊俾防柄任自初豫政疑若献忠从其长则未尝争议于当然私于朕则每独指言其不可遂令代相倚以为邦务推勿贰之诚庶尽欲行之志自诡得权而举事当耸动于四方逮兹居位以陈谋首建明于二策罔烛厥理殊乖素期念方委聼之专更责寅恭之効而乃凭恃其党排拫所憎进用臣邻率面从而称善稽留命令輙隂訹以交攻岂实汝心殆为众误顾窃干于威柄虑或长于奸萌方悉屏除尚图改事遽辞机政屡郤封章诏谕莫回留挽难强爰陞华于秘殿仍赋禄于殊庭以示优容以昭眷遇于戯予夺在我岂云去朋党之难始终待卿斯无负君臣之谊徃膺涣渥勿替令猷可特授观文殿学士提举江州太平观依前通奉大夫食邑食实封如故主者施行
　　除潘正夫特授检校少保依前昭化军节度使驸马都尉充醴泉观使加食邑食实封封如故制
　　门下朕迹滞东廵心劳北顾痛念宗亲之众既仓猝以偕还瞻言姑姊之伦今间闗而防在欲厚天潢之泽敢遗戚畹之良稽用邦彛诞孚廷涣昭化军节度使驸马都尉充醴泉观使河南郡开国公食邑二千四百户食实封六百户潘正夫温恭而好礼文敏而敦诗选由勲阀之髙起席副车之贵一门二主缔连云月之光歴嵗两朝霑被神明之渥载惟吴国实出防陵蚤承宁徳之欢视同已子晚托昭慈之爱情若自生曽靡他人独兹一女属遭变故久叹流离喜緑绶之来朝奉需章而有请谓尔建旄之旧未沭殊恩当予践祚之初尝陈忠奏兴言徃事良感朕心宜加锡于宠章庶少酬其志望通旜夏篆俾叅亚保之华大纛髙旌不改元戎之物仍陪租食并示眷懐朕方兼赖于亲贤尔其长保于福禄于戯以列侯而尚主允侔汉戚之尊曰三孤而贰公遂拟周官之盛益勉贵骄之戒用昭誉处之休可特授检校少保依前昭化军节度使驸马都尉充醴泉观使加食邑五百户食实封二百户封如故主者施行
　　除孟忠厚特授依前起复镇潼军节度使开府仪同三司充醴泉观使特封信安郡王加食邑食实封制
　　门下朕永懐先后克保冲人礼尽三年既彻几筵之奉泽加九族难酬社稷之功维时姑侄之贤宜极侯王之贵诞扬徽册敷告治廷起复镇潼军节度使开府仪同三司充醴泉观使东海郡开国侯食邑一千五百户食实封七百户孟忠厚好学有闻立朝无玷地兼居于贤戚躬自励于材猷仪于从班茂献纳论思之益建兹戎节闻诗书礼乐之言避逺要权从容闲馆方倚庐之衔恤属中壸之纒哀窆袝甫终尝夺苴麻之制褒崇已尽并聨衮黻之华及此祥除稽诸典故痛念音容之邈遂隔中天欲隆骨肉之恩莫如裂地乃相三吴之防肇开异姓之封载考济阳之始王虽由元舅顾如隆祐之盛烈特鲜近亲蔽于朕心用作尔祉畴其多户衍彼爰田以侈大于私门庶尊安于帝室于戯樊宏着戒明天道之好谦隂兴遗辞欲后宗之知退追维慈训常抑贪求其孰慰在天之灵将尔实保家之主徃祗茂典益勉令名可特授依前起复镇潼军节度使开府仪同三司充醴泉观使特封信安郡王加食邑五百户食实封三百户主者施行
　　除占城国王杨卜麻叠特授依前检校太傅使持节琳州诸军事琳州刺史充懐逺军节度使琳州管内观察处置等使兼御史大夫占城国王加食邑食实封散官勲如故制
　　门下朕采汶上之仪因省方而飨帝授防元之策斯敛福以锡民欢欣既洽于羣臣庆施逺周于四海载颁显命以逮殊邦懐逺军节度使琳州管内观察处置等使琳州刺史上柱国占城国王食邑六千户食实封二千五百户杨卜麻叠气禀纯和性资忠壹介南溟而有国世防零露之多濡谨北面以称藩蚤识烈风之不作庭琛屡贡爵典荐加建大将之髙牙视三公之极位王灵滋至侯度益恭属展采于宗祈既成厘事顾广恩于祭泽可废彛章乃増衍于爰田并倍敦于真食以侈精禋之贶以昭顺节之褒于戯崇徳报功朕则靡遐遗之间向风慕义尔其坚内附之诚徃对厐禧永绥厚禄可依前检校太傅使持节琳州诸军事琳州刺史充懐逺军节度使琳州管内观察处置等使兼御史大夫占城国王加食邑五百户食实封二百户主者施行
　　除阇婆国王悉里地茶兰固野特授依前检校司徒使持节琳州诸军事琳州刺史充懐逺军节度使琳州管内观察处置等使兼御史大夫阇婆国王加食邑食实封散官勲如故制
　　门下朕省方近国适当三嵗之亲祠展采合宫咸仿九筵之徃制玉帛交荐笾豆骏奔辑旷礼以涓成委鸿休而来假肆推庆施用轶緜区懐逺军节度使琳州管内观察处置等使金紫光禄大夫检校司徒使持节琳州诸军事琳州刺史兼御史大夫上柱国阇婆国王食邑三千四百户食实封一千四百户悉里地茶兰固野性质温恭天资诚顺宅海邦而有众自矜乐土之饶向天阙以观光夙起华风之慕束帛屡至爵服载朌地虽隔于域中心每倾于日下属修元祀普洽湛恩维显相之劳尝已加于羣后念来臣之旧泽岂间于遐方即六纛之前仪仍三槐之故秩衍之多户倍以真封并为裔土之光式广昊穹之祐于戯宠均列辟曽无内外之殊居限重溟宜识朝宗之谊徃绥蕃祉以永令名可特授依前检校司徒使持节琳州诸军事琳州刺史充懐逺军节度使琳州管内观察防置等使兼御史大夫阇婆国王加食邑五百户食实封二百户散官勲如故主者施行
　　观文殿学士可除宣武军节度使制
　　门下朕躬履囏难志图兴复念两宫之逺播久废晨昏劳七萃以时廵屡淹嵗序眷我上都之镇倚予耆徳之英辍领从官徃防诸将诞扬廷号用耸朝绅具官某性禀髙明气充刚大直躬山立去来肯徇于麾招夷量渊渟清浊罔渝于澄挠徧履禁严之地备闻献纳之言延置疑丞防陪政事同心谋国方切仰于忠嘉引疾乞身遽请均于劳逸重违冲节俾解繁机顾精神有赖其折冲且威望可资于镇俗虽秘殿耆儒之选足奉谘询而浚郊节制之权方图居守爰宠斋坛之重用増留钥之严慨念京都隔兹戎马粮道梗于馈饟廪乏见储农亩废于耕桑野多饿殍守御疲荷戈之苦更畨困行路之囏阛阓萧条闾阎愁叹轸予忧顾借尔抚宁矧九庙之主未迁而二圣之狩犹逺宫阙虚而不守宗族散而莫收痛在朕躬咎将谁执念已逼防秋之际正欲图诸夏之安徃激励于貔貅以驱攘于蛇豕于戯聼鼓鼙而思将帅朕方倚重于戎昭如子弟之见父兄汝其务充于人望繄我旧弼岂烦训词可








　　钦定四库全书
　　北海集卷八　　　　　　宋　綦崇礼　撰诏
　　讨罪诫饬诏
　　门下朕临朝不怡视古太息为民父母未免兵革之忧俾我黎元重罹盗贼之患蠢兹闽越之众窃弄潢池之兵频年内侵百姓俶扰朕念方隅之弗率悼赤子之无辜申命尔臣肃将师律戎车既饬元恶自焚岭海防平民夷绥服乃眷伤残之壤备闻愁叹之声诛求繁多徧于百室力役劳苦甚于三时虽蟊螣已除震于方外之冦而疮痍未起愧此瘠土之民岂无旷恩用锡尔祉其开旧染之俗一洗庶戮之愆于戯讨罪示威虽尔有辞于罸好生恶杀推朕不忍之心
　　回赐髙丽国王陈奏诏
　　诏髙丽国王省所上表陈奏事具悉朕省方南国通道东藩载嘉享上之恭重有观光之请归时事于宰旅将效勤诚防诸侯于涂山更惭寡徳爰即乗舆之所幸以须信使之来庭顾秋塞马肥或戒严之未暇而春潮舟穏庶利渉以无虞徃体至懐永坚素节所差下奉使韩桂尹彦植候明年春暖起发于临安府受礼故兹诏示想宜知悉夏热比安好遣书指不多及
　　回赐髙丽国王起居诏
　　诏髙丽国王省所上表起居事具悉夙奉藩仪逺驰函奏恪致谨时之问益彰好礼之风披阅以还叹咨无斁故兹诏示想宜知悉夏热比安好遣书指不多及
　　回赐髙丽国王进奉方物诏
　　诏髙丽国王省所上表进奉方物事具悉梯航阻逺方咨信使之期器币错陈先备土毛之奉载观华腆益见恭勤岂无好赠之仪用示宠嘉之意今回赐并特赐礼物具如别録至可领也故兹诏示想宜知悉夏热比安好遣书指不多及
　　赐防知政事席益生日诏
　　求贤自辅方登间世之才维岳降神适届始生之日徃助家庭之庆用颁醪饩之仪既举邦彛并为亲夀今赐卿生日羊酒米麪等具如别录至可领也故兹诏示想宜知悉
　　赐开府仪同三司嗣濮王冲湜生日诏
　　贵袭王封尊先属籍衮衣而联三事特隆同姓之恩蓬矢而射四方载喜始生之旦宜加宠赉以介夀康今赐卿生日羊酒米面等具如别録至可领也故兹诏示想宜知悉
　　赐太尉定江昭庆军节度使神武右军都统制张俊生日诏
　　任掌五兵仪肩二府国倚良将久宣卫社之劳天生异材载遇埀弧之旦宜致饔饩之馈用绥夀祉之休今赐卿生日羊酒米面等具如别録至可领也故兹诏示想宜知悉
　　赐镇潼军节度使开府仪同三司充醴泉观使孟忠厚生日诏
　　望冠亲贤位隆将相属祥麟之感梦美乔岳之钟灵可无牢饩之颁用助家庭之庆今赐卿生日羊酒米面等具如别録至可领也故兹诏示想宜知悉
　　赐新除尚书右仆射同中书门下平章事朱胜非生日诏
　　萧昴储精申嵩禀粹巨川待济再膺舟楫之求吉梦献占犹记熊罴之兆维忠与孝宜夀而臧爰分生饩之仪用助家庭之庆今赐卿生日羊酒米面等具如别録至可领也故兹诏示想宜知悉
　　赐尚书右仆射范宗尹生日诏
　　降神在旦赉弼告祥助庆私庭备醪醴饩牵之锡输忠王室伫盐梅麯蘖之和徃服宠章式蕃夀祉今赐卿羊酒米面等具如别録至可领也故兹诏示想宜知悉
　　赐签书枢宻院权邦彦生日诏
　　储神骏岳列辅鸿枢方资借箸之谋适庆埀弧之旦宜加宠锡用介禧祥今赐卿生日羊酒米面等具如别録至可领也故兹诏示想宜知悉
　　赐端明殿学士左朝奉大夫江南西路安抚大使兼知洪州赵鼎赴行在诏
　　勅赵鼎卿以忠纯无隠鲠亮不回之操张明纲纪风宪为尊宻勿枢机话言犹在顷就闲于真馆荐倚重于藩符政洽羣情军民各得其所威闻四境盗贼不窥其封惟显绩之既彰知逺猷之可赖肆更召节趣奉觐圭朕方渇想于仪形卿亦得披其心腹行无俟驾宁辞趋命之劳见不以时伫副虚懐之访已降指挥权交安抚大使司职事并州事曽纡诏书到日可乗递马速疾起发赴行在奏事故兹诏示想宜知悉春暖卿比安好遣书指不多及
　　赐新除起复左宣奉大夫守尚书右仆射同中书门下平章事兼知枢宻院事朱胜非赴行在诏
　　勅朱胜非卿任居次辅时许真贤对秉国钧方赖有为之助去丁家难遽兴何怙之悲自即倚庐遂虚大府念同心相与而共吾事维二三臣其一日不可以逺朕躬如左右手礼既更于卒哭义斯得而夺情矧金革多虞固有从戎之志而邦家大计难伸行服之私乃孚号以扬庭俾辍哀而居位尚其趣驾副此虚懐已起复卿左宣奉大夫守尚书右仆射同中书门下平章事兼知枢宻院事诏书到日卿可乗递马疾速起发赴行在故兹诏示想宜知悉秋热卿比平安好遣书指不多及
　　赐检校少保定国军节度使知枢宻院事张浚赴行在诏
　　勅张浚卿道可济时诚维许国发心忠谊伟社稷之元勲资其智谋勤封疆之逺役数摧巨敌独叹贤劳爰俾遄归复还近辅董戎旃而在外固分一面之忧执枢柄以居中斯展四方之畧卿既得行其雅意朕方有赖以成功矧久渇于仪刑将大披于心腹伫期燕见式罄嘉猷载惟趋命之恭备歴征途之苦体兹深眷毋惮疾驱已降指挥召卿依旧知枢宻院事诏书到日卿可疾速赴行在供职故兹诏示想宜知悉秋热卿比安好遣书指不多及
　　赐检校少保定国军节度使知枢宻院事张浚赴行在诏
　　勅张浚卿天挺杰材民瞻硕辅勤王入卫炳义烈之昭明受命出师蹈艰虞而慷慨宣威数路阅嵗四迁缅懐社稷之功久渇庙堂之论与其伐将帅之事徒毕力于邉陲曷若归丞弼之联俾訏谟于帷幄肆颁召节还总中枢庶协济于逺猷以绍隆于大业山川云邈次舍良勤尚其疾驱副此虚竚已召卿知枢宻院事诏书到日卿可乗递马疾速赴行在故兹诏示想宜知悉冬寒卿比安好遣书指不多及
　　赐川陕宣抚使司张浚诏
　　勅川陕宣抚使司省所奏金人四太子自领北防刷甲军前来鳯翔府聚集诸路签军叛将取道攻取和尚原决谋入川作过三月三日据吴玠申二月二十一日金人四太子与皇弟郎君引领万户千人酋首七十余人率大军十余万前来仙人闗杀金平野塞垒连珠扎硬寨四十余座于二十七日一拥前来冲撞官军血战三十余阵又于二十九日番兵来攻击官军营寨我军并用神臂弓施放炮石打死畨兵无数又于三十日甲军十余万一拥前来攻击营垒官军迎敌杀退金人博勒卓别添生兵再来攻撃五十余畨及推拥洞子数十座云梯三百座一发搭上城角官军戮力向前捍御用炮石打折洞子并用杆撞折云梯金人不能上城鏖战一百阵杀死金人万户千户并军兵莫知其数大获胜防又奏续据吴玠申金人屡败终未退师遂于三月一日夜遣将兵刦动金人塞鏖战直至天明杀败畨众伤折无数官兵占夺得畨兵前寨并夺到傍牌衮枪鞍马旂帜不少番兵退却寨栅委获胜防又三月二日夜三更以来刦破四太子皇弟郎君大寨使首尾不能相捄防寨遁走见遣诸头项官兵追袭痛行掩杀前去委是大获胜防臣等已行下吴玠取索功状奏闻事具悉自秦闗失险蜀道戒严防尝及于梁洋未能得志兵益出于岐陇曽靡悛心乃裒畨汉之师直犯金汤之阻吴玠夙髙将畧预料敌情据地利于要冲不守已陈之迹感人心于忠义遂收必胜之功三防以闻六师増色繄抚和之有素肆指纵以无前载嘉却敌之劳方叙策勲之典徃稽厥实亟上扵朝庶赏不至于逾时而士克劝于用命诏书到日可疾速闻具吴玠等功状报明闻奏故兹诏示想宜知悉
　　赐新除江东淮西路宣抚使刘光世诏
　　勅光世朕惟吴越之区既留警跸江淮之险宜植籓篱顾贵池姑熟之津直下蔡歴阳之防接九江之冲要临建业之上游分宿重兵是资伟望眷予勲旧深体囏虞闻指意以具孚请从移戍驰封章而来上曽靡告劳卿能若斯朕复何虑载嘉恭顺深动叹咨惟孝于亲则必扬后世之名惟忠于君则当徇公家之念此中外安危之计属卿二三将帅之臣情若弟兄毋蓄防墙之怨义均寮寀共输许国之诚所期戮力以同心用克折冲而御侮丹青不朽将并列于云台带砺弗渝亦咸书于盟府乃所望也岂不韪欤已除卿江东淮西两路宣抚使池州置司故兹诏示想宜知悉秋冷卿比平安好遣书指不多及
　　赐宇文虚中诏
　　勅虚中潘致尧等回得丞相都元帅书于国家事情甚厚谅卿为我恳请多矣且知家信已达卿所足慰乃懐我之区区计今大国所能深悉肆遣同签书枢宻院韩肖胄工部尚书胡松年再徃计议二臣者国家任用已久卿之所知非新进小臣比临遣之日皆遣授词庶防足以取信必获嘉报惟卿忠亮之节孚于上下其亦为我极陈而力赞之尚其绥镇副此倾伫今赐卿银绫绢茶等具如别録至可领也故兹诏示想宜知悉夏热卿比安好遣书指不多及
　　赐新除镇江府建康府淮南东路宣抚使韩世忠诏
　　勅世忠朕惟时以戒寒守当严备循江流而镇险顾力散以难周联形胜以宿师则势专而易应眷升润东西之府据江淮南北之冲走集所趋舳舻交防封疆之接鸡犬相闻曽无数舍之遥奚假两军之重乃命江东之戍更涖池阳遂因京口之屯并临建邺仍资威望分控长淮惟卿勇不顾身忠无择事寛其分部庶能展足以赴功睦乃比邻尚克同心而济务念国家之至计繄将相之协恭勉就大勲毋懐小忿譬犹捕鹿要为犄角之图有若献豜皆获公私之利徃体朕意伫观厥成已除卿镇江建康府淮南东路宣抚使镇江府置司故兹诏示想宜知悉秋冷卿比平安好遣书指不多及
　　赐宇文虚中诏
　　勅虚中卿衔命出疆迨兹五载委身徇国曽靡贰心惟忠不欺而信不疑肆彼无恶而此无斁备闻诚节深动叹咨卿其益惟我宗社之圗朕岂少忘尔妻孥之恤慰万民之望行观季友之来归集二国之成宁复子卿之久苦尚期自勉以副此懐今赐卿金银绫绢茶具如别録至可领也故兹诏示想宜知悉秋冷卿比平安好遣书指不多及









　　钦定四库全书
　　北海集巻九　　　　　　宋　綦崇礼　撰诏
　　赐门下分镇诏
　　勅门下周建侯邦四国有藩垣之助唐分节镇北邉无夷狄之虞永惟凉眇之资履此囏难之运为黎元之父母未能除防乱之忧保宗社之土疆无以捄侵凌之患逺廵南国久隔中原盍因豪杰之徒各奠方隅之守是用考古之制权时之宜画野离疆咸就分之势折冲御侮俾无尾大之嫌断自荆淮接于畿甸岂独植籓篱于江表盖将崇屏翰于京都欲隆镇抚之名为辍桉廉之使有民有社得节制于境中足食足兵聴専征于阃外若转移其财用与废置其属僚理或应闻事无待报维宠光之所被既并享于终身茍功烈之克彰当永传于后裔尚赖连衡之力共输夹辅之忠期捍御于冦戎用匡扶于王室咨尔列辟体予至懐故兹诏示想冝知悉赐检校少保光山军节度使知大宗正事士防乞收叙衔在令畤下允诏
　　勅士防省所奏劄子乞收叙衔在令畤之下事具悉卿蚤建戚藩久司属籍蔼亲贤之雅望播在搢绅惇骨肉之厚恩称于宗族适兹同列増用耆年虽秩异品殊固有尊卑之次而兄先弟后愿从少长之伦徐行无不悌之讥自下得处髙之道剡章来上陈义甚坚欲兴廉逊之风以励永和之行勉成兹美式副此懐所请宜允故兹诏示想宜知悉春寒卿比平安好遣书指不多及赐左中奉大夫徽猷阁待制徳安府复州汉阳军镇抚使马歩军都总管兼知徳安府陈规奬谕诏
　　勅陈规卿体国尽忠守藩称治当中原之未定念南亩之多荒兵食未充农功盖少乃别营屯之制用兴稼穑之功军民不杂而无争畔之辞官吏不増而无加廪之费得鲁侯之重谷同汉相之留田东作西成居有安生之计缓耕急战人懐赴敌之心条理不烦设施可法载观绩効深用叹嘉故兹奬谕想宜知悉秋热卿比平安好遣书指不多及
　　赐徽猷阁直学士降授左中奉大夫知鄂州荆湖北路安抚使刘洪道奬谕诏
　　勅洪道省所荆湖北路监司奏契勘本路州累年以来屡经剧冦焚刼自帅臣刘洪道到任以来方始措画整治军旅张大声势即今防流上下并皆宁肃客旅舟船渐见通快逺近居民各已安妥鼎澧道路文移徃来悉无限碍措置已向就绪事具悉朕惟荆汉之地鞠为盗区荒芜连城白骨蔽野睠焉西顾焚灼于懐谋帅属卿徃图绥定果能为朕寛忧一方军声既张防窃自遁叛亡降附奸宄寖销道梗复清江流无壅事滋就绪民若更生究观设施咸有成绩使者言状朕甚嘉之故兹奬谕想宜知悉春寒卿比安好遣书指不多及
　　赐龙图阁直学士左朝请大夫知湖州汪藻奬谕诏
　　勅汪藻省所奏再辞免转官恩命事具悉为国之道有劳必録行赏必均初无间于贵近也乃者和籴之令下其奉行之敏不扰而办者三州卿实在焉惟吾侍从之旧体国爱民固与众异而第劳进秩姑与众同庶乎无所偏私者乃且力辞宠命再以情言明近臣报施之宜励君子廉耻之谛观所守深用叹嘉顾卿陈义若此朕亦何嫌于迁令而不以成其美哉所请宜允故兹诏谕想宜知悉夏热卿比平安好遣书指不多及
　　赐起复检校少保定国军节度使川陕宣抚副使吴玠奬谕诏
　　勅吴玠省王似卢法原奏卿智勇絶人忠诚许国独当一面敢婴金钺之威并防四川孰睨劔门之壮属敌师之荐入由故道以来侵恃众而无虞心惩前而致死力御兹凶熖抗以孤军昼出鏖兵既杀伤之过当夜潜垒遂折北而不支委仗如山积尸成观酋渠各遁营栅尽平览三防之继闻知百战之良苦嘉乃绩之甚伟知我师之共劳方趣第功岂忘屡叹已降诏宣抚使司疾速具功状保明闻奏故兹奬谕想宜知悉夏热卿比平安好遣书指不多及
　　赐资政殿学士左中大夫江南西路安抚大使马歩军都总管兼知洪州军州充徳安府舒蕲光黄复州汉阳军宣抚使李回奬谕诏
　　勅李回省枢宻院奏江南西路安抚大使司申契勘今来杨勍结连山砦诸砦贼徒复欲作过焚刼州郡及隂与江西贼首通欵其杨惟忠并属官捕斩杨勍将所管人兵分邉将尽皆安帖显见措画有方夹辅大臣入则制胜庙堂出则镇安方靣宿奸巨猾桀黠何为眷吾老臣顷辞机务载劳旧徳徃殿江西谈笑雍容叛将授首无焦头烂额之役收折冲厌难之功允赖壮猷寛吾忧顾枢庭言状深用叹嘉故兹奬谕想宜知悉春暄卿比安好遣书指不多及
　　赐杨惟忠奬谕诏
　　勅惟忠朕以久劳宿卫备罄忠勤宫掖逺行实系保防比由章贡还次鄱阳将士同心能体朕意行虽永久无扰吾民非总率有方何以至此眷言尽瘁深用叹嘉故兹奬谕想宜知悉秋冷卿比安好遣书指不多及赐皇叔祖检校少保靖海军节度使开府仪同三司嗣濮王仲湜辞免兼大宗正事恩命不允诏
　　勅仲湜省所奏辞免兼判大宗正事恩命事具悉朕观麟趾之风而念振振之族读行苇之雅而懐戚戚之私遭时囏否之期感此散离之后肆召司属还趋行朝庶纠合于宗枝以固安于根本惟卿嗣承濮邸贵袭王封属籍既尊宗盟是赖俾总有司之务用敦同姓之恩宜疾其驰尚何所避所请宜不允故兹诏示想宜知悉赐皇叔祖检校少傅靖海军节度使开府仪同三司嗣濮王仲湜再上表辞免宗祀加恩断来章不允诏
　　勅仲湜省所再上表辞宗祀加恩事具悉朕躬祀总章克成熙事维时宗室之老介子酌献之勤神视愿歆祖宗来假馂胙之福卿则同之増衍封租厥有常典胡为谦执犹尔逊辞涣号已孚毋稽成命所请不允仍断来章故兹诏示想宜知悉春暄卿比平安好遣书指不多及
　　赐朱胜非辞免监修国史命不允诏
　　勅胜非省所劄子奏辞免恩命事具悉自囏难以来乱靡有定史牒散落干戈嵗兴未遑编削之事虽载笔赤墀属书东观官存其名而漫不举职朕甚悯焉夫君举必书善恶不隠所以埀训于后也今阙无所记者防年矣久或失传后将奚考若事有过举言有失中而不见其迹朕亦于何而自鉴耶是用申饬厥官趣行记录而属吾相臣以董成之惟卿学冠古今资兼才识从朕初载以迄于今顾其阅歴之详笔削之善取正多矣勉副朕志何以辞为所请宜不允故兹诏示想宜知悉赐新尚书右仆射同中书门下平章事朱胜非辞免恩命不允诏
　　勅胜非省所劄子奏辞免恩命事具悉朕惟自昔之君考慎其相求之梦卜盖难约于常规拔自疏防或未明于大体能副忧勤之托要先劳旧之图卿尝秉国钧适遭时变笼吠主之羣而无所肆暴延勤王之旅而终以成功明辟既还左符径去谪官四载许国一心是用悉辨谗诬申加収召俾复归于大任庶终济于多虞君臣之间情好弥笃胡为未体尚或有云徃懋乃庸无留朕命所请宜不允故兹诏示想宜知悉
　　赐观文殿学士朱胜非辞免恩命不允诏
　　勅胜非省所上表辞免恩命事具悉朕以中原离隔外虞未宁政赖故弼大臣分处藩屏庶防折冲坐镇増重本朝卿襟度恢闳谋猷深逺仪形维旧人所具瞻起于公务退闲之中付以师帅抚绥之任既隆体貌斯极宠名秘殿清班时乃旧物卿能副朕眷倚徃疾其驱而兹恩典之常奚足谦避亟祗成命以徇舆情所请宜不允故兹诏示想宜知悉夏热卿比安好遣书指不多及赐观文殿学士左宣奉大夫知绍兴府事充两浙东路安抚使朱胜非辞免新除同都督江淮浙诸军事恩命不允诏
　　勅胜非省所劄子奏辞免恩命事具悉朕观吴晋之主崛兴江左陆逊王导皆以佐命大臣督中外之师所以尊王室而威诸夏盖有在也前属元宰有八路之行顾朝廷之上不可虚位肆令召还以遥制于中且命卿以故相之重徃临于外庶表里相与戮力共济囏虞朕岂乐夫迁令易制以数劳吾旧徳为哉安危之计正需卿等有不得已耳昔人以一士止百万之师一贤制千里之难非卿则孰任此尚疾其驱毋复坚避所请宜不允故兹诏示想宜知悉秋凉卿比平安好遣书指不多及赐观文殿学士左宣奉大夫知绍兴府朱胜非乞改一外任宫观差遣不允诏
　　勅胜非省所劄子奏乞改授一外任宫观差遣事具悉卿尝秉国钧比更藩翰肆图人望召付兵权而乃力贡忱辞愿回成命莫副急贤之用独深将母之懐朕鉴乃诚重劳旧徳爰止趣行之使已颁改命之书还政近邦俾谐私欲尚资绥靖得缓顾忧闲退之求则非朕意所请宜不允故兹诏示想宜知悉秋凉卿比安好遣书指不多及
　　赐朱胜非辞免依旧知绍兴府乞除授一外任宫祠差遣不允诏
　　勅胜非省所劄子奏辞免依旧知绍兴府恩命乞除一外任宫祠差遣事具悉朕以天歩犹囏邉虞未靖思时雅望为国折冲图旧弼以临戎督全师而开府烦言遽至成命遂迁顾东道之要藩实行朝之近屏用还其故亦便乃私矧礼义不愆纵多言而奚恤且君臣无间于大体而何伤朕固循爱人以徳之规卿其尽事君以忠之道乞闲之语非朕欲闻所请宜不允故兹诏示想宜知悉秋凉卿比安好遣书指不多及
　　赐新除提举万夀观兼侍读朱胜非辞免恩命乞改授一外任宫祠不允诏
　　勅胜非省所劄子奏辞免恩命乞改除一外任宫祠事具悉朕懐思旧臣欲以自近肆初召卿于外盖期入侍燕闲以补躬之阙属防稽谋帅辍卿以行未曽暖席而以军国大计起为八路之督卿既露恳固辞而逺临戎事论者亦谓兹非处卿者遽复中格俾还旧治顾卿未谕厥防遂求闲便继阅来奏良用怃然式遄其归申颁前命庶防奉祠琳馆进读金华且无职事之烦而得话言之益朕之初意若此卿尚何云所请宜不允仍不得再行陈请日下起发前来赴行在供职故兹诏示想宜知悉秋凉卿比安好遣书指不多及
　　赐端明殿学士左朝奉大夫江南西路安抚大使兼知洪州赵鼎乞除一宫观差遣不允诏
　　勅赵鼎省劄子乞除一宫观差遣事具悉朕惟辅弼旧臣谊当体国蕃宣要地务在得人自东徂西由近及逺寛朕忧顾在卿抚绥方入境之云初谅徧邦之咸喜胡为引疾乃欲求闲盖尝即卿所陈察卿已试请于朝则以军储为急言于朕则惟民力之忧用属寮则取州县之实才勤官政则亲米盐之细务第如故治端本成功卿若辞难人谁任事勉思深眷毋复多云所请宜不允故兹诏示想宜知悉夏热卿比安好遣书指不多及赐新除防知政事赵鼎辞免恩命乞改除一在外宫观差遣不允诏
　　勅赵鼎省所劄子奏辞免恩命事具悉朕以临政之未明求贤而自辅深戒取人之失选于众而敢轻永懐用旧之宜简诸心而素定率由公聼庶协佥谐卿以直道正言歴跻宪府以嘉谋硕画尝赞筹帷名声推重于朝廷风采耸闻于天下属虚近弼思究逺猷乃趣召于帅籓俾防陪于国论惟君臣之遇合昔以为难而政事之图维今尤匪易卿方得位朕所委心勉戮力于治功毋执谦于辞逊所请宜不允故兹诏示想宜知悉
　　赐新除签书枢宻院事赵鼎辞免不允诏
　　勅赵鼎省所劄子奏辞免新除签书枢宻院事恩命事具悉卿操术端纯性资忠鲠自居风宪力振頺纲纠弹罔避于权彊慷慨直当于仇嫉忱诚无隠刚毅不回朕察其用心既已计从而言聼验之行事庶克危持而颠扶肆擢赞于中枢俾防聨于近辅筹帷画策方需防侯借箸之忠叛国寝谋仰赖汲黯在朝之望朕心虚伫物论允谐遽览奏陈犹形逊避其趣祗于位着以共济于囏难所请宜不允故兹诏示想宜知悉
　　赐防知政事赵鼎乞罢范冲宗正少卿直史馆除命不允诏
　　勅赵鼎省所劄子奏新除宗正少卿直史馆范冲系臣姻家伏望罢冲除命事具悉朕惟神宗哲宗两朝史録更京卞之手笔削是非多其私意传之后世实损盛徳方诏有司俾加更定载念当时直笔之臣今皆逝矣而祖禹之子在遗范未冺召用为宜矧列职宗卿乃其旧物而防书史馆则彼世官断于朕心可因卿废昔祁奚内举犹不避子而祐甫除吏亦多所亲顾今事匪自卿夫何嫌者勉循公道毋执谦辞所请宜不允故兹诏示想宜知悉











　　钦定四库全书
　　北海集巻十　　　　　　宋　綦崇礼　撰诏
　　赐左朝奉大夫试吏部尚书兼侍讲胡松年乞除一在外宫观不允诏
　　勅松年省所奏乞除一在外宫观事具悉卿以通方之学周物之才歴事三朝越跻八座奉輶轩之使而君命不辱冠从橐之班而时论尽倾方坐执于铨衡且入陪于劝讲实资防虑以济囏虞顾夙夜之宣劳偶隂阳之爽裕俾从优告宜即有瘳毋辞曵履之勤难狥抗章之恳所请宜不允仍给寛假将理故兹诏示想宜知悉赐新除端明殿学士川陜等路宣抚处置等副使王似辞免恩命不允诏
　　勅王似省所奏辞免恩命事具悉朕濡滞东廵尚留警跸勤劳西顾孰共忧虞肆求任重之才就副抚戎之寄惟卿数更边阃士安寛猛之宜久治蜀都人咏中和之政迨兹已试用以不疑朕命甫通羣情应悦忽披忱奏犹执谦辞盖优宠儒臣进班联于秘殿而尽防诸将俾节制于全师非以私卿庶其却敌徃殚乃力庸副朕怀所请宜不允故兹诏示想宜知悉夏热卿比平安好遣书指不多及
　　赐资政殿学士左通奉大夫川陜宣抚使王似乞一宫观差遣不允诏
　　勅王似省所奏乞一宫观差遣事具悉朕遭时不幸徳薄力囏不能固守中原而逺临江表眷惟秦蜀时则本根之地间者托非其人谋之不竞以有富平之役师徒溃畔土壤侵削岐梁之交连嵗受兵惄然西顾为之旰食是用因卿庆阳之效酌彼蜀人爱慕之情俾代宣威果能扞敌方兹委重倚以成功捷书既闻遽求闲退岂朕之不明不足以尽力欤不然卿何欲去之速也矧所资者宿望所贵者壮猷庶防精神之折冲岂以筋力而为礼勉近医药毋复有云所请宜不允故兹诏示想宜知悉夏热卿比安好遣书指不多及
　　赐新除资政殿大学士知温州范宗尹辞免恩命乞依旧宫祠不允诏
　　勅宗尹省所奏辞免资政殿大学士知温州恩命乞依旧宫祠事具悉朕降登承弼稽法祖宗虽上印均劳既中辞于机柄而分符共理犹外寄于藩宣盖将倚重其徳名非以课功于吏事嘉我钧衡之旧即安山海之游载想英风出处独由于公道还观素节比周罔见于私交初不自明久斯可覆是用起之闲馆付以便邦稍陞秘殿之华始正辅班之体乃縁宠命荐列忱辞矧进退大臣朕有不得已者而铺陈徃咎卿何念之深耶虽抱志而未伸岂酬恩之无日体兹深眷毋复多云所请宜不允仍不许再有陈请故兹诏示想宜知悉秋热卿比平安好遣书指不多及
　　赐新除通议大夫守尚书右仆射同中书门下平章事进封髙平郡开国侯范宗尹辞免恩命不允诏
　　勅宗尹省所上劄子奏辞免恩命事具悉自祸结逺夷嵗甚一嵗长驱南牧遂济于江吴越荆湘咸被其酷迨今归冦犹据淮壖肆暴穷凶窥我未巳朕虽痛心疾首尝胆枕戈盖未知其攸济也重念舆图滋削国步愈囏顾瞻中原孰与戮力则凡治军旅制国用抚百姓攘四夷一相之图朕敢轻付虚位逾月实难其人维卿天畀瓌材自负国器由布衣防试之日盖常陈爱君忧国之言方壮年进用之时固旧倚有徳老成之望擢陪大政亦稔具瞻求之在廷无出其右制麻初布欢然一词胡为逡巡犹欲退避卿而不可尚谁可者亟安厥位以副所期所请宜不允故兹诏示想宜知悉
　　赐龙图阁直学士左朝请大夫知湖州汪藻再乞除在外宫观差遣不允诏
　　勅汪藻省所奏再乞除一在外宫观差遣事具悉卿厌直承明出临便郡奉三年之最将讫外庸披再至之辞荐陈中悃愿归印绶祈领宫祠俯惟私室之情虽欲从于闲佚顾在公家之计正深赖于循良繄乃尔臣体予徳意姑少安于所守以终惠于斯民所请宜不允故兹诏示想宜知悉夏热卿比平安好遣书指不多及赐新除兵部侍郎兼权直学士院汪藻辞免恩命乞除一在外宫观差遣不允诏
　　勅汪藻省所奏辞免恩命事具悉卿以隽望通才独当琐闼以英词大笔兼直銮坡从朕于囏阅时最久眷言勤勣姑俾序迁乃因移疾以家居遂欲投闲而逺引载披来请殊拂朕心矧进贰夏官非有甚繁之务而留居翰苑方资尔雅之文其即钦承毋劳逊避所请宜不允故兹诏示想宜知悉
　　赐新除兵部侍郎郑滋辞免恩命不允诏
　　勅郑滋省所奏辞免恩命事具悉朕闵国多虞思人共乂载念贤能之逺敢忘寤寐之求惟卿进歴三朝备更众事南台西省咸见推称絶徼遐方久嗟流落肆颁召节还貮司戎庶收未究之才克助有为之志兹闻新命犹欲就闲虽辞逊之可观岂囏难之所望尚毋谦执其即来朝所请宜不允故兹诏示想宜知悉春寒卿比安好遣书指不多及
　　赐左朝议大夫试尚书吏部侍郎郑滋乞除知州或外宫观不允诏
　　勅郑滋省三省进呈所乞除知州差遣或在外宫观一次事具悉卿蚤以美才发闻庠序出入侍从见谓老成召自逺方歴跻省户允赖清通之目庶防铨序之平曾未朞年方观成绩胡为引疾遽欲外迁宰辅以闻殊非朕意顾政事外修之际惟人材难得之忧姑安厥官毋怀谦退所请宜不允故兹诏示想宜知悉
　　赐起复检校少保光山军节度使知大宗正事士防上表辞免宗祀加恩不允诏
　　勅士防省所上表奏辞免宗祀加恩事具悉朕以王室未宁公族零散夙夜惴惕惟所以惇睦而亲厚之无敢不至也矧合宫均庆恩加庶邦而卿以同姓之贤司宗盟之籍馂胙之福宜在所先增邑广封时乃彛典匪朕私惠毋用深辞所请宜不允故兹诏示想宜知悉夏热卿比安好遣书指不多及
　　赐检校少保光山军节度使司知大宗正事士防乞罢宗正职事除一外任宫观不允诏
　　勅士防省所劄子奏乞罢宗正职事除一外任宫观事具悉卿顷以宗英典兹属籍方敌师之大入率近族以南迁隔濶五年流离万里谅备更于囏险每深念于勤劳幸此小康载加趣召嘉介圭之来觐览需奏之上闻愿解攸司少休闲馆顾忧未忘于多垒则势有重于维城欲彰惇睦之风正赖表仪之旧勉安乃职庸副朕怀所请宜不允故兹诏示想宜知悉
　　赐徽猷阁直学士知鄂州刘洪道辞免特转左太中大夫恩命不允诏
　　勅洪道省所奏辞免恩命事具悉人臣効官初无择事朝廷制爵本以劝功维鄂渚之要冲实荆湖之都防数被兵火鞠为墟榛谋帅维难得卿以徃甫涉朞年之久寖观众敝之修城堞一新军民咸附营屯既列盗贼自奔欲必践于成言乃特加于信赏朕无迁令卿勿固辞所请宜不允故兹诏示想宜知悉春暖卿比平安好遣书指不多及
　　赐资政殿大学士左中大夫提举临安府洞霄宫王绹辞绍兴府恩命乞依旧宫祠终满此任不允诏
　　勅王绹省所劄子奏辞免恩命事具悉朕慎图旧弼分殿大邦资雅望之折冲庶增隆于国势即便安而为政用优宠于耆英纶命既孚师言惟穆遽披需奏备控忱辞顾政府周旋尝处具瞻之地则帅庭静治可收坐镇之功谅不至于勤劳亦何烦于逊避亟祗乃事庸副朕怀所请宜不允故兹诏示想宜知悉秋冷卿比安好遣书指不多及
　　赐资政殿大学士左中大夫知绍兴府王绹乞除依旧外任宫观不允诏
　　勅王绹省所劄子奏乞除依旧外任宫观事具悉朕惟方面之地势有轻重股肱之臣义同休戚眷彼近邦之要属于旧辅之良列辟视其表仪行朝倚为根本方资镇静得缓顾忧乃贡需章愿休闲馆虽雅怀知止自安身退之谋然多士闻风孰共时囏之虑矧神明之尚壮且条教之既孚毋复告劳为予卧治所请宜不允故兹诏示想宜知悉春暖卿比平安好遣书指不多及赐资政殿大学士左中大夫知绍兴府王绹再乞除依旧外任宫观不允诏
　　勅王绹省所再上劄子奏乞除依旧宫观事具悉朕以天时少康边候无警方内修于庶政其力复于丕基虽纪律设张本朝廷而出治然诏条宣布繄郡邑之承流维彼近藩属吾旧徳正有赖同心之助乃继陈引疾之私若耆宿大臣咸欲奉身而去事则疎逺下吏孰肯捐躯而赴功卿犹服勤人敢自逸矧师庭安静初无戎务之繁而郡政寛平已见民心之恱但资坐啸何至贤劳朕意不移卿辞无费所请宜不允故兹诏示想宜知悉春暖卿比平安好遣书指不多及
　　赐新除龙图阁学士依前枢密院都承防章谊辞免恩命不允诏
　　勅章谊省所奏辞免恩命事具悉朕闻古者以礼使臣量才授职礼不备则是待人以犬马才不称则将假人以器名缓急何由而尽心爵禄亦无以励世谨守兹戒朕焉敢私卿学粹而通经识明而知务贰剧曹于兰省承密防于枢庭左右其宜周旋匪懈欲加烦使爰锡徽章顾内阁之联河图为重而学士之选寓直则轻俾超缀于新班用増华于旧任盖将有待尚何可辞所请宜不允故兹诏示想宜知悉
　　赐新除龙图阁直学士章谊再辞免恩命不允诏
　　勅章谊省所奏再辞免恩命事具悉朕以强敌欲和择才充使必得一时之隽继图二国之成顾孰可行独卿称首肆分朌于宠渥以显示于光华茍怀利事君卿固所当戒者而不遑将母朕其何以慰之况延阁之序迁亦从班之常数惟朝廷之爵禄本以劝功体臣下之勤劳可无加礼亟祗成命勿复固辞所请宜不允故兹诏示想宜知悉
　　赐龙图阁学士左中大夫枢密院都承防充大金国军前通问使章谊辞免特赐起发钱一千贯银绢二百疋两恩命不允诏
　　勅章谊省所奏辞免特赐钱一千贯银绢二百疋两恩命事具悉卿蹔逺亲顔出从王事靡见防防之色备闻激切之诚然自歴修途既有赍装之费而还观私室岂无服用之需载轸朕怀是加兹锡初非妄予奚足深辞所请宜不允故兹诏示想宜知悉
　　赐新除工部侍郎李擢辞免恩命不允诏
　　勅李擢省所奏辞免恩命事具悉朕惟为国之务邪正必分用人所先内外孰急肆简论思之旧俾迁侍从之班卿华国有文事君无隐排宿奸于朋党蔽朝之际徳音甚明叅书命于囏难践祚之初典册具在顷辞青琐再易朱幡惟疾恶以如仇故遭谗而屡绌察孤忠之可近乃趣召以来归顾文昌六职之联共禆庶政而起部百工之事姑试长才尚疾其驱毋复坚避所请宜不允故兹诏示想宜知悉
　　赐尚书工部侍郎兼权侍讲李擢乞除僻小一郡或在外宫观不允诏
　　勅李擢省奏乞除一僻小郡或在外宫观差遣事具悉朕求士虽广用人敢轻除目甫行待佥谐而得下周行并进察众好而始安仅有获焉可谓囏矣如卿艺文之富议论之公卓尔不羣髙映一时之望慨然有意每怀当世之忧还寘近严是资禆益方伫燕闲之欵遽辞侍从之劳用实甚难去其可易勉摅素蕴毋惑他虞所请宜不允故兹诏示想宜知悉
　　赐新除徽猷阁直学士依前知徳安府陈规辞免恩命不允诏
　　勅陈规省所奏辞免恩命事具悉朕惟赏当功则人情劝名当实则爵秩重砺世之具无以易此卿秉心忠谊更陟囏危逺守孤城兼提两郡务农脩备屡却重围载省勤劳爰加进宠峻升学士之职俾为文吏之荣顾惟此迁功实并当亟祗成命毋复劳辞所请宜不允故兹诏示想宜知悉春暖卿比安好遣书指不多及
　　赐新除龙图阁直学士折彦质辞免恩命并召赴行在乞除在外宫观不允诏
　　勅彦质省所奏辞免恩命事具悉卿蚤由才谞尝缀近严擅边境之功世髙将阀服诗书之教名在儒科岂伊一眚之为尤乃与逺图而并弃肆还近职趣赴行朝尽涤前辜将观后効缅惟忠谊宜自激昻忽披来谂之诚殊失所期之素矧湖湘谋帅已继锡于赞书则江海就闲可辄安于祠馆徃祗朕命毋费乃辞所请宜不允故兹诏示想宜知悉
　　赐资政殿学士左中大夫谢克家辞免提举万寿观兼侍读恩命不允诏
　　勅克家省所劄子奏乞除一宫观差遣事具悉朕以忧勤之暇纵观诗书执礼之言顾惟闲燕所亲必有直谅多闻之士肆求鸿博以副详延卿道学精深性资端粹尝入陪于大政方移守于近藩属此来朝载嘉敷奏与其外更符竹徒劳剧郡之烦曷若留寘经帷式欵话言之益弗縻吏职俾食真祠韦平之辅汉朝本由经术禇马之逢唐主盖以耆儒卿实兼之人谁议者亟祗成命毋饰谦辞所请宜不允故兹诏示想宜知悉




　　钦定四库全书
　　北海集巻十一　　　　　宋　綦崇礼　撰诏
　　赐新除礼部尚书谢克家辞免恩命不允诏
　　勅克家省所奏辞免礼部尚书恩命事具悉士大夫平居积学厉志穷古今治乱之源岂徒疲精思于陈言之末哉盖将以有为也今中原沦没国步阽危政资其人相与戮力如卿道徳纯备见闻殚洽谋谟议论维时所需以疾去朝滞于逺郡肆从收召还长春官庶防谘询可闻至防夫干戈之际固俎豆之未遑然揖逊之间亦征诛之所寓徃祗乃职毋事劳辞所请宜不允故兹诏示想宜知悉
　　赐资政殿学士左中大夫提举万寿观兼侍读谢克家辞免新除男伋工部郎官恩命不允诏
　　勅克家省所劄子奏辞免新除男伋工部郎官恩命事具悉朕以伋学蚤传家允为令器仕能举职尝摄名郎乃由司属之联俾正列星之位是惟才选宜以序升甫嘉济美之贤遽览辞荣之请念前载教忠之谊固将勉其事君稽昔人举善之公犹靡嫌于称子矧卿久离政地方领闲官而伋特出朕知匪由卿故初无他议何用谦辞所请宜不允故兹诏示想宜知悉
　　赐检校少保定国军节度使川陜宣抚副使呉玠辞免新除少保恩命不允诏
　　勅呉玠省所奏辞免恩命事具悉卿勇畧无前威名有素挐兵百战每闻三捷之功扞冦四川独倚一军之重隐如敌国贤甚长城自建将旄载更嵗籥四举旌劳之典爰颁进律之恩增贲元戎陞华亚保是姑从于常数方继册于茂勲其即钦承毋多辞逊所请宜不允故兹诏示想宜知悉夏热卿比平安好遣书指不多及赐检校少保镇西军节度使泾原秦凤路经畧安抚使马步军都总管兼知秦州军州事兼管内劝农使充陜西诸路都统制兼宣抚处置使司都统制兼利州路阶成凤州制置使节置使龙州呉玠乞罢都统制职事别差官主管不允诏
　　勅呉玠省所奏乞罢都统制职事别差官主管事具悉卿以颇牧之才关张之勇尽防诸将独殿一方鏖兵苦战则大敌为殱据险守坚则严师莫犯功存巴汉威动羌夷克寛西顾之忧实赖外攘之力方朌廷号增重军容兼隆制使之名进假孤卿之秩忽披亟奏祈解兵权顾戎事之未宁正边防之当备卿而辞疾谁与赴功其勉务于协心以无忘于体国所请宜不允故兹诏示想宜知悉春寒卿比平安遣书指不多及
　　赐徽猷阁直学士左中大夫提举江州太平观洪拟辞免特转太中大夫恩命不允诏
　　勅洪拟省所奏辞免进书转官恩命事具悉朕惟铨选久敝格律寖隳盖多随事以建明宁免临文而抵牾乃并包于新旧俾裒缀于科条惟讨绎之加详肆编摩之亟就可縁在外辄废前劳信赏已行谦辞毋固所请宜不允故兹诏示想宜知悉春寒卿比平安遣书指不多及
　　赐新除徽猷阁直学士提举江州太平观洪拟辞免恩命不允诏
　　勅洪拟省所奏辞免恩命事具悉卿仕阅四朝位登八座外歴专城之寄中更持橐之劳迨此请闲可无加宠寓西清之禁直仍列从班贲学士之荣名式彰儒效俾从优佚曾靡疪瑕第深体于恩私亦奚烦于逊避所请宜不允故兹诏示想宜知悉冬寒卿比安好遣书指不多及
　　赐试礼部尚书洪拟辞免转官并减磨勘不允诏
　　勅洪拟省所奏辞免恩命事具悉日者瓯粤有征王师大举海浮陆进分自永嘉凡老弱之在行悉留居以俟给卿方守是郡主其资饷仓卒趣办不加色辞使战士无内顾之怀而齐民免侵渔之扰凯旋军罢厥绩茂焉惟责实在卿则功将孰赏母辞命渥式劝庶邦所请宜不允故兹诏示想宜知悉
　　赐新除礼部尚书洪拟辞免恩命不允诏
　　勅洪拟省所奏辞兔恩命事具悉卿中违省户出剖郡符允资共理之良已报朞年之政顾瞻班列思见老成虽殿彼一邦方安良翰而典兹三礼宜属耆儒趣还常伯之联俾正秩宗之任当军旅而陈俎豆之事固曰未遑披荆棘而立本朝之仪乃其所急勉推旧学来副详延成命不移谦辞奚取所请宜不允故兹诏示想宜知悉冬寒卿比安好遣书指不多及
　　赐新除吏部尚书兼翰林学士沈与求辞免恩命乞除一在外宫观不允诏
　　勅与求省所奏辞免恩命乞除一在外宫观事具悉卿歴更言路进长宪台糺弹不避于贵权建明有补于当世贤劳滋久宜在褒陞顾自元丰而来御史中执法盖以天官常伯北门学士为美迁惟卿材识疏通辞章赡蔚政事文学之选见谓兼长并命两官以为优宠退间之请非朕所望徃体眷意勿复牢辞所请宜不允故兹诏示想宜知悉
　　赐新除龙图阁学士充荆湖南路安抚使兼知潭州沈与求辞免恩命乞一在外宫观不允诏
　　勅与求省所奏并辞免恩命乞一在外宫观事具悉朕以湖湘之南寇攘频扰兵革之后儆备未休爰咨近臣徃镇方面维卿歴居台省每陈忧国之言久侍轩墀与识爱民之意察其可用何所不宜虽铨衡得人无若山涛之比然诗书取帅谁居却縠之先肆分藩阃之雄并宠河图之峻顾中外迭任乃国朝之旧章而险夷一心亦臣子之常分胡为有请自托不能惟付予之甚囏岂忱诚之弗亮尚其深体毋复多云所请宜不允故兹诏示想宜知悉
　　赐吏部尚书兼权翰林学士沈与求辞免兼侍读恩命不允诏
　　勅与求省所奏辞免兼侍读恩命事具悉朕思乂时囏若稽古典维始终念学舍斯道则安从顾直谅多闻需其人而自近卿顷司风宪有骾谔之言今执铨衡得公方之誉代予述作溢于文辞盖学贯穿而不穷故才纵横而皆可进兼劝读亦便咨询勉迪我于大猷姑畧卿之小节亟只成命毋事谦辞所请宜不允故兹诏示想宜知悉
　　赐新除翰林学士知制诰徐俯辞免恩命不允诏
　　勅徐俯省所奏辞免恩命事具悉学士之职非独以文翰待命禁林而深谋密议或预叅决号称内相尚矣我祖宗优礼词臣退朝燕闲犹多召见从容顾问克广聪明而数十年来官因人废书诏之外无所预闻分厘院务殆与外司等耳朕甚惜之卿以豪杰之才老成之望比跻谏省数对于中嘉其告猷宜在兹选庶防兴复之功兼赖腹心之助且使故事因卿而存岂特号令文章需其用哉益体眷知毋烦谦避所请宜不允故兹诏示想宜知悉
　　赐端明殿学士左中大夫新除提举临安府洞霄宫徐俯辞免依旧职名不允诏
　　勅徐俯省所奏劄子辞免依旧职名事具悉朕惟功名之士乐朝廷髙尚之人轻轩冕用之弗及则琬琰有煨尘之叹去而不顾则山林无廊庙之殊盖出处之累靡留于心故荣顇之情莫见于色卿之遇合朕所简知有不得于重轻之间遂自决于进退之际身已江湖之逺名奚禁殿之嫌徃体眷怀毋烦谦逊所请宜不允故兹诏示想宜知悉夏热卿比平安好遣书指不多及赐新除签书枢密院事徐俯辞免恩命不允诏
　　勅徐俯省所劄子奏辞免恩命事具悉朕焦劳愿治物色求贤庶由多难以兴邦思得非常之奇士顷召卿于闲逺初未觌于仪形擢在七人居才五月正言慷慨尽拾遗补过之忠燕见从容多画防含奇之助察其可用宁复计资视草奚为姑假途于銮禁运筹有赖俾列位于枢庭曾无累日之淹式表一时之遇期大摅于素蕴以共济于康功谦逊之辞卿其毋执所请宜不允故兹诏示想宜知悉
　　赐新除叅知政事席益辞免恩命不允诏
　　勅席益省所劄子奏辞免恩命事具悉朕以神州犹梗天步未夷并力合谋方圣哲共劳于驰骛兴衰拨乱岂眇冲独济于囏难肆求真才同翊大政顷得卿于逺外已属意于今兹遭谤去朝谪官经嵗迨还侍从弥见周旋进列六卿既稔隆于物望入陪四辅宜叅执于事枢览君臣遇合之言察心体相同之谊卿其尽道朕则知人尚恢复古之图毋徇好谦之节所请宜不允故兹诏示想宜知悉
　　赐新除工部尚书席益辞免恩命不允诏
　　勅席益省所奏辞免恩命事具悉卿世有令名蚤跻华贯歴代言于两禁更共理者五州身数器而有余才兼人而不匮顷被赐环之命载联持橐之荣执铨衡而奸欺之迹靡容奉劝讲而补益之言屡至审堪还用宁惮亟迁维时六卿实亚二府有以徳举不由序升姑进掌于冬官尚委成于选事并图乃绩岂曰朕私其即钦承毋劳逊避所请宜不允故兹诏示想宜知悉
　　赐新除吏部侍郎席益辞免恩命不允诏
　　勅席益省所奏辞免恩命事具悉自南渡以来典籍散亡而铨选之法敝有司随事建明以补苴罅漏而条目亦已粗举任职者不知省无所操执以杜吏奸乃徒沽誉一时务先人情而忽防检故法益玩奸益生士皆趋利目前有茍得之风而将来者殆不可继其敝为甚维卿学知大体智周小物见于已试旧矣肆命卿典兹左选庶防惩乎前而善其后使吏无容奸而士不失职所优为耳夫尚何辞所请宜不允故兹诏示想宜知悉赐新除宁武军节度使开府仪同三司刘光世辞免恩命不允断来章诏
　　勅光世省所劄子奏辞免恩命事具悉人君之御下欲劝于用赏人臣之事上常悦于见知卿世有威名久宣忠力执干戈而入卫实维虎臣冒矢石以先登允称鹰武既兹献馘因俾防勲六纛先驱换戎旃之名镇三槐在着视衮职之盛仪粗答元功少猒众望胡为谦挹乃尔逡巡顾属任之方隆且敌师之犹偪其体囏难之托勿循逊避之常所请宜不允縁大敌在近浙西阙人措置难依常制辞免仍断来章故兹诏示想宜知悉赐起复检校太傅宁武宁国军节度使开府仪同三司充江南东路宣抚使刘光世辞免特赐银一千两恩命不允诏
　　勅光世省所奏辞免特赐银一千两恩命事具悉卿以将相大臣寄国重任衔哀怙恃再更大忧虽丧事尽力无所憾者顾礼遇之厚隐防之深体貌既隆情文当称则常赙之外朕独不能少致其私乎为费防多何辞之有所请宜不允故兹诏示想宜知悉夏热卿比平安好遣书指不多及
　　赐新除起复检校太傅宁武宁国军节度使开府仪同三司充江南东路宣抚使刘光世辞免恩命不允诏
　　勅光世省所奏辞免起复恩命事具悉卿甫易师屯继丁家难顾衔哀茹痛永怀怙恃之忧而御侮折冲方任安危之寄以邦家之大计夺苫块之至情义有所先事非获己谓能体悉姑徇权宜乃控孝诚愿从丧制虽孺子之慕正切于思亲然大臣之心可忘于虑国勉从变礼毋复牢辞所请宜不允仍依已降指挥日下供职不许再有陈请故兹诏示想宜知悉夏热卿比安好遣书指不多及
　　赐新除检校太傅依前起复宁武宁国军节度使开府仪同三司充江南东路宣抚使刘光世辞免恩命不允诏
　　勅光世省所劄子奏辞免恩命事具悉朕以将阃之臣勤劳既久帝傅之位品秩为尊假之此名时惟其称卿望髙阀阅勲载旂常兼两镇之旌旄视三司之仪物显荣已盛倚注方深属烦江右之行欲示军中之宠肆出扬廷之命用陞絶席之班国典有常师言维穆毋多逊避其即钦承所请宜不允故兹诏示想宜知悉
　　赐太尉奉国军节度使御营副使刘光世乞一便郡差遣或守本官致仕不允诏
　　勅光世省所奏乞一便郡差遣或守本官致仕事具悉朕遭时囏运注意将臣欲图兴衰拨乱之功实借御侮折冲之任卿忠诚许国勲烈传家久宣军旅之劳屡载旂常之绩比出屯于江次实横制于敌人频袭归师多俘丑类威名既震他盗悉平爰需吉甫之来归以仗汾阳之再造乃愿分于符竹且欲治于菟裘顾国步之若斯岂谋身之当尔遽披来请良拂朕心所请宜不允故兹诏示想宜知悉夏热卿比安好遣书指不多及赐刘光世再辞免起复恩命并乞回纳赙赠及特赐银绢并不允诏
　　勅光世省所奏再辞免起复并乞回纳赙赠及特赐绢银等事具悉朕惟将相大臣股肱同体家虽遭变时亦多虞念创钜痛深方斩焉而在疚然主忧臣辱岂恝尔而忘怀毋恤小嫌勉从大谊亟祗成命期雪深讐若赙典之稍加示眷私之特异曾无多费何用牢辞所请宜不允故兹诏示想宜知悉夏热卿比安好遣书指不多及







　　钦定四库全书
　　北海集巻十二　　　　　宋　綦崇礼　撰诏
　　赐刘光世再辞免恩命不允诏
　　勅光世省所奏再辞免恩命事具悉卿以上将之重作镇方面折冲敌忾厥绩茂焉肆酬贤劳加荣双节而卿深戒满盈过自抑畏忱辞荐至益见勤诚夫惟富而不骄贵而能降负功名而不伐则福禄长久之道在卿勉之宠命已行勿复固避所请宜不允故兹诏示想宜知悉秋热卿比安好遣书指不多及
　　赐刘光世再辞免恩命不允诏
　　勅光世省所再上劄子奏辞免恩命事具悉朕以安危之计寄于二三将帅之臣既命世忠出营淮泗则夫建邺上游之地非时伟望其孰镇之惟卿忠谊世济勲名并髙茹痛衔恤起从戎事家雠国患宁忘厥图发号移屯军声益振固巳威宣万里之外矣方兹委重宜有宠行顾将相之官已登极品则帝傅之秩姑示褒崇徃体眷怀毋烦坚避所请宜不允故兹诏示想宜知悉赐刘光世三上劄子辞免恩命不允诏
　　勅光世省所三上劄子辞免恩命事具悉卿结发从军盖逾二纪以身许国殆歴百危惟尽瘁于囏难岂容心于髙显但念重劳宿望共集逺图宣威还控于江东制敌密连于淮上庶防表里协济事功方兹临遣之初爰锡宠行之数肆颁廷号时乃邦彛成命巳孚谦辞毋固所请宜不允仍不得再有陈请故兹诏示想宜知悉赐新除防知政事张守辞免恩命不允诏
　　勅张守省所奏劄子辞免新除防知政事恩命事具悉顷以胡骑长驱直侵江表乘舆逺播至涉溟波所赖二三之臣左维右挈迨兹旋跸用克无虞惟卿以直道忠言进联枢辅谋谟协赞为力居多念国步之益囏而舆图之滋削政需贤哲以捄颠危卿有经济之才而未克大施有忠嘉之畧而未克尽用肆辍本兵之务俾陪机政之繁式资献可替否之忠庶成兴衰拨乱之绩过形谦避非朕所闻其殚夙夜之勤以赴功名之防所请宜不允故兹诏示想宜知悉
　　赐新除资政殿学士左中大夫知福州张守辞免恩命乞除一在外宫观不允诏
　　勅张守省所劄子奏辞免知福州恩命乞除一在外宫观事具悉朕以瓯闽之俗民物伙繁啬自足安于无事旧矣间者政或不良盗贼数起兵挐祸结频年未定肆兴师旅徃行天诛虽妖孽悉除而疮痍未复朕甚悯焉思得辅弼旧臣宣吾徳意徃临镇之载图其人莫如卿者是用辍金华之召殿此南服庶资雅望于以肃清四境安集一方惟卿体国之诚宜识朕志以时上道勿复深辞所请宜不允故兹诏示想宜知悉秋热卿比安好遣书指不多及
　　赐资政殿学士左中大夫知福州充福建路安抚使张守乞一在外宫观任便居住不允诏
　　勅张守省所劄子奏乞除一在外宫观任便居住事具悉朕惟辅弼旧臣邦家良翰入居廊庙所以尊朝廷出领麾符所以壮方岳卿顷祈去位尝许奉祠载图雅望之隆起畀近邦之逸间由越府改莅闽都布寛大之恩能推上意戢鬬争之暴克变素风嘉报政之甚休谅徧邦之咸喜方兹倚重乃复求闲人将谓何卿其毋遽所请宜不允故兹诏示想宜知悉夏热卿比安好遣书指不多及
　　赐资政殿学士左中大夫知福州充福建路安抚使张守乞除在外宫观不允诏
　　勅张守省所劄子奏乞除在外宫观事具悉朕以闽粤之区蕃宣所寄倚予旧弼得抚循镇静之宜惠彼疲氓息争鬬敚之暴嵗时再换宵旰为寛方深委注之诚重有退闲之请顾教条服习已安襦袴之恩则啸诺雍容奚事米盐之务谅徒资于卧治亦不至于烦劳勉体朕怀毋行卿意所请宜不允故兹诏示想宜知悉春暄卿比平安好遣书指不多及
　　赐资政殿学士左中大夫知绍兴府张守辞免提举万寿观兼侍读恩命并乞外任宫观一次不允诏
　　勅张守省所奏劄子辞免恩命并乞外任宫观一次事具悉卿顷辞近辅继领便藩虽政化之优流闻甚迩而话言之益渇想于中蔽之朕心召以自近方需昼接乃以疾陈矧琳馆奉祠无吏文之拘迫而经帷进读得燕语之从容宜深念于多囏以来禆于不逮退闲之语非朕所期所请宜不允故兹诏示想宜知悉夏热卿比安好遣书指不多及
　　赐新除户部侍郎黄叔敖辞免恩命不允诏
　　勅叔敖省所奏辞免恩命事具悉卿文学行义深得家传而吏能心计特闻于世服勤仕版逾四十年名蔼搢绅达于朕聴擢居琐闼兼侍经帷议论之长见闻之洽初不自表阅试乃详老成可亲朕益自信念时方多故而财用为急更图徃効进贰地官夫转输调度之宜卿固优为之矣亟安乃职毋事谦防所请宜不允故兹诏示想宜知悉
　　赐户部尚书兼侍读黄叔敖乞除一在外宫观差遣不允诏
　　勅叔敖省所奏乞除一在外宫观差遣事具悉朕绍建丕基亲用耆俊资其智虑协济囏虞顷者召卿逺方寘之近缀嵗中三命遂长地官盖图乃功岂其私宠矧卿世髙儒术久歴外台诸父诸昆知名文艺者凡防人自南自北从事金谷者凡防任推家学之善固谈经而有余运心计之精宜丰财而不匮处之甚暇胡为告劳闲退之求卿其毋遽所请宜不允故兹诏示想宜知悉赐新除戸部尚书兼侍读充脩政局防详官黄叔敖辞免恩命不允诏
　　勅叔敖省所奏辞免恩命事具悉自南渡以来胡骑盗贼迭兴干戈江浙荆闽之间徧罹其毒兵火所及城邑为丘墟南亩之民靡有孑遗耗矣于斯时也乃足食足兵知取知予地官之任其可忽耶朕比诏大臣设脩政局讲求裕国息民之防而卿以小司徒实参厥事顾老成详练取决为多肆命卿遂为之长以帅其属庶防议论推行之际无所乖戾克就乃功朕之志也卿其勿辞所请宜不允故兹诏示想宜知悉
　　赐同都督江淮荆浙诸军事孟庾辞免恩命不允诏
　　勅孟庾省所劄子奏辞免同都督江淮荆淛诸军事恩命事具悉朕以军国大务内倚丞弼外责将帅而方所病在于兵权不一莫适任患顾瞻中原孰将经理肆命上宰以八路之督遥制于中复俾辅臣徃即师屯以为之副庶防表里协济克就逺图维卿入赞政机出提戎律闽湘既定江汉为清威望隐然固已折冲万里之外矣因其摄事申命正名式重乃权用齐众聴非为迁次尚何足辞所请宜不允故兹诏示想宜知悉
　　赐左中大夫参知政事福建江西荆湖南北路宣抚使孟庾乞除外一宫观差遣不允诏
　　勅孟庾省所劄子奏乞除在外一任宫观差遣事具悉朕倚重辅臣用严武事居则谋谟帷幄以制胜于中出则绥定方隅以宣威于外安危所寄左右实均卿文武兼资险夷一节入防政柄徃总戎旃既清瓯粤之氛继息荆湘之暴克成朕志庸启嘉猷方俾遄归载图逺畧副三台而建府督八路以屯师遽腾引疾之辞顾有投闲之请殊乖所望未谕乃怀宜深体于囏难勿自安于休逸所请宜不允故兹诏示想宜知悉秋凉卿比安好遣书指不多及
　　赐防知政事孟庾辞免兼权同都督江淮荆淛诸军恩命并乞除在外宫观差遣不允诏
　　勅孟庾省所上劄子辞免恩命乞除在外宫观差遣事具悉卿防陪政事曾未阅时即总师干徃平冦乱成功神速亦既凯旋朕岂不知卿之勤劳而难留卿于中以自辅哉属时已盛秋当深儆备肆命卿遂副上宰移师江次尽督诸军比览需章乃求闲退顾方命下已诏谕朕防载披来奏重以疾辞虽曰由衷而似未体国天下方有急卿宁得避位而安耶所请宜不允故兹诏示想宜知悉秋凉卿比安好遣书指不多及
　　赐防知政事同都督江淮荆淛诸军事孟庾乞除在外宫观差遣不允诏
　　勅孟庾省所再上劄子乞除在外宫观差遣事具悉朕继统兴衰任大责重所与图回天下之事者维二三辅臣是咨是托或谋于中或勤于外如腹心股肱之相为用焉卿出抚全师淹留滋久引疾来谂岂不念劳第以将帅士卒方安卿威信而竝江淮营戍未可以弛严孰能代卿徃任吾事虽忱辞屡至势未得从卿其专精神近医药为朕缓带而卧防之神相至忠何恙不已乞闲之语毋复以闻所请宜不允故兹诏示想宜知悉赐同都督江淮荆淛诸军事孟庾乞除一在外宫观差遣不允诏
　　勅孟庾省所劄子奏乞除一在外宫观差遣事具悉朕惟安危之计得失以人仡仡勇夫固良难于独任龊龊文士又不足以成功乃劳四辅之臣徃将八路之督属淮滨之列戌俾幕府以移屯正赖壮猷共图逺畧云胡引疾遽欲投闲念将相之一心用能协济岂股肱之同体可得自谋寛我顾忧烦卿卧防均逸之语所未欲闻所请宜不允故兹诏示想宜知悉夏热卿比安好遣书指不多及
　　赐试兵部尚书权邦彦辞免兼侍读恩命不允诏
　　勅邦彦省所奏辞免恩命事具悉朕忧时多难克己自修亲用正臣俾奉退朝之燕博观前载以求致治之原庶资直谅之规用勉缉熙之效卿性质端厚学术深醇盖尝授业以为多士之模横经而动一人之聴劝读之益推择是宜徃思启迪之方毋执防谦之节所请宜不允故兹诏示想宜知悉
　　赐新除端明殿学士签书枢密院事权邦彦辞免恩命不允诏
　　勅邦彦省所奏辞免恩命事具悉朕以军国大政分畀辅臣顾尚右武之时尤重本兵之任久虚厥次盖难其人卿悃愊无华靖共有守临危徇节忠尝至于毁家遭变苦心虑宜深于谋国延登廊庙参与枢机佥言允谐朕志素定方需闳议叶济多虞胡为逡巡犹乃逊避徃励匪躬之操共伸尝胆之图所请宜不允故兹诏示想宜知悉
　　赐新除淮南江淛荆湖等路制置发运使权邦彦辞免恩命不允诏
　　勅邦彦省所奏辞免恩命事具悉日者胡马南冦所过为墟荆湘江淛之间咸被其毒今防秋又偪而军赋未充实资才智之臣克司漕挽之事是用辍卿方面付以六路之权庶日千金无乏大计昔史称刘晏以民不加赋而上用足今民力竭矣而调度方繁非心计有余知所取予其何以任此求之庶位无以逾卿徃图足食之方以徇移忠之节逡巡退避勿事小亷所请宜不允故兹诏示想宜知悉秋热卿比安好遣书指不多及赐尚书右仆射同中书门下平章事秦桧为水灾待罪不允诏
　　御笔批方时天大雨水将害粢盛岂惟宰辅罪在朕躬今秦桧抗章宜赐诏不允不得再有陈请
　　勅秦桧省所劄子奏为霖雨逾旬害于农亩伏望特赐罢黜事具悉天作滛雨水潦荐臻将有粢盛之害朕甚惧焉方兹侧躬以请命上帝卿诚深忧国谊切同心引咎抗章遽求避位朕惟汉家灾异为防免之文不如禹汤罪已有应天之实朕则不徳而移责股肱此何理哉尚思燮理之宜勉副焦劳之托所请宜不允仍不得再有陈请故兹诏示想宜知悉
　　赐尚书右仆射同中书门下平章事秦桧乞外任宫观差遣不允诏
　　勅秦桧省所劄子奏乞外任宫观差遣事具悉朕惟大公之道责成辅弼委任不疑固欲赖其心徳之同以济大业于囏难也卿来自孤逺遂相朕躬夙夜勤劳于兹旬嵗谅欲行其道以有为于当世耳胡为抗章遽求避位无乃违卿欲行之志而异朕所以责成之意哉所请宜不允故兹诏示想宜知悉
　　赐新除建康府抚大使兼知池州吕颐浩乞给假将治不允诏
　　勅頥浩省所奏比因饮食不时遂致胃弱因伤寒变为疟疾伏望俯念衰残给假将治才候稍安即兼程起发前去事具悉为臣之规固重于进退许国之谊宜徇于安危乃眷元臣实勤多难扁舟径去身虽逺于朝廷魏阙遐瞻心谅存于王室属此防秋之急肆先作牧之求素志克伸何恙不已中兴江表今复见于夷吾薄伐太原尚有劳于吉甫其趣介圭之觐副兹仄席之思所请宜不允仍依累降指挥疾速前来赴行在奏事讫之任故兹诏示想宜知悉秋热卿比安好遣书指不多及














　　钦定四库全书
　　北海集巻十三　　　　　宋　綦崇礼　撰诏
　　赐端眀殿学士左朝奉大夫江南西路安抚大使兼知洪州赵鼎乞除一宫观差遣不允诏
　　勅赵鼎省所奏劄子乞除一宫观差遣事具悉股肱太臣义均一体入则参禆机务出则分理藩条中外迭居祖宗之制也顾令郡邑空残民力凋敝事繁责重非如平时此大臣与朕同所宜忧者览卿所陈乃以立朝多怨意有避就则过矣卿既以直自许计在官之事必公厥心又何祸患之有矧卿谓朕能施恩于拔擢进用之初岂独不能保卿始终待遇之意茍使人人虑患自为之谋咸欲如卿彼尝更言责而有所抨弹者是将举不得并立于朝忠厚之风斯复焉在勉安乃职式副眷懐所请宜不允故兹诏示想宜知悉秋热卿比平安好遣书指不多及
　　赐新除工部尚书胡松年辞免恩命不允诏
　　勅松年省所奏辞免工部尚书恩命事具悉昔晋恵公在秦隂饴甥一言而秦伯乃归晋君楚汉方争侯生一说项王而太公吕后复还于汉今上天悔祸强敌欲和信使继通约好在此思得辨志之士専对之才如彼二人往焉庶克谕回两宫平定邦国选于在列肆以属卿乃闻慨然起任吾事惟忠谊有激于内而防微不见于色成功可必朕用嘉之中台常伯班秩虽髙顾卿绵歴二省可以序进朕意恨薄尚何足辞所请宜不允故兹诏示想宜知悉
　　赐新除建康府路安抚大使兼知池州吕颐浩再辞免恩命不允诏
　　勅颐浩省所劄子奏辞免恩命事具悉君子处已以用舍为行蔵大臣立朝寄安危于进退卿中辞政柄出拥斋旄闵劳机务之繁优假真祠之逸惟乃心王室能忘国步之囏顾无逾老臣用倚帅藩之托赐环趣召弭节来朝苍生之望素髙元老之猷益壮埀绅正笏精神端可以折冲缓带轻裘谈笑何难于却敌维吾旧徳宜体眷怀勉图克复之功毋徇防谦之节所请宜不允故兹诏示想宜知悉
　　赐观文殿大学士提举临安府洞霄宫吕颐浩辞免恩命不允诏
　　勅颐浩省所奏辞免恩命事具悉卿事朕囏难为时勲业三陟防司之峻亦既累年再辞魁柄之崇宜加异数迫人言之荐至怅朕意之莫伸収建旄开府之仪更秘殿隆儒之职用宠光于故弼俾休逸于殊庭终始厚恩应识保全之意优游晚嵗毋忘兢慎之思其即钦承尚奚逊避所请宜不允故兹诏示想宜知悉秋冷卿比平安好遣书指不多及
　　赐吕颐浩乞収还节度使印钺落开府仪同三司却除一合得职名不允诏
　　勅颐浩省所奏乞除一合得职名事具悉朕惟古者任人各有定位功髙者厥禄厚徳盛者其爵尊故知将相之官自是勲贤之器卿有大徳于朕有大功于时既宣卫上之忠遂陟秉钧之任虽云免政岂不念劳肆开公府之仪并侈将旄之宠务隆异数特越常规视人望以为宜在朕心而无歉矧分临于巨屏烦坐镇于长江六纛前驱用佐先声之震慴三槐在着尚期旧徳之来归往体眷怀毋劳逊避所请宜不允故兹诏示想宜知悉赐尚书左仆射同中书门下平章事吕颐浩等为火灾待罪不允诏
　　御笔批天之降灾縁朕失徳方耸惧未宁遽得颐浩所上表欲与朕分谴益眀愧戢可降诏安慰之
　　勅颐浩省所上表奏今月二十二日越州遗火延烧民居上轸圣虑乞待罪事具悉朕惟失徳孽火示灾延及无辜夕惕以惧将深戒于不治方引咎以责躬忽览奏函力祈分谴震于夙夜方且畏天之威移之股肱亦岂朕之所欲宜思励翼用副忧勤抚绥失业之氓助宣保民之意各安厥位勿复有陈所请宜不允故兹诏示想宜知悉
　　赐特进尚书左仆射同中书门下平章事吕颐浩辞免监修国史恩命不允诏
　　勅颐浩省所劄子奏辞免恩命事具悉自前世以来致详史事人君之言动则起居有注辅相之经纶则时政有纪授之秘府日而歴之则著作有官此其槩也顾宰相之职无所不统矧左右史乃其所属时政记乃其所行而秘府三馆则又旧制所兼也朕方深念艰难之际记事多缺肆命攸司举行厥官则委卿监总固其宜耳昔张说以旧相居边镇即军中修史今虽戎马未息军国务繁卿独不能以庶政余隙董成兹事乎一代大典方以属卿勉副朕怀毋复谦避所请宜不允故兹诏示想宜知悉
　　赐特进尚书左仆射同中书门下平章事兼知枢密院事都督江淮荆淛路诸军事吕颐浩辞免长男承议郎抗次男宣教郎摭除职名赐章服恩命不允诏
　　勅颐浩省所上劄子奏辞免男抗摭除职名赐章服恩命事具悉卿再登元辅尝立大勲比总六师往督诸道忠勤诚至不惮暑行而于其所私曽弗内顾在朕其可忘之矧方倚卿以图邦国再造之功而卿之息则未録岂其礼哉肆推茂恩断自朕志今卿乃以异时侥幸者为戒引谊力辞殊失厥防宜识兹意勿复重陈所请宜不允故兹诏示想宜知悉夏热卿比安好遣书指不多及
　　赐新除御史中丞富直柔辞免恩命不允诏
　　勅直柔省所奏辞免恩命事具悉朕躬履囏难鉴既往之失广直言之路开无讳之门凡白简所弹皂囊所论不惮屈已从之惟恐下情之壅于上闻也然人臣进言自昔称难而人主听言尤为匪易伊欲天下有尽言之益而上有用言之效安得遇事必言而言之必可行者哉卿天资直谅绰有祖风諌垣琐闼纳忠多矣不诡不讦动中事防盖夫二者之难求适厥中期于济国家之务而已朕用嘉之肆进汝位长兹风宪之司俾率乃僚冀闻正论往体眷意何以辞为所请宜不允故兹诏示想宜知悉
　　赐新除工部侍郎贾安宅辞免恩命不允诏
　　勅安宅省所奏辞免恩命事具悉周汉二宣皆中兴主诗人所歌既以任贤使能为宣王羙而史賛孝宣之治至于技巧工匠器械后世鲜及以见吏称职之効朕甚慕焉惟卿发策妙龄践扬最久安恬知止勇于退休缅怀资善之游厥有甘盘之旧召还琐闼益励靖共冬官攸司亦卿故领庶防任使之广必值于贤能而综核之精弗遗于工技勉助于治无庸固辞所请宜不允故兹诏示想宜知悉
　　赐新除龙图阁直学士知泉州叶份辞免恩命不允诏
　　勅叶份省所奏辞免恩命事具悉自南幸以来中原梗塞兵拏不觧用度日滋及胡马冦江毒流荆淛民力既屈储廥一空而警跸屡迁益繁供亿卿器识沉靖心计精眀独干民曹于兹两嵗不动声色饷给以充非才智有余孰堪其事方兹进位倚以成功乃力抗章愿从均逸念贤劳之已久宜诚恳之重违改职守藩时维常典往只成命勿复谦辞所请宜不允故兹诏示想宜知悉赐新除徽猷阁直学士淮南东西路宣抚使防谋官宋伯友辞免恩命不允诏
　　勅伯友省所奏辞免恩命事具悉朕于裁度万务待遇庶品付以至公之道无容心焉乃者临遣上将宣威淮甸凡厥防佐听以自择而有言于朝者首愿得卿顾方倚以成功重违其请肆陞学士之职俾赘幕中之画谓当伸于知己欣然从命而犹以疾病不能为觧朕甚疑之卿之获此盖必有见取者矣其尚何辞所请宜不允故兹诏示想宜知悉
　　赐新除御史中丞辛炳辞免恩命不许诏
　　勅辛炳省所奏辞免恩命事具悉朕尝胆而惩大难虚心而受尽言摧抑世权以伸风宪之威张眀纪纲以正朝廷之体务奬延于忠谠用开广于聪明卿时之老成邦之司直顷就闲于乡曲每腾誉于搢绅迨兹三聘而肯来何止单言而寤意履台端之朞嵗倡国是于一时髙第当迁实才堪称伊欲人励思无邪之志肆俾卿専中执法之司惟有知而必言庶不绳而自肃若乃収大才以振风俗开公道以一权纲责实而修诚崇俭而节用备闻斯语深沃朕心勉卒令猷毋留成命所请宜不允故兹诏示想宜知悉
　　赐神武副军都统制岳飞辞免恩命不允诏
　　勅岳飞省所奏辞免恩命事具悉朕以九江之防襟带武昌控引秋浦上下千里占江表形胜之地宿师遣戍向已属卿増壮军容爰加使号盖图乃绩顾匪朕私矧殄防之功驭军之略表见于时为后来名将江湖之间尤所欣頼儿童识其姓字草木闻其威声则夫进秩任就一道岂特为卿褒宠亦以慰彼民之望其尚何辞所请宜不允故兹诏示想宜知悉
　　赐新除龙图阁学士充川陜宣抚处置副使卢法原辞免恩命不允诏
　　勅法原省所奏辞免龙图阁学士充川陜宣抚处置副使恩命事具悉朕留跸东南忧深西顾举陜蜀之计付之枢臣闵其久劳召还入辅重惟布宣威徳抚循兵民孰克代之俾任吾事以卿位列常伯名髙本朝巴梁剑外之人稔厥治行秦雍山西之士服其风声是用参畀中权尽防诸将河图峻职増贲戎昭胡为抗章犹尔避命顾令行之莫反且众选之已详既云竭力于囏虞毋复执谦于辞逊所请宜不允故兹诏示想宜知悉夏热卿比安好遣书指不多及
　　赐新除兵部侍郎程瑀辞免恩命不允诏
　　勅程瑀省所奏辞免恩命乞宫观事具悉人臣之忠尤难于尽言君子之孝莫大于养志卿举职东省遇事必陈既得尽言之羙朕用嘉之载从推择进贰夏官时乃次迁理无足避顾以亲老自列遂求退闲经不云乎立身行道扬名于后世以显父母孝之终也二亲之志其亦以是望于卿耳口体之养于亲奚有惟卿慨然学古之道在君亲之际虑之宜熟夫尚何辞所请宜不允故兹诏示想宜知悉
　　赐左朝奉大夫试尚书刑部侍郎兼权吏部侍郎胡交修辞免兼侍读恩命不允诏
　　勅交修省所奏辞免兼侍读恩命事具悉朕讲道艺于干戈之隙访鸿硕于政事之余庶博所闻以辅不逮卿精深之学直谅之资时之醇儒古之益友顷从禁掖尝侍经帷有嘉笃实之诚每竭纷纶之辨既复论思之近列属虚进读之常员惟旧是图在今为称往懋尽规之义毋烦避宠之辞所请宜不允故兹诏示想宜知悉赐左朝奉大夫新除兵部尚书赵子昼辞免恩命不允诏
　　勅子昼省所奏辞免恩命事具悉眷我国家教行宗属虽久袭儒冠之盛固不乏人而间持从橐之荣未尝在事岂有嫌于同姓盖莫值于真才今卿立朝自我作古缺文寖举既更礼学之清司密防是承复寘枢机之要地所居自称无适不宜肆还正于贰卿俾分厘于武部益详阅试庶尽猷为其戮力于囏虞毋执谦于辞逊所请宜不允故兹诏示想宜知悉
　　赐捧日天武四厢都指挥使眀州观察使权主管殿前公事刘锡辞免恩命不允诏
　　勅刘锡省所奏辞免恩命事具悉卿才略天资勲名世显入典禁厢之旧出分边阃之忧克嗣前人为时宿将勤劳具在艰险不渝朕聴皷鼙而有思悼干戈之未戢眷我爪牙之旧困于口舌之烦坐废逺方倐更累嵗用趣还于宿卫俾尽复于官联朕不乃忘卿当曷报尚益图于忠力毋过饰于谦辞所请宜不允故兹诏示想宜知悉
　　赐龙图阁直学士左朝奉大夫知处州耿延禧乞除在外宫观差遣不允诏
　　勅延禧省所奏乞除在外宫观差遣事具悉陟降多士怀思旧人方霸府初开曽囏难之共济暨皇家再造率疎斥而莫留有慨予心实勤乃眷起于瘴海流离之后付以便邦偃息之优式资恺悌之风已报循良之政遽兹引疾还欲就闲虽持橐居中未克在补过拾遗之列而析符于外姑欲图承流宣化之功毋复有陈勉共乃事所请宜不允故兹诏示想宜知悉春暖卿比平安好遣书指不多及





　　钦定四库全书
　　北海集巻十四　　　　　宋　綦崇礼　撰诏
　　赐新除端眀殿学士朝议大夫权同知三省枢密院事李回辞免恩命乞除一宫观差遣不允诏
　　勅李回省所奏乞除一宫观差遣事具悉顷分政府往奉东朝由寮寀之不防致军民之弗靖肆图宿望更领行台复秘殿之班联视辅臣之仪物眷怀良旧宠命维新何以嫌疑欲从闲散顾晨昏久废甫迎防于慈闱而道路方长頼总齐于庶务亟安尔位用寛朕忧所请宜不允故兹诏示想宜知悉夏热卿比安好遣书指不多及
　　赐资政殿学士左中大夫江南西路安抚大使兼知洪州李回乞除一宫观差遣不允诏
　　勅李回省所劄子奏乞除一宫观差遣事具悉朕以中原未定夙宵疚怀廵省治兵驻于吴防眷言豫章则吾西屏内抚江表北控淮右非老成重望孰克镇之卿由庙堂往命帅事驱攘羣盗绥辑疲民勤劳逾年休有成绩方兹倚赖遽欲求闲引疾自言殊非所望惟旧劳则知体国而卧防可以折冲勉亲药石之良用副藩宣之托所请宜不允故兹诏示想宜知悉春寒卿比安好遣书指不多及
　　赐新除端眀殿学士左朝奉郎充江南东路安抚大使兼知建康府充夀春府滁濠和州无为军宣抚使李光辞免恩命不允诏
　　勅李光省所奏辞免恩命事具悉朕惟侍从之贤出入迭用其在朝则矢谟禁闼为腹心之臣在外则折冲大邦膺屏翰之寄时有缓急任随重轻朕方擢卿从班首冠六联之长属建康谋帅所急在兹虽坐执铨衡甚宜其职而宣威方面无以逾卿肆陞秘殿之华以壮长城之托亟只成命勿事牢辞所请宜不允故兹诏示想宜知悉
　　赐新除吏部尚书李光辞免恩命不允诏
　　勅李光省所奏辞免恩命事具悉为国之患在于有贤而不能用卿学行修饬识虑通眀许国之诚慨然有为济务之材绰有余裕搢绅所贤而朕所知也天官常伯任首六联位次二府需贤而用今始得卿胡为抗章犹尔逊避亟只成命庸副朕怀所请宜不允故兹诏示想宜知悉
　　赐新除户部侍郎柳约辞免恩命不允诏
　　勅柳约省所奏辞免恩命事具悉昔汉官有试守者满嵗则为真而唐制要官亦俾权知久乃正授盖已试而迁则上之用人也审循次而进则士之居位也安朕于贰卿致详者如此卿以疏通之才司邦国之计阅时虽近绩効已闻就正厥官孰曰不可矧方倚以使事之重逺聘絶域送之以礼宠命是宜其即钦承无劳逊避所请宜不允故兹诏示想宜知悉
　　赐新除显谟阁直学士左朝请郎知平江府李弥大辞免恩命不允诏
　　勅弥大省所奏辞免恩命事具悉卿歴事三朝再登八座方图宿望俾扞外虞与其屈防相幕之行曷若専委藩方之寄还陞延阁用贲左符往体恩私毋劳逊避所请宜不允故兹诏示想宜知悉夏热卿比安好遣书指不多及
　　赐新除户部尚书李弥大辞免恩命不允诏
　　勅弥大省所奏辞免恩命事具悉自兵兴以来费出无艺民力屈财用殚至于斯极矣朕方兴衰拨乱经营四方而军赋所资为尤急必有为朕裁理调度知取知予使民不困而用足者以任吾事维卿靖重之操详练之才敭歴三朝为时宿望比还省户未复旧班进长地官繄老成是頼毋留成命庸副朕怀所请宜不允故兹诏示想宜知悉春暄卿比安好遣书指不多及
　　赐新除防知政事翟汝文辞免恩命不允诏
　　勅汝文省所劄子奏辞免恩命事具悉卿侍从三朝为时宿望虚伫旧矣属辅臣未备物色其人想见仪刑起之田里进对之际深契朕心顾岂劳承密防于銮坡盖将俾济嘉谟于廊庙擢陪大政遂断不疑诗不云乎虽无老成人尚有典刑朕今自喜得老成之助则发其所蕴协賛经纶亦卿之志也夫尚何辞所请宜不允故兹诏示想宜知悉
　　赐防知政事翟汝文乞除在外一宫观差遣不允诏
　　勅汝文省所上劄子奏乞除在外一宫观差遣事具悉朕履兹囏运忧畏靡宁所頼二三大臣合诚交脩用辅不逮矧卿以先逹宿望同陞庙堂久懐嘉谋庶克有济中外攸属曽亡间言何嫌何疑而弗安厥位乞骸之语匪朕欲闻勉协乃心以永终誉所请宜不允故兹诏示想宜知悉
　　赐新除太尉依前武成感徳军节度使神武左军都统制福建江西荆湖南北路宣抚副使加食邑五百户食实封二百户韩世忠辞免恩命不允诏
　　勅世忠省所劄子奏辞免恩命事具悉人主之兴事当劝于用赏人臣之有功常说于见知卿出总王师往行天讨一鼓而平瓯粤再举而临湖湘妖孽悉除逋逃自服乃峻防勲之典俾升掌武之班朕既知卿狥国之劳卿宜恱此褒功之意亟只成命何用深辞所请宜不允故兹诏示想宜知悉
　　赐新除开府仪同三司韩世忠辞免恩命不允诏
　　勅世忠省所劄子奏辞免恩命事具悉朕以湖湘之境氛祲既清淮泗之冲藩篱未固惟卿志无遗虑勇不辞难酬其前劳乃视仪于大府加之今授盖倚重于长城既兼将相之名宜狥邦家之计忠勤有素谦逊何为所请宜不允故兹诏示想宜知悉
　　赐韩世忠再上劄子辞免恩命不允诏
　　勅世忠省所再上劄子奏辞免恩命事具悉朕薄于奉已而倾帑廪之入以养兵慎于官人而极臣隣之宠以任将顾何所事盖欲有为卿继立竒功进图逺略既削平于多垒将绥定于中原迨此策勲适当遣戍拟台司而建府临淮甸以宣威岂曰朕私时惟国计师言咸穆庙胜可期毋烦谦逊之辞式副忧勤之念所请宜不允故兹诏示想宜知悉
　　赐韩世忠三上劄子辞免恩命不允诏
　　勅世忠省所三上劄子奏辞免恩命事具悉朕惟五材并用谁能去兵四海未安注意在将故不爱三军之费以收其力不遗一战之劳以勤其功卿昨定湖湘未加信赏兹屯淮泗宜有宠行进号仪同式循典故而乃深陈中恳荐贡忱辞欲消贪觊之风愿保谦冲之节载观于守益叹尔贤然爵于朝而尽公则令惟行而难返第思厚报毋执小亷往体眷怀亟只成命所请宜不允故兹诏示想宜知悉
　　赐新除武防军节度使依前侍卫亲军步军都总指挥使权主管殿前司公事郭仲荀辞免恩命不允诏
　　勅仲荀省所劄子奏辞免恩命事具悉朕只畏天戒肆宥多方宿负往愆咸与更始矧卿顷尝逺谪亦既召还扈卫勤劳弥见忠谨而旄钺未复有歉朕心属更霈恩在法当叙所请宜不允故兹诏示想宜知悉
　　赐武防军节度使知明州军州事兼管内劝农使兼沿海制置使郭仲荀辞免新除检校少保恩命不允诏
　　勅仲荀省所劄子奏辞免检校少保恩命事具悉卿斋坛名将勲阅故家久扈殿岩顾闵劳于宿卫出临海道将倚重于蕃宣恳陈避宠之诚愿罢典章之职载嘉冲节爰锡徽章假贰公亚保之崇仍六纛元戎之旧用光阃寄实典邦彞徃体茂恩毋留成命所请宜不允故兹诏示想宜知悉冬寒卿比平安好遣书指不多及赐侍卫亲军步军都指挥使武防军节度使权主管殿前司公事郭仲荀乞罢军职除一宫观差遣不允诏
　　勅仲荀省所奏劄子乞罢军职除一宫观差遣事具悉卿勲阀名家将坛宿望典司环尹只扈殿岩尽一意以周旋复再更于寒暑行营不警列卫无哗忽披恳欵之辞遂有退闲之请顾爪牙之攸頼吾寝为安且精力之尚强乃劳奚避体兹眷属姑即官常所请宜不允故兹诏示想宜知悉
　　赐新除检校少保郭仲荀辞免恩命不允诏
　　勅仲荀省所上表辞免恩命事具悉宣尼有言惟器与名不可以假人今检校官称虽无所事而名防公孤亦云宠矣加之方镇于以劝劳朕敢持是而轻厥付予顾卿久勤宿卫兹解军权稽按旧章当有褒进初非虚假奚用牢辞所请宜不允仍防来章故兹诏示想宜知悉冬寒卿比平安好遣书指不多及
　　赐新除信安郡王孟忠厚辞免恩命不允诏
　　勅忠厚省所劄子奏辞免恩命事具悉朕惟昭慈之盛徳有社稷之大功弃养东朝奄经祥祭疏恩外族敢后彞章念其终鲜于弟兄维乃独当于门户故用昔舅家之礼而启兹异姓之封仰慰神灵下孚观聴然位髙则寄愈重贵极则责愈深凡光宠于一身欲保安于九族勉追遗志何用谦辞所请宜不允故兹诏示想宜知悉赐宁逺军节度使充醴泉观使孟忠厚辞免回授转官恩命不允诏
　　勅忠厚省所劄子奏辞免恩命事具悉乃者戎事方繁顾朕不获躬致东朝之养肆命百执从卫逺行逮其来还实宣忠恪序迁阶秩用酬厥功卿选自懿亲首尾在事格以有司之法分为属族之荣非曰宠私时维常典体予孝治勿事谦辞所请宜不允故兹诏示想宜知悉秋冷卿比安好遣书指不多及
　　赐端眀殿学士左中大夫新除知温州韩肖胄辞免恩命不允诏
　　勅肖胄省所劄子奏辞免新除知温州仍旧职恩命伏望止以本官改授一在外宫观差遣事具悉卿元勲旧阀名宰世官有嘉济美之才俾賛本兵之政张旃敌境逺烦将命之勤借箸筹帷还頼告猷之助方资戮力叶济良图顾辞之甚坚欲留贤而不果乃锡守符之重仍聨殿屋之华岂不念劳姑从均逸维兹禁职盖近臣出入之仪如彼要邦实今日便安之地相攸以授假宠而行何必宫祠始为闲退所请宜不允故兹诏示想宜知悉
　　赐端明殿学士左中大夫同签书枢密院事韩肖胄左朝奉大夫试工部尚书胡松年辞免赐马不允诏
　　勅肖胄等省所劄子奏辞免赐马事具悉卿昨违行阙逺聘殊封尝分驵骏之良俾佐驱驰之力越飞狐之险阻知我马之虺隤缅想忠勤每深咨叹甫结二邦之好方嘉四牡之还未足偿劳曷云纳赐往备服乗之用第思摧秣之宜所请宜不允故兹诏示想宜知悉
　　赐端明殿学士左中大夫同签书枢宻院事充大金国军前通问使韩肖胄辞免特赐恩泽七资起发钱一千贯左朝奉大夫试工部尚书充大金国军前通问副使胡松年辞免特赐恩泽五资起发钱八百贯恩命不允诏
　　勅肖胄等省所劄子奏辞免特赐恩泽并起发钱事具悉卿将命出疆推诚许国惟邦家社稷之计正頼深谋则闺门子弟之私可贻纎虑肆颁渥泽用慰逺懐载瞻道里之长并给赍装之费归两宫而平二国卿其勉于成功庇九族而禄万钟朕岂难于优报体兹至意毋复多辞所请宜不允仍不得再有陈请故兹诏示想宜知悉
　　赐新除同签书枢密院事韩肖胄辞免恩命不允诏
　　勅肖胄省所劄子奏辞免恩命事具悉朕惟防五兵之务实頼于智谋合二国之成必资于忠信兼此重任属吾世臣卿克绍家声允为国器运筹之略専对之才求于禁近之间无若老成之比进联右府岂独本朝之得人出聘北方亦知韩氏之有后繄功名之是似庶祸乱之可平勉副眷怀毋劳谦避所请宜不允故兹诏示想宜知悉
　　赐新除吏部侍郎韩肖胄辞免恩命改授一州不允诏
　　勅肖胄省所奏辞免恩命事具悉卿顷由宰士擢贰冬卿阅嵗月之再周厥材猷而自见眷言劳勚宜有序迁朕方绍立邦基缅怀世烈故国在念岂徒乔木之思遗笏仅存犹若甘棠之比矧得贤于后裔宜戮力于本朝进执铨衡兹图乃绩出分符竹可副朕心往亟践于厥官毋久留于成命所请宜不允故兹诏示想宜知悉钦定四库全书
　　北海集巻十五　　　　　宋　綦崇礼　撰诏
　　赐新除捧日天武四厢都指挥使充淮南东西路宣抚使司都统制王辞免恩命不允诏
　　勅王省所奏辞免恩命事具悉自囏难以来兵政寖隳行营置帅非复旧制而军卫之职多缺朕甚念之卿出自世将为时虎臣宣力爪牙既多成绩出屯淮楚方頼协心持假四厢之权以示三军之重遽披诚悃请避宠荣惟勉于大功防矜于小节所请宜不允故兹诏示想宜知悉
　　赐捧日天武四厢都指挥使庆逺军承宣使神武前军统制王辞免军职不允诏
　　勅王省所奏辞免军职事具悉国家宿兵京师密卫王室列置主帅付以军权号令训齐克壮爪牙之势承平既久纪律寖隳比更乱离播弃殆尽而庙卫之职徒存其名顾犹慎宠将臣而不敢轻废者示朕区区未尝一日忘其旧耳卿夙由忠勇分总行营将俾出师特加是命虽休兵淮楚姑辍乃行而荡冦荆湖正需尔力临遣之意无怠于前傥能体朕思复旧典之心以共恢逺之略不亦善乎辞逊小亷于卿何有所请宜不允故兹诏示想宜知悉
　　赐新除知扬州充淮南东路安抚使汤东野辞免恩命不允诏
　　勅东野省所劄子奏辞免恩命事具悉朕北顾中原淮海实为控扼之地自分镇以来未得其人使吾遗氓更以重困肆求侍从之旧往绥抚之如卿材能着于己试起当阃寄孰曰不然云胡抗章犹以疾谂夫天下多事正圣哲驰骛之时卿体国有素顾欲辞难而就佚耶其趣之官副此眷倚所请宜不允依已降指挥疾速前去之任有合申事件条具申尚书省故兹诏示想宜知悉春暖卿比安好遣书指不多及
　　赐徽猷阁直学士右太中大夫知扬州充淮南东路安抚使汤东野乞依旧一宫观差遣不允诏
　　勅东野省所状申尚书省乞依旧一宫观差遣事具悉人臣事君安危不夺其节剧易不辞其事卿以材能见推当世出入禁从为吾迩臣于事君之义宜所知也今风俗媮薄而利害之心胜士大夫从仕举欲即安平之地则吾境土不幸而更兵火者多矣将孰与之抚凋瘵而扞牧圉也哉姑悉乃心以副朕意辞难就佚得无嫌乎所请宜不允故兹诏示想宜知悉夏热卿比平安好遣书指不多及
　　赐新除礼部侍郎陈与义辞免恩命不允诏
　　勅与义省所劄子奏辞免恩命事具悉卿以经术之深既资劝讲辞华之赡兼俾代言而任总铨曹日撄繁务惟精明之立防在剸拨而有余然而必将责吏事之能则非所以用儒臣之意贰卿之列掌礼是优品秩虽同剧闲则异方订裁容典固有頼于刾经则润色丝纶盖无妨于视草欲贤劳之少佚极清选以良宜初匪超逾奚烦逊避所请宜不允故兹诏示想宜知悉
　　赐左奉议郎试尚书礼部侍郎兼侍讲兼权直学士院陈与义乞除一在外宫观或僻小一郡不允诏
　　勅与义省所奏乞除一在外宫观或僻小一郡事具悉卿之求去盖屡矣而不止朕之留卿则确然而莫移顾委质事君将内外之奚择而用人立国患贤才之未充眷予侍从之流有此英竒之望平允甚宜于文部直清复见于秩宗矧视草禁严方待宣公之中助且执经帷幙可容扬秉之外迁卿虽自处之有辞朕岂茍遗而无故体兹至意毋复固陈所请宜不允故兹诏示想宜知悉
　　赐新除吏部侍郎陈与义辞免恩命不允诏
　　勅与义省所奏辞免恩命事具悉选部旧为剧曹自南渡以来典籍散亡奸百出或者当用文学之吏治之庶防能胜则又大不然夫铨综之地多士所趋而専以吏道绳焉其肯退听昔人盖有简要清通之目非吾儒学之臣其素节雅望足以领袖后进者顾未易以厌服士心而见推平允也朕今擢卿于词掖而行之选事岂茍然哉亟只厥官毋留成命所请宜不允故兹诏示想宜知悉
　　赐左奉议郎试尚书吏部侍郎兼侍讲兼权直学士院陈与义乞除一小郡或宫观差遣并不允诏
　　勅与义省所奏陈乞事具悉朕闵劳多虞事皆草创而铨选之法坏比命有司裒辑科条聚为成书庶防遵行稍有定制但今舆图半没仕路犹广衣冠流离失职者众而州县之员有限不足以充其求乃至逆用数年之缺先者未至已复掲牓而待其后矣茍于是中尚容奸幸则可乎轸于朕怀申饬宪禁方頼卿等革兹弊源而遽求罢去岂朕所望如卿才能学识盖一时之选惟悉乃心勤乃职使吏不得用法而士无谤言朕复何虑所请宜不允故兹诏示想宜知悉
　　赐左奉议郎试尚书吏部侍郎兼侍讲陈与义乞除一在外宫观不允诏
　　勅与义省所奏乞除一在外宫观差遣事具悉朕建立邦国于剥乱陵夷之后号召人材于流离解散之余有徳于兹将収其用夫岂无故而遐弃之卿以硕学懿文宏材赡智来从孤逺越置近严纶阁摛辞识王言之体天官典选得士誉之公方观厥成克副朕志遽以疾谂欲轻去朝何嫌何疑而为计出此姑安乃职毋复多言所请宜不允故兹诏示想宜知悉
　　赐吏部侍郎兼直学士院兼侍讲陈与义乞除一在外宫观差遣不允诏
　　勅与义省所奏乞除一在外宫观差遣事具悉朕惟铨衡人物必有清通之才劝讲经帷必有鸿博之学发挥帝制必有典雅之文夫然后称卿以时望登于从班兼兹三长获为朕用矧其辞章为后来之冠议论合当世之宜求之在庭几见其比人才难得国步犹囏顾如卿者可因引疾而听其去哉勉体眷知毋徒辞费所请宜不允故兹诏示想宜知悉
　　赐新除检校少保定国军节度使依前知枢密院事宣抚处置使张浚辞免恩命不允诏
　　勅张浚省所劄子奏辞免恩命事具悉乃者外侮凭陵中原梗阻整予师众姑廵守于南邦烦我枢臣往分忧于西鄙尽防诸帅屡当强胡顾失利富平岂不贤于避敌及鏖兵岐下乃终底于成功一战之威三军克振有嘉忠略爰赐宠章假孤棘之班资建将旄之仪物并昭异数式励羣情胡尔好谦尚兹请避虽推原雅志固非爵禄之求而进复旧疆正欲功名之劝勉膺茂命毋事劳辞所请宜不允故兹诏示想宜知悉冬寒卿比安好遣书指不多及
　　赐检校少保定国军节度使知枢密院事宣抚处置使张浚乞检累奏赐黜责别选大臣经营关陜不允诏
　　勅张浚省所奏乞检累奏赐黜责别选大臣经营关陜事具悉胜负兵家之常要以成功而为主安危大臣所寄岂其微眚之是尤卿威望在人诚心许国自分忧于一面盖御敌者三年壮志弗渝逺图可必彼将帅之不竞非方略之实然矧后効之已彰顾前奔之孰议载披来请殊拂朕怀昔楚不赦得臣徒益文公之喜而晋复用林父卒成赤狄之诛得失之间逺近如此尚其毕力毋复多云所请宜不允故兹诏示想宜知悉秋冷卿比安好遣书指不多及
　　赐检校少保定国军节度使知枢密院事张浚乞罢知院事不允诏
　　勅张浚省所劄子奏乞罢知枢密院事具悉卿任居近辅身荷大功佐佑弼谐正仰忠贤之力周旋恩礼敢遗勲旧之臣既屡诏以遄归犹固陈而辞位虽乐羊多谤朕将投箧以焚书而郭令可师卿其闻命而就道矧初无间何所致疑伫入告于嘉猷以终图于大计勉成朕志毋费乃辞所请宜不允仍依累降指挥赴行在故兹诏示想宜知悉春寒卿比平安好遣书指不多及赐检校少保定国军节度使知枢密院事张浚请罪不允诏
　　勅张浚省所劄子奏富平之师尝致败绩不能攘敌复土愿请罪于司冦以惩不敏况孀亲埀老乞赐骸骨以尽孝养事具悉卿之引咎陈诚屡矣而朕开谕之辞亦以数下谓当深体毋复有疑兹闻趋命而来将遂入见虚怀以俟渇听嘉谋乃犹抗言固求归养君臣之间情阻不通朕用歉焉夫卿委质以从朕于艰难旧矣方新过家而将母来谂无乃非卿许国之素而违昔人养志之谊乎其亟造朝副予注意所请宜不允依累降指挥疾速赴行在故兹诏示想宜知悉春暖卿比平安好遣书指不多及
　　赐知枢密院事张浚乞许辞免先除检校少保定国军节度恩命不允诏
　　勅张浚省所上表乞许辞免先除检校少保定国军节度使恩命事具悉日者卿専制行谋尽防诸将破敌岐梁之际虏众载殱伸威巴蜀之冲人心克固惟指纵之功既茂则褒扬之命宜先赏已定于三年恩岂移于一旦迨将入见乃更力辞顾六纛多仪允称本兵之任而贰公显秩雅宜辅政之司何所嫌疑毋烦逊避所请宜不允仍不得再有陈请故兹诏示想宜知悉春暖卿比平安好遣书指不多及
　　赐太尉定江昭庆军节度使神武右军都统制张浚乞一在外宫观差遣许任便居住不允诏
　　勅张浚省所枢密奏据卿申乞一外任宫观差遣许任便居住事具悉卿结发从军积功百战忠谊之性出于天资事朕累年备宣劳勚如卿自列朕所深知方边报尚新而防秋甚迩正资宿将以扞外虞遽求退闲岂朕所望矧士马之蕃耗器械之有无搜补缮修卿之职也其条所务以上枢庭益思先事之图毋作自安之计国家休戚卿实同之所请宜不允仍不得再有陈请其见阙军马器甲条具措置申枢密院故兹诏示想宜知悉赐知枢密院张浚乞在外宫观差遣不允诏
　　勅张浚省所奏乞在外宫观差遣事具悉卿功存社稷任总枢机虽闵劳师旅之繁正倚重庙堂之望矧五年在外渇欲见卿而四辅居中久难虚位亟下遄归之诏犹披引疾之辞载惟上命之行礼毋俟驾俯亮乃心之素忠岂忘君其趣来归以图逺略求闲之语匪朕所期所请宜不允仍依累降指挥疾速赴行在故兹诏示想宜知悉秋冷卿比平安好遣书指不多及
　　赐新除徽猷阁学士提举临安府洞霄宫詹乂辞免恩命不允诏
　　勅詹乂省所奏辞免恩命事具悉卿年加耆艾时谓老成从朕于艰勤劳惟旧名还东省曽未淹时惜其旅力之愆重烦官职之事畀真祠之优廪仍延阁之近班示朕至恩皆卿旧物往绥夀祉毋事谦辞所请宜不允故兹诏示想宜知悉秋冷卿比平安好遣书指不多及赐端眀殿学士左中大夫知饶州军州事主管孽生监牧董耘乞除在外宫观差遣不允诏
　　勅董耘省所奏乞除一在外宫观差遣事具悉朕访道燕间欲旧人之自近登贤禁路湏论者之佥谐惟卿久去内朝甫安便郡赐环初召益思代邸之勤劳偃节复留非若河东之毁誉始终不替内外何殊第坚体国之诚姑勉治民之最遽求退避曷副眷懐所请宜不允故兹诏示想宜知悉冬寒卿比平安好遣书指不多及




　　钦定四库全书
　　北海集卷十六　　　　　宋　綦崇礼　撰勅
　　赐知随州李道奬谕勅书【六月二十四日】
　　勅李道省德安府复州汉阳军镇抚使陈规奏承知随州李道公文称于今年五月初二日酉时随县尉司申解捉到李周刘智二人称系伪齐刘豫下奉使张玩等差赍伪勅檄书来随州下文字系要招降窃以本州官吏军民父祖累世受本朝涵养之恩二百余年昨自兵火之后惟竭尽忠节上报朝廷岂忍遽从伪命今来伪齐刘豫亦是大宋臣子尚敢遣人赍伪勅书强要招降侵展疆土孰不切齿除已将李周刘智盘枷并伪勅檄书缴连解送本镇兼具此申奏朝廷事自逺夷结祸中土靡宁乃眷襄随重罹兵火尚赖忠谊豪杰之士不忘国家涵养之恩心存本朝力郤伪使连书词而来上陈悃愊以甚明灼见纯诚良深嘉叹勉坚令节伫立殊勲故兹奬谕想宜知悉夏热汝比好否遣书指不多及赐襄阳府统制军马李横奬谕勅书【六月二十四日】
　　勅李横省德安府复州汉阳军镇抚使陈规奏承襄阳府统制军马李横公文称五月三日午时有伪齐刘豫遣奉使彭义并亲随郭立赍伪勅檄书前来到府窃以祖父以来食大宋水土仅二百年方图补报忽见此书痛愤不已除将郭立凌迟处斩号令外所有奉使彭义并赍到伪勅檄书并已解发赴行在去讫事自逺夷结祸中土靡宁乃眷襄阳重罹兵火尚赖忠谊豪杰之士不忘国家涵养之恩心存本朝力郤伪使连书词而来上陈悃愊以甚明灼见纯诚良深嘉叹勉坚令节伫立殊勲故兹奬谕想宜知悉夏热汝比好否遣书指不多及
　　赐武功大夫贵州团练使统制军马李宏奬谕勅书【六月二十七日】
　　勅李宏省福建江西荆湖南北路宣抚使司奏潭州申马友自到跋扈恣横六月一日李宏将马友处置讫事朕以马友恃众阻兵连年叛命戒于多杀姑务涵容而汝疾恶之资出于天性体国之志备见诚心殱厥渠魁既少申于众愤抚其部曲俾还齿于王人载览奏陈良深嘉尚故兹奬谕想宜知悉夏热汝比好否遣书指不多及
　　赐陈彦明下一行官兵等奬谕勅书【八月二日】
　　勅陈彦明下一行官兵等黠贼彦舟负国大恩甘心伪命罪盈恶稔天罚可逃汝等各保忠诚弗从叛乱克整其众自归本朝使臣以闻良用嘉叹已命大帅收抚师徒尚肩一心以图报力故兹奬谕想宜知悉秋凉汝等比好否遣书指不多及
　　赐武功大夫遥郡防御使襄阳府郢州镇抚使李横武义大夫兼阁门宣赞舎人邓随州镇抚使李道权知邓州桑立奬谕勅书【八月二十一日】
　　勅李横等汝夙秉至忠深明大义虽属囏难之际弗迷顺逆之宜执贼使以来归却檄书而不答臣子之诚无贰神明之鉴所临周览敷陈良深咨叹尚其奋励以建功名故兹奬谕想宜知悉秋凉汝比好否遣书指不多及
　　赐广南东西路荆湖南北路两浙东西路福建路江南东西路州县官吏等勅书【十月八日】
　　勅广南东西等路州县官吏等朕以中原否隔狄难岁滋巡省治兵久淹江表惟是六师供亿调度之繁以盗贼干戈诛求之苦扰吾郡邑害及生灵终夜以思当食而叹虽诏书寛恤赦令蠲除以时而下尚虑奉行之吏便文自营徒挂墙壁使吾恻怛哀矜之意不能下究而元元之民靡获霑其实惠朕甚愍之肆简忠信之使分路循行逮诸郡县检察诏令平反刑狱观问风俗宣布德意付以亲札之厯使按举必书以稽其殿最丁宁告戒躬临遣之惟尔在官小大之臣斯亦知朕志矣其相率励各公乃心勤乃职毋荒失朕命务安吾民凡使者之所上闻朕将即其功罪以示劝惩随其惰修加以诛赏尔乃狃于习俗行或不良将冐吾禁其洒心易虑务自悔革勿蹈大刑朕言必行惟明听之毋忽故兹示谕想宜知悉冬寒汝等各比好否遣书指不多及
　　赐庆逺军官吏军民僧道耆寿等示谕勅书【十月十九日】
　　勅庆逺军官吏军民僧道耆寿等朕以邢焕亲居后父蚤推姻阀之贤宠建戚藩兹广合宫之庆留奉祠于琳馆俾遥领于龙江时维邦翰之良匪特椒房之重旌旄载道知逺服之増光典册告廷想羣臣之咸喜今特授邢焕庆逺军节度使充醴泉观使特封德清县开国子食邑五百户食实封二百户故兹示谕想宜知悉冬寒汝等各比好否遣书指不多及
　　抚谕四川路勅书【十二月二十四日】
　　勅成都府潼川府利州防州等路官吏军民等朕慨览舆图计安邦域眷予梁蜀自我祖宗寛彼政刑革异时之苛急顺其风俗俾终岁以遨嬉甲子再周干戈不试怨咨之气弗起安乐之音相闻繄国家施德泽之深故民物极庶繁之美岂虞他盗辄乱诸华流毒闗中遂肆侵陵之计埀涎劒外未忘吞噬之心幸背城伸一战之威获守险为四川之障然而师徒久役备御尚严转粟兵间固多劳苦取民赋外谅数诛求所期蹔费而永宁夫岂好勤而恶逸夙宵在念焚灼于中惟暴强而弗戢则敌当自摧惟祸乱之已穷则时当自定皇天是辅伫成绥靖之图王化复行终底和平之防往体至意尚肩一心故兹抚谕想宜知悉冬寒汝等各比好否遣书指不多及
　　抚谕陜西路官吏军民等勅书【十二月二十四日】
　　勅陜西路官吏军民等朕躬履多囏力兴大业勒兵吴防以北控于江淮分帅泰川俾西临于闗塞庶将复国用克息民嗟谋画之未良致师徒之不竞委金汤而弗守半已隳残纵蛇豕之无厌恣其吞噬靡顾黎元之祸但资僣窃之臣沦防者无路以自归散亡者有生而皆弃流毒尔众痛切朕心是用更命近臣往防诸将既抚循于凋瘵且备御于侵陵毋逞滛刑务行寛政庶反侧者罔迷于首防而逋逃者还齿于吾人共图戡定之期终底和平之旧体斯至意肩尔一心故兹抚谕想宜知悉冬寒汝等各比好否遣书指不多及
　　抚谕【缺】州军勅书【四月三日】
　　勅某州军官吏军民等自衅纒朔土祸结中原不虞僣叛之徒敢肆猖狂之计神州既梗王命未通痛尔士民防兹涂炭旧都旧邑力虽刼于凶威我子我臣志岂忘于归戴稍闻忠谊防效欵诚察人意之合符知天心之悔祸克将所部还奉本朝唇齿相依同盟而奬王室掎角以进连衡而折冦雠务救灾而恤隣且讲信而修睦勿怀私忿勉就大功期九庙之再安庶两宫之可复山河之誓金玉不渝故兹抚谕想宜知悉夏热汝等好否遣书指不多及
　　赐新除武节大夫遥郡刺史依前阁门宣赞舍人权商虢陜州镇抚使兼知虢州董震奬谕勅书【四月三日】
　　勅董震自兵纒雍洛地隔江湖顾王命之未通岂人心之能固夙宵在念焚灼于怀惟汝克殿一邦并连他郡既倡端而效顺将相帅以归真天无疾风安知劲草人当乱世乃见纯臣载亮勤诚屡形咨叹已加爵命就畀藩方惟神相于至忠矧事从于大谊庶由乃力能一众情免就功名副予嘉尚故兹奬谕想宜知悉夏热汝比好否遣书指不多及
　　赐唐州官吏军民等抚谕勅书【四月十日】
　　勅唐州官吏军民等自神州既梗王命遂暌痛尔士民防兹涂炭旧都旧邑力虽刼于凶威我子我臣志岂忘于归戴果闻忠义来效勤诚察人意之合符知天心之悔祸各坚尔志还奉本朝唇齿相依同盟而奬王室掎角以进连衡而御冦雠务救灾而防隣且讲信而修睦勿怀私忿勉就大功期九庙之再安庶两宫之可复山河之誓金石不渝朕所念也尔其懋哉故兹抚谕想宜知悉夏热汝等各比好否遣书指不多及
　　赐翊衞大夫忠州观察使神武左副军统制西京路招抚使襄阳府邓随郢州镇抚使兼知襄阳府李横利州观察使河南府孟汝郑州镇抚使兼知河南府翟琮武功大夫吉州观察使河南府孟汝郑州镇抚使董先武节大夫贵州刺史兼阁门宣賛舍人权商虢陜州镇抚使董震亲衞大夫安州观察使唐州信阳军镇抚使知蔡州牛臯武功大夫吉州团练使知汝州彭玘武义大夫阁门宣賛舍人邓州南阳县界巡绰盗贼牛宝修武郎阁门只候权河阳安抚使王伟武经大夫达州刺史知信阳军赵起武功郎阁门宣賛舍人知唐州朱全武翼郎阁门宣賛舍人邓州南阳县把隘官朱力成抚谕勅书【五月六日】
　　勅李横等朕淹汩南邦顾瞻中国神都旧宅犹闻戎马之依凭赤子遗民特困敌人之驱迫天终助顺人果怀归肆时镇守之臣迭效忠勤之绩每嘉汝志实动予衷维乱既极以趋安且恶已盈而将败赖汝豪杰成此功名仗大义以连行要倚辅车之势肩一心而戮力当如手足之亲各务协和更相勉励期大复祖宗之宇以并书社稷之勲姑捐尔私共济国事故兹抚谕想宜知悉夏热汝比好否遣书指不多及
　　改赐李横等勅书【五月十三日】
　　勅李横等朕失驭中原省方南国眷兹列郡孰保吾民维时镇守之臣克效忠勤之绩每嘉忠志实动予心属暑候之方炎念戍徒之良苦御侵待暴姑慎守于封疆按甲缓兵其少休于士卒拊循凋瘵劝课耕桑务收绥靖之功终底和平之福故兹抚谕想宜知悉夏热汝比安否遣书指不多及
　　钦定四库全书
　　北海集巻十七　　　　　宋　綦崇礼　撰口宣
　　髙丽使副朝见托归馆赐御宴口宣【三月二十二日】
　　有勅卿等逺脩方贡来防时巡既入造朝复休就舍载嘉恭顺宜赐燕私今差某官赐卿等御筵想宜知悉
　　髙丽使副朝辞赐御筵口宣【三月二十三日】
　　有勅卿等观光入觐已事告还眷言去路之长属此归艎之迅宜颁燕饫以示恩私今差某官赐卿等御筵想宜知悉
　　批答
　　赐新除防知政事张守上表辞免恩命不允仍断来章批答
　　省表具知朕权时之宜以宰执大臣通治三省使政事归一而责任维均庶几同寅协济多难卿文能华国道足治君夙怀王佐之才寔应中兴之辅顷由鼇禁擢賛鸿枢虽兵机专帷幄之筹而政柄隔钧衡之地肆从改命式副畴庸惟卿素推体国之诚顾朕自负得贤之喜胡为谦挹犹尔逡巡其勉就于大功勿徒拘于小节所请宜不允仍断来章批答口宣
　　有勅乆同囏险深谅忠勤肆辍领于中枢俾进陪于大政方需伟绩勿事固辞今差
　　赐新除端明殿学士签书枢密院事赵鼎上表辞免恩命不允仍断来章批答
　　省表具知士大夫好议乆矣平居天下之事知之患不得言言之患不得行今朝廷迁播国制抢攘政令所施咸出一切岂无事之可议而不获上闻者卿以直谅之资任风宪之责盖常偘偘为朕言之朕既察其忠诚虚心开纳然徒使卿排击当权以言之于下孰若其协心国论以行之于上是用延登廊庙参秉枢机顾视前时病阙失多怀懑不平之气今而摅发猷为可以大伸其志矣方资倚赖冀图厥功谦抑逡巡非朕所望其只成命勿复重陈所请宜不允仍断来章批答口宣有勅卿夙怀忠略久着直声进陪枢筦之司实慰搢绅之论体兹深眷毋事固辞今差
　　赐新除防知政事谢克家上表辞免恩命不允仍断来章批答
　　省表具知史臣有言用人非难用人尽其才为难诚哉是言也夫建明堂营大厦必求材于楩柟豫章之木顾梁楹栋干之弗取斵而小之乃以充榱桷之细其可以言用材也欤卿识量宏达学术深醇足以任重而致逺朕之知卿久矣每欲收用而每不果中实歉焉召自藩方甫还朝着采之物望副之宿心遂断不疑擢陪大政庶几朕无用不尽才之悔而卿亦获大展其才辅朕以有为于时矣方宜戮力叶济囏难辞逊小亷朕所不取亟只乃事毋复重陈所请不允仍断来章批答口宣有勅卿行能髙世德望腆时既登贰于政机实允谐于物论往服已行之命毋烦屡至之辞今差
　　赐新除都监江淮两浙荆湖诸军事吕頥浩上表辞免恩命不允批答
　　省表具知朕获承丕绪属此中微方内正于纲维且外攘于暴乱顾文武贰柄不可有分而军国异容孰能兼任眷我钧衡之老独髙社稷之功精神足以折冲威望自然镇物肆以上公之重往临八路之师庶克震于天声遂再安于国歩卿之志也何以辞为所请宜不允批答口宣
　　有勅卿中秉国钧外严师律耸华夷之观听寄宗社之安危涣号已行谦辞何有今差
　　赐吕頥浩再上表辞免恩命不允仍断来章批答
　　省表具知卿位隆辅相望重勲贤牧野莅师允属鹰扬之大老新亭止泣岂惟江左之夷吾顾国论之攸同患兵权之不一乃烦上宰尽督诸军惟卿慨然自任于安危则朕庶乎少寛于宵旰察众志之咸定何君言之太谦其体至怀毋为固避所请宜不允仍断来章批答口宣
　　有勅卿忠惟许国志在康时兼隆将相之权无易勲劳之旧体兹至意勿复重辞今差
　　赐新除防知政事翟汝文上表辞免恩命不允断来章批答
　　省表具知朕以国势未安责在辅政之臣惩数易之烦慎厥付予厯选于众乃得老成式遄其归引以自近几闻竒论协济囏难卿既幡然而来副朕斯意胡为抗章犹以衰疾为解顾卿年加而志弥壮养厚而气愈刚庶几乎精神折冲坐镇雅俗夫岂劳卿以筋力之事为哉往体至怀毋复坚避所请宜不允仍断来章批答口宣有勅卿三朝旧德当世名臣方图辅政之功咸有得人之庆亟只成命勿事劳辞今差
　　赐新除端明殿学士佥书枢密院事权邦彦上表辞免恩命不允仍断来章批答
　　省表具知朕遭时多难思复大业永惟二三政事之臣是咨是图登用之际其何敢易乃者右府虚位阴察在廷顾端亮之姿靖重之器更事久虑患深老成可亲亡逾卿者肆颁显命擢与筹帷盍体朕知职思其报雍容辞逊岂所望哉所请宜不允仍断来章批答口宣有勅卿忠纯一德夷险百为方登枢宻之严伫决庙谟之胜亟只乃事庸副朕怀今差
　　赐新除尚书右仆射同中书门下平章事朱胜非辞免恩命不允断来章批答
　　省表具知朕闵国多囏需人共济金谷甲兵之问每至于庙堂盐梅舟楫之求实劳于岩野适吾旧德归造行朝顾雅望之素髙惜前功之未究俾还分于台揆以对秉于机衡方今狄患犹滋政多外惧邦基未定孰与中兴惟夙怀许国之诚宜大展匡时之略庶其戮力用克解忧朕既急于得贤卿盍思于爱日雍容辞逊岂所望哉所请宜不允仍断来章批答口宣
　　有勅卿道可致君忠宜谋国用再图于旧德以协济于多虞成命既行谦辞何有今差
　　赐新除武泰军节度使郭仲荀上奏辞免恩命不允批答
　　省表具知卿承家无忝在事有劳坐累谪官既归宿衞逢恩涤衅当复班聨专节制于元戎寄曲司于环尹时卿之旧匪朕其私涣号已孚谦辞毋固所请宜不允批答口宣
　　有勅卿霈泽载更官仪当复爰畀将旄之旧用昭邦典之常宜即只承勿勤逊避今差
　　赐郭仲荀再上表辞免恩命不允仍断来章批答
　　省表具知朕体覆载之无私举恩威而迭用顾弭灾肆宥泽已逮于幽遐忘过念劳宠可稽于贵近欲壮殿岩之势俾还将钺之荣邦典有常师言惟穆亟只休命毋事饰辞所请宜不允仍断来章批答口宣
　　有勅卿服勤岩陛加宠藩旄唯予命渥之新时乃官仪之旧奚为固避勿复重陈今差
　　赐新除庆逺军节度使邢焕上表辞免恩命不允批答
　　省表具知朕躬祠总章均庆寰宇乃眷椒房之泽应逮其亲肆崇藩阃之仪用光厥族矧卿官班一改嵗律五周辞要地而弗居奉殊庭而自抑于义当得非亲敢私往服宠荣奚烦谦避所请宜不允批答口宣
　　有勅比推祭泽爰举邦彛特颁将钺之华用锡戚藩之祉亟只茂渥毋饰谦辞今差
　　赐同都督江淮荆浙诸军事孟庾上表辞免恩命不允仍断来章批答
　　省表具知朕惟股肱一体休戚所同世当承平则大衣髙冠雍容庙堂而有余时属多故则躬擐甲胄驰驱军旅而不足朕岂不欲与二三臣坐论于上无为而用天下哉顾方亲总六师尝胆苦志力图中国之难则夫入防政柄出董戎旃以是委卿而不少休息者宁所得已往体朕意益励壮猷辞逊之常于卿可略所请宜不允仍断来章批答口宣
　　有勅卿中聫近辅出董全师揆巳试之成功实克堪于重寄往图逺略毋事谦辞今差
　　赐新除防知政事席益上表辞免恩命不允仍断来章批答
　　省表具知恭惟祖宗慎图辅臣置相之外别咨其副要使可否相济共成厥功大厦非一木之支太平非一士之略矧囏虞之际任大事丛急务所先朕何敢忽乆虚厥次实需其人顾惟器识渊深知略辐凑重厚之质通达之才选众比贤无出卿右断以必用尚其可辞所请宜不允仍断来章批答口宣
　　有勅卿进陪国论允穆师言继披重复之辞载谕丁宁之意亟只承命用副眷怀今差
　　赐新除端明殿学士同签枢宻院事徐俯上表辞免恩命不允仍断来章批荅
　　省表具知朕惟中兴拨乱之图须人以济非能越拘挛之俗求杰异之士则不足与共功乃者召卿于外直寘近班而不以为过者盖读卿之文而知其学察卿之言而知其识耳及出入禁闼累月之间进沃朕心备闻竒论防陪枢辅断用不疑夫君臣之遇固有相得于一言之顷者则卿之用晚矣何以辞为所请宜不允仍断来章批答口宣
　　有勅卿夙负瓌材起膺迅用览奏陈之周悉谕防意以丁宁往体至怀毋为固避今差
　　赐新除信安郡王孟忠厚上表辞免恩命不允批答
　　省表具知卿生于戚里而夙敦儒素进由文吏而今享王封贵岂力求盖本髙门之庆宠非私予实怀先后之恩授受之间存往无憾涣音已布谦避奚为所请宜不允批答口宣
　　有勅卿地并亲贤位兼将相进被后家之泽宜膺王爵之封已谕至怀毋留成命今差
　　赐忠厚再上表辞免恩命不允仍断来章批答
　　省表具知卿以方壮之年励好文之志而地居戚里名列武班虽兼将相之官已极王侯之爵笃庆则厚存心冝然叠露忱辞益知雅尚永念昭慈之盛德流泽既深重惟姑侄之近亲疏恩可薄非徒乃宠聊致予恩往体至怀毋烦坚避所请宜不允仍断来章批答口宣有勅卿顷易儒绅载持将钺既拟公槐之重遂分王社之荣镌谕已周谦辞毋固今差
　　赐新除端明殿学士同签书枢宻院事韩肖胄上表辞免恩命不允仍断来章批答
　　省表具知兹者上天悔祸强敌欲和眷惟使指之囏繄我柄臣之重卿奕叶元宰勲德相髙累嵗从班名实咸着进与枢机之任时乃世官出勤轺传之行亦其旧职庶赖承家之美克收平国之功姑往定盟即还辅政勉徇安危之计毋烦辞逊之文所请宜不允仍断来章批答口宣
　　有勅卿选于相阀任以枢庭欲图平国之功遂俾出疆之事载加镌谕毋复牢辞今差
　　赐新除参知政事赵鼎上表辞免恩命不允仍断来章批答
　　省表具知朕慎择辅臣缅怀旧德适兹虚次趣以来归将入见于便朝俾即聨于政路盖知贤而既审则断用以何疑犹贡封章力辞宠命念昔之去国曽未展于谋谟而今也逢辰谅克谐于志愿矧两宫之乆隔若四境之多虞恢定中原抚宁百姓咸卿言之及此岂朕虑之有它勉共逺图毋烦固避所请宜不允仍断来章批答口宣
　　有勅卿乆去中枢比更外镇既稔隆于物望宜参预于正司犹贡忱辞用加申谕今差
　　赐新除端明殿学士签书枢宻院事胡松年上表辞免恩命不允断来章批答
　　省表具知朕以天步犹囏邦基未定必求当世搢绅之杰以賛一时帷幄之筹卿虑极几深才优经济介行人而专对能备察于敌情答使者以受辞实参裁于宻议间从诹访益见谋猷惟克尽于小心知能恤于大事畴咨既审登用何疑命不可还辞其毋固所请宜不允仍断来章批答口宣
　　有勅卿才猷可赖望实既孚肆陞秘殿之华俾賛中枢之政已颁成命难徇谦辞今差







　　钦定四库全书
　　北海集巻十八　　　　　宋　綦崇礼　撰表
　　内中讲筵殿改作谢晴道场散罢表
　　维绍兴二年嵗次壬子五月朔日嗣天子臣就内中讲筵殿开建谢晴道场者伏以有皇上帝隂隲下民属淫雨之淹期即斋居而致祷惟无忧不烛普矜望嵗之劳而有感必通尽扫积隂之沴人心喜悦天宇开明爰修醮谢之仪尚卒丰穰之赐臣无任恳祷之至谨词
　　内中谢雨道场罢散朱表
　　臣某言伏以罢散天庆观谢雨道场设醮一座三百六十分位者伏以人心闵雨尝仰叩于髙穹帝意佑民遂普霑于甘泽顾兹菲徳曲荷洪私载惟眷命之休敢怠忧勤之责边尘未靖期尽扫于妖氛农穑将成尚无伤于乐嵗臣无任精防激切之至谨奉表奏告以闻
　　内中祈祷道场罢散表
　　臣言伏为罢防内中祈祷道场设醮一座三百六十分位者伏以天鉴溥临仰着明于埀象星躔变异实谴告于躬敢陈祈醮之仪庶格精诚之应转祸为福傥克弭于凶烖惟徳动天敢自防于修省臣无任精防激切之至
　　禳谢道场罢防朱表
　　臣言伏为罢防禳谢道场设醮一座三百六十分位者伏以君徳未明岂有谗邪之感天灾荐至是逢焚灼之忧顾黎庶之何辜宁髙真之或忍是用恭依科教只列醮仪爰饬精诚庶囘昭鉴遇灾而惧敢忘修省之勤作善降祥终底和平之福臣无任精防激切之至
　　昭慈献烈皇后大祥奏告櫕宫表文
　　臣某言伏以丧期有既嗟驷隙之难停祥祭遽临望栢城而増感恭惟昭慈献烈皇后功存神器徳被眇躬礼虽尽于三年恩则隆于万世永言悲慕防克胜任谨差某官奉表奏告以闻臣某诚惶诚惧顿首顿首谨言昭慈献烈皇后祔庙毕櫕宫旦望节序表本
　　伏以参伏星纒叹隙驹之易失草薰辇路怅羽驾以何之恭惟昭慈献烈皇后徳洽宫闱功存社稷望佳城之永闭履芳节以时思哀绪难任徽音无尽【三月旦】
　　伏以曲水传觞感流年于景物遗衣在寝追懿范于宫闱恭惟昭慈献烈皇后躬履囏难志存慈俭及芳辰之可乐嗟大养之已违但惊时序之迁空结园陵之恋【上已】伏以并土旧传已举蔵烟之令稽山新卜甫临上冢之期拜扫不亲瞻思徒切恭惟昭慈献烈皇后扶持神器拥佑眇躬未伸孝养之诚忽叹僊游之邈敢忘时荐仰荅慈恩【寒食节】
　　伏以糓雨初濡见农功之毕务公桑载绿感蚕事之方兴恭惟昭慈献烈皇后道盛母仪徳侔坤载望僊游之何所瞻遗范以空存韶景易防孝思曷已【三月朢】
　　伏以应清和未改春生之徳身离供养还悲夏凊之期恭惟昭慈献烈皇后化洽宫闱功存社稷望音容之如在嗟晦朔之俄周嵗月有穷哀思无既【四月旦】
　　伏以宫衣忽掩惊月魄之沦辉燧火俄更叹星纒之周次隙驹难驻僊驭奚攀恭惟昭慈献烈皇后德被躬力扶大寳方承顔而尽养乃厌世以登遐及兹奉讳之辰弥切懐思之念【四月十四日忌辰】
　　伏以金徽戢响悲维夏之初薫露麦飞芒感有秋之新荐慈顔在慕孝养已违恭惟昭慈献烈皇后母道无前隂功有衍即帘帷而再御安鼎祚以重新遗训敢忘哀诚难写【四月望】
　　伏以叶换阶蓂未变清和之隂敷宰木重兴感慕之懐恭惟昭慈献烈皇后徳盛四朝功存万世不返乗云之驭已逾改火之期夏凊永违时思徒切【闰四月旦】
　　伏以气余当闰寝惊厯之还月满正中载感母仪之象恭惟昭慈献烈皇后圣明超古慈俭自天功髙彤管之书徳盛练衣之训嵗时易失思慕难忘【闰四月望】
　　伏以星火方中遂正南讹之陵园永闭奚胜东望之懐恭惟昭慈献烈皇后坤载无私母仪有托未极孝心之报忽惊僊驭之遐急景频迁长哀莫既【五月旦】
　　伏以楚俗良时甫届浴兰之节越山佳气遥瞻拱木之原恭惟昭慈献烈皇后盛德无名至仁有勇折大奸于指顾避兵安事于灵符损上夀于忧勤续命空悲于防缕载追懿范第极哀悰【重五】
　　伏以长夜难晨痛泉扄之昼掩流年易老感木槿之朝荣炎序载中慈顔永隔恭惟昭慈献烈皇后仁同长养道极髙明繄社稷之再安岂帘帷之得已空余女史能播母仪【五月望】
　　伏以庆集猗兰载纪眇生之始悲纒长乐已嗟大养之违恭惟昭慈献烈皇后保佑深恩慈仁徳盛骤隔家人之礼但瞻陵栢之隂感慕増懐追攀劳望【圣节】
　　伏以火晔方升金防初伏仰天时之迭运感人意以增悲恭惟昭慈献烈皇后早正坤元晚安鼎器甫致东朝之养遽从先后之游庙室犹新始奉麦之荐园林甚迩渐惊松槚之长缅想徽音难胜哀绪【初伏】
　　伏以日囘东井知溽暑之方隆地近南溟觉炎蒸之弥异恭惟昭慈献烈皇后业贻万世慈化六宫陵木已隂徒感追凉之防寝闱既寂空余欲凊之心盛徳难名悲悰奚叙【六月旦】
　　伏以月满栢城始见飞萤之度尘昏椒壁还闻促织之悲夏景将防时思曷已恭惟昭慈献烈皇后功髙汉邓徳迈周任大养已违空感南陔之咏遗芬无尽永传彤管之书【六月望】
　　伏以大火西流骤减故宫之暑凉风朝至还悲拱木之秋恭惟昭慈献烈皇后俪徳乾元齐功坤载年华晼晚嗟供养之永违懿烈芬芳但懐思而无斁【七月旦】
　　伏以殿閴承华讵覩班龙之驾山遥缑氏应同白鹤之升怆僊驭之难追感母仪之増慕恭惟昭慈献烈皇后道髙徃后功冠本朝想神灵之在天望星河而霣涕空余懿烈永播鸿名【七夕】
　　钦定四库全书
　　北海集巻十九　　　　　宋　綦崇礼　撰祝文
　　温州恭迁祖宗神御七位奉奏祝文
　　伏以上都犹阻原庙未还永惟眇末之资实负继承之责幸赖祖宗之余训力图家国之中兴姑即便邦载严神御属奉迁于圣祖以就次于行宫并瞻睟穆之容序正尊卑之位庶顾安于后裔期归复于旧京嘉荐弗亲孝思曷已尚享
　　温州告迁圣祖天尊大帝圣像景灵官奉安奏告祖宗神御祝文
　　伏以帝箓皇图宜有发祥之自祖功宗徳岂无流庆之先惟世系之推尊实仙源之所出兴言寳像逺即海邦将迁次于行宫以并严于烈祖庶合神灵之意永延宗庙之休尚享
　　太皇太后梓宫发引渡江祭告钱塘江神祝文
　　伏以鳯翣宵陈鸾车夙驾指涛江而利渉宜神物之效灵爰饬荐羞用伸防告
　　昭慈献烈皇后改諡曰昭慈圣献皇后奉册寳告宗庙祝文
　　维绍兴三年嵗次癸丑某月朔日孝曽孙嗣皇帝臣某伏维昭慈献烈皇后改諡曰昭慈圣献皇后谨遣某官奉諡册寳敢昭告于僖祖立道肇基积徳起功懿文宪武睿和至孝皇帝伏以泰陵元配隆后母仪【哲宗皇帝祝文改云伏以于皇世母尧保冲人】两御帘帷再安社稷事希古昔勲在邦家尚惟累行之功未极易名之懿册乂新于徽称庶克协于圣功今羣工有司请以祖宗之命改諡曰昭慈圣献皇后不敢不告尚飨
　　温州景灵宫奉安昭慈圣献皇后祝文
　　维绍兴三年嵗次癸丑某月朔日孝侄嗣皇帝臣某伏为景灵宫奉安神御谨遣某官敢昭告于皇伯母昭慈圣献皇后伏以雨露时思既列太宫之祝衣冠像设载严原庙之仪仰觌睟容如聆慈训尚想帘帷之际可忘社稷之功期永奉于神灵用克宁于馆御尚飨
　　昭慈圣献皇后焚几筵祝文
　　维绍兴三年嵗次癸丑月朔日孝侄嗣皇帝臣敢昭告于昭慈圣献皇后伏以音容寖邈供养永离未厌孝思遽终祥祭三年有既撤几席于宫闱百世不穷奉烝尝于宗庙神灵其徃哀慕难胜尚飨
　　温州告迁昭慈圣献皇后神御赴景灵宫奉安祝文
　　维绍兴三年嵗次癸丑月朔日孝侄嗣皇帝臣某伏为月日神御迁赴景灵宫奉安谨遣某官敢昭告于皇伯母昭慈圣献皇后伏以徽音在慕像设方严载稽原庙之仪只奉祠宫之次已从蠲吉式告将迁尚飨
　　昭慈圣献皇后神御告迁赴温州景灵宫奉安祝文
　　维绍兴三年嵗次癸丑月朔日孝侄嗣皇帝臣伏为迎奉神御迁赴温州景灵宫奉安敢昭告于皇伯母昭慈圣献皇后伏以仙游已邈馆御斯崇将奉睟容徃从原庙俨衣冠之甫出肃仗卫之既陈载感平生但増永慕尚飨
　　昭慈献烈皇后改諡曰昭慈圣献皇后于温州太庙奉上册寳诣本室前行奉上礼前期奏告祝文
　　维绍兴三年嵗次癸丑月朔日孝曾孙嗣皇帝臣某伏为昭慈献烈皇后改諡曰昭慈圣献皇后将以月日奉上册寳谨遣某官敢昭告于僖祖立道肇基积徳起功宪文睿武至孝皇帝伏以更崇諡号图称慈徽既合议于搢绅尝请命于宗庙考六家之法斯极鸿名从三后之规聿彰圣徳爰登寳册徃对神灵盛礼既陈先期以告尚飨
　　温州景灵宫奉安昭慈圣献皇后神御奏告帝后祝文
　　维绍兴三年嵗次癸丑月朔日孝曾孙嗣皇帝臣某伏为月日景灵宫奉安昭慈圣献皇后神御谨遣某官敢昭告于宣祖绍武睿圣皇帝太祖启运立极英武睿文神徳圣功至明大孝皇帝太宗至仁应道神功圣徳文武睿烈大明广孝皇帝真宗膺符稽古成功让徳文明武定章圣元孝皇帝皇髙祖考仁宗体天法道极功全徳神文圣武濬哲明孝皇帝皇曾祖考英宗体干膺厯隆功圣徳宪文肃武睿神宣孝皇帝皇祖考神宗体元法古立宪帝徳王功英文烈武钦仁圣孝皇帝皇伯哲宗显天断道世徳扬钦文睿武齐圣昭孝皇帝昭宪皇后杜氏孝宣皇后王氏懿徳皇后符氏明徳皇后李氏元徳皇后李氏章穆皇后郭氏章献明肃皇后刘氏章懿皇后李氏皇髙祖妣慈圣光献皇后曹氏皇祖妣钦圣宪肃皇后向氏钦成皇后朱氏皇祖妣钦慈皇后陈氏皇伯母昭懐皇后刘氏伏以送终有既撤几席于东朝事徃如存游衣冠于原庙是严像设以奉神灵率循列圣之规【诸后祝文改作率从先后之仪】式序祠宫之次将陈盛礼只告先期尚飨【诸帝共一首诸后共一首】
　　温州告迁万夀观圣祖圣像于景灵宫奉安奏告宣祖皇帝祝文
　　伏以创业开基虽本贻谋之盛膺图受命岂无流庆之先惟世系之推尊实仙源之所出兴言寳像逺即海邦将迁次于行宫以并严于烈祖庶合神灵之意永延宗社之休尚飨
　　道场斋文
　　昭慈献烈皇后寒食节道场斋文
　　维绍兴二年嵗次壬子三月壬辰朔十日辛丑皇帝为寒食节于临安府浄慈寺使僧二十一人昭慈献烈皇后几筵前作水陆道场者伏以墦祭届期重起园陵之慕玊衣留御空瞻几席之陈恭即只园大兴法防普祫防阳之供用资先圣之缘榆燧既更感孝思而曷已具文可质超慧果以何疑更仗圣功永扶皇祚谨言昭慈献烈皇后几筵前寒食节水陆道场斋文
　　维绍兴二年嵗次壬子二月朔日皇帝为寒食节使僧二十一人于昭慈献烈皇后几筵前作水陆道场者伏以稽山东望再逢拜扫之期鹫岭西来固有追修之教怆园陵之莫展奉几席以犹新式当寒食之辰大启法筵之供隂功有托具存保祐之慈觉力可依用荐超升之果更推圣利普及含灵谨言
　　御前寒食节于昭慈献烈皇后几筵前建水陆道场斋文
　　维绍兴二年嵗次壬子三月壬辰朔十日辛丑御前为寒食节使僧二十一人就昭慈献烈皇后几筵前作水路道场一昼夜者伏以盛徳难忘想慈顔之如在孝心欲报惟象教之可慿嵗华甫觌于清明民俗争先于拜扫莫展栢城之域但瞻玉几之筵爰集缁流广陈法防合幽而普供宣秘宻之防言庶仗殊因获资圣地觉乗是证哀愿不违谨言
　　昭慈献烈皇后筵几前中元节道场斋文
　　维绍兴二年嵗次壬子七月朔日皇帝为中元节使僧二十一人赴昭慈献烈皇后几筵前开建水陆道场者伏以新秋凄怆方深霜露之思旧俗流传载感盂兰之节念母仪之欲报舍象教以畴依恭即几筵大陈寳供合天上人间之众徧水居陆走之殊若鬼若神或凡或圣普临法防同摄胜功慿最上乗以普资于福果生极乐国其皆仰于慈顔谨言
　　昭慈献烈皇后几筵前作水陆道场斋文
　　维绍兴二年嵗次壬子九月朔日皇帝为十月一日使僧二十一人赴昭慈献烈皇后几筵前作水陆道场者伏以阳月载临叹嵗时之晼晚东朝不御瞻几筵以凄洏广修殊胜之因用证超升之果式招浄侣恭启法筵慿大雄大力之神设无碍无遮之供仰资福俯慰孝心更分不尽之功普及无情之类谨言
　　御前为太上道君皇帝就内中道场斋文
　　维绍兴二年嵗次壬子十月戊子朔十日丁酉御前为太上道君皇帝天宁圣节就内中作祝圣夀道场一永日者伏以当阳月节纪诞辰仰瞻天徳之宁防祝圣人之夀广延开士恭启清场凴我觉雄出兹胜力推九龄之吉梦进衍昌期指七圣之迷途归安大养更资慈防永保皇图
　　御前为昭慈献烈皇后几筵前建水陆斋文
　　伏以献嵗发春感故年之载换慎终追逺怆永慕之何穷空瞻玉几之陈无复椒觞之举唯凴觉力用荐孝诚清供既周咸被法筵之施徽音不昧更延庙祀之休谨言
　　内中建轮结道场斋文
　　伏以火徳中兴应朱明之节天休申命祥标震夙之期延浄侣于只园启梵仪于中禁式假庄严之力具宣微妙之音庶格精防冀加慈防増隆夀祉保基祚以长新敷祐羣黎弭烖兵而永息
　　疏
　　功徳疏
　　伏以火徳方中适契兴朝之运天休申锡将临诞圣之期预申启请式陈洪供冀广裒于梵福用仰祝于帝龄皇帝陛下伏愿寳命惟新庆源有衍如山如阜永观基业之隆宜君宜王益茂本支之大
　　功徳疏
　　伏以炎正中兴允契诞弥之节真如最胜普归善祷之诚顾此防生久尘近缀欲报圣神之遇是资梵释之音皇帝陛下伏愿睿徳日新武功时定茂集自天之祐永膺申命之休同召虎之对扬载歌万夀效封人之请祝更诵多男
　　功徳疏
　　伏以绍灵长之宝祚圣有所生防覆育之深恩物无以报恭因诞节广集胜缘克成阅月之功仰祝后天之算皇帝陛下伏愿对昊穹之申命茂拥鸿休乗炎正之中兴系隆丕业夀考协万年之庆本支推百世之祥永庇含灵同依正觉
　　圣节功徳防文
　　伏以帝徳乗干载觌诞弥之日臣心报上仰伸善祝之诚集真如最胜之功资夀考无疆之祉敢祈大觉用证殊因孝慈渊圣皇帝陛下天祐至仁神归景福四方来贺同瞻法驾之还二圣同观永笃皇家之庆
　　功徳疏
　　伏以千龄在旦仰天徳之出宁四海倾心罄人臣之归报愿叨聨于法从宜加厚于常情防仗圣縁仰陈善祝太上道君皇帝陛下伏愿佛慈严防圣孝感通周室中兴归飨九州之养天子万夀永承二圣之欢
　　功徳疏
　　伏以天徳应期载及出宁之旦臣心上报敢忘归美之诚属诞节之将临叩真乗而有请顾晚尘法从已遥北岳之廵惟广集胜縁用致南山之祝太上道君皇帝陛下伏愿后天难老如日常升万福无疆拥百灵而荐祉四方来贺驩七萃以囘銮更赖觉慈俯资愿力
　　祈晴文
　　临安府上天竺寺开启祈晴文
　　维绍兴二年嵗次壬子四月辛酉朔日皇帝遣入内侍省东头供奉官睿思殿掌书管簿杨立本使僧四七人于临安府上天竺寺开啓祈晴道场者伏以民勤终嵗人力待时凡兹衣食之原视彼雨旸之愿念霖霪之久适当长养之期既蚕月之妨功且麦秋之告病饥寒之虑宵旰是忧爰叩佛乗庶从人愿亟扫积隂之沴尽还慧日之明谨言
　　中天竺启建祈晴文
　　维绍兴三年嵗次癸丑四月丙戌朔日皇帝遣入内侍省东头供奉官睿思殿掌书管簿杨立本使僧四七人于临安府中天竺寺灵感观音院开启祈晴道场者伏以时当长养雨或霖霪蚕将老而畏寒麦及秋而恐病惟生民所急孰先衣食之原而大士之尊实制龙神之命愿施圣力亟扫顽隂还天宇之清明副人心之归向谨言
　　下天竺寺启建祈晴文
　　维绍兴四年嵗次甲寅五月朔日皇帝遣某官于临安府下天竺寺启建祈晴道场者伏以公私之计既寡盖蔵水旱之虞动关念虑属兹苦雨害彼力田三日成霖乃逾期而未止六师仰哺则望歳之未知孰寛否徳之忧盖仗防仁之力式投浄宇恭唘清场愿回慧日之光亟扫积隂之沴谨言
　　越州圆通寺祈晴文
　　维建炎四年嵗次庚戌十月庚午朔十九日戊子皇帝遣某官使僧四十七人于越州圆通寺开启祈晴道场者伏以愁霖不止惧伤髙廪之蔵妙应无方敢叩普门之力维兹霖雨乃涉严冬云气益繁久妨明扵日月场工未毕将阙奉于粢盛愿回慧照之光尽扫积隂之沴鞭烛龙而衔耀茅檐惬献曝之忱驱石燕之飞翔编戸免祁寒之怨庻终穑事以慰人心谨言
　　内中讲筵殿祈晴文
　　维绍兴二年嵗次壬子五月朔日嗣天子臣命道士二十人就内中讲筵殿开建祈晴道场谨上启元始天尊太上道君太上老君混元上徳皇帝伏以农夫望嵗苦雨逾旬岂惟行路之兴嗟并与力田而告病敢伸精祷冀格至诚虽政事或乖时乃眇躬之责而粢盛有阙恐贻上帝之羞愿驱宿沴之灾还廓大明之照臣无任恳祷之至谨词
　　内中讲筵殿祈晴道场罢文
　　臣言伏为祈晴道场设醮一座三百六十分位者伏以积隂作沴久雨为淫百祀是供惧有粢盛之害六师在戌尤懐餽饷之忧仰觊天心俯矜民力趣扶桑之晨照收屏翳之余威庶使三农荐防一稔臣无任精防激切之至谨告
　　集禧观开启为民祈福祈晴文
　　伏以雨淫为菑民用愁垫式陈浄供以致诚祈冀格灵明遂防开霁惟防粢之无害仰休飨之有依谨告













　　钦定四库全书
　　北海集巻二十　　　　　宋　綦崇礼　撰进御故实
　　建炎四年八月十八日勑中书门下省尚书省送到通直郎试尚书吏部侍郎兼权直学士院綦某等奏准尚书吏部牒备准都省劄子于八月四日三省同奉圣防令侍从官一员具前代本朝故事闗渉治体者一两事进入者臣等备数从官无所禆补仰承圣问实深荣惧之至然臣等伏念自艰难以来私家书籍例多失散虽口耳之学粗能记诵一二深虑讹舛抵牾不足以上尘睿览伏见祖宗以来遴选儒学之臣以奉讲读若令从官一例献其所闻亦于祖宗朝无此体例况今侍读侍讲并有正官臣等若不揆荒浅奉承诏旨恐有越职之嫌伏望圣慈照察止命讲读官三五日供进前代及本朝故事以资圣学所有元降日令侍从官具故事进入指挥伏乞特赐寝罢庶使臣等不敢侵紊职守伏勅旨八月十八日三省同奉圣旨令讲读翰林学士两省官依已降指挥【按防此则集中所有进御故实俱系为翰林学士及兼侍读时所进兹特列此奏于巻首俾后之人亦可因此以考当时之制云】
　　论唐房龄创业守文对
　　唐书房龄传帝甞问创业守文孰难龄曰方时草昧羣雄竞逐攻乃降战乃尅创业则难魏徴曰王者之兴必乗衰乱覆昏暴殆天授人与者既得天下则安于骄逸人欲静徭役毒之世方敝裒刻穷之国由此衰则守文为难帝曰龄从我定天下冒百死于一生见创业之难徴与我安天下畏冨贵则骄骄则怠怠则亡见守文之不为易然创业之不易既往矣守文之难方与公等慎之
　　臣尝考唐太宗拨乱致治功徳兼隆由汉以来诚未之有迹其所以然之故则在夫委用辅相能尽其才而已观王珪所评一时同列大臣各有所长皆足以居其任冝其职昔者称人臣之美有曰乃心王室勤劳王家者矣有曰公家之利知无不为者矣则孜孜奉国知无不为龄为得之辅弼之臣安危所系时方有事则宣威靖乱以折冲万里时方无事则当轴处中以坐镇一堂兼资文武出将入相靖为得之进退开陈之际奉扬布宣之间上以沃一人之心下以善四方之政则敷奏详明出纳维允彦博为得之小纪大纲万务丛委百司庶府济繁治剧众务毕举胄为得之尽忠勿欺有犯无隠正救其恶而措君于无过将顺其美而引君于当道则以諌争为心耻君不及尧舜徴为得之进退贤否别白功罪片善必举而已无窃位之讥纎恶不容而朝无幸位之叹则激浊扬清疾恶好善珪为得之此六人者才虽不同咸有廊庙之具太宗兼得而并用之致治之美又何难焉虽然自靖而下则偏有所长殆不能以相移茍独任以求成功亦不能无阙至于龄则才优数子而不可以一善名焉故珪但称其孜孜奉国知无不为而已栁芳有言帝定祸乱而龄不言功王魏善諌而龄推其直英卫善兵而龄身处要地不吝权此其成令名者彼数子之长盖龄之所并包而効之于君者耳不其优欤乌虖二帝三王逺矣臯防益稷伊傅周召之贤不可遽得于后世则用人如太宗者以之除乱而兴治亦何为而不可哉
　　论卫文公晋悼公事
　　左传闵二年卫文公大布之衣大帛之冠务财训农通商恵工敬教劝学授方任能元年革车三十乗季年乃三百乗襄九年晋侯归谋所以息民魏绛请施舍输积聚以贷自公以下茍有积者尽出之国无滞积亦无困人公无禁利亦无贪民祈以币更宾以特牲器用不作车服从给行之期年国乃有节三驾而楚不能与争
　　臣观自昔兴衰致彊必先自治自治之道未有不本于民者衞文公承懿公失国之后徙于楚丘能以道化其民而建城市营宫室得其时制百姓説之歌于国风亦可谓贤君矣考传所载则大布之衣大帛之冠约已以礼务财训农通商恵工裕民以政也敬教劝学知所以作人矣授方而任能知所以官人矣用能安富其国家而革车之盛终致十倍卫之所以复兴者如此晋悼公承厉公失道之后修政事建官师举不失职官不易方爵不逾徳而民无谤言亦可谓贤君矣以楚郑之故厌于屡战谋所以息民者魏绛首以施舍为请于是输积聚以贷焉国无滞积亦无困人则蔵之百姓而家给人足也公无禁利亦无贪民则与众共利而亷逊兴行也祈以币更宾以特牲省费以蓄其生尔器用不作车服从给啬用以蓄其力尔行之期年其効足以胜楚晋之所以复覇者如此然则文公所以兴卫悼公所以彊晋皆以约已息民为本曷尝设法立禁务以兴利而冨国为哉伍员言越之伐吴亦期以生聚教训于二十年之后虽小大之迟速各因其力未有不由于是者茍不知出此顾以大雠之未复国用之未充务速効而忽逺图乃欲于防乱之余求生财之道有司或不知恤将巧为法制隂取罢民以济目前之急使其侥幸以成一旦之功而吾民之心已离矣盖亦反其本欤
　　论唐贞观开元循吏之治
　　唐兴乗隋乱离刬祓荒荼择用州刺史县令太宗甞曰朕思天下事丙夜不安枕永惟治人之本莫重刺史故录姓氏于屏风卧兴对之得才否状輙疏之下方以拟废置又诏内外五品以上举任县令者于是官得其人民去愁叹就安妥开元中又锢废酷吏惩无良羣臣化之革苛娆之风争以恵利显复诏三省侍郎缺择甞任刺史者郎官缺择尝任县令者至宰相名臣莫不孜孜言长史不可轻授亟易是以授受之间虽不能皆善而所得十五故叶气嘉生薫为太平埀三百祀与汉相埒致之之术非循吏谓何
　　臣甞谓天生民而立之君使司牧之则国以民为本然而不可以徧临于天下也于是乎因其生聚列为郡邑而张官置吏政令行焉凡以为民而已郡邑之吏小大非一而近民之官莫如守令守令者为天子而牧养斯民者也今夫连千里之封而得一良守则千里之民安环百里之境而得一良令则百里之民説天下郡邑逺近鳞次城郭相望阡陌相接牧民之吏咸得其良焉则天子埀拱于上而治功成矣是循吏之効也唐之盛际前称贞观后称开元语其致治之本则亦不过于慎重守令而已奈何近世乃不是思守令之选视为轻易由铨部者既一槩以资格授而诸郡守臣除扵朝廷者有五有以被罪而见斥者有以便私而得请者有以议论不合而外补者有以才用无闻而退处者有以宥罪起废而稍迁者轻授亟易去来靡常虽有龚黄召杜之政何所施设甚非为民置吏之本意至扵县令其选尤轻监司郡府既以职所临统动相威制又有奉使之臣将兵之官若衔一命被一檄其经过待遇不异胥吏无厌之求一失其意则呵辱随之彼惟救罪不暇乃欲责牧民之效得乎然贞观开元之事其亦有取于今矣茍能仿当时之迹详列名氏简于上心审其才否而废置之则人皆赴功而守令之职举申诏宰府着于甲令或由郡守而擢为侍从或由县令而超居防省则人皆乐为而守令之任重其职举而郡邑之不治者未之见也
　　论王覇从光武渡滹沱河事
　　后汉书王覇传王郎起光武在蓟郎移檄求光武光武令覇至市中募人将以击郎市人皆大笑举手揶揄之覇惭懅而还光武即南驰至下曲阳传闻王郎兵在后从者皆恐及至滹沱河吏还白河水流澌无船不可济官属大惧光武令覇往视之覇恐惊众欲且前阻水还即诡曰氷坚可渡官属皆喜光武笑曰候吏果妄语也遂前比至河氷亦合乃令覇防渡未毕数骑而氷解光武谓覇曰安吾众得济免者卿之力也覇谢曰此明公至徳神灵之祐虽武王白鱼之应无以加此光武谓官属曰王覇权以济事殆天瑞也
　　臣观光武初至河北防王郎之乱求帝甚急方从蓟中晨夜南驰而郎兵在后使滹沱之水或不能渡殆矣安能中兴汉业绵祀二百与西京之盛比隆而继美哉当滹沱之未济也闻吏之言众情危惧将有离散之忧王覇诡以氷坚可渡还报而众果得济虽脱于艰难实天相之然非頼覇设权以安众则众以离矣将谁与之济乎或谓氷适得合幸耳不然覇之悮众悔可及耶盖覇知人情惧不得济必生意外之变若谲众以临河次则阻水待济不暇他虑可得相保况天时方寒河氷之结无常则事或可符理当有是则覇之用心也顾帝闻覇言而笑吏之妄则已识覇之意矣兹其大度过人者欤臣幸得备官太史与修日厯而王府旧僚以事迹来上窃闻陛下初以大元帅起兵相州将济河如大名以图入援是时我师单寡敌骑充斥濬滑既梗而贼营牢固度不得前忽报洹水渡河氷可济遂趋洹水路向晚骑言氷已拆盖节近立春冻当解矣官属失色莫知所为未敢以白也黎明前锋报河氷复合众情大悦时乆雪隂晦及时开霁天日清明陛下乗小车安渡师徒独后乗粮车以氷薄不能胜有防溺者既渡三军驩噪是夕宿洹水闻敌营不逺五十里翌日由间道进食村民间有言适见三敌骑至旁近村舍问陛下所止人诡答曰过已数日遂以鞭击鞍而去可谓危矣盖天以大业付陛下则神之相之有非人力所能为者是以中兴宋室同符汉光祚嗣之隆未易量也虽然无忘在莒古人忠戒臣窃愿有献焉伏望陛下兢兢业业虽休勿休惩此多囏思雪大耻所期戡定中国迎还两宫尽复圣朝之旧传嗣无穷此臣区区效忠之至愿陛下所当念兹而不释者也
　　论仁宗御书
　　庆厯四年上于迩英阁出御书有三轴凡三十五事一曰遵祖宗之训二曰奉真考之业三曰念祖宗艰难四曰思真宗爱民五曰守信义六曰不巧诈七曰亲顾学八曰精六艺九曰慎言语十曰待耆老十一曰崇静退十二曰求中正十三曰惧贵骄十四曰保勇将十五曰尚儒术十六曰议释老十七曰重良臣十八曰广视聴十九曰功无迹二十曰戒喜怒二十一曰明巧媚二十二曰杜希防二十三曰从民欲二十四曰慎盈满二十五曰伤暴露二十六曰哀鳏寡二十七曰访屠钓二十八曰讲逺图二十九曰絶朋比三十曰斥謟佞三十一曰察小忠三十二曰监迎合三十三曰罪已为民三十四曰损躬抚军三十五曰求善使过又出危竿谕一篇述居髙慎危之意上顾侍读丁度等曰朕观书之暇取臣僚章奏及进封事目有深意可施于政治者为此书以分赐卿等度洎侍讲曽公亮杨安国王洙等既拜赐因请注释其义上许之其后度等上答迩英圣问一巻曰陛下上念祖宗下思政治述安危成败之迹忠邪善恶之事訽谋下臣使进裨补窃思自古求治之主靡不欲兴理道安邦国纳忠正退奸邪广聪明致功业然行此数事在明与威断尔明则不惑威则善柄断则能行总是三者守而勿失非圣人孰能为臣等甞读唐书见宪宗英悟留心庶政宰臣陈説政要必往复诘问既尽其理则曰凡事言之则易躬行则难卿等既为朕言之则当行之勿空陈而已李绛对曰非知之难行之惟艰天下之人从陛下所行不从陛下所言惟愿每言之则必行之宪宗深所嘉纳今臣等亲承圣训敷明治要亦愿陛下日与辅臣举此事目推而行之毋使唐之君臣専美前代也上览之终篇指其中体大者六事付中书枢宻院令奉行之
　　臣尝因奏对语及祖宗时事防圣谕曰此朕之家法也臣闻之竦然私窃庆幸仰见陛下存心图事未甞不以祖宗为法臣以是知大业之必复而天下不足治也今臣讨绎旧训得仁宗皇帝御书之目三十有五由其目而寻之则奉先守业修身为政用人御下安邦固本之道举在是矣臣愿陛下书之屏几置之座右起居对之以无防仁祖之法亦陛下之志也






　　钦定四库全书
　　北海集巻二十一　　　　宋　綦崇礼　撰进御故实
　　论唐裴谞问酤利对
　　二月初一日进御故实曰唐书裴谞传拜河东租庸盐铁使时甫旱谞入计帝召至便殿问酤利嵗出内几何谞乆不对帝复问曰臣有所思帝曰何邪谞曰臣自河东来渉三百里而农人愁叹谷菽未种诚谓陛下轸念元元先访疾苦而乃责臣以利孟子曰治国者仁义而已何以利为故未敢即对帝曰防公言朕不闻此
　　臣闻君子之事上也进思尽忠退思补过将顺其美匡救其恶以是为心而未尝一日敢去念也故当因事纳讽以开悟主意直而不讦巽而可入何必折槛引裾悻悻然身取其名而扬君之失为哉方代宗之时亦多故矣财计之事真其所急况谞以租庸盐铁为使则酤出纳职所当知代宗之问亦未失然谞区区之意所以激而讽之者正欲君上先民疾苦以收天下之心而已夫多事之时筦租庸盐铁之利必将督责郡县取足齐民以趣办军兴之用若于是时上不知恤其疾苦而唯征利之言是闻岂不伤恩而召怨代宗中材之主也犹能识其意而纳其言况于盛徳之君盖所乐问而不惮改也昔汉汲黯为谒者河内失火烧千余家武帝使黯往视之还报曰家人失火屋比延烧不足忧臣过河内贫人伤水旱万余家或父子相食臣谨以便宜持节发河内仓粟以振贫民请归节伏矫制罪上贤而释之谞之应对其亦类是后之为臣者多所未逹君有问焉则趋和承意不敢斥臧否而其有所使也茍以如命为恭时之利病如何拘拘然不敢少越其职以谋国家之急视民疾苦不翅秦越之肥瘠也方之二子则在所取乎在所否乎
　　论汉陈平降汉事
　　汉书陈平传平降汉因魏无知求见汉王汉王召平等十人俱进赐食王曰罢就舍矣平曰臣为事来所言不可以过今日于是汉王与语而説之问子居楚何官平曰为都尉是日拜平为都尉使参乗典防军诸将尽哗曰大王一日得楚之亡卒未知髙下而即共载使监防长者汉王闻之愈益幸平绛灌等或防平汉王召平而问曰吾闻先生事魏不遂事楚而去今又从吾逰信者固多心乎平曰臣事魏王不能用臣説故去事项王项王不信人其所任爱非诸项则妻子昆弟有竒士不能用臣居楚闻汉王之能用人故归大王臝身来不受金无以为资诚臣计画有可采者愿大王用之使无可用者大王所赐金具在请封送官得请骸骨汉王廼谢复有予赐拜以为防军中尉尽防诸将众不敢复言
　　臣甞谓国家多事之际要以得人为急茍有得焉患在不能用用矣而能信任之不疑最人君之难事也盖人固未易知而或得于一言意合之间已足了其贤否而察其可用非明智不惑之主不能至此然而人君进贤将以踈逾戚卑逾尊孤逺之人一旦加之同侪之上使其聴顺服从而无间言又所难者顾其贤才审堪吾用要非信之笃任之亲使人聴顺服从而防间之言不敢发则亦不能尽其才而成功观平初以亡命来归一説髙帝而悦之即使参乗典防军诸将讙言其不可而愈亲幸之其后绛灌之防作不能无少疑也反问焉而得其心遂不复疑乃使尽防诸将而后人不敢有言此平所以得展尽其才而画筞吐竒终兴汉家也夫惟髙帝豁逹大度规模如是彼项籍有一范増而不能用不亡何待故曰用人非难尽其才之为难能尽其才盖不疑之为也
　　论赵盾举韩厥事
　　绍兴二年正月十六日进御故实曰国语赵宣子言韩献子于灵公以为司马河曲之役赵孟使人以其车干行献子执而戮之众咸曰韩厥必不没矣其主朝升之而暮戮其车其谁安之宣子召而礼之曰吾闻事君者比而不党夫周以举义比也举以其私党也夫军事无犯犯而不隠义也吾言女扵君惧女不能也举而不能党孰大焉事君而党吾何以从政吾故以是观女女勉之茍从是行也临长晋国者非女其谁皆告诸大夫曰二三子可以贺我矣吾举厥也而中吾乃今知免于罪矣
　　臣观自昔人君最恶者朋党而人臣之得罪亦无大于此其故何也为其不忠也为其不正也为其不公也夫不忠则欺欺则必党而后售不正则邪邪则必党而后立不公则私私则必党而后成茍为其情不出于此三者亦无事扵党矣为人臣而甘为不忠不正不公之行以安受其恶名亦岂人情也哉盖仁义之道薄而利心胜之则趋防于此而不自知焉耳未有仁而遗其亲者也未有义而后其君者也懐仁义以事君者则不其然忠而不欺与之共事者皆所同心正而不邪与之并进者皆其同类公而不私与之同心同类者乃皆一意于公家耳故更相称誉不为朋党转相汲引不为比周何则忠于为国无邪私也是以为大臣者以人事君唯恐其才之不宜而有愧于所称居下位者由荐入官唯恐其职之不修而有负于所举处荐才之地则引之不以为恩任当官之责则犯之不以为怨恩怨两防而唯义之从尚何朋党之有臣于赵盾韩厥之事窃有取焉
　　论王汾免觧不降等事
　　两朝寳训皇祐中王禹偁曽孙汾登进士甲科以免觧例当降等上阅其世次顾宰相厐籍曰此禹偁孙也命毋降等面问其家仕者几何汾具以对及汾改京官又命优进其秩
　　臣尝谓先王之教衰而賔兴不行于天下举贤防才多以其私厯世患之而莫能善也于是设科取士而贡举行焉贡举之制重于隋唐而盛于本朝公卿名臣咸出乎此然而有司或容其私也则必严其防禁以杜之祖宗以来先后沿革条目烦悉待之曲尽具有成书方诸先王虽不能如宾兴之善然公天下之道舍此不可何则浇醇异俗今古异宜画一之制岂其得已奈何今议者务便人情而毎欲紊之也观神宗时免觧虽得第者例当降等王汾优中甲科亦在降例特縁名臣之后上意念之而仅得免焉岂不以不试于州而与试艺被荐者无所异将不足以风厉学者故耶其后累免遇恩当特奏名而正预省送其唱第之际反与之陞名已失兹意又况近时凡特奏名推恩不问试防之髙下虽不当出仕者悉令同预铨选而与真中第者殆将抗行而侵防其员阙岂所以劝能而惩惰哉是故为国家者不以恩废法不以人情废公道砺世之具在此故也今艰难以来衣冠失职者众而入仕之门尤杂铨部繁猥而州县之员不足以待之流极矣然犹施此滥恩于累举不中选之士而曰当収人情臣所不解也
　　论唐李绛仇士良语
　　六月十五日进御故实曰唐书李绛传尝盛夏对延英帝汗浃衣绛欲趋出帝曰宫中所对惟宦官女子欲与卿讲天下事乃其乐也仇士良传士良之老中人举送还第谢曰诸君善事天子能聴老夫语乎众唯唯士良曰天子不可令闲暇暇必观书见儒臣则又纳諌智深虑逺减玩好省逰幸吾属恩且薄而权轻矣为诸君计莫若殖财货盛鹰马日以毬猎声色蛊其心极侈靡使悦不知息则必斥经术闇外事万机在我恩泽权力欲焉往哉众再拜
　　臣尝谓人君视朝将与其臣图回天下之政一号之出一令之行安危治乱系焉而其栽决可否出于一时非聪明圣智鲜不或失然则平居燕闲之际其亦在于务学欤故扬雄曰学之为王者事其已乆矣然学欲自得而师友磨礲之益又不可废盖以彼所已学质吾所念学以彼所尝闻资吾所未闻则用力逸而收功博故伐木之诗曰自天子至于庶人未有不湏友以成者所谓天子之友亦岂求之于羣臣之外哉凡吾在廷学士大夫皆在所取耳然则博见儒臣讲论艺术咨访治道求民间之疾苦质政事之阙疑无所不可用以广其聪明益其圣智则万几来前不待深思徧察而昭然于胷次矣夫惟宫廷防宻极至尊天下之奉茍燕安之际怠惰自逸所与接者非阍寺近习则嫔嫱宫妾耳其能广聪明而益圣智不亦难乎盛徳之君能移此而乐彼故治功进焉宪宗之贤能以与大臣讲天下为乐而以宫中所对唯宦官女子为厌元和兴元之政未必不本于此惜乎绛一罢政而承璀复召淮西既平而帝寖骄侈不能如前自彊驯致守澄之变可不鉴哉观士良深戒其徒不可使人主观书见儒臣则其所以为术者如此明哲之君反是以图其国家虽欲不治臣不信也
　　论唐李元素按令狐运狱事
　　唐书李元素传仕为御史东都留守杜亚恶大将令狐运防盗刼输绢扵洛北运适于其下畋近郊亚疑而讯之幕府穆员张洪靖按鞫无状亚怒更以爱将武金掠服之死者甚众亚斥运丑上诏监察御史杨寜覆验之事皆不雠亚怒劾寜罔上抵罪又自以不失盗为功因必其怒传致而周内之若不可翻者徳宗信不疑宰相难之诏元素与刑部员外郎崔从质大理司直卢士瞻驰按亚迎以狱告元素徐察其寃悉纵所囚以还亚大惊复劾元素失有罪比元素还帝已怒奏狱未毕帝曰出元素曰臣言有所未尽帝曰第去元素曰臣以御史按狱知寃不得尽辞是无容复见陛下帝意觧即道运寃状帝感寤曰非卿孰能辨之然运犹以擅捕人得罪流归州死于贬所武金流建州后嵗余齐抗得真盗繇是天下重之迁给事中后美官缺咸冀元素得其处
　　观唐书之讃徳宗谓其猜忌刻薄以彊明自任耻见屈于正论而防受欺于奸谀是以用刑失之寡恕而处事蔽于所执先语已入则确然不囬惩朱泚之乱务行姑息之政凡方镇守将有所论奏不暇详其是非曲直一切从之故杜亚敢以私意所疑恶变令狐运之狱顾其不聴幕府按鞫之实更使爱将掠服之又自以不失盗为功则其事亦可察矣然亚方传致周宻而徳宗信之既遣御史覆验不雠寜罪御史而不疑亚之欺也頼元素等按治能辨其枉悉纵所囚而还为帝言之不恤前御史之罚不避人主之怒再郤再前终寤帝意向使元素依违顾望一毫之私萌于胷次则事将不敢固争运与其下寃坐者几何然运犹不免流窜而亚之罪乃置不问徳宗之用刑其已颇矣荀卿有言公生明偏生暗以彊明自任而不能公其心卒归扵暗蔽如此可胜叹哉













　　钦定四库全书
　　北海集巻二十二　　　　宋　綦崇礼　撰进御故实
　　论仁宗知人之明
　　两朝寳训上尝与宰相王曽论近时执政因言王钦若乆在政事观其所为真奸邪也曽对曰方钦若用事与丁谓林特陈彭年刘承珪交通踪迹诡秘时谓五鬼其奸邪险伪诚如圣谕也上尝谓辅臣曰朕自临御以来所命参知政事多矣其间忠纯可纪者蔡齐鲁宗道薛奎而已宰相如王曽张知白皆履行忠谨虽时有小失而终无大过李廸亦朴忠自守第言多轻发耳宰相厐籍对曰才难自古然也上复曰朕于诸臣者记其大不记其小然皆近世之名臣
　　臣闻人主之职不在于周聴广览而在于察辅相之贤否辅相之贤否国家所由以治乱也孰不欲得贤臣以自辅然或不幸而奸邪进焉茍或无以察之则乱政败国何所不至钦若先事真宗皇帝有挟邪之迹章献皇太后埀帘起于间废复居上宰盖必有以自固结者矣是时仁宗皇帝春秋尚富钦若以先帝旧臣且太后所引当国用事迨其去位终无乱政败国之患者以其明察照临之如是耳至于曽知白之劲正迪之朴忠齐宗道奎之鲠亮更进并用名徳相望虽在当时或小失轻发不能无忤而追评之际皆许其忠而称为名臣太平之所自其在于此知人则哲尧以为难而仁宗皇帝曽无难焉乌虖明矣哉
　　论唐李绛任贤对
　　唐书李绛传帝怪前世任贤以致治今无贤可任何耶对曰圣王选当代之人极其才分自可致治岂借贤异代治今日之人防天子不以已能盖人痛折节下士则天下贤者乃出知人诚难然循其名验以事所得十七贤则当任任则当久帝曰卿言得之矣【案此下五首取引经史原文俱失载兹特补入以便观览】
　　臣尝谓用贤易致贤难知贤易信贤难观李绛之论其尽之乎夫任贤则治任不肖则乱人主莫不知此而甞患于无贤茍得人焉曰贤者也亦何虑其不用防然而贤者不世有也必待臯防稷卨出而用之亦已踈矣察其在廷之臣度吾中外之任能一官者使之効一官堪一职者使之効一职曰文士则以布列于朝廷台阁之上曰武士则以驰驱于军旅战阵之间有心计者委之金谷之司有吏能者畀之狱市之寄下至抱闗击柝斗食之任必唯其人揆之以事功课之以殿最甄别而迁次之俾人人得极其才分而举胜其任则天下之事治矣今得一臯防稷卨使其为政用人亦不过于如此绛之言曰圣王选当代之人极其才分自可致治岂借贤异代治今日之人防兹不易之论也臣故曰用贤易夫十歩之内必有茂草十室之邑必有忠信谓天下为无贤岂不厚诬然由后世而望前古其视臯防稷卨若神明然然则过矣所谓贤者贤于人者也何以异于人哉尧舜与人同耳况其下乎求而致之固不劳梦卜驰弓旌厯岩穴而物色之也茍能选当代之人以在位在服而各得极其才分则世有贤者知我能用将弹冠蹑屩引类而来矣然而人主自圣则有髙天下之心自贤则有傲羣臣之志以其圣而髙天下以其贤而傲羣臣则必好已胜而陵掩人所谓引类而来者将望而去之虽有臯防稷卨亦已隠矣盖贤不妄进不茍合非虚中屈体而诚好之不可得而致也绛之言曰天子不以已能盖人痛折节下士则天下贤者乃出兹不易之论也臣故曰致贤难世所谓能知人者谓将一见其人而了其贤否欤非也是徒以占相之术责人主矣孔子有云视其所以观其所由察其所安人焉廋哉今也循其名而验以实考之于任官措事言辞容色之间人之贤否岂可知也若曰知人则哲唯帝其难之特慎之而已臣故曰知贤易世所谓能任人者谓其以卑逾尊防逾戚言行计从而无纎介疑也是主君臣遇合言之耳奈何贤者中立而寡助其得位而有为也不肖者将恐懐奸者将疾贵幸易以毁伤人君易以防忌非中心信之而四者之患不生不可得而用也书曰任贤勿贰管仲曰用贤而以不肖参之害覇也不其然乎臣故曰信贤难循其本以言之则能信贤斯足以用贤能用贤斯足以致贤贤者出而在事则知其所为而别白之于是不肖者不能参焉故能信贤而不疑也呜呼绛之言其尽之乎
　　论左传长勺之战
　　庄公十年春齐师伐我曹刿请见问何以战公曰衣食所安弗敢专也必以分人对曰小恵未徧民弗从也公曰牺牲玉帛弗敢加也必以信对曰小信未孚神弗福也公曰小大之狱虽不能察必以情对曰忠之属也可以一战战于长勺遂逐齐师
　　臣观昔人论一战之胜负不视其曲直彊弱而视所以用其人之道为如何耳齐背蔇之盟以来伐鲁则鲁以为有辞故经不书伐是曲在齐而直在鲁也齐以兵先入鲁地为客鲁兵后动而应之则为主用兵者主多胜客多不胜况其曲直如此是彊在鲁而弱在齐也曲直彊弱较然可知曹刿不以是言鲁之战可胜而必问其何以战者盖欲观其人心之得失而已昔齐小白出见老父有饥寒之色赐之衣曰愿赐天下之人衣与之食曰愿赐天下之人食盖稼穑之利不违其时则菽粟不可胜食也丝枲之功不夺其力则布帛不可胜用也必得人人而与之衣人人而与之食亦已狭焉然则小恵未徧未足以致民之从也隋季梁有言夫民神之主也是以圣王先成民而后致力于神故奉牲以告曰博硕肥腯谓民力之普存也奉盛以告曰洁粢丰盛谓其三时不害而民和年丰也奉酒醴以告曰嘉栗旨酒谓其上下皆有嘉徳而无违心也故务其三时修其五教亲其九族以致其禋祀然后民和而神降之福然则小信未孚未足以徼神之福也若夫小大之狱必以情非忠厚恻隠之诚心存于中而行于外则不足以至于此尧舜之盛必曰好生之徳洽于民心求其所以然不过曰钦哉钦哉惟刑之恤哉而已大小之狱必以情庶几乎圣人之用心其于得民也何有以是而用其人战岂有不胜者故曰得道者多助失道者寡助寡之不可以敌众理所固然曹刿之论岂其好异而不切于事者欤后之言长勺之战者常疑于其词则亦不思而已矣
　　论齐晏婴和与同之对
　　左传齐侯至自田晏子侍于遄台子犹驰而造焉公曰惟据与我和夫晏子对曰据亦同也焉得为和公曰和与同异乎对曰异君所谓可而有否焉臣献其否以成其可君所谓否而有可焉臣献其可以去其否是以政平而不干民无争心今据不然君所谓可据亦曰可君所谓否据亦曰否若以水济水谁能食之若琴瑟之専壹谁能聴之同之不可也如是夫
　　臣尝谓大臣之事君和而不必同嬖臣之事君则同而以为和齐景公语梁丘据曰唯据与我和夫晏子以为据亦同也焉得为和因推言曰君所谓可而有否焉臣献其否以成其可君所谓否而有可焉臣献其可以去其否此之谓和大臣之道也又曰今据不然君所谓可据亦曰可君所谓否据亦曰否此之谓同嬖臣之道也盖嬖臣之道先意承志以从命为敏唯恐有违是非可否无敢异也同焉而已是可与谋国事也哉若夫大臣之道则佐佑丞弼以责难为恭唯恐有阙虽君臣势隔上下分殊然事之是非理有所在抑将引义固争守正不渝必归于是而后已敢以君意所向而使政令之出失其平哉兹其所以贵于可否之相济也裴垍贤相也奏事至于三而宪宗不从盖其可否之间有未契耳然大臣论事要当是非先定而后进所论是矣而人主聴断出于一时或未能周尽事情开陈再三其寜终拒岂以屡拂而遂中止韦贯之激使垍以进退坚请而事果聴其知义乎宪宗之屈已尽下乃如此信乎其中兴主也臣闻赵普相艺祖尝奏事不从其请普又以进上怒裂其奏掷于地普跪取懐之而退复补缀以进上遂从之臣谓人臣有犯无隠当以普为法而人君舍己从人当以艺祖为心则国家无不济矣
　　论唐文宗用人
　　唐书文宗虽自力机政然骤信轻改揺于浮论韦处厚甞独对曰陛下不以臣不肖使待罪宰相凢所奏可中辄变易言不见纳宜先罢即趋下顿首帝矍然曰何至是卿之忠力朕自知之复召问所欲言乃对近君子逺小人始可为治谆复数百言又言裴度忠可乆任帝嘉纳之
　　臣闻管仲告齐侯害覇者曰不能知人害覇也知而不能用害覇也用而不能任害覇也任而不能信害覇也既信而又使小人参之害覇也然则人主既知其人之贤而用之矣必也任之不贰而信之不疑乃能尽其才智而要其成功茍或小人得参于其间而横议入焉则信者将疑任者将贰向所谓贤者遂将防斥不用而事无成功又将因人以改为此昔为通患也文宗区区有求治之意如裴度之勲徳韦处厚之忠贤皆能知而用之然而临政之际骤信轻改揺于浮论凡所奏可中輙变易岂惟二人不能成功虽使周召复起而其不信如此亦不可与为治矣是以处厚以近君子逺小人谆复为帝言之诚知害本在此而不在他耳奈何文宗断不足求治大遽终以轻聴妄信无所操执遂使牛李迭为用舍而朋党势成搢绅防祸训注隂相圗事而亰师喋血防至亡国开成而后郑覃陈夷行与杨嗣复李珏辈先后同进日争口语閧然于前而正道卒不得伸良由君子小人之间无以辨察故其为患莫之能捄也可胜叹哉
　　论徳宗不能用陆贽
　　唐书陆贽入翰林年尚少以材幸天子尝以軰行呼而不名在奉天朝夕进见虽外者有宰相主大议贽常居中参裁可否时号内相甞为帝言今盗徧天下宜痛自咎悔以感人心故奉天所下诏书虽武人悍卒无不感动议者谓兴元戡难功虽牙宣力贽盖有助焉及辅政所言皆剀拂帝短恳到深切帝不怿乃贬忠州别驾
　　论曰臣观自昔人主当倾侧扰攘之中屈己受言则易及安平无事之日虗心纳諌则难盖倾侧之时危亡在前祸乱已偪茍有以解其忧而纾其急者虽讦吾之短暴吾之非所不暇恤故徳宗奉天之难防能于诏令之间以空言为助而终頼其力奈何复国之后姑息茍安虽用防为相而言寖不行追仇弃逐终身不释本其猜忌刻薄无君人之度故也以今观之其不亡幸哉惟我仁祖圣明齐圣优于用人而贤才辈出如修立朝孜孜以谏诤为心跌而复起视贽无愧其学士当至和嘉祐之际中外安富号称太平而事有阙遗言之不置若春日帖子盖宫禁门户间祓除祈祝之词异时作者不过颂徳美而歌福禄以奉至尊燕娱之私而已至修之词乃中含规讽冀以禆益于燕私之间区区之中既无所不至而仁祖识之为之赏叹惟其寛仁大度不以治安自佚而虗心聴纳亦无所不至云尔囬视徳宗与贽之事其圣愚明闇与夫治乱之效则又不辨可知也臣尝读修之词而窥其旨有曰阳进升君子隂消退小人劝上以用威断也有曰玉辇经年不逰幸上林花好莫争开戒上以节盘逰也有曰圣主本无声色惑宫花不用妒新妆讽上以逺女色也此类非一而于温成皇后閤乃曰君王念旧怜遗族常使无权保厥家则又有所谓焉是时温成薨既追册以尊号上念之不已其叔父尧佐本以科举进至三司使且将用矣公议未然而御史中丞王举正留百官班于朝力諌止之遂不复用故修因是以申讽而仁祖称叹之乃尔则言有不从者乎君臣上下之间盖无所愧彼徳宗何足以与此
　　钦定四库全书
　　北海集巻二十三　　　　宋　綦崇礼　撰语本
　　正旦御侍以下贺皇帝词语本
　　伏以帝厯明时庆协三元之防人正授事欣同万彚之荣恭惟皇帝陛下徳与日新仁随春布观于天地已开交防之期绍我祖宗遂振中兴之业茂对履端之吉永膺滋至之休妾等叨备六宫获称万嵗椒花献颂慙防哲妇之才兰殿占祥愿效多男之祝
　　冬至御侍以下贺皇帝词语本
　　伏以玉琯阳升候缇帷而潜应琐窻昼永因锦绣以方知一气既萌百昌咸祚恭惟皇帝陛下徳同刚长道与时行迎福践长茂集一人之庆兴衰拨乱绍开亿世之祥未遑亚嵗之仪已兆寝兵之妾等职当奉箒恩许称觞冨夀多男请献圣人之祝和平有子愿均匹妇之欢
　　表
　　贺淮南屡获大防贼马退遁表
　　伏观枢宻院劄子勘防伪齐刘豫结连金人侵扰淮甸朝廷防集大军分布捍御遣兵渡江掩杀屡获大防贼势穷迫自十二月二十六日以后潜遁向北前去至正月初间渡淮尽絶者
　　饬戎辂以躬行天威既震走防书而日报敌计遂穷顾妖孽之焉施冝戎车之自遁人情同快国势増隆臣中贺臣闻不义而厚者虽众必亡以徳而兴者其传可继维敌势之横无甚于今日然祖宗之庆克昌于后人蠢彼贼臣罔知天命倚兵威而盗宫阙势岂得安驱赤子而抗君亲理寜有是屡亡师于蜀汉乃移祸于淮淝极暴穷凶力已疲于百战千常犯顺众犹昧于一来天启睿谋人懐鬭志里闾狙撃栅水际以成军将士夹攻防江津而待敌何逆雏之莫悟挟丑类以自矜狼顾而前骇遇如貔之旅狐疑不进徐闻班马之声俘执系涂追奔越境技惟至此益知养防之非功欲及时更觉平戎之易凡兹宸筭举见天心恭惟皇帝陛下神武应期英姿拨乱内修其政朝廷之治皆兴日讨于师军旅之情咸附士争贾勇人乐奋忠肆决防以亲征用收功于全胜仰圣模之甚伟卜皇祚之方长惟此十旬露盖之勤将成万世丕天之业神灵眷祐黎庶欢呼臣名寓从班身縻郡绂属櫜鞬而从事不知行阵之劳草诏令以感人莫展腹心之助徒切祝尧之愿下同徯后之诚
　　贺瑞禾表
　　和气致祥普洽羲皇之化大田多稼有蕃郧楚之禾察庭硕之非常表丰稔之为瑞臣闻一人有庆必兆庶之防休百谷用成盖万民之司命故异畆同頴者尝显周家之盛而一茎六穂者亦夸汉氏之隆由至治之薫蒸获嘉祥之符应以今所见视古无伦均人力之耡耰等天时之雨露立苖硗确地非美于一方委穂本根粒尽赢于万计何至给三人之食遂能充九嵗之储不论美于殊祥顾自收于实利嗟老农之未覩伟太史之特书帝力不赀人生共裕恭惟皇帝陛下成康化俗尧舜安民运隂阳气数之神物无疵疠相天地生成之道家用平康肆兹穑事之成有此农祥之异实頴实栗奚多后稷之功如坻如京乆若曽孙之庾臣等任惭爕理徳遇休明三登谓之太平孰测天人之感格百乐生于治国愿同朝野之欢娱
　　天中节贺表
　　玉轸歌风应炎正隆昌之燕禖纪瑞启真人震夙之期运协千龄庆均四海臣某中贺恭惟皇帝陛下执符御极恭已正南继离照以重光体干行而顺动作新区宇膺昊天申命之休収览权纲绍奕世兴邦之业皇家再造王化复行言推兰殿之祥实起防賔之节徳符刚徤既昭合于髙穹时对文明永照临于中夏灵长之庆亿兆攸归臣叨缀从班适分郡寄江湖公子徒劳魏阙之心富夀圣人愿效华封之祝
　　天中节贺表
　　律中防賔应炎徳方隆之虹流华渚表真人诞育之祥兆实有开庆均无外臣某中贺窃以史书甲观着汉帝之初生节纪千秋见唐臣之善颂矧运启中兴之祚宜天埀申命之休四海倾心百灵荐祉恭惟皇帝陛下性躬明哲生禀神灵克俭克勤将继禹功之大卜年卜世遂过周厯之长臣等欣与庶僚亲逄华旦一人有庆永依北极之尊万夀无疆共献南山之祝
　　奏告诸陵表
　　臣某言伏以自顷风尘弗靖九庙播迁道路多虞两宫隔阔乃眷宗祧之奉既阙烝甞永惟弓劔之藏孰诃樵牧载省囏难之责徒申祗栗之懐惟人乆厌兵庶天将悔祸保贻谋之业终期返于京都成复古之功冀克隆于世祀威灵【后表改灵光二字余同】如在瞻慕敢防谨差某官奉表奏告以闻
　　正旦遥拜太上皇帝表
　　臣某言伏以枫宸列仗防戎夏于三朝玉座称觞荐君亲之万夀抚新正之载易披旧典以徒存中谢恭惟太上皇帝陛下神圣自天聪明稽古既收功于制作廼观妙于希夷访道崆峒轻释万机之务迷途朔易乆淹七萃之逰属交泰之当期知重欢之有日事随时改福与春长臣一逺慈顔七更华嵗江南风暖难胜陟岵之情幕北云深第切如山之祝臣无任
　　正旦遥拜渊圣皇帝表
　　臣某言伏以嵗时迭运故当去以迎新天地既交否已倾而为泰物既更始邦其再隆臣中谢恭惟孝慈渊圣皇帝陛下寛厚得民励精圗治自家刑国蚤师克俭之风以舜绍尧方仰重明之治莫测上穹之意乃淹北狩之行臣志切望云心惊改嵗天其悔祸敢防一日之勤秦必归君愿上万年之夀臣无任
　　上渊圣皇帝表
　　臣某言南雁初翔騐足书之未系朔云在望劳心斾以空揺顾仁圣之所临宜神灵之交相臣某诚惶诚惧顿首顿首恭惟孝慈渊圣皇帝陛下聪明自已俭徳在躬乗运祚之中防遇邦家之大难防尘六载痛何罪于苍穹引领万方但懐恩于黔首臣阻从覊絏获守宗祧仰凴庙社之灵不废邦家之祀伫期悔过即奉回銮臣无任
　　慰太上皇寜徳皇后凶讣表
　　恭惟太上皇帝厌世升遐寜徳皇后亦已上僊降祸自天陨身无地痛均考妣哀徧黔黎臣某伏以太上皇帝仁覆四方嵗逾二纪醲恩所被率土难防岂图否运之灾不返北廵之驭宁徳皇后服勤内助从难逺行骇变故之相仍念徽音之永隔虽枕戈尝胆必副孝心然问寝承顔已违大养祸乃至此痛其可追恭惟皇帝陛下思慕自中哀伤曷处顾汤征当决启戎路以临江则晋礼可稽遂墨缞而从事期扫清于氛祲克迎奉于神灵尚寛罔极之情俯答有生之望臣以外郡居住不获奔赴阙庭无任哀摧迷塞陨越之至
　　慰大行皇后凶讣表
　　伏奉四月二十六日尚书省劄子内圣旨指挥恭闻大行皇后讣问者承问之初惊惶失所臣某中慰伏以大行皇后作嫔藩邸夙彰内助之贤正位坤宫属有北迁之变迨天悔祸俾敌约和冀迎复于椒涂遽兴悲于薤露恭惟皇帝陛下追懐懿范深怆圣情虑或壅于万几尚少寛于中悼臣以外郡居住不及奔诣阙庭臣无任
　　慰隆祐皇太后遗诰表
　　承命悲惶拊心摧裂臣中慰伏以隆祐皇太后至仁有勇盛徳无名事出非常两遇国家之变功成不防再扶社稷之安既克济于多虞遂给还于明辟进退之际古今所稀惟险阻之备尝致节宣之或爽不究亿年之夀空遗万国之悲皇帝陛下自纉丕图实资慈训顾两宫温凊犹稽北狩之还而五载恩勤务极东朝之报方崇大养冀及小康惊哀讣之遽临谅圣情之曷处尚念四方未靖万务正繁愿寛思慕之懐式副囏难之托
　　慰昭慈献烈皇太后陞祔礼毕表
　　帘帷共政功实继于四朝宗庙宅神徳冝传于百世登配云始懐思可穷臣中慰恭惟皇帝陛下自履囏难毎资保佑既极送终之礼更隆追逺之文祭祀以时莫致晨昏之奉音容如在曷胜霜露之心愿寛永慕之诚俯慰羣生之望
　　慰大行昭慈献烈皇太后园陵表
　　逺日戒期礼虽有既仙逰在望思则无穷臣中慰恭惟皇帝陛下性得尧仁诚深舜好奄经大故属此多虞道路阻长未返泰陵之祔礼文湮缺莫追先后之仪虽遗训之从宜谅圣心之増感愿少寛于悲慕以宏济于囏难
　　知绍兴府朝谒昭慈圣献皇后櫕宫表文
　　臣闻涂山佐夏讫成传子之功太姒兴周实与兴王之业盖世生于圣哲乃天启于灵长恭惟昭慈圣献皇后徳禀神明躬师勤俭遭时仓卒扶社稷以重安复辟雍容却帘帷而不御冝享亿年之养遽悲长夜之藏臣叨佩郡章获趋陵阙尘昏洛汭未从先后之逰木拱稽山但结斯民之慕












　　钦定四库全书
　　北海集巻二十四　　　　宋　綦崇礼　撰表
　　谢除中书舍人表
　　记事螭坳已玷侍臣之列代言鳯阁遂尘法从之班陞阶序于朝闺焕身章于命服淂逾所望愧甚于荣臣中谢维禁垣清切之司极儒者髙华之选奉扬命令典掌丝纶视草夸工岂独取文章之用判花傅美抑兼收政事之长称职尤难择才宜慎必有一时之秀来充六押之员如臣者器局甚卑机灵不頴词多骳骫初非深厚之文思苦穷愁安淂中和之气顷预师儒之任获陪英俊之逰雠秘府之图书剡外庭之牋奏用既颛于文字名稍见于搢绅中遇家艰继丁防乱举青箱而尽弃指黄屋以来奔积千虑之薫心都防旧学乏一言之悟意徒冒新恩握兰画省之中执笔赤墀之下未能一嵗遽俾三迁试艺靡工乌识王言之体奏篇称善误防天语之褒歆艶儒冠宠光从橐自惟寒迹孰与逰谈此盖伏遇皇帝陛下圣学髙眀神心昭晰谓囏难之际可能渊黙而深居在号令之中正欲风行而鼔动稍罗文士使备词臣庶其播告之修能致中兴之助乃容踈贱亦预推扬臣敢不仰体深知益殚末技守勿欺之节或有补于论思斥无用之言冀少存于体要
　　谢除吏部侍郎表
　　賛掖垣之名命乆尸六押之员典选部之铨衡遽陟贰卿之首出兼衣而在笥束寳带以华身辞弗赐俞宠徒増愧臣中谢伏念臣无庸之质初乏寸长不学之资但余少戆偶在囏难之日获陪侍从之班朝夕论思无画防吐竒之効出入风议异拾遗补过之臣徒谨职于丝纶粗服勤于鞿靮未从汰免更冒褒陞维古天官乃今吏选方干戈扰攘衣冠多失职之嗟而文籍散亡胥吏有用权之患非值精明之鉴难求平允之称顾兹摄事之经时惧以隳官而速谤就加因任岂所当仁忱辞虽切于循墙温诏终难于反汗周章就列黾勉厚顔此盖伏遇皇帝陛下神武兴衰濬文图治犯五不韪知大敌之将亡奉三无私悯天工之多旷欲整齐于庶政务甄叙于羣材过俾愚臣当斯剧任而臣顷更多难谨保余生心折东潍叹松楸之隔絶梦防南海惊鸿鴈之飘零术先愧于空踈志益凋于忧患进叨眷遇曷副使令世乱未夷敢议保身之计君恩当报但坚许国之诚
　　谢降官表
　　伏奉告命以臣前任吏部侍郎日縁同部侍郎孟庾于臣私取案牍事特降授宣教郎依前徽猷阁直学士差遣赐如故已于今月十一日祗受讫居官失职宜抵严诛论罪削阶止从轻坐恩深骨肉慙剧汗顔臣中谢伏念臣智不周身才非济务猥以虚庸之质滥当铨综之司典籍多亡难取成于吏手科条粗立务曲当于士心逮真伪之杂陈要是非之必辨不敢废有司之法或小拂于人情未能狗同列之求已大喧于物论徒以官曹之共处常容案牍之私观事虽不行咎终难贷聊由薄罚用塞烦言辜圣神选任之公曷胜愧负被天地涵容之徳犹尔矜怜此盖伏遇皇帝陛下屈已聴言虚心应物谓律有去官之例虽幸脱于刑名而经埀责备之文欲法行于贵近姑从降绌以示创惩臣敢不黾勉官箴周旋睿训奉公履正期少盖于前非补劓息黥庶终全于晚节
　　谢复官表
　　涣命诞敷肇锡纪年之庆解恩旁浃普霑宥罪之仁尽涤往愆复还故秩臣中谢伏念臣顷承人乏误被圣知尘从橐之清班委铨曹之剧务奉有司之法常自戒于濶踈牵同列之求卒轻贻于悔吝词既连于白简名遂罣于丹书降黜犹新方深循省矜怜未整遽俾蠲除祗服训言但増感涕此盖伏遇皇帝陛下绍隆寳祚兴起丕图推尧舜之好生与民更始复文武之旧业其命维新特寛一眚之辜以尽羣材之用虽如愚赣亦在涵容臣敢不金石持心氷霜励操体皇家之忠厚去民政之烦苛瘴海身遥更防私于雨露阊阖籍在尚接武于鸳鸿
　　谢兼侍读表
　　词禁代言已极文章之选经帷进读益亲日月之光际遇甚荣空踈知愧臣中谢惟人君之典学有先哲之格言断自唐虞至于文武为王者事本钦明稽古之橅湏友以成繄直谅多闻之助圣狂之念或异治乱之涂乃分降及后人亦循前轨昧于烛理祗以为名岂如皇家克迈古训广图书之府毎纵观乙夜之勤咨讲读之臣俾更侍旰朝之燕欲深求于治道用博究于经言迄兹嗣徳之兴克对贻谋之美虽当右武不废用文横槊赋诗笑魏君之非务正坐自讲陋汉帝之好夸生知己极于髙明兼聴犹资于鸿博宜图宿望仰賛盛猷若臣之愚其孰曰可壮年一第书粗渉而未通晚嵗百罹学乆荒而弗殖误尘近宻莫报恩知引疾投闲盍使避严徐之路执经入侍顾容陪马禇之防眷宠则深颠隮是惧此盖伏遇皇帝陛下圣由天纵习与性成处万机之暇而克慎厥修湛六经之言而不闻他好验元于无逸既自得师讲王度于祈招畴堪待问夫何浅陋亦与详延臣敢不祗服训辞温寻旧业分章摘句知粗辨于攸司补过尽忠誓弗渝于所守
　　谢转官并加恩表
　　伏奉告命特授臣奉议郎依前充徽猷阁直学士知漳州仍封文安县开国男食邑三百户已于今月十三日祗受讫三年第课越庶寮平进之科五等疏封沐上注亲祠之泽以滥陪于法从因过窃于彛章被命以还抚躬知愧臣中谢伏念臣身虽际遇分实竒囏一换京寮八更嵗籥顷衔忧而去国偶不霑践祚之恩尝坐累而绌官犹未应考绩之限再逢新霈始涤旧瑕既迁序于朝班且肇分于采邑自惊蹇薄胡尔叨逾此盖伏遇皇帝陛下覆物无私使臣有礼操爵禄以砺世慎名器之假人举循大法之功式异迩聫之数岂云借宠于以劝劳内揆庸虚曷塞图报束带而立愿希正色之规执玉以趋敢怠安人之义
　　谢转官并加恩表
　　伏奉告命特授臣左承议郎依前寳文阁学士知绍兴府加食邑三百户仍封北海县开国子者铨曹防课既序进于官阶厘室疏恩复増陪于爵邑揣躬曷称拜命惟惭臣某中谢伏念臣务学虽勤成名最晚误被圣神之遇超陞严近之班入直禁林出分帅阃供片文只字之用岂足计功竭緜力薄才之劳未知报政载玷陟明之列得无赏僣之嫌矧精禋不与于骏奔而广泽亦叨于平施清资显级宠数荣名夫何一朝萃此三锡此盖伏遇皇帝陛下砺世有道如天无私菅蒯不捐与丝麻而并用雨露既降均萧艾以咸敷私及外官悉霑彛典秩同遗补虽无事以箴规位在子男顾敢忘于忠孝
　　谢转官并加恩表
　　伏奉告命特授臣左朝奉郎依前寳文阁学士进封开国伯加食邑三百户差遣赐如故已于今月二十六日祗受讫官阶一转甫视郎曹采邑三加遂分伯社萃荣名而甚宠抚朽质以良惭臣某中谢窃以虞典陟明本由考绩周书列爵惟以报功臣乆玷从班蔑闻显効殊庭自便无殿最之可程重屋亲祠匪肃雍之克相顾以嵗劳而进秩且因祭泽以増封视古岂然于今何幸此盖伏遇皇帝陛下君师尽道天地至公欲齐有万之情抑其躁竞布为画一之制付以铨平肆及冗官亦叨彛数位叅列宿敢忘拱极之心朝有命圭愿奉保身之戒
　　谢转官并加恩表
　　伏奉告命特授臣左朝散郎依前寳文阁学士进封髙宻郡开国侯加食邑三百户差遣赐如故已于今月初九日祗受讫防课进阶仍兼近职均厘赐爵遂列通侯自惊衰薾之资并服光华之命臣某中谢伏念臣向防亲擢期副圣知心岂怠于激昻迹毎嗟于龃龉病违轩陛正上主有为之辰退伏丘园窃祠官无事之禄敢圗吏考犹第嵗劳序陟清资愈觉宠名之美防封故郡更惭恩泽之荣此盖伏遇尊位皇帝陛下天覆无私日跻克圣权衡万类随轻重以皆平雨露羣生极幽遐而毕遂肆容旧物亦被彛章顾喜动渔樵共致拜官之庆而忠存亩能忘报国之私傥未尽于余年誓益坚于素节
　　谢乞宫观不允诏表
　　准奏院递到诏书一道以臣陈乞在外宫观差遣不允者需章有请冐陈恳悃之私纶旨弗俞优假宠绥之意感深以泣荣甚而惭臣某中谢伏念臣昨补外官适当防府提封八县丛米盐期防之忧领牧七州兼城郭封疆之责属有邉书之警大为海道之防缮甲治兵力盖防其不足矫情镇物众则谓之无能虽黾勉以疚心率拘挛而束手伟矣亲征之防大哉播告之言师当有功人以无恐洎奉解严之令遂寛失职之诛而臣悸魄未寜沉疴愈惫勤奚补于拙政老益凋于壮心辄叩帝阍愿收郡印丐宫祠之闲禄以养余年酬君父之至恩或容异日冝即大河之域忽颁一札之书褒劝弥加犹迟乆成之効拊循备至方惩数易之非体睿训之甚明岂愚诚之敢执此盖伏遇皇帝陛下仁于接物恕以临人驾驭羣材曲轸轩墀之旧规恢大业均图郡邑之功捧温诏之如春觉懦之増气然臣迂踈有素固陋不移当官而行惧难胜于怨咎奉身而退况真迫于衰残勉希尘露之劳终冀乾坤之造
　　谢放罪表
　　准尚书省劄子以臣为本州先断过军贼李防与后所降特防刑名不同乞寛官吏之罚将臣黜责施行奏陈待罪奉圣旨并与放罪者仁主好生欲贳囚于当死有司定罪辄致辟于先期宜从过误之诛遽被涵容之数惊魂甫定感涕横流臣某中谢伏念臣起自一经昧于三尺以情断狱未能排俗吏之文任徳缓刑岂不识圣君之意卒縁踈戆遂失平反谓因盗以杀人盖无生理既谳疑而申命乃出寛科顾论决之已行致哀矜之弗逮虽云执法寜不伤恩方引刻以自言敢归尤于众议何意乾坤之度尽除寮吏之辜伏遇皇帝陛下恭俭爱人隆寛逮下恵慈溥博务含垢而有容宪禁濶疎寜利滛而勿滥重惜一夫之狱偶违三宥之言察其本无轻重之心故使皆脱谴诃之域臣敢不追惩既往致慎将来死者不可复生永戒用刑之暴食焉不避其事尚图补过之劳









　　钦定四库全书
　　北海集巻二十五　　　　　宋　綦崇礼　撰表
　　代吕頥浩辞免尚书右仆射表
　　对清光于行殿重瞻天日之容敷大号扵路朝遽被钧衡之选揣力小而任重觉恩深而报难敢露愚忱仰干天聴臣某中谢窃以宰相之任天子是毗丛万务之几防职无不统极四方之遐逺民所具瞻惟时重轻系人得失矧皇家之多故当国步之载艰戎马新逼于江淮狐鼠甫离扵城社正倚赖庙堂之重以镇安中外之情若无救于颠危焉用彼相盍委成于劳旧以靖国人如臣之愚惟上所察防鸿枢而出使初无却敌之谋防诸将以来朝安有勤王之绩谓方议罪更误畴庸孰师孰表而进长扵百僚何徳何功而超登扵一相忽膺朝命深悸危衷輙自列于君慈冀少寛于众谤伏望皇帝陛下神心独断睿鉴曲临亮防臣非经济之才难居大任体旧弼有保调之効可倚成功勿轻事于改圗俾获辞于误宠庻易盈之量进逃覆餗之辜而非据之资退免危身之咎陈情良切得请是期
　　代吕頥浩谢尚书右仆射表
　　帅师入觐还超拱极之班论相畴庸据被扬廷之命既循墙而有请终反汗以无从责与恩深感随惧集臣某中谢伏念臣识非致逺材不逾中起齐鲁之诸生厯试剧繁之用习唐虞之乆治晩罗剥乱之伤嗟囏险之备甞慨功名之末就误防知奬引寘近岩版部理材无足国裕民之术天官典选乏扬清激浊之称属陪扈以时巡适参禆于军务愿屯江险以遏淮冲进陞秘殿之华擢预中枢之政顾外虞之未靖方事抚寜骇内禅之无名窃懐忠愤鼓鹰扬而朝下敺防窃以宵逋寳祚重新还正当阳之位皇慈过聴亟膺赉弼之求惟中原当囏否之期念彊敌肆侵凌之计典章尽废奸宄未销熈庶绩而弼一人宜更理纪纲之务抚四夷而安百姓在调和中外之情欲图再造之功宜得非常之佐夫何庸妄乃许叨尘此盖伏遇皇帝陛下躬大禹之俭勤负成汤之勇智念二圣防尘之乆盖甞胆而不忘轸三军暴骨之伤寜责躬而自咎初还明辟益务逺图敷求辅相之材俾济囏难之业曷容衰懦辄与登庸臣敢不尽力百为矢心一节振皇纲之已坠扶国势以不倾才谢魏侯粗识汉家之故事贤希山甫庶歌周室之中兴
　　代吕頥浩为荧惑犯太防乞罢政表
　　理隂阳而遂万物乆慙曲逆之言因灾异以免三公宜举汉家之典辄陈危悃上黩宸慈臣某中谢伏念臣识昧逺圗器难大受身遭圣主有兴衰拨乱之资任忝弼臣乏厌难折冲之望皇纲未振国歩犹囏敌骑侵陵乃长驱于江表銮舆播越至逺泛于溟波盗贼猖狂而无镇服之威生灵屠戮而寡抚循之术咎由失政谪见圆穹肆星犯于太防适位丁于上相事无虚作既占天戒之明变不空生其在臣躬之应傥尚飨于大宠必自速于深忧敢云退避以全身正恐颠隮而误国夙宵内省寝馈靡遑伏望皇帝陛下仰顺天心俯稽民望念人材之有限察驽力之已疲四方是维既负秉钧之责三辰不轨兹诚擢士之时更选真贤赐休暮景解机衡于廊庙庶销乾象之灾奉香火于祠宫永祝圣人之夀
　　代吕頥浩谢赐御书兰亭表
　　臣某近赴行在奏事朝辞出门行至建康府东门十里伏防圣慈赐臣御书兰亭一轴者绛阙清都甫违帝所云章奎画忽到人间被宠锡之非常觉衰残之有耀臣某中谢窃以隶文变古书法争新魏氏已还东晋擅揺毫之妙钟繇而降右军驰独歩之名矧兰亭修禊之防非金谷望尘之侣骋懐寄傲存逸想于胷中感事临文发竒资于笔下斯极当年之美遂成厯世之师珍蔵既出于云门传刻仅留于朔塞疲精莫近絶谁攀恭惟皇帝陛下好学性成多能天纵稍属干戈之暇不遗翰墨之娱心慕手追何劳取法龙盘鳯翥直与行实为今古之无双岂止帝王之第一臣少勤笔砚晚际风云忧常在于邦家老已捐于文字误膺上赐还愧夙心懐寳言归未免登牀之诮据鞍自失但惊照乗之光期传秘于私门庶输忠于永世
　　代李邴辞免尚书左丞表
　　参右府枢机之任政恐惧以循墙备中台管辖之司载褒扬而出綍顾辞尊而益进惊避宠以加荣更沥愚诚重纡天聴臣某中谢伏念臣器难大受学谢多闻委质效官徒守诗书之素业逢时得路幸聫翰墨之清资顷流落以还朝属仓黄而扈跸戡奉天之难乏陆贽居中之筹寝淮南之谋慙汲黯在朝之望不虞孽将輙肆奸图窃懐愤懑之诚力折凶邪之计惟节义之闲敢废仅効小忠顾灵长之祚重新方恢大业曽谓薪樗之质乃堪栋宇之求虽亲诏丁寜诚圣君之深眷而危躬踧踖知髙位之疾颠祈反汗以无从敢叩阍而有请伏望皇帝陛下广尧舜知人之鉴稽宣王复古之规咨四岳以旁搜俾熈庶绩任真贤而共治用佐中兴简黜罢庸退居冗散则得人之効庶克济于艰难而非防之危亦或逃于颠覆陈词已确得请为期
　　代李邴谢尚书左丞表
　　备言语侍从之流或能陈力参辅弼疑丞之后岂所当仁循墙莫奉于俞音造载烦于温谕凌兢拜命惭汗在顔臣某中谢伏念臣术昧经纶才非康济被道皇之眷遇颛由文艺而进陞防圣主之记怜复采畸孤而收召毎思竒节少报大恩属陪扈以南巡遇仓黄而内禅折冲御侮曽无却敌之谋正色立朝固有疾邪之志阻凶熖于方炽扶圣日而再中时惟将相之叶诚允副神人之共愿頋司败之刑不及已荷寛仁而左纲之任旁求乃先庸妄服宠章之优异出亲诏以褒扬名愧旧儒辄践乆虚之位勲惭上相亦叨连茹之优此盖伏遇皇帝陛下乃圣乃神克勤克俭念皇家之多故图大政以更新成祀夏配天之功期复少康之旧业推任贤使能之効将隆周室之中兴俯收一介之长俾预四隣之列忧深责重恩厚命隆臣谨当奋励猷为激昻衰懦同心济务敢防可否之和一节事君愿尽縻捐之报
　　代李邴谢赐生日羊酒米面表
　　弧矢在门还遇始生之日饔醪备物首膺妍好之仪仰对宠休俯増愧惕臣某中谢伏念臣忠虽许国仕本为亲永言诞育之勤实负劬劳之徳乃烦上赐徒作身荣矧宠命未安方循墙而请避顾多仪及当拜贶以知惭此盖伏遇皇帝陛下礼以使臣物其将意属闾胥之纪旦斥台餽以防恩厚矣不赀缺然奚称粗知学古敢贻餔啜之羞茍可报君愿効縻捐之节
　　代王复谢成都利州路軡辖界首交割表
　　窃郡寄于一麾方假汝隂之守付兵权于两路俄为剑外之行甫届部封遂交符印布朝廷之威信溢衢巷以欢呼臣某中谢伏念臣智不逮中才非经逺緜力薄才之用徒守近功盘根错节之烦毎当剧任顷玷使华之选荐分漕计之忧属淛防之猖狂防王师而扫荡飞刍挽粟日常调于千金斩馘执俘月闻于三防仰慿庙胜无乏军兴敢辞心力之俱殚深惧谴诃之莫逭荷上圣哀怜之渥辍近藩偃息之优嵗月未移宠灵继被载陞禁职往抚蜀师临遣扵朝恭体至仁之恤逺奔驰就道岂遑小已之图安方入境之云初识捐躯之有所此盖伏遇皇帝陛下天临九有日照万方眷西南近邑之遥尤慎总戎之寄顾小大臣隣之列冝多济务之才曽是凡庸乃堪委属臣敢不讲明军政绥抚邉民务安遐俗之情共乐太平之治丘山恩重不知蜀道之难葵藿倾心但觉尧都之逺
　　代王复谢除徽猷阁直学士表
　　剖符出守已防从欲之私鸣玉通班更误隆儒之选懐美名之甚宠抚弱质以増羞臣某中谢窃以崇寳树于西清奉列圣图书之府敞直庐于中禁延一时词学之臣礼优逾丽正之规地近亚金銮之秩备内朝之顾问任常属于通儒作外服之光华赏或加于显绩倘功能之未白岂授受之攸宜如臣者属托宗盟誉慙时辈窃守布韦之志妄希竹素之名经术起家未究向歆之学文章传世曽无白贺之才遭遇千龄记怜一槩与甘泉之持橐进为同姓之先典藏室之讐书躐防羣英之右已过易盈之器深虞可畏之言列愚恳以扣阍轸宸心而出綍畀一麾于近郡既获便安第五阁之清资复叨迁次顾事劳之未着何褒典之直加然引分投诚自甘遐外而防恩锡命乃极优荣此盖伏遇皇帝陛下大徳曲成至明旁烛察庶工于采采敦九族以亲亲寒士同升庸示天枝之劝英躔并骛俾参禁路之防肆得请以承流犹宠行而进职君亲恩重蝼蚁命轻愿图报政之方庶息罔功之诮身遥魏阙难安江海之心名在丹台终反尘埃之迹
　　代郑望之谢除户部侍郎表
　　备台中之郎属姑试冗曹庀左户之贰卿陞要任饬兼衣而出笥束寳带以华身拜命非常抚躬罔措臣某中谢窃以冡宰制国用而出纳归有司之责司徒掌邦赋而度支専左曹之繁故在平时最称剧部矧此多虞之际岂惟经费之艰由邉防失御狄之机肆京甸萃勤王之旅饵戎车之众金缯殆竭于赢余给貔虎之师刍粟方劳于飞挽必有裕民之长荣乃为足食之良图如臣者风力不彊材资甚下教忠有训期黾勉以承家见义当为敢逡巡而避事骇战尘之侵轶逼都邑以震惊和议初陈敌情叵测防至君谁与守彼忍偷安兵交使在其间臣奚恤死頼真人之嗣极致大敌之革心惟肆贪求卒归成好繄圣神之所格在臣子以何功宜即严诛顾叨异宠歘自散郎之列径跻法从之聫虽世服厥官获继先臣之旧而朝容幸位惧尘初政之眀爱深徒切扵循墙令出终难于反汗夫何孤逺乃尔遭逢此盖伏遇皇帝陛下躬大禹之俭勤负成汤之勇智无为而用天下自销偷侈之风不战而屈人兵隂夺防攘之计属此纂图之始遘兹猾夏之虞徳务好生嘉与兆民之康乐仁寜屈已姑从一切之权宜欲就逺图岂难小忍共识人君之度曽何使命之劳犹録妄庸令超躐而臣比縁计议数对威光仰英断之无前知睿谋之有在侧身甞胆愿无忘今日之忧报国捐躯顾敢爱他时之力











　　钦定四库全书
　　北海集巻二十六　　　　宋　綦崇礼　撰表
　　代范宗尹辞免叅知政事表
　　引当言路方愧空餐进贰政机遽容充任令出虽难于反汗忧深犹切于循墙敢露愚仰干聪聼臣某中谢伏念臣奋由一介被遇三朝得于射防之初识其无隠擢在可言之地许以不欺厯长諌垣骤持从橐属乾坤之震荡仅免诛夷眇江海以流离未知报効岂谓大明之照亮兹小已之诚纶掖代言方从收召霜台执法俄俾超逾力难振于颓纲言莫禆于圣智忽惊严命延寘近司顾囏难险阻之中孰当大任岂辅弼疑丞之选可用非才时危敢计于爱身器小实虞于误国周章自省颠倒失容伏望皇帝陛下曲轸皇慈俯囬睿鉴改图贤徳冀多难之可安罢退妄庸庶烦言之克弭陈词良确得请是期
　　代贾公正谢淮东提举茶盐到任表
　　参佐罔功未上大农之最光华设宠叨肤使之荣莅事云初抚躬知愧臣某中谢伏念臣才非特立恩自赏延挟册读书莫继箕裘之绪抗尘走俗备甞州县之劳绠短固难于汲深器小奚堪于受大偶逃旷败寖与使令出贰便藩颇识诏条之意入丞剧寺粗知调度之冝方睿圣之中兴属邦家之多难维富国强兵之术盖时务之所先顾摘山煑海之饶实利源之攸出岂意选抡之际乃容罢懦之资驿骑徐驱并长淮而无阻鸳班同簉奉清跸以非遥自省遭逢抑何徼幸此盖伏遇皇帝陛下天资勇智躬履俭勤因巡省以治兵将见周宣之复古慎畴咨而遣使上追尧帝之知人眷兹近部之优庸试小臣之用遇加识擢俾劝事功敢不仰体焦劳俯鞭驽蹇察吏能之勤惰期嵗入之丰余宵旰分忧惧难胜于緜薄米盐陈力期少补于隆平
　　代林积谢知平阳军到任表
　　皇华将命已甘失职之诛皂盖领条更误承流之寄始交符印祗见吏民布上徳之寛矜合众情之鼓舞臣某中谢伏念臣生由遐逺出遘昌眀挟册读书徒守古人之糟粕抗尘赱俗莫追当世之英豪分沉州县之劳望絶功名之防闲承人乏偶玷主知付一道之澄清荐更使指预九重之临遣再对天光念遭遇之良难思激昻而自効弗究驰驱之力遽従简汰之科敢谓记怜犹加选用甫上使臣之节还纡太守之章惟先朝晋邸之旧藩实上世唐尧之故国民淳俗朴尚存勤俭之风地广物饶犹赖抚循之政顷隶按临之部尚求利病之原既颇悉于人情庻靡劳于吏治夫何侥幸乃获便安此盖伏遇皇帝陛下智日普临仁天广覆酌变通而新庶政明废置以驭羣臣谓奉使无功盍择材而更理顾字民有素俾守土以观能特假名城用圗报效丘山恩重蝼蚁命轻臣谨当氷蘖持心驽骀竭力逺慕循良之迹仰寛仁圣之忧课十县之繁敢惮米盐之细上三年之防冀収毫髪之多
　　代郑防谢除御史中丞表
　　备七人之上列乆尸諌省之员总三院之大纲伏忝宪防之长超逾已甚忧责弥深避宠命以无从抚危躬而増惧臣某中谢伏念臣器难受大才不及中由管库之卑防预朝廷之任使滥当言责属此囏虞奉白简以抨弹徒有怨仇之积伏青蒲而规劝愧无献替之称罪已着于丘山功靡陈于毫髪宜从谴斥更误褒升方今国歩未夷皇家多故敌王所忾外虽倚于爪牙诰国之奸内实资于耳目必得力能厌难名可折冲不吐刚而茹柔俾绳愆而纠谬庶张国法先振主威曽何妄庸乃堪抡选此盖伏遇皇帝陛下绍登大寳光御丕圗乃圣乃神固有生知之性克岐克嶷共瞻天纵之姿奉慈训于东朝布英才于言路过收旧物使率乃僚臣敢不祗服训辞激昻懦守见无礼者必击期少举于颓纲知有命而不囬誓益坚扵晚节
　　代郑防谢依同知枢宻院恩表数
　　位列中枢既被非常之遇宠均近辅更叨越次之恩荷徳不赀抚躬罔措中谢伏念臣器防有限量狭易充参法从之华窃荣名于秘殿賛本兵之寄预宻议于筹帷虽任阶廊庙之崇顾班在疑丞之后惟器名之不假视资望以犹轻国有彛章礼存异数于臣侈矣敢妄意于殊私何锡予之是齐肩于同列此盖伏遇皇帝陛下受天申命图国中兴眷兹政事之聫同任囏难之责用均上赐俾一乃心小才不离小官已愧超陞之异大言则望大利敢忘报称之难
　　代李邦彦谢先少师赐諡宣简表
　　恩贲寳符载举追荣之典宠纡华衮特颁忠节之褒霑厚泽于九原蔼遗芳于千载婺孤感涕松槚生辉臣某中谢若昔圣谟且循周道谓叙勲而累行必考諡以尊名为恵若康防一言而可定合文与献应二法以无嫌慰孝子慈孙之心作忠臣义士之劝欲有闻于永世宜不愧于平时伏念先臣某生忝圣民学知儒业逢清时之宴乐保白首之康寜蓄徳不施莫展济时之畧教忠弗倦仅收训子之功持从橐于甘泉称善人于乡里上方贵齿天不假龄陪册府之英防玉辇曽回于舜目冠河图之禁軄蜜章深恻于尧言荐因愚息之恩进守孤卿之号殊私未慗异数继颁爰稽追劝之文庸致宠嘉之意小言望小利视功名已谢于前生大行遇大名顾道徳乃彰于身后弗自有司之义俾为人子之光存没与荣戚疏均叹此盖伏遇皇帝陛下笃忠信而恤老秉明哲以知人礼务始终轸至仁于畴昔言为褒贬着大法于将来念耆厐宿齿之臣有浚达直行之节过形圣训兼锡美称述士诔而有传书史篇而不朽臣衔哀未既拜赐増悲志在显亲已极扬名之义身当许国但坚移孝之诚
　　代李邦彦谢起复表
　　倚庐梓里方深何怙之懐出綍枫宸复频虗之促以仅存之残息而使之陪国论以已试之空官而责其賛治功恳避无从兢惶罔措臣伏念奋身踈逖逢时休明亲膺睿圣特逹之知服在左右畴咨之列俯殚末技顾玩嵗愒日以无闻仰跂清光惟奉令承教之不暇知力防而胜重果福过以灾生虽保全允頼于皇慈而祸衅难逃于天罚未究循陔之养忽纒陟岵之悲曲轸宸心特优恤典冠隆名于五阁肆推蜜印之褒庀襄事于九原仍厚轺车之委松楸改色闾里生辉不防孤苦之身毎示记存之意夺情以起捐日以需甫终哭踊之期申命维纲之旧哀情累上天聴莫回夫何待尽之防生乃冒非常之异数洒寳章而关天运载纡紫诏之温颁驲骑以冀星驰荐枉皇华之重扶力前趍于严召疏恩亟对于便朝玉色赐怜徳音甚渥谕以显亲之大勉其许国之方履地戴天奚胜局蹐摩顶至踵尽出生成矧兹筦辖之司实佐钧衡之任念龊龊备员之乆已愧罔功岂皇皇衘恤之中敢云善职兹荷龙光之渥更惭防技之穷此盖伏遇皇帝陛下礼以使臣道无弃物深顾邦家之计聿严辅翼之图矧制服以情当致三年之爱然断恩以义寜逃二事之嫌爰俾从权靡容退处宠灵横被感涕交流臣敢不恭体殊私益坚素守收思虑于摧裂荒迷之后劳筋骸于忧伤毁瘠之余贪禄何心忍死但从于王事教忠在耳捐生期报于君恩
　　代谢江东转运使表
　　襆被去曹罢列郎官之宿褰帷行部复驰使者之星董长江漕运之权付十郡澄清之寄恩随责重感与惧并臣某中谢伏念臣生本寒郷世皆儒业学三冬而射防甞妄意于英防展四体以效官但徒劳于吏役时哉易失老矣何为顷叨荐鹗之闻骤玷握兰之选属衣冠而南渡偕父子以同奔脱此一身濒于万死顾险阻囏难之备厯仅保残年且忧伤衰病之交攻可当剧务幸闻汰免谓获退闲敢言简记之私更被光华之遣矧六飞驻跸不忘北顾之图而列戍临江方谨南侵之备师屯甫集馈饷实繁冝资心计之能无乏军湏之给乃容衰惫尚预使令此盖伏遇皇帝陛下明哲生知圣神天纵周王复古挺兴衰拨乱之姿唐帝知人广因能任官之道初营江表首命使臣博访庻僚俯収一介谓煮海采山之政甞所按临彼飞刍挽粟之方冝知利病肆加误宠将责成功臣敢不澡瀹初心激昻晚遇爱人节用仰推上圣克勤俭之风祝国裕民愿讲前贤知取予之术
　　代宰执贺顺州进枸杞表
　　灵根夜吠变异质于千年驿骑朝驰荐圣人之万夀眷荒裔沉藏之久实王师恢复之初物岂无知时如有待臣某中贺臣闻神仙不可以学得至道不可以情求访云海之三山殆为虚语金丹之九转安覩成功与其捕影以徒劳孰若清心而自至惟养生之上药着却老之嘉名夙标农帝之书杂见道家之记騐西河之遗法盖推服饵之良询南丘之故封厥有延长之益能致飞仙之变化更传伏狗之精英方士搜竒叹穷年而未遇邉臣効异得具体以来归疑彼舐鼎之留形宛若结刍而取象天心埀佑上符所属之辰地寳储休下见始开之境帝龄兆永国祚增隆恭惟皇帝陛下体妙希夷凝神昭旷四海觌亨嘉之防羣生跻仁夀之区城彼朔方允合天人之望震于珎物是兴草木之祥式彰辟国之符益衍后天之算遗一丸而生羽翼笑魏君夸诞之词名百物而埀衣裳协帝祖神灵之徳事光简策懽动搢绅臣等佐治无功逢辰有幸数北州之贡既观夀物之竒占南极之躔伫奏老人之瑞








　　钦定四库全书
　　北海集巻二十七　　　　宋　綦崇礼　撰表
　　代宰执贺寿岳生芝草双竹表
　　灵华蔓蔓擢重英累叶之祥緑竹漪漪耸共本双萌之异协此千龄之运见于万夀之峯兆实有开懽均无外臣某中贺臣闻天地并贶乃兴絶异之祥草木无知亦感太平之应贤愚同信图谍可观维寳岳之蟠基奠宸居而作镇雄固实岱嵩之配穹崇疑霄汉之连神运天成宛峙蓬山之宫阙云奔电掣屡瞻仙驭之龙鸾宜上帝之还资肆元精之囬复并钟瑰产用告珍祺圆盖髹柯挺煌煌之三秀骈枝偶节殊冉冉以孤生美逾汉殿之九茎竒压渭川之千亩苍虬下降同呈菌蠢之姿萼緑相辉共对婵娟之色自今创见订古无伦恭惟皇帝陛下绍尧舜之纯风承祖宗之休典登于至治粲六合以同文洽此太和拥万灵而荐祉肆及无情之共彰有道之期五色可餐度年龄而有永四时并茂因苞本以无疆天意在兹物生共验臣等亲逢华旦目觌成功帝省其山既获非常之瑞神降之福尚观滋至之休
　　代宰执贺后苑太清楼前生芝草表
　　寳构峥嵘贮太空之和气金芝菌蠢呈治世之嘉祥繄禁籞之储休见灵华之荐祉臣某中贺臣闻庶民归心则天瑞至植物蒙德而芝草生圣哲有传贤愚可信甘泉歌美用昭元祀之诚函德书竒克着中兴之效倬彼自天之祐亶为有道之符孰若圣时屡臻休应杂遝逺来于方贡魁殊近出于皇居嵗未一周祥今三见阁名宣道显希夷妙物之功门揭敷春表生植如山之德伟太清之崇制承列圣之宏规别栖御府之名书间接岩廊之近辅前言徃行恣充一夜之观忠臣嘉宾宻奉需云之燕惟致福召和之道职亲贤稽古之由上帝博临宫童効异金英并秀绚藻井以煌煌紫蒂骈分暎蓂阶而蔓蔓传观众目欣颂一词恭惟皇帝陛下圣日普临仁天广覆周行无外恩渐四裔之黔黎南向如归风动五关之草木矧兹秘苑实近严宸天且应诚地何爱寳肆元精之回复茁神草之芬敷合彼圗书曾防愆于象类荐之郊庙冝不愧于声诗臣等数觌珎符莫窥妙用备诸福之物遹观四海之来臣申无疆之休永赖一人之有庆
　　代宰执贺艮岳敷春门生芝草表
　　奠寳岳于宫隅克壮九重之势擢神芝于门阙式昭万世之符庆祚邦家观传海宇臣某中贺臣闻天之降瑞也常应诚而示报神之监徳也防因物以荐休惟灵草之芬敷繄太和之克浃茁九茎于秘宇是兴汉帝之歌采三秀于琼山甞感骚人之赋盖必祈祥于圣哲故能均信于贤愚倬彼艮岑镇兹亰室灵秀实华嵩之配穹崇疑霄极之连神运天成宛若海山之宫云奔电掣屡回仙驭之龙鸾嘉上帝之博临伟宫童之効异镵翠珉而炳炳欲章万世不防之洪基绚金色以煌煌肆有累叶相重之异本仰圣言之埀信知天意之同符妙用难言嘉祥可见恭惟皇帝陛下运希夷之元化抚晏粲之昌期德合乾坤法黄帝埀衣之象仁加草木有周成行苇之风庶邦徯方岳之朝四海望名山之幸震于瑞物兆比介丘异中黄藏府之传掩函德铜池之美事光千古喜动一时臣夙偶熈辰荐逢休证披图按牒益观符应之明登岱蹑梁愿剡礼文之盛
　　代宰执贺尚书省生芝草表
　　出大政于中台克举一王之法资洪休于上帝式占三秀之祥感于至治之馨香表此太平之官府荐绅动色率土交欢臣某中贺窃以文昌万化之原职无不统尚书百官之本人所具瞻时为端右之司实总机衡之务运开列考道冠前王大饬庶工肇新华省事得其序备存为政之经官惟其人曲尽任贤之道嗣兴元圣丕阐大猷深思埀裕之勤尤慎持盈之念建公师而典领正宰揆以分厘不愆不防悉举旧章之善无偏无党咸归王道之平土宇辟而四夷兼被于威懐生齿蕃而兆姓同归于仁夀恩光浃洽和气薰蒸是钟芝菌之华特产机衡之地披图按牒共知天意之明修德锡符益显圣时之应恭惟皇帝陛下业隆寳祚道振皇纲善驾驭而任羣臣谨缉熈而经百度重规叠矩布治具于邦家端本澄源委化枢于台阁凡道揆于一堂之上盖法行于六职之聨伟兹灵草之生如告成功之効神休甚侈适依北极之真祠瑞物有传永作南宫之故事臣等叨陪近辅获望清光日月照而四时行孰测斡旋之妙神灵应而嘉祥见共欣明盛之期
　　代宰执贺平契丹表
　　帝德广临始获全燕之盛天戈薄伐遂平正冦之余戮桀黠之渠魁抚伤残之降众神祗嘉悦疆场乂寜臣某中贺臣闻受天命而臣万方王者所以大乎一统柔逺人而安诸夏天子所以守于四夷惟去来荒忽之难常故叛服恩威之迭用维时北狄实隔中华乗五季之不纲盗一方而自擅既合并于八部因噬服于诸蕃星躔掩析木之津舆地阙幽州之贡頼累圣扩涵容之德越百年无讨伐之虞属冦运之告终致戎酋之失守民心厌乱边马尚防于北嘶物意归仁塞草亦知夫南向蠢兹奚种思逆天常当众军效顺之初独懐旅拒洎故境复平之后犹缓大刑窃拥驼马之羣偷安沙漠之地伺我边隙奋厥狡谋天诱其輙空离于巢穴神降之罚敢侵轶于疆陲王师一麾敌众再北举太山而压卯势必自摧张螳臂以当车力何能御执俘相系委伏争奔敛京观以如山牧马牛而蔽野顾人劳则下皆怨而势定则内相图肆首恶之伏辜掩凶徒而悉殄诛行夷落声震龙荒闗塞闾阎永袭汉家之俗田园耕织共安豳土之风恭惟皇帝陛下道冐八纮威加九有旌旃所指先之以无敌之仁鈇钺有征临之以不杀之武伟此平燕之举亶为复古之能余孽载殱大勲是集克就祖宗之志用申庙社之休矧雹陨羌营仰天心之助顺而禾生燕土见神载之呈祥岂人力之能为殆神功之黙运防音诞布欢颂攸同臣等获与庙谋恭闻宸算运筹中幄惭无补于皇猷坐治明堂愿永扬于圣化
　　代宰执贺熈州甘露表
　　至隂肃肃安厚载于坤舆零露瀼瀼格休符于天鍳诞降髙真之宇适临寜贶之辰懽动使车恩流边部臣某中贺窃以滋液渗漉者雨露所以生物劳来还定者帝王所以安民必下得于人情乃上来于天瑞眷彼洮河之境杂居戎夏之羣烽烬不惊嵗事乐三时之务铜机偶触宵衣勤丙夜之思临遣使华徃绥逺俗布王言而人人挟纩宣上德而物物囬春声与气和不言斯应泽随恩浃莫令自均时维天地之同流孰睹隂阳之偏势纎荄巨植普沾饴醴之甘列障连城永奠金汤之固恭惟皇帝陛下体神防化妙道成能坐明堂而正天纲定寳鼎而调元气波横六合化行寜限于西东中及万灵德洽遂充于上下肆及边陲之地载瞻行露之祥承仙掌于修茎窃陋汉京之赋霈蓼萧于四海式追周雅之歌臣等早遘明昌荐观懿烁天不爱其道允臻膏泽之丰年地得一以寜实頼财成之妙用
　　代宰执贺燕山甘露表
　　车书混同浸恩波于逺俗天地相合洒瑞露于新疆俯元命之前期委上真之秘宇帝心昭著圣厯绵长臣某中贺臣闻和气所以致祥仁声所以柔逺阳胜者则散而为雨露盖上天化育之功隂衰者其应在于蛮夷实中国安彊之证眷彼全燕之地久沦亡冦之区运极数终罪盈恶稔弃遗氓而莫抚戴元后以知归威武张皇大慰云霓之望惠慈渗漉尽离涂炭之辜霈膏泽于立苗将槁之余濯清凉于执热如焚之际人渐厚德天锡珍符肆卜瑞于殊庭用荐休于景祚珠凝玉蘂异霄降之金茎脂润饴甘疑朝和于琼液繄一人之有庆协六合以同风大美何言嘉祥可騐恭惟皇帝陛下道兼覆载德徧羣黎扬九庙之明灵追继丕承之烈复五闗之要塞坐収不战之功民懐有仁天不爱道洽彼湛恩之施格兹膏露之祥边徼永寜迈零庭之着异神祗并贶陋托号之夸竒臣等获遘昌时荐逢盛事太和充塞已观天下之一家休应彰明更祝圣人之万夀
　　代前任宰执谢赐腊药口脂表
　　息老収民与闾里蜡宾之乐膏唇卫体分宫闱腊剂之珍锡予惟新矜怜如旧臣某中谢伏念臣功惭谋国恩许归田嵗喜顺成同頼农夫之庆时加好赐犹叨公辅之仪戴厚德以不赀体殊私之未憗此盖伏遇皇帝陛下仁均疎近恩厚始终仙粒储灵知免负薪之疾玉肪借润更滋槁木之容属当谢事之初莫効捐躯之素代宰执贺八月一日霒云不见日蚀表
　　太史献占日在当亏之圣人修德天埀纪祐之符有来云物之祥莫睹阳精之阙臣某中贺窃以天神相逺匪声臭之能求歴象有明乃躔离之可考维盈缩或违其常度则推占因着于繁文虽日有食之何系灾祥之事而分同道也初非次舍之差赫彼众阳之宗炳为羣目之用拂扶桑而出旸谷岂隂慝之能干坐明堂而正天纲知圣功之黙运交居朔日时当仲秋仰大明之方升蔼防霒之徐覆霞舒雾集讵观如月之初气霁烟销还照普天之下事光载籍喜溢寰区恭惟皇帝陛下道并尧明功髙汤圣在璿玑而齐七政调玉烛而行四时德上昭天允格太和之应日不食朔是谓太平之期亶兹难致之休若有固然之理神心不测妙用孰窥臣等叨备近司获逢盛旦修六官之治顾敢怠于钦承扬五色之辉尚继瞻于庆瑞
　　代百官贺冬至表
　　一气囬旋消长验隂阳之理七日来复髙卑见天地之心方寳厯之迎长宜法宫之储祉臣某中贺恭惟皇帝陛下神参化育道妙裁成四时调玉烛之和七政顺璇玑之运清台观象协珠星璧月之躔缇室祥兆竹管葭灰之应仰干刚之独断乗阳德以方隆与时偕行茂对履长之庆终古不忒绍膺滋至之休臣等生遇昌辰庆逢令节得天之纪永观神防之增新如日之升愿赋周诗之归报
　　笏记
　　冬无愆阳共庆同云之瑞宴有折爼俄霑湛露之恩恭惟皇帝陛下治通神明诚賛化育喜格屡丰之兆式知饫赐之欢论道经邦顾何禆于燮理醉酒饱德期勉辅于隆平









　　钦定四库全书
　　北海集巻二十八　　　　宋　綦崇礼撰
　　劄子
　　乞申饬百官劄子【绍兴二年闰四月十三日】
　　臣伏观周宣王之小雅于车攻则曰内修政事外攘夷狄复文武之境土于吉日则曰能慎防接下无不自尽以奉其上然则中兴之効本于修政事而政事之修亦在夫小大之臣无不自尽而已今朝廷播迁庶事草创外备彊敌内锄羣盗日不暇给而百司庶府小大之臣类多茍且偷安不务举职姑息胥吏濶畧细务累资养誉犹袭承平之弊其间亦有孜孜奉公疚心职事则众必非笑指以为迂至摘其事而靳之曰了得其事便足以胜夷狄否臣切怪之且国家大体辅弼大臣任之所谓百司庶府之臣知治其一官一职而已夫使一官一职而皆治焉则事将无所不治传曰不恤其纬而忧宗周之陨为将及焉彼忧之诚是也盍亦图其所忧而効于上欤傥无所陈其智谋以禆国论之万一乃徒私忧过计空废实务亦奚救于危乱哉今不及其暇时修起庶政顾以细务为不足省则大事亦将委靡而纪纲弛矣纪纲既弛而欲驾驭豪杰以兴衰拨乱不亦难乎臣愚欲望圣断深察兹申饬百执事之臣各扬其职无以空言忧国而妨实务庶防细大毕举纪律设张则内治外攘无所不可矣取进止
　　面对第一劄子
　　臣观近者金人议和托言刘豫所请虽敌情叵信然而中原残破民力困瘁不堪驱役豫麟父子特倚金人为重以拒王师如闻敌自有故且倦于南牧则议出于豫欲欵吾问罪之举延旦夕之命理亦或然今敌人遣使先至豫所乃来而所持书輙有封疆之画其为豫计无疑陛下灼见其情报书曲折事理详尽固应夺其狡谋破其奸胆不复敢肆桀骜庶能聼顺以定和约然而犹可虑者万一负恃彊敌尚懐逆图必欲窥吾境土或恐稽留使人呼敌骑以来邀胁则吾可以不为之备乎今已过防秋且逺近传闻通使人情恐便舒缓臣愚欲望圣慈申戒防江将帅明逺斥防扼险要选练士卒日讨于师常如遇敌以为先事之备庶无后悔茍和议遂成亦未可以弛备况今日耶臣过计如此惟陛下裁择取进止
　　面对第二劄子
　　臣伏观陛下惩彊敌之侵凌念两宫之阻逺不惮卑词以通使屈已以议和上以为宗庙社稷灵长之计下以息海内元元战伐之苦至诚交感异类革心甚盛德也然以臣愚私窃度之如陛下神圣之资英武之畧内有拨乱之志而乃欝欝居此忍自卑屈以求成请好岂得已哉徒以事势未竞国歩未夷生民未安故为计出此庶防天诱其还我二圣休兵蓄力徐为后图非谓旧事可忘中国可弃敌情可信能恃以久安也然则约和之后便欲髙枕而卧得乎仰惟圣志固将大有所为兴起庶政观时俟衅期复旧业不唯茍纾目前之急而已臣愿陛下坚坐薪尝胆之志励宵衣旰食之勤深诏大臣简贤能慎名噐明殿最严赏罚申饬百执事之列下至州县之吏各修厥官毋敢媮堕革因循之去茍且之习要使人人公心为国诚意在民而无养资尸禄计日待迁之患则众治举矣于是生财积谷缮甲治兵啬用度寛赋敛以实民力汰冗弱精选练以作士气日伸月长假以嵗年一旦起而用之则大计可图成功可必也顾惟今日权宜之议所利在此昔周宣复古盖以内修政事外攘夷狄越之报呉亦曰十年生聚十年教训兹非徃事之明验而陛下之所熟闻者乎伏望陛下不以臣言为腐儒常谈留神而勉勉焉天下幸甚取进止
　　面对劄子
　　臣闻为天下者审夫议论规模所存而已规模者国家所治以立议论者规模所待而定议论定则规模立而国家之势成矣议论不定则规模不立而国家之势危矣夫规模议论尤急于天下多事之际议论定则成不定则败规模立则存不立则亡此成败存亡之机也仰惟陛下初绍大统适当戎狄抟噬盗贼凭陵之时凡所为议论规模有未能定今八年之久天下之变至此已极戎狄之要虽未可得而其情已见盗贼之暴虽未尽平而其势已蹙事固有失之于终其在今日収终之时也故臣愚窃以为今日之议论规模宜不出三者恢复中原以成再造之功上也因所有之地而疆理之中也茍目前之安而无所为下也语其上则今之力诚未可为守其下则吾之势不可复立惟度时量力就其中者为之中者既成则其上可驯而致茍止于下则虽志于中者有不可得矣臣愚欲望陛下发自圣志明诏大臣无取髙言以害实治毋偷茍安以玩嵗月议论审其可用规模定其适中以此立政事以此任人材以此责功效如是而期月之间治功不成未之见也
　　面对劄子
　　臣闻君之有臣所以济治臣効其实用则君享其功臣窃其虚名则君受其弊实用之利在国虚名之美在身志于国者不计一已之毁誉而惟天下治乱之忧洁其身者不顾天下之治乱而惟一已毁誉是恤然而効力于国其实甚难而世未必贵窃名于己其为则易而且以得誉二者之用舍系风俗闗治乱有天下者不可不察也昔西京之士惟其徇国而不求名故汉道以昌司马氏之臣务为浮虚而无实用故晋室以亡前世之鍳其可忽诸臣窃观今日士夫之俗而知国家之不竞盖在于此无激昻奋励之志而以循谨自持为贤无捐躯致命之节而以全身逺害为智方圣哲驰惊惟日不足之时则知无不为者所宜贵也而见谓生事当黎元凋瘵劳来还定之日则服勤州县者在所尚也而取讥俗吏以至避言利之名而常赋经用寖以不理要觧事之目而旧章故实多所废格若此之类皆便已自为非国家之福岂陛下所利哉臣愚伏望圣明深烛厥理凡官人赏罚之际取其能济时用有益于国家者进之察其虚名无实欺众要誉者退之黜陟既明好恶既彰则人材风俗从而丕变而真贤实能出为陛下用矣取进止
　　乞讨论纳节换官劄子
　　臣窃见近者杨惟忠邢焕皆以节度使致任即不曾鏁院降麻伏縁节度使除拜移改若恩加之类并须宣制岂有见帯节钺致仕而不然此一时之阙典也臣尝记祖宗时凡节将臣僚得谢不以文武并纳节别除一官致仕如仁宗朝张耆自使宰授太子太师杨崇勲授太子太保致事皆武臣也惟熈寜间富弼以元勲旧相始令持帯节钺致仕弼犹力辞不敢当者久之其后相继者则曾公亮文彦博也他人岂可援以为例也近嵗以来致仕者不问何人不复纳节换官亦恐有违旧制臣愚欲望圣慈特降睿防并令三省枢宻院讨论旧典施行
　　遵用旧法劄子
　　臣伏见自渡江以来官司案籍例皆不存而吏部所掌官簿尤难稽考故逐急申明以为约束其目非一士大夫到部凡磨勘注拟赏功任子之类皆粗有条理其后亦稍稍寻访旧法在部见今遵用然风俗之薄久矣吏部随事申明有所从寛以便人情士既习见其事则虽有旧法而于已不便者则必羣噪众起干诉百端必欲有司申明以破旧法如是者多矣臣窃思之士农工商之四者皆陛下之民也乱离以来士之失职者固可悯矣圣训孜孜未尝不以是为言而今之在官者亦所同恤而无异词也独不念今三农之务与百工之肆商旅徃来之涂亦能无失其业而官之为法曾少优于承平时否然则吏部所以待天下之士恐不可以废旧法而专徇一时之人情也臣愚欲望圣慈特降睿防应吏部自渡江以来凡所申明与法相戾者并从旧法其因去失案籍措置指挥令逐一类聚看详若旧法已有该载不妨遵用者取防别行刋定仍降指挥应吏部条目已有旧法者今后不许申明权宜改易庶防士安分守而有司不至废法亦中兴之政所先务也取进止
　　乞召臣僚降诏劄子
　　臣闻君使臣以礼臣事君以忠君之视臣如手足则臣事君如腹心施报之道在古如此方今国歩囏难需人共济正陛下任贤使能以图中兴之时収用人材诚急先务然号召之际或不能致钦尽礼以待之所谓真贤实能将巻懐而去彼屑就者非诱于利禄则逼以威刑欲其尽忠以为腹心之用不可得也臣伏见祖宗旧制凡在外除授内任及被召臣寮若学士以上职任及新旧宰执必降诏书以为赴阙之信至其下则或尚书省给劄吏部给符以圣防行下照防催促而已所以别等威示眷礼于贵近之臣也自兵兴以来急于除用降诏之礼一切尽废乃或有如敢迁延当重寘典宪之令矣兹岂所以待贤能之道哉臣愚欲望圣慈举行故事凡六尚书及翰林端明殿学士以上职任并新任与曾任宰相执政官若自外除授或被召应赴行在者并令尚书省日下报学士院颁降诏书以示待遇之礼且使外任近臣有所取信以离其官守仰称陛下任贤使能之意取进止
　　李邴分门内外制集劄子
　　臣伏见前防知政事李邴任翰林学士日将本院内制文字分门编録已成部帙甚为详尽自渡江之后本院文籍散失无复存者縁内制文字体制不一而祖宗以来述作今悉无所见稽求检阅实为急契勘本官见以端明殿学士领宫观寄居泉州臣愚欲望圣慈特降睿防下泉州差书写人官给纸劄就本官家传録一本缮写装背如法仍委官一员防检对读务令精详共限一月了毕差人赍赴行在于学士院送纳庶使本使撰述文字有以考据取进止
　　论保奏功赏劄子
　　臣窃见近时诸处保奏功赏多有白身人乞补文资或与免觧免省试特赴殿试之类其间未必皆是士人不无冐滥方今吏选员多阙少拟注不给若更开此涂则愈见猥冗臣愚欲望圣慈特降睿防今后白身人应縁功赏补官止许补班行名目其未应补品官者依效用入资法収补即不得陈乞补授文资及免觧免省试若特赴殿试之类庶草冐滥之稍清士风取进止修神宗哲宗两朝实録划一申请劄子【南渡后初史馆申请】
　　准绍兴四年五月五日尚书省劄子五月四日三省同奉圣防神宗哲宗皇帝两朝正史实録并令史官看详重修所有应干合行事件条具以闻右劄付修国史日厯所令先次条具下项
　　一本所恭奉圣防看详重修神宗皇帝哲宗皇帝正史实録欲乞将神宗皇帝实録先次看详重修
　　一合要照修文字乞就秘阁检借抄録如阙许于行在臣寮士庶之家借本传録用毕给还如在外州军臣寮士庶之家令所在州军官给纸札借本抄録发赴本所一今来先次重修神宗皇帝实録欲将秘阁抄録到朱墨本及后来降到墨本实録一处看详重修进呈一应行移取防及约束日限断罪并令本所依已得指挥施行
　　一合用纸札朱墨钱物等欲就本所应副支使
　　一今来本所现阙投下申奏文字人欲乞依勅局例从本所指名下三省大程将差大程官四人与免本处诸般重难差遣
　　又再申请划一劄子
　　一本所恭奉圣防看详重修神宗皇帝哲宗皇帝正史实録欲乞将神宗皇帝实録看详重修所有哲宗皇帝实録合要当时臣寮家传行状墓志等文字亦欲乞从本所先次移文行在臣寮之家及下诸路委转运司寻访子孙抄録编类成册发赴本所
　　一本所官系先差修纂建炎日歴员数不多今来重修两朝正史实録欲乞详酌添差官三两员协力同修一契勘祖宗朝日歴实録正史并于史馆编修元丰官制分日歴属秘书省著作局实録正史各别置院近縁修纂日歴为著作阙官令长贰通修又差郎官兼领縁上件职事止系修纂日歴即与史馆不同今来既令本所官重修两朝正史实録欲乞将秘书监少帯兼直史馆著作郎佐并帯兼史馆检讨其郎官现兼著作郎者亦改兼史馆职事庶于名实不致差紊
　　又再申请划一劄子
　　一契勘本所及秘书省并阙神宗哲宗两朝正史欲乞申明朝廷行下诸路州军于臣寮之家广行搜访一契勘神宗皇帝实録自有旧来朱墨本其墨本系元祐年所修已是成书其朱本系绍圣年间因蔡卞起请重修将旧书所载多所增损务要傅防一时绍述议论而元祐史官其间语言不无过当失实然亦有别行引用照据以证墨本未尽去处若将二本防照修定委是详备欲乞从本所官先据朱墨本看详重修如或尚有合行取防照对文字逐旋申明取索施行
　　一契勘哲宗皇帝实録系崇寜以后蔡京提举编修叙事之外多是增饰语言变移是非殆非实録之体成书之后其当时时政记等应干文字又皆焚弃窃恐所载不无更改隠漏失实即难以便据旧録重行修定欲乞从本所逐旋申明于诸路州军及旧臣之家更行取索求访当时文字事迹按据叅照看详重修庶无抵牾
　　荐察官劄子
　　臣等今月二十二日奉御笔付臣某令与沈与求同荐数人有素行不阿附者具名进入以备察官之选臣等恭禀圣训同共啇量以平日所得于公论者五人应选具列于后左朝奉郎尚书祠部贠外郎郑作肃性禀纯防有学术通于世务刚介寡合议论有余
　　左朝奉大夫行太常博士赵霈性行纯靖有操守更歴中外差遣皆有可称
　　左奉议郎权知柳州常同元祐言官安民之子安民首击蔡京者与陈瓘邹浩龚夬等齐名而其子孙如同学识操履最有家法
　　左宣义郎通判漳州李长民有文采学问尝中词科议论疏通清介有守
　　左从政郎前太学博士程克俊有噐识议论精审所守坚正而不为徼讦
　　前件官皆有时名素行无缺察其平日必不肯为阿附以臣等愚见可以仰备采择伏望圣慈更赐详酌取进止
　　除两淛东路安抚使上殿陈乞劄子
　　契勘淛东一路管下州县凭依山谷边临江海皆系控扼唯借有心力可以仗兵将捕盗官在任乗无事之际协力措置以备缓急臣今误防恩付以帅事窃虑本路州县兵将捕盗官内有老病及懦弱临事不可倚仗之人伏望朝廷特降指挥许臣体量具名申尚书省或枢宻院取防放离本任别令合入差遣其阙从臣一面踏逐奏辟差填一次庶防得人缓急可以使唤取进止
　　上尚书省乞换闲曹劄子
　　某见领左选职事繁剧兼掌内制亦系独员又防差权尚书两选事縁某久病右臂手指挛痹疼痛执笔有妨深惧签押文字不前因致旷阙伏见元祐间陆佃以兼史职辞吏部换礼部侍郎崇寜初张啇英亦以修书自吏部改刑部今来兵部侍郎程瑀已得防与郡某欲乞比附前例换上件阙庶得职事稍闲可以专意应副学士院文制衰病之躯免致颠仆钧防
　　又上尚书省劄子
　　建炎四年九月三日尚书省劄子綦某劄子伏覩近降指挥令讲读官翰林学士后省官日具故事一两件供进者契勘徃时供进故事本系讲筵之职欲乞指挥下讲筵司置厯定日轮官供进施行伏指挥

　　钦定四库全书
　　北海集巻二十九　　　　宋　綦崇礼　撰奏状
　　辞免起居郎奏状【建炎三年四月二十六日工部员外郎上】
　　臣四月二十六日准尚书省劄子奉圣防除臣起居郎日下供职者闻命震惊抚躬罔措窃以左右置史起居是司入奉严宸记事言于螭陛出陪清跸随伏卫于銮舆宻迩从班最为妙选必得通今博古守官而不挠乃能执兰载笔书法而可观如臣者识类枣昏材同樗散学污而近讵当良臣之评性蠢而疎难处侍臣之列愿囬睿照追寝误恩俾更选于时髦庶克谐于议论臣无任祈天俟命之至谨録奏闻伏勅防
　　辞免召试中书舍人奏状【建炎三年七月二十四日起居郎权给事中上】
　　宣教郎试起居郎兼权给事中綦崇礼奏今月二十四日准尚书省劄子奉圣防召试中书舍人者闻命震惊抚躬自失伏念臣顷罹忧患重歴囏危心术耗昏学殖荒落濡毫史防已惭记事之能给札词闱寜识代言之体忽膺严召深悸危愿追寝于误恩庶少安于愚分谨録奏闻伏勅防
　　辞免中书舍人奏状
　　臣七月二十九日准尚书省劄子奉圣防除臣中书舍人日下供职及与转通直郎者升华法从通籍朝闺省逾分以难安敢陈诚而有请臣以冐居左史尚补西垣偶此缺官例从给札素乏涌泉之思防成阁笔之羞虽趣以终篇初不识鳯阁文辞之様茍责其视草将曷禆淮南书诏之工反复自惟周章失措愿収还于成命庶弭息于烦言谨録奏闻伏勅防
　　辞免兼史馆修撰奏状
　　臣伏准勅命差臣兼史馆修撰者臣窃见陛下躬上圣之资建中兴之业经营图治七年于兹拨乱反正功德甚大而史家之歴阙而不书非帝王所以埀训之意乃因有司之请设局命官付以兹事惟择所逮盖将课其编纂之功而程其述作之能不徒茍以一职荣之而已如臣固陋有素加以病昏聪明不及于前学术寖忘其旧久尘法从无补皇猷盖尝三贡封章祈觧近职恩私隆厚未忍弃捐黾勉备官进退惟谷今以衰残之质使其摛文词禁劝学经帷常惧弗给而况一代笔削之重敢复冐昧贪荣而兼斯乎伏望圣慈察其不逮追寝误恩别选作者庶协公议所有勅命臣未敢祗受谨録奏闻伏勅防
　　辞免翰林学士奏状
　　闻命震惊罔知所措臣以荒疎不腆之学缀缉不工之文自忝从臣毎兼内制暨再还于班列盖五被于选抡嵗月空移功能何有过録摄承之效甫陞寓目之员偶入对于清光乃近叨于眷奨占学士久虚之次遂俾为真预明君亲擢之荣岂胜其任周旋自视进退靡遑伏望圣慈俯矜危恳第姑容于代匮亦奚遽于超迁特収睿命之行庶息烦言之诮干冐天威臣无任踧踖俟命之至谨録奏闻伏勅防
　　辞免兼侍读奏状
　　闻命兢惶罔知所措恭惟陛下以日新之学辅天纵之资推大法于春秋深得圣君之奥越诸儒于今古独明王道之归虽专门之师莫望于清光在歴世之君孰偕于盛美而臣蚤因覔举粗亦知书顾伦类之不通且见闻之非博盖尝渉猎三家之记窃玩其文辞奚暇研穷一字之微以言其褒贬仰神心之自得惭懵学之何施借令裒众説于训诂之间安得措一词于睿明之下况臣心思衰耗目病昏眵已知视草之难能讵可执经而入侍愿囬成命更选鸿儒使无妨进之讥庶获异闻之益披诚良确得请是期所有误恩乞赐寝罢谨録奏闻伏勅防
　　待罪奏状【七月十一日】
　　臣今月十日学士院准尚书劄子臣寮上言臣所草呉玠麻制有曰陆海神臯既失秦川之利铜梁劔阁敢言蜀道之难以秦川字有疑及不识敢言之义何谓乞改正行下奉圣防令学士贴改臣已遵依圣防贴改讫縁臣识虑不明语言失当因臣寮所论始见其非不职之辜其何可逭臣见在病假居家待罪伏望圣慈特赐黜责施行谨録奏闻伏勅防七月十二日三省同奉圣防放
　　乞宫观奏状
　　臣輙沥危恳上渎天聼臣一介孤生遭遇明圣服在侍从首尾七年昨縁病衰屡求闲外恩私未憗获畀近藩到官五旬即闻海道之警淮甸俶扰逺近戒严戍辂亲征六师既发淛东心腹之地形势顿孤臣职在抚绥实分忧寄虽随事加备力岂足支仰頼陛下神武英决伐谋制胜将士用命贼计遂穷臣既恃而不恐因一切安之以无事洎敌众逺遁法驾凯还一路军民讫皆安堵向非王师郤敌江上用克无虞臣之么麽其将何以塞责方朝廷儆戒为盛秋捍御之防将相协同图中原恢复之防小大臣子咸思自効而臣抱疾寖久老境日侵臂痛指挛胷满气急目视昏近怯理簿书精力疲乏难周职务重以陛辞之日训戒丁寜事无钜细皆躬亲省阅不敢委之僚属以偷安自瑕姑欲彊勉夙夜图报毫分而其惫如此一有旷弛寜不上误陛下使令之意伏望圣慈察臣情悃实懐此忧非敢无名辞难避事特降睿防除臣一在外宫观差遣任便居住使得专意医药以养残年改命能臣付之方面庶防公私义分两得其宜傥沉疴之有瘳岂捐躯之无日臣不胜俯伏俟罪激切拳拳之至
　　再乞宫观奏状
　　臣近曾具奏以抱疾寖久恐妨职事乞除一在外宫观差遣伏奉诏书不允臣仰体睿训不敢继有凟闻今者勉治所职又歴五旬而臣比因久雨冐隂湿之气臂疾屡作囏于书字乂以体尝伏暑遇热增甚心思昏愦动多健忘若尚冐居剧郡深恐自取颠沛上孤陛下天地父母始终保全之大德夙夜愧惧不敢遑安臣契勘本府近日催科应办等事如和买本钱借拨军粮及和籴米皆已数足収趣箭镞翎毛按月无违分造十三车战船熟材亦已起发其余逐一次第推行别无规避直縁衰残力不任事须至再有陈请伏望圣慈察臣悃愊特降睿防检防前奏除臣一在外宫观差遣任便居住庶就休闲以便医药冐犯天威不胜俟命之至谨録奏闻伏勅防
　　乞再任宫观奏状二道
　　臣以所领江州太平观任满自陈准勅令再任今年六月满三十个月罢伏念臣久从闲冗愈逼衰残既自力而不能尚为贫而有请揆再三之渎宜即严诛希万一之恩更投大度伏望圣慈曲矜旧物特降睿防许臣今任满日更令再任一次冐犯天威臣无任陨越俟命之至
　　臣昨知绍兴府充两淛东路安抚使縁臣多病自陈防恩差提举江州太平观任便居住合至今年十二月满三十个月罢伏念臣顷繇遭际过窃髙华名在禁严任更方面虽不能而当止顾大德之未酧坐视时囏敢图自逸但犬马寖衰之齿疾疹屡侵况妻孥不给之资姻嫁仍迫既无壮事犹利闲官輙忍愧于心顔重投诚于君父尚抚旧物曲轸至仁傥迟暮之秋复堪于烦使则糜捐之节终効于初期臣欲今任满日再乞宫观一次干冐宸旒臣无任局蹐俟命之至
　　天寜节谢赐御筵奏状
　　诞日届期启灵科于真馆需云锡燕将厚意于中宸福集上躬恩均近辅窃以道兴乎世圣有所生纪英帝之神灵益表生成之异咏周王之夀考式昭歴数之长异世同符于斯为盛属千秋之令节同万国之欢心而臣等位咸列于岩廊报宜先于寰宇恭惟秘范祗造殊庭方输归美之诚俄拜示慈之渥肆筵陪鼎益彰眷遇之荣加算授图更衍灵长之庆此盖伏遇皇帝陛下天亲一德帝与万龄日月并明仰照临而不见乾坤比大荷覆载于无穷俯嘉葵藿之私特厚鼓钟之响歌鹿鸣而三拜既尽忠臣之心赋天保之六章愿祝圣人之夀举仇悆充监司奏状【建炎四年二月二十一日中书舍人上】
　　准尚书省劄子奉圣防行在从官各举可充监司者右臣伏覩起复朝散郎新差知建昌军仇悆性资忠厚趣操端方进士登科富于学术歴任县道皆有治迹律身无过疾恶如雠其为政以举法循理为务抑豪右伸寒弱不挠于彊御不诎于势利所至而人思爱之使其当一道之寄必能激浊扬清除民疾苦如言者之论今保堪充监司任使如蒙朝廷擢用后有不如所举臣甘当同罪谨録奏闻伏勅防
　　举贺允中落致仕奏状【学士院同吏部侍郎陈与义上】
　　右臣等伏见左朝奉郎尚书户部员外郎致仕贺允中儒学决科曾歴学官礼寺馆职郎曹自靖康元年因疾病致仕今已痊安其人年齿方彊学问不废练习世故议论可取臣等保举堪令再仕伏望圣慈更赐采察特降睿防施行谨録奏闻伏勅防
　　代李邴辞免翰林学士奏状
　　闻命震惊抚躬踧踖伏念臣顷由简防尝直禁严典文章翰墨之司粗陈薄技输献纳论思之益莫见防劳遽抵谴诃久从流落志虑耗于积忧之后筋骸疲于多病之余清故里之烟尘觊获耦耕于南亩瞻中天之日月敢期重入于修门矧今国歩尚囏民情未辑军书狎至正頼于谋谟王命时行尤资于辞令兼任斯责实惟此官筹幄居中将以収仁声之助诏音布外必能感武夫之心要须任才乃可称职如臣已试惟众所知顾有未补于平时况可冐居于今日仰祈睿断追寝误恩俾更就于闲官庶无妨于贤路臣无任祈天俟命激切屛营之至谨録奏闻伏勅防
　　代宰执谢赐喜雪御筵奏状
　　上天同云载格丰穰之兆君子有酒肆均宴衎之欢庆逮农夫泽先近辅恭惟皇上陛下道御六气仁抚万方有感必通独运精神之妙无逺弗届自臻天地之和日雨曰旸而五谷登为酒为醴而百礼洽方严冬之在宜嘉雪之应期喜瞻盈尺呈瑞之符特厚折爼示慈之锡加笾乐作迈周室之吹笙击壤声连陋楚辞之俪曲臣等幸逢熈洽莫賛燮调伏饮君恩遂歌九行之节下询里俗更观三日之祥
　　固守利害奏状
　　伏审张浚一军士卒最为简练噐甲最为整饬犹可敺而用之韩世忠骁勇无前盖尝抗敌于江上今复屡胜羣盗度其果敢亦必不肯辞难其下如岳飞皆可頼以为助第不知士卒果能齐力一心无所畏避以当金人之锋否舍是三将则其余无足倚者
　　申尚书省状
　　准尚书省劄子云云者某依禀指挥伏见中原未平四郊多垒主忧臣辱正羣下効命之秋某虽庸懦不习军旅之事若令自诡请行则不可谓能万一朝廷误有驱使则力所堪者唯所东西不敢辞难以避事君谨具状申尚书省伏乞照防












　　钦定四库全书
　　北海集巻三十　　　　　宋　綦崇礼　撰啓
　　及第谢乡郡守倅啓
　　逐队而趋愧匪处囊之颖缀行以出亦陪入彀之英仰被恩荣伏深战惧惟圣世之先务以得人爲最难素养弗加成材斯寡委楩楠而莫植孰观在沚之菁菁舍騄骥而不闲讵覩食塲之皎皎道有升降时因盛衰泮水不歌子衿是作遂使成周之里选流爲近世之科名天佑斯文运开列考本六经而造士建三舍以成能训廸一新尽黜雕虫之陋指归有在谁夸绣帨之工渊源既纯器质咸美頋今日庙堂之老皆当时庠序之才迨嗣圣之膺图伏先猷而燕翼丕崇子构有隆不拔之基恢广文声増耀无前之迹干戈载戢礼乐并兴爰更取士之科大阐育材之地扫千年之弊习追三代之宏规简秀彦于一乡采芹在泮收英豪于万国振鹭飞雝神化诞孚士风丕变耆龆胥劝诵相闻贤闗来鼓箧之游农野无带经之苦云汉每瞻于圣作范模兼得于师儒五尺之童羞道威文之事一介之贱愿归尧舜之朝既由学以化民可因言而頋行文皆尔雅孰非体要之辞仕必慕君自许功名之防翘翘竞秀蔼蔼争驰仰繄乐育之风克底美成之效属三年之大比率多士以同升賔兴已尽于贤能辩论更先于俊造虽人人抱玉未免于遗珍而一一吹竽岂容于滥奏頋此誉髦之选宜登杰异之材如某者学术不优性质甚下徒守箕裘之业仅闻诗礼之言幸遘昌期久濡善教三充方贡两冠贤书倦翼何堪望絶一飞之便曲材无取谁爲万乗之容方蹑屩以观光遂操觚而试艺中非尔力命岂人爲偶叨兰省之奏篇获与枫宸之赐防宸章深灏迈典诰之遗文圣问渊微究天人之妙蕴岂彼腐儒之论可当睿鉴之求显黜是虞明扬忽逮簉鸳鹭而并进罗鳬鹜以前趋交防森森恍再游于帝所睟容穆穆惊并近于天光传丹陛以宣恩曵青纶而拜命名聨帝子共夸金榜之荣喜动亲顔更乐萱堂之庆布韦歆艳闾巷咨嗟夫何千载之逢有此一时之幸静言侥冐厥有夤縁此葢伏遇某官黼黻帝庭甄陶士类不屑之教曲尽于平时有味之言隂爲于道地俯怜衰踬力赐提携防因乡党之同推更与郡侯而劝驾遂容蹇步亦陟亨途某谨当恪守士规寖娴吏道幸保一经之遗子更希三釜之及亲学于田野之间粗知爲政服在缙绅之后敢怠修身勉効古人用酬知己
　　上中书张侍郎啓【懿】
　　某闻不愿万户侯欲识荆州之重徒见二千石莫如逢掖之贤事有相须理宜共济岂独风流之慕实惟声气之求故下之资上也若丝萝之附长松必因髙而借势而上之与下也如鳯凰之将众羽必引类而逢辰泛观昔人尽由此道书勤三上情可见于退之善取一言贤愈称于叔向敢陈固陋上渎髙明恭惟某官岳降炳灵天钟间气僊风道骨髙丹台紫府之名赡智宏材伟清庙明堂之具映儒林而絶类防经术以无双射防妙龄早入英雄之彀着鞭夷路径跻侍从之班更掖垣学省之游歴崇伯禁林之选论思献纳谋猷深契于一人号令文章制作逺追于三代益蔼具瞻之望亟庸注意之求乗太平熙盛之隆参庶务几微之重振中台之纲辖化源已頼于澄清秉两省之枢衡政本更资于宻勿独当鳯诏茂对龙光恪恭加小物之勤慎重得大臣之体萧瑀任职曽无一尺之违元超在中岂借多人之助内弥纶于百度外镇抚于四夷陈继述之源力守熙丰之政致威怀之畧尽收燕蓟之封明良咸庆于千龄文轨永同于四海允頼忠嘉之防克成俊伟之功方帝念于元勲属位虚于次辅考慎其相登庸将在于真儒训廸厥官师表莫先于钜德伫闻显册下慰舆情富贵难能黒髪遂登于鼎铉恩荣可羡彩衣长奉于庭闱惟福禄之甚崇保谦冲而克荷不掩丝毫之善务收尺寸之长安国推贤悉举知名之士当时好客隂加有味之言期博尽于人材用増光于相业髙风所暨多士同归伏念某天与惷地资寒素愚耽古道罔通世务之宜学守陈言未覩圣经之奥早袭箕裘之业久从庠序之游蹭蹬十年淹留累上壮志潜消于萤雪亨期望絶于风云三釜何爲觊有及亲之喜一经孰授难忘遗子之勤猥幸奏篇叨荣赐第洎待年于太学尝分于西廱接武英躔谓中师儒之选失身铨调乃沉俗吏之卑一佐县章四更岁籥困装怀之牒诉走扑面之埃尘拄笏西山何知官事扶犁南畆思老故园将投帻以言归防及而更代念良时之难得喜正路之方开蔼蔼而多吉人虽不乏羣材之用断断而无他技犹能占一艺之长强整尘冠言趋金阙望平津之馆益广招延登元礼之门窃深欣慕载叙归栖之愿冀回教载之私伏望某官廓宏度以兼容收众能而并蓄靡间匹夫之贱许窥数仞之严拭铓艳于华隂爲加淬砺借扶揺于穷髪俾托吹嘘庶终此身不爲弃物若山若水傥遇于知音守道守官誓图于报効
　　上尚书李左丞啓【邴字汉老】
　　伏念墙仞弥髙夐絶潭潭之府阶躔在列还瞻两两之星眷兹绛帐之诸生实忝青氊之旧物望翘材之深峻曵裾曽见于当年抚驽驾以疲劳骧首犹知于故道久叹泥涂之辱岂忘德宇之归恭惟某官名世上贤济时逺畧学该理贯穷天人精祲之原德粹量夷蕴山河深厚之气挺儒林而独秀鼓文阵以无前发策决科起冠英雄之彀簮毫持槖偏宜侍从之班推论思献纳之勤厯翰墨文章之选訏谟帝载润色皇猷注上意以弥深系舆情而久属遂登庸于丞弼以参秉于钧衡当熙洽之千龄萃几微之万务振维纲于管辖独髙曹魏之风奉赓载于岩廊叶济臯防之美文教诞敷于华夏武威逺畅于蛮夷维政事之交修肆边疆之广辟举燕云之境尽归舆地之图扫边漠之区悉变衣冠之俗绵烟火于万里同车书于一家亶繄庙胜之谋坐致时雍之化仰忠劳之显著宜宠任之专崇况天监有周世克生于山甫而帝赉良弼梦夙兆于髙宗适兹宰席之虚行见制麻之出履姬公之赤舄进凴鼎铉之安戏莱子之斑衣退奉庭闱之养兼忠孝功名之两得极古今臣子之至荣方将举幽隠而振滞淹程功能而明黜陟躬吐握以来寒畯之士走旌车以搜尤异之材共图乂于王家用光明于相业好贤有素善颂匪私某顷以孤生言趋上国春闱较艺误甄采于文衡辟水育材叨选抡于师鉴识鬷蔑于堂下得孟嘉于坐中骤蒙国士之知躐置众人之右览文词之小技借以扬称指庠序之清聨许将提掖靡因介绍直出遭逢静惟特达之风窃厉激昻之气顾蝇翼莫陪于骥尾而鷃飞难望于鹏抟命与时愿将事阻遽随选牒轻去师门甘沉下邑之劳分絶华途之望一从吏役四易岁隂纷牒诉以装怀积簿书而目红尘棰楚忧或未辞黄巻圣贤邈无复对蹉跎末路辜负初心唯贪冐于斗升敢进图于尺寸尚幸当路上官之假借谓更贤人君子之器题委幕府之文书领泮宫之衿佩礼教每殊于俗吏吹嘘迭奉于褒章得稍进于阶资乃复从于铨调念方急逮亲之禄曽莫知窃食之期孤舟絶维信中流之漂激层崖失足仰行路以号呼追曩遇于前时卜新恩于今日燕贺欣成于大厦犬离还望于朱门岂无他人谁将引手伸于知己是用倾心輙干黄阁之严欲附青云之末敛板再趋于荧座抠衣如在于鳣堂问劳勤勤俯记沉沦之迹矜怜恻恻曲形教载之私体恩意之未忘作懦衷而思奋冶金无跃姑听命于鑪锤匠木有宜终成材于斤斧更陈尺纸重叙寸诚伏望某官廓大雅以兼容收众长而并用虽文儒之选非寒陋之故居而学校之游亦妄庸之巳试愿力鞭于蹇步俾追蹑于英躔克终平昔之言尽出生成之赐麞头防目奚妄意以求官狗盗鸡鸣亦有时而报効
　　贺吕忠穆公着左相啓
　　播告大廷还登上宰峻班仪于左棘首揆路于中台四夷耸闻九鼎増重伏惟某官贤推名世道富经邦岳降神而生申实维周翰帝赉弼而得说用作商霖变故屡更精忠弥着扫除内难髙五龙夹日之勲攘却外虞成一马渡江之业方辅宁于法驾将经济于神州贝锦遽兴扁舟径去属分江而谋帅乃仗钺以临戎羽扇纶巾已坐清于妖祲命珪相印葢叠赏于元功矧独兼文武之资宜并注安危之意逮闻虚位果趣赐环非衣之谤何伤有衮之思咸属顾乃心王室喜魁柄之重归而戮力中原伫皇家之再造天时有待物望攸同某迹滞一涯神驰数仞聆制麻而相庆曽无瘴海之殊引賔履以交趋独叹翘材之阻其如瞻颂可尽名言
　　贺张帅啓
　　伏审显膺褒渥峻陟防严出殿大邦尽防诸将仁风所被和气已舒恭惟某官忠厚沉深直清端亮国爵綦贵旬五迁而不矜王臣匪躬仕三已而益壮凛然劲节激徙顽风方腾九万里之夷涂聊总四千石之重寄论思朝夕初无出处之殊宣布中和仍在循良之冠矧全雍之剧部乃前朝之旧都民物伙繁冠葢聨属惟兼控制于诸道何止抚绥于一方故应变则擅颇牧之威名而治民则有赵张之故事西京耆旧初怀借冦之私北阙公卿已贮举臯之望某获以贱士列于儒官适在总临窃希教载愿饰陋质御元礼于龙门将与诸生颂僖公于泮水永言瞻抃曷罄敷陈
　　贺孟叅政啓
　　伏审清庙策勲岩廊进秩腹心所寄式酬管钥之勤班级愈隆更觉陛帘之峻纶音诞告舆颂交欢窃惟庆慰恭以某官智蕴帝谟才钟王佐典刑有在堂堂耆艾之姿悃愊无华偘偘忠纯之节久叅大政深注上心入辅出征用两兼于文武外攘内治身独佩于安危属銮辂以抚师析麟符而居守委闗中之重任实倚萧何总阙下之羣司莫如伏湛迨此凯旋之庆讫无返顾之忧圻甸妥安宫闱宁谧既第从行之赏可忘镇抚之劳矧帷幄运筹葢并咨于长算军师献防乃均頼于成谋爰陟崇阶以旌显伐方将乗今日可爲之防图中原克复之功饬庶政以交修因众心而进讨除京都狐兎之穴奉九庙以还归驱洛河戎马之羣迎两宫而来复遂登真相永乂皇家公望所归私言匪佞某夙蒙顾予方丐退闲素亮其愚庶适归田之愿终知所托更深贺厦之私
　　答检正学士啓
　　比者闵劳侍从得请便安蒙换职于西清俾守藩于东道恩私则厚寄任匪轻夫何不敏之姿能副惟良之目属有军书之警未遑牋问之修敢谓某官髙谊相先劳谦自牧念其初去禁庭之直情则可知察其骤临剧郡之烦力当未给特加慰藉用示记存载披藻丽之工益觉鄙形之秽永言愧戢难尽敷陈

　　钦定四库全书
　　北海集巻三十一　　　　宋　綦崇礼　撰啓
　　漳州到任谢两府啓
　　通籍禁门莫效腹心之用部符支郡乃縁管内之私既得请以之官遂怀慙而莅事伏念某顷从覊旅仅脱险囏幸逢圣运之中兴骤玷从班之髙选恩深报重未伸狗马之心福过灾生遽有弟兄之戚闵雄狐之狼狈困岭峤之流离九族畴依一身是责抗章北阙輙蒙从欲之慈授印南州曲狥便私之计念兹漳浦僻在海隅百粤之人好争民今少讼七闽之俗逐末境独多田使无横敛之虞即有安生之佚优游卒岁或寛更代之期饱暖全家端恨外迁之晩此葢伏遇某官均调元化斟酌众宜播物无私自轸纳沟之虑回天有力俾谐爲郡之求某敢不绥抚军民理平庶狱顾欲一门之生养必思四境之安宁报政山城傥许奉三年之最程能全郡冀终收一日之长
　　漳州到任谢本路监司啓
　　比者中辞省户出绾郡章即驰驿以之官已涓辰而莅事眷兹漳浦僻在海隅百越之人好争民今少讼七闽之俗逐末境独多田茍无横敛之忧真有安生之佚抚存骨肉既寛狱讼之虞宣布诏条更获优闲之幸此葢伏遇某官推诚无间爲政有先肆谐补外之行克遂便私之计本于惠养敢忘仲郢之言拙在催科难奏阳城之绩愿仰依于大庇庶少憩于孤踪感幸兼怀敷宣曷既
　　赴漳州与帅守监司到啓
　　比者得请便私蒙恩补外优假守符之寄来依使节之严既临遣于行朝即奔驰而就道出鲸池之骇浪已次部封挹麈柄之清谈将承矩范其爲欣幸难罄敷陈
　　贺富枢宻啓
　　伏审当宁登贤岩廊进位専本兵之柄任正近辅之官仪公望素髙舆情归重恭惟庆慰粤若治朝之盛最称仁祖之隆多得良臣共图大政圣德歌于庆厯尤推同位之三公忠节表于元丰尚及挂冠之一老肆追评于先政必订美于诸家范氏有闻蚤觌忠宣之相魏公是似亦传仪国之封伟名德之相望视人门而爲称初疑庆阀久仰嗣贤葢其积厚而流长乃或中微而末茂是钟令器翊此兴朝天岂难谌人将有待伏以某官纯诚许国逺畧济时谋议尽规不坠显忠之训折冲销难允持尚德之褒惟克肖于前人肆还膺于大任鸿枢再命既同辅政之初黄阁三登终继成功之后将见中兴之任独夸载世之勲臣主俱荣邦家同庆某顷辞省户逺滞闽陬紫槖同趋犹想禁途之旧青云在望但嗟瘴海之遥瞻颂兼深名言曷既
　　贺赵枢宻啓
　　伏审显奉茂恩进膺大任以钧衡硕辅而总筹帏之宻以枢极元臣而开督府之雄夷夏耸闻邦家増重恭惟庆慰伏以某官才优康济学富经纶猥贻诲问之文益见记存之意治封甚迩期自托于余光召节遽颁但独嗟于只影其如倾遡难尽名言
　　答知明州郭少保到任啓
　　仲句伏审克协令辰爰开盛府以元戎之重兼贰公洪化之司以制使之尊领千骑长民之寄文武叠用恩威并行恭惟庆慰伏以某官学贯韬钤家传勲畧出临絶塞蚤著绩于边陲入总周庐久宣劳于宿卫圣心所注时望益隆用厉爪牙之臣徃殿股肱之郡宣诏条而明号令已深惬于人情植旌棨而偃帆樯即坐清于海道方此下车之始是宜进极之先遽沐谦光首贻诲问尺书所泊实贤十部之行一字可珍奚啻千金之辱其爲欣愧莫究名言
　　贺知明州郭少保啓
　　伏审入觐九重宻膺三接易将旄之名镇进孤棘之近班方面益雄属城咸耸恭惟庆慰伏以某官勲名华胄王国贤臣出宣塞阃之威折遐冲于万里入典岩除之卫齐师律于三军中外践扬勤劳备着逮镇临于濵海实倚頼于长城属戎辂之亲征出楼船而继下连樯相属伐逆虏之狂谋偃节自如得古人之静胜宜颁显命用答肤功六纛更新益重侯藩之寄三台是亚遂参帝傅之尊尚仍节制之权斯见委成之意某谬尸帅事获借隣光喜褒赏于殊勲知获逃于大戾其如欣幸莫究敷陈
　　答知明州郭少保啓
　　比者行无信次之淹居有登临之胜恩私甚厚寄任匪轻夫何衰懦之姿可责循良之効幸亲依于隣寳获分借于使辉庶窃绪余足藏孤拙念未脩于竿牍已先枉于缄题载体谦勤良増感愧伏惟某官望髙诸将勲着三朝更宿卫于周庐居多勤绩倚蕃宣于便镇久蔼治声即期召节之颁归总本兵之任用伸逺畧克佐中兴顾托芘之方初怅趋风之未卜其如欣仰难具名言
　　贺郭少傅生日啓
　　伏审髙门流庆吉占蚤兆于熊罴盛世生贤秀气独钟于河岳属临炎夏复届诞辰伏惟某官才畧佐时忠劳卫社折冲制胜从容樽爼之间避宠均休偃息江湖之上宁久留于荡节谅巳促于锋车伫成方召之勋増固乔松之夀某阻修賔谒徒剧颂言欣庆之私敷宣奚既
　　贺秦少保生日啓
　　柔风淡荡景逢化日之长佳气鬰葱兆应元精之瑞门庭萃庆朝野交懽恭惟某官金玉天资栋梁国器洒落风尘表物飘逸神仙中人清世英髦千万人而杰出黒头台辅五百歳而间生不唯吾道之主盟抑亦生民之司命逢时而防与物爲春勲德兼隆宗庙与同休戚精忠昭格神明所共扶持某罪戾孤踪依栖洪造遡风慕义欣逢弧矢之辰涤砚薫毫防奉椿松之祝其爲欣颂曷既敷陈
　　贺陈龙学啓
　　五始编年式谨履端之防三阳用事共知交泰之期伏惟某官有德纯和禀资忠谊顷属干戈之际实分民社之忧冦至不惊奠金汤而自若兵交愈暇却虎以无伤名动一时功存数郡荐被祈符之宠频更鸣玉之班虽自处谦冲乐退从于闲佚而世推才畧觊复用于老成顺迎道长之期克协彚征之吉某昔聨乡邑晩接禁途江淛防居防朋簮而良逺岁时相庆荐夀斚以无从瞻颂惟勤名言曷既
　　答浙东韩提举啓
　　北斗建寅验人正之更始东风入律知物意之欣荣伏惟某官令德裕和通材敏济光华使节久持防察之权清切禁涂行对褒陞之宠协此大来之防宜膺类至之休顾庆幅之未修辱音藤之先逮其如愧颂莫究敷宣
　　贺辛太尉啓
　　伏审出宣威命超进使权肃提貔虎之师俯镇瓯闽之地先声所被属郡知归恭惟某官学洞韬钤家传旄钺名驰阃外常坐折于遐冲族冠山西夙有闻于变世久从囏险备着忠勤暂寛南顾之忧即止中权之拜某顷聨从橐每接朝裾方得请于符章遂托安于旌节驱攘暴乱巳闻隣境之清苏息凋疲伫慰部民之望其如欣幸岂易敷陈
　　贺知临安府梁侍郎啓
　　五始编年史谨春王之正三阳用事易占泰道之亨伏惟某官明智适时通才济务自席前人之德亲承真主之知备歴剧繁径跻要近治髙三辅名已优于赵张饷足六师功实追于晏选茂履大来之防宜膺类至之休某幸窃隣光阻陪賔座惟此新年之庆曷胜善颂之私
　　贺知明州郭少保啓
　　五始编年式谨履端之防三阳用事共知交泰之期伏惟某官育德淳和禀资庄重登坛制阃凛然将帅之威秉法寛民久矣循良之政奠海隅之重镇息溟涨之惊涛按堵一方折冲万里化已周于阖境惠亦及于比隣属兹道长之辰克协彚征之吉家声固在即追继于前芳骨相可量尚蕃膺于厚福某恨縻守印阻荐夀觞唯瞻颂以徒勤极喻言而曷既
　　贺隣帅监司
　　新厯既颁葢履端归余之岁羣情交泰正赞阳出滞之辰恭惟某官厚德镇浮髙名华国非独畴咨之用已简上心更呈难老之祥以符民望官守所限展庆无由欣颂之深敷陈罔既
　　贺监司拜泉福州
　　尧厯授时肇人政之更始周诗复古啓皇祚之重新庆洽绵区福均戬谷伏惟某官才膺世用【一作才膺时用】身结主知将使指之光华事皆有绩布上恩之寛大政以不苛【一作分巨镇之繁雄功随事立布上恩之寛大政以时行】顺履新元茂迎多祉宜径跻于近缀以协济于昌期属均郡印之严莫与賔阶之庆其如祝颂但切忱诚
　　答宫使尚书李端明啓
　　比者闵劳侍从得请便安蒙换职于西清俾承流于东道甫辞轩陛已见吏民行无信次之淹居有登临之胜恩私则厚寄任匪轻夫何衰懦之姿可责循良之効幸仰依于仁里知久洽于醇风不假施爲足藏孤拙頋未脩于竿牍已先枉于缄题伏体眷私良増感愧恭惟某官德宜辅世道可致君进在本朝中外迭更于大任退居闲馆重轻实系于当时虽安故里之游益稔东山之望及诏音之将下觊贤范之可亲欣仰之诚名言曷既
　　答判宗少保啓
　　比者闵劳侍从得请便安蒙换职于西清俾承流于东道私恩则厚寄任匪轻夫何不敏之资能副惟良之目頼余光之所及知大谴之可逃伏惟某官德冠宗英地隆藩戚好儒乐善幸夙觌于平间奉法爱民敢妄希于召杜庶亲规戒以警昏蒙頋竿牍之未修辱缄题之先逮宠纡华衮过形褒借之辞快覩青天即有披承之幸甚爲欣庆未易铺陈
　　贺朱运使啓
　　伏审掇才卿月倚重使星抚民俗之凋罢布上恩之寛大春回故国欢动属城恭惟某官识禀髙明器资宏博承家不冺有端方疾恶之风许国无欺主恩厚爱民之意践扬华要绰着声猷掌计大农廪多余粟持平延尉狱靡寃人乃眷七闽比更羣盗干戈纷扰生灵蒙屠戮之辜衣食困穷闾里厌诛求之苦兵拏不觧师老未还上轸睿衷旁咨肤使越陞华于内阁俾进长于外台惟军赋之尚繁顾民劳之已甚于并济公私之急必酌知取予之宜部吏倾心葢始获二天之庇乡氓引领岂徒夸昼锦之荣期坐致于平康即还跻于近宻某任叨守土职在牧民不量緜力而薄材每窃私忧而过计方虞严谴忽际皇华奏牍初分共仰仁言之漙移文所逮渐欣苛政之除庶寛督责之威少缓迂愚之咎其爲欣幸难具名言
　　贺两浙呉运使啓
　　伏审显畴茂绩荣被涣恩躐中秘之英躔直西清之禁职使华増焕舆颂交归窃惟庆慰伏以某官德品自将风猷世济拨烦治剧允资应务之才足国裕民深得理财之术典司漕事协济军兴鈇钺有征既获出师之利舳舻相接居多主馈之功肆答贤劳用加异数尚委成于心计即驯致于从班某契共青衿情深白首直庐并列叨聨五阁之游使节下临实托二天之庇其如欣颁莫究名言
　　与浙东提举韩学士啓
　　比者闵劳侍从得请便安蒙换职于西清俾守藩于东道恩私则厚寄任匪轻夫何不敏之姿能副惟良之目頼使辉之攸芘知吏议之可逃伏惟某官庙琏凝珍庭兰擢秀家声济美聿持一道之权属部依仁载托大门之契将欵承于规诲以自警于昏蒙欣幸之私名言曷既

　　钦定四库全书
　　北海集巻三十二　　　　宋　綦崇礼　撰啓
　　贺陈运使啓
　　宠即家居起乗使传里闾歆艳争观昼锦之荣道路光辉共仰皇华之盛声传属部喜动舆情恭惟庆慰伏以运使显谟学贯圣言识周世务畿东将命化行邹鲁之间江表于蕃政出龚黄之右长才屡试嘉誉益髙顷值六飞逺廵二淛宿师遣戍实先军食之忧挽粟飞刍独委计台之重勤劳既久眷注弥深暂更乡部之雄行践禁途之宻某比縁扈从每接从容使节中移方动分襟之念郡符左佩愿谐托芘之私欣幸交怀名言曷既
　　与运使王右司啓
　　比者闵劳侍从得请便安蒙换职于西清俾守藩于东道甫辞轩陛即见吏民行无信次之淹居有登临之胜览山川而信美惜风俗之寖移葢凋残未复于平时而闲静已成于虚语提封八县帑乏见储领帅七州兵徒虚籍废樽爼啸谈之乐供米盐期防之忧岂其衰懦之姿堪此剧烦之寄幸使星之在次知德宇之攸归第窃余光足安孤迹伏惟某官才猷髙世德器加人参裁庶政之源曽居宰士转漕三呉之境实重外台将径跻于从班宁久勤于使指頋是斗筲之用止更文字之官初乏吏能未通财计本于惠养或能尊仲郢之言拙在催科其敢避道州之考尚頼照知之素得寛督责之威欣悚兼深名言曷既
　　答两浙朱运使啓
　　日者使华临辱初瞻宪斧之威宸綍褒陞遂托计台之庇仰二天而窃喜驰尺牍以未遑光沐贻书久稽报礼虽旷怀宏度何所不容而失礼后时谁执其咎迨缄縢之甫就属旌节之方西徃使空还私诚莫达重惟逋慢深切悚惶尚凭知照之深矜此拙疎之素风猷强济德宇恢闳含香握兰髙列郎官之宿飞刍挽粟载驰使者之星更中外以俱宜处剧繁而弥裕日千金之费姑借长才岁九迁之荣即还近着其如钦颂曷究名言
　　答江西逄运使啓
　　伏审显膺中制擢领外台以风鉴之髙而分刺察之权以心计之精而总输将之任授受斯允欢欣所同伏惟某官逺器适时长才济务绩毎优于官阀名夙擅于吏车常佩守符复淹祠馆及此囏虞之际是宜推择之先爰饬轺车徃临江国正色危言凛中司之夙望嘉谟直节髙右府之前规厯观宣翰之劳还秉庙堂之政以用人爲先务以蹙国爲深忧汲引羣材咸适立朝之用指麾诸将遂成却敌之功頋有蕴而必陈推所言而皆验肆时大计用倚壮猷更丞疑辅弼之司独颛兵柄举秦蜀荆襄之地徃董戎防任兼内外之隆身寄安危之重姬公分陜实翊戴于一人祖逖誓江将廓清于中土遂登真宰永佐兴朝舆颂所同私言敢佞某蚤尘纶掖获际霜台辱嘉予之特深接晤言而无间岩廊再至方持造物之权材馆重登犹忆同舟之欵属以一麾而出守莫瞻十乗以啓行赤县神州伫复还于域内命珪相印期即拜于军中秋律变凉兵威増壮尚慎保绥之节式符倾颂之私
　　除翰林学士谢朝官啓
　　伏被中除进颛内职优解七兵之务冐游三俊之躔顾大册髙文宁有相如之丽而深谋宻虑更惭陆贽之筹得宠若惊当荣知惧重念自天之厚渥岂无爲地之先容属制谒以攸拘望賔闳而莫进其爲感愧难罄敷陈
　　绍兴府到任谢两府啓
　　伏奉告命特授寳文阁学士知绍兴府事充两浙东路安抚使马步军都总管已于今月三日到任上讫视草北门许辞近职承流东道叨莅名藩更延阁以宠行即使朝而临遣全进退雍容之礼免仓皇迫逐之忧去国有名省躬无憾伏念某戅而多忤拙以寡徒早直禁林久掌丝纶之任坐妨要地曽无研练之劳过被上恩曲怜孤进既与经帷之侍复叅使观之游惟兼居于髙华致丛生于谤咎中其要害谓本由文字而受知托以嫌疑乃颛指语言而爲咎纵皇明之赐察岂臣迹之敢安宜丐闲身庶全晩节青防倦鹤固絶意于骞飞皂枥疲驽未忘情于株朽姑徇妻孥之计愿分民社之忧仰叩天慈果从人欲既窃剖符之寄仍聨鸣玉之班矧此越邦中分浙水甫违禁闼即涉治封行无信次之淹居有登临之胜虽米盐期防未容坐啸之闲而弹射排根稍缓必争之虑恩私甚厚侪偶是希退省所蒙谁知其自此葢伏遇某官品量多士彚进羣才蝇俯燕依曽未戚踈之间雕抟鶂退各因势分之宜俯怜衰命之姿特假便安之地凡兹优幸尽出保全东道已遥空忆召贤之旧修门自逺未知奉最之期感幸兼怀名言曷既
　　贺富枢宻啓
　　登贤乌府列位鸿枢正色危言久闻风于四海元勲盛德知济美于前人夷夏耸观邦朝増重恭惟庆慰伏惟某官器包文武学际天人擢秀谢兰蚤席先门之庆挺材楚梓出膺大厦之求徧履华途峻跻法从谏垣主议居多补衮之忠琐闼尽规真有回天之力进持中宪益简上心当虚怀无讳之朝乗得位敢言之势献可去否济滋味以惟和纠谬绳愆振纪纲而自肃渊衷有属舆望同归念天步之犹囏悼妖氛之未靖非贤罔又舍公其谁肆图辅世之功延赏本兵之地旋闻淮甸果却胡军繄制胜于朝堂遂折冲于樽爼人思复古方观阙政之脩国喜用儒行见侵疆之复期中兴于王室用追绍于家声某夙荷知怜逖闻登拜一麾出守徒拭目于青云四方是维尚蒙庥于沧海其爲欣颂未易敷陈
　　贺孟枢宻啓
　　伏审进位岩廊正名枢省以庙堂之耆辅而本兹兵柄以帷幄之胜谋而制彼敌情夷夏耸观搢绅相贺伏惟庆慰恭以某官贤维帝赉道与圣期逢时有爲着勤劳之多绩事君无隠罄忠慤之一心嘉猷播于朝廷厚德称于天下上所深倚人无间言自履政途屡更岁籥絶朋党比周之累有弥缝辅赞之功军将皆命卿葢尝领八路全师之督冡宰制国用乃令兼三司计相之权备文武以兼资处险夷而一致益髙宿望愈简清衷爰陞冠于机庭用增隆于栋任宿奸大憝失匕着以自惊猛将武夫属櫜鞬而咸奋折冲之効复国可期某朴拙无庸矜怜有素昔年禁橐获随步武之光今日帅藩正托钧陶之下既切用贤之喜更深荷德之私欣抃罙深敷陈奚既
　　贺温州范丞相冬啓【宗尹】
　　伏以土圭测景占爱日之极南玉琯飞灰验新阳之初上羣隂将退多福宜归某官命世真儒端朝元辅忠诚结于圣主勲业格于皇天暂去庙堂旋分岳牧以申伯之贤而藩宣南国以毕公之望而保厘东郊萃霖雨于一州达歌謡于四境属此履长之防茂膺戬谷之休熊轼虎符暂回光于侯度衮衣赤舄行赞喜于公归某叨系守符实依德宇捧觞爲夀莫陪材馆之游敛袂望尘伫觌锋车之召瞻颂之至敷叙奚周
　　答浙东韩提举贺冬啓
　　伏以玉琯宵占始验新阳之应土圭昼测方迎爱日之长伏惟某官才映士林位隆使指莅官行法已深惬于民情视履考祥宜茂膺于时福頋屛居之良逺任趋庆以无从祝颂之私敷陈奚既
　　贺知温州范丞相唘
　　五始编年史谨春王之正三阳用事易占泰道之亨恭惟某官德与圣期任膺天降髙名雅望既逺播于华夷直道精忠宜端居于廊庙暂屈经邦之业来专分陜之权河润虽覃于列城岩瞻犹欝于四境属兹献岁是用考祥五月报成行趣介圭之觐三年居外伫观华衮之归某符印攸拘简书是畏荐一觞而爲夀怅莫効于勤诚与万物以同春愿复陶于元化占颂之切敷叙罔周
　　答知台州刘殿撰啓
　　比者闵劳侍从得请便安蒙换职于西清俾守藩于东道甫辞轩陛即见吏民行无信次之淹居有登临之胜览山川而信美惜风俗之寖移葢凋残未复于平时而闲静已成于虚语提封八县帑乏见储领帅七州兵徒空籍废樽爼笑谈之乐供米盐期防之忧退省衰罢葢増愧惧故方理簿书之冗致稍稽竿牍之修敢谓某官笃义相先情深同好察其乍脱风波之畏喜则可知怜其初临狱讼之烦力当未给特加慰藉用示勤渠终惠罙隆再披绚缛剸繁治剧既资转漕之能激浊扬清更委按亷之重即见丰财之効助成破敌之勲某甫逺下风耸闻新命顾庆函之未具被华翰以良勤喜愧交深名言曷既
　　答新知台州曹中防啓
　　伏审宠临便郡拥和气以随车涓择休辰布寛条而开府已徧邦之咸喜谅报政之不迟属得请以奉祠方约赍而就道亟图賔谒因缓庆仪敢谓某官髙谊相先冲怀自抑缄封遽逮粲然辞翰之工柔纳素囏愧此名言之拙顾将依于庥庇以退隠于山林善政初传与吏民而同幸乐郊伊迩瞻旌棨以非遥欣遡之私敷宣罔既
　　答新知台州张直阁啓【偁】
　　伏审剖符便郡弭节近陲拥和气以随车沸欢声而溢郭江山动色道路生光窃惟庆慰伏以某官诗礼儒家衣冠世阀资兼文武夙参戎幕之行谋才济剧烦甞董军防之众务恺悌蔼山阳之政输将成淮甸之功美绩屡闻除书荐下畀丹丘之仙境宠命载新寓册府之英躔荣名惟旧伫上治民之最即陞持槖之聨某久惜分襟方欣托庇顾庆牋之未具辱华翰之先投悚企之怀敷宣罔既
　　答交代苏少监啓
　　比者闵凶私室沥恳公朝出补外官犹假从班之宠退居逺郡岂虞贤路之妨乃承叱驭之先适此下车之始遽从改命实切厚顔伏惟某官术业传家材猷万世久参大匠方驯致于要津暂领专城姑就闲于便地属兹得请亦作是行簸扬何意以居前瞻仰忽惊而在后吏能非习终奚有以告新朝着未充即还闻于求旧过蒙谦德特枉诲缄愿披见之有期但欣瞻而莫喻
　　答知台州陈察院啓
　　伏审显膺诏綍荣绾郡章闾里欢迎固识亷平之素搢绅叹仰共知选任之公窃惟庆慰伏以某官气宇宏深材猷敏济绣衣玉节迭居耳目之私驺马朱轓聊典股肱之郡官虽待次帝用趣行顾班禄之方初已歌謡于来暮祗恐赐环之下不容暖席之安公议若斯私诚尤切某昔同牓帖今假邻麾嗟美政之难攀尚余光之可頼其如欣颂未易敷陈
　　与浙东提刑明察院啓【槖】
　　比者闵劳侍从得请便安蒙换职于西清俾守藩于东道恩私则厚寄任匪轻夫何不敏之资能副惟良之目頼使辉之攸芘知吏议之可逃伏惟某官德望素隆才猷屡试宪台冠豸名髙六院之先瘴海乗轺功居五使之防暂临浙部即蹑禁途顾叨属郡之行载托同僚之旧其为欣幸莫究敷陈













　　钦定四库全书
　　北海集巻三十三　　　　宋　綦崇礼　撰啓
　　与宫使傅待制啓【崧卿】
　　比者闵劳待从得请便安蒙换职于西清俾守藩于东道恩私则厚寄任匪轻夫何衰懦之姿能副循良之目頼托依于仁里获假息于孤踪伏惟某官名冠儒林学探圣域词塲戎幕见文武之具宜册府从班仰髙华之更践葢尝慷慨而陈古今成败之迹谓当宻勿以叅左右谋谟之臣退领贞祠殊欝清议惟此见贤之幸实谐慕德之怀欣仰兼深名言曷既
　　贺新知绍兴府交代孟枢宻啓
　　伏审抗章力请优诏重违极秘殿之隆名临东藩之防府进退之际雍容可观恭惟庆慰伏以某官器宇闳深性资端厚结主知于初载厯更掌计之繁持国政者五年遂冠本兵之重着南伐西平之绩宣出征入辅之劳上倚腹心朝推柱石甫褒贤而进位乃引疾以腾章忱词果动于圣神冲节可移于贪懦爰诹故事用贲新恩峻隆儒清切之班付均逸便安之地以八路董戎之号令缓抚七州以三公揆事之规模镇安一郡頋岂烦于施设即坐致于平康某仰托陶钧谬当师帅居官无状多惭糠粃之前蒙眷有来遂获庇庥之頼属兹善去弥识所归
　　贺宫使待制啓
　　伏审帝念劳臣朝稽彛典宠即安闲之地复陞侍从之班纶綍初传搢绅同悦伏惟庆慰伏以某官性资岂悌器宇闳深所至有声阅仕涂于三纪无施不可蔼宿望于一时晩造行朝遂跻禁路属员祠之有请更书殿以言归顾南省二卿已厯再期之久则西清次对宜加申命之荣睿训甚休佥言惟允某夙叨雅眷获接英游旅贺客以无从冩欢悰而莫喻其如稽后但剧悚惶
　　代除秘阁脩撰谢宰相啓
　　城郭缮修葢守城之常职图书论譔乃儒者之荣名赏不值功宠徒増愧伏念某才非济务学仅承家父教之忠早识勿欺之节母取其爱永怀何恃之悲昨觧组于般阳爰即丧于江左侍疾弗亲于尝药衔哀方切于茹荼遽俾夺情就令承乏升西清禁严之直付两路节制之权以苫块忧伤病瘁之姿当川涂控扼要冲之防能薄讵堪于治剧望轻不足以镇浮黾勉夙宵淹留岁月深严国法敢收姑息之恩爱惜军储难塞侥求之意怨仇交起谤议横生宜得罪以投闲顾因劳而进职矧鸠工于板筑实禀命于朝廷役不淹时事无愆素江山回绕旧瞻龙虎之雄楼堞相望益壮金汤之险惟庙谋之底绩在郡吏以何勤过窃恩章岂无道地此葢伏遇某官股肱元首舟楫巨川附翼攀鳞出际风云之防兴衰拨乱重开日月之光眷兹屏翰之邦式谨墉隍之备特加褒赏俾劝事功而某防技易穷驽筋难防间尝露恳弗许终丧创巨者痛深何意髙华之选力小而任重恐孤奬借之私尚觊矜怜俯从愿欲过此以徃未知所裁
　　代回沈状元啓
　　伏审延对大廷擢升上第胪传首唱屹先入彀之英天语躬聆躐与登瀛之选传闻四海歆艶羣情伏惟某官文擅笔精学耽书癖誉髙时辈夙驰籍甚之称气压名场众许褎然之举视科第如摘髭于颔下语功名若探储于橐中稍濡滞于翘车歘腾骧于夷路奏篇兰省射防枫宸勇敌万人葢三军而鼎峙雄飞一鹗絶众羽以秋横惟识该象数之微肆言契圣神之间衮褒甚宠纶命特优冠鴈塔之题践世科而继美蹑麟台之职超故事以夸荣凡兹不次之恩允属非常之品葢姑试以图书铅椠之事将径跻于言语侍从之班期润色于皇猷用増光于祖烈私诚所向公论同归某窃伏下风与观巨作文闱传讽固识稚圭之少双黼座亲程果见平津之第一虽粗修于庆谒頋久怠于牋仪笃髙义以相先询英辞而甚丽披寻以徃欣愧无穷
　　代李邦彦辞起复启
　　即苫块以宅丧礼才卒哭出丝纶而遣使诏趣夺哀被君命之甚严在人情而未忍敢输恳悃仰兾开陈伏念某学欲显亲仕非谋已防名懐禄义虽切于慕君养志承顔心靡忘于将父顷误叅于筦辖每忧宠于庭帷荷橐聨荣方侈防衣之奉兰陔尽乐遽纒风木之悲信福过而灾生何痛深而创钜愿克终于襄事宜待尽于丧期乃使释苴麻而袭章绶之华违丘墓而陪庙堂之列上奸礼法旁骇听闻虽移孝爲忠实表君臣之重而以恩掩义犹牵父子之情伏望某官特轸慈仁深怜孤苦念练祥之有节矧金革之无虞改进时材俾还丧纪既仰全于国体亦不背于私恩急景难留姑致三年之爱余生未泯防收一日之长泣血陈诚临文罔措
　　代答郑太师啓
　　伏审拜恩当宁正秩维垣冠位着于三台耸仪形于百辟民瞻攸属国势愈隆恭惟庆慰伏以某官德量寛宏性资重厚兼亲贤而并宠尽恪恭事上之勤保富贵而不骄得兢畏律身之道进有忠嘉之益居无权势之嫌自托天渊茂承帝渥髙牙大纛屡更帅节之雄衮衣绣裳久视公仪之俊頋继体守文之是助而缉熙累洽之方兴爵不加崇礼爲未称肆扬廷号用贲戚藩论道经邦岂特示椒房之眷尊师重傅葢将图槐府之勲蕃祉福于耆英极宠名于真相益懋恂恂之德永凭几几之安某宻接朝鸾欣聆命册叅政机之繁务未遑庆牍之修损记室之常仪首拜珍函之辱仰服太谦之节第怀不敏之慙喜愧交深敷陈曷既
　　贺衢州常舍人啓
　　伏审辍从禁掖出莅通都以汗简之才兼书殿而爲称以判花之手饰吏事而有余开府之初徧邦咸喜仰惟直节茂着本朝岂容暖席之淹即听追锋之迅其如瞻颂难尽名言
　　别鲍郎中归处州致仕启
　　伏以华省凄凉顿减郎官之宿故山荣耀还瞻处士之星嗟去国之甚轻恨留贤之不果瞻慕之切但剧下怀
　　贺刘司谏啓
　　伏审显膺褒綍进直谏垣惟言路之方开宜正人之获用属拘制谒阻造賔闳欣悚之私敷宣罔既
　　贺列郡守倅啓
　　新厯既颁羣情交泰过蒙流问祗服宠光永惟嗣岁之兴必享宜民之禄徒深颂咏莫罄敷陈
　　状
　　答外郡贺冬状
　　伏以周厯推元葢得天正之统鲁台观瑞是书云物之祥一气潜萌百昌兹始恭惟某官膺时纳祐与国同休属拘词禁之严莫展賔阶之庆頋庆函之未具辱诲幅之相先愧颂交深名言曷既
　　答台省寺监官贺冬状
　　某啓备官词禁扫迹賔阶属兹来复之期莫致履长之庆其如善颂但剧鄙悰
　　答宫使李待制贺冬状
　　窃以周正啓统鲁朔书祥逖瞻亚岁之期宜共履长之庆伏惟某官膺时纳祐与国同休方修谒以踵门沐贻书而谢客其如祝颂但剧鄙悰
　　吕丞相逺迎状
　　伏审恳辞留钥均逸殊庭拥六纛以徐驱指三江而来舍即获趋参之幸预増欣傒之私
　　秦丞相逺迎状
　　伏审赴镇钜藩取途支郡属窘居于陋巷阻趋拜于前尘悚愧之私敷宣罔既
　　题防
　　召试馆职题防
　　贴黄准尚书省劄子奉圣防舒清臣召试馆职臣已选定今月四日所有试题一道谨録进呈如得允当乞速降付学士院施行左奉议郎试尚书吏部侍郎兼权尚书直学士院臣綦某进
　　问天下之势小固不可以敌大弱固不可以敌强然有小或能胜强或取败亦未易以一槩量也今冦雠横肆中国寖防祸乱之暴视古无有主上以英睿之姿怀拨乱之志焦劳求治于兹累年而天步犹艰国威未振神州赤县半皆沦没小大强弱一切倒置敢问今日兴复之势盖未可以力图而遽取必俟天之定欤抑救焚拯溺当及其时而不得缓也议者或谓汉髙帝初王南郑韩信説以吏卒皆山东人日夜企而望归及其锋而用之可以有大功天下已定民皆自宁不可复用不如决防东向由是就成帝业向使汉兵迁延不出巴蜀天下岂其有哉今诸军将帅士卒率西北人淹没频年岂不怀土矧吾中原赤子沦防未久系心本朝苟整师大举当有响应之効兹防果是耶非耶则又或以爲越之报呉伍员期以十年生聚十年教训必待二十年之后卒如所言何其久也审当持久则吾所以生聚而教训之亦必有道矣愿闻其畧
　　召试馆职题防
　　贴黄今撰到召试虞澐沈长卿馆职题防一道已选今月二十九日召试谨録进呈如得允当乞速降学士院施行翰林学士左奉议郎知制诰臣綦某进
　　问恭惟主上挺拨乱之姿履中兴之运兢业而思治修省而应天纳谏求言孜孜而不及凡皂囊白简之所论布衣韦带之所开説无不虚心而听之犹以爲未也乃且厯简缙绅出其俊髦将待用于图书之府而先防以当世之务岂徒一试其学问之浅深文词之优劣以应选除之目葢欲咨于所谓缙绅之俊髦使敷陈治道兾收可用之实非特下取刍荛工瞽之比而已敢问方今之计何以爲天下国家其克拨乱而兴之也比年已来亦多故矣所患者在狄而无攘狄之谋所恃者在兵而无强兵之术民力屈矣而赋役不息其将何以裕民邦财竭矣而用度日滋其将何以赡国皆知弊之当革而今之弊孰急皆知利之可兴而今之利奚先此学士大夫所宜论也若夫兴衰之数治乱之符安危之理强弱之势固有可言者矣其悉意而茂明之将复于上毋略
　　召试馆职题防
　　贴黄今撰到召试馆职陈祖言等四人题防一道于今月十二日引试谨録进呈如得允当乞速降付学士院施行翰林学士左奉议郎知制诰兼侍读臣綦某进
　　问自古帝王创业垂统必乗天下之极乱而孽牙衅生必因天下之极治故世无常治亦无常乱治或生乱乱或资治治乱相循于大化无穷之中犹日月相推而爲昼夜寒暑相推而爲冬夏也今天下之乱亦已极矣意者适所以爲圣明中兴埀创之资欤然而拨乱世反之正爲功甚难必有其道敢问今日振弊之防其施爲之序何所缓急先后而能顺趍于兴治也哉昔三代之世尝中衰矣少康承有扈之祸以一旅谋夏而复禹之绩不失旧物盘庚承九世之乱由五迁治亳而行汤之政商道复兴至于宣王承大坏之余能中兴周室然诗之二雅已不纯乎文武之序其得失可知也汉晋与唐亦尝中衰矣光武以宗室子起田里诛新莾夷羣盗十余年间身致太平功德之隆同符髙祖何其盛欤及乎元帝以琅邪王起江左虽重兴晋祚然尽其力而不能得中原肃宗以皇太子起灵武虽克复两京然当其势不能定河北泰始贞观之风遂不复见其得失亦可知矣考之于古鉴之于今则其所以得失之迹正上之所欲闻也愿并论之
　　召试馆职题防
　　贴黄准尚书省劄子奉圣防杨晨召试馆职本院已选定今月四日引试所有试题一道谨録进呈如得允当乞速降付学士院施行翰林学士左奉议郎知制诰兼侍读史馆修撰臣綦某进
　　问天下无事四海一家则重山复江不如夷路之安金城岩邑不如通都之广所谓秦得百二齐得十二非所论也天下有故四海未一则形势之地葢有昔人之所必争而力取者岂地利所在得之则以制人失之则以制于人制人者胜制于人者败胜败之由在是故欤此学者所宜知也夫据形势而争天下莫如三国之际当其方争而未定也孙权在呉初以荆州资刘备曹操闻而大惧其后权复争荆州而分有之则荆州之地是所重也备在荆州周瑜屡劝权取蜀许之乃谓备曰使操得蜀则荆州危矣今先攻取一统南方虽有十操无所忧也备诈言不可已而自取之遂以鼎立则蜀于当时亦所重也彼荆蜀之地得之奚利失之奚害而其重如此意者自南而瞰中原自北而窥江表其爲形势咸在是欤不然三国何有于斯而区区以争是爲也今中原未平而荆蜀在我稽之徃事验之当今则利害所急何所当务是固身履目见详虑而熟思之者也盍试陈之















　　钦定四库全书
　　北海集卷三十四　　　　宋　綦崇礼　撰行状
　　宋故中大夫提举西京嵩山崇福宫上柱国荥阳郡开国公食邑二千一百户食实封五百户追复资政殿学士赠宣奉大夫郑公行状曾祖某故赠太保
　　祖某故赠太傅
　　父某故任驾部郎中赠太师
　　本贯拱州襄邑县某乡某里讳雍字公肃享年六十八
　　公郑氏望出荥阳而世家襄邑谱不着其所从徙累叶德贤晦于里闾至公皇考始仕为尚书郎及公贵赠其三世至三公曾祖妣王氏祖妣王氏妣郭氏为衞蔡庆三国太夫人公天资孝友自幼不凡人不敢以常儿待之先太师尝曰大吾宗者必此儿也年十七已从进士荐先太师年高且病或劝其请致仕以官公者公正色以不愿辞居防毁瘠与诸兄弟力举大事躬率二弟刻意为学常相戒曰先君平昔积善乡党所重教诲诸子望其有成而未能仰副先志何以自比于人其可不勉及防除二兄皆出从仕公与二弟共处闭门读书乡人罕见其面家无余赀人不堪其贫公处之晏如也嘉祐二年遂擢甲科名称籍甚后榜其季亦中高第宣徽使王公拱宸见公竒之妻以其兄之子解褐授试秘书省校书郎为兖州观察推官改著作佐郎签书崇信军节度判官防公事知嘉州峨眉县不行宰相韩忠献公上公所为文英宗称善除秘阁校理知太常礼院当官守正不挠厚陵遏密未既时议欲公除后听宗室嫁娶公抗言以为不可论既忤坐绌一官通判峡州秩满入判吏部南曹校勘观文殿书籍自请补外出知池州复知太常礼院厯开封府推官提防京东东路刑狱使还条时所未便者十事上之又因转对极论治天下之畧无所囬忌除开封府判官方熙宁元丰间大臣更制变化士大夫有所希合多不次见用顾公先朝馆阁旧人独静黙自守翔不进人称为长者俄改诸王府记室参军神宗晚年徐魏二王既长公以府僚属尝献四箴于王用申规戒且讽王求出外第避中禁逺嫌疑因为王封请章十余上神宗嘉之居三年求罢不许以久次特命转秩在职又二年再求罢命进一官复留扵公府自佐著作累迁至祠部郎中官制行易朝奉大夫至是为朝议大夫公清慎自饬安贫乐道不以进取为意在王府凡七年而登秘阁已二纪坐视后进超躐骤用恬然安处未尝及公卿之门而争取荐之哲宗皇帝宣仁圣烈皇后以是知公元祐三年谕辅臣曰郑雍文学政事见于已试靖共厥位不求人知可用也即以为起居郎居一嵗擢中书舎人公既被眷用思尽忠报遇事必言邓温伯除翰林学士承旨而当制舎人以为奸邪封还词头更命公草制制未出言事者五人交攻之改温伯为侍读学士公言承防中禁之词臣侍读金华之近侍皆天下选以温伯之过薄不为奸邪则不当罢前命以温伯为奸邪则不当犹在经筵中外之人咸谓朝廷以此慰塞言者如此则邪正何由得分善恶何由得明臣窃度其势必更待人言而罢侍读则是朝廷除命有不得已而行者臣恐四方闻之有以窥陛下矣殆非国家之福也哲宗悟收还后命乃固以温伯为学士承旨太学官周穜乞以王安石配飨神宗庙廷蘓轼以穜怀奸而已尝荐之自劾待罪有旨穜放罢别与差遣而轼特放罪公以舎人权给事中上驳奏曰王安石在熙宁间始以经术进说遂持国政而不能上副先帝属任之意特以其专门之学为世指名而其流至于字说怪诞佛老杂进儒学之弊一至于此向非先帝神明察见行事逺而弗用则其所败坏可胜道哉今周穜小臣辄肆横议狃朋比之邪见叛朝廷之正论盛称安石至请上配庙享此其私意不止务在售其师学且以窥测朝廷阻挠命令今蘓轼縁荐穜放罪则是朝廷以轼言为然而穜实有罪穜之罪宜浮于荐者今轼特以恩放免且未为无罪而穜止放罢不失赴部授合入差遣轻重之理未允请更正穜罪从之假龙图阁直学士奉使大辽还除左諌议大夫元祐五年冬温六年春寒如冬令公为上极论隂阳错谬寒暑不时宜图所以当天心者是歳将赏花钓鱼奏罢之五月朔日有食之公以为日者众阳之宗人君之表至尊之象劝上脩省以消天谴又请延儒臣讨论诚身治国之道在方册者撮要为图依仿无逸以警左右朝廷轻外重内选除帅臣罕缀从班而他官或资浅望轻且其才不足以充选一日有事则焦然求帅公谓谋帅之乏如此岂可不虑为来日计内寺监长贰外诸道使者稍积其资望而试之且时出贵近宠临一面庶几可以得帅矣又论大河无一嵗不为患而水司任隄塞不任调发之伤民漕司任经费不任裁减之乏事请通为一而以隄塞并责漕臣河患宜少淛右大水民饥亡朝廷大议救灾之政议者谓民习欺诞请勅本部科检实伪家至户到以闻而传报为之节议已施行公奏州县有司工于候上风旨此令一布吏则科民而不救灾矣且墙之外离娄无所骋其目里之前师旷无所注其耳今弊畎亩之事于庙堂之上徃返不知其几千里也则民有饥而死矣人主以盛德宰天下发政施仁当如不及况富有四海奈何谨圭撮之滥而轻比屋之死乎不可谓知所先后也哲宗感悟追止前令御史有沽激自喜者而中执法不自立更倚为重公并论之诏出御史知寿州徙中执法吏部侍郎而以公代为中丞公辞不拜奏曰中司以臣言去而身承其乏风俗奔竞物议职臣非臣志也哲宗遣中使赐诏申谕决不可辞之意公不得已就职首论御史纠百寮而使公卿得荐其属则人私受恩之地先有诏许学士两省杂举殿中监察御史各有员数至是镌所举数稍以员还执法公论至三四不夺又言二帝三王所以治莫先于人材愿诏辅弼侍从以贤能言人各有差而籍其姓名陛下留中省覧以待三省之进拟即所进拟以考所荐之得失要使贤能之臣夙夜引类贤能毕出为用则三王不足侔而二帝优为矣公方持此论而二府禁谒良急公叹曰旁招俊乂列于庶位位百揆职也彼有足不及公卿之门者犹当物色致之奈何设禁若是邪二府皆天子所改容而礼貌之者乃复防闲其私如此乎则又援贾谊廉耻节行之说以告上禁由是弛刑部谳罪人之可以死生者朝廷下其谳论死侍郎彭汝砺等不奉诏朝廷督过刑部汝砺等居家待罪公谓不奉诏固为不可究其用心在于体好生之德朝廷罪其不奉诏可也臣恐疑于嗜杀今有司欲杀而朝廷生之犹恐不嗜杀之意不白于天下而况反是上嘉纳于是贳刑部之罪汝砺等就职如故京师地大物众官绌于事而狱多淹系有司类不时省公谓辇毂之下如此非所以视四方请复用元丰着令冬夏仲月御史即府虑囚而纠其不如令者系以不淹夏人犯顺前则陜西围镇戎后则河东入麟府公乞治当职者无赦以谢一方其后延安将副李仪许兴死于采木之役主者以为生事而不赙公论其非是又请捐重募以多诱刺采略常法以广收才武议皆施行公在言路知无不言不避权要尝奏弹宰相擅权公疏入未罢同寮有请以其隂事言于上者公曰相事关国则为国击相吾非仇其人击之也相之隂事何有于国哉置以不闻而相终去位人谓公得言者之体哲宗察公忠厚平直可属大任七年拜中大夫守尚书右丞公自为谏官御史常以中外之官积日待迁无责实效乃时所深患每因事陈捄大指欲别能否功罪自朝廷以责郡县郡县以课其属严申考绩明其殿最尤劣者摈之终身甚优者奬以不次必实必信不为文具则吏当称职而天下治矣及执法遂欲监司守贰咸识厥指近则都堂谕遣逺则以堂帖申饬之于是人竞劝中外称治以编修神宗御集劳进大中大夫公在政府挺然中立未尝有所阿附参断国论唯是之从自佐埀帘至哲宗亲政于彼于此无有射恶帝尝曰事上有礼者郑雍一人及绍圣初言者方论元祐之党公顿首自列帝独明无他再三申谕有决不去语御史周秩乘隙抵巇诬奏公罪诏绌秩知广德军中执者或空一台论奏当宁亦却其说而所以留公至勅有司毋纳其章毋聴其孥辄出府第其它或玉音慰谕或玺书劳勉殆难以悉数明年宗祀礼成复申前恳始以资政殿学士出知陈州防大名谋帅宰相拟用某人上曰朕自有属即以命公是时承河朔嵗饥之后流亡始复公镇理有方逺近安赖未几人复论公执政元祐而绍圣独全上不得已乃禠公学士俄徙知定州未行改成都府故事成都守必进职宠行至公止命以本官知府事盖权臣意也人为公恨之后有诏赴阙而当轴者终不乐公时元祐大臣悉以分置逺地顾公则无所傅致其罪但以提举西京嵩山崇福宫俾居其处元符元年七月二十日以疾终于府城峻极院之寓舎诸子奉其丧以某年某月某日归葬襄邑方党禁严例不敢为铭志故公之事不克尽传政和四年八月诏追复资政殿学士还其恩泽后以子恩累赠宣奉大夫公为人和易动中绳墨与人言如恐伤之至论事朝廷则正色不可夺平居遇人虽幼贱必尽礼待以诚信气色怡然未尝见于其喜愠闲居偃息子弟进见必加巾帻遇臧获不威以辞气聚族以百数和而不渎晏然常若僧舎性清约不喜华靡虽贵达饮食奉养如贫穷时衣服澣濯十数乃易锡赉所得悉付子弟未尝问其有无遇恩奏荐先孤遗已列二府而其子懿恭益恭仕不出选调啓手足时三子五孙犹未命名执政累年荐士多矣未尝认为已恩哲宗尝密诏公举明敏慎静之士三两人以备进用公以三人名闻皆被进擢而外人初不知公所荐公亦终不自言其谦恭不伐如此中书拟乔执中为吏部尚书胡奕修为一路使者公奏曰执中臣婚姻之家奕修臣子婿也今内外贤才沈于下僚者甚众愿陛下更招徕之慎加选擢以副公朝用贤之意不使愚臣有蔽贤寡黙之弊正在于此上嘉纳之人服其不私先娶李氏赠普宁郡夫人继娶王氏赠荥阳郡夫人子男八人曰懿恭通直郎彦恭未仕益恭将仕郎执恭朝奉郎行恭未仕靖恭宣义郎皆亡矣安恭今为右奉议郎权发遣郁林州愿恭今为右丞侍郎女十人长适朝奉郎李秠次适玉山尉曾诞次适徽猷阁待制胡奕修次适宣教郎赵倚平次适朝请大夫韩光胄次适廸功郎许懋次适廸功郎蔡允三人亡于室孙男女合十六人谨具厯官行事如右谨状
　　墓志铭
　　故左朝请郎守尚书右司员外郎致仕潘公墓志铭
　　潘氏世为处州青田右姓其先本武林人青田有沐溪乡旧传东晋时尝有鹤沐于其溪因以得名山林幽防形势深阻而中多美田殆为异境公之六世祖避五季乱至此爱之遂家焉子孙寖以蕃庶居是乡者今数十百家曾祖讳惟德祖讳抃素儒业咸以长者称考赠朝奉郎讳麃学优不仕而笃于行义乡人爱慕之有争讼者不之官府而来取决尝举八行不就宣和中妖贼方腊之党陷处州境内多被其害独以谋帅里社之人衞其乡贼不能犯逺近赖之公其长子也讳特竦字廷立性頴悟嗜学幼所习诵终身不忘年十九学成游太学与英俊并处凡十年校试升选每居前列名称籍甚大观四年遂以上舎及第释褐调长洲主簿选为吉州州学教授改高邮秩满除太学正丁妣安人叶氏忧服除授辟廱正未赴而辟廱罢为邓州司仪曹事公以经术入官而吏能精明若所夙习郡太守初见公与语竒之试以疑事委公处决无不得宜乃叹曰君通才当为朝廷用而淹留州县可乎因荐于时宰复除太学正考满改宣教郎俄迁博士公久厯学官滞于进而守职惟谨不改常度贵游子来肄业罕循理有两生犯规禁自以挟势必见优容公判其罚如规而一生当斥去同寮失色司业亦以为言公执不夺识者多之丁外艰去官既终哭谓其二弟曰吾于时寡合向屈志仕宦本以为亲荣今抱永慕之戚此兴衰矣乃于旧庐之侧植嘉橘筑堂日游息其间取楚辞橘颂之语名堂曰与友为文以见其志居久之不为赴调计亲族共相敦勉乃出造朝时行在扬州士大夫稍集公甫至防更定宫观官令欣然请于有司不俟报谒告径归政府间有招之者不徃见也已而资格未应不得请闲居再逾歳值车驾幸永嘉将旋跸防稽而临海居间为要郡朝廷择才贰郡政府有荐公者遂除通判台州且趣之官公至谓太守曰今朝廷囏虞仰给州县宜留意财赋丰财之术非它求也课其入而勒其出则用度自充若循蹈旧习任情慢令徒慕寛厚之名缓急何以塞责太守悟曰君言是矣自今请悉听君于是公得究心经理凡利应入公上者不复有耗蠧隠滞之弊郡中财计为之羡溢迨六师囬驭若行朝所供亿转输相继未尝告乏明年讨建寇范汝为宣抚使以兵十万出其境费给悉具时方多事州郡趣办不时徃徃以军期取具编户吏縁为奸民受其弊独临海一郡终公之去无毫髪横敛以奉行籴事不扰先期而足被赏朝廷益知公才及受代召赴都堂审察未至擢尚书金部员外郎自兵兴以来当官为政者率务姑息称人情而公在临海专以奉公惜费杜请托抑侥幸为意人或不乐乃因疑似以事谤公达于言路到省才月余遂坐谏官章疏罢以请连主管建州之冲佑台之崇道观优游里闬凡六年以自适其素愿读书赋诗以自娱乐亲旧相过辄置酒尽欢退黜虽久未尝见其几微于辞气间也绍兴七年秋起为广南东路转运判官命复中寝明年再除江南西路未赴擢为度支员外郎进大理少卿右司员外郎不半歳三迁而人犹恨其晚于是朝廷方用公而未止也公亦感激自尽思效其才至忘饥渴防大暑暴中暍居三日疾革以请得致仕卒年五十有八时九年秋七月辛巳也累阶至左朝请郎佩服六品公事亲孝与二弟相友睦待人诚信必践言才智有余而临事不茍厯仕中外所至称职居乡好义有先君子风遇姻族有无告者赒其贫乏恤其孤寡孜孜不倦建炎初建卒叶侬作乱掠龙泉之松源乡而沐溪接壤乡人震恐公方服丧在家喟然曰吾先君尝保此乡小子其敢忘之乃设方畧率乡人之壮健栅于险要坚壁以御之贼至不得入遁去州郡赖之以无虞上其事于朝特加赏焉后数歳松溪贼危李窃发其锋直抵沐溪境上公如前拒守闾井获全乡人德公不忘及其没也少长皆为之流涕呜呼使天假公年获尽其用则所施设岂止一乡之惠而已哉公耽翫书史始终不厌为文温丽自成一家有集三十卷学旣该览尝作类书补前人所遗者又采近世文士词语以附益之成五十卷曰课儿集传其家娶同郡叶氏封安人子男二人长曰曾将仕郎次曰肖孙男一人女二人皆幼曾卜以十年冬十有二月丁酉葬公于其乡油田之原盖公平日所属目之地追遗志也先期得其舅西安宰叶君绶状公行事已见属曰先人晚乃遇合用矣不幸奄忽赍志而没今葬当有铭以诏后世私念生平先友可托兹事莫如公宜是以来请余感其言顾不得辞遂以寄哀于此文也
　　铭曰沐溪之水窈而清兮羣山合沓环如城兮僊人沐鹤曾此经兮韬竒韫秀閟厥灵兮钟美于人公其英兮受才孔多学蚤成兮贤关典教士服膺兮通守一邦其政平兮首公不挠孰谤憎兮含香入侍迹靡停兮襆被去曹中甚轻兮归与橘友同芳馨兮偾而复起道将行兮卿联宰属官亟升兮嗟天与时不遐龄兮三日卧家疾莫兴兮还丧里社皆失声兮公乎保我今谁凭兮怀德不忘传令名兮视其后人宜有庆兮

　　钦定四库全书
　　北海集卷三十五　　　　宋　綦崇礼　撰墓志铭
　　故右中大夫充集英殿修撰提举江州太平观厯城县开国男食邑五百户赐紫金鱼袋王公墓志铭
　　公讳衣字子裳其先姬姓系出晋阳世籍大名之冠氏后徙为济南厯城人曾大父讳继文河中府虞乡县令赠特进大父讳异中散大夫直史馆赠金紫光禄大夫父讳宿朝奉郎赠正议大夫母姚氏继母何氏并追封硕人金紫公以醇儒厚德淹留文馆几三十年经熙宁元丰同侪多躐迁骤用而特立自信以道始终时称为长者正议公力学有文武材初从武举又换试经义皆中厯武学博士知名于时公之宦学自致盖本家法少习进士业蚤成未冠已预乡举用金紫公遗泽奏补太庙斋郎乃曰吾将仕矣吏道以法令为师可不务乎因为法家学试入等连调深冀二州司法参军皆有能名其用法主平恕终身以之迁河中府司録不赴以试刑法累中大观二年选为大理评事断絶天下公案以劳改宣德郎在寺秩再满进寺丞以正议公疾求为京东东路提防刑狱司检法官故事大理丞出例得优除无为检法官者而公为亲屈初不计也朝廷既从其请终以非例改通判渭州换濬州俱不赴丁正议公忧服除授大理正待次复摄承事襄州有寺僧杜德宝行化于市人乞百钱则剔身肉燔之如焫冀以动人郡收寘狱以状闻时道士林灵素方幸务崇其教抑佛氏之徒有司希旨率无轻坐朝廷集法官议将寘重辟而公当断其案独抗议曰在律毁伤父母肌体应杖不可加也遂据法断上之众为寒心御批以德宝有害风教特杖脊逺徙公坐停官人或慰之公曰特防人主一时之威令而守法人臣之常职也吾失职是惧遑恤他乎朝延察公非罪俄以提防亳州明道宫自便又除陜西都转运司主管文字未赴改详定一司敕令所删定官终更通判袭庆府始至视狱有女子以失行系问几何时则逾年矣公惊诘吏曰是不已更赦乎即日令具案释之郡人曰此富家故狱不时决费已万缗矣民家婢殴婢死论绞吏以成案白公却不书曰狱未具奈何遽寘人于死吏愕然更详理之则婢尝生子法当减坐而吏失推也先是郡久不治防公摄府事裁阅月决滞狱几三百牢狴悉空郡中清静徙知濠州不行入为尚书刑部员外郎积官朝请大夫渊圣受禅迁奉直大夫陞本司郎中又以歳劳进朝请大夫丁何夫人忧建炎二年车驾驻扬州公服除造朝授司勲郎中明年渡江间关以从将幸建康擢大理少卿防诛范琼朝廷患其握兵难显戮于市召问公对曰琼罪可正琼兵可分请付寺治必使伏法琼既被收盛气不屈寺官多避去或谓琼骁贼宜厚为之备公不顾独鞫治之琼称无罪公徐以围城中鼔众不顺语折之遽曰范琼死罪公顾吏曰囚辞伏矣遂毙于狱论功迁中散大夫苗傅刘正彦既诛其党与连及者皆坐死公阅其状曰此在法当生者犹众亟奏论之且移所属停决以俟命果从公请获贷者十余人是歳冬自防稽移跸四明百司皆散公独以狱事留金人犯淛江而见囚犹百数公督吏夜燃烛决遣达晨俱尽即奔问行在所自劾夜行刑罪上嘉而贳之以公冐险数经攘剽赐钱十万缗给舟从行至永嘉迁大理卿时巡幸靡定庶事草创洎还驻防稽公躬率僚吏整节敝坏权宜建明咸就条理后皆循之旧例凡百司官稽违差失付寺劾罪至三问则必取伏状而被劾者虽非其过亦不敢复辩以避参对公言伏辩二事也理有曲直情有虚实岂可一概令必伏无辩今胁以追逮之威使人不得尽辞非立法之本意请自今轻犯三问未承犹听辩庶无滥罚从之由是人获自理朝廷惩中微之乱除苛解娆以顺民情欲渐复祖宗寛平之制乃命政和敕令与嘉祐法并行而厯年已久其间沿革不同有司临文莫知所守前年始诏重修敇令防以二书赏从其重罚从其轻折至当使有统一防敌人寇江扰攘未暇至是申命置局设属责以成书公先已兼详定一司勅令遂兼重修勅令同详定公既练习宪令深明法意斟酌损益多出其手大要谓法以仁心为本惟寛而不烦为能持久于是文涉深刻非旧典者悉更定焉至删録杂犯死刑四十七条时以为当自兵兴以来有司多因事奏请画防立法取便一切前后紊错条目繁猥公皆研覈本末约以旧制指其舛戾而修正之屡以职事对上称其忠实绍兴元年八月书成奏御上顾谓曰卿议法详明宣力甚久当擢卿侍从遂除权尚书刑部侍郎旧修书例止进阶至公独有此授盖素欲用公不止修书之劳而已明年幸临安府防课迁右中奉大夫公自进用属时多故屡奉诏言事有知必陈皆直指利病可施行如言图中兴在得人御夷狄宜知其形势及强兵可以字民省费可以裕国其言多切要尝因转对请立法凡州县大辟当奏谳者遇防秋道梗俾守臣即从减等论决以絶邮传稽缓待报淹系之又详请敇有司不许豫请特旨以信敇令悉行其言坐为理卿日任差属官失实降一官而言者遂以事诋之除集英殿修撰四年再以权刑部侍郎召命复中寝公先寓防稽求田治舎为终焉计居一室不逾寻丈暇则诵佛书味禅说时从宾侣徜徉山林间以壶觞琴奕自娱卜买葬地于五溪上或谓公康宁若此奚太早计公笑曰是可免乎吾不以累后也初朝廷议如元祐六曹置权侍郎余尝预其讨论及公为之余复典选在省每见公以权知官限年品秩未正为嫌时时戏语以相尤也同班有越进者若不能平或见于色后余守防稽公已再罢召命而恬然乐处无向来戚戚意防明堂恩尽复所降官职余徃见之公曰上恩寛大前坐并除今得为无事人终老于此足矣余因问公曰公素长者于得失荣辱无所屑屑宜如今言而前者在朝顾不能忘怀于班级间何也公谢曰方仕进而既与人同视所可得诚不能无争心今习闲久于静黙中但见世间一切虚幻不复留吾胷次非固有殊也所居之地则然也余异其言盖公天性纯慤无伪饰故于进退趣舎无所不用其诚如此居无何公暴得疾请致仕未报以五年闰二月丙寅终于家享年六十二余哭之恸吊其孤于次而其二子与其从弟光宾泣请铭公之墓余恻然许之遂以三月丁酉葬公防稽县石颿里蒻山之麓从公所卜也公娶何氏封令人先公卒子男三人长山右从事郎监潭州南岳庙次张右承务郎两浙东路提防刑狱司检法官次于右卒女五人长适文林郎孙昭述次适乡贡进士张瑀次适儒林郎顔球次在室其一早卒孙男四人延年登仕郎延庆延寿延昌未官女二人并幼公为人质直和易与人交洞见肝鬲无所疑阻少年气豪或脱略细谨至其居官律身思虑周密动中绳规勇于为善临利害之际顾义如何不视时以俛仰如议杜德宝狱事世高其守至今称之居家约已睦族承上际下笃于恩意继母性严毅公委曲承顺卒以孝闻叔文察坐元符封事罪寘深州公分俸赒之终其身兄弟四人或贫或夭赡其妻子长少均平当任子请先季弟而法不许及再郊遂伸其志光宾幼孤公提携教诲以至成立公之没能佐二子调防其后事者光宾也始金紫公自冠氏迁高曾二世葬于济南之长清而家厯城至正议公又移居长清以便展省祖母华原郡君郭氏已没未葬而正议公捐馆将治窀穸公并举其丧祔于祖茔之侧仪物甚备既襄事一夕梦祖母盛服堂上拜金紫公已而顾公若有所谢公被三品服立堂下囬视青紫烂然盈庭以为有后之报呜呼公之孝感是固然矣昔人以治狱多隂德知其子孙必有兴者然则公之有后夫又何疑铭曰法家之术严而少恩矢人似之岂其不仁畴能挺然独常其德不为术迁不忮不劾公之用法以恕以诚慈哀有罪必求可生轩冕在前雷电在上弗枉弗挠惟情之当天子曰贤刑官汝居繄汝忠厚庶克助予笔削新书实出其手酌时之宜折衷嘉祐法司苛急公则平之朝有定令自公成之昔在有虞咎繇作士司寇蘓公亦佐周治后世薄俗类轻其官始终善职如公则难有德惟刑于古有训于公有考斯铭是信
　　宋故朝散大夫充徽猷阁待制提举江州太平观季公墓志铭
　　公讳陵字延仲处州龙泉人曾祖惟一祖仅皆潜德不仕考士元以公贵累赠朝议大夫妣鲍氏周氏吴氏皆赠令人公少孤力学为进士业防行三舎法由州县学升选每冠一乡里闾荣之及大比别试复先多士名动一时遂擢政和二年上舎第调池州司法防军改庐州学教授秩满改颍昌府学教授两郡士爱服誉公如一以选为辟廱直学辟廱罢除太学正以称职闻就迁博士而官长挟私忿不欲公就职以公论学术异同谮之执政罢知庐州舒城县未行执政悟其枉除太常寺主簿不赴靖康元年由秘书郎迁尚书比部员外郎上即位扈从扬州连进右司员外郎太常少卿建炎三年春寇骑奔突朝廷仪物委弃无余公皇遽中取九庙神主奉以渡江俄迁起居郎甫浃日拜中书舎人因论遣大臣宣抚陜蜀任太专非是既忤乃自引去除徽猷待制提举亳州明道宫寻又夺职居数月复除待制知临安府六月召还西掖迁尚书户部侍郎八月因转对言自古以才难使人不当求备惟记其功忘其过取其所长弃其所短才斯不乏又云多难之时朝廷缓急无可使者独不闻举魏尚于狱中卒能却匈奴起张敞于亡命卒能弭盗贼责功补过在昔有之愿明诏宰执于罪累中选择贤能量付以事勿因一眚废其终身仍诏台谏为国爱才听其自効茍非误国勿复以言庶使人人皆得自新恊济中兴之业上说命榜之朝堂已而言者力诋之遂罢以朝请郎提举临安府洞霄宫绍兴元年就加右文殿修撰明年又复徽猷阁待制三年除知广州兼广南东路经略安抚使积官朝散大夫五年秋以请提举江州太平观而公已属疾未及去郡以九月甲申卒于所寓之僧舎享年五十有五郡人为之罢市天子悯焉赠公中大夫公娶上官氏左中大夫恢之女柔明有贤行封令人子四人奎壁壄圭皆承务郎公生而多囏卓然能自成立卒为闻人遭遇圣主周旋要近器质方正不以险夷易其操自官太学至为侍从三以论议黜而气不少衰士大夫以为难尝陛对进言今日国势危如缀旒敌势强盛盗贼充斥此人所共忧者姑置未论事有深可虑者四可恃者一大驾时巡未有驻跸之地贤人逺遁皆无经世之心兵柄分于下而将不和政权去于上而国益弱所恃以仅存者人心未厌而已又因灾异应诏上奏云今庙堂之上无擅命之臣惟将帅之权太盛宫阃之内无女谒之私惟宦寺之习未革盗贼之众杀戮长吏残虐编民朝廷苟且例许招安未几皆叛反堕贼计军兴以来既结保甲又改巡社既招弓手又募民兵追呼急于星火割剥侵于肌骨民力竭矣而犹求焉此灾异之原也又论国家承平日久纯以文治其极矣忠不足故俗多诞谩质不足故俗多华侈虽更变乱其风未革愿一新之为修政之本其他所论尚多皆直指时病切中事情晓然有济物之实惜其言之不尽用也公性资开敏而智虑絶人遇事剖析如流平居众论有疑必待公以决当烦临剧处之裕如临安方敌众剽焚之后井邑荡尽公至躬率僚吏于瓦砾灰烬间建置官府收瘗暴骨招徕遗民拊循安集一以诚意约束戍兵毋敢侵扰于是人稍奠居南海比丧连帅军府不治公初视事摘法掾吏干没市舶物直数千万缗奸赃屏息郡当海货所聚税入不赀监者积习为奸贪纵自如至有八仙之目公察其弊更定税例令槩损十三揭之通衢且俾商贾自书其数而算增三倍异时帅臣私用诸司钱帛以至互讼公括先所降度僧牒并获积年隠陷成物其数甚多悉以付囬易又凖市直日籴诸司军米别贮之或郡廪不继则以借给须尽拨租税还之输米若钱各从民便仍损运载之费半与之军民皆悦由是帅司用度丰足尽偿移用宿负而所藏尚山积先是惠州有狂男子聚众数千僭名号作乱朝廷责帅司收捕公初入境密委叛人曾衮令以功赎罪不旬日擒之官吏请奏功公曰讨贼帅职也唯补曾衮承信郎而已江西叛卒元通犯境公遣南海尉魏逢使臣董鼒招抚之即聴命寨于城外无几何江西遣兵至通遁趋惠州追兵及之与战不利人情震恐公复遣鼒追通囬防朝廷用其所请韩京为广东钤辖乃以通付京寻坐他事诛逺近始安广人德公相与饭僧作佛事三夕以祝公寿又刻石颂公示不忘公公博学敏于文辞简洁俊健如其为人典行外制得王言体有文集十巻藏于家诸孤卜以八年秋七月丙午葬公于龙泉县之龙泉乡大洋山之原从先茔先期得徽州使君吴伟明元昭状公阀阅行治以来请铭崈礼昔以辟廱生识公及官太学入东西省皆踵公武后沗贰卿又同班缀而元昭亦尝与公同僚俱相好也其知公为均元昭谓公学问之精博趋操之端方议论之疏通政事之明练与其出处进退之节皆可书且以其孤之意见属顾义不得辞乃次其语而系之铭曰
　　季本姬姓胄两出在鲁曰友吴曰札子孙蕃布各枝叶均为季氏异南北公家龙泉实瓯越于吴为近失其牒名字延陵盖其别要以前人厉志节官登禁省非不达以言触罪及三黜侍从献纳吾所职虽时弗谐论可屈去临南海任方伯惠利其人著名迹仁而不寿理莫诘然叹息此遗直令妻孝子克自力百舎扶丧返先域镵其大节诏窀穸我铭不防无愧色




　　钦定四库全书
　　北海集巻三十六　　　　宋　綦崇礼　撰杂著
　　知绍兴府诸庙祈雨文
　　禹庙
　　此邦湖泽之利寖失其旧雨旸之节归命于天小有过差则南畆之人号呼束手而无所用其力是以水旱之请每勤有神之听而神之贶施在所答焉而无倦也自去秋积雨害田田损十二三而民寡盖藏早已艰食待兹一稔情则可知乃由中夏以来闵雨至今先熟之禾既秀而槁谷价翔踊民食愈艰骄阳如焚逺连旁郡天子为之焦劳于上诏书恻怛戒饬甚周郡县之吏所以恐惧奔走祈哀羣望而不知为渎也惟王昔平水土六府三事允治万世永赖圣功大矣殁食此邦长庇斯民忍视其急不为动心乎某前遣属僚既尝有请恭承明诏复趋祠下伏愿出其灵蠁呼叱神龙霑为甘霖救此灾变下以慰疲民嗷嗷之望上以解圣天子旰食之忧而郡县之吏亦得以寛其责王之赐也敢重以请尚飨
　　秦望山灵恵侯庙
　　维神夙以利泽享有爵号民所疾苦神宜图之前遣县僚既常有请载恭明诏祷于祠下伏愿出其灵蠁呼吸云雷霈为甘霖救此旱虐【下同前】
　　南镇庙
　　维神作镇于南实压兹土民所瞻仰利泽随之恭承明诏祷于山下伏愿出其肤寸鼓以雷霆霈为甘霖救此旱虐下以慰疲民嗸嗸之望上以解明天子旰食之忧而郡县之吏亦得以寛其责神之赐也敢望所报尚飨
　　伯益臯陶庙
　　维神继圣以贤克从庙祠民所疾苦神宜图之恭承明诏祷于祠下伏愿【下同前】
　　马太守庙
　　维神功惠此方没见庙祀民所疾苦当宜图之【下同前】
　　越王庙
　　维王功霸此方没而庙食于民若其疾苦王宜图之【下同前】
　　舜帝庙
　　维帝以圣绍尧以功传禹道德之盛万世所师至神无方庙祀于此民所疾苦帝宜图之【云云】伏愿黙相上帝指防神龙【下同前】
　　祭范丞相文
　　维绍兴六年歳次丙辰九月丙寅朔十七日壬午检校少傅庆逺军节度使提举江州太平观郭仲荀检校少傅泸州军节度使充中太一宫使钱忱宝文阁学士左承议郎提举江州太平观綦某右中大夫充徽猷阁待制提举江州太平观卢知源随州观察使前提举江州太平观张思正等谨以清酌庶羞之奠致祭于丞相观文殿学士高平范公之灵呜呼天生异人意其甚囏待用于世决非偶然既钟杰材而俾相国盍假之年以究多绩寒乡下里乃克生公器度不凡自其儿童妙龄射策名震四海壮歳登庸仪形一代亦既用矣若有以为天乎难谌而止于斯呜呼靖康之元公任諌诤犯顔无讳冀囬上聴今皇识之曰此爱君求于艰难延秉国钧面命词臣玉色怡豫汝善制草予得贤辅公怀感激自尽不疑佥谋是用旧典是稽运物无心无偏无党合其异同一此刑赏遇才则进见可则行百工任职万事得平敌侵淮濆谓我避敌公伐其谋不战自北寇犯江淛豺狼纵横指授大将妖氛载清祸乱稍夷人心小定镇安中外邦基克正逮公去位以迄于今皇纲不坠前功可寻盛年壮烈一跌未复庶几公归胡夺之速呜呼天台赤城公所留居寄情丘壑争席樵渔间守永嘉及朞去职如还故乡对客欢适岂期小疾奄至膏肓中台遽折一鉴遂亡龙华兰若山水竒秀公所甚爱蓝舆时扣公性超悟临终不迷谁谓窀穸乃此其归挹公雅量懐公厚德迩惊逺疑孰不嗟戚矧百姻族庇廕其谁伤感途巷执绋累累凡我文武夙被钧播列奠过车涕泗交堕尚飨
　　祭知台州胡端明文
　　维绍兴十有二年歳次壬戌正月朔日宝文阁学士左朝散郎提举江州太平观綦某徽猷阁直学士左朝请大夫提举江州太平观李擢随州观察使提举江州太平观张思正等谨以清酌庶羞之奠致祭于故知府尚书端明已懋兄之灵惟公抱负纯诚蹈履吉德寛裕有容柔惠且直太傅中庸征东清白禀乎天资匪由外饰晋陵门阀实冠南国名卿巨儒相望赫奕公又继之为世矜式荐取词科飞腾俊域乃登侍从周旋帝侧代言西台给事左掖三入禁林再位常伯羽仪朝廷光华典册露门劝讲从容启廸陈善纳忠岂专防绎崔琳仲舒事该今昔懐素无量时推博硕济时戡难繄公之力帝亦知之靡施不克顾瞻钧衡将有显陟公厌承明恳求闲适屈临海邦于焉偃息版舆就养公志则怿静治朞年民安盗息外淹一州人望未斁谓当遄归奋庸熈绩暴疾乘之朝不及夕老成云亡有识所惜呜呼哀哉某等顷接清班联行并植道同志合淡然莫逆间阔几时再见顔色车骑临存迎门倒舄抵掌笑谈洞见肝膈更唱迭和盈于翰墨俯仰之间遂成陈迹思正迟暮退居视公匪敌猥承泛爱欢如旧识杯酒流行屡陪燕席謦欬如在音容遽隔呜呼哀哉昔公之来朱幡畵防稚耋懽呼光动阡陌今公之归丹旐素羃徒御凄凉奄就窀穸祸福无常变故叵测谓仁者寿天理何啬公薄世荣晚耽禅寂死生之理固已自得我辈懐贤寜免伤恻寓辞奠觞寄哀何极尚飨
　　追荐文
　　伏以禁门入侍尝膺持槖以同朝祠馆便居获际剖符而出守喜依仁之有托每叙旧以交欢岂期旦暮之间遽叹幽明之隔人之不淑天果何知曷纾写于悲情苐庄严于梵福伏愿知府尚书端明不昧尘障皆空以平生悟佛之因证今日超凡之果高名贵位絶余累于他生正念真观永归依于此道谨疏
　　金人残破江淛杀戮生灵募僧道作道塲祭文【建炎四年六月十一日】
　　维建炎四年歳次庚戌六月某朔某日皇帝遣某官致祭于金人残破江淛杀戮军民朕以眇躬托于士民之上属兹艰运播越靡寜天未悔祸强敌深入延及江浙莫御其锋坐视元元肝脑涂地闾阎城郭所过皆墟陷汝无辜由朕不德为民父母深所痛心已令州县之官徃集缁黄之侣防依圣教俯荐幽魂漠有知歆此觞酹尚飨
　　中元荐亡牒
　　一剪金风适尊者救亲之日十分碧月正太山荐福之秋愿乗无上之功特指徃生之路个中顿悟寜拘地狱天堂直下本空说甚菩捉烦恼
　　跋道乡先生帖
　　建炎三年秋九月行平江府有旨故毗陵邹公追复龙圗阁待制某以西掖舎人当草制书推上所以褒恤遗直之意其词略曰处心不欺养气至大言期寤意引裾尝犯于雷霆计不惜身去国再迁于岭徼具臣动色志士倾心又曰英爽不忘想生气之犹在奸谀亦死知朽骨之尚寒同省方叔舎人见之曰比史房词头皆常常除目不足骋辞今君为邹草制良可喜也及録黄余偶在告而李独直误书已名行下余戏谓之曰君固欲挂名邹公之制乎但恐润色非工反为名累耳李笑曰人当知出君手如其不知吾遂并得掠美幸矣其后余守防稽而公之孙来为府掾因语及此其家盖不知也邦求旧蓄公遗帖今始获见之展玩数四不觉屡叹因记向来纶阁同僚喜得为公草制欲挂名而况亲接公游其周旋相与之情见于帖中如此邦求足以重于世矣是可宝也北海綦某跋
　　题金坡遗事后
　　乙夘仲春孙太冲自西蜀见寄时去翰苑守礼防稽已半歳云綦某叔厚志
　　书杜瓘父墓志铭
　　余寓临海与杜君庭圭居相近徃还甚熟一日出其先德之铭俾得与观而亡友虞仲容跋语在焉反覆展读余是以益信其父子之贤绍兴十二年四月八日北海綦某书
　　赞
　　朝服画像赞
　　绍兴壬戌先祖内相年六十命进士陈敏冩神毫髪无遗先祖喜甚以白金二十五两赠之是年八月四日当朝大夫莫不惊叹以为异后十年辛未孙崈礼敬作赞曰
　　其埀绅端笏也如金銮召对独排朋党之蔽朝其直气严顔也如玉堂草制厯诋凶邪之擅政惟学有守而志不渝故身益危而道益正及夫憸壬再合势权张甚皆磨牙厉爪欲肆其毒而公已飘然驭风入帝乡而参乘故能尽始终保名节曾莫得而为公病也呜呼世谓畵笔造妙夺公神采后五月薨哀哉异哉虽然死生系数茫昧之说何所取证今图像凛凛如生使千百歳下瞻之仰之朋党畏而忠贤敬也
　　燕服畵像赞
　　内相之侄孙綦更生奉遗像求赞于四明史浩谨拜手而赞曰
　　堂堂綦公人中之龙独步一世郁为儒宗遂令学者雾集云从凢百君子式是德容
　　铭
　　曹仲谷端砚铭
　　中深渊停外润玉德磨其可磷肤侵有迹谁昔用之勤劳翰墨今获充君侯几案之娱孰与糜躯为书生之役
　　亡第二女埋铭记【附綦焕识语】
　　北海綦氏宝文阁学士某之次女生十有八年嫁于营丘仇车又二年来宁父母因暴疾三日而卒后三日权殡于台州城东普济院之西实绍兴十年闰六月二十八日也【附】先祖内翰次女适待制仇公季子未几卒后我母氏亡殡于坟所良近春秋奠享亦得致敬每痛其无亲子弟谨视其封为榛莽所没也淳熈壬寅歳十有二月予在山经理东岩仆夫告有客携书求谒开缄疾读乃三弟书言表兄仇道父徃访前母之柩将同父母改卜合葬奉川歳久无识其藏者兄盍知之亟下山迎道父道父拜语其故予收涙为言君前母予姑也念之未尝去懐君今慨为此举义气凛然予敢不助成君志越二日同趣启圹而棺蠧难以适逺道父预备匠氏来买板更造及迁尸视向之衣衾首饰顔色畧不渝人以为异遂不敢动重以新衾褥覆殓之侧得内翰元刻砖记并扶防以归惟待制公以直道清节闻天下季子克笃先烈蚤受京官必欲取科第乃出仕屡经漕荐终不利省闱至老死塲屋父祖积累庆钟道父而诚孝本于天性当晏歳苦寒之时陟重山复岭之险徃来歳月曾无雨雪之沮非天相而何噫孝为百行之本今士大夫沈酣利禄逺乡里去坟墓至有亲父母厯年不葬者况非所出之母耶故顷议臣有未葬父母不许防选之说令见行而弊终不革道父视予姑前母也勤勤如此是知本者欤其立志岂易量哉高风一激将见背义忘礼之辈咸思感励使暴露不安之骨皆霑归土之惠矣诗云孝子不匮永锡尔类道父有之道父既复以砖记内诸墓又于隂镌迁之歳月记事以墨本来因详书巻尾为子孙义训云明年上元日北海綦焕识






　　钦定四库全书
　　北海集巻三十七　　　　宋　綦崇礼　撰兵筹类要
　　进歴代兵筹类要表
　　臣谨昧死言臣闻易以事为蛊尔雅以业为危由是知天下之理不可保恃所以贵乎预备不虞也夫除戎器于萃聚之时厉士兵于季秋之月舜则舞于两阶以格有苖而干舞有所不废成王则政成徳备之后将陟禹之迹而诘其戎兵不敢忘也文武并用是帝王之极功则有国家者谁能去兵昔子建曰兵者不可预言临难制变者也盖兵以正守以竒胜攻守备御进退动静不一而足顾将臣方略何如期于克敌而止尔维古名将诗书所传载籍所纪散漫难穷学者病之异时张预集古今将百人着于传而进之朝廷矣然臣谓握兵制胜为王牙爪者何世无之独百人乎哉矧遇敌制胜契于事机殆非一途咸在所考臣窃观近世之为将者内之检身外之应敌或与古异谨采择兵法配以往事参较得失与夫前王所以将将之术列之于篇凡十万言分百余门号曰兵筹类要大抵叙事正体以类相从或以世次为先后至于事渉浅近不足为后世法者亦所不取尝观孙权戒吕防欲其学问以自开益防辞以在军务不容读书权曰孤岂欲卿治经为博士耶但欲渉猎见往事耳然则为将之道援古证今稽其已然审其至当果断于心勇而行之则战可以必胜是书之成或有取焉夫歌乡乐者舞不忘于酌舞大武者朱干玉戚不忘于尚徳则圣人之教有文事者必有武备此臣所以惓惓于是书也惟陛下矜其愚诚而卒赦之臣谨昧死上进
　　防正篇
　　臣尝谓行师之道以防正为先谗人之所畏也善人之所贵也不然则予取予求人将瑕疵其能免于祸败者防希唐史谓将臣刻剥自入给帛则以缪易良赋粟则以沙渗粒故边卒怨望呜呼丧师覆国未必不由于此亦近事之眀鍳也
　　晋侯问原守于寺人勃鞮对曰昔赵衰以壶飡从径馁而弗食故使处原
　　吴起善用兵防平尽得士心
　　汉祖入关珍物无所取妇人无所幸
　　李广歴七郡太守前后四十余年得赏赐輙分其麾下饮食与士卒共之家无余财终不言家产事
　　辛庆忌居处恭俭饮食被服尤节约为国虎臣逺人尚其威信
　　李忠从世祖攻下属县防问诸将所得财物惟忠独无所掠世祖以所乗马及绣衣物赐之
　　祭遵防约得赏赐輙与士卒
　　张奂洁已而羗人遗之名马良金不受以酒酹地曰使马如羊不以入廐使金如粟不以入懐
　　董和守益州清约与蛮夷从事务推诚心南士爱之吕防擒关羽府库财寳皆封闭以待孙权
　　吕岱清身奉公在交州歴年不饷家妻子饥乏孙权以责羣臣加赐钱米布绢嵗有常限
　　田豫清约俭素赏赐皆散战士每胡狄私惠悉藏官不入家常贫匮虽殊类咸髙豫节嘉平中下诏褒扬赐其家钱谷
　　陶侃分虏获于士卒而身无私
　　石雄临财防防朝廷赐予輙置军门自取一匹缣余悉分士伍
　　应詹与陶侃破杜弢于长沙贼中金寳溢目詹一无所取唯収图书莫不叹之
　　徐邈与羗胡从事羗胡服信畏威赏赐皆散将士无入家者妻子衣食不充天子闻而嘉之
　　栁元景起自将率独无所营有数十畆菜园守园人卖菜得钱送至元景怒其夺百姓之利以钱乞守园人栁世隆为宋之名将性清防唯盛事坟典张绪曰卿当以清白遗子孙耶答曰一身之外亦复何须子孙不才将为争府如其才也不如一经
　　马先琕自为将与士卒同劳逸衣不过布帛所居无帷幕衾屏行则饮食与厮养最下者同
　　吉士詹少时无裈及平鲁休烈得绢三万匹乃作百裈其外并赐军士不以入室
　　陈庆之性祗谨每奉诏勑必洗沐拜受俭素不衣纨绮不好丝竹
　　羊侃寛厚有器局因置酒有客醉于船中失火延烧金帛不可胜数侃畧不挂意命酒輙待客如旧
　　斛律光不营财利杜絶馈饷
　　尉迟恭以所得之财必散之士卒
　　屈突通从秦王平薛仁杲珍贝山积诸将争得之通无所取帝闻曰清以奉国名定不虚
　　李勣性防谨不立产业战胜必推功于下得金帛尽散士卒
　　叚秀实自泾州被召戒其家曰若过岐朱泚必致赠遗慎毋内至岐泚固致大缯三百家人拒之不遂至都秀实怒曰吾终不以污吾第以置司农治堂之梁间邓景山尹太原清约子弟馔不过草具待上賔惟豚鱼而已取仓粟红腐者食之兼给麾下心不怨讪
　　郗士美节度昭义自李抱真以来皆武臣私厨月费米六千石羊千首酒数十斛潞人困甚士美至悉去之出廪钱市物自给又卢从史时日具三百人膳以饷牙兵士美曰卒卫于牙固职也安得广费为私恩亦罢之韩充虽将家性俭节歴三镇居处服玩如儒生乗机决防无余悔世推善将
　　史宪忠徙节振武故帅荒沓使游奕兵觇戎有良马牛彊取之归直十一戎人怒因兴盗掠宪忠防俭少所欲尝曰吾家河朔去此三千里乃乗五健马令守边发吾余俸不患无马何忍豪市哉故所至无不懐徳
　　李金全节度安逺胡汉荣用事所为不法朝廷选防吏贾仁沼代之且召汉荣汉荣教金全留已而不遣金全客宠令图谏曰仁沼昔事王晏球晏球攻王都于中山都遣善将者登城射晏球中兠弁仁沼从后引弓射一发而毙晏球求其人欲厚赏之仁沼退而不言此天下之忠臣也都败晏球遣仁沼献防于京师凡所赐与甚厚悉以分故人亲戚之贫者此天下之防士也岂有为人谋而不善者乎宜纳仁沼而遣汉荣
　　翟光邺沉黙多谋虽贵不营财产常假官舍萧然仅蔽风雨雍睦亲族麤衣粝食与均有无日与賔客饮酒聚书为乐临政寛静病亟戒其左右气絶以尸归洛无久留以烦军府
　　臣读孙子曰士无余财非恶货也受爵禄百金不知敌之情者不仁之至若李广吴起辈类能进此
　　论曰水静则眀烛须眉平中凖物或挠之则重浊在上而清眀在下防正之在人也如之周官六计弊羣吏之治皆以防为本则人臣防已至于饮水懐霜者非矫也理宜然也茍溺于利则昏昏则倾侧反覆无日可不戒乎
　　至公篇
　　臣尝谓吕防克南郡约军中无所干取汝南人取民家一笠以覆官铠防谓不可以乡里故而废法遂埀泣斩之夫岂特以军令不可犯耶不以乡里废法又以示其公也传曰公则説盖説不可以伪为惟诚服而后説茍用众而不使之诚服殆未可以言制胜也是时防能擒关羽定荆州皆至公之效欤
　　冦恂不以私仇报贾复
　　李典不以私憾怨张辽
　　魏祖自刑以示至公
　　郭黙杀妻以眀无私
　　徐晃曰古人患不遭眀君今幸遇之当以功名自效何用私誉为终不广交援
　　蒋钦屯宣城芜湖令徐盛収钦屯吏表斩之钦持诸军节度盛常畏钦因事害己钦谓当助国求才岂敢挟私恨以蔽贤
　　许楮事魏祖曹仁来朝呼禇入便坐语禇不从曰彼虽亲重外蕃也禇备内臣称谈足矣入室何私乎太祖闻愈爱重之
　　关羽与徐晃相爱及为将相距遥共语但説平生不及军事须防晃宣令曰得关羽赐金千斤羽曰是何言欤诸葛亮与司马宣王对于渭南分兵屯田为久驻之计耕者杂于渭濵居民之间百姓安堵军无私焉
　　司马宣王击公孙文懿有兵士寒乞襦懿弗之与或曰幸多故襦以赐之宣王曰襦者官物人臣无私施也吕岱清身奉公所在可述
　　陶侃破陈恢军政齐肃凡有虏获皆分士卒无私焉王滨入石头収其图籍封其府库示无私焉
　　王猛讨慕容暐军严禁师无私
　　刘恭宣伐蜀食尽而还刘毅欲以重法绳之何无忌谓不宜以私憾伤至公毅乃止
　　韦叡攻破六合俘获万余所获军实无私焉
　　朱修之都督荆州出镇之日秋毫无犯计在州之日燃油及私牛马食官谷草以私钱六十万偿之
　　牙谨破江陵收其府库珍寳得宋浑天仪梁日晷铜表魏相风乌铜蟠螭砆玉径四尺围七尺及诸舆辇法物以献军无私焉
　　李靖破萧铣号令静严军无私焉
　　臣读吴子曰贪而忽名可货而赂若冦恂张辽类能进此
　　论曰荀彧称曹操秉至公服雄杰大畧也曹公一世之英虑无遗防谋不再计至于大畧服众特本于至公而已然则背公营私贪多务得者岂足以训乎



　　钦定四库全书
　　北海集巻三十八　　　　宋　綦崇礼　撰兵筹类要
　　器识篇【志大意广附】
　　臣尝谓士之致逺先器识不充其器而能大有为者未之有也故吞勍敌着洪烈者以器度凝逺为先
　　冦恂名重朝廷时人以为有宰相器
　　曹仁数有功魏祖器其勇略以为议郎都骑
　　先主以周公瑾为器量广大万人之英
　　徐庶见先主先主器之
　　先主见厐统与谭大器之以为治中从事
　　刘琦深器诸葛亮谋自安之术
　　诸葛恪名盛当世孙权深器异之
　　温峤奉表元帝辞防慷慨举朝属目帝器而佳焉应詹以学艺文章称何邵见之曰君子哉若人大将军刘宏请詹为长史谓之曰君器识宏深后当代老子于荆南矣
　　罗宪公亮严整武帝以为有才畧器干宪荐蜀人常忌杜轸史氏以为西国之良器
　　王猛器度雄逺有佐时之志猛谓权翼曰皇甫真固大器也
　　姚防神眀器宇孙防之俦而雄武过人
　　冯道振累立战功于梁自谓少文常慕周勃之器量韦叡雅有旷世之度
　　羊侃寛度有器局
　　侯莫陈頴有气量风神警发为时辈所推
　　杨素少有大志髙祖器之
　　宇文宪气识不凡文帝以为重器
　　张守珪迁幽州果毅刺史卢齐卿器之引与共榻坐谓曰不十年子当节度是州为国重将
　　王忠嗣与上论兵应对蠭起帝器之曰后日尔为良将王彦章骁勇有力梁晋争天下为勍敌彦章心常轻晋王谓人曰亚子鬬小鸡儿耳何足惧哉
　　臣读孙子曰善战者之胜无智名无勇功故其战胜不忒若冦恂曹仁器宇宏博类能进此
　　论曰航不桨舆不轮兹器也必极其量然后可以致用况君子之大器乎当百万之锋而未尝动色驱百万之众若使一民殆非浅识狭中者足以办此昔仆固懐恩诱诸蕃十万入冦郭子仪曰无能为也李守贞以死士数千人夜入军营刘词曰不足惊也向非宇量宏廓志先定而才有余者曷臻是哉
　　志气篇
　　臣尝谓将以志为主以气为辅志藏于神而为气之帅气藏于肺而为体之充茍气不足以发志志不足以运气则何以勇冠三军而威振邻敌故曰功崇惟志又曰志至焉气次焉知此则知所谓大勇矣
　　陈胜曰燕雀安知鸿鹄之志
　　项羽曰书足记姓名而已劒一人敌不足学学万人敌耳
　　马援曰丈夫为志穷当益坚老当益壮
　　班超曰丈夫无他志畧犹当立功异域
　　张奂曰丈夫处世当为国家立功边境
　　邓艾少有志气乡里所重
　　朱晖早有气决年十三道遇羣贼防劒前曰财物可取诸母衣不可得今日朱晖死日也贼笑其小壮其志遂赦之
　　杜预曰徳不可以企及立功立名可庶防也
　　刘琨少负志气闻祖逖被用与亲故书曰吾枕戈待旦志枭逆虏常恐祖生先吾着鞭
　　祖逖与刘琨共被同寝中夜闻荒鸡鸣蹵琨觉曰此非恶声也因起舞逖琨并有英气中宵起坐相谓曰四海鼎沸与足下当相避于中原耳
　　诸葛亮抱长啸人问其所志但笑而不言
　　王濬开廓有大志
　　尹纬少有大志每覧书至宰相立勲之际常辍书而叹宗慤曰愿乗长风破万里浪
　　蒯恩舍刍叹曰大丈夫弯弓三石奈何充马士
　　吉士瞻少有志气吴苞劝以经学因诵鲍昭诗云儒陋守一经未足识行藏拂衣不顾
　　周文育见兄周舍请制名字命兄子宏逊教之书计宏逊冩蔡邕劝学及古诗遗之文育曰谁能学此取富贵但有大槊耳
　　李安仁少有大志尝拊髀叹曰三将五校何难之有来防儿好立竒节诵诗至击鼔其镗舍书叹曰大丈夫在世当如是防为国灭贼以取功名
　　于谨好孙子兵书或劝之仕者谨曰州郡之职昔人所鄙台鼎之位须待时来吾所以优游乡邑聊以卒嵗耳李靖曰丈夫要当以功名取富贵何至作章句儒马燧辍防叹曰方今天下有事丈夫当以功业济四海岂老一儒哉
　　马璘观马援传曰使吾祖功业坠于地乎
　　史称耿恭慷慨多大畧有将帅才
　　司马懿有竒节多大畧
　　唐彬每慷慨志在立功
　　李充少慷慨有英畧
　　长孙晟精武艺多竒畧
　　贺若弼慷慨有大志
　　李恭沉敏有逺识
　　王忠嗣雄毅有武畧
　　王僧辨习兵书善骑射慨然有大志
　　梁仅有勇气常慷慨好立功
　　辛谠年五十不肯仕慨然有济世意
　　叚秀实沉厚能断慨然有济世意举眀经秀实曰搜章摘句不足以立功乃弃去起宅开路欲使容长防旛旗黄碣为闽将轩然有志尚同列有假其笔者曰是笔他日断大事不可假
　　来瑱畧知书尚名节崖然有大志
　　臣读吴子曰志在吞敌者必加其行列若马援班超类能进此
　　诸葛亮既防冀城顔色愀然有吞魏之志
　　羊叔子既建三城志气慨然有并吞之志
　　周访宣力中原志平河洛
　　刘雍因蕃戎畏慑慨然有复河湟志欲以灭胡平蜀为己任言论慷慨
　　臣读孙子曰乱而取之若诸葛亮羊叔子类能进此诸葛亮自比管仲乐毅
　　钟防时人谓之子房
　　崔浩自比张良
　　元崇祖自比韩白
　　刘湛自比管葛
　　刘信自比韩信
　　吴眀彻以英雄自许
　　宇文忻以韩白卫霍为未足多尚
　　曹景宗读穰苴乐毅传放巻叹曰丈夫当如是
　　臣读孙子曰胜可为也若诸葛亮崔浩类能进此孔融志大才踈见败于袁谭史称文举之志足以动义槩而忤雄心
　　萧惠开才踈意广起乱于蜀土至都见眀帝曰非臣不乱非臣不平
　　臣读孙子曰不知彼不知己每战必殆若孔融萧惠开其败以此
　　论曰天下无不可为之事志强气専则为之而成故奕虽小数一累其志则不能以胜况戎事乎武王克纣之功尚父实维鹰扬播诸乐舞则曰发扬蹈厉太公之志也夫功有小大未能不因于志兹记礼者所以推本而归美欤


　　钦定四库全书
　　北海集巻三十九　　　　宋　綦崇礼　撰兵筹类要
　　忘身篇
　　臣闻夫子言杀身成仁孟子言舍生取义夫仁者爱人故恶人之害之义者循理故恶人之乱之然则以仁义用兵者奚身之计乎
　　司马穰苴将受命之日忘其家临约束忘其亲援桴皷之急忘其身
　　马援曰男儿当要死于边野以马革裹尸还尔何能卧床上死儿女子手中耶
　　孟冀曰谅为烈士当如此矣
　　晋及楚战张侯曰自始合而矢贯余手及肘余折以御左轮朱殷岂敢言病
　　赵简子克郑于铁赵简子曰吾伏弢呕血皷音不衰今日我上也
　　吴苏讨张歩飞矢中其股以佩刀截之而左右莫知祭遵讨洪农贼弩箭中其口洞出流血而叱战不已周瑜御曹公流矢中胁自典行营士众激扬
　　马超讨郭援为飞矢所中乃以囊其足而战斩援周访击张彦流矢折其齿词色不变转战尤力
　　张归覇为流矢所中防矢反以射贼一发而毙
　　侯安都攻留异为流矢所中血流至胯而容止不变麾军攻城
　　王难得収京师矢着眉肤死鬭不已
　　关羽为流矢所中左臂隂雨常痛伸臂而医刮骨去毒流血满盘言笑自若
　　毛寳征苏峻中箭贯髀彻鞍使人蹋鞍防箭血流满鞍奔船洗疮复战贼乃退
　　张从简尝中流矢镞入髀骨命工取之工无良药欲凿其骨人皆以为不可从简遽使凿之工迟疑不忍下从简叱其亟凿左右视者皆若不胜其毒而从简言笑自若
　　臣读吴子曰必死则生若穰苴马援类能进此
　　纪信以项羽围汉于荥阳信曰事急矣臣请诳楚可以间出信乃乗王车黄屋左纛曰食尽汉王降楚皆呼万嵗之城东观以故汉王得与数十骑出西门遁羽见纪信问汉王安在曰已出矣羽烧杀信
　　孙坚为董卓军所攻坚与数十骑溃围而出坚常着赤罽帻乃脱帻令亲近将祖茂着之卓争逐茂故坚从间道免茂困廹下马以帻冠间烧柱骑围数重觉是柱乃去
　　来歙击公孙述将王元蜀遣刺客刺歙未死驰召盖延延悲哀不能仰视歙叱延曰虎牙何敢然今使者中刺客无以报国故呼巨卿欲相属军事而反效儿女子涕泣乎虽刃在身不能勒兵斩公耶延収泪强起受诫歙自书表投笔抽刃而絶
　　伏隆为张歩所执遣间使上书曰愿以时进兵无以臣隆为念若今没身冦手以父母昆弟长累陛下帝召其父湛流涕以隆奏示之后为歩所杀
　　秦伯南与魏祖攻讨魏祖为冦所追伯南开门援之冦问太祖所在答曰我是也遂害之
　　厐徳讨关羽汉水暮溢徳与诸将避水上隄羽乗船攻之徳被甲持弓箭不虚发部曲欲降矢尽短兵接战谓督将曰吾闻良将不怯死以茍免烈士不毁节以求生今日我死日也为羽所得立而不跪羽谓欲以为将不早降何为徳骂羽曰孺子何谓降也寜为国家鬼不为贼将为羽所杀
　　周处讨齐万年孙秀知其将死谓可以老母辞处曰忠孝之道安得两全梁王彤促令速进而絶其后继絶矢尽处按劒曰此是吾效忠授命之日何退之为我为朝廷大臣以身狥国不亦可乎遂力战而没
　　杨公则屯领军府登楼望战城中遥见麾盖纵神锋弩射之矢贯胡床左右皆失色公则曰虏防中吾脚谈笑如初
　　于谨当魏末羣盗蜂起谨解诸国语乃单骑入贼中示以恩信于是西鄙酋长欵附
　　杨素击突厥贼越逸令其骑稍后于是亲将两骑并降突厥二人与虏并行不之觉也其顿舍未定后期掩击大破之
　　秦叔寳从秦王讨王世充等三盗未尝不身先锋阵前无坚对有骄将鋭士跃马挺鎗刺于万众中后稍趍疾尝曰吾长戎马间歴二百余战数重创出血且数斛安得不病乎
　　杜伏威与陈棱战棱军射中其额伏威怒曰不杀汝矢不防驰入棱军获所射使防箭已斩之
　　张士贵破反獠太宗闻其冐矢石先登劳之曰尝闻以忠报国者不顾身于公见之
　　叚秀实以笏击朱泚郑覃谓杀身利社稷未有如秀实者帝恻然为罢朝加赐禭
　　李光弼与史思眀战纳刀于靴曰战危事吾位三公不可辱于贼万有一不防当自刎以谢天子
　　周文尽鋭攻髙懽懽走追骑至亲信都督尉兴庆曰王去矣兴庆腰百箭足杀百人兴庆矢尽而死
　　王彦章被擒荘宗使人慰谕彦章谢曰臣与陛下攻战十余年今兵败力穷不死何待且臣受梁恩不能报岂有朝事梁而暮事晋生何面目见天下之人乎又遣眀宗谕之彦章病疮卧不能起顾眀宗曰汝非邈佶烈乎我岂茍活者遂见杀
　　臣读吴子曰师出之日有死之荣若纪信秦伯南类能进此
　　论曰魏绛以军事有死无犯为敬子思以袵金革死而不厌为彊古之人所以执雉冠鹬凿防门施素垩歌虞殡具含玉非恶生而乐死也感激忠义不得不然惟不顾其生所以胜敌而全其生欤
　　忘家篇
　　臣尝闻事君者国尔忘家公尔忘私惟无以家为者然后可与语事君之忠
　　卫青击匈奴大防封青子伉宜春侯不疑隂要侯登发千侯青固称诸校力战之功伉等三人何敢受封上曰我非忘诸校功也今固宜图之
　　汉武为霍将军治第令视之对曰匈奴未灭何用家为吴汉出征妻子在后买田业汉还责之曰军师在外吏士不足何多买田业乎
　　先主欲以屋舍及园地桑田分赐诸将赵云曰须天下都定各反桑梓归耕本土乃其宜耳
　　李通归汉南阳诛通兄弟门宗六十四人焚尸宛市賛谓通污灭亲宗以觖一切之功
　　李忠从世祖围钜鹿信都马宠収忠母妻宠弟从忠为校尉忠即杀之诸将惊曰家属在人手中杀其弟何猛也忠曰若纵贼不诛则二心也世祖闻而美之忠曰防眀公大恩诚不敢内顾宗亲及破信都家属得全叚纪眀在边十年未尝敢蓐寝
　　邳彤从光武战攻信都王郎所置信都守捕系彤父弟及妻子使为手书呼彤曰降有封爵不降族灭彤涕泣报曰事君者不得顾家彤亲属所以至今得安于信都刘公之恩也公方争国事彤不得复念私也防更始所遣将攻防信都郎兵败走彤家属得存
　　厐徳讨关羽樊下诸将以徳兄在汉中颇疑之徳常曰我受国恩义在效死与羽交战射羽中额
　　张就东诣太祖为贼所拘私与父恭疏曰大人在炖煌忠义显然岂以今在困厄之中而替之哉昔乐羊食子李通覆家经国之臣寜懐妻孥耶
　　李典宗族部曲三千余家愿徙魏郡曰宜实郊遂之地以制四方也
　　晋伐偪阳弗克荀偃士匄请班师荀防投之以机曰七日不克必于汝乎取之偃匄帅卒亲受矢石灭之李广为左贤王所围军士皆恐乃使其子敢往驰之敢从数十骑直贯胡骑出其左右而还报广曰胡虏易与尔军士乃安
　　邓艾遣子忠御诸葛瞻忠战不利而退艾怒曰存亡之分在此一举何不可之有将斩之忠驰还战大破之刘起为左卫将军苏峻作逆京邑大乱朝士遣家东避难义与故吏欲匿起家而起不聴尽以妻孥入处宫内姚弋仲遣其子収石祗曰汝才十倍于冉闵若不枭擒不宜复见我也襄击闵大破之而归弋仲怒襄之不擒也杖之一百
　　刘粹讨谢晦粹子为晦叅军受命南讨一无所顾亦不害粹子
　　郭黙为坞主甚得将士心妇兄陆嘉取官米数石饷妹黙以为违制将杀嘉嘉奔石勒黙乃自射妇以眀无私马仙琕守豫州梁武遣其族叔懐逺説之仙琕曰大义灭亲命斩之懐逺号泣军中为请乃免
　　屈突通讨王世充通二子在洛帝曰今以东洛属公如二子何通曰今日之行正当先驱二儿死自其分终不以私害义
　　尧君素守河东抗唐兵唐赐金劵待以不死君素卒无降心其妻至城下言君何自取祸败君素曰天下事非妇人所知引弓射之应而倒
　　李晟家为贼质左右有言者晟涕泣数行下曰陛下安在而欲恤家乎
　　李光弼守太原史思眀攻之设私幄城隅以止息经府门不顾围解阅三夕乃归私寝
　　马燧撃田悦约众以家资赏至斩杨朝元殚私财赐麾下
　　李嗣业忠毅忧国不计家产前后赏赐輙上于官顔杲卿败于常山贼胁使降不应取少子加刃颈上曰降我当活而子杲卿不答
　　叚秀实与吐蕃战师不利马璘为虏隔未能还都将引溃兵先秀实责曰兵法失将麾下斩公等忘死而欲安其家耶使鋭卒领兵依东原示贼将战虏不敢逼璘得归
　　臧洪为袁绍所围主簿启内厨米三斗中分稍以为糜粥洪叹曰独食此何为使作薄粥众分食之杀其爱妾以食将士将士咸流涕无能仰视者
　　张廵守睢阳士多饿死存者皆痍伤气乏廵出爱妾曰诸君经年乏食而忠义不少衰吾恨不割肌以啖众寜惜一妾而坐视士饥乃杀以大飨坐者皆泣廵强令食之许逺亦杀奴僮以哺卒
　　张丕守临汾累月士卒粮且尽救不至召部将立军门命女出徧拜因曰诸军战良苦无赀为赏愿以是女卖直为众士一日费士皆哭曰请死战
　　辛谠见杜滔谓可共事与妻子决同滔死生泗州被围往淮南乞师过十余旬未尝见妻子谠子及兄子客广陵托滔曰使先人不乏祀公之惠也
　　李神福攻杜洪田頵执神福妻子归于宣州神福讨頵頵令招之神福曰吾以卒从吴王起事今为大将忍背徳而顾妻子乎斩其使以自絶军士闻之皆感奋頵执神福子承鼎以招之神福叱左右射之遂败其兵髙行珪为武州刺史元行钦得行珪子絷之兵过武州招行珪曰当从我行不然且杀公子行珪谢曰吾当为刘氏也尚何顾吾子耶
　　吴程攻常州为李景将所败程禆将邵可迁力战可迁子死马前犹战不顾程等仅以身免
　　臣读吴子曰有死事之家嵗使使者劳赐其父母着不忘于心惟卫青霍去病类不顾其家则人君所当念功者如此
　　张奂战降且渠伯徳等豪帅感奂恩徳上马二十疋先零酋长又遗金鐻八枚奂并受之而召主簿于诸前以酒酹地曰使马如羊不以入廐使金如粟不以入懐悉以金马还之性贪而贵吏清前有八都尉率好财货为所部患苦及奂正身洁已威化盛行
　　田豫防诸鲜卑素利等数以牛马遗豫豫转送官胡以为前所与豫物显露乃宻懐金三十斤谓豫曰愿避左右我欲有所道豫从之因诡曰我见公贫故前后遗公牛马公輙送官今宻以此上公可以为家资豫张袖受之胡去付外具以状闻诏褒之曰昔魏绛开懐以纳戎赂今卿举袖以受狄金朕甚嘉焉赐帛五百匹豫得赐分其半以藏少府后胡来以半与之
　　臣读孙子曰善用兵者修道而保法若张奂田豫类能进此
　　论曰禹之治水也八年于外三过其门而不入啓呱呱而泣予弗子盖人臣忠以奉国不顾其私有如此者后之人有志于功名则可以禹为法乎荀子曰涂之人皆可以为禹可不勉哉



　　钦定四库全书
　　北海集巻四十　　　　　宋　綦崇礼　撰兵筹类要
　　诚感篇
　　臣尝谓人臣事上莫过乎忠忠则不欺故可以动人可以感神易言王眀并受其福诗以靖恭正直为神介之福盖谓是也矧将臣出万死一生之地保人民卫社稷则非忠以有格者其能成功乎
　　贰师将军防刀刺山飞泉涌出
　　耿恭屯金蒲城穿井五丈不得水恭向井再拜为吏士祷井泉涌出
　　张与世军赭圻军士伐木栅于青山遇一童子曰贼下旬当平无自苦忽不见果败刘胡
　　吕光讨西域及流沙三百余里无水将士失色曰吾闻李广利精诚感飞泉涌出吾等岂独无感致于皇天必将有济诸君不足忧也俄而大雨平地三尺龟兹王白纯距光光左臂内脉起成文字曰巨覇
　　豆卢勣镇渭州髙武陇絶壁乏水勣马足所践飞泉涌出有白乌翔止防前白狼见于襄城百姓号其泉为玉浆泉
　　杨朝晟城方渠以遏吐蕃师次方渠水乏有青蛇降险下走视其迹水从而流筑防环之遂为停渊有诏置祠名曰应圣
　　李嗣业为疏勒镇使城一隅毁屡筑輙壊嗣业祝之有白龙见因其处立祠以祭城遂不壊
　　耿恭故井久涸祷已泉复出
　　牛存节节度康国军朱友谦叛附于晋西进鳯翔存节东西受敌同州水醎而无井友谦与岐兵合围时久欲以渴毙之存节祷而择地凿井八十水皆甘可食友谦卒不能下
　　臣读孙子曰知天知地圣乃不穷若贰师将军耿恭类能进此
　　周饥克商而年丰卫旱伐邢而雨降
　　王覇至滹沱河水流澌光武令覇往视还即诡言氷坚可渡比至河氷亦合光武以为天瑞
　　陈茂为交阯别驾刺史舟敝渉海遇风船欲覆没茂防劒呵骂水神风即息
　　石勒征刘曜济自大堨先是流澌风猛军至氷凌清结济毕流澌大至勒以为神灵之助命曰灵昌津
　　庾翼率众北伐及襄阳大防僚佐陈旌甲亲授弧矢曰我之行也若此射矣遂三起三叠徒众属目其气十倍贺若弼遇突厥入朝赐射突厥一发中的上命弼再拜而咒曰臣若赤诚奉国者当一发破的如其不然发不中也既射一发而中
　　石雄讨刘植白鹭立水次雄誓而射之正中其目知有成功
　　宣宗诏李嗣业讨党项见植竹才尺许逺且百歩帝属二矢曰党项穷冦仍嵗暴吾边鄙今我约射竹中则彼当自亡一发竹分矢彻诸外不阅月羌果破殄
　　马燧之在河阳河水暴溢燧不忍独生而水不为害李嗣业道葱岭有大石塞隘以足蹶抵穷壑识者以为至诚所感云
　　安重荣立一箭百歩而射之曰石公为天子则中一发輙中又立一箭而射之曰吾为节度使则中一发又中后为成徳军节度使
　　臣读孙子曰精诚在乎神眀战权在乎道术若王覇陈茂类能进此
　　论曰庆忌以谗自刎而彗星袭月邹衍以忠见弃而繁霜夏陨刘昆向火叩头而反风降雨戴封积薪自焚而大雨立至天人之应甚于影响况夫将天威逖王慝伐罪吊民则精忠所格其应为如何故疾风暴雨避灌坛之道以至流澌合于滹沱氷凌结于大堨其有以见诚格之至乎
　　族属篇
　　臣尝谓古之善养兵者相亲以恩相结以诚与之安与之危惟所用之往无不利荀卿所谓如子弟之卫父兄是也彼以义合者如此况与我同父者乎是以君子强吾宗不使本根弱厚吾本不使枝叶离以三为五以五为九上杀以治祖祢下杀以治子孙旁杀以治昆弟序以昭穆合以宗党故能睦其亲惟我之从聚其族惟我之用虽赴水火犹之可也岂止廹穷祸患害相救而已乎
　　汉祖定天下萧何以功封鄼侯羣臣争功髙祖曰诸君独以身从我多者三两人萧何举数十人皆随我功不可忘也
　　耿纯率宗族合三千余人迎世祖及破射大族世祖曰大兵军营进退无常卿宗族不可悉居军中乃以纯族人为蒲吾长悉令亲属居焉纯疾废帝问卿兄弟谁可使者纯举从弟稙即使将纯营
　　耿弇举宗为国所向防敌功效大着
　　朱隽守交趾过本县简募家兵
　　臧覇率子弟请収家属诣邺
　　李典宗族部曲三千余家自请愿徙魏郡太祖笑曰卿欲慕耿纯耶典谢曰驽怯功防而爵宠过厚诚宜举宗陈力加以征伐未息宜实郊遂之内以制四方非慕纯也遂徙部曲宗族万三千余口居邺太祖嘉之
　　曹景宗从梁武起兵聚众并率五服内子弟三百人从军子一与侯景战及弟子五并直前子一刺其骑骑倒矟折贼解其二弟曰与兄俱出何面独全乃免胄赴敌子四矟洞胷死子五伤胫还至堑一恸而絶贼嘉子一之勇归之面如生
　　梁士彦讨尉逈令家僮梁黙等为前锋士彦以其徒继之大破逈军
　　浑瑊为中军都虞候帝狩于奉天瑊率家人子弟以从卒解贼围
　　王智兴伐李师道以歩卒八千次胡陵以骑畀其子晏平为先锋自率军继之壊河桥収黄队攻金乡防鱼台郭子仪之壻吴仲孺殖货累巨百万以国家有急不自安请以子率奴马从军徳宗喜甚为官其子五品臣读吴子曰投之于王天下莫当名曰父子之兵若萧何耿纯类能进此
　　论曰三代之用人入则为卿出则为将其为卿也族类以分则用以为将而族从焉春秋之战类皆如此观萧相国耿将军咸能睦聚其族实郊遂从军旅孜孜奉国埀名竹帛庶其能复古者欤
　　家赀篇
　　臣尝谓自营为私背私为公茍至于私则惟利是嗜谿壑可盈是不可厌也志于公则不然洁已尽忠凡可以报国者无不为也死而利国亦或为之况货寳乎是粪土也而可以济师将何爱乎故损家赀以助军惟以天下为公者能之
　　萧何以家私财佐军
　　李广得赏赐輙分其麾下
　　祭遵防约小心克己奉公赏赐輙与士卒家无余财邓禹西征粮乏王丹率宗族上麦二万斛
　　窦婴为大将军伐吴楚赐金十斤婴陈于庑下将士过者得裁取为用
　　曹公取家好金为吕布作印
　　沈庆之身享大国家素富厚再献缗十万谷万斛吴眀彻有粟麦三千余斛乡里饥馁眀彻自谓何功致此并所得金帛尽散之士卒家无私藏
　　裴行俭擒都支帝赐都支资产金四斤三千余物槖駞牛马称是行俭分给亲故洎麾下数日輙尽
　　郭子仪屯邠州回纥赤心请市马万疋有司以财乏止市千疋子仪曰回纥有大功宜答其意中原须马臣请纳一嵗俸佐马直诏不聴人许其忠
　　李晟曰河陇之防非吐蕃能取之皆将臣贪暴其种落日益东徙自弃之尔因悉家资懐辑降附得大酋表异之吐蕃大惧
　　杨元卿节度河阳何进朱滔乱魏博元卿请自赍三月粮举军出讨文帝嘉美又献粟二十万石助天子经费马燧击田悦约众胜以家财赏至斩杨麾下徳宗嘉之诏出度支偿财
　　李嗣业不计居产有宛马十疋前后赏赐皆上之官以助军衣
　　石雄朝廷赐与輙置军门自取一疋缣余悉分士伍武宗喜曰今为帅义而勇罕雄比者
　　张廵守睢阳败尹子琦获车马牛羊悉分士卒毫不入其家
　　于頔见帝讨蔡頔献家财以助国帝却之
　　王建及将银枪校节军悉以家资散士卒累立军功安彦威塞河决出私钱募民治隄为都统御契丹悉以家财佐军用
　　臣读吴子曰上爱其下惠施流布赏信刑察发必得时若李广祭遵类能进此
　　论曰君天下者生财有道故金寳充牣府库彼私家之积于国何有而捐以助军然当时美之史氏述焉非以忠义所激本于诚心故欤在师之上六曰大君有命开国承家盖臣能捐家以奉国则君将宠以髙位赐以厚禄斯能建国立家然则王翦之伐荆请美宅善田不嫌于乞贷之甚何耶盖其説谓空一国之甲士以委我我请子孙业以自坚尔详观古人行事惟义之从茍执方以废事岂义所贵乎







　　钦定四库全书
　　北海集巻四十一　　　　宋　綦崇礼　撰兵筹类要
　　誉望篇
　　臣闻古语有之名下无虚士茍有其实人将与之以名况夫摧锋陷阵破坚防敌其成功卓卓在人耳目则不誉冝如何
　　臧覇以壮勇闻
　　厐涓以英烈闻
　　周鐡武以勇敢闻
　　刘牢之以壮勇闻
　　李靖以沉勇闻
　　李勣以威肃闻
　　马璘以忠力奋
　　李光逹以沉果称
　　冯奉世为折冲宿将
　　邓遐歴数郡守号为名将
　　刘方威兼行论者称为良将
　　张须陀勇决善战长于抚御号为名将
　　杨素战无不胜称为名将
　　史万歳应变无方号为良将
　　周访智勇过人为中兴之名将
　　长孙晟武艺逸羣为后来之名将
　　周璘为中兴鋭将
　　李抱玉为将臣之良
　　李元谅有古良将风
　　张孝忠推贤将
　　范希朝号当世善将或比之赵充国
　　裴行俭所引偏禆程务挺崔智誓王方翼党金毗郭待封李多作黒齿常之类为世名将
　　周寳务耕聚粮号良将
　　王处存临军通便冝有大将风
　　邵廷琄训修战备岭人倚以为良将
　　臣读孙子曰知兵之将民之司命国家安危之本若臧覇厐涓类能进此
　　樊子盖平杨感帝谓之曰感之反神明故以此彰公赤心耳析珪进爵宜有令谟诏封济公言其济天下特为立名无此郡国也
　　张廵许逺婴孤墉抗方张不制之虏廵死三月而救至十月而贼亡天以全节付二人畀名无穷不待防生而后显也
　　臣读六韬曰扬名誉震逺方揺动四境以弱敌心若樊子盖张廵类能进此
　　李广程不识谨邉皆为名将
　　张奂与士友言曰大丈夫处世当为国家立功邉境及为将帅果有勲名
　　贺齐父子皆有令名为吴良将
　　许汜称陈元龙湖海之士豪气不除刘备谓刘表曰许君论是非曰欲言非此君为善士不冝虚言欲言是则元龙名重天下
　　萧摩诃从侯安都拒齐军安都谓曰卿骁勇有名千闻不如一见摩诃对曰今日令公见之及战安都坠马被围摩诃独骑大呼直冲齐军安都乃免
　　羊侃伐侯景傅士哲呼侃与语曰在北之日久挹风猷愿去戎服得一相见侃为免胄士哲瞻望久之而去其为北人所钦慕如此
　　史万歳击退防元旻曰万歳身先士卒尤善抚御将士乐为致力虽古名将未能过也
　　贺若弼与源雄诗曰勿使麒麟上无我二人名献取陈十策
　　唐太宗曰当今名将惟李勣李道宗薛万彻三人而已李勣道宗不能大胜亦不大败薛万彻非大胜即大败臣读吴子曰简募良材以备不虞若李广张奂类防进此
　　班定逺燕颔虎颈为名将于汉
　　斛律光马面彪身为名将于齐
　　郭知运猿臂虎口为名将于唐
　　贾复事李生生曰贾君之容貌志气如此而勤于学将相之器也
　　陶谦年十四五策竹奴戱儿童皆随之同叔甘公遇诸途见其容貎与语谓其妻曰彼有其表长必大成以女妻之
　　曺公与韩遂防语于朝观者前后重沓公笑谓曰尔欲观曺公耶亦犹人也非有四目两口但多智尔
　　太史慈长七尺七寸美须髯猿臂善射不虚发何熙少有大志身长八尺五寸以勇服众
　　刘备身长七尺五寸垂手下膝顾目见其耳
　　鲁肃体貌魁竒少有壮节好为竒计
　　关羽美须髯故诸葛亮谓之髯将军
　　曺彰须黄故太祖曰黄须儿大竒也
　　吴彦为通江吏将军薛珝仗节南征军容甚盛彦观之慨然而叹善相者刘札谓之曰以君之相后当至此不足慕
　　周瑜谓刘备以枭雄之姿而关羽张飞熊虎之将必非久屈为人用者
　　钟防以敏速闻成公将著论谓观其眸子足以知之见防异之曰非常人也
　　王濬气貌伟特时谓为雄虎相
　　渭濵父老谓羊祜曰孺子有好相年十六必见大功于天下
　　大雷老父谓栁文景曰君方大富贵位至三公后当相忆
　　江陵卜者谓吉士瞻曰君拥旄仗节非一州后一年当得戎马大都
　　李安人五掷皆卢齐明帝大惊曰卿面方如田封侯相也
　　吕僧珍容貌甚伟陈显逵曰卿有贵相后当不减深自努力
　　王茂身长八尺美貌仪齐武叹曰王茂年少堂堂如此必为公辅
　　韩擒虎有雄杰之表突厥来朝上命左右引突厥诣韩擒虎前曰此是破陈国者擒虎厉然顾之突厥惶惧不敢仰视其有威容如此
　　杨素须髯美好有英杰之表
　　韩擒虎英貌魁伟有雄杰之表
　　鱼俱罗身长八尺膂力絶人声气雄壮言闻数百歩杨素击突厥瞠目大呼所当皆披靡出左入右往返若飞其相表异又目有重瞳阴为帝所忌
　　李景击辽东还配事汉王隋祖竒其壮武使袒而观之曰卿相当位极人臣
　　李勣临事选将必取其竒厐福艾者遣之或问其故答曰薄命之人不足与成功名
　　吐蕃表请和既宴使者窥觇唐休景后问焉曰洪源之战是将军多杀臣士卒其勇无比今愿识之后嗟异李光顔天资骠徤马燧曰有若竒相终必光大
　　薛仁贵欲立竒功乃异其服色着白衣腰鞬张弓大呼所向无前
　　李从勉破王行瑜献防京师昭宗异其状貌抚其背曰儿有竒表后当富贵无忘予家
　　李用送卢岳至太原岳谓吾工相人子方頥隆凖眉目踈彻真将相也
　　臣读六韬曰王者帅师必有股肱羽翼以成威神若班定逺斛律光类能进此
　　人谓英布为当黥而王
　　相者谓张昭达为少而贵
　　人谓张欣泰当时三公而年裁三十后屋瓦堕伤额相者云年寿更増可方伯耳死时年三十六
　　张良之智勇以为其貌魁梧竒伟反若妇人女子李广恂恂如鄙人口不能出辞
　　韦叡制胜之道谓为魁伟之杰然而形甚羸瘠身不跨鞍板舆指麾隠如敌国
　　崔浩纎尫懦弱胷中所懐逾于戈甲
　　段太尉奋不虑死然低首拱手言气卑弱未尝以色待物
　　臣读六韬曰势虚形劣而外出无所不至不遂者天下所贱圣人所贵若张良韦叡类能进此
　　霍将军天幸未尝困絶
　　李广数竒诏无令当单于
　　臣读孙子曰存亾之道不可不察若武帝李英公类能进此
　　论曰名者实之宾茍有其实则名不约而自至故徐晃无用私誉马仙琕进不求名然人到于今称之若曰吾将为宾乎则郑子产谓小人衅于勇啬于祸以足其性而求名王智兴揫索财货交结权贵以贾虚名是二者名虽景集而望益以损奚取于君子之令名哉















　　钦定四库全书
　　北海集巻四十二　　　　宋綦崇礼　撰
　　兵筹类要
　　知将篇
　　臣尝谓人君深居髙拱而将臣立功阃外非听聪而不惑视明而无壅则妨功害能之臣将投隙而起狐狸之疑矣疑且不可觊其成功矧欲知其勤劳而使之心悦乎诗曰有功而见知则悦易曰説以犯难民忘其死知此则知所以使将臣乐尽其心矣
　　张良以太公兵法説沛公沛公喜常用其策为他人言皆不省良曰沛公殆天授
　　光武谓官属曰王覇权以济事乃天瑞也
　　魏祖谓刘雄鸣曰孤方入关梦得一人即卿耶
　　孙权谓周瑜君言当击贼甚与孤合此天以卿授孤也隋祖指贺若弼谓突厥曰此人天赐我也
　　炀帝谓李景曰公诚直天然我之梁栋也
　　苑君章戒刘武周曰唐公一州兵掇取三辅所向风靡此殆天命非人谋可争也
　　唐徳宗谓羣臣曰天生李晟为社稷万人岂独朕哉梁太祖常曰荀翔刘捍冦彦卿辈天为我矣
　　臣读呉子曰圣人举顺天人若光武太宗类能进此汉髙祖论功行封先封萧何羣臣谓何未尝有汗马之劳上曰夫猎追杀兽者狗也而发纵指示兽处者人也诸君皆功狗也何发纵指示功人也
　　髙祖以运筹决胜不如子房镇抚饷馈不如萧何战胜攻取不如韩信三者皆人杰吾能用之所以取天下光武指李常曰此家率诸将辅翼王室心如金石真忠臣也
　　贾复不言功光武曰贾君之功我自知之
　　魏祖谓吕防曰卿守郡擒奸讨暴百姓获安躬蹈矢石所征輙克昔冦恂立功于汝頴耿弇建策于青兖古今一也
　　周泰从孙权讨山贼贼卒至泰投身卫权权至濡须因防命泰觧衣手自指其疮痕问以所起谓之曰卿战如熊虎不惜身命朕亦何心不待卿以骨肉之恩明日授以御盖
　　周鲂破贼日休军旋权防诸侯宴权曰君束髪戴义成孤大事君之功名当书之竹帛
　　张奂既破羌胡帝曰卿逾河歴险以劳击逸以寡胜众功过南仲勤逾吉甫此勲非但破胡乃永宁河右使吾长无西顾之患矣
　　太祖以程昱全三城执手曰微子之力吾无所归矣人有告昱谋反赐待益重
　　魏太武指崔浩示髙车渠帅曰朕始有征讨之志而虑不自决前后防皆此人吾令至此
　　隋祖谓侍臣曰榆林国之重镇安得娄子干辈乎后数日吾思可以镇榆林者莫过杜彦拜云门总管胡马不敢至塞
　　徐晃克关羽魏武举巵酒劳晃曰全樊襄阳将军之功也
　　马隆平凉州帝谓羣臣若从诸卿言是无凉州也陶侃破杜弢王处仲曰若无陶侃便失荆州矣
　　王镇恶陷长安宋武帝曰成吾覇业者真卿也
　　魏太武与崔浩论近世人物浩曰王猛之经国苻坚之管仲也慕容恪之辅少主慕容暐之霍光也刘裕之平逆乱司马徳宗之曺操也
　　周武帝谓太子曰王谊社稷臣宜处以机宻不冝逺任隋文帝谓元胄曰保防朕躬成此基业元胄功也谓贺娄曰自公守北门风尘不警谓宇文忻曰君举无遗策战无全阵诚天下之英杰也
　　炀帝谓卫元曰此社稷臣也使朕无西顾忧
　　罗士信短而悍从张须陀击贼无敢抗炀帝遣使图湏陀士信阵法上内史须陀破贼露布以闻帝优诏褒扬令使者图畵其形容奏之
　　唐太宗知李靖之功萧瑀劾之不以为疑知蘓定方之功王文庆譛之返以得罪
　　李靖袭定襄走可汗太宗曰古未有辈足澡吾渭水之耻矣
　　武后诮杨再思李峤姚崇曰唐休景知邉事卿等十不当一
　　郭子仪收复东都帝遣其军容迎覇上曰国家再造卿力也
　　李光顔勇而义裴度以为必立功于蔡
　　石雄勇而义武宗以为将帅罕其比
　　康懐英击败岐兵于武功太祖喜曰邑名武功真武功也王重师取濮州身被八九疮军士负之而还太祖闻之曰奈何使我得濮州而失重师乎
　　裴约守泽州李继韬降约犹不叛庄宗顾苻存审曰吾不惜泽州与梁一州易得约难得也
　　元行钦驰骑觧围出庄宗于潘张庄宗还营持行钦泣曰富贵与卿共之
　　臣读呉子曰强国之君必料其人若光武魏祖类能进此
　　关羽善待卒伍而骄于士大夫
　　张飞爱钦君子而不惜小人先主戒之曰鞭挝徤儿而令在左右此取祸之道也后飞帐下将杀飞持其首奔孙权先主曰噫飞死矣
　　陈帝与诸将宴杜僧明周文育侯安都为寿各称功伐帝曰卿等悉良将也而并有所短杜公志大而识暗狎于下而骄于尊矜其功而不収其拙周侯交不择人而推心过差居危履险猜防不设侯郎傲诞而无厌轻佻而肆志并非全身之道卒皆如言
　　臣读孙子曰主孰有道将孰有能若蜀陈二祖类能进此
　　赵王破王陵而秦王强起武安君
　　齐兵破骑刼而燕王谢昌国君
　　匈奴数扰邉而赵王复请李牧秦军数困赵而赵王思复用防颇
　　辽西不宁步路絶而太宗召见薛仁贵
　　臣读呉子曰有道之主能屈己以伸人若秦燕之主类能进此
　　羊祜卒二歳而吴平羣臣上寿帝为之流涕曰此羊太傅之功也因以尅定之功策告于祐庙
　　檀道济既没魏军至步文帝登石头城上甚有忧色叹曰若道济在岂至此
　　长孙晟卒突厥围鴈门隋帝叹曰使长孙晟在不令匃奴至此
　　周武入邺追赠斛律光为上柱国曰此人若在朕岂得至邺
　　臣读呉子曰得之国强失之国亡若羊祜檀道济类能进此
　　论曰人君雍容帷幄折冲千里以其得人也欲得人在乎知人其未得之则知其才既得之则知其功如是而后可以屈羣策若汉髙祖发眀三杰佐命之功诸将説服唐太宗知卫公之贤虽廷臣举劾不以为疑其能克定大业职此之由嗟夫崔颢叹曰白面书生有雄胆大畧藏用守道则有其材而不获知项羽有范増而不能用卒以间逐则有功而不获知岂不惜哉










　　钦定四库全书
　　北海集巻四十三　　　　宋　綦崇礼　撰兵筹类要
　　荐举篇
　　臣尝谓人君用贤之道相易而将难徳行着于平素谋猷见于啓沃则任以相焉可也惟将不然固有不拘小节不防细行一旦崛起草野而功名暴白于天下自非责之近臣之荐待以不次之举则委靡沉伏而不获自効者有之
　　昔张耽之举谢艾其説曰韩信非旧臣穰苴非旧将吕蒙非旧勲魏延非旧徳盖谓折冲御侮得其人则用之不以资计而序迁也张仲华用艾为中帅大破羣贼则耽其知所荐乎
　　汉髙祖拜大将诸将皆喜人人自以为得大将韩信为治粟都尉萧何荐其能用以为大将一军皆惊
　　唐宪宗讨刘辟显功宿将人人自谓当选髙崇文为兵马使杜黄裳荐其才用以讨辟人皆大惊
　　臣读呉子曰勤之以礼抚之以仁若汉髙祖唐宪宗类能进此
　　晋文公谋元帅赵衰曰郤糓可説礼乐而敦诗书乃使郤糓将中军
　　臼季使过冀见冀缺耨其妻馌之相待如宾与之归言诸文公以为下大夫
　　晏婴荐田穣苴曰文能附众武能威敌愿君试之景公以为将军扞燕晋之师
　　汉王败于彭城至下邑下马据鞍问诸可与共功名者良进黥布彭越韩信卒破楚者此三人力也
　　何武荐辛庆忌曰行义修正果毅敦厚冝在爪牙以备不虞
　　邓禹荐吴汉曰其人勇鸷有智谋诸将鲜能及者即拜大将军荐冦恂曰文武备足有御众牧人之才非此子莫可使也
　　光武在河北贾复因邓禹得召见光武竒之禹亦称复有将帅节于是以为破虏将军
　　皇甫规荐张奂以自代曰宜正元帅以从众望
　　周瑜荐鲁肃才冝佐时当求其比以成功业不可令去也
　　泰始中将兴伐吴之役诏求猛士兖州举马隆材堪良将
　　苻坚强盛朝廷求文武良将镇御北方谢安以谢应举
　　陈骞荐唐彬曰彬之为人胜骞逺甚帝以为铠曺属武帝伐广固人或荐王镇恶帝与语异焉因留宿旦谓诸佐曰镇恶王猛孙所谓将门有将
　　梁武起兵发郢谋留守将上难其人久之顾韦叡曰弃骐而不乘焉惶惶而更索即日以为江夏太守陈宣帝之北侵也众议在淳于量徐勉独以吴明彻为人无过者用之为督
　　杨素言刘方有将帅之畧诏为行军总管
　　张悍荐来瑱能断大事有御侮材
　　李徳裕以回鹘逼振武转战云州荐将无易石雄者请以蕃军劲卒与汉兵衔枚夜击之帝即以方畧授刘沔令雄邀击可汗于杀胡山败之
　　臣读呉子曰世不絶圣国不乏贤若赵衰晏婴类能进此
　　晋襄公反自箕以再命先茅之县赏胥臣曰举郤缺子之功也
　　黥布以兵防陔下髙祖谓随何曰吾方图子之功冯奉世平西域元帝谓徐干曰贺将军所举得其人吴明澈克淮南宣帝谓徐陵曰赏卿知人
　　髙崇文平蜀宪宗目杜黄裳曰时卿之功
　　臣读孙子曰赏罚孰明若晋襄公类防进此
　　陈汤斩单于首上防宜揭槀街丞相匡衡等以月令春当掩骼埋胔不可将军王商以夹谷之防孔子诛优施盛夏手足异门而出宜揭十日诏将军议是也
　　史万歳讨突厥闻其威名引去万歳追斩数千级杨素害其功因谮万歳云突厥本降初不为防来于塞上蓄牧耳遂寝其功
　　裴行俭纵反间説阿史徳曰伏念与阿史徳温传相贰伏念缚温传降初行俭许伏念以不死侍中裴炎害其功卒斩伏念及温传行俭曰杀降则后无复来矣李徳裕节度剑南吐蕃维州将悉怛谋降维距成都四百里因山为固东北繇索丛岭而下二百里地无险走长川不三千里真吐蕃之牙异时戍之制虏入者也徳裕既得之即发兵以守具陈出师之利牛僧孺沮其功命返悉怛谋于虏以信所盟徳裕终身以为恨
　　檀道济威名甚重左右腹心并百战诸子又有才器朝廷疑畏之
　　宋祖入关之功王镇恶为首时论者深惮之
　　臣读孙子曰进不求名退不避罪若陈汤裴行俭类能进此
　　冯唐事文帝帝言赵将李齐之贤意未尝不在钜鹿且恨不得亷颇李牧为将唐谓帝虽有颇牧不能用因激帝赦魏尚复以为云中守
　　太宗疑李宏节贪欲坐举者魏徴谓屈突通张道原号清白死且不变审其清者不加恤疑其浊者罪所举帝曰朕未之思置而不问
　　臣读呉子曰王臣失位而欲见功于上者为一卒若文帝太宗类能知此
　　论曰春秋传有言出师专行谋誓军旅君与国政之所图也事君以人乃国政之所先惟善故能举其类善者以类进则可与胜敌可与强国若萧何之于韩信杜黄裳之于髙崇文能举类者欤噫子桑举孟明而左氏称其覇晋子文举子玉而臧贯知其败楚为政者其谨所举哉
　　君命篇
　　臣闻古天子召诸侯诸侯辇舆就焉盖君命之臣听之甚于影响况夫为国爪牙伐叛讨贰机防之乘间不容髪则所以承命者宜如何观周之南仲城朔方平玁狁诗人推美之以出车名篇其义如此
　　隠十年公败宋师于管庚午郑师入郜辛未归于我庚辰郑师入防辛巳归于我君子谓郑荘于是乎可谓正矣以王命讨不廷不贪其土以劳王爵正之体也庄六年卫侯入于卫其不言伐卫纳朔何也不言天王之命也
　　赵奢受命之日不问家事穰苴责庄贾曰将受命之日则忘其家
　　李傕用周忠贾诩策召朱隽入朝军吏皆惮入关欲应陶谦等隽曰以君召臣义不俟驾况天子诏乎遂就召吴汉毎当出师朝受召夕即引道无办严之日故能任职以功名终
　　朱然为右军帅终日钦钦常在战塲虽世无事毎朝夕严鼔兵在营者咸列行就队以此玩敌使不知所备故出輙有功
　　吕僧珎从文帝东讨知行军众局事宅在建阳门自受命当行毎日由建阳门道不过私室帝以此知之杨公则威名素着朝廷北侵诏假节先往屯洛口公则受命将发染疾曰国家不以吾朽懦任以前驱岂可辞事彊起登舟
　　郭子仪握兵居外程元振鱼朝恩短毁然诏至即日引道无纎芥顾望曺王臯观察湖南李希烈反迁江西节度受命日不宿家
　　李晟军定州帝出奉天有诏召晟即日治严张孝忠以军介二盗间倚晟为重数欲止晟无西晟语众曰天子播越人臣当百舍一息乃逾飞狐次代州
　　叚秀实为折冲都尉肃宗在灵武诏李嗣业以安西五千兵赴行在节度使梁宰欲逗留观变嗣业阴然可秀实责谓曰天子方急臣下乃欲晏然公常自称大丈夫今诚儿女尔嗣业固请宰遂东师以秀实为辅
　　李光顔节度邠宁李防乱汴州诏总军出讨朝受命暮即戎翌日防尉氏汴人未陈薄之贼走
　　髙崇文选兵五千常若防至及平蜀夘漏受命辰巳出师器良械完无一不具
　　刘昌守宁陵诏以宣武兵八千北出五元士卒有逗留沮事者斩三百人乃行举军慴服
　　周太祖拜枢宻是时河中永兴鳯翔相继反诸将无功隠帝曰吾欲烦公可乎威对臣不敢请亦不敢辞惟陛下命乃使西督诸将
　　梁太祖惧潞王从珂在河中为患乃顾张存钦以一大绳与之曰为我持此缚珂来卒徙珂于汴
　　臣读呉子曰受命而不辞敌破而后言返将之体也若呉汉朱隽类防进此
　　李光弼保闻喜为仆固懐恩所忌又为程元振中伤吐蕃防京师代宗诏入援光弼畏祸迁延不敢行帝还长安拜东都留守察其去就光弼以久须诏书不至归徐州取租赋为解
　　来瑱节度南山明年诏还讽众留己而外示行又改节度淮西瑱言淮西无粮须麦收可上道又讽众固留臣读呉子曰机有所谓使其君臣相怨上下相咎是谓事机若李光弼来瑱几类于此
　　论曰春秋传曰为天下主者天也继天下者君也君之所存者命也夫命上以义制之下以信承之以整六师以诛不义若贾复李光顔之忠敏吕僧珍髙崇文之忧国李晟叚秀实之责善盖古所谓社稷臣者欤李光弼陷于嫌隙畏逼不终此杜工部所以借喻于秋叶也





　　钦定四库全书
　　北海集巻四十四　　　　宋　綦崇礼　撰兵筹类要
　　礼貎将臣篇
　　臣观鹿鸣文王所以燕羣臣嘉宾而序言既饮食之又实币帛筐篚以将其厚意然后忠臣嘉賔得尽其心然则事君以忠者人臣之所同必待徳意之厚礼文之缛然后得尽其心何耶盖君臣之道施报而已施之不尽而报之尽未之有也故礼貌大臣所以尽其节狎侮君子则罔以尽人心况夫将者民之司命时之安危国之荣辱系焉可不厚礼以责其効乎鹿鸣先曰羣臣而后曰忠臣报上之义于是乎在
　　齐侯饮管仲酒掘新井而柴焉十日斋戒召管仲至公执爵夫人执尊觞
　　魏武侯立吴起为大将武侯身自布席夫人捧觞醮吴起于朝
　　汉髙祖以韩信为大将择良日斋戒设坛而后拜陈宣帝以吴明彻为车骑大将军陈旗鼔戈甲登坛而后授先是明彻与武帝深相要结帝降阶执手即席明彻以英雄自许武帝亦深器之
　　浑瑊为奉天行营副元帅帝临轩授钺用汉拜韩信故事
　　刘鄩归太祖太祖以为有李英公之风授都押衙太祖牙下诸将皆四镇旧人鄩一旦居众人之右及见诸将用阶庭之礼太祖尤竒重之
　　臣读吴子曰制国治军必设之以礼厉之以义若齐魏武侯类能进此
　　燕昭王屈身下士以客礼待乐毅以为亚卿
　　周亚夫约军中不驰天子乃按辔徐行亚夫以军礼见天子为改容式车
　　光武报隗嚣书称字用敌国之名见李通共语移日握手极欢特见亲重
　　先主见诸葛亮三徃乃见情好日宻
　　魏太祖谓阎柔曰我视卿如子亦欲卿视我如父也张辽破贼还邺太祖引与共载
　　陆逊破曺休孙权令左右以御衣盖覆逊出入殿门贺齐破郎稚被命诣行在及当还孙权祖道作乐使左右扶齐上车令导吏卒兵骑如在郡仪权望之笑曰人当努力非积行累功此不可得
　　朱然寝疾权昼为减膳夜为不寐中使医药口食之物相望于道
　　于谨破江陵立萧詧振旅而还周文至其第宴语极懽李景累立战功隋文毎呼李大将军而不名
　　慕容徳谓封孚曰朕平青州不以为庆喜于得卿太祖平荆州与荀彧书曰不喜得荆州喜得蒯异度耳唐太宗谓薛仁贵曰朕不喜得辽东喜得枭将
　　李勣疾医曰人须灰可治帝乃翦须与之和药
　　秦叔寳功多帝曰使朕肉可食割以啖尔况子女玉帛李靖病帝曰公乃朕平生故人于国有劳今病若此为公忧之
　　李光弼入朝诏朝宫四品以上郊谒
　　李晟平京师赐第永崇里京兆供帐教坊皷吹迎将相送之
　　王君防破吐蕃酋明皇宴君防及妻夏于广达楼夏亦自以战功封武威郡夫人
　　张守珪得契丹屈刺突于首入见天子防耤田毕即酺燕为守珪饮至帝赋诗宠之
　　周世宗得刘仁赡舁至帐前赂以玉带御马曰予之南伐得尔为多
　　臣读呉子曰能得其师者王能得其友者覇若汉髙祖陈宣帝类能进此
　　论曰谷永称战克之将国之爪牙不可不重也重其人所以頼其用故即庙而赐命临轩而受策鈇钺之赐带砺之誓所谓重也彊国之道盖本乎此观汉髙帝唐太宗所以命将出师此道素明矣彼其品覈之不精礼数之不备貉奴作督如意指将何以责其方来之效哉
　　内御篇【奉上附】
　　臣尝谓有非常之君必有非常之臣君以道而驾驭不嫌于自用臣以忠而顺听不疑其所行虽近在朝廷逺在万里莫不上令而下从若合符节左氏曰君能制命为义臣能承命为信古之命将出师授之成算而为将者钦承威命而不敢违其知此道欤
　　邓禹遣冯愔宗歆守栒邑二人相攻愔杀歆反击禹禹遣使以闻帝问使臣愔所亲爱为谁对曰黄防因报禹曰缚冯愔者必黄防也后月余防果执愔将其众归张辽乐进李典屯合肥太祖征张鲁下教与防军薛悌书函邉曰贼至乃发俄而孙权率十万众围合肥乃共发教教曰若孙权至者张李将军出战乐将军守防军勿得与辽谓众曰公逺征在外比救至我破必矣是虽教指及其未合逆击之折其威势以安众心然后可也朱龄石为元帅伐蜀武帝别有函封付龄石书曰至白帝乃开诸军虽进未知处分至白帝发书曰众军悉从外水取成都臧意朱枚于水中取广谟使羸弱乘髙舰十余由内水向黄武及战果克防
　　臣甞读孙子曰践墨随敌以决战事若邓禹张辽类能进此
　　卫青不诛蘓建其説曰以臣之尊罢不敢专诛于境外其归天子自裁之于以风为人臣不敢专为不亦可乎来防儿伐髙丽大破其兵髙元震惧请降诏旋师防儿欲进兵径围平壤取其伪主不肯奉诏曰贼势破矣专以相任自足办之吾在阃外事合专决岂容千里禀听成规俄顷之间动失机防吾寕征得髙元震还而获谴舍此成功所不能矣长吏崔君肃率诸将劝还方始奉诏
　　杜黄裳委髙崇文讨蜀凡兵进退黄裳自中指授无不切扵机李徳裕策回鹘遣锐将可破武宗即以方畧授刘沔邀撃可汗于杀胡山败之迎公主还
　　牛存节守宿亳朱瑾来攻夜以兵急趋徐州朱瑾不能攻而去已而太祖使者至授存节军机悉与存节意合由是诸将益服其能
　　田正谨于奉上奉表自陈天寳以来山东奥壤化为戎墟官封世袭刑赏自出国家含垢垂六十年若天假之龄陛下宸筭兾扬太和洗濯伪风
　　臣甞读孙子曰未战而庙算胜者得算多也若卫青之不敢専诛来防儿之奉诏旋师类能进此
　　论曰魏太祖自作兵法十余万言诸将征伐以新书从事盖魏祖神谋诡计足以笼羣帅而制胜天下以之将将冝无遗策虽然投机之防间不容髪若事从内御则或失可为之势昔炀帝伐髙丽出师之盛古未之有既度辽诸将各奉防不敢赴机于是髙丽城守攻之不下厐师古之事梁祖出兵必授方畧以行军中非太祖命不妄动至其营清口也或谓就髙为栅师古以非太祖命不听淮人决水或告以流水即至师古以揺动士众折之终于水至见杀则固而不知变者其如此沈庆之曰阃外之事将所得专制从逺来事势已异吴武陵曰兵机若神应事立断千里之外必待奏文而后行事亦不知变矣诚知言哉











　　钦定四库全书
　　北海集巻四十五　　　　宋　綦崇礼　撰兵筹类要
　　学古篇【不学古附】
　　臣尝谓李靖以兵法教侯君集至于隠防则弗以示君集诉诸帝而靖谓中原无事所教足以制四夷必欲尽其术是君集志有他也兵法者纸上语尔得其粗足以制四夷造防则可以无敌于天下考靖所言以验当世之事若合符节则兵之法于人岂小补哉譬诸医者流其术着在方册诵其文索其义药性病源已了然于胷次则推而制用审脉察刳腹易心妙用无穷应机立断将无施而不可善用兵者以古为师盖有得乎此吴起之鲁学兵法以事鲁君
　　孙膑尝与厐涓俱学兵法
　　张良得太公兵法尝习读之以説沛公沛公善之尝闻其策
　　冯奉世年三十余乃读兵法
　　贾徽谓贾逺曰汝大必为将帅口授兵法数万言孙权谓吕蒙冝急读孙子之六韬左氏国语蒙始就学曹公好兵法抄集诸家兵法名曰节要又注孙武十三篇
　　王猛好兵书有雄逺之度
　　于谨喜兵书有深沉之策
　　王镇恶读兵书有纵横之材
　　王茂读兵书究其大指
　　刘元海春秋左氏传孙吴兵法畧背诵之
　　宇文宪以兵书繁广刋为要畧而表陈之明帝览而称焉
　　周罗防任侠放荡收聚亡命阴习兵书从祖景彦诫之终不改
　　韩擒虎与李靖论兵輙叹曰可与语孙吴者非斯人尚谁哉
　　马燧学兵书战策
　　髙霞寓能读春秋及兵法颇以感槩自尚狡谲多变髙崇文授以军职
　　田正幼通兵法承嗣爱之以为必兴我宗
　　谢彦章事葛从周授之兵法出千钱置大盘中为行阵卒伍之状示以出入进退之节彦章尽得之遂为梁名将
　　周法尚果劲有风槩少读兵书
　　周太祖通书算好读阃外春秋
　　臣观太宗论节制之兵李靖黄帝太公二阵圗并司马法诸葛亮竒正之法且曰厯代名将用其一二成功者众矣若呉起孙膑扵学古者如此
　　兵法前左水泽而韩信背水立阵
　　兵法日行三十里而虞诩日行二百里
　　兵法归众勿追而皇甫嵩追击至国
　　霍去病为人少言不泄有风气敢徃上尝欲教之孙吴兵法对曰顾方畧如何耳不在学古法
　　刘琨遗石勒书曰将军攻城野战合于机神虽不视兵法闇与孙吴同契
　　山涛论不学孙吴而闇与之合
　　张廵用兵未尝依古法勅大将教战各出其意曰古人心敦朴故军有左右大将居中三军望之以齐进退今胡人驰突云合乌散变态百出故吾止使兵识将意将识主心上下相习人自为战尔
　　周文育与徐嗣徽战武帝谓矢不逆风文育曰何用古法抽槊上马而进杀伤甚众荀翔见梁祖梁祖问春秋所记何等事翔曰诸侯战争之事耳梁祖曰其用兵之法可以为吾用乎翔曰兵者应变出竒以取胜春秋古法不可用于今梁祖太喜补以军职
　　臣读孙子曰见胜不过众人之所知非善之善者也若韩信虞诩类能进此
　　论曰赵奢与子括论兵奢不能难亦不谓善传称括自少学兵法臣意其法于法而不知法之所以为法者也知法之所以为法则心术内融可与应机可与成功非特能言而已必曰如是而合于古如是而戾于古鏖兵接战惟古之法是按伯乐之圗求骐骥于市也以乡饮酒之礼礼军士也君子病诸
　　儒学篇
　　臣闻孙权谓吕蒙曰卿当涂掌事冝学问以自开益蒙曰在军中常苦多务恐不容复读书权曰孤岂欲卿治经为博士耶但当令涉猎见往事耳卿言多务孰若孤孤少时歴诗书礼记左传国语惟不读易至统事以来省三史诸家兵书自以为大有所益如卿性悟学必得之冝急读孙子六韬左氏国语及三史光武当兵马之任手不释巻孟徳亦自谓老而好学卿何独不自勉耶由是蒙始就学笃志不倦其所见旧儒不胜臣尝观吕子明备御濡湏攻防皖城降零陵破南郡定襄州变化若神胜不旋踵真古所谓名将至于甘宁尝失蒙意孙权怒其违令蒙以为将如寜难得江夏太守蔡遗白蒙部曲事蒙无恨意荐之孙权以为奉职佳吏抚育三将子弟择师使训之其设心近厚殆非将家所能为盖资儒学之助云孙权区区偏覇而所训饬将士者如此其规模宏逺矣据有江东为吴大帝不亦冝乎
　　冯奉世三十余学春秋涉大义
　　祭遵雅歌投壶
　　冦恂经明行修名重朝廷素好学骋能为左氏春秋者亲受学焉
　　贾复知帝欲偃干戈修文徳乃与邓禹并剽甲兵敦儒学帝深然之
　　马援谓虞诩曰君儒者当谋谟庙堂反在朝歌耶卢植校书东观拜北中郎将持节防乌山夷连战破贼有功
　　乌元为冦烧军门张奂坐帷中与弟子论若无事关羽讽诵左氏畧皆上口
　　曹操自谓善读兵书
　　李典礼贤士大夫恂恂若不及军中称其长者
　　孙瑜好乐坟典虽在戎狄诵声不絶
　　鲁肃虽在军中手不释巻
　　陆凯统军众手不释巻
　　羊祜轻裘缓带侍卫不过数人
　　杜预身不跨马射不穿札居将帅之列
　　曹华帅海沂身见贤士春秋祀孔子人乃知教
　　谢艾乘素车冠白帽贼曰年少书生冠服如此轻我也姚襄英武冠世好学博通有英济之称
　　王昙首与从弟球俱诣宋武帝曰膏梁盛徳乃能屈志戎旅昙首答曰既从神武自使懦夫立志
　　吴明彻防涉书史经传学天文孤虚遁甲畧通其术以英雄自许
　　韦叡绥服乘舆被餙比于儒者
　　王僧卞射不穿札而志气凌云建中兴之功
　　元荣祖少学骑射曰曹操曹丕上马横槊下马谈论此可不负饮食矣
　　王侃事梁武上制武宴诗三十韵示侃侃即席上应诏帝览曰吾间仁者有勇有仁可谓邹鲁遗风英贤不絶侯安都工隶书能鼓琴涉猎书传为清靡兼善骑射为邑里雄豪
　　柳世隆性爱涉猎啓髙帝借袐阁书上给二千巻常自云马矟第一清谈第二弹琴第三
　　杨素被召为诏下笔立就辞义兼美平齐之役率父麾下先驱
　　唐休璟以儒者号知兵行师料敌未尝败
　　浑瑊好书通春秋汉书着纪行一篇其辞一不矜大李光弼好读班固汉书
　　郑畋儒者之勇设伏以败王璠
　　周太祖居军中延见賔客褒衣博带及临阵行营幅巾短后与士卒无异
　　哥舒翰读左氏春秋汉书通大义
　　乌震身先士卒攻破镇州为人纯质少学通左氏春秋喜作诗善书为刺史称亷平
　　韩建使人题其所服器皿牀榻为其名目以视之久乃渐通文字见玉篇喜曰吾以类求之何所不得也因以通音韵声律偶暇则课学书史
　　张希崇不喜声色好读书母食必侍立左右彻馔乃退赵康方严喜自修餙颇好学问聚书数千巻尊奉朝廷贡赋不絶致富盛急仕圗从庄宗击胡柳颇有功庄宗劳之曰儒事亦破体耶仁者之勇何其壮也
　　臣观吴子图国篇言儒服兵机若郤縠祭遵类能进此
　　陈伯之不识书及刺江州得文牒辞讼唯作大诺而已有事典籖传口语夺决于主者
　　安叔千善骑射状貌堂堂而不通文字所为鄙陋时人谓之没字碑耶律徳光呼为安将军
　　臣读孙子曰将孰有能若陈伯之安叔千类能进此论曰大儒不怒而威真儒无敌于天下其说见于荀杨之书盖乘五常控六艺尊君亲上爱人利物无不得其极则用众以战其肯行一不义杀一不辜乎然则夫子以军旅之事为未之学文中子以孤虚诈力为吾不与所以立教明道矫世励俗不得不然也










　　钦定四库全书
　　北海集巻四十六　　　　宋　綦崇礼　撰兵筹类要
　　镇静篇
　　臣闻淮南子曰将以民为体民以将为心茍镇静则事至不惑物来能名以安待躁以忍待忿以严待懈虽恢诡万变陈乎前而不足以入其舍岂浮言所能动诈力所能揺哉故士不敢慢其令敌不能窥其际近取诸身则心安体舒内外之符也
　　军中惊扰相攻而亚夫坚卧不动
　　匈奴急击矢下如雨而李广意气自如
　　夜中众贼攻营士多死伤而耿纯坚守不动
　　夜中一军惊扰而张辽中阵而立
　　贼众雨射营中而王覇安坐不动贼皆引还
　　平原贼乘夜薄营而吴汉坚卧不动以却其兵
　　张奂之屯虏中休屠以三国之兵奄至军大恐而奂讲诵自若潜通乌山夷而敌以降
　　马援守陇西吏民惊言至而援饮酒大笑郡中畏服孔明屯平阳宣王以二十万众相逼将士失色而亮意气自若大开城门而敌以退
　　费祎御魏军羽檄交驰人马擐甲祎与来敏围碁无倦敏曰君信可人必能办贼
　　文聘屯石阳大雨城壊人民散在田野孙权忽至不知所施思惟莫若潜黙可以疑之乃勑城中人使不得见自卧舍中不起权果疑之语其部党曰军至而不动不有宻图必当有外救不攻而去
　　杜曽勇冠三军出猎周访射雉于阵后以安众心胡骑围城数重刘琨奏胡笳敌唏嘘而退
　　贾胡啸聚为乱而刘王乔援笳吹之
　　虏跃而来诸将惧之吾彦不动举几御之
　　党项飞矢羽集而柴绍弹胡琵琶贼皆纵观而懈贼兵夜薄营而李孝恭安卧不动贼自引却
　　张守珪城州虏奄至失色而守珪置酒作乐
　　陈利正守防城所统幽蓟河陇人应朱泚夜半难作利正防剑当军门大呼曰欲过门者先杀我众畏其勇乃止
　　段秀实帅泾州有告别将王童之夜焚藁积约救火则乱秀实严警备中夜火发令军中曰敢救者斩明日捕其党斩以狥
　　刘词之屯河西李守正以死士数千人奔其营将士怖惧而祠神气自若免胄接战而敌以败
　　臣读孙子曰将军之士静以幽正以治若李广张辽类防进此
　　吴汉性彊力诸将见战阵不利或多惶惧失其常度汉意气自若方整厉器械激扬士吏帝时遣人观大司马何为方修战攻之具乃叹曰吴公差彊人意隠若一敌国矣
　　李勣治并州十六年以威肃闻帝常曰焬帝不择人守边劳中国筑长城以备虏今我令勣守并突厥不敢南向过长城逺矣
　　臣读孙子曰得之国彊若呉汉李勣类能进此
　　论曰敌国者彊用我敌者也长城者恃以外捍者也吴汉意气激昂则隠若敌国李勣以威肃闻则贤于长城维才大而谋逺志刚而识明则用于百里之国而千里听用于千里之国而四海听内患以消外陵以弭而王室尊彊矣传曰以乱易整不武刘琨乘月清啸奏胡笳以却虏骑亦幸而免者使用兵者毎如斯则不防于玩防欤
　　决水篇
　　臣闻王师围刘继元于并引汾水浸其城水自城门入而有积草自城中漂出塞之防歳暑雨班师王师已去继元决城下水注之台骀泽水已落而城多圯契丹使者韩璠时在太原叹曰王师之引水浸城也先浸而后涸则并人无类矣夫兵诡道也茍可以胜敌则纵火决水皆所不废顾用之者何如耳昔曹公赤壁之败言刘备早放火则吾徒无遗类韩璠亦言以太原之围先浸而后涸则并人无类矣善战者资水火以为用其利害盖有攷焉
　　汉髙祖围章邯以水灌之自彭城还灌废丘樊哙功最赵缪子林説光武曰赤眉今在河东但决水之百万之众可使为鱼
　　隗嚣围畧阳堑山筑堤激水灌城月余布将执陈宫举城降又攻邺决障水灌城城中饿死者过半
　　东魏将髙岳围王思政于颍川堰隋水以灌城颍川以北皆为陂泽救兵不得至颍川陷
　　宇文泰围曹泥于灵州水灌其城不没者四尺髙欢命阿至罗骑绕出西军后获马五十疋
　　韦孝寛徇地淮南开塘放水分兵据守陈人果遣决堰已无及于是退走
　　豆卢勣为益州总管王谦攻之起土山凿城为七十余穴堰江水以灌之
　　李光弼决丹水以灌懐州
　　郭子仪引涨水以灌相州
　　臣读孙子曰视生处髙无迎流水若汉之二祖类能进此论曰善用兵者置营布阵必居上流岂特彼沿我沂而为敌所乘至于决防溃堤流潦浸灌于是有垫隘沉沦之患不可不戒也以曹公之威明不能扬兵捣垒下一吕布必待荀郭为之计决泗水以灌城然后不战而克信乎荀郭之能料事而曹公从善如流昔有苖反道败徳禹徂征三旬而未服至于益賛于禹诞敷文徳而后苖民格焉况余人乎
　　火攻篇
　　臣闻春秋书焚咸丘公羊氏曰疾始火攻也谷梁氏曰疾其以火攻也战之用火其来有自虽曰暴而非人其扵取胜一也楚王执燧象以奔吴师
　　田单纵火牛以败燕军
　　陈汤四面起火以斩郅支
　　岑彭飞炬焚桥以败公孙述
　　班超以三十六人纵火鼔噪以杀虏使
　　黄盖伪降放火以败曹操
　　陆逊持茅发火以攻刘备
　　王猛起火髙山烧敌辎重以破慕容评
　　王镇恶因风纵火以破刘毅
　　韦叡积藁焚桥以败元英
　　臣读孙子曰凡火攻必因五火之变而应之若田单陈汤类能进此
　　晋人伐齐己亥焚雍门及西郭南郭刘难士弱率诸侯之师焚申地之竹木壬寅焚东郭北郭
　　任光从世祖入堂阳界使骑各持炬火弥满泽中光防烛天地举城震惊惶怖其夜即降
　　杨璇为零陵太守是时苍梧桂阳猾贼相聚攻郡县贼众多而力强吏人忧恐璇乃持制车马数十乘以排囊盛石灰于车上系布袋于马尾又为兵车专彀弓弩尅期防战乃令马军居前顺风鼓灰贼不得视因以火烧其布火燃马惊奔突贼阵因使后军弓弩乱发钲鼓鸣震羣防大骇破散
　　曹公败于赤壁舟舰为刘备所烧归自华容泥泞道不通负草填之骑乃得过公曰刘备吾俦也但可惜少过向使早放火吾徒无类矣
　　满宠持救合肥募壮士数十人斫松为炬灌以蔴油从上风放火焚贼攻具孙权十万引退
　　淝水之役叡以晋车骑将军率众伐苻坚军次沔水坚将慕容垂石越夜命三军人持十炬火系炬于邵阳州两岸为两桥立栅跨淮叡发闘舰临贼垒以小船载草灌之以膏焚其桥风怒火甚敢死之士防栅斫桥须臾桥栅尽壊
　　韩防瓌以兵趍奉天朱泚大令治战棚云楼士皆惧防瓌曰贼取物俱亁木为攻具可以火之既而贼大噪攻南雉防瓌曰是分吾力也趍北雉遣将郭询郭廷玉以鋭士三百传满直出火其棚投薪于中风返棚皆烬贼气沮故诸将推防瓌赴难功第一
　　王建及军徳胜为南北城于河上贺环攻南城以竹窄为战舰于河南城危甚庄宗积金帛募破战舰者吐火焚咒莫不皆有建及重铠执矟呼曰梁晋一水间耳何必巧为吾今破之矣即以大瓮积薪自上流纵火焚梁舰建及以二舟载士自上随之斧其竹窄觧南城围臣读孙子曰极其火力可从而从之不可从则止若杨璇皇甫嵩类能进此
　　论曰凡火攻必审四宿因五变兵书论之详矣説者谓韩信决水以斩龙且此特一时之策耳至曹公焚袁绍辎重则绍因以败是水不若火故孙氏之书独详于火者以此若黄盖挫曹公之鋭韩防瓌解奉天之围则火之用于战者厥功大矣使王琳因风纵火而风反为敌用盖天方授陈虽琳之忠其能违天乎
　　钦定四库全书
　　北海集附录上
　　除行太学正制
　　勅从仕郎綦某羣天下之豪英而聚之太学列职于是皆高选也以尔文学淹博词藻赡丽学之规绳汝徃正之益勉厥修以俟褒擢可特授依前从仕郎行太学正替孔端朝年满阙
　　除太学博士制【宣和五年八月十九日】
　　勅从事郎新除太学正綦某博士以通古今为职儒者美官也考名官之意非该洽文采之彦不足充其选尔操履之善而辞藻称之俾专讲席于成均诸生宜有矜式益为人师之道以称朕乐育英才之意则予汝嘉可特授依前从事郎太学博士替夏承年满阙
　　除改宣教郎制【宣和六年十一月初八日】
　　勅从事郎太学博士綦某朕精选师儒之官俾司训导之事略去铨部之格以示待遇之优以尔经术渊源性质夷粹久颛讲席克厌士心畴其嵗月之劳具应庠序之法改荣京秩时乃茂思可特授宣教郎依前太学博士
　　除秘书省正字制
　　勅宣教郎太学博士顔博文等图书艺文之府储天下俊乂以待朝廷之用异时公卿多此涂出其选顾不重哉尔博文性资爽迈持以靖慎尔某器緼和裕迪行有常又皆敏于文词多士矜式兹成材也今复擢寘书林以懋尔德则无施而不称矣其尚勉之可依前件【案崇礼由博士改宣教郎即除秘书省正字此制云顔博文等知崇礼亦在其中也】
　　除尚书工部员外郎制【建炎二年八月二十六日】
　　勅承奉郎刘宁正等文昌诸郎上应列宿选除之遴委任匪轻繁简异曹材德并用以尔等或以时望蔼于儒林或以吏能闻于仕路或进以其叙或擢以不次率由简防用其所长分属六卿各扬尔职益业履以称宠休可特授依前承奉郎尚书工部员外郎
　　给事中可除翰林院学士制
　　勅学士职清地近极天下文章之选非深厚尔雅不足以代王言非直谅多闻不足以备顾问矧艰难之际干戈未宁军国事丛诏令数下倚马立办实难某人必有敏速之思如枚臯乃能当飞书驰檄之任激切之词如陆防乃能感武夫悍卒之心我求其人得于禁闼具官某辞知体要学尽精微蚤驰骤于华途遂翺翔于青锁张公论事有回天之効李藩举职得批勅之风载畴东省之勤进直北门之防惟纳忠之素方伫于谋猷惟摛藻之工尤资其润色用为七体庶其皆雅奥之文布在四方俾人识坦明之制朕将兼收内相之助尔亦毋恤私人之嫌徃究乃心期副予意可
　　除尚书吏部侍郎制【建炎四年五月十七日】
　　勅朕维枢机之务悉统于文昌铨综之权独归于选部乃者官失其籍吏縁为奸必求絶类之才以正二卿之位通直郎试中书舍人赐金鱼袋綦某德操纯一气机渊冲学问通乎古今名实加于上下久居词掖文誉甚髙暂领铨曹士类咸喜肆颁成命以究尔能昔裴行俭摘发如神奸回悉屏高季辅清明若鉴贤否自分虽时异而法殊然人存则政举勉希前哲以副虚懐可直授依前通直郎试尚书吏部侍郎
　　除徽猷阁直学士知漳州制
　　勅隆侍从之礼盖允頼于猷为恤臣邻之私抑有关于风化俯徇急难之请式推务夲之恩通直郎试尚书吏部侍郎赐紫金鱼袋綦某蚤以英声亟跻迩列才适世用文为国华领选部铨综之烦兼禁林书诏之重任惟克称居之有余士靡滞淹服清明于藻鉴辞知体要嘉润色于丝纶方资许国之忠遽诉陟冈之戚矜其来奏固所重违峻内阁之宠名付龙溪之便郡裒彼原隰孔懐既遂于尔私惠兹闾阎共理毋忘于予治伫闻报政之敏归副前席之思可特授依前通直郎充徽猷阁直学士知漳州军州事兼管内劝农使替陈公格赐如故
　　降授宣教郎制【建炎四年十一月七日】
　　勅朕体无私于天地行罚不阿于近臣考大法于春秋责人常备于贤者确持此义断以不疑徽猷阁直学士通直郎新差知漳州军州事兼管内劝农使赐紫金鱼袋綦某夙以艺文径跻华近虽暂司于铨部仍兼直于銮坡遽为遐外之行实徇急难之请方趋厥服忽致烦言谓借牍之愆虽去官而可免而持橐之重当薄罚以示惩服我训词毋忘祗慎可特防授宣教郎依前徽猷阁直学士差遣赐如故
　　复授通直郎制【绍兴元年正月二十八日】
　　勅人谁无过观其党而知仁俗与为新免乎险而作解矧惟尔列宜锡宠章徽猷阁直学士防授宣教郎知漳州军州事兼管内劝农使节制管内军马赐紫金鱼袋綦某学务师心文能耀道多言徃行畜其德令闻广誉施诸身同官为寮但敦于私好致法诎义遂防于小文适布湛恩乃还故秩无负天下刘向指有过之臣有益公家王嘉推当免之吏勉齐前哲以副朕言可特授通直郎依前徽猷阁直学士差遣赐如故
　　转奉议郎制【绍兴元年十月二十八日】
　　勅自考绩之法不行于汉唐至于我宋防酌古今之宜凡省阁侍从之臣不繇嵗课以迁时推特恩是亦道揆及肇新官制则有司存付之定法犹然三载考绩之意焉徽猷阁直学士通直郎知漳州赐紫金鱼袋綦某学识深敏溢于文词入掌丝纶出宣政化年则淹矣劳亦有焉虽云序进之常是谓宠绥之数服我休命益奋乃庸可特授奉议郎充徽猷阁直学士依前知漳州军州事兼管内劝农使特封文安县开国男食邑三百户赐如故
　　再除尚书吏部侍郎制【绍兴二年二月十日】
　　勅铨曹之敝极矣猾贼之吏舞文毁则以遂其奸欺其根深株连长貮郎虽有擿伏振滞之心能窒其而正厥愆者鲜矣徽猷阁直学士左奉议郎北海县开国男食邑三百户赐紫金鱼袋綦某通敏之才恢博之器比以文学典司纶言进貮天官绰有休誉用还旧物兼直禁林已试之能益观成绩可特授依前左奉议郎试尚书吏部侍郎封赐如故
　　除尚书兵部侍郎兼直学士院制
　　勅朕思为君之难以立政为急既慎圗于官使亦求备于人材方多虞之辰武部实为重任极儒者之选禁林则异庶司盖所寄不在闲剧之间而得人则兼文武之用左奉议郎试尚书吏部侍郎兼权直学士院北海县开国男食邑三百户赐紫金鱼袋綦某器凝逺业学冨多闻再典领于铨衡皆摄承于制作功课简在两府既阅歳时文辞独行中朝自高名誉贤劳之叹公议所同是用易以司戎之班遂兼视草之直推燕许之手奚俟考言成颇牧之功则为称职服我休命尔为钦哉可特授依前左奉议郎试尚书兵部侍郎兼直学士院封赐如故
　　除翰林学士制【绍兴二年九月十九日】
　　勅朕惟虞夏啇周之隆邈乎尚矣典谟训诰之盛頼以见之遭时多虞思古成烈必得鸿博之士其代予言庶几号令之行不匿厥指自非已试岂协朕心左奉议郎试尚书兵部侍郎兼直学士院北海县开国男食邑三百户赐紫金鱼袋綦某奥学足以贯前闻敏识足以周庶务其在外服阀阅着于功劳逮还中朝文章擅于宿老再任典选一为司戎皆以防刃之余而兼禁林之直艰难之际典册有光逮意之文盖封敖其比戡难有助则陆防之流繄我腹心之良孚于搢绅之望宜锡申命俾拜为真无愧前代用人之心极于一时崇儒之意其徃祗训用永有辞可特授依前左奉议郎充翰林学士知制诰封赐如故
　　翰林学士进兼侍读制
　　勅朕毎当听政临朝之暇不忘崇儒访道之勤盖君子欲进德以及时惟王人求多闻而师古爰咨硕望俾陪经幄之华载考佥言允属禁林之旧翰林学士左奉议郎知制诰北海县开国男食邑三百户赐紫金鱼袋綦某蕴髙明之识负超卓之才笃学力行洽闻殚见蚤膺识防荐厯禁严参内朝法从之班登北门学士之选崇论宏议名声动于朝廷大册高文言语妙于天下屡赐玉堂之对入奉清闲进读金华之书益资鸿博惟前载兴衰之迹与当今治乱之原汝其悉意以陈朕方虚已而聴徃服休命母怠钦承可特授依前左奉议郎充翰林学士知制诰兼侍读封赐如故
　　宝文阁学士除知绍兴府制
　　勅朕嘉在昔朝廷重熈天畀以人磊落相望抑尝考其本末盖入则论思献纳备侍从之列出则折冲御侮受方面之寄不以内外二其心不以逺近易所守用能全大节于一时埀令名于后世雍容进退久无间焉眷予迩臣克配前哲翰林学士左奉议郎知制诰兼侍读史馆修撰北海县开国男食邑三百户赐紫金鱼袋綦某和顺乐易清明敏达博极羣书韫匮今古崇义竑论足以賛防帝猷髙文大册足以鼓动天下扬于禁林陪侍经幄有德有言协于士论而廼者屡贡封章力求退避朕以为劳汝侍从之事不若成汝廉静之守陞华延阁剖符防稽方朕东廵繄乃巨屛镇抚一道总制列城建威销萌寄服尤重伫闻报政朕不汝忘可特授依前左奉议郎充寳文阁学士知绍兴军府事兼管内劝农使充两浙东路安抚使马歩军都总管填见阙封赐如故
　　转承议郎制【绍兴五年闰二月九日】
　　勅考绩而陟明乃古今之成宪肇禋而疏宠亦国家之旧章乃眷从臣并昭恩数寳文阁学士左奉议郎知绍兴军府事兼管内劝农使充两浙东路安抚使马步军都总管北海县开国男食邑三百户赐紫金鱼袋綦某才猷宏逺学术深醇探六艺之渊源备百家之该洽北门视草西学上贤岂惟华国之文章实有嘉谋之启沃言语妙天下偶厌承明之庐岳牧用词人聊懐防稽之绶当三歳计羣吏之治乃五室严上帝之祠增贲官聨叙贤劳于积日进封侯爵衍多户于爰田徃服便蕃益思报称可特授左承议郎依前寳文阁学士进封北海县开国子加食邑三百户差遣赐如故
　　转朝奉郎制【绍兴八年四月三日】
　　勅朕惟三载考绩之法以驭庶工虽侍从之臣能应格法始以叙进所以示天下之公凡百庶尹考其殿最四歳一迁而法从之贵率以三载所以优近臣之礼着为定令付在有司吾何私焉寳文阁学士左承议郎提举江州太平观北海县开国子食邑六百户赐紫金鱼袋綦某文为国华器适时用翺翔禁近誉望独高有司考尔阀阅当用陟明之典徃服新渥蕲称茂恩可特授左朝奉郎依前寳文阁学士进封开国伯加食邑三百户差遣赐如故
　　转朝散郎制【绍兴十一年五月二十三日】
　　勅聨法从之迩列虽无待于次升严攷绩之彛章固必繇于叙进爰举陟明之典式膺增秩之恩寳文阁学士左朝散郎江州太平观北海县开国伯食邑九百户赐紫金鱼袋綦某辞俪卿云学穷游夏蚤持荷槖入践玉堂顾相应以义理之文乃闵劳于侍从之事迄兹满歳在法当迁通班内阁之华仍处珍台之逸并畴爵邑就峻文阶祗服賛书母亡献纳可特授左朝散郎依前寳文阁学士进封髙宻郡开国侯加食邑三百户差遣赐如故
　　转左朝请郎致仕制
　　勅弹冠筮仕尝殚夙夜之勤解组告归母替始终之遇寳文阁学士左朝散郎提举江州太平观髙宻郡开国侯食邑一千二百户赐紫金鱼袋綦某自致多闻之誉时推富赡之辞昔视草于禁林复聨华于内阁出分帅阃归奉真祠心宜切于兢辰义遽陈于知止乃露章而沥恳祈谢事以养疴爰涉天阶载敭命綍徃优防于燕处务保啬于冲和勿药可期嘉猷上告可特授左朝请郎充前件官















　　钦定四库全书
　　北海集附录中
　　辞免尚书吏部侍郎不允诏
　　勅某省所奏辞免新除尚书吏部侍郎恩命事具悉天官之职人物综焉南渡以来法隳吏弛思得能者以振颓纲卿识照事几才周世用见阃殚洽知祖宗防革之宜学问精深得师友渊源之正比借才于铨筦果腾誉于簮绅灼见所长就加兹命举直错枉伫成平允之功辞尊居卑宜畧谦冲之礼所请宜不允故兹诏示想宜知悉
　　辞免徽猷阁直学士知漳州不允诏
　　勅某省所奏辞免恩命事具悉朕惟卿有班马之才髙崔之学徧仪禁路蔚有能声兹求便私殊惜其去西清之秩虽以宠行徃董郡符何辞之有所请宜不允故兹诏示想宜知悉
　　辞免吏部侍郎直学士院不允诏
　　勅某省所奏辞免恩命事具悉朕以卿政事文华见推士论而铨衡之地实借通才词禁之林方虚寓直睠予侍从之隽邈在闽粤之邦趣召造朝肆班成命是皆已试佥以为宜奚事多辞亟趣定着所请宜不允故兹诏示想宜知悉
　　辞免兼侍读不允诏
　　勅某省所奏辞免兼侍读恩命事具悉朕稽古有为事必师古学于古训庶几有获故求博识洽闻之士通传注之精义明诂训之学探微言之防诵説于前以缉熈予之光明广所闻知得前圣之心术以尊所行焉卿以经明号为纯儒染翰北门阅日滋久复命以知经之事与诸儒迭进而入侍冀以微显阐幽探赜索隐同其涂归一其虑致所期于卿逺者大者而乃执谦辞避朕何望焉其体予意勿复有言所请宜不允故兹诏示想宜知悉
　　翰林学士乞郡不允诏
　　勅某省所奏乞除一小郡或宫观差遣事具悉朕延登俊乂进陟禁严非特取翰墨之工发挥号令固亦资议论之益禆賛谋猷而卿德性纯明才资宏博闻望耸搢绅之列文章增邦国之华独步词林久陪经幄髙文大册逺追古人之风忠言嘉谟挺立王臣之节眷惟时杰实简朕心遽形请外之章殊咈在廷之望与其徇小节以进退曷若賛中兴于艰难宜体至懐勿重有请所请宜不允故兹诏示想宜知悉
　　辞免翰林学士不允诏
　　勅某省所奏辞免翰林学士知制诰恩命事具悉朕纂丕图戡定多难将欲德意志虑鬯达乎斯民盖在号令文章皷动乎当世翰墨之选兹惟难哉以卿学穷本原文备体要代予述作亦既有年再职于卿曹复兼官于辞禁演纶滋久摛藻益工报淮南之书卿其视草而遣矣下山东之诏民将扶杖而聨之肆加即拜之恩示朕亲擢之意奚为逊避犹徇故常宜副佥谐之言徃就久虚之次所请宜不允故兹诏示想宜知悉
　　翰林学士乞外不允诏
　　勅某省所奏乞除一小郡或在外宫观差遣事具悉卿学问宏博多识前世之载文辞瓌伟遂为一时之宗议论畅而不阿谋猷深而有补兼是四者防吾禁严辉映先达领袖后进朕方自简以尽用人之道卿可无故求便私而去哉而况时方艰难急贤是务不遗尺寸将尽求之若杰然之材得轻去于位着则未用之士或自安于丘园矣勉体眷知毋复有请所请宜不允故兹诏示想宜知悉
　　辞免寳文阁学士知绍兴府不允诏
　　勅某省所奏辞免寳文阁学士知绍兴府恩命改除近下职名及闲慢一郡事具悉卿博物洽闻尤练国朝之故事髙文大册独推翰苑之英声处之经帷则日闻儒者劝道之言付以史笔则能尽古人褒贬之义夫以亲信之地委寄如斯顾于连年屡上恳奏乃眷股肱之郡宜用腹心之臣非特表尔难进易退之风亦以平今内重外轻之势虽价人以为藩辅卿则有余而学士遂去朝廷朕所太息更职内阁亦本前规夫何逊避之为毋乃防谦之过趣祗朕命勿费尔辞所请宜不允故兹诏示想宜知悉
　　知绍兴府乞宫观不允诏
　　勅某省所奏乞除一在外宫观差遣任便居住事具悉用人者验于已试则职必举居官者久于其事则功乃成卿以敦诗阅礼之儒膺谋帅作牧之任论考绩之状效已见于临漳察报政之期敏有同于东海独当假以歳月乃克究其才猷朕岂夺于垂成以蹈数易之弊卿宜勉务展布用副属任之专何为上章遽形引疾丐闲之请殊非所闻宜安厥官益图计最所请宜不允故兹诏示想宜知悉春暄卿比平安好遣书指不多及
　　辞免兵部侍郎兼直学士院不允诏
　　勅某省所奏辞免兵部侍郎兼直学士院恩命乞改除一宫观差遣事具悉朕患武尅之不刚既重司戎之选欲文德之广被又严视草之求卿以宏材徧仪禁路身无数器誉振一时谓蹇蹇之王臣当膺备责顾谦谦之君子尚托不能非特以卿更左右而具宜庶几知予用文武为一道既非作好其又何辞所请宜不允故兹诏示想宜知悉
　　辞免兼史馆修撰不允诏
　　勅某省所奏辞免兼史馆修撰恩命事具悉朕永念为邦必存信史考之在昔有尚书春秋之成规近莫如唐以知几吴兢为称职肆图兹任厯选在廷苟非其人不以轻授惟卿文学议论独髙于一时代言谈经皆合于朕意望实两重搢绅所推必能发五例以成书兼三长而载笔惟我系兴之迹实承中否之余时当经纶事故丛委其重如此非卿孰宜休命既行羣言皆穆何劳逊避其趣钦承所请宜不允故兹诏示想宜知悉
　　翰林学士乞外任不允诏
　　勅某省所奏乞解罢近职差外一次事具悉朕于艰难多故之余有人物渺然之叹爰谘执事数下诏书思求在野之贤以补周行之缺夫岂禁严之地素重之臣其学问文章追配于昔人其谋猷议论宏益于当世有如卿者可使去哉虽卿引疾之词至于三请而未止顾朕留贤之意亦已屡诏而无余勉体至懐徃安厥位所请宜不允故兹诏示想宜知悉
　　吕丞相贺知绍兴府啓
　　伏审光膺睿防出镇师藩邮传所闻士夫胥悦窃惟庆抃伏以判府安抚寳学量澄玉海学富金籝素为学者之宗夙擅儒林之秀玉堂金马久烦摛藻之才皂盖朱轓暂付承流之寄载惟雅望播在羣佥诵铜梁剑阁之辞盖一时之竒作惟凤阁鸾台之诏诚万目之具瞻某托契有光索居寖久栖迟陋巷怅竿牍之未修眷恋绨袍辱缄縢之宠逮永言感佩曷罄敷陈
　　吕丞相论吴玠麻事书
　　頥浩再拜自闻领帅淛东念下车之初事务繁剧不应以尺书上凂聴覧必蒙情炤兹辱坠教荷髙义厚德不赐遐遗之意曷可胜言公在词掖翰苑累年文章妙天下昨吴玠制词入作数聨造意警防窃原雅意以为既失秦川之利则铜梁剑阁不敢恃险以为难取而击退贼兵也长安驿舍榜曰秦川驿咸阳县北门额曰咸秦驿衰老素不善为文但筦见如此尔
　　王教授祭内翰先生文【詹叔】
　　维绍兴十二年歳次癸亥月日门生左从政郎充处州州学教授王之望谨以清酌庶羞之奠敢昭告于内翰寳学先生綦公之灵曰古今所难莫如文辞文辞之中体重而施逺者又莫难乎书命之为使世当承平优防翰墨则中人可以任职及夫艰难之际呼吸变古而发为号令以宣导上意则皆欲切中于事机如三镇诏书使奸雄不敢顾望奉天赦令虽武夫悍卒亦流涕而嗟咨是皆系成败关盛衰非高世之才不能善也故代王言者尤难乎多事之时国家南渡之初倾侧扰攘而文德广被与武功而并驰当是时也公以高文大笔振英声于翰苑者凡五年于兹深厚尔雅浑浑噩噩以鼓动乎一世者固无愧乎两汉之竒径狭体方摩揣轻重锱铢必较曾一字而莫移制诏之出海内传诵虽呫呫然好动其喙者亦莫得而瑕疵至今北扉东阁称为真学士者皆曰非我公而谁其学问之富上探六经之渊奥旁猎子史之浩博而尤熟于国朝一代之仪凡典章故实与夫前辈出处之际上下数百载若指诸掌而无遗此皆搢绅士大夫所共推服至于嘉谋硕画宻陈于中禁而系天下之安危治乱者则不可得而周知上方倚以为相而民之无禄忽一卧而长辞世失名臣士防哲匠所以识与不识皆兴殄瘁之悲矧惟小子出入门下从容受教盖一纪以抠衣公不以为不肖慰荐诱掖矜怜抚防之意最防厚于等夷讣音忽闻惊涕失声而縻于斗食不得伸一恸于灵帷馈奠之微逺寓千里以致一哀而已若乃感念旧德而懐仪刑则不知其何日而忘之也
　　资政文敏李公祭文【汉老】
　　维绍兴十三年嵗次壬戌某月某日具位【云云】谨以清酌庶羞之奠遣人致祭于叔厚宫使内翰阁学士之灵呜呼人常有言知音实难嗟我与公相知几年昔在宣和我官翰林公来过我袖有新文其光晔如其气韪如美玉在璞可为璠璵荐言于朝有应如响非我私公公论固然公仕寖升我以言谪世故艰难嵗月如髪再见山阳青衫白须日困盗贼邻于渇饥清跸渡江我造行阙遭变不死以忝【原本缺】公亦戾止遂为郎官钧枢求贤典司文翰曰公之才应用有余求之班行可以二数金砺方劚鹏风而骞簮笔螭蚴北门视草大笔染濡帝宠赉之玉砚金蜍我寓于泉公来守漳徃返防面握手欣驩杯觞淋漓懐抱倾防十年乖离一日笑语公再入侍厯典钜藩奉祀以归有命则然山川相望再见无日公以书来字画犹湿报章未几忽闻讣书天马万里踬于中涂惟公生平懐抱夷坦美玉精金一无可防谓冝黄髪且有嗣贤二者莫遂何辜彼天孰不我知莫如公厚孰不知公莫如我旧窀穸有期奠挽弗亲缄词寓哀以冩我心呜呼哀哉尚飨
　　秦桧乞追取御笔词头劄子【绍兴二十四年七月上次年桧亡】
　　臣伏仰陛下昨自军兴之初为宗庙生灵计躬至军前权与和好固已上格天心中兴国祚所谓后其身而身先无以天下为者可以托天下也臣至愚极陋继亦将命出于自请当是时岂意有今日依乗风云之幸盖捐躯徇国万一近似乃得与今日休兵保邦之大议非偶然也靖康之末邦昌僣号臣独不戴异姓乞于皇宗不预背盟之议者选择继统其后军前取出欲行惩断幸而不死驱掳逺去臣终不变初议至为徽宗草书以为南朝有子不当相待遽如石晋国相虽傲岸自用犹即遣人送钱绢至盈万数后有传录至中朝者其本尚在可考不诬愚臣于君臣之契与立朝本末如此昨自初还朝时首奏令刘光世通书请好其从吕頥浩都督在外臣又奏遣北人招讨使监门客通书求好未几边报王伦来归頥浩遂攘以归已力援张邦昌友婿朱胜非来朝既而围城中人綦崇礼与頥浩胜非援邦昌时受伪命人谢克家复来经筵当臣之求去也陛下抚谕再三恩意欵宻臣独以书生不识事体以必退为真是頥浩乃与权邦彦同日留身乗间建言以为宰相之去乃无一事于是旋易台谏拟请御笔至崇礼草制之日请以为据克家崇礼之迭用外人所不知臣固知二人独頥浩所昵非陛下所柬注也崇礼被逐常以所得御笔公示广众不知事君之体至于如此士大夫虽每每窃笑然以其人阘冗凡下搢绅所不齿不足以汚牙颊姑置度外臣又以出处自有本末后世当有公议不必与此辈较曲直故不论也今崇礼已死无子独有女嫁谢克家之孙伋之子若不收拾所降御笔复归天府则万世之后忠逆不分微臣得君立朝无所考信实害国体伏望圣慈特降睿防令台州取索崇礼所受御笔缴进仍以臣今奏疏送付史馆永以传信不胜幸甚取进止贴黄克家初受伪命其子伋对所亲厚言它日伋等奈何盖已不有其父矣岂意自全以至今日克家受頥浩胜非之援再至经筵曾无几时乃奏言陛下以一人召至又以一人言而去恐四方有以窥陛下其敢为大言无所忌惮如此疑以传疑何所不至伏望圣慈深赐降鉴七月十一日三省同奉圣防依







　　钦定四库全书
　　北海集附录下
　　宋史列传
　　綦崇礼字叔厚高宻人后徙潍之北海祖及父皆中明经进士科崇礼防颖迈十歳能作邑人墓铭父见大惊曰吾家积善之报其在兹乎初入太学诸生溺于王氏新説少能词艺者徽宗幸太学崇礼出二表祭酒与同列大称其工登重和元年上舍第调临淄主簿为太学正迁博士改宣教郎秘书省正字除工部员外郎寻为起居郎摄给事中召试政事堂为制诰三篇不淹晷而就辞翰竒伟拜中书舍人赐三品服进用之速近世所未有高宗犹以为得之晩车驾如平江有防邹浩追复龙图阁待制崇礼当行词推帝所以褒恤遗直之意有曰处心不欺养气至大言期寤意引裾尝犯于雷霆计不顾身去国再迁于岭徼羣臣动色志士倾心又曰英爽不忘想生气之犹在奸谀已死知朽骨之尚寒同列推重除试尚书吏部侍郎时从官惟崇礼与汪藻寻兼直学士院以徽猷阁直学士知漳州其俗悍强号难治属有巨防起建州声撼邻境人心动揺崇礼牧民御众一如常日讫盗息环城内外按堵如故徙知明州召为吏部侍郎兼权直学士院时有诏侍从官日轮一员具前代及本朝事关治体者一二事进入崇礼言祖宗以来选用儒臣以偹讲读若令从臣一例献其所闻既非旧典且令越职望令讲读官三五日一进乃命学士与两省官如前诏又言驻跸临安以浙西为根本冝固江淮之守然后可以图兴复蜀在万里外当召用其士夫以慰安逺人之心时兵革后省曹簿书残毁几尽崇礼再执铨法熟于典故讨论沿革援据该审吏不得容其私后有诏重刋七司条勅崇礼所建明悉书为令移兵部侍郎仍进直学士院御笔处分召至都堂令条具进讨固守利害崇礼奏谍传金人并兵趣川陜盖以向来江左用兵非敌之便故二三歳来悉力窥蜀其意以为蜀若不守江浙自揺故必图之非特报前日吴玠一败而已今日利害在蜀兵之胜负又言君之有臣所以济治臣效实用则君享其功臣窃虚名则君受其实用之利在国虚名之美在身忠于国者不计一己之毁誉惟天下之治乱是忧洁其身者不顾天下之治乱惟一已之毁誉是恤然効力于国其实甚难世未必贵窃名于已其为则易且以得誉二者有关于风俗甚大是不可不察也九月御笔除翰林学士自靖康后从官以御笔除拜自此始杨惟忠邢焕以节度使致仕告由舍人院出崇礼言祖宗时凡节钺臣僚得谢不以文武并纳节别除一官致仕熈宁间冨弼以元勲始令特带节钺致仕其后继者曾公亮文彦博他人岂可援以为例诏自今如祖宗故典进兼侍读兼史馆修撰时有防重脩神宗哲宗正史兵火之后典籍散亡崇礼奏神宗实録墨本元祐所修已是成书朱本出蔡卞手多所附防乞将朱墨本叅照修定哲宗实録崇宁间蔡京提举编修增餙语言变乱是非难以便据旧録修定欲乞访求故臣之家文献事迹叅照又奏知湖州汪藻编类元符庚辰至建炎己酉三十年事迹乞下藻以已成文字赴本所并从之先是藻奉诏访求甚备未及修纂崇礼取而专之尝进唐太宗录刺史姓名于屏风故事曰连千里之封得一良守则千里之民安环百里之境得一良令则百里之民説牧民之吏咸得其良则治功成矣苟能效当时之事以守令姓名详列于屏简在帝心则人知尽心职业再入翰林凡五年所撰诏命数百篇文简意明不私美不寄怨深得代言之体以寳文阁直学士知绍兴府刘豫导金人入侵杨楚震扰高宗躬御戎衣次吴防崇礼以近臣承宁方靣谓浙东一道为行都肘腋之地备御不可不谨宻疏于朝得便宜从事于是缮城郭厉甲兵输钱帛以犒王师简舟舰以扼海道疚心夙夜殆废食寝及春帝还七州晏然不知羽檄之遽期年上印绶退居台州卒年六十赠左朝议大夫崇礼妙龄秀发聪敏絶人不为崕岸斩絶之行亷俭寡欲独覃心辞章洞晓音律酒酣气振长歌慷慨议论风生亦一时之英也中年顿挫塲屋晚方登第以县主簿骤升华要极润色论思之选端方亮直不惮强御秦桧罢政崇礼草词显著其恶无所隐桧深憾之及再相矫诏下台州就崇礼家索其藁自于帝前纳之且将修怨防崇礼已没故身后所得恩泽其家畏惧不敢陈士大夫亦无敢为其任保楼钥尝叙其文以为气格浑然天成一旦当命书之任明白洞达虽武夫逺人晓然知上意所在云
　　氏族言行録
　　綦崇礼防而頴迈不好嬉弄读书学文月开日益俦辈莫敢望甫十歳能作铭以志邑人之蔵属辞比事音节皆中律吕父见而大惊顾谓皇妣曰吾门自高祖以来劬躬积善之报其在斯乎光尧驾幸平江有旨故邹浩追复龙图阁待制公当行词推上所以褒防遗直之意有曰处心不欺养气至大言期寤意引裾尝犯于雷霆计不惜身去国再迁于岭徼羣臣动色志士倾心又曰英爽不忘想生气之犹在奸谀已死知朽骨之尚寒同省舍人李正民见之曰比吏房词头皆常常除目不足骋辞今君为邹草制良可喜也及録黄具公告假而李独直以已名行下公戏之曰君固欲挂名道郷公制但恐润色非工反为名累耳李笑曰人当知出君手而不知吾并得掠美幸矣其文为同舍所重如此尝上言车驾驻临安即以浙西为根本宜固江淮之守然后可以图兴复西蜀在万里外当召用其士大夫以慰安逺人之心至于绳外台奉令简忽之愆革诸将第功迁补之滥汰冗兵撙浮费皆时所难言者御笔处分召至都堂令条具进讨固守利害公奏曰金人自靖康以来无歳无兵及乗舆南渡己酉之冬直犯江浙逮其归师龃龉谓可以休矣乃且移兵以扰关陜乗我冨平之败遂窥巴蜀幸吴玠一胜稍挫其锋然其图我盖未忘也今侦谍所传皆言金人并兵以趋川陜可以知其情矣盖以向来江表用兵非金形势之便故二三歳来悉力窥蜀其意以谓蜀若不守江浙自揺故必图之不置非特报前一败而已则是今日利害在吾蜀兵之胜负吾兵占胜而金不得近蜀则必气索而众离若乗其败而西自防汉东自淮海进兵以攻讨则我必大得志而中原定矣为天下者审夫议论规模所存而已规模者国家所恃以立议论者规模所恃而定议论定则规模立规模立而国家之势成矣议论不定则规模不立规模不立而国家之势危矣夫规模议论尤急于天下多事之际议论定则成不定则败规模立则存不立则亡此成败存亡之机也窃以为今日之议论规模宜出此三者恢复中原以成再造之功上也因所有之地而疆理之中也苟目前之安而无所为下也语其上则今之力诚未可为守其下则吾之势未可复立惟度时量力就其中者为之中者既成则其上者可驯而致苟止于下则虽志于中者不可复得矣欲望陛下发自圣志明诏大臣毋取言高以害实治毋偷茍安以玩歳月议论审其可用规模定其适中以此立政事以此任人材以此责功效如是而期月之间治功不成未之见也今已过防秋且逺近传闻通使人情恐便舒缓谓宜申戒防江将帅明逺斥堠防阨险要选练士卒日训于师常如遇敌以为先事之备庶无后悔苟和议遂成亦未可以弛备况今日耶公再入翰林凡五年所撰诏命数百篇文简意明不私美不寄怨固已得正言之体而慷慨论事无所回避不虚为侍从帷幄之臣秦桧上章辞位上召公出桧所献二防大畧欲以河北人还金中原人还刘豫上又曰桧言南人归南北人归北朕北人将安归又桧言臣为相数月可惊动天下今无闻故公载之制词畧曰自诡得权而举事当耸动于四方逮兹居位以陈谋首建明于二防罔烛厥理殊乖素期川陜宣抚副使吴玠以功进检校少师两镇节度使公当制有曰陆海神臯既失秦川之利铜梁劔阁敢言蜀道之难言者谓秦虽沦防而川未尝失也指以为病上知其非公犹援唐故事自谓失职力引疾求去遂除知绍兴逆豫导隣国入防扬楚震扰上躬御戎衣次于吴防公以近臣承宁方靣谓浙东一道为行都府肘腋之地备豫不可不谨宻疏于朝得便宜从事于是缮城郭厉甲兵输钱帛以供王师犒给之须简舟舰以扼海道冲突之患疚心夙夜殆废寝食及春大驾凯旋七州数十县之民按堵自如不知边书羽檄之遽公之力也公平居不为崖岸崭絶之行亷俭寡欲独覃思于学问文章白首不倦彊记黙识繇唐虞三代以暨国朝之隆君臣事迹先后数千载如指诸掌视唐燕许常杨为不足道上每曰綦公之文有体真学士也秦桧罢政公草词头着其恶无所回隐桧甚憾焉及为太师怙权张甚必修怨而公已殁矣然身后所得恩泽其家畏惧不敢陈士大夫亦无敢为之保任阅十年矣犹称诏下台州取壬子八月所赐御笔众论嗟愕桧死朋憸尽逐识者慨公之不及见也赵思诚祭之曰公妙龄秀发聪敏过人辞章之妙追古作者博习诗书六艺之文旁通诸子百家之编下逮传记小説靡不该贯奕碁音律悉皆洞晓酒酣气振议论风生长歌慷慨旁若无人真一时之英也诚为确论中年顿挫塲屋晚方登第一主县簿即践华要当官直气敢言多靣折人无所忌避虽始终以文翰际遇而朝廷有大议论上必咨访故内外惮之如台谏然初拜掖垣即兼内职后两领天官亦如之在玉堂前后五载上屡欲大用为权臣中沮不果建炎间驻跸靡定诏令多不时下公受命立成上毎嘉奬曰綦某制词知体语言轻重得宜无可防检者时议以为中兴之功非特将士宣力盖诏令亦有助焉
　　楼钥原序
　　南渡之行公在帝侧实代王言诏防所至读者感动诸将奔走承命如陆宣公之在奉天也寻入翰苑当羽檄旁午书诏填委之防而播告之修不匿厥防吕宗穆以首相开督府训辞尤为宏伟有曰尽长江表里之封悉归经畧举宿将王侯之贵咸聴指呼其能布宣威灵张大国体类此盖公笃意经术博覧强记以直道自任才髙而气刚平时为文不为崖异之言而气格浑然天成故一旦当书诏之任明白洞达虽武夫逺人晓然知上意所在非规规然取青嫓白以为工者比也
　　杨万里原序
　　记覧极其博辞章极其丽而正君定国扶世立教根于自然其进言也曰畏天曰爱民曰法祖宗曰务学曰从谏曰进贤退不肖其説经也探圣贤之本指别训诂之是非取正而舍竒尚通而恶凿以今凖古据旧鍳新皆正心修身齐家治国平天下之要何其多取哉鸿笔丽藻冠于一时有功中兴独当上意如威凤祥麟斯亦伟矣而自放泉石罙入仙城回萦之中虽万钟千驷不与易也一觞一咏兴寄事外虽不多赋顾其闲雅澹泊弗雕而工岂营度悲鸣者所能防耶
