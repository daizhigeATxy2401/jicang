　　钦定四库全书　　　　　集部三
　　华阳集　　　　　　　　别集类二【宋】
　　提要
　　【臣】等谨案华阳集六十巻附録十巻宋王珪撰珪字禹玉成都华阳人后徙舒举庆厯二年进士第二授大理评事累官翰林学士知开封府兼侍读学士神宗时拜尚书左仆射门下侍郎哲宗即位封岐国公卒赠太师諡文恭事迹具宋史本传珪少掇高科以文章致位通显不出国门而致参预大政词人荣遇葢罕其比晚居相位惟务持禄固宠与蔡确朋比沮司马光复依阿时局倡兴西夏之役大为物论所不予人品事业皆无可取然其文章则博赡瓌丽自成一家计其登翰林掌文诰者防二十年朝廷大典策皆出其手故其多而且工者以并俪之作为最揖让于二宋之间可无愧色王铚谢伋陆游杨万里等往往称之殆非虚美其诗以富丽为主故王直方诗话载时人有至寳丹之目以好用金玉锦绣字也然其掞藻敷华细润熨贴精思鍜链具有鑪锤名贵之篇实复不少正不独葛立方方回所称明堂庆成上元应制诸篇为工妙独絶矣集本一百巻诸家着録皆同自明以来乆已湮没仅宋文鉴文翰类选等书略载数篇今从永乐大典各韵中裒掇排比所存诗文尚伙而内外制草为尤备其生平高文典册大约已罕所遗佚谨依类编次厘为六十巻其遗闻逸事与后人评论之语见于他书者亦详加搜辑别为附録十巻系之集末用资考核至其中有青词宻词道塲文斋文乐语之类虽属当时沿用之体而究非文章正轨不可为训今以原集所有姑附存之而刋本则槩加删削焉乾隆四十二年十一月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费墀












　　钦定四库全书
　　华阳集巻一　　　　　　　宋　王珪　撰五言古诗
　　白鹭亭诗
　　白鹭敞西轩栋宇穷爽垲千若聨环翠色不可解是时天宇旷六幕无纎霭金斗熨秋江素练横衣帯乾坤清且敛气象朝昏改芦花作雪风飞舞来沧海九霄汀鹤起万里樯乌快月上三山头鸟没横塘外苍茫洲渚寒银错星斗大开樽屏丝竹披襟向箫籁余生本江湖偃蹇欣作防清兴虽自发苦嗜亦吾累鱼龙凭夜涛四面忽滂湃安得犀灯然煌煌发水怪
　　来燕堂聨句
　　贤侯谢郡归从逰乐吾党林泉富余地卜筑疎陈莽是时春正中来燕音下上若贺大厦成喜留众賔赏【槩】得名因笑谈挥墨粲题榜所夸贤豪盛岂止池榭广人心乐且闲鸟意颉而颃吟罇敞花轩醉枕酣风幌【修】轻云薄藻栋初日丽珠网红袂生暗香清弦泛余响林深隠飞盖岸曲迟去桨波光栏槛明竹气衣巾爽【珪】虚客凉樾入影与文涟荡晨飚转绿蕙夕雨滋膏壤嘉辰喜盍朋命驾期屡往觞咏陶淑真世俗岂吾仿【洙】得以为胜游萧然散烦想公子固好士世徳复可像今此大基构不图专奉养美哉风流存来叶足师仰【绛】
　　和景彛诮扶出者
　　天子重论秀待之以公卿志士抱竒节犹或塲屋轻学能苦自琢诗书腹纵横胡为懐袖间挟册角羣生诃卒闚其旁执衣来叩楹狂狙就新缚跳突哀且鸣岂不念寒孤顾有素令明利禄非可苟辱甚舍弗烹
　　七言古诗
　　和梅圣俞感李花
　　朝摘桃花红破蕚暮摘李花繁满枝客心浩荡东风急把酒防春能几时舞衣未放哀弦阕鷤防欲鸣花影絶将军白首不功名覇陵千古流青血
　　楼上述懐
　　空楼百尺江之浒醉上凭轩懐故土数鸿秋入衡阳云一帆暮过潇湘雨庾客伤心欲断弦文通别泪空横柱旧山几畆林泉乡安得归兮事农圃
　　和圣俞莫登楼
　　莫登楼楼外华灯人竞逰翠枝威威六素虬鸣梢一声从天头金炉烟开雉尾収正见月射双琼钩半峯飞泉落惊沤嘘呵紫雾鱼龙浮弦清管髙脆欲流霜寒雏凤丹山愁台上美人春风柔舞腰囘急宝钗投禁街特勑香车留帘疎的皪排星眸画省宵闲空翠帱束如穷兎离新罘况惊白髪心悠悠安复繁华事轻裘寄言侠少谁为俦烂醉玉楼歌始休
　　和永叔思白兎戏答公仪忆鹤杂言
　　兎自明月窟中出鹤从羣玉头下人间俗眼未尝窥已为两家藏以诧玉堂词人本仙材光芒偶落银河罅谪向埃尘五十春所趣无一不潇洒为爱霜蹄特皎洁贮以雕笼緑亚有时惊踯歘若犇丹眸转双珠射灵昌太守新归来惜将清唳寄京舎玉绳低阙春露寒常恐隂林恶声吓传宣忽出右银台诏急许驰天廐马却辞丹陛鏁南宫兎鹤欲防俱不暇是时雪后帘幕明灯火冷落入清夜两翁相顾悦有思便索粉牋挥笔写有客月防吟影动猝继新章亦竒雅大都吟苦不无牵遂约东家看娅姹醉翁良愤诋髙懐却挥醉墨几欲骂我闻此语初未平随手欲和思殊寡玉山沧海莫放翻然归纎腰緑鬓何妨为君倒金斚
　　五言律诗
　　送僧归呉中
　　闲心轻出世逺念起游方潄月抛茶井眠云梦草堂归程指山色去影背湖光欲问重来日孤云未可量
　　送山人程惟象东归
　　君来客京洛竒术世所闻人事固倚伏物情徒纠纷衣霑九门雨梦绕故山云饮罢忽东去浩歌秋日曛
　　梅
　　冷香疑到骨琼艳几堪餐半醉临风折清吟拂晓观赠春无限意和雪不胜寒桃李有慙色枯枝试并栏
　　郊外
　　策马陟平原天空荡楚氛秋声无限叶暮色几重云草逺烟痕濶山回鸟道分行行吟未已归路日西曛
　　雪晴
　　溟渤荡无垠东嵎挂日轮风云始回雨天地不飞尘气动千峯翠光浮万瓦鳞南亭一驻马十里望青春
　　题招提院静照堂
　　身虽在城邑趣不落人间门外尘埃满庭中日月闲潮随朝梵响雨入定衣斑几欲防笻去松隂一叩关
　　依韵和吴相公史院开局
　　晓下金门路君筵听召余簮缨三夀客笔削两朝书身老谁逢此恩深尽醉欤传闻访遗事应走史臣车【司马迁少尝乘传求四方诸侯遗事】
　　依韵和王原叔内翰禁直有懐
　　暮钥严温省宵铃静浴堂银花无奈冷【刘梦得诗银花悬院牓】瑶草又还芳梦久闻仙吹班清犯晓霜帝阍何所叩一炷祝尧香
　　闻邵兴宗拜命
　　访政鸣尧鼓旌贤走汉轮帝方惊主父人已荐平津笔落三千健恩颁尺一新归来前席问荣路迩严宸
　　书隠者壁
　　客路森如棘岩栖静掩关陶巾春渍酒谢屐晚囘山醉梦雷霆息棋声日月闲我惭撄世网暂此一怡顔
　　秋风
　　猎桂来钟岭翍椒度汉宫云飞汾水濶叶下洞庭空海国樯帆壮边城鼓角雄谁知洛阳客归意在江东
　　送滕舜敷
　　七闽虽逺地王事有程期巳试文无害定知才不覊仙山观日处云海落潮时防府多休暇新诗倘见贻
　　有感
　　闻笛更懐旧望鸿难寄音西风行客泪明月故人心离恨江波濶归期嵗景深何时紫溪隠尊酒起狂吟
　　即事
　　云日散朝隂清江更一临北堂无草积南浦有波深春意饶芳树晴光动翠岑自慙机亦浅劳起海鸥心
　　林亭诗
　　地迥林泉好乘闲防胜游深沉烟色聚潇洒雨声収贫过扬雄宅狂思范蠡舟寄言赏心友巾褐此经秋
　　送史寺丞赴真州六合县
　　南国江山好仍闻聚六峯归心急春浪别梦怅晨钟手泽存遗爱【先大夫尝宰是邑】民歌接旧封凉秋鼓予楫文酒待相从
　　夏日登望海亭诗
　　藻栋临流启凉飚荡暑廻清如游玉宇快若在兰台海鹢吟中下番航望次来披襟殊未已云外月开
　　金陵
　　赏心亭下路平昔舣归艎游子去何许緑芜春自芳城根侵海断日脚射云长徃事不堪问东风故垒荒依韵恭和圣制龙图天章阁观三圣御书
　　半夜传君召西清阅帝文笔囘丹穴凤【法书要録有丹穴凤舞清泉龙跃之比】歌起沛中云御幄金虬转仙墀羽仗分君王自天纵况复睿心勤
　　依韵和王宣徽春雨
　　春入东郊雨油然协气通晓澌犹未破嵗事已知丰辇凤翔仙雾台乌转瑞风【是日东风应】野农徒鼓舞何以谢天功
　　和人闻雁二首
　　岑寂夜将半一声来枕前无风起羣籁有月在中天行子梦初断故乡书未传不须闻别鹤冷涕巳潸然塞长霜草白天濶夜云愁影过空江月声来别枕秋乡音何处托客恨几时休况有冥飞志无为弋者求
　　荷叶
　　柄密藏溪路香清荡客襟碧筒聊助饮紫槖自供吟鱼戯凉波动巢夕雾深横塘双桨急菱唱有余音
　　和圣俞春雪
　　二月犹逄雪春寒一倍加云重应阻雁风横只愁花碧水离思断琼楼醉倚斜谁知下帷苦未晓已闻鸦
　　喜雪
　　大野重隂合危楼逺望迷风兼万籁响天与四溟低病树先春发惊乌未晓啼好同伊水客香阜访灵栖
　　和王景彛中丞衰病
　　东风吹画省衰病若为情自惜春将过相逄老已惊夜愁聊把酒早梦忽闻鸎犹喜年来事门前桃李生
　　富谷馆
　　万雀噪山馆重来一叩扉去年寒梦在今日逺书违【是日遣使走马奏平安初寄家书】残雪留春槖疎星挂晓衣帝乡不可望心与白云飞
　　金陵防月
　　疎防水风起此宵何太清危楼人未下独树鸟频惊寒漏三更急秋江万里横凄然六朝恨依旧照空城
　　发防同馆
　　一持天子节兹喜去龙庭大漠夜犹白寒山春不青峯多常蔽日地絶欲囘星同类惟所适鸣镳毋暂停
　　送人南归
　　自得归休请劳生事巳平几年懐故隠此日悟浮荣车骑少尘迹溪山多去情所安清白望真可激时英
　　松
　　天地得正气四时无易心生来本孤节髙处独千寻月影龙蛇动风枝箫籁吟如何枫与柳亦拟傍清隂
　　五言排律
　　郊祀庆成诗二首
　　有宋乗炎运于今迈百年祖功虽不易子圣自能传寳厯迎长至神丘放大圜灵宫千福降清庙一诚专翠仗钩陈下青城斗极边侧班囘众弁虚次待髙烟晦雾初宵断晴云未晓鲜天形何磊落帝步亦周旋丽泽沾鱼鸟休歌被筦弦欢声兼岳动和气与春连在昔开鸿业斯民入化甄监危常防防受祉更干干此日膺神防孤臣老禁筵愿将成命颂独奏迩英前
　　国重天之报神歆徳所存孝须三后配礼莫一郊尊翠羽来千仗鸣铙下九阍服维周冕盛乐自舜韶温未酌羣灵降先祠万玉犇黄流凝夕祼紫焰亘宵燔星拱低宸幄云囘防帝辕祥辉新日月佳气浃乾坤绍古归鸿铄含生濯至恩钦惟斋格至仰福在元元
　　大飨明堂庆成诗
　　皇祐更秋律明堂奉帝禋粢盛虽荐徳霜露本懐亲于赫朝三后无文秩百神九筵交玉币重屋近星辰邃幄留飚御清坛堕月津衣冠汉仪旧金石舜韶新受胙开宣室鸣钟降紫宸羣隂先伏旦协气斗囘春灵贶丛千祝丰恩渗四垠慙非老辞笔徒学颂尧人
　　庆夀崇因阁次韵
　　崇因开寳构金碧画相辉禁跸随曦驭曽城转斗机梵音狮子吼妙相鸽王归洛水浮神篆天花满御衣塔疑从地涌栋儗入云飞上行乗今果羣迷悟昨非慧珠常自照法雨徧成霏但起真如念梯梁即可几
　　拟试置章御座诗二首
　　睿听来嘉论忧勤政事昌颙颙瞻帝座谔谔置臣章语切青规上文留黼扆傍受言初拜禹罪已忽兴汤进牍须盈几垂衣岂下堂只应千载治危谏属忠良
　　君心图治切座置直臣章密奏留中扆虚懐拱峻廊聪明开二帝道徳劝三王温室焚初藁丹帷缉旧囊呈书劳夜览造膝被天光欲识忧民意忠规不可忘
　　采藻为旒【皇祐五年南省拟试】
　　端扆垂君治颙昻十二旒藻文兼组烂玉气若虹浮体重宸居邃仁深帝视収珠光延外烛星采防中稠法服虽周盛岩廊自舜游无为格天下涵徳永孚休
　　题瑞芝图
　　乐国芝呈瑞贤侯贰郡时甘棠方蔽芾仙草亦葳蕤异种传三秀灵华粲九枝幽隂吐光怪朽腐化神竒美政邦人颂嘉祥圣主知特书辉史策宠锡下天墀治行能如此公台到匪迟谁为燕许手洒笔播声诗
　　依韵恭和圣制俯同太师文彦博玉津园赐宴席上述懐
　　上苑张瑶席春风万象新谁知挂冠客曽是钓璜人感遇归真主勲劳念老臣曲成双鳯舞酒入百花醇日月恩华满朝廷喜气均天章照黄髪异数极君仁
　　喜定号
　　忆昨懐君诏章台听暮钟人从太微下书自道山共彩鳯看飞笔长虹见吐胷寃家成行对【谓对读】侧理入腰封【谓封弥】海濶珠难探山辉玉易攻别吟平乐赋髙第唱西廱

　　钦定四库全书
　　华阳集巻二　　　　　　宋　王珪　撰
　　七言律诗
　　闻种谔米脂川大防
　　神兵十万忽乘秋西碛妖氛一夕收疋马不嘶榆塞外长城自起玉关头【兵未进讨邉人望见汉城列峙西界中】君王别绘凌烟阁将帅今轻定逺侯莫道无人能报国红旗行去取凉州
　　送僧恵思归钱塘
　　城邑喧喧非所依忽生秋思满岩扉晨跌未千花落晚渡临风一锡飞定有鱼龙窥供鉢应无尘土上禅衣寳文圣偈谁为解只恐林泉亦暂归
　　冀馆春夕见月
　　甚宠无如使牡行曽同万里听秋声黄金台下嘶宛马木叶山前度汉旌才到关南逢雁尽重来海上见波平故人临月应相望一夕寒光特为明
　　池亭月下独坐
　　游云销尽月当空危坐西轩快水风往恨忽从中夜起赏心难与故人同防惊琴匣闻余响萤度莲塘见乱红星薄漏稀犹不寐寒声通夕战疎桐
　　月夜有寄
　　莎阶切切思寒螀爽籁泠然露气凉半夜云髙蟾喷晕一秋风桂飘香鸟惊危树栖无定人倚空楼望更长遥忆洞庭南去客叶翻波急驻归艎
　　送人东归
　　防稽新绶振恩辉故里人瞻昼锦归骊马在门歌祖席彩丝当膝戏亲闱霜天夕霁丹枫老水国秋深紫蟹肥绕阁云山吟有助髙谈终日讼筩稀
　　奉和敬叔弟七月十二夜胡伯恭园池对月即事之作
　　小庭追凉月生衣红蕖静对丹桂枝凌波亭亭仙佩冷弄香嫋嫋香风吹百忧身世得一笑二妙风流此一时阑干独夜发深省慿诗寄与心相知
　　逰赏心亭
　　六朝遗迹此空存城压沧波到海门万里江山来醉眼九秋天地入吟魂于今玉树悲歌起当日黄旗王气昏人事不同风物在怅然犹得对芳樽
　　春日郊外
　　十里烟郊昼景和春闲流水渌生波楼前人意望无尽桞上风光来最多雨歇陇云犹漭瀁草薫村燕自经过怱怱归路迎残照尚得桑间驻玉珂
　　雷塘晚归
　　塘梢黯黯夕云低苍莽荒原望四迷海日光寒衔岛树江潮声暴压城鼙乔林风劲横雕眼浅草霜亁快马蹄战血未收邉戍苦玉龙谁为一提携
　　夜意
　　泬寥爽澈防氛收淡河如扫凝不流影过逺水雁侵月目断故乡人倚楼黄叶半林霜送晓悲笳一曲风横秋江南防载未归客灯寂帐寒心正愁
　　逰山寺诗
　　寒日征骖懒复回经宵仍喜驻岩隈径盘幽迹遥知鹿林透清香定有梅晓影痩猿窥涧溜夜声肥栗托炉灰我心非动我非静白足禅僧无妄猜
　　和元参政喜雪
　　千里同云向夕繁风迎嘉雪腊前翻紫坛转仗回驰道玉律惊灰入奉元半夜桂花飘碧海先春栁絮扑朱门万方巳有丰年号不惜当筵醉御樽
　　和石昌言舍人酬王景彛学士雪霁有懐
　　寒霙飞断九门深日上扶桑海气沈初见云端浮紫阙忽惊尘外列瑶林芝封诏墨春生润绮结官钱夕帯隂官职声名君自有何妨更絶郢中吟【乐天赠杨给事落句不用更教诗句好折君官职是声名】
　　依韵和曽侍中谢二府相顾
　　年年常过平津馆觧组归来苦未羸晓日初临金阙动春风正与玉杯期三公就第谁同夀丞相传经自有儿感旧不辞今日醉江湖思去巳多时
　　京口遇大风
　　虹蜺赫奕射中天怒窍风号势塕然云翼扶抟弥九万海帆飞迅越三千鲵嘘骇浪时开阖鳌负灵山或泝防安得琴高控双鲤一驱霾曀静洪渊
　　刘损斋主簿见示逰广教和刘朔斋诗次韵
　　红叶村邉白板扉林间剥啄愧新知离居自信难同俗载酒何时许问竒黄蘖人亡空有寺锦袍仙去更无诗知君此日登临意不比儿曹饱腹嬉
　　依韵和景彛观刑部防燕侍郎画山水二首
　　昔人曽此怜幽壁醇墨今留隠约间犹帯惊波下沧海常迎爽气入朝山苔文半染风霜古鸟影时过嵗月闲谁更潇湘移雨竹满轩踈洒翠成斑
　　秋曹壁上竒山水官冷尤将野趣宜翠竹忽逄行尽处白云相伴防多时于今絶笔谁还识当日清吟亦欠诗犹喜一来重拂拭慙无佳句续君辞【余昔领刑部亦无燕公山水诗】莫京甫知事有台掾之辟赋诗识别二首
　　烈士思酧国士知云霄羽翼政相期人言雅望台中妙我识壮懐天下竒自是英才为世用由来了事笑儿痴回头说向虞罗軰鹄举鸾鶱可得覊
　　兰生空谷混荆榛不碍幽香到处闻幕府才流推谢掾宣州賔客忆崔羣清懐叠阵三秋月行槖双溪一片云白髪书生何以报惭君出力卫斯文
　　和刘原父舍人雪霁早朝
　　琪树无声粉蘂圆岧嶤双阙射云鲜寒交玉佩趋三殿晓拜珠旒下九天仙仗影翻初照月高门尘絶欲生烟燕余寳陌腾归驭更为都人赋有年
　　自述
　　少从客路千波转老入流年万事疎野鹤定知乘宠误春氷多愧践名虚防思汉殿金盘露恣阅蓬山緑字书未报君恩成白髪翻然江海羡吾庐
　　和三司蔡君谟内翰麞猿芦雁屏二首
　　麞猿未省京华见画笔新传思入神緑野春深将戱子空山月午挂吟身只应有梦须懐土却为无机不避人我爱林泉旧时景常来此处暂相亲
　　江芦初老渡新鸿谁把高情托画工索索西风尉寒羽萧萧残日伴疎丛渔舟欲下滩声急谈麈重挥暑气空身在计庭归未得毎将秋思入图中
　　和公仪饮茶
　　北焙和香饮最真緑芽未雨帯旗新煎须卧石无尘客摘是临溪欲晓人云叠乱花争一水【闽中鬪茶争一水】鳯团双影贡先春清风未到蓬莱路且把吟瓯伴醉巾
　　和景彛对花
　　林梢拂暁禽初哢门外经春栁自揺可叹流年催白髪更将幽意属芳条玉杯放酒成萧索锦帐留灯照寂寥任是名园更风雨残枝须挿醉明朝
　　送汪叔志赴平江州同知【叔志连鼇桂苑展巴陵良初欣抃顾我辈情钟相望云泥不能无索之感因成俚句以写别懐庶防无忘角弓之意云尔戊午良月中浣】
　　鹄袍才卸便牙绯笑我山中芰制衣姓字两回香桂籍声华一日动天扉政有霜螯须别驾待呼巴菊夀慈闱千古岳阳登览地好诗相寄莫相违
　　送人赴三衢
　　三衢城在水云间防倦红尘出帝关春摘茗芽懐旧苑昼翻棋刼望前山官资尚薄人应叹风景全清我自闲况是君家辞气盛仙瀛应待濯缨还
　　再召至龙图阁观书
　　君王又诏蓬莱宴三阁崔嵬压海鼇翠玉装舆容扈跸黄金涂纸防挥毫尧文自与星辰烂汉殿常依日月髙四十年来无此防恩深不觉醉仙醪
　　被诏考制科呈胡武平内翰三首
　　奉诏金门草圣题平明趋过殿西墀宫牀赐笔宣名早赭案焚香上防时朝论只应收畯杰皇心非不监安危玉堂词客承恩久几度曽来醉御巵【禁中屡颁醇醴衔饮几醉】清晓华芝度景阳凝严又许对西厢通宵客梦闻钧吹几日朝衣带御香东观图书经屡读旧溪桃李见新芳三千文字皆竒册饱死侏儒讵足量
　　忝班清禁接严徐诏侍延英访对初沧海烟霞连太液丹霄日月近雕舆明廷已奏安危策紫府谁将姓字书从此青云知有路致君材业不应疎
　　胡则大学士满秩趋京赋诗为赠
　　一室萧然数巻书三年冷掾出无驴每因芳草忧鹈鴂苦咏塲苗羡白驹俗吏何尝知大体清朝方急用真儒燕台从去流声实见説诸公诵子虚
　　舟行述怀寄公仪
　　昔陪画省对春菲今日逢春未得归灼灼海棠谁复折差差燕子又还飞清尊须惜良辰共白髪俄惊万事非昨夜淮山好风月为君终夕促瑶徽
　　又寄公仪四首
　　紫掖新书换使符春晴红斾照行舻曽持白简风何厉更伏青规论益孤【公今官谏列】月露清吟应到骨江山别梦欲成图闻教双鹤先归去还到辽城似旧无【闻先寄二鹤西归别墅】
　　又拥双旌去守蒲波从天上泛归舻青云慷慨逄辰早白髪逶迤事主孤薄宦多端非我素清吟终日是君图锦江春色年年好忆把逰人醉袖无【公谒告西归乆而未报】千里行行近帝都拍堤新浪喜衘舻天涯芳草春过尽楼北浮云客望孤醉倚东风轻万事梦留沧海阻归图为怜何逊多才思还信休文带减无
　　花扑行人栁防渠每逄嘉趣为停舻留连一水风光暮怅望今宵月影孤【睢阳之防又经再夕】汉槖暂持来法从臯禽还引上仙图中条骑知非逺肯尽都门别酒无
　　闻琵琶
　　夜拍水云非故乡未闻终曲已凄凉舟中月白寒江濶马上酸风紫塞长思妇有懐停别杵征人无语对清觞平时不见秦城役余韵空传战垒荒
　　题道録陈景元中太乙宫种玉轩诗
　　一住仙祠絶世尘庭前种玉已嶙峋朝昏龙虎常听法左右琼瑶自逼人翠凤有时翻瑞影银蟾通夕堕清津黄金络马何年醉得去同游几洞春
　　留题吴仲庶省副北轩画壁兼呈杨乐道谏院龙圗三首
　　文书满眼纷纷里忽觉沧波起荻洲红日不知华省暮扁舟如下洞庭秋林泉傲物非无约轩冕拘人此未休与拂素尘寻絶景羡君潇洒特迟留【仆被诏蠲欠累至省中】谁将画手分平逺几度曽窥雁鹜洲六月炎风方病暑五湖烟景已迎秋班趋规地来常晚【乐道裁定诸路酤额日赴省中】诗入笼纱思未休为惜主人林下意暮钟沉阁尚应留闻道北牕开绘境偶来归思满沧洲巻帘宿鸟惊初旭隔浦疎林似旧秋梦忆清溪知几曲醉寻危磴欲三休何时又赐通中枕与对云山尽日留
　　依韵和贾直孺舍人初春祠左太乙二首
　　严祠初缀汉墀班爚爚珠熉照幄寛玉殿威神来帝福紫垣风骨敌春寒芝华拥盖隂犹合桂醑流觞饮欲残拂晓东风迎马首鸣珂归背月
　　太乙灵宫近帝都夕迎丹节下层虚方从宣室承厘后更约浮邱把袂初文藻自高鹓掖诏姓名应冠蘂台书我慙昔预祠春客曽梦钧天侍燕胥【昔年尝被诏祠立春】
　　访别成献甫经歴时新拜西台御史之命二首
　　江上秋风吹绣衣客槎西上渺天涯得为李御平生愿一识荆州是别时栢署行分秦地月棠隂好在召南诗日邉消息长安近伫听朝趋上玉墀
　　寒露迎风一叚氷高标孤映宛之濵人言飚击须鹰隼我喜时清覩鳯麟伫防仙班朝北极蹔移星节照西秦皇华礼乐君恩重好访巅崖慰逺民
　　又上监察御史【时州县方议役儒】
　　一札兴贤圣化新观光上国巳彬彬右文幸际休明世奉诏犹须牧守臣鹈鴂不为芳草计鹪鹩似畏罻罗人轺车到处天恩遍祗有儒林欠得春
　　送公辟给事自州致政归吴中
　　青仙人解玉符秋风一夜满江湖曽歌郢水非凡曲未扫旄头负壮图【公昔出使愤然屡折敌人】终日望君天欲尽平生知我世应无扁舟定约元宫保潇洒莲泾二大夫【采莲泾在苏州南园后】









　　钦定四库全书
　　华阳集巻三　　　　　　　宋　王珪　撰七言律诗
　　送范景仁正议致政归颍昌
　　十年汉殿辞荣去颍水今归作故乡曽赋洞箫眞蜀客能吟夜雨胜何郎【公少以诗赋动塲屋】放懐云外追黄鹄别梦春深过玉堂可惜当年挂冠早华星不及到文昌
　　涿州
　　涿州亭下柳依依谁折长条送客归晓月未消燕戍酒春云初拂汉台衣玉堂社燕宜先入沙碛晴鸿己半飞回首青山欲千里行人犹自马騑騑
　　依韵和张文裕龙图贺执政入东西府诗
　　微生巾褐本蒿莱叨遇优贤府第开云绕连甍依象阙玉调清管下钧台防年忆共鹓鸿侣今日慙非柱石材莫讶门庭光采盛金舆亲屈帝尊来
　　又依韵和呉枢宻上史馆王相公西府偶成【冲卿昔与介甫同领郡牧】
　　潭潭相对府中居见说论交二纪余喜赐御花新燕后忆乗天马并逰初公期异日还伊水我合穷年老石渠早晩相从挂双绂午桥春雨看园蔬
　　正月五日与馆伴耶律防夜燕永夀给事不赴留别
　　万里来持聘玉通今宵賔燕爲谁同铙歌自醉天山北汉节先随斗柄东半夜腾装吹朔雪平明跃马向春风使车少别无多恋只隔燕南一信中
　　和永叔出省有日书事
　　青葱嘉树鎻连甍闲忆东楼望逺情禁垒晓烟浮旧色御沟春水潄新声杯盘冷落留芳草帘幕隂沉听乱莺汉殿未传红蜡烛到家犹得趂清明
　　次胡则大赋雪韵
　　冻雀无声风叶干坐来飞霰洒窓寒梅花岁岁如相待琼树朝朝不厌看邑犬仓皇惊越俗崖松偃亚老秦官衰顔不作安仁様一任斜吹上鬓端
　　又次韵
　　吟邉莫放酒杯干玉树琼楼不奈寒授简谁当梁苑赋泛舟聊作剡溪看但知盈尺占丰岁岂爲无氊笑冷官想得题诗呵冻砚固应清兴入毫端
　　新亭
　　独上新亭怨不胜荒城揺落暮烟凝翠筠无限悲湘水玉碗空闻泣茂陵秋馆树寒风战叶夜楼人散雨飘灯紫台路逺关山隔回首隂云防万层
　　客感
　　行子征骖去易迷故乡回首在天涯春心南陌风光逺晓梦西楼月影迟沈客带寛无奈痩阮生车断不胜悲花狂蝶乱家园晚何事东归竟未期
　　依韵和章枢宻景灵宫奉安列圣神御
　　清都铙吹犯宵寒寳帐云龙度帝关禁跸忽传天直北仙山元在海中间九门日月防嘉气六殿衣冠绘晬顔翠辇归来朝献罢千官齐拜未央班
　　呈景仁偶书
　　昔对芳樽常感慨今同华髪半萧疎唐家一代成青史【景仁新刋成唐史】汉殿多年诵子虚丹凤春裁西掖诏白麻夜草北门书防时却奉承明谒玉蘂花邉并直庐【景仁新被召集掖与余直舍并在西庑】
　　戏呈唐卿
　　行到鹿儿山更峭八千归路可胜劳长安日逺思亲发紫汉星回促使轺晓磴云浓藏去驿隂崖氷折断前桥覉懐一夕犹难遣况是辞家九十朝
　　呈景彛偶书
　　一从奉诏银台路下马成诗夺鳯毫东观已陪窥秘箓南宫又接较羣髦【皇祐中尝同较艺南宫】芝封紫掖文章贵星近端门气象髙【景彛近自西垣有中司之拜】今是汉廷三独坐夜吟犹许醉春醪
　　闻喜燕上赠状元叶祖洽
　　黼座亲临唱第初宴嬉犹及苑花余清厢特访安危防紫府应将姓字书御酒连倾金凿落宫牀曽赐玉蟾蜍从来晁董多竒论三日英豪亦未疎
　　依韵和蔡枢宻岷洮恢复部落迎降
　　河湟形胜厌西陲忽觉连营列汉旂天子坐筹星两两将军归斾印累累称觞别殿传新曲衘璧名王按旧仪江汉一篇犹未美周宣方事伐淮夷
　　依韵和呉枢宻上王相公同召赴资政殿听读诗义感事
　　清晓陈经秘殿中关睢首化属周公人穿豹尾班初上日转螭头讲未终述作虽寻前圣逺讨论犹待后贤通汉廷无更矜他说自有匡衡发帝聪
　　和公仪送白鹇于永叔【公仪自滑州归】
　　清风楼古琴三尺【楼在滑台中】玉蘂花飞酒防缸月窟怜君霜兎独金茎夸我露禽双白鹇浴雪来春槛古瓦涵星送晓窓怅望紫微池上鳯主人才品自经邦
　　元日呈原叔给事唐卿谏议
　　欲晓东风拂靣来征骖初喜共春回九天应下阶庭拜万蛰先惊汉地雷冷彻貂裘须防节和侵氊屋莫穷杯出疆慷慨男儿事未信霜顔便一摧
　　友生失意
　　梦到天阍寤翼伤拂衣归去乐江乡丈夫岂识原非病丞相应嗤盖有狂失马未须嗟北塞过关重约使南阳君知韝上雄飞日秋劲霜严始一翔
　　奉诏赴琼林苑燕饯太尉潞国文公出镇西都
　　都门秋色满旌旗祖帐容陪醉御巵功业逈髙嘉祐末【公至和中首陈建储之防】精神如破贝州时【白居易晚献裴晋公诗云闻说风情筋力在只如初破蔡州时】匣中寳剑腾霜锷海上仙桃压露枝【公子近有登瀛之命】昨日更闻褒诏下别刋名姓入烝彛
　　楼上防友述懐
　　烟城疎雨隔斜阳一上危楼睇大荒原宪自贫非苦病次公未饮已多狂江帆来往年光度驿堠东西客意长最爱南朝风物好醉魂常梦水云乡
　　依韵和梅圣俞从登东楼三首
　　万灯初烧寳龙山御路先迎防仗还紫极躔星来帝所仙风逓管落人间芳醪欲泥追嘉节红烛翻惊照病顔曽从宸游燕双阙梦魂通夕绕严关
　　五云扶阙对南山风猎丹邱烧影还鳯盖斗回天北畔瑶台直到海中间漏寒锦帐迟归梦波暖金钟艳醉顔谁在玉楼歌未足林梢春鸟已关关
　　云日晖晖下碧山谁从沧海宴初还香车轣辘红尘里紫阙岧嶤瑞气间午夜笙歌移法曲满城桃李鬭朱顔金吾不禁天街鼔独有文闱已上关
　　又东楼诗
　　汉家宫省青槐下信断鳌峯日易斜应爲能言鏁鹦鹉翻愁无思学杨花风波滚滚惊人事文字孳孳老岁华偶向东楼望春色归心不觉到天涯
　　依韵和蔡参政导洛
　　浩浩鸿河一收亘山回洛骇隂虬锦张客幔从隋去龟负神书入宋流波急满川跳万鲤气温销冻运千舟谁言伯禹能行水不见当时爲帝谋
　　秋雨
　　秋容浩荡夕云髙旻防萧然絶一毫汉塞草平嘶牧马越溪风急送归舠天衢夜失清蟾魄海国寒飞白鹭涛谁共危楼凌爽气左持樽酒右持螯
　　靴淀除夕之防呈王原叔给事燕唐卿谏议
　　岁华相逐走燕尘此夕覉懐暂一申把手岂辞三处酒【是夕例有三畨之防】别家看作二年人因逢塞雁惊来信却忆江梅赠去春莫向天涯忧白髪东风犹与到关新
　　和圣俞春雨
　　云飞寒影欲千层暝雨兼风断复增羃羃池台空鏁树萧萧帘幕更飘灯归将春晩花应笑老入年来酒易凌沟水东西人怅望锦书虽襞爲谁凭
　　依韵和永叔戱书
　　良辰并与赏心难偶对清樽且共欢梦忆江湖无奈逺吟牵月露不胜寒曲逢郢雪须歌尽漏绕宫花几听残朝鎻楼台空怅望欲将春恨托飞翰
　　和景彛正月二十八日偶书
　　树含春色明兼暗云带朝寒去复还未有燕回罗幕上不知人在玉楼间吟魂几绕青山曲醉梦多逰紫府关待得归时花未老莫因寥落起愁顔
　　依韵和宋次道龙图馆阁暴书
　　五云迎晓禁庐开不及华衣曳老莱【先人久典校秘文】寳藏发函金作界仙醪传羽玉爲台己逢天上非常景更约人间第一材白首庙堂终乞去明年此防定应来
　　依韵和呉枢宻正月二日留题曽侍中斋阁
　　昨日春风变旧年连珂来访紫芝仙三朝元仗鸿钧手万里今同不系船夀酒一倾人共醉赐书千轴子多贤从前身退如公少莫把长竿忆渭川
　　滕学士移河朔
　　五鼓声沈晓色回北驰马首望燕台旧趋武帐清光近新防仙山秘典开人惜憇棠余爱逺帝忻借箸宻谋来邉城消尽还兵喜谁敌阳关决胜才
　　夏夜宿江亭有懐
　　夜冲江浦始停舟天际萧骚急雨收枕上月华清到晓簟间风意冷如秋一溪碧水懐归意九陌红尘倦旅逰待得星稀城角断旧酲消尽起新愁
　　呈永叔书事
　　诏书初捧下西厢重棘连催暮钥忙緑绣珥貂留帝诏【是夕有緑衣中使传宣】紫衣铺案拜宸香巻如骤雨收声急笔似飞泉落势长十五年前出门下最荣今日预东堂
　　和公仪上马诗
　　太微星畔鏁中台五岁重叨第众材桃李更饶当日盛咏觞尤喜一春陪赋成英俊无过漯【奏号第一】诗似神仙并姓梅【公仪圣俞赓唱最多】拂晓便随新榜出九门风景马前来依韵和景仁闻喜席上作兼呈司马君实内翰
　　奉诏华林事最荣门前几度放门生三朝遇主惟文翰十榜传家有姓名【自太平兴国以来四世凡十榜登科】碧海蟠桃和露重丹山雏凤入云清诗书教子终须立箧里黄金一顾轻【予与景仁君实皆有子登第】
　　依韵和蔡相公宣赐金橘诗
　　翠芳亭畔晓霜寒朱实离离覆御栏况是园林都未有初无尘土畧相干黄欺晩菊垂金砌圆并明珠落钿盘珍重九霄新赐得好同仙露荐朝餐
　　仁字巻子
　　文昌清晓漏声踈曾看飞泉落笔初诗入池塘似灵运赋传宫殿学相如春官不下真朱防隂注将成淡墨书见说丹台名第一蘂章须诏侍严徐
　　信字巻子
　　春闱只恐有遗材据案重将信字开白石谩应歌寗角黄金枉是起燕台侵更竞看仓惶笔【卢光启着举子事更深试未了即被人围看笔札仓惶多误】薄晚谁啣毷氉杯【不防而醉谓之打毷氉出李肇国史补】文字须从勤苦得莫霑双泪向尘埃
　　较艺书事
　　日薄寒云下结鳞忽驰诏骑絶飞尘麻衣半犯秦关雪鱼钥横催汉署春黄纸贴名书案宻堂梨雕字赋题新髙材顷刻闻天下谁是墙东冠榜人【元和以前张榜南院东墙】
　　较艺将毕呈诸公
　　文昌宫里柳依依谁折长条赠我归雨润紫泥昏诏墨风吹红蘂上朝衣玉堂燕子应先入朱阁杨花已半飞寒食未过春景熟好同天陌去騑騑
　　较艺书事再呈永叔并同院诸公
　　小雨班班拂晓除新禽格磔静相呼眼窥夜巻千花碧肺渇春盘几露珠只见楼头飘落絮不知门外长青芜玉堦未放金书榜谁识秦关旧弃繻
　　普净院避暑呈陆子履学士
　　九衢车马嚣嚣地偶过禅房得暂闲畏景未移天正午凉风己到殿中闲余玉筯蠲烦肺冰满银壶照病顔向晚斗城趋禁直怳疑身不在尘寰
　　再和林乔年学士普净院避暑
　　汩汩红尘倦往还偶来偷得似僧闲一心自别清凉处万事如经梦寐间尽日禅房挥玉麈防时仙岭对氷顔知君有术消烦暑旋琢琼瑶出道山
　　依韵和元参政喜雨四首
　　歳旱连春与俗忧忽兴嘉雨徧羣州郊禾薿薿青如积宫瓦差差翠欲流良弼爲霖辜宿望神僧作雾应精求【雨前一夕上夣异僧吐云雾兴雨及觉求其象佛阁中乃第十尊罗汉上之精祈感应如此】西成喜有登年候况此新晴见麦秋
　　瑶津祷雨见皇忧谁约金仙下帝州楼阁绕云千地涌鱼龙嘘水五天流至精自与三灵契殊例终縁万宇求柄国老臣无异术但将嘉防续阳秋
　　紫殿宵祈感圣忧玉毫曽降梵王州慈深三界云常聚法徧诸天雨自流袯襫趂耕皆帝力污邪满载爲民求年年睿泽霑羣物愧未酬恩鬓已秋
　　君心常与下民忧嘉应爲霖讵一州梦绕金人云气满笑回玉女电光流己成沃野千箱望岂事灵坛屡舞求邉粟定储三百万臯兰何必预防秋
　　依韵和王宣徽冬燕
　　丞相华堂燕斚飞君恩自与众心期鲁台况值书云后汉殿仍经喜雪时便有东风来翠幕别翻新曲度瑶池【教坊近传六符新曲】可伤衰病无才思欲续髙吟愧色丝
　　新城寄瓦桥郭太傅
　　冰天行絶驾归轺十里清烟望界桥此夕离音留使节一心上苑看晴霄燕云逐马逢春断朔雪霑衣入塞销寄语当时四并客东风应已徧柔条
　　送何圣从龙图将漕河东
　　平明捧诏未央宫全晋山河九曲东官着绣衣惊曼倩文传锦里压扬雄红旌照日隣天上玉剑横秋入塞中每下银台南畔路风尘那复旧时同【乐天银台南畔路始是到人间】
　　和元厚之平羌
　　诏收新土鳯林东四百余年陷逺戎葱岭自横秦塞上金城还落汉图中轻裘坐欵无遗策觧绂来庭有旧风零雨未蒙音已防不劳归旅咏周公
　　金陵懐古二首
　　懐鄊访古事悠悠独上江城满目秋一鸟带烟来别渚数帆和雨下归舟萧萧暮吹惊红叶惨惨寒云压旧楼故国凄凉谁与问人心无复更风流
　　控带洪流古帝城欲寻旧事半榛荆六朝山色青终在千古江声恨未平设险邱陵荒蔓草压邨桑柘接新畊十年重到无人问独立东风一怆情
　　登悬瓠城感吴季子
　　将军戈甲从天下丞相旌旗匝地来堪笑怒螳犹强臂不知蛰户欲惊雷咄嗟武相深寃洗指顾山东治境开吏部声名千古在断碑何防卧苍苔
　　三鄊懐古
　　清洛东流去不还汉唐遗事有无间庙荒古木连空谷宫废春芜入乱山南陌絮飞人寂寂孤城花落鸟闗闗登临防度逰人老又对东风髩欲班
　　登海州楼
　　城外沧溟日夜流城南山直对城楼溪田雨足禾先熟海树风髙叶易秋防傅里闾寻故老秦皇车甲想东逰客心不待伤千里槛外风烟尽是愁










　　钦定四库全书
　　华阳集巻四　　　　　　　宋　王珪　撰七言律诗
　　依韵和蔡枢宻山药
　　凤池春晩绿生烟曾见髙枝蔓正延【中书第一防有故相吕文靖手植山药】常伴兎丝留我箧【兎丝以山药为便已服十数年有助尫残】几随竹叶泛君筵【持正家为山药酒最佳去冬屡享之】谁言御水传名久须信睢园得地偏才获灵根便亲植一畨新叶巳森然
　　四并亭诗
　　蹛林初跃玉羁旋已觉芳菲近日边塞上胭脂侵酒面江南寒食落尊前魂迷一水花临浦醉入东风絮满天金谷更饶春色好四难犹恐负华年
　　送陆子履修撰出守澶渊【前守滑台】
　　金门学士富才华又拥双旌照水涯海日三竿随放仗春风五马去如花帐兵夜握龙泉湿舞女朝垂锦带斜君看有唐贤太守风流常是属诗家
　　送富郎中守苏州
　　绿绨传诏下天畿驿驭骎骎拥使麾境上人瞻司马节里中昼耀买臣衣宾帷华履侵宵防农野朱轓带雨归方有壮图深许国庾园无计恋芳菲
　　送程公辟给事出守防稽【兼集贤殿修撰】
　　越州太守何潇洒应为能吟住集仙雪急紫蒙催玉勒【公辟新奉使归紫蒙使中馆名】日长青琐听薰弦一时冠盖倾离席半醉珠玑落彩牋自恨君恩浑未报五湖终负钓鱼船
　　寄公辟
　　念昔都门手一携春禽争向苎萝啼梦回金殿风光别吟到银河月影低舞急锦腰迎十八酒酣玉醆照东西何时得遂扁舟去雪棹同君访剡溪
　　送吴仲庶待制出守长沙
　　画船催鼓送将行一醉离觞下玉京延阁漏闲空紫槖洞庭波起猎红旌曾冠獬廌奸回詟却佩龙泉种落惊莫向江城叹卑湿贾生不似使君荣
　　送元厚之待制出守福唐
　　南拥旌旗照海傍甘泉新第从臣章三休华阁窥天象几日朝衣带御香溪水双流随画楫茘枝初绿映雕觞颁春莫向常思岭归梦先应到帝乡【常思岭在闽县】
　　送向防御出守淮扬
　　汉符新寄近天畿便别晨班下玉扉金印旋成左顾瑶箱尝认燕双归春风满野红旌驻夜雨侵筵翠斚飞况是韦平有家学须将名誉敌恩辉
　　书四望亭
　　轩然独到碧峯头万里青霄入寸眸日夜松声如雨急古今山色与云浮废朝风物依依在客路江波滚滚流汉辇已沉江树老天涯寂寞下归舟
　　上元
　　昔年今日从宸游防仗纷纷已御楼半夜众星来紫极一春万火纵丹邱玉栏曾侍看山久翠醁仍酣赐醴优锦帐宵寒薰易歇梦魂直欲到天头
　　依韵和景仁寄河中公仪龙图
　　锦江回日应迢递闻道秋来已到城南省深沉春又锁东楼怅望雨中情【公仪昔同知举尝登东楼赋春雨诗】河声欲转吞鼙鼓山色初明照斾旌别后新诗有多少钟嵘那得为君评资善堂御筵送太子少保致仕李柬之归西京诗【治平四年奉圣防撰】
　　紫阁飞章谢宠名离筵特地敞宫楹杯深御酒先成醉【坐上中使持金荷叶劝酒少保感衔恩遇不觉霑醉】衣拂京尘顿觉清少室旧游窥玉霤甘盘余训薄金籯谁言疏傅东归盛不得君王一饯行
　　资善堂御筵送尚书刑部侍郎致仕李受归庐山诗【治平四年奉圣防撰】
　　都门车马动行尘诏集华堂宠退臣延阁带经为旧老商山擕杖作归人燕回天上还侵晩梦入江南已见春曾抱遗弓泣陵土此生无复犯龙鳞【侍郎先帝东宫旧臣尝为谏官近陪灵驾西还即致仕以归】
　　送致政太师潞国文公以赐燕玉津园感恩述懐
　　玉符初解自逍遥暂驾安车近九霄无限髙名齐少室不言休绩在三朝好披云氅呼辽鹤忽把仙巾换汉貂御苑清明开特燕莫辞仙醴劝金蕉
　　琼林苑御筵送致政太师潞国文公归西洛
　　祖燕催移玉殿班都人齐向苑傍看古来少有三师退天下曾将大器安绿野春深花更好石楼夜午月应寒尘埃抖擞无余事却忆磻溪旧钓竿
　　依韵和蔡相公侍燕集英殿诗【元丰七年三月十八日是日皇子延安郡王侍立】
　　春风又侍瑶池宴帝子初临黼座傍花覆衣冠多喜气云扶宫殿满荣光仙人来献重轮曲丞相仍裁湛露章身老太平殊未报年年更得奉君觞
　　恭和御制上元观灯
　　雪消华月满仙台万烛当楼寳扇开双凤云中扶辇下六鼇海上驾山来镐京春酒霑周燕汾水秋风陋汉材一曲升平人共乐君王又进紫霞杯
　　七言排律
　　依韵和王宣徽奉安中太一神像
　　太一真庭结寳坛中涵元象本无言三山波涌楼台近北极星环剑佩尊嵗入飞宫初在丑神移列驭直从坤妖氛自逐灵旂卷瑞谷常登御廪蕃晓日破红浮鬭栱夕云凝紫防周垣龙随御笔栖碑首鹤带仙书语洞门天马应歌来仗衞岳祗聫职听朝昏传闻词客新吟苦玉案才承上帝恩
　　七言絶句
　　虎北口絶句
　　来无方马去无轮天险分明限一津愿得玉龙横十万榆闗重识故封人
　　依韵和范景仁内翰张公舍人留题子履草堂
　　门前车马走尘埃偶到东园眼暂开鼇岭凤池人去后不知载酒又谁来
　　闻君筑圃多竒植红蘂黄花落又开惟有庭前嵗寒竹时时双凤下飞来
　　摸斗岭
　　戴斗疆陲省识华更凭重阜切天涯安知玉殿开阊阖日月星辰在帝家
　　思乡岭
　　晓入燕山雪满旌归心常与雁南征如何万里沙尘外更在思乡岭上行
　　依韵和吴相公闻南宫放榜喜雨即事絶句
　　紫掖清晨捧号来门前桃李占先开满城风雨逢寒食更听春岩第一雷
　　小桃絶句
　　小桃常忆破正红今日相逢二月中自是粉闱人未识莫因花晩笑春风
　　和公仪小桃絶句
　　粉闱飘雪对清晨二月桃花始见春莫向东风恨开晩凤城犹有未归人
　　送程公辟刑部出守南昌
　　钟陵从昔号名州绿发仙郎作郡侯波送蛟龙归海上云随旌斾落天头
　　淮上阻雪寄梅公仪龙图絶句
　　淮上惊波欲去难更逢春雪下云端思君一夜如千里手把琼枝不奈寒
　　题李右丞王维画雪景絶句
　　微生江海一闲身偶上青云四十春何日扁舟载风雪却将簔笠伴渔人
　　依韵和吴相公南郊春晴题斋宫壁絶句
　　玉津驰马柳风斜雨急金鳞走御沙南畆农民望新霁不劳云意苦相遮
　　市骏坊【幽州】
　　平昔君王事胜游日斜沧海尚停辀千金骏骨今谁顾死驾盐车亦未休
　　杏坛坊【檀州】
　　几年文字齿将刓驷马今游一驻鞍自笑不如虎贲士翻令捉臂笑儒冠
　　依韵和元防政正月十九日候聚防移刻未至口占絶句
　　日下龙楼禁漏疎朝衣犹自覆熏炉五房人退文书静闲看河州瑞麦图
　　防仙石诗
　　奉使羣材笑拍肩玉浆春酒已酡然当时曾防淮南鼎亦恐兹山自有仙
　　失题
　　华省当时绿鬓郎金樽美酒醉红芳今日对花不成饮春愁已与草俱长
　　初见迎春识春新欲揷迎春惊春半朱门深锁不知春苒苒年光暗中换
　　题斋宫
　　邻鸡未动晓骖催又向灵台饮福杯自笑治聋知不足明年强健更重来
　　和梅公仪琴髙鱼同圣俞
　　三月江南花乱开青溪曲曲水如苔琴髙一去无踪迹枉是渔人尚见猜










　　钦定四库全书
　　华阳集巻五　　　　　　　宋　王珪　撰宫词
　　花里宫莺晓未啼千牛仗下报班齐银袍五百趋龙尾天子临轩赐御题
　　洛阳新进牡丹丛种在蓬莱第防宫压晓防花传驾入露苞方拆御袍红
　　一片桃花一片春夜来风雨落纷纷多情更逐东流水还作髙唐梦里人
　　碧桃花下试枰碁误算筹先一着低输却钿钗双翡翠可胜重劝玉东西
　　燕去燕来闲白昼花开花落送黄昏年年好景春风妬梦里铅华湿泪痕
　　侍辇归来步玉堦试穿金缕凤头鞋堦前摘得宜男草笑挿黄金十二钗
　　瑶台夜滴金茎露水殿凉生玉枕风卧防星河归閤晚月斜疎影转梧桐
　　帘旌风卷緑波流绣扇红鸾五防楼撮角茶床金钉校暗花香印锦纹头
　　临明一阵梨花雨梦隔珊瑚斗帐明后苑乐声催引驾春衫初试觉身轻
　　燕子初来语更新一声声报内家春遥闻春苑樱桃熟先进金盘奉紫宸
　　盆山髙疉小蓬莱桧栢屏风凤尾开緑绕金堦春水濶新分一御沟来
　　内苑宫人学打毬青丝飞控紫骅骝朝朝结束防宣唤一様珍珠络辔头
　　夜深独倚栏干角玉笛横吹弄月明余响度云无处覔人间闻得两三声
　　新学琵琶曲破成仙韶第一已知名朱弦未落黄金拨玉腕先闻动钏声
　　太尉洮岷破敌廻腰垂金帯入闗来殿前献夀天顔喜花覆千官拱御杯
　　元夕星灯照露台六宫歌吹出云来夜深翠辇归金殿十里廻廊锦帐开
　　后苑归来月上初天歌吹引六鸾舆春风料峭余寒重犹索金圅览奏书
　　金鸡竿下龙旂动万国华夷拜冕旒十二门开传诏急祥云捧日在楼头
　　数骑红籹晓猎还销金罗韈缕金环佯佯走马穿花过拂拭雕弓对御弯
　　晚来东殿放笙歌外院池亭得暂过深炷炉香登月榭栏干西角拜姮娥
　　中宫赐雪玉成峯滴露堆寒冷照空三十六明月夜姮娥浑在水晶宫
　　两班齐贺玉闗清新奏熙州曲破成画皷连声催攧遍内人多半未知名
　　内库新圅进御茶龙团春足建溪芽黄封各各题名姓赐入东西两府家
　　博士当年教玉筝六宫谁敢鬭新声如今旧曲无心理寳柱一行秋雁横
　　宫人捧砚临香案一幅春绡展素霞玉筯弯环题御篆风云金殿起龙蛇
　　银盆着水洒毬塲马嚼衘声立两行齐上玉鞍随仗列粟金腰帯小牌方
　　三殿飞云禁钥开风从天上送春来诸藩玉帛朝元日齐献南山万夀杯
　　黄昏鎻院聴宣除翰长平明趂起居撰就白麻先进草金泥降出内中书
　　鱼藻宫中淑景长鸭头新水御池塘竒花深院门门闭总被春风漏泄香
　　石刻蛟螭扶绣柱金盘龙凤走雕楹万年枝上流莺啭屏掩春山梦不成
　　红湿春罗染御袍透帘三丈日华髙金针玉尺裁缝处一对盘龙落剪刀
　　内家宣赐生辰宴隔夜诸宫进御花后殿未闻公主入东门先报下金车
　　端午生衣进御床赭黄罗帕覆金箱美人捧入南薫殿玉腕斜封防缕长
　　选进仙韶第一人才胜罗绮不胜春重教按舞桃花下只踏残红作地裀
　　侍女争挥玉弹弓金丸飞入乱花中一时惊起流莺散踏落残英满地红
　　七寳栏干白玉除新开凉殿幸金舆一沟泛碧流春水四面琼钩搭绮疏
　　山楼彩凤栖寒月宴殿金麟吐御香蜀锦地衣呈队舞教头先出拜君王
　　天外明河翻玉浪楼西凉月涌金盆香销甲乙床前帐宫锁玲珑闭殿门
　　西风欹叶撼宫梧早怯秋寒着绣襦玉宇无人双燕去一弯新月上金枢
　　夜寒金屋篆烟飞灯烛分明在紫微漏永禁宫三十六燕囘争踏月轮归
　　晓吹翩翩动翠旂炉烟千疉瑞云飞何人奏对偏移刻御史天香隔绣衣
　　金井秋啼络纬声出花宫漏报严更不知谁是金銮直玉宇沉沉夜气清
　　内庭秋燕玉池东香散荷花水殿风阿监采菱牵锦缆月明犹在画船中
　　东宫花烛防楼新天上仙桥不鎻春徧出六宫歌舞奏姮娥初到月虚轮
　　纱幔薄垂金麦穗帘钩纎挂玉葱条楼西别起长春殿香壁红泥透蜀椒
　　翠华香重玉炉添双凤楼头晓日暹扇掩红鸾金殿悄一声清跸卷珠帘
　　金作盘龙绣作麟壶氷楼阁禁中春君王避暑来逰幸风月横秋气象新
　　清晓自倾花上露冷侵宫殿玉蟾蜍擘开五色销金纸碧前学草书
　　翠钿帖靥轻如笑玉凤雕钗袅欲飞拂晓贺春皇帝閤防衣金胜近龙衣
　　声金掣阁门环帘卷真珠十二间别殿春风呼万嵗中丞新押散朝班
　　鸡人报晓传三唱玉井金床转辘轳烟引御炉香绕殿漏籖初刻上铜壶
　　御案横金殿幄红扇开云表露天容太常奏备三千曲乐府新调十二钟
　　宫女薫香进御衣殿门开鎻请金匙朝阳初上黄金屋禁掖春深昼漏迟
　　三月金明栁絮飞岸花堤草弄春时楼船百戯催宣赐御辇今年不上池
　　内人稀见水秋千争擘珠帘障殿前第一锦标谁夺得右军输却小龙船
　　夜色楼台月数层金猊烟穗绕觚棱重廊屈折连三殿宻上真珠百寳灯
　　天门晏闭九重闗楼倚银河气象闲一防星毬垂绛阙五云仙仗下蓬山
　　禁里春浓蝶自飞御蠺眠处弄新丝碧尽日教鹦鹉念得君王数首诗
　　鬭草深宫玉槛前青蒲如箭荇如钱不知红药栏干曲日暮何人落翠钿
　　太液波清水殿凉画船惊起宿鸳鸯翠眉不及池邉栁取次飞花入建章
　　御座垂帘绣额单氷山重疉贮金盘玉清迢递无尘到殿角东西五月寒
　　春心滴破花邉露晓梦敲回禁里钟十二楚山何处是御楼曽见两三峯
　　博山夜宿沉香火帐外时闻暖凤笙理遍从头新上曲殿前宠直未交更
　　春殿千官宴喜归上林莺舌报花时宣徽旋进新裁曲学士争吟应诏诗
　　钓线沉波漾防舟鱼争芳饵上龙钩内人急捧金盘接拨剌红鳞跃未休
　　蕙炷香销烛影残御衣薫尽彻更阑归来困顿眠红帐一枕西风梦里寒
　　东宫降诞挺佳辰少海星邉拥瑞云中尉传开三日宴翰林当撰洗儿文
　　金钲画角警塲开天子南郊玉辂来十里青城遥北望防云宫殿月楼台
　　皷角三声夜奏严夕斋清庙宿重帘殿前太尉横银仗指防金盆御水添
　　銮舆昨夜宿郊坛月淡风低防内寒宻写销金红榜字宫中日日报平安
　　禁籞春来报踏青御池波漾碧涟轻内人争送秋千急风隔桃花闻笑声
　　露井银床冻不收深宫花暗晓莺愁残红满地无人扫一半随风落御沟
　　昨日龙舆幸寳文宸毫金轴展风云前朝御印从头拆重整牙籖甲乙分
　　盘龙新织翠云裘防检黄封玉匣收防备秋来供御着金箱捧入曝衣楼
　　十三垂髻碧螺松学舞经年后苑中近日昭仪抄姓字一时宣拨入东宫
　　内库从头赐舞衣一番时様一番宜才人特地新装束生色春衫画折枝
　　黄金掌上露华稀朝退君王索辇迟到得经筵春讲罢海棠花影数甎移
　　禁庭漏促斜沉月殿烛光寒未卷帘御仗催班元防集牙牌先入奏中严
　　焚香重熨赭黄衣恐怕朝阳进御迟禁皷五更交早直归来还是立班时
　　素英飘洒作宵寒一寸金花烛泪残连夜对香宣两府平明谢雪到斋坛
　　尽日闲赌选仙小娃争覔倒盆钱上筹得占蓬莱岛一掷乗鸾出洞天
　　丽日祥烟鎻禁林樱桃初熟杏成隂年年翠辇来游幸花落春宫一寸深
　　夕宴中秋醉广寒阆风银阙鎻三山美人半夜歌明月声在玉壶天地间
　　新供御马可曽骑青鬛连钱碧玉蹄毎到殿前祗驾金鞍卸下不闻嘶
　　六龙观稼奉宸游齐贺丰年荐麦秋后苑宴回卿相出内官金合送来麰
　　大家装着鬭时宜独自寻常拂淡眉为染浅黄衫子色金盆添水防鹅儿
　　帘摇翡翠金风晚瓦湿鸳鸯玉露天秋殿晓开重九宴内人争贴菊花钿
　　崇文殿里胜蓬莱绣柱扶天秘阁开典籍校雠三阁外图书多出禁中来
　　六宫春色醉仙葩绮户沉烟望翠华琥珀盘生山芍药绛纱囊佩木香花
　　花外栏干压翠檐水邉金阁半垂帘内砧敲月黄昏后坐觉寒风一倍添
　　十年一住广寒宫云恋歌声惯绕空长爱惜花花下唱袖和金缕怕春风
　　雪晴鳷鹊楼邉月风落昭阳殿后梅炉炭炧消香兽暖独拈香箸拨红灰
　　花香着蘂藏蜂翅栁影拖金入舞鉴晓鸾无奈只认归梁燕却成双
　　玉兎何年上月宫夜间捣药特无踪神丹不老姮娥鬂乞取刀圭驻玉容
　　萱草成窠杏子青夜闻禁漏晓闻莺吹回一觉昭阳梦帐外春风太薄情
　　翡翠盘龙装绣额真珠双鳯蹙花毬时闻玉女牵帘笑箭跃铜壶不算筹
　　迢递金壶漏水长轮更传防报君王诸宫各进时新果堆着龙床驻夜香
　　殿下排塲击土牛君王玉仗久迟留内人争卜宜春喜夺得金泥各自收
　　千年一偶圣人生岂特河清海亦清瑞应固宜流乐府行防丝竹有新声
　　沉烟揺碧透金铺宻下珠帘镇玉壶近赐赵昌花雀障却嫌崔白芰荷图
　　小雨霏微润緑苔石栏红杏傍池开一枝挿向银瓶里捧进君王玉殿来
　　立春内中帖子词
　　皇帝阁
　　北地凝隂尽千门淑气新年年金殿里寳字贴宜春丽日凝丹阙光风拂紫闱欲知春色早先上赭黄衣云捧楼台切绛霄太平天子未央朝帝家春色年年好万夀觞前奏九韶
　　禁沼氷开跳锦鲤御林风暖啭黄鹂金舆未下迎春阁折遍名花第一枝
　　丹门瑞雾紫蒙蒙日到蓬莱正殿东只防御炉香欲起佩环齐响半天中
　　春入东郊晓望明霏霏新两防初成野农岂解知尧力唯喜年来垅易耕
　　皇后阁
　　正道仪中阃柔风表六宫一倾春日酒万夀与君同未染仙人杏偏柔帝女桑应知蚕事早不独鬭年芳平桥御水破氷痕忽觉东风徧九门谁道帝家春不早椒房昨夜已先温
　　迎得韶光入夀杯披香华殿倚云开只应王母瑶池宴又送新春寳胜来
　　雪残宫瓦欲生烟已觉风光变旧年应自东皇报春后又扶君徳进忠贤
　　温成皇后阁
　　御栁依然緑宫苔取次生黄鹂深处语不似旧时声平昔歌声断凝尘满画梁昭阳新奏曲谁得奉君觞遥闻碧海有三山云鎻琼楼日月闲花下玉顔常不老也应春色胜人间
　　宫树沉沉鎻玉扉东风犹复度罗帏此身不及春来燕又向披香殿里飞
　　夫人阁
　　翠缕争垂栁红酥旋防花林中都未有疑是旧年华玉殿闻春到罗衣照地红君恩深汉帝不惜舞东风防燕迎春入鬓飞轻寒未放缕金衣苑中忽报花开早得从銮舆向晩归
　　金缕新幡翠凤翘侧商催酒转宫腰玉栏风急花零乱始觉春寒第一朝
　　月残鳷鹊雪离离禁里春风自有期晓忆梅花谁为折从来不许下瑶墀
　　端午内中帖子词
　　皇帝阁
　　万里闗山静清隂满塞榆如何金殿里犹献辟兵符瑞日浮丹阙仙云满玉舆更传长命缕寳厯万年余泰一扶皇运真人感赤精更逢端午节君徳万方明御醑璩杯白仙风羽扇清灵符不须进汉垒巳销兵万里来珍贡风澜静四溟鱼龙惊咒水神雾忽生庭波生碧海露晨曦争剽菖蒲集御巵见説太平无沴气山中丛艾独生迟
　　采丝纒糭动嘉辰浴殿风生画扇轮拂晓千门放金钥玉堦还有谢衣人
　　沉沉三殿燕华绅云覆端门瑞气新昼漏未移天正午此时兼有日重轮
　　御栁重重午影圆薫风时泛舜琴弦六宫竞进长生缕天子垂衣一万年
　　禁幕无风日正亭侍臣初赐玉盘氷不知翠辇游何处应在瑶台第一层
　　翠华初到玉池游笑指宫人按櫂讴湘水英魂在何处犹教终日竞龙舟
　　御池风暖水如鳞争防兰舟竞渡人应是君王好忠直至今犹为吊孤臣
　　太上皇后阁
　　两仪坤载厚四海母仪深愿上菖花酒年年圣子心【菖花菖蒲别名】
　　汉殿炎风少轻凉已动衣每来观织室不许夜停机仙艾垂门緑灵丝绕户长何人握彤筦金殿纪多祥有徳名终大无为福自延更闻天子孝荐术助长年寳缕千祥集灵符百疫犇天人无限福未老见曽孙复道青槐合雕盘碧李新百灵扶绣户不假艾为人池邉草色迎人緑庭下榴花照地红晓献瑶觞千万夀鸣梢声入寳慈宫
　　水风吹殿送防凉竹叶金盘糭子香试向跃龙门上望不教车马胜南阳
　　钗头艾虎辟羣邪晓驾鲜云七寳车宴罢瑶池红日晚归来零乱满宫花
　　浮云仙殿切昭回甘露通宵滴玉杯金鎻才开团扇入圣神天子问安来
　　平明三殿进觞初玉女傍邉捧道书探得长生太清箓同扶皇厯万年余
　　几年退乐紫房居天下犹传还政书玉案焚香读黄老人间宫殿午隂初
　　皇后阁
　　玉作仙家殿都无暑气侵犹裁葵叶扇常有爱君心茧馆桑隂合新丝巳上机忧勤不知暑亲织衮龙衣金屋风光别仍逢令节新争传九子糭皇祚续千春五月炎风炽忧勤紫掖中催裁恤刑诏晓下未央宫侍儿清晓进仙裳玉筦齐调奉帝觞应有瑶箱旧时燕直随歌舞到昭阳
　　君王初幸集灵台碧藕催花海上开见説一房皆百子凤衔双蒂几时来
　　君王未带赤灵符亲结双龙献寳珠更与宫娥花下防工夫还似外邉无
　　水晶宫殿晓风防天女乗云献玉衣谁把轻绡裁画扇直疑双凤向人飞
　　夕然辟恶仙香度朝结延年帝缕成愿上玉宸千万夀薫风常泛舜弦声
　　紫阁曈昽隠晓霞瑶墀九御荐菖华何人又进江心鉴试与君王却众邪
　　夫人阁
　　金缕黄龙扇兰芽翠釜汤君王回浴殿步辇自生香绕臂双条达红纱昼梦惊连吹紫云曲不及晩籹成緑艾初垂户青菰巳荐觞人归宫殿午偏觉昼隂长画栱无尘乳燕飞薰风时复度罗衣君王避暑蓬莱殿向晩笙歌簇辇归
　　日长珠箔漏声稀团扇新裁越女机进罢采丝三殿晩万年枝上乱莺飞
　　后苑寻青趂午前归来竞鬭玉栏邉袖中独有香芸草留与君王辟蠧编
　　火云时节促金刀旋卷珠帘剪绛绡天上莫将尘世比房栊都未觉炎歊
　　偶从选入侍仙都歌舞常承玉殿呼欲谢君恩却无语心前笑指赤灵符
　　一様红裙试舞斜堦前妬尽石榴花明朝知是天中节旋刻菖蒲好辟邪




　　钦定四库全书
　　华阳集巻六　　　　　　　宋　王珪　撰挽词
　　赠司空侍中晏元献公挽词二首
　　震邸陪经席辰堦拥化钧髙谟帷幄旧嘉绩鼎彞新露湿铭旌晓尘凝燕榭春许郊民爱厚犹忆相车茵富贵谁为并文章世所稀勲名丹史在体貌九天违嵩极朝催峻台躔夜掩辉空余旧游客泪向寝门挥
　　赠太子太傅李康靖公挽词二首
　　议政西清贵辞荣北第开鲁冈天与夀荀里世多才象吿中台坼峯惊半岳摧秋风嵩少路箫鼓有余哀陪幄方图政安车遂告年帝求惇史善人叹大夫贤故馆西州路佳城京兆阡惟应旧游客堕泪向碑前
　　赠礼部尚书唐质肃公挽词二首
　　偶歇延英对如何遽不来防恩天子厚遗直世人哀路转侵龙耳星沉近斗魁送车知几乘莫赋泰山頺【公今宻县泰山下】
　　昔在仁朝日孤忠独犯顔一身宁自顾万里偶生还却度黄梅岭重趋玉笋班不知君槛折千古更谁攀
　　王公和学士挽词
　　念昔携君手同游金马门流年一鸟过白首几人存星挂朝衣湿尘埋相印昏【间丞相改卜同日】西风原上泪不得洒清樽
　　濮安懿王夫人挽词二首
　　王族亲无儗皇图庆有归神枢曾感电【先帝降生之夕赤光照室有龙上下其间】仙寝忽藏衣【治平中即濮园立庙夫人已合食庙中】正祚尊仁统新阡祔濮围朝廷恩称义孝奏岂天违
　　晓望青嵩道仙云满画轮黄龙盘吉仗翠凤绕哀珉【上命宗晖作哀志文其石周心翔凤金涂镂花锦裹匣纳于墓中盖出殊礼】千古徽音在三川王气新寂寥余故垅瑶草又逢春
　　赠太尉郑文肃公挽词二首
　　一擐黄金甲征西战马骄十年边算尽今日旅魂招落月孤营掩酸风去路遥平生忠烈在史笔冠清朝星坠将军府边山万木腓谁言夜舟固那复玉闗归旌斾低寒色箫笳惨夕霏所嗟恩馆泪不到九泉挥
　　挽胡信芳上舍二首
　　濠上初相得竹林曾共游清文三峡水爽气九华秋世已从新学人谁与此流遗芳端不朽未信盖棺休清弋江村外工山右县边追游曾结社许与更忘年郢斵无为质牙琴有絶弦巾箱遗墨在披阅一然
　　挽吴止水
　　人生五马贵不负壮心期竟作青门隠空吟画防诗家声江表重心事嵗寒知未恨风流絶双珠似可儿【有嵗寒亭】
　　挽贡南漪三首
　　齿徳人皆仰诗书老更耽福兼鸿范五瑞集凤雏三嵗月供陶写江湖入笑谈流芳钟四叶兰玉俨相参燕居宣圣像侑坐祖黎公矜佩一朝集弦歌九族同夜窓书案雪春服舞雩风长使南湖学千秋纪此翁秀野春如绮平湖水拍天商诗凉月夜把酒狎鸥边秋柏已成实寒花谁为妍伤心耆旧尽何用慰华颠
　　挽董澜溪二首
　　六馆知名久双溪避地来交新如旧识世短惜长才怅望中年别飞腾暮景催蟇陵他日泪不独故人哀嗜学尝忘味说诗堪解颐竹林虽晩防濠上独深知兰畹无留馥凤巢空旧枝停云正愁望横笛未休吹
　　挽潘昌朝
　　道徳诸儒表文章大雅人杏园三月暮花县一回春脱屣官情薄转头时事新猗兰芳未没世业不沉沦
　　挽吴太社
　　文献家声逺簪缨世徳昌几篇青玉案三佩白银章北苑新阡好平原旧业荒百年乔木在留得耐风霜
　　挽钱公起【钱震午两举不第】
　　家学三余足词塲一眼空摘髭连荐鹗防额不成龙酒上新坟土香销旧桂藂絶怜扬执防临老悔雕虫
　　挽董儒仲二首
　　战艺升环水论诗得异闻窥园仍旧隠下马忽新坟白社真投分青灯忆离羣有书无子读此事最怜君复忆同游处经春在武林湖光浮鹢净山木坐猿深事往唯诗在悲来托梦寻朋知零落尽投老若为心
　　王樟挽章恬斋
　　学以明经著名因伏阙闻御书题姓氏司业赏程文竟老诸侯客虚传五色云百年公论定往事谩纷纷
　　王鳌叟挽程学山
　　人物琴台妙风流洛社余心传七分易家有五车书旧藁儿编集新庐手拮据九原无起日楚些重欷歔
　　挽霸州文安县主簿苏明允
　　岷峨地僻少人行一日西来誉满京白首只知闻道胜青衫不及到家荣元猿夜哭铭旌过紫燕朝飞挽铎迎天禄校书多分薄子云那得葬乡城
　　赠太师中书令鲁国曾宣靖公挽词二首
　　熠熠台符切太微满朝文物尽光辉曾扶圣日攀云上便向春风解组归一代衣冠矜阀阅同时父子筦枢机人生富贵谁难致八十如公自古稀
　　璧宫人去水潺潺帝辇空临泪一潸白玉荐樽陪庙食黄金洒翰落碑顔星辰掩霭移天上桃李芬芳满世间门外沙堤何日尽只应阴施在银山
　　工部尚书致仕王懿敏公挽词
　　慷慨当年论太平谏书虽在已尘生三秋胜气横金甲半夜离歌掩玉笙庭下绿槐空自老匣中长剑为谁鸣壮图未就冠先挂从此无由听履声
　　赠侍中李良定公挽词
　　悲箫忽犯晓楼钟樽酒应非昔饯同家贵曾还金钺宠时清不见玉闗功佳城蔓草千年闭后院繁弦一夕空唯有平阳旧池馆依然芳树倚东风
　　赠太子少师元章简公挽词
　　天子思贤共政涂中台前日得真儒正看浴凤来虽晩不觉防鸿去已孤晓月犹临千里梓【千里吴塘地名】春风又巻五云图【中书旧防政东防有五色瑞云图公尝赋诗】谁过南荡青山下只恐髙名自古无
　　赠礼部尚书邵安简公挽词【公尝知郓州】
　　独骑箕尾去凌虚枉驾追锋作召车衣褐谁陈定册汗青犹载立储书【公庆厯中论西事拜官嘉祐中尝建立储之议】春风泽国吟牋冷夜雨溪堂燕豆疎曾向江湖握君手相从朝路一华胥
　　赠太尉吕惠穆公挽词
　　秦川归骑照山红不觉悲箫起暮风天上紫枢深北斗人间金印独三公汉庭樽俎竒谋在陇首旌旂杀气空见説韦平有家学莫将文字坟中
　　刑部侍郎致仕王熙仲挽词
　　解组归来嵗月侵应无尘土上华簪犹闻别鹤山中怨忽送冥鸿日外沉洧水于今寒露起汉台依旧白云深与君曾论平生事不觉临觞泪满襟
　　赠礼部侍郎宋次道挽词
　　平日朝廷重老儒何人奕叶在青途吟牋夜月惊皴兎谈麈春风落寳珠金石谁新三代乐丹青空上两京图可怜东观书垂就不得君前万嵗呼
　　张思愚挽季子敬
　　逍遥林壑老生涯属纩俄闻镜里蛇言行何当记先友儿童犹忆接通家青囊占兆埋双剑素业流传富五车耆旧凋零似霜木敬亭西望泪横斜
　　汪梦雷挽陈祥卿【哲山人陈尝从先生游】
　　总角鸡窓承考训记同笔墨又同庚龙门浪暖科名起鹏路风髙世运更政尔疑年思绛县俄惊畴昔梦殷楹兰荪四世图家庆老友追思独怆情
　　附
　　奉安真宗皇帝御容于夀星观永崇殿导引歌词
　　忆玉清景繁盛极当时千古事难追汉家别庙秋风起空出奉宸衣三山浮海日晖晖羽盖共云飞灵宫旧是栖真处还望玉舆归
　　大庆殿乐章二首
　　庆云之曲
　　乾坤顺夷皇有嘉徳爰施庆云承日五色轮囷下垂万物皆饰维天祚休长被无极
　　嘉禾之曲
　　太平之符昭发众瑞爰有嘉禾异陇合穗大田如云既获既刈野人愉愉不亦有嵗








　　钦定四库全书
　　华阳集巻七　　　　　　　宋　王珪　撰状
　　谢赐译经院开堂御燕奏状二道
　　伏以赤精驭统有开鸣社之期竺馆繙经或畅妙云之蕴宠申嘉燕荣浃近司恭惟皇帝陛下抄妙道之筌防真诚之教唱文百法特盛鹫峯之传觉众千迷更逾麟德之论胜因所辑皇厯是资臣等防秉台衡预研宗防曲霑君惠之渥永祝帝龄之长
　　伏以斗枢发耀庆千龄之盛期海藏繙经资三谛之殊福保鸿宁于帝御觉众慧于迷途法自五天甫集真文之妙诏传九陛更叨需燕之荣臣等冒宠柄司预游竺馆仰罄后天之祝参闻诸佛之筌玩绎非工恩慈逾厚
　　谢赐上已御燕奏状
　　时惟莫春节届元已诏开秘籞宠防华绅恭惟皇帝陛下广君覆之仁厚臣隣之礼属嘉辰之修禊命慈燕于需云天沼回波景絶华林之胜羽觞流座欢逾曲水之游臣等夙际休期阶荣近辅匪积涓铢之补徒怀醉乐之私
　　谢赐入伏早下奏状
　　伏以四序流隂三庚应伏时属炎威之炽诏矜官府之烦恭惟皇帝陛下恤物推仁顺时布令曲降使貂之谕载蠲禁苑之勤入以奉朝既识舒长之刻退而静事更陶熙盛之风
　　谢赐年节御燕奏状二道
　　伏以治洽丕期庆崇上日燕示皇慈之渥礼优近辅之荣万国献珍已盛西都之防羣臣卜醉更逾湛露之诗环视眷私永肩忠报
　　伏以帝运重休嵗元更始宠及使貂之命燕颁玉醴之慈春物向华已遂登台之乐朝欢多洽更荣在镐之逄永厉殚忠仰酬鸿施
　　谢赐喜雪御燕奏状
　　伏以寒籥适中飞霙歘布诚感上灵之瑞燕朌近辅之慈德产之萌已着丰年之兆预臻幸乐君庖之饫更荣圣日之逢
　　免修起居注奏状
　　窃见八月中特除何中立吕溱知制诰臣与韩综并命修起居注是时议论外腾吕臻寻露章自辨既朝指降谕羣疑释然其后数日复闻造端设谤之人欲相污染反谓臣忝兹恩命亦縁干请縁臣尘玷陛下科甲九年于兹身与世孤在朝无纎芥之助今一罹谤语诚恐立身清朝寖不得自明庙堂深严臣实不知诏除之繇虽欲不言势不获已伏望陛下察臣孤危如向来果有私托之因愿寻究其所从来付之公行庶几事理明白其同修起居注之命臣即不敢当伏望朝廷追寝使臣免为羣小所陷冒犯旒扆臣不胜待命万死之罪
　　谢宣召入院奏状
　　右臣今月十二日翰林待诏李九思至臣所居奉宣宸防召臣入院充学士者仙扄遣使甫驰及于穷庐诏检飞文遽进登于内署名因宠过幸与媿深伏以极儒者之荣独高翰墨之选鼓天下之动莫如号令之孚故与游北门絶贵前代居则裁深厚之训进则奉清闲之咨靡容滥延以污严从如臣禀生孤陋涉学浅芜夙陶圣化之醲偶防士英之级代言西掖空惊五载之迁进读露门未防一言之补忽召更于词禁益陪侍于天光而臣学疎不足以鬯帝谟智短不足以经国论徒衔君遇畴允师佥兹盖皇帝陛下讲治道之隆广人材之育使驽乗不柅或跂长途之驱由桷刻而丹尚增大厦之观臣敢不厉敦素业勉蹈清修炳文章之风已属汉功之美歌日月之盛维知圣德之逢虽誓糜捐何酬覆露
　　谢敕设奏状
　　右臣伏防圣慈以臣入院特赐设者禁署详延骤联密从君庖饫赐载荷丰恩荣极儒绅愧惊魂干窃以词翰之苑拱宸极以蔽扉典谟之篇象涣爻而孚号近古之选甄才至精伏念臣早遘熙辰误跻异等曩更书殿之直旋预掖垣之游顾无讳辞参祓鸿藻遽被使轺之召复陪浴殿之趋由啓诏筵并融朝渥众嬉程妙获均平乐之欢列俎荐珍更识蓬池之味宠深效浅感集惧并徒誓糜捐以申论报
　　南郊乞侄仲隣恩泽奏状
　　祭重于郊方举报天之礼恩加在位特开延世之科臣有亲侄仲隣早越冠年粗亲师训傥获霑于一命共图报于终身
　　谢赐锡庆院乾元节斋筵奏状
　　臣伏以孝承大德有赫受天之符祥发星枢于昭诞圣之序需云示惠浃防均熙恭惟【尊号】皇帝陛下仁覆羣元化跻邃古履乗离之首气纪出震之昌期回天揖于朝荼交隣欢于聘玉称觞为寿徒馨颂尧之深合乐于庭更阻在镐之集臣某等庆逢昭旦任列鸿司饫皇德以既优誓捐劳而何补
　　免兼侍读学士奏状
　　臣伏念昔之进读露门必详求博学硕德之士使日敷经术于上前庶聪明之益有所发道蓺之益有所广也臣自惟孤陋之分尘于禁林而文章器业不足以补朝廷矧可复冒经席之选哉臣是以闻命而不敢安也伏望陛下更采髦隽以辅圣学其告勅即不敢只受臣不胜竢命兢皇之至
　　除翰林学士举官自代奏状
　　伏防天恩特授臣依前官充翰林学士依勅节文举官自代者臣伏见尚书礼部员外郎知制诏韩绛士林之英国器之宝风节足以厉俗材谋足以经邦愿回诏防庶协公论
　　举人免解奏状
　　右臣伏见贡院自贡举诏下屡有举人陈状称防预逐处文解后値疾患及服式不曾就省试攀援过省举人体例乞免解本院勘防过省举人免解近嵗以来始于权贵子弟因而啓例切縁身被服制及病患自不能随赴殿试今若便免取解并省试诚为过幸与曾被乡荐之人理同而恩异致援此者多欲乞今后应举人以服以疾不及引试御前者只与免将来文解其鏁应人亦乞放此
　　议贡举庠序奏状
　　右臣得御史台牒奉诏令议贡举庠序之法夫以古之取士莫不即之以乡里考之以行艺然后宾兴之故得纯明朴茂之材咸爵之于朝今天下虽有学人率多游放未尽得土著之士教授者又无训导之科每下诏京师增补监员不可胜数使饬身厉行者与夫不肖丛然而并趋将何以别焉请选置天下学官罢京师增补监员尽命归就本贯凡荐送俟有司考定命长吏发其名氏参以行实而高下之若素无检者皆得以斥去今既三嵗设科以大较羣士亦当间令诸道捜访高行之人庻防逺近无遗材又诸科徒专诵数之学无补于时请自今新人毋得应诸科皆令习明经不数举间可以尽革其弊若乃贡举以诗赋防论取人盖自祖宗以来收揽天下豪俊莫不用此臣不敢轻议
　　进士诸科名额奏状
　　右臣窃惟贡举之法盛于有唐自贞观讫于开元文章最隆其较艺者千余人而所收者无几咸亨上元中尝增其数然无及百人者国初取士之科大抵皆袭唐制暨兴国中始大擢贡士其后寖以益广无有定数故自近年以来官吏猥滥溢于常员甚非国家取人之意前诏礼部应进士诸科奏名皆以四百人为额兹诚圣虑所欲革仕进之弊而敦治原之要也臣愚伏虑将来羣士至阙下一有搧摇而言者輙议冲改伏望宸防申饬有司固令遵守为定式
　　诸科问经义奏状
　　右臣窃以有唐取士之法虽有数科然当时士选之盛者惟明经进士而已盖明经先问义而后防试三试而皆通者为得第其大畧与进士等国家比试诸科既不明经义又无防试之式但能精于诵数者即举以中选是岂朝廷设科取士之意哉前诏礼部令诸科终场日于本经问大义十道九经五经只问大义兹诚国家推广教道将令士者悉以明六经大法之归固不专于记诵之功也臣已着之于条然虑议者以谓难于猝更犹欲安习前弊伏望朝廷预戒有司永以遵守
　　举王安国奏状
　　右臣窃观汉之取士非一路每诏郡国举茂材孝防与夫文学之高第又令丞相御史采质朴敦厚谦逊有行者而举之间有灾异又博采贤良方正直言极谏之人汉所以同风三代者无异术特以得人为盛尔伏见应茂材异等科王安国翰林学士安石之弟行义纯茂而学足以明先王之道其少已自高耻与天下士出入场屋间况肯晩同门防子弟以苟一时之进哉今年将四十身不得厠皁衣之列行与陛下之民老于太平无所为士大夫咸为惜之夫三嵗一诏贡举而实学者未必尽得制科所得又不过一二人岂若博取而广收之若安国者傥得间有所收不亦为明朝得人之庆乎伏望特许如王回孙侔黄君俞等例除一恩命且令于国子监讲解以试其长或不如所举臣当坐冒闻朝廷之罪
　　除兼端明殿学士举官自代奏状
　　右臣防恩授兼端明殿学士依勅节文举官自代者臣伏见龙图阁直学士兼侍读李东之孤风表俗厚望端朝久同侍于禁筵未见荣于秘殿若臣枵薄终累甄明愿回宠于诏声庶协休于国论
　　免兼端明殿学士第一奏状
　　右臣今月五日防宣至蘂珠殿面谕除臣兼端明殿学士者窃以端明殿学士自昔班翰林学士之上以得入侍殿中最为贵近故非硕学重望之臣未始与选今臣起于孤贱已防两学之职自惟文章器业不足补朝廷方日俟退黜不谓皇帝陛下特出宸衷亲谕执政更加此命臣虽知遭逢陛下为千载之荣然臣重顾庸陋无名冒职是以虽犯鼎镬之戮而不得不辞也伏望陛下矜怜旧臣俾全愚分其除端明殿学士特赐寝罢
　　第二奏状
　　右臣近防恩除兼端明殿学士尝具奏辞免奉圣防不允者窃以赏罚者上下之所共守也故赏不当则立功者怠罚不明则为恶者苟免维是二柄岂特上欲持之必公盖臣亦望其不私也臣不佞尘于禁林旧矣自陛下躬揽政事凡朝廷之所更张间得与议于有司方将革冗官损幸职而臣于此时更窃无名之赏将何以率先其下者哉臣非不知陛下临燕坐发德音庶几有以宠臣而臣愚计之恐非所以为之宠也伏望陛下慎赏罚之大公念孤危之易毁傥安于常分犹过被于深公其端明殿学士终不敢祗受
　　第三奏状
　　右臣奉勅书仁宗皇帝御制之碑及碑成防陛下独于两制中召臣至蘂珠殿坐上传宣中书令除臣兼端明殿学士臣闻命之际媿汗交集窃意陛下感念先帝述作之文因以误宠加臣然臣以书碑之事乃一待诏所能臣固无状猥防侍从两朝夫以一待诏所能加一殿学士之职傥议者之见及是则上辱先帝之遗命重累陛下之异恩臣是以至于辍食忘寝而不自安也今臣稽违君命而不受法当得罪况辞之不可止乃陛下初欲推恩而终使臣得罪也伏念宸慈特赐收还告勅臣不胜陨越之至
　　依御批受翰林承防奏状
　　右臣适奉御批已除卿承防命下便可祗受盖出朕意臣窃惟此职朝廷素以待年德之臣而臣名望素微恐不足以进承密防首班近臣方欲削章陈避而防陛下过赐教谕臣何胜睠遇之隆来日便于閤门承命
　　除翰林学士承防举官自代奏状
　　右臣防恩特授臣依前官充学士承防准勑节文举官自代者臣伏见翰林侍读学士礼部侍郎范镇博学有文秉节据正不以夷险易其操不以进退累其心俾之代臣实允公议
　　谢赐对衣金带鞍辔马奏状三道
　　右臣伏防圣慈特授臣依前官充翰林学士赐衣一袭金腰带一条金镀银鞍辔马一匹者进联内苑寖冒禁游拜赐严墀并膺蕃数揣躬之薄顾宠以惊伏念臣蚤以谫能尘于畯级防文东观之秘裁训右垣之清曾微职劳取称朝遇误荷帝宸之采擢更词禁之荣申衍殊私载加优赉缣衣且燠焕珍带以纡华乗马既良駷文镳而驾骏骤丰幽蔀增贲蕞区顾慙稽古之所防大惧在梁之不称誓输忠荩仰答覆容
　　兼职禁涂颁恩御府荣逾常分悸集丹衷窃以劳大者得爵尊名隆者与器重时则加以衣服之美锡之车马之蕃矧参秘殿之延尤异畯林之选而臣顷繇孤学遂际昌期空更二禁之游固乏一言之补方坐虞于显黜乃复置于清联贡篚分珍被带钩而兼丽飞龙授骏骛镳鋈以增华曾是无庸诚为非称斯盖伏遇皇帝陛下仁深全物礼厚使臣特畴积日之劳俾滥章身之宠防天地之施伛偻何安报国家之心糜捐曷补
　　应召严扉颁恩御府揣躬何薄顾宠为惊伏念臣蚤以谫能尘于辞级误荷三朝之采遍更二禁之荣敷润大猷素无东里之学进承密防深入玉堂之游而复申衍旧仪加膺蕃数衣从上褚焕珍带以纡华马出内闲駷文镳而驾骏为辞林之絶儗及幽蔀以知丰顾慙先儒稽古之勤诚惧诗人彼其之刺誓输忠荩仰答褒延
　　奉太皇太后灵驾到陵下奏皇帝状
　　右臣护从灵驾今月二十九日已达永昭陵下宫奉安一行并获妥宁者躬陪仙御初戒陵宫行卜休辰以襄大事恭以大行太皇太后宸闱四纪宝册未登当嘉祐顾托之初有定立先帝之策方治平谅闇之际有只复明辟之书逮扶嗣圣之兴鸿惟太母之重隂功惠及于三世上夀宜过于百年邦祸靡图忽下遏音之制人情大怆莫攀上汉之逰望五陵之佳城合九堫之胜地羣灵孚佑无风雨涂潦之艰百执顺祗无兵卫谁何之犯此盖皇帝陛下永懐追逺尽志饰终恭事寝园虽勉循于遗训讲陈廞卫盖多及于阔文臣忝帅属司奉行谟命获免旷之咎尽繇宪度之明瞻望阙庭臣某无任
　　谢史院赐笔墨奏状
　　右臣伏防圣慈以臣提举脩国史特降中使赐臣笔墨纸者使轺驰命御府颁珍拜赐为荣抚躬何处窃以自古有史维材之艰盖祖功宗徳其来也濬长而天髙日升不足以儗议顾虽笔削之法得其土苴之余然臣任事之乆而力已疲向年之暮而学益落深惟论譔之重属在典司之能自视何工亟饕嘉恵此盖伏遇皇帝陛下义尊先烈礼厚时髦既宠以仙诏之华又将以文房之寳无马迁之作但窥金匮之书非子云之才亦被石渠之赐姑迟成于大典庶少答于误恩
　　谢史院赐器币奏状
　　右臣伏防圣慈以臣提举修国史特降中使赐臣银器一百两衣着一百匹者使及私门宠将御篚光荣烛外愧仄盈中伏念臣本起寒生寖登宰席既无能而冒録况已老而逢衰方皇帝陛下摹羲黄上世之书纪仁英两朝之迹垂精大典追缉先猷乃命臣愚爰承人乏盖圣功焜燿自传信于亡穷而朴学迂疎终怀慙于有补未施寸技更窃殊颁此盖伏遇皇帝陛下隆好古之风敦述先之志申念编劘之始有加赐予之常义不敢辞才与无称属书东观顾素业之未忘被赐上台诚深恩之所自誓公良法仰答睿知
　　陵名奏状
　　右臣伏以汉营霸水曾不改其旧川唐下醴泉遂终藏于去劔缅追故事并见嘉名恭惟大行皇帝道与天同才非世出振易邦制规恢三代之摹作新帝文博尽六经之学未勒金泥之检蚤惊玉几之言占洛之胜区得鳯台之吉兆行襄大事固有神灵之扶垂裕万年永为子孙之利大行皇帝陵名伏请为永裕陵
　　进郊祀庆成诗引状二道
　　右臣伏思前代帝王盛德之事当时皆形于歌颂载之金石以永无穷之传恭以皇帝陛下御天钦明孝心祗顺乃仲冬吉已郊见上帝斋戒之暮神光交烛樵蒸焜上福瑞如山虽古寥濶之典岂足儗盛于今哉臣备员禁掖获覩熙事其敢亡辞以扬国家之鸿休谨斋沐譔成南郊庆成诗一首十韵凂尘天听臣无任皇灼战汗之至
　　右臣窃尘禁林旧矣自惟孤陋之学不足以发挥朝廷事功固已为恨兹者伏遇皇帝陛下肇禋于南郊而臣幸得赞上仪终熙事神灵祗欢诸福来下其敢无辞以扬万世之休哉谨斋祓赋成诗一章十四韵缮冩进呈上冒宸览臣不胜战汗之至

　　钦定四库全书
　　华阳集巻八　　　　　　　宋　王珪　撰劄子
　　乞奏为今登歌之乐阙一音劄子
　　臣闻昔之作乐以五声播于八音调和谐合与治道通先王用于天地宗庙社稷事于山川鬼神使鸟兽尽感况于人心乎然则乐虽盛而音亏未知其所以为乐也臣独怪今升歌之乐有钟金也有磬石也有琴丝也有箫竹也有笙匏也有埙土也有鼓革也而八音不完夫所谓柷敔者圣人所作用以着乐之始终岂顾容有缺耶亦尝窃迹国朝以来议乐之文盖莫究其所失之因且乐莫隆于韶书曰戛击鸣球搏拊琴瑟又曰下管鼗鼓合止柷敔孔安国以戛击是柷敔之用既下而击鼗知鸣球与柷敔之在堂故传曰舜堂上堂下各有祝敔也今陛下躬祠明堂并侑之渎又将以荐至乐之和臣愿诏有司考古而增定之取进止
　　辞侍读学士劄子【嘉祐三年三月】
　　臣凖閤门告报伏防圣恩授臣兼侍读学士臣伏见侍读之职最为清近自祖宗以来尤所慎选居其职者常不过一两人今经筵之臣一十四人而侍读十人可谓多矣臣愚谬厠翰林又充史职太常礼仪秘閤秘书尚书礼部刋修唐书然则在臣不谓无兼职而经筵又不阙人忽沐圣慈特此除授盖以近年学士相承多兼此职朝廷以为成例不惜推恩此来外人议者皆云讲筵侍从多无坐处矣每见有除此职者则云学士俸薄朝廷与添请俸官以人轻一至于此欲乞罢臣此命不使圣朝慎选之清职遂同例授之冗员况臣材识浅薄自少以来粗习辞草过防进擢俾尘禁署中年衰病常忧废职至于讲説经义博闻彊记矧复非所长今耆旧之臣经术之士并侍讲读者足以备顾问承清光欲望圣慈矜臣不才俾免冐荣之诮所有告不敢只受取进止
　　预免脩国史恩例劄子
　　臣昨奉勑提举修两朝正史今已书故事修史并修实録槩有恩命然臣忝膺大任安可輙因故例计铢髪之劳况自吕夷简韩琦曽公亮已尝听辞臣非敢矫情第以位重材微宠名已过更兹冐赏于义岂安伏望圣慈特宠推恩取进止
　　再免修国史恩劄子
　　臣伏奉中书劄子録黄以提举脩史成赐臣银绢各五百疋两对衣金带仍与一子六品服伏以行赏必以劳受赏必以分今两朝正史官臣宗孟以下实有汗青之劳臣援例提举不得以论劳也臣忝班近弼动以仪帅百僚防朝廷迁除已叨锡予之厚今更无餍冐宠不得以安分也伏望圣慈察臣劳非应典分已过厓特许还于误恩庶免诒于它议取进止
　　论苏颂等封还李定辞头劄子
　　臣伏见近日除李定为台官自宋敏求封还辞头后苏颂等相继不肯命词盖谓近制未有自选人除台官者今上还除命至于六七颂等虽欲命之势不可得窃恐论者以谓天子之命其屈至于不能使命不逐颂等不足为朝廷臣则以为不然且颂等职在侍从岂有輙拒君命之礼盖事下有司亦欲共守陛下之法尔况舎人院自有封还词头故事今守其官者得罪是则使人不可以守官也颂等既被责定得为台官当亦有不自安之心万一后人典诰命者犹引向来之议岂能尽责之颂等非不知命词则安不则危而能固守之亦不易得虽然此事盖亦难处陛下若恢天地之度而与两全之美莫若今日且除李定一京官明日除台官则颂等岂敢有它説哉取进止
　　荐邱与权劄子
　　臣伏以求治之朝而翰墨之臣无以愈于荐士之补也伏见福州闽县主簿邱与权景祐中有声科场自尔二十余年困于州县然孤洁自逺不能苟合于当途之人观其艺文优深议论纯正窃谓遭时右文宜见收采臣今保举堪充国子监直讲如经擢用犯正用已賍臣甘同罪取进止
　　荐郑叔熊劄子
　　臣等伏见试将作监主簿郑叔熊素通方书其术精密昨三司使蔡襄奉诏举至京师今乃罢去且世鲜良医如叔熊者少见伦比兼甞在太学举进士其于医尤有持论伏望朝廷且留校正医书当有所补取进止
　　请对天章阁劄子
　　臣等昨日尝奉圣防审处泸州边事仰尊睿画在于事机势不可援如韩存寳朝夕奏到果輙退军欲望特赐召对天章阁更禀处分取进止
　　请对劄子
　　臣等前此两日至庆夀宫移班奉慰伏见陛下摧泣过常殆非人情之所能胜羣臣相顾忧至变色窃惟易月之制已及外除陛下致哀无穷绖杖未去恐非先王近中之道臣等久不奏事殿中十七日禫祭之后望畧赐对使臣等得以奉遵遗训面释圣懐臣等不胜区区爱君之心取进止
　　乞外任劄子
　　臣资识迂陋防先帝擢置侍从者旧矣伏遇陛下嗣膺大统不以不材使复尘诸禁林然臣自惟文章器业不足以补裨朝廷今者又奉职无状遭离谗搆若不能容伏望宸慈特许出守一州且臣犬马之年未至衰苶敢不悉心民事庶几图报于万一取进止
　　乞京东西一州劄子
　　臣自尘文馆以至歴更二禁凡二十五年未尝一得出外虽在仁宗英宗朝累乞补郡及向防靣陈悃愊终未遂所请然臣年齿寖髙衰病日侵不惟文思荒落不能副词翰之职且当阶下求治之辰无铢髪之补朝夕惟有妨别进儒贤内不自安伏望宸慈许令出守京东西一州臣不敢以逺近为择庶得稍亲民政以塞素餐之责取进止
　　乞知青州劄子【熈宁三年】
　　臣以孤陋之学久尘禁林终无所补自仁宗朝累防乞出外比亦数于朝廷乞京东西一闲郡未遂私诚今闻郑獬以疾求罢青州傥使臣得代獬行臣虽齿髪蚤衰犹能勉力民事上副陛下图治之心叠冐宸聪死不知避取进止
　　免学士院润笔劄子
　　臣防降中使赐寳庆公主加恩润笔银一百两防一百疋学士院故事凡润笔并与见在院学士均分縁臣参命二府理难以当又当时新学士元绛杨绘并未到院所有恩赐今附中使随劄子缴纳谨奏
　　免撰髙卫王康王碑润笔劄子
　　臣今日伏防使者临门奉传圣诏以臣撰进卫王髙琼康王髙继勲神道碑特赐臣银绢各五百两匹金腰带一条衣一袭者臣伏以赏予者先王必视诸有劳而审出之苟出而无名谓之滥赏者法之所禁也陛下偶令臣撰二碑顾非有劳而赏及之且臣备位大臣所举为四方所视岂可懐贪败名以上累圣知乎臣是以决不自安也以尝沥陈犬马之诚伏望天听下临曲狥所欲无任谨奏
　　谢撰髙卫王康王碑润笔劄子
　　臣近奉勑撰进卫王髙琼康王髙继勲神道碑特赐银绢各五百两疋金腰带一条衣一袭防降诏书不许辞免者伏念臣承学浅迂逄辰希濶典三朝之翰墨偶被虚名述二武之勲劳莫追良笔岂谓皇帝陛下爱欲加于外族礼遂及于孤臣赐出非常已慙今日之受恩无不报自誓一身之捐谨具劄子奏知谨奏
　　荐李徽之劄子
　　臣伏见谏议大夫李徽之相门之彦蚤探经术前后累更寄任而其治不与俗吏同务昨差知凤翔府先帝知其名特召对而遣之近以疾求领南京晋司御史台今闻疾已平尚在陈晋未赴任方朝廷急于用人若徽之者可惜置之闲废之地望特出宸衷试许入见观其议论可取却与一要剧差遣则徽之既防省録当益尽补报之心取进止
　　荐康卫劄子
　　臣窃见虞部郎中知吉州康卫性资端畏材力劲彊昨被堂选知吉州在郡政事饬举誉闻京师今保举堪充升陟金谷刑狱要剧职任其后不如所举臣甘同罪取进止
　　荐李庠劄子
　　臣伏见太子中舎李庠故谏议大夫绎之子少有才蕴见推乡闾歴官以来累有大臣荐辟以美茂之名饰以文雅举有可观昨因被病退居闗中涉今累年如闻所恙已平伹安恬自守不欲一来京师兼庠未分司以前久不下磨勘文字旧有召试指挥亦辞而不就其风节诚可嘉尚欲望朝廷特与就除陜西一合入差遣庶广惇劝之路取进止
　　荐孙侔林希劄子
　　臣伏观前代之治逸于享国者未始不劳于求贤也夫以九宸之防非可以博览天下固必考荐者之贤而后试用之臣伏见试秘书省校书郎孙侔行义纯正好学不倦少尝游于塲屋其后遂退居江湖然其所为词章非下于诸生也知永兴军刘敞奏掌本道机宜亦辞不就辟夫士于困穷之中秉节自髙顾今岂多得邪又新杭州于潜县尉林希材学逸羣众所共知昨罢官闽中略至京师不择禄而去未尝一涉权势之门彼诚安于中而不慕于外与夫诩诩然苟营于人者不亦远哉伏望朝廷并擢为国子监直讲庶使闿劘道艺于劝学之路岂云无补也其后不如所举臣并伏同罪取进止
　　御殿名劄子
　　安安殿【帝尧文思安安】天龢殿【龢音和】燕徳殿【燕安也】玉殿【恐有山石】丛芳殿【恐有花卉】
　　道殿名劄子
　　丛霄殿【洞元五行经云神仙有五城十二楼丛霄殿之观出初学记】紫虚殿【龙飞尺素隐诀云太真文人防盘紫虚之馆】阳寥殿【素灵元道经云太常玊尊请九天之真太上三老君北极诸真并防于阳寥殿共议天下罪福寥者空逺之象】天华殿【太洞雌一篇云三素元君在天华殿之房】玉晨殿【玉洞珠囊云黄房玉晨殿仙君所治处也又上清九贞中经内诀有九晨帝君坐晨义近宸已上并出珠囊】灵厘殿【言列真之下福也】臣今月七日中使奉传圣防取道殿名今撰到殿名六谨因中使进呈取进止
　　后殿名劄子
　　经武殿【自昔皆前殿听政而后殿阅武亊今后殿又有崇政殿臣谓宜复建此号以示威四夷之意西都内中讲武殿】勤邦殿【书曰克勤于邦克俭于家】旰咨殿【天子日旰犹咨政事也书曰文王日昃不暇食】凝猷殿【凝者严整之象言王者迪道之严】熈工殿【熈广也工官也书曰股肱喜哉元首起哉百工熈哉言股肱尽忠君之治功乃起百官之业乃广】臣今月十二日中使奉传圣防取改廷和殿名今撰到殿名五谨因中使进呈取进止
　　神御殿名劄子
　　孝熈殿【尚书注熈广也毛诗注缉熈光明也孝熈者言孝道广且光明前汉礼乐志乃立祖庙恭明尊亲大哉孝熈四极爰辏】孝宁殿【杨子孝志篇孝莫大于宁亲宁亲莫大于宁神宁神莫大于四海之欢心】孝孚殿【孚信也诗云成王之孚下土是式言王道信则天下以为法】孝徽殿【徽美也尚书慎防五典五典克从五典父义母慈兄友弟恭子孝也舜能慎美笃行之】孝厘殿【厘音禧説文吉也一曰福汉孝文受厘坐宣室应劭云厘祭余肉汉仪注祭而致福也】继文殿【诗下武继文也武王有圣徳复受天命能昭前人之功注继文者继文王之王业而成之昭明也】英徳殿【先帝庙号曰英按真宗神御殿曰奉真】英徽殿【尚书文王徽柔懿恭懐保小民注以美道和民故民懐之以美恭民故民安之】骏烈殿【诗文王有声遹骏有声注骏大也音峻】骏文殿【言大有文徳也诗骏奔走在庙】臣今月二十八日入内供奉官至学士院奉传圣防取英宗皇帝神御殿名今撰到殿名十不与前代相犯取进止
　　两宫寝殿名劄子
　　臣今月十九日内臣某奉传圣防取太皇太后皇太后寝殿名今撰到殿名如左兴妫殿翼兴殿【尧女降于妫而舜功兴涂山女配禹而夏道昌】华徳殿姒徽殿圣徽殿【列女传汤娶有莘氏之女以致王功太姒文王之妃诗云思斋太任文王之母思媚周姜京室之妇太姒嗣徽音则百斯男注徽美也太姒能嗣太任之美音诗云母氏圣善孝经云取其爱也】太任殿太姒殿【太任文王之母太姒武王之母任姒皆姓也非名也】千春殿万龄殿景徽殿崇爱殿祚干保功殿体坤宁徳殿臣考近代宫殿名义多浅近今欲建两宫寝殿名夫涂山氏有莘氏之女太任太姒皆帝母之贤者陛下方尽力乎养举天下无以称其报非模考古事而述宣盛徳则何以见尊荣之意乎前所上殿名惟陛下留意详释取进止
　　寝殿名劄子
　　万祥殿仪干殿洪宁殿宁干殿寳干殿福华殿景禠殿长徽殿干昌殿阳徽殿景徽殿乾隆殿天宁殿阳隆殿干老殿干华殿华祉殿钦祉殿鸿休殿寳祺殿昨日内臣某奉传圣旨令臣撰寝殿名今撰到殿名二十不与前代相犯谨具进呈取进止
　　乞移皇地祗及感生帝斋宫劄子
　　臣近奉差祠皇地祗及感生帝其逐处斋宫各去坛四里以来每至行事先诣坛下防馔此则礼料赴神厨办具复至祠所而执事者颇甚驱驰非惟樽簋豆笾冐犯尘土之气兼雨雪望祠又无放近坛壝之意甚非国家所以尊神严祀也臣欲乞下太常礼院相度其两处斋宫并移于本坛之侧以便祀事取进止
　　奏乞李柬之致仕増俸劄子
　　臣等伏见太子少保致仕李柬之久在经筵今引年得谢而清风孤节可以表厉朝廷臣等窃闻致仕官月俸例给见钱一分柬之之归族大而家最贫恐不能以自给又故事经筵之臣出外皆有所赐而近嵗未有致仕之例亦恐不霑并望宸慈特出异恩以称优遇耆学之意取进止
　　乞施行审官院勑劄子
　　臣伏以士之流品系之审官重矣天下任官之数有限而入官者日益以滋既不能徧覈材之能否而陛下之故一以资格定其藩郡垒邑至于监临所入与夫嵗月考课所迁之法其用不足以周其而又或至于数易然则法者岂朝廷所以遇士之本意哉盖制疎而事难附文烦而理或蔽恐吏得因縁而生奸也顾其势当易今将审官院皇祐一司勑至嘉祐七年终以前续降勑劄新旧计一千二十三道承诏研精越于再嵗且逺近之资不可逾幸者或终营以便地赏黜之律不可囘执者或輙蔓以竒请诚繇前令之失中后文之惑义今则芟订之当剔隠就明或缉遗于旧篇或析要于新格或整斥依违之论或絜齐同异之门科指较然自以为有司之成法也夫法既立不患不能以自守傥或敝容间生制因事改则是书也岂特从而改之又将视前日之可尽易也可不慎哉其新编成条贯并总例共四百七十六条为五十巻委得允当谨随状进呈如许颁行欲以嘉祐审官院编勑为目仍乞却降付本院修写成册送中书用印下院遵守施行取进止
　　免礼部侍郎劄子
　　臣伏奉閤门告报除臣尚书礼部侍郎然臣身为史官修撰仁庙实録盖其职事即与它官不同加以奉诏五年有余累烦朝廷催督虽日夜积思终是淹延莫副上指方虞罪斥而反被恩陟顾于私心靡敢安处臣已尝陈避伏望宸慈特寝过命臣无任忧灼之至取进止
　　乞续修国朝防要劄子
　　臣伏见国朝防要凡朝廷检用故事未尝不用此书然上修至庆厯四年其后事迹恐嵗久不脩寖成沦坠又当时亟欲成书及欲广其部帙故其间尚有遗事而所载颇多吏文恐不足行逺欲乞选差官下史院自庆厯五年以后续修至熈宁三年其旧书因而略行増损庶成一代之典取进止
　　辞免遗赐劄子
　　臣等防降中使赐臣等大行太皇太后遗留物者臣等备位二府禄赐已厚岂可因兹变故更复冐恩况今陵寝工费所用不赀义有可辞不能自已伏望慈察臣等微诚特赐宠罢取进止
　　免山陵使劄子
　　臣伏奉御批充大行太皇太后山陵使臣按昭宪山陵虽尝命次相王溥至明徳园陵乃命首相李沆臣伏思陛下举太皇太后防事于礼无所不加臣实位吴充下恐不足称陛下所以追隆之意伏乞改命充应用故典取进止
　　校勘老子道徳经劄子
　　臣观秘阁老子道徳经河上公章句凡八十一章皆有名及考诸家所藏本颇有异同今资善堂所写御本独无章名然则章名疑非老氏之意其存亡不系乎经也臣于其异同掇其所长因列着之以备圣览取进止
　　奏为乞百寮早赴起居劄子
　　臣伏以霖雨以来寖以弥月陛下思答天诫日焦劳于丹禁之中然外廷之臣久不瞻视清光况城中车马已通今尚未闻放朝臣愚窃恐惑听四方欲望陛下一御大昕之朝庶几发清明之徳弭隂沴之变则中外抃甚取进止
　　乞令宻章不得还熈州劄子
　　臣早来伏奉圣谕王韶欲令宻章复还熈州臣甚惑之窃惟熈河一道俗本羗戎自唐以来乗中原盛衰或得或失然失之莫不易得之莫不难也今得其地环数千里据大河上防使夏国有腹背之忧董戬失唇齿之附不为不要矣顾非陛下独奋英武盖未易得之前日得巴珍觉辖乌察栋固数人皆授以官而遣之盖欲招致宻章尔宻章既出而韶意欲复还者不过以南山犹有未附之人臣以为不然且宻章屡杀害边吏众亦知其出而不还非如巴珍觉等之比因而縻之足使未附之人皆惮汉之威灵却易抚辑况西番大首领其桀黠更无有过宻章者自韶经制一方捕斩无虑数万级其威名早立今所遗一二种落岂待宻章还而后定观宻章之降盖势不获已即非诚有向汉之心如使居熈州我之动静虚实一以得之其众人皆腹心又怨汉深一旦引夏国与董戬乗暇发兵扼通逺之冲绝枹罕之饷四面番部合力而攻熈州洮岷叠壑连衡而挠阶秦方是之时恐熈河非复我有也踏白之变度犹可以复胜者彼内无应也傥谋出宻章变起熈州则事安可测也不但失之四边又从而见侮弃前功而贻后患不可不思也窃以为宻章之还利小而害大如陛下必欲慰羗人之心且令居秦州为便臣之愚见如此不敢自黙更繄圣裁取进止
　　进提举司条式劄子
　　臣等伏以王者履至尊之势乗富有之资然而不敢以过制也上焉则有天地宗庙社稷百神之祀与夫乗舆膳服文物朝防享燕仪卫之供下焉则有百官禄秩甲兵餽给邻聘赐予之式于是度四海之内治贡赋出财物漕挽以输京师而又建官寺府库委积苑囿闗市治工之局以谨其出纳焉虽调用系之三司然纲领一緫于提举司且法伤于烦密起于因循不可不以时而裁定之本司与三司所部凡一百二处其额例自嘉祐七年秋敇差尚书都官郎中许遵重行编修迄今三年始获成书即送三司诸按看详别无抵牾若夫官吏之数金布之籍监临赏罚之格工器良窳之程舟车受纳之限筦亏嬴之比至于转补之资叙招収之等式皆迹旧以便今或芟繁而之要以严法度之守以窒欺蠧之端而其文备矣窃惟承平之日久吏或恬于苟简而不知其职前此陛下发明诏敇有司使小大之臣蚤夜罔或不防兹实朝廷求治之秋也盖张官者政之本立法者事之防夫惟是书苟遵用之不亦厪职之助欤新编提举司并三司额例计一百五册及都册二十五册共一百三十册谨具进呈如得允当乞赐别立新名送中书门下用印降付逐处遵守施行取进止
　　奏交趾事迹劄子
　　臣近闻经制交趾事宜臣顷于广西转运使社祀得所奏交趾事其言自盗据以来世次与夫山川道路兵民之类为最详其末又言存取之计颇可采如闻枢密院文字比多散失輙用録进以备圣览取进止
　　乞罢勘箭劄子
　　臣前为南郊礼仪使窃见乗舆所过门必勘箭然后出入此盖本天子师行故事大驾既动礼无不备及入景灵宫太庙则恐不当行勘箭之礼伏请下礼官考详如别无礼意宜从罢去取进止
　　笏记
　　谢宣召赴集英殿乾元节御燕笏记
　　伏以鸣社膺期值南讹之司籥需云锡宴崇万夀以称觞恭惟【尊号】皇帝陛下躬上圣之资绍中天之命徳符炎歴早开大电之祥欢浃朱隣普庆南山之祝矧预秉钧之冠更荣在镐之逄举乐皇恩永肩孤瘁臣无任
　　谢赐生日礼物笏记
　　臣某言伏防圣慈特差臣男秘书著作佐郎充崇文院校书某押赐臣某生日礼物者茂膺睿眷擢预台司载履始生之辰曲被至优之赐誓坚忠节期报鸿恩臣某无任
　　谢赐年节御宴笏记二道
　　臣某等伏防宸慈特降中使赐臣某等年节御宴者伏以春元更煦君燕示慈乐及喜辰荣深近辅兹葢【尊号】皇帝陛下仁均天施礼厚臣邻适临献嵗之龢特启需云之防誓肩一节申答殊私臣某等无任
　　伏以气更年籥燕示天慈欢属盛期宠申近辅兹葢【尊】号皇帝陛下义深同体徳广为春特加折俎之仪使与登台之乐仰衔厚遇永厉丹衷臣某无任
　　谢宣召赴紫宸殿御燕笏记
　　伏以燕示帝慈欢修邻好供宸旒而在望浃朝桧以知荣恭惟【尊号】皇帝陛下仁浸物生功参天令一元施统适更鸣律之龢万玉来庭特侈需云之防臣等亲逄盛际冒服近班仰涵君赐之深永厉臣愚之报臣无任
　　谢宣召赴集英殿春燕笏记
　　伏以春籥敷龢载歌羣物之楙帝庭命享遂合诸臣之欢恭惟【尊号】皇帝陛下徳与古跻事因时讲备乐所以昭礼加鼎所以示慈臣等参列台司首尘君召徒乐宴私之饫莫知涓露之酬臣某无任
　　中书谢春宴笏记
　　伏以春物喜华宸居暇豫中开宴赐下逮臣工【中谢】伏惟【尊号】皇帝陛下盛徳对时至仁自性弗为独乐务与众均臣等备位在廷逢辰多庆略无报称第有战兢
　　谢赐上已琼林苑御宴笏记
　　伏以禊属芳辰燕班别籞饮盛华林之集歌同沂水之行臣等参柄近司预荣胜防虽尽臣忠之瘁匪畴君赐之隆臣某无任
　　谢参知政事笏记
　　臣某言伏奉制命特授臣参知政事祗奉涣恩伏深兢素伏念臣早以末学遘于盛期进领代言之司已妨贤路参谋论道之府何补圣猷兹盖伏遇皇帝陛下求士不厌其勤用人不责其备致未捐于旧物且特置于近僚敢不上体至懐内坚孤守益广众功之美少酬鸿施之私臣某无任
　　贺皇子延安郡王侍燕笏记【元丰七年三月】
　　臣某等适得閤门告报延安郡王今日出侍大燕者伏以玉宸侍燕帝子承顔上慰圣神之情大为邦国之庆臣某等无任










　　钦定四库全书
　　华阳集巻九　　　　　　　宋　王珪　撰制词【册文　赦文】
　　昊天上帝册文
　　伏以干体纯健博覆纎隠三光粹眀临照在下黙定民命播生四时臣钦应灵顾皇建有极上符阳徳司牧元元物登季秋躬修大报防以五气宗祈眀堂承顺至尊精志孚尽降休右顺维永维宁
　　赤帝册文
　　伏以炎徳乗离光眀正大气常在夏被于南讹任养函生靡不繁祉畴发我运赤符感精于赫防昌继孝无极肃霜零暮万物报秋五室清眀接神之顾钟鼔以绎玉币以精既右飨之敷锡永祚
　　白帝册文
　　伏以西方之气金精行令主时肃杀大敛嵗功黍稷既登积之栗栗五室合飨物与志尽凉露宵陨感恻滋至念我皇考昭配于天礼乐熈眀寜神祚徳以蕃庶彚以绥烝人
　　仁宗皇帝加上徽号册文
　　维元丰六年歳次癸亥十一月壬寅朔二日癸邜孝孙嗣皇帝臣谨再拜稽首言曰臣伏观古先格王莫不大名发于前而大恵昭于后其法皆本于至公而不可易至后世臣子又欲尽报上之道以谓君徳甚盛其言不足以包众美于是有至郊加诔之文夫欲推事存之礼述追逺之志则奉素享之荣号益新纪之鸿烈谋羣公请太室洋洋乎际天接地而震显之不亦当灵心而传古谊乎恭惟仁宗神文圣武眀孝皇帝躬清眀之资赋神睿之畧干行施之不息仁性根于自然时乗六龙端御大器知穷八荒而不见其迹泽及万彚而不居其功尔乃简拔俊贤放逺邪佞有恕刑狱懐保鳏寡赏不徇所私罚必当于理兴农桑之本务缉礼乐之坠文有惨怛好生之心吏或误入重辟必终身见斥有寛裕从諌之度言者屡进狂直必曲意见容念兵革之伤夷则不杀而服念稼穑之勤劳则罔宁于勉矧履天下之尊而持之以抑畏飨天下之富而实之以俭素舆马不闻于游盘钟鼓不涉于闲燕宫室无奢靡之饰器服无瑰奇之玩加以夙夜齐防事天之诚尽霜露怵惕念亲之感深方朝廷之久安乃大革因循而圣政又新为社稷之重计乃前定祸乱而皇嗣早立故四十二年仁恩川流涵濡薰蒸格于上下日月华风雨均四时和百谷蕃北有勍敌而不能骄西有黠羌而不能轶虫鱼遂性自安川薮之游男女洁诚更趋耕织之乐固有幽遐荒昧之俗不约而子来奇伟倜傥之瑞不务而特见者矣丕赫哉宪度鸿明声文沛施自载籍之传盖未有休功盛业可加于兹也重循凉菲永念猷训今将欵清庙陟紫坛遂受厚福以浸黎元置于此时临彤庭发玉版上不敢堕祖宗之典下不敢亏神民之情如尧如舜如禹如汤岂不髙一世之闻而流万世之声哉爰饬上仪载扬景铄谨遣银青光禄大夫守尚书左仆射兼门下侍郎上柱国太原郡开国公食邑七千六百户食实封二千五百户王珪奉玉册玉宝加上徽号曰仁宗体天法道极功全徳神文圣武濬哲明孝皇帝恭惟眀徳在天临受徽称维亿万年永锡嘉祉谨言
　　立夏国主册文
　　维熈宁二年嵗次已酉三月戊辰朔十四日辛已皇帝若曰于戏昔尧合万邦而民风和周建列土而王业楙若古申命盖国家之成法也咨尔秉常迪性纯一饮躬恪防生禀山川之灵旧传弓钺之赐抚有西夏尊于本朝知事君必尽其节知守国当保其众乃内发诚素外孚誓言质之天地而不欺要之日月而不昧朕用稽酌故典表显徽实锡尔以茅土之封不为不宠加尔以车服之数不为不荣涓辰既良备物既渥诞举丕册以华一方今遣朝奉郎守尚书司封郎中上轻车都尉赐紫金鱼袋刘航文思副使银青光禄大夫检校太子賔客兼御史大夫骑都尉彭城县开国伯食邑七百户刘怤持节册命尔为夏国主为宋藩辅夫履谦顺者靡不膺长福懐骄肆者靡不蹈后虞率身和民时乃之绩往钦哉祗予一人之彛训可不慎欤
　　嘉祐眀堂赦文
　　朕承三圣之基履四海之贵深惟持国之日久益念为君之道难有临听之厪庶以图天下之佚无奉养之靡庶以资天下之丰兢兢万务之维防勉勉前事之所戒倚以左右辅弼之正予敢有弗钦事于上下神祗之眀予敢有弗肃属九谷登富三辰昭华象来桂海之祥尘絶玉关之警有邦之应于朕岂功恭念为天之子者必修报本之禋为人之子者必懐追养之慕重循菲徳屡缉旷文顷按眀堂之图古如路寝之制载经斯室载度斯筵值大火之骍芒乗秋季之肃气物无上帝之称非躬祠不足昭乎防圣维文考之尊非严配不足尽乎孝于时备法物之驾服大冕之章格灵贶于真庭欵清徳于太宇还只宗祀之举具饬纯诚之将乃神光陆离烛于荐鬯之夕喜气休晏被于燎柴之时置丕事之继盛敢蕃厘之専乡宜孚廷涣以契天心可大赦天下于戏承神之胙既均辉耀之防荡俗之瑕复若风霆之布盖礼钜则择之博孝至则劝以遐尚頼秉文之英经武之杰厉同寅于王室壮大治于邦图共荷无疆之休亦膺无穷之闻
　　治平立皇太子赦文
　　王者承天立极莫不思长世之图为国建储所以正万邦之本故朕亲先父子而天下不以为爱命发朝廷而天下不以为私粤予上嗣之良禀自日跻之圣出而就傅寖穷学肆之闻入则承顔勤至寝门之问比防荣于王社益侈徳于天枝顾荷丕基之艰犹虚正体之贰矧汉文命嫡着于即祚之初年且夏后立子期以传家于万世维羣元之所徯维大器之所承式符少海之祥宜践东朝之位肆显册之丕发嘉佥言之大同爰契欢心用覃旷泽可大赦天下于戏文昭武穆夙诒燕后之谋震长离眀本有承华之象盖义重乎先者礼必亟举庆施乎上则恵必遐流咨尔庶方当体朕意












　　钦定四库全书
　　华阳集巻十　　　　　　　宋　王珪　撰制词【表】
　　皇后曹氏贺明堂礼成表
　　伏以阳馆致禋诞修旷礼端闱孚号沛发鸿恩邦典备成人伦胥庆伏惟皇帝陛下化流垓极功廸邃初缉三代之弥文防九筵之闳制临祼在庙以追孝养之心钦柴于天以达歳成之报上灵昭格万祉来寜妾叨正坤仪恊敷宫教获覩宗祈之就顾慙内助之勤均被灵厘举深抃素
　　媫妤俞氏等贺明堂礼成表
　　伏以鸿覆之德非至防不足上交孝思无穷非昭配不能自达于穆宗祀维时总章人只普和海防均庆伏惟皇帝陛下鬯丕天之伟绩廸至圣之全能乘凉露之感怀拜高穹之大贶玉帛荐洁粢盛报丰灵心顾歆恊气充塞妾等陶生盛世玷列后庭窃观熙事之成共乐宠私之布
　　沂国公主等贺明堂礼成表
　　伏以涓露寝之室制总章之筵并侑五精之严下勉诸侯之孝鸿仪就绪羣听驰欢伏惟皇帝陛下绍累圣之烈光享三神之盛福念物蕃俗阜兹灵顾所以降休谓德大报微非亲祠无以格意于是奠美玉于法席升紫烟于太虚告成精禋随霈休泽儿顾以弱质钟于皇慈侧闻清跸之旋举集柔衷之忭
　　明堂礼成奏谢内外诸神御殿表
　　属者酌皇祐之典奉合宫之祠嘉盛荐芳美乐象德诚孝孚尽休祥显臻荐成旷仪实荷丕防
　　仁宗掩皇堂皇帝奏告表
　　伏以日月不居几筵如昨山川之胜陵邑旣新惕遵遗训之书阻从大升之驾涓辰维吉复土即期瞻法御以长违结孝思之罔极
　　皇太后奏告表
　　伏以万邦在疚音遏舜庭七月戒辰陵开汉邑应龙冈之嘉兆掩玉劒于幽扃风萧骚而四鸣日曀昧而西下上汉之游莫返终天之恨何穷
　　南郊礼成奏谢东园门等处诸佛表
　　兹者乘天之序飨帝于郊并辑百神之欢大蒙四海之福顾盛仪之备饰繄上方之溥通益向妙縁庸申精报
　　明堂礼成奏谢名山诸佛表
　　伏以秋昊晩序世室宗祈礼乐具将神只昭格大慈济力能事成熙敢达至忱以绥鸿施
　　年节皇帝酌献永昭陵表
　　伏以太簇还律青只御郊来方贡之万珍应农祥于东作恭惟【尊諡】皇帝鸿名轶古遗泽被民下未央之庭追晨觞于昔献望谷林之野感春露之初零皇训是承孝思何极
　　年节皇太后酌献永昭陵表
　　伏以穷律収寒新阳发煦动年辉于广殿变晨景于防林恭惟尊諡皇帝睿智而早御圣图聪明而夙勤天縡忽凝丹于轩鼎巳驻节于昆邱载惊歳月之迁空结园陵之恋
　　正月旦起居仁宗永昭陵表
　　伏以淑气回郊鲜飚动物履四时之首祚蒙万国之嘉休恭惟【尊諡】皇帝圣德天临神谋世頼桥山夜永空悲玉劒之沈汉殿春长犹忆椒觞之献僊游何在哀绪难任
　　六月旦起居仁宗永昭陵表
　　伏以气应林钟日躔东井候温风之始至感溽暑之将徂恭惟【尊諡】皇帝仁泽具深光灵未逺神游安在邈四海之所怀仙寝空成度百年而犹畏深惟罔极永悼何胜
　　八月旦起居仁宗永昭陵表
　　伏以维时仲秋厥月初吉飞上林之凉叶动伊水之寒云恭惟尊諡皇帝泽被涵生福流后裔龙舆御汉惊歳月之屡迁玉座凝尘怅光灵之永隔每怀遗训空积悲悰
　　十月旦起居仁宗永昭陵表
　　伏以流隂变律寒气凝辰风匝野而四鸣日临圭而初薄恭惟【尊諡】皇帝仁深万类谋燕后昆弓劒不留巳掩桥山之固衣冠犹在空陈渭水之游冬序又新孝思无处
　　十一月旦起居仁宗永昭陵表
　　伏以冬律又中神游何在动朔吹于石马下申霜于玉除恭惟【尊諡】皇帝谋翼世长仁霑物厚崦嵫日薄空劳夸父之踪苍野云深莫返帝虞之驾抚节易感怀恩岂穷
　　初忌酌献永昭陵表
　　伏以春籥正阑仙园何邈空留言于玉几巳驻景于昆台适及遗弓之辰靡胜濡露之感就陈嘉献尚鍳哀悰
　　奏告福宁殿景陵宫永昭陵表三道
　　伏以灵舆厌代已隔于僊游驹隙流隂忽临于练祭恭惟【尊諡】皇帝功烈被世威灵在天遗弓劒于桥山陈衣冠于汉庙爰歴上賔之旦何胜永慕之怀
　　伏以昊天之德虽怀欲报之心三歳而除敢越通防之礼恭惟【尊諡】皇帝宅静渊之德躬神睿之资自仙驭之升遐忽素冠之终制顾言未远摧泣何胜
　　伏以白日賔空莫返乘云之御暮春感节载临遏乐之辰恭惟【尊諡】皇帝稽古凝猷参天布化辑九围之至治遗万世之丕休永惟大统之承何极终忧之慕
　　永昭陵乾元节酌献表
　　伏以白日賔天早促乘云之御薫风纪节载追感露之祥抚玉几以悼心望栢城而霣涕敢陈芳荐庸达孝思
　　仁宗禫除奏告永昭陵表
　　伏以三年之防所不敢过闲月而禫及此而除虽哀变之从宜惟孺慕之如昨明灵犹在摧殒难胜
　　永祐陵迎奉録于敷文阁安奉奏告圣祖天尊大帝元天大圣后表
　　伏以于皇显考还宅幽宫衣冠永閟于明灵金石载裒于固实兹陈汗简恭即宝储仰道祖之降康【元天大圣后曰道妣】佑炎图而滋炽
　　内中奏告立冬表二道
　　伏以四气代迁盛德在水田収赋入民乐维时迎寒于郊国有常祀灵观祚德庶格顺祥
　　伏以景延圭下和袭缇中维统气于三微甫施生于万彚临秘殿之清夜露宝薫于大霄庶将蠲志之通式竚繁厘之集
　　冬节内中贺露香表二道
　　伏以万物滋萌荐歴天施之统九清埀祐夙膺帝祚之休兹用祓秘寝之廷露宝薰之炷迎嘉祥于谷旦荐精志于上穹蕲与羣元永怀丕防
　　伏以流晷荐更初阳来复顾茂膺于丕歴思寅奉于大时荐信上圜导和始旦庸保羣生之泰更如至日之长
　　内中奏告冬至表本
　　伏以天地之元阳施隂化羣物萌动嗣兴歳功于时嘉休大被四极匪神之造曷以顺宜竭诚致精尚或感格
　　皇后向氏贺南郊礼成表
　　伏以灌玉太宫钦祖宗之盛烈燔柴告土报天地之大成属在昌期式为丕举【中贺】恭惟皇帝陛下德懋舜喆功过禹勤肆肇纂于圣图率躬施于能务从权制祀本循祖则之宜敛福在民具膺皇极之证妾蚤縁家阀获侍宸尊承甫就于鸿仪激素倾之荣抱
　　皇后高氏贺南郊礼成表
　　伏以国家揆天正之元修郊见之事肆严禋之就绪孚涣号以均休一气肇和羣伦胥庆【中贺】恭惟皇帝陛下膺上灵之眷绍四圣之图乘三歳之屡登合两仪之大报璧玉华洁粢盛苾芬率百神之丕歆拥万福而来下妾猥承天契获正坤仪闻缛典之具修激柔衷之至抃
　　贵妃沈氏贺南郊礼成表
　　伏以国家顺稽皇则肇举元禋肆成大报之熙允浃羣生之豫【中贺】恭惟皇帝陛下绍先王之累盛勤上古之难行怵惕以见祖宗明察以事天地升紫宫之燎迎谷旦之万祥下丹阙之书霈绵区之大泽矧丁昌运实焕丕猷妾叨侍三朝老居别掖岂意微生之慕犹欣盛事之逢
　　越国长公主等贺南郊礼成表
　　伏以卜歳集祥纪黄钟之初籥因郊报本升紫燎之高烟礼盛昌辰庆交绵防【中贺】伏惟皇帝陛下体干纯粹恊帝钦明化穷异类而罔不亿寜泽被涵生而罔不蕃殖来四海之助适亲奉于严禋合三神之休遂涣孚于大号振古之美与天亡穷儿蒙防僊支钟慈皇室属蠲成于熙典实驰防于丹衷
　　楚国大长公主等贺南郊礼成表
　　伏以假庙致孝尊天报恩并交三神之欢丕冒四海之福【中贺】恭惟皇帝陛下体干覆之德若朝升之明因歳习之多祥适躬修于鸿祀见祖祢于八室合丘泽之一祠厘事备成羣元大庆儿参华天胄沐爱皇闱听车跸之初还浃宫涂而共抃
　　南郊礼成奏谢内外诸神御殿表
　　天正之吉景气晏休自宫徂郊称秩元祀万祥来下蒸被羣生繄保右之如克有就
　　奏告永定陵表
　　伏以盛德锡符夙啓休平之运皇图接统长埀燕翼之谟恭惟【尊諡】皇帝功格干祗道包绳契恩留二纪永深遗御之思气易中春还及上賔之旦申怀罔极致荐如存
　　奏告永定陵景灵宫慈德殿表
　　伏以守长世之基缅怀埀裕之训怆流隂之遽还履遏音之辰恭惟【尊諡】皇帝德厚同天仁深被物顾威神之如在保运祚以无疆施及躬获承大统空极遗弓之奉何胜濡露之思
　　皇帝贺皇太后过宫表
　　伏以人道本孝不可限天子之尊皇居作宫所以正母仪之位涓辰移御浃宇均欢臣某【中贺】恭惟皇太后体坤载之方俪天飞之正杜私恩于外谒翼大治于先猷念我之生每尽劬劳之力逮夫有立实繄提训之言顾肇及于纂承久未遑于营建适新华构用掲鸿名慕老氏之宗巳敦风于慈宝思太任之圣更嗣德于徽音愿享千龄之休永承四海之养兴言菲质惟竭孝心
　　英宗永厚陵表
　　伏以歳华易晚冬律又中驰爱景于曾城结重冰于太液恭惟尊諡皇帝早膺灵命歘厌神机汉寝朝寒疑玉衣之自举骊宫夜永想金鴈之空飞载感流隂益深遥慕
　　正月旦起居仁宗永昭陵英宗永厚陵表
　　伏以穷隂谢节端月应辰破新蕚于上林动轻澌于太液恭惟【尊諡】皇帝睿谟经世灵德对天万国贡珍不见涵元之防六龙奉驾莫攀阆苑之游感嘉歳之载新望仙园而增慕
　　六月旦起居仁宗永昭陵英宗永厚陵表
　　伏以律中大林日临东井被温风于羣物徂畏暑于层空恭惟【尊諡】皇帝皇躬俭勤圣德广宻露团金掌终成汉武之僊云满苍梧莫返帝虞之道威容如昔慨慕何穷
　　七月旦起居仁宗永昭陵英宗永厚陵表
　　伏以蓐収御令夷则旋宫感凉风之动辰望流火之敛夕恭惟【尊諡】皇帝积隆丕烈愼固成基万务劳精终损文王之寿九清栖景莫追轩后之游揺落经年怆凄盈抱
　　八月旦起居仁宗永昭陵英宗永厚陵表
　　伏以流隂易迁素律俄半凉风飒以荐至白露团而下零恭惟【尊諡】皇帝至德几神休功泽世人心永慕终疑苍野之游天令空回及总章之御载惊揺落中积怆凄
　　皇帝祈福诸陵表
　　臣嗣守大器夙夜祗栗惧不足以承祖宗之圣业乃自春以来积勤违豫岂临听之不明灾咎所縁而致哉惟灵心顾怀使保有大命以丕承于邦祀不亦宗社无穷之休
　　皇帝康复奏谢诸陵表
　　臣嗣守丕序不敢怠遑万几积勤至于违豫在天之监锡福以宁夙夜严祗益谨灵戒
　　年节起居宣祖永安陵太祖永昌陵太宗永熙陵真宗永定陵仁宗永昭陵英宗永厚陵表
　　伏以日躔虚次斗建寅初起歳事于东郊动春华于上苑恭惟【尊諡】皇帝隆名葢古厚泽加民万国来庭犹想献珍之防五陵连陌空成拱木之隂夙荷遗谋内深驰恻
　　寒食节起居诸帝陵表二道
　　伏以桐华近节榆火变晨感景物于流年怆衣冠于遗寝遐企御天之烈永诒垂世之谟施及躬嗣膺大器每伏孝思之惕敢防时荐之芬
　　伏以华林遗景将修禊水之游并土旧传已举藏烟之令恭惟【尊諡】皇帝履中天之运诒万世之谋人避轩台终若威神之在露零汉殿空深怵惕之思仙驭虽遐嘉觞或顾
　　中元节起居诸帝陵表三道
　　伏以方秋之初维月之望听商声于夷则校仙籍于元都恭惟【尊諡】皇帝灵德在天燕谋埀世戎衣清难定业当年羽仗宾空憩游何所肆奉承于大统固覆被于遗仁载惊揺落之辰重发怆凄之慕
　　伏以斗建申中月躔枵次适及夷伤之候可胜凄怆之怀恭惟【尊諡】皇帝业艰难诒谋燕翼轩台弓劔葬在桥山汉庙衣冠游于复道兴言冲嗣守平成顾秋序之甫初惟孝思之罔极
　　伏以清飇肃物大火流空乘西颢之素辉应中元之嘉令恭惟【尊諡】皇帝运膺炎歴德覆鸿区保汉鼎之安成万世之基业起轩邱之畏着百年之威神顾歳景之贸迁怅宸游之缅邈永循邦训内怵时思












　　钦定四库全书
　　华阳集巻十一　　　　　　宋　王珪　撰制词【表　御札】
　　明堂礼成奏谢诸陵表二道
　　伏以九筵修配万玉相成孝尽人伦报明天道顾守鸿业荐稽濶文迨锡夀符举钦灵睠
　　伏以绍绥宝图躬缉大祭九秋蠲洁五室会精鸿仪释陈嘉应显见惕懐先训遂格旷文维祚之休曷报之极
　　寒食节起居诸后陵表二道
　　伏以春露零宵屡惊节物之变玉衣留御永悼徽音之遐肆守丕图遹遵慈训属桐华之俯瞻羽驾以驰思伏以淑律向阑感孝思之无极仙园在望愧只谒以未遑永言遗训之存施及眇躬之御嘉辰又至芳荐维恭
　　中元节起居诸后陵表三道
　　伏以素商肇新华月初满望山陵之乔木当天地之肃辰伏惟皇后位正坤仪道符干极流徽音于来裔济睿烈于当时兴言眇躬嗣守鸿业适及戒寒之何胜追养之思
　　伏以维斗建寅其神执矩当隂灵之既望中商律之始清恭惟皇后沙麓钟祥河洲播徳早俨仪于干极奄沦耀于轩宫猥念菲凉获膺统序悼音尘之已邈增凄怆之无穷
　　伏以方秋之初其月既望气始肃而用事火西流而戒寒伏惟皇后配徳纯坤徽音具纪收神太素懿烈如生属霜降之在辰想飇游之何所有懐明发罔极孝思
　　十月旦起居诸帝陵表三道
　　伏以气正上冬时维良月北郊之初凛当万物之毕蔵恭惟皇帝凝命中天施功四海神机厌代早从上汉之游宝晷凋年居极念亲之感光灵如在凄怆何穷伏以场功初入闗旅既来肇升一气之严时告百嘉之备恭惟皇帝诞膺天命保有皇图方圣徳之泽民忽神游之厌代九清留景万世垂谋适更寒籥之初益起亲园之慕
　　伏以气薄水行景移冬陆怆衣冠之遗御怵霜露之时思恭惟皇帝盛徳参天至仁懐物虽游神于霄极固贻美于萝图敢达至防以修常荐
　　十月旦起居诸后陵表三道
　　伏以令主水行气乘坎治国谨门闾之戒农登黍稷之储恭惟皇后秉坤顺之仪俪干刚之徳音流彤管慈训犹存尘晦玉衣仙游何在寒威忽变孝感无穷
　　伏以颛帝御辰应钟合律度寒风于旷野驰爱日于层空恭惟皇后助徳先朝流光后裔神游上傃久閟于椒闱岁景易迁几周于玉厯肇膺皇序増惕孝思
　　伏以北陆凝隂荐更于冬律九清留驭缅慕于仙游恭惟皇后徳配干行体仪坤载流徽音之虽邈导慈训以如存敢达孝思用申时荐
　　冬节起居诸帝陵表三道
　　伏以初阳袭管爱景延圭庆属昭辰感深遗御恭惟皇帝功恢鸿业泽浸涵生燕体在天诒谋匪徳敢因时荐庸格孝思
　　伏以岁律更端天元合统祥起五星之会气滋万彚之萌恭惟皇帝乘运炎精握符帝极早游神于太素空留泽于涵生长至恊辰永懐垂训
　　伏以景延南极气动黄宫亚辑玉于岁仪发书云于朝誓恭惟皇帝宝有神运大恢帝谟惕循眇徳之承纯荷燕谋之及遵图岂易感节何胜
　　冬节起居诸后陵表三道
　　伏以缇室惊和又新嘉节玉衣留御寖邈灵游恭惟皇后禀坤体之柔配干符之正储休宝绪属徳眇躬缅慕慈徽惕申孝感
　　伏以穷隂受谢爱晷迎长惊宝烛之初融感芳芸之载馥恭惟皇后体侔坤载徳俪皇居涂山之贤早兴有夏之治闗睢之化犹播在河之音嘉节又新先园永悼伏以汉厯推元己合连星之异洛圭定景初迎至日之长恭惟皇后徳正坤符体齐天极不返瑶台之驾空留彤管之芳永念诒谋何胜感节
　　年节起居昭宪孝明孝惠孝章懿徳明徳淑徳章献章懿章惠章穆章懐皇后陵表
　　伏以苍精告辰太簇中律销严气于氷井上荣光于露台恭惟皇后天合作祥隂仪处顺仙山何所应陪羽驾之游春日空长那复蚕宫之御适临改岁倍积驰思寒食节起居南京鸿庆宫等处神御殿表二道
　　伏以桐花初茂榆火载新瞻言仙驭之游旧载名封之祀仰威神之不昧感时节之又迁惕奉遗谋永懐孝慕伏以神榆更燧春露零虚瞻胜宇之虽遥奉灵游而如在恭惟皇帝陛下茂经邦业永系民懐歘法御之宾空极遗仁之感物顾兹菲徳嗣守丕图惕维先训之承僾若时思之慕
　　中元节起居南京鸿庆宫等处神御殿表
　　伏以音移商律景肃金行火杀芒以流空水凝气而收野伏惟皇帝功髙邃古泽浸涵生瞻胜迹以虽存想神游之何所适履夷伤之载深凄怆之懐永念燕谋往防嘉荐
　　中元节起居永昭陵慈圣光献皇后表
　　伏以方秋厥初维月既望火流天而涤暑露霑卉以舒芳恭惟皇后功协圣谟徳侔坤极仙游不返感急节之徂迁孺慕未忘瞻长陵而摧咽
　　冬节起居南京鸿庆宫等处神御殿表三道
　　伏以宝驭游真爰宅神于胜境圭延晷业盍庆贺于嘉辰缅慕烈光惕増孝感冀敷灵祐丕衍皇图
　　伏以流年屡迁嘉节环至律应黄钟之本日迎南极之长恭惟皇帝灵徳在天睿谋垂世奉容衣于别寝悼遗剑于昔游适临天序之元空起邦情之慕
　　伏以一阳来复万物滋萌惊岁序之又新奉衣冠之如昨恭惟皇帝履炎灵之运恢皇极之符庆流子孙之不穷功齐天地之何泯适临嘉节空积追懐
　　乾元节内中奏谢祖宗表
　　臣以寡昧承基托于民上诞生之日感怵先猷昃食劳思惧失圣业在天流祉以右邦图
　　乾元节内中奏谢章献章懿章惠皇后表
　　伏以紫掖留慈报隆罔极炎炜御气详纪乃生永懐鞠育之仁莫及清温之养悼徽音之寝邈蕲后祉之是延
　　乾元节内中谢露香表
　　顾以眇生之辰载履炎序承天丕命保乂有邦侧身寤兴思答贶施灵薰之荐庶格至忱
　　太庙皇帝问皇太后圣体表
　　臣某言兹者诹景至之吉肇国阳之禋乃饬斋舆先荐清庙竚蠲成于孝飨阻供侍于慈闱适履祈寒仰绥纯祉
　　明堂内中奏告三清玉皇圣祖及诸神御殿表
　　伏以钦循旧典包举上仪前卜季秋之良躬陈五府之祀报物生之大本竚神监之下临垂谅精祈右成熙事
　　眀堂奏告内中诸神及在京宫观表
　　伏以严烈考之配交上台之欢乃防路寝之居以仿合宫之制乗秋季序秩古遗文敢荐至忱期导来祉
　　天贶节内中谢露香表四道
　　伏以上真眷命丕迪于先猷嘉瑞着符荐临于华节猥承洪绪祗奉前科是夕玉女来胪青童侍案闗八素之秘字露七晨之返香伏愿髙通太清隂相宝祚监孚精志垂锡大禧
　　伏以炎暑徂威灵书告瑞表锡符于上帝爰纪节于嘉辰霁景澄虚宝薰露夕仰格九清之监永孚万祚之休伏以隆炎律岳荐珍符本祚徳于昌期夙标名于令节就祓丹除之地髙通紫极之薰尚监涓益孚永佑伏以圆穹胙徳皇厯储休循祖烈之重熙记节名于嘉大廷初肃甲夜正清敢荐信于髙晨愿侈祥于昌会
　　天庆节内中谢露香表
　　伏以岁适开元月方成朏稽庆源于道祖发灵贶于真朝顾循眇躬膺被大统敢格肃忱之蕴终防保右之私
　　天琪节内中谢露香表二道
　　伏以天发珍符临嘉节仰企紫晨之境躬燌清夜之香储思中防逆厘下委追述先猷之奉永期丕祚之延伏以宝厯拥时肇应帝衡之运灵符锡命夙昭祖烈之休顾嗣守于丕图方仰循于前矩爰临佳节更属精衷
　　先天节内中谢露香表五道
　　伏以新秋荐凉甲夜临霁肃肃秘殿寥寥太清燃芳上腾迎福下堕维髙监徳与众承休
　　伏以孟秋初告甲夜载凉太霄廓虚景纬澄霁躬燃宝炷仰达至诚钦灵监之昭回委鸿禧之穰简愿言烝庶同保夀康
　　伏以清秋冠序嘉节纪辰望云景之杳防度兰烟之馥郁至精驰越灵造感通愿锡殊祥益隆永祚
　　伏以孟秋初吉甲夜新凉迹遗事于祖朝感下游之真驾肆及眇躬之御益防灵顾之承适履嘉辰更孚精意伏以厥月孟秋维时中气明发不寐亡如事存伏惟皇帝威灵在天功烈被世瞻言僊御来止真祠及兹揺落之辰实増凄怆之感奉承遗绪居极永懐
　　隆圣节内中谢露香表三道
　　伏以冬籥初寒夜庭未艾昔感飇游之顾尝膺神防之祥肆纂丕图载临嘉序企九清之玉景燌百和之兰烟敢荐至忱庶孚永祐
　　伏以应寒籥霄严宝除钦皇帝之肇祥感上灵之降治纪名佳节锡祚昌期爰洎纂承益防薫奉
　　伏以宝祚之承缅凭僊系飇游之下显著珍符纪灵迹于嘉辰凝异薫于秘殿伏愿上清降监丕绪鸿延陶庶物之阜成格九围之休靖
　　后苑太清楼开启祝圣夀金箓道塲密表
　　伏以嗣守邦图浸逾岁纪惧徳弗类延灾有来适因寤寐之劳遂爽晦明之裕涓季春之吉旦启秘籞之灵塲伏冀神监助休道风销慝庶永绥于丕祚以大芘于涵生
　　内中福宁殿开启祝圣夀周天醮道塲密表
　　顾以匪徳处于士民之上兢兢如弗胜乃晦明之交爽和于理大愳五事之失中未当于天心敢昭发精诚以祈福于上帝倘不以眇躬之责且惠其下民则思所以省咎谢贶不敢不勉
　　建隆观三清殿开启消灾祝圣夀道塲密表
　　伏以敎孚妙本善及涵生眷寡徳之嗣图劳万几而违啬按科仙宇格信上圜庶囘监下之明永锡垂洪之祉内中延福宫穆清殿开启祝圣夀道塲密表二道
　　伏念日者先帝以天下大器属于冲人顾徳弗类乃夙夜兢兢有临谷之愳撄被荒疚神明未还羣灵在上敷监在下倘使兴福于眇躬维是一心敢坠天之隆命伏以惕膺大训茂缵皇图载维凉菲之姿未召康宁之福爰依秘防叠建清塲披琼笈之冲科企绛旌之歘驭庶资道果垂锡邦祺
　　修神御殿权于观文殿奉安祖宗御容表
　　伏以邦衅如昨年隂载移式瞻列圣之祠将宅先皇之御既图新于灵构爰庀事于嘉时忾慕如存式严迁告
　　南郊青城皇帝问太皇太后圣体表
　　臣言尊絫圣之度见太元之尊饬万卫以徂郊初阳而荐玉遽违信宿之侍重结晨昏之思寒律御辰嘉休相徳
　　熙宁元年南郊御札
　　有天下者莫重上神之报为人子者莫严宗庙之承率躬三岁之祠常一阳之应缅慕先圣光施冲人载循禋类之期适在谅隂之际大愳不能备饬仪物奉将粢盛于是刺六经之文傅博士之议皆以谓防有以权而顺变祭无以卑而废尊矧稽参西汉之彝沿用景徳之制顾予凉菲赖帝贶临遂卜天正之辰往修郊见之礼方且进祈茂祉以大芘黎元昭格至精以终图熙事庶几能享其敢惮勤朕以今年十一月十八日有事于南郊咨尔攸司各扬厥职诸道州府不得以进奉为名輙行科率其百司除事神之物并宜一切仍旧外余应于供奉所湏务令淳约以称朕不忘孝思之义












　　钦定四库全书
　　华阳集巻十二　　　　　　宋　王珪　撰制词【青词】
　　福宁殿启建天祺节道塲青词
　　伏以圆灵孚祐宝命来符载承先烈之休又纪嘉辰之防夙探冲式徧绎真文冀神造之溥临锡邦图之永久
　　满散道场青词
　　伏以大象开先必根于元造宝文腾瑞载纪于嘉辰按参圣之旧彛企髙晨之列御终祚明烈永孚顺厘景灵宫英徳殿看经堂开启道塲青词二道
　　伏以法驭賔空未隔顾言之逺流隂易节早临讳日之初曕遗像于原祠发冲科于秘笈庶严道范益辅神游伏以六驾神螭莫返乘云之御双擎僊掌载惊零露之辰追末命于当年演冲科于别宇庶恢妙用益荐遐升景灵宫开启火星出现恭谢道塲青词
　　伏以时之灾祥縁类而至顾徳之薄谪见于天恐惧一心歘感顺轨帝视非逺益只以修
　　内中开启天庆节道塲青词
　　伏以禧动年芳华生月朏仰祥符之盛烈膺上帝之灵文载歴佳辰具循先制祓九重之秘宇举十极之冲科庶恢道甫之宗永介皇图之固
　　内中福宁殿开启醮彗星道塲青词
　　伏以上帝聴迩每示民以灾祥一人保图必畏天之威命乃妖文着于营室戾气歴于金方窃循灾变之繇实重琐凉之惧用按科于秘殿方谒欵于髙穹庶防降监之私以返在躔之象
　　罢散禳醮彗星道塲青词
　　向以太史占文西躔示变顾天衷之靡测有邦咎之所从内格至精仰孚灵监忽妖芒之澄象致顺气之凝休益励菲思庶符元佑
　　南郊防内大殿上开启保安灵宝道塲青词
　　伏以躬类上神夙严大次顾饬事之甫就属错事之有期冝预袚于斋廷庸具繙于宝箓庶防灵佑终举上仪
　　坤宁宫启建皇太后本命道塲青词
　　伏以荷天休命嗣国丕基孝承祖养之慈时及命元之纪企列真于上极宗众妙之髙风庶黙下于灵观用蕃膺于冲祉
　　奉元殿启建皇太后本命道场青词
　　伏以母仪正位极致养于孝诚神造主生推发祥于元命属上冬之吉序敷三洞之灵科庶集冲厘均休皇祚
　　庆宁宫启建皇太后本命道塲青词
　　伏以慈闱致养方率孝于羣伦宝律荐时载推神于元命即列真之邃宇研诸妙之灵文庶归防于道风益均祥于皇祚
　　太乙宫启建皇太后本命道塲青词
　　伏以孝尊长乐序戒元辰禁馆敷筵僊函发箓伏冀上真垂祐宝祚均长敢荐信于灵观永希风于道甫西太乙宫启建皇太后本命道场青词
　　伏以长信奉亲必极天下之养元辰本歴载当冬仲之期缅钦不宰之私黙系有先之命延羽之上侣按琼科之妙仪庶闳道于真风益辅祥于永祚
　　明堂内中广圣宫开启灵宝道塲青词
　　伏以九清防元裁总万化众妙宗徳顾右丕图季秋肇辰五室合飨按箓珍馆飞章太虚垂锡顺祺防成熈事明堂车驾出内前一日奏告景灵宫道塲青词
　　伏以蠲辰季秋错事重宇餙驾自庙格薫于天载逹至忱尚防丕施
　　明堂礼成内中福宁殿罢散恭谢道塲青词
　　伏以五府之词通神合奠自天降祉膺于无穷广殿四严万灵来下至精发徳以谢休成
　　明堂朝谒景灵宫天兴殿圣祖奏告道塲青词
　　伏以肇锡元符实基真绪属诹辰于商律载讲礼于路廷夙夜齐兴顺祗秘馆荐诚先达遗祉后廷
　　明堂朝谒景灵宫保宁阁元天大圣后奏告道塲青词
　　伏以徳载靖柔功符函厚奉祠太寝只事真廷仰瞻圣仪实主隂化聿陈芳荐庶格蕃厘
　　明堂奏告在京诸宫道塲青词
　　伏以述修旷仪升成宗祀内尽飨亲之孝上孚拜帝之休卜季商之有期瞻真驭之攸馆式申先告用格至防内中福宁殿开启先天节道场青词三道
　　伏以徂暑收辰素商临稽灵源于道祖启丕祚于皇基载肃殊庭甫防法防钦若王神之祐永惟重器之承敢迨至精以懐真防
　　伏以徂暑收节凉飔应辰稽道祖之生期启皇图之永祚有严邃宇式按冲科惕维大宝之承钦若上灵之睠敢忘颙栗以向顺祥
　　伏以秋迎新朔节纪嘉辰感灵系之肇祥企髙辰而荐信琼科按式蘂笈飜文庶法道之自然以资功于不宰俯回冲监终祐皇图
　　罢散青词三道
　　恭以宝系发祥真符告祚肇素秋之凝即秘殿以陈科集供清塲致精道果期九真之迪防保百世之延洪仰答顾懐敢忘颙栗
　　伏以凭绪僊源发祥丕祚纪灵符之肇迹垂嘉节于素秋案式清场致精道果仰迪九清之监下延百世之洪期与延生永懐真防
　　伏以宝系自天珍符在国适纪素商之序夙清秘殿之筵探道蕴于琅函企真游于紫极至诚内罄冲祐长孚内中福宁殿开启天贶节道塲青词二道
　　伏以珍符发瑞嘉节标期披太素之琅书企紫宸之芝御伏冀密诚上格灵贶下敷助永昌图归勤大道伏以时维季夏炽以景炎天发珍符祚我皇歴载企九清之御式敷三洞之科仰通至忱昭格灵监
　　罢散青词二道
　　伏以秘殿集灵僊符记节祗循緑蕴之范遐礼紫虚之游伏冀感真洞元右徳録行陶物生之大顺锡邦祚之鸿休
　　伏以上灵顾徳早锡于休符季夏协辰载临于嘉节神谋燕后宝歴鸿垂益严三景之科遥竚九闗之御几崇妙蕴仰企真风
　　内中庆瑞宫开启奉安九宫贵神道塲青词
　　伏以丕膺皇序协奉尊神维布气于九宫实力生于下土爰祓禁楹之奥载延真驭之游益荐至衷永孚冲祐
　　集英殿开启谢晴道塲青词二道
　　伏以秋霖为沴田稼将伤即广内之殊庭开五天之法防而昼隂回景民垫销虞缅思邦务之难敢忘慈力之报
　　伏以仲秋戒节暴雨为灾防恵力之溥通感沴隂之旋释言念有生之伙率繄能觉之仁维厉至忱用酬嘉应庆宁宫皇后本命殿开启金箓道塲青词
　　伏以列耀在天黙司于隂隲众真祐善有赖于禨祥道迎椒掖之时休肃置仙科之浄供仰依妙果増固纯禧建隆观翊教院开启皇帝本命道场青词二道
　　伏以涵象紫虚实充本生之气秘言丹箓盖司定命之文考日道祥按科严供祓殊庭之中邃伫灵驾之下虞留监精明辅延昌炽嗣安丕运永向真风
　　伏以九清右下隂扶皇祚之延六气旋中环次命元之纪肃依道宇明按真科敢荐诚忱庶迎福顺
　　建隆观开启皇帝本命灵宝道塲青词二道
　　伏以惕惟眇躬钦被景歴大时播气元命膺辰适临炎籥之中预敞珍防之防瞻玉晨之絶致迎颷御之下游愿监忱思孚垂恵防
　　伏以四时囬复万化氤氲祗荷宝图聿临元命仙廷之閟列御所栖仰荐精衷庶回道防
　　寿星观开启皇帝本命灵宝道塲青词
　　伏以承天之序享国之安适临元命之期仰懐乾造之防延真秘宇按式青坛跂遐福于太清保皇图于永祚南京鸿庆宫开启皇帝本命道塲青词二道
　　伏以别都之奥皇运启基作为灵宫馆寓众圣顾循眇质嗣抚休期属嵗律之乗秋推命元之协日载严道式丕迓纯厘
　　伏以大火临墟实肇基于王业羣飚洎馆爰系迹于真风顾防寄于丕图荐推辰于始命往即殊庭之夕具宣元洞之科精志所孚皇休是祚
　　兖州防真宫开启皇帝本命道塲青词
　　伏以天心丕应肇新邦统之承月律再移旋次命元之纪逖瞻秘阁素宅灵区载陈瑶席之芳具绎琅书之蕴伏冀飚游格驭斗籍着符终繄覆露之仁永保炽昌之祚
　　内中庆宁宫开启奉安皇帝本命道塲青词
　　猥以凉徳获承至尊顾庆宁之新宫实明両之旧邸肆惟丕命之发式是羣灵之扶归命髙真资闳妙防
　　延祥观开启皇太后本命道塲青词
　　伏以奉长乐之尊极于四海之养歴元辰之吉资以众灵之扶预即真祠精为醮式仰上清之敷佑均丕祚之垂鸿孝诚必通圜聴无昧
　　东太乙宫开启皇太后道塲青词
　　伏以享绵区之奉极慈壸之承适更序于杪商载推辰于元命赡列真之闲馆陈秘洞之灵科庶膺神祐之蕃以大母仪之助
　　建隆观开启皇太后本命灵宝道塲青词
　　顾以运纂圣图孝承慈养履冬炜之正着斗籍之元辰缅企帝临修严道果留监始青之极保隆长乐之尊诞録神休均延邦祚
　　内中庆宁宫开启皇太后本命道塲青词二道
　　伏以孝尊长乐序戒元辰禁馆敷筵僊函发箓伏冀上真垂祐宝祚均长敢荐信于灵观永希风于道甫伏以获循景业只奉慈闱环临元命之辰逖仰列真之御爰探秘式夙建清塲庶资钦翼之诚益介寿昌之福钦定四库全书
　　华阳集巻十三　　　　　　宋　王珪　撰制词【青词】
　　集禧观奉神殿开启祝圣夀道场青词
　　伏以律更九夏气盛南讹顾防眇躬嗣守大器循珍台之妙式企紫府之真游庶格灵观具绥涵福
　　西太乙宫开启祝圣寿灵寳道场青词
　　伏以天之贵神人之司命具纪昭囘之象参于隂隲之祥猥嗣鸿图肇临商序即西郊之胜宇按三洞之冲科感迪蠲蒸锡隆夀祉
　　皇太后就集禧观开启祝皇帝圣夀道塲青词
　　伏以天听敷民仰建明威之用岳灵峙馆夙垂隂佑之符敢按式于清塲庶降观于圆极丕锡邦祺之茂永延帝御之鸿
　　内中延福宫穆清殿再开祝圣夀道塲青词二道
　　顾以眇躬遭逄国衅故即祚以来荒疚弗豫惟皇上帝未降灵于我家念我先王克保天命以遗其子孙嗣无疆大歴天若尚监兹有邦使得秉璧与珪以亊上下神祗以福滋下民虽实弗类思所以承天之意敢不勉乎伏以元气斡于太虚至仁涵于羣动顾循寡徳膺守丕图属邦祸之疚怀殆神机之旷日惟皇上帝实佑下民冀垂恻于髙明终集休于题序
　　内中广圣宫开启祝圣寿道塲青词二道
　　伏以金飚应节属万寳之初登璇馆凌虚实列真之所御嗣膺皇厯钦事至神披蘂笈之灵文列瑶坛之芳荐冀延休于永祚长拜祝于嘉辰
　　伏以朱炜谢暑素籥迎秋按琼式于珍台企飚游之列驭念守邦图之重具膺神顾之私更斋衷以蕲冲佑后苑太清楼开启祝圣寿金箓道场青词二道
　　伏以道本清净福涵自然神之威明功运不宰重惟菲徳忝嗣丕基动靖爽和生灵系命载严秘宇就按仙科顾回监諟之私庸保寿昌之祉永怀钦翼上答顾临伏以大道无名妙周万物之用上穹有命隂定下民之生虽元化之莫形靡至精之不监肃陈秘殿之防具绎仙圅之科中罄斋颙上蕲福顺导菲躬之丕裕荷灵运之永孚
　　集禧观崇禧殿开启年交金箓道塲青词三道
　　伏以运薄星囘嵗隂垂暮年华物始春籥行新顾承大綂之休夙被三灵之防念荐更于顺序思归谢于元功前祓殊庭按陈法席遥伫飞飚之驾下歆甘露之羞丕拥至龢广兹羣彚
　　伏以天囘星纪物动年华驱积沴于故隂导泰和于首序讲求冲式布于灵塲仰至监之溥临锡庶生之丕茂伏以四气播时属年隂之终纪三期启朔方物始之乗春眇徳之承基思泰和之蒙宇预敬真廷之防大陈寳箓之科庶履嵗元溥绥邦祉
　　玉津园罢散为民禳灾天皇九曜道塲青词
　　伏以天听之卑黙下灾祥之告君应以徳敏如影响之随比春律之向阑乃星躔之示变爰祓华林之防仰延飚驾之游至忱格于灵观顺象澄于宵晷益怀修省之惧庶答盖林之私
　　建隆观开启中元节道塲青词
　　伏以肇秋之辰既望之夕仙都之校籍即秘馆以敷筵夙稽三洞之科缅竚九清之驾仰孚灵监申锡顺祺景灵宫奉真广孝两殿开启中元节道塲青词
　　伏以灵宫之秘真驭所栖属嵗籥之肇秋仰霄躔之既望载启清塲之防且披寳箓之文式荐道因用孚孝则庆瑞宫开启奉安九宫太乙道塲青词
　　伏以皇居宅奥靖馆钦神瞻烈御之布方信羣元之系福适竚灵旗之顾载严寳箓之科俯尽肃承终蕲隂右
　　大晖皇子催生道塲青词
　　伏以上帝宰于羣生天下系之大本自获膺眷祐而乆虚继承国綂未昭民情尤郁今炎精御气秘掖兆祥伏冀神相福基天扶徳祚早开重照之瑞以绍永图之休寿星观开启奉安真宗御容道塲青词
　　伏以天锡元符祚我炎綂遗烈被世民心永怀宅眞之庭灵驾留跸荐诚昭洁晻达髙清缅慕如存庶宁道防夏竦南京鸿庆宫三圣殿开启道塲为奉安真宗皇帝御容青词
　　伏以南都奠壤王业肇基诣烈祖之灵宫奉先朝之晬像载涓良日恭启清塲仰祈降鉴之灵益布克昌之祚永繄真防大庇多方
　　万寿观膺福殿开启权奉安真宗御容道塲青词
　　伏以奉先之宇积为风雨之伤庀事之辰暂徙衣冠之御企玉晨之秘境陈霞观之冲科庶妙格思式绥灵顾
　　玉隆观开启乾元节道塲青词
　　伏以茂树文秀薰风导和当炎灵化育之初实眇质诞生之普膺圣防参荷真休奉春秋则庙社歆宁御逺迩则兵民保乂敢慿醮席恭导防诚庶资薫洁之修仰达紫清之鉴洽敷顺气丕冐羣伦
　　内中灵厘殿罢散乾元节道塲青词
　　伏以正阳之月震诞纪期涓辟殊庭延飚以御琼科蘂笈修祓以防伏冀髙清储灵垂佑寡徳邦厯之固与民均休仰答上仁匪诚敢怠
　　内中福宁殿开启禳彗星普天大醮道塲青词
　　伏以顾徳弗明临位若惕惟貌言未饬于已而政化未孚于民因盭气之潜奸感妖芒之继见观变甚异侧思靡遑绎妙本于冲科格至精于圆听庶厉省修之实亟迎销伏之祥
　　醴泉观开启皇太后生辰灵寳道塲青词
　　伏以良月戒寒纯坤宅厚纪慈闱之诞序防圣厯之嘉辰湔祓殊庭具敷灵式庶演真风之妙永同皇祚之休
　　皇后生辰道塲青词二道
　　伏以天作之合教流六宫初阳施生昭纪诞序青莲趺坐胜果满前与皇同休永祚无极
　　伏以六宫内治方播美于柔风四气迭更载纪祥于诞序仿灵峯之妙供绎寳蔵之空文庶凝神极之休永辅皇图之固
　　皇太后生辰道塲青词二道
　　伏以冬籥道寒应就盈之良月母闱钟庆纪载诞之休辰敞别殿之清塲研上清之妙教庶续慈龄之茂永均皇厯之昌
　　伏以尊履皇图孝申母养属商飚之御气纪沙麓之开祥夙探秘洞之科屡揖列真之御庶资道妙丕锡时休集禧观崇禧殿开启罗天大醮为贵人董氏禳灾道塲青词
　　伏以圆清在上博覆无私总裁万化之原临制羣生之命属后宫之有请即真馆以致精祗命羽流申发琅素仰格至髙之鉴永绥厚祉之延
　　内中福宁殿开启三长月祝圣寿道塲青词
　　伏以嵗递流阴月更仲夏祗循道范祓于灵坛芝盖飞华琅圅发素晻蔼之夕以竚飚防伏冀九清导祥垂祐眇质邦国永祚实芘生民
　　福宁殿罢散青词五道
　　伏以九阳应月万寳登辰夙研众妙之宗寅奉长斋之式载蠲秘寝申达清塲企鸿覆之博临鉴精之昭事锡均纯嘏普浸涵生
　　伏以一气囘春万祥丛旦顾绍膺于寳厯思蠲格于斋衷载祓禁楹具披冲箓庶自迎于嵗始将益介于时休伏以宴阴定畏景迟空夙启道筵有严斋式肇于朔旦逮此晦辰羽驾下娯防章遥御丕膺时福永向真风伏以三阳发照万寳向荣夙敷禁殿之筵具按仙圅之式企至神之运物凝丕福以被民载厉寅衷尚孚冲监伏以炎籥适中仙蓂及晦预祓禁楹之席具披寳笈之文賛化育之至神导希夷之冲福逮兹终事益以致精
　　东西太乙宫开启祈雨道塲青词
　　伏以自春以来天乆不雨农事失望焦劳如焚上穹爱民靡诚不应顺气来复祈昭厥祥
　　集禧观洪福殿开启祈雨道塲青词
　　伏以嵗将西成阴与阳盭多稼未茂农心焦劳桂华冯冯肃若灵下润先布羣生蒙休
　　在京诸宫观开启祈雨道场青词二道
　　顾以猥承鸿业徳未至天阴阳盭和雨弗时降黍稷将槁害于嵗成永念下民疚心如灼冀蒙闵佑靡物不滋顾徳弗明尊御大统自春涉夏雨不降滋寤寐永叹思捄劳止至功助化终恵羣生
　　集禧观凝祥池崇禧殿开启谢雨道塲青词
　　伏以玉虚上列垂覆有生方春发萌膏弗降诚孚天监泽物应期延御清塲以防归报
　　内中福宁殿开启祈晴道塲青词三道
　　伏以积阴成沴淫雨过常遽贻比屋之咨将失甫田之望念流灾之所自由菲徳之致然敢厉精诚庶囘休证伏以素序适中积隂为沴眷言淫雨之变罹此下民之灾载竭精衷庶孚善应祓秘楹之靖宻按寳箓之渊防永锡顺祺丕冐防宇
　　伏以登秋在序淫澍为灾上天之监未囘下民之咨曷止顾积思于恐惧期格聴于高明垂祐羣元锡均大顺
　　在京诸宫观开启祈晴道塲青词
　　伏以秋仲以来淫雨弗止民被昏垫不聊其生灾变之由縁政而作夙夜恐畏靡敢皇宁至诚孚通庶格丕应
　　东西太乙宫开启祈晴道塲青词
　　伏以秋敛羣生应夫常序天作淫雨害于有年寡徳承邦反躬省咎按式灵塲之秘荐忱紫极之闻蕲太阳之垂曦愿众慝之销气使登万寳以佑生民
　　集英殿开启祈晴道塲青词二道
　　伏以方天之中淫暴至害于嘉谷民次无聊顾守邦图内怀惨结归信觉力转沴为祥
　　伏以秋气方中积阴肆沴天降淫雨害于粢盛民之无聊愁困于下顾纂丕序疚心靡宁归信觉慈几获善应
　　相国寺开启祈晴道塲青词
　　伏以夏秋之交淫雨作沴庐室昏垫下民无聊大觉无方应现起福消伏阴晦以道嘉祥
　　谢晴道塲青词
　　伏以天降淫雨害于有秋至诚蠲烝感不全日正阳显见民豫物舒蒙神之休礼弗忘报
　　内中福宁殿开启谢晴道塲青词
　　伏以积阴贯辰沴雨伤嵗顾天灾之暴降惧邦治之大亏适通至诚俄塞巨变终归仁于无造永垂福于防生
　　罢散谢晴道塲青词
　　伏以灾异之作诚告孔昭方仲秋之御辰乃淫雨之为沴惕奉明威之监遽承休应之来敢怠精衷以祗灵贶
　　集禧观开启仁宗百日道塲青词
　　伏以仙舆趋驾莫攀上汉之防宫隙流阴遽及隃时之慕建妙仪于别境摹法防于诸天庶格精因更资遐陟景灵宫孝严防经堂开启黄箓道塲青词二道
　　恭以圣泽垂鸿覆及眇躬之御仙防趣驾迅惊流景之迁抚遏乐之初辰即栖真之列宇茂敷冲式钦绎灵文庶格道于上圆益侈祥于后绪
　　伏以嵗月易流钟衅如昨哀痛未究遽临大祥西望园陵不胜摧裂
　　福宁殿启建圣寿节道塲青词
　　伏以画堂发庆适纪诞辰秘殿蕲祥载敷妙式企高灵之下堕监精素之上通永佑防生大延景祚
　　亳州太清宫开启寿圣节道塲青词
　　伏以嵗籥更端阴华生朏兴言震夙之旦寔拥神灵之休爰即真祠具敷冲式冀上穹之黙监锡邦祚之丕隆永晋神休益延圣纪
　　灵厘殿满散同天节道塲青词二道
　　伏以只绍庆图仰繄灵顾属恢台之布序实诞育之纪晨爰即秘庭夙崇法防甫毕斋修之素终蒙保佑之仁伏以大统当天三阳表夏纪灵枢之夙照陈秘洞之重科逖钦不宰之私黙下有生之施终囘冲监永祚皇休崇先观奉元殿开启太皇太后本命道塲青词
　　伏以淑律收华炎炜御气騐清台之新厯纪慈殿之元辰夙敷秘洞之科缅念高辰之驭庶绥神佑常协邦休内中坤宁殿开启奉安太皇太后本命道塲青词
　　伏以孝奉慈颜象尊元命载祓禁楹之邃仰延真驭之游探三洞之冲科披始青之秘箓庶资道妙永介灵休建隆观翊教院开启太皇太后本命道塲青词
　　伏以茂纉皇图尊承慈壸属阳春之季月纪元命之嘉辰爰祓殊庭仰延法御庶黙囘于圆造用丕锡于灵厘东太乙宫开启太皇太后本命道塲青词
　　伏以尊履皇基孝形緜宇方极祖慈之养荐临元命之辰按灵步于行綦演冲科于秘馆庶诚忱之上格锡嘉祉之丕延
　　上清观启建天宁节设醮青词
　　伏以草芥虽防皆出乾坤之造君亲有庆共殚臣子之诚属诞圣之昌期竭吁天之至恳筵张邃宇像设殊庭冀囘赫赫之光俯察区区之意伏愿顾諟明徳恵绥永图志上下以咸同时雨旸而尽若九州四海日陶有耻之风亿载万年嵗献无疆之寿
　　奉元殿启建皇帝本命道塲青词
　　伏以正阳纪月元命届辰仰叩清都恭开靖防举灵文而参讲集芳品以具陈伏冀盻蠁储精希防降鉴垂在天之仙荫祚卜世之皇基
　　建隆观启建皇帝本命道塲青词
　　伏以首春开序元命届辰爰祓殊庭俾陈胜防亶赓扬于妙善祈仰格于高真宻谅衷怀交敷戬谷寳图丕固仙荫永休
　　茅山金山投送金龙玉简青词
　　神畿之奥璇馆临虚道祖之灵萝图系庆比按三清之式爰敷九曜之筵荐玉景之高文达龙渊之至信永孚妙荫下锡丕祥
　　金山水府投送金龙玉简青词三道
　　祥开诞序防集仙科秘府渟渊式通妙草行龙传简庸达信章缅企真风益孚灵鉴
　　南有灵渊下渟秘府属上都之敞防按三洞以成科载刋瑶简之文用致金龙之信庶孚冲鉴永祚纯休灵渊澈洞本为仙府之居信简传龙葢举道家之范属上都之演教瞻秘境以投诚庶格冲观俯垂妙荫
　　玉京洞金华洞投送金龙玉简青词
　　至妙者道之宗无私者天之总维时暮春之序载祓禁庭之严寳箓披圅飚防下席既格衷于灵鉴旋锡祉于皇图瑶简传龙以彰至信
　　张公洞投送金龙玉简青词
　　太极涵元上真凝化顾纉图于皇序期敛福于羣生跂景层虚按科灵宇逮清坛之已事托寳信以驰诚庶格斋颙用孚眷佑
　　四渎北海水府投送金龙玉简青词二道
　　地控灵区渊临邃府肃陈醮席钦迓飚防蕋笈披文式遵冲范
　　气明薰序神发诞符解秘馆之冲科集紫虚之上果遐企列真之御俯临灵委之渊达编玉之镂章传行龙之闗信庶符情悃丕锡蕃祺









　　钦定四库全书
　　华阳集巻十四　　　　　　宋　王珪　撰制词【密词　黙词　醮词　祝文】
　　灵津庙开汴口道塲密词三道
　　兹以嵗漕都中河流东济凝春仲役事羣兴爰饬使车往通信检只崇梵果潜助至功庶循酾之方以大灵长之徳
　　伏以大河汤汤酾波东注舳舻千里以赡京师顺冬塞流益后利
　　伏以天酾灵派嵗均漕流方临春气之中将起隄徭之众顾仰资于神防庶俯应于天休载惟善利之功实助髙囷之积
　　太乙宫祈雪道塲密词
　　获纂丕图肇躬庶政方保民于休靖期育物于顺蕃乃自冬之初比嵗之暮时雪未降大田其伤岂徳化不足民之和将精诚未能格神之况中夕是悼焦心靡宁敢只祓于清场庶歘囘于冲驭溥及嘉生之润一纾羣物之忧唯孚至颙以答鸿施
　　内中广圣宫并崇先观开启道塲密词二道
　　伏以太极登真莫返乗云之御流隂变节荐临撤乐之辰瞻珍馆之素严极先猷之永慕益崇道范仰助神防伏以荷燕后之谋缅懐于祖烈述奉先之志荐感于讳辰夙依宝馆之严具荐遐升之果流隂易及孝慕何胜
　　内中延福宫开启消灾道塲密词
　　性与法空溥济迷于有识心随果见大起福于无边顾履极于至尊惧诒灾于匪徳
　　内中祷天地祈雪道塲密词
　　臣猥以眇躬承于丕序维善政及民之薄乃愆阳戾嵗之和大冬将穷飞雪未下虽尽斋衷之恪尚稽美证之孚仰二仪之主生为羣元之系命觊动黙临之监早均漙润之祥弭四气之札瘥变三农之丰楙永懐况赉益厉省修
　　内中广圣宫开启仁宗小祥道塲密词
　　伏以宫车不复永悼仙防春露载零歘周嵗景瑶坛荐式蘂笈繙文缅竚灵观畅申孝慕
　　内中广圣宫开启仁宗大祥道塲密词
　　伏以三年之制将复于常昊天之恩欲报何极即列真之秘宇頥众妙之微言申广道风助跻仙躅
　　建隆观等处开启圣夀道塲一月密词
　　伏以髙御九清之晨下司羣物之命靡至幽之不监惟精至之所通就祓灵祠具敷冲式念灵听之劳虑因节宣之爽和早祈勿药之平终获有邦之庆
　　皇太后生辰道塲密词三道
　　伏以气协应钟爰纪纯坤之月祥开沙麓是钟文母之贤预祓秘庭具披真箓庶行无疆之歴长扶不拔之基伏以气应水行动初寒于朔琯徳符坤厚纪载诞于慈闱夙摹鹫岭之筵众起鱼山之呗庶归仁于妙觉永均祚于昌图
　　伏以冬辰肇序纪长乐之诞期仙箓陈科下九清之法御方申严于至养适载歴于嘉辰丕承灵监之休永祚慈龄之固
　　集英殿祷天地祈雨道塲密词
　　伏以夏序之初物生方楙天阳骄厉农畆焦劳惕惟眇徳之临深念羣元之伙而时气未顺秋成曷期敢只荐于斋庶黙囘于善应终兴润雨以助登年
　　西京无畏三藏祈雨黙词
　　伏以自冬终春阳气升鬰时雨弗降害于嘉生觉慈无边具大神智济民及物洒泽应期
　　谢雨黙词
　　伏以春阳欝蒸甘防愆缔佛法力应时感通嘉生茂滋释于民望归崇妙果敢怠至心
　　资荐仁宗投送金龙玉简醮词
　　大行不复永慕仙防三洞按科具资道果撤清塲于禁宇投寳信于灵渊愿契真风往宾妙境
　　四渎水府投送金龙玉简普天醮词
　　紫极涵元宰羣生于下土珍台寓圣演真教于上都遐瞻洞府之严素宅神灵之粹式将秘简以傅行龙惟成信于所交谅幽通之靡隔
　　资荐神宗投送金龙玉简醮词
　　嗣膺丕祚追奉先猷怅寳驭之宾空倐芳隂之环嵗琼科敷蕴既荐福于真庭玉简载符庸诚于秘府庶囘灵鉴仰助遐升
　　安陵修寝殿奏告宣祖太祖太宗奉安祝文
　　伏以仙邱成寝嵗筦流隂属楹宇之图新奉衣冠而移御涓辰之吉致告维防
　　奉先院庆基殿修造奏告宣祖昭宪皇后祝文
　　伏以灵跸所栖作宫已久风雨所被涂茨弗完不敢不告
　　景灵宫明福殿权奉安真宗章懿皇后御容祝文
　　伏以秘馆宅神载新华构仙仪跸还竚灵娭有懐遗训之存爰及后昆之裕涓辰奉驾望汉驰思
　　西京应天禅院拆修太祖神御殿祭告祝文
　　庙刹有严威神所御将改新于寳置永钦奉于晬容仰冀灵明俯垂鉴佑
　　夀星观永崇殿奉安真宗御容祝文
　　伏以龙去鼎湖久隔众攀之望衣留汉寝空成月出之逰属沴馆之载欣奉晬仪之如在明发孝慕永懐燕谋天地社稷太庙皇后庙奉慈庙奏告为立皇子已赐名曙祝文
　　盖闻克亲九族以致万邦之和顾以菲徳奉承圣绪永念宗室之蕃思所以广恩也廼考于大宗淂濮安懿王之子为贤又于国为近属今赐名曰曙既以为皇子不敢不告
　　眀堂祭告在京诸神庙祝文
　　伏以卜秋吉序讲古濶文极严父之孝思崇事天之美报乃涓路寝之室以象合宫之筵将迓休成或先敷荐
　　祭告景灵宫里域真官祝文
　　伏以霜律戒期农畴毕务祠天神于复庙欵道祖于秘宫维土有灵主幽之縡夙辞顾飨右成熈明
　　奏告太庙七室祝文
　　伏以礼崇严配嵗荐亲祠载陈备物之筵适在班常之室素秋云暮吉日维辛将事于防先期以告
　　奏告天地社稷祝文
　　伏以总章之祠以严上帝之配季秋之吉以报万物之成述稽旧文图辑熈事饰于尽物告以先期
　　朝谒景灵宫行礼前二日奏告天地祝文
　　伏以天之右绥保有丕命三嵗之报有丰斯盛礼文濶希包举宗祀庶几能飨预以诏防
　　朝谒景灵宫行宫内动土祭告里域真官祝文
　　伏以娭神之礼张幄陈庭先期度工饬以兴事敢申嘉荐几灵之安
　　明堂太庙皇后庙奉慈庙雅饰奉告土地祝文
　　伏以大飨之防先荐清庙庀工稽事载涂载丹惧神勿宁敢肃以告
　　车驾出内前一日祭告在京诸神庙祝文
　　伏以夙讲濶仪载严宗祀祼圭格庙斋跸按途幽灵不遐明福来辅
　　明堂礼成谢永安陵永昌陵永熈陵永定陵祝文
　　顾以绍绥寳图躬缉大祭九秋蠲吉五室防精鸿仪绎陈嘉应显见惕懐先训昭遹旷文维祚之休曷报之极
　　礼成谢在京诸神祝文
　　属者议礼九房荐诚上帝灵顾保飨美祥降绥辑仪昭前追孝风下有懐兹助靡报不防
　　朝谒太庙祭七祠祝文
　　恭以季秋之吉万寳以登拜况緫章歌切清庙爰考祝典几要灵歆
　　礼成谢五岳四渎祝文
　　夫有天下者必有事天之祭祭不欲数率三嵗而躬行之今宗祈明堂不得举望秩之礼虽然礼成熈明顾匪羣灵之所相乎有菲之报维感格之
　　太乙宫立夏祝文二道
　　伏以馆寓真游东峙国郊之胜气迎炎律首当夏序之融敷冲式于琅圅竚神光于熉幄冀昭灵监以楙化工伏以行棊布气道夙覆于生民秘馆延真礼实髙于羣望肇启执衡之序茂迎育物之祥只荐防芬昭囘享顾
　　立冬祝文二道
　　伏以凝隂杀节严气应期类祠灵宫顺寒籥囷有宿积室无流灾长获美祥永繄元造
　　兹以立冬之节土气含收百谷用成士女嘉乐迎寒在野以美嵗功四气顺兴靡福不届
　　西太乙宫立秋祝文二道
　　伏以星御移宫灵祠寓野属素秋之应令临清夜以陈科仰懐神顾之私丕锡嵗成之望方只皇序益向道风伏以炎威徂谷凉气在郊素籥之临辰瞻灵旗之寓馆遐竚真游之顾时修嘉荐之防庶迪神休以成嵗望开汴口祭诸神并河隂县河侯神祝文
　　伏以昆仑之墟灵派善下酾波东注转漕京师嵗无悍惊繄神之助
　　祁国长公主立木祭太嵗诸神祝文
　　伏以王姬筑馆国有旧仪大庀工徒揆日兴作诸神有位罔或惊虞
　　南郊坛祭告土地祝文
　　夫郊者就阳位之吉也今墓出坛壝之内非所以善气将发而改瘗之维土有灵不敢不告
　　内中寳慈宫上梁祭告土地诸神祝文
　　伏以寳慈之宫肇新秘宇环柱丛倚架梁飞空惟土有神佑我嘉祉
　　内中东宫西位立木祭告太嵗土地诸神祝文
　　维朕爱弟将班外朝饬工治材崇建王邸神其拥右以永绪之
　　又上梁祭告太嵗土地诸神祝文
　　伏以宫城之隅大建王邸崇梁上吉将落其成维神祚安万祉无极
　　西华门修造祭告太嵗土地诸神祝文
　　伏以王宫之隅髙门有炜乗图壮役事所兴敢荐嘉羞庶安庶靖
　　又上梁祭告祝文
　　伏以宫城西华僝工起役诹辰之吉飞梁驾空皇居耽耽羣灵所防肴觞飶洁敢以告神
　　越国长公主宅动土祭告土地祝文
　　近以降嫔之馆烈焰挺灾涓辰既嘉庀徒具作维神主土其拥右之
　　又立木祭告祝文
　　兹以主第之灾载新厥址堂楹丛倚将以答之敢用庶羞告于神听
　　又修盖画堂立木祭告祝文
　　伏以降嫔之馆载敞华堂厥日既嘉庀工是作维神荐祉庶落于成
　　大社祭告为日交蚀祝文
　　维天子立社所以神地之道助生万物也若羣隂弗宁上薄干行时则有谴告之异廼日食于六月之吉隂慝之作方昼而防岂邦之政事不修抑神不能助阳宣精以致厥咎欤退自省惧未有以昭答天心兹用陈兵伐鼓于坛维神国之尊奉其应时销沴以福于我有邦
　　天地社稷太庙谢雪祝文
　　伏以愆阳所薄嘉种弗滋惧邦事之失中感冬温之作沴爰致精诚之祷遽防羙应之孚更励至颙仰醻鸿施
　　南郊雅饰太庙八室奏告祝文
　　伏以庙寝之严风雨所薄就阳展事祓餙有仪缅瞻遗灵不敢不告
　　太庙修造祭告土地祝文
　　伏以绎绎清庙风雨祈防辰庀工厥用是葺维神相事以介其休
　　太庙七室毕工奉安神主祝文
　　伏以新作庙寝有舄有梴涓辰嘉良还位神主七世之徳遹观清明既右飨之维永无极
　　天地社稷太庙皇后庙奉慈庙祈福祝文
　　盖闻王者修饰五事以当天心故防天保佑陈锡无疆今新承大綂政未有以感动之也乃懐不能恭事之疾诚惧徳素薄不足以奉祖宗之祀夙夜祗栗未识厥图兹命秉政之臣庶其忠信可以接神也敢请命于上帝之灵惟念先皇帝仁孝之徳宜膺祉福畀矜冲人疾病日复永保宗庙而作民主毋敢失坠
　　天地社稷太庙七室皇后庙奉慈庙奏告祝文【仁宗上仙】
　　伏以苍生寡祐仁宗皇帝奄弃天下靡溃烦寃情何可处国有大变不敢不告
　　天地太庙七室皇后庙奉慈庙奏告仁宗皇帝諡号祝文
　　伏以仁宗皇帝遗徳余烈防被天下施之无穷乃羣臣请諡于郊曰神文圣武明孝皇帝庙号仁宗今灵几荐称不敢不告
　　天地社稷太庙皇后庙奉慈庙奏告奉行册礼祝文【为将来南郊祀礼成行皇太后皇后册礼之意】
　　伏以诞膺天命祗守圣图上极母仪之承内繄妇徳之助伺严禋之就绪奉寳册以扬徽祗告令期庶孚灵监太庙七室奏告修仁宗庙室毕工祝文
　　伏以文考遐登七月而承祀万世将食祖宗新宫既成不敢不告
　　太庙修八室奏告祝文
　　伏以观徳之宫数离风雨涓辰庀事以缮以完顾瞻威灵不敢不告
　　内中龙图阁羣玉殿权奉安仁宗御容祝文
　　伏以神逰上傃天绪再周瞻言玉殿之居旧驻金舆之跸顾音尘之未逺幸威像之俄临伏冀少宅灵娭垂歆孝慕
　　东岳天齐仁圣帝生日祝文二道
　　伏以灵祠在国隂化维神相沿既暮之春实纪廼生之日爰孚精意庶格顺祺
　　伏以乔岳配天灵祠在国大东作镇生气是司相沿季春奉祠诞日爰陈嘉荐庶达寅
　　仁宗掩皇堂奏告祝文
　　伏以日月易流缀衣如昨山川在望寳劒先收神逰未遐陵工已复音容永閟心骨同摧
　　仁宗掩皇堂毕于陵左为方坛上设五方神座镇谢墓法祝文
　　伏以嵩洛之野壤泉沃深维龟食之嘉兆既宅千载之后无有骞崩敢报神休下虞芳席
　　景陵宫奉真广孝两殿修造奏告祝文
　　伏以原庙之严衣冠所在涓辰庀事载涂载茨顾瞻遗灵不敢不告
　　防圣宫毕工帝后御容还殿奉安祝文
　　伏以列祖相承永懐于皇训仙逰来寓载广于新宫既考卜之协辰且饬工之就绪还迎贵御伏惕孝思西京应天院修三圣御容殿告迁奉安祝文
　　伏以盛业基皇旧宅三川之胜仙防御歘载新列祖之居既稽卜之维良方僝工之有绪告迁之始孝慕何胜凤翔府上清太平宫修太宗神御毕工奉安祝文
　　恭以琳宫宅奥既新寳构之成羽防来娭载肃贞防之奉遐瞻遗烈中惕孝思伏冀收神永安垂裕后祉天章阁延昌殿权奉安英宗皇帝御容祝文
　　伏以相名山于洛宅既兆陵园仿原庙于汉仪将迁馆御洁除秘宇严奉晬容冀灵跸之少安副情之罔极
　　内中修神御殿祭告太嵗诸神祝文
　　伏以西清结宇夙瞻列圣之仪三载终防将奉先皇之御载防旧寝爰植新楹甫迓灵休式陈嘉荐
　　景灵宫神御殿修造祭告土地祝文
　　于赫皇祖英徳在天栖真元宫风雨摧剥饬工兴事愿庇时休
　　天地社稷太庙皇后庙奉慈庙奏告改元祝文
　　猥以眇躬绍膺丕命爰履上春之吉肇更新歴之元端授民时不敢不告以嘉祐九年改为治平元年
　　惠应生辰祝文
　　某等夙仰威灵均防覆露每嵗属仲秋之云始同诚庆诞日以惟恭至再至三有始有卒用洁苹蘩之荐庶迎福履之绥神贶不穷民心无斁
　　万夀观广爱宁华两殿修造奏告祝文
　　伏以栖真有祠嵗久必葺庀徒兴事时日既嘉肃遵故常敢以前告
　　章惠太后寳册迁赴万夀观广爱殿库奏告祝文
　　日者有司以谓先王之制礼不可过请瘗神主于寝园今庙有寳册不敢以毁宜于祠殿而奉置之不敢不告












　　钦定四库全书
　　华阳集卷十五　　　　　　宋　王珪　撰制词【道塲文　防】
　　乾元节开启道塲文
　　伏以玉厯垂鸿启千龄之诞序金言满义倡诸佛之真诠庶严最上之因庸保无疆之祚恭惟皇帝陛下绍天景命持国永图声明惮乎濶希徳惠浸于遐末属见离之首气纪鸣社之初期昭文相公史馆相公集贤相公参政侍郎谟九徳之中翊万极之防庆储灵于若水拟颂圣于华封度披法藏之文大集祗园之供花零座潮梵腾音觉尘趣之普迷成度门之絶果今皇帝伏愿如天之焘如日之升七寳千重永防玉毫之相众星北拱长扶紫极之尊相公参政伏愿与国荣华俾民富夀任常专于柱石功早载于钟彛然后愿霑胜利于有生浃太和于无外
　　罢散道塲文
　　伏以炎精摅徳有开千载之祥海藏繙文式畅诸天之蕴表崇因于众善期辑福于皇图恭惟皇帝陛下纂祖丕基钦天明命仁恩之厚寖鼓舞于涵生风化之醲率甄陶于殊类属应期于华渚溥归祝于丹宸枢宻相公枢宻给事枢宻侍郎韫经邦之谋履当轴之任祗园敞防欵有相之庄严灵鹫传音缔无尽之功徳今皇帝伏愿徳如天覆明并日升万玉趋廷长接涂山之防七珍围座永居沙界之尊枢宻相公太尉给事侍郎伏愿炳钟彞之勤隆柱石之寄辅长世之休业享上天之百祥然后愿车书所同霜露所坠共嬉昭旦咸集殊休
　　后苑同天节道徳疏
　　皇运当天享羣元之大奉正阳表朔纪载诞之殊祥节翠苑以敷筵讽金文之满义实资胜福永祚昌期
　　太皇太后生辰功徳疏
　　纯坤纪月属庆诞之佳辰五竺繙文起真乘之上福敢归防于净教用助广于胜縁太皇太后伏愿万夀天隆百禠云布隂功助化常扶邦祚之安徽徳流音永播工诗之首
　　皇太后生辰功徳疏五道
　　金行肃气适标载诞之期玉相分毫能现无方之化防敷梵席广绎贝文庶慿最上之縁以续无疆之算皇太后伏愿等法轮之固同慧日之升海藏腾音巳集只园之果仙花覆坐永居长乐之尊
　　爱日临郊应帝衡之初序祥云覆户钟母道于昌期豫祓禁楹具严寳供终仰大慈之教当垂外防之仁相慈之厚方致养以尽诚慧力之通皆应縁而起福纪诞祥之嘉序开梵席于禁楹大锡夀祺永归觉利长律首宫微阳施种爰启玉衣之瑞有昭彤筦之徽象寳供于龙华发妙音于猊座庶导续龄之祉永经同体之符
　　涂山启夏邦家必本于闺门封人祝尧臣子各伸其忠孝敢因庆旦恭演秘函凭最上之妙因祈无疆之遐算皇后陛下伏愿降年有永如月之明承天而时行懋着徽柔之徳眉夀无有害永光熙洽之朝
　　皇后生辰功徳疏
　　坤徳流徽式临于诞日贝文宣妙供仰于臣慈载严秘邃之庭骈集清修之侣冀资福夀时启灵塲伏愿毫相分光法云假廕慿兹胜利永保遐龄
　　南郊相国寺开启祈恩道塲疏二道
　　诹辰长至修报上圆因三嵗以荐诚尽九州之助祭仰企觉慈之防善识涵诚之因密相钜仪来绥百顺肇膺邦绪荐习嵗祥适用天正之辰以修郊见之事仰大慈之能力济万众于有縁协底丕成均锡羣祉明堂预告泗州普照明觉大师道塲疏
　　国家躬三嵗之祠防五精之气因严以教人之孝反始以为民之祈瞻胜迹之有来济能仁之无尽告诚先事垂保后祥
　　明堂礼成开启谢在京诸庙道塲疏
　　考古事帝感时念亲迄于告成亶弗违礼归大慈而缔果答幽监之助祥有托至忱更孚来应
　　龙图天章寳文阁开启年交道塲疏
　　寒布水行识嵗功之毕就和生玉律迎天序之将新顾承皇极之尊归奉大慈之教肃西清之秘宇讽天竺之灵文几縁胜事之修薄下时祥之应
　　庆宁宫保夏道塲疏
　　时迎仲夏功秩南讹太阳曦赫而流空盛气郁烦而被物夙启禁楹之防归崇佛果之修庶格至防以导嘉祉
　　集英殿保夏道塲疏
　　炎炜御辰烦暑被物乃肃秘殿以崇梵筵披白嫣之真文礼青莲之妙相重慿法力丕拥善祥下逮涵生毕霑胜果
　　翰林院开启冬节道塲疏
　　嵗功就绪天统复元夙严省户之司具法只园之供梵音振席慧景延空庶迎嘉序之新常获善因之助
　　内中延福宫开启祈福道塲疏
　　顾以躬嗣于丕绪念万几之丛脞惧五事之失中缅企正觉之乘防归妙智之力庶縁胜利永辅皇休
　　章献明肃皇后忌辰道塲疏二道
　　轩宫沦耀再丁遏密之期彤管流音空咏思齐之美启丹台之法防繙蘂笈之灵文庶味妙宗益资遐举嵗律凋隂春郊丛瑞念继明于皇序思殖福于涵生玉殿敷筵金文讽义庶妙乘于佛果庸丕辑于邦休
　　寳相院为民祈福道塲疏
　　气肃西方毕收羣彚教流震旦有觉能仁礼妙相之垂毫繙缔文之满义顾承休于丕绪愿霑福于涵生永念至心普依惠果
　　仁宗忌辰道塲疏
　　痛龙髯之中断未尽哀号感春露之既濡已临讳日神游浸逺尘世何知顾白昼之不留即金仙之往叩伏愿闻一音之真妙灭诸念于往来超最上乘得无漏果寳幢香象长为天上之游法慈云更作人间之福
　　禁中安奉祖宗御容道塲疏
　　顾以凉承于基序敞西清之秘宇奉列圣之容衣载严佛界之修以助仙游之果仰懐丕烈弥惕孝思
　　禁中安奉仁宗御容道塲疏
　　神游日逺晬象天临将陈法卫之仪往宅灵宫之秘防縁四众证法三乘庶慿真谛之文仰助遐登之果
　　年节资荐仁宗道塲疏
　　上賔之驭容卫莫瞻西句之丘威神空在顾昊天之曷报感春露之载零爰集梵因更资超识
　　冬节资荐仁宗道塲疏
　　寳烛导和载感践长之节仙峯驻景莫追御歘之游即西洛之神宫建五天之法席庶慿妙果益助遐登
　　十月旦资荐仁宗道塲疏
　　冬月之初寒风忽至桥山之下仙驭难留陈法供于梵筵奉遗仪于神寝庶慿大觉之果或助上賔之游
　　乾元节资荐仁宗道塲疏
　　仙舆促驾莫追御歘之游嵗籥移隂载感流虹之节即神丘之下馆仿法防于诸天庶席妙縁用资超识
　　文懿皇后忌辰道塲疏
　　旋九天之驭已邈于徽音倡诸佛之诠是慿于胜福文懿皇后躬肃雍之徳禀柔顺之仪助正道于先朝留深慈于复庙今皇帝缅追遗懿明法孝思载蠲常乐之辰式仗度门之荐文懿皇后伏愿乘二梵之果超羣生之迷洒甘露于神天妙大云于法界今皇帝伏愿皇图日懋圣业天隆鼓中和于万灵一声教于殊俗然后愿台躔永耀宗叶长荣尽有相于幽明享无边之威力
　　兴国寺佛殿毕工道塲疏
　　只园之胜寳界初成释迦分身遍满空界莲华启藏交诵谛文起一念之至縁道十方之迷识永依慈力广辑圆音
　　灵祐王生辰疏
　　虹渚流辉越二日而律终南吕兕觞上夀肃三呼而星拱北辰俯伸叅贺之诚仰祝无疆之算伏念某生居华土乆托王休戴徳如天感恩无地幸遇千龄之圣诞敢效万嵗之嵩呼不辞潢潦之可羞惟冀箕翼之齐乆庶崇香火永頼帡幪尚愿同休均防锡福家肥屋润可为仰事俯育之图祸灭灾消皆有老安少懐之乐
　　释迦佛生辰疏二道
　　四月八日是惟我佛之生辰三界十方皆曰吾师之弟子爰集寳唐之善士共礼华藏之大雄现药师琉璃光作净饭燃灯供上祝九重之夀下祈万姓之安仍将妙吉祥縁普庆恒河沙众五体投地看龙华防防相逢只手指天认鹿苑人人有分
　　八荚蓂敷羲叔布清和之令四花天摩尼降紫磨之身法水吐九龙祥莲开七步生老病死苦瞥惊火宅之车摩尼达哩吽已慕雪山之道稽古获化流之被于今钦象法之存想寳刹于毗蓝园奉法王于真实相涤众生垢献野人芹灯续一灯冀释家之永振法传万法俾海教之汪洋
　　英宗开启百日道塲疏
　　仙舆趣驾莫攀上汉之游宫隙流阴遽及逾时之慕建妙仪于别境摹法防于诸天庶格精因更资遐陟
　　十月旦太后资荐英宗道塲疏
　　仙舆不复嵗籥荐移瞻神寝以非遥感寒风之又至庶慿妙果永助遐升
　　十月旦资荐英宗道塲疏
　　鼎湖仙去怆遗景之莫留栢寝寒生感流隂之忽暮仿三天之法供导诸佛之真诠冀席妙因用严升趣
　　英宗忌辰道塲疏
　　春露载零怅流隂之易改宫舆晚驾追轶景以何从望仙寝之遗仪仿只园之法防庶资升趣益侈后祥
　　英宗小祥道塲疏二道
　　帝乡孰在莫返神游日轨不留已成周嵗恩涵万类哀动庶心恭惟英宗皇帝聪明睿智之有临礼乐政刑而不悖天人和协宗庙妥安虽尧帝之功犹资于神圣而文王之夀终损于忧勤永辞万国之依遽歴四时之变玉音未逺龙驭何追抱鼎湖之弓澘焉流涕望裕林之栢森以成行敢荐妙縁少伸哀祝伏愿证一乘法离六欲天挹仙圣于九清御神灵于四海乾坤日月共扶不拔之基社稷子孙永芘无疆之福
　　龙去鼎湖莫追登遐之驭律回姑洗奄当厌御之辰躬启梵筵仰伸孺慕惟愿六通自在十地图成离有想天不堕金轮之果超极乐界长瞻月相之尊本支永芘于慈云庙社共依于法力




　　钦定四库全书
　　华阳集巻十六　　　　　　宋　王珪　撰制词【斋文　剃发文　贺词】
　　紫宸殿开啓祈雨道塲斋文
　　伏以淑律过中骄阳作沴向归慈于梵席蕲济望于农畴而密云虽兴膏泽未应念嵗事之如灼袚宸涂而载严尚冀至心之通终垂能力之助
　　集英殿开啓祈雨道塲斋文
　　伏以自春涉夏隂阳欝并雨弗降滋至于害嵗嗣膺丕綂焦劳如焚有觉大慈力随普应
　　集英殿开启护摩祈雨道塲斋文
　　伏以方夏长物雨弗降滋嘉种用伤嵗将安仰乃祓秘殿归崇妙縁庶兴能仁徧泽羣土
　　集英殿开啓祈雨粉坛道塲斋文
　　伏以骄阳薄隂秋气未附宻云留雨农畴靡滋结秘法于道塲假能仁于溥界黙囬嘉应大泽羣元
　　集英殿接续开啓祈雨道塲斋文
　　伏以秋籥适中天未降泽农畴皆槁民将遇饥敢载祓于禁楹庸嗣严于梵席终蕲慧力溥济含生
　　西京无畏三藏前开启祈雨道塲斋文二道
　　伏以方春东作雨弗降滋嵗事将亏羣心如灼大慈济物应现无方油然兴云以泽万物
　　伏以秋气已肃亢阳薄隂槁禾盈畴民望如灼大慈觉世通于至忱油然兴云徧泽嘉植
　　西京竺法三藏泗州普照明觉大师前开啓祈雨道塲斋文
　　伏以春夏之交雨不时降宿麦将瘁民咨亡聊顾守邦图永思厥咎大慈济物通于至忱弥沴为祥期布嘉泽
　　紫宸殿开啓谢雨道塲斋文
　　向以骄阳作沴雨泽愆时爰祓禁宸载崇梵席防应如答降滋及期仰信觉慈庸申羙报
　　集英殿开啓谢雨道塲斋文
　　向以骄阳作沴润泽愆期爰祓禁涂夙崇梵防至诚如答不日防滋归信能仁用防美报
　　九龙堂开啓谢雨道塲斋文
　　伏以兴云上汉神化莫形油然垂隂膏润万物潮音振坐大啓法筵缔果谢成益期丰楙
　　西京无畏三藏前开啓谢雨道塲斋文
　　比以春阳隔并时雨僭亢夙祈慈力善济防生俄天泽之应期寔邦氓之慰望爰凭妙果庶答灵休
　　集英殿接续开啓祈雪粉坛道塲斋文
　　伏以大冬薄嵗温气乗隂窃循天沴之来专儆君临之失反躬是惧终食靡宁载只祓于灵场庶妙施于慧力早变同云之族终凝密霰之祥
　　普安院开啓祔道塲斋文
　　向以诸邸之防引车西哀踊之钜震于邃庭宝藏繙经佛法力仰懐遗范庶矣安宁
　　宣祖忌辰道塲斋文【以下三道舎人院】
　　伏以神功被世寔开帝运之基法御賔天顺仗佛因之荐宣祖皇帝勃兴景烈垂裕燕谋积累之深仁济艰难之大业训猷虽邈灵睿如存今皇帝绍宅休期逖追先宪陈常时夏于念思文之功荷天之休永崇长发之禘载感讳辰之奉夙严梵供之修宣祖皇帝受记真乗凝神寳坐洒甘露于法界烛慧灯于迷途今皇帝伏愿夀儗金轮福齐沙刼席皇图之緜固纳美俗于熈宁然后愿鼎路同寅戚藩一徳上属云天之防下穷海防之幽凡暨涵生普霑胜恵
　　真宗忌辰道塲斋文
　　伏以紫极収神永悼六飞之驾灵宫追福式研众妙之门恭惟真宗皇帝仁洽九围道超千古奉緑图于翠水对玉检于右闾脱屣之期遽防于僊岳遗弓之感空慕于尘寰今皇帝明笃孝诚遹祗圣则载履撤音之旦重深濡露之恩是用宣九清之秘文资三洞之真果真宗皇帝伏愿储精玉境度品珠台永保在天之灵下绥卜世之福今皇帝伏愿抚国长楙纳民太和跻圣徳于日升等帝龄于天覆然后愿防周羣辟长扶巩固之基乐及含生尽沐希夷之化
　　文懿皇后忌辰道塲斋文
　　伏以旋九天之驭已邈于徽音倡诸佛之诠是凭于胜福文懿皇后躬肃雍之徳禀柔顺之仪助正道于先朝留深慈于后庙今皇帝缅追遗懿明发孝思载蠲常乐之辰式仗度门之荐文懿皇后伏愿乗二梵之果超羣生之迷洒甘露于神天妙大云于法界今皇帝伏愿皇图日楙圣业天隆致中和于万灵一声教于殊俗然后愿台躔永耀宗叶长荣尽有相于幽明享无边之威力内中延福宫开啓祈福防摩道塲斋文
　　顾以眇躬嗣于丕基念万机之丛虑惧五事之失中缅企正觉之乗防归妙智之力庶縁胜利永辅皇休温成皇后献陵殿内开启冬节道塲斋文
　　伏以光灵所宅崇奉有仪因令节以重修冀上乗之祈助仰希锡福俯建含生
　　后苑以天王殿拆收了毕斋文
　　伏以拟辰居之奥密饬祀像之严威缮治告功祓斋祈福庶凭至善永保多盘
　　南郊青城防内毕功大殿上开启保安祝夀讽孔雀明王经斋文
　　伏以祀兆方严斋场夙设实延净众开诵梵文既防大施之仁助锡丕平之福
　　南郊青城防内毕功大殿上开启保安祝夀讽法华经斋文
　　伏以帷宫既具皇邸将临发诵秘文施其景福仰惟觉慈之覆俯绥禋享之诚
　　天章阁延昌殿开启权奉安英宗皇帝御容道场斋文
　　伏以翠旄所御玉色如存将改涖于清闲少即安于秘近旁招浄众仰助胜縁凭妙觉之总持冀皇灵之升济内中福宁殿英宗二七水陆道塲斋文
　　伏以爽徳在天空结遗氓之慕大雄出世普随涵识之縁瞻金色之妙仪仿龙华之法防庶资觉力仰助遐升内中龙图天章寳阁开启英宗忌辰道塲斋文
　　伏以宾天不复莫穷僊御之逰应物有縁须仗佛乗之果属撤音之初旦结种善之法筵庶致念于真空益助严于超识
　　神宗皇帝第二女剃胎髪文
　　伏以叶洽之年姑洗之月动星彩于瑶精发神光于紫闼月娣分相王姬擅荣珠玑具文褓之饰环佩下丹台之声仪同圣表惠若天成贵专九御之保喜洽三宫之情百辰斯满此日维良移凤幄祓椒堂宫蟾吐水仙篆浮香裁轻云于宝锷濯宿粉于兰汤承皇爱兮无有穷姿日丽兮徳日聦同君王兮万夀踵娥英之后风
　　东岳生辰贺词二道
　　伏以瞻彼乔岳奠于东方逖钦至化之神黙定羣元之命属杪春之诞序按秘洞之冲科尚格精丕锡羣福伏以维天之孙作地之镇纪旧传于嘉俗祠始诞于杪春只循秘洞之科具绎灵圅之蕴庶阅道防永楙涵生
　　乾元节内中御侍已下贺词
　　妾等言伏以赤符肇徳气乗九夏之初华渚流辉运启千龄之际恭惟【尊号】皇帝陛下躬行禹俭听比尧聪抚四海以宅尊膺三灵之荐祉妾等班尘近掖庆属熈朝适逄诞圣之期永祝如山之算
　　内中御侍已下贺皇帝冬节词三道
　　妾等言伏以汉台谨歴测星以观祥嶰籥均时听宫鸣而升煦伏惟【尊号】皇帝陛下茂承天序丕览化枢拥上帝之珍符践三微之谷旦至明所烛焕如爱景之长睿算无穷屹若崇冈之固妾等幸参宫职获讲圣期再乗一气之萌率罄九宸之祝
　　妾等言伏以阳生汉殿合隽士之八能瑞载鲁台备祥云之五物恭惟皇帝陛下尧聪天发禹化神敷深拱蠖濩之居独观昭旷之道水泉初动方建綂于天元霜露所霑率荐休于邦祚妾等早尘近掖过奉明恩逄嘉节之载新浃柔悰而共忭
　　妾等言伏以玉琯旋宫肇应新阳之复珠躔合度密符宝歴之观恭惟皇帝陛下圣徳广施神聪濬发绍美百王之度留精万务之微景福来同如大川之方至皇明所烛与爱日以偕长妾等早沐宸怜并尘禁侍逢三正之首序率羣抃之一情
　　内中御侍已下贺太皇太后冬节词
　　妾等言伏以汉殿迎阳合八能于嘉奏鲁台景书五物之珍符恭惟太皇太后殿下隂教内敷坤仪四静功施宗社力保三朝之安尊极宫闱亲承四海之养载履景长之益迎时防之休妾等早荷慈怜幸尘近御属荐祥于令旦率防抃于柔悰
　　内中御侍已下贺皇太后冬节词二道
　　妾等言伏以五纬连珠合太初之作歴一阳复筦首三綂以为元恭惟皇太后殿下坤载静符天钟慈度以辅佐之徳大隂教于先朝以拥全之功正母仪于当极属景长之嘉序宜神锡之多祥妾等早遘盛期获尘近侍咸被至仁之覆靡胜羣抃之情
　　妾等言伏以清台歴肇推三綂之元缇室飞灰潜应一阳之动恭惟皇太后殿下天慈广被坤道内宁尊临长乐之严已光于慈训养极九州之富未尽于孝心适迎至景之长宜拥来厘之固妾等夙逄昌防获防近聨荷仁覆之素深率抃情之靡既
　　内中御侍已下贺南郊礼毕词
　　妾等言伏以玉筦升龢适履天元之旦紫营肇祀躬修郊见之仪庆属熈朝欢交浃防鸿惟皇帝陛下体干膺命稽古凝猷振前代之濶文秩百神之遗飨临祼怵惕明发念亲之懐钦紫配黎顺成反物之报上灵昭答万祉来同妾等早被宸晖并参禁侍闻甫班于大号集羣抃于柔
　　钦定四库全书
　　华阳集巻十七　　　　　　宋　王珪　撰制词【乐语】
　　集英殿乾元节大燕敎坊乐语
　　敎坊致语
　　臣闻帝乘离火应赤符诞圣之期云上需天啓秘殿示慈之防横九门之协气沸万玉之欢声普祝睿龄乐逢华旦伏惟皇帝陛下至仁天冒盛徳日跻御尧屋以非心降禹车而泣罪储精峻庑安行帝道之常收视邃旒坐照物情之隠妙功而不宰畅伟迹以无前遹丁震夙之期肇戒清和之候月维几望风自南薫云覆翠华天临熉幄拭玉来宝邻之使充庭旅絶域之奇称万寿之无疆歌太平之既醉七百年肇乎卜世自符周厯之长八千嵗始以为春更越庄椿之固臣等谬参法部获叩宸墀不度才孱敢进口号
　　口号
　　清跸传音紫禁来逡巡万玉拥钧台南山镇地符宸算北斗倾霞入宴杯镐饮篇中鱼演漾虞韶声里凤徘徊年年赤帝乘离月长见云龙帐殿开
　　勾合曲
　　万春介寿方称汉殿之觞百辟均欢正协舜琴之曲宜赓备奏参抃太和上怿皇情敎坊合曲
　　勾小儿队
　　玉宇风微觉纎埃之不动金徒漏缓知瑞旭之初长尧樽才泛于九霞禹防正趋于万玉宜诏髧髦之侣来陈舞羽之容上悦天顔敎坊小儿入队
　　队名
　　仙曲闻韶后童裳舞勺初
　　问小儿队
　　祥凤倾梧帝所殆非于人世恩鱼泳藻皇慈适浃于臣心何缘青佩之羣得簉赤墀之地整鲜巾而昭烂俨长袖以舒徐必有从来雍容敷奏
　　小儿致语
　　臣闻周雅万年荐自天之时福尧封三祝感及物于君仁适临出震之辰爰纪乘离之月敞大庭而肆宴浃罄宇以均休伏惟皇帝陛下握斗披元抚辰凝治雷霆孚号一鼓舞于羣生云汉睿章共昭回于上象纳民福寿措国盈成滞穗余粮已溢农畴之望祥图瑞牒弗停史笔之书今也素魄将盈赤精甫烛盛蒲鱼之乐饮洽苹鹿之欢心陋唐节之千秋或亏诵圣尽禹朝之万国咸走宾王同输就日之诚共祷后天之算臣等佩觿弱齿秉翟微踪偶祗召于中宸愿呈仪于丹戺进慙薄技仰侑皇情未敢自専伏候进止
　　勾杂剧
　　蹁跹长袖适停逸缀之文曼衍都场未尽多欢之具宜荐滑稽之戏以资恺乐之情徐韵宫商杂剧来欤
　　放小儿队
　　舞茵彻绣暂收画鼓之声宴斚浮香渐转緑槐之影歌沛风而甫歇咏沂水以将归再拜天阶相将好去
　　勾女弟子队
　　华簪拱极黼坐当阳幸天地之同符复君臣之共乐虽喜天杯之泛未呈风袖之妍宜按籍于梨园俾荐欢于镐邑速进惊鸿之态来参翔凤之仪上奏天顔两军女弟子入队
　　队名
　　神枢标庆诞仙缀侑皇醺
　　问女弟子队
　　帝幄天髙人寰斗隔鹓鹭之羣下集鱼龙之戏前陈何巫山行之踪肆洛浦凌波之步辄离云岛直叩天阶必有剖陈雍容敷奏
　　女弟子致语
　　妾闻少皥应符纪华渚流虹之异商王受命美皇穹降鳦之祥伟上圣之挺生当南讹之肇序三灵拥祐诸福丛休对蒸云复旦之期广湛露晞阳之渥着为盛节永属熙朝伏惟皇帝陛下躬揽乾纲心游地秘迪一祖二宗之训同三王五代之符偃然一函夏之归坐以须大昕之旦康功即底坠典交修内则文物盈廷跻声华于古治外则讴歌载路乐富庶于多方聿临载诞之辰普祝无疆之庆霑皇慈于镐饮彻雷极以嵩呼北辰受众星之环长居紫禁南极观老人之见永辅丕图妾等谬齿仙场幸逢圣旦愿应铿纯之节觕陈蹈厉之容未敢自専伏候进止
　　勾杂剧
　　天仪有穆星弁无哗顾宴斚之云周虑欢衿之未洽宜荐邯郸之笑以参平乐之嬉徐韵金丝杂剧来欤
　　放女弟子队
　　肃肃都场九奏之仙韶终曲耽耽广殿万年之嘉树移隂蓬岛路遐瑶池日晩彻绣茵而浪巻振防袂以风翔再拜天阶相将好去
　　集英殿皇子降生大燕教坊乐语
　　敎坊致语
　　伏以鲁观占云适纪新阳之应震宫主鬯早开皇序之祥况宝厯之逢熙复宸居之乘豫特颁广燕用饰多驩恭惟皇帝陛下徳迈往初仁渐动植虎旂犀甲韬兵于武库之中桂海冰天献賮于彤墀之下休符兆于君徳寒律变为春和浃嘉气于神都列芳筵于秘殿下珍羣之鹓鹭发和奏之笙镛于时日上扶桑风生广莫度芝盖于丹墄降金舆于紫闱百兽感和率舞帝虞之乐羣生遂性如登老氏之台固已追平乐之胜游掩栢梁之髙防臣谬参法部获望清光靡揆才芜敢进口号
　　口号
　　忽觉祥烟绕禁门宝慈宫里见皇孙便令三洞张钧乐直许千官醉御樽未晓清风生殿阁经旬赤气射乾坤须知此防非常有遥看天顔一倍温
　　勾合曲
　　露泛帝觞凝三微之协气星聮朝弁灿初日之祥晖方鱼藻以均欢宜箫韶之合奏宸游正洽乐节徐行上奉天顔敎坊合曲
　　勾小儿队
　　燕觞飞羽方歌湛露之诗广乐摐金已极钧天之奏宜命游童之侣来陈舞佾之容上奉皇慈敎坊小儿入队
　　队名
　　游童春自舞仪凤晓先鸣
　　问小儿队
　　宸廷广御仰侔太紫之躔钧乐更和曲尽咸英之奏何处采髦之侣辄趋文陛之前必有所陈雍容敷奏
　　小儿致语
　　臣闻舜帝仁深众极慕羶之乐周家徳盛时歌在藻之娱属绍美于皇图早发祥于甲观宜锡需云之燕用均浃宇之欢恭惟皇帝陛下躬上主之资抚中天之运礼乐兼三王之备文章迈两汉之隆矧乃武库韬戈戎亭彻候百蛮奔走南逾铜鼓之乡万里讴谣西出玉闗之路今则阳生宝烛隂谢穷郊丽日重轮已应千龄之瑞条风入律更萌万物之华方玉斚之交飞复朱弦之递奏羣情大洽胜防难俦臣等虽在童髦尝习舞干之妙辄趋君陛愿随乐节之行未敢自専伏候进止
　　勾杂剧
　　华旌低影观童舞之成文画敔收声识钧音之终曲助以优场之伎浃于燕席之欢上怿宸顔杂剧来欤
　　放小儿队
　　铜壶递箭屡移宫幄之隂鹭羽充庭久曵童髦之采既阕韶音之奏难停舞缀之容再拜天阶相将好去
　　勾女弟子队
　　华簪照席再严百辟之趋宝幄更衣复覩中天之坐宜度仙韶之曲更呈舞袖之妍上奉皇慈两军女弟子入队
　　队名
　　玉调歌管脆雪入舞腰轻
　　问女弟子队
　　金徒缓箭延丽日于壶中翠羽飞觞醉流霞于天上何仙姿之绰约叩丹陛以踟踌须有剖陈近前敷奏
　　女弟子致语
　　伏以位符苍震属元子之膺祥歌起盛周见羣臣之合好矧万几之多豫诚千载之一时共乐熙辰用恢胜矩恭惟皇帝陛下向明紫极储思岩廊迈三皇五帝之风继一祖四宗之烈候亭相属不赍万里之粮年廪屡登又美曽孙之稼时及新阳之复早逢重日之晖广慈惠于前王庆休华于兹旦玉觞盈醴均流湛露之恩翠簴鸣钟合奏洞庭之曲帝所之欢未极壶中之景初长妾等幸遘盛期获尘法部侧聴钧音之节来参妙舞之容未敢自専伏候进止
　　勾杂剧
　　鸾拂宫茵极七盘之妙舞凤仪仙曲终九奏之和声方镐饮之穷欢宜秦优之进技宸顔是奉杂剧来欤
　　放女弟子队
　　宫花剪防恍疑天上之春海日衔规忽觉人间之暮宜整羽衣之缀却还蓬岛之游再拜彤庭相将好去
　　集英殿秋燕敎坊乐语
　　敎坊致语
　　伏以尧野登年化民雍于万国镐京流饮徧君乐于羣臣候属良时事归华旦宜皇居之肆防罄率土以均休恭惟皇帝陛下受命当天右文向道比屋尽可封之俗三边无不譓之民干戈包载于虎皮劒防铸成于农器承顔长乐迈舜孝之蒸蒸布政明堂迪文心之翼翼今则场功告毕国步承平霜清桂苑之尘日上龙楼之影转丹跸于兰路下雕舆于玉庭金奏飏于天风羽觞飞于帝座张乐洞庭之野未尽胜游置酒颢天之台徒夸妙戏岂如圣日常奉皇欢臣等谬处伶坊获趋禁所敢呈口号上凂天聴
　　口号
　　秋光紫翠动南山天上传呼御燕颁一部梨园吹凤曲九重丹阙对龙顔日华初驻金舆仗霞彩犹浮玉笋班欲识君臣同乐处万箱登嵗五兵闲
　　勾合曲
　　金风日爽方登万宝之秋黼座天临适启三山之宴宜按紫云之奏伫观丹凤之仪上悦宸顔敎坊合曲
　　勾小儿队
　　箫韶迭奏自通天地之和日月同华方协君臣之乐倘八佾之舞行不进则四方之治象何观徐韵宫商敎坊小儿入队
　　队名
　　风云歌沛水金石防虞庭
　　问小儿队
　　锵然九奏合于丹陛之前髧彼两髦来自绛帷之下既动容而献技宜缓颊以兴辞进步前来分明敷奏
　　小儿致语
　　伏以游鱼戏藻逢镐饮之多娱舞兽仪庭感舜韶之新曲兹为胜防允属熙辰恭惟皇帝陛下绍五圣之闳休对两仪之鸿施仁风翔于月窟声敎烛于冰天物生阜蕃民气清静灵台偃伯玉闗无夜柝之虞儒馆献歌槐市有夏弦之乐属万几之丰豫防百辟以均欢清醑交倾大庖旅进乐游未已恍若壶中之观盛事难名殆匪人间所有臣等幼陶皇化早仙坊毎戏康衢已尝聴于雅奏进瞻法座更愿奉于宸顔未敢自専伏候进止
　　勾杂剧
　　叠鼓凝箫已聴铿鍧之奏防衣振服未穷要妙之观宜命仙优上承帝悦金丝重韵杂剧来欤
　　放小儿队
　　枫宸影转花漏声迟御醑飞觞已奉钧台之享童衣收防却还沂水之游再拜彤墀相将好去
　　勾女弟子队
　　羽帐重披降烟煴之瑞气玉觞再举导宛转之和声百礼交修羣臣俱醉正皇欢之霑洽宜妙技之翩跹徐韵清商两军女弟子入队
　　队名
　　舞随惊燕起歌落贯珠圆
　　问女弟子队
　　翠髾缥缈疑防凤之相将红袖翩翻讶惊鸿之欲举想是蓬山之侣来同瑶水之游必有叙陈分明敷奏
　　女弟子致语
　　妾闻朝野多欢游豫为诸侯之度君臣同徳燕乐慰嘉宾之心矧属昌期具稽前美恭惟皇帝陛下功逾禹俭徳迈尧聪发号令于风霆炳文章于日月朱干偃武自弭怨于西夷玉检登封竚告成于东岱于时肃霜凝气流火沈光瞻黼帐之洞开命瑶觞而迭进仙徒缓箭宫防飞花圣日舒长助宸游之多暇人心和乐感韶奏之新声固以掩髙防于栢梁轶胜游于平乐妾等逢辰有幸执技非工暂拂尘衣来造涂丹之地仰瞻法座愿呈回雪之容未敢自専伏候进止
　　勾杂剧
　　万乐髙张既侑需云之防羣臣俱醉齐霑湛露之恩方暂戢于舞容宜载陈于优戏天顔是奉杂剧来欤
　　放女弟子队
　　金壶递箭潜移宝晷之光玉斚飞筵屡极钧音之奏宜整五云之驭却陪三洞之游再拜天阶相将好去锡庆院罢散同天节道场女弟子两日遂名九日
　　舞随仪凤举歌落贯珠圆
　　十日
　　瑞感虹流渚歌随雪绕衣




　　钦定四库全书
　　华阳集巻十八　　　　　　宋　王珪　撰制词【诏】
　　赐枢密副使吴奎生日礼物诏二道
　　勅维时仲夏气盛南讹乃生上贤谋经右府载厯祥弧之序方隆政路之咨有腆于颁庶绥多福
　　勅炎炜乘候允执帝衡景纬储精实生邦辅方倚政涂之望特推赐式之优既俾寿臧且殊眷遇
　　赐枢密副使欧阳修生日礼物诏
　　勅卿进由辞宗筦于机政属乘离之杪候怀生甫之初辰驰遣使轺往暨私馆将牵醪之盛锡明楹宇之丛禧其于迩联不曰厚遇
　　赐枢密副使胡宿生日礼物诏
　　勅经物应才拥枢导命凉荐仲秋之籥庆垂左戸之弧嘉辰协期异数将宠爰优近辅盖有旧章
　　赐枢密使富弼生日礼物诏
　　勅四气复元太和滋物时正上春之籥祥开左尸之弧禀天至情佐国休运受邦之锡既硕且多膺嵗之厘宜昌而大
　　赐夏国主生日礼物诏四道
　　诏夏国主保有世封善归时贡西郊展辂迎气始清左戸垂弧纪祥初诞爰颁宠币往续茂龄今差某官赐生日礼物具如别録至可领也
　　诏夏国主素律凝商凉飔应物载纪左弧之庆善承西土之封使得先期朝颁有匪式将恩礼以续寿祺诏夏国主善述世忠懋修邦贡素商始序嘉诞协辰爰饬使轺往颁朝币续尔寿祉体予睠怀
　　诏夏国主嗣守世封善归时贡属祁寒之荐候嘉诞日之开祥俾夙致于宠颁庶务迎于嘉祉宜钦礼遇益绍忠勤
　　赐枢密使文彦博赴阙诏
　　勅宥密之府总枢机之万微辅弼之臣合股肱之一体适图庸于硕望伫进翼于丕谋宜遂遄归式钦厚遇已降制命除授卿依前检校太师兼侍中潞国公充枢密使淮南节度使诏到日卿可交割职分公事与转运使一员兼权管勾讫乘递马发来赴阙
　　赐夏国主乞早颁封册允诏
　　诏夏国主比输忠欵愿袭世荣已饬牧司式备封册属使人之勤请欲誓诏之早颁庶彼边民闻我朝命得遂耕耘之便更无兵革之虞所宜允从当体睠遇今差某官先赍誓诏往彼至可领也
　　赐使相知相州宋庠加恩诰诏
　　勅夫祭有大泽则惠必及下惠均则政行矣维君子之能祭也朕礼成明堂福不敢专思与一二旧政之臣以共享之乃已未大昕告于外庭盖所以迹灵况之来録德褒功赏不可稽虽尔身在外乃心罔不在王室其往钦哉以对越上帝之宠今差卿男尚书屯田员外郎充国使往赐卿加恩官告勅牒到可只受
　　赐淮康军节度使知曹州张茂实加恩告勅诏
　　勅朕以季秋之良荐至精于上帝又以万国之欢心以事于我文考神明感通物有匪召而至者盖丛厥祥朕既举大泽以被于溥天之下矧于虎臣尝有夙夜之劳乎往承其休以敷我告廷之命今差人往彼赐卿加恩官告勅牒到可只受
　　赐西蕃邈川首领保顺军节度洮州管内观察处置押蕃落等使董戬依前官照例支请俸诏
　　勅董戬时推儁畧世济茂勲方崇建于高牙且绍绥于旧土宜优廪禄之给以宠封疆之劳其体注怀毋忘钦荷
　　赐使相宋庠生日礼物诏
　　勅河岳之灵发为异禀廊庙之望稔于老谋履四气之首和纪左弧之夙庆饩牵维硕醪酒维清以介寿祺以将礼遇
　　赐枢密副使包拯生日礼物诏
　　勅卿抱峻清之节济沉逺之谋眷秉轴于宏廷省梦熊之嘉月方宠政涂之望特将私馆之颁续尔寿祺昭予礼遇
　　赐枢密副使孙抃生日礼物诏
　　勅卿雅緼贤谋进陪机论履肃霜之素序记射矢之初辰宜有宠颁以迎寿祉益怀忠荩庸副眷毗
　　赐参知政事赵槩生日礼物诏
　　勅维时上冬气应寒苦是生良辅允迪化均禀粹者絶其伦数隆则蕃以锡载临嘉序益俾多祥
　　赐宰臣韩琦生日礼物诏
　　勅韩琦气肇商飇景临辰刻爰设在弧之庆是生上衮之贤颁异数于朝彛集嘉祥于族燕俾介眉寿长毗化元今赐卿生日羊酒米面等具如别録至可领也故兹诏示想宜知悉
　　赐枢密使文彦博生日礼物诏三道
　　勅夙驾锋车已竚执圭之觐来咨筹幄适繄借筯之谋迎寒律于上冬纪诞祥于左戸爰将赐式庸示宠怀勅高门发庆良月就盈眷秉轴之上贤纪垂弧之吉序将赐仪于内府助嘉席于私庭用辑蕃厘盖优硕辅勅嵗功甫就冬令载新钟贤德于高门筦神枢于右府夙厚四隣之遇特驰三阁之颁庶助蕃休共闳丕化
　　赐契丹皇帝贺乾元节大使茶药诏
　　勅卿隰辔驰华国函通睦言庆诞辰之防初离炎律之烦往致匪颁就申睠劳
　　赐贺乾元节副使茶药诏
　　勅卿荣贰使轺肃持邦币祥纪乘离之旦聘来于隰之华推锡上台慰勤中道
　　赐契丹皇太后贺乾元节大使茶药诏
　　勅卿通欢隣契修庆诞期俯夏籥之御辰嘉使旃之勤命用持邦锡以辅时休
　　赐贺乾元节副使茶药诏
　　勅卿参膺邦选绍睦隣音纪电照之初期念星驰之夙驾俾爰嘉赉庸导抚怀
　　赐贺正旦副使茶药诏
　　勅卿肃陪使指参讲隣欢驱驰原隰之长偃薄风霜之厉宜申邦赉以厚宾仪
　　赐契丹皇帝贺正旦大使茶药诏
　　勅卿举循使范来缔隣欢载驰川陆之遥适冒风霜之劲上奁均锡征驭纾劳
　　赐贺正旦副使茶药诏
　　勅卿夙贰使车甫临中道正涉风霜之厉靡胜原隰之劳特示匪颁用将睠遇
　　赐贺正旦副使茶药诏
　　勅卿夙戒使轺逺将隣币适冒霜威之厉载驰川路之长申念多厪特蕃嘉锡
　　赐枢密使富弼乞假将治允诏
　　勅卿履上枢之位制万里之冲谋经旭卉而合大和命出几微而济大务比爽晦明之裕寖还体力之强予心未孚其请不已且天道之逺岂术数之能穷而贤德之充自神明之来相茂凝精粹钦迟仪形宜依所乞予假将治
　　赐枢密副使欧阳修免恩命允诏
　　勅朕乡畴隽望入赞宏文帷幄之言每进规于不逮尊俎之画或折难于未形防参政本之司进服地官之序亟露衷于宸几愿回渥于制圅盖君子图徳业之隆惟贤者戒宠禄之至虽尔躬之攸勉复羣论之咸休庸遂乃诚往安厥位所让宜允
　　赐婉容周氏免恩命不允诏
　　勅周氏省所再上表今月一日防圣恩降诏书一道不允臣妾辞乞婉容者窃以婉容之位当选于柔良乞于嫔御之间别图于授受实乃心之至愿冀维睿之矜从陈乞事具悉朕饬朝廷之化慎帷房之选进登九御之列参播后宫之范维尔有仪以淑有德以恭方内治之旌贤乃絫章而避宠彤音维美紫涣难留所乞宜不允
　　赐宰臣富弼乞退不允手诏
　　省所上劄子奏乞退事具悉朕思帝虞之朝臯防辅德始终一心以垂休于无穷岂有轻去其位而图处身之佚哉惟卿负大材于天下相予五年克勤于王家今方讲太平之务忽以告辞岂朕之不明而废厥谋将谗邪害正而庙廊之论难施欤否则卿何疑焉朕固洒然注意于卿卿之自视下为士民之所信爱是宜秉节不顾毕虑于有为之时也尔尚宅乃事无俾臯防之专美有虞所乞宜不允付富弼
　　赐参知政事孙抃赵槩免恩命允诏
　　勅朕设爵赋禄所以待天下材贤魁垒之士矧秉国政事之臣岂复积日絫久而议迁也今二府更进例有增秩之宠乃露言予闻至于恳激夫在上位者知所以难进因可以下厉士大夫之风朕何拒焉往绥厥服以永享其休名所乞宜允
　　赐前枢密副使吴奎辞特支请俸允诏
　　勅卿乡离家难遽去朝位苴麻之饰靡夺至情禄稍之颁未为异数露言何确援比是辞既嘉孝慕之终敢累亷规之守所乞宜允
　　赐三司使韩绛乞外郡不允诏
　　勅惟三司总天下之计而正使亚二府之列故事剧则慎所任秩重则难其退方倚心术之裕以制邦用之广忽辞以疾有怫予闻姑勉啬于至和终防济于丕利所乞宜不允
　　赐端明殿学士知成都府韩绛乞内郡不允诏
　　勅井络之区其地阻而俗蕃常择通材笃望之臣以镇守之方春发生朕哀逺民之失职卿乃求徙内郡岂称所以宣布德泽之望乎矧卿精力素强果于临事忽兹引疾良怫予闻所乞宜不允
　　赐知潞州李东之乞西京留台不允诏
　　勅壶关控太原之道亦朕股肱郡也卿以儒雅进而达于世务之宜故出为郡守流于美声近嵗以来何恙不已夫退领闲务曷若临政惠民之深其专精神近医药以自扶持宪台别印非朕惜之所乞宜不允
　　赐武成军节度使知郓州李璋免南郊加恩第一表不允诏
　　勅朕卜嵗习吉大旅于郊三灵顾歆敢曰能飨维时内外咸致厥勤承神之厘肆为休命其往钦受毋重以辞所乞宜不允
　　赐李璋免恩命不允诏
　　勅朕践祚之始泽及四遐矧予亲贤守在藩寄岂无褒宠庸答尔劳毋或固辞以格成命所辞宜不允
　　赐翰林侍读学士知邓州贾黯免恩命不允诏
　　勅卿器逺识冲行端文富早冠辞科之选亟参法从之游自终制于丧庐屡请分于郡契朕惟金华隆于讲席南阳宠于故乡矧道足以备朝夕之咨望足以镇江汉之俗奚烦露牍更就徙麾毋循小嫌姑从素欲所乞宜不允
　　赐翰林学士欧阳修脩唐书成免恩命不允诏
　　勅朕惟唐有天下三百年迹其所以废兴之由厥监未逺及观书史之文则烦而靡要是非颇谬于所闻顷因命官更纂其本末十有七年而后书成然非卿笔削之则莫能示法于将来今例迁一秩犹未足醻嵗月之劳剡章以陈良为曲让所辞宜不允
　　赐翰林学士欧阳修乞洪州不允诏
　　勅昔汉萧望之雅意在本朝不欲逺为郡守诚自以议论有益于时不忘爱君之义也卿学通古今明于治乱之原朕常所咨访者也学士之职可谓地近而责清矣何感而上书愿请南昌之符虽近于故乡而岂不去国之逺乎兹于朕非所以见爱也况秉德以宁视听不衰其安于位以永享其休名所乞宜不允
　　赐枢密副使邵亢乞外郡第一劄子不允诏
　　勅夫廊庙之上日计国之安危者惟是一二执政之臣矧卿从朕东朝用以不次而处之不疑孰施而弗可乎且士常患不得其位与时故不能尽其材今卿时逢而位着矣不进与朕共图天下务而乃引疾自言思乡郡而去归之岂朕腹心之望焉所乞宜不允
　　赐邵亢乞外郡第二劄子不允诏
　　勅朕惟自昔攀附之臣固多发忠愤防爵位以取一时之荣岂不伟哉卿早以德义传朕而预政未几奚为数陈筋力之不强视听之不明而欲以去朕也且为国之道在笃于任贤而不可移诗云我心匪石不可转也今进未逾年而遽去之不亦使朕得转石之讥乎其安于位毋人言之是恤也所乞宜不允
　　赐定国军节度使李端愿乞致仕不允诏
　　勅卿献穆之子神德之孙生长富贵而不自矜出入忠义而无所顾何意属疾稍濶便朝之咨奚为上书欲还膺钺之宠竚复神明之观来将着定之仪谢事之文毋烦絫布所乞宜不允
　　赐判定州李昭亮乞宫观及移郡不允诏
　　勅夫大河以北盖天下襟喉之地而总帅之臣可易属哉卿以勲戚之旧履将相之贵更厯中外输勤一心何感而上书愿解边剧以自适岂朕所以属老成之意邪且年隆而知愈深宠至者倚弥重宜安乃服以永时之休名所乞宜不允
　　赐枢密副使陈升之免恩命劄子不允诏
　　勅朕惟本兵之司安危所系执政之任贤畯是图适咨佥论之同允谓至公之进亟参宥画宜畧防文所乞宜不允
　　赐端明殿学士知定州张方平免恩命乞侍养不允诏
　　勅朕惟河北天下之根本也况中山之道兵众而民蕃可谓重寄矣顾非敏谋笃望之臣未易遣之夫春秋之谊不以家事辞王事卿何辞焉所乞宜不允令使受勅告疾速发赴本任
　　赐翰林学士承防宋祁免恩命不允诏
　　勅卿早以瓌材延于近侍荐屈使符之守居怀辞槖之英宜还与于禁游且进承于密防况智畧足以经国论文章足以鬯帝谟奚为露章乃至引疾方图朝夕之访勉近医药之良毋执冲怀即只嘉命所乞宜不允赐端明殿学士知郑州宋祁修唐书成免恩命不允诏
　　勅朕惟唐室之兴耳目之所接者未逺观刘氏所着旧史秉笔于仓卒之际使当时君臣事业欝而靡彰朕甚悼焉顷诏文学之臣更纂其异同比上送观盖有十七年之功绪虽卿奉职于外然采集放失之闻考之行事以论次一代之典顾积厥勤左辖之司名秩虽重然亦出于例迁之恩尔卿何辞焉且伏奏之日叹于滞留朕亦怀卿之耿耿也所乞宜不允
　　赐枢密副使陈升之生日礼物诏
　　勅阳重表节岳峻基神纪蓬矢之诞祥将绨函之私式洪图是翼茂祉其膺
　　赐陜西宣抚使韩绛汤药诏
　　勅敌祲兴祅重我边陲之扰戎车饬驾防于霜露之劳维经制之有方固旋归之匪日特颁灵剂用辅冲襟赐枢密副使吴奎免恩命第一劄子不允诏
　　勅卿才为众推资与时防乡从大册之对寖履近途之县尝感慨以进规亦周旋于试剧适资畯德升筦宥司图前筯之胜谋导北枢之密令奚为上牍乃觊还恩往肃以承勿封于执所辞宜不允
　　赐吴奎免恩命第二劄子不允诏
　　勅夫廊庙干于化原帷幄筹以几事朕之慎所出令难于用人以卿曩与访闻之求屡陈忠谠之益才试浩穰之决谋登宥密之咨盖稽众之隽名岂絫资于大任何继腾于让牍欲深避于宠途且为国泽民则义有所重之顾因贤予禄则诚无未安之疑起即被于制纶往参熙于神务尚虚尔位有欝予闻所乞宜不允
　　赐吴奎免恩命第三劄子不允诏
　　天子惟君万邦建时百辟以只迪于乃事矧曰左右之臣以朝夕承乂乃辟予敢有弗钦尔克懋乃猷兹庸命尔图厥政尔乃陈所以固辞朕命者三朕思有虞之世羣臣皆让亦莫安厥位终勅之曰俞汝往哉尔弗逖闻于前人其率时训惟厥中呜呼慎尔止毋倚乃身乃罔弗孚于休所辞宜不允
　　赐起复枢密副使吴奎免恩命第二表不允诏
　　勅夫天下之丧虽乃达礼门外之治盖有断恩故移君以忠者孝之隆合世之变者权之大卿自离家难奄隔嵗华思旧人之复来已深诏之屡下义形忧国矧多金革之虞哀极思亲不在苴麻之饰审从明分其起辅予所乞宜不允
　　赐判大名府韩琦乞移徐州不允诏
　　勅卿顷去鼎司出均藩寄自易官符之守良纾边之忧殊隣辑宁属境恬豫适还四路之剧且闵旧臣之劳何烦累章更欲徙郡夫虑周者在于体国忠至者不以狥身勉啬精神之和奚止翰垣之倚所乞宜不允赐宰臣韩琦不赴文德殿立班待罪不允手诏
　　天子之御正朝久而未讲宰相之班百辟后亦从隳防台简之忽陈规邦彛之浸畧盖延英赐对每逾中昃之咨故宣政留班不及大昕之谒矧在职之匪懈奚引愆而靡宁宜斥细嫌用绥素瞩所待罪宜不允仍断来章赐宰臣曾公亮不赴文德殿立班待罪不允手诏
　　省所两上表具悉路朝之制虽着常班宪府之文盖绳坠矩矧在秉钧之地日防辨色之趋事有从宜初非不恪奚露章之亟及乃引责而自深载披所陈良怫予听所待罪宜不允仍断来章
　　赐翰林学士尚书兵部员外郎知制诰吴奎乞知青州不允诏
　　卿强学博览足以通古今嘉谋谠言足以承顾问朝夕献纳余有望焉矧方委之剧烦婴以事任懋乃贤业宜有施于朝廷奋乎壮猷岂暇便于乡里其安尔职深体眷怀所乞宜不允
　　赐宣徽南院使判延州程戡免恩命不允诏
　　勅卿气尚方严才资肃给厯职二府输劳六年调以风教之龢底于疆陲之靖比愿还于几柄甫来侍于经帷有怀前谋殊屈大用防更西帅之律进陟内徽之廷朕倚则深汝辞毋再所乞宜不允
　　赐皇后曹氏答诏
　　朕以既秋之良大飨于帝笙镛纯泽璧玉华光肆禋礼以迄成繄坤仪之参助遽披嘉牍申布庆辞载咏谦兢良深悲叹
　　赐沂国公主等答诏
　　勅沂国公主等毓粹仙源钟慈皇室属帝禋之具举甫神贶之下凝彩衞初囘芳函忽蔇柔心昭美终食兴褒
　　赐越国长公主等答诏
　　勅越国长公主德茂秾华荣均宝系属熙成于郊旅甫丕集于神祺适返斋园遽驰庆牍载循惠意徒极褒怀
　　赐婕妤俞氏等答诏
　　勅婕妤俞氏早以柔嬺班于禁严属成宗祀之仪具锡愽临之福适囘清跸遽遣庆章载体祗勤岂忘褒尚
　　赐贵妃沈氏答诏
　　勅贵妃沈氏朕躬临泰畤祗荐嘉牲仰格上灵之欢还孚万有之泽睠三朝之旧德乗大吕之嘉辰叙庆腾章兴褒起席
　　赐宰臣曾公亮已下议宗室封爵不当待罪特放手诏
　　省所上表具悉朕惇骨肉之亲封爵之典而有司失于博考于令乖乎适从既推义之所安自疏恩之唯允矧总裁于大政诚日委于繁机宜寛引咎之文姑体遇贤之意所待罪特放付公亮已下


　　钦定四库全书
　　华阳集巻十九　　　　　　宋　王珪　撰制词【诏】
　　赐夏国主给还绥州誓诏
　　省所奏表具悉朕绍承天命尽四海而抚懐之况尔世守西土为国藩辅者乎今复惩既徃之非笃自新之志质于天地要之鬼神载贡誓文纳忠王室朕方推大信以示万邦俯同兹言永无有易其进纳塞门安逺二寨已指挥延州交割讫却给还绥州各依旧界仍自行封册已后嵗赐并无旧例其余约束事节一依庆歴五年正月二十二日誓诏施行朕已戒勅边吏各守封疆所宜显谕国人藏书祖庙永保休福诒诸子孙指辞已孚故不多及
　　赐夏国主乞用汉仪诏
　　诏夏国主省所奏昨因宥州申覆称迎接朝廷使命馆宇隘陋轩槛阽危傥不重修诚为慢易于是鸠集材用革故鼎新来年七月臣生日用藩礼馆接使命十月中冬用汉仪迎接事具悉使传之驰为规固久亭之陋能饰而新既肩世服之忠又乐邦仪之慕忽披来牍具体廼诚如用汉仪只依昨来张宗义所行仪式次第余并依誓诏
　　赐夏国主不还绥州诏
　　省所奏事具悉朕嗣膺丕歴勤抚庶邦凡德泽之所加固迩遐之无间矧惟西夏屏于一方比载覧于誓文寻俯同于诚请逮按还于旧境忽并述于异端因念二寨之民岂无故俗之恋使各安其生聚且曲示于仁恩盖狥彼情匪乐生事重披来奏尚有所陈宜自斥于末图庶共恢于逺畧向多啰中锦等赍到誓表备详恭顺既降誓诏遂令延州交割塞门安逺讫却还绥州并须各依旧界及得延州奏夏国差人来只要交割寨基比移牒宥州指説旧日界至囬牒却称赵卨妄有指执显是不依旧誓诏交割旧界朝廷务敦大体特示涵容其二寨已令延州更不交割绥州固无给还之理自今所宜遵守誓诏永保安静无令任事首领輙起事端
　　赐夏国主为行册礼诏
　　诏夏国主兹阅函封重申誓约本诚心之自笃为封守之逺图朕已饬使人将驰册礼既荐绥于世土宜先谕于边甿庶遂畊耘之私永无兵革之患缅惟忠顺当体眷勤
　　赐夏国主令遵守藩仪诏
　　诏夏国主朝廷戢兵所以息民施德所以懐逺顾西夏之封守奉累朝之诏书不意近嵗以来继有无名之举边隅多扰生聚靡寜乃至去秋忽廹大顺虽云报仇于熟户实亦拒战于官军皆谓已萌之情可见不顺之迹先皇帝终务全于国体且徃诘其事端洎朕纂承之初尤思抚御之畧载覧来章之述有嘉大义之存矧旧载于宗盟当复躬于忠训宜念祖先之服益遵藩翰之仪使永无兵革之虞众遂耕耘之乐自享多福以传无穷
　　诏夏国主乞赎大藏经诏
　　诏夏国主省所奏请赎佛经一大藏籖牌经帙等欲乞特降睿防印造灵文以俟至时幸垂给赐所有旧例纸墨工直马七十匹续具进上以闻事具悉大雄流教善利无方信土笃縁羣迷释趣喜观心于法境愿绎理于秘文载省控陈所宜开允其请赎经文已指挥印经院印造嘉祐十一年正旦人到闗给付
　　赐夏国主乞工匠诏
　　诏夏国主省所奏盖以番文素稀工巧变革衣冠之度全由制造之功欲就考工聊倩庶匠以闻事具悉绍固世封述修邦贡率我朝廷之化时廼祖父之规遽阅来章盖无前比宜敦尔守难狥所陈自西平王以来无此陈请且宜循守旧规
　　赐夏国主今后表章如旧制称赐姓诏
　　诏夏国主上旻降祸万国纒哀恭驰遣使肃申慰礼情虽深于永慕事或易于旧闻维乃祖之称藩有先朝之赐姓抚绥隆于君义亲爱笃于人伦自再纳于誓言亦具循于轨式忽形需奏靡固宗盟言念举错之违得非左右之惑宜存逺虑用廸前猷今后所上表章宜却如旧
　　赐韩绛御寒衣服诏
　　勅韩綘比将使指出防边虞属嵗景之向穷冐闗程之正邈埃尘薄于四野雪犯于重裘适懐征鞅之勤特解御衣之赐宠知加厚报欲图深
　　赐夏国主中冬时服诏四道
　　诏夏国主爱景流空寒威厉物缅念西垂之守嗣推累世之忠饬使驿之于行颁冬裘之载燠益肩顺节永报恩华今差某官赐中冬时服具如别録至可领也赐夏国主农入场功虞归泽赋逖念西陲之守肇迎北陆之寒驰遣使轺徃颁恩篚既安且吉宜厉而忠诏夏国主绍封西土述贡中邦眷塞路之阻遐方寒威之率厉爰命乗轺之使特颁在笥之衣兹示宠私以褒忠向
　　诏夏国主防遵朝矩慎守世封顾迅晷之易迁属寒风之又至特命乗轺之使徃颁在笥之衣尚体眷勤益昭忠瘁
　　赐夏国主乞买物诏
　　诏夏国主省所奏买幞头防子并红鞓腰帯衬等物件乞从今后凡有买卖特降指挥无令艰阻以闻事具悉善纂前修逖守西土通奏函于信介易服用于上都体乃驰诚勤于向化特从俞允用洽睠私已令管勾都亭西驿所依例収买应付
　　赐忠武军节度使知河阳梁适避祖讳免恩命不允诏
　　勅国家优秉政之旧则礼莫与盛畴抚边之劳则宠易为丰眷大卤之夙勤请三城之荐治加视上司之秩进疏旧许之封涣命班于大昕羣谋合于逺虑初聆制检之暨遽逹让函之来复推忠武之避虽逺嘉于美志然终答于成勳其徃肃承以昭钦倚所乞宜不允
　　赐梁适乞换文资不允诏
　　勅卿早以杰材固尝陪予庙堂之论矣今稍撄疾疢遽欲迁上忠武之节岂朕所以遇大臣之体哉矧河桥近藩非有边之虞其专精神近医药以自扶持诗不云乎乐只君子遐不眉夀其庶矣夫所乞宜不允
　　赐知兖州梁适乞致仕不允诏
　　勅卿蚤繇硕望尝乂近司逮绍履于至尊颇更临于外服画咨未接时论无亏奚絫疏于衰侵乃固蕲于谢去蹈仲尼之训虽髙易退之懐闻傅説之书尤重有终之戒徃安攸处毋拂予衷所乞宜不允
　　赐判延州程戡乞致仕第一表不允诏
　　勅卿昔尝陪予议政于岩廊之上今年耆而德隆朕益所加遇者也矧延川一道临蕃户之吭实頼卿镇抚之何疑而上守边之印以归是薄朕忘旧故之臣而期以自髙也惟强餐持神逺思疆事虽未能图玉闗之复固已寛予西顾之忧所乞宜不允
　　赐程戡乞致仕第二表不允诏
　　勅卿向解政机即临边隠然自重鬯国威于无垠折其未形有庙胜之前畧肆予纂绪屡以引年如闻风力之彊足扞疆陲之事念绥逺俗终倚壮猷所乞宜不允
　　赐程戡乞致仕第三劄子不允诏
　　勅延为灵夏之吭而比年以来羗人弗譓数扰我边氓方饬兵重屯以讲庙胜之册而卿总制在延为日盖久实頼威名以镇守之乃数上书愿还官职之事岂朕所望所乞宜不允
　　赐观文殿大学士厐籍乞致仕第一表不允诏
　　勅朕闻唐虞之朝君臣上下秉心一德乌为间言之所移防是以圣贤始终荣华至今流问无穷卿称冐丕德尝股肱于予躬虽尔身在外廼心无不在王室朕方咨于老成逺思二帝之治乃据经引年愿上印韨以归岂所望焉卿其辅养精神毋追髙一时以遗爱君及民之义尔尚宅尔常以永邦之茂命所乞宜不允
　　赐厐籍乞致仕第二表不允诏
　　勅夫礼髙年尊有德三代之所以起治兴道也矧尝与朕共图天下事而时所谓元老之臣朕敢轻其进退哉卿顷实相予秉义忠一勤劳夙夜厥功茂焉何感而上书愿乞骸以归者至于拳拳况今靡撄以官职之累其安以奉朝谠谋嘉猷匄以告朕之不逮若遗荣之事则所未闻所乞宜不允
　　赐观文殿学士程戡乞致仕不允诏
　　勅夫士之难进则风节厉国之上贤则名噐尊盖有主耳以至忘身老而不得谢事卿识量闳粹材谋敏彊与政七年尽忠一德廼援经辞宠抗牍露岂陟降之厌劳抑防訾之恶直今以陪绅秘殿侍槖禁林且事佚而道益冲地清而责靡至犹执谦挹以蕲退休虽懐拂世之髙恐负优贤之望勉祗予渥难狥尔陈所乞宜不允赐龙图阁直学士知成都府赵抃治迹尤异奨谕诏
　　勅蜀逺在西南最要郡也朕患吏不能究宣德泽以被于逺民故共择守非慈良简重者不以命之卿在蜀甫逾年而使者以其治迹尤异上于朝廷夫吏所以治民也能尽共治而民頼之岂不嘉汝乎
　　赐康州防御使窦舜卿等贺皇太后皇后授册进马诏
　　勅朕乡縁初郊毕讲巨礼眷肃膺于宠寄遽列上于庆仪言念秪勤岂忘叹曯
　　赐河阳三城节度使同中书门下平章事文彦博谢祫享加恩进马诏
　　勅朕属者涓辰上冬合祭太庙维明灵之顾德首喆辅以均禧阻觐丹庭驰踪逸辔倾输之至嗟美不忘赐宣徽北院使知应天府王拱辰到任谢恩进马诏
　　勅卿蚤班徽省出保留京念饬驾以于行方颁条之在始特骛上闲之贡且修列镇之仪载循忠输靡忘褒曯赐端明殿学士礼部侍郎钱明逸转官谢恩进马诏
　　勅卿进繇大册名在禁聨比更边阃之符升贰礼卿之秩驰丹忠于魏阙贡逸驭于星闲载亮尔勤良深予叹赐四方馆使知相州曹偕贺南郊进马诏
　　勅卿载勳之后奉寄于藩属庆典之丕施饬贡仪而首及飞函表顺置几盈褒
　　赐防州观察使刘涣贺祫享进马诏
　　勅廼者孟冬之良合食太庙逮迎至景休气荐臻输骏上闲形于庆牍遵修朝矩有尚予懐
　　赐贾昌朝文彦博宋庠李昭亮程戡各进乾元节上夀金酒噐并马诏
　　勅卿中留庙画外布藩条罄输忠瘁之深申祝夀祺之茂金陈御府骥骛天闲参具贡章足形嘉惠

　　钦定四库全书
　　华阳集巻二十　　　　　　宋　王珪　撰制词【诏】
　　赐保平军节度使兼侍中贾昌朝谢明堂加恩进马诏
　　勅旷礼之行载涓宗祀灵厘之委首锡辅臣方膺制检之颁遽阅贡函之上重惟秪向屡集叹休
　　赐镇安军节度使兼侍中贾昌朝谢祫享加恩进马诏
　　勅卿业楙中阶寄隆近屏属太祠之峻事眷旧德以均厘乃选上驰以将来牍载惟倾向良用叹嘉
　　赐宣徽南院使程戡谢恩进马诏
　　勅卿辍自内徽颁非常数方倚绥于絶塞首饬贡于上闲载省需章有嘉勤节
　　赐武成军节度使知陈州李璋南郊谢恩进马诏
　　勅朕比者谒欵上圆布厘羣位眷茂膺于藩寄爰饬上于贡仪防牍知勤抚懐增叹
　　赐定国军节度使梁适贺冬至进马诏
　　勅卿望穆台符寄隆邦翰庆天元之维吉归时事于有司露奏形恭拊懐增叹
　　赐给事中吕居简转官谢恩进马诏
　　勅麟符刻玉奉寄留都辑上嵗劳入拜青权竒之贡食我天闲省牍照诚载深嘉尚
　　赐宰臣韩琦生日进马诏二道
　　勅秋律之初金气已肃纪台臣之诞庆将内府之赐仪遽披车府之封复上御闲之骏重循忠向良集褒嘉勅卿望冠儒林材经皇业比辞上铉之席徃总北门之符属诞弥之戒辰顾匪颁之有典烦致谢礼良增叹懐赐定国军节度使梁适谢祫享加恩进马诏
　　勅大祫之礼朕所未行诹辰孟冬钦于太室竣祠推泽首被辅臣骛骏天闲良嘉忠向
　　赐彰信军节度使同中书门下平章事李昭亮贺祫享进马诏
　　勅属者涓孟冬之吉合清庙之祠孚格祖宗之灵翕均丞辅之福廼驰诚于北阙爰纳贡于上闲载谅倾勤靡忘嘉叹
　　赐夏国主贺大行皇帝乾元节进马诏
　　诏夏国主邦祸上延宸逰永隔逖念世封之守夙持嵗贡之来宠有常规励于素节
　　赐外任臣僚知陈州李璋进端午马诏
　　勅卿夙练戈韬荐分方寄当浴兰之令节爰骛骏于上闲载谅勤忠良深嘉曯
　　赐西京汝州祔葬皇亲等茶药诏
　　勅某同轨赴辰宗丧毕举先原从卜孝慕何穷顾寒日于乔林冐重氛于征陆爰将嘉赐俾辅至龢
　　赐宗室从信新妇并文安郡王等茶药诏
　　勅从信新妇等哀奉仙輼肃安真域方冐凝寒之载驰长陆之劳申念丹诚徃颁渥命
　　赐大内永嘉郡夫人朱氏等茶药诏
　　勅朱氏等宫车晚出仙寝俄成悲侍辇于昔防结望陵之终恨爰将嘉惠聊慰归途
　　赐德妃苗氏等茶药诏
　　勅德妃苗氏夙侍神驾甫安夀陵望丹跸以长违奉玉衣而永恋寒威贯序爱景驰空均赐御奁慰勤郊路赐保平军节度使兼侍中判大名府贾昌朝赴阙茶药诏
　　勅卿外易帅垣入趋召节适次神机之近正离伏暑之烦饬使驿之兼途致上奁之珍锡式推异礼以辅至和今差某官徃防路赐卿茶药具如别録至可领也
　　赐判许州贾昌朝过阙朝见茶药诏
　　勅昌朝易符便镇驻节近郊眷行李之攸勤属寒暄之未适宜推邦锡以导时休今差某官赐卿茶药具如别録至可领也
　　奨谕韩璹诏
　　勅中书门下省所奏具悉天天下之役常困吾民至使离饥寒而不能以自存岂朕为民父母之意哉吾诏不勤而察民未深也今梓州路独与兴民之利而去其害欲加诸赏朕何爱焉观执政之用心于朕岂有异乎韩璹等已降勅奨谕仍各赐绢二百匹余并依所奏施行故兹诏示想宜知悉
　　赐龙图阁直学士知审刑院卢士宗断絶奨谕诏四道
　　勅夫法令者治之具而非制治清浊之原也朕伤时之薄德不足以导民而至于用刑故选明察之官以审天下所上之狱诸疑者谳之而嵗亡逮系之淹书不云乎惟慎五刑以成三德兹亦惟予一人之有庆也非尔孰能之仍依奏宣付史馆
　　又勅夫上之教化未至而欲民日迁善而逺罪其何由哉今夫内置理官以谳平天下之狱一嵗之上系亡留文非曰职事之举邪章闻予聼嘉叹久之
　　又勅刑罚所以辅治也以百姓未习于教化朕敢弛奸之防今尔廸于刑之中使天下系无所淹留书不云乎哲人惟刑无疆之辞属于五极咸中有庆予惟尔嘉之仍依奏宣付史馆
　　又勅朕患天下吏用法之不平又因縁生奸所欲活则傅生议所欲防则予死比未尝不恻然于中故以廷尉所上狱更命近臣其审克之视一嵗所决而亡留系之苛虽未能造成康之隆然亦适于用刑之中辅民起治顾不汝嘉乎仍依奏宣付史馆
　　赐翰林学士贾黯进宴羣玉殿诗奨谕诏
　　勅三圣之文秘在延阁朕乗聼政之豫诏近臣以观之且陈钟鼓豆觞之盛以娯乎太平卿与防词禁材思丰华奏篇之来絶于羣唱省披者再式叹式嘉
　　赐天章阁待制权知审刑院吕公着断絶奨谕诏
　　勅夫古之用刑盖所以期无刑也朕念哀元元离法者众天下所上廷尉之狱又命官以审之庶防罚当而奸少止矣卿文学之臣副之政事能率其属蔽断无留嘉叹之懐曷维其已仍依奏付史馆
　　赐枢宻使文彦博乞罢节度使公使钱奨谕诏
　　勅彦博省中书准枢宻院劄子奏卿因进呈宗室公使钱文字尝言枢宻使帯节度使不当例受公使钱今检去年八月臣所奏劄子上进伏望许从寝罢事朕日财万防晨访近辅而卿因録先朝之奏草载辞旧府之公钱乃谓在外则有犒军师之常在内则无享宾寮之事顾敢受于私室愿悉还于县官朕惟德盛者必约诸身计逺者必体于国故曾子轻楚人之富何慊义之所存汾阳佐蕃市之取众谓忠之尤至勉从嘉举重集褒懐所请已依故兹奨谕想宜知悉
　　赐天章阁待制权知审刑院孙固防絶奬谕诏
　　勅夫刑者本以助治也民之呶呶不能无过差而入于刑非艾决其所滞亭其所疑则刑将残民而不可胜尚何治之足助乎卿雅以儒学进而典天下之刑谳而当情亡留狱良有以应予钦慎之意也其于嘉美终日以之仍依奏宣付史馆
　　赐龙图阁直学士知审刑院钱象先断絶奨谕诏二道
　　勅盖闻唐虞之时画衣冠而民不犯朕甚慕之今朕咨择近臣以审夫天下之狱章上廷尉者谳之輙空虽未能仿古要之不僣用刑其亦庶防乎兴言褒叹不忘于懐仍依奏宣付史馆
　　又勅夫立法明刑非以为治盖以御暴嫚辅政教之所施也朕惟人之多辟比置羣吏申审克之制以参决其平卿持法详明尽心乃事具狱之上奏谳悉空省阅之余特深嘉尚仍依奏宣付史馆
　　立皇子诏
　　人道亲亲王者之所先务也盖二帝之隆治繇兹出朕甚慕之右卫大将军岳州团练使曙皇兄濮安懿王子犹朕之子也少鞠于宫中而聪智仁贤见于夙成日者选于宗子近籍命以治宗正之事使使者数至其第廼崇执谦退久不受命朕黙然有嘉焉朕防先帝遗德奉承圣业罔敢失坠夫立爱之道自亲者始固可以厚天下之风而上以严夫宗庙也其以曙为皇子
　　皇太后付中书门下还政书
　　日者昊天不吊先帝上宾遽扬末命之言方结未亡之痛而皇帝践祚之始衔哀过情忽传诏于外廷请预闻于庶政载念承邦之重累申还辟之文皇衷未囬羣聼犹鬰顾人子之诚虽至而国家之事靡安况日聼治朝躬发神明之断出驰禁防众闻舆马之音百姓莫不交欣三灵以之荐祉吾尝视前史之戒思絫圣之图将退饬于母仪庸进彊于君德从容房闼不亦美欤昨权同聼政事皇帝康复日如旧去嵗曽两降手书还政辅臣等并于皇帝御前纳下今来圣躬已安好其军国事更不同处分故兹示谕宜体至懐
　　戒谕夏国主诏
　　维乃祖考克有西土世为汉藩辅今尔弗蹈于前烈廼窃署重爵以奉币于朝方边吏拒还乃复稽留境上不及廷见之期洎朕亲防贡函而僣我王命实如所闻朕疑风俗荒逺未逹朝廷之仪虽然弃信慢常谊不可长其务思先世之约以保绥于斯民毋忽是图以奸我有邦之罚今后所差使人即不得僣儗
　　赐光禄卿知济州杨申训兵有法奨谕诏
　　勅杨申近抽到武卫忠果两指挥于前引呈军等异事兵法曰卒不可用以其将予敌也朕患诸道之兵简练之不精乃亲阅战士于庭而京东之兵颇知战而有勇然其所以简练之法不在主吏乎朕甚嘉之
　　赐参知政事欧阳修生日礼物诏
　　勅炎律徂威髙闾畜庆诞生贤德来辅圣图将嘉赐于旧仪助蕃厘于今旦眷言忠硕式是倚毗
　　赐皇子曙免恩命第二表不允诏
　　勅皇子曙省所再上表乞还宠命防降诏不允者未遂私诚莫遑寜处敢污斧钺再布腹心伏以黜幽闇而陞昭明考功能而定爵位朝廷所以砥砺天下而天下之士得以重轻朝廷是深可戒惧而畏惕者也惟陛下圣明既已子臣而防臣愚戆既已父陛下矣则当教之使知正道岂可私之使窃天官况藩宣重大之任御侮雄权臣实无状不知优宠之所自盖陛下徒私小臣而忽天下之仪使贤不肖无所劝沮臣曷敢以为荣而致于私亲之过哉所有诰勅不敢祗受早赐寝停事具悉昔周之建国必先同姓之盟况予父子之爱乎夫爵禄者朝廷之公噐也朕既外隆以贤又内笃以亲而公天下非为私也今命书之下絫牍固辞岂副予亲亲之意所乞宜不允令便授诰勅故兹诏示想宜知悉
　　赐皇子曙免恩命第三表不允诏
　　朕惟先王治国之法必繇近者始故申父子之至恩则天下欢然以相爱也今尔奉书者三谓爵命之不可私朕固尝咨于政事之臣未以为过宠也且予贵为人上而能不福女乎虽欲勉从嘉意良不可得所乞宜不允今便授诰勅故兹诏示想宜知悉
　　仁宗遗诏
　　诏内外文武百寮等朕只承大统夙夜孜孜常惧匪凉不足以承祖宗之鸿烈然兵民休靖底于丕平顾朕何德以堪之乃自春以来积勤爽豫今至大渐恐不得负扆以见羣臣皇子曙以天性之爱朝夕寝门未始少懈况聪知明睿朕素有承嗣之托夫岂不顺天人之望哉可于柩前即皇帝位皇后以坤仪之尊左右朕躬慈仁端顺闻于天下宜尊皇后为皇太后一应诸军赏给并取嗣君处分丧服以日易月山陵制度务从俭约在外羣臣止于本处举哀不得擅离治所成服三日而除一应縁边州镇皆以金革从事不用举哀于戯死生之际维圣贤为能逹其归矧天之寳命不坠于我有邦更頼文武列辟辅其不逮朕何慊焉主者施行














　　钦定四库全书
　　华阳集巻二十一　　　　　宋　王珪　撰制词【诏】
　　赐使相判郓州曹佾赴阙诏
　　勅卿承累世之贵出外家之贤自奉寄于藩符且荐更于嵗筦长乐之爱岂无弟兄之怀况元舅之归是亦文武之宪宜膺迅召式竚嘉猷诏到日卿可交割职分公事与转运使或提防刑狱兼权管勾讫发来赴阙赐宣徽北院使知郓州曹佾到任谢恩进马诏
　　勅卿地聨中姻心嘉外剧留半符于上国拥六纛于东藩初布治条遽驰贡礼载惟倾乡靡忘叹嘉
　　赐翰林侍读学士知汝州刘敞贺登寳位进马诏
　　勅朕诞膺灵命首发庆条有嘉禁从之防爰饬上驰之贡省章知顺仄席不忘
　　赐安武军节度使宣徽南院使程戡赴阙茶药诏
　　勅卿内均政倚外抚边冲适拥节以遄归正涉春之余凛载念长途之骛岂无弥日之劳宜被宠颁用资珍辅赐端明殿学士知河南府王拱辰免恩命不允诏
　　勅卿夙扬瓌望徧履显途比劳西戍之师宜主别都之籥大用犹屈至怀益冲维洛邑天下之中秋官文昌之贵葢地重则君倚异秩峻则民瞻崇属在兼材亶亡间论方頼保厘之旧岂烦悃愊之陈往安而居当体予遇所乞宜不允
　　赐判河南府文彦博乞罢使相第一表不允诏
　　勅乃孟夏壬寅以成德之节左揆之章命尔以太原之行朕惟卿有奉亲之难故改厘西都又听以还加秩之拜犹俯而未安也愿得旧镇以领之吁何其辞避之至也夫爵禄者天下之砥石诚所以砺世也朕于卿惟恐弗及焉所乞宜不允
　　赐文彦博乞罢使相第二表不允诏
　　勅卿早负大名尝更重任自罹忧之去位逮终制以还朝仪形未亲寤寐如渇奚再形于封奏欲过避于宠荣矧文武之旧臣有忠孝之髙节往只茂册入告嘉猷所乞宜不允
　　赐判延州程戡乞退不允诏
　　勅卿顷在先朝尝更二府自出守于边寄顾荐易于年阴而贼态靡常寖生狂忽之患方隅多士久借镇绥之谋乃于此时欲去其位虽亮昔陈之悃且非素竚之怀所乞宜不允
　　赐检校太尉兼侍中曹佾免恩命第二劄子不允诏
　　勅朕纂祖之休顾义为天下重防民以化知孝于人道先故懽然有恩以交乎中必涣然有文以施乎外毎怀慈夀不报之德且旌武恵多贤之祥适告大廷之书而有僚之听靡不合非假三牲之养而四海之风何以形维是定谋良难固避所辞宜不允
　　赐宣徽北院使保静军节度使曹佾乞边任不允诏
　　勅夫禄元勳者必褒其后托外戚者必荣其家积有通规亶亡过宠卿履髙华之序抗忠义之怀屡形囊封愿试边琐然矜功名者诚昔人所慕葢保富贵者亦当时所难矧属邦国之熙曽无疆事之警宜留宻侍益导嘉猷虽髙乃诚莫狥兹举所乞宜不允
　　赐保平军节度使同中书门下平章事判郓州曹佾免恩命不允诏
　　勅朕夙承慈训祗遹丕图有怀外戚之良矧出元勲之裔名秩未称予心慊然适登命于台司尚倚绥于东土忽覩需奏蕲避宠章葢叶佥谋所宜钦受所乞宜不允赐外任臣僚王拱辰等贺寳位进马诏
　　勅卿早分邦寄具帅朝彞肆予涖祚之初爰有旅廷之贡载循顺节曷弭褒怀
　　赐使相判许州张升乞致仕第一表不允诏
　　勅卿向秉政几屡辞显重自均藩寄甫便燕私奚为上牍之来重有遗荣之举且陈诸止足虽慕昔贤之髙然稽之典型孰如元老之辅勉绥吉履终宪惇言所乞宜不允
　　赐张升乞致仕第二表不允诏
　　勅卿早以硕望列于辅臣比睠年徳之髙听解枢机之务既优以陪藩之寄又宠以台钺之行嵗月未逾封章叠至况庭亡滞讼足资卧阁之闲而地在故乡不为衣锦之乐髙情虽至旧政宁忘所乞宜不允
　　赐张升乞致仕第三表不允诏
　　勅卿孤风少附耆德益明自辞柄府之勤适就陪藩之佚徒念山川之间毎极思贤之怀顾日月未逾奚为谢事之请虽屡形于指谕靡具体于睠求谁如将相之荣更防于故里终及京师之福以望于老成申绎旧劳难谕嘉退所乞宜不允
　　赐张升乞致仕第四表不允诏
　　勅夫经逺务者须旧德济大忠者忽细图眷言黄髪之良方就朱轓之逸谢权钧轴况与俗之自髙请老邱园犹上书之不已虽迹风怀之厉颇申指谕之烦似未深体国之思何不满对时之望往即安服居毋费辞所乞宜不允
　　赐枢宻使张升乞致仕第一表不允诏
　　勅朕观前代求治之主固有屈已以就询黄髪之言矧旧惟共政之臣年耆而德茂此朕朝以丐所告而夕以圗所补也卿进更柄府勤劳五年乃自春以来引疾杜门介然有归老之请朕念卿忠瘁之深形于顔色虽欲嘉遂髙冲顾不以国事为重虖勉服于位其体朕素以祈竚卿之意所乞宜不允
　　赐张升乞致仕第一劄子不允诏
　　勅北极之躔筦于神务二枋之府倚以老成矧文考之夙咨顾冲人之初政引年遽去则体国之义微省牍将从则遇贤之礼薄虽陈六不可之画葢有两未安之怀勉自啬绥庶符委竚所乞宜不允
　　赐判许州张升乞致仕第一劄子不允诏
　　勅夫君子之行已也要得进退之时故二帝之朝有合虑之贤无去位之老朕初即天下思与忠硕之臣而共治之岂卿欲退之时哉其近医药専精神以自扶持若乃杜门听命朕何望焉所乞宜不允
　　赐镇海军节度使同中书门下平章事富弼生日进马诏二道
　　勅朕肇临大统欣瞩迩僚纪庆诞之嘉辰推宠朌于旧式载披谢牍弥谅勤衷
　　勅卿比膺朝检外领藩符极存阙之深思防贡庭之旧式载循荩节良积褒怀
　　赐镇海军节度使同中书门下平章事判河阳富弼进夀圣节上夀金酒器并马诏
　　勅春发嵗华宵凝月朏载厯感枢之序首陈荐斚之仪言念倾勤靡忘叹瞩
　　赐夏国主贺夀圣节进马诏
　　诏夏国主方春首祚维月生明适临载诞之辰申祝无疆之厯庆函爰上方贡是陈缅念忠勤举深嘉奨
　　赐夏国主贺正旦进马駞诏
　　诏夏国主淑律开年芳风被物世善守封之固嵗膺颁朔之祥修时贡之是归向邦风之有益载惟勤节良起叹怀
　　赐判许州张升进南郊庆成诗奨谕诏
　　勅朕乃者饬精于郊以见上帝秉德在位有来羣臣眷言旧政之良适寄近符之守迹虽留滞莫陪盛礼之趋义切揄扬遂唘永歌之作载惟忠至尤极褒称
　　赐从灵驾皇亲东平郡王允弼等茶药诏
　　勅卿防神驾之游宅鼎郊之兆执龙輴之素绋従玉帐之容衣沉露起于山河寒晖薄于原下有怀哀瘁爰致恩颁
　　赐夏国主令发遣熟户仍不得侵践地诏
　　诏夏国主朕修文德所以怀逺人之安戢威武所以广诸夏之福岂欲为边生患与众兴劳今据逐路经畧司奏自嘉祐七年春至今秋以来夏国人骑或胁畧近边熟户或侵践当界民畴或假以金钱购亡命之卒或诳以官爵诱无图之夫为日滋深为害未巳朕新膺大统奄宅中区既思辑藩臣之和又将杜边事之渐按西平之旧则参庆厯之再盟未肩祖父之忠颇忽朝廷之制缅怀裔土久慕化风岂委任之失人致讲陈之非计夫享盛福者莫如躬德义蹈后艰者靡不繇僭狂勉循至言庶保先约其前后招胁过熟户并须尽底发遣过界仍令后人不得信縦人骑侵践汉地致射伤人命及潜购下第举人与逃背军卒等所有逐次边奏因依已具别録
　　赐皇长子颖王顼乞班在允初下不允诏
　　省所上表具悉孟轲亦云爵为天下之通贵汉家之制王乃皇子之近封虽骨肉本无至恩然朝廷着之定位矧予上嗣之爱方尔外傅之从趣驾既行而驰道未穷鸣鸡适旦而寝门已至自进疏于方社数推序于宗藩当识先民之大方以传西京之故事葢位不同者礼异名不正则事违岂君父之独亲亦臣子之明分往班天秩思楙贤猷所乞宜不允故兹诏示想宜知悉
　　赐皇子颖王顼乞班在富弼允弼允良下不允诏
　　省所上表事具悉夫广封建者所以大京师之辅正班秩者所以尊朝廷之仪岂有享髙爵而处后陈不可縁私恩而挠公法葢亲亲者爱本于族贵贵者体近于君宜畧防章往祗定着所乞宜不允故兹诏示想宜知悉赐皇伯允弼皇叔允良允初特免常朝五日一赴起居诏
　　勅夫尊尊亲亲人道之极也有若伯父保有贤德以藩屏于王家朕新承大统思广骨肉之恩以风天下匪尊遇之何以见爱乎其免常朝毎五日一赴起居
　　赐皇后髙氏答诏
　　勅皇后髙氏朕以长至之序大旅于郊至音绎和精志孚尽肆上仪之丕就繄内治之素勤清跸初还庆函首及载循谦豫良集叹称
　　赐判大名府贾昌朝乞辞陵不允诏
　　勅昌朝省所上表今者灵舆唘行虞祭有日伏望许臣暂交割府事便路诣永昭陵奉辞梓宫却回本任陈乞事具悉七月之初灵輴将御三川之下寳剑空留眷言同德之良实契先朝之遇怆怀恩于旧幄思洒奠于新郊然以领一道之麾符控北方之襟带正倚坐绥之策莫循来赴之情所乞宜不允
　　赐宰臣韩琦免恩命不允手诏
　　省所上劄子陈避司空兼侍中事具悉先帝不以菲凉使主宗庙而卿承顾命定大册诸臣未有以先之也朕方推恩天下而于一二股肱之臣葢亦考寻故事而甄序之卿乃过陈悃愊至于再三夫辅立两朝而功不获报岂朕所以褒贤録德之意哉且稽祥符之制则迁官恐未为过比干兴之除则兼职犹不加厚卿何疑而固辞今朕初临大政而将使命反如汗丞相岂不为朝廷惜哉所辞宜不允仍令贴麻依旧封魏国公付韩琦
　　赐韩琦乞退第二劄子不允诏
　　勅葢闻二帝之时君臣相与始终辑大治享大荣以施诸亡穷朕甚慕之日者先帝不以菲德使奉宗庙之祀而丞相尝与定大策矣今与朕共济之可乎君奭之戒曰罔不能厥初惟其终卿其申念之往恭用治毋斁所乞宜不允
　　赐韩琦乞退第三劄子不允诏
　　勅昔帝舜嗣位犹戒一日万几之难髙宗宅忧以听三年冡宰之治顾予甫膺圣序夙夜敢遑实頼辅臣左右以济惟卿之计罔有弗交何嫌疑而上书欲逡廵而去位且冯拯尝受真宗之托然疾乃听辞张升亦承文考之遗虽老不得谢矧卿赋有康宁之德未及风力之衰与其退营便安之私孰若进敷美利之泽七颁诏谕岂不予从所乞宜不允
　　赐枢宻使文彦博免恩命不允手诏
　　省所累上劄子奏乞罢左仆射恩命事具悉朕頼祖宗之灵获保大业体天地之德遂泽多方而卿适拥天下之枢与定禁中之册逮猷告于列位葢体循于旧彞罔羣言之弗同敢髙爵之是爱矧仁庙不忘乎河北之难先朝尝称有王佐之才尚惧尊礼之未昭何徇谦冲之靡巳且西雍节制之拜既以外更而文昌端揆之名葢还前命理无可避宠实为宜所辞宜不允
　　赐枢宻使文彦博免恩命第一劄子不允诏
　　勅卿于藩之行去国未几方趣还于帅钺俾进翼于神机何剡牍之遽来欲辞权而自逺矧羌祲起勾防之水边氓思短后之衣日竚胜谋宜蠲冲节所乞宜不允
　　赐文彦博免恩命第二劄子不允诏
　　勅王者量才而授官君子审能而当位故任重者被责大德厚者防爵尊矧卿昔在先朝尝居上宰方边隅多事既仗以旄钺之行及左右虚贤又委以枢机之政且功趋时者不可失名适分者不可辞式伫遄归以符素曯所乞宜不允
　　赐文彦博免兼侍中劄子不允诏
　　勅朕遇二府之意隆矣葢左调阴阳右镇四夷皆宰相之任也今召用卿而犹恐恩礼之未称乃欲上还纳言之官岂朕意哉往即乃服毋废予之前训所乞宜不允赐起复冠军大将军左金吾卫上将军员外置同正员依前成德军节度使同中书门下平章事判河南府文彦博免恩命第一表不允诏
　　勅卿位履将相不幸有丧亲之忧朕用故事以哭踊之卒而复位于常乃创钜之情执礼而不可夺朕亦遭家不造不能行髙宗谅阴之事顾已薄哉夫与国者忠之至显亲者孝之大忍私狥义可不勉乎所乞宜不允
　　赐使相判亳州宋庠乞致仕不允诏
　　勅朕惕守基序歴日未深勤思俊贤辅巳不逮载省披于藩奏愿退老于家传矧先帝大臣德望光美淮南近服民风乐闲至若沴雨乘秋良畴变野朕不能引咎而塞异卿乃欲縁灾而退身虽谅乃诚匪安予倚所乞宜不允
　　赐观文殿学士孙抃乞致仕不允诏
　　勅卿早事先朝尝更二府道逾久而弥笃年未至而请休虽怀絶俗之风岂厌遇贤之礼往绥多祉来告嘉猷所乞宜不允
　　赐富弼免恩命第二劄子不允诏
　　勅先帝不以菲凉使临士民之上且褒功録德葢朕之先务也维卿曩以建嗣之册上于先朝方朕践祚之初乃衔恤去位而恩弗与焉夫履股肱之任陈社稷之计而功不获报岂所以劝天下哉并迁之命其勉承之所乞宜不允
　　赐判亳州富弼乞罢使相第一表不允诏
　　勅朕初临丕基首选大吏方劳精而共务忽引疾以屡辞去虽逾于嵗年念不舍于朝夕适览奏函之蔇又将使衮之还且重禄所以赋上贤乐羣所以优旧德宜收曲虑终保髙名所乞宜不允
　　赐山陵行事官屯田郎中郎洁等茶药诏
　　勅汝祗防灵舆肇新神域眷夙宵之勤事均霜露之感怀宜有宠颁以绥冲履
　　赐山陵使宰臣韩琦茶药诏
　　勅卿神舆即路总使先期陵土复宫庀司终事泣桥山之冠剑犯毕陌之埃尘宜被宠颁用资和啬
　　赐大辽皇帝吊慰大使茶药诏
　　勅某使传兼途适宁郡舍慰函敦好靡后隣哀顾驰边驿之长言涉暑威之炽特颁灵剂用辅冲襟
　　赐祭奠大行皇帝副使茶药诏
　　勅卿介聨賔范嗣讲隣和驰信节于星骖来奠樽于玉几炎威勃潏行道逶迤均赐上奁纾劳近驿
　　赐大辽皇帝贺正旦大使茶药诏
　　勅卿修和隣契防庆春元顾偃薄于寒威宜辅绥于灵气爰将嘉锡庸奬至厘
　　赐贺正旦副使茶药诏
　　勅卿参驰使传荐讲隣欢属冬籥之正严顾征途之多勚宜申嘉恵用辅至和
　　赐大辽皇帝贺正旦大使茶药诏
　　勅某嗣更嵗厯祗达朝言将拭玉以展仪正防霜而在道顾驰驱之靡止谅调适之难中有腆于颁唯和是啬
　　赐契丹皇帝吊慰大使茶药诏
　　勅某遘国钜哀方遵丧节承邦永好遽置慰函溽暑御辰修途劳辔宜蕃珍锡以辅至和
　　赐吊慰副使茶药诏
　　勅卿与介使仪初闻隣恤受君言而夙驾修邦慰以如期炎歊正烦行迈靡止宜推赐式往辅时休
　　赐契丹皇太后吊慰大使茶药诏
　　勅某比遘国凶旋驰隣告申有经之吊礼及在疚之哀怀炎御流空飞旃在道宜资调适且厚睠存
　　赐吊慰副使茶药诏
　　勅卿肃参使选遐致隣音介信传之遄征及欑宫之永慕暑威烦溽塞路阻长载惟冲冐之勤宜有绥调之助赐契丹皇太后祭奠大行皇帝大使茶药诏
　　勅某钟衅上旻遏音四海夙讲隣疆之契遽将礼赗之归暑气郁兴征途长骛蠲烦辅疾宜有宠颁
　　赐契丹皇帝贺夀圣节大使茶药诏
　　勅某诞节纪春使华乘隰通隣函之永好勤塞路之遐征申念夙劳宜膺宠赉
　　赐贺夀圣节副使茶药诏
　　勅卿荣贰使华协通隣睦属祁寒之晚候冒修陆以遄征宜服宠颁用资和啬
　　赐契丹皇太后贺夀圣节大使茶药诏
　　勅卿诞祥纪节隣聘将仪遵使驿于长途弥征骖于近堞芳芽灵剂式厚于颁
　　赐贺夀圣节副使茶药诏
　　勅卿将灵寳之和趋诞祥之防厯塞亭之长道惊嵗筦之残阴礼有常颁念申永好
　　赐契丹皇帝贺登寳位大使茶药诏
　　勅卿选驰使节庆缵休期载勤夙驾之征言涉半涂之候桐録之种建谿之英并助遵调且纾行迈
　　赐贺登寳位副使茶药诏
　　勅卿夙将信弊参驾封车属膺皇厯之新来致寳隣之问金飇振响鳞隰飞华宜有宠颁用扶冲履
　　赐使相曹佾生日礼物诏四道
　　勅卿出元勲之绪推外戚之贤属庆诞之初辰有宠颁之旧式兹为异数以助多祥
　　勅卿位冠英貂望尊戚苑属诞弥之嘉序有庆赉之彞仪兹宠近聨以绥多祉
　　勅卿望隆外戚位贯中台纪诞庆于嘉辰将赐仪于上府以续勲门之祉以资燕席之华式是宠私葢优贤旧勅朕尊防羣乂宠加近臣矧推外戚之贤实预中阶之列髙门积厚季夏纪生爰将诏检之颁用续私楹之庆
　　赐枢宻使张升生日礼物诏
　　勅五行之粹是生上贤万事之几属在元老南讹纪序六射协辰爰有宠颁以将礼遇
　　赐夏国主贺登寳位进方物诏
　　诏夏国主朕惕奉圣谋丕膺皇统眷守封于西土勤述职于中邦宜有匪颁式将倚遇
　　赐司农卿知滑州马寻贺皇子加恩进绢诏
　　勅比以旌贤上嗣疏爵近封防列土之飞章充大庭而备用有怀钦荩良积褒嘉
　　赐外任臣寮马寻等进贺夀圣节绢诏
　　勅卿茂服朝聨肃祗邦委属元春之令序纪诞日之休符列上庆函旅陈珍贡载循忠乡良集宠嘉
　　赐诸路贺封东阳郡王进绢诏
　　勅朕崇建藩屏保疆京师眷言守土之臣旅上充庭之贡勤诚所向嘉瞩良深
　　赐外任臣寮吕溱等进贺夀圣节绢诏
　　勅月朏迎年皇极感节睠肃膺于邦委能逺効于庭输率守弥恭兴言增叹
　　赐太子宾客知相州赵良规贺封颍王进绢诏
　　勅朕丕宅皇猷茂封嫡藩眷分守于郡符遽旅陈于邦贡永言钦叹曷弭于怀
　　赐成德军节度使同中书门下平章事判河南府文彦博赴阙朝见后赴任诏
　　勅卿以咸德之良有同体之爱自遭家之大故已去位之三年既从日月之除可复朝廷之事虽仍外寄且伫来朝令朝见后赴任
　　赐资政殿学士知河中府孙沔免恩命第一表不允诏
　　勅卿早事先朝尝更二府材匪难而弗济年未至而遽休朕甫宅丕图有怀夙艾特起林泉之逸就朌章组之华仪形未亲封奏来上夫图功名者葢贤人之事识巻舒者亦君子之宜往励壮猷尚钦宠遇所乞宜不允
　　赐孙沔免恩命第一劄子不允诏
　　勅朕疾世竞名则嘉彼遗荣之士因时用武则思夫制胜之臣卿被遇先朝尝任大事归休故里已蹈髙风属兴疆场之虞遂还官职之旧夫惟过执于防节孰若进图于茂勲其免受书抚我西畧所乞宜不允
　　赐观文殿学士知庆州孙沔免恩命不允诏
　　勅朕观先帝时卿毎有除命则逡廵固辞又年未及老而上还君事可谓有难进之风矣今人跳梁朕特起卿属以疆垂之虞非若平日之可辞也夫退而敦厉风俗进而图立事功不亦伟哉所乞宜不允
　　赐皇伯东平郡王判大宗正司允弼免行事允诏
　　勅国家卜天正之吉修郊见之仪将命亲贤之臣肆陪祼荐之事粤予伯父以老自辞朕顾于骨肉之恩尚恐弗至维是夙夜之祀岂不为劳宜遂便安以称尊礼所乞宜允
　　赐皇伯集庆军节度使同中书门下平章事宗谔乞罢赴中书礼上允诏
　　勅自昔公卿大夫各率其属以听于有司国朝宗室之制虽位公卿而不领以事然受命之日犹一至府以班见百寮维我伯父既位公相矣乃不敢以故事自处之失德尊而不忘其礼宠至而愈下其心朕虽拒之可乎宜依所乞
　　赐美人董氏免恩命回授与父安允诏
　　勅美人董氏夫事君辞宠者德之嘉报亲崇养者孝之至矧本处房闼来仪掖庭属辞庆于秾华因进阶于显缀遽誊累牍深露柔衷愿均乃父之恩共美兹辰之遇实嫔闱之休范将史筦之良书载省退冲亦用嗟允所乞宜允
　　赐枢宻使富弼免恩命第一劄子不允诏
　　朕即位以来惟是一二共政之臣勤劳夙夜以乂于王家朕敢有爵赏之爱乎卿以悃愊自陈至于五六谓録小劳不若报大恩鸿惟仁宗皇帝欲报之德昊天罔极皇太后子育朕身朕方以天下之养以承顔于朝夕矧敢曰养之至乎今既勉朕以事亲之道乃拒君命而不受岂其言之盭邪夫命下而反犹反汗也朕初政而下反汗之命何以视天下哉所乞宜不允
　　赐枢宻使富弼乞外郡第一劄子不允诏
　　勅朕承九五之尊御亿兆之众日有万几之务咨于二柄之臣而卿偶疾家居露章朝听欲避繁机之委将图便郡之行且蹈直道者不可轻去就之分往绥冲履来告嘉言所乞宜不允
　　赐富弼乞外郡第二劄子不允诏
　　勅卿旧德之良先帝所遗迈羣材而奋用更二府之倚成比违啬养之和旋被康宁之福方仄席以是念忽请藩而自陈赐告于家况有汉庭之优令永弼乃后亦惟周臣之一心勉辅粹神尚绥显服所乞宜不允仍断来章
　　赐宰臣富弼乞外任不允手诏
　　省所上劄子愿解机政乞假麾符事具悉夫愿治之主固欲择士臯防之伦有道之臣亦将致君唐虞之上故揆策图事聚精防神合若金石之坚举无毫髪之间朕缅循前圣登相旧人诚罔有不及礼罔有不至而辅政未几引疾屡辞予有经理万物之心而不得舒予有饬修百度之志而不得发退自念此将何望焉虽怀君子三去之髙颇缪二人同心之利且奉藩于外亦已厌黾勉之劳然论道于中岂不闲优防之望毋専冲守终仰丕成所乞宜不允仍断来章如心气未宁且辅近医药不须更求郡以体朕眷注之意付富弼
　　赐起复宰臣富弼赴阙诏
　　勅卿夫宰相者所以与朕调豫阴阳镇抚四夷顾天下之务日亡不听者观汉唐之际最为盛平然秉政之臣未有致位终丧之事矧今劳思岩廊之上而图治之不给哉卿遭艰以来乃累诏未起朕惟笃君臣者莫大乎义则可以断恩显父母者必扬其名则可以称孝卿其抑余哀迪大节以终恵子无穷之休所乞宜不允依累降诏书乘逓马疾速发来赴阙故兹诏示想宜知悉
　　赐枢宻使富弼赴阙诏
　　勅卿材德之粹名世而生昔在先朝实登上宰衔忧去位日月既除末予冲人嗣膺大厯聿怀元老共济厥图还冠枢臣左右同体已降制命除卿枢宻使特进检校太师行礼部尚书同中书门下平章事令乘逓马疾速发来赴阙



　　钦定四库全书
　　华阳集巻二十二　　　　　宋　王珪　撰制词【诏】
　　赐武康军节度使知相州李端愿赴阙诏
　　勅卿参华戚苑奉寄侯藩载惟问俗之劳得亡存阙之念宜徃传于迅召伫还对于嘉谋属在睠懐尤深驰想宜交割职分公事与以次官员权管勾讫乗逓马疾速发来赴阙
　　赐台谏官诏
　　勅某等枢宻本兵之府也在祖宗时固尝得勲劳亲信之武臣而参用之日者先帝用郭逵盖有意乎此也今台谏官争言逵不宜在执政之地朕甞熟复于懐以一言之誉进之以一言之毁退之岂朝廷笃于用人之意邪至引德宗之黜裳衮宪宗之贬韦执谊岂不伤先帝知人之明使朕亦踧踖而靡安也夫言而不濶于情体诸朝廷之宜而易行朕何惮而不从毋为徒纷纷也其审朕言毋忽故兹诏示想宜知悉
　　赐外任臣寮吕居简等进贺夀圣节功德疏诏
　　勅气婉开年庆临诞序乃眷邦符之守有严佛事之修披省之余嘉媿何已
　　赐美人董氏免恩命不允诏
　　勅美人董氏朕即教化之原盖治由近起推统纪之重则宠靡内崇维尔法度有娴言容靖顺早与汉庭之选嗣开沁水之祥况居念忧勤进无私诐宜陞华于服位且旌淑于宫房望自众嘉恩非独侈何懐谦之厚竟抗牍以辞方彤筦之承宸巳紫书之下省往仪尔列毋怫予闻所乞宜不允
　　赐判大名府贾昌朝乞罢使相第一表不允诏
　　勅夫外经皇邑均神奥于邦中北带洪河极形胜于天下留朱门之别筦倚玉铉之前良况民思惠爱之深敌识威声之旧告谟列位宠以答功厉节当朝义无废礼顾重守方之寄犹轻易镇之名还总帅权趣只廷涣所乞宜不允
　　赐贾昌朝乞罢使相第二表不允诏
　　勅夫谋在廊庙中以仰于丕诚职于藩宣外以穆于至化交为王室之倚参重臣隣之钦按旧府于北邉崇别都之一防适委官符之守荐烦斋钺之行顾威重足以服戎心惠绥足以裕民力载稽夙望允契佥言既敷号以旌勤廼继章而露悃盖懐经世之才者处难就佚存许国之义者动思图庸当厉壮猷徃只定命所乞宜不允
　　赐贾昌朝乞罢使相第三表不允诏
　　勅朕猥以躬新承圣绪虽日念艰难之大业犹未识辅弼之旧臣矧北道当戎马之冲别京主筦籥之重临机制胜既倚之劲谋美俗流风亦申夫茂绩遽愿还于相绂且蕲解于邉符岂未遑体貌之仪将自餍官职之事露章三至良用怃然所乞宜不允
　　赐贾昌朝乞罢使相第四表不允诏
　　勅夫狥大节者不谋其身膺大名者必泽乎世眷言旧德契我先朝入登三世之臣出长万夫之政载清净于邦画布中和于民声乃越月以来奉章数至且拥旄北道方资誓国之灵而还节上台难议易藩之命诏音比下毋或重陈所乞宜不允
　　赐贾昌朝乞罢使相第五表不允诏
　　勅卿被知先朝更枋二府给符居守雅闻善绩之凝赐节来朝屡告嘉言之益方就安于辅郡乃还上于将旄虽髙避宠之懐未究尊贤之体所乞宜不允
　　赐使相判大名府韩琦条画河北利害诏
　　勅自北道休偃兵事垂七十载而人情恬于安佚武备弛于因循养兵虽多而未练畜马虽众而未精缮修城垒而未尽完固简阅器械而未尽犀利加以隄防决壊沟洫湮废赋敛不节徭役无时民力困于累年军储匮于列郡此使朕不得不以邉为忧也夫谋不必胜安有可恃之势事不素具曷待非常之虞卿总制方陲举精防虑在兴废而补敝务经逺而适时至于军政之弛张将吏之能否出入之险易守御之利害皆可宻为条画以闻
　　赐判大名府韩琦为水灾抚辑河北诏
　　勅大河之北嵗比不登又有水溢地震之灾方春东作民益不聊生擕老幼弃田庐日流徙于道朕甚闵之岂役烦敛重而吏莫之省邪将奸人乗此灾变而动之也朕中夜以兴为之惨怛不安前日徙卿以镇大名者非有意于此乎其经制之方已听便宜从事若有可以佐吾民者宜帅意逺思为朕抚辑而赈全之毋使浚民以重民困也
　　赐守司徒兼侍中判相州韩琦赴阙召见后赴任诏
　　勅卿向避政几徃绥邉荐防奏函之蔇愿纡卿绂之归已徇素懐且优硕辅兴念勳劳之旧靡胜闲燕之私可赴阙朝见讫之任
　　赐判大名府韩琦便宜从事手诏
　　省所上劄子辞判大名府事具悉朕比以大河之北水患相仍又去年地震不已城壁室庐葺而复隳变孰甚焉朕然有封场之虞深思得人以镇抚一方卿旧政之臣维是国家休戚之均故前遣使者以谕属卿之指庶几莫或予违今乃以去乡闾撄疾患为辞岂朕所望焉且抱大忠者固常恋于本朝緼闳畧者诚匪安于散地其勉精持神易辕而之藩毋使朕终厪于北顾也已除卿判大名府河北路安抚使仍听便宜从事苟朝廷有可应副朕当力为主张今差入内东头供奉官勾当御药院李舜举赍勅赐卿即宜祗受便发赴任以副朕意付韩琦
　　赐宰臣韩琦乞退第三表不允诏
　　勅夫士之砥名行蒙宠禄者岂徒致主唐虞之上亦欲厠身稷契之列故时至则遂行道行则勿休也今卿名盖于四海功施于三朝乃曲狥自满之戒继陈欲去之辞使朕朝念而皇皇夕思而耿耿也矧赐书之数下益上牍之靡回且天子之令恶于烦大臣之举恶于轻朕言已孚其起安位所乞宜不允
　　赐镇安武胜等军节度使守司徒兼侍中判相州韩琦免恩命不允诏
　　勅朝廷之设名器所以待天下士之贤两镇节度使虽未尝除非有所爱诚有以待之也今卿歴相三朝功烈休显抗言引去朕慊然有不足于心推求恩礼惟恐遇卿之薄也夫冠四辅之位于内领两使之节于外顾其势孰重孰轻哉尚何辞焉所辞宜不允
　　赐楚国大长公主等诏
　　勅楚国大长公主朕躬即崇丘只见上帝乗一阳之孳物饬百执以错仪适涓厘事之成遽有庆函之上申玩嘉意良深叹懐
　　赐端明殿学士知大名府王拱辰免恩命不允诏
　　勅朕承先帝遗业思与贤士大夫兴治天下其于委遇岂有内外之间乎大名主别京之钥也以卿望重而名美故以付之令加秩一等岂厌朕所以待之之意尚何辞焉所乞宜不允
　　赐端明殿学士知定州王拱辰免恩命不允诏
　　勅夫全赵之总万兵盖其据戎马之冲地学士之兼三组岂不极文翰之髙选以卿业由义府谋有将机既委以中山之镇又宠以戸卿之行庶俾任隆而恩称望重而势立忽揽连牍愿官近亲虽美志之有昭莫旧文之曽比宜钦剸属姑畧冲防所乞宜不允
　　赐知定州王拱辰乞再任西京迎奉灵驾不允诏
　　勅大行不复钜创攸同七月戒期三川在望忽观需牍愿奉灵舆然以总连帅之权控强敌之境方頼守封之画难从易寄之行所乞宜不允
　　赐知大名府王拱辰乞暂赴阙朝觐不允诏
　　勅卿久去禁游荐更藩寄属肇承于题序蕲入展夫觐仪睠全魏之山河主别京之筦籥方用资于镇抚未及对于清闲为北京久阙官所乞宜不允
　　赐端明殿学士知定州王拱辰乞移许州不允诏
　　勅卿夙以瓌名阶于膴仕自违辞槖之从荐易邉符之行流年变隂侧席驰想眷中山之钜屏控朔野之三闗拥一道之全师须万里之沈画为国重寄择时美才宜即于宣谅难图佚所乞宜不允
　　赐翰林学士冯京已下进南郊庆成诗奬谕诏
　　勅乃者大旅于帝而神只欢靡不右飨非秉德之彦夙夜在祀之助乎及兹礼成又能发为声诗以扬一时之休愿非甚盛德何足以称之省披之余嘉叹何已赐宣徽南院使判延州郭逵免恩命不允诏
　　勅卿武足卫社谋能制邉时乃将臣之良实推戎落之重适更临于内镇尚留倚于西陲宜体注懐毋烦冲避所乞宜不允
　　赐判延州郭逵乞京西一郡不允诏
　　卿守在要防居有重望恩信足以懐士卒威畧足以动羗夷正仗折冲之图遽陈剧之请矧敌情之难度方邉偹之益修尚辑乃劳用安予倚所乞宜不允
　　赐宰臣富弼乞解机政不允手诏
　　省所上表为久病乞解机政事具悉朕承祖宗之烈履士民之尊思茂经于治原故歴卜于贤辅以卿暴大名于天下推全德于三朝屡遣使轺之行审从斋阁之访遂复来相庶几仰成若作室而汝墉若济川而汝楫朕之所遇顾岂不隆何意嵗时之未周而引疾患之为计间或咨于丕务似有秘于嘉谋忽此露章乃欲避位大失初终之望重为上下之疑岂朕临政之不明涉道之犹寡使卿外示弗彊之力内懐欲去之图予心漠然中夕永叹且贤者道欲行已要泽物于一时忠臣义不忘君肯爱身于当国谅素存于耆虑勉起翼于皇机所乞宜不允如气体果未安且在告将啬以伫痊平付富弼
　　赐皇后向氏答诏
　　勅皇后向氏比廸先彛有严大报乗初阳而错事蕲羣福以裕民迨终嘉荐之防适防庆辞之美载循柔则长集褒懐
　　赐判河阳富弼乞罢使相第一表不允诏
　　勅夫禄赋于贤则有劝功之道名当于位则无假器之嫌卿推旧政之良膺两朝之遇不见逾嵗犹思武帐之冠何疑上书欲归丞相之绂矧闻风力之弥劭步趣之已平其安出处之常以厌中外之望所乞宜不允
　　赐富弼乞罢使相第二表不允诏
　　勅卿名德之重表仪羣伦代天熙工厥有成绩间请自外亦既弥年神明怿和靡福不及来咨来度不我谓遐胡为弗宁愿上相绂监防防损无乃过思图维厥终尚廸朕志所乞宜不允
　　赐富弼乞罢使相第三表不允诏
　　勅朕猥膺大统尊见旧臣方谋治于朝廷益倚绥于方岳何意露章之及重形还节之文载画一之歌终念鄼侯之前畧起穆如之诵犹期山甫之遄归其体注思更要省虑所乞宜不允
　　赐富弼乞罢使相第四表不允诏
　　勅卿兼文武之资秉将相之任以疾去位既从逸于近藩何疑上书每愿还于重绂虽勤服于深识然终徯于羣曕化召南之正风尚烦于分守观汉廷之故事多出于前规其止重陈且需来顾所乞宜不允
　　赐富弼乞罢使相第五表不允诏
　　勅在昔先朝载谋旧德不图离疾力谢政几以至去都荐更气籥肆膺运歴之御莫遏徳音之闻奚为底书数欲上绶且狥情加惠本均左右之劳虽处厚辞隆何替安危之倚孤节自守防文可蠲所乞宜不允
　　赐参知政事吴奎免恩命劄子不允诏
　　勅朕以身托于士民之上实頼左右忠贤之臣而共济之维卿秉节据正被遇三朝虽位在外藩之下而尝受仁庙之遗进豫大政朕敢有后乎絫牍之来祈还定命徒嘉卿济济相推之意顾不得是从也所辞宜不允赐龙图阁直学士知河南府韩贽待罪特放诏
　　勅夫上之化下也不可以戸晓故虽盛治之世不能使民不犯于有司今河南之民防于重辟朕甚悯之传不云乎刑期于无刑曷为引咎之来哉所待罪特放









　　钦定四库全书
　　华阳集巻二十三　　　　　宋　王珪　撰制词【诏】
　　赐兵部员外郎知制诰知江寜府钱公辅待罪特放诏
　　勅先王制礼以率恭作刑以明威所以使民迁善而革暴也今愚民无知至有犯杀兄之罪者相继而不止岂朕礼教之不立刑罚之不明哉虽然亦在有司兴行之所待罪特放
　　赐翰林学士权知开封府冯京待罪特放诏
　　勅京师大众之居也而化不能以日见乃无知之民悖于义理朕甚悼焉卿尹正天畿列章自咎省披之际有矜予懐所待罪特放
　　雨灾许言时政阙失诏
　　盖闻古之圣贤在位隂阳和风雨时日月光星辰静黎民阜蕃以底休平朕甚慕之朕猥以身托于王公之上夙夜之思惟惧不能以承先帝鸿业而比年以来水潦为沴乃八月庚寅大雨京师室庐垫伤被溺者众大田之稼害于有秋窃迹灾变之来曾不虚发岂朕之不敏于德而不明于政欤将天下刑狱滞寃赋繇烦苦民有愁叹亡聊之声以干其顺气欤不然则何天戒之甚着也今饬躬焦思欲销复大异而未闻在位者之忠言进祈自新厥路何繇焉应中外臣寮并许上实封言时政阙失及当世之利病可以佐元元者悉心以陈母有所讳执政大臣皆朕之股肱其协德交修以辅朕之不逮
　　慈圣光献太皇太后遗诏
　　吾受两朝之托翊嗣圣之兴十有七年安处房闼皇帝天笃仁孝日滋睿神尝咨务于禁中获助勤于天下而炎凉变序疾疹乗衰皇帝夜不解衣朝至忘食虽圣心之备尽终天数之莫逾吾尝观性命之原逹死生之际生而飨庆夀之养没则从昭陵之逰顾循初终夫复何恨皇帝宜念宗庙之重无过哀伤更赖股肱之臣共为寛释成服之后三日外聼政服纪以日易月在京文武百官十三日而除诸司长官及近臣观察使以上临于宫庭其余临于宫门外诸道州府长吏已下三日释服军民不用缟素縁边不得举哀释服之后勿禁作乐园陵制度务遵俭省勉从吾志勿事烦劳并依昭宪明德皇太后故事施行
　　封太祖皇帝后诏
　　昔我艺祖皇帝之兴以天发之期兵未始一血刄而卒再造区夏其大谋盛烈被诸万世而莫髙焉朕奉承圣绪夙夜不敢康乃顾后之子孙寖微不显而有司未尝议封爵之文岂朕所以遵大统推亲亲之意哉且积厚者其流逺施大者其报丰宜令中书门下考太宗之籍以属近而行尊者一人裂土地而王之使常从献于郊庙世世勿复絶
　　赐宰臣曾公亮免恩命劄子不允诏
　　卿先帝大臣属以辅朕躬帅百寮秉谊不怠功其茂焉始朕即位之初恩施于天下而丞相之秩未加典外固常慊然在心也今厚陵复土方亲庶政所与朕共承社稷安元元独丞相一人岂无恩礼以昭朕意乎夫劳大者予禄厚德盛者获爵尊义不得以固辞也所辞宜不允故兹诏示想宜知悉
　　赐宰臣曾公亮生日礼物诏
　　勅卿夙赋闳谋对经元化属仲阳之纪律载左户之垂弧特丰鼎食之颁且厚台衡之遇自天锡祉与国同华赐宣徽南院使判太原府欧阳修免恩命允诏
　　勅朕比顾太原之道实当二冲择廊庙之旧臣委边防之大计而继陈悃愊重托衰迟虽加劝谕之勤莫夺诚辞之守宜聼安于便地庶增适于髙懐予于老成惟恐不至特依所乞仍仰缴纳宣徽使勅就差知蔡州赐河阳三城节度使兼侍中曾公亮乞免册礼允诏
　　天子临轩拜三公其礼旧矣今朕以上公之秩加于元臣方戒有司卜日而册授之乃援疾固辞不能为朕引绂廷下吁其礼何时而可复邪虽用勉从则匪朕心之怿
　　赐枢宻院直学士知邓州王琪进和后院赏花钓鱼诗奨谕诏
　　勅朕万防之豫思燕羣臣暮春之和遂启秘苑临清流而发咏惜余蕚以命觞人心乐胥天日延煦虽未足掩鱼藻之盛而固已追柏台之娯卿蔚为邦英滞于郡守闻华景之胜集念清徽之素逰逺托嘉辞进赓新唱矧儒林之硕望有诗笔之旧名玩味之余嘉叹何已赐宣徽南院使判延州郭逵赴阙茶药诏
　　勅卿特守方隅贸淹时序属羗人之背惠顾王旅之多屯未清玉塞之氛聊问金城之畧适祗迅召爰及殊颁赐侍卫亲军步军副都指挥使郝质赴阙茶药诏
　　勅卿防塞夙勤提兵入卫初奉诏函之峻载严军斾之驱爰饬使珰徃颁恩剂
　　赐保平军节度使判郓州曹佾赴阙茶药诏
　　勅卿爰趋召节将次神畿维大斾之遵涂方髙秋之凝宜推珍锡以辅冲绥
　　赐山陵管勾内臣尹日宣等茶药诏
　　勅汝徃奉陵园载勤夙夜顾协经于襄事宜均被于赐常
　　赐侍卫亲军副都指挥使马懐德赴阙茶药诏
　　勅卿比持帅节外遏边冲还司禁旅之屯甫近神畿之舍特颁珍锡以宠素勤
　　赐奉安仁宗英宗御容礼仪使宰臣曾公亮茶药诏
　　勅卿即中洛之区安两朝之像谷林朝望既惊王气之长羽卫天囬更想宸逰之在顾上仪之肆举伫不日之来还适属烦歊宜资辅啬
　　赐山陵礼仪使范镇等茶药诏
　　勅卿扈灵輼之举宅神阜之安驰驱郊甸之劳偃薄风霜之厉特推珍赐以辅冲绶
　　赐董戬加食邑实封诰勅示谕诏
　　勅董戬卿材推种豪代袭邦爵乃眷守方之勚特颁进律之恩徃奉徽章永绥外圉今赐卿加恩官诰勅牒到可祗受
　　赐起复董戬官诰勅牒对衣等示谕诏
　　勅董戬卿材雄种落世守方隅眷恪奉于王输宜嗣膺于孝服特起苴麻之制更专鈇钺之征徃厉忠图永绥休命已降制命除授卿冠军大将军右金吾卫大将军置同正员充保顺节度押蕃等使今赐卿官诰勅牒并对衣金帯银噐衣着具如别録至可领也
　　赐契丹皇太后贺正旦大使茶药诏
　　勅卿仪穆宾华聘交隣好念驰劳于寒日特赍赉于中途俾助遵调益申睠拊
　　赐贺正旦副使茶药诏
　　勅卿选贰使材好通隣睦荐经涂于郡堞将防庆于嵗仪匪出恩颁曷优礼遇
　　赐贺正旦大使茶药诏
　　勅卿讲和邻契奉庆春元饬华御之遵途属穷隂之凋嵗匪将赐式曷示宠懐
　　赐贺正旦副使茶药诏
　　勅卿荣介使华肃持聘礼冐寒威之率厉驰塞路之逶迤俾辅至和用将珍锡
　　赐贺正旦大使茶药诏
　　勅卿讲二国之欢防三朝之庆适冐风霜之劲载驰原隰之长宜命匪颁庶资保辅
　　赐贺正旦副使茶药诏
　　勅卿敦讲隣和辅承使指方寒威之正厉念长路之多勤宜有宠颁用资冲啬
　　赐贺登寳位大使茶药诏
　　勅某嗣邦之统早逹信函继世之欢复来聘节驱驰原隰防犯风霜将赐之蕃啬神以裕
　　赐贺登寳位副使茶药诏
　　勅某天垂丕命甫嗣皇图国有善隣具将永好参服使騑之宠逺驰征陆之勤赐出上都和生爽
　　赐契丹皇帝贺正旦大使茶药诏
　　勅卿宠衔君命欢固邦情展嵗庆于端辰勤使华于修睦式班良剂以辅至和
　　赐贺正旦大使茶药诏
　　勅某穷隂适谢寳歴更新念使驭之夙征申隣函之永睦风霜偃薄原隰驰驱宜将灵剂之颁庶适冲襟之辅
　　赐贺正旦副使茶药诏
　　勅卿奉持隣好来防嵗仪属寒籥之气严涉塞亭之道邈特持嘉锡用示至懐
　　赐契丹皇帝祭奠大行皇帝大使茶药诏
　　勅某祸延国变契重邦情有严使牡之驰来致奠觞之祭道离烦暑心徃神畿宜被殊颁用扶冲啬
　　赐祭奠大行皇帝副使茶药诏
　　勅卿参驰使传祗防隣凶将陈归赗之仪益起宾空之慕夙登长陆寝歴近邮宜均邦锡之良以助道腴之味赐枢宻副使吕公弼生日礼物诏二道
　　勅庆发髙闳挺生硕辅气秉朱亥之贵谋合丞疑之良顾惟近司厥有颁式庶助祥于谷旦益经治于昌期勅命发紫枢方倚胜谋之助寒生玉筦环临诞序之祥顾二府之峻聨有上台之赐式庸将礼遇庶绩夀祺
　　赐参知政事王安石生日礼物诏
　　勅适正仲冬阳气孳于物始乃生硕辅忠谟翼于政防颁内阁之赐常助髙门之续祉宜尔昌炽属予宠私勅诸路节度并逐路总管已下遗留衣物诏
　　勅朕疾大渐惟防恐不获寤兴今有遗惠以颁诸在外臣尔其懋乃心于王家或亦慰朕之有知也
　　赐前两府大臣两省已上知州初冬衣袄诏五道
　　勅申霜应辰列镇分守持命乗轺之使爰将赐服之仪茂宜素劳庸荷嘉宠今差某官赐卿初冬衣袄具如别録至可领也
　　勅卿早被朝抡荐均藩寄适戒陨霜之持颁在笥之衣无忘服休共勉恭亊
　　勅卿德楙邦煇任劳藩剧方属迎寒之宜遵赐服之常式厚眷恩用均安燠
　　勅卿去国驰思临蕃劳虑荐履严凝之气首均安吉之衣聊卒嵗隂用遵邦式
　　勅流景凋嵗寒风动辰眷拥节于帅垣特颁衣于御府维其安燠兹谓宠私
　　赐龙图阁学士知池州王贽进方物诏
　　勅卿邦英之望朝寄是膺谨职守于藩隅逹风宜于御府嘉省于再予懐靡忘
　　赐皇伯祖承显加食邑诏
　　朕惇宗盛礼祗遹先猷茂对三灵骏奔亿丑臣工显相后帝居歆嘉与亲贤共膺戬谷皇伯祖昭化军节度使使持节金州诸军事金州刺史兼御史大夫上柱国康国公食邑五千八百户食实封一千八百户承显治躬斋栗养志粹和挺宗室之令仪蔼公侯之淑问地隆磐石任重藩垣春秋寖髙学问不倦被服儒素蕴河间之雅材琢磨箴规蹈卫武之美徳助我毖祀协于多仪是用进功伐之名益倍敦土田之赋乃加真食并示徽恩于戏懐徳维宁昔王之明训为善最乐前哲之嘉猷勉思髙满之危勿忘临履之戒可特授依前检校工部尚书使持节金州诸军事金州刺史兼御史大夫康国公充昭化节度金州管内观察处置等使加食邑七百户食实封三百户赐推诚保顺功臣散官勳如故
　　赐夏国主歴日诏【交趾郡王李曰尊同】
　　诏夏国主王者握枢凝命推歴授时以考隂阳之端以明政教之始睠遐绥于藩土嘉夙奉于王正适履上辰更颁宻度今赐治平二年歴日一巻至可领也
　　赐外任臣寮歴日诏二道
　　勅四气更端三朝首序顾惕承于邦统爰恭授于人时列土尊王上春始事宜膺班朔之命益楙劝民之方今特赐卿治平二年歴日一巻至可领也
　　勅朕顺稽天纪节授民常推紫纬之经文起清台之宻歴以正昏明之度以宜发敛之期适及时颁共熈邦务今赐卿熈宁四年歴日一巻至可领也









　　钦定四库全书
　　华阳集巻二十四　　　　　宋　王珪　撰制词【勅书】
　　赐定逺将军张智常获侬智髙母弟奬谕勅书
　　勅某夙以勇槩表于众人常施逐防之劳兼笃向风之志边臣列效良集叹嘉
　　赐皇侄叔敖进南郊庆成颂奬谕勅书
　　勅某汝席庆皇家游心艺圃陪严禋之荐玉观灵贶之昭廷发为辞藻之工具賛声明之度省披之际褒叹不忘
　　赐集贤校理冯浩等进南郊庆成诗奬谕勅书
　　勅某朕回歳习之祥躬郊见之礼维时秉文之彦莫匪相祀之诚遽铺载于声诗能发挥于祀典以昭甚盛之举以示无穷之传将顺之深嘉媿曷巳
　　赐昭徳军三军将吏僧道百姓等除曹佾为本镇节度使示谕勅书
　　勅朕以曹佾地处戚藩位联台鼎适绍休于邦祚爰更宠于节旄载惟昭徳之封实均全晋之奥肇有定命良慰舆懐今特授曹佾检校太尉依前同中书门下平章事充景灵宫使行潞州大都督府长史充昭徳军节度潞州管内观察处置等使加食邑七百户食实封三百户散官勲封如故
　　赐镇宁军三军将吏僧道百姓等除曹佾为本镇节度使示谕勅书
　　勅朕以曹佾绪出元勲地联懿戚顾宜劳于外阃命徙节于钜封眷彼乐郊居有雅俗适登良翰宜慰遐瞻今特授光禄大夫依前检校司徒使持节澶州诸军事行澶州刺史兼御史大夫充宣徽北院使镇宁军节度澶州管内观察处置河堤等使加食邑七百户食实封三百户勲封如故
　　赐武康军将吏僧道百姓等除李端愿为本镇节度使示谕勅书
　　勅朕以李端愿袭重侯之序惟外戚之英比颁綍以告廷遂拥旄而作镇瞻言封壤之奥固有士民之蕃久被化风谅均舆慰今特授李端愿依前检校刑部尚书使持节洋州诸军事洋州刺史兼御史大夫充武康军节度洋州管内观察处置等使知相州诸军事同郡牧兼管内劝农使加食邑七百户食实封二百户散官勲封如故
　　赐知府州折继祖进御马勅书
　　勅汝素守方隅见推材武忽驰章于军府爰骛骏于天闲省阅之余嘉叹不已所进马巳估到价钱一百九十贯文省巳交付差来人其差来人某与盘纒钱一十贯文至可领也
　　赐知府州折继祖进御马勅书
　　汝保有世忠以扞边场惕修邦贡骛骏上闲申念勤诚靡忘褒瞩
　　皇帝请契丹皇帝达皇太后正旦礼物书
　　正月一日兄大宋皇帝致书于弟大契丹圣文神武睿孝皇帝阙下歳籥更端物华蕃始想极亲闱之奉举迎邦祉之休欢笃善隣礼申常聘庶因晨夕为道诚悰今差某官充皇太后正旦国信使副有少礼物具诸别幅专奉书披述不宣谨白
　　皇帝贺契丹皇太后正旦书
　　正月一日侄大宋皇帝谨致书于婶大契丹慈懿仁和文纯孝广爱宗天皇太后阙下气更年筦物动春华使驲于行具将隣好寿觞之荐益介时休祝想所深谕言曷既今差某官充正旦国信使副有少礼物具诸别幅专奉书陈贺不宣谨白
　　皇帝贺契丹皇帝正旦书二道
　　正月一日兄大宋皇帝致书于弟大契丹圣文神武睿孝皇帝阙下寒威收节淑气闿辰想履徳之多勤宜荐祥之有裕爰驰使传聿致邦仪肇庆春元永孚隣好今差某官充正旦国信使副有少礼物具诸别幅专奉书陈贺不宣白
　　正月一日兄大宋皇帝致书于弟大契丹圣文神武睿孝皇帝阙下天令发春年芳动陆息民之好方交笃于邻情履日之元谅蕃应于时祉爰驰使传遥逹庆圅今差某官充正旦国信使副有少礼物具诸别幅专奉书陈贺不宣白
　　赐陜西诸州军官吏将校僧道耆老百姓等遣韩绛徃彼宣抚勅书
　　朕以关陜以西城镇相望老弱罢于转饷卒吏淹于戍屯时命辅臣徃宣朝指究方隅之民隠饬边计于秋防凡在抚循并申眷相今特遣尚书吏部侍郎参知政事韩綘徃彼宣抚故兹抚谕想宜知悉
　　赐保平军三军将吏僧道百姓等除贾昌朝为本镇节度使示谕敇书
　　勅保平军三军将吏僧道百姓等朕以贾昌朝旧仪宰路外歴帅垣适班綍于治廷荐扬麾于钜镇乃睠乐郊之俗久陶宁世之风闻拜耆英想符舆望今特授昌朝依前尚书右仆射检校太史兼侍中充保平军节度陜州管内观察处置等使陜州大都督府长史仍改赐推诚保徳崇仁守正忠亮佐运翊戴功臣散官勲封如故仍放辞谢故示兹谕想宜知悉
　　回契丹贺乾元节书
　　四月一日兄大宋皇帝致书于弟大契丹圣文神武睿孝皇帝阙下诞符表庆环临夏籥之初聘节修欢垂祝邦图之懋味书词之载缛阅礼币之维丰感镂所深谕言非尽今某官等回专奉书陈谢不宣白
　　回契丹达皇太后贺乾元节谢书
　　四月一日兄大宋皇帝致书于弟大契丹圣文神武睿孝皇帝阙下初炎履载诞膺期嗣修隣好之勤曲导慈音之贶祥延邦厯聘厚物仪滋用感藏具因敷达今某官等回专奉书陈谢不宣白
　　赐于阗国郭林和罕王进胡锦并玉等勅书
　　省所差人进奉具悉卿介居西裔邈去中朝夙驰慕于化风遽入输于邦贡名昭徃牒义动殊方申念防诚靡忘嘉奬其所进物共估计到钱若干今廻赐某物兼别赐卿国信物等具如别録并交付差来大使娄萨衮等至可领也
　　赐于阗国宰相娄伊固进胡锦并玉等勅书
　　勅于阗国宰相罗野屋省所差人进奉具悉汝驰名遐裔慕化中区因信介之爰臻列贡圅而来上有懐只顺良集褒嘉今廻赐汝钱物若干至可领也
　　赐保静军三军将吏僧道百姓等除皇兄宗谔为本镇节度使示谕勅书
　　勅朕以宗谔席祖宗之休笃兄弟之爱眷言淮服之奥适建戚旄之雄按士民之素蕃陶风化之甚美闻褒近属想慰遐心今特授宗谔依前检校右散骑常侍使持节宿州诸军事宿州刺史兼御史大夫虢国公充保静军节度宿州管内观察处置河堤等使加食邑七百户食实封二百户散官勲封如故
　　皇帝回契丹皇太后贺寿圣节书
　　侄大宋皇帝谨致书于婶大契丹慈懿仁和文纯孝广爱宗天皇太后阙下春和布律爰纪于诞期隣聘飞轺荐申于庆祝既玩书辞之缛兼承信币之丰欣感所深谕言非既今某官等廻专奉书陈谢不宣谨白
　　皇帝回契丹皇帝贺寿圣节书
　　正月一日兄大宋皇帝致书于弟大契丹圣文神武睿孝皇帝阙下春阳始布月朏初华纪诞节之嘉祥申寳隣之永好特纡使传爰致庆仪载味勤辞具深感素今某官等廻专奉书陈谢不宣白
　　赐镇海军三军将吏僧道百姓等除冨弼为本镇节度使示谕勅书
　　勅朕以冨弼昔在先朝尝居上宰肆纂承于丕祚复登冠于防廷适蕲藩翰之行遂宠节旄之拜巳只成命谅慰舆情今特授冨弼依前检校太师同中书门下平章事使持节青州诸军行青州刺史充镇海军节度青州管内观察处置等使判河阳军州事兼管内河堤劝农使加食邑一千户食实封四百户仍赐推诚保徳崇仁忠亮翊戴功臣散官勲封如故
　　赐西蕃河州刺史宻章勅书
　　勅宻章省所进奉并陈乞事具悉汝早承邦爵善守世封内罄勤王之心间修任土之贡载嘉忠向宜有宠颁今赐汝某物等具如别録至可领也
　　赐静海军节度使同中书门下平章事安南都防交趾郡王李日尊明堂加恩告勅勅书
　　勅交趾郡王日尊朕考古之意乘秋之敛涓成宗飨昭辑上仪羣心大和丕应屡下乃眷南顾厥勤内输能纂世封荐启王土肆于竣祀乐尔防休徃膺宠章益懋素守今差使臣赍卿加恩官告勅牒付广南转运司令于界首就赐到可只受兼赐卿国信物等具如别録至可领也
　　赐李日尊转官告勅勅书
　　勅交趾郡王日尊朕遹只先训登缵丕图享国之安繄于成业颁常之始涣以至恩眷尔保疆勤夫述职畴训外圉敷命大廷勉服世忠永绥邦宠今差使臣赍卿转官勅牒官告付广南转运司令于界首就赐到可只受兼赐卿国信物等具如别録至可领也
　　赐李日尊进象勅书
　　勅某省所上表差人进奉具悉卿保有南裔列为外藩属疆事之就宁驰奏圅而申欵遐修方贡荐笃世忠载谅倾输靡忘叹奬
　　赐李日尊进金帛犀象勅书
　　勅某朕绍膺丕命奄宅多方睠世守于南陬能首防于内贡载览剡封之至有嘉述职之勤冝被宠颁且昭厚遇
　　赐静海军节度使同中书门下平章事安南都防南平王李日尊厯日勅书
　　勅南平王日尊朕稽古凝猷揆天作厯凡舟车之所泊皆正朔之所加适更歳令之端恭正人时之授勉经民务用廸邦彞今赐熙宁四年厯日一巻至可领也赐溪口彭仕羲贺登寳位进方物勅书
　　勅彭仕羲省所进奉具悉朕骏膺天命钦绍邦图眷惟谿落之豪咸上风宜之贡载循忠向良用宠嘉
　　赐彭仕羲贺冬进方物勅书
　　勅某早以材豪长于陬落能笃邦风之慕式修歳贡之常申念倾勤靡忘褒叹
　　赐知龙州彭师賛进方物勅书
　　勅汝生于遐裔陶以太和荐行朝宠之华益大世封之守爰输方物以谨邦彛载谅尔勤有嘉予叹
　　赐溪洞杨光潜进方物勅书
　　勅汝遐居夷徼善长众豪既率境以向风爰因时而述贡载惟只顺良积褒嘉
　　赐诸路蕃部溪洞初冬时服勅书四道
　　勅某善守世封绍修邦贡属迎寒之初稽颁服之旧章式示宠休用嘉忠向
　　勅某汝抚封虽遐述职不懈荐厯墐扉之徃颁在笥之衣思燠是均忠勤更笃
　　勅某汝夙表种豪荐绥世守方履凝严之序载均安燠之衣其笃顺成庸钦嘉瞩
　　勅某汝夙以材能长于区落方履初寒之序式颁载燠之衣徃厉素诚用祗嘉宠
　　赐大渡河南印部川山前山后百蛮首领苴尅贺大登寳位进方物勅书
　　勅某地控遐陬心驰上国属肇膺于邦统特致贡于物宣言念倾勤靡忘叹瞩已降宣命下成都府路转运司指挥黎州依例廻赐汝集物若干至可领也
　　皇帝贺大辽皇帝正旦书
　　正月一日侄大宋皇帝谨致书于叔大辽圣文神武全功大畧聪仁睿孝天祐皇帝阙下物华资始天令更端缅惟顺履之修益侈纯休之受载驰使传交绎邻欢咏祝之深谕言曷究今差某官充正旦国信使副有少礼物具诸别幅专奉书陈贺不宣谨白













　　钦定四库全书
　　华阳集巻二十五　　　　　宋　王珪　撰制词【勅书】
　　赐集庆军三军将吏僧道百姓等除皇伯宗谔为本镇节度使示谕勅书
　　勅朕以宗谔绪本皇支望有贤徳懋建师节以藩王家顾彼上疆之饶陶于风化之美谅闻嘉命弥慰舆情今特授宗谔光禄大夫检校尚书左仆射同中书门下平章事使持节亳州诸军事亳州刺史虢国公充集庆军节度亳州管内观察处置河堤等使加食邑七百户食实封三百户勳封如故
　　赐武胜军三军将吏僧道百姓等除皇弟頵为本镇节度使示谕勅书
　　勅朕以頵皇属之英先帝所爱爰暨缵承之始茂稽封建之文锡之大邦屏我王室既协朝佥之穆想符民望之愉今特授頵光禄大夫依前检校太尉同中书门下平章事使持节邓州诸军事邓州刺史充武胜军节度邓州管内观察处置等使进封乐安郡王加食邑七百户食实封四百户勳封如故
　　赐安武军三军将吏僧道百姓等除郝质为本镇节度使示谕敕书
　　勅朕以郝质秉将钺之雄总禁屯之重属受圗于帝极更拜节于师坛睠彼乐郊居有雅俗适颁廷号谅副民懐今特授郝质检校尚书左仆射使持节冀州诸军事冀州刺史兼御史大夫充殿前都指挥使安武军节度冀州管内观察处置等使加上柱国食邑七百户食实封三百户功臣散官勳封如故
　　赐诸路文武官吏等初冬衣袄勅书四道
　　勅某寒律应期良裘登御兴念宿官之勚即颁在笥之华安燠是资眷勤兼至今差某官某赐汝等初冬衣袄具如别録至可领也故兹示谕想宜知悉
　　勅某爱景流空寒威应律念饬躬于邦事推赐服于朝彛眷起宸思恩回天燠
　　勅某流景易迁寒风率至缅念从公之勚冝推赐服之常往被恩华益思忠厉
　　勅某寒风厉物爱景临郊有懐从事之勤爰举赐衣之式其思恭慎以服恩华
　　赐诸路诸军员寮等初冬衣袄勅书五道
　　勅某州屯驻泊就粮本城诸军员寮等嵗律乗隂邉隅劳戍念训师之是力宜颁服之以时益坚忠诚用称恩典
　　勅气应寒籥礼登善裘念训长于军和实勤劳于戍守并均安燠用厚绥存
　　勅严气迎郊凄风干物申念戎和之长并推邦御之良赐服均温勠躬念报
　　勅城隅分守冬律肇寒念夙长于戎和宜即颁于嵗具勉思忠荩只答宠私
　　勅服在师屯捍我城障适戒初寒之序冝颁载袄之衣益坚忠劳庸答恩遇
　　赐奉安御容都知押班并内臣等茶药勅书
　　勅汝肃奉睟仪往安珍宇甫宅衣冠之御固多夙夜之劳冝有宠颁用将眷礼
　　赐知辰州窦舜卿进谢恩马勅书
　　勅窦舜卿省所进奉谢恩具悉卿素推勇槩屡抚邉冲适进董于戎昭当茂均于邦给翊章宸幄骛骏天闲载省倾勤弗忘嘉尚
　　赐定州路副都部署李珣进端午马勅书
　　勅汝比膺邦寄外领兵符适临邉之初遽有天闲之贡眷言只顺良用叹嘉
　　皇帝谨贺大辽皇太后正旦书
　　正月一日侄孙大宋皇帝致书于叔祖母大辽慈懿仁和文恵纯孝显圣昭徳广爱宗天皇太后阙下天令更端物心华始惟茂敦于柔度固丕介于纯厘矧修邻好之长用致嵗仪之庆兹为遥颂未易胜陈今差某官充正旦国信使副有少礼物具诸别幅专奉书陈贺不宣谨白
　　赐商州刺史解旦进马勅书
　　勅汝参总戎昭防只祫事首孚神恵并暨私庭述修贡仪驰上庆牍恪恭滋至叹惋良多
　　赐解州刺史刘徳进马勅书
　　勅内提禁旅出总藩兵方按律于戎和遽飞函于邦贡载惟只顺良用叹嘉
　　赐大理寺审刑院官吏等断絶奬谕勅书八道
　　勅某昔天下之网尝宻矣然奸宄之不胜岂法令者非致治之具邪朕徳恵未孚至民多辟敢不惟刑之忧汝等谳法详平决亡留狱兴言嘉叹靡忘于中
　　勅某在昔至治之世法施而民不犯今天下具狱之上嵗不可胜计何其化薄而罹罪者蕃尔等蔽断详明罔不适刑之中朕方哀念累系之人乃克无重轻随决章达予聴嘉叹以深
　　勅某朕伤时俗之薄仁爱徳政不能以一化也故刑者将以靖民然而罚不胜罪而日愈滋矣朕以天下断狱当论廷尉者靡不亲阅之一嵗之谳至于屡空非尔奉职之效欤兴言褒叹岂忘于懐
　　勅某夫法者治之正所以禁暴而卫善人朕闵律令烦多吏或巧诋以罗元元之无辜故命廷尉之官上下参谳之庶几平停天下之文今重轻随决而靡不服厌人心岂不近五聴三宥之意哉书云惟良折狱罔非在中予惟汝嘉之
　　勅某古者画衣冠而民不犯朕甚慕之厥后民日益薄而法令之不可止也虽然使刑不滥而民心得其庶矣夫今天下断狱不可胜数而上于廷尉者随即决之非明辨简通则未易臻此也叹赏之意梦寐以之
　　勅某朕惟狱重事也天下之系所不能决者皆得奏而谳之而廷尉之报日以丛矣汝持法详平乃不留狱嵗数来上朕用嘉之
　　勅某朕闵天下之罹罪者众凡狱当谳者皆聴上廷尉而一嵗之谳至于屡空非尔持法详明之效欤夫吏治办而不见褒何以使其尽心焉
　　勅某朕惟自昔之用刑必得之于简而失之于烦盖简则主于恕烦则使民无所措手足此先王所以至慎也汝等专法刑宪而详明区处皆适其中能使法之必行而不至于烦非为职事之修乎嘉奬之意不忘于懐赐秘书丞馆阁校勘陈绎进拟御试赋奬谕勅书
　　勅某夫天地人之极至蕴而莫窥也诚非王者睿明神知则莫能兼览而参化之朕比措文创题以临试天下承学之士庶观其所陈卿才隽过人退而作赋欲朕传五事以通三才以要诸治乱之归夫岂特缀文之工欤省披之际以叹以嘉
　　赐广南东路转运使董询捉杀海贼奬谕勅书
　　勅某朕徳不能绥逺至盗起海隅害于行旅嵗久未平汝以使者之任能督部吏用兵格鬭斩首捕掳厥功着焉除恶辅民嘉乃之举
　　赐梓州路转运使韩璹等减罢重难差役奬谕勅书
　　勅某朕患今力役之不平数下诸道监司推其利害之原将更制以便民而久莫有应吾诏者汝独能尽心帅职凡蠲去积盖十七八执政为朕言其法可推行天下朕维尔忠干之实不有褒赏曷为勤吏事之劝赐权提防广南西路刑狱公事李师中等兴水利奬谕勅书
　　勅师中等昔秦命御史监郡史録凿柱之灵渠汉益浚之以通漕岭西然其道狭而流壅其后卒以堙废尔奉职于外究兴利源镌石疏流役不留月舟航之济自公及私都水上功不忘嘉叹
　　赐知深州晁仲约为野蚕成茧奬谕勅书
　　勅仲约饶阳之区防泽丰楙野蚕成茧布于桑郊断数机中贡之王府羣化所感以膺厥祥归美于君事嘉前史兴言叹尚曷维其忘
　　赐知台州李颀救济水灾奬谕勅书
　　勅某临海之邦水忽暴溢民之被害朕甚悯焉汝奉寄于州而能缮完城垒堤防之修以安集于吾民外台列功继达予聴顾不尔劳之嘉乎
　　赐权知海州章诚获军贼奬谕勅书
　　勅某日者徼廵之官失于驭下致起畔卒歘惊海隅汝职守隣疆力当贼鋭募徒应猝擒捕有方外台列功久而未省再览来牍良深汝嘉
　　赐五台山十寺僧正等进功徳疏奬谕勅书四道
　　勅五台山十寺僧正某等省所进新正功徳疏事具悉五峙之峯金绳满界度门之众口诵真文嵗元首和归祝皇厯亮尔恭向有嘉予懐今赐某等紫僧衣一对绢二十疋故兹奬谕想冝知悉
　　勅雁门之胜山峙五峰寳刹连云应佛真迹谛文满义日导迷途嵗集善因不忘嘉向
　　勅尔时佛言大慧诸识有生住灭之种夫性生住灭之种非佛了性去来皆是因缘则诸众生尽无明见不可向福故佛从种种地方来作慧境界随所应度随所应见而为普见不可思议今师往五台十寺寳佛昔住之处能率诸大弟子咸起信心修如是行复使众生知佛之去来应如是法作无量功徳善哉善哉
　　勅名峰列峙寳刹相望因献嵗之导和复诞辰之纪庆归防大觉徧译真文载念勤修靡忘嘉叹
　　赐河阳三军将吏僧道百姓等除曽公亮为本镇节度使示谕勅书
　　勅朕以曽公亮先帝大臣三朝旧宰重抑老臣之请特申几务之劳方移斾于上都且分旄于巨镇眷言士吏以暨军民闻孚号之已行谅舆情之胥説今特授亮依前司空检校太师侍中持节孟州诸军事行孟州刺史充河阳三城节度孟州管内观察处置河堤等处使集禧观使仍改赐推诚保徳崇仁守正协恭忠亮翊戴功臣食邑食实封散官勳封如故仍五日一奉朝请
　　回大辽贺同天节书
　　四月一日侄大宋皇帝谨致书于叔大辽圣文神武全功大畧聪仁睿孝天祐皇帝阙下执衡施令载纪于诞祥奕世修欢具敦于隣契遐驰使传曲遗庆仪载味勤辞徒深感素今某官等回专奉书陈谢不宣谨白
　　回大辽皇太后贺同天节书
　　四月一日侄孙大宋皇帝谨致书于叔祖母大辽慈懿仁和文恵纯孝显圣昭徳广爱宗天皇太后阙下属初夏时宣盛阳特纡使传之华夙致诞辰之庆情敦永睦物过常丰其在荣藏曷殚敷喻今某官等回专奉书陈谢不宣谨白


　　钦定四库全书
　　华阳集巻二十六　　　　宋　王珪　撰
　　制词【批答】
　　赐知许州李璋免恩命不允批答
　　省表具之卿出于外家袭组髙阀擢自先帝统师严除忽陈宿卫之劳乃冀便安之地宜斋场之换节俾辅郡之膺符既宠綍之依遽有防章之上姑循素请毋或重辞所免宜不允
　　明堂礼成文德殿枢宻使已下称贺批答
　　有制朕三嵗亲祠季秋大飨缉遗文于旷古振能事于熈辰肃然上下之通显有左右之助邦仪就绪神锡均厘与卿等内外同庆
　　宣德门肆赦文武百寮宰臣已下称贺批答
　　有制朕躬临防畤既交肹蠁之灵还御端闱遂肆厐鸿之泽上仪丕就百福来绥凡在搢绅因同庆抃与卿等内外同庆
　　赐参知政事赵概乞退不允批答
　　省表具之夫君欲求治也尊贤然后兴士欲申道也趋时若弗及卿躬贤人之蕴履辅臣之荣足以经太平于当时图永誉于乃后而继陈函奏愿解政防且年未合经不得谓之知止病而谢事不得谓之狥公勉辅至和迟亲嘉访所乞宜不允
　　赐防知政亊赵概雨灾乞退第一表不允批答
　　省表具之夫灾祥之应亶如影响之随言貎之违倐致旸之变朕茂膺丕命祗宪先猷顾邦治之未孚感天恩之再至廼烦硕辅引咎兴言载循菲躬望古盈愧矧至精仰格甫销沴气之原而感德交修终济丕平之务欲辞厥位岂副予懐所请宜不允
　　赐赵概雨灾乞退第二表不允断来章批答
　　省表具之夫天之笃右王者自非大失道尽欲扶持而全安之灾变之来初莫不恐惧已则晏然以自若岂所谓答天之实哉比者滛雨之作咎流万民朕甚惧之今大异甫销思与辅政之臣益图所以兴治之本以上当天心卿乃引灾自言而懐去位之计朕何望焉所请宜不允仍断来章
　　赐赵概雨灾乞退第三表不允断来章批答
　　省表具之比以天序失龢秋霖暴至顾德弗类侧身靡寜而卿居与政之司悼为民之害屡引隂阳之变欲还爵秩之荣且永初之推咎台衡岂足销于天眚乐安之不諐礼义尚何畏于人言益陈乃谋用鍳不逮所请宜不允仍断来章
　　赐防知政事欧阳修雨灾乞退第一表不允批答
　　省表具之灾异者天地之所戒也朕德薄致咎滛暴作下民昏垫离于非辜深惟欝悼未识厥序非夫一二股肱之良以交儆予违则信宿之间休气来应未易臻此经不云乎万方有罪罪在朕躬卿何疑而上书乃引变辞位三复之际予心怃然所请宜不允
　　赐欧阳修雨灾乞退第二表不允断来章批答
　　省表具之朕推鸿范之文貎不恭则常雨致厥罚采汉儒之所论遏有德则大水乗厥灾故天变之所从皆人事之所召岂朕失奉神临人之肃忘尊贤汲善之勤乃伏隂沴辰滛潦暴物始图销异之术爰下责躬之书烦喆辅之兴言引烖符而避位况积流収壑讫无病涉之虞翳景澄秋犹有登农之望徃其助始终以防成所请宜不允仍断来章
　　赐欧阳修雨灾乞退第三表不允断来章批答
　　省表具之夫治邦不饬则必致四序之失和天谴之来又将儆一人之兴德今顺气靡洽滛潦为灾重循不谷之繇方厌已然之效眷言近辅迭上奏函更推变异之原自引宠荣之戒且君臣相勅当图庶事之康而旸燠以时终底九畴之义载惟冲避曷应灵承所请宜不允仍断来章
　　赐宰臣富弼乞退第一表不允批答
　　省表具之夫抱天材者天下之誉归履大任者四方之责至故誉之所隆非笃已济民之畧着则不足以垂永休责之所重非忘身狥国之事兴则不足以经至治维尔以竒文大册寝歴显涂伟节闳谋遂登上辅靡防防之不纬罔遐末之弗熈廼言起宪台章留宸几盖主议论者以是非之系必析毎闻之情然秉政事者以利害之防当求今务之适诚究原于异体维跂德于至平奚为函牍之来遽决进退之分且正则不私于物忠则不顾于时兹朕意之雅图岂人言之足恤宜収冲挹以辑眷懐所乞宜不允
　　赐枢宻使曾公亮免恩命第一表不允断来章批答
　　省表具之朕延宠邦英倚谐国柄矧陞聨于使号实总制于戎防故先诹日之良已布告廷之命虽佥谋之允穆犹让牍之继陈盖谦畏者保躬之微忠瘁者事国之大载惟旧德当廹逺猷毋执冲懐以稽明训所免宜不允仍断来章
　　赐曾公亮免恩命第二表不允批答
　　省表具之朕绍列圣之序将用乂于我家顾元台之臣数靡安于厥位乃端命枚卜灼求俊心诞陟老成之人表魁政举实系一时之曕共体仰成无或淹拜所免宜不允
　　赐知相州李端愿免恩命第二表不允批答
　　省表具之卿出重闱之绪承外馆之华有温故之学而不流世腴有迈伦之资而自跻贤表俾健师牙之盛且旌戚苑之英乃抗志以露章欲辞荣而就第夫畯杰者人之所望名噐者朕安敢私徃肩忠图宜畧防节所免宜不允仍断来章
　　赐判河阳富弼免恩命第一表不允批答
　　省表具之卿躬上贤之资负絶俗之见挺大节以自守履盛名而弗居固辞机务之劳甫遂藩符之佚姑徇素欲奚底防文所免宜不允
　　赐殿前副都指挥使武康军节度使李璋免恩命第一表不允批答
　　省表具之国家仰抚干纬茂建师牙提天下之选才宿殿中之宻卫适图邦畯之望已穆朝佥之谋廼需牍之上闻以盛权而力避矧专阃制者重安危之寄总禁卒者严夙夜之思政不可虚材谦岂足应勇难稽邦涣徃治戎昭所免宜不允
　　赐参知政事孙抃乞外郡不允批答
　　省表具之卿识度清夷噐懐沉粹风规表于台阁猷虑穆于机衡善则归君劳不伐已忽愿还于陪政廼继上于奏函未照委成之懐自期冲退之佚人言胡恤邦寄是图所乞宜不允
　　赐判郑州宋庠免恩命第一表不允批答
　　省表具之夫上宪紫枢以道万防之命外图良翰以宣庶政之和盖重朝刑俗以体均岂遇贤防谋之礼异日者畴卿老成之望赋予机亊之元忧勤百为醇亮一节力谢权而就逸嘉戒满之若冲聼守陪藩之封宠分台钺之拜命已孚于羣聼章犹露于至懐矧左右之前咨方安危之中注徃膺明制终翼丕图所免宜不允
　　赐宋庠免恩命第二表不允断来章批答
　　省表具之夫履大任者必形于勳德之茂褒元老者必赋以爵禄之尊维卿奋业儒宗凝猷天縡属四方无事则庙胜之自髙复羣乂在庭则邦维之日缉奚言流訾之及愿觧宥谟之烦素倚防于绥平愈亮懐于忠实诚辞屡至风概靡羣付节三城之雄就藩百里之近虽将牙之专令具台路之同熈况蒙成万机固尝图夙夜之勣更宰二枋岂不经文武之谋已恩綍之旉朝犹让函之累进材而当宠议亦从公徃服邦休莫还宸涣所免宜不允仍断来章
　　赐枢宻使张升免明堂恩命第一表不允批答
　　朕秋敛之期躬帝禋之报夙陈物采备讲礼文咨尔元枢相予祠室肇先经置讫底丕成拜胙均厘告廷孚宠遽观上牍有格旌劳徃协邦休庶绥神锡所免宜不允
　　赐张升免明堂恩命第二表不允断来章批答
　　省表具之朕躬执珪币飨于总章而防帝顾格者岂曰予一人之所能今灵厘之下不敢遗四海之诸侯矧予左右大臣有夙夜在祀之助哉赏而当劳尚何拳拳之辞所免宜不允仍断来章
　　赐同签书枢宻院事郭逵免恩命不允断来章批答
　　卿早司军要实捍边冲识行师之先谋负许国之孤节眷言秉枢之地旧用经武之臣方歴选以命材何过陈而避宠徃禆宥画益志忠图所免宜不允仍断来章赐宰臣韩琦免南郊恩命第一表不允批答
　　省表具之朕钦膺皇歴肇举元禋就神隩之积髙奉嘉笾而荐气隂霾夕巻瑞景朝凝顾非显相之孚畴底休成之应盖礼钜者泽究劳深则爵尊奚逊牍之遽陈终涣音之莫复所免宜不允
　　赐韩琦免南郊恩命第二表不允断来章批答
　　省表具之朕以辛未明发饬斋辂于郊越仲冬景至蒙休燎之气眷予秉文之辅莫匪在祀之恪故泰元之防具契三神之欢而盟府之书升先百寮之冠维灵施之不可缓维廷涣之不可还何据德之益冲犹封章而荐至众竢而举独非可辞所免宜不允仍断来章
　　赐韩琦免明堂恩命第一表不允批答
　　省表具之朕歴吉季秋徧祭五室荐豆笾之和气陈礼乐之盛容神明顾懐福嘏绥辑肆于熙事之就莫匪嘉谟之将涣发鸿休茂旌元弼奚为章牍之至乃有封爵之辞虽亮中懐敢专灵贶所免宜不允
　　赐枢宻副使包拯免恩命不允断来章批答
　　省表具之夫左右近司盖均于执柄之路夙夜宻命则归乎拥枢之廷朕常登进杰髦稽合猷虑以制二边之靖以佐万防之平卿风力峻明噐懐端亮伏谏于陛屡形药石之忠秉宪于朝一屏奸邪之气虽正聨于财府终竚防于政均爰考佥谋遂倚大用况天下至公之进而君子百福之宜奚烦露章以格成命宜畧诚辞之挹徃同机务之寅昭发素懐垂永来誉所免宜不允
　　赐宰臣韩琦免恩命不允批答
　　夫王者一天下之俗宰臣遂万物之宜故君臣同德而教化成朝廷上贤则分职治肆朕承邦之久得卿共政之均且国用失浮规节财力之匪易吏涂过冗甄序名噐之为囏歴勤劳之百为蹈夷险之一致向属冢卿之缺适登台席之元稽卜神谋孚言朝聼维百辟之是式维兆民之是瞻奚兴曲让之辞殊阏大公之举慊然众志鬰于予闻盖德盛而位隆者望虽与归然任剧而责至则事当随决思体睠毗之异祈収防固之情徃代天工毋防邦涣所免宜不允
　　赐韩琦免明堂恩命不允批答
　　予临路寝之上曾覧八纮邈然有通神明之志乃季秋宗祈既右上帝亦右文考始予斋精临献而惧不胜及观夫簠樽在堂钟石在庭至陟降上下之数与夫九州四海美物之荐罔不具饬噫何其礼之盛欤非尔元宰之臣孰总裁之故已未之制为百辟先亦皇天降休命于我家非予之所敢专也今书固辞顾不废予惠术之施乎所免宜不允
　　赐宰臣富弼乞退不允批答
　　朕肇履邦图毎恭天戒属初炎之在序偶时泽之弗滋且止于近畿顾民灾之未逺然应不旋日知人事之已修卿还来相予居位未久奚抗章而引咎将援故而辞权虽蹈夫圣贤逺覧之思殆戾于君臣交儆之意勉规弗及终底于成所乞宜不允
　　赐欧阳修乞退不允批答
　　夫与政之途盖天下之责至者丛矣顾虽智勇不能以御流訾之来前日御史加非于卿朕惟其辞甚悖于义理之文今谗者放而疑者释卿犹欲以去位岂朕所望焉传不云乎礼义不愆何恤人之言其起眎事毋重朕之不敏也所乞宜不允
　　赐文武百寮宰臣已下贺明堂礼成批答
　　省表具之朕乗季秋之良修大飨之事歴祼清庙升烟紫旻景气晏温福瑞纷委羣志饰尽上灵居歆卿等与秉化均相容祀典忽庆函之来蔇述熈亊之备成举繄汝能顾匪台德所贺知
　　赐宰臣韩琦已下贺老人星出见批答
　　省表具之春乗嵗筦当中气之未分星直天弧已髙芒之在夕载考常占之度实为预告之符嘉应之来予心增惕卿等协修邦事昭发干文顾轶瑞于灵篇愿传休于信牒旅函来上钦叹良深所贺知仍依奏宣付史馆贺宰臣韩琦已下贺老人星出见批答
　　省表具之西颢肃物秋隂始中南极燿芒夜漏将旦炳然象载之列告厥夀祺之昌披图以占惧德非称卿等协襄政路助爕辰阶剡章在廷归福于上宜垂史牒永焕时休所贺知仍依奏宣付史馆
　　赐宰臣韩琦已下贺夀星出见批答
　　省表具之夫天监虽髙盖阳感则不旋日君道匪易若德隆则能晷星乃颢气凝于商中骍芒爗于弧外浑史告异占之象弼臣庆防夀之祥岂独化之能然亦交修之致此事昭竹帛将垂不冺之观义笃股肱还奉来同之祉载循褒牍益厉忱思所贺知仍依奏宣付史馆
　　赐宰臣韩琦已下贺夀星出见批答
　　省表具之气分秋籥瑞着星躔于国为夀考之符在民见治平之象丕荷灵孚之发益循菲德之兢属占歴之告祥遽列章为归美不遐有佐既均神祚之承无疆惟休又永信书之载省披之际钦叹良多所贺知仍依奏宣付史馆
　　赐宰臣韩琦已下贺夀星出见批答
　　省表具之素帏御节适临秋籥之中景纬躔空忽直天弧之北时之丕应岂独在予卿等率服大僚与调元化按灵篇而归德议史载之流徽省牍之余以嘉以媿所贺知仍依奏宣付史馆
　　赐宰臣富弼已下贺夀星出见批答
　　省表具之西郊肃物适临秋籥之中南极腾煇忽告星躔之瑞既表人君之夀又符天下之安其验焯然何德臻此卿等履具瞻之地调万化之元导民气之至和动干文之体应归上之美亮乃之宜记信辞共承丕贶所贺知仍依奏宣付史馆
　　赐枢宻使宋庠已下贺夀星出见批答
　　省表具之灏气中分舒灵防望维清台之占度见南极之腾芒载稽瑞牒之文实表皇图之固卿等任均鼎席谋总机廷辑于二边之寜陶兹羣物之豫仰动干纬发为休符参形归美之章共被与龄之贶天之祐顺史无愧书所贺知仍依奏宣付史馆
　　赐枢宻使文彦博已下贺夀星出见批答
　　省表具之玉筦凝商适履秋分之后珠躔丽极遽腾天社之南虽歴考于祥占岂独孚于德顾倚宥谋之重助裁神化之宜致顺象之来符将信书之具纪载披需奏良集媿懐所贺知仍依奏宣付史馆
　　赐枢宻副使胡宿已下贺夀星出见批答
　　省表具之夫王者修饬五事以当天心则必有休美之符发于辰象以表显之朕顾德不明唯举错之靡中乃庚子之晨祥星着见非吾股肱大臣笃躬兴化之应与诗云受天之命四方来贺于万斯年不遐有佐朕敢专飨其福哉所贺知仍依奏宣付史馆
　　赐防知政事欧阳修免恩命不允断来章批答
　　卿才粹宇闳文醇论正擢自禁林之从登于枢宻之司収帷幄之先谋导夙夜之宻命方懋施于贤緼庸更贰于政均廼逹让函未昭物聼且士之难进虽识风节之髙然朝之与能必当名噐之分宜畧文而之厚遂体道以为公厥服大僚以毗至化所让宜不允仍断来章赐枢宻副使欧阳修免恩命不允断来章批答
　　省表具之天之北枢通位帝纪国之右府总制兵谋以成败之机故慎于图事维忧责之重则要之得人适登髦杰之材参亮丞疑之寄矧沈画足以制千里之胜精识足以造万事之防甫经务以防神忽露章而辞宠顾至公之是进复羣美之所归汝德实谐朕言岂再所乞宜不允仍断来章
　　赐防知政事赵概免恩命不允断来章批答
　　省表具之卿清防表竞厚望镇浮温藻鬯于帝谟嘉猷经于国论比贰防廷之画适更政席之咨德罔闻而弗休务有应而皆裕何兴言于固避殊抑美于佥谋往复乃司尚副予倚所免宜不允仍断来章
　　明堂礼成文德殿文武百寮宰臣已下称贺批答
　　有制朕涓吉季秋肆禋上帝格孝思于清庙配文德于总章相维辟公之仪亶有夙夜之勚迨成熈典均锡嘉祥与卿等内外同庆
　　钦定四库全书
　　华阳集巻二十七　　　　　宋　王珪　撰制词【批答】
　　赐文武百寮宰臣韩琦已下乞立夀圣节宜允批答
　　省表具之赤制告图肇承题序青炜动陆俯协诞期卿等过稽旧章列上芳牍縁华封之素祝建夀圣之嘉名窃惟受天元符抚国休运百辟称觞而在席四方奉币而在廷敢以菲懐抑于舆望所请宜允
　　赐枢密副使王畴免恩命不允断来章批答
　　省表具之夫天之枢极上司化元国之几廷右干武事适延登于畯徳以参决于宥谋奚须露章乃欲避宠且天子之枋惟厉爵禄之公况贤者之陞安待嵗月之次已颁之命宜俛而承所免宜不允仍断来章
　　赐使相宋庠乞致仕不允断来章批答
　　省表具之朕甫躬万几鬰于大道实仰众徳经之逺猷卿旧弼之臣先朝所噐向辞右府屡寄于藩肆纂丕图适还在位传经议政甘盘之学未亲縁宠退身老氏之风何厉露章三至秉节一词虽欲进徇遗荣之髙顾不终懐匄告之慕往安乃服毋怫予闻所乞宜不允仍断来章
　　赐枢密副使胡宿乞退第二表不允批答
　　省表具之卿材资粹通识宇髙特早事先帝委枢机之万防见知冲人蹈夷险之一徳方倚老成之访以康治定之功剡章继来援礼欲去且二帝之佐未闻谢事之贤而三王之朝岂有遗年之议虽嘉冲避良匪通言所乞宜不允
　　赐欧阳修乞退第二表不允批答
　　省表具之夫朝廷正则羣畯游君臣交则大治起予欲上追二帝之盛近摹四圣之休且夙夜以思惟惧弗至而左右之倚遽陈不能虽懐君子独行之髙颇谬二人同心之利岂邦事之未正主道之不交则卿何陈轻去之辞专属难进之节顾省厥理茫然靡图所乞宜不允赐欧阳修乞退第三表不允断来章批答
　　省表具之朕防先帝遗烈获承至尊夙夜震畏不敢荒宁乃去秋以来敌数内冦边事靡饬被害有象方春东作民至乏食流离道路不能自存朕方勉思其所不及而与政之臣乃图欲以去朕岂所望焉书不云乎股肱喜哉元首起哉卿其往绥厥位终厥徳亦尚一人之庆所乞宜不允仍断来章
　　赐欧阳修再乞退第三表不允断来章批答
　　省表具之朕歴览圣贤之迹槩见君臣之方盖合一徳者固不能为浮辞所移躬絶节者或未可应羣物之用朕临位未久悼道弗明方倚大臣同心之谋以经千载不世之治而卿数懐欲去之计自嗜独髙之风岂不念先帝委政之甚勤又将诒冲人遇贤之靡笃往収前虑讫济大忠所乞宜不允仍断来章
　　赐判许州张升免恩命第一表不允批答
　　省表具之天子慎名噐之公则朝范尊贤者难爵禄之受则士节励惟卿被先朝之重遇辅冲人之始图每辞政路之荣欲遂耆年之佚逮命藩而加宠复抗牍以敷懐虽髙乐退之风难阏旌劳之拜所免宜不允
　　赐枢密使富弼免恩命第一表不允批答
　　省表具之夫宥府经王之武事台司国之化元安危出于大谋左右属之同体维卿命相先帝竭精靡遗钟衅而家甄礼莫夺肆纂丕图之始旋闻丧纪之终戒驰使轺召冠枢幄矧国哀之未究实邦务之所咨奚逹让圅乃留涣检名之适分议可去辞所免宜不允
　　赐富弼免恩命第二表不允断来章批答
　　省表具之夫天下虽无事敢忽备于不虞王者之有征在制师于必胜谋我兵本倚之枢臣早负大名寖膺重任文足以纬皇业武足以鬯天威去以终丧靡徇权宜之事起而复位又陈谦让之辞虽谅至懐莫还定命所免宜不允仍断来章
　　赐皇长子颍王顼免恩命第一表不允批答
　　省表具之夫三代之裂土也虽兼胙之亲贤春秋之命子也曾莫逾于适长盖上以尊夫宗庙内以屏于王家眷于冡嗣之良比有近藩之建且徳义滋立而宠名未隆宜先同好之盟遂享真王之爵朕履夫尊极岂不念父子之至亲质之佥谋时则有祖宗之故事露章忽至秉节自陈虽髙难进之风莫反已行之命所辞宜不允赐皇子东郡王显免恩命第一表不允批答
　　省表具之周之同宗并建藩屏汉之诸子多留京师朕钦天序之承厚人伦之爱从尔外傅以勉先训之闻胙尔南邦以为夹辅之固忽驰上于需牍愿収还于涣音亊出公佥理难冲避所辞宜不允
　　赐文武百寮宰臣韩琦已下上尊号第一表不允批答
　　省表具之朕获承大统三载于兹防天之休海内宁静方将饬齐辂洁纯牺以只见天地宗庙之灵乃敢昭发丕册扬徽垂鸿以自施乎尊荣者哉不图执事之臣列上表功之号且临政之日浅未有盛烈之章况事神之意恭岂在弥文之饰适增予媿难狥所陈所请宜不允赐文武百寮宰臣韩琦已下上尊号第三表不允批答
　　省表具之朕守神噐之重思王业之囏歴日未长涉道犹浅而三事庶尹搢绅之伦殊隣异俗霜露所坠咸徘囘阙廷愿得镂寳文章鸿铄以荐无穷之休兹甚盛徳顾何足以堪之窃尝览前世之载近事之实惟至圣为能兼天下之徽惟至功为能飨天下之报慎微端始莫或敢承所请宜不允
　　赐文武百寮宰臣韩琦已下上尊号第四表不允批答
　　省表具之昔夏禹不自矜能而闳三代之声汉光戒诸言圣而振东京之烈朕顾循菲徳膺守丕图亦尝逺览其所未形积思其所不及盖谦恭抑畏者靡不受多福夸浮侈大者靡不蹈后虞今就阳初郊假庙始祼大惧无以荐四时之和气来万国之欢心乃欲仰摹祖宗之烈光过迹金石之絶记只登寳册骏腾徽称岂朕所以答三神之休法后王之意哉虽情见忠者之谓报然文滋美者未易承也所请宜不允
　　赐文武百寮宰臣韩琦已下上尊号第五表不允批答
　　省表具之朕接神明之统享平富之图且三嵗亲郊始严尽物之报而百辟进旅率吁在廷之言考前世之遗闻摹本朝之故事将合羣灵之祉荐敡丕册之名封章五陈勤恳一志然自躬庶政降异相仍永惟前王跂徳不及载视凉之质难居尊美之称虽欲勉从良不可得所请宜不允
　　赐宰臣曾公亮免恩命不允批答
　　夫天文中阶之象色正则二气钧国柄三事之司体公则万化辑朕何尝不寤寐邦杰弥纶政机以惇美风俗之原以甄序官师之品所系甚大维材之难卿行足以厉朝谋足以经国代言二禁而号令皷乎羣动赋政中畿而神明照于宿奸顷陪议于宰臣旋冠谟于宥省邦之维度靡不举兵之纪律靡不张属上台之进贤宜右弼之膺宠忽起舜庭之让未施酂国之规羣情郁然予心劳止矧夫付安危之几则望岂云浅当名噐之分则处之勿疑所期广猷虑以同寅防精神而辅力当抑谦风之固往调大化之元岂朕之独致太平亦卿之与有令闻所免宜不允
　　赐呉奎免恩命不允断来章批答
　　省表具之朕肇亲邦务尊用弼臣矧曰旧人之良实为先帝所睠向居丧制不可夺情兹复政常犹且避宠宜往収于冲虑期终济于丕成所免宜不允仍防来章
　　赐枢密使张升乞致仕不允批答
　　省表具之卿秉徳之良职在机密先帝委政遂及朕躬与定大谋厥功甚茂今羗人跳梁朕方与卿共图庙堂之上乃数引疾为言愿上印韨以归故里岂朕所望焉其近医药以自扶持若乃遗荣之事朕则未闻所乞宜不允
　　赐张升乞致仕不允断来章批答
　　省表具之朕惟图庙胜者非独谋共邦政者须旧徳卿当轴毕虑据经引年乃谓履秉钧之任则莫匪民瞻负髙世之行则不为俗累需牍三至抗懐一诚虽欲退循老氏止足之风顾不进念大雅典刑之助倘坚忠槩孰起浮辞所乞宜不允仍断来章
　　赐使相曹佾免恩命第一表不允批答
　　省表具之朕纂大位而推恩之及天下也不敢遗遐外之臣况国之亲贤乎戊辰之制已布在廷其勉承之毋废朕之新命所免宜不允
　　赐曹佾免恩命第二表不允断来章批答
　　省表具之朕膺天地之顾既躬履于至尊述祖宗之谟用丕泽于羣位已布大廷之命况如外戚之贤奚烦露章乃欲辞宠往収难进之虑期体至公之行所免宜不允仍断来章
　　赐皇长子淮阳郡王顼免恩命不允批答
　　省表具之昔我祖宗诞受天命厥惟艰哉克正皇猷丕懋乃绩以遗我子孙无疆之休今朕纂厥服惟稽古建尔元子于有邦乃季秋辛亥羣公庶尹罔不只朕言于廷尔乃陈徳弗及期畀于一二弟兄之贤我闻曰立爱惟亲立敬惟长其敢示天下以私乎汝惟往哉尚迪时命无违所辞宜不允
　　赐皇弟岐王显免恩命第二表不允断来章批答
　　省表具之向以先园兴事同轨戒期迫遵絫圣之彛阻从大升之驾申念天伦之爱夙陪仙御之行因发感懐肆加涣命虽防固辞之牍难停诞告之文所免宜不允赐皇弟乐安郡王頵免恩命第一表不允批答
　　省表具之夫立爱惟亲人道之大也朕防休先帝托于士民之上惟王亲慈同生可勿见爱乎王虽在忧哀而封爵之拜固尝博议于有司其勉承之毋废朕显命所免宜不允
　　赐皇弟乐安郡王頵免恩命第二表不允批答
　　省表具之朕奄遘大艰不及行髙宗谅隂之制王乃退执忧之三年可谓孝子之事终矣封建之命朝廷锡之王庸勿辞所免宜不允仍断来章
　　赐皇弟髙密郡王頵免恩命第二表不允断来章批答
　　省表具之朕以眇徳遗大投艰弟兄急难莫如予爱原陵终事感至形恩防章虽来莫狥而请所免宜不允仍断来章
　　赐皇伯祖承亮改封秦国公免恩命不允批答
　　省表具之夫戚藩之建王室是毗古者皆世袭其封近代或别予之邑既非祖烈之服又失庙祠之传故朕推近属之长贤修先王之旧履以大子孙不絶之序以均宗社无穷之休适防露章过形冲节宜体亲亲之意庸光继继之图所免宜不允
　　赐皇伯崇信军节度使宗旦免恩命第二表不允断来章批答
　　省表具之时我伯父望为宗英适稽牒以考年已朌朝而加命奚烦上牍叠欲还恩且国家隆骨月之亲而天子厉爵禄之枋令下莫反义当则承所免宜不允仍断来章
　　赐皇伯使相宗谔免恩命第一表不允批答
　　省表具之朕猥以眇冲膺于统序肇临庶政先録近亲肆敡大廷抑本旧典奚烦谦挹以格泽炜所免宜不允赐皇伯宗谔免恩命第二表不允断来章批答
　　省表具之夫惇叙者圣人之大义名噐者天下之至公属予践祚之初首沛合亲之泽顾佥谋之防咈岂菲徳之敢私虽谅防懐难俞确避所免宜不允仍断来章赐皇伯宗谔免恩命第一表不允批答
　　省表具之在昔帝王何尝不崇建藩戚以用自承助乎今骨月多而爵位隆显者少不称朕所以广彊本支之意矧我伯父之尊旧惟作相岂久而不复哉尚何逡巡以稽在廷之休命所免宜不允
　　赐皇伯宗谔免恩命第二表不允断来章批答
　　省表具之朕继成基序思大本支载惟燕翼之所承常虑仁恩之不至矧我近属冠于列藩适还上铉之章已布大廷之听奚烦需牍固执防情其往位于鸿枢尚永毗于皇室所免宜不允仍断来章







　　钦定四库全书
　　华阳集巻二十八　　　　　宋　王珪　撰制词【批答】
　　赐皇伯使相宗朴免恩命第一表不允批答
　　省表具之古者祀有执膰归于同姓之国所以见爱也矧予伯父侍祠在郊而秉徳嘉栗实相厥成顾无神惠之报乎乃乙未之命询谋大同毋为过辞以稽我上帝之贶所免宜不允
　　赐皇伯宗朴免恩命第二表不允断来章批答
　　省表具之朕防祖宗之休守天下大器防防如不胜乃仲冬景至获祠上帝于嘉坛屑然若神灵之下赐之福禄也礼成熙明朕不敢以专飨嘉与叔父共承之何屡辞焉所免宜不允仍断来章
　　赐韩琦免恩命第一表不允批答
　　省表具之朕猥以眇质获承至尊初防万几未昭大道咨尔元辅济于丕图班号在廷议劳有典奚烦冲避以阏岩瞻所免宜不允
　　赐韩琦免恩命第二表不允断来章批答
　　省表具之卿股肱大臣先帝尝所改容而礼之也朕防遗徳休烈既已布泽四海之遐矧定防禁中以安社稷褒功赋爵庸敢后乎宜勿重辞以稽我大廷之命所免宜不允仍断来章
　　赐韩琦免恩命第三表不允批答
　　省表具之朕伏观干兴诏书受遗之臣咸进位二等卿先帝所属以辅眇躬而即祚之恩未加厚也矧予哀荒在疚而卿忧劳国事夙夜以之岂若先时之比乎夫徳至而宠未报朕甚恧焉戊辰之命其祗勿辞所免宜不允
　　赐使相曽公亮免恩命第三表不允断来章批答
　　省表具之卿辅政三朝勤身庶务用式百寮厥绩茂焉乃逺懐遗荣数以引老朕惟卿徳劭年髙不敢撄以国家之务而顾于报功之典犹有慊然曷为拒之深也所免宜不允仍断来章
　　赐参知政事张升免恩命不允断来章批答
　　省表具之夫舜之聪明日谋治于四岳之官于是隂阳和风雨时百事以叙顾朕匪徳实赖一二股肱之良用保乂我国家维尔迪吉之臣兹庸命尔图厥政尔尚一乃心懋昭先后之训以敷遗我无穷之闻尔乃让厥位朕靡怿厥闻呜呼能厥初惟其终尔其戒哉徃祗乃服毋废予之茂命所让宜不允仍断来章
　　赐文武百僚宰臣韩琦已下乞听政第一表不允批答
　　省表具之夫以朕眇未之身遭国大故嬛嬛在疚若无所容而有司列章遽以听事为请夫三年之丧犹未成服乃欲临便殿见羣臣其可得乎所请宜不允
　　赐文武百寮宰臣韩琦已下乞听政第三表宜允批答
　　省表具之朕奉先帝顾命以付畀四方夙夜忧惧若涉渊冰今虽悲哀之中不敢违公卿大夫之言以起图事然而断恩从变不亦丧纪之薄乎所请宜允
　　赐文武百寮宰臣韩琦已下请御正殿第一表不允批答
　　省表具之朕离国之忧不及行髙宗谅隂之事固已恧然于懐今易日而除公卿大夫又欲朕御大昕之朝以延见羣臣朕哀荒未防郁于大道将何以处之哉所请宜不允
　　赐文武百寮宰臣韩琦已下请御正殿第二表不允批答
　　省表具之予离国大忧而不能执三年之通丧盖已徇公卿大夫之言日从事于便坐矣今复俾予临正朝以垂听天下之治顾癯然而哀不胜虽曰祖宗之故事岂予小子所敢循乎所请宜不允
　　赐文武百寮宰臣韩琦已下请御正殿第三表宜允批答
　　省表具之夫丧亲者自天子至于庶人礼不敢偷也予遭家之难茹懐荼苦朝夕靡胜卿等乃谓国之万几不可以旷日至三陈悃愊之言顾虽弗从然祖宗之制庸可废乎所请宜允
　　赐文武百寮宰臣韩琦已下乞举乐第二表不允批答
　　省表具之朕荷顾言之重保成业之艰躬信黙以永思奉燕诒而终裕施大曷报创深靡穷且宫隙流隂俯顺缟纎之变而宾觞在御忍闻金石之音防封奏之爰来握礼文而甚备顾于匪徳诚所未安所请宜不允赐文武百寮宰臣富弼已下请御正殿复常膳举乐第四表不允批答
　　省表具之朕顾徳薄不能致隂阳之和而灾异比下害于予民故避殿损膳彻在廷之音庶几人事修而天意得也虽嘉泽适应然骄阳旋兴侧身永思重懐惨结卿等乃露章继至愿复其常朕方恭天之渝不敢以驰驱也所请宜不允
　　赐文武百寮宰臣韩琦已下贺灾异消复批答
　　省表具之朕嗣守大器述懐永图丛然万务之防居若一心之惧乃匪徳干异方春爽和隂赖祖宗之灵显膺天地之施防气遽释美祥大来眷官师之造庭露章牍之临几庆逢复旦之防忠发爱君之辞言念肃勤靡忘欣赏所贺知
　　赐郝质免恩命不允批答
　　国家提万兵之劲萃之畿中谋元帅之良防于岩下矧卿尝从征伐之事加有宿卫之勤宜授钺于师坛总环宫之夜柝盖旌劳者必异其宠御众者必予之权毋为过兢其服重委所免宜不允
　　赐枢宻使程戡乞致仕第五表不允批答
　　省表具之朕惟古辅拂之臣虽年耆徳尊或在位者岂薄于风节而怵于声利哉诚爱君泽民信已行道惟恐其不至也卿忠实忱明邦之环望秉事二府夙夜乃心何引年上绂欲循止足之分甚非所以副朕倚老成之意其务专精神止念虑毋需章以陈以怫于予闻所乞宜不允仍断来章
　　赐判相州韩琦免恩命第一表不允批答
　　省表具之夫爵傅功则天下皆劝名当分则君子不辞朕考祖宗之时公相之迹虽有防入辅佐之老而无三歴囏虞之臣今卿功就而不居任隆而又损其始去位诚恐恩礼之未昭奚为上书犹懐谦畏之靡已矧易大廷之号听还两镇之旄倘复杀恩庸何称徳所免宜不允
　　赐宰臣曽公亮免南郊恩命第一表不允批答
　　省表具之朕猥以眇身托于王公之上夙夜祗栗惧不能荷先帝遗烈乃仲冬之序获将牺牲以见天地宗庙而神灵顾歆锡朕纯嘏非吾丞相秉徳在祀之助欤议劳之典宜膺勿辞所免宜不允
　　赐曽公亮免南郊恩命第二表不允断来章批答
　　省表具之朕景至未明承神嘉坛肃然若风马之来方是之时天景粹温福瑞并贶信乎上帝百神之予歆也内惟寡徳岂能独致之哉实维予相臣夙夜斋精以共济兹举也祭者必有爵赏之施以及其下况国之元老乎其勉承之用孚于四海之听所辞宜不允仍断来章赐枢宻副使吕公弼免恩命不允断来章批答
　　省表具之卿望出相阀名昭禁涂徳蹈和而日休材应剧而时解荐烦于事允辑厥庸属羌祲之防秋正帅屯之被塞宜筦枢机之务式图幄席之咨乃尔过辞良非素竚所免宜不允仍断来章
　　赐枢宻使吕公弼免恩命第一表不允批答
　　省表具之夫导上帝之命象在北枢本天下之兵谋于右府属冲人之初政眷先帝之大臣而卿劳勚匪躬忠忱一徳方倚谟明之畧宜专宥宻之机颁书在廷勿复多避所辞宜不允
　　赐吕公弼免恩命第二表不允断来章批答
　　省表具之卿硕望表时敏猷孚国家承英辅之器代有骏徳之人冠于机廷自我定命方仗前箸之决遽形累牍之辞号已涣于羣观理莫循于冲守所免宜不允仍断来章
　　赐枢宻副使陈升之免恩命不允断来章批答
　　省表具之夫衷政之司体均左右之倚本兵之府谋系安危之咨维戚畧为能执天下之奸虽盛平不可忽天下之备适登邦杰亶穆师佥矧久服谏垣屡形谠论之益比厘京邑寖广善声之闻甫参虑于机庭已下书于纶省再烦让牍深避宠途虽嘉防固之懐颇郁谟明之望毋畱涣典徃赞宥文所乞宜不允仍断来章
　　赐陈升之免恩命不允断来章批答
　　省表具之国家纂四圣之绪乗百年之安而嵗饵厌于天骄塞氛留于氐落眷几廷之所本维皇武之是经甫登临弼之贤实重安危之倚奚为露牍欲遂还恩宜来翼于邦图终收竒于庙胜所乞宜不允仍断来章赐宰臣陈升之免恩命第二表不允断来章批答
　　省表具之朕持循治纲考慎相位故谋之先定则无他间任之必固则有专功矧卿迪王佐之几昭勿听之美笃我简照对于弼谐尚何需牍之陈欲止告廷之涣梦卜之象已属隂阳之应已孚惟其肃承是亦终頼所免宜不允仍断来章
　　赐枢宻使吕公弼免南郊恩命第一表不允批答
　　省表具之朕获执圭币初见郊庙而左右之臣罔不夙夜在事以致力于休成乃乙未之制大告于廷所以均神惠而答祀劳也虽奉书来辞然自天有命顾可已虖所免宜不允
　　赐吕公弼免南郊恩命第二表不允批答
　　省表具之朕卜嵗习祥因郊严报肆鸿仪之就绪拥神贶以来同乃睠枢衡之臣实陪夙夜之力维议劳之有典奚絫牍之是陈即祗涣命之孚难徇防情之固所辞宜不允
　　赐安武军节度使郝质免恩命第一表不允批答
　　省表具之朕赖天之灵获主宗庙践祚之始大赉庶方时维虎臣提甲岩下岂不夙夜亶有厥劳告廷之书已浃羣听露章辞宠难徇所陈所免宜不允
　　赐宰臣韩琦雨灾乞退第一表不允批答
　　省表具之盖闻天右王者故灾异数下以谴告之顾徳不明防淫雨之罚水泉涌出壊民室庐朕甚惧焉方反躬念愆思有以答天之戒而正阳显见感不旋日岂特朕力之致哉诚股肱大臣饬正万事之应也书不云乎百姓有过在予一人何遽上书欲上大丞相印绶漠然予心将何寄焉所请宜不允
　　赐韩琦雨灾乞退第二表不允断来章批答
　　省表具之朕接隆平之序懐寅畏之心乃素秋之甫成忽淫雨之暴降然止于近郊则顾其害靡大弥于再宿则迹其感不迟今人事之已修天变之已返而犹据灾而引咎援故而辞权虽蹈夫圣贤逺览之思殆谬于君臣交儆之意书云勑天之命方徯咎繇之歌诗曰畏天之威始安文王之道勉规弗及终底于休所请宜不允仍断来章
　　赐韩琦雨灾乞退第三表不允断来章批答
　　省表具之尧被襄陵之灾终勤于稽古汤离剪爪之患犹勉于承天朕不能跂二帝之功摹三王之迹而隂阳之靡顺风雨之不时未饬厥事之违乃归有司之责如是则谬于畴采空兴四岳之嗟忘于缓人孤式九围之命尚蕲丕应宜弥来封所请宜不允仍断来章
　　赐宰臣曽公亮雨灾乞退第一表不允批答
　　省表具之朕迹灾变之繇率縁象类而至格休平之应莫匪诚忱之通比积隂以盭和乃淫雨之降儆稼穯卒瘁于近甸室庐几溃于横流方责躬以永思俄导顺而来复钦惟元徳之宰惕奉明威之临外协厘于庶工内辅饬于五事奚列章而自咎欲谢宠以为安且尧沴九年未闻去位之佐而宋灾一国犹兴罪已之言过实在予疑何及此所请宜不允
　　赐曽公亮旱灾乞退第一表不允断来章批答
　　省表具之朕迹灾祥之来縁政教而起乃大河之北民饥荐臻三辅之交嵗暵靡已宿麦将瘁嘉谷未敷方伫云霓之兴敢爱牲璧之举而卿内修政事上格天心忽时泽之应祈已农畴之盈望犹烦需牍遂欲辞权虽嘉引咎之恭未体仰成之意所请宜不允仍断来章赐曽公亮地震水灾乞退第二表不允断来章批答
　　省表具之朕获保宗庙夙夜祗畏顾徳不能绥天下乃甲申地震河朔大水压覆人民朕甚惧焉卿三朝社稷之臣方共图所以应变之术奚遽上书而引咎也昔我文考尝因天异下罪已之诏而不敢督过大臣矧予小子不勑躬自思乃敢听丞相避位哉所请宜不允仍断来章
　　赐曽公亮雨灾乞退第三表不允断来章批答
　　省表具之天人之交其防可畏隂阳之沴厥罚有来自淫雨之下祥已髙穹之返听申眷弼疑之任重惩谴异之由欲避位于鼎司数置章于军府无流民之讁而过援石庆之归非愆阳之灾而固引祖荣之咎在于匪徳良亦非懐所请宜不允仍断来章
　　赐宰臣韩琦乞退第一表不允批答
　　省表具之朕槩览载籍缅懐前人周召终勤于孺子之朝臯防岂去夫九官之位盖欲垂世者笃之于行道本爱君者要之于尽忠维时上宰之贤实乃先帝所遗甄序羣品若衡倚平訽质大疑如献兆朕方积思于谅闇委成于谟明遽闻欲去之言深骇无因而至岂朕郁于大道未昭治乱之原将卿保其成功自洁进退之分夙夜惟念予心惘然所乞宜不允
　　赐韩琦乞退第二表不允批答
　　省表具之卿先帝大臣遗以辅朕勤劳夙夜于兹三年今郊祠甫竣乃露章自列谓隂阳弗序则朕拜贶之辰何其顺气之丕塞虖谓藩翰弗驯则朕亲政以来恶有边冦之深入乎况民未闻失职官不见堕事卿奚过思其所不及固欲以去朕哉此朕所以当夕而不寐也夫宰相之进退系国家之安危朕其忽诸所乞宜不允赐韩琦乞退第三表不允断来章批答
　　省表具之夫良宰谋朝如执金石之固忠臣卫主何惮风波之虞卿位总百寮而无隳工事更絫朝而无遗防属朕遭家多难享国日浅仗顾命之元老寄皇图于大治而忽求自免匪择予闻矧召公之歴三朝未闻辞位之事伊陟之格上帝岂及狥身之谋无复重陈庶安仄念所乞宜不允仍断来章
　　赐宰臣曽公亮乞退第三表不允断来章批答
　　省表具之朕茂宪古谊钦属大臣矧曰元徳之老济予万事之举方图功以加治忽避剧而絫陈虽章本忱辞然诏已确谕朕惟先王不遗故旧所以厚民风宰相当知经术所以熙邦化正期尊遇无事过言所乞宜不允仍断来章
　　赐参知政亊欧阳修乞退第一表不允批答
　　省表具之朕猥承先猷适履多难朝废食以思道夜振衣而虑危而卿秉喆在朝劳精共政忽露章而滋至乃引疾以为言岂邦论所拘犹抑非常之册将台徳弗类自懐欲去之谋如其不然何以至此顾被遇于文考终辅成于冲人徃宅厥常毋易而举所乞宜不允
　　赐枢宻副使陈升之乞外郡第三表不允断来章批答
　　省表具之夫廊庙之上与朕共筹天下事者莫匪一二股肱之良朕比不次用卿固有以谋合朕意者乃人言纷纷使卿不得安厥位至三露章情见恳激虽欲逺谗保名以全易退之节然轻用人之礼朕不媿于兹乎徃迪乃猷以体予之素志所乞宜不允仍断来章赐宰臣曽公亮乞致仕第一表不允批答
　　省表具之朕据守成之统有求治之心日图元老之臣共起太平之务惟卿功素存于社稷位实倚于机衡何意累章之来欲辞大任而去矧老而未谢召公犹辅于康王旧常有恩丙吉终忧于汉帝宜体三朝之遇尚需万事之咨盖迫大公莫循至意所乞宜不允
　　赐曽公亮乞致仕第二表不允批答
　　省表具之天子以安危属大臣宰相之进退重四海载循匪徳肇履丕图每钦遇夫羣材用茂修于庶务矧居百辟之冠尝受两朝之遗报功之典未隆告老之文已至公毋困我宜安祖考之承或敢侮予终济国家之治维其不怠是亦有终所乞宜不允

　　钦定四库全书
　　华阳集巻二十九　　　　　宋　王珪　撰制词【口宣】
　　赐判运州曹佾生日礼物口宣
　　有敇卿荐领藩符比持台钺属炎炜之杪纪诞庆之初辰俾续遐龄式将优礼
　　赐使相曹佾生日礼物口宣二道
　　有敇卿徳炳台符望华戚苑纪诞祥于嘉月推赐式于王台以续茂龄以昭异数
　　又有敇卿绪出勲门位聨台路属炎蒸之在纪震夙之当辰爰致宠朌用昌灵夀
　　赐枢密使文彦博生日礼物口宣
　　有敇寒生玉琯望冠星枢纪庆诞之初期有宠朌之旧式庶蕃贤祉以楙邦基
　　赐判河南府文彦博生日礼物口宣
　　有敇卿象炳台躔功流鼎路属设弧之令旦方主钥于留都特将恩篚之颁俾侑私庭之庆兹为异数以宠辅臣
　　赐判北京贾昌朝生日礼物口宣二道
　　有敇气凝霜籥任总边符载临六射之辰特致上台之锡俾续夀祉且昭眷懐
　　又有敇金行之肃爰及素辰邦运之隆是生硕辅载中阶之旧徳倚北道之全谋将侈厥祥用蕃尔锡
　　赐使相宋庠生日礼物口宣二道
　　有敇春籥袭和岳符粹来翼皇图之楙载临诞景之祥饬名阀之嗣贤驰上台之赐式既资燕喜又辅恩华又有敇卿入司台铉出拥帅旄乗在木之照辰纪维熊之嘉兆素厚弼臣之礼载将御府之颁俾尔炽昌应予钦瞩
　　赐皇兄北海郡王允弼生日礼物口宣
　　有敇卿徳凭天系名固宗藩载更淑律之期荐纪祥弧之旦维鼓钟之在肄维器币之在庭以侑燕私以绥夀嘏
　　赐武康军节度使李端愿告敇口宣
　　有敇卿望华戚苑机洞戎韬宜锡钺于斋场更剖符于朔镇往钦茂命益励壮猷
　　赐武城军节度使知许州李璋告敇口宣
　　有敇卿入提禁旅顾积厥勤出领藩符庶均其秩载蕃之宠母替而忠
　　赐淮康军节度使知曹州张茂实加恩告敇口宣
　　有敇比者练吉商辰报成世室既洽神厘之茂有懐邦翰之良使茂驰华诏圅赉宠往祗厥服益励廼猷赐观文殿学士知河南府张方平告敇口宣
　　有敇卿甫毕亲防合还朝位既进班于秘殿且均寄于留都宜体予懐往只乃命
　　赐资政殿学士知河中府孙沔告敇口宣
　　有敇朕甫亲万几适睠旧徳虽髙谢事之举犹仰济时之谋往服宠书起班显序
　　赐步军都虞赵滋告敇口宣
　　有敇卿夙明军志外憺王威进提虎旅之严环总星藩之卫往只茂奬毋坠素劳
　　赐判郑州宋庠告敇口宣
　　有敇卿厚望端朝粹文华国恳避枢位之罢褒陞台钺之崇往莅陪藩宜只显綍
　　赐判河阳富弼告敇口宣
　　有敇卿久服大位勤宣令猷自初违裕之来积有避荣之请已申诞告宜即钦承
　　赐枢密使曽公亮告敇口宣
　　有敇卿蕴造微之识资经逺之才久陪论于鼎司宜冠聨于枢省告廷之命当肃以承
　　赐知相州李端愿免恩命第一表不允口宣
　　有敇卿大主之子太宗之孙不领将旄之荣何敦戚苑之爱往只成命式奬素勤
　　赐检校太尉兼侍中曹佾免恩命第一表不允口宣
　　有敇朕纂祖之休型民以孝方隆慈夀之养益奬舅家之贤虽览防圅难停宠綍
　　赐曹佾免恩命第二表不允断来章口宣
　　有敇朕爱笃慈闱恩加戚苑再览需章之避难留涣汗之华当体倦勤即宜只受
　　赐判郓州曹佾免恩命第一表不允口宣
　　有敇卿袭庆勲门参华徽府愿临藩而宣绩俾换节以旌勤成命之行固宜钦受
　　赐枢密副使王畴免恩命不允断来章口宣
　　有敇国家茂登畯杰参翼机衡方仰辑于迩谋何需陈于避牍宜膺宠答以免钦承
　　赐同签书枢密院事郭逵免恩命不允断来章口宣
　　有敇国家制必稽先治不忘武睠辑勤于边琐特进贰于神机奚烦防章以格定命
　　赐使相宋庠兔恩命第二表不允断来章口宣
　　有敇卿夙懐贤业荐秉邦均览避宠之叠封遂均劳于陪甸往只明命奚假固辞
　　赐枢密使富弼免恩命第一表不允口宣
　　有敇卿旧秉国钧劳精靡顾奄遭家难执礼莫囘适终防期且冠枢省才犹屈用义可去辞
　　赐枢密使文彦博免南郊恩命不允口宣
　　有敇朕只祓钜仪涓成元祀乃眷政均之倚适推神惠之休宜即钦承毋烦多逊
　　赐文彦博免南郊恩命第二表不允断来章口宣
　　有敇卿躬咸徳之良筦元枢之务肆涓成于邦祀宜茂锡于神休毋复过陈其往钦受
　　赐枢密副使孙抃免恩命不允断来章口宣
　　有敇卿学茂才粹身端行方流誉禁游賛微宥命方倚将明之略且旌冲靖之风谦岂于烦宠宜即受
　　赐参知政事孙抃免恩命不允断来章口宣
　　有敇卿文润鸿猷机参宥命倚重老成之望更陪政本之司邦宠已行朝佥靡间毌庸譲往承厥休
　　赐参知政事赵槩免恩命不允断来章口宣
　　有敇卿雅负瓌名茂跻显序适賛几廷之画更陪宰路之熈矧政席之虚贤已宠书之下綍奚烦曲谨以阏羣瞻
　　赐枢密使张升免明堂恩命第一表不允口宣
　　有敇卿筦司机务励翼谟明显相精禋熈成濶典防天锡祉蠲旦敷猷忽达谦圅匪昭公听
　　赐韩琦免南郊恩命第一表不允口宣
　　有敇朕承天之序旅帝于郊钦惟元徳之臣首被灵孚之泽其往钦荷毋为重辞
　　赐韩琦免南郊恩命第二表不允断来章口宣
　　有敇朕承天元之辰躬郊类之事大格灵歆之贶首均邦宰之荣其宜肃承毋或固避
　　赐枢密使曽公亮免恩命第一表不允口宣
　　有敇卿进繇儒术望重师瞻特陞冠于枢聨方图绥于庙略宜只茂命难狗冲懐
　　赐宰臣韩琦免明堂恩命第一表不允口宣
　　有敇卿总秉化元亮成孝飨肆敷廷涣之宠盖本帝临之休宜略谦懐庶钦灵施
　　赐韩琦免明堂恩命第二表不允断来章口宣
　　有敇卿应符翼化秉徳相祠辑大飨之蕃休答丕劳于茂奬毋烦冲避其往肃承
　　抚问知延州孙沔口宣
　　有敇卿向被朝佥出膺边寄顾封疆之劳虑因雾露之爽和适及春余勉绥徳履
　　赐参知政事欧阳修南郊加恩告敇口宣
　　有敇朕奉玉币之精躬帝亲之享大格灵孚之贶首均邦辅之荣其宜肃承以应显陟
　　赐使相韩琦赴阙生料口宣
　　有敇卿拥节还朝腾装遵陆适及郊关之次有懐徒御之劳聊示宠颁用将礼遇
　　赐武康军节度使李端愿赴阙口宣
　　有敇朕总维羣艾振辑丕机有懐肺腑之良尚滞藩符之守方图亲倚宜即召还
　　赐使相曹佾赴阙生料口宣
　　有敇卿抗旌启行握节应召甫及近郊之次岂无夙驾之劳何以将之维牵及饩
　　赐鄜延路副都总管贾逵赴阙生料口宣
　　有敇卿劳师被塞式遏外虞拥节环宫有严中卫税装之始颁饩惟丰
　　赐知潞州向传范赴阙生料口宣
　　有敇卿比易要藩适趋召节方属炎蒸之序固多跋履之勤刍粟饩牢用将渥惠
　　赐知潞州向传范茶药口宣
　　有敇卿比徙东藩甫临近甸属炎威之烦炽顾驿路之逶迟宜有宠颁用资和啬
　　赐判延州郭逵赴阙茶药口宣
　　有敇卿夙戒使车来趋召节属凝寒之在顾逺涉之为劳特有匪颁以资保御
　　抚问陜西宣抚使韩绛判官吕大防等兼赐汤药口宣
　　有敇羌种跳梁边萌骚绎念使车之夙驾犯塞路之苦寒宜有宠颁以资冲卫
　　抚问韩绛等兼赐汤药口宣
　　有敇羌人背约王旅多屯有烦使指之行适冒祁寒之宜蕃珍锡以至和
　　抚问韩绛等御寒衣服口宣
　　有敇敌祲未夷王师在外惟风霜之所薄固夙夜之多厪特致恩颁更为寒御
　　抚问河北路臣寮兼赐夏药口宣
　　有敇卿等大河之北为国襟喉被寄之臣劳于经事赤炜临气以鬰烦良剂所颁益将恩抚
　　抚问泾原秦凤两路边臣兼赐夏药口宣
　　有敇卿等早以器能膺予西寄辑戎备塞时乃之劳炎曦御辰人或被暍特颁灵剂以辅遵调
　　抚问鄜延环庆路边臣兼赐夏药口宣
　　有敇卿等夙被朝抡荐分边委属炎威之向盛顾疆事之多勤宜有宠颁用资冲辅
　　抚问河东路边臣兼赐夏药口宣
　　有敇卿等外扞边冲威申信着时惟炎瘅临事固劳颁药上奁用优眷遇





　　钦定四库全书
　　华阳集巻三十　　　　　　宋　王珪　撰制词【口宣】
　　赐诸州路知州已下衣袄口宣
　　有勅嵗律迎寒方隅勤事命使轺之夙驾将恩服之时颁申念尔劳具只优睠
　　赐判大名府贾昌朝朝见到阙都城门外排御筵酒果口宣
　　有勅卿易藩北道锡对西清载惟行斾之勤适冒炎曦之炽已申郊劳更洽宸颁
　　赐枢密副使已下罢散乾元节道场酒果口宣
　　有勅卿等只率朝裾豫临梵苑收妙縁于实供来善祝以鸿禧宜示宠颁以资欢集
　　赐知定州王拱辰告勅并赐对衣金腰带鞍辔马等口宣
　　有勅洪河之北素极襟喉词禁之中旧高颇牧兼学士之三组徙版曹之左卿就锡宠书往只优寄
　　赐知青州唐询告勅并赐对衣金腰带鞍辔马等口宣
　　有勅卿迪德粹明秉怀高介赞大谟于西掖更美政于三州每深宣室之思固有周南之滞宜进联于经幄尚留爱于明襦特推御府之颁仍饬使騑之遽既优之命不显其承
　　赐知庆州韩绛告勅对衣金腰带鞍辔马钱三百贯文口宣
　　有勅卿本粹夷之德蹈孤峻之风惜去职于禁游遂分符于藩守申念论思之旧还仪侍从之联饬使驿之兼驰致上台之蕃锡往更边寄只服朝休
　　赐天章阁待制知渭州蔡挺告勅银器衣着并传宣抚问口宣
　　有勅卿适被朝抡再膺边寄特戒纶函之锡仍加篚币之将宜体宠怀亟即钦受
　　赐元日大庆殿行礼宣劳执仪仗将士口宣
　　有勅朕班厯春元肆朝邦瑞迎万祥于谷旦陈盛礼于大廷申怀列衞之劳犹冒余寒之气有嘉忠谨特示眷存将士等各好在否
　　赐冬至大庆殿行礼宣劳执仪仗将士口宣
　　有勅朕只适先猷肇修冬防眷惟宿衞之士良冒风霜之勤及此礼成宜膺诏抚将士等各好在否
　　抚问四路官吏诸军将校口宣
　　有勅卿等早被宠抡并宣忠干维是简书之畏岂无夙夜之劳适戒使行聊申诏抚
　　抚问河北西路沿边臣寮口宣
　　有勅大野之冲金城相距维是封疆之守岂无夙暮之劳时及轸思特将睠抚
　　安抚河北灾伤州军官吏口宣
　　有勅卿等方秋御辰淫雨为沴申念在公之恪固多经事之勤特命抚存以申顾想
　　抚问鄜延环庆路沿边臣寮口宣二道
　　有勅卿等逺临边守具饬兵防载惟夙夜之勤适在风霜之序有嘉忠瘁特示抚存
　　又有勅卿等被寄乘边鬯威折敌方祁寒之在维疆事之多勤起寤思用将诏抚
　　抚问麟府路沿边臣寮口宣
　　有勅卿等奉将朝寄分防塞防属涉夏之初炎念从公之匪懈特申抚谕庸示眷私
　　抚问保州路臣寮口宣
　　有勅卿等保塞之冲列城有守念夙经于疆事方重饬于秋防特示抚存用申眷想
　　抚问梓州路臣寮口宣
　　有勅卿等奉寄于朝饬躬在事顾山河之载邈念夙夜之多勤特示眷怀以申抚谕
　　抚问两浙并淮南路官吏诸军将校口宣
　　有勅卿等被寄于朝营职在外嵗离水患宵轸邦忧遣使按行加民存遇眷尔勤事申予抚恩
　　抚问广西西路桂邕州转运提刑知州兵官将校等口宣
　　有勅卿等奉寄于朝守封于外秋炎未解岭道殊赊言念忠勤式将恩抚
　　抚问大名府文彦博口宣二道
　　有勅卿望冠台躔宠司留钥矧北门之地重方广莫之风高驰心王室之觐经虑边藩之遽特申存抚用笃睠怀
　　又有勅卿材隆栋石德茂钧衡临春物之防地重留都之寄驰轺将命仄席申怀
　　赐判延州郭逵官告勅牒兼传宣抚问口宣
　　有勅卿辍自内枢久临边适就更于大镇终倚辑于一方尚体冲私即只嘉命
　　抚问知北京王拱辰口宣
　　有勅卿辍禁橐之严膺留待之寄适及凝严之序有怀镇抚之劳宜谕诏音且隆贤遇
　　宣召翰林学士范镇再入院口宣
　　有勅卿夙负瓌名自跻显序偶縁书诏之累稍去禁严之游靡邅回之介衷乃乐易而迪德还敷皇藻益楙贤猷今差某官就第召卿入院充学士想宜知悉
　　宣召翰林学士贾黯入院口宣
　　有勅卿驰望士林与班禁从比稍违于常豫且听守于便符未衒防稽之章已虚宣室之席当还仪于内署庶增绎于皇猷往服嘉恩勉经素业
　　宣召翰林学士冯京入院口宣
　　有勅卿力学有原秉心不屈早视北门之草比更大卤之符适峻列于中司宜宠还于旧物更从严召以奬英游
　　宣召翰林学士王畴入院口宣
　　有勅卿气节庄厚材谋粹明自执宪以端朝每传经而论事方思前席之问宜预北门之游其勉素怀以申美业
　　宣召翰林学士司马光入院口宣
　　有勅卿才思颖华风规端劭久侍露门之讲兼防广内之书器业足以辅皇猷文章足以润天藻宜与禁除之召益光贤蕴之修
　　宣召翰林学士杨绘入院口宣
　　有勅卿秉心不流处义弗挠美才足以端国器鸿藻足以润帝谟属因囏以去朝甫即吉以还序且奉北门之访更华二禁之游方迟英谋特从严召
　　雄州抚问契丹皇帝贺乾元节人使口宣
　　有勅卿等使轺联御聘玉修欢载勤征陆之长适戒亭之始爰将诏抚以厚宾仪
　　恩州赐契丹皇帝贺乾元节人使茶药口宣
　　有勅卿等荐修欢聘只侑诞仪涉春物之寖华驰使騑而增耀特推珍锡用示厚怀
　　恩州赐契丹皇太后贺乾元节人使茶药口宣
　　有勅卿等将睦隣音申延诞庆爰履载阳之有勤于隰之行特命分颁以申存瞩
　　都亭驿赐契丹皇帝贺乾元节人使内中酒果口宣二道
　　有勅卿等奉好宝隣荐祥诞防申念使华之勚荐推邦锡之殊嘉果芳醪颁于御所
　　又有勅卿等展币隣封称觞寿旦留使装于馆下出珍锡于禁中虽曰常仪本于厚好
　　都亭驿赐契丹皇帝贺乾元节人使银钞锣等口宣
　　有勅卿等信达隣音庆只诞防眷驰轺之逺暨属授馆之初宁赐厚邦仪情孚世好
　　班荆馆赐契丹皇帝贺正旦人使到阙酒果口宣
　　有勅隣宝通欢使华将命适及亭之次聊申燕席之仪爰有常颁以申厚遇
　　都亭驿赐契丹皇帝贺正旦人使春旛胜等口宣
　　有勅卿等奉仪隣聘弭节宾亭惊嵗律之荐更庆春华之滋始宜膺邦锡以道时休
　　都亭驿赐契丹皇帝贺正旦人使生饩口宣
　　有勅春华丛朔隣聘修仪就宁馆舍之初申厚饩牵之锡式将殊遇庸奬至勤
　　恩州赐契丹皇帝贺正旦人使茶药口宣三道
　　有勅卿等夙将信检只自宝隣并骛使轩适留郡牒宜将邦锡以浣途勤
　　又有勅卿等受言于国将命在途爰促飞轩甫经近甸特推邦锡以宠使仪
　　又有勅卿等信函将命行越半途灵剂均和颁由中禁有嘉勤节庸示厚仪
　　班荆馆赐契丹皇帝贺登宝位人使到阙酒果口宣
　　有勅皇图纂庆宾组来仪均玉斚之芳醪副金盘之嘉实爰将渥惠聊浣遐征
　　班荆馆赐大辽皇帝吊慰人使酒果口宣
　　有勅卿等夙戒使騑冒征炎陆驰赴隣哀之遽暂宁候舍之初申念素勤爰推嘉锡
　　都亭驿赐契丹皇帝吊慰人使银钞锣等口宣
　　有勅卿等敦和世好展慰隣忧属秋暑之未阑涉塞途之已邈适宁征御爰举赐常
　　都亭驿赐契丹皇帝贺登宝位人使射弓例物口宣
　　有勅朕茂纂圣图夙来隣聘惟使轺之逺驾有宾射之旧仪难阻胜游聊伸蕃锡
　　都亭驿赐契丹皇帝贺登宝位人使朝辞酒果口宣
　　有勅卿等握节来朝始云终事飞旜上道歘及归期嘉果芳醪更颁离席
　　恩州赐契丹两番贺正旦人使茶药口宣二道
　　有勅卿等春和袭筦隣聘飞旜涉长陆以载勤冒寒威而良苦俾将珍锡庸示厚仪
　　又有勅卿等并持使节逺厯塞途懋将隣好之和躬展嵗元之庆特申嘉赐以奬至勤
　　恩州赐契丹皇太后贺正旦人使茶药口宣
　　有勅嵗籥将新隣音载睦适及半涂之候正冲残腊之寒素厚宾仪首推赐式
　　恩州赐契丹两畨贺登宝位人使茶药口宣
　　有勅卿等受言于国将命在涂爰趣飞轩甫经近堞特推邦锡以宠使华





　　钦定四库全书
　　华阳集巻三十一　　　　　宋　王珪　撰制词【口宣】
　　赐张升为仁宗皇帝上僊遗衣物口宣
　　有勅卿旧政之臣请藩于外重开邦福慨慕想深兹有遗颁宜钦而受
　　赐皇兄保静军节度使宗谔告勅口宣
　　有勅朕图卫京师进强藩屏矧宗英之载誉宜宸涣之颁文其体宠甄毋忘被服
　　赐皇子进封淮阳郡王顼告勅口宣
　　有勅卿席皇家之庆居上嗣之贤建右辅之名封朌大廷之涣号佥言惟允茂数其膺赐卿告勅想宜知悉赐皇长子顼免恩命第一表不允口宣
　　有勅朕承休圣綂建嫡名封推学序之夙勤嘉寝门之屡问需章忽蔇制检尚留宜畧过冲庸绥公望
　　赐皇长子顼免恩命第二表不允断来章口宣
　　有勅东学旌贤右藩析寄爰览屡辞之牍尚稽已涣之文佥以素同往其即受
　　赐皇长子进封颍王顼免恩命第二表不允断来章口宣
　　有勅朕承天茂序建于大邦庶从师傅之闻且广本支之辅虽仍上牍宜视批章
　　赐皇子进封东阳郡王颢免恩命第一表不允口宣
　　有勅朕嘉进嗣贤析封邦爵爰述先王之训肆扬列辟之闻宜即钦承毋或固避
　　赐皇子官告口宣
　　有勅朕崇建宗藩夹辅王室自宠纶之诞布已谦牍之屡陈宜即嘉辰往服休命
　　赐枢宻使文彦博赴阙口宣
　　有勅国家茂经正本愼倚柄臣适图邦杰之良进筦神枢之府宜膺迅召且竚来仪
　　赐枢宻使文彦博赴阙茶药口宣
　　有勅卿宠在邦国出拥师旄属秋暑之尚烦涉闗程之良勚爰推薄赐式用珍调
　　赐判河南府文彦博赴阙生料口宣
　　有勅卿枕块终丧追锋应召适及郊圻之次用将老饩之颁眷惟旧臣式是优礼
　　赐判河南府文彦博制敕并赴阙口宣
　　有勅卿先朝老成当世才望特申涣命起西都宜即钦承用体眷赖
　　赐皇伯东平郡王允弼生日礼物口宣
　　有勅龢生春琯徳懋宗藩纪庆诞之初期有宠颁之旧式庶膺贤祉以大皇支
　　赐皇叔华原郡王允良生日礼物口宣
　　有勅朕广邦族之仁倚戚藩之辅顾维冬之杪候属载诞之初辰申命宠颁助迎休祉
　　赐皇叔襄阳郡王允良生日礼物口宣
　　有勅卿天支擢秀宗屏流徽属震夙之令辰宠分颁之茂式克绥夀祉庸示眷私
　　赐皇长子颍王顼生日礼物口宣
　　有敕卿徳懋皇支休推上嗣属恢台之肇候纪震诞之嘉辰式将列筐之颁用续垂弧之庆勤宣物望永对邦休今差某官赐卿生日礼物想宜知悉
　　赐皇长子淮阳郡王顼生日礼物口宣
　　有敕卿庆发仙源贤钟上嗣当炎明之正序纪震夙之休符厥有赐常用均时祉
　　赐皇子鄠国公頵生日礼物口宣
　　有敕卿庆发天支宠疏公社甫就寄觚之学载逢吉梦之期近饮菊之佳辰有承箱之赐式勉躬令问念服殊休
　　赐枢宻使张升明堂加恩告敕口宣
　　有敕卿秉一徳之良当万几之轴会讲文于大事尝领使于先期比辑钜仪盍膺灵施
　　赐判许州张升南郊加恩告敕诏书口宣
　　有敕神畴告虔帅垣在寄敛奉祠之多祉嘉述职之素勤申锡宠章往钦灵施
　　赐枢宻副使吴奎起复诏书口宣
　　有敕卿执丧去茹痛逾情属予求治之初正骛急贤之想宜循权制用体睠私
　　赐张升免南郊恩命第二表不允断来章口宣
　　有敕朕格帝元飨浃民太和矧股肱之倚谋寔夙夜之相祀适孚灵施荐达防章虽怀难进之高盖有莫还之涣
　　赐判延州程戡免恩命第一表不允口宣
　　有敕卿志怀闳逹徳业粹明方均右府之劳忽起西垂之顾进班徽省视宠均廷宜俯以承勿勤于让
　　赐皇伯东平郡王允弼免恩命第一表不允口宣
　　有敕朕履初阳之吉躬大禘之防肆均神防之休已下宗藩之制虽需圅之亟上谅涣检之难留
　　赐皇伯允弼免恩命第二表不允断来章口宣
　　有敕卿承天支之华率公族之厚适相成于熈事宜均锡于灵厘过达防章岂符公听
　　赐宣徽南院使判延州程戡告敕口宣
　　有敕卿早毗政路出奉藩符载图边锁之劳宜宠斋坛之拜往膺异数更辑前勲
　　抚问判河南府文彦博口宣
　　有敕卿旧徳之良久去廊庙往厘西宅忽又岁阑经务留神固亦勤止
　　抚问判河南府文彦博为母亡口宣
　　有敕卿任重政涂寄深留钥忽遘茹荼之苦实均同体之情勉抑至哀少纾冲念
　　雄州府问契丹两畨贺夀圣节人使口宣
　　有敕春和动籥隣睦飞圅夙驰使范之华方会诞辰之庆有嘉勤节用示抚言
　　恩州赐大辽皇太后贺正旦人使茶药口宣
　　有勅元歴开祥宝隣申好驾轺车而将命驰塞路以为劳适冐隆冬宜推优锡
　　都亭驿赐契丹皇帝贺夀圣节人使内中酒果口宣
　　有勅卿等夙将君命嗣讲隣欢顾寒律之将穷念征车之未复载蕃之锡庸示吾私
　　都亭驿赐大辽皇帝贺正旦夀圣节人使宴花酒果口宣
　　有勅岁更芳律邦集善祥眷奉聘之有仪已经筵之在馆御醪宫蘂并宠賔华
　　都亭驿赐契丹皇帝祭奠人使银防锣等口宣
　　有勅卿等夙戒使騑冐征炎陆驰赴隣哀之遽就宁賔驿之初申念途勤爰将赐式
　　赐枢宻使吕公弼加恩告敕口宣
　　有勅朕承天正之序脩郊见之仪竣祠熈明介福穰简爰推恵泽以宠辅臣
　　赐宰臣韩琦南郊加恩告敕口宣二道
　　有敕朕习卜岁祥肇兴时祀丕布休成之泽首推显相之劳宜体灵歆即只涣命
　　有敕卿肃裨大猷总相元祀裁仪适于钜典竣事拥于蕃厘肆为龙光首褒衡弼自天有命与国承休
　　赐使相贾昌朝赴阙生料口宣
　　有敕卿夙戒使装载严召节适及郊关之次用将牢饩之颁眷言旧臣式是优礼
　　赐判许州贾昌朝赴阙茶药口宣
　　有勅卿爰趋召节甫次神圻维大斾之遵涂属晚冬之届候宜推珍锡用辅冲绥
　　赐皇伯祖感徳军节度使承亮改封秦国公免恩命第一表不允口宣
　　有敕朕稽求坠文崇建近属已布治朝之听有光奕世之承宜即钦膺毋烦冲避
　　赐皇伯祖承亮免恩命第二表不允断来章口宣
　　有勅卿地尊皇属望列英藩适更大国之封益启旧邦之宇往祗渥命即断防章
　　赐宰臣曾公亮南郊加恩告敕口宣
　　有勅朕肇禋吉土还御端闱肃成上仪大涣嘉泽宜先列辟以宠元功
　　抚问知青州欧阳修口宣
　　有勅卿早以时材与闻大政申念徙藩之勚载深仄席之思特示抚存用昭眷瞩
　　赐皇弟岐王颢生日礼物口宣二道
　　有敕卿荣疏王爵爱笃天伦属庆诞之嘉辰有宠颁之素式特驰近侍往喻隆私
　　有勅卿望重英藩爱深皇戚纪诞期于良序推宠锡之旧彛其助家祥且旌贤履
　　赐殿前副指挥使郝质免恩命第一表不允口宣
　　有敕卿忠劲之臣职在宿衞肆予纂服亶有厥劳颁綍在廷所宜钦受
　　赐郝质免恩命第二表不允断来章口宣
　　有敕卿茂建师旄肃提禁卒属朕纂承之始嘉乃宿卫之劳若时宠褒毋或固避
　　赐判河阳富弼免恩命第一表不允口宣
　　有敕卿当世夙望先帝大臣累辞持柄之劳甫遂便藩之佚将相之绂不曰宠乎
　　赐富弼免恩命第二表不允断来章口宣
　　有敕卿自撄疾告屡避政几进膺台钺之崇往奉藩封之寄始循来请宜断谦封




　　钦定四库全书
　　华阳集巻三十二　　　　　宋　王珪　撰制词【口宣】
　　赐枢宻使吕公弼免南郊恩命第一表不允口宣
　　有敕朕肇禋吉土先荐太宫既逸三神之厘遂孚四海之泽矧吾近辅可缓褒章
　　赐吕公弼免南郊恩命第二表不允断来章口宣
　　有敕飨均神厘丕发邦号首推近辅之宠抑有累圣之规毋执劳谦以稽成命
　　赐宰臣曾公亮免南郊恩命第一表不允口宣
　　有敕朕内心尽慎外力致彊及此嘉成罔不防泽承神之惠毋或固辞
　　赐曾公亮免南郊恩命第二表不允断来章口宣
　　有敕朕躬祠泰坛天下防祉睠于上宰宠不可稽宜庸而承以涣神惠
　　赐韩琦免恩命第一表不允口宣
　　有敕卿丕有贤业賛于圣图孚号之辰録勲为冠即膺显数姑畧冲怀
　　赐皇弟乐安郡王頵告敕口宣
　　有敕朕肇纂丕图徧泽羣位申言同气之爱难狥终防之情王爵帅牙勉其祗受
　　雄州抚问大辽皇帝贺正旦人使口宣
　　有敕卿等甫届岁元荐修邻聘缅念遵涂之永适当陟境之初特示抚存用昭睠遇
　　恩州赐大辽皇帝贺正旦人使茶药口宣
　　有敕卿等具饬使华荐修邦庆属岁隂之遵尽渉关路之悠长特有宠贻用资冲守
　　都亭驿赐契丹皇帝贺正旦人使酒果口宣
　　有敕华车昭隰驰自宝邻嘉实荐觞班从紫禁恩凝上馆庆集端辰
　　都亭驿赐契丹皇帝贺正旦人使朝辞酒果口宣
　　有敕卿等逺持邦问举穆賔华遽申重陛之违将戒归途之御至勤可尚嘉赐是将
　　都亭驿赐大辽皇帝贺正旦人使银防锣等口宣
　　有敕卿等夙致隣欢协修岁暮远渉塞涂之勚甫从賔馆之寜特举赐常以华使范
　　都亭驿赐大辽两畨贺正旦人使酒果口宣
　　有敕卿等嗣将邻好举穆賔仪初违文石之班将返轺车之驾宜膺嘉惠式展厚怀
　　班荆馆赐大辽皇帝贺正旦人使到关酒果口宣
　　有敕卿等远饬车徒初临馆舍载厯凝严之候靡胜行迈之劳嘉果芳醪聊申宠锡
　　赐大辽两畨贺正旦人使生饩口宣
　　有敕卿等并饬使华载修邻睦念乘轺之何远适授馆之云初维饩及牵具将蕃锡
　　都亭驿赐大辽皇帝贺同天节人使银防锣等口宣
　　有敕邻宝修欢使华将命载念遵途之勚适应授馆之荣我有宠颁维其钦受
　　赐大辽两畨贺同天节人使生饩口宣
　　有敕卿等夙乘使传申致邻圅甫寜馆舍之居爰举饩牵之锡即宜钦受庸副宠怀
　　抚问判大名府韩琦口宣
　　有敕维中原之吭在大河之北劳上台之夙望守一道之重符适履隆寒无亏冲守
　　抚问观文殿学士判太原府吕公弼口宣
　　有勅卿辍于机务殿彼方隅载惟疆事之厪无爽时休之辅特将劳问庸示顾怀
　　赐宰臣礼仪使曾公亮已下徃西京奉安仁宗英宗御容囬茶药口宣
　　有勅卿等出拥使车徃安真像甫终盛礼将戒近圻宜有颁宣用申眷待
　　抚问修山陵所殿前副都指挥使郝质已下兼赐汤药口宣
　　有勅嘉原应卜将戒远期众役猷工实繄素画爰将殊礼以劳至勤
　　赐宰臣礼仪使曾公亮徃西京奉安仁宗英宗御容都城门外酒果口宣
　　有勅卿肃奉真仪徃安梵宇方属炎歊之候靡胜防从之劳宜有颁宣用申眷待
　　赐皇伯虢国公宗谔告敕口宣
　　有勅卿出于皇绪列彼近藩适还上铉之崇已告大廷之众所宜钦受以体宠怀
　　赐皇伯宗谔免恩命第一表不允口宣
　　有勅朕孝治四方恩先九族睠戚藩之近属还宰铉之荣章毋执过冲即宜钦受
　　赐亲王使相节度使免恩命第一表不允口宣
　　有勅卿近属之贤先朝所礼肆纂丕极盍推茂恩宜即钦承用副崇奬
　　赐亲王使相节度使免恩命第二表不允断来章口宣
　　有勅朕即绍丕图首褒近属虽逊函之荐至顾涣命之难还毋或过辞以稽羣听
　　赐殿前副都指挥安德军节度使郝质告敕口宣
　　有勅国家茂建帅权肃提禁旅统以周庐之卫赐之茂纛之行维命是承匪忠不报
　　赐判许州贾昌朝勅牒口宣
　　有勅卿旧冠台衡久司留籥间阅露章之请愿从易镇之行姑徇所怀徃绥予寄
　　赐判大名府贾昌朝告敕口宣
　　有勅卿象炳星阶寄隆邦翰适更符于外阃急宣綍扵明廷钦斯训辞进圗终烈
　　赐贾昌朝加恩告勅口宣
　　有勅朕明发孝思涓成嘉享蕃被灵厘之锡茂思旧政之均揆旦颁文饬车将命益绥邦倚趣拜王休
　　赐皇伯虢国公宗谔生日礼物口宣
　　有勅卿望重宗藩荣聨宰铉属恢台之首序纪诞育之多祥式示宠颁用申礼遇
　　赐皇伯使相宗朴生日礼物口宣
　　有勅月旅嘉平日临上浃载纪生于英戚实表德于皇支爰致恩颁用迎寿祉
　　赐宰臣韩琦生日礼物口宣六道
　　有勅卿知觉民生工凝天化秉肇秋之肃气纪载诞之嘉辰矧逢日月之熙方极君臣之遇命芝兰之家彦致牵醴之朝颁洽尔燕虞体予延瞩今差卿男某赐卿生日礼物想宜知悉
　　又有勅卿任冠台衡诞逢商序锡元精于岳极体正气于五行发为休功翼我昌防推名门之畯嗣将御府之华朌助天百祥均国永祚
　　又有勅岁在涒滩律中夷则钟四方之正气禀上相之元符计成七庙之安勲列百寮之冠载临诞序式举赐仪
　　又有勅岳极于天黙下神灵之气帝赉之弼亶如物色之求属秋孟之嘉辰纪山阳之吉梦申命趋庭之畯爰将赐篚之仪庶续茂年永扶休运
　　又有勅朕揽收羣豪尊遇二府矧予元德之宰厥有大勲之昭属素律之气清载高门之诞庆有币盈篚有马乘闲并将君锡之蕃以助天祥之侈
　　又有勅颢气迎商舒灵度朔间生民世之杰休有格天之庸命嗣儁于秘扃出赐常于内府并为殊宠以助嘉祥
　　赐宰臣曾公亮生日礼物口宣二道
　　有勅卿毓德粹文选辰华吉槐庭论道茂翼化元星鸟占春环临诞序爰将蕃锡庶续遐龄
　　又有勅时维仲春日在营室纪天龢之茂节生邦辅之粹臣定大册于皇图炳休功于史载爰将嘉锡益助多祥
　　赐起复宰臣富弼赴阙口宣
　　有勅卿德冠朝伦功熙天载属内囏之去位终上铉之虚司虽严诏驿之驰犹固防庐之慕勉思大义埀应羣瞻
　　赐富弼赴阙生料口宣
　　有勅卿防庐终服靡夺至情宥府冠谋益旌宿望遘国哀之未几闻君召之载驰适税涂装爰颁礼饩
　　赐枢宻使富弼赴阙口宣
　　有勅卿早事先帝时为宗臣罹忧去朝终制复位宜趋召节以炳台符
　　赐判相州韩琦赴阙朝见口宣
　　有勅卿罢制边冲还膺便寄顾秋炎之未解驰闗路以多勤特戒使轺以颁召检
　　赐判相州韩琦赴阙茶药口宣
　　有勅卿适趋召节甫次近郊载惟防履之勤宜举匪颁之式用资冲啬以示宠怀
　　抚问判相州韩琦兼赐汤药口宣
　　有勅卿内辞宰司出抚乡郡适及岁隂之莫固多政事之勤特示抚循以申眷遇
　　抚问判大名府韩琦兼赐汤药口宣
　　有勅卿出拥使旄就更留钥属暑威之方炽顾藩事之多勤缅念忠劳特申睠抚




　　钦定四库全书
　　华阳集巻三十三　　　　　宋　王珪　撰制词【制】
　　观文殿学士王举正父化基可追封冀国公制
　　勅朕读缁衣见郑武公世职于周国人宜之以其有善善之功者岂特父子之美耶抑明国家有好贤之风欤方予彻祠于郊冐天下以福睠维股肱之良世载令德既加宠于厥躬又用闵册以追显其先烈夫岂下诗人之作邪具官某父某器闳识广谋合大猷自昔长宪府与几政固已熈事功于当时肆尔子以髙文逺业辅朕忠劳而歴职之显一皆尔旧何其世阀之盛哉乡予禭尔以二省之令今兹开府与三公等仪固属名数之常履声何之尚歆予之嘉命可
　　母宋氏可追封曹国太夫人制
　　夫古者治国无二道要之大义以矶天下之孝者非亲亲之谓欤然圣人善推其所爲以及于众故爱其亲者则必念人之亲矣朕已已日至礼于崇邱钦惟我一祖二宗之灵以配上帝岂曰能飨实报之尽时吾烈文之臣固亦怵霜露之履不朌闵书奚以慰其永思具官某母某氏法度雍穆作配名门母仪之贤范于当世猗与有子列予硕辅慈训之邈不见其荣再荒全秦大尔封国重轩累襚永以为涣可
　　嘉勒斯赉授河西节度使食邑实封制
　　门下朕膺天寳命纂国鸿图内则股肱大臣以维社稷之固外则藩衞羣后以御封疆之冲矧当眎政之初敢后畴庸之典诞孚廷涣亶穆师佥具官某气概沈雄知懐明果世宅西方之劲心勤内府之输忠义贯乎神明威声慴于区落师牙占胜早专鈇钺之征盟府书劳旧载山河之誓肆承先帝之序申霈有邦之遐进驭贵之崇阶均班朝之伟望陪之多户衍以真租并懋宠光以华夷等于戏勳屏王室固无阃外之虞命契天心适及景风之候葢恢世烈者誉其永更民始者泽非常勉绥顺猷钦服徽数可
　　嘉勒斯赉依前保顺河西节度使加食邑实封功臣制
　　门下夫宅天下之尊必饬上神之报笃人子之孝必严先烈之思朕亲执豆笾祗见郊庙乗一气之复以体天施之仁合万灵之休以孚邦涣之号畴膺丕制首蔇诸藩具官某蚤承世封躬履侯度作屏于外自雄夷落之师述职于中有防王府之贡肆若初之抚御尤不失其顺祗适竣祀于圜丘宜册勳于太寝爰益褒功之数用闳守土之声斥以爰田陪之真赋并推异等庸答素劳于戏维皇德泽之均始于近而加于逺维臣忠义之节善其始者惟其终勤宣令猷永锡蕃祉可
　　殿前都指挥使许懐德曽祖秉可赠太子太保制
　　勅祭者必有惠术以及其下盖神明荐厘非可专已之向故朕竣祠之始泽漏渊泉眷维将臣褒及三世之庙者厥惟宠数之隆乎具官某曽祖某履道外坦栖志中恬有隂施之蓄而载之当时有燕谋之裕而启厥来绪维孙之杰统予亲军庆縁上帝之禋锡用文人之鬯东储之傅秩重德尊载琢之章永贲幽隧可
　　许懐德父均可赠太尉制
　　勅夫万物裕于天地而生成之施无以云报者其犹子之于亲欤方予大旅于郊陟配三后而孝德孚于天下眷吾武烈之臣时亦怆亲庭之飬不朌闵书奚以慰其永思具官某父某器节沈雄志懐凌迈诗书辅于戎畧介马勤于邉冲生子杰材总兵在衞钦柴终于当时褒禭加于祢宫登晋三公之崇追荣九京之路庆灵之防洵有后哉可
　　龙图阁直学士施昌言可枢宻直学士知澶州制
　　勅某斗枢之庭与筹基命本待名学之选朔河之屏分据要区葢难守臣之寄时有兼宠畀之佥谐具官某学术优深器懐浣迈治宪台之错则端挺之节闻贰财府之画则敏强之力奏自参禁橐之从亦更邉阃之符属大河弛防连岁为患议者徒徼一时之利而靡虞北道之困蠧民殊甚旷日靡功兹择尔长尚烦于使进参宻地之直徃涖昆台之胜弭囏恤隐期辑厥庸可
　　翰林学士吕溱可翰林侍读学士知徐州制
　　勅内置学士专与封拜于禁中天子待之至荣近也故事请外则更以侍从之职虽然文翰之选岂以出处异邪具官某直道概俗雄文迈伦雍容服于禁途宻勿谋于王体忽餍北门之直愿蕲便郡之章朕惟华光缀清武寜风乐固亡书诏之累且开符竹之荣葢望美者虽违尔思虑逺则或宠之畧少安冲尚当体睠懐可
　　引进副使马懐德可西上閤门使制
　　勅井岷之区梁益分镇寔有戍统委之戎钤匪由材推孰副朝选具官某器干茂防智识通明早陪内使之聨乆寄御羌之任今兹阅邉吏之见环守之能宜握外兵可使临蜀仍权登于上閤俾荣重于西州尔其善抚军徒寜辑两道报劳议最庸有后恩可
　　西上阁门使马懐德可四方馆使英州刺史制
　　勅河朔劲兵之萃瓦桥极塞之冲本朝寄之重则匪议才之易因邉最之申则宜第宠之速具官某资干而明气沈且武擐甲西戮而战多右于诸将按节北戍而威重施于絶漠适揽帅章之露且观朞政之成念戎索之驭权畴方馆之秩峻差优使范之陟尚委师干之临増树壮猷徃防休命可
　　礼宾副使萧注可礼宾使制
　　勅某日者南方不虞而蠭集之妖薄至城下尔能资粮海上以济吾师迨羣蛮之溃擢尔邕守委以邉事之宜而复遣说异域俘厥亲孥以慰逺人之愤兹予进尔内使之列尔其益厉前劳思荷予之殊宠可
　　礼宾副使萧注可西上閤门副使制
　　勅某日者逺蛮跳梁至于畨禺之下尔奋身海邑而能募勇力资扉粮以济虖王师迨羣妖溃离又率龙【阙】长【阙】　种以系累于京师朕方倚以邕筦之符申懋前劳兹庸命介于上閤毋念还儒冠以忽功名之图可国子博士晁仲蔚父宗慤可赠尚书右仆射制
　　勅朕荷上帝右序夙夜而不敢康乃饬躬斋戒已已拜贶于郊对越三后礼成休明睠予朝闺之彦外有献力之敏亦思所以显其亲者岂不望泽于兹虖具官某父某道醇徳正国之寳臣文章皷于训言猷为灼虖事典昔予命以几政之贰而缉熈百度汔臻平富之风嗟哉云亡莫防其用文昌右相师长百寮今而禭之亦惟尔有子之庆九原虽邈丕显其承可
　　虞部员外郎晁仲蔚父宗慤可赠尚书左仆射制
　　勅朕惟王者大孝之本莫若防天地之报然祭不欲其数也必三岁而躬行之朕前诏有司崇礼严配孝奏之夕神光交错时惟我在廷之贤夙夜将予于成今竣祠逆厘霈其泽天下维尔先正之烈可追荣之后虖具官某父某天资忠厚九徳兼懋履显临剧诚发事舒朕方倚乎几柄而在职日浅不究逺图兴言及兹悼嗟靡已其以文昌左相诏位于家匪特旌旧政之德亦几昭哲嗣之庆尔尚歆承之可
　　母王氏可追封懐德郡太夫人制
　　勅甚矣爲人子之难也羶芗而荐之非孝也惟国人之称曰有子如此兹可谓之孝矣矧夫贤者之后以材为郎温靖有仪不坠先训肆予祗大事又有相祠之敏夫岂不扬亲慈之懿乎具官某母某氏毓自清门配于高绪春秋承祀不懈益防嫔风惠柔孰不宗仰乡繇夫贵固已膺象服之宠今令子在廷讲予逆厘又追荒于尔土尚慰安于新邑益佑乃后于休可
　　翰林学士承防王拱辰父代恕可赠刑部侍郎制
　　勅朕揽成周之颂莫隆天地之祠采盛汉之歌未有祖宗之事乃郊陟三后以咏功徳之休又腏延羣神以合福瑞之况举天下以漏其泽思孝子之笃于亲具官某父某行积于躬材屈诸用隂滀当代之施善启后昆之祥生子畯贤冠予禁近侍严配于禋土兴孝思于祢宫进贰天台之卿徃诏泉夕之路尚期放来顾宠灵可
　　母李氏可追封延安郡太君制
　　勅朕执鬯于太室奠玉于崇邱礼钜而文繁诚交而福浸睠惟近署之冠参领使仪之聨畴侍祠之劳则朌赋明勳以大予徳施广锡类之孝则裂封加禭以隆尔亲慈丛厥宠灵贯于幽显具官某母某氏履高明之行敡淑惠之风法度宜于有家庆祥侈于厥后维子茂器时吾名臣肆钦燎之竣祠漏重泉而疏渥载易大邦之服永孚幽穸之光庸慰时思式旌厚训可
　　母赵氏可追封永安郡太君制
　　勅夫人子之于亲也生则欲致其养没则追荣之何可已耶方朕钦柴于郊对越三后厥有秉文之臣夙夜在祀顾不兴霜露之怛乎具官某母某氏肃恭贤明四德纯茂奉承祭祀不懈益防实生令子冠予禁署慈训之邈不见其荣载荒大都以厚汤赋闵章加禭庸绎孝思可
　　德妃沈氏进封贵妃制
　　门下朕膺先圣之托临旧贯之居重思宫籍之美昔预宸帷之侍孰旌尔止已流彤管之芳肆命于廷载下紫芝之涣恩繇近始教式外孚徳妃沈氏赋燕婉之仪秉柔明之德顾乃祖服蚤登鼎铉之荣逮我真朝居慎掖廷之选自参嫔侧实右王休怅仙跸之空遐舘离房而永慕有图书之诫期专蹈于前规无诐谒之私曽畧扞于内治天与夀康之福众髙贤惠之风宜冠序于四星益亚仪于中梱兹为异数以奨夙勤于戏化行周南既厚人伦之本祗事文考犹传皇训之存是则宠有以特隆礼不可它儗徃膺徽册永荷嘉祥可
　　集贤校理判吏部南曹吴充可太常博士制
　　勅某国家比羣吏之治视一閠之成故伐着则赏当流清则陟美以尔器识闳茂文行温裕髙名动于缙绅风力推于政事岁劳稽状邦劝孚格进奉常礼乐之议懋承明篇章之学益慎风检思扬宠休可
　　兵部员外郎知沧州田京可工部郎中制
　　勅具官某乃者大河之北遭罹水患板户贫困冗散旁郡朕甚愍焉屡勑所部每加矜恤人情懐土而未闻还集汝京所守滨海都防襟带之固兵师所聚而能上体予懐下究民隐申慰劳来归占者众使者条状愿为褒异文昌草议起部要司命汝践之用为增秩夫计功实与累日月而迁者固有异矣汝念此意抚安吾人可端明殿学士给事中程戡可叅知政事制
　　勅朕奉承祖宗大业夙夜祗祗思底于治若夫与筹天下之事则唯予一二股肱之臣今朕所以图任者非贤畯之材未易兹择具官某识畧几深器质端厚擢仪禁路嘉猷稔于辰告总寄邉鎻王灵驰于陆慴向陞秘殿之侍曽烦井络之行而城垒缮完区邑绥静方念勤于逺抚宜召叅于中弼蔽自朕意孚于羣论意国家治乱之系重臣子安荣之分难尔其忠力一心永享休命可宫苑使韶州团练使蒋偕可降授北作坊使制
　　勅某向獠蛮狂悖震惊二广剽掠郡县残害士民朕博求材武徃殄厥冦以尔乆御邉陲必知方畧进以使名之宠加之团结之命自汝攸徃经涉时月朕昼夜忧劳迟汝成効而乃独肆狂妄恣为轻率奏陈无寔动作失理知防军总帅有所请论而移书台省隂为自解汝有曲直朕当处之求助于人其意安在褫其新命复于旧官尔其省思体此寛典可





　　钦定四库全书
　　华阳集巻三十四　　　　　宋　王珪　撰制词
　　工部侍郎刘防可户部侍郎致仕制
　　勅朕观前代盛王靡不尊徳贵齿以崇厚风化之原礼大夫七十乃致君事有若年未至而请谢者故虽昔贤之髙亡以逺过朕可强留以官职之务哉具官某直节懿行事朕有年朕之左右侍从之臣惟学士为贵近而尔尝更为之况官贰六卿任歴二千石诚不为不显矣今抗章引年固有林泉之思朕嘉尔止足之谊优以老成之礼进秩天台安娯就养不亦故乡之宠虖噫朝廷进退之礼臣子始终之分参见于此也俾尔夀而臧永享予之休命可
　　翰林学士知开封府杨察可权三司使制
　　勅周以司防均邦赋汉以列侯主计书自昔富民之风维时济国之用予简茂器委之剧司具官某材谟邃深体业端亮意在本朝之治识通当世之防自延置于近途诚寖舒于贤韫绸缪禁林之直密勿秘殿之言以至抚龢井络之区肃安京兆之众任烦皆慎誉众见优宜咨心画之良往都财府之长朕念均输废则餽邉之助乏调敛重则空杼之刺兴其图厥中以富吾用若夫制贡之艺极迁货之有无大农盐防之通九府圜灋之布着于前史皆汝旧闻推古制宜时乃之绩可
　　故太子少师致仕任布可赠太子太傅制
　　勅朕惟君臣之际见始终之分故生而忠瘁于朝没则宠贲其第矧股肱之防而邦国所悼宜笃大义以隆恩体具官某才器沈裕志识纯正以硕徳重望屡属方面之寄以竒谋嘉论尝参防府之务适蕲辟于时柄遽愿还于荣绂荐歴华岁缅懐清风忽闻讣音良用震念眷其台路之旧禭以宫傅之秩营魂有知歆我渥命可龙图閤直学士吕公弼可权知开封府制
　　勅神奥之畿画千里之广师众之防表四方之风朕思择吏师之良以寄尹正之治畴若予采佥曰汝谐具官某相阀之英贤路之懿经术辅于政事器业光于邦家自擢进于近聨亟歴更于烦使将两河之漕而积兵軵之储控三闗之符而息亭燧之警宜峻文昌之序还莅天邑之区使缿筩之昼空而桴鼓之宵彻休有治迹绍于前人可
　　贾昌朝授依前检校太师行尚书右仆射保平军节度使判大名府兼北京留守司事加食邑实封制
　　门下朕宠延哲艾周缉化几盖功盛者爵所加任隆则报亦勉适眷居留之重载惟择守之难甫稽卜于众谋终图庸于宿望告于列位协以刚辰具官某体贯文明器函精粹徳符君子之守学蹈圣人之归繇复旦之逢辰即近途而振业露门劝讲经席尊于师臣台府熈工国事倚于元老荐扬休于中外均注意于安危政穆民风寖广京师之福心经邦论几虚朝夕之咨惟北道之襟喉主别都之筦籥坐寄拊绥之防旧维总制之雄爰换节于奥封复加田于真赋兹洽累数以优迩僚于戯宠冠貂蝉赐专鈇钺入则仪三事之序出则倡九牧之风为一时之至荣虽前代之罕遇懋肩忠烈徃服王休可
　　秘书郎冯京可直集贤院著作郎沈遘可集贤校理制
　　勅某等国家辟册书之府固尝宠延天下豪英之士以典校虖其中所以广儒术而养国器也以尔京志识髙迈文粹于时以尔遘业履纯茂才裕诸用朕顷廷较多士尔等藻词逸赡咸在异等之选今试剧以还命给扎于禁林而奏篇益丽兹并擢亟太常与防书殿其日思勉楙以称予奨育之意可
　　狄青男谘閤门祗可閤门通事舍人制
　　勅某乃父有殄冦之効告防自疆尔躬防延赏之恩加命于室褒功及世曽匪彛章议劳进律宠亦异数是用擢官内使之二通事上閤之闱匪曰次迁实懋忠力可
　　閤门祗夏伟可閤门通事舍人制
　　勅某夫出宣诏命入陈奏于禁中盖西省之任前代皆名流之选也惟尔勳旧之绪雅有仪矩给事左右十年于兹宜陟禁阍之秩益相治朝之政勉思龚慎以对宠华可
　　崇义使阎士良可康州刺史制
　　勅某古之刺史盖方伯之寄而其任且重也然今遥领之命参用武干非功辑而资茂者未易授焉以尔端鋭介恪事朕有年朕之轩闼近侍之臣甚众若尔之论事慷慨而不顾者则防希其人日者防北陲而复濬塘浍缮亭障积有嵗月之劳兹用锡尔以郡符其益思所以经逺之画以寛予忧邉时维尔忠荩之报可
　　太祖朝应学究举陈颢可大理评事致仕制
　　勅某夫礼髙年尊有徳此王政之所隆也惟尔颢在艺祖朝尝以经明应书而子侍臣师民言尔行义寖髙闻于海濵比令召诣京师而自以癃老固辞朕懐思不忘今命尔以廷尉平安于里闾仍敕郡县嵗时存遇加牢酒之养尔勉膺予命可
　　入内内侍押班充荆湖南等路安抚副使石全彬可绵州防御使制
　　勅蛮獠逆常冦扰荒服朕临遣大将出总戎师既及殄平之期靡遗勤勚之力具官某实有智勇出副绥安遂隃岭以陪行盖舆疾而无懈议劳加赏固亦尔从进领兵御之防内仍宫省之任尚留抚辑汔康吾民祗对渥命所宜钦勉可
　　河北都转运使髙良夫可主客郎中益州路转运使制
　　勅某朕惟逺方之吏或不能究宣吾诏比择使者以澄清所部矧梁益之地絶诸道之剧被予寄者匪易其才具官某器能通敏推于公路而自赞天府之决将漕台之委能使吏文不苛法歳赋亡留计今正秩郎位之贵趣驾传车之宠若信惠孚于殊俗风化美于列郡寛予西顾时乃之绩可
　　入内内侍省副都知利州观察使石全彬可宣政使制
　　勅夫王者勤于记人之功则输忠瘁者至乐于徇人之节则厉名检者起矧忠侍之列日近华腴懐夙夜之显劳推轩韨之异宠朕所难抑人之鲜能具官某气鋭而知方才敏而应剧载戎马之前阀参帷扆之近缀朕比复节宣之适实繄亲信之防遂第陟于禁省特加领于留镇而抗牍靡回避荣非饰廼谓任国之忧以尽节适所以报因君之疾以邀赏固不足劝嘉尔冲识迈于舆闻宜更别使之崇且旌内宰之望终吉之履其楙其承可
　　入内内侍押班石全彬可封平原郡开国侯加食邑制
　　勅具官某国家一阳大报三嵗亲祠受记于羣灵辏熈于逺极眷惟近从当首茂恩以尔材适于时志果于事久与轩墀之列方勤省禁之司比展精禋肃侍行在资拱扈于蚤夜助斋明于礼文躐以美勳之名衍于上田之赋勉荷予宠益坚乃心可
　　故保平军节度使王贻永男西上阁门使道卿可贵州团练使制
　　勅朕笃君义之明而懐徳靡忘延臣绪之赏而推禄维厚盖报形于徃究则忠勉于下深具官某本厚和之资兼干固之畧飞緌仪于上阁握节次于方州涖公有为临宠无悔朕适嗟婣馆之瘁遽防遗章之陈迹稔劳于宥廷将续庆于勲胄且诏相朝度既絶内使之联而分总戎团盖参中权之御勉共休命滋饬纯诚可
　　刑部郎中杨纮父亿可赠右仆射制
　　勅具官某父某朕南面而听孚孝徳于天下邈然有思及人之先维尔子秉徳之懿扬于外廷肆予攷邃古祗事于郊庙又有述职相祀之勤得非教忠之然邪诗不云乎无徳不报朕诚不爱厚爵今有以追宠之慰若于下泉将使在位者益戴吾赐交懋于廼心亦所以广忠孝之路也尔其歆承之可
　　故王贻永二女县君王氏等可进封郡君制
　　勅某氏服以柔风防于华绪予维右弼之倚有谢昭辰之悲方録遗于旧门宜胙封夫名郡益隆梱范以耀纶章可
　　皇侄宗望故新妇张氏可追封永嘉郡太夫人制
　　勅某朕隆骨肉之恩维宠以厚其存愍以饰其终亲亲之意备矣尔徳仪柔穆归我公族赋命之啬芳华遽萎特彻名郡之腴以正小君之号淑防未昧诏荣于幽可宗女殿直邢遵贶等妻赵氏可县君制
　　勅某毓于公邸归以徳门能修妇道之严自表闺风之穆属予诞庆举于大宗持推疏邑之封庸奨宜家之范勉修柔嬺以荷褒荣可
　　宗室令襄等新妇刘氏等可县君制
　　勅某庆源有禀礼范无违配我宗英蔼然妇顺属诞辰之敷泽阅亲邸之腾文宜彻县田益华属籍勉循柔履往荷荣章可
　　内侍省髙班周宏妻林氏可封福昌县君制
　　勅某氏本以柔风欱于华绪适縁近属之托且旌尔室之宜锡之土田赋以脂泽其服令则以承休恩可
　　封百官父制
　　勅具官某父某朕惟人子之义莫若奉亲孝事君忠二端而已方朕大报于郊逆三神之厘凡在九州四海之众罔不防泽而羣工之贤夙夜廼事思有以逮亲者可不遂其美虖今予命之以宠秩以为尔家庭之庆教忠之尚益勉于兹可
　　封百官母制
　　勅朕惟春秋之义至于母子之相贵者其圣人笃人道之大邪朕因郊熈成嘉与外廷竣喆之士【武臣即云内廷忠干之士】共承兹休以尔具官某母某氏柔明温惠四教具修有子实贤逢辰之庆今宠尔以封君亦维尔训慈厚岂不显哉可
　　封百官妻制
　　勅朕惟古者风天下之道繇夫妇始以其辅佐之徳正位于内而王化之基乎具官某妻某氏贤而有行宜中馈之吉方予讲大典郊见上帝惟是中外之士莫不献力以相予于成岂非梱仪之助哉今予命之以封君其益思慎淑以保尔有家之庆可
　　西京作坊使髙州刺史王道卿可西上閤门使制
　　勅某太微法宫置使二閤以道帝者之命以賛羣辟之仪秩在禁严莫非材择惟尔父向秉几政夙夜宣劳用乂王家肆尔承训忠孝施于事任亦罔有违令有司登阀朕特置以近职且大尔勲戚之门其敷纳左右日思所称庸服朕之宠命可
　　故王贻永女婿左蔵库副使夏元昌可文思副使制
　　勅某朕思徳旧政者报以隆嘉惠旁姻者礼之异眷若外舅劳于几廷遽怆遗封之闻冀推渥典之及方督宪于剧部庸进聨于内朝顾匪常恩宜饬异数可
　　观文殿大学士兵部尚书晏殊加食邑实封制
　　勅朕观成命之颂曰夙夜基命宥宻是以知虽昔盛王犹事天地之为难也曰予冲人祗国大事固亦戒惧而不敢遑宁乃已已景至郊配陟三后防神之贶嘉瑞并见思与一二旧政之臣共承兹休具官某懐徳业之纯济事功之楙忠论纳于帷幄美化道于钧轴宜风四国之剧雅意本朝之治汉庭之静多酂侯之旧规周邦之喜得申伯之良翰逮兹熈事之举亶有贡职之勤胙邑衍封兼之真赋尚廸猷训以祗予之茂宠可


　　钦定四库全书
　　华阳集巻三十五　　　　　宋　王珪　撰制词【制】
　　韩琦授依前同中书门下平章事进封仪国公加食邑实封制
　　门下朕按奉髙之仪思承上帝之福咏我将之什知配文王之功诹辰季秋之良尽志孝飨之事应一郊之定卜躬三嵗之宗祈于时陈物采于国中接神明于堂上璧玉温洁粢盛令芳灵光烛于大庭休气蒙于重宇畴相丕祀于显元臣肆膺拜胙之厘首布告庭之命具官某命世发德佐王矢谋财万化于物宜熙百工于帝载已任沉机之断力陈逺驭之图若嵗为霖雨可以济天下之旱如易占防可以判天下之疑责大而智愈深事昭而精犹勉乃先庚之诏靡物备而不严维自昔之文或礼阙而不讲使朕得裒六天之对欵七庙之灵辑于昭旷之仪顾匪烈文之辅兹庸锡之名壤建尔上公寖广奉田之腴复敦真食之赋汝为汝听汝劳汝嘉于戯在福不敢康盖天有难忱之命于德而弗及盖民无常怀之心虽朝廷之甚休益君臣之相勅冝兴盛治允答灵歆可
　　翰林学士承防吏部侍郎王拱辰加勲邑制
　　朕美诗颂之章恭成命以昭天地之报索豫卦之象作新乐以崇祖考之配乃已已右飨越昧爽肃成百神只欢万防蒙祉畴相予事思懋尔恩具官某以髙文钜学冠豪英之第以美德硕望与禁严之防以至持肃政之纲而风采厉于廷右总司防之计而知畧凑于天下自陪绎于经侍已更寄于阃剧比诏钦柴之卜参使容蕝之司惟献礼之靡不详惟宗器之靡不序亦既有就时乃之力进以勳府之等益以井赋之奉勉茂而业往钦台宠可
　　翰林学士礼部侍郎知制诰杨察加勲邑制
　　帝者壹华夏之归所以率三嵗而大报圣人尊祖考之奉莫如合两仪而并侑朕揆天之正既以严躬飨之礼拥神之祐则必均只事之臣维予隽德用先宠格具官某美为国材裕有贤畧北门之直冠文雅于禁中京兆之治号神明于毂下比诏熙事之举即委中折之置自荐鬯终室而备驾徂郊使玉辂安于天衢壶浆勤于王旅介福之始第勤则多进勲府之茂级加县田之真赋勉荷渥典思报荣遇可
　　翰林学士知制诰曾公亮封庐陵郡开国侯加食邑制
　　朕躬执祼圭奏端文之曲夙戒斋辂次钦天之居乃景至未明大飨于帝而孝思亡极并侑我先翕受百神之厘首敷众哲之侍具官某行纯而节正色裕而气严入典禁林之辞出孚邦号之涣乆侍华光之席日穷经术之渊休有德名贲诸器蕴属亲大事之报包举上义之文奉璋趣前既陪祠位之肃端弁拜俯又助精诚之通还朝清明班时福顺进阶所以驭贵畴邑所以修封勉尔令图只我渥命可
　　翰林侍读学士礼部侍郎宋祁加勲邑制
　　朕观下武之诗曰三后在天王配于京盖美其能昭前人之功以大有周也越仲冬景至合祀神祗永惟一祖二宗休功丰烈之无穷亦用并侑于郊以孚予之孝心惟福瑞之至则有怀隽德之臣共承其休具官某知觉斯民材杰于世以文章式二禁之训以风政于四方之宣朕适拥神之休以敷泽于天下虽尔在外而兴予宣室之思懋以勳等胙之真赋宠书之涣其肃而承可工部郎中知制诰王洙可封太原县开国男加食邑制
　　昔我文考翼予丕丕基曰朕只事郊庙夙夜斋栗惧德莫承祖宗无疆之休乃景至大旅于帝而咸通羣灵实维尔显德之臣相予肆祀以臻此也具官某词掖之彦典于秩宗朕惟三王礼乐之备而后世不可阶况离五代之浇器散而文残前诏有司考律度以新金石之制兹用昭荐于崇丘而景气休晏实至龢之参何其盛哉伊余美德之事皆尔旧学之闻礼竣福从进阶胙邑益茂而业以扬邦家之光可
　　工部侍郎余靖魏瓘加食邑制
　　朕执鬯于庙奠玉于丘神灵只欢既交上下之祀德泽均况靡殊中外之寄有怀邦彦并介时休以尔具官某资适于世韫强鋭之畧以尔具官某学粹于古蹈夷雅之方并贰文昌之卿交持五筦之节日者蛮荒狂肆峤俗震骇维畨禺之防民物歘困时则须寛厚之术维桂零之交夷落杂处时则頼威怀之孚肆予大事之熙适有南陬之滞进勲胙邑茀福之从予念逺人重申兹训可
　　内侍省内侍左班都知史志聪等加勲邑制
　　报莫隆于天地故亲祠之礼钜孝莫尊于祖考故并侑之典严朕迎至于吉序接神于泰畤精诚之交则福瑞靡不应熙事之就则泽施所以均维予信臣不可后赏具官某忠慎而节厉干肃而材通更事寄固已着边障之劳稽恩勤盖有承轩闼之旧廼斋辂夙驾而宻扈诏赴之行及帷宫大次则亲督夜鼖之警属已祀布厘之浃承进勲衍赋之厚茂服予宠益怀尔恭可
　　宝寿公主进封顺国长公主制
　　门下朕握元符以建中天之统合茂族以厚万国之风矧惟同气之亲钟在先朝之爱流徽载册揆吉敷朝宝寿公主仪度夙成聪明日就衍于皇裔实为邦媛之良主以上公蚤锡天孙之号奄罹钜痛适履妙龄追膝下之素游发禁中之永慕顾膺圣厯义笃人伦思展爱于友怀宜躐荣于邦数胙封名壤播德秾华于戯古有贤女之图既饬以组紃之事上承文母之训又勉以苹藻之仪尔祉是绥厥休惟永可
　　皇第二女封宝庆公主制
　　门下仁笃于亲时则底风化之美事师于古众不以名分为私适监近司之陈且族皇女之号靡颛予爱用廸厥彜皇第二女庆发温潢秀生紫掖如舒素之秋耀如秾李之春华未举公宫之仪已昭贤女之范将辅成于淑质宜嘉锡于美名加之以褕狄之衣副之以辟邪之玉虽曰命上公之主不敢儗半楚之封然而秩视真王礼参正后兹为人子者贵之尽亦有天下者亲之隆匪飏大谟曷穆羣听于戯皇室多祉嗣膺百世之昌天孙下游更洽三宫之慰勉躬柔度进服殊休可
　　贾昌朝授依前右仆射检校太师兼侍中充保平军节度使许国公加食邑封功臣制
　　门下朕防三嵗之防厯西成之吉始歌德于清庙遂报功于上穹崇堂乡明美玉荐信盖凄怆怵惕之感集则孝所以兴聪明斋肃之志形廼福为之降肆严禋之就绪睠旧政之敏谋诞赋神休茂扬廷号具官某望严而气裕机逺而虑微材兼文武之英学洞天人之赜嵩髙之咏早疑生甫之祥渭水之游忽获非熊之兆干端休靖王度粹夷告二府之元猷宣四方之良绩如股肱之卫予体有金石之载厥声且祀莫大于躬行礼莫隆于崇配边符威重虽不及奉璋之趋祀物精华时则有充庭之助丕承上下之应参泽中外之勤号尤贵于褒功邑益大而加食载髙斯阀载渥斯章于戯尊亲我临甫格馨香之治藩岳予屏亟均汤潏之祥益劭忠图永绥灵贶可
　　观文殿大学士行户部尚书知许州宋庠可兵部尚书知河阳制
　　勅文昌本喉舌之司而总图之万务盟津兼关梁之阻而带畿之一都维德重者秩益峻政穆者寄愈剧矧谟耆喆之望宜蕃誉命之承具官某夷粹诚于心文明贯虖道入则统百工之序以熙天之载出则倡九州之牧以阜民之风朕居怀观文之访而寖留颍川之治嵗聿隃闰宠未隆贤畴夏官以进卿眷河雝之更阃左陪西部之胜中峙三城之雄土乐而俗康讼清而教易方推良翰之倚犹浣旧钧之劳履声如还衮阙云补可观文殿学士富弼可宣徽南院使判并州制
　　勅朕惟古者善取天下若置器其安也然内外之势其所以维持之策非得人安错哉今河东一道北有强敌西有劲羌盖国巨防之地匪择雄隽之帅何以镇守之虖具官某行义方正为时之范文章典懿与国之华顷辅政于中不吐刚茹柔有山甫之则自出守于外邦人见爱若召公之化朕有嘉名德之重也兹命尔以台路之列元戎之寄其思所以经逺之术以抚吾边至若军政之惠威兵家之攻守皆尔讲闻之旧予何训焉惟宠名之加则尚体予眷之厚可
　　文彦博授依前检校太师同中书门下平章事潞国公行真定尹充成德军节度使加食邑实封制
　　门下礼旧德所以尊朝廷重外寄所以穆风俗廼眷上台之辅有勤四国之宣纪在太常欲车服之称丕烈告于刚日如风雷之鼔众闻举合至公敷为茂命具官某言该而复贯识至而与几端毅蹈于大方忱恂懋于众行始究舒于贤蕴亟感防于圣期进聨禁路之华登冠宰廷之务代天之化以遂万物之宜秉国之钧以正百工之度中翼皇图之楙外藩王室之宁乐于先身安计道涂之勚笃于言已靡渝金石之坚顾全魏之别都领三关之要处洪河襟带于左利兵鵞鹳其行烦边画之是经惊岁隂之屡易兹用徙常山之帅节委西宅之宫符尹正二郊之民真陪多邑之赋北堂之恋应深孝养之荣东阁虽开犹抑士林之望姑从素欲并答成勲于戯宠禄以縻贤人贵孰隆于将相忠义以矶天下报莫极于君亲维抱闳材者志逺图躬大节者要终德往绥邦倚永对天休可
　　李昭亮授依前检校太傅同中书门下平章事充昭德军节度使加食邑实封功臣制
　　门下朕居总章之右个卜季秋之上辛载度礼神之筵益修严父之事去并侑盖夫惧连袵之渎専美报所以畧从腏之文頋广礼之涓成导鸿休之来假廼睠亲贤之辅夙陪斋祀之勤宜告朝伦用孚神锡具官某器怀闳逹风识沈雄出山西之将家为太任之后族蝉聨絫世之旧感慨四方之行固甞施露甲之劳辑搴旗之畧中提禁旅之卫而夕警严于勾陈北筦留都之符而天声憺于大漠既践斋坛之贵旋登台衮之华勲几上于太常职用只于珍舘清都留侍秘幄来谋肆予大事之竣首以庆条之举褒功庸于美号衍封食于上腴以懋尔恩以旌尔德于戯世有丕烈已同带砺之盟时维壮猷又锡山川之履往肩乃服益厉厥修可
　　给事中参知政事程戡可户部侍郎枢宻副使制
　　朕承祖宗丕命托兆人之上而永惟置器之难建文武二柄总天下之几而畀以同德之辅盖治美则君道尊任隆则贤业着今虽更职而处莫匪授能之公具官某秉德忱明执心夷雅中则仪台观之望出则穆翰垣之风亶闻嘉猷寖楙王体自与毗于大政维永肩于一诚适縁近党之嫌頋非迩谋之便虽忠力协相以济乃恳言缕载以陈是用易领枢庭之务加进地官之秩噫君臣之知朕靡有间庙堂之论尔不以私毋废纳忠之勤有嘉虑微之识钦服徽命往经永图可
　　河北都运使李参可谏议大夫江淮等路都大发运使髙良夫可司勲郎中制
　　勅边方控朔盖天下之要西峙兵师之雄神都即汳则邦中之费南斡山泽之赋朕阅斡臣于最籍将使节于外台盖委重则必傅之宠赏先则思责于辨具官李参风强而鋭有世资之逄具官髙良夫器敏而沈无吏文之害并楙首职之裕荐更使烦之劳或提封百城以经于大河之北或运策千里以制于长淮之东隄繇未平民力甚敝维尔参主泽之是宣邦计或遗岁漕不登维尔良夫心画之是济兹命列谏聨于右署进郎秩于中省率蹈台训以承于休可
　　真宗皇帝乳母故秦国肃明贤顺夫人刘氏可追封齐鲁国肃明贤顺夫人制
　　勅朕惟孝子念亲之无穷因思先朝保母之尊至于勤劬今宠名之未称朕用恻然某氏本慈和之风有推就之力早仪禁掖之望歘先朝露之零固已按图而彻名封崇号以旌美德然奉先兴孝迹旧报劳更衍二国之腴庸焕九原之夕柔魂虽閟防典维新可
　　皇帝乳母故魏国肃成贤穆夫人许氏可追封呉越国肃成贤穆夫人制
　　勅夫德之必报者古训之上往而加防者朝典之隆非旌拥傅之慈靡极宠休之遇故夫人许氏履柔明之行流端靖之风推就保于躬箴图仪于内掖奄嗟淑范早閟幽扃虽启钜邦之封兼崇美德之号朕惟鞠右之功大临纂之庆长更彻二国之疆加饬小君之襚怀恩惟旧叠焕非伦可
　　皇帝乳母韩国贤和佑圣夫人林氏可进封秦晋国永寿佑圣夫人制
　　勅朕昔在防冲惟夫人左右保阿肆予之主大器厥功茂焉朕惟夫人名数之未称兹用合二国之封崇永寿之号以褒大尔傅母之慈其享德乐康以膺予之异宠可
　　故广南东路钤辖蒋偕可赠武信军观察留后制
　　勅自古英伟之士死而寂寥者众矣惟忠义之节虽没而不朽况离金革之祸哉具官某劲特之气毅然许国蛮方不憓俾尔南戮受命之日昼夜兼行盛夏瘅热冐履山险转闘之际遭罹非命朕之不能绥格逺夷使尔捐驱万里之外终夜哀悼予心曷已其以两使之禭宠于幽穸英魂如生钦此追餙可
　　故荆湖北路驻泊都监孙节可赠忠武军节度观察留后制
　　勅具官某夫受命志身奋力犯难殒于兵间勇以立节者固可録也致果杀敌冠军为锋虽死王事因而成功者尤足褒也不有旌餙孰明忠义具官孙节气禀刚烈雄能战闘将荆禁之旅征南之军掩击羣蛮首先行陈逾昆仑而西鏖归仁之下斩获过当冦遂以奔刺伐不休伤夷而殁全师頼之进而克防总师具闻用加祭诔举两使之留印贲九京之英魂是惟报勲尚必钦服可故入内内侍省都知张惟吉可赠昭信军节度观察留后制
　　勅左右近侍之臣生而亲倚之没也念哀其勤劳盖有以加禭者岂常典邪具官某动则忠慤言而端慎自总内宰之治迨兼众职之领气和而益冲材敏而毕给方厚予信歘嗟云亡宜宠留镇之章往诏京阡之夕尚怀谦静来顾恩华可
　　故侍卫亲军马军副都指挥使周美可赠忠武军节度使制
　　勅国有利器属之虎臣眷兹宿卫之勤遭罹徂谢之变特优愍襚用渥终恩具官某勇具有谋忠而致果早擢顔行之表遂膺军帅之选顷者羌犷弗憓鄙堡西耸资尔戍战屡上功多命典禁兵入陪拱扈方期强饭之适遽有殱良之戚悼爪牙之若夺听皷而増思赠以陪京之节旄加乎书赗之章绶锡兹备物允极哀荣灵尚知之享此追餙可
　　赠昭信军节度观察留后张惟吉可赠保顺军节度使制
　　勅夫生而尽忠于公者时所谓贤没而叠恩于第者礼不为过其有厯左右之侍罄夙夜之劳加惠其亡庸申予悼具官某性质和厚材质干明周旋四纪之余始终一节之守自聆捐舍已促琢章有怀忠言之如闻犹虑宠数之未称追用将旄之拜尚荣原穸之防华渥非伦营防是享可
　　翰林学士知制诰知审刑院胡宿可兼侍读学士制
　　勅朕退大昕之朝思究当世治乱之要以逺览于古辟迩英之闱务延近侍鸿博之流以参劘虖中况雅与禁林之逰兹陪经席之缀朝遇甚厚时材亦艰具官某气温而论闳履粹而猷迈以敏畧稔于外剧以名学隆乎近咨扬孚号之隆若风雷之鼔羣动持官人之法如权衡之析众铢适更审于中刑尚协钦于庶狱宜兼学士之组进读金华之书朕方思怀正人崇乡往籍维关今之失得迨辅予之聪明无伏嘉言益敦旧业可
　　宋庠授依前检校太尉同中书门下平章事充河阳三城节度使莒国公加食邑实封功臣制
　　门下盖闻在天之象主布政于大辰在国之阳有通神之虚府日者考诸儒之仪传六经之文鉴轩皇拜帝之图举姬周陟文之典敢曰能飨又兹厯年粤季秋之嘉辰防五气之精德师象山则之固孝奏天仪之光庆靡専承法繇近始具官某材经物表知觉民宗冠天下之伦魁贲贤人之器蕴文章载道该古今治乱之原醇粹发有东南温厚之气谋一王之治体秉二府之神机属奉堂筵之禋适寄阃符之剧维登歌之奏既聴歆安之章维賛享之辞既授防元之策嘉方贡之备物辑灵厘之昭庭载稽功令之书更锡辅臣之号拓素荒之奉邑衍常入之真租咨合至公涣为丕命于戯天之格祀固多右善之祥朝之禄贤亦先发爵之事盖礼缛则泽钜德隆则报丰益敷令猷以答鸿施可









　　钦定四库全书
　　华阳集巻三十六　　　　　宋　王珪　撰制词【制】
　　文彦博授依前检校太师尚书左仆射同中书门下平章事成德军节度使判太原府制
　　门下眷大河之东领太原之道西折畔之侮左制彊敌之冲每析寄于阃符必图良于邦翰适畴廊庙之旧往殿股肱之区命告刚辰誉孚羣聴具官某气严而中裕道粹而外融逹古今治乱之原洞文武弛张之略自振藻于昌防亟扬声于迩涂参凝九德之悦进履大僚之服居则斡天元化靡万类之弗熈出则道国寛条罔幽情之不逹两践中阶之冠比均留籥之司勤劳邦事之圗荏苒嵗隂之隔按常山而徙节即揆路以陞聫虽懐仄席之思终頼抚边之寄矧叔虞之旧壤有全晋之遗风道俯松阡应待齐旄之驻朝期竹马或先悬弩之驱兹茂常恩亦华素志于戯槐庭賛道既髙儒者之荣玉帐论兵又极元戎之贵惟忠荩可以图永非威惠不足服人矧属老成讵烦深训可
　　河北路安抚使宋守约可引进副使知恩州制
　　勅内朝典客之引盖表于禁聫北道钤兵之雄莫隆于阃寄以尔蕴干明之具济沈鋭之资续将略于旧门介使华于上阁朕以睦隣休众夹河置屯控于被塞之冲委以抚师之要军筹有裕亭燧无虞防择甘陵之麾载加丹陛之绂夫威申则能一众虑逺则能制奸往佩荣章勉祗厚训可
　　天章阁待制知潭州刘元喻知桂州制
　　勅朕顾怜逺方之民或吏不能防宣主泽而离困者多故每择郡守非材良而治循者未易命之具官某知裕于干资劲而明当宪简之责而亡废言贰计庭之画而有余费向由内阁之秘往莅湘川之澳嵗登而俗阜讼清而教辑适眷岭符之缺载饬使轓之行按秩职之互迁视嵗月之未防朕居延近侍之渥且寄遐陬之深庸正序于郎台亟班风于越服往祗吾诏终念尔劳可枢宻副使孙沔可资政殿学士知杭州制
　　勅休机筦之勤既遂于贤者参宸宇之秘宜简于杰才矧惟冲约之懐夙明逡廵之节允喜洵直申集宠光具官某性植公忠识济宏逺发扬普诩见之谋猷践厯防通休有功业自昔谏诤之任漕帅之临弗已于行所至皆治龙荒俶扰瑞节徂征逮爵防勲之辰运筹决胜之効登贰枢柄内本国兵而常处议精明持论坚正贯以今古言在乂从方倚老成益隆寄任廼上绶屡请引疾为辞至于再三斯见诚慤爰均劳逸俾适烦劬眷内阁之严廷允述古而开舘先朝建职以待畯厐优加儒学之名式壮藩垣之镇控帯呉防宻迩乡枌匪直庄朱之荣实兼方召之亊东南莫重咨尔殿焉可
　　天章阁待制知江宁军府事刘湜知广州制
　　勅盛唐五筦之雄南越一都之防地饶而风乐夷杂而货蕃朕思择侍从之良以穆藩宣之寄班我寛诏惠于遐方某识敏而防气専而介与列宪府风论抗于朝纲参干国计经画资于邦利入从禁涂之槖出分江域之麾而治有美声简在冲顾向蛮妖之震岭因兵役之罢民载刻之符往靖吾圉峻郎资于华省宠使范于朱轓绥逺固封祗予重委可
　　丁忧人邵亢亡母刘氏可追封孝感县太君制
　　勅某母某氏夫治朝之臣得推恩于其先者然匪予发大号于天下则莫繇焉今尔子愿上一秩欲追荣于母阡朕惟亢儒馆之彦遘家囏防夫岂拘以常文哉其泽孝感以封之时惟尔有子之庆可
　　俞氏母追封赵郡太君朱氏母追封洛阳县太君制
　　勅女徳之贤参列后宫之职母慈之念永惟昊天之恩露言甫闻加恤庸厚某母某氏生本茂族嫔于令门日亲图史之言时洁蒸甞之奉赋命不淑早嗟春露之濡刻章之荣再启腴田之广慰深近掖宠极幽扄可李璋依前殿前副都指挥使武康军节度使加食邑实封功臣制
　　门下夫物莫不本于天人莫不严于父朕靡牲玉之爱极所以反始之祈感霜露之临怵所以奉先之飨于是稽祥符之肇志酌皇祐之濶文载蠲路寝之居以放合宫之位音和而羣物至孝奏而上灵通翕受天符发为邦涣具官某性质沈毅材谋肃良洞于三畧之防隐然万夫之御蹈世忠于旧阀懋邦器于逺途朕富有中区靡逮亲顔之侍恩流外戚莫隆舅族之贤固已仗帅钺于殿除袭侯章于茅社防讲大事倚绥劲臣自斋居紫围肃陈千列之卫廼顺祗清庙安防六飞之严适拜胙于禋庭首议劳于盟府功以号进勲如赋加式推神恵之蕃并为师服之宠于戯保富贵之匪易而要徳之所以终期功名之匪难而要时之不可失往率至训益思令图可
　　除李璋殿前都指挥使武康军节度使制
　　羽林神兵北环天衞之象黄帝李法中严邦律之师国家鬯武节于四遐提禁屯于千列进总凝严之防厯图劲杰之资稽众得人告廷孚命具官李璋气沈而果事性裕而知方厉许国之单忠逹治兵之善志绪服髙华之望名推亲信之良朕念长乐之慈怆不及养顾渭阳之族闻盖多贤自擢领于戎昭已积迁于留寄属岩除之缺帅宜斋钺之命才六纛启途既袭重侯之贵万兵留帐方资缓帯之安虽其素劳不曰异宠于戯执干戈则有社稷之卫常慎于假人聴皷则有将帅之思实深于注意维蹈忠义者急于报主盖喜功名者要之逄时勉规壮图尚率明训可
　　李璋授依前武成军节度使加勲食邑制
　　门下朕肇禋阳郊先事世室礼行而孝慈服诚至而福瑞熈参绎内外之劳合孚上下之施畴先列位我有劲臣具官某性禀沈雄材资敏济蹈世忠之一节明军志之大方况西京之外家实先帝之内弟千庐列衞入提禁旅之廵十乘启行出总藩旄之寄辑敷士训蠲弭民苛属讲宗族之文首防方贡之职肆灵娭之昭聴按奬典以均休陪以列户之封锡之茂勲之等兹为异数以格前彛于戯有命自天甫涣风霆之号乃心尔位尚绥车服之荣不显其承维真无斁可
　　吏部尚书陈执中姊陈氏可封安康郡太君制
　　勅朕以吉已景至陟后在天而孝徳孚于防内时予股肱元老承邦之厘思及其近亲庸勿遂其美虖具官某姊某氏徳仪粹恭庆寿遐茂服勤苹藻之事作鉴图史之迹维尔介弟侍祠熈成愿还中壸之泽推广同气之爱望郡之沐以侈封君纶闱下书光贲尔族可
　　前乡贡进士郑獬可将作监丞通判陈州制
　　勅某朕惟欲治之主固甞寤寐天下之贤豪而囏于得人士之抱魁垒之材思欲佐时发蕴而难于逄辰尔等文蓻之赡预防有司迨朕亲较于庭而才词丰华先多士之选今始一命丞工监属灋卿而平賛藩郡之政尔其念时之不易得而名之不可恃毋或少懈以惰予至训可
　　梁适授忠武军节度使知河阳加食邑实封制
　　门下魏相守成甞辑汉庭之治召公分政亦经周室之寜朕旁求畯贤图翊防务居以仪刑于百辟出则藩宣于四方盖君臣之道笃则羣枉销内外之体均则众功就眷经邦之旧望适更阃于近封亶穆佥谋肆扬休命具官某量闳而履正资裕而器周绍家阀之文章鼓王朝之号令顷畴硕誉茂服迩僚旋参论于政涂遂登庸于宰席丹青神化之丽金玉侯度之坚自守持于边符寝迁囘于嵗籥抚秦川之亭障以懐弗譓之心临大卤之山河以厌未形之难忽露章而驰悃蕲易寄以就冲朕顾徳机衡之臣悯劳疆埸之亊进许昌之使节颁践土之寛条赋益真封视加崇秩恩逾常数礼厚殊勲于戯名器国之至公忠义臣之大节维知所遇者极其报识其逺者图其终往廸至懐益茂前烈可
　　枢宻直学士知潭州孙沔秘书监知桂州余靖可并给事中制
　　勅诛叛除乱盖有上功经事用劳亦所蒙赏具官某智气宏逺识畧通明具官某机防精深才资峻茂自蠢蛮之背诞扰南服以陆梁故起靖于哀疚之中墨衰以行委之绥讨辍沔于西北之守封传而往任以经筹属诸将屡贲元帅専伐共推賛画之效适防殄平之期夫报徳酬言义无不録防闻予聴嘉及廼勤并即檀车之间对宠闱之拜永言褒锡兹用劝明噫兵冦之余民力凋劳来安辑仍寄尔为可
　　右正言知制诰蔡襄可起居舍人制
　　勅朕览西京诏书见其文章近雅有三代之风朕甚嘉焉固甞延宠鸿文硕学之士防于西省庻防作予训命以臻此也具官某洁白劲正富以经术顷甞厯选于众置之谏诤之地而访对之间言靡不形忠而色靡不见义向黾俛在外八年于兹而有司未甞为言官当迁者是岂为材者之劝邪兹予命尔以左右史惟尔职在纶闱盖亦望清而资美其茂思副朕所以待之之意今之复古岂难能哉可
　　国子监直讲胡瑗可太子中允天章阁侍讲制
　　勅前代称治之世舍文章礼乐之作则何观焉朕方游精太平思与儒贤以讲劘道艺于禁中维尔少而学古白首不懈其行义纯正言论渊博盖甞揽于近臣之章兹命尔通朝闺侍经幄其稽圣人之言切于当世治乱之监者日极陈之夫逺弃谀邪亲礼端艾朕靡有意虖可
　　三司使礼部侍郎田况祖行周可赠工部员外郎制
　　勅朕承神之尊以反物始之报廼已已景至帝临中坛神灵娭光照紫幄对越三后孝心永孚亦惟尔一二侍从之臣相祠在下而霜露之恒可不慰尔之思今加襚二庙厥惟宠数之隆具官某祖某风徳修洁行义冲固懐材弗耀载世而昌孝孙维贤筦我邦计夫道隆者其爵重积厚者其泽深文昌起司贲以优秩九原虽邈不显其承可
　　祖母王氏可追封太原郡太君制
　　勅朕惟防元至尊所以本万物之命无以称其徳故三嵗一祀以严大报之意朕奉承丕业躬执瑄币以交天神之和岂非左右畯髦之臣秉徳以陪朕兹用底于休成今予大赉于多方惟尔祖配之重庸勿宠褒乎具官某祖母王氏柔明惠和四徳兼树肃承先祭法度具修庆流根本有孙而显宜荒郡壤以贲封君幽穸有闻歆兹灵涣可
　　父延昭可赠右神武军将军制
　　勅朕荷上帝右序戒惧而不敢康乃吉已饬躬斋明亲见太畤钦惟三后之徳对越在天孝思感孚髣髴如接肆予毕飨人神祗欢溥天亡垠胥蒙祉福矧吾左右侍臣之良持国大计肃雍显相而有夙夜之勤夫岂不懐先正之烈乎具官某父某噐资沈鋭挺然许国遭时右文老于环卫庆祥囘复实在哲嗣夫急人之贤者则必推其世欲生之荣者则必泽其亡进率六军以华有列下泉虽閟宠数其膺可
　　三司使田况妻富氏翰林学士承防王拱辰妻薛氏并追封乐安郡君制
　　勅朕以嵗卜习祥天元错事粢盛蠲吉璧玉华光拥神之厘既巳宠侍从之隽攷典之旧则又旌室家之贤以尔具官某妻某氏法度雍和言容靓顺实生贵绪而佩结褵之勤廼仪名门而饬采蘩之奉乡从禁路之陟已侈郡田之封越熈禋坛载烈腴壤思懋尔止合孚于休可
　　枢宻副使王尧臣祖砺可赠太师制
　　勅朕以天元谷旦有事于郊尊祖严父以配上帝躬绎孝思不显惟烈眷予左右秉徳之臣夙夜在祀岂不有霜露之感乎具官某祖某识隣于防才裕于剧奥文蹈于圣域硕望端于朝伦贤生乃孙祗辅台徳方丕纉于机务属熈成于禋典防以师垣之竣襚之公衮之华其趣篆章以涣幽穸可
　　父渎可赠太子太师制
　　勅夫为人子者莫不欲显其亲于时今夫从容庙堂之上而与筹天下者是岂不足昭前人之光邪朕因郊飨亲又加贲其私庙则忠孝之宠宜以交勉于庙廷之臣具官某父某蓄徳纯明禀识闳厚有英佐之畧而仅止外廷之禄有美利之泽而不及万物之施庆灵囘复似续世昌有子忠贤在朕左右相维紫营之祀漏及重泉之渥储师之韨宠冠近班音徽遐假歆此嘉数可
　　母仇氏可追封南阳郡太夫人制
　　勅朕读蓼莪之诗有昊天防极之报者其人子念亲之至者欤若夫累茵列鼎享王爵之贵而亲不及养者非登柄受宠因郊旉庆则何以慰其孝心哉具官某母某氏柔明懿恭四徳毕懋奉尊法度格于有家庆祥之丛遂侈厥后惟尧臣秉朕机务而忠规宻谟日缉熈于朝廷肆予大赉于天下惟尔教子之贤可不厚褒乎象服雕轩载裂名壤纳书于禭永以为涣可
　　枢宻副使王尧臣亲姑王氏可封夀安县太君制
　　勅朕廼者大报于郊遭天地施集丕福亦维尔烈文辟公显相予成朕布大庆于天下若尔私门之涣岂兹后虖某氏生于名绪婉有仪徳尔夫刻志辞业命不时偶廼兄弟之子实筦予之防政今愿还壸中之泽以君尔大邑盖宠足以华族而孝足以厚亲朕可拒乎其绥尔寿康以对予之嘉命可
　　前宰相厐籍祖赠太师文进可特追封荣国公制
　　勅祭者必有惠术以及其下盖神明荐厘非可専已之飨故朕竣祠于郊泽漏渊泉眷维旧政之良率义至祖而申闵禭之册者不曰宠数之隆乎具官某祖某履道外坦栖志中恬有隂施之滀而载之当时有燕裕之谋而启厥来绪孝孙维徳甞冠台衡庆縁上帝之禋锡用文人之鬯荣国之履胙以公圭载琢之璋永贲幽襚可
　　祖母陈氏特追封秦国太夫人制
　　勅朕飨成于郊泽防于下眷言宰路之旧永惟亲庙之奉盖本天而事地则神道通因祖而及配则人伦顺更饬闵典以隆先慈具官某祖母某氏幽闲有仪惠淑本性姻教经于二物嫔风茂于六婣丛然隤祥载叶而炽讲吉土之严配漏重泉之渥恩脂田易封秦疆为大重轩累襚宠于幽扃可
　　父赠太师令格可特追封徐国公制
　　勅朕惟三代礼乐之制邈乎不可及已然国家休宁天地右序祖功宗徳烂然更新非夫阐郊庙之歌以扬休于无穷则何以美民耳目于天下哉朕前勅有司考正大典孝奏之夕神光交错亦惟我内外辅贤协共同徳胥暨将予于成今逆神厘既首敷于有位加用闵册以褒尔先正之官具官某父某识厚噐宏旧有令闻材屈诸用仕仅止于庠秩庆流厥后誉遂侈于子舍惟籍寅亮一徳作予股肱今保厘东藩而廼心不忘在王室是非保先训之笃哉兹庸上公爵土禭尔于九京之路冥漠奚之尚歆予之嘉命可
　　母邢氏可特追封齐国太夫人制
　　勅朕惟人子事亲之难也羶芗而荐之非孝也惟国人之称曰有子如此兹可谓之孝欤今夫老成人夙懋乃徳固甞坐庙堂之上从容嘉论以经纶四海之治者岂特国人之称哉非因郊休成以厚显亲之典曷以慰其永思具官某母某氏贤明靖恭君子之配春秋承祀不懈益防嫔风穆如孰不嗟尚古者有象服之餙自褕翟而下其制盖尊朕既已追荣之今予均邦之厘又防命尔国则莫如齐大尔尚嘉慰于新邑其亦右乃后永孚于休可
　　韩琦祖母李氏可追封安平郡太夫人制
　　勅朕遭天地况施惧徳之弗承廼吉已亲执珪币大报于郊神人祗欢百嘉顺向睠吾硕辅本兵于边曽是贡职之勤将予肆祀今其漏泽于天下盍先私庙之恤哉具官某祖母某氏教自公宫仪于清阀春秋承祀不懈益防恵问川流庆貤于后有孙贤令忠劳王家适蠲礼成加襚名壤雕轩翟茀贲于幽扃可
　　母罗氏可追封文安郡太夫人母胡氏可追封河东郡太夫人制
　　勅朕惟王者大孝之本莫若防天地之奉然祭不欲数故三嵗而躬行之以明得礼之中廼景至之吉肆禋于郊璧玉华光竽瑟龢鬯灵游来下虞乐紫坛百嘉穰穰靡不顺向眷维同徳之臣赋政于外方予升配三后虽不得与于边爼岂不兴念亲之感乎具官某母某氏法度雍柔禀有贤徳善祥之滀哲嗣其兴曩以琦珍参秉机务加尔以小君之襚今竣漏泽相攸于蒲益大汤赋之封九泉虽幽固亦歆朝宠之厚其不显与可
　　妻崔氏可进封乐安郡夫人制
　　勅朕执鬯于清庙奠玉于崇丘思广禋燔之厘均优将钺之辅外以锡命书之賛以于明廷内则易望郡之腴以褒尔令室萃为蕃数交涣髙门具官某妻某氏本徳阀之英防贤绪之范日鍳女图之训时承宗饎之寅眷兹蕃政之良繄廼梱仪之助比从大用已即敦封适涓熈事之成更侈小君之号脂田裂于名壤翟茀朝于内廷纶章之华思茂尔止可
　　枢宻副使给事中王尧臣可户部侍郎参知政事制
　　勅中阶之爕元化鸿枢之干万兵虽股肱之势均然帷幄之体异匪图畯徳畴易近司以尔具官某艺文醇深噐识髙正早推贤级之冠遂服禁途之游训辞鬯于帝谟心计羡于邦赋望久而逾美徳劭而益冲乡延宥宻之庭居重安危之倚而庙筭多胜边烽靡惊庸进秩于地官尚同枋于宰路况智畧可以断国论经术可以纬皇猷往图厥庸以底于治可
　　三司使礼部侍郎田况可枢宻副使制
　　天文三阶中躔紫极之府国事二柄右列鸿枢之司维君臣之谟明有夙夜之基命朕当登进时杰賛襄大猷以导万防之中以合九徳之防匪至公之进曷羣聴之归具官某噐懐闳深业履端厚材适国家表里之体学贯天人精祲之交而自髙贤册于大廷仪畯游于清路西垣名命之粹内阁论思之勤拥帅节于边而天声憺于殊俗筦财柄于内而国用丰于厯年兹庸倚尔忠力之良置诸宥弼之地熈我大业垂之亡穷噫本天下之兵莫重安危之寄在右常之陟有若臣隣之荣盖徳懋者宠所隆任大者责亦至勉思尽瘁永克承休可




　　钦定四库全书
　　华阳集卷三十七　　　　　宋　王珪　撰制词【制】
　　程戡授武安军节度加食邑实封判延州制
　　门下周礼命卿司马掌国征之事汉仪遣帅将军颛阃制之权自非谋经帷幄之咨名厌疆陲之难则何以稽图而受社赐律以临戎兹畴旧政之良式协师虞之望具官某体忠忱之度蹈夷雅之风进搴艺文之华仕阶名秩之膴方先朝之吁俊更三府之告猷左右六年夙夜一节肆纂休于皇绪适留寄于边冲空深寤寐之思且重安危之倚上金城之方略犹知充国之强习阙里之弦歌还见祭遵之佚就付两河之节荐绥西土之封既衍食于爰田复倍输于真户风声虽旧宠数维新于戯制夷狄者备不可遽忘守方隅者势不可数易盖威素申则敌情挚信久着则士心怀尚坚壮图往服渥命可
　　曺佾授保平军节度加食邑实封制
　　门下朕承景厯之昌嗣丕搆之重涣敭大命胥泽羣元咨我方岳之良时维屏翰之宪念宣劳于剧委稽涣奬于陟文卜以刚辰告于列序具官某体冲韵邃气劲谋沈传圯上之神书托西京之肺腑允显祖烈实为宗臣于皇母仪克后先帝济忠纯于奕世履谦劼而保躬鬯共武之威乃践元戎之贵助守文之德式繄外戚之贤进导徽猷参聨台路肆缵膺于圣统方倚辅于英藩载疏冢社之荣增视上公之峻隆阶表贵衍食敦封萃为宠休以睦婣近于戏诏爵禄之柄天官以驭夫羣臣锡车马之仪大雅以褒夫元舅盖绩美则报之厚爱隆则礼亦蕃往懋淑声永绥多福可
　　富弼授依前检校太师同中书门下平章事镇海军节度使判河阳加食邑实封功臣制
　　门下入筦天枢以导万微之命出藩王室以倡九牧之风维时左右之良固无内外之间宜颁涣命式告治廷具官某执心端夷涵德粹茂有几圣之学穷天人精祲之原有经世之材洞国家表里之体方先帝之在御擢乂于冢司肆冲人之守图召谋于宥府百姓有衣食之遂四方无兵革之虞乃去冬以来属病在告虽怀忧国之虑毎上退身之言眷旧德之弗忘终高情之靡已听解神机之剧越升揆路之崇建海岱之高牙填河桥之臣屏加以爰田之户衍以真食之封并举徽章式优贤辅于戏进而合诸道得君子光亨之时退以遂其私保大雅明哲之福往绥冲履还翼丕成可
　　皇长女封徳宁公主制
　　门下朕荷九旻之顾奉四圣之图恭陟厥后之尊大纂有邦之庆盖化行虖中者治之本恩发于近者爱之隆既展睦于皇宗矧钟慈于天性稽我成宪岂云私亲皇长女秉幽靖之仪赋柔明之德神祚衍于遐派天资茂于芳年有勤澣服之工尝防绘图之戒肆鸿休之丕冒宜徽称之肃承方主以同姓之贤复视以真王之秩可钦非宠可慎非猷于戏美王姬之华昔起召南之咏建帝女之号近遵唐室之彜勉流淑声永保隆福可张升授依前检校太尉同中书门下平章事彰信军节度使判许州加食邑实封功臣制
　　门下夫达进退之分则臣节高笃始终之恩则君道大粤予耆艾之德久财几密之司宠至而色愈兢年隃而志弥劭匪推殊奬曷表羣伦具官某敦简廉之风赋庄厚之体早陞华于政路遂长议于枢廷从容樽爼之间荐收于竒策密勿庙堂之上预定于大谋自先帝之升遐方冲人之在疚顾家多难有若涉川之危繄国大臣遂成奠枕之泰卿屡撄于疾苦比愿解于机烦朕虽眷春秋之高不忘忠谊之至俞音未卜素尚益坚宜膺台钺之荣用寄藩符之秩倍始荒之奉邑衍新食之真封举示褒章式旌美绩于戏安世且老岂不有夙夜之劳申伯于行是亦为文武之宪载惟令闻奚媿前修可皇伯允弼授检校司徒兼中书令改封东平郡王加食邑实封制
　　门下国家膺累圣之图啓中天之运重惟非德之嗣惕若先猷之承仁恩渗于万方亲厚始于九族有如伯父实曰贤王宜因涓日之嘉诞布告廷之涣皇伯具官某气和而履顺资正而行恭源流发于天渊本支茂于邦翰推河间之学务勤诗礼之闻蹈宣父之言思长富贵之守服我文考冠于内朝以宣夹辅之勤以董宗盟之事师坛命节既专仗钺之行帝跸陪舆又宠冠蝉之饰肆绍休于丕序首旌德于茂亲进班右相之尊视秩三卿之贵尹虞郊之旧俗裂汶土之奥封益以爰田衍之真赋褒隆邦锡美协师谋于戏念祖宗之基固起艰难之迹维骨肉之分敢忘敦睦之怀勉廸顺猷永绥多福可
　　皇伯允弼授依前东平郡王加食邑实封制
　　门下朕乗初阳之序建大祀之仪亲祓鬯圭始见清庙夙驾斋辂肇禋紫营有昊博临赐朕纯嘏于时日景温霁坤倪肃清逮蠲熙事之成敢后茂亲之奬皇伯具官某性蹈谦毖体函忠醇丕拥皇支之祥逴为藩戚之表董我宗正爰繄叙族之贤胙之东平毎符乐善之美此先帝之加遇而冲人之用钦防华玉之展祠被温貂而在位非神明接而福莫享羌亲贤隆而教弥尊是用孚庆第劳褒功锡号畴其多邑衍以真租萃为宠章以焕惠术于戏躬天地之报既膺灵顾之私广骨肉之恩用笃人伦之爱往绥吉禄永懋休声可
　　李端愿授武康军节度知相州加食邑实封制
　　门下秉钺临戎式长万夫之政分符作屏聿图四国之宁我得沈雄之英实出勲戚之绪肃申褒律诞布治朝具官某气和而弗流体强而不倚趋庭闻训早从诗礼之游累组承荣独逺绮纨之习自居留务寖易年华肆予亲政之初间有纳忠之益且平阳故馆毎念音徽之遐而陇右名门终缘气俗之勇是用按边之鎻稽地之图付洋川之整军择彰德之便镇就领将牙之重往专阃制之雄加食户田并推异数于戏胡予转恤戒祈父之靡聪虽不学兵伫嫖姚之前略益肩壮虑以称茂迁可
　　贾昌朝授依前左仆射兼侍中凤翔节度使进封魏国公加食邑实封制
　　门下王者诞膺宝命肇缵丕图协干应于天飞涣风孚于邦号顾以凉菲荷于燕诒永惟访落之勤参倚守藩之辅显申茂册告锡明廷具官某时推杰才早遇先帝缊博极之学以劝讲于禁中敷深厚之辞以鼓动于天下寝发舒于美业既践服于迩臣入持宰钧遂冠谋于岩庙出秉师钺几换节于斋坛至于珥蝉冕之华析麟符之寄端朝亮采则百僚以师制阃靖兵则四夷之镇属绍休于鸿绪益尊德于老成是用陟天台左相之班进方社元侯之律按图胙国衍食倍封并举恩徽以优贤艾于戏周美申伯繄文武之兼资汉赖绛侯实安危之参寄盖履大任者有至责建茂勲者有逺名惟永令图以膺蕃数可
　　曹佾授检校太傅同中书门下平章事加食邑实封制
　　门下朕防遗休于上帝集大命于我家惕惟重器之承浩若巨川之涉泽既更于民始劳亦奬于贤猷乃告大廷用孚羣听具官某绪承庆阀禀有忠橅逺骄华之末游传竒正之旧学追武惠之烈早从清庙之祠念慈寿之恩正极万方之养故虽路车驷马台绂将旄犹未足以褒外戚之贤踵西京之事矧获膺于继序益申按于陟文视以太傅之班易于昭德之节维爰田之既衍遂真赋之载加议莫攸违宠皆是称于戏亲连肺腑可轻富贵之来世载旂常宜念功名之旧勉殚诚瘁终保恩炜可
　　寳安公主进封舒国长公主制
　　汉推女爱皆主上公之隆尧广族恩遂变黎民之睦顾荷先谟之托敢忘近属之褒适防政机诞朌廷涣宝安公主生知淑训日就芳仪维越在于妙年已积流于惠问永念先帝实深天性之情载惟冲人尚辑国风之美方鸿恩之冒物因厚意以展亲虽无分玉之华亦有加田之宠锡之大国盖拟诸王之封益以长名用尊同气之属以孚至化以应前彜于戏慰长信之慈维孝爱所以型国考大家之诫维骄盈不可仪人往承之休益懋尔止可
　　文彦博授枢宻使改赐功臣制
　　门下天极环枢上通帝位之纪神兵防府内严师律之谋朕方垂讲丕平进经常武虽天下无事思备御之不敢忘盖王者有征视安危之不敢忽适登髦杰资以辅予具官某器闳而深材敏以济早贲贤人之业实膺圣考之知以忠孝之名形国家之盛节以文武之略辑将相之大猷肆纂命于皇图乃离忧于丧纪迨终哀戚甫见仪刑属疆事之方兴烦师旄之载举折冲境外方将出憺于王灵收画幄中曷若坐图于庙胜宜长机廷之务亶符岩石之瞻于戏过饵戎羌未厌贪骄之志再盟西夏犹苞狂忽之图终伫竒勲用恢逺驭可
　　文彦博授守司空依前枢宻使加封邑制
　　门下朕若稽先王维御羣品左谋金铉之老以经治于庙堂右属鸿枢之良以定策于帷幄厥有成绩可勿褒虖具官某风力肃明器资恢杰临至剧有转圜之易定大谋如执玉之坚逮事神文之朝已缉熙于鼎路追言圣考之遇人密勿于机廷肆凉昧之丕承防精神于羣虑虽兵民之异本亦文武之交修未隆赞册之恩曷懋图庸之举其保宏父允厘华阳顾岂名分之私终繄老成之助于戏有若闳夭尚廸文王之彜罔俾阿衡以专商家之美往笃尔烈永承予休可
　　贾昌朝授依前左仆射观文殿大学士判尚书都省加封邑制
　　门下王者赋禄于朝所以砺天下之进君子避荣于位所以柅天下之浮眷惟硕辅之臣适领近藩之寄忽露言于累牍愿还节于上台虽欲不从其情已至具官某体忠忱之度蹈夷雅之方被神契于先朝鬯元猷于二府若舟檝之辅于济有旂常之载厥成乡更北道之符爰锡西清之对虽旧德之加遇亦美谋之屡陈且申伯言还式是南邦之喜而留侯多病欲辞万户之归朕申言爵齿之尊悯劳将相之事况文昌主揆素维师长之崇秘殿敷经更得老成之助拓其奉邑衍以真封庸遂便安之私尚旌冲退之节于戏虽尔身在外常多王室之思俾尔寿而臧终保公徒之盛敭于列位时乃之休可
　　韩綘授金紫光禄大夫同中书门下平章事昭文馆大学士加封邑功臣制
　　门下三王臣主虽贤不能止诰誓之事二帝揆岳在内其唯协天人之和盖近迹狭而易循至化黙而难运夫欲驰寥廓之见舍挛拘之文大起不世之君须谋非常之辅具官某蹈先圣之学躬上贤之姿思功名为已图慕忠义之前躅而复正色自峙颇有大臣之风临机不回多适庶事之要文武兼备其器股肱实繄其人朕登延间材既偕羣策之虑度轶往制何爱隆名之私顾金节之未还将衮衣之已属其位百寮之冠以司大政之元且唐相之愿为良臣终受君以显号秦穆之尚询贤老犹济俗于多盘岂伊英猷不至上治于戏形范正金锡美则为国利器之强隂阳和风雨时则为天泰阶之应往宣一德庸底丕平可
　　曽公亮授门下侍郎兼吏部尚书依前同中书门下平章事进封英国公加封邑功臣制
　　门下大火基宋实开五圣之符六龙乘干遂继中天之运乃近弼荐更三朝元勲冠于百僚利泽施于万世载蠲谷旦敢告治廷具官某学通天地之微谋合圣贤之举苞刚柔于九德固夷险之一心蚤膺皇祖之求爰履公台之位有臯防之论能变尧民于时雍有丙魏之声不改汉家之故事肆我文考遗予冲人咨顾命之老臣辅初政于天下重宣至策终仰丕成进首中台之班往颛东省之务既疏荣于公社益躐数于爰田功之所加宠不敢后于戏恐德弗类念高宗之未言俾民不迷繄尹氏之素力共只天监永协邦休可
　　曽公亮授尚书左仆射依前同中书门下平章事进封兖国公加封邑制
　　门下上天之縡运大时不能以全功睿主之抚统羣物不能以独化矧予德之御方防万机之难实仰成于辅臣以经起于邦治爰旌丕烈庸告羣伦具官某明允笃诚温恭廸哲动合圣贤之检言形社稷之忠蚤选圣期遂仪台路子孟之承先帝预定于大谋召公之保三朝率躬于一德乃眷宣劳之旧未昭报礼之隆其总揆于中台益侈封于大国加以爰田之数倍之真户之输诞维宠章优我茂宰于戏王命山甫式是百辟之瞻天锡鲁侯祚尔千秋之福更恢逺御永弼昌图可
　　曽公亮授依前同中书门下平章事进封鲁公加封邑功臣制
　　门下夫物生本虖天人道始于祖故有天下不可不严大报为人子不可不怵孝思朕肇禋紫坛先荐清庙诞举合祛之事遹遵定配之彜维时显相之臣有若元勲之老宜先列位以涣丕谟具官某躬咸德之良履上宰之任运理羣物人厚衣食之原镇抚四夷时无兵革之气景初至因丘自圜朕既执祼玉以见祖宗又将涤牲器以事天地而上下莫不有嘉徳内外莫不有欢心高灵嘉虞休应显见兹庸加尔以太常之功号锡尔东鲁之大邦而复益以爰田衍之真赋并躐宠名之异以俾贤业之隆于戏考越绋之文知尊祀之不敢废修归脤之礼顾神惠之不敢专往承之休更起予治可曽公亮授检校太师守司空兼侍中河阳三城节度使集禧观使仍赐功臣制
　　门下朕缅寻前载之文乐见名臣之节盖位至者予国心有加于泽民功成者本天道维在于挹已眷肃艾之一德积勤劳于我家毎循往喆之休不以三公为重诞敭赞册以告治廷具官某怀器适时洁身絶类蚤逢熙于神运寖发缊于贤谟膺二后之顾言奉冲人于大统自初辅政十有五年而四夷守于封疆百姓遂其衣食匪图近岁继托一诚深据礼经之陈欲还君务而去维终食而屡叹卒高情之莫回况留侯未衰何遽遗于人事且周公虽老顾犹在于京师其保宏父之居兼筦纳言之任高旌钜节遥临践土之津闲馆珍台独揖浮邱之袂昭美勲于庙器抗逸志于朝伦虽云优贤盖亦砺俗于戏以退为进蹈天下难俪之风不德其功应君子有终之吉往只茂宠更穆英猷可
　　曽公亮授依前同中书门下平章事昭文馆大学士加封邑制
　　门下王者揽髦杰以尽天下之谋总几神以济天下之务故君臣同力相得益彰隂阳并和以至大治适登硕辅庸告羣伦具官某德应中孚道经皇极躬清慎之一守歴险夷之百为巫咸之乂商家虽载六臣之烈留侯之安汉祚未膺上宰之荣朕拂龟而见祥端扆而定志稽用师言之锡进居台路之元若股肱之辅予躬若垣墉之保予室顾于倚用维以防成于戏览前载之文考名臣之事盖创业之佐其迹易而守成之相其功难宜勉辑于盛猷庶共恢于逺御可
　　富弼授依前同中书门下平章事武宁军节度使判河南兼西京防守仍赐功臣制
　　门下三台处中以裁万物之化四岳总外以牧黎民之蕃如山河之经九州如股肱之衞一体出处之际朕无间然具官某复贯有元蹈中弗勉学几圣而独至识造物之未形贵名起于三朝盛德仪于百辟乡召从于列屏俾进翊于冢司为日尚新何恙靡已未及经邦之务遽陈避位之辞诏虽屡而莫回章甫郤而复至朕怃然自念嗟莫能胜既闵劳于政几其听遂于私佚建彼徐节以殿东郊守兹洛符以保西宅仍位鸿钧之贵尚优黄髪之行于戏不处成功专老氏荣名之畏其旋元吉要羲经履道之终虽弗从于吾游亦自保于尔福可秘书省宋敏修可太常博士供备库副使李平可殿中丞将作监主簿杨慥可通判保定军任粹可太常博士制
　　勑国家三岁稽羣吏之治有能奉吾灋而亡害者亦可以褒次焉具官某学古从政裕于干能今攷之有司而功令当陟在汉曲台盖礼乐之司而髦彦之集也尔膺是选可不勉哉可
　　御史梁蒨可刑部员外郎直史馆知襄州制
　　勑某官柱下者专肃朝纲直承明者并游时俊维尔文饰于事行敏于言向饰传车之行迨还宪简之责而屡形需牍蕲守便麾宜帖书林之华且易郎台之序往班寛诏犹迟嘉谋可
　　韩琦授门下侍郎兼兵部尚书依前同中书门下平章事进封卫国公加封邑制
　　门下王者绍景炎之序履皇极之尊永维置器之艰属在佐王之略睠夫上宰翼我先皇适及委裘之辰肆于奉瑁之始定策宗社贯心神明逮躬丕务之咨敢后元勳之奬首旉邦涣诞告朝伦具官某器博而适时道闳而济物禀星辰之精粹防日月之休明歴宣外劳更倚二柄蹈夷险之一节寄安危之大机仰文考之知贤絶时髦而登用维召公之托尝闻顾命之言维汉相之谋终应大横之兆盖怀先见者识之邃决至虑者材之英天扶不抜之基神赞非常之辅是用进文昌之卿序正黄闼之台符隆以封爵之文益之户田之数以蕃尔宠以懋尔庸于戏天视靡私居饬有邦之畏民心曷戴一归厥后之仁念先猷之弗敢康顾成业之不可恃益经茂烈永佐昌图可
　　韩琦授依前同中书门下平章事进封魏国公加封邑功臣制
　　门下朕考成命之颂以报天地之仁奏兴安之歌以咏祖考之德维燎升而至精荐维祼行而至孝通顾国事之大不敢康本神惠之至不敢爱矧予秉德之辅固有相祠之劳宜蠲嘉辰首告列位具官某笃亮廉正靖庄简夷辞气涵和社稷之计已定诚明妥达隂阳之变已调追言圣考之知肆及冲人之遗属肇躬于元祀实总使于先期钟石在廷而绎谐笾簠在席而嘉防感灵观之右荅底熙典之备成上功太常既为一代之宠析土全魏又继前人之休广爰田之载腴倍贡赋之载厚庸蕃尔数庸鬯尔猷于戏上下合祛日格羣厘之况左右同体尽图有永之宁往服茂章聿绥纯履可
　　皇长女徳宁公主进封徐国公主制
　　门下周美王姬之华下正后之一等汉推帝女之宠主同姓之诸公故至爱形而九族欢内则正而四海顺乃睠公宫之懿适从世阀之逑宜合丕彜用孚羣听皇长女德宁公主僊支袭庆邦媛流徽钟天性之深慈躬女图之茂矩幼而勤组紃之习亦既饬妇事之修长则有室家之归将以经人伦之始维衿鞶之有命维车马之有行卜仲冬之嘉辰祉大易之元吉琼华在着已戒齐风之漓粉水疏园莫如徐国之乐侈燕谋于皇裔充美化于民闾显锡徽章大旌柔度于戏前防唐家之制盥馈不可以阙供近稽仁庙之橅冠服仍从于少损盖肃雍者贤之检俭约者古之师其体至怀自膺长誉可皇伯允弼授依前北海郡王加食邑制
　　门下朕肃膺骏命懋述先猷思所以广严父之慈昭事神之道而合宫寝制太微寓飨且皇祐之议犹参百灵之从故辛亥之献独尊上帝之配相我大事时维茂亲休有宠章格于公听具官某性资英迈检履淳深天发神明之裔世资忠厚之德毎伏谒禁朝还咏燕室进退亦有常处纷华而无流心考公子之诗既协关睢之应受王者之社遂荒徐郊之封先甲告禋大宗董属鸣佩结玉以深斋戒之思重觞荐席又陪陟降之恪至精以来神听强立以蔇礼成详稽陟典之常表锡功号之美胙之多邑衍之真赋且明宗周异姓之后兼懋帝尧九族之和于戏福禄之临有若冈陵之固急难之儆莫如兄弟之怀兹庸展亲其往廸训可
　　皇弟頵授光禄大夫依前检校太尉同中书门下平章事充武胜军节度使进封乐安郡王加封邑制
　　门下朕躬大统之承宪前王之度并建宗子庸广骨肉之恩作扞皇家思长社稷之守方旷恩之泽物宜涣检之宣朝皇弟具官某体行端和神风华秀孝友自其天性忠谨承于世资蚤就学于竒觚已析封于宁宇念鸰原之爱尝见急难之情嘉麟趾之风居多信厚之履属肇亲于庶政且徧奬于近支往践钧衡之崇益疏茅社之贵化繇近始爱莫尔隆于戏礼重周盟以薛侯而为后义形汉约非刘氏者不王懋昭淑声永服徽命可皇长女徐国公主进封陈国长公主制
　　门下朕承天纂极虽赖祖宗之休经国范民奚先族属之爱维是颁常之始矧予同气之亲敷告治廷嗣朌显册徐国公主体专正慤德懋柔明蚤佩箴管之仪知女工之无不至时观葅醢之奠知妇事之无不防比从筑馆之行毎念结褵之训应天飞于神运孚邦号于涣风载荒南国之腴且儗沁园之盛化维近始爱实中流于戏表鲍女之宗嘉外事之所不及抑馆陶之子戒内谒之不可兴勉廸前规永绥令福可
　　顺国长公主进封冀国大长公主制
　　门下朕承帝祚之来则知继继之所以重经人道之始则知亲亲之不敢遗发大政于初朝录羣宗于旧牒化行编宇惠本皇闱顺国长公主性嶷而色恭德专而言靖躬宵明之盛则慕彤史之遗芳盖先朝同气之亲有慈寿少女之爱虽汤沐之赋蚤视直王之所封而车服之荣不以贵主而自侈肆纂承之未类惧尊遇之靡昭重缘访落之谋诞锡飏廷之册既加之长号又谥以大名载疏连土之腴式副诸姑之宠于戏王姬亚后本召南之正风帝女开田用西京之故事往膺嘉数思广徽音可
　　集贤殿脩撰知邓州张友直可天章阁待制知陕州制
　　勑国家萃帝文于宝阁以待硕儒之游析使符于剧藩以寄良牧之任命兼兹授宠莫与隆具官某材资敏通器韵冲逺遘时尚文之防承家清训之传内则参迁殿之著书出则勤朱轓之问俗朕方思德于世阀采誉于朝英宜延对于禁涂且往绥于关服夫政寛则弛事文细则苛民分予西忧之勤倚尔近侍之望可
　　董戬起复依前保顺军节度使加封邑制
　　门下四封之守仗许国之素勳三年之丧为报亲之达礼乃眷西屏时维伟臣方终纂于戎缞盍还仪于命韨我有明制格于丕彜具官某以材资之雄自高于夷落以诚节之劲蚤衞于王家独探神韬之竒时归宰旅之贡适靖边琐奄罹父囏起素绖于庐中属骍旄于阃外铭在金石具奬一心之勤誓如山河尽荒先正之履维是苴麻之饬亦既日月之除肆下书于外廷式加宠于旧服胙以爰田之户倍之真井之租用嘉乃劳丕显亦世于戏白驹过隙忽惊祥事之陈金钺传家更憺元戎之略忠孝并务夫不美欤可
　　李日尊授静海军节度使加封邑功臣制
　　门下严帝亲者兹维圣人之事观礼乐者必于王者之庭朕述三代之遗文宗五精之美报至音洽奏法物具陈升柴燎之光以拜上旻之施零蓼萧之润以泽四海之遐懋赏以劳颁朝有命具官某器怀英达忠义坚明世享南交之封心驰中夏之化肆精禋之丕举怀顺节之素勤错事合宫有嘉方贡之旧策勲太寝畴先爵典之行兹用锡号云台表功彜器衍以爰田之户倍以真食之科荐美壮猷益昭异数于戏教民以孝固以配文考之功均国之厘不敢后列藩之服惟惠爱可以怀众惟诚忱可以感神往廸于休永绥尔土可
　　金吾上将军除边镇节度使制
　　门下听鼓鼙则有将帅之思执干戈则有社稷之衞故斋坛以重其拜侯社以宠其封匪咨材臣曷寄大事爰诹令日以告明廷具官某忠义之姿刚正之气向更使棨有霜露戎马之劳入衞宸居有夙夜轩墀之恪公言来稔风绩具宣朕惟师律之严安危所倚材不胜任器将假人今其命汝大边之冲百城之防旄钺之盛爪牙之雄尔其讲军籍之和辑民版之众为吾巨屏殿于一方于戏王柄之驭羣臣实先乎诏爵武经之有七德所重乎戢兵惟方严可以慴羣奸之萌惟沈勇可以决千里之胜往服休命无忘钦哉可
　　吕公弼授依前枢宻使光禄大夫加封邑制
　　门下朕初承邦序适考郊年缘景德之祀文即泰禋之斋宇乃辑大事以賔上神一心率只万福来下岂不繄左右之辅时则有夙夜之劳因庆泽功不可稽命具官某气节修固机猷硕肤志薄籝金早勉韦成之学材施庙栋夙推蔡伯之名被宸遇于三朝长枢密于右府肆饬躬于肇祀能协事于先期使万兵陈衞于国中四夷观乐于下而复奏中严于大次导初献于重垓举无陟降之违终有质诚之助既蠲成于吉报宜大涣于神厘载加驭贵之阶载益表功之号仍敦封于采邑并副宠于近司于戏德当天心已格灵娭之应礼行祭日且观惠术之孚益厉至颙共绥鸿施可
　　郝质授殿前都指挥使安武军节度使加封邑制
　　门下国家统御之势大维持之业隆外倚四岳藩翰之臣中谋万夫貔虎之帅故奉委裘而羣情固闻受瑁而三灵趋肇临发政之辰首下颁朝之命具官某性资庄厚气畧沈雄通玉帐之善经体金行之正气自昔先帝知为劲臣因其勤旧之名立在亲信之地防缀衣之陈牖提衞甲之环宫曾无夜鼛之哗自得刚牙之重绍帝符于景祚涣邦号于前彜视秩冠于文昌徙节临乎安武加以总正使范敦封并腴并旌岩陛之劳以表师干之宠于戏天之壁垒象在羽林王之爪牙职于祈父盖地严则必资拱扈之力师众则犹赖训齐之方往坚壮图思答殊遇可
　　中书提防至堂后官制
　　勑某朕备法物之驾徂国郊之阳礼行而羣灵通德至而休气应庆孚有位驩浃亡垠以尔籍王官之华服宰旅之裕肆崇丘之大报包治古之阔仪先庚诏令之明亡虑案文之给肃成予祀均穆尔恩进陟美勲之名尚表诸曹之务益怀共慎以济事为可
　　李日尊进封南平王加封邑制
　　门下朕荷上穹之锡命承先帝之顾言在疚而哀靡胜临阼而惧弗类钦循故典大泽羣方咨尔世藩之臣防于内贡之职匪申丕诰曷表嘉庸具官某忠实孝恭刚明肃果学洞诗书之蕴诚逾金石之坚地宅南交尽化海隅之俗义尊帝室常倾日下之心属纂极之初辰谨颁朝之大政定访太宫之策趣论盟府之书进王爵之崇徽益爰田之多赋以大尔土宇以华尔人民于戏铭在钟彜已载世功之旧誓如河岳更均邦祚之长往廸顺猷永有吉禄可
　　皇伯宗朴授光禄大夫依前检校尚书左仆射同中书门下平章事充彰徳军节度使加封邑功臣制
　　门下郊庙大事也礼莫盛于躬行天地一功也义盖尊于合祀朕尽奉先之孝严反始之文既获能飨之名以要三神之顾又膺无穷之祉以浃四海之欢矧我茂亲敢稽涣命皇伯具官某德庄而气粹性靖而量夷系出帝者之本支多阅天下之义理慕二献之学自乐诗书之闻聨三事之荣靡矜富贵之守属至景之乘序即崇丘而告禋綪佩无哗夙助斋居之恪盥罍致洁屡陪献礼之升维厘事之肃成方荣恩之诞举虽无崇鼎分器之锡亦有濮田多井之加既益号于功臣复进阶于文散以华邦族以变民雍于戏圣人因亲必广同宗之爱贤者奉祭宜防百顺之休其廸善猷永有吉禄可
　　张升授太子太师致仕加封邑制
　　门下负高行者能厉世媮竞之原保成功者为识天盈虚之道故仲尼因浮云而抗志老氏非拱璧之介心终之气扩而无不充力止而靡所殆有怀旧德之辅允廸前人之休具官某躬贤知之资履将相之任收堂上之竒策定禁中之大谋乡解枢机之烦适从藩翰之佚受遗之托终始万世之安告老之书继上三朝之听朕笃终始之明分睠春秋之素高其拜东宫之师以安近邑之第虽送车之盛不及祖于都门而行马之施谁若荣于故里于戏闵劳官职盖旌夫行义之尊思见老成不愈于典型之益往绥茂履终宪惇言可
　　贤妃苖氏进封徳妃制
　　帝居六宫之制率辅于皇猷天极四星之华实裨于壸事朕嗣膺邦统思穆人伦襃临妃掖之英化始宸闱之顺命龟荐日班綍布朝贤妃苗氏性资惠明仪度闲肃居蹈箴图之戒动循珩佩之和八月良家早被后庭之选平阳别馆爰开贵主之祥而能进逺骄华举思谦畏褕衣奉祀上以赞于后勤彤史流徽下以仪于嫔则庸贲德言之茂益隆位序之崇名以副劳议非能典于戏坐而论妇之礼盖视三公之尊内有进贤之心始安君子之佐维正道然后式于外顾私谒不可黩于中往服训辞永绥宠命可
　　张升依前同中书门下平章事充彰信军节度使加封邑功臣制
　　门下夫燎升于郊而天地通祼将于庙而祖考格朕廸先王之典习三岁之祥事于上下罔弗钦饬于内外罔弗协肆被羣厘之委盍先同德之褒具官某躬端亮之风济耆明之识外尽力以经四方之事内尽忠以导万世之谋一节自夷孤衷易老属肇只于禋土适退守于陪藩载怀邦倚之良实契天飞之旧且师旄之重莫侍属车之行而方物之嘉有防斋币之贡顾上仪之丕就岂寡德之且能乃告外廷其位特进益以褒功之号衍以奉邑之封稽于佥谋涣若丕命于戏报天之本既蕃福禄之承答臣之恭又宏爵赏之施往绥灵顾益侈徽声可
　　集贤校理通判秦州陆诜可太常丞制
　　勑某太常礼乐之卿凡迁与丞者非文雅之望不在选中以尔材识沈裕茂于士林向服书殿有繙经之敏比试边郡多投髀而解今攷诸功令而以岁当陟夫曲台之游金马之直顾不宠显哉惟尔钦荷予命可
　　皇伯祖承亮授检校工部尚书荣国公感徳军节度使加封邑制
　　门下盖闻周兴建土遂应年厯之长秦失罢侯靡复藩维之援此国家所以监用往制封崇茂姻以夹辅于王家以怀柔于天下肆膺皇绪涣举丕彜皇伯祖具官某躬耆德之英被忠训之厚曾无车服珍宝之玩固有诗书道术之明稽帝尧之仁畴先骨肉之爱顾秦悼之后不减祖宗之蕃自居留务之荣浸广皇支之誉按戊午之新泽合南阳之近亲华鄂承跗旌乐和于列邸犬牙交壌寄雄畯于师旄既行爰田之封又倍真食之入助建大统图繄老成于戏积厚者流长虽本神明之祚德隆者爵重况如宗族之贤均履多祥勉钦渥命可皇伯祖承亮授依前感徳军节度使改封秦国公制
　　门下国家世承燕谋天祚明德乃眷祖宗之裔未正封爵之科岂朕所以上隆尊统之风下形惇族之爱肆考厥典载谋有司其朌显册之书以孚羣位之听皇伯祖具官某广陵之嗣昭武之孙系出帝者之本支多阅天下之义理安处乐善匪车服能侈其心夙兴奉朝虽风雨不渝其节故宗族仰其循则神明相之高年属崇建于近亲方按求于故壤自陇而右奄有土疆之长如麟之诗特旌信厚之履以应古之遗法以率民于至仁于戏广同姓之封大为藩屏之固观盛德之世永保子孙之休益懋英猷尚对嘉命可
　　皇伯宗谔授光禄大夫检校尚书左仆射同中书门下平章事虢国公集庆军节度使加封邑制
　　门下朕纂临丕基钦笃前烈盖义尊虖祖爱因隆于六亲治形于家风遂行于四海适缘旷泽先暨皇支皇伯具官某器介而用通体庄而资裕多阅天下之谊尽读河间之书考润邸之蕃谁及宗英之望追濮园之旧实犹子爱之深比旌邦于师坛允夹隆于王室庆属皇图之啓惠加同姓之褒其服大僚以即台路易以近藩之节倍之多邑之封虽本异恩亦稽先矩于戏唐封近属悉留京师之居汉宠诸王少在公卿之列维是高华之保莫如法度之修矧属英怀讵烦至戒可
　　皇伯宗谔落同中书门下平章事制
　　门下朕绍休祖宗崇建藩屏所以合邦族之爱厚人伦之风虽于近亲若共维之一体厥作棐德亦难废于大公皇伯具官某席庆皇支参华天路维安富贵之习靡躬法度之修乃外招事权内轹宗党知省劵难分而移文固析知宫寺有禁而遣吏輙通致风宪之上言加议论之并起朕闵失戒慎务全仁恩其上丞相之章仍领元戎之节欲止不获谁咎之诒于戏臣无作福威以杜诸侯之渐上不私赏罚以一万民之归宜勉自思庶复来誉可
　　安逺塞普萨可充正军主制
　　勑某世处疆垂气雄种落能率忠力以遏外虞更驰威名且固吾圉并推殊级用长诸豪勉服宠荣益思向顺可
　　王安石授金紫光禄大夫礼部侍郎同中书门下平章事监修国史进封开国公加封邑功臣制
　　门下夫天地至神也非统气运物则功不足见于时圣贤一道也非经世裕民则名不足见于后故士莫不待辰而欲奋志莫如得位而遂行矧夫居三公之官而有临四海之势岂不能究利泽躬义荣以事施于一时而誉动于后世者哉具官某良心不外德性攸尊至学穷于圣人贵名薄于天下不以荣辱是非易其介不以安危利害辞其难方予访落之初劳于用贤之务昭发猷念预裁政几众訾所伤防靡捐身之惮孤忠自许唯知报国之图朕与其知道者深倚以为相者久兹合至公之首肆敭大命之休若作室用汝为垣墉若济川用汝为舟檝予有违而汝弼汝有为而予从于时大亨盖出絶防于戏自成汤至于帝乙靡不怀畏相之心若孟子学于仲尼其唯达事君之道尚祈交勅卒俾防成可陈升之除礼部尚书同中书门下平章事集贤殿大学士加封邑制
　　天有三阶则风雨不失其序圣如二帝然股肱亦繄其人朕上抚干纬之明下慎国钧之寄方审求于贤辅俾参穆于政途若时登庸盖出定命具官某识几圣蕴谋合皇猷学积于原而心弥充智酬于变而力弥裕早膺仁祖之擢以遗文考之知肆予冲人克即大任问甲兵则有镇抚四夷之略问衣食则有运理羣物之心朕方稽百王之谟经一世之绩宜进躐于贤序以延登于宰廷夫知歴选之既艰体委用之寄重则义莫得以爱已道惟专于泽民岂特无疆之休亦有无穷之闻于戏论金谷之计其归内史之司作霖雨之滋是应高宗之命往熙帝载庸代天工可







　　钦定四库全书
　　华阳集巻三十八　　　　　宋　王珪　撰制词【制】
　　著作佐郎韩绩等可并秘书丞制
　　勅某朕设爵赋禄以待天下之贤既因能而防又校年以陞所以尽劝下之道也以尔材质之美表于吏涂有司钩劳陟按嵗格夫中秘之藏何书不有非士之髙选邪尔懋乃职称予休命可
　　秀州司理参军丁崇道可卫尉寺丞制
　　勅具官某尔献策开边作掾事郡详明三尺之法善察两造之辞平处弗寃终更无过阅尉荐之牍多监司之官与对便廷俾丞列寺当谨皮冠之守益图藿食之清取称朕恩好为尔政可
　　改周惇頥大理寺丞制
　　勅惇頥天下元元之众不可户晓有能绥布吾化者非郡邑之长耶以尔亷明干给字人三年而所部数以善状言者覆于便坐宜有以宠异之擢卿寺丞钦予嘉命可
　　大理评事符拱之可大理寺丞制
　　勅某三载考绩三考黜陟典也朕惟士之难进而时之易失恐在位者因有滞才之恨故輙三歳迁之而尔分治京局举有善最叙进其秩丞于理卿尔其孳孳无怠厥事可
　　国子监直讲裴煜可大理寺丞制
　　勅裴煜首善必自京师朕比延学官渐劘道义之源以风劝天下以尔向随诸生文在髙等参讲经席且有歳勤擢丞京司尚懋时术可
　　三司检法官张适可大理寺丞制
　　勅某大农金谷之司文苛则伤下网疏则奸寝以乘朕比诏中铨择亷平端敏之士庶几阅法于中尔应选逾年举称是职宜进丞于卿寺尚处律于计庭毋刻无烦庸副予恤可
　　开封府襄邑县尉李观可大理寺丞制
　　勅某吏服郡县之劳有能亷谨自将而应保荐之格者朕靡不甄録之况尔官于畿下而文学政事为予柄臣沆所知擢与卿属勉对嘉宠可
　　大理寺丞吴王宫敎授周乘可殿中丞制
　　勅具官某朕念劳而不録则材者懈过而均进则愿者弛三年大比陟明黜幽其亦几乎治矣尔勤学宫邸行义有闻赍阀攸司宠进朝序勉思祗饬往荷褒渥可保静军节度判官赵至忠可殿中丞制
　　勅某国家率三嵗大比吏最良以甄劳而振滞也以尔生于裔远翻然向风服休以来秉谊一节今有司籍状未应陟文特宠盾省之联尚留幕府之画予嘉尔绩其戒始终可
　　尚服广平郡夫人宋氏可进封祁国夫人制
　　勅朕选美徳以充禁庭设内职以辅阴敎矧小君之位实参严近之防若大国之锡盖昭名数之异以尔某氏言容靓顺法度雍穆入侍宸幄之邃协宣嫔掖之则宜侈封于名壤更旌礼于象服其勉柔嫕以懐宠休可御侍张氏周氏进封延安郡君尚服翁氏宫正张氏进封安定郡夫人制
　　勅某古者天子之九御皆选用良家以听天下之内治今因劳加命所以旌贤徳之茂以尔名阀之英仪于近掖燕婉夙夜相予忧勤冝疏望郡之腴以侈封君之沐【翁氏张氏云以正小君之号】箴图是鉴思荷宠徽可
　　监保州盐酒税务孙华可太子中允制
　　勅天下之筦财利者课既有登朕又按其所举以参见其人以尔比厘事局举最应奬储禁之从有着在廷钦对予恩益自勉懋可
　　监杭州清酒务孙观可太子中允制
　　勅某汉酤之法旧矣其佐大农之用甚澹尔被荐领局于杭三年而有司较其歳入之课率羡于前今繇铨版列朝路顾不为美陟邪益思报称庸光所知之举可枢密承防贾徳明并五房副承防等加勲邑制
　　朕顺皇之徳承神之尊廼候律元之孳以躬郊况之拜竣祠隤祉浃宇敷荣以尔等毖勤饬躬强济秘事枢衡之地维宥命之是承戎祀之方靡旧文之不举肆从严向并冒蕃休胙尔上赋之田益尔茂勲之等咸祗于次毋替厥劳可
　　招箭班殿侍訾彦泽在班及十五年补承节郎仍旧存留在班祗应制
　　勅具官某方罢遗卫士而次第官使之尔以艺成令祗旧次宜益矜奋以须后恩可
　　开封府推官王畴可开封府判官司封员外郎冯浩可开封府推官制
　　勅某等推官王圻画千里之广京兆比三辅为剧朕命尹以表风政建贰以禆烦拏协相厥为思穆于治以尔畴文醇行洁专前史笔削之任而有灋可观以尔浩学粹志和典太常礼乐之绪而靡坠不缉今虽即迁所以旌歳伐初莅所以阅其材然朕待时畯茂之德益有华近之缀无忽廼命当始兹举可
　　三司判官转运使等加勲制
　　勅某官某等朕承神至尊惧徳不明于礼乐廼饬躬斋已以大报于郊遭天地况施礼成熈明嘉与士大夫共应兹祉以尔等肤敏之器咸仪王朝固有握计筹于中将漕车于外而夙夜勅职之勤肆予祗见上帝而相祀者德莫不显述职者贡罔不防若时大赉于天下维邦之彦庸可后褒乌虖兹用命尔以勲邑之等其克懋承于王休可
　　内外朝官加勲制
　　勅某夫郊报所以反物之始惠术所以观政之广朕亲陟泰畤靡神不宗樵蒸配黎休气防被伊嘏上帝岂予敢专思与辨朝之臣【致仕即云虽尔谢政之臣思亦均邦之厘分司即云虽尔分务之臣谪官即云虽予谪弛之臣】均邦之厘以明干施之无不浃也条以勲等其懋承之可
　　直龙图阁卢士宗可天章阁待制兼侍讲制
　　勅朕迹前王之治惟朝廷尊乡儒术以化天下故当时风美而后世称盛肆朕祗廸先猷辑秘文于内阁所燕见防绎皆俊徳硕望之臣以论思于治道非有意于斯文邪具官某行实纯备稽古甚力朕听政之余躬即讲帷尔尝据经守正从容为予陈圣贤之论者固有日矣朕思置尔于法从之列而咨于弼政佥允尔材兹朕所以崇奬道艺之本意也使轺北旋纶书下省其一时之极宠欤可
　　衞尉少卿许宗寿宋纯可并光禄少卿制
　　勅某等朕念劳而不録则材者懈过而均进则愿者弛三年大比擢升吏最其亦几乎治矣尔等贰列卿寺久宣外勤稽年按阀递进荣袟尔克勉楙钦荷褒渥可步军都虞候王从政可马军都虞候捧日天武四厢都指挥使王兴可步军都虞候制
　　勅朕之亲卫诸军虎旅百万盖天下武锋之萃也既建三帅以防周庐之师又设候奄之职以训齐政令凡被予倚莫匪沈鋭忠实之人以尔具官某起于旧门服诗书之略以尔具官某奋于尺籍驰介马之劳内则拱严宸居提禁屯之一律外则遏冲边服憺天威之四驰益迁徒骑之虞更重爪牙之寄夫待竒功者维宠之厚报荣遇者惟节之坚勉立壮猷祗懐休命可
　　捧日天武四厢都指挥使眉州防御使纪质可侍衞亲军步军都虞候制
　　勅环拱周庐法十二星之卫参提禁旅张百万师之雄必资爪牙之良以重心膂之寄任无轻受议出佥谐具官某沉勇不回忠谨因劭奋于行伍而积戎马之勤守在边防而扬鈇钺之怒比迁厢部之领益严城徼之呵属畴次于事劳冝进联于候奄总天下之劲实壮师兵之权扈殿中之严更防夙夜之警勉思勤瘁茂对恩华可
　　屯田员外郎李冝卿可都官员外郎制
　　勅某夫类能于朝则治益起稽伐于嵗则劳不遗以尔文雅济其家干明精于吏钩财计之府则曰治货有羡资佐浩穰之都则曰应烦有余力今秩虽序进且年靡常拘徃祗都之荣以美天台之望可
　　降授屯田员外郎知濠州吴秘可都官员外郎制
　　勅某向以坐举不明絓于有司之议御史中执灋言尔所荐未尝用而吏更因它章以冒宠格今而縁累理有足矜中都副郎复秩华省徃班郡诏祗予茂恩可虞部员外郎王仲庄可比部员外郎制
　　勅某古者三歳大计羣吏之治无功不徒废必罪之今则惟坐累考延考课之期耳斯为恩厚不已至乎以尔久服周行亦更厉使当迁而缓省咎自新尚推进陟之命俾升总勾之秩毋忘修饬答我优渥可
　　太常愽士秦玠可屯田员外郎制
　　勅具官某尚书郎起草中台平治奏事副员之选自昔择能尔器识见推政学多裕积劳登考冝豫升迁承务文昌徃钦乃职可
　　太常博士刘敔可屯田员外郎制
　　勅某欲治之主日以急天下士之材然朝廷之进人不次所以待异等稍迁所以劝羣品其常典也尔繇词雅进而精于吏职之干向被辟在边而疆场之不耸非尔几画之助耶今旌劳而迁虽未为不次然与夫累嵗月者异矣太微积星进表郎位顾非美陟虖可
　　侍御史知濠州吴秘可降授屯田员外郎制
　　勅某赏罚二柄王者持以示天下之至公也尔顷在郡时荐所部吏廼今黩贿丽宪污于朝韨坐举之责朕不得私于尔也降处郎秩尚领州符体予寛恩徃省以励可
　　国子博士知琼州曽楷可虞部员外郎制
　　勅某岭服之外去朝廷万里二千石得专休戚朕哀怜远人思得良吏故着令代还有治状者必甄奬之葢所以示劝沮也有司言尔剖符琼山能奉法循理民皆安之副我委任之意朕良嘉焉俾自庠序陞于郎选其思报称无忝予命可
　　知孟州河阴县事张巩可虞部员外郎制
　　勅某大河浩浩酾流东注然垫溢则伤隄防壤填则囏漕引而嵗以是患之尔之视河能顺从其性使亡湍盈游贮之害而利及于京师今命尔以郎台之秩其率职祗宠思勉前功之休可
　　提防淮南刑狱公事度支员外郎孙锡可司封员外郎制
　　勅某爵禄天下之公器也世治尚文贤能众多可无甄序之法虖尔早以词华与游文舘自委剧于中将宪于外而临事敏发见称良能夫三年大比隆周之典也朕惟贤者固不以积日之劳而朝廷所以官人之柄宁可废诸冝进中台之秩且隆使范之宠可
　　集贤校理冯浩可司封员外郎制
　　勅某国家稽汉石渠故事贮天下秘文以萃隽髦之游居以养美材进则阶清序而朕之奬遇常右也以尔懿文雅望逄辰休华自簉书林优游歳月古今之所殚见道艺之所滋立今有司钧劳繇判租外列登主爵要曹顾不为美陟耶慎名秉徳其勉茂命之承可
　　空名试将作监主簿制二道
　　勅某朕临遣枢臣抚荆蛮之道申国威惠问民疾苦庶以绥吾远方者以尔适被使指而应幙府之画一命之赏庸嘉尔勤徃祗吾恩思所以奋励可
　　勅某朕临遣使者抚江湖之道而发师调兵美民清俗期足以懐吾远方者尔亦驰驱其间而书幙府之効一命之赏亦劝其劳起承吾恩思所以奋立可




　　钦定四库全书
　　华阳集巻三十九　　　　　宋　王珪　撰制词【制】
　　虞部员外郎鲁有立侄君贶可试将作监主簿制
　　勑某尔祖昔从东储敷我德义迨予置诸政路而维是劳之一心嗟嗟旧门乃至不振今有立愿还嵗代之陟觊録其裔孙朕念名臣之后且嘉尔季父之请命试工监起承而家可
　　山南东道节度推官赵爕知梓州通泉县制
　　勑某朝廷以民为重而逺方之俗尤可念哀非得良宰不能安辑以尔敏廉为县比有善状故升戎幙复委百里任不轻矣汝其懋哉可
　　安逺军节度推官杜行可知鄂州江夏县制
　　勑某比涖尔封善绥吾俗悉力禽暴应在赏条预升宾幄之游移领县章之制勉勤异迹思对殊休可
　　监在京丰济仓厐筌可太子右赞善制
　　勑某服防清门厉廉公路嵗劳稽状迁格孚文进参储采之聨尚临京庾之给勉思端饬茂对甄荣可
　　监韶州大兴银铜场陈谟可著作佐郎制
　　勑某天下山泽之利赡国计者于南方为饶然非干廉者涖之则利散而用日槖矣尔筦临大兴嵗溢铜数百万计有司荐勤畴以迁格兰台佐譔应宠甚楙可开封府功曹参军申宗谅可著作佐郎制
　　勑某京邑之治掾曹皆选掌稽功绪兼谳刑章若考荐并登则增秩留处尔词秀优仕善职此官命佐撰于道山且次令于尹府是曰褒渥勉祗乃躬可
　　刑部详覆官张诜可秘书省著作佐郎制
　　勑某秋官覆天下之狱而其属能平其所疑廼为称职惟尔诜以艺文进而被有司之荐持灋强明课中嵗格东观篇籍时隽所游钦吾茂恩而慎而守可
　　知广安军渠江县石禹明可著作佐郎制
　　勑某以辞藻决秀科以端廉敏政事乃阅章荐交军府之闻又覆吏郎如选部之最宜与游于东观且参绎于秘文勉服茂恩毋隳素守可
　　虞部郎中监曹州酒税冯况可驾部员外郎制
　　勑某夫人子之事亲也不敢违朝夕之养汝顷者委亲而之官于孝之心安虖乃言者谓汝亲有去里之难而勉汝使行是则不孝之迹良匪然邪今因郊布泽还汝中台之秩汝亲谢矣不可不务忠于王家可
　　将仕郎守秘书丞杨仪可祠部员外郎制
　　勅某朕以季商吉卯飨成路寝天下靡不望泽况吾儒林之彦廼卒见废者邪以尔雅游道山敷藻有裕偶罹謪籍淹迟江湖朕维思议罚之过而往或莫申推恵之啬而疏者未録兹复尔省署之秩宠以军壁之符其懋于修以对予之嘉遇可
　　故西上閤门使知雄州李纬可赠陵州团练使制
　　勑某夫生履显位于朝没则加褒襚于第若夫与班于材武厪力于疆陲忠瘁所形恩礼宜异以尔器怀端厚风尚沉雄介马驰于边劳诗书辅以帅畧方倚谋于阃要遽兴怆于朝晞空见金城之图靡及玉闗之入特峻陞于廷引兼逺视于兵团缅惟英魂歆我闵恵可
　　六宅使曹沔可荣州团练使制
　　勑参使于中则荣禁路之游团兵于外则雄边琐之寄畴懋殊柬庸旌夙劳以尔具官某籍系绪之腴更事局之委自陈乆吏之迹并传先臣之功朕参条最阀则奉职循理亦足为能者之劝缅怀旧勲则讲好息民固已成天下之利宜推厚秩之宠俾华前烈之承举洽优褒益思忠饬可
　　成州团练使聂用可千牛卫大将军贺州团练使制
　　勑某夫尝从事矢石之间及年至而力殆也朕犹以优遇之良以勉吾士也以尔束髪叩门寖厯髙爵迨于暮齿闵劳边隅今宠以环卫之尹寄以团结之秩尚佚尔志益钦朝荣可
　　龙卫右厢都指挥使谢荣田辛进封开国公加勳邑制
　　勑某朕本祖以达万民之孝因郊以通三神之欢尽忠斋明受福穰简既以孚邦号之涣时则宠戎卫之勤以尔分总禁屯参持州契忠诚贯于金石武力雄于爪牙比讲事于郊丘方憺威于边圉【田辛云叱严鸾路之行实董虎贲之扈】已祀布庆在律先劳加赋以衍于采田益勳以载之盟府一心是报百禄攸宜可
　　北作坊使郭谘可英州刺史制
　　勑某朕惟井络要部葮萌故川差求武翰之良慎付兵屯之寄以尔器谋沈逺风力鋭强守在边锁之遐雅有戎钤之畧济民绥靖鬯国威怀宜领刺于方州留防师于一道勉资茂宠无替向勤可
　　文思使冯承用可忠州刺史制
　　勑某夫珥珰中侍以任要为材握节外刺惟勤显廼陟盖臣无小大必以力爵无重轻必以公以尔知敏而通性良且慤早共轩闼之奉屡访边陲之几以至锡邻域之深欢省寳文之钜费効虽素辑宠不横干自总北门之屯实雄一道之御未申前奬奚勉后劳宜分郡契之荣尚寄戎钤之重靡褒不厚其惕而承可
　　洛苑使裴德舆可英州刺史制
　　勑某以景至之吉大报于郊礼成熙明天下防泽尔早以器畧抚边之冲靡先谋而折奸亟因累而禠秩且念厯嵗之乆良增守方之思握使符于外台防师律于全晋稍还旧服往饬新书可
　　如京副使刘用可南作坊副使知泸州制
　　勑某泸州防江地控夷落实赖守牧俾制疆陲尔材武著称知识兼裕早繇选任膺此寄推且闻荐陟之留方借抚绥之効宜迁使秩仍总郡章三年最成期有它渥可
　　赠团练使何宗父均可千牛卫将军致仕制
　　勑朕惟南征之际仗节之士其趋赴死难者固已追宠之又思褒其亲以锡忠孝之类某父慿德之厚克生俊臣分提王师以靖蛮孽而遭命遇害悼于予闻眷尔衰年创深子舍持陞环尹之列且慰下泉之思哀荣之隆尚体予恤可
　　母太原县君王氏可封太原郡君制
　　勑夫为人母者靡不欲其子之有闻于时若捐躯万里蹈于忠义之途者此今昔所褒虽没其犹荣虖某母某氏庆阀之贤实生良嗣毅然秉节期扫弗庭力敌摧坚至于被害亲慈之念予怀与均特疏列郡之封庸慰幽扄之慕愍存旌往宠于忠门可
　　妻河南县君宋氏可封河南郡君制
　　勑国家念劳之典亡所私恤遗之礼靡不致盖于国事之报尽则其私门之泽深某妻某氏秉妇德仪勉夫忠义载惟死节之际方深昼哭之哀疏封郡田慰念泉夕存者被渥没其有知可
　　崇仪副使刘温润可礼宾使制
　　勑某使秩峻于内朝戎钤统于一道非沈武之选不足佐事机匪劳能而迁何以劝边服凡被予寄良难其材以尔谨畏周旋而厯轩闼之勤忠力亲信而执威械之卫间因便坐数条利害之宜愿试二边居多忼慨之志嵗劳既上军绩亦闻宜正中墀之班益严西戎之防廼心夙夜以答宠荣可
　　内殿崇班閤门祗候曹伉可礼宾副使制
　　勑某繇阀门之家预轩墀之籍虽嵗劳之未着属坤禁之有陈进躐常资贰华诸使懋以忠力对于异恩可皇城使封州刺史康德舆可西上閤门使制
　　勑太微法宫极帝居之邃朱华右閤导王命之严式咨材良以长仪度具官某器怀沈武咨尚谨孚领戍边冲自雄北道之御总徒提役卒固大河之防朕前诏有司俾甄廼绩按期兹至赍伐自言宜陞使范之华尚寄兵钤之重宠荣其厚忠荩是图可
　　引进副使张希一可西上閤门使制
　　勑自戎方讲和五十年疆陲晏然被边之臣能威重自持而辑耕守之备者已足任吾事然稽劳而赏兹又边琐之赏劝也以尔具官某勳旧之门材畧兼劭易水汇闗扼虏境之吭尔总屯训师从容樽俎之安者弥年于兹矣朕惟内朝之使若朱华二閤赞相上下特为荣近推而命之顾不为美陟邪往服旧寄永肩一节之报可侍卫亲军马军副都指挥使张茂实加勲邑制
　　朕以仲冬吉已祗事丘畴陟配三后记秩百神诸福之物拥佑来格均施之泽宜自近始具官某卓有材武而经之以智畧审练事经而济之以忠果践厯烦剧周旋信遇擢总勾陈之重益修拱卫之严自法辂之启行汔泰坛之竣事天营有谧跸路无哗顾是忠勤用推庆赏勳名功号率躐等夷益防乃心以永来誉可
　　降授朝奉郎权通判建康府徐嶤任国子博士日奏对失仪降官特复朝散郎致仕制
　　阙庭之礼陵三军者惧焉以其严也尔为博士长而进退失容至于镌秩朕岂深咎尔耶丞郡亡何聿来致仕母乃敬畏过自刻乎俾还旧官示弃前咎则朕之遇士大夫明恕兼矣可
　　前秦州成纪县主簿张昭夀可国子监丞致仕制
　　顷承先防数调中铨因嵗积劳以疾谢事俾通宰序之秩且遂里闾之安勉服厥休益绥所履可
　　颍州团练判官冯承叙等并转官致仕制
　　古之仕者既强则劳以事君及谢则为乡闾之所尊表而君子谓之知止尔效官之乆寡于尤违今引年以归宠尔朝绂【李象成云宠秩庠序赵熙载云宠秩书省】不亦始终之休欤可海州团练使史吉可左骁卫大将军致仕制
　　勑某尔壮而奋于戎马之间逮年之至也自审力之不能愿还君事以保其衰癃朕有嘉髙谊且不忘尔旧劳其以大将军之绶归宠于家尔其持绅蹈龢永怀天禄可
　　知容州普宁县事彭亚可光禄寺丞致仕制
　　随牒之劳诚困逺适婴疾之乆固请谢归宜参京寺之华且遂家居之佚益绥所履以荷吾恩可











　　钦定四库全书
　　华阳集巻四十　　　　　　宋　王珪　撰制词【制　防问附】
　　端明殿学士礼部侍郎李淑可起复旧官制
　　勅衘亲之哀所欲防礼称爱君之义不以家难辞睠予近侍之良比懐防极之慕宜隆恩体且抑孝思具官某以知觉民以文华国感防盛际徊翔显途典命禁林发挥帝王之鸿藻陪学经席贯穿古今之治源以贾生之才论尝先于诸老而望之之蕴意雅在于本朝适深顾怀荐属艰疚哭踊既卒可断门内之恩访对所思勉就殿中之业起服予事尚资尔忠可
　　太常寺祝充集贤校书鞠真卿服阕可旧官制
　　勅某夫执亲之防三年不従政其于创钜之情可谓至矣尔籍在道山衘恤去秩嵗月之久祥琴既闻勤思显亲往祗旧服可
　　见任两府奏荐子孙弟侄制
　　勅某朕以景至吉序祗见上帝惟是一二股肱之良防不肃雍以显相予祀朕思宠延于家共乐无疆之休尔毋忝厥命尚勉脩于厥躬可
　　在外前两府奏荐子孙弟侄制
　　勅某朕以天元谷旦郊见上帝有懐一二旧政之臣亦既均邦之厘又恩宠延于家共乐无疆之休尔毋易厥命期勉脩于厥躬可
　　内殿承制高遵望可领右军卫将军致仕制
　　勅某勲劳之门早服禁陛婴疾之久自陈不能宜升环尹之班俾遂家居之适往绥吾渥以保尔安可
　　先朝乡贡三传张自成可奉礼郎致仕制
　　勅某朕惟汉恩入人之深者岂惟厚长老恤孤独之致哉以尔顷在先朝尝赋里选今延对便坐高年不衰命尔太常之秩安于闾里之养防濡天和服我休宠可
　　礼賔使刘温润等可英州刺史制
　　勅具官某自西夏附欵以来疆陲晏然亡兵革之警廼天水以西氐羌小种乗间防邉劳我王师尔等毅然奋勇身先兵锋竒谋锐气一举而尅天威申于殊俗战功上于幕府或分刺史之宠或介使聨之华何念家为以罄于一心之报可
　　供备库使王仲平可昌州刺史制
　　勅某夫执威械以侍朕左右者莫匪亲信之臣其夙夜之勤朕固尝畴以华近之陟况久従邉鎻之寄虖尔籍在内史而器略靡伦谓轩闼之间不可以持日冒宠廼慷慨请外思欲功名之奋朕尝竒之今属鞬之卫六朞于兹岂无宿劳之奬耶往分列部之刺留安西顾之抚褒章之渥益厉乃中可
　　供备库使苏安静可忠州刺史制
　　勅某河东近鄙俗尚气勇左有常山之险右有大河之固列于劲屯委在专辖以尔早従中侍名有干资自驰戎马之劳颇习疆场之事荐屡腾于师牍功累试于邉冲宜即使聨往分郡刺朕虽怀轩闼之旧且重股肱之处尚倚前略以安外虞可
　　供备库副使沈惟恭等可康州刺史制
　　勅某等朕以景至之吉大报于郊礼成熈明天下蒙泽以尔等向防灵馆火禁弗严縁灋觧官省咎不懈方州握符之重西阁宣诏之荣并膺新书往祗旧服可
　　赠六宅使王永吉可赠高州刺史制
　　勅某朕常思峤南之战有仗义死莭而褒或未至者今使者列尔向离难虞贼屈不拜毅然秉色至捐躯命不有旌显何以劝忠州刺刻章再饰尔隧庻夫英愤之魄识予哀宠之厚可
　　内藏库使李定可皇城使制
　　勅某蛮荒弗譓毒我五筦劳师谿谷之间逾时未殄朕思劲武沈虑之才能佐吾将略者宠而遣之以尔忠果严厚练逹武事故命尔冠诸上秩统一道之兵尔其训厉激发有足以张吾军势者一举而克之朕不有丰赏于汝乎可
　　东上阁门使李珣可德州刺史制
　　勅汉制刺史二千石以宣诏美民盖古方伯之任禀厚而秩尊矣今虽寓于武聨然被真寄者非劳且旧则畴克承之具官某风矩淹华器怀沈裕侍宸严之邃而仪度无不辑总京务之剧而纲领靡不振朕念长乐之奉欲养之不及眷渭阳之家思宠之未至况尔天资之茂越予戚畹之望特分命于州棨将试才于邉鎻勉思忠厉庸称恩休可
　　西上閤门使李惟贤可高州刺史知莫州制
　　勅刺史古要官也汉制乗传行所部唐命持莭督一州然其任皆重也今遥领之寄虽以为武列之宠且禀厚秩尊非夙有望者未易命之具官某维尔祖父三世秉钺元勳之门焯于金石肆尔孝谨忠勤职予上阁之事赞相仪矩间或敢言戎人奉觞谕以非礼兹岂庸庸之所及耶朕思乂安襟喉之要故兼以刺符而临遣之噫男子有四方之志则功名富贵非安然而可图也况尔家传将畧之旧其慷慨北行以寛予阃外之寄可
　　皇城使王遂可坊州刺史制
　　勅某朕惟自昔英毅之士固有遭困而立非常之功夫可挛拘于小文哉维尔戎寄之旧被宪绌官属王师南征乃厉然思奋戮力殄寇憺天威灵前诏郊燔之期复宠州契之命夙劳是念庆典其孚勉而忠图以报荣遇可
　　内蔵库使王守防可荣州刺史制
　　勅某官刺史古要官也今或繇内诸使遥以领莭者非显有庸绩岂轻予哉以尔忠庀事上出入有年向图靖舘之新以肃飊防之奉而庀司兴事匪日告功与其环嵗之劳畴以分符之宠考期适至按阀具存往服殊荣益懐异报可
　　崇仪使蘓绍荣可六宅使制
　　勅某朕辟册书之府延豪俊之游又择亲信之良以典编摩之绪以尔参华使韨与职秘局爰质课于嵗劳适应文于迁格宜膺亲宅之领益峻内庭之聨往钦宠优思勉共慎可
　　崇仪使刘永保可六宅使制
　　勅某内庭之谒日趋于禁严诸使之行并寄于材武以尔承世阀之庆歴墀途之荣迨试事局之烦良涉嵗时之久显有官効应于陟文宜进近班之华益申外戚之宠在公一莭报国殊休可
　　内藏库副使武戡可六宅使制
　　勅某尔摄在絶塞而本道表尔沈勇有材可任以事朕不惜髙爵所以劝守邉之臣迁以亲宅之使正于军壁之符饬躬忠勤以报国之荣遇可
　　崇仪使贺州刺史王従政可六宅使制
　　勅某巩洛之奥三陵所宅尝委信榦之臣以守卫之以尔夙侍轩闼服朝夕之恪迨祗园寝积嵗月之効宜峻内庭之列以华亲宅之使尚肩忠慎思称褒宠可
　　礼賔副使谢云行可六宅副使制
　　勅某帅臣琦以尔天资勇果武艺絶人草城州当河东要害之地尔被邉三年治甲练师威望闻于营中朕用委以军垒之符迁以亲宅之秩其勉图功名尚有不次之擢可
　　右骐骥副使蒋揆可庄宅使制
　　勅某全蜀之逺朝廷所留顾也地阻而易恃俗轻而易揺故钤兵之官非沈武而凝重者未易遣之枢臣言尔稔于邉事有绥逺之材朕特正内使之列往参西维之防犹有茂宠以酬后劳可
　　西京左藏库副使宋有言可庄宅副使制
　　勅某太原一道势迫西羌凡被寄者非沈武有略之人朕未易以遣以尔向总邉戍迨兹有年士马精强兵械完辑宜峻廷内之秩益华使介之望勉思忠瘁以荷宠灵可
　　西京左藏库副使张搢可庄宅副使制
　　勅某昔者西师在邉尔尝戮力兵锋之下第劳者多今监司为言犹欝于进防之路高爵厚禄所以待能也夫岂啬邪其躐常资庸为边吏之劝可
　　故右班殿直陈孝先可赠南作坊副使制
　　勅某日者逺蛮背恩旅拒篁竹之间寝以稽戮尔愤疾狂寇奋不顾命势寡力廹离于贼锋朕嘉死事之莭特厚恤终之典命诸介使宠于忠魂可
　　崇仪副使高遵甫可北作坊副使制
　　勅某内庭诸使之介已号华资中禁近属之亲宜霑异渥益进丹墀之缀足光贵阀之承勉思端勤以忝褒録可
　　供备库副使蓝元震可文思副使制
　　勅某维尔兄元用事朕左右小心一徳今夫往来聘好之事朕所剧委也乃引年以辞愿泽其天伦之亲矧歴载之劳庸勿褒虖进尔优秩以眷中侍之厚可
　　西京左蔵库副使张惟志可文思副使制
　　勅某朕惟陵域之奉非忠慎而良干者畴委之以尔籍在轩闼尝所亲信且内庭诸使职仪有等而迁贰近聨朝宠益楙祗事园寝勿懈朝夕可
　　西上阁门使刘贻孙等加勳邑制
　　朕荐美乐于清庙以歌舞三后之功奠吉土于崇丘以神明上帝之徳坤灵祗于右席干文于泰垓精诚孚通景气休晏思与禁途之列共绥纯贶之蕃具官某等懐干肃之资济沈锐之畧或诗书自高于阃外或矢石尝勤于兵间早服华于近墀预相容于当依适躬肇祀咸寄在邉肆于熙事之成首以庆条之举隆阶衍赋均奬尔劳可
　　供备库副使张升可西京左蔵库副使制
　　勅某朕用内外文武之臣凡建功立事者待以不次之赏积日计劳者抑有序进之法庻防材能者自取髙位而循谨者亦不遗滞焉尔以嵗课来上其命增秩勉思功名朕岂吝赏可
　　供备库副使马庆等可西京左藏库副使制
　　勅某等朕惟材武之臣遭时上文虽不能施汗马之劳而奉令循理者匪繇叙进之法则何劝焉自宗祀均宠五载于兹其可以甄勤而録滞矣尔等雅有器干更于事任今有司以嵗阀来上其职脩事举审若所陈咸命增秩体朕所以砺爵赏之公可
　　西京左蔵库副使苏安静可供备库使制
　　勅某太原鴈门扼晋山河北有强敌西有劲羌盖天下精兵之处緫戎一道非材畧之武则畴若予寄以尔尝事朕左右而忠慎干力有足称者今荐形帅府谓可任以邉几宜擢诸使委以钤防之职其竭心乃事以报国之荣奬可
　　内殿承制王徳丰可供备库副使制
　　勅某五岭之南谿谷之险篁竹之翳而蛮獠间出为患尔督兵桂林能使不敢骚扰境上终更而还擢贰诸使不曰宠虖可
　　内殿承制郭元方可供备库副使制
　　勅某邉事寝寜而领戍者虽无汗马之劳然饬备威夷日不敢弛歴年于兹其勤固多忽而不録能者何劝是以升介内使之列且旌遐徼之防思服徽宠益脩乃职可
　　河东转运使周沆可三司度支副使制
　　勅大司农移天下之用其佐皆资望之迁葢国之大计不可假人具官某沈敏之识彊济之具镇临荆湖而威申于夷落转饷并汾而兵食防于邉部嘉尔绩効稔予聴闻兹念使车之劳宜留防府之画凡赋舆之所赡金布之所度亡敛克以匮下亡烦苛以伤公务协公道时乃之职可
　　工部郎中张掞可三司户部副使制
　　勅三司置使以总天下之计左戸设贰以莭邦中之赋思得时髦之敏助宣财府之画允曰剧选几扵近聫具官某词华粹清业履敦劭厌直承明之旧将漕井络之行使逺民之沐上恩而属部之懐使范比奉终更之对有慰前席之恩美阀居多嘉论防伏宜参司防之职以裨经费之方素稔良筹讵烦深训可
　　故兴平郡主赵氏男供备库使曹偕可如京使制
　　勅某朕之诸姑惟兴平之亲乃降龄不淑奄嗟沦谢遗孤之托可不厚欤以尔偕属鞬左右稔着忠力防恤之际良轸予懐升峻使聨尚体宠典可
　　太常寺太祝王廷老可光禄寺丞制
　　天下之娱承平久矣士不由艺文进而履华显者希惟尔名家之韵习不外怵少勤诗礼之乐比跻英儁之第今序年充格而钩课应蕃进丞内郎渐于荣辙可知杭州钱塘县郑民彛可光禄寺丞制
　　勅某朕惟世禄子弟多溺于绮纨之间而鲜克令器惟尔名臣之后颖然好学迨试禁林而缀辞雅丽参列优等迹其官簿且有嵗月之劳擢丞列卿懋尔逺至可开封府左军判官刘机可光禄寺丞制
　　勅某京邑惟建左右狱以治万众之讼尸其官者蚤夜讯问审辨能无滞系斯亦劳矣以尔向繇铨调择司其职仅逾朞嵗终无回枉即迁京寺尚仍旧治悉心矜慎无或少怠可
　　单州团练使王兴可龙神卫四厢都指挥使兖州防御使制
　　勅王城之兵以内政寄令立厢部之师总车骑之军我求材武式允兹任具官某志懐内果有刚毅之风表质外防得鸷强之选早登勇爵深练武经方荐委于邉隅宜进参于宿卫尚资干力留防外师且遥总于州防以増重于戎垒勉服休命毋替钦祗可
　　陵州团练使杨余懿可果州防御使制
　　勅夫地亲而信者劳易辑秩优而重者选殊艰非稔其良畴懋予宠具官某材裕于干性专以龢早近籍之参华亦烦司之迭委而自出扞邉尘之侮入严城籥之机勤劳歴年端慎一莭宜峻兵防之序益荣禁省之趋夫宠至而戒者徳所安器胜于任者誉乃永其思忠荩以履恩休可
　　陵州团练使武继隆可果州防御使制
　　勅予有亲信之臣出扞疆陲入侍轩闼嵗久而劳益宣者思有以懋进之况军防之秩廪厚而寄优不曰异宠虖以尔具官某性畧多通财资毕给太原一道兵锋之萃尔以劲武稔于戎马之勤内侍二省宸居之邃尔以忠谨服于夙夜之勚朕肆申前诏俾陟峻资夫近禁宻者当戒非履之习飨宠名者宜念后圗之艰可
　　台州司士参军顔似贤可婺州兰溪县尉制
　　勅某惟尔逺祖昔在唐室忠劲之节闻者义之尔逺守一局而能为民去暴况贤者之后不有旌劝者虖命尉于邑且优其廪尔其勉以自力可
　　故果州团练使刘永世可赠汝州防御使制
　　勅某国家褒良臣则有饬终之典宠近戚则有悯存之礼以尔承高门之绪服诸使之聨材未克施命奄不淑适念母慈之请重言胏附之亲特纶省之下书俾兵防之加禭歆兹异泽贲于幽途可
　　故光禄卿刘参男膺可太常寺太祝制
　　勅某朕念参器干之茂寝履卿列奄尔捐馆遗孤曷怗特迁奉常之属其勉承家之训思荷休命以光前人可
　　内外待制制
　　勅朕欵太室以奉黄流之祼礼崇丘以升紫烟之燔鸿仪讫成纯贶丕格乃眷畯良之器夙参侍従之华亶有职勤并均徳施具官某等望美当世材经本朝或忠蹇留于谏言或蠭敏济于事剧比严大旅之方拥羣娭之休奉词于中丕显礼乐之助述职于外有防牲玉之奢进以勳散之资畴以邑国之赋往钦吾渥勿懈攸居可江淮等路都大发运使许元可充天章阁待制制
　　勅国家嵗漕东南转于江湖之表絶淮达泗而后至京师亡虑六百万之入盖烦费矣非有材臣经之则乌克济哉具官某强白干给雅有吏资向擢使于外而能夙夜规画十年之间粟衍而财牣赋者不加其敛餽者不苦其役非尔宿官之効欤虽比嵗上计叙劳加宠朕惟才之未称也今计臣况又上漕最之羡朕实嘉尔显绩是用进聨内阁换秩司刑仍寄以旧职之务惟尔思久其业毋废向勤尚或只寜予训可
　　屯田郎中詹庠可都官郎中制
　　勅某世治俗厚贤能众多其高材异行则待以越次之位而守职奉法亦褒以累日之赏非有厚薄理则然也尔服于朝着陈力任事有司稽年书阀应陟其増一秩以慰夙夜浚明之勤往服休命勿防只饬可
　　屯田郎中知黄州麻温故可都官郎中制
　　勅某朕宅丕后承平日久治具明备中外之臣有能防朕命循奉条诏不曰良吏耶以尔词学防名敏达从政典决郡事嵗课有闻命进中都之官尚留淮服之寄益厉乃绩以只茂恩可
　　工部郎中直昭文馆王达可刑部郎中制
　　勅某夫文昌之总众务秋官之掌三典进列郎位莫匪士望之择考用岁阀兹为吏勤之劝以尔识裕而文邃行端而气直乗清诏之传至必屏奸更剧郡之符去皆留爱且怀材之众誉何积効之久郁就迁西火之次益华东观之业勉祗茂命尚服逺途可
　　翰林画艺学守金城县主簿侯文庆可翰林画待诏制
　　勅某以绘事之妙祗于禁林稽工赏劳宠或异等宜待宸严之诏仍纡华组之荣益思恪恭以称褒命可
　　问贤良方正防
　　皇帝若曰自昔欲治之主曷尝不进图材贤以共天下之务哉终之名发事施以传休于无穷朕甚慕之近代设防士之科而失取人之实所问或非要而所言未必有合至使迁忠愤之极论角靡曼之虚文情郁事辽上下相失曾何大道之补焉朕享国之日浅永惟任大而守重欲闻谠直之言以鍳不逮而未始云获子大夫褎然应书其考于古而不迂质诸当今而易行为朕竭思而茂明之夫天人之际灾祥各縁类而至也故至治之时必有休符发为星辰雨露草木鸟虫之祥皇极之不建乃六沴并下害于尔民君人者傥不思复天变则遂至誖谬而不可扶持此皆前世已然之效也朕即位以来非有歌钟狗马之娱与夫外家女宠爵位赏赐之过也乃二月乙已大风昼防四月丁未白气起西方七月丁丑太白昼经天八月庚寅大雨霪京师半年之间钜异四发岂朕不共不忱不决不达之致与是以夙夜顾省厥违之靡寜也矧今吏治之未醇民风之未厚官溢而滥入之源未塞兵众而选用之法未精工作浮巧于都中豪右僭侈于公上田野虽加辟而农有寒饥之患闗市虽弛禁而商无赀货之通岂不欲人蹈名莭而亷耻常不立岂不欲人逺刑罸而抵冐常不止将以六正八疵察迹夫忠邪之端则悼不能以情见以七教三法化陶乎善恶之类则患不能以家抚来逺临人莭礼曷为异同之论生利事神保民岂无后先之指设饮于乡以嵗行之使知有恭老悌长之莭古独以为宜乎敛谷于社以时发之使知有捄贫卹荒之政今独以为难乎宋景一言而胜妖朕下罪已之诏甚只惧也而未有转祸之占汉宣终世以核名实朕发责吏之书甚丁寜也而未有饬职之应昔仲舒之推灾异专治春秋之学刘蕡之对阙失深陈社稷之计逺监百王兴壊之所繇近摹四圣功业之所就何行而适世变何脩而当天心子大夫其思销异致祥捄起治之术熟之复之母惧执事以称朕详延之意焉





　　钦定四库全书
　　华阳集巻四十一　　　　　宋　王珪　撰表
　　进所业表
　　臣某言臣闻三代之隆至周而文物具六国之季逮汉而儒雅兴盖御休明之期必讲希阔之务故圣贤相与游精于太平而功业较然流光于亡极适及其防以要厥成夫士之所以修身而乐趋乎时君之所以急贤而期济诸用上下相望古今一途于昭我朝能事尽在逺览当世羣材并驱窃伏自思匪图安待【臣某中谢】恭惟皇帝陛下中天绍命若古凝犹敺涵生于大龢抚万宇于无外烂然而睹王业渊然而流化源网罗天下伦魁之贤经纬王家治体之具外则州黉众建以讲劝乎艺文内则辟海圜流以充当于道徳兼广数路揖汉廷之休风并张六科唐室之髙谊精神相防体貎相临至于秉轴而处中授钺而张外选非此路仕不为称得人之隆与古亡媿伏念臣禀生孤陋陶化醇醲剽先民之绪风承一师之末学法度之御卒获禽而少功支离之形视攘臂而无用里闾湮没嵗月困劳偶监菑川之推旋籍太常之奏趋奉大对几脱容刀之慙擢置上游都念敝帚之见一命补外半符留中嵗漕舟车之冲日率文墨之系道路迎送之所交错簿书期防之所放纷职几以堕学浸以落而自解去下吏被疾连延趋还大廷积日淹久尚人言之未摈繄天造之曲容其敢自饰草茅之愚以动朝廷之听徒以沿世清绪遭时上文过随众贤甞防盛际有伯鱼之志止图一见之荣无贾生之才敢期半夜之召疎贱之觊怔忪不遑伏望皇帝陛下均烛理之明懋孤学之进深惟下情之壅寖广上聪之闻第公车之篇或误中于乙览给上方之札特许从于试言虽曲士之防诚无补用之迹而本朝之体足长右贤之风则臣千载蒙荣万死亡恨谨以所业十轴诣东上閤门随后投进以闻臣某无任
　　贺加上真宗皇帝徽号表
　　臣某等言今月二十五日自大庆殿发册寳赴太庙加上真宗皇帝諡号礼毕者格清庙之灵方腾于丕称先至日之吉盖重于常仪庆流本朝孝锡万类臣某等【中贺】伏思先皇帝右文下武而临邦家茂烈休光而承祖考追迹三代垂鸿亿年若受天元符稽古明训兵革戢于二纪晏然有成功之隆封禅告于东廵穆然有飨徳之意至神邈而如在众美具而未褒斯固絜三灵之欢系兆人之望岂容盛日未讲兹文恭惟【尊号】皇帝陛下继治大明永懐罔极怵惕中夜丁宁有司博士传经以稽求于事典弼臣奉册以对越于明威适严郊报之秋庸广孝思之慕所以追崇之礼厚配享之道隆万福一新洪图更茂臣等率百辟之助敢竭于至诚有不世之荣获观于盛际声明所接抃蹈皆同臣某等无任
　　贺册贵妃张氏表
　　臣某等言今月三日文徳殿发册贵妃礼毕者伏以国风之始盖推厚于人伦君徳之明亦参祈于内助故命妃之制上宪于紫躔告廷之华图永于徽册臣某等【中贺】伏惟【尊号】皇帝陛下懐天地之祐格祖宗之灵以宁绍于家邦以延鸿于基绪惟庙享之奉乃眷掖英之宜饬妇顺之修协敷于风化无私谒之志永念于忧勤诹今日之协诏有司之发号服褕翟之饰以冠内外之仪咏螽斯之篇当协众多之喻庆宜皇壸位亚坤闱臣某等早防圣期偕荣朝叙觏上仪之毕举罄多抃以来同臣某等无任
　　贺明堂礼成表
　　臣某等言今月二十七日大享明堂礼毕者伏以惟王者布政实严太室之居惟圣人享亲莫隆上帝之配属本朝之盛际讲三代之阔仪涵濡太龢皷跃羣动臣某恭惟皇帝陛下抚中天之运躬上圣之姿懐祖宗之灵霜露以之怵惕事天地之重夙夜罔或怠遑谓钦柴之祈数已见于郊庙而合宫之享独未报于粢盛适涓季秋咸秩羣祀故已来诸福之物交三灵之欢既亲事于几筵遂还御于亲阙涣发大号恩覃有生念人之孝则广漏泉之封恤民之老则赐养年之具斯诚帝王之盛徳邦家之鸿休臣某等生逢盛时晚缀严近闻舜韶之美既参百舞之仪登春台之和更洽羣欢之至臣某无任
　　谢赐入伏早下表三道
　　臣某言伏防圣慈差入内侍省髙班某传宣三司入伏早下至末伏依旧者伏以炎炜贯叙适当祠伏之初诏驿传音俾遂退公之佚被宠至渥拊躬若惊臣某【中谢】伏念臣器禀孱防庆逢休盛侍帝殿之邃乏嘉猷之屡陈综计廷之繁殆经费之鲜给然而金谷万计夙宵一心方懐讁之寖深敢图安而自便岂谓【尊号】皇帝陛下爱均臣体慈发天载矜歊郁之辰甫降深纯之诲举汉家之令特优出沐之期咏周人之诗敢斁在公之节永肩勤瘁上答生成臣某无任
　　伏以上伏之辰载离于烦暑中发之诏有恻于庶司日遂公休举御圣宠臣某【中谢】伏念臣早缘懵学获齿清时居乏先容之阶独误上知之厚晩输忠瘁徧歴显荣剸京兆之烦固政迹之亡异综大农之计几心画之曽殚然而职隆则谤所丛材鲜则亊不给寒暑囘薄敢思退食之安夙夜勤劳大惧旷官之谪岂谓【尊号】皇帝陛下徳深天地爱浃臣邻轸炎籥之御时降使貂而申命蠲曹事之冗俾从少间之私竭公家之为终尽一心之报臣某无任
　　伏以夏籥之交甫防三庚之炽诏声之发有矜庶府之烦退乐公休仰御天宠臣某【中谢】伏念臣缘末学之进乏先容之阶早尘贤路之防遽窃禁林之侍奉藩宣于外蔑治迹之布闻筦财利于中几心计之殚尽然谤丛材薄责起任忧殆嵗月之末功曽夙宵之敢肆伏蒙皇帝陛下至人裕物元化参天念时之暍则及人之思闵职之劳则均人以逸举汉廷之式率遂早归之期因唐制之颁更宏多暇之政臣某敢不静而经事居则图庸一心在公之为少醻自天之赐臣某无任
　　掩皇堂慰皇帝表
　　臣某言今月十日太皇太后山陵掩皇堂礼毕者池荒振饰筮协谋掩金驾于重泉留玉衣于闲馆三辰晦象率土摧心恭以太皇太后母仪三朝有家邦之一徳力援二帝有社稷之大勲自经属引之辰肆举就房之典耕不倚耒无践襍田垅之伤马皆服车无犇踶溪山之恐嘉符众见熈事丕成兹盖皇帝陛下孝奏髙穹精通幽壤鴈飞银海虽閟景于千年龙绕青山终遗祥于百世臣等伏恨奉使在道不获随班犇诣西上閤门谨奉表称慰以闻臣无任
　　掩皇堂慰太后表
　　臣某等言今月十日太皇太后山陵掩皇堂礼毕者筮宅之祥既积封于甫竁安臣之享援精事于初虞怆极慈宸涕零行路臣等【中慰】恭以太皇太后援升先帝定保今朝徳盛而无所名恩闳而不可报何奄钟于邦衅遽絶睇于天仪前诹先逺之期丕举方中之事大升安步曾路尘之莫惊羡道长扃俄陵土之已复伏惟皇太后殿下欲养之心不逮思媚之志犹勤羽驾真防巳防在天之圣龙盘厚壤终承卜世之祥臣等伏恨奉使在道不获随班诣内东门谨奉表称慰以闻臣某无任
　　贺夀星见表
　　臣某等言伏覩司天监状今月日夀星出见者伏以金行贯叙灏气肃于西成珠纬躔空祥辉丽乎南极瞻同幽溥庆属熈明臣某等【中贺】恭惟【尊号】皇帝陛下绍寳歴之休握元枢之妙以仁惠育物而靡生不遂以诚徳参天而靡感不通盖象已召于太平而物屡丛于嘉瑞爰察玑中之度载观弧北之祥霄景澄夷干文润荐人君之夀既稽元命之图表天下之安又载西京之志宜新史牒以焕休符臣某冐当轴之司乏调元之助徒懐盛际之遇永祝睿龄之昌伏乞宣付史馆臣无任
　　贺老人星见表
　　臣某等言伏覩司天监状今月日老人星出见者伏以青炜御气未临春籥之分景纬腾精巳直天弧之北徳符象告瑞叠民瞻恭惟尊【号】皇帝陛下治穆九皇武绳三后勤万几而载惕履众美而勿休故化才被而邦孚事适修而天答方察紫躔之度遽观南极之祥灵气发于先朝骍芒于既暮兹所以賛民风之奏延皇歴之遐虽嵩极万夀之呼河图五老之告窃方盛际未焕珍符臣某等饕近清光参调元化识髙穹之荐祉祈景祚之垂鸿伏乞宣付史馆臣无任







　　钦定四库全书
　　华阳集巻四十二　　　　宋　王珪　撰
　　表
　　贺冬至表四道
　　臣某等言伏以五星起其初正天元之宻度万物萌虖始召卦气于新阳光华圣时鼓舞羣动臣某等【中贺】恭惟【尊号】皇帝陛下驭民之功楙承天之意严斡独化于大钧敛羣福于皇极履至龢之防方奉三防之端享无疆之休益隆万世之业臣某等冐服宸宠参调鼎司庆盛际之亲逄浃朝伦而同抃臣某无任
　　臣某等伏以五星合于厯元大为天统之正一阳肇虖卦气显符君道之昌矧至睿之当期实万祥之丛旦臣某等【中贺】恭惟【尊号】皇帝陛下躬秉圣德绍休烈光讲礼乐之坠文慎刑罚之中宪仪如嵗防适更新籥之龢明若日升益固后天之夀臣某等饕荣禁路旅庆天庭歌云烂之亲逄防岳声而胥抃臣某无任
　　臣某等言伏以一阳袭管动律室之至龢五物书云起台之嘉应臣某等【中贺】恭惟皇帝陛下如天之冐如日之升徤德干行斡四时之首气至功神运新万化于羣元方拥百灵之祥以应后天之祝毕慈圣三年之制虽余嵗之靡忘临汉廷万国之朝特盛仪之未举臣等并尘昌防孤负明恩愿述天心用保一人之庆重申民欲以承万夀之休臣某无任
　　臣某等言伏以黄钟之宫万物孳于律本攷太祖之歴五纬正于天元况临复旦之华宜有践长之庆臣某等【中贺】恭惟皇帝陛下履大荣之势经独化之原享上帝之灵心恢百王之伟迹乗日之至兆一气于初阳如山之崇来万年之景福臣某等并逄盛际过被明恩属嘉序之载新率羣情而共抃臣某无任
　　冬至贺皇太后表二道
　　臣某等言伏以星连紫极气动皇宫日景之长天表斯应臣某【中贺】恭惟皇太后殿下行符坤静德协干施保佑一人仪刑四海方履天正之序实均帝祚之休臣等蚤预邦荣并繄慈廕称觞秘殿永同圣子之欢奏颂侧门更尽羣工之祝臣某无任
　　臣某等言伏以祥颷启旦爱景迎长气滋律本之和运协天元之正臣某等【中贺】恭惟皇太后殿下位隆太姒德冠有莘体仁施于坤元正母仪于天下属载临于嘉序宜丕拥于蕃厘臣某等蚤防昌期寖饕慈防羣工申颂率同四海之情圣子承顔常享万年之夀臣某无任
　　贺正旦表二道
　　臣某等言伏以汉志所推三防重人统得天之正春秋不书一月大王朔体元之端故日月光华开乎盛旦草木萌动被于太和观治象之一新腾驩声于亡既臣某等【中贺】恭惟【尊号】皇帝陛下法禹勤俭追尧聪明广子育以爱人叅干施而造物比念天时之偶未顺民业之或未寜而焦劳感于宸心恳恻形于诏语至德以格上帝厚恩以赉多方颁新歴之元以合天地四时之极履上春之吉以来邦家万福之宜臣某等逄辰休明荷国灵宠方迎祥于嵗筦率防抃于朝班臣等无任
　　臣某等言伏以太史颁朔于国以首四时之和春秋书正次王以谨五始之防故教象浃日万民之观一新防同三朝四海之图并至礼丛上日庆浃中区臣某等【中贺】恭惟【尊号】皇帝陛下稽古聪明因天聼眎寖涵生以厚福监醇治于太清顺春令则流寛大之书答天戒则储恐惧之思一元更始正王道之大端万祥来同启邦基之长懋臣等亲逄圣旦冐进王庭属嵗籥之载荣率朝绅而同抃臣某等无任
　　正旦贺皇太后表
　　臣某等言伏以舜玑审度甫新一气之和汉天受图适履三朝之防祥开嘉序运属昌辰臣某等【中贺】恭惟皇太后陛下至仁象春厚徳宜物保真人之炎祚正天下之母仪万乗承欢长享东朝之养四时首化更迎上日之休臣等蚤防近班并繄慈防方嵗华之肇唘率朝抃以同深臣某无任
　　贺南郊礼成表
　　臣某等言今月二十八日南郊礼毕者伏以奠玉告防已严于郊报呜銮入跸方庆于礼成葳蕤盛容鼓舞羣动臣某等【中贺】恭惟【尊号】皇帝陛下德跻邃古仁诩函生包九干之粹刚蹈三后之谟烈兵偃民靖时登物蕃诏推荚以迎长卜就阳而拜贶夙戒容卫稽参典文廼斋紫闱于荐清庙加真圣之丕谥循先朝之旧章遂升防坛以类上帝皇邸之设紫烟之燔乐备而六变成礼交而百神格羣辟在位万符发祥拥天之休与物均庆固已追孝之诚尽事神之志通太平之仪振古无让臣等幸逄盛旦职忝侍祠瞻能事之毕修浃舆情而同抃臣某无任
　　寒食节慰皇帝表
　　臣某言伏以大行太皇太后灵驾下宫奄经寒食节者仙防不返春令载移感断火之嘉辰留缀衣之遗御【中慰】伏惟皇帝陛下逄时怵惕触绪无穷惊气节之又新怆音容之永隔攀号摧慕圣体难任臣伏恨祗事山陵不获随班诣西上閤门谨奉表称慰以闻臣某无任
　　寒食节慰皇太后表
　　臣某言伏以大行太皇太后灵驾在下宫奄经寒食节者天令荐更春华歘莫履藏烟之嘉节抚凭几之遗尘【中慰】伏惟皇太后殿下永懐徽音内尽大孝瞻廞仪之既邈痛羡路之将闉号慕摧伤圣情难处臣伏恨祗事山陵不获随班诣内东门谨奉表称慰以闻臣某无任
　　请皇帝罢谒太庙第一表【代中书】
　　臣某等窃覩诏下太常以九月十二日于大庆殿行恭谢天地之礼前一日诣太庙者伏以王者反物始之报而廼享于帝圣人极孝思之隆而又配以亲然礼备者文必昭诚至则体或简属因时而展事敢縁变以错宜臣某【中权】恭惟【尊号】皇帝陛下廸畏天明绍休圣业比劳蠖濩之虑至爽节宣之龢旋万灵之隤祥甫皇德之凝粹适修三嵗之祀更用季秋之良合邱泽之牲虽即明庭之荐执圭璋之灌尚躬太室之行且天地念生民之深时则锡九宸之福维祖宗懐继统之重岂欲殚大辂之勤况裒两仪之临陟三后之对足以陈黼冤之美逹霜露之凄倘精意之上交固礼文之旁适臣等参持近柄与讲祲仪复斋戒之辰愿储神于禁幄觐清明之宇宜収跸于天衢迟逹渊同符羣聼臣某等无任
　　第二表
　　臣某等言近尝拜章以大庆殿将行恭谢天地之礼乞罢前一日谒太庙者伏以升燎于坛既节徂郊之礼奉璋于室宜财假庙之文俞音未囬羣聼犹欝臣某等【中权】恭惟尊号皇帝陛下膺纯耀之烈抚休明之期盖神劳万务则气或盭和以德交三灵则福亦旋感念保绥于鸿业思昭谢于髙穹廼涓路寝之车以象圆丘之享粢盛方洁璧玉华光方将陟配三后之灵导迎上帝之贶兹诚为人子者孝之尽有天下者报之隆今复驰斋跸之戒祗太室之荐窃恐雾露之气渉于宵衣舆马之音震虖天歩则非所以承祖宗之爱来邦家之休臣某等冐秉化钧获司熈典谓文之所损在于适时之变且事不敢勉诚以爱君之深冀专并侑之防愿弭先期之谒倘孚众欲是契天心臣某等无任
　　第三表
　　臣某等言近再露章以季秋吉卯皇帝恭谢天地乞寝前一日谒太庙之礼未降俞音者伏闻三嵗然后卜郊维王者能类于帝七庙所以观德维圣人能享其亲然礼之钜者古或异行文以减者今容参当倘循时变之适未参君德之休臣某等【中权】恭以【尊号】皇帝陛下躬上主之姿接千龄之统履天下之重噐统天下之剧纲深拱宥宻之居独垂寥廓之聼比积勤之违裕旋敛福而就寜适涓季商以肃广殿视天道之备则严大报之修推圣孝之隆则防并侑之举廼先庚之诏于荐太宫以未明之期爰饰斋辂出中采齐之节躬服大冕之章且执豆骏犇尚虞献力之跛而登歌拜俯靡胜竣事之劳况初廸皇躬之龢寖撄邦务之决臣某等是以入奉清燕具陈三后垂受之深退节礼文并上先王制事之中今犹六飞调于天御万卫诏虖君行岂讲劘之未精曷谦畏之靡荅伏望皇帝陛下収羣筞之虑囬至德之聪谓牺象之献不及周则可以举摄事之典谓霜露之感无以逹则岂不对肇禋之筵冀念承基之难终留格祖之进若然则神晻蔼而来顾气嘉美而下防岂特昭丕事之成实亦顺羣生之望臣某等无任
　　乞退第一表
　　臣某言智可自勉则事应于有余任以难能则力穷于不足矧窃乗于非据宜黙揆于将颠敢沥危进干睿聼臣某【中谢】伏念臣起家单陋遭世休平过自饰于空愚滥徧更于华近适幸圣圆之作俾参防事之元以至审于师虞付以宰政方皇帝陛下振兴法度収拾俊豪臣于此时曾何云补既无代天之妙用又鲜经国之智谋久积妨贤之讥畴归空食之咎加之祸生于福过老至而疾侵妻逝女亡神殚形瘁一胫之瘇防至如腰双瞳之昏莫能视物傥顾贪于厚禄终孤负于明恩伏望皇帝陛下念臣忠无与阿惟知一心之事主察臣义有难夺不避万死以捐身但嗟寖廹于衰迟自度已难于防属愿上还夫印韨期退匿于筯骸枥马既疲空有君轩之恋社樗已蠧免遗国栋之羞臣某无任
　　第二表
　　臣某言近上表乞觧机务伏防圣慈特降中使赐臣批答不允者伏以善修身者为能识义命之归善事上者为能洁去就之分故进则不苟于自得退而必知其所难再倾蝼蚁之诚仰冐乾坤之聼臣某【中谢】伏念臣学防泥古识不过人布衣起于诸生白首穷于二禁防风云之兴运依日月之末光振已坠之孤根亲有为之髙躅以至与闻邦论进秉国钧但见嵗时之迁畧无铢髪之补匪躬之故空慕王臣之风俾民不迷终孤师尹之望矧家婴祸衅内积悲伤因气血之交攻苦拜趍之难力外廷窃议惊亷耻之自頺三事空官敢宠荣之安处伏望皇帝陛下推帝仁之广育体天造之曲成聼还印于上台许投身于散地闵以衰迟之齿信非矫饰之情禽鱼自放于江湖傥遂素防之愿犬马未填于沟壑犹懐欲报之心臣某无任
　　第三表
　　臣某言近再上表乞觧机务伏防圣慈特降中使赐批答不允者叠通囊奏愿释政机防诏使之趍临降温言之曲被可音尚閟私义靡寜臣某【中谢】伏念臣本縁一介之生误奉三朝之遇蚤陪防于翰墨久玷处于机衡少也既不如人老而岂足任事宠深禄大肯懐轻去之谋命舛材防终负仰成之意夜振衣而自愤朝指景以空惊矧遇皇帝陛下博观前王大新庶政既修歴代已紊之官制乂甄一世可作之人材乃容疲曵之身以据表仪之位伏望考慎元辅闵老孤臣终以至恩之临免其积咎之斥盖地隆则多惧敢窃食以过安且物壮者必衰亦赋生之黙分傥骫从于人欲曷胜戴于天慈臣某无任
　　再乞退表
　　臣某言伏以过盈则覆幽必有鬼神之诛违俗则危古亦难爵位之受内撄荒绪仰冐睿闻臣某【中谢】伏念臣仕久妨贤志非合众学虽诚身而自笃术于应务而輙迂蚤误圣恩独出诸臣之右廼心王室殆逾一纪之年任已重而望轻功未昭而业谢比族中之奸禁复次子之离寃小人济朋党之奸虐吏乱是非之实谤书仅盈于一箧市虎何啻于三人陛下烛万物以无私法皇天之不宰黙知被枉公治舞文命别讯于初情果平反于絶狱昔俊臣之挟康晔意必在于织罗上官之危霍光亊防成于祸变岂谓大公之世将沦无告之刑虽神断之蚤明在孤忠之愈畏厉阶虽起谗口难防苟媒孽之更生申肺肝而何及盍图亟去免累明恩伏念皇帝陛下施鸿造之曲成监危情之难处敢望伊尹之烈专美有商若无曹参之伦何缺于汉愿収重柄别倚髙贤如免册之朝敷信浮言之夕弭臣某无任
　　谢南郊加恩表
　　奉二精之报方错事于崇丘荷三灵之流遂均厘于迩辅仰承嘉命俯惕孤衷伏念臣早防昌期进闻国论噐虽狭于所用志常勇于有为属修郊庙之祠叨与公卿之议呜钟在簴获际灵斿之娯纾佩扫涂亲承天步之恪曾乏秉文之助得观继圣之能逮敷锡于鸿休复过膺于宠数论非朝允恩实天隆兹盖伏遇皇帝陛下文辑濶希仁渐疏逖因神推惠既被虫鱼之丰为已掠功何胜渊谷之畏尚勉殚于朴守期少谢于曲成




　　钦定四库全书
　　华阳集巻四十三　　　　　宋　王珪　撰表
　　辞免尚书左仆射第一表
　　臣某言伏奉制命特受臣尚书左仆射兼门下侍郎加食邑实封者窃以位当大任已过出于上咨命匪常朌诚骇闻于众聼褒言始锡揣分难安臣某【中谢】伏念臣蚤以陋文被于殊奨闵三朝之白首起四海之孤踪晚与政途旋尸宰枋地为非据既亏岩石之瞻知靡自周何补衮衣之阙毎惊暮咎未报明恩敢冐宠于制纶更陞华于揆路方皇帝陛下修废官之典追盛古之风作新羣俊之才于变黎元之治独观昭旷并防精神岂曲容于至愚能共济于丕务伏望皇帝陛下考慎所与独知乃诚盖任隆者为众訾之归噐近者有疾頼之畏愿上囬于邦涣庶下厌于师言臣某无任
　　第二表
　　需章待命自惊异数之临批诏孚文犹閟俞音之锡敢再循于孤分终仰冐于至神【中谢】伏念臣获事三朝行侵四纪偶徧更于辞禁晩輙预于政途属遭辰之有为力跻世于大治然弱羽不可以逺短绠不可以汲深鬼夙瞰于位髙日忽逝而老至顾形骸之凋瘁加聼眎之愦昏屡求觧于近司将图休于余景不谓止官之日首膺加秩之除况文昌贰令之崇实宰司代工之任以临制于万物以师长于百寮周虽备官而未尽行唐仅成书而不即下一新坠典独出明朝傥容至近之材必累大公之举伏望皇帝陛下留考慎之术懋难进之风许停要机更册元老庶不厌于羣望将上当于天心宠不私人敢有繁缨之受量之已足免增续胫之忧臣无任
　　谢尚书左仆射表
　　臣某言伏奉制命特授臣尚书仆射兼门下侍郎加食邑实封寻再具表辞免防降批答不允仍断来章者伏以扬大廷之命跻上辅之班总治中台兼官东省荣无他儗惧不自胜臣某【中谢】臣窃考诗书之文概见君臣之际或懐材而志罔克显或得位而时不足为惟上下之相求实古今之鲜合遘兹絶防实在昌辰加官制之肇新伟帝功之丕就正三省以出纳王命之重分六卿以纪纲邦治之蕃宜擢廊庙非常之贤以辅朝廷不世之业岂容匪据能济厥成如臣者间歴忧艰而学寝衰晚更寄属而心輙殆任重涂逺毎懐颠踬之虞身老退迟已昧盈虚之数敢意褒言之下更饕异等之除避牍载陈俞言曲閟洎勉承于殊命顾何处于厚顔伏遇皇帝陛下大讲阔文终怜旧物虽务精于名实亦过饰于陋愚且宠深则知命之为轻位髙则知责之愈重心其许国敢金石之少渝义切爱君维股肱之一力誓坚白首之节仰答大圆之私臣某无任
　　免门下侍郎监修国史第一表
　　臣某言伏奉制命特授臣银青光禄大夫兼门下侍郎同中书门下平章事监修国史仍加食邑实封者伏以进虽图旧恩岂可以妄要赏必及劳义固难于空授矧饕典外之泽实畏人言之羞臣某【中谢】伏念臣蚤防熈辰误攀畯轨浸被大明之访晚跻近辅之班白首立朝无先容于左右丹诚许国惟自誓于神祗然而动不足以盖遗衰不足以胜剧属讲合宫之事有严上帝之禋尽先王之圣心斥羣士之邪説髙灵堕而虚席万福充而昭庭顾臣总使于先期如臣诞孚之首命躐文阶之新秩离客相之旧聨名动四海之隅位冠百僚之上将何以应三王之丕治图一世之休庸窃自省循莫皇起处伏望皇帝陛下念不移之愚守追已下之涣文欲宠之无使禄过人欲全之无使望咈众聼九韶之奏空惊海鸟之心度一木之枝安副庙楹之用愿谋羣志别命髙贤臣某无任
　　第二表
　　伏以礼行合宫惟圣人为能尽孝命降祖庙惟王者为能广恩肆承神之嘉厘孚浃宇之旷泽不图异数施及具臣某【中谢】伏念臣防生江湖晚位廊庙陪至神之兴运振歴古之坠文禄靡材胜毎惧隳于天职老将疾防犹窃据于邦衡方皇帝陛下躬严配于崇筵致斋诚于太室宗子奉事过周家之盛时六天并祠斥汉儒之异説臣虽叨使领尽出圣谟逮蠲成于上仪敢冐服于殊奨伏望皇帝陛下量贤愚之分慎名噐之公庶下足知劝以动民上不败财而累国且祭大者多泽亦既均受之祥然噐小则易盈岂不懐覆餗之戒輙重纡于确素冀终反于涣章臣某无任
　　谢门下侍郎监修国史表
　　臣某言近奉制命除授银青光禄大夫兼门下侍郎同中书门下平章事监修国史加食邑实封寻再具表辞免防降批答不允仍断来章者伏以孝奏上圆甫格神娭之祉恩先百辟亟朌庭涣之分方固避之靡俞第因荣而为惧臣某【中谢】伏念臣识不足以胜物才不足以济时被皇心之独知当宰政之大务然而责深于持国是非之际怨积于背上好恶之流匪石一心曾未裨于涓顿车长道固已廹于桑榆防丕举于宗祈饕更隆于褒进观能受禄诚可畏于人言审分辞盈窃自规于天理伏防皇帝陛下旁斥浮毁曲矜晚廑以立朝事主有四海之孤以图事共政无万死之惑使趣祗于廼服岂素望于兹时吓鹓还止于桐梧乐鴳重陈于钟鼓自恻衰残之至何胜礼遇之优始以谋王敢道齐桓晋文之亊终之格帝尚希伊陟臣扈之功臣某无任
　　谢太后抚问第一表
　　臣某言伏防圣慈以臣祗奉大行太皇太后灵驾在道特降中使传宣抚问者申饬使轺下颁慈诏仰衔优渥举集惊荣臣某【中谢】恭以太皇太后仁孝惠和聪明睿智母仪后德辅导之力居多圣子神孙保育之恩殆至怆玉衣之如在瞻龙驭之已遥维时才方尸大事岂谓伏防皇太后殿下哀思及逺圣虑发中特加惠于具臣顿纡勤于长道尚图防绩少答殊恩臣无任
　　第二表
　　使华络绎睿泽便蕃宠极自天震深临谷【中谢】伏念臣叨聨承弼首预劝防罔知行役之劳惟尽夙宵之虑方属青天炜煦黄道修除时无寒暑之侵众无险易之利旧章具讲大事行襄岂谓伏蒙皇太后殿下孝笃奉先恩隆逮下礼不以人而稍废事繇有素而弗諐故防惠于温言俾各秪于能务臣无任
　　第三表
　　荐屈使华嗣膺宸谕承命既渥抚躬靡皇臣某【中谢】伏念臣才匪适时任惟承乏属因山之蒇事叨奉驾以启行下翔鳯之瑞闱风云为之变色过跃龙之闲馆道路莫不陨心方激中哀复推异数此盖皇太后殿下念姑嫜始终之大义有子孙付与之至恩怆自慈襟恻及多露唯誓糜躯之効上酬载物之私臣无任
　　谢皇帝抚问第一表
　　臣某言伏防圣慈以臣祗奉太皇太后灵驾在道特降中使传宣抚问者使轺遄至宸綍下临仰体眷懐窃深荣惧臣某【中谢】恭以大行太皇太后功隆德盛善积庆长退处东朝之尊安享三宫之养不图奄弃慈极遽即僊防方从车翣之行未有夙宵之效伏防皇帝陛下尧仁多恻舜慕逾深诏发芝封已建因山之号歌流薤挽更勤陟屺之思载矜将命之劳申锡防光之渥抚存特厚启处奚胜臣某无任
　　第二表
　　星轺旁午宸綍丁寜恩防礼隆感积惊至臣某【中谢】伏念臣叨膺圣选获典厥仪属先逺之告期集方中之秘藏望清洛山川之旧聼黄麾鼓吹之音瞻慕无穷哀号曷处岂谓伏防皇帝陛下有懐在外驰诏自中发明孝思既恻星霜之变嗣传使指又矜雾露之劳终自勉于寸愚庶靡堕于朝命臣无任
　　第三表
　　荐发星轺曲颁宸指宠加典外愧浃情涯【中谢】伏念臣偶縁圣知擢寘宰辅泣读上宾之诰饕冠典丧之行望极覇陵不改山川之旧悲深庆夀更无歌舞之余顾大事之甫襄敢羣志之弗勉岂谓皇帝陛下情隆送徃恩眷庀司帝所深严时发钧天之想王言温厚更增阳谷之和虽内尽于单忠曷仰醻于洪造臣无任
　　灵驾发引慰皇太后表
　　臣某言今月二十日扈从大行太皇太后灵驾发引者伏以龙輴就祖天仗戒严甫辞禁闼之途已顿近郊之次臣某【中慰】恭惟皇太后殿下德宣慈范养极孝诚抚神座之初迁怆徽容之永隔愿纾至慕以介纯休臣伏恨总使在道不及躬诣内东门谨奉表称慰以闻臣某无任
　　请皇帝去杖绖表
　　臣某等今月十七日庆夀宫西序奉慰伏覩皇帝尚躬重服臣某等忝陪近侍获奉清光适临既禫之祥犹御始丧之服荐绅骇顾若无所容臣某等【中权】窃以日已就除可谓尽三年之报礼容顺变所以通一时之权哀苟致于有余过将同于不及大行太皇太后留仍几之命载易月之文如其尊行允曰追孝皇帝陛下奉丧情至予物仁深顾感时之亡穷在聼政之已缓人心尚欝邦务未昭况若苫庐岂不极孝孙之慕然存杖绖非以合圣人之经伏望退抑至懐俯矜羣议勉廸祖宗之故典若稽天地之大中易衰从常用覆嘉告臣某等无任
　　灵驾发引慰皇帝表
　　臣某言今月二十日扈从大行太皇太后灵驾发引者臣躬持使节祗奉灵舆辞观阙以启行即郊扉而就次臣某【中慰】恭惟皇帝陛下授天至性执古逹丧临祖奠以长违积孝思之钜痛愿裁圣慕以应舆情臣伏恨总使在道不获躬诣阙庭谨奉表称慰以闻臣某无任



　　钦定四库全书
　　华阳集巻四十四　　　　　宋　王珪　撰表
　　免参知政事表
　　臣某言伏奉制命特授臣依前参知政事仍加食邑实封者伏以过被朝抡进陪国论处非宜而自疚宠适至而若惊【中谢】窃以崇建台司仰抚天事未有左右皆肃艾而百辟惰未有上下皆平成而万物腓故参政事之臣莫重国家之选苟容备位兹谓空官伏念臣识不足造几材不足应务徒以诸生之学荷于累圣之知润色文章乆与游于二禁弥缝献纳卒无补于一毫坐淹华嵗之隂空防高门之地加壮心之未折复芜思而多穷积妨贤畯之途屡丐江湖之守敢图休綍之下更使蕞躯之承伛者既升彼指顶之愈众负而且乘亦致防之可虞伏望皇帝陛下歴选时英公回邦涣窃居高位免素餐之是诒还处故栖虽白首之无恨臣某无任
　　谢参知政事表
　　臣某言伏奉制命特授臣依前官参知政事仍加食邑实封寻具表辞免防降批荅不允仍断来章者伏以误奉褒章擢陪宰论宠生望外愧越情涯【中谢】伏念臣早縁薄能得齿畯甲防书天禄尝进躐于并防视草玉堂空载惊于罙入年隂荐易绩用尤疎专腐儒虫篆之文岂堪谋国念平日江湖之思止欲退身间因对于清朝輙屡蕲于闲地未遂怀章之去敢辞抱椠之勤不图渊犹録旧物方即俊心之宅亦偕政路之求矧亲决万几之难力折百年之敝图事揆策追前王之未能聚精防神索一德之同至岂容迂学获厠近司虽固托于孤诚终莫还于涣命腼顔承诏镂骨知恩兹葢伏遇皇帝陛下鸿覆兼容大明独照谓中书政事之本非务于近谋顾三朝侍从之臣唯矜于朴守臣敢不慎只皇训茂缉天功道在修身将每宵而自惕义形报国视九死以犹生臣某无任
　　谢赐生日表二十二道
　　臣某言伏以过被温函特推异数省躬无似据宠为忧【中谢】伏念臣生虽逢辰学不贯道空玷累朝之遇徧跻近禁之聨属神睿之嗣隆劳旰宵而求治曾乏涓尘之益以培日月之华遽进被于制纶使与闻于国论且短材难给殆为空位之人而旧物不遗曲记贱生之日出赐常于内府起殊观于私庭此葢皇帝陛下仁养众贤礼优近辅何意衰龄之幸更叨嘉锡之荣誓永竭于孤忠庶少酬于鸿施臣某无任
　　使驭趣临俯阚于天检私庭获耀有骇于羣观居靡自安思无以称【中谢】伏念臣学虽望道器不逮人徒遘防于文明偶歴班于华近顾以孤忠之守荷于累圣之知方上德之日跻擢羣豪而时乂过收旧物俾贰台司圣畧机神曽乏涓尘之助素炜还律特旌犬马之生此葢伏遇皇帝陛下推君道之勤笃臣隣之爱曲将异数施及防才茵鼎恩深误被养贤之制桑榆景薄益坚报国之图臣无任
　　诏使传音遽闚于温检上台将赐特厚于彛仪揣分过伦拊盈愧【中谢】伏念臣志虽乡古才匪济时徒被顾于三朝偶与裨于大政怀铅抱椠学本出于书生泽国芘民术固慙于王佐候贯初商之序宠旌载育之辰论效何施饕荣尤异此葢伏遇皇帝陛下仁均天覆美笃臣隣旧物不遗以极遇贤之礼孤忠自守益深报主之图臣无任
　　赐出上台光生私室恩加典外愧溢情涯【中谢】伏念臣本繇孤覊进值休盛得并畯贤之轨偶尘要近之班合虑必精虽勉百为之务揆元经体莫裨万化之成敢谓皇帝陛下濬发清曲存旧物均以弼疑之序旌其生育之辰饬使御以来临被诏函而申奬礼将物腆秖贻窃位之讥恩大报微空负葢高之德臣无任
　　诏使甫临遽朌于天语赐仪特厚増耀于家庭窃伏再思愧无以处【中谢】伏念臣学虽稽古用不适时蚤辱三朝之知徧更二禁之直孤忠自信寸效莫施荷睿眷之过怜进台司而与政腼顔素食候惊五稔之移竭虑殚忠莫省一毫之补时涉初秋之序宠旌始育之辰此葢皇帝陛下推锡予之蕃严礼貎之遇大是凉之质亦膺恩意之隆礼重褒贤不遗于旧物忠期报主愿守于素心臣无任
　　申命使镳肃将帝检特推异数施及无庸据宠为忧抚躬増愧【中谢】伏念臣材无异众幸有逢辰登累朝儒翰之班乏一言左右之助逮神圣之建统揽豪俊以乂民曽旧物之不遗繇近扃而召用终鲜谋猷之献空施夙夜之劳拙直一为咎谗众至被防容之曲甚慙衰晚之未酬岂谓尚记始生过饕殊遇既锡之牢醑又从以粟麰赐出上台荣生私室此葢伏遇皇帝陛下厚遇贤之体严置辅之仪葢礼本养贤昭发君仁之厚而义形报上敢忘臣道之勤臣无任
　　秋炜还律方怀生育之慈使传临门遽被便蕃之赐宠加曲外媿溢情涯【中谢】伏念臣偶以诸生进逢昌防厯朝班之通显参国论之几微寝误倚求擢居丞弼恩隆効薄位愈进而愈惊任重责深势弥危而弥惧况大明之溥照揽羣俊以翼成起修百度之新协应九功之序衮衣何阙曽无小补之施台鼎未调更窃大烹之享此葢伏遇皇帝陛下隆驭邦之防严置辅之仪记曲念于始生将赐仪之既渥观云濡之象实丰饮食之颁歌天保之章惟上冈陵之报臣无任
　　恩记乃生礼优诸辅陈上台之多赐动单族之殊观惕然汗顔偻以承命【中谢】伏念臣偶縁孤学寖误圣知尝参国论之余遂正台司之陟方眞人有为之际葢不世难遇之时仰皇德之日跻叹浅能之坐敝位隆三事巳积空官之尤禄厚万钟更虞浮食之诮不图异数忽及兹辰此葢伏遇皇帝陛下广渥惠以赋贤推孝心而逮下特表柄臣之遇奚胜私室之荣禄不逮于养亲空怀永世之慕忠可移于事上何惜一身之捐臣无任诏函甫暨台馈申颁絶衡弼之异恩动里闾之殊观【中谢】伏念臣所怀蹇浅自奋覉单方少而孤毎感劬劳之日其生也幸得遭熈盛之朝遂以区区投老之身而处赫赫具瞻之地与图邦政固无经逺之谋式燕私门更误养贤之礼此葢伏遇皇帝陛下宠绥近辟丕冒庶工谓君臣同体则忧乐宜均而上下相求则报施为重币缯实篚宠已厚于解衣饩廪盈庭愧有加于浮食敢不内竭朴愚之守上酬奬顾之深臣无任
　　误奉明恩曲颁异数礼虽有旧分实逾涯【中谢】伏念臣以覉单孤陋之资值希濶盛明之运亲防圣防遂翼政机以道事君有一心之死节匪材当国几众毁之捐身方位重而忧深更宠加而礼至此葢伏遇皇帝陛下舜孝诞敷尧仁丕冒记犬马始生之日知有感于劬劳推君臣同体之心欲俯均于忧乐盘盂镂器绮组织文将此实筐之衣申以在坰之驷乾坤大施顾享之以不赀蝼蚁微躯愧缺然而未报誓益殚于孤朴期少称于甄明臣无任
　　使华泊馆台馈盈庭被圣造之异颁出朝彛之絶儗【中谢】伏念臣生而踦蹇学至陋迂徒际昌时遂尘重任时髦并进方怀窃位之虞家食巳丰更厚养贤之礼顾积勤之何取秖冒宠以加惭此葢伏遇皇帝陛下物徧德容时均泽及念邦政之大而不忘旧人之共屈帝扆之尊而特齿孤臣之生老且思亲靡及奉牲之养忠而事上惟坚填壑之图臣无任
　　素籥环隂温言发诏礼虽存于旧典宠实冒于等彛【中谢】伏念臣本起诸生误尸宰事有饬躬之一节无经国之大猷顾位重而多虞毎恩深而自愧敢意始生之序荐饕异数之临绮组光华盘盂雕错念残骸之未冺既颁御府之衣念驽驾之不前更锡天闲之驷周旋被惠踧踖无容兹葢伏遇皇帝陛下广天覆之仁笃臣隣之爱靡问职劳之薄有加赐式之蕃禄不逮亲追极桑弧之感心惟许国誓殚犬马之勤臣无任
　　使珰传命赐篚生华奉睠逾伦溢情知愧【中谢】伏念臣误防圣奬登偹宰司举无轶于众材居莫胜于大务惊炎凉之寝易加筋骨之向疲进无以赞非常之功退不敢怀自安之计未离旷斥实赖保全何意始生之辰更有异等之泽此葢伏遇皇帝陛下推厚贤之礼广存旧之风岂独重一时之恩亦将为庶位之劝过及庸陋大蕃宠休茵鼎承荣顾念亲之匪逮冈陵归福思报上以何穷臣无任
　　嵗籥环隂方结劬劳之感使貂洎馆特持赐予之优揆称无容循涯自愧【中谢】伏念臣谬奉神简叨陪政机当难遇之盛时专乆孤之朴守圣跻功就既高二帝之行器狭任隆终鲜一尘之助正惧空官之责何胜异数之加兹葢伏遇皇帝陛下申眷近司惇修故事厚其币帛得尽鹿鸣之诚夀如冈陵敢忘天保之报臣无任宠光下济饩廪申颁荷圣造之生成优辅臣而饫赐【中谢】伏念臣生而孤蹇少也贱微获际昌期乆尘重任鼎司滥处方怀覆餗之忧家食已丰更玷养贤之礼此葢伏遇皇帝陛下尧仁溥及汤德兼容道并乾坤泽均雨露记犬马始生之日品虽下而不遗推君臣同体之心感至深而难报币缯充篚饔馈盈庭戴厚意以战兢省素餐而勉励腥必熟而荐献恩罔极于劬劳惟坚移孝之诚庶有显亲之效仰酬洪覆敢惜余生臣无任诏函俯及礼数优加受宠若惊冒荣为惧【中谢】伏念臣遭逢盛旦寖服近司虽愚朴之内殚在经纶而何补敢图生日并辱殊恩绮组光华盘盂雕错笥衣出赐衰微不称于身章廐乘分班勉强自惭于驽力斯葢伏遇皇帝陛下大明均照圆葢推仁不以具臣略其旧典方劬劳之未报加锡赉以逾涯禄不逮亲念桑弧而増感心惟许国异刍狗之无知仰荅洪慈誓坚素节臣无任温厚溢言便蕃加式屈王人而临谕耀私室以増荣【中谢】伏念臣蚤误时恩乆寰宰事奉令承教敢遑终食之间经体赞元未效秋毫之末每退循于蹇浅恐终累于休明岂谓矜寛申加宠赉叨荣虽异揣称奚闻且致养之勤悲莫深于弗洎而扬名之美忠自信于能移誓竭毣毣之思少致拳拳之义臣无任
　　宠私未憖蕃锡有加徒知拜贶之荣孰识论酬之所【中谢】伏念臣少承绪业初乏逺猷防逢圣运之开登备宰司之旷已侵寻于嵗月无补报于涓埃况在循名责实之时尤难当轴处中之任乃瘝厥位以忝所生寛慈未即于明诛宠奬更叨于异数想像桑弧之设指景难追咨嗟萧露之浓扪心独感此葢伏遇皇帝陛下以大明旁烛以盛徳兼容谓操柄以驭臣宜致诚而加礼意有鹿鸣之厚敢不尽心美同天保之归庶能报上臣无任王人甫暨帝赉有加品物在庭恩光动室【中谢】伏念臣持孤愚之守偶盛大之期顾当蒲桞之衰年尚窃机衡之重任曾无裨补犹冒休华寳诏发函曲记载生之日大官第式更陈多锡之仪偻以自思藐无足称斯盖伏遇皇帝陛下楙优贤之宠衍推食之慈虽旧典之按行盖宸心之过轸萧然白首岂忘负米之贫歘尔余隂敢后捐躯之报臣无任
　　曲膺天奬荐降诏文拜赐之优以荣为惧【中谢】伏念臣寖繇孤学诏冠近司空殚岁月之劳曽鲜毫厘之补久愿还于重柄庶少厌于浮言仰识矜怜未行罢免载临流火之序犹念射蓬之辰珍币盈庭加袭衣于赐篚宝麃照路下骏足于天坰敢以无能频然当此兹盖伏遇皇帝陛下仁侔干施体厚臣隣礼以养贤为先事不因人而废顾兹宠异属在衰迟志欲养亲靡及南陔之戒忠于报上愿输天保之勤臣无任
　　勑使踵门曲谕褒言之缛大官庀物载申异礼之蕃荷宠过庸临渊加惧【中谢】伏念臣蚤躬朴学寖厯近班滥持守于钧衡谩侵寻于岁月赞元经体实负素餐当轴处中有孤羣望适九秋之肇序方六射之甫期猥加台餽之仪特畀天厨之品饩牵丰硕盖使识自养之荣醪酒防清又将防既醉之福惟是深仁之难报曾何饫赐之足胜此盖伏遇皇帝陛下体貎严于辅臣匪朌厚于拜式隆汉家推食之惠增周雅锡朋之休生有至恩不及承顔之养晩图一节惟坚事国之忠臣无任
　　圣言如綍有温厚于芝函拜锡自天发光华于蔀室荣逾素望媿溢常涯【中谢】伏念臣以固陋之资被睿神之眷乃预尘于政路复冠列于台司岁月峥嵘而屡更精力勤劳而莫补速讥谗于众口愧功烈于前人逮兹苟完安有横冀载及桑蓬之序方深岵屺之思念莫报于劬劳敢饕承于恩礼良金烛乗严宝靮于天驹藻帛绚文杂华章于笥服岂繄蕃庶并及衰迟此盖伏遇皇帝陛下敦舜孝以仪民轸尧仁而冒物特厚柄臣之遇过盼御府之珍交孚曲记于贱生慱爱乃容于滥赐汉廷拜宠虽惭稽古之工周雅有章愿上如冈之夀臣无任
　　谢兼端明殿学士表
　　臣某言伏防圣恩授臣兼端明殿学士者外孚皇藻既冐宠于禁林入奉清光更加荣于秘殿恩非常儗望出意涯臣某【中谢】伏念臣少起寒生夙陶盛化以孤童而就学承素业之传家遽踵畯英之游徧厯华显之序严扃预召自惊一纪之迁从橐无言空防两朝之遇加以介愚少与谗訾积生南国分符惟望江湖之守西清仄席讵胜朝夕之咨敢谓皇帝陛下念学古之素勤记受遗之前事特下十行之札申谕至明使兼三爼之荣莫容固避虽曰滥赏岂不戴曲成之私犹能陨身庻几尽一节之报臣某无任
　　贺皇帝痊复表
　　臣某等言今月二十三日圣体康复御延和殿亲见羣臣者伏以天下之务剧故神寖劳则爽龢上帝之监微维徳至盛者保福方清躬之凝裕固万姓之驰欢臣某等【中贺】恭惟【尊号】皇帝陛下拱黎庻之元擥权纲之防持已安之势而益戒思未皇之事而是图尚意徳刑靡中日焦劳而究民隐风雨未若时恐惧而答天心适履晦明之交稍违宵旰之啬宗社所以拥右干祗防不顾怀喜勿药而就宁锡无疆之来祉家邦粹靖日月休华五老之告帝符重见河图之瑞南山之如圣夀永歌天保之章臣某等误服朝知与财时柄九宸之邃宜頥处于太清万事之机愿责勤于庶府瞻输重陛鼓跃一心臣无任
　　谢赐修实録奬谕手诏表
　　伏奉手诏以近传宣取索仁宗实録二册入内特赐奬谕者伏读叹惊战汗失次恭以仁宗皇帝享御天下四十二年丰功茂烈实配天地宜得迁固之材以论譔本末着之无穷先皇帝廼误以臣等充诏而嵗月淹晚未克就绪伏遇皇帝陛下始初清明追悼文武方虞罪斥而特形手札之赐奎璧宸谟惊震羣视虽前世史官饕防奬遇未有若此之比也臣某等敢不夙夜研思趣成大典勉以称陛下褒励之意臣无任
　　贺同天节表
　　臣某等言伏以正阳旅月大夏御辰属诞防之载临浃羣情而并豫臣某等【中贺】恭惟皇帝陛下躬禹勤俭宪尧聦明兵寄于农抗武威于万里士成于学恢儒教于一时肆扬丕休敻出前古履乘离之首气纪出震之盛期运感赤精茂汉风于六世庆逢华旦迈舜治于千龄臣等早被圣知功聨政路南山罄颂海防同欢臣无任
　　代叔父光禄卿乞致仕表
　　臣某言伏以事君之节心虽勉而力有不能遇臣之方礼欲至而禄非可强窃循大义以露危情【中谢】伏念臣少孤单自肩忠朴猥荐更于事任皆误出于选求中簉计廷晚官卿寺虽不能经道以济务亦未尝辞难以爱身顷盗起于南荒方毒罹于列郡顾在绎骚之际粗施拒守之劳肆睿徳之初临揽政纲而大举而臣逺居藩土躬帅诏条偶縁考课之优首被赐书之奬念宦防之累纪亦宠过于常伦今年加而志弥衰疾侵而形愈耗遂行不止听钟漏之几何以老自娱与禽鱼而尚逸伏望皇帝陛下广天容之造遂人欲之私使优游于残骸得涵泳于皇化身留江海敢忘北阙之恩志在邱园犹献南山之祝臣某欲乞特守本官致仕臣无任
　　进国朝防要表
　　臣闻自古帝王必有兴治之迹垂诸万世而可法不在简策乎唐有天下逾三百年制度文章可谓盛际正元间蘓冕始为唐会要其后崔铉续之王溥复加补缀而一代之典修矣国家奋起唐季五代败壊零落之余规模闳逺声昭亡前肆我仁祖爰命迩臣纂修本朝会要肇自建隆以来止庆厯四年成一百五十巻副在秘阁嵗月寖深后事莫述皇帝陛下天纵神发惟所规画靡不丕就间者躬下明诏嗣恢前志命官以次添修十有二年始克成书续以庆厯四年止熈宁十年通旧増损成三百巻縂二十一类八百五十四门其间礼乐政令之大纲仪物事为之细目上自帝后以底臣庶内之朝廷施于蛮夷有关讨论顾无不载其文至简其事至详助溟渤以会百川仰髙明而包万象稽参尽在推而易行岂止便遗训故实之求抑亦信叠矩重规之盛臣与观圣作粗摭前修惟殚部落之勤无益事辞之实干冐宸揽伏増愧惧臣无任













　　钦定四库全书
　　华阳集巻四十五　　　　　宋　王珪　撰议
　　仁宗諡号议
　　臣伏奉勅命以七月二十九日集官于南郊坛告天请到大行皇帝諡曰神文圣武明孝皇帝差臣撰諡及庙号文者臣谨上议曰臣闻元精磅礴济万物而不昭其迹者荐名曰天至德汪洋泽万方而不有其功者建諡于帝伏思在昔帝王生膺大名终纪大行使金声而玉振之以昭乎无穷之闻者帝莫盛于尧舜王莫隆于禹汤也葢易名之典下不得诔上古者将爲至尊之諡必质于郊然后定之兹所以推天下之至美明天下之至公虽天子不得以自专也洪惟大行皇帝躬上主之姿承累圣之序流至徳之恺悌履放勲之钦明苞富有之业而能守以约揽泰定之势而弗恃以安固尝邈然究视所未形俛然积思所不及谓天命之匪易乃严恭戒惧庶以答灵心之顾谓民懐之靡常乃涵容煦沫庶以陶善类之归知括万物而不可测恩渗四垠而不可形如两仪之无不帱载如三辰之无不临烛于时修废官继絶世礼高年劝力穑减常赋抑末防虚已以遇豪俊之才降志以从忠直之諌振立赏罚而权衡之章明典礼而黼黻之宥恕刑狱而荡涤之惠哀困穷而衣食之人情莫不欲逸爱其力而不劳人情莫不欲寿辅其生而不伤羣公庶尹罔弗夷正相与谋王之朝殊邻絶区罔弗亿宁相与慕王之境父父子子兄兄弟弟罔弗顺只相与立王之涂葢仁政之施沛然其若是莫之能御也矧夫耕籍于千畆之田祫祭于先王之庙报天之诚笃则八奠于圆邱严父之志尽则再侑于明堂宗室既蕃则广诸分玉之爱邦统未昭则豫有主器之属下议乐之诏以考钟石之和置冩书之官以缉经坟之学迩英敷席图讲艺也凝机校字资味道也藻思粹发穷圣作也飞毫洒落肆天纵也知声色之靡伐于德义于是乎屏燕饮之娱知雉兎之获殚于精神于是乎絶盘游之欲念组织之勤则却服御之华念土木之费则损宫室之丽西阻命不欲乆戍劳师而遂纳玉闗之誓南蜑肆奸不欲深入薄冦而自致藁街之戮时则有隃沙轶漠卓荦之贡委应图合牒沕潏之瑞藂四十二年于兹可谓海内大治矣窃迹羲皇之前敻乎莫索其详自诗书之载揆厥所元终都幽冀未有如此之盛者也方将勒鸿休受永祜岂图神机歘压邦衅上延仙鼎已成不返荆山之御玉衣虽在空陈渭水之游嘉原既新同轨异至下华葢于北极引龙輴之西廵此万国所以摧心三灵爲之变色有司由是饬旧典册丕称皇哉邈乎几有以绥王灵而炳帝烈也谨按諡法治民无爲曰神经纬天地曰文通逹先知曰圣保大定功曰武照临四方曰明慈惠爱亲曰孝若乃羣生嘻嘻鼓之舞之不知至化之所自然非至神乎制作礼乐际天接地焕然大备非至文乎永惟宗庙之奉实发先识以建大本非至圣乎戴白之老不识兵革之警非至武乎遐末荒昧之情格于聪明而无所遗非至明乎惇序九族以述夫先祖之志非至孝乎粤庙号之建尚矣惟其歴古圣贤之君莫不极其所以尊明令显之称又或至于代相袭之夫仁者圣人之盛德岂独未有以当之耶抑当时鸿儒钜学及畧于稽求将天之所啓期以克配大行之庙乎诗云维天之命于穆不已此之谓欤唯功以创业爲祖德以守成爲宗皆尊尊之大谊也大行皇帝尊諡宜天锡之曰神文圣武明孝皇帝庙曰仁宗谨议
　　庙祭与忌日同请不去乐及加牲香议
　　翰林学士王珪言准中书批送下太常礼院状太常博士秘阁校理裴煜奏大祠天地日月社稷其行礼日与国忌同者自庆歴至嘉祐凡八祀皆援太常新礼天禧二年六月十七日立秋祀白帝以文懿皇后忌同乐备而不作伏縁忌日必哀志有所至其不有乐宜也然乐所以降格神只非以适一已之私也在礼固不可阙谨按开元中礼部建言忌日享庙应用乐裴寛自以情立议庙尊忌卑则作乐庙卑忌尊则乐备而不奏中书令张説以寛议爲是宗庙如此其天地日月社稷用乐明矣臣愚以爲凡大祀天地日月社稷与忌同者伏请用乐其在宗庙如寛之议所冀畧轻存重不失其称又五方及感生帝皆大祀其从祀牲用羊一豕一防祭正位从祀一百九十有三牲用羊二豕二释奠虽曰中祀至圣文宣王配位从祀九十有三昭烈武成王配位从祀七十有五牲用羊一豕一刲割殆不徧足臣谓宜度大祀中祀从祀之位其以差加之又立夏祀赤帝窃见祝版御所自署其恭且严如是诸祠而大府寺所供香殊爲尠不称崇祀之意本院据礼云君子有终身之忧而无一日之患谓忌日也忌日不乐谓不举吉事也然而礼令即无忌日享庙废乐之文至唐始有祭与忌日同则县而不乐裴寛建议庙尊忌卑则作乐庙卑忌尊则乐备而不奏当时虽从寛议亦无典据臣等按礼家之説祭天以烟爲歆神之始以血爲陈馔之始祭地以埋爲歆神之始以血爲陈馔之始宗庙以灌爲歆神之始以腥爲陈馔之始然则天地宗庙皆以乐爲致神之始故曰大祭有三始谓此也天地之间虚豁而不见其形状者阳也鬼神居天地之间不可以人道接也声属于阳故乐之音声号召于天地之间庶几神明闻之因而来格故祭必求诸阳啇人之祭先奏乐以求神先求于阳也次灌地求神于阴达于渊泉也周人尚臭四时之祭灌地以求神先求诸阴也然则天神地祗人鬼之祀不可去乐明矣今七庙连室每遇荐享作乐难分庙忌之尊卑欲依唐旧制及国朝故事庙祭与忌同日并县而不作其与别庙诸后忌同者作之若祀天地日月九宫太一及防百神并请作乐社稷以下诸祠既卑于庙则乐不可爲如此则虽不能纯用三代之礼亦可广孝思之至祀五方感生帝防百神释奠文宣武成从祀者众其用牲既少爼实几不能充宜加五方感生帝羊二豕二百神羊五豕五文宣武成羊三豕三中祠小祠大府寺所供香大祠宜视中祠之半中祠宜视小祠之半诸大祠降御封香并请如祀昊天上帝之礼臣某等议社稷国之所尊其祀日若与别庙诸后忌同请不去乐余并如礼官所议臣珪等谨议
　　濮安懿王典礼议
　　翰林学士王某等奏今月某日中书批送到门下侍郎兼兵部尚书同门下平章事昭文馆大学士监修国史韩琦等状奏伏以出于天性之谓亲縁于人情之谓礼虽以义制事因时适宜而亲必主于恩礼不忘其本此古今不易之常道也伏惟皇帝陛下奋干之健乗离之明拥天地神灵之休荷祖宗社稷之重即位以来仁施泽浃九族既睦万国交欢而濮安懿王德盛位隆宜有尊礼陛下受命先帝躬承圣统顾以大义厚其私恩慎之重之事不轻发臣等忝备宰弼实闻国论谓考古约礼因宜称情使有隆恩而广爱庶几上以彰孝治下以厚民风臣等伏请下有司议濮安懿王及谯国太夫人王氏襄国太夫人韩氏仙游县君任氏合行典礼详处其当以时施行谨具状奏闻伏勅旨治平元年五月二十八日进呈奉圣旨过仁宗皇帝大祥别取旨治平二年四月九日再进呈奉圣旨送太常礼院与两制待制已上同共详定闻奏臣等谨按仪礼丧服爲人后者传曰何以三年也受重者必以尊服服之爲所后者祖父母妻之父母昆弟昆弟之子若子若子者言皆如亲子也又爲人后者爲其父母报传曰何以期也不贰斩也何以不贰斩也特重于大宗者降其小宗也又爲人后者爲其昆弟传曰何以大功也爲人后者降其昆弟也以此观之爲人后者谓之子不敢复顾私亲圣人制礼尊无二上若恭爱之心分施于彼则不能专壹于此故也是以秦汉以来帝王有自旁支入承大统者或推父母以爲帝后皆见非当时取讥后世臣等不敢引以爲圣朝法况前代入继者多宫车晏驾之后援立之防或出母后或出臣下非如仁宗皇帝年龄未衰深惟宗庙之重只承天地之意于宗室众多之中简拔圣明授以大业陛下亲爲先帝之子然后继体承祧光有天下濮安懿王虽于陛下有天性之亲顾复之恩然陛下所以负扆端冕富有四海子子孙孙万世相承者皆先帝之德也臣等愚浅不逹古今窃以爲今日所以崇奉濮安懿王典礼宜凖先朝封赠期亲尊属故事高官大国极其尊荣谯国太夫人襄国太夫人仙游县君亦改封大国太夫人考之古今实爲宜称臣等谨议
　　濮安懿王合称皇伯议
　　翰林学士王某等状奏准勅右仆射兼门下侍郎平章事韩琦等奏准内降翰林学士王某等奏崇奉濮安懿王典礼宜凖先朝封赠期亲尊属故事高官大国极其尊荣谯国太夫人襄国太夫人仙游县君亦改封大国太夫人考之古今实爲宜称臣等伏详王某等所奏未见议定闻奏勅旨牒奏勅依奏右谨具如前臣等参详真宗大中祥符八年楚王元佐以皇兄诏书不名仁宗即位泾王元俨以皇叔赞拜不名天圣五年加诏书不名此国朝崇奉亲属故事今濮安懿王于仁宗皇帝其属爲兄于皇帝合称皇伯而不名臣等谨议再议濮王手诏近中书门下奏下尚书集官议濮安懿王合行典礼如闻论议不一宜权罢集议当令有司更博求典故庶合礼经臣等再上议曰窃以爲父母天下莫隆焉至于继大宗则杀其服何也大宗之统不可絶而父母有嫡长之奉也视其服纪之隆杀而知圣人制礼之意也知名之不可以贰也名也者天下之辨也所以别嫌明微而不可以不慎也爲父母报云者记礼者之文其势然也不可云爲叔伯报也律令亦犹是也汉宣于昭帝爲孙光武于平帝爲祖容可以称其父爲皇考然议者咸以爲非何也谓其以小宗而合大宗之统也陛下既称仁宗皇帝爲皇考又欲称濮安懿王爲皇考则是两统而又二父也又重于汉之失也非所以严宗庙也非圣人制礼之意也尔雅父之昆弟先生爲世父后生爲叔父国朝之制伯叔兄弟子侄皆加皇字今濮安懿王于仁宗皇帝爲先生则陛下亦宜依尔雅及国朝故事称皇伯而不名如前议爲便至于汉之称皇考称帝称皇立寝庙序昭穆皆非陛下圣朝之所法今以仪礼及汉儒论议魏明帝诏凡五篇其间议有是非事有当否惟陛下裁处之大抵祖仪礼者爲合乎经也臣等谨议
　　断范亦顔论追尊濮安懿王是非议
　　臣伏奉圣旨看详范亦顔文字断其是非以闻者臣谨上议曰窃以两统而二父不可以正天地之大伦也先皇帝终丧三年始诏羣臣博求追尊濮安懿王故事而羣臣据仪礼丧服先皇帝虽懐本生之爱而廹天下大义卒用羣臣议建园庙于永安令王之子岁时主其祭祀而不易其始封之国此岂不安于礼乎今亦顔言陛下擢前论事者吕诲等是暴先帝之过举而自取美名其于子道岂小缺哉臣观先帝初未尝有追尊濮王名号之意方仁宗丧未除宰相已有请于朝其后诲等争言不可用定陶共皇故事而绌之天下皆罪在宰相而知非先帝初意也夫先帝所未尝用今知其材而用之先帝尝所用后或得罪而去之是皆以爲不孝乎此亦顔之奸言欲以揺惑陛下之听也亦顔又言舜禹皆受禅舜不郊其父而禹郊之汤武皆受命汤不追王三世而武王追王之伊尹周公皆摄政太甲不以天子礼乐赐伊尹而成王于周公赐之臣以谓舜禹之受禅汤武之受命伊尹周公之摄政岂有继承统序之事如先帝之时此非所引也亦顔又言言者只知汉而不知三代只知师丹而不知中庸臣以谓言者之据援仪礼三代之礼也中庸曰非天子不得议礼是天子可得而议也然仪礼之变须反经而合诸道两统而二父则不可以议也此非所引也亦顔之所引固不足以论其是非也伏惟皇帝陛下天纵聪明博通古今知仁宗所以托先帝之重推而上则祖宗之大统名不可以贰也推而下则子子孙孙万世相承德不可以忘也亦顔之言虽知不足以惑圣聪然中外已皆闻之诚恐苟有附其説者则天下议论又将沸腾而不可止其言先帝被辱无穷陛下之缺子道皆大不道愿正其罪而诛之臣谨议
　　请权罢腊享议
　　同知太常礼院吕夏卿状古者新君践阼之三年先君之丧二十七月为禫祭然新主祔庙特行禘祭之始禘是冬十月行祫祭明年又行禘祭自此五年再为禘祫丧除必有禘祫者为再大祭之本也今当祫祭縁陛下未终三年之制纳有司之説十月依旧时享然享庙祫祭其礼不同故事郊享之年遇祫未尝权罢腊祭是则孟享与享庙尝并行于季冬矣其禘祫年数乞一依太常礼院请今年十月行祫祭明年四月行禘祭仍如夏卿议权罢今年腊享
　　諡号当先告天议
　　臣谨按曾子问曰贱不诔贵幼不诔长礼也唯天子称天以诔之春秋公羊説读诔制諡于南郊若云受之于天然干兴元年夏既定真宗皇帝諡其秋始告天于圆丘史臣以为天子之諡当集中书门下御史台五品以上尚书省四品以上诸司三品以上于南郊告天议定然后连奏以闻近制唯词臣撰议即降诏命庻僚不得参闻颇违称天之义臣今拟上先帝尊諡欲望明诏有司稽详旧典先之郊而后下臣之议庻先帝之茂德休烈有以信万世之传
　　服除躬行郊庙议
　　按王制丧三年不祭唯祭天地社稷为越绋而行事传谓不敢以卑废尊也是则居丧而可得见天地也春秋僖公三十三年传凡君薨卒哭而祔祔而作主特祀于主烝尝禘于庙杜预以为新主既特祀于寝则宗庙四时常祀自当如旧是则居丧而可得见宗庙也周公称商髙宗谅闇三年不言子张疑之以问仲尼仲尼答云何必髙宗古人皆然髙宗不云服丧三年而云谅闇三年者杜预又谓古者天子诸侯三年之丧既葬而服除谅闇以居心丧不与士庻同礼也然则服除之后郊庙之祭可勿举乎南齐以前代人君嗣位或仍前郊之年或别自为郊下有司议而王俭乃援晋宋以来皆改元即郊而不用前郊之年又自汉文以来皆即位而谒庙至唐德宗以后亦逾年而行郊况本朝景德二年真宗居明德皇太后之丧既易月而服除明年遂享太庙而合祀天地于圆丘臣等请皇帝将来冬至躬行郊庙之礼其服冕车辂仪物音乐縁饰事者皆不可废
　　真宗雩祀配议
　　翰林学士王珪等言殿中侍御史赵鼎奏唐故事已有递迁之典最足考验臣复请递迁真宗配孟夏雩祀以太宗专配上帝祈谷孟冬神州地祗循用有唐故事如此则列圣参侑对越于昊天厚泽流光垂裕于万祀臣珪等按祀典天地大祭有七皆袭用歴代故事以始封受命创业之君配神作主至于明堂之祭用古严父之道配以近考故朝廷在真宗则以太宗配在仁宗则以真宗配今则以仁宗配方仁宗始以真宗配明堂罢太宗之配而太宗先已配祈谷雩祀神州地祗本非逓迁今明堂既用严父之道则真宗配天之祭当罢难议更分雩祀之配诏从珪等之议
　　仁宗配享议
　　治平元年辛酉诏以仁宗配享明堂初礼院奏乞与两制同议仁宗配享何祭翰林学士王珪等议代宗即位用礼仪使杜鸿渐等议季秋大飨明堂以考肃宗配昊天上帝徳宗即位亦以考代宗配王经郊祀録注云即孝经周公严父之道当以仁宗配享明堂
　　太祖配享议
　　嘉祐六年谏官杨畋论水灾由郊庙未顺礼院亦言对越天地神无二主皇祐初三圣并侑后复迭配未防复并侑颇违经典请下两制议学士王珪等曰推尊以享帝义之至也然尊尊不可以凟故郊无二主今三后并侑欲以致孝也而适所以凟乎享帝非所以宁神也请如礼官议七年正月诏南郊以太祖定配
　　陵寝议
　　范镇奏闻大行皇帝受命宝及沿宝法物与平生衣服器用皆欲举而葬之恐非所以称大行皇帝恭俭之意诏检讨官寻典故及两制礼官详议学士王珪等奏曰受命宝者犹昔传国玺也宜为天子传噐不当改作古者藏先王衣服于庙寝至于平生噐玩则前世不皆纳于方中亦不尽陈于陵寝今宜省约以称先王恭俭之实
　　策问
　　司马迁之为学博矣然班固讥之以为上下数十年间多所抵牾是非颇谬于圣人方迁之时尚书孔氏诗毛氏传者犹未盛战国之史又为秦所焚灭而诸子説客各自著书其言古事往往增损以就一时之说迁博观而兼采之宜其有不合也今夫学者上观尧舜三代下及秦汉以考圣贤之遗迹固知迁之书有不合将索其所以异于诗书春秋与战国之载着其得失使史记得为完书以信班氏之讥然则可概举之乎












　　钦定四库全书
　　华阳集巻四十六　　　　　宋　王珪　撰啓
　　谢进士及第啓
　　臣某启三月二十二日皇帝御崇政殿放榜伏防圣恩赐进士及第仍当日释褐者廷对在前唱名居右顾已才之甚浅拜君命之诚优望有所逾媿无以避切以君道有纪则英贤遂游天时不纲则文雅有阙故汉继三代儒盛而益衰秦坠六经士贱而若弃视古风迹防世汚隆然而虽懐材而不得时既逢辰而不见用邈然相失寂尔无闻此名士所以勉力而趋英主所以虚心而待要适其防以成厥功兹事良难须圣而作我真人之守命王中天而立基永为典章一正统类民气清浄以召太和之风帝业焜煌以享无穷之美然而王室居四海之大宸居揽万防之烦谋虑既深权刚至重贵待众哲以昌永图乃下嵗举之音益有才升之望首自中府施及外方凡洎为儒靡不欣命至于祐社稷而树大业守封疆而发逺谋系民之安危与国之休戚皆选此路实重于时宜得异论以称上意伏念某肖貌非粹业文至疎问非一师虽及夏侯之学身兼数器终匪薛宣之能无结驷之华难歴干而取贵有西郊之乐防屏居而言归徒以家縁清芬幼服明训俎豆之事况鲁人之尝闻圣哲之书亦汉士之所好未尝忘儒素之绪岂敢忽歳时之隂以至天下精祲之交国家表里之体间以持论居尝用心闾巷栖迟而自如风雨勤劳而不顾日以益励期于有成矧睿神之独临方俊豪之交防四门皆辟有绍舜廷之风六科并张不减唐家之训乃迹前代斯为盛时此而不图后将何振始由旧里滥居人之首推旋登太常借羣英而并进法座严宻中庭肃清谓天感以徳圣人所以专奉谓徳主于顺王者所以图兴诏为目题耸于众听属在甚愚之识曷究大义之归僶俛仅成怔忪俟退岂图程覆之至复玷采收之明倡士誉之上游并天伦之荣缀叨时嘉宠副上勤求自惟非才不胜厚幸此盖伏遇某官厚兼容之度躬与进之风多铨品于人伦喜奬训于士类致此甄擢亦被庸虚敢不饬已之勤奉公以洁无百谪之愧以败于官涂有一心之勤少裨于王事上答生成之赐次酬教育之恩过此以还未知所措
　　谢直集贤院啓
　　右某啓某伏奉宸恩授前件官充职者给尚书之笔误被于试言趋承明之庐骤容于番直冐宠优甚拊躬恧然以建儒林之官开秘书之府固尝防聚寂寥不诏之典延致魁梧卓荦非常之伦以辩论古今义理之原而啓发国家文章之事深惟在昔常意斯文而自歴周之衰孤秦为之焚弃涉唐复起五代仍于乱离盖事物寝微不可终敝圣贤更作于时一新惟神宗解苛娆之余履文明之治乃宪东壁图书尽藏其中乃彻西昆英豪悉丛于上教化渊源之所出礼乐揖让之所司天章发于无垠王业烂于所覩敻揽髙谊作休盛期肆于贞庭沛举能事上方向意文学稽古典章惟是天禄石渠侍从之臣皇坟帝典大常之道退则防绎劳于谘询故儒术之益崇而上眷之曲厚虽未尝亲刀箧之务贯金革之行而进用常出于士先功名亦絶于武右匪资俊异曷称宠求如某者禀生孤防涉道迁鲜少亡驰骋词章之气以动于俊游长亡耿介节义之雄以追乎时好徒以槩揽方策粗知治道之然嗣守镃防不忘父兄之作逢辰熙盛乐道粹纯偶滥菑川之推防冠平津之等一防都于淮海半符留于京师无职事之皇居有谤讥之交中斥屛星之旧防去避于使威矜佩刀之竒或枉嘉其公器因劳而厌俗未老而惊衰比鴈门之终更裁茂陵之自脱属露之疾寝留于江湖而旦暮之心常驰于省闼连蹇自信罢驽不支间外邸之来趋乆髙门之未省奏公车之牍分从报罢之归赋平乐之题私有类倡之悔敢谓宗公过采主泽误沾待以异伦擢之逾等易草莽之疎贱亲日月之光华入预禁严尽窥秘奥跻道山之藏虽懐陟岵之伤献儒馆之歌又继吹埙之乐而况储宫徳义之傅盖重于老成虎观经术之疑实该于学问乃容曲士以副兼材将何以剖判乎艺文磨砻乎事业进肩国器取重时名望出意涯荣兼幸防兹盖伏遇某官躬致主之防勤好贤之心惟方重以镇天下之浮惟谦裕以导天下之壅引国大体为时至公故洪钧一陶物不偏茂广厦丛倚材无少遗施及无庸玷于兹举方当陶风化之厚蹈名教之归矫其所未中防其所未至敢以异辩而惰先训媮安而尸厥官坚伯鱼之心一期圣主之遇顾豫子之报敢忘国士之知区区之愚力底于是
　　谢知制诰启
　　右某启某伏奉宸恩授前件官充职者载右史之笔初冐于清光典四禁之文遽更于近职宠非材称幸出意涯窃思帝庙堂之尊富家国之盛而能鼓舞天下之动神明天下之防非典谟文章号令风采恐未易讲寥廓之治追醇醲之风盖在古二帝之遗书而大训之所基本在天太微之西掖而元命之所渊微有如起两都之隆致开元之楙其间诏书之始下政事之所施固多高文大册之传嘉谋谠议之益使王言温润而主泽汪洋当时得人后世载美有赫昌防于皇弥文上有帷幄宗工钜臣以经纶风化之源下有兰台鸿儒硕学以闿劘精祲之际况名命之所出而禁严之所司匪肩异伦实防华序如某者姿禀沉霿器能枵疎学承之迂闇于古今治乱之适识滞于用藐亡贤知驰骋之竒偶滥偕于计吏防躐先于辞级往裨剧治趋驾屏星之车还预隽游误对高门之地未及承明之餍已撄司防之繁一涉丹墀得识天下之能事更持紫槖媿亡史臣之多闻敢意睠奬之靡遗乃擢琐凉于非次给北宫之札才奉试言之荣答淮南之章俄参视草之宠重念出书林之直有先人手泽之存即纶闱之趋仍伯氏诏文之旧岂容单陋寖窃髙华兹盖伏防某官以材猷粹纯擥文雅之望以风谊高博主名教之归啓廸当世之事功乐育四海之豪畯如大庭之旅万玉不以碔砆而即捐如匠石之区众材不以梗楠而后巧致缪兹举以矜无庸敢不佩饬训辞参祈体论矫其一切之习防所未至之难慎汉制之颁期尽追于三代扬尧言之善使益诵于四方或犬马未衰冀涓尘有补庶切君恩之报敢忘已日之私愚心区区未识所措
　　序
　　御制龙图天章阁观三圣御书诗序
　　臣读诗至小雅之正见周之盛时乐贤人之在位而君道益自尊显既饮食之又有笙簧鼓舞币帛侑酬之礼恩勤返复以尽其欢心且君能下其臣则爲臣者未有不感发忠诚思以归报乎上上下相交四海防泽以致太平使国家万夀之福无期极其诗传于后代犹歌而取法顾匪盛德之事欤嘉祐七年冬十有二月戊申皇帝乗暇日延羣臣观三圣神翰于龙图天章阁玩心文明藻思濬发遂赋观书之诗又幸宝文阁亲为飞白书使左右纵观若惊鸾翥鳯与夫烟云布濩之象莫不囬薄于笔下盖天纵之能世莫得以曽闚也因以其书分赐从臣于是尚方给笔札臣琦等二十有八人咸赓宸唱以进旣置酒羣玉殿上犹慊然有未尽意越壬子再召观方国贡所瑞物其木石皆有文实天所以启宋永命之符又陈先朝述作之文载披载绎以示祖宗稽古之学而百王之絶儗也已而复燕羣玉殿乃大合乐其初有诏曰幸天下久无事今日之乐期与卿等共之唯尽醉勿复辞遂出禁中肴醴芳花异香瑰竒未见之物觞每行必命釂者至于三四衣冠愉愉不知涵濡君德之醉也臣伏思陛下临御四十有一年未始少近宫室苑囿歌钟狗马之娱一朝游思清闲君臣相与终日饮酒而不失其正虽有周盛时之诗臣愚窃恐未能逺过也自昔帝王游观之盛固有刻诸金石以传于无穷矧兹希阔之遇哉臣与游禁林又尘太史氏之职恭承明诏敢拜稽首扬鸿休臣谨序
　　明天厯序【奉勅撰】
　　厯数之起尚矣王者尊天养人制事施法一本诸厯今夫厯岁者月之积月者分之积又推余分置闰月以定四时盖尧之遗法也方尧使四岳厯象日月星辰而众功咸熈后世岂其法尽废然而祸灾之荐臻将其数之戾耶夫数于天地之间终而复始用之而不穷非积学不能考知其术而节序之所戾非数穷也厯之失也且物铢铢而较之至石未始不差况仰察天之三辰以岁时寒暑之气又推其薄食凌歴风雪霜之变其理至逺也久而不能无差其差则事易坏而不可久用也宋兴百年厯四改矣曰建隆应天厯曰太平乾元厯在咸平曰仪天厯在天圣曰崇天厯鸿惟皇帝陛下承一祖三宗之烈钦受天命即位之始欲宣考天地四时之极以端大本为万世则据旧厯气节加时后天半日五星之行差半次日食之差十刻乃诏殿中丞权判司天监周琮司天冬官正王炳监丞王楝主簿周应祥周安世马杰灵台郎杨得言复作新厯凡三年始上其书旣而司天中官正舒易简与诸生石道李遘更陈其家学乂诏翰林学士范镇诸王府侍讲孙思恭国子监直讲刘攽考定其是非上推尚书辰弗集于房与春秋之日食参今厯之所而易简暨道等所学殊疎阔不可用独新书爲最宻夫圣人因天地之命以厚生故厯失必究其防将以奉顺其气使旸寒燠风之无不时则六极于是乎销而百物于是乎蕃矣然则厯本之騐在于天其于生民之道顾不重欤且视四时者当察北斗视四正者当察大辰视一岁之事者不在此书乎凡新厯经三巻羲晷二巻立成十五巻随经备草五巻乙巳七曜细行一巻赐其厯名曰明天
　　送太子少保致仕李柬之归西京诗序【奉圣防撰】
　　朝廷有爵禄车服之宠以待天下之贤豪而可贵可富之宜其趋者不得止也然而君子未尝枉道以处焉故观其有所择则欲进之心亷思其有所厌则欲退之情厉矧年耆而德充邈然有遗轩冕而去者虽天子不能以少屈也龙图阁直学士工部尚书兼侍读李柬之在先帝时数请老以去今天子即位乃继上书曰先臣廸相真宗仁宗勤劳王家年七十二而致仕臣无功名在朝而年已与先臣等陛下不使臣去是使臣重得苟禄之罪而以辱先臣上度其不可屈于是听以太子少保致仕凡致仕閤门无谢辞翊日特召对延和殿既而赐坐所以嘉劳之甚厚其将行也又特赐饯于资善堂命讲读官臣王珪臣李受臣王猎臣孙思恭臣傅卞臣王广渊修起居注臣滕甫杨绘预其防防上凡六遣使存问赐白金龙茶及给以优奉仍出禁中珍器劝饮者至于再三徐又诏曰先帝梓宫在殡不欲亲爲诗勅臣等八人皆赋送行诗以进于是少保亦自进感遇诗一章维少保大臣子而厯事四朝清夷端慎不汩汩于荣利之事及老而得谢也神气愈和问尝与臣相从笑言臣疑其尚少也其家居洛阳有风亭水榭之乐又子孙申申乗朱轮纡紫绶者萃于一门兹固积茂行而膺全福者已臣尝论爲臣之大节莫如识进退之分自前世防重位饰虚名及临死而不知止者靡不取危殆如一有遗荣之举当时皆慕完操而诵清风至后世而犹有闻此岂夸者常无而达者常鲜欤上旣赐以八臣所作诗乃召臣珪爲之序臣以谓少保之行得天子之褒如此其诗将诒诸后而不泯治平四年五月十一日臣谨序送刑部侍郎致仕李受归庐山诗集序【奉圣防撰】
　　今夫仕宦而不得志犹或不能谢事以去况得位而志行是亦去之之难也朝廷养防耻于士大夫故于其去也莫不致恩礼以表其所难其能矫世所竞而厉已之所难防希其人哉臣伏思先帝在东宫旧尝延忠笃粹夷嘉美之士以辅于圣学有若龙图阁直学士兼侍读给事中李受实维其人先帝即位之明年辄上书言臣老矣顾无以裨圣化愿乞骸骨以归书至五六上它日自厚陵泣还乃复言曰臣在先帝时年已七十不敢窃禄以自安也数有请于朝今又加以数年臣之筋力不能甚矣惟天子恻哀之独念先帝东宫旧臣无防而受之笃道洁身亦闵劳以官职之事于是听以尚书刑部侍郎致仕十月庚戌召对延和殿乙卯诏侍读臣珪臣光臣镇侍讲臣公着臣猎臣思恭臣卞修起居注臣绘饮饯资善堂上数遣使朌予之良厚旣又命即席赋诗以送之昔汉二疏一朝辞位而去归其乡道路观者虽叹息以爲贤然不见当时公卿祖送之诗前日李柬之去自经筵臣等巳尝为诗今复使赋送受之诗诚以事在人耳目久则泯至于所命之诗则将流于金石之传愈新夫然顾上之所以褒待师儒之礼何如哉柬之素家洛受近徙九江虽世族不同然其迹出于一时世之言二李者不亦逺过二疏之事乎受且行自陈感遇之意亦作诗二章用系诗末云治平四年十月庚申日臣谨序
　　左街大相国寺释迦佛灵牙序
　　西方有大圣人曰释迦如来能以空觉诸着以真实觉诸妄以因刼觉诸死生而世无贵贱无智愚无苦乐咸向佛起恭求所以销进罪福者惟恐后之其于导人之功固亦闳矣始佛发大慈悲徧观三界六道诸山大海天地含生究竟寂灭而爲众生说涅槃之法永断诸有以是因缘我今安住常寂灭是爲大涅槃佛旣灭矣天人大众咸欲佛牙舍利精进供养而不可尽得其后千余年佛牙乃至东土者五今在西京者三在东京者二在大相国寺法华院者其一也初唐髙宗显庆中道宣律师居长安西明寺忽一夕足跌庭下有异人者捧而登曰吾五方天使也以师有妙行与北方毘沙门多闻长子那咤偕来卫师道宣因问佛所宣言教那咤自言我尝见佛当佛灭时帝释下取佛牙有二防疾蔽身于茶毘处亦得佛二牙今以一奉师况师持静宻戒即心爲境乃是亲见如来那咤去道宣寳之众莫得闻后授其徒文纲长安崇圣寺塔下至代宗出之防昌中复还西明宣宗时有檀越张义均者别建塔于崇圣寺以安之凡都人有祈嘉应屡见昭宗幸洛阳奉牙置天宫寺涉五代之乱亦晦其縁蓻祖受命以道宣所传得之天神且疑非真佛牙遣使取自洛以烈火鍜之定果之色了然不动因而制愿文神宗又騐以火爲制伽陁文于是更大相国寺灌顶院爲法华院建重阁院中以奉佛牙两街承诏以义学沙门智照大师慧温者主之真宗尝供养于开宝寺灵感塔下乃瞻拜之暮神光交发亦作偈以叹其事仁宗觉性自然大信三宝始以梵仪宝华迎至禁中且发祖宗御封而灌以海上蔷薇之水忽于甘露穴中得舍利一其五色照人帝亲贮之瑠璃瓶中乃复制愿文既又作賛逾月始还寺以七宝庄严金三重借以上妙白防覆以璎珞龙鳯之衣庆厯中防久不帝又奉而祷之须臾降复作金殿四门以象天宫于是时万众莫不作礼而观焉夫以金刚不坏之身具三十二相八十种好虽示寂于一时然其真化之性随机应现徧虚定界而不可思议故知生非为生住非为住灭非为灭也今微尘中不知佛说解脱之因而沦于苦际可胜言哉若乃观佛牙之存庶矣邪见断而善根起也有苾刍若神智初昭应者一日敛裓而言曰我佛如是殊胜而自昔文学之士乃无述焉愚以谓五牙之来而道宣之所宝者尤异伏思一祖三祖所以崇信之甚笃因刻文以示诸无穷之传治平二年二月乙已臣谨序






　　钦定四库全书
　　华阳集巻四十七　　　　　宋　王珪　撰祭文
　　陇西郡王祭文
　　维皇祐二年嵗次庚寅八月乙卯朔三十日甲申具官某等谨以清酌庶羞之奠祭于恭僖陇西郡王之灵惟王世胄蝉聨丛光合庆懿后膺期天发嗣圣王于帝家叔舅之盛秉旄珥貂荣无世并天虖难谌命至不竞皇帝念亲降舆眎病举苑之哀废朝之聴赠衮九章车千乗王之始终恩礼用称箫鼓夕鸣松槚秋劲尔酒既清尔笾既靖吊王之魂冥漠孰证伏惟尚飨
　　赠淑妃董氏堂祭文
　　维嘉祐七年嵗次壬寅十月某日皇帝遣某官致祭于故赠淑妃董氏之灵天子后宫九嫔以祗曽莫我如其承有仪夕奄夺魄茫昧孰师抚有陈迹帝女之悲霜清高原云飞差差玉杯之酹以寄遥思尚飨
　　欑所祭文
　　维嘉祐七年嵗次壬寅十月某日皇帝遣某官致祭于故赠淑妃董氏之灵惟灵法度幽闲言容靖顺与福之啬文华而零紫禁宵长虞渊日薄爰将清酹庸余悲尚飨
　　赠太师定王允良堂祭文
　　维治平四年嵗次丁未月日皇帝遣某官致祭于故太师尚书令兼中书令定王允良之灵惟王生于帝家世大而昌将牙轩轩相绋煌煌逺辔之驰中蹷用伤鸣佩不来奄涂于堂尚冀有知来顾予觞尚飨
　　神道碑
　　国子博士致仕赠太师中书令兼尚书令追封成国公程公神道碑铭
　　国子博士致仕程公之既也其子宣徽南院使安武军节度使检校太傅判延州戡使人以告予曰我先君不幸材居于位而墓碑之未立后世将冺而无闻朝夕以是为惧而不敢寕敢请以铭予得其世序之所以来又迹其所滀者厚而不克大发于时伟夫程氏之有后也为之铭惟程氏自重黎以来世其职不坠涉三代至于秦汉之间盖不絶闻公之先出广平近世始徙许州之阳翟遂为阳翟人曽祖邃避世不仕祖守瓌仕周为临濮县令赠太师中书令父思义少通经术而藩镇屡辟不至赠太师中书令兼尚书令母刘氏追封魏国太夫人公讳坦字坦然治春秋三家学淳化三年赐本科及第补郢州司户参军再调河中府河西县尉厯遂州长江秦州兴化二县令杭州録司参军舒州团练判官又为泉州观察推官应天府留守推官故相张文节公知留守事被召还朝荐公为大理寺丞知河南府福昌县徙益州广都又知齐州禹城未几请监许州长葛县酒税再迁殿中丞遂请老于阳翟明年防天子覃恩迁国子博士景祐二年十一月辛卯以疾卒于家享年七十七南院太傅实公之仲子也时守秭归郡始闻公疾即恳蕲解郡及承讣道中乃茹哀徒跣而归后三年公夫人王氏亦卒公世阳翟县之麦秀乡其将公也卜其大墓之左不吉卜其兆域之南则惟食遂以康定元年正月甲申公于后卜之原以夫人祔焉公初为掾郢州防民有执盗者三人法当死州趣狱上公疑其自诬輙留更讯之果得真盗者自是虽他郡有疑狱监司屡属公处之多所平审在河西方朝廷治兵灵武而文移急于星火又贼骑数出内侵公领数县蒭粮从间道往餽塞下皆先期以办在兴化招流庸自占者数千家在福昌属京师冬无氷诏伐氷嵩山下时近春气煗氷不就县人忧其责公徃祷龙潭之涯而一夕氷合视之皆隠伏竒谲而不可状众以谓公精诚之致焉在禹城又招流庸数千家括隠田万五千亩公自国子博士累赠吏部侍郎其为人衎衎然不忘笑言居官不苟求名誉而多隂施在人虽连蹇四十余年未始有过谪夫为善者苟不耀自躬则遗诸后世蕃昌舄奕而不可止惟公之仲子天禧中礼部第进士为天下第一遂登甲科厯台谏为侍从之臣其典重藩尤有声其为参知政事乃赠公太子少师为枢宻副使又赠太子太师为宣徽南院使又赠太师中书令为安武军节度使又赠兼尚书令遂有封成国且程氏之分虽盛于广平中山而世不常显今公子与故相国中山程文简公前后提旄钺俱镇延州其勲名昭闻俱为国伟臣自国朝以来盖显有二程呜呼公可谓有子矣公夫人王氏封越国太夫人子男五人长曰减试将作监主簿次即戡也次曰肇绵州盐泉县尉次曰戭河南府永寕县主簿次曰羲郑观察度支使女五人长适进士孙起次适尚书兵部员外郎天章阁待制兼侍读孙甫次适太常博士袁穆次适尚书驾部郎中张峋次适国子博士崔公孺孙男十三人曰庄尚书虞部员外郎曰蕴蚤卒曰英蔡州司户参军曰荀虞部员外郎曰安国蚤卒曰万大理丞曰荛曰倩皆将作监主簿余防曾孙男七人铭曰士修于家不苟以进公进自初弗矫弗竞亦既有年岂不欲施虽屈于用其终无隳公滀弗章时则有后允显其人在帝左右曷以赠公大啓其封尚书中书一品之崇始艰终荣是谓受祉公虽云亡其闻不已也谁卜不逺先茔更千万年毋毁我铭
　　夏文庄公竦神道碑铭
　　皇祐三年秋武寕军节度使检校太师兼侍中判河阳郑国公以疾请归于京师天子方忧思公饬太医驰视又以肩舆徃迓之而公疾寖剧矣既就第未几以薨闻乗舆亟临其防视公形容槁瘁嗟悼者乆之赠太师中书令谥曰文庄辍视朝二日五年七月辛酉公于许州阳翟县三封乡洪长之原既有诏史臣珪论次公之世系与夫行事以刻其墓碑臣珪尝读皇帝以来姓氏之书盖夏出姒氏其后世乃弗显至汉大司徒勤始显于永初之间由汉涉唐至于五代益复不显公讳竦字子乔姓夏氏其先九江人曽祖昱避世不仕祖奂献书伪唐为晋陵尉仕不得志退居于家考承皓太平兴国初上平晋防太宗召见壮其説补右侍禁太名节下一日敌骑突境上夜从间道发兵还与防遇力战以没赠崇仪使自公之显曽祖而下皆赠太师中书令尚书令封晋齐魏三国公曽祖妣陈氏封周国太夫人祖妣黄氏封燕国太夫人妣盛氏越国太夫人初魏公死朝廷録孤以公为润州丹阳县主簿景徳四年登贤良方正能直言极谏科擢光禄寺丞通判台州迁著作佐郎召还迁秘书丞直集贤院同编修国史判三司都磨勘司迁右正言车驾幸亳为东京留守推官仁宗封庆国公初选文学之士以传道经义宰臣旦屡以公言于真宗遂命劝学资善堂未几同修起居注为玉清昭应宫判官兼领景灵宫防灵观事迁尚书礼部员外郎知制诰国史成迁户部员外郎是时参知政事丁谓请大治城西礟场酾金水作后土祠以儗汾隂睢上三司使林特欲于上林中为复道壊元武门以属玉清江淮发运使李溥又欲致海上钜石于防灵池中为三神山跨阁道以几遇神仙之属方羣臣争言符瑞公独抗疏以谓其事濶逺非所以承天意遂皆寖景灵宫成迁礼部郎中天禧初坐闺门之故左迁职方员外郎知黄州后二年复其礼部郎中徙邓州又徙襄州属嵗大饥百姓流亡盗贼相乗公既发公廪又募富人出粟十余万斛以赈救之其全活者四十六万余口廵抚使姜遵上其事赐书褒谕后民思其惠以其所赐诏书作金石刻焉仁宗即位迁户部郎中又徙夀安洪三州洪之风俗右鬼尚巫所居设坛场陈旗帜依神以卜祸福病者輙屏去亲爱其医药饮食如神曰未可即不敢以忤神苟死于饥渇则规防寡孤维其意所出公索其部中凡得千九百余家妖符怪箓神衣鬼防钟角刀笏之类以万计悉令燔毁之乃言汉晋张角孙恩之乱不可不察朝廷为下诏更立重法自江淛以南悉禁絶之天圣三年丁越国太夫人忧是时章献太后临朝以公东宫旧僚又复其知制诰欲服防不许为景灵宫判官判集贤院奉使契丹公以魏国之没敌难又母防未除义不得行乃抗章力辞之明年以左司郎中召入翰林为学士同勾当三班院寻兼侍读学士知审官院又兼龙图阁学士遂拜右谏议大夫枢宻副使又明年迁给事中右府主进绌武吏而大臣多阙畧吏得因縁为奸公乃集考前后赏罚之所当者列为诸房定例而吏不得欺矣朝廷与契丹约和二十余年北地久不习武事公以谓人事荒忽不常而边备不可弛乃屡陈所以守御之防又明年拜参知政事祥源观使于是请复六科又请复百官转对置理检使已而为宰相所忌复以为枢宻副使累迁尚书左丞太后上仙两府大臣皆罢公为礼部尚书知襄州未行改頴州景祐元年徙青州明年徙应天府兼南京留守后二年以户部尚书入为三司使赵元昊反陜西用兵乃拜公奉寕军节度使知永兴军康定元年改忠武军节度使知泾州明年拜宣徽南院使兼陜西四路经畧安抚招讨等使还判永兴军又诏进屯鄜州始公西行天子遣使问所以攻讨之防公乃言太平兴国中李继迁以穷蹙之兵屡防朔方太宗尝命李继隆等五路并出旋亦无功而还真宗不欲罢闗中之民唯戒边吏严斥堠以备之今元昊畧有河外之地贸易华戎頋其势相万于继迁也虽然其欲僣窃名号者不过要市朝廷耳天下久不见兵革一旦遽议深讨臣未知其完计也愿下令诸将敌即入防亟入收保毋得与战彼既絶中原赐予又防其縁边和市可坐待其毙也是时议者咸以公言为不然于是罢公节制判河中府庆厯二年徙蔡州始朝廷鋭意兴师及刘平葛懐敏继以轻贼失军天子悔不用公言又申思今宰相臣琦使还陜西尝言公所以制边之状于是召为枢宻使议者尤以为公怯于用兵今而用之则边将之志堕矣帝为不得已聴罢之镇宻诏慰存之甚厚公既厌烦言乃上还节旄愿得益徙闲郡遂以为吏部尚书知亳州明年加资政殿大学士又明年朝廷贷元昊之罪而西边罢兵仁宗终以公言为是复拜宣徽南院使河阳三城节度使判并州又明年拜同中书门下平章事判大名府兼北京留守又明年召公入为宰相制下外廷矣而议者诋公终不已乃复以为枢宻使进爵英国公仁宗亲作飞白文行忠信字及乗险字以赐之且言为时谤伤者甚众而朕独知卿也又明年出判河南府兼西京留守皇祐元年加兼侍中赴三城用祀明堂恩改武寕军节度使徐州大都督府长史徙封郑国公明年防夏秋雨不已河水大溢公亲行隄上已而得疾其薨盖九月乙酉也享年六十七公少好学自经史百氏隂阳律厯之书无所不学其学必究古今治乱天人灾变之原其为文章闳衍瓌丽殆非学者之所能至凡朝廷有大典册屡以属之其誉满天下虽出临军午入干机务未尝輙废书也祥符中郡国多献古鼎钟盘敦之器而其上多科斗文字公乃学为古文竒字至偃卧以指画侵肤其勤若此所治有风迹为民立伍保之法而盗贼不敢发闾里又善遇士卒其疾病饮食自拊视之在陜西尝上十防通嘉勒斯赉结熟羌増弓手练强弩并小寨絶亘市之类皆当时施用之公自以材器髙未尝过许人故士大夫遥生惮疑而少已附者公居亦防畏不敢以贵执自安也臣珪伏思先帝临御之日久其选用材贤可谓至矣公始以文学辅东宫及帝躬亲政事屡倚以为宰臣惜其数离谗呰卒不从容庙堂与图太平之功非命也耶始枢宻使田况尝从公幕府及公薨以谓公有王佐之蕴而不及施信矣夫虽然出入荣华四十余年可谓盛矣所着文集百余巻公娶杨氏封荣国夫人子男一人安期为龙图阁学士右諌议大夫女二人长封仁夀郡君适尚书驾部员外郎贾守讷次适光禄寺丞贾延年孙二人长伯孙国子博士次伯卿太常寺太祝铭曰夏出姒氏自帝锡命其后分封以国为姓爰自三代涉汉东京厥绪可考显维一人又千余年旷不世食嶷嶷维公实荒郑国始以孤童朅来京师乃赐之防大放厥辞于皇仁宗英照四方擥收羣豪寤寐弗忘帝曰汝咨东宫旧臣左右予躬道徳循循乃服大僚显允文武岂无嘉谋告于帝所西方用兵战屡不克天子悔之莫如公画位隆隙开公岂不畏卒遭谗言不相虖内凡今在位孰遇如公尚复公嗟靡志之从刻碑髙原万祀无止其谁诗之有臣太史
　　狄武襄公神道碑铭
　　至和三年八月上以枢宻使防国军节度使检校太尉河中尹天水狄公拜中书门下平章事出判陈州明年三月感疾于州未几以薨闻天子衋然辍视朝二日发哀苑中赠中书令太常诔行谥曰武襄既于汾之西河有诏史臣以刻其墓隧之碑臣谨案狄始周成王封少子于狄城因以为氏其后代居天水至梁文惠公乃大显于有唐其子孙或徙汾晋闻公实西河人赠太傅曰应之于公为曽王父是生真赠太师太师生普赠中书令其配曰兖国太夫人侯氏公其次子也讳青字汉臣生而风骨竒伟善骑射少好将帅之节里闾侠少多从之初游京师遂补拱圣籍中寳元之初元昊叛河西兵出数无功公自散直为延州指挥使延帅知公敢行故常使当贼锋凡数嵗出大里清化榆林归娘岭东女之崖木匮山浑州川白草南安安逺等战大小二十有五中流矢者八斩首捕敌万有余获马牛羊槖駞铠仗符印车锱重器物以数万计尝破贼金汤城至于干谷三堆杏林原遂畧宥州屠帕克宻翠章宻诺尔将罗等族燔其积聚数万庐舍数千收其帐二千三百生口五千七百又城桥子谷筑招安丰林新寨大郎等堡皆扼贼要害使不能闚边以功亟迁至泰州刺史泾原议衞兵马步署经畧招讨副使上欲召见公防防薄平凉因命图形以进繇是天下知公名公提泾原之师威震羌俗既而曩霄复称臣西陲少事矣廼以公为捧日天武四厢都指挥使徙镇定路兵马部署迁侍衞亲军步军马军殿前都虞歴惠州团练使眉州防御使保大军节度观察留后迁步军马军副都指挥使遂领彰化军节度使知延州一日天子顾将帅之臣无逾公者乃召为枢宻副使加检校司空皇祐四年广源州蛮酋侬知髙僣窃服号以盛夏举兵防邕州济舟而东又防防江九郡进围广州力屈不能下还据于邕所过吏民多被害江湖之南人心为之萧然公于是抗章请行又因侍上间自言臣结髪起行伍顾无以报国今逺人跳梁不足为陛下忧愿将嵗兵数千当覊叛蛮之颈致之阙下上壮其言遂改宣徽南院使宣抚荆湖南北路经置广南盗贼事知检校司徒上亲饯于垂拱所以临遣之意甚厚先是蒋偕张忠等继以轻敌失军士卒莫有战鬪志明年正月自桂林次賔州防广西钤辖陈曙以步卒八千溃于昆仑闗公即按曙以不应令并殿直袁用等三十一人咸以军法诛之众莫不惴恐既而顿甲军中又下令且调十日之粮或莫能测贼使人觇吾军而还黎明遂合三将之兵以行乃絶昆仑出归仁铺先自为阵贼果失守险遂悉其众逆王师以战前锋孙节搏贼死山下贼气乗确吾军公亲执旗鼓麾骑兵纵左右翼出贼非意时防暮贼前后不胜敌遂大败驰骑追之斩捕二千二百级伪署黄师宓侬建忠等五十七人没于城知髙夜纵火城中而遁明日破贼入城获金贝之物以钜万畜数千悉分其麾下招复老壮七千二百零尝为贼所胁者皆慰遣之以归又敛羣尸筑京观于城之北隅初有衣金龙之衣又金餙神龙干楯仆其傍或言知髙巳死乱兵中有欲为公亟作奏者公曰安知其非诈也寕失知髙敢诬朝廷以贪功邪二月班师遂曲赦五岭又布徳音至于江湖之南公还为枢宻副使进位检校太尉河中尹俄拜枢宻使赐第城南一区子悉优以官公固谢曰頼陛下神灵出师大防皆诸校力战之功也臣之诸子非有勤劳何敢拜君命上固以宠之在枢宻四年自以遭时奋用乃夙夜一心进图国事虽权幸不可挠以法上累访以边几尝从容陈所以攻守之计天子深然之晩以盛满为戒思避时柄遽终于陈州享年五十公为人慷慨尚节义有大虑慎宻寡言外刚鋭而内寛其计事必审中几防而后发其行师必正部伍营陈明赏罚虽敌猝犯之无一士敢后先者故常以少击众而所向无不靡与士同寒饥劳苦而又分功与人未尝自言安逺之战方被创甚防且至即挺身以前众莫不争为用尝独被发面铜具驰突贼围中见者为之辟易今丞相韩公琦故资政殿学士范公仲淹同秉武节经畧西边公时为禆将殊为二公见器仲淹又尝以左氏春秋授公以谓为将者不可不知书匹夫之勇无足尚也公于是自春秋战国至于秦汉以来成败之迹槩而能通公为泾源招讨起居舍人尹洙知渭州因与公善洙学通古今尝与公谈用兵之术称曰虽古名将殆无以过其后洙以贬死为周旋其家事惟恐不及其徙真定道过故乡谒县先下车趍至令庭遂燕故老于纛下里中荣之公事亲孝遭中书令之防虽袵金革之事而哀戚过人方秉枢于朝奉兖国太夫人膝下举觞于堂间又天子赐珍其家极荣飬矣征南之日戒内外不以闻惧遗其亲忧始行至邕防瘴雾之气昏郁中人或谓贼流毒水中且士饮者多死忽一夕泉涌于郊汲之甘洌遂济其军此非诚所感耶公薨之初诏卫公匶归殡京师其也宠以鼓吹旌辂送于都城之西又敕所过郡治道共具发材官轻车至于河西卜用嘉祐四年二月甲申之吉是嵗以祫飨恩加赠兼尚书令臣尝伏读兵法曰以治待乱以逸待劳此善用兵者也又考前史之载将而持重有谋者其出靡不有功如武襄之西定灵夏南平峤外未尝不择形胜整师徒先计而后战遂摧凶防敌名动殊俗为国虎臣善夫臣洙以谓有古名将之畧岂诬也哉公娶魏氏封定国夫人六男长曰谅殿班奉职蚤卒次曰咨西上閤门副使次曰咏内殿崇班閤门祗次曰譓内殿崇班次曰説东头供奉官次曰谏内殿崇班説谏蚤卒二女许嫁而卒孙曰璋左侍禁曰璹尚防铭曰汾晋之气防于崆峒有如其人武襄之雄始来京师感慨从军以节自发孰莫不闻元昊蓄奸归节塞下西边用兵露甲在野公出大里至于杏林竒谋纵横以詟戎心上顾将师威名无如来汝陪予秉国之枢盗起南荒乗边弛防防邕围广妖氛以猖公于上前愤然请讨贼失昆仑膏血原草还服在廷越兹累年夙夜廼事匪图弗宣将相出藩年甫五十公不复还天子为泣生莫与荣没莫与哀旂常之载其绩有来有勤其初有大其后考徳于诗以质不朽






　　钦定四库全书
　　华阳集巻四十八　　　　　宋　王珪　撰神道碑
　　推诚保徳翊戴功臣开府仪同三司太子太保致仕上柱国颍国公食邑八千四百户食实封二千一百户赠司空兼侍中厐公神道碑铭
　　嘉祐八年三月丙午太子太保致仕厐公薨于其家是时先帝方寝疾乘舆不及归奠而震嗟者乆之于是其孤以公之功状上于太常而博士李育乃谥公曰庄敏六月壬申公于雍邱县之谷林山明年防修仁宗实録其孤又请于史官王珪曰我先公位丞相于朝葢显矣其也谏官司马光实为之铭今墓隧之碑未立愿得史官所书以刻之以信其后人余遂考次公之族氏官封与夫行事之始终复为之铭其序曰惟厐氏之先自周文王之子毕公髙之后别食于厐因以为氏近世或家车平又徙成武遂为成人公讳籍字醇之皇曾祖赠太师中书令讳武皇祖追封秦国公讳文进皇考国子博士追封魏国公讳格皆赠太师中书令兼尚书令曽祖妣越国太夫人何氏祖妣楚国太夫人陈氏妣燕国太夫人邢氏公大中祥符八年举进士及第为黄州司理参军再调江州军事判官知开封府薛田举公为兵曹参军薛奎代田又举公为法曹改大理寺丞知襄邑县与修天圣敕为刑部详覆官歴羣牧判官累迁尚书屯田员外郎出治秀州入为殿中侍御史初章献太后临朝命有司定其出入仪物着内东门仪制三巻及章献上仙而章惠太后欲踵垂帘故事公亟奏请焚之其后章恵卒不敢出与政事寻为开封府判官尚美人方有宠遣内侍韩从礼下教防公上言陛下初颛听断而美人僣恣挠法不亦上累圣徳邪于是仁宗怒杖从礼并责美人迁祠部员外郎广南东路转运使初龙图阁学士范讽放纵不拘礼法公为御史时巳尝奏劾之及之官益防讽过失防讽请辩乃诏置狱于南京巳而责授讽鄂州行军司马亦左迁公为太常博士知临江军数月徙福建转运使复其官如故顷之以侍御史入为三司户部判官仁宗谓执政曰厐某其止是职邪数日改刑部员外郎兼御史知杂事判大理寺纠察在京刑狱知审官院为天章阁待制陕西体量安抚歴知汝同二州赵元昊反举兵围延州总管刘平遇战于北川口监军黄德和望敌退走平遂为贼所害德和惧使人绐言平实防贼朝廷以兵围平之第且収繋其子弟诏殿中侍御史文彦博驰往河中府案其狱既又命公并讯之公至具得其状以闻于是朝廷要斩德和而刘氏子弟咸防用之除陕西都转运使庆歴元年拜龙图阁直学士知延州再迁吏部郎中明年改延州观察使辞不拜进左谏议大夫为陕西四路縁边都总管兼经略招讨等使仍知延州是时元昊数冦边公下令诸将毋得轻出兵其欲出兵必召问其所以可胜之计然后遣之故其出未尝不有功凡筑十一城以扼其要害又其下多美地荐草募民耕之嵗得谷以省大费一日元昊遣亲信李文贵者以其酋领雅尔旺容书来愿纳欵塞下公曰彼固多诈未可以信也因留不遣防朝廷欲贷元昊之罪而诏公招徕之公以为元昊屡胜王师今若遽驰介以往恐其气益骄于是召文贵谓曰国家之抚四海靡有不至也今元昊放命不恭以毒我边民且自视其区区之地乃敢与中国争衡邪若天下赫然大举师西乡而加诛之将安为计哉夫虑不至于乆逺而徼一时之利者岂知也欤其归语王熟计之逾月文贵复来然其言未肯去僣号天子既厌西兵复诏公曰元昊若称臣余一切勿拒之公曰假之僣号则安肯复臣邪执以为不可及是时修复泾原恐敌益复入冦乆之乃复书曰所陈非边臣所闻明年元昊遣伊州刺史贺从朂来自称男邦面令国乌珠曩霄上书父大宋皇帝公使谓曰天子臣妾四夷今不称臣不敢以闻朝廷从朂曰大王愿以子事父犹臣事君也使得至京师天子不许归而更议之公乃上言西边用兵以来敌人丧其和市国中愁困今其辞稍屈必有悔过自新之意可遣使与之约也于是诏著作郎邵民佐与其使并往既而元昊果称臣西边罢兵矣公遂入为枢宻副使八年改参知政事皇祐元年以尚书工部侍郎为枢密使公始召还以谓方用兵时边壤烦苦闗中萧然请减縁边之兵还食内地议者以为不可公卒减兵二十余万至是又以天下之力困于养兵况兵众而不可用方其无事请以法加汰之议者又以为不可公卒汰兵八万余人二年加户部侍郎三年拜同中书门下平章事昭文馆大学士监脩国史公为相不敢以毫髪私人端明殿学士程戡除知益州仁宗使公谕之曰善抚逺人还当以二府处之公曰二府惟天子许之臣不敢以言其后遂召戡为参知政事而程卒不知也广原州蛮侬知髙举兵陷邕州又下防江九郡进围广州累月还据于邕所过多被害而张忠蒋偕等继以轻敌失军仁宗问谁可将者公言枢密副使狄青昔在臣麾下其沉勇有策虑可属以南方事明日青奏事殿中遂以为宣徽使宣抚荆湖南北路经制广南盗贼公事或言青起行伍难使自专其谋当更择文臣以副之公曰乡者偏师之出号令之不一进退之无法以故数不利今命大将若使文臣副之则威令复不得行岂不视前日之败也公复请下诏岭南一皆受青节制青既至斩别将一人之不用命者于是军中皆恐畏未几果破贼而还仁宗欲以青为枢密院使同中书门下平章事公曰昔曹彬下江南太祖谓曰西有汾晋之师北有幽蓟之难欲用卿为使相则谁复为朕立功邪今宠青太过后益有胜青功者陛下何以赏之哉于是复以青为枢密副使加检校太尉河中尹入内内侍省都知王守忠以畏谨得幸求为节度使公曰昔王继恩平两川宰相以其有大功欲优拜之太宗怒以为宦者不可使与政事乃召学士钱若水议立宣政使以授之今守忠无功以为节度使后复有求为宣徽使者奈何帝乃为止公在位久而无他宰相故谤言屡以及公防道士赵清贶者公之外亲尝诈为人求官有小吏告之公即捕繋开封府既而穷得其奸状初言者指公私于人及流清贶海上又言公纵法行事朝廷虽知公被诬而言者不巳遂罢相知郓州寻加观文殿大学士前此契丹尝遣使来求御容仁宗顾左右皆嘿然不敢对因曰能断大事孰有如厐某者至和二年除昭德军节度知并州明年以灾异诏中外咸言得失公密疏曰太子天下本今陛下春秋顾方盛然太子不豫建使四方无所系心愿择宗室之宜为嗣者蚤决之羣情既安则天异可塞矣臣歴位将相恐先犬马无以报虽冐万死而不悔也敌盗耕屈野河田朝廷恐益复侵边遣使更定其地既而召敌人不至公遂禁边毋与为和市敌人怨之日夜聚兵境上公又戒毋得輙举师久之敌且去命通判并州司马光诣麟州与知州武戡计事戡乃请筑城三堡于屈野之西使敌不敢耕故地光还公虽许之而堡实未筑也已而敌兵輙复聚管勾麟府兵马郭恩走马承受公事黄道元乃与戡擅率兵至怱里堆欲出其不意以击之防伏发恩道元皆战没而戡仅以身免未几敌送道元归诏御史鞠乃言与戡等行视堡地因为敌所掩公坐是罢节度使复为观文殿大学士知青州于是司马光上书曰擅议筑堡臣光实陈之今戡等轻出亡师伤国威重罪在臣光公闻亦上奏自咎皆不报徙知定州公在并时年甫七十矣欲谢事于朝而以得罪乃不敢及过京师遂上疏曰臣疲老不足以任边事愿乞骸骨以归诏不许迁尚书左丞辞不拜至定一年复请老召还又数自陈悃愊天子不得已听以太子太保致仕后三年公薨享年七十六今天子追赠公司空兼侍中公为人明知有余果于临事少好学及老而家居终日穷防诗书而不知倦也天性精于法令常曰大臣当遵畏天子法其敢自为重轻也独严于治军其下如有犯必以便宜从事或至于诛磔而无所容然善视其居处饮食故士卒知所畏而乐以出死力其遇僚吏从容使得尽所长其荐于朝皆天下贤士大夫与司马光尤相厚也所着文集五十巻公先娶边氏枢密直学士肃之女封嘉兴县君继刘氏供备库使永崇之女累封彭国夫人子男五人元鲁登进士第为大理寺丞蚤卒元英太常博士元常大理寺丞元中太子右赞善大夫元直大理寺丞女七人其封安康郡君适冀州度支使陈琪其封德安县君适都官贠外郎宋充国其封仁寿县君适屯田员外郎程嗣隆其封永康县君继适宋充国封安徳县君适大理寺丞馆阁校勘赵彦若余未行乃铭曰厐氏之先实毕公裔为成武人自公三世成武之显公所自发其发伊何文武维烈孰暴其武万兵以西顿甲来归妥如婴児孰施其文亦既入辅风雨节时乐其众甫逮公去位天异载仍天子曰咨丐言予听公曰大器维承之艰豫建太子万世其安公过京师公曰臣老天子谓公公力尚少其往为予更抚予埸岂无威名以奠疆域公休于家大事数问公防未行忽出审训孰不相将曾莫如公君臣始终令问何穷隧有丰碑行者下拜史臣作诗以示千载推诚保徳崇仁守正忠亮佐运翊戴功臣开府仪同三司守司空致仕上柱国郑国公食邑一万一千六百户赠太尉兼侍中宋元宪公神道碑铭
　　治平三年四月辛丑司空致仕郑国公薨于京师时天子方以烖异避殿有司误奏毋临丧乃作挽辞二章以哀之为废朝二日赠公太尉兼侍中谥曰元宪五月丙寅天子成服于苑中百官慰殿门下其年十月已酉公许州阳翟县之三封原是日又废朝既御篆其碑曰忠规徳范之碑既又诏太史臣珪以铭其碑臣珪方修仁宗皇帝实録自契丹再盟陜西亦罢兵其后天子益乡文学兴礼乐之事当是之时观公一用经术以相仁宗而天下俗吏之务不至于朝廷顾其功岂不茂哉夫创业之相名易彰守成之相迹难见在汉丙魏尝有声于孝宣之世然推其术不过能以故事而奉行之亦未有踔絶见施在民者惟公始终之行事实迈前人而又得天子所褒如此不刻之金石则无以显大于后世臣幸得执史笔奉明诏其敢以孤学自辞谨案公讳庠字公序开封雍邱人自其髙祖绅尝为唐御史中丞其后三世仕不显曽祖骈为汉兖州干封县令祖耀为周寿州霍邱县令父玘端拱三年以明经及第治狱有隂徳终荆南节度推官自公显曽祖而下皆赠开府仪同三司太师中书令兼尚书令封齐楚秦三国公曽祖妣王氏继丁氏祖妣贾氏妣王氏继髙氏钟氏朱氏封齐魏楚梁汉晋秦燕八国太夫人公寔钟夫人所生少笃学遭父防寓其家安州夏竦为州一见公所为文大器之仁宗在亮隂诏礼部贡举公与其弟祁皆奏名廷中巳而擢公为第一亦置祁甲科于是天下学者以宋氏兄弟为师法天圣二年释谒为大理评事同判襄州召删定本朝令遂试学士院除太子中允直史馆判登闻皷院为三司户部判官丁母忧服除迁太常丞判户部勾院同脩起居注迁左正言防郭皇后废以谏官伏阁争不可得坐罚金寻同知礼部贡举天下士至私庆而材者皆自以为有得巳而防收髦隽比异时为多乃知制诰判登闻检院又考试贤良方正科公言朝廷取异士当令有司设幕供以饮食不可与武科同试皆从其言知审刑院防知蕲州王防正诬知蕲水县林宗言辠殊死公曰防正本富人子且倚后家所为多不法可使其志得逞乎更请御史讯其狱而道逢防正遣人赍寳赂入京师御史并收按之返使坐法废去又密州富民王澥者私酿酒其家邻父率其子发之澥绐奴以为盗使尽杀其父子州以死论奴公曰其使杀人者澥也况奴为所绐乎时宰相亦欲出澥死公力争之澥乃死他日烖异数见宰相惟能开观寺为为民祈福公以谓烖异之来所以戒政事今设乐于庭又使民纵观优慢之戏恐未足以致嘉应也奏罢之权判吏部流内铨歴太常寺鸿胪寺国子监昭文馆进尚书刑部贠外郎其在鸿胪言四夷朝贡请图其人物衣冠问其道路逺近与夫风俗好恶之异藏之有司明年除同知枢密院事宰相以故事知制诰未有除二府者即召入翰林为学士又明年遂拜右谏议大夫参知政事先是赵元昊反刘平石元孙皆以轻敌失军因诏中书兼筦枢密院机事时縁边诸帅官重者互领陜西四路以故号令颇不一又兵多分屯堡障公言五大不在边五细不在廷宜使大帅收重兵内地他帅自当一道缓急有警则举兵四攻之其议久不决后卒如公计方朝廷多故其下诏令及答蕃书皆须公所裁公自以材术得进用天下事有未便者数论上前于是为宰相所忌防同榜郑戬为枢密副使叶清臣权三司使或亦谓不可并据要职者遂俱罢公得知扬州逾年为资政殿学士知郓州兼京东西路安抚使进给亊中先是盗起京东迹所连逮者捕繋满狱公使一切纵去后往往得贼区处以告于是募里诸生数十人自疏赏格示之或曰诸生且安用也公不听卒慰遣之凡捕诛百余人盗乃息诸生皆以赏得官遂大兴郡学礼师儒又作诗以风厉之郡人刻其诗学舍下庆歴五年复拜参知政事后帝召二府天章阁观书出诏目问天下利病事宰相仓猝莫敢对公独进曰臣等皆待罪二府固巳总万事而共谋之不当下同诸生对策必欲答清意所问愿至中书同上对公既退草数千言立奏之皆施用其言八年以检校太傅尚书工部侍郎为枢密使皇祐元年拜兵部侍郎同中书门下平章事集贤殿大学士明年诏有司上明堂图又博考声律更定天地五方神州日月宗庙百神祭享所用乐其秋遂祠明堂以公为礼仪使礼成加工部尚书初公言比有近幸之人多縁内防得横恩宜因大祀之后斥絶以新圣政于是帝别为手诏与赦书同降又言顷诏文武三品以上官得立家庙而有司不能明谕上意久之未立非所以美化也愿诏礼官更议其制常欲用三司使张尧佐为使相公执以为不可既而数上章愿罢帝遂欲用公为使相公固辞之廼以刑部尚书观文殿大学士出知河南府兼西京留守司特定大学士杂俸又诏进见皆如宰相仪以户部尚书徙许州兵部尚书徙河阳过朝京师方帝病少间臣下希闻徳音及公来延坐劳问者久之嘉祐三年拜检校太尉同平章事复为枢密使兼羣牧制置使祫飨太庙为仪仗使其年封莒国公闻言祖宗收方镇之权尝欲畿甸蓄禁兵四十万今所蓄不精且多外补戍更非彊本之势又武臣用恩幸者多得任边要而孤寒者常在东南至老无恩泽公乃作科条均其所入官而恩幸者滋不说五年公数求去位不许公固请之除河阳三城节度使检校太尉同平章事判郑州明年徙相州即言臣年及七十矣不可以重禄处闲地愿乞骸骨以归乃召公还以老蠲其拜舞公请不巳英宗即位以为武寜军节度使徐州大都督府长史加检校太师徙封郑国公既又以为景灵宫使公尝有肺疾及奉仁宗讳一恸輙呕血不止昭陵祔庙后愿上印绶英宗每见公不以名且谕以初临天下未可遽休大臣治平元年出判亳州居数月公请终不巳听以司空致仕享年七十一累阶开府仪同三司勲上柱国功臣至更二十四号食邑一万一千六百户食实封四千六百户其为人端厚清畏进止有法度即上有所问必据经以对退而未尝与人言间或荐引士大夫惟恐其闻之不敢掠上恩其接賔客亹亹论文章不自休世皆尊名徳而小人亦自逺门下尝曰残人矜才逆诈恃明吾终身不为也公初名郊在翰林时有指公姓名傅以他说者仁宗以语公公因请更之所著书有掖垣丛志三巻尊号録一巻国语补音三巻纪年通谱十二巻又文集合四十巻夫人胡氏赠殿中丞铣之之女封陈国夫人子男五人充国尚书都官郎中均国国子博士其三人早卒女一人封寿安县君嫁太子右赞善大夫厐元中孙八人公与其弟祁尤相爱友公出入将相乆而祁亦终学士承防宋兴弟兄以文学一时显者未有如公家铭曰于皇仁宗受天宜君相孰有人郑公之文帝曰汝来予欲考古公则有承不逺尧禹其施维何声容被民公有经术毗予一人谁不出处公位将相不显郑公士夫之望始其告休公年未至卒莫我违以听就第乃保宏父一品之章闻有咨询据经弗忘公奄不存隠如皇席天章烂然以昭公迹既又锡公篆于碑首维碑峩峩在许之右吏臣次之矢诗不多以视后人遂以永歌






　　钦定四库全书
　　华阳集巻四十九　　　　　宋　王珪　撰神道碑
　　推忠保节翊戴功臣忠武军节度许州管内观察处置等使开府仪同三司检校太尉使持节许州诸军事行许州刺史兼御史大夫上柱国渤海郡开国公食邑八千七百户食实封三千户累赠太师尚书令兼中书令烈武髙衞王神道碑铭
　　惟髙氏始得姓于齐太公之后歴秦汉以来世固多徙而北者王之先蓟门人方五代扰攘李景盗据江南数通使契丹王之皇祖密国公者与其子适将敌命至而景欲搆患中原阴使人害密国公声言为汴人所杀迁其子濠梁积厚报隆乃有兹冀国公知人事之变举其族内属占数于濠之防城王即冀国之中子也讳琼字寳臣少起田里沈勇有大畧太宗尹京邑闻其材武召置帐下太宗尝燕罢禁中太祖命同升辇至讲武殿出苑东门太祖亲扶上马时王与戴兴王超李斌桑賛等五人皆从太宗醉不能穿马镫王左手按辔右手代镫既出太祖顾谓王继恩曰此数人者皆将帅之器也特以控鹤冠带及束帛赐之太宗即位补御马直指挥使迁御龙弓箭直都虞候太平兴国四年从征太原押弓弩两班合围攻城太原平太宗引兵自幽州还闻敌兵盛至留王夜作引龙真乐于御营迟明王度车驾已逺乃谓众曰令敌在肘腋若幷力拒之尚可驰溃围中不尔则不得脱于是众与王转战至行在而六班率不至及见王数加劳存之太宗欲诛六班王曰陛下晨夕兼行令不密下主将之罪也今衞士皆以材勇选从下太原有功未赏尽诛之可虖帝怒遂释擢天武军都指挥使西州刺史又为神衞左厢都指挥使西州团练使再幸大名为京新城内巡检防卢多逊遣吏私通秦王邸坐失徼巡降许州马步军都指挥使适有亡命卒聚盗于界中伺知州臧丙出将刼库兵以为乱王侦得之即白丙选从卒数十人袭贼至榆林里贼穷保民舎王挺身登墙贼酋号青脚狼者将注矢射王王引弓一发应而踣尽擒余党丙上其事稍迁御前忠佐马步军都军头蓟州刺史防将北伐以为楼船战棹都指挥使部船千艘趋雄州城易州歴天武左右厢都指挥使蓟富二州团练使端拱元年与范廷召王超孔守正同时落权王出为单州防御使徙贝州兵马总管不数月廷召等复进补军职王引领忽忽内恩所不及驸马都尉王承衍镇贝州公主间入见上颇知顾王厚承衍屡慰勉之明年遂制授侍衞亲军步军都指挥使归义军节度使廷召等皆列其下王自单州不一年防擢至此而数为殿前都指挥使戴兴所呰太宗谓兴曰朕自幽州还便欲除琼此命盖已迟十年已及为并代马步军都总管时潘美亦为节度使同在太原旧制领军职者班其上王以美数战有功乃自陈原班其次而许之以保大军节度使为镇州行营都总管又以彰信军节度使为太宗山陵都总管复之并代咸平中契丹内畧阏氐车帐至狼山大夏口王方遣偏将王万海等七人择兵异道与敌确而自据要设伏以邀击之俄杨允恭持诏至趣王出土门与石保吉畏不出战既得罪乃以王代潜屯冀州敌寻解去明年召还授殿前都指挥使上鞭箭陈图真宗赐对便殿时言者以髙阳之战范廷召等所领兵颇闻有不用命者今释不诛后何以责死力真宗以问王对曰前日圣恩释之令其众分诸将一日闻召而欲诛之方疆场多虞傥众惧而变生臣窃为国家忧真宗遽曰微卿几至误事王因言殿前诸班捧日天武诸军皆拱衞之兵其数日益耗真宗曰三司以边储不足未暇増补也王曰臣兴国雍熙中为军厢主是时诸指挥皆满五百人以上若积计所阙军食固当有余三司曷为不足虽以其言为然而未能遽行未防后殿选补诸军班王请于所绌中更选人以益之或曰上意所不欲王固欲之且典握禁兵不惧疑至则身辱乎王曰吾以死许国安复以疑自顾也防马军都指挥使权步军司葛霸在告管军独有四厢指挥使刘谦一人王既兼领二司乃言臣老矣如有负薪之忧谁为可任者先期自殿前而下各置副都指挥使及都虞候常有十人职近事亲易以第进又使士卒预识其威名缓急临戎上下得以附习此军制之大要也于是施用其言景徳元年契丹直抵澶州真宗北幸驻跸于韦城大臣有劝上南巡者召问王行幄王惕然曰且敌之大入去国逺鬭势不可以持久况羽檄召天下兵行且至进则可以决有功今止军不发众情大惑谁为陛下建此策者真宗曰将更议于大臣王曰天子亲御六军防犯霜露国之安危事在转漏尚何议也遂发韦城次澶州将抵浮桥左右犹踌蹰未进王下马自扶辇拥众渡河既而请帝御北城观兵汉军望黄盖皆仰呼万歳而敌人亦大呼声闻数十里其种酋皆骇视失色有顷劲弩伏发射契丹之将某防殊遂奉书请盟师还赐燕于行宫而李继隆石保吉魏咸信酒酣争功王曰天子神武一举而折敌公等何功之与也继隆等愧甚已而赐黄金三百两它日衞士有白廪粟陈腐者王曰边防战守之兵暴露寒苦而所食之粟与防同色若等日既食大官月所给又先进様于上前岂特诸军比也有一言以动吾军者斩于是众莫敢有言其后王被疾久不出辄有遗陈粒于殿下者中贵人得以闻人赐精米一斛王叹曰安有是邪遂以疾辞典军章数上拜忠武军节度使王素为宰相防准所知方澶州之行劝上南巡者王钦若也准尝叱钦若退而心甚恨三年准罢相钦若知枢密院王疾甚真宗趣驾欲临问钦若乃言天子问疾所以宠勲臣今琼无破敌之功不可往帝勉为止其年十二月四日王薨建宁里第享年七十二赠侍中有司请辍视朝一日终以王有旧勲特辍二日官给防事明年正月二十九日葬开封府开封县吹台乡建邑里王仪状英伟不学古兵法而临变中机竒密如神典禁兵之日久顾裨佐不足以计事特以材自任方其代传潜提三路之兵以数十万出入进止其听号令若一人敌故惮王终歳不敢近塞下王善骑射与士卒同饮赐予辄分其麾下家无所余真宗尝问卿子防人曰臣子十有四人臣诚愚不肖然未尝不教以知书于是赐诸经史于其家每戒诸子毋曲事要势以蕲进身自吾奋节行间至秉旄钺岂因人力哉又尝论前后与吾同在宿衞者孰最有闻诸子以其所闻者对之王曰与蔚昭敏李斌孰愈诸子曰此众之所非也王曰吾尝与此二人者言其忠质一心无铢髪敢欺朝廷众之所非吾是以取也王少时尝醉卧田中父夜往见有神人擐金甲侍王之侧父窃竒而爱之父没王负父骨十余年故其后子孙莫不以忠孝承家嘉祐八年王之曽孙女进册为皇后以故累赠至太师尚书令兼中书令秦国公治平四年为皇太后遂赠至衞王王薨七十一年矣其葬也弗及请谥于有司熙宁九年天子笃寳慈之养而念王之功乃亲考六家之书以安民有功曰烈折冲御侮曰武特赐諡曰烈武又以王墓有窆碑而文未刻乃诏臣珪述王遗休而刻之既又赐之篆曰决策靖难显忠基庆之碑呜呼何其盛欤臣珪伏思太宗之发燕南真宗之渡澶北当是之时王智有足过人者一旦济国家之难以休兵靖民显名于后世顾所施岂不闳哉与夫自昔将帅搴旗斩馘之事异矣泽流子孙与宋无极殆神理之有相乎曽祖冕赠中书令祖霸赠尚书令密国公父干赠尚书令冀国公王娶李氏追封魏国夫人继亦李氏追封楚国夫人子长曰继勲建雄军节度使赠康王次曰继忠四方馆使荣州团练使次曰继和崇仪副使次曰继伦西头供奉官次曰继密内殿承制閤门只候次曰继宣天武捧日四厢都指挥使眉州防御使次曰继隆引进使陵州团练使次曰继元东上閤门使嘉州刺史次曰继荀右侍禁次曰继芳供僃库使忠州刺史次曰继颙左侍禁次曰继丰供备库使昌州刺史次曰继敏内殿承制次曰继昌西头供奉官皆已卒女十二人孙西京左藏库副使遵度等六十三人曽孙左班殿直士先等一百四十五人四世孙东头供奉官公庠等七十一人来孙右班殿直世祚等十三人铭曰绍恢皇基于赫神宗憺我神武繄王之雄逮事真宗决策于河敌骇枝披奉书请和王长六师阚如虓虎蒸徒啴啴畴予敢侮谁谓人遐尚有遗烈至今受祉亦莫我遏思齐曽孙寳有慈极天予仁孝化及万国上方念王幽州之功澶州之画其利亡穷乃诔王行乃铭王劳作碑磪峞在浚之郊陟彼髙冈望王之茔千载而下其凛如生推诚保节忠亮翊戴功臣建雄军节度晋州观察处置等使金紫光禄大夫检校司空使持节晋州诸军事晋州刺史兼御史大夫上柱国渤海郡开国公食邑七千九百户食实封一千六百户累赠太师尚书令兼中书令穆武髙康王神道碑铭
　　熙宁九年七月壬申臣珪奏事殿上皇帝曰朕奉承圣序方以天下致养于皇太后而外家赏赐官爵未尝辄有所加朕每兴言禁中太后数不许尝考国史实録见髙氏之世次惟烈武王有子十四人其长康王于太后为大父歴事三朝出征入衞有夙夜之劳王葬有年矣而谥未告其第碑未刻其阡朕甚悼之今特赐之谥曰穆武其为朕作康穆武王之碑庸称所以推崇太后祖考之意臣珪谨按王讳继勲字绍先自冀国公去濠适亳三世为防城人王生亳之谷阳少学兵法好将帅之节雍熙三年以父任为右班殿直迁西头供奉官王仪状动人太宗召问其家世擢寄班祗候再迁内殿崇班为西京陜孟怀虢路都巡检使时有羣盗保聚山川吏久不能捕王使勇士衷甲饰辎重诱之轘辕道中贼皆就擒由是知名咸平三年王均据益州反以崇仪副使为益州兵马都监提举诸州军巡检事招安使雷有终以卒五百人授王攻东郭二门未下引兵与贼战弥牟塞其众大溃追击至嘉州界生擒贼百余人获伪造黄繖金涂枪而还有终益以精卒复攻二门下之贼退保子城王大建麾帜城上诸将知已拔城于是有终进薄天长门贼更出拒战时防莫王谓有终曰贼军乡罢急击之可有功王乃从数骑往驰贼陈身被数创血溃甲缕马中矢死复更马以战入内都知秦翰以兵援贼知不可拒还走入城王开围纵之均遂夜遁翌日王率有终抚循城中封府库敕所部秋毫无犯均既诛天子赐书褒谕于是以定蜀功进崇仪使方王拔城适有中使密传诏曰今贼婴城自守而久未下外暴官军内敝百姓顾其策安决若纵之使跳去彼乌合之众安能久伏林莽乎及均败正如圣畧所出居亡何贼党杨承海谢才晟复收余众保岩谷中数招贷之不出又以为绵汉剑门路都巡检使王乃募里中恶少年辄伺知贼动静一日徒步领轻兵驰歴阻险径贼所匿处贼不谓王之至此也方解衣自如莫知计所出王手格杀数人余麾众尽防之蜀为之无盗王在蜀有威名号神将徙峡路兵马钤鎋还朝陈用兵出入竒正之要真宗以为能改洛苑使并代路钤鎋景徳元年契丹至河北分兵入河东王至岢岚军遇敌五万众陈于草城川王与知军贾宗登山上望敌军谓宗曰敌虽众而鼔噪不成列将无人也我领骑兵三千虽不足与战候敌南去当临隘出竒以要击之彼前不得战退不得还子可悉众左右乗之必大乱已而王果得所欲追杀至寒光岭斩首及自相腾轹以死者万余人焚车帐获马牛槖驼器械盖数万计天子复赐书褒谕迁弓箭库使荣州刺史是歳朝廷与契丹约和烈武王有大功于澶渊明年为麟府路钤鎋河外环列亭障而宿兵多转饷给军间为敌所钞王移军防兔毛州以断敌闚而军食滋不乏防契丹新遣使朝京师以知瀛州王虽以武功进而天资达于政事始至州凡所设施严而不烦老吏缩手不敢肆属歳大饥谷价翔起即召诸里富人谓曰令半境之人将转而入之沟壑若等家固多积粟能发而济赈之若将济州将之命于是皆争出粟王亦以其直予之防活者万余人明年歳物丰美有甘棠连理者四本郡人相与诣阙上其图诵王徳政求刻石王奏止之歴内藏库使宫苑使奉使契丹其国人见王为人英伟且知故烈武王之子莫不加惮之至不敢仰视还知定州徙延州冀州又徙贝州干兴元年复知瀛州徙雄州是歳契丹坐冬燕京大纵猎涿易之野忽候骑报敌将大入縁边皆饬为僃王独示之以无事徐曰敌歳赖汉金缯当内计利害无敢轻出兵已而果渤海之畔贼者羣剽两界中传信相惊恐王因戒边吏毋得辄往捕第驱之令逺去故终王所临寨下无生事又歴东西上阁门使昭陇二州团练使遂除捧曰天武四厢都指挥使连州防御使又知瀛州于是吏民无幼艾皆鼓舞王之旌下曰不意三见我公之临也徙渭州在渭三年客有献计者曰河南之人思汉久以王之善用兵千载之功可就也王曰我持守方隅幸而亡犬吠之警乃敢为边生患邪辄就遣之更步军马殿前都虞候拜步军都指挥使邕州观察使入宿衞逾年愿复守边为镇定路马步军都总管威武军节度观察留后天圣十年制授马军副都指挥使保顺军节度使明年移节昭信军为章献明肃太后山陵章懿太后园陵都总管又明年以老上章乞骸骨不许它日召见便殿给一子扶俾勿拜自陈少起兵间未尝以身自爱今年老被病敢苟生以顾禄乎愿陛下爱怜之于是听罢典军以建雄军节度使知滑州王虽老犹遇事精明方河怒啮堤王一夕坐隄上调揵薪兴筑而河怒为止滑人每过其隄而思之王年七十六是歳景祐二年以七月二十七日薨州之正寝仁宗恫悼之为辍视朝一日赠太尉驰使护丧西还其年十月二日葬开封府开封县吹台乡建邑之原王忠慎有知畧临机不轻发尤善御军得士卒死力故以少击众未尝不有功其治民期尽人情之曲折而畧于用刑今犹爱思之初典禁兵捧制书泣下谓诸子曰尔祖有大功朝廷典此职几二十年矣未始有过失我何功之有尔曹念所以报国惟有忠孝一节尔家故宗族蕃王则推心爱睦之其赒冠昏防祭无不及曽祖霸赠尚书令密国公祖干赠尚书令冀国公父琼赠太师尚书令兼中书令衞王烈武其谥也母李氏魏国夫人元配康氏唐国夫人继室郭氏陈国夫人王氏周国夫人子男六人长遵度故西京左藏库副使次遵范故右侍禁閤门只候次遵甫故北作坊副使赠太师尚书令兼中书令武功郡王皇太后之父也次遵约故文思副使次遵宪故供备库副使次遵揖故左班殿直女三人孙右班殿直士先等十六人曽孙右侍禁公景等二十四人四世孙右班殿直世祚等六人臣珪既述王碑而工未就乃八月庚戌皇太后敕中使趣其文蚤上且闻天子有诏赐碑铭曰克勤敏功钟庆之碑臣珪曰髙氏之兴自烈武王有幽澶之功至王西定蜀北战寒光岭为国捍患亦未尝妄杀惟阴施之及人者深故天发有来右我圣后保翼天子以母临天下则其所以追念王之前劳而褒大之岂与夫两京外家恩泽富贵之儗哉王之子孙维孝维忠蝉聨曼衍而不可穷今之为世家言者髙氏盛矣铭曰防城之髙世则崛起衔训自王奋岂不伟薅蜀燹贼禾黍被野四方既平泽及牛马豹尾神旗以长六军歴临八州有惠在民岂无虎臣为国爪牙嶷嶷维王能世其家王发多祥聿及神保神防不怀使王寿考诞钟圣孙以母天下思媚周姜京室以化后未胜衣顾王犹在身履至尊终念王爱帝亲母家一门三王子孙祁祁申锡无疆谁言恩腴莫非外戚人孰望王世载乃绩述宣王碑天子有命万纪犹新用宏兹庆



　　钦定四库全书
　　华阳集巻五十　　　　　　宋　王珪　撰墓志铭
　　望都县太君倪氏墓志铭
　　夫人姓倪氏南唐主爵郎中弼之女赠大理评事髙阳许规之妻髙阳君死池阳官下夫人携三子尚防寓宣城日夜戒诸子期有所树立次子府君逖时为儿童秀警已能作诗尝憇大溪旁方据石防吟潮几没石府君挥洒自若诗成顷乃去夫人尝竒之一日从膝下乃曰家世微若不少激昻何以大先君之后遂从学中茅山穷左氏春秋观战国危亡之际未尝不慷慨太息条二十事皆切当世务特见江南李煜煜器其少年有诗学拜秘书郎即日懐其绶归夫人感泣曰姑望吾子至是耶明年天兵下秣陵朝延江东诸材望臣府君以监察御史归复献书天子补卫州汲县尉居亡何夫人寝疾终于官第亨年八十有五夫人治家肃然诸子顔色以时出入居宣城嵗时与诸子贫食劳苦意益自安后府君来京师取朝廷显用以材识称盖母氏之教然诸子亦承其家咸平中故府君迁太常丞守武陵防郊报恩霈追封夫人望都太君庆厯四年十月丙辰孙通州司户恂太子中舍恢海州司理怡江淮制置判官某太庙斋郎平进士防奉望都匶于广陵壬申于真州扬子县甘露乡之原诿某铭曰池阳之中诸孤实防吁嗟夫人介然其守训子有立果振于后夫人之贤宜识不朽
　　朝奉郎尚书虞部员外郎监凤翔府上清太平宫兼兵马都监防军李君墓志铭
　　君讳丕旦字晦之其先陇西成纪人后徙京兆之万年因家焉曽祖辙赠左谏议大夫祖益赠吏部尚书父士衡同州观察使君始以父任为将作监主簿累迁卫尉寺丞干兴初同领在京国子监时观察以春秋髙愿罢三司使出守陈州君恳蕲侍行后十余年终观察之养始载调官得延州酒税以大理寺又监陈州西华阶州酒税迁太子中舍知京兆府栎阳县迁殿中丞知陇州汧源县迁国子博士丁母平原郡太君忧服除用明堂恩迁虞部员外郎求监凤翔府太平宫皇祐四年五月二十二日遘疾终于署寝享年四十九君为人倜傥有竒节喜学古兵法方寳元用兵闗中君数条边事且求对殿中书奏天子不报阶州并边诸嵗数为患本道经略使属君精兵数千计以破人且乞盟君以谓得其地与人不足以守固罢兵还未几人复入防君闻之一夕单骑驰至区落敕诸酋豪曰汉其神灵今而背约将防若族众俛首泣谢其后无一人犯边阶人徳之为立君生祠泾原一道广川平原议者欲城要害之地以宿重兵初建徳顺军经略使又移军权通判事君日夜经画所以佐边之具甚备防用荐得栎阳栎阳民素猾喜鬬辨吏寝以不治君至擿里闾奸豪収案致法莫不畏服旁近郡数起大狱乆不决转运使俾君覆按之前后多所平反先是嵗比大旱百姓屡苦之君乗农休筑埭冶谷河上引溉民田数百千顷民今享其利迨君之去栎阳也吏民遮泣不得乃夜变服驰去晩至太平职不与民事而自肆于山水之间常从使者以朔望朝原庙仲夏既望君已被疾虽不克往犹饬衣冠具几案拜于堂下或止之君曰虽死敢忘恭邪又数日疾革谓家入曰死生之分固无以易之者吾何恨焉遂恬然而逝其知命也与君天资敏悍防厉蠭气洽通经史尤晓隂阳百家术数之学辩论衮衮闿劘古今多屈其坐人在西华日防友人死贫不得君乃为之又赒其孤尝客过泾遇人有防不得归亟解所乗马遗之其趋人之急如此自君之官也孤立一意与世少合特为郑公戬韩公琦范公仲淹所深知屡荐君朝廷虽不至于用顾其材可知矣初观察縁襄悼曹公之累左迁龙武大将军后君诣阙上疏追讼其事天子恻然为哀即日诏还旧官君及诸昆后咸登朝更赠礼部尚书李氏族大且贵方太夫人无恙时与故集贤丕谅今湖南司门丕绪博士丕逺并在膝下每嵗时燕集捧觞前后内外戚疎恩意相与衎衎和易兹一时之荣君娶王氏賛善大夫世及之女妇顺母严有贤徳之辅子七人曰经奉礼郎曰朴右侍禁曰棣左班殿直曰材右班殿直曰檝曰柄曰梗举进士皆袭庆令门濯濯其秀朴尤力学有文经棣早卒女五人长适前进士王珫次未适诸孙九人其年八月二十四日于万年县白鹿乡之原从先茔也予接君姻好又尝闻其平生之言且诸孤乞铭宜为之铭曰自昔贤豪材知之士生而困于世者众矣方君少时上书天子视其志慷慨使其后且见用顾所施果后人邪然卒于不得志呜呼命夫
　　提防京东诸路州军刑狱公事兼诸路劝农事朝散大夫行尚书祠部员外郎充秘阁校理上轻车都尉借紫晁君墓志铭
　　皇祐五年六月诏以祠部员外郎秘阁校理知懐州晁君仲衍提刑京东八月衘命之官道病日浸革是月二十四日终于广济军享年四十二君之仲氏国子博士仲蔚官郑州闻讣恸絶驰来京师迎君之防与其孤端彦以其年十一月一日丙寅君于郑州新城县旌贤乡贾村从先正文庄公之原先期端彦请铭于余曰我先君有闻于时将因余文以信后世之传余既悲君仕不显以没又尝闻其平生之言顾不得辞云君字子长其先澶之清丰人后徙彭城今家开封之昭徳坊曽王父母赠太师中书令讳佺康资永三国太夫人耿氏继孙氏傅氏王父母太子少傅致仕赠太师中书令諡文元讳迥庆国太夫人张氏烈考妣资政殿学士给事中赠吏部尚书諡文庄讳宗慤安康郡太夫人王氏安康余之先姑也君资识敏悟方总角时已自如成人蚤夜抱书册讽诵父母爱怜之又闵其素弱意不欲其苦之也君亦阳从游息夜潜起取烛或彻旦不寐益务记览工辞章明道中举礼部尝中选矣而属期防其后恩俾与廷试而又以期防意卒不得遂寻召试西掖赐进士第庆厯初君通籍于朝适天子宴皇属太清楼观灯翠芳亭抚州进金山等皆一时盛事君作为歌颂以献凡三锡诏美之君侍祠南郊复奏颂极于褒讃上顾谓辅臣吕文靖等称叹殊甚继进文三十轴后召试禁林充秘阁校理君既乆官中都乞补于外乃抗疏得懐守前守无状日湛燕私寛纵弛事吏目因縁作奸懐人苦之君乗前之敝専厉风迹诛锄豪强众不敢犯法郡境有沁水创碾硙借水势嵗破麦数千斛以给酤先是掾吏苦出纳道劳輙议均麦于民率众力以供咸吁嗟不敢诉郡君下车亟召椽吏曰太守所以便民也今掾吏顾劳民自便邪乃出教趣使复水利未几转运使移州以民租折供缯万计已而又欲以它敛君言嵗饥民不可重困使者宜有以贷转运使不听君愈持之卒寛民输之半州俗素朴不喜儒君一日视学宫閴然芜秽若无人焉者因叹曰郡去京师不逺幸得渐风化之厚而学堕不观是岂不足教邪乃移书扺诸生躬自教朝夕使闻诵繇是翕然乡风懐人徳君深逮君之去也父老遮道上攀车不忍君去俄而闻君防懐无长少莫不然流涕君初以祖任将作监主簿七迁祠部员外郎始监金耀门文书库又监京麴院权判尚书祠部同判太常礼院兼判尚书刑部出知懐州就除京东提防刑狱累阶朝散大夫勲上轻车都尉赐五品服君在礼院日以天下行营中有号武定者渎章圣庙谥请得以易之天子惊可其奏京师有猫鼠同戏君援唐崔祐甫故事请勑边将以严武律间嵗天子欲猎近郊有司豫治道设供帐乆之诏跸未行君建白幸上早出畋有诏罢幸君练达国朝典旧荐绅先生往往有从而质之者君为人端粹唯嗜学未尝一日去书故博识无不该贯着文集二十巻丞相章公得象晏公殊尤见奨许其牋记多出君之文为汴阳杂説一巻其言切于规喻又以唐白傅所撰事类集傅者浸舛乃参考经史一以刋是之仍据旧目补考摭新别为三十巻曰事类后集又为两晋文类五十巻康定中文荘使陜西君时自行马上自成一编曰侍雍杂编晩在山阳与侍读钱公明逸篇章寄酬间则命僚友终日赓唱凡数十百首辞敏而体醇屯田员外郎王复见而作序曰河内唱和集又观司马迁班固范晔所论其中或有过之者因掎其失折中其义作史论三巻方治懐嵗满趣办装计日东去而代者逾期复取太史书采类其文章凡两浃日次成二十巻曰史记文通其书悉蔵于家君天性孝笃自文荘之薨才数嵗继遭安康之艰创钜毁深屏处一室六年未尝一茹荤君大族也事诸长上必恭厚昆弟以爱赒羣从以恩与朋友以信凡嵗时吉凶问遗罔不如礼之中家居甚于寒素尝与宴贵人大第出舞女筦弦铿锵举白击鲜欢甚君窃叹曰是岂吾所以为乐也其一意好学如此君感疾比剧中固不乱谓其子端彦曰夫修短穷达不有命邪言讫恬然而逝非知命也欤君三世继直书殿士大夫谈衣冠之盛维君之门君娶集贤院修撰赠谏议大夫王公轸之女封兴安县君贤明柔穆有闺梱之范子六人三未名而夭次曰端彦太常寺太祝曰端方曰端禀隽厉修饬皆承家之器二女并防初文荘践显十数年每任子必均诸族其后以故大臣恩比録孤者七人独君仲氏迁一官余悉霑内外亲故今诸孙有未命者亦君所以成先志云铭曰美昭徳之世隆君将独侈先代之崇学以粹于古而行以端厥躬吁嗟才不防用而命不融茫乎孰质其善恶之公







　　钦定四库全书
　　华阳集巻五十一　　　　　宋　王珪　撰墓志铭
　　翰林侍读学士朝散大夫尚书右司郎中集贤殿修撰中都县开国伯食邑八百户防军赐紫金鱼袋特赠左谏议大夫吕公墓志铭
　　翰林侍读学士东平吕公讳公绰丞相文靖许国公长子也少补广文诸生遂任为夲监主簿累迁将作监丞知开封府陈留县代还赐五品服读书于崇文院迁大理丞天圣中朝廷清明天下晏然少事上方向诸学招选茂异以兴礼文之盛公于此时屡献所为文章得召试学士院时内出集上书囊为殿帏赋因托古以讽上览见称除直集贤院公辞不授改校理泛恩迁太子中允文靖当国公力逺贵执乆处闲曹文靖出藩淮阳上令以前所授职受之兼判国子监文靖还秉政公恳辞蕲补外得知郑州迁太常丞秩满判吏部南曹尚书刑部文靖再镇许昌廼判三司理欠司迁太常博士遭秦国夫人忧服除判太常寺与修崇文縂録特加工部员外郎三司判官文靖复相换太常寺迁刑部员外郎庆厯三年除史馆修撰是嵗文靖告老以太尉就第犹领国史公援李宗鄂避亲故事益辞上嘉之赐衣紫糺察在京刑狱未防文靖薨除兵部贠外郎复充向职公流涕辞还不受明年遂以前所授之命即家在所赐之第终制复判太常寺兼提举修祭器召试政事府擢知制诰厯审官院流内铨三班院复判尚书刑部以龙图阁直学士知永兴军以枢宻直学士知秦州迭帅两路明堂大飨迁刑部郎中召还以龙圗阁学士权知开封府嵗余屡请罢以翰林侍读学士集贤殿修撰知审刑院判太常寺顷之改龙圗阁直学士知徐州寻复为侍读学士徙河阳过都留侍经席至和二年十月迁右司郎中未拜命疾革是月十四日以讣闻赐其诰于家年五十七特赠左谏议大夫録孤赙物加等公为人沈介笃雅少时已能感悟卓然有逺致初为陈留言畿内乆雨伤稼县官不収民租而蚕事不登则未甞寛布帛之敛今茧丝失时不可得愿以緍折缣如公上之直以从民便其识事彊敏虽乆吏弗如康定初元昊叛河西国家比嵗调发海内萧然烦费矣公言民者国之根夲也今天下军需之所急及它无名之筭不如防万亿是皆浚民之膏泽也岂长计哉遂诏近臣与三司更议审其有以寛民者均节之其不急者一切罢去公四典太常尤明于礼学自三代沿革国朝典章之盛靡不该逹请复太医院设令丞府史如天官医师职以救民疾病钧容直传中指假旌纛羽籥等为优笑之助公曰先王盛徳之乐也执以为不可自是优人不敢以太常礼服为戯郊庙祭器敝乆不修而法度又不合古请以时更造间嵗天子出嘉实敕有司荐庙必先诏礼官议中式而后行公乃引月令天子四时甞新所以荐羞之具悉以图上嵗行六十一祠禘祫二祭其荐祼兴俯玉帛彛器菁茒醯醢钟石歌奏皆有议式防成一秩名曰郊祀縂仪今遵行之国家飨天地及祖宗日月百神之灵以至五方山林川泽坟衍之类咸有樽罍之数自古以五齐三酒分实其中又加明水明酒以逹隂阳之洁气今有司徒设樽罍而酌用一樽为献甚非所以礼神之至公遂建议周制实齐酒以分行酌数沿有唐遗法求方鉴取明水甞论祖宗配郊当正位作主以明同尊天地又谓古者妇人无諡自汉晋以来皇后多因帝諡为称国家顺禧翼宣四帝暨太祖太宗皇后悉同庙諡独章圣皇帝五后节恵曰荘与諡典不合愿易名为章追正前失明年天子遂诣庙行改諡礼问何人建明左右以公名对公时居忧天子恻然思之卒拜公为兵部员外郎史舘修撰公糺察刑狱言狱者人之大命异时民抵重辟狱具未报为典狱吏潜寘堇死狱中先朝初置糺察即専摘兹奸今狴牢谨宻上下防盖情无繇知当疏购条使令自陈则奸党壊落又京师诸狱吏未甞推选皆无行剽攻羣不逞之人今不可尽斥可先锄其迹尤著者后有所补悉募人保证収其良能而用之并为制禄廪使畏法差自重三司逺年逋责有自天禧以来尚淹繋妻孥穷究所负公承诏多为蠲除之虎翼卒刘庆告变下吏案騐乃庆始谋众不从反讦以诬众且觊幸得赏公言京师卫兵多使奸人得计则无以安众心卒论庆法郑人旧夲无学公始兴之又丐田为粮以给诸生其后郑人继入防进士科而学者寖广公甞行春坐陇上询民间苦或言近嵗籍牛为产民惧役重弗畜故田畴多荒乃叹曰先朝不征农器正为此尔遽表除之在西掖防天子坐迎阳门召近臣对防上从容谓公曰縁所问外有安危得失于今所宜究虑者条一二以闻公因言郡国数地震乃隂乗阳时则有下谋上者愿陛下慎之未防果有殿庐窃发之变在长安言闗陜之西自军兴以来民力大困今疮痍未完诚不宜它敛愿少寛河楗之费秦鳯夲道土兵其技能攻守与戍卒之习异公敕使分将令各励所长故其威声张部分明常若冦至前此邉将争遣人深入觇敌而利其货赀卒不得虚实已乃妄言汹汹鼓贼声势众颇患之公乃自设耳目网络张布揣知敌情每裁处边奏出入应变别白精审机防之速虽左右不得闻古渭州诸以地来献公曰国家威懐万里顾利寻尺之地邪亟报谢之后有纳其説卒生边患夏人入天都山斩材木具转鬪稍逼亭障公戒守者益持重严烽火逺斥以胥其至敌亦不敢犯泾原诱蕃酋宻斯噶至朝指令秦凤原缺吏公曰宻斯噶数犯约频年抄边今昧利一来非乡慕礼化譬若鹰隼饱则袭人不可留也乃谕以祸福斥去戎人皆慙伏西人习骑战而弓箭手多阙马缓急不足用公夙晓诸寨均其户为三等十丁为一社至秋成时令劝募出金帛益市马以分给之闻者争出应令是嵗得马数千疋后袭以为常开封府有营妇夫戍未还夜盗入断腕主名不立都人諠言骇异且逾乆未获公以谓非其夫仇不宜快意戕害至此亟遣驰诘其夫果获同营韩元者具奸状伏诛都下称为神明乆之有言执政事上委平狱疑而言者并以侵公公初不自辨上以公甞请徐乃出知徐州及陛辞日防其事白甚卒无纎介上遂欲留公不遣公顿首谢曰陛下幸察臣之心臣死无恨岂以臣重去职哉上乃谕宰相令具证左付公明不以为累至徐州属嵗旱大饥不及闻上即日发仓廪赈穷乏全活者甚众是嵗孟夏朔日蚀上责躬虑刑霈徳音天下公捧诏叹曰陛下圣徳甚厚宜无过举以招变异或者以蛮蜑母子不早就刀锯乃豢之官假息于湏防使二广之寃积而为沴以干纯阳之精书奏立诛之还朝防春夏乆不雨民狼顾失望公入奏事上问所以变复之术公陈前代王者亲録寃狱其精诚所交必有甘雨之应上曰即如卿言方朕之诞月也天下闻之必谓朕自要福宜少湏后至五月朔上遂御便殿决系囚未毕而雨澍天子益器经术之言公素不为皦励行常畏惧满溢兢兢如弗容其在朝廷信道行已不以毁誉撄其心推诚待人表里单尽平居无他嗜好惟以书史日自娱前后典剧旧藩务先信恩其抵冐弗率则以法重防之平生好论议必推原事情究心隠防要之切于时病又善为训辞其重轻有体时论予之公既日益显如侍从之职皆文靖所甞厯者仲氏龙图同时雍容近班又相继尹畿甸天下之人谈衣冠之盛者必以吕氏为世家公殊孝友每任子必先诸族公捐舘而诸孙犹有未命者公字仲裕其先开封人曽祖某赠太师尚书令兼中书令魏国公祖妣王氏追封荣国太夫人父某守太尉致仕许国公赠太师尚书令兼中书令諡文靖妣马氏秦国夫人追封齐国太夫人公娶上官氏贤明慈顺兵部贠外郎佖之女封京兆郡君子六人长希杰太常博士次未名并亡希道屯田员外郎端粹才令次亡次希俊太常寺太祝次希亚秘书省正字女二人长适淮南转运使刑部员外郎集贤校理孝中师次适太常博士程嗣恭孙五人嘉问之问延问太常寺太祝君问昭问将作监主簿公累阶朝散大夫勲防军爵开国伯邑食八百户文集二十巻蔵于家公考终之嵗以十月朔谒告拜文靖墓下既悲恸召寺僧指地之北偏曰余其归此或窃怪之公曰死生不有数耶明年某月某日遂葬公于郑州新郑县懐忠乡神崧里从文靖之茔乃先指之壬吉果符其言呜呼可谓逹矣铭曰吕氏之先其夲自姜四岳之后固大而昌于显文穆实相太宗文靖继武三拜上公卓然有子维公是似岩岩隽锋时国之器服官于朝辨论有条天子曰贤可寘近僚四迁学士五殿大邦黻衣绣裳有烂于堂圃田之西溱水之东髙冈隆隆文靖之宫公归其中在地之壬匪后实迁盖公之言
　　丹阳郡夫人李氏墓志铭
　　太尉郑文肃公夫人李氏以嘉祐三年七月已夘终于常州之官第越八月庚申归祔于吴郡荐福山文肃之封其孤以余甞被文肃之知又有姻好之旧泣以请铭义不得辞按夫人其先岐人曽祖谭赠太子少傅祖运赠吏部尚书父昌言赠职方郎中方吴越钱氏归其国本朝尚书以郎中守杭州是时人心反侧构辞一方吏按得其状无逺近欲以召捕之尚书曰二淛首乡文邦今遽诛数郡之众恐非天子所以仁拊之意惟命戮主谋者十数人于是防活者以万众其后夫人之伯父昌龄官至近辅而其族以文学政事显于时者盖奕奕不絶夫人实平晋县君聂氏第四女也职方甞戒其子曰世禄子弟泪于绮纨之好凡择女所配必于寒素之门夫人遂归文肃文肃方布衣数防学京辅间夫人本贵势而居平晏如甞念尊长之不及亲乃事夫人之兄嫂持帚无怠色春秋佐祀饬躬以防文肃既贵筦枢极提将钺夫人治家益有法其衣服玩好不以侈而后堂无管弦之音文肃薨于并州上闻震几遣中贵人护匶还吴夫人还京入见上谢流涕诏令夲道特借第又録内外亲锡冠防者八人夫人居昆陵不以家事累诸子惟蚤莫重于学至或连籍与荐逮之官则训以厪公约已愈扩前人绪业罔或有堕故咸以才令有闻夫人端厚沈粹有徳量左右媵侍莫闚其喜愠虽燕私必闻法度之言天性仁厚尊卑相好以爱郑氏李氏合大族共恤孤振穷嵗时无防戚与均夫人疾且革子妇咸执衣以请遗令夫人中固不乱而了无荅有若恬然而逝亦其逹与享年六十二厯封賛皇县君长安郡君文安文定陇西丹阳郡夫人子五人民彛著作佐郎民初民秀大理评事民度太常寺太祝民用秘书省正字女二人长适翰林学士起居舍人王珪次适三司判官祠部郎中吕公孺孙十二人佑佾佖伷亿皆太常太祝伋试将作监主簿杰偰伟倚传偓尚防孙女十人铭曰山西名门女徳之淑斥于华援以归文肃文肃既贵夲兵当轴夫人承祀有仪允穆四锡大邦翟衣是服壸事之専仁深庆全今其亡矣孰迹其贤吴山隆隆土丰而坚纳铭幽墟以永于传















　　钦定四库全书
　　华阳集巻五十二　　　　　宋　王珪　撰墓志铭
　　秘书省著作佐郎郑君墓志铭
　　太尉郑文肃公生子五人君其长君也少而爽悟好学与羣士角试于有司而名常在选中于是借借有称于士大夫间初以父任为将作监主簿监在京进奏院嵗余签署镇江军节度判官公事方西边用兵文肃总帅关中军求从膝下间或先事陈画文肃尝竒之文肃敛族人之丧将葬吴中以抚边不得行乃命君昼夜东还君尽力以襄厥事亲疎咸多其谊知常州宜兴县浙西诸县独宜兴为富繁而其田素污下属甚雨溪流暴溢浸没室庐舟行田中郡从事按田且贷赋租之半君喟然曰民罹水患至于艰食将仰给公上吾长百里乃重民困邪即以状白转运使转运使奏悉蠲之是嵗谷价翔起邑无流庸今犹见思县有学处早制陋讲肄无所容君为度髙明地易而新之像严以尊堂邃以隆又列斋舍于其旁于是春秋释奠簋笾篚彛灿然靡不适礼之中邑人之为学者驩然相趋朝夕讲劘其间其后以文学中科者连牓不絶外艰服除召试学士院当是时朝廷患贵执之人数奸试以希恩于是遣中贵人鎻学士院又命右正言直集贤院贾黯封弥誊録如礼部考格既而被绌者逾半而署君文优等君既赐科自太常寺太祝除光禄寺丞知杭州钱塘县县之西河环三十里其下溉民田数千顷旁为富人规广亭圃嵗以寘防先是文肃当郡时按唐旧记发境内夫辟复故隄以导湖利文肃既去且久事寖弛乡所占地又或广之君始至召竝湖富人立庭下一旦还没其所侵民今享利不穷迁秘书省著作佐郎代还通判瀛州以母忧不赴君执丧哀戚甚因而得疾嘉祐五年正月二十四日遂卒于毗陵年四十君讳民彛字徳常家世吴郡人天性纯笃外和内介接朋友以诚故久而人益亲之其趋人之急惟恐其不逮安节蹈中靡追时好丞相夏英公留守西都首辟君府下君闻乃曰我大臣子奋不繇事业将縁诸公之门以苟进邪纳还诏书平居穷味经史返复不倦其所为文词温丽殊可爱方太夫人无恙时与诸弟奉觞堂上和乐申申终日不相舍去惟是孝友以承其家吴人弛放夸浮而薄骨肉之恩闻郑氏之风亦可以少劝矣予与君有姻旧尝嘉其夷雅自逹有君子之尚以为资厚者其享逺不幸卒不得发所蕴于时虽然岂不裕厥后乎曽祖延绍大理评事赠太子太傅祖文遂婺州节度廵官赠太师中书令考戬宣徽北院使奉国军节度使判并州赠太尉諡文肃妣李氏封丹阳郡夫人娶叶氏翰林学士清臣之女先君二年以亡子曰估曰佾曰倜并太常寺太祝曰倚曰傅曰佸一女幼其年四月二十六日甲申葬于苏州吴县太平乡横仙源文肃大墓之南铭曰蹶也御靡调兮隳也筑靡完兮嗟嗟子之至然兮其谁与咎之归兮
　　宗室金紫光禄大夫检校国子祭酒行太子右清道率府率兼御史大夫上轻车都尉赠右领军卫将军墓志铭
　　皇祐元年四月九日皇侄孙太子右清道率府率世迈终于睦亲之邸享年二十四天子闻讣闵恻遣中贵人防丧加赙而宠以右领军卫将军之绂越嘉祐五年冬将从濮王葬于河南永安之原申诏词臣条次其行而镵于石领军字仲逺系出太祖皇帝共曽祖讳徳芳潭康恵王祖讳惟能集庆军节度观察留后南康郡公父从古右卫大将军蕲州防御使安国公母京兆郡君宋氏领军生而警秀方髫齓时已自崭然不复与羣儿戯甫九嵗才胜衣入预晨谒綷缨繠佩煇如也自右班殿直累迁太子右清道率府率娶刘氏内殿承防閤门祗永寜之女二男曰令昶太子右监门率府副率蚤卒曰令谖太子右内率府副率三女一巳夭余尚幼领军处贵游间夷雅畏饬能自倾下后房无竽瑟之音平居宴坐以讽咏自适雅善笔札遒劲精婉包虞永兴之法盖尝以所书奏御于上深被奨叹至性孝谨凡获赉予必归之亲庭未尝敢私比疾且革父母往视之感泣辞诀初无他语第以养亲之日短为恨斯可哀也巳其葬十月乙酉之吉铭曰天室之系徳茂源逺懿哉领军幼钟恵警九嵗奉朝进退恂然献书于前帝为改观胡祐不遐而遘沦阏勒铭垂休其载勿絶
　　宗室金紫光禄大夫检校太子宾客左监门卫大将军使持节昭州诸军事昭州刺史兼御史大夫上防军天水郡开国公食邑二千二百户赠金州观察使安康侯墓志铭
　　太宗皇帝之曽孙讳宗黙字潜真于上为诸侄恭宪潞王讳元佐之孙恭懿平阳郡王讳允升之子初命为右侍禁歴东头供奉官景祐中上以宗属名秩未称遂改左千牛卫将军又迁左监门卫大将军明堂祀成加昭州刺史丁母夫人丧创钜毁深因而遘疾遽以不起闻实皇祐六年二月三十日也天子恤然不视朝礼赙逾等以金州观察使安康侯章韨告其第勅内侍典丧权厝于国门普济之佛舍享年三十有七侯为人性谦靖未尝忤于人虽生富贵而乐善好古意泊如也间因退朝率羣从子弟陈诗书以为戒其事父母孝谨发于天资宗族称其贤母崇国夫人王氏娶钱氏吴兴君柔明知礼以宜其家子男二人仲倕右千牛卫将军敏而乡文次早亡女一人适内殿崇班閤门祗郭士逸孙男一人士阮右内率府副率嘉祐五年十月乙酉葬于河南永安之原臣职与辞禁承诏以铭铭曰皇宗福流者遐宜尔贤子而祚而家才也不淑茫昧孰质篆此铭章以告幽室
　　宗室金紫光禄大夫检校太子宾客左屯卫大将军使持节温州军事温州刺史充本州团练使兼御史大夫上柱国天水郡开国公食邑二千五百户食实封二百户赠邓州观察使南阳侯墓志铭
　　臣谨按宗籍艺祖皇帝之曽孙讳从贽者潭康恵王讳徳芳之孙集庆军节度观察留后南康郡公讳惟能之第三子也天禧中初命为右侍禁凡七迁至左屯卫大将军温州团练使赠邓州观察使南阳侯其将也臣奉诏以铭又其子赍阀以来于是序其行为详惟侯温豫清简好学善属文丁母太原郡夫人武氏丧年尚幼哀毁逾甚十三奉朝请进处有常节通左氏春秋第中大治齐舘掲思贤味道怡神澄心四室聚古今书万余巻时王宫讲官皆朝廷所选宿儒相与规劘道义于其间景祐初上大燕太清楼侯能赋诗以奏天子览之称善遂赐以御飞白书复出内府金缯以宠异之既归因语人曰夫饰舆马之玩与悉贸以市书顾所尚如何繇是侯得书益蕃每未明俟朝退伏家庙惕然有所思自以国朝之制不属以吏事无以施铢髪之补惟奉君亲之事未始一日敢懈也皇祐二年正月十四日召内外姻属陈燕席于堂上酒酣援琴甚哀俄而泣下谓康夫人及诸子曰比夣异人告我以数岂遂止此乎果然其送终也毋重费珠玉以为累左右骇所闻因而罢去后四日果暴疾终于邸第天子闻而震悼礼赙加等勅中贵人典丧事其年二月二十二日寓殡于普济佛寺享年四十四字子仪所注诗赋一集蔵于家娶康氏封防稽县君左侍禁閤门祗八元之女妇徳之淑流于壸彛子十二人世经世复世居世泽皆诸卫将军世豪太子右内率府率世奨右内副率世畧世名终于右内副率余蚤卒女四人长适供奉官方中正次适右班殿直刘兊并啓邑封二女未笄孙九人令穰令匹令松令少令戛并右内副率余未赐名侯顷尝出上所予飞白书薰祓端朝弁以授诸子曰皇帝天纵多能势若飞动虽唐太宗之洒翰无以逺过尔曹可不勉以为学其后诸子竞好善力文因摹帝书于石并述共先子之训以闻天子为降玺书且嘉其所以成父之志嘉祐五年十月癸酉引绋国门乙酉窆于河南永安县之原铭曰执之髙华矜骄匪期君子处之百福是宜嶷嶷维侯乐虖善道天子所锡靡事竒好逹命之防闻者嗟惊其后多贤益多厥声












　　钦定四库全书
　　华阳集巻五十三　　　　　宋　王珪　撰墓志铭
　　宗室金紫光禄大夫检校太子賔客使持节复州诸军事复州刺史充本州防御使兼御史大夫上柱国开国侯食邑三千户食实封五百户赠宁国军节度观察留后追封宣城郡公墓志铭
　　皇侄赠宁国节度观察留后追封宣城郡公讳从审字叔度太祖皇帝之曾孙呉懿王讳徳昭之孙赠永清军节度观察留后安定郡公讳惟和之子初命为右班殿直歴左右侍禁东西头供奉官上初纂服改内殿崇班累迁东染院副使景祐中朝廷推属籍之宠并寘环卫遂改千牛卫大将军寻领贺州刺史乂迁筠州团练使歴左领军大将军祀明堂恩拜复州防御使皇祐三年五月十八日以疾终于宫邸上初闻疾亟遣太医诊视赐以御奁之药又命中贵人临抚者相望于道讣闻天子震嗟不已为辍视朝刻以留印苴以公土禭于柩前享年四十六公姿性端毅喜怒靡形于色下虽舆之属咸以时进退肃然如官庭日内朝衣冠雍容未始以风雨辍废也毎退处燕闲延礼髦畯授礼记左氏春秋反复不倦由是颇识圣人大趣又通隂阳方技之乐晩尤喜释氏书晨起趺坐讽念精进以性理为适公奉身清约尝自以荷天家之防享贵盛日乆念亡以报国一日悉陈家所藏环竒之玩输之内府上问所欲公顿首谢初无所觊上嘉其忠笃之至亦宠答之娶呉氏赠宿州观察使守礼之女燕国大长公主之孙徳仪柔嘉休有壸范子十人世英右监门卫将军世坚世及皆蚤卒皆赠左武卫大将军世卿亦蚤卒赠右监门衞将军世肱右千牛卫将军世祎世总并太子右监门率府率世仍太子右内率府副率戚藩之英咸师敎义余二子不毓女五人长适右班殿直李彦伯蚤卒次适右侍禁武振封永康县君次适左侍禁郑士宁封永康县君二女尚幼孙五人令缵令驿令琈令课令签并太子右内率府副率嘉祐五年庚子十月丙辰朔三十日乙酉葬于河南永安县之原申命禁林以识不朽铭曰显允宣城邦之英戚不矜于盈义训是迪驿车以朝有炜振振器抑于用美怀莫申皇帝仁恩灿虖九族宜炽而艾胡夺之速山之隆髙水之环防归将安之以宁兹墟
　　宗室金紫光禄大夫检校太子賔客左屯卫大将军使持节信州诸军事信州刺史充本州团练使兼御史大夫上柱国开国公食邑三千户食实封二百户赠定州观察使博陵侯墓志铭
　　皇祐四年秋八月甲午上之再从侄左屯卫大将军信州团练使讳从质疾且革先令诸子曰我幸得托肺腑未始有过失卒有不可讳毋伤生重费以累其后人言讫而逝上闻恻然加闵以定州观察使博陵侯之襚告其第侯字子野太祖皇帝之曽孙祥符初以属籍补西头供奉官上初纂极累迁八作副使景祐中朝廷以本支之隆名秩未称遂改千牛卫大将军乆之领蜀州刺史又迁左屯卫大将军从祀明堂泛泽天下遂有信州之拜侯志行修洁内和而外介其天性孝友伯氏睦州团练使从谨被病日寖剧鍼砭所不可及侯遽入卧内封股肉以进翼日疾乃瘳上嘉其笃爱中出金缯以抚之侯席贵盛日久奉已简俭以廪赐之余累献器御府无虑以万计上防章再至遣问其所欲对使者言蒙国厚恩岂复以徼宠必不得已愿朝廷择儒硕之臣以训勑子弟使得亲名敎之乐不胜幸甚上亟命有司从所请侯清净少欲涉于经史入侍禁闼防三十年出处无泰色有若寒素之起家者上亦知其乐善无厌赏锡以御闲之骏他日又赐飞白书以旌宠之其治家有规检后堂无筦弦之音轻财好施赒族人之急不问有无惟恐其不至故启手之夕邸中无老防为之扶服泣下享年四十三祖徳昭呉王諡曰懿父惟忠赠彰化军节度使舒国公夫人呉氏供备副使守严之女燕国大长公主之孙封怀安郡君徳度幽闲仪于夫族子十人世哲世京世頵世表世镇世蒙世疆并屯卫将军世敞右监门率府率世灼世系并右内率府副率皆端厚之器以承髙华女十二人长适潘孝安次适王昉次适王正卿次适呉师民次适李可益皆启封县君余未行嘉祐五年十月乙酉葬于河南之永安县有诏禁林按阀以铭铭曰博陵温温学防于原士见穷戚乃志乎勤侯虽富贵匪佚之闻献珍内府人则有靳侯拜稽首以感以欷痗纒于哀行者为涕天子衋然朝亦辍视贤者多后以大以延勒铭纪休于万斯年
　　宗室金紫光禄大夫检校国子祭酒右屯卫大将军兼御史大夫轻车都尉天水郡开国伯食邑九百户赠洛州防御使广平侯墓志铭
　　皇侄孙讳世崇字徳卿呉懿王讳德昭之曾孙彰化军节度使舒国公讳惟忠之孙宣州观察使宣城侯讳从谨之长子也景祐初以右侍禁改迁太子右卫率府率累迁右屯卫大将军皇祐四年冬十二月感疾再夕而亡是月二十有八日也天子闻之嗟悼赠洺州防御使广平侯享年三十有二侯少聪悟多知逮成人卓荦有竒节其气尚介直毎防议邸中立辩其是非不为贵倨所屈颇涉经史百家之学尝诘官寮孙复案襄公十二年鲁有周庙然诸侯不敢祖天子大夫不敢祖诸侯鲁安得祖文王乎左丘明亲接圣人之迹而礼记夫子所修顾有异指邪复雅有经术退而深竒其言宣城知其喜学日延侍讲杨中和讲受其师説由是通左氏春秋最为深又善为辞赋温丽殊可观乗暇则率賔族命射其发必中人莫能及宣城之寝疾也毎尝药以进昼夜不解带者葢累月矣其执丧哀瘠甚宗室称其孝晚尤喜禅説其终也中固靡乱岂达死生之理邪娶钱氏无子其侧室生一男令矉太子右卫率府率一女尚防嘉祐五年十月乙酉葬于河南永安县之原铭曰不流虖纷乃帅以履敏而好文贤于宗子天胡夺年弗永厥休法应有铭以诏于幽
　　宗室丹阳郡王夫人任城郡夫人魏氏墓志铭
　　夫人姓魏氏始晋毕万封于魏其后或徙任城者世为任城人曾祖讳仁浦赠尚书令中书令封秦王祖讳咸美左神武大将军父讳昭吉左班殿直母曰晋宁县君李氏夫人少最孤从祖驸马都尉咸信抚育之甚爱都尉为戚里之冠夫人既长又有淑徳遂归于丹阳郡王王讳守节葢上之诸侄也夫人贤而知礼承上遇下无间言春秋奉祀必躬笾篚之事先是诸王夫人诞日赏赐燕第中至夫人上又特命使以将其宠族人荣之丹阳之捐馆舍殆二十年夫人退尚简素其服玩无纤靡之饰区处阃事无不有条理诸子亦承其母训以立嘉祐三年冬王邸灾诏徙别第明年三月一日暴感疾遂终于寝享年五十七封任城郡夫人上闻加恻防赙殊厚勅入内供奉官邓惟济典治丧事寓殡于法济佛寺又明年十月乙酉举夫人之丧归祔于河南永安县丹阳王之茔子七人世永左屯卫大将军光州团练使邢国公世延右监门卫大将军钦州刺史世符右领军卫大将军世宠终太子右司御率府副率余蚤亡女七人长适閤门宣事舎人郭士逊次适东头供奉官魏尧卿次适西头供奉官呉舜卿次适左侍禁王诲次适西头供奉官郑价孙皆啓县封余蚤亡孙男十二人令图令瑶令枢令毂令续诸卫将军令縡令朔令擢令躅令羽令拜太子右内率府率若副率一未赐名孙女八人长适左班殿直时观次适右班殿直呉真卿六尚防曾孙二人子张率府率子野副率铭曰燕婉夫人王邸之从不矜于贵乃迪妇功象服纡徐没犹有纪谁如夫人见曾孙子
　　寿安县太君吕氏墓志铭
　　夫人姓吕氏其先并州人曾大父讳梦竒赠太师尚书令大父讳祥赠太师中书令父讳梦巽尚书虞部员外郎知海州赠太常少卿夫人实第三女也海州之从兄宫师文穆公太平兴国中策进士第一未防致位宰相被两朝顾遇固隆贵矣与海州素相友爱故乆留毂下不得补官于外夫人既生相家文穆见毎竒之以谓殊非诸女之儗太尉文靖公海州之兄子也少时尝亲帅诸子弟厉志于学夫人方防见文字輙喜于是汛通诗书百家之学文靖叹曰信矣诸父之言吾祖尚书有重名天下为两浙转运使方是时海州宰苏之呉县夫人遂归我伯父少卿少卿讳覃字庆之尚书次子也潜心经术尝疾世之诡随故持论方介不为势少屈海州之壻共五人有过郡者率陈以钟鼓觞豆之娯及遇少卿则肃其衣冠终日语不及私少卿天性孝笃侍尚书左右二十余年未始一日违去而夫人佐蒸尝之事春秋益防少卿临事素严夫人治家亦有法阃内肃然如官廷不幸少卿暴疾早世夫人方年三十余躬治丧于广陵既而携诸孤往依庐江伯父侍郎之官下一日泣谓诸子曰汝父病且革犹语我且善勉汝等汝钟罚不天何以奉遗言诸子号顿咸自言愿夙夜勉力不敢坠先人之绪业夫人于是尽屏珠玉之饰市书环室亲授经义日月渐劘卒至于有成其后昆弟仕稍进夫人或嵗过诸子始至必进寿于堂子妇拜于庭诸孙诜诜于前夫人喜甚因曰其益思尽忠于乃事若夫极嘉旨之奉殆匪亲意也夫人素贵能谦下其徳举得宗族之欢心晩尤爱京洛之风长子因请畿之太康未防夫人感疾终于官第实嘉祐四年三月某日也享年七十封夀安县太君明年卜葬少卿于扬州某县某乡之原以夫人祔马其用十月壬申之吉子三人璡尚书比部员外郎珣尚书职方员外郎璩杭州南新县令孙男十五人仲均举进士仲猷太庙斋郎次仲邻仲説仲蒙仲威余尚防孙女三人珪昔之髧两髦蒙夫人器奬之甚异逮珪之尘二禁犹见夫人无恙时今将葬矣而不得引车綍于墓下追惟平昔之知音徽永已痛孰甚哉泣以铭曰嬺彼夫人文穆贤之归我伯父佐祀以时山阳之终其节介介谁勉诸子话言犹在仕既及亲安舆屡适匪乐嘉旨又饬以职晚爱京师顾怀逶迤卒陨于畿如达之归灵食郊葬则同穴其后以延徳芬勿絶
　　赵宗旦妻贾氏墓志铭
　　夫人皇侄宻州观察宗旦之夫人其姑曰延安郡太君初上在储宫章圣皇帝择宗子之谨良者无如观察于是命观察从上就学资善堂凡与上起居饮食靡有所间乆之章献皇太后召延安郡太君谓曰宗旦且有立矣宜得名门之配于是出访衣冠旧族闻夫人淑茂有女徳太后召至禁中问其家世其大父昭州团练使贾宗者元従先帝邸中雅有勲劳太后喜甚赐以御所之衣其嫁天圣十年正月十一日也寻封河内郡君夫人柔明徳量抚内外姻族恩意灿然治家尤有法喜读书通论语孝经大义夫人初为太后所知观察又尝辅今上有旧恩然而终不自言兹亦内助之贤者己呜呼赋命弗融以庆歴八年正月十二日终于睦亲之第享年三十五上闻为辍视朝一日礼赙加厚特赠永嘉郡夫人非常比也又诏中使领丧事寓殡于奉先佛寺父徳滋左班殿直以疾休于家故弗之显生七男仲玘右监门卫大将军仲寅赠右屯卫大将军仲淹右千牛卫将军仲浃仲遹并太子右监门率府率余蚤亡三女适左班殿直曹希文者封仁和县君余蚤亡孙男三人士仡士归并太子右内率府副率一未赐名孙女六人在室嘉祐五年十月乙酉葬于河南永安县之原铭曰孰闻夫人曰言曰容献后母临入见禁中访其氏族旧邸之功以归戚藩岂不谓贤维子维孙诜诜于前其葬嘉阡其后以延
　　安陆侯妻贾氏墓志铭
　　郡君姓贾氏曽祖廷环累赠左神武大将军祖官至四方馆使昭州团练使父德滋前左班殿直夫人以选归于安陆侯宗讷至和元年五月乙卯以疾卒享年三十有六权厝于荐严佛寺以嘉祐五年十月乙酉祔安陆侯以铭曰配徳惟谐卜藏斯吉其固其安同于此室














　　钦定四库全书
　　华阳集卷五十四　　　　　宋　王珪　撰墓志铭
　　宗室金紫光禄大夫检校太子賔客左屯卫大将军使持节雄州诸军事雄州刺史充本州防御使兼御史大夫上柱国荣国公食邑三千八百戸食实封七百戸赠保寜军节度使追封楚国公墓志铭
　　彰化军节度使舒国公惟忠之子七人爲左屯卫大将军雄州防御使者其幼子也艺祖皇帝之曽孙呉懿王徳昭之孙母曰任国夫人田氏生甫逾年即赐名曰从信除左班殿直明道元年积迁内殿承制寻徙东八作使景佑二年朝廷以环卫之秩大更宗子官遂改右千牛卫大将军歴简州刺史皇祐二年进左屯卫大将军秀州团练使初燕恭肃王既薨其后宗室稍寝封建之制天子念骨肉之深至是大宗正濮安懿王始王汝南而诸王邸又使世有公爵之封乆之公伯氏韩国公且甍嘉祐二年遂进爵荣国公已而又进以所终之官后五年十二月十四日以疾薨于寝享年五十有一上抚几而悼之辍眎朝一日遣入内都知李允恭典防防事以太常卤簿鼔吹导殡于国南奉先佛寺纳书以保寜军节度使楚国公印绶告其灵公于属籍盖今上之从兄字君瑞少而警悟如成人舒国公之捐馆才四歳哀恸不息见者爲之感欷太夫人钟爱独深抚教之未始去左右及侍母疾蚤夜不觧帯而卜祠药膳之无不至重离内囏顿踊呌号几不能生于是宗族以孝闻公覧六经百氏之书至于御射音律之学所通靡不精一日谓诸宗子曰天子择行义经术之士入教于宫今倚席不讲岂称所以奬育之意邪于是延学官堂上终日敷经授义靡然向风因复勑之曰吾幸生盛时防祖宗之休出入禁闼四十余年虽不见用然未尝有过失观宗室中夀防克以长岂膏梁玉帛非所以辅养性命者欤若曹当勉志于学毋自靡于骄华也公又谓唐十院置维城库约诸王禀入而上下均其用今虽奉养之费一出县官然属大者犹或不给且诸王邸多殖产井市日以取其资惟懿王院初无余财因令治一库帅诸宗子月视禄之厚薄而十输之一不得輙私以费于是车马賔客冠昏防祭之礼无不获其助今其法不废公风度伟特外严而中夷治家肃然如官庭颇恬于声利位出公下者或以曲恩迁去视之泊如不以介介其中也方朝廷以蓻祖之后名礼未称公于懿王之裔且爲长有司议将进位而防公薨故餙终之典非前后所侔夫人孙氏赠太子太师承祐之孙辅佐有贤徳子男三十七人曰世颙曰世渊皆右领军卫大将军曰世爽曰世逢曰世爕曰世鸿皆右监门卫大将军曰世登曰世耀曰世福曰世穷皆右千牛卫将军曰世荣曰世掌曰世阐曰世重曰世职曰世根曰世引曰世朏曰世亲曰世芃曰世资曰世劬曰世造曰世藩皆右监门率府率余早亡女十九人适武亢者封秀容县君适徐璋者封河间县君适徐保恩者封万年县君繇亢而下皆供奉官适张从权者封乐夀县君适王立者封福昌县君繇从权而下皆侍禁六未笄余早亡孙男十七人曰令典右监门卫大将军曰令扁曰令戚曰令跻曰令穆曰令志曰令摅曰令羣曰令摄曰令优曰令贯曰令哿皆右监门率府率余未赐名明年十月甲午从仁宗皇帝西葬河南永安之原其将葬也宫寮臣恂上公之行于太常而博士臣夏卿作諡曰安僖有诏铭其墓中太史臣珪实爲之铭曰于赫皇祖有烈自先神明其祚本支万年显允楚公实大土宇乘马路车来燕来誉华堂隆隆公子之娯公勅公子以诗以书天子念公名礼未报其赠伊何髙幢副纛公防既西三川逶迤有臣太史作爲铭诗宗室金紫光禄大夫检校国子祭酒右屯卫大将军使持节逹州诸军事逹州刺史兼御史大夫上防军天水郡开国公食邑二千一百戸赠洋州观察使洋川侯墓志铭
　　皇侄赠洋州观察使洋川侯讳世昌字保之曽祖徳昭呉懿王祖惟忠彰化军节度使舒国公父从恪莱州防御使东莱侯母曰平原郡夫人米氏生十年天圣七年始颁名于朝补右班殿直累迁左侍禁改太子右卫率府率歴右领军卫将军皇祐二年宗祀明堂进右屯卫大将军嘉祐五年加逹州刺史明年六月二十有八日以疾终于寝享年四十有二天子恻然所以赙襚之礼甚厚寓殡国南奉先佛寺侯风度秀整虽平居不妄笑言尤敏悟好学方爲儿童时日诵书数百言既而返复无所遗及长博通五经尝学春秋于孙复又学易于王猎积十余年益防圣人之渊源或有以治春秋易数家之书进以广侯之学侯谓曰众子浇浇徒使后学者见惑尔皆不足取由是知侯学春秋易爲深颇工于歌诗慕唐李长吉之格初侯寝疾日剧诸仲请益访良医侯曰气索矣顾生不有数耶虽臾跗何益也言讫而逝于是闻者以侯爲知命娶钱氏继室以髙氏封文安县君子男二人长曰令防右监门卫大将军次曰令揵率府副率蚤亡女三人长适侍禁髙士敦二尚防令襄亦力学爲善以承其家八年十月甲午从仁宗皇帝河南永安之原铭曰懿王之后世多有声循循维侯不矜虗盈从二先生学春秋易众子纷贠维圣之赜侯有美业滀莫见施又奄不淑孰天讯之
　　宗室金紫光禄大夫检校国子祭酒右监门卫将军兼御史大夫上柱国天水郡开国侯食邑一千二百戸赠右武卫大将军墓志铭
　　嘉祐八年二月四日丙子右监门卫将军讳世英以疾卒于睦亲之第天子念宗子之伤悯然加惠以右武卫大将军之襚宠其匶前春秋三十六曽祖徳昭呉懿王祖惟和永清军节度观察留后安定郡公父从审为宁国军节度使观察留后宣城郡公母渤海郡君呉氏燕王延祚之后将军于属籍盖上兄弟之子明道二年初赐名爲右班殿直改太子右监门率府副率歴太子右清道率府率皇祐二年宗祀明堂迁右监门卫将军累阶金紫光禄大夫检校国子祭酒兼御史大夫勲上柱国爵天水郡侯食邑一千二百戸将军字务实孝爱谦靖喜愠未尝见于色每夙兴退朝必陈诗书于前终日防覧而不知勤乐近賔友间以觞咏自娯遭父母防尤哀瘠过人娶张氏封南阳县君继室以钱氏封福昌县君子男七人长令次令缵并右监门率府率次皆蚤亡女三人长许嫁侍禁钱营绪次尚防河南永安之原铭曰歳癸卯月癸亥日甲午安之从昭陵永以固宗室金紫光禄大夫检校太子賔客右武卫大将军使持节舒州刺史充本州防御使兼御史大夫上柱国清源郡公食邑二千一百户食实封三百戸赠安化军节度观察留后髙宻郡公墓志铭
　　惟皇从兄髙宻郡公讳宗望字子国太宗皇帝之曽孙潞恭宪王元佐之孙安逺军节度使宻国公允言之第七子初命爲供奉官先帝念邢王之后不可以无祀命公以内殿承制实嗣邢国是爲文惠王元杰之孙景祐中朝廷始用卫府之秩宠加同姓改右监门卫将军庆厯中诏封诸王之裔遂爵清源郡皇祐二年秋祠合宫除右领卫大将军积迁右武卫大将军舒州防御使公少聪警力学善属文其进止方重驭内外严而有法然不以富贵加人喜亲师友每陈书于前观自昔忠义之士未尝不掩卷而叹作戒子文刻石斋楹下其大畧以世禄骄华爲戒初先帝尝勑宗室子弟学虞永兴之书公退阅字法亟书千字文一巻以进上嘉其笔翰精婉特宠以刺史之拜后复于延和殿试宗室子弟所学书令宗正第其髙下以公书第一比献所爲文上问所欲愿尽赐国子监书以勉诒子孙之学遽从其请先帝好飞白书侍从防赐者以爲荣公前后所得殊多又尝以金泥纹罗书宗望好学乐善及爲善最乐字以赐之非它儗也公因请建阁第中贮帝所赐书既成上又爲亲书阁名其见宠遇若此公所被赐予多赒人之急外姻之贫未葬者公爲出金赠敛而葬之闻者髙其谊今年春闻先帝寝疾甚因谓族人曰虽托肺腑而不得进侍左右吾积沈忧恐先犬马不能以报厚恩未几果发疽太医驰视已不及其终嘉祐八年三月十七日也启手之夕召诸子牀下受遗令其言如戒子文享年四十四上闻恻然爲哀命入内供奉官梁从政典防防事所以赙襚之礼甚厚赠安化军节度观察留后髙宻郡公其年十月甲午仁宗皇帝昭陵遂举公之防西祔于文惠之园夫人张氏封永嘉郡夫人赠太师兼中书令徐国公耆之女先公亡子男七人长仲郃次仲嘉皆右监门卫大将军次仲炎仲峭皆右千牛卫将军次二子蚤亡次尚防女五人长适侍禁李天益封南阳县君次适侍禁李庠封华容县君次二女蚤亡次尚防铭曰天子仁恩闵族弗绪有贤维公实大邢宇其来有仪组防镂膺以烝以尝孝孙是承夙志于学徳日俊茂鉏首金葩赐书盈构讣闻几何忽出缀衣素车之从万祉无期宗室推诚保顺守正翊戴功臣寜国军节度宣州管内观察处置等使开府仪同三司检校司空同中书门下平章事使持节宣州诸军事行宣州刺史上柱国天水郡开国公食邑七千六百戸食实封二千二百户赠中书令追封慱平郡王谥安恭墓志铭
　　治平元年七月戊辰慱平郡王讳允初薨于其第初上闻王被疾亟遣中使候问又饬太医日夜侍王疾及讣至乘舆即临其防爲哀涕之不胜上还止辇以王后事属于其兄襄阳郡王允良泣拜曰不幸仲氏无子愿择所以宜爲嗣者于是诏魏恭宪王之后右监门率府率仲速出继爲王之孙以奉其祀焉方是时天子在谅闇中不得爲王成服辍视朝三日赠中书令追封慱平郡王其赙恤之物甚厚以天章阁侍讲傅卞摄鸿胪卿入内内侍省都知邓保吉同防防事于是官僚状王之行上于有司而諡曰安恭其年十一月丙寅具卤簿仪物于河南之永安县祔先恭肃王之园有诏禁林志王之系出官封与夫始终之大节纳其墓中臣珪实爲之谨按王字累之初名允宗更赐今名其于属籍盖上之诸父也宣祖之曽孙太宗之孙呉恭肃王之子母曰魏国夫人张氏甫五歳授右千牛卫将军三迁爲和州刺史歴汝州团练使齐州防御使华州观察使定国军节度观察留后威徳军节度使上即位以寜国军节度使拜同中书门下平章事明年诏五日一奉朝王固辞上宠答之不许居亡何王薨夫人荣国夫人慕容氏王爲人静慎谦慤其入朝恂恂有常节未始以风雨輙废也家居愠喜不见其色凡奉入有无一不问惟乐赒于人天性寡欲终身不近声色少好释氏至诵其书数十万言亦有其絶见者欤铭曰帝亲同宗虽逺犹笃矧如近籍长而加淑懿懿惟王太宗之孙不以富贵而流世纷天子念之曰予叔父其朝五日犹谓予顾天不畀予以殄藩英何以餙终追王愽平嶷嶷三陵山河左右王从下防其宅则厚
　　宗室延州观察使夫人京兆郡君宋氏墓志铭
　　延州观察使同判大宗正事安国公从古之夫人宋氏其曽祖廷浩尚后唐庄宗义寜公主爲房州刺史是生偓偓尚汉祖永寜公主入朝歴忠武军节度使同中书门下平章事追封广平郡王是生元载元载爲东头供奉官阁门祗候夫人其长女也母曰西华县君钱氏初艺祖皇帝纳孝章皇后盖偓女也夫人以世族选爲安国公之配安国公今天子之从兄也夫人生十年母教之剪制之事音律之法诗书之言其性聪悟所学輙过人后五年乃嫁嫁四十六年乃卒夫人端靖谦防能以礼下人故闺门之中长防之序莫不法式喜观浮图书其奉度俭节无珠玉纂组之玩先帝知安国公之贤使以主大宗之事而夫人实左右之夫人病且革召其子孙床下谓之曰吾奉宗祀有年矣老而益不敢懈夫富贵易靡于人汝曹勉近于学亡以歌钟狗马而自溺其志也治平元年六月五日卒呜呼可谓贤也矣上遣内司賔来吊祠又命内侍罗允和以视防事藁殡于国南之承天院明年十一月庚寅河南永安县夫人名道柔字仲和封京兆郡君男十二人曰世迈故右领军卫将军曰世瑞曰世俦皆右监门卫大将军曰世法曰世阔曰世设皆太子右监门率府率一未赐名余蚤卒女十三人其适西头供奉官康徳修封晋寜县君一尚防余蚤卒孙二人曰令谖曰令驺皆太子右监门率府率其将葬也有诏史臣考夫人之淑行以爲之铭铭曰有齐孝章俪徳皇祖有婉夫人自其华绪夫人有行宜于而室春秋奉祠其荐嘉吉勉其子孙信厚是履临终之言一何亹亹鬰彼新封以永于藏其固万年徽音不亡
　　贾黯墓志铭
　　治平二年十月戊子翰林侍读学士长乐贾君卒于京师先君病且革天子遣使挟太医日夜临视之君卒不能起赠尚书礼部侍郎又赐黄金其家明年正月辛酉于邓州穰县冠军里将其孤士彦以君功状来求刻文而纳于墓中太原王珪爲之序成都范镇爲之铭序曰按贾氏其先周康王时唐叔少子公明封于贾遂以爲氏其后始显于汉魏之间而望出长乐者世最大君讳黯字直孺世居真定之获鹿自君之曽祖始徙于穰下今爲穰下人君少警悟方七八嵗时见其所作诗而惊伟之庆歴六年中进士第爲天下第一除将作监丞通判襄州事代还召试学士院拜著作郎直集贤院判尚书刑部祀明堂覃恩迁右正言君年少方进用遇事感慨数上言朝廷仁宗识君手书常嗟赏之御史中丞王举正留守百官班将以事见上尚书郎杜枢独出班问所以留班状乆之贬枢监税衡州盖枢尝駮开封府张彦方狱而事连权贵人皆知以此得罪也而莫敢言君爲力言之其后谏官御史皆争事上前不能止因诏台谏官自今须繇阁门白中书俟防然后得上殿君又言曰羣臣独得与上论事惟谏官御史尔今既不得时见上万一有非常上何繇得闻邪固请如旧制彰化军节度使狄青爲枢宻副使君以谓祖宗定天下而立勲劳者多武臣然未尝得与议帷幄者今承平之日乆而骤用青行伍中使四方闻之以爲朝廷无如青必有轻中国之心又宿卫诸军见青尊宠若此皆倾心归之此尤不可不察迁三司判官同修起居注奉使契丹还迁右司谏至和元年擢知制诰权判吏部流内铨益州推官乗泽在蜀三年不知其父死及代还铨吏不爲领文书泽始去发防若是岂爲孝乎卒使坐废田里晋州推官李亢尝入粟得官后以罪引去他日应举及第当改官始自言其尝以罪去也君曰士之罔冐其罪可置乎遂奏罢之福州推官刘抃在铨俟引对而自以晓星气挟此以防公卿之门君乃奏以爲灵台郎于是士人之知术数者不敢以自名君初修起居注见天子退朝御迩英咨访治道而史官不得与闻至是因修起居注入与经筵遂爲定制嘉祐元年君以父春秋髙请知陈州寻改许州明年迁尚书兵部贠外郎徙襄州属父疾归南阳至家而疾笃君亦自移疾委郡事佐官而去即日上书自劾台谏官以君輙去郡爲言降知郢州已而离父忧服除君以前尝谪郡不敢入朝诏趣还之勾当三班院明年召入翰林学士判昭文馆以疾复请郡乃除翰林侍读学士户部郎中知邓州未行复以爲翰林学士知审官院先是朝廷以京朝官每三岁輙自言求迁官非所以敦养亷耻于是诏当迁者有司爲举行之而朝士之近名者輙或辞磨勘至数移督之不得止君以谓郷者使其自言而士之不求进者宜有以旌异之今无复自陈之嫌则士大夫何以辞不愿磨勘也是亦矫妄之人徼取恬退之誉隂图进擢之望皆无益风化且考课之法岂特以岁月迁亦将稽其殿而黜之请凡磨勘者有司不复督中书爲籍记之其后虽甚乆皆毋得輙迁朝廷从君言于是僞辞磨勘者不复至矣七年迁左司郎中知开封府君御下方严所至莫不惮之府吏旧七百人而诸尝以罪去而复叙者皆籍外补之盖尝数百人公乃奏爲条其得复叙者须候籍中阙乃稍补之又府吏之给事他官者更七次则一迁于是他官之请者岁不可胜数至有一事累请而爲两役者君又奏爲条以其从事之所难者始得爲次数余悉罢之于是府吏取君所决十余事縁餙而倡言之御史亦以是防君仁宗见执政问贾某所爲私乎对曰无有私也然而言已遂易君同提举在京诸司库务今天子即位迁中书舍人受诏撰仁宗实録更羣牧使治平二年拜给事中权御史中丞充理检使上方亲政事君数见其言无所避上尝谓君曰朕欲用人而未识其可者对曰天下岂尝乏人耶在陛下所用尔乃陈任人之法五事一曰知人之明二曰养育以渐三曰材不求备四曰以类荐举五曰择取自代天子嘉纳之是时某尚徳寜公主君言曰国朝公主下嫁皆以祖爲父以父爲兄非所以正人伦之道也愿诏诸公主下嫁如唐故事令尽其见舅姑之礼有司议濮王称皇伯而不名朝廷下其议三省君劝上从有司议未报八月京师大雨水君时以寝疾复两上疏以爲简宗庙逆天时则水不润下濮王议宜以时蚤决以塞变逾月君疾未己愿罢御史中丞乃除翰林侍读学士知陈州才数日而卒享年四十四曽祖延隐太子右监门率府副率祖昭逊内殿崇班閤门祗候父汶著作佐郎致仕赠少府监母陈氏继母史氏陈初归其宗父戒君他日能自显则往迎之君卒迎陈母归封仁夀郡太君史封唐安郡太君凡四娶马氏任氏周氏皆蚤亡最后娶薛氏今封延安郡君二男子长元素蚤亡次士彦太常寺太祝五女子君所着文集三十巻尤长于议论云铭曰世言直孺举进士第一不十余年践两禁爲得志而不知直孺之事两朝开陈补益如此呜呼使天假之年尽其所蕴则其泽之于天下可胜既耶















　　钦定四库全书
　　华阳集巻五十五　　　　宋　王珪　撰
　　墓志铭
　　冦平墓志铭
　　治平二年十二月庚戌太常少卿直昭文馆知郑州上谷冦公感疾终于州之正寝明年二月甲寅葬于许州之荆山以从其先茔也冦氏出上谷公之逺祖始徙大名之萃县遭石晋之乱又徙幽州端拱中太宗北征契丹公之大父挈其族以归太宗欲有所用而大臣疑之乃得除官流内铨为莱州即墨令因家于胶水而三世不迁故参知政事蔡文忠公公之舅也公少孤依外家以逮于成人文忠公视公如巳子而公外祖母楚国太夫人尤爱怜之天圣五年以文忠公恩为试将作监主簿当除莫州郑县主簿换沂之沂水县未几弃官归为学举进士景祐元年及第除试秘书省校书郎知深州静安县未行改开封府仓曹参军长吏皆荐之迁著作佐郎签书淮康军节度判官徙通判宿州丁母忧时文忠公已捐馆舍楚国太夫人春秋高公奉养朝夕惟恐其不至服除以秘书丞通判徐州民苦输铁于官至破产矣犹责之不已公请以十之三均旁郡之户至今便之转运使沈邈奏公最为第一得权知淮康军迁太常慱士及邈还朝又荐公于上前言他日可任以事始至淮阳防狱有系囚当诛死公疑其未得实而更讯之果为吏所诬囚且释吏仅得减死众皆相勅不敢以毫髪欺公一日有告军变者公既密得其名乃阳以为妄言使去明日大阅于鞠场因尽擒之是嵗盗羣起而军壁頺废民不安其居公为调农隙而完筑之于是里人欲立生祠于岠山之阳公不许召充羣牧判官赐五品服歴判三司开拆司迁尚书户部员外郎奉使契丹还为京东转运使先是流民以男女佣于富室者遇嵗丰欲赎之不可得公勑其部中悉取以还其家又罪人之海岛者过百人则不得其所公以谓朝廷既贷其生而返离非命非所以助上恩乃重为立法其后更赦多得生还者徙淮南转运使再迁兵部员外郎真州长芦寺濒大江而章献太后时嵗度僧者七人令置小舟上下以捄沉覆之患嵗久事輙废而度人犹如故公使籍其所活五人以上始得度人如旧式泗川流尸积上下者不胜数公为请嵗给三百千悉祭而埋之知州朱处仁为金石刻以纪焉入为三司户部判官更度支勾院迁工部郎中时契丹使来诏特选以为送伴使公尝言敌事上前仁宗壮其言他日召羣臣迎阳门观书帝目送者久之及出知徐州赐以三品服左右或以为非例帝曰此特出朕意也顷之淮阳戍兵杀廵检以叛邻州皆惊公亟传檄海上使舟檝逺去又募勇敢士授以方畧令傅官军以行既而贼果领众东遁至海不见舟而还遂掩获之赐书褒谕再迁兵部郎中加直昭文馆徙知潞州今天子即位迁太常少卿仁宗山陵调用百出公不以一毫扰民在潞嵗累登他州之流冗至者相属公为调发官廪以赈之所活数万人又徙滑州因得觐京师为上陈天下利害事甚众又徙郑州以终享年六十二公讳平字均转为人乐易而不为激讦之行尤笃于朋友故旧其贫不能婚葬者婚葬之其政大抵先学校所以劝励风俗简于簿书期防而几案亡留事故其去人必见思庆歴中尝上政本书五十篇治平初又上陈宜书三十篇若寛天下力役定士子令汰冗官教宗室市边马复乡兵多施用其言又自述平生感遇事作考祥集采其所见闻有足以自警者作警异志公雅为今枢密副使呉公长文翰林学士承防张公安道所噐公亦善自荐士其后多取尊显而独滞于为郡志不大展其命也夫曾祖显赟避乱不仕祖日用终即墨令父肃以行义见推乡闾赠官至光禄卿母蔡氏泰兴县太君懿行为内外族之冠娶李氏安昌县君顺淑有妇徳子男四人昌龄进士及第试秘书省校书郎昌图太庙室长昌朝太庙斋郎昌言蚤卒女六人适殿中丞张頍将作监主簿郭绅太常寺太祝王钦臣任保之殿中丞苏充太常寺奉礼郎韩敦复孙男四人安国定国充国彦国铭曰冦始北迁以义来辅胶水之闾公考有裕恂恂维公文忠之甥力政以学岂不有声彤幨騑騑两骖如舞民乐且闲四州是抚昔与公游多贵于时公终在外而迹逶迟光原之丰维龟又食公安万年其竁无易
　　永夀郡太君朱氏墓志铭
　　永夀郡太君沛国朱氏赠给事中始平冯公讳式之夫人其先家京兆之万年遭唐季之乱闗中旧族多散适荆湖南夫人皇祖亦挈其家至潭之衡山后又徙江陵遂为江陵人皇曽祖讳秘唐夏州安抚判官检校尚书比部员外郎皇祖讳葆光赠尚书兵部郎中皇考讳昻尚书工部侍郎致仕赠刑部尚书始尚书为翰林学士请老江陵方是时夫人年十四端重寡言尚书爱贤夫人择所宜归及见给事所为文大噐之遂以归夫人之归其治家有法自冠婚防祭牲帛爼醢莫不有礼意接内外姻族尊者恭之下者拊之而恩勤一也又自薄奉养虽尺帛不妄费一有嫁婚视箧中所积葢十具八九故冯氏虽甚贫而嫁婚能不失其时凡嫁姑二人女五人子若孙娶妇者八人凡受诸女妇之事甚众若鞶刻组绘之工其学皆精巧过人至今荆襄间称冯氏家法往给事为左侍禁自以负所学而不得志几欲易一簿尉夫人輙谓曰穷逹顾不有命宁介而踦将屈而遂之乎给事为止给事既捐舘舍夫人携诸孤居鄂州自教读书宾客之过门者夫人知其贤尝躬为饮食之故其子虽少而名动京师皇祐元年天子亲试进士而其子遂以文章为天下第一及其归里巷皆欢呼动色而夫人独不为之动迨其子为翰林学士题名之日夫人复自为具令尽防两制玉堂上已而翰林君即尚书名下题曰外甥冯某归以告夫人于是夫人喜不自胜矣夫人方困约时惟知教子之为乐不以不自给为忧后其家日愈显夫人犹衣故时之衣盖终身不以贫富易其节其性素严若不可犯故虽防穉过夫人前必敛手无敢戏侮至子出为官然未始不以寛恕为言也治平二年翰林君知贡举闻夫人被疾数请归上报曰朕自勑太医日夜视夫人疾毋深念也又尝赐御膳者再间遣使者至夫人卧内所以抚存之甚厚夫人春秋髙稍间輙复病翰林君致四方名医又呌号神明祷禳之无不至明年八月丙午夫人卒不起享年七十有二其年十月庚寅祔于河南府密县义台乡南朱村给事之墓夫人初封仁夀县太君嘉祐祫飨翰林君时为龙图阁待制愿上所迁官封长安郡太君后累封永夀郡四男子襄定州原武县主簿衮大理评事京翰林学士尚书礼部郎中羣牧使奕将作监主簿五女子以归尚书屯田员外郎周傅比部郎中康卫国子慱士张湜进士刘诰大理寺丞宋称孙男十一人诜谘谞谊諲谂防诘许证諰孙女二人曽孙男四人铣镐铏钺曽孙女四人铭曰谆谆尚书知女所从不择髙华而择于冯冯公有闻仕非其志夫人勉之毋屈而遂有节夫人而又知子能为尚书实始以喜亦既受祉以莫不増帝出玉馔夫人是承奄其不存尚有遗则维子维孙其服无斁
　　宗室金紫光禄大夫检校太子宾客左骁卫大将军持节淄州诸军事淄州刺史充本州防御使兼御史大夫上防军天水郡开国公食邑二千七百户食实封二百户赠武宁军节度观察留后追封彭城郡公墓志铭
　　臣谨按僊源之图太宗皇帝之曾孙韩防懿王元偓之孙东平郡王允弼之第二子今上之再从伯也生五嵗在仁宗朝为右侍禁景祐三年朝廷以环卫之秩大更宗子官遂除太子右司御率府率积迁左领军卫大将军化州刺史又领慈州团练使英宗即位迁左骁卫大将军淄州防御使治平二年六月乙丑以疾卒享年三十七母李氏崇国夫人娶沈氏封遂宁县君生男二人曰仲防右监门卫大将军曰仲颀右监门率府率女二人其将葬也臣又得宫寮所上状言其为人端重素好学通尚书礼记尤长于篇咏喜音律方十余嵗时尝从东平王朝三陵下既归能道所过山川形势之处畧无所遗王爱之絶深及得疾而医诊禬祈之术徧索于京师然而卒不起天子闻讣闵然一不视垂拱朝赠武宁军节度观察留后彭城郡公后二年八月癸酉葬河南之永安县其讳宗蓻字用之云铭曰东平好善匪独旧闻能勑诸子卓卓不羣谁不富贵之子务学今虽云亡亦后之觉
　　宗室金紫光禄大夫检校右散骑常侍右武卫大将军使持节绛州诸军事绛州刺史充本州防御使兼御史大夫上柱国天水郡开国公食邑二千七百户食实封四百户赠武宁军节度观察留后追封彭城郡公墓志铭
　　今天子之三从兄彭城郡君讳世延字叔僖呉懿王徳昭之曽孙冀康孝王惟吉之孙丹阳僖穆王守节之第五子母彭城县太君刘氏公方为儿童时尝入见章献太后于禁中仁宗因谓太后曰渠父好读书试令念诗于是念唐名贤诗数十篇仁宗嘉其敏隽遂赐名以为右侍禁稍迁西头供奉官景祐二年朝廷以环卫之禄以宠诸宗室乃换右千牛卫将军歴右监门卫大将军领钦州刺史又领宁州团练使迁右武卫大将军领绛州防御使治平二年七月癸酉以疾卒享年四十四赠武宁军节度观察留后追封彭城郡公公天资端厚笃于好学通王氏易及孟子至于星歴考騐之书无所不究尤喜为诗每与诸公子唱酬而风思独为精庆歴中上方乡文学而尝进所着诗赋赐书褒谕仁宗又尝亲书世延字以赐之晚尤喜释老之书其视富贵盖泊如也夫人崇仁县君李氏天雄军节度使陇西郡王继勲之孙子男四人令续右武卫大将军梧州刺史令擢太子右监门率府率其孟季蚤卒女八人无在者后二年八月癸酉葬先帝于永厚陵而宗室之丧皆从窆原下其窆公亦用癸酉之良铭曰习富易堕习贵易荒返裕以学孰匪为良受祉既多维皇之睦奄其不存犹有后躅
　　宗室金紫光禄大夫检校右散骑常侍右羽林军大将军使持节庆州诸军事庆州刺史充本州防御使大夫上柱国天水郡开国公食邑三千户食实封六百户赠武宁军节度观察留后追封彭城郡公墓志铭
　　惟彭城郡公讳宗严字子庄太宗皇帝之曽孙魏恭宪王讳元佐之孙中书令郇国公讳允成之第五子母曰霍国夫人康氏初命右侍禁歴东头供奉官内殿承制换右屯卫将军迁右武卫大将军领简州刺史又领鳯州团练使先帝即位以为右羽林军大将军庆州防御使阶至金紫光禄大夫检校右散骑常侍兼御史大夫勲上柱国爵开国公食邑三千户实封六百户治平二年十二月戊申以疾卒天子念伤之辍视朝一日遣中贵人视丧事赐赙物加等赠武宁军节度观察留后追封彭城郡公公性谦靖贵而能下人家无车服珍竒之玩惟聚古圣贤之书每退朝日陈于前不以寒暑輙废观也仁宗屡赐以太清之书初霍国夫人春秋髙忽一日得疾公忧悸至不食霍国薨公亦不复起云享年五十三四年八月癸酉葬河南永安县三陵旁公先夫人韩氏后夫人潘氏封河南郡君子男十六人仲虞仲新皆太子右内率府副率蚤亡仲防右武卫大将军施州刺史仲商仲儋皆右监门率府率余不及名女十七人其归左侍禁傅其璪封长夀县君归左侍禁李文纪封仁和县二尚防余皆蚤卒孙男一人士緌右监门率府率铭曰大林多材而工度之英英公族乃抑弗施维其有闻止曰好善展也彭城亦允以显其显伊何天子赐书日陈于前以燕以虞三陵之旁行者皆畏公从万年其灵未昧

　　钦定四库全书
　　华阳集巻五十六　　　　　宋　王珪　撰墓志铭
　　贾昌朝墓志铭
　　治平二年七月戊寅观文殿大学士尚书左仆射魏公薨于京师始公得疾甚英宗命中贵人挟太医昼夜调防所以念之甚厚及讣闻是日休吏羣司乗舆趣临其丧为之泣下乃诏辍视朝二日赠司空兼侍中其赙物加等将敛又赐龙脑水银以纳其匶中八月甲寅上成服于苑中于是其家条具功状上于太常谥曰文元熈宁元年八月庚申葬于许州阳翟县大儒郷元老里之原公讳昌朝字子明姓贾氏其先汉长沙王太傅谊之后至唐仆射魏国公耽复以儒学相德宗而世为沧州南皮人后徙真定之获鹿皇太祖纬晋中书舎人追封鲁国公皇祖琏太子左賛善大夫追封齐国公皇考注秘书省著作佐郎追封晋国公皆赠太师中书令尚书令曾祖妣崔氏封吴国太夫人继栗氏封韩国太夫人祖妣胡氏封周国太夫人妣史氏封燕国太夫人自公之皇考始去获鹿而于开封今为开封人初晋公一夕梦使者奉貂冠玉简于大箱中拜而受之以告燕国夫人明日公乃生公少孤母日教诲之自经史图纬训诂之书无所不学天禧元年真宗祈谷于郊献书车驾前赐同进士出身补常州晋陵县主簿引对便殿以为国子监説书即除江州德化县令孙宣公初判监命学官各讲一经独称公所讲有师法一日往谒宣公宣公遣人示唐相路隋韦处厚传公读已宣公乃出见公曰后当以经术进如二公愿少勉之天圣元年兼颖州郡王院伴读迁大理寺丞以殿中丞知常州宜兴县徙知龚州以母老辞得监在京广济仓翰林学士徐奭权知开封府举公知东明县迁太常慱士是时宣公且老数辞讲禁中乃荐公为代召试中书而参知政事陈文惠公与公有亲嫌言公年少未可入侍经筵宣公复言先朝用晏殊宋绶知制诰皆年未三十朝廷用人可悉限以年邪然文惠终抑之徙通判绵州又以母老得监在京永济仓明道元年迁尚书屯田贠外郎复为国子监说书方章献皇太后称制诏避彭城郡王名公言在礼母之讳不出宫中今天下为太后讳其父名非所以尊宗庙初不报及太皇上僊乃用公言罢景祐元年擢崇政殿说书俄加直集贤院判尚书礼部天子方乡文学每授经之际多询质疑难公因请以圣问所及政教道义之言令讲读官悉缀录之以上史馆于是作迩英延义二閤注记三年秋太平兴国寺灾而议欲复修公言比年京师观寺屡灾此天佐兴王者故数下灾异以诫告之愿陛下侧身念愆以思答天之实于是遂止不修再迁司封贠外郎天章阁侍读判太府寺为史馆修撰天子每祠南郊必先谒景灵宫乃斋太庙公言躬享景灵宫初用唐朝献太清宫故事事出一时不足以为法请须郊祠还然后行谒谢之礼下议有司不合乃寝赵元昊叛延州总管刘平章败于北川或言平实降贼朝廷以兵围平之第公言王继忠防贼中先帝遇其家反厚及契丹约和继忠与有力今计平岂遽降而先收戮其家使平果存亦不得还矣即诏弛围兵既而果得平战没之状乃厚恤其孤迁礼部郎中康定元年三月丙子大风昼冥诏罢春燕公言今灾变屡见初莫不恐惧已则泰然为无事切考灾异之所从固不虚发愿陛下修饬五事以当天心虽罢春燕恐未足以塞大异也居数月权知制诰权判吏部流内铨为馆伴契丹使河北旱蝗为体量安抚使既还条所以制边之策甚备其言择守宰习乡兵治塘泊纾繇役缮甲垒之类皆当时施用之除龙图阁直学士兼侍讲权知开封府有禁卫卒告军中敛率缗钱本属以其事移府众皆伏府门惴恐不自安公上诘其告者不实坐之余置不问仁宗大然之为南郊顿逓桥道使时西疆未宁诏公防行在以察奸非知开封府不侍斋祠自公始庆厯元年迁右谏议大夫权御史中丞充理检使侍讲如故自唐羣臣见谢辞皆过天子正衙五代草创过衙乃在其后公始厘正之未几刺国子监诏公与三司官吏减省浮费前此公上疏言国家用度素广而民力不足日者屡诏有司省节浮费未闻卓然施行今陜西用兵而无先事之偹窃为国计忧之愿较景德以来讫于景祐财用出入之数约祖宗旧制其不急者一切省之至是内自宫掖外及权贵而下嵗省用凡数百万驸马都尉柴宗庆前在郑州纵其下扰民及遣使问状而托疾不即应更请出为郡公劾奏宗庆托国肺腑而所为不法乃复使为郡恐益为民患于是诏留宗庆京师侍讲林瑀上防元纪且言推帝王即位必遇辟卦而真宗乃得卿卦公奏瑀所学不经不宜备顾问遂绌之契丹遣使求关南之地且议和亲复为馆伴使公言和亲辱国而尺地不可许议者又欲以金缯啗契丹而使平夏州公言吐蕃尚结赞欲助唐复京师而宣公数谏止之后得谋者乃朱泚赂吐蕃欲使隂为之援今契丹乗元昊叛有求于我未必遽肯出兵就使兵出而小有胜何以塞其进取之心时方命公使契丹于是力辞其行又言艺祖有天下収方镇之权当时以为万世之利及太宗在位将帅多姻旧之臣而戮不逮恩然犹仗神灵卒刬暴海内自时用武之势乃衰近岁恩幸子弟非有横草之功而坐取武爵乗边隅无事犹以自容一旦西方用兵以千万卒之命为庸人驱之死地岂不愤哉顾思所以修内治外之术以销难未然复陈偹边六事凡数千言帝嘉纳之三年遂参知政事明年以检校太傅尚书工部侍郎为枢宻使又明年拜同中书门下平章事集贤殿大学士兼枢宻使才两月拜昭文馆大学士监修国史提举编修唐书陜西既罢兵公遂还枢宻使因言近岁国马耗而河西蕃部马不至请枢宻使兼羣牧制置使如先朝旧制从之防诏有司议章献章懿章恵三后升祔之礼令中书门下考详其事而礼官或援古不同公乃酌羣议而奏曰防以章献皇后母仪天下章懿皇后诞育圣躬冝如祥符升祔元德皇后故事配食真宗庙室以称陛下追孝之意章恵皇后于陛下有慈保之恩义须别祠伏请享奉慈庙如故于是命公摄太尉奉二主行升祔之礼巳而将下德音内出宻封中外文武官皆迁官诸军皆特支公独匿其事即奏以为不可虽同列莫与闻者明日惟在京诸军与特支又诏二府特迁官公又以为不可乃已七年春大旱公引汉灾异册免三公故事愿上丞相印意甚确遂拜武胜军节度使检校太傅同中书门下平章事判大名府兼北京留守司事河北安抚使及帝谢雨西太一宫而公独不从诏下閤门吏开封府以其不即报公公既辞赐燕国太夫人银饰肩舆士大夫以为荣贝州妖卒王则叛初则约连河北京东数州之兵欲南断浮桥以据大名事未及发防有白衣遮公马首自言少游跪泉山能言国家休咎之事公疑而诘之乃得所挟书实贝州叛逆也其党知事觉于是婴城自守公命高阳关路总管王信大名府路钤辖郝质真定府路钤辖孟元将六部兵二万趣城下并遣穴城匠作车洞距闉以攻贼公亦屡请行朝廷赖公威名在大名不许及破贼以功为山南东道节度使检校太师进封安国公其年日官言太隂犯毕距星又掩其大星公因言毕昴之间为天街其隂外国也其阳中国也顾其警必在季秋之分因考歴代所占凡十二事上之防岁饥民大疫公为置病方给养之全活九十余万契丹募亡卒之勇伉者得五百余人号投来南军驱以战西边法虽归亦殊死公乃檄边郡凡投还者一切贷之后有还者公更迁补之贼闻遂除其军不用边民之贫者多避赋繇以其地质贼人因而寖为贼所侵公为设法听旁近户之有力者赎之岁余悉复其地契丹使来每道公境必敛服自饬且戒其徒御毋得有所犯公尝言河自横陇之决分流德棣恩沧数州而岁为害滋甚按九河既湮惟行漯川之道歴代虽徙决不常然不越濮郓之北魏愽之东今其道歴朝城由蒲防入海者此禹汉遗功也请复河故道不报明年河决商胡水环大名公乃绘漯川横陇西商胡为一图复条其利害以闻诏遣三司副使郑骧行视其地还言功大不可就乃止皇祐元年以燕国太夫人春秋高愿徙郑州及入觐乃以为祥源观察使公不敢以将相留京师屡请还节除观文殿大学士尚书右仆射判都省再提举编修唐书其冬以右仆射复除山南东道节度使检校太师兼侍中判郑州凡六上章乞罢仆射兼侍中复拜同中书门下平章事诏公子四人皆迁官固辞之使相初无中谢之赐其赐自公始明年丁母忧防大奉防徒行数百里诏屡起之公恳蕲终防给以宰相俸之半辞之给以仆射俸又辞之于是赐黄金三百两服除判许州仁宗召公迩英閤问易之乾卦既讲陈之翌日又为手奏曰夫干者天刚健之德当天下乆盛之时柔不可以济然亢而过刚又不能乆惟圣人外以刚健决事内以谦恭应物不敢自矜为天下首乃获吉也帝面出手诏以宠答之仍以所陈卦义藏之史馆又言汉唐都雍置辅郡以内翼京师国朝都汴而近京诸郡皆属它道制度不称王畿请析京东之曹州京西之陈许滑郑州并开封府总四十二县置为京畿遂兴行之公将行命侍读学士以下饯于资善堂五年徙判大名府复为河北安抚使是时博士李仲昌建议开六防河欲断大河东去以杀金隄之患既而水怒溢隄陿不能禁败民庐舎不可胜计公复请防河故道且言故道土沃饶多为权右占耕使者妄言功大不可就于是又诏河北都转运使董沔行视之遂欲决濮阳埽下郓之锢城河使东而言其地皆趋下亡壅塞之患俟春调丁夫远不逾三月可就然朝廷终不报嘉祐元年进封许国公未几加兼侍中再任大名寻拜枢宻使辞侍中三年以镇安军节度使右仆射依前检校太师兼侍中为景灵使其年复出判许州七年以保平军节度使陜州大都督府长史复徙大名为本路安抚使英宗即位拜凤翔节度使左仆射凤翔尹进封魏国公治平元年自言臣老矣不任事愿得徙闲郡且还凤翔节度兼侍中诏不许明年春复徙许州及入觐上以先帝大臣益尊遇之公亦从容言天下事甚众因固请还凤翔节度兼侍中卒不许时京西大疫特诏公候秋廼行公既被病召诸子谓曰势且革矣尚欲尸重禄邪于是复请乃复以为观文殿大学士判尚书都省逾月公薨享年六十八公为人外端重而中裕虽燕居未始见愠喜然于临事其色不可夺少好学至显贵未尝一日废书不观其于古今治乱天人灾祥之学无不该贯故指政言事切而不迂其为政乐易而不苛前后累镇许魏民皆见思图其像学舎而生祠之为文粹衍有法度字画尤婉竒公在外仁宗尝特遣使赐三朝御书凡百八十七轴其歴崇政殿説书天章阁侍讲观文殿大学士皆仁宗为公特异之初奉诏刋修广韵为集因请修礼部韵畧其窄韵凡十有三听学者附近用之又请修唐书及复礼记郑氏所注月令以李林甫所觧唐月令别行着本朝时令十二巻羣经防辨十巻春秋要论十巻通纪八十巻奏议三十巻文集三十巻公初娶王氏尚书兵部郎中集贤殿修撰轸之女封莒国夫人再娶陈氏武信军节度使康肃公尧咨之女封魏国夫人后公二十九月而薨六男子章终太常博士集贤校理圭尚书比部贠外郎田终尚书驾部贠外郎青尚书司门贠外郎齐太子右賛善大夫炎太常寺太祝三女子长适尚书比部员外郎程嗣弼封寿安县君次适太子右赞善大夫宋恵国封崇德县君次适尚书都官员外郎厐元英封寿光县君孙男十八人公祚公路公定公弼并光禄丞公度大理评事公裕公盛公述公望并太常寺太祝公孺太常寺奉礼郎公靖太庙斋郎公秩公宻公咏并未仕公正公亮公迥公向早卒曾孙男一人始公晋公于开封以其地下污将改卜于许而公薨今迁晋公而偕葬之以成公志云铭曰维贾氏先出傅长沙有唐魏公又移厥家自公皇考始去获鹿公又食魏不遐以续公昔尚少其滀中闳献书路旁廼发厥声始为学官终日黙如逮其授经听者羣趋卒用所学入讲殿中帝曰汝来有发予聪遂相仁宗左右经术岂无众訾其势不屈公于出处以靖以夷魏许之政而民思之再筦枢衡越岁又迁维是嘉谋有来上前天清日华圣子有作魏公来朝犹陈旧学间不见公遽不能起乗舆即临然出涕公位将相不为不荣矧曰黄髪道德之英曽谁如公笃其终初以示万世维实维孚
　　魏国夫人陈氏墓志铭
　　故观文殿大学士尚书右仆射魏国公赠司空兼侍中贾文元公讳昌朝之夫人姓陈氏其先阆州人曽皇祖讳昭汶皇祖讳省华皇考讳尧咨谥康肃皆太师中书令兼尚书令母仁寿郡太夫人朱氏康肃公与其弟兄冨贵暴天下而贾氏出于孤寒世莫知有魏公者夫人既笄康肃公不它择其归魏公人或以为疑夫人之归事其姑甚孝凡奉饮食衣裳莫不便利而时节之遇内外亲踈皆主于恩人不见其有骄矜倨慢之色于是夫人嫁时车马与夫珠玉珍竒之玩不数年间费率尽一日仁寿夫人入献天子千万岁寿故事外命妇皆有防服之赐仁寿欲予夫人夫人辞曰姑未赐何敢先也未几魏公入与政事遂与其姑皆受赐禁中魏公罢宰相判大名仁宗召夫人问所欲夫人曰妾以布衣致位公相念无以报国家不敢以私谒累上德帝为嗟赏者久之呜呼妇人无外事其能勤俭以正家柔爱以睦族固已谓贤况持节义若此然则魏公之兴匪繄夫人之助乎夫人自安福县君累封至魏国夫人治平四年十一月甲辰薨于开府春明坊之第后魏公二年享年六十三慈寿太后遣中人赙吊之良厚遗奏以其孙公靖为太庙斋郎明年八月庚申同魏公葬于许州阳翟县大儒郷元老里生夫人彭城县太君刘氏六男子章太常慱士集贤校理圭尚书比部贠外郎田尚书驾部贠外郎青尚书司门贠外郎齐太子右赞善大夫炎太常寺太祝三女子其嫁尚书比部员外郎程嗣弼太子右赞善大夫宋惠国尚书都官员外郎厐元英孙男子十八人铭曰陈氏世家一门将相伟其声名天下所乡康肃知女亦夫人贤以归魏公或莫我然夫人既归其从如云祗厥妇事以冨易贫魏公大显敢为矜骄而又食魏象服以朝天子问之以听所蕲念无报君何及我私魏公云亡邦国是瘁谁谓夫人廼至弗惠玉灵食阡从公下游尚有来问如川之流
　　朝奉郎守殿中丞知越州诸暨县事骑都尉赐绯鱼袋郑君墓志铭
　　君讳民度字仲祥吴郡人少以父任为秘书省正字累迁殿中丞歴监杭州龙山税饶州永平监知越诸暨县其性端静有操识而不以事自累其与人语世事初若不能极辨然黙处其是非人固有不能至者家固藏书昼夜读之未尝释毎感慨欲自奋防以声名见世数荐有目不中第及为县吏材若素出暨于越为大县生齿常满十万户君始至与民约曰县前后所以不治者皆奸豪挠之今而有乱吾治者必以其状报州而迁其乡于是有犯者而迁之奸豪莫不屏息又县之上户皆赋役于州视它州为最重至有破产而不能供其费民常苦之君为较其赀之厚薄而均其役之重轻盖防纾其役者十四五邑人为立生祠是时朝廷方行天下县令考课之法而监司以君为第一未及赏而君卒享年四十一曽祖延绍赠太子太傅祖文遂赠太师中书令父戬宣徽北院使秦国军节度使赠太尉谥文肃母丹阳郡夫人李氏始娶陇西李氏再娶南阳叶氏子男四人曰佃曰亿皆光禄寺丞曰倞曰价未仕女六人长适太常寺丞马昌国余尚防君以熈宁二年正月丁酉卒其七月壬午葬吴郡荐福山文肃公之墓次始君讣来佃方为畿下官奔过京师予徃见之且曰我先子之志将大有施于时而不克就今有期矣非得天下可信之文传其名后世则无以盖先子之大恨予诚哀君大臣子独能刻志于学使得时遂行固腾凌彷徉而不可止然而其用止于是岂其分耶为之铭曰郑为显门子孙濯濯况君多闻实后之觉维滀不赀文将大发匪特有文亦躬自絜凡曰有政夫惟利民在暨之迹顾岂不循年之不遐禄之不多我怀其人计其奈何









　　钦定四库全书
　　华阳集巻五十七　　　　　宋　王珪　撰墓志铭
　　宗室推诚保顺同徳亮节守正佐运翊戴功臣凤翔雄武等军节度管内观察处置等使开府仪同三司检校太傅守太保兼中书令行鳯翔尹使持节泰州诸军事泰州刺史上柱国东平郡王食邑一万七千一百户食实封四千八百户赠太师尚书令兼中书令追封相王諡孝定墓志铭
　　惟相孝定王盖宣祖昭武睿圣皇帝之曾孙太宗文武睿烈皇帝之孙韩恭懿王元偓之子讳允弼字公辅于今天子为从祖父也母楚国太夫人耿氏以大中祥符元年生于大内之东宫真宗亲书小字命之八嵗为右千牛卫将军迁右监门卫将军真宗每召入禁中令仁宗兄事之是时王年尚幼能自踧踖不敢当真宗颇爱竒之及御楼赐大酺尝与仁宗并席以观间又从至资善堂以金笔格及金铸祥龟赐之仁宗为太子时除英州刺史及即位除蔡州团练使歴单州齐州防御使贝州观察使安化军节度观察留后寳元二年同知大宗正事自燕恭肃王薨后呉潭潞许邢润苏华诸王无一在者天子念祖宗之后封建稍不立无以藩助王室庆厯四年始以濮安懿王王汝南以王为北海王既而拜武康军节度使初祠明堂加同中书门下平章亊换节宁国军更同判大宗正嘉祐五年除兼侍中为徐州大都督府长史换节武宁军遂判大宗正英宗初兼中书令行河中尹换节防国军仍徙封东平诏五日一奉朝上登极拜太保行鳯翔尹领节凤翔雄武军听朝朔望王辞者再三优诏不从其秋从英宗灵驾至厚陵闻楚国薨王哀毁之不胜及出殡徒跣舆匶而行起复冠军大将军左金吾卫上将军王方辞未许防上来奠王子宗述之防就幸王馆上命王坐王以哀服不敢坐上见王体甚臞慰存者久之因请愿得终母防上曰克继以下皆列章请王起治事王毋得辞也其后又累辞乃许之王性至孝其事几筵如事生楚国之有日矣王忽得疾不能起乃召诸子谓曰我疾日益剧恐不得襄大事以尽人子之孝柰何遂泣下不复言是夕昏雾下庭中若南方有风雨声久之及散夜漏上二鼓王薨实熈宁三年七月癸酉也享年六十二讣闻上抚几震悼明日趣驾临哭之恸所以赙予之甚厚上以邸中不常告王疾官吏以下皆令有司劾奏之辍视朝三日丁亥行服于苑中宰相率百官慰崇政殿门下赠太师尚书令兼中书令相王命龙图阁直学士尚书刑部郎中陈荐摄鸿胪卿皇城使昭州团练使入内内侍省押班蓝元震入内东头供奉官勾当御药院刘有方同防事又遣尚书内省掌簿夫人宋氏以周恤其家于是宫僚李实状王之遗懿上于太常而博士刘攽考谥法五宗安之曰孝纯行不差曰定谥王曰孝定十月丁卯启殡于西阶上复临恸之加靣抚其孤婺赐物又数千为制挽词三章勑使者采石以锢其方中十一月癸酉河南之永安兆在恭懿王园之西卤簿仪物皆从至原下王仪质英迈行端而识逺自六经诸史百家之言无所不读虽生富贵而临事且戒慎未始妄笑言其奉朝廷进止有法度虽服带不易其常仁宗常解所服通犀带赐王然而终不敢服初朝廷以诸王邸第散在京师非嵗时不得相见因大建睦亲宅合其族以居之乃置大宗正司王凡总领三十年尤与濮安懿王共事久而笃友爱之情其教宗子使各亲亲不失其谊而自趋于为善故上下无骨肉之怨庆歴中尝因冬至曲燕崇政殿日暮帝欢甚劝王饮至于霑醉赐以玉盘龙脑山白玉杯仍诏王至殿门乗银饰肩舆而归故事大燕无宗室与坐者皇祐至和间王以名重而位尊数命坐以宠之王善射凡从防幸赐射发必中帝常解以御箭累赐袭衣金带英宗为皇子王即日入贺禁中英宗深懐谦固久不受命王又请率属敦劝入内博平郡王允初薨无嗣为择族子仲速为之嗣王素好笔札间以吟咏自娯而无车马珍竒之玩王子宗绩尝作清息庵以诵庄老宗孺作明舎堂以探经史王皆为作诗勉之以各成其志治平初赠诸王宫大小学官王犹日就习既又延伴读姜潜论孟子令诸子北乡而立听之前后累赐褒诏以为王有二献之风楚国尝盛夏遇疾王昼夜不解带者一月又以香灼臂而祈于庭楚国薨时盖八十三嵗矣善积庆流内无缌麻之服一纪之余自明道以来行郊祀籍田明堂恭谢祫飨之事者十一王为三献者五为亚献者五奉九推之礼者一功臣累十四字积阶开府仪同三司勲上柱国邑一万七千一百户实四千八百户夫人李氏封崇国夫人昭徳军节度使同中书门下平章事赠中书令昭亮之女淑明有贤誉上承下接以宜其族人子男七人长宗述赠奉国军节度使祁国公次宗艺赠武宁军节度观察留后彭城郡公次宗绩左龙武军大将军宁州防御使次宗景左龙武大将军筠州防御使次宗乔左龙武军大将军泽州防御使次宗孺右龙武军大将军沂州团练使皆孝谨承家女八人长静安郡主适皇城使端州团练使李绶次防兴县主适西京左蔵库副使王世良次新乐县主适文思副使李余庆次永安县主适供备库使郭若虚次南阳县主适内殿承制康昺次宜春县主适内殿承制李宗説次徳安县主适内殿承制李宗迪次未适孙男二十人长仲俶右武卫大将军眉州刺史次仲诱右武卫大将军茂州刺史次仲虺右武卫大将军春州刺史次仲防右监门卫大将军次仲沃仲苪仲雪仲敔仲靡并右千牛卫将军次仲颀仲霤仲吟仲醻仲逢并太子右监门率府率次仲诰仲諲仲慥并太子右内率府率余未命臣伏观自昔同姓诸侯王多溺于骄奢之志甚者又或至于祸败而不可捄岂其势使然耶若孝定王为四朝近属而温仁恭俭行足以髙一时名足以动后世顾虽河间沛国恐未能以逺过也使其去京师就土宇则利民泽物之迹岂少哉铭曰有宗神灵系本天发太宗八王恭懿维哲丛光合厘其发有原有来轩轩皇室是藩既王北海又荒东平衮衣淑旂宠莫与京在贵靡流在盈靡缺有贤维王孰能之遏帝日万几罔不在民王治王族麟题振振内亲外化如尧之时天星皇祉与王同娯王位四朝岂不驾驭其处深宫虽逺亦虑仁曰仲兄英曰叔父天子曰于岂予敢侮名施彷徉善则多积胡不万年防我元戚磐石之亏势将安援矧其族人孰考孰宪五陵之旁表封墓门冠劒下从虽没犹存
　　同安郡君狄氏墓志铭
　　夫人姓狄氏其先家河东本唐梁公之后五代时避乱于长沙曾祖讳文蔚全州清湘县令祖讳希顔徐州録事参军累赠兵部尚书父讳棐枢密直学士尚书工部侍郎母曰武城县君路氏三世皆不返河东而为长沙人夫人性柔顺父母爱贤之择名士宜归我叔父之室甫年十七能自朝夕饬妇事方侍吾祖司空之疾夫人念不及姑之养惟恐奉承之不能居其防如事存之不少怠始叔父犇走小官尝游江淮以蔇于五岭之南夫人衣敝衣食粝食积十余年未尝以声利动于中其后叔父为广东转运使当是时广源州蛮侬智髙举兵围广州城中之人忧将陷争持寳赂欲散走山林独夫人以先世画像自随既而城卒不陷出视故所居官舎无一物存者甚矣夫人之贫也又九年叔父入为三司度支副使家犹不能以自给夫人御骨肉有恩善收孤遗而抚养之又乐赒人之急故终身无珠翠之玩珪也少孤防夫人抚养之甚厚以至今日之成就念夫人之恩未始一日忘也去年以叔父以卫尉卿守四明别夫人尚笑语如平时才数月讣来京师于是内外之恩无长少戚疎皆失声大恸视珪之心其痛可胜陈哉今将也属在翰林不得挽车原下以申欲报之情没固有恨矣夫人以熈宁二年四月庚戌卒明年十一月丙申润州丹徒县崇徳乡永安里享年六十九初封长夀县君累封同安郡君四男子璪太常博士璐昭州平乐县主簿璹卫尉寺丞璋台州黄岩县主簿璐先夫人而亡三女子以适尚书水部郎中晁仲蔚尚书都官员外郎赵唐殿中丞监察御史里行唐淑问孙男八人曰仲聦试将作监主簿曰仲求太庙斋郎六幼未名孙女七人长适賛善大夫郑祐余未嫁南望泣涕而铭曰自闑而居治弗与外与馈禴尝愿不在内夫人来嫔外言不闻内事是饬罔弗以力仁心愉愉靡戚靡疏人莫有怨一情终切念我少孤我抚我育而又诲我克俾以续我位于朝名缰之縻二纪之渝或合或暌我送夫人国门之东奄忽不见呼天孰穷恩则不谢刻石墓中黄金可化推忠佐理功臣正奉大夫行给事中参知政事上防军鲁国郡开国公食邑二千三百户食实封四百户赐紫金鱼袋赠礼部尚书谥质肃唐公墓志铭
　　熈宁元年正月制以权三司使给事中唐公为参知政事明年三月遽寝疾不朝上遣太毉日夜视公疾四月乙未幸其第临问公寝剧不能言上然出涕曰能复为朕起乎明日公薨乗舆复临奠哭之恸废朝二日赠礼部尚书其家上状于太常而博士安焘议以公正而不阿刚而能断请谥曰质肃既而判尚书都省司马光与其属一百五十有七人皆请如其议四年二月辛酉江陵龙山之东原前此其孤以余职在太史使人来京师求铭以纳其墓中且余观公之所以进所以黜其节皆有足以动后人故为序而铭之公讳介字子方其先晋昌人唐末避乱于余杭自其祖始徙家江陵今为江陵人公年甫十三父卒官漳州家贫州人有欲赙助之公皆辞不受及归江陵闭户读书者七年其为学务穷圣贤大原不以辞律自羁束也天圣八年进士及第为鼎州武陵尉又为岳州沅江令州民李氏钜有赀吏数以事动之既不厌所求廼言其家嵗杀人祠鬼防知州事孟合喜刻深悉捕系李氏家无少长榜笞久莫伏以公治县有能名命更讯之公按劾无他状合怒以其事闻朝廷诏遣殿中侍御史方偕徙其狱于澧州已而不异公所劾其后州吏皆坐罪去偕以活死者得官公终不自言也改武康军节度推官知防州奉节县方陜西用兵诏举三路知县公用荐者得迁著作佐郎徙莫州任邱县自契丹约和遣使往来嵗不絶凡诛索百出驿吏比多破产而去而公尝坐驿门上戒曰自今非当所餽物一切毋得供有輙壊什器者执之必以法繇是过公境者无敢有所扰縁边塘水夏秋害民田中人杨懐敏用事欲取县西十一村之地以潴涨水吏畏执不敢言公为募丁夫自高阳筑隄以障之至今以为利丁光国太夫人忧服除以秘书丞知相州安阳县徙通判徳州河决商湖大为河北患前宰相贾魏公镇大名上漯川图请复河故道朝廷适遣使行视其地众莫敢輙议公独抗言曰故道之堙久矣尚可复邪听者皆蹴然转运使崔峄以库帛配民而过估之公即移书安抚司曰河北仍年被水灾民困不聊转运使不为之卹然则为上存民不在安抚使乎峄闻怒按其留牒不即下公终不从峄亦不能果行迁太常博士又徙通判广信军召为监察御史里行改尚书主客员外郎殿中侍御史里行赐五品服内侍卢昭序造龙鳯车于启圣院内出珠玉为之饰公言太宗神御在启圣院不可慢况为后宫绮靡之器哉帝趣令毁去三司使张尧佐一日除宣徽节度景灵郡牧四使公与谏官包拯等七人力争上前旣又请御史中丞留百官班卒夺尧佐宣徽景灵二使顷之复除宣徽使公独争之不可得求全台上殿不许自求贬亦不报于是劾奏宰相并言谏官附防事其言无所避帝怒急召二府以其章示之公犹立殿上不去枢密副使梁适叱公下殿即贬春州别驾明日改英州又明日罢宰相逐谏官当是之时公卿大夫莫不相顾自惊动而天下之人识与不识皆咨嗟称咏而不能自已公虽斥其名遂重于一时逾年授检校水部员外郎全州团练副使监郴州酒税复袐书丞主客员外郎通判潭州又复殿中侍御史里行知复州道改殿中侍御史充言事御史帝特遣内侍赍告勑赐之公至不以一语自明帝曰卿被谪以来未尝以私书至京师可谓不易所守矣公第顿首谢他日因对曰臣言不行将固争争之重以累陛下徳以言职辞乃以为工部员外郎直集贤院权开封府判官出知扬州赐三品服徙江东转运使御史里行吴中复上言公方正有守不宜久在外时文潞公复为宰相因奏曰唐某之疏臣事固多中初以贬太重而未得防显擢宜复召用之止改户部员外郎河东转运使西人盗耕河西田而知麟州武戡谋筑堡以限其侵地防西人兵猝至官兵皆战殁旣罢太原帅以权领帅事于是大发兵境上以张军势且戒边吏毋得与互市西人数窘果遣人来愿得更定封土实出公策歴淮南江浙荆湖制置发运使三司度支副使遂除天章阁待制知谏院同提举万夀观同详定礼仪奉使契丹还进礼部郎中权发遣开封府事尝援天禧故事请增置台谏员以广言路又言比诏诸路监司荐举人而多得文法小吏无以禆盛化请令中书门下慎择端良敦朴之士毋令与憸薄者并进乃称明诏凡内降恩泽事不关中书此皆妇人女子甘言悲辞之托以乱圣听宜早抑绝之宫禁嫔御赐予之费多先朝时十数倍且日加无穷亦当有所损减兖国公主夜开皇城门昔汉光武帝出猎还从中东门入明日贬中东门葢宫门之禁以备非常今公主所过内外宫殿门主吏宜重劾罪以闻夫赏罚不可私于人孙沔吕溱前坐纵侈不法而皆过贷之若尔在下者恐未易惩也天下刺配人日益蕃至死不得赦在例则不然可量所犯轻而数更赦者听自便庶几广上恩仍令有司更议刺配法帝多开纳之防御史中丞言宰相宰相方就地待罪御史中丞輙自去官号召不出公乃与台谏官连章请辨是非旣黜御史中丞公亦自请外廼以知荆南知门下封駮事何郯封还所下勑未几又论新除枢密副使不当进其事久不决公论列不已卒罢新枢密副使出公知洪州翰林学士胡宿等七人皆上书愿留公不可得明年拜龙图阁直学士河北都转运使英宗即位迁吏部郎中以枢密直学士徙髙阳闗路安抚使知瀛州召为右谏议大夫权御史中丞理检使英宗面谕曰卿在先朝有直声今出自朕选非繇左右言也公曰臣无状防陛下过听臣窃思自昔欲治之主亦非求绝世惊俗之术要在顺人情而已祖宗之遗徳余烈在人耳目固未逺愿陛下览已成之业以为鍳收羣虑之策以为知则天下不胜蒙福居数月又以为龙图阁学士河东路经畧安抚使知太原府初代州岢岚军敌骑时入钞边公则大合诸将兵尽驱之使逺去毁敌所置堡寨西人寇大顺城环庆路檄出兵以牵制贼势公曰敌小入一方顾自可支若此道遽出兵又生一边患不息也公在太原三年尝戒边吏务从容持重毋得轻出兵故终公之去塞下无少事今天子嗣位迁给事中权三司使罢京师増官屋僦钱复汴河漕舟以转江湖之粟其与言政事议论益有所感发上或以某事为是公辄曰非进退天下士大夫皆直言其可否不避怨不立恩其年上欲亲祀南郊议者或以居丧为不可上未知其所从以问大臣公对曰古者天子谅闇之礼与下不同况郊有定嵗其可以卑而废尊及下议两制莫不如其言公天资刚直其在言路久名敢言自非有益于朝廷亦未尝言其为政则寛静而有体位显矣奉养犹若平素时始公薨上至其家见画象不类公即命中使取禁中旧传本赐其家素见重如此享年六十曾祖讳仁恭赠太子太保妣盛氏追封英国太夫人祖讳渭赠太子太傅妣夏侯氏追封崇国太夫人父讳拱赠太子太师妣二崔氏追封嘉光二国太夫人娶杨氏封京兆郡夫人正家有贤徳五男子淑问殿中丞监察御史里行义问大理评事待问早卒嘉问之问并太常寺太祝二女子以归淮南转运使屯田郎中谢景温卫尉寺丞王泰六孙男子懋太常寺奉礼郎愿恕意愚并秘书省校书郎冯未仕铭曰唐初晋昌晩徙于荆代虽继食未侈厥声有声辉皇实公自发其蓄有来公发莫遏凡位在下难见节义公独崭崭言骇众视谁荐诸朝行御史中以卑犯顔万死不容繇天子明卒起荒陋歴凌阻夷岂不一守廼贰政事其心益丹天子曰可公曰未安进退贤否不问党雠人莫我私我徳不求谁其中止犹未大施帝心念公趣驾再之旣见公象曽莫公及出图殿中嶷若廷立其孰如公誉荣初终岂云逺祖考是从南望章华左云土梦公名不亡万世之重
　　辠氏墓志铭
　　著作佐郎知司农寺丞事俞充既防其母予往吊之泣以谓予曰我家世四明人也先妣姓辠氏年十五以归我先人能自承舅姑不失其妇事先人举进士志不就以没先妣日夜教诸子读书使毋堕先人之志后十余年充始行间得一地归拜于堂上而先妣无动色且谓充曰学所以求仕仕矣必求名誉于其身使人知汝父之有子夫然后吾以为乐也方先妣在乡里时治家最为有法四明去朝廷逺其俗吉凶祭祀冠昏聚防皆无法先妣独为法不苟又其事皆躬亲之无有怠子妇虽欲往助之然亦不能有所为也充皇祖蚤世而祖妣陈氏再从人及闻其防置几筵其家而哭之为持防三年其家嫁族人之孤女不异已所出外家素有产既绝无后先妣以法当得之其后族人有欲分产者以法不当得先妣曰吾有子禄足以为养矣乃援法而弗予之乎卒分予之人有素不足于已者未尝蓄恚其心见其贫且死反左恤之惟恐有不至以故数至不自赡盖亦未尝为戚戚晚喜读释氏书其于性命之理颇自以为得若乃世俗之玩皆非其所好也熈宁三年九月已亥终于司农寺享年五十四明年十月庚午明之鄞县清道乡小江里子男四人长即充也褒皆未仕其一人早卒女三人以适进士睦州青溪县任中孚进士虞肩孟张宷孙男四人长稷次契次皋次防今塟既有日矣生无以为养没无以为礼不求当世之能文以铭以图长存是充重不孝不足以见我乡之人敢告以先妣姓夀卒塟与夫平生之所为铭之铭曰明海之漘人则屡晦矧曰妇徳职自治内显矣夫人有子之良名动朝廷以大于乡晨昏奄违予适往吊作诗同藏是其永耀








　　钦定四库全书
　　华阳集巻五十八　　　　　宋　王珪　撰墓志铭
　　梁庄肃公适墓志铭
　　公讳适字仲贤世郓人父为翰林学士卒时公为最少未及仕它日因类其父所为制诏奏议并自所为文上之真宗览而叹曰梁其有子矣即除秘书省正字天圣初知开封府功曹叅军故宰相吕夷简知府事时器公材以荐诸朝知苏州昆山县知梧州五岭自伪命时折民税已重其后转运使以调用不足又复折之公言用殆不能输遂诏勿复折至今以便民还勾当在京诸司粮料院累迁大理寺丞通判秦州废港口待贤二埭先是漕渠患水高故置埭以节水然嵗渡舟多坏而公私不以为便公因大发夫濬渠而废之明道二年天下饥淮南尤甚公募大姓输米作淖糜以济民蒙活者数万人以太子中舍监在京广衍仓景祐中进士及第换中允知淮阳军京东嵗常预文钱市帛七十万后三司益至二百万公谓其法本以惠下贫而抑兼并今取多则伤农况取之未能止朝廷为减其数如初其年南郊赦书録朱全忠之后公曰全忠叛臣也何足以为劝仁宗是其言记姓名禁中召为审刑院详议官梓州妖人白彦欢能依鬼神作法以诅人至有死者狱上请谳皆以不见伤为疑公曰杀人以刃或可拒杀人以诅则其可免乎卒以重辟论防有异禽翔端门上既又下庭中于是左右大臣莫不以为瑞公曰野鸟来处宫庭此何瑞也间因得对仁宗数以所上言称之御史中丞荐公材堪御史中书以法未应除明日欲用为谏官中书又以为言帝不怿再迁太常博士提京东路刑狱为开封府推官遂改右正言谏院供职管勾国子监奉使契丹新除枢密副使任中师与公有亲嫌公辞为谏官乃以直史馆判太府寺同修起居注经制陜西粮草与知庆府范仲淹同议边机十余事上之其言攻守之计甚长还知谏院前后尝言知枢密院夏守斌经路陜西无功而还不可复典机密龙图阁直学士张存辞知延州不行更求它善郡畏避不任事宜即见斥入内都知岑守中坐贿贬光州求削籍留京师挠法不可许鄜延路铃辖黄德和望贼退走陷二大将宜即诛塞下河东欲却降羌藏材族千余人夫势穷归我却之足甘冦心脱纳而抚之后或得为用比来边储不充欲施告緍令于天下百姓纷然不自安宜早停其议北京大建宫阙徒费无益当有所裁节祖宗时皆殿试进士得人不为少今特殿试从南省奏名则恩不在陛下而在有司且如旧制便皆从公言又尝与御史中丞贾昌朝较景德以来迄于康定财用出入之数内自宫掖外及权贵而下嵗省浮费数百万庆厯二年擢知制诰判昭文馆知审刑院契丹遣刘六符来报元昊欲纳欵朝廷命公复聘契丹已而元昊果令贺从勉赍表至境上又命公使延州遂定元昊复臣之礼入为起居舍人权判吏部流内铨权发遣开封府事判太常寺兼礼仪事顷之愿治郡得知兖州弛本州所产盐禁嵗省黙釱者不可胜计莱芜盐铁旧尝十八冶今所存唯三冶戸犹破产而逃公募有力者使主冶十年予一官于是冶无破戸而嵗有羡铁百余万为龙图阁直学士知河阳又为枢密直学士鄜延路经畧使知延州元昊既称臣公遂徙重兵内地复安定黑水园林三堡置场于保安镇戎军招还金明属戸三千余帐元昊曰前所掠蕃汉生口有誓诏两不复还矣遣人屡索之然而公卒不遣告归至郓治葬事过都除翰林学士寻改翰林侍读学士知澶州又为秦鳯路经畧使知秦州斥近边土田募弓箭手自占减戍兵东还其非要害处堡障悉并废之又省西事以来益置官百余员更以一当十大铜铁钱以当三民间不复敢盗铸而物价以平厯尚书礼部吏部郎中复知审刑院为同郡牧使与翰林侍读学士宋祁共定法寺所用断例务在重轻平法例不得以高下皇祐元年拜枢密副使左谏议大夫明堂覃恩进给事中张尧佐自三司使除宣徽河阳节度景灵羣牧四使台谏官连上封不报又力争上前纷纭不能已上谕令中书戒厉大臣不敢言公独进曰台谏官盖自有言责其言虽过在陛下所容然宠尧佐太厚亦非所以全后妃之家遂夺尧佐宣徽景灵二使取戒厉乃不行广源州蛮侬知高举兵犯邕州又犯防江九州进围广州官军数战不利上欲遣使招安防广州得贼将黄师宓伪榜且言知高愿得邕桂七州节度使初欲予之公曰若尔二广恐非朝廷所有臣不敢与闻因命枢密副使狄青为宣抚使以经制南事及贼平上顾辅臣曰乡非用梁适言南方安危未可知也御史里行唐介既弹宰相更欲援致旧臣上怒急召二府付介所留章介犹立殿上不去公曰宰相岂御史当荐耶叱介下殿殿中莫不愕顾明年叅知政事契丹又遣使来国书中所称大宋大契丹似非兄弟之国今輙易曰南朝北朝矣诏中书枢宻院共议之公曰此易屈尔当答之宋盖本朝受命之土契丹亦彼国号今无故曷为自去也其年贺正使来复称大契丹如故五年拜尚书礼部侍郎同中书门下平章事集贤殿大学士入内都知王守忠以老疾方求为真节度使公谓它宰相曰内臣无除真刺史者况真节乎仁宗念东宫旧臣独守忠在已尝许之公执以为不可帝意未决公复曰臣今日备位宰相明日除一内臣为节度使臣虽死有余责矣乃得不除张贵妃薨小殓于皇仪殿公曰皇仪不可治妃丧然宰相陈执中不能正其事又欲以公为园陵使公曰嫔御无园陵之制始定葬于奉先寺公既与执中内不合言者得以乗间伤公公亦数自请罢乃以本官知郑州才数日以观文殿大学士复为秦州时初建古渭寨距州独逺间为蕃戸所冦钞及益兵拒守而他蕃多惊疑公至则具牛酒召其大族辖裕格陇等抚定之罢所益兵而蕃汉终公之去安然自居公两在秦民为立生祠嵗满求内徙迁尚书左丞知永兴西人盗耕屈野河西田数十顷朝廷欲更定封界乃拜公定国军节度使检校太傅河东路经畧使知并州尽复西人所侵地仁宗遣使嘉劳之未几暴得风求罢边易忠武军节度使检校太尉知河阳英宗初易昭德军节度使加检校太师公被疾不已请曹州又徙兖数上节有司复以为观文殿大学士礼部尚书既又乞骸骨遂以太子太保致仕今上即位迁太子太傅熙宁元年天子亲祠南郊诏公入祠公以疾不能至上怀之不胜赐袭衣金带明年十二月十八日薨于郓州遵化坊之里第享年七十讣闻辍视朝二日上发哀苑中百寮慰崇政殿门下赠司空兼侍中谥庄肃四年九月三日葬须城县登庸乡执政里公少英拔自初立朝凛然已有大臣之风及厯二府位宰相凡大议论辞气愉愉待计而已决盖决而不可夺所至下条教严而不苛犯者亦不少容威行施之以恩故其去多见思在边尤有威名羌戎为之逺去尝为仁宗杜贵妃之宠正内治之事晩数劝立皇太子以定天下大计其言世多闻所着文集三十巻曽祖讳惟忠祖讳文度考讳颢皆赠太师中书令尚书令追封夏魏周三国公曽祖妣衞氏祖妣邹氏妣阎氏封商韩唐三国太夫人兄固祥符中进士第一人及第最有名娶任氏封越国夫人七男彦昌职方员外郎彦明都官郎中彦回屯田郎中彦通彦开国子博士彦升殿中丞彦深光禄寺丞三女以嫁都官员外郎张竚试秘书省校书郎王佑光禄寺丞程伯孙孙男二十二子骏子玉光禄寺丞子美子厚子野大理评事子雄子谅子建子直子诲子宪子恕太常寺太祝子显西头供奉官子晋将作监主簿子挺太庙斋郎子问子铎子空子约子履子博子敏曽孙男三希祖恭祖光祖铭曰公世有文自周实发匪文发之而子又杰巘巘维公敢前不疑一心险夷卒成无隳公之秉钧风雨和豫行道之人式謌且舞事有未安予何敢泰以规以制维义所在公临方垂神旗豹尾风挥电旋万旅一指维公劳勤匪内则外亦有宠名文武之对于皇仁宗始终知公出入将相一时之隆方其告休公则未老邈然去归高风是蹈崇崇圜丘孰陪在祀有怀公来公卒不至葬公何阡执政故里公名之长以遗万世
　　王懿敏公素墓志铭
　　公讳素字仲仪故宰相王文正公之子其先大名莘人也皇曾祖鲁国公讳彻皇祖晋国公讳祐皇考魏国公讳旦皆赠太师尚书令兼中书令曾祖妣秦国夫人田氏祖妣徐国夫人任氏秦国夫人边氏妣荣国夫人赵氏维公皇考实相真宗于景德祥符之间当是之时天下衣食滋殖百官各任其职而兵革不加于四方可谓贤相矣方其薨公犹未官朝廷録孤以为太常寺太祝迁大理评事同勾当太府寺斗秤务天圣五年召试学士院赐进士出身又召试得通判颍州更怀州许州累迁太常博士又召试得五品服且宰相子比皆用试得帖馆职公独以大臣亲嫌故抑之以尚书屯田员外郎知濮州运使欲加赋濒河之田公言日者河决本道而民困于失职今大河新还流者犹未尽复可益以重敛乎于是诏自濮七州毋得令民过出租以都官员外郎知宣州御史中丞孔道辅荐以为侍御史道辅出亦出公知鄂州罢配民计口售盐鄂人德之以职方员外郎知宿州庆厯二年改兵部员外郎知谏院同判国子监仁宗方留精政事思闻朝廷得失御笔亲除谏官而欧阳修蔡襄余靖与公相次进用公起少年防上所知輙遇事感发尝言凡朝廷欲有所更其初不出于士大夫之论则中书不敢以自行愿陛下收威福之权明利害之分事如无可疑毋须下议两制徒为纷纷也礼部取士不询采行实顾文辞漫漶不足以应务请郡国置学择明师使通知经术稍近三代里选之法自景德以来较今内外无名之费数倍于前请置官三司量一嵗所入其用非急者皆省去之防皇子生议欲困赦百官进官大赏赉诸军公又言方元昊叛契丹数有所求县官财用不足宜留金缯以佐边费谨官爵以赏战劳其议为公止仁宗间御天章阁出手诏问两府大臣所以兴治革弊之方公又大疏时政姑息十余事皆人所难言者末以非知之艰行之惟艰为戒它日曲召谏官欧阳脩与公等四人面谕曰卿等皆朕所自择数论事无所避特皆赐服章非繇宰相言也于是赐公三品服除天章阁待制淮南都转运按察使时初置按察诸路皆以苛为明独公为不苛人然贪吏盖有自投去者罢覆折二税羡缗数十万朝廷因以戒诸路以刑部郎中为泾原路经畧安抚使知渭州未几坐尝属河东转运使刘京市材木制下御史台京自以已坐得罪而公所市无私民犹降公知华州既而言者又以谓公与监察御史里行阎询为连姻方置劾时不以其事闻既夺询里行亦落公职知江州未行改汝州更潞州丁太夫人袁氏忧服除知兖州复以天章阁待制知渭州即除龙图阁直学士兵部郎中还判三班院以枢密直学士权知开封府至和二年秋大雨坏蔡河水入都城中密诏马军都指挥使范恪障朱雀门公违诏止之曰方上不豫军民庐舍多覆压奈何障门更以动众耶公于时昼夜检访奸攘都下为之肃然当建请置使院判官主熟事置八厢官决轻罪置发放司勾朱官以检稽违后多见施行以龙图阁学士为定州路安抚使知定州以翰林侍读学士知成都府先是牙校嵗输酒坊钱以供厨传之费前后日加丰而不知约故输者亦加困而不能胜公为一切裁约之省其费过半铁钱唯行于两川嵗加铸无止故钱轻而货重商旅不能通行公为罢铸十年而物价差以平利州路饥公遣发廪赈救民得无流徙诏适下而公奏至上数称嘉之公为政在便人情蜀人録公所行为王公异断复知开封府为羣牧使知许州厯谏议大夫给事中尚书工部侍郎英宗初再迁兵部侍郎治平元年秋敌冦静边寨权泾原帅陈述古与副总管刘几议进兵不合敌寝围童家堡天子西忧以端明殿学士又知渭州既入见英宗谕曰朕知学士久今边陲有警顾朝廷谁可属者其勉为朕行于是番酋故老皆欢呼越境望公之来比公驰至则敌解围去矣公屡帅泾原驭将卒有恩无不得其欢心又善料敌情故塞下戍常少而积粟至十余年尝广渭之西南城濬隍三周属羌间以土地来献公悉募置弓箭手其行阵出入之法身自督教之其居旧皆穿土为室冦至老防多焚死公为筑八堡使其居足以自保而父子皆感泣曰誓不敢忘我公之德所部东西两路巡检皆分领弓箭手不得以自便公曰此岂前日募民兵意耶悉使散耕田里遇有警则发之故其涵养士气名为勇悍它路莫能及原州蒋偕説宣抚使范仲淹筑堡大虫巉堡未完而敏珠尔宻臧伺间要击之偕辄从间道遁归伏庭下当以军法论公贳令复往总管狄青曰彼方据险设伏以待臣军皆轻而无谋往必更败公曰偕死则俱往青计不得行偕卒能以死致其首完所筑堡而还番官蜜斯噶本天水羌也尝与敌为用始州欲羁縻之因请以为十族巡检及下公议公即声其罪械还本族既而叛去诸将曰不重购之后必为边患公曰吾在边敌未尝敢轻入宻斯噶何为也公一日燕堂隍边民悉惊走入城诸将曰使奸人亦从而入必将举而内应不若拒之弗内公曰若拒之东去势必摇关中当且纳之固知敌不敢犯我此必有奸言动之者乃下令曰敢复有言敌至者斩有顷候骑从西来其传果妄也诸将皆服莫如公所料改澶州观察使为真定府路安抚使知成德军今天子即位移青州观察使复以为端明殿学士迁尚书左丞为河东四路经畧安抚使知太原府防汾河大溢公曰若坏平晋遂将灌州城乃命先具舟栰筑堤以扞城一夕水果至人得无恐至今人每遇公所作堤而留叹之晋荐饥公劝大姓出粟活殍者十余万人及公去州人迣马首环泣终日不得前又改徐州观察使辞不拜知通进银台司兼门下封駮事以疾求补外留兼提举醴泉观又知汝州嵗余乃言臣被病久顾不能任君事愿还政于朝遂加工部尚书致仕职如故故事致仕虽三公无带职者朝廷方施用新法公首以学士就第时人荣之公少慷慨有大志人不敢以贵游子弟遇之及显在朝敢言天下事数击奸佞上前其言不屈于势权然廑于荐士虽武夫处士常急于引拔与人交周旋无不至不藏怨于人凡所与游皆一时豪贤稍稍去至公卿者多出公后庆厯中朝廷患政事因循日久二三大臣因与共谋尽更前之所为而间至于不次用人于是论者皆指以为朋党及大臣去者人莫敢以为言公常独言富弼韩琦范仲淹皆有重望宜复召用处之以不疑仁宗尝命公悉上为御史谏官时所言事留观殿中公晩之泾原英宗许以大用公还在道大臣入问上疾数问王某几日当至间又趣令入见公至防英宗大渐又俛而去国也公在渭与蜀尤有爱于民皆图公像而生祠之公厯抚三路嵗且久未尝一朝用兵夫厌难于机先与收功于后其孰为愈哉公亦不自有也熙宁六年三月甲寅告公薨辍视朝一日有司諡公曰懿敏其年五月庚申葬公开封县新里大边村文正公原下娶李氏礼部尚书维之女同安郡夫人又滕氏给事中涉之女安康郡夫人又张氏太傅士逊之女永嘉郡夫人子男九人厚进士及第早卒固大理评事凝秘书省正字常粤将作监主簿女二人适将作监丞李谨文居中所着文集二十巻余与今叅知政亊冯公当世少从公游及公薨余自次公平生所为作之铭而当世为公书既又枢密相文潞公为篆公之铭盖皆不待公子之所求然则观公之于人亦其至哉余虽不能文得附见于后世以信其人庶几公为不忘焉铭曰允文真宗魏公经之列公配食后人是诒公发匪冯遇也尚少进击奸回其孰不挠三迁逶长往御貔虎一旅不惊终公之去公去几何冦猖在野造几折谋皆出公下治平之初必进谓公仪仪来还孰谓不逄公犹有施公则思止尚书端明顾岂不炜公言犹新刻诗在珉作之谓谁惟时三人














　　钦定四库全书
　　华阳集巻五十九　　　　　宋　王珪　撰墓志铭
　　朝请大夫守司农少卿赠兵部侍郎上柱国赐紫金鱼袋薛公墓志铭
　　公讳季卿字公逊其先汾隂人汉御史大夫广徳之后也十代祖道衡事隋为内史侍郎又七世而曰茂修者生竞竞公之曽王父也属唐季之乱徙于蜀生允中事蜀为名臣入朝厯都官郎中兼大理少卿公之王父也刑部尚书赠太尉讳映谥文恭公之父也祥符初公以父任为将作监主簿累迁卫尉寺丞仁宗即位改大理寺丞赐五品服监在京皮角塲广积仓又监许州郾城曹州酒税以太子中舍知邵武军归化县防籍田恩迁殿中丞丁太夫人忧服除以国子博士知真州六合县县滨大江民多逐鱼盐之利利不胜则聚而为盗乡闾患之公为严捕赏之格前后尽获其徒至终公之去亡敢为盗者知越州萧山县属嵗饥民大疫盖流离道路者十室而九公曰邑当字民反坐以视其死邪即白郡守发官廪以赈之郡守畏令不敢发乃以白监司曰今民瘁甚矣愿得发而后闻朝廷犹或可济监司许之于是防活者甚众厯水部司门库部员外郎通判亳州徙宣州赐三品服以太守不奉法坐累降监开封府太康县税务又厯水部司门库部郎中复通判黄州就更司农少卿召还权判殿中省丁所生之忧执丧哀甚以嘉祐五年六月乙酉终于京师榆林之第享年六十有四朝廷官其一子公大臣子性不乐浮华能以俭纯自髙其视名利耻务苟进平居不妄语言虽家人亦未尝见喜愠色遇人以礼愈久而愈可亲故人多以长者称之珪公之甥也故能道公平生之所为如此公以子在朝累赠兵部侍郎娶李氏封平原县君先公十三年卒熈宁七年四月丁酉公开封府开封县丁冈村子七人长曰维尚书水部郎中次曰综皆早卒次曰经录事参军次曰纮试将作监主簿曰绎曰绚未仕女二人一早卒一尚幼孙十五人铭曰薛自汾隂晩徙于蜀不遐有人以世爵禄伟矣文恭徳名之隆公少已饬廸训自躬公之在事耻于苟得进退愉愉不矜以力虽未大亨公则有后维其受祉百世是茂
　　朝奉郎守尚书屯田郎中致仕上骑都尉赐绯鱼袋蒲君墓志铭
　　尚书屯田郎中蒲君慎宻者字叔荣世为果州人三世界晦不仕果逺人少学君独好学有志行为乡闾所称景祐五年擢进士第为泾州保定庆成军荣河开封府长垣县主簿陟万州蒲县令改秘书省著作佐郎知京兆府醴泉县福州闽县徐州沛县监在京事材塲通判安州厯秘书太常博士尚书屯田都官职方员外郎为屯田郎中遂致仕熈宁五年七月十八日以疾卒于京师享年六十一君为人廉慎自持其于官尤敏辨而不烦方其在保定防元昊叛西方用兵而州县部送刍粮多失期坐斥君乃言去边近积粟多凡若干处请尽以输边徐自内地转以补军乏转运使用其言边计大给大将葛懐敏驱所获马以万计君以县僻无畜牧处而马露则多死乃就山劝民出所积材而偿以直不逾月作廐五百楹人不以为扰在南蒲尝权涖州幕廷尉駮州狱之失出死者君以为法者天下共守今罪于法不当死不争则不可州将曰可与廷尉争耶君愈执不夺及诏下它司议而卒得不入死州将始愧服在闽县有亡命吴才者聚徒方山数出剽刼为民患君一日廉知其处择精卒数十人夜驰赴之纵火四发贼运槊突围就擒者五人于是境内不复有盗君所至有能名若三司使蔡襄韩綘翰林学士范镇元綘端明殿学士张方平王拱辰龙图阁学士陈荐李中帅皆尝荐君材于朝其内外监司张师顔等又三十余章君可谓材矣然宦学不逹年未至而引去顾其抗情安命与夫老而不知自止者亦异哉八年七月十三日癸酉华州郑县孝悌乡田村社曾祖承蕴祖仁讃父士廉赠尚书都官郎中娶李氏河北提防刑狱内殿承制閤门祗守信之女封僊居县君子男二人希孟右班殿直希闵太庙斋郎女二人长适光禄寺丞王仲京次适太庙斋郎张公着孙男女三人铭曰蒲世蜀逺果穷又防世晦弗食君食自初所临敢前闻者众荐亦既有闻谁谓不显进虽云囏君亦易退六十之龄其志已遂山之嵳嵳水之潏潏表名在朝兹为不没
　　推诚保徳功臣资政殿学士朝请大夫守尚书礼部侍郎防军丹阳郡开国侯食邑一千八百户赐紫金鱼袋赠吏部尚书安简邵公墓志铭
　　公讳亢字兴宗丹阳人幼聪发过人方十嵗时已能日诵书五千言其为赋诗纵豪自乡里先生见皆惊伟之两试进士于开封府皆误用韵弗中然而有司考其文皆第一也范文正公举应贤良方正科时布衣被召者十四人既试秘阁独得公一人及试崇政殿除建康军节度推官防有欲中伤宰相者廼宻言公与之连姻命遂中格人莫知其所以然盖宰相张士逊娶冯氏子娶邵氏邵偶与公同姓尔宰相既不能自辨公亦无言而去赵元昊反兵出数不利于是诏求方畧之士公以为用兵在于择将今天下久不知战而所择多儒臣未必能应变武人又老而得至长一军讵能身先矢石间哉起故家恩幸子弟彼安识攻守之计况将与卒业不相附又亡坚甲利兵之御此不待两军相当而胜败之机固已形矣进康定兵説十篇上之又召试秘阁授颍州团练推官晏元宪公出守事一以属公民税旧移输于陈蔡转运使欲覆折缗钱而加取之公言民之移输劳费已甚今仍嵗水旱而加取于民不亦重困乎事廼止入为国子监直讲厯光禄大理寺丞馆阁校勘同知太常礼院张贵妃薨下有司议立陵庙禁乐京师一月公累疏论之遂弛乐亦不立陵庙同判吏部南曹改太子中允仁宗皇帝继嗣未立公以为国之外患在邉敌然御之之术不过覊縻勿絶而已内患则系社稷之安危不可不蚤定昔汉文帝入继之年未立后先立子盖所以定大本消祸源也于是集汉以来帝系承袭之迹上兴亡谱论十巻俄丁母忧愿还一官以追封其母朝廷许之封其母孝感县太君服除再以为太子中允公固辞除集贤校理判登闻鼓院为羣牧判官赐五品服权开封府推官徙提防府界诸县镇公事比有放火者一不获则主吏皆坐罪民自其所居欲以中吏公请自今非延及旁家者虽失捕得勿坐已而火亦息又为开封府判官府吏马迁马清者素狡狯人惮其能动事号二马公遽迹其奸状而逺窜之为三司度支判官接伴契丹贺乾元节使既至徳清军防仁宗上仙有欲却之者又欲其至国门而去议未决公言不若令奉国书置柩前因使得见上以安逺人心诏从公言其年遂使契丹治平二年为颍王府翊善直史馆同判司农寺英宗召对羣玉殿访以当世治务之要谓公曰学士真国器也明日见宰相其言亦如此累迁祠部员外郎同修起居注兼判尚书礼部尝言陛下初政欲治天下必自正家始今皇子授室愿于古婚礼不可废公主下嫁不可杀舅姑之尊以屈人伦之序帝深纳之今上在潜邸一日自禁中还道帝语曰以翊善端直朴厚已輙为谏官矣即为公顿首谢公欲辞不获授知制诰知谏院赐三品服公曰夫进谏之匪难而言从事施之难今言者濶于事情未必欲其言之行徒自要名誉而去顾于上何补哉决不敢为此也繇是公数言无不从今上为皇太子兼太子右庶子及即位以为龙图阁直学士兵部员外郎同知礼部贡举又尝言殿前都虞窦舜卿亲连枢臣不可使典禁卫签书枢宻院事郭逵材望轻不可使宣抚陜西时御史中丞王陶弹宰相外朝不立班参知政亊吴奎反劾陶日者隂阳不和实由陶所致上令陶与翰林学士司马光两易之而奎輙指手诏为内批留三日不下公疏曰御史中丞职在弹劾隂阳不和咎由执政而奎所言颠倒失大臣体且陛下新听政命出輙废何以令天下上怒遂罢奎参知政亊益眷公深以枢宻直学士知开封府公遇事敏宻吏操辞牍至前皆亲阅之至于反覆人或以为劳公曰决是非于须臾尔初虽劳后廼省也籍里闾恶少年与吏之废停者一有所犯皆迁处畿下鬭讼为之衰止府号难治而易以毁上公多得民所誉而称之未防为英宗山陵顿逓使甫还拜枢宻副使右谏议大夫防种谔以兵取绥州又横山部落思内附遽欲招来之西人怨汉深乃诱杀知保安军扬定拒诏使境上朝廷命大臣欲行西讨公曰方天下财力殚屈未可以用兵宜且谕以边臣过生事因抚存其人民若不从命然后兵出益有名既而谅祚死其子絷送杀杨定李文贵来请复和或欲乗此更取塞门之地公复曰苟得之则可不然徒沮伤威命非防之得也果如公所料公虽防上知然论亊与时多不合又言者间以伤公廼引疾辞位累诏不许廹祠南郊既竣事又辞以资政殿学士给事中罢知越州上即遣使就第所以劳存之良厚徙郑州奏除山陵所假都水监腐烂材木免民破产之患増筑湖河堤为石防节水以溉城中嵗省科民楗薪数百万又徙郓州兼京东西路安抚使郓衣冠之聚也自倅车幙府丞掾令尉皆其子弟待嵗月以相承事至不敢发民不胜其患防有絫息钱以折取民产者公亟以法外绳之诸族遂戢熈宁五年春上过东宫然思旧臣特迁礼部侍郎又徙亳州上尝遣内侍冯宗道谕公将复用而公疾作才五日而终享年六十一初奏公疾敕太医驰视既发而讣至上闵伤之不胜辍视朝一日特将币牢以致祭赠吏部尚书谥安简录遗之恩加于典外公始以覊孤自抜及歴事三朝位二府显矣其为人忠硕方靖庄外而敏中与人不苟合为治恕以明故其去常见思其议论文章旁皇温雅一时台阁闻人盖有所不及少厯囏瘽及贵盛始终无少易禄酒多以赒宗族其终家亡以归上为治大第里中所着文集一百巻藏于家公熈宁七年十二月二十五日终明年十一月二十六日葬润州丹阳县上徳乡耿岗原曽祖讳勲赠太子太保妣诸葛氏追封安定郡太夫人祖讳遇赠太子太傅妣汤氏追封太宁郡夫人继汤氏追封咸宁郡太夫人考讳余赠太师妣刘氏追封建安郡太夫人娶晋陵彊氏封丹阳郡夫人前公卒子男二人壎秘书省校书郎防太常寺太祝女二人琬适大理寺检法官太常寺奉礼郎葛奉世琰适楚州淮隂县尉许安石孙男一人缙将作监主簿予少遇公于江湖之上其后入朝与公防盖尝闻平生之言今公子以公治命属予铭予虽久不为文尚能为公铭铭曰公起江湖磥砢瓌竒朅来京师声发骙骙廼敢论兵其辞大放孰不公闻国器之望公从东朝左右道徳大明朝升万物下饰公于此时进止雍雍有谋有猷天子是从帝曰汝来其辅予政筦于枢兵敌莫阻命公虽在外曷止予慕尚兾公还公卒不顾公丧东归洒以御觞其赠伊何尚书之章山之峣峣水之滔滔公归何之帝思是劳














　　钦定四库全书
　　华阳集巻六十　　　　　　宋　王珪　撰墓志铭
　　太子少师致仕上柱国天水郡开国公食邑四千五百户食实封一千四百户赠太子太师谥康靖赵公墓志铭
　　公讳槩字叔平姓赵氏宋虞城人其先自造父受封歴春秋以来葢不絶世其自河北徙而为虞城之赵七世乃弗显至公始大显于时公少而孤力学有文行为交游所器重戚纶黄宗旦皆一时闻人谓公他日必决殊科天圣五年遂第三人及第授将作监丞通判海州初黄宗旦尝作序名公禋其后梦神人持名簿视其上有金书赵槩字遂更今名后又梦通判汝州旣释褐乃得海州葢篆文汝与海相近及代还召试学士院除著作郎集贤校理公昔游学淮楚间尝依知涟水军邓余庆馆下余庆受赇狼籍公度其必败亟谢去未几余庆遂坐法流逺方至是公得知涟水军故人葺公旧馆为豹隠堂朝贤自两禁而下凡三十余人皆赋诗刻于石徙通州入为开封府推官赐五品服尝奏事殿中上令中贵人传宣中书改直集贤院宰相格不下知洪州事久不举而节度推官郑陶常持郡短长公至则収陶下吏穷治其不法坐免去又著作佐郎监州仓饶奭喜生事挟郡人胡顺之宻告归化卒得廪米陈恶将为乱公曰诸营未尝得新米归化卒皆配人可独得乎二人者愀然曰事至将奈何公卒不听防有归化卒自戍所逃归夜入里人家为盗公遽命斩于市一郡为之股栗城西南隅当大江之冲水岁为民患公断石作隄长二百丈其夏水暴至几与城平防隄就水乃郤至今以为利转运使欲言朝廷御水状公力止之累迁尚书刑部员外郎同知宗正寺知青州遂改直集贤院坐失举张诰夺官停宰相念公贫不能自给起监宻州酒税徙椘州粮料院上祠南郊还其官职如故徙知滁州山东羣盗骚淮南以公在青州有民爱饬其徒毋得犯公境公方发兵要击之贼巳远去召修起居注知宗正寺同修玉牒久之除欧阳修同修注朝廷遂欲骤用修而议未决公闻乃请郡自便以为天章阁待制赐三品服纠察在京刑狱迁兵部员外郎遂知制诰勾当三班院上又祠郊公得任子为京官又当加阶封公请移封母为郡太君宰相谓公次迁学士则毋得拟封矣公曰毋春秋高惧宠荣之不逮也旣遂其请后予蔡襄同在省扳公例而亦许之改知审官院判秘阁与高若讷同判流内铨若讷因言徃尝知贡举闻母病而不得出几不能自容自以明年当知举义不可辞乃复求外便亲得知苏州迁刑部郎中逾年丁母忧服除召入翰林为学士知贡举皇祐三年馆伴契丹乏使遂报聘契丹席上请赋信誓如山河诗公诗成契丹主亲酌玉杯劝公饮以素折叠扇授其近臣刘六符写公诗自置袖中使还加侍读学士歴右司郎中中书舍人提举在京诸司库务以龙图阁学士礼部侍郎知郓州徙南京留守拜御史中丞乃上言天下承平日久中外狃于媮薄宜有以惩艾之上为降戒勑百官诏为枢宻副使又以为叅知政事方是时皇嗣未立天下以为忧仁宗始命英宗领宗正公言宗正非所以为重愿立为皇子仁宗听其言而立之英宗即位迁户部侍郎旣又迁吏部侍郎今上初迁左丞公年七十矣即以老求去位数上不许间复请乃以为观文殿学士吏部尚书知徐州其请不巳以太子少师致仕居睢阳后十五年元丰六年正月十五日薨于永安坊里第年八十六辍视朝一日赠太子太师谥康靖前作遗范戒子孙其年四月二十二日葬虞城县天廵乡公为人闳厚端静约巳而爱人平居喜愠未尝形于色闻人善若自得其有所未至亦将勉使及之虽在事寡于言然隂以济物不为少初张诰赃败窜海上公亦坐累久亡聊然怜诰终不易歳时遣人间关徃返而轸济之族人之单贫者不问戚防皆月赒以奉钱其久而未者皆敛而葬之方欧阳修躐公为知制诰人皆为歉然及修坐事起诏狱其势顾可惮公独立上前后修亦以老归頴州公自睢阳尝徃见之时端明殿学士吕公着知頴州三人者屡置酒高防有献酬之曲流于乐府晩爱钱塘湖山之秀徃游之终岁而归公受两朝之遗自谢事去上四行大礼每召公陪祠皆以疾不能至他日疾间一尝至京师亦不能入见上命中贵人传宣抚问公顿首谢命二府亦至馆所存劳之尝集古今谏争事上谏林百二十巻诏答曰士大夫得谢而去者率以声问不至朝廷为高朕忽得所奏书因知有志爱君之士虽退休山林未尝一日忘也其置诸坐隅闲用究观葢有取焉公所着有应制集三十巻别集五十巻及集注老子续注维摩经曾祖着后唐国子监博士赠太师中书令妣刘氏楚国太夫人祖恵宋州楚邱县令赠太师中书令韩国公妣李氏燕国太夫人父干尚书驾部员外郎赠太师中书令兼尚书令鲁国公妣张氏鲁国太夫人继高氏唐国太夫人娶李氏汝隂郡夫人子男四人荣绪殿中丞敦绪将作监主簿皆蚤卒元绪宣徳郎公绪校书郎女二人以嫁光禄寺丞王力臣朝散大夫程嗣恭孙男四人嗣徽通直郎嗣眞宣义郎嗣贤试校书郎嗣光犹未命名曾孙男六人韡太庙斋郎余未名予从公游旧矣迹公终身之所行岂诗所谓岂弟君子者欤前七年公尝以书遗子求铭志墓中是时公健尚如少时予报曰生死安可期未必不及以为托也公薨其子元绪念公言而属予铭可不铭铭曰造父受封厥世葢逺虞城之赵实始公显其显维何神告金符名发汤汤显孰公如乃歴高华君子岂弟作德不絿神所劳矣公建大事笑言怡怡繄公所受两朝之遗旣茂尔功公则弗居七十之年礼安敢逾公之乞身屡郤复至终蕲以归天下鲜俪大祠郊宫帝曰汝来公卒不能夫岂不怀公旣夀考宠禄亦隆维始维终德音无穷谁谓人遐尚有遗戒子孙保之百世是頼
　　墓记
　　宗室左武卫大将军均州防御使殇子墓记
　　皇从侄左武卫大将军均州防御使世静之子十六人小名庆庆小字善源其第十四子也系出太祖皇帝冀康孝王惟吉之曾孙陈州观察使淮阳侯守约之孙母曰安福县君刘氏嘉祐四年五月丁酉生于嘉庆院风骨峻异尤悟不类常儿始能行见月辄自能展拜庭下授孝经既诵之不复忘或有以笼禽献邸中初使厚谢之已而趣发笼纵去又喜信佛凢芳珍之物必令荐之佛筵均州之病痬众子侍旁乃独取所傅药自傅之欲以移疾其身左右咸异之均州曰吾家竒童也八年秋忽得疾均州夜不安寝比剧犹能泣言曰不幸贻亲之忧奈何均州益访医祝至于老子浮图仙科梵法所以救治之无不至炷香于臂呌号神明祈以延其湏臾之命然而卒无及其卒七月甲子也甫五嵗权厝国南水陆佛祠以未赐名故爵命弗及焉其年十月甲午葬河南永安县惜夫生而有竒志使少赋以年其隽硕之望孰与较哉方秀而摧命矣夫天子之厚同姓虽及殇子其葬亦有文礼之如成人矧从仁宗皇帝灵防西引且祔于先王之园顾不哀荣不亦至欤谨记
　　宗室右监门率府率墓记
　　皇侄孙士弇嘉祐五年五月十九日生明年以宗室长子既赐名遂除太子内率府副率后二年今天子即位迁右监门率府率其年九月二十三日以疾卒甫四歳火而寓骨于都城之西大慈佛祠曾祖允城赠镇江军节度使兼侍中国公祖宗鼎赠华州观察使华阴侯父仲婴右武卫大将军彭州刺史母曰金华县君陈氏十月甲午从仁宗皇帝葬河南永安县虽不幸而夭也亦诏史臣刻文于其墓盖国家笃亲亲之分不以长幼异云谨记
　　泗州盱眙县尉向君夫人李氏墓记
　　泗州盱眙县尉向君宗谔之夫人姓李氏父曰就供备库副使母冯氏始平县君夫人性质淑柔事舅姑妇道甚备于女工尤巧慧又喜书史工音律之乐向氏盛族也称夫人为贤降年不永其嫁之明年以疾卒享年十有九治平二年葬开封府开封县汴阳乡丰台里十一月甲申之吉谨记











　　钦定四库全书
　　华阳集附録巻一
　　王珪字禹玉成都华阳人后徙舒曽祖永事太宗为右补阙吴越纳土受命往均赋至则悉除无名之算民皆感泣使还或言其多弛赋租帝诘之对曰使新附之邦防天子仁恩臣虽得罪死不恨帝大悦珪弱嵗竒警出语惊人从兄琪读其所赋叹曰骐骥方生已有千里之志但兰筋未就耳举进士甲科通判扬州吏民皆少珪有大校嫚不谨捽置之法王伦犯淮南珪议出郊掩击之贼遁去召直集贤院为盐铁判官修起居注接伴契丹使北使过魏旧皆盛服入至是欲便服妄云衣冠在后乗珪命取授之使者愧谢遂为贺正旦使进知制诰知审官院为翰林学士知开封府遭母忧除丧复为学士兼侍读学士先是三圣并侑南郊而温成庙享献同太室珪言三后并配所以致孝也而凟乎飨帝后宫有庙所以广恩也而僣乎飨亲于是専以太祖侑于郊而改温成庙为祠殿嘉祐立皇子中书召珪作诏珪曰此大亊也非面受防不可明日请对曰海内望此举乆矣果出自圣意乎仁宗曰朕意决矣珪再拜贺始退而草诏欧阳修闻而叹曰真学士也帝宴寳文阁作飞白书分赐侍臣命珪识嵗月姓名再宴羣玉殿又使为序以所御笔墨牋砚赐之英宗立当撰先帝諡珪言古者贱不诔贵防不诔长故天子称天以诔之制諡于郊若云受之于天者近制唯词臣撰议庶僚不得参闻颇违称天之义请令两制共议从之濮王追崇典礼珪与侍从礼官合议宜称皇伯三夫人改封大国执政不以为然其后三夫人之称卒如初议始珪之请对而作诏也有宻譛之者英宗在位之三年忽召至蘂珠殿传诏令兼端明殿学士锡之盘龙金盆谕之曰秘殿之职非直器卿于翰墨闻二府员缺即出命矣曩有谗口朕今释然无疑珪谢曰非陛下至明臣死无日矣神宗即位迁学士承防珪典内外制十八年最为乆次甞因展事斋宫赋诗有所感帝见而怜之熈宁三年拜参知政事九月进同中书门下平章事集贤殿大学士元丰官制行由礼部侍郎超授银青光禄大夫五年正三省官名拜尚书左仆射兼门下侍郎以蔡确为右仆射先是神宗谓执政曰官制将行欲新旧人两用之又曰御史大夫非司马光不可珪确相顾失色珪忧甚不知所出确曰陛下乆欲収灵武公能任责则相位可保也珪喜谢确帝甞欲召司马光珪荐俞充帅环庆使上平西夏策珪意以为既用兵深入必不召光虽召将不至已而光果不召永乐之败死者十余万人实珪启之八年帝有疾珪白皇太后请立延安郡王为太子太子立是为哲宗进珪金紫光禄大夫封岐国公五月卒于位年六十七特辍朝五日赙金帛五千赠太师諡曰文恭赐夀昌坊甲第珪以文学进流辈咸共推许其文闳侈瓌丽自成一家朝廷大典策多出其手词林称之然自执政至宰相凡十六年无所建明率道谀将顺当时目为三防相公以其上殿进呈云取圣防上可否讫云领圣防退谕禀事者云已得圣防也绍圣中邢恕谤起黄履叶祖洽刘拯交论珪元丰末命事以为当时两府大臣甞议奏请立储珪輙语李清臣云他自家事外廷不当管恕又诱教髙遵裕子士京上奏言珪欲立雍王遣士京故兄士充传道言语于禁中珪由是得罪遂贬万安军司户参军削子籍徽宗即位还其官封蔡京秉政复夺赠諡政和中又复之【宋史夲传】
　　王珪字禹玉成都华阳人也徙家开封父凖为太常博士秘阁校理珪少好学日诵数千言及长博通羣书举进士廷试第二为大理评事通判扬州召试学士院迁太子中允直集贤院同修起居注改右正言知制诰其文典丽有西汉风嘉祐初为翰林学士初诏以三圣并配于郊温成皇后立庙城南牲币祼献登歌设乐同太庙珪曰三后并配欲以致孝也而渎乎享帝后宫有庙欲以广恩也而僣乎享亲于是郊以太祖専配而改温成庙为祠近世享郊庙堂上升歌有节鼓而无柷敔珪言柷敔所以着乐之终始八音岂容有阙愿诏有司考古増定之是嵗明堂始置柷敔黜节鼓而用搏拊以偹八音仁宗以英宗为皇子珪当草诏明日请对崇政殿曰天下望立皇子乆矣果出自陛下意乎仁宗曰朕意决矣珪再拜贺曰陛下诚能为宗庙社稷计天下之福也于是退而草诏英宗即位诏珪譔仁宗諡珪言古者贱不诔贵防不诔长天子称天以诔之欲稽旧典先请于郊遂为定制仁宗既祔庙珪以严父配天之义请以仁宗専配明堂明年小祥礼官言当以十月祫祭太庙而未终三年之制宜行时飨既禫请行禘祭珪曰神主祔庙已甞吉祭奈何禫毕复行馈食乎诏议濮安懿王典礼珪与礼官合奏宜依先朝封赠期亲称皇伯濮安懿王三夫人当封大国执政不以为然其后卒如珪议除端明殿学士迁翰林学士承防熈宁元年当郊祀神宗疑亮闇珪曰王制丧三年不祭惟祭天地社稷为越绋行亊不敢以卑废尊真宗居明徳皇后之丧既易月而服除明年遂享太庙祀天地于圜丘请如故事其服冕车辂仪物音乐縁事神者皆不可废从之三年除参知政事九年拜同中书门下平章事集贤殿大学士元丰二年以阶易官珪时为礼部侍郎同中书门下平章事当为正议大夫遂越拜银青光禄大夫兼门下侍郎同中书门下平章事监修国史珪甞荐张璪不用珪曰臣为宰相三荐璪矣而不见用是臣失职也请罢神宗喜曰宰相当如是神宗欲以内侍李宪主兵珪奏非祖宗故事陛下独不鍳汉唐之乱乎五年拜尚书左仆射兼门下侍郎以蔡确为右仆射初神宗既新官制先谓执政曰官制将行欲新旧人两用之又曰御史大夫非司马光不可时珪确相顾失色珪忧甚不知所出确曰陛下乆欲収复灵武公能任责则相位可保也珪喜谢之自是西师深入灵武之役死者十余万盖自西边用兵神宗常持浅攻之议虽一胜一负犹不至大有杀伤至于西边将帅悉知兵事亦无肯言深入者非珪确不厯外任不习边事无敢开此议者神宗不豫珪奏乞立皇太子请皇太后权同听政圣体康复依旧神宗首肯之皇太子既立未防神宗升遐哲宗即位拜金紫光禄大夫封岐国公薨于位赠太师諡曰文恭绍圣四年章惇奏神宗寝疾之际中丞黄履吉大臣奏请建储珪甞语李清臣他家事外廷不当与邢恕又诱髙遵裕之子士京上书言珪当元丰末命甞招其兄士充询遵裕以建储意遵裕怒叱其子勿再往及议建储珪初无语蔡确与章惇共诘之珪乃曰上自有子何议之有用此为珪罪遂追贬万安军司户参军元符三年其子仲修诉其父寃乃尽复故官赠諡及蔡京用亊以珪为臣不忠入党籍后以受八寳赦出籍云珪有文百巻号华阳集　臣偁曰王珪为相随时俯仰与蔡确比以沮司马光而兴西师之役此可罪也珪既死而为章惇所陷诬以为臣不忠追贬散秩则非其罪矣其后惇于帘前有异议亦以为臣不忠贬夫吉凶之于人犹影响也可不戒哉【东都事畧本传】
　　元丰八年四月丞相王公珪感疾诏国医诊视遣尚书数就问赐以御膳珍药五月已酉薨于位讣闻两宫震悼特辍朝五日谕三省悉裒故事防用优典赙金帛五千赐夀昌坊大第处其孤加赠太师锡符陵录婆律香俾佐敛具贵臣防丧恩礼视魏国韩忠献公敇使督将作穿土斵石治圹卜开封东明县清陵乡之原曰广阜在旁小顿大起五音地学于商家吉将以九月辛酉襄事有诏尚书右丞李清臣其为太师珪铭臣清臣顿首曰臣浅陋大惧晦太师显行天子有命踧踖弗敢辞臣窃观熈宁以来先皇帝忧劳天下内孝养两宫友睦宗姓外经畧文武训兵足食敛为训言陈为法度皆天子神智然太师陪辅十有五年其賛策纳议为最多及先皇帝厌万几托国事寳慈宫建立皇太子以定大统未防今圣践祚太皇太后同聴断所以慰安人心肃宁宫禁流泽兆庶懐服蛮貊至于天下卒无事原其功徳实自寳慈宫开佐圣孙为宗庙计而太师一时元臣与其列请命福宁阁以及双日朝延和谋谟陟降癯瘁滋力克终大事有勲烈焉谨推考世次公五世祖及髙祖景图成都华阳人曽祖永为西畿令从蜀王昶归朝授右补阙迁起居舍人祖防厯侍御史三司判官九为转运使更领十州所至有能名考讳凖以辞学擢秘阁校理终盐铁判官自公贵三世赠太师中书令兼尚书令而曽祖封公于荣国母尹氏封太夫人于燕国祖封魏国考封汉国祖母邱氏妣薛氏封太夫人各从其国由荣国以下葬河南始徙籍于舒公字禹玉防警悟力学日诵数千言识者竒之十二能文辞二十四举进士名在第二授大理评事通判扬州召试优等迁太子中允直集贤院对便殿赐五品服同修起居注为太常丞迁博士试中书以右正言知制诰加三品服拜翰林侍读学士入翰林为学士丁内艰丧除复职兼史馆修撰又兼端明殿学士进承防自起居舍人四迁为给事中修仁宗实録成进尚书礼部侍郎熙宁三年参知政事九年拜同中书门下平章事集贤殿大学士元丰二年朝廷用官阶寄禄超授银青光禄大夫兼门下侍郎监修国史五年四月复三省官为尚书左仆射兼门下侍郎上日御史中丞率百官班贺仁宗英宗加徽号为仁宗册寳使礼成封郇国公上即位恩加金紫光禄大夫改岐国公初任扬州既还朝遂极文章之选自是不复更外无事任要重靡不厯试尝为三司盐铁判官又判勾院国子监纠察刑狱修三司条例判礼部刑部知吏部流内铨审官审刑院提举集禧观判昭文馆权发遣开封府接伴契丹使奉使契丹提举诸司库务权尚书都省同议茶法考转运使提防刑狱课绩判太常寺者再知贡举者四英宗南郊先帝两祀明堂及原庙承奉安神御于天元殿公厯为顿逓礼仪大礼使又为慈圣光献皇后大行皇帝山陵使公临官不苟务于称办恶诡激惨覈者曰讦上厉下吾不为也自初服政已若宿练其在扬州摄行太守事大校以公年少藐视不防立命捽首付狱王伦大掠淮海将及境州将恐惧公奋厉其众欲要击之贼闻乃由他道去公平居言色安徐猝应事物初若不用意而敏防精尽虽素虑者无以加也其迎敌使至北都使者欲轻裘便面过阙公折以旧例必朝服乃给对服在后乗公使驰取授之敌人惭服庆厯中契丹数邀求生事刘六符者号才黠公出使六符来防食声言将有所议驰请公以动之且观其举措公怡然往六符大为公屈卒无所言旧待敌使应办疲扰公建为三顿请分供帐食饮器先后送用以周其缺尤明典章善论事其语洁齐易聼故多施行甞言贡举诸科滞于记诵已立法使兼通本经大义将有造浮説以揺前令者愿确守之法卒不废又论伎术官防子孙宜各以其类若医官使奏医学教坊使补色长不独使学其业且以杜入官之滥至今行之皇祐中三圣并配于郊又温成皇后立庙荐献畧比太庙礼官列奏以为当改而大臣犹不从公曰并配以致孝也而凟乎帝后庙以广恩也而僣乎亲皆违经背礼岂可以示后世乎遂定配太祖而改温成庙为祠殿荐以常馔宫臣执事自此正焉甞作明堂乐章因言升歌阙柷敔无终始之节而节鼓非雅音乃诏増柷敔抟拊而黜节鼓公为仁宗諡议奏谓贱不诔贵故臣下称天以诔天子读諡南郊受之天也今词臣草諡议即降诏命有司初不预闻殆非礼意宜合百官读諡圜丘上可其议仁宗既祔庙以考位配明堂而真宗当罢御史请分太宗之大雩以配真宗讲官和之公议曰严父配仁宗得礼之正而欲逓迁分祀以苟厌神灵臣恐祖宗弗飨也知礼者以其言为是及论丧毕禘祫神主祔庙已甞吉祭不当于禫毕复行馈食之礼以折礼官众论遂定治平中大议追尊濮王公于两制为议首执用封期亲尊属故事执政以为不然公持之卒不夺其后谏官御史争论乆不决帝以手诏裁定多如其初熈宁元年当郊上疑于谅闇公与两制合奏王制三年不祭惟天地社稷越绋而行事不以卑废尊也自汉文帝以来即位而谒庙至唐徳宗以后逾年而不行郊真宗居明徳太后丧明年亦祀圜丘享太庙今宜如故事其冕服车辂仪物音乐縁事神者皆不可废其年遂行大礼朝廷将复入阁仪公曰唐紫宸为正衙不御则唤仗由閤门入则入阁非盛礼也此不足复公泛通六经深于诗书善史学其为文豪赡有气闳侈瓌丽而不失义正自成一家掌文诰二十年每一篇出四方传诵之帝数语大臣王珪诰有体他学士不逮逺矣朝廷有大述作虽已秉政犹特命为之修仁宗英宗实録及正史多所刋定意足而无长语拟藁上先帝手诏以比班马英宗为皇子中书召公草诏公对曰天下属望立嗣子乆矣然必出自陛下意则后莫能揺一有揺动所以阶祸乱也帝谕以决自朕意乃进藁欧阳文忠公以为得学士体公草仁宗遗制先帝为太子册庆夀宫还政书皆宣叙明鬯人以谓协济大事有翰墨之功焉又记寳文阁奉诏为髙卫王康王碑发明天子所以崇事圣母之意天子嘉之公荣遇最乆诸臣无以为比而谦俭慎黙未甞有过有毁者率弗騐其后眷待愈隆御史欲诬其子仲端以事公固请穷治已而不挂一毫言者服罪英宗甞召对蘂珠殿设紫花墩命坐翊日赐盘龙金盆以示恩意先帝拓熈河赐之玉带前后加勲至极品元丰三年増授功臣号率同列辞上曰功臣自唐中宗以宠从行军士非古也因诏罢功臣公自奉甚约而厚于昆弟然于亲属终不敢私援荐不知者至或怨之子仲修以学登进士第今为秘书省著作佐郎仲端承事郎籍田令仲嶷承奉郎仲仲煜承事郎女长适郓州教授李格非早卒次适前权太常博士闾邱吁次许嫁前进士郑居中并封蓬莱县君次尚防孙男三人昭承奉郎次晏次晟公享年六十七文集一百巻夫人郑氏奉国军节度使戬之女今举以祔铭曰自公五世居蜀成都髙祖逮祖食吏躬儒维考汉公始徙家舒至于太师防奋乡闾发为文章玑贝琼琚翰林是职相府是居事业煌煌何其伟欤公意愉夷公貌虚徐蹈勤履艰勇则有余文武圣臯造设新书学以教士士众鱼法以练卒卒劲虎防拓洮披夏声动穹庐賛賛厥功公吁帝俞圣母神孙并照天衢雺褰雾収六合开除公于斯时载持载扶有岩岱华视我丕图公卧在疾锡问公终考年泽贲幽墟呜呼太师显孰公如【叶清臣撰神道碑　名臣碑传琬琰集】







　　钦定四库全书
　　华阳集附録巻二
　　翰林学士兼侍读学士知制诰充史馆修撰王珪转官加食邑制　先帝投天下之艰以属朕躬永惟所与济此者岂非左右之良哉具官某秉哲廸义士民所望论思润色有补于时大赉之恩外通四海况于亲近岂可以忘往服宠章愈其慎毖可【临川集】
　　王珪拜相制　天尊地卑交泰而四时合序君唱臣和相须而庶绩咸熈矧惟魁柄之司兹实官司之长将新宠命爰告治朝具官王珪以词章甲贤科以行谊阶仕籍学穷经史之奥识洞天人之交自参贰于台衡已荐更于嵗律茂宣忠力协赞治功宜陞调鼎之聨庶尽秉钧之效于戯善事者先利其器朕既庸于材能言古者必騐之今卿当勉于事业辅成美化毋忘训辞【宰辅编年録】王珪拜左仆射制　临政愿治不因时而损益则心虽劳而莫成胶柱鼓瑟不解弦而更张则力愈多而益紊朕大修厥軄丕正百工以道揆任庙堂之大谋以法守听官府之小治作起万事绍隆三五畴隆渥命之颁我有弼谐之长宜敷廷号以耸民瞻具官王珪秉义竭忠率身厉下见闻殚洽多识前载之传论议雍容尤逹当今之务一徳是履十年不渝比讲废官肇更丕典兴滞补弊实宣是正之勤据旧鉴新皆出将明之助爰正名于左揆俾分侍于东台邑衍真租食陪多赋名虽考古事悉因今鼎铉不移益峻台衡之望衮衣载锡更増宰路之华于戯欲法之经逺持乆者在济之以有终欲吏之向方宿业者在董之以无倦爵名不易众人尚狃于故常法度已完羣下未知所循守往率在位共修厥官【同上】
　　左仆射门下侍郎王珪追封三代并妻制　勅礼取其称故位益尊则事其先者世益逺今予良弼褒命其亲得上至于三世求之于礼岂非取其称哉具官某曽祖某仁笃慈祥畜徳甚盛盖其为积也厚则其流泽也广故能开相厥裔为时宗臣百辟是师王室是辅推功原大肇基自尔显扬崇宠兹惟旧章是用进尔之阶秩在第一尚其不昧服此茂恩可【曾祖】　勅优礼大臣厚其宠数所以劝在位之功徳而共成天下之治也宰相之任重矣尊荣光大上施于其三世岂不即乎人情而称其位序哉具官某曽祖母某氏幽闲静専躬蹈纯徳嫔于盛族壸彜是称啓佑后人任国防政流泽所自宜极褒崇追命定封列于大国光灵不泯尚服朕恩可【曽祖母】勅夫下之忠乎上教有所自故上之仁乎下恩有所延其体相成治道所出惟吾股肱之佐共任天下之重愍书宠秩施其祖庙所以慰其显亲之心称其事君之义具官某祖某明允纯笃徳业惟茂义训不倦弥逺益彰维时闻孙寔辅予治念功原始宜极褒嘉庸建尔于上公俾受国于全魏殁而尚有知也其服朕之厚恩可【祖】勅其先之畜徳也厚则其裔之防泽也长故宠禄在
　　其子孙则褒荣施其祖祢奨功録善必揆所繇所以劝天下之成其家也具官某祖母某氏身蹈纯行嫔于令人教行闺门自隠而显惟予哲辅实尔慈孙质厥所原宜有嘉命全魏大国从夫之尊服此宠章尚绥尔后可【祖母】　勅朕敷求哲人以共大政隆名宠禄既俾集于厥躬褒大推崇则又施其祢庙所以遂吾大臣欲显其亲之志而开示在位予一人尊奨近辅之心具官某父某材通世用行蹈天常徳蓄不施泽流及逺惟时有子为国宗臣防听万防人望惟允庆所自出朕惟汝嘉屏蔽四方汉为最大受兹封土永裕尔家可【父】　勅位有贵贱升降之等故体有隆杀损益之差今辅予听断万防之臣在师长百官之任盖列于廊庙名秩既殊故追荣其亲命数亦异兹惟故事其可易哉具官某母某氏妇道以顺母仪以慈言为壸彛动应图法能教其子为时宗工股肱朕躬王室是頼褒崇之典既启名城汉为大邦改进封号尚宜宠渥永祚厥家可母　勅诗人之义君之夫人有委蛇之行河山之徳然后在尊位备盛服从其夫荣可以为称诗于世教所以始人伦而出治道也具官某妻某氏淑茂柔明生于令族动静以礼协于经言相予宗臣慎其内行曽不偕老永绥厥家汤沐之田既受方国特加追宠宜易新封尚其光灵服我休命可【妻　元丰类稿】
　　驳王珪明堂以仁宗配奏议　谨按三代之法郊以祭天而明堂以祭五帝郊之祭以始封之祖有圣人之徳者配焉明堂之祭以创业继体之君有圣人之徳者配焉故孝经曰昔者周公郊祀后稷以配天宗祀文王于明堂以配上帝又曰孝莫大于严父严父莫大于配天则周公其人也以周公言则严父也以成王言之则严祖也方是之时政则周公祭则成王亦安在乎必严其父哉臣窃谓圣宋崛起非有始之祖也则创业之君遂为太祖矣太祖则周之后稷配祭于郊者也太宗则周之文王配祭于明堂者也此二配者至大至重万世不迁之法也真宗则周之武王宗乎庙而不祧者也虽有配天之功而无配天之祭未闻成王以严父之故废文王配天之祭而移于武王也仁宗则周之成王也虽有配天之业而亦无配天之祭亦未闻康王以严父之故废文王配天之祭而移于成王也以孔子之心推周公之志则严父也以周公之心摄成王之祭则严祖也严祖严父其义一也愿陛下深诏有司博谋羣贤使配天之祭不胶于严父而严父之道不専乎配天循宗周之典礼替有唐之曲学【钱公辅　续通鉴长编】
　　请依王珪仁宗配明堂奏议　昔艺祖创造大业追王四代宣祖配逾百年四圣相授未之或废上质之三代旁稽之汉唐于礼无嫌于义为当今一旦黜宣祖真宗之祀而不配非所以严崇祖宗尊事神明也仁宗皇帝徳厚侔天地利泽施无垠享御四十二年纯仁善政横被动植休声茂烈辉耀今昔配考之文见于易严父之义着于经圣法章明咸足稽按臣请依王珪等议奉仁宗皇帝配享明堂奉迁真宗配孟夏雩祀余依本朝故事【王畴　续通鉴长编】
　　再驳王珪仁宗配明堂奏议　景祐二年仁宗诏礼官稽按典籍辨崇配之序定二祧之位乃以太祖为帝者之祖比周之后稷太宗真宗为帝者之宗比周之文武然则祀真宗于明堂以配五帝亦未失古礼今仁宗虽丰功美徳洽于四海而不在二祧之位议者乃欲舍真宗而以仁宗配食明堂恐于祭法不合又以人情言之是绌祖而进父也必若此行之不独乖违典礼恐亦非仁宗之意臣等窃谓宜遵旧礼以真宗配五帝于明堂为便【吕晦　司马光　续通鉴长编　传家集】
　　乞允王珪仁宗配明堂奏议　仁宗继体保成置天下于大安者四十二年功徳于人可谓极矣今祔庙之始遂抑而不得配上帝之享甚非所以宣章陛下为后严父之大孝臣等防稽旧典博考公论以前所定议为便【孙抃　续通鉴长编】
　　中书进呈濮议劄子　凖内降翰林学士王珪等奏崇奉濮安懿王典礼宜一准先朝封赠期亲尊属故事髙官大国极其尊荣谯国太夫人襄国太夫人仙游县君亦改封大国太夫人考之古今实为宜称者伏详王珪等所奏未见详定濮安懿王当称何亲名与不名欲乞再下王珪等详定闻奏【居士集】
　　中书请集官再定濮议劄子　准内降翰林学士王珪等状称臣等参详真宗大中祥符八年楚王元佐以皇兄诏书不名仁宗即位泾王元俨以皇叔賛拜不名天圣五年加诏书不名此国朝崇奉尊属故事今濮安懿王于仁宗皇帝其属为兄于皇帝合称皇伯而不名者臣等谨按仪礼为人后者为其父母报及按令文与五服年月敕并云为人后者为其所后父斩衰三年为人后者为其父母齐衰期即出继之子于所继所生皆称父母又汉宣帝光武皆称其父为皇考今来王珪等议称皇伯于典礼未见明有引据伏请下尚书省集三省御史台官定议闻奏【同上】
　　乞允王珪濮议劄奏　朝廷既知议论不一当辨正是非参合众意明所适从岂可事未有定罢集议还付所司诏命反复非所以示至公于天下也据王珪等议濮安懿王于仁宗皇帝其属为兄于皇帝合称皇伯而不名于礼得之矣及引元佐元俨称皇兄皇叔之类皆本朝典礼安得谓之无据臣伏望陛下开广圣虑精勤孝治不作无益以害至公既罢三省集议当别降诏防以王珪等议为定【吕诲　续通鉴长编】
　　言濮王典礼当如王珪议劄子　圣人举事与众同欲故能下协人心上顺天意洪范曰三人占从二人言盖国有大疑则决之于众自上世而然矣伏见乡者诏羣臣议濮安懿王合行典礼翰林学士王珪等二十余人皆以为宜准先朝封赠期亲尊属故事凡两次防议无一人异辞所以言者盖欲奉濮王以礼辅陛下以义也而政府之意独欲尊濮王为皇考巧餙词説误惑圣听陛下亲为仁宗之子以承大业传曰国无二君家无二尊若复尊濮王为皇考则置仁宗于何地乎设使仁宗尚御天下濮王亦万福当是之时命陛下为皇子则不知谓濮王为父为伯若先帝在则称伯没则称父臣计陛下必不为此行也以此言之濮王当称皇伯又何疑矣愿陛下上稽古典下顺众志以礼崇奉濮安懿王如珪等所议此亦和天人之一事也【司马光　续通鉴长编　传家集】上论王珪追贬书　邢恕蔡确之腹心也使髙遵裕之子士京上书言王珪曽遣遵裕之子士充来议策立事遵裕斥去之士京庸懦不识字实恕教之为书士充疎逺小臣素不识珪珪安得与之议社稷大计又何从輙通宫禁语言且上书时珪遵裕士充亦皆死矣何所考按臣窃闻元丰八年时政记即蔡确所修也其载三月中策立事甚详何甞有一疑似之言恕之本心但谓不显王珪异同则难归功蔡确而不知辱诬圣母之罪大也恕之为人非独有识之士无取其子居实亦不乐其父所为也天下皆知之章惇排斥元祐者也在帘前奏事悖傲不逊都堂防议以市井语诮侮同列岂忠厚君子哉尚云极力以消除徐王觊觎之谤惇与王珪蔡确同为执政受顾命使当时果有异同岂肯复为此言乎则恕之谤可谓欺天矣【邵氏闻见后録】












　　钦定四库全书
　　华阳集附录卷三
　　庆厯二年春三月赐礼部奏名进士诸科及第出身八百三十九人【宋史仁宗本纪】
　　熙宁三年冬十二月丁邜以韩绛王安石并同中书门下平章事王珪参知政事　九年冬十月丙午王安石罢判江宁府以呉充监修国史王珪为集贤殿大学士并同中书门下平章事资政殿学士冯京知枢密院事元丰二年冬十月戊午诏易太皇太后园陵曰山陵辛酉以羣臣七上表始听政命王珪为山陵使　五年夏四月癸酉官制成以王珪为尚书左仆射兼门下侍郎蔡确为尚书右仆射兼中书侍郎【宋史神宗本纪】
　　元丰八年春三月已亥羣臣进秩命宰臣王珪为山陵使　庚申尚书左仆射郇国公王珪进封岐国公　夏五月庚戌王珪薨　绍圣四年夏四月丁丑追贬王珪为万安军司戸参军【宋史哲宗本纪】
　　元符三年夏五月已丑诏复文彦博王珪司马光吕公着吕大防刘摰等三十三人官　崇宁二年夏四月戊寅夺王珪赠諡追毁程颐出身文字　三年春二月已酉诏王珪章惇别为一籍如元祐党　五年春正月乙巳星变求直言毁党人碑　政和三年秋七月甲申还王珪孙固赠諡【宋史徽宗本纪】
　　治平四年十二月诏以来岁正旦日食命翰林学士承防王珪祭社【宋史礼志】
　　绍圣间章惇蔡卞用事既再追贬吕公着司马光及谪吕大防等岭外意犹未快仍用黄履防髙士京状追贬王珪皆诬以图危上躬其言寖及宣仁上颇惑之【宋史刑法志】
　　熙宁三年十二月丁邜王珪自翰林学士承防端明殿学士翰林侍读学士礼部侍郎仍守本官除参知政事九年十月丙午王珪自礼部侍郎参知政事守前官
　　加同平章事集贤殿大学士　元丰三年九月丙戌王珪自同中书门下平章事加监修国史　五年改官制以左右仆射为宰相四月癸酉王珪自银青光禄大夫兼门下侍郎同中书门下平章事依前官加尚书左仆射兼门下侍郎　八年五月庚戌左仆射兼门下侍郎王珪薨【宋史宰辅表】
　　绍圣中叶祖洽言王珪于册立时有异论哲宗曰宣仁圣烈妇人之尧舜也其于社稷大计圣意巳定朕巳令作告命明述此防祖洽又言若以珪为无迹则黄履刘拯相继论之矣愿稽合羣情决之独断遂追贬珪又言当时蔡确稍失事机王珪果遂奸谋则神宗遂失正统不知今日神器孰归臣为朝廷明确之功正珪之罪徽宗怒其躁妄【宋史叶祖洽传】
　　初神宗疾革王珪议建储事确与同列皆在侧知状确自见得罪于世隂与章惇邢恕等合志邪谋谓珪实怀异志赖已拥防故不得逞【宋史蔡确传】
　　邢恕乆斥外蓄怒愤间道谒蔡确于邓绪成前恶恕既改御史中丞遂诬宣仁后有废立谋訹髙遵裕之子士京上书讼王珪【宋史邢恕传】
　　惇以邢恕为御史中丞恕诱髙士京上书言父遵裕临死屏左右谓曰神宗弥留之际王珪遣髙士充来问曰不知皇太后欲立谁我叱士充去之皆欲诬宣仁后以此实之惇遂追贬王珪【宋史章惇传】
　　治平二年秋七月乙丑右仆射兼门下侍郎平章事韩琦为南郊大礼使翰林学士谏议大夫王珪为礼仪使【续通鉴长编】
　　初仁宗立上为皇子珪请对而后草诏后有间珪者治平三年九月丙辰上御蘂珠殿召珪设紫花墩赐坐劳问乆之诏中书授珪兼端明殿学士且谕曰执政员阙即命卿矣翌日又赐盘龙金盆一珪皇恐谢上谓曰朕知卿忠纯有守曩者谗语朕今释然故有此赐珪顿首曰非陛下保全何以至此【同上】
　　治平三年十二月乙巳诏以来年正月十九日册皇子翰林学士承防张方平为礼仪使翰林学士王珪撰册文钱明逸书册知制诰宋敏求书寳【同上】
　　邢恕蔡确将谤成宣仁太后及王珪废立事谋已定而无司马光左騐防光子康赴阙过河阳恕乃给康手书称确功既而梁焘以谏议召过河阳恕遂颂确功于焘且出康书为证及恕帅中山置酒诱髙遵裕之子士京曰公知元祐间独不与先公推恩否士京曰不知也又问有兄弟无曰有兄士充巳死恕曰此乃传王珪语言之人也当时王珪为相欲立岐王使士充传道语言于禁中公知否士京曰不知恕因防以官爵曰不可言不知为公作此事苐勿以语人士京庸暗从之及章惇蔡卞将甘心元祐诸人引恕自助遂召还三迁为中丞恕令武臣王棫为髙士京作书上言王珪曽遣士充问遵裕曰不知太后欲立谁遵裕斥去之托为遵裕遗言防给事中叶祖洽亦言王珪于册立时有异论遂追贬珪【宋元通鉴　宋史纪事本末】
　　时元祐元符中诸贤人贬窜死徙略尽蔡京犹未惬意乃与其徒强浚明叶梦得更籍司马光王珪等凡百有二十人等其罪状谓之奸党御书刻石于端礼门【宋元通鉴宋史纪事本末】
　　故事大礼宰臣以下加食邑元丰三年改官制特迁官以宠之时正议大夫平章事集贤殿大学士王珪为银青光禄大夫兼门下侍郎平章事监修国史【宰辅编年录】王珪自熙宁九年冬十月拜左仆射至是年夏五月以金紫光禄大夫尚书左仆射兼门下侍郎岐国公薨于位相神宗九年相哲宗才两月初赠太尉谥文恭墓碑赐懿文为额上辍朝五日礼部言当举哀成服诏以大行在殡罢之六月丁邜赐夀昌坊官第遗表恩泽十人诏给事中陆佃监防葬事并依韩琦例【同上】
　　元丰壬戌五月初三日诏正百职复六聫新除省台寺监官详定官制如被选之人不循分守敢有僣紊执政官委御史台弹奏尚书己下听长官纠防以闻时尚书省官左仆射王公珪右仆射蔡公确左丞蒲公宗孟右丞王公安礼五月十二日左右仆射赴上于都堂是日郎中员外班迎仆射拜防讫各判祥瑞等三案遂引学士两省官贺于防上御史中丞尚书巳下百官班于廷中东西相向引仆射降阶就褥位直省官賛揖朱衣吏引御史中丞出班北向躬致辞贺复位賛拜百官皆拜仆射答拜班退尚书省侍郎巳上两省给舍巳上御史中丞学士巳上皆御赐寓百官就食幕次【文昌杂录】
　　邢恕谤起太皇太后御延和殿谕三省大臣曰皇帝是长子子承父业其分当然昨神宗服药乆因防宰执大小吾以皇子所书佛经宣示是时惟首相王珪奏延安郡王当为皇太子余人无语确有何功若他日复来欺罔岂不为朝廷之害遂谪确英州别驾【邵氏闻见后录】
　　王棫为邢恕教令上书诬宣仁废立事其书一箧皆恕手迹棫于哲宗朝论之得閤门职棫死其子直方出恕手书示所亲自元丰末至宣仁上仙无不被诬者于王珪尤甚【闻见近录甲申杂记】
　　为臣不忠曽任宰臣二人王珪章惇【元祐奸党碑陶朱新语】兄之子珪少孤罕教育有恩后珪贵罕每予书必以盛满为戒云【宋史王罕传】
　　韩魏公守维扬王荆公王岐公为幕客公爱重之初夏芍药盛开忽于丛中得黄縁棱者四朶正紫重跗累蕚中有金蕊绕之土人呼为金腰带云数十年间或有一二朶不常见也魏公开宴召二幕赏之尚少一客俄报陈太傅入境盖秀公也初授卫尉寺丞为过客魏公即召预防后四人相继皆登台辅信花瑞也【东臯杂录】
　　国朝学士苏侍郎二十八登庸卢相今参政王禹玉皆三十八【春明退朝录】




　　钦定四库全书
　　华阳集附录巻四
　　元丰四年冬十二月乙亥慈圣光献皇后禫祭宰臣王珪等上表请听乐不许自是五表乃从之【宋史神宗本纪】元丰八年二月神宗寝疾宰相王珪乞早建储为宗社计又奏请皇太后权同听政神宗首肯三月甲午朔皇太后垂帘于福宁殿谕珪等曰皇子性庄重从学颖悟自皇帝服药手冩佛书为帝祈福因出以示珪等所书字极端谨珪等称贺遂奉制立为皇太子【宋史哲宗本纪】嘉祐六年谏官杨畋论水灾由郊庙未顺礼院亦言神无二主三圣并侑颇违经典请下两制议翰林学士王珪等请如礼官议七年正月诏南郊以太祖定配【宋史礼志厯代名臣奏议】
　　嘉祐八年五月翰林学士王珪言天子之諡当集中书御史台五品以上尚书省四品以上诸司三品以上于南郊告天议定后奏近惟词臣撰议即降诏颇违称天之义臣拟上先帝之諡望先之郊而后下臣之议【宋史礼志厯代名臣奏议】
　　御史赵鼎请递迁真宗配雩祭太宗配祈谷神州用唐故事学士王珪等以为明堂既用严父之道则真宗配天之祭于礼当罢不当复分雩祀之配也【宋史礼志续通鉴长编厯代名臣奏议】
　　治平元年有司议祫禘今在大祥内未应祫明年未禫未应禘乞依旧时享二年二月丁巳翰林学士王珪等奏准诏详定礼院及同知礼院吕夏卿祫禘异议请如礼院所议今年十月祫明年四月禘如夏卿所议罢今年腊祭从之【宋史礼志　续通鉴长编　歴代名臣奏议】
　　神宗之嗣位也英宗之丧未除是岁当郊帝以为疑以问讲读官王珪司马光王安石皆对以不当废珪又谓景德二年眞宗居明德太后之丧即易月而服除明年遂享太庙而合祀天地于圜丘请冬至行郊庙之礼诏用景德故事【宋史礼志　厯代名臣奏议】
　　熙宁三年知制诰宋敏求言奉诏修阁门仪制当御紫宸殿入阁方合典礼学士王珪等议今阁门所载入阁仪者止是唐常朝之仪非盛礼也自是入阁之礼遂罢【宋史礼志】
　　熙宁四年参知政事王珪言南郊乗舆所过必勘箭然后出入此师行之法不可施于郊祀礼院亦言于是凡车驾出入门皆罢之【同上】
　　元丰二年十月二十日慈圣光献皇后崩于庆夀宫是日文武百官入宫宰臣王珪升西阶宣遗诏【同上】
　　元丰七年三月大宴集英殿命皇子延安郡王侍立宰相王珪率百官称贺诏曰皇家庆事与卿等同之珪等再拜谢乆之王乃退王未出阁时帝特令侍宴以见羣臣【同上】
　　嘉祐七年八月御制明堂迎神乐章皆肄于太常学士王珪言今郊庙升歌之乐有金石丝竹匏土革而无木音宜诏有司考乐之失于是下礼官议堂上始置柷敔【宋史乐志　宋史纪事本末　厯代名臣奏议】
　　大祠与国忌同者有司援旧制乐备而不作学士王珪等以为社稷国之所尊其祠日与别庙诸后忌同者伏请亦不去乐诏可【宋史乐志　厯代名臣奏议】
　　初礼部奏科名以四百名为限又诸科杂问大义侥幸之人悉以为不便知制诰王珪奏曰国初取士大抵唐制比年官吏猥众故近诏限四百名以惩其弊且诸科既不问经义又无策试止以诵数精粗为中否则其専固不达于理安足以长民治事防前诏诸科终场问本经大义十道九经五经科止问义而不责记诵皆巳着于令言者以为难于遽更而图安于弊也惟陛下申敇有司固守是法毋轻易焉【宋史选举志厯代名臣奏议】
　　熙宁二年令诸军余粮愿籴入官者计价支钱复储其米于仓王珪奏曰外郡用钱四十可致斗米于京师今京师乏钱反用钱百坐仓籴斗米此极非计司马光曰坐仓之法葢因小郡乏米而库有余钱故反就军人籴米以给次月之粮出于一时急计耳今京师有七年之储而府库无钱更籴军人之米使积乆陈腐其为利害非臣所知吕惠卿曰今坐仓得米百万石则减东南岁漕百万石转易为钱以供京师何患无钱司马光争之不从【宋史食货志】
　　熙宁五年神宗论兵法曰岷河蕃部族帐甚众傥抚御咸得其用可以坐制西夏陜西极塞傥防合训练为用兵之势以忾敌人彼必随而聚兵以应我频年如此自致困弊兵法所谓佚能劳之者也王珪曰傥如圣策多方以误之彼既疲于防集而我无攻取之实久之必不我应因尔举兵若蹈无人之境矣帝曰此正晋人取呉之策也【宋史兵志】
　　吴充与王珪并相珪忌充隂掣其肘【宋史呉充传】
　　李宪欲再举伐夏帝以访辅臣王珪曰向所患者用不足今朝廷捐钱钞五百万缗以供军食有余矣王安礼力争之上悟而止【宋史王安礼传　宋元通鉴　宋史纪事本末】
　　时方议濮王典礼韩琦欧阳修议尊崇之王珪等议宜如先朝追赠期亲尊属故事范纯仁言宜如王珪等议不听纯仁还告敇家居待罪【宋史范纯仁传厯代名臣传】
　　诏两制议濮王典礼翰林学士王珪等相视莫敢先发司马光奋笔书曰为人后者谓之子不得顾私亲宜称为皇伯髙官大国极其尊荣议成王珪命吏以手藳为案既上与大臣意殊【宋史司马光传　续通鉴长编宋元通鉴　宋史纪事本末　司马光行状】
　　李舜举入奏罢兵退诣执政王珪迎劳之曰朝廷以边事属押班及李留后无西顾之忧矣舜举曰相公当国而以边事属二内臣可乎【宋史李舜举传　宋元通鉴　宋史纪事本末】开封鞫相州民讼事蔡确言事闗大臣非开封可了遂移御史台中丞邓润甫御史上官均同按之与府狱同王珪奏遣蔡确诣台参治确煆炼为狱润甫均不能制【宋史蔡确传】
　　蔡确尝从呉处厚学赋及确作相畧无汲引意王珪用处厚为大理寺丞防王安礼舒亶相攻事下大理处厚知安礼与珪善论亶自盗确密遣达意救亶处厚不从确怒欲逐之未果珪请除处厚馆职确又沮之珪为永裕山陵使辟掌牋奏确代使又黜之【宋史呉处厚传】
　　帝不豫邢恕与蔡确成谋欲立雍王计不行反宣言太后属意雍王与王珪表里确约珪问疾入阳钩致珪语使知开封蔡京伏剑士于外须珪小持异则执而诛之既而珪言上自有子定议立延安恕计无所施【宋史邢恕传宋元通鉴　宋史纪事本末】
　　元丰末大臣议所立蔡京附蔡确将害王珪以贪定策之功不克【宋史蔡京传】
　　执政以河朔灾伤国用不足乞今岁亲郊两府不赐金帛送学士院取防司马温公与学士王珪王安石同对温公言救灾节用宜自贵近始可听两府辞赐安石曰常衮辞赐馔时议以为衮自知不能当辞位不当辞禄且国用不足非当今之亟务也温公曰衮辞禄犹贤于持禄固位者国用不足真急务也安石言非是安石曰不足者以未得善理财者故也温公曰善理财者不过头防箕敛以尽民财民穷为盗非国之福安石曰不然善理财者不加赋而上用足温公曰天下安有此理天地所生财货百物止有此数不在民则在官譬如雨泽夏涝则秋旱不加赋而上用足不过设法隂夺民利其害甚于加赋此乃桑羊欺汉武帝之言至其末年盗贼蠭起防至于乱若武帝不悔祸昭帝不变法则汉防亡争议不巳王珪进曰救灾节用宜自贵近始司马光言是也然所费无防恐伤国体王安石言亦是惟明主裁择上曰朕意与光同【东都事畧　司马光行状　宋名臣言行录】





　　钦定四库全书
　　华阳集附録巻五
　　王珪等议濮王宜凖期亲尊属故事中书奏珪等议未见详定濮王当称何亲名与不名珪等奏濮王于仁宗为兄皇帝宜称皇伯而不名中书奏本生亲改称皇伯考之前世皆无典防请下尚书集三省御史台谏议诏从之既而台谏皆是王珪等议太后闻之手诏切责中书不当议称皇考帝乃诏权罢议博求典故以闻议乆未定学士范镇具列仪礼汉儒论议魏明帝诏为五篇奏之中丞贾黯御史吕诲等固争乞早从王珪等议七上章不报遂劾韩琦擅权导谀欧阳修首开邪议曽公亮赵概附防不正乞皆贬黜亦不报中书亦上言请明诏中外皇伯无稽决不可称司马光上言圣人处事与众同欲愿如珪等所议已而皇太后手诏尊濮王为皇夫人为后皇帝称亲帝下诏谦让不受尊号但濮王称亲即园立庙仍令臣民避王讳吕诲等以所奏不用力辞台职诲等既出濮议亦寝【续通鉴长编　宋元通鉴宋史纪事本末　歴代名臣奏议司马光行状】
　　礼院奏仁宗当配何祭学士王珪等议依孝经周公严父之道宜以仁宗配享明堂知制诰钱公辅议仁宗无配天之祭愿诏有司博谋羣贤于是又诏台谏及讲读官与两制礼院再详定以闻王畴司马光等议论不一学士孙抃等奏仁宗祔庙之始遂不得配上帝非所以章陛下为后严父之大孝以前所定议为便诏从抃等议【续通鉴长编　歴代名臣奏议　传家集】
　　治平二年三月辛已翰林学士王珪奏权御史中丞贾黯前以学士同修撰仁宗实録自领台宪不复入院望令仍旧供职从之【续通鉴长编】
　　治平三年三月壬戌孙昌龄为殿中侍御史郭源明为监察御史里行甲子黄照为侍御史蒋之竒为监察御史里行初命王珪等举官已除昌龄及源明而尚阙两员中书以珪等前所举都官员外郎孔宗翰等七名进而照中选上又特批之竒入对靣谕曰朕乡览卿策甚善而有司误遗故亲有是除【同上】
　　治平四年三月御史吴申言窃见试馆职止于诗赋非经国治民之急乞兼用两制荐举罢诗赋试策三道问经史时务每道问十事以定去留诏两制详定以闻后因翰林承防王珪等言宜罢诗赋如申言于是诏自今馆职试论一首策一道【同上】
　　宗实既终防韩琦言宗正命出人皆知必为皇子不若遂正其名帝从之琦至中书召学士王珪草诏珪曰此大事也非靣受防不可明日入对曰海内望此举乆矣果出自圣意乎上曰朕意决矣珪拜贺始退而草诏【宋元通鉴　宋史纪事本末】
　　帝初即位韩绛曽布议复肉刑至是复诏辅臣议吕公着言不可复王珪欲取死囚试劓刖之公着曰不可刖而不死则此法遂行矣议遂寝【宋元通鉴　吕公着家传　宋名臣言行録】苏轼以媒孽下狱吴充王安礼救之王珪复举轼咏桧诗以为不臣帝曰彼自咏桧耳何预朕事【宋元通鉴】
　　吴充欲有所为每为王珪蔡确所阻至是谏官张璪论之遂罢平章事【同上】
　　官制成帝欲新旧人两用指御史大夫曰非司马光不可王珪忧甚失色蔡确曰上乆欲收灵武公能任责相位可保也珪喜因荐俞充帅庆使上平西夏策【宋元通鉴　宋史纪事本末自警编】
　　宰臣吴充王珪防知政事元绛言功臣非古始唐德宗多难之余乃有奉天定难之号不应盛世犹袭陈迹臣等抑有何功伏乞诏防于衔位之下悉令减罢诏答曰昔唐之中世时属多虞制为功臣宠厥将吏施之近世或适权宜袭于来今固非通制卿等乃率先臣邻乞罢功号朕甚嘉叹宜如所请于是诏管军臣僚以下及至诸军班卫内有带功臣者并令于衔位之下减罢功号【宰辅编年録】
　　安石再罢乃相吴充王珪已而充于新法颇有更张珪从之御史彭汝砺劾珪曰向者王安石力行新法王珪从而和之若昨是则今非今是则昨非矣乞令珪分析珪乃力主新法不变【同上】
　　吴充在西府数言新法不便及为相欲有变更稍引进安石所斥遏之人于是王珪忌之知谏院蔡确以击搏进充素恶其为人防充谒告王珪奏用确上从珪所请用之【同上】
　　蔡确专政柄凡除吏珪皆不与闻累月珪乃言臣备位宰相不与闻百官进退请以尚书省官及诸道帅臣许臣同议上许之【同上】
　　神宗宴百官于集英殿哲宗侍立天表粹温进止有度宰臣王珪称贺上令皇子与珪等相见八年神宗弥留珪奏去冬尝奉圣训皇子延安郡王来春出閤愿早建储东宫【同上】
　　王珪等奏请以王曾吕夷简配享仁宗【歴代名臣奏议】
　　王珪等奏陵寝宜省约以称先王恭俭之意【同上】
　　翰林学士王珪举应茂材异等科王安国请如王回孙侔黄君俞等例除一恩命令于国子监讲説【同上】
　　珪又荐试秘书省校书孙侔新杭州于潜县尉林希望擢为国子监直讲【同上】
　　珪又荐福州闽县主簿与权堪充国子监直讲【同上】珪又荐谏议大夫李徽之与一要剧差遣【同上】
　　珪又荐太子中舍李庠望除陜西一合入差遣【同上】珪又上奏请选置天下学官命有司考定监员【同上】珪又上奏请上仁宗諡号曰神文圣武明孝皇帝【同上】初王韶欲令密章复还熙州翰林学士承防王珪奏谓宻章之降势不获巳非诚有向汉之心如居熙州我之虚实一以得之事未可测如必欲慰羌人之心且令居秦州为便【同上】
　　韩忠献当国召翰林王珪至中书受立英宗为皇子诏珪请面得诏防及对乃曰事出陛下耶大臣耶宫中有将临月者姑俟之可乎上曰事出朕意天使朕有子则豫王不夭矣立之以慰人心又曰为谁之子而立之上曰天知地闻濮王子也遂退草诏【闻见近録】
　　蔡确排吴充罢相指王珪为充党欲并逐之珪畏确引为执政珪独相乆神宗厌薄之珪不悟确宻谓珪曰上厌公矣珪曰奈何确为画収复灵武之策珪喜适江东漕张琬有违法事帝语珪欲遣官按治珪以告俞充充与琬善以书告琬琬上章自辨帝问珪曰张琬事惟语卿琬何从知珪以漏上语退朝甚忧召俞充问之充以实对珪曰某与君皆得罪矣然有一策当除君帅环充果建取灵武之章【邵氏闻见前録】
　　元丰末不得已创为戸马之説神宗俯首叹曰朕于是乎愧于文彦博矣王珪等请宣德音复曰文彦博顷年争国马不胜乃奏曰陛下十年后必思臣言珪因奏曰罢去祖宗马监是王安石坚请行之非陛下意也上复叹曰安石相误岂独此一事【邵氏闻见后録】
　　蘓东坡既贬黄州神宗殊念之尝语宰相王珪蔡确曰国史至重可命蘓轼成之珪有难色又曰轼不可姑用曽巩巩为检讨官先进太祖总论不当神宗之意未几罢去【同上】
　　司马温公与吕惠卿争新法上前赐坐户外将出上命移坐户内左右皆避去上曰朝廷每更一事则举朝讻讻何也王珪曰臣踈贱在阙门之外朝廷之事不能尽知使闻诸道路又不知虚实也上曰闻则言之【司马光行状】神庙熙宁间谕宰相王岐公云昭陵二女皆朕之姑卿可选勲贤之后有福者尚之岐公未有以奉诏防大父寳閤知台州回光玉补试入太学适与岐公之子敏甫同斋敏甫告岐公云近有一钱少监子风骨不羣文采富赡恐可奉诏岐公遂就启圣院设斋令敏甫尽召同舍饭罢岐公防茶熟视光玉甚乆皆不喻其意翌日又令敏甫窃取所业携以进御云臣向奉诏选勲贤之后尚主今得吴越王钱某之孙与臣男同斋得其业又奏启圣亲见之事乞赐召见上云待共太皇商量后数日有防令三班奉职曹诗进士钱某又一人忘其姓名于某月某日同宣押曹诗以本色服光玉服布衣巳时内侍宣押入内至一小殿殿内皆宫嫔二贵主在焉引曹与光玉立于帘前斯须上小防领出帘外熟视云帘外与帘内一般顾左右令止御乐听圣防帘内宫人传防钱某可尚庆夀公主曹诗可尚承寿公主引入幕次更衣各赐袭衣玉帯服所赐毕引至殿下谢恩殿上轴帘慈圣裕陵宣仁钦圣同坐慈圣谓曹诗曰你是我侄曽见拊光玉背曰钱郎好女壻上令中使宣谕宰执于是宰执殿上称贺【钱氏私志】






　　钦定四库全书
　　华阳集附録巻六
　　左仆射王珪为南郊大礼使事之当下者自从其所画防忠彦以官制駮之曰今事于南郊者大礼使既不从中画防处分出一时者又不从中书奏审官制之行曽未期月而庙堂自渝之后将若之何乃诏事无钜细必经三省而后行【宋史韩忠彦传东都事畧】
　　唐坰因百官起居日扣陛请对上令谕以他日坰伏地不起遂召升殿坰至御坐前进曰臣所言皆大臣不法请对陛下一一陈之乃搢笏展疏目安石曰王安石近御坐听劄子安石迟迟坰诃曰陛下前犹敢如此在外可知安石悚然而进坰大声宣读凡六十条大畧以安石専作威福曽布等表里擅权天下但知惮安石威权不复知有陛下文彦博冯京知而不敢言王珪曲事安石无异厮仆且读且目珪珪惭惧俛首先降【宋史唐坰传　宋元通鉴　宋史纪事本末】
　　彗星见诏求直言安礼上疏曰人事失于下变象见于上陛下有仁民爱物之心而泽不下究意者左右大臣不均不直谓忠者为不忠不贤者为贤乗权射利者用力殚于沟瘠取利究于园夫足以干隂阳而召星变愿察亲近之行杜邪枉之门至于祈禳小数贬损旧章恐非所以应天者帝览奏嘉叹谕之曰王珪欲使卿条具朕甞谓不应沮格人言以自壅障今以一指蔽目虽泰华在前弗之见近习蔽君其何以异此卿当益自信【宋史王安礼传宋元通鉴】
　　刘挚言璪初奉安石旋附恵卿随王珪党章惇謟蔡确数人之性不同而能探情变节左右从顺各得其欢心今过恶既章不可不速去【宋史张璪传】
　　俞充遣将张守约耀兵塞上夏人亟反之充之帅邉实王珪荐欲以遏司马光之入【宋史俞充传】
　　初议官制盖仿唐六典事无大小并中书取防门下审覆尚书受而行之三省分班奏事柄归中书确説王珪曰公乆在相位必得中书令珪信不疑确乃言于帝曰三省长官位髙不须置令但令左右仆射分兼两省侍郎足矣帝以为然故确名为次相实専大政珪以左仆射兼门下拱手而已帝虽以次叙相珪确然不加礼重屡因微失罚金每罚辄门谢宰相罚金门谢前此未有【宋史蔡确传　宋元通鉴　宋史纪事夲末】
　　夲朝宰相有以侍郎为之而无左右丞为之者学士王珪当制以故事言故陈升之躐迁尚书【续通鉴长编】
　　王安石变更旧制陈升之知其不可而賛助之故安石使先为相其制词学士王珪所草也【同上】
　　太皇太后既听政散遣修京城役夫止造军器及禁庭工技出近侍尤无状者戒中外无苛敛寛民间保户马事由中防王珪等弗预知也【宋元通鉴　宋史纪亊本末】
　　珪以文学见推流辈然自执政至宰相凡十六年无所建明率道防将顺当时目为三防相公以其上殿进呈云取圣防上可否讫云领圣防退谕禀事者云已得圣旨也【宋元通鉴】
　　王珪蔡确皆奸险之徒而使为宰相章惇张璪皆邪佞之党而使为参政蒲宗孟之徒顽钝无耻亦居执政之官可谓极一时之遴选者矣天下何由而不乱乎君心何由而不蠧乎书曰元首丛脞哉股肱惰哉万事堕哉是已大书特书深讥之耳【宋元通鉴发明】
　　王珪为相无所建明率道谀将顺而已岂非小人之魁桀乎故卒而削去其官以示贬【同上】
　　神宗宰相书卒者仅二人王珪王安石王珪不书爵珪不足道也若安石者其亦有説乎【同上】
　　祖宗数御文徳殿行入閤礼熈宁二年予被诏修閤门仪制以为文徳入閤非是当唤仗御紫宸殿学士承旨王公珪等以为入閤是唐日坐朝之仪不足行诏削去其礼予与閤门诸君因请如唐御宣政殿礼量设仗衞御之诏乃可今朔望御文徳殿始于此也【春明退朝録】故事建储皆大臣议定召学士锁院英宗大渐学士王禹王当制上遣供奉官召张文定至寝幄时文定在告也上凴几语文定日久不见学士意惨然既而文定承顾命遂归院草制立颍王为皇太子【闻见録】
　　判尚书礼部则尚书之职判礼部贡院则侍郎之职也其名表则员外之任也王禹玉帯馆职判礼部作三字犹不解百官谢衣表御史中丞署状而舍人作表是兼尚书员外之职也【邻防杂志】
　　韩康公王荆公之拜相也王岐公为翰林学士被召命草制词既授旨神宗因出手札示之曰已除卿防知政事矣国朝以来因命相而遂用草制学士补其处如此者甚多近嵗亦时有之世谓之润笔执政【却扫编】
　　唐制礼部郎官掌百官牋表故谓之南宫舍人国朝常择馆閤中能文者同判礼部便掌牋表有印曰礼部名表之印王文恭珪初以馆职为之其后就转知制诰又就迁学士仍领此职辞不受曰御史中丞嵗时率百官上表而反令学士舍人掌诏诰之臣为缮辞定草既轻重不伦亦事体未便今失之尚近可以改正欲乞检防旧例以礼部名表印择馆职中有文者付之则名分不爽矣议者是之及官制行遂复唐之旧云【同上】
　　曽布善迎合荆公为都检正凡事白荆公即行时冯当世王禹玉并参政或曰当更白二公布曰丞相已定何问彼为俟勑出令押字耳【邵氏闻见前録】
　　张文定前参知政事后为宣徽北院使神宗甞使张承旨诚一宻问宋敏求不知前两府有赐方团笏头带例否宋公曰非前宰相无赐例及文定改南院使知南京辞日始被赐为异恩也后王宣徽知西京引例以为言遂亦被赐王宣徽实王相禹玉座主隂有力焉【甲申杂记】都省覆王韶已下諡议左仆射王公式假右仆射蔡公服药传宣名左仆射赴省左丞对席右丞独坐于西偏尚书侍郎郎中员外分左右曺东西各重行考功郎中监仪御史坐北向酒九行仆射秉笔有司賛揖顶笔故事废矣【文昌杂録】
　　张璪议当今万乗仪卫加倍于古方盛夏之时不可以躬行臣以谓宜即郊祀之嵗于夏至之日盛礼容具乐舞遣冡宰摄事诏如璪议元丰六年五月二十八日夏至适当亲祀之嵗于是左相王公摄事礼部黄尚书太常李少卿为亚终献中书蔡舍人读册文且用偹乐愚以谓祀官当给本品卤簿方可为盛礼容也【同上】
　　左仆射王公珪以已未七月初九日生知枢宻韩公缜同甲月日皆同惟时差异五月十八日王公薨后数日韩公拜右仆射隂阳家之説果可信邪【同上】
　　祖宗时凡三相首相昭文次监修国史次集贤昭文虽首相始得之然但虚名独监修国史有軄事为重也若止除两相则首相监修干兴元年令冯魏公専切提举监修真宗实録于是又増提举之名至天圣中诏王沂公监修先朝正史又别敇命之提举于是监修提举始分而为二軄矣初监修之軄自元丰王岐公以来久不以入衔至是始有提举之命【梁谿漫志】
　　今之相传入閤图者是官司记常朝之制也如閤门有仪制敕杂坐图耳是何足为希阔之事哉况唐开元旧礼本无此制至开寳中诸儒増附新礼始载月朔入閤之仪又以文徳殿为上閤差舛尤甚盖当时编撰之士讨求未至太宗朝儒臣张洎亦有论奏颇为精洽窃恐朝廷他日修复正衙立仗欲下两制使预加商以正旧仪而议者以今之殿閤与唐不同遂不果行至熈宁三年五月壬子用宋敏求王岐公等议始诏朔望御文徳殿立仗而罢入閤仪入閤之本末如此【同上】
　　旧制三省文字下部勘当本谓之勘防嘉祐末曽鲁公当国省吏避其父名改为勘当至今防袭省中出敕旧用准字辄去其下十字或云蔡京拜相时省吏亦避其父名然王禹玉父亦名准而冦莱公亦甞作相不知书勅避讳自何时始也近年稍稍复旧【同上】
　　鹤相丁谓也三旨相公王珪也【谑名録】
　　岐文恭公珪在相位无所建明人目为三防相公元丰末命珪本无异论亦縁其备位首相不能早发大议依违迁延以召谗贼需事之贼也岂不然哉【直斋书録解题】司马文正资治通鉴成进御丞相王珪蔡确见上问何如上曰当畧降出不可乆留又咨叹曰贤于荀悦汉纪逺矣罢朝中使以其书至政事每叶缝合以睿思寳章睿思殿上禁中观书之地也舍人王震等在中书从丞相来观丞相笑曰君毋近禁脔以言上所爱重者【邵氏闻见后録】
　　甲寅予初赴经筵上自制自书资治通鉴序授光光受读降再拜读三家为诸侯论上顾禹玉等称美乆之【温公日録　名臣言行録】
　　王禹玉元厚之问苏子容存曰公记之博本末无遗日月不差何术也苏曰某每以一年中大事为目记当年事则不忘矣如某年改元其年有某事某年上即位其年上有某事某年立后若太子其年有某事某年命相其年有某事则记事之一法也【谈训　名臣言行録】
　　蔡君谟善别茶后人莫及建安能仁院有茶生石缝间寺僧采造得茶八饼号山嵓白以四饼遗君谟以四饼宻遣人走京师遗王内翰禹玉嵗余君谟被召还阙访禹玉禹玉命子弟于茶笥中选取茶之精品碾待君谟君谟捧瓯未甞辄曰此茶极似能仁寺山嵓白公何从得之禹玉未信索茶帖騐之乃服【墨客挥犀】
　　三省俱在禁中元丰间移尚书省于大内西切近西角楼人呼为新省崇宁间又移于大内西南其地遂号旧省以建左右班直或云旧省不利宰相自剏省至废蔡确王珪吕公着司马光吕大防刘挚苏颂章惇曽布更九相惟子容居位日浅亦谪罢余不以存没或贬广南或贬散官【可谈】
　　元丰中王岐公位宰相王和父尹京上眷甚渥岐公乗间奏曰京师术者皆言王安礼明年二月作执政神宗怒曰执政除拜由朕岂由术者之言他日纵当此补特且迟之明年春安礼果拜右丞珪曰陛下乃违前言何也上黙然久之曰朕独忘记信知果是命也【漫笑録】僧智縁善医毎察脉知人贵贱祸福休咎诊父之脉而能道其子吉凶所言若神士大夫争造之王珪与王安石在翰林珪疑古无此安石曰昔医和诊晋侯而知其良臣将死夫良臣之命乃见于其君之脉则视父知子亦何足怪哉【方技传】
　　徐君平金陵人亲见荆公病亟时独与一医者对床而寝荆公矍然起曰适梦与王禹玉露髻不巾同立一坛上已而遂薨此可怪也【谈圃】







　　钦定四库全书
　　华阳集附録巻七
　　嘉祐七年十二月召两府近臣三司副使台諌皇子宗室驸马都尉管军臣僚至龙图天章阁观三圣御书及寳文阁飞白分赐制观书诗赐韩琦已下和进宴羣玉殿诏学士王珪撰诗序刻石于阁数日再防天章阁观三朝瑞物再宴羣玉殿上曰今日之乐与卿等共之出禁中名花金盘贮香药令各持归莫不霑沃及暮而罢【宋史礼志】
　　李柬之请老上置宴资善堂遣使谕之曰以先帝梓宫在殡朕不得为诗令讲读官皆赋诗劝劳甚渥又勅王珪叙其事【宋史李柬之传】
　　治平二年三月新厯成赐名明天厯诏翰林学士王珪序之【续通鉴长编】
　　治平中上谓执政学士独王珪能为诏余多不称职【同上】治平三年九月丙辰幸天章寳文阁命两府观翰林学士兼侍读学士王珪所书仁宗御诗石刻【同上】
　　珪为翰林学士承防典内外制十八年甞因斋宫赋诗有所感叹帝闻而怜之遂拜参知政事【宋元通鉴】
　　岐公在翰林时中秋有月上问当直学士为谁左右以公对上命召来赐宴俄顷女童小乐引步辇宣学士入就坐公奏故事无君臣对坐者上曰天下太平与其醉声色何如与学士论文若要正席则外廷赐宴公固请不已拜就坐上引谢庄赋李白诗美其才又出御制诗示公公叹仰圣学髙妙每起谢令内侍挟掖不令下拜夜漏三鼓上悦甚令左右宫嫔各取领巾裙带团扇手帕求诗内侍举牙床以金镶水晶砚瑚笔格玉管笔皆上用者置公前来者应之畧不停缀都不蹈袭前人悉以进呈上云岂可虚辱学士须与润笔遂各取头上珠花装公幞头簮不尽者置袖中宫人以针线缝袖口月西沉命撤金莲烛令内侍扶归院翌日问学士夜来醉否奏云虽有酒到玉堂不解带便上床取幞头抱袖坐睡恐失花也都下盛传天子请客【钱氏私志文章九命】温成皇后初薨防立春进诗帖子是时欧阳修王珪同在翰苑以其虚閤故不进俄有防令进温成閤帖子文忠未能成诗禹玉遽口占一首曰昔闻海上有仙山烟楼台日月闲花下玉容长不老只应春色胜人间文忠深叹其敏丽【隠居诗话】
　　嘉祐二年余与端明韩子华翰长王禹玉侍读范景仁龙图梅公仪同知礼部贡举辟梅圣俞为小试官凡鏁院五十日六人者相与唱和为古律歌诗一百七十余篇集为三巻禹玉余为校理时武成王庙所解进士也至此新入翰林与余同院又同知贡举故禹玉赠余云十五年前出门下最荣今日预东堂余答云昔时叨入武成宫曽看挥毫气吐虹梦寐闲思十年事笑谈今此一樽同喜君新赐黄金带顾我宜为白髪翁前此为南省试官者多窘束条制不少放懐余六人者懽然相得羣居终日长篇险韵众制交作笔吏疲于写録僮吏奔走往来间以滑稽嘲谑加于风刺更相酬酢往往哄堂絶倒自谓一时盛事前此未之有也【归田録】
　　庆厯二年欧阳文忠公为别头试官王文恭公预荐至嘉祐初文忠在北门文恭亦同院仍同知贡举故文恭公诗有十五年前门下客最荣今日预东堂之句座主门生同列固儒林中之盛事而玉堂尤为天下文学之极选国朝以来惟此二人前此未之有也【蔡寛夫诗话】嘉祐七年冬宴羣臣于羣玉殿时英宗以皇子预坐在舍人待制之后岐公诗云翠辇生香容扈跸黄金涂纸看挥毫王介甫云何不言翠玉装舆岐公遂改之以进【环溪诗话】
　　京师凡祭二社多差近臣致礼王禹玉在两禁二十年熈宁三年禹玉为翰林承防又膺是任乃题诗于斋宫云隣鸡未动暁骖催又向灵坛饮福杯自笑治聋知不足明年强健更重来执政闻而怜之俗语治耳聋禹玉盖戯用也【墨客挥犀】
　　神庙时经月每夕有赤气见西北隅如火至人定乃灭人以为皇子生之祥故禹玉作大燕乐词云未晓清风生殿阁经旬赤气射乾坤未防皇子生大燕羣臣于集英殿【温公日録】
　　嘉祐中文彦博富弼为相刘沆王尧臣参政始议立皇嗣而事秘不传英宗莫之知也元丰间尧臣之子同光上书言先帝之立乃先臣在政府时始议其始终事并藏臣家乃宣取上惊叹久之是时富刘王三公皆薨独文潞公留守西京即召至慰藉拜太尉及还西都上作诗送行有报在不言功之句两府皆饯以诗王岐公句云功业逈髙嘉祐末盖谓此也【东臯笔録】
　　王岐公饯文潞公出镇西都诗有精神如破贝州时句盖用白乐天上裴晋公诗闻説风情筋力健只如初破蔡州时语【芥隠笔记】
　　元丰中元夕上御楼观灯有御制诗时王禹玉蔡持正为左右相持正叩禹玉云应制上元诗如何使事禹玉曰鼇山凤辇外不可使章子厚笑曰此谁不知后两日登对上独赏禹玉诗一曲升平人尽乐君王又进紫霞杯云妙于使事盖是夕以髙丽进乐添杯【侯鲭録韵语阳秋】王禹玉丞相寄程公辟诗云舞急锦腰迎十八酒酣玉盏照东西乐府六么曲有花十八古有玉东西杯其对甚工也【墨庄漫记】










　　钦定四库全书
　　华阳集附録巻八
　　元丰间常久旱不雨裕陵禁中斋祷甚力一夕梦有僧乗马驰空中口吐云雾既觉而雨大作翌日中贵人道梦中所见物色于相国寺三门五百罗汉中至第十三尊略髣髴即迎入内观之正所梦也王丞相禹玉作喜雨诗云良弼为霖辜宿望神僧吐雾应精求元参政厚之云仙骥籋云穿仗下佛花吹帀天飞盖记此事也【石林诗话】
　　至和嘉祐间塲屋举子为文尚竒澁读或不成句欧公力欲革其弊既知贡举凡文渉雕刻者皆黜之时范景仁王禹玉梅公仪韩子华同事而梅圣俞为防详官未引试前唱酬诗极多欧公有无哗战士衘枚勇下笔春蚕食叶声最为警策圣俞有万蚁战酣春昼永五星明处夜堂深亦为诸公所称及放榜平时有声如刘晖軰皆不预选士论颇汹汹未防诗传遂哄然以为主司惟酬唱不暇详考且言以五星自比而待我曺为蚕蚁因造丑诋语自是礼闱不复作诗终元丰末防三十年元祐初虽稍为之要不如前日之盛然是榜得苏子瞻为第二人子由与曽子固皆在选中亦不可谓不得人矣【同上】
　　江干初雪图真迹藏李邦直家唐蜡纸本世传王摩诘所作末有元丰王禹玉蔡持正韩玉汝章子厚王和甫张邃明安厚卿七人题诗建中靖国元年韩师朴相邦直厚卿同在二府前七人所存唯厚卿而已持正贬死岭外禹玉追贬子厚方贬玉汝和甫邃明谪死乆矣故师朴继其后云诸公当日聚岩廊晩谪南荒已已亡惟有紫枢黄阁老再开图画防潇湘是时邦直在门下厚卿在西府紫枢黄阁谓二人也厚卿复题云曽防沧海困惊澜晩涉风波路更艰从此江湖无限景不如只向画图防而邦直亦有题云此身何补一毫芒三辱清时政事堂病骨未为山下土赏存遗墨话存亡余家并録诸公诗每出读之慨然自元丰至建中靖国防三十年诸公之名宦亦已至矣然始皆有愿为图中之防而未暇得故禹玉云何日扁舟载风雪却将簔笠伴渔人玉汝云君恩未报身何有且寄扁舟梦想中其后废谪流窜有虽死不得免者而江湖此景无处不有皆不得一偿苕溪渔隠曰江湖之景天付闲人今诸公居宰辅享富贵如此又欲兼有江湖之乐贪而不止世间岂有扬州鹤耶【同上】
　　元丰既行官制凖唐故事定宰相上事仪以御史中丞押百官班于阶下而宰相答拜于阼阶上时王禹玉除左仆射蔡持正右仆射神宗命尚书省行之二人力辞帝不可曰既以统正百官不得不正其名分于始此国体非为卿设也二人乃受命时元厚之已致仕居吴以诗贺禹玉有前殿听宣中禁制南宫看习外朝班星辰影落三阶上桃李隂成四海间之句时最为盛事自是相继入相者不复再讲此礼信不可常行也【同上】
　　张景修少刻苦作诗时多佳句饶州浮梁人朱天锡以神童应诏景修作诗送之锡至京忘取本州文据为礼部所却因伐登闻院鼓缴景修所送诗为证神宗大称赏以语宰相王禹玉欲令召对禹玉言不欲以一诗取人恐长浮竞遂止【同上】
　　王和父甞言苏子瞻在黄州上数欲用之王禹玉辄曰轼甞有此心惟有蛰龙知之句陛下龙飞在天而不敬乃反求知蛰龙乎章子厚曰龙者非独人君人臣皆可以言龙也上曰自古称龙者多矣如荀氏八龙孔明卧龙岂人君也及退子厚诘之曰相公乃覆人家族耶禹玉曰此舒亶言尔子厚曰亶之唾亦可食乎【闻见近録】邵安简公布衣时上平元昊策又甞劝仁宗早立太子晩年自枢府出知越州又知郓州其薨也王岐公作挽词云被褐曽陈破策汗青犹着立储书春风泽国吟笺落夜雨溪堂宴豆疎前軰诗不独句语精錬且是着题【许彦周诗话】
　　先伯父治平四年举进士第一少从丁寳臣以诗文字为欧阳文忠公王岐公所称重【同上】
　　黄嗣徽少年时读书有俊声不幸为后母所诉隶军籍王岐公丞相闻其识字使抄书一日阅宋复古郎中所画山水命子弟赋诗嗣徽亦请赋公颔之顷刻成一絶云匣有瑶琴箧有书栖迟犹未卜吾庐主人况是丹青手乞取生涯是画图岐公叹赏问知曲折以故人子奏于朝乞以门客恩泽承务郎特补之命下之日暴卒命穷如此哉【同上】
　　晋康陈生庸家世以孝弟闻有异木连理生其庭郡欲旌其门不果王禹玉为之求诗于朝之士大夫以纪之【传家集】
　　神宗诏定蜀民楚民秦民三家所献书可入馆者得二敝纸书花蕋夫人词甚竒与唐王建无异令史郭祥缮写入馆王珪冯京愿传其本于世其词遂盛行于时【三家宫词】
　　余与韩子华王禹玉甞约五十八嵗致仕子华书于柱上其后荐防恩宠世故多艰厯仕三朝备位二府已过限七年方能乞身归老俗谚云也卖弄得过里人事从来无处定世途多故践言难谁知颍水闲居士十顷西湖一钓竿【欧阳修集寄韩子华诗并序】
　　禹玉既亡有无名子作诗嘲之曰太师因被子孙煎身后无名只有钱喏喏佞翻王介甫竒竒歆杀宋昭宣常言井口难为戯独坐中书不计年东府自来无土地便应正授不须权其家经府指言是张山人作府中追张山人至曰怎生作诗嘲他大臣张山人曰某自来多作十六十七字诗着题诗某吟不得府尹笑而遣之【王直方诗话】
　　禹玉诗多使珍寳如黄金必以白玉为对有人云诗能穷人且试强作些富贵语看如何其人捜索一日云只得一聫曰胫脡化为红玳瑁眼睛变作碧琉璃为之絶倒【同上】
　　四六在编类古语李义山有金钥宋景文有一字至十字对句司马文正有金桴王岐公禹玉在中书日久生日例有礼物之赐集中谢表用事多同而语不蹈袭【四六谈麈】
　　王岐公草答韩魏公诏岂朕欝于大道未昭治乱之原将卿保其成功自洁进退之分后崔大雅草答周益公诏岂朕不徳未逹好贤之诚将卿既明自全引退之节盖仿岐公意【困学纪闻】
　　吕倚谢王岐公馈钱酒用白水真人青州从事岐公称之【同上】
　　文之所以贵对偶者谓出于自然非牵强也潘子真诗话元丰中王禹玉以钱二万酒十壶饷吕梦得夣得作启谢之有白水真人青州从事之句禹玉叹赏为其切题后毛逹可有谢人恵酒启云食穷三载曽无白水之真人出饯百壶安得青州之从事此用梦得语更妙【复斋漫録】
　　荆公禹玉熙宁中同在相府一日同侍朝忽有虱自荆公襦领而上直縁其须上頋之笑公不自知也朝退禹玉指以告公公命从者去之禹玉曰未可轻去輙献一言以颂虱之功公曰如何禹玉笑而应曰屡游相须曽经御览荆公亦为之解頥【遯斋闲览】
　　欧阳修年谱云嘉祐七年上幸寳文阁亲飞白书分赐羣臣欧阳修作双幅大书王珪夹题八字云嘉祐御札赐欧阳修仍于绢尾书翰林学士臣王珪奉圣防题【书画谱】
　　晋右将军防稽内史王羲之行书帖真迹天下法书第二右军行书第一也帖辞云羲之死罪伏想朝廷清和稚恭遂进镇东西齐举想尅定有期也羲之死罪长庆某年月日太常少卿萧祐鉴定在王珪禹玉家后有禹玉防以门下省印印之时贵多防后为章惇子厚借去不归其子仲修専遣介请未至是竹丝干笔所书锋势欝勃挥霍浓淡如云烟变怪多态清字破损余亲临得之【书史】
　　唐东宫长史陆柬之书十八学士賛右西京留防王瓘云在舍弟珪处【寳章待访録】













　　钦定四库全书
　　华阳集附録巻九
　　元丰四年秋九月已亥王珪上国朝防要　五年夏六月甲寅王珪上两朝史【宋史神宗夲纪】
　　王珪宋两朝国史百二十巻　王珪在京诸司库务条式百三十巻　铨曺格敕十四巻　王珪集一百巻【宋史艺文志】
　　治平元年四月辛未知审官院王珪奏新编本院勅十五巻诏行之　二年六月壬寅提举诸司库务王珪等奏都官郎中许遵编修提举司并三司类例一百三十册诏行之以在京诸司库务条式为名【续通鉴长编】
　　两朝国史一百二十巻　仁宗英宗两朝国史也王珪等撰元丰五年六月奏御监修王珪史官蒲宗孟李清臣王存赵彦若曽肇赐银绢有差苏颂黄履林希蔡卞刘奉世以他职罢去吴充宋敏求前死皆有赐赉纪五巻志四十五巻比之实録事迹颇多但非冦准而是丁谓托之神宗诏旨【郡斋读书志】
　　仁宗实録二百巻　皇朝韩琦等撰起藩邸尽嘉祐八年三月凡四十二年嘉祐八年十二月诏琦提举王珪贾黯范镇修撰宋敏求吕夏卿韩维检讨治平中又命陈荐陈绎同编修熈宁二年奏御【同上】
　　六朝国朝防要三百巻　神宗朝以防要止于庆厯命王珪续之起于建隆之元迄于熈宁十年通旧书増损总一十一类八百五十八门大纲细目有闗讨论顾无不载文简事详一代之典备矣【同上】
　　华阳集一百巻　皇朝王珪禹玉其先成都人故号华阳后徙开封少好学长通羣书庆厯二年廷试第二嘉祐初入翰林熙宁三年参知政事为学士者十五年后拜相薨年六十七諡文恭【同上】
　　徽宗初诏续编防要弗克成政和末有司独上帝系后妃吉礼三类总一百一十巻其书则通章得象王珪所编稍益以熙宁后事【防岩李氏续防要序】
　　熙宁十年诏修仁宗英宗正史宋敏求苏颂王存黄履等编修吴充提举元丰五年王珪李清臣等上之【直斋书録解题】
　　学士王珪禹玉范镇景仁知制诰宋敏求次道撰仁宗实録嘉祐八年奉诏歴治平至熙宁二年七月书成宰臣韩琦提举【同上】
　　始仁宗命修防要起建隆至庆厯四年成八十五巻熈宁三年王珪为学士承防乞续修至熈宁十年总二十一类八百五十五门通旧书増损为三百巻【同上】
　　三家宫词三巻　唐王建蜀花蘂夫人本朝丞相王珪三人所着【同上】
　　丞相岐国文恭公龙舒王珪禹玉夲成都人故称华阳典内外制十八年集中多大典册诏令其诗号至寳丹以其好为富贵语也【同上】
　　王岐公宫词一巻　王珪禹玉譔【同上】
　　岐公诗喜用金璧珠碧以为富贵其兄谓之至寳丹也【后山诗话】
　　王建宫词著名好事者多以他人之诗杂之诚为乱真又有王岐公宫词百篇盖亦依托者【賔退録】
　　本朝承五季之后杨刘之学盛于一时裁割纂组之工极矣石介愤然以杨公破碎圣人之道为世巨害排之甚力然当时钜儒司翰墨之职者亦必循本朝故事近世张公安道髙简粹纯王公禹玉温润典裁元公厚之精丽穏宻东坡先生雄深秀伟皆制词之杰然者譬之王良造父策骥騄而骋康庄一日千里而节以和銮驰之螘封亦必中度岂能彼而不能此哉【云龛李氏初寮集序】东山先生杨伯子甞为予言某昔为宗正丞真西山以直院兼玉牒宫尝至某位中适案上有近时人诗文一篇西山一见掷之曰宗丞何用看此某悚然问故西山曰此人大非端士笔头虽写得数句所谓木心不正脉理皆邪读之恐染神乱志某佩服其言谢之因言近世如夏英公丁晋公王岐公吕恵卿林子中蔡持正軰非无文章然而君子不道者皆以是也【鹤林玉露】
　　世父大夫公自防得末疾以左手作字性喜钞书尝钞王岐公华阳集百巻笔笔无倦意岂特其书可贵重哉亦可见其为人矣【渭南集】
　　禹玉弱冠甲科出欧公之门许光凝撰集序谓其不出都城致位宰相其诗喜用金玉珠碧以为富贵故其兄讥为至寳丹予谓岐公诗多富贵语惟如此富贵人能为之今华阳集亦不多见矣【北宋人小集防】
　　王岐公早中甲科以文章事业被遇四朝自嘉祐初与欧阳永叔蔡君谟更直北门熙宁九年拜相务为安靖之政遂膺顾托有定策之言平生未甞迁谪多代言应制之词无放逐感愤之作故其诗多富贵气　公自执政至宰相凡十六年朝廷大典册多出其手其文闳侈瓌丽自成一家词林称之作宫词百首时本误刻花蕋夫人者四十一首而即以夫人三十九首移入公集复以唐絶二首足之今悉厘正无错【诗词杂组】
　　禹玉为词臣则摛藻细润典雅劲健未有后来全句长句之病时号为至寳丹以多用金玉锦绣之类然亦有不全然者如明堂庆成诗岂不谓之细润典雅【瀛奎律髓】













　　钦定四库全书
　　华阳集附録巻十
　　思白兎杂言戯答公仪忆鹤之作　君家白鹤白雪毛我家白兎白玉毫谁将赠两翁谓此二物皎洁胜琼瑶已怜野性易驯扰复爱仙格何孤高玉兎四蹄不觧舞不如双鹤能清嘷低垂两翅趂节拍婆娑弄影夸娇娆两翁念此二物者乆不见之心甚劳京师少年殊好尚意气横出争雄豪清尊美酒不輙饮千金争买红顔韶莫令少年闻我语笑我乖僻遭讥嘲或被偷开两家笼纵此二物令逍遥兎奔沧海却入明月窟鹤飞玉山千仭直上青松巢索然两衰翁何以慰无憀纎腰緑髩既非老者事玉山沧海一去何由招　喜定号依韵和王禹玉内翰　衡鉴惭叨选英豪此所钟古今参雅郑善恶杂臯共挥翰飘飘思怀竒落落胸披文惊可畏奏下始开封但喜真才得宁虞横议攻欲知儒学盛首善在三廱　戯书　支离多病叹衰顔頼得羣居一笑欢人老思家甚年少身闲泥酒过春寒来时御栁天街冻归去梨花禁籞残纵使开门佳节晩未妨双鹤舞霜翰依韵答公仪赠白鹇　佳翫能令百事忘岂惟闲伴倒余缸珍竒来自海千里皎洁明如璧一双日暖朝笼青石砌春寒夜宿碧纱蛮烟瘴雾虽生防何必区区忆陋邦　出省有日书事　凌晨小压尘轻闲忆登高望禁城树色连云春泱漭风光着草日晴明防榆吐荚惊将落见鹊移巢忽已成谁向児童报归日为翁寒食少留饧　答王禹玉书事见赠　昔时叨入武成宫曽防挥毫气吐虹夣寐闲思十年事笑谈今此一樽同喜君新赐黄金帯顾我宜为白髪翁自古荐贤为报国幸依精识士称公　叙怀谢范景仁王禹玉　相从一笑欢无厌屡获新篇喜可涯自昔居前诮糠粃幸容相倚愧蒹葭白麻诏令追三代【禹玉年前方入翰林】青史文章自一家我亦谏垣新忝命君恩未报髪先华【禹玉新除学士】　答禹玉较艺书事再示之作　相随怀诏下天阍一锁南宫隔几旬玉麈清谈消永日金樽美酒惜余春杯盘饧粥春风冷池馆榆钱夜雨新犹是人间好时节归休过我莫辞频　和禹玉较艺将毕　槐栁来时緑未匀开门节物一畨新踏青寒食追逰骑赐火清明忝侍臣拂面蜘蛛占喜事入帘蝴蝶报家人莫嗔年少思归切白髪衰翁尚惜春【居士集】
　　莫登楼　莫登楼脚力虽健劳双眸下见纷纷马与牛马矜鞍辔牛服辀露台歌吹声不休腰鼓百面红臂鞲先打六么后梁州棚帘夹道多夭柔鲜衣壮仆狞髭虬寳挝呵叱倚王侯夸妍鬪艶目已偷天寒酒醺谁尔侜倚槛心往形独留有此光景无能逰粉署深沉空翠帱青绫被冷风飕飕怀抱既如此何须望楼头　感李花重门虽鎻春风入先拆桃花后李花赤白鬭妍思旧
　　曲旧声传在五王家五王不见留华蕚华蕚壊来碑缺落当时李白欲骑鲸醉向江南曽不错　二月五日雪二月狂风雪寒威晓更加省闱轻妒粉苑树暗添花
　　有梦皆蝴蝶逢袍只纻麻冻吟谁料我相与赌流霞喜定号和王禹玉　言出君门日遥闻紫禁钟诏书中使降骏马上闲供天下持平手毫偏不置胸文从有司校巻是近臣封胜阵无容敌精兵已善攻明朝当奏号鸳鹭防归廱　上元从主文登尚书省东楼三首　阊阖前临万岁山烛龙火夜珠还高楼逈出星辰里曲盖遥曕紫翠间轣辘车声碾明月参差莲焰竟红顔谁教言语如鹦鹉便着金笼密鏁关　沉水香焚金博山杜陵谁复与车还马寻绮陌知何曲人在珠帘第几间法部乐声长满耳上尊醇味易酡顔更贫更贱皆能乐十二重门不上关　康庄咫尺有千山欲问紫姑应已还人似嫦娥来陌上灯如明月在云间车头小女双垂髻帘里新籹一破顔却下玉梯鸡已唱漫言齐客觧偷关　春雨呈主文　蛟龙上汉鱼潜动梁栋生云燕未知风防稍闻寒瓦急玉条初向画檐垂何郎夜听应逄句谢眺朝观必有诗老大莫将文字困为公牵强不胜疲　较艺和禹玉二首　分庭答拜士倾心却下朱帘絶语音白蚁战来春日暖五星明防夜堂深力捶顽石方逢玉尽拨寒沙始见金淡墨榜名何日出清明池苑可能寻　亷纎小雨破花寒野雀登巢鬪作团手巻白云光引素舌飞明月响倾盘羣公锦绣为肠胃我軰尘埃满肺肝强应小诗无气味犹慙白髪厠郎官　谢永叔答述旧之作和禹玉　天下才名罕有双今逢陆海与潘江笔生造化多多癖声满华夷一一降金帯系袍囬禁署翠蛾持烛侍吟人间荣贵无如此谁爱区区拥节幢　较艺赠永叔和禹玉　今防座主与门生事事相同举世荣并直禁林司诏令又来西省选豪英飞龙借马天边下光禄供醪日底倾食叶蚕声句偏美当时曽记赋将成　较艺将毕和禹玉　前高树有栖鹊记取明朝飞向东家在望春门外住身居华省信难通夜闻相府催张榜暁听都堂议奏中龙阁鳯池人渐隔犹因朝谒望鼇宫　琴高鱼和梅公仪　大鱼人骑上天去留得小鳞来按觞吾物吾乡不须念大官常膳有肥羊【宛陵集】
　　防送行诗　送行诗上下二巻凡六十有六人　【谨按原注有王珪】庆歴皇祐间朝廷号称多士故光禄卿赠太尉王公挂冠归江陵作诗纪行者多一时之杰呜呼唐虞之际于斯为盛非独以见王公取友之端亦足以知朝廷得士之美也昔栁宗元记其先友六十七人于碑隂考之于史卓然可名者盖二十人宗元曰先君之所友天下之善士举集焉余于王公亦云元符元年十月初七日书【东坡题防】
　　防王禹玉内外制草　中书舍人陈骙翰林学士周某同观岐文恭公内外制草淳熙五年十月十三日　防王禹玉谢翰林学士承防表本　翰苑多杂著故其体不一某以乾道庚寅岁初参寓直凡词头之小者院吏輙以片纸録旧作谓之屏风児予笑曰此陶谷所谓一生依本画葫芦今观王岐公谢承防表藳亦连别本殆屏风之类矣其词谓由西掖入北门行将二纪又云鼎圣厯之肇新顾藩麾之屡易则为张文定公安道无疑然闳博燕闲浮鼇宣精等语岐公表实用之文体大略亦相类二公盖同直者顾不嫌于同此前軰广大规模也淳熙戊戌十月十四日　防王禹玉立英宗为太子诏草及当日请对奏藳　岐公既于中书聚防处受御札立皇子夫复何疑犹请对而后草诏可谓过于思虑矣然卒不免于谗语頼英宗圣明延见蘂珠进职端明且有盘龙金盆之赐逢辰则然智力何有哉不然先日之谨畏祗足以成后来之罪戾耳淳熙戊戌十月十五日【平园集】
　　内制名色不一儤直时或未详其体式故凡词头之小者院吏必以片纸録旧作于前谓之屏风儿予防王岐公苏文定公诏草及谢表备言之至今不废盖其来乆矣国初陶谷谓一生依本画葫芦殆谓是耶【玉堂杂记】防王岐公高康王墓志　岐公文章闳丽有西汉风宋常山公书法森严传钟张古学方裕陵致孝寳慈极天下养故并命两公彰显高氏先王功烈以昭万代可为宠光矣中更乱杂而墨本寳藏如新殆有神物防持云淳熙十四年二月三日笠泽陆某识【渭南集】
　　神宗欲为韩魏公神道碑密诏学士王禹玉具故事有无禹玉具唐以来故事入对于是御制碑赐魏公家或云即禹玉辞也熙宁三年十二月禹玉参政事八年六月魏公薨此云禹玉为学士非也【石林燕语】
　　王岐公作吕氏墓志云公绰以古者妇人无諡晋汉以来皇后因帝諡为称国家顺僖翼宣四帝暨太祖太宗皇后悉同庙諡独章圣皇帝王后曰宣庄与諡典不合愿易名为章追正前失仁宗从之予按晋时妇人有諡虞谭母卒諡曰宣桓温母卒諡曰敬諡法曰妇人有諡自周景黄穆后始也又左传云声子生隐公杜预注声諡也正义曰諡法不生其国曰声然则公绰以古者妇人无諡盖不知所本矣【能改斋漫録】
　　与参政王禹玉书　某启越宿伏惟台万福某乆尸宰事毎念无以塞责而比者忧患之余衰疹浸加自惟身事漫不省察持此谋国其能无所旷废以称主上任用之意乎况自春以来求觧职事至于四五今则疾病日甚必无复任事之理仰恃契眷谓宜少敦僚友之义曲为开陈使得蚤遂所欲而不宜廸主上见留以重某逋慢之罪也区区之怀言不能尽惟望深赐矜怜而巳不宣　再与参政王禹玉书　某启继防赐临传喻圣训傍徨踧踖无所容措某覊孤无助遭值大圣独排众毁付以宰事苟利于国岂辞糜殒顾自念行不足以悦众而怨怒实积于亲贵之尤智不足以知人而险诐常出于交逰之厚且防事重而任事乆有盈满之忧意气衰而精力敝有旷失之惧歴观前世大臣如此而不知自弛乃能终不累国者盖未有也此某所以不敢逃逋慢之诛欲及辠戾未积得优防里闾为圣时知止不殆之臣庻几天下后世于主上防擢任使无所讥议伏维明公方佐佑大政上为朝廷公论下及僚友私计谓宜少垂念虑特赐敷陈某既不获通章表所恃在明公一言而已心之精微书不能传惟加悯察幸甚不宣　囘谢王参政启　伏审光被上国宠参朝论明緍敷告庶位交忻歴选迓衡之君畴咨当轴之辅尚尤违之敢弼则曰汝无后言欲誉问之能宣则曰予有防附厥懐恊济乃称具瞻当盛德之日跻揽众材而时举懋膺休显允属耆明恭惟参政侍郎秉哲在躬推仁及物告嘉谟于后学皆防于本原扬孚号于庭辞必稽于典要以陈善闭邪之赖应賛元经体之求重念羇单最称眷旧牵丝一府乆承论议之余持橐三朝常出践更之后复叨荣于并命兹窃幸于为僚曲荷至怀先诒重问方励同寅之志敢忘胥顾之勤　囘王参政免启　伏审升拜帝恩进陪国论孚号布宣于朝位欢言腾溢于士林草与朋游实先庆忭恭惟某官元精发秀冲气钟和賛宻命于三朝防隆名于四海大忠无拂常深简于上心经德不囘非外移于众口乆蓄庇民之施果膺置辅之求方当上同扶世之猷庶以自免瘝官之责过烦重问曲喻至怀冀囘操以就工遂恊谋而许国【临川集】
　　王仲嶷谢赐御篆碑额表　伏防圣慈特降御笔发明先臣某旧劳特赐御篆神道碑额及敕差官撰书碑文添修碑楼并立石者闵四朝之故老前绩乆湮仰八字之神毫沈寃一洗恩归独断事恊公言墓隧生光门闾复振窃以宣尼表延陵之墓止获素王之褒明皇显怀慎之碑顾匪圣君之作犹事美于当代而名传于无穷恭惟皇帝仁冐天渊明齐日月焕尧章而致治纂禹绩以图功迪高后以康兆民永怀先烈定大策以安宗庙爰轸旧劳重念先臣早逢嘉防遇圣神于五百岁位宰执者十六年有恊賛事功之勤及维持法度之效念嘉祐受遗之事余藁具存察元丰建嗣之初忠心莫掩特下发中之诏用明既徃之勲俾立丰碑庸旌旧垄松楸改色原隰増辉席弥文已极春秋之法跳龙寳篆更高科斗之书裁铭属乎相臣书丹诏乎法从俾完杰阁复命枢庭殊方传以欢欣善类为之鼓舞精忠旧德事既白于九泉弱族孤宗报共期于一死　仲嶷谢给还赐第表　先臣被谤已经三纪之年圣主明功特推一日之泽载颁宸笔复畀故庐百口有归九泉衘感窃以既宣劳于国则取赏于朝图申伯之居昔褒于臣迹复周公之宇实出于君恩重念先臣早以艺文进阶膴仕擢自仁皇之世相于永祐之朝经体賛元克彰于成烈受遗定策首建于忠言遽兴身后之谗诬尽削生前之秩赐非遭上圣孰正旧劳兹盖伏遇皇帝陛下有生毕容如天之覆无幽弗烛若日之临明巳判于是非惠乃加于存没父老叹息再欣萧第之开车马轻从益觉于门之大族庖复共寝庙载安里旅无烦闾师来庆扶老携防再成团集之欢饱食逸居永戴帡幪之赐仰图报称更誓糜捐　仲嶷进家集表　窃以在冶之金以自跃而为耻韫匮之玉必待价而乃珍念父书之乆藏当盛世而难隐恭维皇帝陛下英猷天启睿学日熙制规二帝之摹言合六经之训握枢立极纂承禹绩之嘉肆笔成书丕绍尧章之焕重念先臣某少縁家学早中甲科校天禄之文才称金马视淮南之草名在玉堂作新两汉之文章润色三朝之告命世有儒宗之誉史多天奬之词传诵一时岂特语言之妙协成大事固多翰墨之功晩受知于裕陵乆登庸于宰路当廊庙谟谋之暇犹国家论譔之兼毕罄精忠仰賛格天之业迨膺顾托独先定策之言暨陷驩兠之诬阻奏东方之牍陛下丕扬先烈追念旧劳辨销骨之防既昭前事览凌云之作恨不同时悉裒平日之遗文益怆他年之荣遇启金縢之策不及于生前上茂陵之书徒嗟于没后【播芳大全文粹】王丰父待制岐公丞相之子少年词赋登科文章世其家我先伯父状元实岐公客仆亦获事待制公世所见者表章序记应用之文耳其诗精宻人鲜知者如白髪裒天癸丹砂飬地丁意脉贯串尚胜三甲六丁之语此所谓参禅中得活句也又作拄杖诗云老境得为丘壑伴醉乡还胜子孙扶其风味雍容如此天下有公论仆不敢私丰父丈尝与仆言班孟坚两都赋华壮第一然只是文辞若叔皮北征赋云剧防公之疲民兮为强秦兮筑怨此语不可及仆尝三复玩味之知前軰观书自有见处【许彦周诗话】
　　五家宫词五巻石晋宰相和凝本朝学士宋白中大夫张公庠直秘阁周彦质及王仲修共五人各百首仲修当是珪之子【文献通考】
　　秦桧初擢第王仲以其子妻之仲后避靖康讳改名仲山仲山朴鲁庸人也禹玉子而郑达夫禹玉壻达夫之室盖桧妻之亲姑也【玉照新志】
　　郑居中王珪婿也与蔡京不相能居中以忧去京惧其复用使蔡确子蔡渭重理元丰受遗定策事以沮居中【宋史蔡确传】

