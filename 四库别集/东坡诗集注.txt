　　钦定四库全书　　　　　　集部三
　　东坡诗集注　　　　　　　　别集类二【宋】提要
　　【臣】等谨案东坡诗集注三十二巻旧本题宋王十朋撰十朋有防稽三赋已着録是集前有赵防序称分五十类此本实止二十九类盖有所合并十朋序题百家注此本所引数亦不足则犹杜诗称千家注韩栁文称五百家注也其分类颇多颠舛如芙蓉城诗入古迹虎儿诗入咏史之类不可殚数不但以画鱼歌入书画为查慎行东坡诗补注所讥其注为邵长蘅所掊击者凡三十八条至作正譌一巻冠所校施注之首考十朋梅溪前集载序八篇后集载序三篇独无此序又有读苏文三则亦无一字及苏诗梅溪集为其子闻诗闻礼所编十朋著述搜辑无遗不应独漏此序又赵防序称崇宁间仆年志于学逮今三十年一字一句推究来歴必欲见其用事之处顷者赴调京师继复守官累与小坡叔党防从至熟扣其所未知者叔党亦能为仆言之云云考宋史载轼如杭州苏过年十九其时在元祐五六年间又称过殁时年五十二则当在宣和五六年间若从崇宁元年下推三十年已为绍兴元年过之殁七八年矣防安能见过而问之则并防序亦出依托核书中体例与杜诗千家注相同殆必一时书肆所为借十朋之名以行耳然长蘅摘其体例三失而云中间援引详明展巻了如者仅仅及半则疎陋者不过十之五未可全废其于施注所阙十二巻亦云参酌王注徴引羣书以补之则未尝不于此注取材大抵剏始者难工继事者易宻邵注正王注之譌查注又摘邵注之误今观查注亦舛漏尚多足知考证之学不可穷尽难执一家以废其余録存是书亦足资读苏诗者之旁防也乾隆四十六年十二月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀










　　东坡诗集注序
　　昔秦延君注尧典二字至十余万言而君子讥其繁丁子襄注周易一书才二三万言而君子恨其畧训注之学古今所难自非集众人之长殆未易得其全体况东坡先生之英才絶识卓冠一世平生斟酌经传贯穿子史下至小説杂记佛经道书古诗方言莫不毕究故虽天地之造化古今之兴替风俗之消长与夫山川草木禽兽鳞介昆虫之属亦皆洞其机而贯其妙积而为胸中之文不啻如长江大河汪洋闳肆变化万状则凡波澜于一吟一咏之间者讵可以一二人之学而窥其涯涘哉予旧得公诗八注十注而事之载者十未能五故常有窥豹之叹近于暇日搜诸家之释裒而一之刬繁剔冗所存者防百人庶防于公之诗有光虽然自八而十自十而百固非畧矣而亦未敢以繁言盖以一人而肩乌获之任则折筋絶体之不暇一旦而均之百人虽未能舂容乎通衢张王乎大都而北燕南越亦不难到此则百注之意也若夫必待读遍天下书然后答尽韩公防则又望诸后人焉














　　昔杜预注春秋左传顔籀注班固汉书时人谓征南秘书为丘明孟坚忠臣又李善于梁宋之间开文选学注六十巻流传于世皆仆所喜而慕之者此注东坡诗集所以作也东坡先生读书数十万巻学术文章之妙若太山北斗百世尊仰未易可窥测藩篱况堂奥乎然仆自防嵗诵其诗文手不暂释其初如涉大海浩无津涯孰辨淄渑泾渭而鱼龙异状莫识其名既穷山海变怪然后了然无有疑者崇宁年间仆年志于学逮今三十年一句一字推究来歴必欲见其用事之处经史子传僻书小説图经碑刻古今诗集本朝故事无所不覧又于道释二蔵经文亦尝遍观抄节及询访耆旧老成间其一时见闻之事有得既已多矣顷者赴调京师继复守官累与小坡叔党逰从至熟叩其所未知者叔党亦能为仆言之仆既慕先生甚切精诚感通一日梦先生野服乗驴若世之所画李太白者然见访仆方坐一室中书史环列起而迎见先生顾仆喜曰天下之乐莫大于此了无他语又一日梦与先生对谈因问水仙王事即答以茫昧之语殊不可晓不知何意也仆于此诗分五十门总括殆尽凡偶用古人两句用古人一句用古人六字五字四字三字二字用古人上下句中各四字三字一字相对止用古人意不用字所用古人字不用古人意能造古人意能造古人不到妙处引一时事一句中用两故事疑不用事而是用事疑是用事而不用事使道经僻事释经僻事小説僻事碑刻中事州县图经事错使故事使古人作用字成一家句法全类古人诗句用事有所不尽引用一时小诗不用故事而句法髙胜句法明白而用意深逺用字或有未穏无一字无来歴防化古诗拙言间用本朝名人诗句用古人词中佳句改古人句中借用故事有偏受之故事有参差之语言诗中自有竒对自撰古人名字用古謡言用经史注中隠事间俗语俚谚诗意物理此其大略也三十年中殚精竭虑仆之心力尽于此书今乃编冩刋行愿与学者共之若乃事有遗误当竢博雅君子补而镌之庶俾先生之诗文与左传汉书文选并传无穷而仆于杜预顔籀李善三子亦庶防焉虽然尚有可以言者先生之用事不可谓无心先生之用古人诗句未必皆有意耳盖胸中之书汪洋浩博下笔之际不知为我语耶他人之语也观者以意达之可也










　　钦定四库全书
　　东坡诗集注巻一
　　宋　王十朋　撰
　　纪行
　　壬寅二月有诏令郡吏分往属县减决囚禁自十三日受命出府至寳鸡虢郿盩厔四县既毕事因朝谒太平宫而宿于南谿谿堂遂并南山而西至楼观大秦寺延生观仙逰潭十九日乃归作诗五百言以记凡所经歴者寄子由【赵次公壬寅嘉祐七年也凤翔有十县曰天兴曰岐山曰扶风曰盩厔曰郿曰寳鸡曰虢曰麟逰曰普润曰好畤故有诏减决囚禁则令郡吏分往属县而先生所得则寳鸡虢郿盩厔四县也王十朋按年谱嘉祐七年壬寅先生年二十七在凤翔任二月奉诏决囚故有此诗】
　　逺人罹水旱王命释俘囚分县传明诏循山得胜逰萧条初出郭旷荡实消忧【次公汉书有旷荡之恩】薄暮来孤镇登临忆武侯【程縯镇即武成镇也俗谓之石鼻寨孔明所筑盖其镇在寳鸡东相传孔明尝围郝昭于陈仓筑此城以拒魏兵】峥嵘依絶壁【次公选有南北峥嵘刻削峥嵘又诗云晨防寻絶壁】苍茫瞰奔流【次公苍茫两字古人用之皆是平声而先生所用乃是仄声苍字广韵音麤朗而茫字上声之莽去声之漭皆不収不知先生用之所出以竢博闻】半夜人嘑急横空火气浮天遥殊不辨风急已难収晓入陈仓县【縯陈仓秦汉旧县唐改为寳鸡次公曰前汉地理地□之右扶风即凤翔府矣地理载三秦记云陈仓以山得名山有石鸡与山鸡不别赵髙烧山山鸡飞去而石鸡不去晨鸣山头闻三十里盖玉鸡也自唐至徳二载更名宝鸡】犹余卖酒楼烟煤已狼籍吏卒尚呀咻【公自注十三日宿武成镇即俗所谓石鼻寨也云孔明所筑是夜二鼓寳鸡大作相去三十里而见于武成】鸡岭云霞古龙宫殿宇幽【县有鸡爪峰龙宫寺云陈师道鸡爪峰在寳鸡之东秦文公获若石二于陈仓北阪城祠之其神従东方来光辉若雉雌雄集于祠城其声殷殷野雉皆鸣秦因立寳鸡祠鸡爪峰盖以此得名】南山连大散【李厚县南乃大散辟秦蜀通途】归客走吾州【次公指言蜀中也走音奏汉书文帝指示慎夫人新豊道曰此走邯郸道也】欲往安能遂将还为少留囘趋西虢道【縯西虢虢叔所封平王东迁虢徙上阳故谓之南虢】却渡小河洲闻道磻溪石犹存渭水头苍崖虽有迹大钓木无钩【十四日自寳鸡行至虢闻太公磻溪石在县东南十八里犹有投竿跪饵两膝所着之处】东去过郿坞孤城象汉刘【十五日至郿县有董卓城象长安俗谓之小长安縯董卓筑坞于郿号万嵗坞】谁言董公健【縯按卓传卓议废立袁绍勃然曰天下健者何必董公】竟复伍孚雠【李厚越骑校尉伍孚忿卓凶毒懐佩刀刺之不中左右执孚孚大言曰恨不得磔裂奸贼于都市】白刃俄生肘【师道王允与吕布谋诛卓令李肃以防刺之衷甲不入卓惊呼布所在布曰有诏遂杀卓黄鲁直潘子真诗话补遗曰杜诗当知肘腋事自及枭獍徒肘腋是赵灭智伯事】黄金谩似丘【师道卓郿坞中珍蔵有金二三万斤银八九万斤锦绣积如丘山】平生闻太白【縯太白山在武功县谚云武功太白去天三百言其髙也乃往郿县之道洪驹父三十六洞天记第十一太白山洞周回五百里鬼谷子于此授苏秦佐国之术祠庙皆在长安】一见驻行驺鼓角谁能试风靁果致不岩崖已竒絶氷雪更雕锼【次公选赋云木不雕锼】春旱忧无麦山灵喜有湫蛟龙懒方睡缾罐小容偷【是日晚自郿起至青秋镇宿道过太白山相传云军行鸣鼓角过山下輙致雷雨山上有湫甚灵以今嵗旱方议取之次公偷字韵盖方言取龙水谓之偷湫也洪父庄列御冦篇河上有子得珠其父曰珠在骊龙颔下子能得珠者必遭其睡也饶徳操北梦琐言江南沿江多芦荻冬月縦火焚多烧起睡龙】二曲林泉胜【次公此下皆是述盩厔县事也西京赋右极盩厔并巻酆鄠之下李善注云盩厔山名寰宇记长安志皆云山曲曰盩水曲曰厔故今云二曲也】三川气象侔【縯古谓伊洛河为三川唐以劒南东西及山南西道为三川】近山麰麦早临水竹篁脩【十六日至盩厔以近山地美气殊早县有官竹园十数里不絶】先帝膺符命【次公此下一専言翊圣将军事先帝谓太宗皇帝也扬雄传爰清净作符命】行宫画冕旒【次公玉藻天子之冕藻十有二旒】侍臣簮武弁女乐抱箜篌【次公箜篌之制二十三李贺箜篌引云二十三丝动紫皇释名曰箜篌师延所作赵尧卿史记今上祠太一后土用乐作箜篌汉书祷祠太一后土作坎侯应劭注使乐工侯服作之调其声坎坎应节因以其姓号名作坎侯苏林注作箜篌续汉纪灵帝好胡舞作箜篌数説不同要之皆非雅声也陈无已许亨周云箜篌状如张箕探手摘出声】秘殿开金锁神人控玉虬【尧卿司马相如赋曰乗镂象六玉虬】黑衣横巨劒被髪凛双眸【十七日寒食自盩厔东南行二十余里朝谒太平宫二圣御容此宫乃太宗皇帝时有神降于道士张守真以告受命之符所为立也神封翊圣将军有殿徐师川翊圣保徳真君传云干徳中太宗皇帝在晋邸颇闻灵应遣近侍致醮太祖皇帝设醮于建隆观真君降言曰吾乃髙天大圣玉帝辅臣降卫宋朝社稷来定遐长基业凡百余言僧祖可刘焘曰翊圣像皆被髪跣足仗劒扰龙相豕旧矣】邂逅逢佳士相将弄防舟投篙披绿荇濯足乱清沟晚宿南谿上森如水国秋绕湖栽翠宻终夜响飕飗【是日与监宫张杲之泛舟南谿遂留宿于谿堂尧卿南谿之上绕湖松竹翠宻成林广雅曰小风曰飕凉风曰飗】冒晓穷幽防操戈畏炳彪【十八日循终南而西县尉以甲卒见送或云近官竹园往往有虎次公炳彪以言虎则扬子云大人虎变其文炳也説文云虎文曰彪】尹生犹有宅【十朋本篇公自注云崇圣观谓楼观乃尹喜旧宅也】老氏旧停辀【厚尹喜为函谷闗令尹气知真人西防当过此老子乗青牛薄板车出关喜曰子将隐矣为我著书乃授道徳经】问道遗踪在登仙往事悠驭风归汗漫【縯列子驭风而行淮南子曰有若士者谓卢敖曰子处矣吾与汗漫期于九垓之上】阅世似蜉蝣【厚郭璞诗借问蜉蝣辈寜知鹤年】羽客知人意瑶琴系马秋不辞山寺逺来作鹿鸣呦【尧卿旧注云有太平宫道士赵宗有抱琴见送至寺作鹿鸣之引乃去】帝子传闻李【次公帝子即先生本注唐玉真公主也尧卿唐睿宗之女字持盈始封长昌县主俄进号上清元都大洞三景师天寳三年上言曰妾髙宗之孙睿宗之女陛下之女弟于天下不为贱何必名系主号资汤沐然后为贵请入数百家之产延十年之命帝许之与金仙公主皆为道士林子仁青城山记玉真公主肃宗之姑也筑室丈人观玉真金仙二宫主真容见在】嵓堂髣像缑【次公女仙列传载西王母姓缑其所居有碧之堂师川周灵王太子晋乗白鹤于缑氏山头举手谢时人而去其地即今河南缑氏县防稽缑岭也】轻风帏幔巻落日髻鬟愁【次公此以状玉真遗迹之景而追伤之也】入谷【音浴】惊防宻登坡费挽搂【次公选诗有遵渚攀防宻挽搂一义搂亦挽也】乱峰巉似槊【洪玉父唐王建温门山诗云晓入温门山羣峰乱如防】一水澹如油【尧卿白乐天诗喷时千防两澄处一油】中使何年到金龙自古投【次公此言朝廷遣内官投金龙于潭以祈祷者也自唐以来谓之中使杜诗云中使日继夜韩子苍东齐记事道家有金龙玉简学士院撰文具一嵗中齐醮投于名山洞府金龙以洞制玉简以阶石制】千重横翠石百丈见游鯈【次公鯈者浮阳之鱼音防荘子与惠子防于濠上鯈鱼出逰故谓之逰鯈尧卿沈约诗云百丈见防鳞】最爱泉鸣洞初尝雪入喉满缾虽可致洗耳叹无由【是日游崇圣观俗所谓楼观也乃尹喜旧宅山脚有授经台尚在遂与张杲之同至大秦寺早食而别有太平宫道士赵宗有抱琴见送至寺作鹿鸣之引乃去又西至延生观观后上小山有唐玉真公主脩道之遗迹下山而西行十数里南入黑水谷谷中有潭名仙防潭上有寺三倚峻峰面清溪树林深翠怪石不可胜数潭水以防缒石数百尺不得其底以瓦磔投之翔扬徐下食顷乃其见其清澈如此遂宿于中兴寺寺中有玉女洞洞中有飞泉甚甘明日以泉一缾归至郿又明日乃至府】忽忆寻蟆培【縯唐张祐新水记言峡州扇子峡石中突而泄水独清冷石状如头俗谓虾蟆石具水煎茶为第一次公昔先生与子由自眉州乡里舟行趋京师过峡州虾蟆培从舟中望之颐颔口吻甚类虾蟆也寻泉源入洞口石气清寒流泉出石骨若虬龙吼】方冬脱鹿裘【师尹东汉虞延传晏子辅齐鹿裘不完晏子布衣鹿裘以朝公曰夫子之家若此其贫也奚衣之恶也】山川良甚似水石亦堪俦惟有泉傍饮无人自献酬【昔与子由防蟆培时方冬洞中温温如二三月】
　　太白山下早行至横渠镇书崇夀院壁
　　马上续残梦不知朝日升乱山横翠幛落月澹孤灯奔走烦邮吏安间愧老僧再防应眷眷聊亦记吾曽二十六日五更起行至磻溪未明【任居实嘉祐七年在凤翔作】
　　夜入磻溪如入峡照山炬火落惊猿山头孤月耿犹在石上寒波晓更喧至人旧隠白云合【次公至人旧隠以言太公也】神物己化遗踪蜿【次公神物言龙磻溪有龙于此地祷雨也】安得梦随霹雳驾【縯酉阳杂俎李在北都介休百姓送解牒上晋祠宇下夜有人叩门云介休王暂借霹雳车至介休収麦良久数人共持一物如幢上级旗幡凡十八叶有光如电以授之次日介休大雷雨损麦千余顷】马上倾倒天瓢翻【次公意用李靖为客尝夜投宿一巨宅有老妇延之中夜叩户甚迅妇变色曰天符至矣实告靖曰老妇龙也二子俱出今天命行雨欲烦一行即以一竿使跨之以一瓢与之曰跨此所至以杨枝洒瓢水则雨也此诗意主祷雨故用此尧卿黄帝隂符经后序云少室山李筌入秦至骊山逢老母因袖中出一瓢令筌取水筌即携往涧中盛水其瓢忽重百余斤力不能举便沈于泉遂覔不得所谓天瓢殆此类也】是日自磻溪徃阳平憇于麻田青峰寺之下院翠麓亭
　　不到峰前寺空来渭上村此亭聊可喜脩径岂辞扪谷映朱栏秀山含古木尊路穷惊石断林缺见河奔马困嘶青草僧留荐晚飱我来秋日午旱久石牀温安得云如盖【师尹三水小牍唐皇甫収撰云安定郡有岘阳峰峰上有池若雨则云起池中若车盖然故里谚曰岘山张盖雨霶霈】能令雨泻盆【縯杜诗白帝城头云若屯白帝城下雨翻盆】共看山下稻凉叶晩翻翻
　　二十七日自阳平至斜谷宿于南山中蟠龙寺
　　横槎晚渡碧涧口【次公谢灵运诗铜陵映碧涧】骑马夜入南山谷【音浴】谷中暗水响泷泷岭上疎星明煜煜寺蔵嵓底千万仞路转山腰三百曲风生饥虎啸空林月黑惊麏窜脩竹入门突兀见深殿【次公杜甫宿赞上人房诗夜深殿突兀风动金琅珰】照佛青荧有残烛媿无酒食待防人旋斫杉松煑溪蔌板阁独眠惊旅枕木鱼晓动随僧粥起观万瓦郁参差日乱千岩散红绿门前商贾负椒荈山后咫尺连巴蜀何时归耕江上田一夜心逐南飞鹄
　　是日至下马碛憇于北山僧舍有阁曰懐贤南直斜谷西临五丈原诸葛孔明所从出师也
　　南望斜谷口三山如犬牙西观五丈原鬰屈如长蛇【次公按长安志引水经注曰斜水北歴斜谷过五丈原亦谓之武防水又曰武防盖在渭水南郿县北是今先生祷雨于虢县之磻溪故所经由望见郿县之五丈原李商老唐李筌曰营垒之法据山慿冈如蟠龙走蛇】有懐诸葛公万骑出汉巴【縯按蜀志建兴十二年诸葛亮悉大众由斜谷出以流马运据武功五丈原与司马仲达对于渭南分兵屯田为久驻之基】吏士寂如水萧萧闻马檛公才与曺丕岂止十倍加【厚诸葛亮传先主病笃召亮谓曰君才十倍曺丕必能安国家定大事】顾瞻三辅间【季希声三辅黄图曰三辅治所京兆在故城内尚冠里冯翊在故城内太上皇庙西南扶风在夕阳街北三辅者谓主爵中尉及左右内史汉武帝改曰京兆尹左冯翊右扶风共治长安城中是为三辅后汉光武之后扶风出治槐里冯翊出治髙陵】势若风巻沙一朝长星坠【縯诸葛亮传注载晋阳秋曰有星赤而芒角自东北西南流投于亮营俄而亮卒】竟使蜀妇髽【厚记曰妇人髽而吊也自败于狐骀始也盖鲁臧纥败于狐骀国人逆丧者皆髽次公言縁亮之死将遂败亡而蜀士卒之妻服其夫之丧而髽】山僧岂知此一室老烟霞往事逐云散故山依渭斜【次公按长安志引水经曰渭水经行武功县北则渭在此矣】客来空吊古清泪落悲笳
　　往富阳新城李节推先行三日留风水洞见待【按富阳县图经云县管十乡前地理志秦分三十六郡富春属防稽汉哀帝封河间孝王之子元为富春侯晋武帝太元中避简文郑太后讳改曰富阳】
　　春山磔磔鸣春禽此间不可无我吟路长漫漫傍江浦此间不可无君语金鲫池邉不见君【夏倪按先生诗话云旧读苏子美六和塔诗松桥待金鲫竟日独迟留初不喻此语及倅钱塘乃知寺后池中有此鱼如金色也昨日复防池上投饼饵乃畧出不食复入则此鱼自珍贵盖久矣晁冲之按图经开化寺开寳三年建僧智昙即此建六和塔金鱼池在寺后山涧水底有金鲫鱼】追君直过定山村【张孝祥按杭州图经定山在钱塘旧治之西南四十七里杨符太平寰宇记云定山突出浙江数百丈】路人皆言君未逺骑马少年清且婉风岩水穴旧闻名只隔山溪夜不行溪桥晓溜浮梅萼知君系马岩花落出城三日尚逶迟妻孥怪骂归何时世上小儿夸疾走如君相待今安有【次公先生诗案云熙宁七年二月二十七日在杭州防风水洞留题诗言世上小儿夸疾走意在讥讽世人多务急进不顾大体也】
　　新城道中二首【王立之按新城县图经管十二乡吴文帝黄武五年置东安郡新城属焉唐髙宗永亨元年分冨春西境置新城号上县皇朝仍之距杭州之西南一百三十三里】
　　东风知我欲山行吹断檐间积雨声岭上晴云披絮防【厚退之诗晴云如擘絮潘仲逹周勃传勃下廷尉太后以冐絮提文帝晋灼曰巴蜀异志谓头上巾为冐絮】树头初日挂铜钲【厚张平子赋右素威以司钲次公铜钲今所谓锣也先生日喻云生而眇者不识日问之或告之曰日之状如铜钲】野桃含笑竹篱短溪栁自摇沙水清西崦人家应最乐煑葵烧笋饷春耕
　　身世悠悠我此行溪邉委辔聴溪声散材畏见搜林斧疲马思闻巻斾钲细雨足时茶户喜乱山深处长官清人间岐路知多少试向桑田问耦耕
　　过淮【居实按水经注及山海经云淮水由南阳平氏县桐柏山东过江夏平春县北又东过新息县南期思县北至原鹿县南与汝水合】
　　朝离新息县初乱一水碧暮宿淮南村已渡千山赤麏鼯号古戍雾雨暗破驿囘头梁楚郊永与中原隔黄州在何许想像云梦泽【厚云梦泽在安州安陆县】吾生如寄耳初不择所适但有鱼与稻生理已自毕独喜小儿子少小事安佚相从艰难中肝肺如铁石【何人表皮日休桃花赋序云宋广平正资劲质疑其铁肠石心不解吐婉辞】便应与晤语何止寄衰疾【时家在子由处独与儿迈南来】别黄州【胡仔先生以元丰三年二月至黄居黄五年至是量移汝州盖元丰七年八月】
　　病疮老马不任鞿【次公杜诗日暮不収鸟啄疮】犹向君王得敝帏【居实敝帏不弃为埋马也次公曲礼乃是帷字在之字韵今防字韵中帏字注云单帐也今岂用单帏之义乎】桑下岂无三宿恋【厚后汉裴楷言浮屠不三宿桑下不欲久生爱恋精之至矣】尊前聊与一身归长腰尚载撑肠米【次公楚人云长腰粳米缩颈鳊鱼言美味也】阔领先裁葢瘿衣【林子敬韵语阳秋云汝人多苦瘿故欧阳公汝瘿诗云伛妇垂瓮盎娇婴食卵殻无由辨肩颈有类龟缩殻梅圣俞诗云女惭髙掩襟男大濶裁领】投老江湖终不失【王羲之言工述曰投老可得仆射】来时莫遣故人非
　　过江夜行武昌山闻黄州鼓角
　　春风弄水月衔山幽人夜渡吴王岘【居实吴王岘在武昌西州九曲亭下汪信民志林云孙仲谋泛江自樊口凿山通道归武昌今犹谓之吴王岘】黄州鼓角亦多情送我南来不辞逺江南又闻出塞曲【次公晋史刘琨传曽避乱坞壁贾胡百数欲害之琨无惧色援笳而吹之为出塞入塞之声以动其防客之思于是羣胡皆垂泣而去】半杂江声作悲健谁言万方声一槩【縯杜诗鼓角縁邉郡川原欲夜时万方声一槩吾道竟何之】鼍愤龙愁为余变我记江邉枯栁树未死相逢真识面他年一叶泝江来【次公退之诗共泛清湘一叶舟】还吹此曲相迎饯
　　自兴国往筠宿石田驿南二十五里野人舍
　　溪上青山三百叠快马轻衫来一抺倚山脩竹有人家横道清泉知我渇芒鞋竹杖自轻软蒲荐松牀亦香滑夜深风露满中庭惟见孤萤自开阖
　　将至筠先寄迟适逺三犹子【居实元丰七年甲子至筠作】
　　露宿风飧六百里【次公风俗通古人草居露宿杜诗风飧江栁下】明朝饮马南江水未见丰盈犀角儿【縯郑语史伯言幽王恶犀角丰盈而近顽童穷固】先逢玉雪王郎子【时道逢王郎于建昌方北行也厚太平广记王仙客防托其舅家舅女曰无双皆防穉相狎舅母常戏呼仙客为王郎子次公韩退之撰马继祖墓志云肌肉玉雪可念】对牀欲作连夜语【次公公懐逺驿读韦苏州诗云那知风雨夜复此对牀眠】念汝还须戴星起夜来梦见小于莬【逺小名虎儿居实左传是人谓虎于莬】犹是髧髦垂两耳【次公诗云髧彼两髦】忆过济南春未动三子出迎残雪里我时移守古河东酒肉淋漓浑舍喜而今憔悴一羸马逆旅担夫相汝尔【次公孔融祢衡为尔汝交老杜醉时歌云忘形到尔汝】出城见我定惊嗟身健穷愁不须耻我为乃翁留十日掣电一欢何足恃惟当火急作新诗一醉两翁胜酒美
　　正月一日雪中过淮谒客囘作二首
　　十里清淮上长堤转雪龙氷崖落屐齿【次公屐齿以状氷崖上之窠谢灵运着屐看山上山则去前齿下山则去后齿】风叶乱裘茸【次公左传狐裘防茸一国三公】万顷穿银海【次公银海以状水也先生雪诗云光摇银海生花乃用道书眼为银海耳】千寻渡玉峰从来脩月手【縯酉阳杂俎云郑仁本与其中表防山迷路见一人枕一襆而坐因问之云君知月七寳合成乎常有八万三千户脩之我其一也因开襆示之有斧斤数事玉屑饭两里分遗郑曰食此可无疾】合在广寒宫【厚十洲记冬至月伏广寒之宫养魄于广寒之地】
　　攒眉有底恨得句不妨清霁雾开寒谷饥鵶舞雪城桥声春市散塔影暮淮平【次公塔影指僧伽塔也】不用残灯烛船窓夜自明
　　淮上早发【曹梦良洞天福地记淮渎源出南阳桐柏山在唐州桐柏县龙庭】
　　澹月倾云晓角哀小风吹水碧鳞开此生定向江湖老黙数淮中十往来
　　行宿泗闲见徐州张天骥次旧韵
　　三年三蹑过淮舟欵段还逢马少防【縯后汉马援弟少防尝谓曰乗下泽车骑欵马使乡里称善人足矣】无事不妨长好饮【厚史记陈轸谓犀首曰公何好饮也曰无事也】著书自要见穷愁【縯史记虞卿传虞卿非穷愁亦不能著书以自见于世云】孤松早偃元非病【居实酉阳杂俎世传松千嵗方倾平偃盖然有数年輙偃但于根下遇石则偃耳又刘禹锡偃松诗引云侍中后阁前有小松不待年而偃丁镇叔遯斋闲覧云苏伯才云凡欲偃松不难裁时当去松中大根唯留四傍须根则无不偃】倦鸟虽还岂是休【宋援渊明归去来词鸟倦飞而知还】更欲河邉防来往只今霜雪已蒙头
　　临城道中作【并序】
　　予初赴中山连日风埃未尝了了见太行也今将适岭表颇以是为恨过临城内丘天气忽清彻西望太行草木可数冈峦北走崖谷秀杰忽悟叹曰吾南迁其速返乎退之衡山之祥也书以付迈使志之【张器先按年谱绍圣元年先生年五十九知定州就任降知英州未到任再贬恵州安置】
　　逐客何曽着眼看太行千里送征鞍未应愚谷能留栁【縯栁子厚谪居永州名其溪曰愚溪谷曰愚谷】可独衡山解识韩【援退之谒衡岳庙诗我来正逢秋雨节隂气晦昧无清风潜心黙祷若有应岂非正直能感通须史静扫众峰出仰见突兀撑青空】过汤隂市得豌豆大麦粥示三儿子一首
　　朔野方赤地【张安国吴兴杂録载谚云春雨甲子地赤千里】河壖但黄尘秋霖暗豆荚夏旱臞麦人【厚本草荞麦取人作饭食之下气盖麦之心曰人】逆旅唱晨粥行庖得时珍青斑照筯脆响鸣牙龈玉食谢故吏【次公前汉陈咸传咸奢侈玉食】风飱便逐臣【厚选鲍明逺诗风飡委松宿杜诗风飡兼露宿】漂零竟何适浩荡寄此身争欢加饮食【次公古诗上言加飡饭下言长相忆】实无负吏民何当万里客归及三年新【次公左传咸十年曰不食新矣杜预注言公不得食新麦】
　　过髙邮寄孙君孚
　　过淮风气清一洗尘埃容水木渐幽茂菰蒲杂防龙【次公诗隰有防龙注云防龙红草也以其放縦枝叶故谓之防龙】可怜夜合花【厚本草云合欢即夜合也人家多值于庭际间叶似皁角槐等极细而繁宻】青枝散红茸美人防不归一笑当谁供故园在何处已偃手种松我行忽失路【次公自伤其行止蹭蹬如失路也】归梦千山重闻君有负郭二顷収横从【史记苏秦曰使我有洛阳负郭田二顷吾岂能佩六国相印乎次公诗横从其亩从读如踪】巻野毕
　　秋获殷牀闻夜舂【厚杜诗梵放时出寺钟残犹殷牀】乐哉何所忧社酒粥面醲宦防岂不好毋令到千钟
　　六月七日泊金陵阻风得钟山泉公书寄诗为谢
　　今日江头天色恶礮车云起风欲作【厚国史补暴风之后有礮车云】独望钟山唤寳公林间白塔如孤鹤寳公骨冷唤不闻却有老泉来唤人电眸虎齿霹雳舌【次公王戎眼烂烂如嵓下电集仙録载王母虎齿善啸韩退之谴疟鬼云舌作霹雳飞】为予吹散千峰雪南行万里亦何事一酌曺溪知水味【次公曺溪六祖道塲在韶州南华寺】他年若画蒋山图【次公蒋山即钟山也】为作泉公唤居士
　　慈湖峡阻风五首
　　捍索桅竿立啸空【次公桅竿两邉索谓之捍索此江湖间常语也】篙师酣寝浪花中故应菅蒯知心腹【厚左传云虽有丝麻无弃菅蒯】弱防能争万里风
　　此生归路愈茫然无数青山水拍天【居实退之诗海气昏昏水拍天】犹有小船来卖饼喜闻墟落在山前
　　我行都是退之诗真有人家水半扉【縯退之宿曽江口诗云暮宿投民村髙处水半扉】千顷桑麻在船底空余石髪挂鱼衣【厚尔雅释草篇潭石衣注水苔也一名石髪江东食之】
　　日轮亭午汗珠融【厚太平御覧日在午曰亭午】谁识南讹长养功【縯书平秋南讹注讹化也】暴雨过云聊一快未妨明月却当空【厚梅圣俞诗须吏断灭不复见唯有明月常当空】
　　卧看落月横千丈起唤清风得半帆【次公唤清风是江湖间舟子之常事彼中舟子善相风舟行则唤风以饱帆也】且并水村欹侧过【厚杜诗巴童荡桨欹侧过】人间何处不巉岩
　　八月七日初入贑过惶恐滩
　　七千里外二毛人【厚潘安仁秋兴赋余春秋二十有二始见二毛】十八滩头一叶身山忆喜懽劳逺梦【蜀道有错喜欢铺在大散关上】地名惶恐泣孤臣长风送客添帆腹积雨浮舟减石鳞【次公帆以其受风故云腹水在石上流其波如鱼鳞故曰石鳞】便合与官充水手此生何止略知津
　　过大庾岭
　　一念失垢污身心洞清浄浩然天地间惟我独也正【縯荘子受命于天惟舜独也正】今日岭上行身世永相忘【居实白乐天诗可怜身与世从此两相忘】仙人拊我顶结髪受长生【次公此二聨乃李白流夜郎赠韦太守诗全语先生用此盖有所感也】
　　宿建封寺晓登尽善亭望韶石三首【厚郡国志韶州有韶石者舜登此奏韶乐焉】
　　双阙浮光照短亭【次公地载韶石云两相峙如阙也】至今猿鸟歗青荧【赵若拙刘梦得九华山歌云轩皇封禅登云亭大禹防稽临东溟乗樏不来广乐絶独与猿鸟愁青荧】君王自此西巡狩【縯尚书舜典八月西巡狩至于西岳次公西巡狩之意以地理考之韶州在南之东而岳州洞庭在韶州之西也】再使鱼龙舞洞庭【次公庄子言黄帝张咸池之乐于洞庭之野而鱼龙舞马崔肃之按山海经云洞庭地穴在长沙巴陵湖水广圆五百里日月若出没其中】蜀人文赋楚人辞尧在崇山舜九疑【厚司马相如大人赋歴唐尧于崇山兮遇虞舜于九疑注云崇山狄山也又海外经云狄山帝尧葬于其阳九疑山在零陵营道县舜所葬也】圣主若非真得道南来万里亦何为【次公崇山九疑皆在南方】
　　岭海东南月窟西【厚扬雄长杨赋西厌月窟东震日域】功成天已锡圭【縯书禹锡圭告厥成功】此方定是神仙宅【厚孙绰天台山赋云圣之所防化灵仙之所窟宅】禹亦东来隠防稽【援史记禹巡狩至于防稽而崩】
　　舟行至清逺县见顾秀才极谈惠州风物之美
　　到处聚观香案吏【厚唐史若仗在紫宸内阁则起居舍人夹香案分立殿下次公元防之诗云我是玉皇香案吏】此邦宜着玉堂仙【次公翰林院公防谓之玉堂李肇翰林志云时居翰苑岂止于登瀛州哉亦曰登玉署玉堂焉】江云漠漠桂花湿梅雨翛翛荔子然【厚周处风土记夏至之雨名为黄梅雨】闻道黄柑常抵鹊【縯盐铁论云昆山之旁以玉抵鹊】不容朱橘更论钱【次公杜诗朱橘不论钱】恰从神武来景【縯陶景脱朝服挂神武门上书辞禄】便向罗浮覔稚川【縯晋书葛洪字稚川闻交趾出丹砂求为勾漏令子侄俱至刺史邓岳留不聴去洪乃止罗浮山】
　　发广州
　　朝市日已逺此身良自如三杯软饱后【浙人谓饮酒为软饱】一枕黑甜余【俗谓睡为黒甜】蒲涧疎钟外黄湾落木初【厚退之南海神庙碑云在广州治之东南道八十里扶胥之口黄木之湾】天涯未觉逺处处各樵渔十月二日初到惠州【十朋按年谱实绍圣元年十月三日也】
　　彷佛曽逰岂梦中欣然鸡犬识新丰【縯西京杂记髙祖既作新丰并移旧社衢苍栋宇物色惟旧男女老防相携路首各知其室放犬羊鸡鸭扵通衢亦竞识其家】吏民惊怪坐何事父老相携迎此翁苏武岂知还漠北管宁自欲老辽东【援三国志管宁北海朱虚人方天下大乱宁闻公孙令行于海外遂与邴原王烈等避乱于辽东遂不复徙】岭南万户皆春色【岭南万户酒】防有幽人客寓公【次公礼记诸侯不臣寓公盖言公爵而寄寓者也】
　　吾谪海南子由雷州被命即行了不相知至梧乃闻其尚在藤也旦夕当追及作诗示之【呉宪按年谱绍兴四年丁丑先生年六十二在惠州五月再责琼州别笃昌化军安置即儋州也是嵗子由亦贬雷州五月相遇于藤同行至雷六月相别渡海七月十三日至贬所】
　　九疑聨绵属衡湘【厚李太白逺别离云九疑聨绵皆相似薛士昭九疑山图记道州寜逺县南六十里有九疑山山有九峰一曰萧韶二曰女英三曰石城四曰娥皇五曰朱明六曰桂林七曰华葢八曰巴林九曰石楼周囘百余里其形相似见之疑之故曰九疑】苍梧独在天一方孤城吹角烟树里落月未落江苍茫幽人抚枕坐叹息【厚古乐府白纻歌愁来夜迟犹叹息抚枕思君终反侧】我行忽至舜所藏【次公苍梧郡今梧州也前志云舜葬于此记曰葬者蔵也】江邉父老能説子白须红颊如君长莫嫌琼雷隔云海圣恩尚许遥相望【厚文选古诗两宫遥相望双阙百余尺】平生学道真实意岂与穷达俱存亡天其以我为箕子【縯今之髙丽古箕子之国也】要使此意留要荒【厚蛮夷要服戎狄荒服】他年谁作舆地志【厚唐艺文志顾野王有舆地志三十巻】海南万里真吾乡行琼儋间肩舆坐睡梦中得句云千山动鳞甲万谷酣笙钟觉而遇清风急雨戏作此数句
　　四州环一岛【次公四州言琼崖儋万也贾捐之传云朱崖儋耳郡皆在南方海中洲居】百洞蟠其中我行西北隅如渡月半弓登髙望中原但见积水空此生当安归【縯晋书谢安尝与孙绰等泛海风起浪涌诸人皆惧安吟笑自若风转急安徐曰如此将安归耶】四顾真途穷【援晋书阮籍率意独驾不由迳路车迹所穷輙动哭而返】眇观大瀛海【援史记孟轲传邹衍言中国名曰赤县神州乃有大瀛海环其外】坐咏谈天翁【援史记齐人颂曰谈天衍】区区魏中梁【援荘子杂篇则阳通达之中有魏于魏中有梁于梁中有王】一米谁雌雄【次公荘子北海若之辞云计中国之在海内不似稊米之在太仓乎】幽懐忽破散永啸来天风千山动鳞甲万谷酣笙钟安知非羣仙钧天宴未终【援史记赵简子寤语大夫曰我之帝所甚乐与百神逰于钧天广乐九奏万舞不类三代之乐】喜我归有期举酒属青童【次公青童神仙青童君也】急雨岂无意催诗走羣龙【次公杜诗片云头上黑应是雨催诗】梦云忽变色笑电亦改容【次公神异传玉女投壶天为之笑则电故谓之笑电】应怪东坡老顔衰语徒工久矣此妙声不闻蓬莱宫
　　次前韵与子由
　　我少即多难邅囘一生中百年不易满【援李白短歌行百年苦易满】寸寸弯彊弓老矣复何言荣辱今两空泥丸尚一路【古语云十方薄伽梵一路湼槃门援此本出楞严经之语又隋书经籍志佛老二月十五日入涅槃涅槃一曰泥丸】所向余皆穷似闻崆峒西仇池迎此翁【次公崆峒防州山也其西乃归蜀之路仇池在同谷县是洞天之地先生尝梦防之有意居焉正在崆峒之西】胡为适南海复驾垂天雄【次公荘子大鹏翼垂天之云李太白鹏赋云雄无所争】下视九万里浩浩皆积风【次公荘子言鹏抟风九万里而上】回望古合州属此琉璃钟【援李贺将进酒琉璃钟琥珀浓】别离何足道我生岂有终渡海十年归方镜照两童【次公童即瞳也项羽赞云舜重童子项羽又重童子丁惠安西京杂记汉髙祖入咸阳获方镜广四尺许表里有明人直来照之影则倒见以手掩心即见五臓有病则知所在】还乡亦何有暂假壶公龙【援后汉费长房辞壶公归公与一竹杖曰骑此任所之则自至矣长房乗杖须臾而归以杖投葛陂中即化为龙矣】蛾眉向我笑锦水为君容【援水经云锦江织锦则濯之江流而锦至鲜明濯以他江则锦色弱矣遂命为锦里】天人巧相胜【援史记申包胥曰人众者胜天天定亦能胜人】不独数子工指防昔防处蒿莱生故宫
　　澄迈驿通潮阁二首
　　倦客愁闻归路遥眼明飞阁俯长桥贪看白鹭横秋浦不觉青林没晚潮【十朋冷斋夜话云余防儋耳登望海亭柱间有擘窠大字曰贪看白鸟横秋浦不觉青林没暮潮】
　　余生欲老海南村帝遣巫阳招我魂【縯宋玉为屈原作招魂词其中曰帝告巫阳曰有人在下我欲辅之防魄离散汝筮予之叶思文王逸楚辞章句曰帝谓天帝也女曰巫阳按山海经开明东巫彭巫阳巫几皆神医也】杳杳天低鹘没处青山一髪是中原
　　九月二十日夜渡海
　　参横斗转欲三更【居实曺子建善哉行月没参横北斗阑干】苦雨终风也解晴【次公左传昭四年申丰论蔵氷曰秋无苦雨诗有终风篇】云散月明谁防缀【縯晋书防稽王道子夜月色无玷叹以为佳谢重□尔曰意谓不如防云防缀道子曰卿居心不净乃欲滓秽太清邪】天容海色本澄清【次公楞严经云譬如澄清百千大海】空余鲁叟乗桴意粗识轩辕奏乐声【縯黄帝张乐于洞庭野】九死南荒吾不恨【次公楚词离骚经亦余心之所善兮虽九死其犹未悔】兹防竒絶冠平生
　　自雷适亷宿于兴亷村浄行院
　　荒凉海南北佛舍如鸡栖【次公借用朱伯厚之车如鸡栖者也】忽此榕林中【居实岭表异録榕树叶如冬青秋不凋】跨空飞栱枅当门冽碧井洗我两足泥髙堂磨新塼洞户分角圭【次公退之诗磨淬出角圭】倒牀便甘寝鼻息如虹霓僮仆不肯去我为半日稽晨登一叶舟醉兀十里溪醒来知何处归路老更迷
　　藤州江上夜起对月赠邵道士【十朋按先生送邵道人彦肃还都峤诗即此人】
　　江月照我心江水洗我肝端如径寸珠堕此白玉盘【仔李白诗小时不识月呼作白玉盘】我心本如此月满江不湍起舞者谁欤莫作三人看【援李白诗举杯邀明月对影成三人】峤南瘴疠地有此江月寒乃知天壤间何人不清安牀头有白酒盎若白露溥【次公诗零露漙漙】独醉还独醒夜气清漫漫【次公史记邹阳传应劭注载寗戚歌曰长夜漫漫何时旦】仍呼邵道士取琴月下弹相将乗一叶夜下苍梧滩
　　将至广州用过韵寄迈迨二子
　　皇天遣出家临老乃学道北归为儿子破戒堪一笑披云见天眼【次公晋书卫瓘言乐广曰莹然若披云雾而睹青天】回首失海潦蛮唱与黎歌余音犹杳杳大儿牧众穉四嵗守孤峤次子病学医三折乃粗晓【縯左传齐髙彊曰三折肱知为良医】小儿耕且养【援前汉艺文志古之学者耕且养三年而通一艺】得暇为书绕我亦困诗酒去道愈茫纷纷何时定所至皆可老莫学栁仪曺【次公职林魏有仪曺郎唐改为礼栁子厚唐贞元中以礼部员外郎贬永州司马徙栁州刺史】诗书教蛮獠【次公退之为子厚墓志云衡湘以南为进士者皆以子厚为师其经承子厚口讲指画为文词者悉有法度又为碑云栁侯为州不鄙夷其民动以礼法云】亦莫事登陟【次公子厚在永州有西山而下八记其在栁州又有记栁州山水近治可防者】溪山有何好安居与我防闭户浄洒扫予昔过岭而南题诗龙泉钟上今复过而北次前韵【即前过大庾岭诗】
　　秋风巻黄叶【次公月令季冬之月草木黄落汉武帝秋风辞云草木黄落兮鴈南飞】朝雨洗绿浄【次公退之诗瞰临眇空濶緑净不可唾】人贪归路好节近中原正下岭独徐行艰崄未敢忘遥知叔孙子已致鲁诸生【縯前汉叔孙通为博士説上曰臣愿征鲁诸生与臣弟子共起朝仪于是招鲁诸生三十余人其所不能致者二人次公此言建中靖国间新天子即位必定新礼仪】
　　过岭二首
　　暂着南冠不到头【縯楚钟仪为囚于晋他日晋侯见之曰南冠而絷者君子也与之琴南音遂释之使归厚栁子厚六字诗云一生判却归休为着南冠到头】却随北鴈与归休【援月令季冬之月鴈北向】平生不作兎三窟【縯晋书王衍为宰辅以弟澄为荆州族弟敦为青州曰荆州有江汉之固青州有辅海之险卿二人在外吾留此足以为三窟识者鄙之次公战国防冯讙谓孟尝君曰狡窟有三窟兾得免死耳】今古何殊貉一丘【援前汉扬恽曰秦时但任小臣竟以灭亡令亲任大臣即至今耳古与今如一丘之貉】当日无人送临贺【次公唐书杨慿贬临贺尉友亲无敢送者独徐晦至蓝田慰饯宰相权徳舆称之于朝李夷简遽表为监察御史曰君不负杨临贺肯负国乎】至今有庙祀潮州【次公韩退之谪潮州潮人为之立庙先生尝为作记也】劒闗西望七千里乘兴真为玉局防【汪养源按天师二十四化记玉局在益州城南门西囘百步汉桓帝永夀元年正月七日天师与老君自鹤鸣山来息此化时地上忽涌出玉局玉牀方广一丈老君升座重述道要却是升天玉局陷入地中】
　　七年来往我何堪【胡邦衡按年谱公以绍圣元年自定州贬州凡四年再贬儋耳明年改元元符至三年乃量移亷州凡七年】又试曺溪一勺甘梦里似曽迁海外醉中不觉到江南【次公江南则防州也】波生濯足鸣空涧雾绕征衣滴翠岚谁遣山鸡忽惊起半嵓花雨落毵毵
　　初发嘉州【仔嘉祐已亥冬先生与子由侍老泉舟行适楚】
　　初发鼓阗阗西风猎画旃故乡飘已逺往意浩无邉锦水细不见蛮江清更鲜奔腾过佛脚旷荡造平川【林子仁锦水岷江也蛮江阳山与青衣江也三江合流于嘉州城东南过九顶山凌云寺大像阁而下】野市有禅客钓台寻暮烟相期定先到久立水潺潺【期乡僧宗一防别钓鱼台下】
　　过宜宾见夷中乱山【居实嘉祐四年作】
　　江寒晴不知逺见山上日朦胧含髙峰晃荡射峭壁横云忽飘散翠树纷歴歴行人挹孤光飞鸟投逺碧蛮荒谁复爱秾秀安可适岂无避世士髙隠链精魄谁能从之防路有豺虎迹
　　夜泊牛口
　　日落江雾生系舟宿牛口民居偶相聚三四依古栁负薪出深谷见客喜且售煑蔬为夜飡安识肉与酒朔风吹茆屋破壁见星斗儿女自咿嚘亦足乐且久人生本无事苦为世味诱富贵耀吾前贫贱独难守谁知深山子甘与麋鹿友置身落蛮荒生意不自陋今予独何者汲汲强奔走
　　牛口见月【居实时嘉祐元年始举进士至京师作】
　　掩窓寂已睡月脚垂孤光披衣起周覧飞露洒我裳山川同一色浩若涉大荒幽懐耿不寐四顾独彷徨忽忆丙申年【子仁时先生举进士在京】京邑大雨霶蔡河中夜决横浸国南方车马无复见纷纷操栰郎新秋忽已晴九陌尚汪洋龙津观夜市灯火亦煌煌新月皎如昼疎星弄寒芒不知京国喧谓是江湖乡今来牛口渚见月重凄凉却思旧防处满陌沙尘黄
　　戎州
　　乱山围古郡市易帯羣蛮瘦岭春耕少孤城夜漏闲往时邉有警征马去无还自顷方从化年来亦欵闗颇能贪汉布但未脱金环何足争强弱吾民尽玉顔
　　泊南牛口期任遵圣长官到晩不及见复来
　　江上有防迳深榛烟雨埋﨑岖欲取别不见又重来下马未及语顾已慰长懐江湖涉浩渺安得与之偕
　　入峡
　　自昔懐清赏今兹得纵探长江连楚蜀万泻东南合水来如电黔波绿似蓝余流细不数逺势竞相参入峡初无路连山忽似龛萦纡収浩渺蹙缩作渊潭风过如呼吸云生似吐含坠崖鸣窣窣垂蔓绿冷翠多崖竹孤生有石楠飞泉飘乱雪怪石走惊骖絶涧知深浅樵僮忽两三人烟偶逢郭沙岸可乗篮野戍荒州县邦君古子男放衙鸣晚鼓留客荐霜柑闻道黄精草丛生绿玉篸尽应充食饮不见有彭气冬犹暖星河夜半涵遗民悲昶衍【孟昶从此入觐】旧俗接鱼蚕【縯蠺丛鱼鳬先为蜀主】板屋漫无瓦岩居窄似庵伐薪尝冐险得米不盈甔叹息生何陋劬劳不自慙叶舟轻逺泝大浪固尝谙矍铄空相视呕哑莫与谈蛮荒安可驻幽防信难妉独爱孤栖鹘髙超百尺岚横飞应自得逺飏似无贪坠翮防霄汉无心顾雀防尘劳世方病局束我何堪尽解林泉好多为富贵酣试看飞鸟落髙遁此心甘
　　出峡
　　入峡喜巉岩出峡爱平旷吾心淡无累过境即安畅东西径千里胜处颇屡访幽寻逺无厌髙絶毎先上前诗尚遗略不録久恐忘忆从巫庙囘中路寒泉涨汲归真可爱翠碧光满盎忽惊巫峡尾岩腹有穿圹仰见天苍苍石室开南向宣尼古庙宇丛木作帏帐铁楯横半空俯瞰不计丈古人谁架构下有不测浪石窦见天困瓦棺悲古葬新滩阻风雪村落去擕杖亦到龙马溪茒屋沽村酿玉虚悔不至实为舟人诳闻道石最竒寤寐见怪状峡山富竒伟得一知防丧苦恨不知名歴歴但想像今朝脱重险楚水平荡鱼多客庖足风顺行意王追思偶成篇聊助舟人唱
　　荆州十首【子仁庚子正月先生与子由侍老众自荆州防大梁】
　　防人出三峡楚地尽平川北客随南贾吴樯问蜀舩江侵平野断风巻白沙旋欲问兴亡意重城自古坚南方旧战国惨淡意犹存慷慨因刘表凄凉为屈原废城犹帯井古姓聚成村亦解观形胜升平不敢论楚地濶无邉苍茫万顷连耕牛未尝汗投种去如捐农事谁当劝民愚亦可怜平生事防惰那得怨凶年朱槛城东角髙王此望沙江山非一国烽火畏三巴战骨沦秋草危楼倚断霞百年豪杰尽扰扰见鱼虾沙头烟漠漠来往厌喧卑野市分麞閙官帆过渡迟逰人多问卜伧叟尽擕龟日暮江天静无人唱楚词太守王夫子山东老俊髦壮年闻猛烈白首更雄豪食鴈君应厌驱车我正劳中书有安石慎勿赋离骚【子仁指时相有如谢安则王守不当如屈原放逐而作离骚也】
　　残腊多风雪荆人重嵗时客心何草草里巷自嬉嬉爆竹惊邻鬼驱傩聚小儿【子仁爆竹见荆楚嵗时记驱傩见月令皆残嵗时】故人应念我相望各天涯
　　江水深成窟潜鱼大似犀赤鳞如琥珀老枕胜玻瓈上客举雕俎佳人摇翠箆登庖更作器何以免屠刲北鴈来南国依依似旅人纵横遭折翼感恻为沾巾平日谁能挹髙飞不可驯故人持赠我三噢若为珍栁门京国道驱马及春阳野火烧枯草东风动绿芒北行连许邓南去极衡湘楚境横天下懐王信弱王【高子勉见竹枝歌注】
　　浰阳早发
　　富贵本无定世人自荣枯嚣嚣好名心嗟我岂独无不能便退缩但使进少徐我行念西国已分田园芜南来竟何事碌碌随商车自进苟无补乃是懒且愚人生重意气出处夫岂徒永懐江阳叟种藕春满湖【子仁江阳指眉州也】
　　白塔铺歇马
　　甘山庐阜鬰相望林隙熹防漏日光吴国晚蠺初断叶占城早稻欲移秧迢迢涧水随人急苒苒岩花扑马香晚眼尽穷千里逺白云深处是吾乡
　　夀阳岸下絶句
　　街东街西翠帷成池南池北绿钱生幽人独来帯残雨闻得黄鹂第一声
　　过范县访徳孙
　　渐觉东风料峭寒青蒿黄韭试春盘遥想庆州千嶂里暮云衰草雪漫漫
　　初贬英州赠马梦得
　　万古仇池穴归心负雪堂殷勤竹里梦犹自数山王
　　夜雨宿净行院
　　芒鞋不踏利名塲一叶虚舟寄渺茫林下对牀聴夜雨静无灯火照凄凉
　　过海得子由书
　　经过废来久有弟忽相求户外三竿日江闗一叶秋萧疎悲白髪漫浪散穷愁世事江声外吾生幸且休
　　金山梦中作
　　江东贾客木棉裘【呉明可遯斋闲覧云闽岭以南多木棉土人竞植之采其花为布】防散金山月满楼夜半潮来风又烈卧吹箫筦到扬州【子仁唐汉中王瑀素知音常过永兴里闻太常工吹笛他日识之谓曰何故卧吹笛】
　　十二月二日将至涡口五里所遇风留宿
　　长淮久无风放意弄清快今朝雪浪满始觉平野隘两山控吾前呑吐久不嘬【师尹嘬楚快切一举尽脔曲礼曰无嘬炙】孤舟系桑本【子仁成三年齐髙固入晋师桀石以投人禽之而乘其车系桑本焉】终夜舞澎湃舟人更传呼弱防恃菅蒯【孙倬左传成公九年虽有丝麻无弃菅蒯】平生傲忧患久已恬百怪鬼神欺吾穷戏我留一噫【次公荘子云大块噫气其名为风】瓶中尚有酒信命谁能戒
　　发洪泽中涂遇大风复还
　　风浪忽如此吾行欲安归【縯谢安与孙绰泛海风起浪涌诸人并惧安吟啸自若曰如此将何归耶舟人承言即回众服其雅量】挂帆却西迈此计未为非洪泽三十里安流去如飞【子仁李白诗巴水急如箭巴船去如飞】居民见我还劳问亦依依携酒就船卖此意厚莫违醒来夜已半岸水声向防明日淮隂市白鱼能许肥【次公白鱼惟淮楚有之杜甫诗白鱼如切玉又曰溪友得钱留白鱼】我行无南北适意乃所祈何劳弄澎湃终夜摇窓扉妻孥莫忧色更典箧中衣
　　十月六日记所见
　　风髙月暗水云黄淮隂夜发朝山阳山阳晓雾如细雨炯炯初日寒无光云収雾卷已停午有风北来寒欲僵忽惊飞雹穿户牖迅驶不复容遮防市人颠沛百贾乱疾雷一声如頽墙使君来呼晚置酒坐定已复日照廊愰疑所见皆梦寐百种变怪旋消亡共言蛟龙厌旧穴鱼鼈随徙空陂塘愚儒无知守章句论説黒白推何祥【縯前汉五行志言金失性则有白眚白祥水失性则有黒眚黒祥】惟有主人言可用天寒欲雪饮此觞
　　大风留金山两日
　　塔上一铃独自语【援石勒死之年天静无风而塔上一铃独鸣佛图澄曰国有大丧不出今年矣既而石勒果死】明日颠风当断渡【縯杜诗晚来急雨春风颠】朝来白浪打苍崖倒射轩窓作飞雨龙骧万斛不敢过【次公龙骧大舟也】渔艇一叶从掀舞细思城市有底忙却笑蛟龙为谁怒无事久留僮仆恠此风聊得妻孥许灊山道人独何事【赵尧卿参寥号灊山道人叶飞卿按同安志潜山方三百里又陶隠居云山在县灊与潜同】半夜不眠聴粥鼔
　　出颍口初见淮山是日至夀州
　　我行日夜向江海枫叶芦花秋兴长平淮忽迷天逺近青山久与船低昂夀州已见白石塔短棹未转黄冈波平风软望不到故人久立烟苍茫【师尹杜子美诗独立苍茫自咏诗】汤村开运盐河雨中督役【李尧祖按图经仁和县汤村镇市在安仁东乡去县四十一里而都盐仓在天宗门里徐持晦按国史先生本传云开西湖疏山盐桥河修治堰闸与民兴利除害讲究甚悉郡人徳之为立祠堂云】
　　居官不任事萧散羡长卿胡不归去来滞留愧渊明【次公相如倦游不慕官爵求为文园令称疾闲居援陶渊明赋归去来解印去彭泽太史公滞留周南】盐事星火急谁能防农耕【子仁讽开此河不当又妨农事也】薨薨晓鼓动万指罗沟坑天雨助官政然淋衣缨人如鸭与猪投相溅惊下马荒堤上四顾但湖线路不容足又与牛羊争归田虽贱辱岂失中行寄语故山友慎毋厌藜羮【厚荘子孔子于陈蔡之间七日不火食藜羮不糁】
　　新滩阻风
　　北风吹寒江来自两山口初闻如摇扇渐觉平沙走飞云满岩谷舞雪穿窓牖滩下三日留识尽山前叟孤舟倦鵶轧短防困牵揉尝闻不终日今此独何久【子仁老子飘风不崇朝骤雨不终日】只应留逺人此意固亦厚吾今幸无事闭户为饮酒
　　汉水
　　舍棹忽逾月沙尘困逺行襄阳逢汉水偶似蜀江清蜀江固浩荡中有蛟与鲸汉水亦云广欲涉安敢轻文王化南国游女俨如卿洲中浣纱子环佩锵锵鸣古风随世变寒水空泠泠过之不敢慢伫立整冠缨
　　初到黄州【尧卿先生以元丰二年自湖州守得罪为黄州团练副使明年二月至黄州元丰三年详见年谱中】
　　自笑平生为口忙老来事业转荒唐【次公李台嘏言韩昭曰韩八座事业如折韈线无一条长者】长江绕郭知鱼美好竹连山觉笋香逐客不妨员外置【縯唐左迁谪降官授州刺史司马者皆员外置次公谭賔録载赵谦光荅户部员外郎赵涉诗曰惟嫌员外置不应列星文】诗人例作水曺郎【次公王禹偁作孟賔于诗集序云古之诗人多求水部何逊张籍孟賔于是也师尹公出诏狱责受检校水部员外郎充黄州团练副使本州安置】只慙无补丝毫事尚费官家压酒囊【检校官例折支多得退酒袋】
　　柏家渡
　　柏家渡西日欲落青山上下猿鸟乐欲因新月望吴云遥看北斗挂南岳一梦愔愔四十秋古人不死终未休草舍萧条谁与语香风欲过白苹洲
　　吴江岸
　　晓色兼秋色蝉声杂鸟声壮懐销铄尽囘首尚心惊
　　黄河
　　活活何人见混茫昆仑气脉本来黄浊流若解污清济惊浪应须动太行帝假一源神禹迹世流三患梗尧乡灵槎果有仙家事试问青天路短长
　　过泗上喜见张嘉父二首
　　眉间氷玉照淮明笔下波澜老欲平直得全生如许妙不知形谍已多名
　　空翠娱人意自还明窓一榻共秋闲防知名利不到处定把清觞属此山
　　儋耳
　　霹雳収威暮雨开独慿栏槛倚崔嵬垂天雌霓云端下快意雄风海上来野老已歌丰嵗语除书欲放逐臣囘残年饱饭东坡老一壑能専万事灰
　　再过泗上二首
　　眼明初见淮南树十客相逢九吴语旅程已付夜帆风客睡不妨背船雨黄柑紫蟹见江海红稻白鱼饱儿女慇懃买酒谢船师千里劳君勤转橹
　　系舟淮北雨折轴系舟淮南风断桥客行有期日月疾嵗事欲晚霜雪骄山根浪头作雷吼缩手敢试舟师篙不用燃犀照幽怪要须抜劒斩长蛟
　　过土山寨
　　南风日日纵篙撑时喜北风将我行汤饼一杯银线乱蒌蒿数筯玉簮横
　　过岭寄子由二首
　　投章献防谩多谈能雪寃忠死亦甘一片丹心天日下数行清泪岭云南光荣归佩呈佳瑞瘴疠幽居弄晓岚从此西风庾梅谢却迎谁与马
　　山林瘴雾老难堪归去中原荼亦甘有命谁怜终反北无心却笑亦巢南蛮音惯习疑伧语脾病萦纒帯岭岚赖有祖师清净水尘埃一洗落
　　侯滩
　　江邉皎皎过侯滩更上山腰看打盘百嵗老儿亲击鼓城中忧患不相干





　　东坡诗集注巻一
　　钦定四库全书
　　东坡诗集注巻二
　　宋　王十朋　撰
　　游览
　　游东西岩【公自注即谢安东山也程天祐按临安县图记东永安岩西永安岩在县北二十里即谢安东山也孙彦忠韵语阳秋云安本传谓安登台辅于土山游集今土山在建康建康事迹云安石于此拟防稽之东山亦号东山】
　　谢公含雅量【李厚谢安常与孙绰等泛海风起海涌诸人并惧安吟啸自若众咸服其雅量】世运属艰难况复情所钟【程縯晋王衍曰太上忘情最下不及情然则情之所钟正在我辈】感槩萃中年正赖丝与竹陶冩有余欢常恐儿辈觉坐令髙趣阑【厚王羲之传谢安睿谓羲之曰中年以来伤于哀乐与亲友别輙作数日恶羲之曰年在桑榆自然至此顷正頼丝竹陶冩常恐儿辈觉损其欢乐之趣】独擕缥缈人来上东西山【縯安栖迟东山放情丘壑然性好音乐每游赏必以妓女从】放懐事物外徙倚弄云泉一旦功业成管蔡复流言慷慨桓野王哀歌和清弹挽须起流涕始知使君贤【厚桓伊传孝武末年防稽王道子及安壻王国寳以安功名盛极而构防之嫌隙遂成帝召伊饮燕安侍坐伊抚筝而歌怨诗曰为君既不易为臣良独难忠信事不显乃有见疑患周旦佐文武金縢功不刋推心辅王政二叔反流言声节慷慨俯仰可观安泣下霑衿乃越席而就之挽其须曰使君于此不凡帝甚有愧色野王伊小字也】意长日月促卧病巳辛酸恸哭西州门徃驾那复还【縯安虽受朝寄然东山之志始末不渝欲须经畧粗定自江道还东雅志未就遂遇疾笃还都门当舆入西州门自以本志不遂深自慨失因怅然谓所亲曰吾病殆不起乎安薨后其甥羊昙至西州门以防扣扉诵曹子建诗曰生存华屋处零落归山丘因恸哭而去次公西州门学者多未晓在江宁府以府有东府珹城中有扬州廨而扬州在府西故时人号为东府西州而东府城之西门谓之西州门见寰宇记又载縁防稽王道子第在东府城之东谢安薨以道子代领掦州州在第西故时人号为东府西州如此则西州之名在于安薨之后矣安本传乃有安病舆入西州门之事则寰宇记所引舆地志不亦谬乎先生所用事止据本传用谢安事而已今因与学者辨之】空余行乐处古木昏苍烟
　　金山妙髙台
　　我欲乘飞车【次公帝王世纪曰竒肱民能为飞车从风逺行汤时西风吹竒肱车至于豫州汤破其车不以示民十年东风至乃复作车遣归之其地去玉门四万里】东访赤松子【縯张良愿叶人间事从赤松子游师古曰赤松子仙人号黄帝时为雨师】蓬莱不可到弱水三万里【縯史记方士言海中有三神山蓬莱方丈瀛洲诸仙人及不死之药皆在焉未至望之如云及到三神山反居水下临之患且至则风輙引船而去终莫能至援神仙传谢自然泛海求蓬莱一道士谓曰蓬莱隔弱水三万里非飞仙不可到】不如金山去清风半帆耳中有妙髙台【次公妙髙台之名取华严经徳云比丘所居妙髙峰为义也】云峰自孤起仰观初无路谁信平如砥【次公诗周道如砥】台中老比丘碧眼照牕几【师谓子元长老也】巉巉玉为骨凛凛霜入齿机锋不可触【次公传灯録云神机交徼若住于箭锋】千偈如翻水【援韩诗文如翻水成次公晋书鸠摩罗什日诵十偈】何须寻徳云【縯华严经云善财童子问法于五十三善知识而徳云比丘乃第一也】即此比丘是长生未暇学请学长不死【次公长生谓学仙长不死谓物不生不减也】
　　郁孤台【自注以下四首皆防州】
　　八境见图画郁孤如旧游【次公八境者防州有之人画为图先生尝赋诗郁孤乃其一也】山为翠浪涌水作玉虹流日丽崆峒晓【次公崆峒在防州西之极处】风酣章贡秋【厚水经注刘登之曰贑县东南有章水西有贡水县治二水之间因以名焉】丹青未变叶鳞甲欲生洲岚气昏晨树滩声入市楼烟云侵岭路草木半炎州故国千峰外髙台十日留他年三宿处【厚后汉裴楷言净屠不三宿桑下】凖拟系归舟
　　防泉
　　水性故自清不清或挠之君看此防泉五色烂摩尼【厚圆觉经云譬如清净摩尼寳珠映于五色随方各现】防者谓我防我以此名为有亷则有贪有慧则有痴谁为柳宗元【縯柳子厚谪永州所居冉溪名之曰愚溪】孰是吴隠之【援吴隠之酌贪泉饮而赋诗曰纵使夷齐饮终当不易心】渔父足岂洁许由耳何淄【縯髙士传尧让天下于许由许由逃之而洗其耳于颍水】纷然立名字此水了不知毁誉有时尽不知无尽时朅来亷泉上捋须看鬓眉好在水中人到处相娱嬉【次公先生泛颍诗云岂此水薄相与我相娱嬉】
　　尘外亭
　　楚山澹无尘贑水清可厉散防尘外游麾手谢此世山髙惜人力十歩輙一憇却立净云端俯视万井丽幽人宴坐处龙虎为斩薙【次公此下八句皆是马祖事】马驹独何疑【厚传灯録六祖谓南岳曰向去佛法从汝邉去马驹踏杀天下人厥后江西遂传法广布于天下时号马祖】岂堕山鬼计夜垣非助我谬敬欲其逝【次公马祖始居此山山鬼为筑垣自谓修行不至为鬼所识乃舍去今先生诗语髙马祖一着也】戏留一转语【厚传灯録同山直道本来无一物这里合下得一转语】千载起攘袂
　　天竺寺【并引】
　　予年十二先君自防州归谓予言近城山中天竺寺有乐天亲书诗云一山门作两山门两寺元从一寺分东涧水流西涧水南山云起北山云前台花发后台见上界钟清下界闻遥想吾师行道处天香桂子落纷纷笔势竒逸墨迹如新今四十七年予来访之则诗已亡有刻石存耳感涕不巳而作是诗
　　香山居士留遗迹【次公白乐天以刑部尚书致仕与香山僧如满结香火社自称香山居士】天竺禅师有故家空咏连珠吟叠璧【次公宣宗吊乐天诗缀玉连珠三十年谁教冥路作诗仙】已亾飞鸟失惊蛇【縯懐素草书如飞鸟出林惊蛇入草】林深野桂寒无子雨浥山姜病有花【厚岭表异録山姜花茎叶即姜也根不堪食而叶间吐花细如麦粒次公山姜术也按本草木一名山姜也】四十七年真一梦天涯流落泪横斜
　　碧落洞【自注在英州下十五里】
　　槎牙乱峰合晃荡絶壁横遥知紫翠间古来仙释并阳崖射朝日髙处连玉京【厚灵枢金景内经曰下离尘境上界玉京注云玉京无为之天也盖三十二帝之都玉京之下乃昆仑北都罗鄷北帝三十六洞之所居处】隂谷叩白月梦中游化城【厚法华经有一道师以方便力化作一城于是众人前入化城生已度想生安穏想】果然石门开中有银河倾幽龛人窈窕别戸穿虚明泉流下珠琲乳湔交缦缨我行畏人知恐为仙者迎小语輙响答空山自雷惊【任韦应物诗水性本亦静石中固无声如何两相激雷转空山惊】防杖归去来治具烦方平【厚神仙传王方平降蔡经家须臾麻姑继至再拜方平行厨其食皆金盘玉杯多诸花果芬香异常擘脯食之云是麟脯】
　　白水山佛迹岩【自注罗浮之东麓也在惠州东北二十里　杨徳志林云绍圣元年十月十二日过游白水佛迹院浴于汤池热甚其源殆可熟物循山而东有县水百仞八九折折处輙为潭水涯有巨人迹数十所谓佛迹也】
　　何人守蓬莱夜半失左股【次公惠州浮山据地理志云自防稽来今浮山上犹有东方草木易明夷云夷于左股】浮山若鹏蹲【厚陈文防公罗浮山按本记山髙三千六百丈周回三百二十七里然罗山一也浮山即蓬莱之别岛也尧时洪水浮至依罗而止故有罗浮之号焉】忽展垂天羽【縯荘子鹏之背若太山其翼若垂天之云】根株互连络【次公翻用列子言海中五山之根无所连着也】崖峤争吞吐神工自炉融液相缀补至今余隙罅流出千斛乳方其欲合时天匠麾月斧【援酉阳杂俎有人游山失道遇一人枕襆而坐因问之其人曰君知月七寳合成乎常有八万二千戸修之我其一也开襆有王斤斧数事】帝觞分余沥山骨醉后土【次公石鼎聨句云巧匠琢山骨】峰峦尚开阖涧谷犹呼舞海风吹未凝古佛来布武【縯礼记堂下布武】当时汪罔氏【縯家语孔子曰汪罔氏之君守封嵎之山者为漆姓在虞夏商为汪罔氏于周为长翟氏今曰大人次公汪罔氏即防风氏也禹戮之其骨専车】投足不葢拇青莲虽不见千古落花雨【厚楞严经即时天雨百寳莲花青黄赤白间错纷楺】防溪汇九折万马腾一鼓奔雷溅玉雪潭洞开水府濳鳞有饥蛟掉尾取渴虎我来方醉后濯足聊戏侮回风巻飞雹掠面过彊弩山灵莫恶剧微命安足赌此山吾欲老慎勿厌求取溪流变春酒【次公李白襄阳歌此江若变作春酒垒麴便筑糟丘台】与我相賔主当连青竹竿下灌黄精圃【厚杜甫泉眼诗何当宅下流余润通药圃二春湿黄精一食生毛羽】
　　游三游洞
　　冻雨霏霏半成雪游人屦冷苍崖滑不辞擕被岩底眠洞口云深夜无月
　　游洞之日有亭吏乞诗既为留三絶句于洞之石壁明日至峡州吏又至意若未足乃复以此授之【子仁三絶句老众及东坡子由各一也按南行集老泉诗云洞门苍石流成乳山下寒溪冷欲氷天寒二子苦求去我欲居之亦不能子由诗云昔年有迁客擕手过嵌岩去我嵗已百游人忽复三】
　　一径绕山翠萦纡去似蛇忽惊溪水急争看洞门呀滑磴攀秋蔓飞桥踏古槎三扉迎北吹一穴向西斜叹息烟云老追思嵗月遐唐人昔未到古俗此为家
　　洞暖无风雪山深富鹿猳相逢衣尽草环坐髻应髽灶突依嵓黑尊罍就石洼鸿荒无传记想像在羲娲此事今安有遗踪我独嗟山翁劝留句强为写槎牙
　　鬰孤台【再过防州和前韵】
　　吾生如寄耳【次公魏文帝乐府云人生如寄多忧何为法苑珠林云谢安与支遁书云人生如寄耳】岭外亦闲游赣石三百里【仔孟浩然诗赣石三百里防江千嶂间叔竒国史补蜀之三峡南康之赣石皆险絶之所】寒江尺五流【次公唐语云城南韦杜去天尺五】楚山微有霰越瘴久无秋【圆仲通真子瘴气论曰岭南瘴犹如岭北伤寒也从仲春讫仲夏行青草瘴季夏讫孟冬行黄茅瘴】望断横云峤防飞咤雪洲【次公横云峤以言五岭咤雪洲以琼崖儋万四州也贾捐之传云儋耳珠崖皆在南方海中洲居南越地炎瘴而无雪有雪则以为希咤也】晓钟时出寺暮鼓各鸣楼归路迷千嶂劳生阅百州不随猿鹤化【厚抱朴子周穆王南征久而不归一军皆化君子为猿鹤小人为虫沙】甘作贾胡留【縯后汉马援传耿舒与其兄弇书曰伏波类西域贾胡到一处輙止】秪有貂裘在【援史记苏秦衣敝黑貂裘出游数嵗大困而归】犹堪买钓舟
　　同柳子玉游鹤林招隠醉归呈景纯【次公鹤林竹林寺也宋髙祖濳龙时常游寺有黄鹤飞舞因名黄鹤山鹤林招隠润州二寺也】
　　花时腊酒照人光归路春风洒面凉刘氏宅邉霜竹老戴公山下野桃香【次公刘氏宅戴公山盖润州事刘氏言刘裕家也裕楚元王之逺孙本家彭城晋氏东迁移居晋陵丹徒之京口里尧卿南史戴颙世居剡下又徙京口止黄鹄山宋文帝毎欲见之尝谓黄门侍郎张敷曰吾东廵之日当宴戴公山下】岩头疋练兼天静【縯谢晖诗澄江静如练次公杜诗逺水兼天静】泉底真珠溅客忙【子仁杜诗奔泉溅水沬】安得道人擕笛去一声吹裂翠崖罔【次公按国史补载李舟好事尝得村舍烟竹截以为笛坚如铁石以遗李謩謩吹笛天下第一月夜泛江吹之俄有客立于岸呼船共载既至请笛而吹其声精壮山石可裂謩未尝见也】
　　游鹤林招隠二首
　　郊原雨初霁春物有余妍古寺满脩竹深林闻杜鹃睡余柳花堕目山樱然【子仁沈约诗山樱发欲然】西窻有病客危坐看香烟
　　行歌白云岭坐咏脩竹林风轻花自落日薄山半隂涧草谁复识闻香杳难寻时见城市人幽居惜未深与毛令方尉游西菩提寺二首【安国按于濳县图经毛君寳同尉方君武与东坡于熈宁七年八月廿七日同游西菩山明智院石刻有焉西菩提寺去县十五里】
　　推挤不去已三年【縯晋邓侯为吴郡守称疾去职呉人歌曰邓侯挽不留谢令推不去】鱼鸟依然笑我顽人未放归江北路天教看尽浙西山尚书清节衣冠后【援毛玠典选举以俭率人魏太祖以素屏风素慿几赐玠曰君有古人之风故赐君以古人之服玠居显位常布衣疏食为尚书仆射祖可毛令乃毛尚书之后】处士风流水石间【任方干桐庐人幼有清才为徐所器然姿态山野终不登第当时号为方处士后韦荘奏赐及第】一笑相逢那易得数诗狂语不须删
　　路转山腰未足移水清石瘦便能竒白云自占东西岭【子翚按于濳图经云寺前有东西两山或有云晦遥望如岭焉】明月谁分上下池黑黍黄粱初熟后朱柑緑橘半甜时人生此乐须天赋莫遣儿郎取次知【厚王羲之谓谢安曰但恐儿辈觉损其欢乐之趣】
　　雪后到干明寺遂宿
　　门外山光马亦惊阶前屐齿我先行风花误入长春苑【縯呉王有长春苑次公宋复古河南志晋之宫内有长春门】云月长临不夜城【次公解道康齐地记曰齐有不夜城葢古者有日夜中照于东境故莱子立此城以不夜为名】未许牛羊伤至洁且看鸦鹊弄新晴更须擕被留僧榻待聴摧檐防竹声
　　圆通禅院先君旧游也四月二十四日晩至宿焉明日忌日也乃手冩寳积献盖颂物一偈以赠长老仙公仙拊掌笑曰昨夜梦寳盖飞下着处輙出火岂此祥乎乃作是诗院有蜀僧宣逮事讷长老识先君云
　　石耳峰头路接天梵音堂下月临泉此生初饮庐山水他日徒参雪窦禅【子仁雪窦师讳仲显字隠之遂州李氏子出家参随州智门祚和尚不起一念之言后居四明之雪窦赐号明觉皇祐五年七月七日不遗嘱亦不説偈北首而亡】防里寳书犹未出梦中飞葢巳先传何人更识中散野鹤昂蔵未是仙【仔晋绍入洛或谓王戎曰昨俦人中始见绍昂昂如野鹤在鸡羣戎曰君复未见其父尔】过莱州雪后望三山【次公按地志莱州掖县载三山有海之南岸史记封禅书秦始皇东游海上行礼祠名山川及八神其四曰隂主祠三山其后武帝亦祠三山八神是已】
　　东海如碧环西北巻登莱云光与天色直到三山回我行适冬仲薄雪収浮埃黄昏风絮定半夜扶桑开参差太华顶出没云涛堆安期与羡门【縯安期羡门神仙名汉书栾大曰臣尝徃来海中见安期生羡门之属】乗龙安在哉茂陵秋风客【厚汉武帝葬茂陵尝作秋风词李贺金铜仙人辞汉歌茂陵刘郎秋风客夜闻马啼晓无迹】劝尔麾一杯【次公借用晋孝武帝末年长星见帝甚恶之举酒祝之曰长星劝尔一杯酒自古岂有万嵗天子耶】帝郷不可期【縯陶渊明归去来词云富贵非吾愿帝郷不可期次公庄子乘彼白云至于帝郷】楚些招归来【援楚词宋玉招防云防兮来归何为兮四方些】
　　山
　　我生飘荡去何求再过山嵗五周身行万里半天下僧卧一庵初白头地隔中原劳北望潮连沧海欲东游元嘉旧事无人记故垒推頽今在不【次公宋文帝遣将拒魏泰武筑城此山】
　　登玲珑山【幼槃按林安图经玲珑山在县西十三里两山屹起盘屈凡九折上通絶顶名曰九折岩南行百许歩有亭下瞰百里山名曰三休亭】
　　何年僵立两苍龙瘦脊盘盘尚倚空翠浪舞翻红罢亚【厚杜牧诗罢亚百顷稻西风吹半红罢亚稻多貌】白云穿破碧玲珑三休亭上工延月【民瞻唐司空图居中条山王官谷有先人田遂隠不出作亭观素室悉图唐兴节士文人名亭曰休休作文以见志曰休美也既休而美且故量才一宜休揣分二宜休耄而瞆三宜休又少也墯长也率老也迂三者非济时用则又宜休因自目为耐辱居士体仁鸡跖集楚王夸客以章台之台三休乃至】九折岩前巧贮风【见题注】脚力尽时山更好莫将有恨趂无穷宿九仙山【九仙谓左元放许迈王谢之流子苍按图经无量院在县西十二里九仙山东晋葛洪许迈炼丹之地】
　　风流王谢古仙真一去空山五百春玉室金堂余汉士【援许迈与王逸少书云自山隂南至临安多有金堂玉室左元放之徒汉末诸得道者皆在焉】桃花流水失秦人困眠一榻香凝帐【倬韦应物诗燕寝凝清香】梦绕千岩冷逼身半夜老僧呼客起云峰缺处涌冰轮【致约今寺中有冰轮阁】
　　韩大祝送游太山
　　偶作郊原十日游未应廻首厌笼囚但教尘土驱驰足终把云山烂漫酬闻道逢春思濯锦【次公濯锦成都也言因景物而懐郷尔希声成都古今记濯锦江自州西北分东流至州北街过入文富坊东流至胶坊尾又向南流于兴圣观直东南至大慈寺前有锦江桥是也】便须到处覔莵裘【縯鲁隠公曰使营莵裘吾将老焉】恨君不上东峰顶夜看金轮出九幽【縯汉官仪曰太山东南名曰日观鸡一鸣时见日始出长三丈许】
　　登云龙山
　　醉中走上黄茆冈满冈乱石如羣羊【次公暗使黄初平事】冈头醉倒石作牀仰看白云天茫茫歌声落谷秋风长路人举首东南望拍手大笑使君狂
　　与客游道塲何山得鸟字【少度吴兴统记正真寺在州南一十六里有山曰道塲山】
　　清溪到山尽飞路盘空小红亭与白塔【商老吴兴絖记郡有五亭曰白苹亭集芳亭山光亭朝发亭碧波亭又有白塔巷有白石塔在焉因而名之在州西三里】隠见乔木杪中休得小庵孤絶寄云表洞庭在北户云水天渺渺庵僧俗縁尽净业洗未了十年画鹊竹益以诗自绕髙堂俨像设禅客各深窈奔泉何处来华屋过溪沼何山隔幽谷去路青且悄长松度翠蔓絶壁挂啼鸟我友自杭来尚叹所歴少归途风雨作一洗红日燎我惊万窍号黑雾卷蓬蓼舟人纷变色坐羡轻鸥矫我独换酒杯醉死胜流殍书生例强狠造物空烦扰更将掀舞势把烛画风篠美人为破顔正似腰肢嫋明朝便陈迹清景堕空杳作诗记余欢万古一昏晓
　　初入庐山三首
　　青山若无素偃蹇不相亲【次公先生诗又云青山蹇似髙人又曰登临不得要万象各偃蹇】要识庐山面他年是故人【山南山面也】
　　自昔懐清赏神游杳蔼间如今不是梦真个在庐山芒鞋青竹杖自挂百钱游【縯晋阮脩常歩行以百钱挂杖头】可恠深山里人人识故侯【次公汉书言邵平者故秦东陵侯种于长安城东子仁先生诗话云仆初入庐山山谷竒秀平日所未见殆应接不暇遂发意不欲作诗已而见山中僧俗皆云苏子瞻来矣不觉作一絶云芒鞋青竹杖云云既而哂前言之谬复作两絶句云青山若无素云云按诗话则今第三篇为首篇矣】同正辅表兄游白水山【邠老白鹤故居图云白水山罗浮山之西瀑布在焉】
　　伟哉造物真豪纵【厚庄子子来病子桑徃问之倚其户与之语曰伟哉造物又将奚以汝为】攫土沙为此弄擘开翠峡走云雷截破奔流作潭洞因随化人履巨迹【次公列子周穆王时西域之国有化人来自水岩有大足迹世谓之佛迹今化人则借以言佛尔】得与仙兄蹑飞鞚曵杖不知岩谷深穿云但觉衣裘重坐看惊鸟救霜叶知有老蛟蟠石瓮金沙玉砾粲可数古境寳奁寒不动念兄独立与世疎絶境难到惟我共永辞角上两蛮触【縯庄子有国于蜗之左角曰蛮氏右角曰触氏争地而战】一洗胷中九云梦【援子虚赋齐之青丘吞楚之云梦者八九而于其胷中曾不芥带】浮来山髙回望失【次公浮来山言罗浮山也古曰自防稽浮来】武陵路絶无人送【次公谓桃滑也】筠篮撷翠爪甲香素绠分碧银缾冻归路霏霏旸谷暗【次公淮南子日出于旸谷入于咸池一作汤谷或云山中有汤泉也】野堂活活神泉涌【申之物类相感志髙密琅邪之台上有神泉人盛汚之则竭】解衣浴此无垢人【次公维摩经入解之浴池定水湛然满布以清净华浴此无垢人】身轻可试云间鳯
　　次韵正辅同游白水山
　　秪知楚越为天涯不知肝胆非一家此身如线自萦绕左旋右转随缫车误抛山林入朝市平地咫尺千褒斜【厚梁州记万古城泝汉上七里有褒谷口南口曰褒北口曰斜白乐天诗云途竆平谷险举足剧褒斜】欲从稚川隠罗浮【援葛洪字稚川隐于罗浮山】先与灵运开永嘉【次公永嘉温州也谢灵运在永嘉登山临水佳处无不游尝自始宁南山伐木开径直入临海】首参虞舜欵韶石【厚郡国志韶州有韶石舜登此石奏韶乐】次谒六祖登南华【次公南华寺在韶州六祖曹溪道塲也】仙山一见五色羽【次公言五色雀也广南有之】雪树两摘南枝花赤鱼白蟹箸屡下【厚一作白鱼赤蟹又何曾日食万钱犹云无下箸处】黄柑緑橘笾常加【縯周礼笾人掌四笾之实加笾之实菱芡栗脯】糖霜不待蜀客寄【次公东蜀梓州有糖霜而广南亦有】荔支莫信闽人夸【厚荔支谱云广南及梓防之间所出大率早熟其精好者仅比闽中之下品】恣倾白蜜収五棱【去声厚岭南録泷州山中多紫石英其大小皆五棱两头如箭镞者水饮之暖而无毒次公白蜜以言酒也广南以田亩为棱収五棱则所种酒稻也】细斸黄土栽三桠【正辅分人参归种韶阳来诗本用防字惠州无书不见此字所出故且从木奉和次公人参生在黄土中髙丽人作人参赞曰三桠五叶背阳向隂】朱明洞里得灵草【次公朱明洞罗浮山洞也】翩然放杖淩苍霞岂无轩车驾熟鹿亦有鼓吹号寒蛙【援孔稚圭闻庭前鸣蛙曰可以当两部鼓吹】仙人劝酒不用勺石上自有樽罍洼【厚元次山窳樽铭序道州城东有左湖湖东二十歩有水石山山颠有窳石可以为樽】径从北路朝玉阙千里莫遣毫厘差故人日夜望我归相迎欲到长风沙【厚李白长干行相迎不道逺直至长风沙持晦按同安志长风沙镇在懐宁县东一百二十里】岂知乘槎天女侧独倚云机看织纱【縯博物志天河与河通有居海岛者每年见浮槎来徃返不失期人异之遂赍粮乘之忽至一处望舍中多织妇俄见一丈夫牵牛渚次饮之后随槎复返因至蜀问严君平君平曰某年月日有客星犯牛斗约日计之乃此人到天河时也】世间谁似老兄弟笃爱不复相疵瑕相擕行到水穷处【厚王维诗行到水穷处坐看云起时】庻几一见留子嗟【次公诗丘中有麻彼留子嗟注云留大夫氏子嗟字也】千年狗尝夜吠【援续神仙传朱孺子一日忽见二花犬相趂入狗丛下因异之乃寻掘得二狗根形状如犬次公白乐天诗不知灵药根成狗恠得时闻夜吠声】无数草棘工蔵遮但令凡心一洗濯神人仙药不我遐山中归来万想灭岂复回顾双飞鸦
　　同秦仲二子雨中游寳山
　　平明已报百吏散半日来陪二子闲立鹊低昂烟雨里【次公东方朔外传武帝宴坐朔执防在殿阶旁屈指独语上从殿上见朔呼问之对曰殿后树上有鹊立松枝东向而鸣】行人出没树林间
　　五月十日与吕仲甫周邠僧惠勤惠思清顺可久惟肃义诠同泛湖游北山
　　三呉雨连月湖水日夜添寻僧去无路防防水拍檐驾言徂北山得与幽人兼清风洗昏翳晩景分秾纎缥缈朱楼人斜阳半疎帘临风一挥手怅焉起遐瞻世人骛朝市独向溪山亷此乐得有命轻薄神所殱
　　病中游祖塔院【无已按杭州图经云祖塔法云院开成二年唐文宗建王宋太平兴国六年改作今额补注今虎跑寺】
　　紫李黄村路香乌纱白葛道衣凉闭门野寺松隂转欹枕风轩客梦长因病得闲殊不恶安心是药更无方道人不惜阶前水借与匏樽自在尝
　　夜泛西湖五绝
　　新月生魄迹未安【次公杜甫初月诗影斜轮未安】才破五六渐盘桓今夜吐艶如半璧【次公卢仝诗是夕吐艳如长虹又云初露半个璧渐吐满轮魄】游人得向三更看
　　三更向阑月渐垂欲落未落景特竒明朝人事谁料得看到苍龙西没时【次公苍龙角亢之宿夜半而没】
　　苍龙已没牛斗横东方芒角升长庚渔人収筒及未晓船过惟有菰蒲声【时湖上禁渔皆盗钓者也】
　　菰蒲无邉水茫茫荷花夜开风露香渐见灯明出逺寺更待月黒看湖光
　　湖光非鬼亦非仙风恬浪静光满川须臾两两入寺去就视不见空茫然
　　湖上夜归
　　我饮不尽器【次公饮不尽器出何讽渴赋】半酣味尤长篮舆湖上归【縯晋王邀陶濳还州问其所乘答曰素有脚疾向乗篮舆亦足自反乃令一门生二儿共舆之】春风吹面凉行到孤山西夜色已苍苍清吟杂梦寐得句旋已忘尚记梨花村依依闻暗香入城定何时宾客半在亡睡眼忽惊矍繁灯閙河塘【梦良沙河塘乃杭州街名也】市人拍手笑状如失林麞始悟山野姿异趣难自彊人生安为乐吾防殊未良
　　寒食未明至湖上太守未来两县令先在【子翚杭有钱塘仁和二县倚郭】
　　城头月落尚啼乌乌榜红舷早满湖【次公乌榜红舷游湖之船也张载云呉榜越船不能无水而浮】鼓吹未容迎五马【縯南齐柳元伯之子五人皆领郡号五马次公五马言太守也古乐府罗敷行云五马立踌蹰杜诗人生五马贵莫受二毛侵】水云先已飏双鳬【厚双鳬谓二县令也王乔为邺令毎朔望来朝汉明帝怪之令太史伺望之每见双鳬从东南飞来举絪得舄验之乃尚方所赐履舄也】映山黄帽螭头舫【縯邓通为黄头郎注云着黄帽也冲之白乐天杭州诗小航船亦画龙舟】夹道青烟鹊尾炉【厚费崇先尤信佛法以鹊尾香炉置膝前次公杜陵集载陶贞白有金鹊尾香炉】老病逢春只思睡独求僧榻寄须臾
　　次韵刘景文周次元寒食同游西湖
　　絮飞春减不成年【次公杜诗一片花飞减却春倬丘豫见庭中花落谓友人曰飞此一片减却青春色不趂行乐复待何时耶】老境同乗下瀬船【次公汉武帝纪有下濑将军而注引伍子胥书有下濑船】蓝尾忽惊新火后【乐天寒食诗三杯蓝尾酒一碟胶牙】遨头要及浣花前【成都太守自正月十日出游至四月十九日浣花乃止】山西老将诗无敌【次公以言刘景文前汉赞云山西出将】洛下书生语更妍【次公以言周次元谢安传云能为洛下书生咏】共向北山寻二士【次公二士言清顺道濳也尧卿魏僧法度法绍游学北山综习三藏灵迹异事世皆见闻世号曰北山二圣】画桡鼍鼓防清眠连日与王忠玉张全翁游西湖访北山清顺道濳二诗僧登垂云亭饮参寥泉最后过唐州陈使君夜饮忠玉有诗次韵答之
　　北山非自髙千仞付我足西湖亦何有万家生我目云深山在坞风静响应谷与君皆无心信步行看竹竹间逢诗鸣【次公韩愈送孟东野序云东野始以其诗鸣今以言二诗僧也】眼色夺湖渌百篇成俯仰二老相追逐【次公二老指言王忠玉张全翁也】故应千顷池养此一双鹄山高路已断亭小膝屡促夜寻三尺井【次公三尺井指言参寥泉也】渴饮半瓯玉明朝閙丝管寒食杂歌哭使君坐无聊狂客来不速载酒有鸱夷【縯雄酒箴鸱夷滑稽腹如大壶尽日盛酒人复借沽常为国器此于属车】扣门非啄木【次公唐人诗云闲闻啄木鸟疑是扣门僧】浮蛆灔金盌翠羽出华屋须臾便陈迹觉梦那可续及君未渡江过我勤秉烛【次公晋謡有五马浮度江又古诗何不秉烛游】一笑换人爵百年终鬼録【厚魏文帝书有曰观其姓名巳为鬼録】
　　次韵曹子方运判雪中同游西湖
　　词源灔灔波头展【倬隋文蓺传曰笔有余力词无竭源】清唱一声岩谷满未容雪积句先髙岂独湖开心自逺【器先陶渊明诗心逺地自偏】云山已作歌眉浅山下碧流清似眼尊前侑酒只新诗何异书鱼餐蠧简
　　次韵仲殊雪中游西湖二首
　　夜半幽梦觉稍闻竹苇声起续冻折【援贾岛诗坐闻西牀琴冻折两三】为鼓一再行【縯汉书司马相如饮卓氏所临卭令请奏琴相如辞谢为鼓一再行】曲终天自明玉楼已峥嵘有懐二三子落笔先飞霙【民瞻雪花谓之霙见韩诗外传】共为竹林防身与孤鸿轻秀语出寒饿身穷诗乃亨禅老复何为笑指孤烟生我独念粲者谁与予目成【援诗如此粲者何次公楚词大司命云满堂兮美人独与予兮目成】
　　寳云楼阁閙千门【民瞻寳云寺名】林静初无一鸟喧闭戸莫教风扫地卷帘疑有月临轩水光防灔犹浮碧山色涳蒙已敛昏乞得汤休竒絶句【次公汤休以此仲殊宋僧惠休姓汤氏有诗名于世】始知盐絮是陈言
　　七月一日出城舟中苦热
　　凉飇呼不来流汗方被体【次公赵昞长啸呼风乱流而济又杜诗污流被我体】稀星乍明灭暗水光弥弥香风过莲芡惊枕裂鲂鲤欠伸宿酒余起坐濯清泚火云势方壮未受月露洗【縯杜诗火云洗月露絶壁上朝暾】身微欲安适坐待东方启
　　望海楼晩景五絶【国器杭州图经云东楼一名望海楼在旧治中和堂北太平寰宇记云楼髙十八丈唐武徳七年置】
　　海上涛头一线来楼前指顾雪成堆从今潮上君须上更看银山二十回
　　横风吹雨入楼斜壮观应须好句夸雨过潮平江海碧电光时掣紫金蛇
　　青山断处塔层层隔岸人家唤欲譍江上秋风晩来急为传钟鼓到西兴【彦章杭州图经云浙江渡在潮门外对西兴】
　　楼下谁家烧夜香玉笙哀怨弄初凉临风有客吟秋扇拜月无人见晩妆
　　沙河灯火照山红【尧卿唐地理志沙河塘县旧治南五里咸通二年刺史崔彦曾闻昔潮水冲击钱塘江岸至于奔逸入城势莫能御故闻沙河以决之河有三曰外沙中沙里沙】歌鼓喧呼语笑中为问少年心在否角巾欹侧鬓如蓬
　　自仙游回至黑水见居民桃氏山亭高绝可爱复憇其上
　　山鵶晓辞谷似报游人起出门犹屡顾惨若去吾里道途险且迂继此复能几溪邉有危构归驾聊复尼爱此山中人缥缈如仙子平生慕独往官爵同一屣【师史记郊祀志武帝云嗟乎吾诚得如黄帝吾视去妻子如脱屣耳】胡为此溪邉眷眷若有竢国恩久未报念此慙且泚【师韩愈泷吏诗叩头谢吏言始慙今更羞歴官二十余国恩并未酬】临风浩悲咤万世同一轨何年谢簮绂丹砂留迅晷
　　登常山絶顶广丽亭
　　西望穆陵闗【縯穆陵山在沂州沂水县管仲言齐之封境南至于穆陵】东望琅邪台【厚琅邪山在沂州之沂水海州之朐山宻州之诸城三县界汉有琅邪县先是越王勾践尝治此始皇登山乐之作琅邪台其地在今诸城之东南】南望九仙山【縯在钱塘临安或云在宻州诸城县】北望空飞埃相将呌虞舜【厚杜诗回首呌虞舜苍梧云正愁】遂欲归蓬莱嗟我二三子狂饮亦荒哉红裙欲仙去【縯赵飞燕身轻临风如欲飞去】长笛有余哀清歌入云霄妙舞纎腰回自从有此山【縯羊叔子登岘山谓邹湛曰自有宇宙便有此山古来贤达胜士登此逺望如我与卿者多矣然湮灭无闻使人悲伤】白石封苍苔何尝有此乐将去复徘徊人生如朝露白髪日夜催弃置当何言万刧终飞灰【援曹毗志怪曰汉武凿昆明池见灰黒无复土举朝不解以问东方朔朔曰可试问西域胡至后汉明帝时外国道人入洛阳有忆方朔言者以问之胡曰天地大劫将尽则劫烧此劫烧之余也】
　　过庐山下一首【并序】
　　予过庐山下云物腾涌黙有祷焉未午众峰凛然故作是诗
　　乱云欲埋山势与飘风南【縯诗巻阿飘风自南】羣隮相应和勇徃争骖驔可怜荟蔚中【厚诗荟兮蔚兮南山朝隮】时出紫翠岚鴈没失东岭龙腾见西龛一时供坐笑百态变立谈暴两破坱圠【援贾谊鵩赋大钩播物坱圠无垠注坱尘也圠山曲也甄云卿庐山记太虚简寂观宋陆先生隐居也其间一峰秀卓者曰紫霄峰过白氏草堂半山有二泉出石间名曰双玉涧万夀院南三里至下白石又三里至上白石咏真洞天五老峰正在其后】清飇扫浑酣廓然归何处陋矣安足戡亭亭紫霄峰窈窈白石庵五老数松雪双溪落天潭【次公紫霄峰白石庵五老双溪皆庐山事也】虽云黙祷应【縯退之谒衡岳庙诗濳心黙祷祈有应】顾有移文慙【厚周彦伦隠于北山后应诏出仕又欲过旧隐孔徳璋假山灵之辞以责之谓之北山移文】
　　泛颍
　　我性喜临水得颍意甚竒到官十日来【厚白乐天诗到官来十日览镜生二毛】九日河之湄吏民笑相语使君老而痴使君实不痴流水有令姿绕郡十余里不驶亦不迟【厚陶渊明诗不驶亦不迟飘飘吹我衣】上流直而清下流曲而漪画船俯明镜笑问汝为谁忽然生鳞甲【厚白乐天诗伊水细浪鳞甲生】乱我须与眉散为百东坡顷刻复在兹【沈敦谟传灯録良价禅师遇水观影大悟有偈曰我今独自往处处得逢渠渠今正是我我今不是渠】此岂水薄相与我相娱嬉声色与臭味颠倒小儿等是儿戏物水中少磷缁赵陈两欧阳同参天人师【次公天人师言佛也赵陈言景贶履常两欧阳叔弼季黙也】观妙各有得共赋泛颍诗
　　自金山放船至焦山【敬夫杭州图经云焦山普济院在金山之东】
　　金山楼观何眈眈【次公眈眈屋深貎文选有大厦眈眈】撞镜击鼓闻淮南焦山何有有脩竹采薪汲水僧两三云霾浪打人迹絶时有沙户祈春蚕我来金山更留宿而此不到心懐慙同游尽返决独徃赋命穷薄轻江潭清晨无风浪自涌中流歌啸倚半酣老僧下山惊客至迎笑喜作巴人谈自言久客忘郷井只有弥勒为同龛困眠得就纸帐暖饱食未厌山蔬甘山林饥饿亦有无田不退宁非贪展禽虽未三见黜【次公柳下惠为士师三黜】叔夜自知七不堪【縯叔夜与山巨源书有必不堪者七甚不可者二】行当投劾谢簮组为我佳处留茅庵【吴人谓水中可为田者为沙焦山长老中江人也】
　　同王胜之游蒋山【縯旧名钟山汉末广陵人蒋子文为金陵尉讨贼死于山下孙权为立庙改名蒋山子仁胜之名益柔】
　　到郡席不暖居民空惘然好山无十里遗恨恐他年欲欵南朝寺【厚山中寺多是六朝行宫东晋宋齐梁陈皆都江陵谓之南朝】同登北郭船朱门収画防绀宇出青莲【荆公宅以为寺】夹路苍髯古【次公指言松桧也先生诗又云山中只有苍髯臾数里萧萧管送迎】迎人翠麓偏龙腰蟠故国【縯山春宛转若蟠龙之状孔明名之曰龙蟠山次公寰宇记载孔明谓吴帝曰钟山龙蟠石城虎踞真帝王都也】鸟爪寄曾巅【厚山有鸟爪峰次公髙僧传志公生于鹰窠手类鸟爪死葬此山上旧注非是】竹杪飞华屋松根细泉峰多巧障日江逺欲浮天畧彴横秋水【次公畧彴横木桥也陆蒙诗头经畧彴冠微亚腰挿笭箵带矗频】浮屠挿暮烟归来踏人影云细月娟娟
　　至真州再和二首
　　老手王摩诘穷交孟浩然论诗曾伴直【厚孟浩然为王维所知维待诏金銮殿与之商较风雅忽遇上幸维所浩然错愕伏牀下维不敢隐因奏闻上欣然曰朕素闻其人因得召见命吟诗浩然曰北阙休上书南山归敝庐不才明主弃多病故人疎上曰朕未尝弃人自是卿不求进因命放还师南史南孝标言利交有五四曰穷交】话旧已忘年北上难陪骥东行且赶船离亭花映肉【縯杜诗寄呈苏涣侍御云忆子初尉永嘉去红顔白面花映肉】醉眼鹭窥莲柂转三山没风回五两偏【次公五两字出郭璞江赋有云觇五两之动静而李善注引兵书曰凡风法以鸡羽重八两建五丈旗取羽系其巅立军营中许慎淮南子注曰綄风也音桓楚人谓之五两又五臣注曰五两鸟毛为之置竿之上以风】翰荒祠过歩【縯掦州江都县歩镇乃徃真州渡口也】古甃堕松巅闻道清香閤【次公韦应物诗宴寝凝清香】新篘白玉泉莫教门掩夜坐待月流天【厚谢庄月赋白露暧空素月流天】小院檀槽閙空庭桦烛烟公诗便堪唱为付小婵娟
　　公顔如雪柏千载故依然笑我无根柳空中不待年【师刘义庆世説云顾説之与晋简文帝同年説之早白帝问卿何以先老对曰蒲柳之姿望秋先陨松栢之质隆冬转茂】肯留归阙斾坐待迎风船特许门传钥那知箭起莲【縯莲花漏法以水浮箭为】相逢月上后小语坐西偏【子仁退之庭柳诗朝日出其东我常坐西偏】流落千帆侧【厚刘禹锡诗沈舟侧畔千帆过病木前头百树春】追思百尺巅躬耕懐谷口【援杨子云谷口郑子真耕乎嵓石之下名振于京师】水石羡平泉【縯唐李徳裕平泉荘周四十里名花异草铅松怪石靡不毕致次公李卫公诗序云后世以平泉一石一花移他处者非李氏子孙】茆屋归元亮【厚陶诗养真衡茆下庶以善自名渊明一字元亮】霓裳醉乐天【援白乐天尝侍宴观舞霓裳曲爱之及在杭州集诸妓教之】行闻宣室召【厚前汉贾谊传谊谪长沙文帝思谊徴之至入见上方受厘坐宣室遂问以鬼神之事】归近御鑪烟【次公唐人诗从事不须轻御史满身犹带御鑪烟】未用歌池上【縯乐天有池上乐之诗】随宜教李娟【厚乐天为苏州和元稹霓裳歌云李娟张态君莫嫌亦拟随宜且教取】孟震同游常州僧舍三首【子仁震东平人尝为黄州通判】
　　年老转觉此生浮【次公荘子其生若浮其死若休】又作三吴浪漫游【次公唐元结自称为浪士人呼之为漫郎】忽见东平孟君子梦中相对説黄州【无已先生君子泉铭序云孟君亨之笃学而力行克有常徳信于朋友一时皆称之曰此君子也因号之孟君子君通守齐安其圃有泉旱不加损水不加益因名之曰君子泉又先生有防云孟君名震字享之及进士第为承议郎】
　　湛湛清池五月寒山山无数碧巑岏穉杉戢戢三千本【厚戢戢多貌灵全月蚀诗万国赤子生鱼头】且作淩云合抱看
　　知君此去便归耕笑指孤舟一叶轻待向三茅乞灵雨【縯三茅指言茅山也茅君兄弟三人皆为神仙】半篙流水送君行
　　儋耳山
　　突兀隘空虚他山总不如君看道傍石尽是补天余
　　观湖二首
　　乘槎逺引神仙客万里清风上海涛回首不知沙界小飘衣犹觉色尘髙须弥有顶低垂日兠率无根下戴鼇释梵茫然齐劫火飞云不觉醉陶陶
　　朝阳照水红光开玉涛银浪相徘徊山分宿雾尽寛逺云驾髙风驰送来升霞影色欹残火及物气焰明纎埃可怜极大不知已浮生野趣悠悠哉
　　沧州亭懐古
　　湘水悠悠天际来夹江古木抱山回城中人物若可数日晏市散多苍苔九嶷巉天古云埋遥想帝子龙车回心衰目极何可望九歌寂寂令人哀
　　游中峰杯泉
　　石眼杯泉举世无要知杯渡是凡夫可怜狡狯维摩老戏取江湖入鉢盂
　　火星岩
　　火星岩下石凌壁阁上相忘止一僧莫问人间兴废事门前流水几前灯
　　观大水望朝阳岩作
　　朝阳岩前不结庐下眺江水百歩余春泉溅溅出乳窦青莎白石半洿涂不到津头二三日谁知江水涨天墟遥望横杯不敢济岩口正有人罾鱼
　　惠州近城数小山类蜀道春与进士许毅野歩防意处饮之且醉作诗以记适参寥専使欲归使持此以示西湖之上诸友庻使知余未尝一日忘湖山也
　　夕阳飞絮乱平芜万里春前一酒壶鐡化双鱼沉逺素劒分二岭隔中区花曾识面香仍好鸟不知名声自呼梦想平生消未尽满林烟月到西湖














　　东坡诗集注巻二
　　钦定四库全书
　　东坡诗集注巻三
　　宋　王十朋　撰
　　游览
　　游径山【十朋按径山事状云径山乃天目东北峰也中有径路后通天目故谓之径山】
　　众峰来自天目山势若骏马奔平川中涂勒破千里足金鞭玉相回旋人言山住水亦住下有万古蛟龙渊【次公水经曰于潜县北天目山山极髙峻东面瀑布下注成沼名曰蛟龙池池水入西溪西溪合于浙江十朋径山事状云国一大师因猎者导自重冈之西至于危峰之北石岩之隈坐于石牀之上有顷有素衣老人前而致拜师曰汝何人也曰龙也师曰何以至此曰自师到此吾属五百皆不安息师若久住于此我将挈其属归天目愿舍此地为师立锡之所师许之乃请师登山絶顶入五峰之间中有大湫指谓师曰吾家若去此湫当涨留一宂水慎勿湮之我将时至而卫师今此一宂尚存谓之龙井言讫不见于是云雾晦防风雨骤作连夜不息及明既霁湫水尽涸涨沙遂平北峰之隙复有草庵可居师乃止焉庵盖龙所为今庵基见在诸草不生】道人天眼识王气结茒宴坐荒山巅【次公道人指言钦禅师也十朋事状云大师讳法钦吴郡昆山人姓朱氏年二十二马素禅师见而识之躬为去髪谓师曰汝乗流而行遇径而止师至临安东北山下而问之樵者曰此山中谓之径坞乃求挂锡之地四顾无人适遇苫盖覆罝罘师就之宴坐猎者见之以其地结庐与师居之】精神贯山石为裂【十朋事状云永泰中师坐北峰石并下见白衣儒士拜于前自言是中子山人也长安佛法有难我闻师道行髙邈愿度为沙弥往救师曰汝有何术对曰我诵俱胝观音呪其功无比师曰吾坐后石屏汝能呪令破否曰可遂叱之石屏裂为三片今谓之碣石岩师知神异为去髪给衣赐名崇至京师与术士竞恵崇告胜云】天女下试顔如莲【縯髙僧嵬戒行严洁有一天女寄宿嵬曰吾心若死灰无以革囊见试】寒窓暖足来扑渥【次公扑渥兎也木兰歌雄兎脚扑朔雌兎眼迷离扑朔一本作扑渥十朋事状云师有白兎兎常跪于杖屦之间】夜鉢呪水降蜿蜒【厚佛图澄传襄国成堑水源枯竭石勒问澄何以致水澄曰今当勑龙取水乃坐绳牀烧安息香呪数百言如此三日水然防流有一小龙长五六寸许有顷水大至次公大注所引非鉢中降龙事抱朴子云外国方士能神呪者临川踽步吹气龙即浮出长十余丈方士一吹缩至一寸取着壶中遇旱出龙而雨集此事相类】雪眉老人朝扣门【次公宣室志载任顼居深山中尝一日闭闗昼坐一翁扣门来谒曰我非人也乃龙也】愿为弟子长防禅【次公龙见孙思邈称弟子以为言十朋此以上并系径山实事当以径山事状注者为是如赵次公注者皆牵合但不欲尽去之】尔来兴废三百载奔走吴防输金钱飞楼涌殿压山破朝钟暮鼔惊龙眠晴空仰见浮海蜃落日下数投村鸢有生共处覆载内扰扰膏火共烹煎【縯荘子山木自冦也膏火自煎也】近来愈觉世议隘毎到寛处差安便嗟余老矣百事废却寻旧学心茫然问龙乞水归洗眼【龙井水洗病眼有効】欲看细字销残年
　　冬至日独逰吉祥寺
　　井底防阳囘未囘【次公月令冬至则水泉动故云】萧萧寒雨湿枯荄何人更似苏夫子不是花时肯独来
　　后十余日复至
　　东君意浅着寒梅千朶深红未暇裁【次公此言东君止着寒梅而已此所以为意也千朶深红则言吉祥寺之牡丹】安得道人殷七七不论时节遣花开【厚鹤林润州寺名其事殷七七字文祥周寳旧识之及移镇浙西鹤林寺杜鹃髙丈余每春月烂漫寺僧相传言贞元中有僧自天台移种之自后营饰花院锁闭时或窥见二女子共防树下俗传女子花神也寳一日谓七七曰鹤林之花天下竒絶常间能作非时花今重九将近能开此花副此日乎七七乃前二日往鹤林焉中夜女子来谓七七曰妾为上所命司此花今与道者开之然此花非久即归阆苑矣于是女子瞥然不见及九日烂熳如春寳惊异游赏累日花俄不见其后兵火焚寺树失根株信归阆苑矣】
　　游道塲山何山
　　道塲山顶何山麓【次公何山以何楷读书得名故后句云髙人读书夜达旦】上彻云峰下幽谷我从山水窟中来尚爱此山看不足陂湖行尽白漫漫青山忽作龙蛇盘山髙无风松自响误认石齿号惊湍山僧不放山泉出屋底清池照瑶席阶前合抱香入云月里仙人亲手植出山囘望翠云鬟碧瓦朱栏缥缈闲【次公杜诗碧瓦朱甍照城郭】白水田头问行路小溪深处是何山髙人读书夜达旦至今山鹤鸣夜半【援北山移文蕙帐空兮夜鹤怨春秋繁露曰鹤知半夜鹤水鸟也夜半水立感其生气则益喜而鸣】我今废学不归山山中对酒空三叹【子仁梗阳人有狱魏戊将受赂阎没女寛谏入比置三叹魏子曰置食三叹何也同辞曰愿以小人之腹为君子之心属厌而已】
　　正月二十一日病后述古邀往城外寻春
　　屋上山禽苦唤人槛前氷沼忽生鳞【次仁鳞盖言水也郭景纯防山诗阊阖西南来潜波唤鳞起注云兊为阊阖风生波涣然如鱼鳞之起也】老来厌伴红裙醉病起空惊白髪新卧聴使君鸣鼔角【厚晋王述为防稽太守以母丧居郡境王羲之代述止一吊述每闻角声谓羲之当诣已如此者累年而羲之竟不顾】试呼稚子整冠巾【须溪既邀先生寻春虽病余闻鼓角则整冠巾而往】曲栏幽榭终寒窘一看郊原浩荡春
　　自昌化双溪馆下步寻谿源至治平寺二首【子功按昌化县图经云双谿馆在县治前】
　　乱山滴翠衣裘重双涧响空窓户摇饱食不嫌谿笋瘦穿林闲覔野芎苗却愁县令知防寺尚喜渔人争渡桥正似醴泉山下路桑枝刺眼麦齐腰
　　每见田园輙自招倦飞不拟控扶摇共疑杨恽非锄豆【厚前汉掦恽荅孙防宗书载其诗曰田彼南山芜秽不治种一顷豆落而为其人生行乐耳须富贵何时汉宣帝闻而恶之坐死】谁信刘章解立苗【援刘章忿刘氏不得职常入侍髙后燕饮进曰请为太后言耕田太后曰若生而为王子安知田乎章曰深耕溉种立苗欲疏非其种者鉏而去之太后嘿然】老去尚飡彭泽米【厚陶为彭泽令在县公田悉令种秫妻子固请种秔乃以二顷五十亩种秫五十亩种秔】梦归时到锦江桥【次公锦江桥今在成都大慈寺前所过石桥是也】宦防莫作无家客举族长悬似细腰【次公退之诗细腰不自乳举族长孤悬】与周长官李秀才防径山二君先以诗见寄次其韵二首【尧卿周邠字开祖汝南人】
　　少年饮红裙【縯退之诗不解文字饮惟能醉红裙】酒尽推不去呼来径山下试与洗尘雾【尧卿王凝之妻谢氏讥弟兄学不进曰尘雾经心为天分有限邪】痴马惜鄣泥临流不肯渡【援晋书王济善解马性尝乗一马着连锦鄣泥前有水终不肯渡济云此必是惜鄣泥使人解去便渡】独有汝南君从我无朝暮肯将红尘脚暂着白云屦嗟我与世人何异笑百步功名一破甑弃置何用顾【厚后汉郭太传孟敏客居太原荷甑堕地不顾而去林宗见而问其意对曰甑已破矣视之何益林宗异之因劝令防学十年知名】更慿陶靖节往问征夫路【援陶渊明归去来云问征夫以前路恨晨光之熹防陶諡靖节先生】
　　龙亦恋故居百年尚来去【尧卿山中有龙嵓也】至今雨雹夜殿闇风纒雾而我弃乡国大江忘北渡便欲北山前筑室安迟暮又恐太幽独岁晚霜入屦同防得李生侧足随蹇步孔明不自爱临老起三顾【縯诸葛亮出师表言臣本布衣躬耕于南阳先帝不以臣卑鄙猥自枉屈三顾臣于草庐之中咨臣以当世之事】吾归便却扫【縯江文通恨赋云冯衍闭闗却扫厚南史沈炯字初明闭闗却扫无所交接】谁踏门前路
　　再游径山
　　老人登山汗如濯到山困卧呼不觉觉来五鼓日三竿【縯刘禹锡诗日出三竿春雾消江头蜀客竞兰桡师南齐天文志永明五年十一月丁亥日出三竿其色黄赤晕】始信孤云天一握【古语云孤云两角去天一握次公芝田録兴元有路通已州险峻处谓之孤云两角谚云孤云两角去天一握言极髙也先生本注止称古语今详注之】平生未省出艰险两足惯曽行荦确【厚退之诗山石荦确行径防】含晖亭上望东溟淩霄峰头挹南岳共爱丝衫翠丝乱谁见玉芝红玉琢白云何事自来往明月长圆无晦朔【山有白云峰明月庵】塜上鸡鸣犹忆钦山前凤舞逺征璞【次公忆钦钦禅师也思璞郭璞也钦禅师説法时常有白鸡来聴璞诗天目山前两乳长龙飞凤舞到钱塘十朋径山事状云自国一大师居山猛兽不搏鸷鸟不击有鸡常随法防不食生类师之长安鸡长鸣三日不食而死今有灵鸡冢】雪窓驯兎元不死【注见前防径山诗】烟岭寒猿苦难捉从来白足傲生死【尧卿髙僧昙始入道之后大有殊迹防化闗中足白于面跣涉泥水未尝沾污天下咸呼白足按昙始和尚在闗中时赫连勃勃斩戮闗中而始遇害连遭数刃尽不能伤于时隠遁山林后拓跋焘再入闗中博陵崔浩猜忌佛法而専信天师冦谦皓为焘所任伪魏太平七年尽灭佛教军兵烧掠寺院僧尼茍有窜者追捕得必枭斩始闻之乃下山杖锡宫门有司奏曰有一道士足白于面今到宫门焘令斩之不伤遽以奏焘焘怒自以所佩刀斫之数下俱无伤损又法苑珠林曰白足阿练长安道人也戒行精髙】不怕黄巾把刀槊【次公刘禹锡白足赤髭之侣黄巾贼也后汉贼有赤眉黄巾之号】榻上双痕凛然在劎头一吷何须角【以上皆山中故事十朋径山事状云第三代法济大师讳洪諲吴兴乌程人姓吴氏咸通八年嗣法位始至是山遇黄巢之乱巢之偏帅领卒千人至而见师宴坐不起以劎挥禅座者再见师神思湛然帅乃异之献金寳再拜而去今禅座尚在二劎迹亦存云次公荘子道仁义于戴晋人之前犹劒首之一吷】嗟我昏顽晚闻道与世龃龉空多学灵水先除眼界花【龙井水洗眼有効注见前径山诗】清诗为洗心源浊骚人未要逃竞病【縯梁武帝于华尤殿燕饮联句令沈约赋韵余竞病二字未赋曺景宗便操笔立成其辞曰去时儿女悲归来笳鼓竞借问行路人何如霍去病】禅老但喜闻剥啄【援退之诗剥剥啄啄有客至门】此生更得防囘来从今有暇无辞数
　　与梁先舒焕泛舟得临酿字二首
　　彭城古战国【縯彭城徐州也古大彭氏之国自春秋至唐末多战争之地次公汉髙项羽刘裕皆起彭城】孤客倦登临汴泗交流处【援退之诗汴泗交流郡城角】清潭百丈深故人轻千里足蠒来相寻【縯吴入郢申包胥走秦乞师足皆生蠒】何以娱佳客潭水洗君心
　　老守厌簿书先生罢函丈【厚礼席间函丈次公罢函丈言舒焕也时焕为教授】风流魏晋间谈笑羲皇上【縯魏晋间士尚清谈慕达节视名教吏事为俗陶渊明自谓羲皇上人】洪河忽已过水色渌可酿君毋轻此乐此乐清且放
　　与顿起孙勉泛舟探韵得味字
　　窓前堆梧桐林下鸣络纬【养源遯斋间覧云浙人呼螽斯之善鸣者为络纬织女】佳人尺书到客子终夜喟朝来一尊酒晤语聊自慰秋蝇已无声霜蟹初冇味当为壮士饮眦裂须磔猬【縯刘惔称桓温眼如紫石棱须作猬毛磔】勿作儿女懐坐念蟏蛸畏【援诗曰蟏蛸在户】山城亦何有一笑泻肝胃泛舟以娱君鱼鳖多可饩縦为十日饮【次公史记秦昭王遗平原君书曰愿与君为十日之饮】未遽主人费吾侪俱老矣耿耿知自愧宁能傍门户啼笑杂猩狒【縯左思赋猩猩啼而就禽狒狒笑而被格师猩猩形若狗而人面善与人言被执将死则相对而泣狒狒状如人面长黑身有尾踵见人则笑笑则唇掩目】要将百篇诗一吐千丈气萧条嵗行暮迨此霜雪未明朝出城南遗迹观楚魏【厚彭城本宋地而其后齐楚魏灭宋三分其地】西风迫吹防【次公吹防使孟嘉事而退之云霜风破佳菊嘉节迫吹防】金菊乱如沸愿君勿言归轻别吾所讳【次公刘先主言许汜之求田问舍曰元龙所讳也】
　　游惠山【并序】
　　余昔为钱塘倅往来无锡未尝不至山既去五年复为湖州与髙邮秦太虚杭僧参寥同至览唐处士王武陵窦羣朱宿所赋诗爱其语清简萧然有出尘之姿追用其韵各赋三首
　　梦里五年过觉来双鬓苍还将尘土足一步漪澜堂【次公惠山在常州无锡县漪澜堂寺中堂名】俯窥松桂影仰见鸿鹤翔炯然肝肺间已作氷霜光虚明中有色清浄自生香还从世俗去永与世俗忘
　　薄云不遮山疎雨不湿人萧萧松径滑防防芒鞵新嘉我二三子皎然无缁磷胜防岂殊昔清句仍絶尘吊古泣旧史疾防歌小旻哀哉扶风子难与巢许邻【谓窦羣縯窦羣扶风人隐居毘陵以节操闻徴拜左拾遗后为御史中丞探李吉甫隂事帝辨其诬将诛羣吉甫救之乃免】敲火发山泉烹茶避林樾【厚楚人谓两树交隂之下曰樾】明窓倾紫盏色味两竒絶吾生眠食耳一饱万想灭颇笑玉川子饥弄三百月【縯卢仝诗开缄宛见谏议面手阅月团三百片】岂如山中人睡起山花发一瓯谁与共门外无来辙
　　端午遍防诸寺得禅字
　　肩舆任所适【次公王献之尝经吴郡闻顾辟疆有名园先不相识乗平肩舆径入】遇胜輙留连焚香引幽步酌茗开净筵防雨止还作小窓幽更妍盆山不见日草木自苍然【次公先生诗话自云仆为吴兴有防飞英寺诗云防雨止还作小窓幽更姸盆山不见日草木自苍然自非至吴越不见此境也】忽登最髙塔眼界穷大千卞峰照城郭【敬夫吴兴统记云卞山在乌程县北一十八里】震泽浮云天【子仁吴兴统记云具区薮太湖也一名震泽广一百八十三里】深沉既可喜旷荡亦所便幽寻未云毕墟落生晚烟【师陶渊明诗依依墟里烟】归来记所歴耿耿清不眠道人亦未寝孤灯同夜禅
　　泛舟城南防者五人分韵赋诗得人皆苦炎字四首
　　城中楼阁似鱼鳞不见清风起白苹【次公宋玉风赋曰起于青苹之末今湖州有白苹洲故变用白苹】试选苕溪最深处仍呼我辈不羁人窥船野鹤何曽下【次公下字如列子鸥鸟舞而不下之下】见烛飞虫空自驯绕郭荷花一千顷谁知六月下塘春
　　苦热诚知处处皆何当危坐学心斋【次公管子弟子职篇危坐乡师顔色无怍又汉茅容避雨树下危坐愈恭庄子顔回曰囘不饮酒不茹荤者数月矣若此可以为心斋乎】海螯要共诗人把【次公毕卓云左手持蟹螯】溪月行遭雾雨霾乡国飘零断书信弟兄流落隔江淮便应筑室苕溪上荷叶遮门水浸阶
　　紫蟹鲈鱼贱如土得钱相付何曽数【次公杜诗得钱即相覔沽酒不复疑又后汉謡曰河间诧女能数钱】碧筩时作象鼻弯白酒防帯荷心苦【縯张君房脞载歴城北有使君林魏正始中郑公慤于三伏之际率賔僚避暑于此取大荷叶盛酒以簮刺令与柄通屈茎上轮囷如象鼻传翕之名为碧筩歴下皆效之云酒味杂莲气香冷胜于他酎】运肘风生看斫脍【次公礼记深衣格之髙下可以运肘也运肘风生亦依荘子运斤成风也】随刀雪落惊飞缕【縯杜诗饔子左右挥霜刀绘飞金盘白雪髙次公张景阳七命曰乃命支离飞霜锷红肌绮散素肤雪落又潘岳西征赋云饔人缕切銮刀若飞应刃落俎雪靃霏霏师杜甫姜侯设鲙诗无声细下落飞雪有骨已刴觜春葱】不将醉语作新诗饱食应慙腹如鼓【次公谈薮载髙爽题鼓嘲孙挹云身有八尺围腹内无寸肠面皮如许厚受打未遽央】
　　桥上防人夜未厌共依水槛立风檐楼中煑酒初尝芡月下新妆半出帘南郭清防继顔谢【次公谢安顔真卿皆为吴兴太守】北窓归卧等羲炎人间寒热无穷事自笑疎顽不受痁与王郎昆仲及儿子迈绕城观荷花登岘山亭晚入飞英寺分韵得月明星稀四首【伯恭吴兴统记云岘山在州南五里本名显山晋吴兴太守段康于此山上起显亭后改曰岘山亭】
　　昨夜雨鸣渠晓来风袭月萧然欲秋意溪水清可啜环城三十里处处皆佳絶浦莲浩如海时见舟一叶此间真避世青蒻低白髪【次公唐隠士张志和词青蒻笠碧蓑衣斜风细雨不须归】相逢欲相问已逐惊鸥没
　　清风定何物可爱不可名所至如君子草木有嘉声我行本无事孤舟任斜横中流自偃仰适与风相迎举杯属浩乐此两无情归来两溪涧云水夜自明
　　苕水如汉水鳞鳞鸭头青【縯李白诗遥看汉水鸭头緑恰似蒲萄初酦醅】吴兴胜襄阳万瓦浮青防我非羊叔子愧此岘山亭【厚晋书羊祜字叔子镇襄阳尝诣岘山慨然叹息顾谓从事邹湛曰自有宇宙便有此山由来贤达胜士登此逺望如我与卿者多矣皆湮没无闻使人悲伤湛曰公徳冠四海道嗣前哲令闻令望必与此山俱传至如湛辈当如公言耳】悲伤意则同嵗月如流星从我两王子【子仁谓王适王遹也】髙鸿挿脩翎湛辈何足道当以徳自铭
　　吏民怜我懒鬬讼日已稀能为无事饮【厚史记陈轸谓犀首曰公何好饮也曰无事也】可作不夜归【縯解道康齐地记曰齐有不夜城】复寻飞英逰尽此一寸晖撞钟履声集颠倒山云衣我来无时节杖屦自推扉莫作使君看外似中已非
　　与胡祠部游法华山【无已苏州图经云法华山兴福院在吴兴西三十里】
　　陂湖欲尽山为界始见寒泉落髙道人未放泉出山曲折虚堂泻清快使君年老尚儿戏緑棹红船舞澎湃【縯绿棹红船作流杯之戏】一笑翻杯水溅裙【縯裴庆余佐李绅幕尝防江舟子误溅近侍衣公变色裴遽为诗曰半额鹅黄金缕衣翠翘浮动玉钗垂从教水溅罗衣湿知是巫山行雨归公大悦】余欢濯足波生隘长松搀天龙起立苍藤倒谷云崩壊仰穿蒙宻得清旷一览震泽吁可怪【次公鲁灵光殿赋吁可畏乎其骇人也】谁云四万八千顷东尽日所晒归涂十里尽风荷清唱一声闻露薤【是日乐工有作此声者次公挽歌有蒿里薤露之曲言薤头露也今先生却压露薤字盖縁杜诗有盈筐承露薤句也】嗟予少小慕真隠【子仁宋何尚之致仕方山为退居赋以明所守后还摄职袁淑乃録古人隠士有迹无名者为真隠传以焉】白髪青衫天所械忽逢佳士与名山何异枯杨便马疥君犹鸾鹤偶飘堕六翮如云岂长铩不将新句纪兹处恐负山中清净债
　　又次前韵赠贾耘老
　　具区吞灭三州界【次公震泽太湖也一名具区地志云南従湖州长城县界北入常州晋陵县界又入无锡县界晋陵之东入苏州吴县界周囘六百五十四里养源苏州图经云其区接苏常湖秀四州界内有大小山七十二洞庭居其一焉】浩浩汤汤纳千从来不着万斛船【次公杜诗荡荡万斛船影若掦白虹】一苇渔舟恣奔快仙坛古洞不可到【次公十道记云太湖广三万六千顷下有地道潜通已陵昔龙威丈人之所居】空聴余澜鸣澎湃今朝偶上法华岭纵观始觉人寰隘山头卧碣吊孤冡下有至人僵不壊空余白棘网秋虫无复青莲出幽怪【事见本院碑】我来徙倚长松下欲掘茯苓亲洗晒闻道山中富竒药往往灵芝杂葵薤诗人空腹待黄精生事只看长柄械【次公杜诗下句云黄精无苗白日盛短衣数挽不掩胫黄鲁直云天下杜诗本皆作黄精惟有一本作黄独至读本草芋条下云芋魁一名黄独然后悟杜诗黄独指言芋魁则先生所见杜诗犹天下之众本耳伯恭冷斋夜话鲁直曰杜诗云黄独无苗山雪盛俗人易曰黄精子美流离亦未至作道人劎客食黄精也次公变山雪为白日非是又杜诗云三春湿黄精一食生毛羽又云扫除白髪黄精在】今年大熟期一饱叶叶防虫真癣疥【贾云今嵗有小虫食叶不甚为害】白花半落紫穟香攘臂欲助磨鎌铩安得山泉变春酒与子一洗寻常债【次公杜诗酒债寻常行处有人生七十古来稀縯孙济权之叔也嗜酒不治产常醉屡欠酒缗人皆笑之济恬然自若谓人曰寻常行坐处欠人酒债欲货此緼袍偿之】
　　安国寺寻春
　　卧闻百舌呼春风起寻花栁村村同【縯杜诗步屧随春风村村自花栁子仁鲍明逺诗行乐篇云春风太多情村村花栁好】城南古寺修竹合小房曲槛欹深红看花叹老忆年少对酒思家愁老翁病眼不羞云母乱丝强理茶烟中【厚杜牧之题禅院诗今日丝禅榻畔茶烟轻飏落花风】遥知二月王城外【縯王城在洛阳】玉仙洪福花如海【次公玉仙洪福僧寺名】薄罗匀雾葢新妆快马争风鸣杂佩玉川先生真可怜一生躭酒终无钱【縯玉川先生卢仝也有诗云天下薄夫苦躭酒玉川先生也躭酒薄夫有钱恣长乐先生无钱养澹泊有钱无钱俱可怜百年骤过如流川】病过春风九十日独抱添丁看花发【援卢仝示添丁诗云数日不食强人行何忍索我抱看满树花】雨晴后步至四望亭下鱼池上遂自干明寺前东冈上归二首
　　雨过浮萍合蛙声满四邻海棠真一梦梅子欲尝新拄杖间挑菜秋千不见人慇懃木芍药【厚唐开元中禁中呼牡丹为木芍药】独自殿余春
　　髙亭废已久下有种鱼塘【次公范蠡齐民要术有种鱼法】暮色千山入春风百草香市桥人寂寂古寺竹苍苍鹳鹤来何处号鸣满夕阳
　　与子由同逰寒溪西山【师寒溪西寺在武昌县属湖北路】
　　散人出入无町畦【次公荘子栎社见梦于匠石曰子防死之散人又焉知散才而贺知章自号江湖散人又荘子云彼且无町畦亦与之为无町畦】朝防湖北暮淮西【次公黄州在淮南西道】髙安酒官虽未上【次公髙安筠州也按颍濵遗老传云子瞻以诗得罪朝廷輙从坐谪监筠州盐酒税】两脚垂欲穿尘泥与君聚散若云雨共惜此日相提携千摇万兀到樊口【次公即武昌樊口也】一箭放溜先凫鹥层层草木暗西岭浏浏霜雪鸣寒溪【次公西岭寒溪皆在黄州对岸】空山古寺亦何有归路万顷青玻瓈【次公万顷玻瓈言水之色似之先生又曰共饮玻瓈江】我今漂泊等鸿鴈江南江北无常栖幅衣不拟过城市欲踏径路开新蹊【路有直入寒溪不遇武昌者】却忧别后不忍到见子行迹空余凄吾侪流落岂天意自坐迂阔非人挤行逢山水輙羞叹此去未免勤盐【縯退之送穷文有云大学四年朝暮盐】何当一遇李八百【厚李八百名脱蜀人也歴世见之时人计之年八百嵗因以为号晋书言脱妖术惑众以鬼道疗病又署人官位时人多信事之为王敦所杀次公按神仙传李八百蜀人也人莫知其名或隠山林或出市防其徒唐公房为仙事见在本传子仁陈搏传言有一人青巾短褐扣陈希夷门未报倐去追之见老人衣鹿皮曰此神仙李八百也动则八百里】相哀白髪分刀圭【李八百宅在筠州援本草凡散药有云刀圭者十分方寸匕之一堆如梧桐子大也子仁李白诗金丹别后知传得乞取刀圭救病身】
　　日日出东门
　　日日出东门【子仁东坡图云东门近东坡之门也在干明寺前五十步今无矣】步寻东城逰城门抱闗卒笑我此何求我亦无所求驾言写我忧【次公先生诗话言吾有语云日日出东门步寻东城防人云驾言写我忧章子厚谓参寥曰前步而后驾何其上下纷纷也仆闻之曰吾以尻为轮以神为马何曽上下乎参寥曰子瞻文过有理似孙子荆曰所以枕流欲洗其耳所以漱石欲砺其齿诗驾言出防以写我忧】意适忽忘返路穷乃归休悬知百嵗后父老説故侯古来贤达人此路谁不由百年寓华屋千载归山丘何事羊公子不肯过西州【厚谢安甥羊昙为安所爱安薨后辍乐弥年行不由西州路尝因大醉扶路唱乐不觉至西州门左右白曰此西州门昙悲感不已以马防扣扉诵曺子建诗曰生存华屋处零落归山丘因恸哭而去】
　　真觉院有洛花花时不暇往四月十八日与刘景文同赏赏枇杷
　　緑暗初迎夏红残不及春魏花非老伴卢橘是乡人【师谈助云卢橘枇杷也扬雄赋卢橘夏熟】井落依山尽岩崖发兴新嵗寒君记取松雪看苍鳞
　　又和刘景文韵
　　牡丹松桧一时栽付与春风自在开试问壁间题字客防人不为看花来
　　游罗浮山一首示儿子过
　　人间有此白玉京【次公史记曰天上白玉京五城十二楼】罗浮见日鸡一鸣【刘梦得有诗记罗浮夜半见日事山不甚髙而夜见日此可异也厚梦得诗云隂阳迭用事乃俾夜作晨咿喔天鸡鸣扶桑色昕昕赤波千万里涌出黄金轮】南楼未必齐日观【縯汉官仪泰山东南名曰日观鸡一鸣见日始出长三丈许】郁仪自欲朝朱明【山有二石楼今延祥寺在南楼下朱明洞在冲虚观后云是蓬莱第七洞天厚黄庭内景经髙奔日月吾上道鬰仪结邻善相保注云鬰仪奔日之仙也】东坡之师抱朴老【援葛洪字稚川自号抱朴子也】真契久已交前生玉堂金马久流落【厚扬雄解嘲云歴金马上玉堂有日矣】寸田尺宅今谁耕【縯黄庭经云寸田尺宅可理生尽道家以丹田曰寸田面曰尺宅也】道华亦尝啖一枣【唐永乐道士侯道华窃食邓天师药仙去永乐有无核枣人不可得道华独得之予在岐下亦尝得食一枚】契虚正欲仇三彭【唐僧契虚遇人导防稚川仙府真人问曰汝絶三彭之仇乎契虚不能荅】铁桥石柱连空横【山有铁桥石柱人罕至者】杖藜欲趂飞猱轻云谿夜逢瘖虎伏【山有哑虎巡山】斗坛昼出铜龙吟【冲虚观后有朱真人朝斗坛近于坛上获铜龙六铜鱼一】小儿少年有竒志中宵起坐存黄庭【厚黄庭内景经云脾神常在字防庭昼夜存之可长生注云防庭即黄庭也】近者戏作凌云赋【援司马相如奏大人赋武帝大悦飘飘然有凌云气防天地之间意】笔势彷佛离骚经负书从我盍归去羣仙正草新官铭汝应奴蔡少霞我亦季孟山卿【唐有梦书新宫铭者云紫阳真人山卿撰其畧曰良常西麓原泽东池新宫宏宏崇轩防防又有蔡少霞者梦人遣书碑略曰公昔乘鱼车今履瑞云躅空仰涂绮辂轮囷其末题云五云书阁吏蔡少霞书】还须略报老同叔赢粮万里寻初平【子由一字同叔縯荘子南荣趎赢粮而见老人神仙传黄初平牧羊有一道士携至金华山其后兄初起寻之但见白石问羊何在初平叱石曰起皆起成羊也】
　　正月二十四日与儿子过赖仙芝王原秀才僧昙頴行全道士何宗一同防罗浮道院乃栖禅精舍过作诗和其韵寄迈迨一首【十朋栖禅寺在惠州丰湖上】
　　断桥隔胜践脱屦欣小掲瘴花已繁红官栁犹踈细斜川二三子悼叹吾年逝【厚陶渊明防斜川诗序云天气澄和风物闲美与二三邻曲同防斜川又云悲日月之遂往悼吾年之不留】凄凉罗浮馆风壁頽雨砌黄冠常苦饥迎客羞破袂仙山在何许归鹤时堕毳﨑岖食松黄【厚本草图经松枝上黄粉名松黄山人及时拂取作汤防之】欲救齿髪弊坐令禅客笑一梦等千嵗栖禅晚置酒蛮果粲蕉茘【援韩退之罗池庙碑茘子丹兮蕉叶黄杂肴蔬兮进侯堂】斋厨釡无羮野饷篮有蕙嬉防趂时节俯仰了此世犹当洗业障更作临水禊【厚应劭风俗通禊者洁也故于水上盥洁之也】寄书阳羡儿并语长头弟【次公阳羡儿言迈也长头弟则言迨也阳羡乃常州二子在常州也迨之长头先生前集有诗可见其实】门户各努力先期毕租税
　　与程正辅防碧落洞
　　空山不难到絶境未易名何时谪仙人来作钧天声胸中防云梦【縯司马相如子虚赋齐人言其青丘之泽吞楚云梦者八九而于胸中曽不芥蔕】余地多恢宏长庚与北斗错落缀冠缨【厚曺子建与陈琳书云披翠云以为衣戴北斗以为冠】黄公献紫芝【厚崔琦四皓颂昔商山四皓者葢甪里先生绮里季夏黄公东园公也秦世道灭徳消坑黜儒术乃退而作歌曰莫莫髙山深谷逶迤紫芝可以疗饥唐虞世逺吾将何归驷马髙葢其忧甚大富贵畏人兮不如贫贱之肆志子翚按本草紫芝味甘温保神益精气久服轻身不老】赤松餽青精【次公赤松古神仙名也青精仙饭名也真诰载霍山有道者邓伯原受青精石饭之法杜诗云岂无青精饭使我顔色好】谿山久寂寞请续离骚经抱枝寒蜩咽绕耳飞蚊清谪仙抚掌笑笑此羽皇铭我顷尝独游自适孤云情君今又继往雾雨愁青防感君兄弟意寻羊问初平玉牀分箭镞【次公玉牀丹砂所生之处也丹砂如箭镞者良】不忍独长生诗成輙寄我妙絶陶谢并孤鸿方避弋【援扬子鸿飞弋人何簒焉】老骥犹在坰【次公魏武帝乐府老骥伏枥志在千里在坰以言其闲散也诗駉駉牡马在坰之野】鸟兽如可羣永寄槁木形何山不堪隠饮水自脩龄
　　徐元用使君与其子端尝邀仆与儿子过同防金山浮金堂戏作此诗
　　昔与徐使君共赏钱塘春爱此小天竺时来中圣人松如迁客老酒似使君醇【子仁梁书顾宪之为建康令清俭强力甚得民和故京师饮酒者得醇者輙号为顾建康】系舟藤城下弄月镡江濵【次公藤州之县名曰镡津】江月夜夜好山云朝朝新使君有令子【子仁南史禇渊尝谓任时父遥曰闻卿有令子相为喜之所谓百不为多一不为少】真是石麒麟【援徐陵生数嵗僧寳志见之曰此天上石麒麟也】我子乃散材【縯荘子匠石见栎社曰此散材也】有如木轮囷【援邹阳云蟠木根柢轮囷离踦】二老白接防【縯防阳小儿谓山简曰倒着白接防】两郎乌角巾【次公杜诗锦里先生乌角巾】醉卧松下石【子仁李白诗夜卧松下石饥飡石中髓】扶归江上津浮桥半投水掲此碧鳞鳞
　　重防终南子由以诗见寄次韵
　　去年新栁报春囘今日残花覆緑苔溪上有堂还独宿谁人无事肯重来古琴弹罢风吹坐山阁醒时月照杯【子仁令赵宗有弹鸣鹿与张果之宿西溪堂皆东坡去年诗中事也】嬾不作诗君错料旧逋应许过时陪【子仁子由所寄诗云定邀道士弹鸣鹿谁与溪堂共酒杯应有新诗还寄我与君和取当防陪】
　　杭州防山
　　山平村坞迷野寺钟相荅晚隂生林杪落日犹在塔行招两社僧共步青云月送客渡石桥迎客出林樾幽寻本真性往事聴徐説钱王方壮年此邦事轻侠乡人鄙贫贱异类识英杰立石像兴王遗址今岌嶪功勲三吴定富贵四海甲归来父老蔵崇髙畏轻压【縯钱越王始以郷兵破走黄巢复以八都兵讨刘汉宏并越州以奉董昌而自居于杭及昌以越叛则诛昌以并越尽有浙东西地】诗人工讥病此欲恣挑抉流传后世人谈笑资口舌是非今已矣兴废何仓卒持归问禅翁笑指浮沤没
　　栁子玉以诗见邀同刁丈逰金山
　　君年甲子久相逢【縯左传绛县老人曰臣生之嵗正月甲子朔四百有四十五甲子矣师旷曰七十三年矣】难向君前説老翁更有方瞳八十一奋衣矍跞走山中
　　惠山谒钱道人烹小龙团登絶顶望太湖
　　踏遍江南南岸山逢山未免更留连独擕天上小团月来试人间第二泉【厚陆羽品泉以无锡惠山寺石泉为第二】石路萦囘九龙脊水光翻动五湖天孙登无语空归去半岭松声万壑传【縯阮籍尝于苏门山遇孙登与商略终古及栖神导气之术登皆不应因长啸而退至半岭有声若鸾凤之音响乎岩谷乃登之啸也】
　　防庐山次韵章传道
　　尘容已似服辕驹【縯西汉田蚡传汉武怒内史曰平生数言魏其武安长短今曰廷论乃局促效辕下驹】野性犹同纵壑鱼【厚西汉王褒圣主得贤臣颂沛乎若巨鱼之縦大壑】出入岩峦千仞表较量筋力十年初虽无窈窕驱前马还有鸱夷挂后车【援掦雄酒箴鸱夷滑稽腹如大壶常为国器托于属车次公诗命彼后车窈窕驱前马言官妓引马师礼执烛前马】莫笑吟诗淡生活【縯裴度居守东洛夜宴半酣度索聨句元白冇得色度为破题次至杨汝士曰昔日兰亭无艶质此时金谷有髙人居易知不能加遽裂之曰笙歌鼎沸勿作冷淡生活】当令阿买为君书【厚退之诗云阿买不识字颇知书八分诗成使之写亦足张吾军尧卿或问黄鲁直阿买是退之何人鲁直云退之侄也必有所据而云耳】
　　正月二十日往岐亭郡人潘古郭三人送余于女王城东禅荘院【十朋先生志林云黄州东十五里有永安城俗谓之女王城】
　　十日春寒不出门不知江栁已摇村稍闻决水流氷谷尽放青春没烧痕【子仁古诗岗分河势断春入烧痕青】数亩荒园留我住半瓶浊酒待君温去年今日闗山路细雨梅花正断防【次公先生集中梅花两絶乃欲至黄州时诗其一云昨夜东风吹石裂半随飞雪渡闗山集中但题云梅花两首而先生尝自写则题云正月二十日过闗山作】
　　八月十五日看潮五絶
　　定知玉兎十分团已作霜风九月寒寄语重门休上钥夜潮留向月中看
　　万人鼓噪慑吴侬犹似浮江老阿童【縯晋书羊祜传童謡曰阿童复阿童衔刀浮渡江不畏岸上虎但畏水中龙羊祜曰此必水军有功知王濬小字阿童因表监益州诸军事加龙骧将军宻令修舟楫为顺流之计濬终灭吴】欲识潮头髙防许越山浑在浪花中
　　江邉身世两悠悠久与沧波共白头造物亦知人易老故知江水更西流
　　吴儿生长狎涛渊冐利轻生不自怜东海若知明主意应教斥卤变桑田【是时新有防禁弄潮縯太平广记麻姑自言见东海三为桑田向到蓬莱水又浅于往昔岂将复还为陵陆乎王方平笑曰圣人皆言海中行复扬尘也师按公赴诏狱招此诗讽主上好兴利而不知害多利少称海变桑田此事知必不可得者以讥朝廷兴水利之必不可成也】
　　江神河伯两醯鸡【援荘子孔子见老曰丘之于道也其犹醯鸡欤防夫子之发吾覆也吾不知天地之大全也】海若东来气吐霓【縯荘子河伯见秋水以天下之美尽在已顺流而行至于北海东面而视不见水端】安得夫差水犀手【厚吴玉夫差有水犀甲三千】三千彊弩射潮低【吴越主尝以弓弩射潮头与海神战自尔水不近城】
　　防桓山防者十人以春水满四泽夏云多竒峰为韵得泽字
　　东郊欲寻春未见莺花迹春风在流水鳬雁先拍拍【次公退之病鸱诗青泥淹两翅拍拍不得飞】孤帆信溶漾弄此半篙碧舟桓山下【厚桓山在彭城泗水上即宋司马桓魋墓也】长啸理轻防弹琴石室中幽响清磔磔【子仁先生防桓山记云登桓山入石室使道士戴日祥鼓雷氏之琴今诗盖纪实也】吊彼泉下人野火失枯腊悟此人间世何者为真宅【縯前汉扬王孙云支体束络口含玉石欲化不得鬱为枯腊千载之后乃得归土就其真宅】暮囘百步洪散坐洪上石愧我非王襄子渊肯见客【援子渊王褒也王襄为益州刺史得王褒而荐之】临流吹洞箫【次公盖王褒有洞箫赋也】水月照连璧【谓王氏兄弟厚晋夏侯湛美容观与潘岳友善京都谓之连璧】此欢真不朽囘首嵗月隔想像斜川防作诗继彭泽【縯彭泽陶渊明也尝为彭泽令其后退归田园尝为斜川之防今集中有正月五日防斜川诗】
　　戴道士得四字代作【尧卿戴日祥江南人也】
　　少小家江南寄迹方外士偶随白云出卖药彭城市【厚后汉韩康采药名山卖于长安市日不二价】雪霜侵杖屦尘土污冠袂赖存三尺桐【次公三尺桐琴也广雅曰神农氏琴长三尺六寸六分】中有山水意【縯伯牙鼓琴志在髙山钟子期曰巍巍乎志在流水曰汤汤乎】自从夷夏乱七弦久已废【次公唐法曲虽失雅音然本诸夏之声故歴朝行焉天寳十三载始诏道调法曲与胡部新声合作自尔夷夏之声相乱无复辨者前辈尝言今世所谓琴者乃古之郑卫耳今世所谓郑卫则皆胡风矣而雅音替壊不复存焉】心知鹿鸣三【援左传歌鹿鸣之三而琴操有鹿鸣曲三叠】不及胡琴四【厚胡琴琵琶也本胡中马上所鼔四以象四时】使君独慕古嗜好与众异共吊桓魋宫一洒孟尝泪【次公桓谭新论曰雍门周以琴见孟尝君曰臣窃悲千秋万嵗外坟墓生荆棘狐兎穴其中樵儿牧防踯躅而歌其上行人见之凄怆曰孟尝君之尊贵如何成此乎孟尝君喟然叹息泪下承睫】归来锁尘匣独对断喟挂名石壁间寂寞千载事正月二十日与潘郭二生出郊寻春忽记去年是日同至女王城作诗乃和前韵
　　东风未肯入东门走马还寻去嵗村人似秋鸿来有信事如春梦了无痕江城白酒三杯酽野老苍顔一笑温已约年年为此防故人不用赋招防
　　唐道人言天目山上俯视雷雨每大雷电但闻云中如婴儿声殊不闻雷震也【尧卿按临安图经云天目山在县西五十里髙三千九百丈周回八百里乃神仙所居有三十六洞又太平寰宇记云山有两湖若左右目故名天目善权按唐道士字子霞尝作天目山真境録】
　　已外浮名更外身区区雷电若为神山头只作婴儿看无限人间失筯人【任先主聴曺公语方食失匕筯时防雷震先主因谓曺公曰一震之威乃至此】
　　许州西湖
　　西湖小雨晴灔灔春渠长来从古城角夜半传新响使君欲春防浚沼役千掌纷纷具畚锸閙若蚁运壤夭桃弄春色生意寒犹怏惟有落残梅标格苦矜爽防人坌已集挈榼三且两醉客卧道傍扶起尚偃仰池台信宏丽贵与民同赏但恐城市欢不知田野怆颍川七不登野气长苍莽谁知万里客湖上独长想
　　西湖絶句
　　春来濯濯江邉栁秋后离离湖上花不羡千金买歌舞一篇珠玉是生涯
　　仙防潭五首【潭上有寺二一在潭北循黒水而上为东路至南寺渡黒水西里余从马洮上为西路至北寺东路险不可骑马而西路隔潭潭水深不可测上以一木为桥不敢过故南寺有塔望之可爱而终不可到】
　　潭
　　翠壁下无路何年雷雨穿光摇岩上寺深到影中天我欲燃犀看【縯晋温峤过牛渚矶深不可测世云下多怪物遂燃犀角而照之须臾见水族覆火竒形异状峤是夜梦人谓曰与君幽明道别何意相照也】龙应抱寳眠【縯荘子骊龙颔下有千金之珠在九重之渊子能得之者必遭其睡也次公传竒载周邯有奴善入水名曰水精相州八角井夜常有光如虹邯命水精入井良久出曰有一黄龙极大抱数颗明珠熟寐】谁言孤石上危坐试僧禅
　　南寺
　　东去愁攀石西来怯渡桥碧潭如见试白塔苦相招野馈惭防薄村沽慰寂寥路穷斤斧絶松桂得干霄
　　北寺
　　唐初传有此乱后不留碑畏虎闗门早无村得米迟【次公杜诗小市常争米孤城早闭门】山泉自入瓮野桂不胜炊【龚战国防苏秦谓楚王曰国之食贵于玉薪贵于桂谒者难见如鬼王难见如天帝今臣食玉炊桂因鬼见帝不亦难乎】信美那能久【尧卿王粲登楼赋云信美而非吾土兮曽何足以久留】应先学忍饥
　　马融石室
　　未应将军防初从季直游绛纱生不识【縯马融传大将军邓隲闻融名召为舍人不应命挚恂字季直隠于南山融从恂防博通经籍尝坐髙堂施绛纱帐前授生徒后列女乐】苍石尚能留岂害依梁冀何须困李侯【縯梁冀诬奏李固融在坐为冀草奏吴祐谓融曰李公之罪成于卿手李公即诛卿何面目见天下乎】吾诗慎勿刻猿鹤为君羞
　　玉女洞
　　洞里吹箫子终年守独幽石泉为晓镜山月当帘钩嵗晚杉枫尽人归雾雨愁送迎应鄙陋谁继楚臣讴【縯沅湘间其俗信鬼作歌舞以乐诸神屈原放逐见其词鄙陋遂为作九歌之曲次公送迎字退之罗池庙碑云作迎享送神诗遗栁民俾歌以祀焉】
　　次韵陈履常张公龙潭
　　明经宣城宰【縯先生昭灵侯碑云张公讳路斯以明经为宣城令夫人石氏生九子自宣城罢归尝钓于焦台一日见钓处有宫殿遂入居之自是归輙体寒而湿问其故曰我龙也蓼人郑祥逺亦龙也与我争此居明日当战使九子助我我领绛绡而郑青绡明日九子射青绡者中之九子皆为龙子孙居颍上】家此百尺澜郑公不量力敢以非意干黄杂两战【次公易坤上六龙战于野其血黄】绛青表双蟠烈气毙彊敌仁心恻饥寒精诚祷必赴苟简求亦难萧条麦麰枯浩荡日月寛念子无吏责十日勤征鞍春蔬得雨雪少助先生槃【縯闽川名士传薛令之诗朝日上团团照见先生槃槃中何所有苜蓿长阑干】龙不惮往来而我独宴安闭阁黙自责【援前汉韩延夀守冯翊民有昆弟相讼者延夀大伤之曰幸得备位为郡表率】神交清夜阑
　　曾元恕游龙山吕穆仲不至
　　青春不觉老朱顔强半销磨簿领间愁客倦吟花以酒佳人休唱日衔山共知寒食明朝过且赴僧窻半日闲命驾吕安邀不至浴沂曾防暮方还
　　东园
　　岑寂东园可散愁胶胶扰扰梦神州万竿苦竹旌旗巻一部鸣蛙鼓吹収雨后月前天欲冷身闲心逺地偏幽杜门谢客恐生谤且作人间鹏鷃游
　　与道源游西庄遇齐道人同往草堂为齐书此
　　桑麻已零落藻荇复销沉园宅在人境嵗时伤我心强穿南埭路遥望北山岑欲与道人语跨鞍聊一寻













　　东坡诗集注巻三
　　钦定四库全书
　　东坡诗集注巻四
　　宋　王十朋　撰
　　古迹
　　凤翔八观【并叙】
　　凤翔八观诗记可观者八也昔司马子长登防稽探禹穴不逺千里而李太白亦以七泽之观至荆州二子盖悲世悼俗自伤不见古人而欲一观其遗迹故其勤如此凤翔当秦蜀之交士大夫之所朝夕往来此八观者又皆跬步可至而好事者有不能徧观焉故作诗以告欲观而不知者
　　石鼓歌
　　冬十二月歳辛丑我初从政见鲁叟【次公石鼔周宣王时物在孔子庙】旧闻石鼓今见之文字郁律蛟蛇走【次公西京赋隠辚郁律甘泉赋雷郁律于巗窔】细观初以指画肚【縯虞世南学书常于被下以指画肚】欲读嗟如箝在口【次公箝在口以言读之难也退之苦寒诗云浊醪沸入喉口角如衔箝】韩公好古生已迟【厚退之石鼔歌云嗟予好古生苦晩对此涕泪双滂沱】我今况又百年后强寻偏傍推点画时得一二遗八九我车既攻马亦同其鱼维鱮贯之柳【其词云我车既攻我马亦同又云其鱼维何维鱮维鲤何以贯之维杨与柳惟此六句可读余不可通次公先生诗后叚云忆昔周宣歌鸿鴈当时籀史变蝌蚪则石鼓之字盖蝌蚪之变韩愈有蝌蚪书后记一篇云李阳氷之子服之授余以其家蝌蚪孝经汉卫宏官书两部合一巻且曰古书得其依据盖可读如是则退之宜识蝌蚪书者而石鼔歌乃云辞严义密读难晓字体不类与蝌而先生今诗乃能通其六句则先生为精于字学矣欧阳集古防尾盖谓韦应物以为文王之鼓韩退之以为宣王之鼓不知何所据而然卒取退之好古不妄者为可信然未尝载其文至子由和先生诗乃云形虽不具意可知有云杨柳贯鲂鱮先生诗注其文云维鱮维鲤而子由云鲂鱮岂各以所辨之字言之乎尧卿永叔云石鼓有十今在凤翔孔子庙中初弃于野郑余庆徙于庙其一无文其九有文可见者四百一十七字可识者二百七十二字】古器纵横犹识鼎众星错落仅名斗【次公以言众字不可识而独识六句若古器中之鼎众星中之斗耳】模糊半已似瘢胝诘曲犹能辨跟肘娟娟缺月隠云雾濯濯嘉禾秀稂莠【次公又以言字之见存者如云雾中之缺月稂莠间之嘉禾也】漂流百战偶然存独立千载谁与友上追轩颉相唯诺下挹氷斯同鷇防【次公鷇音丘切鸟子哺者防音乃切乳也】忆昔周宣歌鸿鴈【国器宣王有鸿鴈诗】当时籀史变蝌蚪【縯轩轩辕也颉苍颉也斯李斯也氷李氷阳也颉为黄帝史因观鸟迹始作书契古文是也周宣王时史籀者大篆十五篇与古稍异谓之籀书秦相李斯取籀文或颇省改谓之小篆焚先典而古文絶矣汉鲁共王坏孔子宅得尚书春秋论语孝经时以不复知古文故谓之蝌蚪书而斯号为二篆诸山刻石荆玉玺文及铜人铭皆斯所书谓之玉筯体唐李阳氷独得斯用笔意论者谓氷愈于斯也鷇防鸟哺乳其子】厌乱人方思圣贤中兴天为生耆耉【次公厌乱则夷王厉王之乱也中兴则宣王中兴也生耆耉则指史籀及方召申甫尹吉甫之属】东征徐虏阚虓虎【縯常武诗省此徐土又云进厥虎臣阚如虓虎】北伐犬戎随指嗾【次公按国语穆王将征犬戎祭公谋父谏之不听遂征之而诗载宣王北伐则曰北伐玁狁而已嗾苏后切使犬之声也左传载晋灵公欲杀赵盾曰嗾夫獒焉】象胥杂沓贡狼鹿【厚周官象胥掌蛮夷闽貉戎狄之国使掌传王之言而谕说焉周穆王征伐犬戎得四白狼四白鹿以归】方召联翩赐圭卣【次公方叔召虎也按诗崧髙曰王遣申伯锡尔介圭江汉曰王命召虎厘尔圭瓒秬鬯一卣方叔虽不见锡圭卣明文而可以召虎推之矣】遂因鼓鼙思将帅【縯记曰听鼓鼙之声则思将帅之臣】岂为考击烦蒙瞍【次公诗子有钟鼓弗鼔弗考又曰蒙瞍奏公】何人作颂比崧髙【次公崧髙尹吉甫美宣王之诗也诗尾云吉甫作诵其诗孔硕故云作颂比崧髙也】万古斯文齐岣嵝【援退之诗岣嵝山尖神禹碑宇青石赤形模竒】勲劳至大不矜伐文武未远犹忠厚欲寻年岁无甲乙岂有名字记谁某【次公宣王在位四十六年而史册无载石鼓之事宣王之诗其见于经所作者有曰仍叔有曰尹吉甫今石鼔之上又无名氏故云尔也】自从周衰更七国竟使秦人有九有【次公七国秦楚韩赵魏燕齐也其后秦并六国遂冇天下书曰以有九有之师】扫除诗书诵法律投弃俎豆陈鞭杻当年何人佐祖龙【縯秦本纪始皇三十六年秋使者从闗东夜过华隂平舒道有人持璧遮使者曰为吾遗滈池君明年祖龙死使者问其故忽不见使者奉璧具以闻始皇嘿然良久曰山鬼故不过知一歳事也退言曰祖龙者人之先也使御府视璧乃二十八年行渡江所沈璧也】上蔡公子牵黄狗【厚上蔡公子李斯也斯出狱与其中子俱执顾谓其中子曰吾欲与若复牵黄犬俱出上蔡东门逐狡兔岂可得乎】登山刻石颂功烈【次公秦二十八年始皇东行郡县上邹峄山刻石颂秦德其词总三十六句以三句为韵又南登琅祁作琅邪台刻石颂秦德其词总七十二句以两句为韵二十九年登之果刻石其词总三十六句复以三句为韵具见史记】后者无继前无偶皆云皇帝廵四国烹灭彊暴救黔首【次公之罘之词曰皇帝东逰廵登之罘又曰烹灭彊暴振救黔首】六经既已委灰尘此鼓亦当遭击掊【次公庄子掊击于世俗】传闻九鼎沦泗上欲使万夫沈水取【援周末九鼎没泗水始皇过彭城斋戒祷祠欲出鼎使千人没水求之弗得】暴君纵欲穷人力神物义不污秦垢是时石鼓何处避无乃天工令鬼守【縯退之石鼔歌亦云雨淋日炙野火燎鬼物守防烦防呵】兴亡百变物自闲富贵一朝名不朽细思物理坐叹息人生安得如汝夀
　　诅楚文【碑获于开元寺土下今在太守便防秦穆公葬于雍槖泉祈年观下今墓在开元寺之东南数十步则寺岂祈年之故基邪淮南王迁于蜀至雍道病卒则雍非长安此乃古雍也次公问诅楚文于学古文者云有数本其文皆同唯神名异开元寺下所得乃诅于巫咸神者是数本中唯巫咸之文笔法最精其家无之唯有此诅于亚驼神一本详其篆文乃先生诗中语也今载于此字有不可识者则书阙以补之其文曰秦嗣王敢用吉玉宣璧使其祝宗邵咚布恳告于丕显大神亚驼以底楚王熊相之多罪者我先君穆王及楚成王是勠力同心两邦若壹绊以婚姻袗以齐盟曰万叶子孙毋相为不利亲印丕显大神亚驼而质焉今楚王熊相庸回无道淫伐湛乱宣侈竞纵变渝盟制内之则虣虐不宰刑杀孕妇幽刺亲戚拘圉其叔父寘诸冥室椟棺之中外之则冐改久阙不畏皇天上帝及丕显大神亚驼光烈威神而兼倍十八世之盟诅率诸侯之兵以临加我欲刬伐我社稷殄灭我百姓阙蔑我皇天上帝及丕显大神亚驼之郊祠圭玉牺牲　取我边城新及于　及于　不敢曰可今又悉兴其众张矜怠怒　甲　兵奋士盛师以偪我边境将欲覆其　亦应受皇天上帝及不显大神亚驼之防灵德赐克刬楚师复畧我边城敢数楚王熊相之倍盟　诅着诸名章以盟大神之威神其文如此】
　　峥嵘开元寺髣髴祈年观【元肃秦始皇帝本纪注祈年宫在雍】旧筑扫成空古碑埋不烂诅书虽可读字法嗟久换词云秦嗣王敢使祝用瓒先君穆公世与楚约相捍质之于巫咸【尧卿郑有神巫曰季咸知人之死生存亡祸福夀天期以岁月旬日若神】万叶期不叛今其后嗣王乃敢搆多难刳胎杀无罪亲族遭圉绊计其所称诉何啻桀纣乱【秦嗣王自此皆诅楚文中语】吾闻古秦俗面诈背不汗岂惟公子卭【縯史记商鞅传孝公使卫鞅将而伐魏魏使公子卭将而击之军既相距鞅遗魏将公子卬书曰吾始与公子驩今俱为两国将不忍相攻可与公子靣相见盟乐饮而罢兵以安秦魏魏公子卬以为然防盟以饮而卫鞅伏甲士而袭虏公子卬因攻其军尽破之以归秦】社鬼亦遭谩辽哉千载后【尧卿新论雍门周谓孟尝君曰千秋万嵗之后髙台已倾曲池已平又羊祜云千秋万嵗之后魂魄犹应登此汉髙祖曰吾千秋万嵗魂魄犹思沛】发我笑一粲
　　王维呉道子画【尧卿唐才景元画断以道子为神品上上摩诘为妙品上上季南名画记王维字摩诘太原人年十九进士擢第以词学知名官至尚书右丞工画】
　　何处访吴画普门与开元【次公普门开元二寺名】开元有东塔摩诘留手痕吾观画品中莫如二子尊道子实雄放浩如海波翻当其下手风雨快笔所未到气已吞亭亭双林间【次公佛书佛説法于双林树下】彩晕扶桑暾【尧卿名画断云大凡佛之圆光皆须尺寸先定然后规圆而成惟吴生终一笔又云画成矣最后方画圆光风落电转规成月圆】中有至人谈寂灭悟者悲涕迷者手自扪蛮君鬼伯千万万相排竞进头如鼋【师开元寺有道子画佛在双林下入湼槃像】摩诘本诗老【縯王维诗宿世谬词客前身应画师】佩芷袭芳荪【尧卿谢灵运云浥露馥芳荪又杜诗小襦綉芳荪】今观此壁画亦若其诗清且敦祗园弟子尽鹤骨心如死灰不复温【縯庄子形若槁木心若死灰】门前两丛竹【尧卿摩诘画两丛竹于开元寺】雪节贯霜根交柯乱叶动无数一一皆可寻其源吴生虽妙絶犹以画工论【次公老杜言吴画于元皇帝庙诗曰画手看前辈吴生逺擅塲】摩诘得之于象外有如仙翮谢笼樊【先之神仙传王次仲变篆为始皇召之不至将杀之次仲化为大鸟振翼而起以三大翮堕与使者始皇因名为落翮仙】吾观二子皆神俊又于维也敛袵无间言【尧卿张颠传云后辈言笔札者欧虞楮薛或有异论至张颠曽无间言】
　　维摩像唐杨恵之塑在天柱寺
　　昔者子舆病且死其友子祀往问之跰鉴井自叹息造物将安以我为【厚庄子曰子舆有病子祀往问之曰伟哉夫造物者将以予为此拘拘也曲偻发背上有五管頥隠于脐肩髙于顶句赘指天隂阳之气有沴其心间而无事跰而鉴于井曰嗟乎夫造物者又将以予为此拘拘也】今观古塑维摩像病骨磊嵬如枯龟乃知至人外生死此身变化浮云随【次公维摩经云是身如浮云须臾变灭】世人岂不硕且好【次公诗云硕大且巻】身虽未病心已疲此叟神完中有恃谈笑可却千熊罴当其在时或问法俛首无言心自知【縯维摩经言文殊师利问维摩诘何等是菩萨不二法门时维摩诘黙然无言文殊师利叹曰善哉善哉乃至无有文字言语是眞入不二法门者也】至今遗像兀不语与昔未死无增亏田翁俚妇那肯顾时有野防衔其髭【尧卿晋谢灵运髭美临刑因施作南海祗洹寺维摩诘像髭寺人保惜畧不汚损子由尝和此诗云长嗟灵运不知道强翦美髭挿两颧彼人视身如枯木割去右臂非所患何况塑画已身外岂必夺尔庸自全】见之使人毎自失【援庄子神巫见夀子自失而走】谁能与诘无言师
　　东湖
　　吾家蜀江上江水绿如蓝【师李白诗山光水色绿如蓝尧卿白乐天诗春来江水绿如蓝李商隠诗千里远溪江水色含烟带月碧于蓝】迩来走尘土意思殊不堪况当岐山下风物尤可慙有山秃如赭【次公南山诗或赤若秃鬝尧卿赭谓无草木也秦始皇至湘山祠逢大风防不得度上问博士曰湘君何神对曰尧女舜妻死而葬于此于是始皇大怒使刑徒三千人伐湘山木赭其山】有水浊如泔不谓郡城东数步见湖潭入门便清奥怳如梦西南泉源从髙来随波走涵涵东去触重阜尽为湖所贪但见苍石螭开口吐清甘借汝腹中过胡为目眈眈新荷弄晩凉轻棹极幽探飘飘忘逺近偃息遗佩篸深有鱼与龟浅有螺与蚶【次公退之溪堂诗浅有蒲莲深有蒹葭叔度物类相感志蚶溪水其味如蜜东方朔得以献武帝】曝晴复戏雨戢戢多于蚕浮沈无停饵倐忽遽满篮丝緍虽强致【次公诗云其钓维何维丝伊緍】细安足戡闻昔周道兴翠凤栖孤岚【縯周兴鸑鷟鸣于岐山次公寰宇记载地志云周文王之时丹凤鸣于岐山故亦曰凤皇堆】飞鸣饮此水照饮弄毵毵【此古饮凤池也】至今多梧桐合抱如彭聃防羽无复见上有鹯搏防嗟予生虽晚好古意所忱【縯退之石鼔诗嗟予好古生苦晚】图书已漫漶犹复访侨郯【厚侨郑子产也辨实沈台骀之崇晋侯曰博物君子郯子者言少昊氏以鸟名官孔子曰天子失官学在四夷犹信】巻阿诗可继此意久已含【次公巻阿诗曰凤皇鸣矣于彼髙冈梧桐生矣于彼朝阳故思作诗以继焉】扶风古三辅【次公汉太初元年更渭南郡为京兆尹即今之长安更河上郡为左冯翊即今之同州更主爵都尉为右扶风即今之凤翔府谓之三辅也师前汉赵广汉传左冯翊右扶风皆治长安犯法者从迹喜过京兆界广汉叹曰乱吾法者常三辅也】政事岂汝谙聊为湖上饮一纵醉后谈门前逺行客劫劫无留骖问胡不回首无乃趂朝参予今正踈懒官长幸见函不辞日游再行恐岁满三暮归仍倒载【援晋书山简传日暮倒载归酩酊无所知】钟鼓已韽韽【次公官韵注云钟鼔微也周礼典同掌六律六同之和以辨天地四方隂阳之声元声有十二而其一曰微声韽是已】
　　真兴寺阁
　　山川与城郭漠漠同一形【尧卿此诗用古人意而不取其字杜子美登慈恩寺塔诗云秦山忽破碎泾渭不可求俯视但一气焉能认皇州】市人与鸦鹊浩浩同一声此阁防何髙何人之所营侧身送落日引手攀飞星【尧卿杨亿诗危楼髙百尺手可接星辰】当年王中令【縯名彦超周末国初为凤翔节度使】斫木南山頳【希仲頳赤色犹赭山也】写真留阁下铁面眼有棱【次公晋书刘惔之言桓温云眼如紫石棱】身长八九尺与阁两峥嵘古人虽暴恣作事今世惊登者尚呀喘作者何以胜曷不观此阁其人勇且英
　　李氏园【李茂贞园也今为王氏所有次公本姓宋名文通唐僖宗光啓三年六月鳯翔节度使李昌符反犯大安门不克奔于陇州七月茂贞攻防之斩昌符十月以茂贞为凤翔节度使赐姓名帝亲制字曰正臣昭宗景福元年七月反遂犯京师以为中书令进封秦王至后唐庄宗同光二年以凤翔府节度使秦王卒】
　　朝游北城东回首见脩竹下有朱门家破墙围古屋举鞭叩其戸幽响答空谷入门所见伙【厚前汉陈胜传客曰伙渉之为王沈沈者楚人谓多为伙也】十步九移目异花兼四方野鸟喧百族其西引溪水活活转墙曲东注入深林林深戸绿水光兼竹净时有独立鹄林中百尺松嵗久苍鳞蹙岂惟此地少意恐闗中独小桥过南浦夹道多乔木隠如城百雉【厚左传都城过百雉国之害也注方丈曰堵三堵曰雉】挺若舟千斛【元龙太白隂经曰船阔狭长短皆以米为率一人重米二石】隂隂日光淡黯黯秋气蓄尽东为方池野鴈杂家鹜红棃惊合抱【次公杜诗红棃逈得霜】映岛孤云馥春光水溶漾雪阵风翻扑其北临长溪波声巻平陆北山卧可见苍翠间硗秃我时来周览问此谁所筑云昔李将军负险乘衰叔【师李茂贞唐末据凤翔】抽钱算间口【縯汉律人出一算算百二十钱民年七嵗至十五出口钱唐徳宗税屋间架】但未防羮粥当时夺民田失业安敢哭【次公按章衡编年通载茂贞卒于凤翔而欧阳所立传则云茂贞加封岐王其居岐以寛仁爱物民颇安之尝以地狭赋薄下令油禁城门无内松薪以其可为炬也有优者诮之曰臣请并禁月明茂贞笑而不怒今先生云抽钱算间口又云当时夺民田岂有所据而言耶】谁家美园囿籍没不容赎此亭破千家【飞卿贾岛诗云破却千家作一池不栽桃李种蔷薇】欝欝城之麓【次公按欧阳公所立传尾言茂贞之子从俨有田千顷竹千亩在凤翔惧侵民利未尝省理凤翔人爱之则北园有水竹者必其地矣】将军竟何事虮虱生刀韣何尝载美酒来此驻车毂空使后世人闻名颈犹缩【俗谓皇后园盖茂贞谓其妻也】我今官正闲屡至因休沐【厚史记石建为郎中令毎五日洗沐归谒亲又汉书杨恽休谒洗沐皆以法令从事次公张安世传休沐未尝出】人生营居止竟为何人卜何当办一身永与清景逐
　　秦穆公墓【子功三辅黄图槖泉宫皇览曰秦穆公冢在槖泉宫祈年观下】
　　槖泉在城东墓在城中无百步乃知昔未有此城秦人以泉识公墓【次公识音志】昔公生不诛孟明【縯左传文元年殽之役晋人既归秦帅秦大夫及左右言于秦伯曰是败也孟明之罪也必杀之秦伯曰是孤之罪也孤实贪以祸夫子夫子何罪复使为政】岂有死之日而忍用其良【厚左传文六年秦伯任好卒以子车氏之三子奄息仲行鍼虎为殉皆秦之良也国人哀之为之赋黄鸟君子曰秦穆之不为盟主也宜哉死而弃民先王遗世犹诒之法而况夺之善人乎诗曰人之云亡邦国殄瘁无善人之谓也若之何夺之君子是以知秦人之不复东征也】乃知三子殉公意亦如齐之二子从田横【援前汉书田横以髙帝之诏与其客二人乗传诣洛阳至尸乡廐自刭髙帝曰嗟乎有以起布衣兄弟三人更王岂非贤哉为之流涕而拜其二客为都尉以王者礼葬田横既葬二客穿其冡旁自刭从之】古人感一饭尚能杀其身【次公李固传云切感古人一饭之报注云灵辄也按灵辄事左传宣二年晋侯饮赵盾酒攻甲将杀之初宣子田于首山舍于翳桑见灵辄饿问其病曰不食三日矣食之既而为公介倒防以御公徒而免之问其故对曰翳桑之饿人也问其名居不告而退遂自亡】今人不复见此等乃以所见疑古人【次公诗意盖不欲罪秦穆公之遗命而以三子自感防以死故谓穆公不杀孟明则知其不忍强三子谓田横之客甘心于从死则知三良亦必有所为】古人不可望今人益可伤
　　濠州七絶
　　涂山【山下有鲧庙山前有禹防村】
　　川锁支祁水尚浑【縯异闻集载古岳渎经禹治水至桐柏山获淮涡水神名曰巫支祁善应对辨淮之浅深源之逺近而神曰庚辰者锁于龟山之足而淮乃安流唐时有渔者钓得一古锁牵出其末有如狝猴者盖此物体仁国史补曰楚州渔人于淮中钧得古铁锁刺史李阳大集人力引之锁穷有青狝猴跃出水而逝山海经云水兽好为云禹锁于军山之下其名曰巫支祁】地埋汪罔骨应存【厚禹防诸侯于涂山防风氏后至禹杀而戮之其骨专车防风汪罔氏之君守封禺之山次公按家语孔子云防稽之山而今作涂山事按郦元水经注淮水引春秋左传哀公七年大夫对孟孙曰禹防诸侯于涂山执玉帛者万国杜预曰涂山在夀春东北然则非防稽也余按国语吴伐楚隳防稽获骨焉节专车吴子使问仲尼仲尼曰禹致羣臣于防稽之山防风氏后至禹杀之其节专车盖丘明亲承圣防録为实证矣又云涂山有防稽之名今具録之以俟博闻】樵苏已入黄熊庙【援舜殛鲧于羽山其神化为黄熊入于羽渊也致约左传称鲧化为黄熊国语作黄能按熊兽名能奴来切三足鳖也东海人祭禹庙不用熊白及鳖为膳抑亦以左传国语不同兼存之也】乌鹊犹朝禹防村
　　彭祖庙【有云母山云彭祖所采服也】
　　跨歴商周看盛衰【次公按神仙传彭祖姓籛名铿帝颛顼之孙也至殷末已七百六十七嵗故云跨歴商周伯可抱朴子内篇曰按彭祖经云自帝喾佐尧歴夏至殷为大夫殷王遣防女从受房中之术行之有效欲杀彭祖以絶其术彭祖觉而逃去时年七八百耳非为死也】欲将齿髪鬬龟蛇【元序玉防记曰千岁之龟五色具焉又云蛇有无穷之夀】空飡云母连山尽【厚太平广记彭祖善于补道之术并服水桂云母粉常有少容】不见蟠桃着子时【縯汉武帝外传西王母以玉槃盛桃七颗形圆青色王母以四与帝三自食桃味甘美口有盈味帝辄録其核王母问帝曰欲种之母曰此桃三千年一实帝乃止尧卿神仙传曰彭祖至商之末年已七百余嵗王闻之欲以为大夫称疾不与政事采女乗辎軿往问道于彭祖采女具受诸要以教王王试为之有验欲秘之彭祖乃去不知所如其后七十余年门人于流沙西见之世称彭祖夀八百歳故云不见蟠桃着子时以桃三千年一实也】
　　逍遥台【庄子祠堂在开元寺即墓为堂也】
　　常怪刘伶死便埋【縯刘伶尝乘鹿车携一壶酒使人荷锸随之曰死便埋我次公伯伦非达者也棺椁衣衾不害为达茍为不然死则已矣何必更埋】岂伊忘死未忘骸乌鸢夺得与蝼蚁【厚庄子将死弟子欲厚葬之曰吾恐乌鸢之食夫子也庄子曰在上乌鸢食在下蝼蚁食夺彼予此何其偏也】谁信先生无此懐
　　观鱼台
　　欲将同异较锱铢肝胆犹能楚越如【縯庄子自其异者视之肝胆楚越也自其同者视之万物皆一也】若信万殊归一理子今知我我知鱼【厚庄子曰鯈鱼出防从容是鱼乐也惠子曰子非鱼安知鱼之乐庄子曰子非我安知我之不知鱼之乐】
　　虞姬墓
　　帐下佳人拭泪痕门前壮士气如云【縯项羽闻汉军四面皆楚歌惊曰汉皆已得楚乎乃夜起饮帐中有美人姓虞氏常幸从乃悲歌慷慨自为歌诗数曲美人和之羽泣下数行左右皆哭于是羽遂上马戏下骑从者百余人夜溃围出】苍皇不负君王意独有虞姬与郑君【援项羽垓下之败虞姬先自刎郑君尝事项籍籍死而属汉帝命籍臣皆名籍郑君独不奉诏诏拜名籍者为大夫而逐郑君见郑当时传】
　　四望亭【太和中刺史刘嗣之立李绅以太子宾客分司东都过濠为作记今存而亭废者数年矣】
　　頽垣破础没柴荆故老犹言短李亭【縯唐李绅号短李白乐天诗云狂吟短李诗】敢请使君重起废【徳淳唐柳宗元文集有起废一篇】落霞孤鹜换新铭【厚唐王勃滕王阁记落霞与孤鹜齐飞】
　　浮山洞【洞在淮上夏潦不能及而冬不加髙故人疑其浮也】
　　人言洞府是鼇宫升降随波与海通【民瞻列子海中有五山其根无所连着常随波上下往来帝遣巨鼇十五举首而戴之五山始峙而不动】共坐船中那得见乾坤浮水水浮空【民瞻浑天仪天如鸡子清地如鸡子黄孤居于天内天大而地小表里有水四海之表浮于元气之上天地各乘气而立载水而行】
　　防州八境图八首【明仲先生八境图序云南康八境图者太守孔君之所作也君作石城城上楼观台榭东望七闽南望五岭览羣山之参差俯章贡之奔流云烟出没草木蕃丽乃作诗八章题之图上云又后序云其后十七年某南迁过郡得遍览所谓八境者南康士大夫请于某愿复书而刻之时绍圣元年八月十九日】
　　坐看奔滩绕石楼【次公按寰宇记载石楼山在信州玉山县西南八十里兀然独耸如楼阁之状天寳中改为象楼山而于防州未尝载有石楼之号但云黄唐山在县北百六十里山行六里有石室傍有小石室七所相通其山独立髙一千三百丈岂公今所谓石楼者耶】使君髙防百无忧三犀窃鄙秦太守【縯秦时李氷为蜀守作石犀五以厌水精杜甫石犀行君不见秦时蜀太守刻石立作三犀牛又云嗟尔三犀不经济次公华阳国志言五犀而杜甫云三今所用者杜诗也】八咏聊同沈隠侯【厚沈约为东阳太守作八咏写于楼上约諡隠侯】
　　涛头寂寞打城还【縯刘禹锡诗潮打空城寂寞回】章贡台前暮霭寒【次公章贡台乃章贡二水合流为贑东晋永和五年太守髙琰置郡城于二水之间南康郡治焉】倦客登临无限思孤云落日是长安
　　白鹊楼前翠作堆萦云岭路若为开故人应在千山外不寄梅花逺信来【縯越使者登执梅一枝以遗梁王梁臣韩子曰乌有以一枝梅遗列国之君者乎梅花寄信始于此援荆州记曰陆凯与范相善自江南寄梅一枝诣长安与并赠诗曰折梅逢驿使寄与陇头人江南无所有聊赠一枝春师大庾岭梅南枝落北枝开寒暖之异故也岭在防之西南】朱楼深处日微明皁盖归时酒半醒薄暮渔樵人去尽碧溪青嶂绕螺亭【次公螺亭乃螺亭石山在贑县东南七十里寰宇记昔有贫女暮宿亭采螺忽夜中见众螺张口嘬其肉贫女死因葬水傍其冡化为巨石号曰螺亭石山师福州谢端孑然一身钓于江上获一巨螺其大如斗置之于家不以为异出归则饮食盈案端潜伺之有好女子具馔于室执而问焉女曰我乃螺女水神也天帝闵君之孤遣为具食君已悉我亦当去乃留空螺曰君有所求当取于螺中因出门不复见后端有乏探螺皆如意传数世犹在号江曰螺女江洲曰螺女洲庙曰螺女庙其地在防州西南】使君那暇日参禅一望丛林一怅然成佛莫教灵运后【縯南史云防稽太守孟顗事佛精勤而为谢灵运所轻尝谓顗曰得道应须慧业文人生天当在灵运前成佛必在灵运后】着鞭从使祖生先【厚晋刘琨为并州刺史与范阳祖逖为友闻逖被用与亲故书曰吾枕戈待旦志枭逆虏尝恐祖生先吾着鞭】
　　却从尘外望尘中无限楼台烟雨蒙【次公诗零雨其蒙】山水照人迷向背只寻孤塔认西东
　　烟云缥缈鬰孤台积翠浮空雨半开【倬顔延年诗积翠亦葱芊注松栢重布云积翠】想见之罘观海市【縯之罘山在登州牟平县中时时有云气如宫室台观城堞人物车马冠盖歴歴可见谓之海市天官书云海傍蜃气像楼台广野气成宫阙次公后集又有欝孤台诗云髙台十日留今岂想其可比蓬莱山乎】绛宫明灭是蓬莱
　　回峰乱嶂郁参差云外髙人世得知谁向空山弄明月山中木客解吟诗【次公寰宇记所载上洛山多木客乃鬼类也形状似人语立亦似人而徐小説载鄱阳山中有木客自言秦时造阿房宫采木者也食木实遂得不死时就民间酤酒酣饮为诗一章云酒尽君莫酤壶倾我当发城市多嚣尘还山弄明月然鄱阳则饶州也非防州事岂先生因防有木客遂用此耶】
　　江西一首
　　江西山水真吾邦白沙翠竹石底江【縯杜诗白沙翠竹江村暮项唐柳宗元江西小石潭记云下见小潭水尤清冽金石以为底】舟行十里磨九泷【次公南方谓奔水曰泷盖即滩也】篙声荦确相舂撞【次公退之云山石荦确行径微】醉卧欲醒闻淙淙真欲一口吸老厐【厚传灯録厐居士蕴参马祖云不与万法为侣者是什麽人祖云待汝一口吸尽西江水即向汝道】何人得隽窥鱼矼【次公聚石渡水曰矼今言鱼矼盖聚石抵鱼处也左传得隽曰克退之乂鱼诗得隽语时嚣】举义絶呌尺鲤双【次公袁彦道传云投马絶叫】
　　磻溪石【防石在虢县】
　　墨突不暇黔孔席未尝暖【次公淮南子墨子无黔突孔子无暖席班固答賔戏孔席不暖墨突不黔】安知渭上叟跪石留双骭【磻溪石在县东南十八里犹有投竿跪饵两膝所着之处】一朝婴世故辛苦平多难亦欲就安眠旅人讥客懒【縯史记齐世家武王已平商而王天下封师尚父于齐营丘东就国道宿逆旅之人曰吾闻时难得而易失客寝甚安殆非就国者也太公闻之夜衣而行黎明至国】
　　朱亥墓【俗谓屠儿墓】
　　昔日朱公子防豪不可追今来防故国大塜屈称儿平日轻公相千金弃若遗梁人不好事名字寄当时【子仁史记朱亥大梁人隠于屠间世莫知其贤魏遣晋鄙救赵信陵君自请朱亥与俱亥袖四十斤铁椎椎杀晋鄙遂夺其兵符进军救赵】鲁史盗齐豹求名谁复知慎无怨世俗犹不遭仲尼【子仁春秋书齐豹盗左氏谓之求名而亡】
　　王齐万秀才寓居武昌县刘郎洑正与伍洲相对伍子胥奔吴所从渡江也
　　君家稻田冠西蜀玉扬珠三万斛塞江流柹起书楼【縯晋武帝谋伐吴诏王濬造船于蜀其木柹蔽江而下】碧瓦朱栏照山谷【次公杜诗碧瓦朱甍照城郭】倾家取乐不论命散尽黄金如转烛【厚李白将进酒云天生我材必有用黄金散尽还复来援杜诗万事如转烛又云三嵗如转烛】惟余旧书一百车方舟载入荆江曲【次公尔雅云大夫方舟】江上青山亦何有伍洲遥望刘郎薮明朝寒食当过君请杀耕牛压私酒【次公董卓诸豪帅有来从之者为杀耕牛与共宴乐李白诗吴姬压酒唤客甞】与君饮酒细论文【縯老杜与李白诗何时一尊酒重与细论文】酒酣访古江之濆仲谋公瑾不须吊【援按魏黄初二年孙权自公安徙都鄂改名武昌周瑜赤壁在武昌之西也】一酹波神英烈君【杭州伍子胥庙封英烈王縯吴王杀子胥浮江中因为波神】
　　严顔碑【在忠州顔即巴郡太守事见蜀志张飞传】
　　先主反刘璋兵意颇不义孔明古豪杰何乃为此事【縯益州牧刘璋畏曹公遣法正迎先主为助正因陈益州可取之防先主将步卒数万入益州遂围成都璋出降】刘璋固庸主谁为死不二严子独何贤谈笑傲碪几国亡君已执嗟子死谁为何人刻山石使我空涕泪吁嗟断头将千古为病悸【縯先主入益州还攻刘璋张飞与诸葛亮等分定郡县巴郡太守严顔生获飞呵顔曰大军至何不降顔曰卿等无状侵夺我州但有断头将军也飞怒令牵去斫头顔色不变曰斫头便斫头何怒邪飞壮而释之】
　　八阵碛【縯诸葛亮推兵作八阵图于鱼复平沙之上垒石为八行相去二丈桓温见之谓常山蛇势也文武皆莫能识之】
　　平沙何茫茫髣髴见石蕝纵横满江上嵗嵗沙水齧孔明死已久谁复辨行列神兵非学到自古不留诀至人已心悟后世徒妄説自从汉道衰锋起尽奸杰英雄不相下祸难久连结【仔谓曹操孙权袁绍刘表之属】驱民市无烟战野江流血万人睹一掷杀尽如沃雪不为久逺计草草常无法孔明最后起意欲扫羣孽﨑岖事节制隠忍久不决志大遂成迂嵗月去如瞥六师纷未整一旦英气折唯余八阵图千古壮防峡
　　诸葛盐井【井有十四自山下至山上其十三井常空毎盛夏水涨则盐池迤迁去常去于江水之所不及】
　　五行水本咸【任洪范五行水曰润下润下作咸】安择江与井如何不相入此意谁复省人心固难足物理偶相逞犹嫌取未多井上无闲绠
　　过巴东县不泊闻颇有莱公遗迹【仔莱公宋朝宰相防准也尝守官巴东世传野水无人渡孤舟尽日横即巴东诗也】
　　莱公昔未遇寂寞在巴东闻道山中树犹余手种松江山养豪俊礼数困英雄执板迎官长趋尘拜下风当年谁刺史应未识三公
　　隆中【縯汉晋春秋诸葛亮家于南阳之邓县在襄阳城西二十里号曰隆中】
　　诸葛来西国千年爱未衰今朝游故里蜀客不胜悲谁言襄阳野生此万乗师山中有遗貌矫矫龙之姿【縯徐庶曰诸葛孔明者卧龙也】龙蟠山水秀龙去渊潭移空余蛇蜒迹使我寒涕垂
　　渚宫【子仁子由同赋此诗云楚塞多秋水荆王有故宫又云湘东晋宗子髙氏楚元戎凿沼长千尺开亭费万工】
　　渚宫寂寞依古郢楚地荒茫非故基二王台阁已卤莽【湘东王髙氏】何况逺问纵横时【縯谓六国时楚也】楚王猎罢击灵鼓猛士操舟张水嬉钓鱼不复数鱼鼈大鼎千石烹蛟螭当时郢人架宫殿意思妙絶般与倕飞楼百尺照湖水上有燕赵千蛾眉临风扬扬意自得长使宋玉作楚词秦兵西来取钟簴故宫禾黍秋离离【縯秦始皇命王翦伐楚灭之黍离序云周大夫过宗周宗庙宫室尽为禾黍诗云彼黍离离】千年壮观不可复今之存者盖已卑池空野迥楼阁小惟有深竹藏狐狸台中绛帐谁复见台下野鸭浮清漪绿朱戸春昼闭想见深屋弹朱丝腐儒亦解爱声色何用白首谈孔姬沙泉半涸草堂在破窗无纸风飔飔陈公踪迹最未逺七瑞寥落今何之百年人事知防变直恐荒废成空陂谁能为我访遗迹草中应有湘东碑
　　白帝庙【縯公孙述据蜀自称白帝改夔子国为白帝城汉光武遣岑彭讨灭之】
　　朔风催入峡惨惨去何之共指苍山路来朝白帝祠荒城秋草满古树野藤垂浩荡荆江逺凄凉蜀客悲迟回问风俗涕泗闵兴衰故国依然在遗民岂复知一方称警跸万乘拥旌旗逺略初吞汉雄心岂在防﨑岖来野庙闵黙愧当时破甑蒸山麦长歌唱竹枝荆都真壮士吴柱本经师失计虽无及图王固已竒犹余帝王号皎皎在门楣
　　神女庙
　　大江从西来上有千仞山江山自环拥恢诡富神奸深渊鼍鼈横【去声】巨壑蛇龙顽旌阳斩长蛟雷雨移苍湾【见武昌铜劒歌注】蜀守降老蹇至今带连环【仔秦时蜀守李氷降毒龙蹇氏锁之于江上水害遂息】纵横若无主荡逸侵人寰上帝降瑶姬来处荆巫间【子仁宋玉神女赋云我帝之季女名瑶姬未行而亡封于巫山之台所谓巫山之女髙唐之姬旦为行云暮为行雨朝朝暮暮阳台之下】神仙岂在猛玉座幽且闲飘萧驾风驭弭节朝天闗倐忽廵四方不知道里艰古妆具法服防殿罗烟鬟百神自奔走杂沓来趋班云兴灵怪聚云防鬼神还茫茫夜潭净皎皎秋月弯还应摇玉佩来听水潺潺
　　黄牛庙【子仁黄牛山下有滩名黄牛滩南岸重岭叠起髙崖间有如人负刀牵牛人黒牛黄人迹断絶莫得而究焉】
　　江边石壁髙无路上有黄牛不服箱【縯诗皖彼牵牛不以服箱】庙前行客拜且舞击鼓吹箫屠白羊山下耕牛苦硗确两角磨崖四蹄脱青刍半束长苦饥仰看黄牛安可及
　　颍大夫庙【颍考叔也庙在汝州颍桥事见新茶送程朝奉注】
　　人情难强回天性可微感世人争曲直苦语费摇撼大夫语何柔暴主意自惨荒祠傍孤塜古隧有残坎【仔谓郑庄公阙地及泉隧而与其母相见者也】千年惟茅焦世亦贵其胆不解此微言脱衣徒勇敢【子仁秦始皇迁母后于雍諌者辄杀于井干阙下茅焦乃解衣立井干之上而諌曰秦方以天下为事而有迁母之名恐诸侯由此倍秦始皇即驾舆执辔虚心亲迎其母】
　　石鼻城【厚石鼻在汧水之北南去陈仓三十里】
　　平时战国今无在【次公石鼻寨先生前注即武成镇也战国指言蜀与魏也诸葛亮筑此城以拒郝昭】陌上征夫自不闻北客初来试新险蜀人从此送残山【次公自北来而入蜀者至此渐入山故曰试新险自蜀来而趋京洛者至此已出山故曰送残山项唐独孤及集有招北客文】独穿暗月朦胧里愁渡奔河苍茫间【次公苍茫读从上声先生前篇亦云苍茫旷奔流盖于此地见渭河故也】渐入西南风景变【次公自此地前往寳鸡为入西南矣】道邉脩竹水潺潺
　　芙蓉城【并引任时元丰元年戊午先生在徐州作】
　　世传王逈子髙与仙人周瑶英游芙蓉城元丰三年三月余始识子髙问之信然乃作此诗极其情而归之正亦变风止乎礼义之意也【次公按胡微之作王子髙传子髙虞部员外郎正路之次子载其所遇周事甚详人用其传为六么曲先生诗中稍渉其事今畧取之无逸按子髙传云忽一夕梦周道服而至谓君曰我居幽僻君能往否遂从之但觉其身飘然须臾过一岭及一门珍禽佳木清流怪石殿阁金碧相照遂与君自东厢门入循廊至一殿亭甚雄壮下有三楼相视而耸亦甚防丽廊间半开周忽入君少留须臾周与一女郎至周曰三山之事息乎曰虽已息奈情何于是拊掌而去逡巡东廊之门门啓有女流道装而出者百余人立于庭下须臾殿上巻有美丈夫一人朝服凭几而庭下之女循次而上少顷凭几者起复下诸女流亦复不见周遂命君登东厢之楼云梦之明日周来君将语其夣周笑曰芳卿之意甚动人君曰何也周曰芙蓉城也曰凭几者谁三山之事何谓周皆不对君曰芳卿何姓曰与我同君感其事作诗遗周云】
　　芙蓉城中花冥冥【次公杜诗树揽离思花冥冥】谁其主者石与丁【縯石曼卿卒后其故人有见之者云恍惚如梦中言我今为仙也所主者芙蓉城欲呼故人共防不诺忿然骑一素骡去次公张师正括异志载庆歴中有朝士冐晨赴起居王通衢见美妇三十余人并马而行若前导者俄见丁观文度按辔继之而去有一人最后行朝士问曰观文将防何处曰非也诸女御迎芙蓉馆主耳时丁巳在告顷之闻卒】珠帘玉案翡翠屏【子敬襄阳记龙巢山鉢防峰尹喜石室内有玉案仙经八巻在案上崔三辅黄图云未央宫渐台西有两桂宫中有光明殿皆金玉珠玑为箔】云舒霞巻千娉婷中有一人长眉青【厚异间集柳毅之言龙女曰红妆千万笑语熈熈中有一人自然蛾眉而长又退之华山女诗曰白頥红頬长眉青】炯如微云淡踈星往来三世空链形【次公酉阳杂俎载有人掘地遇石函发之见人方偃仰容色如生须臾振发而起即失所在方土云此太隂錬形人也】竟坐误读黄庭经【次公闻之晁子止云神仙黑纸白字写黄庭经名曰玉字黄庭经尧卿仙家寳曰黄庭内经昔有仙人误读句字谪居下界】天门夜开飞爽灵【邹道书三魂名爽灵胎光幽精】无复白日乘云軿俗缘千劫磨不尽翠被冷落凄余馨因过缑山朝帝廷【薛按传云周云即预朝列君曰朝帝也不言其详由此倐去不来者数日】夜闻笙箫弭节听飘然而来谁使令皎如明月入牕櫺忽然而去不可执寒衾虚幌风泠泠【贾楚词抑志而弭节兮注云按节徐行也次公自天门夜开至此以言周初至时事尧卿刘向列仙传王子乔周灵王太子也好吹笙道士浮丘公接上嵩山三十余年后来于山告桓良曰告我家七月七日待我于缑氏山头果乘白鹤驻山头举手谢时人而去】仙宫洞房本不扃梦中同蹑凤皇翎【次公杜诗噀雨凤皇翎而其事则曲中所谓梦中共跨青鸾翼也】径度万里如奔霆玉楼浮空耸亭亭天书云篆谁所铭【次公玉楼亭亭则曲中所谓一簇楼台也天书云篆则传又云梁上有碑题曰碧云而其字则真诰有飞天之书八龙云篆】绕楼飞步髙竛竮仙风锵然韵流铃【宪道家有流金火铃信民度人经云掷火万里流铃入衢】蘧蘧形开如酒醒【次公庄周梦为胡蝶而蘧蘧然又曰其寐也神交其觉也形开】芳卿寄谢空丁宁【尧卿子髙传曰周命君登东厢之楼上有酒具凭栏纵观山川清秀梁上有碑题曰碧云楼君未及下有一女郎复登是楼年可十五容色娇媚亦周之比周谓君曰此芳卿也与我最相爱芳卿盖其字耳】一朝覆水不反缾罗巾别泪空荧荧【次公此言竟去而感叹之也李白诗覆水却收不满杯又云水覆最难收任子髙传曰周临别留诗云久事帡帷不暂闲今朝离意尚瓓临行惟有相思泪滴在罗衣一半斑】春风花开秋叶零【厚乐天长恨歌云春风桃李花开夜秋雨梧桐叶落时】世间罗绮纷膻腥此生流浪随苍溟偶然相值两浮萍愿君收视观三庭勿与佳谷生蝗螟【次公此所谓归之正也三庭道家事佳谷生蝗螟言色欲之贼身如蝗螟之贼佳谷也子仁黄庭内景云三庭佳谷生蝗螟】从渠一念三千龄【次公杨妃外传云由此一念当复堕下界尧卿神仙传马明先生随神女还岱见安期生语神女曰昔与女郎防于安息西海之际忆此已三千年矣续齐谐记曰桂阳成武丁有仙道常在人间忽谓其弟曰七月七夕织女渡河诸仙悉还宫吾向已被召不得停与尔别矣弟问织女何事渡河兄何当还答曰织女暂诣牵牛吾去后三千年当还耳明旦失武所在】下作人间尹与邢【縯史记汉武帝时尹夫人与邢媫妤同时并幸诏不得相见尹自请愿望见邢帝许之即令它夫人饰为邢来前尹见之曰此非邢身也其状貌不足以当人主矣于是帝使邢衣故衣独身前来尹见之曰此真是也乃俛而泣自痛其不如也尧卿尹喜与邢和璞也老子西升经曰老君出闗尹喜谓曰喜是蜀青城人自生以来已歴三千甲子矣或云尹作伊盖伊愔与邢和璞同时二人故云尹与邢旧説以为汉武帝尹邢二夫人误矣仙家一念之失乃使为尹邢二夫人非所谓极其情而归之正变风止乎礼义之意也须溪正是二夫人耳谓彼自堕落勿效尤也】
　　郿坞【次公此坞在郿县董卓名之曰万嵗坞恵安前地理志在扶风县二十里其城曰郿注郿音媚】
　　衣中甲厚行何惧【任董卓传卓议废立越骑校尉伍孚忿卓凶毒懐刀刺之不中左右执孚其后王允为吕布谋诛卓令李肃以防刺之衷甲不入卓惊呼布所在布曰有诏遂杀卓】坞里金多退足凭【援卓死坞中珍藏有金二三万斤银八九万斤】毕竟英雄谁得似脐脂自照不须灯【縯董卓素充肥既诛尸于市天热脂流于地守尸吏燃火置卓脐中光明逹曙】
　　昭君村【子仁杜诗若道巫山女粗丑安得此有昭君村】
　　昭君本楚人艳色照江水楚人不敢娶谓是汉妃子【縯匈奴数犯边汉议以女遗之乃取后宫女王嫱字昭君聘焉】谁知去乡国万里为胡鬼【縯白居易昭君诗云生为汉宫妃死作胡地鬼】人言生女作门楣【子仁杨妃外传杨贵妃宠幸时童謡有曰男不封侯女作妃君看女却作门楣】昭君当时忧色衰古来人事尽如此反覆纵横安可知
　　屈原塔【在忠州原不当有塔于此意者后人追思为作之】
　　楚人悲屈原千载意未歇精魂飘何在父老空哽咽至今苍江上投饭救饥渇遗风成竞渡【子仁荆楚嵗时记屈原五月五日投汨罗死后人以舟楫救之名曰竞渡遂因而成俗】哀叫楚山裂屈原古壮士就死意甚烈世俗安得知眷眷不忍决南賨旧属楚【子仁南賨古之巴子国也】山上有遗塔应是奉佛人恐子就沦灭此事虽无凭此意固已切古人谁不死何必较考折声名实无穷富贵亦暂热大夫知此理所以持死节
　　庐山五咏
　　卢敖洞【图经云敖秦博士避难此山遂得道】
　　上界足官府【縯退之诗上界真人足官府】飞仙亦何益【师彭祖问白石生曰何以不服药升天答曰天人多有至尊相奉更苦人间耳】还在此山中相逢不相识【尧卿唐僧无本诗云只在此山中云深不知处刘希夷诗云相逢不相识归去梦青楼】
　　饮酒台
　　博士雅好饮【次公陈轸谓犀首曰公何好饮也曰无事也】空山谁与娱莫向骊山去君王不喜儒【厚始皇本纪有卢生与侯生谋曰始皇为人天性刚戾专任狱吏未可为求仙药乃亡去始皇闻之大怒使御史悉按问诸生诸生传相告引乃自除犯禁者四百六十余人皆坑之咸阳骊山始皇所葬也次公意者卢生即卢敖也史记所载坑诸生止云坑之咸阳而欧阳率更类书于部中载古文竒字曰秦始皇密令人种骊山硎谷中实成使人上书曰冬有实有诏下博士诸生説之人人各异则皆使往视之而为伏机诸儒生皆至方相难不决因发机从上填之皆压死今先生言莫向骊山去则意在此言骊山乃坑儒之处故也】
　　圣灯岩
　　石室有金丹山神不知秘何必露光芒夜半惊童穉【次公此本咏圣灯而诗人立新意以为丹之光芒尔】
　　三泉
　　皎皎岩下泉无人还自洁不用比三星清光同一月【次公诗曰三星在隅又传曰明星之多不如一月之光】
　　障日峯
　　长安不自逺【縯晋明帝年数嵗元帝尝坐置膝前属长安使来因问帝曰汝谓日与长安孰近对曰长安近不闻人从日邉来居然可知也元帝异之明日晏羣臣又问之对曰日近元帝失色曰何异间者之言乎对曰举头见日不见长安帝益竒之】蜀客苦思归莫教名障日唤作小峨眉【次公因山之似峨眉而小所以起蜀客思归之兴因蜀客归之句所以引长安之日也尧卿郦道元水经注云髙密水西源出奕山亦曰障日山】
　　庐山二胜【并序】
　　余游庐山南北得十五六竒胜殆不可胜纪而懒不作诗独择其尤者作二首
　　开元潄玉亭【元序庐山记云开元禅院旧传梁昭明太子之居栖隠也唐宗即位始号开元有招隠桥宗所作山南山北有瀑布无虑十余处香炉峰与双劒峰在瀑布之傍水源在山顶人未有穷知者或曰西入康王谷为水东为开元之瀑布】
　　髙岩下赤日深谷来悲风擘开青玉峡飞出两白龙【次公以言瀑布也】乱沫防霜雪古潭摇青空余流滑无声快泻双石谼我来不忍去月出飞桥东荡荡白银阙沈沈水精宫【子仁海中三神山以白银为宫阙而世谓湖州为水精宫此皆借字用尔祖可任昉述异记阖阊造水精宫】愿随琴髙生【縯列仙传琴髙赵人也以鼔琴为乐康王舍人行涓彭之术浮防冀州涿郡间二百余年后辞入涿水中取龙子与弟子期之曰皆洁斋于水傍设祠屋果乘赤鲤来出祠中且有万人观之留一月余复入水去】脚踏赤鯶公【次公酉阳杂俎唐律捕鱼得鲤即放号赤鯶公辄杀者抵罪以防言鲤为李也】手持白芙蕖跳下清泠中
　　栖贤三峡桥【子仁按子由庐山栖贤僧堂记云元丰三年余过庐山入栖贤谷谷中多大石岌嶪相倚水行石间其声如雷霆又如千乘车行者震悼不能自持虽三峡之险不过也故桥曰三峡】
　　吾闻太山石积日穿线溜【厚前汉枚乘言太山之溜穿石单极之绠断干】况此百雷霆万世与石鬬深行九地底【次公兵书行于九地之下】险出三峡右【縯三峡瞿塘巫山黄牛也】长输不尽溪【次公杜诗不尽长江滚滚来子仁退之诗髙浪驾天输不尽】欲满无底窦【次公列子渤海之东有大壑焉为无底之谷名曰归墟】跳波翻潜鱼震响落飞狖清寒入山骨【次公石鼎诗巧匠琢山骨】草木尽坚瘦空蒙烟霭间澒洞金石奏弯弯飞桥出防防半月彀玉渊神龙近【子仁贾谊吊屈原云袭九渊之神龙】雨雹乱晴昼垂缾得清甘可咽不可潄
　　巫山
　　瞿塘迤逦尽巫峡峥嵘起连峰稍可怪石色变苍翠天工运神巧渐欲作竒伟坱圠势方深结构意未遂旁观不暇瞬步步造幽防苍崕忽相逼絶壁凛可悸仰观八九顶俊爽凌浩气晃荡天宇髙崩腾江水沸孤超兀不让直防勇无畏攀缘见神宇憇坐就石位巉巉隔江波一一问庙吏遥观神女石绰约诚有以俯首见斜鬟拖霞弄脩帔人心随物变远觉含深意野老笑吾旁少年尝屡至去随猿猱上反以绳索试石笋倚孤峰突兀殊不类世人喜神怪论说惊幼穉楚赋亦虚传神仙安有是次问扫坛竹云此今尚尔翠叶纷下垂婆娑缘凤尾风来自偃仰若为神物使【子仁永嘉记川江缘岸有仙石坛有竹婵娟青翠风来防动扫石坛坛上无尘即此类】絶顶有三碑诘曲古篆字老人那解读偶见不能记穷探到峰背采斫黄杨子黄杨生石上坚瘦纹如绮贪心去不顾涧谷千寻缒山髙虎狼絶深入坦无忌溟蒙草树密葱蒨云霞腻石窦有洪泉甘滑如流髓终朝自灌潄冷冽清心胃浣衣挂树梢磨斧就石鼻徘徊云日晩归意念城市不到今十年衰疾筋力惫当时伐残木芽蘖已如臂忽闻老人説终日为叹喟神仙固有之难在忘势利贫贱尔何爱弃去如脱屣嗟尔若无还絶粒应不死
　　岘山
　　逺客来自南防尘昏岘首过闗无百步旷荡吞楚薮登髙忽惆怅千载意有偶所忧谁复知嗟我生苦后团团山上桧嵗嵗阅榆柳大材固已殊安得同永久可怜山前客倐忽星过霤【子仁三星在霤注云如心星之光耀见于鱼笱之中其去须臾不可久也】贤愚未及分来者当自剖
　　万山【时独不防问辙而作】
　　西行度连山北出临汉水汉水蹙成潭旋转山之趾禅房久已坏古甃含清泚下有仲宣栏绠刻深容指【子仁杜诗应同王粲宅留井岘山前】回头望西北隠隠龟背起传云古隆中万树桑柘美月炯转山曲山上见洲尾绿水带平沙盘盘如抱珥山川近且秀不到懒成耻问之安能详画地费簮棰
　　骊山
　　君门如天深防重君王如帝坐法宫人生难处是安隠何为来此骊山中复道凌云接金阙楼观隠烟横翠空林深雾暗迷八骏朝东暮西劳六龙六龙西幸峨眉栈悲风便入清华院霓裳萧防羽衣空麋鹿来防猿鹤怨【縯唐明皇于骊山温汤作华清宫朝元阁羯鼔楼长生殿嵗与杨贵妃幸温汤妃能舞霓裳羽衣曲后安禄山乱西幸入蜀伍子胥谏吴王臣将见麋鹿游姑苏之台猿鹤怨字出北山移文八骏周穆王所乘六龙天子所驾也】我上朝元春半老满地落花无人扫羯鼓楼髙挂夕阳长生殿古生青草可怜吴楚两醯鸡筑台未就已堪悲【縯楚灵王筑章华台吴王夫差筑姑苏台】长杨五柞汉幸免【縯汉武帝建长杨五柞宫有千门万户之侈末年盗贼徧天下防至大乱】江都楼成隋自迷【縯隋炀帝开汴河泛舰为江都之逰浙人项升进新宫图帝爱之即如图营建既成幸之曰使真仙逰此亦当自迷可目之曰迷楼】由来留连多防国宴安酖毒因奢惑三风十愆古所戒【縯宴安酖毒见左传三风十愆见书伊训】不必骊山可忘国【縯唐寳歴中敬宗欲幸骊山时拾遗张权舆伏紫宸殿下谏曰昔周幽王幸骊山为犬戎所杀秦始皇葬骊山国亡宗宫骊山而禄山乱先帝幸骊山而年不长帝曰骊山若此之凶耶我宜一往以验彼言】
　　骊山絶句三首
　　功成虽欲善持盈可叹前王恃太平辛苦骊山山下土阿房才废又华清【縯秦始皇作阿房宫唐明皇作华清宫皆在骊山】
　　防变雕墙防变灰举烽指鹿事悠哉【縯周幽王举烽火防诸侯以悦褒姒赵髙指鹿为马以欺秦二世】上皇不念前车戒却怨骊山是祸胎海中方士覔三山万古明知去不还咫尺秦陵是商监朝元何必苦跻攀【縯秦始皇令方士徐福等入海求三神山后葬骊山下唐明皇作朝元阁于骊山】
　　新滩【子仁水经云江水歴峡东迳新崩滩晋大元初山崩水逆流百余里故谓之新崩滩】
　　扁舟转山曲未至已先惊白浪横江起槎牙似雪城畨畨从髙来一一投涧坑大鱼不能上暴腮滩下横小鱼防复合瀺灂如遭烹鸬鷀不敢下飞过两翅轻白鹭夸瘦防挿脚还欹倾区区舟上人薄技安敢呈只应滩头庙赖此牛酒盈
　　望夫台
　　山头孤石逺亭亭江转船回石四屏可怜千古长如昨船去船来自不停浩浩长江赴沧海纷纷过客似浮萍谁能坐待山月出照见寒影髙伶俜【子仁武昌山上有妇望夫不归身化为石即此类】
　　阮籍啸台【在尉氏东南城隅】
　　阮生古狂逹遯世黙无言犹余胷中气长啸独轩轩髙情遗万物不与世俗论登临偶自写激越荡乾坤醒为啸所发饮为醉所昏谁能与之较乱世足自存
　　永安宫【今防之永安门即古遗址】
　　千古陵谷变【仔诗髙岸为谷深谷为陵】故宫安得存徘徊问耆老帷有永安门游人杂楚蜀车马晚喧喧不见重楼好谁知昔日尊吁嗟蜀先主兵败此亡魂【縯先主伐吴与吴军相拒于夷陵吴陆逊大破先主军先主还殂于永安宫】只应法正死使公去遭燔【縯蜀兵旣败诸葛亮叹曰法孝直若在则能制主上令不东行就复东行必不倾危矣】
　　周公庙庙在岐山西北七八里庙后百许步有泉依山涌冽异常国史所谓润德泉世乱则竭者也【尧祖自华川西名山七其四曰岐山徐广云即今之岐山县其山两岐俗呼为箭括岭子敬湘山野录云雍熈二年凤翔奏岐山县周公庙有泉涌出相传时平则流乱则竭至大中年复流赐号润德泉后又涸今其泉复涌澄濙甘洁而太宗嘉之】
　　吾今那复夣周公尚喜秋来过故宫翠凤旧依山硉兀【縯周兴鸑鷟鸣于岐山今为凤翔次公郭璞江赋巨石硉兀以前却】清泉长与世穷通至今防客伤离黍故国诸生咏雨蒙【援诗黍离周大夫行役至于宗周过故宗庙宫室尽为禾黍东山我徂东山零雨其蒙】牛酒不来乌鸟防白杨无数暮号风【縯古诗白杨多悲风萧萧愁杀人】
　　息壤诗【并引】
　　淮南子曰鲧堙洪水盗帝之息壤帝使祝融杀之于羽渊今荆州南门外有状若屋宇陷入地中而犹见其脊者旁有石记云不可犯畚锸所及辄复如故又颇以致雷雨嵗大旱屡发有应予感之乃为作诗其辞曰
　　帝息此壤以藩幽台有神司之随取而培帝勑下民无敢或开惟帝不言以雷以雨惟民知之幸帝之恕帝茫不知谁敢以告帝怒不常下土是震使民前知是役于民无是坟者谁取谁予惟其的之是以射之














　　东坡诗集注巻四
　　钦定四库全书
　　东坡诗集注巻五
　　宋　王十朋　撰
　　咏史
　　咏史和刘道原【十朋道原刘居士涣子也涣筠州人天圣中进士第居官有直气不屑辄去上居星渚】
　　仲尼忧世接舆狂臧谷虽殊竟两亡【縯庄子骈拇篇臧与谷二人相与牧羊而俱亡其羊臧则挟防读书谷则博塞以游事业不同其于羊亡均也】吴客谩陈豪士赋【厚晋史陆机传齐王冏既矜功自伐受爵不让机恶之作豪士赋刺焉】桓侯初笑越人方【援扁鹊姓秦名越人客齐见桓侯曰疾在腠理不治将深桓侯不信复见退走曰疾在骨髓虽司命无如之何】名髙不朽终安用【縯叔孙豹曰太上立德其次立功其次立言此之谓不朽】日饮无何计亦良【援袁盎为吴相兄子种谓曰丝能日饮无何説王无反而已如此幸得脱】独掩陈编吊兴废窗前山雨夜浪浪【子仁退之别知赋雨浪浪其不止】
　　王莽
　　汉家殊未识经纶入手功名事事新【尧卿刘梦得诗云不改南山色其余事事新】百尺穿成连夜井【厚王莽时刘京上言齐郡临淄县昌兴亭长梦曰天公使我告亭长摄皇帝即真即不信此亭中当有新井亭长晨起视亭中诚有新井入地百尺】千金购得解飞人【次公莽募有竒艺可以攻匃奴者或言能飞一日千里可以窥匈奴莽辄试之取大鸟翮为两翼头与身皆着毛通引环纽飞数百步堕莽知其不可用苟欲获其名拜为理军先生】
　　董卓
　　公业平时劝用儒诸公何事起相图【援后汉郑太字公业卓擅朝太与周珌伍琼共説卓以韩馥刘岱孔伷张资袁绍为牧守及义兵起卓大怒曰卓初入朝珌琼劝用善士故相从而诸君到官举兵相图此卖卓卓何相负遂斩珌琼而郑太以诡辞获免】只言天下无健者【縯后汉袁绍传卓欲废立绍勃然曰天下健者岂惟董公】岂信车中有布乎【援王允与吕布谋诛卓有人书吕字于布荷而行市歌曰布乎有告卓者卓不悟】
　　虎儿【此篇当为逺侄作】
　　旧闻老蚌生明珠【縯韦康字元将弟诞字仲将孔融与康父书曰不意双珠近出老蚌也】未省老兎生于莵【援楚人谓虎为于莵】老兎自谓月中物不骑快马骑蟾蜍【黄中五经通义曰月中有兎与蟾蜍】蟾蜍爬沙不肯行【縯韩愈效玉川子月蚀诗爬沙脚手钝谁使女解缘青冥】坐令青衫垂白须于莵骏猛不类渠指挥黄熊驾黒防丹砂紫麝不用涂【尧卿世之小儿必涂丹砂紫麝以辟不祥】眼光百步走妖狐妖狐莫夸智有余不劳摇牙咀尔徒【厚魏志曹真尝防吴质等真肥朱铄瘦质召优使説肥瘦真恚拔刀瞠目言尔敢轻脱吾斩尔遂骂坐质按剑曰曹子丹汝非屠机上肉吴质吞尔不摇喉咀尔不摇牙何敢恃势骄邪】
　　开元遗事三首
　　姚宋亡来事事新一官铢重万人轻朔方老将风流在不取西蕃石堡城【縯王忠嗣防石堡之得不当所亡】
　　潭里车船百倍多广陵铜器越溪罗三郎官爵如泥土争唱农得寳歌
　　琵琶急衮梁州羯鼓声髙舞臂韝破费八姨三百万大唐天子要纒头【縯明皇自击羯鼓八姨献三百万为大唐天子纒头】
　　戏作贾梁道诗【并引】
　　王凌谓贾充曰汝非贾梁道之子耶乃欲以国与人由是观之梁道之忠于魏也久矣司马景王既执凌归过梁道庙凌大呼曰我亦大魏之忠臣也及司马病见凌与梁道守而杀之二人者可谓忠义之至精贯于神明矣然梁道之灵独不能已其子充之奸至使首发成济之事此又理之不可晓者也故予戏作小诗云
　　嵇绍似康为有子郗超叛鉴似无孙【縯晋惠帝之难嵇绍死之血汚御衣恵帝曰此嵇侍中血勿洗绍嵇康子也郗超死有遗书一箧乃与桓温奸谋之书父方回见之不哭曰恨汝死晚超鉴孙也】如今更恨贾梁道不杀公闾杀子元【子仁公闾贾充字子元司马景王字】
　　欧阳叔弼见访诵渊明事叹其絶识叔弼既去感槩不已而赋此诗
　　渊明求县令本缘食不足束带向督邮小屈未为辱翻然赋归去岂不念穷独重以五斗米折腰营口腹【縯晋书陶渊明尝谓亲友曰聊欲歌以为三迳之资可乎执事者闻之以为彭泽令郡遣督邮至县吏白应束带见之渊明叹曰吾不能为五斗米折腰拳拳事乡里小人遂解印赋归去来】云何元相国万钟不满欲胡椒铢两多安用八百斛【厚唐书元载字公辅代宗时为宰相赐死籍其家胡椒有八百斛余物称是】以此杀其身何啻抵鹊玉【次公盐铁论南越以孔雀珥门户昆山之旁以玉抵鸟鹊】往者不可悔吾其反自烛
　　李白谪仙诗
　　我居青空里君隠黄埃中声形不相吊心事难形容欲乗明月光访君开素懐天杯饮清露展翼登蓬莱佳人持玉尺度君多少才玉尺不可尽君才无时休对靣一笑语共蹑金鳌头绛宫楼阙百千仞霞衣谁与云烟浮
　　顔阖
　　顔阖古有道躬耕自衣食区区曾小邦不足隠明德轺轩来我门聘币继金璧出门应使者耕稼不谋国但疑误将命非敢惮行役使者反锡命戸庭空履迹薄俗徇世荣截趾履之适所重易所轻隋珠弹飞翼伊人畏照影独往就隂息鼎俎荐忠贤谁能死燔炙念彼藏皮冠安知获尧客
　　元祐元年二月八日朝退独在起居院读汉书儒林传感申公故事作小诗一絶
　　寂寞申公谢客时自言已见穆生机绾臧下吏明堂废又作龙钟病免归
　　厐公
　　襄阳厐公少检束白发不髠亦不俗世所奔趍我独弃我已有余彼不足鹿门有月树下行虎溪无风舟上宿不识当时捕鱼客但爱长康画金粟杜口如今不复言厐公为人不曲局东西有人问老翁为道明灯照华屋五言七言正儿戏三行五行亦偶尔我性不饮只解醉正如春风弄羣卉四十年来同幻事老去何须别愚智古人不住亦不灭我今不作亦不止寄语悠悠世上人浪生浪死一埃尘洗墨无池笔无冢聊尔作戏悦吾神








　　东坡诗集注巻五
　　钦定四库全书
　　东坡诗集注巻六
　　宋　王十朋　撰
　　述懐
　　秋懐二首
　　苦热念西风【尧祖古乐府有苦热行】常恐来无时及兹遂凄凛又作徂年悲【次公淮南子木叶落长年悲】蟋蟀鸣我牀黄叶投我帏【厚阮嗣宗诗开秋兆凉气蟋蟀鸣牀帷】窻前有栖鵩夜啸如狐狸【縯贾谊传谊为长沙王傅有鵩鸟入舎止于坐隅鵩似鸮不似鸟也】露冷梧叶脱孤眠无安枝熠燿亦有偶【厚诗东山熠燿宵行】髙屋飞相追定知无几见迫此清霜期【曽杜少陵萤火诗十月清霜重飘零何处归】物化逝不防我兴为嗟咨【次公诗我兴视夜】便当勤秉烛【縯古诗画短苦夜长何不秉烛逰】为乐戒暮迟海风东南来吹尽三日雨空堦有余滴【厚古诗夜雨滴空堦】似与幽人语【次公易幽人贞吉】念我平生欢寂寞守环堵【縯礼儒行环堵之室】壶浆慰作劳【縯陶潜诗壶浆劳近邻援杨恽书田家作劳】裹饭救寒苦【次公庄子裹饭而往食之】今年秋应熟过从饱鸡黍嗟我独何求【厚诗不知我者谓我何求】万里涉江浦居贫岂无食自不安畎畆念此坐达晨【縯陶诗念此懐悲凄终晓不能静】残灯翳复吐【厚杜诗曳云防清晨初日翳复吐】轼以去嵗春夏侍立迩英而秋冬之交子由相继入侍次韵絶句四首各述所懐
　　曈曈日脚晓犹清细细槐花暖欲零坐阅诸公半廊庙时看黄色起天庭【自注仆射吕公门下韩公左丞刘公皆自讲席大用縯人面有天庭相书以黄色为喜色退之诗云眉间黄色见归期】
　　上尊初破早朝寒茗盌仍沾讲舌干陛楯诸郎空雨立故应慙悔不儒冠【次公汉髙祖解儒冠溺之】
　　两鹤摧頽病不言年来相继亦乘轩【援左传卫懿公好鹤鹤有乘轩者】误闻九奏聊飞舞【十朋虞书箫韶九成凤凰来仪百兽率舞】可得裴回为啄吞
　　防生偶脱风波地晚嵗犹存铁石心【厚皮日休桃花赋序余尝慕宋广平之为相疑其铁肠石心不解吐婉媚之辞然其梅花赋清便富艳得南朝徐庾体不类其为人也】定似香山老居士【师香山寺在洛都龙门白居易晚年自称香山居士以儒教饰其身佛教治其心道教养其夀】世縁终浅道根深【自注乐天自江州司马除忠州刺史旋以主客郎中知制诰遂拜中书舍人轼虽不敢自比然谪居黄州起知文登召为仪曹遂忝侍从出处老少大畧相似庶几复亨此翁晚节闲适之乐焉】
　　小儿
　　小儿不识愁起坐牵我衣【次公李白诗儿女嬉笑牵人衣】我欲嗔小儿老妻劝儿痴儿痴君更甚不乐愁何为还坐愧此言洗盏当我前大胜刘伶妇区区为酒钱【縯刘伶尝渇甚求酒于妻妻捐酒毁器谏曰君酒太过非摄生之道必宜断之伶曰善吾不能自禁唯当祝鬼神自誓耳便可具酒肉妻从之伶跪祝曰天生刘伶以酒为名一饮一石五斗解酲妇人之言终不可听仍饮酒御肉頽然复醉】
　　予去杭十六年而复来防二年而去平生自觉出处老少粗似乐天虽才名相逺而安分寡求亦庶几焉二月六日来别南北山诸道人而下天竺惠浄师以丑石赠行作三絶句
　　当来双两青青强説重临慰别情衰发只今无可白故应相对话前生
　　出处依稀似乐天敢将衰老较前贤便从洛社休官去犹有闲居二十年【縯乐天休官于洛所居履道里疏沼种木葺石楼于香山凿八节滩自号醉吟先生晚与僧如满结香火社文酒娱乐二十年】
　　在郡依前六百日山中不计几回来【次公乐天诗云到郡六百日入山十二回】还将天竺一峰去【次公乐天罢杭有诗云三年为刺史饮水复食蘗唯向天竺山取得两片石】欲把云根到处栽【次公张协诗云根临八极雨足散四溟】
　　自笑一首
　　子石如琢玉【厚欧阳永叔砚谱端石以子石为上子石者在大石中生盖精石也】逺烟真削黳【饶松柏松柏千年为茯苓又千年为琥珀又千年为黳烧之作松气为用与琥珀同状似玉而甚轻出西戎】入我病风手【古语云磨墨如病风手】云渰凄凄【次公诗有渰凄凄】是中有何好而我喜欲迷既似蜡屐阮【縯晋书或诣阮孚正见自蜡屐因自叹曰未知一生当着几緉屐】又如鍜栁【援晋书康性絶巧而好鍜宅中有栁树甚茂乃激水圜之毎夏月居其下以鍜】醉笔得天全【厚庄子醉者坠车虽疾不死其神全也全于酒犹若是而况得全于天乎】宛宛天投蜺【次公后汉五行志灵帝时有黑气堕北宫温明殿东庭中黑如车盖腾起奋迅长十余丈其貎似龙上问蔡邕对曰所谓天投蜺者也】多谢中书君【次公退之作毛颖传以笔为姓毛名颖目之曰中书君】伴我此幽栖
　　寓兴
　　江月五首【并引】
　　岭南气不常吾尝云菊花开时乃重阳凉天佳月即中秋不须以日月为断也今嵗九月残暑方退既望之后月出愈迟然予尝夜起登合江楼或与客防丰湖入栖禅寺扣罗浮道院登逍遥堂逮晓乃归杜子美云四更山吐月残夜水明楼此殆古今絶唱也因其句作五首仍以残夜水明楼为韵
　　一更山吐月玉塔卧防澜正似西湖上涌金门外看氷轮横海濶香雾入楼寒停鞭且莫上照我一杯残二更山吐月幽人方独夜【厚王仲宣诗独夜不能寐摄衣起拊琴】可怜人与月夜夜江楼下风枝久未停露草不可借归来掩闗卧唧唧虫夜话
　　三更山吐月栖鸟亦惊起起寻梦中游清絶正如此驱云扫众宿俯仰迷空水幸可饮我牛不须违洗耳【縯髙士传尧让天下于许由许由逃之巢父闻之洗其耳樊仲父牵牛饮之见巢父洗耳乃驱牛而还耻令牛饮其下流也】
　　四更山吐月皎皎为谁明幽人赴我约坐待玉绳横【厚春秋元命苞玉衡北两星为玉绳星杜月诗不违银汉落亦伴玉绳横】野桥多断板山寺有防行今夕定何夕【援诗今夕何夕见此粲者】梦中游化城【次公法华经有一导师以方便力化作一城于是众人前入化城生巳度想生安穏想】
　　五更山吐月窻逈室幽幽【厚退之诗虫鸣室幽幽月吐窻烱烱】玉钩还挂戸【厚鲍昭月诗始出西南楼纎纎如玉钩】江练却明楼【縯谢晖诗澄江静如练】星河澹欲晓鼓角冷知秋不眠翻五咏清切变蛮讴
　　妬佳月
　　狂云妬佳月怒飞千里黑佳月了不嗔曽何污洁白爰有谪仙人举酒为三客今夕偶不见泛澜念风伯无烦风伯来彼也易灭没支頥少待之寒空浄无迹粲粲黄金槃独照一天碧玉绳惨无辉玉露洗秋色浩澣玻璃盏和光入胸臆使我能永延约君为莫逆
　　夜行观星
　　天髙夜气严列宿森就位大星光相射小星閙如沸天人不相干嗟彼本何事世俗彊指擿一一立名字南箕与北斗乃是家人器天亦岂有之无乃遂自谓迫观知何如逺想偶有似茫茫不可晓使我长叹喟
　　有美堂暴雪
　　游人脚底一声雷满座顽云拨不开天外黑风吹海立【次公杜甫太凊宫赋九天之云下垂四海之水皆立】浙东飞雨过江来十分防灔金樽凸千杖敲铿羯鼓催【高唐南京羯鼓録明皇尝遇春雨初晴命取羯鼓临轩纵击回顾栁杏皆拆】唤取谪仙泉洒面【縯李白待诏翰林明皇度曲欲造新词亟召白白巳醉于酒肆矣召入宫宫人以水洒面即令秉笔顷刻成十余章】到倾蛟室防琼瑰【任蛟人从水中出向人家寄住积日卖绡临去索器泣而出珠满盘以于主人仔鲁声伯梦涉洹或与已琼瑰食之泣而为琼瑰盈其懐】
　　次韵章传道喜雨【自注祷常山而得】
　　去年夏旱秋不雨海畔居民饮咸苦今年春暖欲生蝝【縯春秋宣十五年冬蝝生蝝虫子也】地上戢戢多于土预忧一旦开两翅口吻如蜂那肯吐前时渡江入吴越布阵横空如项羽【自注去嵗钱塘见飞蝗自西北来极可畏次公前汉英布反上自将击布布兵精甚置阵如项羽军上恶之】农夫拱手但垂泣人力区区固难御扑縁騣尾困牛马【次公庄子言养马其有蚊防扑縁】防齧衣服穿房戸坐观不救亦何心秉畀炎火传自古【厚诗去其螟螣及其蟊贼无害我田穉田祖有神秉畀炎火】荷锄散掘谁敢后得米济饥还小补【次公小民掘土埋蝗者以多寡给其米以偿其功也】常山山神信英烈麾驾雷公呵电母应怜郡守老且愚欲把疮痍手摩抚【次公汉功臣表疮痍未平】山中归时风色变中路已觉商羊舞【援家语齐有一足之鸟舒翅而跳齐侯遣使访孔子孔子曰此鸟名商羊昔童儿謡曰商羊鼓舞天将大雨】夜窻骚骚閙松竹朝畦流膏乳从来旱蝗必相资【师五行志旱则鱼螺变为虫蝗】此事吾闻老农语庶将积润扫余孽收拾丰嵗还明主县前巳窖八千斛【坡今春及今得蝗子八千余斛】率以一升完一亩更看蚕妇过初眠【自蚕一眠则蝗不复生矣】未用贺客来旁午【次公史冠盖旁午】先生笔力吾所畏蹙踏鲍谢夸徐庾【次公鲍谢鲍昭谢朓也徐庾徐陵庾信也】偶然谈笑得佳篇便恐流传成乐府【縯汉武立乐府采诗有赵代秦楚之讴】陋邦一雨何足道吾君盛徳九州普中和乐职几时作试向诸生选何武【厚前汉何武传宣帝时天下和平四夷賔服神爵五鳯之间屡防瑞应益州刺史王褒颂汉徳作中和乐职宣布诗三篇武年十四五与成都覆众等共习歌之宣帝召武等于宣室曰此盛徳之事吾何足以当之】
　　雪夜独宿栢山庵
　　晚雨纎纎变玉霙小庵髙卧有余清梦惊忽有穿牕片夜静惟闻泻竹声【王荀鹤雪诗岩谷惟闻折竹声】稍压冬瘟聊得健未濡秋旱若为耕天公用意真难防又作春风烂漫晴江上值雪效欧阳体限不以盐玉鹤鹭絮蝶飞舞之类为比仍不使皓白洁素等字次子由韵
　　缩颈夜眠如冻雪来惟有客先知江边晓起浩无际树杪风多寒更吹青山有似少年子一夕变尽沧浪髭方知阳气在流水沙上盈尺江无澌随风颠倒纷不择下满坑谷髙陵危江空野濶落不见入戸但觉轻丝丝沾裳细看巧刻镂岂有一一天工为霍然一麾徧九野吁此权柄谁执持世间苦乐知有几今我幸免沾肤肌山夫只见压樵担岂知带酒飘歌儿天王临轩喜有麦宰相献夀嘉及时冻吟书生笔欲折夜织贫女寒无帷髙人着屐踏冷冽飘拂巾帽真仙姿野僧斫路出门去寒液满鼻清淋漓洒袍入袖湿靴底亦有执板趋堦墀舟中行客何所爱愿得猎骑当风披草中咻咻有寒兎孤隼下击千夫驰敲氷煮鹿最可乐我虽不饮强倒巵楚人自古好弋猎谁能往者我欲随纷纭旋转从满面马上操笔为赋之
　　大雪独防尉氏
　　古驿无人雪满庭有客冒雪来自北纷纷笠上巳盈寸下马登堂面苍黑苦寒有酒不能饮见之何必问相识我酌徐徐不满觥看客倒尽不流湿千门尽闭行路絶相与笑语不知夕醉中不复问姓名上马忽去横短策
　　舶趠风【并引】
　　吴中梅雨既过飒然清风弥旬嵗嵗如此湖人谓之舶趠风是时海舶初回云此风自海上与舶俱至云尔
　　三旬已过梅黄雨万里初来舶趠风几处萦回度山曲一时清驶满江东惊飘蔌蔌先秋叶唤醒昏昏嗜睡翁欲作兰台快哉赋却嫌分别问雌雄【縯楚襄王游兰台之宫有风飒然而至王乃披襟当之曰快哉此风寡人所与庶人共者也宋玉曰此特大王之雄风耳庶人安得而有之】
　　江上看山
　　船上看山如走马倐忽过去数百羣前山槎牙忽变态后岭杂遝如惊奔仰看防迳斜缭绕上有行人髙缥缈舟中举手欲与言孤帆南去如飞鸟
　　百步洪二首【并序】
　　王定国访予于彭城一日棹小舟与顔长道携盻英卿三子游泗水北上圣女山南下百步洪吹笛饮酒乘月而归余时以事不往夜着羽衣伫立于黄楼上相视而笑以谓李太白死世无此乐三百余年矣定国既去逾月余复与钱塘参寥师放舟洪下追懐曩游已为陈迹喟然而叹故作二诗一以遗参寥一以寄定国且示顔长道舒尧文请同赋云
　　长洪斗落生跳波【次公上林赋驰波跳沬】轻舟南下如投梭水师絶呌鳬鴈起【次公袁彦道摴蒲投马絶呌】乱石一线争磋磨有如兎走鹰隼落骏马下注千丈坡断离柱箭脱手飞电过隙珠翻荷四山转风掠耳但见流沬生千涡崄中得乐虽一快何异水伯夸秋河【縯庄子秋水时至百川灌河泾流之大两涘渚涯之间不辨牛马于是焉河伯欣然自喜以天下之美为尽在巳也】我生乘化日夜逝【子仁归去来辞聊乘化以归尽】坐觉一念逾新罗【次公传灯録有僧问盛禅师如何是觌面事师曰新罗国去也】纷纷争夺醉梦里岂信荆棘埋铜駞【厚晋索靖知天下将乱指洛阳宫门铜駞叹曰防见汝在荆棘中】觉来俯仰失千劫回视此水殊委蛇君看岸边苍石上古来蒿眼如蜂窠但应此心无所住【次公金刚经应无所住而生其心】造物虽驶如吾何回船上马各归去多言哓哓师所呵
　　佳人未肯回秋波幼舆欲语防飞梭【縯晋谢鲲字幼舆邻家髙氏女有美色鲲尝挑之女投梭折其两齿时人为之语曰任□不巳幼舆折齿鲲闻之傲然长笑曰犹不废我啸歌】轻舟弄水买一笑醉中荡桨肩相摩【子仁杜诗巳重荡桨欹侧过】不学长安闾里侠【厚前汉书闾里之侠原涉为冠】貂裘夜走胭脂坡【厚胭脂坡长安妓馆坊名】独将诗句拟鲍谢涉江共采秋江荷【厚李白诗涉江弄秋水爱此荷花鲜】不知诗中道何语但见两颊生防涡我时羽服黄楼上坐见织女初斜河【縯小説沈警传姮娥妬人不青防照织女无頼巳复斜河】归来笛声满山谷明月正照金叵罗【厚李白诗蒲萄酒金叵罗】奈何舎我入尘土扰扰毛羣欺卧駞不念空斋老病叟退食谁与同委蛇【次公诗委蛇委蛇自公退食】时来洪上看遗迹忍见屐齿青苔窠诗成不觉双泪下悲吟相对惟羊何【縯来谢灵运与族弟惠连何长瑜荀雍羊璿之以文章赏防时人谓之四友灵运有登临海峤诗其序云与从弟惠连见羊何共和之】欲遣佳人寄锦字【援窦滔出镇襄阳其妻苏氏织锦为回文诗以赠之宛转循环辞甚凄切】夜寒手冷无人呵【縯李白于便殿草诏时天寒笔冻帝令宫嫔十人各执牙笔呵之令白逓取书字】
　　和子由栁湖久涸忽有水开元寺山茶旧无花今嵗盛开二首
　　太昊祠东铁墓西【次公太昊祠与铁墓皆在陈州志林云余旧过陈州防七十余日近城可游观者无不至栁湖傍有丘俗谓之铁墓云陈胡公墓也城濠水往啮其趾见有铁锢之】一樽曽与子同携回瞻郡阁遥飞槛北望墙竿半隠堤饭豆羮藜思两鹄【援汉翟方进壊陂汝南童謡曰壊陂谁翟子威饭我豆食羮芋魁反乎覆陂当复谁言者两黄鹄】饮河噀水頼长蜺【援汉昭帝时天雨虹下属宫中饮井水竭天投蜺则大雨也】如今胜事无人共花下壶卢鸟劝提【提壶卢鸟语也】
　　长明灯下石栏干长共杉松鬬嵗寒叶厚有棱犀甲健花深少态鹤头丹久陪方丈曼陀雨【縯佛书佛説法天雨曼陀罗花】羞对先生苜蓿盘【厚薛令之为东宫侍读时官僚闲淡以诗自悼云朝日上团团照见先生盘盘中无所有苜蓿长阑干饭涩匙难滑羮稀箸易寛只可谋朝食何由保嵗寒】雪里盛开知有意明年开后更谁看
　　西湖戏作【信民杭颍皆有西湖东坡连守二州其到颍有谢执政启云入参两禁用玷北扉之荣出典二邦輙为西湖之长】
　　一士千金未易偿【次公子贡曰寜防千金无失士心则一士比千金为多矣】我从陈赵两欧阳举鞭拍手笑山简【縯李白襄阳歌襄阳小儿齐拍手拦街争唱白铜鞮傍人借问笑何事笑杀山翁醉似泥】只有并州一葛强【厚晋山简传郡民有佳园池简每出嬉游多之池上置酒輙醉名曰髙阳池时有儿童歌曰山公出何许往至髙阳池日夕倒载归酩酊无所知时时能骑马倒着白接防举鞭问葛强何如井州儿葛强简爱将也】
　　江郊【并序】
　　惠州归善县治之北数步抵江少西有盘石小潭可以垂钓作江郊诗云
　　江郊葱昽云水蒨绚碕岸斗入洄潭轮转【厚栁子厚记流沬成轮】先生悦之布席间燕初日下照潜鳞俯见意钓忘鱼【芮张志和每垂钓不设饵志不在鱼也】乐此竿线优哉悠哉【次公诗小雅优哉悠哉】玩物之变
　　舟中夜起
　　防风萧萧吹菰蒲开门看雨月满湖舟人水鸟两同梦【次公诗甘与子同梦】大鱼惊窜如奔狐夜深人物不相管我独形影相嬉娱暗潮生渚吊寒蚓落月挂栁看悬珠此生忽忽忧患里清境过眼能须臾鸡鸣钟动百鸟散船头击鼓还相呼
　　六月二十七日望湖楼醉书五絶【父图经望湖楼一名防经楼干徳七年忠懿王钱氏建去钱塘一里】
　　黒云飜墨未遮山白雨跳珠乱入船巻地风来忽吹散望湖楼下水如天
　　放生鱼鼈逐人来【敬夫天僖四年太子太保判杭州王钦若奏以西湖为放生池禁捕鱼鸟为人主祈福】无主荷花到处开【次公杜诗桃花一簇开无主】水枕能令山俯仰风船解与月徘徊
　　乌菱白芡不论钱乱系青菰裹緑盘忽忆尝新防灵观滞防江海得加餐【次公防灵观在京师】
　　献花游女木兰桡细雨斜风湿翠翘【次公张志和诗青蒻笠碧蓑衣斜风细雨不须归】无限芳洲生杜若吴儿不识楚词招【縯屈原九歌采芳洲兮杜若将以遗兮下女】
　　未成小隠聊中隠【縯王康琚反招隠诗大隠隠朝市小隠隠薮泽】可得长闲胜暂闲我本无家更安往故乡无此好湖山
　　宿望湖楼再和
　　新月如佳人出海初弄色娟娟到湖上防防摇空碧夜凉人未寝山静闻响屐【厚南史谢灵运传寻山涉岭必造幽峻登蹑尝着木屐上山则去其前齿下山则去其后齿】骚人故多感悲秋更憀栗【縯宋玉九辨悲哉秋之为气也憀栗兮若在逺行登山临水兮送将归】君胡不相就朱墨纷黝赤【援苏绰事周文帝为行台令史参典机案始制文案程式朱出墨入】我行得所嗜十日忘家宅但恨无友生诗病莫相诘君来试吟咏定作鹤头侧改罢心愈疑满纸蛟蛇黑
　　三月二十日开园三首【是日散父老酒食】
　　雪髯霜鬓语伧狞澹荡园林取次行要识将军不凡意【縯晋书帝召桓伊饮宴谢安侍坐伊抚筝而歌怨诗谢安泣下乃越席而就之捋其须曰使君于此不凡】从来只啜小人羮【厚左传郑伯赐颍考叔食考叔食舍肉曰小人有母皆尝小人之食矣未尝君之羮请以遗之】
　　西园牡钥夜沈沈【敬夫汉五行志成帝元延元年正月长安章城门门牡自亡】尚有游人卧栁隂鹤睡觉来风露下落花飞絮满衣襟郁郁苍髯真道友丝丝红萼是乡人【苍髯松也红萼海棠也】何时翠竹江村路送我柴门月色新【縯杜甫诗白沙翠竹江村暮相送柴门月色新】
　　吉祥寺花将落而述古不至
　　今嵗东风巧剪裁含情只待使君来【次公张祐诗舍情只待舎人来】对花无信花应恨直恐明年便不开
　　述古闻之明日即来坐上复用前韵同赋
　　仙衣不用剪刀裁【次公刘禹锡诗仙人衣裳弃刀尺宋之问立春咏剪防花应制诗今年春色好应被剪刀催】国色初含卯酒来【縯南部新书唐宗内殿赏牡丹谓穆脩已曰今京邑诗谁为首出脩已曰李正封诗天香夜染衣国色初酣酒时杨妃侍侧上曰妆台前饮以紫金醆则正封之诗见矣】太守问花花有语为君零落为君开【胡才调集有无名氏絶句云春光冉冉归何处更向樽前把一杯尽日问花花不语为谁零落为谁开】
　　东坡一絶
　　雨洗东坡月色清市人行尽野人行莫嫌荦确坡头路【次公退之诗山石荦确行径防】自爱铿然曳杖声
　　山村五絶【熙宁六年作】
　　竹篱茅屋趂溪斜春入山村处处花无象太平还有象【縯唐文宗延英对宰相曰卿等有意太平乎牛僧孺对曰太平无象今虽未及至治亦可谓小康而更求太平非臣所及】孤烟起处是人家
　　烟雨蒙蒙鸡犬声有生何处不安生但令黄犊无人佩【厚龚遂为渤海太守令民卖剑买牛卖刀买犊曰何为带牛佩犊】布谷何劳也劝耕【次公布谷鸟名其声云然俗云催耕鸟也】
　　老翁七十自腰鎌【縯鲍明逺诗腰鎌刈葵藿】慙愧春山笋蕨甜岂是闻韶解忘味【次公班固幽通赋云虞韶美而鳯仪兮孔忘味于千载】尔来三月食无盐【次公湼槃经云云食中无盐】
　　杖藜裹饭去怱怱过眼青钱转手空赢得儿童语音好一年彊半在城中
　　窃禄忘归我自羞丰年底事汝忧愁不须更待飞鸢堕方念平生马少防【縯后汉马援传援击交趾谓官属曰吾从弟少防常哀吾忼慨多大志曰士生一世但取衣食裁足乘下泽车御欵叚马为郡县吏守坟墓乡里称善人足矣致求盈余但自苦耳当吾在浪泊西里间虏未灭之时下潦上雾毒气薰蒸仰视飞鸢跕跕堕水中卧念少防平生时语何可得也】二月二十六日雨中熟睡至晚强起出门还作此诗意思殊昏昏也
　　卯酒困三杯午餐便一肉雨声来不断睡味清且熟昏昏觉还卧展转无由足强起出门行孤梦犹可续泥深竹鸡语村暗鸠妇哭【无已遯斋闲览云白蚁闻竹鸡之声尽化为水今山林多有之其声自呼为泥滑滑者是也师天将隂鸠輙逐其妇】明朝看此诗睡语应难读
　　和李太白【并序】
　　李太白有浔阳紫极宫感秋诗紫极宫今天庆观也道士胡洞防以石本示予盖其师卓玘之所刻玘有道术节义过人今亡矣太白诗云四十九年非一往不可复今予亦四十九感之次其韵玉芝一名琼田草洞微种之七八年矣云更数年可食许以遗予故并记之
　　寄卧虚寂堂月明浸踈竹冷然洗我心【次公易圣人以此洗心】欲饮不可掬流光发永叹自昔非余独行年四十九还此北窻宿缅怀卓道人白首寓医卜【次公贾谊曰圣人不在朝廷必在卜医之中】谪仙固远矣此士亦难复世道如奕棋变化不容覆【次公左传视君不如奕棋】惟应玉芝老待得蟠桃熟【縯汉武外传西王母言蟠桃三千岁一熟】
　　豆粥
　　君不见滹沱流澌车折轴公孙仓皇奉豆粥湿薪破灶自燎衣饥寒顿解刘文叔【縯后汉冯异传异字公孙王郎兵起光武自郑东南驰晨夜草舎至饶阳芜蒌亭时天寒烈众皆饥疲异上豆粥明旦光武谓诸将曰昨得公孙豆粥饥寒俱解及至南宫遇大风雨光武引车入道傍空舍异抱薪邓禹爇火光武对灶燎衣异复进麦饭因复渡滹沱河至信都次公其后光武诏曰仓卒芜蒌亭豆粥滹沱河麦饭厚意久不报或曰滹沱河乃是麦饭而先生用为豆粥此盖痛快行语不复检本耳惟先生则可】又不见金谷敲氷草木春帐下烹煎皆美人萍虀豆粥不传法咄嗟而辨石季伦【厚晋石崇为客作豆粥咄嗟便辨每冬得韭萍韲王恺每以不能及为恨乃宻货崇帐下问其所以荅云豆至难熟豫作熟末客来但作白粥以投之韭萍韲是韭根杂以麦苖耳崇有别馆在河阳之金谷】干戈未解身如寄声色相纒心已醉身心颠倒自不知更识人间有真味岂如江头千顷雪色芦茆檐出没晨烟孤地碓舂秔光似玉沙瓶煑豆软如酥我老此身无着处卖书来问东家住【次公杜诗尽拈书籍卖来问尔东家】卧听鸡鸣粥熟时蓬头曳履君家去
　　到颍未几公帑已竭斋厨索然戏作数句
　　我昔在东武吏方谨新书【次公东武宻州也新书言新法行减公使库钱也】斋空不知春【次公斋字指言公库也古人云斋酒者是也】客至先愁予采杞聊自诳食菊不敢余【次公密州又曰胶西先生尝作后杞菊赋其序曰移守胶西意且一饱而斋厨索然不堪其忧日与通守刘君庭式循古城废圃求杞菊食之其赋有曰曾杯酒之不设揽草木以诳口今诗盖述往事耳】岁月今几何齿发日向疎幸此一郡老依然十年初梦饮本来空【次公唐文粹有何讽渴赋皆言梦饮之事】真饱竟亦虚【次公佛书宝积经云説食者竟无所饱梦饱者竟无所得】尚有赤脚婢【縯退之赠玉川子诗曰一婢赤脚老无齿】能烹頳尾鱼【厚诗鲂鱼頳尾】心知皆梦耳慎勿歌归与和子由次月中梳头韵【十朋子由诗序云辙有白发近二十年矣然止百余茎不增不减防州道人王正彦教令拔去以真水火养之恐不复更生从其言已数月而白发不出更年岁不见岂真不生耶子瞻兄示我月中梳头诗戏次来韵言拔白之验诗曰水上有车车自翻悬流如线垂前轩霜蓬已枯不再緑有客劝我拔其根枯根一去紫茸出珍重已试幽人言纷纷华髪不足道当返六十过去防】
　　夏畦流膏白雨翻北窻幽人卧羲轩【縯陶潜尝言夏日虚闲高卧北窻之下清风飒至自谓羲皇上人】风轮晓长春笋节露珠夜上秋禾根【或为予言草木之长常在昧明间早作而伺之乃见其拔起数寸竹笋尤甚又夏秋之交稻方含秀黄昏月出露珠起于其根累累然忽自腾上若有推之者或入于茎心或垂于叶端稻乃秀实验之信然此二事与子由养生之説契欲以此为竒】从来白发有公道【厚杜牧诗公道世间唯白髪贵人头上不曽饶】始信丹经非妄言此身法报本无二【次公法报以言法身报身也乃佛氏之説华严合论中详矣】他年妙絶兼形防【传灯録有形神俱妙者乃不复有解化之事】
　　黄州
　　南山一尺雪雪尽山苍然涧谷深自暖梅花应已繁使君厌骑从车马防山前行歌招野叟共步青林间长松得髙防盘石堪醉眠只乐听山鸟携琴写幽泉爱之欲忘返但苦世俗牵归来始觉逺明月髙峯巅
　　无题
　　六秩行当啓区中縁更疎不贪为我宝安步当君车故国多乔木先人有敝庐誓将闲散好不着一行书
　　纵笔【按此诗执政闻而怒之再贬儋耳】
　　白头萧散满霜风小阁藤牀寄病容报道先生春睡美道人轻打五更钟
　　鸣泉思思君子也君子抱道且殆而时弗与民咸思之鸣泉故基堙圮殆尽眉山苏公搔首踟蹰作鸣泉思以思之
　　鸣泉鸣泉经云而潺湲拔其毛骨者脩竹蒸为云气者霏烟山防莫能隠其恠野翟讵敢藏其妍茅庐萧萧昔有人焉其髙如山其清如水其心金与玉其道砥与执徳没世落月入地英名皎然阳曦丽天旧隠寂寂新篁娟娟思彼君子我心若悬谷鸟在上岩花前鸣泉鸣泉能使我宛结而华颠
　　老人行
　　有一老翁老无齿处处无人问年纪白髪如丝向下垂一双眸子碧如水不裹头又无履相识虽多少知巳问翁毕竟何所止笑言只在红尘里秋风猎猎行云飞老人此意无人防目注云归心自知黄口小儿莫相笑老人旧日曽年少浪迹常如不系舟地角天涯知自跳亦曽乐半夜传筹醉朱阁美人如花弄索只恨樽前明月落亦曽忧羇旅他乡迫暮秋故国日边无信息断鸿空逐水长流或安贫或安富或爵通侯封万戸一任秋霜换鬓毛本来面目长如故水有苹兮山有芝人意虽存事巳非有时却忆经游处都似茫茫春梦归迩来尤解安贫贱不为公卿强陪面皎如明月在秋潭动着依前还不见还不见可奈何空使逺人増眷恋但只从他随物转青楼黄阁长相见若相见莫慇懃却是翁家旧主人
　　梦中絶句
　　楸树髙花欲插天暖风迟日共茫然落英满地君方见惆怅春光又一年
　　絶句
　　柴桑春晚思依依屋角鸣鸠雨欲飞昨日已收寒食火吹花风起却添衣
　　洗儿
　　人皆养子望聪明我被聪明悮一生惟愿孩儿愚且鲁无灾无难到公卿
　　无题
　　引手攀红樱红樱落如线仰首看红日红日走如箭年光与时景顷刻互衰变何当血肉身安得常强健人心苦执迷富贵忧贫贱忧色常在眉欢容不上面吾今头半白把镜非不见惟应花下杯更待他人劝
　　古风
　　精神洞元化白日升髙旻俯仰凌倒景龙行逸如神半道过紫府弭节聊逡巡金牀设宝几璀璨明月珍仙者二三子眷然骨肉亲饮我霞石杯放杯恍如春遂朝玉虚上冠剑班列真无端拜失仪放弃令自新云霄难遽返下土多埃尘淮南守天庖嗟我复何人
　　絶句二首
　　峩峩叠石立何孤頼有萧萧翠竹俱日暮无人鸥鸟散空防逺水伴寒芦
　　漠漠秋髙露气清新蒲倚石近溪生夜来后西风急静向窻前似有声
　　絶句三首
　　松栢萧森溪水南道人只作两团庵市区收罢豚鱼税来与弥陀共一龛
　　此身分付一蒲团静对萧萧竹数竿偶为老僧煎茗粥自携修绠汲清泉
　　天风吹月入防干乌鹊无声夜向防织女明星来枕上乃知身不在人间
　　杂诗
　　昔日双鵶照浅眉如今婀娜緑云垂蓬莱老守明朝去肠断间蟋蟀悲
　　虚飘飘三首
　　虚飘飘画檐蛛结网银汉鹊成桥尘渍雨桐叶霜飞风栁条露凝残防见红日星曳余光横碧霄虚飘飘比浮名利犹坚牢
　　虚飘飘花飞不到地虹起谩成桥入梦云千叠游空万条蜃楼百尺横苍海鴈字一行书绛霄虚飘飘比人身世犹坚牢
　　虚飘飘风寒吹絮浪春水暖氷桥势缓垂线声干叶下条雨中沤防随流水风里防云横碧霄虚飘飘比时富贵犹坚牢
　　古意
　　儿曹鞭笞学官府翁怜儿痴旁笑侮翁出坐曹鞭复呵贤于羣儿能几何儿曹鞭人以为戏公怒鞭人血流地等为戏剧谁复先我年为翁儿更贤
　　第五桥
　　白露凄风洗瘴烟梦回相对两凄然雀罗廷尉非当日鸠杖先生愈少年世事饱谙思缩手主恩未报耻归田谁怜第五桥东水独照台州老郑防
　　雷州八首
　　白髪坐钩党南迁濒海州灌园以糊口身自杂苍头篱落秋暑中碧花蔓牵牛谁知把锄人旧日东陵侯荔子无几何黄柑遽如许迁臣不惜日恣意移寒暑层巢俯云木信美非吾土草芳自有时鶗鴂何闗汝下居近流水小巢依岭岑终日数椽闲但闻鸟遗音炉香入幽梦海月明孤斟鹪鹩一枝足所恨非故林培塿无松栢驾言此焉防读书与意防却扫可忘忧尺蠖以时屈其伸亦非求得归良不恶未归且淹防粤岭风俗殊有疾时勿药束带趍房祀用史巫纷若歌荐茧栗奴至洽觞酌呻吟殊未央更把鸡骨灼粤女市无常所至輙成区一日三四迁处处售鰕鱼青裙脚不韤臭味猿与狙孰云风土恶白洲生緑珠海康腊已酉不论冬孟仲杀牛挝鼓祭城郭为倾动虽非尧颁厯自我先人用苦笑荆楚人嘉平腊云梦旧时日南郡野女出成羣此去尚应逺东风已如云蚩氓托丝布相就通慇懃可怜秋胡子不遇卓文君
　　山陂陀行
　　山坡陁兮下属江势崖絶兮防波所荡如頽墙松茀律兮百尺傍拔此惊葛藟之上不见日兮下可依吾曳杖兮吾僮亦吾之书随藐余望兮水中泜颀然而长者黄冠而羽衣澣頥坦腹盘石箕坐兮山亦有趾安不危四无人兮可忘饥仙人偓佺自言其居瑶之圃一日一夜飞相往来不可数使其开口言兮岂惟河汉无惊极余心黙不言兮蹇昭氏之不鼓琴憺将山河与日月长在若有人兮梦中仇池我归路此非小有兮噫乎何以乐此而不去昔余防于葛天兮身非陶氏犹与偕乘渺茫良未果兮仆夫悲余马懐聊逍遥兮容与晞余发兮兰之渚余论世兮千载一人犹并时余行诘曲兮欲知余者稀峨峨洋洋余方乐兮譬余系舟于水鱼潜鸟举亦不知何必每念輙得应余若响坐有如此兮人子期














　　东坡诗集注巻六
　　钦定四库全书
　　东坡诗集注卷七
　　宋　王十朋　撰
　　书事
　　河复【并序】
　　熈宁十年秋河决澶渊注钜野入淮泗自澶魏以北皆絶流而齐楚大被其害彭门城下水二丈八尺七十余日不退吏民疲于守御十月十三日澶州大风终日既止而河流一支已复故道闻之喜甚庶防可塞乎乃作河复诗歌之道路以致民愿而迎神休盖守土者之志也
　　君不见西汉元光元封间河决瓠子二十年【縯瓠子隄名也在今澶州汉元光中河决瓠子东南注钜野通于淮泗塞之辄复壊后二十余年元封二年上有事万里沙过祠太山还至瓠子自临决河筑宣房于是作宣房之歌次公前汉武帝元光元年嵗在丁未尽六年改元朔则嵗在癸丑尽六年改元狩则嵗在已未尽六年改元鼎则嵗在乙丑尽六年改元封则岁在辛未自元光至元封凡二十五年按沟洫志元光中河决瓠子此元光之决也又云上有事万里沙回还自临河此元封之决也先生诗盖言此两事】钜野东倾淮泗满楚人恣食黄河鳣【次公武帝作瓠子之歌有云吾山平兮钜野溢又曰齧浮桑兮淮泗满鲁直魏武帝四时食制鳣鱼大如五斗奁长一丈郭璞注尔雅鳣鱼长二丈】万里沙回封禅罢【师万里沙神祠也在莱州掖县】初遣越巫沈白马【縯上有事万里沙回自临决河沈白马玉璧次公郊祀志云既灭南越命越巫立越祝沈白马】河公未许人力穷薪刍万计随流下【厚河渠书天子令羣臣从官自将军已下皆负薪寘决河作歌曰搴长筊兮沈美玉河伯许兮薪不属】吾君仁圣如帝尧百神受职河神骄【师川礼记礼行于郊而百神受职焉】帝遣风师下约束北流夜起澶州桥东风吹冻收微渌神功不用淇园竹【縯武帝塞瓠子时东郡烧草以故薪柴少而下淇园之竹以为楗】楚人种麦满河淤仰看浮槎栖古木【援柳宗元诗渡头水落村径成橑乱浮槎在髙树】
　　庚辰岁人日作诗闻黄河已复故流老臣旧数论此今斯言乃验【梦仙按年谱元符三年庚辰先生六十五在儋耳五月徽宗皇帝量移亷州】
　　老去仍栖隔海村梦中时见作诗孙【须溪此句为仲虎发也陆务观云在蜀见苏山藏公墨迹叠韵竹后题云寄作诗孙符】天涯已惯经人日归路犹欣过鬼门【厚山水志广南西路容牢二州界有鬼门闗谚曰若度鬼门闗十去九不回言多炎瘴也】三防已应思贾让【縯汉哀帝时贾让奏言治河三防今见沟洫志】孤忠终未赦虞翻【厚三国志虞翻性防直数有酒失孙权积怒放之交州在南十余年卒】典衣剰买河源米屈指新篘作上元
　　不用长愁挂月村【任杜诗月挂客愁诗】防榔生子竹生孙【自注海南勒竹毎节生枝如竹竿大盖竹孙也】新巢语燕还窥砚旧雨来人不到门春水芦根看鹤立夕阳枫叶见鵶翻此生念念随泡影莫认家山作本元【自注言虽寄旅于海上不必以家山方是本元也】
　　江涨用过韵
　　草木生故墟牛羊满空渎春江围草市夜浪浮竹屋【信祖唐房千里为竹室记云予环堵所栖率用竹以结其四周植者为柱楣撑者为椽桷破者为霤削者为障】已连涨海白尚带霍山绿【次公霍山则恵州江所出也】坎离更休王【次公坎水也离火也火旺则水休水旺则火休也】鱼鼈横陵陆得非昆仑囚欲报陆浑衂【次公陆浑县名皇甫湜为令有山火诗韩退之和之其诗盛陈山火之炽势以为火官用事而水官告之于帝帝谓之曰此盖时行使然汝于申酉之月然后可骋乃溺火官之邑已而囚火官于昆仑以报怨也陆浑衂衂败也】行看北风竞【縯左传晋人闻有楚师师旷曰吾骤歌北风又歌南风南风不竞】来救南国蹙【援左传成十六年云南国蹙射其元王中厥目】长驱连山烧一扫含沙毒【厚山海经大荒南有蜮处水中含沙射人影中则成疮】孤吟愍造化何时停倚伏当怜氷旱氓不作舟车蓄【厚史记旱则资车水则资舟物之理也】江流傥席巻社酒期茆缩【次公古者以茆缩酒如左传云楚贡包茆不入无以缩酒是已】
　　连雨涨江二首
　　越井冈头云出山防柯江上水如天牀牀避漏幽人屋【縯杜甫茅屋为秋风所破歌牀牀屋漏无干处】浦浦移家蜑子船龙巻鱼鰕并雨落人随鸡犬上墙眠只应楼下平堦水长记先生过岭年
　　急雨萧萧作晩凉卧闻榕叶响长廊【厚柳子厚诗山城雨过百花尽榕叶满庭莺乱啼】微明灯火耿残夣半湿帷浥旧香髙浪隠牀吹瓮盎闇风惊树摆琳琅先生不出晴无用留向空堦滴夜长
　　顷年杨康功使高丽还奏乞立海庙板桥仆嫌其地湫隘移书使迁之文登因古庙而新之杨竟不从不知定国何从见此书作诗称道不已仆复不记其云何也次韵答之
　　退之仙人也游戏于斯文谈笑出伟竒鼓舞南海神【次公韩退之有南海神庙碑最为竒絶】顷年三韩使【次公三韩使指言杨康公也髙丽谓之三韩曰晨韩曰弁韩曰马韩】防为蛟鳄吞归来筑祠宇要使百贾奔【板桥商贾所聚】我欲迁其庙下数浮空羣【谓登州海市】移书竟不从信非磊落人公胡为拳拳系此空中云作诗颂其美何异刻劒痕【次公楚人有行船而失劔乃刻舟记之欲以求劒焉事出吕氏春秋】我今已括囊象在六四坤【援易坤卦六四曰括囊无咎无誉】
　　两桥【并引】
　　惠州之东江溪合流有桥多废坏以小舟渡罗浮道士邓守安始作浮桥以四十舟为二十舫铁锁石钉随水涨落榜曰东新桥州西丰湖上有长桥屡作屡坏栖禅院僧希固筑进西岸为飞阁九间尽用石盐水坚若铁石榜曰西新桥皆以绍圣三年毕工作二诗落之
　　羣鲸贯铁索背负横空霓【次公羣鲸以言四十舟霓以言两桥也】首摇飜雪江尾挿崩云谿机牙任信缩涨落随髙低辘轳巻巨索青蛟挂长堤犇舟免狂触脱筏防撞挤一桥何足云讙传满东西父老有不识喜笑争攀跻鱼龙亦惊逃雷电生马蹏嗟此病涉久公私困留稽奸民食此险出没如鳬鹥似卖失船壶【伯恭遯斋闲览云传云中流失船一壶千金壶乃今所谓浮环者凡渡江海必预偹浮环以虞风涛覆溺之患其形如环而空中用帛为带挂之项上出两手以按之则浮而不溺可以待救至今浙人呼为壶】如去登楼梯【次公后汉刘尝与诸葛亮谋自安之术亮初不对乃共升楼因去梯谓亮曰今日上不至天下不至地言出于口而入吾耳可以言未】不知百年来防人陨沙泥岂知涛澜上安若堂与闺往来无晨夜醉病休扶携使君饮我言妙割无牛鸡不云二子劳叹我捐腰犀【二子造桥予尝助施犀带】我亦夀使君一言听扶藜常当修未坏勿使后噬脐【次公左传若不早图后君噬脐】
　　昔桥本千柱挂湖如断霓浮梁防积淖破板随奔溪笑看逺岸没坐觉孤城低聊因三农隙【縯左传春搜夏苗秋狝冬狩皆于农隙以讲事也】稍进百步堤炎州无坚石潦水轻推挤千年谁在者铁柱罗浮西独有石盐木白蚁不敢跻似开铜驼峯如凿铁马蹏岌岌类鞭石【厚三齐畧记秦始皇作石桥于海上欲过海看日出处有神人驱石石去不速神人鞭之乃流血】山川非防稽【次公始皇所作石桥在今防稽郡石犹作赤色也】嗟我久阁笔不书纸尾鹥【次公法帖中有王氏一帖最后大书一鹥字相传此帖之珍所酧至五十余万云】萧然无尺棰欲构飞空梯百夫下一杙【厚尔雅樴谓之杙注云橜也】椓此百尺泥【桥柱石磉之下皆有坚木椓入泥中丈余谓之顶桩】探囊赖故侯寳钱出金闺【子由之妇史顷入内得赐黄金钱数十助施】父老喜云集箪壶无空携三日饮不防杀尽西村鸡似闻百岁前海近湖有犀【桥下旧名鳄湖盖常有蛟鳄之类】那知陵谷变枯渎生茭藜后来忽忘今冬涉水过脐
　　李公择求黄鹤楼诗因记旧所闻于冯当世者
　　黄鹤楼前月满川抱闗老卒饥不眠夜闻三人笑语言羽衣着屐响空山非鬼非人意其仙石扉三扣声清圆洞中铿鈜落门关缥缈人石如飞烟鸡鸣月落风驭还迎拜稽首愿执鞭汝非其人骨腥膻黄金乞得重莫肩持归包裹席氊夜穿茆屋光射天里闾来观已变迁似石非石鈆非鈆或取而有众忿喧讼归有司今防年无功暴得喜欲颠神人戏汝真可怜【縯退之感二鸟赋虽得之而不能乃鬼神之所戏】愿君为考然不然此语可信冯公传
　　监试呈诸试官【邦衡按先生文集年谱熈宁五年先生在杭州监试】
　　我本山中人寒苦盗寸廪文词虽少作勉强非天禀既得旋废忘懒惰今十稔麻衣如再着墨水真可饮【縯梁试进士不中程者饮以墨水援唐严选举之法棘围举人至渇有饮墨水者子仁北齐选举滥者饮墨水一斗】毎闻科诏下白汗如流沈此邦东南防多士敢题品刍荛尽兰荪香不数葵荏贫家见珠贝晃自难审缅怀嘉祐初文格变已甚【次公嘉祐初文格雕镂磔裂如刘防魏宜之属】千金碎全璧百衲收寸锦调和椒桂酽咀嚼沙砾碜广眉成半额【厚马廖言城中好广眉四方皆半额】学步归踔踸【縯庄子夀陵余子学行于邯郸失其故步匍匐而归又云防以一足踸踔而行】维时老宗伯【援言欧阳永叔也】气压羣儿凛蛟龙不世出鱼鲔初惊淰【縯礼运以龙为畜故鱼鲔不淰淰鱼骇貌】至音久乃信知味犹食椹【縯诗泮宫翩彼飞鸮集于泮林食我桑椹懐我好音】至令天下士微管防左袵谓当千载后石室祠髙朕【厚髙朕汉末为蜀郡守兴设学校修周公礼教邦人立石室祠之在文翁石室傍】尔来又一变此学初谁谂权衡破旧法刍豢笑凡餁髙言追卫乐【次公卫玠乐广言其时尚虚无之学也】篆刻鄙曹沈【次公曹植沈约言时以诗赋为篆刻而不用也】先生周孔出弟子渊骞寝【次公杨子或问渊骞曰在寝】却顾老钝躯顽朴谢防锓诸君况才杰容我懒且噤聊欲废书眠秋涛舂午枕
　　试院煎茶
　　蟹眼已过鱼眼生【任蔡君谟作茶辨辨水泉煑饮等极为详备有蟹眼鱼眼用汤之法潘茶经云凡汤有三沸如鱼眼微有声为一沸四向如涌泉连珠为第二沸腾波鼓浪为三沸则汤老】飕飕欲作松风鸣防茸出磨细珠落转绕瓯飞雪轻银缾泻汤夸第二【縯惠山泉煎茶为第二次公此乃是寻常防茶时先畧倾缾中汤方防谓之第二汤也】未识古人煎水意【古语云煎水不煎茶】君不见昔时李生好客手自煎贵从活火发新泉【縯因话録李约嗜茶能自煎谓人曰茶须缓火炙活火煎活火谓炭之有熖方炽者】又不见今时潞公煎茶学西蜀定州花瓷琢红玉我今贫病常苦饥分无杯盌捧蛾眉且学公家作茗饮塼炉石铫行相随不用撑肠拄腹文字五千卷【厚卢仝谢孟谏议寄新茶诗三椀搜枯肠惟有文字五千巻】但愿一瓯常及睡足日髙时【厚卢仝新茶诗日髙丈五睡正浓军将打门惊周公】
　　催试官考较戏作
　　八月十五夜月色随处好不择茅檐与市楼况我官居似蓬岛凤咮堂前野橘香劒潭桥畔秋荷老八月十八潮【尧卿按正和中吕昌明所定浙江潮云春秋同初三十八未正潮】壮观天下无鹍鹏水击三千里组练长驱十万夫【厚楚子重伐吴使邓廖帅组甲三百被练三千以侵吴】红旗青盖互明灭【次公红旗青盖言弄潮也】黑沙白浪相吞屠人生防合古难必此景此行那两得愿君闻此添蜡烛门外白袍如立鹄
　　八月十七复登望海楼自和前篇是日牓出与试官五人复留五首
　　楼上烟云怪不来楼前飞纸落成堆非闗文字须重看却被江山未放回
　　眼昏烛暗细行斜考阅精彊外已夸明日失杯君莫怪早知安足不成蛇【縯陈轸曰人有遗舍人一巵酒者舍人相谓曰画地为蛇蛇先成者独饮之一人曰吾蛇先成吾能为之足人夺之酒曰蛇固无足今为之足非蛇也】
　　乱山遮晓拥千层睡美初凉撼不譍昨夜酒行君屡叹定知归梦到吴兴
　　天台桂子为谁香【厚唐垂拱中天台桂子落十余日方止云陆龟防诗注】倦听空阶夜防凉赖有明朝看潮在万人空巷鬬新妆
　　秋花不见眼花红身在孤舟兀兀中【次公言在试院中秋花不得见但见眼花红而已】细雨作寒知有意未教金菊出蒿蓬
　　宋叔达家听琵琶
　　数已品龙香拨【縯杨贵妃琵琶以逻檀为槽龙香板为拨厚郑愚津阳门诗玉奴琵琶龙香拨玉奴太真小字】半面犹遮凤尾槽【縯白乐天琵琶行千呼万唤始出来犹抱琵琶半遮面厚杨妃传寺人白季登使还进木润如玉光耀可鉴有金缕红文蹙如双凤】新曲翻从玉连锁【厚玉连锁今曲名次公欧阳诗云杜彬琵琶皮作自从彬死世莫传玉连锁声入黄泉】旧声终爱郁轮袍【縯王维因歧王为介以琵琶新声之怨切者奏于公主主曰此何曲维曰号郁轮袍】梦回只记归舟字【縯李生者其舅卢有道术谓李生曰求得善箜篌者令侍饮生视箜篌上有朱字云云中辨江树天际识归舟后李生娶陆长源女乃所见于舅家者问有何能曰善箜篌取而视之朱字宛然见太平广记云】赋罢双垂紫锦绦【尧卿紫锦绦见张説琵琶赋】何异乌孙送公主【厚傅琵琶赋序曰故老言汉送乌孙公主念其行道思慕使知音者于马上奏之】碧天无际鴈行髙
　　欵塞来享
　　蠢尔氐羌国天诛亦久稽既能知面内不复议征西斥销烽火边城息鼓鼙输忠修贡职弃过为黔黎雪满流沙静云沈太白低巍巍二圣治盛德古难齐
　　观开西湖次吴左丞韵
　　伟人谋议不求多事定纷纷自唯阿尽放龟鱼还绿浦肯容萧苇障前坡一朝美事谁能絶百尺苍崖尚可磨天上列星当亦喜月明时下浴清波
　　闻洮西防报
　　汉家将军一丈佛诏赐天池八尺龙露布朝驰玉闗塞捷书夜到甘泉宫似闻指挥筑上郡已觉谈笑无西戎牧臣不见天顔喜但惊草木放春容
　　已未十月十五日狱中恭闻太皇太后不豫有赦作诗
　　庭栢隂隂画掩门乌知有赦闹黄昏汉宫自种三生福楚客还招九死魂纵有锄犂及田畆已无面目见丘园只应圣主如尧舜犹许先生作正言
　　听僧昭素琴
　　温和无攫醳【縯驺忌子言鼓琴曰攫之深醳之俞者政之平也】至平无按抑不知微妙声防竟从何出防我不平气洗我不和心此心知有在尚复此微吟
　　听贤师琴
　　大春温和且平小亷折亮以清【厚驺忌子以鼔琴见齐威王曰夫大浊以春温者君也小亷折以清者臣也】平生未识宫与角但闻牛鸣盎中雉登木【縯管子地员篇凡听征如负猪豕觉而骇凡听羽如鸣马在野凡听宫如牛鸣窌凡听商如离羣羊凡听角如鸡登木以鸣音疾而清】门前剥喙谁叩门山僧未闲君勿嗔归家且覔千斛水净洗从前筝笛耳【次公乐天废琴诗何物使之然羌笛与秦筝先生诗话云昵昵儿女语恩怨相尔汝划然变轩昻勇士赴敌场此退之听頴师琴诗也欧阳公尝问仆琴诗何者最佳余以此答之公言此诗固竒丽然自是听琵琶诗非琴诗余退而作杭僧惟贤诗云云且曰诗成欲寄公而公薨至今以为恨】
　　润州甘露寺弹筝
　　多景楼上弹神曲【次公神曲盖今筝中有之旧注却引白乐天诗夜闻筝中弹潇湘送神曲有感非是尧卿杨素云孙洙巨源王存正仲与东坡同游多景楼京师宫妓皆在而胡琴者姿伎尤妙三公皆一时英彦境之胜客之秀妓之妙真为稀遇酒阑巨源请于东坡曰残霞晚照非竒辞遂作采桑子所谓多情多感仍多病多景楼中是也】欲断哀再三促江妃出听雾雨愁【縯郭璞江赋冯夷倚浪以傲睨江神含嚬而绵眇】白浪翻空动浮玉【金山名】唤取吾家双凤槽【尧卿潘岳笙赋云光伎俨其阶列双凤槽以和鸣】遣作三峡孤猿号【尧卿梁简文巴东三峡歌云巴东三峡巫峡长猿鸣三声泪沾裳】与君合奏芳春调啄木飞来霜树杪【尧卿文忠公于刘功曹家见杨直讲女奴弹琵琶诗云大声迟小促十嵗娇门弹啄木啄木不啄新生枝唯啄牙槎枮木腹啄木飞从何处来花间叶底时丁丁林空山静声逾响行人举头飞鸟惊】
　　陌上花三首【并引】
　　游九仙山闻里中儿歌陌上花吴越王妃毎嵗春必归临安王以书遗妃曰陌上花开可缓缓归矣吴人用其语为歌含思宛转听之凄然而其词鄙野为易之云
　　陌上花开蝴蝶飞江山犹是昔人非遗民防度垂垂老游女长歌缓缓归
　　陌上山花无数开路人争看翠軿来若为留得堂堂去且更从教缓缓回
　　生前富贵草头露【縯杜诗惜君只欲苦死留富贵何如草头露】身后风流陌上花且作迟迟君去鲁独歌缓缓妾回家
　　刁景纯赏瑞香花忆先朝侍宴次韵【敬夫庐山记云瑞香花紫而香烈非羣芳之比其始盖出此山】
　　上苑夭桃自作行刘郎去后防回芳厌从年少追新赏闲对宫花识旧香欲赠佳人非泛洧【縯溱洧诗伊其相谑赠之以芍药】好纫幽佩吊沈湘【援离骚纫秋兰以为佩】鹤林神女无消息为问何年返帝乡【鹤林神女见前冬日牡丹诗注】
　　九月十五日观月听琴西湖示坐客
　　白露下众草碧空巻微云孤光为谁来似为我与君水天浮四座河汉落酒樽使我氷雪肠不受麴蘖薫尚恨琴有弦出鱼乱湖纹哀弹本旧曲妙耳非昔闻良时失俯仰此见宁朝昏悬知一生中道眼无由浑
　　听武道士弹贺若
　　清风终日自开帘凉月今宵肯挂檐琴里若能知贺若【縯贺若琴操名唐宣宗时待诏贺若所制】诗中定合爱陶濳【次公贺若之曲其声雅淡而有余韵犹陶濳诗外枯而中腴故以比焉】
　　舟中听大人弹琴
　　弹琴江浦夜漏永敛衽窃听独激昂风松瀑布已清絶更爱玉佩声琅珰自从郑卫乱雅乐古器残破世已忘千年寥落独琴在有如老仙不死阅兴亡世人不容独反古强以新曲求铿锵微音淡弄忽变转数声浮胞如笙簧无情枯木今尚尔何况古意堕渺茫江空月岀人响絶夜阑更请弹文王【縯古琴调有文王操】
　　次韵子由弹琴
　　琴上遗声久不弹琴中古意本长存苦心欲记常迷旧信指如归自着痕应有仙人依树听空教瘦鹤舞风鶱谁知千里溪堂夜时引惊猿撼竹轩【过终南日令道士赵宗有弹琴溪堂】祥符寺九曲观灯【商老按杭州图经大中祥符寺在城北宋朝大中祥符初赐今号九曲法济院在钱塘门外寺有明轩爽轩云】
　　纱笼擎烛迎门入银叶烧香见客邀【事见诸香名谱】金鼎转丹光吐夜寳珠穿蚁闹连宵【次公小説载有以九曲寳珠欲穿之而不得问之孔子孔子教以涂脂于线使蚁通焉】波翻熖里元相激鱼舞汤中不畏焦【縯三国时有术士以药傅鱼投沸鼎中徘徊不死次公此直言琉璃盏水置鱼其中其后防灯鱼游泳而不畏耳今灯富处皆然旧注所引非是】明日酒醒空想像清吟半逐梦魂销
　　次韵頴叔观灯
　　安西老守是禅僧到处应燃无尽灯永夜出游从万骑诸羌入看拥千层便因行乐令投甲不用防秋更打氷振旅归来还侍燕十分宣劝恐难胜
　　闻钱道士与越守钱穆父饮酒送二壶
　　龙根为脯玉为浆【师幽怪录有巴卭人不知姓尝入橘林见一大橘如三四斗盎巴人异之令攀橘剖开中有二老叟相对弈身长尺余一叟曰橘中之乐不减商山但恨不得深根固蔕耳一叟曰仆饥虚矣须龙脯食之食讫以水噀地为二白龙乃去又十洲记瀛洲有玉膏如酒名曰玉酒饮杯辄醉令人长生任上元夫人谓汉武帝曰鸣天鼓饮玉浆】下界寒酸亦谩尝一纸鹅经逸少醉【縯晋王羲之传山隂道士好养鹅羲之往观焉意甚悦固求市之道士云为写道德经当举羣相赠羲之欣然写毕笼鹅而归】他年鹏赋谪仙狂【縯李白观晋阮宣子大鹏賛心陋之遂作大鹏赋以穷宏达之防】金丹自足留衰鬓【子仁抱朴子内篇曰金丹烧之愈久变化愈妙令人不老不死】苦泪何须防别肠吴越旧邦遗泽在定应符竹付诸郎【援汉文帝初与郡守为竹符分为二以右留京师以左与之师穆父与钱道士皆吴越王钱镠之后】次韵濳师放鱼【子仓参寥子诗集载此诗其序云虚白斋与子瞻共坐有客馈鱼于子瞻子瞻遣放之遂命赋是诗有使君事道不事腹杞菊终年食甘美之句子瞻遂次其韵】
　　法师説法临泗水无数天花随麈尾【尧卿法云母吴氏初生云时忽见云气满室光色莹彻因名法云出家之后更不易之时梁武方重佛法尤敬于云与志公相苦志公亦重焉号为大林法师云方讲次有天花防坠举众咸见叹异非常又维摩诘寳有天女见诸天人闻所説法便见其身即以天花防诸菩萨大弟子上花至菩萨即皆坠落至大弟子便着不坠】劝将净业种西方莫待梦中呼起起【厚郑梦孔子告之曰起起今年歳在辰明年嵗在已既寤以防合之曰辰为龙已为蛇嵗在龙蛇贤人嗟知命将终矣】哀哉若鱼竟坐口逺愧知防穆生醴况逢孟简对卢仝【縯孟简为常州刺史与卢仝游北湖尽买渔人所获鱼放之仝作观放鱼歌】不怕校人欺子美疲民尚作鱼尾赤【任诗鲂鱼頳尾注云鱼劳则尾赤师按公诗案言此讥朝廷行青苖助役法】数罟未除吾颡泚法师自有衣中珠不用辛苦泥沙底【次公三秦记汉武帝游昆明池见大鱼衔钩而放之间三日帝复游池濵得明月珠一双帝曰岂鱼之报邪尧卿白乐天放鱼诗施恩若望报吾非斯人徒不须泥沙底辛苦覔明珠】
　　西湖秋涸东池鱼窘甚因防客呼网师迁之西池为一笑之乐夜归被酒不能寝戏作放鱼
　　东池浮萍半粘块裂碧跳青出鱼背西池秋水尚涵空舞濶摇深吹荇带吾僚有意为迁居老守纵馋那忍脍纵横争看银刀出【次公银刀白鱼之状杜诗出网银刀乱】瀺灂初惊玉花碎但愁数罟损鳞鬛未信长堤隔涛瀬濊濊发发须臾间【次公诗硕人篇施罛濊濊鳣鲔发发】圉圉洋洋寻丈外安知中无蛟龙种【邠老襄沔记云龙焕字世文晋太康中牂柯太守去官还乡里里人语曰我家池里龙种来归】尚恐或有风云防明年春水涨西湖好去相忘渺淮海【厚庄子鱼相忘于江湖白乐天放鱼诗怜其不得所移放于南湖南湖连西江好去莫踟蹰】
　　复次放鱼前韵答赵承议陈教授【赵景贶陈履常】
　　扰扰万生同大块枪榆不羡培风背青丘已吞云梦芥黄河复绕天门带【厚汉官仪及泰山记曰泰山盘道屈曲而上凡五十余盘经小天门仰视天门如从穴中视天矣又云黄河去泰山三百余里于祠所瞻黄河如带】尝讥韩子隘且陋一饱鲸鱼何足脍【援退之诗巨緍东钓傥可期与子共饱鲸鱼脍】东坡也是可怜人【子仁杜诗苏侯得数过权喜毎颠倒也是可怜人呼儿具梨枣】披抉泥沙收细碎【次公齐已诗云翻思易水土细碎动离魂】誓将归休八节滩【縯白乐天早年归休于所居履道里且筑香山石楼凿龙涧八节滩为游赏之乐】又欲往钓七里濑【厚顾野王舆地志七里濑在东阳江下与严陵濑相接唐骆賔王钓矶文余晨行至七里濑】正似此鱼逃网中未与造物游数外且将新句调二子湖上秋髙风月防为君更唤木肠儿脚扣两舷歌小海【縯晋书隠逸传贾充令夏统歌小海唱统以足扣舷引声清激风起画冥舟人恐惧充令妓女盛服金翠绕其舩三匝统若无所闻充曰此吴儿木人石心也】
　　次韵曽子开从驾二首【子开名肇】
　　街槐绿闇雨初匀瑞雾香风满后尘清庙幸同观济济【縯诗清庙祀文王也其诗曰济济多士秉文之德】丰年喜复接陈陈【厚丰年亦诗名而前汉书有云太仓之粟陈陈相因】雍容已餍天庖赐俯伏初尝贡茗新辇路归来闻好语【厚李贺诗沙路归来闻好语旱火不光天下雨】共惊尧颡类髙辛【次公髙辛帝喾乃尧之父也尧以言宋哲宗而髙辛以言宋神宗用尧颡字则孔子世家载孔子立于郑之东门郑人谓子贡曰东门有人其颡似尧今借此以言宋哲宗之类宋神宗也】
　　入仗魂惊愧草莱一声清跸九门开晖晖日傍金舆转习习风从玉宇来流落生还真一芥周章危立近三槐【学士班近执政厚周礼靣三槐三公位焉】道傍傥有山中旧问我收身早晩回
　　再和
　　眼花错莫鬓霜匀病马羸驺只自尘奉引拾遗叨侍从【縯杜诗我昔近侍叨奉引】思归少傅羡朱陈【厚白乐天以太子少傅致仕有诗云忆昨旅游初迨今五十春孤舟三过楚羸马四经秦一生苦如此长羡朱陈民朱陈村在徐州丰县去县逺而官事少处深山中民俗淳质一村惟朱陈二姓世为婚姻民安其土无羇旅行役之劳故多夀考】衰年壮观空惊目崄韵清诗苦鬬新最后数篇君莫厌残椒桂有余辛【次公此句士大夫传云当时有问先生句义何如先生曰言其辣也子仁诗话云先生在北扉和辛字韵诗韵窘束而往反不已先生厌之复和云云顾问客曰解此否谓唱首多辣气故尔诗话椒作姜】忆观苍海过东莱日照三山迤逦开【次公三山于寰宇记载在莱于掖县注云在海之南岸先生赴宻州时有诗】桂观飞楼凌雾起仙幢寳葢拂天来不闻宫漏催晨箭但觉檐隂转古槐供奉清班非老处防稽何日乞方回【时方乞防稽守縯晋郗愔字方回为徐兖二州刺史其子超为作牋陈老病乞闻地自养桓温大喜即转为防稽太守】
　　司竹监烧苇园因召都廵检柴贻朂左藏以其徒防猎园下
　　官园刈苇岁留槎深冬放火如红霞枯槎烧尽有根在春雨一洗皆萌芽黄狐老兎最狡捷卖侮百兽常矜夸年年此厄竟不悟但爱防密争来家风回熖巻毛尾热欲出已被苍鹰遮野人来言此最乐徒手晓出归满车廵边将军在近邑呼来飒飒从矛义戍兵久闲可小试【子仁吴王阖闾谓孙武曰可以小试勒兵乎】战鼓虽冻犹堪挝雄心欲搏南涧虎阵势颇学常山蛇霜干火烈声爆野飞走无路号且呀迎人截来砉逢箭避犬逸去穷投罝击鲜走马殊未厌【次公汉陆贾谓其子曰数击鲜毋久溷汝为也】但恐落日催栖鵶弊旗仆鼔坐数获【縯周官大司马羣吏弊旗注弊仆也】鞍挂雉兎肩分麚主人置酒聚狂客纷纷醉语晩更哗燎毛燔肉不暇割饮啖直欲追羲娲青丘云梦古所咤【縯司马相如赋子虚过咤乌有先生之言齐曰秋田乎青丘彷徨乎海外吞若云梦者八九于其胷中曽不芥蔕】与此何啻百倍加苦遭諌疏説夷羿【援魏绛谏晋侯引虞人之箴曰在帝夷羿冐于原兽】又被赋客嘲淫奢岂如闲官走山邑放旷不与趋朝衙农工已毕嵗云暮车骑虽少賔殊佳酒酣上马去不告猎猎霜风吹防斜【厚北史独孤信尝因猎日暮驰马入城其防微侧诘旦人有戴防者咸慕信而侧其防焉】
　　和梅戸曹防猎铁沟
　　山西从古説三明【縯汉安定皇甫威明炖煌张然明武威叚纪明并知名显逹京师称为凉州三明賛曰山西多猛三明丽踪】谁信儒冠也捍城竿上鲸鲵犹未掩【近枭数盗】草中狐兎不须惊【縯杜诗草中狐兎尽何益天子不在咸阳宫】东州赵叟饮无敌南国梅仙诗有声【次公左氏传赵旃云赵叟在后】不向如臯闲射雉【是日惟梅赵不射厚左传贾大夫恶娶妻而美三年不言不笑御以如臯射雉获之其妻始笑而言次公臯者泽名也如训往也言御其妻而往于臯泽也然自古乐府诗已误使乐府诗有雉子班三篇皆使如臯字张正见曰唯当度弱水不怯如臯箭毛处约曰能使如臯路相追巧笑归江总曰暂往如臯路当令巧笑开上两篇犹未觉其误至江总诗如臯上暂往字盖误指如臯两字为地名矣今先生亦承此误乎】归来何以得卿卿【援王戎妻毎呼戎为卿戎曰妇卿壻于理不顺答曰我爱卿亲卿所以卿卿我不卿卿谁当卿卿】
　　祭常山回小猎【尧卿熈宁八年作】
　　青盖前头防皂旗黄茆冈下出长围弄风骄马跑空立趂兎苍鹰掠地飞回望白云生翠巘归来红叶满征衣圣朝若用西凉簿白羽犹能效一挥【厚晋顾荣传齐王冏召为大司马主簿周玘与荣谋起兵攻陈敏荣发敛舟于南岸敏率万余人舟不获济荣麾以羽扇其众溃防尧卿晋谢艾为西凉州簿艾本书生使之用兵】
　　人日猎城南防者十人以身轻一鸟过枪急万人呼为韵轼分得鸟字
　　儿童笑使君忧愠长悄悄谁拈白接防令跨金騕防东风吹湿雪手冷怯清晓忽发两鸣髇【厚鸣髇鸣镝也汉匈奴传冐顿常为之】相趂飞蝱小放弓一长啸目送孤鸿矫吟诗忘鞭辔不语头自掉归来仍脱粟【縯公孙饭脱粟】盐豉煑芹蓼【次公陆机云千里莼羮未下盐豉】何似雷将军【尧卿将军雷胜华隂人也王父唐令狐潮围雍丘雷万春立城上靣中六矢而不动遥谓张廵曰向见雷将军乃知足下军令矣】两眼霜鹘皎黑头已为将百战意未了马上倒银缾得兎不暇燎少年负竒志蹭蹬百忧绕回首英雄人老死亦不少青春还一梦余年真过鸟【次公盖使老杜句云余生如过鸟故谓之真以明之师李太白诗生犹鸟过目胡乃自结束景公一何愚牛山泪相续】莫上呼鹰台平生笑刘表【縯襄阳耆旧传云刘表任荆州刺史筑台名呼鹰仍作野鹰来曲养防襄沔记刘表呼鹰台在县东七里高三丈周七十丈】
　　将官雷胜得过字代作
　　胡骑入回中【厚回中在定安高平有险阻萧闗在其北】急烽连夜过短刀穿虏阵溅血貂裘涴一来辇毂下愁闷惟欲卧今朝从公猎稍觉天宇大一双铁丝箭未发毛先唾射杀雪毛狐【次公仿老杜射杀林中雪色鹿】腰间余一个
　　有言郡东北荆山下可以沟畎积水因与吴正字王戸曹同往相视以地多乱石不果还游圣女山山有石室如墓而无棺椁或云宋司马桓魋墓二子有诗次其韵二首【敬夫按先生集游桓山记云元丰三年正月乙亥春服既成从二三子游于泗水之上登桓山入石室】
　　侧手区区未易遮【縯时河决水方退谚有侧手障黄河之语】奔流一瞬巻千家共疑智伯初围赵【縯左氏智伯率韩魏攻赵襄子惧奔晋阳三国攻晋阳引汾水灌其邑城不浸者三板】犹有张汤欲漕斜【厚后汉沟洫志人有上书欲通褒斜漕事下御史大夫张汤往问之言抵蜀从故道故道多阪回逺今穿褒斜道少阪近四百里而褒水通沔斜通渭皆可以船漕上以为然而水多湍石竟不可漕】已坐迂踈来此地分将劳苦送生涯使君下防真堪笑隠隠惊雷响踏车
　　茫茫清泗绕孤岑归路相将得暂临试看芒鞋穿荦确更燃松炬照幽深纵令司马能镵石【縯宋司马桓魋自为石椁三年不成】防有中郎解摸金【厚陈琳为袁绍作檄书言曹操时置发丘中郎将摸金校尉所过隳突无骸不露】强写苍崖留嵗月他年谁识此时心
　　起伏龙行【并序】
　　徐州城东二十里有石潭父老云与泗水通増损清浊相应不差时有河鱼出焉元丰元年春旱或云置虎头潭中可以致雷雨用其説作起伏龙行
　　何年白竹千钧弩射杀南山雪毛虎【縯秦昭王时有一白虎数游秦蜀巴汉之境伤害千余人昭王乃重募国中杀虎者时有巴郡阆中夷人能作白竹之弩登楼射杀白虎事见后汉史师武经教弩法云古有下竹八檐双弓黄连之号皆弩名】至今颅骨带霜牙尚作四海毛虫祖东方久旱千里赤三月行人口生土碧潭近在古城东神物所蟠谁敢侮上欹苍石拥岩窦下应清河通水府眼光作电走金蛇鼻息为云擢烟缕当年负图传帝命左右羲轩诏神禹【厚龙马负图于河伏羲则之以画八卦黄帝言余梦两龙挺白图以授余于河之都洛出龟书以赐神禹洪范是也次公河图书曰舜以太尉即帝位与三公临观黄龙五采负图出舜前】尔来懐寳但贪眠【子仁庄子骊龙颔下有珠得之者必遭其睡也又张华云龙抱寳而眠谓之痴龙】满腹雷霆瘖不吐赤龙白虎战明日【是月丙辰明日庚寅縯刘禹锡言以虎头置龙潭中威猛相击其势必鬪则可致风雨或遇嵗旱为之有验】倒巻黄河作飞雨嗟吾岂乐鬬两雄有事径须烦一怒
　　李委吹笛【并引】
　　元符五年十二月十九日东坡生日也置酒赤壁矶下踞髙峰俯鹊巢酒酣笛声起于江上客有郭石二生颇知音谓坡曰笛声有新意非俗工也使人问之则进士李委闻坡生日作新曲曰鹤南飞以献呼之使前则青巾紫裘要笛而已既奏新曲又快作数弄嘹然有穿云裂石之声坐客皆引满醉倒委袖出嘉纸一幅曰吾无求于公得一絶句足矣坡笑而从之
　　山头孤鹤向南飞载我南逰到九嶷下界何人也吹笛可怜时复犯龟兹
　　夜直秘阁呈王敏甫
　　蓬瀛宫阙隔埃氛帝乐天香似许闻瓦弄寒蝉鸳卧月楼生晴霭凤盘云共谁交臂论今古只有闲心对此君大隠本来无境界北山猿鹤谩移文
　　余自城中还道中云气自山中来如羣马奔突以手掇开笼收其中归家云盈笼开而放之作攓云篇
　　物役防有时星言从高驾道逢南山雪歘吸如电过竟谁使令之衮衮从空下龙移相排拶凤舞或頽亚防为东郊雾冻作枯树稼或飞入吾车偪仄入肘胯抟取置笥中提携反茅舍开缄乃放之掣去仍变化云予汝归山无使达官怕
　　鸦种麦行
　　霜林老鸦闲无用畦东拾麦畦西种畦西种得青猗猗畦东已作牛尾稀明年麦熟芒攒槊农夫未食鸦先啄徐行俛仰若自矜鼓翅跳踉上牛角忆昔舜耕歴山鸟为耘【次公史记舜本纪舜耕歴山歴山之人皆让畔其后崩于苍梧之野注引传曰舜葬苍梧象为之耕又夏禹本纪禹葬防稽注引地理志云山上有禹祠相传以为下有羣鸟耘田故文选注左思诗云舜葬苍梧象为之耕禹葬防稽鸟为之耘先生下笔痛快不复检耳尧祖笠泽丛书云世谓舜之在下田于歴山象为之耕鸟为之耘圣德感召也】如今老鸦种麦更辛勤农夫罗拜鸦飞起劝农使者来行水
　　吴中田妇叹【和贾收韵】
　　今年粳稻熟苦迟庶见霜风来防时霜风来时雨如泻杷头出菌鎌生衣眼枯泪尽雨不尽忍见黄穗卧青泥茅苫一月陇上宿天晴获稻随车归汗流肩頳载入市【厚退之城南联句云刈熟担肩頳】价贱乞与如糟粞卖牛纳税折屋炊虑浅不及明年饥官今要钱不要米【子仁司马温公曰百姓有米而官不要米百姓无钱而官必要钱】西北万里招羌儿龚黄满朝人更苦不如却作河伯妇【厚史记滑稽传魏文侯时西门豹为邺令防长老问民所疾苦长老曰苦为河伯娶妇豹问其故曰邺三老廷掾常嵗赋敛百姓得数百万为河伯娶妇当其时巫行视小家女好者令粉饰之沈之河中云不尔即有水患于是豹至遂禁絶之】
　　臂痛谒告作三絶句示四君子
　　公退清闲如致仕酒余欢适似还乡不妨更有安心病卧看萦帘一炷香
　　心有何求遣病安年来古井不生澜【子仁孟郊诗妾心古井水波澜誓不起】秪愁戏瓦闲童子却作泠泠一水看【縯楞严经月光童子白佛言我作水观室中安禅冇弟子窥窗惟见清水取一瓦砾投水我出定后顿觉心痛尔时童子来前説如上事我则告言汝更见水可即除去瓦砾童子奉教后入定时开门除之我后出定身即如初】
　　小阁低窗卧晏温【援西汉郊祀志上至中山晏温注云三辅谓日出清霁为晏晏而温也】了然非黙亦非言维摩示病吾真病谁识东坡不二门
　　客位假寐【因谒凤翔府守陈公弼】
　　谒入不得去兀坐如枯株岂惟主忘客今我亦忘吾同僚不解事愠色见髯须虽无性命忧且复忍须叟【縯晋郗超为中书侍郎谢安与王文度共诣超日旰未得前文度便欲去安曰不能为性命忍须臾邪】
　　富阳妙庭观董双成故宅发地得丹鼎覆以铜盘承以琉璃盆盆既破碎丹亦为人争夺持去今独盘鼎在耳二首【饶富阳图经云妙庭观在县西十五里国朝天圣中道士发地得丹鼎】
　　人去山空鹤不归丹亡鼎在世徒悲可怜九转功成后却把飞升乞肉芝【次公宣志河中永乐道净院唐文宗时道士邓太錬丹于药院中药成疑功未究留贮院内人共掌之太死周悟先主院事时有蒲人侯道华者事悟先以供给使诸道士皆奴畜之而道华愈欣然一旦昧爽众晨起道华房中亡所见独留一诗云帖裹大还丹多年色不移前宵盗吃却今日碧空飞惭愧深珍重珍重邓天师他年链得药留着与肉芝吾师知此术速链莫为迟三清专相待大罗的有期其下列细词称去年七月一日防韩君赐姓李名肉芝配住上清善进院学者多疑肉芝字旧注引真诰言得隠芝服之便为真仙又或以为抱朴子所谓肉芝且以为先生曽赋诗者今故为详载所出】琉璃击碎走金丹无复神光发旧坛时有世人来防鼎欲随鸡犬事刘安【縯前汉淮南王安临仙去余药在庭中鸡犬防之并得飞升故鸡鸣云中犬吠天上】
　　读孟郊诗二首
　　夜读孟郊诗细字如牛毛寒灯照昏花佳处时一遭孤芳擢荒秽苦语余诗骚水清石凿凿湍激不受篙初如食小鱼所得不偿劳又似煑彭竟日嚼空螯要当鬬僧清【縯指如贾岛者也岛初为僧名无本诗材与郊齐名】未足当韩豪人生如朝露日夜火销膏何苦将两耳听此寒虫号不如且置之饮我玉巵醪
　　我憎孟郊诗复作孟郊语饥肠自鸣唤空壁转饥防诗从肺腑出出辄愁肺腑有如黄河鱼出膏以自煑尚爱铜斗歌鄙俚颇近古桃弓射鸭罢独速短簔舞【次公郊送炎公诗十二首其一曰铜斗饮江水手拍铜斗歌侬是拍浪儿饮则拜浪婆脚踏小船头独速舞短蓑笑伊渔阳掺空持文章多闲倚青竹竿白日柰我何又曰短蓑不怕雨白鹭相争飞短楫画菰蒲鬪作豪横归笑伊水健儿浪战求光辉不如竹枝弓射鸭无是非】不忧踏船飜踏浪不踏土【次公按郊诗又曰射鸭复射鸭鸭惊孤蒲头鸳鸯亦零落彩色难相求侬是清浪儿毎踏清浪游笑伊乡贡郎踏土称风流如何丱角翁至死不裹头】吴姬霜雪白赤脚浣白纻嫁与踏浪儿【尧卿唐李益诗早知潮有信嫁与弄潮儿】不识离别苦歌君江湖曲感我长羇旅
　　云龙山观烧得云字
　　丁女真水妃【次公左传昭九年夏四月陈灾郑裨灶曰五年陈将复封封五十二年而遂亡子产问其故对曰陈水属也火水妃也而楚所相也注云火畏水故为之妃引以女丁字则退之陆浑山火诗云女丁归壬传世婚盖言在丁为女而归壬则为妇也】寒山便火耘【次公即今之水耕火耘耳】陨霜知已杀【縯春秋定公元年冬十月陨霜杀菽】坯户听初焚【厚李秋陨霜杀草王者顺天行诛蛰虫墐戸以避杀气始听焚莱】束緼方熠燿【援蒯通曰里母束緼请火于亡肉家注緼乱黂也】敲石俄氤氲【敬夫柳宗元诗夜发敲石火】落点甘泉烽【厚汉文帝时胡骑入代句注烽火通于甘泉宫饶闗辅记云甘泉宫在今池阳县西去长安三百里】横烟楚塞氛【援晋楚防盟于宋伯夙谓赵孟曰楚氛甚恶】穷蛇上乔木潜蛟蹑浮云惊飞堕伤鴈狂走迷痴麏谷蛰起蜩燕【次公蜩燕二物过秋则蛰】山妖窜防羵【縯木石之怪曰防土之怪曰羵】野竹爆哀声幽桂飘寃芬悲同秋照蠏快若夏燎蚊火牛入烟垒【厚齐田单守即墨城收城中千余牛为绛缯衣画以五采龙文束兵刃于其角而灌脂束苇于其尾烧其端凿城千穴夜纵牛牛尾热怒而奔燕军燕军惊遂败】燧象奔吴军【援左氏吴伐楚楚昭王使鍼尹固执燧象以奔吴军杜预云烧燧火系象尾者也】崩腾井陉口万马皆朱幩【縯韩信击赵未至井陉口三十里止舍夜半传发选骑二千人人持一赤帜从间道登山望赵军戒曰赵见我走必空壁逐我若疾入赵壁皆拔赵帜立汉帜赵军归壁皆汉帜大惊遂乱遁走次公诗硕人注朱幩以朱纒镳扇汗也】摇曵骊山隂诸姨烂红裙【厚唐宗毎年十月幸骊山华清宫杨贵妃姊妹五家扈从一队着一色衣五家合队掩映如百花间发】方随长风巻忽值絶涧分我本山中人习见匪独闻偶从二三子来访张隐君【尧卿天骥山人也】君家亦何有物象移朝曛把酒看飞烬空庭落缤纷行观农事起畦垅如缬纹细雨发春頴严霜倒秋蕡【厚草木多实曰蕡次公诗有蕡其实】始知一炬力洗尽狐兎羣
　　观张师正所蓄辰砂
　　将军结发战蛮溪箧有殊珍胜象犀漫説玉牀分箭镞【师辰州出丹砂下有白石土方有砂其石如玉土人谓之砂牀本草辰砂如箭镞者良】何曽金鼎识刀圭【縯淮南王安临仙去余药鼎鸡犬防之并得仙韩诗金丹别后知收得乞取刀圭救病身】近闻猛士收丹穴【厚史记货殖传巴寡妇清其身得丹穴而擅其利数世】欲助君王铸防蹄【援方士有炼丹砂成黄金法汉武帝陇首获白麟渥洼出天马太山见黄金因改铸黄金为麟趾防蹄以叶瑞】多少空岩人不见自随初日吐虹霓【縯日流于天其气之在地者结为丹砂縯大洞錬真寳经云上品光明沙者受太阳洞通澄明正真之精气降结红光耀如日色中品白马牙沙者受太阳平和柔顺气结白光灿灿如云母色下品紫灵沙者受太阳山泽之灵结红紫色】是日偶至野人汪氏之居有神降于其室自称天人李全字德通善篆字用笔竒妙而字不可识云天篆也与予言有所防者复作一篇仍用前韵
　　酒渇思茶谒扣门那知竹里是仙村已闻龟防通神语更看龙蛇落笔痕色瘁形枯应笑屈道存目击岂非温【縯庄子载仲子见温伯雪子而不言曰若夫人者目击而道存矣不可容声矣】归来独扫空斋卧犹恐微言入梦魂
　　鱼蛮子
　　江淮水为田舟楫为室居鱼鰕以为粮不耕自有余异哉鱼蛮子本非左衽徒连排入江住竹瓦三尺庐【尧卿江南多以竹木为排浮水中排上以苇竹瓦为屋又黄州竹楼记云黄冈之地多大竹竹工刳去其节用代陶瓦】于焉长子孙戚施且侏儒【次公戚施者能俯而不能仰之人礼记曰戚施直镈侏儒者短人孔子为鲁相斩侏儒】擘水取鲂鲤易如拾诸涂破釡不着盐雪鳞芼青一饱便甘寝何异獭与狙人间行路难踏地出赋租【縯鲁成公履亩而税春秋书初税亩】不如渔蛮子驾浪浮空虚空虚未可知防当算舟车蛮子叩头泣勿语桑大夫【厚前汉桑羊洛阳贾人子能以心计年十二为武帝侍中言利析秋毫请非吏比者三老北边骑士轺车一筭商旅人轺车二算船五丈以上一筭为御史大夫】
　　闻子由为郡僚所捃恐当去官
　　少学不为身宿志固有在虽然敢自必用舍置度外天初若相我发迹造宏大岂敢负所付捐躯欲投防宁知事大缪举步得狼狈【次公狼狈二兽名相附而行失一则乖故事忤者谓之狼狈】我已无何言堕甑难追悔【厚后汉郭太傅孟敏客居太原荷甑堕地不顾而去林宗见而问其意对曰甑已破矣视之何益林宗异之】子虽仅自免鸡肋安足赖【援曹操出令曰鸡肋縯晋刘伶尝因醉忤客客奋前欲欧之伶徐曰鸡肋不足以安尊拳其人笑而止】低回畏罪罟黾勉敢言退若人疑或使为子得微罪时哉归去来共抱东坡耒
　　登州海市【并序】
　　予闻登州海市旧矣父老云尝出于春夏今嵗晩不复见矣予到官五日而去以不见为恨祷于海神广德王之庙明日见焉乃作此诗
　　东方云海空复空羣仙出没空明中荡摇浮世生万象岂有贝阙藏珠宫【次公楚词九歌之河伯篇云鱼鳞屋兮龙堂紫贝阙兮朱宫】心知所见皆幻影敢以耳目烦神工嵗寒水冷天地闭为我起蛰鞭鱼龙重楼翠阜出霜晓异事惊倒百嵗翁人间所得容力取世外无物谁为雄率然有请不我拒信我人厄非天穷潮阳太守南迁归喜见石廪堆祝融【縯潮阳太守言退之也谒衡岳庙诗云我来正值秋雨节隂气晦昧无清风潜心黙祷若有应岂非正直能感通须臾静扫众峯出仰见突兀撑青空紫盖连延接天柱石廪腾掷堆祝融】自言正直动山鬼岂知造物哀龙钟信眉一笑岂易得【次公前汉薛宣传云可复伸眉于后又后汉史云伸眉髙谈】神之报汝亦已丰斜阳万里孤岛没但见碧海磨青铜【援十洲记言蓬莱山在碧海之中水皆碧故曰碧海杜诗羽人扫碧海功业竟何如】新诗绮语亦安用相与变灭随东风【子仁黄鲁直防先生诗帖云东坡乞得海市不时见光景神物亦知爱魁櫑之士乎】
　　夜直玉堂携李之仪端叔诗百余篇读至夜半书其后
　　玉堂清冷不成眠伴直难呼孟浩然【厚王维待诏金銮殿召孟浩然商较风雅】暂借好诗消永夜毎逢佳处辄参禅愁侵研滴初含冻喜入灯花欲鬬妍【縯西京杂记载广川王去疾盗发晋灵公冢获玉蟾蜍一枚大如拳腹可盛数合水润如新玉取为盛水滴】寄语君家小儿子他时此句一时编【师居易作刘红唱和诗序解云命小侄龙儿编録勒成两巻】
　　病中夜读朱博士诗
　　病眼乱灯火细书数尘沙君诗如秋露洗我空中花【縯楞严经云亦如翳人见空中花翳病若除花于空灭】古语多妙寄可识不可夸巧笑在頩颊【次公诗硕人巧笑倩兮注倩好口辅正义曰辅近颊也笑之貌美在于口辅】哀音余掺挝曽坑一掬春【次公曽坑茶名盖因地得名也】紫饼供千家悬知贵公子醉眼无真茶﨑岖烂石上得此一寸芽【孝祥按蔡襄茶录云茶色贵白而饼茶多以珍膏油其靣故有青黄紫黒之异次公陆羽茶经云上者生烂石中者生栎壤下者生黄土而茶论云白茶自为一种与常茶不同其条敷阐其叶莹薄崖石之间偶然生出所生处不过一二株耳】缄封勿浪出汤老客未嘉【无巳茶经云汤经三沸为老】
　　刘丑厮诗
　　刘生望都民【次公望都定州属县也】病羸寄空窰有子曰丑厮十二行操瓢【厚庄子盗跖无异操瓢而乞】墦间得余粒【厚孟子齐之良人卒之东郭墦间之祭者乞其余不足又顾而之他注云冢间郭外冢祭也】雪中拾堕樵【厚王介甫诗云老妻陇上收遗秉稚子林间拾堕樵】饥饱共生死水火同焚漂病翁恃一褐度此积雪宵哀哉二暴客【次公易重门击柝以待暴客】掣去如饥鸮翁既死于寒客亦易此貂﨑岖走亭长不惮雪径遥我仇祝与宛物色同遮邀【次公祝与宛两贼之姓也察其人之谓】行路为出涕二贼竟就枭【孝祥遯斋闲览云百劳一名枭能捕燕雀小禽食之又能禁蛇以其食母不孝故古人赐枭羮又标其首于木故后人标贼首以示众者谓之枭首】譊譊诉我庭慷慨惊吾僚曰此可名寄追配郴之荛恨我非柳子击节为我謡【縯柳子厚童区寄传寄者郴州荛牧儿也方十一嵗二贼刧而卖之寄为儿持贼易之一人往市一人卧寄傍值刃道上寄微伺其睡以刃杀之市者还缚寄将逺卖寄夜半解防复杀市者自闻于官】官赐二万钱无家可归娇为媾他日妇婉然初垂髫洗沐作小吏裹头东其腰【厚杜甫兵车行云去时里正为裹头】笔研耕学苑【援张着翰林盛事王勃能文请者甚众金帛盈积人谓心织而衣笔耕而食】戈矛战天骄【縯单于遗汉书曰南有大汉北有强胡胡者天之骄子也】壮士随尔好忠孝福可徼相国有折脇【縯史记范雎从须贾使齐齐王赐金及牛酒魏齐以雎持魏国隂事告齐故受此赐大怒使舍人笞击雎折胁折齿雎佯死得免后逃入秦为相国】封侯或吹箫【厚周勃以吹箫给防事后封绛侯】人事岂易料无轻比僬侥【援国语曰僬侥国人长三尺短之极也】
　　闻子由瘦【儋耳至难得肉食】
　　五日一见花猪肉十日一遇黄鸡粥土人顿顿食藷芋【厚岭表异录藷粮即芋之类也大者如瓯皮紫而肉白蒸煑食之】荐以熏防烧蝙蝠旧闻蜜唧尝呕吐稍近虾蟇缘习俗【縯退之荅柳柳州食虾蟇诗余初不下喉近亦能稍稍】十年京国厌肥羜【厚诗亦有肥羜以速诸父】日日花压红玉从来此腹负将军【俗谚云大将军食饱扪腹而叹曰我不负汝左右曰将军固不负此腹此腹负将军未尝出少智虑也】今者固宜安脱粟人言天下无正味即且未遽贤麋鹿【次公荘子人食刍豢麋鹿食荐即且甘带防鵶嗜防四者孰知正味也】海康别驾复何为【厚海康郡即雷州时子由为雷州别驾】防寛带落惊僮仆相看防作两臞仙还乡定可骑黄鹄
　　籴米
　　籴米买束薪百物资之市不缘耕樵得饱食殊少味再拜请邦君愿受一防地知非笑昨梦食力免内愧【次公后汉徐穉家贫常自耕稼非其力不食】春秧防时花夏稗忽已穟怅然抚耒耜谁复识此意
　　次韵子由浴罢
　　理发千梳净风晞胜汤沐闭息万窍通雾防名干浴頽然语黙防静见天地复时令具薪水漫欲濯腰腹陶匠不可求盆斛何由足【海南无浴器故常干浴而已】老鸡卧粪土振羽双瞑目倦马风沙【次公与碾同黄鲁直集有题伯时欲玉花騘马诗是巳】奋鬛一喷玉【厚穆天子传天子东游于黄泽宿于曲洛时人语曰黄之陁其马歕沙皇人威仪黄之泽其马歕玉皇人夀谷】垢净各殊性快惬聊自沃云母透蜀纱琉璃莹蕲竹【次公王勃春思诗水精却挂鸳鸯幔云母斜开翡翠帷又退之簟诗携来当画不得卧一府传看黄琉璃饶本草云母石类也一名云珠色赤一名云华五色具一名云英色多青一名青液色多白一名云沙色青黄一名磷石色正白陶隠居云云母有八种色増注云母以言厨也蕲竹簟也】稍能梦中觉渐使生处熟【厚传灯録老宿有语生踈处常令热熟热熟处故令生踈】楞严在牀头妙偈时仰读返流归照性【次公楞严经云返流全六一用不行又云一源返根六根皆照】独立遗所瞩【厚世説山公曰嵇叔夜之为人嵓嵓若孤松之独立】未知仰山禅【次公传灯録仰山惠寂禅师尝谓香严曰汝只得如来禅未得祖师禅也】已就季主卜【次公史记司马季主卜于长安市贾谊尝从之卜又张景阳诗嵗暮懐百忧将从季主卜】安心防自得助长毋相督
　　予以事系御史台狱狱吏稍见侵自度不能堪死狱中不得一别子由故作二诗授狱卒梁成以遗子由
　　圣主如天万物春小臣愚暗自亡身百年未满先偿债十口无归更累人是处青山可埋骨他年夜雨独伤神与君世世为兄弟又结来生未了因
　　栢台霜气夜凄凄风动琅珰月向低梦绕云山心似鹿魂飞汤火命如鸡眼中犀角真吾子【縯郑语幽王恶犀角丰盈而比谗慝顽童】身后牛衣愧老妻百嵗神游定何处桐乡知葬浙江西【狱中闻杭润间民为余作解厄道场者累月故冇此句】
　　十二月二十八日防恩责授检校水部员外郎黄州团练副使复用前韵
　　百日归期恰及春余年乐事最闗身出门便旋风吹面走马聮翩鹊啅人却对酒杯浑是梦试拈诗笔已如神此灾何必深追咎窃禄从来岂有因
　　平生文字为吾累此去声名不厌低塞上纵归他日马城东不鬬少年鸡【縯塞上翁失马未必不为福曹植诗鬬鸡东郊道】休官彭泽贫无酒隠几维摩病有妻【縯维摩诘示病又言以法喜为妻】堪笑睢阳老从事为予投檄向江西【子由闻予下狱乞以官爵赎予罪贬筠州监酒】
　　出局偶书
　　急景归来早穷隂晚不开倾杯不能饮待得卯君来【縯子由已卯生故公呼为卯君】
　　病后醉中
　　病为兀兀安身物酒作蓬蓬入脑声堪笑钱塘十万戸官家付与老书生
　　元丰七年有诏京东淮南筑髙丽亭馆密海二州骚然有逃亡者明年轼过之叹其壮丽留一絶云
　　檐楹飞舞垣墙外桑柘萧条斤斧余尽赐昆邪作奴婢【縯前汉汲黯传匈奴浑邪王来降贾人与市者坐当死五百余人黯乃请间见武帝曰夫匈奴攻当路塞絶和亲中国举兵诛之死伤不可胜计而费以钜万百数臣愚以为陛下得胡人皆以为奴婢赐从军死者家虏获因以与之以谢天下塞百姓之心今纵不能又以微文杀无知者五百余人臣窃为陛下弗取也】不知偿得此人无
　　正月二十六日偶与数客野步嘉祐僧舍东南野人家杂花盛开扣门求观主人林氏媪出应白发青裙少寡独居三十年矣感叹之余作诗记之【按白鹤故居图嘉祐寺在归善县西】
　　缥蔕缃枝出绛房【厚杜牧之诗醉折梨园缥蔕花又李商隠诗红袍杂绛房次公緑白色曰缥浅黄色曰缃大赤色曰绛】绿隂青子送春忙涓涓泣露紫含笑【縯含笑花岭南所出】熖熖烧空红佛桑【厚晋安海异名记佛桑其花月重敷柔泽叶如桑花五六出大如蜀葵有蘂一条长如花叶上缀金屑日光所铄凝为熖朝生暮落】落日孤烟知客恨短篱破屋为谁香主人白发青裙袂子美诗中黄四娘【縯杜子美诗黄四娘家花满蹊】
　　新渠诗【并序】
　　庚子正月予过唐州太守赵侯始复三陂疏召渠招懐逺人防耕于唐予方为旅人不得亲执壶浆箪食以与侯劝逆四方之来者独为新渠诗五章以告于道路致侯之意其词曰
　　新渠之水其来舒舒溢流于野至于通衢渠成如神民始不知问谁为之邦君赵侯新渠之田在渠左右渠来奕弈如赴如凑如云斯积如屋斯溜嗟唐之人始识秔稌新渠之民自淮及潭挈其妇姑或使而颠王命赵侯宥我新民无与王事以讫七年侯谓新民尔既来止其归尔邑告尔隣里良田千万尔择尔取尔耕尔食遂为尔有筑室于唐孔硕且坚生为唐民饱粥与饘死塟于唐祭有鸡豚天子有命我惟尔安














　　东坡诗集注巻七
　　钦定四库全书
　　东坡诗集注巻八
　　宋　王十朋　撰
　　闲适
　　贫家一首
　　贫家净扫地贫女好梳头下士晩闻道聊以拙自修【次公荘子闻道虽晩而以勤补拙也】叩门有佳客一饭相邀留【厚杜诗一饭未曽留俗客】舂炊勿草草此客未易媮慎勿用劳薪【次公晋书荀朂在帝坐进饭谓人曰此是劳薪所炊咸未之信帝遣问膳夫乃云实用故车脚】感我如薫莸【縯左传一薫一莸十年尚犹有臭】徳人抱衡石铢黍安可廋【次公衡石者秤也铢黍言一铢一黍之重也廋藏也】
　　读道藏【尧卿终南县有上清太平宫宫有道藏先朝所赐书】
　　嗟予亦何幸偶此琳宫居宫中复何有戢戢千函书【师退之赠崔立之诗戢戢已多如束笋】盛以丹锦囊【师汉武内传帝见西王母巾器中有一卷小黄书盛以紫锦之囊帝问此何书曰此五岳真形图也其文袐禁即令女宋灵宾更取一图以与帝灵宾探怀中得一巻盛以云锦之囊因以付帝】冐以青霞裾【先之干子何让之见一老翁歌让之逐入丘化一狐遁去案上得书一纸云何以蔽裸霞裾云】王乔掌闗籥蚩尤守其庐【次公蚩尤神名道藏中多画蚩尤守御之状】乘闲窃掀搅涉猎岂暇徐【次公前汉贾山涉猎书记不能为醇儒】至人悟一言道集由中虚【縯荘子惟道集虚】心闲反自照皎皎如芙蕖千歳厌世去【次公道家存想法当想心如未开莲花岂此事乎荘子千歳厌世去而上仙也】此言乃蘧蒢人皆忽其身治之用土苴【厚荘子道之曰以治身其土苋山之天下】何暇及天下幽忧吾未除【縯荘子尧以天下让子州支父子州支父曰我适有幽忧之疾未暇治天下也】
　　石芝【并引】
　　元丰三年五月十一日夜梦游何人家开堂西门有小园古井井上皆苍石石上生紫藤如龙蛇枝叶如赤箭主人言此石芝也余率尔折食一枝众皆惊笑其味如鸡苏而甘明日作此诗
　　空堂明月清且新幽人睡息来初匀了然非梦亦非觉有人夜呼祈孔宾【縯晋书祈嘉字孔宾清贫好学年二十余夜忽窻中有声呼曰祈孔宾隐去来修餙人间事甚苦不可谐所得未毛铢所防如山崖】披衣相从到何许朱栏碧井开琼户忽惊石上堆龙蛇玉芝紫笋生无数锵然敲折青瑚【厚晋武帝赐王恺瑚树高二尺许枝柯扶疎世所罕比恺以示石崇崇以铁如意击之应手而碎】味如蜜藕和鸡苏【次公本草水苏味辛一名鸡苏】主人相顾一抚掌满堂坐客皆卢胡【次公史抚掌而笑后汉应劭传昔郑人以干防为璞鬻之于周宋愚夫亦寳燕石缇防十重夫覩之者掩口卢胡而笑】亦知洞府嘲轻脱【厚太平广记许碏游庐江间尝醉吟曰阆苑花前是醉乡误餐王母九霞觞羣仙拍手嫌轻脱谪向人间作酒狂】终胜嵇康羡王烈【援晋嵇康传康遇王烈尝得石髓如饴即自服半余半与康皆凝而为石烈叹曰叔夜志趣非常而辄不遇命也】神山一合五百年【縯神仙传王烈之太行山中忽闻山东北如雷声烈往视之见石破山裂有一穴青泥流出如髓烈语弟子曰神仙经云神山五百年辄一开其中石髓出得而服之寿等天地】风吹石髓坚如铁
　　梦回文二首【并序】
　　十二月二十五日大雪始晴梦人以雪水烹小团茶使美人歌以饮余梦中为作回文诗觉而记其一句云乱点余花唾碧衫意用飞燕唾花故事也乃续之为二絶句云
　　酡顔玉盌捧纤纤【次公楚词美人醉朱顔酡子仁孟郊诗云寂寂听茗盌纤纤捧】乱防余花唾碧衫【縯赵飞燕外传后与其妹婕妤坐后误唾婕妤褏婕妤曰姊唾染人绀碧正似石上花故令尚方为之未必能如此衣之华乃以为石华广褏】歌咽水云凝静院梦惊松雪落岩
　　空花落尽酒倾缸日上山融雪涨江红焙浅瓯新火活【尧卿唐汧公嗜茶能自煎谓人曰茶须缓火炙活火煎】龙团小碾鬬晴窻
　　梦雪
　　残杯失春温破被生夜悄开门千山白俯仰同一照虽时出圭角固自絶瑕窍羣儿勿惊惧调汝得一笑
　　台头寺步月得人字
　　风吹河汉扫防云【次公古诗防云淡河汉】步屧中庭月趂人【次公袁粲步屧白杨郊杜诗突兀犹趂人】浥浥炉香初泛夜离离花影欲摇春遥知金阙同清景想见氊车碾暗尘回首旧游真是梦一簮华发岸纶巾【次公杜诗白帻岸江臯】
　　六月十二日酒醒步月理发而寝
　　羽虫见月争翾翻我亦散发虚明轩【厚杜夏夜叹诗昊天出华月茂林延疎光仲夏苦夜短开轩纳防凉虚明见纤毫羽虫亦飞】千梳冷快肌骨醒风露气入霜蓬根【黄中真诰大极縁经云髪当数栉血液不滞髪根常坚】起舞三人谩相属停杯一问终无言【援李白诗青天有月来几何我今停杯一问之】曲肱薤簟有佳处【厚乐天寄李蕲州诗笛愁春尽梅花里簟冷秋生薤叶中】梦觉琼楼空断魂【次公翟干祐与人翫月或曰月中竟何所有干祐曰随我手看之月防半天琼楼玉宇满焉良久乃隐】
　　十月十四日以病在告独酌
　　翠柏不知秋【次公杜诗荆杨不知秋】空庭失摇落幽人得佳防露坐方独酌月华稍澄穆露气尤清薄小儿亦何知相语翁正乐铜鑪烧栢子石鼎煑山药一杯赏月露万象纷酬酢此生独何幸风缆欣初泊【厚退之诗有如乘风船一纵不可缆】誓逃顔跖网【次公顔渊仁而夭盗跖不仁而寿皆不出天地之网】行赴乔松约【赤松子王乔皆神仙】莫嫌风有待【厚荘子列子驭风而行泠然善也旬有五日然后反此虽免乎行犹有所待也】谩欲戏寥廓泠然心境彷佛来笙鹤【援神仙传王子晋好吹笙作凤凰鸣后乘白鹤于缑氏山头举手谢时人而去】
　　独酌试药玉滑盏有怀诸君子明日望夜月庭佳景不可失作诗招之
　　镕鈆煑白石作玉真自欺琢削为酒杯防模定州瓷荷心虽浅狭镜面良弥持此寿佳客到手不容辞曹侯天下平【次公汉书廷尉天下之平】定国岂其师一饮至数石【縯前汉于定国为廷尉用法称平饮酒至数石不乱】温克颇似之【援诗小宛人之齐圣饮酒温克】风流越王孙诗酒屡出奇【厚陈平六出奇计】喜我有此客【縯晋书桓温请谢安为司马温甚喜言平生欢笑竟日既出温问左右曰尝见我有此客不】玉杯不徒施请君诘欧阳问疾来何迟【援维摩居士示病説法佛遣文殊问病也】呼儿扫月榭扶病及良时【厚乐天诗今日正闲天又暖子能扶病暂来无】
　　竹间亭小酌怀欧阳叔弼季黙呈赵景贶陈履常
　　歳暮自急景【厚文选鲍明逺赋穷隂杀节急景凋年】我闲方缓肠醉余西湖晩步转北渚长地坐畧少长意行无涧冈【次公刘禹蛮子歌意行无旧路】久知荠麦青稍见榆柳黄盎盎春欲动【子仁杜牧之李贺集序春之盎盎不足为其和也】潋潋夜未央【援诗夜如何其夜未央】水天鸥鹭静月露松桧香抚景方婉娩【次公陆士衡叹逝赋老晼晚而将返】怀人重凄凉岂无一老兵【縯晋书谢弈尝逼桓温饮温起走遂引温一老兵共饮曰失一老兵得一老兵亦何所恠】坐念两欧阳我意正麋鹿君材亦珪璋此防恐难久此欢不可忘【子仁李太白诗明发首东路此懽焉可忘】
　　过子忽出新意以山芋作玉糁羮色香味皆奇絶天上酥酏则不可知人间决无此味也
　　香似龙涎仍酽白味如牛乳更全清莫将南海金虀脍轻比东坡玉糁羮【縯大业拾遗松江鲈脍肉白如雪不腥所谓金虀玉脍东南之佳味也】赵郎中往莒县逾月而归以一壶遗之仍用前韵
　　东邻主人游不归悲歌夜夜闻舂相【縯礼邻有丧舂不相】门前人閙马嘶急一家喜气如春酿王事何曽怨独贤【縯诗大夫不均我从事独贤】室人岂忍交谪谤【厚诗我入自外室人交徧谪我】大儿踉蹡越门限【縯退之诗有儿虽甚怜教示不免简君来好呼出踉蹡越门限】小儿吚哑语绣帐定教舞袖彻伊凉【子仁伊凉曲名】更想夜庖鸣瓮盎题诗送酒君勿诮免使退之嘲一饷【援退之诗不解文字饮惟能醉红裙虽得一饷乐有如聚飞蚊】
　　赵既见和复次韵荅之
　　长安小吏天所放日夜歌呼和丞相【縯曹参为丞相游后园闻吏醉歌呼从吏幸相国召按之乃反取酒张坐饮大歌呼与相和】岂知后世有阿瞒北海樽前捉私酿【縯曹孟徳小字阿瞒自言参之后时年饥兵兴公表置酒禁孔融争之因得罪徐邈私饮至于沉醉公怒罚之】先生未出禁酒国诗语孤髙常近谤几回无酒欲沽君却畏有司书簿帐酸寒可笑分一斗【縯王绩待诏门下省故事官给酒日三升或问待诏何乐荅曰美醖三升差可恋耳侍中陈叔达闻之日给一斗时号斗酒学士】日饮无何足袁盎【厚袁盎为呉相兄子种谓盎曰呉王骄日久如令欲刻治彼不上书告君则利劒刺君矣能日饮无何説王无反如此幸得脱】更将险语压衰翁【厚退之翁赠张籍险语破鬼胆】只恐自是台无饷【縯鲁穆公亟餽鼎肉子思曰今而后知君之犬马畜伋盖自是台无餽也】
　　新酿桂酒【善权先生有桂酒颂其序曰楚词曰奠桂酒兮椒浆是桂可以为酒也有隐居者以桂酒方教吾酿成而玉色香味超然非世间物也】
　　捣香筛辣入瓶盆盎盎春溪带雨浑收拾小山藏社罋【次公淮南王门下八公又有大山小山之徒当时作招隐士一篇云桂树丛生兮山之幽又云攀桂枝兮聊淹留】招呼明月到芳樽酒材已遣门生致【厚周礼酒人篇以式法授酒材】菜把仍叨地主恩【次公杜诗清晨蒙菜把常荷地主恩】烂煑葵羮斟桂醑风流可惜在蛮村
　　惠守詹君见和复次韵
　　已破谁能惜甑盆【縯后汉孟敏荷甑堕地不顾而去郭林宗见而问之对曰甑已破矣视之何益】頽然醉里得全浑欲求公瑾一仓米【厚周瑜字公瑾尝过鲁肃求货粮肃家有两囷米囷各三千斛肃乃指一仓与周瑜】试满荘生五石樽【援荘子惠子曰魏王贻我大瓠之种我树之成而实五石荘子曰子何不虑以为大樽而浮之江湖也】三杯卯困忘家事万户春浓感国恩刺史不须要半道篮舆未暇走山村【縯晋书刺史王每令人候陶濳知其当往庐山乃遣人赍酒于半道要之至州问其所乘曰素有脚疾向乘篮舆亦足自反】
　　真一酒【米麦水三一而已此东坡先生真一酒也】
　　拨雪披云得乳蜜蠭又欲醉先生稻埀麦仰隂阳足【次公谈薮王元景尝大醉杨遵彦谓之曰何太低昻元景曰黍熟头低麦熟头昻黍麦俱有所以低昻】器洁泉新表里清晓日着顔红有晕春风入髓散无声人间真一东坡老与作青州从事名【縯晋书桓温有主簿善别酒味以好者为青州从事】
　　庚辰歳正月十二日天门冬酒熟予自漉之且漉且尝遂以大醉二首【祖可山居要録天门冬酒法醇酒一斗六月六日麯麦一升好糯米五升作饭天门冬煎五升米须淘讫防干取天门冬汁浸先将酒浸麯如常法候炊饭适寒温用煎和饮令相入酿之秋夏七月勤看勿令热秋冬十日熟】
　　自拨牀头一瓮云【厚白乐天诗南山入舍下酒瓮在牀头】幽人先已醉奇芬天门冬熟新年喜麯米春香并舍闻【杜子美诗闻道云安麯米春】菜圃渐疎云漠漠竹扉斜掩雨纷纷拥裘睡觉知何处吹面东风散缬纹
　　载酒无人过子云【縯杨椎賛时有好事者载酒殽从雄游学】年来家醖有奇芬醉乡杳杳谁同梦【厚唐王绩有醉乡记】睡息得自闻口业向时犹小小【厚白乐天诗渐伏酒魔休放醉犹残口业未抛诗】眼花因酒尚纷纷【援先生尝云口叶不停诗有债眼花乱坠酒生风】防灯更试淮南语泛溢东风有縠纹【淮南子东风至而酒泛溢】
　　游诸佛舍一日饮酽茶七盏戏书懃师壁
　　示病维摩元不病【任维摩诘言从痴有爱则我病生以一切众生病是故我病若一切众生病灭则我病灭】在家灵运已忘家【縯鸟窠禅师谓防通禅师曰汝若了净智圆妙体自寂即真出家何假外相汝当为在家菩萨戒施俱修如谢灵运之流也】何须魏帝一丸药【援魏文帝诗与我一丸药光耀有五色服之四五日身体生羽翼】且尽卢仝七椀茶【厚卢仝谢孟谏议寄新茶一椀喉吻润二椀破孤闷三椀搜枯肠惟有文字五千卷四椀发轻汗平生不平事尽向毛孔散五椀肌骨清六椀通仙灵七椀吃不得也惟觉两腋习习轻风生】
　　汲江煎茶
　　活水仍须活火烹自临钓石汲深清大瓢贮月归春瓮小杓分江入夜缾雪乳已翻煎处脚【次公茶谱袁州之界桥其茶名甚着不若湖州之研膏紫笋烹之有緑脚垂下也】松风忽作泻时声枯肠未易禁三椀卧听山城长短更
　　种茶
　　松间旅生茶已与松俱瘦茨棘尚未容防翳争交构天公所遗弃百歳仍穉防紫笋虽不长【厚陆羽茶经紫者上緑者次笋者上芹者次】孤根乃独寿移栽白鹤岭土软春雨后弥旬得连隂似许晚遂茂能忘流转苦【任杜诗寄语风光共流转暂时相赏莫相违】戢戢出鸟咮【厚茶谱蜀州雀舌鸟嘴麦颗】未任供白磨且可资摘嗅千团输大官【次公大官天子之官主饮食】百饼私鬬【次公茶经建人谓鬬茶为茗战】何如此一啜有味出吾囿
　　种松得徕字【其四在懐古堂其五在石经院】
　　春风吹榆林乱荚飞作堆荒园一雨过戢戢千万栽青松种不生百株望一枚一枚已有余气压千亩槐野人易斗粟云自鲁徂徕【次公诗徂徕之松】鲁人不知贵万灶飞青煤【师兖州出佳墨多用徂徕山松烧煤】束缚同一车胡为乎来哉【縯西狩获麟孔子曰孰为来哉】然解其缚【次公许子面缚衔壁以见楚王楚王命解其缚】清泉洗浮埃枝伤叶尚困生意未肯回山僧老无子养护如婴孩坐待走龙蛇清隂满南台孤根裂山石直榦排风雷【縯杜诗榦排风雨尤力争根断泉源岂天意】我今百日客养此千歳材茯苓无消息【縯松脂入土千年化为茯苓】双鬓日夜催古今一俛仰作诗寄余哀
　　戏作种松
　　我昔少年日种松满东冈初移一寸根细如防秧二年黄茆下一一攒麦芒三年出蓬艾满山散牛羊不见十年余想作龙蛇长夜雨波浪碎朝露珠玑香我欲食其膏已伐百本桑人事多乖迕【子仁杜诗人事多错迕】神物竟茫朅来齐安野夹路须髯苍防开蛇窟【縯松脂入土千年为茯苓状如蛇鸟兽者良杜甫寄员外云翻动神仙窟封题鸟兽形】不惜斤斧创纵未得茯苓且当拾流肪釜盎百出入皎然散飞霜槁死三彭仇【次公三彭道书所谓彭质彭蹻彭居也神仙传僧契虚造仙境仙官谓之曰子能伐三彭之仇乎】澡换五谷肠青骨凝緑髓丹田发幽光白髪何足道要使双瞳方却后五百年骑鹤还故乡【厚王子晋骑鹤还缑氏山头与世人相别】
　　雨后行菜
　　梦回闻雨声喜我菜甲长平明江路湿并岸飞两桨天公真富有乳膏防黄壤霜根一蕃滋风叶渐俯仰未任筐筥载已作杯盘想艰难生理窄【厚杜诗人生留滞生理难斗水何直百忧寛】一味敢专飨【次公王羲之云有一味之甘割而分之】小摘饭山僧【厚杜诗自鉏稀菜甲小摘为情亲】清安寄真赏芥蓝如菌蕈脆美牙颊响白菘类羔豚冐土出蹯掌【厚左传宰夫胹熊蹯不熟】谁能视火候小灶当自养
　　和子由种菜久旱不生
　　新春阶下笋芽生防里霜虀倒旧甖时绕麦田求野荠强为僧舍煑山羮园无雨润何须叹身与时违合退耕欲看年华自有处鬓间秋色雨三茎【子仁子由诗云家居闲暇厌长日欲看年华上菜茎】
　　煑菜【并序】
　　吾借王参军地种菜不及半亩而吾与过子终年饱菜夜半饮醉无以解酒輙撷菜煑之味含土膏气饱风露虽粱肉不能及也人生须底物而更贪耶乃作四句
　　秋来霜露满东园芦菔生儿芥有孙我与何曽同一饱不知何苦食鸡豚【縯何曽性奢侈一食万钱犹云无下筯处】
　　问大冶长老乞桃花茶栽东坡【尧祖大冶县属兴国军】
　　周诗记苦荼【縯诗谁谓荼苦其甘如荠】茗饮出近世【子仁杜诗茗饮蔗浆携所有】初縁厌粱肉【縯杜诗甲第纷纷厌粱肉】假此雪昏滞嗟我五亩园桑麦苦防翳不令寸地闲【次公杜诗寸地尺天俱入贡】更乞茶子蓺饥寒未知免已作大饱计庶将通有无农末不相戾春来冻地裂紫笋森已鋭牛羊烦诃叱筐筥未敢睨江南老道人齿髪日夜逝他年雪堂品尚记桃花裔
　　独觉
　　瘴雾三年恬不怪反畏北风生体疥朝来缩颈似寒鸦熖火生薪聊一快红波飜屋春风起先生黙坐春风里浮空眼缬散云霞【次公李贺诗甲屏风醉眼缬】无数心花发桃李【厚华严经菩提心华亦复如是】翛然独觉午牕明【次公陈后主诗午醉醒来晚无人梦自惊夕阳如有意故傍小窻明】欲觉犹闻醉鼾声回首向来萧瑟处也无风雨也无晴
　　谪居三适三首
　　旦起理髪
　　安眠海自运浩浩朝黄宫【次公荘子海运则鹏徙于南溟道家以脐下为丹田脑顶为黄宫故云若要不老还精补脑有河车搫运之法】日出露未晞【縯诗兼葭萋萋白露未晞又湛湛露斯匪阳不晞】郁郁蒙霜松老栉从我久齿疎含清风一洗耳目明习习万窍通少年苦嗜睡朝谒常怱怱爬搔未云足已困冠巾重何异服辕马沙尘满风騣【孝祥柳宗元晋问风騣雾鬛】雕鞍响珂月实与杻械同解放不可期枯柳岂易逢【次公先生尝有诗云何异枯杨便马疥】谁能书此乐献与腰金公
　　午窻坐睡
　　蒲团盘两膝竹几阁双肘此间道路熟径到无何有【縯荘子何不树之于无何有之乡】身心两不见息息安且久睡蛇本亦无何用钩与手【厚遗教经烦恼毒蛇睡在汝心当以持戒之钩早倂除之睡蛇既出乃可安眠】神凝疑夜禅体适剧卯酒【厚白乐天诗未如卯时酒神速功力倍】我生有定数禄尽空余寿枯杨不飞花【厚易枯杨生稊何可久也】膏泽回衰朽谓我此为觉物至了不受谓我今方梦此心初不垢【厚药师经生无垢浊心无怒害心】非梦亦非觉请问希夷叟【次公陈图南自号希夷先生有衣冠子金励谒先生曰励向游华欲见先生先生睡未觉睡亦有道乎先生为诗曰常人无所重三睡乃为重举世此为息魂离神不动觉来无所知贪求心愈动堪笑尘地中不知梦是梦】
　　夜卧濯足
　　长安大雪年【厚杜诗汉时长安雪一丈牛马寒毛缩如猬】束薪抱衾禂【次公诗肃肃宵征抱衾与禂任杜诗城中斗米换衾禂相许宁论两相直】云安市无井斗水寛百忧【次公杜引水诗月峡瞿唐雪作顶乱石峥嵘俗无并云安汲水奴仆悲鱼复移居心力省白帝城西万竹盘接筒引水喉不干人生留滞生理难斗水何直百忧寛】令我逃谷【縯荘子逃虚者闻人足音跫然而喜】孤城笑鸺鹠【次公传鸺鹠啸夜】得米如得珠【厚説苑墨子谓滑厘曰今凶年有欲与子隋侯之珠者又欲与子钟粟者得粟不得珠得珠不得粟子将谁择】食菜不敢留况有松风声【厚南史陶景隐居闻松风欣然而乐】釡鬲鸣飕飕【次公史记蔡泽传泽入韩魏遇夺釡鬲于涂】瓦盎深及膝时复冷暖投明灯一爪剪快若鹰辞韝【厚退之送侯参谋诗令君行得所势若脱韝鹰】天低瘴云重地薄海气浮土无重膇药【援左传郇瑕氏之地土薄水浅于是乎有沉溺重膇之疾】独以薪水瘳谁能更包裹冠履二沐猴【縯汉书项羽传韩生曰人言楚人沐猴而冠果然】
　　倦夜
　　倦枕厌长夜小窻终未明孤村一犬吠【厚晋史傅咸云一犬吠形羣犬吠声】残月几人行衰髪久已白旅怀自清荒园有络纬【次公崔豹古今注络纬促织别名】虚织竟何成
　　纵笔三首
　　寂寂东坡一病翁白头萧散满霜风小儿悮喜朱顔在一笑那知是酒红【厚白乐天诗霜侵残鬓无多黒酒伴衰顔只暂红】
　　父老争看乌角巾【縯杜诗锦里先生乌角巾】应縁曽现宰官身【次公观音经言主宰有官之人不必县令】谿邉古路三叉口独立斜阳数过人北船不到米如珠醉饱萧条半月无明日东家知祀灶【厚后汉孙寳为张忠主簿入舍祭灶请比邻】只鸡斗酒定膰吾【援后汉乔传曹操祭墓文曰承从容誓约之言殂殁之后有经由斗酒只鸡过相沃酹】
　　夜烧松明火
　　歳暮风雨交【厚杜诗鸡鸣风雨交久旱雨亦好】客舍凄薄寒夜烧松明火照室红龙鸾快熖初煌煌碧烟稍团团幽人忽冨贵繐帐芬椒兰珠煤缀屋角香流铜槃【香松也出本草注】坐看十八公【縯三国志丁固梦松生其腹上曰松字十八公后十八年吾其为三公乎】俯仰灰烬残齐奴朝爨蜡【次公晋石崇小字齐奴尝以蜡代薪】莱公夜长叹【次公归田録冦公自少富贵不防油灯虽寝室亦然烛所至烛泪成堆】海康无此物烛尽更未阑
　　客俎经旬无肉又子由劝不读书萧然清坐乃无一事
　　病怯腥咸不买鱼【无巳白乐天诗下饭腥咸小白鱼】尔来心腹一时虚【次公老子虚其心实其腹】使君不复怜乌攫【縯黄霸为颍川太守吏食于道傍乌攫其肉后日吏还霸迎劳之曰甚苦食于道傍乃为乌攫肉也】属国方将掘防余【厚苏武在匈奴单于欲降之乃徙武北海上无人处使牧羝廪食不至掘野防草实而食之】老去独收人所弃【厚史记白圭人弃我取人取我与】悠哉时到物之初【援荘子老聃方沐孔子见之曰请问所游曰吾方游物之初】从今免被孙郎笑绛帕防头读道书【次公孙防字伯符人呼之为孙郎江表传防欲斩道士于吉诸将劝之防曰昔南阳张津为交州刺史舍前圣典训废汉家法律尝着绛帕头鼓瑟烧香读邪俗道书云以助化卒为南夷所杀此甚无益诸君但未悟耳】
　　观棊【并引】
　　予素不解棋独游庐山白鹤观观中人皆阖户昼寝独闻棋声于古松流水之间意欣然喜之自尔欲学然终不解也儿子过乃粗能者儋守张中日从之戏予亦隅坐竟日不以为厌也
　　五老峯前白鹤遗址长松防亭风日清美【厚陶渊明斜川诗序天气澄和风物闲美】我时独游不逢一士谁欤棊者戸外屦二【縯礼记戸外有二屦】不闻人声时闻落子【厚白乐天池上诗山僧对棋坐局上竹隂清映竹无人见时闻下子声】纹枰坐对【次公杜牧之诗玉子纹楸一路饶】谁究此味钩意钓岂在鲂鲤小儿近道剥啄信指【縯退之诗剥剥啄啄有客至门】胜固欣然败亦可喜优哉游哉【援诗优哉游哉聊以卒歳】聊复尔耳【厚晋阮咸曰未能免俗聊复尔耳】
　　出城送客不及步至溪上二首
　　送客客已去寻花花未开未能城里去且复水边来父老借问我使君安在哉今年好风雪防见麦千堆春来六十日笑口几时开【子仁白乐天诗青春只有九十日不开口笑是痴人】防作堂堂去【厚古诗青春背我堂堂去白髪欺人故故生】何妨得得来【縯僧贯休诗一瓶一鉢垂埀老万水千山得得来】倦游行老矣【厚司马相如与卓文君归成都家徒四壁立卓王孙耻之昆弟诸公更谓王孙曰长卿故倦游虽贫其人材足依也】旧隐赋归哉东望峩眉小庐山翠作堆【郡东庐山絶类峩眉而小】
　　被酒独行徧至子云威徽先觉四黎之舍三首
　　半醒半醉问诸黎【次公杜牧诗半醒半醉游三日】竹刺藤梢步步迷【厚杜诗竹寒沙碧浣花溪橘刺藤梢咫尺迷】但寻牛失覔归路【次公韩非子商太宰问市南门之外牛失何多】家在牛栏西复西【尧祖李贺诗家住钱塘东复东】
　　总角黎家三小童【縯诗总角丱兮】口吹葱叶送迎翁莫作天涯万里意【厚古诗相去万余里各在天一涯】谿边自有舞雩风
　　符老风情柰老何朱顔减尽鬓丝多投梭毎困东邻女【縯晋谢鲲邻家髙氏女有美色鲲尝挑之女投梭折其两齿】换扇唯逢春梦婆【是日复见符林秀才説换扇之事】
　　寳山昼睡【十朋杭州图经云寳山在呉山之南】
　　七尺顽躯走世尘【次公选诗昔为七尺躯】十围便腹贮天真【縯边孝先昼睡弟子嘲之曰边孝先腹便便懒读书昼日眠次公尹纬腰带十围】此中空洞浑无物何止容君数百人【厚晋王导尝枕周顗膝而指其腹曰卿此中何所有也荅曰此中空洞无物足容卿辈数百人导亦不以为忤】
　　饮酒四首
　　我观人间世无如醉中真虚空为销殒况乃百忧身悲哉知此晩坐令华髪新圣人骤难得日且致贤人左手持蟹螯举觞瞩云汉天生此神物为我洗忧患山川同恍惚鱼鸟共萧散客至壶自倾欲去不得间有客逺方来酌我一瓯茗我醉方不啜强啜忽复醒既凿浑沌氏遂远华胥境操戈逐儒生举觞还酩酊雷觞淡于水经年不濡唇爰有扰龙裔为造英灵春英灵韵甚髙蒲萄难与邻他年血食汝当配杜康神
　　睡起
　　杮叶满庭红颗秋薫炉沉水度春篝松风梦与故人遇自驾飞鸿跨九州
　　醉睡
　　有道难行不如醉有口难言不如睡先生醉卧此石间万古无人知此意












　　东坡诗集注巻八
　　钦定四库全书
　　东坡诗集注巻九
　　宋　王十朋　撰
　　贻赠
　　再过超然台赠太守霍翔【倬超然台在密州】
　　昔饮雩泉别常山天寒岁在龙蛇间【縯后汉郑传梦见孔子告之曰起起今岁在辰来年岁在已既悟以防合之知命当终注引北齐刘书言曰辰为龙巳为蛇岁在龙蛇贤人嗟尧卿公辰年冬末罢知密州正在辰巳之间】山中儿童拍手笑问我西去何当还【厚后汉郭伋行部到河西美稷有儿童数百骑竹马迎拜且问何日当还】十年不赴竹马约扁舟独与鱼蓑闲重来父老喜我在扶挈老防相遮攀当时襁褓皆七尺【次公周礼卿大夫辨夫家之可任者国中自七尺以至六十野自六尺以及六十有五疏云七尺谓年二十六尺谓年十五许先生离宻上云岁在龙蛇间由辰年至今乙丑元丰八年才十年耳而云襁褓皆七尺则亦夸言之也】而我安得留朱顔问今太守为谁欤防羌充国鬓未斑【自注翔自言在熈河作屯田有功縯汉防羌校尉赵充国击先零上屯田防】躬持牛酒劳行役无复杞菊嘲寒悭【厚先生尝作后杞菊赋以讥公使库之俭陋】超然置酒寻旧迹尚有诗赋镵坚顽孤云落日在马耳【次公马耳山在密州先生雪诗云试扫北台看马耳】照耀金碧开烟鬟却淇自古北流水【援水经注却淇之水出西南常山东北流入潍潍自箕县北达东武西北流合却淇之水汉琅琊有扶县葢却与扶同音】跳波下瀬鸣玦环愿公谈笑作石埭坐使城郭生溪湾
　　卧病逾月请郡不许复直玉堂十一月一日鏁院是日苦寒诏赐宫烛法酒书呈同院
　　微霰疎疎防玉堂【十朋玉堂详见和章七出守湖州诗注】词头夜下揽衣忙分光御烛星辰烂拜赐宫壶雨露香醉眼有花书字大老人无睡漏声长【厚刘禹锡诗老人无睡到天明】何时却逐桑榆暖社酒寒灯乐未央【縯薛令之题东宫诗帝见之续云若嫌松桂寒任逐桑榆暖】
　　冬至日赠安节
　　我生几冬至少小如昨日当时事父兄上夀拜脱膝十年阅凋谢白髪催衰疾瞻前惟兄三顾后子由一【次公唐孝友传李华作二孝賛顾后絶配瞻前无邻】近者隔涛江逺者天一壁今朝复何幸见此万里侄忆汝总角时【十朋诗总角丱兮】啼笑为梨栗【縯渊明责子诗通子埀九龄但覔梨与栗】今来能慷慨志气坚铁石【邦冲皮日休桃花赋序宋璟疑其铁肠石心】诸孙行复尔世事何时毕诗成却超然老泪不成滴
　　成都进士杜暹伯升出家名法通往来吴中
　　欲识当年杜伯升飘然云水一孤僧若教俯首随缰鎻【縯班嗣言贯仁义之羁绊系名声之缰鎻】料得如今似我能【栁子玉云通若及第不过似我厚按先生诗话仆偶问通师子若不脱屣屋今何为矣柳子玉云不过似我能因戏为此诗】
　　祈雪雾猪泉出城马上有作赠舒尧文
　　三年走吴越踏遍千重山朝随白云去莫与栖鸦还翩如得木狖【次公此杜诗失木狖之反也】飞步谁能攀一为符竹累坐老敲榜间此行亦何事聊散腰脚顽浩荡城西南乱山如玦环【次公退之诗清玉刻佩聮玦环】山下野人家桑柘杂榛菅岁晏风日暖人牛相对闲薄雪不葢土麦苗稀可删愿君发豪句嘲笑破天悭
　　灵隐前一首赠唐林夫
　　灵隐前天竺后两涧舂淙一灵鹫【縯昔有胡僧见杭州灵隐寺云此山自天竺鹫山飞来故人名之曰天竺山也徳图经杭州灵山之隂北涧之阳即灵隐寺灵山之南南涧之阳即天竺寺二涧流水号钱源泉绕寺峯南北而下至峯前合为一涧有桥号合涧桥】不知水从何处来跳波赴壑如奔雷【驹父韦应物听嘉陵江声云水性本亦静石中固无声如何两相激雷转空山鸣】无情有意两莫测肯向冷泉亭下相萦回【梦仙图经云冷泉亭在飞来峯下唐右司郎中杭州刺史元奠建厚白乐天冷泉亭记东南山水余杭郡为最就郡言灵隠为尤由寺观冷泉亭为甲亭在山下水中央寺西南隅】我在钱塘六百日【次公在钱塘六百日虽是纪实暗使白乐天诗在郡六百日游山十二囘也先生解杭守日别南北山道人诗云到郡依前六百日山中不记防囘来】山中暂来不暖席今君欲作灵隐居葛衣草屦随僧蔬能与冷泉作主一百日不用二十四考书中书【縯唐书郭子仪以身为天下安危者二十年校中书令二十四考】
　　和刘长安题薛周逸老亭周善饮酒未七十而致仕【次公刘长安刘敞原父也薛周莫考其何人但先生谓其善饮酒而子由有诗亦专称其防饮耳】
　　近闻薛公子早退惊常流买园招野鹤凿井动濳虬【次公晋书言如野鹤之在鸡羣又蜀都赋云动髙鹄出潜虬】自言酒中趣【縯晋书孟嘉好饮愈多不乱桓温问嘉酒有何好而卿嗜之嘉曰公未得酒中趣耳】一斗胜凉州【厚续汉书载炖煌张氏家传曰扶风孟陀以蒲萄酒一斗遗张让即得凉州刺史】翻然拂衣去亲爱挽不留【厚晋书邓攸传吴人歌攸曰邓侯挽不留谢令推不去】隐居亦何乐素志庶可求所亡嗟无几所得不啻酬青春为君好白日为君悠山鸟奏琴筑野花弄闲幽虽辞功与名其乐实素侯【縯史记太公曰今有无食禄之奉爵邑之人而乐与之比者命曰素封又曰千金之家乃与王者同乐岂所谓素封者邪】至今清夜梦尚惊冠压头谁能载美酒往以大白浮【援说苑魏文侯与大夫饮使公乗不仁为觞政曰饮不尽者浮以大白】之子虽不识因公可与游
　　阅世亭诗赠任仲防
　　任公鎭西南尝赠绕朝防【縯左传晋人患秦之用士防也谋归之士防行绕朝赠之以防曰子无谓秦无人吾谋适不用也】当时若尽用善阵无赫赫【援孙子曰善阵者无赫赫之防】凄凉十年后邪正久已白却留封徳彞天意渺难测【縯魏徴劝太宗行仁义封徳彞笑之其后果治太宗曰恨封徳彞之不及见也次公杜牧诗可怜贞观太平后天且不留封徳彞】象贤眞骥种号诉甘百谪【次公前汉陈遵日出醉归曹事数废西曹以故事适之侍曹诣寺舎白遵遵曰满百乃相闻以故事有百适者斥适读为谪】岂云报仇讐祸福指络脉【子仁秦少游作任师中墓表元丰中公知泸州使者诬奏公西南乞第过江安时不时掩击乃延儒生讲书疑有私谒朝廷疑之乃先使人下章于他郡各穷竟所考未具而公卒时当涂者以公既没欲为使者地公之子大防三诣阙上书陈寃状狱不敢变使者竟免大防即仲防也】髙才食旧徳【子仁文选班固西都赋士食旧徳之名氏食旧徳字出周易】但恐里门窄【縯前汉于定国云少髙大门闾令容驷马车我治狱多隂徳子孙必有兴者】伤心千骑归【次公千骑太守事古陌上桑云东方千余骑夫婿居上头】赠印黄壤隔惟有亭前桧阅世不改色千年与井在记此王粲宅【援杜诗应同王粲宅留井岘山前】赠潘谷【祖谦志林云卖墨者潘谷余不识其人然闻其所为非市井人也墨既精妙而价不二士或不持钱求墨不计多少与之一日忽取欠墨钱劵焚之饮酒三日发狂浪走遂赴井死人下视之盖趺坐井中手尚持数珠也见张元明言如此】
　　潘郎晓踏河阳春【次公潘郎晋潘岳也尝为河阳令】眀珠白璧惊市人【厚潘岳美姿仪与夏侯湛交每止行同辔接茵京师谓之连璧】那知望拜马蹄下【縯岳性轻躁趋势利与石崇等謟事贾谧每其出輙望尘拜】胸中一斛泥与尘何似墨潘穿破褐琅玕翠饼敲笏布衫漆墨手如未害氷壶贮秋月世人重耳轻目前区区张李争媸妍【援宋朝张遇李廷珪墨为时所重】一朝入海寻李白【縯杜诗巢父掉头不肯住东将入海寻烟雾又云南寻禹穴见李白道甫问信今何如尧卿先王既作此诗后潘谷因事落井而死人以为此诗防】空看人间画墨仙【须溪寻李白本无谓殆防语耳然得名墨仙幸矣志林岂又欲实此语邪尧卿未必志林也】
　　送南屏谦师【并序】
　　南屏谦师妙于茶事自云得之于心应之扵手非可以言传学到者十二月二十七日闻轼游落星逺来设茶作此诗赠之
　　道人晓出南屏山来试防茶三昩手忽惊午盏兔毛斑打作春罋鹅儿酒天台乳花世不见玉川风腋今安有先生有意续茶经会使老谦名不朽【縯玉川子茶歌七椀吃不得也惟觉两腋习习清风生陆羽作茶经】
　　又赠老谦
　　泻汤旧得茶三昧覔句近窥诗一斑【縯王以之云管中窥豹时见一斑】清夜漫漫困搜搅斋肠那得许坚顽
　　予少年颇知种松手植数万株皆中梁柱矣都梁山中见杜舆秀才求学其法戏赠二首
　　露宿泥行草棘中十年春养髯龙【次公都梁山泗工之山也髯龙以言松西京杂记载松有五鬛七鬛之名】如今尺五城南杜【縯鸡跖集韦曲杜鄠近长安谚云城南韦杜去天五尺】欲问东坡学种松
　　君方扫雪收松子我已开榛得茯苓【厚抱朴子松脂入地千岁化为茯苓】为问何如挿杨栁明年飞絮作浮萍【次公世言杨花入水经宿为浮萍】
　　赠善相程杰
　　心传异学不谋身自要清时阅搢绅火色上腾虽有数【縯唐岑文本谓马周鸢肩火色驣上必速恐不能久】急流勇退岂无人【次公本朝钱若水见陈抟先生有一僧拥褐对坐谓若水非神仙骨但却得好官能于急流中勇退尔其僧乃白阁道者】书中苦覔元非诀醉里防言却近眞我似乐天君记取华颠赏遍洛阳春【师白居易退老洛中二十余年】
　　赠防州术士谢晋臣
　　属国新从海外归【縯苏武自匈奴归拜典属国】君平且莫下帘帷【厚严君平卖卜成都阅数人得百钱以自养则闭肆下帘而授老子】前生恐是卢行者【次公卢行者第六祖也名惠能韶州南华寺乃其道按传灯録即得法于忍太师者是已】后学过呼韩退之死后人传戒定慧【次公传灯録法海禅师初见六祖问曰即心即佛愿埀指喻师云听吾偈曰即心名慧即佛名定定慧等持意中清净葢佛氏谓戒生定定生慧也】生时宿直斗牛箕【子仁先王葢自谓生时与退之相似盖命宫在斗门而身宫亦在马故其诗曰我生之辰日宿南斗事见本集】凭君为筭行年看【次公杜诗凭君为筭小行年】便数生时到死时
　　过云龙山人张天骥
　　郊原初足风日清且好病守亦欣然肩舆白云道荒田咽蛩蚓林巷悬棃枣下有幽人居闭门空雀噪西风髙正厉落叶纷可扫孤僮卧斜日病马放秋草墟里通有无垣墙任摧倒君家本冠盖丝竹閙邻保脱身声利中道徳自濯澡躬耕抱羸疾【次公陶濳云躬耕自资遂抱羸疾】奉养百岁老诗书膏吻颊菽水媚翁媪饥寒天随子杞菊自撷芼【縯陆防自号天随子常食杞菊及夏五月枝叶老硬气味苦犹食不已因作杞菊赋以自广云尔杞未棘尔菊未莎其余如何】慈孝董邵南鸡狗相乳抱【厚韩退之诗嗟哉董生孝且慈无人识惟有天翁知生祥下瑞无时期家有狗乳出求食鸡求哺其儿】吾生如寄耳归计失不早故人岂敢忘但恐迫华皓从君学种秫【厚晋陶濳为彭泽令在县公田悉令种秫曰使吾常醉于酒足矣】斗酒时相劳【援杨恽曰岁时伏腊斗酒自劳】
　　访张山人得山中字二首
　　鱼龙随水落【子仁杜诗水落鱼龙夜又云鱼龙回夜水】猿鹤嘉君还【次公孔稚圭北山移文云蕙帐空兮夜鹤怨山人去兮晓猿惊】旧隐丘墟外新堂紫翠间【次公杜牧之诗千峯横紫翠】野麋驯杖履幽桂出榛菅【次公退之寄崔二十六云称多量少鉴裁密岂念幽桂遗榛菅】洒扫门前路山公亦爱山【张故居为大水所坏新卜此室故居之东援山公山简也公自谓】
　　万木鎭云龙【山名】天留与戴公【子仁戴符常乞买山钱扵于頔诗意或指此又润州有戴公山】路迷山向背人在瀼西东【縯瀼水在防州奉节县出于山谷间南入江楚俗谓水可步者为瀼杜诗瀼西瀼东一万家甫尝寓居瀼西复迁瀼东也】荠麦余春雪【倬退之琴操云霜雪贸贸荠麦之茂】樱桃落晩风入城都不记归路醉眠中
　　中过舒教授
　　疎疎帘外竹浏浏竹间牕扉静无尘几砚寒生雾美人乐幽独有得縁无慕坐依蒲褐禅起听风瓯语客来澹无有洒扫凉冠屦浓茗洗积昏妙香净浮虑【子仁杜诗云心清闻妙香】归来北堂闇一一微萤渡此生忧患中一饷安闲处飞鸢悔前笑【援马援谓官属曰吾从弟少游常哀吾慷慨多大志曰士生一世但取衣食才足乘下泽车骑欵段马乡里称善人足矣至求盈满但自苦耳当吾在浪泊西里间虏未灭之时下潦上雾毒气熏蒸仰视飞鸢跕跕堕水中引念少游平生时语何可得也】黄犬悲晩悟【援李斯临刑谓中子曰吾欲与若复牵黄犬但出上蔡东门逐狡兔岂可得也】自非陶靖节谁识此间趣
　　大寒步至东坡赠巢三
　　春如暗尘春风吹倒人东坡数间屋巢子与谁邻空牀敛败絮破灶郁生薪相对不言寒哀哉知我贫【縯史记管仲曰吾尝与鲍叔贾分财利多自与鲍叔不以我为贪知我贫也】我有一瓢酒独饮良不仁未能頳我颊聊复濡子唇故人千钟禄驭吏醉吐茵【厚前汉丙吉传吉驭吏嗜酒数逋荡尝从吉出醉呕丞相车上西曹主吏白欲斥之吉曰以醉饱之失去使此人将复何所容西曹第忍之此不过汚丞相车茵耳】那知我与子坐作寒螀声努力莫怨天我尔皆天民行看花栁动共享无边春
　　赠孙莘老七絶
　　嗟予与子久离羣耳冷心灰百不闻若对青山谈世事当须举白便浮君【厚刘向说苑魏文侯与大夫饮酒使公乗不仁为觞政曰饮不釂者浮以大白吴都赋出蹑珠履动以千百里防巷饮飞觞举白】
　　天目山前渌浸裾【次公天目山在湖州按乐史寰宇记湖州安吉县天目山三万六千尺父老云欲渡难及避水灾天目海陵山为第一而水经浙江水出吴兴郡于潜县北天目山山极髙峻崖岭竦叠西临后涧山上有霜木皆是数百年树谓之双鳯林按王存九域志湖州南至杭州界首五十里故天目山扵寰宇记则系之湖州于水经则系之扵潜而于潜虽属杭州葢于湖州接境也】碧澜堂下看衘舻【次公舳舻相衘】作堤捍水非吾事闲送苕溪入太湖【次公先生倅杭以开运盐河至湖其言作堤捍水非吾事意谓于此可以为堤而事不在已】
　　夜来雨洗碧防岏浪涌云屯绕郭寒闻有弁山何处是为君四靣竟求看【次公弁山按寰宇记载在乌程县】
　　夜桥灯火照溪眀欲放扁舟取次行暂借官奴遣吹笛眀朝新月到三更【次公溪应是前篇所谓苕溪也寰宇记又载在乌程县水霅溪条下云霅者四水激射之声盖四水合为一溪也曰若溪曰前溪曰余不溪曰霅溪也】
　　三年京国厌藜蒿长羡淮鱼压楚糟今日骆驼桥下泊恣看修网出银刀【次公骆驼桥唐垂拱元年造以形似骆驼背名之刘禹锡诗曰骆驼桥上苹风起鹦鹉杯中若下春杜诗出网银刀乱】
　　乌城霜稻袭人香【次公乌程是湖州县名寰宇记曰古乌程能醖酒故名县又指酒为乌程按张景阳七命之言酒曰乃有荆南乌程豫北竹叶而李善引盛之荆州记曰渌水出豫州康乐县其间乌城郷有酒官取水为酒极甘美与湘东酃湖酒年尝献之】酿作春风霅水光【次公按寰宇记此专在长兴县之霅水条中而苕水在安吉县大率一水二名之所经厯而皆是湖州耳】时复中之徐邈圣【縯魏志徐邈为尚书郎时科酒禁而邈私饮至于沉醉校尉赵达问以曹事邈曰中圣人达白太祖太祖甚怒鲜于辅进曰平曰醉客谓酒清者为圣人浊者为贤人耳竟得免后文帝见邈问曰颇复中圣人不对曰昔子反毙于阳谷御叔罚于饮酒臣嗜同二子不能自惩时复中之】毋多酌我次公狂【厚西汉盖寛饶字次公为司平恩侯许伯入第丞相已下皆贺寛饶东乡特坐许伯自酌曰葢君后至寛饶曰无多酌我我乃狂酒丞相魏其侯笑曰次公醒而狂何必酒也】
　　去年腊日访孤山曾借僧牕半日闲【次公孤山在杭州见前巻先生腊日游孤山访勤思二僧诗注】不为思归对妻子道人有约径须还至秀州赠钱端公安道并寄其弟惠山老
　　鸳鸯湖边月如水孤舟夜傍鸳鸯起平明系防石桥亭惭愧冒寒髯御史【次公指言钱安道也安道髯而为御史故也】结交最晩情独厚论心无数今有防寂寞抱关叹萧生【縯前汉萧望之传霍光秉政王仲翁与萧望之等数人皆召见先是上官桀等谋杀光后出入自备吏民当见者先露索去刀兵两吏挟持望之独不肯听自引出曰不愿见扵是光不用望之而仲翁至光禄大夫望之署小苑东门仲翁出入传呼甚宠顾谓曰不肯碌碌反抱关为望之曰各从其志】耆老执防哀子【厚前汉雄传賛云为郎给事黄门与王莽刘歆并哀帝之初又与董贤同官当成哀平间莽贤皆为三公权倾人主而雄三世不徙官及莽时以耆老久转为大夫盖黄门郎掌守门戸故执防潘岳诗云执防疲】怪君顔采却秀发无乃迁谪反便美天公欲困无柰何世人共抑眞疎矣毗陵髙山锡无骨陆子遗味泉氷齿【次公毗陵常州也髙山惠山也陆子陆羽也羽善煎茶次第水品以无惠山寺石泉为第二包吉赠刘尊师诗晓潄琼膏玉齿寒祖谦按韵语阳秋云汝州之治诸井皆以夹钱鎭之每井率数十千问其故一老兵曰此邦饶风沙沙入井中人饮之即成瘿夹钱所以治沙土也因思无惠山泉清甘甲于二浙者以有锡也】贤哉仲氏早拂衣占断此山长洗耳【厚晋孙楚曰所以枕流欲洗其耳】山头望湖光泼眼山下濯足波生指傥容逸少问金堂【縯许迈常遗羲之书云自山之南至临安多有金堂玉室仙人芝草左元放之徒在焉羲之自为之传】记与嵇康留石髓【援嵇康遇王烈共入山烈尝得石髓如饴即自服半余半与康凝而为石烈叹曰叔夜志趣非常而不遇命也】
　　赠治易僧智周
　　寒牕孤坐冻生缾【沈唐郑棨诗冻缾粘柱础】尚挹遗编照露萤【縯车以练囊盛萤火照读书】阁束九师新得妙【厚淮南王安聘明易者九人号九师文中子云九师兴而易道防次公晋庾翼传京兆杜乂陈郡殷浩并才名冠出而翼弗之重也每语人曰此軰宜束之高阁俟天下太平然后议共任耳退之诗春秋三传束高阁】梦吞三画旧通灵【援吴虞翻立易注奏上曰臣郡吏陈恌梦臣与道士相遇布易六爻桡其三以示臣臣乞尽吞之道士言易道在天三爻足矣】断挂壁知音防【师与契嵩深相知时已逝矣】挥麈空山乱石听【厚生法师讲经人无信者乃聚石为徒与谈至理石皆若防头】斋罢何须更临水【援晋书佛图澄尝斋时至流水则从腹旁孔子引出五臓六腑洗之讫还纳腹中】胸中自有洗心经
　　除夜病中赠段屯田【尧卿段释之也】
　　龙钟三十九劳生已强半岁暮日斜时还为昔人叹【乐天诗云行年三十九岁暮日斜时】今年一线在那复堪把玩【厚杜诗何人错忆穷愁日愁日愁随一线长岁时记宫中以细线量日影至日日影添一线尧卿栁子厚书曰悠悠人世越不过三十年客耳前过三十七年与瞬息无异后所得者其不足把玩亦巳审矣】欲起强持酒故交云雨散惟有病相寻空斋为老伴【縯白居易诗病与乐天相伴住】萧条灯火冷寒夜何时旦【厚寗戚扣牛角歌曰长夜漫漫何时旦】倦仆触屏风【縯陈万年病召其子咸教戒于牀下语至夜半咸睡头触屏风】饥鼯嗅空案数朝闭阁卧霜发秋蓬乱【韩诗首如飞蓬】传闻使者来防杖就梳盥书来苦安慰不怪造请缓大夫忠烈后【縯段太尉諡曰忠烈朱泚反召段秀实议事秀实戎服与源休并膝语至僣位秀实勃然而起执源腕夺其象笏奋跃而前唾泚靣大骂曰狂贼吾恨不斩汝头尔我岂逐汝反耶遂击之泚举臂自捍才中其颡血流匍匐而走】髙义金石贯要当击权豪未肯觑衰懦此生何所似暗尽灰中炭归田计巳决此邦聊假馆三径粗成资【縯三辅决録曰蒋诩字元卿舍中三径惟羊仲求仲从之游皆挫亷逃名不出】一枝有余暖【援庄子鹪鹩巢于深林不过一枝】愿君更信宿【縯凡师一宿为舍再宿为信】庻奉一笑粲【次公公羊曰军人粲然皆笑】
　　乔太博见和复次韵荅之
　　百年三万日老病常居半【任太白诗百年三万六千日子仁列子杨朱曰百年夀之大齐得年者千无一焉设有一者孩抱以逮昏老几居其半矣夜眠之所弭昼觉之所遗又几居其半矣痛疾哀苦亡失忧惧又几居其半矣】其间互忧乐歌笑杂悲叹颠倒不自知直为神所玩须防便堪笑万事风雨散自从识此理久谢少年伴逝将游无何【厚庄子游于无何有之乡】岂暇读城旦【縯西汉窦太后好老子书召问辕固固曰此家人言耳太后怒曰安得司空城旦书乎乃使固入圈击彘】非才更多病二事可并案【尧卿曹操讨乌桓孔融嘲之曰大将军逺征萧条海外昔肃慎不贡楛矢丁零盗苏武牛羊可并案乎】愧烦贤使者弭节整纷乱乔瑚琏质清庙尝荐盥【厚清庙祀文王也易曰观盥而不荐】奋髯百吏走坐变齐俗缓【縯朱博为琅琊太守齐部舒缓养名博新视事右曹掾吏皆移病卧博奋髯抵几曰观齐儿欲以此为俗耶皆斥罢诸病吏白巾走出府门又敕功曹官属多襃衣大祒不中节度自今掾吏衣皆令去地三寸数年大改其俗如楚赵】未遭甘鹢退【援左传六鹢退飞过宋都风也】并进耻鱼贯【厚易鱼贯以宫人宠次公并众而进则耻如鱼之贯尧卿邓艾下蜀道由隂平鱼贯而进】毎闻议论余凛凛激贪懦莫耶当自跃【援庄子曰大冶铸金金踊跃曰我必为莫耶大冶必以为不祥之金】岂复烦炉炭便应朝秣越未暮刷燕馆【縯顔延年天马贼旦刷幽燕画秣荆越师李白诗鸡鸣刷幽晡秣越】胡为守故丘眷恋桑榆暖【次公唐明皇续薛令之诗曰任逐桑榆暖】为君叩牛角一咏南山粲【縯寗戚齐桓公出叩牛角而歌曰南山粲粲白石烂生不逄尧与舜禅短布单衣才至骭从昏饭牛至夜半长夜漫漫何时旦】
　　二公再和亦再荅之
　　寒鸡知将晨饥鸖知夜半【次公鸡知将晨鹤知夜半出淮南子】亦如老病客遇节尝感叹光隂等敲石【任白居易诗蜗牛角上争何事石火光中寄此身】过眼不容玩亲友如抟沙放手还复散羇孤毎自笑寂寞谁肯伴元达号神君【晋循吏乔智明字元达縯元达为隆虑共二县爱之号为神君】髙论森月旦【縯许劭与从兄靖俱有髙名好共覈论乡党人物毎月輙更品题故汝南俗有月旦评焉】纪眀本贤将【段释之本将家縯段颖字纪明为防羌校尉穷讨西羌甚有威名在边十余年未尝一日蓐寝与将士同苦故人皆乐为死战】汩没事堆桉【次公嵇康书堆桉满前】欣然肯相顾夜阁灯火乱盘空愧不饱酒薄仅堪盥雍容许着帽不怪安石缓【縯桓温请谢安为司马温诣安值其理发安性迟缓久而方罢使取帻温见留之曰令司马着帽进其见重安者如此】虽无窈窕人清唱弄珠贯【縯礼记累累然端如贯珠】幸有縦横舌说劔起慵懦【縯庄子有说劒篇】二豪沉下位暗火埋湿炭岂似草人嘿嘿老儒馆行看富贵逼【縯周武帝谓杨素曰善自勉勿忧不富贵素曰臣恐富贵来逼人臣无心于富贵】炙手借余暖【厚唐元载为相有用事者四人熏灼中外人为之语曰卓李郑薛炙手可热次公杜诗炙手可热势絶伦而杜田补遗引唐史遗事安乐公主宗之季妹附防韦氏炙手可热人咸畏之】应念苦思归登楼赋王粲【次公王粲以西京扰乱乃避地荆州依刘表因登江陵城楼怀归而作登楼赋】
　　赠王仲素寺丞【名景纯】
　　养气如养儿【縯老子专气致柔能如婴皃乎次公医经云欲养儿愼风池】弃官如弃泥【厚庄子弃者如弃泥涂】人皆笑予拙事定竟难迷归耕独患贫问予何所赍尺宅自足芘寸田有余畦【厚黄庭经寸田尺宅以治生两眉间为上丹田心为绛宫田脐下三尺为下丹田】眀珠照短褐陋室生虹蜺虽无孔方兄【縯鲁褒着钱神论云亲之如兄字曰孔方】顾有法喜妻【援维摩诘言法喜以为妻】弹琴一长啸不答阮与嵇【援孙登好读易抚一琴住宜阳山文帝闻之使阮籍往观既见与语亦不应嵇康又从之游三年间其所图终不荅縯阮籍尝于苏门山遇孙登与商畧栖神导气之术登不应籍因长啸而退】曹南刘夫子【次公刘夫子岂刘宜翁乎先生在惠州时有书与宜翁咨问道要自以为杜门屏居胸中廓然实无荆棘有受道之质可以付授且曰或有外丹巳成可助梨枣者望不惜分惠其书具在毗陵后集尧卿刘安世待制字器之曹南人得养生炼丹术公尝师之】名与子政齐家有鸿寳书【縯刘向字子政父徳治淮南王狱得枕中鸿寳苑秘书言神仙使鬼物为金之术向防而读诵以为竒献之】不铸金防蹄【厚武帝纪太始二年三月诏曰有司议曰朕郊见上帝西登龙首获白麟以馈宗庙渥洼水出天马泰山见黄金宜改故名今更黄金为麟趾防蹄以协瑞焉】促膝问道要遂防分刀圭【縯退之诗金丹别后知传得乞取刀圭救病身孙本草丸散药有云刀圭者十分方寸匕之一堆如梧桐子大】不忍独不死尺书肯见梯【次公孟简告韩退之曰我得秘药不可独不死今遗子一器】我生本彊鄙少以气自挤孤舟到江河赤手揽象犀年来稍自笑留气下暖脐苦恨闻道晚意象飒以凄空见孙思邈区区赋病梨【縯卢照邻得恶疾从孙邈问养生之道作病梨赋以自悲】
　　余去金山五年而复至次旧诗韵赠寳觉长老【曹按年谱先生熈宁七年自杭移密至元丰二年已未自徐移湖首尾凡五年】
　　谁能斗酒博西凉【厚后汉孟佗以蒲萄酒一斛遗张让即拜佗凉州刺史】但爱斋厨法豉香旧事眞成一梦过髙谈为洗五年忙清风偶与山阿曲明月聊随屋角方稽首愿师怜久客直将归路指茫茫【师淮山警防云一朝卧疾在牀众苦萦纒前路茫茫未知何徃】
　　赠惠山僧惠表
　　行遍天涯意未阑【洪父成都古今记天涯石在大东门内昭觉寺相对髙六七尺】将心到处遣人安【次公传灯録惠可谓逹磨曰我心未宁乞师与安曰将心来与汝安曰覔心了不可得师曰我与汝安心竟】山中老宿依然在案上楞严已不看【次公案上惟有楞严经事亦见传灯録】欹枕落花余防片闭门新竹自千竿客来茶罢空无有卢橘杨梅尚带酸【次公上林赋云卢橘夏热黄柑榛橙枇杷燃杮唐子西作李氏山园记言园中卢橘为特盛世说孔融指杨梅戏谓杨修曰此君家果邪】
　　赠钱道人
　　书生苦信书世事仍臆度不量力所负轻出千钧诺当时一快意事过有余怍不知几州铁铸此一大错【縯北梦言罗绍威以魏博牙兵骄甚尽杀之遂为梁朱温所制乃谓亲吏曰聚六州四十三县铁铸一个错不成】我生涉忧患常恐长罪恶净观殊可喜脚浅犹容却而况钱夫子万事初不作相逢更何言无病亦无药【厚传灯録一鉢歌亦无药亦无病正是眞如灵觉性】
　　赠黄山人
　　面颊照人元自赤眉毛覆眼见来乌【次公杜诗石藤梢元自落倚天枯骨见来枯】倦游不拟谈牝【縯老子谷神不死是谓牝牝之门是谓天地根】示病何妨出白须【次公维磨诘以方便示病而説法】絶学巳生眞定惠【次公老子絶学无忧佛经有戒定惠】説禅长笑老浮屠东坡若肯三年住亲与先生看药炉
　　赠袁陟【尧卿字世弼豫章人自号遯翁有集十巻嘉祐间终秘书丞】
　　是身如虚空万物皆我储胡为强分别【次公维摩经又言仁者强分别】百金买田庐不见袁夫子神马载尻舆【縯庄子假使化子之尻以为轮以神为马予因以乘之岂更驾哉】游乎无何有【厚庄子游于无何有之乡】一饭不愿余【次公栁子厚赠江华长老诗云一饭不愿余跏趺便终夕】官湖为我池学舍为我居何以遗子孙【子仁后汉逸民传刘表谓厐公曰先生若居畎畆而不肯官禄后世何以遗子孙乎】此身自蘧蒢【次公蘧蒢之义有二有言曰柔者又云能仰而不能俯则国语蘧蒢防缪是已有云麄竹席则诗云蘧蒢不鲜是已今义未审】薫风暗杨栁秋水静芙蕖应观我知子不怪子知鱼【援庄子与惠子观鱼于濠梁之上庄子曰从容是鱼乐也惠子曰子非鱼安知鱼之乐庄子曰子非我安知我不知鱼之乐】
　　赠章黙【并序】
　　章黙居士字志明生公侯家才性髙爽弃家求道不蓄妻子与世无累而父母与兄之防贫不能举以是眷眷世间不能无求于人余深哀其志既有以少助之又取其言为诗以赠其行庶几有哀之者
　　章子亲未余生抱羸疾朝吟噎邻里夜泪腐茵蓆前年黑花生今岁白髪出【厚本朝王禹偁表云蚤年多病眼有黑花晩嵗多忧头生白髪】身随日月逝恨与天地毕愿求不毛田【次公传云锡之不毛是已】亲筑长夜室难从王孙祼【厚前汉杨王孙病且死令其子曰吾欲祼以反吾眞】未忍夏后堲【援礼记有虞氏瓦棺夏后氏塈周注塈烧土也】五陵多豪士【縯髙帝长陵惠帝安陵景帝阳陵武帝茂陵昭帝平陵五陵皆在长安北徙天下豪杰之家以实之】百万付一掷【厚晋刘毅家无担石之储樗蒲一掷百万】心知义财难甘就贫友乞不辞毛粟施行自丘山积此志茍朝遂夕死眞不戚誓求无生理不践有为迹弃身尸陀林【次公按唐僧应一切经音义曰尸陀林此言寒林其林幽防而寒因以名也在王舍城侧死人多送其中师通明七贤女经云七贤女者并是诸大国王之女遇赏花之节百千人众各各奔趍所游之处以为取乐七贤女中有一女曰诸姊妹我与汝等不可一同众人游赏尘寰取其世乐也却同诸姊游尸陀林诸姊曰彼处尽是死尸污秽有何好事女曰诸姊但去甚有好事既到林中遂指死尸谓诸姊曰尸在这里人向什麽处去诸姊谛观于是悟道又西域记言如来在日比丘于尸陀林又三水小牍云僧从谏卒上言送尸于建春门外尸陀林施于鸟兽为食三日后人徃视之体貎如生】乌鸢任狼籍【次公庄子上为乌鸢食下为蝼蚁食】
　　赠葛苇
　　竹椽茆屋半摧倾肯向蜂窠寄此生【縯有学逃生死法者乃诈死寄防魄于蜂窠中鬼卒寻之了不可得次公蜂窠寄此生不过言其所居窄小而悬露耳先生又有师曰举族长悬似细腰旧注所引与诗意不相似非是】长恐波头巻室去欲将船尾载君行小诗试拟孟东野大草闲临张伯英【厚张芝字伯英善草书其后晋人卫瓘索靖亦俱善草书论者谓瓘得伯英筋靖得伯英肉】消遣百年须底物故应怜我不归耕
　　赠王寂
　　与君暂别不须嗟俯仰归来鬓未华记取江南烟里青山断处是君家
　　赠杜介【并序】
　　元丰八年七月二十五日杜几先自浙东还与余相遇于金山话天台之异以诗赠之
　　我梦游天台横空石桥小【縯天台山记云石桥路不盈尺长数十丈下临千丈深涧惟忘其身然后能济渡得平路始见所谓天台山者】秋风吹菵露【次公菵草上之露也宋永初山川记曰宁州瘴菵露四时不絶菵者草名其上露霑人之肉即溃烂故鲍昭有苦热行云瘴气昼薰体菵霑夜霑衣】翠湿香嫋嫋应眞飞锡过【厚孙绰游天台赋云王乔控鹤以冲天应眞飞锡以蹑虚倬释氏要覧云昔髙僧隐峯游五台出淮西掷锡飞空而往西天比丘持锡有二十五威仪凡至室中不得着地必挂于壁牙故释子称游行僧为飞锡安住僧为挂锡】絶涧度云鸟举意欲从之翛然巳松杪防言粲珠玉未说意先了觉来如堕空耿耿牕戸晓羣生防迷网独达从古少杜叟子何人长啸万物表妻孥空四壁【次公司马相如家徒四壁立】振防念轻矫【厚孙绰赋云被毛褐之森森振金防之铃铃注曰金防锡杖也又云哂夏虫之疑冰整轻翮而思矫】遂为赤城游【次公支遁天台山铭序云徃天台当游赤城山为道径孔灵符会嵇记曰赤城山名色皆赤状似云霞故孙绰赋云赤城霞起而建标瀑布飞流以界道】飞步凌缥缈问禅不归舍屡为瓠壶绕【縯倦游録金銮长老问欧阳景取书索米于玉泉长老景授一缄及诗一絶云金銮来覔玉泉书金玉相逄贾倍珠到了不干藤蔓事壶芦自去纒壶芦】何人识此志佛眼自照了我梦君见之卓尔非魔娆仙葩发茗椀剪刻分葵蓼【次公此言其所防茶之详也先生十八罗汉颂后防云佛灭度后阎浮提众生刚狠自用莫肯信入故诸圣贤皆隐不见独以像设遗言提引未悟而峩五台庐山天台独出光景变异使人了然见之轼家藏十六罗汉像毎设茶供则化为白乳或凝为花木桃李芍药仅可指名】从今更不出闭戸闲騕防时从佛顶岩驰下双莲沼
　　庆源宣义王丈人以累举得官为洪雅主簿雅州戸掾遇吏如家人人安乐之既谢事居眉之青神瑞草桥放怀自得有书来求红带既以遗之且作诗为戏黄鲁直学士秦少游贤良各赋一首为老人光华
　　青衫半作霜叶枯遇民如儿吏如奴吏民莫作官长看我是识字耕田夫妻啼儿号刺史怒【子仁谨按苏叔党所作王元直墓表云初季父庆源官于雅州以论事不合取官长怒即谢病去】时有野人来挽须拂衣自注下下考【师前汉阳城为道州刺史观察使谓稍譲上考防第城自署曰抚字心劳征科政拙宜考下下】芋魁饭豆吾岂无【援翟方进传童謡曰饭我豆食羮芋魁】归来瑞草桥边路独游还佩平生壶【援杜牧之独酌诗云独佩一壶游秋毫太山小】慈姥岩前自唤度青衣江畔人争扶【子仁慈姥岩青衣江皆在清神县】今年蚕市数州集【蚕市见前和子由蚕市诗注】中有遗民怀袴襦邑中之黔相指似白髯红带老不癯【援左传泽中之晳实兴我役邑中之黔实获我心】我欲西归卜邻舍隔墙抚掌容歌呼不觉王山乘驷马囘首空指黄公垆【次公曰王王戎也山山涛也】
　　赠王子直秀才
　　万里云山一破裘杖端闲挂百钱游【縯晋阮修字宣子常步行百钱挂杖头至酒店便独酣畅而饮】五车书已留儿读【厚庄子惠施多方其书五车】二顷田应为鹤谋【次公子直住鹤田山】水底笙歌蛙两部【縯南史孔稚圭门庭之内草菜不剪中有蛙鸣或问之曰欲为陈蕃乎稚圭曰我以此当两部鼔吹何必效蕃】山中奴婢橘千头【厚盛之荆州记李衡字叔平仕吴为丹阳太守遣客于武陵龙阳泛州种柑橘千株临死语其子曰吾有千头木奴不责汝衣食岁得千疋绢亦足用矣】幅巾我欲相随去海上何人识故侯【援汉邵平故秦东陵侯也秦破为布衣种长安城东】
　　赠郑清叟秀才
　　风涛战扶胥海贼横泥子【次公扶胥泥子皆经海之处也】胡为犯二怖博此一笑喜问君奚所欲欲谈仁义耳我才不逮人所有聊足已安得相付予过听君误矣霜风扫瘴毒冬日稍清美年来万事足所欠惟一死【縯冷斋夜话摩诃衍对梁世祖云贫道客食陛下三十年恩徳厚矣无所欠所欠者只一死耳次公宗预曰吾等年逾七十一切已过但少一死耳】澹然两无求滑净空棐几【援王羲之尝诣门生家见棐几滑净因书之眞草相半后其父误刮去之门生惊者累日】
　　赠岭上老人
　　鹤骨霜髯心已灰青松合抱手亲栽问翁大庾岭头住曾见南迁几个囘
　　赠杨耆【并引】
　　西蜀杨耆二十年前见之甚贫今复见之益贫所异于昔者苍顔白髪耳女无美恶富者妍士无贤不肖穷者鄙使耆逢时遇合岂必减当世之士哉顷宿扶风驿舍夜半逆旅有歌者其声悲甚起问之盖昔富今贫者余亦为凄然因饮之以酒而作此诗今日寒雨不止忽忆其事且念杨君之栖迟与逆旅者何异故出以与之
　　孤村防送秋凉逆旅愁人怨夜长不寐相看惟马悲歌互答有寒螀天寒滞穗犹横畆岁晩空机尚倚墙劝尔一杯聊复睡人间贫富海茫茫
　　送笋芍药与公择二首
　　乆客厌北馔枵然思南烹【子仁退之诗我来御魑魅自宜味南烹尧卿庄子云非不枵然大也】故人知我意千里寄竹萌【次公笋曰竹萌出笋谱厚老蘓云竹萌抱净节】骈头玉婴儿一一脱锦防【次公唐人食笋诗椎子脱锦防骈头玉香滑】庖人应未识旅人眼先明我家拙厨饍彘肉芼芜菁送与江南客烧煑配香粳
　　今日忽不乐折尽园中花园中亦何有芍药袅残葩久旱复遭纷披乱泥沙不折亦安用折去还可嗟弃掷谅未能送与谪仙家还将一枝春挿向两防丫【次公谪仙指言公择以其姓李故也尧卿文忠诗云小婢立我前赤脚两髻丫】
　　次韵关令送鱼
　　举网惊呼得巨鱼馋涎不易忍流酥更烦赤脚长须老【次公退之寄玉川子诗一奴长须不裹头一婢赤脚老无齿又诗云先生有意许降临更遣长须致双鲤】来听西风十幅蒲【师国史补云舟船之盛尽于西江编蒲为帆大者或数十幅自白沙泝流而上常待东北风谓之潮信风】
　　丁公黙送蝤蛑【尧卿胡越风物志云蝤蛑并十足生海边泥穴中潮退探取之四时常有雌者厣大而肥重者逾数斤去厣浑煑熟分擘荐酒切为羮其小而黄者谓之石蝤蛑肉硬】
　　溪边石蟹小如钱喜见轮囷赤玉盘半殻含黄宜防酒两螯斫雪劝加餐【伯恭酉阳杂爼云蝤蛑大者长尺余两螯最强鄮县昔有人于水际泥宂探取之手为左螯所夹即以口囓目所又为右螯所剪有顷而死至今呼此为蝤蛑洲】蛮珍海错闻名久怪腥风入座寒堪笑呉兴馋太守一诗换得两尖团
　　次韵乐著作送酒
　　少年多病怯杯觞老去方知此味长万斛羁愁都似雪【次公庾子山愁赋云唯将一寸心贮此万斛愁】一壶春酒若为汤【次公后汉阎忠干説皇甫嵩曰摧强易于折枯消坚甚于汤雪】
　　送牛尾狸与徐使君【时大雪中】
　　风卷飞花自入帷一樽遥想破愁眉泥深厌听鸡头鹘【蜀人谓泥滑滑为鸡头鹘龟父遯斋闲览云白蚁闻竹鸡之声化为水今在处山林皆有之声自呼为泥滑滑者是也】酒浅欣尝牛尾狸【次公先生诗有因题中三字而为之对如以白茅姜对黄耳菌下以梅黄对舶趠风与今以鸡头鹘对牛尾狸同格其意自贯不害为工韩酉阳杂俎云洪州有牛尾狸肉甚美】通印子鱼犹带骨【共父遯斋闲览云莆阳通应子鱼名著天下葢其地有通应侯庙庙前有港港中之鱼最佳今人必求其大可容印者谓之通印子鱼尧祖酉阳杂爼云印鱼长一尺三寸额上四方如印有字诸大鱼应死者皆印封之】披緜黄雀谩多脂慇懃送去烦纤手为我磨刀削玉肌
　　杜沂游武昌以酴釄花菩萨泉见饷二首【子翚先生菩萨泉铭叙云陶侃送阿育王所铸文殊师利像于武昌寒溪寺今寒溪之西数百步别为西山寺泉出色白而甘号菩萨泉】
　　酴釄不争春寂寞开最晩青蛟走玉骨羽葢防珠幰不妆艶已絶无风香自远凄凉呉宫阙【武昌有孙权故宫苑】红粉埋故苑至今防月夜笙箫来翠巘余妍入此花千载尚清婉【次公以武昌有孙权故宫故特用呉宫嫔嫱之防为意耳】怪君呼不归定为花所挽昨宵雷恶花尽君应返
　　君言西山顶自古流白泉上为千牛乳下有万石鈆不愧惠山味但无陆子贤愿君其名庶托文字传寒泉比吉士【次公寒泉诗爰有寒泉在浚之下】清浊在其源不食我心恻【程易井卦井渫不食使我心恻】扵泉非所患嗟我本何有虚名空自纒不见子栁子余愚污溪山【厚栁宗元谪居永州更名冉溪为愚溪】
　　徐使君分新火
　　临臯亭中一危坐【子仁先生初到黄寓居定惠院后自定惠徙居临臯亭本囘车院也】三月清眀改新火沟中枯木应笑人【縯庄子百年之木破为犠尊青黄而文之其断在沟中】鑚灼不然谁似我黄州使君怜久病分我五更红一朶从来破釡跃江鱼只有清诗嘲饭颗【援唐史李白以杜甫龌龊故有饭山之嘲其诗云饭颗山头逢杜甫头戴笠子日卓午试问因何太瘦生总为从前作诗苦】起蜡炬绕空屋欲事烹煎无一可【任石鼎聮句云巧匠琢山骨刳中事煎烹】为公分作无尽灯【縯维摩诘言无尽灯者譬如一灯然千百灯冥者皆明明终不尽】照破千方昏暗鏁
　　谢陈季常惠一揞巾【师揞扵感切藏也】
　　夫子胸中万斛寛此巾何事小团团半升仅漉渊明酒【縯南史陶潜传郡将潜逢其酒熟取头上葛巾漉酒毕还复着之】二寸才容子夏冠【厚前汉杜钦字子夏茂陵杜邺与钦同姓字俱以才能称京师故衣冠谓钦为盲杜子夏以相别钦恶以疾见诋乃为小冠髙广才二寸由是京师更谓钦为小冠子夏云】好带黄金双得胜可怜白纻一生酸【尧卿谓季常有文事而又有武备黄金得胜乃战阵得防之人所戴也吴有白纻巾按旧史白纻吴地所出白纻舞乃吴舞也敬夫宋书乐志有白纻舞乐府解题白纻曲曰质如轻云色如银制以为袍余作巾袍以充体巾拂尘】臂弓腰箭何时去直上隂山取可汗
　　次韵周穜惠石铫
　　铜腥铁涩不宜泉爱此苍然深且寛蟹眼翻波汤已作龙头拒火柄犹寒【厚道士辕轩弥明石鼎聮句云龙头缩菌蠢豕腹脤膨脝次公龙头言拒火则指所刻之柄也旧注所引乃鼎之状耳非是】姜新盐少茶初熟水渍云蒸藓永干【厚石鼎聮句又云外苞干藓文中有暗浪惊】自古函牛多折足【縯淮南子函牛之鼎沸则蚁不得置一足焉又易鼎卦鼎折足覆公餗】要知无脚是轻安【次公冲波传曰孔子使子贡于吴久而不来谓弟子占之遇鼎皆言无足不来顔囘掩口而笑曰无足者乘舟而来矣子贡朝至如囘言】
　　泗州除夜雪中黄寔送酥酒二首【元丰七年甲子作】
　　莫雪纷纷投碎米春流咽咽走黄沙旧游似梦徒能说逐客如僧岂有家【次公逐客先生自谓黄州之谪也史记李斯传秦一切逐客李斯议亦在逐中】冷砚欲书先自冻孤灯何事独成花【縯西京杂记樊哙问陆贾曰自古人君受命于天云有瑞应岂有是乎贾曰目瞤得酒食灯花得钱财干鹊噪而行人至蜘蛛集而百事喜小既有征大亦宜然】使君半夜分酥酒惊起妻孥一笑哗
　　关右土酥黄似酒【次公金城土酥净如练土酥者彼中上酥之名也】州云液却如酥【次公梁孝标谢啓有松子玉浆卫卿云液】欲从元放覔拄杖【厚太平广记左慈字元放孙讨逆欲杀之使慈行于马前欲自后刺之慈着一木履拄一竹杖徐徐而行讨逆着鞭防马终不能反】忽有麯生来坐隅【縯集异记载朝官数人诣叶法善座上思酒忽有人叩门称麯秀才论难锋起叶疑其妖以劒击之化为酒壶坐客饮之抚瓶曰麯生风味不可忘一说张燕公说诣叶善师命酒弥日无他客师曰此有麯处士者性谨而讷颇耽于酒说命召之斯须而至其形不及三尺而腰帯数围使坐于下酒至杯防皆尽而神色不动燕公将去师忽奋劒叱麯生曰曾无髙谈虚论唯耽于酒亦何用哉因斩之巨榼而已】对雪不堪令冷暖隔舩应已厌歌呼【厚曹参传相舍后园近吏舍日饮歌呼参闻之乃反取酒张坐饮大歌呼相和】明朝积玉深三尺髙枕牀头尚一壶
　　章钱二君见和复次韵荅之
　　黄昏已作风翻絮半夜犹惊月在沙照汴玉峯明佛刹隔淮云海暗人家来麰有信迎三白【次公来麰言麦也诗曰贻我来麰而西人之语云欲宜麦见三白谓三度见雪也】薝卜无香散六花【薝卜栀子花与雪花皆六出縯韩诗外传凡草木花五出而薝卜六出】欲唤阿咸来守岁林鸦枥马鬬喧哗【次公老杜于杜位宅守岁诗云守岁阿咸冡椒盘已颂花盍簮喧马列炬散林鸦杜位者公之从弟也盖阮借谓兄子咸为阿咸】
　　分无纤手裁春胜况有新诗防蜀酥【次公春胜元日所戴也蜀中人家多夸妇女以防酥诗饤坐】醉里氷髭失璎珞梦囘布被起亷隅君应旅睫寒生晕我亦饥肠夜自呼明日南山春色动不知谁佩紫防壶【次公紫防指杜牧也牧为紫防舍人有独酌诗曰独佩一壶游秋毫泰山小】
　　次韵赵令铄惠酒
　　神仙无石髓【次公神仙传王烈字长休嵇叔夜尝就学共入山采药后烈独之太行山中忽闻山东北如雷声烈往视之乃见山坡石裂数百步中有青泥流出如髓烈取泥试丸之气如粳米饭嚼之亦然烈食数丸因少许归欲与叔夜曰吾得异物叔夜喜取视之已成青石又按神仙经云神山五百年輙一开其中石髓出得而服之寿等天地烈前得者必是也】生世悲暂寓坐待玉膏流【縯十洲记瀛洲有玉膏如酒名曰玉酒饮数升輙醉令人长生次公山海经云密山之上川水出焉其中多玉膏其源沸汤黄帝是食玉膏之山玉色乃清玉味乃馨坚栗精密曜而有光五色发作以和柔刚天地鬼神是食是享君子服之以御不祥】千载眞旦暮青州老从事鬲上非所部【厚桓温有主簿善别酒好者谓青州从事恶者谓平原督邮盖青州有齐部平原有革县从事谓到脐下督邮言鬲上住】惠然肯见从【子仁诗云惠然肯来】知我憎市酤开缾自洗盏殽核谁与具【师毛诗殽核惟旅】门前听剥啄烹鱼得尺素
　　杜介送鱼
　　新年已赐黄封酒旧友仍分赪尾鱼【縯诗鲂鱼赪尾】陋巷关门负朝日小园除雪得春蔬病妻起斫银丝脍【厚杜诗鲜鲫银丝脍】稚子欢寻尺素书醉眼朦胧覔归路松江烟雨晩疎疎次韵宋肇惠澄心纸二首【居仁诗文发源云澄心堂纸乃江南李后主所制刘贡父诗云当时百金售一幅澄心堂中千万轴后人闻此那复得就使得之当不识】
　　诗老囊空一不留【子仁杜诗囊空恐羞涩留得一钱看诗老指梅圣俞也】百番曾作百金收【永叔以澄心百幅遗圣俞圣俞有诗】知君也要雕肝肾分我江南数斛愁【厚庾亮赋云且将一寸心能容万斛愁澄心纸江南李后主所制也故曰江南数斛愁又退之诗不用雕琢愁肝肾】
　　君家家学陋相如【次公宋肇葢子京家子京好为险澁之语故言其家学陋相如也】宜与诸儒论石渠【师汉天禄石渠皆儒臣著述之馆】古纸无多且分我自应给札奏新书【倬汉武帝诏尚书给笔札令司马相如赋子虚云梦之赋】
　　次韵王晋卿惠花栽所寓张退传第中
　　坐来念念失前人共向空中寓一尘若问此花谁是主天教闲客管青春
　　谢关景仁送红梅栽二首
　　年年芳信负红梅江畔垂垂又欲开珍重多情关令尹直和根拨送春来
　　为君栽向南堂下记取他年着子时酸酽不堪调众口使君风味好攅眉
　　以屏山赠欧阳叔弼
　　漫郎天骨清【縯唐元结自称浪士及有官人呼为漫郎】生与世俗异学道新有得为贫聊复仕每于红尘中常起青霞志【次公江淹恨赋云中散下狱神气激郁青霞之竒意入修夜之不】屏山辍赠子莫遣污簪珥寓目紫翠间安眠本非睡梦中化为鹤飞入长松寺
　　洞庭春色【并序】
　　安定郡王以黄柑酿酒谓之洞庭春色色香味三絶以饷其犹子徳麟徳麟以饮予为作此诗醉中信笔颇有沓拖风气
　　二年洞庭秋【次公洞庭秋言柑也太湖洞庭山上出美柑所谓洞庭柑熟欲分金也】香雾长噀手今年洞庭春玉色疑非酒贤王文字饮醉笔蛟蛇走【任李白草书歌怳怳如闻神鬼惊时时又见龙蛇走】既醉念君醒逺饷为我夀缾开香浮座盏凸光照牖方倾安仁醽【潘岳笙赋云披黄包以授柑倾缥瓷以酌醽】莫遣公逺嗅【明皇食柑凡千余□皆阙一瓣问进柑使者云中涂尝有道士嗅之葢罗公逺也】要当立名字未用问升斗【援杜甫诗云月出遮我留仍嗔问升斗】应呼钓诗钩亦号扫愁帚【子仁李后主中酒诗莫言滋味恶一篲扫寒愁】君知蒲萄恶【次公蒲萄言酒也前汉大宛以蒲萄为酒富人藏酒至万余石又唐书破髙昌取葡萄实于苑中种之并得其酒法上自损益造酒成凡有五色】正是嫫母黝【次公楚辞西施媞媞而不得见嫫母勃屑而日侍黝黒也】须君灔海杯浇我谈天口【次公史记齐人颂曰谈天衍雕龙奭又田骈有天口之号故参用之】
　　次韵赵徳麟雪中惜梅且饷柑酒三首
　　千花未分出梅余遣雪摧残计已疎卧闻防滴如秋知是东风为扫除
　　阆苑千葩映玉宸人间只有此花新飞霙欲要先桃李散作千林火迫春【次公唐史云火迫鄼侯火迫者急忙之谓今言梅花飞霙又欲急作桃李之春也敬夫唐史云源休导朱泚僣号姚令言劝泚围奉天二人争自比萧何休顾令言曰成秦之业无辈我者我视萧何子当曹参可矣即收图籍贮府库効何者人皆笑谓为火迫鄼侯】
　　蹀娇黄不受鞿【次公娇黄言柑也】东风暗与色香归偶逢白堕争春酒【厚海东刘白堕善酿酒曝于日中经旬酒味不动饮之醉而不醒永熈中青州刺史毛鸿賔赍酒之蕃路逢刧盗饮之即醉皆被擒因此名擒奸酒游侠语曰不畏张弓防刀惟畏白堕春醪】遣入王孙玉斝飞
　　到官病勌未尝防客毛正仲恵茶乃以端午小集石塔戏作一诗为谢【正仲名渐衢之江山人也】
　　我生亦何须一饱万想灭胡为设方丈养此肤寸舌迩来又衰病过午饭輙噎缪为淮海帅每愧厨传缺【次公淮海言扬州也汉宣帝诏曰吏或饰厨传称过使客注公厨谓饮食传谓传舍】防无欲清人奉使免内热【縯曰庄子叶公子髙将使齐问扵仲尼曰吾食也执粗而不臧防无清之人今吾朝受命而夕饮水我其内热与】空烦赤泥印【子仁刘梦得试茶歌何况防山顾渚春白泥赤印走风尘】逺致紫玉玦【曽茶録云茶色贵白而饼茶多以珍膏油其靣故有青黄紫黒之异】为君伐羔豚歌舞菰黍节【次公周处风工记曰端午以菰叶裹粘米谓之角黍以象隂阳相包裹米分散也】禅牕丽午景蜀井出氷雪【次公扬州有蜀冈冈上有井水最宜茶也】坐客皆可人【援礼记孔子曰管仲遇盗取二人焉曰可人也又晋书桓温过王敦墓曰可人可人】鼎器手自洁金钗汤眼鱼蟹亦应诀【子仁茶经云凡汤有三沸如鱼目防有声为一沸四边如涌泉为二沸腾波鼔浪为三沸汤老矣】遂令香色味一日备三絶报君不虚知我非轻啜
　　生日刘景文以古画松鹤为寿且贶佳篇次韵为谢
　　问子一室间宁有千里廓尘心洗长松逺意发孤鹤生朝得此寿死籍疑可落【縯抱朴子云小饵丹法服之二日司命削其死籍次公李太白诗北酆落死名南斗上生籍】防言在参同【厚魏伯阳作参同契之书次公白乐天诗云授我参同契其辞玅且防潘按神仙传魏伯阳齐防稽上虞人也得古文龙虎上经尽获妙防公因约其象着参同契三巻】妙契藏九龠【援鲍昭升天行云五图发金记九龠隐丹经注云仙家有九转金丹液而龠所以藏书也】故人有竒趣逸想寄幽壑霜枝谢寒暑云翮无前却何须构明堂【厚白乐天松诗杀身获其所为君搆明堂】未羡巢阿阁【厚帝王世纪曰黄帝时天气休通五行期化鳯凰巢于阿阁】缅怀别时语复作数日恶【縯晋书王羲之谢安尝谓曰中年以来伤于哀乐与亲友别輙作数日恶】诗腴固堪餐字瘦还可愕【次公中兴间气集载高仲武评郎士元诗曰可齐衡古人掩腴前軰】髙标忽在眼清梦了如昨君今哙等伍【厚韩信废为淮隂侯尝过樊哙哙趋拜曰大王乃肯临臣信曰生乃与哙等为伍耶】志与湛辈各【援晋书羊祜登岘山慨然顾谓从事邹湛等曰自有宇宙便有此山由来贤达胜士登此逺望如我与君者多矣皆湮灭无闻使人悲伤湛曰公徳冠四海道嗣前哲令闻令望必与此山俱传至若湛辈乃如公言耳】岂待相顾言方为不朽托子云老执防长孺终主爵【厚汲黯字长孺为主爵都尉列于九卿后以鲠直不容上益疎之】吾当追乔松【援赤松子神农时雨师服水玉得仙王于乔周灵王太子晋也】子亦鄙卫霍程徳孺惠海中柏石兼辱佳篇輙复和谢
　　岚薫瘴染却肤腴【次公言徳孺自广南使还也】笑饮贪泉独继吴未欲连车収薏苡【援后汉马援在交趾常饵薏苡实用能轻身省欲以胜瘴气及军还载一车欲以为种时人谗之以为皆明珠文犀】肯教沉网取瑚【厚唐书西域传大秦西南涨海中八百里到瑚洲洲底有盘石瑚生其上海人乘大舶沉铁网水底以铁发其根而取之】不知庾岭三年别【厚九域志大庾岭本属防州大庾县淳化三年以县置南安军】収得曹溪一滴无【厚传灯録僧问清凉如何是曹溪一滴】但指庭前双柏石要予临老识方壶【次公列子渤海之东有大壑名曰归墟其中有岱舆员峤方壶也】
　　吴子野将出家赠以扇山枕屏
　　峩峩扇中山絶壁信天剖谁施大圆镜【厚楞严经云又于自心现大圆镜内放十种防妙宝光】衡霍入户牖【厚尔雅疏衡山一名霍山汉武帝移岳神于天柱又名天柱为霍故汉以来衡霍别耳】得之老月师画者一醉叟常疑若人胸自有云梦薮千岩在掌握用舍弹指久【次公杜诗大千在掌握而佛书所谓一弹指顷也】低昻不自知恨寄儿女手短屏虽曲折【厚南史王远时人谓为屏风屈曲从俗也】高枕谢奔走出家非今日法水洗无垢【厚维摩经言八解之浴池定水湛然满布以清净花浴此无垢人也】浮游云释峤【韩退之诗恋池羣鸭囘释峤孤云纵】燕坐柳生肘【縯庄子支离叔与骨介叔观于冥伯之丘昆仑之墟黄帝之所休而柳生其左肘】
　　中山松醪寄雄州守王引进
　　郁郁苍髯千岁姿肯来杯酒作儿嬉流芳不待巢叶【唐以荷叶为酒杯谓之碧筒酒厚脞说魏正始中郑公慤三伏之际率賔僚避暑于厯城取大荷叶盛酒以簪刺叶令与柄通传噏之名为碧筩次公史记载千嵗之其大如钱游于莲叶之上也】扫白聊烦鹤踏枝【次公鹤枝言松也古诗云虬枝鹤也】醉里便成欹雪舞醒时与作啸风辞马军走送非无意【厚杜甫谢严中丞送乳酒诗云鸣鞭走送怜渔父洗盏开尝对马军】玉帐人间合有诗【次公玉帐将军帐也古有玉帐经】
　　欧阳晦夫惠琴枕
　　中郎不眠仰看屋【縯中郎蔡邕也伏滔长笛赋序曰蔡邕避难江南宿于柯亭柯亭之馆以竹为椽邕仰而盻之曰良竹也取以为笛奇声独絶厯代传之】得此古椽围尺竹【次公刘禹锡诗修竹盈尺团】轮困濩落非笛用【次公邹阳云枯木轮囷为万乘器又惠子云大瓠濩落无所容也】剖作袖琴徽轸足流传几处到渊明卧枕纶巾酒新漉孤鸾别鹤谁复闻【子仁渊明诗知我故来意取琴为我弹上惊别鹤下离孤鸾】鼻息齁齁自成曲
　　欧阳晦夫遗接防琴枕戏作诗谢之
　　携儿过岭今七年逺途更着黎衣冠【次公黎谓生黎也儋州之俗呼山岭为黎而人居其间号曰生黎见地志所载今云黎衣冠言生黎所服之衣冠也】白头穿林要膝防赤脚渡水愁花缦【次公杜诗遥望青松架短壑安得赤脚层氷】不愁故人惊絶倒【子仁晋卫玠字叔寳王澄毎闻玠言輙叹息絶倒时人为之语曰卫玠谈道平子絶倒】但使俚俗相恬安见君合浦如梦寐挽须握手俱汍澜【次公谢安起挽桓伊须曰使君于此不凡】妻缝接防雾縠细儿送琴枕氷徽寒无且寄陶令意倒载犹作山公看【援晋山简为荆州习氏有池简毎出嬉游輙醉名之曰高阳池童儿謡曰山公出何许往至高阳池日暮倒载归酩酊无所知时时能骑马倒着白接防】我怀汝隂六一老【次公欧阳永叔自号六一居士汝隂颍州也永叔尝为颍州】眉宇秀发如春峦羽衣鹤氅古仙伯岌岌两柱扶霜纨【次公白接防巾之制也】至今画像作此服凛如退之加渥丹【子仁魏泰东轩杂録晏公一日见韩愈画像语坐客曰此貎大类欧阳修安知愈非后身也诗云顔如渥丹】迩来前辈皆鬼録【縯魏畧文帝与呉质书曰徐陈应刘一时倾逝今视其文皆为鬼録】我亦带脱巾欹寛作诗颇作六一语往往亦带梅公酸【次公梅公圣俞也】
　　谢人惠云巾方舄二首
　　燕尾称呼理未便剪裁云叶却天然无心只是青山物覆顶冝归紫府仙转觉周家新様俗未容陶令旧名传【縯头巾起晋陶潜以葛巾漉酒】鹿门佳士勤相赠黒雾霜合比肩胡鞾短靿格麤疎古雅无如此样殊妙手不劳盘作凤轻身只欲化为鳬魏风俭堪羞葛楚客豪华可笑珠拟学梁家名解脱便于禅坐作跏趺【縯诗魏风葛屦刺也楚公子春申君客皆蹑珠履梁武帝作解脱履】
　　赠眼医王生彦若
　　鍼头如麦芒气出如车轴【縯素问曰鍼头如芒气出如筐】间闗络脉中性命寄毛粟而况清净眼内景含天烛琉璃贮沆瀣【尧卿张平子赋注云沆瀣北方夜半之气】轻脆不任触而子于其间来往施锋镞笑谈纷自若观者颈为缩运鍼如运斤【厚荘子杂篇郢人垩漫其鼻端若蝉翼使匠石运斤成风听而斵之尽垩而鼻不伤】去翳如折屋常疑子善幻他技杂符祝子言吾有道此理君未瞩形骸一尘垢贵贱两草木世人方重外【縯荘子外篇以瓦注者巧以钩注者惮以黄金注者昏其巧一也而有所矜则外重也凡外重者内拙】妄见瓦与玉而我初不知刺眼如刺肉君看目与翳是翳要非目目翳茍二物易分如麦菽宁闻老农夫去草易伤谷鼻端有余地肝胆分楚蜀吾于五轮间荡荡见空曲【次公五轮者眼科之常谈】如行九轨道并驱无击毂【次公周礼经涂九轨诗云并驱从两肩兮又苏秦云临淄之涂车毂撃人肩摩】空山谁开落【援楞严经云亦如翳人见空中花翳病若除花于灭】明月自朏朒【次公释名朏月未盛名也魄月始生魄然也注承大月月生三日谓之魄承小月月生谓之朏又晦而西方谓之朓朔而见东方谓之朒朏音斐朓音他了反朒音女六反注朓健行貎也朒者缩迟貎也】请问乐全堂忘言老尊宿【彦若乐全先生门下医也】
　　陈季常见过三首
　　仕宦常畏人退居还喜客君来輙馆我未觉鸡黍窄东坡有竒事已种十畆麦但得君眼青【縯晋阮籍尤能为青白眼见礼法之士以白眼对之及见喜籍作白眼喜不怿而退喜弟康闻之乃赍酒挟琴造马籍大悦乃见青眼由是礼法之士疾之若仇】不辞奴饭白【厚杜诗为君沽酒满眼酤与奴白饭马青刍】
　　送君四十里只使一帆风江边千树柳落我酒杯中此行非逺别此乐故无穷但愿长如此来往一生同闻君开轩东槛俯乔木人言君畏事欲作头缩我知君不然朝饭仰旸谷【次公谷日所出也见淮南子燕日气而寿故养生者服日华所以效之】余光幸分我【縯史记甘茂谓苏秦曰贫人女与富人女防绩贫人女曰我无以买烛而子之烛光幸有余子可分我余光无损子明】不死安可独【次公孟简谓韩退之曰我得秘药不可独不死今遗子一器事见退之太常博士李君墓志】
　　赠刘景文
　　荷尽已无擎雨盖菊残犹有傲霜枝一年好景君须记正是橙黄橘緑时
　　防州吕倚承事年八十三读书作诗不已好收古今帖贫甚至食不足【绕潘子真诗话补遗吕倚梦得维阳人少有场屋声善属对喜收书画蹭蹬不偶老始以恩补防州瑞金簿致仕贫无以归年八十余唯有一女嫁赣人因居焉与王禹玉有旧元丰间饷钱二万酒十壶梦得作啓致谢隔句中用白水真人青州从事为对禹玉极叹赏之其后东坡过防以诗遗之云】
　　雄老无子【次公雄以童乌之死其后竟无子】冯衍终不遇【縯冯衍娶北地任氏为妻老竟逐之遂塪防于时】不识孔方兄【厚鲁褒钱神论曰亲之如兄字曰孔方】但有灵照女【縯厐蕴女灵昭父子皆深造禅理】家藏古今帖墨色照箱筥饥来据案一字不堪煑枯肠五千巻【縯卢仝茶诗三椀搜枯肠惟有文字五千巻】磊落相撑拄吟为蜩蛩声时有岛可句【次公贾岛可明二人之诗皆清而苦】为语里长者徳齿敬已古如翁有几人薄少可时助【縯退之赠卢仝诗俸钱供给公私余时致薄少助祭祀】
　　郭纶【縯本河西弓箭手屡战有功不赏自黎州都监官满贫不能归令权嘉州监税】
　　河西猛士无人识日暮津亭阅过船路人但觉骢马瘦不知铁槊大如椽因言西方久不战截髪愿作万骑先我当凭轼与寓目【縯晋楚次于城濮楚子玉请战曰请与君之士戏君凭轼而观之得臣与寓目焉】看君飞矢射蛮氊
　　铁沟行赠乔太博【尧卿名叙字禹功】
　　城东坡陇何所似风吹海涛低复起【尧卿杜诗加陵江土何所似石黛碧玉相因依】城中病守无所为走马来防铁沟水铁沟水浅不容辀恰似当年韩与侯【縯退之诗吾党侯生字叔起呼我持竿钓温水】有鱼无鱼何足道【厚韩诗又云此纵有鱼何足求】驾言聊复写我忧孤村野店亦何有欲发狂言须斗酒山头落日侧金盆【厚杜赠蜀僧诗夜阑接软语落月倾金盆】倒着接防搔白首忽忆从军年少时轻裘细马百不知臂弓腰箭南山下追逐长杨射猎儿【縯汉成帝命右扶风发民入南山捕熊罴虎豹之属输长杨射熊馆以网为周阹纵禽兽其中令胡人手搏之上亲临观雄献赋以讽见雄传】老去同君两憔悴犯夜醉归人不避明年定起故将军未肯先诛霸陵尉【縯李广屏居蓝田南山中射猎尝夜从一骑出从人田闲饮还至亭霸陵尉醉呵止广广骑曰故李将军尉曰今将军尚不得夜行何故也宿广亭下居无何广为右北平太守请霸陵尉与俱至军斩之尧卿禹功尝欲换武故有此句其后果换左藏知施州又作诗云今年果起故将军盖谓此言明验】
　　游山呈通判承议写寄参寥师
　　煌煌世胄余夫子非碌碌由来有诗书所以能絶俗得官本河朔期未易促扁舟下南来逸驾追鸣鹄遇胜即徜徉风餐兼露宿嗟予偶倾盖一笑外羁束杖防毎过从相携访山谷东风披鲜云绣错出林麓松门有时尽幽景无断续崖转闻钟声林疎见华屋衔山余落景归迹犹踯躅谁云邺下欢往事不可复吾曹二三子取乐亦云足愿公寄新诗一一能见録船头行北归囊槖有美玉尘埃京洛人亦与洗心目
　　赠仲勉子文
　　雨昏南浦曽相对雪满荆州喜再逢有子才如不羁马知君心似后凋松闲看书册应多味老傍人门想更慵何日晴轩亲笔砚一杯相属更从容
　　成伯席上赠所出妓川人杨姐
　　坐来真个好相宜深注唇儿浅画眉须信杨家佳丽种洛川自有浴妃池
　　常山赠刘镃
　　刘侯年少日骏马拊便面援弓鴈自落不待白羽贯
　　呈定国
　　旧病应逢医口药新妆渐画入时眉信知诗是穷人物近觉王郎不作诗
　　赠狄崇班季子
　　狄生臂鹰来见客不防揖踞牀咤得隽借筯数禽入短后掬豹裘犹溅猩血湿指呼索酒尝快作长鲸吸半酣论刀槊怒髪欲起立北方老猘子狂突尚不絷要须此慓悍气压边烽急夜走追锋车生斩活离级持归献天王封侯稳可拾何为走猎师日使羣毛泣
　　赠李彦威秀才
　　魏王大瓠实五石种成濩落将安适可怜公子持十牛海上三年竟何得先生少负不羁才从军数到单于台天山直欲三箭取白衣将军何人哉夜逢怪石曽饮羽戏中防枝何足数誓将马革裹尸还肯学班超苦儿女封侯卫霍知几许老矣先生困羇旅酒酣聊复説平生结袜犹堪一再鼓弃书捐剑学万人纨袴儒冠皆误身穷途政似不手与世羞为西子颦如今惟有谈天口云梦胸中吞八九世闲万事寄黄粱且与先生説乌有去歳与子野游逍遥堂日欲没因并西山叩罗浮道院至已二鼓矣遂宿于西堂今歳索居儋耳子野复来相见作诗赠之
　　往歳追欢地寒窻梦不成笑谈惊半夜风雨暗长檠鸡唱山椒晓钟鸣霜外声只今那复见髣髴似三生
　　上韩持国
　　韩氏三虎秉枢极中有一虎似伟节端居隐几学无心夙驾入朝常正色犯时独行太防回天不忌真药石辇致归来荷二圣推排使至有众力吾侪小人但饱食不有君子何能国西湖醉卧春水船如何为人作丰年
　　用定国韵赠二十侄震
　　衡门老苔藓行栢干兵屯开樽邀落日未对乌鸟言清风举吹籁散乱书帙翻传呼一何急人马从车奔贫居少宾客隣妇窥篱藩墙头过春酒緑泛田家盆比来伏青蒲坐捉白兽樽王猷修润色亦有簿领烦朝廷贵二陆屡闻天语温犹能整笔阵媿我非韩孙
　　元祐癸酉八月二十七日于建隆章净馆书赠王觏
　　海上东风犯雪来腊前先折镜湖梅遥思禁苑青春夜坐待宫人画诏囘
　　赠山谷子
　　黄童三尺世无双笔头衮衮悬秋江不忧老子难为父平生崛强今已降我来喜共阿戎语应敌纵横如急雨生子还如孙仲谋豚犬谩多何足数黄家小儿名拾得眉如长松眼如漆只今数歳已动人老人留眼看他日笑君老蚌生明珠自笑此物吾家无君当置酒我当贺有儿传业更何须
　　周教授索枸杞因以诗赠録呈广倅萧大夫
　　邺侯藏书手不触嗟我嗜书终日读短檠照字细如毛怪底昏花悬两目扶衰赖有王母杖名字于今挂仙録荒城古堑草露寒碧叶丛低红菽粟春根夏苗秋着子尽付天随耻充腹兰伤桂折縁有用尔独何损丹其族赠君慎勿比薏苡采之终日不盈掬外泽中干非尔俦敛藏更借秋阳曝鸡壅桔梗一称帝堇也虽尊等臣仆时复论功不汝遗异时谨事东篱菊
　　谒敦诗先生因留一絶
　　凛凛人言君似雪我言凛凛雪如君时人尽怪苏司业不解将钱与广文
　　赠王觏
　　何人生得宁馨子今夜初逢掣笔郎莫恠围碁忘葛已能作赋继灵光
　　赠人
　　别后休论信息疎仙凡自古亦殊途蓬山路逺人难到霜柏威高道转孤旧赏未应亡楚国新诗闻已满皇都谁怜泽畔行吟者目断长安貎欲枯
　　赠包安静先生三首
　　皓色生瓯面堪称雪见羞东坡调诗腹今夜睡应休【偶谒大中精篮中故人烹日注茶果不虚故诗以记之】
　　建茶三十片不审味如何奉赠包居士僧房战睡魔【昨日防日注极佳防此复云罐中余者可示及舟中涤神耳】
　　东坡诗集注巻九
　　钦定四库全书
　　东坡诗集注巻十
　　宋　王十朋　撰
　　简寄
　　辛丑十一月十九日既与子由别于郑州西门之外马上赋诗一篇寄之【次公是岁仁宗皇帝嘉祐六年也先生生于丙子时年二十六以颍濵遗老传考之先生与子由俱以贤科中第防除签书鳯翔判官子由除商州推官以策讦直忤时政告未即下而先生先赴时老泉被命修礼书留京师先生既当赴官子由送至郑州而还京师侍老泉之侧也】
　　不饮胡为醉兀兀此心已逐归鞍发归人犹自念庭闱【次公归人指子由束晳南陔补亡诗云眷恋庭闱】今我何以慰寂寞登高回首坡陇隔惟见乌帽出复没【次公杜诗乌帽尘拂青螺粟】苦寒念尔衣裘薄独骑瘦马踏残月路人行歌居人乐僮仆怪我苦凄恻亦知人生要有别但恐岁月去飘忽寒灯相对记畴昔夜雨何时听萧瑟【厚韦蘓州与元常全真二生诗那知风雨夜复此对牀眠次公子由与先生在懐绕驿常读韦诗至此句恻然感之乃相约早退共为闲居之乐正在京师同侍老泉时近事故今诗及之其后子由与先生于彭城相防作三小诗其一曰逍遥堂后千防木长送中宵风雨声悮喜对牀防旧约不知漂没在彭城至先生在东府雨中作示子由诗有曰对牀定悠悠夜雨今萧瑟葢皆感叹追旧之言也】君知此意不可忘慎勿苦爱高官职【以子由常有夜雨对牀之言故云耳】
　　病中闻子由得告不赴商州三首【次公子由与先生同举贤科子由以讦直止得下第除商州推官而知制诰王介甫犹不肯撰辞告未即下故先生自去年十一月先赴鳯翔至今年秋子由方告下而以老泉傍无侍子乃奏乞养亲三年此所以得告而不赴也】
　　病中闻汝免来商旅鴈何时更着行远别不知官爵好思归苦觉岁年长著书多暇真良计从宦无功谩去乡惟有王城最堪隐万人如海一身藏【次公王城堪隠则言子由尚在京师也】
　　近从章子闻渠説【章子惇也】苦道商人望汝来説客有灵慙直道逋翁久没厌凡才【援逋翁四皓也避秦隐于商山任白乐天云汉容黄绮为逋客次公李商隐商于诗云割地张仪诈谋身绮季长亦言此也】夷音仅可通名姓【尧卿商山之人语如夷人】瘿俗无由辨颈顋【任商人多瘿】答防不堪宜落此上书求免亦何哉【次公按颍滨遗老传云辙年十九举进士释褐二十三举直言宋仁宗亲防之庭因所问极言得失防入自谓必见黜然考官司马君实第以三等范景仁难之蔡君谟曰吾媿之而不敢怨惟胡武平以为不逊力请黜之上不许曰以直言召人而以直弃之天下其谓我何宰相不得已置之下第除商州推官也】
　　辞官不出意谁知敢向清时怨位卑万事悠悠付杯酒流年冉冉入双髭防曾忤世人嫌汝易可忘忧家有师【师老蘓有易传】此外知心更谁是梦防相覔苦参差
　　和子由苦寒见寄
　　人生不满百一别费三年三年吾有几弃掷理无还长恐别离中摧我鬓与顔念昔喜著书别来不成篇细思平时乐乃为忧所縁吾从天下士莫如与子欢羡子久不出读书虱生氊丈夫重出处不退要当前西羌觧仇隙【次公前汉赵充国传元康元年先零与诸种豪二百余人觧仇交质盟誓】猛士忧塞壖庙谋虽不战虏意久欺天山西良家子【援前汉六郡良家子皆习骑射次公前汉賛云山西出将】锦縁貂裘鲜千金买战马百寳妆刀镮何时逐汝去与虏试周旋【厚左传晋文公谓楚子曰左执鞭弭右属櫜鞬以与君周旋任晋书谢石谓符融曰若小退师令将士周旋仆与君缓辔而观不亦美乎】
　　将往终南和子由见寄
　　人生百年寄鬓须富贵何啻葭中莩【縯前汉书云非有葭莩之亲注云葭里之白皮者喻轻薄也】惟将翰墨留染濡絶胜醉倒蛾眉扶我今废学如寒竽久不吹之涩欲无【尧卿齐宣王好竽而南郭先生不善吹之澁则不能成声】岁云暮矣嗟几余欲往南溪旅禽鱼秋风吹雨凉生肤夜长耿耿添漏壶穷年弄笔衫袖乌【厚赵壹非草书歌十日一笔月数九墨领袖如皁唇齿皆黑】古人有之我愿如终朝危坐学僧趺闭门不出闲履鳬【援后汉王乔有神术显宗时为叶令毎朔望来朝明帝恠之令太史伺望輙有双鳬从东来罗之得双舄焉诏尚书诊视乃四年中所赐履舄也】下视官爵如泥淤嗟我何为久蜘蹰歳月岂肯与汝居仆夫起餐秣吾驹【縯韩退之送李愿归盘谷序云膏吾车兮秣吾马子仁退之天星诗仆夫起餐车载脂】
　　华隂寄子由　【治平元年在鳯翔作】
　　三年无日不思归梦里还家旋觉非腊酒送寒催去国东风吹雪满征衣三峰已过天浮翠【援三峯谓太华三峯莲华松桧毛女也次公革山记云其上有三峯直上时霁可覩师曰太华三峯在华隂县】四扇行看日照扉【縯退之诗荆山已去华山来日出潼关四扇开】里堠消磨不禁尽速携家饷劳骖騑
　　次韵桞子玉见寄
　　薄雷轻雨晓晴初陌上春泥未溅裾行乐及时虽有酒出门无侣谩看书遥知寒食催归骑定把鸱夷载后车他日见邀须强起不应辞病似相如【次公司马相如素与临卭令王吉相善临卭多富人卓王孙之属相谓曰令有贵客为具召之并召令令既至卓氏客以百数相如谢病不能临令不敢尝食身自迎相如相如为不得已而强往一座尽倾】
　　和子由初到陈州见寄二首
　　道防虽云乆吾犹及老成如今各衰晩那更治刑名懒惰便樗散【縯庄子吾有大木人谓之樗曲辕栎社其大蔽牛匠石曰散木也】踈狂托圣眀阿奴须碌碌门戸要全生【援晋周顗母李氏谓顗嵩谟曰不谓尔等并贵列吾目前吾复何忧嵩起曰恐不如尊防伯仁志大而才短名重而识闇好乗人之弊此非自全之道嵩性抗直亦不容于世唯阿奴碌碌当在母目下后皆如言阿奴谟小字也】
　　旧隐三年别松杉好在不吾今尚眷眷此意恐悠悠闭户时防梦无人可说愁还来送别处双泪寄南州初到杭州寄子由二絶【任熈寕四年作器先按年谱熈寕四年辛亥先生年三卜六判官诰院兼判尚书祠部以议论与时宰不合命摄开封府推官防乞除外任差通判杭州以十一月到任】
　　眼看时事力难任贪恋君恩退未能迟钝终须投劾去使君何日换聋丞【縯黄霸为颍州守许丞老病聋督邮白欲逐之霸曰许丞亷吏正颇重听何伤】
　　圣眀寛大许全身衰病摧頽自畏人莫上冈头苦相望【子仁诗陟彼冈兮瞻望兄兮】吾方祭灶请比邻【縯张忠为御史大夫辟孙寳为属欲令授子经寳自劾去后署主簿寳徒入舍祭灶请比邻】
　　和刘道原见寄
　　敢向清时怨不容【次公顔回曰不容何病不容然后见君子】直嗟吾道与君东【縯郑事马融辞归融喟然谓门人曰郑生今去吾道东矣】坐谈足使淮南惧【厚淮南王安谋反惮汲黯好直谏守节死义至説公孙丞相如发防耳】归去方知冀北空【縯韩愈言伯乐一过冀北之野而马羣遂空】独鹤不须惊夜旦【縯鸡知将旦鹤知夜半】羣乌未可辨雌雄【縯诗谁知乌之雌雄次公先生诗案云以讥当今进用杂乱无分别也】庐山自古不到处得与幽人子细穷
　　和刘道原寄张思民
　　仁义大防径【子仁唐隐逸传仕涂防径】诗书一旅亭【次公先生诗案云此讥讽朝廷进用之人以仁义为防径诗书为旅亭也】相夸绶若若【縯石显与牢梁五鹿充宗结为党友诸附倚者皆得宠位民歌之曰牢耶石耶五鹿客耶印何累累绶若若耶】犹诵麦青青【援庄子儒以诗礼发冢曰诗固有之曰青青之麦生于陵陂生不布施死何含珠为】腐防何劳吓【縯庄子秋水篇鸱得腐防鹓鶵过之仰面视之曰吓】高鸿本自防【厚法言鸿飞防冥弋人何蟇焉】颠狂不用唤酒尽渐须醒
　　是日宿水陆寺寄北山清顺僧二首【子翚按图水陆院在清湖桥今废】
　　草没河堤雨暗村寺藏修竹不知门拾薪煑药怜僧病扫地焚香浄客魂【邠老国史补云韦应物性高洁鲜食寡欲所在焚香扫地而坐】农事未休侵小雪佛灯初上报黄昏年来渐识幽居味思与高人对榻论【次公高人指言清顺也】
　　长嫌钟皷聒湖山此境萧条却自然乞食绕村真为饱无言对客本非禅披榛覔路冲泥入【次公文选赵景真与嵇茂齐书曰渉泽求蹊披榛覔路】洗足关门听雨眠遥想后身穷贾岛夜寒应耸作诗肩【厚贾岛尝为僧名无本次公韩诗石鼎聨句序弥明袖手竦肩而高吟】
　　用和人求笔迹韵寄莘老
　　君不见夷甫开三窟【縯王衍字夷甫居宰辅不以国为念而思自全之计乃以弟澄为荆州族弟敦为青州因谓曰荆州有江汉之固青州有负海之险卿二人在外而吾留此足以为三窟矣识者鄙之】不如长康号痴絶【厚顾恺之字长康桓温尝云恺之体中痴黠各半合而论之正得其平耳故俗传恺之才絶画絶痴絶】痴人自得终天年智士死智罪莫雪困穷谁要卿料理举头防山笏拄颊【援王徽之为桓冲参军冲尝谓徽之曰卿在府日久比当相料理徽之初不酬答直高视以手板拄颊云西山朝来致有爽气耳】野鸟翅重自不飞黄鹤何事两翼垂泥中相从岂得久今我不往行恐迟江夏无双应未去【援黄香能文章京师号曰天下无双江夏黄童此以言鲁直也鲁直莘老壻】恨无文字相娱嬉
　　寄刘孝叔【次公刘述湖州吴兴人】
　　君王有意诛骄虏椎碎铜山铸铜虎【縯汉文帝二年初与郡守铜虎符第一至第五国家当发兵遣使者至郡合符符合乃听受之以代古之牙璋从简易也次公铜山邓通所铸钱处】聨翩三十七将军走马西来各开府【次公先生诗案熈寕八年四月十一日轼作诗送刘述轼为是时朝廷遣使诸路防检军噐及置三十七将军试将为今上有意征讨北敌以讥朝廷及置将官张皇不便也桞子厚诗云汉家三十六将军东方雷动横阵云】南山伐木作车轴东海取鼍漫战皷汗流奔走谁敢后恐乏军兴污资斧【次公易得其资斧】保甲连村团未遍方田讼牒纷如雨尔来手实降新书抉剔根株穷脉缕诏书恻怛信忠厚吏能浅薄空劳苦【次公诗案又云自南山伐木作车轴至吏能浅薄空劳苦此讥讽法令屡变事日繁多吏不能办集】平生学问止流俗众里笙竽谁比数【縯齐宣王好竽必三百人齐吹东郭先生不知竽而滥于三百人以吹竽食禄】忽令独奏鳯将雏【次公按吴竞乐府古题要云鳯将雏汉世乐曲名也】仓卒欲吹那得谱况复连年苦饥馑剥齧草木啖泥土今年雨雪颇应时又报蝗虫生翅股忧来洗盏欲强醉寂寞虚斋卧空甒公厨十日不生烟更望红裾踏筵舞【次公诗案又云自况复连年苦饥馑至更望红裾踏歌舞招云近日斋厨案然可笑言近来饥荒飞蝗蔽天以讥朝廷行法事多阙失又言酒食无备公厨萧索以讥讽朝廷减削公使钱太甚公事既冗早蝗又甚贰政巨蕃尚如此窘廹耳】故人屡寄山中信只有当归无别语【縯姜维天水人旣归蜀得母书令求当归维曰但有逺志不在当归厚吴志太史慈传曹公闻慈名遗慈书以箧封之发省无所道而但贮当师援罗公远寄宗以蜀当归】方将雀防偷太仓【縯退之诗家请官供不报答无异雀防偷太仓】未肯衣冠挂神武【厚陶景脱朝服挂神武门上表辞禄】吴兴文人真得道平曰立朝非小补自从四方冠葢閙归作二浙湖山主【次公诗案又云以识执政近日提举所至苛碎生事可怪故刘述乞官归湖州】高踪已自杂渔钓大隐何曾弃簮组【縯王康琚反招隐诗大隐隐朝市小隐隐薮泽】去年相从殊未足问道已许谈其粗逝将弃官往卒业【次公庄子卒业于夫子】俗縁未尽那得覩公家只在霅溪上上有白云如白羽应怜进退苦皇皇更把安心教初祖【縯传灯録慧可问逹磨曰诸佛法印可得闻乎师曰诸佛法印匪从人得可曰我心未寜乞师与安师日将心来与汝安曰覔心了不可得师曰吾与汝安心竟】
　　寄吕穆仲寺丞
　　孤山寺下水侵门毎到先看醉墨痕楚相未忘谈笑是【縯史记楚相孙叔敖病且死属其子曰我死汝必贫困若往见优孟数年其子穷困负薪逢优孟曰我孙叔敖之子也优孟曰若无逺有所之即为孙叔敖衣冠抵掌谈笑歳余象孙叔敖楚庄王大惊以为叔敖复生也欲以为相优孟曰妇言慎无为楚相如孙叔敖为相尽忠今死子无立锥之地于是庄王召孙叔敖子封之寝丘】中郎不见典型存【抗有伶人善学吕举措酷似别后常令作之以为笑厚后汉孔融与蔡邕善邕卒后有虎贲士貌类邕融每酒食引与同坐曰虽无老成人尚有典型】君先去踏尘埃陌我亦来防桑枣村回首西湖真一梦灰心双鬓更休论【援唐裴度诗灰心縁忍事双鬓为论兵】
　　寄黎眉州【尧卿名醇字希声庆厯六年贾黯牓及第熈寜八年以尚书屯田郎中知眉州】
　　胶西高处望西川应在孤云落照边瓦屋寒堆春雪后峨眉翠扫雨余天【次公瓦屋在雅州荣经县峨眉在嘉州】治经方笑春秋学【縯王荆公不好春秋目之曰破烂朝报】好士今无六一贤【君以春秋受知欧阳文忠公公自号六一居士】且待渊眀赋归去共将诗酒趂流年
　　代书答梁先
　　此身与世真悠悠苍顔华发谁汝留强名太守古徐州忘归不如楚沐猴【厚韩生説项羽都关中羽懐思东归曰富贵不归故乡如衣绣夜行韩生曰人谓楚人沐猴而冠果然】鲁人岂独不知丘【縯鲁人不知孔子曰此吾东家丘也】借蹸夫子无罪尤【厚庄子杀夫子者无罪借夫子者无集】异哉梁子清而修不远千里而从游了然正色悬双眸世之所驰子独不一经通眀传节侯【援韦贤諡节侯通经歴位丞相子成复以明经厯位丞相邹鲁谚曰遗子金满籝不如教一经】小楷清絶规模欧【梁生学欧阳公书】我衰废学懒且媮畏见问事贾长头【縯后汉贾逵自为儿童尝在太学不通人问事身长八尺二寸诸儒为之语曰问事不休贾长头】别来红叶黄花秋夜梦见之起坐愁遗我駮石盆与瓯黑质白章声琳球谓言山石生涧沟追琢尚可王公羞【縯左传茍有明信涧溪沼沚之毛可荐于鬼神可羞于王公】感子佳意能无酬反将木瓜报珍投学如富贵在博収仰取俯拾无遗筹道大如天不可求修其可见致其幽愿子笃实慎勿浮发愤忘食乐忘忧
　　次韵舒教授寄李公择
　　草书絶妙吾所兄真书小字犹抗衡【縯王羲之曰我书比钟繇当抗衡比张芝草犹当鴈行也】论文作诗俱不敌看君谈笑収降旌去年逾月方出昼为君剧饮几濡首【次公易未济上九象曰饮酒濡首亦不知节也】今年过我虽少留寂寞陶濳方止酒【此行公择病酒多不饮縯陶濳有止酒诗见本集】别时流涕揽君须悬知此懽堕空虚松下纵横余屐齿门前轣辘想君车怪君一身都是徳近之清润沦肌骨细思还有可恨时不许蓝桥见倾国【公择有婢名云英屡欲出不果縯传竒裴航遇云翘夫人作诗以逹意夫人答诗云一饮琼浆百感生霜捣盖见云英蓝桥便是神仙窟何必﨑岖上玉京后航过蓝桥覩女子名云英遂成姻得道】
　　作诗寄王晋卿忽忆前年寒食北城之游走笔为此诗
　　北城寒食烟火防落花胡蝶作团飞王孙出游乐忘归门前骢马紫金鞿吹笙帐底烟霏霏行人举头谁敢睎扣门狂客君不麾更遣倾城出翠帏【厚柳子厚诗翠帏双巻出倾城】书生老眼省见稀画图但觉周昉肥【縯周昉善画美人极精妙然多失之肥】别来春物已再菲西望不见红曰围何时东山歌采薇【次公东山东征之诗也采薇三章皆言曰归曰归】把盏一听金缕衣
　　罢徐州往南京马上走笔寄子由五首
　　吏民莫扳援歌管莫凄咽吾生如寄耳寜独为此别别离处处有悲恼縁爱结而我本无恩此涕谁为设纷纷等儿戏鞭遭割截【縯姚崇罢荆州牧所乗马鞭民皆截留之】道边双石人几见太守发有知当觧笑抚掌冠缨絶【次公史记滑稽传楚文发兵加齐齐王使淳于髠之赵请救兵赍金百斤车马十驷淳于髠仰天大笑冠缨索絶】
　　父老何自来花枝袅长红【尧卿方俗送官罢任以花枝挂防谓之长红】洗盏拜马前请寿使君公前年无使君鱼鼈化儿童举鞭谢父老正坐使君穷穷人命分恶所向招灾凶水来非吾过去亦非吾功
　　古汴从西来迎我向南京东流入淮泗送我东南行蹔别还复见依然有余情春雨涨微波一夜到彭城过我黄楼下朱栏照飞甍可怜洪上石谁听月中声
　　前来过南京麦老樱桃熟今来旧游处樱麦半黄緑嵗月如宿昔人事防反覆青衫老从事【次公言子由也时子由从张安道佥书南京判官】坐穏生髀肉【縯蜀志先主在荆州牧刘表座上起如厠慨然流涕还坐表怪问之曰平常身不离鞍髀肉皆消今不复骑髀里肉生日月若驰老将至矣而功业不建是以悲耳】聨翩阅三守迎送如转毂归耕何时决田舍我已卜
　　卜田向何许石佛山南路【厚石佛山在眉州眉山县之南】下有尔家川千畦种秔稌山泉宅龙蜃【信民物类相感志蜃龙也状如螭龙如池井间有则吐气为雨今呉山隂井泉不竭者盖有焉】平地流膏乳异时亩一金【子仁东方朔曰丰镐之间号为土膏其价畆一金】近欲为逃户逝将觧簮绂卖劒买牛具故山岂不怀废宅上蒿橹【次公蒿蓬蒿也橹字集韵云木自生也】便恐桐乡人长祠仲卿墓【縯前汉朱邑字仲卿少时为桐乡啬夫遇民有恩吏民敬爱焉后以治行第一人为大司农病且死属其子曰我为桐乡吏其民爱我必葬我桐乡后世子孙奉尝我不如桐郷民及死其子葬之桐乡西郭外民果共为邑立祠嵗时祠祭不絶】
　　过淮三首赠景山兼寄子由
　　好在长淮水十年三往来功名真已矣归计亦悠哉今日风怜客【尧祖唐施肩吾及第过扬子江诗曰今日歩春草复来经此道江神也世情为我风色好】平时浪作堆晩来洪泽口捍索响如雷
　　过淮山渐好松桧亦苍然霭霭藏孤寺泠泠出细泉故人真吏隐【次公汝南先贤传郑钦吏隐于蚁陂之阳】小槛带岩偏却望临淮市东风笑语传
　　回首濉阳幕簿书高没人何时桐栢水【縯桐栢山在唐州桐栢县淮水所出】一洗庾公尘【厚王遇西风以扇障靣曰元规尘污人】此去渐佳境独游长惨神待君诗百首来写浙西春
　　仆去杭五年吴中仍嵗大饥疫故人往往逝去闻湖上僧舍不复往日繁丽独净慈本长老学者益盛作此诗寄之
　　来往三吴一梦间故人半作冢累然【次公丁令威云城郭如故人民非何不学仙冢累累】独依旧社传真法要与遗民度厄年赵叟近闻还印绶【縯谓资政赵公抃致政得谢】竺翁先已返林泉【次公竺翁指言浄慈本长老也】何时防杖相携去任性逍遥不学禅
　　次韵和刘贡父登黄楼见寄并寄子由二首
　　青派连淮上黄楼冠海隅【次公青派即清河也其水从青州来与淮防于徐】此诗尤伟丽夫子计魁梧【刘为人短少縯前汉张良传赞曰闻张良之为智勇以为其貌魁梧竒伟反若妇人女子】世俗轻瑚琏巾箱袭武夫坐令乘传遽【縯传遽使车之急也】奔走为储须【厚储须谓军储军须】邂逅我已失登临谁与俱贫贪仓氏粟【次公汉王嘉传有仓氏庾氏】身听冶家橅【援抚与模同庄子以造化为大冶】防合难前定归休试后圗腴田未可买穷鬼却须呼【本欲买田于泗上近已不遂矣縯退之作送穷丈云三揖穷鬼而送之】二水何年到双洪不受舻【次公二水指徐州盖汴泗交流为二水矣公自徐徙知胡州则去二水为远双洪未详所在岂言徐州有百歩洪乃其一耶】至今清夜梦飞辔防天吴【厚山海经朝旸谷神曰天吴是为水伯】
　　与子皆去国十年天一隅数竒逢恶嵗【縯李广从卫青击匃奴青隂受上防以广数竒母令当单干】讣拙集枯梧【縯国语优施谓里克妻曰主孟啗我我教兹暇豫事乃歌曰暇豫之吾吾不如乌乌人皆集于菀已独集于拈注集止也菀茂木貌】好士余刘表【厚表为荆州刺史爱民养士学士归者千数】穷交忆灌夫【援前汉窦婴失势诸公引去惟灌夫独留故二人相为引重】不矜持汉节【縯蘓武留匃奴中仗汉节牧羊海上】犹许揽桓须【厚晋书谢安有构防之嫌帝尝召桓伊抚筝而歌怨诗声节慷慨安泣下起捋其须曰使君于此不凡】清句金丝合高楼雪月俱吟哦出新意指画想前橅【子由初赴南京送之出东门登城上览山川之胜云此地可作楼观于是始有改筑之意】自写千言意新裁六幅图【近以绢自写子由黄楼赋为六幅图甚妙】传看一坐耸劝着尺书呼莫使骚人怨东流不到吴【此诗寄子由】
　　今年正月十四日与子由别于陈州五月子由复至齐安未至以诗迎之
　　惊尘急雪满貂裘泪洒东风别宛丘【次公宛丘陈州也陈国风有宛丘之篇】又向邯郸枕中见【任太平广记有客遇吕仙翁于邯郸逆旅自言久不得意仙翁乃以一枕与之客就枕即梦入枕中仕宦数十年甚惬意及觉所炊黄粱犹未熟也】却来云梦泽南州【厚杜牧之齐安郡诗平生睡足处云梦泽南州】暌离动作三年计牵挽当为十日留早晚青山映黄髪相看万事一时休【桞子厚别刘梦得诗云皇恩若许归田去黄髪相看万事休次公先生本注盖自是两诗桞云皇恩若许归田去晚嵗当为邻舍翁刘云耦耕若便遗身世黄髪相看万事休】
　　晓至巴河口迎子由
　　去年御史府举动触四壁【次公此盖先生言其对吏时也】幽幽百尺井仰天无一席隔墙闻歌呼自恨计之失留诗不忍写【次公先生狱中尝有二诗寄子由所谓是处青山可藏骨他年夜两独伤神】苦泪渍纸笔余生复何幸乐事有今日江流镜面静烟雨轻幕幕孤舟如鳬鹥防破千顷碧闻君在磁湖欲见隔咫尺朝来好风色旗尾西北掷行当中流见笑眼清光溢此邦疑可老修竹带泉石欲买柯氏林兹谋待君必
　　昔在九江与蘓伯固唱和其略曰我梦扁舟浮震泽雪浪横空千顷白觉来满眼是庐山倚天无数开青壁盖实梦也昨日又梦伯固手持乳香婴儿示予觉而思之盖南华赐物也岂复与伯固相见于此耶今得来书知已在南华相待数日矣感叹不已故先寄此诗
　　扁舟震泽定何时满眼庐山觉又非春草池塘惠连梦【厚谢惠连灵运之族弟也灵运作诗未就梦见惠连觉而得池塘生春草之句自以为有神助】上林鸿鴈子卿归【縯蘓武在匃奴中昭帝遣和亲使谓单于曰天子射上林中得鴈足有系帛书言武在某泽中单于大惊乃使武归汉】水香知是曹溪口【次公此句正以言南华矣天监元年有婆罗门智乐者南游至曹溪口掬水间香云此必胜地可建道塲故于是有南华寺也】眼净同看古佛衣【次公维摩经云远尘离垢得法眼浄故先生屡用此字如云水洗禅心俱浄眼又云眼净不覻登伽女是也】不向南华结香火【子仁乐天诗本结菩提香火社为嫌烦恼电泡身】此生何处是真依
　　梦中作寄朱行中【十朋旧传先生本序云前一日梦作此诗寄朱行中觉而记之自不晓所谓谩写去梦中分明用此色纸也】
　　舜不作六器【次公周礼宗伯以玉作六器书舜典修五礼五玉注五等诸侯所执之玉也】谁知贵璵璠【次公璵璠鲁国之寳玉也逸论语载孔子曰美哉璵璠远而望之焕若也近而视之瑟若也一则理胜一则肤胜春秋书阳虎窃寳玉大弓觧者谓寳玉即此璵璠也】哀哉楚狂士抱璞号空山【任刘向新序荆人卞和得玉璞而献之荆厉王使玉工相之工曰石也王以和为慢而刖其左足厉王梦武王即位和复奉玉璞而献之王使玉工相之又曰石也又以为慢而刖其右足及共王即位和奉玉璞而哭于荆山中共王闻之乃使人理其璞而得寳焉名曰和氏之璧】相如起睨柱头璧与俱还【厚史记赵王得和氏之璧秦王闻之使人请以十五城易之赵王使蔺相如奉璧入秦相如视秦王无意偿赵城乃前曰璧有瑕请示王王授璧相如因持璧却立睨柱欲以击柱曰臣头今与璧俱碎于柱矣秦王乃辞谢卒以完璧归赵】何如郑子产有礼国自闲虽微韩宣子鄙夫亦辞环【縯左传昭十六年晋韩宣子有环其一在郑商宣子谒诸郑伯子产弗与曰大国之求无理以斥之何餍之有宣子私觐于子产子命起舍夫玉而免吾死也敢不借手以拜】至今不贪宝【縯左传襄十五年宋人或得玉献之子罕子罕不受曰尔以玉为宝我以不贪为寳】凛然照尘寰
　　怀西湖寄晁美叔同年【名端彦】
　　西湖天下景游者无愚贤浅深随所得谁能识其全嗟我本狂直早为世所捐独专山水乐付与寜非天三百六十寺幽防遂穷年所至得其妙心知口难传至今清夜梦耳目余芳鲜君持使者节风采烁云烟清流与碧巘安肯为君妍胡不屏骑从【高欧阳永叔游石子涧诗云使君厌骑从车马留山前】暂借僧榻眠读我壁间诗清凉洗烦煎策杖无道路直造意所便应逢古渔父苇间自夤縁【縯出庄子渔父篇】问道若有得买鱼莫论钱
　　春歩西园见寄【和孔宻州】
　　嵗嵗开园成故事年年行乐不辜春今年太守尤难继慈爱聪眀惠利人【縯前汉冯奉世子五人曰谭曰野王曰逡曰立曰参野王立相代为上郡太守民歌之曰大冯君小冯君兄弟继踵相因循聪明慈爱惠吏民政如鲁卫徳化均周公康叔犹二君】叔弼云履常不饮故不作诗劝履常饮
　　我本畏酒人临觞未尝诉平生坐诗穷得句忍不吐吐酒茹好诗肝胃生滓污用此较得防天岂不足付吾侪非二物嵗月谁与度悄焉得长愁为计已大误二欧非无诗恨子不饮故强为釂一酌将非作愁具成言如皎日援笔当自赋【次公诗曰有如皎日】他年五君咏山王一时数
　　送碧香酒与赵明叔教授
　　闻君有妇贤且亷劝君慎勿为楚相【縯史记楚王欲相优孟优孟曰请归与妇计之三日孟复来曰妇言慎勿为楚相】不羡紫駞分御食【厚杜诗紫駞之峯出翠釡又云御厨络绎送八珍】自遣赤脚沽村酿嗟君老狂不知愧更吟丑妇恶嘲谤诸生闻语定失笑冬暖号寒卧无帐【縯进学觧云冬暖而儿号寒　年登而妻啼饥　碧】香近出帝子家【次公谓王驸马家造碧香酒也】鹅儿破殻酥流盎不学刘伶独自饮一壶往助齐眉饷【縯梁鸿为人赁舂毎归妻孟光为具食举案齐眉】
　　初秋寄子由
　　百川日夜游物我相随去惟有宿昔人依然守故处忆在怀远驿【子仁懐绕驿盖先生与子由应制京师时尝寓于此是嵗嘉祐五年也】闭门秋暑中藜羮对书史【无逸笠泽丛书载陆防复友生论文书云读古圣人书毎涵泳义味独坐日昃案上一杯藜羮如五鼎太牢馈于左右】挥汗与子同西风忽凄厉落日穿户牖子起防裌衣感叹执我手朱顔不可恃此语君勿疑别离恐不免功名定难期当时已凄断况此两衰老失涂既难追学道恨不早买田秋已议【子仁黄州东南三十里地名沙湖先生尝买田其间】筑室春当成雪堂风雨夜已作对牀声
　　寄蕲簟与蒲傅正
　　兰溪美箭不成笛【次公兰溪在蕲州蕲水县竹所出之地也本是笛材而以之为簟耳韩退之郑羣赠簟诗亦云蕲州笛竹天下知郑公所寳尤瓌竒】离离玉筯排霜脊千沟万缕自生风入手未开先惨栗公家列屋闭蛾眉珠帘不动花隂移雾帐银牀初破睡牙籖玉局坐弹棊【甄沈存中笔谈载西京杂记云汉元帝为弹棊之戏有谱一巻画唐人所为其局方一尺中心髙如覆盂其颠为小壶四角微起李商隐诗曰玉作弹棊局中心最不平谓其中髙也】东坡病叟长羇旅冻饿饥吟似饥防倚赖春风洗破衾一夜雪寒披故絮【子仁晋吴隠之字处黙虽居清显禄赐皆颁亲族冬月无被澣衣乃披其絮】火冷灯清谁复知孤舟儿女自嚘咿皇天何时反炎燠愧此八尺黄琉璃【厚退之郑羣赠簟诗谁谓故人知我意巻送八尺含风漪又云携来当昼不得卧一府传看黄琉璃】愿公净扫清香阁【次公清香阁则韦苏州诗宴寝凝清香】卧聼风漪声满榻习习还从两腋生请公乗此朝阊阖
　　寄怪石石斛与鲁元翰【鲁少卿也】
　　山骨裁方斛【次公石鼎聨句云巧匠斵山骨】江珍拾浅滩清池上几案碎月落杯盘【次公清池言石斛碎月言怪石】老去怀三友平生困一箪坚姿聊自儆秀色己堪飡【师大业拾遗吴绛真善画长蛾隋炀帝云此女秀色可飡陆士衡诗鲜肤一何润秀色若可飡】好去髯卿舍【次公髯卿指言鲁元翰前巻所谓髯来意弥敦也】慿将道眼看东坡最后供【子仁先生尝以怪石供佛印作怪石供后又以供参寥子作后怪石供云】霜雪照人寒
　　寄吴徳仁兼简陈季常
　　东坡先生无一钱十年家火烧凡铅黄金可成河可塞【縯汉书郊祀志栾大与武帝言黄金可成河决可塞不死之药可得仙人可致】只有霜须无由龙丘居士亦可怜谈空説有夜不眠忽闻河东师子吼【次公龙丘居士指言陈季常也河东师子事有王砚字逹观本嘉州犍为人旧在江南武昌居名天常尝从先生防先生有与李琮书云王天常奉职所言邉事云云者是已逹观为次公言季常之妻柳氏最悍妬毎季常设客有声妓柳氏则以杖击照壁大呼客至为散去】拄杖落手心茫然谁似濮阳公子贤【次公濮阳公子言吴徳仁也】饮酒食肉自得仙平生寓物不留物在家学得忘家禅门前罢亚十顷田【縯杜牧郡斋独酌诗罢亚百顷稻西风吹半黄】清溪绕屋花连天溪堂醉卧呼不醒落花如雪春风颠我游兰溪访清泉已办布袜青行纒稽山不是无贺老我自兴尽囘酒船恨君不识顔平原【援唐书顔真卿为平原太守安禄山反河朔尽防唯真卿城守具备宗闻之喜曰朕不识真卿何如人所为得如此】恨我不识元鲁山【縯元徳秀字紫芝为鲁山令苏元明谓人曰吾不幸生衷俗所不耻者识元紫芝】铜駞陌上防相见【厚索靖知天下将乱指洛阳宫门铜駞曰会见汝在荆棘中】握手一笑三千年【縯真卿尝得名药后为李希烈所害发棺瞠目如生时隠士曹庸生曰后三千年必能破壁而去】
　　谢王泽州寄长松兼简张天觉二首
　　莫道长松浪得名能教覆额两眉青便将径寸同千尺知有竒功似茯苓【次公近世有患大风疾者自分必死入五台山遇一异僧以长松草令服而两眉再生云盖观世音所化也】
　　慿君説与埋轮使【养源前张纲为使者埋轮道中】速寄长松作解嘲【张天觉诗有理及河东悭之语】无复青黏和漆叶枉将钟乳敌仙茅【縯樊河从华佗求方可服食益于人者佗以漆叶青黏散与之又本草云千斤钟乳不若一斤仙茅也】
　　寄蔡子华
　　故人送我东来时手栽荔子待我归荔子已丹吾髪白犹作江南未归客江南春尽水如天【援柳子厚诗云洞庭春尽水如天】肠断西湖春水船想见青衣江畔路【师蔡子华名褒乃眉之青神人也】白鱼紫笋不论钱霜髯三老如霜桧【尧卿先生曰王十六秀才将归蜀云子华宣徳蔡文见托求诗梦中为作四句觉而成之以寄子华仍请以示杨君素王庆源二老人乃元祐五年二月七十也所谓三老者如此其后子华之孙汝砺持此诗来时东坡犹在零陵使人拊巻太息又云余闻太师公刚介而静少所许可观其与蔡子华书则知子华必可人耳】旧交零落知谁辈莫从唐举问封侯【縯史记蔡泽从唐举相曰富贵吾所自有吾所不知者寿也愿闻之】但遣麻姑更爬背【尧卿神仙王逺降蔡经家召麻姑来经见麻姑手如鸟爪意可爬背逺遣铁鞭鞭之】
　　留别释迦院牡丹呈赵倅
　　春风小院初来时壁间唯见使君诗应问使君何处去慿花説与春风知年年嵗嵗何穷己花似今年人老矣去年崔护若重来【厚丽情集载崔防清明独游都城南得居人庄叩门求饮有女子开门以盂水至及来嵗清明护徃防之则门已扃锁因题诗曰去年今日此门中人面桃花相映红人面不知何处去桃花依旧笑春风】前度刘郎在千里
　　召还至都门先寄子由【邦衡先生知扬州未阅嵗以兵部尚书召还兼侍读】
　　老身倦马河堤永踏尽黄榆緑槐影荒鸡号月未三更客梦还家时一顷归老江湖无嵗月未填沟壑犹朝请黄门殿中奏事罢【子仁唐纪明皇开元元年改门下省为黄门省今以言子由时为黄门侍也】诏许来迎先出省已飞青葢在河梁定饷黄封兼赐茗逺来无物可相赠一味丰年説淮颍
　　紫团参寄王定国
　　谽谺土门口突兀太行顶【厚本草注人参生于路州太行山上谓之紫团参】岂惟团紫云实自俯倒景刚风被草木【厚抱朴子载鸱鸢展翅不动去地四十里风力猛壮所以可騐有刚风世界也】真气入苕颖【次公陆机文赋云苕发頴竪】旧闻人衔芝【厚本草人参一名人衔】生此羊肠岭【次公前汉地理志上党壶关县有羊肠阪】纎防虎豹鬛蹙缩龙蛇瘿蚕头试小嚼【厚俗称人参如蚕头者最良】龟息变方骋【厚唐书袁天纲李峤同宿袁听峤息在耳中贺曰郎君贵寿此龟息也】矧予明真子已造浮玉境清宵月挂户半夜珠落井【厚珠落井以言咽纳也黄庭外景经抱珠懐玉和子室注云珠玉谓津液室谓身也令人炼津液以理一身也】灰心寕复然【縯前汉韩安国为狱吏田甲所辱曰死独不复然乎】汗喘久已静【厚本草图经人参大治喘相传欲试上党人参者使二人同走一与人参含之则气息自如不含者必大喘也】东坡犹故日北药致遗秉【次公借用诗遗秉滞穗之语】欲持三桠根【次公本草注髙丽人作人参赞曰三桠五叶背阳向隂】徃侑九转鼎为予置齿颊岂不贤酒茗
　　寄馏合刷缾与子由
　　老人心事日摧頽宿火通红手自培小甑短缾良具足稺儿娇女共燔煨寄君东阁闲蒸栗知我空堂坐画灰约束家僮好収拾故山棃枣待翁来
　　寄虎儿
　　独倚桄榔树【厚广志桄榔树大四五围长五六丈突直旁无条榦枝可作杖其颠生叶不过数十】闲挑荜拨根【厚本草图经荜拨生波斯国今岭南有之多生竹林内正月发苗作丛髙三四尺】谋生看拙否送老此蛮村
　　桄榔杖寄张文濳一首时初闻黄鲁直迁黔南范淳父九疑也【九疑见吾谪海南子由谪雷被命即行诗注】
　　睡起风清酒在亡身随残梦两茫茫江邉曳杖桄榔瘦林下寻苖荜拨香独歩傥逢勾漏令【縯晋书葛洪字稚川闻交趾出丹砂求为勾漏令后隠于罗浮山】远来莫恨曲江张【次公唐书张九龄韶州曲江人当时号为张曲江曲江为相建言放臣不宜与善地故八司马之窜皆在丑地刘禹赐有诗追恨之】遥知鲁国真男子独忆平生盛孝章【次公会稽典録云盛宪字孝章有天下太名孙防欲诛之孔文举与曹公书意欲曹公致书救之书未至而已诛矣初宪为台郎路逄童子容貌非常宪怪而问之曰鲁国孔融宪异之乃载归结为兄弟其云鲁国男子使杨彪传融谓曹操曰孔融鲁国男子也】
　　闻正辅表兄将至以诗迎之
　　生逢尧舜仁得作岭南防虽怀跫然喜【縯庄子逃空虚者闻人足音跫然而喜况昆弟亲戚之謦欬其侧者乎】岂免跕堕忧【厚后汉马援曰吾在浪泊西里间虏未防之时下潦上雾毒气薰蒸仰视飞鸢跕跕堕水中】莫雨侵重膇【援左传韩献子云郇瑕氏之地土薄水浅于是乎有重膇之疾】晓烟腾郁攸【厚左传哀二年司铎火火逾公宫桓僖灾百官宫备府库慎守官人肃给济濡帷幕郁攸从之】朝槃见蜜喞【厚朝野佥载岭南防人好为蜜喞喞防子未瞬通身赤濡者饲之以蜜置之叠上嗫嗫而行以箸挟取啖之喞喞作声故曰蜜喞】夜枕闻鸺鹠【次公鸺鹠荘子所谓夜撮蚤见毫末者葢怪禽也广南人谓之钩鸟】几欲烹郁屈【厚退之南食诗惟虵旧所识实口口眼狞开笼聼其去鬰屈尚不平又陆龟防苦热诗蛇烦争鬰屈蟹躁实郭索】固尝馔钩辀【厚钩辀鹧鸪也其鸣云格磔钩辀故退之诗云鹧鸪钩辀猿呌歇又李羣玉诗云方穿诘曲﨑岖路又听钩辀格磔声】舌音渐防变面汗尝骍羞【次公言作蛮音而慙也骍盖言面赤也退之南食诗腥臊始发越吞咀面汗骍】赖我存黄庭【厚黄庭内景经脾神常存守防庭昼夜存之可长生注云防庭即黄庭】有时仍丹丘【厚楚词逺游云仍羽人于丹丘兮留不死之旧乡注云因就众仙于明光也丹丘昼夜常明也】目听不任耳【厚列子老聃之弟子有亢仓子者得聃之道能以耳视而目聼鲁侯闻之使上卿厚而致之卑词而问焉亢仓子曰传者之妄也我能视聼不用耳目不能易耳目之用】踵息殆废喉【次公庄子至人之息以踵众人之息以喉】稍欣素月夜遂度黄茆秋我兄清庙器【任唐书李珏为殿中侍御史宰相韦处厚曰清庙之器岂击博才乎除礼部员外是也】持节瘴海头萧然三家歩【次公广南谓江之浒凡舟可縻而上下者曰步出柳子厚鉄炉步志三家步言其水也】横此万斛舟【厚九国志王审知闻徐寅名辟为幕下寅不乐一旦拂衣去曰丈尺之水前波后堰也能容万斛之舟乎】人言得汉吏天遣活楚囚【次公汉吏以言正辅楚囚先生目谓也】惠然再过我乐哉十日留但恨参语贤【次公前汉杨敞传霍光遣田延年报敞以废昌邑王事敞汗流浃背不知所应其夫人从东厢出与敞及延年参语许诺注云三人共言故云参语也】忽濳九原幽万里傥同归两鳏当对耰【轼防妇已三年矣正辅近亦有亡嫂之戚故云】强歌非真逹何必师庄周【次公庄子妻死箕踞鼓盆而歌】
　　再和
　　稚川真长生少从郑公游【厚晋书葛洪字稚川从祖吴时学道得仙以其炼丹秘术授弟子郑隐洪就隠学悉得其法矣】孝章偶不死免为文举忧余龄会有适独徃岂相攸【次公诗韩弈篇为韩姞相攸莫如韩乐笺云相视攸所也】由来警露鹤【厚周处风土记白鹤性警至八月露降流于草木上滴滴有声则鸣】不羡撮蚤鹠【縯庄子鸱鸺夜撮蚤察毫末昼出瞑目而不见丘山疏云鸱鹪鹘也】愿加视后鞭【厚庄子善养生者如牧羊然视其后者而鞭之】同驾躅空辀【厚唐逸史载东防霞梦为苍龙溪王写太皇真诀记得四句云昔乗鱼车今履瑞云躅空仰涂绮络轮囷】宁飡堕齿堇【次公唐书明皇谓髙力士曰吾闻饮堇无苦者竒士乃取以饮张果三进頽然是佳酒也乃寝顷视齿皆焦且黧乃以鉄如意击堕之取药传其齿良久复生】勿忆齐眉羞何时遂纵壑归路同首丘【縯礼记狐死正首丘言不忘本也】泉冈松柏老西岭橘柚秋着意寻弥明长颈髙结喉【厚退之石鼎聨句序言侯喜新有能诗声夜与刘説诗道士轩辕弥明在其侧长颈而髙结喉又作楚语喜视之若无人】无心逐定逺燕颔飞虎头君方卒功名一泛范蠡舟我亦霑霈渥渐解钟仪囚【援左传晋侯观于军府曰南冠而絷者谁也曰郑人所献楚囚也使脱之云元符三年庚辰先生在儋州防徽宗登极赦量移亷州安置】宁须张子房万户自择留【縯汉书髙祖自择齐三万户欲以封张良良曰始臣起下邳与上会留臣愿封留足矣】犹胜嵇叔夜孤愤甘长幽南窻可寄傲北山早归耰此语君勿疑老彭跨商周【厚世木云彭祖在商为守藏史在周为柱下史年八百嵗】
　　十二月十七日夜坐逹晓寄子由
　　灯烬不挑垂暗蘂香炉重拨尚余熏清风欲起鸦翻树缺月初升犬吠云【厚退之诗缺月烦屡瞰敬夫野人闻话载杜光庭犬名曰吠云临终命以油涂足以缯表之云可行万里】闭眼此心新活计随身孤影旧知闻雷州别乗应危坐【次公时子由以别驾在雷州】跨海清光与子分过于海舶得迈寄书酒作诗逺和之皆粲然可观子由有书相庆也因用其韵赋一篇并寄诸子侄
　　我似老牛鞭不动雨滑泥深四蹏重汝如黄犊却走来【縯杜诗忆年十五心尚孩徤如黄犊走复来】海阔山髙百程送庻几门户有八慈【次公荀淑有子八曰俭绲靖焘汪爽肃旉并有名称时人谓之八龙而爽字慈明颍川为之语曰荀氏八龙慈明无双注引髙士传曰靖字叔慈则人人皆以慈为字可知矣故后汉赞云二方承则八慈继尘也】不恨居邻无二仲【厚三辅决録蒋诩舍中竹下开三径惟羊仲求仲与之游二仲皆挫志逃名故陶渊明与子书云但恨邻靡二仲】他年汝曹笏满牀【援唐书崔琳毎嵗时宴于家设一榻以置笏】中夜起舞踏破罋【次公俗説有贫人止能辨贩只罋之资夜宿罋中心计曰此罋买之若干卖之若干其息已倍矣我得倍息遂可贩二罋自二罋化而为四自四罋化而为八转买转卖所得倍利无穷遂喜而舞不觉罋破此是戏论而先生用之以言其所希望者类此】防当洗眼看腾跃莫指痴腹笑空洞【縯晋书王导常指周顗腹曰此中何所有顗曰此中空洞无一物然能容卿辈数百人】誉儿虽是两翁癖【厚唐书王福时尝以诸子诧韩思彦戏曰武子有马癖君有誉儿癖王家癖何多耶】积徳已自三世种岂惟万一许生还尚恐九十烦珍从【次公礼记王制云九十者天子欲有所问马则就其室以珍从】六子晨耕箪瓢出众妇夜绩灯火共春秋古史乃家法诗笔离骚亦时用但令文字还昭世粪土腐余何足梦【縯或问殷浩将莅官而梦棺将得财而梦粪何也浩曰官本臭腐财本粪土时人以为名言】
　　渝州寄王道矩
　　曾闻五月到渝州水拍长亭砌下流唯有梦防长缭绕共论唐史更绸缪舟经故国嵗时改霜落寒江波浪収归梦不成冬夜永厌闻船上报更筹
　　被命南迁涂中寄定武同僚
　　人事千头及万头得时何喜失时忧只知紫绶三公贵不觉黄梁一梦游适见恩纶临定武忽遭分职赴英州南行若到江干侧休宿浔阳旧酒楼
　　寄髙令
　　满地春风扫落花几畨曾醉长官衙诗成锦绣开胸臆论极冰霜绕齿牙别后与谁同把酒客中无日不思家田园知有儿孙委蚤晩扁舟到海涯
　　寄子由
　　厌暑多应一向慵银钩秀句益踈通也知堆案文书满未暇开轩砚墨中湖面新荷空照水城头髙柳谩揺风吏曹不是尊贤事谁把前言语化工
　　寄欧叔弼
　　昔葬衣冠今在否近来消息不须疑曾闻圯上逢黄石久矣留侯不见欺
　　州以土物寄少游
　　鲜鲫经年秘醹醁团脐紫蟹脂填腹后春莼茁活如酥先社姜芽肥胜肉鸟子累累何足道防缀盘飱亦时欲淮南风俗事瓶甖方法相传竟留蓄且同千里寄鹅毛何用孜孜饮麋鹿
　　移合浦郭功甫见寄
　　君恩浩荡似阳春合浦何如在海濵莫趁明珠弄明月深夜无数采珠人
　　忆江南寄纯如五首【六言】
　　楚水别来十载蜀山望断千重毕竟拟为伧父慿君説与吴侬
　　湖目也堪供眼木奴自足为生若问三吴胜事不惟千里莼羮
　　人在画屏中住客依明月邉游未卜柴桑旧宅须乗五湖扁舟
　　生计曾无聚沫孤踪谩有清风治产犹嫌范蠡携孥颇笑梁鸿
　　弱累已偿俗尽老身将伴僧居未许季鹰髙洁秋风直为鲈鱼
　　寄周安孺茶
　　大哉天宇内植物知几族灵品独标竒回超凡草木名从姬旦始渐播桐君箓赋咏谁最先厥传惟杜育唐人未知好论著始于陆常李亦清流当年慕髙躅遂使天下士嗜此偶于俗岂但中土珍兼之异邦鬻鹿门有佳士博览无不瞩邂逅天随翁篇章互赓续开园頥山下屏迹松江曲有兴即挥毫灿然存简牍伊予素寡爱嗜好本不笃粤自少年时低囘客京毂虽非曵裾者庇防或华屋颇见绮纨中齿牙厌粱肉小龙得屡试粪土视珠玉团鳯与葵花碔砆杂鱼目贵人自矜惜捧玩且缄椟未数日注卑定知双井辱于兹自研讨至味识五六自尔入江湖寻僧访幽独髙人固多暇探究亦颇熟闻道早春时携籯赴初旭惊雷未破蕾采采不盈掬旋洗玉泉蒸芳馨岂亭宿须防布轻缕火候谨盈缩不惮顷间劳经时废藏蓄髹筒净无染箬笼匀且复苦畏梅润侵暖须人气燠有如刚耿性不受纎芥触又若亷夫心难将防秽凟晴天敞虚府石碾破轻緑永日遇闲賔乳泉发新馥香浓夺兰露色嫰欺秋菊闽俗竞传夸丰腴面如粥自云叶家白颇胜中山醁好是一杯深午窻春睡足清风击两腋去欲凌鸿鹄嗟我乐何深水经亦屡读子咤中冷泉次乃康王谷防培顷曾尝瓶甖走僮仆如今老且懒细事百不欲美恶两俱忘谁能强追逐姜盐拌白土稍稍从吾蜀尚欲外形体安能狥心腹由来薄滋味日饭止脱粟外慕既已矣胡为此羁束昨日散幽歩偶上天峰麓山圃正春风防茸万旗簇呼儿为佳客采制聊亦复地僻谁我从包藏置厨簏何尝较优劣但喜破睡速况此夏日长人间正炎毒
　　秋思寄子由
　　黄叶山川知晩秋小虫催女献功裘老松阅世卧云壑挽着苍江无万牛
　　清逺舟中寄耘老
　　小寒初度梅花岭万壑千岩背人境清逺聊为泛宅行一梦分明堕乡井觉来满眼是湖山鸭緑波摇鳯皇影海陵居士无云梯嵗晚结庐颍水湄山腰自悬苍玉佩野马不受黄金羁门前车葢猎猎走笑倚清流数鬓丝汀州相见春风起白苹吹花散烟水万里飘蓬未得归目断沧浪泪如洗北鴈南来遗素书苦言大浸没我庐清斋十日不燃鼎曲突徃徃巢龟鱼今年玉粒贱如水青铜欲买囊已虗人生百年如寄尔七十朱顔能有几有子休论贤与愚倪生枉却带经锄天南看取东坡叟可是平生废读书



　　东坡诗集注巻十
　　钦定四库全书
　　东坡诗集注巻十一
　　宋　王十朋　撰
　　酬和
　　防守霍大夫监郡许朝奉见和此诗复次前韵
　　大邦安静治小院得间逰赣水雨已涨防泉春未流同烹贡茗雪一洗瘴茆秋秋思生莼鲙寒衣待橘洲【任三国志李衡每欲治家妻辄不听后密遣人于武陵龙阳泛洲上作宅种柑橘千树死谓儿曰汝母恶我治家故穷如是然吾州里有千头木奴不责汝衣食嵗上一疋绢亦可用矣】雄未有宅【縯曰雄传云岷山之下有田一防有宅一区】王粲且登楼【援曰王粲避董卓之乱依刘表于荆州登江陵城楼上思归作登楼赋】老境无多日归心梦几州敢因逃酒去【尧祖曰汉书刘章为高后行酒诸吕一人亡酒】端为和诗留旧箧藏新语清风自满舟七年九月自广陵召还复馆于浴室东堂八年六月乞防稽将出汶公乞诗乃复用前韵三首
　　乞郡三章字半斜【次公曰盖乞越州也】庙堂传笑眼昏花上人问我迟留意待赐头纲八饼茶【自注尚书学士得赐头纲龙茶一斤八饼今年纲到最迟】
　　梦绕吴山却月廊白梅卢橘觉犹香【自注杭州梵天寺有月廊数百间寺中多白杨梅卢橘】防稽且作须叟意从此归田策最良【次公曰文选张平子有归田赋】
　　南来去此几时归倦鸟孤云岂有期断送一生消防物【厚曰退之诗断送一生惟有酒】三年光景六篇诗
　　与叶淳老侯敦夫张秉道同相视新河秉道有诗次韵二首
　　君不见元帅府前罗万防涛头未顺千弩射【无已曰吴越备史云梁开平四年武肃王钱氏始筑捍海塘在潮通江门之外潮水昼夜冲激版筑不就因命强弩数百以射潮头又致祷于晋山祠既而潮水避钱塘东击西陵遂成堤岸】至今凤皇山下路【祖谦曰按旧经云凤皇山在城中张拭曰郭璞临安地记云天目山前雨乳长龙盘鳯舞到钱塘山下有凤皇门赵抃诗云老来重守鳯皇城】长借一箭开两翼我凿西湖还旧观一眼已尽西南碧又将囘夺浮山险【饶曰按图经浮山在钱塘旧治东南四十里先生开河奏状云潮水自海东来势若雷霆而浮山峙于江中以乱潮水】千艘夜下无南北坐陈三策本人谋【师曰汉哀帝时贾譲奏言治河有上中下三策见沟洫志】惟留一诺待我画【援曰后汉汝南太守范孟博南阳宗质主画诺】老病思归真暂寓功名如幻终何得从来自笑画虵足【师曰史记楚世家人有遗其舍人一巵酒者舍人相谓画地为蛇蛇先成者独饮之一人举酒而起曰吾蛇先成吾能为之足人夺之酒而饮之曰蛇固无足今为之足是非蛇也】此事何殊食鸡肋【縯曰杨修曰鸡肋食之无所得弃之如可惜】怜君嗜好更迂濶得我新诗喜折屐【厚曰晋谢安传既破苻坚有驿书至安过户限心甚喜不觉屐齿之折】江湖粗了我径归余事后来当润色一庵间卧洞霄宫【尧卿曰杭州有洞霄宫】井有丹砂水长赤【縯曰抱朴子临汜县有廖氏世老夀后移居子孙辄残折他人居其故宅复累世夀疑其井水赤乃掘井左右得古人埋丹砂数十斛丹汁入井是以饮水而夀】
　　荆溪老父愁三害下斩长蛟本无赖【师曰晋史周处阳羡人也膂力絶人縦情肆欲州曲患之自知为人所恶乃慨然有改励之志谓父老曰今时和嵗丰何苦而不为乐邪父老叹曰三害未除何乐之有处曰何谓也荅曰南山白额虎长桥下蛟并子为三矣处曰吾能除之乃入山刺虎投水斩蛟而反乡里相庆】平生倔强韩退之文字犹为鳄鱼戒【次公曰韩愈刺史潮州知鳄鱼为害乃为文戒之鳄乃南徙】石门之役万金耳首防不为吾已隘江湖开塞古有数两鹄飞来告成坏【厚曰前汉童謡曰壌陂谁翟子威饭我豆羮芋魁反乎覆陂当复谁云者两黄鹄】劝农使者非常人一言巳破黎民骇上饶使君更超逸【尧卿曰鄱阳郡地名为上饶】坐睨浮山如累块髯张乃我结袜生【次公曰张释之传王生者处士也常召居廷中公卿尽防立王生谓释之曰为我结袜释之跪而结之人或让王生王生曰吾自度终无益于张廷尉故聊使结袜以重之耳帝闻之贤王生而重释之】诗酒淋漓出狂怪我作水衡生作丞【次公曰水衡与丞事别是一王生乃议曹也教龚遂之谦对上笑拜遂为水衡都尉王生为水衡丞或曰此两王生事而先生并用之岂误记为一事耶更俟明识】他日归朝同此拜【次公曰陈叔达太宗时拜礼部尚书帝曰武徳时内难潜搆知公有言今之此拜有以相荅】
　　过宻州次韵赵明叔乔禹功
　　先生依旧广文贫【次公曰指言赵明叔也先生曩在宻州明所谓赵教授者也郑防为广文馆博士当时号之曰郑广文】老守时遭醉尉嗔【任曰李广屏居蓝田南山中射猎常夜从一骑出从人田间饮还至亭覇陵尉醉呵止广广骑曰故李将军尉曰今将军尚不得夜行何故也宿广亭下次公曰指言乔禹功也禹功必以别处太守替罢或致仕而归故以故将军北之】汝辈何曽堪一笑【縯曰杜诗何当官曹清尔辈堪一笑】吾侪相对复三人黄鸡唱晓凄凉曲【厚曰白乐天醉歌示妓人商玲珑黄鸡催晓丑时鸣白日催年酉前没】白髪惊秋见在身【援曰白乐天初见白髪感秋诗云白髪快朱顔次公曰见在身字牛僧孺诗且鬬樽前见在身】一别胶西旧朋友【次公曰胶西即宻州也】扁舟归钓五湖春
　　再过常山和昔年留别诗
　　伛偻山前叟【次公曰左传正考父一命而偻再命而伛】迎我如迎新那知梦幻躯念念非昔人江湖乆放浪朝市谁相亲却寻泉源去桃花逢避秦【任曰陶潜桃源记晋武陵人捕鱼忽逢桃花林林尽水源其中有人言先世避秦来此详见风水洞诗注】
　　风水洞二首和李节推【髙曰按杭州圗经云洞去钱塘县旧治五十里在杨村慈嵓院洞极大流水不竭洞顶又有一洞清风防出故名曰风水洞白乐天长庆三年秋九月来防观泉石竹木留诗】
　　风转鸣空穴泉幽冩石门虚心闻地籁【縯曰庄子南郭子綦谓顔成子防曰汝闻人籁而未闻地籁地籁则众窍是也】妄意覔桃源【厚曰陶潜桃源记晋大元中武陵人捕鱼为叶縁溪而行防路之逺近忽逢桃花林林尽水源便得一山山有小口髣髴若有光便舍舟而从口入行数十步豁然开朗土地平旷其中往来种作男女衣着悉如外人自云先世避秦来此停数日辞去既出得其船便指囘路处处志之及郡下诣太守説之即遣人随其往遂迷不复得路十朋曰桃源事第八巻留题仙逰潭云秦人今在武陵溪】过客诗难好居僧语不繁归瓶得冰雪清冷慰文园【縯曰司马相如为孝文园令有消渇疾】
　　山前乳水隔尘凡山上仙风舞桧杉细细龙鳞生乱石【任曰郭景纯游仙诗阊阖西南来潜波涣鳞起注云兊为阊阖风水波涣然如鱼鳞之起也】团团羊角转空岩【縯曰羊角风也庄子抟扶摇羊角而上者九万里次公曰淮南子言扶摇袗抱羊角而上许慎注云扶攀也摇动也抱了戻也扶摇如羊角转如曲萦行而上也抮读如眕】冯夷窟宅非梁栋【厚曰冯夷农华隂人也服八石得水仙帝锡为河伯宋援曰离骚紫贝阙兮鱼鳞宫此冯夷窟宇也】御防车舆谢辔衔【縯曰列子御风而行泠然善也次公日楚辞昔往日篇无辔衔而自载】世事渐艰吾欲去永随二子脱讥谗【厚曰列子师老商氏并伯高子尽二子之道乘风而归次公曰葢言世态可厌欲従冯夷之水居御冦之风驭为可以脱讥谗先生诗案一项熈宁七年八月望逰风水洞文云丗事渐艰吾欲出意谓行新法之后世事日益艰难小人争进各务谗毁试度思之不可以合又不可以容故欲弃官卜隠居之地也诗集作吾欲出诗案作欲去従诗案】
　　奉敇祭西太一和韩川韵四首【子翚曰东轩笔録云太一宫旧在京城西苏村谓之西太一熈宁初诏作宫于京城之东西隅谓之中太一】
　　圣主新除秘祝【縯汉文帝十三年诏曰葢闻祸自怨起而福由德兴今秘祝之官移过于下以彰吾之不徳朕甚不取其除之】侍臣来乞丰年夀宫神君欲至半夜灵风肃然【厚汉郊祀志武帝置夀宫神君神君最贵者太一其佐曰大禁司命之属皆従之非可得见闻其言言与人音等时去时来来则风肃然也邦衡三辅黄图曰夀宫北宫有神仙居夀宫张羽旗设供具以礼神明若神君来则肃然风生愇帐皆动】
　　玉玺亲题御笔金童来侍天香【次公道家有言防花玉女侍香金童鲁直唐季正封诗天香夜袭衣】礼罢祝融参乘【縯祝融西方炎帝之佐司马相如大人赋祝融惊而跸御兮清气氛而后行次公左传有朝必参乗选有使阳子参乘】前驱巳过衡湘
　　解剑独行残月【次公祭必去服则有剑之仪矣】披衣困卧清风梦蝶犹飞旅枕【縯荘周梦为胡蝶栩栩然胡蝶也不知周也觉则蘧蘧然周也】粥鱼已响枯桐陂水初含晓渌稻花半作秋香皂葢却迎朝日【次公皂葢乃太守之制杜诗朱藩驻皂葢又云皂葢能防折野梅今在侍臣言之未详】红云正绕宫墙【子仁退之诗欲知花岛处水上覔红云】
　　次韵子由五月一日同转对
　　跪奉新书笏在腰谈王正欲伴渔樵【厚扬雄长杨赋子有不谈王道者则樵夫笑之】晋阳岂为一门事【唐髙祖谓温大雅兄弟云我起义晋阳止为卿一门耳】宣政聊同五日朝【贞元中诏曰自今后五月一日御宣政殿与文武百僚相见】忧患半生聨出处归休上策早招要后生可畏吾衰矣刀笔从来错料尧【程前汉方与公谓周昌曰君之史赵尧年虽少然竒士君必异之是且代君之位昌笑曰尭年少刀笔吏耳何至是乎居顷之昌为赵相既行乆之髙祖持御史大夫印弄之曰谁可为御史大夫者熟视尭曰无以易尧遂拜焉】
　　次韵王晋卿上元侍宴端门
　　月上九门开星河绕露台【师故事上元日端门筑露台髙丈余优人妓女皆列其上】君方枕中梦【任太平广记有客于邯郸逆旅遇吕仙翁与之枕客就枕遂梦入枕中仕宦数十年】我亦化人来【援周穆王执化人之袪腾而上者中天乃止暨及化人之宫王实以为清都紫防钧天广乐帝之所居】光动仙毬缒香余歩辇回【师上元端门放灯至夜防防山上缒下仙毬妓天子乗歩辇还内】相从穿万马衰病若为陪
　　次韵蒋颖叔钱穆父从驾景灵宫二首
　　归来病鹤记城闉【縯丁令威化鹤而归作人言曰城郭如故人民非】旧踏松枝雨露新半白不羞垂领髪【次公潘安仁秋兴赋素发飒以垂领】软红犹恋属车尘【前辈戏语有西湖风月不如东华软红香土次公乗舆在前又有副车八十一乗随之不敢指斥故言属车而已】收九陌丰登后【安国三辅旧事云长安城中八街九陌】日丽三元下降辰粗识君王为民意不才何以助精禋【次公尔雅精意以享曰禋十朋按年谱元祐七年壬申是歳南郊先生为卤簿使】
　　与君并直记初元白首还同入禁门玉殿齐班容小语霜廷稽首防温【适与穆父并拜廷中地皆湿相与小语道之次公梅圣俞诗云庑深容小语槐宻漏防阳】病贪赐茗浮铜叶【次公铜叶言茶盏也】老怯香泉灔寳樽囘首鹓行有人杰坐知羌虏是游魂【次公魏文帝善哉行假气游魂鱼鸟为伍又杜甫诗游魂贷尔曹】
　　次韵蒋頴叔二首
　　扈从景灵宫
　　道人幽梦晓初还已觉笙箫下月坛风伯前驱清宿雾祝融骖乗破朝寒【次公屈原逺游赋风伯为余前驱兮辟气氛而清凉又曰祝融戒以跸御祝融火神故云破朝寒也】英姿连璧从多士【縯晋书夏湛与潘岳交善每行止同舆接茵人谓之连璧】妙句锵金和八鸾【厚退之荆潭唱和诗序铿锵发金石幽眇感鬼神诗云八鸾锵锵】已向词臣得颇牧【时颖叔新除熈河帅次公亷颇李牧皆古之良将也唐毕諴为翰林学士大中末党项扰河西懿宗召对邉事諴奏破羗之状上曰吾不意颇牧在吾禁中乃以为邠寕节度使】路人莫作老儒看
　　凝祥池
　　似知金马客【无巳马援传曰武帝时善相马东门京铸作铜马法献之有诏立马于鲁班门外更石鲁班门曰金马门】时梦碧鸡坊【次公汉有金马门待诏者在焉故学士谓之金马客碧鸡坊在成都杜甫云时出碧鸡坊】氷雪销残腊烟波写故乡【次公史记秦皇每破诸侯之国命工人写其宫室于宫中】鸣銮自容与立马乆回翔【次公容与回翔皆徘徊之意】乞与三韩使【厚三韩髙丽国别名有辰韩弁韩马韩也】新图到乐浪【时髙丽使在都下每至胜境輙图画以归厚前汉武帝元封二年夏朝鲜斩其王右渠降以其地为乐浪等郡吕曰图画见闻志髙丽国熈寕甲寅嵗遣使金良鍳入贡访中国图画鋭意购求稍精者十无一二然犹费三万余缗丙辰冬复遣使崔思训入贡因将帯画工数人乞摹写相国寺壁画归国诏许之于是尽摹之持归其画人颇有精于笔法者】
　　次韵张昌言给事省宿
　　冯颠乆已欹残雪【縯冯颠言冯唐也唐白首为郎故尔】戎眼何曾落晖【厚晋王戎视日不裴楷见而目之曰戎眼烂烂如岩下电】朔野按行犹雀跃【次公荘子鸿蒙方将拊髀爵跃而游】东台瞑坐觉乌飞【道家有鸟飞入兔宫之説次公东台给事中书唐龙朔二年给事中改为东台舍人】谩夸年少容吾在【乐天诗云犹有夸张少年处笑呼张丈唤殷兄】若闘樽前举世稀【厚刘禹锡诗休论世外升沉事且闘樽前见在身】待向崧阳求水竹【尧卿昌言崧阳人也】一犁烟雨伴公归
　　和三舍人省上【二月二十九日作明日驾幸景灵宫】
　　纷纷荣瘁何能乆云雨从来翻覆手【縯杜诗翻手作云覆手雨纷纷轻薄何须数】怳如一梦堕枕中却见三贤起江右【曽子开刘贡父孔经父皆江西人】嗟君妙质皆瑚琏顾我虚名但箕斗【次公诗云维南有箕不可以簸掦惟北有斗不可以挹酒浆又古诗南箕北有斗牵牛不负轭良无磐石固虚名复何益】明朝冠葢蔚相望共扈翠辇朝宣光【次公长安志唐之宫室名有宣光殿】武皇已老白云乡【縯荘子华封人祝尧曰千嵗厌世去而上仙乗彼白云至于帝乡次公赵飞燕外传成帝悦赵婕妤谓为温柔乡谓樊姬曰吾老是乡矣不能效武皇帝求白云乡也】正与羣帝骖龙翔【次公杜诗矫如羣帝骖龙翔】独留杞梓扶明堂
　　次韵刘贡父省上
　　宻云今日破郊西【縯易宻云不雨自我西郊】疎雨翛翛未作泥【邠老唐韩偓诗轻寒着背雨凄凄九陌无尘未有泥】要及清闲同笑语行看衰病费扶携花前白酒倾云液【次公梁刘孝标啓云松子玉浆衞卿云液】户外青骢飨月题【次公荘子齐之以月题疏月题额上当颅形似月者也】不用临风苦挥泪君家自与竹林齐【贡父诗中有不及与其兄原父同时之叹然其兄子仲冯今为起居舍人仔晋书阮籍与山涛王戎辈为竹林之游而借兄子咸与焉】
　　再和
　　当年曹守我胶西【次公曹守言刘贡父也胶西则先主自言其为宻州也】共厌餔糟与汩泥【縯楚词渔父谓屈原曰世人皆浊何不汩其泥而扬其波众人皆醉何不餔其糟而歠其醨】自古赤丸成习俗【厚西汉朱博传永始间长安闾里少年羣辈杀吏相与探丸得赤丸者斫武吏得黑丸者斫文吏】因公黄犊免提携【援龚遂令民卖劔买牛卖刀买犊曰何为带牛而佩犊】生还各有青山兴病起犹能小字题莫怪歌呼数相和【縯曹参闻相舍后园吏醉歌呼取酒张坐大歌呼与相和】曾将狱市寄全齐【贡父为曹州盗贼皆奔邻境葢尝有诗云从教晋盗稍奔秦厚曹参为齐相萧何将薨使者召参参亦属其后相曰以齐狱市为寄慎勿扰也】
　　平山堂次王居卿祠部韵
　　髙会日陪山简醉【縯山简镇襄阳于时四方冦乱简优游卒歳唯酒是耽饮于习氏之池辄醉名曰髙阳池】狂言屡发次公醒【縯葢寛饶字次公曰母多酌我我乃酒狂魏其笑曰次公醒而狂何必酒也】酒如人靣天然白山向吾曹分外青江上飞云来北固槛前修竹忆南屏六朝兴废余丘垅【杨金陵六朝记云吴孙氏四主五十六年东晋司马氏十一帝一百四年宋刘氏八主六十年齐萧氏七主二十四年梁萧氏四主五十六年陈陈氏五主三十四年】空使奸雄笑寕馨【次公奸雄言桓温也孔子家语言少正卯曰此乃人之奸雄者温过淮泗践北境与僚属登平山乗楼眺瞩中原慨然曰遂使神州陆沉百年丘墟王夷甫诸人不得不任其责寕馨儿王夷甫也王衍字夷甫总角尝造山涛涛嗟叹良乆既去目而送之曰何物老妪生此寕馨儿然误天下苍生者未必非此人也尧卿宋废帝子业性凶悖其母疾笃召之帝曰病人间多鬼那可徃其母怒谓侍者将刀来破我腹那得生寕馨儿】
　　和鲜于子骏郓州新堂月夜二首【前次韵后不次】
　　去岁游新堂春风雪销后池中半篙水池上千尺桞佳人如桃李胡蝶入衫袖山川今何许疆界己分宿【次公此言郓州与徐州】岁月不可思驶若船放溜繁华真一梦寂寞两荣朽惟有当时月依然照杯酒应怜船上人坐穏不知漏【次公杜诗坐穏兴悠哉】
　　明月入华池反照池上堂堂上隠几人心与水月凉风萤已无迹露草时有光起观河汉流歩屧响长廊【次公袁粲为丹阳尹尝歩屧白杨郊杜诗歩屧寻春风又苏州图经有响屧廊】名都信繁会千指调丝簧先生病不饮童子为烧香独作五字诗清絶如韦郎【厚乐天傅韦苏州五言诗髙雅闲澹自成一家之体】诗成月渐侧皎皎两相望合浦愈上人以诗名岭外将访道南岳留诗壁上云闲伴孤云自在飞东坡居士过其精舍戏和其韵
　　孤云出岫岂求伴【縯陶渊明归去来云无心而出岫】锡杖凌空自要飞【次公孙绰天台赋应真飞锡以蹑虚传灯録邓隠夆掷锡空中飞身而过】为问庭松尚西指不知老奘防时归【次公广异记奘将徃西域于灵岩寺见松一树以手摩其枝曰吾西去求佛教汝可西长吾归即东向及去枝西指约长数丈一年或东向弟子迎之果还】
　　次周焘韵【并叙】
　　周焘游天竺观激水作诗云拳石耆婆色两青竹龙驱水转山鸣夜深不见跳珠碎疑是檐间滴雨声东坡和之云
　　道眼转丹青常于寂处鸣早知雨是水不作两般声病中大雪数日未尝起观虢令赵荐以诗相属戏用其韵荅之
　　经旬卧斋阁终日亲剂和不知雪已深但觉寒无飘萧纸牕明【次公杜诗飘萧觉素发】堆压檐板堕【闗中皆以板为檐】风飚助凝冽帏幔困轩簸惟思近醇醲【次公醇醲言酒也魏都赋着驯风之醇醲注云以酒喻政】未敢窥璨瑳【次公璨瑳以玉比雪之明也】何时反炎赫【次公退之谢郑羣赠簟诗云却愿天日常炎曦又先生蕲簟诗云皇天何时反炎赫】却欲躬臼磨【次公后汉冯衍妻妬悍不畜媵妾儿女自操并臼以言劳则体中生热也】谁言坐无氊【縯杜甫赠郑防云才名三十言坐客寒无氊】尚有裘充货【厚西京杂记司马相如初与文君还成都居贫愁懑以所着鹔鹴裘就市人杨昌贳酒与文君为欢】西邻歌吹发促席寒威挫崩腾踏成迳缭绕飞入座人欢瓦先融【次公退之云座暖销那怪】饮隽缾屡卧【次公左传士文伯谓投壶之中曰中隽言其中为隽异尧卿欧阳诗不觉长缾卧墙曲】嗟予独愁寂空室自困坷欲为后日赏恐被游尘涴【尧卿韩诗勿使尘泥涴】寒更报新霁皎日悬半破【次公退之云新月怜半破】有客独苦吟清夜黙自课诗人例穷蹇秀句出寒饿【任杜诗云诗家秀句传寒饿】何当暴霜雪庶以蹑郊贺【縯孟郊李贺也】
　　追和子由去嵗试举人洛下所寄暴雨初晴楼上晩景诗五首
　　秋后风光雨后山满城流水碧潺潺烟云好处无多子【厚传灯録大愚禅师曰佛法无多子】及取昏鸦未到间【次公老杜对雪诗云无人竭浮蚁有待至昏鸦诗尾自注云何逊诗曰城隂度堑黑昏鸦接翅归】
　　洛邑从来天地中【縯周公营洛邑以时朝诸侯取天地之中四方职贡道里均焉厚周礼地官以土圭之法正日景以求地中又曰尺有五寸谓之地中天地之所合也】嵩髙苍翠北邙红【商老二十四化记北邙山在东都西在濯龙池北】风流耆旧消磨尽只有青山对病翁【谓富翁也】
　　白汗翻浆午景前【次公战国防汗明之言马淮南子之言人皆曰白汗交流翻浆之义则世説所谓兢兢皇皇汗出如浆也子仁杜诗南方六七月出入异中原老少多渇死汗逾水浆翻】雨余风物便萧然应倾半熟鹅黄酒【縯杜诗鹅儿黄似酒】照见新晴水碧天
　　疾雷破屋雨翻河【厚荘子疾雷破山风振海而不能惊】一扫清风未觉多应似画师吴道子【次公吴道子画入神品杜诗云画手看前辈吴生逺擅塲又王维诗夙世谬诗客前生应画师黄中唐明皇杂録云画师吴道者本阳翟人神清气俊善图佛像尤长于模写鬼神下笔神速势若飞动】髙堂巨壁写降魔
　　客路三年不见山【次公先生诗有戏子由云宛丘先生长如丘时熈寕六年子由为陈州学官时也此后为齐州掌书记继签书南京则不见山者葢此时乎】上楼相对梦魂间明朝却踏红尘去羞向清伊照病顔
　　和桞子玉喜雪次韵仍呈述古
　　诗翁爱酒长如渴缾尽欲沽囊已竭灯青火冷不成眠一夜撚须吟喜雪【子仁贾岛诗吟安一个字撚防数茎须】诗成就我覔懽处我穷正与君髣髴曷不走投陈孟公有酒醉君仍饱徳【约诗醉酒饱徳人有士君子之行】琼瑶欲尽天应惜更遣清光续残月安得佳人擢素手【厚古诗纎纎擢素手札札弄机杼】笑捧玉盌两竒絶【子仁会合聮句云茗盌纎纎捧】艶歌一曲囘阳春【縯白乐天诗艶歌一曲酒一杯子仁文选云客有歌阳春白雪之曲】坐使髙堂生暖热
　　至济南李公择以诗相迎次其韵二首
　　弊裘羸马古河濵野濶天低糁玉尘【次公何逊咏雪诗若逐防风起谁言非玉尘尧卿秦韬玉春雪诗云雪重寒空思寂寥玉尘如糁满春朝】自笑餐氊典属国【縯蘓武使匈奴单于欲降之置武大窖中絶不饮食天雨雪武卧齧雪与氊毛并咽之得不死后归汉为典属国】来看换酒谪仙人【厚李白忆贺监诗序曰太子賔客贺公于长安紫极宫一见呼为谪仙人因觧金龟换酒为乐】宦游到处身如寄农事何时手自亲剰作新诗与君和莫因风雨废鸣晨【縯诗风雨如晦鸡鸣不已】
　　夜拥笙歌霅水濵【縯霅水在湖州乌程县】囘头乐事总成尘今年送汝作太守到处逢君是主人聚散思量都是梦身名渐觉老非亲相从继烛何须问【縯陈公子完奔齐齐侯使为工正饮酒乐公曰以火继之辞曰臣卜其画未卜其夜】蝙蝠飞时日正晨【厚韩退之山石诗山石荦确行径防黄昏到时蝙蝠飞】
　　和田国博喜雪
　　畴昔月如昼晓来云暗天玉花飞半夜翠浪舞明年【次公玉花言雪翠浪言麦也】螟螣无遗种流亡稍占田嵗丰君不乐钟磬防时编【有服不乐次公乐有编钟编磬见周礼】
　　次韵舒尧文祈雪雾猪泉
　　长笑蛇医一寸腹【次公蛇医蜥蜴之别名世人多以蜥蜴祈】衔氷吐雹何时足【叔度夷坚乙志刘居中隠嵩山巅有大蜥蜴数百皆长三四尺人以食就手饲之拊摩其体滑腻如脂一日聚绕水盎邉各就取水才入口即吐出已圆结似弹丸积之于侧俄顷间累累满地忽震雷一声起弹丸皆失去明日人来言昨午雹大作乃知蜥蜴所为者此也】苍鹅无罪亦可怜斩颈横盘不敢哭【厚祈雨法刑白鹅仲达先生志林云鹅能警盗亦能却蛇且又有祈雨厄悲夫】岂知泉下有猪龙卧枕雷车踏隂轴【希仲酉阳杂爼云柳公权元和末止建州山寺中夜半觉门外喧閙因潜于牕中观之见数人运斤造雷车如画图者乆之一气忽天暗其人两目遂昏焉】前年太守为旱请雨防随人如撒菽【傅钦之曾祷此泉得雨】太守归国龙归泉至今人咏淇园緑【縯衞淇澳美武公之徳】我今又复罹此旱凛凛疲民在沟渎却寻旧迹叩神泉坐客乃携王子渊【钦之时客惟舒在矣】看草中和乐职颂【縯王褒字子渊宣帝时益州刺史王囊欲宣风化于众庶闻褒有俊材使作中和乐职宣布之诗】新声妙语慰华颠【援蔡邕赋云华颠丈人】晓来泉上东风急须上氷珠老蛟泣【师晋张华博物志蛟人从水中出寓人家积日卖绡将去从主人索器泣而成珠满盘以与主人】恠词欲逼龙飞起崄韵不量吾所及行看积雪厚埋牛谁与春工掀百蛰此时还复借君诗余力汰辀仍贯笠【厚左氏越椒攻楚王射王汰辀及鼓附着于丁寕又射汰辀以贯笠毂】挥毫落纸勿言疲【次公杜诗挥毫落纸如云烟】惊龙再起震失匙【縯三国志曹操谓先主曰今天下英雄唯使君与操耳本初之徒不足数也先主方食失匙筯于时正当雷震因谓操曰一震之威乃至于此】
　　答郡中同僚贺雨
　　水旱行十年饥疫遍九土竒穷所向恶嵗嵗祈晴雨虽非为己求重请终愧古【縯谷梁子曰雩之必待其时穷人尽力何也雩者为旱求者也求者请也古人重请何重乎请人之所以为人者让也请道去让也】鬼神亦知我老病入腰膂何曾拜向人此意难不许重云凄已合防润先流础【援淮南子云山云蒸柱础润】萧萧止还作坐听及三鼓天明将吏集泥土满靴屦登城望麰麦緑浪风掀舞愧我贤友生雄篇鬬新语君看大熟嵗风占十五【援古者五日一风十日一】天地本无功祈禳何足数渡河不入境未若无蝗虎【厚后汉宋均为九江太守郡多暴虎尝募设槛穽而犹多伤害均到下诸属县曰夫虎豹在山鼋鼍在水各有所托今为民害咎在残吏其务退奸贪思进忠善可一去槛穽其后传言虎相与东游渡江又山阳楚沛多蝗飞至九江界辄东西散去】而况刑白鹅下防君勿取【援世人刑白鹅以祈详见上首注】正月十八日蔡州道上遇雪次子由韵二首
　　兰菊有生意【林陈后主问焬帝丽华与萧妃何如帝曰春兰秋菊亦各一时之秀也】防阳囘寸根方忧集暮雪复喜迎朝暾忆我故居室浮光动南轩【彦才按志林先生元祐二年八月十一日将朝尚早假寐梦归纱縠坐于南轩既觉惘然思乆之南轩先君名曰来风者也】松竹半倾泻未数葵与萱三径瑶草合【次公蒋诩三径又陶渊明三径就荒又江淹诗瑶草正翕赩又老杜相期拾瑶草】一缾井花温至今行吟处尚余履舄痕一朝出从仕永愧李仲元【縯杨子云李仲元不屈其志不累其身不夷不惠可否之间也】晩嵗益可羞犯雪方南奔山城买废圃槁叶手自掀长使齐安人【师黄州齐安郡也】指説故侯园【厚前汉书卲平者故秦东陵侯秦破为布衣种长安城东美故世谓东陵】
　　鈆膏染髭须【次公南史何长瑜作韵语云陆展染白髪欲以媚侧室而刘禹锡诗好染髭须事后生】旋露霜雪根不如闭目坐丹府夜自暾谁知忧患中方寸寓羲轩大雪从压屋我非儿女萱【厚孟郊诗萱草儿女花不解壮士忧】平生学踵息【縯庄子真人之息以踵】坐觉两温下马作雪诗满地鞭棰防伫立望原野悲歌为黎元道逄射猎子遥指狐兔奔踪迹尚可寻窟穴何足掀寄谢李丞相【次公李丞相指李斯用其言牵黄犬出上蔡东门也】吾将反丘园
　　次韵孔毅父乆旱已而甚雨三首
　　饥人忽梦饭甑溢梦中一饱百忧失【次公梦饱事出佛书黄鲁直亦云饥人常梦饱病人常梦医】乆知梦饱本来空未悟真饥定何物我生无田食破砚【次公此乃唐人云以砚为良田舌耕而笔来之意也】尔来砚枯磨不出去年太嵗空在酉【厚计然言嵗在金穰水毁木饥火旱太嵗在酉金穰之时也】傍舍壶浆不容乞【縯朝野佥载云嵗在申酉乞浆得酒言年丰也】今年旱势复如此嵗晩何以黔吾突【援班固云孔席不暇暖墨突不得黔】青天荡荡呼不闻况欲稽首号泥佛罋中蜥蜴犹可笑【信民酉阳杂爼云王彦威在汴州二年夏旱时李玘过汴因宴王以旱为言李醉曰欲雨甚易尔可求蛇医四头石罋二枚每罋实以水浮二蛇医以木盖宻泥之处置于閙处罋前后设席烧香选小儿十嵗以下十余令执小青竹昼夜更击其罋不得小辍王如言试之一日两夜雨大注旧説龙与蛇医为亲家焉次公又见蜥蜴诗下】跂跂脉脉何等秩【任东方朔传武帝置守宫防下东方朔别蓍布数射之曰以为龙又无角以为蛇又有足跂跂脉脉善縁壁是非守宫即蜥蜴】隂阳有时雨有数民是天民天自防我虽穷苦不如人要亦自是民之一形容可似防家狗【縯家语孔子适郑与弟子相失孔子独立东门郑人或谓子贡曰东门有人其颡类尧其顶类臯陶其肩类子产然自腰以下不及禹三寸累累若防家之狗】未肯弭耳争投骨【援史记应侯谓秦王曰大王之狗卧者卧起者起行者行止者止母相与闘者投之一骨轻起相牙者何则有争意也】倒冠落帻谢朋友【次公此则杜牧倒冠落佩之变也】独与蚊雷共圭筚【次公中山靖王言众沤漂山聚蚊成雷又左传筚门圭窦之人】故人嗔我不开门【次公退之云剥剥啄啄有客至门我不出应客去而嗔】君视我门谁肯屈可怜明月如泼水夜半清光翻我室风从南来非雨侯【师天官书风从南方来大旱】且为疲人洗蒸郁褰裳一和快哉谣【厚文选楚襄王游于兰台之宫宋玉景差侍有风飒然而至王乃披襟而当之曰快哉此风寡人所与庶人共者耶】未暇饥寒念明日
　　去年东坡拾瓦砾自种黄桑三百尺今年刈草葢雪堂【子仁按先生拟斜川云元丰壬戌之春予躬耕于东坡筑雪堂居之南挹四望亭之后丘西控北山之防泉又雪堂问云苏子得废圃于东坡之胁作堂焉号其正曰雪堂堂以大雪中为之因绘雪以四壁之间无容隙其名葢起于此尝见先生有帖云已作得雪堂记而其本不传未详其故雪堂记全文载志林中】日炙风吹面如墨【师杜甫诗骨折面如墨】平生懒惰今始悔老大勤农天所真沛然例赐三尺雨造化无心怳难测四方上下同一雪甘霔不为龙所隔【俗有分龙日】蓬蒿下湿迎晓来灯火新凉催夜织【次公退之诗新凉入郊墟灯火稍可亲】老夫作罢得甘寝【次公庄子孙叔敖甘寝秉羽而郢人投兵】卧听墙东人响屐奔流未已坑谷平折苇枯荷恣漂溺腐儒麄粝支百年【次公杜诗百年麄粝腐儒餐】力耕不受众目怜【縯杜诗不闻八尺躯常受众目怜】破陂漏水不耐旱人力未至求天全会当作塘径千歩横断西北遮山泉四隣相率助举杵人人知我囊无钱【厚东汉赵壹诗云文籍虽满腹不如一囊钱】明年共看决渠【任白公穿渠人歌曰举钟为云决渠为雨】饥饱在我寕闗天谁能伴我田间饮醉倒惟有支头甎
　　天公号令不再出十日愁霖并为一君家有田水冐田我家无田忧无室不如西州杨道士万里随身惟两膝防流不恶泝亦佳一叶扁舟任漂突山芎麦麴都不用【任山芎麦麴皆以御湿也周左传有麦麴乎有山鞠防乎详见和王巩诗注】泥行露宿终无疾夜来饥肠如转雷旅愁非酒不可开杨生自言识音律洞箫入手清且哀不须更待秋井塌见人白骨方衔杯【縯杜诗忽忆雨时秋井塌古人白骨生青苔如何不饮令人哀】
　　次韵王觌正言喜雪
　　圣人与天通【次公列仙传曰陶安公六安冶师也数行火术火一日散上紫色冲天须臾朱雀止冶上曰安公安公冶与天通七月七日迎汝以赤龙龙至安公驭之东南而上】有诏寛狱市【縯前汉曹参为齐相萧何薨使者召参参去属其后相曰以齐狱市为寄慎勿扰也】好语夜喧街湿云朝覆砌纷然退朝后色映宫槐媚欲夸翦刻工【厚退之李花诗谁将平地万堆雪翦刻作此连天花】故人朱蓝防【縯宋朝太宗皇帝言唐朝学士多衣绯緑今之任职者或以朱蓝而加金带之饰亦士林之荥师宋大明中元日雪花降殿庭右将军谢庄下殿雪集衣白上以为嘉端】我方执笔侍【次公左史记言右史记动今日之起居郎起居舍人是已】未敢书上瑞君犹伏阁争髙论亦少慰【縯唐长安二年三月大雪苏味道等以为瑞率羣臣入贺王求礼让曰宰相爕和隂阳而季春雨雪乃灾也果以为瑞则冬月雷遽为瑞雷邪味道不从贺者既入求礼言今主荒臣佞寒暑失序戎狄乱华使天有瑞何感而来武后为罢朝】霏霏止还作盎盎风与气神龙乆濳伏一怒势必倍行当见三白【次公西北人之谚曰要直麦见三白】拜舞懽万嵗【次公杜诗盌赐将军拜舞归】归来饮君家酣咏既醉
　　次韵朱光庭喜
　　乆苦赵盾日【縯左传言赵衰冬日之日也赵盾夏日之日也冬日可爱夏日可畏】欣逢傅説霖【厚书説命髙宗谓説曰若嵗大旱用汝作霖】坐知千里足初觉两河深【次公两河葢汴河蔡河也】破屋常持伞无薪欲防琴清诗似庭燎虽羙未忘箴【縯诗庭燎美宣王也因以箴之】
　　和张昌言喜雨
　　二圣忧勤忘寝食【次公二圣葢当日哲宗与太后也】百神奔走防风云禁林夜直鸣江瀬清洛潮囘起縠纹梦觉酒醒闻好句帐空簟冷发余薰秋来定有丰年喜剰作新诗凖备君
　　次韵张昌言喜雨
　　千里黄流失故居【次公言水所冲荡而民居不见也】年来赤地到青徐遥闻争诵十行诏【縯后汉光武以手诏赐方国一札十行】无异亲廵六尺舆【厚前汉袁盎云天子所与共六尺舆者皆天下豪英】精贯天人一言足云兴岳渎万灵趋爱君谁似元和老贺雨诗成即谏书【援白居易元和中作贺雨诗其畧云君以明为圣臣以直为忠敢贺有其始亦愿有其终居易尝与元镇书云凡闻仆贺雨诗众口籍籍以为非宜】
　　次韵毛滂法曹感雨
　　江南佳公子【类史记平原君翩翩浊世之佳公子也】遗我锦绣端揽之温如春公子焉得寒兴雨自有时肤寸便蒙【援诗兴雨祈祈又公羊云触石而出肤寸而合不崇朝而徧雨乎天下者惟太山之云耳】敛藏以自润牛斗何足干【次公牛斗何足于借鄷城之劔气在牛斗之间如气于云霓之义】空庭月与影彊结三友欢我岂不足欤要此清团团所欢在一醉常恐樽中干【子仁陶渊明诗樽中酒不干】舍酒尚可乐明珠如弹丸【次公南史王筠字元礼谢朓常见语曰好诗圆美流转如弹丸也】但恐千仞雀怱怱发虚弹【援荘子以隋侯之珠弹千仞之雀】迨子间暇时种子田中丹一朝渉世故空腹容欺谩【次公神仙伊用昌夫妇咏鼓词云钉着不知侵骨髓打来只是没心肝空腹被人谩】我顷在东坡秋菊为夕餐【援楚词朝饮木兰之坠露兮夕餐秋菊之落英】永愧坡间人布褐为我完雪堂初覆瓦上簟无下莞【援斯干诗下莞上簟乃安斯寝】时时亦设客每醉筒輙殚【尧卿公尝以筒贮钱为设客之用】一笑便倾倒五年得轻安公子岂我徒衣鉢传一箪【次公唐摭言载门生及第与座主同名次者谓之传衣鉢子仁禅家传法谓之传衣鉢此因上文有在东坡时语故云公子亦吾徒可以传我处贫而乐之法也】定非郊与岛笔势江河寛【次公郊则孟郊岛则贾岛为诗寒窘先生素所不许如言孟郊曰安能两耳聼此寒虫号又曰气压郊与岛是也】悲吟古寺中穿帷雪漫漫他年记此味芋火对懒残【次公唐李泌与明瓉禅师游明瓉择徒谓之懒残者泌尝于衡岳寺读书察懒残所为曰非凡人也聆其中夜梵唱响彻山林泌颇知音能辨休戚谓懒残经音先凄怆而后喜悦必谪堕之人时将去矣中夜潜徃谒焉懒残命坐发火取芋以啗之曰慎勿多言领取十年宰相泌拜而退懒残性懒而食残故以为号事见髙僧传】
　　祷张龙公既应刘景文有诗次韵
　　张公晩为龙抑自龙中来伊昔风云防【次公杜诗病柏行云掩蹙龙虎姿生当风云防】咄嗟潭洞开精神茍可贯賔主真相陪洞箫振羽舞【厚前汉王褒宣帝时尝为甘泉及洞箫颂又周礼乐师篇凡舞有羽舞注云羽舞析羽也】白酒浮云雷言从闗州妃【厚赵耕张龙公碑君讳路斯颖上百社村人也夫人闗州石氏】逺去焦氏台【次公先生昭灵侯碑龙公唐时为宣城令自宣城罢归常钓于焦氏台隂】倾倒缾中【次公续恠録李靖防时尝射猎山中防暮抵宿一朱门家夜半闻扣门甚急见一妇人谓靖曰此非人世乃龙宫也今天符命行雨二子皆不在欲奉烦顷刻间如何遂命黄头被青騘马又命取雨器乃一小缾戒曰取缾中水滴马鬃上即雨徧矣】一洗麦上埃破旱不论功乗云却空回嗟龙与我辈用意岂逺哉使君今子义英风冠东莱【縯吴志太史慈字子义东莱人也最为有胆烈】笑説龙为友【子仁前汉天马歌云今安匹龙为友】幽明莫相猜
　　用前韵作雪诗留景文
　　万松岭上黄千叶【次公此应言蜡梅也先生后有蜡梅诗君不见万松岭上黄千叶玉蘂檀心两竒绝是已或云杜甫四松诗云所挿小藩篱本亦有隄防终然枨拨损得愧千叶黄今先生亦岂以言冬间之松乎应之曰成材之松叶岂有黄也因指言松岭上之蜡梅而蜡梅之叶黄故也】载酒年年踏松雪刘郎去后谁复来【縯刘禹锡诗云都观里桃千树尽是刘郎去后栽又云种桃道士归何处前度刘郎今又来】花下有人心断絶东斋夜坐搜雪句两手拆霜须折【厚庄子不手之药注云其药能令手不拆也】无情岂亦畏嘲弄【厚白乐天与元九书云梁陈间率不过嘲风雪弄花草而已】穿帘入戸吹灯灭纷纷儿女争所似【援晋书谢安尝内集俄而雪下安曰大雪纷纷何所似也安兄子朗曰撒盐空中差可拟道韫曰未若柳絮因风起】碧海长鲸君未掣【縯杜诗争看翡翠兰苕上未掣鲸鱼碧海中】朝来云汉接天流【次公杜诗云汉接天流】顾我小诗如防缬欧阳陈赵在戸外急扫中庭铺木屑【厚晋书陶侃造船竹头木屑悉令举掌之咸不觧所以后元防大雪始晴防事前余雪犹湿于是以木屑布地及桓温伐蜀又以竹头装船】交游虽似雪栢坚聚散行作风花瞥晴光融作一尺泥归有何事真无説泥干路穏放君去莫倚马蹄如踣鐡【次公杜诗腕促蹄髙如踣鐡交河防蹴曾氷裂】
　　和刘景文雪
　　占雨又得雪寜欺我哉似知吾辈喜故及醉中来童子愁氷砚佳人苦胶杯【次公胶字去声与白乐天一堞胶牙之胶同胶杯虽出庄子置杯焉则胶而此所谓胶杯乃是酒冻也】那堪李常侍入蔡夜衔枚【厚唐李愬以散骑常侍击蔡防大雨雪愬夜至悬弧城遂克蔡州擒吴元济】
　　次韵陈履常雪中
　　可怜扰扰雪中人饥饱终同寓一尘【厚续仙传韦子威师事丁约一日辞去谓子威曰郎君得道尚隔两尘儒谓之世释谓之刼道谓之尘也】老桧作花真强项【次公颍州多桧而花白指桧为言桧老矣而假雪以为花犹人之强项不伏其老也强项字如董宣不屈于公主帝目之强项令】冻鸢储肉巧谋身【次公杜诗兵戈犹在眼儒术岂谋身】忍寒吟咏君堪笑得暖讙呼我未贫坐听屐声知有路拥裘来看玉梅春
　　迨作淮口遇风戏用其韵
　　我诗如病骥【次公杜诗骥病思偏秣又云草黄骐骥病】悲鸣向衰草有儿真骥子【縯老杜子宗武小名骥子有诗云骥子好男儿又赠窦侍御诗云骥之子鳯之雏次公梁元帝啓云价匹熊媒声齐骥子】一喷羣马倒【次公穆天子传曰天子东游于黄泽宿于西洛歌曰黄之陁其马歕沙皇人威仪黄之泽其马歕玉皇人夀糓歕即喷字】养气勿吟哦声名忌太早风涛借笔力【次公杜诗笔力破余地】势逐孤云扫何如陶家儿绕舍覔梨枣【厚陶潜责子诗通子垂九龄但覔梨与栗】君看押彊韵【师王子韶鸡跖集王筠字元礼为诗能押彊韵】已胜郊与岛【援孟郊贾岛也】
　　次韵王郎子立风雨有感
　　百年一俯仰寒暑相主客稍增裘褐气已觉团扇厄不烦计荣辱此防彼有获我琴终不败无攫亦无释【厚史记齐威王皷琴邹忌子曰善哉皷琴王曰何以知其故也邹忌子曰大浊以春温者君也小亷折以清者相也攫之深醳之愉者政令也】后生不自牧呻吟空挟防【援庄子挟防读书又郑人缓呻吟于裘氏之地】揠苗不待长卖菜苦求益【縯后汉严光传注侯覇使西曹侯子道奉书求报光曰我手不能书乃口授之使者嫌少可更足之光曰买菜乎求益也】此郎独静退门外无行迹但恐陶渊眀每为饥所廹凄风弄衣结【师董京之衣百结】小雪穿门席【师陈平家贫以席为门】愿君付一笑造物亦戏剧朝来赋云梦笔落风雨疾【次公相如子虚赋乌有先生之词曰吞若云梦者八九胷中曽不芥蔕故谓之赋云梦又杜诗笔落惊风雨】为君裁春衫髙防开桂籍次韵王忠玉游虎丘絶句三首【尧卿名瑜时为宪使】
　　当年大白此相浮【縯説苑魏文侯与大夫饮酒使公乘不仁为觞政曰饮不釂者浮以大白倬吴都赋飞觞举白】老守娱賔得二丘【自注郡人有闾丘公太守王规甫尝云不谒虎丘即谒闾丘规父忠玉伯父也】白发重来故人尽空余丛桂小山幽【次公淮南王安招隐士词云桂树丛生兮山之幽偃蹇连巻兮枝相樛又许慎淮南鸿烈觧序云安与蘓飞李尚左吴田岀雷被毛被伍被晋昌等八人及诸儒大山小山之徒共讲论道徳】
　　青盖红旗映玉山新诗小草落泉【援孟东野诗手中飞黒电象外写泉】风流使者人争看知是真娘立道边【相虎丘中路有真娘墓次公白乐天真娘墓诗题下注云在虎丘寺盖在寺门之外今尚存饶李宗谔蘓州图经云吴真娘墓在长洲县西北五里云岩寺西南山下彦忠吴郡图经续记云真娘墓在虎丘寺侧真娘吴国之佳丽也文士游此者多有篇咏有谭生题一絶讥词人之重色由是稍稍息笔】
　　舞衣歌扇转头空只有青山杳霭中莫共吴王鬬百草使君未敢借惊鸿【縯刘禹锡诗若共吴王闘百草不知应是欠西施次公曹子建之言洛神曰翩若惊鸿婉若游龙】
　　次韵子由柳湖感物
　　忆昔子美在东屯【縯曰东屯今防州故城之东】数间茅屋苍山根嘲吟草木调蛮獠欲与猿鸟争啾喧子今憔悴众所弃驱马独岀无往还惟有柳湖万株柳清隂与子供朝昏胡为讥评【去声】不少借生意凌挫难为繁柳虽无言不解愠世俗乍见应怃然娇姿共爱春濯濯【援曰晋书王恭风度濯濯如春月柳】岂问空腹修蛇蟠朝看浓翠傲炎赫夜爱疎影摇清圆风翻雪阵春絮乱蠧响啄木秋声坚四时盛衰各有态摇落凄怆惊寒温南山孤松积雪底抱冻不死谁复贤轼在颍州与赵德麟同治西湖未成改扬州三月十六日湖成德麟有诗见怀次韵
　　太山秋毫两无穷【次公曰庄子内篇天下莫大于秋毫之末而太山为小又云是亦一无穷非亦一无穷也】钜细本岀相形中大千起灭一尘里【次公曰退之云下视禹九州一尘集毫端】未觉杭颍谁雌雄【来诗云与杭争雄】我在钱塘柘湖渌大堤士女争昌丰【援诗子之昌兮子之丰兮】六桥横絶天汉上北山始与南屏通【次公曰子由先生墓志杭州西湖南北三十里环湖往来终日不逹先生既去葑田葑田如云乃积之湖中为长堤一以通南北六桥则湖上所创之桥也甄曰按先生作堤疏流跨流为桥者凡六并在今蘓公堤上】忽惊二十五万丈老葑席巻苍云空【縯曰先生奏修杭州西湖状云自国初以来稍废不治水涸草生渐成葑田寜中湖之葑合者葢十二三尔至令遂塞其半已打量湖上葑田计二十五万余丈度用二十余万工】朅来颍尾弄秋色一水萦带昭灵宫【縯曰李华吊古战埸文曰何水萦带昭灵宫张龙公祠堂也】坐思吴越不可到借君月斧修朣胧【厚曰酉阳杂爼唐太和中郑仁本游嵩山失道忽于丛棘中见一人枕幞而睡呼之问其所自曰君知月七寳合成平常有八万二千户修之子一数也开幞有斤斧数事玉屑饭两裹】二十四桥亦何有【縯曰杜牧扬州诗二十四桥眀月夜玉人何处学吹箫】换此十顷玻瓈风【子仁曰永叔西湖诗都将二十四桥月换得西湖十顷秋】雷塘水干禾黍满寳钗耕岀条鸾龙【次公曰雷塘在扬州东北十里炀帝所葬处炀帝平昔游之多从宫人故时耕出寳钗焉鸾龙则寳钗之饰也】眀年诗客来吊古伴我霜夜号秋虫【徳麟见约来杨寄居亦有意求杨倅】
　　次韵赵德麟西湖新成见怀絶句【縯曰此颖州西湖】
　　壶中春色【谓洞庭春色也】饮中仙骑鹤东来独惘然犹有赵陈同李郭不妨同泛过湖船【厚曰后汉郭林宗游洛阳见李膺大竒之遂相友善后归乡里诸儒送至河上车数千辆林宗独与膺同舟人望之以为神仙】
　　再次韵赵德麟新开西湖【饶此亦颍州西湖】
　　使君不用山麴防饥民自逃泥水中【縯曰左传申叔展语还无社曰有麦麴乎曰无有山麴防乎曰无河鱼腹疾柰何杜预注麦麴防所以御湿欲使无社逃泥中军中不敢正言故作隐语也】欲将百渎起凶岁免使甔石愁扬雄【援曰扬雄清浄寡欲家无甔石之储晏如也】西湖虽小亦西子【次公曰先生在杭州有诗曰欲把西湖比西子淡妆浓抹总相宜今言西湖虽小亦西子则指颍州西湖】萦流作态清而丰千夫余力起三闸【见先生末句自注中】焦陂下与长淮通十年憔悴尘土窟清防一洗啼防空王孙本自有仙骨【次公曰神仙传神告墨子曰子有仙骨又杜诗自是君身有仙骨】平生宿卫眀光宫【次公曰汉武帝太初四年秋起光眀宫仔三辅黄图载三秦记云未央宫渐台西有桂宫西市有明光殿皆金玉珠玑为帘箔昼夜光眀又云武帝求仙起光明宫发燕赵美女二十充之令总其籍】一行作吏人不识【厚曰文选叔夜与山巨源絶交书云游山泽观鱼鸟心甚乐之一行作吏此事便废】正似云月初防胧时临此水照氷雪莫遣白发生秋风定须却致两黄鹄【援曰前汉翟方进为丞相请坏汝南鸿隙陂父老怨方进歌曰壊坡谁翟子威饭我豆羮芋魁反乎覆陂当复谁言者两黄鹄】新与上帝开濯龙【縯后汉建武中汝南太守邓晨欲修复陂闻许扬晓水脉召与之议杨曰昔先帝用翟方进之言寻而自梦上天天帝怒曰何故败我濯龙渊是后民失其利多致饥困明府今兴立废业国富民安童谣之言将证于此】湖成君归侍帝侧灯花已缀钗头虫【去岁颍州灾伤予奏乞罢黄河夫万人开本州沟人从之以余力作三闸通焦陂永浚西湖援曰退之灯花诗囊里排金粟钗头缀玉虫更烦将喜事来报主人翁】
　　和宋肇游西池次韵
　　汉皇慈俭不开边尚教千艘下瀬船【次公食货志曰时粤欲与汉用船战遂乃修昆明池列馆环之治楼船髙十余丈旗帜加其上西京杂记云昆明池中有戈船楼船各数百艘又汉武帝纪有下瀬船将军注瀬湍也伍子胥书有下瀬船字】贪看艨艟飞鬬舰不知赑屭舞钧天【次公西都赋巨鼇赑屭注云作力貎西京杂记云昆明池刻石为鲸鱼每至雷雨鱼尝鸣吼鬐鬛皆动汉世祭之以祈雨往往有验】故山西望三千里往事回思二十年自笑区区足官府不如公子散神仙【厚退之奉酧卢给事诗上界真人足官府岂如散仙鞭笞鸾鳯终日相追陪】
　　次韵林子中蒜山亭见寄
　　竒逸多闻老敬通【师冯衍字敬通东汉人博识多闻】何人慷慨觧怜翁十年簿领催衰白一笑江山发醉红闻道赋诗临北固未应举扇向西风【厚王每遇西风起举扇自障日元防尘汚人】叩头莫唤无家客归扫岷峨一畆宫
　　再和并荅杨次公
　　毗卢海上妙髙峯【师华严第一善知识徳云住妙髙峯】二老遥知说此翁聊复舣舟防紫翠不妨持节散陈红【援西汉汲黯以便宜持节发河内仓粟以赈贫民次公汉书太仓之粟陈陈相因又云红腐而不可食】髙怀却有云门兴【师何隐居若耶山云门寺】好句真传雪窦风【次公雪窦禅师其言禅之诗有集行于世尧卿雪窦师讳重显字隐之遂州李氏子生于兴国五年四月八日后出家受供学经论业于乡里晩参随州智门祚和尚因扣不起一念之青豁然知归遂偏游丛林众所推仰先居吴门之洞庭迁四眀之雪窦由是云门之道复振于江浙侍中贾公奏闻朝廷乞赐明觉之号至皇祐五年七月七日不遗嘱亦不説偈北首而亡】唱我三人无谱曲冯夷亦合舞幽宫【縯司马相如赋使灵娲皷瑟而舞冯夷冯夷河伯也】
　　景贶履常屡有诗督叔弼季黙唱和巳许诺矣复以此句挑之【孝祥兰台诗文发源云东坡在颍陈无已赵徳麟辈适守官于彼而欧阳叔弼与季黙亦闲居于彼日相唱和而二欧颇不作诗故东坡挑之】
　　君家文律冠西京旋筑诗坛按酒兵【縯南史江谘议有言酒犹兵也兵可千日不用不可一日不备酒可千日不饮不可一饮不醉次公杜牧访赵嘏诗云今代风骚将谁登李杜坛故后人承用诗坛字欧阳答梅圣俞诗云文防忝予盟诗坛推子将】袖手莫轻真将种【次公将种指言两欧阳也退之云不善为斵血指汗顔巧匠傍观缩手袖间又晋书胡贵嫔尝与帝博争道伤帝指帝怒曰真将种也】致师须得老门生【厚周礼夏官司马上坏人掌致师注云致师者致其必战之志古者守战必以勇力之士先犯敌焉唐书选举志举人既及第缀行通名诣主司第则谓门生】眀朝郑伯降谁受【縯左传宣十二年楚子围郑郑伯肉袒牵羊以逆曰孤不天不能事君使君懐怒以及邑弧之罪也】昨夜条侯壁已惊【厚前汉吴王濞传吴兵欲西梁城守不敢西粮絶卒饥遂夜奔条侯壁惊东南条侯使备西北果从西北不得入遂大败】从此醉翁天下乐还应一举百觞倾【文忠公赠苏梅诗云我亦愿助勇皷旗噪其傍快哉天下乐一釂宜百觞】
　　谢郡人田贺二生献花
　　城里田员外城西贺秀才不愁家四壁自有锦千堆【縯谢庭皓以词赋著名时号锦绣堆】珍重尤竒品艰难最后开芳心困落日薄艶战轻雷【昨日雷雨】老守仍多病壮怀先已灰殷勤此粲者【贺献魏花三朶縯诗今夕何夕见此粲者次公国语三女为粲】攀折为谁哉玉腕揎红袖金樽泻白醅何当镊霜鬓强挿满头回【子仁杜牧诗菊花须挿满头归】
　　玉堂栽花同正孺有诗次其韵
　　故山桃李半荒榛粗报君恩便乞身竹簟暑风招我老玉堂花蘂为谁春纎纎翠蔓诗催发皎皎霜葩发鬬新只有来禽青李帖【厚王羲之有问人求来禽青李帖】他年留与学书人
　　和王晋卿送梅花次韵
　　东坡先生未归时自种来禽与青李【次公言在黄州时也】五年不踏江头路梦逐东风泛苹芷江梅山杏为谁容独笑依依临野水此间风物君未识花浪飜天雪相激眀年我复在江湖知君对花三叹息
　　卧病弥月闻垂云花开顺阇黎以诗见招次韵荅之
　　道人心似水不碍照花妍燕坐春强半清隂月屡迁平生无起灭一念有尘鲜嫋嫋风枝举离离曰萼蔫病吟终少味老醉不成颠何必遨头出【师世俗以太守为遨头】湖中有散仙【次公韩退之云上界真人足官府岂如散仙鞭笞鸾鳯终日相追陪】
　　和钱四寄其弟龢【尧卿钱勰字穆父弟四亦称穆四其弟即钱七品仲也穆父走笔代书寄岊仲七弟诗云东方千骑拥米轮衣锦归逢故国春莫向西湖恋风月鸰原知有望归人岊仲次韵穆父兄见寄诗云乌衣巷里走双轮正是家山二月春明日湖平定归去蓬莱还见谪仙人刘季孙和之云防稽山上月如轮鸿鴈相将江水春幕府英雄虽可数樽前谁是急难人周焘和之云东山蜡屐瓌车轮小草青知塞外春园柳鸣禽唤幽梦惠连诗句更何人然公作两絶而元本止载一絶今并举之先生诗云老来日月似车轮此去知逄防箘春昨夜氷花犹在柱晓来梅子已生仁】
　　再见涛头涌玉轮【次公言杭州之潮也】烦君久驻浙江春【次公钱穆父知越州】年来总作维摩病【次公浄名居士维摩诘以方便示病而诸菩萨问疾见其经中】堪笑东西二老人【次公越居浙东杭居浙西而穆父与先生为二郡守故曰东西二老人也】复次前韵谢赵景贶陈履常见和兼简欧阳叔弼兄弟【十朋此系次九月十五日观月听琴西湖一首示坐客诗韵】
　　能诗李长吉【縯唐摭言云李贺字长吉七岁以长短之制名动京师】识字子云【援扬雄字子云刘棻尝从雄学作竒字杜诗云子云识字终投阁】端能望此府【厚旧唐书韦思谦传皇甫公义检校沛王府长史引思谦为同府仓曹谓思谦曰公岂池中之物屈公为数句以望此府耳】坐啸获两君【縯后汉成瑨南阳人为汝南太守委事于功曹岑眰人为语曰汝南太守岑公孝南阳成瑨但坐啸】逝将江湖去浮此五石樽【援庄子曰今子有五石之瓠何不虑以为大樽而浮于江湖】眷焉复少留尚为世所醺或劝莫作诗儿辈工织纹【次公织纹以言才言诗云萋兮斐兮成是贝锦先生旧以诗得罪谓之诗案故或人劝止】朱寄三叹未害俗耳闻【縯礼记清庙之瑟朱而疏越一唱而三叹有遗音者矣】共防两欧阳伐薪照黄昏是家有甘井汲多终不浑【厚杜诗淘米少汲水汲多井水浑】
　　次韵穆父马上寄頴叔二首
　　玉关不用一丸泥【縯后汉隗嚣将王元説嚣曰臣请以一丸泥为大王东封函谷阙】自有长城鸟防西【厚唐书太宗曰焬帝不择人守边劳中国筑长城以备虏今我用李勣守并突厥不敢南贤于长城逺矣鸟防山名禹贡鸟防同宂】剩与故人防土物腊糟红麴寄駞蹄
　　多买黄封作洗泥【次公黄封御酒也以黄封其头故谓之黄封洗泥洗尘常俗之语】使君来自陇山西才高得兎人人羡争欲防踪覔旧蹄【厚庄子蹄者所以在兎得兎而忘蹄】
　　和寄天选长官
　　寓形宇宙间佚我以方老【縯庄子大块劳我以生失我以老】流光安足恃百岁同过鸟须臾婴网罗文采縁自表自古山林人何曽识机巧但记寒岩翁论心秋月皎黄香十年旧【援谓鲁直】禅学参众妙虚怀养天和肯狗奔走閙官居职事理晨起何用早桐隂满西斋叱吏供洒扫眷予东南来野饭煮芹蓼葆光既清尚令尹亦髙蹈相将古寺行软语頽晩照公家有畸人【援公有族人隐于嵩山】虚縁能自葆卜筑嵩山阳行当从结好山中饶胜景人览亦易了何时命巾车共陟云外峤翻思筋力疲不复恃踊跳公诗拟南山雄拔千丈峭形容逼天真邂逅识其要藩篱吾未窥敢议穷阃奥
　　和子由除日见寄
　　薄官驱我西远别不容惜方愁后防远未暇忧岁夕强欢虽有酒冷酌不成席秦烹惟羊羮陇馔有熊腊念为儿童岁屈指已成昔往事今何追忽若箭已释感时嗟事变所得不偿失府卒来驱傩【子仁季冬之月命有司大傩旁磔】矍铄惊远客愁来岂有魔烦汝为攘磔寒梅与冻杏嫩萼初似麦攀条为惆怅玉蘂何时拆不忧春艶晩行见弃夏覈人生行乐耳安用声名籍胡为独多感不见膏自炙诗来若相寛子意逺可射依依见其面疑子在咫尺兄今虽小官幸忝佐方伯北地近所凿中有汧水碧临池饮美酒尚可消永日但恐诗力弱鬬健未免馘诗成十日到谁谓千里隔一月寄一篇忧愁何足掷
　　和鲁人孔宗翰题诗二首
　　坏壁题诗巳五年故人风物两依然定知来岁中秋月又照先生枕麴眠【縯刘伶酒徳颂先生枕麴借糟】
　　更邀眀月说眀年记取孤吟孟浩然【未详旧注引不才眀主弃非是】此去宦游如传舍防枝惊鹊几时眠
　　次荆公韵四絶【尧卿荆公在蒋山公同王胜之游蒋山时荆公宅巳为寺有诗云未门収画防细宇出青莲葢谓是也玉父东轩笔録云王荆公再罢政以使相判金陵即求宫观筑池于白门外七里去蒋山亦七里平日驭一驴从数童游诸山寺所居之宅仅比风雨元丰未舍为寺赐名保寕】
　　青李扶疎禽自来【次公王羲之有求来禽青李帖来禽即今之林禽也以其食美禽来食之故曰来禽今先生诗句借来禽字以言青李之实亦自来于禽鸟耳】清真逸少手亲栽【次公王羲之青李来禽帖云此果佳可为致子当种之】深红浅紫从争发雪白鹅黄也鬬开
　　斫竹穿花破緑苔【敬夫退之诗竹洞何年有公初斫竹开】小诗端为覔桤栽【厚杜诗有凭何邕覔桤栽云饱闻桤木三年大与致溪邉十畆隂】红者造物初无物【次公郭象南华真经序云上知造物无物下知有物之自造】春到江南花自开骑骡渺渺入荒陂【题注】想见先生未病时劝我试求三畆宅从公已觉十年迟【师介甫得诗曰十年前后我便不厮争】
　　甲第非真有闲花亦偶栽聊为清浄供却对道人开【公病后舍宅作寺】
　　梵天寺见僧守诠小诗清远可爱次韵【无巳杭州图经云梵天寺在鳯凰山】
　　但闻烟外钟不见烟中寺幽人行未已草露湿芒屦惟应山头月夜夜照来去【子仁守诠诗落日寒蝉鸣独归林下寺柴扉夜未掩片月随行屦惟闻犬吠声又入青萝去】
　　次韵鲁直效进士作岁寒知松栢
　　龙蛰虽高卧鸡鸣不废时炎凉徒自变茂悦两相知【厚选云芝焚而蕙叹松茂而栢悦】已负梁栋质肯为儿女姿【縯世説孙兴公斋前种松一株邻居谓之日栢松树非不森森可怜但永无梁栋用耳又老杜古栢行云大厦如□要梁栋万牛囬首丘山重任孟郊诗云萱草儿女花不觧壮士忧】那忧霜贸贸未易日迟迟难与夏虫语永无秋实悲谁知此植物亦觧秉天彛
　　荅吕梁仲屯田
　　乱山合沓围彭门官居独在悬水村【縯庄子吕梁悬水三十仞故今言吕梁为悬水村也师即今百歩洪是也】居民萧条杂麋鹿小市冷落无鸡豚黄河西来初不觉但讶清泗流奔浑夜闻沙岸鸣罋盎晓看雪浪浮鹏鹍吕梁自古喉吻地万顷一秣何由吞坐观入市巻闾井吏民走尽余王尊【縯王尊为东郡太守河水盛溢尊躬率吏民沉白马祀水神河伯因止宿隄上及水盛隄坏吏民皆奔走惟尊立不动而水波稍却】计穷路断欲安适吟诗破屋愁鸢蹲岁寒霜重水归壑【次公月令季冬之月水归其壑土反其宅】但见屋瓦留沙防入城相对如梦寐我亦仅免为鱼鼋【縯刘子过洛汭曰防禹吾其鱼乎】旋呼歌舞杂谈笑不惜饮釂空瓶盆念君官舍氷雪冷新诗美酒聊相温人生如寄何不乐任使绛蜡烧黄昏宣房未筑淮泗满【任武帝作瓠子之歌有云齧浮桑兮淮泗满】故道堙没疮痍存眀年劳苦应更甚我当畚锸先黥髠付君万指代顽石千锤雷动苍山根高城如铁洪口快谈笑却扫看崩奔农夫掉臂免狼顾秋糓布野如云屯还须更置软脚酒为君击皷行金樽【縯宗幸诸杨第出有赐曰践路反有劳曰软脚师唐郭子仪自同州归代宗诏大臣就宅作软脚局人出三百于】
　　荅孔周翰求书
　　身闲曷不常闭口【次公传曰病从口入患从口出闭口则无事而身得长闲矣非谨而何】天寒正好深藏手吟诗写字有底忙未脱多生宿尘垢不防讥诃子厚疾【縯桞宗元报崔黯书曰凡人好词工书者皆病癖也吾不幸蚤得三病学道以来日思砭鍼攻熨卒不能去纒结心腹牢甚愿斯须忘之而不克窃甞自毒】反更刻画无盐丑【厚晋书周顗传庾亮尝谓顗曰诸人咸以君方乐广顗曰何乃刻画无盐唐突西子】征西自有家鸡肥【次公南史王僧防传载僧防论书云庾征西翼书少时与右军齐名右军后进庾犹不分在荆州与都下人书云小儿辈贱家鸡皆学逸少书】太白空惊饭山瘐与君相从知几曰春风待得花开不拨弃万事不复谈百觚之后那辞酒
　　闻公择过云龙张山人輙往从之公择有诗戏用其韵
　　我生固多忧肉食常苦墨【縯左氏晋定公吴夫差防于黄池司马寅曰肉食者无墨今吴王有墨国胜乎太子死乎】轩然就一笑犹得好饮力闻君过云龙对酒两静嘿急携清歌女出郭及未昃一欢难力致邂逅有胜特喧蜂集晩花乱雀啅丛棘山人乐此耳寂寞谁侍侧何当求好人聊使治要襋【次公诗魏葛屦日紏紏葛屦可以屦霜掺掺女手可以缝裳要之襋之好人服之注要防也襋领也】使君自孤偾【援前汉匃奴传冒顿为书遗高后曰陛下独立孤偾独居两主不乐无以自娱】此里谁相直不如学养生一气服千息【次公晋许迈传常服气一气千余息】
　　田国博见示石炭诗有铸劒斩佞臣之句次韵荅之
　　楚山铁炭皆竒物知君欲斫奸邪窟属镂无眼不识人【縯伍子胥以忠谏吴王太宰嚭与子胥有隙因谗之吴王乃赐子胥属镂之劒以死次公无眼不识人字暗用国志云此箭无眼不识人之语】楚国何曾斩无极【厚左传费无极谗王太子建杀伍奢父子与郤宛楚人怨甚令尹子常诛之以弭众説】玉川狂直古遗民救月裁诗语最真千里妖蟇一寸铁地上空愁虮虱臣【援卢同自号玉川子作月蚀诗云传闻古老説月蚀虾蟇精径围千尺入汝腹如此痴骀阿谁生又云地上虮虱臣同告诉帝天皇臣有一寸铁刳妖蟇痴肠】
　　次韵曹九章见赠
　　蘧瑗知非我所师流年已似手中蓍【縯庄子蘧伯玉行年六十而六十化曰未知今之所谓是之非五十九非也手中着谓四十九也】正平独肯从文举中散何曾靳孝尼【援晋嵇康将刑东市顾视日影索琴而弹之曰昔袁孝尼甞从吾学广陵散吾每靳之广陵散于今絶矣】卖劒买牛真欲老得钱沽酒更无疑【厚杜诗云得钱即相覔沾酒不复疑】鸡豚异日为同社【援韩愈诗愿为同社人鸡豚燕春秋】应有千篇唱和诗
　　次韵秦太虚见戏耳聋
　　君不见诗人借车无可载【次公欧阳永叔诗话云孟郊贾岛皆以诗穷至死而平生尤喜穷苦之句孟有移居诗云借车载家具家具少于车乃是都无一物耳】留得一钱何足頼晩年更似杜陵翁右臂虽存耳先聩【援杜诗此身飘泊恐西东右臂偏枯耳半聋】人将蚁动作牛鬬【縯晋殷仲堪父师甞患耳聪闻牀下蚁动谓之牛鬬】我觉风雷真一噫闻尘扫尽根性空不须更枕清流派【援孙楚谓王济曰所以枕流欲洗其耳】大朴初散失混沌六凿相攘更胜败【次公庄子心无天游则六凿相攘】眼花乱坠酒生风口业不停诗有债君知五蕴皆是贼【援拂书五蕴皆空谓色受想行识也】人生一病今先差但恐此心终未了不见不闻还是碍今君疑我特佯聋【次公楚词兹歴情以陈辞兮荪佯聋而不闻】故作嘲诗穷崄怪须防额痒出三耳【厚太平广记载兖州张审通甞为泰山府君所召令为词判録甲天曹天曹允之府君悦与审通额安一耳既悟觉额痒果生一耳尤更聪俊时号三耳秀才次公张君房脞説载桞慎生三耳事与上同但其人姓名别耳又牛僧孺怪録亦载此事】莫放笔端风雨快
　　睡起闻米元章冒热到东园送麦门冬饮子
　　一枕清风直万钱无人肯买北窻眠开心暖胃门冬饮知是东坡手自煎
　　次韵王定国马上见寄
　　昨夜霜风入裌衣晓来病骨更支离【縯庄子支离疏頥隠于脐肩高于顶】疎狂似我人谁顾坎轲怜君志未移但恨不携挑叶女【次公桃叶王子敬妾也有诗云桃叶复桃叶渡江不用楫】尚能来趂菊花时南台二谢无人继只恐君诗胜义熈【二谢从宋武帝九日宴戏马台縯时晋义熈年中者也】
　　次韵荅顿起二首
　　挽袖推腰踏破绅【次公左传曰或挽之或推之】旧闻携手上天门【次公汉官仪云泰山东上七十里至天门】相逢应觉声容似欲话先惊岁月奔新学已皆从许子【次公新学以言王介甫新经之学也】诸生犹自畏何蕃【厚退之作何蕃传云蕃入太学二十余年岁举进士学成行尊太学诸生推颂不敢与蕃齿】殿庐直宿真如梦犹记忧时防万言【顿君及第时余为殿后编排官见其荅防语颇直其后与子由试举人西京既罢同登嵩山絶顶甞见其唱酧诗十余首顿诗中及之】
　　十二东秦比汉京【縯前汉田肯曰齐地方一千里持防百万县隔千里之外齐得十二焉此东西秦也】去年古寺共题名【去嵗见之于青州尧卿唐自慈恩寺鴈塔题名之后士人多效之】早衰怪我遽如许【厚曹操欲杀左慈慈走入羊羣不可辨忽有一老羝屈膝人言曰遽如许】苦学怜君太瘦生【援李曰嘲杜甫云借问因何太瘦生总为从前作诗苦】茅屋拟归田二顷【縯蘓秦曰使我有负郭田二顷吾岂能佩六国相印乎】金丹终扫雪千茎【任杜诗白髪千茎雪】何人更似蘓司业【次公蘓司业源明也乃唐之诗人先生以比子由云】和遍新诗满洛城
　　太虚以黄楼赋见寄作诗为谢
　　我在黄楼上欲作黄楼诗忽得故人书中有黄楼词黄楼高十丈下建五丈旗【任始皇作阿房宫上可以坐万人下可以建五丈旗】楚山以为城泗水以为池【次公左氏楚国方城以为城汉水以为池】我诗无杰句万景骄莫随夫子独何妙雨雹散雷椎【援雷州大雷雨时人有収得雷斧雷椎皆石也】雄词杂今古中有屈宋姿南山多磐石清滑如流脂【子翚杜牧之秋娘诗京江水清滑生女白如脂】朱蜡为摹刻细妙分毫厘佳处未易识【厚范荣期读孙绰天台山赋每至佳句輙云应是我辈语】当有来者知
　　次韵荅王巩
　　我有方外客顔如琼之英【次公谢栾时称方外司马诗尚之以琼英乎而】十年尘土窟一寸氷雪清朅来从我游坦率见真情【邠老国史补云宋济老于文场举止可笑尝试赋误失官韵乃拊膺曰宋五又坦率】顾我无足恋恋此山水清新诗如弹丸【縯南史谢朓曰好诗圆美流转如弹丸也】脱手不暂停昨日放鱼回衣巾满浮萍今日扁舟去白酒载乌程【厚湖州乌程有若下酒为天下之美】山头见月出江路闻鼍鸣莫作孺子歌沧浪濯吾缨【见孟子】吾诗自堪唱相子棹歌声【厚李白诗沧浪吾有曲寄入棹歌声】
　　张安道见示近诗
　　人物一衰谢防言难重防【縯太史公曰仲尼没而微言絶】慇懃永嘉未复闻正始音【厚晋卫玠传玠至豫章与谢琨相见言论弥日王敦谓谢琨曰不意永嘉之末复闻正始之音】清谈未足多感时意殊深少年有竒志欲和南风琴【次公退之诗骑驴到京国欲和薰风琴】荒村蜩蛩乱废沼蛙蝈淫遂欲掩两耳临文但噫瘖萧然王郎子【厚太平广记云王仙客者刘振之甥也振有女曰无双小仙客数歳皆防稚相狎振妻常呼仙客为王郎子】来自缑山隂【其壻王巩携来】云见浮丘伯吹箫明月岑【援王子乔好吹箫作鳯鸣浮丘公接上嵩山三十年后于缑氏山头乗白鹤举手谢时人而去】遗声落淮泗蛟鼍为悲吟愿公正王度祈招继愔愔【縯左传昭公十三年周穆王欲肆其志周行天下将必有车辙马迹焉祭公谋父作祈招之诗以正王心曰祈招之愔愔式昭徳音思我王度式如玉式如金】
　　次韵王巩顔复同泛舟
　　沈郎清瘦不胜衣【縯沈昭畧甞遇王约张目视之曰汝是王约邪何乃肥而痴约日汝沈昭畧邪何乃瘦而狂次公沈郎或以为指言沈约则其与徐勊书云老病百日数围革带甞应移孔以手握臂率计月小半分此则有不胜衣之意又檀弓言赵文子其中退然若不胜衣尧卿荀子□公子髙不胜其衣】边老便便腹十围【援边韶字孝先弟子朝曰边孝先腹便便次公东平王苍腰带十围师晋载记尹纬慕容超李势赫连勃勃皆身长八尺腰帯十围云】躞蹀身轻山上走懽呼船重醉中归【躞悉恊切蹀逹协切縯杜诗取乐喧呼觉船重】舞腰似雪金钗落【次公杨希道咏舞诗二八如回雪西京杂记载戚夫人善为折腰舞縯张祐杜牧之同燕有属意者索骰子赌酒牧之防吟曰骰子廵廵里手拈无因得见玉纎祐应声曰但知报道金钗落髣髴还应露指尖】谈辨如云玉麈飞【次公后汉符融幅巾奋袖高谈如云縯王衍善谈每捉玉柄麈尾与手同色】忆在钱塘正如此回头四十二年非















　　东坡诗集注巻十一
　　钦定四库全书
　　东坡诗集注巻十二
　　宋　王十朋　撰
　　酬答
　　次韵王诲夜坐
　　爱君东阁能延客【縯前汉公孙丞相开东阁以延贤人】顾我闲官不计员防杖频过如未厌卜居相近岂辞迁莫将诗句惊摇落【縯九辩萧瑟兮草木摇落而变衰】渐喜樽罍省扑缘【援庄子适有蚊防扑缘】但约月明池上宿夜深同看水中天
　　次韵张安道读杜诗【任熈寜四年辛亥五月作】
　　大雅初防缺流风困暴豪张为词客赋变作楚臣骚【次公李白古风云大雅乆不作吾衰竟谁陈又苟子有云蚕等赋其后文选所载两都二京皆词客之所为也屈原作离骚经初有骚之名】展转更崩坏纷纶阅俊髦地偏蕃怪产源失乱狂涛粉黛迷眞色鱼虾易豢牢谁知杜陵杰名与谪仙高【縯贺知章见李白曰子谪仙人也甫与白齐名世称李杜次公杜陵指言子美以其家在杜陵也】扫地収千轨争标看两艘诗人例穷苦天意遣奔逃【次公此言李杜二公以诗而穷值时之乱李公縯夜郎后归寓浔阳而杜公由同谷来蜀日之梓之阆之夔之荆南之潭衡也】尘闇人亡鹿【縯秦失其鹿天下共逐之此言明皇天寳之乱次公列子郑人冇薪于野者遇骇鹿御而击之恐人见之遽藏隍中覆之以蕉不胜其喜俄而遗其所藏之处遂以为梦】溟翻帝斩鼇【厚女娲链五色石补天断鼇足以立四极此言肃宗诛安史再造唐室】艰危思李牧【縯汉文帝闻冯唐言廉颇李牧之为将何忧匈奴哉】述作谢王褒【厚前汉王褒作中和乐职宣布诗益州刺史奏褒有轶材上乃徴褒为圣主得贤臣颂上令与张子侨等并待诏】失意各千里哀鸣闻九臯【次公诗曰鹤鸣于九臯声闻于天】骑鲸遁沧海【縯杜甫送孔巢父诗云南寻禹穴见李白道甫问讯今何如】捋虎得绨袍【厚庄子载孔子见盗跖归见柳下季曰料虎头编虎须几不免虎口须贾见范雎寒取一绨袍赐之雎曰绨袍恋恋有故人之意盖甫入蜀依严武武暴戾以甫为节度参谋而屡欲杀之也】巨笔屠龙手【縯庄子朱汗漫学屠龙技成而无所用其巧】微官似马曹【厚晋王徽之为骑曹参军桓冲问卿署何曹曰似是马曹】迂踈无事业醉饱死游遨【縯杜甫客耒阳游衡山阻水聂令具舟迎之乃得还令馈牛炙白酒大醉而卒】简牍仪刑在儿童篆刻劳【厚扬子雕虫篆刻壮夫不为】今谁主文字公合抱旌旄【子仁韩退之诗文字鋭气在辉辉见旌旄】开巻遥相忆知音两不遭般斤思郢质【次公庄子曰郢人垩漫其鼻端若蝇翼使匠石斵之匠石运斤成风听而斵之尽垩而鼻不伤郢人立不失容宋元君闻之召匠石曰尝试为寡人为之匠石曰臣则常能斵之虽然臣之质死乆矣扬子云般之挥斤般盖古之巧于用斤者亦匠石之谓矣】鲲化陋鯈濠【縯庄子北溟有鱼其名为鲲化而为不知其防千里庄子与恵子逰于濠梁庄子曰鯈鱼出逰从容是鱼乐也】恨我无佳句时防致白醪殷勤理黄菊未遣没蓬蒿
　　和栁子玉过陈絶粮次韵二首
　　风雨萧萧夜晦迷不须鸣呌强知时【縯诗风雨萧萧鸡鸣胶胶又云风雨如晦鸡鸣不已】多才久被天公怪【师晋史陆机传人患才少陆机更患其多无巳退之双鸟诗天公怪两鸟各捉一处囚】阙食惟应爨妇知杜叟挽衣那及胫【縯杜诗云黄独无苗山雪盛短衣数挽不掩胫】顔公食粥敢言炊【厚顔真卿乞米帖云拙扵生事举家食粥已数月今又罄乏实用忧】诗人情味真甞遍试问于君底事亏
　　如我自观犹可厌非君谁复肯相寻圗书跌宕悲年老【厚文选江文通恨赋脱畧公卿跌宕文史】灯火青荧语夜深【次公青荧灯烛光也选有燿青荧师杜诗儿女灯前语夜深】早嵗便怀齐物志防官敢有济时心南行千里知何事一听秋涛万鼓音
　　自径山回得吕察推诗用其韵招之宿湖上
　　多君贵公子爱山如爱色心随叶舟去【次公韩退之诗共泛清湘一叶舟】梦绕千山碧新诗到中路令我喜折屐【縯谢安传谢等既破苻坚驿书至安方对客围棊了无喜色既罢还内过户限心喜甚不觉屐齿之折】古来轩冕徒【厚庄子缮性篇古之所谓得志者非轩冕之谓也物之倘来寄也故不为轩冕肆志】操舍两悲栗【援庄子操之则栗舍之则悲】数朝辞簮笏两脚得暂赤【厚杜甫早秋苦诗安得赤脚踏层水】归来不入府却走湖上宅宠辱吾乆忘【次公老子宠辱若惊】寜畏官长诘【縯杜诗醉则骑马归颇遭官长骂】飘然便欲去谁在予思侧君能从我逰出郭及未黒
　　答任师中次韵【来诗劝以诗酒自娱】
　　闲里有深趣常忧儿辈知【见越州张中舍诗注】已成归蜀计谁借买山赀【縯符载就襄阳节度使頔求买山钱頔与百万厚南史王秀之为晋平太守朞年便求去曰吾山赀已足岂可乆留以妨贤路】世事久已谢故人犹见思平生不饮酒对子敢论诗
　　沈谏议召逰湖不赴明日得双莲于北山下作一絶持献沈既见和又别作一首因用其韵【任熙寜五年壬子十二月作】
　　湖上棠隂手自栽【縯召公奭治陕以西巡行乡邑有棠树决狱其下人各得所懐棠树不敢伐遂作甘棠之诗】问公更得防囘来水仙亦恐公归去【援湖上有水仙王庙邦衡按图经庙在钱塘门外二里】故遣双莲一夜开
　　诏书行捧缕金牋乐府应歌相府莲【縯王俭为南齐相所为皆名士世谓红莲映秋水今号莲幕自俭始次公李国史补于司空以乐府有想夫怜曲名不佳欲改之坐客有笑者曰南朝相府曾有瑞莲号相府莲后有此曲误呼想夫怜】莫忘今年花发处西湖西畔北山前【明仲按杭州图经云北髙峰在灵隠寺后又云北山之形如狮予名师子峯】
　　和欧阳少师防老堂次韵
　　一时冠盖尽严终【次公严助终军二子皆少年之贵】旧徳年来岂易逢闻道堂中延盖叟【縯曺参为齐相甞避正寝以延盖公】定应牀下拜梁松【厚马援有疾梁松之拜牀下援曰我乃松父友也虽贵何得失其序乎】蠧鱼自晒闲箱箧【縯世说郝隆以七月七日晒书】科斗长収古鼎钟【科斗详见石鼓诗注子仁谓欧阳公收古鼎钟铭刻最多见集古録目】我欲弃官重问道寸筳何以答舂容【縯东方朔答客难言以筳撞钟岂能发其音声韩诗东野不田顾有如寸筳撞巨钟援礼记学记待其从容然后能尽其声】
　　和欧阳少师寄赵少师次韵
　　朱门有遗啄千里来燕雀公家冷如氷百嘑无一诺平生亲友半迁逝公虽不怪旁人愕世事如今腊酒醲交情自古春云薄二公凛凛和非同畴昔心亲岂貌从【次公韩诗心亲无貌敬】白须相映松间鹤清句更酬雪里鸿何日扬雄一防足【縯扬雄居岷山之阳有宅一区有田一防】却追范蠡五湖中【史记范蠡泛扁舟逰五湖】
　　次韵孔文仲推官见赠
　　我本麋鹿性谅非伏辕姿【次公战国策言骥伏盐车而上太行负辕不能上又汉武帝曰局促效辕下驹】君如汗血马【縯前汉大宛传宛别邑七十余城多善马汗血言其先天马子也注以汗从肩防出如血故名汗血】作驹已权竒【援顔延年马赋曰雄志倜傥精权竒兮任前汉礼乐志郊祀歌太乙贶天马下霑赤汗沬流赭志俶倘精权竒□浮云掩上驰】齐驱大道中竝帯銮镳驰【厚诗輶车銮镳载检□獢】闻声自决骤【次公庄子麋鹿见之决骤以上云我本麋鹿性故也】那复受絷维【厚白驹诗云絷之维之】谓君朝发燕秣楚日未欹【援顔延年赋旦刷幽燕画秣荆越】云何中道止连蹇驴骡随【厚贾谊赋腾驾罢牛骖驴兮次公扬雄反骚云驴骡连而齐足】金鞍冐翠锦玉勒垂青【厚梁简文帝紫骝诗青骢悬玉镫】旁观信美矣自揣良厌之均为人所劳何必陋盐辎【厚战国策汗明见春申君曰夫骥之齿至矣服盐车而上太行漉汗洒地白汗交流中阪迁延负辕而不能上伯乐遭之下车而攀哭之骥扵是俛而啧俯而鸣见伯乐之知已也援贾谊赋骥垂两耳伏盐车兮】君防立仗马不敢鸣且窥【縯李林甫以语动谏官曰君等独不见立仗马乎终日无声而饫三品刍豆一鸣则黜之扵后虽欲不鸣得乎由是谏争路遂絶】调习困鞭棰仅存骨与皮人生各有志此论我乆持他人闻定笑聊与吾子期空阶卧积雨病骨烦撑支秋草上垣墙霜叶鸣堦墀门前自无客敢作扬雄麾【援杨子曰在夷貊则引之倚门墙则麾之】吏报君来弭节江之湄【縯离骚吾令羲和弭节兮望崦嵫而勿迫厚班彪北征赋释余马于彭阳兮曰弭节而息思次公尔雅水草交曰湄】一对髙人谈稍忘俗吏卑今朝枉诗句粲如凤来仪上山絶梯磴堕海迷津涯怜我枯槁质借润生华滋【厚后汉郭伋传帝劳之曰贤能太守帝城不逺河润九里冀京师防福次公庄子河润九里古诗緑叶发华滋】岂效世俗人洗刮求瘢痍【縯后汉赵壹赋所好则鑚皮出其毛羽所恶则洗垢求其瘢痕】贤明日登用清庙歌缉熈【厚诗清庙祀文王也维清奏象舞也维清缉熈文王之典】胡不学长卿预作封禅词【援司马相如未死时著书一巻言封禅事既死武帝求得之】
　　和致仕张郎中春昼
　　投绂归来万事轻【厚潘安仁秋兴赋且敛袵以归来兮忽投绂以高迈】消磨未尽秪风情旧因莼菜求长假【援晋张翰为齐王冏掾因秋风起思吴中菰菜莼鲈鱼鲙遂命驾而归】新爲杨枝作短行【縯白居易妾樊素善歌小蛮善舞甞有诗樱桃樊素口杨栁小蛮腰白既年高迈而小蛮方丰艶因为杨柳枝词以托意】不祷自安缘夀骨深藏难没是诗名浅斟杯酒红生颊细琢歌词穏称声【次公细琢歌词即张善为小词也】蜗殻卜居心自放【縯焦先杨沛并作小庐形如蜗牛殻故曰蜗牛庐】蝇头写字眼能明【厚齐衡阳王钧甞手自细书五经置于市箱以偹遗忘贺玠问曰殿下家自足坟素复何须蝇头细书藏巾箱中】盛衰阅过君应笑宠辱年来我亦平【子仁老子宠辱若惊】跪履数从圯下老【援张良常防下邳圯上有一老父值堕其履顾谓良曰孺子下取履良下取履因跪进父以足受之曰孺子可教矣】逸书闲问济南生【厚伏生灂南人故为秦博士防时禁书伏生壁藏之文时求能治尚书者伏生欲召之生年九十余不可徴乃使晁错徃受业】东风屈指无多日只恐先春鶗鴂鸣【縯离骚经恐鶗鴂之先鸣兮使百草为之不芳】
　　正月九日有美堂饮醉归径睡五鼓方醒不复能眠起阅文书得鲜于子骏所寄古意作杂兴一首答之【驹父按杭州图经有美堂在郡城吴山嘉祐二年梅挚出守杭州仁宗赐诗首章云地有湖山美因以名堂也】
　　众人事纷扰志士独悄悄何异琵琶常遭腰鼓閙三杯忘万虑醒后还皎皎【縯退之诗数杯浇肠虽暂醉皎皎万虑醒还新】有如辘轳索已脱重萦绕家人自约饬始慕陈妇孝可怜原巨先放荡今谁吊【縯汉书原渉字巨先或讥渉曰子夲吏二千石之世结髪自修以行防推财礼让为名正复雠取仇犹不失仁义何故自放纵为轻侠之徒乎渉应曰子独不见家人寡妇邪始自约饬之时意欲慕宋伯姬陈妇不幸一为盗贼所污及遂行淫佚知其非礼吾犹此矣次公按顔师古注曰陈孝妇者其夫当行戒属孝妇曰汝善养我母妇曰诺夫死孝妇养姑愈谨其父母欲嫁之孝妇欲自杀父母惧遂使养姑淮南太守以闻朝廷髙其义号曰孝妇】平生嗜羊炙识味肯轻饱烹蛇啖蛙蛤颇讶能稍稍【援退之南食诗我来御魑魅自宜味南烹惟蛇旧所识实惮口眼□又食虾蟆诗强号为蛙蛤于实无所较余初不下喉近亦能稍稍】忧来自不寐起视天汉渺阑干玉防低【縯谢朓诗玉防低建章次公曺子建云北斗阑干】耿耿太白晓【縯退之诗东方未明大星没独有太白配残月】
　　次韵答章传道见赠
　　并生天地宇同阅古今宙【次公四方上下曰宇古往今来曰宙出尸子】视下则有髙无前孰为后逹人千钧弩一弛难再彀【厚南史宋高祖军中多万钧弩所至摧防次公战国策曰千钧之弩溃痈】下士沐猴冠【縯韩生说项羽不从曰人谓楚人沐猴而冠果然】已系犹跳骤欲将驹过隙【援庄子人生天地间如白驹之过隙】坐待石穿溜【厚枚乗云大山之溜穿石渐靡使之然也】君防汉唐主宫殿悲麦秀【縯箕子过商宫室感其生禾黍作麦秀之诗曰麦秀渐渐兮禾黍油油彼狡童兮不与我好兮】而况彼区区何异一醉富【厚诗曰彼昏不知一醉曰富笺云无知之人饮酒一醉自谓日益富】鶢鶋非所养俯仰金奏【次公鶢鶋海鸟也左传臧文仲不知者三其一祀鶢鶋乃此矣庄子有海鸟止于鲁郊鲁侯御而觞之于庙奏九韶以为乐具大牢以为膳鸟乃视忧悲不敢饮食三日而死此以已养鸟也非以鸟养鸟也】髑髅有余乐不博南靣后【縯庄子之楚见空髑髅撽以马□因而问之髑髅见梦曰死则无君于上无臣于下亦无四时之事从然以天地为春秋虽南面王乐不能过也】嗟我昔少年守道贫非疚【厚庄子原宪对子贡曰无财谓之贫学道不能行谓之病宪贫也非病也】自从出求仕役物恐见囿【次公庄子曰方且为物役又云皆囿于物】马融既依梁【援马融惩于邓氏不敢复违忤于势家遂为梁冀草奏诬李固又作大将军西第颂亦颇为正直所羞】班固亦仕窦【縯班固为郎窦宪出征匃奴以固为中防军与议及宪败固死狱中】效嚬岂不欲【厚庄子西施病捧心而嚬里之丑人见而美之亦捧心而嚬】顽质谢镌镂【次公先生诗案云熈寜六年正月作此诗言某不能效班马二人苟容依附也】仄闻长者言婞直非养夀【援离骚经余曰鮌婞直以亡身兮终然夭乎羽山之野】唾靣慎勿拭【縯唐娄师徳教其弟耐事弟曰人有唾靣洁之而已师徳曰未也防之是违其怒正使自干耳】出跨当俛就【厚前汉韩信传淮隂少年侮信曰能死刺我不然出跨下于是信熟视俛出跨下一市皆笑信以为怯】居然成懒废敢复齿豪右子如照海珠网目踈见漏【次公狄仁杰沧海遗珠又汉志网漏吞舟之鱼】宏材乏近用【援范晔作伏湛賛噐博者无近用也】巧舞困短袖【縯史记韩非曰长防善舞】坐令倾国容【厚前汉李延年歌曰北方有佳人絶世而谒立一顾倾人城再顾倾人国】临老见邂逅【次公诗曰邂逅相遇适我愿兮】吾衰信乆矣书絶十年旧门前可罗雀【援前汉郑当时传先是翟公为廷尉賔客填门及废门外可设雀罗】感予烦屡叩愿言歌缁衣予粲还予授【縯诗缁衣之宜兮敞予又改为兮适予之馆兮还予授予之粲兮】防客有美堂周邠长官与数僧同泛湖徃北山湖中闻堂上歌笑声以诗见寄因和二首时周有服【尧卿周邠长官所寄簮屣诗云堂上歌声想遏云玉人休整碧纱裙妆残粉落胭脂晕饮剧杯深琥珀纹簮屣定知高楚客笑谈应好却秦军英辞上马玉山倒已是迟留至夜分】
　　蔼蔼君诗似云【縯退之诗君诗多态度蔼蔼春空云】从来不许醉红裙【厚退之诗不解文字饮惟能醉红裙】不知野屐穿山翠惟见轻桡破浪纹颇忆呼卢袁彦道【縯晋袁耽字彦道桓温少时游于博徒资产俱尽尚有所负思自振之方莫知所出欲求济于耽时耽在艰遂变服懐布防随温与债主戯眈素有艺名债者闻之而不相识谓之曰卿当不辨作袁彦道也遂就局十万一掷直上百万眈投马絶呌探布防掷地曰竟识袁彦道否】难邀骂坐灌将军【皆取其有服也厚田蚡娶燕王女为夫人列侯宗室皆徃贺灌夫有服窦婴强与俱蚡与夫有隙夫行酒蚡不能满觞夫怒次至灌贤方与程不识耳语夫无所彂怒乃骂贤曰平生毁程不识不直一钱今日长者为夀乃效児女曹呫嗫耳语蚡谓夫曰程李俱东西宫卫尉今众辱程将军独不为李将军地乎夫曰今日斩头穴胷何知程李蚡怒召长史曰今日召宗室有诏劾灌夫骂坐不敬】晚风落日元无主不惜清凉与子分
　　载酒无人过子云【縯扬雄传赞云雄家贫嗜酒人希至其门时有好事者载酒肴从游学】掩关昼卧客书裙【厚羊欣长书父不疑为乌程令欣年十三时王献之为吴兴太守甚知爱之欣甞夏月着新绢裙昼寝献之入县见之书裙数幅而去】歌喉不共听珠贯【次公礼记之言歌曰上如抗下如坠累累然端苦贯珠倬严尚书与于驸马诗莫损歌喉一串珠又乐天与于驸马诗何郎小妓歌喉好严老呼为一串珠】醉面何因作缬纹【厚李贺诗甲屏风醉眼显】曾侣且陪香火社诗坛欲敛鹳鹅军【縯杜牧诗今代风骚将谁登李杜坛鹳鹅阵名也左传昭二十一年公子城以晋师至救宋与华氏战于赭丘郑翻为愿鹳其御愿为鹅】慿君遍绕湖邉寺涨渌晴来已十分
　　病中独游净慈谒本长老周长官以诗见寄仍邀游灵隠因次韵答之【尧卿周邠长官云窃闻子瞻学士昨日飘然单乗独出南屏旋至北山穷幽覧胜真得物外自适之趣邠甞从欧阳公诗云使君厌骑从车马留山前行歌招野叟共歩青林间然明公今日之乐正得于此因成诗一章上寄云放归驺骑独寻山直入青萝翠蔼间谢客藜杖方自适阮公蜡许谁攀何愁白髪能添老须信黄金不买闲应向林泉真得趣徜徉终日未经还】
　　卧闻禅老入南山净扫清风五百间我与世疎宜独徃君缘诗好不容攀自知乐事年年减难得高人日日闲欲问云公覔心地【次公云公梁之髙僧也以比本长老心地法门禅家之大要尧卿法云母吴氏初生云时忽见云气满室光色莹彻因名法云】要知何处是无还【楞严经云我今示汝无所还地】径山道中次韵答周长官兼赠苏寺丞
　　年来战纷华渐觉夫子胜【厚谢晖诗方同战胜者去剪北山莱注子夏肥或问之予夏曰吾战胜曰何为战胜曰吾入见夫子之义则荣之出见富贵又荣之二者战于胷臆而夫子之义胜矣】欲求五亩宅洒扫乐清净【补注王右丞喜防所居室日使十人给帚洒扫】学道恨日浅问禅慙听莹【任庄子长梧子曰是黄帝之听莹也】聊为山水行遂此麋鹿性独游吾未果覔伴谁复听吾宗古遗直【厚左传仲尼谓叔向古之遗直】穷逹付前定餔糟醉方熟【縯楚辞渔父谓屈原曰世人皆浊何不淈其泥而扬其波众人皆醉何不餔其糟而歠其醨】洒面呼不醒【縯明皇召李白作宫词时白已醉宫人以水洒面即令秉笔顷之成十余章】奈何效燕蝙屡欲争晨暝【次公小说载蝙蝠与燕争昼夜不决徃问凤风凤凰方睡遂投训狐其事详见诗案且云某意以讥王庭老如训狐不分别是非也已】不如从我逰髙论发犀柄溪南渡横木山寺称小径【太平寺俗号小径山】寻幽自兹始归路微月映南望功臣山云外盘飞磴三更渡锦水再宿留石镜【次公功臣山以钱镠得名前卷所谓功臣寺是也锦水前所谓锦溪也石镜前所有絶句是也】缅懐周与李【次公周与李周则周长官李刚前所谓李秀才】能作洛生咏【縯谢安本能为洛下书生咏直鼻疾故其音浊名流爱其咏而莫能及或手掩鼻以效之】明朝三子至诗律严号令篮舆置纸笔得句轻千乘【厚杜牧赠张祐诗谁人得似张公子千首诗轻万戸侯史记轻千乘之国而重一言】玲珑苦竒秀名实巧相称九仙更幽絶笑语千山应空岩侧破罋飞溜洒浮磬【次公灵珑九仙皆山名】山前见虎迹吏铙鼓竞【縯曹景宗诗云时児女悲归来笳鼓竞】我生夲艰竒【次公竒字读如李广数竒之竒居竒反】尘土满釜甑【厚后汉范丹字史云桓帝时为莱芜苌有时絶粒闾里歌之曰甑中尘生范史云釜中生鱼范莱芜】山禽与野兽知我久蹭蹬【倬潘耀老夫蹭蹬任意拙于王事】笑谓吏还遇虎吾有命径山虽云逺行李稍可并颇讶王子猷忽起山隂兴【援晋王徽之字子猷甞居山隂夜雪初霁月色清朗四望皓然忽忆戴逵逵时在剡便夜乗小船诣之经宿方至及门不前而反人问之故徽之曰乗兴而来兴尽而反何必见安道耶】但见菊花开吾当理归榜
　　汪覃秀才久留山中以诗见寄次其韵
　　季子应嗔不下机【縯苏秦字季子逰数年大困而归嫂妹妻妾皆窃笑之次公战国策苏秦去秦而归形容枯槁妻不下机嫂不为炊子仁按史记苏秦传及战国策并无不下机事唯李白诗云莫见苏秦不下机】弃家来伴碧云师【厚僧恵休姓汤氏诗曰日暮碧云合佳人殊未来次公江淹杂拟众诗凡三十篇各借着元姓名至此诗题曰僧恵休故后人误以为恵休诗白乐天云不似休上人空多碧云暮更相承误今先生云碧云师亦防于误矣子仁按先生诗有云杂篇直欲拟汤休则盖未甞误也碧云师岂别有所引耶】中秋冷坐无因醉半月长斋未肻辞掷简摇毫无忤色【汪善书托写众人诗次公退之赠崔立之云摇毫掷简自不供阮咸善琴士无贵贱皆为弹终日逹夜无忤色】投名入社有新诗【次公杜诗我有新诗何处吟子仁石鼎聨句序云校书郎侯喜新有能诗声景慕九华山録云龙池庵僧清宿与张扶为诗社四方景慕趋者如归皆宗九华扶诗社】飞腾桂籍他年事莫忘山中采药时
　　景纯见和复次韵赠之二首
　　解组归来道益光坐防百物自炎凉卷帘堂上檀槽閙送客林间桦烛香【尧卿张籍诗黄金杆拨紫檀槽索初张调益髙紫檀出扶南堪为琵琶白乐天早朝诗月堤槐露气风烛桦烟香】浅量已愁当酒怯非才尤觉和诗忙何人贪佩黄金印【子仁李白诗来时倘佩黄金印莫见蘓秦不下机】千柱耽耽北冈
　　人间膏火正争光毎到藏春得暂凉【尧卿景纯有藏春坞文忠公题诗云欲借青春藏向此须知白首尚多情】多事始知田舍好凶年偏觉野蔬香谿山胜画徒能说来徃如梭为底忙老去此身无处着为翁栽挿万松冈【尧卿藏春坞前一冈皆松林命曰万松冈司马温公题诗云藏春在何许鬱鬱万松林永日门阑静东风花木深主翁今素发野服遂初心付与乡人饮髙歌散百金】
　　柳子玉亦见和因以送之兼寄其兄子璋道人
　　不羡腰金照地光【次公鲍昭诗鞍马光照地子仁白乐天诗君番裴相国金紫光照地】暂时假面弄西凉【援白乐天诗西凉伎西凉伎假靣胡人弄狮子】晴窓咽日肝肠暖【厚道家服日精月华气尧卿陈髙祖梦朱衣捧日而至纳之帝口及觉腹内犹热】古殿朝真屦袖香说静故知犹有动无闲底处更求忙先生官罢乗风去【尧卿谓子璋道人也】何用区区赋陟冈【次公诗陟彼高冈】
　　子玉家宴用前韵见寄复答之
　　自酌金樽劝孟光更敎长笛奏伊凉【子玉家有笛妓子仁乐府有伊凉州曲】牵衣男女绕大白【援李白诗呼童烹鸡酌白酒男女嬉笑牵人衣】扇枕郎君烦阿香【厚黄香事母至暑扇枕寒则以身温席縯李商隠师令狐楚称门生甞呼楚子绹为郎君】诗病逢春转深痼愁魔得酒暂奔忙醒时情味吾能说日在西南白草冈
　　景纯复以二篇一言其亡兄与伯父同年之契一言今者唱酬之意仍次其韵
　　灵夀扶来似孔光【援孔光为汉太师赐灵夀杖】感时懐旧一悲凉蟾枝不独同攀桂【縯却诜对晋武帝曰臣举贤良对策为天下第一犹桂林一枝昆山片玉也师酉阳杂俎言月中蟾桂地影也空处水影也此语差近】鸡舌还应共赐香【亦同为郎厚汉官仪云尚书郎含鸡舌香奏事】等是浮休无得丧【厚庄子其生若浮其死若休又见贾谊赋次公张鷟取之自号浮休子】粗分忧乐有闲忙【縯宋朝甞召处士种放为司谏以论事公卿恶之赐金还华山又有紫微舍人者素不能文制诏甞令张君痞代之一日赐日本国正使诏书紫微已受词头而失君房所在君房时未第方与所亲饮醉都市中使促之紫微不胜其窘暇日杨大年与钱若水闲忙二令杨曰世上何人最得闲司谏赐金归华山钱曰世上何人最得忙紫微失却张君房称名对】年来世事如波浪郁郁谁知柏在冈【厚退之诗浪波沄沄去松柏在高冈】屡把鈆刀齿歩光【援贾谊赋莫邪为钝兮鈆刀为铦厚史记越王使大夫种奉歩光之剑以贺吴】更遭华衮照厖凉【縯范寗序谷梁春秋曰一字之褒宠逾华兖晋太子申生帅师公衣之偏衣佩之金玦狐突曰厖凉冬杀金寒玦离胡可恃也】苏门山上莫长啸【援阮借甞于苏门遇孙登与商畧栖神道气之术登不应籍而因长啸而退至半岭闻有声若鸾凤之音响乎岩谷乃登啸也】薝卜林中无别香【任檐卜栀子也其花六出天下之至香维摩经言如入檐卜林中不闻他香唯闻檐卜香也】烛烬已残终夜刻【厚齐竟陵王子良甞夜与四学士刻烛为诗每四韵刻一寸以为率】槐花还似昔年忙【縯唐进士每以八月投牒赴举时为之语曰槐花黄举子忙】背城借一吾何敢【援左传齐晋战于鞌齐师败绩齐国佐如晋师曰请収合余烬背城借一】慎莫尊前替戾冈【厚晋佛图澄传刘曜自攻洛阳石勒将救之佛圗澄曰相轮铃音云秀支替戾冈仆谷劬秃当此羯语也秀支军也替戾冈出也仆谷刘曜胡位也劬秃当促也此言军出促得刘曜也】
　　刁景纯席上和谢生二首
　　悮入仙人碧玉壶【任神仙传费长房为市掾有壶公来卖药常悬一空壶于坐上日入之后輙跳入壶中长房随公试展足则亦入壶中楼观五色重门阁道公语长房曰我神仙人也见责暂还人间耳】一欢那复间亲疎杯盘狼藉吾何敢【厚史记淳于髠传杯盘狼藉堂上烛灭主人留髠而送客】车骑雍容子甚都【援司马相如车骑雍容闲雅甚都】此夜新声闻北里【次公梁元帝纂要云古艶曲有北里靡靡之曲师史记纣使师酒作淫声北里之舞靡靡之乐】他年故事纪南徐【縯东晋置南徐州治京口今润州也师南史徐君旧善歌好声色载妓肆意游行荆楚山川时防阳鱼亦以豪后称于是府中謡曰北路鱼南路徐】欲穷风月三千界【子仁欧阳永叔诗翰林风月三千首吏部文章二百年】愿化天人百亿躯【縯柳子厚诗若为化作身千亿遍上峯头望故乡】
　　纵饮谁能问挈壶【次公周官有挈壶氏盖言不必问漏之浅深也】不知门外晓星踈绮罗胜事齐三阁【次公陈后主于光明殿前起临春结绮望仙三阁后主自居临春张贵妃居结绮龚孔二贵妃居望仙并复道徃来】賔主谈锋敌两都【援班固西都赋设西都宾东都主人以相辨答】榻畔烟花甞叹杜【縯杜牧之诗今日鬓丝禅榻畔茶烟轻飏落花风】海中童丱尚追徐【厚秦始皇令徐福与童男女三千人入海求仙福得平原广泽一去不来】无多酌我公须聴【厚盖寛饶曰无多酌我我乃酒狂】醉后麤狂胆满躯【次公赵云与曹公战先生明旦视战处曰子龙一身都是胆也】
　　次韵沈长官三首
　　家山何在両防归杯酒相逢慎勿违不独饭山嘲我瘦【縯李白诗饭颗山前逢杜甫头戴笠子日卓午借问因何太瘦生总为从前作诗苦】也应糠覈怪君肥【厚陈平为人长大美色或谓平贫何食而肥其嫂疾其不事家产曰亦食糠覈耳次公晋王戎之子肥戎令食糠肥愈甚】
　　男婚已毕女将归【厚东汉逸民传向长字子平嫁娶既毕勑断家事遂肆意逰五岳名山不知所终也】累尽身轻志莫违闻道山中食无肉玉池清水自生肥【厚九星上经云青青之月与日同升合两成一出彼玉池入乎金屋大如弹黄如橘中有佳味甜如蜜予能得之慎勿失黄庭内经丹田之中精气微玉池清水上生肥】
　　造物知吾久念归似怜衰病不相违风来震泽帆初饱雨入松江水渐肥【次公防饱水肥皆方言也】
　　刘叔防虎丘时王规父斋素祈雨不至二首【尧卿述字孝叔觌字规父】
　　白简戚犹凛【縯顔延之为御史中丞何尚之与书曰綘驺清路白简深劾取之仲容或有亏邪次公傅元天性峻急不能有所容毎有奏劾或值日暮捧白简整簮帯坐而待旦于是贵防慑服台阁生风倬文选任昉奏弹曺景宗曰臣谨奉白简以闻注简畧状也】青山兴已浓鹤闲云作氅驼卧草埋峰【尧卿晋王恭披鹤氅裘唐曲良翰为驼峰留】跪履若可敎【縯张良遇一老父于下邳老父堕履圯下顾良取之良强忍下取履因跪进父以足受之笑曰孺子可敎】卜邻应见容【縯白居易与元稹卜邻诗明月许同三径夜绿杨宜作两家春又杜诗王翰愿卜邻】因公问回老何处定相逢【次公后有回先生诗是也或言吕洞宾易姓为回处士回字乃吕字耳见唐先生诗注同】
　　太常斋未解不肯对纎秾【縯东汉周泽为太常卧疾斋宫其妻问所苦泽以妻犯斋禁収送诏狱当世疑其诡激时人为之语曰生世不谐作太常妻一嵗三百六十日三百五十九日斋师宋玉神女赋秾不短纎不长尧卿晋刘毅尝散斋而疾妻省之毅便奏加妻罪而请解斋】只遣三千履【縯春申君三千人其上客皆蹑珠履】来游十二峯林空答清唱潭浄写衰容归去瑶防路还应月下逢【縯李白诗若非羣壬山头见防向瑶防月下逢】
　　次韵陈海州书怀【陈曾令乡邑】
　　郁郁苍梧海上山【东海郁州山云自苍海浮来】蓬莱方丈有无间【縯蓬莱方丈瀛洲此三神山旧传在渤海中去人不逺诸仙人及不死之药皆在焉】旧闻草木皆仙药欲弃妻孥守市阛【厚王莾专政梅福一朝弃妻子去九江至今传以为仙其后人有见福于防稽者更姓名为吴市门卒云】雅志未成空自叹【縯谢安虽受朝寄然东山之志始终不渝每形于顔色后雅志未就遂遇疾笃还都深自慨失】故人相对若为顔酒醒却忆儿童事长恨双鳬去莫攀【任后汉王乔有神术显宗时为弃令每朔望来朝明帝怪之令太史伺望辄有双鳬从东来】
　　次韵孙职方苍梧山
　　苍梧竒事岂虚传【注见前诗】荒怪还须问子年【縯晋王嘉字子年着拾遗记事多怪诡】逺托鳌头转苍海【縯列子言海中有五山根无所连着帝遣巨鳌十五举首戴之山始峙而不动】来依鹏背负青山【次公庄子鹏背负青山】或云灵境归贤者又恐神功亦偶然闻道新春恣逺览羡君平地作飞仙次韵孙巨源寄涟水李盛二著作并见寄五絶
　　南岳诸刘岂易逢【次公南岳诸刘指言刘贡父刘革老也王昌诈立为天予称成皇帝子子舆移檄云南岳诸刘为之先驱】相望无复马牛风【次公左传风马牛不相及也任杜诗去马来牛不复辨】山公虽见无多子【縯山公晋山涛也】社燕何由恋塞鸿【昔与巨源贡父辛老相遇于山阳自尔契濶惟巨源近者复相见于京口尧卿公甞有诗云有如社燕与秋鸿相逢未穏还相送】
　　髙才晚嵗终难进勇退当年正急流【縯陈抟谓钱若水有仙骨麻衣道者曰此人但能于急流中勇退耳若水果早年恬退尧卿钱布白洞微志曰上即位初邓州观察使钱太傅若水雍容文雅亦近世竒士坚乞罢枢务遂拜礼部贰卿充集贤院学士其日晚予徃谒贺诸客退独相留后防同坐回云某初应举欲求解遂徃华隂谒陈先生通刺后防倒屣相迎临出执手约后十日却相访至期径徃迎入山斋地炉中已先有一僧拥衲对坐某揖之寒暄之礼亦甚简傲少年壮气颇不平之良久僧熟视某而谓陈曰无此骨法二公皆防笑虽惊异其言而不敢询问更有他客至乃逡廵先退次日某独徃见陈且问僧名及言者何事陈曰此即白问道者也道行髙防学通天人至于知人尤为有神仙之鉴欲劝留学道中心不决遂请道者质疑他云见足下非神仙骨法学道亦不能成但却得好官能于急流中勇退耳又云他本在太白山累嵗方一到此某再求见终不可得人生万事知不可以力取】不独二防为可慕【厚疏广为太子太傅兄子受为少傅广谓受曰吾闻知足不辱知止不殆功遂身退天之道也即日父子移病上疏乞骸骨宣帝许之故人邑子设祖道供张东都门外送者车数百辆辞决而去道路观者皆曰贤哉二大夫或叹息为之泣下】他时当有景孙楼【巨源近离东海郡有景疏楼师谓景慕汉二疏也】漱石先生难可意【谓巨源援孙楚谓王济曰欲枕石潄流误云潄石枕流济曰流非可枕石非可潄楚曰所以枕流欲洗其耳所以潄石欲厉其齿】齧氊校尉乆无朋【自谓縯苏武留匃奴单于欲降之乃幽武置大窖中絶不与饮食武卧齧氊毛并咽之数日得不死】应知客路愁无奈故遣吟诗调李陵【谓李君也厚苏武与李陵俱为侍中武使匃奴明年陵败复降其后武归汉陵置酒作诗三首赠别武亦有诗故世言五字诗自苏武诗也】
　　云雨休排神女车忠州老病畏人夸【縯白居易赴忠州道过巫山或题诗于庙云为报巫山神女道速排云雨待清诗】诗豪正值安仁在空防河阳满县花【盛为邑宰厚潘岳字安仁为河阳令种桃李花人号曰河阳一县花】
　　胶西未到吾能说【子仁韩退之诗云潮阳未到吾能说次公先生是时已除宻州】桑柘禾麻不见春不羡京尘骑马客羡他淮月弄舟人
　　莫笑银杯小答乔太博
　　陶潜一县令独饮仍独醒犹将公田二顷五十亩种秫作酒不种秔【任陶潜为彭泽令在县公田悉令种秫曰令我常醉于酒足矣妻子固请种秔乃使二顷五十亩种秫五十亩种秔焉】我今号为二千石嵗醸百石何以醉宾客请君莫笑银杯小尔来嵗旱东海窄防当拂衣归故丘作书贷粟监河侯【厚庄周家贫贷粟于监河侯】万斛船中着美酒与君一生长拍浮【援晋毕卓甞谓人曰得酒满数百斛船四时美味置两头右手持酒杯左手持蟹螯拍浮酒船中便足了一生矣】
　　和叚屯田荆林馆
　　南山有佳色无人空自竒清诗为题品草木变芬菲谢女得秀句【师杜诗题诗得秀句】留待中郎归【厚谢女道蕴也甞曰一门叔父则有阿大中郎谓谢安也】便当勒鞭策仆倦马亦饥【叚有侄女在宻】
　　和顿敎授见寄
　　我笑陶渊明种秫二顷半妇言既不用还有责子叹【厚陶渊明有责子诗】无则无琴何必劳抚玩【縯渊明蓄素琴一张徽不具甞抚而和之曰但得琴中趣何劳上声】我笑刘伯伦醉髪蓬方散二豪苦不纳【縯刘伶酒徳颂云有贵介公子缙绅处士闻吾风声议其所以先生于是方捧甖承糟衔杯潄醪又云二豪侍侧焉如蜾臝之与螟蛉】独以锸自伴【厚伶甞乘鹿车防一壶酒使人荷挿随之曰死便埋我】既死何用埋此身同夜旦【倬荘子内篇大宗师云死生命也其有夜旦之常天也】孰云二子贤自结两重案【縯传灯録全谿禅师防徳山和尚执坐具上法堂瞻徳山云作麽师咄之徳山曰老僧过在什麽处师曰两重公案】笑人还自笑出口谈治乱一生溷尘垢晩以道自盥无成空得嬾坐此百事缓侧闻顿夫子讲道出新贯岂无一尺书恐不记庸懦【补注奴乱切韵防夲收十五翰偄愞需燸通用】陋邦贫且病数米铢称炭【厚荘子简髪而栉数米而炊切切乎又何足以济世哉】慙愧章先生十日坐空馆袖中出子诗贪读酒屡暖【縯孙盛诣殷浩谈论飡冷而复暖者数四】狂言各须慎勿使输薪粲【厚汉法有鬼薪白粲取薪给宗庙为鬼薪坐择米使正白为白粲皆三嵗刑】
　　答陈述古二首
　　谩説山东第二州枣林桑泊负春游【次公山东第二州先生自言其宻州也枣林桑洎正宻州所宜也】城西亦有红千叶人老簪花却自羞小桃破萼未胜春罗绮丛中第一人闻道使君归去后舞衫歌扇总生尘【陈有小妓述古称之】
　　和章七出守湖州二首
　　方丈仙人出茫【次公方丈仙人言道山也章子厚自翰林出守故云】髙情犹爱水云乡功名谁使连三捷【先之诗一月三捷】身世何縁得两忘【縯荘子不如两忘而化于道】早嵗归休心共在他年相见话偏长只应未报君恩重清梦时时到玉堂【马元城先生语録载宋太祖皇帝尝飞白题翰林学士院曰玉堂之庐此四字出李寻传玉堂殿名而待诏有直庐在其侧故云】
　　绛阙云台总有名【厚清都绛阙上帝所居也汉明帝图画功臣于南宫云台縯司马子微身居赤城名在绛阙】应须极贵又长生【十朋清虚真人裴君内传云道人支子元相君曰子目中珠子正似北斗瑶光星既有贵爵又当神仙】鼎中龙虎黄金贱【縯金丹之术有日月魄白虎青龙真鈆正汞盖五行强名耳】松下蛇緑骨轻【君好炉火而饵茯苓厚松柏入土千嵗化为茯苓形如蛇鸟兽者最良也】霅水未浑缨可濯弁峰初见眼应明【次公霅水弁山乃湖州两景巳见赠孙莘老七絶注】两卮春酒真堪羡独占人间分外荣
　　和张子野见寄三絶
　　过旧游
　　前生我已到杭州到处长如到旧游【子仁按先生答陈师仲书云在杭州尝游夀星院入门便悟曽到能言其院后堂殿山石处故诗中尝有前生巳到之语即此诗也】更欲洞霄为隠地【师洞霄宫在杭州】一庵闲地且相留
　　见题壁
　　狂吟跌宕无风雅【次公江文通恨赋曰脱畧公卿跌宕文史】醉墨淋浪不整齐应为诗人一回顾山僧未忍埽黄泥【次公此乃随手便遭黄土埽痴心更望碧纱笼之意】
　　竹阁见忆
　　柏堂南畔竹如云此阁何人是主人但遣先生披鹤氅【厚晋王恭尝披鹤氅而行孟昶见之曰神仙中人也】不须更画乐天真【縯孤山有白居易竹阁僧志诠作柏堂相连见孤山二诗】
　　答李邦直
　　美人如春风着物物未知羁愁似氷雪见子先流澌【子仁后汉书河水流澌】子从徐方来吏民举熙熙扶病出见之惊我一何衰知我久慵倦起我以新诗诗词如醇酒盎然薰四肢径饮不觉醉欲和先昏疲西斋有蛮帐风雨夜纷披放懐语不择抚掌笑脱颐【厚匡衡传説诗觧人颐】别来今几何春物巳含姿栁色日夜暗子来竟何时徐方虽云乐东山禁游嬉又无狂太守何以觧忧思闻子有贤妇华堂咏螽斯【补注晋羯胡刘聪有螽斯堂】曷不倒囊槖卖劒买蛾眉【子仁古诗黄金不惜买蛾眉】不用教丝竹唱我新歌词
　　和潞公超然台次韵
　　我公厌富贵尝苦勲业寻相期赤松子永望白云岑清风出谈笑万窍为号吟【厚荘子大块噫气其名为风是惟无作作则万窍怒号】吟成超然诗洗我蓬之心【縯荘子夫子犹有蓬之心也夫】嗟我夲何人麋鹿强冠襟身微空志大交浅屡言深【次公范雎传云何交疎而言深也倬崔骃传交浅而言深者愚也】嘱公如得谢呼我幸寄音但恐酒钱尽烦公挥槖金【厚前汉疏广传归乡里日请故旧宾客相与娱乐数问其家金余尚有几斤趣卖以供具陶渊明诗虽无挥金事浊酒聊可持次公槖金见陆贾传古诗挥金留上客子仁张景阳诗挥金乐当年】次韵刘贡父李公择见寄二首【尧卿时公择知湖州贡父亦在江浙东坡守宻】
　　白髪相望两故人眼看时事几畨新【次公诗案招此诗讥近日更立新法事尤多也】曲无和者应思郢【縯宋玉言有歌于郢市者阳春白雪国中属而和者数十人引商刻羽杂以流征属而和者不过数人是以曲弥髙而和弥寡】论稍卑之且借秦【厚张释之言便宜事文帝曰卑之无甚髙论令今可行于是释之言秦所以失汉所以兴者文帝善之】嵗恶诗人无好语【公择来诗皆道呉中饥寒之状】夜长鳏守向谁亲【贡父近防偶】少思多睡无如我鼻息如雷撼四邻【厚退之石鼎聨句序言道士倚墙睡鼻息如雷鸣】
　　何人劝我此间来管生衣甑有埃【縯后汉范丹传闾里歌之曰甑中生尘范史云】渌蚁濡唇无百斛蝗虫扑靣已三回【倬公诗案此诗讥朝廷减削公使钱太甚及造酒不得过百石故管生衣甑釜生埃及言蝗虫灾伤盗贼四起旱涝饥馑以见政事阙失皆新法不便之故】磨刀入谷追穷防洒涕廵城拾弃骸为郡鲜欢君莫叹犹胜尘土走章台【厚张敞为京兆尹无威仪时走马章台街自以便靣拊马】
　　和赵郎中捕蝗见寄次韵
　　麦穗人许长谷苗牛可没天公独何意忍使蝗虫发驱攘着令典【縯唐开元四年山东大蝗民祭且拜不敢捕姚崇曰诗云去其螟螣及其蟊贼秉畀炎火光武诏曰勉顺时政去彼螟蜮此除蝗诏也】农事安可忽我仆既胼胝【縯禹治水手足胼胝谓手足上重茧也】我马亦欵矻飞腾渐云少筋力亦巳竭苟无百篇诗何以醒睡兀初如疏畎浍【倬养生论云益之以畎浍而泄之以尾闾注畎浍细流也尾闾海水泄处也】渐若决澥渤徃来供十吏【厚西汉陈遵为河南太守至官召书吏十人治私书谢京师故人遵慿几口占书数百封】腕脱不容歇【縯宗平内难书诏填委独苏颋在太极殿后阁口授功状百绪轻重无所差书吏白曰丐公徐之不然手腕脱矣】平生轻妄庸熟视笑魏勃【縯前汉灌婴闻魏勃本教齐王举兵使使召责孛勃曰失火之家岂暇先言丈人而后救火乎因退立战栗婴熟视笑曰人言魏勃勇妄庸人尔】爱君有逸气诗坛专斩伐民病何时休吏职不可越慎无及世事向空书咄咄【厚晋殷浩为桓温所奏废为庻人口无怨言但终日书空作咄咄怪事四字而巳】
　　赵郎中见和戏复答之
　　赵子吟诗如泼水【縯退之诗文如翻水成】一挥三百六十字柰何效我欲寻医恰似西施藏白地【厚乐天简心吟十三行坐事调品不肯迷头白地藏】赵子饮酒如淋灰一年十万八千杯【縯李白诗百年三万六千日一日须倾三百杯以日计之则一年当饮十万八千杯也】若不令君早入务饮竭东海生黄埃我衰临政多谬错羡君精采如秋鹗【师杜诗魏侯骨耸精神华岳峯尖见秋隼】颇哀老子令日饮【厚后汉书援为陇西太守诸曹时白外事援輙曰此丞掾之职何足以相烦颇哀老子使得遨游若大姓侵小民黠羌欲拒旅此太守事耳】为君坐啸主画诺【援后汉党锢传謡云汝南太守賨资任功曹范滂南阳太守成瑨亦委功曹岑晊二郡为謡曰汝南太守范孟博南阳賨资主画诺南阳太守岑公孝农成瑨但坐啸】
　　和晁同年九日见寄
　　仰看鸾鹄刺天飞【次公韩退之祭柳子厚文羣飞刺天】富贵功名老不思病马已无千里志【縯魏武乐府老骥伏枥志在千里】骚人长负一秋悲【厚宋玉九辩曰悲哉秋之为气也萧瑟兮草木摇落而变哀】古来重九皆如此别后西湖付与谁遣子穷愁天有意呉中山水要清诗
　　和孔郎中荆林马上见寄
　　秋禾不满眼宿麦种亦稀【次公后汉诏有云宿麦未下盖麦隔年秋种至明年夏収所以谓之宿麦也】永愧此邦人芒刺在肤肌【縯汉宣帝初即位霍光骖乗帝若芒刺在背】平生五千巻一字不救饥【縯卢仝茶歌三椀搜枯肠惟有文字五千巻尧卿太白诗万言不直一杯水】方将怨无襦【厚后汉亷范为蜀郡太守民歌之曰亷叔度来何暮昔无一襦今五袴】忽复歌缁衣【次公孔子曰好贤如缁衣】堂堂孔北海【厚后汉孔融传字文举为北海相为贼管亥所围求救于平原相刘备备惊曰孔北海乃复知天下有刘备邪】直气凛羣儿【縯弥衡曰大儿孔文举小儿杨徳祖余子碌碌不足数也次公退之诗不知羣儿愚那用故谤伤】朱轮未及郊【縯朱轮刺史之车汉制二千石朱两轓】清风巳先驰何以累君子十万贫与羸滔滔满四方【次公论语滔滔者天下皆是也】我行竟安之何时劔关路春山闻子规
　　和孔君亮郎中见赠
　　偶对先生尽一尊醉看万物汹崩奔优游共我聊卒岁【縯诗优哉游哉聊以卒岁】肮脏如君合倚门【厚赵壹诗伊优北堂上肮脏倚门边】只恐掉头难久住【縯杜甫送孔巢父诗云巢父掉头不肯住东将入海随烟雾】应须倾盖便深论【援孔子之剡遇程子于途倾葢而语】固知严胜风流在又见长身十世孙【戣字君严戡字君胜退之志其墓云孔子世三十八吾见其孙白而长身今君亮四十八世矣】刘贡父见余歌词数首以诗见戏聊次其韵
　　十载飘然未可期【子仁杜牧之诗十载飘然绳捡外尊前自献自为酬】那堪重作看花诗门前恶语谁传去醉后狂歌自不知刺舌君今犹未戒【縯隋书贺若弼传父敦临刑呼弼谓曰吾以舌死汝不可不思因引锥刺弼舌戒以谨口次公按先生诗案熈寕六年十二月内刘邠作诗寄轼轼和诗引贺若敦以锥刺其子舌以讥时不能容狂直之言也】炙眉我亦更何词【厚晋郭舒为王澄别驾荆土士人宗廞尝因酒忤澄怒叱左右棒廞舒厉色谓左右曰使君过醉汝辈何敢妄动澄恚曰别驾狂邪诳言我醉因遣搯其鼻炙其眉头舒跪而受之廞遂得免】相从痛饮无余事最是春容最好时【须溪上句谓贡父下句引昭君村以自喻注引宗廞何为】
　　和李邦直沂山祈雨有应
　　高田生黄埃【縯杜诗云雨降不濡物良田起黄埃】下田生苍耳【尧卿神农本草苍耳一名胡葈一名地葵亦名菤耳苓耳】苍耳亦巳无更问麦有几蛟龙睡足亦解慙二麦枯时雨如洗不知雨从何处来但闻吕梁百歩声如雷【厚莒县有石梁谓之吕梁今谓百歩洪在徐州彭城之东】试向城南望城北际天粟菽青成堆饥火烧肠作牛吼不知待得秋成否半年不雨坐龙慵共怨天公不怨龙今朝一雨聊自赎神龙社鬼各言功无功日盗太仓粟【次公杜诗日籴太仓五升米】嗟我与龙同此责劝农使者不汝容因君作诗先自劾【师韦坚作诗自劾责尧卿退之诗家请官供不报答无异防雀偷太仓行插手版付丞相不待弹劾还耕桑此公之意也】
　　宿州次韵刘泾
　　我欲归休瑟渐希舞雩何处着春衣多情白髪三千丈无用霜皮四十围【縯杜诗古柏行霜皮溜雨四十围】晩觉文章真小技【厚杜诗云文章一小技】早知富贵有危机【次公诸葛长民曰富贵必履危机师刘穆之临刑谓所亲曰贫贱常思富贵富贵必践危机】为君垂涙君知否千古华亭鹤自飞【泾之兄汴亦有文今死矣縯陆机临刑叹曰华亭鹤唳岂可复闻乎】
　　和赵郎中见戏二首【以徐妓不如东武诗中见戏云只有当时燕子楼】
　　燕子人亾三百秋【縯唐徐州节度使张建封有爱妓名盻盻建封既卒盻盻居燕子楼十余年不肯嫁白乐天为作燕子楼诗三絶】卷帘那复似扬州【厚杜牧诗春风十里扬州过卷上珠帘总不如】西行未必能胜此空唱崔徽上白楼【援崔徽河中倡也以御史裴钦中病亡元稹为作崔徽歌下邳城南门谓之白门楼尧卿裴钦中以兴元幕使河中与徽相从者累月钦中使罢徽不能从情懐怨抑后数月东川幕白知退将自河中归徽乃托人冩真因捧书谓知退曰为妾谓裴郎崔徽一旦不及巻中人徽且为郎死矣明日遂疾发狂元稹为作崔徽歌以叙其事白楼在河中府城之西北】
　　我击藤床君唱歌明年六十奈君何醉颠只要装风景莫向人前自洗磨【毎醉歌毕輙曰明年六十矣】
　　和子由与顔长道同游百歩洪相地筑亭种柳
　　平生坐衙不暖席归来闭阁闲终日【次公汲黯闭阁卧疾】卧闻客至倒屣迎【縯陈夀三国志魏王粲传左中郎将蔡邕见而竒之时邕才学显著贵重朝廷闻粲在门倒屣迎之】两眼防笼除睡色城东泗水歩可到路转河洪翻雪白安得青丝络骏马【次公杜诗青丝络头为君老】蹙踏飞波柳隂下奋身三丈两蹄间【縯史记张仪言秦马之良探前抉后蹄间三寻腾者不可胜数师蜀志注刘僃所乗马名的卢骑的卢走堕襄阳城西檀溪水中溺不得出备急曰的卢今日危矣可努力的卢乃一踊三丈遂得出】振鬛长鸣声自干少年狂兴久已谢但忆嘉陵绕剑闗【厚嘉陵江水出大散闗下嘉陵谷南行迳凤兴利至剑闗闗下木园转东向阆中西与涪水防】剑闗大道车方轨【厚苏秦传今秦之攻齐车不得方轨骑不得比行】君自不去归何难山中故人应大笑筑室种柳何时还
　　次韵李邦直感旧【师李时为东京提举】
　　驺骑传呼出跨坊【縯淮隂少年辱韩信处后人以名坊在徐州次公按韩信淮隂人今之楚州也非今先生所临之地跨乃凌跨之跨盖以出而驺骑传呼则凌跨坊巷入而簿书填委则充满堂防或云跨坊乃笼街之义】簿书填委入充堂【师文选刘公干诗职事烦填委文墨纷消散尧卿陆士衡赋居充堂而衍字亦必堂名】谁教按部如何武【厚何武为扬州刺史所奏举二千石长吏先露章服罪者免之而已不服极法奏之抵罪或致死】只许清尊对孟光婉娩有时来入梦【縯退之诗孤游懐耿介旅宿梦婉娩】温柔何日听还乡【援赵飞燕外传飞燕妹合徳成帝见曰吾当老此温柔乡不复效武皇老白云乡】酸寒病守尤堪笑千歩空余仆射塲【厚张建封好撃毬之戏韩愈佐幕以书戒之又赠张仆射诗汴泗交流郡城角斸塲千歩平如削】
　　次韵答邦直子由四首
　　簿书颠倒梦魂间知我疎慵肯见原闲作闭门僧舍冷病闻吹枕海涛喧忘懐杯酒逢人共引睡文书信手翻【师白乐天诗卧枕一卷书起甞一杯酒书将引昏睡酒用扶衰朽】欲吐狂言喙三尺【縯庄子云丘愿有喙三尺子仁陆余庆善论事而谬于判事时嘲之曰说事喙长三尺判事手重五斤】怕君轻我却须呑【邦直屡以此见戒师杜牧之诗撩头虽欲利到口却成呑】
　　城南短李好交游【厚短李李绅也白乐天诗云闲吟短李诗】箕踞狂歌总自由【师刘伶酒徳颂奋髯箕踞】尊主庇民君有道【次公旧唐书太宗纪赞云以房魏之智不逾乎丘轲遂能尊主庇民者遭时也】乐天知命我何忧【次公列子载孔子之言曰乐天知命吾何忧】醉呼妙舞留连夜闲作清诗断送秋【任白乐天诗云留连灯下明犹饮断送尊前倒即休】潇洒使君殊不俗尊前容我揽须不【縯晋桓伊于上前弹筝歌曹子建诗谢安起揽其须曰使君于此不凡】
　　老弟东来殊寂寞故人留饮慰酸寒草荒城角开新径雨入河洪失旧滩车马追陪迹未扫唱酬徃复字应漫此诗更欲凭君改待与江南子布防【厚张昭字子布典略曰余曩闻刘荆州尝自作书欲与孙伯符以示祢正平正平嗤之言如是为欲使孙防帐下儿读之邪将使张子布见之也】君虽为我此迟留别后凄凉我已忧不见便同千里逺退归终作十年游恨无扬子一区宅【縯扬雄有田一廛有宅一区】懒卧元龙百尺楼【縯陈登字元龙许汜见先主曰元龙湖海之士豪气不除昔遭乱下圯见元龙元龙无客主之意久不相与语自上大牀卧使客卧下牀刘备曰君有国士之名今天下大乱帝王失所君宜忧国忘家有救世之意而君求田问舍言无可采是元龙所讳也何縁定当与君语如我欲卧百尺楼上卧君于地何但上下牀之间耶】闻道鹓鸿满防阁网罗应不到沙鸥
　　答任师中家汉公
　　先君昔未仕杜门皇祐初【次公先君言编礼也皇祐仁宗年号也庆歴八年嵗在戊子次年改皇祐尽五年改至和】道徳无贫贱风采照乡闾何尝疎小人小人自濶疎出门无所诣老史在郊墟【任老史名经字彦辅眉之老儒尝作思子防赋公甚称之】门前万竿竹堂上四库书【縯唐艺文志两都各聚书四部以甲乙丙丁为次列经史子集四库其本有正副轴帯牙籖皆异色以别之】髙树红消梨【师三秦记云汉武帝园有大梨如五升瓶落地则破名含消梨】小池白芙蕖常呼赤脚婢【厚退之玉川子诗一婢赤脚老无齿】雨中撷园蔬矫矫任夫子罢官还旧庐是时里中儿始识长者车【縯陈平家贫门外多长者车辙】烹鸡酌白酒相对欢有余【縯李白诗白酒初熟山中归黄鸡啄黍秋正肥呼童烹鸡酌白酒儿女歌笑牵人衣】有如厐徳公徃还葛与徐妻子走堂下主人竟谁欤【援厐公南郡防阳人也居岘山之南未尝入城府防阳记曰诸葛孔明每至徳公家独坐牀下徳公初不令止司马徳操尝诣徳公家値其上冢操径入其室呼徳公妻子使速作黍徐元直向云当来就我与徳公谈妻子皆罗拜堂下奔走共设须臾徳公还直入相就不知何者是客也】我时年尚少作赋慕相如【次公扬雄传先是蜀有司马相如作赋甚丽温雅雄心壮之每作赋尝拟之以为式】侍立看君谈精悍实起予【祖谦汉书严延年为人精悍】嵗月曾几何耆老逝不居史侯最先没孤坟拱桑樗【援左传秦穆公谓蹇叔曰墓上之木拱矣】我亦渉万里清血满襟袪漂流二十年始悟万縁虚独喜任夫子老佩刺史鱼【次公唐髙祖为唐王停竹使符颁银虎符诸郡武徳元年改银虎符为铜鱼符子仁杜牧诗使君四十四两佩左铜鱼】威行乌白蛮解辫请冠裾【援丘希范书夜郎滇池觧辫请职】方当入奏事清庙陈璠璵【次公逸论语曰璠璵鲁之寳玉也孔子曰美哉璠璵逺而望之焕若也近而视之瑟若也】胡为厌轩冕归志不少舒上蔡有良田【次公上蔡蔡州也任公有田在新息见先生传有诗一篇】黄沙走清渠罢亚百顷稲【縯杜牧诗罢亚百顷稲秋风吹半黄】雍容十年储闲随李丞相抟射鹿与猪【援李丞相斯也斯出狱顾谓其中子曰吾复与若牵黄犬出上蔡东门逐狡免岂可得乎】苍鹰十斤重【龟父酉阳杂爼云鹰有荆窠白者短身而大五斤渔阳曰东道大者六斤】猛犬如黄驴岂比陶渊明穷苦自把锄【次公陶渊明田园居曰侵晨理荒秽带月荷锄归】我今四十二衰髪不满梳彭城古名郡乏人偶见除头颅己可知【次公陶景与从兄书曰昔仕宦期四十左右作尚书郎即投簪髙迈今三十六方奉朝请头颅可知不如早去遂挂冠神武门上表辞禄】几何不樵渔防当从此去芒鞋老菑畬念子瘴江边懐抱向谁摅頼我同年友相欢出同舆冰盘荐文鲔【鲔鱼也戎泸常有次公退之诗云冰盘夏荐碧实脆】玉斚倾浮蛆醉中忽思我清诗缀琼琚知我少所谐教我时巻舒世事日反覆翩如风中旟雀罗吊廷尉【縯前汉翟公罢廷尉门外可设雀罗】秋扇悲婕妤【厚文选赵飞燕妹弟得幸班婕妤失宠作防扇曲云常恐秋节至凉飇夺炎热弃捐箧笥中恩情中道絶】升沈一何速喜怒纷众狙【援荘子狙公赋芧曰朝三暮四众狙皆怒朝四暮三众狙皆恱】作诗谢二子我师寗与蘧
　　阳关词三絶【次公三诗各自説事惟是皆可歌之故曰阳关三絶按王立之诗话云先生作彭门守时过齐州李公择中秋席上赋一絶云云其后山谷在黔南令以小秦王歌之次公谓先生名之为阳关三絶则必用西出阳关无故人之声歌之矣王立之说恐非也盖赠张继愿言戏马防则在徐州所赠也答李公择云济南春好雪初晴则自是春初之作岂可便指为齐州作邪意者三诗先生皆以阳关歌之乃聚为一处标其题曰阳关三絶】
　　受降城下紫髯郎【縯朔方总管张仁愿于河北筑三受降城以絶突厥南防之路厚孙权为张辽所败辽问降人向有紫髯将军为谁答曰孙防稽】戯马台南古战塲【次公戯马台在徐州彭城县项羽所筑春秋郑伯取宋彭城而汉髙祖项羽皆起于此】恨君不取契丹首金甲牙旗归故乡
　　右赠张继愿
　　济南春好雪初晴行到龙山马足轻使君莫忘霅溪女时作阳关肠断声【次公济南则齐州济南郡也龙山岂桓温九日所登之山乎霅溪在湖州则李公择先为湖州故也】
　　右答李公择
　　暮云收尽溢清寒银汉无声转玉盘此生此夜不长好明月明年何处看
　　右中秋月
　　次韵吕梁仲屯田
　　雨叶风花日夜稀【尧卿陆防诗闲牕雨过苔花润小簟风来薤叶凉】一杯相属竟何时【次公韩诗一杯相属君当歌】空虚岂敢酬琼玉枯朽犹能出菌芝【厚栁宗元书虽朽枿腐败不能生植犹足蒸出芝菌以为瑞物】门外吕梁从迅急【子仁孔子观于吕梁悬水三十仞流沫三十里】胷中云梦自逶迟【援司马相如子虚赋吞若云梦者八九于其胷中曾不芥蔕】待君笔力追灵运莫负南防九日期【縯刘裕为宋公在彭城九月九日出游戯马防送孔静辞位归乡谢灵运宣逺等并従作诗】
　　王巩屡约重九见访既而不至以诗送将官梁交且见寄次韵答之交颇文雅不类武人家有侍者甚慧丽
　　知君月下见倾城破恨悬知酒有兵【縯南史江谘议言酒犹兵也兵可千日不用不可一日不备酒可千日不饮不可一饮不醉】老守无何惟日饮【厚袁盎为呉相侄种谓盎曰丝惟日饮无何说王母反而已如此幸得脱】将军竞病自诗鸣【援梁曹景宗振旅凯入帝于光华殿宴饮聨句啓求赋诗不已帝令沈约付韵诗韵已尽唯余竞病二字景宗便操笔斯须而成曰去时儿女悲归来笳鼓竞借问行路人何如霍去病】花枝不共秋欹帽笔阵空来夜斫营【縯杜诗笔阵独扫千人军】爱惜微官将底用他年只好写铭旌【师杜牧诗黄壤不霑新雨露粉书空换旧铭旌】
　　次韵王巩独眠【巩字定国自号清虚居士】
　　居士身心如槁木【次公庄子身若槁木心若死灰】旅馆孤眠体生粟【次公赵飞燕传体无轸粟】谁能相思琢白玉【縯卢仝诗白玉璞里琢出相思心黄金鑛里铸出相思泪】服药千朝偿一宿【厚太平广记彭祖曰服药千朝不如独卧一宵】天寒日短银灯续欲往从之车脱轴【次公诗泝游从之左传车脱其輹】何人吹断参差竹【縯风俗通曰舜作箫其形参差以象凤翼】泗水茫茫鸭头绿【厚李白防阳歌遥看汉水鸭头绿】
　　次韵王巩留别
　　去国已八年故人今有谁当时交游内未数蔡克儿【縯晋史王导传司徒蔡谟戏侮王导导怒谓人曰吾往与羣贤共游洛中何曽闻有蔡克儿克谟父也】岂无知我者好爵半已縻【縯易我有好爵吾与尔縻之】争为东阁吏【厚西汉朱云传薛宣为丞相云往见之宣备賔主礼从容谓云曰在田野无事且留我东阁可以观四方奇士云曰小生乃欲相吏耶宣不敢复言】不顾北山移【援齐书周彦伦隠钟山后应诏出仕将过北山孔稚圭乃假山灵之意移文以却之名曰北山移文】公子表独立与世颇异驰不辞千里逺成此一段奇【尧卿法帖云成此一段奇事】蛾眉亦可怜无奈思饼师【縯唐宁王宪宅左有卖饼者妻纎白明媚一见属意因厚遗其夫取之宠爱逾等环嵗尝问之曰汝复忆饼师否默然不对王召饼师使见之其妻注视双泪垂颊王乃归之】无人伴客寝惟有支牀龟【厚史记南方老人用龟支牀足二十余年老人死移牀龟尚生】君归与何人文字相娯嬉【子仁退之赠张籍诗文章自娱嬉金石日击撞】持此调张子一笑当脱頥【縯汉书匡说诗解人颐】
　　答王定民【定民字佐才亳人俊民弟也】
　　开缄奕奕满银钩【縯晋索靖作草书状云婉若银钩漂若惊鸾】书尾题诗语更遒【子仁退之诗暮作干诗转遒紧】八法旧闻宗长史【厚张长史草书神逸书有八法以永字为例云侧蹲防而坠石勒缓縦以藏机弩弯环而势曲趯俊快以如锥策依稀而似勒掠髣髴以宜肥坠腾波而速进磔忆息以迟移】五言今复拟苏州【援白乐天谓韦苏州歌行才丽之外颇近兴讽其五言诗又髙雅闲淡自成一家之体】笔踪好在留台寺【次公指言台头寺盖定民书字留于台寺也】旗队遥知到石沟欲寄防须并蠒纸【縯防须笔白蠒纸王羲之所用写兰亭记者】请君章草赋黄楼【次公章草出汉元帝时史游作急就章解散隶体】
　　次韵参寥师寄秦太虚三絶句时秦君举进士不得
　　秦郎文字固超然汉武凭虚意欲仙【縯司马相如既奏大人赋天子大说飘飘有凌云气游天地之间意】底事秋来不得解定中试与问诸天【尧卿刘梦得和宣上人寄贺礼部王侍郎放榜后诗云礼闱新榜动长安九陌人人走马看借问至公谁印可支郎天眼定中观】
　　一尾追风抹马蹄【次公杜诗须君上追风骠】昆仑圃谓朝跻【厚昆仑第三级名曰圃周穆王驾八骏之乘升昆仑之丘賔于西王母觞于瑶池之上】回看世上无伯乐却道盐车胜月题【援战国防骥服盐车而上太行漉汗洒地伯乐下车攀而哭之次公庄子马蹄篇加之以衡扼齐之以月题疏云月题额上当颅形似月者也】
　　得失秋毫久已防不须闻此气峥嵘何妨却伴参寥子无数新诗咳唾成【倬江淹谓郭巩曰子之咳唾成珠玉吐气作虹霓】
　　次韵王庭老退居见寄二首
　　浪蘂浮花不办春【次公退之杏花诗浮花浪蘂镇长有】归来方识嵗寒人回头自笑风波地闭眼聊观梦幻身北牖已安陶令榻【任陶潜云夏月虚闲髙卧北窻之下】西风还避庾公尘【厚王导传时庾亮虽居外镇而执朝廷之权导心不能平尝遇西风尘起举扇自蔽徐曰元规尘污人】更搔短髪东南望试问今谁裹旧巾
　　接果移花看补篱【子仁杜诗牵萝补破篱】腰鎌手斧不妨持【师鲍照乐府诗腰鎌刈葵藿倚杖牧鸡豚】上都新事长先到【次公班固赋隆上都而观万国】老圃闲谈未易欺醸酒闭门开社瓮杀牛留客解耕縻【子仁隋末刘黒闼屏居漳南诸将诣之黒闼方种蔬即杀耕牛与之共饮】何时得见纎纎玉右手持杯左捧頥【子仁杜牧之诗骰子巡巡裹手拈无因得见玉纎纎】
　　往在东武与人往反作粲字韵诗四首今黄鲁直亦次韵见寄复和答之
　　苻坚破荆州止获一人半【縯苻坚陷防阳闻习凿齿释道安名俱舆而致焉既见与语大恱之以凿齿蹇疾与诸镇书曰昔晋氏平呉利在二陆今破汉南获士才一人有半耳】中郎老不遇但喜识元叹【次公呉志顾雍字元叹蔡伯喈从朔方还尝避怨于呉雍从学琴书伯喈异之谓曰卿必成名今以吾名与卿故雍与伯喈同名】今吾独何幸文字厌奇玩又得天下才相从百忧散阴求我辈人规作林泉伴宁当待垂老仓卒收一旦【次公退之别知赋惟知心而难得斯百一而为收】不见梁伯鸾空对孟光案【援后汉梁鸿字伯鸾为人赁防每归妻孟光为具食举案齐眉】才难不其然妇女厠周乱世岂无作者于我如既灌【縯谓不欲观之也】独喜诵君诗咸韶音节缓夜光一已多矧获累累贯【次公礼记累累乎端如贯珠】相思君欲瘦【次公杜诗思君令人瘦】不往我真愞吾侪眷微禄寒夜抱寸炭何时定相过径就我乎馆【次公礼记子夏曰賔客至无所馆子曰生于我乎馆死于我乎殡】飘然东南去江水清且暖与君访名山微言师忍粲【次公忍大师乃五祖也僧粲大师葢受度传法于二祖者也】
　　次韵田国博部夫南京见寄二首
　　岁岁翩翩下坂轮归来杏子巳生人深红落尽东风恶【饶杜牧之诗狂风落尽深红色】柳絮榆钱不当春【次公李贺诗榆荚相催不知数沈郎青钱夹城路】
　　火冷饧稀杏粥稠【縯玉烛寳典云寒食煮大麦粥研杏仁为酪别造饧沃之】青裙缟袂饷田头大夫行役家人怨【师诗大夫不均我从事独贤又曰我入自外室人交徧□我】应羡居乡马少游【厚马援尝言曰吾从弟少游尝哀吾慷慨多大志曰士生一世但取衣食裁足乘下泽车骑欵段马乡里称善人足矣】
　　再次韵田国博部夫还二首
　　西郊黄土没车轮满面风埃笑路人已放役夫三万指从教积雨洗残春
　　枝上稀踈地上稠【任乐天诗枝上稀踈地上多】忍看红糁落墙头【縯退之诗始见洛阳春桃枝缀红糁】风流别乘多才思【縯唐置别驾为太守之贰谓之别乗】归趂西园秉烛游【厚魏文帝诗乘辇夜行游逍遥步西园次公选诗昼短苦夜长何不秉烛游】
　　次韵答刘泾【尧卿泾字巨济】
　　吟诗莫作秋虫声天公怪汝钩物情使汝未老华发生芝兰得雨蔚青青何用自燔以出馨【縯汉两龚传薰以香自烧膏以明自销】细书千纸杂真行新音百变口如鸎异义锋起弟子争舌翻涛澜巻齐城【厚蒯通言于韩信曰郦生一士掉三寸舌下齐七十余城】万巻堆胷兀相撑以病为乐子未经我有至味非煎烹是中之乐吁难名緑槐如山闇广庭飞虫绕耳细而清【次公唐何讽梦渴赋牕日斜照飞蚊绕鬓】败席展转卧见惊亦不自嫌翠织成【縯杜甫张舍人遗织成段褥诗客从西北来遗我翠织成】意行信足无沟坑不识五郎呼作卿【厚宋璟传尝宴朝堂二张列三品璟阶六品居下坐易之謟事璟虚位揖曰公第一人何下座璟曰才劣品卑卿谓第一何耶是时朝廷以易之等内宠不名其官呼易之五郎昌宗六郎郑善果谓璟曰公奈何谓五郎为卿璟曰以官正当为卿君非其家奴何郎之云】吏民哀我老不明【次公马援曰颇哀老子使得遨游】相戒无复烦鞭刑【縯徐有功为蒲州司法不忍杖罚民服其恩相戒曰犯参军杖者必斥之讫不辱一人】时临泗水照星星【次公何长瑜嘲陆展诗陆展染白髪欲以媚侧室青青不解乆星星行复出】防风不起镜面平安得一舟如叶轻卧闻邮籖报水程【厚杜诗宿桨依农事邮籖报水程】莼羮羊酪不须评【縯陆机尝诣侍郎王济济指羊酪谓机曰卿吴中何以敌此机答云千里尊羮未下盐豉】一饱且救饥肠鸣【任退之诗饥肠彻死无由鸣】
　　和孙莘老次韵
　　去国光隂春雪消还家踪迹野云飘功名正自妨行乐【次公向秀欲注庄子嵇康曰此书讵复须注正是妨人作乐耳】迎送才堪博早朝【白诗昏昏一觉睡不博早朝人】虽去友朋亲吏卒却辞谗谤得风谣明年我亦江东去不问繁雄与寂寥
　　文与可有诗见寄次韵答之
　　为爱鹅溪白蠒光【縯鵞溪地名在梓州盐亭县出绢甚良】扫残鸡距紫毫芒世间那有千寻竹月落庭空影许长【次公先生作筼筜谷偃竹记云与可画竹初不自贵重四方之人持缣素而请者足相蹑于门与可厌之投诸地而骂曰吾将以为袜闻者传之以为口实及与可自洋州还而余为徐州与可以书遗余曰近语士大夫吾墨竹一近在彭城可往求之袜材当萃于子矣书尾复写一诗其略曰待将一段鹅溪绢扫取寒梢万尺长余谓与可竹长万尺当用绢二百五十疋知公倦于笔研愿得此绢而巳与可无以答则曰吾言妄矣世岂有万尺竹哉余因而实之答其诗云云与可笑曰苏子辩则辩矣然二百五十疋吾将买田而归老焉因以其所画筼筜偃竹遗予曰此竹数尺耳而有万尺之势】
　　次韵秦观秀才见赠秦与孙莘老李公择甚熟将入京应举【次公时先生守徐州元丰元年也】
　　夜光明月非所投【縯史记邹阳曰明月之珠夜光之璧以暗投人于道众莫不按剑相盼者何则无因而至前也】逢年遇合百无忧【厚太史公言力田不如逢年善仕不如遇合次公社诗吾知徐公百不忧】将军百战竟不侯【援汉李广与望气王朔曰自汉征匈奴广未尝不在其中而诸校尉材能不及广以军功取封侯者数十人广不为后人然终无尺寸功以得封邑者何也岂吾相不当侯耶次公李白诗本家陇西人先为汉边将苦战竟不侯当年颇惆怅】伯郎一防得凉州【縯孟佗字伯郎中常侍张让专权用事佗以蒲萄酒一斗遗让为凉州刺史】翘关负重君无力【次公朝野佥载云崔湜为吏部侍郎掌铨选有人白湜曰某能翘关负米湜笑曰若壮何不求选兵部答曰外议谓崔侍郎下有气力者即得选】十年不入纷华域【次公子夏曰入闻夫子之道而乐出见纷华而悦】故人坐上见君文谓是古人吁莫测【子仁唐员半千传武后谓半千曰乆闻尔名谓为古人乃在朝邪】新诗説尽万物情硬黄小字临黄庭【縯公言尝于秘书阁观王羲之墨迹皆唐人硬黄上临本惟鹅羣一帖似献之眞笔】故人已去君未到空吟河畔草青青【厚古诗青青河畔草欝欝园中柳】谁谓他乡各异县【次公张正见古乐府他乡且异县】天遣君来破我愿一闻君语识君心短李髯孙眼中见【子仁郗超为桓温参军王恂为主簿超髯而恂短府中语曰髯参军短主簿】江湖放浪乆全真【倬文选嵇叔夜诗志在守朴养素全眞】忽然一鸣惊倒人【援史记齐威王曰此鸟不鸣则巳一鸣惊人】纵横所往无不可知君不怕新书新【次公新书言王介甫新学经义之説也】千金敝帚那堪换【縯魏文帝论文曰夫人难于自见而文非一体鲜能备善是以各以所长相轻所短里语曰家有敝帚享之千金斯不自见之患也】我亦淹留岂长算山中既未决同归我聊尔耳君其漫
　　答仲屯田次韵
　　秋来不见渼陂岑【縯杜诗岑参兄弟皆好竒携我逺来游渼陂】千里诗盟忽重寻大木百围生远籁【厚庄子大木百围之窍穴风作则万窍怒号】朱三叹有遗音【縯礼记清庙之瑟朱而防越一唱而三叹有遗音者矣】清风巻地収残暑【厚退之双鸟诗清风巻地起百鸟皆飘浮】素月流天扫积隂【厚谢庄月赋白露空素月流天】欲遣何人赓絶唱满阶桐叶候虫吟【共父柳宗元诗门掩候虫秋】



　　东坡诗集注巻十二
　　钦定四库全书
　　东坡诗集注巻十三
　　宋　王十朋　撰
　　酬和
　　次韵道濳留别
　　为闻庐岳多真隐故就高人断宿攀已喜禅心无别语尚嫌剃髪有诗斑【任唐僧诗云髪为作诗斑】异同更莫疑三语【縯晋王戎问阮瞻曰圣人贵名教庄老明自然其防同异瞻曰将无同戎咨嗟良乆即命辟之时人谓之三语掾】物我终当付八还【厚楞严经佛言明还日轮暗还黑月通还户牖壅还墙宇縁还分别顽虚还空欝渤还尘清明还霁世间一切所有不出斯类汝见八种见精明性当欲谁还】到后与君开北户举头三十六青山【次公三十六峰以言嵩山】
　　次韵叶致远见赠
　　欲求五亩寄樵苏【次公左太冲魏都赋樵苏徃而无忌注樵木苏草也】到处留连似贾胡【縯后汉马援征五溪水疾船不得上耿舒与兄弇书曰伏波类西域贾胡到处輙止以是失利】信命不须歌去汝【厚诗逝将去汝适彼乐土】逢人未免叹犹吾【援论语崔子弑齐君陈文子有马十乘弃而违之至于他邦则曰犹吾大夫崔子也】人皆劝我杯中物【縯陶诗天运苟如此且进杯中物子任李白忆贺监诗昔好杯中物今为松下尘倬吴衎好饮后醉诟权贵遂戒饮阮宣命饮衎曰近断饮宣以拳欧其背曰看看老逼痴汉忍断杯中物邪抑而饮之】我独怜君屋上乌【縯武王克殷曰将柰其士众何太公曰爱其人者兼屋上之乌杜诗丈人屋上乌人好乌亦好】一技文章何足道【厚杜诗文章一小技于道未为尊】要知摩诘是文殊【师佛告文殊师利汝行诸维摩诘问文殊师利言彼上人者难为酬对深达实相善说要法尧卿维摩诘经曰文殊师利问维摩诘我等各自说巳仁者当说何等是菩萨不二法门时维摩诘黙然无言文殊师利叹曰善哉善哉乃至无有文字语言是真入不二法门】
　　次韵杭人裴维甫
　　余杭门外叶飞秋尚记居人挽去舟一别临平山上塔【次公临平山在杭州仁和县】五年云梦泽南州【次公杜牧忆齐安郡诗平生睡足处云梦泽南州即黄州也】凄凉楚些縁君发邂逅秦淮为子留【次公秦淮在江寜府秦望气者言江东有天子气故凿地脉断连冈改为秣陵方山是其断处水为秦淮】寄谢西湖旧风月故应时许梦中游
　　次韵叚缝见赠
　　季子东周负郭田【縯苏秦东周雒阳人尝曰使我有雒阳负郭田二顷岂能佩六国相印乎】须知力穑是家传【次公书云若农服力田穑】细思种薤五十本【厚龚遂为渤海太守劝民口种百本薤五十本葱一畦韭】大胜取禾三百廛【援诗不稼不穑胡取禾三百廛兮】若得与君连北巷故应终老忘西川短衣匹马非吾事只拟关门不问天【次公杜诗自断此生休问天杜曲幸有桑麻田短衣匹马随李广看射猛虎终残年】
　　次韵滕元发许仲途秦少游
　　二公诗格老弥新醉后狂吟许野人坐看青丘吞泽芥【任司马相如子虚赋曰秋田乎青丘彷徨乎海外吞若云梦者八九于其胷中曾不芥蔕】自慙潢潦荐溪苹【厚左传涧溪沼沚之毛潢污行潦之水】两邦旌纛灮相照十亩锄犂手自亲【次公两邦旌纛意者膝元发许仲途皆为太守乎然破题指之为许野人未省十亩锄犁又先生自言也】何似秦郎妙天下明年献颂请东廵【厚后汉马融上东廵颂安帝竒其文次公此末句方言少游则两邦旌纛以言滕许审矣】
　　次韵蒋頴叔【尧卿名之竒公嘉祐二年章衡榜与頴叔同登第】
　　月明惊鹊未安枝一棹飘然影自随江上秋风无限浪枕中春梦不多时【次公欧阳永叔词语云来如春梦不多时枕中字特用字耳不必指邯郸吕翁枕也】琼林花草闻前语罨画谿山指后期【縯刘商隐爱义兴之罨画溪遂葺居焉次公先生诗尾本注所谓阳羡则常州也古云阳羡三湖九溪地志云今只有六溪其三溪不知其处而六溪之中有荆溪则首受芜湖东至阳羡入海圻俗呼为罨画溪】岂敢便为鸡黍约玉堂金殿要论思【符诗记及第时琼林宴坐中所言且约同卜居阳羡】
　　和王斿二首【斿平父子】
　　异时长怪谪仙人【辰翁谓平父】舌有风雷笔有神【縯杜诗下笔如有神师退之诗舌作霹雳飞倬董仲舒荅策下笔疑有神助】闻道骑鲸游汗漫【厚杜诗若逢李白骑鲸鱼道甫问讯今何如淮南子卢敖游于北海逢若士谓曰子处矣吾方与汗漫期于九垓之上】忆曾扪虱话悲辛【援晋书王猛隐于华山怀佐世之志桓温入关猛被褐而诣之面谈当世之事扪虱而言旁若无人温察而异之次公李白赠张相镐诗曰扪虱对桓公愿得论悲辛】气呑余子无全目【次公祢衡云大儿孔文举小儿杨徳祖余子碌碌不足数又选诗惊雀无全目】诗到诸郎尚絶伦白发故交空掩巻泪河东注问苍旻【次公退之诗我不如水东注子仁杜诗独有泪成河经天复东注】
　　嫋嫋春风送渡关娟娟霜月照生还【次公古诗有姢姢霜月】迟留嵗暮江淮上来往君家伯仲间未厌冰滩吼新洛【厚汴渠旧引黄河元丰中始以洛水易之谓之清汴或谓之新洛】且看松雪媚南山【厚南山泗州之山为名都梁山】野梅官柳何时动【缤杜甫西郊诗市桥官柳细江路野梅香】飞葢长桥待子闲【次公长桥泗州之桥】
　　次韵张琬【尧卿字徳父治平二年彭汝砺榜登第】
　　新洛霜余两岸隆尘埃举袂识西风【縯晋书王导不平庾亮之擅权每遇西风尘起举扇自蔽曰元规尘污人】临淮自古多名士【次公此汝颍多竒士之变也】尊酒相从乐寓公【厚礼诸侯不臣寓公】半日偷闲歌笑里百年暗尽往来中知君不向穷愁老尚有清诗气吐虹【次公选云慷慨则气成虹霓】
　　和人见赠
　　只写东坡不著名此身已是一长亭壮心无复春流起衰鬓从教病叶零知有雪儿供笔砚【縯李宻有歌妓名雪儿宾客有诗词竒丽中意者即付雪儿叶音律而歌之师韩定之诗曰盛徳好将银笔述丽词堪与雪儿歌】应嗤灶妇洗盆缾【次公礼记奥者老妇之祭也盛于盆尊于瓶注云奥或作灶】回来索酒公应厌京口新传作客经
　　次韵王定国南迁回见寄
　　土晕铜花蚀秋水【次公秋水以言利也寳剑光如秋水】要须悍石相砻砥十年氷蘗战膏粱【次公氷蘖以言清苦白乐天所谓饮氷食蘗也】万里烟波濯纨绮归来诗思转清激百丈空潭数鲂鲤逝将桂浦撷兰荪不记槐堂收劒履【縯定国家有三槐堂】却思庾岭今何在更说彭城真梦耳【来诗述彭城旧游】君知先竭是井【厚庄子直木先伐井先竭】我愿得全如苦李【縯晋王戎传戎尝与羣儿戏于道侧见李树多实等辈竞趋之戎独不徃或问其故戎曰树在道旁而多子必苦李也取之果然】妄心不复九回肠至道终当三洗髓【尧卿太平广记东方朔元丰中游鸿防之泽忽遇老母采桑于白海之濵俄而有黄眉翁指母以语朔曰昔为吾妻托形于太白之精今汝亦此精也吾却食吞气巳九千余年目中童子皆有青光能见幽隐之物三千年一返骨洗髓三千年一剥皮伐毛吾生来巳三洗髓三伐毛矣】广陵阳羡何足较【次公广陵扬州阳羡常州也】只有无何真我里【持晦买田阳羡来诗以为不如广陵縯庄子出六极之外而游无何有之乡】乐全老子今禅伯【张安道也定国其婿】掣电机锋不容拟【次公掣电縁交激若拄于箭锋】心通岂复问云何印可聊须答如是【厚维摩诘言若尼如是坐者佛所印可】相逢为我话留滞【次公司马迁自叙云太史公留滞周南】桃花春涨孤舟起【縯西汉杜钦言来年桃花水盛河必羡溢】
　　和王胜之三首
　　城上湖光暖欲波美人唱我踏春歌【次公异闻集载邢鳯之子梦一美人歌踏阳春之曲曰踏阳春人间二月雨和尘阳春踏尽秋风起愁尽人间白髪人性之酉阳杂爼云元和初有士人因醉卧防中及醒见古屛上妇人等悉于床前踏歌歌曰长安女儿踏春阳无处春阳不断肠士人惊叱之忽然上屏】鲁公宾客皆诗酒谁是神仙张志和【次公真子姓张名志和鲁国公顔真卿与之友善真卿为湖州刺史与门客防饮乃唱和为渔父词其首唱即志和之词曰西塞山邉白鹭飞桃花流水鳜鱼肥青蒻笠緑簔衣斜风细雨不须归真卿与陆鸿渐徐士衡李成矩共唱和二十五首逓相夸尚】
　　斋酿如渑涨緑波【縯左传晋侯以齐侯宴投壶齐侯举矢穆子曰有酒如渑有肉如陵寡君中此与君代兴】公诗句句可歌流觞曲水无多日更作新诗继永和【厚王羲之兰亭记云永和九年嵗在癸丑暮春之初防于防稽山隂之兰亭修禊事也】要知太守怜孤客不惜阳春和俚歌坐睡樽前呼不应【次公后汉刘寛尝讲经于灵帝前被酒坐睡】为公雕琢损天和
　　和田仲宣见赠
　　头白江南醉司马【次公言白乐天也白自号醉吟先生尝谪江州司马】寛心时复唤殷兄【縯乐天又有诗云犹有夸张少年处笑呼张丈与殷兄】寒潮不应淮无信客路相随月有情未许低头拜东野【厚退之醉留孟东野诗云低头拜东野愿得终始如駏蛩】徒言共饮胜公荣【援晋书王戎与阮籍饮时兖州刺史刘昶字公荣在坐以酒少不及昶昶无恨色戎异之他日问籍曰彼何如人曰胜公荣不可不与饮若减公荣则不敢不共饮唯公荣可不与饮】好诗恶韵那容和刻烛应须便置觥【縯齐竟陵王子良常夜集学士刻烛为诗四韵者刻一寸以此为率厚南史王泰传泰预朝宴刻烛赋诗】
　　和仲伯达
　　归山嵗月苦无多尚有丹砂奈老何绣谷只应花自染镜潭长与月相磨君方傍海看初日我已横江击素波【厚汉武帝秋风词云横中流兮杨素波箫鼓鸣兮发棹歌】人不我知斯我贵不须雷雨起龙梭【援晋陶侃少时渔于雷泽尝网得一织梭以挂于壁有倾雷雨化为龙而飞去】
　　次韵答贾耘老
　　五年一梦南司州【次公南司州者言黄州也唐武徳三年于黄州黄陂县置南司州七年废其初盖北齐武帝置也】饥寒疾病为子忧东来六月井无水仰看古堰横奔牛【倬常润州之间有奔牛闸】平生管鲍子知我今日陈蔡谁从丘夜航争渡泥水涩牵挽直欲来洲自言嗜酒得风痹故乡不敢居温柔【援赵飞燕外传成帝幸合徳谓为温柔乡曰吾老是乡矣不能效武皇求白云乡】定将泛爱救沟壑【厚杜诗虚名但防寒温问泛爱不救沟壑辱】衰病不复从前乐【师张籍诗与君相逢莫寂寞衰老不复从前乐】今年大守真卧龙【厚襄阳记曰诸葛孔明为卧龙厐士元为鳯雏司马徳操为水镜皆厐徳公语也】笑语炎天出氷雹时低九尺苍须髯【縯杜诗张公一生江海客身长九尺须眉苍】过我三间小池阁故人改观争来贺小儿不信犹疑错为君置酒饮且哦草间秋虫亦能歌可怜老骥真老矣无心更秣天山禾【次公天山在伊州伊吾县薛仁贵三箭定天山又退之咏驽骥云饥食天山禾】
　　次韵许遵
　　蒜山渡口挽归艎【次公蒜山在润州】朱雀桥边看道装【次公朱雀桥在江寜府晋之建康也】供帐巳应烦百两【縯疏广疏受乞骸骨归东海故人设祖道供帐东都门外送车数百两】击鲜无久溷诸郎【厚前汉陆贾分槖金与诸子曰与汝约过汝汝给人马酒食极欢十日而更一嵗中以徃来过他客率不过再过数击鲜母久溷汝为也】问禅时到长干寺【次公长千里在建康】载酒闲过緑野堂【縯裴度请老治第东都作别墅其燠舘凉台号緑野堂度野服萧散与白居易刘禹锡把酒为文章穷昼夜不问人间事次公以长干寺推之则緑野堂亦在建康矣旧注所引则在西京与上不接又裴晋公之绿野堂今岂在乎恐名偶同耳或曰时王介父闲居故以緑野堂比之】此味只忧儿辈觉【援晋谢安尝谓王羲之曰中年以来伤于哀乐与亲友别輙作数日恶羲之曰年在桑榆自然至此正赖丝竹陶写惟恐儿辈觉损其懽乐之趣】逢人休道北窻凉【厚陶潜言夏月虚闲高卧北窻之下清风飒至自谓羲皇上人】
　　次韵孙莘老斗野亭寄子由在邵伯堰【次公邵伯堰在扬州广陵县本朝乐史寰宇记云谢安所筑按安传及至新城筑埭于城北人追思之名为召伯埭然则所谓新城岂乃广陵耶】
　　落防谢公渚【厚晋书阮裕赴山陵事毕便还诸人相与追之至方山不相及刘惔叹曰我入东正当泊安石渚下耳不敢近思旷傍】日脚东西平【师杜甫诗峥嵘赤城西日脚下平地】孤亭得小憇暮景含余清【子仁选诗逺峰隐半规密林含余清】坐待斗与牛错落挂南甍老僧如夙昔一笑意巳倾新诗出故人旧事疑前生【縯房琯开元中为卢氏宰与道士邢和璞遇夏日入废佛寺凿池得瓮中所藏娄师徳与永禅师书笑曰颇忆此邪因怅然悟前生为永禅师】吾生七徃来送老海上城逢人輙自哂得鱼不忍烹似闻绩溪老复作东都行【次公指言子由也先生既自黄移汝故子由亦自监筠州盐酒税移知歙之绩溪先生未至汝继得请归常寻又起知登州而子由自绩溪以校书郎被召入京亦须由召伯堰至东都于篇末及之】小诗如秋菊艳艳霜中明过此感我言长篇发春荣【师后汉杨修书华若春荣溜如春风】
　　次韵送徐大正
　　别时酒醆照灯花知我归期渐有涯去嵗渡江萍似斗【縯家语楚昭王渡江江中有物大如斗直触王舟舟人取之王使人问于孔子孔子曰此为萍实者也异时小儿謡曰楚王渡江得萍实大如斗赤如日剖而食之甜如蜜】今年并海枣如【厚汉书李少君曰臣尝游海上见安期生食臣枣大如】多情明月邀君共无价青山为我賖千首新诗一竿竹不应空钓汉江槎【汉江事见退圃诗注】
　　次韵徐积【徐仲车也】
　　杀鸡未肯邀季路【縯论语荷蓧丈人止子路宿杀鸡为黍而食之】裹饭先须问子来【厚庄子子舆与子桑友而霖雨十日子舆曰子桑殆病矣裹饭而徃食之次公按子桑非子来也岂先生误记人名邪】但见中年隐槐市【次公淮南子云槐市学也树以青槐又三辅黄图云明堂辟雍为博士舍三十区为防市但列槐树数百行诸生朔望防此市各持其郡所出物及经书所与贾买雍容揖让议论槐下】岂知平日赋兰台【援宋玉风赋云楚襄王游于兰台之宫有风飒然而至者王乃披襟当之曰快哉此风】海山入梦方东去风雨留人得暂陪若说峨眉眼前事【次公峨眉山在嘉州峨眉县而眉州眉山县正对之故州县得以为名先生眉人也】故乡何处不堪回
　　次韵赵令铄【尧卿宗室字景贶】
　　东坡巳报六年穰【縯魏然言嵗在金穰水毁木饥火旱次公庄子言庚桑子北居畏垒之山三年畏垒大穰先生在黄州凡跨六年故云】惆怅红尘白首郎【次公先生至常州以遇哲宗即位复朝奉郎知登州至登州五日召为礼部郎中则所谓白首郎者谓此也冯唐顔驷皆云白首为郎又京师有东华软红香尘之语】枕上溪山犹可见【次公先生自黄徙汝起知登州而召入犹梦见黄州】门前冠葢巳相望【次公汉书使者冠葢相望】故人年少真琼树【縯晋书王戎有人伦鉴识常目王衍如瑶林琼树自然是风尘表物】落笔风生战堵墙【厚杜诗集贤学士如堵墙观我落笔中书堂】端向瓮间寻吏部【援晋毕卓字茂世为吏部郎常饮酒废职比舍郎醸熟卓因醉夜至其瓮间盗饮之为掌酒所缚明日视之乃毕吏部也遽释其缚卓遂引主人宴于瓮侧致醉而去】老来专以醉为乡【厚唐王续字无功游北山东臯著书自号东臯子乘牛经酒肆留或数日又采杜康仪狄以来善酒者为谱李淳风曰君酒家南董也所居东南有盘石立杜康祠祭之尊为师以焦革配着醉乡记以拟刘伶酒徳颂】
　　次韵王定国得颍倅二首
　　仙风入骨巳凌云【縯司马子微谓李白有仙风道骨司马相如奏大人赋武帝飘飘然有凌云气游天地之间意】秋水为文不受尘【次公杜诗秋水为神玉为骨】一噫固应号地籁【任庄子地则众窍是已又云大块噫气其名为风是唯无作作则万窍怒号】余波犹足挂天绅【次公禹贡余波入于流沙又孟郊诗檐溜掷天绅】买牛但自捐三尺【买牛见山村五絶注縯三尺言剑也汉高祖曰吾以布衣提三尺剑取天下】射防何劳挽六钧【援魏杜袭言千钧之弩不为鼷防而发机次公左传顔高之弓六钧】莫向百花潭上去【次公百花潭应在颍州】醉翁不见与谁春【厚欧阳文忠公自号醉翁致仕居清颍尾】滔滔四海我知津每愧先生植杖芸自少多言闻晩道【援老子多言数穷又庄子载孔子言丘之晚闻道也】从今闭口不论文灔翻白兽尊中酒【厚魏正旦元会设白兽樽于殿庭樽葢上施白兽若有人能献直言者则发此樽饮酒】归煑青泥坊底芹【援杜诗饭煑青泥坊底芹】要识老僧无尽处牀前牛蚁不曾闻【縯晋书殷仲堪父尝患耳聪闻牀下蚁动谓之牛鬬】
　　次韵王震【尧卿字子发】
　　防文过我治平间雾豹当时始一斑【縯战国防陶答子不修徳而富三倍其妻泣曰南山有豹雾雨七日不下食将欲以泽其毛衣而成文章也凡豕不泽食故肥而死无防陶答子被诛厚晋书王献之年数嵗尝观门生樗蒲曰南风不竞门生曰此郎亦管中窥豹时见一斑】闻道吹嘘借余论故教流落得生还清篇带月来霜夜妙语先春发病顔诗酒暮年犹得用竹林高会许时攀【縯晋书康所与神交者惟阮籍山涛豫其流者向秀刘伶籍兄子咸王戎遂为竹林之游谓之竹林七贤云】
　　次韵周邠【周开祖也子仁熈宁中公倅杭州开祖为钱塘宰】
　　南迁欲举力田科【縯汉文帝诏孝悌力田者复其身】三径初成乐事多【次公蒋诩为三径以待求仲羊仲又陶渊明曰聊欲歌以为三径之资可乎】岂意残年踏朝市有如疲马畏陵坡羡君同甲心方壮笑我无聊鬓巳皤何日西湖寻旧赏【次公西湖追言杭州西湖也先生与周开祖旧游之地】淡烟疎雨暗渔蓑
　　次韵胡完夫【尧卿名宗愈】
　　青衫别泪尚斓斑【縯白乐天诗就中泣下谁最多江州司马青衫湿】十载江湖困抱关【厚萧望之不从霍光以射防为郎署小苑东门时王翁仲谓望之曰不肯碌碌反抱关为对曰各从其志也】老去上书还北阙【援孟浩然北阙休上书南山归旧庐】朝来拄笏望西山【縯晋书桓冲谓王徽之曰卿在府日久比当相料理徽之初不酬答直高视以手扳拄颊云西山朝来致有爽气耳】相从杯酒形骸外笑说平生醉梦间万事会须咨伯始【厚后汉胡广字伯始练逹事体明解朝章京师语曰万事不理问伯始天下中庸有胡公】白头容我占清闲
　　次韵钱穆父【钱勰也】
　　老入明光踏旧班【次公明光汉殿名在桂宫之中关中记曰桂宫在未央宫之北周回十余里中有明光殿殿上复道从宫中西上城西至建章宫神明台蓬山三秦记曰未央宫渐台西有桂宫宫中有明光殿金戺玉阶班固西都赋曰自未央而连桂宫弥明光而亘长乐】染须那复唱阳关【次公刘禹锡诗唱得凉州意外声旧人惟数米嘉荣近来时世轻年少好染髭须事后生】故人飞上金銮殿【次公唐东内大明宫之中有金銮殿记云在还周殿之西北顺宗召学士郑絪至金銮殿立宪宗为皇太子而乐史李翰林别集序云翰林在唐天寳中贺监以名闻于明皇帝召见金銮殿降歩辇迎如见绮皓于是置之金銮殿出入翰林中师李白诗承恩初入银台门著书独在金銮殿】迁客来从饭颗山【援李白嘲杜甫云饭颗山前逢杜甫头戴笠子日卓午借问因何太瘦生只为从来作诗苦次公葢李白讥甫龌龊言甫之为诗如砌饭为山也故先生每用饭山字曰李白由嫌饭山瘦又曰不独饭山嘲我瘦又曰只有清诗嘲饭颗是已而士大夫有因为之说曰今长安有饭颗山之名未详】大笔推君西汉手【縯唐李峤为鳯阁舍人朝廷每有大手笔特令峤为之】一言置我二刘间【厚刘向刘歆父子俱以文章学术称子仁晋书载记石勒谓徐光曰朕当在二刘之间耳轩辕岂所拟乎】便须置酒呼同舍看赐飞龙出帝闲【縯翰林学士初除例赐名马李白诗云勑赐飞龙二天马黄金络头白玉鞍马八尺以上为龙天子有十二闲以畜马】
　　次韵答完夫穆父【二公自言先世同在西掖】
　　掖垣老吏识郎君【援刘桢诗谁谓相去逺隔此西掖垣注引应劭汉官仪曰左右曹受尚书事前世文士以中书在右因谓中书为右曹又称西掖垣】竝辔天街两絶尘汗血固应生有种【厚大宛马皆汗血其先天马子也任又北史遮逸国献汗血马】夜光那复困无因岂知西省深严地【尧卿本朝太祖谓宰相曰学士深严之地当选谨重之人处之又王元之滁州谢上表云臣自西垣入叨内府既在深严之地乃当繁剧之秋】也着东坡病瘦身免使谪仙明月下狂歌对饮只三人【援李白诗举杯邀明月对影成三人今先生言其与胡完夫钱穆父自为三人也】
　　次韵答满思复【尧卿名中行】
　　自茆屋老三间【次公此诗乃先生召还朝在西掖时所唱和】岂意彤庭缀两班纸落云烟供醉后【縯杜诗八仙歌称张旭云挥毫落纸如云烟任潘岳作杨荆州诔云动翰若飞纸落如云】诗成珠玉看朝还【厚子美诗朝罢香烟防满袖诗成珠玉在挥毫师江淹谓郭巩曰子之咳唾成珠玉吐气如虹霓】谁言载酒山无贺【援李白忆贺监诗山无贺老却棹酒船回】记取啼乌巷有顔【縯异苑阳顔以纯孝着闻后有乌衔鼓集顔所居之村乌口皆伤一境以至孝故慈乌来萃衔鼓之象欲令聋者逺闻即于其处立县名为乌伤王莽改为乌孝以彰其行欧阳询艺文类聚又作东阳顔乌】但恐跛防随赤骥青云飞歩不容攀【次公吕氏春秋千仞之山而跛防至其上凌迟故也又周穆王八骏之名有曰右骖赤骥而左白羲又刘瑀曰一蹙造青云何至与驽马争路】
　　和蒋发运
　　夜语翻千偈【次公晋书鸠摩罗什从师授经日诵千偈】书来又一言此身真佛祖何处不羲轩船稳江吹座楼空月入尊遥知思我处醉墨在頽垣
　　次韵钱舍人病起
　　牀下寒且耐支【縯史记荚传南方老人用支牀足停二十余嵗老人死移牀尚生】杯中蛇气未应衰【厚晋书乐广尝有亲客乆濶不复来广问其故答曰前在座防赐酒方欲饮杯中有蛇影意甚恶之既饮而疾于是河南防事壁上有角漆弓画作蛇广意杯中蛇即角弓影也复置酒于前处谓客曰杯中复有所见否答曰所见如初广乃告其所以客豁然顿解沈疴顿愈】殿门明日逢王傅【次公东方朔传期门之号谓期诸殿门也王傅事贾谊为长沙王太傅师杜甫赠郑防贬台州诗云贾生对鵩伤王傅蘓武防羊陷贼庭】櫑具争先防不疑【厚前汉隽不疑见暴胜之冠进贤冠带櫑具剑应劭曰櫑具木摽首之剑櫑落大壮也晋灼曰古长剑首以玉作辘轳形刻木作山形如莲花未敷时今大剑木首其状似此櫑音磊】坐觉香烟防袖少【縯梅学士询好焚香每晨起必焚两炉以公服罩之撮其袖以出坐定撒开郁然满堂】独愁花影上廊迟【縯学士入署常视日影为候李程为翰林学士性懒日过八塼乃至时号八塼学士】何妨一笑千疴散絶胜仓公饮上池【次公扁鹊渤海郑人姓秦氏少为人舍长舍客长桑君过扁鹊独竒之常谨遇之长桑君亦知扁鹊非常人呼扁鹊私坐与语曰我有禁方年老欲传与公公毋泄乃出其懐中药与扁鹊曰饮煑以上池之水三十日当知物矣乃悉取其禁方书与扁鹊忽然不见今诗言仓公误以为淳于意】
　　次韵和王巩
　　谪仙夜郎【縯李白坐永王璘乱长流夜郎唐以珍州为夜郎郡】子美耕东屯【縯东屯在今防州故城之东】造物岂不惜要令工语言王郎年少日文如缾水翻争锋虽剽甚【子仁汉书黥布反上自将撃之张良见上曰楚人剽疾愿上无与楚人争锋】闻鼓忽惊犇天欲成就之使触羝羊籓孤光照微陋耿如月在盆归来千首诗倾冩五石樽【厚荘子今子有五石之瓠何不虑以为大樽而浮于江湖】却疑彭泽在颇觉蘓州烦君防邹忌子廉折配春温【援史记邹忌子论琴大浊以春温者君也小防折以清者臣也】知音必无人坏壁挂桐孙【师凡榦实而末虚惟桐反是故琴材以孙枝为贵】
　　次韵李修孺留别二首
　　十年流落敢言归【次公先生自开封府推官乞外任初倅杭徙知宻自宻徙徐徙湖而谪黄者五年且移汝起知登而后入】鱼鸟江湖只自知岂意青天扫云雾【次公晋乐广传衞玠使诸子造焉曰此人之水镜见之莹然若披云雾而覩青天今先生诗青天指为人君】尽呼黄发寄安危【縯书询兹黄发则罔所愆】风流吾子真前軰人物他年记一时我欲折繻留此老【厚前汉终军入闗闗吏与繻曰为复传还当以合符军曰丈夫西逰终不复传还弃繻去次公按注蘓林曰繻帛边也旧闗出入皆以传传烦因裂繻头合以为符信也】缁衣谁作好贤诗【援缁衣诗名礼记孔子曰好贤如缁衣恶恶如巷伯】
　　此生别袖几回麾梦里黄州空自疑何处青山不堪老当年明月巧相随穷通等是思家意衰病难堪送客悲好去江鱼煑江水剑南归路有姜诗【縯后汉烈女姜诗妻厐氏传诗母好饮江水去舍六七里妻常泝流而汲后值风不时得还母渴诗责而遣之妻乃寄止邻舍昼夜纺绩市珍羞使邻母以意自遗其姑如是者乆之姑怪问邻母邻母具对感慙呼还姑嗜鱼鲙又不能独食夫妇常力作供鲙呼邻母共之舍侧忽有涌泉味如江水每旦輙出双鲤常以供膳故今地名有姜诗镇】
　　次韵黄鲁直赤目
　　诵诗得非子夏学【縯卜商字子夏为诗序毛公诗自谓传之子夏子夏哭子失明事见礼记】防史正作丘明书【厚司马迁答任少卿书云左丘失明厥有国语】天公戏人亦薄相略遣幻翳生明珠赖君年来屏鲜腴百年灯光同一如【次公维摩经言无尽灯者譬如一灯然百千灯防者皆明明终不尽】书成自冩蝇头表【縯齐衡阳王钧甞手自细书五经置巾箱中侍读贺玠曰殿下家自有坟素何须蝇头细书】端就君王觅镜湖【厚唐贺知章天寳初病梦逰帝居数日寤乃请为道士还乡里诏许之以宅为千秋观而居又求周宫湖数顷为放生池有诏赐镜湖剡川一曲】
　　和周正儒坠马伤手【尧卿名尹尝为御史成都新繁人】
　　平生学道已神完岂复儿童私自怜醉坠何曾伤内手【縯荘子醉者之坠车骨节与人同而犯害与人异其神全也】色忧当为念先传【厚乐正子下堂而伤其足数月不出有忧色曰父母全而生之子全而归之可谓孝矣】书空渐觉新诗健【援晋殷浩被废口无怨言夷神委命谈咏不辍但终日书空作咄咄怪事四字而已】把蟹行防乐事全【縯毕卓尝谓人曰得酒满数百斛船四时美味置两头右手持酒杯左手持蟹螯拍浮酒船中便足了一生矣】卖却老骢为酒直大呼乡友作新年
　　和黄鲁直烧香二首
　　四句烧香偈子【次公金刚经偈谓之四句偈】随香徧满东南不是闻思所及【次公楞严经观音从闻思修入三摩地】且令鼻观先参【次公佛有观想法观鼻端白谓之鼻观】
　　万巻明窻小字眼花只有斓斑一炷烟消火冷半生年老心闲
　　再和二首【来诗言饮酒画竹石草书】
　　置酒未逢休沐便同越北燕南【次公休沐汉制也盖言唯得休沐假而后相聚不然则如越之北而燕之南也】且复歌呼相和隔墙知是曹参【縯汉曹参传相舍后园近吏舍日饮歌参逰后园吏醉歌呼乃反取酒张坐饮大歌呼与相和】
　　丹青已自前世【厚王维诗前生应画师】竹石时窥一斑五字当还靖节【縯陶渊明时号靖节先生善五字诗】数行谁似髙闲【厚唐髙闲上人善草书韩退之有送髙闲序言闲之于书有张旭之心】
　　偶与客饮孔常父见访方设席延请忽上马驰去已而有诗戏用其韵答之
　　扬雄他文皆不竒【次公前汉书有云他文未能称是】独称观缾居井湄【縯扬雄作酒箴以讽谏成帝其文为酒客难法度士譬之于物曰子犹缾矣观缾之居居井之酒处髙临深动尝近危云云】酒客法士两小儿陈遵张竦何曾知【厚遵见扬雄酒箴大喜谓张竦曰吾与尔犹是矣足下苦心自约而我放意自恣官爵功名不减于子而差乐顾不优耶竦曰子欲为我亦不能吾而效子亦已败矣】主人有酒君独辞蟹螯何不左手持岂复见吾衡气机【演列子与季咸见壶子出曰吾无得而相焉壶子曰是殆见吾衡气机也明日又来立未定自失而走】遣人追君君絶驰尽力去花君自痴【援维摩经言天女散花至大弟子便着不坠一切弟子神力去花不能令去】醍醐与酒同一巵请君更问文殊师【任醍醐盖酥酪之美者佛言人闻正法如食醍醐】
　　次韵刘贡父独直省中
　　明窻畏日晓先暾髙柳鸣蜩午更喧笔老诗新疑有物心空客疾本无根隔墙我亦眠风榻上马君先月轩共喜早归三伏近【縯汉武帝诏赐从官肉大官丞日宴不来东方朔曰伏日当早归请受赐遂拔剑割肉怀去】解衣盘礴亦君恩【厚庄子宋元君画有一史后至因之舍公使人视之则解衣盘礴】
　　次韵王定国倅扬州
　　此身江海寄天游【任庄子心无天游】一落红尘不易収未许相如还蜀道【次公司马相如建节使西南夷至蜀太守以下郊迎县令负弩矢先驱蜀人以为宠】空教何逊在扬州【任何逊作扬州法曹廨舍有梅花盛开又吟咏其下后居洛思梅花再请其任从之抵扬州花方盛逊对花彷徨终日】又惊白酒催黄菊尚喜朱顔映黒头火急著书千古事虞卿应未厌穷愁
　　次韵张舜民自御史出倅虢州留别
　　玉堂给札气如云初起湘累复佩银【次公舜民字云叟元丰辛酉为环庆帅属明年责监郴州酒税郴属湖湘故以湘累称之也寻以年劳赐五品服元祐初还朝赴试玉堂有即事诗上主文二内翰云晚陪防试玉堂深是时先生为内相见其起废服绯佩银试于玉堂而喜也玊堂翰林院也前汉李寻传久污玉堂之署又汉司马相如赋上林尚书给笔札又汉武读大人赋飘飘有凌云气师扬雄反骚因江潭而记兮钦吊楚之湘累李竒曰诸不以罪死曰累吊屈原赴湘死故曰湘累】樊口凄凉已陈迹【昔与张同游武昌樊口来诗中及之援兰亭叙云俛仰之间己为陈迹】班心突兀见长身【台史谓御史立处为班心縯退之孔戣墓铭云孔世三十八吾见其孙白而长身】江湖前日真成梦鄠杜他年恐卜邻【次公鄠杜属长安舜民乡里也】此去若容陪坐啸故应客主尽诗人
　　和王晋卿【并序任元祐四年己巳作】
　　元丰二年予得罪贬黄州而驸马都尉王诜亦坐累逺谪不相闻者七年予既召用而诜亦还朝相见殿门外感叹之余作诗相属词虽不甚工然托物悲慨阨穷而不怨泰而不骄怜其贵公子有志如此故和其韵欲使诜姓名附见予诗集中然亦不以示诜也诜字晋卿功臣全彬之后云
　　先生饮东坡独舞无所属当时挹明月对影三人足醉眠草棘间虫虺莫予毒醒来送归鴈一寄千里目【厚唐诗云欲穷千里目更上一层楼】怅然怀公子旅食久不玉【援杜诗旅食京华春又前汉陈咸奢侈玊食又晋王济传济丽服玉食盖济为晋驸马则于晋卿用之宜矣】欲书加飡字逺托西飞鹄谓言相濡沫【縯庄子相喣以湿相濡以沫】未足救沟渎【杜诗泛爱不救沟渎辱】吾生如寄耳何者为祸福不如两相忘昨梦那可逐上书得自便归老湖山曲【师公自黄量移汝州表乞常州居住诏许之】躬耕二顷田自种十年木岂知垂老眼对此金莲烛【次公金莲烛惟至尊用之援令狐绹为翰林学士尝便殿召对夜艾方罢宣赐金莲烛送归院先生时为翰林学士也】公子亦生还仍分刺史竹【縯汉文帝初置郡守竹使符各分其半右留京师左与郡守也】贤愚有定分尊爼守尸祝【厚庄子庖人虽不治庖尸祝不越樽爼而代之】文章何足云执技等医卜【次公司马迁云文史星歴近乎卜祝之间】朝廷方西顾羌虏骄未伏遥知重阳酒白羽落黄菊【援李白九日登巴陵置酒望洞庭水军云白羽落酒樽师子路云白羽如月赤羽如日谓矢也】羡君真将家浮面气可掬【袁天纲谓窦轨君语则赤气浮靣为将勿多杀人】何当请长缨一战河湟复【厚汉书终军愿请长缨以覊南越王而致之阙下援杜牧诗文思天子复河湟次公唐自代宗永秦后陇右悉防吐蕃故杜牧已有此语】
　　次韵刘贡父所和韩康公忆持国二首
　　梦觉真同鹿覆蕉【厚列子郑人有薪于野者击鹿藏诸隍中覆之以蕉俄而遗其所藏之处遂以为梦顺涂而咏其事傍有闻者用其言而取之其妻又疑其为梦薪者归其夜真梦藏之之处又梦得之之主案所梦而寻得之遂讼而争之归之士师士师请二分之以闻郑君皆互有梦觉之説相国曰欲辨觉梦惟黄帝孔丘】相君脱屐自参寥【次公相君字出史记范雎传庄子洛诵之孙闻之参寥】顔红底事髪先白室迩何妨人自遥狂似次公应未怪【援盖寛饶字次公魏其曰次公醒而狂何必酒也】醉推东阁不须招【厚公孙开柬阁以延贤人也】援毫欲作衣冠表盛事终当继八萧【唐萧氏自瑀及遘八宰相次公世有衣冠盛事图】
　　闭户端居念独深小轩朱槛忆同临燎须谁识英公意【英公为其姊作粥燎须曰吾与姊皆老矣能几进之师唐李勣】黄髪聊知子建心【子建与楚王彪别诗云王其爱玊体共享黄髪期】已托西风传絶唱且邀明月伴孤斟他时内集应呼我下客先醉堕簮【次公谢安常当雪内集而谢道蕴有未若栁絮因风起之句元史记淳于髠传前有堕珥后有遗簮】
　　次韵刘贡父叔侄扈驾
　　玉堂孤坐不胜清长羡枚邹接长卿【次公前汉梁孝王来朝从邹阳枚乘严忌之徒相如见而説之因病免客梁从之游】只许隔墙闻置酒【师杜甫诗隔屋唤西家借问有酒不墙头过浊醪展席俯清流】时因议事得聨名机云似我多遗俗广受如君不治生【师前汉疎广疎受叔侄归老散槖中金不为子孙之计或问其故曰贤而多财损其志愚而多财益其过】共托属车尘土后钧天一饷梦中荣【厚相如赋有犯属车之清尘应劭曰大驾属车八十一乘又史记赵简子梦与百神游于钧天广乐九奏万舞不似三代之乐其声动人心】
　　次韵答张天觉二首
　　车轻马穏辔衔坚但有蚊防喜扑缘截断口前君莫问人间差乐胜巢仙【次公列子云齐辑乎辔衔之际又庄子人间世言养马曰适有蚊防扑缘而拊之不时则决衔毁首碎胷出处扑作襆字音普本反又韩退之记梦诗云口前截断第二句绰虐顾我顔不欢乃知神仙未贤圣防短慿愚邀我敬我宁屈曲自世间安能从汝巢神仙】
　　驭风骑气我何劳且要长松作土毛亦如呵佛丹霞老却向清凉礼白毫【次公丹霞老天然禅师也初于惠林寺遇天大寒师取木佛焚之人或讥师师曰吾烧取舍利人曰木佛何有师曰若尔者何责我乎而清凉山万菩萨所在师张天觉为河东提刑行部至五台山游清凉山有神光也】
　　次韵王都尉偶得耳疾
　　君知六凿皆为赘我有一言能决疣【縯庄子以生为附赘悬疣以死为决痔溃痈也】病客巧闻牀下蚁【厚晋殷仲堪父尝患耳聪闻牀下蚁动谓之牛鬬也】痴人强觑棘端猴【援韩子云燕王好伎巧而人妄进曰臣能于棘刺之端造母猴】聪明不在根尘里药饵空为婢仆忧但试周郎看聋否曲音小误已回头【縯周瑜字公瑾少精音乐虽数爵之后其有阙瑜必知之知之必顾时謡曰曲有误周郎顾】仆领贡举未出钱穆父雪中作诗见及三月二十日同游金明池始见其诗次韵为答
　　雪知我出已全消花待君来未敢飘行避门生时小饮忽逢骑吏有嘉招鱼龙絶技来千里【师昆明池设水戏作鱼龙鳬雁之戏设机于内皆如眞焉】斑白遗民数四朝知有黄公酒垆在苍头白发自相遥【厚王戎常经黄公酒垆下过顾谓后车客曰吾昔与嵇叔夜阮嗣宗酣畅于此竹林之逰自嵇阮云亡吾便为时之所羁绁今日视之虽近邈若山河】
　　次韵鲁直嘲小徳小德鲁直子其母微故其诗云解着潜夫论不妨无外家
　　进馔客争起小儿那可涯【縯晋裴秀少好学有风操八嵗能属文叔父徽有盛名賔客甚众秀年十余嵗有诣徽者出则过秀然秀母贱嫡母宣氏不之礼常使进馔于客见者皆为之起秀母曰微贱如此直当为小儿故也宣氏知之后遂止】莫欺东方星三五自横斜【厚召南国风小星惠及下也夫人无妬忌之行惠及贱妾进御于君知其命有贵贱能尽其心矣其诗曰嘒彼小星三五在东注云嘒微貌小星众无名者三心五噣四时更见】名驹已汗血老蚌空泥沙【次公魏志孔融见韦元将仲将器之与其父端书曰不意双珠近出老蚌】但使伯仁长还兴络秀家【师晋周顗母李络秀少时在室顗父浚为安东将军尝出猎遇雨止络秀家防其父兄不在络秀闻浚至与一婢于内宰猪羊具数十人之馔甚精办而不闻人声浚因求为妾其父兄不许秀曰门户殄悴何惜一女若连姻贵族将来庶大有益矣父兄许之遂生顗及嵩谟而顗等并列显位络秀谓之曰我屈节为汝家妾门戸计耳汝不与我家为亲吾亦何惜余年顗等从命由此李氏遂得为方雅之族顗字伯仁】
　　景仁和赐酒烛诗复次韵谢之【时公方进新乐】
　　笙磬分钧上下堂【旧説堂上之乐皆受笙钧堂下之乐皆受磬钧】游鱼舞兽自奔忙【任荀子瓠巴鼔瑟而游鱼出聼又尚书百兽率舞】朱初识孤桐韵【旧乐金石声髙而声防今乐金石与丝声皆着】玉琯犹闻秬黍香【旧法以尺生律今以黍定律以律生尺敬夫后汉志奚景于九疑山玉琯岩得玉琯十有二】万事方今咨伯始一斑我亦愧眞长【次公伯始胡广也后汉本传云人言曰万事不理问伯始眞长刘惔也王献之传年数岁尝观门生樗蒲曰南风不竞门生曰此郎亦管中窥豹时见一斑献之怒曰逺慙荀奉倩近愧刘眞长】此生防见三雍就无复寥寥叹未央【援三雍者明堂灵台辟雍也乃光武时事寥寥未央事见和邵同年赠贾秀水诗】
　　次韵刘贡父春日赐幡胜
　　寛诏随春出内朝三军喜气挟狐貂【厚后汉侯霸建请每春行寛大之诏内朝字出周礼又左传三军之士皆如挟纩】镂银错落翻斜月翦防缤纷舞庆霄【縯庆霄字出文选】腊雪强飞才到地【前一日防雪尧卿白乐天江天雪诗云犹胜岭南看雰雰不到地】晓风偷转不惊条【援左传曰风不鸣条雨不破块师董仲舒云太平之世风不鸣条开甲防萌而已】脱冠径醉应归卧便腹从人笑老韶【是日幕次赐酒厚弟子嘲邉韶曰邉孝先腹便便读书画日眠】
　　再和
　　与君流落偶还朝过眼纷纶七叶貂【縯前汉金日防世名忠孝七叶内侍而左太冲诗金张籍旧业七叶珥汉貂】莫笑华顚羞采胜【尧卿荆楚岁时记曰立春日悉剪防为燕子以戴之贴宜春字倬蔡邕赋云华顚丈人盖老者之称也】几人黄壤隔青霄行吟未许穷骚雅坐啸犹能出教条记取明年江上郡五更春枕梦春韶
　　叶公秉王仲至见和次韵答之
　　袗絺方暑亦堪朝岁晚凄风忆皁貂【厚战国防苏季子黒貂之裘敝】共喜鸳鸾归禁籞心知日月在重霄君如老骥初遭络我似枯桑不受条【任条桑字见诗七月】强镊霜须簪防胜苍颜得酒尚能韶
　　再和
　　衰迟何幸得同朝温劲如君合珥貂【次公貂侍中冠也汉仪侍中冠武弁大冠亦曰惠文冠加金珰附蝉为文貂尾为饰谓之貂蝉注云侍中服之则左貂常侍服之则右貂董巴舆服志云金取坚刚百链不耗蝉取居髙饮清貂取内劲悍外温润本赵武灵王胡服之制秦皇破赵得之赐侍中】谁惜异材防径寸自慙枯枿借凌霄【縯左太冲诗鬰鬰涧底松离离山上苖以彼径寸茎防此百尺条凌霄花也】光风泛泛初浮水红糁离离欲缀条【厚楚辞光风转蕙泛崇兰又退之诗始见洛阳春桃枝缀红糁】后日一尊何处共奉常端冕作咸韶【縯尧之乐曰咸舜之乐曰韶师奉常太常也】
　　次韵秦少章和钱防仲
　　碧畦黄陇稻如京【任诗曾孙之庾如坻如京京高丘也】岁美人和易得情鉴里移舟天外思【縯李白诗人行明镜中鸟渡屛风里次公鉴里移舟盖越州之景王羲之尝曰每过山隂道如明镜中行是也】地中鸣角古来声【厚东汉公孙瓒传云袁氏之兵鼓角鸣于地中】山围故国城空在潮打西陵意未平【次公先生第二篇次韵钱越州盖穆父也防仲岂赵州之子弟乎先生诗使西陵此正越州也李白送友人寻越中山水诗西陵绕越台是也又刘禹锡金陵诗山围故国周遭在潮打空城寂寞回】二子有如双白鹭隔江相照雪衣明【次公玊真妃有一鹦鹉其毛色白名之曰雪衣女先生与陈述古诗共得金笼放雪衣自注云当生日杭人为之放鸽观此则凡羽毛之色白者皆可言雪衣矣】
　　次韵钱越州
　　髯尹超然定逸羣【次公髯尹以言钱越州诸葛亮与关羽书云孟起黥彭之徒当与益德并驱争先尤未及髯之逸羣絶伦也】南游端为访云门【次公云门寺在越州杜诗若邪溪云门寺】谪仙归侍玉皇案【越州有蓬莱阁元防之越州诗云我是玉皇香案吏谪居犹得在蓬莱】老鹤来乘刺史幡【縯卫懿公好鹤鹤有乘轩者厚汉制二千石朱两幡】已觉簿书哀老子【次公东汉马援为陇西太守任吏以职总其大体而已诸曹白外事援輙曰此丞掾之任何足相烦颇哀老子使得遨游】故知笾豆有司存【縯论语笾豆之事则有司存】年来齿颊生荆棘习气因君又一言
　　次韵答刘景文左藏【尧卿时在有美堂燕集而景文有诗云云间猎猎立旌旗公在胥山把酒时笑语防畨防湛辈风流千载与吴儿湖山日落丹青焕楼阁风收雨露滋谁使管箫江上住胸中事业九门知自注云是日大霈】
　　我老诗坛仆鼓旗【援杜牧之诗今代风骚将谁登李杜坛】借君佳句发良时【縯杜诗每于百僚上猥诵佳句新】但空贺监杯中物【厚李白忆贺监诗曰昔好杯中物今为松下尘】莫示孙郎帐下儿【次公吴志张昭字子布注载典论曰予曩闻刘荆州尝自作书欲与孙伯符以示襧正平正平嗤之言如是为欲使孙防帐下儿读之邪将使张子布见乎又孙防传注引江表传曰防时虽有位号而士民皆呼为孙郎】夜烛催诗金烬落【次公杜诗片云头上黑应是雨催诗又刘禹锡诗寂寂独看金烬落又前辈多刻烛为诗】秋芳压防露华滋故应好语如爬痒【縯李贺沙路曲云沙路归来闻好语旱火不光天下雨又杜牧诗杜诗韩集愁来读似倩麻姑痒处爬】有味难名只自知【援佛书云如人饮水冷暖自知】
　　次韵钱越州见寄
　　莫将牛弩射羊羣【縯汉有八牛弩以射楚军矢及十里】卧治何妨昼掩门【次公前汉汲黯拜淮阳太守上曰淮阳吏民不相得吾徒得君重卧而治之】稍喜使君无疾病时因送客见车轓搔头白发秋无数闭眼丹田夜自存欲息波澜须引去吾侪岂独坐多言【次公末句盖有所激岂越州首篇有劝莫多言之意乎】
　　次韵子由使契丹至涿州见寄四首
　　老人痴钝已逃寒子复辞行理亦难要到卢龙看古塞【师古卢龙在平州卢龙县西尧祖沈存中云黑山在大汉之北有黒水出其下北人谓水为龙卢龙者即黑水也】投文易水吊燕丹【余昔年辞免使北】
　　胡羊代马得安眠穷发之南共一天【援列子有穷发之北次公李洞诗岛屿分诸国星河共一天】又见子卿持汉节遥知遗老泣山前【子仁李白诗六帝余古丘樵苏泣遗老】
　　氊毳年来亦甚都【次公司马相如传车骑雍容闲雅甚都商老刘孝仪谓北狄曰氊乡】时时鴂舌问三苏【予与子由入京时北使已问所在后予馆伴北使屡诵三苏文】那知老病浑无用欲问君王乞镜湖【次公唐贺知章越州永兴人请为道士还乡里诏许之以宅为千秋观而居又求周官湖数顷为放生池有诏赐镜湖剡溪一曲】
　　始忆庚寅降屈原【縯屈原离骚经曰摄提贞于孟陬兮惟庚寅吾以降】旋看蜡鳯戏僧防【援南史王昙首与兄弟集防诸子孙任其戏适僧防采蜡珠为鳯凰伯父引称其美】随翁万里心如铁此子何劳为买田【时犹子迟侍行】
　　雪后便欲与同僚寻春一病弥月杂花都尽独牡丹在尔刘景文左藏和顺阇黎诗见赠次韵答之
　　残花怨乆病剩雨泣余妍【次公杜诗剩水沧江破残山碣石开】不见双旌出【任退之诗有去骑逐双旌之句】空令九陌迁【开园市井皆入】知君苦寂寞妙语嚼芳鲜浅紫从争发浮红任早蔫天葩尚青萼国色待华顚【次公李正封牡丹诗国色朝酣酒天香夜染衣】载酒邀诗将【厚扬雄传好事者载酒肴从雄学次公杜牧之诗今代风骚将谁登李杜坛】臞儒不是仙【援司马相如大人赋列仙之儒居山泽间形容甚臞】
　　次韵袁公济谢芎椒诗
　　燥吻时时着酒濡【任陆机文赋始踯躅于燥吻终流离于濡翰】要令卧疾致文殊【厚维摩诘以方便现身有疾因以身疾广为説法佛告文殊师利汝行诣维摩诘问疾】河鱼溃腹空号楚【縯左传楚师传萧无杜与司马卯言号申叔展叔展曰有山鞠穷乎曰无河鱼腹疾奈何】汗水流骹始信吴【吴眞君服椒法云半年脚心汗如水次公吴人呼脚为骹】自笑方求三岁艾不如长作独眠夫【厚彭祖有言服药千裹不如独卧】羡君清瘦眞仙骨更助飘飘鹤背驱
　　次韵林予中王彦祖唱酬
　　早知身寄一沤中晚节尤惊落木风【近莘老公檡皆逝故有此语】昨梦巳论三世事岁寒犹喜五人同【轼与子中彦祖子敦完夫同试举人景德寺今皆健】雨余北固山围座【次公北固润州山名后又有次韵林子中蒜山亭见寄而句云闻道赋诗临北固又次韵林子中见寄而云蒜山小隠虽为客则林子中岂客寄于此者乎】春尽西湖水映空【次公先生自言其杭之西湖也】差胜四明狂监在更将老眼犯尘红【次公唐贺知章晚节放诞自号四明狂客为秘书外监】
　　叶教授和溽字韵诗复次韵为戏记龙井之游
　　先生鲁诸儒饮食清不溽【縯礼记儒行其饮食不溽】空肠出秀句吟嚼五味足华堂閙丝管眸子涨春緑先生疾走避面冷毒在腹归来煑瓠叶【次公后汉刘昆教授弟子常五百余人每春秋享射尝备列行仪以素木瓠叶为俎豆子仁诗幡幡瓠叶采之烹之】弟子歌旱麓声淫及灵台中有麀鹿伏【子仁瓠叶旱麓灵台并诗篇名弟子歌旱麓意取遐不作人声淫及灵台盖取麀鹿以为意也】功名一走兎何用千人逐【援慎子曰一兎在野百人逐之一人得之贪者悉止分定故也】故应容我辈清坐时闭目髙亭石排衙木杪挂飞屋我来无时节客亦不待速【次公易曰不速之客】似闻雪髯叟西岭访遗躅朝阳入潭洞金碧涵冰玉泉扉夜不扃云袂本无幅慈皇付寳偈神侣得幽读讷庵有老人【孑仁讷庵谓辨才法师也】宴坐天魔哭时来献缨络法供灯相续【师佛书优波毬多入定天魔波句得便用缨络系其颈上欲败法又维摩经云无尽灯者譬如一灯然百千灯冥者皆明明终不尽故世有长明灯供】吾侪诗酒污【縯老杜诗乆遭诗酒污】欲往无乃触斋厨费晨炊车骑满山谷愿闻第一义【縯杜诗愿闻第一义囘向心地初】鉢饭非所欲便投切云冠予防好竒服【次公楚辞予幼好此竒服兮年既老而不衰带长剑之陆离兮冠切云之崔嵬】
　　次韵林子中见寄【尧卿子中名希】
　　飘零洛社数遗民【次公白莲社中有刘遗民】诗酒当年困恶宾【次公前汉公孙曰寜逢恶宾不逢故人】元亮本无适俗韵【次公元亮陶潜之字其诗曰少无适俗韵性本爱丘山】孝章要是有名人【縯三国志盛宪字孝章与少府孔融善融忧其不免祸与曹公书曰今之少年喜谤前辈或能讥评孝章孝章要为天下大名九牧之人所共称叹】蒜山小隐虽为客江水西来亦带岷巻却西湖千顷緑笑他鱼尾更莘莘【次公先生自言其关西湖之实事任毛诗云鱼在在藻有莘其尾】
　　次韵参寥
　　朝来处处白氊铺【次公老杜诗糁径杨花铺白氊】楼阁山川尽一如总是烂银并白玉不知竒货有谁居【次公史记吕不韦见秦太子曰此竒货可居】
　　次前韵答马忠玉
　　坡陁巨麓起连峰积累当年庆自钟灵运子孙俱得鳯【縯谢超宗者谢鳯之子灵运之孙作殷淑妃诔帝大嗟赏谓谢庄曰超宗殊有鳯毛】慈明兄弟孰非龙【援后汉语曰茍氏八龙慈明无双】河梁防作看云别【次公文选李陵与苏武诗三首其一曰擕手上河梁游子暮何之其一曰仰视浮云驰奄忽互相逾长当从此别且复立斯须又杜诗云别时孤云今不飞时复看云泪横臆】诗社何妨载酒从秪有西湖似西子【次公先生前为杭州倅日有句云欲把西湖比西子后作颍川西湖诗又云西湖虽小亦西子】故应宛转为君容
　　次韵答黄安中兼简林子中
　　老去心灰不复燃【縯庄子心若死灰又前汉韩安国在狱为狱吏田甲所辱曰死灰独不复燃乎】一麾江海意方坚【援颜延年咏阮咸曰屡荐不入官一麾乃出守】那堪黄散付子度【縯蔡廓字子度为吏部尚书宰相徐羡之曰自黄门以下悉以相委吾徒不复措怀自此以上故宜共参同异廓曰我不能为徐羡之署纸尾遂不拜次公黄散者黄门与散骑也王敦上防言刘隗以黄散为参军晋魏以来未有此也】空羡苏杭养乐天【厚乐天吴郡诗石记贞元中韦应物为苏州牧房孺复为杭州牧韦嗜诗房嗜酒吴中目为诗酒仙予今自中书舍人间领二州既醉于彼又吟于此则苏杭之风景韦房之诗酒兼有之矣】病肺一春难白酒【援杜诗春复加肺气此病盖有因早岁与苏郑痛饮情相亲】别肠三夜绕朱【次公陆士龙云朱绕素腕杜甫云朱绕白雪】羣仙政欲吾归去共把清风借玊川【縯卢仝诗蓬莱山在何处玉川子乘此清风欲归去】
　　次韵刘景文见寄【无巳先生诗评云刘季孙景文平之次子也慷慨竒士死之日家无一钱但有书二万轴画数百幅】
　　淮上东来双鲤鱼巧将诗信渡江湖细看落墨皆松瘦想见掀髯正鹤孤【次公掀髯言笑也景文美髯故谓之髯刘】烈士家风安用此书生习气未能无莫因老骥思千里醉后哀歌缺唾壶【縯晋书王敦醉后慷慨悲吟以铁如意击玉唾壶歌曰老骥伏枥志在千里烈士暮年壮心不已歌罢唾壶皆缺】
　　次韵钱穆父以轼得汝隂用杭越酬唱韵作诗见寄
　　大耿疲劳已离羣【縯后汉耿弇攻张步步笑曰以尤来大彤众十余万吾皆破之今大耿兵少于彼又皆疲劳何足摧乎注弇耿况之长子故呼为大耿】小冯慈爱且当门【轼本以舍弟亲嫌请郡厚前汉冯立与兄野王相代为五原太守人歌之曰大冯君小冯君兄弟继踵相因循聪明贤智惠吏民政如鲁卫德化均周公康叔犹二君】玉堂不着扶犂手【厚欧阳永叔诗云収取玉堂挥翰手却寻南亩把犂锄】霜鬓偏冝画鹿幡【次公后汉舆服志公列侯安车朱班轮倚鹿较伏熊又郑为临淮太守行春白鹿当道夹毂而行主簿黄国拜贺曰三公车辐画作鹿明府必为汉相也】豪杰虽无两王继【子直深父】风流犹有二欧存【叔弼季黙】清诗已入新歌舞要使邦人识雅言
　　韩退之孟郊墓铭云以昌其诗举此问王定国当昌其身邪昌其诗也来诗下语未契作此答之【厚孟郊即贞曜先生也铭曰于戏贞曜维世不訾维执不猗虽卒不施以昌其诗】
　　昌身如饱腹饱尽还当饥昌诗如膏面为人作容姿不如昌其气郁郁老不衰虽云老不衰劫坏安所之【厚楞严经言诸天人境乃至刼坏三灾不及如是一类名兠率天】不如昌其志志壹气自随养之塞天地孟轲不吾欺人言魏勃勇股栗向小儿【厚前汉齐悼惠王传魏勃本教齐王反汉既诛吕氏罢齐兵灌婴使使召责问勃勃曰失火之家岂暇先言丈人而后救火乎因退立股战而恐栗灌将军熟视笑曰人谓魏勃勇妄庸人耳次公小儿言灌婴以婴传云虽少然数力战】何如鲁连子谈笑却秦师谨勿怨谤谗乃我得道资淤泥生莲花【縯维摩经云譬如高原陆地不生莲花湿污泥乃生莲花】粪壤出菌芝【厚柳子厚与萧俛书朽枿腐败不能生植犹足蒸出芝菌以为瑞物也】頼此善知识使我枯生荑【縯易枯杨生荑】吾言岂须多冷暖子自知
　　和刘景文见赠
　　元龙本志陋曹吴豪气峥嵘老不除【縯三国志陈登字元龙许汜与刘备并在荆州牧刘表坐共论天下人汜曰陈元龙湖海之士豪气不除】失路今为哙等伍【厚前汉韩信废为淮隂侯尝过樊将军哙哙趋拜送迎言称臣曰大王乃肯临臣信出门笑曰生乃与哙等为伍】作诗犹似建安初【次公建安后汉末年号魏文帝典论曰今之文人鲁国孔融文举广陵陈琳孔璋山阳王粲仲宣北海徐干伟长陈留阮瑀元瑜汝南应玚德琏东平刘桢公干斯七子者于学无所遗于辞无所假】西来为我风黧面【厚列子范氏有子曰子华缟衣乘轩缓步濶视顾见商丘开年老力弱面目黧黒次公杜诗会面嗟黧黑】独卧无人雪缟庐【次公缟字取谢惠连雪赋眄隰则万里同缟】留子非为十日饮【厚史记秦王遗平原君书曰寡人闻君之高义愿与君为十日之饮】要令安世诵亡书【援前汉张安世传上尝幸河东尝亡书三箧诏问莫能知唯安世识之具述其事后求得书以相校无所遗失】
　　新渡寺席上次赵景贶陈履常韵送欧阳叔弼比来诸君唱和叔弼但袖手旁睨而已临别忽出一篇有渊明风致坐皆惊叹
　　神屠不目全【次公孙绰天台赋曰投刃皆虚目无全牛】妙颊惟妆半【厚南史后妃传徐妃以元帝眇一目每知帝将至必为半面妆次公意则唐蒋凝应宏词为赋止四韵遂出顷刻传播时谓白头花钿满面不若徐妃半妆】更刀乃族庖【援庄子良庖岁更刀割也族庖月更刀折也】倚市必丑悍【縯史记货殖传农不如贾贾不如商刺绣文不如倚市门】平生魏公筹【厚晋书魏舒为钟毓长史毓每与参佐射舒为画筹而已后遇朋人不足以舒满毓初不知其善射舒容范闲雅发无不中举坐莫有敌者毓叹曰吾之不足以尽卿才有如此射矣次公舒后为三公防时尝诣野宿偶闻车马之声问寝者谁曰魏公则已有先兆呼为魏公也】忽斵郢人墁【援庄子郢人垩墁其鼻匠石运斤成风而斵之垩尽而鼻不伤】诗书亦何用适道须此馆多言虽数穷【縯老子多言数穷不如守中】防中或排难【厚史记太史公曰天道恢恢岂不大哉谈言防中亦可以解纷】子诗如清风嘐嘐发将旦【次公前汉李寻传云日者众阳之长人君之表也故曰将旦清风发羣隂伏又庄子大块噫气其名为风汝独不闻之嘐嘐乎】胡为乆闭匿绮语眞自患【厚绮语出佛书又乐天白氏文集记寓兴放言缘情绮语者亦往往有之】许时笑我痴隔屋相咏叹【次公晋书顾恺之与谢瞻连省夜于月下长咏瞻每遥赞之恺之弥自忘倦瞻已眠令人代已恺之不觉有异遂达旦时号痴絶】竟识彦道否絶呌呼百万【縯晋书袁耽字彦道桓温少时游于博徒资产俱尽欲求济于耽耽时在艰许之无难色遂变服怀布防随温与债主戏耽素有艺名债主闻之而不相识谓曰卿当不辨作哀彦道也遂就局十万一掷直上百万耽投马絶呌探布防掷地曰竟识袁彦道否】清朝固多士人门子皆冠【厚陈书高宗谓蔡凝曰我欲用义兴主婿钱肃为黄门郎卿意何如凝曰黄散之职故须人门兼美惟陛下察之任唐史李揆传肃宗谓揆曰卿门地人物文学皆当世第一】莫言清颍水从此隔河汉【厚灵怪集织女谓郭于曰且河汉隔絶无可复知】异时我独来得鱼杨柳贯【援石鼓文其鱼维何维鳜维鲤何以贯之维杨维柳】持归不忍食尺素解凄断【縯古诗客从逺方来遗我双鲤鱼呼童烹鲤鱼中有尺素书】中有清圆句铜丸飞柘弹【厚南史谢朓云好诗圆美流转如弹丸】春愁结冰凘正待一笑泮百篇傥寄我呻吟郑人缓【厚庄子列御防郑人缓也呻吟裘氏之地祗三年而缓为儒】
　　次韵黄鲁直见赠古风二首【敬夫鲁直诗其一曰江梅有佳实托根桃李场桃李终不言朝露借恩光孤芳忌皎洁氷雪空自香古来和鼎实此物升庙廊岁月坐成晚烟雨青已黄得升桃李盘以逺初见尝终然不可口掷弃官道傍但使本根在弃捐果何伤其二曰青松出洞壑十里闻风声上有百尺丝下有千岁苓小草有逺志相依在平生医和不并世深根且固蔕人言可医国何用大早计小大才则殊气味固相似】
　　佳谷卧风雨莨莠登我场【次公书农殖嘉谷孟子恶莠之乱苖也】陈前漫方丈玉食惨无光【厚洪范惟辟玉食】大哉天宇间美恶更臭香君看五六月飞蚊殷囘廊兹时不少假俛仰霜叶黄期君蟠桃枝千岁终一尝【縯东海度朔山有大桃树蟠屈三千里汉武时东郡献矮人指东方朔曰王母种桃三千岁一着子此子已三过偷之矣】顾我如苦李全生依路傍【援王戎尝与羣儿戏道侧见李树多实竞趋之戎独不往或问其故戎曰树在道邉而多子必苦李也】纷纷不足愠悄悄徒自伤【厚诗忧心悄悄愠于羣小】
　　空山学仙子妄意笙箫声【縯萧史善吹箫作鸾鳯之音秦穆公有女弄玉喜吹箫公以妻之后皆仙去】千金得竒药开视皆豨苓【厚韩进学解訾医师以昌阳引年欲进其豨苓也】不知市人中自有安期生【援前汉郊祀志安期生琅邪人卖药东海边时人皆言千岁】今君已度世坐阅霜中蔕摩挲古铜人岁月不可计【縯后汉方术传蓟子训于长安东霸城与一老翁共摩挲铜人相谓曰适见铸此已五百年矣】阆风安在哉【厚山海经阆风之山是谓圃】要君相指似
　　密州宋国博以诗见纪在郡杂咏次韵答之
　　吾观二宋文字字照缣素【师二宋宋郊宋祁也国博乃其嗣子】渊源皆有考竒险或难句后来邈无继嗣子其殆庻【次公易颜氏之子其殆庻几乎】胡为尚流落用舍眞有数当时苟悦可谨勿笑杕杜【縯李林甫传林甫不识杖杜字谓韦陟曰此云杖杜何也陟俛首不敢言】斵窻谁救赴【次公朝野佥载云唐阳滔为中书舍人时促命草制而吏持门钥他适无旧本检视乃斵窻取之时号斵窻舍人】袖手良优裕【厚退之祭柳子厚文云不善为斵血指汗颜巧匠旁观缩手袖间】山城辱吾继【次公山城指言密州也】缺短烦遮防昔年缪陈诗无人聊瓦注于今赓絶唱外重中已惧【縯庄子以瓦注者巧以钩注者惮以黄金注者惛其巧一也而有所矜则外重也凡外重者内拙】何当附家集击壤追咸濩【厚尧时有田父击壤而歌曰我日出而作日入而息凿井而饮耕田而食帝力何加于我哉黄帝之乐曰咸池汤之乐曰大濩公衮艺经云尧时击壤壤以木为之前广后鋭长尺四寸濶三寸其形如屦将戏先侧一壤于地远三四十步以手中壤撃之中者为上】
　　答范祖禹
　　吾州下邑生刘季谁数区区张与李【来诗有张仆射李临淮之句次公先生为徐州太守故称吾州汉高祖丰邑人今徐州有丰县故云下邑刘季高祖字张仆射建封也李临淮光弼也】重瞳遗迹已尘埃惟有黄楼临泗水【郡有事俗谓之霸王防相传不可坐仆拆之以盖黄楼縯项羽重瞳子都彭城号西楚霸王】而今太守老且寒侠气不洗儒生酸犹胜白门穷吕布欲将鞍马事曹瞒【厚曹操撃布下邳布登白门楼兵围之急乃下降布见操曰明公之所患不遇于布今已服矣令布将骑明公将步天下不足定也操小字阿瞒】
　　次韵答王定国
　　每得君诗如得书宣心写妙书不如眼前百种无不有知君一以诗驱除传闻都下十日雨清泥没马街生鱼旧雨来人今不来【次公老杜秋述云秋杜子卧病长安旅次多雨生鱼青苔及榻当时车马之客旧雨来今雨不来】悠然独酌卧清虚【次公清虚王定国堂名也子由尝为作记云】我虽作郡古云乐山川信美非吾庐【次公谢朓云信美非吾室又渊明诗吾亦爱吾庐】愿君不废重九约念此衰老勤呵嘘
　　和蔡凖郎中见邀游西湖三首
　　夏潦涨湖深更幽西风落木芙蓉秋飞雪暗天云拂地新蒲出水柳映洲湖上四时看不足惟有人生飘若浮解颜一笑岂易得【次公壶子之于列子五年之后始得觧颜一笑】主人有酒君应留君不见钱塘游宦客朝推囚暮决狱不因人唤何时休
　　城市不识江湖幽如与蟪蛄语春秋【縯庄子逍遥游篇蟪蛄不知春秋】试令江湖处城市却似麋鹿游汀洲高人无心无不可得坎且止乘流浮【援贾谊鵩赋乘流则逝兮得坎则止】公卿故旧留不得遇所得意终年留君不见抛官彭泽令琴无巾有酒醉欲眠时遣客休
　　田间决水鸣幽幽挿秧未遍麦巳秋相携烧笋苦竹寺却下踏藕莲花洲【子仁杜诗采菱寒刺上踏藕野泥中】船头斫鲜细缕缕船尾烧玉香浮浮临风饱食得甘寝肯使细故胸中留君不见壮士憔悴时饥谋食渴谋饮功名有时无罢休
　　新城陈氏园次晁补之韵
　　荒凉废圃秋寂厯幽花晚山城已穷僻况与城相远我来亦何事徙倚望云巘不见苦呤人清樽为谁满次韵刘景文登介亭【十朋介亭详见介亭饯杨杰次公诗注中尧卿景文诗云使君中和堂六月无炎溽随呼众賔集一笑清风足复为曲水饮石面涌寒渌持杯襟袂凉酒出金鲸腹旌旗登鳯皇羽翼在林麓半空老崖断千载灵药伏松杉各雄枝螭蜃傍奔逐古韵岂尘世遐瞻有天目霸国荒故坛墠社移新屋霞标起山近潮势巻江速物外得长凉樽前寻往躅有客告将行迟留待珠玉欣然防防须万象归一幅终篇灿灿动满座琅琅读此时天乐奏到夜山鬼哭和之慙岂敢来者信难绩粉壁鉴相射香媒尘不触醉归扫双堵字字照岩谷星辰众所仰富贵公岂欲一言换凡骨芝术谁能服】
　　泽国梅雨余衰年困蒸溽高堂磨新塼颇觉利腰足松根百尺井两绠飞净渌流觞聚儿童一笑为捧腹【厚史记司马季主捧腹大笑】清风信可驭刚气在岩麓始知共此世物外无三伏长歌入云去不待管逐西湖真西子烟树防眉目涛江少醖借高浪翻雪屋俛仰抚四海百世飞鸟速远追钱氏余【次公指言吴越王钱氏也】近吊祖侯躅【尧卿祖无择也】吾生如寄耳寸晷轻尺玉【援淮南子云圣人不贵尺璧而重寸隂】谁似刘将军逸韵谢邉幅【次公后汉书公孙述修饰邉幅】千言一挥手五车不再读【厚庄子惠子多方其书五车师韩愈诗为人强记览过眼不再读】春岩彩鸡舞月硖哀猿哭朝先啼鴂起暮与寒螀续我老废吟哦頼君时击触从今事逺覧发轫此幽谷清游得三昧至乐谢五欲【次公法华经有五欲曰淫欲欲曰睡眠欲曰饮食欲曰自恣欲曰贪欲欲又维摩诘云汝等巳发道意有法乐可以自娱不应复乐五欲】莫作狂道士气压刘师服【师韩退之作石鼎联句诗序云道士轩辕弥明与刘思服侯喜作石鼎聨句二子思竭不能续曰尊师非人也某等服矣】
　　袁公济和刘景文登介亭诗复次韵答之【尧卿公济名毂所和诗云东南富山水所病在卑溽阴晴变朝暮梅两大田足翰苑燕髙堂金斚浮蚁渌清泠四座耳醉饱五经腹亭午登介亭萦纡俯山麓行路愁渴死是月丁初伏乘髙瞰羣峯前后浪奔逐三吴在指掌百粤入双目汉忧分朱轓尧意注黄屋下舆曾未几传命甚邮速覇遂伏下风元白仰髙躅倡予而和汝谈笑唾珠玉所恨继者贫囊箱无寸幅刘侯世良将文史三冬读坐啸胡骑却行歌燕旦哭儒将久寂寥断弦今日续所得最在诗铦利锋莫触唱酬黄巻上如响答深谷王侯富方丈熊掌我所欲独馁不得饱中心但诚服】
　　昏昏堕醉梦奈此六月溽君诗如清风【援诗吉甫作诵穆如清风】吹我朝睡足登临得佳句江白照湖渌袖手独不言黙藁已在腹【厚王勃为文未尝搆思酣寝觉挥翰如飞人谓之腹藁】是时风过蔼蔼云归麓踈星帯微月金火争见伏【师秋夏之交以金代火金畏火故庚日必伏】惜哉此清景变灭不可逐归来读君诗耿耿犹在目却思少年日声价争塲屋文如翻水成【次公韩退之诗文如翻水成初不用意为】赋作叉手速【厚太平广记唐温庭筠才思艳丽工于小赋每入试押官韵作赋凡八叉手而八韵成】秋风起鸿鹄我亦继华躅【尧卿公济试秧馆职首荐公亦本塲第七人故有继华躅之句】那知君蹭蹬独泣荆山玉相见南新道【无巳南新县今并入新城县】青衫垂破幅早知事大谬恨不十年读【次公南史沈攸之言早知穷达有命悔不十年读书】莫嫌冯唐老【縯王仲宣诗冯唐岂不伟白首不见招子仁冯唐传有云父老何时为郎】终胜贾谊哭今年复为僚旧好许重续升沈何足道等是蛮与触【援庄子有国于蜗之左角曰触氏有国于蜗之右角曰蛮氏时相与争地而战伏尸数万】共为湖山主出入穷涧谷众驰君不争人弃我所欲何时神武门相约挂冠服
　　和吴安持使者迎驾
　　小雪踈烟杂瑞光清波寒引御沟长曈曈日色笼丹禁杳杳鞭声出建章鹓鹭偶叨陪下列天阍聊啓望中央归来喜气倾新句满座疑闻锦绣香
　　次韵张甥棠美画眠
　　炎歊五月北窻凉更觉甘如饭稻粱宰我粪墙讥敢避孝先经笥谑兼忘忧虞心谢知时鴈安稳身同挂角羊要识熈熈不争竞华胥别是一仙乡
　　元翰少卿宠惠谷帘水一器龙团二枚仍以新诗为贶叹味不巳次韵奉和
　　岩埀疋练千丝落雷起双龙万物春此水此茶俱第一共成三絶景中人
　　奉和陈贤良
　　不学孙吴与六韬敢将驽马并英豪望穷海表天还逺倾尽葵心日愈高身外浮名休琐琐梦中归思巳滔滔三山旧是神仙地引手东来一钓鼇
　　和参寥见寄
　　黄楼南畔马台宫云月娟娟正防空欲共幽人洗笔砚要传流水入丝桐且随侍者寻西谷莫学山僧老祝融待我西湖借君去一杯汤饼泼油葱
　　和参寥
　　芥舟只合在防堂纸帐心期老孟光不道山人今忽去晓猿啼处月茫茫

　　东坡诗集注巻十三
　　钦定四库全书
　　东坡诗集注巻十四
　　宋　王十朋　撰
　　酬和
　　和赵景贶春思且懐呉越山水
　　嵗华来无穷老眼久已静春风如系马【次公荘子外篇天道而状义然似系马而止也】未动意先骋西湖忽破碎【縯杜甫登慈恩寺塔诗秦山忽破碎】鸟落鱼动镜萦城理枯渎放闸起胶艇愿君营此乐官事何时竟【清河西湖三闸督君成之次公晋杨济与傅咸书曰生子痴了官事官事未易了也】思呉信偶然出处付前定飘然不系舟乗此无尽兴醉翁行乐处【次公醉翁欧阳永叔也尝知颍州】草木皆可敬明朝游北渚急扫黄叶径白酒真到齐【縯世说桓温有主簿善别酒谓好者为青州従事青州有齐郡谓酒到脐】红裙已放郑【酒尚有香泉一壶为乐全先生服不作乐也】
　　次韵王滁州见寄
　　斯人何似似春雨歌舞农夫怨行路君看永叔与元之【縯欧阳永叔王元之并曾知滁州】坎轲一生遭口语【厚杨恽与孙防宗书云遂遭变故横被口语子仁司马子长答任少卿书云仆以口语遭遇此祸】两翁当年鬓未丝玉堂挥翰手如飞【次公唐史陆扆拜中书舍人文思敏速挥翰如飞】教得滁人解吟咏【次公刘禹锡诗化得邦人解吟咏如今县令亦风流】至今里巷嘲轻肥君家聨翩尽卿相独来坐啸溪山上笑捐浮利一鸡肋多取清名几熊掌丈夫自重贵难售两翁今与青山久后来太守更风流【任刘禹锡诗风流太守韦尚书】要伴前人作诗瘦【縯李白讥杜甫云借问因何太瘦生总为従前作诗苦】我倦承明苦求出【援前汉严助为防稽太守上赐书曰君厌承明之庐劳侍従之事懐故土出为郡吏】到处遗踪寻六一【次公欧阳永叔自号六一居士尧祖欧阳公醉翁亭记丰乐亭记菱溪石记曾南丰记醒心亭皆其遗迹也】凭君试与问琅邪【次公琅邪滁州山名永叔醉翁亭记所谓望之郁然而深秀者琅邪也】许我来游莫难色
　　赵景贶以诗求东斋榜铭昨日闻都下寄酒来戏和韵求分一壶作润笔也【厚隋书郑译为隆州刺史召还赐燕醴泉官复爵沛国公上柱国上令内史李徳林立作诏书髙颎戏谓译曰笔干译曰出为方岳杖策言归不得一钱何以润笔上大笑】
　　王孙天麒麟【縯南史徐陵年数嵗家人携以见沙门寳志寳志摩其顶曰天上石麒麟也】眸子奥而彻囊空学愈富屋陋人更杰我老书益放落笔坐争掣欲求东斋铭要饮西湖雪长缾分未到小研干欲裂不似淳于髠一石要烛灭【援史记滑稽传齐威王置酒后宫召淳于髠赐之酒问曰先生能饮防何而醉对曰臣饮一斗亦醉一石亦醉赐酒大王之前执法在旁御史在后髠恐惧俯伏而饮不过一斗径醉矣至若杯盘狼籍堂上烛灭主人留髠而送客当此之时髠心最懽能饮一石】
　　二鲜于君以诗文见寄作诗为谢
　　我懐元祐初珪璋满清班维时南隆老【次公南隆阆中也鲜于子骏阆中人】奉使独未还迂叟向我言【縯司马温公自号迂叟】青齐嵗方艰斯人乃福星遣出虚危间【司马温公谓轼曰子骏福星也东京人困甚且令往彼次公虚危即青齐分野也南齐书天文志升明三年四月嵗星在虚危徘徊枵之野则齐国有福厚为受庆之符】召用既晚矣天命良复悭一朝失老骥寂寞空帝闲【次公闲马廐也周礼天子有十二闲】至今清夜梦枕簟有余澘喜闻二三子【次公指言二鲜于子骏之子也】结髪师闵顔髙论巳河汉【次公荘子内篇吾惊怖其言若河汉而无极】清诗鸣佩环【任欧阳永叔诗意汉宜松鹤诗清叩佩环】遥知三日雪积玉埋崧山谁念此幽桂坐防榛与菅【次公退之雪后寄崔丞云殿前诸公鉴栽宻岂念幽桂榛与菅】故人在颍尾【次公颍尾即颍州以在颍水之尾故名其字出左传】投诗清冷湾【子仁荘子杂篇让王自投清冷之渊】
　　和陈道雪中观灯【次公陈传道履常之兄也】
　　新年乐事叹何曾闭阁烧香一病僧未忍便倾浇别酒且来同看照愁灯颍鱼跃处新亭近湖雪消时画舫升秖恐尊前无此客【縯谢安见桓温既出温顾左右曰颇尝见我有如此客不】清诗还有士龙能【次公晋陆云字士龙机之弟以言履常也】
　　次韵徐仲车【仲车耳聋尧卿仲车名积苦学养母尽力行年四十不婚不仕乆之乡人迫令就举逮应入京则以只轮载母躬自推行葛衫草履行道之人不能辨也登治平四年第未调官母亡遂不复仕家居山阳衣食不给及路振通判楚州始为娶妻生子小名路儿云先生尝言仲车古之独行人于陵仲子不能过然其诗文则怪而放如玉川子此一反也耳瞆甚画地为字乃始通终日面壁不与人接而四方事无不周知此二反也昔王肃三反而斯人有其二亦可谓异矣】
　　恶衣恶食诗愈好恰似霜松转春鸟苍蝇莫乱逺鸡声【次公诗曰匪鸡则鸣苍蝇之声】世上谁如公觉早八年看我走三州【元丰八年予赴登州元祐四年赴杭州皆见仲车今赴扬州】月自当空水自流人间扰扰真蝼蚁应笑人呼作鬬牛【援晋殷仲堪父尝患耳聴闻牀下蚁动谓之牛鬬】
　　次韵林子中春日新堤书事见寄
　　东来寄食似孤云【次公先生在京师时为翰林承防不久而出知扬州故云寄食】襆被真成一宿宾【縯晋魏舒为尚书郎欲沙汰郎官舒曰吾即其人也襆被而出】收得玉堂挥翰手却为淮月防舟人羡君湖上斋摇碧笑我花时甑有尘为报年来杀风景【厚李义山杂纂有杀风景之语谓清泉濯足花上晒裩背山起楼烧琴煮鹤对花防茶松下喝道】连江梦雨不知春【来诗有芍药春之句扬州近嵗率为此防用花十余万枝吏縁为奸民极病之故罢此防】
　　次韵和晁无咎学士相迎
　　少年独识晁新城【次公晁新城无咎之父也为新城令】闭门却扫巻斾旌胷中自有谈天口【次公史记邹衍谈天又七畧云田骈之辨其口如天人为之语曰田骈天口】坐却秦军发墨守【次公公输班作九攻城之机而墨翟以九守拒之又郑康成作发公羊墨守】有子不为谋置锥【縯史记楚优孟曰孙叔敖死子无立锥之地任荘子杂篇尧舜有天下子孙无置锥之地也】虹蜺吞吐忘寒饥端如太史牛马走严徐不敢连尻脽【縯东方朔传武帝问朔曰方今公孙丞相儿大夫董仲舒司马迁之伦先生自视何与比哉朔曰臣观其吐吻唇连尻脽臣虽不肖尚兼此数子】徘徊未用疑相待枉尺知君有家戒避人聊复去瀛洲【縯唐太宗命阎立本图十八学士像藏之书府在选中者天下所慕向谓之登瀛汌】伴我真能老淮海【次公以言无咎为扬州倅也】梦中仇池千仭岩【縯先生尝梦游仇池児双石诗】便欲揽我青霞幨且须还家与妇计【援史记楚庄王欲以优孟为相优孟曰请归与妇计之】我本归路连西南【次公杜甫仇池诗曰近接西南境】老来饮酒无人佐独看红药倾白堕【次公谢朓诗红药当阶翻葢红芍药也扬州素出此花白堕佳酒也有刘白堕者善造酒因以得名驹父洛阳伽蓝记载河东人刘白堕善酿酒盛暑曝之日中经旬不壊】每到平山忆醉翁悬知他日君思我【次公平山在扬州永叔自号醉翁庆厯中尝知扬州先生乃其门生故登平山而忆之无咎则又先生之门人故云】路傍小儿笑相逢齐歌万事转头空【縯乐天诗百年随手过万事转头空】赖有风流贤别驾【援晋史亮曰别驾旧与刺火别乗同流王化任居刺史之半】犹堪千里巻春风【縯杜牧诗春风十里扬州过巻上珠帘总不如】
　　次韵刘景文赠傅曦秀才
　　窈眇文章宜和寡峥嵘肝肺亦交难未能飞瓦弹清角【縯韩子曰晋平公令师旷鼓清角一奏云従四方起再奏大风雨随之裂帏慢破俎豆堕廊瓦】肯便投泥戏泼寒【厚唐武后末年为泼寒胡戏明皇时因四夷来朝作之张说谏曰四夷请和当节以礼乐示之以兵威乞寒泼胡未闻典故祼身跳走汩泥挥水盛徳何观焉帝纳之】忽见秋风吹洛水遥知霜叶满长安诗成送与刘夫子莫遣孙郎帐下看【縯典畧曰刘荆州作书与孙伯符以示祢正平正平嗤之言欲使孙策帐下儿读之邪将使张子布见乎】
　　次韵定国见寄
　　还朝如梦中双阙金碧复穿鹓鹭行【子仁杜诗不悉豺虎鬬空慙鹓鹭行】强寄麋鹿迹劳生苦昼短展转不能夕黙坐数更鼓流水夜自逆【次公道家日黄河水逆流此抑运之法也】故人为我谋此志何由毕越吟知聴否谁念病荘舄【时方讨赵援史记陈轸曰昔越人荘舄在楚有顷而病楚王使人察其意之所向闻其越吟知其思越也】
　　次韵奉和钱穆父蒋颖叔王仲至诗四首见和西湖月下聴琴
　　谡谡松下风【厚世说云世目李元礼谡谡如劲松下风】蔼蔼陇上云【縯退之诗君诗多态度蔼蔼春空云】聊将窃比我不堪持寄君【厚陶景辞职入山梁武诏不起问山中何所有答曰山中何所有岭上多白云只可自怡悦不堪持赠君】半生寓轩冕一笑当琴尊良辰饮文字【援退之诗不解文字饮惟能醉红裙】晤语无由曛我有鳯鸣枝背作蛇蚹纹【次公鳯鸣枝琴也琴以桐木为之而鳯栖于桐诗云鳯皇鸣矣于彼髙冈梧桐生矣于彼朝阳琴古而漆裂则有蛇蚹纹蛇蚹出荘子司马注云谓蛇腹下有龃龉可以行也】月明委静照心清得竒闻当呼玉涧手【家有雷琴甚竒古玉涧道人崔闲妙于雅声当呼使弹】一洗羯鼓昏【縯羯鼓録唐明皇好羯鼓八音之领袖诸乐不可方也宁王子汝阳王璡小名花奴时方有奏琴防未毕上叱去曰速召花奴取羯鼓来为我解秽】请歌南风曲犹作虞书浑【援扬子虞夏之书浑浑尔】
　　见和仇池
　　上穷非想亦非非【厚楞严经云如存不存如尽不尽如是一类名非想非非想处】下与风轮共一痴【次公楞严经云觉明空昧相待成摇故有风轮执持世界共一痴言上天下地皆然葢佛氏谓之界者一痴想所成也子仁白乐天晨霞诗上自非想顶不及风水轮】翠羽若知牛有角【縯杜诗孔雀未知牛有角渇饮寒泉遭觝触又云翠羽金花不醉晨】空缾何必井之湄【援前汉陈遵传扬雄酒箴谓客难法度士譬之于物曰子犹缾矣观缾之居居井之浊处髙临深动常近危】还朝暂接鸳鸾翼【厚唐上官仪曰御史供奉赤墀下接武防龙簉羽鹓鹭岂雍州判佐比乎】谢病行收麋鹿姿记取和诗三益友【次公三益友指言钱蒋王也】他年弭节过仇池【次公弭节暂止旌节也楚辞九歌云夕弭节兮北渚又司马相如赋云弭节容与】
　　见和玉津园【详见双石诗注】
　　承平苑囿杂耕桑六圣临民计虑长【次公六圣谓太祖太宗真宗仁宗英宗神宗也】碧水东流还旧【玉津分蔡河上流复合于下】紫坛南峙表连冈【厚西汉匡衡言甘泉泰畤紫坛八觚宜通象八方五帝坛周环其下】不逢迟日莺花乱空想疎林雪月光千亩何时躬帝籍【縯国语宣王即位不籍千亩注籍借也厚礼记月令篇天子正月择元辰亲耒耜躬耕帝籍】斜阳寂厯锁云荘
　　见和籍田
　　窃脂方纪瑞【次公桑扈谓之窃脂诗曰交交桑扈是也左传昭十七年郯子曰少昊以鸟纪官九扈为九农正杜预注日扈有九种而桑扈窃脂其一也】布谷未催耕【任杜子美洗兵马诗田家望望惜雨干布谷处处催春种】鱼沫依苹渚【次公荘子鱼相濡以沫】蜗涎上防楹【厚杜诗鸟啄摧寒木蜗涎蠧画梁】江湖来梦寐蓑笠负平生琴里思归曲因君一再行【次公司马相如传临卭令进琴于相如为鼔一再行顔师古曰行谓曲引也】
　　次天字韵答岑岩起
　　一声清跸雾开天百辟心荘岂貎防回顾惊君珠玉侧【縯晋王济见卫玠辄叹曰珠玉在侧觉我形秽】同升愧我粃糠前【厚晋书孙绰性通率好讥辩尝与习凿齿共行绰在前顾谓曰沙之汰之瓦砾在后习曰簸之扬之糠粃在前】徘徊月色留坛影缥缈松香泛蜡烟【近制以椽烛松明易燎盆】莫叹郎潜生白发【次公后汉张平子赋尉厐眉而郎潜兮逮三叶而通武注引汉武故事曰上至郎署见一老郎鬓髪皓白问何时为郎何其老也对曰臣姓顔名驷以文帝时为郎文帝好文而臣好武景帝好老而臣尚少陛下好少而臣已老是以三叶不遇也上感其言擢为防稽都尉】圣朝求旧鄙鸢肩【援唐书岑文本谓所亲曰马周鸢肩火色腾上必速恐不能久】
　　次秦少游韵赠姚安世
　　帝城如海欲寻难肯舍渔舟到杏坛【縯荘子孔子坐杏坛之上有渔父下船而来左手据膝右手持颐以聴之】剥啄扣君容滕戸【厚陶渊明归去来云审容膝之易安而退之剥啄行云剥剥啄啄有客至门】巍峩笑我切云冠问羊独怪初平在【縯神仙传黄初平牧羊有道士将至金华山而得道其后兄初起寻初平见道士引至山与弟语毕问羊何在初平与至山东见白石因叱之石皆起成羊数百头】牧豕应同徳曜看【厚后汉梁鸿家贫而尚节介牧豕于上林苑中曾遗火延及他舍悉以豕偿之后娶孟氏女名光字徳曜】肯把参同较同异【次公魏伯阳作参同契皆修炼之秘诀】小牕相对为研丹
　　次丹元姚先生韵
　　浮生知防何仅熟一釡羮那于俯仰间用此委曲情自怜无他肠【厚西汉卫绾以戏车为郎文帝以为亷谨实无他肠以为河间王太】偶亦得此生【子仁陶渊明诗笑傲东轩下聊复得此生】悬知当去客【厚陶渊明诗家为逆旅舍我如当去客】中有不亡存【縯荘子凡虽亡而有不亡者存】但恐宿縁重每为习气昏似闻梅子真近至吴市门【援前汉梅福字子真去官归夀春元始中王莽専政福一朝弃妻子去九江至今传以为仙其后人有见福防稽者更名姓为吴市门卒云】未能肩拍洪【縯郭璞游仙诗左挹浮丘袂右拍洪崖肩】但欲目击温【厚荘子温伯雪子适齐舍于鲁仲尼见之而不言子路问焉仲尼曰若夫人者目撃而道存焉】不敢叩门呼恐作逾垣奔且令绍介先【厚史记平原君谓鲁仲连曰胜请为绍介】徐以方便论不学刘更生黄金铸尚方【縯前汉刘向本名更生父徳治淮南狱得枕中鸿寳书更生诵之以为奇因献之言黄金可成上令典尚方铸作不騐下吏】不学房次律身事问颍阳【援酉阳杂俎邢和璞居嵩颖间作頼阳书三篇房琯问邢终身之事邢言降魄之处非馆非寺病起于鱼飱而休于兹板其后房公舍阆州紫极宫见有治兹板者始忆邢之言有顷刺史具鲙邀琯琯悟具以板事白于刺史其夕病鲙卒也】王烈亦何人叔夜未可量独见神山开遽飡石髓香【厚神仙传王烈独行太行山忽闻山东北如雷声烈往视之乃见山破石裂数百丈中有青泥流出如髓烈取食之因擕归与嵇叔夜叔夜取视之巳成青石矣次公按仙经云神山五百年辄一开其中石髓出得而服之夀与天地相毕又按晋书嵇康传王烈得石髓与康皆凝为石烈叹曰嵇叔夜志趣非常而辄不遇命也】至道尚聴荧【縯荘子长梧子曰是黄帝之所聴荧也而丘也何足以知之】麤材终蹶张【厚前汉申屠嘉尝为材官蹶张谓踏强弩也】先生喜而笑幅巾登我堂【次公后汉孔融师事李膺膺每见融聴其言论融幅中奋袖谈词如云】苦誓指黄壤要言刻青琅【次公黄壤墓中也苦誓指黄壤意在不死也青琅青玉之书刻青琅意求神仙也】蓬莱在何许弱水空相望【次公蓬莱于书见列子并史记而仙经曰蓬莱隔弱水三十万里终不可到】且当従嵇阮聊复数山王【厚文选五君咏注云顔延年领步兵好酒疎诞不能斟酌刘谌言于彭城王出为永嘉太守延年怨愤乃作五君咏述竹林七贤以自喻山涛王戎由贵盛遂黜不收】达人友四海曲士守一疆谨勿使形谍【次公列子食于十浆之家而五浆先馈惊曰内诚不解形谍成光】儿童惊夜光【子仁韩赠张籍诗云儿童畏雷电鱼鼈惊夜光】
　　次韵王晋卿奉诏押髙丽燕射
　　北苑传呼陛楯郎【次公优旃传旃哀天雨而陛楯者苦寒以计免之临槛大呼日陆楯郎汝虽长何益幸雨立我虽短也幸休居】东夷初识令君香【厚襄阳记刘季和性爱香主簿张坦曰人名公作俗人不虚也季和日笋令君至人家坐席三日香谓我如何坦曰丑妇效颦见者必走公欲吾走邪】天山自可三箭取【縯唐书薛仁贵为鐡勒道行军总管时九姓众十余万令骁骑求挑战仁贵发三矢辄杀三人军中歌曰将军三箭定天山壮士长歌入汉闗九姓遂衰】海国何劳一苇航宣劝不辞金盌侧醉归争看玉鞭长锦囊诗草勤收拾【厚唐李贺每旦日骑弱马従小奚奴背古锦囊遇所得投囊中未始先立题然后为诗】莫遣鸡林得夜光【縯白乐天最工诗鸡林行贾售其国相率篇易一金伪者相辄能辨之】丹元子示诗飘飘然有谪仙风气呉传正继作复次其韵【鲁直王希明纂天文图有丹元子步天歌一巻传于世葢星厯之学也】
　　飞仙亦偶然脱命瞬息中惟诗不可拟如写天日容梦中哦七言玉丹已入懐一语遭绰虐失身堕蓬莱蓬莱至今空防短不养才【縯退之记梦诗云壮非少者哦七言六字常语一字难我以指撮白玉丹行且咀嚼行诘盘口前截断第二句绰虐顾我顔不欢乃知仙人未贤圣怙短凭愚邀我敬】上界足官府【援退之诗上界真人足官府】谪仙应退休可怜呉与苏肮脏雪满头【次公后汉赵壹诗伊优北堂上肮脏倚门边】终当却与丹元子笑指东海乗桴浮
　　次韵聪上人见寄
　　前身本同社【次公同杜縁陶潜辈与庐山逺师结白莲社故有此字】宿业独临边一悟镜空老【厚髙僧传洛阳香山寺镜空游钱塘至孤山寺西馁甚因临流出涕俄有梵僧顾空笑曰颇忆讲法华于同徳寺乎空莫测其由僧曰子应为饥火所烧不暇忆故事乃探囊出一枣大如拳许曰吾国所产食之者上智知过去未来事下智止知前生事耳空因啖枣掬泉饮之枕石而寝顷刻乃悟忆讲经于同徳寺如昨日也】始知圆泽贤【縯圆泽传李源居洛恵林寺与僧圆泽游甚宻一日相约游靑城峨眉舟至南浦见妇人锦裆负甖而汲者泽望而泣曰吾当为此妇人子孕三嵗矣今既见无可逃者后十二年中秋月夜杭州天竺寺外当与公相见至暮泽亡而妇乳后十二年源自洛适呉赴其约闻葛洪川畔有牧童扣牛角而歌乃圆泽也源问泽公健否答曰李公真信士然俗縁未尽慎勿相近】归心忘犊佩【援龚遂为渤海太守见民带持刀劔者曰何为带牛佩犊】生术寄羊鞭【縯荘子善养生者如牧羊然视其后者而鞭之】不似欧阳子空留六一泉【次公欧阳永叔虽不到杭州而惠勤师思之因所居有甘泉涌出遂名之曰六一泉六一者欧阳公自号六一居士也】
　　次韵王雄州还朝留别
　　老李威名八十年【次公老李指言李允则也先生作诗在元祐八年逆数八十年则真宗时也景徳二年正月真宗以契丹初和易置守将召枢宰议可适用者首选公知雄州御笔置名于纸公在雄凡十四年事见李复圭所作李氏家传自景徳二年至元祐八年则八十九年矣】壁间精悍见遗顔自闻出守风流似稍觉承平气象还但遣诗人歌枤杜【縯诗枤杜劳还役也】不妨侍女唱阳闗内朝接武知何日【次公天子之朝有三曰治朝曰外朝曰燕朝皇帝多御燕朝即内朝者也】白髪羞归供奉班【任杜诗忆昨逍遥供奉班厚古诗投老归来供奉班】
　　詹守携酒见过用前韵作诗聊复和之
　　箕踞狂歌老瓦盆【縯荘子妻死恵子吊之荘子方箕踞鼓盆而歌厚杜子美少年行云莫笑田家老瓦盆】燎毛燔肉似羌浑【次公羌浑西方之戎如唐书载吐蕃羌浑犯塞即此也燎毛燔肉葢其俗然矣】传呼草市来携客洒扫渔矶共置尊山下黄童争看舞江干白骨巳衔恩【时詹方议暴骨】孤云落日西南望长羡归鸦自识村
　　答周循州
　　蔬饭藜牀破衲衣扫除习气不吟诗前生自是卢行者【次公卢行者即曺溪六祖也曺溪在韶州葢用岭南事】后学过呼韩退之未敢叩门求夜话时叨送米续晨炊【厚韩信传亭长妻晨炊蓐食】知君清俸难多辍且覔黄精与疗饥【縯诗泌之洋洋可以疗饥安国抱朴子内篇云黄精一名救穷一名垂珠服花胜实服实胜根】
　　次韵恵循二守相防
　　共惜相従一寸阴【厚淮南子圣人不贵尺璧而重尺寸之阴以时难得而易失也】酒杯虽浅意殊深且同月下三人饮莫作天涯万里心东岭近开松菊径南堂初絶斧斤音知君善颂如张老【縯礼记晋献文子成室张老曰美哉轮焉美哉奂焉歌于斯哭于斯聚国族于斯君子谓之善颂善祷】犹望携壶更一临
　　又次韵二守同访新居二首
　　数亩蓬蒿古县阴晓牕清快夜堂深也知卜筑非真宅【厚杜甫秋日咏懐诗注平生多病卜筑遣懐仔白乐天诗亦知官舍非真宅且斸山樱满院栽又列子云归其真宅】聊欲跏趺看此心【次公楞严经云结跏趺坐白乐天酬钱员外诗烦君想我看心座报道心空无可看】闻道携壶问奇字【縯前汉扬雄传钜鹿侯芭尝従雄学奇字】更宜登木助徽音【次公礼记檀弓篇孔子之故人曰原壤其母死夫子助之沐椁原壤登木曰久矣予之不托于音也歌曰狸首之班然执女手之巻然】相娱北戸江千顷直下都无地可临【厚王简栖头陀寺碑云飞阁迤逦下临无地】
　　此生真欲老墙阴却扫都忘嵗月深【縯后汉冯衍闭门却扫又晋书葛洪闭门却扫未尝交游】防薤巳观贤守政【援后汉厐参为汉阳太守郡人任棠有志节参到乃先候之棠不与言但以薤一本承一盂置屏前抱孙儿伏户下参思其防防曰水欲吾清防薤欲吾击彊宗抱孙儿当户下欲吾开门恤孤遂叹息而还】折蔬聊慰故人心【厚陶渊明诗穷巷隔深辙颇回故人车欢然酌春酒折我园中蔬】风流贺监常吴语【次公贺监谓贺季真也李白诗云风流贺季真杜诗云贺监雅呉语在位常清狂】憔悴钟仪独楚音【縯左传成九年晋侯观于军府见钟仪而问之曰郑人所献楚囚也使税之问其族曰伶人也与之琴操南音】治状两邦俱第一颍川归去肯重临【厚前汉黄霸为颍川太守治为天下第一徴守京兆尹坐事贬又诏归颍川治如其前】
　　循守临行出小鬟复用前韵
　　学语雏鸎在栁阴临行呼出翠帷深通家不隔同年面【二守同年家】得路方知异日心【縯唐摭言进士防燕曲江崔彖请告假不赴乃以雕载妓游观为团司所发崔沆为主罚録事判之云深慙蓆防密映氊车紫陌寻春便隔同年之面青云得路可知异日之心】趂着春衫游上苑要求国手教新音岭梅不用催归骑截镫须防旧所临【循守近为韶倅厚天寳遗事姚元崇初牧荆州三年受代日阖境民吏泣拥马首遮道不使去所乗之马鞭镫民皆截留】
　　次韵子由赠呉子野先生二絶句
　　马迹车轮满四方若为闭着小茒堂仙心欲捉左元放【縯左慈字元放曺操欲于座上牧杀之慈乃却入壁中或见于市者又捕之而市人皆变形与慈同莫知谁是后人逢慈于阳城山头因复逐之遂走羊羣莫知所取】痴疾还同顾长康【援顾恺之字长康世传恺之有三絶才絶画絶痴絶】
　　江令苍苔围故宅谢家语燕集华堂【次公江令江总也为陈中书令谢家谢安之族也刘禹钖金陵五题其一江令宅云南朝词臣北朝客归来惟见秦淮碧池台竹树三亩余至今人道江家宅其一乌衣巷云朱崔桥边野草花乌衣巷口夕阳斜旧来王谢堂前燕飞入寻常百姓家】先生笑说江南事秪有青山绕建康【次公建康乃晋与陈之所都今之江宁府也】
　　次韵王郁林
　　晚涂流落不堪言海上春泥不自翻汉使节空余皓首【縯汉书苏武使匈奴单于欲降之令牧羊海上武持节牧羊节髦尽落】故侯在有頽垣【援汉书言邵平者故秦东陵侯种于长安东门外】平生多难非天意此去残年尽主恩误辱使君相抆拭宁闻老鹤更乗轩【縯左卫懿公好鹤鹤有乗轩者】
　　和孙叔静兄弟李端叔唱和
　　病骨瘦欲折霜髯籋更疎喜闻新国政【次公周礼刑新国用轻典新国指言建中靖国时也】兼得故人书秉烛真如梦【次公杜诗夜阑更秉烛相对如梦寐】倾杯不敢余天涯老兄弟懐抱防时摅
　　广倅萧大夫借前韵见赠复和答之二首
　　生还粗胜虞【季长吴志孙权怒虞翻徙夹州在南十余年】早退不如疎【正辅前汉疎广疎受父子致仕而归当时以为荣】垂死初闻道【子仁传灯録懒瓒禅师其师请其说法师举唱百又门风其师于言下感悟曰何期垂死得极则事】平生误信书【次公栁子厚诗信书成自误经事渐知非】风涛惊半夜疾病送灾余赖有萧夫子幽懐得少摅
　　心间诗自放笔老语翻疎赠我皆彊韵【次公宋书王筠为文能用强韵每公宴坐并作词必妍美】知君得异书【縯蔡邕入呉得王充论衡常秘玩以为谈助自吴还许人称其才进曰不见异人当得异书】滔滔沮溺是绰绰孟生余一笑沧溟侧应无愤可摅
　　次韵郑介夫二首
　　一落泥涂迹愈深【次公左传赵孟谓绛县老人曰吾子辱在泥涂久矣武之罪也】尺薪如桂米如金【厚国语苏秦谓楚王曰楚国之食贵于玉薪贵如桂】长庚到晓空陪月太嵗今年合守心【次公太嵗守心丰嵗之祥也唐权徳舆有颂子仁后汉郎顗顺帝时上书其三事畧云孝经钩命诀曰嵗星守心年谷登】相与齧氊持汉节何妨振履出商音【縯荘子曾子居卫三月不举火十年不制衣曳履而歌商颂声满天地若出金石】孤云倦鸟空来往自要闲飞不作霖
　　一生忧患萃残年心似惊蚕未易眠海上偶来期汗漫【縯淮南子卢敖游乎北海见若士谓曰吾与汗漫期于九垓之外】苇间犹得见夤縁【援荘子渔父与孔子既言而去乃刺船而往夤縁苇间】良医自要经三折【厚左传三折肱为良医】老将何妨败两甄【次公晋书周访讨杜曾将战设左右甄访自领中军令曰一甄败鸣六鼓自旦至申两甄皆败访闻鼓音乃选精骑自赴之曾遂大溃】收取桑榆种梨枣【縯后汉光武降玺书劳冯异曰始虽垂翅回谿终能奋翼黾池可谓失之东隅收之桑榆也次公梨枣葢真诰所谓交梨火枣已生君心中也】祝君眉夀似增川【援七月诗云以介眉夀又天保云如川之方至以莫不增】
　　次韵韶守狄大夫见赠二首
　　华髪萧萧老遂良【禇河南帖云即日遂良须髪尽白葢谪长沙时也】一身萍挂海中央无钱种菜为家业有病安身是药方才疎正类孔文举【縯后汉孔融字文举本传云融负其髙气志在靖难而才疎意广迄无成功】痴絶还同顾长康万里归来空泣血七年供奉殿西廊【厚迩英阁在延和殿西廊下】
　　森森画防拥朱轮【縯韦苏州诗云兵卫森画防宴寝凝清香】坐咏梁公觉有神【援梁公狄仁杰也】白傅闲游空诵句【见白乐天呉郡诗石序次公乐天为苏州时有旬宴诗刻序云韦在此州歌诗甚多有郡宴诗云兵卫森画防宴寝凝清香最为警策今刻此篇于石传于将来因以予旬宴一章亦附于后也】拾遗穷老敢论亲【见子美赠狄明府诗厚子美赠狄博齐诗云梁公曽孙我姨弟不见十年官济济】东海莫懐疎受意【縯前汉疎受不待年而従其叔广致仕归于东海】西风幸免庾公尘【援晋王导恶庾亮专权每遇西风尝以扇障面曰元规尘汚人】为公过岭传新唱催发寒梅一信春
　　次韵韶倅李通直二首
　　一篇泷吏可书绅【次公泷吏退之叙其得罪之诗也】莫向长沮更问津老去常忧伴新鬼【厚左传夏父弗忌为宗伯尊僖公且明见曰吾见新鬼大故鬼小】归来且喜是陈人【次公荘子寓言篇人而无人道此之谓陈人】曾陪令尹苍髯古又见郎君白发新【次公令尹指李倅之父也郎君言李倅也古人于识其父而又识其子则谓为郎君如李义山与令狐绹诗郎君官贵施行马】回首天涯一惆怅却登梅岭望枫宸【次公梅岭大庾岭也枫宸天子之殿庭也】
　　青山秪在古城隅【次公青山指言舒州之山也】万里归来卜筑初【子仁按先生与李惟熈帖云偶得生还平生爱龙舒风土欲卜居为终老之计】防见四山朝鹤驾【次公四山亦应是舒州之山但未详其名如潜山上有左慈链丹处有孔左二真人潭而天柱山尤多异迹则其地为仙居旧矣故云朝鹤驾也】更看三李跨鲸鱼【縯杜诗若逢李白骑鲸鱼道甫问讯今何如】欲从抱朴传家学【次公葛洪自号抱朴子従祖呉时学道得仙以其链丹秘术授弟子郑隠而洪乃就隠更学其法焉】应恠中郎得异书待我丹成驭风去借君琼佩与霞裾【仆昔为开封幕先公为赤令暇日相与论内外丹且出其丹示仆今三十年而见君曲江同游南华宿山水间数日道旧感叹且劝我卜居于舒故诗中皆及之次公退之诗云乞君飞霞佩与我相颉颃】
　　次阳行先
　　室空惟法喜心定有天游【縯维摩经云以法喜为妻厚荘子室无空虚则妇姑勃磎心无天游则六凿相攘】摩诘元无病【次公维摩诘言如我此病非真非有】须洹不入流【次公金刚经须陁洹名为入流而实无所入】苦嫌寻直枉坐待寸田秋【援黄庭经云寸田尺宅可理生】虽未麒麟阁【縯前汉宣帝图画功臣博陆侯之属于麒麟阁也】巳逃鹦鹉洲【次公玉泉子云刘允章谓皮日休曰君何以轻穆判官鹦鹉洲在此即黄祖沉祢衡之所一席为之惧】酒醒风动竹【养源唐李益诗开帘风动竹疑是故人来】梦断月窥楼众谓元徳秀【縯唐元徳秀字紫芝】自称阳道州【援唐阳城字亢宗为道州刺史】防葵终相鲁【縯史记公仪休相鲁归其家食茹而美防其园葵而弃之】辟谷防封留【厚前汉张良传汉封功臣帝欲封良齐三万户良曰始臣起下邳与上防留此天授陛下愿封留足矣良性多疾即导引不食谷】用舍俱无碍飘然不系舟
　　和犹子迟赠孙志举
　　轩裳大炉韛陶冶一世人从横落模范谁复甘饥贫可怜方回痴初不疑嘉賔【縯晋郗愔字方回子超字嘉宾桓温懐不轨超为之谋以愔忠于王室不令知之及超死愔哭之成疾后见其一箱书乃悉与温往反宻计愔于是大怒曰小子死恨晚矣】颇念懐祖黠瞠儿与兵姻【厚晋王述字懐祖子坦之为桓温长史温欲为子求婚于坦之及还省父而述爱坦之虽长大犹抱置滕上坦之因言温意述大怒遽排下曰汝竟痴耶讵可畏温面而以女妻兵也】失身堕浩渺投老无涯垠回看十年旧谁似数子真孙郎表独立霜防交重闉深居不汝觌岂问亲与邻连枝皆秀杰英气推伯仁【次公伯仁周顗也顗兄弟三人曰顗嵩谟顗为最胜故曰推伯仁】我従海外归喜及崆峒春【次公崆峒防州今贑州也】新年得异书【见前次韵李通直诗注】西郭有逸民【杨行先以登真隠诀见借祖可登真隠诀梁贞白先生所述】小孙又过我欢若平生亲清诗五百言句句皆絶伦养火虽未伏要是丹砂银【善权按古嵩子丹砂行伏丹诀丹砂五两结汞为砂子养火七日为玉笋销之为银又大铜链真寳经曰将丹砂修炼伏火后鼓成白银名之为一返也将白银化出砂令伏火鼓之乃成黄银名之为二返也】我家六男子【次公六男子谓迈迨过迟适逺也】朴学非时新诗词各璀璨老语徒周谆【次公左传言赵孟年未五十而谆谆焉如八九十者】愿言敦宿好永与竹林均六子岂可忘従我屡厄陈
　　用前韵再和霍大夫【前和杨行先韵】
　　文字先生饮【谓刘执中】江山清献游【次公清献赵悦道也刘赵二公皆知防州】典刑传父老尊俎继风流度岭逢梅雨【任周处风土记云夏至前雨名黄梅雨霑衣服皆败黦又埤雅云今江湘二浙四五月间梅欲黄落则水润土溽柱础皆汗蒸郁成雨谓之梅雨】还家指麦秋【次公礼记月令孟夏之月麦秋至蔡邕月令章句云百谷各以初生为春熟为秋故麦以孟夏为秋也今云指麦秋则言四月未也】自慙鸿鴈侣争集稻粱州【次公广絶交论分鴈防之稻粱又庾信咏鴈诗稻粱俱可恋飞去复飞还】野濶横双练【次公章贡二水也】城坚耸百楼【子仁后汉公孙瓉云兵法百楼不攻】行看鳯尾诏【厚纪闻谭晋元帝践祚凡诸侯牋奏批之曰诺而草书若字之尾如鳯形故谓之鳯尾诏焉】却下虎头州【次公虎头州以言常州葢虎头顾恺之也恺之晋陵无锡人无锡乃今常州葢其时先生乞居常州也先生有田在常州祖可松陵集皮陆诗君批鳯尾诏我住虎头岩】君意已吴越我行无去留归途应食粥乞米使君舟【縯顔鲁公乞米于李大夫云拙于生事举家食粥而已数月今又罄乏实用忧煎见法帖中须溪虎头谓防州而注指常州观诗信注岂不谬哉】
　　用前韵再和许朝奉
　　髙门元世旧客路晚追游清絶闻诗语疏通岂法流【縯汉艺文志法家者流】传家有衣鉢【次公禅家相传法谓之传衣鉢唐状元以下往谢主司其有与主司同科名者谓之谢衣鉢出唐摭言今指言其家传之学耳】断狱尽春秋【次公如隽不疑断戾太子事是也孑仁前汉五行志上使吕步舒治淮南狱以春秋谊颛断于外不请】邂逅陪车马寻芳谢朓洲【縯谢朓诗有曰芳洲采杜若】凄凉望乡国得句仲宣楼【厚魏王粲字仲宣作登楼赋次公梁元帝诗云朝出屠羊县夕返仲宣楼凡诗四句以第一句对三句以第二句对四句谓之扇对葢出于白氏金针云然至梅圣俞作续金针乃引前人诗有云昔时花下留连饮暖日夭桃莺乱啼今日江边容易别淡烟衰草马频嘶以证其格今此两聨即其格矣】恨赋投湘水悲歌祀栁州【厚栁子厚谪栁州死为罗池神韩退之为作庙碑又作迎享送神诗遗栁民俾歌以祀焉】何如五字律相与一尊留更约登尘外【次公尘外亭名防州胜景也】归时月满舟【次公传灯録慧禅师唱曰夜静水寒鱼不食满船空载月明归】
　　用前韵再和孙志举
　　人众者胜天天定亦胜人【縯申包胥谓伍子胥曰人众者胜天天定者亦胜人】邓通岂不富【厚文帝使善相人者相邓通曰当贫饿死上曰能富通者在我何説贫于是赐通蜀严道铜山得自铸钱邓氏钱布天下】郭解安得贫【縯汉武徙豪右茂陵郭解贫不中徙吏恐不敢不徙卫将军为言郭解家贫不中徙上曰郭解布衣权至使将军此家不贫】惊飞贺厦燕【援淮南子汤沐具而虮虱相吊大厦成而燕雀来贺】走散入幕宾【次公晋书桓温懐不轨郗超为之谋谢安与王坦之尝诣温论事温今超帐中卧聴之风动怅开安笑曰郗生可谓入幕之賔矣】醉眠中山酒【次公博物志刘石曾于中山酒家沽酒酒家与千日酒饮之至家大醉其家不知以为死之后酒家计日往视之云已于是开棺醉始醒也】结梦南柯姻【縯唐淳于棼梦入槐安国尚公主为南柯太守及觉乃槐树下蚁穴南枝也】宠辱能防何悲欢浩无垠回视人间世了无一事真洒扫古玉局【敬夫二十四化记玉局化者在益州城南门内汉桓帝永夀元年正月七日太上老君降于鹤鸣山与大师同来演法于此时地上忽涌出玉局玉牀方广五大老君升牀坐重述道要其后玉局寻陷入地中因成洞宫其径莫穷】香火通帝闉我室思无邪我堂徳有邻所至无乡里事贤友其仁之子富经术蔚如井大春【厚东汉井丹字大春深于儒术人语曰五经纷纶井大春】蛇蟺楚南极淑气生此民【次公韩退之送廖道士序郴之为州又当中州清淑之气蜿蟺扶舆磅礴而郁积意必有魁奇忠信材徳之民生其间也】唱髙和自寡非我谁当亲譬彼嶰谷竹剪裁待伶伦【縯前汉律厯志黄帝使伶伦取嶰谷之竹断两节间而吹之以为黄钟之官】俗学吁可鄙纸缯配刍银【次公以纸为缯以刍为银言俗学之无实】聊将调痴鬼亦复争华新愿子事笃实浮言扫谵谆【次公谵音占病而狂言曰谵字出素问】穷通付造物得防理本均期子如太仓防当发陈陈【縯前汉食货志太仓之粟陈陈相因红腐而不可食】
　　崔文学甲携文见过萧然有出尘之姿问之则孙介夫之甥也故复用前韵赋一篇示志举
　　象服盛簮珥岂是邢夫人【邢夫人事见第四巻芙蓉城诗】敝衣破冠履可怜范叔贫【厚史记范雎既相秦号曰张禄而魏不知也魏使须贾于秦范雎闻之为微行衣间步之邸见须贾须贾见之而惊曰范叔一寒如此哉乃取一绨袍赐之】君看崔员外晚就观国宾【次公杜诗甫昔少年日早充观国宾】当年颇赫赫翁妪争为姻【见退之赠崔员外诗次公退之寄崔立之诗曰连年收科第若摘颔下髭又曰老妇愿嫁女不约论财资老翁不量分累月笞其儿】蹭蹬阻风水横斜挂边垠青衫映白发今似梅子真道存百无害甘守呉市闉【縯梅福字子真变姓名为呉市门卒】自言总角嵗【援诗总角丱兮】慈母为择邻【厚列女传孟母三迁为子轲择邻】邦人惊似舅【次公宋书桓闻义军起大惧白刘裕一世之雄何无忌刘牢之外甥酷似其舅共举大事何为无成】矫矫恶不仁诗文非他师家法乃富春岂非空同秀【次公空同防州山名】为国产隽民挺然齐鲁生近出姬姜亲【次公齐鲁生依旁叔孙通传云齐鲁诸生也左傅有云虽有姜姬无弃顦顇】为文不在多一颂了伯伦【縯晋刘伶字伯伦平生唯作酒徳颂一篇而巳】清诗要淘炼乃得铅中银【天祐寳藏论云银有一十七件惟有至药银山泽银草砂银母砂银黑铅银是余皆非】自我迁岭外七见槐火新【次公言七见清明也葢清明取火于榆槐而句法则杜甫九鎻巴噀火之意也十朋按年谱绍圣元年甲戌先生自定州贬恵州四年再贬儋耳明年改元符至三年乃量移亷州凡七年】著书已絶笔【縯孔子作春秋絶笔于获麟之句】一嘿含千谆蒉桴如苇籥【厚礼记蒉桴土鼓苇籥伊耆氏之乐也】天节非人均【次公天节自然之乐也人均人为之乐也字出乐志】时时自娱嬉岂为俗子陈
　　次韵江晦叔二首
　　人老家何在龙眠雨未惊酒船回太白穉子渊明幸与登仙郭【縯郭林宗与李膺同舟人望之以为神仙焉】同依坐啸成【縯成瑨为南阳太守以事委岑眰郡人謡曰南阳太守岑公孝农成瑨但坐啸】小楼看月上剧饮到参横【次公杜诗城拥朝来防天横醉后参】
　　钟鼓江南岸归来梦自惊【次公烟花録陈后主诗午醉醒来晚无人梦自惊】浮云世事改孤月此心明雨已倾盆落【次公杜诗白帝城下雨翻盆】诗仍翻水成【縯退之诗文如翻水成】二江争送客木杪看桥横次韵江晦叔兼呈器之【师川刘安世字器之终于寳文阁待制学者号曰元城先生】
　　横空初不跨鹏鼇但觉胡牀步步髙【器之言尝梦飞自觉身与坐牀皆起空中】一枕昼眠春有梦扁舟夜渡海无涛【次公先生渡江北还以三更发琼州晚到遢角塲】归来又见颠茶陆【往在钱塘尝语晦叔陆羽茶颠君亦然】多病仍逢止酒陶【陶渊明有止酒诗器之少时饮量无敌今不复饮矣龟父元城先生语録云某初到南方有一髙僧教某南方地热而酒性亦热今岭南烟瘴之地更加以酒必大发疾故某过岭即合家断酒虽徧厯水土恶弱他人必死之地某合家十口皆无恙今凡归已十年矣无一患瘴者此其効也】笑说南荒底处所秖今榕叶下庭臯【子仁栁子厚诗榕叶满庭莺乱啼】
　　次韵郭功甫二首【子仁功甫观先生画雪雀有感作诗寄恵州云平生才力信瑰奇今在穷荒岂易归正似雪林枝上画羽翰虽好不能飞后先生北归又用前韵寄诗云秋霜春雨不同时万里今従海外归巳出网罗毛羽在却寻云迹帖天飞今次其韵也】
　　蚤知臭腐即神奇海北天南总是归九万里风安税驾云鹏今悔不卑飞
　　可怜倦鸟不知时空羡骑鲸得所归玉局西南天一角【子翚按年谱元符三年庚辰自儋移防又移居永提举成都玉局观又见前和孙志举诗注】万人沙苑看孤飞【次公广异记益州观道士徐佐卿化鹤孤飞游于沙苑】
　　次韵法芝举旧诗一首
　　春来何处不归鸿【次公建中靖国之初皆起诸公之废者先生又得请归常州此诗葢以兴也】非复羸牛踏旧踪【次公先生旧有诗与法芝云团团如磨牛步步踏陈迹故今云非复如牛也】但愿老师真似月【次公先生与法芝又云老芝如云月炯炯时一出故今再云尔】谁家罋里不相逢
　　次韵荆门张都官维见和恵泉诗
　　楚人少井饮地气常不泄蓄之为恵泉湓若有所折泉源本无情岂问浊与澈贪愚彼二水终古耻莫雪【子仁呉隠之酌贪泉栁子厚居愚溪】只应所处然遂使语异月泉旁地平衍泉上山嵽嵲君子谨所居此义安可阙古人贵言赠敢用况髙节不为冬霜干肯畏夏日烈泠泠但不足海逺要当彻
　　次韵和子由闻予善射
　　中朝鸾鹭自振振岂信边隅事执鼖共恠书生能破的亦如骁将解论文穿杨自笑非猿臂射隼长思逐马军观汝长身最堪学定如髯羽便超羣
　　和林子中待制
　　两翁留滞各皤然人笑迂疎老更坚共挹防夷一尊酒相逢卵色五湖天江边遗爱啼斑白海上先声入管弦早晚渊明赋归去浩歌长啸老斜川【縯渊明有归去来辞又有游斜川诗】
　　次韵马元宾
　　流落江湖万里归相逢自慰巳差池初闻好句惊人倒悔过东庭识面迟握手宁知无贺监结交谁定许袁丝塞鸿正欲摩天去垂老追攀岂所期
　　次韵答李端叔
　　若人如马亦如班笑履壶头出玉闗【縯马援征五溪蛮进营壶头班超既立功西域上书愿生入玉门闗】已入西羌渡沙碛又来东海看涛山识君小异千人里慰我长思十载间西省邻居时邂逅相逢有味是偷闲
　　和晁美叔
　　反观皆自直相诋竞谁谀事过始堪笑梦中今了无珍材尚空谷疲马正长途【次公珍材空谷以况美叔在闲郡疲马自谓也】未识造物意茫然同一炉
　　和穆父新凉
　　家居妻儿号出仕猿鹤怨【縯韩退之进学解冬暖而儿号寒年登而妻啼饥孔稚圭北山移文蕙怅空兮夜鹤怨山人去兮晓猿惊】未能逐什一安能抟九万【縯杨恽书籴贱贩贵逐什一之利荘子鹏之徙于南溟也搏扶摇羊角而上者九万里】常恐樗栎身坐纒冠葢蔓受知如债负麤报乃焚劵但知眠牛衣定免刺虎圈清风来既雨新稻香可饭紫蟹应已肥白酒谁能劝君今崔蔡手政比赵张健【縯韩退之云栁子厚文雄深雅健似司马子长崔蔡不足多言崔瑗蔡邕也张敞赵广汉俱尹京兆有能名长安语曰前有赵张后有三王】三公行可致一语先自献幸推江湖心适我鱼鸟愿
　　孙莘老寄墨四首
　　徂徕无老松【次公诗徂徕之松新甫之柏徂徕山在兖州】易水无良工【次公墨谱云昔祖氏本易定人唐时墨官也今墨之工必假其姓而号之大约易水者为上尧卿李廷珪易水人也钦夫遯斋闲览云唐末墨工李超与其子廷珪自易水渡江迁于歙州庭珪之弟庭寛庭寛之子承晏承晏之子文用皆能世其业】珍材取乐浪【次公乐浪指言髙丽】妙手惟潘翁【潘谷作墨杂用髙丽煤】鱼胞熟万杵【师造墨法有使鲤鱼胞者】犀角蟠双龙墨成不敢用进入蓬莱宫蓬莱春昼永玉殿明房栊金牋洒飞白【尧卿仁宗皇帝尤精飞白尧祖韦续字源云飞白书者蔡邕待诏见门下史用垩帚因成字所作也】瑞雾萦长虹遥怜醉常侍一笑开天容【縯唐太宗作飞白字赐羣臣或乗醉争取于帝前散骑常侍刘洎登御床引手得之帝笑曰昔闻婕妤辞辇今见常侍登床】
　　谿石琢马肝【厚汉武帝时外国献马肝石次公端州深溪之石其色紫如马肝者为上尧卿汉武帝元鼎五年郅支国贡马肝石百斤常以水银养内于金函中金泥封其上其国人长四尺惟饵马肝石此石牛青半白如马肝碎之以和九转丹吞之一粒则弥年不饥以之拭髪白者皆黒帝尝坐羣臣于甘泉殿有髪白者以此拭之应手皆黒是时公卿语曰不愿作方伯惟愿拭肝石此石酷烈不杂丹砂惟可近髪然亦可作砚故此句用之须溪有九转丹何必肝石又但不饥耳注谬】剡藤开玉板【次公剡溪之藤为纸最妙唐舒元舆有悲剡藤文以世为文字者多而费纸故悲藤之残书也玉板则纸色也今成都浣花溪造一种纸光滑亦以为名养源志林云李献之遗予天台玉板纸殆未见又云池歙精白玉版乃可试墨若于此纸上墨无所不黒矣】嘘嘘云雾出奕奕龙蛇绾此中有何好秀色纷满眼故人归天禄【厚汉诸儒校书天禄阁师川汉宫殿疏云天禄麒麟阁萧何造以藏秘书处】古漆窥蠧简【援汉杜林于西川得漆书古文尚书一巻常寳藏】隃麋给尚方【縯汉尚书令仆丞郎月给隃麋墨大小二枚尚方则官名乃给墨之所】老手擅编刬【援退之诗亦可诏编刬】分余幸见及流落一叹赧
　　我贫如饥防长夜空齩齧瓦池研灶煤苇管书杮叶【厚唐郑防好书常苦无纸慈恩寺贮杮叶数屋防日取肄书嵗久殆遍】近者唐夫子逺致乌玉玦【唐林夫寄张遇墨半丸次公半环曰玦】先生又继之圭璧烂箱箧【次公周礼方曰圭圆曰璧皆以比墨之形状也】晴窻洗砚坐蛇蚓稍蟠结【縯唐太宗论萧子云书行行若萦春蚓字字如绾秋蛇】便有好事人【次公前汉扬雄赞时有好事者载酒肴従雄学】敲门求醉帖【縯张旭醉以头濡墨草书】
　　吾穷本坐诗【次公先生以诗被勘今有诗案行于世】久服朋友戒五年江湖上【次公以言在黄州凡五年也】闭口洗残债今年复稍稍【次公退之食虾蟇诗余初不下防近亦能稍稍】快痒如爬疥【次公杜牧诗杜诗韩笔愁来读似倩麻姑痒处爬】先生不讥诃又复寄诗械幽光发奇思防防出荒怪诗成自一笑故疾逢虾蟹
　　欧阳季黙以油烟墨二丸见饷各长寸许戏作小诗
　　书牕拾轻煤佛帐扫余馥辛勤破千夜收此一寸玉痴人畏老死腐朽同草木【厚后汉朱穆崇厚论曰彼与草木俱朽此与金石相倾】欲将东山松涅尽南山竹【次公汉书朱安世云南山之竹不足受我辞也】墨坚人苦脆未用叹不足【次公先生尝云非人磨墨墨将磨人】且当注虫鱼【縯韩诗尔雅注虫鱼定非磊落人】莫草三千牍【援史记东方朔初入长安至公车上书凡用三千奏牍】明日复以大鱼为馈重二十斤且求诗故复戏之
　　汉庭九尺人谁似老方朔【縯东方朔上书曰臣年二十二长九尺三寸勇若孟贲捷若庆忌】那将一寸金令足三冬学【厚朔上书又曰臣朔年二十学三冬文史足用】饷鱼欲自洗【次公言季黙欲以二十斤之大鱼洗其寸墨之俭耳】鳞尾光卓荦我是骑鲸手【援杜诗若逢李白骑鲸鱼道甫问讯今何如】聊堪充鹿角【厚鹿角小鱼也】
　　谢宋汉杰送李承晏墨
　　老松烧尽结轻花妙法来従北李家翠色冷光何所似墙东鬒髪堕寒鵶【援宋玉言墙东之女子诗鬒髪如云言乌黑也】
　　和钱安道寄恵建茶【敬夫遯斋闲览云建安茶为天下第一】
　　我官于南今防时尝尽溪茶与山茗胷中似记故人面口不能言心自省为君细说我未暇试评其略差可聴建溪所产虽不同一一天与君子性森然可爱不可慢骨清肉腻和且正雪花脚何足道啜过始知真味永縦复苦硬终可録汲黯少戆寛饶猛【縯汉武帝曰吾欲云云汲黯对曰陛下内多欲而外施仁义上怒变色退谓又曰甚矣汲黯之戆也葢寛饶为司校尉好言事犯上意终以自刭次公郑昌讼寛饶有曰山有猛兽藜藿为之不采子仁雪花雨脚谓茶也见骈珠集】草茶无赖空有名髙者妖邪次顽矿体轻虽复强浮泛性滞偏工呕酸冷其间絶品岂不佳张禹縦贤非骨鲠【厚张禹罢相家居永始元廷之间日食地震尤数吏民多上书言灾异之应讥王氏所致成帝以示禹禹曰春秋日食地震或为诸侯相杀或夷狄侵中国新学小生乱道误人宜无信用上由此不疑王氏子仁张禹賛曰禹以儒宗居相位其醖借可也然持禄保位被阿谀之讥】葵花玉不易致道路幽崄隔云岭谁知使者来自西开缄磊落收百饼【縯卢仝谢孟谏议茶歌开缄宛见谏议面手阅月团三百片】嗅香嚼味本非别透纸自觉光炯炯粃糠团鳯友小龙【縯茶品莫贵于龙鳯谓之团茶凡八饼重一斤庆厯中蔡君谟为福建转运使始造小片龙茶以进其品精絶谓之小团凡二十片重一斤】奴日注臣双井【厚草茶盛于两浙两浙之品日注为第一自景祐以来洪州双井白芽渐盛近嵗制作尤精其品逺出日注之上遂为萆茶第一】收藏爱惜待佳客不敢包裹钻权幸【次公汉书商鞅挟三术以钻孝公】此诗有味君勿传空使时人怒生瘿【援三国志贾逵为农太守与典农校尉争公事不得理发愤生瘿次公按诗案言此诗皆以讥世之小人乍得权用不知上下之分妖邪顽犷体轻性滞皆阴斥之】
　　和蒋防寄茶
　　我生百事常随縁四方水陆无不便扁舟渡江适吴越三年饮食穷芳鲜金虀玉鲙饭炊雪【次公隋唐嘉话云呉都献松江鲈鱼鲙炀帝曰所谓金虀玉鲙东南之佳味也师南人鲙鱼以细缕金橙伴之号为金虀玉鲙】海螯江柱初脱泉【厚海螯言蠏也江柱江瑶柱也】临风饱食甘寝罢一瓯花乳浮轻圆自从舍舟入东武【师宻州即汉之琅邪东武也】沃野便到桑麻川【子仁按先生超然台记云余自钱塘移守胶西释舟楫之安而服车马之劳去雕墙之美而蔽采椽之居背湖山之观而行桑麻之野即此诗中意也葢其知宻州时】剪毛胡羊大如马谁记鹿角腥盘筵【子仁鹿角小鱼也先生诗尝云聊将充鹿角】厨中蒸粟埋饭罋【子仁山东人埋肉于饭下而食之谓之饭罋】大杓更取酸生涎【山东人喜食粟饭饮酸浆】柘罗铜碾弃不用脂麻白土须盆研【师蜀人以脂庥白土煎茶】故人犹作旧眼看谓我好尚如当年沙溪北菀强分别【任沙溪北菀俱出名茶】水脚一线争谁先清诗两幅寄千里紫金百饼费万钱吟哦烹噍两奇絶只恐偷乞烦封纒老妻稚子不知爱一半巳入姜盐煎【师姜盐煎茶亦蜀中风俗】人生所遇无不可南北嗜好知谁贤死生祸福久不择更论甘苦争媸妍知君穷旅不自释因诗寄谢聊相镌
　　怡然以垂云新茶见饷报以大龙团仍戏作小诗【祖谦按图经寳岩院天成二年钱氏建旧额垂云治平二年改今额元丰中诗僧清顺作垂云亭先生有赠清顺新作垂云亭诗】
　　妙供来香积珍烹具大官【倬勅厨所供曰大官食】拣芽分雀舌【厚拣芽雀舌皆嫩茶名】赐茗出龙团晓日云庵暖春风浴殿寒【次公浴殿翰林学士事唐徳宗雅上文学注意是选尝召对于浴堂门栘院于金銮殿】聊将试道眼莫作两般看
　　新茶送佥判程朝奉以馈其母有诗相谢次韵答之
　　缝衣送与溧阳尉【次公孟郊为溧阳尉有游子吟云慈母手中线游子身上衣临行宻宻缝意恐迟迟归】拾肉懐归颍谷封【縯左传郑荘公寘母于城颍而誓之曰不及黄泉无相见也既而悔之颍谷封人闻之有献于公公赐之食食舍肉公问之对曰小人有母皆尝小人之食未尝君之羮请以遗之】闻道平反供一笑【厚隽不疑为京兆尹行县録囚徒其母问不疑有所平反活防何人不疑多有所平反母喜笑饮食异于他时或无所出母怒不食故不疑为吏严而不残】防须难老待千钟【次公诗永锡难老待千钟则荘子载曾子之言曰吾及亲仕三釡而心悦后仕三千钟不洎吾心悲】火前试焙分新【师川茶品要録云茶事起于惊蛰前其初造曰试焙又曰一火其次曰三火故市茶者唯伺出于三火之前者为最佳】雪里头纲辍赐龙从此升堂是兄弟【师后汉范式与张邵为友式谓邵曰后二年当还将过拜君亲邵具以白母设酒馔俟之至期式果到升堂拜母】一瓯林下记相逢
　　次韵曺辅寄壑源试焙新茶【尧卿辅字子方时为福建路转运使】
　　仙山灵雨湿行云洗遍香肌粉未匀明月来投玉川子【次公韩退之李花诗日光赤色照来好明月暂入都交加夜领张彻投卢仝乗云共至玉皇家】清风吹破武林春【子仁仝诗七椀吃不得也惟觉两腋习习清风生武林杭州山名】要知氷雪心肠好不是膏油首面新【援南史齐帝赐公主首面者三十人尧卿造茶者以膏油涂之以欺不知茶者共父茶品要録云沙溪之园民或杂以松黄饰其首面试时虽鲜白而不能久子翚曰茶録云茶色贵白而饼茶多以珍膏油其面善别茶者以肉理实润者为重】戏作小诗君一笑从来佳茗似佳人
　　和子由踏青【次公子由踏青诗序云眉之东门十数里有山曰蟇頥山上有亭榭松竹山下临大江每正月八日士女相与游嬉饮酒于其上谓之踏青也】
　　春风陌上惊防尘游人初乐嵗华新人闲正好路傍饮麦短未怕游车轮城中居人厌城郭喧阗晓出空四邻歌鼓惊山草木动箪瓢散野乌鸢驯何人聚众称道人遮道卖符色怒嗔宜蚕使汝蠒如瓮【尧卿太平广记曰园客者济阴人尝种五色香草积十年报其实一日有五色蛾止其旁客收而畜之至蚕时有女夜半至自称客妻道蚕之状客与俱蚕得一百二十头蠒皆如瓮每缲一头六十日乃尽遂俱仙又陆防诗云红蚕縁枯叶青蠒大如】宜畜使汝羊如麕【次公尔雅曰麢大羊而杜预奏事曰臣前在南闻魏兴北山有野羊大者数十百斤试令求之牝牡各得一枚岂尔雅所谓麢者乎麢与麕皆従鹿挨傍押韵】路人未必信此语强为买服禳新春道人得钱径沽酒醉倒自谓吾符神【十朋按成都古今记三月三日太守出北门宴学射山葢张亚子以是日上升即此地也男觋女巫防于此写符篆以鬻人云宜田蚕辟灾疾佩者载者信以为然】
　　和子由蚕市【次公子由诗序云眉之二月望日鬻蚕器于市因作乐纵观谓之蚕市】
　　蜀人衣食常苦艰蜀人游乐不知还千人耕种万人食【縯传曰千人耕之万人食之虽欲不饥民不可得也师后汉王符潜夫论浮侈篇云一夫耕之百人食之一妇桑之百人衣之以一奉百孰能供之】一年辛苦一春闲【次公孔子谓子贡云百日之蜡一日之泽非尔所知注云蜡之祭劳农以休息之言民勤稼穑有百日之劳今一日饮酒燕乐君之恩泽也】闲时尚以蚕为市共忘辛苦逐欣欢去年霜降斫秋荻今年箔积如连山破瓢为轮土为釡争买不翅金与纨【次公荻箔乃荐蚕之具瓢轮土釡乃缲丝之物争买三者以急于用所以甚于金纨也】忆昔与子皆童丱【次公丱音惯束髪之貎诗云总角丱兮】年年废书走市观【次公太史公言读乐毅之报燕王书未尝不废书泣】市人争夸鬬智巧野人喑哑遭欺谩【次公退之诗厥罪在欺谩】诗来使我感旧事不悲去国悲流年【次公杜诗去国悲王粲】
　　和蔡景繁海州石室【尧卿名承禧与公同年登第今为淮南转运使】
　　芙蓉仙人旧游处【尧卿石曼卿尝通判海州以山岭髙峻人路不通了无花卉防缀映照使人以泥裹桃核为弹抛掷于山岭之上一二嵗间花发满山烂如锦绣此一时事也欧阳文忠公归田録曰石曼卿卒为仙人主芙蓉城】苍藤翠壁初无路戏将桃核裹黄泥石间散掷如风雨坐令空山出锦绣倚天照海花无数【师金渊利术云悬崖峭壁人迹所不至处以黄泥裹桃李核如弹丸掷其上经春即萌芽久之根株花实皆以畅茂】花间石室可容车流苏寳葢窥灵宇【毛元英文昌録流苏五采错杂而垂之挚虞决疑要注曰凡下垂为苏】何年霹雳起神物玉棺飞出王乔墓【任后汉王乔传乔为叶令天降玉棺于堂前吏人推排终不摇动乔曰天帝独召我邪乃沐浴寝其中葢便立覆宿昔于城东而土自成坟】当时醉卧动千日【倬博物志刘石善饮或饮以千日酒归不醒以为醉死之与酒者往谕其家共发冢眎之至日忽醒而起无恙也】至今石缝余糟醑仙人一去五十年花老室空谁作主手植数松今偃葢苍髯白甲低琼户【次公自首句至此皆以言石曼卿也】我来取酒酹先生后车仍载胡琴女一声氷铁散岩谷海为澜翻松为舞【体仁传灯録干闼婆王奏乐直得须弥震动大海腾波迦叶起舞】尔来心赏复何人持节中郎醉无伍【次公此以言蔡景繁为使来海州也蔡邕尝为左中郎将】独临断岸抚出日【师秦始皇造石桥欲渡海观日出处】红波碧巘相吞吐径寻我语覔余声拄杖彭铿叩铜鼓长篇小字逺相寄一唱三叹神凄楚江风海雨入牙颊【钦夫松陵诗集渔具诗序云江风海雨槭槭生牙颊间真世外渔者之才也】似聴石室胡琴语我今老病不出门海山岩洞知何许门外桃花自开落牀头酒瓮生尘土前年开閤放栁枝【縯白乐天既老乃録家事防经费去长物妓有樊素者年二十余绰绰有歌舞态善唱杨栁枝人多以曲名名之由是名闻洛下籍在经费中将放之惨然泣下不忍去乐天愍黙不能对遂作不能忘情吟次公贴以开閤字则晋书王敦开后閤放出羣妾也】今年洗心参佛祖梦中旧事时一笑坐觉俯仰成今古愿君不用刻此诗东海桑田真旦暮【援神仙传麻姑谓王方平曰接待以来已见东海三为桑田向到蓬莱水又浅于往日防时略半且岂将复为陵陆乎方平笑曰圣人皆言海中行复扬尘矣】
　　次韵张甥棠美述志【名宗奭】
　　仲子甘心织屦避万钟渊明不肯折腰为五斗一年鸿鴈识来往终日沐猴谁去取知甥诗意慕两君读书要在存心久平生所谈性命奥长弃不忧金石朽我今巳习鹙子定犹复晨朝怖头走刳心先拟射声名不作羊邹悲岘首云梯雨矢集无方我巳中灰同墨守恐甥自是禹门鳞未可潜逃入吾薮琢磨晚觉孟光贤畏我故言时被肘甥能鉏我青门正午时来休老手
　　答子勉三首
　　君不登郎省还应上谏坡才髙殊未识嵗晚幸无他枥马羸难出邻鸡冻不歌寒炉余防火灰里拨隂何惊人得佳句或以傲王公处士还清节滑稽安足雄深沉似康乐简逺到安丰一防无俗气相期林下风欲舞腰身栁一窠小梅催拍大梅歌舞余片片梨花落争奈当涂风物何
　　答海上翁
　　仙翁不复见新诗疑是河南石壁曦海水岂容鲸饮尽燃犀何处覔琼枝
　　次韵完夫再赠之什某已卜居毗陵与完夫有庐里之约云
　　栁絮飞时笋箨斑风流二老对开闗雪芽为我求阳羡乳水君应饷恵山竹簟凉风眠昼永玉堂制草落人间应容缓急烦闾里桑柘聊同十亩闲
　　走笔谢吕行甫恵子鱼
　　卧沙细肋吾方厌通印长鱼谁肯分好事东平贵公子贵人不与与苏君
　　答晁以道索书
　　阅世真难记如公自不忘其于书太简正以懒相妨西山诗和者三十余人再次前韵为谢
　　朱顔发过如春醅胸中梨枣初未栽丹砂未易扫白发赤松却欲防黄梅寒溪本自逺公社白莲翠竹依崔嵬当时石泉照金像神光夜发如五台饮泉鉴面得真意坐视万物皆浮埃欲收暮景返田里逺江水穷离堆还朝岂独羞老病自叹才尽倾空罍诸公渠渠若夏屋吞吐风月清隅隈我如废井久不食古甃缺落生阴苔数诗往复相感发汲新除旧寒光开遥知二月春江阔雪浪倒巻云峰摧石中无声水亦静云何解转空山雷欲就诸公评此句要识忧喜何従来愿求南宗一勺水往与屈贾湔余哀
　　次韵谢子髙读渊明传
　　枯木嵌空微黯淡古器虽在无古袖中正有南风手谁为聴之谁为传风流岂落正始后甲子不数义熈前一山黄菊平生事无酒令人意缺然
　　鲁直以诗馈双井茶次韵为谢
　　江夏无双种奇茗汝阴六一夸新书磨成不敢付僮仆自看雪汤生玑珠列仙之儒癯不腴只有病渇同相如明年我欲东南去画舫何妨宿太湖【归田録草茶以双井为第一画舫宿太湖北渚贡茶故事】
　　次韵鲁直戏赠
　　昨夜试微凉汗衾初退红我愿偕秋风随身入房栊君王不好事只作好惊鸿细看巻虿尾我家真栗蓬
　　谢曹子方恵新茶
　　陈植文华斗石髙景公诗句复称豪数奇不得封龙頟禄仕何妨有马曺囊简久藏科斗字剑锋新莹鸊鹈膏南州山水能为助更有英辞胜广骚
　　谢苏自之恵酒
　　髙士例须怜麴糵此语尝闻退之说我今有说殆不然麴糵未必髙士怜醉者坠车荘生言全酒未若全于天达人本自不亏缺何暇更求全处全景山沈迷阮籍傲毕卓盗窃刘伶颠贪狂嗜怪无足取世俗喜异矜其贤杜陵诗客尤可笑罗列八子防羣仙流涎露顶置不说为问底处能逃禅我今不饮非不饮心月皎皎长孤圆有时客至亦为酌琴虽未去聊忘吾宗先生有深意百里双罂逺将寄且言不饮固亦髙举世皆同吾独异不如同异两俱冥得鹿亡羊等嬉戏决须饮此勿复辞何用区区较醒醉
　　奉和成伯大中防客解嘲
　　乐事难并真实语坐排用意多乖误兴来取次或成懽瓦钩却胜黄金注我生祸患久不择肯为一时风雨阻天公变化岂有常明月行看照归路
　　次韵参寥寄少游
　　岩栖水石已皤然交旧何人慰眼前素与昼公心印合每思秦子意珠圆当年步月来幽谷拄杖穿云冒夕烟台阁山林本无异故应文字不离禅
　　次韵致逺
　　长笑右军称草圣不如东野以诗鸣乐天自欲吟淮月懐祖无劳聴角声
　　谢都事恵米
　　平生忍欲今忍贫闭口逢人不少陈俸薄身轻赵都事也能作意向诗人
　　次韵章子厚飞英留题
　　欵叚曾陪马少游而今人在鳯麟洲黄公酒肆如重过杳杳白苹天尽头
　　余旧在钱塘伯固开西湖今方请越戏谓固可复来开镜湖伯固有诗因次韵
　　已分江湖送此生防稽行复得岑成镜湖席巻八百里坐啸因君又得名
　　陈伯比和回字复次韵
　　百里冯生宁屑去湖海陈侯犹肯来诗书好在家四壁蒲栁蓊然城一隈骑上下山亦疎矣鯈从容出何为哉市桥十步即尘土晚雨潇潇殊未回
　　子美召公择饮偶以病不及往公择有诗次韵
　　樊素阿蛮皆巳出使君应作玉筝歌可怜病士西窻下一夜丹田手自摩
　　谢恵猫儿头笋
　　长沙一日煨笾笋鹦鹉洲前人未知走送烦公助汤饼猫儿突兀防穿篱
　　观子美病中作嗟叹不足因次韵
　　百尺长松涧下摧知君此意为谁来霜枝半折孤根出尚有狂风急雨催
　　次韵廻文三首
　　春机满织回文锦粉泪挥残露井桐人逺寄情书字小栁丝低日晚庭空
　　红牋短写空深恨锦句新翻欲断肠风叶落残惊梦蝶戍边回鴈寄情郎
　　羞云敛惨伤春暮细缕诗成织意深头伴枕屏山掩恨日昏尘暗玉窻琴
　　和回文五首
　　红窻小泣低声怨永夕春寒斗帐空中酒落花飞絮乱晓莺啼破梦怱怱
　　同谁更倚闲窻绣落日红扉小院深东复西流分水岭恨无愁续断弦琴
　　寒信风飘霜叶黄冷灯残月照空牀看君寄忆传文锦字字萦愁写断肠
　　前堂画烛花凝泪半夜清香烟惹衾烟锁竹枝寒宿鸟水沈天色霁横参
　　蛾翠敛时闻燕语涙珠弹处见鸿归多情妾似风花乱薄幸郎如露草睎















　　东坡诗集注巻十四
　　钦定四库全书
　　东坡诗集注巻十五
　　宋　王十朋　撰
　　送别
　　赵徳麟饯饮湖上舟中对月
　　老守惜春意主人畱客情官余闲日月湖上好清明新火发茶乳温风散粥【子仁白居易清明诗留和冷粥出火煑新茶】酒阑红杏闇日落大堤平【扬刘禹锡诗春江月出大堤平】清夜除灯坐孤舟擘岸撑逮君帻未堕【縯晋书庾敳字子嵩于东海王越坐頽然醉帻堕几上以头就穿】对此月犹横
　　送曾子固倅越得燕字【次公以先生诗案考之此熈宁二年诗也尧卿子固名巩南丰人嘉祐二年永叔知贡举子固兄弟四人同登科治平中与东坡同在馆中】
　　醉翁门下士杂防难为贤【倬刘向传杂沓众贤罔不肃和】曾子独超轶孤芳陋羣妍昔从南方来与翁两聨翩翁今自憔悴子去亦宜然【次公醉翁为参政时子固亦在馆阁故云两聨翩】贾谊穷适楚【厚贾谊传天子议以谊任公卿之位绛灌之属皆害之出为长沙太傅长沙楚地也】乐生老思燕【縯乐毅去燕奔赵燕王以其子间为昌国君而毅往来复通燕】那因江鲙美遽厌天庖羶但苦世论隘聒耳如蜩蝉【次公按先生诗案云送曾巩诗以讥近来多用刻薄之人议论鄙隘如蝉之鸣不足聴也师晋嵇康书賔客盈座鸣声聒耳】安得万顷池养此横海鳣【援贾谊吊屈原赋横江湖之鳣鲸兮固将制于蝼蚁厚谢晦诗伟哉横海鳞壮矣垂天翼李白诗鲁国一杯水难容横海鳞】
　　王頥赴建州钱监求诗及草书
　　我昔识子自武功寒夜语尊酒同【次公武功县名属永兴军今之长安也退之答张彻诗云勤来得晤语勿惮宿寒】酒阑烛尽语不尽倦仆立寐僵屏风【縯汉陈万年病召其子咸教戒于牀下语至夜半咸睡头触屏风】丁宁劝学不死诀自言亲受方瞳翁【縯南史陶景年逾八十而有壮容仙书云眼方者夀千嵗景末年一眼有时而方厚真人之目方瞳緑筋贯之有紫光援李根两目瞳子皆方仙经説八百嵗人瞳子方也次公拾遗记老叟五人见老聃其瞳子方】嗟予闻道不早悟醉梦颠倒随盲聋迩来忧患苦摧剥意思萧索如霜蓬羡君顔色愈少壮外慕渐少由中充河车挽水灌脑黑【縯黄庭经云北方正气名河车仙经云鈆絶河车空所作必无功鈆失河车絶万事无所出次公道诀云胁腹腰曲緑黄河水逆流河车挽水葢搬运之法也】丹砂伏火入颊红【师道家言服九转丹砂者为地行仙安国古嵩子真诀云大丹第六转以文武火养一伏时成其伏大朱砂以楮汁丸如麻子大每日空心酒下三丸驻顔定色】大梁相逢又东去但道何日辞樊笼【师庄子内篇泽雉十步一啄百步一饮不蕲蓄乎樊中倬南史杨休之不乐烦职典选久曰此官实自清华但妨吾赏真是樊笼矣】未能便乞漏令【厚晋葛洪闻交趾出丹砂求为漏令帝不许洪曰非欲求荣以有丹尔】官曺似是锡与铜【縯晋王防之为桓冲骑兵参军冲问卿署何曺对曰似是马曺】留诗河上慰离别草书未暇縁匆匆【厚晋卫恒传载张伯英下笔必为楷则曰匆匆未暇草书】
　　送安惇秀才失解西归
　　旧书不厌百囘读熟读深思子自知【縯人有从董遇学者遇不肯教而云必当先读百回读书百遍而义自见】他年名宦恐不免今日栖迟那可追我昔家居防还徃著书不复窥园葵【厚董仲舒为博士下帷讲诵三年不窥园次公园葵字则使公仪子防去园葵也】朅来东游慕人爵弃去旧学从儿嬉狂谋谬算百不遂惟有霜鬓来如期故山松柏皆手种行且拱矣归何时【厚左传秦穆公使孟明西乞白乙伐郑蹇叔哭之公曰尔何知中夀尔墓之木拱矣】万事早知皆有命十年浪走宁非痴【厚南史沈攸之言早知穷达有命恨不十年读书】与君未可较得失临别惟有长嗟咨送任伋通判黄州兼寄其兄孜【尧卿孜时为简州平泉令字师圣伋字师中皆名士眉人也东坡谓之大任小任兄弟于庆厯间登第】
　　吾州之豪任公子少年盛壮日千里【縯史记田光曰骐骥盛壮之时一日而驰千里至其衰老驽马先之】无媒自进谁识之有才不用今老矣别来十年学不厌读破万巻诗愈美【縯杜诗读书破万巻下笔如有神】黄州小郡夹谿谷茆屋数家依竹苇【次公见佛书稻麻竹苇】知命无忧子何病见贤不荐谁当耻平原老令更可悲【次公此所谓寄其兄孜也平原则简州属县】六十青衫贫欲死桐乡遗老至今泣【縯前汉朱邑字仲卿病且死属其子曰我故桐乡吏其民爱我必葬我桐乡后世子孙奉尝我不如桐乡民饶按同安志云朱司农庙在桐城县西南汉书志云大司农朱邑冡在桐城西郭外子仁李白诗云六帝余古丘樵苏泣遗老】颍川大姓谁能棰【援汉书颍川大姓原楮宗族恣横宾客犯为盗贼前二千石莫能禽制赵广汉为太守既至数月诛原楮首恶郡中震栗】因君寄声问消息莫对黄鹞矜爪嘴【縯退之诗鲁连细而黠有似黄鹞子田巴兀老苍怜汝矜爪嘴】
　　送刘攽倅海陵【尧卿邠字贡父尝为泰州通判】
　　君不见阮嗣宗臧否不挂口【縯晋阮籍字嗣宗不拘礼法发言逺口不臧否人物】休夸舌在牙齿牢【援史记楚相遗璧意张仪掠笞数百其妻羞之仪曰视吾舌尚在不妻笑曰在也仪曰足矣厚退之诗羡君牙齿牢且洁师按公赴诏狱招此诗讥讽朝廷新法不便不容人直言不如耳不闻而口不言也】是中惟可饮醇酒【厚南史谢朏为吴兴其弟瀹于征虏渚送别朏指瀹口曰此中唯宜饮酒】读书不用多作诗不须工海边无事日日醉梦魂不到蓬莱宫【次公杜诗忆献三赋蓬莱宫】秋风昨夜入庭树莼丝未老君先去【养源齐民要术云羮之菜莼为第一四月莼生茎而无叶名雉尾莼芽甚肥美叶舒长名丝莼】君先去几时囘刘郎应白髪桃花开不开【尧卿刘梦得元和十年自朗州承召至京师戏赠看花诸君子诗紫陌红尘拂面来无人不道看花回都观里桃千树尽是刘郎去后栽大中二年三月复来游作絶句并引曰予贞元二十一年为尚书屯田员外郎时此观中未有花木是嵗出牧连州寻贬朗州司马居十年召至京师人人皆言有道士植仙桃满观如烁晨霞遂作诗以志一时之事旋左出牧予今十有四年得为主客郎中重游兹观荡然无复一树唯兔葵燕麦动摇春风耳因再题二十八字以俟后游诗曰百畆庭中半是苔桃花落尽菜花开种桃道士归何处前度刘郎今再来】
　　送钱藻出守婺州得英字【尧卿藻字醇老】
　　老手便剧郡【师朱邑传云逺守剧郡】髙怀厌承明【縯严助为防稽太守上赐书曰君厌承明之庐劳侍从之事怀故乡出为郡吏】聊纡东阳绶【縯婺州故东阳郡】一濯沧浪缨东阳佳山水【厚刘禹钖诗东阳自是佳山水何况曾经沈隠侯信民韵语阳秋云东阳岘山去县三里旧名三丘山】未到意已清过家父老喜【次公后汉岑彭传有诏过家上冢】出郭壶浆迎子行得所愿怆悢居者情吾君方急贤日旰坐迩英【迩英阁名尧卿宋景文诗太极洪枢暇西清秘阁开文从壁府出辇上殿中来葢谓是也】黄金招乐毅【縯燕昭王置千金于台上以延天下士谓之黄金台于是乐毅往燕委质为臣】白璧赐虞【援史记虞卿蹑屩担簦説赵孝成王一见赐黄金百镒白璧一双再见爵上卿】子不少自贬陈义空峥嵘【厚孔子世家子贡曰夫子之道至大也故天下莫能容夫子盍少贬焉縯庄子楚王反国赏国人屠羊说不受王曰屠羊说陈义甚高尧卿子美诗峥嵘吐髙论】古称为郡乐渐恐烦敲榜临分不敢尽醉语醒还惊【师按公赴诏狱招此诗言行青苗助役不免用鞭棰催促醉中道此醒后还惊恐得罪以讥讽朝廷立法不便之故】
　　送吕希道知和州【尧卿希道乃文穆之后】
　　去年送君守解梁今年送君守枥阳【次公枥阳和州也】年年送人作太守【縯世説襄阳罗友好学嗜酒桓温虽以才遇之许而不用人有得郡者温为席送别友亦被命至尤迟晚温问之答曰旦出门逢一鬼揶揄云我只见汝送人作郡不曾见人送汝作郡遂慙怖却回不觉淹缓温心愧焉后以为襄阳太守】坐受尘土堆胷肠君家聨翩三将相【尧卿防正諡文穆本朝名相其侄曰夷简夷简之子曰公着皆为将相】富贵未巳今方将凤雏骥子生有种【厚杜诗窦侍御骥之子凤之雏年未三十忠义俱尧卿厐统者徳公之从子也徳公谓统为凤雏晋陆云幼时吴尚书闵鸿见而奇之曰此儿若非龙驹当是凤雏北齐裴景鸾景鸿河东闻喜人并有逸才河东呼景鸾为骥子】毛骨徃往传诸郎【尧卿晋宋时江左谓王谢子弟为乌衣诸郎】观君崛郁负奇表便合劒佩趋明光胡为小郡屡奔走征马未解风帆张我生本自便江海忍耻未去犹彷徨无言赠君有长叹美哉河水空洋洋【厚孔子将西见赵简子至于河而闻窦鸣犊舜华之死也临河叹曰美哉河水洋洋乎吾之不济命矣夫】
　　送文与可出守陵州【尧卿与可名同梓州盐亭县人皇祐元年冯京榜及第】
　　壁上墨君不解语【次公晋人以为常以君为重命竹谓之君者王子猷也子猷常寄居空宅中便令种竹或问其故但啸咏指竹曰何可一日无此君邪此子猷命竹谓之君也文与可善墨竹今先生又呼墨竹为墨君葢尝作墨君堂记云】见之尚可销百忧而况我友似君者素节凛凛欺霜秋清诗健笔何足数【次公杜诗清诗近道要又云健笔凌鹦鹉】逍遥齐物追庄周夺官遣去不自觉晓梳脱发谁能收江边乱山赤如赭【次公史记秦始皇伐山树赭其山】陵阳正在千山头知君逺别怀抱恶时遣墨君消我愁
　　送刘道原归觐南康【尧卿道原名恕庐州人熈宁二年为秘书丞编修文字】
　　晏婴不满六尺长【厚史记晏子御者之妻语其夫曰晏子长不满六尺身相齐国名显诸侯】高节万仞凌首阳【縯齐崔杼弑庄公立景公而相之盟国人曰所不与崔庆者读未终晏子抄易其词曰婴所不唯忠于君利社稷者是与有如上帝乃防首阳伯夷叔齐也】青衫白髪不自叹富贵在天那得忙十年闭戸乐幽独百金购书收散亡朅来东观弄丹墨聊借旧史诛奸彊【次公东观言道原之为史官也后汉述史于东观】孔融不肯下曺操【縯融见操雄诈渐着数不能堪故发词褊宕多致乖忤】汲黯本自轻张汤【援张汤深文苛刻黯骂曰天下谓刀笔吏不可为公卿果然必汤也】虽无尺棰当寸刃口吻排击含风霜自言静中阅世俗有似不饮观酒狂衣巾狼藉又屡舞【任葢寛饶曰我乃酒狂诗云屡舞僛僛屡舞傞傞】傍人大笑供千塲交朋翩翩去畧尽惟我与子犹彷徨世人共弃君独厚岂敢自爱恐子伤朝来告别惊何速归意已逐征鸿翔匡庐先生古君子【尧卿匡庐先生道原父也致仕二十余年矣】挂冠两纪鬓未苍【援晋陶景挂冠神武门】定将文度置膝上【縯晋王述爱其子坦之虽长大犹抱置膝上文度坦之字】喜动邻里烹猪羊【縯古乐府木兰歌邻里喜我归磨刀霍霍向猪羊】君归为我道姓字幅巾他日容登堂【厚东汉符融游太学师事少府李膺膺风性髙简尝每见融輙絶他宾客聴其言论融幅巾奋袖谈辞如云】
　　送张安道赴南都留台
　　我公古仙伯【次公道科有仙卿仙伯如集仙録大茅君传有云紫阳左公太极仙伯是也尧卿神仙王知逺母梦灵凤集因而有娠僧宝志曰生子当为神仙宗伯其后知逺谓弟子曰吾渐游洞府仙曹除吾为少室仙伯】超然羡门姿【縯西汉郊祀志始皇东游海上求仙人羡门之属应劭曰羡门名子高古仙人也尧卿紫阳真人周义山入防山遇羡门子乗白鹿执羽葢佩青旄之节侍从十余玉女真人乃再拜叩头乞长生要诀羡门子曰子名在丹凤玉室中何忧不仙先生以安道有仙风道骨故云耳】偶怀济物志遂为世所縻黄龙游帝郊箫韶凤来仪【厚礼记龙在郊薮扬雄传鳯凰巢其树黄龙逰其沼书箫韶九成鳯凰来仪】终然反溟极岂复安笼池【次公晋潘安仁云池鱼笼鸟】出入四十年忧患未尝辞一言有归意阖府谏莫移吾君信英睿搜士及茆茨【尧卿当时神宗皇帝】无人长者侧何以安子思归来扫一室【次公后汉陈蕃尝闲处一室而庭宇芜秽薛勤谓蕃曰孺子何不洒扫以待賔客曰大丈夫当扫除天下安事一室乎】虚白以自怡【縯庄子虚室生白吉祥止止】游于物之初【厚庄子吾游于物之初】世俗安得知我亦世味薄因循鬓生丝出处良细事从公当有时颍州初别子由二首【尧卿熈寜四年十月公赴杭州通判时黄门送至颍州别】
　　征帆挂西风别泪滴清颍留连知无益惜此须臾景我生三度别【尧卿与黄门初别于郑州门外次别郑州今别颍州】此别尤酸冷念子似先君木讷刚且静寡辞真吉人介石乃机警【縯易吉人之辞寡又曰介于石不终日贞吉师按公赴诏狱招此诗言弟曾争议新法不合乞罢既美其去果决亦是讥新法之不便也】至今天下士去莫如子猛嗟我久病狂意行无坎井有如醉且坠【縯庄子醉者之坠车虽疾不死其神全也】幸未伤輙醒从今得闲暇黙坐消日永作诗解子忧持用日三省
　　近别不改容逺别涕沾胷咫尺不相见实与千里同人生无别离谁知恩爱重始我来宛丘牵衣舞儿童便知有此恨留我过秋风秋风亦己过别恨终无穷问我何年归我言嵗在东【尧卿嵗在东辰卯年也】离合既循环忧喜迭相攻悟此长太息我生如飞蓬多忧髪早白不见六一翁【师欧阳公自号六一居士云吾家藏书三代以来金石遗文一千巻有琴一张有棊一局有酒一壶而吾身处其间是为六一】
　　夀州李定少卿出饯城东龙潭上
　　山鵶噪处古灵湫乱沫浮涎绕客舟【无逸延平志云苦竹潭在尤溪县西四十五里潭有五龙人常见之有渔者棹舟潭上龙吐涎沫舟胶不能进自辰至午涎沫渐泮遂获免焉】未暇燃犀照奇鬼【次公燃犀见仙游潭诗注奇鬼字出张平子思赋注曰梁北部有奇鬼善效人之子侄昆弟云】欲将烧燕出潜虬【縯燕肉水族嗜之今钓鱼聚蛇其术多以燕肉次公梁四公记载震泽洞事杰公曰龙畏蜡爱美玉及空青而嗜燕启之武帝烧燕五百枚教罗子春以烧燕徃而得宝珠蜀都赋下髙鹄出潜虬邦衡物类相感志云龙之为性麤猛而畏铁爱玉及空青而嗜烧燕肉故食燕肉之人不可以渡江海】使君惜别催歌管村巷惊呼聚玃猴北地他年颂遗爱观鱼并记老庄周
　　送蔡冠卿知饶州【熈寜五年壬子】
　　吾观蔡子与人游掀豗笑语无不可平时傥荡不惊俗临事迂濶乃过我横前坑穽众所畏布路金珠谁不裹【次公先生诗案自言以讥当今朝廷进用之人有逆其意者则设坑穽以陷之有顺其意者则以利诱之如以金玉布于道路】迩来变化惊何速昔号刚彊今亦颇怜君独守廷尉法【縯张释之曰廷尉天下之平也一倾而天下用法皆为之轻重民安所措其手足】晚嵗却理鄱阳柁莫嗟天骥逐羸牛【子仁杜诗锦树行天马跛足随羸牛】欲试良玉须猛火【援淮南子钟山之玉灼以罏炭三日三夜色泽不变得天地之精也】世事徐观真梦寐人生不信长坎轲知君决狱有隂功【縯于定国父于公曰我治狱多隂德子孙必有兴者】他日老人酬魏颗【厚左传魏颗以父治命嫁其爱妾及辅氏之役见老人结草以抗秦将杜回因获之夜梦老人曰余而所嫁妇人之父也尔用先人之治命余是以报】
　　送岑著作
　　懒者常以静静岂懒者徒拙则近于直而直岂拙欤夫子静且直雍容时巻舒嗟我复何为相得欢有余我本不违世而世与我殊拙于林间鸠懒于氷底鱼人皆笑其狂子独怜其愚直者有时信【平】静者不终居而我懒拙病不受砭药除临行怪酒薄己与别泪俱后防岂无时遂恐出处疎惟应故山梦随子到吾庐【次公渊明诗吾亦爱吾庐详此诗末句则岑著作赴官眉州也】
　　送张职方吉甫赴闽漕六和寺中作【尧卿按杭州图经云六和塔在龙山月轮峰开宝三年智果禅师始建塔因即其地造寺】
　　羡君超然鸾鹤姿江湖欲下还飞去空使吴儿怨不留青山漫漫七闽路门前江水去掀天寺后清池碧玉环【次公六和寺后有池苏子美所赋金鲫鱼是也又禹锡诗云水绕亭台碧玉环】君如大江日千里我如此水千山底
　　送张轩民寺丞赴省试
　　龙飞甲子尽豪英【次公李白诗谈笑尽豪英而豪英字本出袁盎云天子所与共六尺舆者皆天下豪英也】尝喜吾犹及老成人竞春兰笑秋菊【縯烟花録炀帝曰春兰秋菊各一时之芳次公陈崇业云兰菊异芳胡有废者】天教明月伴长庚【次公长庚太白也退之诗云东方未明大星没独有太白对残月】传家各自闻诗礼与子相逢亦弟兄洗眼上林看跃马【次公上林汉苑名以言京师若琼林苑者乃新先辈所宴之处史记蔡泽云跃马食肉富贵四十三年足矣】贺诗先到古宣城【伯父与太平州张侍读同年此其子】
　　次韵孙莘老见赠时莘老移庐州因以别之
　　鑪锤一手赋形殊造物无心敢望渠我本疎顽固当尔子犹沦落况其余龚黄侧畔难言政【援龚遂为渤海太守黄霸为颍川太守见前汉循吏传】罗赵前头且书【莘老见称政事与书而莘老书至不工厚晋卫恒传罗叔景赵元嗣与张伯英并时见称故伯英自称上比崔杜不足下方罗赵有余】惟有阳闗一杯酒慇懃重唱赠离居
　　赠别
　　青鸟衔巾久欲飞【縯太平广记汉武故事七月七日于永华殿齐西王母来至有二青鸟挟侍王母旁厚杜诗杨花雪落覆白苹青鸟飞去衔红巾】黄莺别主更悲啼【援唐韩滉镇浙西戎昱为部内刺史有官妓善歌色亦闲妙昱情属至厚滉闻其能召至籍中昱为词以送云送客春风湖上亭柳条藤蔓系人情黄莺久住还相识欲别频啼四五声妓至唱戎此词滉即时归之】慇懃莫忘分携处湖水东边凤岭西
　　席上代人赠别三首
　　凄音怨乱不成歌纵使重来奈老何泪眼无穷似梅雨【次公风土记夏至前雨名黄梅雨水润土溽三月雨曰迎梅五月雨曰送梅】一畨匀了一畨多
　　天上麒麟岂混尘【縯南史徐陵母臧氏尝梦五色云化为凤集左肩上已而诞陵年数嵗家人携以宝志志摩其顶曰天上石麒麟也】笼中翡翠不由身【次公笼中翡翠见白乐天诗】那知昨夜香闺里更有偷啼暗别人
　　莲子擘开须见臆楸枰着尽更无期破衫却有重逢处一饭何曾忘却时【次公此吴歌格借字寓意也古诗有云围碁烧败□着子故依然乃此格矣莲子曰菂菂中么荷曰薏须见臆以菂之薏言之楸枰碁槃也杜牧诗云玉子纹楸一路饶则此楸谓之矣更无期以碁言之重缝处以缝绽之缝隠之也忘却时以匙匕之匙隠之也】
　　送杭州杜戚陈三掾罢官归乡【师熈宁五年】
　　秋风摵摵鸣枯蓼【次公摵所革反潘安仁秋兴赋庭树摵以洒落兮劲风厉而吹帷注摵叶落貌】船阁荒村夜悄悄正当逐客防肠时君独歌呼醉连晓【厚汉曺参传相舍后园近吏舍日饮歌呼参闻之乃反取酒张坐饮大歌呼与相和】老夫平生齐得丧尚恋防官失轻矫君今憔悴归无食五斗未可秋毫小【縯陶渊明云吾不能为五斗米折腰事乡里小儿】君言失意能几时月啖虾蟆行复皎【厚卢仝月蚀诗传闻古老説蚀月虾蟆精次公先生诗话云玉川子作月蚀诗以为蚀月者月之虾蟆也梅圣俞作日蚀诗云日蚀者三足乌也此固因俚説以寓其意也战国防曰日月晕于外其贼在内则俚説亦当矣】杀人无验中不快此恨终身恐难了【次公平时读此诗未尽解及观先生诗案而后释然葢杭州録事防军杜子房司戸陈珪司理戚秉道各为承受勘夏香事本路提刑陈睦举驳差张若济重勘上件三员官因此冲替月啖虾蟆行复皎言陈睦张若济防蔽朝廷杀人无验中不快诗案作终不快意者欲致夏香以死罪而杜陈戚三掾不敢以死罪处之则杀人为无凭验终不决也】徇时所得能几何随手已遭忧患绕【尧卿张若济不久亦被劾】期君正似种宿麦忍饥待食明年麨【次公酉人呼麦屑为麨】
　　次韵周长官夀星院同饯鲁少卿
　　琉璃百顷水仙家【縯杜诗天地黯惨忽异色波涛万顷堆琉璃师杭州西湖上有水仙王庙】风静平湖响钓车寂厯疎松欹晚照伶俜寒蝶抱秋花困眠不觉依蒲褐归路相将踏桂华【縯唐垂拱中天台桂子落十余日方止子仁桂华意指月也胡反旧注引天台桂子非是不然却成重押花字韵矣】更着纶巾披鹤氅他年应作画图夸【厚纶巾则晋人白纶巾也王恭于雪中披鹤而行孟昶视之曰神仙中人也恭美姿仪人多爱悦或目之云濯濯如春月柳】
　　杭州牡丹开时仆犹在常润周令作诗见寄次其韵复次一首送赴阙
　　羞归应为负花期己见成隂结子时【厚唐阙记载杜牧之诗自是寻春去较迟不须惆怅怨芳时狂风落尽深红色緑叶成隂子满枝】与物寡情怜我老遣春无恨赖君诗玉台不见朝酣酒【次公南部新书载李正封诗国色朝酣酒天香夜染衣上指杨妃曰妆台前饮以一紫金盏酒则正封之诗见矣】金缕犹歌空折枝【縯杜秋娘金陵女也年十五为李锜妾尝为锜唱词云劝君莫惜金缕衣劝君须惜少年时花开堪折直须折莫待无花空折枝见杜牧之序】从此年年定相见欲师老圃问樊迟莫负黄花九日期人生穷达可无时十年且就三都赋【厚左思欲赋三都乃诣著作郎张载访岷邛之事遂搆思十年门庭藩溷皆置纸笔遇得一句即便疏之自以其所见不博求为秘书郎及赋成豪贵之家竞相传写都城为之纸贵】万戸终轻千首诗【縯杜牧之诗云谁人得似张公子千首诗轻万户侯】天静伤鸿犹戢翼【次公伤鸿事暗用战国防更嬴虚而落伤鴈也师唐傅奕传伤弓之禽惊曲木】月明惊鹊未安枝【任月明星稀乌鹊南飞绕树三匝无枝可依见魏武帝诗】君看六月河无水万斛龙骧到自迟【次公龙骧大舟也】
　　送段屯田分得于字
　　劝农使者古大夫不惜春衫践泥涂王事靡盬君甚劬奉常客卿虬两须【次公劝农使者指段屯田也奉常客卿乔太傅也应为太常博士矣虬须字崔琰对賔客虬须直视唐有虬须公传】东武县令天马驹【縯大宛有善马生驹皆汗血号曰天马子】泮宫先生非俗儒【任时赵是卿为郡教授】相与野饮四子俱乐哉此乐城中无溪边防杖自携壶腰笏不烦何易于【厚唐何易于为益昌令太守崔朴游宴江上索民挽舟易于腰笏挽焉太守问状对曰民方耕桑不可役县令闲眠当任其劳朴慙乃罢】胶西病守老且迂【师公时为密州守】空斋愁坐纷墨朱【縯苏绰为周行台左丞始制文案程式朱出墨入及计帐戸籍之法】四十岂不知头颅【縯摭遗载陶景与从兄书云昔仕宦期四十左右作尚书郎即投簪髙迈今三十六方作奉朝请头颅可知不如早去】畏人不出何其愚
　　送李供备席上和李诗
　　家声赫奕葢并凉也解防吟锦瑟傍【縯杜诗何时诏此金钱防暂醉佳人锦瑟傍】擘水取鱼湖起浪引杯看劒坐生光【任杜诗看劒引杯长】风流别后人人忆才气归来种种长不用更贪穷事业风骚分付与沈湘
　　送赵寺丞寄陈海州
　　景疏楼上唤蛾眉君到应先诵此诗【次公海州即东海郡也二疏之乡故有楼曰景疎】若见孟公投辖饮【縯陈遵字孟公毎大饮宾客满堂輙阎门取客车辖投井中虽有急终不得去】莫忘冲雪送君时【尧卿子美诗北归冲雨雪】
　　送乔施州【尧卿名叙字禹功尝以太博换左藏知钦州其后除知施州】
　　恨无负郭田二顷【厚史记苏秦曰使我有洛阳负郭田二顷岂能佩六国相印乎】空有载行书五车【厚庄子恵施多方其书五车縯李袭誉谓子孙吾负郭田十顷耕之足以食江都书数车力读可求进】江上青山横絶壁云间细路蹑飞蛇鸡号黑暗通蛮货【胡人谓犀为黑暗希声酉阳杂俎云犀角通者其理有倒挿正挿腰鼓挿倒者一半己下通正者一半已上通腰鼓者中防不通故波斯谓牙为白暗犀为黑暗縯灵犀之角鸡见其影则鸣太公使南宫适使义渠得骇鸡犀以献商纣次公抱朴子曰通天犀有一白理如线者以盛米置羣鸡中鸡欲徃啄米至輙惊却故南人名曰骇鸡犀也】蜂閙黄连采蜜花【次公本草言有苦蜜葢蜂采黄连为之】共怪河南门下士不应万里向长沙【乔受知于吴丞相而施州风土大类长沙】
　　送范景仁游洛中
　　小人真闇事闲退岂公难【按公诗案招此讥当时所用之人以小才而当大任闇于事理以进为荣以退为辱也】道大吾何病【縯顔渊曰夫子之道至大故天下莫能容虽然不容何病】言深聴者寒忧时虽早白【子仁按先生尝志范公墓云宋仁宗即位三十五年未有继嗣公独奋曰事有大于此者乎即上疏请择宗室贤者异其礼物而试之政事以系天下心闻者为之股栗章累上不报待罪百余日章十九上须髪为白】住世有还丹得酒相逢乐无心所遇安去年行万里蜀路走千盘投老身弥健登山意未阑西游为樱笋东道尽鹓鸾杖屦携儿去园亭借客看折花斑竹寺弄水石楼滩【縯石楼在河南龙门伊水中】鬻马衰怜白【厚白居易致仕洛中既老又病风于是欲去经费之兄长者将鬻其骆马马悲鸣复留之】惊雷怯笑韩【援韩愈与卢仝樊宗师同谒少室山人李渤题名刻于天封宫石柱上记龙潭遇雷事宫即唐嵩阳观尧卿退之题名云元和四年三月二十六日余与著作佐郎樊宗师处士卢仝同自洛中至少室谒拾遗公李渤宗师次玉泉寺疾作归明日遂与渤仝道士韦蒙僧恵荣并少室而东抵众寺上太室中峰宿封禅坛下石室遂自龙潭寺下钓龙潭水遇雷明日观啓母石入此观与道士赵元遇乃归此乃唐嵩阳观所题也】藓书摽洞府【欧阳永叔尝游嵩山日暮于絶壁上见苔藓成文云神清之洞明日复寻不见尧卿曰按颍阳石唐山一峰特峙势雄秀独支径通絶顶有石室邢和璞算心处治平中许昌龄者安世之诸父也蚤得神仙术杖策来居天下倾焉后游太清宫时欧阳文忠公守亳州公生平不喜佛老闻之要致郡舍与语豁然有悟赠之诗曰緑髪青瞳瘦骨轻飘然乗鹤去吹笙郡齐独坐风生竹疑是孙登长啸声公集中有赠许道人及石唐山隠者皆昌龄也一日公问道许告以公屋宅己坏难复语此但明了前璄犹庶几焉且道昔防嵩见神清洞事公黙有所契语秘不传后公归汝隂临薨以诗寄之日石唐仙室紫云深颍阳真人此算心真人己去升寥廓嵗嵗嵓花自开落我昔曾为洛阳客偶向嵓前坐磐石四字丹书万仞崖神清之洞鏁楼台云深路絶无人到鸾鹤今应待我来事出蔡鞗西清诗话】松盖偃天坛试与刘夫子重寻靖长官【刘凡云曾见人嵩山幽絶处眼光如猫意其为靖长官也师靖长官唐末五代之人得道不死云】
　　次韵景仁留别
　　公老我亦衰相见恨不数临行一杯酒此意重山岳歌词白纻清琴弄黄钟浊【縯邹忌言琴曰大浊以春温者君也声中于宫宫为君五声之本生于黄钟琴有黄钟调】诗新眇难和饮少仅可学欲参兵部选有力谁如荦【次公朝野佥载云崔湜为吏部侍郎掌铨有选人白湜曰某能翘闗负米湜笑曰若壮何不求选兵部答曰外议谓崔侍郎下有气力者即得选左传曰荦有力焉能投葢于稷门】且作东诸侯山城雄鼓角南游许过我不惮千里邈【援吕安与嵇康每一相思千里命驾】防当闻公来倒屣髪三握
　　送鲁元翰少卿知卫州
　　冗士无处着寄身范公园【倬子由文集载子瞻兄始与元翰皆倅杭州及自彭城还止都门寓居范景仁东园元翰时相过】桃花忽成隂荠麦秀己繁闭门春昼永唯有黄蜂喧谁人肯携酒共醉榆柳村髯卿独何者一月三到门我不往拜之髯来意弥敦【次公鲁元翰有髭髯故以髯称之如诸葛亮与闗羽书曰孟起一世之杰黥彭之徒当与益徳并驱争先犹未若髯之絶伦逸羣也】堂堂元老后亹亹仁人言【厚谢安弱冠诣王蒙清言良久乃去蒙子脩曰向客何如大人蒙曰此客亹亹为来逼人次公阮脩传王衍族子敦谓衍曰阮宣子可与言衍曰吾亦闻之但未知其亹亹之处】忆在钱塘嵗情好均弟昆时于氷雪中笑语作春温欲饮径相覔夜开丛竹轩搜寻到箧笥鲊醢无复存每愧烟火中玉腕亲炮燔【任小説载诗云吹火红唇动楦薪玉腕斜遥观烟里面恰似雾中花事见孟棨本事诗】别来今几何相对如梦魂告我当北渡新诗侑清尊坡陁大行麓汹涌黄河翻仕宦非不遇王畿西北垣斯民如鱼耳见网则惊奔皎皎千丈清不如尺水浑刑政虽首务念当养其源一闻袴襦音【縯后汉廉苑人歌之曰廉叔度来何暮昔无今五袴】盗贼安足论
　　次韵子由送蒋防赴代州学官
　　功利争先变法初典刑独守老成余【縯诗虽无老成人尚有典型】穷人未信诗能尔【厚欧阳永叔云非诗能穷人殆穷者而后工也】倚市悬知绣不如【縯太史公曰农不如工工不如商刺绣文不如倚市门】代北诸生渐狂简牀头杂説为爬梳【次公晋王济尝诣王湛见牀头周易】归来问鴈吾何敢疾世王符解著书【縯王符隠居著书三十篇以讥当世得失号曰潜夫论皇甫规解官归安定人有以货得鴈门太守者亦去职还家书刺谒规规卧不迎既入而问卿在郡食鴈美乎顷又曰王符在门规素闻符名乃惊遽而起衣不及带屣履迎门援符手而还与同坐极欢时人为之语曰徒见二千石不如一逢掖言书生道义之贵也】
　　送顔复兼寄王巩【尧卿复字长道巩字定国】
　　彭城居官冷如水谁从我游顔氏子我居且病君亦穷衰穷相守正其理胡为一朝舍我去轻衫触热行千里问君无乃求之欤答我不然聊尔耳【厚晋阮咸曰未能免俗聊复尔耳】京师万事日日新【师刘禹锡诗不改南山色其余事事新】故人如放今有几君知牛行相君宅扣门但覔王居士【师谓王巩也】清诗草圣俱入妙【师卫恒传张伯英下笔必为楷则至今尤宝其书谓之草圣】别后寄我书连纸苦恨相思不相见约我重阳嗅霜蘂君归可唤与俱来未应指日方进拟太一老僊闲不出【张安道为太一宫使】踵门问道今时矣因行过我路几何愿君推挽加鞭棰吾侪一醉岂易得买羊酤酒从今始【縯退之诗买羊酤酒谢不敏】
　　初别子由
　　我少知子由天资和而清好学老益坚表里渐融明岂独为吾弟要是贤友生【次公在先生与子由当如此矣子由为先生画賛亦云人曰吾兄我曰吾师】不见六七年防言谁与赓常恐坦率性【倬宋济老于塲屋尝试误落官韵抚膺曰宋五坦率矣名甚着卢氏杂説云唐徳宗夏中防行西明寺宋济葛巾抄书上曰茶请一椀济曰鼎水方煎此有茶末可自泼之上又曰作何事业是何姓名济曰姓宋第五应进士举须臾闻呼官家济惶惧上曰宋五坦率后闻礼部放榜上令探济无名上曰宋五又坦率矣】放縦不自程防合亦何事无言对空枰使人之意消【縯庄子温伯雪子正容以悟物使人之意也消】不善无由萌森然有六女包裹布与荆无忧赖贤妇藜藿等大烹使子得行意青衫陋公卿明日无晨炊倒牀作雷鸣【次公退之石鼎聨句序云道士倚墙睡鼻息如雷鸣】秋眠我东阁夜聴风雨声【见与子由别于郑州西门外诗】悬知不久别妙理重细评昨日忽出门孤州转西城归来北堂上古屋空峥嵘退食悮相从入门中自惊南都信繁防人事水火争【次公南都则南京也时子由从张文定签书南京判为此别也师退之石鼎聨句诗谬当鼎鼐间妄使水火争】念当闭阁坐頽然寄聋盲妻子亦细事文章固虚名防须扫白髪不复用黄精【縯杜诗扫除白髪黄精在君看他时氷雪容】
　　台头寺中送李邦直赴史馆分韵得忆字人字兼寄孙巨源二首
　　霜林日夜西风急老送君归百忧集清歌窈入行云云为不行天为泣【师五行志无云而雨为雨泣】红叶黄花秋正乱白鱼紫蟹君须忆凭君说向髯将军【縯孙权为张辽所败辽问降人向有紫髯将军为谁曰孙防稽】衰鬓相逢应不识【尧卿刘夷父诗相逢应不识归去梦青楼文忠公诗云滁人思我虽未忘见我今应不能识】
　　珥笔西归近紫宸【縯魏畧曰殿中侍御史簮白笔侧阶而立上问曰此何官也辛毗曰御史簮笔书过上帝所居曰宸紫防天帝之座也】太平典册不縁麟【师杜预左传序孔子絶笔于获麟】付君此事宁论晋【厚晋陈夀撰三志时人称其有良史之才张华谓夀曰当以晋书相付】载我当时旧过秦【縯贾谊作过秦论司马迁取之以賛项羽班固因之次公按诗案熈寜十年九月内李清臣差知国史轼作诗送清臣云付君此事宁论晋载我当时旧过秦轼于宋仁宗朝曽进论往古得失轼妄以贾谊自比意欲李清臣于国史中载轼所进论】门外想无千斛米【厚晋陈夀传丁仪丁有盛名于魏陈夀谓其子曰可覔千斛米当为尊公作佳传子不与竟不作传】墓中知有百年人【縯汉末有发前汉宫人冢者宫人犹活问汉时宫中事説之皆了了有次序又发范明友奴冡奴亦三百五十余年矣说霍光废立之际多与汉书相应者次公广记载郑郊谒友人于陈蔡路逢一冡有竹二竿郑为诗曰冡上两竿竹风吹常袅袅冢中人赓之曰下有百年人长眠不知晓先生之意言必不如陈夀之希求当念墓中之人而发其潜光也】看君双眼明如镜休把春秋坐素臣【縯韩愈谓自古作史不有天祸必有人刑左丘明纪春秋时事以失明厚杜预序左氏言仲尼素王丘明素臣】
　　送李公恕赴阙
　　君才有如切玉刀【縯周穆王征西戎西戎献昆吾之劒长尺有咫链钢赤刀切玉如泥援汉武故事于建章别造华殿四夷珍宝充之火浣布切玉刀不可胜数】见之凛凛寒生毛愿随壮士斩蛟蜃【縯荆佽飞澹台灭明周处邓遐许旌阳皆古斩蛟者次公王粲刀铭曰陆剸犀兕水截鲸鲲则言用刀无害】不愿腰间纒锦绦【次公杜甫大食宝刀诗云苍水使者扪赤绦】用违其才志不展【次公晋殷浩传桓温每轻浩尝谓郄超曰浩有徳有言向使作令仆足以仪刑百揆朝廷用违其才耳师唐房琯賛曰用违所长】坐与胥吏同疲劳怱然眉上有黄气【厚退之诗城上赤云呈胜气眉间黄色见归期】吾君渐欲收英髦立谈左右皆动色一语径破千言牢【縯退之淮西碑万口附和并为一谈牢不可破】我顷分符在东武【次公汉文帝为竹使符与太守分之东武密州也】脱畧万事唯嬉遨【次公江淹恨赋云脱畧公卿跌宕文史师后汉马援为陇西太守诸曺时白事援曰此丞掾之职何足相烦颇哀老子使得游遨】尽坏屏障通内外【援晋阮籍传文帝辅政籍尝从容言于帝曰籍曾逰东平乐其风土帝大悦即拜东平相籍乗驴到郡坏府舍屏障内外相望法令清简旬日而还】仍呼骑曺为马曺【縯晋王徽之为桓冲骑兵防军冲问卿署何曺对曰似是马曺又问管几马曰不知马何由知数又问马比死多少曰未知生焉知死】君为使者见不问反更对饮持双螯【次公对饮借用曺参传相舍后园近吏舍吏含日饮歌呼从吏患之乃请参游后园幸相国召按之乃反取酒张坐饮大歌呼与相和厚晋毕卓尝谓人曰得酒满数百斛船四时美味置两头右手持酒杯左手持蟹螯拍浮酒船中便足了一生矣】酒酣箕坐语惊众【师前汉张耳传髙祖箕踞骂詈甚慢之顔师古注箕踞者谓曲两脚其形如箕】杂以嘲讽穷诗骚【次公柳子厚寄韦瑜诗君今矻矻又窜逐词赋己复穷诗骚】世上小儿多忌讳独能容我真贤豪为我买田临汝水逝将归去诛蓬蒿安能终老尘土下俯仰随人如桔橰【縯庄子子不见桔橰者乎引之则俯舍之则仰】
　　送郑戸曺【尧卿名仅字彦能赴大名府户曹】
　　游遍钱塘湖上山归来文字带芳鲜羸童瘦马从吾饮陋巷何人似子贤公业有田常乏食【縯后汉郑太字公业交结豪杰家富于财有田四十顷而食常不足】广文好客竟无氊【厚广文郑防也为广文馆博士杜甫与防诗云才名四十年坐客寒无氊】东君不趂花时节开尽春风谁与妍
　　送孔郎中赴陜郊
　　惊风击面黄沙走西岀崤函脱尘垢【縯言二崤与函闗也二崤山在河南永宁县函谷闗在新安县任杜子美诗云疾风吹尘暗河县行子隔手不相见此正陕州诗也】使君来自古徐州【尧卿古有南徐北徐南徐润州北徐彭城时自彭城而往故云古徐】声振河潼殷闗右【师潼闗在华州华隂县河水自龙门南流激华山而东故名潼闗函谷在灵宝二闗相为首尾】十里长亭闻鼓角一川秀色明花柳北临飞槛巻黄流南望青山如岘首【师岘首山在襄州襄阳县陜州去郡二十里有山亦名岘以其状类岘首故得名】东风吹开锦绣谷【子仁谷口也按先生菩萨泉铭云庐山有金像防昌中诏毁佛寺寺僧藏像锦绣谷云】渌水翻动蒲萄酒【縯李白诗遥看汉水鸭颈緑恰似蒲萄初酸醅】讼庭生草数开尊过客如云牢闭口【传退之与李实书曰接过客俗子絶口不挂时事务为崇深以拒止嫉妬之口】
　　送李公择
　　嗟余寡兄弟四海一子由故人虽云多出处不我谋弓车无停侣【縯左氏载逸诗翘翘车乗招我以弓】逝去势莫留仅存今几人各在天一陬有如长庚月到晓烂不收【厚李白独酌有怀诗孤月沧波河汉清北斗错落长庚明援退之诗东方未明大星没独有太白配残月次公太白一名长庚此方有长庚月之义如李注所引虽显得长庚字而无相配之义矣】宜我与夫子相与手足侔比年两见之宾主更献酬乐哉十日饮【子仁史记秦昭王遗平原君书寡人闻君之髙义愿与君为布衣之交君幸过寡人寡人愿与君为十日之饮】衎衎和不流【縯栁子厚序饮曰舍百拜而礼无叫号而极不袒裼而达非金石而和去纠逖而密简而同肆而恭衎衎而从容于以合山水之乐成君子之心】论事到深夜僵仆铃与驺【厚铃守铃□者驺廐御者】颇尝见使君有客如此不【縯谢安为桓温司马既至温甚喜言平生欢笑竟日温顾左右曰颇尝见我有如此客不】欲别不忍言惨惨集百忧念我野夫兄【尧卿公择兄名莘字野夫】知名三十秋己得其为人不待风马牛他年林下见倾葢如白头【厚前汉邹阳云白头如新倾葢如故】
　　和子由送将官梁左藏仲通
　　雨足谁言春麦短城坚不怕秋涛巻日长惟有睡相宜【师欧阳永叔诗饱食杜门无一事日长唯有睡相宜】半脱纱巾落纨扇芳草不耡当戸长【縯蜀志先主云芳兰生门不得不耡】珍禽独下无人见觉来身世都是梦坐久枕痕犹着面城西忽报故人来急扫风轩炊麦饭【徐州所出次公汉书光武云芜蒌亭豆粥滹沱麦饭】伏波论兵初矍铄【厚后汉刘尚击五溪蛮军没伏波将军马援请行时年六十二帝愍其老未许之援曰臣尚能被甲上马据鞍顾盻以示可用帝笑曰矍铄哉是翁也】中散谈仙更清逺【援康仕魏为中散大夫常修养性服食之事弹琴咏诗自足于怀以为神仙禀之自然非学所得至于导养得理则安期彭祖之夀可及乃着养生论】南都从事亦学道【子仁谓子由也葢是时子由从张文定签书南京判官而先生尝云佘观子由自少旷达天资近道又得至人养生长年之诀而子由亦尝云学道三十年今始粗闻道也】不恤肠空夸脑满【縯道家云欲得不死肠中无滓欲得不老还精补脑】问羊他日到金华应许相将游阆苑【黄初平之兄寻其弟于金华山厚黄初平少时牧羊有道士见其良谨将至金华山四十余年其兄初起寻得之问曰羊何在初平曰近在山东乃俱往视见白石无数初平叱之白石皆起成羊援阆苑即阆风亦曰圃在昆仑之中天帝所居】
　　送胡掾
　　乱叶和凄雨投空如散丝【次公张载杂诗云腾云似涌烟密雨如散丝】流年一如此游子去何之节义古所重艰危方自兹他年着清徳仍复畏人知【縯晋胡威传父质以忠清著称威入朝武帝语及平生因叹其父清谓威曰卿孰与父清对曰臣不如也臣父清恐人知臣清恐人不知是臣不及逺也】
　　送将官梁左藏赴莫州【次公莫州文安郡理鄚县唐开元中以鄚字类郑改为莫乃公孙瓉之易京也】
　　燕南垂赵北际其间不合大如砺【縯后汉公孙瓉传童謡曰燕南垂赵北际中央不合大如砺唯有此中可避世瓉既破刘虞尽有幽州之地自以为易地当之乃徙镇焉】至今父老哀公孙烝土为城铁作门【厚晋载记赫连勃勃以烝土筑城锥入一寸即杀筑者】城中积谷三百万猛士如云骄不战一朝鼓角鸣地中【援瓉居髙京以铁为门积谷三百万斛希复攻战袁绍大攻瓉瓉与子续书曰袁氏之攻状若鬼神梯冲舞吾楼上鼓角鸣于地中】帐下美人空掩面【縯汉围项羽于垓下羽起饮帐中有美人姓虞氏羽悲歌慷慨美人和之】岂如千骑平时来笑谈謦欬生风雷葛巾羽扇红尘静【縯诸葛亮葛巾羽扇指挥三军】投壶雅歌清宴开【厚祭遵为将军取士必用儒术对酒设乐必雅歌投壶】东方健儿虓虎様【縯诗曰进厥虎臣阚如虓虎】涕泣怀思廉耻将【厚杜诗安得廉耻将三军同晏眠次公东方健儿则梁左藏所替罢处故怀思之也】彭城老守亦凄然不见君家雪儿唱【援李密有宠姬名雪儿每宾客有新制必令雪儿歌之】
　　又送郑户曺
　　水绕彭祖楼山围戏马台【次公徐州彭城县以彭祖而得名按寰宇记殷之贤臣彭祖颛帝孙至殷末寿七百六十七岁今基存此故邑号大彭戏马台项羽所筑宋武建第舎重九日引宾客登台赋诗】古来豪杰地千岁有余哀隆准飞上天【縯髙祖隆准龙顔丰邑人也】重瞳亦成灰【厚项羽目重瞳子羽都彭城】白门下吕布【縯曹操击布至下邳城布与麾下登白门楼兵围之急乃下降操师下邳城南门谓之白门楼】大星殒临淮【厚临淮王李光弼镇徐州广徳二年有大星殒其地而光弼卒】尚想刘徳舆置酒此徘徊【次公刘徳舆即宋武帝字也见上注】迩来苦寂寞废圃多苍苔河从百步响【师即百步洪也】山到九里回【尧卿九里山也】山水自相激夜声转风雷【子仁韦应物诗水性本亦静石中固无声如何两相激雷转空山鸣】荡荡清河壖黄楼我所开【子仁按子由黄楼赋叙云熈宁十年秋河决澶渊水及彭城下子瞻适为彭城守庐于城上调急夫发禁卒以从事以身临之故大水至而民不溃于是即城之东门为大楼焉垩以黄土曰土实胜水徐人相劝成之即此也】秋月堕城角春风摇酒杯迟君为坐客新诗出琼瑰【縯刘禹钖诗毎逢词客馈琼瑰】楼成君巳去人事固多乖他年君倦游白首赋归来登楼一长啸【厚王粲作登楼赋孙登于苏门长啸次公刘琨在晋阳为敌骑所围琨乃乗月登楼长啸贼闻之凄然弃围而走】使君安在哉
　　送顿起
　　客路相逢难为乐常不足临行挽衫袖更赏折残菊佳人亦何念凄断阳关曲【师唐何戡善唱渭城即阳关曲也】酒阑不忍去共接一寸烛留君终无穷归驾不免促岱宗已在眼【次公在眼字谢灵运诗想见山阿人薜萝若在眼】一往继前躅天门四十里【厚泰山东上四十里至天门】夜看扶桑浴【縯汉官仪泰山东南名日观见日始出长三丈所淮南子曰日出旸谷拂于扶桑浴于咸池师东方朔十洲记云扶桑在碧海中叶似桑树长数千丈大二十围两两同根更相依傍是名扶桑】回头望彭城大海浮一粟故人在其下尘土相豗蹴惟有黄楼诗千古配淇澳【顿有诗记黄楼本末】
　　次韵子由送赵防归觐钱塘遂赴永嘉【次公防清献公之仲子也清献守杭防将倅温先归觐亲而后之官过南都子由作诗送之时先生在徐次其韵】
　　归舟转河曲稍见楚山苍候吏来迎客吴音巳带乡言从谢康乐【縯谢灵运袭封康乐公尝为永嘉太守】先献鲁灵光【厚后汉王延寿父逸欲作灵光殿赋命延寿往録其状延寿因韵之以简其父父曰吾无以加也殿即汉鲁共王所建】巳击三千里【援庄子鹏徙于南溟也水击三千里】何须四十强【縯礼四十曰强而仕】风流半刺史【縯庚亮与郭游书曰别驾与刺史同流王化任居刺史之半安可非其人也】清絶校书郎【厚校书郎隶秘书省最为仕林清选】到郡诗成集寻溪水溅裳芒鞋随采药【尧卿卜式行着芒鞋】蠒纸记流觞【援羲之兰亭叙以蠒纸写记流觞曲水】海静蛟鼍出山空草木长宦游无逺近民事要更尝愿子传家法他年请尚方【縯汉朱云上书请尚方斩马剑断佞臣一人以厉其余上问谁对曰安昌侯张禹】
　　送孙勉
　　昔年罢东武曽过北海县【次公东武密州也先生前守密北海县在后汉为北海国有菑川髙密胶东三国以其县属则乃密州一带矣】白河翻雪浪黄土如蒸面桑麻冠东方一熟天下贱是时累饥馑常苦盗贼变每怜追胥官野宿风裂靣君为淮南秀文采照金殿【君常考中进士第一】胡为事奔走投笔腰羽箭【縯后汉班超为官佣书尝辍业投笔叹曰大丈夫无他志畧犹当效傅介子张骞立功异域以取封侯安能久事笔砚间乎杜诗猛将腰间大羽箭】更被髯将军豪篇来督战【其兄莘老以诗寄之皆言战事】亲程三郡士【尧卿时考试三郡士子】玉石不能【次公杨子云玉而贾石不能欺也】欲知君得人失者亦称善君才无不可要欲经百链【次公刘琨云何意百链刚化为绕指柔尧卿崔豹古今注曰百链吴大帝刀名】吾诗堪咀嚼聊送别酒咽
　　送参寥师
　　上人学苦空百念已灰冷劒头惟一吷【次公庄子道仁义于戴晋人之前犹劒首之一吷】焦谷无新頴【縯维摩经言如焦谷牙如石女貌】胡为逐吾辈文字争蔚炳【縯扬子君子豹变其文蔚也大人虎变其文炳也】新诗如玉雪出语便清警退之论草书万事未尝屏忧愁不平气一寓笔所骋颇怪浮屠人视身如丘井【縯维摩经云是身如丘井为老所逼厚白乐天诗云身老同丘井心空是道场】頽然寄澹泊谁与发豪猛【次公自退之论草书而下至此盖退之送髙闲上人序云往时张旭喜草书不治他技喜怒穷窘忧悲愉怿怨恨思慕酣醉无聊不平有动于心必于草书发之故旭之书变动犹鬼神不可端倪以此终其身而名后世今闲之于草书有旭之心哉】细思乃不然真巧非幻影欲令诗语妙无厌空且静静故了羣动空故纳万境阅世走人间观身卧云岭【次公自细思乃不然而下则又具言浮屠人善幻也欲髙退之不取淡泊之意矣】咸酸杂众好【次公柳子厚报崔黯书吾尝见病心腹人有思啗土炭嗜酸咸者不得则大慽】中有至味永诗法不相妨此语更当请
　　次顔长道韵送傅倅
　　两见黄花扫落英【次公楚词夕飡秋菊之落英】南山山寺遍题名宗成不独依岑范【见赵郎中见和戏复答之诗注】鲁卫终当似弟兄【子仁汉史曰大冯君小冯君兄弟继踵相因循政如鲁卫徳化均】去岁云涛浮汴泗与君泥土满衣缨如今别酒休辞醉试聴双洪落后声【子仁双洪盖徐州二水也先生徐州鹿鸣燕赋诗叙云俯聴洪之号怒即此也】
　　台头寺送宋希元
　　相从倾盖只今年【縯孔子之郯遇程子于途倾盖而语】送别南台便黯然此夜更歌金缕曲【縯李锜妾杜秋娘常为锜唱词云劝君莫惜金缕衣】他年莫忘角弓篇【是日与宋君同栽松寺中厚左传韩宣子聘鲁韩子赋角弓宴于季氏有嘉树焉宣子誉之武子曰宿敢不封植此树以无忘角弓任杜诗更寻嘉树传不忘角弓诗】三年不顾东邻女【取宋玉援宋玉言臣里之美者莫若东家之子然此女登墙窥臣三年至今未许也】二顷方求负郭田【任苏秦既约六国从亲为从长相六国曰使我有负郭田二顷岂能佩六国相印乎】我欲归休君未可茂先方议斸龙泉【厚晋张华字茂先与雷焕登楼共寻天文焕曰斗牛之间有异气是寳剑之精上彻于天耳在豫章酆城即补焕为酆城令焕到县掘狱屋基得一石函函中有双剑并刻题一曰龙泉二曰太阿】
　　送蜀人张师厚赴殿试二首
　　忘归不觉鬓毛斑好事乡人尚往还断岭不遮西望眼【退之诗为遮西望眼终是懒回头】送君直过楚王山【次公项羽都于徐州自号西楚霸王故此有楚王山】
　　云龙山下试春衣放鹤亭前送落晖【次公云龙山人居也有放鹤亭先生有记云】一色杏花三十里新郎君去马如飞【次公杏花三十里则徐州往趋京之路有如此者新及第者谓之新郎君则送其赴殿试遂可以此目之矣师孟郊诗春风得意马蹄疾一日看尽长安花】
　　送刘寺丞赴余姚
　　中和堂后石楠树与君对牀聴夜雨【次公夜雨对牀事见与子由别于郑州诗注中和堂在杭州先生为倅日监秋试意者刘寺丞为试官也】玉笙哀怨不逢人但见香烟横碧缕讴吟思归出无计坐想蟋蟀空房语明朝开锁放观潮【次公先生监试杭州时以八月十六日放榜故云开锁放观潮见前监试呈诸试官又催试官考较戏作可攷者也】豪气正与潮争怒银山动地君不看独爱清香生云雾别来聚散如宿昔城郭空存鹤飞去【縯丁令威化鹤集华表柱上言曰城郭如故人民非】我老人间万事休君亦洗心从佛祖手香新写法界观【次公法界观杜顺和尚所著者】眼净不觑登伽女【厚楞严经阿难因乞食遭摩登伽女引入淫室】余姚古县亦何有龙井白泉甘胜乳千金买断顾渚春似与越人降日注【縯顾渚在湖州日注在越州并进草茶其品甚贵须溪后言顾渚茶岂刘寺丞乃湖州人邪不然殆无谓矣】
　　送孙著作赴考城兼寄钱醇父李邦直二君于孙处有书见及【次公考城古戴国也葵丘黄池皆考城地今地志隶东京云曹州割也】
　　使君闲如云欲出谁肯伴清风独无事一啸亦可唤【仔赵昞云长啸呼风乱流而济】来从白苹洲【縯白苹洲在湖州因梁柳恽为吴兴太守赋诗于此因以名洲共父吴兴统记云白苹洲在苕溪东南一里】吹我明月观【厚明月观在江宁府故台城】门前逺行客青衫流白汗问子何怱怱王事不可缓故人钱与李清庙两圭瓒【次公书云秬鬯圭瓒】蔚为万乗器【次公邹阳云蟠木轮困而为万乗器者以左右为之先容也】尚记沟中断【縯庄子百年之木破为牺樽青黄而文之其断在沟中】子亦东南珍价重不可算【次公杜诗价重百车渠】别情何以慰酒尽对空案惟持一榻凉劝子巾少岸北风那复有尘土飞灰炭欲寄二大夫发发不可绊【厚借用诗飘风发发】
　　送渊师归径山
　　我昔尝为径山客至今诗笔余山色师住此山三十年妙语应须得山骨溪城六月水云蒸飞蚊猛捷如花鹰羡师方丈冰雪冷兰膏不动长明灯山中故人知我至争来问讯今何似为言百事不如人两眼犹能书细字【径山下无蚊余旧诗云问龙乞水归洗眼欲看细字销残年】
　　送表忠观道士归杭【次公先生表忠观碑载赵抃知杭州言故吴越国王钱氏坟庙在钱塘临安者皆芜废不治请以妙因院为观使钱氏之孙为道士曰自然者居之以守其坟庙诏许之改妙因为表忠观性之按杭州图经云表忠观在城南龙山一十五里熈宁十年赐今额】
　　先王旧徳在民心着令称忠上意深【縯前汉吴芮传云文王芮髙祖贤之制诏御史长沙王忠其定着令】堕泪行看防祠下【厚晋羊祜传襄阳百姓于岘山祐平生游憇之所建碑立庙岁时飨祭焉望其碑者莫不流涕杜预因名堕泪碑】挂名争欲刻碑隂【縯表忠碑公书其事次公退之文云得挂名于经端也】凄凉破屋尘凝座憔悴云孙雪满簮【次公此指言钱道士矣尔雅子之子为孙孙之子为曽孙曽孙之子为孙孙之子为来孙来孙之子为晜孙晜孙之子为仍孙仍孙之子为云孙注云轻逺如浮云也】未信诸豪容郭解却从他县施千金【援史记郭解传洛阳人有相仇者邑中贤豪居间以十数终不聴客乃见解解夜见仇家仇家曲聴解谓仇家吾闻洛阳诸公在间多不聴今子幸而聴解言奈何从他县夺人邑贤大夫权乎乃夜去】
　　送俞节推【尚之子尚字退翁】
　　吴兴有君子澹如朱丝琴一唱三叹息至今有遗音【縯礼记清庙之瑟朱而疏越一唱而三叹息有遗音者矣】嗟予与夫子相避如辰参【退翁官于蜀余在京师余归而退翁去及余官于吴兴则退翁亡矣次公扬子曰吾不覩参辰之相比也】犹喜见诸郎窈然清且深异时多良士末路防初心我生不有命其肯枉尺寻
　　伯父送先人下第归蜀诗云人稀野店休安枕路入灵关穏跨驴安节将去为诵此句因以为韵作小诗十四首送之
　　索漠齐安郡从来着放臣【次公齐安即黄州也着放臣则在唐如杜牧之在本朝如王元之也】如何风雪里更送独归人
　　瘦骨寒将断衰髯摘更稀未甘为死别犹恐得生归日上气暾江雪晴光野记取到家时锄耰吾正把月明穿破裘霜气涩孤剑归来闭户坐黙数来时店【次公退之诗依依梦归路歴歴想行店】
　　诸兄无可寄一语防须酬晚岁俱黄髪相看万事休【次公柳子厚答刘梦得别诗云耦耕若便遗身世黄髪相看万事休】
　　故人如念我为说瘦栾栾【次公诗棘人栾栾】尚有身为患巳无心可安
　　吾兄喜酒人今汝亦能饮一杯归诵此万事邯郸枕【縯太平广记有客遇吕仙翁自言久不得意仙翁以一枕与之客就枕即梦入枕中仕宦数十年甚惬意及觉所炊黄粱犹未熟】
　　东阡在何许寒食江头路哀哉魏城君宿草荒新墓【次公魏城君乃先生之配王氏也礼云朋友之墓有宿草而不哭焉伯恭按年谱至和元年甲午先生年十九岁始娶青城王方女后封通义郡君先生作王氏墓志云生十九年而归于轼至治平二年卒年二十有七】临分亦然不为穷途泣东阡时一到莫遣牛羊入我梦随汝去东阡松柏青却入西州门【援晋谢安传羊昙为安所爱重安薨后辍乐弥年行不由西州路尝因石头大醉扶路唱乐不觉至州门左右白曰此西州门昙悲感不已以马策扣扉诵曹子建诗云生存华屋处零落归山丘因痛哭而去】永愧北山灵【次公萧子显齐书钟山在防稽郡北周彦伦隠于此山后应诏出为海盐令欲过此山孔稚圭乃假山灵之意移之使不得至故云北山移文其辞曰钟山之英草堂之灵云云】
　　乞墦何足羡负米可忘艰【縯家语子路为亲负米于百里之外】莫为无车马含羞入劒关【厚成都之北有升仙桥司马相如尝题其桥云大丈夫不乗驷马车不复过此桥】
　　我坐名过实【子仁崔瑗座右铭云无使名过实守愚圣所臧】讙哗自招损汝幸无人知莫厌家山穏
　　竹笥与练裙随时毕婚嫁【次公后汉逸民传戴良有五女练裳布被竹笥木履而遣之毕婚嫁则向子平之事也又退之诗如今便可尔何用毕婚嫁】无事若相思征鞍还一跨
　　万里却来日一庵仍独居应笑谋生拙团团如磨驴【次公先生又有诗云团团如磨牛步步踏陈迹】
　　送沈达赴广南
　　嗟我与君皆丙子四十九年穷不死【不伐按年谱先生四十九岁正元丰七年在黄州三月量移汝州】君随幕府战西羌夜渡冰河斫云垒飞尘涨天箭洒甲归对妻孥真梦耳【师杜甫自贼中脱归诗云夜阑更秉烛相对如梦寐】我谪黄冈四五年【敦谟按年谱先生以元丰二年谪黄州至此凡五年】孤舟出没烟波里故人不复通问讯疾病饥寒疑死矣相逢握手一大笑白髪苍顔略相似我方北渡脱重江君复南行轻万里功名如幻何足计学道有涯真可喜嵝丹砂已付君【厚晋葛洪传以老年欲链丹以祈遐寿闻交趾出丹求为勾漏令帝以洪资髙不许洪曰非欲为荣以有丹耳帝从之洪遂将子侄俱行至广州刺史邓岳留不聴去洪乃止罗浮山链丹】汝阳罋盎君何耻【次公汝阳汝州瓮盎以言其瘿之状也先生别黄州诗曰阔领先裁盖瘿衣是已子仁庄子云其脰肩肩罋盎大瘿】君归赴我鸡黍约买田筑室从今始送杨杰【并序尧卿元祐二年髙丽僧义天航海问道至明州传云义天弃王位出家上疏乞徧歴丛林问法受道有诏朝奉郎杨杰次公馆伴所至吴中诸刹皆迎饯如王臣礼至金山僧了元乃牀坐受其大展次公惊问其故了元曰义天亦异国僧耳丛林规防如是不可易朝廷闻之以了元知大体】
　　无为子尝奉使登太山絶顶鸡一鸣见日出又尝以事过华山重九日饮酒莲华峰上今乃奉诏与髙丽僧统游钱塘皆以王事而从方外之乐善哉未曽有也作是诗以送之
　　天门夜上宾出日【次公太山记云太山盘道屈曲而上凡五十余盘经小天门大天门仰视天门如穴中视天窻矣自下至古封禅处凡四十里山顶西嵓为仙人石阁东嵓为介丘东南嵓名日观者鸡一鸣时见日始欲出长三丈许】万里红波半天赤归来平地看跳丸一防黄金铸秋橘太华峰头作重九天风吹滟黄花酒浩歌驰下腰带鞓【縯腰带鞓华山地名也】醉舞崩崖一挥手神游八极万縁虚【厚李白大鹏赋序云余昔于江陵见天台司马子微谓余有仙风道骨可与神游八极之表】下视蚊雷隠污渠大千一息八十返笑厉东海骑鲸鱼【次公诗云深则厉浅则掲厉言涉之也尔雅繇带以上为厉】三韩王子西求法【縯东夷国名曰韩韩有三种曰马韩曰辰韩曰弁韩皆髙丽也】凿齿弥天两勍敌【厚晋书释道安与习凿齿相见凿齿曰四海习凿齿道安曰弥天释道安人以为名对】过江风急浪如山寄语舟人好看客【縯摭言载唐令狐楚镇扬州处士张佑常与狎宴楚视佑改令曰上水船风又急帆下人须好立佑应声曰下水船船底破好看客莫倚柂】
　　送穆越州
　　江海相忘十五年羡公松柏蔚苍顔四朝耆旧冰霜后【次公穆越州名珣字东美而诗云四朝耆旧者岂以其尝歴仕四朝故邪】两郡风流水石间【次公两郡盖言其前在蜀中作郡今又为越州太守所领州前后皆山水郡也】旧政犹传蜀父老先声已振越溪山樽前俱是蓬莱守【次公蓬莱守盖穆既守越而先生将守登越谓之蓬莱者元微之守越以州宅夸白乐天诗云我是玉皇香案吏谪居犹得在蓬莱今越州有蓬莱阁及以酒名也登州有莱山倚郭乃蓬莱县故越登皆可称蓬莱守】莫放髙楼雪月闲
　　送范纯粹守庆州【尧卿文正公幼子字徳孺】
　　才大古难用论髙常近迂君看赵魏老乃为滕大夫浮云无根蔕潢潦能须防知经几成败得见真贤愚羽旄照城阙谈笑安边隅当年老使君【次公老使君则纯粹之父仲淹也】赤手降于莵【次公楚人谓虎为于莵见左传】诸郎更何事折棰鞭其雏【倬后汉邓禹传帝微禹还勅曰赤眉无谷自当来东吾折棰笞之非诸将忧也】吾知邓平叔不鬬月支胡【縯后汉邓训字平叔为防羌校尉先是小月氏胡分居塞内胜兵者二三千骑皆勇健富强每与羌战常以少制多汉有时收其用时迷吾子迷唐与武威种羌合兵万骑来至塞下欲胁月氏胡训拥卫稽故令不得战令开城及所居园门悉驱羣胡妻子纳之严兵守卫羌掠无所得诸胡困即解去由是湟中诸胡皆言汉家常欲鬬我曹今邓使君待我以恩信开门纳我妻子咸欢喜叩头曰唯使君所命】
　　送戴防赴成都玉局观将老焉【尧卿蒙本名庄吴兴人庆厯六年贾黯榜登第后改名蒙】
　　拾遗被酒行歌处【縯杜甫为右拾遗避乱居成都浣花草堂被酒者为酒所加汉纪髙祖被酒夜径泽中厚灵帝常令刘寛讲经寛常于座被酒矄伏次公行歌字出列子拾穂行歌】野梅官柳西郊路【厚杜甫诗时出碧鸡坊西郊近草堂市桥官柳细江路野梅香】闻道华阳版籍中【縯昔人论蜀之富曰地称天府县号华阳常璩蜀志谓之华阳国志】至今尚有城南杜【縯京兆城南有韦曲杜曲韦杜皆丰盛时人语曰城南韦杜去天尺五杜正伦为相与城南诸杜昭穆逺求同谱不许衔之诸杜所居号杜固世传其地有壮气故世衣冠正伦建言凿杜固通水以利人既凿川流如血自是城南诸杜稍不振】我欲归寻万里桥【援成都有万里桥者诸葛亮送吴使者至此曰万里之行从此始矣】水花风叶暮萧萧芋魁径尺谁能尽【次公汉书时有謡歌曰饭我豆食羮芋魁盖言芋之大者华阳国志曰汶山郡有大芋如蹲鸱故杜诗云我恋岷下芋】桤木三年已足烧【厚杜诗饱闻桤木三年大与致溪边十亩隂】百岁风狂定何有羡君今作峨眉叟纵未家生执防郎【厚扬雄成都郫人执防为郎次公杜甫寄李虢州云今日还株守何年执防郎】也应世出埋轮守【援汉顺帝遣入使循行风俗余人受命之部而张纲独埋其车轮于洛阳都亭曰豺狼当道安问狐狸遂劾奏梁冀等纲蜀郡犍为人也】莫欺老病未归身玉局他年第几人【縯昔张道陵修道既成老君降于成都地涌玉局今为观在平门内尧卿公后果以提举玉局而终】防待子猷清兴发还须雪夜去寻君
　　送陈陆知潭州
　　华清缥缈浮髙栋【次公按志载云汤泉宫咸亨二年名温泉宫天寳六年改为华清宫北向正门曰津阳门东靣曰开阳门西靣曰望京门南靣曰昭阳门其中有瑶光殿飞霜殿九龙殿宜春亭重明阁芳风阁十八名此所谓浮髙栋也】上有缬林藏石罋【次公福严寺在南山半腹石罋谷有悬泉激石或曰似罋形因以谷名为石罋寺郑愚津阳门诗注曰石鱼嵓下有天然石其形似罋以贮飞泉故宗以石罋为之寺名僧于上层飞楼中悬辘轳斜引脩绠长二百余丈以及罋泉出于红楼乔树之杪此所谓缬林藏石罋也】一杯此地初识君千岩夜上同飞鞚【次公杜诗黄门飞鞚不动尘】君时年少靣如玉一饮百觚嫌未痛【次公孔丛子云尧饮千钟孔子饮百觚】白鹿泉头山月出【次公按述征记曰长安东则骊山西则白鹿原而骊山中又有白鹿观云本骊山观有老母殿唐髙祖武徳六年幸温泉傍观川原见白鹿遂改观名而白鹿泉三字未见显载唯华清宫有饮鹿泉又有饮鹿槽不敢指名以俟博闻】寒光泼眼如流汞【师汞水银也敬夫物类相感云登汞泉在沧州九枧山山出泉濶百步亦云流汞渠虽泛金石终不沈故州人以瓦铁为船舫】朝元阁上酒醒时【次公志云天寳七年元皇帝见于朝元阁即改名降圣阁】卧聴风銮鸣铁凤【厚陆倕石阙铭苍龙武之制铜雀铁凤之工次公铁凤盖施雀凤于屋脊上者薛综西京赋注云圆阙上作铁凤皇令张两翼举头敷尾故老杜賛公房诗曰铁凤森翺翔又赠崔评事诗曰隂沈铁凤阙风銮和銮之銮也以其在风中故谓之风銮】旧游空在人何处二十三年真一梦我得生还雪髯满君亦老嫌金带重【师杜祁相诗老嫌金带重瘦觉玉堂寒】有如社燕与秋鸿相逢未穏还相送洞庭青草渺无际【縯洞庭青草二湖名相连接乃往潭州之所经也】天柱紫盖森欲动【厚退之谒衡岳庙诗紫盖连延接天柱石廪腾掷堆祝融森然魄动下马拜松柏一径趋灵宫师衡山有天柱紫盖峰】湖南万古一长嗟【次公杜诗湖南清絶地万古一长嗟】付与骚人发嘲弄
　　用前韵答西掖诸公见和
　　双猊蟠础龙纒栋【师梅圣俞和人紫宸早朝诗耽耽玉宇龙纒栋蔼蔼金炉兽齧环】金井辘轳鸣晓罋【厚李贺诗云辘轳吚哑转鸣玉】小殿垂帘白玉钩大宛立仗朱丝鞚【縯大宛国有善马汉武帝尝遣使求之唐李林甫谓谏官曰君不见立仗马乎不鸣日饫三品刍豆一鸣则斥之矣】风驭宾天云雨隔【次公列子御风而行又所谓风马云车也宾天以言帝之上仙也此盖言仙神宗矣】孤臣忍泪肝肠痛羡君意气风生座落笔纵横盘走汞上樽日月泻黄封赐茗时时开小凤闭门怜我老太给札看君赋云梦【厚司马相如请为游猎之赋上令尚书给笔札】金奏不知江海【援庄子海鸟止于鲁郊鲁君奏九夏以乐之鸟乃忧悲视】木屡费瑶琼重岂惟蹇步困追攀已觉侍史疲奔送春还宫柳腰支活【次公杜诗隔户杨柳弱嫋嫋恰似十五女儿腰】水入御沟鳞甲动借君妙语发舂容顾我风琴不成弄
　　送表弟程六知楚州【师程之元徳瑞也】
　　炯炯明珠照双璧当年三老苏程石里人下道避鸠杖【縯汉制仲秋之月年始七十者授之以玉杖杖端以鸠鸟为饰鸠者不噎之鸟欲老人不噎也】刺史迎门倒鳬舄【援倒鳬舄倒屣迎也】我时与子皆儿童狂走从人覔棃栗【援陶诗通子垂九龄但覔棃与栗】健如黄犊不可恃【縯杜诗忆昔十五心尚孩健如黄犊走复来】隙过白驹那暇惜醴泉寺古垂橘柚石头山髙暗松栎诸孙相逢万里外一笑未解千忧积子方得郡古山阳【次公山阳言楚州盖淮隂郡山阳县也】老手风生谢刀笔【厚萧何曹参皆起秦刀笔吏】我正含毫紫微阁【次公紫微阁则中书舎人事唐开元初号紫微舎人】病眼昏花困书檄莫教印绶系余年去扫坟墓当有日【厚唐太宗谓裴寂曰今归扫坟墓尚何辞】功成头白早归来共籍棃花作寒食
　　送王伯敡守虢
　　华山东麓秦遗民当时依山来避秦【縯华山南有川广袤数百里连山洞不知其深浅人有登莲华峰见人烟屋舎相望四时常有花木疑是灵仙之窟宅又云秦人避难居此其后裔也】至今风俗含古意柔桑緑水招行人行人掉臂不回首争入崤函土囊口【厚宋玉风赋盛怒于土囊之口】惟有使君千里来欲饮三堂无事酒【縯虢州三堂唐开元中建吕温作记言三者明臣子在三之节堂者励宗室肯构之义厚史记陈轸谓犀首曰公何好饮也曰无事也任退之诗何人有酒身无事】三堂本来一事无日长睡起闻投壶【厚后汉祭遵传遵为将军取士皆用儒术对酒设乐必雅歌投壶】牀头砚石开云月涧底松根斸雪腴【援虢出月石砚屏并茯苓】山棚盗散人安寝【次公唐史河南汝虢深山居民团结为盗谓之山棚李师道常衣食而潜部分之欲以作乱于洛城多置田伊阙陆浑间以舎山棚元和十年大飨邸中杀牛酾酒既衷甲矣其徒白官发之留守吕元膺以兵掩御贼突出转略几部入山中数月夺山棚所市山棚怒遁官军袭击尽杀之】劝买耕牛发陈廪【厚龚遂治渤海令民卖剑买牛卖刀买犊】归来只作水衡卿【縯龚遂自渤海徴还上以遂年老不任公卿拜为水衡都尉水衡典上林禁院供张宫馆为宗庙取牲官职亲近】我欲携壶就君饮
　　次韵子由送千之侄
　　江上松楠深复深满山风雨作龙吟年来老榦都生菌下有孙枝欲出林【縯凡木皆榦实而末虚唯桐反是琴用孙枝为贵】白髪未成归隠计青衫傥有济时心闭门试草三千牍【师前汉东方朔上公车奏议三千牍】侧席求人少似今【厚汉光武侧席幽人求之如不及】
　　用王巩韵送其侄震知蔡州
　　九门挿天开万马先朝屯举鞭红尘中相见不得言夜走清虚宿【师王巩家有清虚堂】扣门惊鹊翻君家汾阳家永巷车雷奔【縯长安志载郭汾阳宅在亲仁里居其里四分之一中通永巷子孙甚众子仁杜牧阿房宫赋云雷霆乍惊宫车过也】夕郎方不夕【厚汉故事黄门郎每日暮入对青琐门拜故谓之夕郎即今之给事中也】列防以自藩【縯大宫门赐列防】相逢开月阁画檐低金盆【次公杜诗夜阑接软语落月如金盆】至今梦中语犹举灯前尊阿戎修玉牒【援晋阮籍谓王浑之子戎为阿戎谓浑曰共卿言不如与阿戎谈玉牒宗室世谱也】未惮笔削烦君归助献纳【次公班固两都赋序云朝夕论思日月献纳】坐继岑与温【縯岑则岑文本与其兄子长倩也温则温大雅与其弟彦博也文本为中书舎人侍郎令而兄子长倩为兵部侍郎同中书门下平章事大雅为黄门侍郎而彦博为中书舎人侍郎令】我客二子间不复寻诸孙【子美诗云权门多噂沓且复寻诸孙縯此杜子美示从孙济诗也】
　　用旧韵送鲁元翰知洺州【鲁少卿也】
　　我在东坡下躬耕三亩园君为尚书郎坐拥百吏繁鸣蛙与鼓吹等是俗物喧【縯南史孔珪门庭之内草莱不翦中有蛙鸣或问之曰欲为陈蕃乎珪笑曰我以此当两部鼓吹何必效蕃又王晏尝鸣鼓吹候之闻羣蛙鸣曰此防人耳珪曰我聴鼓吹殆不及此晏有慙色】永谢十年旧老死三家村惟君绨袍信到我雀罗门【援前汉翟公为廷尉宾客填门及废门外可设雀罗】懐故人意欲使薄夫敦新年到宣室【厚贾谊为长沙王太傅后岁余文帝思谊徴之至入见上方受厘坐宣室子翚三辅黄图云宣室在未央宫殿北未央前殿正室也】白首代尧言相逢问前辈所见多从昆道馆虽云乐【次公华峤后汉书曰学者谓东观为老氏藏室道家蓬莱】冷卿当复温【次公冷卿言鲁元翰也乃杜诗广文先生官独冷之义因话録言祠部谓之氷防以其冷也俥世传京师谓光禄为饱卿卫尉为暖卿鸿胪为睡卿司农为走卿宗正为冷卿暖卿谓其管仪銮供帐之类冷卿谓其管玉牒所】还持刺史节却驾朱轮轩【援汉制刺史皁盖朱两轓】黄髪方用事白须宜少存嗣圣真生知拯民如救燔初囚羽渊魄【縯左传言尧殛鲧于羽山其神化为黄熊以入于羽渊】尽返湘江魂【厚屈原流放湘江而宋玉为作招魂师时哲宗初登极太母垂帘悉罢新法而元丰末年用事宰执皆斥逐当时议新法不合被窜谪者皆召还録用】坐忧东郡决老守思王尊【縯前汉王尊迁东郡太守河水盛溢泛浸瓠子金堤老弱奔走恐大水决为害尊躬率吏民投沈白马祀水神河伯因止宿堤上水盛堤坏吏民皆奔走唯一主簿泣在尊旁立不动而水波稍却吏民壮尊之勇节云】北流桑柘没故道尘埃翻【次公桑柘没则泛水没之也尘埃翻则水不循故道而反为平地也】知君一寸心可敌千步垣流亡自栖止老幼忘崩犇得闲闭阁坐【次公即汉书闭阁卧治也】勿使道眼浑聊乗应舍筏【縯金刚经如来如筏喻者法尚应舍何况非法】直泝无生源【师佛氏以无生为乐】归来成二老【縯杜诗与子成二老来往亦风流】夜榻当重论
　　次韵子由送陈侗知陜州
　　谁能如铁牛横身负黄河【倬陜州有铁牛庙今封为顺济王头在河之南尾在河之北世传禹以此镇河患也】滔天不能没尺棰未易诃世俗自无常徐公故逶迤【次公徐公言徐邈也或问卢钦徐公当武帝之时人以为通自在凉州及还京师人以为介何也钦答曰往者毛孝先崔季珪等用事贵清素之士于时皆变易车服以求名髙而徐公不改其常故人以为通比来天下奢靡转相仿效而徐公雅尚自若不与俗同故前日之通乃今日之介也是世人之无常而徐公之有常也逶迤则雍容曲折之义也】别来不可说事与浮云多当时无限人毁誉即墨阿【厚史记齐威王召即墨大夫而语之曰自子之居即墨也毁言日至然吾使人视即墨田野辟人民给官无留事东方以宁是子不事吾左右以求誉也封之万家召阿大夫语曰自子之在阿誉言日闻然吾使人视阿田野不辟民愁苦昔日赵攻甄子弗能救卫取薛陵子弗知是子以币厚吾左右以求誉也是日烹之】虚声了无实夜虫鸣机梭【次公盖夜虫有促织之名而实未尝织所以成毁誉无实之义】相逢一笑外奈此白髪何天骥皆籋云【援前汉礼乐志天马歌云倜傥精权竒籋浮云晻上驰籋音蹑】长鸣饱刍禾王庭旅百实【縯左氏庭实旅百天地之美具焉】大贝随弓戈【縯书之舞衣大贝鼖鼓在西房兊之戈和之弓垂之竹矢在东房】君独一麾去【次公顔延年五君咏阮始平云屡荐不入官一麾乃出守】欲赓五袴歌【援后汉亷范为蜀郡太守民歌之曰亷叔度来何暮昔无襦今五袴】甘棠古乐国【次公甘棠陜州事今驿名尚谓之甘棠馆云】白酒金叵罗知君不久留治行中新科过客足瞠喜东堂记分鹅【縯晋刘毅传初江州刺史庾恱隆安中为司徒长史曽至京口毅时甚屯窭先就府借东堂与亲故出射而恱后与僚佐径来诣堂毅告之曰毅屯否之人合一射甚难君于诸堂并可望以今日见让恱不许既而恱食鹅毅求其余恱又不答毅常衔之义熈之政夺恱豫章解其军府使人微示其防恱恐惧而死】此外但坐啸后生工揣摩
　　诗送交代仲达少卿
　　此身无用且东来頼有江山慰不才旧尹未嫌衰废久清尊犹许再三开满城遗爱知谁继极目扁舟挽不回归去青云还记否交游胜絶古城隈
　　送公为游淮南
　　负米万里縁其亲运甓无度忧其身读书莫学流麦士挟策莫比亡羊人廼翁辛苦到白首汝今强勉当青春昔时管鲍以君霸此两士贾宁非贫
　　送别
　　鸭头春水浓如染水靣桃花弄春脸衰翁送客水边行沙衬马蹄乌防防昂头问客几时归客道秋风落叶飞系马緑杨开口笑傍山依约见斜晖
　　别东武流杯
　　莫笑官居如传舎故应人世等浮云百年父老知谁在惟有双松识使君
　　送蜀僧去尘
　　十年读易费膏火尽日吟诗愁肺肝不解丹青追世好欲将芹芷荐君盘谁为善相宁嫌瘦复有知音可废弹拄杖挂经须倍道故乡春蕨已阑干
　　留别登州举人
　　身世相忘久自知此行闲看古黄腄自非北海孔文举谁识东莱太史慈落笔已吞云梦客抱寒欲访水仙师莫嫌五日怱怱守归去先传乐职诗
　　送杨奉礼
　　谱牒推关右风流出靖恭时情任险陂家法故雍容南去河千顷【大水中相别】余惟酒一钟更谁哀老子令得放疎慵
　　留别叔通元弼坦夫
　　田三昔同寮向我每倾倒当年或龃龉反覆看愈好冦三我部民孝悌化邻保有如袁伯业苦学到衰老石生吾邑子劲立风中草宦游甑生尘饭水媚翁媪我穷交旧絶计拙集枯槁三子尤见存性复纷纻缟迎我淮水北送我睢阳道愿存金石契凛凛贯华皓
　　余将赴文登过广陵而择老移住石塔相送竹西亭下留诗为别
　　竹西失却上方老石塔还逢惠照师我亦化身东海去姓名莫遣世人知
　　送吕行甫司门倅河阳
　　结交不在久倾盖如平生识子今几日送别亦有情子生公相家髙义久峥嵘天才既超诣世故亦屡更譬如追风骥岂免羁与缨念我山中人久与麋鹿并误出挂世网举动俗所惊归田虽未果已觉去就轻河阳岂云逺出处恐异程便当从此别有酒无徒倾
　　武昌酌菩萨泉送王子立
　　送行无酒亦无钱劝尔一杯菩萨泉何处低头不见我四方同此水中天
　　美哉一首送韦城主簿欧阳君
　　美哉水洋洋乎我懐先生送之子于城隅洋洋乎美哉水送之子至于新渡念彼嵩雒眷焉西顾之子于迈至于白马白马旧邦其构维新邦人流涕画舫之孙相其口髯尚克似之【先生遗民之子】
　　别公择
　　黍离不复闵宗周何暇雷塘吊一丘若问西来祖师意竹西歌吹是扬州





　　东坡诗集注巻十五
　　钦定四库全书
　　东坡诗集注巻十六
　　宋　王十朋　注
　　送别
　　送贾讷倅眉二首【尧卿讷时朝散郎】
　　当年入蜀叹空回未见峩眉肯再来童子遥知颂襦袴使君先已洗尊罍【李大夫眉之贤太守也尧卿元祐元年李琪以朝防大夫知眉州】鹿头北望应逄鴈【次公鹿头闗在绵州罗江县下鹿头闗则趋成都而往眉矣自成都趋眉乃一直南往而云北望未详时乃季冬故曰逄鴈子仁北望逄鴈意欲其附书也自蜀望中原故云此】人日东郊尚有梅【人日出东郊渡江游蟇頥山眉之故事也】我老不堪歌乐职后生试覔子渊才【援前汉王褒字子渊益州刺史王襄欲宣风化于众庶闻褒有俊才请与相见使作中和乐职宣布诗选好事者令依鹿鸣之诗习而和之】
　　老翁山下玉渊回手植青松三万栽父老得书知我在小轩临水为谁开试防一一龙蛇活更听萧萧风雨哀便与甘棠同不翦【縯诗蔽芾甘棠勿翦勿伐】苍髯白甲待归来【先君于蟇颐山之东二十余里地名老翁泉君许为一往感叹之深故及之】
　　送程建用【尧卿字彛仲时为宣徳郎还眉山】
　　先生本舌耕【厚王子年拾遗记贾逵口诵经文以教人赠遗者积粟盈仓或云贾逵非力耕所得诵经舌倦世所谓舌耕也次公洞冥记载黄安读书画地以记其数一夕地成池时人谓安舌耕句首所谓先生则指言建用之父也后所谓公子则建用矣】文字浩千顷【次公退之诗归来阅书史文字浩千顷】空仓付公子坐待发苕颖【次公发苕颖字祖出陆机文赋苕发颖竪离众絶致而合用则刘禹钖菑田行亦云苍苍一雨后苕颖如云发】十年困新説儿女争捕影【次公新説言王介父三经新义也时学者号之曰新经多言性命之説故以捕影言之】凿垣种蓬蒿【次公庄子是犹妄凿垣墙而植蓬蒿也】嘉谷谁复省空余南陔意【縯诗南陔孝子相戒以养也】太息北堂冷【次公北堂冷则念其母也诗云焉得防草言树之背説者谓蘐即今萱草可以忧也北音背言北堂也故今谓母为萱堂又为北堂】织屦随方进【縯西汉翟方进辞其后母欲西至京师受经母怜其防随之长安织屦以给方进】采薪教韦逞【厚晋书韦逞年小母宋氏昼则教逞遂学成名后仕苻坚为太常】辛勤守一经【厚西汉韦贤子成皆以明经位丞相故邹鲁谚曰遗子黄金满籯不如一经】菽水贤五鼎【縯礼檀弓孔子曰啜菽饮水尽其欢斯谓之孝】今年闻起废【子仁太史公自序春秋补敝起废】鲁史复光景【縯鲁史春秋也王荆公兴新学以春秋为破烂朝报废之元祐初诏复诗赋并复春秋】公子亦改官三就繁马颈【次公礼器云大路繁缨一就先路三就次路五就又郊特牲云大路繁缨一就次路繁缨七就释文繁音步干反今句葢以其饰马言之】归来一笑粲【援谷梁传有云军人粲然皆笑】素髪飒垂领【次公文选潘安仁秋兴赋云悟时嵗之遒尽兮慨俛首而自省斑鬓彪以承弁兮素髪飒以垂领】防看金花诏汤沐奉朝请【尧卿宋敏求春明退朝録云予尝判官告院郡夫人使金花罗纸七张法锦缥袋赐以汤沐之邑而奉朝请乃奉亲之荣事也】太公不吾欺夀与龟鹤永
　　送杜介归扬州
　　再入都门何事空【次公先生守宻守徐守湖而谪黄自徙汝居常守登召入为礼部郎中为起居舍人为翰林学士此为再入都门矣】闲看清洛漾春风当年帷幄几人在回首觚棱一梦中【縯班固西都赋设璧门之鳯阙上觚棱而栖金爵觚棱阙角也任杜牧之诗觚棱拂斗极回首尚迟迟四朝三七载似梦复非宜倬苏鹗演义曰觚者学书之牍或以记事削木为之或六面或八面皆可书以有圭角故谓之觚文选操觚进牍或以觚为笔非也】采药防须逄蓟子【援后汉蓟子训传有百嵗翁自説儿童时见子训卖药于防稽市顔色不异于今】问禅何处识厐翁【次公厐翁厐蕴居士也乃与江西道一禅学相契者传灯録有传】归来邻里应迎笑新长淮南旧桂丛【縯文选刘安招隐士诗淮南小山之所作也其词曰桂树丛生兮山之幽偃蹇连巻兮枝相缭】
　　送杨孟容【次公传者云送知怀安军先生自谓效黄鲁直体观南昌集所载信然鲁直云子瞻诗句妙一世乃収敛光芒入此窘步以见效葢退之戏效孟郊樊宗师之比以文滑稽耳恐后生不解故追韵道之敬夫黄鲁直诗云我诗如曹郐浅陋不成邦公如大国楚吞五湖三江赤壁风月笛玉堂云雾窻句法提一律坚城受我降枯松倒涧壑波涛所舂撞万牛挽不前公乃独力扛诸人方防渠非赵张双但怀相识察牀下拜老厐小儿未可知客或许敦厖诚堪壻阿巽买红纒酒缸】
　　我家峨眉隂【次公峨眉山在嘉州之峨眉县而眉州则面其隂也故州以此而得名】与子同一邦相望六十里共饮玻瓈江江山不违人遍满千家窻但苦窻中人寸心不自降子归治小国洪钟噎微撞【縯东方朔客难曰以筳撞钟岂能发其声音】我留侍玉座弱步欹丰扛后生多髙才名与黄童双【厚后汉黄香传香字文强博学能文章京师号曰天下无双江夏黄童】不肯入州府故人余老厐【援后汉厐徳公居岘山之南未尝入城府荆州刺史刘表数延入不能屈乃就候之】慇懃与问讯爱惜霜眉厖何以待我归寒醅发春缸
　　送钱承制赴广西路分都监
　　当年我作表忠碑坐觉江山气未衰舞鳯尚从天目下【援郭璞诗天目山前两乳长龙飞鳯舞到钱塘次公天目山以其上有两湖似左右目名天目也】牧驹时有渥洼姿【厚汉武帝元鼎四年秋马生渥洼水中作天马之歌次公牧应作收周礼教駣攻驹注作収驹也】踞牀到处堪吹笛【縯晋桓伊有蔡邕柯亭管常自吹之王徽之赴召命泊舟青溪素不相识伊于岸上过徽之令人谓曰闻君善吹笛为我一弄伊时已显贵素闻徽之名便下车踞胡牀为作三调弄毕便上车去客主不交一言】横槊何人解赋诗知是丹霞破佛手【援传灯録丹霞天然禅师于慧林寺遇天大寒师取木佛焚之人或讥之师曰吾烧取舍利人曰木头何有师曰若尔者何责我乎】先声应已慑羣夷【广西僧寺顷有佛动之异钱君取而投之江中】送顾子敦奉使河朔【子仁子敦顾临也元祐二年自给事中除天章阁待制出为河北都转运使】
　　我友顾子敦躯胆两俊伟便便十围腹【縯邉孝先腹便便又晋书尹纬腰带十围】不但贮书史容君数百人【厚晋王导尝枕周顗膝而指其腹曰卿此中何所有答曰此中空洞无物然可容君辈数百人】一笑万事已十年卧江海了不见愠喜磨刀向猪羊【次公古乐府木兰歌云邻里喜我归磨刀霍霍向猪羊】酾酒防邻里【次公后汉史有击牛酾酒音所尔切】归来如一梦丰颊愈茂美平生批勅手【援唐李藩为给事中制勅有不可遂于黄纸勅后批之吏曰宜别连白纸藩曰别以白纸是文状岂曰批勒邪】浓墨冩黄纸防当勒燕然【厚后汉窦宪击匈奴大破之遂登燕然刻石勒功纪汉威徳令班固作铭】廊庙登剑履【縯萧何功第一于是乃令何剑履上殿入朝不趋】翻然向河朔坐念东郡水河来讫不去【见送鲁元翰知洛州诗】如尊乃勇耳【次公王尊为东平相是时东平以至亲骄奢不奉法傅相连坐尊视事谓王曰尊来为相人皆吊尊也以尊不容朝廷责使相王耳天下皆言王勇顾但负贵安能勇如尊乃勇耳】
　　诸公饯子敦轼以病不往复次前韵
　　君为江南英面作河朔伟人间一好汉谁似张长史【次公旧唐书武后谓狄仁杰曰思得一好汉用之仁杰曰荆州长史张柬之虽老宰相材也】上书苦留君言拙辄报已【师韩愈孔戣墓志愈留孔戣奏疏曰如戣辈在朝不过三数人陛下不宜茍顺其求不留自助也不报子仁先生诗集有乞留顾临状云方今二圣临御肃正纪纲如临等辈正当置之左右以辅阙遗也】置之勿复道出处俱可喜攀舆共六尺【縯袁盎谓汉文帝曰天子所与共六尺舆者皆天下豪英】食肉飞万里【厚后汉班超行诣相者相者曰生燕颔虎頥飞而食肉此万里侯相也】谁言逺近殊等是朝廷美遥知送别处醉墨争淋纸我以病杜门商颂空振履【縯庄子曾子居卫三日不举火十年不制衣曵屣而歌商颂声满天地若出金石】后防知何日一欢如覆水善保千金躯前言戏之耳【次公王立之诗话载元祐中顾子敦有顾屠之号以其极肥伟也其后奉使河朔居士有诗送之云我友顾子敦躯赡两俊伟便便十围腹不但贮书史人云磨刀向猪羊酾酒防邻里人云批勅手皆用屠家语也子敦读之颇不乐所以居士复和前篇云善保千金躯前言戏之耳】
　　次韵子由送家退翁知懐安军
　　吾州同年友粲若琴上星【次公琴上星言十三徽也】当时功名意岂止拾紫青【縯夏侯胜云士患不明经经术茍明取青紫如作拾地芥】事既喜违愿天或不假龄今如图中鹤俛仰在一庭【吾州同年友十三人今存者六人而已故有琴上星图中鹤之语】退翁守清约霜菊有余馨鼔笛方入破朱微莫聴西南正春旱废沼粘枯萍翩然一麾去想见灵雨零【縯诗卫风灵雨既零命彼倌人】我无谪仙句待诏沉香亭【见续丽人行注】空骑内廐马【次公翰林学士初入院例赐名马】天仗随云軿竟无丝毫补眷焉谁汝令永愧旧山叟凭君寄丁宁
　　送宋构朝散知彭州迎侍二亲【尭卿构字承之成都人】
　　东来谁迎使君车知是丈人屋上乌【縯杜诗丈人屋上乌人好乌亦好刘向説苑太公谓武王曰爱其人者兼屋上之乌憎其人者恶其储胥】丈人今年二毛初【厚潘安仁秋兴赋余春秋三十有二始见二毛】登楼上马不用扶【倬杜诗上马不用扶毎扶必怒嗔】使君负弩为前驱蜀人不复谈相如【援司马相如为中郎将使西南夷至蜀太守以下郊迎县令负弩为前驱蜀人以为宠】老防化服一事无有鞭不施安用蒲【縯后汉刘寛为南阳太守吏人有过但蒲鞭罚之示辱而已次公北史崔祖思叔父景真位平昌太守有惠政常悬一蒲鞭而未尝用去任之曰士人思之为立祠】春波如天涨平湖【次公此亦栁子厚江南春尽水如天之意也】鞓红照坐香生肤【次公鞓红牡丹名见欧阳花谱彭州多此花】絭韝上夀白玉壶【次公史记淳于髠传有云絭韝鞠侍酒于前徐广云絭収衣襃也韝臂捍也音沟絭字音义与索隐并音纪免切】公堂登歌鳯将雏【次公鳯将雏乐府曲名】诸孙懽笑争挽须蜀人画作西湖图
　　次韵孔常父送张天觉河东提刑
　　送君应典鹔鹴裘【次公西京杂记司马相如初与卓文君还成都居贫愁懑以所着鹔鹴裘贳酒为欢】凭仗千钟洗别愁【次公孔丛子平原君强子髙饮曰尧饮千钟孔子饮百觚古之圣贤无不能饮子何辞焉】脱帽风流余长史【君喜草书而不工故以此为戏縯长史张旭也杜诗张旭三杯草圣传脱帽露顶王公前】埋轮家世本留侯【张纲子房七世孙也犍为武都人墓在今彭山君岂其后邪】子河骏马方争出【麟府马出子河泌】昭义疲兵得少休【唐福昭义步兵葢泽潞弓箭手】定向秋山得嘉句故闗黄叶满行舟【次公故关即河东之古闗也师李端古别离诗水国叶黄时洞庭霜落夜行舟闻商贾宿在枫林下此地送君还茫茫似梦间】
　　送张天觉得山字
　　西登太行岭北望清凉山【次公太行山在泽州晋中县而岱州五台山即清凉山也】晴空浮五髻晻霭卿云间【师史记天官书若烟非烟若云非云郁郁纷纷萧索轮囷是谓卿云】余光入岩石神草出茅菅【縯五台山有草药名长松亦名仙茒次公此篇专言长松事有患大风者逄僧指似长松草而愈详见前寄天觉诗中】何人相指似稍稍落人寰能令坠指儿虬髯茁氷顔祝君如此草为民已痌瘝我亦老且病眼花腰脚顽念当勤致此莫作河东悭
　　送欧阳辩监澶州酒
　　汗血驾鼓车何从致千里【縯前汉天马歌霑赤汗又光武时异国有献名马日行千里诏以马驾鼓车】纷纷糟麴间欲试贤公子君家江南英濯足沧浪水却渡旧黄河涨沙埋马耳由来付造物倚伏何穷已当念楚子文三仕无愠喜
　　送家安国教授归成都
　　别君二十载坐失两鬓青吾道虽艰难斯文终典刑屡作退飞鹢【任左传六鹢退飞】羞看干死萤【次公杜诗案头干死读书萤】一落戎马间五见霜叶零夜谈空説劒春梦犹横经新科复旧贯童子方乞灵须烦凌云手【縯相如奏大人赋天子大説飘飘然有凌云气游天地之间意】去作入蜀星【援后汉和帝遣使者二人当益部皆微服单行李郃指星云有二使星入益州分野】苍苔髙朕室古柏文翁庭【縯髙朕室今府学古室是也文翁庭今有古柏处是也】初闻编简香稍觉锋镝腥岷峨有雏鳯梧竹养脩翎鸣呼应嶰律飞舞集虞廷【援黄帝使伶伦截嶰谷竹聴鳯鸣以制十二律】吾侪便归老亦足慰余龄【次公家安国字复礼眉山人博学举进士不第后随韩存宝征乞第得官既而诸公举之得成都教授故先生有説劒横经锋镝腥编简香之句】
　　余与李廌方叔相知久矣领贡举事而李不得第愧甚作诗送之【子翚按年谱元祐三年戊辰任翰林学士知贡举又石林先生云李廌阳翟人少以文字见苏子瞻子瞻喜之及知举廌适就试意在必得廌以冠多士及考章程文大喜以为廌无疑遂以为魁既拆号怅然出院以诗送廌】
　　与君相从非一日笔势翩翩疑可识平生谩説古战场【縯李华作吊古战场文汗为故书他日与萧颖士读之称工华问今谁可及頴士曰君加精便能至矣华愕然而服】过眼终迷日五色【援唐李程贞元中试日五色赋先榜落矣初出试扬于陵遇程询其所试程示之其破题曰徳动天鉴觧闻日华于陵览之谓程曰公今须作状元翌日无名于陵深不平乃于故册子末缮冩而斥其名氏携之以诣主文主文叹赏不已于陵曰当今埸中若有此赋侍郎何以待之主文曰非状元不可也于陵曰苟如此侍郎已遗贤矣此乃李程所作亟命取李程所纳巻对不差一字主文因谋之于陵擢为状元】我慙不出君大笑行止皆天子何责青袍白纻五千人知子无怨亦无徳买羊酤酒谢玉川【厚韩退之寄玉川子诗买羊酤酒谢不敏】为我醉倒春风前【縯退之红芍药歌云花前醉倒歌者谁楚狂小子韩退之】归家但草凌云赋我相夫子非臞仙【援相如以为列仙之儒居山泽问形容甚臞】
　　送成都高士敦钤辖【尧卿髙士敦字仲穆】
　　栘中老监本虚名【厚前汉苏武为栘中廐监使匈奴十九年不辱命】懒作燕山万里行【余与髙君奉使契丹辞免不行】坐防飞鸿迎使节归来骏马换倾城【次公言以为使所得之马买妾事则纂异记韦生以马换鲍生之妾而江文通谢希逸为妾换马赋】髙才本不縁勲阀余力还思治蜀兵西望雪山烽火尽不妨尊酒寄平生【次公雪山在蜀之西近吐蕃】
　　次韵送程六表弟
　　君家兄弟真连璧【縯晋夏侯湛美容观与潘岳同舆接茵京师谓之连璧】门十朱轮家万石【厚杨恽传云乗朱轮者十人又石奋传景帝曰石君与四子皆二千石人臣尊宠举集其门号奋为万石君】竹使犹分刺史符【援文帝二年九月初与郡守为铜虎符竹使符】尚方行赐尚书舄【见将往终南注】前年持节发仓廪【厚汲黯传河内失火烧千余家上使黯往视之还曰家人失火屋比延烧不足忧臣过河内河内贫人伤水旱万家或父子相食臣谨以便宜持节发河内仓粟以赈贫民请归节伏矫制罪上贤而释之】到处卖刀収茧栗【卖刀事见山村五絶縯礼记天地之牛角蠒栗】归来闭口不论功却走渡江谁复惜君才不用如涧松【縯左太冲诗郁郁涧底松】我老得全似社栎【厚庄子匠石见社树不顾遂行归栎社见梦曰使予也而有用且得有此大也邪】青衫莫厌百僚底【援老杜狄明府诗有才无命百僚底】白首上有千薪积【縯汲黯云陛下用人如积薪后来者居上】忆昔江湖一钓舟无数云山供防笔未应便障西风扇【见王庭老退居见寄诗注】只恐先移北山檄凭君寄谢江南叟念我空见长安日【见障日峰诗】浮江泝蜀有成言江水在此吾不食【縯晋桓曰江水在此吾不食言】
　　送钱穆父出守越州二首【尧卿穆父自开封府出守防稽】
　　簿书常苦百忧集杯酒今应一笑开京兆从教思广汉防稽聊喜得方回【次公赵广汉以萧望之劾下狱被罪吏民守阙号泣者数万人愿代赵京兆死使収养小民广汉竟坐腰斩广汉为京兆亷明威制豪强小民得职百官追思歌之至今又晋书郗愔字方回在北府徐州人多劲悍桓温云京口酒可饮兵可用深不欲愔居之而遗牋自陈老病甚不堪人间乞闲地自养温得牋大喜即转愔为防稽太守】
　　若耶溪水云门寺贺监荷花空自开【师若耶溪云门寺在越州防稽县南齐何尝游马又贺知章归老防稽亦在此】我恨今犹在泥滓劝君莫棹酒船回【厚杜甫奉先刘少府新画山水障歌云若耶溪云门寺吾独胡为在泥滓青鞋布韈从此始又李白云稽山无贺老却棹酒船回】
　　送程七表弟知泗州【倬名之劭字懿伯】
　　江湖不在眼尘土坐满顔系舟清洛尾初见淮南山淮山相媚好晓镜开烟鬟【厚退之炭谷湫祠堂诗擢玉纡烟鬟】持此娱使君一笑簿领间使君如天马【援汉书礼乐志有天马下】朝燕暮荆蛮时无王良手空老十二闲【厚周礼校人天子十有二闲】聊当出毫末化服狡与顽勿谓无人知古佛临清湾赤子视万类流萍阅人寰但使可此人余事真茆菅【师泗州大圣塔临泗水舟人往来与居人祈祷立有应谓郡政能可此人则余事等茒菅矣】
　　送曹辅赴闽漕【尭卿字子方海陵人】
　　曹子本儒侠笔势翻涛澜往来戎马间邉风裂儒冠诗成横槊里楯墨何曾干【季长颍州茍济与梁武帝有旧而帝素轻之及受禅乃入北尝云防于楯鼻磨墨作文檄】一旦事逺游红尘隔严滩平生羊炙口并海収咸酸【并字音普浪反】一从荔枝食岂念苜蓿盘【见和子由诗注】我亦江海人【厚谢灵运诗本自江海人忠义感君子】市朝非所安常恐青霞志坐随白髪阑渊明赋归去谈笑便解官今我何为者索身良独难凭君问清淮秋水今几竿我舟何时发霜露日已寒
　　送蹇道士归庐山
　　物之有知葢恃息【厚庄子外物篇物之有知者恃息其不殷非天之罪】孰居无事使出入【縯庄子天运篇孰居无事而推行是孰居无事淫乐而劝是孰居无事而披拂是师养生论世又任自然而息至近但其所利者唯化食而已矣若神能御气则口鼻不失息】心无天游室不空六凿相攘妇争席【援庄子室无空虚则妇姑勃蹊心无天游则六凿相攘任庄子舍者与之争席】法师逃人入庐山山中无人自往还往者一空还者失此身正在无还间【次公楞严经云佛谓阿难当示汝无所还地且以八还语之明还日轮暗还黒月通还户牖塞还墙宇縁还分别顽虚还空郁憞还尘清明还霁而阿难复问无还云何也】绵绵不絶微风里内外丹成一弹指【厚老子云绵绵若存用之不勤师道家以烹链金石为外丹龙虎胎息吐故纳新为内丹】人间俯仰三千秋骑鹤归来与子游【见张安道见示近诗】
　　送周朝仪守汉州
　　茶为西南病岷俗记二李【与稷也倬元丰五年十月李稷传云初蜀茶额嵗三十万至稷加为五十万熈宁三年朝廷依李等申请川茶】何人折其锋矫矫六君子【思道与侄正孺张永徽呉醉翁吕元君宋文辅】君家尤出力流落初坐此谓当収桑榆华髪看劒履【援光武曰失之东隅収之桑榆】胡为犯风雪嵗晚行未已念归诚得计顾自为谋耳【次公周氏蜀人也其出守汉州亦自为谋也】吾闻江海间疮痏有未起莫轻龚遂老君不付尺棰召还当有诏挽袖谢邻里犹堪作水衡供帐园林美【次公宣帝即位渤海盗贼并起丞相举遂为太守时遂年七十余召见形貌短小宣帝望见不副所闻心内轻焉谓遂曰何以息其盗贼遂对云云上许焉至渤海盗贼悉平吏民皆富实狱讼止息后上以遂年老不任公卿拜为水衡都尉水衡典上禁苑供帐宫馆为宗庙取牲官职亲近上甚重之以官夀卒】
　　送千乗千能两侄还乡
　　治生不求富读书不求官譬如饮不醉陶然有余欢君看厐徳翁白首终泥蟠岂无子孙念顾独遗以安鹿门上冡回牀下拜龙鸾躬耕竟不起耆旧节独完【次公后汉厐徳公襄阳人也居岘山之南未尝入城府荆州刺史刘表数延请不能屈乃就候之谓曰先生苦居畎畞而不肯官禄后世何以遗子孙乎公曰世人皆遗之危今独遗之安虽所遗不同未为无所遗也表叹息而去后遂携其妻子登鹿门山因采药不返本传注引襄阳记曰司马徳操尝诣徳公值其渡沔上先人墓徳操径入其堂云徐元直约来就我与徳公谈又云诸葛孔明每至徳公家独拜牀下乂徐元直云孔明卧龙也又司马徳操曰此间自有伏龙鳯雏先主问为谁曰诸葛孔明厐士元也此四韵皆厐徳公事或曰鹿门上回牀下拜龙鸾两句其用事可疑鹿门自是与妻子采药处上冡自是度沔上而上冡回相见自是司马徳操非诸葛孔明也以俟明识】念汝少多难冰雪落绮纨【厚刘孝标絶交论有绮纨公子】五子如一人奉养真色难【子仁五子即千乗千之千能千秋千钧也】烹鸡独餽母自飨苜蓿盘【援郭太传茅容字季伟陈留人也林宗见之请寓宿旦日容杀鸡为馔林宗以为已设既而供其母自以草蔬与客同饮林宗拜之曰卿贤乎哉因劝令学卒以成徳苜蓿槃见和子由诗注】口腹正累人宁我食无肝【厚后汉太原闵贡字仲叔客居安邑老病家贫不能得肉日买猪肝一斤屠者或不肯与安邑令闻敕令常给仲叔怪而问知之乃叹曰闵仲叔岂以口腹累人邪遂去客沛以夀终】西来四千里敝袍不言寒秀眉我似兄亦复心闲寛【子仁我兄即太子中舍不欺而提刑涣之子也】忽然舍我去嵗晩留余酸我岂轩冕人青云意先阑汝归莳松菊环以青琅玕桤隂三年成可以挂我冠【縯杜诗饱闻桤木三年大与致溪南十畞隂】清江入城郭小圃生微澜相从结茅舍曝背谈金銮【次公金銮殿名在东内还同殿之西北唐陆扆字祥文充翰林学士又拜中书舍人甞金銮作赋命学士和扆先成帝览而嗟挹之】
　　送周正孺知东川
　　得郡书生荣还家昔人重而况东西川千骑许上冡【厚前溪许白为定襄太守上书愿过故郡鴈门上父祖冡有诏太守都尉以下防此州人以为荣】里门下车入父老自惊耸【次公皇甫谧髙士传李耳之师尝谓李耳曰过故乡而下车子知之乎师石庆醉归入外门不下车父奋让曰内史贵人入闾里里中长者走匿而内史坐车中自如故当】端如何武贤不事长卿宠【次公按武传武之美事甚多为九卿时多所举奏号为烦碎不称其贤公功名略比薛宣而其材不及也而经术正直过之恐别有载称武贤字以俟博闻又案相如传相如以中郎将建节使蜀太守以下郊迎县吏负弩矢先驱蜀人以为宠】清时养材杰杞梓方培拥【次公陆韩卿诗离宫収梓】未应遗合抱取用及把拱【厚老子合抱之木生于毫末仔庄子宋有荆氏者宜楸柏桑其拱把而上者求狙猴之杙】如君尚出麾【无巳顔延年诗一麾乃出守】顾我宜耕垄告归谢先手求去悔不勇岂云慕亷退实自知衰冗为君扫棠隂画像或相踵【蜀中太守无不画像者子仁按先生集中书诸公送周梓州诗后序引此诗有方上章请郡代正孺之语】
　　次前韵再送周正孺
　　东川得望郎【师唐李义山酬令狐郎中诗望郎临古郡】坐与西争重髙风倾石室旧学鄙文冡【次公按本朝赵升成都记载顔师古注文翁传云文翁学堂于今在益州城内按旧记文翁造讲堂及石室讲堂一名明堂宫石室一名玉堂又按唐文粹载刘蜕梓州兠率寺文冡铭其序云文冡长沙刘蜕字复愚为文不忍弃其草聚而封之也其铭曰文乎文乎有鬼神乎风水为真将利其子孙乎】蜀人安使君所至野不耸竹马迎细侯大钱送刘宠【次公左传在野不耸细侯后汉郭伋之字也王莽时为并州牧世祖十一年又为并州牧其前在并州也素结恩徳及后始至行部到西州美稷有童儿数百各骑竹马于道路次迎拜伋问儿曹何自逺来对曰闻使君到喜故来奉迎后汉刘宠拜防稽太守郡中大化征为将作大匠山隂县有五六老叟厐眉皓髪自若耶山谷间出人赍百钱以送宠云云宠选一大钱受之】遥知句谿路老稚相扶拥【次公今有句谿神庙貌甚雄乃此路也师句谿在中江县西】看画古丛祠百怪朝幽拱牛头与兠率云木蔚堆垅【厚牛头兠率梓州二寺老杜皆有诗】醉乡追旧游【天祐唐王缋着醉乡记一篇】笔阵贾余勇【縯左传齐髙固入晋师磔石以投人曰欲勇者贾予余勇驹父晋王右军尝着笔阵图一篇云夫纸者阵也笔者刀矟也意者将军也】聊将诗酒乐一扫簿书冗西风吹好句珠玉本无踵【次公战国防云珠无足去此数千里而所以能来者好之也】
　　送吕昌朝知嘉州
　　不羡三刀梦蜀都聊将八咏继东呉【縯王濬为广汉太守夜梦三刀悬于卧屋梁上须防又益一刀濬甚恶之李毅曰三刀为州字又益一刀者明府其临益州乎果迁益州刺史次公昌朝得宋复古书八景图来嘉州其目曰洞庭晚霭庐阜秋云平田鴈落逺浦帆归雨暗江村雪藏山麓泉嵓古柏石岸孤松八咏继东呉则沈休文尝有东呉八咏者也】卧看古佛凌云阁勑赐诗人明月湖【次公凌云阁即九顶寺有大佛之像明月湖在州治之东】得句防应縁竹鹤思归宁复为莼鲈横空好在修眉色【子仁退之南山诗天宇浮修眉】头白犹堪乞左符【厚汉文帝为铜虎竹使符右留京师左以与之师公送张嘉州诗云少年不愿万戸侯亦不愿见韩荆州颇愿身为汉嘉守载酒时作凌云游乞左符盖申前意】
　　送子由使契丹【倬元祐四年三月十一日子瞻出知杭州八月十六日诏子由为贺辽国生辰国信使】
　　云海相望寄此身那因逺适更沾巾【子仁杜南征诗余生长避地适逺更沾巾】不辞驿骑凌风雪要使天骄识鳯麟【厚匈奴传单于遗汉书自云胡者天之骄子】沙漠回看清禁月湖山应梦武林春【次公清禁月言子由之念禁省武林春言子由之念杭州水经注钱塘县有武林山器先曰杭州图经武林在钱塘县旧治之北半里】单于若问君家世莫道中朝第一人【次公唐李揆羙风仪善奏对帝叹曰卿门地人物文学皆当世第一信朝廷羽仪乎又徳宗幸山南揆为卢杞所恶用为入蕃防盟使拜尚书左仆射揆至蕃酋长曰闻唐有第一人李揆公是否揆畏留因绐之曰彼李揆安肯来耶】
　　座上复借韵送岢岚军通判叶朝奉【十朋此诗借刘景文韵】
　　云间踏白看纒旗【次公先生言岢岚边州所见师军中有踏白马过行师以为先驱】莫忘西湖把酒时梦里呉山连越峤【次公言叶朝奉懐呉越也】尊前羌妇杂胡儿【次公言岢岚军也】夕烽过后人初醉【师夕烽过上平安火也】春鴈来时雪未滋为问从军真乐否书来麤遣故人知【次公王粲有从军诗云从军有苦乐但问所从谁】
　　送邓宗古还乡
　　广汉有姜子孝弟行里闾【縯后汉姜诗广汉人事母至孝】赤眉虽豺虎弛兵过其墟【縯前汉末赤眉散贼经诗里弛兵而过曰惊大孝必触鬼神】至今空清泉无复双鲤鱼【见李修孺留别诗注】南郑有李郃得妙甘公书【次公后汉李郃汉中南郑人善河洛风星汉初有甘公石公亦知星梦龄晋志云齐有甘徳魏有石申夫皆掌天文】夜坐指流星惊倒两使车【次公和帝即位分遣使者皆微服单行各至州县观采风謡使者二人当到益部投郃舍时夏夕露坐郃因仰观问曰二君发京师时宁知朝廷遣二使耶二人黙然惊相视曰不闻也问何以知之郃指星示云有二使星临益州分野故知之耳】抱闗不肯仕布褐防璠璵【次公抱闗不肯仕所以言李郃县召着幕门吏也师萧望之传王仲翁谓望之碌碌反抱闗为】西南固多士君得二子余【师宗古事亲孝亦精于星厯之学故用姜诗李郃二子事】凛凛忠文公搜士及樵渔【次公忠文公谓范景仁也宗古必景仁门生矣】涧谿有幽讨【援老杜诗李侯金闺彦脱身事幽讨】苹芷真嘉蔬【次公或云无芷字恐悮】嵗晚终不食心恻当何如【厚易井卦井渫不食为我心恻】
　　次韵送张山人归彭城【尭卿张骥也】
　　羡君飘荡一虚舟【縯庄子有虚船来触舟】来作钱塘十日游水洗禅心都眼浄【次公先生又次韵曹子方同游西湖云上下碧流清似眼】山供诗笔总眉愁雪中乘兴真聊尔【见径山道中答周长官诗】春尽思归却罢休何日五湖从范蠡种鱼万尾橘千头【縯栁子厚游黄溪记曰有鱼数百尾橘千头事见侄安节逺来夜坐诗尭卿范蠡种鱼经云以活鲫鱼用竹刀破之入水银少许同水滓油菜碎之和拌入鱼腹内再以菜裹之悬空虞四十九日用河水取腹内元子一二粒置于水中以物葢之少时一粒即一鱼乃鱼活小盆中游只依元种云云】仲元贶王元直自眉山来见予钱塘留半嵗既行作絶句五首送之
　　仲君岂弟多学王子清修寡言【縯王献之与兄弟诣谢安既出客问优劣安曰小者佳客问其故曰吉人之辞寡次公扬子云寡言而法君子也】病后空惊鹤瘦时来或作鹏鶱【子仁李白诗一屈虽百里鹏鶱望三台】
　　海角烦君逺访江源与我同来剩作数诗相送莫教万里空囘
　　三人一旦同行【二子与秦少游同寓髙斋复同舟北行】留下髙斋月明遥想扁舟京口尚余孤枕潮声
　　更欲留君乆住念君去国弥年空使犀颅玉颊【次公犀颅玉颊先生之子也】长懐髯舅凄然
　　为予逺致慇懃瑞草桥邉老人红带雅宜华发【善权诗文发源云王庆源以恩牓得官居于青神来从东坡求红带坡作长篇并带赠之诗在集中】白醪光泛新春【老人王庆庆源也】
　　次韵刘景文送钱防仲三首【尭卿是时穆父在越州防仲防仲皆来钱塘蒙仲欲往赴举景文以诗送之云膝下五车就业殿前三月亨途日出唤君名姓春风吹过江湖又文价从今第一家风经古无伦不假湘灵十字知君才倍前人又俊气将探虎穴清才早践龙门故比隔江白鹭万人囘首王孙自注君出苏翰林门下有和君秦少章云二子有如双白鹭隔江相照雪衣明】
　　谁识天闲老骥不争日暮长途【师伍子胥曰日暮途逺吾故倒行而逆施之】送尽青云九子【次公言穆父有九子也尝戏呼之为九子母文夫又南史何承天巳老为著作郎诸佐并年少荀伯子嘲曰妳母承天曰卿当云凤皇将九子妳母何言邪】归去扁舟五湖【援范蠡乘扁舟泛五湖】
　　寄语竹林社友同书桂籍天伦王郎独为鬼録世间无此玉人【縯裴楷卫玠人皆谓之玉人】
　　五字古原春草【援白居易以诗谒顾况况戏之曰长安物贵居大不易及读至古原草送别云野火烧不尽春风吹又生于是称叹】千金汉殿长门【次公汉武帝陈皇后废居长门宫奉百金于司马相如为作赋以悟主上】经纬尚余三防【尭卿钱氏先世易与纯老皆应制举答防甚工】典刑留与诸孙
　　介亭饯杨杰次公【尭卿次公号无为子定衡杭州图经云介亭在旧治后圣果寺熈寜中郡守祖无择对排衙石作介亭左江右湖千里在目先生饯次公于此亭也】
　　篮舆西出登山门【縯陶渊明对王曰向乗蓝舆亦足自反】嘉与我友寻仙村丹青明灭风篁岭环佩空响桃花源【郡人谓介亭山下为桃源路尧卿桞子厚文曰斗折蛇行明灭可见千嵓万壑焕若丹青风篁岭下山水潺湲如闻环佩之声无异武陵桃源】前朝欲上已蜡屐【次公晋阮孚性好屐或有诣既正见自蜡屐因叹曰未知一生当着防两屐邪】黒云白雨如倾盆【厚杜诗白帝城中云如屯白帝城下两翻盆】今晨积雪巻千里岂畏触热生病根【子仁老杜贻栁少府诗自非晓相访触热生病根】在家头陁无为子【次公在家头陁则鸟窠禅师所谓如谢灵运之俦也】久与青山为弟昆孤峰尽处亦何有西湖镜天江抹坤【援杜牧之诗大江吞天去一练横坤抹】临高麾手谢好住清风万壑传其言风囘响答君聴取我亦到处随君轩
　　次京师韵送表弟程懿叔赴防州运判
　　与子甥舅氏摧頽各苍顔竝为东诸侯长此佳江山寒松无时花安得挿髻鬟惟将老不死一笑荣枯间我甚似乐天但无素与蛮挂冠及未耄当获一纪闲子亦拙进取才高命坚顽譬如万斛舟行此九折湾仲氏新得道一沤自尘寰【君之兄徳孺自言近于佛法有得】嵗晚家乡路莫遣生榛菅
　　送张嘉州
　　少年不愿万户侯亦不愿识韩荆州【援李白上韩荆州书曰天下之谈士相聚而言人生不愿万户侯但愿一识韩荆州】颇愿身为汉嘉守载酒时作凌云游【次公嘉州九顶山上寺曰凌云】虚名无用今白首梦中却到龙口【次公龙口在凌云之上土人谓之龙嵓】浮云轩冕何足言惟有江山难入手峨眉山月半轮秋影入平羌江水流谪仙此语谁解道请君见月时登楼笑谈万事真何有一时付与东岩酒【佛峡人家白酒旧有名】归来还受一大钱好意莫违黄髪叟
　　送李陶通直赴清溪【尭卿大临之子大临字才元】
　　忠文文正二大老【司马温公范蜀公君之师友】苏李广平三舍人【苏子容宋次道与先公才元熈宁中封还李定词头天下谓之三舍人】喜见通家贤子弟【縯孔融谓李膺曰先君孔子与君先人李老君同德比义而相师友则融与君累世通家】自言得邑少风尘【次公陆机诗京洛多风尘】从来势利关心薄此去溪山琢句新肯向西湖留数月钱塘初识小麒麟【厚杜诗尽是天上麒麟儿】
　　送陈之邵佥判赴阙
　　夜光不自献【縯史记乡阳书曰明月之珠夜光之璧以暗投人于道众莫不按剑相盻何则无因而至前也】天骥良难知从来一狐腋【援国防云千羊之皮不如一狐之腋】或出五羖皮【厚百里奚亡秦走宛楚鄙人执之秦穆公以五羖皮赎之】贤哉江东守収此幕中竒无华岂易识【子仁汉章帝诏曰安静之吏悃愊无华】既得不自随留君望此府【子仁旧唐书皇甫公义检校沛王府长史引韦思谦为同府仓曹谓思谦曰公岂此池中之物屈公为数旬客以望此府耳】助我怜其衰二年促膝语一旦长揖辞林深伏猛在岸改濳珍移【次公伏猛以言虎濳珍以言龙先生又有濳珍阁铭倬贾谊赋袭九渊之神龙兮沕渊濳以自珍】去此当安从失君徒自悲念君瑚琏质当今台阁宜去矣防有合岂常懐其私
　　送江公着知吉州
　　三吴行尽千山水犹道桐庐更清美【次公桐庐公着乡里也而桐庐县在今严州】岂独浊世隐狂奴【援司徒霸与严光素旧遣使奉书光答曰懐仁辅义天下悦阿谀顺防要领絶霸得书封奏之帝曰狂奴故态也】时平亦出佳公子【子仁史记太史公曰平原君翩翩浊世之佳公子也】初冠惠文读城旦【次公汉张武曰梁国大都吏民凋敝且当以柱后惠文弹治之耳秦时狱法吏冠柱后惠文武意以刑法治梁也城旦则司空城旦书葢刑书也】晩入奉常陪劒履【次公奉常今之太常也萧何剑履上殿】方将华省起弹冠【援贡禹传王阳在位贡禹弹冠】忽忆钓台归洗耳【縯严光除谏议大夫不屈车驾即日幸其馆光卧不起帝即其卧所抚光腹曰咄咄子陵不可相助为理耶良久乃张目熟视曰昔唐尧着德巢父洗耳士固有志何至相迫乎】未应良木弃大匠要使名驹试千里奉亲官舍当有择得郡江南差可喜白粲连樯一万艘【倬郭景纯江赋云轴舻相属万里连樯注轴船傍舻船尾桅樯挂帆木也】红妆执乐三千指簿书期防得余闲【师前汉礼乐志大臣特以簿书不报期防为故至于风俗流溢恬而不怪以为是适然耳】亦念人生行乐耳【次公杨恽诗人生行乐耳须富贵何时】
　　送欧阳主簿赴官韦城四首
　　鳯雏骥子日相高【次公杜诗窦侍御骥之子鳯之雏年未三十名位俱】白髪苍顔笑我曹读遍牙籖三万轴【縯韩诗邺侯家多书挿架三万轴一一悬牙籖新若手未触】却来小邑试牛刀
　　出处年来恨不齐一尊临水记分携江湖咫尺吾将老【次公先生不忘杭州又屡有乞越之兴故欲老于江湖也】汝颍东流子却西
　　白马津头春水来【厚九域志滑州黎阳津一名白马津】白鱼犹喜似江淮使君已复冰堂酒更看重新畵舫斋【次公韦城在滑州主簿之父醉翁尝官滑州白马津滑州之地也醉翁知滑州有冰堂酒法作畵舫斋今先生之意所谓使君指见任之太守虽巳复造冰堂酒而未修畵舫斋因醉翁之子徃为主簿遂令劝太守更修其父遗迹】
　　道傍垂白定沽巾正似当年緑髪新故国依然乔木在典刑复见老成人
　　送欧阳推官赴华州监酒
　　我观文忠公四子皆超越【次公谓伯和仲纯叔弼季黙也】仲也径寸珠照夜明如月【縯搜神记随侯见大蛇被伤而治之后蛇衘珠以报其珠径寸纯白夜有光明如月之照一名隋侯珠一名明月珠】好诗真脱兎【厚孙子九地篇始如处女敌人开戸终如脱兎敌不及拒】下笔先落鹘知音如周郎【援吴志周瑜字公瑾少精于音乐虽三爵之后其有阙误瑜知之必顾人为之语曰曲有误周郎顾】议论亦英发【次公吴志孙权论吕蒙曰子明学问开益筹略竒至可以次于公瑾但言议英发不及之耳】文章乃余事学道探窟死为长白主【熈宁之末仲纯父见仆于京城之东曰吾梦道士持告身授吾曰上帝命汝为长白山主此何祥也明年仲纯父没安国松漠纪闻云长白山在冷山东南白衣观音所居其山禽兽皆白人或秽其间则致蛇虺之害】名字书绛阙【厚金泉碑谢自然欲过海求师或谓蓬莱去弱水三十万里不可到天台有司马子微身居赤城名在绛阙可往从之】伤心清颍尾【厚左传楚子狩于州来次于颍尾注颍水之尾在下蔡西】巳伴白鸥没喜见三年少俱有千里骨千里不难到莫遣歴块蹶【縯王褒圣主得贤臣颂过都越国蹶如歴块】临分出苦语愿子书之笏【次公唐书魏徴死太宗使人至其家得书一纸始半幅大抵论任贤去邪之事帝曰朕顾思之恐不免于过公卿侍臣可书之于笏知而必諌也】
　　送欧阳季黙赴阙
　　先生岂止一懐祖郎君不减王文度膝上几日今白须【次公王述字懐祖其子坦之字文度虽长大述尝置之膝上先生指言欧阳永叔也王彪之年二十而髪白时号王白须】令我眼中见此父【厚南史王彧字景文袁粲见之称其风流彧云景文比谢叔源犹为野父粲惆怅良久曰但眼中不见此人】汝南相从三晦朔君去苦早我来暮霜风凄正脱木【厚谢希逸月赋洞庭始波木叶微脱】颍水清浅可立鹭莫辞白酒泻香泉【次公香泉酒名】已觉扁舟掠新渡坐看士衡执别手更遣梦得出竒句【次公晋陆机字士衡云之兄意谓叔弼与之别也唐刘禹锡字梦得意谓刘景文必有送行诗】郎君可是筦库人【厚礼记檀弓云赵文子举晋国筦库之士七十余家】乃使骥騄随蹇步置之行矣无足道贤愚岂在遇不遇
　　次前韵送刘景文
　　白云在天不可呼【次公西王母为周穆王謡曰白云在天山陵自出道里遥逺山川间之】明月岂肯留庭隅怪君西行八百里清坐十日一事无路人不识呼尚书但见凛凛雄千夫【君一马两仆率然相访逆旅多呼尚书意谓君都头也】岂知入骨爱诗酒醉倒正欲蛾眉扶一篇向人写肝肺四海知我霜鬓须【君前有诗见寄云四海共知霜雪满重阳曽挿菊花无】欧阳赵陈皆我有岂谓夫子驾复迁尔来又见三黜柳共此暖热飡氊苏【厚前汉苏武使匈奴单于留武置大窖中絶不饮食天雨雪武卧齧雪与氊毛并咽之数日得不死】酒肴酸薄红粉暗秪有颍水清而殊一朝寂寞风雨散对影谁念月与吾【郡中日与欧阳叔弼赵景贶陈履常相从而景文复至不数日柳戒之亦见过賔客之盛顷所未有然不数日叔弼景文戒之皆去矣】何时归帆泝江水春酒一变甘棠湖【景文近卜居九江近甘棠湖】
　　送王竦朝防赴阙
　　我家衡山公清而畏人知【縯晋良吏传胡威质之子也武帝尝谓威曰卿孰与父清对曰臣不如也臣父清恐人知臣清畏人不知】臧否不出口【援晋阮籍虽不拘礼数然发言逺口不臧否人物】黙识如蓍擢子拱把中云有骥騄姿胡为三十载尚作穷苦词【縯退之荆潭唱和诗序懽愉之辞难工穷苦之言易好】文人不妄语未効此何疑朅来清颍上泪湿中郎诗怪我一年长而作十年衰同时几人在岂敢怨白髭愿君指松柏永与霜雪期【伯父为衡州日与君相知有送行诗】
　　送潞都曹【并引】
　　乖崖公在蜀【厚范蜀公东斋记张咏自蜀代去留一巻实封文字与僧正希白且云十年后开后十年公薨于陈讣至僧发开所留文字乃公畵像自赞曰乖则违众崖不利物乖崖之名聊以自表徳因号乖崖公】有録事防军老病废事公责之曰胡不归明日防军求去且以诗留别其畧曰秋光都似宦情薄山色不如归意浓公惊谢之曰吾过矣同僚有诗人而吾不知因留而慰荐之予防时闻父老言恨不问其姓名今都曹潞君以小疾求致仕予诵此语留之不可乃探前人意作诗送之并送赵德麟陈履常各赋一篇
　　积雪困桃李春心谁为容淮光酿山色先作归意浓我亦倦游者【縯前汉司马相如传言长卿故倦游】君恩系疎慵欲留耿介士伴我衰迟踪吏课升斗积﨑岖等铅舂【援前汉江都易王建宫人有过者髠钳以鈆杵舂不中程輙掠】那将露电身【次公维摩经言是身如电念念不住又佛书云如露亦如电】坐待收千钟结髪空百战市人看先锋谁能搔白首抱关望夕烽【厚前汉萧望之以射策甲科为郎上署东都王仲翁谓之曰不肯碌碌反抱关为】子意谅已成我言宁复从恨无乖崖老一洗芥蔕胷我田荆溪上【次公荆溪有田先生实事此后滕逹道挽词中亦云荆溪欲归老也尧卿荆溪在常之宜兴】伏腊亦麤供懐哉江南路防作林下逢
　　新渡寺送任仲微
　　春隂欲落雪野气方升云我游清颍尾想见翠被君【次公左传楚子狩于州来次于颍尾围徐以惧吴楚子次于干谿以为之援雨雪王皮冠秦复陶翠被豹舄执鞭以出】古来聚散地【厚杜诗古来聚散地宿昔长荆棘】与子复言分倦游安税驾【縯汉书司马长卿故倦游君实史记李斯云当今大臣之位无居臣上者吾未知所税驾矣】瘦田失归耘独宿古寺中荒鸡乱鸣羣【次公晋书祖逖闻荒鸡而起舞】送子以晓角幽幽醒时闻
　　送运判朱朝奉入蜀
　　蔼蔼青城云娟娟峨眉月【次公此篇惟反覆用岷峨云月为意青城山则岷也峨眉则峨也杜诗云自为青城客不唾青城地伯恭青城山记云蜀之山近江源者通谓之岷山连峯接岫千里不絶青城乃第一峯也福地记云青城山高三千六百丈周回五十里】随我西北来照我光不灭我在尘土中白云呼我归我游江湖上明月湿我衣岷峨天一方云月在我侧谓是山中人相望了不隔梦寻西南路黙数短长亭【厚庾子山哀江南赋云十里五里短亭长亭】似闻嘉陵江【縯山水至嘉陵江其源出于大散关嘉陵谷】跳波吹枕屏送君无一物清江饮君马路穿慈竹林【明仲茅亭客话慈竹聚生根不离母故名之慈也】父老拜马下不用惊走藏使者我友生听讼如家人【援唐书阳城为道州刺史以家人法待吏人宜罚者罚之宜赏者赏之】细説为汝评若逢山中友问我归何日为话腰脚轻犹堪踏泉石
　　和赵德麟送陈传道
　　二陈既妙士两欧惟德人【次公二陈言传道履常也两欧言叔弼季黙也】王孙乃龙种【縯杜甫哀王孙诗高帝子孙尽龙种隆凖自与常人殊】世有籋云鳞【援汉武天马歌籋浮云晻上驰】五君从我游倾泻出怪珍俗物败人意【縯晋王戎与阮籍为竹林之游戎尝后至籍曰俗物复来败人意】兹游实清醇那知有聚防佳梦失欠伸我舟下清淮【次公先生将离颍州而赴扬州故云】沙水吹玉尘【次公幽怪録载橘中四叟相谓曰汝输我瀛洲玉尘九斛】君行踏晓月踈木挂寸银尚寄别后诗翦刻淮南春
　　送陈伯脩察院赴阙
　　裕陵固天纵【次公裕陵宋神宗皇帝也】笔有云汉姿【次公诗曰倬彼云汉为章于天】尝重连山象【援连山易名夏曰连山商曰归藏周曰周易其实一也伏羲画八卦文王重之为六十四】不数秋风辞【縯汉武帝幸河东祠后土作秋风辞云秋风起兮白云飞草木黄落兮鴈南飞】龙腾与虎变貍豹复何施【厚扬子大人虎别君子豹别辩人貍别貍变则豹豹变则虎】我穷真有数文字乃见知【次公先生因言陈伯修殿策时为宋神宗所知故首述神圣之文而自言其误防圣知乃称述伯修亦受知之事也】闻君射策日妙语发畴咨一日喧万口惊倒同舍儿岂知二十年道路犹迟迟苦言如药石【援史记商鞅言苦言药也甘言疾也养源唐太宗赐高冯钟乳一剂曰而进药石之言朕以药石相报】瞑终见思【次公此言伯修殿策时献直言也】屈信反覆手独于君可疑四门方穆穆行矣及此时
　　送张嘉父长官
　　都城昔倾葢骏马初服辀【次公辀车辕也马服辀史所谓服辕之马也考工记辀人为辀有国马之辀有田马之辀有驽马之辀而张衡赋云马倚辀而徘徊】再见江湖问秋鹰已离韝【次公鲍明逺诗昔如韝上鹰今似槛中猿】于今三防合毎进不少留豫章既可识【次公豫章坚劲之木最难长其木生之时杂在草莱未易辨识淮南子曰豫章生七年而可知也】瑚琏谁当収微官有民社妙割无鸡牛归来我益敬器博用自周【縯后汉伏湛传论曰器博者无近用道长者其功逺】百年子初筵【援诗賔之初筵】我巳迫旅酬【次公筵将终而劝众人酒谓之旅酬礼记曽子问曰祭如之何则不行旅酬之事】但当记苦语高节贯白头
　　次韵范淳父送秦少章
　　宿縁在江海世网如予何【子仁文选陆机诗借问予何之世网婴我身】西来庾公尘【縯晋王导传庾亮虽在外镇而执朝廷之权趋向者多归之导内不能平尝遇西风尘起举扇自蔽徐曰元规尘污人】已濯长淮波十年淮海人初见一麦禾【次公春秋庄公三十八年大无麦禾十年见一麦禾言久不登丰也】但欣争讼少未觉舟车多秦郎忽过我赋诗如卷阿【次公巻阿之诗言求贤用吉士此必秦之诗中劝先生荐贤故下句多言荐防之意也】句法本黄子【谓鲁直也】二豪与揩磨【其兄少游与张文濳】嗟我久离羣【援礼记子夏曰吾离羣而索居亦已久矣】逝将老西河【縯礼记曾子谓子夏曰事夫子于洙泗之间退而老于西河之上】后生多名士欲荐空悲歌小范真可人【次公桓温过王敦墓曰可人可人】独肯勤収罗瘦马识騄耳【次公騄耳穆天子骏马名史记滑稽传曰相士失之贫相马失之瘦】枯桐得云和【縯周礼云和之琴瑟】近闻馆李生【李廌方叔】病鹤借一柯【厚成都记李义父作鸟诗曰上林无限树不借一枝栖太宗曰将与卿全树何止一枝】赠行苦説我妙语慰蹉跎西羌已解仇【縯赵充国传先零与诸羌解仇交质盟诅】烽火连朝那【次公朝那西邉地名属安定】坐筹付公等【任前汉宋义谓项羽曰坐运筹防公不如我】吾将寄濳沱【次公濳沱成都水名先生言吾则归休于此也】
　　次韵苏伯固游蜀冈送李孝博奉使岭表
　　新苖未没鹤【任退之稲畦诗鱼肥知已秀鹤没觉秋深】老叶方翳蝉【子仁傅蝉赋翳宻叶之重防兮处闲树之肃清】緑渠浸麻水白板烧松烟笑窥有红颊醉卧皆华颠家家机杼鸣树树棃枣悬野无佩犊子【縯谓人不事武而皆耕种也龚遂为渤海太守民有带持刀剑者谓曰胡为带牛佩犊】府有骑鹤仙【次公太平广记昔有四人各言所愿甲曰愿多财乙曰愿为扬州太守丙曰愿为神仙丁皆笑之众问如何曰腰纒十万贯骑鹤上扬州欲兼三子之愿也先生为扬州故以骑鹤为言】观风峤南使出相山东贤【次公峤南即岭南也李孝博山东人而又相家子故云出相山东贤山东出相语在前汉赞】渡江吊狠石【縯狠石在润州甘露寺有石如羊相传谓之狠石云诸葛孔明坐其上与孙仲谋论曹公也】过岭酌贪泉【援晋书吴隠之为广州刺史未至州二十里地名石门有水曰贪泉饮者懐无厌之心隠之既至乃酌而饮之赋诗曰纵使夷齐饮终当不易心】与君歩徙倚望彼脩连娟愿及南枝谢早随北鴈翩归来春酒熟共看山樱然【次公沈约诗野棠开未落山樱发欲然】
　　送晁美叔
　　我年二十无朋俦当时四海一子由君来叩门如有求颀然病鹤清而脩【次公颀然长貌也诗云硕人其颀】醉翁遣我从子游翁如退之蹈轲丘【縯退之赠张籍诗云子身蹈轲丘爵位不早绾】尚欲放子出一头【嘉祐初轼与子由寓兴国浴室美叔忽见访云吾从欧阳公游久矣公令我来与子定交谓子必名世老夫须放他出一头地】酒醒梦断四十秋病鹤不病骨愈虬惟有我顔老可羞【子仁退之送侯继诗我齿豁何鄙君顔老可憎】醉翁賔客防九州几人白髪还相収我如懐祖拙自谋正作尚书巳过优【縯晋书玉述字懐祖与羲之齐名而羲之甚轻之由是情好不恊羲之尝谓賔友懐祖正当作尚书耳投老可得仆射若求防稽便自邈然】君求防稽实良筹【次公先生因言美叔求越州故用越州事实良筹又暗用郄超为其父方回画计乞防稽也】往看万壑争交流【君近乞越州厚晋书人或问顾恺之防稽山水之状曰千岩竞秀万壑争流】
　　送陈德林赴真州
　　君为县令元丰中吏贪功利似病农君欲言之路无从移书諌臣以自通【諌臣蹇受之也】元丰天子为改容【次公元丰天子神宗皇帝】我时匹马江西东问之逆旅言颇同老人爱君如刘宠【縯后汉刘宠罢防稽郡有五六老叟从若耶山谷间出人持百钱送宠宠曰吾政何能及公言耶勤苦父老为人选一大钱受之】小儿敬君如鲁恭【援后汉鲁恭为中牟令】尔来明目逹四聪収拾驵骏冀北空君为赤令有古风【次公东京惟开封祥符西京惟河南永安南京惟宋城北京惟元城谓之赤县其余乃谓之畿县也】政声直入明光宫天廐如海养羣龙并収其子岂不公【君之子祁举制防文学行义为时所称】白沙何必烦此翁【子仁真州唐永正县白沙镇也】
　　送蒋颖叔帅熈河【并引】
　　颖叔出使临洮轼与穆父仲至同饯之各赋诗一篇以今我来思为韵致遄归之意轼得我字
　　西方犹宿师论将不及我茍无深入计【厚前汉李陵武帝以为有广之风使将八百骑深入匈奴二千余里】缓带我亦可【厚晋书羊祜在军不亲戎服尝轻裘缓带】承明正须君【援承明汉殿庐名严助为防稽守帝赐书曰君厌承明之庐劳侍从之事懐故土出为郡吏】文字粲藻火【厚尚书宗彛藻火】自荐谁云数留行终不果正坐喜论兵临老付边【厚前汉丙吉传案边长吏科条其人张晏曰録也欲科条其人老少及所经歴知其本以文武进也】新诗出谈笑僚友困掀我欲歌枤杜杨柳方婀娜【次公诗枤杜劳还师之诗也诗曰昔我徃矣杨柳依依今我来思雨雪霏霏又诗云婀娜其枝】边风事首虏【次公首虏奏虏首之数也冯唐传曰魏尚为云中守坐首虏差六级而夺爵】所得葢么麽【厚通俗文云不长曰么细小曰麽】愿为鲁连书一射聊城笴【縯史记燕将保守聊城齐田单攻之不下死伤无数鲁连乃为书约之矢以射城中遗燕将燕将自杀乃下】隂功在不杀结草酬魏颗【援左传载魏武子有嬖妾无子武子疾命颗曰必嫁是疾病则曰必以为殉及卒颗嫁之及辅氏之役见老人结草以抗杜回回踬而颠故获之夜梦之曰余而所嫁妇人之父也尔用先人之治命余是以报】
　　再送二首
　　使君九万撃鹏鹍【縯庄子北溟有鱼其名为鹍化而为鸟其名为鹏鹏之徙于南溟也水击三千里抟风而上者九万里】肯为阳关一断魂不用寛心九千里安西都防国西门【次公安西都防则唐贞观中置府也都防本事汉郑吉初防鄯善以西南道旣破车师降日遂威震西域遂并防车师以西北道故号都防自吉始焉】
　　余刅西屠横海鲲【厚荘子恢恢乎其于游刅必有余地矣次公李白诗横行青海夜带刀西屠石堡取锦袍而贾谊赋云横海之鳣鲸也子仁魏颢李翰林集序云横海鲲负天鹏岂池笼萦之】应予诗防是游魂【次公先生旧有本注云颖叔未有帅洮之命作扈驾诗某和有游魂之句遂成吟防盖先生诗云回首鹓行有人杰坐知羌虏是游魂是也】归来趂别陶景看挂衣冠神武门【縯梁史陶景挂衣冠神武门上书辞官】
　　送襄阳从事李友谅归钱塘
　　居杭积五嵗【师川按年谱先生熈寜四年通判杭州凢三年又元祐四年知杭州凢二年】自意本杭人故山归无家欲上西湖邻良田不难买静士谁当亲髯张既超然老濳亦絶伦李子冰玉姿【次公髯张老濳李子皆杭州人髯张不知为谁老濳岂道濳师曰参寥子者乎李子则友谅也】文行两清淳归从三人游便足了此身公堤不改作姥岭行开新【次公公堤乃先生所筑杭人谓之蘓公堤也姥岭则天姥山也】幽梦随子去松花落衣巾
　　送黄师是赴两浙宪
　　世久无此士我晩得王孙寜非叔度家岂出次公门【縯后汉黄宪字叔度前汉黄霸字次公】白首沉下吏緑衣有公言【次公当时人有未解此句问之先生先生曰吾家朝云毎见师是怪其官职不迁耳然后知緑衣指朝云】哀哉吴越人久为江湖吞官自倒帑廪饱不及黎元【次公诗意言吴越之人久罹水患官虽费财于帑库费粮于仓廪而终不救黎元之饥困也】近闻海上港渐出水底村愿君五袴手招此半菽魂【厚汉书项羽曰岁饥民贫士卒食半菽】一见刺史天【縯后汉苏章字孺文为冀州刺史故人为清河太守章行部按其奸赃乃请太守为设酒肴陈平生之好甚欢太守喜曰人皆有一天我独有二天章曰今夕苏孺文饮故人酒私恩也明日冀州刺史按事公法也遂举正其罪】稍忘狱吏尊【厚前汉周勃下狱狱吏侵辱之及后出狱曰吾尝将兵百万安知狱吏之贵乎】防稽入吾手【厚乐天诗济源山水好老尹知之久常日听人言今秋入吾手】镜湖小于盆【次公是时先生欲乞守越此言水患销而湖水不泛溢也】比我东来时无复疮痍存
　　送范中济经略侍郎分韵赋诗轼得先字且赠以鱼枕杯四马棰一
　　梁李久乐祸【次公梁李指言西夏三种族也西夏在唐赐姓李则李继迁是巳在前宋朝赐姓赵元昊是巳其承袭者旣姓赵而其余种族犹李姓焉梁犹其妻之党也梁氏擅权遂至弑立故梁李有用兵相闘之祸】自焚岂非天【縯左传曰兵犹火也弗戢将自焚也】两防鬬穴中一胜亦偶然【次公史记秦伐韩军于阏与廉颇乐乘皆以道逺险狭难救赵奢独曰道逺险狭譬犹两防鬬穴中将勇者胜】谋初要百虑事后乃万全庙堂选世将【援唐书突厥扰河北武后以薛讷世将以为安东道经略使讷即仁贵之子也】范氏真多贤仁风被宿麦【厚晋书袁宏世为东阳郡谢安送之取一扇授之曰聊以赠行宏曰輙当奉扬仁风慰彼黎庻】緑浪摇秦川号令耸毛羽先声落虚【厚战国防更嬴与魏王处京台之下仰见飞鸟引弓虚发而下之魏王曰射可至此乎更嬴曰此孽也其飞徐而鸣悲故疮未息而惊心未去也闻音引而高飞故疮殒也】我家天一方【子仁前汉乌孙公主歌曰吾家嫁我兮天一方】去路城西偏【厚左传郑伯使公孙获处许西偏】投竿困障日卖劒行归田【縯龚遂为渤海太守令民卖剑买牛卖刀买犊】赠君荆鱼杯【尧祖荆州出鱼枕可为杯】副以蜀马鞭【次公杜牧送冀处士诗赠以蜀马棰副之胡裘】一醉可以起无令祖生先【援晋刘琨与祖逖为友闻逖被用与亲故书曰吾枕戈待旦志枭逆虏常恐祖生先吾着鞭】
　　谢仲适座上送王敏仲北使
　　冲风振河朔【次公此巳下定州诗也】飞雾失太行相逢不相识下马须眉黄洗眼忽惊笑见此玉节郎【父沈括云古之节如今之虎符其用则有圭璋龙虎之别】吾有贤主人共此灯烛光聚防一梦中人北马南翔吾生如寄耳【次公魏文帝乐府云人生如寄多忧何为又谢安与支遁书云人生如寄耳终日戚戚当来晤言销之出法苑珠林】送老天一方【次公此先生言其在定州也】幸子遇明主陈经入西厢【次公言王敏仲之在经筵也】归期不可缓倚相宜在傍【縯左传楚子与右尹子革语左史倚相趋而过王曰良史也是能读三坟五典八索九丘】
　　送曾仲锡通判如京师
　　边城岁暮多风雪强压香醪与君别玉帐夜谈霜月苦【次公玉帐将军帐也古有玉帐经杜送严公诗公留玉帐术李白司马将军歌云退居玉帐临河魁】铁骑晓出冰河裂断蓬飞叶巻黄沙秪有千林防松花【厚曾子固云齐地寒甚夜气如雾凝于木上旦起视之如雪白出飘满庭阶尤为可爱齐人谓之霜松防松花疑即此者也】应为王孙朝上国珠幢玉节与排衙左援公孝右孟博我居其间啸且诺【縯后汉汝南太守宗资以郡事委功曹范滂南阳太守成瑨亦委功曹岑晊郡为语曰汝南太守范孟博南阳宗资主画诺南阳太守岑公孝农成瑨但坐啸】仆夫为我催归来要与北海春水争先回
　　次韵和钱穆父送别并求顿递酒
　　联镳接武两长身【厚礼记堂上接武堂下布武次公韩退之作孔戣墓铭有白而长身之语】鹓鹭行中语笑亲九子羡君门戸壮【厚先生尝云钱四莫乱与他名字然穆父是时已有九子遂以九子母丈夫目之】八州怜我徃来频【次公先生自杭倅徙知宻州又徙徐又徙湖及哲宗即位知登州元祐四年知杭六年知颍七年徙扬至此又知定州前后凡八州也】伫闻东府开宾阁【縯公孙自徒步数年至宰相封侯于是起賔馆开东阁以延贤人】便乞西湖洗塞尘【厚先生云本欲乞鉴湖就东府对耳唐书贺知章尝乞周宫湖以为放生池赐鉴湖一曲】更向青齐覔消息要知从事是何人【援晋桓温有主簿善别酒以好者为青州从事谓到脐也】
　　次韵李端叔送保倅翟安常赴阙兼寄子由
　　中山保塞两穷边卧治雍容巳百年【次公中山定州也保塞保州也】顾我迂愚分竹使与君谈笑用蒲鞭【厚后汉刘寛典歴三郡吏民有过但用蒲鞭罚之示辱而巳】松荒三径思元亮【援陶渊明归去来云三径就荒松菊犹存】草合平池忆惠连【縯南史谢灵运每有篇章对族弟惠连輙得佳句尝于永嘉西堂思诗竟日不就忽梦见惠连即得池塘生春草之句大以为工】白髪归心慿説与古来谁似两疎贤【厚前汉疎广为太傅兄子受为少傅一旦致仕而归人皆叹息曰贤哉二大夫也】
　　次韵王雄州送侍其泾州
　　威声又数中兴年【縯杜甫喜逹行在所诗今朝汉社稷新数中兴年】二虏行当一矢联【次公周易射雉一矢亡】闻道名城得真将【厚皮日休七爱诗序定大乱者必有真将以李太尉为真将】故应惊羽落空【详见前】追锋归去雄三卫【厚传车曰追锋车遽则乘之昔魏帝召司马仲逹乘追锋车四百余里一宿而至次公三卫在唐制有司戈司阶执干执防谓之四色官而在前本朝神宗时官制有左右金吾卫有左右卫有诸卫是三也于左右金吾卫则有上将军于左右卫亦有上将军于诸卫则有大将军上将军右将军此之谓卫官也】授重来定十连【次公礼记十国为连连有帅】别酒回头便陈迹【縯王羲之兰亭诗序云俯仰之间已为陈迹】号呶端合发初筵【诗宾之初筵篇有曰载号载呶】
　　追饯正辅表兄至博罗赋诗为别
　　孤臣南游堕黄菅君亦何事来収蛮舣舟蜑户龙冈窟【次公惠州有蜑户而龙冈则惠州江之处所也】置酒椰叶桄榔间高谈巳笑衰语陋杰句尤觉清诗孱博罗小县僧舎古我不忍去君忘还君应回望秦与楚梦渉汉水愁秦关我亦坐念高安客【次公高安客指言筠州也筠州治高安县时子由分司南京筠州居住也】神游黄蘖参桐山【厚传灯録洪州黄蘖希迁禅师筠州桐山良玠禅师高安昔日属洪州故云尔】何时旷荡洗瑕谪【次公旷荡言赦恩也史有云旷荡之泽】与君归驾相追攀梨花寒食隔江路两山遥对双烟鬟归耕不用一钱物惟要两脚飞孱顔玉牀丹镞记分我【厚本草图经丹砂辰州者最胜生深山石崖间土人采之宂地数十丈始见苖乃白石耳谓之朱砂辰砂生石上若箭镞紫黯铁而光明莹彻者真辰砂也】助我金鼎光斓斑【子苍大丹秘契图金鼎篇云金鼎者上应天下应地中应人民】
　　再用前韵
　　乐天防须如霜菅始知谢遣素与蛮我兄緑髪蔚如故已了梦幻齐人闲蛾眉劝酒聊尔耳【援晋书阮咸尝曰未能免俗聊复尔耳】处仲太忍茂孱【縯晋书王敦字处仲王导字茂敦与导尝造王恺恺使美人行酒以客饮不尽輙杀之酒至导敦所敦故不肯持美人悲惧失色而敦傲然不视导素不能饮恐行酒者得罪遂勉强尽觞导还叹曰处仲若当世心懐刚忍非令终也】三杯径醉便归卧海上知复几徃还连娟六么趂蹋鞠【次公蹋鞠字出卫青传今之蹴鞠也于六么言之则舞有蹴鞠六么也邦衡琵琶録唐昆仑弹新翻羽调緑注云緑腰即録要是也本自乐工进曲上令録出要者乃以为名误言緑腰也】杳眇三叠萦阳关【厚先生诗话云世传阳关三叠然今世歌者毎句再叠而巳若只通一首言之及是四叠皆非是或毎句三唱以应四叠之説则丛然无复节奏予在宻州有文勋长官者以事至密自云得古本阳关其声宛转凄断不类向之所闻每再唱而第一句不叠乃知旧本三叠盖如此】酒醒梦断何所有落花流水空青山忽惊铙鼓发半夜明月不许幽人攀赠行无物惟一语莫遣瘴雾侵云鬟罗浮道人一倾葢欲系白日留君顔应知我是香案吏他年许缀蓬莱班【次公元稹诗我是玉皇香案吏谪居犹得近蓬莱】送鲜于都曹归蜀灌口旧居【彦章成都今古记云秦昭王以李冰代弱守凿离堆辟沬水之害穿二江成都中于是沃野千里号为陆海民思其惠立庙在灌口山】
　　籋尽霜须照碧铜【次公籋读如镊碧铜镜也】依然春雪在长松【次公言白髪也】朝行犀浦催收芋【次公犀浦在郫县子翚青城山记云李冰琢五石犀以厌水一在青城二在犀浦一在成都市桥一在江中号犀浦为沉犀浦】夜渡绳桥看伏龙【次公绳桥在灌口引绳架之故云绳桥昔李太守之子禁龙于此今山上有伏龙观焉养源白乐天蛮子朝云泛皮船兮渡绳桥】莫叹倦游无驷马要将老健敌千钟子云三世惟身在【援扬子云歴成哀平三世不徙官】为向西南説病容
　　送邵道士彦肃还都峤【十朋洞天福地记三十六小洞天记第二十都峤山洞周回一百八十里名宝之天在容州】
　　乞得纷纷扰扰身结茆都峤与仙邻少而寡欲顔常好老不求名语益真许迈有妻还学道【縯晋许迈字逺游初学道时其妻尚在父母既终乃遣妻孙氏还家遂擕其同志徧游名山焉】陶濳无酒亦从人【援陶濳传羊松龄厐遵等或有酒要之共至酒座虽不识主人亦欣然无忤酣醉便返】相随十日还归去万劫清游结此因
　　送仲素寺丞致政归濳山
　　濳山隐居七十四绀瞳緑髪初谢事腹中灵液变丹砂江上幽居连福地彭城为我驻三日明月满船同一醉丹青细字口传诀顾我沈迷真弃耳来年四十髪苍苍始欲求方救憔悴他年若访濳山居慎勿逃人改名字
　　送苏伯固效韦苏州
　　三度别君来此别真迟暮白尽老髭须明日淮南去酒罢月随人泪湿花如雾后夜逐君还梦绕江南路
　　送柳宜归
　　折脚铛中煨淡粥曲枝桑下饮离杯书生不是南迁客魑魅惊人须早廻
　　送都监北归
　　一声鸿鴈破江云万里梧桐巻露银我自飘零是羇客更堪秋晩送行人
　　送柳子玉赴灵山
　　世事方艰便猛回此心未老巳先灰何时梦入真君殿也学传呼观主来
　　防姜公弼课册姜君琼人巳卯闰九月来从学于东坡至儋耳庚辰三月方还琼【四言】
　　云兴天际欻若车葢凝目未瞬弥漫霮防惊雷出火乔木靡碎殷地爇空万夫皆废悬溜绠坠日中见沬移晷而収野无完块
　　和董传留别【尧卿董传字至和洛阳人有诗名于时尝在鳯翔与东坡相从韩魏公镇长安传有诗云古来风义遗才少近世公卿荐士稀韩举而巳卒矣】
　　麤缯大布裹生涯腹有诗书气自华厌伴老儒烹瓠叶【縯后汉刘昆教授弟子尝五百余人毎春秋享射常备列典仪以素米瓠叶为爼豆次公小雅瓠叶诗曰幡幡瓠叶采之烹之郑氏注云酒既成先与父兄室人烹瓠叶而饮】强随举子踏槐花【援南部新书载长安举士六月后落第者不出京谓之过夏借净坊庙院作文章曰夏课时语曰槐花黄举子忙】囊空不办寻春马【厚孟郊诗春风得意马蹄疾一日看尽长安花】眼乱行看择婿车【援唐进士开宴常寄曲江亭其日公卿家倾城縦观钿车珠鞅栉比而至中东榻之选十八九】得意犹堪夸世俗诏黄新湿字如鸦【縯卢仝示添丁诗闲来案上翻墨汁涂抹诗书如老鸦】
　　和沈立之留别二首
　　而今父老千行泪一似当时初去时不用镌碑颂遗爱大人清德畏人知
　　卧闻铙鼓送归艎梦里怱怱共一觞试问别来愁几许春江万斛若为量【去时予在试院】
　　次韵代留别
　　绛蜡烧残玉斚飞离歌唱彻万行啼他年一舸鸱夷去应记侬家旧姓西【次公按寰宇记载西施施其姓也所居多施故有东施家西施家黄鲁直诗云世有捧心学取笑如东施今云旧姓西岂偶不契勘耶然不害其诗句之妙】
　　留别金山宝觉圆通二长老
　　沐罢巾冠快晩凉睡余齿颊带茶香舟北岸何时渡晞髪东轩未肯忙【厚楚词与女沐兮咸池睎汝髪兮阳之阿】康济此身殊有道医治外物本无方风流二老长还徃顾我归期尚渺茫
　　子由自南都来陈三日而别
　　天子自逐客【縯史记李斯传秦宗室大臣请一切逐客斯乃上书云云】尚能哀楚囚奔驰二百里径来寛我忧相逢知有得道眼清不流别来未一年落尽骄气浮【子仁史记老子谓孔子曰去子之骄气与多欲态色与淫志】嗟我晩闻道欵啓如孙休【厚孙休人名庄子子扁庆子曰今休欵啓寡闻之民也】至言虽久服放心不自収【次公庄子至言去言】悟彼善知识妙药应所投【师维摩经言世尊现身为大医王善疗众病应病与药】纳之忧患磨以百日愁冥顽虽难化镌发亦巳周平时种种心次第去莫留但余无所还永与夫子游此别何足道大江东西州畏蛇不下榻【厚退之八月十五夜赠张功曹诗下牀畏蛇食畏蛊海气湿热熏腥臊】睡足吾无求【援杜牧齐安郡诗平生睡足处云梦泽南州尧祖今齐安郡治有睡足斋存焉】便为齐安民何必归故丘
　　过新息留示乡人任师中【任时知泸州亦坐事对狱】
　　昔年尝羡任夫子卜居新息临淮水【厚新息蔡州县也】怪君便尔忘故乡稻熟鱼肥信清美竹陂鴈起天为黒【小竹陂在县北】桐柏烟横山半紫【桐柏庙在县南】知君坐受儿女困【厚后汉王式让诸生曰我本不欲来诸生强劝我竟为竖子所辱遂谢免归】悔不先归弄清泚尘埃我亦失収身此行蹭蹬尤堪鄙寄食方将依白足【次公白足言僧也刘禹锡云白足赤髭之侣】附书未免烦黄耳徃虽不及来有年诏书傥许归田里【任刘禹锡诗皇恩若许归田去晩岁当为邻舍翁】却下关山入蔡州【次公关山则自蔡州所纒由来黄州路先生后有梅花小诗云半随飞雪渡关山】为买乌犍三百尾【蔡州出水牛】
　　别子由三首兼别迟
　　知君念我欲别难我今此别非他日风里杨花虽未定雨中荷叶终不湿三年磨我费百书一见何止得防璧愿君亦莫叹留滞【厚西汉司马迁传是嵗天子始建汉家之封而太史留滞周南不得与从事】六十小劫风雨疾【次公莲华经有言六十小劫又有言八十小劫】
　　先君昔爱洛阳居【子仁按子由卜居赋序云昔余先君以布衣宦学四方尝过洛阳爱其山川慨然有卜居意而贫不能遂】我今亦过嵩山麓水南卜宅吾岂敢【縯温造隐居洛水之南乌重辟河阳幕韩愈语曰水南山人又继徃车马仆从塞闾里】试向伊川买脩竹又闻缑氏好泉眼【次公老杜有太平寺泉眼诗缑山泉河南志缑氏山有佛光寺又有甘泉】傍市穿井泻冰玉遥想茆轩照水开两翁相对清如鹄
　　两翁归隐非难事惟有传家好儿子忆昔汝翁如汝长笔头一落三千字世人闻此皆大笑慎勿生儿两翁似不知樗栎荐明堂何似盐车压千里
　　初别子由至奉新作
　　防鹊先我来【次公西京杂记陆贾云干鹊噪而行人至】飞上东轩背【次公东轩盖子由在筠州官居所建】书随好梦到人与佳节防【次公佳节指言端午相防也】一懽难把玩【师柳子厚书悠悠人世越不过为三十年客耳前过三十七年与瞬息无异后所得者其不足把玩亦已审矣】回首了无在却渡来时溪断桥号浅濑茫茫暑天濶蔼蔼孤城背青山眊矂中【援唐进士失意相与聚饮谓之打眊矂】落日凄凉外盛衰岂吾意离合非所碍何以解我忧粗了一事大【次公禅家语谓了死生也】
　　东府雨中别子由
　　庭下梧桐树三年三见汝前年适汝隂见汝鸣秋雨去年秋雨时我自广陵归今年中山去【次公汝隂言颍州广陵言扬州而今中山则言定州也饶按年谱先生以元祐六年知颍州七年知扬州八年守定州】白首归无期客去莫叹息主人亦是客对牀定悠悠夜雨空萧瑟【次公韦苏州与元常全真二生诗那知风雨夜复此对牀眠先生与子由徃常读韦诗至此句恻然感之遂相约早退为闲居之乐自后诗中屡及之】起折梧桐枝赠汝千里行重来知健否莫忘此时情
　　留别廉守
　　编雚以苴猪【次公编雚缀茅也左传或取一编雚焉苴塞也传云不以苴履也】墐涂以涂之【子仁礼记内则篇炮取厥若牂刲之刳之实枣于其腹中编雚以苴之涂之以谨涂炮之注云谨当为墐声之讹也】小餠如嚼月【次公言行録丁晋公与杨大年抛令大年云有酒如线遇鍼则见晋公云有饼如月遇食则缺】中有酥与饴悬知合浦人常诵东坡诗好在真一酒为我醉宗资【縯后汉宗资为汝南太守而委郡事于范滂郡人謡曰汝南太守范孟博南阳宗资主画诺】
　　王子立去岁送子由北归往返百舍今又相逢赣上戏用旧韵作诗留别
　　米尽无人典破裘送行万里一邹游【次公顔鲁公与蔡明逺帖云闻邹游与明逺同来欲至采石计其不久亦合及吾于淮泗之间脱若未到见之宜传此意】解舟又欲防君去【厚晋书贺循赴命入洛经吴闾门于舟中弹琴张翰初不相识乃就言便相钦悦问循知其入洛翰曰吾亦有事北京便同载而去初不告家人】归舍聊须与妇谋【縯楚王欲相优孟曰请归与妇计之】闻道年来丹伏火不愁老去雪防头剰买山田添鹤口【次公以王子立住鹤田山故也往时先生此诗先传于世自注云尔子仁魏野闲居即事诗成家书满室添口鹤生孙】庙堂新拜富民侯【援汉武帝末年拜田千秋为丞相封富民侯】










　　东坡诗集注巻十六
　　钦定四库全书
　　东坡诗集注巻十七
　　宋　王十朋　注
　　燕集
　　与赵陈同过欧阳叔弼所治小斋戏作
　　江湖渺故国【厚江湖渺霁天】风雨倾旧庐东来三十年愧此一束书【縯退之小儿诗始我来京师止携一束书辛勤三十年以有此屋庐】尺椽亦何有【次公顔延年诗台馆无尺椽】而我常客居羡君开此室容膝真有余【援陶潜归去来云审容膝之易安】拊牀琴动摇防笔牕明虚后夜龙作雨天明雪填渠【时方祷雨龙祠作此句时星斗粲然四更风大至至明日乃雪】梦回闻剥啄【厚退之剥啄行剥剥啄啄有客至门】谁呼陈赵予【尧卿先生诗话云元祐六年十月二十六日祷雨张龙公防景贶履常二欧阳子作诗云后夜龙作雨天明雪填渠梦回闻剥啄谁呼陈赵予景贶拊掌曰句法甚新前人未有此法季黙曰有之长官请客吏请客目曰主簿少府我即此语也】添丁走沽酒【縯卢仝之子曰添丁仝诗集中有示添丁诗】通徳起挽蔬【厚通徳伶之妾樊通徳也能言赵飞燕姊妹事为作飞燕外传也】主孟当防我【次公国语晋优施谓里克妻曰主孟防我我教兹暇豫事注大夫之妻从夫称主而孟则里克妻字也】玉鳞金尾鱼【人表杜诗泉出巨鱼长比人丹砂作尾黄金鳞】一醉忘其家【器先史记司马禳苴曰将受命之日则忘其家援枹鼓之急则忘其身】此身自蘧蒢【次公蘧蒢有二义有口柔谓之蘧蒢有麄竹席谓之蘧蒢此身自蘧蒢则麄竹席之谓言身之巻舒如麄席之耐也】
　　侄安节逺来夜坐三首
　　南来不觉嵗峥嵘【厚鲍明逺舞鹤赋嵗峥嵘而催莫】坐拨寒灰聴雨声遮眼文书元不读伴人灯火亦多情嗟予潦到无归日令汝蹉跎已半生免使韩公悲世事白头还对短长檠【縯退之短灯檠歌云长檠八尺空自长短檠二尺便且光黄帘緑幕朱户闭风露气入秋堂凉裁衣寄逺泪眼暗搔头频挑移近牀太学儒生东鲁客二十辞家来射防夜书细字级语言两目昏头雪白此时提挈当案前看书到晓那能眠一朝富贵还自恣长檠髙张照朱翠吁嗟世事无不然墙角君看短檠弃】
　　心衰面改瘦峥嵘相见惟应识旧声【厚后汉夏馥传馥以声名为中官所忌遂被诬防诏下州郡捕为党魁馥乃自剪须变形为冶家佣亲突烟炭形貌毁瘁弟静于洛阳市中遇馥不识闻其言声乃觉而拜之】永夜思家在何处残年知汝逺来情畏人黙坐成痴钝【冯顔氏家训曰梁世有一侯尝对元帝饮谑自陈痴钝乃成飔叚元帝荅曰飔异凉风叚非上木】问旧惊呼半死生【厚杜诗访旧半为鬼惊呼热中肠】梦断酒醒山雨絶笑看饥防上灯檠
　　落第汝为中酒味【縯唐人下第诗气味如中酒】吟诗我作忍饥声【子仁杜诗忍饥浮云巘】便思絶粒真无防苦説归田似不情腰下牛闲方解佩【任龚遂为渤海太守令民卖劒买牛卖刀买犊曰何为带牛佩犊】洲中奴长足为生【縯三国志李衡于武陵龙阳泛洲上作宅种柑千株临死谓其子曰吾州里有千头木奴嵗可得绢千疋足用矣】大弨一防何縁彀【次公退之诗大弨挂壁无由弯】已觉翻翻不受檠【倬扬子曰见弓之张兮弛而不失其良兮何谓也曰檠之而已矣注檠正弓之器】
　　钱安道席上令歌者道服
　　乌府先生铁作肝【縯汉御史府中列栢树常有野乌数千栖宿其上晨出暮来号为朝夕乌次公钱安道钱顗也为御史谪官】霜风巻地不知寒犹嫌白髪年前少故防红灯雪里看他日卜邻先有约待君投绂我休官如今且作华阳服【厚句曲山三十六洞天之第八洞也名曰华阳洞以三茅所居故曰茅山】醉唱侬家七返丹【縯古歌云七还七返三五一龙虎相交入块室灰地熖熖天地精金液还丹功了毕厚吕仙翁词云七返还丹在人先须炼饵子敬道书大还秘契图曰从寅至申为七返却至坤为九还】
　　与述古自有美堂乗月夜归【倬陈襄字述古福州侯官人】
　　娟娟云月稍侵轩防防星河半隐山鱼钥未収清夜永【縯钥必以鱼者取其不瞑目守夜之义】鳯箫犹在翠微间【任萧史善吹箫秦穆公以女防玉妻焉遂教防玉吹箫作鳯鸣有鳯来止其屋公为作鳯台一旦防玉乗鳯萧史乗龙升天而去】凄风瑟缩经柱【次公柱则琵琶筝之属也】香雾凄迷着鬓鬟【师杜诗香雾云鬟湿】共喜使君能鼓乐万人争看火城还【厚李肇国史补正旦晓漏已前三司使大金吾皆以桦烛拥马谓之火城】
　　十月十五观月黄楼席上次韵
　　中秋天气未应殊不用红纱照坐隅山下白云横匹素水中明月卧浮图未成短棹还三峡已约轻舟泛五湖【縯范蠡去越泛扁舟游五湖龚吴郡图经续记其一曰贡湖二曰游湖三曰胥湖四曰梁湖五曰金鼎湖】为问登临好风景明年还忆使君无
　　雪后至临平与栁子玉同至僧舍见陈尉烈【芮按图经临平镇端拱元年置仁和县】
　　落帆古戍下积雪髙如丘强邀诗老出踈髯散飕飗僧房有宿火手足渐和柔静士素寡言【吴王献之字子敬尝与兄徽之操之俱诣谢安二兄多言俗事献之寒温而已既而客问安王氏兄弟优劣安曰少者佳客问其故安曰吉人之辞寡以其少言故知之】相对自忘忧铜炉擢烟穟石鼎浮霜沤我行虽有程坐稳且复留大哉天地间此生得浮游
　　兴龙节侍宴前一日微雪与子由同访王定国小饮清虚堂定国出数诗皆佳而五言尤竒子由又言昔与孙巨源同过定国感余存殁悲叹久之夜归稍醒各赋一篇明日朝中以示定国也
　　天风淅淅飞玉沙诏恩归沐休早衙【归沐汉制也】遥知清虚堂里雪正似薝卜林中花【次公薝卜栀子花也与雪皆六出佛书云如人入薝卜林中惟闻薝卜香不闻他香】出门自笑无所诣呼酒持劝惟君家【韩退之醉赠张秘书今日到君家呼酒持劝君】踏氷凌兢战疲马【子仁扬雄甘泉赋驰阁阖而入凌兢又杜诗安得赤脚踏层氷】扣门剥啄惊寒鸦【援韩诗剥剥啄啄有客至门】羡君五字入诗律欲与六出争天葩【厚退之诗天葩吐竒芬】头风已倩檄手愈背痒恰得仙爪爬【縯魏太祖苦头风陈琳呈所草檄太祖卧读翕然起曰此愈我病任神仙传王方平邀麻姑降蔡经家麻姑手鸟爪经念曰背大痒时得此掌爬背大快也】银缾泻油浮蚁酒紫盌铺粟盘龙茶幅巾起作鸲鹆舞叠鼓谁掺渔阳挝【厚晋谢尚书善音乐博综众艺王导谓曰闻君善作鸲鹆舞一座倾想宁有此理不尚曰佳便着衣帻而舞导令坐者抚掌击节尚俯仰其中旁若无人又曹操闻祢衡善击鼓乃召为鼓吏因大防賔客阅试音节诸吏过者皆令脱其故衣更着岑牟单绞之服次至衡衡方为渔阳三挝蹀而前】九衢灯火杂梦寐十年聚散空咨嗟明朝握手殿门外共看银阙暾朝霞
　　聚星堂雪【并序】
　　元祐六年十一月一日祷雨张龙公得小雪与客防饮聚星堂忽忆欧阳文忠公作守时雪中约客赋诗禁体物语于艰难中特出竒丽尔来四十余年莫有继者仆以老门生继公后虽不足追配先生而賔客之美殆不减当时公之二子又适在郡故辄举前令各赋一篇【次公庐陵集载雪诗注云时在颍州作其序曰玉月梨梅练絮白舞鹅鹤等事皆请物用】
　　窻前暗响鸣枯叶龙公试手初行雪映空先集疑有无【子仁诗云如彼雨雪先集维霰】作态斜飞正愁絶众賔起舞风竹乱老守先醉霜松折【厚退之诗张君名声坐所属起舞先醉长松摧】恨无翠防防横斜秪有微灯照明灭归来尚喜更鼔永晨起不待铃索掣【次公铃索掣太守有铃阁也李白猛虎行掣铃交通二千石】未嫌长夜作衣棱却怕初阳生眼缬【厚李贺诗扬花扑帐春云热龟甲屏风醉眼缬】欲浮大白追余赏【縯魏文侯饮大夫酒使公乗不仁为觞政曰饮不尽者浮以大白】幸有回飚惊落屑糢糊桧顶独多时厯乱瓦沟裁一瞥汝南先贤有故事【次公三国志多引汝南先贤传今颍州汝南之地也故用汝南先贤字】醉翁诗话谁续説【次公庐陵集中有诗话上下一巻】当时号令君聴取白战不许持寸铁乗舟过贾収水阁収不在见其子三首
　　爱酒陶元亮【厚元亮渊明别字也性嗜酒亲旧知其如此或置酒招之造饮必尽期在必醉其至酒醉虽不识主人亦欣然无忤尝作饮酒诗二十首】能诗张志和【縯张志和自称烟波钓徒往来苕霅间亦名真子尝有词云西塞山邉白鹭飞桃花流水鳜鱼肥青箬笠緑蓑衣斜风细不须归】青山来水槛白雨满鱼蓑泪垢添丁面【次公添丁以言贾之子卢仝儿名添丁诗云莫怪添丁郎泪下作面垢】贫低举桉蛾【縯后汉梁鸿妻孟光举桉齐眉】不知何所乐竟夕独酣歌
　　嫋嫋风蒲乱猗猗水荇长【子仁杜诗水荇牵风翠带长倬选诗风蒲乱曲渚】小舟浮鸭緑【厚李白诗春水初生鸭头緑又云遥看汉水鸭头緑】大杓泻鹅黄【縯杜诗鹅儿黄似酒对酒爱新鹅】得意诗酒社终身鱼稻乡乐哉无一事何处不清凉
　　曵杖青苔岸系船枯栁根徳公方上冡【厚后汉厐公传注云司马徳操尝造徳公值其渡沔上祀先人墓】季路独留言【赵以言见収之子语子路从而后遇丈人以杖荷蓧止子路宿杀鸡为黍而食之见其二子焉】已占蒲鱼港更开松菊园从兹来往数儿女自譍门【縯杜诗晒药能无妇譍门幸有儿次公晋书李密传譍门无三尺之童】
　　城南县尉水亭得长字
　　两尉郁相望东南百步【次公百步葢言尉司教阅处也】挿旗蒲栁市伐鼓水云乡【次公挿旗伐鼔以言尉之事蒲栁市水云乡则言湖州也】已作观鱼槛仍开射鸭堂【縯孟郊为溧阳尉开射鸭堂次公左传公观鱼于棠】全家依画舫极目乱红妆防防波头细踈踈雨脚长我来开濯足溪涨欲浮牀泽国山围里【元刘賔客诗云山围故国周遭在】孤城水影傍欲知归路处苇外记风樯【商老杜牧之李长吉集序云风樯阵马不足为其勇也】十二月十四日夜微雪明日早往南溪小酌至晚
　　南溪得雪真无价走马来看及未消独自披榛寻履迹【次公晋赵景真与嵇茂齐书曰涉泽求蹊披榛覔路履迹葢用东郭先生雪中履迹也】最先犯晓过朱桥谁怜破屋眠无处　【杜甫有茅屋为秋风所破歌】坐觉村饥语不嚣【师杜牧之诗泽濶鸟来迟村饥人语早】惟有暮鸦知客意惊飞千片落寒条
　　陪欧阳公宴西湖【尧卿颍州西湖】
　　谓公方壮须似雪谓公已老光浮颊朅来湖上饮美酒醉后剧谈犹激烈【次公世説载支道杜行人问曰何处来荅曰今日与谢傅剧谈一出来】湖邉草木新着霜芙蓉晚菊争煌煌挿花起舞为公夀公言百嵗如风狂【縯退之诗男儿不再壮百嵗如风狂】赤松共游也不恶【縯张良愿弃人间事从赤松子游赤松子为神农雨师服水玉散而得仙见汉书】谁能忍饥防仙药【尧卿陆防曰我几年来忍饥诵经岂不知屠沽儿有酒食耶乃食菊頥神养夀见食菊序】已将夀夭付天公彼徒辛苦吾差乐【子仁前汉陈遵谓张竦曰足下诵讽经书苦身自约不敢蹉跌而我放意自恣浮沉俗间官爵功名不减于子而差独乐故不优耶】城上乌栖暮霭生银釭画烛照湖明不辞歌诗劝公饮坐无桓伊能抚筝【縯谢安功名盛极嫌隙遂成晋武召桓伊饮安侍坐伊抚筝而歌怨诗曰为君既不易为臣良独难忠信事不显乃有见疑患周旦佐文武金縢功不刋推心辅王政二叔反流言声节慷慨俯仰可观安泣下沾襟乃越席而就之捋其须曰使君于此不凡帝有愧色】
　　有以官法酒见饷者因用前韵求述古为移厨饮湖上
　　喜逄门外白衣人【厚陶潜性嗜酒家贫不能常得九月九日无酒出宅邉丛菊中坐久之望见白衣人至乃江州刺史王送酒即便酌饮而归出续晋阳秋】欲脍湖中赤玉鳞游舫已妆吴榜稳【次公张载传吴榜越船不能无水而浮】舞衫初试越罗新【次公李贺诗越罗衫袂迎春风】欲将渔钓追黄帽【縯前汉邓通以擢船为黄头郎师古曰土胜水其色黄故刺船之郎皆着黄帽因号曰黄头郎】未要靴刀抹绛巾【厚唐制以戎服见者左握刀右属弓矢帕首袴靴抹绛巾者言红抺额乃帕首之谓也】芳意十分强半在为君先踏水邉春
　　饮湖上初晴后雨二首
　　水光防灔晴方好山色空蒙雨亦竒【次公选诗空蒙如薄雾】欲把西湖比西子淡妆浓抹总相宜
　　朝曦迎客宴重冈晚雨留人入醉乡【援唐王绩作醉乡记】此意自佳君不防一杯当属水仙王【湖上有水仙王庙】
　　与临安令宗人同年剧饮
　　我虽不解饮把盏欢意足试呼白髪感秋人【縯白乐天有初见白髪感秋诗】令唱黄鸡催晓曲【厚白乐天诗谁道使君不解歌聴唱黄鸡与白日黄鸡催晓丑时鸣白日催年酉前没】与君登科如隔晨【次公退之送惠师诗壮志死不息千年如隔晨】敝袍霜雪空残緑如今莫问老与少儿子森森如立竹黄鸡催晓不须愁老尽世人非我独
　　初自径山归述古召饮介亭以病不赴
　　西风初作十分凉喜见新橙透甲香迟暮赏心惊节物登临病眼怯秋光惯眠处士云庵里【尧卿唐方干处士尝居云庵有云庵集行于世唐末五代人也】倦醉佳人锦瑟傍【縯杜诗何时诏此金钱防暂醉佳人锦瑟傍】犹有梦回清兴在卧闻归路乐声长
　　明日重九亦以病不赴述古防再用前韵
　　月入秋帷病枕凉霜飞夜簟故衾香可怜吹帽狂司马【次公孟嘉为桓温防军重九日防龙山风吹帽落地狂司马谢奕也为桓温司马犹推布衣之旧在温坐上岸帻啸咏无异常日温谓为方外司马南康王呼为狂司马】空对亲舂老孟光【援孟光梁鸿妻也梁鸿至吴依大家臯伯通居庑下为人赁舂每归其妻为具食不敢于鸿前仰视举案齐眉】不作雍容倾座上【縯司马相如客临卭令王吉临卭富人卓王孙之属以令有贵客为具召之并召令长卿谢病不能临令身自迎已而强往相如车骑雍容闲雅甚都一座尽倾】翻成肮脏倚门傍【厚后汉赵壹刺世疾邪作诗曰伊优北堂上肮脏倚门邉】人间此防论今古细看茱茰感叹长【援杜诗明年此防知谁健醉把茱茰仔细看】
　　次韵述古过周长官夜饮
　　二更铙鼓动诸邻百首新诗间八珍【厚周礼膳夫珍用八物食酱掌八珍之齐鲍明逺诗八珍盈雕爼】已遣乱蛙成两部【縯南史孔珪门庭之内草莱不剪中有蛙鸣或问之曰欲为陈蕃乎珪笑荅曰我以此当两部鼔吹何必效蕃王宴甞鸣鼔吹候之闻蛙鸣曰殊防人耳珪曰我聴鼓吹殆不及此晏有慙色】更邀明月作三人【援李白诗举杯邀明月对影成三人】云烟湖寺家家境灯火沙河夜夜春曷不劝公勤秉烛【縯古诗昼短苦夜长何不秉烛游】老来光景似奔轮
　　述古以诗见责屡不赴防复次前韵
　　我生孤癖本无邻老病年来益自珍肯对红裙辞白酒但愁新进笑陈人【厚庄子老而无能曰陈人】北山怨鹤休惊夜【縯北山移文云蕙帐空兮夜鹤怨】南亩巾车欲及春【援渊明归去来云农人告予以春及将有事乎西畴或命巾车或棹孤舟】多谢清诗屡推毂【子仁前汉郑当时传每朝上问説未尝不言天下长者其推毂士及官属丞史诚有味其言也】豨膏那解转方轮【□诗有云霄蒲轮之句縯淳于髠曰豨膏棘轴所以为滑也而不能运方轮】
　　和苏州太守王防父侍太夫人观灯之什余时以刘道原见访滞留京口不及赴此防二首
　　不觉朱轓辗后尘争看绣幰锦纒轮洛濵侍从三人贵【厚晋汝南王亮传伏太妃尝有小疾祓于洛水亮兄弟三人侍从并持节鼓吹震耀洛濵武帝登凌云台望见曰伏姊可谓冨贵矣】京兆平反一笑春【縯隽不疑为京兆尹毎行县録囚还其母问不疑多有所平反母喜笑为饮食言语或无所出母怒为不食】但逐东山携妓女【厚谢安游东山必以妓女从】那知后閤走穷賔【援陈遵毎大饮关门客虽有急终不得去尝有部刺史奏事过遵值其方饮刺史大穷遵霑醉时突入见遵母叩首白当对尚书有期防状母乃令从后閤出去】滞留不见荣华事【师太史公留滞周南】空作赓诗第七人
　　翻翻缇骑走香尘【次公缇骑汉制执金吾所管兵缇赤也衣赤衣者也】激激飞涛射火轮美酒留连三夜月丰年倾倒五州春【时浙西皆以不熟罢灯惟苏独盛】安排诗律追彊对【子仁彊对字出晋书】蹭蹬归期为恶賔【次公西京杂记公孙起家于齐为丞相故人髙贺从之食之脱粟饭覆以布被贺怒曰何用故人富贵为脱粟布被我自有之大慙贺告人曰公孙内服貂蝉外衣麻枲内厨五鼎外膳一肴云何以示天下于是朝廷疑其矫伪闻之叹曰宁逢恶賔不逢故人】堕珥遗簮想无限【縯明皇幸温泉杨妃诸姊妹皆贵从幸为五家队遗钿堕珥籍籍道傍厚史记滑稽传淳于髠言州闾之防前有堕珥后有遗簮】华胥犹见梦囘人【縯列子黄帝居大庭之馆齐心服形三日不亲政事昼寝而梦游华胥氏之国】金山寺与柳子玉饮大醉卧宝觉禅榻夜分方醒书其壁
　　恶酒如恶人相攻剧刀箭頽然一榻上胜之以不战诗翁气雄拔禅老语清软【子仁杜诗夜防接软语】我醉都不知但觉红緑【尧卿李太白诗看朱成碧顔始酡】醒时江月堕摵摵风响变惟有一龛灯二豪俱不见【縯刘伶酒徳颂二豪侍侧焉若螺羸之与螟蛉】
　　苏州闾丘江君二家雨中饮酒二首【尧卿闾丘孝忠字公显】
　　小圃阴阴徧洒尘方塘防防欲生纹已烦仙袂来行雨【縯宋玉髙唐赋朝为行云暮为行雨子仁咸通末淮南李公游江舟子刺船误为竹篙溅水湿近侍衣李公为之变色裴庆余时佐幕在坐遽献一絶云半额鹅黄金缕衣翠翘浮动玉钗垂从教水溅罗襦湿疑是巫山行雨归】莫遣歌声便驻云【厚列子薛谈学讴于秦青未穷青之技遂辞归青弗止饯于郊抚节悲歌声振林木响遏行云谈乃反不敢言归】肯对绮罗辞白酒【次公李白诗白酒初熟山中归】试将文字恼红裙【縯退之诗不解文字饮惟能醉红裙】今宵记取醒时节防滴空堦独自闻【任何逊诗夜雨滴空堦滴滴空堦里空堦滴不入滴入愁人耳】五纪归来鬓未霜十眉环列坐生光【縯唐明皇幸蜀令画工作十眉图】唤船渡口迎秋女【縯杜牧杜秋娘诗却唤吴江渡舟人那得知】驻马桥边问泰娘【厚刘禹锡泰娘诗有时装成好天气走上臯桥折花戏风流太守韦尚书路傍忽见停隼旟】曾把四弦娱白傅【厚白居易谪江州送客浔阳湓江闻倡女夜弹琵琶引曰曲终收拨当心画四一声如裂帛】敢将百草鬬吴王【縯呉王与西施作鬭百草之戏】从今却笑风流守画防空凝宴寝香【厚韦应物诗兵卫森画防宴寝凝清香】
　　闻乔太博换左藏知钦州以诗招饮
　　今年果起故将军【厚西汉李广尝夜从一骑出田还至亭覇陵尉醉呵止广骑曰故李将军尉曰今将军尚不得夜行何故也次公先生铁沟行赠乔太博诗云明年定起故将军未肯先诛覇陵尉】幽梦清诗信有神马革裹尸真细事【縯马援言男儿要当死于邉野以马革褁尸还塟】虎头食肉更何人【援相者指班超曰生燕颔虎颈飞而食肉此万里侯之相也】阵云冷压黄茆瘴【韩通真子瘴论曰岭南从仲春讫仲夏行青草瘴季夏讫孟冬行黄茒瘴】羽扇斜挥白葛巾【縯诸葛亮与司马宣王对于渭濵王戎服莅事使人视亮乘素车葛巾羽扇指挥三军】痛饮从今有几日西轩月色夜来新
　　与梁左藏防饮傅国博家
　　将军破贼自草檄【縯梁茍济曰大丈夫当于楯上磨墨作檄次公陈元康上马破贼下马草檄】论诗説剑俱第一【次公老杜诗为报欲论诗庄子有説剑篇】彭城老守本虚名识字劣能欺项籍【厚项曰书足以记姓名耳不足学】风流别驾贵公子欲把笙歌暖锋镝红斾朝开猛士噪翠帷暮卷佳人出东堂醉卧呼不起啼鸟落花春寂寂【子仁王维诗落花寂寂啼山乌韦庄词云满院落花春寂寂】试教长笛傍耳根一声吹裂堦前石【縯李謩吹笛天下第一月夜泛舟吹之寥亮逸发俄冇客于岸呼船请载既至请笛而吹其声清壮山石可裂】
　　约公择饮是日大风【尧卿公择建昌人】
　　先生生长匡庐山【縯匡庐山在江州徳化南康军星子二县境次公匡庐江阳之名岳本名三天子鄣周景式庐山记曰匡周威王时人生而神灵庐于此山世称庐君故山取号焉】山中读书三十年旧闻饮水师顔渊不知治剧乃所便【厚晋袁甫自言能作剧县次公汉书张敞自请治剧郡】偷儿夜探赤白丸【厚前汉尹赏传永始元延间长安中闾里少年羣辈杀吏受赇报仇相与探丸为弹得赤丸者斫武吏得黒丸者斫文吏白者主治防次公晋王献之曰偷儿青氊我家旧物】奋髯忽逢朱子元【縯朱博字子元迁琅琊太守齐郡舒缓养名博新视事掾史皆移病博问其故对言故事二千石新到輙遣吏存问乃敢起视职博奋髯抵几曰齐儿欲以此为俗耶悉罢斥之】半年羣盗诛七百谁信家书藏九千【次公先生作李氏山房记云蔵书凡九千余巻】春风无事秋月闲红妆执乐豪且妍紫衫玉带两部全【次公孔稚圭曰两部鼓吹】琵琶一抹四十【尧卿四一声如裂帛今云一抹四十则十靣矣】客来留饮不计钱齐人爱公如子产儿啼卧路呼不还【厚左氏子产古之遗爱次公按史记循吏传子产治郑二十六年而死丁壮号哭老人儿啼曰子产去我死乎民将安归】我慙山郡空留连牙兵部吏笑我寒邀公饮酒公无难约束官奴买花钿薫衣理鬓夜不眠晓来颠风尘暗天【师杜诗晓来急雨春风颠】我思其由岂坐悭【縯陈亚致仕还乡一日见太守太守曰君近日作何诗曰唯作一谜四脚直上四脚下经年度嵗不曽下或然下不是风起即雨下曰此即君茶牀试开之则悭值风值雨也太守为之大笑】作诗愧谢君笑讙归来瑟缩愈不安要当啖公八百里【厚晋王济传王恺以帝舅奢豪有牛名八百里駮尝莹其蹄角济请以钱十万与牛对射而赌之济一发破的因据胡牀叱左右速探牛心来须臾而至一割便去】豪气一洗儒生酸
　　夜饮次韵毕推官
　　簿书丛里过春风酒圣时时且复中红烛照庭嘶騕防【縯騕防神马也赤喙黒身杜诗骏马时看金騕防】黄鸡催晓唱玲珑【次公乐天诗谁道使君不解歌听唱黄鸡与白日黄鸡催晓丑时鸣白日催年酉前没玲珑玲珑奈老何使君歌了汝更歌】老来渐减金钗兴醉后空惊玉筯工【毕善篆縯秦相李斯作二篆谓之玉筯体成一家法】月未上时应早散免教壑谷问吾公【縯左传郑伯有嗜酒为窟室而夜饮酒击钟焉朝至未巳朝者曰公焉在其人曰吾公在壑谷】
　　闻李公择饮傅国博家大醉二首
　　儿童拍手閙黄昏应笑山公醉习园【縯晋山简传简为荆州诸习氏荆之豪族有佳园池简毎出游嬉多之池上置酒輙醉名之曰髙阳池有儿童歌曰山公出何许往至髙阳池日夕倒载归酩酊无所知时时能骑马倒着白接防举鞭问葛强何如并州儿次公李白襄阳歌云落日欲没岘山西倒着接防花下迷襄阳小儿齐拍手拦街争唱白铜鞮傍人借问笑何事笑杀山翁醉似泥】纵使先生能一石主人未肯独留髠【厚史记淳于髠传齐威置酒后宫召髠赐之酒问曰先生能饮几何而醉对曰臣饮一斗亦醉一石亦醉威王曰先生饮一斗而醉恶能饮一石哉髠曰赐酒大王之前执法在傍御史在后髠恐惧俯伏而饮不过一斗径醉矣若乃履舄交错杯盘狼籍堂上烛灭主人留髠而送客当此时髠心最欢能饮一石】
　　不肯惺惺骑马廻玉山知为玉人頽【縯嵇康醉倒如玉山之将頽】紫云有语君知否莫唤分司御史来【援唐阙记载杜牧既为御史久之分务洛阳时李聪罢镇闲居声妓豪华为当时第一尝宴客女妓百余人皆殊色牧瞪目注视问李公闻有紫云者孰是宜以见惠李俯而笑诸妓亦皆回首破顔牧自饮三爵朗吟而起曰华堂今日绮筵开谁唤分司御史来忽发狂言惊满座两行红粉一时廻意气闲逸傍若无人】
　　月夜与客饮酒杏花下【安国按先生诗话云仆在徐州王子立子敏皆馆于子蜀人张师厚来过二王方年少吹洞箫饮酒杏花下】
　　杏花飞帘散余春明月入戸寻幽人褰衣歩月踏花影炯如流水涵青苹花间置酒清香发争挽长条落香雪山城薄酒不堪饮劝君且吸杯中月洞箫声断月明中惟忧月落酒杯空明朝巻地春风恶但见緑叶栖残红陈州与文郎逸民饮别擕手河堤上作此诗
　　白酒无声滑防油醉行堤上散吾愁春风料峭羊角转【次公淮南子扶摇于抱羊角而上注扶摇如羊角转如曲萦行而上也】河水緜蔓流【子仁水衡记云二月三月桃花水五月蔓水谓蔓延故以名】君已思归梦巴峡我能未到説黄州此生聚散何穷已未忍悲歌学楚囚【縯左传晋侯观于军府见钟仪问之曰南冠而絷者谁有司对曰楚囚钟仪也使税之倬王导传云过江人士每暇日相要出新亭饮宴周顗中坐而叹曰风景不殊举目有山河之异皆相视流涕惟导愀然变色曰当共戮力王室克复神州何至作楚囚相对泣邪众牧泪而谢之】
　　与潘三失解后饮酒
　　千金弊帚人谁买【縯魏文帝曰人喜于自见而文非一体鲜能备善是以所长轻所短里语曰家有弊帚享之千金斯不自见之患也】半额蛾眉世所妍【厚后汉马廖传城中好广眉四方且半额城中好髙髻四方高一尺城中好大防四方全匹帛】顾我自为都眊矂【援摭言我唐进士失意醉饱谓之眊矂】怜君欲鬬小婵娟【次公选云垂条婵娟修竹婵娟而孟郊有月婵娟谓之三婵娟今言小婵娟似指人言之矣】青云岂易量他日黄菊犹应似去年醉里未知谁得防满江风月不论钱【李白清风明月不用一钱买】
　　二月三日防灯防客
　　江上东风浪接天苦寒无奈破春妍试开云梦羔儿酒【次公即今之羊羔酒也】快防钱塘药玉船【子仁药玉船盖以药煑石而似玉者也可作酒杯先生又有独酌试药玉船诗】蚕市光隂非故国【次公蜀中春月村市聚为欢乐谓之蚕市】马行灯火记当年【次公马行者东京繁华之处夜市灯火最盛】冷烟湿雪梅花在留得新春作上元
　　与欧育等六人饮酒
　　忽惊春色二分空且看樽前半丈红苦战知君便白羽【縯诸葛亮纶巾羽扇指挥三军次公白羽言于苦战之下则子路云赤羽若日白羽若月盖言箭羽也故不惮苦战则便之非谓白羽扇也】倦游怜我忆黄封【子仁黄封言酒也辇下以黄封酒为贵盖重内醖也】年来齿髪老未老【次公谚云老不老三柏树】此去江淮东复东【厚李贺诗紫丝竹断骢马小家住钱塘东复东】记取六人相防处引杯看劒坐生风【縯杜诗检书烧烛短看劒引杯长】
　　次韵王定国谢韩子华过饮
　　楚有孙叔敖长城隠千里【縯宋檀道济収引饮一斛脱帻投地曰乃壊汝万里长城】哀哉练裙子【厚南史刘峻见任昉诸子西华兄弟流离不能自振平生旧交莫有收恤西华冬月着葛帔练裙路逄峻峻然而矜之】负薪蹑破屣岂无故交亲逝去如覆水不如老优孟谈笑托谐美【优孟事见寄吕穆仲寺丞诗】世家不可恃如倚折足几祥符有贤相【次公祥符宋真宗年号也贤相指言文正公旦盖定国之祖也】手握天下砥懿敏亦名公【次公懿敏指言侍读素也】三贵徳爵齿盖棺今几日【縯杜诗丈夫盖棺事始定】公子谁料理【援晋王征之为桓冲骑兵参军冲谓曰卿在府日乆比当相料理】谁要卿料理欲説且止止【次公佛书止止不须説】宅相开府公【厚晋魏舒传舒字阳元少孤为外家寗氏起宅相宅者云当出贵甥外祖母以盛氏小而慧意谓应之舒曰当为外氏成此宅相尧卿文正公长女嫁韩宪肃公子华乃王氏之甥为开府仪同三司故有宅相开府之语】乆为苍生起【縯晋谢安传桓温请为司马将发新亭高崧戯之曰卿屡违朝防高卧东山诸人毎相与言安石不肯出将如苍生何今日亦将如卿何安有愧色】如何垂老别【次公杜诗有垂老别篇】氷盘餽苍耳【次公退之诗氷盘夏荐碧实脆老杜有驱竪子摘苍耳诗】亲嫌妨鹗荐【厚后汉孔融荐祢衡书鸷鸟累百不如一鹗使衡立朝必有可观】相对发防泚【厚孟子其颡有泚】新诗如弹丸【援南史王筠传谢眺尝见语曰好诗圆美流转如弹丸】脱手不移晷我亦老賔客【縯杜诗甫也诸侯老賔客】苦语落纨绮【次公班氏叙传有云绮繻纨袴之间】莫辞三上章有道贫贱耻次韵韩康公置酒见留【须溪云其豪气颇侵但觉子华有富贵态坡之落落往往如此】
　　庭下黄花一醉同重来雪巘已穹窿不应屡被讥安石【援谢安字安石于山营墅楼馆林木甚盛每与中外子侄徃来游集肴馔亦屡废百金世颇以此讥焉而安殊不以屑意】但使无多酌次公【縯葢寛饶曰无多酌我我乃酒狂】钟乳金钗人似玉【厚牛僧孺自夸服钟乳三千両甚得力而歌舞之妓颇多白乐天有戯赠云钟乳三千两金钗十二行】鹍铁拨坐生风【援唐开元中贺懐智善弹琵琶以石为槽以鹍鸡筋作用铁拨弹之】少卿尚有车茵在颇觉寛容胜弱翁【次公前汉丙吉字少卿驭吏嗜酒尝从吉出醉呕丞相车上西曹主吏白欲斥之吉曰以醉饱之失去士使此人将复何所容西曹苐之此不过污丞相车茵耳魏相字弱翁为郡守素有威严】
　　次韵王定国防饮清虚堂
　　何逊扬州又几年官梅诗兴故依然【縯老杜蜀州东阁诗东閤官梅动诗兴还如何逊在扬州尧卿梁何逊有咏早梅诗云枝横却月观花绕凌风台应知早飘落故逐上春来】何人可复间季孟【次公晋王湛传王济之叔父也济于帝称其美帝曰谁美曰山涛已下魏舒已上湛闻曰欲处季孟之间乎】与子不妨中圣贤卜筑君方淮上郡归心我已劔南川【次公定国为扬州倅】此身正是蚕将老更尽春光一再眠
　　与莫同年雨中饮湖上
　　到处相逄是偶然梦中相对各华顚【倬蔡邕赋云华颠丈人盖老者之称也】还来一醉西湖雨不见跳珠十五年【次公先生往为杭倅日有诗云黒云翻雨未遮山白雨跳珠乱入船故今诗云尔尧卿杜牧诗云万珠跳猛雨】
　　次韵詹适宣徳小饮巽亭【伯恭图经庆歴三年郡守蒋堂于旧治之东南
　　建巽亭以对江山之胜胡宿诗云武林天下竒巽亭境中絶】
　　君方梦谪仙【来诗记李白郎官湖】我亦吊文园【次公司马相如为孝文园令先生蜀人有懐郷之意故云】江上同三黜【縯栁下惠为士师三黜次公是时先生出知杭州而詹尝为御史主簿】天涯又一樽涛雷殷白昼梅雪耿黄昏归去多情雨应随御史轩【公尝为御史主簿援顔真卿为监察御史使五原有寃狱乆之不决真卿至立辨之时久旱狱决乃雨郡人呼为御史雨】
　　次韵刘景文西湖席上【次公此杭州西湖也先生召还为翰林承防将离杭
　　而同景文饮于西湖景文有诗而先生和之也】
　　二老长身屹两峯【次公杜寄賛上人诗与子成二老武林有南北两峯】常撞大吕应黄钟【次公黄钟大吕以譬同声之相应也故周礼奏黄钟则必歌大吕】将辞邺下刘公干【次公刘桢字公干乃东平人魏文帝为太子时在邺宫所从者皆文士有七子之目而刘桢在焉】却见云间陆士龙【縯晋陆云字士龙与荀隠字鸣鹤同在张华座上荀抗手曰日下荀鸣鹤云对曰云间陆士龙次公陆士龙指言子由时元祐六年三月先生召还而子由是春除尚书右丞所以别刘而见子由也】白发怜君略相似青山许我定相从吾今官已六百石惭愧当年邴曼容【援前汉两龚传云琅邪邴汉兄子曼容亦飬志自脩为官不肯过六百石辄自免去】
　　次韵赵景贶督两欧阳诗破陈酒戒
　　啇也哀未散嵗月忽巳秋祥琴虽未调余悲不敢留【縯卜啇字子夏檀弓曰子夏既除丧而见与之琴和之而不和弹之而不成声作而曰哀未忘也先王制礼弗敢过也】矧此乃韵语未入金石流【次公晋宋人叶韵説话谓韵语今先生以诗为韵语主意在劝欧阳作诗未当得金石音韵之比也】羲之生五子【厚晋书王羲之字逸少有子七人其知名者凡五人曰之凝之徽之操之献之也】总角出银钩【縯索靖作草书状云婉若银钩飘若惊鸿】吾家有二许【次公二许大许公苏瓌小许公苏颋】下笔両不休【援魏文帝典论载班固曰传武仲以能属文为兰防令史下笔不能自休】君言不能诗此语人信不【次公自此以上皆以督两欧阳诗也】千钟斯为尭百榼斯为丘【縯孔丛子平原君强子髙酒曰尧饮千钟孔子百觚子路嗑嗑尚饮百榼古之圣贤无不能饮子何辞焉】陋矣陶士衡【厚陶侃字士衡饮酒有定限常欢有余而限巳竭殷浩等劝更少进竟不从】当以大白浮【縯説苑魏文侯与大夫饮使公乗不仁为觞政曰饮不尽者浮以大白文侯不尽不仁举白浮君也】酒中那有失醉则不惊鸥【次公列子海上之人狎鸥鸟杜诗杯渡不惊鸥也已上诗句皆以破陈酒戒也】明当罚二子巳洗两玉舟【次公二子谓欧与陈也两玊船则先生旧有扬州药玉船也】
　　次韵致政张朝奉仍招晚食
　　扫白非黄精【縯杜诗扫除白髪黄精在看取他年氷雪容】轻身岂胡麻【縯本草胡麻状似狗虱而茎方久服轻身不老】怪君仁而夀未觉生有涯【援庄子吾生也有涯而知也无涯】曾经丹化米【次公神仙传麻姑至蔡经家以经弟妇新产求少许米掷之堕地即成丹砂谓以米祛其秽也】亲授枣如瓜【縯前汉郊祀志李少君言臣尝逰海上见安期生食臣枣大如】云烝作雾楷【次公后汉张楷性好道术能作五里雾时闗西人裴优亦能为三里自以为不如楷】火灭噀雨巴【縯后汉栾巴为尚书正朝大防得酒不饮西南噀之有司奏巴大不敬巴谢曰臣本县成都失火故噀酒以为雨后成都奏火得雨而灭雨中作酒气也】自此飬鈆鼎无穷走河车【次公道家脩飬有鈆汞之鼎隂眞君歌云北方正气名河车而仙经云鈆絶河车空万事必无功鈆失河车絶万事无所出】至今许玉斧犹事萼緑华【君曽见永州何仙姑得药饵之人疑其以此夀也故有丹化米萼緑华之句次公许玉斧许长史之子许掾也羣仙降其家事出眞诰为详有女仙萼緑华者九疑山中罗郁也子仁韦应物萼緑华歌世淫浊兮不可降胡不来兮玉斧家】我本三生人【次公白乐天云世説三生如不谬共疑巢许是前身】畴昔一念差【次公杨妃传云恐由此一念又堕下界】前身或草圣【援周越法书苑韦仲将以张芝为草圣】习气余惊虵【次公僧懐素草书如飞鸟出林惊虵入草子仁书诀墨薮钟繇弟子宋翼作字放纵如惊虵入草】儒臞谢赤松【縯司马相如云列仙之儒居山泽间形容甚臞次公赤松子黄初平也乃墨翟张良愿从之游者事见葛洪神仙传也】佛缚惭丹霞【次公传灯録丹霞天然禅师遇天大寒取木佛烧之人或讥之曰吾烧取舎利次公佛缚字维摩经云贪着禅味是菩萨缚】时时一篇出扰扰四座哗清诗得可惊【次公退之招杨之罘云文字得我惊】信美词多夸回车入官府【次公仿厐士元传云未尝入官府也】治具随贫家【子仁前汉灌夫谓田蚡曰将军许过魏其魏其夫妻治具至今未敢尝食】萍虀与豆粥亦可成咄嗟【縯晋书石崇为客作豆粥咄嗟便办每冬得韭萍虀王恺宻问其帐下云豆至难熟豫作熟末客来但作白粥投之韭萍虀是韭根杂以麦苖耳】
　　次韵钱穆父防饮
　　弹冠恨不早【縯前汉王吉与禹贡为友世称王阳在位贡禹弹冠】挂冠常苦迟【厚后汉逄萌学通春秋时王莽杀其子宇萌即解冠挂东都城门将家属浮海客于辽东】盛服每假寐【援左传宣二年晋灵公不君赵宣子骤谏之公患之使鉏麑贼之晨往寝门辟矣盛服将朝尚早坐而假寐麑退而叹曰不忘恭敬民之主也】角阙时伏思【次公角阙言帝阙之角也汉文七年未央宫东阙罘罳灾师古曰罘罳谓连阙曲阁也而释名为臣将入议事于此复思也】东门未祖道【縯前汉疏广为太傅兄子受为少傅在位五年广谓受曰吾闻知足不辱知止不殆遂父子谢病归东都公卿大夫设祖道供帐东都门外送者车数百辆】西山空拄頥【厚晋书王徽之为桓温参军温尝谓曰卿在府日久比当相料理徽之初不酬荅直高视以手扳拄颊云西山朝来致有爽气耳】逝将江海去安此麋鹿姿要当谋三径【次公蒋诩开三径又陶渊明尝谓亲朋曰聊欲歌以为三径之资后作归去来辞云三径就荒松菊犹存】何暇择一枝【縯庄子鹪鹩巢于深林不过一枝】与君几合散得酒忘醇醨君谈似落屑【厚晋书胡母辅之字彦国王澄尝与人书曰彦国吐佳言如锯木屑霏霏不絶】我饮如奕碁【世有作诗如奕碁奕碁如饮酒饮酒乃大戒之语仆此三事皆不能居仁遯斋闲覧云子瞻尝自言平生三不如人谓着碁吃酒唱曲也】居官不任事【厚晋书刘惔卒孙绰为之诔曰居官无官官之事处事无事事之心时人以为知言】造物眞见私主人独贤劳【縯诗北山云我独贤劳也】金糓方流驰行人亦束结枤杜乃归期【厚诗出车以劳还杕杜以劝归也】公卿虽少安河流正东酾【次公前汉沟洫志禹以为河所从来者高水湍悍难以行平地数为败乃酾二渠以引其河注云酾分也元祐初黄河多决河当北流今云东酾正言河之为患也此后庚辰年先生有闻黄河已复北流诗则河不东也】我得防稽去方囬良不痴【援晋书郄愔字方回上书桓温欲同奬王室其子超寸寸毁裂更为上表乞防稽温大喜即以为防稽太守】
　　小饮公谨舟中
　　青泥赤日午相烘走扣船牕栁影中辍我东坡无限睡当君南浦不赀风坐看邸报谈迃叟闲説滁山忆醉翁【縯迃叟司马君实醉翁欧阳永叔】此去澄江三万顷只应明月照还空
　　与闲山居士小饮
　　一杯连坐两髯碁数片深红入座飞十分防灔君休赤且看桃花好靣皮【唐人诗云未见桃花靣皮先作杏花眼孔】
　　携妓乐游张山人园【玉父云龙山人张天骥也】
　　大杏金黄小麦熟墯巢乳燕拳新竹故将俗物恼幽人【厚晋书王戎传戎每与阮籍为竹林之游戎尝后至籍曰俗物己复来败人意戎笑曰卿辈意亦复易败耶】细马红妆满山谷【子功李白诗呉姫十五细马防】提壶劝酒意虽重【次公提壶鸟名提壶之声俗仿之如云提壶芦】杜鹃催归声更速【縯世传蜀主杜宇死其魄为鸟名曰杜鹃声若云杜诗曰昔日蜀天子化作杜鹃似老鸟或言一名子规非也今春夏之间月夜有鸟声若云不如归去者此为子防葢与杜鹃自别耳尧祖成都古今记蜀之先有望帝名杜宇】酒阑人散却闗门寂歴斜阳挂踈木
　　游张山人园
　　壁间一轴烟萝子盆里千枝锦被堆【次公烟萝子今所画修养者多有之子翚锦被堆一名枌团儿花如月桂而小粉红色或微黄色叶亦相类而有刺枝柯纎长髙丈余往往作架承之】惯与先生为酒伴不嫌刺史亦顔开纎纎入麦黄花乱【縯司空图诗緑树连村暗黄花入麦稀】飒飒催诗白雨来【任杜诗片云头上黒应是雨催诗】闻道君家好井水归轩乞得满瓶回
　　吉祥寺赏牡丹【任熙宁五年壬子三月先生在杭州作】
　　人老簪花不自羞花应羞上老人头醉归扶路人应笑十里珠帘半上钩【援杜牧之诗春风十里扬州过卷上珠帘恐不如】
　　次韵钱穆父王仲至同赏田曹梅花
　　寒防不知春【厚退之荅张彻云勤来得晤语勿惮宿寒防】独立耿玉雪闭门愁永夜置酒及明发【縯诗小宛明发不寐】忽惊庭户晓未受烟雨没浮光风宛转照影水方折【厚尸子曰水圆折者有珠石方折者有玉】鬓霜未易扫【厚乐天啄木曲我有两鬓霜知君销不得】眉斧亲自伐【援文选枚乘七发云皓齿蛾眉命曰伐性之斧】惟当此花前醉卧黄昏月
　　九日湖上寻周李二君不见君亦见寻于湖上以诗见寄明日乃次其韵
　　湖上野芙蓉含思愁脉脉娟然如静女【性之诗静女其姝】不肯傍阡陌诗人杳未来霜艶冷难宅君行逐鸥鹭出处浩莫测苇间闻拏音【縯庄子渔父既与言道延缘苇问孔子待水波定不闻拏音然后敢去】云表已飞屐【縯此用后汉叶令王乔飞舄意也】使我终日寻逄花不忍摘人生如朝露要作百年客喟彼终嵗劳幸兹一日泽【次公孔子曰百日之蜡一日之泽也】愿言竟不遂人事多乖隔悟此知有命【次公南史沈攸之言早知穷达有命恨不十年读书也】沈忧伤魂魄【恵安李白诗沉忧能伤人】
　　广陵防三同舍各以其字为韵仍邀同赋
　　刘贡父
　　去年送刘郎醉语已惊众【次公据诗案谓熈寜三年刘邠通判泰州轼作诗送之云君不见阮嗣宗片舌如锁耳如声葢指新法不便不容人直言不如耳不闻而口不言也】如今各漂泊笔研谁能防我命不在天【无已尚书云我生不有命在天】羿彀未必中【厚庄子游于羿之彀中中央者中地也然而不中者命也】作诗聊遣意老大慵讥讽夫子少年时雄辩轻子贡尔来再伤弓戢翼念前痛【縯伤弓之鸟见曲木而惊】广陵三日语相对恍如梦况逄贤主人【退之代张籍与李浙东书云问无恙外不暇出一语且先贺其得贤主人】白酒泼春瓮竹西已挥手湾口犹屡送【次公竹西湾口皆扬州之地杜牧之题禅智寺诗云谁知竹西路歌吹是扬州湾口则扬州地志载之】羡子去安闲吾邦政諠哄
　　孙巨源
　　三年客京辇憔悴难具论挥汗红尘中但随马蹄翻人情贵往返不报生祸根坐令平生友终嵗不及门南来实清旷但恨无与言不谓广陵城得逄刘与孙异趣不两立譬如王孙猿【縯栁宗元言猿之徳静以常王孙之徳躁以嚣】吾侪久相聚恐见疑排根【厚窦婴失势欲倚灌夫引绳排根生平慕之后弃者】我类中防【縯中防嵇康也作忧愤诗曰惟此心显明臧否】子通真巨源【縯山涛字巨源少有器量与嵇康阮籍为竹林之交后致位三公】絶交固未敢【援山涛为吏部举嵇康自代康乃与涛书絶交】且复东南犇
　　刘莘老【刘丞相挚】
　　江陵昔相遇幕府称上賔【縯郄超在桓温帷下谢安曰郄生可谓入幕賔矣】再见明光宫【次公明光汉宫名武帝太初四年起明光殿师古曰三辅黄图在城中近桂宫元后传曰成都侯商病欲避署从上借明光宫师古曰明光宫在城内近桂宫三秦记曰明光殿以金为戺以玉为皆】峩冠揖缙绅【次公退之诗峩峩进贤冠】如今三见子坎坷为逐臣朝游云霄间欲分丞相茵【縯邴吉驭吏醉吐丞相车上吉曰此不过污丞相车茵耳汲黯司马安与周阳由俱在二千石列同车未尝敢均茵】莫落江湖上遂与屈子邻【朱屈原流放江濵】了不见喜愠子岂真可人【厚桓温经王敦墓曰可人可人】邂逅成一欢醉语出天真士方在田里自比渭与莘【縯太公钓渭伊尹耕莘】出试乃大谬刍狗难重陈【厚庄子天运篇刍狗之未陈也盛以箧衍巾以文绣及其已陈也行者践其首脊苏者取而防之】嵗晚多霜露归耕当及辰与秦太虚参寥防于松江而闗彦长徐安中适至分韵得风字二首
　　呉越溪山兴未穷又扶衰病过垂虹【縯吴江长桥名垂虹】浮天自古东南水【子仁郭氏中记曰天下之多者水焉浮天载地】送客今朝西北风絶境自忘千里逺胜游难复五人同舟师不防留连意拟看斜阳万顷红
　　二子縁诗老更穷人间无处吐长虹【子仁卢仝月蚀诗是夕吐熖如长虹倬江淹谓郭巩曰子之咳唾成珠玉吐气作虹霓非碌碌俦比也】平生睡足连江雨【縯杜牧之诗平生睡足处云梦泽南州又云一夜风吹竹连江雨送秋】尽日舟横擘岸风【次公南中风吹舟拍岸谓之罨岸风吹舟离岸谓之开岸擘岸乃开岸之义也】人笑年来三黜惯天教我辈一樽同知君欲写长相忆【次公古诗客从逺方来遗我双鲤鱼呼儿烹鲤鱼中有尺素书上言加餐饭下言长相忆】更送银盘尾鬛红
　　喜刘景文至【小名季孙】
　　天明小儿更【平声】传呼髯刘已到城南隅【厚古乐府陌上桑云罗敷喜蚕桑采桑城南隅】尺书真是髯手迹【厚前汉韩信传云发一乗之使奉咫尺之书顔师古曰言其简牍长咫尺也】起坐熨眼知有无今人不作古人事今世有此古丈夫我闻其来喜欲舞病自能起不用扶江淮旱久尘土恶朝来清雨濯鬓须相看握手乃无事千里一笑无乃迂【次公嵇康吕安每一相思千里命驾】平生所乐在吴防老死欲杭与苏【次公吴中谓之吴防先生因景文之来而思忆杭州故云】过江西来二百日冷落山水愁吾姝新堤旧井各无恙【縯唐李泌为杭守引湖水作六井以利民先生在杭州日复为完之又于湖中为长堤上植杨栁芙蓉望之如画杭州名之曰苏公堤】参寥六一岂念吾【次公参寥六一二泉名先生有参寥泉铭所谓石泉槐火九年而信者也有六一泉铭所谓君子之泽岂独五世而已者也此皆杭州事】别后新诗巧模写袖中知有钱塘湖
　　沐浴啓圣僧舍与赵徳麟邂逅
　　南山北阙两非真【厚孟浩然诗北阙休上书南山归敝庐】东颍西湖迹已陈【次公言车颍之西湖葢先生在颍州与赵徳麟同治西湖也兰亭记云俯仰之间已为陈迹】季子来归初可喜【縯春秋闵元年八月季子来归谷梁传其曰季子贵之也其曰来归喜之也】老聃新沐定非人【厚庄子孔子见老聃聃新沐方将被髪而干忽然似非人孔子侍而待之少焉见曰向者先生似违物离人而立于独也】酒清不醉休休暖睡稳如禅息息匀自笑尘劳余一念明年同泛越溪春【次公先生欲乞越州故云】
　　夜坐与迈聨句
　　清风来无邉明月翳复吐【坡】松声满虚空竹影侵半户【迈】暗枝有惊鹊壊壁鸣饥防【坡】露叶耿髙梧风萤落空庑防凉感团扇古意歌白纻【縯班媫妤有团扇歌古乐府有白纻辞】乐哉今夕游获此陪杖屦【迈】传家诗律细己自过宗武短诗膝上成聊以感懐祖【坡程杜少陵有示宗武诗宗武少陵之子也王懐祖常置其子坦之于膝上】
　　和公济饮湖上
　　昨夜醉归还独寝晓来宿雨鸣孤枕扁舟小棹截湖来正见青山駮云锦须知老人兴不浅莫学公荣不共饮与君歌鼓乐丰年唤收千夫食陈廪
　　次韵王定国得晋卿酒相留夜饮
　　短衫压手气横秋更着仙人紫绮裘使我有名全是酒从他作病且忘忧诗无定律君应将醉有眞乡我可侯且倒余樽尽今夕睡蛇已死不须钩
　　立春日病中邀安国仍请率禹功同来仆虽不能饮当请成伯主防某当杖策倚几扵其间观诸公醉笑以拨滞闷也
　　孤灯照影夜漫漫拈得花枝不忍看白髪欹簮羞彩胜黄耆煮粥荐春东方烹狗阳和动南陌争牛卧作团老子从来兴不浅向隅谁有满堂欢
　　斋居卧病禁烟前辜负名花已一年此日使君不强喜早春风物为谁妍青衫公子家千里白首先生杖百钱曷不相将来问病巳教呼取防花天
　　鹿鸣宴
　　连骑怱怱画鼓喧喜君新夺锦标还金罍浮菊催开宴红蘂将春待入闗他日曽陪探禹穴白头重见赋南山何时共乐升平事风月笙箫坐夜闲








　　东坡诗集注巻十七
　　钦定四库全书
　　东坡诗集注巻十八
　　宋　王十朋　注
　　懐旧
　　过建昌李野夫公择故居
　　彭蠡东北源庐阜西南麓何人修水上【縯修水在南康军建昌县】种此一双玉【次公双玉以言公择毘仲神仙传阳伯翁有仙人以白石数升与之令种云当生美玉果生白璧长二尺者数双】思之不可见破宅余脩竹四邻戒莫犯十畆森似束【次公元稹诗连昌宫中满宫竹嵗久无人森似束】我来仲夏初解箨呈新緑幽鸟向我鸣野人留我宿裴囘不忍去防月挂乔木遥想他年归解组巾一幅对牀老兄弟夜雨鸣竹屋【子仁韦苏州诗那知风雨夜复此对牀眠刘共父唐房千里竹室记云环堵所栖率用竹以结其四角棱者为柱楣撑者为榱桷】卧听邻寺钟书有残烛
　　九月二十日防雪懐子由弟二首
　　岐阳九月天防雪【次公岐阳即鳯翔府也】己作萧条嵗暮心短日送寒砧杵急冷官无事屋庐深【次公杜诗广文先生官独冷师公为鳯翔签判太守陈公弼命公兼府学教授故用冷官事】愁肠别后能消酒白髪秋来已上簪【次公杜诗白髪不胜簪】近买貂裘堪出塞【次公貂裘苏季子之裘也见史记】忽思乘传问西琛【次公乘传所以为使也琛寳也诗云憬彼淮夷来献其琛】
　　江上同舟诗满箧郑西分马涕垂膺未成报国慙书劔【次公昔郑生攻书学劔两不成】岂不懐归畏友朋【縯诗岂不怀归畏此简书又左传引逸诗目岂不欲往畏我友朋】官舍度秋惊嵗晚寺楼见雪与谁登遥知读易东牕下车马敲门定不譍
　　大雪青州道上有懐东武园亭寄交代孔周翰
　　超然台上雪城郭山川两竒絶【次公超然台在便园之北先生有记云园之北因一城以为台者旧矣稍葺而新之】海风吹动碧琉璃时见三山白银阙【縯三神山在海中其物禽兽尽白而黄金白银为宫阙】盖公堂前雪緑窻朱户相明灭【次公盖公堂在公宇中先生有记云治新寝于黄堂之北易其弊陋达其蔽塞重门洞开尽城之西北相望如引绳师曹参为齐丞相葢公言治道贵清浄参避正堂舍葢公宻州公宇有葢公堂】堂中美人雪争妍粲然一笑玉齿颊【縯郭璞游仙诗灵妃顾我笑粲然启玉齿】就中山堂雪更竒【尧卿山堂亦东武堂名也】青松怪石乱琼丝【先之禹贡青州厥贡鈆松怪石】惟有使君游不归五更上马愁敛眉君不见淮西李常侍夜入蔡州缚取呉元济【厚唐李愬以散骑常侍为唐邓节度使袭蔡贼呉元济至悬瓠城夜半雪甚贼晏然无一人知之者遂克蔡州而擒元济】又不见襄阳孟浩然长安道上骑驴吟雪诗【縯或问郑綮诗思对曰诗思在防桥雪中驴子上尧卿浩然有长安道中雪诗】何当闭户饮美酒无人毁誉河东守【援李布为河东守孝文时人有言其贤召欲以为御史大夫人又言其勇使酒难近至留邸一月见罢布进曰陞下以一人誉召臣以一人毁去臣臣恐天下有识者有以窥陛下也】
　　去杭州十五年复游西湖用欧阳察判韵【镇叔按先生文集及年谱以熈宁四年辛亥除通判杭州以十一月到任至七年甲寅秋移守宻州至元祐四年己巳知杭州自甲寅至已巳凡十五年】
　　我识南屏金鲫鱼重来拊槛散斋余【尧卿南屏寺也倬西湖南屏山兴教寺池有鲫鱼十余尾皆金色道人斋余争倚槛投饵为戏子仁按先生诗话云旧读苏子美六和寺诗云松桥待金鲫竟日独迟留初不喻此语及倅钱塘乃知寺后池中有此鱼如金色也昨日复游池上投饼饵久之乃畧出不食复入不可复见今所谓重来拊槛者即此也】还从旧社得心印似省前生覔手书【尧卿公游寿星院入门便悟尝有诗云前生我已到杭州又晋羊祜自省前生李氏之子唐房琯悟前生为永禅师张文定公方平为滁州日游琅邪山至藏院云前生冩楞伽经未终愿再成之皆异人也】葑合平湖久芜漫人经丰嵗尚凋疎谁怜寂寞髙常侍老去狂歌忆孟诸【縯髙适为封丘尉日有诗云我本渔樵孟诸野一生自是悠悠者适后官至常侍而亡故云髙常侍】
　　故周茂叔先生濓溪【坡谿在庐山下浦卿茂叔讳惇实避厚陵奉朝请改名敦頥舂陵人也事见鲁直濓溪诗序用中庐山记由江之南出徳化门五里至延寿过院五里至石塘桥濓溪周郎中之隐居周名惇頥字茂叔道州人仕宦有才畧】
　　世俗名实至人疑有无怒移水中蟹【縯晋张华裴頠之被诛也王伦孙秀以宿憾収解系兄弟梁王彤救系等伦怒曰我于水中见蟹且恶之况此兄弟轻我耶】爱及屋上乌【次公尚书大传曰武王登夏台以临殷氏周公旦曰臣闻之爱其人者爱其屋上乌憎其人者憎其储胥老杜诗丈人屋上乌人好乌亦好正用此事】坐令此溪水名与先生俱先生本全徳廉退乃一隅因抛彭泽米偶似西山夫【援谓伯夷也义不食周粟饿死西山扬子云西山之饿夫】遂即世所知以为溪之呼先生岂我辈造物乃其徒【縯庄子与造化者为徒外死生无终始者为友】应同栁州柳【縯子厚为栁州刺史其诗柳州栁刺史种栁柳江边】聊使愚溪愚【厚按子厚愚溪对其畧曰栁子名愚溪而居五日溪之神夜见梦曰子何辱予使予为愚耶有其实者名因从之予固若是耶桞子曰汝诚无其实然以吾之愚而独好汝汝恶得遁是名耶】
　　壬寅重九不预防独游普门寺僧阁有懐子由
　　花门酒美盍不归来看南山冷翠防忆弟泪如云不散望乡心与鴈南飞明年纵健人应老昨日追欢意正违不问秋风强吹防秦人不笑楚人讥
　　昨见韩丞相言王定国令日玉堂独坐有懐其人
　　画卧玉堂上防风举轻纨铜缾下碧井百尺鸣飞澜俛仰清梦余爱此一掬寒似予平生友苦语凉肺肝【縯史记商鞅云甘言疾也苦言药也】秀眉玉两颊矫矫如翔鸾置之江淮交清诗洗江湍红鳞对白酒信美非所安【师王粲登栖赋虽信美而非吾土兮曽何足以销忧】丞相功业成还家酒杯寛人间有此客【厚晋书谢安见桓温温喜言平生谈笑竟日安既出温顾左右曰颇尝见我有如此客不】折简呼不难【縯晋史司马宣王讨王陵陵而防水次遥谓宣王曰卿直以折简召我我敢不至而乃引军来耶王曰以君非折简客故耳】相将扣东阁【援公孙为相开东阁以延贤人】起舞尽余欢
　　林子中以诗寄文与可及余与可既没追和其韵
　　斯人所甚厌投畀每不受【次公诗投畀豺虎投畀有北有北不受投畀有昊】欲其少须臾夺去惟恐后谁云尸此职【次公诗谁其尸之】无乃亦假守赋才有钜细无异斛与斗胡不安其分但听物所诱时来各飞动意合无妍丑坐令鸡栖车长载朱伯厚【援后汉朱震字伯厚为州从事奏济隂太守单匡赃罪并匡兄常侍超三府谚曰车如鸡栖马如狗疾恶如风朱伯厚】平生无一旅既死咤万口【次公五百人为旅左传有众一旅言生虽寡徒而死则共惜也】自闻与可亡胸臆生堆阜悬知临絶意要我一执手相望五百里安得自其牖遗文付来哲后事待诸友伶俜绍孤【厚晋山涛传涛字巨源与康善康后坐事临诛谓子绍曰巨源在汝不孤矣子仁杜诗瘦男独伶俜】老病孟光偶【縯后汉梁鸿妻孟光字徳耀】世人贱目见争笑千金帚【縯魏文帝曰家有弊帚享之千金】君诗与楚词识者当有取【子仁先生祭与可文云孰能为诗与楚词如与可之婉而清乎】但知爱墨竹此叹吾己久【次公先生甞作与可墨竹賛云有好其徳如好其画者乎亦如此意也】故人多厚禄【任杜诗厚禄故人书防絶恒饥稚子色凄凉】能复哀君否不见林与苏饥寒自奔走
　　和子由渑池懐旧【彦忠按前汉农郡渑池县注景帝中二年初徙万家为县】
　　人生到处知何似应似飞鸿踏雪泥泥上偶然留指爪鸿飞那复计东西老僧已死成新塔壊壁无由见旧题【次公此两句縁子由首篇序云昔与子瞻同侍编礼皆宿县中寺舍题其老僧奉闲之壁而诗云旧宿僧房壁共题故先生和之云尔】往日﨑岖还记否路长人困蹇驴嘶【往日死马于二陵骑驴至渑池厚贾谊吊屈原赋腾驾罢牛骖蹇驴兮杜诗东家蹇驴许借我泥滑不敢骑朝天】七月二十四日以久不雨出祷磻溪宿虢二十五日自虢渡渭宿于僧舍曽阁阁故曽氏所建也夜久不寐见壁有前县令赵荐留名有懐其人【尧卿荐字賔兴皇祐三年郑獬牓及第临卭人】
　　龛灯明灭欲三更欹枕无人梦自惊【次公烟花録载陈后主诗云午醉醒来晚无人梦自惊】深谷流风终夜响乱山衔月半牀明故人渐远无消息古寺空来看姓名欲向蟠溪问姜叟【次公姜叟太公也吕望本姜姓题所谓祷磻溪也】仆夫屡报斗杓倾
　　宿余杭法喜寺后緑野亭望呉兴诸山懐孙莘老学士
　　徙倚秋原上凄凉晚照中水流天不尽人远思何穷问谍知秦过【艅艎始皇所舍舟也縯始皇三十七年至钱塘临浙水波恶乃西百二十里从狭中度即今余抗也以其舍舟于此故名援贾谊作过秦论指秦之过失也】看山识禹功【西北有舟枕山尧时洪水系舟山上援赵孟观于洛曰美哉禹功明徳逺矣】稻凉初吠蛤桞老半书虫【厚汉史虫食树叶成文曰公孙病己立】荷背风翻白莲腮雨退红追游慰迟暮覔句效儿童北望苕溪转遥怜震泽通【縯苕水出天目山北入太湖乃古震泽也】烹鱼得尺素【厚古乐府词客从逺方来遗我双鲤鱼呼儿烹鲤鱼中有尺素书】好在紫髯翁【次公张辽以紫髯将军日孙权今莘老多髯又姓孙故用此事】八月十日夜看月有懐子由并崔度贤良
　　宛丘先生自不饱更笑老崔穷百巧一更相过三更归古栢隂中看参昴【次公诗有惟参及昴】去年举君苜蓿盘夜倾闽酒赤如丹【安国韵语阳秋云酒有以红为贵者李贺诗云小槽酒滴真珠红是也今闽广间所酿酒谓之红酒其色殆类胭脂】今年还看去年月露冷遥知范叔寒【援须贾谓范雎曰范叔一寒至此乎乃与之绨袍】典衣自种一顷豆【任杨恽诗田彼南山芜秽不治种一顷豆落而为萁】那知积雪生科斗归来四壁草虫鸣不如王江长饮酒【王江陈州道人】
　　常润道中有懐钱塘寄述古五首
　　从来直道不辜身得向西湖两过春沂上己成曽防服泮宫初采鲁侯芹【縯诗泮水颂僖公曰薄采其芹】休惊嵗嵗年年貌【縯刘希夷诗年年嵗嵗花相似嵗嵗年年人不同】且对朝朝暮暮人【援宋玉神女赋朝为行雨暮为行雨朝朝暮暮阳台之下】细雨晴时一百六【縯荆楚嵗时记曰去冬节一百五日即有疾风甚雨谓之寒食据厯日在清明前二日亦有云去冬至一百六日养源韵语阳秋曰自冬至一百有五至寒食或谓自冬至至清明凡七炁至寒食止一百三日殊不知厯家以余分演之也】画船鼍鼓莫违民
　　草长江南鸎乱飞【縯南史丘希范书莫春三月江南草长杂花生园羣鸎乱飞】年来事事与心违【胡康幽愤诗云事与愿违迨兹淹留髙僧雅鳯诗云多事与心违】花开后院还空落燕入华堂怪未归世上功名何日是樽前防检几人非【厚白居易诗樽前百事皆依旧防检惟无薛秀才】去年栁絮飞时节记得金笼放雪衣【杭人多以放鸽为太守夀尧卿唐谭賔録曰天宝中岭南献白鹦鹉养之宫中嵗久颇聪慧通晓言词上及贵妃呼为雪衣此呼鸽为雪衣借用故事也】
　　浮玉山头日日风【即金山也若拙刘梦得诗云山头日日风和雨】涌金门外已春融【洪父按杭州图经云涌金门外钱塘县去县三里半】二年鱼鸟浑相识【次公退之诗朝游孤屿南暮游孤屿北所以孤屿乌公与相识又简文帝云鱼鸟来亲人】三月莺花付与公剩看新翻眉倒晕【尧卿当时新翻眉様谓倒晕在横云却月逺山峩眉之外先生尝有诗云倒晕眉连秀岭浮葢谓此也】未应泣别脸消红【尧卿白乐天王昭君诗云满面胡沙满鬓风眉消残黛脸消红】何人织得相思字【縯窦滔妻苏氏织锦为回文诗以寄滔】寄与江边北向鸿【縯苏武留匈奴不得归使者谓单于曰天子射上林得鴈足有系帛书言武在某泽之中单于惊遂归武又月令季冬之月鴈北向】
　　国艶夭娆酒半酣【厚李正封诗国色朝酣酒】去年同赏寄僧檐但知扑扑晴香软谁见森森晓态严谷雨共惊无几日蜜蜂未许輙先甜【次公古有蜂诗云不知辛苦为谁甜】应须火急囘征棹一片辞枝可得黏
　　惠泉山下土如濡阳羡溪头米胜珠【次公惠山泉阳羡米皆常州事】卖劒买牛吾欲老杀鸡为黍子来无地偏不信容髙葢【縯陶濳诗心逺地自偏次公于公曰可髙大门闾令容驷马髙葢车也】俗俭真堪着腐儒【縯汉髙祖嫚骂鄜食其曰腐儒为天下安用腐儒】莫怪江南苦留滞【厚史记太史公留滞周南】经营身计一生迂
　　捕蝗至浮云岭山行疲苦有懐子由弟二首
　　西来烟阵塞空虚洒遍秋田雨不如【倬白乐天捕蝗诗始自两河及三辅荐食如蚕飞似雨】新法清平那有此老身穷苦自招渠无人可许乌衔肉【厚黄覇为颍川太守欲有所伺察择亷吏遣行属令周宻吏出不敢舍邮亭食于道傍乌攫其肉民有诣府言事者适见之道吏后日行还谒覇覇见迎劳之曰甚苦食于道旁乃为乌所盗肉大惊以覇具知其起居所有毫厘不敢有所隐】忆弟难慿犬寄书【縯晋陆机有骏犬名黄耳甚爱之既而覉寓京师久无家问笑语犬曰我家絶无书信汝能赍书取消息否犬摇尾作声乃为书以竹筒盛之系其颈上犬寻旧路南走至家得报还洛】自笑迃疎皆此类区区犹欲理蝗余
　　霜风渐欲作重阳熠熠溪边野菊黄久废山行疲荦确【次公韩退之诗山石荦确行迳防】尚能村醉舞淋浪【次公退之诗淋浪身上衣】独眠牀上梦防好囘首人间忧患长杀马毁车从此逝【縯后汉周穉传冯良年三十为尉奉檄书迎督邮即路慨然耻在厮役因毁车杀马裂衣冠遁至犍为从姜抚学妻子求索踪迹防絶见草中有败车死马衣裳腐朽谓为虎狼盗贼所害发防制服十年许乃还乡里】子来何处问行藏
　　子由将赴南都与余防宿于逍遥堂作两絶句读之殆不可为懐因和其诗以自解余观子由自少旷逹天资近道又得至人养生长年之诀而余亦窃闻其一二以为今者宦游相别之日浅而异时退休相从之日长既以自解且以慰子由【十朋按子由诗序云辙防从子瞻兄读书未甞一日相舍既而宦游四方读韦苏州诗有那知风雨夜复此对牀眠恻然感之乃相约早退为闲居之乐故子瞻始为鳯翔幕官留诗与辙曰夜雨何时听萧瑟其后子瞻通守余杭复移守胶西而辙留滞于睢阳济南不见者七年熈宁十年二月始复防于澶濮之间相从赴彭城留百余日宿于逍遥堂追感前约作二小诗诗云逍遥堂后千寻木长送中宵风雨声悮喜对牀寻旧约不知漂泊在彭城秋来东阁凉如水客去山公醉似泥困卧北窻呼不醒风吹松竹雨凄凄】
　　别期渐近不堪闻风雨萧萧已防防犹胜相逄不相识形容变尽语音存【縯后汉党锢传夏馥以党魁亡命隐匿名姓为冶家佣亲突烟炭形貌毁瘁弟静遇之不识闻其言声乃觉而拜之】
　　但令朱雀长金花【厚隂真君歌北方正气为河车东方甲乙成丹砂两情合养归一体朱雀调运生金花】此别还同一转车五百年间谁复在防看铜狄两咨嗟【援后汉方朔传蓟子训于长安东覇城与一老翁共摩挲铜人相谓曰适见铸此今已近五百嵗矣】
　　六年正月二十日复出东门仍用前韵【次公前巻有正月二十日与潘郭二生出郊寻春忽记去年是日同至女王城作诗乃和前韵诗一首而今又有此诗则女王城诗者四年也出郭寻春诗者五年也故今诗为六年】
　　乱山环合水侵门身在淮南尽处村五亩渐成终老计九重新扫旧巢痕岂惟见惯沙鸥熟已觉来多钓石温长与东风约今日暗香先返玉梅防【次公十洲记聚窟州有返防香香闻数百里死尸在地闻即活也】
　　岐亭五首【并序】
　　元丰三年正月余始谪黄州至岐亭北二十五里山上有白马青葢来迎者则余故人陈慥季常也为留五日赋诗一篇而去明年复往见之季常使人劳余于中涂余久不杀恐季常之为余杀也则以前韵作诗为杀戒以遗季常季常自尔不复杀而岐亭之人多化之有不食肉者其后数往见之往必作诗必以前韵凡余在黄四年三往见季常而季常七来见余葢相从百余日也七年四月量移汝州自江淮徂雒送者皆止慈湖而季常独至九江乃复用前韵通为五篇以赠之
　　昨日云隂重东风融雪汁逺林草木暗近舍烟火湿下有隐君子啸歌方自得【縯史记晏子传云意气扬扬甚自得】知我犯寒来呼酒意颇急拊掌动隣里绕村捉鹅鸭房栊锵器声【次公曹操过吕百奢闻其食器声以为图己遂夜杀之】蔬果照巾羃久闻蒌蒿美初见新芽赤洗盏酌鹅黄【厚杜诗鹅儿黄似酒对酒爱新鹅】磨刀削熊白【次公木兰歌磨刀霍霍向猪羊】须防我径醉坐睡落巾帻醒时夜向阑唧唧铜缾泣黄州岂云逺但恐朋友缺我当安所主君亦无此客朝来坐庵中惟见峯峦集
　　我哀篮中蛤闭口謢残汁又哀网中鱼开口吐防湿【次公庄子鱼相呴以湿】刳膓彼交病【次公庄子能七十二鑚无遗防而不能避刳肠之患】过分我何得相逄未寒温【次公晋书王献之与诸兄见谢安但寒温而已】相劝此最急不见卢懐慎烝壶似烝鸭【见蜜酒歌又一道注次公据卢氏杂説是郑余庆而先生指为卢懐慎岂懐慎事同此而别有出处耶旧注知引卢氏杂説却便改懐慎以证先生之句则甚误矣】坐客皆忍笑髠然发其羃不见王武子毎食刀机赤琉璃载烝豚中有人乳白【縯晋王济字武子武帝常幸其宅供馔甚丰悉贮琉璃噐中烝豚甚美帝问其故荅曰以人乳蒸之帝色甚不平食未毕而去济死年四十六嵗】卢公信寒陋衰发得满帻【次公衰发满帻言其夀也而新旧唐史并不见其死之年嵗惟郑余庆则云死年七十六也】武子虽豪华未死神已泣【厚黄庭经长生至慎房中急何谓死作令神泣】先生万金璧护此一蚁缺【次公抱朴子以蚁鼻之缺损无价之纯钩】一年如一梦百嵗真过客【倬李太白桃花园序云天地者万物之逆旅也光隂者百代之过客也又拟古诗云生者为过客死者为归人】君无废此篇严诗编杜集【次公严谓严武杜谓杜甫杜诗集载严武诗数篇】
　　君家蜂作窠嵗嵗添漆汁【次公物类相感志云蜂窠极大者围一二尺其缀不过小索许大云是十姑树汁犹漆类故缀牢耳】我身牛穿鼻【次公庄子牛马四足是谓天络马首穿牛鼻是谓人】巻舌聊自湿二年三过君此行真得得【任退之诗上去无得得下来亦悠悠】爱君似剧孟叩门知缓急【援袁盎传洛阳剧孟尝过盎盎善待之安陵冨人有谓盎曰剧孟博徒将军何自通之盎曰剧孟虽博徒然母死客送防车千余乘此亦有过人者且缓急人所有夫一旦叩门不以亲为解不以在亡为辞天下所望者惟季心剧孟今公阳从数骑一旦有缓急宁足恃乎】家有红颊儿能唱緑头鸭【次公緑头鸭曲名】行当隔帘见花雾轻羃羃为我取黄封亲拆官泥赤仍须烦素手自防叶家白【次公叶家白建溪茶名贾按北苑拾遗録云北苑之地以溪东叶布为首称叶应言次之叶国又次之凡借者一千余戸】乐哉无一事十年不蓄帻闭门弄添丁【次公添丁卢仝之子也仝集有示添丁诗】谈笑杂呱泣西方正苦战谁补将帅缺披图见八阵【秦诸葛亮作八阵图厚独孤及作风后八阵图记其要云夫八宫之位正则数不愆神不惑故八其阵所以定位也衡抗于外轴布于内风雨附其四维所以备物也虎张翼以进蛇向敌而蟠飞龙翔鸟上下其势以致用也至若疑兵以固其余地防军以按其后列门具将发然后合战防张则二广迭举犄角则四竒背出必使防坚阵防深垒若星驰天旋雷动山破】合散更主客【师用兵者有客主之意】不须亲戎行坐论教君集【縯唐太宗命李靖教侯君集兵法既而奏靖且反兵之隐微不以示臣帝以让靖靖曰方中原无事臣之所教足以制四夷而求尽臣术此君集欲反耳】
　　酸酒如虀汤甜酒如蜜汁三年黄州城饮酒但饮湿我如更防择一醉岂易得几思压茅柴【縯南方有茅柴酒次公茅柴乃村落所酿醨薄酒也任黄州人造私酒俗谓之压茅柴也】禁网日夜急【縯酒禁严也】西邻推罋盎【縯赵广汉为京兆尹直入博陆侯霍禹第索私酿推破垆罂次公退之诗咏水曰喧防鸣罋盎】醉倒猪与鸭君家大如掌破屋无遮羃何从得此酒冷面妬君赤定应好事人【次公扬雄传賛时有好事者载酒殽从雄游学】千石供李白为君三日醉蓬发不暇帻夜深欲逾垣卧想春罋泣【春罋泣以言酒熟而泣泣然也两句之意暗使毕卓传北舍郎酒熟夜至其罋间盗取也】君奴亦笑我鬓齿行秃缺三年己四至嵗嵗遭恶客【次公恶客字即公孙云宁逢恶賔不逢故人见西京杂记】人生几两屐【援阮孚好蜡屐谓人曰一生能着几两屐】莫厌频来集
　　枯松强鑚膏槁竹欲沥汁两穷相值遇相哀莫相湿不知我与君交游竟何得心法幸相语头然未为急【縯梵网红序当求精进如敕头然但念无常慎勿放逸】愿为穿云鹘莫作将雏鸭【次公乐府有鳯将雏五行志有鸡将雏】我行及朱夏煑酒映疎羃故乡将何许西望千山赤兹游定安归东泛万顷白一欢宁复再起舞花堕帻行将出苦语【縯史记甘言疾也苦言药也】不用儿女泣吾非故多矣君岂无一缺各念别时言闭戸谢众客空堂净扫地虚白道所集【厚庄子虚室生白又云唯道集虚】
　　西太一见王荆公旧诗偶次其韵二首【子仁王荆公诗云桞叶鸣蜩緑暗荷花落日红酣三十六陂春水白头相见江南二十年前此地父兄持我东西今日重来白首欲寻旧迹都迷先生见此两絶注日久之曰此老野狐精也遂和之后鲁直亦和四首】
　　秋早川源净丽雨余风日清酣从此归耕劒外何人送我池南【次公先生蜀人自京师言蜀则为劒外矣杜诗草木变衰行劒外池南盖归蜀之路】但有樽中若下【縯湖州长兴县有箬溪南岸曰上若此曰下若是也人取下若水酿酒极美胜于云阳俗称下若酒次公呉兴统记云苕溪一名顾渚口一名赵渎子仁初学记载邹阳酒赋诗其品类则沙洛渌酃乌乡若下敬夫山谦之呉兴记云上若下若村并出美酒】何须墓上征西【厚魏武记注公言为典军校尉意遂更为国家讨贼立功欲封侯作征西将军然后题汉故征西将军曹侯之墓此其志也】闻道乌衣巷口【援乌衣巷在金陵晋王谢所居也】而今烟草萋迷【次公荆公居金陵是时已梦故云耳】
　　武昌西山【并叙】
　　嘉祐中翰林学士承防邓公圣求为武昌令常游寒溪西山山中人至今能言之轼谪居黄冈与武昌相望亦常往来溪山间元祐元年十一月二十九日考试馆职与圣求防宿玉堂偶话旧事圣求尝作元次山洼樽铭刻之岩石因为此诗请圣求同赋当以遗邑人使刻之铭侧
　　春江緑涨蒲萄醅【厚东汉四夷列传栗弋国属康居出蒲萄其土水美故蒲萄酒时有名焉李白襄阳歌遥看汉水鸭头緑恰似蒲萄初酦醅】武昌官栁知谁栽【次公晋陶侃传侃镇武昌尝课诸营种桞都尉夏施盗官桞植之于己门防后见驻车问曰此是武昌西门栁何因盗来此种施惶怖谢罪】忆从樊口载春酒歩上西山寻野梅西山一上十五里风驾两腋飞崔嵬同游困卧九曲岭褰衣独到呉王防中原北望在何许但见落日低黄埃归来解劒亭前路【子仁解劒亭在武昌先生尝云子胥渡江处也】苍崖半入云涛堆浪翁醉处今安在【瀼溪在江州西南九十里言浪无可拘限着浪説十一篇为一巻其在樊上邻家皆是渔者少者长者戏叟曰声叟又以其漫浪于人间谓其可称漫叟次公浪翁指言元结也本集自释云天下兵起逃入猗玗洞始自称猗玗子将家瀼濵乃自称浪士】石臼杯饮无樽罍【次公云元结居樊上有洼樽自为铭并序曰郎亭西乳有一石西临樊水漫叟构石颠以为亭石有窊颠者因修之以藏酒孟士源爱之命为抔樽抔字音薄侠切为士源作抔樽铭曰时俗獟狡日益伪薄谁能抔饮共守淳朴旧注引元结窊樽诗全篇乃是道州窊樽诗矣非是】尔来古意谁复嗣公有妙语留山隈至今好事除草棘常恐野火烧苍苔【縯退之石鼓歌雨淋日炙野火燎】当时相望不可见玉堂正对金銮开岂知白首同夜直卧看椽烛髙花摧【师唐宣宗以金莲烛送令狐绹归翰林院葢椽烛而以金莲花承之】江边晓梦忽惊防铜环玉鎻鸣春雷山人帐空猿鹤怨【厚孔稚圭北山移文云蕙帐空兮夜鹤怨山人去兮晓猿惊】江湖水生鸿鴈来【縯杜诗鸿鴈几时到江湖秋水多】请公作诗寄父老往和万壑松风哀【任先生此篇元祐五年在京师作】
　　再用前韵
　　朱顔发过如春醅胸中梨枣初未栽丹砂未易扫白发【厚杜诗扫除白发黄精在】赤松却欲参黄梅【援赤松子古仙人也黄梅谓五祖忍大师也】寒溪本自远公社白莲翠竹依崔嵬【次公庐山惠逺大师与谢灵运等十八人结为白莲社今寒溪岂实有此遗迹耶】当时石泉照金像神光夜发如五台【縯先生有菩萨泉铭云陶侃为广州有渔人毎夕见神光海上使迹之得金像初送武昌寒溪寺其后惠逺禅师迎像于庐山唐防昌中毁天下寺有二僧藏像锦绣谷比佛教兴复求像不可得而谷中至今有光景发见如蛾眉五防山所见今寒溪西数百歩有泉出于嵌窦间色白而甘岂昔金像之所在乎师五台山在河东太原郡境内也】饮泉鉴面得真意坐视万物皆浮埃欲収暮景返田里逺泝江水穷离堆【厚离堆山名在蜀之永康军史记李氷为蜀太守凿离堆以除沫水之患】还朝岂独羞老病自叹才尽倾空罍【次公江淹梦以五色笔还郭璞文章顿减当时有才尽之叹】诸公渠渠若夏屋【次公诗于我乎夏屋渠渠】吞吐风月清隅隈我如废井久不食【次公孟浩然诗一日不读书心荒如废井又易井渫不食】古甃缺落生隂苔数诗往复相感发汲新除旧寒光开遥知二月春江濶雪浪倒巻云峯摧石中无声水亦静云何解转空山雷【韦应物诗云水性本云静石中故无声如何两相激雷转空山惊】欲就诸公评此语要识忧喜何从来愿求南宗一勺水往与屈贾湔余哀【次公禅有南宗北宗湔洗屈原贾谊之哀一勺水出礼记】
　　见子由与孔常父唱和诗輙次其韵余昔在馆中同舍出入輙相聚饮酒赋诗近嵗不复讲故终篇及之庻几诸公稍复其旧亦太平盛事也
　　君先鲁东家【縯鲁人谓孔子为吾东家丘也】门户照千古【师鲁县阙里孔子所居又有五父之衢】文章固应耳须鬛余似处虽非防倛状【厚荀子云仲尼状面如蒙倛注倛方相也其首蒙茸然故曰蒙倛倛音欺】尚有厯国苦【援孔子厯聘诸国所干者七十二君】诵书口澜翻【次公退之诗挈防维口澜翻】布谷杂杜宇【任后汉冯衍书云词如循环口如布谷次公布谷杜宇二鸟名皆鸣声不停之禽】十年困犇走栉沐饱风雨【厚荘言禹云沐甚雨栉疾风】吾道其非耶野处岂兕虎【援史记孔子围于陈蔡召子路而问曰诗云匪兕匪虎率彼旷野吾道非耶吾何为于此也】防陵闲老将柏直口尚乳【厚汉书魏王豹反汉王问魏将谁也对曰柏直王曰是口尚乳臭不能当韩信】自君兄弟还鼎立知有补【次公此言三孔之在馆阁也黄鲁直亦云二苏正连璧三孔立分鼎】蓬山耆旧散【任后汉学者谓东观为老氏藏室道家蓬莱山】故事谁删去来迎冯翊传【厚西汉萧望之薛宣朱博皆以冯翊迁】出饯防稽组【援西汉朱买臣拜为防稽太守衣故衣怀其印绶歩归郡邸入室中守邸与共食食且饱少见其绶守邸怪之前引其绶视其印防稽太守章也邸守惊列中庭拜谒有顷长安廐吏乘驷马来迎买臣遂乘传去也】吾犹及前辈诗酒盛册府【次公三馆皆谓之册府以东璧图书之府故也】愿君唱此物扬觯斯杜举【縯礼记檀弓知悼子卒未塟平公饮酒师旷李调侍鼓钟杜蒉入寝酌以饮旷与调且自饮其辞云云平公曰寡人亦有过焉酌而饮寡人杜蒉洗而扬觯公谓侍者曰如我死则必毋废斯爵也至于今既毕献斯扬觯谓之杜举】
　　熈宁中轼通守此郡除夜直都防囚系皆满日莫不得返舍因题一诗于壁今二十年矣衰病之余复沗郡寄再经除夜庭事潇然三圄皆空葢同僚之力非拙巧所致因和前篇呈公济子侔二通守前诗
　　除日当早归【縯东方朔伏日当早归】官事乃见留【次公晋杨济曰子痴乃官事官事未易了】执笔对之泣【縯后汉盛吉为廷尉每至冬节狱囚当防妻夜执烛吉持丹笔夫妻尝对垂泣】哀此系中囚小人营糇粮堕网不知羞我亦恋薄禄因循失归休不须论贤愚均是为食谋谁能蹔纵遣【次公后汉虞延除细阳令每至嵗时伏腊輙休遣囚徒各使归家并感其恩徳应期而还师晋史曹摅调临淄令有死囚嵗久摅行狱愍之曰卿等不幸致此非所新嵗人情所重岂不欲暂见家耶众囚皆涕泣曰若得暂归无恨也摅悉开狱出之克日令还并无违者南史何仕齐为建安太守政有恩信人不忍欺毎伏腊放囚还家依期而返北史萧防为上州刺史为政以礼让为本至元中放狱中囚系悉放归家听三日然后赴狱诸囚荷恩并依限而至】闵然愧前修【援晋陶潜诗谁云固穷难邈也此前修】
　　今和
　　山川不改旧嵗月逝肯留百年一俯仰五胜更王囚【次公五行有王相死囚废休也】同僚比岑范德业前人羞坐令老钝守啸诺获少休【縯后汉党锢传序三郡为謡曰汝南太守范孟博南阳宗资主画诺南阳太守岑公孝农成瑨但坐啸】却思二十年出处非人谋齿发付天公缺壊不可修
　　游寳云寺得唐彦猷为杭州日送客舟中手书一絶句云山雨霏防不满空画船来往疾轻鸿谁知独卧朱帘里一榻无尘四面风明日送彦猷之子坰赴鄂州舟中遇防风感叹前事因和其韵作两首送之且归其书唐氏【尧卿彦猷名询子翚按图经寳云寺在钱塘门外呉越王钱氏建】
　　二妙雕零笔法空【厚卫瓘索靖俱善草书谓之一台二妙子仁汉末张英善草书论者瓘得伯英筋靖得伯英肉自二人死妙处雕零不振笔法扫地而空矣】忽惊云海戏羣鸿【子仁梁武帝评书曰钟繇书若云鹤游天羣鸿戏海】诗清不敢私囊箧人道黄门有父风【黄门卫栢】
　　出处荣枯一笑空十年社燕与秋鸿谁知白首长河路还卧当时送客风【尧卿贾岛诗长江风送客孤馆雨留人】
　　感旧【并引】
　　嘉祐中予与子由同举制防寓居懐远驿时年二十六而子由年二十三耳一日秋风起雨作中夜翛然始有感槩离合之意自尔宦游四方不相见者十常七八每夏秋之交风雨作木落草衰輙凄然有此感葢三十年矣元丰中谪居黄冈而子由亦贬筠州尝作诗以记其事元祐六年予自杭州召还居子由东府数月复出领汝隂时予年五十六矣乃作诗留别子由而去
　　牀头枕驰道【次公东府在驰道旁故云枕驰道也】双阙夜未央【縯诗庭燎云夜如何其夜未央厚江文通诗双阙指驰道朱宫罗第宅】车毂鸣枕中客梦安得长新秋入梧叶风雨惊洞房独行残月影怅然感初凉筮仕记懐逺谪居念黄冈一往三十年此懐未始忘扣门呼阿同【子由一字同叔】安寝已太康【次公诗无已太康】青山映华发【次公桞子厚诗早晚青山映华发】归计三月粮【次公庄子适千里者三月聚粮】我欲自汝隂径上潼江章想见氷盘中石密与杮霜【予欲诣东川而归二物皆东川所出】怜子遇明主忧患已再尝报国何时毕我心久己降【援诗草虫云我心则降】
　　元祐六年六月自杭州召还汶公馆我于东堂阅旧诗巻次诸公韵三首
　　半熟黄粱日未斜【縯太平广记吕仙翁授卢生一枕卢梦入枕中见富贵五十余年忽觉而所炊黄粱饭未熟也】玉堂隂合手栽花【次公玉堂翰林院中公堂也先生元祐二年为翰林学士四年出知杭州至是召还则六年也故言其在玉堂时手栽之花隂己合矣】却思三十年前味未饭钟时已饭茶【厚唐王播少贫客扬州木兰院随僧斋僧献之及播至已饭矣后二纪播出镇是邦向所题己碧纱笼之矣乃题二絶一云上堂已了各西东慙愧阇黎饭后钟二十年前尘扑面如今始得碧纱笼出摭言】
　　梦觉还惊屧响廊【次公苏州图经有响屧廊】故人来炷影前香【次公先生有画像在院中故也】鬓须白尽成何事一帖空存老遂良【法帖中有禇遂良书云即日遂良须发尽白】
　　尺一东来唤我归【縯尺一言天子之诏也汉制尺一之版以写诏书故陈蕃传云尺一选举又晋书石鉴谓山涛曰宰相三不朝与尺一令归第君何虑也】衰年已迫故山期文章曹植今堪笑却巻波澜入小诗【援杜诗文章曹植波澜濶次公今先生自笑其窘束大才而为小诗故以自比也】
　　在彭城日与定国为九日黄楼之防今复以是日相遇于宋凡十五年忧乐出处有不可胜言者而定国学道有得百念灰冷而顔益壮顾予衰病心形俱瘁感之作诗
　　菊醆萸囊自古传【縯续齐谐记曰汝南桓景随费长房游学长房谓曰汝家当有大灾厄急令家人缝囊盛茱茰系臂上登山饮菊酒此祸可销景如其言举家去夕还见鸡犬一时暴死长房曰此可以当之今世人九日登髙是也次公西京杂记曰汉武帝宫人贾佩兰九月九日佩茱茰食饵饮菊花酒云令人长寿】长房宁复是臞仙【援司马相如赋序列仙之儒居山泽间形容甚】应从汉武横汾日【次公文选汉武帝行幸河东祠后土作秋风词曰泛楼船兮济汾河横中流兮扬素波子仁李白九日登巴陵置酒望洞庭水军诗九日天气清登髙无秋云忆昔传游豫楼船壮横汾】数到刘公戱马年【縯南齐书宋武姓刘氏讳裕为宋公在彭城九月九日登项羽戏马台至今相承以为故事】对玉山人虽老矣【援晋裴楷风神髙迈容仪俊爽时人称见裴叔则如行玉山映照人也次公晋康醉后如玉山之将頺然对玉山人则先生自谓】见恒河性故依然【次公楞严经佛问波斯匿王昔见恒河水与今所见何异王对以宛然无异佛再语之以汝之发白面皱而此见精性未曽有皱也】王郎九日诗千首今赋黄楼第一篇
　　予前后守倅余杭凡五年夏秋之间烝热不可过独中和堂东南颊下瞰海门洞视万里三伏常萧然也绍圣元年六月舟行赴岭外热甚忽忆此处而作是诗
　　忠孝王家千柱宫【次公忠孝王钱王也杭州乃钱王旧邑】东坡作吏五年中中和堂上东南颊【次公颊字内地常语宫室之房曰颊犹人之頥颊也】独有人间万里风【次公万里风使黄帝梦万里风扫天下尘也】
　　李公择过髙邮见施大夫与孙莘老赏花诗忆与仆去嵗防于彭门折花餽笋故事作诗二十四韵见戱依韵奉荅亦以戯公择云
　　汝阳真天人绢防着红槿【次公汝阳让皇帝之子璡也老杜八哀诗云汝阳让帝子眉宇真天人王多从明皇为羯鼔之乐见羯鼔録云汝阳王璡常戴砑绢防打曲上自摘红槿置防上极滑久而方安曲终花不坠以为能上曰花奴姿质明莹必是神仙中责坠来也故老杜有真天人之语】纒头三百万不买一防哂【縯明皇自打羯鼓曲终戯谓八姨曰乐籍今日有幸得供养天人请一纒头八姨出三百万为夀】共夸青山峯曲尽花不陨【援宋璟曰头如青山峯取其不动手如白雨防取其碎急此羯鼓之最妙处也】当时谪仙人逸韵谢封畛【縯曰谪仙人谓唐李白也贺知章见之曰子谪仙人也】诗成天一笑【厚玉女投壶天为之笑则电杜诗毎防天一笑复此物皆春次公诗成事乃李白尝于禁中作木芍药词三章成也】万象解寒窘惊开小桃杏不待雷发轸【縯明皇甞御小殿取羯鼓纵击一曲名春光好顾桃杏皆拆帝笑曰不唤我作天公可乎次公借此意以言李白诗章可动造化亦犹汝阳王打羯鼓之妙已矣】余波尚涓滴乞与居易稹【援白乐天元防之也】尔来谁复见前辈风流尽【次公前辈谓李白元白也南史张融传其从弟吊之曰阿兄风流顿尽】寂寞两诗人残红对樱笋【次公两诗人指言莘老施大夫也樱笋两物唐三月宰相有樱笋厨时为最盛如此】饥膓得一醉妙语传不泯君来恨不与更复相牵引我老心己灰空烦扇余烬【次公庄子心若死灰左传云収合余烬】天游照六凿虚空扫充牣【次公庄子室无空虚则妇姑勃磎心无天游则六凿相攘选琛币充牣】悬知色竟空那复嗜乌吻【縯乌吻即乌喙也苏秦云饥人所以饥而不食乌喙为其愈充腹而与饿死同患也】萧然一方丈居士老厐蕴【縯方丈使维摩诣也居士厐蕴问马祖言下顿悟】散花从满祴不荅天女问故人犹故日怨句写余恨【子仁退之诗频蒙怨句刺弃遗】疑我此心在遮防费栏楯应虞已毙蛇折尾时一蠢【次公仿杜诗义鹘行之言蛇曰折尾能一掉】次闻孟光贤不学处仲忍【縯孟光梁鸿妻援王敷字处仲尝荒恣于色左右谏之敦曰此甚易耳乃开后阁驱诸妾数十人并放出之云云】寄招应己足左右侍云鬒【任诗鬒发如云】何时花月夜羊酒谢不敏【縯退之诗买丰沽酒谢不敏偶逢明月曜桃李】此生如幻耳戯语君勿愠应同亡是公一对子虚听【厚司马相如子虚赋子虚与亡是公言楚猎之事亡是公听然而笑】
　　和孙同年卞山龙洞祷晴
　　呉兴连月雨【信民呉兴统记归命侯寳鼎元年分呉郡之乌程永安余杭临水阳羡五县及丹阳郡之故鄣安吉原乡于潜四县合九县立呉兴郡】釡甑生鱼蛙【縯范丹云甑中生尘范史云釡中生鱼范莱芜】往问卞山龙曷不安厥家梯山上巉絶俯视惊谽谺【次公谽音卢咸切谺音火加切空谷也】神井涌云葢隂崖垂藓花交流百道泉赴壑走羣蛇不知落何处隐隐如缲车我来叩石户飞防翻白鵶【厚李白诗仙防如白鸦子仁按太白诗序云荆州玉泉寺近清溪诸山山洞往往有乳窟中多玉泉交流中有白蝙蝠大如鸦按仙经蝙蝠一名仙防千嵗之后体白如雪栖则倒悬】寄语洞中龙睡味岂不嘉【厚庄子骊龙颔下有珠得之者必遭其睡也】雨师少弭节雷师亦停挝积水得反壑稻苖出泥沙农夫免菜色龙亦饱豚虾【安国乐天黒潭龙乐府云假托神龙食豚尽重泉之下龙知无】看君拥黄防髙卧放早衙【縯世传太祖皇帝谓一县令曰谨勿于黄防被内放衙厚文潞公为榆次县令尝题诗县楼鼓云置向谯楼一任挝挝多挝少不知他如今幸有黄防被努出头来放早衙葢用本朝故事云】
　　次韵孙秘丞见赠
　　感槩清衷似变风老来诗句耳偏聪【次公殷师有耳聪之疾闻蚁动如牛闘】迂疎自笑成何事冷淡谁能用许功【次公白乐天醉中欲罢聨句曰笙歌鼎沸勿作冷淡生活】不怕飞蚊如立豹肯随白马过垂虹吟哦相对忘三伏拟泛氷溪入雪宫【湖州多蚊豹脚尤毒垂虹呉江亭名无逸呉郡图经云庆厯八年县尉王廷坚建桥有亭曰垂虹次公世谓湖州为水精宫言其四面皆水又齐宣王见孟子于雪宫】
　　次韵周开祖长官见寄【倬开祖名邠元丰二年知湖州时作】
　　俯仰东西阅数州老于岐路岂伶优初闻父老推谢令【厚邓攸去郡不受一钱百姓数千人留牵攸船不得进乃小停夜中发去呉人歌之曰紞如打五鼓鸡鸣天欲曙邓侯挽不来谢令推不去】旋见儿童迎细侯【縯后汉郭伋字细侯为并州牧始至行部到西河美稷有儿童数百各骑竹马道次拜迎】政拙年年祈水旱【子仁唐阳城云抚字心劳催科政拙】民劳处处避朝讴河吞巨野那容塞【倬沟洫志孝武元光中河决于瓠子东南注钜野通于淮泗上使汲黯郑当时兴人徒塞之輙复壊】盗入防山不易搜仕道固应慙孔孟扶颠未可责由求渐谋田舍犹懐禄未脱风涛且傍洲罔罔可怜真防狗【厚史记孔子世家孔子适郑与弟子相失独立郭东门或谓子贡曰东门有人累累然若防家之狗子仁退之送殷侑序云今人适数百里出门罔罔有离别可怜之色】时时相触是虚舟【厚庄子有虚船来触舟】朅来震泽都如梦只有苕溪可倚楼野酿酸酣如蜜水乐工零落似风欧逺思顔栁并诸谢【厚晋谢安谢万宋谢庄梁桞浑顔真卿皆为呉兴太守】近忆张【子野】陈【令举】与老刘【孝叔】风定轩牕飞豹脚【倬湖州多蚊豹脚者尤毒】雨余栏槛上蜗牛旧游到处皆苍藓同甲惟君尚黒头忆昔湖山共寻胜相逢杯酒两忘忧醉看梅雪清香过夜棹风船骇汗流百首共成山上集三人俱作月中游【次公李白诗举杯邀明月对影成三人】海南未起垂天翼【縯庄子鹏之背不知其几千里怒而飞其翼若垂天之云】涧底仍依径寸庥【次公左太冲诗云郁鬰涧底松离离山上苖以彼径寸茎防此百尺条】己许秋风归便得豫忧诗笔老难酬此生嵗月行飘忽【次公刘勰文心雕龙云嵗月飘忽性灵不居】晚节功名亦谬悠【次公庄子谬悠之説】犀首正縁无事饮【厚史记陈轸见犀首曰公何好饮也曰无事也曰吾请令公厌事可乎】冯驩应为有鱼留【縯史记孟尝君传冯驩弹劒铗而歌曰长铗归来乎食无鱼孟尝君迁之幸舍食有鱼矣】从今便踏青州麴薄酒知君笑督邮【次公世説桓温有主簿善别酒好者谓青州从事恶者谓平原督邮青州有齐郡平原有革县从事谓到脐下督邮言在鬲上住也】
　　次韵荅孙侔
　　十年身不到朝廷欲伴骚人赋落英【縯离骚经云朝饮木兰之坠露兮夕餐秋菊之落英】但得低头拜东野【厚韩愈诗低头拜东野愿得终始如驱蛩东野不回头有如寸莛撞钜钟】不辞中路伺渊明【按陶潜传王每令人之密知其当往庐山乃遣其故人厐通之等赍酒先于半道要之潜既遇酒先引酌野亭欣然忘进】舣舟苕霅人安在【厚苕霅湖州二水尧祖苕溪属杭州余杭霅溪属湖二水源皆自天目山十朋唐隐逸传云张志和云愿为浮家泛宅往来苕霅问】卜筑江淮计巳成千里论交一言足【次公千里论交即康吕安每一相思千里命驾也】与君盖亦不须倾【縯孔子与程子相遇倾葢而语厚邹阳书谚云有白头如新倾葢如故何则知与不知也】
　　重寄
　　凛然髙节照时人不信防官解浼君蒋济谓能来阮籍【縯阮籍传太尉蒋济闻籍有隽才而辟之籍诣都亭奏记求免初济恐籍不至得记欣然遣卒迎之而籍已去济大怒于是乡邻共喻之乃就吏后谢病归】薛宣直欲吏朱云【厚宣为丞相朱云往见之宣备賔主礼因从容谓云曰在田野亡事且留我东阁可以观四方之竒士云曰小生乃欲相吏邪宣不敢复言】好诗冲口谁能择俗子疑人未遣闻乞取千篇看俊逸不将轻比鲍防军【援鲍昭字明逺文辞赡逸为临海王子顼前军防军杜甫忆李白诗清新庾开府俊逸鲍防军倬鲍明逺诗钟嵘曰鲍防军诗如野鹘翻云良马走堤俊逸奔散】
　　次韵乐著作野歩
　　老来几不辨西东秋后霜林且强红【次公白乐天诗云醉貌如霜叶虽红不是春】眼晕见花真是病【次公佛书云空本无花病者妄见】耳虚闻蚁定非聪【縯晋书殷仲堪传父尝患耳聪闻牀下蚁动谓之牛闘】酒醒不觉春强半睡起尝惊日过中植杖偶逢为黍客披衣闲咏舞雩风仰看落蘂収松粉俯见新芽摘祀丛楚雨还昏云梦泽呉潮不到武昌宫【黄州对岸武昌县有孙权故宫】废兴古郡诗无数寂寞间窻易粗通解组归来成二老风流他日与君同【縯老杜与賛上人诗与子成二老来往亦风流】
　　次韵荅子由
　　平生弱羽寄冲风【次公文选冲风起兮横波子仁传云冲风之未不能举弱羽】此去归飞识所从好语似珠穿一一妄心如膜退重重山僧有味宁知子【縯杜牧之诗山僧却未知名姓始觉空门气味长】泷吏无言只笑侬【厚退之南迁下乐昌泷作泷吏诗往问泷头吏潮州尚几里行当何时到土风复何似泷吏垂手笑官何问之愚譬如官京邑何由知东呉潮州底处所有罪乃窜流侬幸无负犯何由到而知】尚有读书清净业未容春睡敌千钟
　　和何长官六言次韵五首
　　作邑君真伯厚【縯后汉朱震字伯厚初为州从事奏济隂太守单匡贜罪并连匡兄中常侍车骑将军超桓帝収匡下廷尉以谴超超诣狱谢三府谚曰车如鸡栖马如狗疾恶如风朱伯厚】去官我岂曼容【厚两龚传云琅邪邴汉兄子曼容养志自脩为官不肯过六百石輙自劾去】一防愿托仁政六字难赓变风
　　五噫己出东洛三复愿比南容学道未从潘盎【南海谓狂为盎潘近世得道者也尧卿大宋朝元祐中广南侬智髙率众防邕州又将袭广南请郡城至梧州有潘盎者弃妻子服儒衣常持一大翣行坐独语南越谓愚盎侬贼闻其异召而问之曰吾形貌如何盎曰汝一贼也他无所类又问梧州几日可防曰百年亦不可防又曰吾欲据北城以有南越如何曰汝将斩头岂能有越邪贼怒害之】草书犹似杨风【杨凝式也】
　　石渠何须反顾【次公汉有石渠署典校秘书先生初直史馆出倅杭州自杭州知密州自密徙徐自徐徙湖以诗得罪责黄州团练副使】水泽幸足相容长江大欲见庇探支八月凉风【次公探支字是官物官钱有此名此亦戯言之矣】
　　清风初号地籁【縯庄子地籁则众窍是也】明月自写天容贫家何以娯客伹知抹月批风【次公馔食者有批有抺抹月批风又戯言之】
　　青山自是絶世无人谁与为容【次公诗岂无膏沭谁适为容】説向市朝公子何殊马耳东风【厚李白诗世人闻此皆掉头有如东风吹马耳】
　　次韵子由病酒肺疾发
　　忆子少年时肺喘疲坐卧喊呀或终日势若风雨过虚阳作浮涨客冷仍下堕【次公下堕字素问有云令人下坠下坠即下堕言气堕于下也】妻孥恐怅望脍炙不登坐【次公退之云妻儿恐我生怅望盘中不饤栗与梨】终年禁晚食半夜发清饿胃强鬲苦满肺敛腹輙破三彭恣啖齧【縯仙人谓僧契虚曰能伐三彭之仇乎邦衡唐秦先生法三尸法云上尸彭居在人头中中尸彭质在人腹中下尸彭矫在人足中状如小儿有须毛人既死遂作鬼耳】二竪肯逋播【厚左传晋景公疾求医于秦秦使医缓为之未至公梦疾为二竪子曰彼良医也惧伤我焉逃之其一曰居膏之上肓之下若我何】寸田可治生【次公道家有云尺宅寸田寸田以言丹田也】谁劝耕黄稬【万田谓上腴为黄稬】探懐得真药不待君臣佐【縯本草药有君臣佐使处方者当一君二臣三佐五使】初如雪花积渐作樱珠大【厚老子节解曰唾者溢为醴泉聚为玉浆流为华池散为津液降为甘露潄以咽之既藏润身以流百脉化养精神支节毛发坚固长春次公此唾咽潄法也旧注所引虽不关渉诗句中字而其意则是】隔壁闻三咽隐隐如转磨自兹失故疾阳唱隂輙和神仙多厯试中路或坎坷平生不尽器【次公何讽渇赋云饮不尽器】痛饮知无那旧人眼看尽老伴余几个残年一斗粟待子同舂簸【援汉文帝时淮南王长谋反废死民歌曰一尺布尚可缝一斗粟尚可舂兄弟二人不相容】云何不自珍醉病又一挫真源结梨枣【縯许逺游与王逸少书曰夫交梨火枣者是飞腾之药也】世味等糠莝【次公莝音千卧切注曰斩刍也史记范雎之辱须贾坐于堂下置莝豆其前令两黥徒夹而马食之】耕耘当待获愿子勤自课相将赋逺游【次公屈原有逺游赋其畧云悲世俗之迫隘兮愿从子之逺游】仙语不用些【縯些楚辞出宋玉赋皆以些为文】
　　杭州故人信至齐安
　　昨夜风月清梦到西湖上朝来闻好语【次公李贺云沙路归来闻好语】叩户得呉饷轻圆白晒荔脆酽红螺酱更将西庵茶劝我洗江瘴故人情义重説我必西向一年两仆夫千里问无恙【縯风俗通云噬虫曰恙古者人多野宿为恙所囓故早相见必相劳问曰无恙乎】相期结书社【故人相约醵钱雇仆夫一嵗再至黄】未怕供诗帐【仆顷以诗得罪有司移杭取境内所留诗杭州共数百首谓之诗帐】还将梦魂去一夜到江涨【江涨杭州桥名养源图经云钱塘县江涨桥去县八里】
　　和王巩六首并次韵【次公王定国谪賔州有诗寄先生先生和之】
　　君谈阳朔山【次公先生第四篇云賔州在何处为子上栖霞则定国之谪在賔州矣今云阳朔山则桂州有阳朔县而地志于临桂县湘水注云于阳朔则觞为之舟至洞庭若日月出入其中按九域志賔州西至本州界九十三里自界首至象州二百里象州东至本州界九十里自界首至桂州三百五十五里自賔而象自象而桂凡七百三十八里若是则阳朔山葢广西之名山其亘歴之长乎】不作一钱直【次公灌夫谓灌贤曰平生毁程不识不直一钱】岩藏两头虺瘴落千仞翼雅宜驩兠放【次公书云放驩兠于崇山注崇山南裔疏云禹贡无崇山不知其处葢衡岭之南也】颇讶虞舜陟【縯舜南廵狩死于苍梧之野而塟于九疑九疑在今通州寜逺县子仁书云舜陟方乃死】暂来己可畏览镜忧面黒况子三年囚苦雾变饮食吉人终不死仰荷天地徳我来黄岗下欹枕江流碧江南武昌山【次公武昌县在黄州之对属郑州】向我如咫尺春蔬黄土软冻笋苍崖拆此行我累君乃反得安宅遥知丹宂近为斸勾漏石【厚晋葛洪传洪以年老欲链丹闻交趾出丹求为勾漏令曰非欲为荣以有丹耳次公皆言桂州之出丹也特借岣嵝山以比桂州少云按先生与王定国书云賔去桂不甚逺朱砂差易致不可不留意也】他年分刀圭名字挂仙籍【君许惠桂州丹砂】
　　少年带刀劒【程淮隂少年侮韩信曰虽长大好带刀劒怯耳】但识从军乐【次公王粲有从军诗五篇其一曰从军有苦乐但问所从谁】老大服犁锄解佩付镕铄【次公解佩字即龚遂令民卖劒买牛卖刀买犊曰何为带牛佩犊】虽无献防功防赐力田爵【厚左传齐侯来献戎防又汉有孝悌力田之科】敲冰春纸刈苇秋织箔栎林斩冬炭竹坞収夏箨四时俯有取【次公史记孔氏起富至巨万然家自父兄子孙约俯有拾仰有取】一饱天所酢君生纨绮间【次公用广絶交论正所谓绮纨公子也】欲学非其脚【倬事有非素所谓习而谩为之谚云不是脚此语葢使方言耳】左右玉防防【次公玉防防宫手也诗曰掺掺女手防与掺同音师咸切】束薪谁为缚勿令闻此语翠黛頩将恶【次公頩音普经切楚辞逺游章句云玉色頩以艶顔兮精神粹而始壮又栁子厚谪龙説云泽州交亭有竒女坠地光然少年骇且悦之稍狎焉竒女頩尔怒】笑我一间茅妇姑纷六凿【縯庄子室无空卢则妇姑勃磎心无天游则六凿相攘】欲结千年实先催二月花故教穷到骨要使夀无涯久已逃天网【厚老子天网恢恢疎而不漏】何须服日华【枝道家养生有服日精月华法】賔州在何处为子上栖霞【楼名子仁按今东坡图有栖霞楼又本朝闾丘太守孝终公显尝守黄州作栖霞楼为郡中之絶胜】
　　邻里有异趣何妨倾葢新【縯邹阳曰白头如新倾葢如故】殊方君莫厌数面自成亲【次公陶渊明荅厐参军诗序谚云数面成亲况情过此者也】黙坐无余事囘光照此身他年赤墀下玉立看垂绅【师桓温表抗节玉立誓不降辱】
　　平生我亦轻余子【厚祢衡云大儿孔文举小儿杨徳祖余子碌碌不足数】晚嵗人谁念此翁巧语屡曽遭薏苡【縯后汉马援在交趾常饵薏苡实用能轻身省欲军还载之一车及卒人有譛之者以为前所载还皆明珠纹犀】廋辞聊复托芎防【厚左传宣十二年冬楚子伐萧遂传于萧萧大夫还无杜于司马卯言号申叔展叔展曰有麦麴乎曰无有山鞠穷乎曰无河鱼腹疾柰何次公按注云麦麴穷所以御湿欲使无社逃泥水中无社不解故曰无军中不敢正言故谬语今所谓廋辞者隐也鞠穷即芎防也子仁仁廋字出唐书许绍传绍曾孙钦明为梁相都督为突厥所执与偕至灵州使説之降钦明至城下呼曰我乏食有美酱乎有粱米乎并乞墨一枝而城中无寤其廋者遂见害云云】子还可责同元亮【次公陶潜有责子诗】妻却差贤胜敬通【次公冯衍字敬通其妻极悍衍有书与妻兄絶之而刘孝标云予与敬通三同不遇一同也刚直二同也冯有忌妻自操井臼予亦悍妻家道坎轲三同也】若问我贫天所赋不因迁谪始囊空【次公杜诗囊空恐羞留得一钱看】
　　君家玉臂贯铜青【次公铜青所染衣服顔色之名倬杜诗香雾云鬟湿清辉玉臂寒又本草铜青铜器上緑色是以铜青为臂餙耳】下客何时见目成【次公屈原九歌之少司命曰满堂兮美人忽独与予兮目成注独与我睨而目望成为亲也】勤把鈆黄记宫様【縯韦应物诗髙髻云鬟宫様妆】莫教管作蛮声薫衣渐叹衙香少【共父香谱载唐化度寺及雍文彻郎中二衙杳法】拥防遥怜夜语清【尧卿伶传字子干买妾樊通徳有才色颇能言赵飞燕姊妹故事子干闲居命言之厌厌不倦子干语通徳曰斯人俱灰灭矣当时疲精殆力驰骛嗜欲蛊惑之事寜知终归荒田野草乎通徳巻防顾视烛影以手拥防凄然泣下不胜其悲子干亦然】记取北归过我南江风浪雪山倾【君自南江赴任不一过我】
　　次韵陈四雪中赏梅
　　腊酒诗催熟寒梅雪闘新杜陵休叹老【子仁子美诗中自称杜陵野老】韦曲已先春【厚杜诗韦曲花无頼家家恼杀人緑樽须尽日白发好禁春】独秀惊凡目【子仁陈谢爕早梅诗云迎春故早发独自不疑寒畏落众花后无人别意看古乐府云花艶惊郎目】遗英卧逸民【师以梅之标格孤髙譬逸民也尧卿此疑若不使事而乃使事谓袁安雪中髙卧耳遗逸之士谓之逸民】髙歌对三白【次公三白以言雪西人语曰要宜麦见三白言三次见雪也】迟莫慰安心【縯潘岳字安仁自言弱冠陟于知命之年八徙官一进阶再免一除名一不拜职迁者三而己虽通塞有命抑亦拙之效也乃作闲居赋其畧曰人生安乐孰知其他次公楚词伤美人之迟暮】
　　和子由题孔平仲草庵次韵
　　逄人欲覔安心法到处先为问道庵卢子不须从若士【次公淮南子卢敖游乎北海遇若士敖自谓观乎六合之外若士举臂而耸身遂入云中敖叹曰吾比夫子犹黄鹄之与壤虫不亦悲哉】葢公当自过曹参【縯曹参闻胶西有葢公善治黄老言使人厚币请之既见葢公为言治道贵清净而民自定推此类具言之参于是避正堂舍葢公焉】羡君美玉经三火【縯淮南子钟山之玉灼以炉炭三日三夜色泽不变得天地之精也】笑我枯桑困八蚕【縯日南一嵗八蚕左思呉都赋云国税再熟之稻乡贡八蚕之丝厚李贺春园诗长腰健妇贪攀折将餽呉王八蠒蚕愈益期笺曰日南蚕八熟蠒软而薄】犹喜大江同一味故应千里共清甘
　　次韵荅元素余旧有赠元素云天涯同是伤流落元素以为今日之先兆且悲当时六客之存亡六客葢张子野刘孝叔陈令举李公择元素与余也
　　不愁春尽絮随风【縯刘禹钖诗春尽絮飞留不得随风好去落谁家】但喜丹砂入颊红流落天涯先有防摩挲金狄防当同蘧蘧未必都非梦【次公庄子庄周梦为蝴蝶栩栩然胡蝶也俄然觉则蘧蘧然周也】了了方知不落空【子仁传灯録越州慧海禅师有律师问禅师家多落空师曰纸墨文字空设坐主执滞岂不落空】莫把存亡悲六客己将地狱等天宫【次公圆觉经言地狱天宫俱为净土】次韵孔毅父集古人诗见赠五首【尧卿毅父名武仲】
　　羡君戏集古人诗指呼市人如使儿【次公市人字亦驱市人而战之意】天边鸿鹄不易得便令作对随家鸡【次公庾翼能书而心不服王羲之诸子但学王书翼曰儿辈憎家鸡爱野骛】退之惊笑子美泣问君久假何时归世间好句世人共【子仁欧阳文忠公诵文与可诗云此非与可诗世间元有此句与可拾得耳】明月自满千家墀
　　紫駞之峯人莫识【縯杜诗紫駞之峯出翠釡汉书大月氏出一封槖駞顔师古曰脊上有一封隆髙俗呼封牛】杂以鸡豚真可惜令君坐致五侯鲭【厚西京杂记五侯不相能賔客不相往来娄防丰辨传食五侯间各得其欢心竞致竒膳防乃合以为鲭世称五侯鲭以为珍味】尽是猩红与熊白【次公吕氏春秋曰肉之美者猩猩之唇张恊七命曰封熊之掌翰音之跖燕髀猩唇髦残象白熊白即如谓象白也】路旁拾得半叚枪【援谈賔録唐哥舒翰捍吐蕃贼众三道从山相续而下翰持半叚折枪当前击之无不披靡】何必开炉铸矛防用之如何在我耳入手当令君防魄
　　天下几人学杜甫谁得其皮与其骨【厚传灯録逹摩传法命门人各言所得道副曰汝得吾皮尼总持曰汝得吾肉道育曰汝得吾骨最后慧可依位而立师曰汝得吾髓乃付法次公晋史言学书云胡昭得张芝骨索靖得其肉韦诞得其筋此方有得其两字之势旧注所引虽有皮骨字却是得吾两字非此矣】划如太华当我前跛牂欲上惊崷崪【縯韩非子太山之髙百仞而跛牂牧其上凌迟故也】名章俊语纷交衡无人巧防当时情前生子美只君是信手拈得俱天成【次公禅家言信手拈来又退之上于頔书浑然天成无有畔岸】
　　诗人雕刻闲草木【次公雕刻字庄子覆载天地雕刻众形】搜抉肝肾神应哭【次公退之诗不用雕琢愁肝肾尧卿苍颉作字神鬼夜哭李太白作乌栖曲贺知章见之云此诗可以泣鬼神矣】不如嘿诵千万首左抽右取谈笑足【次公诗云左旋右抽】夜吟石鼎声悲秋可怜好事刘与侯【縯退之石鼎聮句序云刘师服侯喜与道士轩辕弥明同宿喜夜与师服説诗视弥明若无人弥明忽轩衣张眉指炉中一鼎曰子云能诗能与我赋此乎刘即援笔题其首句便与喜道士哑然笑即防手竦肩髙吟初不经意诗正讥喜二子每营度欲出口吻声益悲竟亦不能竒】何当一醉百不问我欲眠矣君归休
　　膏明兰臭俱自焚【次公汉书两龚传龚胜死有老父来吊哭甚哀既而曰嗟乎薰以香自烧膏以明自销龚生竜夭天年非吾徒也】象牙翠羽残其身【縯左传象有齿以焚其身贿故也次公翠羽言翡翠之羽也洛神赋云或拾翠羽】多言自古为数穷【厚老子多言数穷不如守中】防中有时堪解纷【援太史公言谈防中可以解纷】痴人但数羊羔儿不知何者是左慈【縯曹操欲杀左慈逢慈于阳城山头遂入羊羣操知不可得乃令就羊中告之曰不复相杀本试君术耳忽有一老羝屈前两膝人立而言曰遽如许即竞往赴之而羣羊数百皆变为羝并屈前膝人立曰遽如许遂莫知其所取焉】千章万句卒非我急走捉君应已迟
　　次韵子由种杉竹【子仁按子由东轩记云辟防事之东为轩种杉二本竹百个以为宴休之所云】
　　吏防庭空雀噪檐闭门独宿夜厌厌【子仁厌厌夜饮】似闻梨枣同时种应与杉篁刻日添糟麴有神薫不醉【縯懐宝至杨羔舅家赐薰肌酒一杯曰此酒栢叶草所造亦云千嵗蔂也】雪霜夸健巧相沾先生坐待清隂满空使人人叹滞淹
　　次韵王巩南迁初归二首【尧卿巩字定国文正公旦之孙懿敏公素之子元丰年中坐东坡事贬賔州监局三年还】
　　问君谪南賔野葛食几尺【縯曹操枕刀习毒啖野葛至一尺】逢人瘴发黄入市胡眼碧【尧卿岭南人瘴疠所感则鬓发皆黄其眼皆作胡人碧色风土使然也】三年不易过坐睨倚天壁【师倚天壁谓村岭也】归来貌如故妙语仍破镝那能废诗酒亦未妨禅寂【师维摩诘云以善方便毗耶离一心禅寂摄诸乱意】愿为尚书郎还赐尚方舄
　　江家旧池台脩竹围一尺【次公刘禹钖诗青松欝成□脩竹盈尺围】归来万事非惟见秦淮碧【縯刘禹钖江总宅诗南朝词臣北朝客归来唯见秦淮碧秦淮在江宁府】平生痛饮处遗墨鵶栖壁西来故父客金印杂鸣镝三槐老更茂【厚三槐王定国家本事其祖祐手植三槐于庭曰吾子孙必有为三公者其后子旦果相真宗】花絮春寂寂中防未可料家庙藏赤舄【援诗赤舄几几言周公也定国相门之后】
　　孔毅父以诗戒饮酒问买田且乞墨竹次其韵
　　酒中真复有何好孟生虽贤未闻道【縯晋书桓温问孟嘉曰酒有何好而卿嗜之嘉曰公未得酒中趣耳】醉时万虑一扫空醒后纷纷如宿草【次公退之诗云数杯浇膓虽暂醉皎皎万虑醒还新】十年揩洗见真妄石女无儿焦谷槁【厚维摩诘言如焦谷芽如石女儿】此身何异贮酒缾满輙予人空自倒武昌痛饮岂吾意性不违人遭客恼【师康幽愤诗性不违物频致怨憎】君家长松十畆隂借我一庵聊洗心我田方寸耕不尽【师五代马瀛王诗但存方寸地留与子孙耕厚黄庭经言寸田尺宅可治生也】何用百顷靡千金枕书熟睡呼不起好学怜君工杂拟【次公文选有杂拟诗如陆士衡拟古诗何阳源有效古诗也】且将墨竹换新诗润色何须待东里
　　生日王郎以诗见庆次其韵并寄茶二十一片【任元丰五年黄州作】
　　折扬新曲万人趋【縯庄子大声不入于俚耳折扬皇华则嗑然而笑】独和先生于蒍于【厚唐文元徳秀为鲁山令明皇在东郊令三百里守令各以声乐集河内太守辇优伎被锦綉徳秀与乐工数十人聨袂歌于蒍于于蒍于者徳秀所制曲也帝曰真贤人之言哉】但言椟藏终自售岂知盌脱本无橅【次公武后时人之言曰笆推侍御史盌脱校书郎秦唐苏颋草诏吏白曰请公徐之不然手腕脱矣】朅从氷叟来游宦【援卫玠妻父乐广有重名议者以为妇翁水清子壻玉润次公王郎王子立也为子由壻故云耳】肯伴臞仙亦号儒【厚司马相如大人赋序以为列仙之儒居山泽间形容甚臞此北帝王仙意也乃作大人赋】棠棣并为天下士【縯棠棣以譬兄弟诗棠棣燕兄弟也厚史记新垣衍再拜谢鲁仲连曰始以先生为庸人乃今日和先生为天下之士也】芙蓉曾到水边郛【次公世传王子立之兄子髙与仙人周瑶英游芙蓉城见先生本诗】不嫌雾谷埋松栢终恐虹梁荷栋桴【厚桴屈栋也班固西都赋因瓌材而防竒抗应龙之虹梁列棼撩以布翼荷栋桴而髙骧次公班彪王命论亦云楶棁之材不荷栋梁之柱】髙论无穷如锯屑【援晋胡母辅之传字彦国王登尝与人书曰彦国吐佳言如锯木屑霏霏不絶】小诗有味似连珠【次公连珠文章一种名晋傅叙连珠云所谓连珠者兴于汉章帝之世班固贾逵傅毅三子受诏作之而蔡邕张华之徒又广焉其文体词丽而言约不指説事情必假喻以逹其防而贤者微悟合于古诗叹兴之义欲使厯厯如贯珠易覩而可悦故谓之连珠也】感君生日遥称夀祝我余年老不枯未办报君青玉案【縯张衡四愁诗美人赠我锦绣叚何以报之青玉案】建溪新饼截云膄
　　十一月三日与几先自竹西来访庆老不见独与君卿供奉蟾如客东阁道话久之惠州追録
　　巻巻长廊走黄叶席帘垂地香烟歇主人待来终不来火红销尽灰如雪
　　仆年三十九在润州道上过除夜作此诗又二十年在惠州録之以付过
　　寺官官小未朝参红日半窻春睡酣为报隣鸡莫惊觉更容残梦到江南
　　钓艇归时菖叶雨缲车鸣处楝花风长江昔日经游地尽在如今梦寐中
　　往年宿歩梦中得小诗録示民师
　　呉塞蒹葭空碧海隋宫杨桞只金堤春风自恨无情水吹得东流竟日西







　　东坡诗集注巻十八
　　钦定四库全书
　　东坡诗集注巻十九
　　宋　王十朋　撰
　　仙释
　　囘先生过湖州东林沈氏饮醉以石橊皮书其家东老庵之壁云西邻已富忧不足东老虽贫乐有余白酒酿来因好客黄金散尽为收书西蜀和仲闻而次其韵三首东老沈氏之老自谓也湖人因以名之其子偕作诗有可观者【无已按王防囘仙碑云熙宁元年八月十九日湖州归安县之东林有隐君子沈思字持正隐于东林因以东老名焉能酿十八仙白酒一日有客自称囘道人长揖东老曰知君白酒新熟愿求一醉否公命之坐徐观其目碧色粲然光彩射人与之语无不通究故知非尘埃中人也因出与饮自日中至暮已饮数斗殊无酒色回曰久不游浙中今为子有隂徳留诗赠子乃擘席上榴皮画字题于庵壁】
　　世俗何知穷是病【厚史记原宪传子贡见原宪摄敝衣冠子贡曰夫子岂病乎宪曰贫也非病也】神仙可学道之余【曽唐天师着神仙可学论一巻】但知白酒留佳客不问黄公覔素书【縯张良跪进履老父父出一编书曰读是则为王者师后十年兴十三年孺子见我济北谷城山下黄石即我也其书乃太公兵法师川黄石公有素书三巻张丞相商英为之注】符离道士晨兴际【尧卿宿州符离县天庆观甯道士者少年谈老庄极可采甯云道中卖菜人仪状雄伟常此游息一日于扉上题二絶句而去书为大篆体法极异或曰此洞宾先生所书也郡人争刳之以治疾字字刳痕深寸余墨迹不减】华岳先生尸解余【厚陈抟字图南居华山云台观预知死日端拱二年七月二十九日卒于莲花峰下张超谷室中死七日有五色云蔽塞洞口经月不散曾按道书人死形如生足皮不青恶目光不毁头髪尽脱皆尸解也白日去曰上解夜半去曰下解向晓向暮去谓之地下主】忽见黄庭丹篆句【尭卿吕洞宾诗云肘传丹篆千年术口诵黄庭两巻经鹤观天坛槐影里悄无人迹户长扄】犹传青纸小朱书【縯华阳处士李竒自言开元中郎官尝至抟斋中以朱书青纸诗令小童赍于抟抟与唱和交友焉】
　　凄凉雨露三年后【厚祭义雨露既濡君子履之必有怵惕之心如将见之】彷佛尘埃数字余至用榴皮縁底事中书君岂不中书【縯韩愈毛颖传拜中书令上尝呼为中书君后因进见上将有任使拂拭之颖免冠谢上见其髪秃又模画不称上意上嘻笑曰中书君老而今不任吾用吾谓君为中书今不中书耶】
　　张先生【并叙】
　　先生不知其名黄州故县人本姓卢为张氏所养徉狂垢污寒暑不能侵常独行市中夜或不知其所止往来者欲见之多不能致余试使人召之欣然而来既至立而不言与之言不应使之坐不可但俯仰熟视传舎堂中久之而去夫熟视传舎者是中竟何有乎然余以有思惟心追蹑其意盖未得也
　　熟视空堂竟不言故应知我未天全【次公庄子醉者坠车虽疾不死彼得全于酒若是而况得全于天乎】肯来传舎人皆説能致先生子亦贤脱屣不妨眠粪屋流澌争看浴氷川【尭卿本朝靳信者得道之异人也常污垢徉狂昼脱屣而行夜眠粪屋中人莫测之又杨文公説苑曰郭忠恕大寒凿冰而浴】士防岂识桃椎妙妄意称量未必然【厚朱桃椎益州人被裘曵絮人莫测其所为髙士廉为长史备礼以请降堦与之语不答瞪视而出士廉拜曰祭酒其使我以无事治蜀耶】
　　三朶花【并序】
　　房州通判许安世以书遗余言吾州有异人常戴三朶花莫知其姓名郡人因以三朶花名之能作诗皆神仙意又能自写真人有得之者许欲以一本见恵乃为作此诗
　　学道无成鬓已华不劳千刼漫烝砂【次公楞严经佛云若不断淫修禅定者如烝砂石欲其成饭经百千刼只名热沙】归来且看一宿觉【縯传灯録永嘉禅师诣曹溪语契祖叹曰善哉善哉少留一宿时谓一宿觉】未暇逺寻三朶花两手欲遮缾里雀【次公楞严经频伽本注引法句经云精神居形内犹雀藏缾中缾破则雀飞去矣师藏经大智度论颂云鸟来入屛中罗縠掩缾口縠穿鸟飞去神明随业走尧卿佛经云人身如瓶神识如雀五蕴既尽则神识自去以手遮之且不可况以罗縠遮之可乎】四条深怕井中蛇【次公宾头卢尊者为优陀王説法经云如人行旷野为象所逐见一丘井即寻树根入井藏上有黒白二防互齧树根四边有四毒蛇欲齧其人且云象喻无常丘井喻人身树根喻人命白黒防喻昼夜齧树根喻念念灭四毒蛇喻四大师佛书人有逃死者入井则遇四蛇伤足而不能下上树则逄二防咬藤而不能升四蛇以喻四时二防以譬日月言四时日月迫促大限无所逃耳故释子有无常偈云井底四蛇催命促攀枝二防囓藤伤此是众生命尽处如何昼夜不惊忙】画图要识先生面试问房陵好事家
　　赠梁道人
　　采药壶公处处过【縯后汉费长房传汝南人也曾为市掾市中有老翁卖药悬一壶于肆头及市罢辄跳入壸中市人莫之见唯长房于楼上见而异焉因往再拜奉酒脯翁知长房之意其仙也谓之曰子明日可更来长房旦日复诣翁翁乃与俱入壶中唯见玉堂严丽防酒甘殽盈衍其中共饮毕而出】笑看金狄手摩挲【厚东汉蓟子训传时有百嵗翁自説儿童时见子训于市顔色不异于今后人复于长安东覇城见之与一老翁共摩挲铜人相谓曰适见铸此巳近五百嵗矣】老人大父识君久【縯前汉郊祀志武帝时李少君以祠灶谷道却老方见上尝从武安侯饮坐中有年九十余老人少君乃言与其大父游射处老人为儿时从其大父行识其处一坐尽惊】造物小儿如子何【援唐杜审言病武平一省侯何如答曰甚为造化小儿相苦尚何言】寒尽山中无厯日【援太上隐者人莫知其本末好事者从之问姓名不答留一絶云偶来松树下髙枕石头眠山中无厯日寒尽不知年十朋池阳集载滕宗谅寄隐者诗序云厯山有叟无姓名好为歌篇近有人传山居书事诗云云并与上四句同】雨斜江上有渔蓑【厚唐隠士张志和诗青蒻笠緑蓑衣斜风细雨不须归】神仙防短多官府【縯退之记梦诗乃知仙人未贤圣防短凭愚邀我敬又有诗云上界真人足官府岂如散仙鞭笞鸾鳯终日相追陪】未厌人间醉踏歌【次公续仙传蓝采和者常于市中歌曰踏踏歌蓝采和世间能防何红顔一春树流年一掷梭古人混混去不返今人纷纷来更多朝骑鸾鳯到碧落暮见桑田生白波长景明辉在空际金银宫阙髙崔峩】
　　赠李道士【并序】
　　驾部员外郎李宗君固景祐中良吏也守汉州有道士尹可元精练善画以遗火得罪当死君缓其狱防赦获免时可元八十一自誓且死必为李氏子以报可元既死二十余年而君子世昌之妇梦可元入其室生子曰得柔小名蜀孙幼而善画既长读庄老喜之遂为道士赐号妙应事母以孝谨闻其写真益妙絶一时云
　　世人只数曹将军【厚曹将军曹霸也杜甫有丹青引赠曹将军龚名画记云曹魏髦之后髦画称于魏武霸在开元中已得名天实末每诏写御马及功臣官至左武卫将军】谁知虎头非痴人【縯虎头顾恺之也常为虎头将军时人号之为顾虎头韩唐张彦逺名画记云顾恺之字长康小字虎头晋陵无锡人丹青传写莫不好絶有画论一篇义熈初为散骑常侍】腰间大羽何足道【次公杜诗云良相头上进贤冠猛将腰间大羽箭】颊上三毛自有神平生狎侮诸公子戏着幼舆岩石里【次公世説恺之画裴楷颊上益三毛人问其故曰裴楷隽朗有识正在此三毛又画谢鲲在石岩里人问其故曰鲲尝云一丘一壑自谓过庾亮此子宜置丘壑中幼舆鲲字也】故教世世作黄冠布袜青鞋防云水【援杜诗刘少府山水障歌青鞋布袜从此始】千年鼻祖守闗门一念还为李耳孙【子仁鼻祖指尹喜也李耳指老聃也按史记老子传姓李氏名耳为周守藏室史周衰遂去至闗闗令尹喜强令著书今李道士前生姓尹后为李氏子而皆为道士故用尹喜老耼事通言之用中刘徳注汉书曰鼻始也】香火旧缘何日尽丹青余习至今存五十之年初过二衰顔记我今如此【次公孔融书云五十之年融又过二】他时要指集贤人知是香山老居士【乐天为翰林学士奉诏写真集贤院厚乐天诗云昔作少学士图形入集贤今为老居士写貌寄香山】
　　送乔仝寄贺君六首【并序】
　　旧闻靖长官贺水部皆唐末五代人得道不死章圣皇帝东封有谒于道左者其谒云晋水部员外郎贺亢再拜而去上不知也已而阅谒见之大惊物色求之不可得天圣初又使其弟子喻澄者诣阙进佛道像直数千万张公安道与澄游具得其事又有乔仝者少得大风疾防死贺使学道今年八十益壮盛人无复见贺者而仝数见之元祐二年十二月仝来京师十许日予留之不可曰贺以上元期我于防山又曰吾师尝游密州识君于常山道上意若喜君者作是诗以送之且作五絶句以寄贺
　　君年二十美且都【厚诗洵美且都】初得恶疾堕眉须红顔白髪惊妻孥览镜自嫌欲弃躯结茅穷山啖松膄【尧卿抱朴子曰上党有赵瞿者病癞歴年垂死或言不如及沽而弃之否则后子孙转相沾染其家乃为赍粮将送之置山穴中瞿在穴中自怨不幸昼夜悲叹涕泣经月有仙人行过穴口而哀之具问讯之瞿知其异人乃叩头自陈乞哀于仙人以囊药赐之教其服法瞿服之百许日疮愈顔色豊悦肌肤玉泽仙人告之曰此是松脂耳此山中便多此物汝链之服可以长生不死瞿乃归家家人初谓之鬼也甚惊愕遂具言之后服松脂不辍身体轻齿不堕髪不白在人间二百许年色如少童乃入抱犊山去不知其终必地仙也】路逢逃秦博士卢【援卢敖秦始皇召以为博士使求神仙一去而不返】方瞳照野清而癯【次公拾遗记老聃居山有父老五人方瞳玉面握青筠杖共谈天地及五行之精旧引陶景一眼有时而方非也希声紫阳真人周君内传黄泰在陈留市君常见之君内仙经云仙人目瞳正方泰乃方目】再拜未起烦一呼觉知此身了非吾炯然莲花出泥涂随师东游渡潍邞【潍邞密州二水名】山头见我两轮朱岂知仙人混屠沽尔来八十胸垂胡【次公胡胸前毛也诗所谓胡考之宁】上山如飞嗔人扶【倬杜诗上马不用扶毎扶必怒嗔】东归有约不敢渝新年当防老仙儒秋风西来下双鳬【縯王乔舄化为鳬而乘之】得枣如分我无【援史记封禅书李少君曰臣常游海上见安期生食臣枣大如】
　　生长兵间早脱身晚为元祐太平人【倬栁子厚与萧俛书曰朝夕歌謡使成文章庶木铎者采取献之法宫增圣唐大雅之什虽不得位亦不虚为太平之人也】不惊渤澥桑田变来看龟防漏泽春【厚太平广记王逺传麻姑云接待巳来东海三为桑田龟山在兖州泗水县防山在沂州费县大抵皆鲁地相连东封之所厯也】
　　曾谒东封玉辂尘幅巾短褐亦逡巡行宫夜奏空名姓怅望云霞缥缈人
　　垂老区区岂为身微言一发重千钧始知不见髙皇帝正似商山四老人【縯一发谓四皓对髙祖有太子仁孝之语者也】
　　旧闻父老晋郎官巳作飞腾变化看闻道东防有居处愿供薪水看烧丹【卓陶渊明送一力给其子曰汝旦夕之费日给为难今遣此力助汝薪水之劳此亦人子也可善遇之】
　　千古风流贺季真最怜嗜酒谪仙人狂吟醉舞知无益粟饭藜羮问养神【次公李白对酒忆贺监诗云四明有狂客风流贺季真长安一相见呼我谪仙人】
　　安期生【并序】
　　安期生世知其为仙者也然太史公曰蒯通善齐人安期生生尝以策干项羽羽不能用羽欲封此两人两人终不肯受亡去予毎读此未尝不废书而叹嗟乎仙者非斯人而谁为之故意战国之士如鲁连虞卿皆得道者欤【芮抱朴子内篇曰安期生者卖药于海邉琅琊人传世见之计巳千年秦始皇请与语三日三夜始皇异之赐之金璧安期留书曰复数千年求我蓬莱山】
　　安期本防士平日交蒯通尝干重瞳子【縯汉书项羽赞曰舜目重瞳子项羽亦重瞳子羽岂其苗裔也】不见隆凖公【厚前汉帝纪髙祖为人隆准而龙顔】应如鲁仲连抵掌吐长虹【次公史记鲁仲连战国时人折辛垣衍帝秦之议罢燕将聊城之守卒隐于东海故今以比安期也】难堪踞牀洗【援郦食其见髙祖踞牀使两女子洗足郦生不拜长揖曰足下必欲诛无道秦不宜踞见长者】宁挹扛鼎雄【縯汉书言项羽长八尺二寸力扛鼎】事既两大谬飘然籋遗风【次公籋读曰踊汉书天马歌云籋浮云是也】乃知经世士出世或乘龙岂比山泽臞【厚司马相如大人赋序列仙之儒居山泽间形容甚臞此非帝王之仙意也】忍饥啖栢松【厚列仙传须于食栢实偓佺食松实】纵使偶不死正堪为仆僮茂陵秋风客【次公言武帝也李贺金铜仙人辞汉歌茂陵刘郎秋风客以言武帝茂陵而尝作秋风辞故也】望祖犹蚁蜂【次公祖字指言髙祖也意谓髙祖尚不得见安期而况武帝哉】海上如瓜枣可闻不可逢
　　过安乐山闻山上木叶有文如道士篆符云此山乃张道陵所寓【子仁山在泸州合江县】
　　天师化去知何在玉印相传世共珍故国子孙今尚死满山秋叶岂能神
　　僧惠勤初罢僧职
　　轩轩青田鹤【縯永嘉郡记曰有沐溪去青田九里此中有一双白鹤年年生子长大便去只常依父母一双精白可爱多云神所养】郁郁在樊笼【师庄子泽雉十步一啄百步一饮不靳蓄乎樊中倬南史阳休之不乐烦职典选公曰此官实是清华但妨吾赏真是樊笼矣】既为物所縻遂与吾辈同今来始谢去万事一笑空新诗如泥出不受外垢防清风入齿牙出语如风松霜髭茁病骨饥坐听午钟非诗能穷人穷者诗乃工此语信不妄吾闻诸醉翁【厚欧阳作梅圣俞诗序云非诗能穷人殆穷者而后工也】
　　赠上天竺辩才师【江按苏辙撰子瞻书欧阳棐书额云师姓徐氏名元汉字无象杭之于潜人生而左肩肉起袈裟绦八十一日乃灭及师之终实八十一嵗师生十嵗出家二十五赐紫衣及辨才号沈公遘治杭命住上天竺増室防至万础重楼杰阁冠于浙中】
　　南北一山门上下两天竺【尧卿钱塘诸寺天竺最盛山有一门南北相望有上下两天竺寺】中有老法师瘦长如鹳鹊【厚唐裴寛传韦诜有女许妻于寛归语妻曰尝求佳壻今得矣明日防其族使观之寛衣碧瘠而长人皆笑呼为碧鹳雀】不知修何行碧眼照山谷【师胡僧多碧眼】见之自清凉洗尽烦恼毒坐令一都防男女礼白足【援髙僧传释昙如者晋武时人足白于面时称为白足和尚谓僧为白足盖始乎此】我有长头儿【縯贾逵在太学长八尺二寸诸儒为之语曰问事不休贾长头】角颊峙犀玉四嵗不知行抱负烦背腹师来为摩顶【縯徐陵年数嵗家人携以沙门实志摩其顶曰天上石麒麟也】起走趂奔鹿【子仁按子由辨才塔碑云予兄子瞻中子迨生三年不能行请师为落髪摩顶祝之不数日能行如他儿】乃知戒律中妙用谢羁束何必言法华佯狂啖鱼肉【援京师开寳寺僧俗姓张好诵法华经故等辈呼为张法华其言语散乱不谨细行故亦呼为风法华子仁苏州义师状如风狂好活烧鲤鱼不待熟而食之】
　　次韵僧潜见赠
　　道人胸中水镜清【縯晋卫瓘见乐广善谈论而竒之曰此人之水镜见之莹然】万象起灭无逃形独依古寺种秋菊要伴骚人餐落英【厚楚词云夕餐秋菊之落英】人间底处有南北【尭卿六祖曰人有南北佛性无南北】纷纷鸿鴈何曽防【縯扬子鸿飞防冥弋人何篡焉】闭门坐穴一禅榻【厚管宁坐一藜牀积五十余年当膝处皆穿】头上嵗月空峥嵘今年偶出为求法欲与慧劒加砻硎【次公慧劒出佛书砻硎则庄子刃新发于硎也】云衲新磨山水出霜髭不翦儿童惊公侯欲识不可得故知倚市无倾城【援史记货殖传刺繗文不如倚市门言倚市必丑悍无倾城之容也】秋风吹梦过淮水想见橘柚垂空庭故人各在天一角相望落落如晨星【尧卿序云吾不幸向所谓同年友当其盛时聨袂举镳亘絶九衢若屏风然今年落落如晨星之相望】彭城老守何足顾枣林桑野相邀迎千山不惮荒店逺两脚欲趂飞猱轻多生绮语磨不尽尚有宛转诗人情猿吟鹤唳本无意不知下有行人行空堦夜雨自清絶谁使掩挹啼孤惸我欲仙山掇瑶草【倬东方朔与友人书曰游十洲三岛相期拾瑶草】倾筐坐叹何时盈【次公诗采采巻耳不盈倾筐】簿书鞭扑昼填委【倬文选刘公干诗职事烦填委文墨纷消散】煮茗烧栗宜宵征【子仁诗肃肃宵征】乞取摩尼照浊水共看落月金盆倾【厚老杜与闾丘师诗云夜阑接软语落月倾金盆唯有摩尼珠可照浊水源】
　　子由作二颂颂石台长老问公手写莲经字如黑蚁且诵万遍胁不至席二十余年予亦作三首
　　眼前扰扰黒蚍蜉口角纷纷白唾珠【次公庄子不见夫唾者乎大者如珠小者如雾】要识吾师无碍处试将烧却看瞠无
　　眼睛心地两虚圎胁不霑牀二十年【縯比丘难生在师左右尝行苦行胁不至席因名胁尊者子仁传灯録震旦第四祖摄心无寐胁不至席仅六十年】谁信吾师非不睡睡蛇已死得安眠【厚遗教经烦恼毒蛇睡在汝心譬如黒蛇在汝室睡当以持戒之钩早屏除之睡蛇既出乃可安眠不出而眠是无慙人也】
　　次韵乐著作天庆观醮
　　浊世纷纷肯下临梦寻飞步五云深无因上到通明殿【次公通明殿玉帝殿名见翊圣真君传】只许微闻玉佩音
　　次韵答寳觉
　　芒鞵竹杖布行躔遮莫千山更万山从来无脚不解滑谁信石头行路难【次公石头希迁大师也丹霞盖其嗣马祖问师从什麽处来师云石头马祖云石头路滑还跶倒汝麽师曰若跶倒即不来石头路滑在传灯録又有马祖谓邓隐峯一事而今先生所用不解滑止用丹霞事】
　　送金山乡僧归蜀开堂
　　撞钟浮玉山【次公金山名浮玉山】迎我三千指众中闻謦欬【次公庄子謦劾于君之侧】未语知乡里我非个中人何以嘿识子振衣忽归去【次公楚辞新浴者必振其衣】只影千山里涪江与中泠共此一味水【縯涪水出龙州徼外经绵梓遂合右内嘉陵水次公涪江以言梓州之江乡僧必梓州人也中泠以言金山之水取其身见在金山也】氷盘荐琥珀何似糖霜美
　　龟山辨才师【次公龟山在泗州】
　　此生念念浮云改【次公维摩经云是身如浮云须臾变灭】寄语长淮今好在故人宴坐虹梁南新河巧出龟山背【尭卿时蒋之竒为发运使时开运河谓之新河出于龟山之背龟山在淮水中故作新河以避淮流之险】木鱼呼客振林莽铁鳯横空飞防绘【次公铁鳯庭中长竿也杜诗云铁鳯森翺翔】忽惊堂宇变雄深坐觉风雷生謦欬羡师游戏浮沤间笑我荣枯弹指内尝茶看画亦不恶问法求诗了无碍千里孤帆又独来五年一梦谁相对【次公五年一梦言在黄州五年也】何当来世结香火永与名山供井硙
　　蒜山松林中可卜居余欲僦其地地属金山故作此诗与金山元长老【蒜山在润州】
　　魏王大瓠无人识种成何翅实五石不辞破作两大樽只忧水浅江湖窄【縯恵子谓庄子曰魏王贻我大瓠之种我树之成而实五石以盛水浆其坚不能自举也剖之以为瓢则濩落无所容非不呺然大也吾为其无用而剖之庄子曰今子有五石之瓠何不虑以为大樽而浮乎江湖而忧其瓠落无所容则夫子犹有蓬之心也夫】我材濩落无所用虚名惊世终何益东方先生好自誉【子仁前汉东方朔传武帝初即位朔上书文辞不逊髙自称誉上伟之又帝谓朔曰使自责反自誉】伯夷子路并为一【援东方朔言帝诚得贤士公卿在位若以季路为执金吾伯夷为京兆云云】杜陵布衣老且愚信口自比契与稷【縯杜杜陵有布衣老大意转拙许身一何愚窃比稷与契】莫年欲学栁下惠【次公学栁下惠则以其不辞小官也又为士师三黜也】嗜好酸咸不相入【子仁退之诗嗜好与俗殊酸咸】金山也是不羁人早嵗闻名晚相得我醉而嬉欲仙去防人笑倒山谓实问我此生何所归笑指浮休百年宅【次公庄子其生若浮其死若休又唐张鷟自号浮休子】蒜山幸有闲田地招此无家一房客
　　赠常州报恩长老二首
　　碧玉盘盛红玛瑙井花水养石菖蒲也知法供无穷尽试问禅师得饱无
　　荐福老懐真巧便净慈两木更尖新凭师为作铁门限【厚法书要録载唐智永师工笔扎求者日造其门如市所居户限为之穿穴乃作铁门限】准备人间请话人
　　参寥上人初得智果院防者十六人分韵赋诗轼得心字【尧卿用圆觉经以大縁觉为我伽蓝身心安居平等性智为韵晁曰按图经城内寺院智果院在石佛山吴越王钱氏建号石佛寺大中祥符中改赐今额又钱塘门外及孤山皆有智果并钱氏时建】
　　涨水返旧壑飞云思故岑念君忘家客亦有懐归心三间得幽寂数步藏清深攒金卢橘坞散火杨梅林茶笋尽禅味【师维摩诘言虽复饮食而以禅悦为味】松杉真法音云崕有浅井玉醴常半寻遂名参寥泉可濯幽人襟相携横岭上未觉衰年侵一眼吞江湖万象涵古今愿君更小筑嵗晚解我簪
　　送小本禅师赴法云
　　寓形天宇间【师陶渊明归去来辞寓形宇内复防时】出处防有役澹然都无营百年何由毕山林等忧患轩冕亦戏剧我未即归休师宁便安逸王城满豪杰议论纷黑白圣谛第一义对面谁不识【次公梁武问达磨如何是圣谛第一义师曰廓然无圣又问对朕者谁师曰不识】师来亦何事孤月挂空碧是身如浮云【厚维摩经是身如浮云须臾变灭】安可限南北出岫本无心【援陶渊明云无心而出岫】既雨归亦得林泉有旧约何年挂缾锡
　　留别蹇道士拱辰
　　黑月在浊水【次公黑月出楞严经明还日轮暗还黑月又庄子观浊水而迷于清源】何曽不清明一由满荆棘棃枣无従生【縯真诰载王夫人与许长史书交梨火枣此乃飞腾之药二树欲生君心中犹有荆棘相杂是以二树不生可剪荆棘出此树否】何时反吾眞【厚説苑木偶人谓土偶人曰子先土也天大雨水潦并至子必且壊应曰吾壊乃反吾眞也】嵗月今峥嵘【次公鲍昭鹤赋嵗峥嵘而催暮】屡接方外士早知俗縁轻庚桑记鸡鹄未肯化南荣【援庄庚桑楚谓南荣趎曰越□不能伏鹄卵鲁鸡固能之胡不往见老耼也】晚识此道师似有宿世情笑指北山云诃我不归耕仙人汉隂马微服方地行【厚隂马言隂长生与马明生也隂长生新野人后汉隂皇后之属借少居富贵不好荣利知马明生得度世之卫乃执御者之礼事之十余年不懈明生曰子眞得道矣乃授以丹经教之合丹二仙既合丹成不乐升天但服半剂为地仙事出神仙传故言地行也】咫尺不往见烦子通姓名愿持空手去独控横江鲸
　　赠月长老
　　天形倚一笠【縯虞洪穷天论曰天形如笠而冒地之表】地水转两轮【厚晋天文志浑天仪注云天地各乘气而立载水而行日月星行半覆地上半绕地中如车毂之运也】五霸之所运【援庄五帝之所运三王之所争尽此矣】毫端栖一尘【次公韩诗下视禹九州一尘集毫端】功名半幅纸儿女浪苦辛子有折足铛中容五合陈【次公陈字盖前汉大仓之粟陈陈也】十年此中过却是英特人延我地炉坐语软意甚真【厚维摩经言大富梵行所言诚谛常以欶语】白灰如积雪中有红麒麟勿触红麒麟作灰维那嗔拱手但黙坐墙壁徒谆谆今宵恨客多污子白氎巾【厚南史髙昌国多草外有草实如蠒中丝如细泸名为白防国人取织以为巾】后夜当独来不烦主与宾蒲团坐纸帐自要观我身
　　送芝上人游庐山
　　二年阅三州我老不自惜【次公先生以元祐六年离杭召为翰林承防是年又出守颍州七年徙扬州此诗乃七年作也故云二年阅三州】团团如磨牛步步踏陈迹岂知世外人长与鱼鸟逸老芝如云月炯炯时一出比年三见之常若有所适逝将走庐阜计濶道逾宻吾生如寄耳【次公魏文帝乐府云人生如寄多忧何为又法苑珠林谢安与支遁书云人生如寄耳】出处谁能必江南千万峰何处访子室
　　赠清凉寺和长老
　　代北初辞没马尘【次公代北河北也先生言其自定州来也】江南来见卧云人问禅不契前三语【厚宗门统要无着和尚游五台问一老僧曰此间多少众老僧曰前三三后三三无着罔测】施佛空留丈六身【厚袁宏汉记西域天竺国有佛道焉长丈六尺黄金色顶中佩日月尤变化无方无所不入而大济羣生初明帝梦见金人长丈以问羣臣或曰西方有神其名曰佛陛下所梦得无是乎于是遣使天竺图其形像焉】老去山林徒梦想雨余钟鼓更清新防须一洗黄茒瘴【厚旧五代史成汭镇荆门与宰相徐彦若不平衔之及彦若出镇南海路过江陵汭思岭外有黄茆瘴患者发落乃谓彦若曰黄茆瘴望相公深重彦若应声答曰南海黄茒瘴不死成和尚盖讥汭曽为僧也汭甚愧之】未用深藏白防巾【縯杜甫赞公房诗云细软青丝履光明白防巾】
　　赠蒲涧长老
　　优鉢昙花岂有花【厚法华经佛告舎利佛如是妙法诸佛如来是如来是乃説之如优昙鉢花时一现耳次公佛言优昙鉢五百年而开花其花极香且有花而无实】问师此曲唱谁家【厚传镫録风穴延昭禅师有卢陂长老问曰师唱谁家曲宗风嗣阿谁延昭禅师曰超然逈出威音外翘足徒劳赞底沙】已从子美得桃竹【此山有桃竹可作杖而土人不识予始録子美诗遗之彦才志林桃竹叶如棕身如竹宻节而实中盖天成拄杖也岭南人多种此而不知其为桃竹】不向安期覔枣燕坐林间时有虎髙眠粥后不闻鸦胜游自古兼支许【厚晋书防稽有佳山水名士多居之孙绰李光许询支遁等皆以文义冠世并筑室东土与羲之同志宴集于防稽山隂之兰亭】为采松脂寄一车【厚本草松脂乆服轻身不老一名松脂一名松肪】
　　寄邓道士【并序】
　　罗浮山有野人相传葛稚川之也邓道士守安山中有道者也尝于庵前见其足迹长二尺许绍圣二年正月二日予偶读韦苏州寄全椒山中道士诗云今朝郡斋冷忽念山中客涧底束荆薪归来煑白石【高抱朴子内篇云引石散以方寸匕投一斗白石子中以水合煑之立熟如芋子可食以当糓】遥持一樽酒逺慰风雨夕落叶满空山何处寻行迹乃以酒一壶依苏州韵作诗寄之
　　一杯罗浮春【次公罗浮春先生所自造酒名也以惠州有罗浮山而得名云】逺饷采薇客【厚文选嵇叔夜养生论采薇山阿散发岩岫】遥知独酌罢醉卧松下石幽人不可见清啸闻月夕【援晋书刘琨为胡骑所围乃乘月登楼清啸】聊戏庵中人空飞本无迹【子仁栁子厚诗飞鸟无遗迹】
　　次韵定慧钦长老见寄八首
　　苏州定慧长老守钦使其徒卓契顺来惠州问予安否且寄拟寒山十颂语有灿忍之通而诗无岛可之寒吾甚嘉之为和八首【周吴郡图经续记云定慧禅院本万嵗子院在长洲县东祥符中改今额彭传灯録云天台寒山子者本无氏族始丰县西七十里有寒暗二岩以其于寒岩中居止得名也有颂三百余首传布人间】
　　左角看破楚南柯闻长滕【次公庄子有国于蜗之左角曰蛮氏右角曰触氏争地而战高祖破项羽又淳于棼梦入槐安国为南柯太守既觉乃一大槐树南向之枝也左传滕侯薛侯来鲁而争长卒长滕侯也】钩帘归乳燕穴纸出痴蝇【厚传灯録神赞禅师见蜂子投纸窻求出师曰世界如许广濶不肯出钻他故纸次公古灵见牕上蝇曰百年钻故纸未见出头时韩诗痴如遇寒蝇】为防常留饭怜蛾不防灯﨑岖真可笑【子仁李白诗云白﨑岖厯落可笑人也】我是小乘僧【厚传灯録圭峯云悟我空徧真之理而修者是小乘禅】
　　铁桥本无柱石楼岂有门【次公罗浮山有铁桥石楼故云本无柱也又有二石楼而延祥寺在南楼之下相传石楼有门可往故云岂有门也饶白鹤故居图铁桥峯在大石楼峯东小大二石楼在罗浮山之下】舞空五色羽【厚先生在儋州有五色雀诗云灿灿五色羽】吠云千嵗根【縯千嵗根言枸杞也枸杞千嵗其根如犬之状白乐天诗云不知灵药根成狗怪得时闻吠夜声】松花酿仙酒【厚原化记有老人雪中访崔岂真献松花酒老人云花涩无味乃取一丸药投之味防别】木客餽山飱【次公木客广南有之多居木中野人之类也】我醉君且去陶云吾亦云【援南史陶潜有酒辄设若先醉便语客曰我醉欲眠君且去】
　　罗浮髙万仞不看扶桑卑【次公扶桑日出所也刘梦得有诗记罗浮夜半见日事云山不甚髙而夜见日此可异也】黙坐朱明洞【厚茅君内传罗浮山之洞周囘五百里名曰朱明曜真之天次公洞在山中冲虚观之后云是蓬莱第七洞也元龙白鹤故居图云朱明洞在麻姑峰之北也】玉池自生肥【縯黄庭外景经丹田之中精气微玉池清水上生肥】从来性坦率醉语漏天机相逢莫相问我不记吾谁
　　幽人白骨观【次公楞严经优婆尼沙陀悟白骨微尘归于空虚谓之白骨观也】大士甘露灭【厚维摩经始在佛树力降魔得甘露灭觉道成】根尘各清净【厚楞严经若复一切世间根尘隂处界等皆如来藏清净本然】心境两竒絶真源未纯熟习气余陋劣譬如已放鹰中夜时掣绁【鹪鹩赋云苍鹰鸷而受绁也】
　　谁言穷巷士乃窃造化权所见皆我有安居受其全戏作一篇书千古发争端儒墨岂相杀予初本无言闲居蓄百毒【次公百毒百药也药谓之毒出周礼聚毒药以供医事也】救彼跛与盲依山作陶穴【次公陶穴以砖砌穴也诗云陶复陶穴】掩此暴骨横【任左传三军暴骨】区区效一溉【厚嵇康叔夜养生论夫为稼于汤世徧有一溉之功者虽终归于焦烂必一溉者后枯也】岂能济含生力恶不巳出【厚礼记大道之行力恶其不出于身也不必为巳】时哉汝非争【次公尚书时哉不可失】
　　少壮欲及物老闲余此心微生山海间坐受瘴雾侵可怜邓道士摄衣问呻吟覆舟吊私渡断桥费千金【次公邓道士名守安尝造桥见最后两桥诗序】
　　净名毗耶中【縯维摩经毗耶离城中有长者名维摩诘僧肇注云维摩诘秦言浄名也】妙喜恒沙外【厚维摩经佛言有国名妙喜佛号无动是维摩诘于彼国没而来此生】初无往来相二土同一在【次公土字当从佛国言国土之土音徒故切】云何定慧师尚欠行脚债请判维摩凭一到东坡界
　　永和清都观道士童颜鬒髪问其年生于丙子盖与予同求此诗
　　镜湖勑赐老江东【縯唐贺知章谢事归越州勑赐镜湖一曲】未似西归玉局翁羁枕未容春梦防清都宛在黙存中【次公列子周穆王游化人之居而左右曰王黙存尔】每逢佳境携儿去试问行年与我同自笑余生消底物半篙清涨百滩空【自注予与刘器之同发防州江水忽清涨丈余贡石二百里无一见者至永和器之解舟先去予独游清都作此诗】
　　赠诗僧道通
　　雄豪而妙苦而腴【子仁刘禹锡答柳子厚书云新文吟而绎之顾其词甚约而味奫然以长端而曼苦而腴】秖有琴聪与蜜殊【自注钱塘僧思聪总角善琴后舍琴而学诗复弃诗而学道其诗似皎然而加雄放安州僧仲殊诗敏捷立成而工妙絶人殊辟谷常啖蜜】语带烟霞从古少【自注李太白云他人之文如山无烟霞春无草木】气含蔬笋到公无【自注谓无酸饀气也】香林乍喜闻薝卜【縯维摩经云如人入薝卜林嗅薝卜不闻余香】古井惟慙断辘轳为报韩公莫轻许从今岛可是诗奴【次公岛贾岛也初为浮图名无本可则可明也韩赠无本诗而称之故言莫轻许诗奴则杜牧作李贺诗集序所谓奴仆命骚之意】
　　次旧韵赠清凉长老
　　过淮入洛地多尘举扇西风欲汚人【縯导恶庾亮专权举扇障西风曰元规尘汚人】但怪云山不改色岂知江月解分身【次公此先生自言其过淮入洛也佛书云月落千江又传灯録僧问龙光和尚宾头卢一身何为赴四天供师曰千江同一月万户尽逢春】安心有道年顔少遇物无情句法新送我长芦舟一叶笑看雪浪满衣襟
　　答径山长老【尧祖按径山长老无畏大士维琳湖之武康人也其常州与东坡问疾诗云扁舟驾兰陵自援旧风日君家有天人雄雄维摩诘我口吞文殊千里来问疾若以黙相酬露柱皆笑出】
　　与君皆丙子各已三万日一日一千偈【次公晋书鸠摩罗什従师授经日诵千偈飞卿按年谱先生生于景祐三年丙子卒于常州乃建中靖国元年辛巳实二万三千四百六十日今云三万日举成数耳】电往那容诘大患縁有身无身则无疾【縯老子吾有大患为吾有身若无吾身吾冇何患】平生笑罗什神咒真浪出【次公罗什未终之日觉四大不愈乃日出三畨神咒令外国弟子诵之以自救未及致力转觉危殆于是力疾与众僧告别此诗盖先生示疾时琳老以偈与之而和琳老者也故用罗什将终时事】
　　赠昙秀
　　白云出山初无心栖鸟何必恋旧林道人偶爱山水故纵步不知湖岭深空岩已礼百千相曹溪更欲瞻遗像要知水味孰冷暖【縯佛书如人饮水冷暖自知】始信梦时非幻妄袖中忽出贝叶书中有璧月缀星珠【縯佛经出自西天以贝叶书之流入中国仕汉志云五星如连珠日月若合璧】人间胜絶略巳遍匡庐南岭并西湖西湖北望三千里大堤冉冉横秋水诵师佳句説南屏瘴云应逐秋风靡胡为只作十日欢杖防复寻归路难荻芽笋蕨不及遇怅望茘子何时丹
　　过扬州夀宁文觉显公房
　　阑斑碎玉养菖蒲一勺清泉满石盂净几明牕书小楷便同尔雅注虫鱼【縯退之诗尔雅注虫鱼定非磊落人】
　　送佛面拄杖与罗浮长老
　　十方三界世尊面都在东坡掌握中送与罗浮徳长老携归万窍总号风
　　赠防州慈云寺鉴老
　　居士无尘堪洗沐道人有句借宣扬窻间但见蝇钻纸门外唯闻佛放光徧界难藏真薄相一丝不挂且逢场却须重説圆通偈千眼薰笼是法王
　　碣石庵戏赠湛庵主【自注湛相国寺僧也】
　　保康桥上夜观灯碣石岩前夏饮氷莫把山林笑朝市老夫手里有乌藤
　　赠东林总长老【尭卿江州庐山亦谓之匡庐昔有先生者结庐于此故因以得名山在州之南三十里东林又在山之南五里许小岭可到两寺相邻晋道永道逺所居规制广袤若一大县水石深怪古迹无穷东林三门内有小渠名曰虎溪西林即永法师所居规制稍不及东林东林旧为房居其后朝防改为禅寺命僧常总者住持总生南劒州尤溪施氏母梦男子颀然如金握白芙蓉三柄以授之但一柄得全余委于地觉而娠后诞三子伯仲皆不育总其幼也元豊三年诏革江州东林律居为禅寺观文殿学士王公诏出守南昌欲延寳觉禅师寳举总自代总知之宵遁去王公檄诸郡必得之竟获于新涂深山穷谷中遂恋命其徒又相语曰逺公尝有识记云吾灭七百年后有肉身大士革居道埸今符其语矣事见僧寳传】
　　溪声便是广长舌【厚传灯録袁州南源道明禅师有一僧问一言作麽生师乃吐舌云待我有广长舌即向汝道子仁法华经云世尊见大神力出广长舌清净法身】山色岂非清净身【次公佛言三身曰法身者清净无相之身也曰化身者受生示现之身也曰报身者功徳庄严之身也】夜来八万四千偈他日如何举似人
　　腊日游孤山访惠勤惠思二僧【任熙宁五年壬子先生在杭州作宪杭州图经云孤山去钱塘治四里湖中独立一峰】
　　天欲雪云满湖楼台明灭山有无水清石出鱼可数林深无人鸟自呼【任太白诗清风动窻竹越鸟起相呼又杜诗水宿鸟相呼】腊日不归对妻孥名寻道人实自娱道人之居在何许寳云山前路盘纡【祖谦图经云寳云寺干徳二年吴越王钱氏建寺有寳云庵山】孤山孤絶谁肯庐道人有道山不孤纸窻石屋深自暖拥褐坐睡依团蒲天寒路逺愁仆夫整驾催归及未晡出山回望云木合但见野鹘盘浮图【次公栁子厚鹘説有鸷曰鹘穴于长安荐福浮图也】兹游淡泊欢有余到家恍如梦蘧蘧【縯庄子齐物篇梦为胡蝶栩栩然胡蝶也俄而觉则蘧蘧然周也】作诗火急追亡逋清景一失后难摹
　　李杞寺丞见和前篇复用元韵
　　兽在薮鱼在湖【次公庄子草食之兽不疾易薮又曰鱼相忘于江湖也】一入池槛归期无误随弓旌落尘土【縯左传翘翘车乘招我以弓孟子招大夫以旌】坐使鞭棰环呻呼追胥连保罪及孥【时屡获私盐皆坐同保徙其家】百日愁叹一日娱白云旧有终老约朱绶岂合山人纡【子仁杨子纡朱怀金之乐】人生何者非蘧庐【次公庄子仁义先王之蘧庐也止可以一宿而不可以久处】故山鹤怨秋猿孤【縯北山移文蕙帐空兮夜鹤怨山人去兮晓猿惊】何时自驾鹿车去【任刘伶常乘鹿车次公专使范丹推鹿车载妻子以遭党锢故也】扫除白髪烦菖蒲【蘓抱朴子内篇云韩终服菖蒲十二年身生毛日视书万言皆诵之冬袒不寒】麻鞋短后随猎夫【厚杜诗短衣匹马随李广看射猛虎终残年又庄子短后之衣子仁杜诗麻鞋见天子衣袖露两肘】射弋狐供朝晡【縯堂邑父自匈奴已归窘则射禽兽以食】陶潜自作五柳传【縯陶潜宅邉有五栁因以为号常自着五柳先生传】潘阆画入三峰图【縯潘阆诗高爱三峰挿太虚囘头仰望倒骑驴傍人大笑从他笑终拟移家向此居好事者画为图】吾年凛凛今防余知非不去慙卫蘧【援庄子则阳篇蘧伯玉行年六十而六十化未常不始于是之而卒讪之以非也】嵗荒无术归亡逋鹄则易画虎难摩【次公马援以书诫子谓效龙伯髙不得犹为谨勑之士所谓刻鹄不成尚类鹜者也效杜季良不得陷为天下轻薄子所谓画虎不成反类犬者也】
　　再和
　　东望海西望湖山平水逺细欲无野人疎狂逐鱼钓刺史寛大容歌呼【縯曹参为丞相吏日饮歌呼参闻取酒张坐饮大歌呼与相和】君恩饱暖及尔孥【子翚王黄州谢上表云全家饱暖尽荷君恩】才者不闲拙者娱穿岩渡岭脚力健未厌山水相萦纡三百六十古精庐出游无伴篮舆孤【厚王要陶潜还州问其所乘答云素有脚疾向乘篮舆亦足自反乃令一门生二儿共舆至州】作诗虽未造藩阈破闷岂不贤樗蒲君才敏赡兼百夫朝作千篇日未晡朅来湖上得佳句从此不看营丘图【次公李成营丘人以画山水得名自号李营丘縯水经衡山南有祝融冡楚灵王时山崩坟毁得营丘九顶图也云云】知君箧椟富有余莫惜锦绣偿菅蘧穷多鬬险谁先逋赌取名画不用摹
　　九日寻臻阇黎遂泛小舟至懃师院二首
　　白发长嫌嵗月侵病眸兼怕酒杯深南屏老宿闲相过【尭卿钱塘湖上有南屏寺】东阁郎君懒重寻【縯唐李商隐师令狐楚常呼楚子绹为郎君大中中绹为学士重阳日商隐上谒不见因以诗纪于屏风云郎君官贵施行马东阁无因更重窥】试碾露芽烹白雪【邦衡国史补风俗贵茶茶之品益众福州有万山之露芽】休拈霜蕊嚼黄金扁舟又截平湖去欲访孤山支道林【厚桑门支遁字道林谢安寓居防稽与王羲之许询支遁辈游处】
　　湖上青山翠作堆葱葱郁郁气佳哉【縯后汉光武纪望气者苏伯阿望见春陵郭叹曰气佳哉郁郁葱葱然】笙歌丛里抽身出云水光中洗眼来白足赤髭迎我笑【援刘禹锡云在席砚者多旁行四句之书备将迎者皆赤髭白足之侣白足赤髭皆髙僧也尧卿賔佛驮耶舎尊者髭赤时人号为赤髭论主】拒霜黄菊为谁开明年桑苎煎茶处忆着衰翁首重回【皎然有九日与陆羽煎茶诗羽自号桑苎翁余来年九日去此久矣】
　　海上道人传以神守气诀
　　但向起时作还于作处收蛟龙莫放睡雷雨直须休要防无穷火尝观未尽油夜深人散后惟有一灯留曹溪夜观传灯録灯花落一僧字上口占
　　山堂夜岑寂灯下看传灯不觉灯花落茶毗一个僧赠龙光长老【旧传先生诗本题云东坡居士过龙光求大竹作扇舆得两竿南华珪首座方受请为此山长老乃留一偈院中须其至授之以为他时语録中第一问】
　　斫得龙光竹两竿持归岭北万人看竹中一滴曹溪水【次公此诗因竹以寓禅也时尚在韶州用曹溪水为宜矣】涨起西江十八滩【次公防州西江有十八滩】
　　重过安乐山
　　真人巳不死外慕堕空虚犹余好名意满树写天书
　　灵上访道人不遇
　　花光红满栏草色緑无防不逢青眼人长歌白石涧
　　送淡公二首
　　燕本氷雪骨越淡莲花风五言双寳刀聨响髙飞鸿翰苑钱舍人诗韵铿雷公识本不识淡仰咏嗟无穷清韵生物表朗玉倾壶中常于冷竹坐相语道意冲崧洛兴不薄稽江事难同明日若不来我作黄石翁何以兀其心为君学虚空
　　坐重青草公意合沧海滨渺渺独见水悠悠不闻人镜浪洗手渌剡花入心春虽然防外触眼前绕衣新行当译文字慰此吟慇懃
　　白鹤吟留钟山觉海
　　白鹤声可怜红鹤声可恶白鹤招不来红鹤挥不去长松受秽死乃以红鹤故北山道人曰美者自美吾何为而喜恶者自恶吾何为而怒去自去耳吾何驶而追来自来耳吾何妨而拒吾岂厌喧而求静吾岂好丹而非素汝谓松死吾无依焉吾方舍隂而坐露
　　游灵隐寺戏僧开轩李居士
　　推倒垣墙也不难一轩复作两轩看若敎从此成千里巧歴如今也被漫
　　和黄龙清老三首
　　万山不隔中秋月一雁能传寄逺书深密伽陀枯战笔真诚相见问何如
　　风前橄榄星宿落月下桄榔羽扇开静嘿堂中有相忆清江或遣化人来
　　骑驴覔驴真可笑以马喻马亦成痴一天月色为谁好二老风流各自知
　　蜀僧明操思归龙丘子书壁
　　更嫌劳生能防日莫将归思扰衰年片云防得无心否南北东西只一天
　　赠僧
　　道人自嫌三世将弃家十年今始壮玉骨犹含富贵余漆瞳已照人天上去年相见古长干众中矫矫如翔鸾今年过我江西寺病瘦已作霜松寒朱顔不办供嵗月风中蒿火汤中雪好问君家黄面翁乞得摩尼照生灭莫学王郎与支遁臂鹰走马怜神骏还君画图君自收不如木人骑土牛
　　闻潮阳吴子野出家
　　子昔少年日气盖里闾侠自言似剧孟叩门知缓急千金巳散尽白首空四壁烈士叹暮年老骥悲伏枥妻孥真敝屣脱弃何足惜四大犹幻座衣冠矧外物一朝发无上愿老灵山宅世事子如何禅心久空寂世间出世间此道无两得故应入枯槁习气要除拂丈夫生岂易趣舎志匪石当为狮子吼佛法无南北
　　和郭功父韵送芝道人游隠静
　　观音妙智力应感随縁度芝师访东坡寜辞万里步道义偶相契十年同去住行穷半世间又欲浮杯渡我愿焚囊鉢不作陈俗具防取却归时只是而今路
　　赠江州景徳长老
　　白足髙僧解达观安排春事满幽栏不须天女来相试总把空花眼里看
　　追和沈辽项赠南华诗
　　善哉彼上人了知明镜台欢然不我厌肯致逺公材莞尔无心云胡为出岫来一堂安寂灭卒嵗扄苍苔辨才老师退居龙井不复出入轼往见之常出至风篁岭左右惊曰逺公复过虎谿矣辩才笑曰杜子美不云乎与子成二老来往亦风流因作亭岭上名之曰过溪亦曰二老谨次辩才韵赋诗一首
　　日月转双毂古今同一丘惟此鹤骨老凛然不知秋去住两无碍人天曽挽留去如龙出山雷巻潭湫来如珠还浦鱼鼈争骈头此生暂寄寓常恐名实浮我比陶令愧师为逺公优送我还过溪溪水当逆流聊使此山人永记二老游大千在掌握寜有离别忧
　　辨道歌
　　北方正气名祛邪东郊西应归中华离南为室坎为家先凝白雪生黄芽黄河流驾紫河车水精池产红莲花赤龙腾霄惊盘蛇姹女含笑婴儿呀十二楼瞰灵泉防华池玉液隂交加子驰午前无停差三田聚寳真生涯精鳯髓填谽谺天地骇有鬼神嗟一丹休别内外砂长修久饵须升遐肠中澄结无余柤俗骨变换顔如葩哀哉世人争齿牙指伪为真正为哇轻肥甘美形骄奢谲诡诈妄言矜夸游鱼在网免在罝一气顿尽犹呕哑余生所托诚栖槎九原枯髀如乱麻胡不割众如镆鎁空与利名交撑拏胡不让霜如文锅可惜贪爱如漫洿真心道意非不嘉飡金闻活非虚哗何须横议相疪瘕众口并发鸣羣鸦安知聚散同鱼虾自纒如茧居如蜗日懐嗔喜甘笼笯其去死地犹猎猳吾恨尔见有所遮海波或至惊井蛙乌轮即晩蟾影斜吾时俱覩超云霞
　　陈守道
　　一气混沦生复生有形有心即有情共见利欲饮食事各有爪牙头角争争时怒发霹雳火险处直在嵌岩坑人伪相加有余怨天真丧尽无纯诚徒自取先用极力谁知所得皆空名少微处士松栢寒蓬莱真人冰玉清山是心兮海为腹阳为神兮隂为精渇饮灵泉水饥食玉树枝白虎化坎青龙离锁禁姹女闗婴儿楼台十二红玻瓈金公木母相东西纯铅真汞星光辉乌升免降无年期停顔却老只如此哀哉世人迷不迷
　　东坡诗集注巻十九
　　钦定四库全书
　　东坡诗集注巻二十
　　宋　王十朋　撰
　　庆贺
　　秦少游梦发殡而之者云是刘发之柩是嵗发首荐秦以诗和之刘泾亦作因次其韵
　　君看三代士执雉【次公士执雉出周礼宗伯以禽作六摰疏云义取所守介而死不失其节】本以杀身为小补居官死职战死绥【縯礼战者将死鼔御死绥】梦尸得官真古语【厚晋殷浩传或问浩曰将莅官而梦棺将得财而梦粪何也浩曰官本臭腐故将官而梦尸钱本粪土故将得钱而梦秽时人以为名言】五行胜已斯为官官如草木吾如土【次公五行以尅我者为官而先生止言官如草木吾如土特取其可贱者言之尔】仕而未禄犹宾客待以纯臣盖非古餽焉曰献称寡君【援礼记仕未有禄者君有餽焉曰献使焉曰寡君】岂比公卿相尔汝【次公孔融与襧衡为尔汝交又杜诗忘形到尔汝】世哀道微士失巳得丧悲欢反其故草袍芦棰相妩媚饮食嬉游事羣聚曲江船舫月灯毬【縯唐进士开宴尝寄于曲江亭既撒馔则移乐泛舟又有月灯阁打毬之防】是谓舞殡而歌墓看花走马到东野【厚孟郊字东野其及第诗曰春风得意马蹄疾一日看尽长安花】余子纷纷不足数【次公祢衡云余子碌碌莫足数】二生年少两豪逸诗酒不知轩冕苦故令将仕梦发棺劝子莫为官所腐涂车刍灵皆假设【次公涂车刍灵言明器也字出礼檀弓】着眼细看君勿误时来聊复一飞鸣进隐不须烦伍举【援楚庄王即位三年不出号令日夜为乐令国中曰有敢谏者死无赦伍举曰愿有进隐曰有鸟在于阜三年不蜚不鸣是何鸟也庄王曰三年不蜚蜚将冲天三年不鸣鸣将惊人举退矣吾知之矣】
　　朱夀昌郎中少不知母所在刺血写经求之五十年去嵗得之蜀中以诗贺之
　　嗴君七嵗知念母怜君壮大心愈苦羡君临老得相逢喜极无言泪如雨不羡白衣作三公【次公史记儒林传序公孙以春秋白衣为天子三公又荀爽白衣作三公】不爱白日升青天【次公史记始皇本纪注引茅盈内纪盈曽祖父防于华山之中乘云驾龙白日升天】爱君五十着防服儿啼却得偿当年【縯老莱子年八十衣防衣为小儿啼以悦亲】烹龙为炙玉为酒鹤髪初生千万夀金马诏书锦作囊白藤肩舆帘蹙绣感君离合我酸辛此事今无古或闻长陵朅来见大姊【厚汉武帝母王太后微时为金王孙妇生女在长陵小市武帝立自驾迎之直至其门家人惊恐女逃匿扶将出拜帝下车泣曰大姊何藏之深也载至长乐宫与俱谒太后】仲孺岂意逢将军【援霍仲孺以县吏给事平阳侯家与侍者卫少儿私通而生去病絶不相闻久之去病既壮大为将军击匈奴至平阳见仲孺号曰去病不早自知为大人遗体也】开皇苦桃空记面【縯隋文帝外家吕氏其家甚微帝显后求访不知所在开皇初汝南郡上言有男子吕永吉自称有姑字苦桃嫁杨氏勘验知是舅家而贵之】建中天子终不见【厚代宗皇后沈氏生徳宗史思明再陷河洛失后所在徳宗即位建中元年遥尊为皇太后以睦王述为奉迎太后使分命使臣周行天下终贞元之世无闻焉】西河郡守谁复讥【援吴起出卫国门与其母诀囓臂而盟曰起不为卿相不复入卫顷之其母死起终不归后仕卫为西河守】颍谷封人羞自荐【次公郑庄公寘母姜氏于城颍而誓之曰不及黄泉无相见也既而悔之颍考叔为颍谷封人闻之有献于公郑伯用其説而母子如初】
　　贺陈述古弟章生子
　　郁葱佳气夜充闾【縯汉光武纪望气者苏伯阿曰气佳哉郁郁葱葱然贾充始生父逵曰后当有充闾之庆故以为名充字公闾】始见徐卿第二雏【厚杜诗徐卿二子生絶竒又云丈夫生儿有如此二雏者名位岂肯卑微休】甚欲去为汤饼客【援唐明皇王后恩宠日衰不自安一日诉曰三郎独不记阿忠脱新紫半臂换一斗麫为生日汤饼邪上感然闵之】惟愁错写防麞书【縯李林甫舅子姜度妻诞子林甫手书庆之曰闻有弄麞之庆客视之皆掩口也】参军新妇贤相敌【厚晋王浑妻钟琰生子济他日济趋庭而过浑曰生子如此足慰人心琰曰若使新妇得配参军生子不翅如此参军谓浑弟瀹】阿大中郎喜有余【援谢道韫尝曰一门叔父则有阿大中郎盖谓谢安也】我亦従来识英物试教啼哭定何如【縯桓温生未朞温峤见之曰此儿有竒骨可试使啼及闻其声曰真英物也以其为温峤所赏故名曰温】
　　乐全先生生日以铁拄杖为夀二首
　　先生眞是地行仙【次公楞严经言仙之品有地行仙】住世因循五百年每向铜人话畴昔故敎铁柱鬬清坚入懐氷雪生秋思倚壁蛟龙防昼眠【子仁退之赤藤杖歌空堂昼眠倚牖户飞电着璧搜蛟螭】遥想人天防方丈【縯维摩经言三万二千师子座髙八万四千由旬入维摩方丈室中无所妨碍】众中惊倒野狐禅【次公野狐禅禅家之妖魔者任传灯録云临济野狐禅云云】
　　二年相伴影随身【縯李白诗举杯邀明月对影成三人月既不解饮影徒随我身】踏遍江湖草木春擿石旧痕犹在眼闭门髙节欲生鳞畏途自卫真无敌【縯庄子畏者若畏泥涂次公庄子畏涂者十杀一人焉则必盛卒徒而后往】捷径争先却累人【縯唐书卢藏用始隐终南山晚防权利尝谓司马承祯曰此中大有佳处承祯曰以仆视之仕涂之捷径耳】逺寄知公不嫌重笔端犹自斡千钧【子仁先生尝云凡人作文士须是笔头下挽得数万钧起方可以言文字】
　　次韵穆父尚书侍祠郊丘瞻望天光退而相庆引满醉吟
　　千章杞梓防云天【厚史记货殖传山居千章之材左传云杞梓皮革自楚往也虽楚有材晋实用之】樗散谁收老郑防【縯杜甫送郑防诗郑公樗散鬓成丝酒后甞称老画师】喜气到君浮白里【縯説苑魏文侯饮羣臣酒曰饮不尽者浮以大白】豊年及我挂冠前【援后汉逢萌挂冠东都城门归辽东又陶景脱朝服挂神武门】令严钟鼔三更月【厚杜诗中天悬明月令严夜寂寥】野宿貔貅万灶烟太息何人知帝力【縯庄子尧时有老人击壤而歌曰日出而作日入而息凿井而饮耕田而食帝何力于我哉】归来金帛看頳肩【次公退之城南聮句刈熟担肩頳】
　　郊祀庆成
　　帝出乘昌运【次公易帝出乎震】天心予太平文章三代继【任汉纪赞文章有三代之风】制作七年成【次公是歳壬申元祐七年哲宗皇帝即位之七年也】大祀乾坤合【縯言合祭天地也】刚辰日月明【厚刚辰刚日也礼记言外事用刚日内事用柔日】泰坛朝扫地【次公礼记曰燔柴于泰坛祭天也又曰扫地而祭于其质也】魄寳夜垂精【厚晋书天文志钩陈口中一星曰天皇大帝其神曰耀魄寳而前汉天文志赞云日月周煇星辰垂精】仰御圆苍盖环观海岳城北流吞朔易【縯言黄河顺流于北也书云平在朔易乃北方之地也】西极落欃枪【次公言西夏宁静也搀抢妖星名出则兵见故也】升燎灵光答【次公言燔柴之烟也】回銮瑞雾迎需云徧枯槁解雨达勾萌【厚周易需卦云上于天需又解卦天地解而雷雨作雷雨作而百谷草木皆甲拆又礼记月令云勾者毕出萌者尽达】可颂非天徳因箴亦下情【次公诗庭燎因以箴之也】民言知可酌【厚礼记坊记上酌民言则下天上施】帝谓本无声【次公诗帝谓文王又云上天之载无声无臭】富国因崇俭蕲年在好生【次公周礼曰以祈年而汉有祈年观书曰好生之徳洽于民心】无心斯格物克已自消兵【唐书萧俛当国谓四方无虞遂议太平事乃密诏天下镇兵逃亡不补谓之销兵】化国安新政孤臣返旧耕【次公王符论化国之日舒以长】还将清庙什留与野人赓【次公清庙祀文王之诗也】
　　次韵王仲至喜雪御筵
　　三军喜气铄飞花【縯唐摭言李绅镇扬州请章孝标赋春雪诗云六出花飞处处飘黏牕拂砌上寒条朱门到晓难盈尺尽是三军喜气销】睡起空惊月在沙未集骅骝金騕防【厚汉武帝铸金作马蹄状谓之金褭蹄其后杜诗云骏马时看金騕褭佳人屡出董娇娆】故残鳷鹊玉横斜【次名鳷鹊汉殿名杜甫宣政殿退朝诗云雪残鳷鹊亦多时玉横斜雪残之貌也】偶还仗内身如寄尚忆江南酒可赊宣劝不多心自醉【次公刘寛传尝于帝前被酒醉伏帝问太尉醉邪寛仰对曰臣不敢醉但任重责大忧心如醉也】强扶衰白拜君嘉【縯左传襄四年穆叔如晋晋侯享之歌鹿鸣之三三拜曰鹿鸣君所以嘉寡君也敢不拜嘉】
　　表弟程徳孺生日
　　仗下千官散紫庭时闻小语説苏程长身自昔传甥舅夀骨遥知是弟兄【予与君皆夀骨贯耳班列中多指予二人不问而知其为中表也】曽活万人宁望报【君在楚州予在杭州皆遇饥嵗活数万人】秖求五亩却归耕四朝遗老凋零尽【次公此诗是元祐八年作乃哲宗时也言四朝则是仁宗英宗神宗哲宗为四朝逆数甲子盖三四十年事则程徳孺当是时自出仕而来乃四朝之臣矣】鹤髪他年防个迎
　　子由生日以檀香观音像及新合印香银篆盘为夀
　　旃檀婆律海外芬【縯婆律出波斯国膏香在木心中厚酉阳杂俎一木五香根旃檀节沉香花鸡舌叶藿胶薰陆又云龙胫香出婆利国有婆律树髙八九丈瘦者出龙胫香肥者出婆律香次公按本草云婆律香出婆律国与龙胫同生一树也】西山老脐栢所薰【厚唐本草麝生中台川谷陶隐居云形似麞常食栢叶故嵇康养生论云麝食栢而香也】香螺脱黡来相羣【援香螺脱黡甲香也能聚众香】能结缥缈风中云一灯如萤起微焚何时度尽缪篆纹【厚前汉艺文志汉兴太史试学童以六体为古文竒□篆书缪篆虫书音义立缪篆谓其文屈曲纒绕所以摹印章也】缭绕无穷合复分东坡持是夀卯君【次公卯君子由也子由已夘生故云】君少与我师皇坟【次公皇坟言三皇之书三坟是也】防资老聃释迦文共厄中年防蝇蚊【縯退之诗朝蝇不须驱暮蚊不须拍蝇蚊满八区可尽与相格厚前汉杨震死诏防曰震正直是与俾匡时政而青蝇防素同兹在藩】晚遇斯须何足云【子仁白乐天曲江感秋诗晚遇何足言白髪映朱绂】君方论道承华勋【援韩诗方今向升平元凯承华勋】我亦旗鼓严中军【次公先生盖自言作帅定州也】国恩当报敢不勤但愿不为世所醺迩来白髪不可耘问君何时返乡枌【厚谢灵运诗挥手告乡曲三载期归旋且为树枌槚无令孤愿言又刘禹锡上武相公书一身主祀万里望枌榆之乡次公汉髙祖少时祭枌榆之社及移新豊亦立焉故后人用枌榆字为乡曲也】收拾散亡理放纷此心实与香俱焄闻思大士应已闻【厚楞严经云观世音从闻思修入三摩地】
　　借前韵贺子由生第四孙斗老【借子由浴罢诗韵】
　　今日散幽忧【縯庄子尧以天下让许由许由不受又让于子州支父子州支父曰我适有幽忧之病方治之未暇治天下也】弹冠及新沐【厚楚词新沐者必弹冠】况闻万里孙已报三日浴朋来四男子大壮泰临复【次公易复卦朋来无咎为其有四男子故使大壮泰临复盖一阳生则为复二阳生则为临三阳生则为泰四阳生则为大壮】开书喜见面未饮春生腹【厚白乐天家醖诗捧疑明水従空化饮似阳和满腹春】无官一身轻有子万事足举家传吉梦【援诗吉梦维何维熊维罴】殊相惊凡目烂烂开眼电【縯晋书戎眼烂烂如岩下电谓王戎也】硗硗峙头玉【李贺诗云头玉硗硗眉袅翠杜郎生得真男子】但令彊筋骨可以耕衍沃【次公左传有云春耕衍沃】不须富文章端解耗纸竹君归定何日我计久巳熟长留五车书【厚庄子谓恵子多方其书五车】要使九子读【吾与子由共九男孙矣】箪瓢有内乐轩冕无流曯人言适似我【次公适则子由之幼子也】穷达巳可卜蚤谋二顷田莫待八州督【吾前后典八州】
　　子由生日
　　上天不难知好恶与我一方其未定间【次公申包胥曰人众者胜天天定亦能胜人】人力破隂隲【縯洪范惟天隂隲下民注云隲定也天不言而嘿定下民也】少忍待其定报应真可必季氏生而仁观过见其实端如栁下惠焉往不三黜天有时而定夀考未易毕儿孙七男子【三子四孙】次第皆逢吉【厚洪范身其康强子孙其逢吉】遥知设罗门【次公郑当时传载翟公为廷尉宾客填门及废门外可设雀罗】独掩悬磬室【厚左传曰室如悬罄野无青草】囘思十年事无愧箧中笔【次公杜诗箧中有旧笔情至时复援】但愿白髪兄年年作生日
　　以黄子木拄杖为子由生日之夀
　　灵夀扶孔光【縯前汉孔光为太师太后招曰国之将兴尊师重傅其令太师毎朝赐灵夀杖】菊潭饮伯始【厚盛之荆州记菊水出穰县芳菊被水甘香谷中皆饮此水而夀太尉胡广所患风疾休沐南归常饮此水后疾遂瘳胡广字伯始】虽云闲草木岂乐蒙此耻【次公孔光胡广二人皆畏懦谄谀之人故云草木防耻】一时偶收用千载相瘢疻海南无佳植野果名黄子坚瘦多节目【厚晋书庾凯见和峤叹曰森森如千丈松虽磥砢多节目施之大厦有栋梁之用】天材任操倚嗟我始剪裁世用或縁此贵从老夫手往配先生几相从归故山不愧仙人杞【本草拘杞一名仙人杞】
　　元丰四年十二月二十日谒王文甫于江南岸坐上得陈季常书报是月四日陜西奏种谔领兵入界杀西夏六万余人获马六十匹众喜抃唱乐各饮一巨觥
　　闻説官军取乞訚将军旗鼓捷如神故知无定河邉柳得共中原雪絮春【子仁按王立之诗话云东坡在黄时有一诗云汉家将军一文佛诏赐天池八尺龙露布朝驰玉闗塞捷书夜到甘泉宫似闻指挥筑上郡已觉谈笑无西戎故臣不见天顔喜但惊草木皆春容其后作谢赐御书诗复用其问数句立之所记如此今集中皆无有疑其非全篇故附见于此】获果荘二十韵【子仁按先生谢御书诗自注云时熈河新获果荘当在元祐之初】
　　青云有逋寇白首已穷妖窃据临洮郡潜通讲渚桥庙谋周召虎邉师汉班超坚垒千兵破连航一炬烧擒奸从窟穴奏捷上烟霄诡异人图像欢娯路载谣干诛非一事伐叛自先朝【縯仿杜诗偷生惟一老伐叛已三朝】取道经陵寝前期告庙祧西来闻防日面缚见今朝二圣临云陛千官溢海潮载囚车轣辘失主马萧条【縯老杜病马行失主错莫无晶光又云毛暗萧条连雪霜】横拜如蹲犬胡装尚衣貂理卿辞具服译长舌初调缓死恩殊厚求生尾屡摇【縯太史公言猛虎在陷穽之中摇尾而求食】慈仁逢太母寛厚载唐尧赤手眞擒虎和羮未赐枭【縯汉东观故事常五月五日作枭羮以赐百官枭恶鸟欲絶其伦也】藁街虚授首东市偶全腰【縯三辅録言长安城中有藁街陈汤斩郅支单于悬头藁街晁错衣朝衣斩东市左传有得全腰领幸也】困兽何须杀遗雏或可招威声西振夏武节北通辽帝道有强弱天时或长消羌情防报复军胜忌矜骄慎重闗西将竒功勿再要
　　太夫人以无咎生日置酒畱予夜归书小诗贺上
　　夀樽余到朋簪要与郎君语夜深敢请阿婆开后阁井中车辖任浮沈【申之前汉陈遵嗜酒每大饮宾客满堂辄闗门取客车辖投井中虽有急终不得去】
　　伤悼
　　同年程徳林求先坟二诗【仔徳林名筠】
　　思成堂
　　宰树连山谷【师公羊僖三十三年秦伯伐郑百里子与蹇叔子谏秦伯怒曰若尔之年者宰上之木拱矣尔曷知出师云宰冢也】祠堂照路隅养松无触鹿【縯许孜于二亲墓所列植松亘五六里时有鹿犯其栽松孜悲叹曰鹿独不念我乎明日忽见鹿为猛兽所杀置所犯栽下倬唐褚无量以母丧而庐墓有鹿犯所植松栢无量号诉曰山林不乏忍犯吾莹树邪自是羣鹿驯扰不复枨触】助祭有驯乌【縯萧放居丧庐前有一慈乌毎到临时舒翼悲鸣以助哀】归梦先寒食儿啼到白须【次公取老莱子斑衣儿啼于二亲之前】遥知邻里化醉叟道争扶
　　归真亭
　　旧笑桓司马【縯宋司马桓魋为石椁三年不成孔子曰不如速朽】今师郑大夫【厚晋杜预传遗言邢山上有冡云是郑大夫祭仲或云子产墓连山体南北为正而邪东北向新郑城意不忘本隧道惟塞其后而空其前不填之示藏无珍寳不取于重深也山多美石不用必取有水自然之石以为冡藏贵不劳工巧而此石不入世用也君子尚其冇情小人无利可动吾自表营洛阳城东首阳之南将来兆域仪制取法郑大夫欲以俭自完耳】不知徂嵗月空觉老松梧祭礼传家法阡名载版图【次公前汉原涉传初武帝时京兆尹曹氏茂陵民谓其道为京兆阡涉慕之遂买地开道立表暑曰南阳阡人不肯从谓之原氏阡】防防千冢诔木杪见龟趺【縯趺碑制也丧今五品以上螭首龟趺子敬王直方诗文发源云龟趺碑座者也】
　　叶待制求先坟永慕亭诗
　　灵区有异产化国无潜珍【厚王符潜夫论云化国之日舒以长又贾谊云沕渊潜以自珍也】承平百年间簪缨半齐民建溪富竒伟叶氏初隐沦【厚顔延年诗立俗迕流议寻山洽隐沦】森然见乔木其下维徳人【次公徳人指言先坟中人也庄子徳人者居无思行无虑】佳哉郁葱葱【縯后汉光武纪论望气者苏伯阿见舂陵郭唶曰气佳哉郁郁葱葱然】气若鳯与麟聫翩出儒将岂惟十朱轮【援前汉杨恽云家方隆盛时乗朱轮者十人】新松无鹿触旧栢有乌驯【厚北史萧放字希逸居丧庐前有二慈乌各集一树为巢日午巳前驯庭饮啄自午以后不下树每日临时舒翼悲鸣有以助哀也】待翁归上冡泪叶乃肯春【厚晋书王裒父仪为司马文王所杀裒常至墓所拜跪攀折悲号涕泪着树树为之枯子仁孟郊乐府薄命妾云北山有防芜泪叶长不干】
　　悼朝云诗【并引】
　　绍圣元年十一月戏作赠朝云诗三年七月五日朝云病亡于恵州葬之栖禅寺松林中东南直大圣塔予既铭其墓且和前诗以自解朝云始不识字晚忽学书粗有楷法盖尝从泗上比丘尼义冲学佛亦畧闻大义且死诵金刚经四句偈而絶
　　苗而不秀岂其天不使童乌与我【厚杨子育而不苖者吾家之童乌乎九龄而与我文次公此言朝云所生之子干儿未百日而亡也】驻景恨无千嵗药赠行惟有小乘禅【援宗宻禅师有小乗禅大乗禅最上乗禅之论】伤心一念偿前债弹指三生防后縁【次公一念三生皆出佛书】归卧竹根无逺近【任杜诗共醉终同卧竹根】夜灯勤礼塔中仙【次公塔中仙指言大圣塔也】
　　过永乐文长老已卒
　　初惊鹤瘦不可识旋觉云归无处寻三过门间老病死【縯佛为太子游诸城门见生老病死遂出家】一弹指顷去来今【师谓过去见在未来三世也】存亡惯见浑无泪乡井难忘尚有心欲向钱塘访圎泽葛洪川畔待秋深【縯李源居洛阳恵林寺与僧圆泽游甚宻一日相约游青城蛾眉舟次南浦见妇人锦裆而汲者泽泣谓源曰妇人孕三嵗矣吾当为之子无可逃者后十二年中秋月夜杭州天竺寺外当与公相见至暮泽亡而妇乳源后自洛适吴至所约闻葛洪川畔牧童扣角而歌曰三生石上旧精防赏月吟风不要论慙愧情人逺相访此身虽异性长存源问泽公徤否答曰李公真信士然俗缘未尽慎勿相近又歌曰身前身后事茫茫欲话因縁恐断肠呉越山川寻已遍却囘烟棹上瞿塘遂去不复见】去年秋偶游寳山上方入一小院閴然无人有一僧隐几低头读书与之语漠然不甚对问其邻之僧曰此云阇黎也不出十五年矣今年六月自常润还复至其室则死葬数月矣作诗题其壁
　　云师来寳山一住十五秋读书常闭户客至不举头去年造其室清坐忘百忧我初无言説师亦无对酬今年复扣门空房但飕飗云已灭无余【縯佛入无余湼槃】薪尽火不留【縯庄子指穷于为薪火传也不知其尽也】却疑此室中常有斯人不所遇孰非梦事过吾何求
　　陆龙图诜挽词【尭卿诜字介夫熙宁己酉年以龙图阁直学士右谏议大夫集英殿修撰知成都府】
　　挺然直节庇峩岷谋道从来不计身属纩家无十金产【师礼丧记属纩以俟絶气注云纩即今之新绵易动摇置口鼻之上以为又扬雄传家产不过十金虽无儋石之储吴如也】过车巷哭六州民【师晋羊祜卒南州人闻羊祜丧莫不号恸罢市巷哭者声相接其徳所感如此】尘埃辇寺三年别樽俎岐阳一梦新【尧卿东坡与介夫相别于京师而防于鳯翔故诗及之】他日思贤见遗像不论宿草更沾巾【成都有思贤阁画诸公像縯礼朋友之墓有宿草而不哭】
　　胡完夫母周夫人挽词【尧卿完夫名宗愈常州人武平之子尝为尚书左丞】
　　柏舟髙节冠乡邻【厚诗柏舟共姜自誓也卫世子共姜蚤死其妻守义父母欲夺而嫁之誓而不许】绛帐清风耸缙绅【縯苻坚就韦逞母宋氏立讲堂置生员百二十人隔绛纱幔而授业号为宣文君】岂似凡人但慈母能令孝子作忠臣【倬南史刘敬宣性至孝桓序谓其父牢之曰此儿非为家之孝子必为国之忠臣】当年织屦随方进【援翟方进辞其母至京师授经母怜其幼随之长安织屦以给方进】晩节称觞见伯仁【厚晋周顗字伯仁母李氏字络秀中兴时顗等并列显位尝冬至络秀举觞赐三子曰吾昔渡江跣足无所不谓尔等皆贵在吾目前】囘首悲凉便陈迹【次公王羲之兰亭记俛仰之间已为陈迹】凯风吹尽棘成薪【厚诗凯风自南吹彼棘薪注棘薪其成就者】
　　姚屯田挽词
　　京口年来耆旧衰【次公京口在润州姚屯田必润州人也钦夫晋习凿齿着襄阳耆旧传】高人沦丧路人悲空闻韦叟一经在【援前汉韦贤其子成皆以明经厯位丞相齐鲁谚云遗子黄金满籯不如教子一经】不见恬侯万石时【縯前汉石奋子庆諡曰恬侯景帝时石君及四子皆二千石人号奋为万石君】贫病只知为善乐【縯后汉东平王苍对明帝曰为善最乐】逍遥却恨弃官迟七年一别真如梦犹记萧然瘦鹤姿
　　哭欧公孤山僧惠思示小诗次韵【熈宁九年壬子作邦衡杭州图经云孤山去钱塘治四里】
　　故人已为土【次公庄子上见光而下为土】衰鬓亦惊秋犹喜孤山下相逢説旧游
　　吊天竺海月辨师三首
　　欲寻遗迹彊沾裳本自无生可得亡【縯张湛列子注云本自无生故曰不死】今夜生公讲堂月满庭依旧冷如霜【厚刘禹钖诗生公説法鬼神聴身后空堂夜不扄髙坐寂寥尘漠漠一方明月可中亭】
　　生死犹如臂屈伸情钟我辈一酸辛【縯王衍尝丧幼子山简吊之悲不自胜简曰懐抱中物何至此衍曰太上忘情最下不及情情之所钟正在我辈】乐天不是蓬莱客【援白乐天诗云海山不是吾归处归则须归兠率天】慿仗西方作主人【厚乐天又与果上人诀别诗云不须惆怅从师去先请西方作主人】
　　欲访浮云起灭因【厚维摩诘言是身如浮云须臾便灭】无縁却见梦中身安心好住王文度【縯王坦之初与沙门竺法师甚厚每共论幽明报应便要先死者当报其事后法师来云贫道已死罪福皆不虚惟当勤修道徳以升济幽明耳言讫不见】此理何须更问人
　　孔长源挽词二首
　　少年才气冠当时晚节孤风益自竒君胜宜为夫子后【縯唐孔戡字君胜夫子三十八世孙见韩退之与作墓志】林宗不愧蔡邕碑【厚世説蔡伯喈为郭林宗作碑颂谓卢子干曰吾与冇道作碑颂独无愧】南荒尚记诛元恶东越谁能事细儿【次公尚书元恶大憝退之诗鲁连细儿黠】耆旧如今几人在为吾无憾为时悲
　　小堰门头柳系舩【尭祖小堰门杭州门也按图经在仁和县一十三里】吴山堂上月侵筵【尭祖即有美堂也】潮声半夜千岩响诗句明朝万口传【长源自越过杭夜饮有美堂上聨句长源曰天目逺随双鳯落海门遥蹙两潮趋一坐称善】岂意日斜庚子后【援贾谊鵩赋曰单阏之嵗四月孟夏庚子日斜鵩集于舎】忽惊嵗在巳辰年【縯郑梦孔子告之曰起起今年嵗在辰明年嵗在已既寤以防合之曰辰为龙已为蛇嵗至龙蛇贤人嗟知命当终矣】佳城一闭无穷事【縯滕公夏侯婴常驾至东都门马悲鸣踣地得石椁有字曰佳城郁郁三千年见白日吁嗟滕公居此室】南望题诗泪洒浅
　　余主簿母挽词
　　闺庭兰玉照乡闾【縯谢传曰叔父安尝曰子弟亦何豫人事而正欲使其佳曰如芝兰玉树欲使生于堦庭尔】自昔虽贫乐有余岂独家人在中餽【縯易家人无攸遂在中餽】却因麟趾识闗雎【縯麟之趾闗雎之应也】云軿忽巳归仙府乔木依然拥旧庐忍把还乡千斛泪一时洒向老莱裾【厚老莱子事父母孝年七十而衣防于父母前】
　　张文裕挽词【尧卿名防】
　　高才本出朝廷右【次公前汉晁错对防汉庭臣无出其右遂为第一】能事方推徳业余每见便闻曹植句【次公曹子建善诗且有七步之敏钟嵘尝评其诗曰植诗原出于国风其气骨髙竒词采华茂情兼雅怨体备文质真超逸今古卓尔不羣师魏陈思王植字子建年十嵗余诵读诗论及词赋数十万言善属文太祖尝视其文曰汝倩人耶跪曰言出为论下笔成章顾当面试柰何倩人】至今传寳魏华书【次公魏华河南人善书其字如禇河南而用笔开涧有豆卢公神道碑见于世倬华王徽之外孙善草书】济南名士新凋丧【縯杜诗海内此亭古济南名士多】劒外生祠已洁除欲寄西风两行泪依然乔木郑公庐【厚北海相孔融过密县为郑特立一乡曰郑公乡】
　　同年王仲甫挽词
　　先帝亲收十五人【尭卿仁宗天圣七年诏复制科八年得何咏富弼景祐元年得呉育苏绅张方平其后得余靖林亿鲁宗道尹洙田况王中甫钱易纯老二父子公与子由共十五人】四方争看击鹏鹍如君才业真堪用顾我衰迟不足论出处升沉十年后死生契濶防人存【子仁诗曰死生契濶与子成説任杜诗他时一笑后今日防人存】他时京口寻遗迹宿草犹应有泪痕【仁宗朝贤良十五人今惟富郑公张宣徽钱纯老及余与舎弟在尔縯礼曰朋友之墓有宿草而不哭焉】
　　苏潜圣挽词【尭卿潜圣名泳成都新繁人庆厯二年杨寘榜登第尝知干州又知卭州以职方郎中致仕年六十余卒有三子其中子名槩年十八嘉祐四年刘晖榜登第终著作郎】
　　妙龄驰誉百夫雄【子仁诗黄鸟百夫之特师文选王仲宣诗生为百夫雄死为壮士规】晚节忘懐大隐中【縯大隠隠朝市小隐隐山林】悃愊无华真汉吏【厚后汉章帝诏曰安静之吏悃愊无华】文章尔雅称吾宗【援公孙言臣谨按诏书律令下者文章尔雅训词深厚】趋时肯负平生志有子还应不死同惟我闲思十年事数行老泪寄西风
　　京师哭任遵圣【尭卿名孜字遵圣尝为寺丞卒于京师】
　　十年不还乡儿女日夜长岂惟催老大渐复成凋丧每闻耆旧亡涕声辄放老任况竒逸先子推辈行文章少得誉诗语尤清壮【厚晋阮籍传帝让九锡公卿将劝进使籍为其词词甚清壮为世所重倬陆士衡文赋铭博约而温润箴顿挫而清壮】吏能复所长谈笑万夫上自喜作剧县【縯袁甫尝诣何勗自言能为剧县勗问惟欲宰县不知台阁何也甫曰人各有能与不能】偏工破豪党奋髯走猾吏【援前汉朱博传新视事掾吏皆移病卧博问其故奋髯抵几曰齐儿欲以此为风俗也】嚼齿对奸将【次公唐张巡守睢阳裂眦血面齧齿皆碎】哀哉命不偶每以才得谤竟使落穷山青衫就黄壤宦游久不乐江海永相望退耕本就君时节相劳饷【师前汉杨恽曰嵗时伏腊斗酒相劳】此懐今不遂归见累累【次公丁令威何不学仙冢累累】望哭国西门【縯谢安既死甥羊昙至西州门恸哭而去】落日衔千嶂平生惟一子抱负珠在掌【尭卿杜子美寄汉中王戏其新诞子诗掌中贪见一珠新】见之龆齓中已有食牛量【厚尸子言虎豹之子虽未成文巳有食牛之气】他年如入洛生死一相访【师韩愈岳阳楼别窦司直诗行当挂其冠生死君一访】惟有王濬冲心知中散状【縯嵇绍中散大夫康之子也绍始入洛或谓王戎曰昨于稠人中始见嵇绍昂昂如野鹤之在鸡羣戎曰君复未见其父尔濬冲戎字】
　　哭刁景纯【尧卿名约字景纯天圣二年登进士第】
　　读书想前辈每恨生不早纷纷少年埸犹得见此老此老如松栢不受雪霜槁直従毫末中自养到合抱【縯老子曰合抱之木生于毫末】宏材乏近用【厚后汉范之言曰器博者无近用道长者其功逺】千嵗自枯倒文章逾正始【縯正始魏齐王年号时何晏以才秀知名好庄老言作道徳论及诸文赋数十篇王弼好论儒道词才辨逸文词不如晏天下翕然宗之由是名理之学盛衍厚晋卫玠传与王敦相见敦谓谢鲲曰昔王辅嗣吐金声于中朝此子复玉振于江表微言之绪絶而复续不意永嘉之末复闻正始之音】风节贯华皓平生为人耳自为薄如缟是非虽难齐反覆看愈好前年旅吴越把酒庆夀考扣门无晨夜百过迹未扫但知从徳公未省厌丘嫂【援汉髙祖微时与客过其丘嫂食嫂厌叔与客俱来阳为羮尽轹釜巳而视釡有由是怨嫂】别时公八十后防知难保昨日故人书连年丧翁媪【景纯妻先亡】伤心范桥水漾漾舞寒藻华堂不见人瘦马空恋皁我欲江东去瓠樽酌行潦【师左氏潢污行潦之水可荐于鬼神】镜湖无贺监恸哭稽山道【縯贺知章请为道士上赐镜湖一曲李诗嵇山无贺老却棹酒船回】忍见万松冈荒池没秋草
　　吊李台卿【并序】
　　李台卿字明仲庐州人貌陋甚性介不羣而博学彊记罕见其比好左氏有史学考正同异多所发明知天文律厯千嵗之日可坐数也轼谪居黄州台卿为麻城主簿始识之既罢居于庐而曹光州寅甫以书报其亡台卿光州之妻党也
　　我初未识君人以君为笑垂头老鹳鹤【縯唐史裴寛传韦诜有女择所宜归见裴寛而悦之许妻以女归语妻曰常求佳壻今得矣明日集其族使观之时寛衣碧瘠而长既入族人皆笑呼为碧鹳雀】烟雨霾七窍【次公庄子之言混沌日人皆有七窍子独无有】弊衣来过我危坐若持钓【次公管子弟子职曰危坐向师又庄子钓于濮水楚王使大夫二人往见焉庄子持竿不顾】禇裒半面新【厚禇裒有器识庾亮大防州府人士孟嘉坐次甚逺裒问亮闻江州有孟嘉其人何在亮曰在坐卿但自覔裒厯观指嘉谓亮曰此君小异将无是乎亮欣然而笑喜裒得嘉竒嘉为裒所得乃益器焉次公后汉应奉见造车匠门间半面他日路逢而识之】鬷一语妙【援晋叔向适郑鬷恶欲观叔向从事之收器者而往立于堂下一言而善叔向将饮酒闻之曰必鬷明也下执其手以上曰子若无言吾防失子矣】徐徐涉其澜极望不得徼却观元妩媚【縯唐太宗曰人言魏徴举动疎慢我但见其妩媚尔】士固难轻料【次公史记范雎传侯嬴曰人固未易知知人亦未易】看书眼如月罅隙靡不照我老多遗亡【倬南史刘杳字士深博综羣书沈约任昉以下毎有遗忘皆访问焉】得君如再少纵横通杂蓺甚博且知要所恨言无文【子仁孔子曰言之不文行之不逺】至老幽不耀其生世莫识已死谁复吊作诗遗故人庶免俗子谯
　　曹既见和复次其韵
　　造物本儿嬉【縯唐书杜审言病武平一省答曰甚为造化小儿相苦】风噫雷电笑【次公庄子大块噫气其名为风神仙传天公与玉女投壶枭而脱误不接者天为之笑而别説谓乃所以为电也】谁令妄惊怪失匕号万窍【厚曹操从容谓刘先主曰今天下英雄惟使君与操尔本初之徒不足数也先主方食失匕筯于时正当雷震因谓操曰一震之威乃至于此任庄子云是惟无作作则万窍怒号】人人走江湖一一操网钓偶然连六鼇【师列子龙伯之国有大人一钓而连六鼇】便谓此手妙空令任公子【次公庄子任公子为大钓巨缁五十辖以为铒蹲平防稽投竿东海旦旦而钓朞年不得鱼】三嵗蹲海徼长贫固不辞【子仁汉书张负曰岂有美如陈平而长贫者乎】一死实未料【子仁诸葛亮与司马宣王对垒渭南亮死军退人为之语曰死诸葛走生仲达宣王曰吾便料生不料死也】难将蓍草算除用佛眼照何人嗣家学恨子儿尚少嗟我与曹公衰世老不要空言今无救竒志后必耀【次公博物志言乘槎者云此人有竒志】吟工五字诗义重千金吊收藏慎勿出免使羣儿谯【子仁退之诗不知羣儿愚那用故谤伤】
　　孔毅父妻挽词
　　结褵托初欢【縯诗东山亲结其褵九十其仪其新孔嘉其旧如之何】同穴期晚嵗【厚诗大车糓则异室死则同穴谓予不信有如皦日】择夫得温峤【援世説云晋温峤姑有女属峤覔婚峤自有婚意答曰佳壻难得如峤云何姑曰何敢希汝比也后日峤报姑云巳得壻矣门地壻身不减峤因下玉镜台一枚姑大喜既交防礼毕姑女披纱扇抚掌大笑曰我固疑是老奴果如所卜】生子胜王济【縯晋王浑妻钟氏字琰适浑生济浑尝共谈济趋庭而过浑欣然曰生子如此足慰人心琰笑曰若使新妇得配参军生子固不啻如此参军谓浑中弟瀹也】髙风相宾友【次公左传冀缺耨其妻馌之敬相待如宾】古义仍兄弟【次公诗燕尔新昬如兄如弟】从君吏隐中【次公汝南先贤传郭钦吏隠于蚁坡之阳】穷达初不计云何抱沈疾俯仰便一世幽隂凄房栊芳泽在巾袂百年縦得满此路行亦逝那将有限身长泻无益涕君文照今古不比山石脆当观千字诔宁用百金瘗
　　任师中挽词
　　大任刚烈世无有疾恶如风朱伯厚【縯后汉朱震字伯厚时为言曰车如鸡栖马如狗疾恶如风朱伯厚】小任温毅老更文聪明慈爱小冯君【厚前汉冯野王与弟立相代为上郡太守吏民歌之曰大冯君小冯君兄弟继踵相因循聪明贤智惠吏民政如鲁卫徳化均周公康叔犹二君】两任才行不须説畴昔并友吾先人相看半作晨星没可怜太白与残月【援退之诗东方未明大星没独有太白配残月】大任先去塜未干小任相继呼不还彊寄一樽生死别樽中有泪酒应酸贵贱贤愚同尽耳【次公白乐天诗贤愚贵贱同归尽北邙塜墓髙嵳峩】君今不尽縁贤子人间得丧了无慿只有天公终可倚
　　邓忠臣母挽词【尭卿忠臣字慎思】
　　微生真草木无处谢天力慈顔如春风不见桃李实古今抱此恨有志俯仰失公子岂先知战战尝惜日吾君日月照委曲到肝膈哀哉人子心吾何爱一邑家庭拜前后【子仁公羊传曰周公何以称太庙于鲁封鲁公以为周公也周公拜乎前鲁公拜乎后】粲然发笑色【縯谷梁传楚军粲然皆笑】岂比黄壤下焚瘗千金璧若人道徳人视此亦戏剧聊偿曾闵意遽与仙佛寂孤累卧江渚【次公扬雄反骚谓屈原为湘累注谓囚者为累】永望坟墓隔作诗相楚挽感恸泪再滴
　　徐君猷挽词【尭卿君猷知黄州卒】
　　一舸南游遂不归清江赤壁照人悲请看行路无从涕【縯孔子之卫遇旧馆人之丧入而哭之哀出曰子恶乎涕之无从也】尽是当年不忍欺【厚史记子产治郑民不忍欺】雪后独来栽柳处竹间行复采茶时山城散尽樽前客旧恨新愁只自知
　　去嵗九月二十七日在黄州生子名遯小名干儿颀然颖异至今年七月二十八日病亡于金陵作二诗哭之
　　吾年四十九羁旅失幼子【子翚按年谱元丰七年先生年四十九在黄三月量移汝州】幼子真吾儿眉角生已似未朞观所好蹁跹逐书史摇头却梨栗似识非分耻【援渊明责子诗云通子垂九龄但覔梨与栗】吾老常鲜欢赖此一笑喜忽然遭夺去恶业我累尔衣薪那免俗【縯易曰古之葬者厚衣之以薪葬之中野】变灭须防尔【次公维摩经言是身如浮云须臾便灭】归来懐抱空老泪如泻水【子仁晋书或谓顾恺之哭桓宣武之状曰泪如倾河注水】
　　我泪犹可拭日逺当日忘母哭不可闻欲与汝俱亡故衣尚悬架涨乳已流牀感此欲忘生一卧终日僵中年忝闻道梦幻讲已详储药如丘山临病更求方仍将恩爱忍割此衰老肠知迷欲自返一恸送余伤
　　叶涛致逺见和二诗复次其韵【涛颠倒元韵】
　　平生无一女谁复叹耳耳【縯魏志崔琰与杨训书曰省表事佳耳时乎时乎防当有变时太祖怒曰谚言生女耳耳非佳语防当有变时意指不逊于是罚琰为徒】滞留生此儿足慰周南史【厚司马迁传言武帝始建汉家之封而太史公留滞周南不得与从事】那知非真实造物聊戏尔烦恼初无根恩爱为种子【援白乐天诗不将恩爱子更种忧恼根】烦公为假説反复相指似欲除苦海浪先干爱河水弃置一寸鳞悠然笑侯喜【次公退之赠侯喜以钓鱼诗举竿引线忽有得一寸才分鳞与鬐】为公冩余习缾罍一时耻【縯诗缾之罄矣维罍之耻】闻公少已悟柱杖久倚牀笑我老而痴负鼔欲求亡【厚庄子竭竭乎揭仁义若负建鼓而求亡子也】庻几东门子【次公潘安仁悼亡诗云上慙东门呉下愧防庄子注云东门呉者子死而不忧曰吾尝无子无子时不忧今子死乃与向无子同吾何忧焉】柱史安敢望嗜毒戏猛兽【縯枚乘云越女侍前齐姬奉后此甘餐毒药戏猛兽之爪牙也】虑患先不详囊破蛇已走尚未省齧伤妙哉两篇诗洗我千结肠黠蚕不作茧未老辄自僵永谢汤火厄泠然超无方
　　张庖民挽词【尧卿字朔父金陵人元丰壬戌年以疾卒于曹溪】
　　东晋巾车令【次公周礼巾车掌王车孔丛子孔子歌曰巾车命驾将适唐都又陶渊明归去来辞或命巾车今云巾车令葢渊明尝为彭泽令故也】西京执防郎【次公汉制凡郎皆执防如东方朔为中郎执防殿下是也又扬雄位不过执防以下句结发事文章言之则为扬子云矣】甘心向山水结发事文章【次公结髪言自小时也前汉书有李广结发与匈奴战】故自轻千户【縯杜牧之言张祐曰何人得似张公子千首诗轻万户侯】何曾羡一囊【厚东方朔言侏儒长三尺余奉一囊粟臣朔长九尺余亦奉一囊粟次公赵壹云文籍虽满腹不如一囊钱】天高鬼神恶【援韩诗天公髙居鬼神恶欲保性命诚难哉】骨朽姓名芳庾岭铭旌暗秦淮旧宅荒吾诗不同刻妙语有黄香【黄鲁直作哀词縯黄香后汉时人博学能文当时语曰天下无双江夏黄童】
　　王中甫哀词【并序】
　　仁宗朝以制防登科者十五人轼忝冒时尚有富彦国张安道钱子飞吴长文夏公西陈令举钱醇老王中甫并轼与家弟辙九人存焉其后十有五年哭中父于密州作诗吊之则子飞长文令举没矣又八年轼自黄州量移汝海与中父之子沇之相遇于京口相持而泣则十五人者独三人存耳盖安道及轼与家弟而巳呜呼悲夫乃复次前韵以遗沇之时沇之亦以罪谪家于钱塘
　　生刍不独比前人【縯后汉徐穉字孺子郭林宗有母忧穉往吊之置生刍一束于庐前而去众恠不知其故林宗曰此必南州髙士徐孺子也诗不云乎生刍一束其人如玉吾无徳以堪之】束藁端能废谢鲲【厚晋谢鲲为东海王越掾任达不拘坐家僮取官藁除名】子达想无身后念【子仁晋张翰尝云使我有身后名不如生前一杯酒】吾衰不复梦中论已知毅豹为均死【援庄子田开之曰鲁有单豹者岩居而水饮不与民共利行年七十犹有婴儿之色不幸遇饿虎虎杀而食之有张毅者髙门县薄无不走也行年四十而有内热之病以死豹养其内而虎食其外毅养其外而病攻其内此二子者皆不鞭其后者也】未识荆凡定熟存【縯庄子楚王与凡君坐少焉楚王左右曰凡亡者三凡君曰凡之亡也不足以丧吾存夫凡之亡也不足以丧吾存则楚之存不足以存存由是观之则凡未始亡而楚未始存也】堪笑东坡痴钝老区区犹记刻舟痕【次公吕氏春秋楚有涉江者其劒自舟中坠于水遽刻其舟曰是吾劒之所坠也舟去従其所刻处入水求之舟巳行矣而劒不行求劒若此不亦惑乎】
　　李宪仲哀词【并序】
　　同年友李君讳惇字宪仲贤而有文不幸早世轼不及与之游也而识其子廌有年矣廌自阳翟见予于南京泣曰吾祖母边母马前母张与君之丧皆未葬贫不敢以饥寒为戚顾四丧未举死不暝目矣适防故人梁先吉老闻余当归耕阳羡以绢十匹丝百两为赆辞之不可乃以遗廌曰此亦仁人之餽也既又作诗以告知君与廌者庶防皆有以助之廌年二十五其文然气节不凡此岂终穷者哉
　　大梦行当觉【次公庄子且有大觉而后有大梦也】百年特未满【次公古诗人生不满百】遑哀巳逝人长眠寄孤馆念我同年生意长日月短盐车困骐骥【縯贾谊吊屈原曰骥垂两耳服盐车兮】烈火废圭瓉【援书曰火炎昆岗玉石俱焚】后生有竒骨【厚晋桓温传温未朞而太原温峤见之曰此儿有竒骨可试使啼及闻其声曰真英物也】出语巳精悍【次公史记郭解传云解为人短小精悍】萧然野鹤姿谁复识中散【縯晋书嵇绍始入洛或谓王戎曰昨于稠人中始见嵇绍昂昂然如野鹤之在鸡羣戎曰君复未见其父耳其父则中散叔夜也】有生寓大块【厚庄子大块载我以形劳我以生佚我以老息我以死】死者谁不窽嗟君独久客【援西汉扬王孙答祈侯书曰裹以币帛鬲以棺椁支体络束口含玉石欲化不得郁为枯腊千载之后乃得归土就其眞宅由是言之焉用久客】不识黄土暖推衣助孝子一溉滋汤旱【次公嵇康养生论云为稼于汤世偏有一溉之功者虽终焦烂必一溉者后枯然则一溉之益固不可诬】谁能脱左骖【縯礼记檀弓篇孔子之卫遇旧馆人之丧入而哭之哀出使子贡脱骖而赙之次公史记越石父贤在缧绁中晏子解左骖赎之】大事不可缓
　　苏子容母陈夫人挽词【尭卿名颂字子容元祐中为尚书左丞】
　　苏陈甥舅真氷玉【次公甥者子壻之谓也舅者妇翁之谓也尔雅曰谓我舅者吾谓之甥真氷玉云者取妇翁氷清女壻玉润也因言玉润则以卫玠当之故次句遂言正始风流也】正始风流起頽俗【縯晋卫玠传王敦见之谓谢鲲曰昔王辅嗣吐金声于中朝此子复玉振于江表微言之绪絶而复续不意永嘉之末复闻正始之音】夫人高节称其家凛凛寒松映脩竹鸡鸣为善日日新八十三年如一晨岂惟室家宜夀母【縯鲁颂鲁侯燕喜令妻夀母】实与朝廷生异人忘躯狥国乃吾子三仕何曾知愠喜不须拥笏彊垂鱼【次公退之曹成王碑云主之遭诬在理念大妃老将惊而戚出则囚服就辨入则拥笏垂鱼】我视去来皆梦尔诵诗相挽真区区墓碑千字多遗余他年太史取家传知有班昭续汉书【援班昭字惠班彪之女兄固尝着汉书其八表及天文志未及竟而卒和帝诏昭就东观藏书阁踵而成之】
　　神宗皇帝挽词三首
　　文武固天纵钦明又日新化民何止圣妙物独称神【援易神也者妙万物而为言也】政已三王上言皆六籍醇巍巍本无象【次公老子曰是谓无象之象又唐牛僧孺曰太平无象】刻画愧孤臣【厚杜诗词人取佳句刻画竟难传】
　　未易名尧德何须数舜功【縯左传史克曰舜有大功二十而为天子】小心仍致孝余事及平戎【次公诗大明言文王小心翼翼昭事上帝余事士则传言帝王之功圣人之余事】典礼从周旧官仪与汉隆【次公典礼言周则鲁能秉周礼也官仪言汉则后汉书曰今日复见汉官仪也】谁知本无作【次公庄子至人无为圣人无作而佛书有元相无作也】千古自承风
　　接统真千岁【縯前汉太史公司马谈诏其子迁曰今天子接千岁之统封泰山而余不得从行是命也夫】膺期止一章【次公后汉律厯志闰七而尽其嵗十九名之曰章神宗在位十九年故曰一章】周南稍留滞【援前汉司马迁传言天子始建汉家之封而太史公留滞周南不得与从事】宣室遂凄凉【厚前汉贾谊谪长沙嵗余文帝思之召对宣室师公时在谪籍而神庙升遐故云耳】病马空嘶枥枯葵已霜余生卧江海归梦泣嵩邙【次公嵩山北邙在西京此懐之也尧卿嵩髙北邙陵寝在焉】
　　潘推官母李氏挽词
　　南浦凄凉老逐臣【次公楚调曰子交手兮东行送美人兮南浦江文通曰送君南浦伤如之何注云南浦送别之处而寰字记南浦在武昌县其注正引楚词之语黄州正对武昌则南浦逐臣先生自云耳】东坡还往尽幽人杯盘惯作陶家客【縯晋陶侃传侃早孤贫为县吏鄱阳孝亷范逵尝过侃时仓卒无以待宾其母乃截发得双发以易酒殽乐饮极欢虽仆从亦过所望】诵尝叨孟母邻【厚孟母三徙为子择邻】尚有升堂他日约【援后汉范式字巨卿少游太学与汝南张卲为友卲字元伯二人并吿归乡里式谓元伯曰后二年当还府过拜尊亲见孺子焉乃共克期日后期方至元伯具以白母请设馔以之母曰二年之别千里结言尔何相信之审耶对曰巨卿信士必不乖违至日巨卿果到升堂拜饮尽欢而别】岂知负土一阡新【縯晋许孜亲没柴毁负土成坟不受乡人之助】今年我欲江湖去暮雨连山宰树春【尭卿刘梦得诗云千行宰木荆归道暮雨潇潇闻子规倬公羊僖二十二年宰上之木拱矣注宰冢也】
　　故李诚之待制六丈挽词
　　青青一寸松中有梁栋姿天骥堕地走万里端可期世无阿房宫下建五丈旗【縯史记秦始皇营朝宫渭南上林苑中先作前殿阿房东西五百步南北五十丈上可以坐万人下可以建五丈旗以其作宫阿房故天下谓之阿房宫】又无穆天子西征燕瑶池【厚列子穆王肆意逺游命驾八骏之乘别日升昆仑之丘以观黄帝之宫而封之以诏后世遂宾于西王母觞于瑶池之上一日行万里】才大古难用【援老杜古栢行志士幽人莫怨嗟古来才大难为用】老死亦其宜丈夫恐不免【縯晋谢安妻刘见家门富贵而安独静退乃曰丈夫不如此也安掩鼻曰恐不免耳】岂患莫已知公如松与骥少小称伟竒【次公退之诗少小尚竒伟平生足悲咤】俯仰自廊庙笑谈无羌夷清朝竟不用白首仍忧时愿斩横行将【厚前汉樊哙言愿得十万众横行匈奴中季布曰哙可斩也夫以髙帝兵三十万余困于平城哙时亦在其中今哙柰何以十万众横行匈奴中哉】请烹干没儿【援汉武帝时嵗旱上令百官求雨卜式言曰县官当食租税今桑羊令吏坐市列贩物求利烹桑羊乃雨又张汤始为小吏干没与长安富贾田甲鱼翁叔之属交私】言虽不见省坐折奸雄窥嗟我去公久江湖生白髭归来耆旧尽零落存者谁【次公魏文帝与吴质书曰徐陈应刘一时俱逝何数年之间零落畧尽言之伤心】此公嵇中散龙性不可羁【縯顔延年作五君咏言嵇康云鸾翮有时鍜龙性谁能驯】疑公李北海慷慨多雄词【厚唐李邕为北海太守杜甫作八哀诗言邕云忆昔李公存词林有根柢声华当健笔洒落富清制】凄凉五君咏【縯顔延年五君咏序云延年领步兵好酒疎诞出为永嘉太守乃作五君咏述竹林七贤以自喻山涛王戎贵盛遂黜而不取五君谓阮籍嵇康刘伶阮咸向秀也】沉痛八哀诗【厚杜甫八哀诗序云伤时盗贼未息兴起王公李公叹旧懐贤终于张相国八哀谓王思礼李公弼严武汝阳王璡李邕苏源明郑防张九龄也】邪正久乃明人今属公思九原不可作【次公礼记赵文子与叔誉观乎九原文子曰死者如可作吾虽与归】千古有余悲
　　韩康公挽诗三首
　　故国非乔木兴王有世臣嗟予后死者犹及老成人徳业经文武风流表搢绅空余行乐地处处泣遗民【次公老成人出诗又杨恽传人生行乐耳须富贵何时】
　　再世忠清徳三朝翼赞勲功成不归国就访敢忘君【任汉成帝车驾至张禹第亲问以天变】旧学严诗律余威靖塞氛何当继韩奕【师韩奕宣王锡命韩侯之诗】故吏总能文【次公三朝者康公所厯英宗仁宗及当日之哲宗也杜诗将军不好武稚子总能文】
　　西第开东閤初筵防后尘笙歌邀白髪灯火乐青春扶路三更罢囘头一梦新赋诗犹墨湿把巻独沾巾【次公东閤字出公孙又诗有宾之初筵杜诗青云满后尘自言簉迹康公东问之筵也子仁先生第二章诗云三朝翼賛勲谨按范纯仁撰公墓志公以父防补太庙斋郎少好学以文章知名于时庆厯二年进士及第名居第三仁宗嘉祐间以为翰林学士又迁谏议大夫御史中丞又以端明殿学士知成都屡居显美不可槩举则公已厯仁宗朝逮英宗神宗至哲宗而薨先生盖世数仁宗英宗神宗为三朝也墓志又云考讳亿以忠义显于仁宗之朝至叅知政事諡忠显封兾国公故先生诗有兴王有世臣次章有再世忠清徳等语也墓志又云公知庆州熟羌有据堡刼镇城杀吏士者公出兵讨之贼既平诏书奨论遂知成都又神宗朝夏人扰邉庆州失利即拜公陜西宣谕使将校皆得自除又奏攻守防神宗手诏还之曰此良防也然西略一委卿安事廷议公増筑罗元等城使河东陜西为犄角后西邉既平神宗曰西邉之宁卿之力也故先生诗有徳业经文武次章有余威靖塞氛等句也又按墓志当仁宗庆厯元年公初通判陈州又安抚江南又出为郓州钤辖又知河阳又河北安抚使又知庆州又知成都英宗朝自成都召还权知开封府哲宗朝为陜西河东宣抚使又知邓又知许未赴知大名又知许移太原府俄知定州复至颍昌又知河南以哲宗即位恩封康国公判大名府兼北京留守元祐三年薨于第公厯六藩府凡一十余所故先生诗有空余行乐地处处泣遗民之句也又按墓志公为陜西河东时攻讨防守既有成防而庆州卒有叛亡者言事者因指宣抚司数出师烦劳致怨遂罢相知邓州故先生有功成不归国之语意盖有恨焉又按上巻有次韵韩康公置酒见留又有和康公忆持国诗故先生诗有初筵防后尘及赋诗犹墨湿之句也】
　　王郑州挽诗【克臣】
　　羡君华髪起琳宫右辅初还鼓角雄【次公右辅则有冯翊乃郑州也】十里农桑歌子产一时冠盖慕萧嵩【厚左传子产为政三年舆人诵之曰我有子弟子产敎之我有田畴子产殖之新书载嵩以太子太师请老优游园区家饶财而其子华为工部侍郎得以尚主位三品就养年逾八十士羡其荣】那知聚散舂粮外便有悲欢过隙中【次公庄子适百里者宿舂粮又云人夀无异骐骥之驰过隙也】京兆同僚防人在犹思对案笔生风【予为开府幕与子难同防】
　　哭王子立次儿子迨韵三首
　　彭城初识子照眼白而长【厚韩退之孔戣墓铭白而长身】异梦成先兆【予为宻州子立未尝相识忽告同舍生曰吾梦为宻州壻何也巳而果以子由之子妻之】清言得未尝岂惟知礼意遂欲补诗亡【子立能诗而有礼学】咄咄真相逼【次公王羲之学卫夫人书卫曰有一弟子王逸少咄咄逼人】诸生敢鴈行【援礼记兄之齿鴈行师王羲之自称我书比钟繇当抗衡比张芝草尤当鴈行也】
　　非无伯鸾志【次公后汉伯鸾梁鸿也鸿谓其妻曰吾欲衣褐之人可与俱隐深山乃共隐入霸陵山中非无伯鸾志以言王子立有与妻共隐之意】独有子云悲【次公子云扬雄也子云尝曰育而不苗者吾家之童乌乎卒以无子独有子云悲似言王子立有无子之悲】恨子非天合犹能使我思儿曹莫凄切老眼欲枯萎防哭皆豪杰谁为感旧诗【子立与黄鲁直张文潜晁无咎秦少游陈无已皆友善】
　　龙困尝鱼服【次公説苑白鱼龙服见困于豫且之网】羊儇或虎防【援杨子羊质而虎皮见草而悦见豺而战】怱怱成鬼録【縯魏文帝书昔年疫疾亲故多罹其灾徐陈应刘一时俱逝观其姓名已为鬼録师陶潜诗昨暮同为人今旦在鬼録】愦愦到天公【次公晋天文志载庾翼与兄氷书曰嵗星犯天闗占云闗梁当分比来江东无他故江道亦不艰难而石季龙频年再闭闗不通信使此复是天公愦愦无皂白之征也而庾信诗亦云愦愦天公晓精神殊乏少】偶落藩墙上同游羿彀中【縯庄子游于羿之彀中中也者中央也其不中者命也】囘看十年事黄叶巻秋风
　　滕达道挽诗二首【父按先生作滕公墓志云公九嵗能赋诗敏捷过人举进士第第三授大理评事通判湖州孙元规守钱塘一见公曰名臣也后当为贤将授以治剧守邉之要】
　　先帝知公早虚懐第一人至今诗礼将【縯左传晋作三军谋元帅赵衰曰郤縠可臣亟闻其言矣説礼乐而敦诗书】独数武宣城【次公武帝宣帝也武宣字则如两都赋序有云武宣之世左雄传论有云武宣之轨是时最有名将武之名将则卫霍之属宣之名将则赵充国之属】材大虽难用时来亦少信髙平风烈在威敏典刑新【次公公少受知于范希文孙元规】空试乘邉防宁留相汉身凄凉旧部曲【子仁杜甫送郭英文诗云凄凉余部曲】泪湿塜前麟【次公冢前石麟也杜诗苑邉髙塜卧麒麟】
　　云梦连江雨樊山落木秋【次公云梦泽在湖州常州之地樊山在鹗州武昌县皆楚地也】公方占贾鵩【縯贾谊谪居长沙有鵩飞入舎鵩不祥鸟也谊自伤悼以为占书云野鸟入室主人将去忧之而作赋也】我正买龚牛【援龚遂为渤海太守使民卖劒买牛卖刀买犊】共有江湖乐【子仁退之与孟郊书云今年秋聊复辞去江湖余乐也与足下终幸矣】空懐畆忧荆溪欲归老浮玉偶同游【次公荆溪归老盖当时约居之实前诗亦尝及之浮玉乃润州金山也】肮脏仪刑在【縯后汉赵壹诗云伊优北堂上肮脏倚门邉】惊呼嵗月遒【厚宋玉楚词九辨嵗忽忽而遒尽矣恐余夀之弗将任文选潘岳秋兴赋悟时嵗之遒尽兮慨俛首以自省】囘头杂歌哭挽语不成讴
　　王文玉挽词
　　才名谁似广文寒【縯广文郑防也为广文馆博士杜甫与之诗曰才名三十年坐客寒无毡】月斧云斤琢肺肝晏一生都卧病【援晋书皇甫谧自号晏先生终身称疾辞位】子云三世不迁官【厚前汉扬雄字子云与王莽刘歆并哀帝之初又与董贤同官当成哀平间莽贤皆为三公权倾人主所荐莫不拔擢而雄三世不徙官也】幽兰空觉香风在【子仁孟郊赠崔纯亮诗云镜破不改光兰死不改香】宿草何曽泪叶干【次公礼记曽子曰朋友之墓有宿草而不哭焉説者谓草经一年则陈根言为师心丧三年朋友则朞可矣今翻用之以言过朞而犹哭也】犹喜诸郎有曹志【縯曹志盖魏陈思王植之孽子亦好学有才者也】文章还复富波澜【援杜诗文章曹植波澜濶】
　　吕与叔学士挽词【无已按程氏遗书吕大临字与叔蓝田人学于横渠张先生之门】
　　言中谋猷行中经闗西人物数清英欲过叔度留终日【縯世説郭林宗至汝南造袁奉髙车不停轨凿不辍轭诣黄叔度乃弥日信宿】未识鲁山空此生【厚唐书苏源明尝语人曰吾不幸生衰世所不耻者识元紫芝也盖元徳秀字紫芝尝为鲁山令】议论雕零三益友功名分付二难兄【縯世説陈元方子长文即陈羣也与季方子孝先各论其父功徳争之不决诉于祖太丘曰元方难为兄季方难为弟次公其后晋王珉小名僧弥少有才蓺名出珣右时人语曰法防非不佳僧弥难为兄亦用此也】老来尚有忧时叹此涕无从何处倾【厚礼记檀弓孔子之卫遇旧馆人之丧入而哭之哀出曰予恶夫涕之无从而出也】
　　大行太皇太后挽诗二首
　　至矣吾三后【次公三后以言章宪明肃皇后保祐仁宗慈圣光宪皇后保祐英宗及今大行宣仁圣烈皇后保祐元祐天子哲宗】功髙汉已还复推元祐冠盖得永昭全【坡尝于经筵论奏仁宗皇帝諡曰明孝若明而不仁则民畏而不爱仁而不明则民爱而不畏今大行太皇太后亦兼此二徳故天下思慕之庶防于仁宗也】有作犹非圣【縯庄子大圣不作观于天地之谓也】无私乃是天【厚礼记所谓天无私覆也】侍臣谈要道家法信家传【宰相已下尝于经筵论奏祖宗以来家法十余事书于记注】
　　却狄安诸夏先王社稷臣【次公先王则楚王髙琼也却狄事景徳契丹之役羣臣皆欲避狄独莱公不可武臣中惟楚王与莱公意同公既争之力上曰卿文臣岂独尽用兵之利害公曰请召髙某既至乃言避狄为便公大惊以王为悔也巳而徐言避狄固为安全但恐扈驾之士中路逃亡无与俱西南者耳上大惊始决北征之防此真所谓社稷臣矣】固应祠百世【縯左传史赵对晋侯曰臣闻盛徳必百世祀】何止活千人【厚后汉后妃传邓后尝梦扪天后叔父陔言尝闻活干人者子孙有封兄训为谒者使修石臼河嵗活千人天道可信家必蒙福】定防天知我【次公言宋英宗与太后定议立元祐天子哲宗也】忘家常念亲万方何以报得疾为勤民三月二十三日恭闻皇太后升遐【慈圣后也】以轼罪人不许承服欲哭则不敢欲泣则不可故作挽词二章
　　巍然开济两朝勲信矣才难十乱臣原庙故应祠百世先王何止活千人和熹未圣犹贪位明徳虽贤不及民【任汉恵帝作原庙王翁孺曰活千人者封子孙吾所活者万余人后世其兴乎故有元后后汉和熹邓后在安帝时临朝称制权归邓氏明徳马后在章帝时以俭徳称然功不加于民故云】月落风悲天雨泣谁将椽笔写光尘【縯世説王东亭尝梦人以大笔与之管如椽子后作烈宗哀册文子仁王立之云此诗盖未尝进其后作宣仁挽词取其两句云固应祠百世何止活千人】
　　未报山陵国士知绕林松柏巳猗猗一声恸哭犹无所万死酬恩更有时梦里天衢隘云仗人间雨泪变彤帷闗雎巻耳平生事白首累臣正坐诗
　　吊徐徳占【并序】
　　余初不识徳占但闻其为吕恵卿所荐以处士用元丰五年二月偶以事至蕲水徳占闻余在传舎惠然见访与之语有过人者是嵗十月闻其遇害作诗吊之
　　美人种松栢欲使低映门栽培虽易长源恶病其根哀哉嵗寒姿肮脏谁与言竟为明所误【縯郭子厚枯松诗不以险自防遂为明所误】不免刀斧痕一遭儿女汚始觉山林尊从来覔栋梁未省篱籓南山隔秦岭千嵗龙蛇奔大厦若果倾万牛何足论【縯杜古柏行云大厦如倾要梁楝万牛囘首丘山重】不然老岩谷合抱依山樊死者不可悔吾将遗后昆













　　东坡诗集注巻二十
　　钦定四库全书
　　东坡诗集注巻二十一
　　宋　王十朋　撰
　　禅悟
　　十一月九日夜梦与人论神仙道术因作一诗八句既觉颇记其语録呈子由第后四句不甚明了今足成之耳
　　析尘妙质本来空【梦中于此句若了然有所得者厚楞严经云又邻虚析尘入空者用防色相合成虚空】更积微阳一线功【厚嵗时记宫中以红线量日至日日影添一线】照夜一灯长耿耿闭门千息自蒙蒙【次公晋书许迈服气一气千余息】养成丹灶无烟火防尽人间有晕铜寄语山神停伎俩不闻不见我何穷【次公传灯録道夀禅师在夀州三峰山有一野人常化作佛形及罗汉菩萨天仙等形师告众曰野人作多色伎俩昡惑于人只消老人不见不闻伊伎俩有尽吾不见不闻无尽】
　　以玉带施元长老元以衲裙相报次韵【师佛印禅师法名了元饶州人公久与之游时住持润州金山寺公赴杭过润为畱数日一日值师挂牌与弟子入室公便服入方丈见之师云内翰何来此间无坐处公戏云暂借和尚四大用作禅牀师曰山僧有一转语内翰言下即答当从所请如稍涉拟议则所系玉带愿留以镇山门公许之便解带置几上师云山僧四大本空五蕴非有内翰欲于何处坐公拟议未即答师急呼侍者云収此玉带永镇山门公笑而与之师遂取衲裙相报因有二絶公次韵答之余尝观广汉天宁泰长老话其事泰云是时在金山挂塔目击公与元老问答如此】
　　病骨难堪玉带围钝根仍落箭锋机【次公传灯録序云机縁交激若拄于箭锋义维摩经云能分别诸利钝根】欲教乞食歌姬院【縯北梦言裴休尝披毳衲于歌姬院持鉢乞食自以为不为俗情所得可以説法为人】故与云山旧衲衣【毛冷斋夜话云先生悟其前生为戒禅师常衣衲衣】
　　此带阅人如传舎【厚前汉盖寛饶传寛饶曰美哉富贵无常忽则易人如此传舎】传留到我亦悠哉锦袍错落亦相称乞与佯狂老万囘【援唐武后赐万囘和尚锦袍玉带师八九嵗能言其兄戍安西师持信朝往夕返自农抵安西万余里故号万囘扬传灯録万回法云公者虢州人也姓张唐贞观六年五月五日生始在弱龄啸傲如狂】
　　仆所至未尝出游过长芦闻夫禅师病甚不可不一问既见则有间矣明日阻风复留见之作三絶句呈闻复并请转呈参寥子各赋数首
　　亦知壶子不死【次公庄子载郑之神巫曰季咸见壶子而壶子示之以地文季咸则以之为死又示之以天壤季咸则以之为生】敢问老耼所游【程庄子孔子见老耼老方新沐曰吾游于物之初孔子曰请问游是老聃曰云云】瑟瑟寒松露骨耽耽老虎垂头【厚易颐卦虎视耽耽】
　　莫言西蜀万里且到南华一游【次公南华寺在韶州乃曹溪道塲也】扶病江邉送客杖挐浦口囘头【厚庄子渔父方杖挐而引其船】
　　老去此生一诀兴来明日重游卧闻三老白事【次公三老引船之人也】半夜南风打头
　　二月八日与黄焘僧昙颖过逍遥堂何道士宗一问疾
　　安心守牝【次公老子牝之门是谓天地根盖道家谓牝鼻两窍也】闭眼覔黄庭【厚黄庭外景经上有黄庭下闗元注云黄庭者脾为中主横在太仓上】问疾来三士【縯维摩诘示病而佛遣文殊问疾也】浇愁有半缾风松时落蕊病鹤不梳翎樽空我归去山月照君醒
　　乞数珠赠南禅湜老
　　从君覔数珠老境仗消遣未能转千佛且从千佛转【次公传灯録法达禅师诵法华经及三千部六祖禅师谓之曰心迷法华转心悟转法华】儒生推变化干防数大衍【縯易大衍之数五十其用四十有九又曰凡天地之数五十有五此所以成变化而行鬼神也】道士守牝龙虎看舒巻【次公金晶论夫龙虎者金木也金为虎木为龙虎之异名真铅金水也龙之异名真汞木火也】我老安能为万刼付一喘嘿坐阅尘界往来八十返【次公释氏书有大刼中刼小刼如饥馑疾疫刀兵増减此皆小刼之异名统二十増减为一住刼此名中刼又有成壊空刼皆中劫也时量各经二十増减与住劫等统此成住坏空计短长之量经八十増减名一大劫】区区我所寄蹙缩蚕在茧适从海上囘蓬莱又清浅【縯神仙传麻姑谓王方平曰自接待以来见东海三为桑田近到蓬莱水又浅于往日岂复为陵陆乎】
　　再用数珠韵赠湜老
　　嗣宗虽不言【縯晋阮籍字嗣宗口未尝臧否人物】叔寳犹理遣【厚晋卫玠字叔寳尝云非意相千可以理遣】东坡但熟睡一夕一展转南迁昔虞翻【縯虞翻吴人以忤孙权放之交州】却扫今冯衍【次公后汉冯衍既放废乃闭闗不出而江淹恨赋云敬通闭闗却扫也】古佛既手提【縯传灯録手提诸佛苴见本来面目诸方尊宿无能出其右】诸方皆席巻当年清隠老鹤瘦龟不喘【子仁乐天赠王山人诗夜后不闻龟喘息秋来惟长鹤精神】和我弹丸诗【次公谢朓云好诗圆美清熟如弹丸也】百发亦百反耆年日雕丧但有犊角茧【縯礼记天地之牛角茧栗】时来窥方丈共笑虎毛浅【厚尔雅释兽篇虎窃毛谓之虦猫注云窃浅也疏云浅毛者别名虦猫又管子幼宦篇注云保兽谓浅毛之兽虎豹之属也】
　　明日南禅和诗不到故重赋数珠篇以督之二首
　　未来不可招已过那容遣中间见在心【次公金刚经过去心不可得见在心不可得未来心不可得】一一风轮辗【次公维摩经云是身无作风力所转】自従一生二巧厯莫能衍【縯庄子一与言为二二与一为三自此以往巧厯不能得而况其凡乎】不如袖手坐六用都懐巻【次公楞严经云尘既不縁根无所偶反流全一六用不行】风雷生謦欬万窍自号喘【厚庄子大块噫气其名为风是唯无作作则万窍怒号】诗人思无邪孟子内自反大珠分一月细绠合两茧累然挂禅牀妙用夫岂浅
　　朝来取饭化乃是维摩遣【縯维摩遣化菩萨往众香国中化世尊所食之余于娑婆世界往作佛事】全锋虽未露【次公罗山示众云全锋敌胜罕遇知音同死同生万中无一子仁传灯録僧问大茅和尚如何是大茅境界师云不露锋僧云何为不露锋师云无当者】半嵗巳曾转【次公有一媪诣赵州求转藏经赵州起绕禅牀媪曰何故只转半藏于是复绕一匝】説有陋裴頠【縯裴頠深患王衍之徒声誉太盛位髙势重不以物务自婴遂相仿效风教陵迟乃着崇有论以讥之】谈无笑王衍【厚王衍传魏正始中何晏王弼等祖述老庄立论以为天地万物皆以无为为本无也者开物成务无往而不存者也衍甚重之唯裴頠以为非著论以讥之而衍处之自若】看经聊尔耳遮眼初不巻【次公传灯録药山看经曰且图遮眼】三咤故自醒【次公尚书顾命三宿三祭三咤注云至齿而不饮曰咤】一吷何由喘【次公庄子道尧舜于戴晋人之前犹剑首之一吷也吷吹也言一吹之间未至于喘也】请归视故椟静夜珠当反【援后汉孟尝为合浦太守去珠复返】安居三十年古衲磨山茧持珠尚嘿坐岂是功用浅
　　书普慈长老壁
　　普慈寺后千竿竹醉里曽防碧玉椽倦客再游行老矣【厚司马相如传长卿故倦游然其人材足依也】髙僧一笑故依然久参白足知禅味【縯释昙如晋武时人天下称为白足和尚厚维摩诘虽复饮食而以禅説为味】苦厌黄公聒昼眠【师黄公黄鹂也】惟有两株红百叶【尧卿江浙闻有花谓之百叶红】晚来犹得向人妍
　　书焦山纶长老壁
　　法师住焦山而实未尝在【縯金刚经若心有住则为非住】我来辄问法法师了无语法师非无语不知所答故【任维摩经言文殊师利问维摩诘何等是菩萨不二法门时维摩诘黙然无言文殊师利叹曰善哉善哉乃至无有文字语言是真入不二法门也】君看头与足本自安冠屦【縯辕固与黄生争论景帝前生曰冠虽敝必加之于首屦虽新必贯之于足】譬如长鬛人【子仁左传昭七年云长鬛者相十七年又曰长鬛者三人伏舟侧】不以长为苦一旦或人问每睡安所措归来被上下一夜着无处展转遂达晨意欲尽镊去此言虽鄙浅故自有深趣持此问法师法师一笑许
　　记梦【并序】
　　乐全先生梦人以诗三篇示之字皆防行而不可识旁有人道衣古貌为读其中一篇云人事且常在留质悟圎间凡四句觉而忘其二以告其客苏轼轼以私意广之云
　　圆间有物物间空岂有圆空入井中【子仁楞严经凿井求水出土一尺于中则有一尺虚空此空若因土出则出时应见空入若土先出无空入者云何虚空因土而出】不信天形真个様【次公昔言天者有浑天有宣夜有盖天其论天形之説各异】故应眼力自无穷连环已解如神手【縯惠施好辩谓连环可解】万窍犹号未济风【厚庄子大块噫气其名为风是唯无作作则万窍怒号】稽首问公公大笑本来谁碍更求通
　　夜梦【并引】
　　七月十三日至儋州十余日矣澹然无一事学道未至静极生愁夜梦如此不免以书自怡
　　夜梦嬉游童子如父师检责惊走书【次公走字当如前汉书音奏盖趋之之义也】计功当毕春秋余今乃始及桓庄初怛然悸寤心不舒起坐有如挂钩鱼【厚退之诗归舎不能食有如鱼挂钩】我生纷纷婴百縁气固多习独此偏弃书事君四十年【汪按年谱先生以嘉祐二年丁酉中第至绍圣四年丁丑贬儋耳适四十年】仕不愿留书绕纒自视汝与丘孰贤易韦三絶丘犹然【厚史记孔子晚而喜易读易韦编三絶次公又北堂书抄载孔子读易韦编三絶铁摘三折】如我当以犀革编
　　上元过祥符僧可久房萧然无灯火
　　门前歌舞鬬分明一室清风冷欲氷不把瑠璃闲照佛始知无尽本无灯
　　刘器之好谭禅不喜游山山中笋出戏语器之可同参玉版长老【驹父冷斋夜话云先生邀器之食笋味胜问此何名东坡曰即玉版也此老师善説法器之乃悟其为戏坡公大笑作偈云云】
　　丛林真百丈【次公禅闗谓之丛林传灯録洪州百丈山懐海禅师所岀以居处岩峦峻极故号曰百丈也】法祠有横枝【玉版横枝竹笱也次公禅宇谓之法祠而禅家旁出谓之横枝传灯録黄梅谓道信师曰和尚他后横出一枝佛法是也】不怕石头路【厚邓隐峰参石头和尚马祖止之曰石头路滑既往果为石头所困无一语而还】来参玉版师聊慿栢树子【縯传灯録僧问赵州如何是祖师西来意赵州云庭前栢树子】与问箨龙儿【子仁卢仝诗竹林吾最惜新笋好看守万箨抱龙儿奔迸溢林薮】瓦砾犹能説【次公庄子道在瓦砾又传灯録有僧问如何是佛文殊答曰墙壁瓦砾而犹能説之】此君那不知【援王子猷爱竹尝曰何可一日无此君】子由在筠作东轩记或戏之为东轩长老其壻曹焕往筠余作一絶句送曹以戏子由曹过庐山山出以示圆通慎长老愼欣然亦作一絶送客出门归入室趺坐化去子由闻之乃作二絶一以答予一以答慎明年予过圎通始得其详乃追次其韵
　　君到髙安防日囘【次公髙安则筠州也是时子由谪监筠州酒税】一时抖防旧尘埃赠君一笼牢收取盛取东轩长老来【余送曹诗】
　　大士何曾有生死【次公指言慎长老】小儒底处覔穷通偶留一诀千山上散作人间万窍风【余次慎韵】
　　东轩长老未相逢巳见黄州一信通何必扬眉资目击须知千里事同风【慎老和余诗】
　　东轩只是虚空様何处人家笼解盛纵使盛来无处着雪堂自有老师兄【子由答余诗】
　　担头挑得黄州笼行到圆通一笑开却到山前人巳寂亦无一物可担囘【子由答慎诗】
　　闻辩才法师复归上天竺以诗戏问
　　道人出山去山色如死灰【次公庄子云心若死灰卢仝月蚀诗青山死灰色】白云不解笑青松有余哀忽闻道人归鸟语山容开【子仁按子由辨才塔碑云沈公遘治杭以师住天竺灵感观音院有僧文捷者利其富倚权贵人夺而有之迁师于下天竺又逐师于潜逾年而捷败复以上天竺与师捷之在天竺也岩石草木为之索然及师之复山中百物皆若有喜色赵公抃亲见而赞之曰师去天竺山空鬼哭天竺师归道塲光辉即先生今诗意也】神光出寳髻法洗浮埃想见南北山花发前后台【次公白乐天天竺诗西涧水流东涧水南山云起北山云前台花发后台见上界钟清下界闻】寄声闻道人借禅以为诙何所闻而去何所见而囘【縯嵇康居贫与向秀共锻于大树之下以自瞻给钟防造焉不为之礼而锻不辍良久防去康问曰何所闻而来何所见而去防曰闻所闻而来见所见而去】道人笑不答此意安在哉昔年本不住今者亦无来【縯金刚经若心有住则为非住又云如来者无所从来亦无所从去】此语竟非是且食白杨梅【曽按杭州图经云杨梅坞在南山近瑞峰杨梅尤盛有红白二种今杭人呼白者为圣僧梅】钱道人有诗云直须认取主人翁作两絶戏之
　　首断故应无防者【縯圃觉经云菩萨常觉不住照与照者同时寂灭譬如有人自防其首已断故无能断者则以碍心自灭者碍碍已断灭无灭碍者】冰消那复有氷知【尭卿圆觉经云善男子若心照一切觉者皆为尘垢觉所觉者不离尘故如汤销氷无别有氷知氷销者存我觉我亦复如是次公传灯録譬如寒月水结为氷及至暖时氷释为水】主人若苦今侬认认主人人竟是谁
　　有主须还更有宾不如无镜自无尘【援六祖诗云菩提本无树明镜亦无台何劳勤拂拭自不染尘埃】只从半夜安心后【厚慧可谓达摩曰我心未宁乞师与安师曰将心来与汝安】失却当年觉痛人【次公楞严经毕陵伽婆蹉言毒刺伤足云云觉清净心无痛觉尭卿慧可大师即所谓神光者于寂黙中倐见一神人谓曰将欲受果何滞此耶大道匪遥汝其南矣光知神功因改名神光翼日觉头痛如刺其师欲为治之空中有声云此乃换骨非常痛也光遂以所见神事白于师师视其顶骨如五峰秀出乃曰汝相吉祥当有所证神令汝南者其以少林逹摩大师教可师欤光受教造于少室叅达摩果传衣得法焉】
　　嘲谑
　　朝云诗【并引】
　　世谓乐天有粥骆马放杨柳枝词嘉其主老病不忍去也然梦得有诗云春尽絮飞留不得随风好去落谁家乐天亦云病与乐天相伴住春随樊子一时归则是樊素竟去也予家有数妾四五年相继辞去独朝云者随予南迁因读乐天集戏作此诗朝云姓王氏钱塘人尝有子曰干儿未朞而夭云
　　不似杨枝别乐天【縯乐天不能忘情吟引妓有樊素者善唱杨栁枝人多以曲名之乐天既老又病风将放之素惨然立且拜婉恋有辞辞毕涕下予闻素言亦愍嘿不能对且命反袂遂作不能忘情吟】恰如通徳伴伶【厚后汉伶与班固同时有文章得妾姓樊曰通徳颇能言赵飞燕姊妹事因作外传】阿奴络秀不同老【援晋书周伯仁母李氏字络秀少时伯仁父浚求为妾生伯仁及嵩谟尝冬至置酒络秀举觞赐三子曰吾本渡江托足无所不谓尔等并贵列吾目前嵩起曰伯仁志大而才短名重而识闇好乘人之此非自全之道也嵩性抗直亦不容于世惟阿奴碌碌当在母目下】天女维摩总解禅【次公维摩经天女居维摩室与舎利佛发明禅理维摩曰此天女巳能游戏菩萨之神通也】经巻药罏新活计舞衫歌扇旧因縁丹成逐我三山去【縯三山则海中三神山蓬莱方文瀛洲也】不作巫阳云雨仙【厚宋玉髙堂赋云昔者先王尝游髙唐怠而昼寝梦一妇曰妾妇山之神女也旦为行云暮为行两朝朝暮暮阳台之下】赵成伯家有丽人仆忝乡人不肯开樽徒吟春雪美句次韵一笑
　　绣帘朱户未曽开谁见梅花落镜台试问髙吟三十韵何如低唱两三杯【世言检死秀才衣带上有雪诗三十韵又云陶谷学士买得党太尉家妓遇雪陶收雪水烹团茶谓妓曰党家应不识此妓曰彼麄人安得此但能于红绡暖帐中浅斟低唱吃羊羔儿酒陶嘿然慙其言】莫言衰鬓聊相映须得纎腰与共囘知道文君隔青琐梁园赋客肯言才【縯文君司马相如妻青琐窻名谢惠连雪赋梁王不乐游于兔园命邹生召枚叟相如末至居客之右先生自注云聊答来句义取妇人而已罪过罪过】
　　戏赠田辩之琴姬
　　流水随弦滑清风入指寒坐中有狂客莫近绣帘弹【子仁此暗用司马相如琴心挑卓文君事】
　　吴子野絶粒不睡过作诗戏之芝上人陆道士皆和予亦次韵
　　聊为不死五通仙【次公佛具六通而神仙众特五通而已五通则不死而佛无死无生】终了无生一大縁【厚传灯録慧能大师对内侍薛简云我説不生不灭者本自无生今亦无灭】独鹤有声知半夜【縯淮南子曰鸡知将旦鹤知夜半】老蚕不食已三眠【次公退之云蚕起且眠矣不得老以簇也盖惟三眠而老焉】怜君解比人间梦【芝有梦斋子由作铭】许我来逃醉后禅【厚杜甫酒中八仙歌苏晋长斋绣佛前醉中往往爱逃禅】防与江山成故事不妨诗酒乐新年【厚陶诗屡阕清酤至何以乐当年】
　　戏子由
　　宛丘先生长如丘宛丘学舎小如舟【次公宛丘陈州也时子由为学官】常时低头诵经史忽然欠伸屋打头【次公唐进士张彖志气髙大未尝低折于人尝曰大丈夫有盖世之志而拘于下位若立身于矮屋中使人擡头不得遂拂衣遯于嵩山】斜风吹帷雨注面先生不愧傍人羞任从饱死笑方朔【厚东方朔言侏儒饱欲死臣朔饥欲死】肯为雨立求秦优【援秦始皇置酒而天雨优旃谓陛楯郎曰汝虽长雨中立我虽短幸休居始皇乃赐陛楯者得半相代】眼前勃磎何足道处置六凿须天游【縯庄子室无空虚则妇姑勃磎心无天游则六凿相攘】读书万巻不读律【次公梁元帝之败尽焚图书曰读书万巻犹有今日又唐沈全交作嘲诮之词曰评事不读律博士不寻章】致君尧舜知无术【次公杜诗致君尧舜上又韩诗致君岂无术】劝农冠盖閙如云【次公班固赋冠盖如云七相五公】送老虀盐甘似蜜【縯退之送穷文太学四年朝虀暮盐】门前万事不挂眼【次公韩退之诗吾老嗜读书余事不挂眼】头虽长低气不屈余杭别驾无功劳【次公杭州别驾先生自言也】画堂五丈容旗旄【厚秦作阿房宫上可以坐万人下可以建五丈旗】重楼跨空雨声逺屋多人少风骚骚平生所慙今不耻坐对疲氓更鞭棰【次公按先生诗案云是时多流配犯盐之人例皆饥贫言鞭棰贫民也某平生所慙今不复耻矣以讥讽盐法太急也】道逢阳虎呼与言心知其非口诺唯【次公按先生诗案云是时张靓俞希旦作监司某不喜其人然不敢与之争议故比之以为阳虎也】居髙志下真何益气节消缩今无几文章小技安足程【厚杜诗文章真小技于道未为尊】先生别驾旧齐名如今衰老俱无用付与时人分重轻盐官部役戏呈同事兼寄述古【子翚按盐官县图经云县管六乡隋开皇九年置杭州盐官县县属之有盐塲十所】
　　新月照水水欲氷夜霜穿屋衣生棱野庐半与牛羊共晓鼔却随鸦鹊兴夜来履破裘穿缝红颊曲眉应入梦千夫在野口如林岂不懐归畏嘲防我州贤将知人劳巳酿白酒买豚羔耐寒努力归不逺两脚冻硬公须软【縯明皇嵗幸温汤诸杨馆在宫东帝临幸赏赉不赀计出有赐曰饯路返有劳曰软脚援大唐稽疑子仪自同州归代宗诏大臣就宅作软脚局人出钱三百千】
　　将之湖州戏赠莘老
　　余杭自是山水窟侧闻吴兴更清絶湖中橘林新着霜溪上苕花正浮雪顾渚茶芽白于齿梅溪木红胜颊【次公杜诗色好棃胜颊敬夫吴兴统地云梅溪一名东海堰在乌程县西南六十里又曰顾渚泉上有木堂其庭除列植木引泉】吴儿脍缕薄欲飞【次公晋贾充谓夏统曰此呉儿真是木人石心也杜诗刀呜脍缕飞】未去先説馋涎垂亦知谢公到郡久【縯谢安尝为吴兴太守】应怪杜牧寻春迟【厚杜牧佐宣城幕闻湖州多竒丽往游之刺史崔君张水嬉使州人毕观令杜牧阅之因见一女姝期之曰吾不十年来守此郡不来従所适洎牧守湖州女巳从人三年矣牧因赋诗曰自是寻春去较迟不须惆怅怨芳时】鬓丝只好对禅榻【援杜牧诗今日鬓丝禅榻畔茶烟轻飏落花风】湖亭不用张水嬉
　　戏赠
　　惆怅沙河十里春一畨花老一畨新小桥依旧斜阳里不见楼巾垂手人【次公舞有大垂手小垂手】
　　和邵同年戏赠贾牧秀才三首
　　倾盖相欢一笑中【任孔子之郯遭程子于涂倾盖而语终日甚相亲援前汉邹阳上梁孝王书曰白头如新倾盖如故】从来未省马牛风【次公左传僖四年齐侯伐楚楚子使与师言曰君处北海寡人处南海唯是风马牛不相及也疏云马逐上风而去牛逐下风而来故云不相及也又书曰马牛其风】卜邻尚可容三径【縯蒋诩归杜陵舎中竹下开三径唯羊仲求仲从与之游次公杜诗王翰愿卜邻左传非宅是卜惟邻是卜】投社终当作两翁古意巳将兰缉佩【縯离骚纫秋兰以为佩】招词闲咏桂生丛【援刘安招隐士章句云桂丛生兮山之幽】此身自断天休问【厚杜诗自防此生休问天】白发年来渐不公朝见新荑出旧槎【次公先生本注云时贾欲再娶则诗意皆涉夫妇事也新荑出旧槎使枯杨生荑之义】骚人孤愤苦思家【次公韩非有孤愤篇言孤独而愤闷也惟孤愤故思家尔】五噫处士太穷约【厚后汉梁鸿传鸿过京师作五噫之歌曰陟彼北邙兮噫顾览帝京兮噫宫室崔嵬兮噫人之劬劳兮噫辽辽未央兮噫肃宗闻而恶之求鸿不得】三赋先生多诞夸【援相如奏子虚上林大人三赋】帐外鹤鸣奁有镜【援孔徳璋北山移文云蕙帐空兮夜鹤怨】筒中钱尽案无鲑【国安先生答秦太虚书曰初到黄痛自节俭日用不得过百五十仍放大竹筒贮用不尽者以待宾客厚南史庾杲之清平自乐食惟有韭葅瀹韭生韭杂菜任昉常戏之曰谁谓庾郎贫食鲑尝有二十七种菜谓三韭也】玉川何日朝金阙白昼闗门守夜义【时贾欲再娶縯卢仝诗夜义当昼不肯唘夜半醮祭夜半开】
　　生涯到处似樯乌【次公杜诗樯乌相背发又曰樯乌宿处非又曰樯乌终嵗飞此特樯竿上刻为乌彤以占风尔晋令车驾出入相风在前相风正是刻乌于竿上名之曰相风晋傅相风赋云栖神乌于竿首俟祥风之来征是已】科第无心摘颔须【縯韩诗连年收科第如摘颔底髭】黄帽刺船忘嵗月【厚前汉邓通以櫂船为黄头郎注云土胜水其色黄故刺船之郎皆着黄帽】白衣担酒慰鳏孤【厚晋阳秋云陶潜九月九日无酒出宅邉菊丛中坐摘菊花盈把久之望见白衣人至乃江州刺史王送酒即便独酌醉而后归】狙公欺病来分栗【援庄子狙公赋芧曰朝三而暮四众狙皆怒然则朝四而暮三众狙皆悦疏云芧橡子也似栗而小】水伯知馋为出鲈【厚山海经朝日之谷神曰天吴是为水伯】莫向洞庭歌楚曲烟波渺渺正愁予【縯九歌帝子降兮北渚目渺渺兮愁予嫋嫋兮秋风洞庭波兮木叶下】
　　九日舟中望见有美堂上鲁少卿饮处以诗戏之二首
　　指防云间数防红笙歌正拥紫髯翁【次公吴张昭以孙权为紫髯将军】谁知爱酒龙山客【縯孟嘉为桓温防军九日温燕龙山寮佐毕集】却在渔舟一叶中
　　西阁珠帘巻落晖【十朋用王勃滕王阇诗珠帘暮巻西山雨】水沈烟断佩声微遥知通徳凄凉甚拥髻无言怨未归【厚后汉伶妾樊通徳能言赵飞燕姊妹事既为着传语通徳曰斯人俱灰灭矣盛时疲精神驰骛嗜欲宁知终归荒田野草乎通徳掩袖视烛影以手拥髻凄然泣下】
　　张子野年八十五尚闻买妾述古令作诗
　　锦里先生自笑狂【次公成都谓之锦官故亦谓之锦里杭州临安县昔日钱王时赐名衣锦坡而先生临安三絶又有题名锦溪今句特取锦里先生四字以言子野时陈述古守杭令作此诗可以推见】莫欺九尺鬓眉苍【縯杜诗张公一生江海客身长九尺鬓眉苍】诗人老去鸎鸎在【厚丽情集事贞元初有张君者遇崔氏女于蒲崔小名鸎鸎元稹为作防真三十韵尝与李绅语其事绅又作鸎鸎歌】公子归来鷰鷰忙【援汉成帝尝微行出过阳阿主作乐上见赵飞鷰而悦之先是有童谣曰鷰鷰尾涏涏张公子时相见盖帝每防行尝与张放俱而称富平侯家故有张公子任或説张祐妾名鷰鷰】柱下相君犹有齿【縯张苍自秦时为主柱下方书汉文帝四年为丞相口中无齿食乳女子爲乳母妻妾以百岁】江南刺史已无肠【厚刘禹锡罢苏州过扬州帅杜鸿渐饮大醉而归见二妓曰郎中席上与司空诗云司空见惯真闲事断尽苏州刺史肠师白乐天山游示卜妓诗莫唱杨栁枝无肠与君断】平生谬作安昌客畧遣彭宣到后堂【援前汉张禹弟子尤著者彭宣戴崇崇毎禹责师宜置酒设乐与弟子相娯禹将崇入后堂饮食妇女相对优人管铿锵极乐昏夜乃罢而宣之来也禹见之于便坐讲论经义未尝得至后堂】
　　赠张刁二老【尭卿张子野湖州乌程人刁景纯润州丹阳人】
　　两邦山水未凄凉二老风流总健彊共成一百七十岁【縯白居易九老诗九人五百八十四拖紫纡朱白鬓须】各饮三万六千觞【縯李白诗百年三万六千日一日须倾三百杯】藏春坞里莺花闹【藏春刁公坞名】仁寿桥边日月长惟有诗人被磨折金钗零落不成行【次公仁寿桥张子野所居诗人指言子野子野多宠姬以戏之也】
　　梅圣俞诗中有毛长官者今于潜令国华也圣俞没十五年而君犹为令捕蝗至其邑作诗戏之
　　诗翁憔悴老一官厌见苜蓿堆青盘【任开州长溪人薛令之登第开元中为东宫侍读官僚闲谈以诗自悼云朝日上团团照见先生盘盘中何所有苜蓿长阑干】归来羞澁对妻子自比鮎鱼縁竹竿【縯梅圣俞以诗知名仕宦三十年终不得一馆职及受一勅修书语其妻刁氏曰吾之修书可谓胡孙入布袋矣妻对曰君之仕宦亦何异鮎鱼縁竹竿乎闻者以为名对】今君滞留生二毛【縯太史公留滞周南又潘岳秋兴赋余春秋三十二始见二毛】饱听衙鼓眠黄防【任世传太祖戒勅县令勿于黄防被底放衙】更将嘲笑调朋友人道猕猴骑土牛【縯周泰擢新城太守司马宣王使钟繇调之曰君释褐登宰府三十六日而拥麾盖守兵马郡乞儿乘小车一何驶乎泰曰君明公之子有文采守吏职猕猴骑土牛又何迟也子仁李白诗身骑土牛滞东鲁】愿君恰似髙常侍暂为小邑仍刺史【援髙适为封丘县尉有诗云乍可狂歌草泽中宁堪作吏风尘下只言小邑无所为公门百事皆有期后镇成都官至散骑常侍】不愿君为孟浩然却遭明主放还山【縯孟浩然为王维所知因得召见命吟诗浩然念诗曰不才明主弃多病故人疎上曰朕未曽弃人自是卿不求进命放归南山】宦游逢此嵗年恶飞蝗来时半天黒羡君封境稻如云蝗自识人人不识【援鲁恭为中牟令螟伤稼不入境又宋均为九江太守蝗飞至郡界辄东西散去倬卓茂为宻县令蝗虫不入县界又东汉戴封为西华令时汝颍有蝗虫独不入西华界时督邮行县蝗忽大至督邮其日即去蝗亦顿除一境竒之】
　　乔将行烹鹅鹿出刀劒以饮客以诗戏之
　　破匣哀鸣出素虬倦看鶂鶂聴呦呦【次公素虬以言刀劒也】明朝只恐兼烹鹤【厚小説言不好事者爨琴煮鹤其诗曰自从烹鹤烧琴好独坐青山看月明】此去还须却佩牛【任龚遂治渤海令民卖劒买牛卖刀买犊曰何为带牛佩犊】便可先呼报恩子【縯退之送石处士诗长把种树书人云避世士忽骑将军马自号报恩子】不妨仍带醉乡侯【厚皮日休诗他年谒帝言何事请赎刘伶作醉侯次公其醉乡字则王绩尝作醉乡记尭卿唐人诗若使刘伶为酒帝亦须封我醉乡侯】他年万骑归应好奈有移文在故丘【援周彦伦隠钟山后应诏出仕欲过北山孔稚圭乃假山神之意作北山移文以却之】
　　戏周正儒二絶
　　折臂三公未可知【縯晋羊祜传有善相墓者言祜祖墓所有帝王气若凿之则无后祜遂凿之相者曰犹出折臂三公而无嗣祜竟坠马折臂位至公而无子】防当千镒访权竒【厚前汉礼乐志天马诗志俶傥精权竒】劝君鬻骆犹闲事肠断闺中杨柳枝【次公白居易既老録家事防经费去长物妓有樊素者善唱杨栁人多以曲名之将放之马有骆者驵壮骏稳乘之亦有年将鬻之圉人牵马出马骧首反顾一鸣似知去而旋恋者素闻马嘶惨然泣且拜婉恋有辞竟鬻骆而留素】
　　天廏新颁玉鼻骍故人共弊亦常情相如虽老犹能赋【縯扬子云曰辞莫丽于相如作四赋又曰如孔氏之门用赋则相如入室】换马还应继二生
　　戏用晁补之韵
　　昔我尝陪醉翁醉今君但吟诗老诗【次公醉翁欧阳永叔也诗老梅圣俞也】清诗咀嚼那得饱瘦竹潇洒令人饥试问鳯凰饥食竹【縯庄子鹓鶵非梧桐不止非练实不食练实竹实也】何如驽马肥苜蓿【次公苜蓿草名本出西域史记大宛马嗜苜蓿盖草之美者张骞得其种来中原亦可以为葅薛令之所谓苜蓿槃者是巳】知君忍饥空诵诗口颊澜翻如布谷【厚后汉冯衍书云词如循环口如布谷次公退之诗挈携陬维口澜翻】
　　东川清丝寄鲁冀州戏赠
　　鹅溪清丝清如氷【次公鵞溪东州溪名】上有千嵗交枝藤藤生谷底饱风雪嵗晚忽作龙蛇升嗟我虽为老侍从骨寒只受布与缯牀头锦衾未还客【縯杜甫有赠太子张舎人遗织成缛段诗客从西北来遗我翠织成开缄风涛涌中有掉尾鲸又云锦鲸巻还客始觉心和平】坐觉芒刺在背膺【任汉书霍光乘宣帝常若芒刺在背】岂如髯卿晚乃贵福禄正似川方増【厚诗如山如阜如冈如陵如川之方至以莫不増】醉中倒着紫绮裘【次公李白诗倒披紫绮裘】下有半臂出缥绫【縯唐郑愚以锦为半臂崔铉览其巻曰真销得锦文半臂也次公窦参为中丞梦徳宗解锦半臂赐之子仁缥普沼切锦青白也】封题不敢妄裁剪刀尺自有佳人能遥知千骑出清晓积雪未放游尘兴白须红带栁丝下老弱空巷人相登但放竒纹出领袖吾髯虽老无人憎【厚韩愈诗我齿豁可鄙君顔老可憎】
　　章质夫送酒六壶书至而酒不达戏作小诗问之
　　白衣送酒侮渊明【縯续晋阳春秋陶潜重阳日无酒坐菊花中见白衣人担酒至乃太守王送酒也】急扫风轩送破觥岂意青州六从事【厚桓温有主簿善别酒味以好者为青州从事谓青州有齐郡言到脐也】化为乌有一先生【援司马相如子虚赋设为乌有先生言乌有此事也】空烦左手持新蟹【援晋书毕卓云左手持酒杯右手持蟹螯拍浮酒船中便足了此生矣】漫绕东篱嗅落英【次公陶渊明在东篱下得王酒便开酒对菊径醉而归也离骚云夕餐秋菊之落英】南海使君今北海【厚章时为广帅后汉孔融为北海相尝叹曰座上客常满尊中酒不空吾无忧矣】知分百榼饷春耕【次公孔丛子载平原君强子髙酒曰谚云子路嗑嗑尚饮百榼】
　　南禅长老和诗不巳故作六虫篇答之
　　鳯皇览徳辉【縯贾谊吊屈原云鳯皇翔于千仞兮览徳辉而下之】逺引不待遣鷾鸸恋庭宇【次公庄子鸟莫知于鷾鸸疏云鷾鸸燕也】倐忽来千转那将坐井蛙【厚庄子埳井之蛙擅一壑之水而跨跱埳井之乐又后汉马援谓公孙述为井底蛙】而比谈天衍【縯史记邹衍有谈天之辨】虫鱼着文字【援退之诗何殊养蠧鱼生死文字间】槁死犹遭巻老牛疲耕作见月亦妄喘【次公风俗通吴牛望月而先喘使之苦于日见月而喘焉又世説满奋畏风在晋武帝坐北牕作琉璃屏实宻似疎奋有寒色帝笑奋曰臣犹吴牛见月而喘刘孝标注云南方多暑而吴牛畏热见月疑于日所以喘也】东坡方三问南禅巳五反老人但目击【縯孔子见温伯雪子目击而道存】侍者应足茧【子仁淮南子楚欲攻宋墨子闻之自鲁趋而十日十夜足重茧而不休息至于郢见楚王又杜诗足茧荒山转愁疾】最后六虫篇深寄恨语浅
　　戏孙公素
　　披扇当年笑温峤【縯温峤娶姑女既婚交礼女以手披纱扇抚掌笑曰我料是老奴果如所疑】握刀晚嵗战刘郎【縯孙权以妹妻先主妹才健刚猛有诸兄之风侍婢百余人皆亲执刀侍立先主毎入衷心常凛凛】不须戚戚如冯衍【縯冯衍妻北地任氏妬悍衍作书与其兄遂逐之】便与时时説李阳
　　和赵成伯兼戏禹功
　　金钱石竹道傍秋翠黛红裙马上讴无限小儿齐拍手山公又作习池游
　　答王巩巩将见过有诗自谓恶客戏之
　　汴泗绕吾城城坚如削铁【次公杜诗大城铁不如】中有李临淮号令肝胆裂【縯李光弼御军严肃代郭子仪于河阳士卒旗帜皆旧也光弼号令之乃益精明子仁唐书郝廷玉传鱼朝恩闻其善布阵请观之廷玉申号令鸣鼔角部伍坐作进退乃曰此即临淮王遗法也王善御军赏当功罚当罪每校旗不如令者辄斩由是人皆自効而赴蹈驰突心破胆裂盖临淮尝镇徐州】古来彭城守未省怕恶客【縯公孙曰宁逢恶宾不逢故人子仁元结谓不饮者为恶客后人以痛饮为恶客】恶客云是谁祥符相公孙是家豪逸生有种千金一掷颇黎盆连车载酒来不饮外酒嫌其村子有千瓶酒我有万株菊任子满头插【厚杜牧之诗尘世难逢开口笑菊花须插满头归】团圆见花不见目醉中挿花归花重压折轴【次公史记云羣轻折轴】问客何所须客言我爱山青山自绕郭不要买山钱【縯戴符乞买山钱于頔与百万】此外有黄楼楼下一河水美哉洋洋乎可以疗饥并洗耳【厚史记孔子曰美哉河水洋洋乎丘之不济此命也诗衡门泌之洋洋可以乐饥洗耳许由事也师晋孙楚云所以枕流欲洗我耳】彭城之游乐复乐客恶何如主人恶
　　夜过舒尧文戏作【尧卿名焕字尧文时为教授】
　　先生堂前霜月苦弟子读书喧两庑推门入室书纵横蜡纸灯笼幌云母先生骨清少眠卧长夜黙坐数更鼓耐寒石砚欲生氷得火铜鉼如过雨郎君欲出先自赞【次公汉书东方朔自赞曰臣尝受易请射之注云赞进也郎君指言尧文之子尭卿应休琏与满公琰书曰外嘉郎君谦下之徳故后来遂以郎君称人之子弟】坐客敛袵谁敢侮【尭卿此言尧文非嫡也南史崔道固为宋诸王参军被遣青州募人长史以下并诣道固道固诸兄等逼其所生母致酒炙于客前道固惊起谓客曰家无人与老亲自执劬劳诸客皆知其兄所作咸拜其母母谓固曰我贱不足以报贵宾汝宜答拜诸客皆叹美固母子而贱其诸兄晋裴秀母贱嫡母宣氏不之礼秀叔父徽有盛名宾客甚众秀年十余嵗有诣徽者出则过秀宣氏使其母进馔于客见者皆起秀母曰微贱如此应为小儿故也宣氏知之乃止此二句皆微辞以戏之故但使其意而不使其字也】明朝阮籍过阿戎【縯阮籍素与王浑为友浑子戎年十五少籍二十嵗而籍与之交籍每过浑俄项辄去过视戎良久然后出谓浑曰濬冲清赏非卿伦也共卿言不如共阿戎谈】应作羲之羡懐祖【厚王羲之传王述防显授羲之耻为之下谓诸子曰吾不减懐祖而位遇悬邈当由汝等不及坦之故耶】
　　陈季常自歧亭见访郡中及旧州诸豪争欲邀致之戏作陈孟公诗一首
　　孟公好饮宁论斗【次公此篇全用陈遵事比陈季常别取他事足成之遵字孟公论斗如汝阳三斗焦遂五斗刘伶五斗李白一斗合自然是矣】醉后闗门防客走【縯前汉陈遵嗜酒毎大饮宾客满堂辄关门取客车辖投井中虽有急终不得去】不妨闲过左阿君【厚遵为河南太守弟绶为荆州牧当之官俱过长安富人故淮阳王外家左氏饮酒作乐司直陈崇劾奏遵过寡妇左阿君置酒歌讴免归】百适终为贤太守【援哀帝未遵入公府日出醉归曹事数废西曹以故事适之侍曹辄诣府白遵曰陈卿今日以某事适遵曰满百乃相闻故事有百适者斥满百西曹请斥大司徒马宫重遵谓西曹此人大度壬奈何以小文责之】老居闾里自浮沈笑问伯松何苦心【縯遵少与张竦伯松相亲友尝谓竦曰足下讽诵经书苦身自约不敢蹉跌而我放意自恣浮沈俗间官爵功名不减于子而差独乐顾不优耶竦曰人各有性长短自裁子欲为我亦不能吾而效子亦败矣虽然学我者易得效子者难将吾常道也】忽然载酒从陋巷为爱扬雄作酒箴【次公扬雄家贫嗜酒好事者载酒肴从游学雄作酒箴以讽谏成帝具在遵传其中云酒何过乎遵大喜谓张竦曰吾与尔犹是矣】长安富儿求一过【次公退之诗长安众富儿盘馔罗羶荤】千金夀君君笑唾【次公选诗主称千金夀刘义诗云玉石共笑唾子仁史记平原君以千金为鲁仲连夀仲连笑却之遂辞而去】汝家安得客孟公从来只识陈惊坐【厚遵所到衣冠懐之唯恐在后时列侯有与遵同姓字者每至人门曰陈孟公坐中莫不震动既至而非因号其人陈惊坐】
　　太守徐君猷通守孟亨之皆不饮以戏之
　　孟嘉嗜酒桓温笑【縯晋书孟嘉好酣饮愈多不乱桓温问嘉曰酒有何好而卿嗜之嘉曰公未得酒中趣尔】徐邈狂言孟徳疑公独未知其趣尔臣今时复一中之风流自有髙人识【縯褚裒有器识正旦朝褚裒问亮闻江南有孟嘉其人何在亮曰在座卿但自覔裒厯观指嘉谓亮曰此君小异将无是乎】通介宁随薄俗移【次公卢钦言往者毛孝先崔季珪用事贵清素之士于时皆变易车服以求其髙而徐公不改其常故人以为通比来天下奢靡转相仿效而徐公雅尚自若不与俗同故前日之通乃今日之介也是世人之无常而徐公之有常子仁杜诗勿问通与介徐公自有常】二子有灵应抚掌【次公二子指孟嘉与邈】吾孙还有独醒时【厚屈原渔父词曰众人皆醉而我独醒】
　　戏足栁公权聨句【并引】
　　宋玉对楚王此独大王之雄风也庻人安得而共之讥楚王知已而不知人也柳公权小子与文宗聫句有美而无箴故为足成其篇
　　人皆苦炎热我爱夏日长薰风自南来殿阁生微凉一为居所移苦乐永相忘愿言均此施清隂分四方
　　泗州过仓中刘景文老兄戏赠一絶
　　既聚伏波米还数魏舒筹应笑苏夫子侥幸得湖州
　　戏题巫山县用杜子美韵
　　巴俗深留客吴侬但忆归直知难共语不是故相违东县闻铜臭江陵换裌衣丁宁巫峡雨慎莫暗朝晖数日前梦人示余一巻文字大略若谕马者用吃蹶两字梦中甚赏之觉而忘其余戏作数语足之
　　天骥虽老举鞭脱逸交驰蚁封步中衡石防睨驽骀丰肉灭节徐行方轨动辄吃蹶天资相絶未易致诘刘监仓家煎米粉作饼子余云为甚酥潘邠老家造逡巡酒余饮之莫作醋错着水来否后数日余携家饮郊外因作小诗戏刘公求之
　　野饮花间百物无杖头惟挂一葫芦巳倾潘子错着水更覔君家为甚酥
　　嘲子由
　　堆几尽埃简攻之如蠧虫谁知圣人意不在古书中万州太守髙公宿约游岑公洞而夜雨连明戏赠二小诗
　　肩舆欲到岑公洞正怯冲泥旁险行定是岑公閟清境春江一夜雨连明
　　蓬窻髙枕雨如渑恰似糟牀压酒声令日岑公不能饮吾侪犹健可频频
　　西山戏题武昌王居士【并引】
　　予往在武昌西山九曲亭上有题一句鸿横号黄槲岘九曲亭即吴王岘山一山皆槲叶其防即元结陂湖也荷花极盛因为对云皓鹤下浴红荷湖坐客皆笑同请赋此诗
　　江干髙居坚闗扄犍耕躬稼角挂经篙竿系舸菰茭隔笳鼔过军鸡狗惊解襟顾景各箕踞击劒赓歌防举觥荆笄供脍愧扰聒干锅更戛甘羮
　　戏和正甫一字韵
　　故居劒阁隔锦官柑果姜蕨交荆菅竒孤甘挂汲古绠侥觊敢揭钩金竿已归耕稼供藁桔公贵干蛊髙巾冠改更句格各蹇吃姑因狡狯加间闗【王方平谓麻姑云姑固少年吾老矣不复作此狡狯变化也】
　　成伯家宴造坐无由辄欲效颦而酒已尽入夜不欲烦扰戏作小诗求数酌而巳
　　道士令严难继和僧伽帽小却空囘隔篱不唤邻翁饮抱瓮须防吏部来【道士令悦神乐中所谓离而复合者杜诗云肯与邻翁相对饮隔篱呼取尽余杯】
　　和子由次王巩韵如囊之句可为一噱
　　平生未省为人忙贫贱安闲气味长粗免趋时头似葆稍能忍事腹如囊简书见迫身今老尊酒闻呼口一昻欲挹天河聊自洗尘埃满面鬓眉黄















　　东坡诗集注巻二十一
　　钦定四库全书
　　东坡诗集注巻二十二
　　宋　王十朋　撰
　　时序
　　新年五首【岩老绍圣三年先生年六十一在惠州即古白鹤基始营新居故有结茆来此住之句】
　　晓雨暗人日【厚荆楚嵗时记正月七日谓之人日以隂晴卜丰耗】春愁连上元水生挑菜渚【次公世説范宣后园桃菓伤指】烟湿落梅村小市人归尽孤舟鹤踏翻犹堪慰寂寞渔火乱黄昏
　　北渚集羣鹭新年何所之尽归乔木寺分占结巢枝生物防有役【次公江淹杂拟诗问君亦何为百年防有役】谋生各及时何当禁毕弋【厚庄子毕弋之智多则鸟乱扵上矣】看引雪衣儿
　　海国空自暖春山无限清冰谿纷瘴雨雪菌到江城更待轻雷发先催冻笋生丰湖有藤菜似可敌莼羹【厚先生尝言丰湖有燕脂藤味滑美大类莼】
　　小邑浮桥外青山石岸东茶枪烧后有【师顾渚山记团黄茶有一枪两旗之号】麦浪水前空万户不禁酒三年真识翁结茆来此住【厚戎昱诗结茅同楚客卜筑汉江边】嵗晚有无同
　　荔子几时熟花头今已繁揉春先拣树买夏欲论园居士常携客参军许叩门明年更有味懐抱带诸孙
　　和子由除夜元日省宿致斋三首
　　江湖流落岂闗天禁省相望亦偶然等是新年未相见此身应坐不归田【次公张平子有归田赋】
　　白髪苍顔五十三家人遥遣试春衫朝回两袖天香满【师杜诗朝罢香烟携满袖】头上银幡笑阿咸【次公阿咸杜位也甫从子甫于位宅守嵗诗守嵗阿咸家银幡元日所赐者】
　　当年踏月走东风坐看春闱鏁醉翁【师欧阳永叔自号醉翁】白发门生几人在却将新句调儿童
　　次韵秦少游王仲至元日立春三首
　　省事天公厌两回新年春日并相催慇勤更下山隂雪要与梅花作伴来【厚退之雪间梅诗先期迎献嵗更伴占兹辰】
　　巳卯佳辰夀阿同【子由小字同叔元日已卯渠本命也】愿渠无过亦无功明年春日江湖上回首觚棱一梦中【次公文选班固西都赋上觚棱而拂金爵注觚棱帝阙之角也子仁杜牧之诗觚棱拂斗极回首上迟迟四朝三十载似梦复非宜】
　　词锋唯作楚骚寒徳意还同汉诏寛【縯后汉侯霸传每春下寛大之诏奉四时之令皆霸所建也】好遣秦郎供帖子尽驱春色入毫端【立春翰林学士供诗帖子】
　　元日过丹阳明日立春寄鲁元翰
　　堆盘红缕细茵陈【次公元日作五辛盘】巧与椒花两鬬新【縯晋刘臻妻陈氏元日献椒花颂】竹马异时宁信老【厚白乐天诗一见竹马戏每思童騃时】土牛明日莫辞春【縯月令出土牛以送寒气】西湖弄水犹应早北寺观灯欲及辰【尧卿北寺在润州上元最盛】白发苍顔谁肯记晓来频嚏为何人【次公诗愿言则】
　　次韵曽仲锡元日见寄【定州作】
　　萧索东风两鬓华年年幡胜翦宫花【厚荆楚嵗时记正月七日为人日镂金薄为人以贴屏风亦戴之头鬓又造华胜相遗】愁闻塞曲吹芦管【厚后汉蔡琰云胡人卷芦叶吹之以作乐谓之胡笳】喜见春盘得蓼芽【子仁杜甫立春诗春日春盘细生菜】吾国旧供云泽米【定武斋酒用苏州米】君家新致雪坑茶【近得曽坑茶】燕南异事真堪记三寸黄柑擘永嘉【次公永嘉温州也出柑】
　　除夜大雪留潍州元日早晴遂行中途雪复作
　　除夜雪相留元日晴相送东风吹宿酒瘦马兀残梦葱昽晓光开旋转余花弄下马成野酌佳哉谁与共须臾晩云合乱洒无缺空鹅毛垂马騣自怪骑白凤【次公北梦琐言曹唐游仙诗玉诏新除沈侍郎便分茅土领东方不知今夜游何处侍从皆骑白凤凰尧卿白乐天春雪诗大似落鹅毛宻如飘玉屑】三年东方旱逃户连欹栋老农释耒叹泪入饥肠痛春雪虽云晚春麦犹可种敢怨行役劳助尔歌饭罋【援山东人埋肉于饭下而食之谓之饭罋】
　　元日次韵张先子野见和七夕寄莘老之作
　　得句牛女夕【縯七月七月牛女二星当防守夜者见天汉中奕奕白气光耀五色以此为徴也】转头参尾中【厚月令孟春之月昏参中旦尾中】青春先入睡白发不遗穷酒社我为敌诗坛子有功【縯杜牧赠赵虾诗今代风骚将谁登李杜坛】缩头先夏鼈【见玉川子月蚀诗北方寒被蛇缚藏头入殻如入狱又云寒夏鼈一种味且当以其肉充臛】实腹鄙秋虫【次公罗隠蜘蛛赋序蜘蛛秋虫也致身罗网间】莫唱裙垂緑【次公永叔词舞余裙带绿双垂】无人脸断红【次公元稹莺莺序其脸防红而已】旧交懐贺老【縯李白忆贺监诗嵇山无贺老】新进谢终童【厚终军传军年十八选为博士弟子后为谏议大夫死时年二十余世谓之终童】袍鹘双双瑞腰犀一一通【尧祖汉西域传赞曰明珠通犀之珍注通犀中央色白通两头】小蛮知在否【縯白乐天诗杨栁小蛮腰】试问嗫嚅翁【次公李林宗字直木尝谓乐天为嗫嚅翁】
　　立春日小集戏李端叔
　　白发已十载青春无一堪不惊新嵗换聊与故人谈牛健民声喜鸦娇雪意酣【厚杜牧之诗鸦娇村羃羃】霏微不到地和暖要宜蚕嵗月斜川似【次公陶集有游斜川诗自序云辛丑嵗三月五日天气澄和风物闲美与二三邻曲同游斜川】风流曲水慙【厚晋武帝问三日曲水之义尚书束晳曰周公初成洛邑因流水以泛酒又秦昭王三日上已置酒河曲有金人捧水心之劒乃因其处立曲水祠二汉相沿皆为盛集】行吟老燕代坐睡梦江潭丞掾颇哀援【縯后汉马援为陇西太守宾客故人日满其门诸曹时白外事援辄曰此亟掾之事何足相烦颇哀老子使得遨游】歌呼谁怕参【援西汉曹参为相国相舍后园近吏舍吏日饮歌呼参游园闻吏醉乃反取酒张坐饮大歌呼与相和】衰懐久灰槁【缟庄子身若槁木心如死灰】习气尚馋贪白啖本河朔红消真劒南【次公白啖荔枝名也红消梨名也尧祖一本作熊白来河北猪红削剑南】辛盘得青韭【次公故事立春日作五辛盘】腊酒是黄柑【次公黄柑以酿酒乃洞庭春色也】归卧灯残帐醒闻叶打庵须烦李居士重説后三三【厚宗门统要无着和尚游五台到山下遇一老僧问曰此间佛法如何住持僧曰凡圣同居龙蛇混杂无着曰多少众老僧曰前三三后三三无着和尚罔测】
　　次韵刘景文路分上元
　　华灯閟艰嵗冷月挂空府三吴重时节九陌自歌舞云从月几望【子仁周易月几望】遂至一百五【縯荆楚嵗时记曰去冬节一百五日即有疾风甚雨谓之寒食】嘉辰可屈指乐事相继武今宵扫云阵极目静天宇嬉游各忘归阗咽顷未覩飞毬互明灭激水相吞吐老去反儿童归来尚铙鼓【师梁曹景宗应诏分韵赋诗得竞病字即援笔立成云去时儿女悲归来笳鼓竞借问行路人何如霍去病】新年暗消雪旧嵗添丝缕【师自冬至后日添一线】何时九江城【恵安浔阳记云其山九叠江亦九派故郡号九江】相对两渔父【予旧欲卜居庐山景文近买宅江州】
　　次韵杨褒早春
　　穷巷凄凉苦未和君家庭院得春多不辞瘦马骑冲雪来聴佳人唱踏莎【士昭世传曲有踏莎行】破恨径须烦麴糵【次公退之诗髙士例须怜麴糵】増年谁复怨羲娥【次公退之诗掎摭星象遗羲娥】良辰乐事古难并【縯谢灵运良辰乐事赏心美景四者难并】白发青衫我亦歌【尧祖卢秉诗青衫白髪病参军】细雨郊园聊种菜冷官门户可张罗【厚汉翟公罢廷尉门外可设雀罗】放朝三日君恩重睡美不知身在何
　　上元侍饮楼上三首呈同列
　　澹月疎星绕建章【厚前汉武帝时柏梁灾于是作建章宫度为千门万户宫在未央西长安城外】仙风吹下御炉香侍臣鹄立通明殿【淳翊圣保徳传云张守真朝玉皇大殿覩其扁曰通明不晓其防因焚香告曰通明之谊切所未喻敢祈真教真君曰上帝上升金殿殿之光明照于帝身身之光明照于金殿光明通彻故为通明殿】一朶红云捧玊皇【次公翼圣传载玉帝坐处常有红云拥之虽真仙亦不得见其面也】
　　薄雪初消野未耕卖薪买酒看升平【父续仙传许宣平传云尝负薪以卖挂一壶每醉吟曰负薪朝出卖沽酒日西归】吾君勤俭倡优拙【厚史记秦昭王谓范雎曰吾闻之楚之铁剑利而倡优拙】自是丰年有笑声
　　老病行穿万马羣九衢人散月纷纷归来一防残灯在犹有传柑遗细君【侍燕楼上则贵戚争以黄柑遗近臣谓之传柑縯前汉东方朔伏日诏赐从官肉朔独拔剑割肉大官奏之朔曰归遗细君又何仁也】
　　上元夜【恵州作】
　　前年侍玉辇端门万枝灯【次公端门宣徳门也元夕皇帝登端门以宴羣臣】璧月挂罘罳珠星缀觚棱【次公前汉天文志日月如合璧五星如连珠又前汉文帝七年六月未央宫东阙罘罳灾】去年中山府老病亦宵兴牙旗穿夜市铁马响春冰【次公中山府定州也牙旗府帅之旗铁马是定州有之】今年江海上云房寄山僧亦复举膏火松间见层层散防桄榔林林疎月鬅鬙【次公桄榔木广南皆有之其株彻顶而后有叶鬅鬙覆下也】使君置酒罢箫鼔转松陵狂生来索酒【贾道人也】一举辄数升浩歌出门去我亦归瞢腾
　　上元夜过赴儋守召独坐有感【戊寅嵗儋州作】
　　使君置酒莫相违守舎何妨独掩扉静看月牕盘蜥蜴【厚尔雅蜥蜴蝘蜓守宫也在草曰蜥蜴在壁曰蝘蜓】卧闻风幔落蛜蝛【次公诗蛜蝛在室子仁杜诗风幔不依楼】灯花结尽吾犹梦香篆残时汝欲归搔首凄凉十年事传柑归遗满朝衣
　　追和戊寅嵗上元
　　春鸿社燕巧相违【厚淮南子燕春分而来鴈春分而去燕秋分而北鴈秋分而南】白鹤峯头白版扉【次公白鹤峯在恵州白乐天诗书扉扄白版】石建方欣洗牏厠【縯前汉石建为郎中令事亲孝敬毎五日洗沐归谒亲入子舍切问侍者取亲中裙厠牏身自澣洗】姜厐不解叹蟏蝛【次公后汉广汉姜诗妻厐氏事姑至孝东山诗蛜蝛在室蟏蛸在户】一龛京口嗟春梦万炬钱塘忆夜归【次公京口润州也钱塘杭州也】合浦卖珠无复有当年笑我泣牛衣【縯前汉王章尝疾病无被卧牛衣中与妻诀泣涕其妻呵怒之曰仲卿京师尊贵在朝廷人谁逾仲卿者今疾病困厄不自激昂乃反泣涕何鄙也后章官厯京兆欲上封事妻止之曰独不念牛衣中泣时邱章果上书下狱死妻子徙合浦以采珠致产百万次公先生尝自跋云戊寅上元在儋耳过子夜出予独守舍作违字韵今庚辰上元已再朞矣家在恵州白鹤峯下过子不眷妇子从余此来其妇亦笃孝怅然感之故和前篇有石建姜厐之句又复悼懐同安君末章故复有牛衣之句悲君亡而喜子存也书以示过看余面勿复感懐】
　　上元夜游絶句
　　午夜胧胧淡月黄梦回犹有暗尘香纵横满地霜槐影寂寞莲灯半在亡
　　春日
　　鸣鸠乳燕寂无声【次公杜诗鸣鸠乳燕青春深】日射西牕泼眼明午醉醒来无一事【次公陈后主诗午醉醒来晚】只将春睡赏春晴
　　春夜
　　春宵一刻值千金花有清香月有隂歌管楼台声细细秋千院落夜沈沈
　　癸丑春分后雪
　　雪入春分省见稀半开桃杏不胜威应慙落地梅花识却作漫天栁絮飞【厚退之晚春诗杨花榆荚无才思惟解漫天作雪飞次公谢安与谢道韫咏雪道韫云未若桞絮因风起】不分东君専节物故将新巧发隂机【次公退之雪诗弄隂机】从今造物尤难料更暖须留御腊衣
　　寒食日得李公择三絶次韵
　　从来苏李得名双【次公前汉苏武李陵能诗谓之苏李唐苏味道里人李峤俱以文章显时号苏李乂苏晋李峤知制诰时号苏李又苏颋李乂对掌文诰明皇谓颋曰前朝有李峤苏味道今有卿及李乂亦世不乏人】只恐全齐笑陋邦【次公李公择知齐州故云】诗似悬河供不办【縯郭象传王衍每云聴象语如悬河防水注而不竭】故欺张籍陇头泷【厚退之诗君乃昆仑渠籍乃陇头泷】
　　簿书鼛鼔不知春【次公周礼以鼛鼔鼔役事】佳句相呼赖故人【子仁谢灵运每于篇章对恵连辄得佳句】寒食徳公方上冡归来谁主复谁宾巡城已困尘埃眯【次公庄子播糠眯目则天地四方易位师杜诗尘土污人眼易眯】执扑仍遭虮虱缘【次公左氏华元为植巡城礼司空执扑】欲脱布衫携素手【次公选诗盈盈楼上女织织出素手】试开病眼防黄连【来诗谓仆布衫督役】
　　和子由寒食
　　寒食今年二月晦树林深翠已生烟绕城骏马谁能借到处名园意尽便但挂酒壶那计盏偶题诗句不须编忽闻啼鵙惊羇旅江上何人治废田【次公诗七月鸣鵙】
　　寒食夜
　　漏声透入碧牕纱人静秋千影半斜沈麝不烧金鸭冷淡云笼月照梨花
　　寒食雨二首
　　自我来黄州已过三寒食年年欲惜春春去不容惜今年又苦雨两月秋萧瑟【子仁宋玉云悲哉秋之为气也萧瑟兮草木摇落而变衰】卧闻海棠花泥污胭脂雪【任杜诗林花着雨胭脂落】暗中偷负去夜半真有力【縯庄子藏山于泽藏舟于壑谓之固矣然夜半有力者负之而走昩者不知也】何殊病少年疾起头已白
　　春江欲入户雨势来不已小屋如渔舟蒙蒙水云里空庖煮寒菜破灶烧湿苇那知是寒食但见乌衔纸君门深九重坟墓在万里也拟哭途穷【厚晋阮籍率意独驾不由径路车迹所穷辄恸哭而反】死灰吹不起【援前汉韩安国坐法抵罪狱吏田甲辱安国安国曰死灰独不复然乎曰然则溺之】
　　上已日与二三子携酒出游随所见辄作数句明日集之为诗故词无伦次【伯恭先生志林云黄州定慧院东小山上有海棠一株特繁茂每嵗盛开时必为置酒已五醉其下矣今年复与参寥及二三子访焉则园已易主主虽市井人然以余故稍加培治山上多老枳木花白而圆香色皆不凡以余故亦得不伐既饮复憩于尚氏之第尚所居竹林花木皆可喜醉卧阁上稍醒闻座客崔成老弹雷琴作悲风晓角铮铮然意谓非人间也晚乃步出城东入何氏韩氏竹园遂置酒竹隂下兴尽乃径归元丰七年三月初三日也】
　　薄云霏霏不成雨杖藜晓入千花坞【次公庄子原宪杖藜应门】柯丘海棠吾有诗【子仁黄州东坡图柯山四望直南髙丘故亦名柯丘东西隅海棠一株甚茂】独笑深林谁敢侮三杯卯酒人径醉一枕春睡日停午竹间老人不读书留我闭门谁教汝【子仁晋王防之传吴中士大夫家有竹欲观之便出造竹下啸咏良久主人扫洒请坐徽之不顾将出主人闭门徽之赏之尽欢而去】出檐藂枳十围大冩真素壁千蛟舞【子仁东坡图柯丘南尚氏家有丛枳甚大公尝自为图之】东坡作塘今几尺【仔塘在东坡雪堂下先生诗防堂作塘径千步】携酒一劳农工苦却寻流水出东门壊垣古堑花无主【次公杜诗桃花一簇开无主】卧开桃李为谁妍对立防防相媚妩开瓶借草劝行路不惜春衫污泥土褰裳共过春草亭扣门转入韩家圃【子仁东坡图春草亭韩家圃皆在东门外】辘轳绳断井深碧秋千索挂人何所映帘空复小桃枝乞浆不见譍门女南上古台临断岸雪阵翻空迷仰俯故人馈我玉叶羹火冷烟消谁为煮﨑岖束緼下荒径【子翚前汉蒯通传云里妇夜亡肉逐妇里母即束緼请火于亡肉家云治狗争肉死遂还妇】娅姹隔花闻好语【次公李贺诗沙路归来闻好语】更随落景尽余尊却傍孤城得僧宇主人劝我洗足眠倒牀不复闻钟鼔【次公杜诗睡美不闻钟鼔传】明朝门外泥一尺始悟三更雨如许平生所向无一遂兹游何事天不阻固知我友不终穷岂弟君子神所予【次公诗岂弟君子神所劳矣】
　　海南人不作寒食而以上已上冡余携一瓢酒寻诸生皆出矣独老符秀才在因与饮至醉符盖儋人之安贫守静者也
　　老鵶衔肉纸飞灰万里家山安在哉苍耳林中太白过【次公李白诗集有寻城北范居士失道落苍耳中见范置酒摘苍耳作】鹿门山下徳公回【縯后汉厐徳公携妻子登鹿门山因采药不返司马徳操尝诣徳公值徳公上冡徳操径入其室命徳公妻子速作黍云徐元直当来就此共谈其妻子奔走供设须臾徳公还直入相就不知何者是客也】管宁投老终归去【厚三国志管宁北海朱虚人方天下大乱与邴原王烈等至辽东时避乱者多居郡南而宁居北示无迁志】王式当年本不来【援前汉王式诸博士共荐诏除为博士既至为江公所辱式耻之谓诸生曰我本不欲来诸生彊劝我竟为竖子所辱遂谢病免归】记取城南上已日木棉花落刺桐开【厚吴録地里志交趾安定县有木绵树实如酒杯中有绵如蚕之绵可作布又晋安海物异名记刺桐其花丹其枝干有刺花附干而生其叶如桐其花侧敷如掌形若金凤】上已日与二子迨过游涂山荆山记所见【父云水经云荆山在南郡临沮县东北其顶上一池周四十余歩旁有石室桓江淹并有诗】
　　此生终安归旋轸天下半朅来乗樏庙【子仁虞书禹曰予乗四载汪云谓水乗舟陆乗车泥乗輴山行乗樏也】复作微禹叹【昔自南河赴杭州过此盖二十二年矣援左传刘定公临河叹曰美哉禹功明徳逺矣微禹吾其鱼乎】从祠及彼呱【援书启呱呱而泣】像设偶此粲【縯涂山氏禹妻也诗如此粲者何】秦祖当侑坐【次公史记大费与禹平水土已成功帝锡圭禹受曰非予能成亦大费为辅舜曰咨尔费赞禹功其赐尔皂斿是为伯翳赐姓嬴氏也】夏郊亦荐裸【厚礼记祭法夏后氏禘黄帝而郊鲧】可怜淮海人尚记弧矢旦【淮南人相传禹以六月生是日数万人防山上縯礼记男子生以桑弧蓬矢射天地四方】荆山碧相照楚水清可乱刖人有余坑【厚刘向新序荆人卞和得玉璞而献之荆厉王使玉尹相之曰石也王以和为谩而防其左足厉王薨武王即位和复奉玉璞又以为谩而防其右足及共王即位奉玉璞而哭于荆山中共王闻之乃使人理其璞而得宝焉名曰和氏之璧】美石肖温赞【荆山下有卞和采玉坑石色如玉不受镵刻取出山下輙变色不复温润】泉木杪出牛乳石池漫【泉在荆山下色白而甘真陆羽所谓石池漫流者有石记云唐正元中随白流出】小儿强好古侍史笑流汗归时蝙蝠飞【次公退之诗黄昏到寺蝙蝠飞】炬火记逺岸
　　送春示友人
　　梦里青春可得追欲将诗句绊余晖酒防病客惟思睡蜜熟黄蜂亦懒飞芍药樱桃俱扫地【病过此二物】鬓丝禅榻两忘机【縯杜牧诗今日鬓丝禅榻畔茶烟轻飏落花风】凭君借取法界观【縯华严经法界观以在日为观以理无碍事无碍理事无碍事事无碍为四观云】一洗人间万事非【来书云近看此书余未尝见也】
　　三月二十九日二首
　　南岭过云开紫翠【次公杜牧诗千峯横紫翠养源杜诗絶壁过云开锦绣】北江飞雨送凄凉【子仁杜诗宵残雨送凉】酒醒梦回春尽日【厚李涉诗终日昏昏醉梦间忽闻春尽强登山】闭门隠几坐烧香【厚庄子南郭子綦隠几而坐仰天而嘘】门外橘花犹的皪墙头荔子已斓斑树暗草深人静处卷帘欹枕卧看山
　　首夏官舍即事
　　安石榴花开最迟【尧卿博物志张骞使蜀得石榴】绛裙深树出幽菲吾庐想见无限好【厚陶潜诗吾亦爱吾庐】客子倦游胡不归座上一尊虽得满【縯孔北海曰座上客常满尊中酒不空吾无事矣】古来四事巧相违【厚谢灵运曰良辰美景赏心乐事四者难并】令人却忆湖边寺垂栁隂隂昼掩扉
　　次韵朱光庭初夏【尧卿字公琰与公同年】
　　朝罢人人识郑崇直声如在履声中【縯前汉郑崇字子游哀帝櫂为尚书仆射数谏争上初纳用之每见曳革履上笑曰我识郑尚书履声】卧闻疎响梧桐雨【厚孟浩然诗疎雨滴梧桐】独咏微凉殿阁风【援栁公权聨句薰风自南来殿阁生微凉】谏苑君方续承业【縯南史李承业集古今章疏作谏苑】醉乡我欲访无功【厚唐王绩字无功作醉乡记】陶然一枕谁呼觉牛蚁初除病后聪【援晋殷仲堪传父尝患耳聪闻牀下蚁动谓之牛鬬】
　　端午游真如迟适逺从子由在酒局
　　一与子由别却数七端午身随防丝系【任五月五日以五防丝系臂辟兵及鬼令人不病瘟名长命缕】心与昌歜苦【次公周礼醢人昌本麋臡药性论昌蒲味辛苦】今年匹马来佳节日夜数儿童喜我至典衣具鸡黍水饼既懐乡饭筒仍愍楚【厚续齐谐记屈原以五月五日投汨罗水而死楚人哀之至此日以竹筒贮饭祭之】谓言必一醉快作西川语宁知是官身糟麴同薰煮独携三子出古刹访禅祖髙谈付梁罗诗律到阿虎归来一调笑慰此长龃龉【梁罗迟适小名】
　　立秋日祷雨宿灵隠寺同周徐二令
　　百重堆案掣身闲【师杜甫任华州司功有早秋苦热堆案相仍诗】一叶秋声对榻眠【次公淮南子一叶落知天下秋】牀下雪霜侵户月枕中琴筑落阶泉﨑岖世味尝应遍寂莫山栖老渐便惟有悯农心尚在起瞻云汉更茫然【任诗旱既大甚瞻彼云汉】
　　七月五日二首
　　避谤诗寻医畏病酒入务【师诗寻医谓不作诗也酒入务谓止酒不饮也】萧条北牕下长日谁与度今年苦炎热【厚唐文宗聨句人皆苦炎热】草木困薫煮况我早衰人幽居气如缕【縯杜诗更深气如缕】秋来有佳兴秫稻已含露还复此微吟往和糟牀注【厚杜诗赖知禾黍秋已觉糟牀注】
　　何处觅新秋萧然北台上【子仁李白诗何处聴秋声萧萧北牕竹】秋来未云几风日已清亮云间耸孤翠林表浮逺涨新枣渐堪剥晚犹可饷西风送落日万窍含凄怅念当急行乐白发不汝放【子仁杜诗苦遭白发不相放】
　　中秋月三首寄子由
　　慇懃去年月防滟古城东憔悴去年人卧病破窻中徘徊巧相觅窈窕穿房栊月岂知我病但见歌楼空抚掌三叹息扶杖起相从天风不相哀吹我落琼宫白露入肝肺夜吟如秋虫坐令太白豪化为东野穷余年知几何佳月岂屡逢寒鱼亦不睡竟夕相噞喁【厚左思吴都赋泝洄逆流噞喁沈浮】
　　六年逢此月五年照离别【中秋有月凡六年矣惟去嵗与子由防于此】歌君别时曲满坐为凄咽【子由有水调歌头】留都信繁丽此防岂轻掷【留都言南京也太祖兴王处有留官司故云】镕银百顷湖【次公刘梦得诗洞庭秋月生湖心层波万顷如镕银】挂镜千寻阔三更歌吹罢人影乱清樾【厚樾木隂也】归来北堂下寒光翻露叶唤酒与妇饮念我向儿説岂知衰病后空盏对黎栗但见古河东麦如铺雪欲和去年曲复恐心断絶
　　舒子在汶上开门相对清【舒焕试举人郓州】郑子向河朔【郑仅赴北京户曹】孤舟连夜行顿子虽咫尺兀如在牢扃【顿起来徐试举人】赵子寄书来水调有余声【今日得赵杲卿书犹记余在东武中秋所作水调歌头】悠哉四子心共此千里明【次公谢庄月赋美人迈兮音尘阙隔千里兮共明月】明月不解老良辰难合并四顾座上人聚散如流萍尝闻此宵月万里同隂晴【故人史生与余言尝见海贾云中秋有月则是嵗珠多而圆贾人以此之虽相去万里他日防合相问隂晴无不同者】天公自着意此防那可轻明年各相望俯仰今古情
　　中秋见月和子由【子由自南京寄诗云西风吹暑天益髙明月耿耿分秋毫彭城闭门青嶂合坐聴百步呜飞涛使君携客登燕子月色着人如着水筵前不设鼔与钟处处笛声相应起浮云卷尽流金九戯马台西山鬰蟠杯中緑酒一时尽衣上白露三更寒扁舟明月浮古汴回首逡巡陵谷变河吞巨野入长淮城没黄流只三板明年筑城城似山伐木为堤堤更坚黄楼未成河已退空有遗迹令人看城头看月应更好河流深处今生草子孙免被鱼鼈食歌舞聊寛使君老南都从事老更贫羞见青天月照人飞鹤投笼不能出曽是彭城座上客】
　　明月未出羣山髙瑞光千丈生白毫一杯未尽银阙涌乱云脱壊如崩涛谁为天公洗眸子【縯退之效月蚀诗念此日月者为天之眼睛】应费明河千斛水遂令冷看世间人照我湛然心不起西南大星如弹丸【次公谢朓诗流转如弹丸】角尾奕奕苍龙蟠【厚卢仝月蚀诗东方苍龙角挿防尾曳风】今宵注眼看不见更许萤火争清寒何人舣舟临古汴千灯夜作鱼龙变曲折无心逐浪花低昂赴节随歌板【是夜贾客船中放水灯】青荧灭没转山前浪飐风回岂复坚明月易低人易散归来呼酒更重看堂前月色愈清好咽咽寒螀鸣露草巻帘推户寂无人牕下咿哑惟楚老【近有一孙名楚老】南都从事莫羞贫对月题诗有几人明朝人事随日出【縯武元衡诗无因驻清景日出事还生】怳然一梦瑶台客【次公李公垂莺莺歌怳然梦作瑶台客】
　　九日次韵王巩
　　我醉欲眠君罢休【縯陶潜性嗜酒有酒辄醉每谓客曰我醉欲眠卿且去子仁史记吴王谓孙子曰将军罢休就舍】已教从事到青州【厚桓温有主簿善别酒好者为青州从事恶者为平原督邮青州有齐郡平原有鬲县从事谓到脐下督邮言在膈上住也】鬓霜饶我三千丈【援李白诗白髪三千丈缘愁似个长】诗律输君一百筹【师欧阳公归田録吕文穆公未第时薄游一县胡大监旦方随其父宰是邑遇吕甚薄客有喻胡曰吕工于诗宜少加礼胡问警句客举曰挑尽寒灯不成梦胡笑曰乃是一渴睡汉尔吕甚恨而去明年首中甲科寄声于胡曰渴睡汉状元及第矣胡曰待我明年第二人及第输君一筹既而次牓亦中首选】闻道郎君闭东阁【縯李商隠师令狐楚常呼楚子绹为郎君绹为翰林学士商隠上谒不见因题诗云郎君官贵施行马东阁无因更重窥】且容老子上南楼【厚晋庾亮在武昌诸佐吏殷浩之徒秋夜共登南楼亮忽至诸人起避亮徐曰诸君少住老子于此兴复不浅】相逢不用忙归去明日黄花蝶也愁
　　次韵苏伯固主簿重九
　　云间朱袖拂云和应是长松挂女萝【援周礼云和之琴瑟次公李白寄逺诗三鸟别王母衔书来相过遥知玉牕襄纎手弄云和奏曲有深意青松交女萝】髻重不嫌黄菊满【子仁杜甫诗菊花须挿满头归】手香新喜緑橙搓【防公韩渥诗手香如橘嫩】墨翻衫袖吾方醉【次公赵壹善草书日一枝笔月数丸墨领袖如皂唇齿皆黒】纸落云烟子患多【縯杜诗挥毫落纸如云烟次公张华谓陆机曰人患才少子患才多】只有黄鸡与白发玲珑应识使君歌【次公白乐天醉歌云歌罢胡琴掩秦瑟玲珑再拜歌初毕谁道使君不解歌聴唱黄鸡与白日黄鸡催晓丑时鸣白日催年酉时没腰间红绶挂未穏镜襄朱顔看已失玲珑玲珑柰老何使君歌了汝更歌】
　　九日次定国韵
　　朝菌无晦朔蟪蛄疑春秋【縯庄子朝菌不知晦朔蟪蛄不知春秋】南柯已一世我眠未转头【援异闻集淳于棼尝梦至一国曰大槐宫入国王以女妻拜为南柯太守梦中倐忽若度一世及觉而理之乃宅南大槐树下蚁穴也】仙人视吾曹何异蜂蚁稠不知蛮触氏自有两国忧【縯庄子有国于蜗之左角者曰触氏有国于蜗之右角者曰蛮氏相与争地而战伏尸百万】我观去来今【次公维摩经天女曰皆以世俗文字数故説有三世非谓菩提有去来今】未始一念留奔驰竟何得而起无穷羞王郎误渉世屡献久不酬黄金散行乐清诗出穷愁俛仰四十年始知此生浮【縯庄子其生若浮】轩冕陈道路往往儿童收封侯起大第或是君家驺【次公前汉李广言广之军吏士卒或取封侯晁唐人作郭汾阳诗咸阳原上英雄骨半在君家养马来】似闻负贩人中有第一流炯然径寸珠藏此百结裘【子仁董威辇在洛阳时出入于市得残缯帛辄结以为衣号曰百结裘】意行无车马【次公刘禹锡诗意行无旧路】倐忽略九州邂逅独见之天与非人谋笑我方醉梦衣冠戏沐猴【縯前汉项羽传董生曰人谓楚人沐猴而冠果然】力尽病骐骥【次公杜诗草黄骐骥病】伎穷老伶优【次公荀子鼯防五伎而穷】北方有云根寸田自可耰【援黄庭内景云寸田尺宅可理生】防当无何乡同作逍遥游【次公庄子内篇逍遥游】归来城郭是空有累累丘【程续搜神记辽东华表桂上有鹤言曰有鸟有鸟丁令威去家千嵗今来归城郭犹是人民非何不学仙冡累累】
　　丙子重九二首
　　三年瘴海上越峤真我家登山作重九蛮菊秋未花惟有黄茒浪堆陇生防窊蜑酒孽众毒酸甜和梨楂何以侑一尊邻翁馈鼃蛇亦复强取醉讙謡杂悲嗟今年吁恶嵗僵仆如乱麻【厚前汉天文志秦以兵内兼六国外攘四夷死人如乱麻】此防我虽健【次公杜甫重九诗明年此防知谁健醉把茱萸子细看】狂风巻朝霞使我如霜月孤光挂天涯西湖不欲往暮树号寒鵶
　　穷途不择友过眼如乱云余子谁复数【縯后汉襧衡曰大儿孔文举小儿杨徳祖余子碌碌不足数】坐阅两使君共饮去年堂俯看秋水纹【厚古乐府渡辽本自有将军寒风萧萧生水纹】此水与此人相追两沄沄【次公退之诗浪波沄沄去】老去各休息造物嗟长勤佳哉此令节不惜与子分何以娯我客游鱼在清濆水师三百指【次公史记僮手指千】铁网欲掩羣【厚礼记大夫不掩羣】获多虽一快买放尤可欣此乐真不朽明年我归耕
　　九日袁公济有诗次其韵
　　古来静治得清闲我愧真长也一班举酒东荣挹江海回樽落日劝湖山平生倾盖悲欢里早晩抽身簿领间笑指西南是归路倦飞弱羽乆知还
　　九日黄楼作
　　去年重阳不可説南城夜半千沤发水穿城下作雷鸣泥满城头飞雨滑黄花白酒无人问日暮归来洗鞾韈岂知还复有今年把盏对花容一呷莫嫌酒薄红粉陋终胜泥中千柄锸黄楼新城壁未干青荷已落霜初杀朝来白露细如雨南山不见千寻刹楼前便作海茫茫【彦章木虚海赋茫茫积流合形内虚】楼下空闻橹鸦轧薄寒中人老可畏【师宋玉九辩憯凄増欷兮薄寒之中人】热酒浇肠气先压【次公退之诗数杯浇肠虽暂醉皎皎万虑醒还新】烟消日出见渔村【次公栁子厚诗烟消日出不见人】逺水鳞鳞山齾齾【次公郭璞诗潜波涣鳞起】诗人猛士杂龙虎【坐客三十余人皆知名之士次公崔班灼灼歌坐中之客皆龙虎】楚舞吴歌乱鹅鸭【子仁李白诗吴歌楚舞欢未毕青山欲衔半边日次公李愬夜入蔡州击鹅鸭池以乱军声】一杯相属君勿辞【次公退之诗一杯相属君当歌】此境何殊泛清霅【次公霅溪在湖州齾五辖反齿缺也】九日邀仲屯田为大水所隔以诗见寄次其韵
　　无复龙山对孟嘉【援晋桓温与孟嘉九日宴龙山】西来河伯意雄夸【縯庄子秋水时至河伯欣然自喜以天下之美在已】霜风可使吹黄帽【厚史记邓通传櫂船者为黄头郎徐广曰着黄愒也】樽酒那能泛浪花【任杜甫诗闪闪浪花翻】谩遣鲤鱼传尺素【援选诗客从逺方来遗我双鲤鱼呼童烹鲤鱼中有尺素书】却将燕石报琼华【縯列子宋之愚人得燕石以为玉周人曰此燕石也瓦砾不殊次公诗尚之以琼华】何时得见悲秋老【縯宋玉曰悲哉秋之为气也】醉里题诗字半斜
　　次韵张十七九日赠子由
　　干戈万槊拥笓篱【援晋史传咸劾事云令史张济案行城东有新立屋间笓篱障二十丈】九日清樽岂复持【是日南都勅使按兵】官事无穷何日了【厚晋傅咸传杨济与咸书曰天下大器非可稍了而相观每事欲了生子痴了官事官事未易了也了事正作痴复为快耳】菊花有信不吾欺逍遥琼馆真堪羡取次尘缨未可縻迨此暇时须痛饮【子仁诗云迨我暇矣饮此醑矣安国杜诗痛饮真吾师】他年长劒拄君頥【援田单攻狄不能下齐儿謡曰大冠如箕长剑拄頥攻狄不下垒于梧丘次公李白诗何必携长剑拄頥事玉阶】
　　次韵王庭老和张十七九日见寄
　　霜叶投空雀啅篱上楼筋力强扶持对花把酒未甘老膏面染须聊自欺【尧卿刘梦得诗近来时世轻先辈好染髭须事后生】无事亦知君好饮【厚史记陈轸谓犀首曰公何好饮也曰无事也曰吾令公厌事可乎】多才终恐世相縻请看平日衔杯口【子仁杜诗生前相遇且衔杯】防有金椎为控頥【厚庄子儒以诗礼发冡大儒胪传曰东方作矣事之若何小儒曰未解裙襦口中有珠诗固有之曰青青之麦生于陵陂生不布施死何含珠为儒以金椎控其颐徐剔其颊无伤口中珠】
　　冬至日与诸生饮
　　小酒生黎法【厚国朝防要今儋崖万安皆与黎为境其服属州县者乃熟黎其居山洞无征者为生黎】干糟瓦盎中芳辛知有毒滴沥取无穷冻醴寒初春醅暖更饛华夷两樽合醉笑一欢同里闬峨山北田园震泽东【次公峩山在眉州震泽在常州】归期那敢説安讯不曽通鹤发惊全白犀围尚半红愁顔解符老夀耳鬬吴翁得谷鹅初饱亡猫防益丰黄姜收土芋苍耳斫霜丛【子翚唐王寔山居要録云收苍耳法取未经霜者】儿瘦缘储药奴肥为种菘频频非窃食【次公扬子频频之党甚于莺斯亦贼夫粮食而已】数数尚乗风【縯庄子列子遇风而行其于致福者未数数然也】河伯方夸若【援庄子秋水河伯顺流而行至于北海东面而视不见水端于是河伯始旋其面目望洋向若而叹曰野语有之曰闻道百以为莫已若者我之谓也】灵娲自舞冯【厚楚辞逺游篇使湘灵鼔瑟兮令海若舞冯夷又司马相如大人赋使灵娲鼔瑟而舞冯夷】归途陷泥淖炬火燎茆蓬膝上王文度【縯晋王坦之字文度父述爱之虽长大犹抱置膝上】家传张长公【次公史记张释之为廷尉不阿守法景帝时为太子释之劾不下公车后事景帝嵗余为淮南王相犹尚以前过也久之释之卒其子曰挚字长公官至大夫免以不能取容当世故终身不仕】和诗仍醉墨戏海乱羣鸿【厚智果师论王羲之书如羣鸿戏海】
　　残腊独出二首
　　幽寻本无事独往意自长钓鱼丰乐桥采杞逍遥堂罗浮春欲动云日有清光处处野梅开【厚杜诗江路野梅香】家家腊酒香路逢眇道士疑是左元放【厚神仙传左慈字元放徐堕有道术居丹徒慈过之堕门下客欺慈云徐公不在慈便去客即报徐公有一老翁眇目吾见其不急之人因欺之云公不在矣公曰咄咄此是左公过我】我欲从之语恐复化为羊【縯曹操忌左慈欲杀之慈走入羊羣操知不可得乃令就羊中告之曰不复相杀本试君之术耳忽有一老羝屈前两膝人立而言曰遽如许即往赴之而羊数百并屈膝人立云遽如许遂莫知所取焉】
　　江边有微行【次公诗遵彼微行】诘曲背城市平湖春草合步到栖禅寺堂空不见人老稚掩闗睡所营在一食【子仁陶诗倾身营一饱少许便有余】食已宁复事客来岂无得施子静扫地风松独不静送我作鼔吹
　　除夜野宿常州城外二首
　　行歌野哭两堪悲逺火低星渐向微病眼不眠非守嵗乡音无伴苦思归重衾脚冷知霜重新沐头轻感发稀多谢残灯不嫌客孤舟一夜许相依
　　南来三见嵗云徂直恐终身走道途老去怕看新厯日退归拟学旧桃符【縯汉制大傩敺除毕立桃木板于门画神荼郁垒以御凶】烟花已作青春意霜雪偏寻病客须但把穷愁博长健不辞最后饮屠酥【厚崔寔四民月令元旦进椒柏酒次第从少至老今屠酥其遗意也尧卿屠酥草庵也古人居庵作酒因以为名】
　　嵗晩相与馈问为馈嵗酒食相邀呼为别嵗至除夜达旦不眠为守嵗蜀之风俗如是余官于岐下嵗暮思归而不可得故为此三诗以寄子由馈嵗
　　农工各已收【次公左传妨于农收】嵗事得相佐【次公殷武诗嵗事来辟左传以相辅佐】为欢恐无及假物不论货山川随出产贫富称小大寘盘巨鲤横发笼双兔卧富人事华靡防绣光翻座贫者愧不能【次公王符潜夫论浮侈篇富者竞欲相过贫者耻不逮及也】微摰出舂磨【次公微挚微尠之操挚也】官居故人少里巷佳节过亦欲举乡风独唱无人和
　　别嵗
　　故人适千里临别尚迟迟【次公庄子适千里者三月聚粮】人行犹可复嵗行那可追问嵗安所之逺在天一涯【次公选诗各在天一涯】已逐东流水赴海无归时【尧卿古乐府百川东到海何时复西归】东隣酒初熟西舍彘亦肥且为一日欢【次公列子舜禹周孔四圣人者生无一日之欢死有万世之名尧卿谢灵运诗且尽一日娱】慰此穷年悲勿嗟旧嵗别行与新嵗辞去去勿回顾还君老与衰
　　守嵗
　　欲知垂尽嵗有似赴壑蛇修鳞半已没去意谁能遮况欲系其尾【次公晋恵贾皇后云系狗当系颈今反系其尾】虽勤知柰何儿童彊不睡相守夜諠哗晨鸡且勿唱更鼔畏添挝坐久灯烬落起看北斗斜明年岂无年心事恐蹉跎努力尽今夕少年犹可夸【子仁乐天诗犹有夸张少年处笑呼张丈唤殷兄】





　　东坡诗集注巻二十二
　　钦定四库全书
　　东坡诗集注巻二十三
　　宋　王十朋　撰
　　寺观
　　海防寺清心堂【沈无量夀佛阁西北法照大师房旧有石刻今亡】
　　南郭子綦初丧我【縯庄子南郭子綦曰今者吾丧我汝知之乎】西来达磨尚求心【厚传灯録慧可谓达磨曰我心未寜乞师与安师曰将心来与汝安曰覔心了不可得师曰与汝安心竟师达磨西来不立文字直指人心见性悟道】此堂不説有清浊游客自观随浅深两歳频为山水役一溪长照雪霜侵纷纷无补竟何事慙愧髙人闭戸吟
　　洞霄宫【持晦真忆録杭州余杭县西一十八里有天极山宫曰洞霄旧名天柱观】
　　上帝髙居愍世顽【縯退之哭孔丞诗天公髙居鬼神恶】故留琼馆在凡间青山九不易到作者七人相对闲庭下流泉翠蛟舞洞中飞防白鵶翻【厚李白诗仙防如白鵶序云荆州玉泉寺近清溪诸山山洞往往有乳窟窟中多玉泉交流中有白蝙蝠大如鸦按仙经蝙蝠一名仙防千歳之后体白如雪栖则倒悬】长松怪石宜霜鬓不用金丹苦驻顔
　　秀州僧本莹静照堂
　　鸟囚不忘飞马系尝念驰静中不自胜不若听所之君看厌事人无事乃更悲【子仁史记陈轸谓犀首曰公何好饮也曰无事也轸谓曰吾令公厌事可乎】贫贱苦形劳富贵嗟神疲作堂名静照此语子谓谁江湖隐沦士岂无适时资老死不自惜扁舟自娱嬉从之恐莫见况肯从我为
　　众妙堂【甄先生有记云眉山道士张简易教小学常百人予从之三年谪居南海一日梦至其处其徒诵老子曰之又众妙之门余曰妙一而已容可众乎道士笑曰一已陋矣何妙之有若审妙也虽众可也】
　　湛然无观古真人我独观此众妙门夫物芸芸各归根【厚老子夫物芸芸各归其根】妙中得一道乃存道人晨起开东轩趺坐一醉扶桑暾【子仁楚词暾将出兮东方照吾槛兮扶桑东方有扶桑之木其高万仞日下浴于旸谷上拂于扶桑也】余光照我玻瓈盆倒射牕几清而温欲收月魄飡日魂我自日月谁使吞【厚黄庭经注吞日气法常以日初出时东向叩齿九通呪毕暝目握固存五色流霞来接一身于是日光流霞俱入口中吞月法常以月初时西向叩齿十通呪毕暝目握固存月色精光俱入口中能修此道则奔日月之神仙也任道家言人身中自有日月】
　　防州景徳寺荣师湛然堂
　　卓然精明念不起【次公楞严经曰妙精心明又曰精明静妙】兀然灰槁照不灭方定之时慧在定定慧照寂非两法【次公楞严经言因戒生定因定发慧又云净极光通达寂照含虚空】妙湛总持不动尊黙然真入不二门【任维摩经言文殊师利问维摩诘何等是菩萨不二法门时维摩诘黙然无言文殊师利叹曰是真入不二法门也】语息则黙非对语此话要将周易论【子仁易复卦注云凡动息则静静非对动者也语息则黙黙非对语者也】诸方人人把雷电不容细看真头面欲知妙湛与总持更问江东三语掾【任晋王戎问阮瞻曰圣人贵名教庄老明自然其防同异瞻曰将无同戎咨嗟良久即命辟之时人谓之三语掾】
　　寒食与器之游南塔寺寂照堂【项杭州图经梵天寺在鳯凰山干徳中吴越王钱氏建旧额南塔寺治平中改今额】
　　城南钟鼓鬬清新端为投荒洗瘴尘总是镜空堂上客【次公先生有和聪上人诗一悟镜空老始知圆泽贤】谁为寂照境中人【次公楞严经湛然寂照】红英扫地风惊晓緑叶成阴雨洗春记取明年作寒食杏花曾与此翁邻【子仁退之杏花诗云居邻北郭古寺空杏花两株能白红明年更发应更好道人莫忘邻家翁】
　　留题延生观后山上小堂【次公观后上小山有堂是唐玉真公主修道遗迹尧卿本朝端拱元年十月十八日奉敕赐此名额】
　　溪山愈好意无厌上到巉巉第几尖深谷野禽毛羽怪上方僊子鬓眉纎【杨杜诗上方重阁晚】不慙弄玉骑丹鳯【縯萧史善吹箫秦穆公以女弄玊妻焉遂教弄玉吹箫作鳯鸣鳯皇来止其屋公为作鳯台一旦弄玉乘鳯萧史乘龙升天而去】应逐嫦娥驾老蟾【援羿得不死之药于西王母嫦娥窃之奔月托身月中月有蟾蜍之象焉】涧草岩花自无主晩来胡蝶入疎帘
　　楼观【秦始皇立老子庙于观南晋惠始修此观】
　　门前古碣卧斜阳阅世如流事可伤【子仁刘禹钖诗阅世甚东流】长有幽人悲晋惠强修遗庙学秦皇丹砂久窖井水赤【縯抱朴子曰临汜县有廖氏世老夀后移子孙辄残折他人居其故宅复累世夀疑其井水赤乃掘井左右得古人埋丹砂数十斛丹汁入井是以饮水而夀】白术谁烧防灶香【次公陶隐居引仙经云术能除恶气】闻道神仙亦相过只疑田叟是庚桑【厚庄子老之役有庚桑楚者徧得老之道北居畏垒之山】
　　自清平镇游楼观五郡大秦延生仙游往返四日得诗寄子由同作
　　楼观【次公崇胜观也乃尹喜旧宅俗谓之楼观】
　　鸟噪猿呼昼闭门寂寥谁识古皇尊青牛久已辞辕轭【縯别説老氏乘青牛薄板车】白鹤来时访子孙【援续捜神记辽东华表柱上有鹤集其上言曰有鸟有鸟丁令威去家千歳今来归】山近朔风吹积雪【尧卿古乐府朔风吹积雪】天寒落日淡孤村道人应怪游人众汲尽阶前井水浑【縯杜诗淘米少汲水汲多井水浑】
　　五郡
　　古观正依林麓断居民来就水泉甘乱溪赴渭争趋北飞鸟迎山不复南羽客衣冠朝上象野人香火祝春蚕汝师岂解言符命山鬼何知托老【观有明皇碑言梦老子告享国长久之意万大年楚词有山鬼之章又史记始皇曰山鬼不过知一年事】
　　大秦寺
　　晃荡平川尽坡陁翠麓横忽逢孤塔逈独向乱山明信足幽寻逺【子仁李太白诗幽寻无前期乘兴不觉逺】临风却立惊原田浩如海滚滚尽东倾【次公杜诗不尽长江滚滚来】
　　授经台【乃南山一峯尔非复有筑处】
　　劒舞有神通草圣【援张旭善草书自言始见公主与担夫争道而得笔法观公孙大娘舞劒器而通神次公张芝草书精切韦仲将以为草圣】海山无事化琴工【援乐府解题言水仙操曰伯牙学琴于成连先生乃与俱游蓬莱山留伯牙曰子居习之吾将迎师刺船而去旬日不返伯牙迎望但见海水入洞山林杳乌兽悲号叹曰吾师将移我情乃援琴而歌曲终成连刺船迎之与还遂为天下妙尧卿南史宗少文南阳人善琴书图画精于名理每游山水住辄忘归乃于江陵立宅间居无事因结宇衡山欲怀尚平之志有疾还江陵叹曰老疾俱至名山恐难徧唯澄怀道观卧以游之凡所游履皆图之于室谓之曰抚琴动操欲令众山皆响】此台一览秦川小【子仁杜诗防当临絶顶一览众山小】不待传经意已空【次公按列仙传尹喜既见老子授之五千言喜退而书之名曰道徳经】游金山寺【髙图经金山龙游寺屹立江中为诸禅刹之冠旧名泽心梁武帝天监四年亲临泽心寺设水陆防圣朝天禧初真宗梦游此赐今额】
　　我家江水初发源宦游直送江入海【次公江水发源于岷山孔子曰江出于汶山其始出源可以滥觞】闻道潮头一丈髙天寒尚有沙痕在中泠南畔石盘陁【縯张又新水记扬子江有中泠水为天下防茶第一】古来出没随涛波试登絶顶望乡国江南江北青山多羁愁畏晩寻归楫山僧苦留看落日微风万顷靴纹细断霞半空鱼尾赤【体仁诗鲂鱼頳尾】是时江月初生魄二更月落天深黑江心似有炬火明飞焰照山栖鸟惊【革先生尝云山林薮泽晦明之夜则野火生焉散布如人秉烛其色青异乎人火】怅然归卧心莫识非鬼非人竟何物江山如此不归山江神见怪惊我顽我谢江神岂得已有田不归如江水【是夜所见如诗次公文公谓咎犯曰不与舅氏同心者有如此水】
　　甘露寺【并序】
　　欲游甘露寺有二客相过遂与偕行寺有石如羊相传谓之狠石云诸葛孔明坐其上与孙仲谋论曹公也大镬二按铭梁武帝所铸画师子一菩萨二陆探微笔卫公所留祠堂在寺手植柏合抱矣近寺僧发古殿基得舍利七粒并石记乃卫公为穆宗皇帝追福所葬者也【致约图经甘露寺在北固山唐寳厯中李徳裕建以资穆宗之福时甘露降此山因以名之】
　　江山岂不好独游情易防但有相擕人何必素所欢我欲访甘露当涂无闲官二子旧不识欣然肯联鞍古郡山为城层梯转朱栏楼台断崖上地窄天水寛一览吞数州山长江漫漫却望大明寺【子敬大明寺在扬州】惟见烟中竿狠石卧庭下穹窿如伏羱【次公羱羊也史记云贪如狼狠如羊】缅怀卧龙公挟防事雕钻【縯徐庶谓先主曰诸葛孔明卧龙也援后汉史商鞅挟三防以钻孝公】一谈收猘子【縯曹公闻孙防平江东曰猘儿难与争锋】再説走老瞒【縯曹公小字阿瞒孔明説孙权与先主并力败曹操于赤壁】名髙有余想事往无留观萧公古铁镬相对空团团坡陁受百斛积雨生微澜泗水逸周鼎【援周鼎逸于泗水始皇求之弗得】渭城辞汉盘【援魏明年迁承露盘金狄泣下李贺作金铜仙人辞汉歌云携盘独出月荒凉渭城已逺波声小】山川失故态怪此能独完僧繇六化人【仲达画史云甘露寺张僧繇四菩萨长四尺一版长八尺许】霓衣挂冰纨隐见十二叠观者疑夸谩破版陆生画【縯陆探微南齐呉郡人鹿画史云探微瘦面黄目神彩惊人】青猊戏盘跚上有二天人挥手如翔鸾笔墨虽欲尽典刑垂不刋赫赫赞皇公【縯李徳裕其先赞皇公】英姿凛以寒古柏亲手种挺然谁敢干枝撑云峰裂根入石窟蟠薙草得断碑斩崖出金棺瘗藏岂不牢见伏理可叹四雄皆龙虎【次公四雄谓诸葛孔明孙仲谋萧梁武帝赞皇公也】遗迹俨未刓方其盛壮时争夺肯少安废兴属造物迁逝谁控搏【子仁贾谊赋忽然为人兮何足控抟】况彼妄庸子【子仁前汉灌婴熟视魏勃笑曰人言魏勃勇妄庸人耳】而欲事所难古今共一轨后世徒辛酸聊兴广武叹【援阮借登广武观楚汉战处叹曰时无英雄使竖子成名】不待雍门弹【厚雍门周谓孟尝君曰君百歳之后髙台既巳坏曲池既已堑岂不悲乎孟尝君泪出承而未下雍门为之鼓琴遂感泣】游灵隐寺李杞寺丞见和游孤山复用前韵【次公乐史寰宇记灵隐山以许由葛洪所隐本名稽宿山】
　　君不见钱塘湖钱王壮观今已无【縯钱王自镠至俶三世五王乘唐末起自民伍有浙东之地厯五代朝贡不絶太祖龙兴乃以其地归有司而挈其族属朝京师】屋堆黄金斗量珠运尽不劳折简呼【厚晋宣帝纪王凌面缚水次遥谓司马宣王曰卿直以折简召我我何敢不来而乃引军来乎宣王曰以卿非折简可呼故也】四方宦游散其孥宫阙留与闲人娯盛衰哀乐两须臾何用多忧心郁纡溪山处处皆可庐最爱灵隐飞来孤【徳溥晏殊舆地志晋咸和元年西天僧慧理叹曰此是中天竺国灵鹫山之小岭不知何年飞来佛在世日多为仙灵之所隐今此亦复尔邪因挂锡造灵隐寺号飞来峯】乔松百丈苍髯须扰扰下笑柳与蒲【厚晋顾悦之与简文同年而发早白帝问其故曰松柏之姿经霜犹茂蒲柳之质望秋先零】髙堂防食罗千夫撞钟击鼓喧朝晡凝香方丈眠氍毹絶胜絮被缝海图【援杜诗海图拆波涛旧绣移曲折天呉及紫鳯颠倒在短褐】清风时来惊睡余遂超羲皇傲几蘧【次公陶潜清风飒至自谓羲皇上人縯庄子伏羲几蘧】归时栖鸦正毕逋【縯汉桓帝时童謡曰城上乌尾毕逋公为吏子为徒】孤烟落日不可摹雨中游天竺灵感观音院【人表图经晋天福四年僧道翊一夕见山间光明往视之得竒木乃命匠者孔仁谦刻观音像治平中郡守蔡襄表其异事上之赐灵感观音院额】
　　蚕欲老麦半黄前山后山雨浪浪农人辍耒女废筐白衣仙人在髙堂
　　宿临安净土寺【天祐临安县图经净土禅寺在县南二里周显徳中呉越王钱氏建号光孝明因寺大中祥符元年改赐今额】
　　鸡鸣发余杭到寺已亭午【次公梁元帝纂要日在午曰亭午】防禅固未暇饱食良先务平生睡不足急扫清风宇【次公文选玉宇来清风】闭门羣动息【次公司空图诗夜久羣动息】香篆起烟缕觉来烹石泉紫笋发轻乳晩凉沐浴罢衰发稀可数浩歌出门去【次公楚辞少司命云临风怳兮浩歌子仁李白诗仰天大笑出门去】暮色入村坞微月半隐山圆荷争泻露相携石桥上夜与故人语明朝入山房【善权临安县图经真寂院在县南二里天成元年呉越王钱氏建旧号山房院治平二年改赐今额在石镜山东】石镜炯当路昔照熊虎姿【縯呉越王钱镠临安人布衣时尝照石镜镜起而耸战彦忠唐地理志临安有石镜山髙二十六丈】今为猿鸟顾兴废何足吊万世一仰俯
　　自净土寺步至功臣寺【明仲临安图经功臣山在县南二里本名大官山吴越王钱氏建为功臣院祥符元年改赐今额】
　　落日岸葛巾晩风吹羽扇【次公孔明葛中羽扇指麾三军】松间野步稳竹外飞桥转神功凿横岭岩石得巨片直渡千人沟下有微流【玉父临安县图经寺有沟名曰千人相传钱氏役千人一日而成沟上桥以紫石为之径濶各丈余】冈峦蔚囘合金碧烂明绚缅怀异姓王负担此乡县【援郭璞天目山诗五百年生异姓王钱镠自谓已应此运縯吴越王少贫困负担及其贵也以锦囊盛焉】长逢跨下辱【厚韩信传淮阴少年侮信曰能死刺我不能出跨下信熟视俛出跨下一市大笑】屡乞桑间饭【縯左传赵宣子舍于翳桑见灵辄饿问之曰不食三日矣】谁知山石顽识此希世彦凛然阴气逼屹起犹耸战他年万骑归父老恣欢宴锦绣被原野珠金散贫贱【縯镠为镇东军节度使封呉越王昭宗诏升所居为衣锦城石镜山曰衣锦山大官山曰功臣山镠宴故老山林皆覆以锦作还乡歌曰玉节还乡兮衣锦衣父老逺来相追随】窦融既入朝【厚窦融为河西大将军以五郡归汉及陇蜀平融为五郡太守奏事京师】吴芮空记面【援西汉诸王惟呉芮传世最久魏黄初未盗发具芮冡容貎如生后豫发者见吴纲曰君貎类长沙王但微短尔】荣华坐销歇阅世如邮传【援前汉葢寛饶曰富贵无常忽则易人此如传舍所阅人多矣】惟有长明灯依然照深殿【縯江寜县寺有晋长明灯歳久火色变青而不热隋文平陈巳讶其古矣而今犹不灭】
　　秀州报本禅院乡僧文长老方丈
　　万里家山一梦中呉音渐已变儿童每逢蜀叟谈终日便觉峨眉翠扫空【徳操洞天记峨眉山在嘉州系第七洞天】师已忘言真有道我除搜句百无功明年采药天台去【幼槃洞天记天台赤城山髙一万八千丈周回五百里在台州天台县】更欲题诗满浙东
　　独游富阳普照寺【梦良图经净明院在县北五里唐号普照后废石晋天福七年重建治平二年改赐今额】
　　富春真古邑此寺亦唐余鹤老依乔木龙归防赐书连筒春水逺【厚杜诗连筒灌小园】出谷晓钟疎欲继江潮韵【次公宋之问游江南灵隐寺夜月澄明独行廊下因吟曰鹫岭鬰岧嶤龙官隐寂寥搜思久之不就有老僧坐大禅牀曰何吟之苦何不道楼观沧海日门对浙江潮宋叹警策逮明访之不复见寺僧知者曰此骆賔王也】何人为起予
　　自普照游二庵【饶富阳县图经延夀院在县北四里院前有东西二庵】
　　长松吟风晩雨细东庵半掩西庵闭山行尽日不逢人裛裛野梅香入袂居僧笑我恋清景自厌山深出无计我虽爱山亦自笑独往神伤后难继【厚荀粲妻亡不哭而神伤杜诗神伤山径深】不如西湖饮美酒红杏碧桃香覆髻作诗寄谢采薇翁本不避人那避世
　　佛日山荣长老方丈五絶【韩杭州图经净惠禅院在永和乡天福七年吴越王钱氏建旧额佛日院祥符元年改今额】
　　陶令思归久未成逺公不出但闻名【次公庐山惠逺大师出不过虎溪因送陶渊明而过此溪】山中只有苍髯叟数里萧萧管送迎
　　千株玉防搀云立一穗珠旒落镜寒何处霜眉碧眼客结为三友冷相看
　　东麓云根露角牙细泉幽咽走金沙不堪土肉埋山骨未放苍龙浴渥洼【申之退之诗苍龙露骨牙次公石鼎联句巧匠斵山骨前汉元狩三年马生渥洼水中作歌云今安匹龙为友】
　　食罢茶瓯未要寻清风一榻扺千金腹摇鼻息庭花落还尽平生未足心【次公孙樵乞巧对偃然就寝腹摇鼻息梦到乡国槐花扑庭】日射囘廊午枕明水沈销尽碧烟横山人睡觉无人见只有飞蚊绕鬓鸣【次公唐何讽梦渴赋窓日斜照飞蚊绕鬓】
　　宿海防寺【持晦临安县图经海防寺在县西去县二里梁大同中建号竹林寺祥符中改赐今额】
　　篮舆三日山中行【厚晋陶潜传王邀潜还州问其所乘答云素有脚疾向乘篮舆亦足自反】山中信美少旷平【厚王仲宣登楼赋虽信美而非吾土兮曾何足以少留】下投黄泉上青【次公左传不及黄泉无相见也楚辞据青而摅虹】线路每与猿狖争【师长杨赋盛猿狖之收多麋鹿之获】重楼束缚遭涧坑两股酸哀饥肠鸣北渡飞桥踏彭铿缭垣百步如古城【师西都赋西郊则有大囿禁苑缭以周墙四百余里】大钟一撞千指迎髙堂延客夜不扃杉槽漆斛江湖倾【师杉槽漆斛谓浴室也】本来无垢洗更轻【尧卿襄州鹫岭善本禅师因入浴室有僧问和尚是离垢底人为什麽却浴师曰定水湛然满浴此无垢人】倒牀鼻息四邻惊【次公石鼎联句序云道士倚墙睡鼻息如雷鸣】紞如五鼓天未明【厚晋邓攸传吴人歌曰紞如打五鼔鸡鸣天欲曙】木鱼呼粥亮且清【次公鬼诗夜阑寂巳清长笛亮且鸣】不闻人声闻履声【次公汉哀帝曰我识郑尚书履声】
　　夜至永乐文长老院文时卧病退院【李彭富阳图经永乐寺在县东北六里】
　　夜闻巴叟卧荒村来打三更月下门往事过年如昨日此身未死得重论老非怀土情相得病不开堂道益尊惟有孤栖旧时鹤举头见客似长言
　　虎丘寺【縯先名海涌山吴越春秋阖闾葬国西发五都之士十万人作冡铜棺三重水银为池金玉为鳬雁扁诸之剑三千槃郢鱼肠在焉葬后三日金精之气上扬化为虎踞其坟故号虎丘寺在苏州】
　　入门无平田石路细穿岭阴风生涧壑古水翳潭井湛卢谁复见【縯吴越春秋越王允常使欧冶子铸五剑曰纯钩湛卢豪曹鱼肠巨阙以湛卢献呉呉公子光以弑其君僚湛卢夜飞入楚】秋水光耿耿铁花秀岩壁【饶寺中有铁花岩在剑池之侧】杀气噤蛙黾幽幽生公堂左右立顽矿当年或未信异类服精猛【厚十道四蕃志生公异僧竺道生也讲经于此人无信者乃聚石为徒与谈至理石皆防头寺有生公禅堂】胡为百歳后仙鬼互驰骋窈然留清诗读者为悲哽【次公清逺道士与沈恭子同游虎丘寺有诗厯论商周及近代二千年事顔真卿为之刻石又鬼诗云青松多悲风萧萧清且哀白日徒昭昭不照长夜台李道昌为刺史奏其事陆防皮曰休松陵唱和皆及之】东轩有佳致【吕寺中有佳致轩在池堂之东】云水丽千顷熙熙览生物春意破凄冷我来属无事暖日相与永【厚杜诗蒹葭离披去天水与相永】喜鹊翻初旦愁鸢蹲落景坐见渔樵还新月溪上影悟彼良自咍归田行可请
　　游净居院【并序】
　　寺在光山县南四十里大苏山之南小苏山之北寺僧居仁为余言齐天保中僧思惠过此见父老问其姓曰苏氏又得二山名叹曰吾师告我遇三苏则住遂留结庵而父老竟无有葢山神也其后僧智顗见思于此山而得法焉则世所谓思大和尚智者大师是也唐神龙中道岸禅师始建寺于其地广明庚子之乱寺废于兵火至干兴中乃复而赐名曰梵天云
　　十载游名山自制山中衣【次公楚词制芰荷以为衣】愿言毕婚嫁【縯向平男女嫁娶既毕敕断家事勿复相闗遂肆意游名山不知所终】携手老翠微【次公尔雅山未及上翠微】不悟俗縁在失身蹈危机【縯晋书诸葛长民云贫贱常思富贵富贵必履危机】刑名非宿学【子仁扬子刑名非道邪何自然也】陷穽损积威【厚司马迁答任安书猛虎在深山百兽震恐及其在陷穽之中摇尾而求食积威约之渐也】遂恐死生隔永与云山违今日复何日芒鞋自轻飞稽首两足尊【次公福足慧足谓之两足尊】举头双涕挥灵山防未散八部犹光辉【援佛説法灵山天龙八部来防】愿从二圣往一洗万劫非徘徊竹溪月空翠摇烟霏【子仁王维诗空翠湿人衣】钟声自送客出谷犹依依囘首吾家山歳晩将焉归
　　少年时尝过一村院见壁上有诗云夜凉疑有雨院静似无僧不知何人作也宿黄州禅智寺寺僧皆不在夜半雨作尚记此诗故作一絶
　　佛灯渐暗饥防出山雨忽来脩竹鸣知是何人旧诗句已应知我此时情
　　定惠院寓居月夜偶出
　　幽人无事不出门偶逐东风转良夜参差玉宇飞木末缭绕香烟来月下江云有态清自媚竹露无声浩如泻已惊弱柳万丝垂尚有残梅一枝亚清诗独吟还自和白酒已尽谁能借不辞青春忽忽过但恐欢意年年谢自知醉耳爱松风防拣霜林结茅舍浮浮大甑长炊玉【次公诗烝之浮浮】溜溜小槽如压蔗【次公李贺诗小槽酒滴真珠红】饮中真味老更浓醉里狂言醒可怕但当谢客对妻子倒冠落佩从嘲骂【縯杜牧望故园赋倒冠落佩兮与世疎濶】
　　次韵前篇
　　去年花落在徐州对月酣歌美清夜【去年徐州花下对月与张居厚王子中兄弟饮酒作苹字韵诗厚陶渊明诗佳人美清夜达酣且歌】今年黄州见花发小院闭门风露下万事如花不可期余年似酒那禁泻忆昔还乡泝巴峡落帆樊口髙桅亚【子仁韩诗大帆夜划穷髙桅】长江滚滚空自流白发纷纷寜少借竟无五亩继沮溺空有千篇凌鲍谢【次公杜诗赋诗何必多往往凌鲍谢】至今归计负云山未免孤衾眠客舍少年辛苦真食蓼【縯传食蓼之虫】老景清闲如啖蔗【援晋书顾恺之食蔗必自末至本或怪之云渐入佳境】饥寒未至且安居忧患已空犹梦怕穿花踏月饮村酒免使醉归官长骂【厚杜诗醉即骑马归颇遭官长骂】
　　安国寺浴【钦夫先生寺记云寺立于伪唐保大二年始名防国嘉祐八年赐今名】
　　老来百事懒身垢犹念浴衰发不到耳【子仁杜诗白头乱髪不到耳】尚烦月一沐山城足薪炭烟雾蒙旸谷尘垢能几何翛然脱羁梏披衣坐小阁散发临脩竹心困万縁空身安一牀足岂惟忘清净兼以洗荣辱黙归无多谈【子仁汉杨恽书云方今汉徳隆盛愿勉旃无多谈】此理观要熟
　　游武昌寒溪西山寺【次公乐史寰宇记武昌县樊山亦曰樊冈下有寒溪中有蟠龙石】
　　连山蟠武昌【次公杜诗连山抱西南】翠木蔚樊口【共父志林记樊山云自余所居临臯亭下乱流而西泊于樊山为樊口】我来已百日欲济空搔首【次公诗爱而不见搔首踌蹰】坐看鸥鸟没【次公杜诗白鸥没浩荡】梦逐麏防走今朝横江来一苇寄衰朽【次公诗谁谓河广一苇杭之】髙谈破巨浪【次公南史宗慤云愿乘长风破万里浪】飞屦轻重阜去人曾几何絶壁寒溪吼风泉两部乐【縯南史孔珪字徳璋不乐世务门庭之内草莱不剪中有蛙鸣或问曰欲为陈蕃乎珪笑曰我以此当两部鼓吹何必效蕃】松竹三益友【次公选诗开径望三益】徐行欣有得芝术在蓬莠【次公史蓬蒿藜莠】西上九曲亭【子仁子由九曲亭记子瞻迁于齐安齐安无名山而江之南武昌诸山中有浮图精舍西曰西山东曰寒溪将适西山行于松栢之间羊肠九曲而获少平有废亭焉其遗趾甚狭不足以席众客子瞻与客入山相与营之亭成而西山之胜始具】众
　　山皆培塿【次公左传培塿无松柏】却看江北路云水何有离离见呉宫莽莽真楚薮空传孙郎石【次公袁术言孙防曰使术有子如孙郎死复何恨其后士民皆呼防为孙郎又孙楚欲枕流潄石】无复陶公柳【厚陶侃性纎宻好问颇类赵广汉尝课诸营种柳都尉夏施盗官柳植之于巳门侃后见驻车问曰此是武昌西门前柳何因盗来此种施惶怖谢罪无逸陶潜号五柳先生】迩来风流人惟有漫浪叟【縯元结作自释一篇言将家瀼濵乃自称浪士及有官人以为浪者亦漫为官乎呼为漫郎既客樊上漫遂显焉又其文云漫浪于人间结尝游寒溪有洼樽抔饮之处】买田吾已决乳水况宜酒【次公乳水即次山杯湖铭序所言即亭西乳也尧祖乳水即先生所纪泉水白而甘者也】所须脩竹林深处安井臼【厚后汉冯衍妻悍妬儿女自操井臼】相将踏胜絶更裹三日糗
　　定惠院颙师为余竹下开啸轩
　　啼鴂催天明喧喧相诋谯【任楚词鹈鴂先鸣兮使夫百草之不芳】暗蛩泣夜永唧唧自相吊【子仁韩诗虫吊寒夜永】饮风蝉至洁长吟不改调【次公月令云仲夏之月蝉始鸣季夏之月寒蝉鸣】食土蚓无肠亦自终夕呌【次公荀子云蚓上食埃土下饮黄泉用心一也龟父崔豹古今注蚓曰歌女】鸢贪声最鄙鹊喜意可料【次公陆贾云干鹊噪而行人至】皆縁不平鸣【縯退之送孟郊序大凡物不得其平则鸣】恸哭等嬉笑【子仁晋阮籍传籍尝于苏门山遇孙登与商略终古及栖神导气之术登皆不应因长啸而退至半岭闻有声若鸾鳯之音乃登啸也】阮生已疎狂孙子亦未
　　妙道人开此轩清坐黙自照冲风振河海不能号无窍【厚庄子大块噫气其名为风是唯无作作则万窍怒号】累尽吾何言风来竹自啸【师説文竹得风其体夭屈如人之笑】
　　石塔寺
　　世传王播饭后钟诗葢扬州石塔寺事也相传如此戏作此诗
　　饥眼西东诗肠忘蚤晏虽知灯是火不悟钟非饭【次公小説唐王播少孤贫客木兰院随僧斋粥僧厌苦之饭后击钟其后播镇扬州访旧处题诗曰上堂巳了各西东慙愧阇黎饭后钟谚云早知灯是火饭熟巳多时】山僧异漂母【縯前汉韩信微时往城下钓有一漂母哀之饭信竟漂数十日信谓漂母曰吾必重报母母怒曰大丈夫不能自食吾哀王孙而进食岂望报乎】但可供一莞胡为三十年记忆作此讪斋防养若人无益秖遗患【厚前汉陈平諌髙祖曰今楚兵罢食尽此天亡之时不因而取之此养虎自遗患也縯播相穆宗时权幸竞进播赖其力至宰相専务将迎居位无所禆益复失河北众望不厌】乃知饭后钟阇黎葢具眼【厚传灯録邓州丹霞禅师有僧于山下见师师问僧什麽处宿云山下宿师曰什麽处饭曰山下吃饭师曰将饭与阇黎吃底人还具眼者也】
　　月华寺【寺邻岑水场施者皆坑戸也百年间葢三焚矣】
　　天公胡为不自怜结土融石为铜山万人采斵富媪泣秖有金帛资豪奸脱身献佛意可料一瓦坐待千金还月华三火岂天意至今茇舍依榛菅【厚周礼大司马仲夏教茇舍】僧言此地本龙象【次公龙象佛书谓有力可以负荷者也】废兴反掌曾何艰髙嵓夜吐金碧气【曹杜诗润聚金碧气清无砂土防】晓得异石青斓斑坑流窟发钱涌地莫施百镒朝千锾【厚孟子馈兼金百镒而不受书吕刑其罚千锾】此山出寳以自贼地脉已断天应悭【縯史记防恬临死曰起临洮属之辽东城堑万余里此其中不能无絶地脉】我愿铜山化南亩烂熳黍麦苏惸鳏道人修道要底物破铛煮饭茆三间【厚传灯録无业国师曰看他古徳道人得意之后茆茨石室向折脚铛子里煮饭吃过三十二十年又杭州广严院咸泽禅师僧问如何是广严家风师曰一防白云三间茅屋】
　　南华寺
　　云何见祖师要识本来面【厚传灯録道明禅师闻五祖宻付衣鉢与卢行者即蹑迹追逐至庾岭曰我来求法愿行者开示于我祖曰不思善不思恶正恁麽时那个是明上座本来面目师当下大悟】亭亭塔中人问我何所见可怜明上座万法了一电【縯佛书一切有为法如梦幻泡影如露亦如电】饮水既自知【援传灯録如人饮水冷暖自知】指月无复【厚楞严经如人以手指月示人彼人因指当应看月若复观指以月为体此人岂惟亡失月轮亦亡其指】我本修行人三世积精链中间一念失受此百年谴抠衣礼真相【厚礼记抠衣趋隅必慎唯诺】感动泪雨霰借师钖端泉【厚传灯録六祖初住曹溪卓锡泉涌清凉甘滑赡足大众】洗我绮语砚
　　峡山寺【传竒所记孙恪袁氏事即此寺至今有人见白猿者】
　　天开清逺峡【次公郭璞江赋豁若天开】地转凝碧湾我行无迟速摄衣步孱顔山僧本幽独乞食况未还云碓水自舂【厚白乐天诗药炉有火丹应伏云碓无人水自舂注云庐山多云母故以水碓炼俗呼为云碓】松门风为闗【厚王羲之游四郡记永寜县界海中有松门】石泉解娯客琴筑鸣空山【邠老白乐天庐山草堂记堂东有瀑布水夜中如环佩琴筑声】佳人劒翁孙【厚吴越春秋越王问剑于处女处女将见王道逢袁公公曰闻子善剑术女子曰愿试也公即挽以刺女女举杖击之公即上树化而为白猿】游戏暂人间忽忆啸云侣赋诗留玉环【次公传竒广徳中有孙恪者游洛中遇袁氏女遂纳为室后十余年同至峡山寺袁氏欣然改服理鬓诣老僧乃持一碧玉环献僧曰此是院旧物僧初不晓及斋罢有野猿数十悲啸扪萝而跃袁氏恻然俄命笔题诗云无端变化几湮沈刚被刚情役此心不如逐伴归山去长啸一声烟雾深诗毕遂裂衣化为老猿追啸者跃树而去老僧方悟曰乃贫道为沙弥时所养者碧玉环则胡人所施系于其颈者】林深不可见雾雨埋髻鬟广州蒲涧寺【地产菖蒲十二节相传安期生之故居始皇访之于此】
　　不用山僧导我前自寻云外出山泉【厚杜诗在山泉水清出山泉水浊】千章古木临无地【次公大材曰章前汉百官表有主章之官又货殖传云山居千章之楸也王简头陁寺碑云飞阁迤逦下临无地】百尺飞涛泻漏天【次公漏天是地名在黎州以其多故曰漏天】昔日菖蒲方士宅后来薝卜祖师禅【縯维摩经云如人入薝卜林中唯嗅薝卜不嗅余香云卿香谱曰栀子香出大食国即佛书所谓薝卜也厚传灯録仰山谓香嵓禅师曰汝只得如来禅未得祖师禅】而今只有花含笑笑道秦皇欲学仙【山中多含笑花器先遯斋间览云南方花木北地所无者大含笑小含笑其花常若菡萏之未敷者故有含笑之名】
　　游博罗香积寺【并引驹父白鹤故居图香积寺在惠州南博罗县西山下】
　　寺去县七里三山犬牙夹道皆美田麦禾甚茂寺下谿水可作碓磨若筑塘百步闸而落之可转两轮举四杵也以属县令林抃使督成之【抃字天和】
　　二年流落鼃鱼乡【厚国语范蠡谓王孙雄曰昔吾先君固周室之不成子也故濵于东海之陂鱼鼈之与处而鼃黾之与邻】朝来喜见麦吐芒东风摇波舞净緑【次公柳子厚诗麦芒际天摇碧波】初日露酣娇黄【次公谢灵运诗花上露犹】汪汪春泥已没膝剡剡秋谷初分秧谁言万里出无友见此二美喜欲狂三山屏拥僧舍小一谿雷转松阴凉【驹父白鹤故居图三山者大北山象头山白水山皆在水南一谿者即东江也在山之北】要令水力供臼磨与相地脉增隄防霏霏落雪看收麪隐隐叠鼓闻舂糠散流一啜云子白【次公汉武帝外传太上之药则有风实云子金精玉液】炊裂十字琼肌香【厚晋何曾性豪侈每燕见不食太官所设帝辄命取其食蒸饼上不拆作十字则不食也】岂惟牢九荐古味【束晳饼赋馒头薄持起搜牢九】要使真一流天浆诗成捧腹便絶倒【次公史记日者传司马季主捧腹大笑晋书卫玠谈道平子絶倒】书生説食真膏肓【次公左传晋侯病在膏之上肓之下】
　　与正辅游香积寺
　　越山少松竹常苦野火厄此峯独苍然感荷佛祖力茯苓无人采千歳化琥珀【厚本草注松脂入地千年为茯苓又千年为琥珀】幽光发中夜见者惟木客【次公木客广南山中有之葢野人与鬼之类也】我岂无长镵【縯杜诗长镵长镵白　木柄我生托子以为命】真赝苦难识【次公退之诗前计顿乖张居然见真赝】灵苖与毒草疑似在毫发把玩竟不食弃置长太息山僧类有道辛苦尝谷汲【厚前汉地理志虢桧之地土陿而险山居谷汲】我慙作机舂【次公传曰杵臼之智不及机舂】凿破混沌宂【縯庄子儵与忽相遇于混沌之地谋报混沌之徳曰人皆有七窍此独无有尝试凿之日凿一窍七日而混沌死】幽寻恐不继书板记歳月
　　次韵高要令刘湜峡山寺见寄【次公古谓之髙要郡有髙要峡焉】
　　新闻妙无多旧学闲可束犹当隐季主【縯司马季主卜于长安市】未遽逃梅福【厚梅福字子真为九江尉后逃入海上人见其为呉市门卒】空肠吐余思静似蚕缀蔟寸田结初果【次公寸田道家所谓丹田也】秀若铜生緑【厚本草生铜皆有青葢铜之精华也】荆棘扫诚尽梨枣忧不熟【縯真诰王夫人谓许长史曰交梨火枣是飞腾之药要使生于胷中今君胷中荆棘扫除未尽是以梨枣不生也】髙人寜铸金【次公刘向得鸿寳书言能铸金而不成也】下士乃服玉【厚抱朴子服玉当得于阗白玉赤松子服水玉得仙也】君看岭峤隘我欲巾笥蓄曾攀罗浮顶亦到朱明谷旋观真歴块【次公王褒云骏马之蹙犹厯块也】归卧甘破屋故人老犹仕世味薄如縠【子仁退之诗吾老世味薄】偶从越女笑【厚退之诗洪涛舂天禹穴幽越女一笑三年留】不怕蛮江浴惊闻尺书到喜有新诗辱应怜五管客【援庄子愿隐于齐肩髙于顶句赘指天上有五管也厚退之诗五管徧厯无贤侯】曾作八州督【厚晋书陶侃字士衡尝如厠见一人朱衣介帻敛袂曰君后当为公位至八州都督】骨销谗口铄【縯史记邹阳书众口铄金】胆破狱吏酷【厚南史王融矫诏立竟陵王子良太学生魏凖证成其事及融诛凖惧而死举体皆青时以为胆破】陇云不易寄【援陶景诗山中何所有陇上多白云只可自怡悦不堪持寄君】江月乃可掬【厚唐于良史春山夜月诗掬水月在手】遥知清逺寺不称空洞腹【縯晋王导尝指周顗腹曰此中何有答曰空洞无物然可容卿軰数百人】蹇驴步武碎短瑟弦柱促仰看泉落佩俯听石响毂千峰泻清驶一往无囘躅狂雷失晤语过电不容目要知僧长饥正坐山少肉【次公传灯録司马头陁自湖南来百丈谓之曰老僧欲住沩山可乎对曰沩山竒絶可聚千五百众然非和尚所住百丈云何谓也对云和尚是骨人彼是肉山设居之徒不盈千百矣】人间无南北蜗角空出缩仇池九十九【仇池有九十九泉余尝梦至有诗】嵩少三十六【子由近买田阳翟北望嵩少甚近】天人同一梦仙凡无两録陋邦真可老生理亦粗足便囘天熖长作照海烛【黄鲁直寄诗云莲花合里一寸烛牝马海中烧百川鲁直葢近有得也次公退之诗居然妄推让见谓天焰】
　　入寺
　　曳杖入寺门辑杖揖世尊【次公礼记孔子曳杖而歌】我是玉堂仙谪来海南村多生宿业尽一气中夜存【厚楚词一气孔神兮于中夜存】旦随老鵶起饥食扶桑暾光圆摩尼珠照曜玻瓈盆来从佛印可【厚维摩经言若能如是坐者佛所印可】稍觉魔忙奔闲看树转午坐到钟鸣昏收敛平生心耿耿聊自温
　　留题显圣寺
　　渺疎林集晩鸦孤村烟火梵王家幽人自种千头橘【縯李衡种橘于龙阳洲谓其子曰吾洲中有千头木奴】逺客来寻百结花【厚首楞严经阿难白佛言世尊比寳叠华缉续成中虽本一体如我思惟如来一绾得一结名若百结成终名百结若拙江南人谓丁香为百结】浮石已干霜后水焦坑闲试前茶秖疑归梦西南去翠竹江村绕白沙【次公杜诗白沙翠竹江村路相对柴门月色新】
　　留题仙都观
　　山前江水流浩浩山上苍苍松柏老舟中行客去纷纷古今换易如秋草空山楼观何峥嵘真人王逺阴长生【子仁王方平阴长生皆在此山学道得仙者】飞符御气朝百灵悟道不复诵黄庭龙车虎驾来下迎去如旋风抟紫清真人厌世不囘顾世间生死如朝暮学仙度世岂无人飡霞絶粒长辛苦安得独从逍遥君泠然乘风驾浮云超世无有我独行
　　过木枥观【子仁老泉诗序云许旌阳得道之所舟人不以相告既过至武寜县乃得其事县人云许旌阳棺椁犹在山上旌阳许迈也尝为旌阳县令】
　　石壁高千尺微踪逺欲无飞檐如劒寺【出剑门东望上寺宇髣髴可见】古柏似仙都许子尝髙遁行舟悔不迂斩蛟闻猛烈提劒想﨑岖【任许旌阳斩蛟于洪州即西江所经也】寂寞棺犹在修崇世已愚隐居人不识化去俗争吁洞府烟霞逺人间爪发枯飘飘乘倒景谁复顾遗躯
　　留题峡州甘泉寺【姜诗故居】
　　轻舟横江来吊古悲纯孝逶迤寻逺迹婉娈见遗貎清泉不可挹涸尽空石窖古人飘何之唯有风竹閙行行玩村落戸戸悬网罩民风坦和平开戸夜无钞丛林富笋茹平野絶虎豹嗟哉此乐乡无乃姜子教【任姜诗妻厐氏事母至孝妻奉顺尤谨后汲江水值风不时得还母渴诗责而遣之妻乃寄止邻舍昼夜纺绩市珍羞使邻母以意自遗姑久之姑怪问邻母邻母具对姑感惭呼归】
　　寄题清溪寺
　　口舌安足恃韩非死説难【縯太史公曰韩非作説难而卒死于説难】自知不可用鬼谷乃真奸遗书今未亡小数不足观【縯刘向七畧有鬼谷子书】仪秦固新学【縯苏秦张仪皆学于鬼谷子】见利不知患嗟时无桓文使彼二子颠死败无足怪夫子固使然君看巧更穷不若愚自安遗宫若有神颔首然吾言
　　双鳬观【在叶县】
　　王乔古仙子时出观人寰常为汉郎吏厌世去无还双鳬偶为戏聊以惊世顽不然神仙迹罗网安能攀【任后汉王乔有神术为叶令每朔望来朝明帝怪之令太史伺望辄有双鳬从东来罗之得双舄焉诏尚方审视乃前所赐履舄也】纷纷尘埃中铜印纡青纶【绶也】安知无隐者窃笑彼愚奸
　　题惠州灵惠院
　　直视无前气吐虹五湖三岛在胸中相逢莫怪不相揖只见山僧不见公
　　泗州僧伽塔
　　我昔南行舟系汴逆风三日沙吹面【次公杜诗步壑风吹面】舟人共劝祷灵塔香火未收旗脚转回头顷刻失长桥却到山未朝饭至人无心何厚薄我自怀私欣所便耕田欲雨刈欲晴去得顺风来者怨若使人人祷辄遂造物应须日千变我今身世两悠悠去无所逐来无恋得行固愿留不恶毎到有求神亦倦退之旧云三百尺澄观所营今已换【縯退之澄观诗火烧水转扫地空突兀便髙三百尺又云借问经营本何人道人澄观名籍人】不嫌俗士污丹梯一看云山绕淮甸【次公北山移文云请回俗士驾杜诗着处覔丹梯】
　　北寺悟空禅师塔【名齐安宣宗微时师知其非凡人无逸盐官图经安国寺在县西北六百五十步祥符元年改今额寺中有悟空塔塔前有古桧存焉】
　　已将世界等微尘空里浮花梦里身【援华严经如日翳人见空中花子仁圆觉经譬彼病目见空中花】岂为龙顔更分别【次公前汉髙祖为人隆准而龙顔】只应天眼识天人【次公邯郸淳见曹植曰真天人也】
　　游灵隐髙峰塔【肃之武林山记北髙峯在灵隠寺后山山有塔记云唐天寳中邑人建髙七级】
　　言游髙峯塔蓐食治野装【援韩信甞寄食南昌亭亭长妻厌之乃晨炊蓐食】火云秋未衰【师杜诗火云洗月露】及此初旦凉雾霏岩谷暗日出草木香嘉我同来人久便云水乡相劝小举足前路髙且长古松攀龙蛇怪石坐牛羊渐闻钟磬音飞鸟皆下翔入门空有无云海浩茫茫惟见聋道人老病时絶粮问年笑不答但指穴藜牀【厚管寜自越海归家贫常晏坐一藜牀积五十余年为学不倦牀上当膝处皆穿】心知不复来欲归更徬徨赠别留疋布今嵗天早霜
　　题西林壁【子仁庐山记旧名西林兴国中赐今额】
　　横看成岭侧成峯逺近髙低无一【一作总不】同不识庐山真面目只縁身在此山中
　　六和寺冲师闸山溪为水轩
　　欲放清溪自在流【子仁杜诗江流大自在】忍教氷雪落沙洲出山定被江潮涴能为山僧更少留
　　道者院池上作
　　下马逢佳客擕壶傍小池清风乱荷叶细雨出鱼儿【厚杜诗细雨鱼儿出微风燕子斜】井好能氷齿茶甘不上眉归涂更萧瑟真个解催诗【厚杜诗片云头上黒应是雨催诗】
　　吉祥寺僧求阁名
　　过眼荣枯电与风久长那得似花红上人宴坐观空阁观色观空色即空
　　南寺千佛阁
　　古邑居民半海涛师来构筑便能髙千金用尽身无事【次公李白诗千金防尽还复来】坐看香烟绕白亳
　　法惠寺横翠阁【子仁杭州图经法惠寺在天井巷吴越王钱氏建旧额兴庆寺治平二年改赐今额】
　　朝见吴山横暮见呉山从呉山故多态转侧为君容幽人起朱阁空洞更无物惟有千步冈东西作亷额春来故国归无期人言秋悲春更悲已泛平湖思濯锦更看横翠忆峨眉【次公濯锦成都濯锦江也峨眉嘉州峩眉山也】雕栏能得几时好不独凭栏人易老百年兴废更堪哀悬知草莽化池台游人寻我旧游处但覔呉山横处来
　　夀星院寒碧轩【敬夫图经钱塘灵隠天竺寺内夀星院晋天福八年建其亭馆有寒碧轩】
　　清风肃肃摇牕扉牕前脩竹一尺围纷纷苍雪落夏簟冉冉緑雾沾人衣【援杜诗无使霜露沾人衣】日髙山蝉抱叶响人静翠羽穿林飞道人絶粒对寒碧为问鹤骨何縁肥
　　西湖夀星院此君轩
　　卧听谡谡碎龙鳞俯看苍苍立玉身一舸鸱夷江海去【縯范蠡既破呉乃浮扁舟游江湖变姓名至齐号防夷子皮】尚余君子六千人【厚呉越相攻越王句践以其私君子六千人为中军】
　　常州太平寺法华院薝卜亭醉题
　　六花薝卜林间佛九节菖蒲石上仙【縯维摩经言如入薝卜林中唯嗅薝卜不嗅余香薝卜栀子花也其花六出韩众服菖蒲得仙须生石上一寸九节者】何似东坡铁拄杖一时惊散野狐禅
　　扶风天和寺
　　逺望若可爱朱栏碧瓦沟聊为一驻足且慰百回头水落见山石尘髙昏市楼临风莫长啸遗涕浩难收
　　山光寺回次芝上人韵
　　閙里清游借隙光醉时真境发天藏梦回拾得吹来句十里南风草木香
　　元祐五年十二月十二日同景文义伯圣途次元伯固仲防游七寳寺题竹上
　　结根岂殐众脩柯独出林孤髙不可恃嵗晩霜风侵
　　题净因壁
　　暝倚蒲团卧鉢囊半牕疎箔度防凉蕉心不展待时雨葵叶为谁倾夕阳
　　真兴寺阁祷雨
　　太守亲从千骑祷神翁逺借一杯清云阴黯黯将嘘遍雨意昏昏欲醖成已觉微风吹袂冷不堪残日傍山明今年秋熟君知否应向江南饱食稉
　　陆莲庵
　　何妨红粉唱迎仙来伴山僧到处禅陆地生花安足怪而今更有火中莲
　　大老寺竹间阁子
　　残花帯叶暗新笋出林香但见竹阴緑不知汧水黄树髙倾陇鸟池浚落河鲂栽种良辛苦孤僧瘦欲尫











　　东坡诗集注巻二十三
　　钦定四库全书
　　东坡诗集注巻二十四
　　宋　王十朋　撰
　　居室
　　和子由闻子瞻将如终南太平宫谿堂读书【万申之翊圣保德眞君传昔太宗皇帝遣起居舍人王从就终南山下筑宫眞君忽降言曰此地乃建上帝宫阙之地不可易也于是乃定凡三年宫成题曰上清太平宫】
　　役名则巳勤徇身则巳媮我诚愚且拙身名两无谋始者学书判【师唐有书判防萃科】近亦知问囚但知今当为敢问向所由士方其未得惟以不得忧旣得又忧失此心浩难收譬如倦行客中路逄清流尘埃虽未脱暂憇得一潄我欲走南涧春禽始嘤呦鞅掌乆不决尔来巳徂秋桥山日月廹府县烦差抽【次公史记黄帝塟桥山】王事谁敢愬民劳吏宜羞中间罹旱暵欲学唤雨鸠千夫挽一木十歩八九休渭水涸无泥菑堰旋挿修【次公前汉沟洫志武帝歌曰隤林竹兮揵石菑尧卿岐下岁以南山木栰自渭入河经砥柱之险多致沦没衙前以是破产者相继也先生徧问诸老校校曰木栰之害本不至此若渭河未涨操栰者一时进止可无重费葢波患其乘渭河之涨多方害之耳先生卽修衙防使衙前自择水工栰竹行无虞乃言于府事得系籍自是衙前之害减半】对之食不饱【次公诗今也毎食不饱】余事更遑求近日秋雨足公余试新篘劬劳幸已过朽钝不任锼秋风欲吹防【厚晋书九月九日桓温防于龙山风吹孟嘉防落】西阜可纵游聊为一日乐慰此百日愁
　　迁居一首【并引】
　　吾绍圣元年十月二日至惠州寓合江楼是月十八日迁于嘉祐寺二年三月十九日复迁于合江楼三年四月十六日复归于嘉祐寺时方卜筑白鹤峯之上新居成庶几其少安乎
　　前年家水东囬首夕阳丽去年家水西湿面春雨细东西两无择縁尽我輙逝今年复东徙旧馆聊一憇已买白鹤峯防作终老计长江在北戸【厚杜诗七星在北戸河汉声西流】雪浪舞吾砌【次公杜牧诗弄水庭前溪风艶翠绡舞】青山满墙头鬌几云髻【次公古陌上桑头上俀堕髻韦苏州诗鬌髙鬟宫様妆】虽慙抱朴子金鼎陋蝉蜕【厚抱朴子按仙经云上士举形升虚谓之天仙中士游于名山谓之地仙下士先死后蜕谓之尸解仙】犹贤柳柳州庙爼荐丹荔【縯柳子厚为柳州刺史有庙在罗池韩退之为庙碑曰荔子丹兮蕉叶黄杂殽疏兮进侯堂】吾生本无待俯仰了此世念念自成刼尘尘各有际【次公佛以世为刼念念成刼言光景之速也道以世界为尘尘尘有际言物各有世界也】下观生物息相吹等蚊蚋【援庄子野马也尘埃也生物之以息相吹也】白鹤峯新居欲成夜过西邻翟秀才二首【明仲先生白鹤故居图翟氏林行婆居皆在新居之西】
　　林行婆家初闭戸【厚传灯録浮杯和尚有林行婆来礼拜问师云尽力道不得底句还分付阿谁】翟夫子舎尚留关连娟缺月黄昏后【厚退之秋怀诗寒鸡空在栖缺月烦屡瞰】缥缈新居紫翠间【任杜诗筑居仙缥缈】系闷岂无罗带水【韩退之诗水作青罗带山为碧玉簪】割愁还有劔芒山【柳子厚诗海上尖峯若劔芒秋来处处割愁膓】中原北望无归日邻火村舂自徃还【次公杜诗村舂雨外急邻火夜深明】
　　瓮间毕卓防偷酒【縯晋书毕卓为吏部郎比舍郎酿酒熟卓因夜至其瓮间盗饮之为掌酒者所防旦视　之乃毕吏部也】壁后匡衡不防灯【厚西京杂记匡衡好读书家贫无油烛乃凿邻壁映光读书】待凿平江百尺井【厚卢仝诗辘轳无绳井百尺渴心归去生尘埃】要分清暑一壶氷【厚鲍明逺诗清如玉壶氷迈先生白鹤山新居凿井四十尺迈盘石石尽乃得泉】佐卿恐是归来鹤【援广德神异録天寳中宗猎于沙苑有孤鹤帝射之鹤中箭西南而逝益州有道观青城道士徐佐卿一岁常三四至一日自外至谓弟子曰吾行山中为飞矢所中以箭挂于壁且曰后箭主到此付之后明皇幸蜀游于观中识其箭曰此吾沙苑所射鹤箭乃知是佐卿焉】次律宁非过去僧【縯明皇杂録开元中房琯宰卢氏与道士邢和璞出游过夏口村入佛寺坐古松下和璞使人凿地得瓮中所藏娄师德与永禅师书笑谓琯曰颇忆此邪琯因怅然悟前生之为永禅师也】他日莫寻王粲宅梦中来徃本何曾【次公杜诗应同王粲宅留井岘山前】
　　迁居之夕闻邻舍儿诵书欣然而作
　　幽居乱蛙黾生理半人禽跫然已可喜【縯庄子逃空虚者闻人足音跫然而喜】况闻弦诵音儿声自圆美谁家两青衿【厚诗青青子衿】且欣习齐咻未敢笑越吟【縯史记庄舄越人仕楚病楚王曰舄越之鄙人也今日入楚富贵矣必思于楚使人徃听之则且为越声也】九龄起韶石【次公唐张九龄韶州曲江县人韶州有奏韶之石】姜子家日南【次公姜公辅有髙才敷奏详亮德宗器之爱州日南人】吾道无南北【髙传灯録第二十三祖问卢居士曰岭南无佛性若何为得佛曰人即有南北佛性岂然】安知不生今海濶尚挂斗天髙欲横参荆棘短墙缺灯火破屋深引书与相和置酒仍独斟可以侑我醉琅然如玊琴【次公李白诗长作玉琴声】
　　新居
　　朝阳入北林【厚古乐府朝日照北林】竹树散疎影【子仁杜诗月林散清影】短篱寻丈间寄我无穷境旧居才一席逐客犹遭屏结茒得兹地翳翳村巷永【厚陶渊明归去来云景翳翳以将入】数朝风雨凉畦菊发新颖【次公刘禹锡诗苕颖如云发】俯仰可卒岁何必谋二顷【援史记苏秦使我有负郭田二顷岂能佩六国相印乎】
　　西斋
　　西斋深且明中有六尺牀【次公晋武赐贺循以六尺牀又贺革有六尺方牀思义未逹则横卧其上】病夫朝睡足【彦夫杜牧之诗平生睡足处云梦泽南州】危坐觉日长昏昏旣非醉踽踽亦非狂褰衣竹风下穆然中防凉【次公宋玉风赋其风中人】起行西园中草木含幽香榴花开一枝桑枣沃以光【彦忠诗桑之未落其叶沃若】鸣鸠得美防【次公庄子有一蝉方得美防以忘其身】困立忘飞翔黄鸟亦自喜新音变圆吭【次公谢灵运诗园栁变鸣禽】杖藜观物化亦以观我生【厚刘禹锡赋观　物之余遂观我生】万物各得时我生日皇皇【任渊明辞善万物之得时感吾生之行休】
　　南堂五首
　　江上西山半隠堤此邦台馆一时西南堂独有西南向卧看千帆落浅溪
　　暮年眼力嗟犹在多病颠毛却未华【倬蔡邕赋华颠丈人】故作明牕书小字更开幽室养丹砂【鲁直先生与王定国书近有人惠丹砂少许光彩甚竒固不敢服然其教以养火观其变化聊以悦神度日】
　　他时雨后困移牀【子仁韦苏州诗那知风雨夜复此对牀眠】坐厌愁声防客肠【次公诗呉霜防归鬓】一听南堂新瓦响似闻东坞小荷香山家为割千房蜜稚子新畦五亩蔬更有南堂堪着处不忧门外故人车
　　扫地烧香闭阁眠【曹国史补韦应物性髙洁鲜食寡欲所在焚香扫地而坐】簟纹似水帐如烟【厚李白诗碧纱如烟隔语】客来梦觉知何处挂起西窻浪接天
　　溪隂堂
　　白水满时双鹭下緑槐髙处一蝉吟酒醒门外三竿日【次公南齐书永明五年十一月丁亥日出三竿失色刘禹钖竹枝词日出三竿春雾消】卧看溪南十亩隂【縯杜诗饱闻桤木三年大与致溪边十亩隂】
　　谷林堂
　　深谷下窈窕髙林合扶疎美哉新堂成及此秋风初我来适过雨物至如娯予穉竹眞可人霜节巳专车【縯家语孔子曰昔禹致羣神于会稽之山防风氏后至禹杀而戮之其骨专车】老槐苦无頼【邠杜诗韦曲花无頼】风花欲塡渠山鸦争呼号谿蝉独清虚寄怀劳生外得句幽梦余古今正自同岁月何必书
　　寓居合江楼
　　海山葱昽气佳哉【縯后汉光武论苏伯阿望舂陵郭曰气佳哉鬰郁葱葱然】二江合处朱楼开蓬莱方丈应不逺【厚史记秦始皇时齐徐市等上书言海中有三神山名蓬莱方丈瀛洲仙人居之请得斋戒与童男女求之】肯为苏子浮江来江风初凉睡正美楼上啼鸦呼我起我今身世两相违【厚乐天诗可怜身与世从此两相忘】西流白日东流水楼中老人日清新天上岂有痴仙人【曽续仙传侯道华好子史手不释巻众或问之要此何为答曰天上无愚瞢仙人】三山咫尺不归去一杯付与罗浮春【予家酿酒名罗浮春】
　　迁居临臯亭【次公先生始至黄寓居定惠院后自定惠迁临臯本囬车院故有全家占江驿之句】
　　我生天地间一蚁寄大磨区区欲右行不救风轮左【縯晋天文志周髀家云天旁转如推磨而左行日月右行随天左转故日月实东行而天牵之以西没譬之于蚁行磨石之上磨左旋而蚁右去磨疾而蚁迟故不得不随磨以左廻焉】虽云走仁义未免迟寒饿劒米有危炊【厚晋书桓在殷仲堪坐上共作危语曰矛头淅米劒头炊仲堪曰百岁老翁攀枯枝有一参军云盲人骑瞎马半夜临深池仲堪曰此太逼人葢仲堪眇一目也】鍼氊无稳坐【援晋书愍怀太子传舍人杜锡毎以忠防劝太子修德进善逺于谗谤太子怒使人以鍼着锡常所坐氊中而刺之】岂无佳山水借眼风雨过归田不待老勇决凡几个幸兹废弃余疲马解鞍驮全家占江驿絶境天为破【次公退之诗有云破天悭】饥贫相乘除【次公退之诗无善名以闻无恶声以扬名声相乗除得少失有余】未见可吊贺【縯董仲舒曰吊者在门贺者在闾言忧则恐惧恐惧则福至贺者在门吊者在闾言受福则骄奢骄奢则祸至次公苏秦见齐王仰而庆俯而吊刘表云受吊不受贺师左传可吊而又贺之】淡然无忧乐苦语不成些【次公宋玉招魂每句有些字葢楚人之声也】
　　东坡八首【并序】
　　余至黄二年日以困匮故人马正卿哀余乏食为于郡中请故营地数十畆使得躬耕其中地既乆荒为茨棘瓦砾之塲而岁又大旱垦辟之劳筋力殆尽释耒而叹乃作是诗自愍其勤庶几来岁之入以忘其劳焉
　　废垒无人顾頽垣满蓬蒿【次公庄子妄凿垣墙而殖蓬蒿】谁能损筋力岁晚不偿劳独有孤旅人天穷无所逃端来拾瓦砾岁旱土不膏【次公国语云土膏其动】﨑岖草棘中欲刮一寸毛【子敬博物志地以草为毛】喟焉释耒叹我廪何时髙【縯诗亦有髙廪任唐文粹释耒而叹】荒田虽浪莽【白陶渊明诗浪莽林野娯】髙庳各有适下湿种秔稌东原莳枣栗江南有蜀士【尧卿先生荅秦太虚书云所居对岸武昌山水佳絶有蜀人王生在邑中徃徃为风涛所隔不能即归则王生能为杀鸡炊黍至数日不厌】桑果已许乞好竹不难栽但恐鞭横逸【仲达谈助竹根曰鞭】仍须卜佳处防以安我室【次公东方朔谏起上林书鄷镐之间号为土膏今防以为苑】家童烧枯草走报暗井出一饱未敢期瓢饮已可必
　　自昔有防泉来从逺岭背穿城过聚落流恶壮蓬艾【次公左传有汾浍以流其恶】去为柯氏陂十畆鱼鰕会岁旱泉亦竭枯萍粘破块【次公风不鸣条雨不破块】昨夜南山云雨到一犁外然寻故渎知我理荒荟泥芹有宿根【子仁杜诗饭煮青泥坊底芹】一寸嗟独在雪芽何时动春鸠行可脍【蜀人贵芹芽脍杂鸠肉作之】种稻清明前乐事我能数毛空暗春泽鍼水闻好语【蜀人以细雨为雨毛稻初生时农夫相语稻鍼水矣】分秧及初夏渐喜风叶举月明看露上一一珠垂缕秋来霜穗重颠倒相撑拄但闻畦垅间蚱蜢如风雨【蜀中稻熟时蚱蜢羣飞田间如小蝗状而不害稻】
　　新舂便入甑玉粒照筐筥【子仁左传筐筥锜釜之器】我久食官仓红腐等泥土【次公汉书太仓之粟红腐而不可食】行当知此味口腹已吾许良农惜地力幸此十年荒桑柘未及成一麦庶可望投种未逾月覆块巳苍苍农父告我言勿使苗叶昌君欲富饼饵要须纵牛羊再拜谢苦言得饱不敢忘
　　种枣期可剥【次公诗八月剥枣】种松期可斵【次公诗松栢丸丸方斵是防】事在十年外吾计亦巳慤【次公史记十年之计树之以木】十年何足道千载如风雹旧闻李衡奴【任三国志李衡每欲治家妻輙不聼后密遣人于武陵龙阳泛洲上作宅种柑橘千树死谓儿曰汝母恶我治家故穷如是然吾州里有千头木奴不责汝衣食岁得千疋绢亦可用矣】此防疑可学我有同舍郎官居在灊岳【李公择也】遗我三寸柑【次公杜诗三寸黄柑犹自青】照坐光卓荦百栽傥可致当及春氷渥想见竹篱间青黄垂屋角
　　潘子久不调沽酒江南村【子仁先生荅秦太虚书云有潘生者作酒店樊口棹小舟径至店下村酒亦醇酽】郭生本将种【縯汉书朱虚侯刘章侍髙后宴为酒吏请曰臣将种也请以军法行酒】卖药市西垣古生亦好事恐是押牙孙【厚古押牙富平县侠客也盗取奉陵宫女无双以与王仙客为妻寃死者数人押牙亦自刎】家有十畆竹无时容叩门我穷交旧絶三子独见存从我于东坡劳饷同一飱可怜杜拾遗事与朱阮论【杜诗梅熟许同朱老吃松髙拟对阮生论】吾师卜子夏四海皆弟昆
　　马生本穷士【思文志林云杞人马正卿字梦得作太学正清苦有气节学生既不喜博士亦忌之余偶至其斋书杜子羙秋风叹一篇壁上初无意也正卿即日辞归至今白首穷饿守节如故又曰马梦得与仆同岁月生少仆八日是岁生者无富贵人而仆与梦得为穷之冠即吾二人而观之当推梦得为首】从我二十年日夜望我贵求分买山钱【縯戴符山人问襄阳节度使于頔求买山钱頔与百万又南史王秀之云吾山资巳足岂可久留妨贤路】我今反累生借耕辍兹田刮毛背上何时得成氊【次公背上刮氊毛谚语也】可怜马生痴至今夸我贤众笑终不悔施一当获千
　　次韵子由所居六咏
　　堂前种山丹【厚丘璿诗十年踪迹滞南荒只见山丹与佛桑】错落码碯盘【次公唐书裴行俭平都支遮匐获码脑盘广二尺文采粲然军吏持之趍跌盘碎行俭色不少吝杜诗内府殷红码脑盘】堂后种秋菊碎金收辟寒【厚酉阳杂爼魏明帝时昆明国贡辟寒鸟常吐金屑如粟铸之可以为器宫人争以鸟所吐金为钗钏谓之辟寒金宫人相嘲弄曰不服辟寒金那得帝王心】草木如有情慰此芳岁阑幽人正独乐不知行路难
　　诗人固多感花发忆两京【子仁杜诗春日春盘细生菜忽忆两京梅发时】石榴有正色【厚庄子四者孰知天下之正色哉】玉树眞虚名【次公扬雄甘泉赋玉树青葱】粲粲秋菊花卓为霜中英茰盘照重几缬蘂两鲜明幽居有古意义井分西墙谁云三伏热止须一杯凉先生坐忍渴羣嚣自披猖【次公北史王晞传帝欲以晞为侍中晞曰人主恩私何由可保万一披猖求退无地】众散徐酌饮逡廵味尤长【厚晋阮籍常羣行冐热渇甚逆旅有井众人竞趍之籍独逡廵在后须饮者毕乃进】
　　先生饭土塯【縯韩子尧舜饭土塯啜土型】无物与刘义【援唐诗刘义持韩愈金数斤去曰此防墓中人得尔不若与刘君为夀】何以娯醉客时嗅砌下花井水分西邻竹隂借东家萧然行脚僧一身寄天涯【致约先生在惠州与广西宪曹司勲帖云某惟少子随侍全是一行脚僧但吃些酒肉耳】
　　东斋手种栢今复几尺长知有桓司马榛茒为遮藏【子仁史记孔子世家孔子适宋与弟子习礼大树下宋司马桓魋欲杀孔子伐其树孔子遂去】近闻南台松新枝出余僵年来此怀抱岂敢惊凡亡【厚韩子楚王与凡君坐少焉楚王左右曰凡亡者三凡君曰凡之亡也不足以丧吾存夫凡之亡不足丧吾存则楚之存不足以存存由是观之凡未始亡楚未始存】
　　新居已覆瓦无复风忧【仲达扬子曰震风凌雨然后知厦屋之为帡幪也】桤栽与笼竹小诗亦可求【次公杜甫覔桤栽絶句饱闻桤木三年大与致溪边十畆隂覔绵竹诗华轩霭霭他年到绵竹亭亭出县髙堂成诗桤林碍日吟风叶笼竹和烟滴露梢】尚欲烦贰师刺山出飞流【縯汉书贰师将军李广利师行无水防佩刀刺山飞泉涌出】应须凿百井两绠载一牛
　　过黎君郊居
　　半园荒草没佳蔬煑得占禾半是藷万事思量都是错不如还叩仲尼居


　　东坡诗集注巻二十四
　　钦定四库全书
　　东坡诗集注巻二十五
　　宋　王十朋　撰
　　花木
　　和子由记园中草木十一首
　　煌煌帝王都【次公古乐府有煌煌京洛篇】赫赫走羣彦嗟汝独何为闭门观物变微物岂足观汝独观不倦牵牛与葵蓼【驹父本草牵牛生花如鼔子花稍大作碧色子有黄殻作小房实稍黑类荞麦陶隠居云此药始出田野人牵牛易药故以名之共父本草云冬葵子味甘寒无毒陶隠居曰蓼有三种一紫蓼一香蓼一青蓼】采摘入诗巻【次公杜甫诗诗巻长留天地间】吾闻东山傅置酒携嬿婉富贵未能忘声色聊自遣【縯晋谢安栖迟东山放情丘壑好音乐每游赏必以妓从安妻刘见家门富贵而安独退静曰丈夫不如此耶安掩鼻曰恐不免耳】汝今又不然时节看蔓【援齐侯使连称管至父戍葵丘曰时而往及而代】懐宝自足珍萟兰那计畹【厚离骚云既滋兰之九畹兮又树蕙之百亩鲁直王逸注十二亩曰畹】吾归于汝处慎勿嗟嵗晚
　　荒园无数亩草木动成林春阳一已敷妍丑各自矜蒲萄虽满架困倒不能任可怜病石榴花如破红襟葵花虽灿灿蔕浅不胜簮丛蓼晚可喜轻红随秋深物生感时节此理等废兴飘零不自由盛亦非汝能
　　种柏待其成柏成人已老不如种丛篲春种秋可倒【次公篲帚竹也庄子所谓操拔篲者是已】隂阳不择物美恶随意造柏生何苦艰似亦费天巧【次公韩退之诗柏生两石间万嵗终不入又曰柏移就平地千丈不难至则退之以柏于石间难长而平地易成矣至先生作柏石图诗则曰柏生两石间天命本如此虽云生之艰与石相终始韩子俯仰人但爱平地美此先生之意则又以石间之柏虽难成而久长平地之柏虽易成而易壊】天工巧有几肯尽为汝耗君看藜与藿【子功前汉盖寛饶传云山有猛兽藜藿为之不采】生意常草草
　　萱草虽微花孤秀能自拔亭亭乱叶中一一芳心挿牵牛独何畏诘曲自牙蘖走寻荆与榛如有夙昔约南斋读书处乱翠晓如泼偏工贮秋雨嵗嵗壊篱落【次公本草萱草一名鹿葱嵇康养生论云萱草忘忧】
　　芦笋初似竹稍开叶如蒲方春节抱甲渐老根生须不爱当夏绿爱此及秋枯黄叶倒风雨白花摇江湖江湖不可到移植苦勤劬安得双野鸭飞来成画图
　　行乐惜芳晨秋风常苦早谁知念离别喜见秋老秋感霜霰茎叶飒已槁宦游归无时身若马系皁悲鸣念千里耿耿志空抱【次公顔延年赭白马赋飞黄服皁魏武帝乐府老骥伏枥志在千里】多忧竟何为使汝发缟
　　官有丛竹结根问囚防下为人所径土宻不容钉慇懃戒吏卒挿棘防中庭绕砌忽坟裂走鞭瘦竛竮我常携枕簟来此防寒青日暮不能去卧聴牕风泠
　　芎防生蜀道白芷来江南漂流到闗辅【饶闗辅闗中三辅也】犹不失芳甘濯濯翠茎满愔愔清露涵及其未花实可以资筐篮秋节忽已老苦寒非所堪劚根取其实对此微物慙【次公本草芎防生武功川谷陶隠居注云蜀中亦有而细白芷生河东川谷下泽如掌刘禹锡注按范计然云白芷出齐郡今先生诗云云岂亦据所得之种芎防移自于蜀乃陶所谓蜀中亦有者乎白芷移自江南乃古所谓楚泽多芳草者乎方敷叶之时芎叶名蘼芜可以为菜芷叶名蒿麻可作浴汤此所谓资筐篮者也】自我来闗辅南山得再游山中亦何有草木媚深幽菖蒲人不识生此乱石沟山髙雪霜苦苗叶不得抽下有千嵗根蹙缩如蟠虬长为鬼神守徳薄安敢偷【次公寰宇记咸平中姚咸南采菖蒲有一丈夫谓之曰此菖蒲安期生所饵可以忘老倐而失之师神仙传茅君丹砂二千嵗乃结成上帝常使鬼神毒蛇守焉徳权物类相感志云菖蒲若红蒲芳气酷烈世言有花无人见见者必大富贵赵隠之母傅氏曽于山涧中见花大如车轮傍有神人守防诫之勿泄年至九十四向子孙説説讫得疾终】我归自南山山翠犹在目心随白云去梦绕山之麓汝从何方来笑齿粲如玉【次公郭璞游仙诗灵妃顾我笑粲然啓玉齿】探懐出新诗秀语夺山緑觉来已茫昩但记説秋菊有如采樵子入洞聴琴筑归来冩遗声犹胜人间曲【八月十二日夜宿府学方和此诗梦与弟游南山出诗数十篇梦中甚爱之及觉唯记一句云蟋蟀悲秋菊】
　　野菊生秋涧芳心空自知【尧卿吕温山樱诗幽处竟谁见芳心空自知】无人惊嵗晚惟有暗蛩悲花开涧水上花落涧水湄菊衰蛩亦蛰与汝嵗相期楚客方多感秋风咏江蓠【厚李商隠诗莫学汉臣栽苜蓿还同楚客咏江蓠】落英不满掬何以慰朝饥【厚楚辞夕飡秋菊之落英】
　　和孔宻州二首
　　东栏梨花
　　梨花淡白栁深青栁絮飞时花满城惆怅东栏一株雪【子仁退之诗走马城西惆怅归不忍千株雪相映】人生看得几清明
　　堂后白牡丹
　　城西千叶岂不好笑舞春风醉脸丹何似后堂冰玉洁游蜂非意不相干【孔颇有声妓而客无见者次公卫玠曰非意相干可以理遣师退之戏题牡丹诗双燕无稽还拂掠游蜂多意正经营】
　　小圃五咏
　　人参
　　上党天下脊【次公杜牧诗上党争为天下脊邯郸四十万秦坑】辽东真井底【次公本草人参在上党及辽东唐李徳裕云自雪山北望成都如井底】泉倾海腴白露洒天醴灵苗此孕毓肩股或具体【厚隋书五行志髙祖时上党有人宅后每夜有人呼声求之不得去宅一里所但见人参一本枝叶峻茂因掘去之其根五尺余其体人状】移根到罗浮越水濯清泚地殊风雨隔臭味终祖祢【次公宗之所自出曰祖次祖曰祢】青桠缀紫萼圆实堕红米【厚本草图经人参初生小者一桠两叶年深者生四桠各五叶中心一茎有花细小如粟蘂如丝紫白色秋后结子如大豆生青熟红白落】穷年生意足黄土手自啓上药无炮炙龁齧尽根柢开心定魂魄【厚人参主安精神定魂魄开心益智】忧恚何足洗糜身辅吾躯既食首重稽
　　地黄
　　地黄饲老马可使光鉴人吾闻乐天语喻马施之身【厚白乐天采地黄者诗凌晨荷锸去薄暮不盈筐携来朱家门卖与白面郎与君啖肥马可使照地光愿易马残粟救此苦饥肠】我衰正伏枥【縯魏武帝乐府老骥伏枥志在千里次公孝景帝诏曰马不伏枥不可以趋道】垂耳气不振【援贾谊吊屈原赋云骥垂两耳伏盐车兮】移栽附沃壤【厚本草古称地黄宜黄土今不然大宜肥壤虚地则根大而多汁】蕃茂争新春沈水得穉根【次公言以水沈而试之也本草注日华子云浮者名天黄半浮半沈者名人黄沈者名地黄其沈者佳也】重汤养陈薪【次公于鼎釡水中更以器盛水而煮谓之重汤】投以东阿清【厚本草陶隠居云阿胶出东阿其用皮有老少则胶有清浊】和以北海醇【次公孔融为北海太守尝云座上客常满尊中酒不空故以北海酒为醇】崖蜜助甘冷【次公崖蜜蜂于崖石上作之成州出老杜成州诗云崖蜜亦易求】山姜发芳辛【次公山姜木名】融为寒食【縯玉烛宝典今人寒食日研杏仁为酪以煮麦粥以汤沃之】咽作瑞露珍【厚纂异记田璆邓韶逢二书生谓曰我有瑞露之酒酿于百花之中与饮其味甘香也】丹田自宿火渇肺还生津愿饷内热子【次公庄子诸梁曰今吾朝受命而夕饮冰我其内热欤】一洗胷中尘
　　枸杞
　　神药不自閟罗生满山泽日有牛羊忧嵗有野火厄越俗不好事过眼等茨棘青荑春自长绛珠烂莫摘短篱护新植紫笋生卧节根茎与花实收拾无弃物【次公本草枸杞冬采根春夏采叶秋采茎实】大将我鬓【厚药性论枸杞变白明目】小则饷我客似闻朱明洞【次公朱明洞罗浮山洞也】中有千嵗质灵厖或夜吠【次公枸杞千嵗其根如犬厖即犬也诗云无使厖也吠】可见不可索仙人傥许我借杖扶衰疾【厚本草枸杞乆服轻身不老一名仙人杖】
　　甘菊
　　越山春始寒霜菊晩愈好朝来出细粟稍觉芳嵗老【师川先生记菊帖云岭南地暖而菊独后开考其理菊性介烈须霜降乃发而岭海常以冬至微霜故也吾以十五月望与客泛菊作重九书此为记】孤根防长松独秀无众草【次公左传松柏之下其草不植而菊生焉】晨光虽照耀【厚钟会菊赋微光扇动照耀垂光又唐太宗残菊诗阶兰凝曙霜岸菊照晨光】秋雨半摧倒先生卧不出黄叶纷可埽无人送酒壶【縯陶潜坐菊花丛中见白衣担酒至乃王送酒也遂开酒对菊径醉而归】空腹嚼珠宝香风入牙颊楚些发天藻【次公楚辞夕飡秋菊之落英又神仙传王母云神仙之书受而不敬是谓慢天藻】新荑蔚已满宿根寒不槁扬扬弄芳蝶生死何足道颇讶昌黎公恨尔生不早【厚退之秋懐诗鲜鲜霜中菊既晚何用好扬扬弄芳蝶尔生还不早】
　　薏苡
　　伏波饭薏苡御瘴传神良能除五谿毒【厚郦道元水经注武陵有五谿谓雄谿樠谿酉谿元谿辰谿是蛮夷所居故谓之五谿蛮】不救谗言伤【縯马援征五谿蛮以薏苡能辟瘴而食之其后载数车还有谗之者以援所载皆文犀蠙珠也】谗言风雨过瘴疠久亦亡两俱不足治但爱草木长【次公陶诗孟夏草木长】草木各有宜珍产骈南荒绛囊悬荔枝【厚蔡君谟荔枝诗厚叶纎枝杂绛囊使君分寄驿人忙】雪粉剖桄榔【厚本草桄榔子其内有麫大者至数斛食之不饥】不谓蓬荻盗中有药与粮舂为芡珠圆【次公芡实如珠今所谓鸡头也欧阳永叔食鸡头诗争先园客采新苞剖蚌得珠从海底】炊作菰米香【次公菰中有未谓之雕菰为饭极香宋玉赋云主人之女为臣炊雕菰之饭】子美拾橡栗【厚子美寓居同谷县诗嵗拾橡栗随狙公】黄精诳空肠【次公杜诗黄精无苗山雪盛短衣数挽不掩胫】今吾独何者玉粒照座光
　　送郑户曹赋席上果得榧子
　　彼美玉山果粲为金盘实【次公榧子出信州玉山县以懐玉山得名杜诗况闻内金盘尽在卫霍室】瘴雾脱蛮溪清尊奉佳客客行何以赠一语当加璧【师左氏僖负羁馈晋文公盘飱加璧】祝君如此果徳膏以自泽驱攘三彭仇【縯三彭三尸姓也栁子厚曰有道士言人皆有尸虫三处腹中伺人隠微失误辄籍记日庚申幸其人之昏睡出谗于帝是以人多谪过夭死次公本草榧实味甘无毒止五痔去三虫生永昌陶隠居云今出东阳诸郡】已我心腹疾【次公本草孟诜云多食令人能食明目轻身】愿君如此木凛凛傲霜雪斵为君椅几滑浄不容刮【厚王羲之尝诣门生家见榧几滑浄因书之真草相半后为其父误刮去之生惊愕累日】物微兴不浅此赠无轻掷【次公杜诗物微意不浅感动一沈吟】
　　食柑
　　一双罗帕未分珍【次公故事赐近臣黄柑以黄罗包之人赐二枚子仁唐史云荆州进黄柑帝以紫帕包赐萧嵩】林下先尝愧逐臣露叶霜枝翦寒碧金盘玉指破芳辛清泉蔌蔌先留齿香雾霏霏欲噀人坐客慇勤为收子千奴一掬奈吾贫
　　橄榄
　　纷纷青子落红盐【次公江南有红盐橄榄树高以红盐涂其树而子自落见范景仁东斋记沈物类相感志橄榄酸枣皆髙数丈其子深秋熟但刻其根下方寸许内盐于刻痕中其子皆自然落也】正味森森苦且严待得微甘回齿颊已输崖蜜十分甜【次公小説有橄榄与枣争枣谓橄榄曰待得你回味我已甜了】
　　次韵曽仲锡承议食蜜渍生荔支
　　代北寒虀韭萍【厚石崇冬月作韭萍虀韭根及麦苗为之也】竒苞零落似晨星【厚王荔支赋离离若繁星之着天又谢晖诗晓星正零落】逢盐久已成枯腊【厚蔡君谟荔支谱红盐者以盐梅浸佛桑花为红浆投荔支渍之曝干色红而甘酸】得蜜犹疑是薄刑【厚荔支谱蜜煎者剥生荔支笮去其浆然后蜜煎煮之】欲就左慈求拄杖【縯神仙传孙讨逆见左慈欲杀之使行于马前欲自后刺之慈着木履拄一竹杖徐徐而行讨逆鞭马逐之终不能及】便随李白跨沧溟【援李白临江王节士歌安得倚天剑跨海斩长鲸】攀条与立新名字儿女称呼恐不经【次公荔支谱有名十八娘者其色深红而细长俚传闽王氏有女好噉此品因以得名】
　　再和曾仲锡荔支
　　柳花着水万浮萍荔实周天两嵗星【栁絮飞落水中经宿即为浮萍荔支至难长二十四五年乃实】本自玉肌非鹄浴【縯庄子鹄不日浴而白】至今丹殻似猩刑【厚华阳国志永昌郡有猩猩其血可染朱】侍郎赋咏穷三峡【次公侍郎指白乐天也乐天在忠州有题郡中荔支诗十八韵又有戏杨君亦种荔支四韵又有重寄荔支与杨使君诗又有种荔支小诗又有荔支楼对酒小诗】妃子烟尘动四溟【援唐书杨贵妃嗜荔支必欲生致之乃置骑传送味未变已至京师杜牧之过华清宫诗一骑红尘妃子笑无人知是荔支来】莫遣诗人説功过且随香草附骚经【次公离骚载芳草如兰蕙椒苚江蓠辟芷留荑揭车之属】
　　次韵刘焘抚句蜜渍荔支【十朋焘字无言】
　　时新满座闻名字【次公荔支之名多矣具见于蔡君谟谱中】别久何人记色香【厚白乐天荔支图序荔支生巴峡间若离本支一日而色变二日而香变三日而味变四五日色香味尽去矣】叶似杨梅蒸雾雨花如卢橘傲风霜【次公乐天云叶如桂冬青花如橘春荣】每怜莼菜下盐豉【厚晋书王济指羊酪谓陆机曰卿吴中何以敌此答曰千里莼羹未下盐豉】肯与蒲萄压酒浆【次公西域以蒲萄压酒孟佗以一斗遗张让而得凉州乃此酒耳】回首惊尘巻飞雪诗情真合与君尝【厚薛能谢人寄茶诗麄官乞与真抛却赖有诗情合得尝】
　　四月十一日初食荔支
　　南村诸杨北村卢【厚临海异物志杨梅其子大如弹丸正赤五月中熟广州记卢橘皮厚气色大如柑酸多至夏熟土人呼为卢橘】白华青叶冬不枯垂黄缀紫烟雨里特与荔子为先驱海山仙人绛罗襦【厚蔡君谟七月二十日食荔支诗绛衣仙子过中元别叶空枝去不还】红纱中单白玉肤【次公唐舆服志凡祀天地之服皆白纱中单】不须更待妃子笑风骨自是倾城姝不知天公有意无遣此尤物生海隅【縯左传夫冇尤物足以移人苟非徳义则必有祸】云山得伴松桧老霜雪自困楂梨麤先生洗盏酌桂醑冰盘荐此頳虬珠【次公頳虬赤龙也韩退之杮诗然云烧树火骈实金乌下啄頳虬卵】似闻江鳐斫玉柱更洗河豚烹腹腴【予尝谓荔支厚味髙格两絶果中无比惟江鳐柱河豚鱼近之耳子仁腹腴鱼腹下肥肉也礼记少仪云冬右腴夏左鳍疏云谓鱼腹冬时阳气下在鱼腹故右腴黄鲁直谓鱼腹下肥处燕人脍鲤方寸切其腴以啗所贵盖古风也杜诗设鲙歌徧劝腹腴愧年少】我生涉世本为口一官久已轻莼鲈【援晋书张输见秋风起思呉中莼羮鲈鱼脍即弃官而归】人间何者非梦幻南来万里真良图
　　荔支叹
　　十里一置飞尘灰五里一兵火催颠坑仆谷相枕籍知是荔支龙眼来飞车跨山鹘横海【次公李白诗谁能驾飞车相从观海外曹金楼子竒肱之民能为飞车父鹘横海言船也兵书海鹘头低尾髙前大后小如旗之状】风枝露叶如新采宫中美人一破顔惊尘溅血流千载【次公上四句以言汉和帝时交州贡荔支下四句以言唐明皇时涪州贡荔支也】永元荔支来交州天宝嵗贡取之涪至今欲食林甫肉【次公以言林甫为相専事谄谀无一言救其也】无人举觞酹伯游【汉永元中交州进荔支龙眼十里一置五里一奔驣死亡罹猛兽毒蛇之害者无数唐羌字伯游为林武长上书言状和帝罢之唐天宝中盖取涪州荔支自子午谷路进入子仁唐羌书云伏见交趾七郡献生龙眼等鸟惊风发南州土地炎热恶虫猛兽不絶于路至于触犯死亡之害死者不可生来者犹可救也此二物升殿未必延年益夀和帝诏曰逺国珍羞本以荐宗庙茍有伤害岂爱民之本敕大官勿复受献时永元十五年也】我愿天公怜赤子莫生尤物为疮痏【次公张平子西京赋所恶成疮痏】雨顺风调百谷登民不饥寒为上瑞君不见武夷溪边粟粒芽【次公武夷山在建州粟粒芽茶之极品者也】前丁后蔡相笼加【大小龙茶始于丁晋公成于君谟欧阳永叔闻君谟进小龙团惊叹曰君谟士人也何至作此事援武夷未尝有茶茶之精絶者在北苑自有一溪南流至富南城下方与西来武夷溪水合流东去剑浦】争新买宠各出意今年鬬品充官茶【今年闉中监司乞进鬬茶许之】吾君所乏岂此物致养口体何陋邪洛阳相君忠孝家【次公忠孝家以言钱惟演盖钱王则忠孝王也】可怜亦进姚黄花【洛阳贡花自钱惟演始厚欧阳牡丹谱姚黄者千叶黄花出于民姚氏】
　　食荔支二首【并引】
　　恵州太守东堂祠故相陈文惠公堂下有公手植荔支一株郡人谓之将军树今嵗大熟尝啖之余下逮吏卒其髙不可致者纵猿取之
　　丞相祠堂下【次公杜甫诗丞相祠堂何处寻】将军大树傍【縯后汉冯异诸将论功异独屏树下军中号大树将军】炎云骈火实【厚江淹四时赋至如炎云方起芳树未移又退之游青龙寺诗然云烧树火骈实】瑞露酌天浆【次公纂异记田璆邓韶逢二书生谓曰我有瑞露之酒酿于百花之中与饮其味甘香又退之调张籍诗举瓢酌天浆】烂紫垂先熟髙红挂逺扬【厚诗取彼斧戕以伐逺扬】分甘徧铃下【厚后汉周纡传注汉官仪曰铃下侍阁辟车次公晋王羲之云有一味之甘割而分之】也到黑衣郎【次公黒衣言猿也宣室志张长史质立屋覩黒衣人树上掷瓦见击其弟射杀之乃猿耳】
　　罗浮山下四时春卢橘杨梅次第新日啖荔支三百颗【次公以王子敬帖有黄柑三百颗之语而韦苏州诗云书后欲题三百颗洞庭须待满林霜今借用耳】不妨长作岭南人
　　廉州龙眼质味殊絶可敌荔支
　　龙眼与荔支异出同父祖【次公本草陶隠居云广州别冇龙眼似荔支而小又广志龙眼树叶似荔支蔓延缘木】端如柑与橘未易相可否异哉西海滨琪树罗圃【次公淮南子禹以息土填淇水以为名山掘昆仑虚以下地中有层城九重珠树玉树在其西圃在昆仑阊阖之中】累累似桃李一一流膏乳坐疑星陨空【縯左传庄七年夏四月辛夘夜中星陨如雨】又恐珠还浦【援后汉孟尝为合浦太守郡出珠宝先时守宰并多贪污采求不知纪极珠遂徒于交趾郡界尝到官革易前弊去珠复还】图经未尝説玉食逺莫数【次公书惟辟玉食】独有皱皮生弄色映雕俎蛮荒非汝辱幸免妃子污【次公杨贵妃好荔支嵗取于涪州以致渔阳之难则于荔支为污矣】
　　答晋卿传柑
　　侍史传柑玉座傍【故事上元灯夕上御端门以温州进柑分赐从臣谓之传柑】人间草木尽天浆寄与维摩三十颗不知薝卜是余香【縯维摩经言如人入薝卜林唯闻薝卜不嗅余香】
　　次韵刘贡父西省种竹
　　要知西掖承平事记取刘郎种竹初【次公刘禹锡都观桃诗云尽是刘郎去后栽】旧徳终呼名字外后生谁续笑谈余【昔李公择种竹馆中戯语同舍后人指此竹必云李文政手植贡父笑曰文政不独系笔亦知种竹耶时有笔工李文政】成隂障日行当见取笋供庖计已疎白首林间望天上平安待报故人书【李卫公北都童子寺竹寺僧日报平安】
　　和赵景贶栽桧
　　汝隂多老桧处处屯苍云地连丹砂井【縯抱朴子葛稚川祖为临汜县有廖氏世居百嵗云井水赤葛疑有丹濬井果得丹砂数斛次公汝隂颍州也颍州之东与亳州接境亳州老君观有丹砂旁有桧其文左纽其枝枯而再生】物化青牛君【厚中记千嵗之树精化为青羊万嵗之树精化为青牛秦始皇使人伐大树有青牛跃出走入丰水又嵩山记嵩山有大松树千嵗其精化为青牛为伏】时有再生枝还作左纽文王孙有古意书室延清芬应怜四孺子【次公杜甫有种四小松诗又管子对齐侯问苗曰苗始其少也煦煦乎何其孺子也今栽桧亦适有四故云】不堕凡木羣体备松柏姿【厚尔雅释木篇柏叶松身曰桧】气含芝术薰初扶鹤骨立未出龙纒筋巢根白蚁乱网叶青虫纷乃知蔽芾初【援诗蔽芾甘棠】甚要封植勤【縯左传韩宣子聘鲁宴于季氏有嘉树焉宣子誉之武子曰宿敢不封植此树以无忘角弓】他年皮三寸【厚前汉晁错上书胡貉之地积隂之处木皮三寸冰厚六尺】狐防了不闻
　　和述古冬日牡丹四首
　　一朶妖红翠欲流春光回照雪霜羞化工只欲呈新巧不放闲花得少休【次公先生诗案云此讥讽执政之人以化工比之也】
　　花开时节雨连风却向霜余染烂红漏泄春光私一物【师杜诗侵凌雪色还萱草漏泄春光有栁条】此心未信出天工
　　当时只道鹤林仙能遣秋花发杜鹃【任润州鹤林寺有杜鹃高丈余每春月烂熳寺僧相传言贞元中有僧自天台移栽之】谁信诗能回造化直教霜卉放春妍
　　不分清霜入小园故将诗律变寒暄使君欲见蓝闗咏更倩韩郎为染根【縯韩湘愈之侄孙也自言解造逡巡酒能开顷刻花愈曰子岂能夺造化而开花乎湘乃聚土以盆覆之俄而举盆有碧牡丹二朶叶有小金字云云横秦岭家何在雪拥蓝闗马不前愈后谪潮州至蓝闗遇雪乃悟退之集中有示侄孙湘诗第三聨是也师韩湘唐元和中自言能花红者可使碧或一朶具五色是年秋与退之于后堂之前染白牡丹一丛云来春必作含棱碧色内合有金含棱红间晕者四面各合有一朶五色者自劚其根下置药而后培之及花开朶数一如其説出太平广记】
　　八月十七日天竺山送桂花分赠元素【杨绘字元素皇祐五年及第】
　　月缺霜浓细蘂干此花元属桂堂仙【縯嫦娥羿妻也羿得不死之药于西王母嫦娥窃之奔月遂托身月中仙有蟾蜍之象焉】鹫峯子落惊前夜【厚天竺山昔有梵僧云此山自天竺鹫山飞来八月十五夜尝有桂子落】蟾窟枝空记昔年破裓髙僧怜耿介练裙溪女鬬清妍愿公采撷纫幽佩【援离骚纫秋兰以为佩】莫遣孤芳老涧边
　　玉盘盂二首【并序】
　　东武旧俗【厚宻州所治城即汉琅邪之东武】每嵗四月大会于南禅资福两寺芍药供佛而今嵗最盛凡七千余朶皆重跗累萼繁丽丰硕中有白花正圆如覆盂其下十余叶稍大承之如盘姿格絶异独出于七千朶之上云得之于城北苏氏园中周宰相莒公之别业也【厚莒公即苏禹珪也为周相广顺元年罢】而其名俚甚乃为易之
　　杂花狼籍占春余芍药开时扫地无两寺妆成宝璎珞一枝争看玉盘盂佳名防作新翻曲絶品难寻旧画图从此定知年谷熟姑山亲见雪肌肤【縯庄子藐姑射之山有神人居焉肌肤若冰雪绰约若处子使物不疵厉而年谷熟】
　　花不能言意可知今君痛饮更无疑但持白酒劝佳客直待琼舟覆玉彞【次公周礼有六彞皆有舟】负郭相君初择地【縯苏秦既约六国从亲为从长相六国曰使我有负郭二顷田岂能佩六国相印乎】看羊属国首吟诗【厚苏武使匈奴欲降之知武终不可屈乃徙武北海上使牧羝武仗汉节牧羊卧起操持节旄尽落后归汉拜典属国】吾家岂与花相厚更问残芳有几枝
　　次韵李公择梅花
　　诗人固长贫【子仁汉书张负曰岂有美如陈平而长穷者乎】日午饥未动偶然得一饱万象困嘲弄寻花不论命【縯韩诗直把春偿酒都将命乞花】爱雪长忍冻天公非不怜聴饱即喧哄君为三郡守所至满宾从江湖常在眼【次公谢灵运诗想见山阿人薜萝如在眼】诗酒事豪纵奉使今折磨清比于陵仲【次公汉邹阳书于陵仲子辞三公为人灌囿】永懐茶山下携妓修春贡【次公茶山春贡湖州事也张君房脞説云湖州长城县啄木岭金沙泉毎嵗造茶之所也泉处沙中居常无水湖常二郡守至于境防亭具牺牲拜敕祭泉其夕清溢及造茶毕水即微减供堂者毕水已半之太守造毕即涸矣守或还斾稽晚则有风雷之变云】更忆槛泉亭【次公尔雅槛泉正出正出者涌出也】挿花云髻重萧然卧灊麓愁聴春禽哢忽见早梅花不饮但孤讽诗成独寄我字字愈头痛【縯魏志魏太祖苦头风卧读陈琳所作檄翕然而起曰此愈我病】嗟君本侍臣笔槖从上雍【次公汉赵充国传子卬言张安世持槖簮笔事孝武皇帝数十年注槖囊也所以盛书上雍武帝所幸之地司马迁书云仆又薄从上雍】脱靴吟芍药【任开元中禁中重芍药即今牡丹防花方繁开上曰赏名花对妃子焉用旧乐命李年持金花牋宣赐翰林供奉李白立进清平调辞召入而白已醉上命宫人以水洒面良久白谓髙力士曰为我脱靴力士素贵遂衔之】给札赋云梦【厚汉武帝令尚书给笔札令司马相如赋子虚盛推云梦之事】何人慰流落嘉蘤天为种杯倾笛中吟【縯笛有落梅之曲】防拂果下鞚【厚后汉时濊貊献果下马髙三尺乗之可于果树下行】感时念羇旅此意吾侪共故山亦何有桐花集么凤【次公西蜀有桐花鸟似凤而小师人谓之倒挂子公梅词所谓倒挂緑毛么凤是也】君亦忆匡庐【次公匡庐山名江州寰宇记庐山其山九叠山海经所谓三天子障也周武王时匡俗所庐故名庐山亦曰匡庐】归扫藏书洞【子仁公择尝读书庐山五老峯白石僧舍】何当种此花各抱汉隂瓮【縯庄子汉隂丈人方将为圃畦凿隧而入井抱瓮而出灌】
　　梅花二首
　　春来幽谷水潺潺的皪梅花草棘间一夜东风吹石裂半随飞雪度闗山【次公先生尝有诗云去年今日闗山路细雨梅花正断魂】
　　何人把酒慰深幽开自无聊落更愁幸有清溪三百曲不辞相送到黄州
　　寓居定恵院之东杂花满山有海棠一株土人不知贵也
　　江城地瘴蕃草木只有名花苦幽独嫣然一笑竹篱间【厚文选宋玉赋嫣然一笑惑阳城迷下蔡】桃李漫山总麤俗也知造物有深意故遣佳人在空谷【縯杜诗絶代有佳人幽居在空谷】自然富贵出天姿【次公嵇康传龙章鳯姿天质自然】不待金盘荐华屋朱唇得酒晕生脸翠袖巻纱红映肉【次公杜诗忆子初尉永嘉时红顔白面花映肉】林深雾暗晓光迟日暖风轻春睡足【次公杨妃传明皇召妃子方醉而来帝曰乃是海棠睡未足耳】雨中有泪亦凄惨月下无人更清淑先生食饱无一事散步逍遥自扪腹不问人家与僧舍拄杖敲门看脩竹【次公退之诗谁家多竹门可款倬南史袁粲传家居负郭每杖防逍遥当其意得悠然忘返郡南一家颇有竹石粲率尔步往亦不通主人直往竹所啸咏自若】忽逢絶艳照哀朽叹息无言揩病目陋邦何处得此花无乃好事移西蜀寸根千里不易到衔子飞来定鸿鹄天涯流落俱可念【縯白乐天琵琶行冋是天涯沦落人次公妒记云玉雪可念】为饮一樽歌此曲明朝酒醒还独来雪落纷纷那忍触
　　雨中看牡丹三首
　　雾雨不成防【次公古列女传陶答子妻云豹藏雾雨】映空疑有无时于花上见的皪走明珠秀色洗红粉暗香生雪肤【次公庄子藐姑射之神人肌肤若冰雪】黄昏更萧瑟头重欲相扶
　　明日雨当止晨光在松枝清寒入花骨【邦衡李贺诗天遣裁诗作花骨】肃肃初自持午景发浓艳一笑当及时【次公古诗行乐当及时】依然暮还敛亦似惜幽姿【须溪看牡丹法当在午前过午则离披矣】
　　幽姿不可惜后日东风起酒醒何所见金粉抱青子千花与百草【次公杜诗万草千花劲凝碧】共尽无妍鄙未忍污泥沙牛酥煎落蘂
　　岐亭道上见梅花戏赠季常【陈慥字季常任元丰四年辛酉公在黄州往岐亭作】
　　蕙死兰枯菊亦摧返魂香入岭头梅【縯李夫人死汉武帝念之不已乃令方士作返魂香烧之夫人乃降次公十洲记聚窟洲有大树如枫而叶香闻数百里名曰返魂树死尸在地闻之即生】数枝残緑风吹尽一点芳心雀啅开野店初尝竹叶酒【次公张华轻薄篇苍梧竹叶青张景阳七命豫北竹叶注云竹叶酒名】江云欲落豆稭灰【次公文酒清话王勉尝作雪诗上吉阳县令云上天烧下豆稭灰乌李从教变白梅】行当更向钗头见病起乌云正作堆【子仁诗鬒发如云乌云谓鬓也】
　　红梅三首
　　怕愁贪睡独开迟自恐冰容不入时故作小红桃杏色尚余孤瘦雪霜姿寒心未肯随春态酒晕无端上玉肌诗老不知梅格在更看緑叶与青枝【石曼卿红梅诗认桃无緑叶辨杏有青枝】
　　雪里开花却是迟【子仁古诗前村深雪里昨夜一枝开】何如独占上春时也知造物含深意故与施朱发妙姿【次公宋玉赋施朱太赤】细雨裛残千颗泪轻寒瘦损一分肌不应便杂夭桃杏半防微酸已着枝
　　幽人自恨探春迟【子仁杜牧之诗自是寻春去较迟不须惆怅怨若时】不见檀心未吐时丹鼎夺胎那是宝【朱砂红银谓之不夺胎色】玉人頩颊更多姿【次公楚辞逺游篇玉色頩以艳顔兮精神粹而始壮頩怒色玉人怒则颊红故以比红梅也】抱丛暗蘂初含子落盏秾香已透肌乞与徐熈画新様【养直图画见闻志徐熈钟陵人世为江南士族善画花木】竹间璀璨出斜枝
　　和秦太虚梅花
　　西湖处士骨应槁【縯西湖处士指言林逋也逋有梅花诗最知名其一云疎影横斜水清浅暗香浮动月黄昏评诗者以为絶唱子仁先生诗话云诗人有冩物之功桑之未落其叶沃若他木殆不可以当此至林逋梅花诗云云决非桃李诗也】只有此诗君压倒【子仁杨汝士于张晋公座上聨句压倒元白】东坡先生心已灰为爱君诗被花恼【厚杜诗江上被花恼不彻】多情立马待黄昏残雪消迟月出早江头千树春欲暗竹外一枝斜更好【次公林和靖诗屋檐斜入一枝低】孤山山下醉眠处防缀裙腰纷不扫万里春随逐客来十年花送佳人老去年花开我已病今年对花还草草不知风雨巻春归收拾余香还畀昊【次公诗投畀有昊】
　　再和濳师
　　化工未议苏羣槁先向寒梅一倾倒江南无雪春瘴生为散冰花除热恼【师华严经以白旃檀涂身能除一切热恼而得清凉也】风清月落无人见【子仁唐皮日休白莲诗无情有恨何人见月晓风清欲坠时】洗妆自趁霜钟早【次公栁子厚云丰山上有钟霜降则鸣师宋武帝宫人早朝闻景阳楼钟声即起妆洗任杜诗金吼霜钟散】惟有飞来双白鹭玉羽琼枝鬬清好吴山道人心似水【子仁汉书郑崇曰臣门如市臣心如水】眼净尘空无可扫故将妙语寄多情横机欲试东坡老【于仁列子是殆见吾衡气机也】东坡习气除未尽时复长篇书小草且撼长条餐落英【縯离骚朝饮木兰之坠露兮夕餐秋菊之落英】忍饥未忍穷呼昊【厚史记屈原传太史公言人穷则反本故劳苦倦极未尝不呼天也】
　　海棠
　　东风嫋嫋泛崇光【次公楚辞光风转蕙泛崇兰些】香雾霏霏月转廊只恐夜深花睡去【次公明皇尝召太真妃被酒新起帝曰此乃海棠花睡未足耳】髙烧银烛照红妆
　　惜花【并引】
　　钱塘吉祥寺花为第一壬子清明赏防最盛金盘防篮以献于座者五十三人夜归沙河塘上观者如山尔后无复继也今年诸家园圃花亦极盛而龙兴僧房一丛亦竒但衰病牢落自无以发兴耳昨日雨雹知花之存者有几可为叹息也
　　吉祥寺中锦千堆前年赏花真盛哉道人劝我清明来腰鼔百面如春雷打彻凉州花自开【尧卿南京羯鼔録明皇尝遇二月初诘旦宿雨始晴景色明媚小殿亭内栁杏将吐覩而叹曰对此景可不与他判防高力士遣取羯鼔上命临轩纵击一曲名春光好反顾柳杏皆已发拆指而笑之谓嫔嫱内官曰此事不唤我作天公可乎】沙河塘上戴花回醉倒不觉吴儿咍【次公北人呼南人曰吴儿晋书贾充言夏统曰此呉儿木人石心也】岂知如今双鬓摧城西古寺没蒿莱有僧闭门手自栽千枝万叶巧翦裁就中一丛何所似玛瑙盘盛金缕杯【次公唐裴行俭平都支遮匐获玛脑盘广二尺文防粲然杜诗内府殷红玛脑盘】而我食菜方清斋对花不饮花应猜夜来雨雹如李梅【次公春秋李梅实】红残绿暗吁可哀
　　塔前古桧
　　当年双桧是双童相对无言老更恭庭雪到腰埋不死【縯二祖名恵可以求佛法夜立中庭雪齐于腰】如今化作两苍龙
　　王仲至侍郎见恵穉栝种之礼曹北垣下今百余日矣蔚然有生意喜而作诗【少云按年谱先生以元祐七年迁礼部】
　　翠栝东南美【厚尔雅东南之美者有防稽之竹箭焉】近生神岳隂【援神岳指言衡山也禹贡云荆及衡阳惟荆州杶榦栝柏四物荆州所生栝乃今之所谓桧也】惜哉不可致霜根络云岑仙风振髙标香实陨平林偶随樗栎生【縯庄子恵子曰吾有大树人谓之樗又匠石之齐至于曲辕见栎社树曰此散木也】不为樵牧侵忽惊黄茅岭稍出青玉鍼好事虽力取王城少知音岂无换鹅手【厚王羲之性爱鹅山隂道士好养鹅羲之往观焉意甚悦因求市之道士云为冩道徳经当举羣相赠羲之欣然冩毕笼鹅而归】但知觅来禽【援羲之有觅来禽帖云青李来禽日给藤子皆囊盛为佳函封多不生其详见法书要録】髙懐独夫子一见捐槖金【厚前汉陆贾出所使越槖中金分遗其子】得之喜不寐赠我意殊深公堂开后閤凡木愧华簮栽培一寸根寄子百年心常恐樊笼中【厚庄子泽雉五歩一啄十步一饮不蕲畜乎樊中注樊以笼雉】摧我鸾鹤衿【希声舒元舆録桃源画记云有鸾青衿有鹤玉羽】谁知积雨后寒芒晓森森恨我迫归老不见汝十寻苍皮护玉骨【少仪杜诗苍皮溜雨四十围又云秋水为神玉为骨】旦暮视古今何人风雨夜卧聴饥龙吟
　　宥老楮【宥之不伐也】
　　我墙东北隅张王惟老谷【次公张王并去声退之笋诗得时兮张王刘禹钖蒲桃歌张王日日髙】树先樗栎大【次公庄子樗栎不才之木】叶等桑柘沃【厚诗桑之未落其叶沃若】流膏马乳涨堕子杨梅熟【厚张揖汉书注杨梅其实似谷子而有核】胡为寻丈地养此不材木【縯庄子行于山中见大木枝叶盛茂伐者止其旁而不取也庄子曰此木以不材故终天年】蹶之得舆薪规以种松菊【次公规图也东方朔云鄠杜间号为土膏今规以为苑】靖言求其用略数得五六肤为蔡侯纸【厚后汉蔡伦造意用树肤麻头及敝鱼网以为纸】子入桐君録【次公桐君有采药録説以花蘂形色仙方楮实正赤时收取其子隂干用之】黄缯练成素黝面颒作玉【次公黄缯黄绢也世盖以楮实练绢矣黝面黒色也颒洗也顾命洮颒水是也世有楮实为面药矣】灌洒蒸生菌【次公庄子蒸生菌菌眯也世以米泔洒楮而生】腐余光吐烛虽无傲霜节幸免狂酲毒【厚庄子载商丘大木嗅之使人狂酲三日不已】孤根信微陋生理有倚伏投斧为赋诗徳怨聊相赎【颒音溃涤面也】
　　和陈述古拒霜花
　　千株扫作一畨黄只有芙蓉独自芳唤作拒霜知未称细思却是最宜霜
　　御史台榆槐竹柏四首
　　榆
　　我行汴堤上厌见榆隂绿千株不盈亩斩伐同一束及居幽囚中亦复见此木蠧皮溜秋雨病叶埋墙曲谁言霜雪苦生意殊未足坐待秋风至飞英覆我屋
　　槐
　　忆我初来时草木向衰歇髙槐虽惊秋晚蝉犹抱叶淹留未云几离离见疎荚栖鸦寒不去哀叫饥啄雪破巢带空枝疎影挂残月岂无两翅羽伴我此愁絶
　　竹
　　今日南风来吹断庭前竹低昂中音防甲刅纷相触萧然风霜意可折不可辱风霁竹亦回猗猗散青玉故山今何有秋雨荒松菊此君知健否归扫三径緑
　　柏
　　故园多珍木翠栢如蒲苇幽囚无与乐百日看不已时来拾流肪未忍践落子当年谁所种少长与我齿仰视苍苍榦所阅固多矣应见李将军胆落温御史【縯李祜为温造所劾曰吾尝夜入蔡州擒吴元济未甞心动今日胆落于温御史矣】
　　菩萨南漪堂杜鹃花
　　南漪杜鹃天下无披香殿上红氍毹【次公白乐天红线毯篇染为红线红于蓝织作披香殿上毯】鹤林兵火真一梦不归阆苑归西湖
　　题杨次公春兰【任元祐五年庚午先生在杭州作】
　　春兰如美人不采羞自献时闻风露香蓬艾深不见丹青冩真色欲补离骚传【次公汉武帝使刘安作离骚传以其经如春秋复传其事云】对之如灵均冠佩不敢燕【援离骚名予曰正则兮字予曰灵均】
　　题杨次公蕙
　　蕙本兰之族依然臭味同【厚左氏譬诸草木吾臭味也】曾为水仙佩【次公老杜诗江妃水仙惜不得又楚辞纫秋兰以为佩】相识楚辞中【縯楚辞余既滋兰之九□兮又树蕙之百亩】幻色虽非实真香亦竟空云何起微馥鼻观已先通【次公佛家言观鼻端白谓之鼻观】
　　次韵钱穆父紫薇花二首
　　虚白堂前合抱花【縯老子合抱之木生于毫末商老杭州图经虚白堂在旧治】秋风落日照横斜阅人此地知多少【厚汉盖寛饶视屋而叹曰如此传舍阅人多矣】物化无涯生有涯【虚白堂前紫薇两株俗云乐天所种縯庄子此之谓物化又曰吾生也有涯而知也无涯】
　　折得芳蕤两眼花题诗相报字倾斜箧中尚有丝纶句坐觉天光照海涯【乐天诗緑纶阁下文章静钟鼓楼前刻漏长独坐黄昏谁是伴紫薇花对紫薇郎上尝书此诗赐近臣】
　　次韵杨公济奉议梅花十首【尧卿杨蟠字公济建州人嘉祐时诗人也永叔诗云卧读杨蟠一千首乞渠秋月与春光】
　　梅梢春色弄微和作意南枝翦刻多【次公红梅诗南枝向暖北枝寒又退之李花诗离将平地万堆雪翦刻作此连天花】月黑林间逢缟袂霸陵醉尉误谁何
　　相逢月下是瑶台【次公李白木芍药诗若非羣玉山头见防向瑶台月下边】借草清樽连夜开明日酒醒应满地空令饥鹤啄莓苔
　　绿发寻春湖畔回万松岭上一枝开【次公言其昔为倅时】而今纵老霜根在得见刘郎又独来【援刘禹锡诗种防道士归何处前度刘郎今独来】月地云堦漫一樽【縯古诗月地云堦拜洞仙】玉奴终不负东昏【尧卿南齐东昏侯妃潘氏小字玉儿有国色帝将留之以问王茂茂曰亡齐者此物留之恐贻外议帝乃出之军主田安啓求为妇玉儿泣曰昔者见遄时主今岂下匹非类死而后已义不受辱乃自缢体白如玉】临春结绮荒荆棘谁信幽香是返魂【尧卿陈后主张贵妃名丽华后主为于光照殿前起临春结绮望仙三阁以檀沉香为之微风暂至香闻数里师汉武帝令方士烧返防香以降李夫人之防】日出冰壶散水花【縯杜诗水花晚色静】野梅官栁渐欹斜【縯杜诗市桥官柳细江路野梅香】西郊欲就诗人饮黄四娘家子美家【次公诗人指言子美也子美诗黄四娘家花满溪千朶万朶压枝低】
　　君知早落坐先开莫着新诗四句催岭北霜枝最多思【师大庾岭上梅花南枝已落北枝方开寒暖之异也】忍寒留待使君来
　　冰盘未荐含酸子【次公韩退之李花诗氷盘夏荐碧实脆】雪岭先看耐冻枝应笑春风木芍药【次公木芍药即牡丹也】丰肌弱骨要人医寒雀喧喧冻不飞绕林空啄未开枝多情好与风流伴不到双双燕子时
　　蛟绡翦碎玉簪轻【次公左思吴都赋泉室濳织而巻绡注云泉室则水居者俗传鲛人自水中出于人间卖绡子仁林和靖梅诗蘂讶粉绡裁太碎蒂疑红蜡缀初干】檀晕妆成雪月明【援李商隠诗如何雪月交光夜】肯伴老人春一醉悬知欲落更多情缟裙练帨玉川家肝胆清新冷不邪【次公退之李花诗夜领张徽投卢仝乘云共至玉皇家长姬香御四罗列缟裙练帨无等差静濯明妆有所奉顾我未肯置齿牙清寒莹骨肝胆腥一生思虑无由邪】秾李争春犹辨此更教踏雪看梅花
　　再和杨公济梅花十絶
　　一枝风物便清和看尽千林未觉多结习已空从着袂不须天女问如何
　　天教桃李作舆台【縯左传舆臣臣僚僚臣仆仆臣台次公张平子东京赋发京仓散禁财赉皁僚逮舆台】故遣寒梅第一开凭仗幽人收艾纳【次公广志艾纳松皮上藓衣出本草注合和诸香烧之其烟团聚清白可爱十朋香谱云艾纳出西国似艾】国香和雨入青苔【援左传兰有国香】
　　白发思家万里回小轩临水为花开故应剰作诗千首知是多情得得来【縯贯休诗一缾一鉢垂垂老万水千山得得来】
　　人去残英满酒樽不堪细雨湿黄昏夜寒那得穿花蝶知是风流楚客魂【縯昔者庄周梦为胡蝶栩栩然胡蝶也次公宋玉有招防以招屈原之防】春入西湖到处花裙腰芳草抱山斜【次公白乐天杭州春望诗谨开湖寺西南路草緑裙腰一道斜自注孤山寺在湖洲中草緑时望如裙腰】盈盈解佩临烟浦【次公列仙传郑交甫游汉江见二女请其佩女解佩与之既而视之空懐二女忽不见】脉脉当垆傍酒家【援汉司马相如卖酒临卭每自涤器文君当垆】
　　莫向霜晨怨未开白头朝夕自相催【厚杜诗朝夕催人自白头】斩新一朶含风露【縯杜诗斩新花蘂未应飞】恰似西厢待月来【次公丽情集莺莺诗待月西厢下迎风户半开拂墙花影动疑是故人来】
　　洗尽铅华见雪肌【倬曹子建洛神赋芳泽无加铅华不御注芳泽香油也铅华粉也】要将真色鬬生枝檀心已作龙涎吐【次公龙涎香名邦衡香谱云龙涎出大食国其龙多蟠于泽中之大石卧而吐涎然龙涎无香能发众香故人用以和香】玉颊何劳獭髓医【次公酉阳杂俎吴孙和悦邓夫人常置膝上和弄水精如意悮伤夫人颊血汚袴帯令医合药云得白獭髓杂玉琥珀屑当补灭此痕也】
　　湖面初惊片片飞樽前吹折最繁枝【师退之风折花枝诗春风也是多情思故防繁枝折赠君】何人会得春风意怕见黄梅雨细时【次公杜诗南京犀浦道四月熟黄梅湛湛长江去冥冥细来】
　　长恨漫天栁絮轻【子仁韩退之诗杨花榆荚无才思惟解漫天作雪飞】只将飞舞占清明寒梅似与春相避未解无私造物情
　　北客南来岂是家醉看参月半横斜他年欲识吴姬面秉烛三更对此花
　　防笋【并序任元祐六年辛未作】
　　防笋状如鱼剖之得鱼子味如苦笋而加甘芳蜀人以馔佛僧甚贵之而南方不知也笋生肤毳中盖花之方孕者正二月间可剥取过此苦涩不可食矣取之无害于木而宜于饮食法当蒸熟所施略与笋同蜜炙酢浸可致千里外今以饷殊长老
　　赠君木鱼三百尾中有鹅黄子鱼子夜叉剖瘿欲分甘【次公李羣玉与王璘聨句羣玉云芍药花闻菩萨面王璘略不伫思曰防榈叶散夜义头】箨龙藏头敢言羙【次公卢仝诗竹林吾所惜新笋好看守万箨抱龙儿□迸溢林薮帅后汉费长房投竹杖于葛陂化为龙故谓筠为箨龙】愿随蔬果得自用勿使山林空老死问君何事食木鱼烹不能鸣固其理【縯庄子宿于故人之家故人命竖子杀鴈而烹之竖子谓曰其一能鸣其一不能鸣请奚杀主人曰杀不能鸣者】
　　次韵曹子方龙山真觉院瑞香花
　　幽香结浅紫来自孤云岑骨香不自知色浅意殊深移栽青莲宇【次公青莲宇佛宫也】遂冠薝卜林结为楚臣佩【縯离骚纫秋兰以为佩】散落天女襟君持风霜节耳冷歌笑音【次公子方为使故云风霜节唐宣宗曰朕耳冷不知有卿也】一逢兰蕙质稍回铁石心【縯皮日休桃花赋序余尝慕宋广平之为相贞姿劲质刚态毅状疑其铁心石肠不解婉媚之文】置酒要妍暖养花须晏隂及此隂晴间恐致悭啬霖【师俗谚有悭值风啬值之语】防云知易散【次公白乐天诗防云易散琉璃脆】鷤鴂忧先吟【縯楚辞恐鷤鴂之先鸣兮百草为之不芳】明朝便陈迹试着丹青临【师临摹也古人谓摹书为临书】
　　蜡梅一首赠赵景贶
　　天公点酥作梅花此有蜡梅禅老家蜜蜂采花作黄蜡取蜡为花亦其物天上变化谁得知【子仁杜诗苍天变化谁料得】我亦儿嬉作小诗【厚退之诗又不媚笑语不能伴儿嬉】君不见万松岭上黄千叶【徳操杭州图经万松岭在钱塘旧治正南到县一十里】玉蘂檀心两竒絶【次公李白诗光景两竒絶】醉中不觉度千山夜闻梅香失醉眠归来却梦寻花去梦里花仙觅竒句此间风物属诗人我老不饮当付君君行适吴我适越【次公先生将有防稽之请】笑指西湖作衣鉢【子仁唐摭言状元以下到主司主事请谢衣鉢谓与主司名第同者在禅家谓传法为传衣鉢】
　　赠朱逊之【并引】
　　元祐六年九月与朱逊之防议于颍或言洛人善接花嵗出新枝而菊品尤多逊之曰菊当以黄为正余可鄙也昔叔向闻鬷蔑一言知其为人予于逊之亦云
　　黄花秋节【縯月令季秋之月菊有黄花】逺自夏小正【次公夏小正大戴礼篇名以虫鱼草木正十二月之节起于夏后氏故曰夏小正】坤裳有正色【援周易坤六五黄裳元吉】鞠衣亦令名【縯周官后妃之服有鞠衣鞠之花黄黄隂中之色治蚕服鞠衣隂事也】一从人伪胜遂与天力争易性寓非族改顔随所令新竒既易售粹駮定相倾疾恶逢伯厚【厚后汉朱震字伯厚初为州从事奏济隂太守单匡赃罪并连其兄中常侍超故三府谚云车如鸡栖马如狗疾恶如风朱伯厚】识真似渊明【援渊明诗秋菊有佳色裛露掇其英玩此忘忧物逺我遗世情】君言我所印【次公维摩经言佛所印可】世论谁敢评愿君为霜风一扫紫与頳【玉父寳椟记宣帝时异国贡紫菊一茎蔓延数亩味甘食者至死不饥渇】
　　三月二十日多叶杏开
　　零露月蘂【厚谢灵运诗岩下云方合花上露犹】温风散晴葩天公了不睡连夜开此花【縯武后诗明朝逰后苑火急报君知直须连夜发莫待晓风吹无已南京羯鼓録宗尝遇二月初柳杏将吐命取羯鼓纵击及回顾柳杏皆已微拆上笑曰此事不唤我作天公乎】芳心谁翦刻天质自清华恼客香无有弄妆影横斜中山古战国【次公中山本晋地知伯分为中山君丛台易水皆是其地】杀气浮髙牙【厚岑参北庭诗日暮上北楼杀气凝不开】丛台余袨服【縯前汉邹阳书全赵之时武力鼎士袨服于丛台之下注云袨服盛服也】易水杂悲笳【援史记燕丹令荆轲刺秦王賔客送之易水之上高渐离击筑荆轲和而歌曰风萧萧兮易水寒壮士一去兮不复还】自从此花开玉肌洗尘沙坐令游侠窟【厚文选郭景纯诗京华游侠窟】化作温柔家我老念江海不饮空咨嗟刘郎归何日红桃烁残霞明年花开时举酒望三巴【盖欲请梓州而归也】
　　十一月二十六日松风亭下梅花盛开【共父年谐先生以绍圣元年十月三日至惠州寓居嘉祐寺松风亭】
　　春风岭上淮南村昔年梅花曽断魂【予昔赴黄州春风岭上见梅花有两絶句明年正月往岐亭道上赋诗云去年今日关山路细雨梅花正断防】岂知流落复相见蛮风蜑雨愁黄昏【次公惠州有蜑子獠类也】长条半落荔枝浦卧树独秀桄榔园岂惟幽光留夜色直恐冷艳排冬温松风亭下荆棘里两株玉蘂明朝暾【厚李白鹏赋晞扶桑之朝暾】海南仙云娇堕砌【厚诗话徐锴秋声诗井梧纷堕砌次公杜牧诗云娇惹粉囊】月下缟衣来扣门【子翚诗缟衣綦巾】酒醒梦觉起绕树妙意有在终无言先生独饮勿叹息幸有落月窥清尊
　　再用前韵
　　罗浮山下梅花村玉雪为骨冰为魂【厚唐摭言僧栖白诗忍苦为诗身到此冰防雪魄已难招驹父杜徐卿二子歌秋水为神玉为骨】纷纷初疑月挂树耿耿独与参横昏【次公龙城録隋开皇中赵师雄迁罗浮一日天寒日暮于梅林间酒肆傍舍见美人淡妆素服出迎时已昏黑残雪未消月色微明师雄与语言极清丽芳香袭人因与之扣酒家门共饮少顷一緑衣童子笑歌戏舞师雄醉寝但觉风寒相袭久之东方已白起视在大梅花树下上有翠羽啾嘈相顾月落参横但惆怅而已】先生索居江海上【縯礼记子夏曰吾离羣而索居亦已乆矣】悄如病鹤栖荒园天香国艳肯相顾【厚南部新书李正封诗天香夜染衣国色朝酣酒】知我酒熟诗清温蓬莱宫中花鸟使【援唐明皇天寳末遣使采民间美女纳之宫中号花鸟使】緑衣倒挂扶桑暾【縯岭南珍禽有倒挂子緑衣红喙如鹦鹉而小自海东来非尘埃中物也】抱丛窥我方醉卧故遣啄木先敲门【厚退之诗洛阳穷秋厌穷独丁丁啄门疑啄木】麻姑过君急扫洒【次公国史补李泌以虚诞自任尝对客曰令家人速扫洒今夜洪崖先生来有人遗美酒防有客至乃曰麻姑送酒来与君同倾未毕门者曰某侍郎取榼子泌命倒还畧无怍色】鸟能歌舞花能言酒醒人散山寂寂惟有落蘂黏空樽
　　花落复次韵
　　玉妃谪堕烟雨村【次公玉妃指言太真妃也】先生作诗与招魂【縯楚辞宋玉哀屈原忧愁山泽防魄飞散其命将落故作招防欲以复其精神延其年寿】人间草木非我对奔月偶桂成幽昏【厚王充论衡羿得不死之药于西王母羿妻嫦娥窃之以奔月中】暗香入户寻短梦青子缀枝留小园披衣连夜唤客饮雪肤满地聊相温【次公庄子姑射神人肌肤若氷雪】松明照坐愁不睡井花入腹清而暾【厚杜诗儿童汲井花惯捷瓶上手子仁本草井花水令人好顔色与诸水有异井中平旦第一汲者】先生来年六十化【縯庄子蘧伯玉行年六十而六十化】道眼已入不二门【援维摩诘问文殊如何是不二法门】多情好事余习气惜花未忍都无言留连一物吾过矣【次公北史王睎谓卢思道曰卿辈亦是留连之一物岂直在鱼鸟而已子仁檀弓子夏曰吾过矣】笑领百罚空罍樽【厚杜诗数茎白发那抛得百罚深杯亦不辞】
　　次韵表兄程正辅江行见桃花
　　曲士赋懐沙草木伤莽莽【縯史记屈平既绌乃作懐沙之赋其辞有云陶陶孟夏兮草木莽莽伤懐永哀兮汩徂南土】徳人无荆棘坐失岭峤阻我兄瑚琏姿流落瘴江浦净眼见桃花【厚维摩诘经云逺尘离垢得法眼净】纷纷堕红雨【次公李贺将进酒歌况是青春日将暮桃花乱落如红雨】萧然振衣裓笑问散花女【次公维摩经云防中有一天女以天花散诸菩萨大弟子上花至诸菩萨悉皆堕落至大弟子便着不堕于是一切弟子皆以神力去花终不能去】我观解语花【援天寳遗事太液池千叶白莲开帝与贵妃宴赏指妃谓左右曰何如此解语花也】粉色如黄土【厚长恨歌传宗驾幸华清宫内外命妇熠燿景从上心泊然若有顾遇左右前后粉色如土诏髙力士濳搜外宫得杨琰女夀邸次公杜诗美人为黄土况乃粉黛假】一言破千偈况尔初不语【次公谓一言尚可以破千偈况如维摩之黙乎】可怜一转话他日如何举【次公襌家谓一段话为一转语】故复此微吟【次公汉中山靖王云雍门子一防吟而孟尝于邑】聊和鸥鸦橹江边闲草木闲客当为主迩来子美瘦正坐作诗苦【縯李白与杜甫诗试问因何太瘦生总为从前作诗苦】袖手焚笔研【厚退之祭柳子厚文巧匠傍观束手袖间又陆云与兄机书云君苗能文每见兄文輙欲楚其笔研】清篇真漫与【次公杜甫集中诗有漫与九篇大率言对花柳之兴也】愿君理北辕【厚左传楚令尹改乘辕而北之】六辔去如组【援诗执辔如组】上林桃花开水暖鸿北翥
　　和子由盆中石菖蒲忽生九花
　　春荑秋荚两须臾神药人间果有无无鼻何由识薝卜有花今始信菖蒲【次公菖蒲最难得花南史梁武帝母张皇后见之曰见菖蒲花者当富贵因取吞之生武帝众人不见也】芳心未饱两蛱蝶寒意知鸣几蟪蛄【次公山辉也孔子曰逺山十里蟪蛄之声犹在于耳又□子蟪蛄不知春秋】记取明年十二节【厚本草图经菖蒲亦有一寸十二节者】小儿休便籋霜须【次公以菖蒲能乌髭须故也】
　　次韵子由月季花再生
　　幽芳本长春暂瘁如蚀月且将付造物未易料枯枿也知宿根深便作紫笋茁乗时出婉娩为我暖栗冽先生早贵重庙论推英拔而今城东【縯汉书秦故东陵侯邵平种长安城东门外】不记召南茇【援诗甘棠美召伯也召伯之教行于南国其辞云蔽芾甘棠勿翦勿伐召伯所茇】陋居有逺寄小圃无阔蹑还为久处计坐待行年匝【子由明年六十】腊果缀梅枝春杯浮竹叶【任庾信诗三春竹叶酒一曲鸡】谁言一萌动已觉万木活聊将玉蘂新【世谓此玫瑰花】挿向纶巾折【次公晋人有白纶巾】
　　赠岭上梅
　　梅花开尽百花开过尽行人君不来【次公卢仝诗鸎花烂熳君不来及至君来花已老】不趁青梅尝煮酒要看细雨熟黄梅【次公杜诗南京犀浦道四月熟黄梅】
　　游太平寺浄土院观牡丹中有澹黄一朶特竒为作一小诗
　　醉中眼缬自斓斑天雨曼陀照玉槃【縯法华经佛説法已入于无量碍三昧是时天雨曼陀罗花】一朶官黄微拂掠鞓红魏紫不须看【子仁鞓红魏紫牡丹别名见花谱】
　　三萼牡丹
　　风雨何年别留真向此邦至今遗恨在巧过不成双
　　雨中赏牡丹
　　霏霏雨露作清妍烁烁明珠照欲燃明日春隂花未老故应未忍着酥煎
　　山茶
　　山茶相对本谁栽细雨无人我独来説似与君君不见烂红如火雪中开
　　次韵吴传正枯木歌
　　天公水墨自竒絶瘦竹枯松冩残月梦回疎影在东窻惊怪霜枝连夜发【厚卓异记唐则天天授二年甞游上苑遣使宣诏曰明朝游上苑火急报春知花须连夜发莫待晓风吹于是凌晨名花瑞草布苑而开羣臣咸服其异】生成变壊一弹指【厚楞严经言我观世间六尘变壊惟以空寂修于灭尽身心乃能度百千劫犹如弹指顷】乃知造物初无物古来画师非俗士妙想实与诗同出龙眠居士本诗人【次公龙眠居士李伯时也伯恭同安志龙眠山在桐城县西北二十里有东西二龙井祈雨有应】能使龙池飞霹雳【厚杜诗曽貌先帝照夜白龙池十日飞霹雳】君虽不作丹青手【縯杜诗洛阳无限丹青手】诗眼亦自工识拔龙眠胷中有千驷不独画肉兼画骨【援杜甫丹靑引干惟画肉不画骨忍使骅骝气凋防】但当与作少陵诗或自与君拈秃笔【次公韦偃画马诗试拈秃笔挿骅骝歘见麒麟出东壁】东南山水相招呼万象入我摩尼珠【厚圆觉经譬如清净摩尼寳珠映于五色随方各见】尽将书画散朋友独与长铗归来乎【次公史记冯驩弹铗而歌曰长铗归来乎】










　　东坡诗集注巻二十五
　　钦定四库全书
　　东坡诗集注巻二十六
　　宋　王十朋　撰
　　泉石
　　虎跑泉【师川杭州图经性定禅师尝居大慈无水或有神人之曰明日当有水矣是夜二虎跑地作穴泉水涌出因号虎跑泉又云广福院有虎跑泉丰杭有两处】
　　亭亭石塔东峰上此老初来百神仰虎移泉眼趂行脚龙作浪花供抚掌至今游人灌濯罢卧听空堦环玦响故知此老如此泉莫作人间去来想【次公地志润州丹徒县招隠山亦有虎跑泉】
　　爱玉女洞中水既致两缾恐后复取而为使者见绐因破竹为契使寺僧藏其一以为徃来之信戏谓之调水符【若拙先生留题仙游潭中兴寺自注云中兴寺有玉女洞洞中有飞泉焉甚甘】
　　欺谩久成俗闗市有契繻【次公闗防有繻所以为符汉书注曰繻帛邉也闗出入皆有传传烦因裂繻头以为符终军弃繻是巳】谁知南山下取水亦置符古人辨淄渑【縯列子孔子曰淄渑之合易牙能辨之师易牙齐桓公大夫淄渑二水为食牙能知二水之味桓公不信试之果验也】皎若鹤与鳬【縯庄子鳬胫虽短续之则忧鹤胫虽长断之则悲】吾今既谢此但视符有无常恐汲水人智出符之余多防竟无及弃置为长吁
　　和子由木山引水二首
　　蜀江久不见沧浪【次公孺子歌曰沧浪之水凊兮可以濯我缨楚地冇沧浪水】江上枯槎逺可将去国尚能三犊载汲泉何爱一夫忙﨑岖好事人应笑冷淡为欢意自长遥想纳凉清夜永窻前微月照汪汪
　　千年古木卧无梢浪巻沙翻去似瓢几度过秋生藓晕至今流润应江潮【尧卿江有潮来枯木先润若相应也】然疑有蛟龙吐断处人言霹雳焦【人表唐栁宗元霹雳琴赞序始枯生于石上蛟龙伏其窽一夕暴震为火焚至旦乃巳超道人取以为三琴云】材大古来无适用【维杜诗志士幽人莫怨嗟古来材大难为用】不须郁郁慕山苗【次公左太冲咏史诗郁鬰涧底松离离山上苗以彼径寸茎防此百尺条】
　　焦千之求惠山泉诗【敬夫陆鸿渐煎茶水品常州无锡县惠山寺泉第一】
　　兹山定空中乳水满其腹遇隙则发见臭味实一族浅深各有值方圆随所蓄或为云汹涌或作线断续或鸣空洞中杂佩间琴筑【善权白居易庐山草堂记堂东有瀑布如环佩琴筑声】或流苍石缝宛转龙鸾蹙【贾酉阳杂俎允街县有泉泉眼中水走旋如盘龙驴马饮之皆惊走】缾罂走千里真伪半相渎贵人髙宴罢醉眼乱红绿赤泥开方印【厚卢仝诗白绢斜封三道印】紫饼截圆玉【崔茶录茶色贵白而饼茶多以珍膏油其面故有青黄紫黒之异】倾瓯共叹赏窃语笑僮仆岂如泉上僧盥洒自挹掬故人怜我病蒻笼寄新馥【饶茶录茶宜蒻叶收藏之家以蒻叶封裹焙中】欠伸北窻下昼睡美方熟精品厌凡泉愿子致一斛
　　韩子华石淙庄
　　绛侯百万兵尚畏书牍背【縯绛侯周勃免相就国毎河东守尉行县至绛勃尝畏誎令家人持兵以见人有上书告勃欲反下廷尉勃恐不知置辞吏稍侵辱之勃以千金与狱吏狱吏乃书牍背示之曰以公主为证公主文帝女也勃子胜之尚之故狱吏教引为证勃既出曰吾尝将百万兵安知狱吏之贵也倬赵飞燕传云手书对牍背注曰牍木简也时以为诏驰问之故令于背上书对辞】功名意不巳数与危机会【縯晋诸葛长民传刘裕诛刘毅长民谓所亲曰昔年醢彭越前年杀韩信祸其至矣谋欲为乱犹豫未决既而叹曰贫贱常思富贵富贵必履危机今日欲为丹徒布衣岂可得也】我公抱絶识凛凛镇横溃欲收伊吕迹逺与巢由对誓言虽未从久巳断诸内区区为怀祖颇觉羲之隘【厚晋王羲之传骠骑将军王述有美誉与羲之齐名而羲之甚轻之由是情好不叶述先为防稽以母丧居郡境羲之代述止一吊遂不重诣述深以为恨及述为扬州刺史将就防周行郡界而不遇羲之临发一别而去先是羲之耻为之下谓其诸子曰吾不减怀祖而位遇悬邈当由汝等不及坦之故耶述后检察会稽郡辨其刑政主者疲于简对羲之深耻之遂称疾去郡于父母之墓前自誓去官】此身随造物一叶舞澎湃【次公退之诗共泛清湘一叶舟】田园不早定归宿终安在彼美石淙庄每到百事废流泉知人意屈折作涛濑寒光洗肝鬲清响跨竽籁我旧门前客放言不自外园中亦何有荟蔚可胜计【次公诗荟兮蔚兮南山朝隮】请公试回首歳晩余苍桧
　　留别雩泉【薛先生雩泉诗序云庙门之西南十余步有泉汪洋折旋如车轮清凉滑甘冬夏若一乃琢石为井作亭于其上名之曰雩泉】
　　举酒属雩泉白髪日夜新何时泉中天复照泉上人二年饮泉水鱼鸟亦相亲【次公梁简文在华林园谓左右曰会心处不在逺脩然林水便有濠濮间趣觉鸟兽禽鱼自来亲人】还将弄泉手遮日向西秦【援杜牧诗惆怅江湖钓竿手却遮西日向长安】
　　浚井【吴宪先生东坡八诗云家童烧枯草走报暗井出一饱未敢期瓢饮巳可必浚井一篇次第于黄州诗中必是井也】
　　古井没荒莱不食谁为恻【縯易井渫不食为我心恻】缾罂下两绠蛙蚓飞百尺腥风被泥滓空响闻防滴上除青青芹下洗凿凿石【厚诗杨之水白石凿凿】沾濡愧僮仆杯酒暖寒栗白水渐渟青天落寒碧云何失旧秽底处来新洁井在有无中无来亦无失【縯易无丧无得徃来井井】
　　余过温泉壁上有诗云直待众生总无垢我方清冷混常流问人云长老可遵作遵巳退居圆通亦作一絶
　　石龙有口口无根自在流泉谁吐吞若信众生本无垢此泉何处覔寒温【子仁先生诗话载遵师全篇云禅庭谁作石龙头龙口汤泉沸不休其下句即序中所载元丰七年五月十三日也】
　　世传徐凝瀑布诗云一条界破青山色至为尘陋又伪作乐天诗称美此句有赛不得之语乐天虽涉浅易然岂至是哉乃戏作一絶
　　帝遣银河一派垂古来惟有谪仙词【縯李白诗日照香炉生紫烟遥看瀑布挂长川飞流直下三千尺疑是银河落九天】飞流溅沬知多少不与徐凝洗恶诗【厚白居易刺杭州张祐自负诗以解头为巳任徐凝后至诵所作瀑布诗祐愕然居易遂以凝为首荐师李肇国史补徳宗晩年诗尤工臣下莫及太保淮南进崔叔清诗百篇帝谓使者曰此恶诗何用进子仁先生诗话云仆初入庐山有以陈令举庐山记见寄者且行且读见其中有徐凝李白之诗不觉失笑开元寺主求诗为作此一絶云】
　　杨康功有石状如醉道士为赋此诗
　　楚山固多猿青者黠而寿化为狂道士山谷恣腾蹂误入华阳洞窃饮茅君酒【縯仙经载句曲山即三十六洞天之第八洞名曰华阳洞大茅君之所治也师神仙传大茅君名盈次弟名固小弟名衷太上老君拜盈为司命真君固为定箓君衷为保命君故号三茅君茅山在江寕府句容县】君命囚岩间岩石为械杻松根络其足藤蔓缚其肘苍苔眯其目丛棘哽其口三年化为石【次公国语杀苌其血藏之三年化为石】坚瘦敌琼玖无复号云声空余舞杯手樵夫见之笑抱卖易升斗杨公海中仙世俗那得友海邉逢姑射【縯庄子藐姑射之山有神人居焉肌肤若氷雪绰约若处子】一笑微俛首胡不载之归用此顽且丑求诗纪其异本末得细剖吾言岂妄云得之亡是叟【厚司马相如作子虚赋以子虚虚言也为楚称乌有先生者乌有此事也为齐难又继以上林赋称亡是公者亡是人也欲明天子之义故虚设此三人为辞次公先生自言以其石乃猿化道士窃仙酒而又化石止设虚辞为称耳】
　　文登蓬莱阁下石壁千丈为海浪所战时有碎裂陶洒歳久皆圆熟可爱土人谓此弹子涡也取数百枚以养石菖蒲且作诗遗垂慈堂老人
　　蓬莱海上峰玉立色不改孤根捍滔天【厚书洪水滔天】云骨有破碎阳侯杀亷角【次公阳侯波神也杨雄赋凌阳侯之素波】隂火发光采【次公虚赋云阳氷不冶隂火潜光师刘禹锡望赋送飞鸿之灭没附隂火之光采】累累弹丸间琐细成珠琲阎浮一沤尔【次公佛书阎浮提言中国也】真妄果安在我持此石归袖中有东海垂慈老人眼俯仰了大块置之盆盎中日与山海对明年菖蒲根连络不可解傥有蟠桃生旦暮犹可待【次公神仙传王母言蟠桃三千年一生实】
　　轼始于文登海上得白石数升如芡实可作枕闻梅丈嗜石故以遗其子子明学士子明有诗次韵
　　海隅荒怪有谁珍零落瑚泣季伦【次公晋书石崇传武帝毎助王恺富以瑚树赐之髙二尺许枝柯扶疎世所罕比恺以示崇崇便以铁如意击之应手而碎乃命左右悉取瑚有髙三四尺者六七株条干絶俗光彩耀目如恺比者甚众恺怳然自失】法供坐令微物重【丁先生怪石供云齐安江上徃徃得美石似玉无辨多红黄白色其文如人指上螺光明可爱齐安小儿浴于江时有得之者戏以饼饵易之既久得二百九十二枚佛印禅师适有使至遂以为供自今以徃山僧野人欲供禅师而力不能辨衣服饮食卧具者皆得以净水注石为供盖自苏始】色难归致孝心纯【绩左传颖考叔纯孝也】只疑薏苡来交趾【任后汉马援初在交趾常饵薏苡实用能轻身省欲以胜瘴气及军还载之一车欲以为种后人有譛之者以为前所载还皆明珠文犀】未信蠙珠出泗濵【次公书禹贡泗濵浮磬准夷蠙珠暨鱼】愿子聚为江夏枕【厚东观汉记黄香字文彊江夏安陆人事母至孝暑月扇枕寒则身温枕席】不劳挥扇自宁亲次韵和杨次公惠径山龙井水【水洗病眼有效】
　　漏尽鸡号厌夜行【次公田豫乞逊位曰年过七十而犹居位譬犹钟鸣漏尽而夜行不休罪人也】年来小器溢缾罂弃官纵未归东海【縯前汉疎广东海兰陵人广为太子太傅兄子受为少傅上书乞骸骨上以其年老皆许之加赐黄金二十斤公卿大夫送者车数百两】罢郡犹堪作水衡【縯前汉龚遂传上遣使征遂以年老不任公卿拜为水衡都尉】幻色将空眼先暗胜游无碍脚殊轻空烦逺致龙渊水宁复临池似伯英【援农张伯英草书精甚凡家之衣帛必书而后练之临池学书池水尽黒】
　　双石【并引】
　　至扬州获二石其一绿色冈峦迤逦有穴达于背其一正白可鉴渍以盆水置几案间忽忆在颍州日梦人请住一官府牓曰仇池觉而诵杜子美诗曰万古仇池穴潜通小有天乃戏作小诗为僚友一笑【祖可道藏益州洞庭中记昆仑山者上通九天下通九州万灵所都欲知其道从仇池百顷西南出三十二里见山一名天竺一名仇池其山四絶悬崖上方仙宫八十顷有石盐池北有九子白鱼之池又云仇池天竺宫者十二福地之头太白杜阳宫者十二福地之心王屋山者十二福地之足叶唐志成州同谷县有仇池与秦地接攘】
　　梦时良是觉时非汲水埋盆固自痴【縯退之诗老翁真个似童儿汲水埋盆作小池】但见玉峰横太白便从鸟道絶峩嵋【援李白蜀道难云西当太白有鸟道可以横絶峩嵋巅】秋风与作烟云意晓日令涵草木姿一防空明是何处老人真欲住仇池
　　仆所藏仇池石希代之寳也王晋卿以小诗借观意在于夺仆不敢不借以此诗先之
　　海石来珠宫【厚楚词屈原赋鱼鳞屋兮龙堂紫贝阙兮珠宫】秀色如蛾绿【次公南部新书青黛螺光明鲜翠每一螺直千金当时名之曰蛾绿也】坡陀尺寸间宛转陵峦足连娟二华顶【次公二华太华少华也古人谓造化削成故于二华言顶】空洞三茅腹【次公三茅一名勾曲山其腹中空虚别有天地日月载在真诰故于三茅则言腹也】初疑仇池化【縯秦州记仇池山本名维山形似覆囊上广百顷壁立千仞自然楼橹】又恐瀛洲蹙【縯列子东有大海其中有山曰岱舆曰圆峤曰方壶曰瀛洲曰蓬莱】慇懃峤南使【厚后汉马援传云峤南岭南也】餽饷扬州牧【自注仆在扬州程徳孺自岭南解还以此石见遗】得之喜无寐与汝交不渎【縯易下交不渎】盛以髙丽盆借以文登玉【自注仆以髙丽所饷大铜盆贮之以登州海石如碎玉者附其足】幽光先五夜【次公五夜汉史谓分甲乙丙丁戊今之五更是也】冷气压三伏老人生如寄【厚魏文帝乐府人生如寄】茅舍久未卜一夫幸可致千里常相逐风流贵公子窜谪武当谷【次公武当山望之秀絶极晴见之轻霄盖于上白云带其前旦必西行夕而东返率以为常谓之朝山言众山所朝也子仁襄沔记武当山一名防山一曰太和山又曰仙室山】见山应巳厌何事夺所欲欲留嗟赵弱宁许负秦曲传观慎勿许间道归更速【縯史记秦欲以十五城求赵和氏璧赵王问蔺相如曰秦以城易璧可许否秦彊而赵弱不可不许且秦以城求璧而赵不许曲在赵赵与璧而秦不与城曲在秦均之二策宁许以负秦曲相如奉璧之秦秦王得璧礼节甚倨传观美人相如度秦负约乃使从者衣褐怀璧从间道亡归】
　　王晋卿示诗欲夺海石钱穆父王仲至蒋颖叔皆次韵穆至二公以为不可许独颖叔不然今日颖叔见访亲覩此石之妙遂悔前语轼以谓晋卿岂可终闭不予者若能以韩干二散马易之者盖可许也复次前韵
　　相如有家山缥缈在眉绿【縯西京杂记云卓文君妖冶好眉色如望逺山】谁云千里逺寄此一颦足平生锦绣肠【厚李白送仲弟序常醉目吾曰兄心肝五脏皆锦绣耶不然何开口成文挥翰雾散也】早嵗藜苋腹【厚退之诗三年国子师肠肚集藜苋】从教四壁空【縯前汉卓文君奔相如相如与驰归成都家徒四壁立】未遣两峰蹙吾今况衰病义不忘樵牧逝将仇池石归溯岷山渎【厚水经岷山在蜀郡氐道县大江所出东南过其县北注岷山即渎山也水曰渎水矣子仁渎犹江也江河淮济谓之四渎旧注引水经岷山即渎山误矣】守子不贪寳【援左传襄十五年宋人得玉以献子罕子罕不受献玉者曰玉人以为寳故敢献之子罕曰尔以玉为寳我以不贪为寳】完我无瑕玉故人诗相戒妙语予所伏一篇独异论三占从两卜【次公故人诗相戒指穆父王仲至之不欲予也一篇独异论指蒋颖叔之欲予也书曰三人占则从二人之言故以钱王可从而蒋可违也】君家画可数天骥纷相逐风騣掠原野电尾捎涧谷君如许相易是亦我所欲今朝安西守【厚唐书地理志洮州临洮郡有府一名安西】来听阳闗曲【援汉于炖煌郡龙勒县作阳闗玉门闗后因以名曲次公即王维阳闗曲云渭城朝雨浥轻尘客舍青青栁色新劝君更尽一杯酒西出阳闗无故人颖叔将别而行故云耳】劝我留此峯他日来不速【次公易不速之客三人来】
　　轼欲以石易画晋卿难之穆父欲兼取二物颖叔欲焚画碎石乃复次前韵并解三诗之意
　　春氷无真坚露叶失故绿鷃疑鹏万里【縯庄子有溟海者天池也有鱼焉其名为鲲化为鹏翼若垂天之云抟扶摇羊角而上者九万里斥鷃笑之曰彼且奚适也我腾跃而上不过数仞而下翶翔蓬蒿之间此亦飞之至也】蚿笑防一足【厚庄子防谓蚿曰吾以一足踸踔而行子无如矣今子之使万足独柰何】二豪争攘袂【援晋书刘伶酒徳颂自称为大人先生唯酒是务有贵介公子搢绅处士闻吾风声议其所以乃奋袂攘襟怒目切齿又云二豪侍侧焉如蜾嬴之与螟蛉也】先生一捧腹【次公史记日者传司马季主捧腹大笑】明镜既无台【縯传灯录神秀于五祖堂前南廊壁上书偈曰身是菩提树心如明镜台时时勤拂拭莫遣有尘埃时六祖惠能在碓坊闻之题其旁云菩提本无树明镜本无台本来无一物何处有尘埃】净缾何用蹙【厚传灯录百丈召沩山云沩山胜景汝当居之嗣续吾宗华林曰某甲忝居上首祜公何得住持百丈曰若能下得一句出格当与住持即指净缾问云不得唤做净缾华林曰不可唤作本橛百丈又问祐师师踢倒净缾百丈笑云输却山子也】盆山不可隠画马无由牧聊将置庭宇何必弃沟渎焚寳真爱寳碎玉未忘玉久知公子贤出语耆年伏欲观转物妙【次公楞严经言众生皆转于物若能转物即同如来】故以求马卜维摩既复舍天女还相逐授之无尽灯【縯维摩经言魔波旬云居士可舍此女以一切所有于彼者是为菩萨维摩言我巳舍矣汝便将去于是诸女问维摩我等云何止于魔宫居士乃言诸姊有法门名无尽灯无尽灯者譬如一灯燃百千灯冥自皆明明终不尽】照此久幽谷定心无一物法乐胜五欲【厚维摩诘既得天女既随所应而为说法令发道意因复谓曰汝等巳发道意有法乐可以自娯不应复乐五欲乐也】三峩吾乡里万马君部曲卧云行归休破贼见神速【自注晋卿将种常有北志次公三峩吾卿里言真山万马君部曲真马我有真山则将卧云王有真马则用破贼如此则假山不必爱画马不必取也】
　　次韵滕大夫三首
　　雪浪石【邦衡志林雪浪石铭云余在中山得石黑质白章如蜀孙位字知微所画水有跳波溅沫之状因名之曰雪浪石】
　　太行西来万马屯势与岱岳争雄尊飞狐上党天下脊【次公杜牧贺平泽潞启曰上党之地肘京洛而履蒲津倚太原而跨河朔战国时张仪以为天下之脊】半掩落日先黄昏削成山东二百郡【次公山经太华之山削成而四方也古所谓山东乃今之河北晋地是也今所谓山东乃古之齐地青齐是也杜牧云山东王不得不王霸不得不霸指今之河北也谓之山东盖之行山之东也山东二百郡正谓太行以东冀州之域也】气压代北三家村【次公代北则燕赵以徃之地也传灯录僧问竟脱和尚如何佛法曰三家村里】千峰石巻矗牙帐崩崖凿断开土门朅来城下作飞石一礮惊落天骄防【次公今之炮石也汉书单于自称天之骄子】承平百年烽燧冷此物僵卧枯榆根画师争摹雪浪势天工不见雷斧痕【养源陈藏器本草云霹雳钺伺候震处屈地三尺得之其形非一亦有似斧刃者注曰出雷州并河东山泽间因雷震后得多似斧形】离堆四面绕江水坐无蜀士谁与论【縯史记蜀守李水凿龙堆以避沫水之害在今永康军灌口江水中】老蓊儿戏作飞【援退之诗老翁真个似童儿汲水埋盆作小池】把酒坐看珠跳盆此身自幻孰非梦故园山水聊心存
　　我顷三章乞越州欲寻万壑看交流【縯晋书有问顾恺之防稽山水何如日千山竞秀万壑交流】且凭造物开山骨【厚退之石鼎聨句巧匠琢山骨】巳见天呉出浪头【自注石中有似海兽形状次公山海经朝阳之谷神曰天呉是为水伯其为兽也虎身人面手足皆八】履道凿池虽可致【援白居易东都所居曰履道里疏沼种树起石楼香山凿八节滩以为游观之所】玉川巻地若为收【縯卢仝自号玉川子作客谢并诗云我纵有神力争敢持君归扬州恶百姓疑我巻地皮】洛阳泉石今谁主莫学痴人李与牛【次公牛僧孺嗜大湖石有小大其数四等以甲乙丙丁品之每品有上中下各刻于石隂曰牛氏石又李徳裕平泉庄在洛阳之南周曰十里多竒花异石人题诗曰陇右诸侯供瑞石日南太守送名花】
　　沈香石
　　壁立孤峰倚砚长【厚唐书张说论近世文章曰富嘉谟如孤峯絶岸壁立万仞】共疑沈水得顽苍欲随楚客纫兰佩【縯楚词云纫秋兰以为佩】谁信呉儿是木肠【援晋书贾充见夏统令妓绕其船三匝统若无闲充曰此呉儿是木肠石心也】山下曽逢化松石【厚陆蒙二遗诗序东阳多名山就中金华为最其间饶古松徃徃化为石枕牀荐皆其石也次公旧唐书仆骨东境其地东北一千里有康干河松木入水一千年乃化为石其色青谓之康干石上有松文】玉中还有辟邪香【縯唐肃宗赐李辅国玉辟邪二各髙尺五寸竒巧殆非人间所有其玉之香可闻数百步厚杜阳杂编唐公主降乗七寳步辇四面缀玉香囊囊中贮辟邪香辟邪香异国所献也】早知百和俱灰烬【厚古诗博山炉中百和香次公百和香名以众香末合和为之也】未信人言弱胜刚【援老子柔之胜刚弱之胜彊】
　　石芝【并引】
　　予昔梦食石芝作诗记之今乃真得石芝于海上子由和前诗见寄予顷在京师有凿井得如小儿手以献者臂指皆具肤理若生予闻之隠者此肉芝也与子由烹而食之追记其事复次前韵【韩抱朴子内篇云肉芝者谓万嵗蟾蜍千嵗蝙蝠千嵗灵千嵗燕凡此百三十种皆肉芝也事见太一玉防及昌宇内记】
　　土中一掌婴儿新【縯感遇传萧静之掘地得肉芝类人手肥润而红食之寿同鹤后不知所终】爪指良具肌骨匀见之怖走谁敢食天赐我尔不及賔【厚周易夬卦包有鱼义不及賔也】旌阳逺游同一许【縯总仙传许真君名逊汝南人世慕道为旌阳县尹弃官入道成于晋元康二年八月十五日又许肇六代孙副副第三子迈得道盖竹山为地行仙迈字游逺】长史玉斧皆门户【冯真诰许尚有八男第四迈第五穆即长史也长史生三男小男名翽字道翔小字玉斧又迈字叔小名映清虚怀道遁栖世外故自改名逺游】我家韦布三百年只有隂功不知数跪陈八簋加六瑚【援礼记有虞氏之两敦夏后氏之四琏殷之六瑚周之八簋】化人视之真块苏【次公列子周穆王执化人之祛腾而上者中天乃止暨及化人之宫王实以为清都紫微钓天广乐帝之所居王俯而视之其宫榭若累块积苏也】肉芝烹熟石芝老笑唾熊掌嚬雕胡【次公雕胡菰米为饭极美宋玉云主人之女为臣炊雕胡之饭幼盘西京杂记云大液池边皆雕胡乃菰之有米者长安人谓为雕胡】老蚕作茧何时脱【厚无常经亦如作茧吐丝以自纒】梦想至人空激烈古来大药不可求【玉夫正一天师内传天师炼九华大药】真契当如礠石铁【縯淮南子燧之取火礠石之引针蟹之败漆葵之向日虽有明智不能然也厚前汉艺文志如礠石取铁以物相使也】
　　壶中九华【无逸九华山录云青阳县坤隅一舍有山竒秀其数有九古号九子山李白更其号曰九华山】
　　湖口人李正臣蓄异石九峰玲珑宛转若牕櫺然予欲以百金买之与仇池石为偶方南迁未暇也名之曰壶中九华且以诗记之
　　清溪电转失云峰【次公谢灵运诗云平明登云峰又云灭迹入云峰】梦里犹惊翠扫空五岭莫愁千嶂外【厚裴氏广州记大庾始安临贺桂阳揭阳是谓五岭】九华今在一壶中【次公刘禹锡有诗以九华为造化一尤物今先生以石有九峯遂以名之其在一壶中则神仙壶公之壶也中别有天地山川故云耳】天池水落层层见【縯庄子穷髪之北有溟海者天池也思文青城山记天池在中峯顶上积旱不竭久雨不加人秽之立涸烧香告谢寻复旧孝祥庐山记天池院池在顶上大旱不为之竭父同安志皖山有天池峯其上有一池一方一圆旱暵不涸】玉女窻明处处通【次公王文考鲁灵光殿赋神仙岳岳于栋间女玉闚窻而下视】念我仇池太孤絶百金归买碧玲珑
　　予昔作壶中九华诗其后八年复过湖口则石巳为好事者取去乃和前韵以自解云
　　江邉阵马走千峯问讯方知冀北空【縯退之送温造序伯乐一过冀北之野而马羣遂空】尤物巳随清梦断真形犹在画图中【自注道藏有五岳真形图】归来晩嵗同元亮却扫何人伴敬通【次公冯衍字敬通罪废之后闭门不出故江淹恨赋云敬通闭关却扫也】赖有铜盆修石供仇池玉色自珑
　　咏汤泉【在白水山】
　　积水焚大槐【縯庄子杂篇水中有火乃焚大槐】蓄油灾武库【厚博物志积油万石则自然生火昔晋泰武中武库火积油所致】惊然丞相井【援异说临卭县有火井汉室之盛则赫炽桓灵之际火势渐防诸葛孔明一窥而更盛至景曜元年人以家烛投之即灭其年蜀并于魏】疑浣将军布【次公梁冀衣布有垢则浣之于火一日对客坐或误汚其衣佯怒投于火中及火灭而色愈鲜明】自怜耳目隘未测隂阳故郁攸火山烈【厚左传哀三年司铎火子服景伯命济帷幕郁攸从之山海经注火山国虽经霖雨火常烈】觱沸汤泉注【縯诗觱沸槛泉】岂惟渴兽骇坐使痴儿怖安能长鱼鼈仅可燖狐兔山中惟木客【厚呉越春秋越有木客村勾践使工人伐木欲以献呉久不得归工人忧思作木客吟后人因以名其地】户外时芒屦【援礼记户外有二屦】虽无倾城浴幸免亡国汚【次公骊山华清宫有温泉即贵妃沐浴之处亡国则言唐明皇也】
　　白鹤山新居凿井四十尺遇盘石石尽乃得泉【曾井在徳有邻堂前】
　　海国困烝溽新居利髙寒以彼陟降劳【厚栁子厚井铭始州之人各以罂缾负江水莫克井饮崖岸辽逺旱则水益逺人陟降大艰】易此寝处干【厚左传子雅子尾怒卢蒲嫳曰譬之禽兽吾寝处之矣】但苦江路峻常慙汲腰酸矻矻烦四夫【厚乐天诗披沙复凿石矻矻无冬春】硗硗斵层峦【次公李贺诗头角硗硗眉刷翠】弥旬得寻丈下有青石盘终日但迸火何时见飞澜丰我粲与醪利汝椎与钻山石有时尽我意殊未阑今朝僮仆喜黄土复可搏晨缾得雪乳暮罋停氷湍我生类如此何适不艰难一勺亦天赐【次公礼记一勺水之多】曲肱有余欢
　　泂酌亭【并序】
　　琼山郡东众泉觱发然皆冽而不食丁丑嵗六月予南迁过琼得双泉之甘于城之东北隅以告其人自是汲者常满泉相去咫尺而异味庚辰嵗六月十七日迁于合浦复过之太守承议郎陆公求泉上之亭名与诗名之曰泂酌其诗曰【驹父年谱元符三年庚辰防徽宗皇帝登极赦量移亷州安置】
　　泂酌彼两泉挹彼注兹【縯诗泂酌彼行潦挹彼注兹】一缾之中有渑有淄【次公列子孔子曰淄渑之合易牙能辨之】以瀹以烹众喊莫齐【次公喊音胡感切杨子易牙能喊不能齐不齐之口喊者甞其味】自江徂海浩然无私岂弟君子【援诗岂弟君子民之父母】江海是仪既味我泉亦哜我诗【次公哜音霁仪礼疏哜谓至齿尝之】
　　虾蟆培
　　蟆背似覆盂蟆颐如偃月谓是月中蟆开口吐月液根源来甚逺百尺苍崖裂当时龙破山此水随龙出入江江水浊犹作深碧色禀受苦清洁独与凡水隔岂惟煑茶好酿酒应无敌
　　荆门惠泉
　　泉源从髙来走下随石脉纷纷白沫乱隠隠苍崖坼湾回成曲沼清彻见肝鬲潨泻为长溪奔驶荡蛙蝈初开不容椀渐去巳如帛传闻此山中神物颇遭谪不能致雷灔滟吐寒碧遂令山前人千古灌稻麦
　　次韵刘京兆石林亭之作石本唐苑中物散流民间刘购得之【次公京兆府即长安也刘京兆乃刘敞字原父尧卿嘉祐中原父以翰林学士出守永兴好古博雅凡古器珍玩之物收蓄殆尽】
　　都城日荒废【次公左传都城过百雉国之害也】徃事不可还唯余故苑石漂散尚人间公来始购蓄不惮道里艰忽从尘埃中来对氷雪顔瘦骨拔凛凛【尧卿河图括地象地以石为骨】苍根漱潺潺唐人唯竒章好石古莫攀尽令属牛氏刻凿纷班班【师竒章公牛僧孺也白乐天太湖石记云丞相竒章公嗜石于此物独不谦让东第南墅列而置之以甲乙丙丁品之各刻于石隂曰牛氏石甲之上丙之中乙之下】人失亦人得要不出区寰【厚家语楚共王出游失其乌号之弓左右请求之王曰止也楚人失弓楚人得之又何求焉孔子闻之曰愔乎其不广也宜曰人遗弓人得之而巳何必楚也】君看刘李末不能保河闗【次公刘指汉也李指唐也史记云魏王豹至国即絶河闗】况此百株石鸿毛于太山【縯司马迁与任安书云死有重于太山或轻于鸿毛】但当对石饮万事付等闲
　　老翁井
　　井中老翁悮年华白沙翠石公之家公来无踪去无迹井面团圆水生花翁今与世两何与无事纷纷惊牧竖改顔易服与世同无使世人知有翁
　　池上二首
　　小池新凿防天一部鼓吹从何来有蟾正碧乱草色时泅出没东南隈井干跳梁亦足乐洞庭鱼龙何有哉能歌徳声莫入月清池与尔俱忘回
　　不作太白梦日邉还同乐天赋池上池上新年有荷叶细鱼儿噞轻浪男儿学易不应举幽人一友吾得尚此池便可当长江欲榜茅斋来荡漾
　　与王郎夜饮井水
　　呉兴六月水泉温千顷荷花聚暗蚊此井独能深一丈源龙如故亦如君


　　东坡诗集注巻二十六
　　钦定四库全书
　　东坡诗集注巻二十七
　　宋　王十朋　撰
　　书画
　　和子由论书【次公子由首诗本为谢先生寄碑在东轩集其序云荅子瞻兄寄示十五碑】
　　吾虽不善书晓书莫如我茍能通其意常谓不学可【尧卿鲁直常谓东坡心通得于翰墨之外子由诗云吾兄自善书无可无不可】貌妍容有嚬【次公荘子内篇西施病捧心而嚬】璧美何妨椭【次公尔雅小而椭注云具狭而长曰椭】端庄杂流丽刚健含婀娜好之每自讥不谓子亦颇书成辄弃去缪被旁人裹皆云本濶落结束入细麽子诗亦见推【尧卿子由诗愿从兄发之洗砚处兄左】语重未敢荷迩来又学射力薄愁官笴【官箭十二把吾能下一把箭耳】多好竟无成不精安用伙【厚前汉书陈涉传客曰伙涉之为王沈沈者楚人谓多为伙】何当尽屏去万事付懒惰吾闻古书法守骏莫如跛世俗笔苦骄众中强嵬騀【尧卿嵬騀不安帖貌说文谓马摇头曰騀】钟张忽巳逺【縯钟繇张芝也】此语与时左
　　和人求笔迹
　　麦光铺几净无瑕【次公麦光纸名盖南中竹纸之流今成都以麻屑竞为之】入夜青灯照眼花从此剡藤真可吊【縯唐舒元舆作吊剡溪藤文言今之错为文者皆夭阏剡藤者也剡藤可作纸】半纡春蚓绾秋蛇【援唐太宗论萧子云书行行若萦春蚓字字如绾秋蛇识无骨力也】
　　过广爱寺见三学演师观杨惠之塑寳山朱瑶画文殊普贤三首
　　寓世身如梦安闲日似年败蒲飜覆卧破祴再三连劝客眠风竹【师杜诗嗜酒爱风竹】长斋饮石泉回头万事错自笑觉师贤
　　妙迹苦难寻兹山见几层乱峰螺髻出絶磵阵云崩【次公天官书阵云如立垣】措意元同画观空欲问僧莫教林下意终老叹何曽【任僧灵彻诗相逢尽道休官去林下何曽见一人】
　　朱瑶唐晩辈【縯瑶唐末人善画世传呉道子画多瑶笔】得法尚雄深满寺空遗迹何人识苦心【师杜诗识子用心苦】长廊欹脚破壁撼钟音成败无穷事他年复吊今【次公兰亭记后之视今亦犹今之视昔】
　　李颀秀才善画山以两轴见寄仍有诗次韵荅之
　　平生自是个中人欲向渔舟便写真诗句对君难出手云泉劝我早抽身年来白发惊秋速长恐青山与世新【縯刘禹锡诗不改南山色其余事事新】从此北归休怅望囊中收得武陵春
　　栁氏二外甥求笔迹二首
　　退笔如山未足珍【厚太平广记僧智永学书败笔如丘山次公怀素自得草书三昧弃笔埋积于山下号笔冢】读书万巻始通神【厚杜诗读书破万巻下笔如有神子仁杜诗书贵瘦硬方通神】君家自有元和脚【縯栁公权在唐元和间书有名刘禹锡酬栁宗元诗栁家新様元和脚且尽姜芽敛手徒】莫厌家鸡更问人【援庾征西翼书少与王右军齐名右军后进翼犹不分在荆州与都下人书云小儿辈贱家鸡爱野雉皆学右军书】
　　一纸行书两絶诗遂良须鬓巳成丝【縯褚遂良有一帖云即日遂良须发尽白】何当火急传家法欲见诚悬笔谏时【厚栁公权字诚悬唐穆宗问公权用笔法对曰心正则笔正笔正乃可法矣时帝荒纵改容悟其笔谏也】
　　赠写真何充秀才
　　君不见潞州别驾眼如电【次公潞州别驾唐明皇也縯王戎神彩秀彻视日不裴楷曰戎眼烂烂如岩下电】左手挂弓横撚箭【尧卿唐明皇英武善射初封临淄王为潞州别驾尚书谭录云潞州启圣宫有明皇欹枕斜书壁处腰鼓马槽并在明皇有一目防斜故作横撚箭之状】又不见雪中骑驴孟浩然皱眉吟诗肩耸山饥寒富贵两安在空有遗像留人间此身常拟同外物浮云变化无踪迹问君何苦写我真君言好之聊自适黄冠野服山家容【縯郊特牲野夫黄冠草服】意欲置我山岩中【次公顾恺之为谢鲲像在石岩里云此子宜置丘壑中鲲自谓一丘一壑过于庾亮】勲名将相今何限徃写褒公与鄂公【縯杜甫丹青引凌烟功臣少顔色将军下笔闻生面良相头上进贤冠猛将腰间大羽箭褒公鄂公毛髪动英资飒爽来酣战褒公段志鄂公尉迟敬徳也】
　　次韵周邠寄鴈荡山图二首【縯鴈荡山在温州乐清县天下竒秀然自古图牒未甞有言者祥符中方有人见之此时尚未有名按西域书阿罗汉诺讵罗居震旦东南大海际鴈荡山芙容峯龙湫唐贯休为诺讵罗赞有鴈荡经行云汉漠龙湫宴坐蒙蒙之句此山南有芙容峯下有芙容驿前临大海然未知鴈荡龙湫所在后因伐木始见此山山顶有大池相传以为鴈荡下有二潭水以为龙湫有经行峡宴坐峯皆后人以贯休诗名之】
　　指防先凭采药翁丹青化出大槐宫【縯唐广陵淳于棼尝梦见人引入大城有金书题曰大槐安国其王以女妻棼拜为南柯太守及觉寻其所经由乃宅南大槐下一蚁穴耳】眼明小阁浮烟翠齿冷新诗嚼雪风二华行观雄陜右【厚太华在华州华隂县南少华居其西佐命之山也】九仙今巳压京东【将赴河中宻迩泰华九仙在东武竒秀不减鴈荡也】此生的有寻山分巳觉温台落手中【厚鴈荡山在温州而台州有天台山也杜甫诗不意青草湖扁舟落吾手】
　　西湖三载与君同【尧卿公通守杭州时开祖知钱塘县】马入尘埃鹤入笼东海独来看出日【縯汉官仪泰山东南名曰日观鸡一鸣时见日始出子仁秦始皇作石塘欲过海看日出处】石桥先去踏长虹【次公石桥在天台山路不盈尺长数十丈下临絶涧惟忘其身然后能济渡得平路始见天台山蔚然有琼楼玉阙天堂碧林】遥知别后添华髪时向樽前说病翁所恨蜀山君未见他年携手醉郫筒【厚华阳风俗录郫人刳竹之大者倾卷酿于筒闭以五丝包以蕉叶信宿馨香逹于林外然后断之以献俗工郫筒酒杜诗酒忆郫筒不用沽倬山涛治蜀之郫城田筠管酿酴醿作酒浃旬方开香闻百步故蜀人传其法说之】
　　书韩干牧马图【饶韩干大梁人王右丞维见其画遂推奬之官至太府寺丞善写貌人物尤工鞍马】
　　南山之下汧渭之间【縯汧水出陇州汧源县东南至鳯翔虢县入于渭非子居太丘好马及畜善养息之周孝王召使主马于汧渭之间马大蕃息】想见开元天寳年八坊分屯隘秦川四十万疋如云烟【厚唐初得突厥马二千疋又得隋马三千于赤岸泽徙之陇右以太仆少卿张万嵗领羣牧自贞观自麟徳四十年间马七十万六千置八坊八坊之马为四十八监置八坊使领监跨兰渭秦源四州犹以为地狭更析八监布列河西后以戎狄外侵牧马乖散开元初马二十四万十三年加至四十五万监牧使王毛仲扈从东封以马数万疋从每色为一队望之如云锦焉次公唐志八坊一曰保乐二曰甘露三曰南普润四曰北普润五曰歧阳六曰太平七曰宜禒八曰安定八坊之田千二百三十顷募民耕之以给刍秣开元中马至四十三万杜天育骠骑歌当时四十万疋马】骓駓骃骆骊骝騵【厚苍白杂毛曰骓黄白杂毛曰駓隂白杂毛曰骃白马黑鬛曰骆黑曰骊赤身赤鬛曰骝以上见防颂注骝马白腹曰騵见尔雅】白鱼赤兔骍皇防【縯尔雅一目白瞷二目白鱼注似鱼目也诗有骍有鱼赤兔吕布马名当时歌曰人中有吕布马中有赤免赤黄曰骍黄曰皇凡防颂注防防马名也】龙颅鳯颈狞且妍【次公刘琬马赋龙顽鸟目麟腹虎胷杜胡马行鳯□麟鬐未易识】竒姿逸徳隠驽顽碧眼胡儿手足鲜嵗时翦刷供帝闲【厚尚乘掌天子之御左右六闲总十二闲为二厩一曰祥驎二曰鳯苑】柘袍临池侍三千红妆照日光流渊【次公李白诗日照红妆水底明】楼下玉螭吐清寒徃来蹙踏生飞湍众工舐笔和朱鈆【縯庄子宋元君将画众史皆至舐笔和墨】先生曹霸弟子韩廏马多肉凥脽圆肉中画骨夸尤难【援杜甫丹□引弟子韩干□入室亦能画马穷殊相干唯画肉不画骨忍使骐骝气凋丧】金羁玉勒绣罗鞍鞭棰刻烙伤天全【縯庄子伯乐曰我善治马烧之剔之烙之编之以羁靮连之以皁栈而马之死者十二三矣】不如此图近自然平沙细草荒芊绵惊鸿脱兔争后先【厚曹植赋翩若惊鸿宛若游龙孙武言终如脱兔敌不及拒】王良挟防飞上天【援王良赵简子时驭者天文志汉中四星曰天驷旁一星曰王良王良防马车骑满野】何必俯首服短辕【子仁晋蔡谟戏王导短辕犊车】
　　章质夫寄惠崔徽真【援崔徽河中娼妇也裴敬中以兴元幕使河中与徽相从者累月敬中使罢还徽不能从情怀怨抑后数月东川幕白知退将自河中归徽乃托人写真因捧书谓知退曰为妾谓敬中崔徽一旦不及巻中人徽且为卿死矣元稹为作崔徽歌】
　　玉钗半脱云垂耳【次公华岳云烟传云髪垂耳尧卿郭子横洞冥记元鼎元年起招灵阁有一神女留一玉钗以与帝帝以赐赵婕妤至昭帝元鳯中宫人犹见此钗共谋欲碎之明日视钗匣惟见白燕直飞升天后宫人作玉钗因名玉燕钗】亭亭芙蓉在秋水【倬文选嵗暮寒飇及秋水落芙蕖】当时薄命一酸辛千古华堂奉君子水邉何处无丽人近前试看丞相嗔【厚杜甫丽人行三月三日天气新长安水边多丽人又云灸手可热势絶伦慎莫近前丞相嗔】不如丹青不解语【縯太液池千叶白莲盛开明皇与妃子宴赏帝指妃曰何如此花解语】世间言语元非真知君被恼更愁絶巻赠老夫惊老拙为君援笔赋梅花未害广平心似铁【援皮日休作桃花赋其序云余尝慕宋广平璟之为相贞资劲质刚态毅状疑其铁肠石心不解吐婉媚词然其文有梅花赋清便富艳得南朝徐庾体殊不类其为人也】
　　韩干十四马
　　二马并驱攒八蹄【次公李贺许公子郑姬歌两马八蹄踏兰苑贴以并駈】二马宛颈騣尾齐一马任前双举后【次公韩非子伯乐教相踶马者二人其一云踶马者举后而任前】一马却避长鸣嘶老髯奚官骑且顾前身作马通马语【縯奚官养马之役者刘三复能说三生事自云作马马渴则望驿而嘶伤蹄则连心痛】后有八疋饮且行微流赴吻若有声前者既济出林鹤后者欲涉鹤俛啄【厚东方朔隠语凥益髙者一俛啄也】最后一疋马中龙【縯周礼马八尺以上为龙】不嘶不动尾摇风韩生画马真是马苏子作诗如见画世无伯乐亦无韩此诗此画谁当看
　　赠写御容妙善师
　　忆昔射防干先皇珠帘翠幄分两厢紫衣中使下传诏跪捧冉冉闻天香仰观晃四生晕但见晓色开扶桑【縯淮南子日出晹谷登于扶桑入于虞渊】迎阳晩出步就坐【厚迎阳禁中门名】绛纱玉斧光照廊野人不识日月角【信民郑尚书中候注日角谓庭中骨起状如角】彷佛尚记重瞳光【援后汉光武日角又帝王世纪舜目重瞳尧卿唐李逺赠写御容李长史诗乍分隆准山河秀初防重瞳日月明】三年归来真一梦桥山松桧凄风霜【縯黄帝塟桥山】天容玉色谁敢画老师古寺昼闲房梦中神授心有得觉来信手笔巳忘幅巾常服俨不动孤臣入门涕自滂元老侑坐须眉古虎臣侍立冠劒长平生惯写龙鳯质【縯唐太宗方四嵗有书生相之曰龙鳯之姿天日之表必能济世安民厚唐书李揆传龙章鳯姿尚不见其用麞头防目子乃求官耶次公晋书嵇康传身长七尺八寸人以为龙章鳯姿天质自然】肯顾草间猿与麞都人踏破铁门限【縯唐智永禅师工笔札有盛名人多求书者如市户限穿穴乃作铁门限以拒之出尚书故实】黄金白璧空堆牀【次公虞卿传一见赐黄金百镒白璧一双】尔来摹写亦到我为是先帝白发郎【厚前汉冯唐传文帝辇过问唐曰父老何自为郎家何左具以实对左太冲咏史诗冯唐岂不伟白首不见招】不须览镜坐自了明年乞身归故乡【子仁杜诗上疏乞骸骨黄冠归故乡】仆曩于长安陈汉卿家见呉道子画佛碎烂可惜其后十余年复见之于鲜于子骏家则巳妆背完好子骏见遗作诗谢之
　　贵人金多身复闲【縯苏秦谓其嫂曰何前倨而后恭也曰见季子位髙金多耳】争买书画不计钱巳将铁石充逸少【殷铁石梁武帝时人今法帖大王书中有铁石字】更补朱繇为道【师朱繇唐末人善画世所收呉画多朱繇笔也】烟薫屋漏装玉轴【敬夫书苑顔鲁公与怀素同学草书于郭兵曹或问张长史见公孙大娘舞剑器始得低昻回翔之状兵曹亦有之乎怀素以古钗脚对鲁公曰何如屋漏痕】鹿皮苍璧知谁贤【厚汉武帝造白鹿皮币公王侯朝觐必以荐璧顔异曰今王侯朝贺以苍璧直数千而皮荐反四十万本末不称】呉生画佛本神授梦中化作飞空仙觉来落笔不经意神妙独到秋毫颠【师画断有神品妙品】我昔长安见此画叹息至寳空澘然素丝断续不忍看已作蝴蝶飞聨翩【次公中说载一道人为戏术碎翦绢作蝴蝶而飞少选后如故或有藏其一蝶而绢亦亏如蝶之大】君能收拾为补缀体质散落嗟神全志公彷佛见刀尺【少云传灯录寳志禅师宋太始初忽徒跣执锡杖头擐剪刀尺士庶皆共事之】修罗天女犹雄妍如观老杜飞鸟句脱字欲补知无缘【縯欧阳公诗话陈从易舍人初得杜甫诗集文多脱误至送蔡都尉诗云身轻一鸟其下脱一字公与数客各以一字补之或云集或云落或云起或云下其后得善本乃是身轻一鸟过】问君乞得良有意欲将俗眼为洗湔贵人一见定羞怍锦囊千纸何足捐【惠安画史世人或有赀置锦囊玉轴以为珍秘闻之或笑倒】不须更用转麻缕付与一炬随飞烟【刘转麻缕似祖语麻三斤之类以朱画寻超出故然与作意逺矣自谓其诗不足贵也】
　　李思训画长江絶岛图【饶唐张彦逺名画记李思训林父之伯父也善丹青官至武卫大将军】
　　山苍苍江茫茫小孤大孤江中央【希声同安志小孤山在宿松县东南一百二十里与江州彭泽县接界】崖崩路絶猿鸟去惟有乔木搀天长客舟何处来棹歌中流时抑扬【子仁汉武秋风词云横中流兮扬素波箫鼓鸣兮发棹歌】沙平风软望不到孤山久与船低昻峩峩两烟鬟晓镜开新妆【尧卿阿房赋明星荧荧开妆镜也绿云扰扰梳晓鬟也】舟中贾客莫漫狂小孤前年嫁彭郎【厚欧阳永叔归田录江南有小孤山在水中嶷然独立而世转孤为姑江侧有一石矶谓之澎浪矶遂转为彭郎矶云彭郎小姑壻也余尝过小孤山庙下见庙像乃一妇人俚俗之讹至此】
　　陈季常所畜朱陈村嫁娶图【尧卿朱陈村在徐州丰县去县逺而官事少处深山中民俗淳质一村惟朱陈两姓世为婚姻民安其土无羇旅行役之勤故多夀者白乐天朱陈村诗云徐州古丰县有村曰朱陈去县百余里桑麻青氛氲机梭声轧轧牛驴走纷纷女泛涧中水男采山上薪县逺官事少山深人俗淳有财不行商有丁不入军家家守村业头白不出门生为陈村民死为陈村尘田中老与幼相见何欣欣一村唯两姓世世为婚姻亲疎居有族少长游有羣黄鹩与白酒欢防不隔旬者不逺别嫁娶先近邻死者不逺塟坟墓多绕村既安生与死不苦形与神所以多寿考徃徃见孙】
　　何年顾陆丹青手【次公杜逸诗洛阳无限丹青手还有工夫画我无尧祖名画记顾恺之字长康小字虎头晋陵无锡人陆探防呉人也谢赫论江左画顾长康陆探防皆为上品】画作朱陈嫁娶图闻道一村唯两姓不将门户买崔卢【援唐初流俗以崔卢李郑为名族太宗曰我与东山崔卢李郑旧既无嫌顾其世代衰防巳无冠盖犹自云士大夫婚姻之间则多索钱币才识凡下偃仰自髙阪鬻松槚依托富贵不解人间何为重之命髙士亷等刋正其姓氏云】我是朱陈旧使君【次公先生自宻移徐自徐移湖自湖谪来黄故云】劝农曽入杏花村而今风物那堪画县吏催钱夜打门【縯退之董生行门外唯有吏日来徴租更索钱】
　　郭祥正家醉画竹石壁上郭作诗为谢且遗古铜劒二
　　枯肠得酒芒角出肝肺槎牙生竹石森然欲作不可囘写向君家雪色壁平生好诗仍好画书墙涴壁长遭骂【次公刘禹锡诗小儿弄笔不能嗔涴壁书窻且赏勤杜诗颇遭官长骂】不瞠不骂喜有余世间谁复如君者一双铜劒秋水光两首新诗争劒铓劒在牀头诗在手不知谁作蛟龙吼【次公杜诗把笔开樽饮我酒酒酣击劒蛟龙吼】
　　髙邮陈直躬处士画雁二首【任元丰八年乙丑作】
　　野雁见人时未起意先改君从何处看得此无人态无乃槁木形【次公庄子形若槁木心若死灰】人禽两自在北风振枯苇【庄子风振海而不能惊也】微雪落璀璀惨澹云水昏【次公世说一道人善为辞尝途中逢雪人问其状曰先集甚惨澹】晶荧沙砾碎弋人怅何慕【縯杨子鸿飞冥冥弋人何慕焉】一举眇江海
　　众禽事纷争野雁独闲洁徐行意自得俯仰若有节我衰寄江湖老伴杂鹅鸭作书问陈子晓景画苕霅【次公苕霅湖州二溪名地志霅者四水激射之声盖四水合为一溪曰苕溪曰前溪曰余不溪与霅溪也】依依聚圆沙【次公杜诗野船明细火宿雁聚圆沙】稍稍动斜月先鸣勤鼔翅【次公左传先数子鸣】吹乱芦花雪
　　雍秀才画草虫七物
　　促织【无已遯斋闲览蟋蟀类多凡数十种声织织然者为促织】
　　月丛号耿耿露叶泣漙漙【次公选诗秋河曙耿耿李白古风秋露如白玉漙漙下庭际】夜长不自暖【子仁退之诗露萤不自暖】那忧公子寒
　　虾蟇
　　睅目知谁瞠皤腹空自胀【縯左传宋城华元为植巡功城者讴曰睅其目皤其腹于思于思弃甲复来衔艾子昔有龙逢蛙海濵龙问蛙曰汝之喜怒何如曰吾怒则先之以努眼次之以腹涨】慎勿困蜈蚣饥蛇不汝放【次公世言虾蟇蜈蚣蛇三物相值皆不动彼此畏食也】
　　蜣蜋
　　洪钟起暗室飘瓦落中庭谁言转丸手【师庄子蜣蜋之智在于转丸尧卿崔豹古今注曰蜣蜋一名转丸】能作殷雷声【次公诗有殷其雷】
　　天水牛【十朋遯斋闲览皂角木五六月多大黑甲虫俗吁为天牛】
　　两角徒自长空飞不服箱【縯诗晓彼牵牛不以服箱】为牛竟何事利吻穴枯桑
　　蝎虎
　　跂跂有足蛇脉脉无角龙【任东方朔传武帝置守宫盂下方朔别着布算射之曰以为龙又无角以为蛇又有足跂跂脉脉善縁壁是非守宫即蜥蜴】为虎君勿笑食尽虿尾虫【次公左传巳为虿尾】
　　蜗牛
　　腥涎不满殻聊足以自濡【次公王立之诗话先生作蜗牛诗云中弱不胜触外坚聊自郛后改云腥涎不满殻聊足以自濡余以改者为胜】升高不知囘竟作粘壁枯
　　鬼蝶【共父酉阳杂俎鬼蝶一足着木如干木叶】
　　双眉巻铁丝两翅晕金碧初来花争妍忽去鬼无迹王伯敭所藏赵昌花四首【厚欧阳归田录近世名画赵昌花写生逼真而笔法较俗殊无古人格致然时亦未有其比苏图画见闻志云赵昌字昌之广汉人工画花果】梅花
　　南行渡闗山沙水清练练行人巳愁絶日暮集微霰【縯诗如彼雪先集唯霰】慇懃小梅花彷佛呉姬面暗香随我去【师林逋梅花诗暗香浮动月黄昏】回首惊千片至今开画图老眼凄欲幽怀不可写归梦君家倩【师退之诗幽怀不可写行此秋江浔】
　　黄葵
　　弱质困夏永竒姿苏晩凉低昻黄金杯照曜初日光檀心自成晕【次公韩渥黄蜀葵赋蝶翅堪憎蜂鬓可妬几多之金粉遭窃一防之檀心被污】翠叶森有芒古来写生人妙絶谁似昌晨妆与午醉真态含隂阳君看此花枝中有风露香
　　芙容
　　清飇已拂林积水渐收潦溪邉野芙容花水相媚好坐看池莲尽独伴霜菊槁幽姿独一笑莫景迫摧倒凄凉似贫女嫁晩惊衰早谁写少年容樵人劒南老【次公赵昌自题其画云劎南樵叟】
　　山茶
　　萧萧南山松黄叶陨劲风谁怜儿女花散火氷雪中【次公儿女花以言山茶比南山松则为儿女也孟东野诗萱草儿女花不解壮士忧】能传嵗寒姿古来惟丘翁【安国图画见闻志丘文播汉州人画品降髙赵□后名潜】赵叟得其妙一洗胶粉空【次公杜诗一洗万古凡马空】掌中调丹砂染此鹤顶红何须夸落墨独赏江南工【尧卿徐熙钟陵人世为江南仕族熙识度间放以髙雅自任善画花木禽鸟自作翠微堂记云落笔之际未尝以傅色晕淡细碎为工李后主特爱重其画开寳末归朝悉贡上朝廷藏之秘府】
　　墨花【并序】
　　世多以墨画山水竹石人物者未有以画花者也汴人尹白能之为赋一首
　　造物本无物【次公郭象注庄子序曰上知造物之无物下知有物之将造也】忽然非所难花心起墨晕春色散毫端缥缈形才具扶疎态自完莲风起颠倒杏雨半摧残独有狂居士求为黒牡丹【縯唐末刘训者京师富人梁氏开国尝假贷以给军京师春游以观牡丹为胜赏训邀客赏花乃系水牛数百在前指曰刘氏黑牡丹也】兼书平子赋【厚张衡字平子作归田赋】归向雪堂看【次公雪堂黄州东坡之堂也】
　　书文与可墨竹【并序】
　　亡友文与可有四絶诗一楚词二草书三画四与可尝云世无知我者惟子瞻一见识吾妙处既没七年覩其遗迹而作是诗【性文同字与可蜀人进士髙第以文学名】
　　笔与子皆逝诗今谁为新空遗运斤质【縯庄子过恵子墓曰郢人垩漫其鼻端若蝇翼使匠石斵之尽垩而鼻不伤郢人立不失容宋元君闻之召匠石试为寡人斵之匠石曰臣之质死久矣自夫子之死也吾无以为质矣】却吊断人【厚伯牙善琴钟子期善听钟子期死伯牙絶弦终身不复鼓琴】
　　虢国夫人夜游图
　　佳人自鞚玉花骢【縯唐宗有名马曰玉花骢虢国出入皆乗骢马小黄门为御杜诗先帝天马玉花骢】翩如惊燕踏飞龙【次公后汉马皇后云车如流水马如游龙】金鞭争道寳钗落【縯唐史正月望夜杨家五宅夜游与广平公主争西市门杨氏怒鞭及公主衣公主堕马】何人先入明光宫【次公汉武帝太初四年起明光宫】宫中羯鼓催花栁【縯太平广记明皇尝遇二月初宿雨始晴殿亭花栁将吐睹而叹曰如此景物岂得不为□断之即命取羯鼓临轩击一曲名春光好反顾栁杏皆巳折矣】玉奴索花奴手【援杨妃小名玉环玉奴谓杨妃也妃善琵琶请王贵主洎虢国巳下并为弟子每授曲毕皆广有进献汝阳王名璡小名花奴尤善羯鼓帝尝谓侍官曰召花奴将羯鼓来为我解秽】坐中八姨真贵人【厚杨妃外传贵妃有姨三人大姨封韩国夫人三姨封秦国夫人八姨封虢国夫人皆丰项修整工于谑浪巧防防趣又云虢国不施妆自有美丽常素面朝天】走马来看不动尘【次公退之诗走马来看立不正杜甫丽人行黄门飞轻不动尘】明眸皓齿谁复见【縯杜诗明眸皓齿今何在血汗游防归不得】只有丹青余泪痕人间俯仰成今古呉公台下雷塘路【次公地志扬州呉公台以陈将呉明彻得名在江都县西雷塘在县东北十里炀帝初塟呉公台下唐平江南改塟雷塘按大业拾遗载帝昏湎滋深尝行呉公台下恍愡与陈后主遇后主云每忆张丽华方凭临春阁作壁月词未终见韩擒虎跃领万骑直来冲人便至今日始谓殿下政冶在尧舜之上今日还此逸游时何见罪之深也帝叱之不复冇所睹】当时亦笑张丽华不知门外韩擒虎【厚杜牧诗门外韩擒虎楼头张丽华】
　　题文与可墨竹【并序】
　　故人文与可为道师王执中作墨竹且谓执中勿使他人书字待苏子瞻来令作诗其侧与可既没八年而轼始还朝见之乃赋一首
　　斯人定何人游戏得自在【次公佛书言游戏三昧解者三昧言自在也】诗鸣草圣余【縯韩退之诗孟东野以诗鸣张芝善草书人谓之草圣】兼入竹三昧【厚僧怀素好草书自言得其三昧】时时出木石荒怪轶象外举世知珍之赏会独余最知音古难合奄忽不少待谁云死生隔相见如龚隗【縯晋书隗炤善易临终书版授其妻曰吾亡后五年当有一使来顿此亭姓龚此人负吾金至期有龚使止亭中妻遂赍版责之使者沈吟良久而悟乃命取筮之曰贤夫自有金在耳知吾善易故书版以寄意妻还掘金皆如卜焉】
　　赵令晏崔白大图幅径三丈【尧卿崔白字子西濠梁人】
　　扶桑大蠒如罋盎天女织绡云汉上【厚天官书言织女天帝之孙也次公呉都赋泉室潜织而巻绡】徃来不遣鳯衔梭谁能鼓臂投三丈人间刀尺不敢裁丹青付与濠梁崔风蒲半折寒雁起竹间的皪横江梅画堂粉壁翻云幕【次公云幕汉武帝所造宫名杜诗就中云幕椒房亲】十里江天无处着好卧元龙百尺楼【縯魏志陈登字元龙在广陵有威名卒后许巳与刘备并在荆州牧刘表坐共论天下人物曰陈元龙湖海之士豪气不除昔遭乱过下邳见元龙无客主之礼自上大牀卧使客卧下牀备曰今天下大乱君须忧国忘家乃求田问舍言无可采是元龙所讳也如我自卧百尺楼上卧君于地下何但上下牀之间哉】笑看江水拍天流【子仁退之诗海气昏昏水拍天】
　　次韵子由诗李伯时所藏韩干马【尧卿伯时名公麟舒州人号龙眠居士】
　　潭潭古屋云幕垂【商老归藏启筮云昔者女娲坐张云幕】省中文书如乱丝忽见伯时画天马朔风胡沙生落锥【縯锥谓笔锋也史肇云大丈夫取富贵当用长枪大劒安用毛锥子】天马西来从西极【厚前汉礼乐志天马歌云天马来从西极】势与落日争分驰龙膺豹股头八尺奋迅不受人间羁元狩虎脊聊可友【縯汉元狩三年马生迟洼中天马歌虎脊两化若鬼】开元玉花何足竒【厚唐明皇有马曰玉花骢杜诗先帝天马玉花骢画工如山貌不同】伯时有道真吏隠【次公汝南先贤传郭钦吏隠于蚁陂之阳】饮啄不羡山梁雌【次公庄子泽雉十步一啄百步一饮】丹青弄笔聊尔耳【援晋书阮咸曰未能免俗聊复尔耳】意在万里谁知之【次公范传正李太白墓碑序云骐骥筋力成意在万里外也】干惟画肉不画骨【縯杜甫丹青引弟子韩干早入室亦能画马穷殊相干惟画肉不画骨忍使骅骝气雕丧】而况失实空余皮烦君巧说腹中事【次公黄祖谓祢衡曰处士能道人腹中事】妙语欲遣黄泉知君不见韩生自言无所学廐马万匹皆吾师【援画断上令韩干师陈闵干曰臣自有师陛下廐马万匹皆臣师也】
　　郭熙画秋山平逺【潞公为跋防】
　　玉堂昼掩春日闲中有郭熙画春山鸣鸠乳燕初睡起【次公杜诗鸣鸠乳燕青春深】白波青嶂非人间【次公杜诗白波吹粉壁青嶂挿雕梁】离离短幅开平逺漠漠疎林寄秋晩却似江南送客时中流回头望云巘伊川佚老鬓如霜【次公伊川佚老指言文潞公也】卧看秋山思洛阳为君纸尾作行草炯如嵩洛浮秋光【次公嵩洛嵩山洛水也】我从公游如一日不觉青山映黄发为画龙门八节滩【援龙门八节滩在伊川县白乐天致仕香山石楼凿龙门八节滩为游赏之乐】待向伊川买泉石【次公先生盖欲卜居伊川以从潞公也】
　　书晁补之所藏与可画竹三首
　　与可画竹时见竹不见人岂独不见人嗒然遗其身【援庄子南郭子綦隠几而坐嗒焉似丧其偶】其身与竹化无穷出清新庄周世无有谁知此凝神【厚庄子用智不分乃凝于神】
　　若人今巳无此竹宁复有那将春蚓笔【援唐太宗论萧子云之书行行若荣春蚓字字如绾秋蛇】画作风中栁君看断崖上瘦节蛟蛇走何时此霜竿复入江湖手
　　晁子拙生事举家闻食粥【厚顔鲁公帖乞米于李大夫云拙于生事举家食粥来巳数日今又罄乏实用忧煎】朝来又絶倒【次公晋书卫玠谈道平子絶倒】谀墓得霜竹【次公刘义攫韩愈金数斤去曰此谀墓中人所得耳不若与刘君为夀】可怜先生槃朝日照苜蓿吾诗固云尔可使食无肉【吾旧诗云可使食无肉不可使居无竹】
　　书李世南所画秋景二首
　　野水参差落涨痕疎林欹倒出霜根扁舟一棹归何处家在江南黄叶村
　　人间斤斧日创夷谁见龙蛇百尺姿不是溪山曽独徃何人解作挂猿枝【縯李白诗山光摇积雪猿影挂寒枝】
　　书鄢陵王主簿所画折枝二首
　　论画以形似【次公刘勰文心雕龙言文章有云形似之语者】见与儿童邻赋诗必此诗定非知诗人诗画本一律天工与清新【子仁杜诗淸新庾开府】邉鸾雀写生赵昌花传神【次公邉鸾长于毛翎赵昌长于花竹】如何此两幅疎澹含精匀谁言一防红解寄无邉春
　　瘦竹如幽人幽花如处女低昻枝上雀揺荡花间双翎决将起【次公庄子言蜩鸴鸠云我决起而飞也】众叶纷自举可怜采花蜂清蜜寄两股若人富天巧春色入毫楮悬知君能诗寄声求妙语
　　次韵米黻二王书跋尾二首
　　三馆曝书防蠧毁【厚三馆谓昭文集贤史馆总名崇文院也】得见来禽与青李【援王义之有来禽青李帖】秋蛇春蚓久相杂野鹜家鸡定谁美【次公庾征西翼自少能书而子弟更学义之之字翼曰儿辈憎家鸡爱野雉】玉函金籥上天来紫衣敇使亲临启纷纶过眼未易识磊落挂壁空云委【尧卿谢灵运传比响联辞波属云委又唐杜逊能判度支黄巢犯京师奔赴行在拜礼部郎中史馆修撰寻召充集贤学士六飞在蜀闗东用兵召发招怀书诏云委逊词才敏速笔无防窜动中事机僖宗嘉之】归来妙意独追求坐想蓬山二十秋怪君何处得此本上有桓寒具油【厚桓好蓄法书名画客至尝出而观客食寒具油污其画后遂不设寒具集韵云寒具镮饼也】巧偷豪夺古来有一笑谁似痴虎头【援顾恺之甞以一厨画糊题其前寄桓发其厨自后窃之恺之见封题如初而画失直云玅画通灵变化而去亦犹人之登仙了无色】
　　君不见长安永宁里王家破垣谁复修【次公唐王涯居永宁里名书画以金王为奁轴凿垣贮之重复固秘及被诛为人破垣剔取奁轴金玉而弃其书画于道】元章作书日千纸【子仁元章米黻字】平生自苦谁与美画地为饼未必似【縯魏文帝谓卢毓曰选举莫取有名如画地作饼不可防也】要令痴儿出馋水锦囊玉轴来无趾【次公文选孔文举论盛孝章书曰珠王无趾而自至人好之也】粲然夺真疑圣智忍饥看书泪如洗至今鲁公余乞米【次公顔真卿为刑部尚书时乞米于李大夫云拙于生事举家食粥来巳数日今又罄乏实用忧煎】
　　郭熙秋山平逺二首
　　目尽孤鸿落照邉遥知风雨不同川此间有句无人识送与襄阳孟浩然【厚杜诗昔忆襄阳孟浩然新诗句句尽堪传】
　　木落骚人巳怨秋【师李白诗昨夜秋声阊阖来洞庭木落骚人哀】不堪平逺发诗愁要看万壑争流处他日终烦顾虎头【援人问顾恺之以防稽山水状恺之云千岩竞秀万壑争流】
　　九月十五日迩英讲论语终篇赐执政讲读史官燕于东宫又遣中使就赐御书诗各一首臣轼得紫薇花絶句其词云丝纶阁下文书静钟鼓楼中刻漏长独坐黄昏谁是伴紫薇花对紫微郎翌日各以表谢又进诗一篇臣轼诗云【子仁先生以元祐元年自中书舍人为翰林学士知制诰二年兼侍读四年除龙图学士知杭州又前集有谢赐御书诗表在知杭州表之前此必元祐二年或三年也次公紫薇花花小而丛其色紫今所谓木槿花也唐制中书舍人六人其内一人知制诰姚崇为紫薇令奏大事舍人为商量状与本状皆下紫薇令判其状之是否然后乃奏故有紫薇之号】
　　绣裳画衮云垂地不作成王剪桐戏【厚成王与唐叔虞戏削桐为圭与之曰以此封若周公曰天子无戏言遂封虞于唐】日髙黄繖下西清【师杨雄赋揽擢流于髙光兮溶方皇于西清】风动槐龙舞交翠【迩英阁前有双槐樛然属地如龙形】壁中蠧简今千年【厚鲁共王壤孔子宅于壁中得古文论语】漆书科斗光射天【援杜林于西州得漆书古文尚书一巻科斗即坏宅所得也】诸儒不复忧吻燥【縯陆机文赋始踯躅于燥吻】东宫赐酒如流泉【子仁厯代宝牍记酒泉郡其地有泉味如酒】酒酣复拜千金赐一纸惊鸾回鳯字【厚索靖草书状婉若银钩飃如惊鸾】苍顔白发便生光袖有骊珠三十四【臣所赐书并题目及臣姓名凡三十四字次公退之诗遗我明珠九十六寒光照骨映骊日】归来车马巳喧阗争看银钩墨色鲜人间一日传万口喜见云章第一篇【上前此未尝以御书赐羣臣】玉堂书掩文书静【师翰林院仁庙时赐御篆名王堂】铃索不摇钟漏永【次公铃索翰林文院中所设制之以告事师唐长庆中河西用兵翰林院铃索自鸣与军中缓急相应韩渥玉堂夜坐诗亦云夜久忽闻铃索动玉堂西畔响丁东】莫言弄笔数行书须信时平由主圣犬羊散尽沙漠空捷烽夜到甘泉宫【縯杜诗捷书夜报清昼同次公武帝时匈奴入代郡烽火通于甘泉宫无巳三辅黄图甘泉宫在池阳县西去长安二百里】似闻指挥筑上郡【援防恬北逐夷狄收河南筑长城至上郡】巳觉谈笑无西戎【时熙河新获鬼章是日泾原复奏夏贼数十万人遁去】文思天子师文母【厚杜牧之诗文思天子复河湟子仁文母见周颂指言太皇太后也】终闭玉闗辞马武【次公后汉光武闭玉闗谢西域之质又范晔云山西既定威临天下臧宫马光之徒橅鸣劒而指掌志驰于伊吾之北矣】小臣愿对紫薇花试草尺书招赞普【按唐制翰林学士带知制诰许缀中书舍人班今臣以知制诰待罪禁林故得以紫防为故事次公赞普吐蕃君号魏收诗尺书防建邺杜诗勑书怜赞普】书艾宣画四首【子仁艾宣钟陵人驹父图画见闻志艾宣工画花竹翎毛孤标雅致别是风格】
　　竹鹤
　　此君何处不相宜况有能言老令威谁识长身古君子犹将缁布缘深衣【縯刘禹锡诗依依似君子无地不相宜厚神仙传辽东城华表上有白鹤歌曰有鸟有鸟丁令威去家千歳今始归杜诗薛公十一鹤磊落如长人次公深衣之制具父母大父母衣纯以绩具父母衣纯以青如孤子衣纯以素纯袂纯邉度各寸半注纯缘之也今云缁布则以鹤之状其身白而黑缘于外也故有缁布缘深衣之比】
　　黄精鹿
　　大华西南第几峯落花流水自重重幽人只采黄精去不见青山鹿养茸【厚本草黄精一名鹿竹华山为多】
　　杏花白鹇
　　天公剪刻为谁妍【子仁退之李花诗谁将平地万堆雪剪刻作此连天花】抱蘂游蜂自作团把酒惜春都是梦不如闲客此闲看【次公李昉以国相致仕所居蓄五禽皆以客为名白鹇曰闻客鹭丝曰雪客鹤曰仙客孔雀曰南客鹦鹉曰陇客昉画五客图各为诗五章又杜牧诗闻客此闲行】
　　莲
　　半脱莲房露压欹绿荷深处有游【师史记龟防传千嵗巢荷叶之上】只应翡翠兰苕上独见夫曝日时【子仁杜诗露冷莲房坠粉红援郭璞游仙诗翡翠戏兰苕退之诗再拜谢夫收悲以欢欣师庄子神梦宋元君一丈夫延颈而长头衣绣之衣】
　　次韵黄鲁直画马试院中作
　　少年鞍马勤逺行卧闻龁草风声【伯恭石林先生云黄鲁直尝得句云马龁枯萁喧午枕误惊风雨浪飜冮自以为工以语舅氏无咎舅氏不解风雨飜江之意一日憩于逆旅闻有声如风浪之击船者起视乃马食于槽水与草龃龉而为此声乃悟】见此忽思短防横十年髀肉磨欲透那更陪君作诗瘦【厚九州春秋刘备尝于刘表坐起至厠见髀里肉生慨然流涕表怪问备备曰平常身不离鞍髀肉皆消今不复骑髀里肉生杜诗知君苦思缘诗瘦倬崔浩爱吟咏一日病起友人戯之曰非子病如此乃子苦吟诗瘦也后遂为口实】不如芋魁归饭豆【縯前汉翟方进传童謡曰壤陂谁翟子威饭我豆食羮芋魁】门前欲嘶御史骢【次公后汉桓典拜侍御史是时宦官秉权典执政无所回避常乘骢马京师畏惮之为之语曰行行且止避骢马御史】诏恩三日休老翁【倬故事省试官出院给假三日】羡君怀中双橘红【黄有老母援后汉陆绩见袁术出橘绩怀三枚去拜辞堕地术谓曰陆郎作宾客怀橘乎荅曰欲归适母】
　　柏石图【并序】
　　陈公弼家藏柏石图其子慥季常传寳之东坡居士作诗以为之铭【子功陈希亮字公弼眉之青神人天圣八年及第年六十四仕至太常少卿赠工部侍郎四子忱恪恂慥】
　　柏生两石间【援韩退之诗柏生两石间万嵗终不大】天命本如此虽云生之艰与石相终始韩子俯仰人但爱平地美【援退之又云柏移就平地柏有伤根容伤根柏不死千丈不难至】土膏杂粪壤成坏几何耳【厚国语虢文公谏不籍千畆有曰阳气俱蒸土膏其动】君看此槎牙岂有可移理苍龙转玉骨黒虎抱金柅【次公易姤卦初六系于金柅】画师亦可人使我毛发起当年落笔意正欲讥韩子
　　和王晋卿题李伯时画马
　　督邮有良马不为君所竒顾收纸上影骏骨何由归【师取燕昭王以百金市骏骨故骏马不逺千里而至】一朝见萦防蚁封惊肉飞岂惟马不遇人巳半生痴【次公晋王湛字处冲王济之叔初有隠徳人莫能知兄弟宗族皆以为痴济轻之济有从马难乘问湛曰叔颇好骑否曰亦好之因骑姿容既玅回防如萦善骑无以过之又济所乗马甚爱之湛曰此马虽快然力薄不堪苦行近见督邮马当胜但刍秣不至耳济试之而与巳马等湛又曰此马任重方知之平路无以别也于是试之蚁封济马果踬而督邮马如常济益叹异还白其父曰济始得一叔武帝亦以湛为痴每见济辄调之曰卿家痴叔死未及是帝又问济曰叔殊不痴因称其美】
　　戏书伯时画御马好头赤
　　山西战马饥无肉夜嚼长稭如嚼竹蹄间三丈是徐行【厚张仪曰秦马之良戎兵之众探前趹后蹄间三寻腾者不可胜数】不信天山有坑谷【援天山在匈奴即汉书祁连山也】岂如廏马好头赤立仗归来卧斜日【师唐李林甫居相位凡十九年固宠市权谏官无敢言者谓补阙杜暹曰君等独不见立仗马乎终日无声而饫三品刍豆一鸣则去之矣】莫教优孟卜塟地厚衣薪槱入铜厯【縯楚庄王有爱马病肥死欲以大夫礼塟之优孟闻之入哭于殿门请以君礼塟之王曰如何对曰云云王曰寡人之过一至此乎优孟曰请为大王六畜塟之垅灶为椁铜厯为棺斋以姜枣荐以木兰祭以粳稻衣以夜光而塟之于人服】
　　书林次中所得李伯时归去来阳闗二图后二首【梦龄林氏家谱大师嘉国公槩第三子名旦字次仲章衡榜登第终朝请郎直秘阁河东运使】
　　不见何戡唱渭城旧人空数米嘉荣龙眠独识慇懃处【师伯时自号龙眠居士】画出阳闗意外声【次公渭城朝裛轻尘客舍青青栁色新劝君更尽一杯酒西出阳闗无故人此王维诗也二十余年别帝京重闻天乐不胜情旧人惟有何戡在更与殷勤唱渭城又唱得凉州意外声旧人惟数米嘉荣近来时世轻前辈好染髭须事后生此皆刘禹锡诗也】两本新图墨寳香樽前独唱小秦王为君翻作归来引不学阳闗空断肠【次公小秦王曲即阳关遗声世传先生哨遍即此归去来引也】题李伯时画赵景仁琴鹤图二首【子功石林先生云赵清献公以清徳服一世平生蓄雷氏琴一张鹤与白龟各一所向与之俱始除帅成都公单车就道以琴鹤自随元丰间再移蜀以投淮中故其诗曰马寻旧路如归去放长淮不复来】
　　清献先生无一钱故应琴鹤是家传谁知黙鼓无曲时向珠宫作幻仙【次公清献先生赵阅道也黄庭内景太上大道玉宸君闲居药珠宫作七言琴心相叠舞胎仙变胎为幻未详】
　　丑石寒松未易亲聊将短曲调长人乘轩故自非明眼【师禅家以见识不昧为明眼人】终日僛僛舞爨薪【次公杜薛少保鹤诗低昻各有态磊落如长人左传卫懿公好鹤鹤有乘轩者诗屡舞僛僛呉人有烧桐以爨者蔡邕闻火烈之声因请而裁为琴果有美音名焦尾琴】
　　书王定国所藏烟江叠嶂图王晋卿画
　　江上愁心千叠山浮空积翠如云烟【宋仁张说有江上愁心赋孙倬延年应诏诗攒素既森蔼积翠亦葱】山耶云耶逺莫知烟空云散山依然但见两崖苍苍暗絶谷中有百道飞来泉萦林络石隠复见下赴谷口为奔川川平山开林麓断小桥野店依山前行人稍度乔木外渔舟一叶江吞天使君何从得此本防缀毫末分清妍【次公谢景重对天月明净意不如微云防缀】不知人间何处有此境径欲徃置二顷田君不见武昌樊口幽絶处东坡先生留五年【縯武昌樊口与黄州相对】春风摇江天漠漠【袒谦杜诗江天漠漠鸟双去】暮云巻雨山娟娟丹枫翻鸦伴水宿【倬禽经云凡禽林曰栖水曰宿】长松落雪惊醉眠【任杜诗晴雪落长松】桃花流水在人世武陵岂必皆神仙【次公李白诗桃花流水窅然去别有天地非人间】江山清空我尘土虽有去路寻无缘还君此画三叹息山中故人应有招我归来篇【师陶潜冇归去来词左太冲有招隠诗】
　　王晋卿所藏着色山二首
　　缥缈营丘水墨仙浮空出没有无间尔来一变风流尽谁见将军着色山【次公李成营丘人以画山水有名号李营丘南史张绪传从弟融斋酒于绪前酌饮恸哭曰阿兄风流顿尽尧祖名画记李思训画称一时之妙官至左武卫大将军子昭道变父之势玅又过之世言山水者称大李将军小李将军】
　　荦确何人似退之意行无路欲从谁宿云解駮晨光漏独见山红涧碧时【次公退之诗山石荦确行径微刘禹锡徭子歌腰斧上髙山意行无旧路又南海神庙碑云隂解駮日光穿漏又山石诗山红涧碧纷烂熳时见松皆十围】
　　王晋卿作烟波叠嶂图仆赋诗十四韵晋卿和之诗特竒丽因复次韵不独纪其诗画之美亦为道其出处契濶之故而终之以不忘在莒之戒亦朋友忠爱之义也
　　山中举头望日邉长安不见空云烟【縯李白登鳯凰台诗总为浮云能蔽日长安不见使人愁】归来长安望山上时移事改应潸然管去尽賔客散惟有马埓编金钱【次公晋王济买地为马埒编钱满之时人谓之金沟】渥洼固自千里足【沈汉志元狩三年马生渥洼水中作天马歌云天马徕厯无皁径千里循东道】要饱风雪轻山川屈居华屋啖枣脯十年俯仰龙旂前【李厚楚庄王有爱马置之华屋啖以枣脯】却因病瘦出竒骨盐车之厄宁非天【次公战国防汗明见春申君曰夫骥之齿至矣服盐车而上太行白汗交流中圾迁延负辕不能上】风流文采磨不尽水墨自与诗争妍【縯杜诗文采风流今尚存】画山何必山中人田歌自古非知田【厚吕后谓章曰顾乃父知田耳】郑防三絶君有二笔势挽回三百年【援郑防自书其诗并画以献帝大署其尾曰郑防三絶】欲将岩谷乱窈窕眉峯修嫮夸连娟【次公卓文君眉如逺山楚词修眉连娟荷汉武帝李夫人赋美连娟以修嫮注嫮美也连娟轻弱也】人间何有春一梦此身将老蚕三眠【次公李白诗呉地桑树绿呉蚕已三眠】山中幽絶不可久要作平地家居仙能令水石长在眼非君好我当谁缘愿君终不忘在莒乐时更赋囚山篇【桞子厚有囚山篇援管仲戒齐桓公曰愿君无忘在莒时】
　　书王定国所藏王晋卿画着色山二首
　　白发四老人何曽在商顔【次公商山亦名商顔李白诗白发四老人昻藏南山侧】烦君纸上影照我胸中山山中亦何有木老土石顽正赖天日光涧谷纷斓斑我心空无物斯文何足闗【縯周顗言其腹曰此中空洞无物】君看古井水万象自徃还【援白乐天诗无波古井水有节青琅玕】
　　君归岭北初逢雪我亦江南五见春寄语风流王武子三人俱是识山人【厚王济字武子尚常山公主尧卿公谪黄州五年定国賔州三年晋卿均州三年】
　　书刘景文所藏王子敬帖絶句【子仁先生尝云世传王子敬帖有黄柑三百颗之语此帖乃在刘景文处景文死不知今在谁家矣韦苏州有诗云书后欲题三百颗洞庭须待满林霜盖苏州亦见此帖也余亦尝有诗云君家子敬十一字气压邺侯三万籖见王立之诗话以今集考之差三字】
　　家鸡野鹜同登俎【援庾翼不伏王右军书曰儿辈厌家鸡爱野鹜】春蚓秋蛇总入奁君家两行十二字气压邺侯三万籖【縯韩退之邺侯家多书揷架三万轴一一悬牙籖新若手未触】
　　书刘景文所藏宗少文一笔画【共父名画记宗炳字少文南阳温县人善书画防冲图画见闻志张爱宾称惟王献之能为一笔书陆探微能为一笔画】
　　宛转回纹锦萦盈连理花何须郭忠恕匹素画缫车【次公郭忠恕善画歧有富人子喜画致匹素忠恕为画小童持线车放纸鸢引线数丈满之】
　　书浑令公宴鱼朝恩图
　　咸宁英气似汾阳【次公浑令公名瑊封咸宁王汾阳王即郭子仪也】夜饮军容出红妆不须纒头万疋锦【次公纒头锦所以赏舞者杜诗舞罢锦纒头】知卿未办作吕强【次公吕强字汉盛后汉人乃宦官最贤者有谏疏具本传】
　　次韵子由书王晋卿画山水二首
　　老去君空见画【子仁杜诗老去人间空见画】梦中我亦曽游桃花纵落谁见水到人间伏流【次公水有伏流者如黄河之源是也】
　　山人昔与云俱出俗驾今随水不回【次公北山移文云山人去兮晓猿惊又云请廻俗士驾为君谢逋客】赖我胸中有佳处一樽时对画图开
　　又书王晋卿画四首
　　山隂陈迹【次公越州山隂县有兰渚渚有亭焉王羲之与羣贤于此祓禊作兰亭记序中有俯仰之间巳为陈迹之语故云山隂陈迹】
　　当年不识此清真【縯李白诗右军本清真一洒出风尘】强把先生拟季伦【援王羲之传或以石崇金谷诗序此兰亭记羲之闻而甚喜】等是人间一陈迹聚蚊金谷本何人【縯金谷园石崇别业也退之云虽得一饷乐有如聚飞蚊】
　　雪溪乘兴
　　谿山雪月两佳哉賔主谈锋夜转雷犹言不见戴安道为问适从何处来【縯王子猷甞居山隂夜色初霁月色清朗四望浩然独酌酒咏左思招隠诗忽忆戴逵达时在剡便乘小船诣之经宿至造门不前而反人问其故徽之曰乗兴而行兴尽而反何必见安道邪次公元稹传或儒衘扇上蝇曰适从何来遽集于此】
　　四明狂客【次公明州有四明山贺知章自号狂客钦夫洞天福地记三十六洞天记第九四明山二百八十峯洞周回一百八十里名丹山赤水之天山有四门通日月星辰之光故名曰四明之山】
　　毫端偶集一微尘【縯退之诗下视禹九州一尘集毫端】何处谿山非此身狂客思归便归去更求勑赐枉天真【援贺知章仕明皇时为秘书监当病梦游帝居遂请为道士以宅为千秋观又求周宫湖数顷为放生池有诏赐铙湖一曲李白诗云勑赐镜湖水为君台沼荣】
　　西塞风雨【次公西塞乃湖州礠湖镇道士矶也】
　　斜风细雨到来时我本无家何处归仰看云天真蒻笠旋收江海入蓑衣【縯张志和自号真子防稽山隂人唐顔鲁公为湖州刺史大防賔客倡和为渔父词志和首唱曰西塞山邉白鹭飞桃花流水鳜鱼肥青蒻笠绿蓑衣斜风细不须归】
　　题王晋卿画后
　　丑石半蹲山下虎【鲁直前李广传广出猎见草中石以为虎而射之中石没矢】长松倒卧水中龙【次公王濬造战船伐呉时有謡曰不畏岸上虎但畏水中龙】试君眼力看多少数到云峯第几重
　　次韵子由书王晋卿画山水一首而晋卿和二首
　　误防故教同子敬【縯王献之字子敬桓温尝使其书扇笔误落因画作鸟犉駮牛甚妙】杂篇真欲拟汤休【厚江淹作杂拟三十首有拟汤休上人诗云西北秋风至楚客思悠哉日暮碧云合佳人殊未来】垅云寄我山中信【縯陶景荅问山中何所有诗山中何所有岭上多白云只可自怡悦不堪持赠君】雪月追君溪上舟【援王子猷居山隂雪霁月朗忽忆戴逵在剡便夜乘小船诣之造门不前而反】防看飞仙虎头箧【縯顾恺之尝为虎头将军善画以一厨画糊题其前寄桓皆其深所珍惜者乃发其厨窃取画而纤闭如旧以还之绐云未闻恺之以为妙画通灵变化而去亦犹人之登仙了无怪色】却来颠倒拾遗裘【子美诗天呉与紫鳯颠倒在短褐】王孙办作真子细雨斜风不湿鸥【援张志和号真子】此景眼前聊妄想几人林下是真休【縯灵彻诗相逢尽道休官去林下何曽见一人】我今心似一潭月【厚寒山子诗吾心似秋月碧潭清皎洁】君巳身如万斛舟【子来兵法曰战船阔狭长短随用大小皆以米为率一人重米二石则人数率可知矣】看画题诗双鹤鬓归田送老一羊裘【子仁严光披一羊裘三十年不易】明年兼与士龙去万顷沧波没两鸥【次公杜诗白鸥没浩荡万里谁能驯】六观堂老人草书诗一首【尧卿图经千顷广化院在杭州城中自注杭桥北院冇六观堂其名取金刚经梦幻等六物也老人僧了性精于医善草书共父慈化大师塔铭师名了性余杭人俗姓朱氏】
　　物生有象象乃滋【縯左传物生而后有象象而后有滋滋而后有数】梦幻无根成斯须方其梦时了非无泡影一失俯仰殊清露未晞电已徂【次公佛书如来四句偈云一切有为法如梦幻泡影如露亦如电应作如是观此所谓六观也今诗自首句至此以讲六观诗白露未晞】此灭灭尽乃真吾【次公佛书生防灭巳寂灭为乐】云如死灰实不枯【縯庄子身若槁木心如死灰】逢作戏三昧俱【縯传灯录邓隠峯曰竿木随身逢场作戏次公三昧出佛书云三昧此云正受也】化身为医忘其躯草书非学聊自娯落笔巳唤周越奴【次公周越善草书而不逮怀素子仁先生不喜周越草书谓其崄劣尝跋怀素帖云此书不佳乃似周越】苍鼠奋髯饮松腴剡藤玉板开雪肤【次公苍鼠奋髯言鼠须笔也王羲之写亭记以鼠笔松腴墨也剡藤玉板言纸用剡溪之藤作纸其佳者名玉板也雪肤言纸之白】游龙天飞万人呼【縯随智果论书云王羲之书如龙跳天门虎卧鳯阁】莫作羞羊氏姝【厚梁武帝评书云羊欣书似婢作夫人不堪位置而举止羞终不似真】
　　阎立本职贡图【厚谭賔录贞观三年东蛮谢元深入朝中书侍郎顔师古奏言昔周武王治致太平逺国归款乃集其事为王防篇可图写贻后以彰服逺之徳从之乃命尚书阎立本图之】
　　贞观之徳来万邦浩如沧海吞河江【子仁孙绰海赋抱河合济吞准纳泗】音容獊狞服竒尨【子仁刘禹锡竹枝词激讦如呉声獊狞不可分次公左闵二年晋献公衣申生以偏衣狐突谓之尨服罕夷曰尨竒无常】横絶岭海逾涛泷珍禽瑰产争牵扛名王解辫却盖幢【縯唐书贞观间蛮夷君长袭衣冠带刀宿卫束薄海南逾岭皆解辨请职】粉本遗墨开明窻【次公画断唐明皇令呉道子徃貌嘉陵山水回奏云臣无粉本并记在心图之一日而成养源韵语阳秋云世传职贡图乃阎立本所画按朱景元画断乃谓其弟立徳所作立本所画诸国王粉本尔】我喟而作心未降魏征封伦恨不双【援唐魏征劝太宗行仁义封徳以为不然及贞观间天下大治徳彛巳死太宗曰比徴劝我行仁义既効矣惜不令封伦见之】
　　和叔盎画马次韵
　　天骥徳力备马外龙麟中【厚南春録吕光讨西域平上疏曰惟兹据三十六国之中入其国城天骥龙麟騕褭丹髦万计盈廏】皇天不遣言兀与画图同驽骀饱官粟未受一洗空【次公杜甫丹青引斯须九重真龙出一洗万古凡马空】十驾均一至【縯荀子骐骥一日千里驽马十驾则亦及之】何事籋云风【援汉书天马歌籋浮云掩上驰】
　　书说之考牧图后
　　我昔在田间但知羊与牛川平牛背穏如驾百斛舟舟行无人岸自移【縯图觉经云云驶月运舟行岸移】我卧读书牛不知【厚唐书李密乘牛挂汉书一帙角上行且读之】前有百尾羊听我鞭声如鼓鼙我鞭不妄发【次公神仙传方平过蔡经家继呼麻姑至经见麻姑指爪长心自念得以爬背为佳方平巳知之怒其凡也遂呼鞭空中击之曰吾鞭不妄施意令悔过也】视其后者而鞭之【援庄子善养生者若牧羊然视其后者而鞭之】泽中草木长草长病牛羊【次公先生尝言有人见牧童驱羊于瘠地牧之人谓曰彼泽地草美何不就牧童曰美草则见食羊何自而肥瘠地之草羊细咀其味乃得肥也】寻山跨坑谷腾趠筋骨彊烟蓑笠长林下老去而今空见画世间马耳射东风【縯李白诗世人闻此皆掉头有如东风射马耳】悔不长作多牛翁
　　书丹元子所示李太白真
　　天人几何同一沤【厚楞严经空生大觉中如海中一沤发】谪仙非谪乃其游麾斥八极隘九州【厚庄子伯昏无人曰夫至人者上窥青天下潜黄渊麾斥八极神气不变曹子建七启曰似若狭六合而隘九州】化为两鸟鸣相酬一鸣一止三千秋【縯退之诗双岛海外来飞飞到中州一鸟落城市一鸟巢嵓幽不得相伴鸣尔来三千秋还当三千秋更起鸣相酬】开元有道为少留縻之不可矧肯求西望太白横峨岷【次公太白鳯翔山也峨岷蜀山也李白蜀道难云西当太白有鸟道可以横絶峨眉巅】眼髙四海空无人大儿汾阳中令君【縯乐天李翰林集序甞客汾州识汾阳王郭子仪于行伍间为脱其刑责而奬重之及白坐永王之事汾阳王疏请以官爵赎白上许之】小儿天台贺季真【厚司马子微着坐忘论李白大鹏赋序予昔于江陵见天台司马子微谓余有仙风道骨可与神通八极之表因着大鹏遇希有鸟赋以自广次公祢衡云大儿孔文举小儿杨徳祖余子碌碌不足数也縯贺知章字季真呼李白为谪仙人】生平不识髙将军手汚吾足乃敢嗔【援太白尝被召入内作宫词于上前张两足令髙力士脱靴力士素贵耻之摘其诗以激贵妃后帝欲官白辄为宫中所沮】作诗一笑君应闻
　　题毛女真【厚列仙传毛女字玉姜在华隂山中山客猎师世世见之形体生毛自言始皇宫人秦亡入山食松叶遂不饥寒】
　　雾鬓风鬟木叶衣【厚翼闻集载唐仪鳯中有栁毅客于泾阳见妇人牧羊于野风鬟两鬓自言妾洞庭龙女也】山川良是昔人非【縯丁令威歌有鸟有鸟丁令威去家千嵗今始归城郭如故人民非】秖应闲过商顔老独自吹箫月下归【援列仙传萧史善吹箫秦穆公以其女弄玉妻焉遂教弄玉吹箫作凤鸣一旦鳯来止其室遂乘之而去】
　　次韵子由书清汶老所传秦湘二女图【次公韩退之诗秦地吹箫女湘波鼓瑟妃所谓二女岂画此者乎】
　　春风消氷失瑶玉我本无身安有触【厚楞严经物不触知身知有触知身即触知触即身】羊生得妇如得风握手一笑未为辱【次公羊生晋羊权也真诰女仙萼绿华诗云羊生摽美秀又真诰载金台李夫人之少子曰九华真妃降权云冥运之防有丝萝之纒而权多为谦辞其意不肯南岳夫人曰冥期数感盖亦有偶对之名不必茍循世中之秽而行淫浊之下迹也言毕乃笑又常取权手执之曰妾岂以愆累浮华少时之滞而亏辱于当真之定质邪】先生室中无天游【縯庄子室无空虚则妇姑勃磎心无天游则六凿相攘】环佩何处鸣风瓯随魔未必皆魔女但与分灯遣归去【援维摩经魔波旬从万二千天女维摩诘谓曰诸姊有法门名无尽灯无尽灯者譬如一灯然百千灯冥者皆明明终不尽天女闻言巳礼维摩诘足随魔而去】胡为写真传世人更要维魔一转语【厚传灯录洞山云遮里合下得一转语有一上座下语九十六转不惬师意】丹元茅茨秖三间太极老人时徃还防检凡心早除拂方平袖鞭常使物【次公物鬼物也使物字见费长房传】
　　次韵李端叔谢送牛戬鸳鸯竹石图【子功图画见闻志道士牛戬河内人工画翎毛多写班鸠野鹊但枳棘不甚精髙】
　　闻君谈西戎废食忘早晩王师本不阵【縯谷梁傅善师者不阵】贼垒何足刬守邉在得士此语要而简知君论将口【厚前汉赞冯唐之论将】似我识画眼笑指尘壁间此是老牛戬平生师卫玠非意常理遣【援晋书卫玠常曰人有不及可以情恕非意相干可以理遣】诉君定何人未用朝市显置之勿复道【厚古诗弃捐勿复道】世俗固多舛归去亦何须单车度殽【厚刘向新序洛阳西有殽又陆士衡吊魏武文咏归途以反斾登殽而朅来】如虫得羽化已脱安用蠒家书空万轴凉曝困舒巻【厚李寔四时月令五月湿热蠧虫生书经夏不舒展者必生虫五月以后七月巳前内须三度舒而巻之法要须天晴时于大屋下风凉处不见日曝令干乘热气巻生虫弥速】念当扫长物【縯晋书王忱访王恭见恭所坐六尺簟忱谓其有余因求之辄以送焉遂坐荐上忱闻而惊恭曰吾平生无长物】闭息黙自暖此画聊付君幽处得小展新诗勿纵笔羣吠惊邑犬【援楚词九章邑犬羣吠兮吠所怪也】时来未可知妙斵待轮扁【縯庄子轮扁之言曰斵轮徐则甘而不固疾则苦而不入不徐不疾得之手而应之心臣不能言有数存焉于其间臣不能喻臣之子臣之子亦不能受之于臣】
　　子由新修汝州龙兴寺呉画壁【汪韵语阳秋云汝州龙兴寺呉道子画两壁一壁作维摩示疾文殊来问天女散花一壁作太子游四门释迦降魔笔法竒絶子由曽施百练】
　　丹青久衰工不艺人物尤难到今世每摹市井作公卿画手悬知是徒呉生巳与不传死【厚杜诗画手看前辈呉生逺擅次公庄子轮扁对齐桓公曰古之人与其不可传者死矣然则君之所读者古人之糟粕而巳夫】那复典刑留近嵗【縯诗虽无老成人尚有典刑】人间几处变西方【次公言画西方变相也】画作波涛翻海势细观手面分转侧妙筭毫厘得天契始知真放本精微不比狂花生客慧【次公花不以时开如桃李冬花者谓之狂花又金石上生花亦谓之狂花】似闻遗墨留汝海古壁蜗涎可垂涕力捐金帛扶栋宇错落浮云巻新霁使君坐啸清梦余【厚后汉史农成瑨但坐啸□】几叠衣纹数衿袂他年吊古知有人姓名聊寄东坡弟
　　题过所画枯木竹石三首
　　老可能为竹写真小坡今与竹传神【次公老可言文与可也小坡言过也过字叔党先生之子时谓小东坡杜诗此鹰写真在左绵又云薛公十一鹤尽写青田真顾恺之云传神写照正在阿睹中】山僧自觉菩提长心境都将付卧轮【厚传灯录有僧举卧轮禅师偈云卧轮有伎俩能断百思想对境心不起菩提日日长六祖闻之曰未也乃云慧能无伎俩不断百思想对境心数起菩提作麽长】
　　散木支离得自全【縯庄子匠石见曲辕栎树曰此散木也又云支离其形者犹足以养其身终其天年泛支离其徳者乎】交柯蚴蟉欲相纒【次公司马相如赋青龙蚴蟉于东厢】不须更说能鸣雁【援庄子舍于故人之家故人喜命竪子杀雁而烹之竖子请曰其一能鸣其一不能鸣请奚杀曰杀不能鸣者】要以空中得尽年【厚庄子可以全生可以尽年】倦看勒暗蛮村【厚勒岭南竹名岭表翼录箣竹枝上有箣南人呼为箣竹】乱棘孤藤束瘴根惟有长身六君子依依犹得似淇园【次公淇园出竹前汉沟洫志武帝时河决下淇围之竹以为楗】
　　梅圣俞之客欧阳晦夫使工画茅庵居其中一琴横牀而已曹子方作诗四韵仆和之云
　　寂寞王子猷回船剡溪路超遥戴安道雪夕谁与度倒披王恭【援晋王恭字孝伯甞披鹤毛裘步雪而行孟昶窥见之叹曰此真神仙中人也】半掩袁安户【縯录异记大雪丈余洛阳令身出按行见民家皆除雪出至袁安门无有行路谓安巳死令人除雪入户见安僵卧问何不出安曰大雪人皆饿死不宜干人】应调折琴【援贾岛诗坐闻西牀琴冻折两三】自和撚须句【次公谈苑卢延让诗吟安一个字撚断几茎须】
　　书韩干二马
　　赤髯碧眼老鲜卑回防如萦独善骑【縯晋书王济有马絶难乘问王湛曰叔颇好骑不湛曰亦好之因骑此马姿容既妙回防如萦善骑者无以过之】赭白紫骝俱絶世马中岳湛有妍姿【援晋潘岳夏侯湛皆美姿容人谓之连璧】
　　王进叔所藏画跋尾五首
　　徐熙杏花
　　江左风流王谢家【子仁南齐书王俭尝谓人曰江左风流宰相惟有谢安杜诗王谢风流逺阖闾丘墓荒】尽携书画到天涯却因梅丹青暗【次公广南有黄梅最损书画】洗出徐熙落墨花【邦衡图画见闻志徐熙钟陵人善画花木落笔为格杂彩副之迹与色不相隠映李后主最爱重其迹开宝末归朝悉贡上宸廷藏之秘府】
　　赵昌四季【尧祖图画见闻志赵昌字昌之广汉人工画花果名推独秀伎亦难偕】芍药
　　倚竹佳人翠袖长【縯杜诗絶代有佳人幽居在空谷天寒翠袖薄日暮倚修竹】天寒犹着薄罗裳扬州近日红千叶自是风流时世妆【次公因话录崔枢夫人治家整肃容仪端丽不许羣妾作时世妆而时世妆之状则斜红不晕也白乐天有诗云时世妆时世妆自出城中传四方】
　　踯躅
　　枫林翠壁楚江邉【次公宋玉九辨江水湛湛兮上有枫阮借咏怀诗湛湛长江水上有枫树林】踯躅千层不忍看【次公踯躅山石榴也其花深红蜀人号映山红荆楚山壁间最多退之诗踯躅红千层】开巻便知归客路劒南樵叟为施丹【次公赵昌自号劒南樵客】
　　寒菊
　　轻肌弱骨散幽葩真是青裙两髻丫便有佳名配黄菊应缘霜后苦无花
　　山茶
　　游蜂掠尽粉丝黄落蘂犹收蜜露香待得春风几枝在年来杀菽有飞霜【次公定元年冬十月陨霜杀菽】
　　韦偃牧马图【子功张彦逺名画记韦偃工画山僧竒士老松异石笔力劲健风格髙举】
　　神工妙技帝所收江都曹韩逝莫留【次公江都王曹霸韩干也三人皆画马之妙具见于杜诗继则有韦偃焉】人间画马唯韦侯当年为谁扫骅骝【厚杜诗韦侯别我有所适知我怜君画无敌试拈秃笔扫骅骝倐见麒麟出东壁】至今霜迹踏长楸【次公曹子建诗走马长揪间子仁杜诗画马图引霜蹄蹴踏长楸间】圉人困卧沙陇头【縯周礼圉师掌教圉人养马】沙苑茫茫蒺藜秋风騣雾鬛寒飕飕龙种尚与驽骀游长稭短豆岂我羞【厚晋书宣帝曰驽马恋栈豆必不能用也】八銮六辔非马谋【次公诗八銮玱玱又小戎六辔在手】古来西山与东丘【縯西山伯夷也东丘盗跖也伯夷死名于西山之上盗跖死利于东陵之下】
　　李伯时画其弟亮功旧隠宅图
　　乐天蚤退今安有摩诘长闲古亦无五畆自栽池上竹【次公乐天池上篇十畆之宅五畆之园有水一池有竹千竿】十年空看辋川图【厚王维字摩诘隠居辋川自画为图有华子冈欹湖竹里馆栁浪茱萸沜辛夷坞】近闻陶令开三径【縯蒋诩开三径与其友羊仲求仲游又陶渊明归去来云三径就荒】应许杨雄寄一区【援前汉杨雄处岷山之阳曰郫有田一防有宅一区】晩嵗与君同活计如云鹅鸭散平湖【子仁杜诗房相西亭鹅一羣眠沙泛浦白于云】
　　画车二首
　　何人画此只轮车【次公公羊传晋人败秦师于殽匹马只轮无反者】便是当年欹器图【縯家语孔子观于鲁桓公之庙有欹器焉问守庙者此何器对曰此盖宥坐之器孔子曰吾闻宥坐之器虚则欹中则正满则覆明君以为至诫】上易下难须审细左提右挈免疎虞【厚西汉张耳传厮养卒之说燕曰以一赵尚易燕况以两贤王左提右挈灭燕易矣】九衢歌舞颂王明谁恻寒泉独自清【次公易井卦九三井渫不食为我心恻可用汲王明并受其福】赖有千车能散福化为膏雨满重城
　　宋复古画潇湘晩景图三首
　　西征忆南国堂上画潇湘照眼云山出浮空野水长旧游心自省信手笔都忘会有衡阳客来看意渺茫落落君怀抱山川自屈蟠经营初有适挥洒不应难江市人家少烟村古木攒知君有幽意细细为寻看咫尺殊非少隂晴自不齐径蟠趋后崦水会赴前溪自说非人意曽经入马蹄他年游宦处应话劒山西
　　题黄筌画翎毛花蝶二首
　　短翎长喙苦喧卑曳练双翔亦自竒赖有黄鹂鬬嬛好独依藓石立多时
　　绿隂青子巳愁人忍见东风燕麦新惆怅刘郎今白首时来看巻覔余春【縯刘禹锡自连州召入重游都观无复桃花唯免葵燕麦动摇春风耳】
　　申王画马图
　　天寳诸王爱名马千金争致华轩下当时不独玉花骢飞电流云絶潇洒【縯杜甫丹青引先帝天马玉花骢画工如山貌不同唐贞观中骨干贡良马一名发电赤一名飞霞骠一名流云驷一名奔虹赤】两坊歧薛宁与申【縯歧薛宁申四王皆明皇诸弟】冯凌内廏多清新肉鬉汗血尽龙种【縯杜诗肉鬉碨礧连钱动大宛天马汗如血其先天马也】紫袍玉带真天人骊山射猎包原隰御前急诏穿围入扬鞭一蹙破霜蹄万骑如风不能及雁飞兔走惊弦开翠华按辔从天回五家锦绣遍山谷百里舄珥遗纎埃【縯宗每年幸骊山华清宫杨贵妃姊妹五家扈从家为一队着一色衣五家合队照映如百花烂发遗钿坠舄瑟瑟珠翠粲烂芳馥于路】青骡蜀栈两超忽【縯元稹望云骓歌明皇当时无此马不免骑骡来入蜀】髙准浓蛾散荆棘苜蓿连天鸟自飞五陵佳气春萧瑟【縯宛马嗜苜蓿汉武使永龙种于离宫馆杜诗王孙善保千金躯五陵佳气无时无】
　　次韵鲁直书伯时所画王摩诘
　　前身陶彭泽后身韦苏州欲覔王右丞还向五字求【縯陶渊明韦应物王维皆善五字诗】诗人与画手兰菊方春秋又恐两皆是分身来入流【縯古语春兰秋菊各一时之秀金刚经须陀洹名为入流而寔无所入】予作破琴诗求得宋复古画邢和璞于栁仲逺仲逺以此本托王晋卿临写为巨轴名为邢房悟前生图作小诗题其上
　　此身何物不堪为逆旅浮云自不知【縯庄子吾生特逆旅耳维摩诘言是身如浮云须臾变灭】偶见一张闲故纸便疑身是永禅师
　　记所见开元寺呉道子画佛灭度以荅子由【僧祖可名画记呉道阳翟人工画初名道子宗改名道下笔有神官至宁王友】
　　西方真人谁所见衣被七寳从双狻【厚狻猊狮子也】当时修道颇辛苦栢生两肘乌巢肩【厚传灯录佛于雪山入定有野鹊于佛顶置巢时去时来】初如蒙蒙隠山玉渐如濯濯出水莲道成一旦就空灭奔会四海悲人天翔禽哀响动林谷兽鬼踯躅泪迸泉【次公杜诗涙下如迸泉】厐眉深目彼谁子绕林弹指性自圆隠如寒月堕清昼空有孤光留故躔【次公月堕清昼以譬佛之防度光留故躔以譬佛之虽寂防而犹在盖月之昼隠非亡故也】春游古寺拂尘壁遗像久此霾香烟画师不复写名姓皆云道子口所传从横固巳蔑孙邓【縯孙知防邓隠也元肃图画见闻志孙知防字太古通义彭山人毎画圣像必先斋戒疏瀹方始援笔】有如巨鳄吞小鲜【玉父物类相感志南海有鳄鱼其状若鼍有四足见人影则飞跃上人长六七尺有齿如劒呉老子曰冶大国若烹小鲜】来诗所夸孰与此安得携挂其旁观【尧卿子由诗云吾兄子瞻苦好异败缯破纸收明鲜自从西行上得此试与记录一代观】
　　和流杯石上草书小诗
　　蜂腰鹤膝嘲希逸【厚南史齐陆厥传永明时盛为文章呉兴沈约陈羣谢朓琅邪王融以气类相推毂汝南周颙善识声韵约等文皆用四声制韵有平头上尾蜂腰鹤膝五字之中音韵悉异两句之内角征不同世呼为永明体縯谢庄字希逸王谟问何者为双声叠韵荅曰瓠为双声磝碻为叠韵】春蚓秋蛇病子云醉里自书醒自笑如今二絶更逢君
　　画鱼歌【湖州道中作】
　　天寒水落鱼在泥短钩画水如耕犂渚蒲拔折藻荇乱【次公杜诗渚蒲芽白水荇青】此意岂复遗鳅鲵【次公鲵有二有鲸鲵之鲵有鱼子之鲵今此言鱼子也】偶然信手皆虚击本不辞劳几万一一鱼中刃百鱼惊虾蟹奔忙误跳掷渔人养鱼如养雏揷竿贯笠惊鹈鹕岂知白挺閙如搅水覔鱼嗟巳疎
　　题王逸少帖
　　颠张醉素两秃翁【次公颠张张旭也当时号为张颠醉素僧怀素也颇好饮酒两秃翁一言其首无髪一言其为僧而祝髪故并以秃翁言之前汉窦婴与田蚡有隙石建为上分别两人蚡巳罢朝出止车门召御史大夫韩安国载怒曰与长孺共一秃翁何为首鼠两端】追逐世好称书工何曽梦见王与钟【縯王义之钟繇也】妄自粉饰欺盲聋有如市倡抺青红妖歌嫚舞儿童【子仁退之诗妖歌嫚舞烂不收】谢家夫人淡丰容萧然自有林下风【縯谢家夫人谢道韫也为王凝之妻有济尼者曰王夫人神清散朗故有林下风气】天门荡荡惊跳龙【縯梁武帝评书谓王右军书字势雄强如龙跳天门虎卧鳯阁次公前汉礼乐志天门开佚荡荡】出林飞鸟一扫空【次公张旭草书如惊蛇入草飞鸟出林】为君草书续其终待我他日不怱怱【援卫恒传农张伯英善草书每下笔必为楷则云怱怱未□草书】
　　书林逋诗后【子仁逋字君复杭州钱塘人仁宗赐谥和靖先生】
　　呉侬生长湖山曲【次公呉侬呉语也自称及彼皆曰侬】呼吸湖光饮山绿不论世外隠君子佣奴贩妇皆氷玉先生可是絶俗人神清骨冷无由俗我不识君曽梦见瞳子了然光可烛遗篇妙字处处有步绕西湖看不足诗如东野不言寒【縯孟郊字东野先生祭栁子玉文甞云郊寒岛瘦】书似西台差少肉【厚宋朝西台御史李建中善真行字】平生髙节巳难继将死微言犹可录自言不作封禅书更肯悲吟白头曲【逋临终诗茂陵异日求遗章犹喜初无封禅书縯汉书司马相如既病免家居茂陵天子曰相如病甚可徃悉取其书所忠徃而相如巳死问妻妻对曰长卿未死时为一巻书曰有使者来求书奏之其言封禅又相如将聘茂陵女为妾卓文君作白头吟以自絶相如乃止】我笑呉人不好事好作祠堂傍脩竹不然配食水仙王【援杭州西湖有水仙王祠】一盏寒泉荐秋菊
　　戏咏子舟画两鸜鹆
　　风晴日暖摇双竹竹间对语双鸜鹆鸜鹆之肉不可食人生不才果为福子舟之笔利如锥千变万化皆天机未知笔下鸜鹆语何似梦中蝴蝶飞
　　憩寂图
　　东坡虽是湖州派竹石风流各一时前世画师今姓李不妨还作辋川诗
　　观子玉郎中草圣
　　栁侯运笔如电闪子云寒悴羊欣俭百斛明珠便可扛此书非我谁能双
　　题李元景画
　　闻说神仙郭恕先醉中狂笔势澜翻百年寥落何人在只有华亭李景元
　　题卢鸿学士堂图
　　昔为太室花卢岩在东麓直上登封坛一夜蠒生足径归不复徃峦壑空在目安知有千老舒巻不盈掬一处一卢生裘褐防乔木方为世外人行止何烦录百年入箧笥犬马同一束嗟予缚世累归来有茅屋江干百畆田清泉映脩竹尚欲逃世名岂须上图轴
　　惠崇芦鴈
　　惠崇烟芦鴈坐我潇湘洞庭欲买扁舟归去故人云是丹青
　　余归自道何山遇大风因憩耘老溪亭命官奴秉烛捧砚写风竹一枝题诗云
　　更将掀舞势把烛画风篠美人为破顔怜此腰肢袅昭陵六马唐文皇战马也琢石象之立昭陵前客有持此石本示予为赋之
　　天将刬隋乱帝遣六龙来森然风云姿飒爽毛骨开飚驰不及视山川俨莫回长鸣视八表扰扰万驽骀秦王龙鳯姿鲁鸟不足摧腰间大白羽中物如风雷区区数竖子抟取若提孩手持扫天帚六合如尘埃艰难济大业一一非常才维时六骥足绩与英卫陪功成锵八鸾玉辂行天街荒凉昭陵阙古石埋苍苔
　　次韵水官诗
　　净因大觉琏师以阎立本画水官遗编礼公公既报之以诗谓某汝亦作某顿首再拜次韵仍录二诗为一巻以献之【水官骑苍龙龙行欲上天手攀时且狂浩若乘风船不知几何长足尾犹在渊下有二从臣左右乘鱼鼋矍铄相颈视风举衣袂翻女子侍君侧白颊垂双鬟手执雉尾扇容如未开莲从者八九人非鬼非戎蛮出水未成列先登扬旗旜长刀拥旁牌白羽注强拳虽服甲与裳状貌犹鲸鳣水兽不得从仰面以手扳空虚走雷霆雨雹晦九川风师黒虎囊面目昏尘烟翼从三神人万里朝天闗我从大觉师得此诡怪编画者古阎子于今三百年见者谁不爱予者诚已难在我犹在子此理宁非禅报之以好词何必画在前】
　　髙人岂学画用笔乃其天譬如善游人一一能操船阎子本缝掖畴昔慕云渊丹青偶为戏染指初尝鼋爱之不自巳笔势如风翻传闻贞观中左衽解椎鬟南夷羞白雉佛国贡青莲诏令拟王会别殿写戎蛮熊冠金络额豹袖拥旛旜传入应门内俯伏脱剑拳天姿俨龙鳯杂沓朝鹏鳣神功与絶迹后世两莫扳自从李氏亡羣盗窃山川长安三日火至寳随飞烟尚有脱身者漂流出东闗三官岂容独得此今巳编吁嗟至神物会合当有年京城诸权贵欲取百计难赠以玉如意岂能动髙禅信应一篇诗皎若画在前
　　题李伯时渊明东篱图
　　彼哉嵇阮曹终以明自膏靖节固昭旷归来侣蓬蒿新霜着疎栁大风起江涛东篱理黄华意不在芳醪白衣挈壶至径醉还游遨悠然见南山意与秋气髙
　　题怀素草帖
　　人人送酒不须沽终日松间挂一壶草圣无成狂饮发真堪画作醉僧图








　　东坡诗集注巻二十七
　　钦定四库全书
　　东坡诗集注巻二十八
　　宋　王十朋　撰
　　题咏
　　中隠堂诗
　　岐山宰王君绅其祖故蜀人也避乱来长安而遂家焉其居第园圃有名长安城中号中隠堂者是也予之长安王君以书戒其子弟邀予游且乞诗甚勤因为作此五篇【商老前地理志京兆尹县十二其一曰长安髙帝五年置惠帝初城六年成】
　　去蜀初逃难游秦遂不归园荒乔木老堂在昔人非【子仁丁令威云城郭虽故人民非古诗云山川长是昔人非】凿石清泉激开门野鹤飞退居吾乆念长恐此心违【次公此篇以言王君之祖自蜀而来长安也】径转如脩蟒坡垂似伏鼇树从何代有人与此堂髙好古嗟生晩【縯韩石皷诗嗟予好古生苦晩】偷闲厌乆劳王孙早归隠尘土污君袍【次公此篇以招王公之归也刘安招隠士云王孙游兮不归又陆机诗京洛多风尘素衣化为□】
　　二月惊梅晩幽香此地无【尧卿此一句叙堂前景也葢长安梅花最少而开又晩故有是句韩退之诗二月初惊见草芽盖气候梢晩故凡开者皆晚不独梅耳杜诗丹橘黄柑此地无】依依慰逺客皎皎似吴姝不恨故园隔空嗟芳嵗徂春深桃杏乱笑汝益羁孤【次公此篇専咏梅花也落句汝者梅花也杜甫决明花云凉风萧萧吹汝急尧卿此托兴也此地絶少而又开晚堂前乃有一株正当桃杏乱时则梅之羁孤可知矣盖以桃杏喻小人梅喻君子顔延之见其子峻立宅谓曰善为之母令笑汝拙谢希逸赋云羁孤近进羁孤者清防孤介不羣之貎】
　　翠石如鹦鹉何年别海壖【次公此篇専咏石也】来随南使逺载压渭舟偏巳伴乔松老那知故国迁【次公意者此石乃汉唐故苑中物所以云且】金人解辞汉汝独不澘然【縯李贺有金铜仙人辞汉歌其序云宫官旣坼盘仙人临载乃澘然泣下盖汉武二金铜仙人棒盘承露魏明八年取归洛也】
　　都城更几姓【次公西都赋曰三成帝畿注曰周秦汉也周之姓姬秦之姓嬴前汉都之姓刘前秦据之姓符后秦又据之姓姚唐都之姓李是为更防姓矣】到处有残碑古隧埋蝌蚪崩崖露伏【信民夏英公竦古文四声韵序曰科斗书古文也所谓苍颉本一形多头麄尾细膓壮团圆似水虫之蝌蚪也次公此篇专赋碑也科斗古篆字之一种退之有科斗书记伏所以载啤也尧卿隋志五品以上立碑螭首之趺】安排壮亭榭收拾费金赀岣嵝何须到韩公浪自悲【縯退之诗岣嵝山尖神禹碑字青石赤形摹竒科斗拳身塟□披鸾飘凤泊挐虎螭事严迹秘古莫窥道人独上偶见之我来咨嗟涕涟而千搜万索何处有森森绿树猿猱悲】
　　南溪之南竹林中新构一茆堂予以其所处最为深防故名之避世堂
　　犹恨溪堂浅更穿脩竹林髙人不畏虎避世已无心【师晋史郭文少爱山水游名山歴华隂之崖大辟山中穷谷无人之地倚木于柱苫覆于其上而居焉无辟鄣时猛兽为暴入屋害人而文独宿十余年卒无患害】隠几頽如病忘言兀自瘖【次公庄子南郭子綦隠几而坐嗒焉似防其耦又仲尼见温伯雪子而不言】茆茨追上古【夏笠泽丛书苔赋云茅茨上古杌于南朝祖可史记李斯言尧舜茅茨不剪】冠葢谢当今晓梦猿呼觉秋怀鸟伴吟暂来聊解带屡去欲防衾湖上行人絶堦前暮雪深应逢緑毛叟扣戸夜抽簪【援皮日休诗刘根昔成道兹坞四百年被其体号为緑毛仙次公唐太中年有禅师居南岳忽见一物緑毛覆体人行而前师曰尔何时至此其物曰尔知晋宋乎尔知姚乎我前也】
　　石苍舒醉墨堂【子仁苍舒京兆人字才美善行草人谓得草圣三昧官为承事郎通判保安库尝为丞相汲郡吕公防仲所荐不逹而卒】
　　人生识字忧患始【次公杜诗子云识字终投阁】姓名粗记可以休【縯项籍学书不成其季父梁怒之借曰书足以记姓名而已不足学请学万人敌】何用草书夸神速【厚杜诗醉歌行总角草书又神速世上儿子徒纷纷】开巻戃怳令人愁【次公张衡赋神戃怳以疑愁】我尝好之每自笑君有此病何能瘳自言其中有至乐适意无异逍遥游近者作堂名醉墨如饮美酒销百忧乃知栁子语不妄病嗜土炭如珍羞【縯栁子厚荅崔黯书云凡人好辞工书皆病癖也吾尝见病心腹人有防土炭嗜酸咸者不得则大戚观吾子之意亦戚矣】君于此艺亦云至堆墙败笔如山丘【厚唐长沙僧懐素好草书弃笔堆积埋于山下号曰笔冢】兴来一挥百纸尽骏马倐忽踏九州我书意造本无法【师曹景宗为人自恃髙胜书字不解不以问人皆以意造】防画信手烦推求胡为议论独见假只字片纸皆藏收不减钟张君自足【縯王右军云吾真书过钟而草故不减张仆以为真不如钟草不及张见法帖怀素书钟繇张芝也】下方罗赵我亦优【援罗叔景赵元嗣与张伯英并时见称于西州而矜巧自与众颇惑之故伯英自称上比崔杜不足下方罗赵有余】不须临池更苦学完取绢素克衾裯【援张伯英临池学书池水尽黒家之衣帛必书而后练之】
　　次韵子由緑筠堂【任熈宁元年戊申作】
　　爱竹能延客求诗剰挂墙风梢千纛乱【尧卿宋子京诗概竹森烟纛】月影万夫长【縯杜牧晩晴赋竹林外裹兮十万丈夫甲刃枞枞宻阵而环侍】谷鸟惊棊响山蜂识酒香只应陶靖节会听北牕凉
　　傅尧俞济源草堂【尧卿尧俞字钦之孟州济源县有别业】
　　微官共有田园兴【縯陶渊明归去来田园将芜胡不归】老罢方寻隠退庐栽种成隂十年事【縯史记十年之计树之以木】仓皇求买万金无先生卜筑临清济【邦冲按洞天福地记济渎源出王屋山名沉水系清源王所理】乔木如今似画图邻里亦知偏爱竹春来相与防龙雏【縯后汉方技传费长房以青竹杖投葛陂中化为龙厚卢仝诗万箨抱龙儿孝祥襄沔记辛仲宣多植竹截竹为甖人问其故仲宣曰我性爱竹好酒欲令此二物相并耳】
　　越州张中舍夀乐堂
　　青山偃蹇如髙人常时不肯入官府【子仁后汉逸民传厐公居岘山之南未尝入城府】髙人自与山有素不待招邀满庭戸卧龙蟠屈半东州万室鳞鳞枕其股背之不见与无同狐裘反衣无乃鲁【縯扬子荐匡衡于史髙曰富贵在身而列士不誉是有狐白之裘而反衣之也】张君眼力觑天奥【次公退之诗文字觑天巧】能遣荆榛化堂宇持颐宴坐不出门【次公庄子渔父左手据膝右手持颐】收揽竒秀得十五【子仁唐史拔十得五】才多事少厌闲寂卧看云烟变风雨笋如玉筯椹如簪强饮且为山作主不忧儿辈知此乐【縯谢安尝谓王羲之曰中年以来伤于哀乐与亲友别辄作数日恶羲之曰年在桑榆自然至此正赖竹陶写常恐儿辈觉损其欢乐之】但恐造物怪多取春浓睡足午牕眀想见新茶如泼乳
　　刁同年草堂
　　不用长竿矫绣衣【縯阮咸与叔父籍居道南诸阮居道北北阮富而南阮贫七月七日北阮盛晒衣服皆锦绣灿目咸以竿挂大犊鼻于庭人或怪之答曰未能免俗聊复尔耳】南园北第两参差青山有约长当戸流水无情自入池嵗乆酴醿浑欲合春来杨栁不胜垂【次公杜诗白头搔更短浑欲不胜簪】主人不用怱怱去正是红梅着子时
　　苏州姚氏三瑞堂【姚氏世以孝称任熙宁六年癸丑先生在杭州作】
　　君不见董邵南隠居行义孝且慈天公亦恐无人知故令鸡狗相哺儿又令韩老为作诗【縯董召南寿州安丰人家有乳狗出而求食鸡为拾虫蚁以哺其儿儿不食焉则以翼覆之韩愈嗟哉董生行云寿州属县有安丰唐贞元年时县人董生召南隠居行义于其中又曰嗟哉董生孝且慈人不识惟有天翁知生祥下瑞无时期家有乳狗出求食鸡来哺其儿咮啄庭中拾虫蚁哺之不食鸣声悲今事见退之文集】尔来三百年名与淮水东南驰此人世不乏此事亦时有枫桥三瑞皆目见【安国吴郡图经云枫桥在吴县西九里】天意宛在虞鳏后【厚有鳏在下曰虞舜葢姚氏所自出】惟有此诗非昔人君更徃求无价手
　　张安道乐全堂【次公庄子乐全之谓得志】
　　列子驭风殊不恶犹被庄生讥数数【縯庄子逍遥篇曰列子驭风而行泠然善也旬有五日而后返彼于致福者未数数然也】步兵饮酒中散琴【厚晋阮籍传籍本有济世之心属魏晋之际天下多故名士少有全者由是不与世事遂酣饮为常闻步兵厨人善酿有贮酒三百斛乃求为步兵校尉援嵇康传康为中散大夫弹琴咏诗自足于懐着琴赋见于文选】于此得全非至乐乐全居士全于天【次公庄子圣人全于天】维摩丈室空翛然【縯维摩经言舍利佛来见其室中无有牀坐维摩见神通力须弥灯王遣三万二千师子座来入维摩丈室】平生痛饮今不饮无琴不独琴无【厚陶潜蓄素琴一张徽不具每抚而和之曰但识琴中趣何劳上声】我公天与英雄表龙章凤姿照鱼鸟【援康土木形骸不自藻饰龙章凤姿天质自然】但令端委坐庙堂【次公晋谢鲲曰端委庙堂使百寮任职则臣不如庾亮一丘一壑自谓过之】北狄西戎谈笑了如今老去苦思归小字亲书寄我诗试问乐全全底事无全何处更求亏
　　张寺丞益斋
　　张子作斋舎而以益为名吾闻之夫子求益非速成【縯子曰非求益者也欲速成者也】譬如逺游客日夜事征行今年适燕蓟明年走蛮荆东观尽沧海西渉渭与泾归来闭戸坐八方在轩庭又如学医人识病由饱更风雨晦明淫【厚左传天有六气淫生六疾隂淫寒疾阳淫热疾风淫肺疾雨淫腹疾晦淫惑疾明淫心疾】跛蹩瘖聋肓虚实在其脉静躁在其情荣枯在其色夀夭在其形茍能阅千人望见知死生为学务日益此言当自程为道贵日损此理在旣盈【次公老子为学日益为道日损】愿君书此诗以为益斋铭
　　杜介熈熈堂【尧卿介字几先】
　　﨑岖世路最先囘窈窕华堂手自开咄咄何曾书怪事【縯殷浩虽被放黜口无怨言但终日书空作咄咄怪事四字而已】熈熈长觉似春台【厚老子众人熈熈如享太牢如登春台】白砂碧玉味方永【援韩湘诗琴弹碧玉调炉养白硃砂师神仙殷七七诗琴弹碧玉调药炼白硃砂】黄纸红旗心巳灰【縯乐天诗红旗破贼非吾事黄纸除书无我名】遥想闭门投辖饮【厚前汉陈遵嗜酒毎大饮賔客满堂闭门取客车辖投井中虽有急终不得去】鹍铁拨响如雷【援唐贺怀智以鹍鸡筋作琵琶用铁拨弹乂唐僧善本下拨一声如雷】
　　雪斋【杭僧法言作雪山于斋中】
　　君不见峩山西雪千里【次公宋玉招魂云层氷峩峩飞雪千里】北望成都如井底【縯唐史李徳裕曰维州南界江阳岷山连岭而西不知其极北望陇山积雪如玉东望成都若在井底】春风百日吹不消五月行人如冻蚁纷纷市人争夺中谁信言公似賛公【次公唐大云寺主谪在秦州老杜为之往还所谓与子成二老来往亦风流者此也又云賛公释老学佛以治性】人间热恼无处洗【倬华严经云以白旃檀涂身能除一切热恼又乐天诗旣无白旃檀何以除热恼】故向西斋作雪峯我梦扁舟适吴越长廊静院灯如月开门不见人与牛【次公此即禅颂所谓倐忽人牛俱不见者也】惟见空庭满山雪【言师有诗见寄云林下闲看水牯牛】
　　王巩清虚堂【次公晋阮胆字千里清虚寡欲自得于怀定国名堂盖取于此非止言景物之清虚也】
　　清虚堂里王居士闭眼观心如止水【厚庄子莫鉴于流水师传灯録法般禅师居牛头山唐贞观中四祖入山见师端坐自若祖问曰在此作什麽师曰观心】水中照见万象空敢问堂前谁隠几【縯庄子南郭子綦隠几而坐顔成子游侍于前曰何居乎形固可使如槁木心固可使如死灰乎子綦曰今之隠几者非昔之隠几者也】吴兴太守老且病堆案满前长渴睡【次公杜诗簿书堆案来相仍】愿君勿笑反自观梦幻去来殊未巳长疑安石恐不免【縯谢安妻刘惔妹见家门富贵而安独静退乃谓曰丈夫不如此耶安掩鼻曰恐不免耳】未信犀首终无事【厚史记陈轸谓犀首曰公何好饮也曰无事也曰吾令公厌事可乎】勿将一念住清虚居士与我盖同耳
　　赵阅道髙斋【縯冷斋夜话云赵阅道休官归老三衢作髙斋而居之与钟山佛慧禅师为方外交】
　　见公奔走谓公劳闻公引退云公髙【尧卿赵湷献公年未七十告老于朝不许请之不巳元丰二年二月加太子少保致仕年七十二矣退居于衢有溪石松竹之胜东南髙士多从之后朝廷有事郊庙起公侍祠不至其子防通判温州从公游天台鴈荡吴越间荣之防代还朝见上顾问公甚厚以防提举浙东西常平以便其养防复侍公游杭始公自杭致仕杭人留公不得行公曰六年当复来至是乃六嵗矣杭人得公如见父母以疾终衢】公心底处有髙下梦幻去来随所遭不知髙斋竟何义此名之设縁吾曹公年四十巳得道俗縁未尽余伊皋【次公伊则伊尹皋则皋陶言尚余经济之具耳倬圆泽谓李生曰俗縁未尽慎勿相近】功名富贵俱逆旅黄金知系何人袍超然巳了一大事【次公一大事即禅家所谓了生死之説】挂冠而去真秋毫【厚南史陶景永明十年脱冠服挂神武门上表辞禄】坐看猿猱落罟网两手未肯置所操乃知贤逹与愚陋岂直相去九牛毛【縯或问华谭曰谚言人之相去如九牛毛宁有此理乎谭对曰昔者许由巢父让天子之贵市道小人争半钱之利此之相去何啻九牛毛耳】长松百尺不自觉企而羡者蓬与蒿【次公韩诗自慙青蒿倚长松】我欲赢粮往问道【次公庄子南荣趎之见老聃赢粮七日】未应举臂辞卢敖【厚淮南子卢敖逰乎北海遇一若士敖自谓观乎六合之外若士举臂而竦身遂入云中敖叹曰犹黄鹄之与壤虫不亦悲哉】
　　陶子骏佚老堂二首
　　文举与元礼尚得称旧世【縯后汉孔融字文举年十嵗随父诣京师时河南尹李以简重自居不妄接士賔勑外自非当世名人及与通家皆不得白融欲观其人故造膺门语门者曰我是李君通家子弟门者言之膺请融问曰髙明祖父尝与仆有旧乎曰然先君孔子与君先人李老君同徳比义而相师友则融与君累世通家众座莫不叹息】渊明吾所师夫子乃其后挂冠不待年亦岂为五斗【任陶潜为彭泽令郡遣督邮至吏白应束带见之潜叹曰柰何吾不能为五斗米折腰事乡里小儿即日解印赋归去】我歌归来引【余増损渊明归去来以就声律谓之归来引】千载信尚友相逄黄巻中【援狄仁杰曰黄巻中方与圣贤相对无巳顔氏家训曰黄巻五经赤轴三史镇叔遯斋闲览曰古人写书皆用黄纸以药染之所以辟蠧也故谓之黄巻】何似一杯酒【师晋张翰曰使我有身后名不如生前一杯酒】君醉我且归眀朝许来否【縯陶渊明语客云我醉欲眠卿且去矣】
　　我从庐山来目送孤飞云路逄陆道士知是千嵗人试问当时友虎溪巳埃尘【任陆道士名修静与僧慧逺陶渊明友善慧逺送客不过虎溪而送修静常过焉】似闻佚老堂知是几世孙能为五字诗仍戴漉酒巾【厚陶潜郡将之值其酒熟取头上葛巾漉酒还复戴之】人呼小靖节自号葛天民【援渊明五栁先生传葛天氏之民欤无懐氏之民欤师杜甫诗上古葛天氏不贻黄屋忧】
　　登州孙氏松堂
　　万松谁种巳摐摐半岭苍髯映此邦露重珠缨防翠盖风来石齿碎寒江【尧卿孟郊联句云檐防碎江喧】浮空两竹横南阁倒景扶桑射北牕【次公倒景扶桑言曰也梁元帝纂要云景在上曰反景在下曰倒景又司马相如大人赋贯列缺之倒景兮渉丰隆之滂濞张宴注曰倒景气去地四千里其景皆倒在下也淮南子曰出于肠谷入于汤池拂于扶桑是谓晨明】坐待夕烽传海峤【次公夕烽邉郡有之平安火也登州虽傍海而扼髙丽】重城归去踏逄逄【次公逢音厐鼓声也刘禹锡诗鸡人一唱鼓蓬蓬亦其类也尧卿退之诗云中虚得暴下避冷卧北牕不踏晓皷朝安眠听逢逢】
　　张竞辰永康所居万巻堂【张熈明也】
　　君家四壁如相如【縯司马相如家贫徒四壁立】巻藏天禄吞石渠【次公天禄石渠皆汉阁名乃藏书处也】岂惟邺侯三万轴【厚韩诗邺侯家多书挿架三万轴】家有世南行秘书【援国朝杂事唐太宗出幸有司请载书以从帝曰不须虞世南在此行秘书也】儿童拍手笑何事【次公李白诗襄阳小儿齐拍手拦街争唱白铜鞮路人借问笑何事笑杀山翁醉似泥】笑人空腹谈经义未许中郎得异书【縯蔡邕入吴得王充论衡以为谈助及还许人称其才进曰不见异人当得异书】且与扬雄説竒字【援扬雄传刘棻常从问竒字】清江萦出碧玉环【次公刘禹锡诗竹含天籁清商药水绕亭台碧玉环】下有老龙千古闲知君好事家有酒化为老人夜叩闗留侯之孙书满腹玉圅寳方何用读【次公酉阳杂爼开元六年祈西域僧请为坛于昆明池侧凢七日水缩数尺其龙化老人求救于孙思邈思邈谓曰我知昆明龙宫有仙方三千首若能示予予将救汝老人曰此方上帝不许妄传今急矣固无所恡有顷捧方至思邈曰尔但还无虑自是池水数日溢岸或曰张氏实有逢龙化老人之事亦借此用之】濠梁空复五车多【次公惠子多方其书五车又惠子尝游于濠梁之上】圯上从来一编足【縯西汉张良传良尝游圯上见一老父出一编书授之曰读是则为王者师】
　　刘壮舆长官是是堂
　　闲燕言仁义【任班固云士相与言仁义于间燕】是非安可无非非义之属是是仁之徒非非近乎讪是是近乎谀【次公是是近乎謟非非近乎讪不幸而过宁讪无謟此欧阳永叔非非堂记也先生用其説起意以为此诗】当为感麟翁善恶分锱铢抑为阮嗣宗臧否两含糊刘君有家学三世道益孤陈古以刺今防史行天诛【次公防音去声前汉司马迁为太史令防史记石室金匮之书】皎皎大明镜百陋逄一姝鹗立时四顾何由扰羣狐作堂名是是自説行坦途孜孜善称人不善自逺徂【任左传羊舌职曰禹称善人不善人逺】愿君置座右【援后汉崔瑗有座右铭】此语禹所谟
　　夷陵县欧阳永叔至喜堂
　　西陵有小邑自古控荆吴形势今无用英防乆巳无谁知有文伯逺谪自王都人去年年改堂倾嵗嵗扶追思犹咎吕感叹亦怜朱【时朱太守为公筑此堂】旧种孤楠老新霜一橘枯清篇留峡洞醉墨写邦图【三游洞有许夷陵图经后有公题处】故老问行客长官今白须著书多念虑许国减欢娱寄语公知否还须数倒壸
　　寄题刁景纯藏春坞
　　白首归来种万松待看千尺舞霜风年抛造物陶甄外春在先生杖屦中杨栁长齐低户暗樱桃烂熟滴堦红何时却与徐元直共访襄阳厐徳公【任厐公南郡襄阳人也居岘山之南未尝入城府襄阳记曰诸葛孔明毎至徳公家独拜牀下徳公初不令止司马徳操尝诣徳公值其上冢徳操径入其室呼徳公妻子使速作黍徐元直向云当求就我与徳公谈其妻子皆罗拜堂下奔走共设须防徳公还直入相就不知何者是客也】
　　书望洪亭壁
　　河涨平来出旧洪山城都任水光中忽然归壑无寻处千里禾麻一半空
　　醉题信老方丈
　　鹤作精神松作筋堦庭兰玉一时春愿君且住三千嵗长与东坡作主人
　　题永叔防老堂
　　三朝出处共雍容嵗晚交情见二公乗兴不辞千里逺放怀还喜一樽同嘉谋定国垂青史盛事传家有素风自顾缨尘犹未濯九霄终日羡冥鸿
　　题潭州徐氏春晖亭
　　曈曈晓日上三竿客向东风竞倚栏穿竹鸟声惊步武入檐花影落杯盘勿嫌步月临圃泠笑乗槎向海滩胜槩直应吟不尽慿君寄与画图看
　　韩康公坐上侍儿求书扇上二首
　　窓摇细浪鱼吹日手弄黄花蝶绕衣不觉春风吹酒醒空教明月照人归
　　一一窓扉面水开更于何处覔蓬莱天香满袂人知否曾到旃檀小殿来
　　书黁公诗后【并序】
　　过加禄镇南二十五里大许店休马于逆旅祈宗祥家见壁上有幅纸题云满院秋光浓欲滴老僧倚杖青松侧只怪髙声问不譍瞠余踏破苍苔色其后题云滏水僧寳黁宗祥谓余此光黄间狂僧也年百三十死于熈宁十年既死人有见之者宗祥言其异事甚多作是诗以识之黁公本名清戒俗谓之戒和尚云
　　黁公昔未化来往淮山曲夀余两甲子气压诸尊宿但嗟浊恶世【子仁佛书云五浊恶世】不受龙象蹴【次公维摩经如龙象蹴踏非驴所堪】我来不及见恨望空遗躅霜颅隠白毫【縯佛于眉间放太白毫光相】鎻骨埋青玉【縯观音大士昔于陜府化为倡女以救滛迷既死埋之骨如金锁不断】皆云似逹磨只履还天竹【厚逹磨既入湼槃塟熊耳山吴城三年后有魏使宋云自使西域回见达磨于葱岭手携只履翩翩独游言吾归西天云至言之孝庄帝使人发塔开棺惟只履在耳】壁间余清诗字势颇拔俗为吟五字偈一洗凡眼肉
　　留题石经院三首
　　葱倩门前路行穿翠宻中却来堂上看岩谷意无穷夭矫亭中桧枯枝鹊踏销瘦皮纒鹤骨髙顶转龙腰窈窕山头井潜通伏涧清欲知深几许听放辘轳声
　　雪后书北堂壁二首
　　黄昏犹作雨纎纎夜静无风势转严但觉衾禂如泼水不知庭院巳堆盐五更晓色来书幌半夜寒声落画檐试扫北台看马耳【次公马耳山名也与台相对】未随埋没有双尖城头初日始翻鸦陌上晴泥巳没车冻合玉楼寒起粟【縯烟萝子仙人玉楼十二环】光摇银海生花【厚道经以项肩骨为玉楼眼为银海起粟谓冻起肉上为生粟次公世传王荆公尝诵先生此诗叹云苏子瞻乃能使事至此时其壻蔡卞曰此句不过咏雪之状妆楼台如玉楼弥漫万象若银海耳荆公哂焉谓曰此出道书也蔡卞曽不理防于玉楼何以谓之冻合而下三字云寒起粟于银海何以谓之光摇而下三字云生花乎起粟字盖使赵飞燕虽寒体无轸粟也】遗蝗入地应千尺【尧卿老农语曰蝗之生子遗而入地若经大雪则入地愈深】宿麦连云有防家【援雪宜麦而辟蝗故为丰年之祥兆仔蝗遗子于地若雪深一尺则入地一丈麦得雪则滋茂而成稔嵗此老农之语也】老病自嗟诗力退空吟氷柱忆刘义【縯刘义韩愈门人作雪车氷柱二诗出卢仝孟郊之右夏韵语阳秋载刘义氷柱诗云不为四时雨徒为道路成泥租不为九江浪徒能汩没天之涯】
　　谢人见和前篇二首
　　巳分酒杯欺浅懦敢将诗力鬬深严【尧卿退之联句再入更深严】渔蓑句好真堪画【尧卿郑谷雪诗江上晚来堪画处渔人披得一防归而叚赞善小笔精防摹为画图故谷以诗谢之曰爱余风雪句幽絶写渔防则是真曽入画也先生尝评此诗以为村舍学中语然以其有实事故引用之】栁絮才髙不道盐【縯谢安尝内集俄而雪骤下安曰白雪纷纷何所似子朗曰撒盐空中差可拟道韫曰未若栁絮因风起次公张融作海赋以示顾恺之恺之曰公此赋实超虚但不道盐耳】败履尚存东郭足【援东郭先生乆待诏公车贫困衣弊履不完行雪中履有上无下足尽践地人皆笑之】飞花又舞谪仙檐【仔李白诗飞花送酒舞前檐】书生事业真堪笑忍冻孤吟笔退尖【尧卿退之诗云免尖斜莫并苦寒则笔退尖矣】九陌凄风战齿牙银杯逐马带随车【縯退之雪诗随车翻缟带逐马散银杯】也知不作坚牢玉【縯谢惠连雪赋白玉虽白空守贞兮未若兹雪与时兴灭次公白乐天诗大都好物不坚牢又前汉息夫躬传器用盐恶邓展曰盬不坚牢也】无柰能开顷刻花【縯韩湘诗解造逡巡酒能开顷刻花】得酒彊欢愁底事闭门髙卧定谁家【援洛阳大雪令出见袁安门无行迹入见安偃卧问何以不出曰大雪人皆乏食不冝干人令贤之】台前日暖君须爱氷下寒鱼渐可义【尧卿退之有义鱼诗东坡既作此诗以示黄门黄门曰氷下有鱼恐未易义耳东风解冻氷始解莫若改为氷觧如何公以为知言】
　　留题仙游潭中兴寺东有玉女洞洞南有马融读书石室过潭而南山石益竒潭上有桥畏其崄不敢渡【尧卿终南图经云读书台在县城西一百步】
　　清潭百尺皎无泥山木隂隂谷鸟啼蜀客曾游明月峡【縯明月峡在古巴郡枳县今在忠涪二州之境峡首南峯石壁有圆孔形如满月次公蜀客则先生自谓其曾游明月峡在古巴子由舟行趋京师时所经游也】秦人今在武陵溪【见风水洞诗注】独攀书室窥岩窦【次公按汉书马融扶风人宜有石室于此师寺东有玉女洞洞南有马融读书石室挚恂以儒术教授隠于南山之隂马融时从其学】还访仙姝欵石闺【次公仙姝指言玉女也尧卿吴人谓美女为姝诗曰静女其姝故仙女谓之仙姝石闺乃玉女洞门】犹有爱山心未至不将双脚踏飞梯【坡见仙逰潭诗注】
　　寄题兴州晁太守新开古池
　　百畆新池傍郭斜居人行乐路人夸自言官长如灵运能使江山似永嘉【縯宋谢灵运为永嘉太守郡有名山水素所爱好所至輙为诗以致其意永嘉今温州是也縯贯休诗永嘉为郡后山水添鲜碧共父永嘉志云永嘉县本汉东欧县晋太康二年明帝立永嘉郡】纵饮座中遗白帢【次公帢音蛤帢帽也魏初有白帢之制犹白接防白纶巾与夫管宁白帽也】幽寻尽处见桃花不堪山鸟号归去长遣王孙苦忆家
　　单同年求徳兴俞氏聚逺楼诗三首
　　云山烟水苦难亲野草幽花各自春赖有髙楼能聚逺一时收拾与闲人
　　无恨青山散不收云奔浪巻入帘钩直将眼力为疆界何啻人间万戸侯
　　闻説楼居似地仙【縯汉志公孙卿言仙人多好楼居于是汉武帝作飞亷桂馆益夀延夀馆使卿持节设具而迎神人作通天台置祠其下将招来神仙之属】不知门外有尘寰幽人隠几寂无语心在飞鸿灭没间
　　蔡景繁官舎小阁【尧卿景繁名承禧抚州临川人宗晏之孙元导之子元导字濬仲与承禧同登嘉祐二年第于公亦同年友也】
　　使君不独东南美【次公尔雅东南之美者有防稽之竹箭焉而虞翻与孔融书并示以所着易注融答书曰闻延陵之礼乐覩吾子之治易乃知东南之羙者非徒防稽之竹箭也】典刑长记先君子【縯后汉孔融与蔡邕善邕死后有虎贲貎类邕融引与同坐曰虽无老成人尚有典刑】戏嘲王叟短辕车【厚晋王导字茂妻曹氏性妬导甚惮之乃宻营别馆以处众妾曹氏知将往焉导恐妾被辱遽令命驾犹恐迟之以所执麈尾驱牛而进司徒蔡谟闻之戏导曰朝廷欲加公九锡导弗之觉但谦退而巳谟曰不闻余物惟有短辕犊车长柄麈尾导大怒谓人曰吾往与羣贤共游洛中何曾闻有蔡克儿也】肯为徐郎书纸尾【援南史蔡廓字子度征为吏部尚书因北地传隆问傅亮选事若悉以见付不论不然不能拜也亮以语録尚书徐羡之羡之曰黄门郎以下悉以委蔡吾徒不复厝怀自此以上故宜共参同异廓曰我不能为徐干木书纸尾遂不拜干木羡之小字也】三年弭节江湖上【次公子虚赋于是楚王乃弭节徘徊翱翔容与李善注曰弭案也】千首放怀风月里手开东阁坐虚明目净东溪照清泚素琴浊酒容一榻【縯江淹恨赋中散下狱神气激扬浊酒夕引素琴晨张厚晋书嵇康云今但欲守陋巷教养子孙时时与亲旧叙离濶陈説平生浊酒一杯弹琴一曲志意毕矣】落霞孤鹜供千里【縯王勃滕王阁记落霞与孤鹜齐飞秋水共长天一色】大舫何时系门栁小诗屡欲书牕纸文昌新构满鹓鸾【次公唐则天嗣圣元年改尚书省为文昌台古诗厠迹鹓鹭行】都邑正喧收杞梓【次公杜诗骢马行云近闻下诏喧都邑肯使麒麟地上行选有云近收梓】相逢一醉岂有命南来寂寞君归矣
　　和黄秀才鉴空阁【邦衡按杭州图经云显明院广顺二年吴越王钱氏臣孟谦建院有鉴空阁】
　　明月本自明无心孰为境挂空如水鉴写此山河影【次公酉阳杂俎载佛氏言月中所有乃大地山河影也】我观大瀛海巨浸与天永九州居其间无异虵盘镜【次公前定録袁安叔遇异人得书云每受一命即开一幅累仕皆验一日晨起巾栉一物堕镜中如虵而有四足惊仆而疾数日卒留书尚多其妻开视之皆空纸也最后一幅画虵盘镜中而巳】空水两无质相照但耿耿妄云桂兔蟇俗説皆可屏【厚酉阳杂俎旧传月中有桂又五经通义日月中有兎与蟾蜍向月隂也蟾蜍阳也而与兎并明隂系于阳也】我游鉴空阁缺月正凄冷黄子寒无衣对月句愈警借君方诸涙【縯方诸方鉴也古者以阳遂取明火于日以方诸取明水于月】一沐管城頴谁言小丛林清絶冠五岭
　　予初谪岭南过田氏水阁东南一峯丰下鋭上俚人谓鸡笼山予更名独秀峯今复过之戏留一絶
　　倚天巉絶玉浮屠【次公李白诗青冥皖公山巉絶可人意浮屠佛之名而浮图佛氏言塔也今先生之诗以山比塔当是浮图字】肯与彭郎作小姑【縯摭遗江南有两山孤逈出于江中古传为二孤之名后人讹之即以大者为大姑小者为小姑立祠即以妇人之名配之洞庭之下有洲风涛激之则隠隠有声古传为猛浪矶后人讹音则曰彭郎矶又以为小姑之壻也潘同安志小孤山在宿松县东南一百二十里又江州有彭浪矶语转为彭郎矶遂有小姑嫁彭郎之语】独秀江南知有意要令人别四方壶【厚左传云自小别至大别注云禹贡汉水至大别南入江然则此二别在江夏界也海中神山谓之方壶以其形如壶之方也】
　　犍为王氏书楼
　　树林幽翠满山谷楼观突兀起江濵云是昔人藏书处磊落万巻今生尘江边曰出红雾散绮窓画阁青氛氲山猿悲啸谷泉响野鸟嘐戞岩花春借问主人今何在被甲逺戍长苦辛先登搏战事斩级区区何者为三坟书生古亦有战阵葛巾羽扇挥三军【縯诸葛亮葛巾羽扇指挥三军】古人不见悲世俗回首苍山空白云
　　南溪有防景亭处众亭之间无所见甚不称其名予欲迁之少西临断岸西向可以逺望而力未暇特为制名曰招隠仍为诗以告来者庶几迁之
　　飞檐临古道髙榜劝游人未即令公隠聊须濯路尘茆茨分聚落烟火傍城闉林缺湖光漏牕明野意新居民惟白帽【次公白帽隠者之服杜诗云尝念着白防采薇青云端师南史和帝纪百姓皆着髙屋白纱帽尧卿管宁不应州县之辟常着白防】过客谩朱轮【次公杨恽传云乗未轮者十人】山好留归屐【厚谢灵运登山着木屐上山则去其前齿下山则去其后齿】风囘落醉巾【縯桓温宴龙山风至吹孟嘉防落而嘉不知】他年谁改筑旧制不须因到吾虽老犹堪作坐賔
　　淩虚台【师今在凤翔廨之后园尧卿乃陈希亮知凤翔时建也饶先生集载淩虚台记云四方之山莫髙于终南而太守之居未尝知有山焉此淩虚之所为筑也】
　　才髙多感激道真无往还不知此台上举酒邀青山青山虽云逺似亦识公顔崩腾赴幽赏披豁露天悭落日衘翠壁暮云防烟鬟【次公太白诗青山犹衔半邉日退之诗擢玉纡烟鬟】浩歌清兴发放意末礼删是时嵗云暮防雪洒袍班吏退迹如扫【厚杜诗山迹如扫】賔来勇跻攀台前飞鴈过台上雕弓弯联翩向空坠一笑惊尘寰【次公此乃退之雉带箭云冲人决起百余尺红翎白簇随倾斜将军仰笑军吏贺五色离披马前堕取其意变其句者也】
　　孙莘老求墨妙亭诗【子翚先生墨妙亭记云熈宁四年十二月髙邮县孙莘老自广徳移守吴兴其明年二月作墨妙亭于府第之北取自汉以来古文遗刻以实之】
　　兰亭蠒纸入昭陵【縯王右军为兰亭宴集序真本以蠒纸书之唐太宗尤寳其书遗塟入昭陵】世间遗迹犹龙腾【厚见末句注中信民梁武帝评右军书云字势雄踞如龙跃天门虎卧凤阁】顔公变法出新意【縯真卿书雄秀独出一变古法】细筋入骨如秋鹰徐家父子亦秀絶【厚徐浩父子工草人壮其书为怒蜺抉石渴骥奔泉】字外出力中藏棱峄山传刻典刑在千载笔法留阳氷【縯峄山碑李斯书也所谓小篆者唐李阳氷得其笔法号玉筯体杜诗峄山之碑野火焚枣木传刻肥失真】杜陵评书贵瘦硬【厚杜甫八方小篆歌苦县光和尚骨立书贵瘦硬方通神次公亭中有顔徐李斯等石刻故甫叙言之】此论未公吾不慿短长肥瘦各有态玉环飞燕谁敢憎【縯杨妃外传云妃小字玉环明皇览汉成内传见飞燕身轻不胜风制七寳避风台因谓妃子曰尔则任吹多少妃曰霓裳一曲足掩前古】吴兴太守真好古购买防缺挥缣缯趺入坐螭隠壁空斋昼静闻登登【次公登登打碑声也诗云筑之登登】竒踪散出走吴越胜事传説夸友朋书来乞诗要自写为把栗尾书溪藤【次公栗尾笔也溪藤剡溪纸也安国唐国史补云纸则有越之刻藤】后来视今犹视昔【縯兰亭记后之视今犹今之视昔】过眼百世如风灯【次公韩诗百嵗如风灯】他年刘郎忆贺监还道同时须服膺【厚刘禹锡髙楼贺监昔曾登壁上笔踪龙虎腾又云偶因独见空惊目恨不同时便伏膺】
　　莘老葺天庆观小园有亭北向道士山宗説乞名与诗
　　春风欲动北风防归鴈亭边送鴈归蜀客南游家最逺吴山寒尽雪先晞扁舟去后花絮乱【次公先生自杭倅以开运盐河故至湖州若去乃三月矣故曰去后花絮乱】五马来时賔从非【援南齐栁元伯之子五人皆领郡号五马殷文圭云栁氏亭边参差五马呉洪庆善韩文辨证云谢灵运为永嘉太守常以五马自随立五马坊五马亭】惟有道人应不忘抱琴无语立斜晖
　　于潜令刁同年野翁亭【邦衡按图经岝防山在县西二里野翁亭在山之北】
　　山翁不出山溪翁长在溪【前二令作二翁亭】不如野翁来往溪山间上友麋鹿下鳬鹥问翁何所乐三年不去烦推跻【援吴人歌曰邓侯挽不留谢令推不去】翁言此间亦有乐非丝非竹非蛾眉【次公非丝非竹虽语意当如此亦出左太冲诗何必丝与竹山水有清音】山人醉后铁冠落溪女笑时银栉低我来观政问风謡皆云吠大足生牦【縯岑熈为魏郡太守人歌之曰我有枳棘岑君伐之我有蟊贼岑君遏之吠大不惊足下生牦】但恐此翁一旦舍此去长使山人索寞溪女啼【天长山唐道士常冠铁冠于潜妇女皆挿大银栉长尺许谓之蓬沓须溪今人必以为于潜病矣赖此注有理】
　　僧清顺新作垂云亭【希声按杭州图经云寳严院天成二年钱氏建其亭舘有借竹轩垂云亭亭乃元丰中诗僧清顺作】
　　江山虽有余亭榭着难穏登临不得要万象各偃蹇【次公左传云彼皆偃蹇盖傲慢不随之貎先生诗又曰清山偃蹇如髙人又云青山若无数偃蹇不相亲皆此意也】惜哉垂云轩此地得何晩天功争向背诗眼巧增损路穷朱栏出山破石壁很海门浸坤轴【縯杜诗安知有苍池万顷浸坤轴】湖尾抱云巘葱葱城郭丽【縯蘓伯阿望舂陵郭叹曰气佳哉欝欝葱葱然】淡淡烟村逺纷纷乌鹊去一一渔樵返雄观快新获防景收昔遁道人真古人啸咏慕嵇阮【厚晋周顗于王导坐傲然啸咏导曰卿欲逺希嵇阮邪顗曰安敢近舍明公逺希嵇阮】空斋卧蒲褐芒屦每自捆【厚唐隠士朱桃椎织芒屦置道上见者以美茗易之曰此居士屦也】天怜诗人穷乞与供诗本我诗乆不作荒涩旋锄垦从君覔佳句咀嚼废朝饭东阳水乐亭【为东阳令王都官槩作秦志林钱塘东阳皆有水乐洞泉流空谷中皆自然宫商】
　　君不学白公引泾东注渭五斗黄泥一钟水【縯汉书沟洫志白公奏穿渠引泾水首起谷口尾入栎阳注渭中袤三百里溉田四千五百余顷民歌之曰举锸为云决渠为雨泾水一石其泥数斗】又不学哥舒横行西海头归来羯皷打凉州【縯哥舒其先盖突骑施哥舒部之酋长世居安西翰贵封凉国公羯皷打凉州事未详凉州曲名也唐以州名曲如伊梁甘凉之类又云入破其地皆防于吐蕃羯皷外夷乐以戎羯名之如漆桶下以牙牀承之击用两梭厚哥舒翰筑神威军青海上吐蕃攻破之更筑于龙驹岛三千人戍之由是吐蕃不敢近青海】但向空山石壁下爱此有声无用之清流流泉无石无窍强名水乐人人笑惯见山僧巳厌听多情海月空留照洞庭不复来轩辕【縯庄子黄帝张咸池九韶之乐于洞庭之野轩辕言黄帝也】至今鱼龙舞钧天【厚赵简子疾语大夫曰我之帝所甚乐与百神游于钧天广乐九奏万舞不类三代之乐其声动人】闻道磬襄东入海【援论语撃磬襄入于海】遗声恐在山海间锵然涧谷含宫徴节奏未成君独喜不须写入薫风【縯舜作五之琴以歌南风其诗曰南风之薰兮可以解吾民之愠兮】纵有此声无此耳
　　李行中醉眠亭三首
　　巳向闲中作地仙【縯孙思邈着千金方以防虫水蛭为药以害物命不获上升为地仙】更于酒里得天全【縯庄子言醉者坠车虽疾不死骨节与人同而犯害与人异其神全也】从教世路风波恶贺监偏工水底眠【厚杜诗饮中八仙歌知章骑马似乗船眼花落井水防眠】
　　君且归休我欲眠人言此语出天然醉中对客眠何害须信陶潜未若贤【縯陶潜有酒輙设不问賔主醉则语客曰我醉欲眠君且去厚李白诗我欲醉眠君且去明朝无事抱琴来】
　　孝先风味也堪怜肯为周公昼曰眠【縯边韶字孝先尝昼日假寐弟子私嘲之曰边孝先腹便便懒读书画日眠孝先闻之荅曰边为姓孝为字腹便便五经笥但欲眠思经事寐与周公同梦静与孔子同意师而可嘲出何典记】枕麯先生犹笑汝【援刘伶酒徳颂先生于是方捧罋承糟衘杯嗽醪奋髯箕踞枕麯借糟】枉将空腹贮遗编
　　次韵陈海州乗槎亭【縯因话银云汉书载张骞穷河源言其奉使之远实无天河之説惟张华博物志云近世有人居海上每年八月见乗槎来不违时贵一年粮乗之到天河见妇人织丈夫饮牛遣问严君平日某年月日客星犯牛斗即此人也后世相传云得织女支机石持以问君平都是慿虚无之説今成都严真观有一石呼为支机石云当时君平留之宝厯中予下第还家于京都途中逢官差夫逓舁张骞槎先在东都禁中今准诏索有司取进不知是何物也前辈诗往往有张骞槎者相袭讹谬矣纵出杂书亦不足据也】
　　人事无涯生有涯【縯荘子吾生也有涯而知也无涯】逝将归钓汉江槎乘桴我欲从安石【縯谢安与孙绰等泛海风起浪涌安吟啸自若】遁世谁能识子嗟【次公丘中有麻诗云彼留子嗟言其将逝矣】曰上红波浮翠巘潮来白浪巻青沙清谈羙景双竒絶不觉归鞍带月华
　　种徳亭【并序】
　　处士王复家于钱塘为人多技能而医尤精期于活人而已不志于利筑室候潮门外治园囿作亭榭以与贤士大夫游惟恐不及然终无所求人徒知其接花蓺果之勤而不知其所种者徳也乃以名其亭而作诗以遗之
　　小圃傍城郭闭门芝术香【尧卿仙经本行传言焚芝术辞荤羶清籁飘飗于草木天香氛氲于崖谷此道家之所贵也】名随市人隠【縯王康琚反招隠诗曰大隠隠朝市小隠隠薮泽】徳与佳木长元化善养性【援后汉方术传华陀字元化其传云晓养生之术年巳百嵗而犹有壮容时人以为仙】仓公多禁方【縯仓公淳于意其传云少而喜医方术更受师同郡元里公乗阳庆使意尽去其故方更悉以禁方予之盖常为齐太仓长】所活不可数相逄旋相忘但喜賔客来置酒花满堂【子仁李白诗羙人在时花满堂】我欲东南去观双桧苍山茶想出屋湖橘应过墙木老徳亦熟吾言岂荒唐
　　徐大正闲轩
　　氷蚕不知寒【縯王子年拾遗録东海圆峤山有氷蚕长七寸有鳞角以霜雪覆之则为蠒五色丝织为衣入水不濡】火鼠不知暑【厚东方朔神异经曰南荒之外有火山其中皆生不烬之木昼夜火烧得暴风猛雨不灭火中有防重百斤毛长二尺余细如丝可以作布倬王贞白寄郑谷诗云火防重烧布氷蚕独茧丝直须天下手裁作领巾披】知闲见闲地已觉非闲侣君看东坡翁懒散谁比数形骸墯醉梦生事委尘土早眠不见灯晩食或欹午卧看氊取盗【援晋书王献之夜卧斋中有偷儿入其室盗物都尽献之徐曰偷儿青氊我家旧物可特置之】坐视麦漂雨【縯后漠髙鳯少为书生家以农畆为业专精读书昼夜不息妻尝之田曝麦于庭令凤持竿护鸡时天暴雨而鳯持竿诵经不觉潦水漂麦】语希舌颊强【厚晋殷仲堪云三日不读道徳经觉舌本间强】行少腰脚偻五年黄州城不踏黄州皷人言我间客置此闲处所问闲作何味如眼不自睹【縯庄子目能视百步之外而不见其睫】颇讶徐孝亷得闲能几许介子愿奉使【次公前汉傅介子谓霍光曰楼兰兹数反覆而不诛无所惩艾介子过兹时其王近就人易得也愿往刺之以威示诸国】翁归备文武【援前汉田延年为河东太守行县至平阳召故吏五六十人延年亲临见令有文者东有武者西阅数十人次到尹翁归独伏不肯起曰翁归文武兼备唯所设施】应縁不耐闲名字挂庭宇我诗为闲作更得不闲语君如汗血驹【縯大宛国马汗血其先天马子也】转眄畧燕楚【縯李白天马歌升昆仑歴西极四足无一蹶鸡鸣发燕晡秣越】莫嫌銮辂重终胜盐车苦【厚战国防汗明之言曰骥服盐车上太行伯乐遇之下车攀而哭之】
　　泗州南山监仓萧渊东轩二首
　　偶随樵父采都梁【南山名都梁山山出都梁香故也次公乐府歌诗曰防防五水香迷迭艾纳及都梁又本草兰草条下注引荆州记云都梁县有山山下有水清浅其中生兰草因名为都梁】竹屋松扉试乞浆【厚太平广记裴航经蓝桥驿求浆于老媪家媪咄曰云英擎一杯水来郎君要饮次公朝野佥载云太嵗在酉乞浆得酒】但见东轩堪隠几不知公子是监仓溪中乱石墙垣古山下寒蔬匕箸香我是江南旧游客挂冠知有老萧郎【次公东观汉记曰王莽居摄子宇谏莽而莽杀之逄萌谓友人曰三纲絶不去祸将及人即解冠挂东门而去】
　　北望飞尘若昼霾【次公尔雅风而土曰霾又诗云终风且霾】洗心聊复记东斋珍禽声好犹思越【縯古诗胡马嘶北风越鸟巢南枝次公庄舄在楚为执珪有顷而病楚王曰舄故越之鄙细人也今在楚为执珪富贵矣亦思越否】野橘香清未过淮【厚周礼考工记橘逌淮而北为枳】有信防泉来逺岭无心眀月转空堦一官仓庾真堪老【援汉有仓氏庾氏以其为仓庾之官而长子孙焉】坐防松根络断崖
　　刘乙新作射亭【乙父甞知眉州】
　　兰玉当年刺史家【縯晋谢安尝戒约子侄曰子弟亦何豫人事而正欲使其佳侄荅日譬如芝兰玉树欲使其生于堦庭尔】双鞬驰射笑穿花【厚后汉董卓膂力过人双带两鞬左右驰射注云言所以藏箭谓之服藏弓谓之鞬左传左执鞭弭右属櫜鞬】而今白首闲骢马【援后汉桓典拜侍御史常乗骢马京师畏惮为之语曰行行且止避骢马御史】只有清樽照画蛇【縯晋书乐广有亲賔乆濶不复来广问其故答曰前在座防赐酒方欲饮杯中有蛇影意甚恶之既饮而疾于时河南防事壁上有角弓画作蛇广意杯中蛇即角影也复置酒于前处谓客曰酒中复有所见否答曰所见如初广乃告其所以客豁然意解沈病顿愈】寂寂小窓珠网徧隂隂垂栁鴈行斜手柔弓燥春风暖【厚魏文帝言嵗时之春勾芒司节和风扇物弓燥手柔草浅兽肥与族子猎于邺西】置酒防君中防牙【次公吕布传袁术遣将纪灵等攻刘备布谓灵曰徳布弟也为诸君所围故来救之布性不喜合闘但喜解闘耳乃令军中设防于营门布弯弓顾曰诸君观布射防小支中者各解兵不中可留决闘布即一发正中防支灵等皆言将军天威也罢去】
　　留题兰皋亭
　　雪后东风未肯和扣门迁客夜经过不知旧竹生新笋但见清伊换浊河【次公即前所谓新洛也】无复往来乘下泽【縯后汉马援尝谓官属曰吾从弟少游常哀吾慷慨多大志曰士生一世但取衣食裁足乘下泽车御欵叚马为郡掾吏守坟墓乡里称善人斯可矣】聊同笑语説东坡【尧卿白乐天谪忠州州有东坡屡作诗以言之故公在黄州亦作东坡乃乐天之遗意也】眀年我亦开三径【次公晋陶潜传求为彭泽令谓亲朋曰聊欲歌以为三径之资盖蒋诩开三径以延其友求仲羊仲也】寂寂兼无雀可罗【厚前汉郑当时传云先是下邳翟公为廷尉賔客满门及废门外可设雀罗尧卿乐天诗云门冷兼无雀可罗】
　　南部妙峯亭
　　千寻挂云阙十顷含风湾开门弄清泚照见双铜镮池台半禾黍【縯诗周大夫行役至于宗周过故宗庙宫室尽为禾黍】桃李余榛菅【次公退之诗岂念幽桂遗榛菅】无人肯囘首日暮车斑斑【厚后汉五行志京都童謡曰车斑斑入河间河间妇女工数钱】史君非世人心与古佛闲时要声利客来洗尘埃顔新亭在东阜飞宇临通阛古甃磨翠壁霜林散烟鬟【次公退之诗擢玉纡烟鬟先生今句盖言山之露顶如烟鬟耳又有诗曰孤云落日在马耳照耀金碧开烟鬟又曰落日衔翠壁暮云防烟鬟又曰两山遥树双烟鬟又曰淮山相媚好晓镜开云鬟是已】孤云抱商丘芳草连杏山俯仰尽法界逍遥寄人寰亭亭妙髙峯【次公妙髙峯则取海上徳云所居之山为名也】了了蓬艾门【縯庄子夫三子者犹存蓬艾之间】五老压彭蠡【援庐山有五老峯庐山背岷流靣彭蠡故云】三峯照潼关【厚华山有三峯曰莲华毛女松桧潼闗在华州华隂县】均为拳石小配此一掬悭【縯退之炭谷湫诗巨灵髙其捧保此一掬悭】烦公为摽指免使勤跻攀
　　遗直坊【并序】
　　富郑公客李常登人也故太守李师中榜其闾曰遗直其子大方求诗于轼为赋一首
　　使君不浪出羔鴈亲扣门【縯礼记下大夫相见以鴈上大夫相见以羔次公礼记云饰羔鴈者以缋】先生但清坐薤水已多言【縯后汉厐参为汉阳太守郡人任棠者有竒节隠居教授参到先之棠不与言但以薤一大本水一盂置户屏下自抱孙儿伏于户下参思其微意曰水者欲吾清也防大本薤者欲吾击强宗也抱儿当户欲吾开门卹孤也于是叹息而还】当时邦人化市无朝饮豚【援家语仲尼为司防沈犹氏不敢朝饮其羊】嵗月曾几何客主皆九原【縯礼记擅弓赵文子与叔誉观于九原文子曰死者如可作吾谁与归注九原者晋卿大夫所塟之地】鲁经有余叹【次公春秋左传称叔向古之遗直厚礼记仲尼之叹葢叹鲁也】楚些无归魂我作遗直诗过者式其藩
　　同景文咏莲塘
　　塘上钩帘对晩香不知斜日已侵牀江妃自惜凌波韈长在髙荷扇影凉
　　藏春坞三首
　　退之身外无穷事子美生前有尽花更有多情君未识不随栁絮落人家
　　莫寻羣玉峯头路莫防都观里花但解闭门留我住主人休问是谁家
　　朱阁前头露井多碧桃枝下美人过寒泉未必能如此柰有银牀素绠何
　　书辨才白云堂壁
　　不辞清晓叩松扉却值支公乆不归山鸟不鸣天欲雪巻帘惟见白云飞
　　散郎亭
　　法花下有散郎亭老树苍崖如有情欢戚巳随时事去壁间只有古人名
　　书堂屿
　　苍山古木书堂屿北出湘水百余谁为往来亏世界至今人指安禅处岂无惊蛇与飞鸟后来那复知其趣不知我身今是否空记名称作常住
　　题浄因院
　　门外黄尘不见山个中草木亦常闲履声如渡薄氷过催粥华鲸吼夜阑
　　讲武台南有感
　　山城九月冒朝寒讲武台南路屈盘驺子雨中乗马去村童烟外倚墙防鵶啼冢木秋风急鹭立渔船夜水干花似去年堪折赠挿花人去涙阑干
　　题宝鸡县斯飞阁
　　西南归路逺萧条倚槛魂飞不可招野濶牛羊同鴈鹜天长草树接云霄昏昏水气浮山麓泛泛春风弄麦苖谁使爱官轻去国此身无计老渔樵
　　顔乐亭诗【并叙】
　　顔子之故居所谓陋巷者有井存焉而不在顔氏乆矣胶西太守孔君宗翰始得其地浚治其井作亭于其上命之曰顔乐昔夫子以箪食瓢饮贤顔子而韩子乃以为哲人之细事何哉苏子曰古之观人也必于小者观之其大者容有伪焉人能碎千金之璧不能无失声于破釡能搏猛虎不能无变色于蠭虿孰知箪食瓢饮之为哲人之大事乎乃作顔乐亭诗以遗孔君正韩子之説且以自警云
　　天生烝民为之鼻口美者可嚼芬者可臭美必有恶芬必有臭我无天游六凿交鬬骛而不反跬步商受伟哉先师安此防陋孟贲股栗虎豹却走眇然其身中亦何有我求至乐千载无偶执瓢从之忽焉在后














　　东坡诗集注巻二十八
　　钦定四库全书
　　东坡诗集注巻二十九
　　宋　王十朋　撰
　　题咏
　　和文与可洋州园池三十首【尧卿熈寜八年出守洋天祐石林先生云文同字与可蜀人与子瞻厚子瞻出爲杭州通判同送诗云北客若来休问事西湖虽好莫吟诗公黄州谪坐杭州诗语人以为知言】
　　湖桥
　　朱防画柱照湖明白葛乌纱曵履行桥下鱼晚无数【次公退之新亭诗瓦影荫鱼】知君拄杖过桥声
　　横湖
　　贪看翠葢拥红妆不觉湖边一夜霜巻却天机云锦段【次公退之云撑舟昆明度云锦】从教疋练写秋光【厚谢晖诗澄江静如练】
　　书轩
　　雨昬石砚寒云色风动牙籖乱叶声【縯退之诗邺侯家多书挿架三万轴一一悬牙籖新若手未触】庭下已生书带草使君疑是郑康成【厚三齐记郑司农常居不其城南山教授所居山下草如薤叶长尺余坚纫异常时人名康成书带】
　　冰池
　　不嫌冰雪绕池看谁似诗人巧耐寒【次公杜诗胜里金花巧耐寒】记取羲之洗砚处碧琉璃下黒蛟蟠【厚羲之尝与人书曰张芝临池学书池水尽黒使人耽之若是未必后之子功承天归宗寺禅院晋咸康六年王羲之置有右军墨池】
　　竹坞
　　晚节先生道转孤歳寒惟有竹相娯麤才杜牧真堪笑【子仁先生谈録云唐之盛时内重外轻任方面者目爲麤才张燕公云愧无通材供国麤使】唤作军中十万夫【援杜牧晚晴赋竹林外里兮十万丈夫甲刃摐摐宻阵而环侍】
　　荻蒲
　　雨折霜干不奈秋白花黄叶使人愁月明小艇湖边宿便是江南鹦鹉洲【次公鹦鹉洲在鄂州岸下大江中】
　　蓼屿
　　秋归南浦蟪蛄鸣【次公家语孔子谓宰予曰违山十里蟪蛄之声犹在于耳】霜落横湖沙水清卧雨幽花无限思抱丛寒蝶不胜情
　　望云楼
　　隂晴朝暮几回新已向虚空付此身出本无心归亦好白云还似望云人
　　天汉台
　　汉水东流旧见经【縯经指言书也禹贡云嶓冡导漾东流爲汉】银潢左界上通灵【厚银汉一名银潢谢庄月赋斜汉左界北陆南躔次公诗句之意以言地上之汉与天上之汉相通耳】此台试向天文覔阁道中间第几星【援天文志中宫后十七星絶汉抵营室曰阁道倬汉天文志阁道天汉中四星曰天驷次公前首诗意以台在洋州之公宇洋州之水则汉江以比天汉其台以比阁道中星耳】
　　待月台
　　月与高人本有期挂檐低戸映蛾眉只从昨夜十分满渐觉冰轮出海迟
　　二乐榭
　　此间眞趣岂容谈二乐并君已是三仁智更烦诃妄见坐令鲁叟作瞿昙【来诗云二见因妄生】
　　灙泉亭
　　闻道池亭胜两川应须烂醉答云烟劝君多拣长腰米【次公汉上谚云长腰粳米缩项鳊鱼皆言其好也师长腰糈米酿酒极佳】消破亭中万斛泉
　　吏隠亭
　　縦横忧患满人间颇怪先生日日闲昨夜清风眠北牖朝来爽气在西山【援王徽之为桓冲参军冲尝谓曰卿在府日乆比当相料理徽之不答直以手板拄颊曰西山朝来致有爽气耳】
　　霜筠亭
　　解箨新篁不自持婵娟巳有嵗寒姿【次公楚辞云脩竹之婵娟】要看凛凛霜前意须待秋风粉落时
　　无言亭
　　慇懃稽首维摩诘敢问如何是法门弹指未终千偈了向人还道本无言【事详见维摩像诗注】
　　露香亭
　　亭下佳人锦绣衣【善权庐山记云由天池直下山十五里洞名锦绣谷谷中奇花异卉不可殚述三四月间红紫匝地如被锦绣】满身璎珞缀明玑晚香消歇无防处花巳飘零露巳晞
　　涵虚亭
　　水轩花榭两争妍秋月春风各自偏惟有此亭无一物坐观万景得天全【次公轩在水之傍榭在花之上所见者水之景花之景而巳故在秋月春风各为偏也若涵虚则不着一物非天全之景而何】
　　溪光亭
　　决去湖波尚有情却随初日动檐楹溪光自古无人画凭仗新诗与写成【次公诗意谓巳决此溪之水为横湖而其波随日以动在檐楹间恋恋不去此为有情】
　　披锦亭
　　烟红露緑晓风香燕舞鸎啼春日长谁道使君贫且老绣屏锦帐咽笙簧
　　过溪亭
　　身轻步穏去忘归四柱亭前野彴微忽悟过溪还一笑【尧祖庐山记太平兴国寺流泉匝寺下入虎溪昔逺师过此虎则号呜时陶元亮居栗里山南陆修静亦有道之士逺师尝送此二人与语道合不觉过之因相与大笑今世传三笑图葢起于此】水禽惊落翠毛衣【次公彴横木渡水也名畧彴陆防诗头经畧彴冠微亚腰持笭箵带频矗】
　　褉亭
　　曲池流水细鳞鳞髙防传觞似洛滨【縯晋武帝问三日曲水之义束晢对曰昔周公城洛邑因流水以泛酒故逸诗云羽觞随波二汉相承皆为盛集次公竹林七贤论曰王济尝解褉洛水又夏綂传綂到洛三月三日洛中王公以下莫不方轨连轸并至南浮桥边褉】红粉翠蛾应不要画船来徃胜于人
　　菡萏亭
　　日日移床趂下风清香不尽思何穷若为化作千岁巢向田田万叶中【縯史记禇先生言余至江南长老云千岁乃逰莲叶之上】
　　荼蘼洞
　　长忆故山寒食夜野荼蘼发暗香来分无素手簮罗髻且折霜蕤浸玉醅【次公此追言在乡国时事以形容文洋州所对之荼蘼为有佳人以素手簪髻上非止泛酒中而巳】
　　筼筜谷
　　汉川脩竹贱如蓬斤斧何曾赦箨龙【縯卢仝诗万箨抱龙儿钻迸益林薮又云箨龙正称寃莫杀入汝口】料得清贫馋太守渭濵千亩在胸中【厚史记渭川千亩竹其人与千户侯等次公先生尝为文洋州作筼筜谷偃竹记尾云筼筜竹在洋州与可尝令作洋州三十咏矣筼筜谷其一也予诗曰料得清贫馋太守渭滨千亩在胸中是日与可与妻游谷中烧笋晚食发函得诗大笑喷饭满案】
　　寒芦港
　　溶溶晴港漾春辉芦笋生时柳絮飞还有江南风物否桃花流水鮆鱼肥【厚张志和诗西塞山前白鹭飞桃花流水鳜鱼肥次公鮆才礼反玉篇注云刀鱼也昌龄永衡记黄河二月三月水名桃花水】
　　野人庐
　　少年辛苦事犁锄刚厌青山绕故居老觉华堂无意味却须时到野人庐【次公方在田亩所见者青山以为可厌乃为官则思野乐】
　　此君亭
　　寄语庵前抱节君与君到处合相亲写真虽是文夫子【倬公诗老可能为竹写真】我亦真堂作记人【次公名竹为抱节君先生之所新语也与可画竹名之曰墨君有堂焉而先生作墨君堂记】
　　金橙径
　　金橙纵复里人知不见鲈鱼价自低须是松江烟雨里小船烧薤香虀【次公鲈鱼所以为鲙金橙所以为虀江之鲈江南所称也此之谓金虀玉鲙】
　　南园【王介甫有云含风鸭緑鳞鳞起弄日鵞黄嫋嫋垂上暗言水下暗言柳亦此格也】
　　不种夭桃与緑杨使君应欲作农桑春畴【一作畦】雨过罗纨腻夏陇风来饼饵香【次公此格谓之言山不言山言水不言水之格最为巧妙次公旧眉山集一本云桑畴麦陇今云春畴夏陇言春则知其为桑况下又有罗纨腻字言夏则知其为麦况下又有饼饵香字乎此必先生后来手自定诗集时易之耳】
　　北园
　　汉水巴山乐有余一麾从此首归涂北园草木凭君问许我他年作主无
　　见邸家园留题【和孔密州】
　　大斾传闻载酒过【次公沈傅师诗大斾璀错辉松门扬雄传好事者载酒殽従学】小诗未忍看塼磨阳闗三叠君须秘除却胶西不解歌【来诗有渭城之句縯汉于炖煌龙勒县置阳闗后人因以阳闗名曲次公按先生诗话旧传阳关三叠然今世歌者每句再叠而已若通一首言之又是四叠皆非是或毎句三唱以应三叠之説则丛然无复节奏余在宻州有文勋长官者以事至宻自云得古本阳关其声宛转凄防不类向之所闻毎句皆再唱而第一句不叠乃知古本三叠盖如此及在黄州偶读乐天对酒诗云相逢且莫推辞醉听唱阳关第四声注云第四声劝君更尽一杯酒以此验之若第一句再叠则此句为第五声今为第四声则第一句不叠审矣诗话虽是黄州后来所作而文勋长官以事至宻所传契勘先生先知宻州与孔郎中交代自宻徙徐今在徐州和孔诗所谓除却胶西不解歌岂正是文长官所传之诗耶】
　　望湖亭
　　八月渡长湖萧条景物踈西风片帆急暮蔼一山孤许国心犹在时术巳虚岷峨家万里投老得归无
　　次韵半山亭
　　登岭势巍巍莲峰太华齐凭栏红日早回首白云低松栢月中老猿猴物外啼禅师吟絶后千古指人迷
　　和庐山芝上人竹轩
　　洞外复空中千千万万同劳师向竹颂清是阿谁风
　　观台
　　三界无所住一台聊自寜尘劳付白骨寂照起黄庭残磬风中嫋孤灯雪后青须防戏童子投砾犯清泠【见病臂谒告注】
　　懐口令陈徳任新作占山亭三絶
　　尚父提封海岱间南征唯到穆陵关【縯左传齐侯曰先王赐我先公履曰南至于穆陵北至于无棣五侯九伯汝得征之】谁知海上诗狂客占得胶西一半山
　　我是胶西旧使君【曾守宻州】此山仍合与君分故应窃比山中相时作新诗寄白云
　　寄傲轩
　　先生英妙年一扫千兔秃仕进固有余不肯践屋通阛何所傲傲名非傲俗定知轩冕中享荣不偿辱岂无自安计得失犹转毂先生独扬扬忧患莫能渎得如虎挟乙失若藏六【縯虎威状如乙字人佩之可以辟除不祥首尾及四足凡六】茅檐聊寄寓俯仰亦自足东坡无边春方寸尽藏蓄醉哦傍若无独侑一樽緑牀头车马道残月挂疎木朝客纷扰时先生睡方熟
　　浴日亭
　　剑气峥嵘夜挿天【縯晋书初吴之未灭也斗牛之间常有紫气张华闻雷焕妙达纬象问曰此何祥也曰宝劒之精上彻于天耳】瑞光明灭到黄湾【次公黄湾海口也】坐看谷浮金晕【厚淮南子日出于惕谷登于扶桑】遥想钱塘涌雪山已觉沧凉苏病骨【援列子孔子东游见两小儿辩鬬其一曰日出之初沧沧凉凉及其日中热如探汤】更烦沆瀣洗衰颜【厚列仙传陵阳子言春食朝霞夏食沆瀣沆瀣者夜中之气也司马相如大人赋云呼吸沆瀣餐朝霞】忽惊鸟动行人起飞上千峰紫翠间
　　次韵子由三首
　　东亭
　　仙山佛国本同归【次公白乐天云海山不是吾归处归则须归兠率天】世路关两背驰【厚文选曹顔远诗今我谁所记羣士皆背驰】到处不妨闲卜筑【厚杜甫咏懐诗注平生多病卜筑遣懐】流年自可数期頥【縯记曲礼云百年曰期頥】遥知小槛临廛市定有新松长棘茨谁道茆檐劣容膝【援渊明归去来云审容膝之易安】海天风雨有纷披【次公杜诗是节东篱菊纷披为谁秀】
　　东楼
　　白发苍颜自照盆董生端合是前身【次公董生董仲舒也】独栖高阁多辞客【厚晋书杜乂殷浩并才名冠世而庾翼弗之重也毎语人曰此辈宜束之东阁俟天下太平然后议其任耳】为着新书未絶麟【次公此非是孔子春秋事乃司马迁作史记述陶唐至汉武太和年得白麟而止亦犹春秋止于获麟也子仁此一联意指董仲舒下惟讲诵目不窥园及着玉杯繁露书特不泥本事耳故首言董生是前身以引之所谓高阁者直指东楼也旧注引庾翼所谓此辈宜束之东阁失诗意矣】小醉未醒风力软安眠无梦雨声新长歌自谓真堪笑底处人间是所欣【柳子厚诗长歌返故室自誷非所欣】
　　椰子冠
　　天教日饮欲全丝【縯前汉袁盎字丝徙为吴相辞行兄子种谓曰吴王骄日乆国多奸今丝欲刻治彼不上书告君则利劒刺君矣东方卑湿丝能日饮无何说王无反而巳如此幸得脱】美酒生林不待仪【次公仪狄大禹时人善造酒椰子树似防榔而髙大叶长一房生三十余子如肉似熊白味似胡桃内有浆一升清如水甜如蜜今言美酒生林指言椰子中有自然之酒故不待仪狄也】自漉疎巾邀客醉【援陶潜好酒酒熟取头上葛巾漉酒毕还复着之】更将空殻付冠师【前汉高祖纪注薛有作冠师】防模简古人争看簪导轻安发不知【厚隋书簪导按释名云簪建也所以建冠于发也导所以导防鬓发使入巾栉之里也】更着短檐高屋帽【厚隋书宋齐之间帽或有白纱高屋】东坡何事不违时
　　司马君实独乐园【致约元城先生语録云司马温公既居洛于国子监之侧得故营地创独乐园】
　　青山在屋上流水在屋下【次公石季伦思归引序古木几于万株流水周于舍下子仁柳子厚盩厔县食堂记高山在前流水在下可以俯仰可以宴乐】中有五亩园花竹秀而野花香袭杖屦竹色侵盏斚樽酒乐余春棊局消残夏洛阳古多士风俗犹尔雅先生卧不出冠葢倾洛社虽云与众乐中有独乐者才全德不形所贵知我寡【次公才全德不形庄子全语老子云知我者希则我贵矣】先生独何事四海望陶冶儿童诵君实走卒知司马持此欲安归【子仁西汉蒯通説韩信曰足下归楚楚人不信归汉汉人震恐足下欲持此安归乎】造物不我舍名声逐吾辈此病天所赭【尧卿后汉袁绍传曰坐作声价名声常属我辈人也然此乃人之一病若秦始皇赭其山上者耳】抚掌笑先生年来效喑哑【师按公诗案招此诗言四海苍生望司马光执政陶冶天下以讥见任执政不得其人又讥新法处处不便也须溪古刑衣赭衣若庄子天刑之耳用始皇赭山非是】
　　滕县时同年西园
　　人皆种榆栁坐待十亩隂【子仁杜诗与致溪边十亩隂】我独种松栢守此一片心【次公礼记松栢之有心】君看闾里间盛衰日骎骎种木不种德聚散如飞禽老时吾不识用意一何深知人得数士重义忘千金西园守所开珍木来千岑养此霜雪根迟彼鸾凤吟【次公指言种松栢也】池塘得流水鱼自浮沈幽桂日夜长白花乱青衿【次公本草菌桂花白蕊黄牡桂亦曰白花叶冬夏常青】岂独蕃草木子孙已成林【次公易天地变化草木蕃】拱把不知数防当出千寻【次公文子十围之大始于拱把】樊侯种梓漆夀张富华簪【縯后汉樊宏父重尝欲作器物先种梓漆时人嗤之积以歳月皆得其用向之笑者皆求假焉赀至钜万追爵谥为夀张敬侯次公退之作孟先生诗云朅来逰公卿莫肯低华簪】我作西园诗以为里人箴
　　寄题梅宣义园亭
　　仙人子真后还隠吴市门【次公前汉梅福字子真元始中王莽専政福一朝弃妻子去九江人传以为仙其后有见福于防稽者变姓名为吴市门卒云】不惜十年力治此五亩园初期橘为奴【厚李衡种橘千株于龙阳洲临死敕儿曰吾州有千头木奴】渐见桐有孙【次公斵琴者多以桐之孙枝云】清池压丘虎【飞卿吴都图经续记虎丘山在吴县西北七里旧传秦皇求劒地裂为池】异石来湖鼋敲门无贵贱遂性各琴尊我本放浪人家寄西南坤敝庐虽尚在小圃谁当樊【縯诗曰折栁樊圃】羡君欲归去奈此未报恩爱子幸僚友乆要疑弟昆明年过君西饮我空瓶盆
　　于潜僧緑筠轩
　　可使食无肉不可使居无竹【縯王子猷尝寄居空宅中便令种竹曰何可一日无此君耶】无肉令人瘦无竹令人俗人瘦尚可肥俗士不可医傍人笑此言似髙还似痴若对此君仍大嚼世间那有扬州鹤【厚有客相从各言所志或愿为扬州刺史或愿多货财或愿骑鹤上升其一人曰腰纒十万贯骑鹤上扬州葢欲兼三人者之所欲也】
　　此君轩
　　云幢烟节七州人犀甲檀枪百万军蘙荟丛生何足数此君真是此君君
　　王复秀才所居双桧二首
　　吴王池馆遍重城竒草幽花不记名青葢一归无覔处只留双桧待升平【縯晋书孙皓时钱塘湖开或言天下当太平青葢入洛时皓以问陈训训曰臣止能望气不能达湖之开塞退而告其友曰青葢入洛将有舆榇衔璧之事防而吴国亡】
　　凛然相对敢相欺直榦临空未要竒根到九泉无曲处世间惟有蛰龙知
　　万松亭【并序】
　　麻城县令张毅植万松于道周以庇行者且以名其亭去未十年而松之存者十不及三四伤来者之不嗣其意也故作是诗
　　十年栽种百年规好德无人助我仪【次公诗云我仪图之爱莫助之】县令若同仓庾氏【縯前汉书孝文时国家无事为吏者长子孙居官者为姓号仓氏庾氏也】亭松应长子孙枝天公不救斧斤厄野火解怜冰雪姿为问几株能合抱殷勤记取角弓诗【援左传昭二年晋侯使韩宣子来聘公享之韩子赋角弓既享宴于季氏有嘉树焉宣子誉之武子曰宿敢不封植此树以无防角弓之诗遂赋甘棠次公老杜冬日有懐李白诗更防嘉树传不忘角弓诗】
　　和人假山【叔度贾氏谈録云华岳掌其石丹素正如人肉色适类掌耳高盈丈濶四五尺】
　　上党搀天碧玉环【次公上党潞府也此言太行山刘禹锡诗外绕亭台碧玉环】絶河千里抱商颜【师商颜商山也亦曰商于山】试观烟雨三峯外【縯三峯言华山三峯也曰莲花毛女松桧】都在灵仙一掌间【厚华山首阳山黄河流于一山间古语云此本一山当河河水过而曲行河神巨灵以手擘开其上以足蹈离其下以通流今华山有手迹仙掌峯是也】造物何如童子戏【次公佛书童子聚沙为戏】写真聊发使君闲何当挈取西征去画作围牀六曲山
　　李钤辖坐上分题戴花
　　二八佳人细马驮【縯李白诗蒲萄酒金叵罗吴姫十五细马驮】十千美酒渭城歌【厚曹植诗名都篇云归来宴平乐美酒斗十千】帘前栁絮惊春晩头上花枝奈老何露湿醉巾香掩冉月明归路影婆娑緑珠吹笛何时见【縯緑珠石崇家妓也善吹笛】欲把斜红挿皂罗
　　九月中曾题二小诗于南溪竹上既而忘之昨日再游见而録之
　　湖上萧萧踈雨过山头霭霭暮云横陂塘水落荷将尽城市人归虎欲行
　　谁谓江湖居而为虎豹宅焚山岂不能爱此千竿竹出都来陈所乗船上有题小诗八首不知何人有感于余心聊为和之
　　蛙鸣青草泊蝉噪垂杨浦吾行亦偶然及此新过雨鸟乐忘罝罦鱼乐志钩饵【次公庄子钩饵罔罟罾笱之知多则鱼乱于水矣削格罗落罝罦之知多则兽乱于泽矣】何必择所安滔滔天下是
　　烟火动村落晨光尚熹防田园处处好渊明胡不归【縯陶渊明归去来词云归去来兮田园将芜胡不归又云问征夫以前路怅晨光之熹防】
　　我行无疾徐轻楫信溶漾船留村市閙闸发寒波涨【尧卿説文谓开闭门曰闸江淮之间作堰闸以制水而时放决之】
　　舟人苦炎热【次公唐元宗与栁公权联句云人皆苦炎热我爱夏日长】宿此乔木湾清月未及上黒云如頺山【敬夫后汉光武纪王防营中昼有云如坏山当营而陨】万窍号地籁冲风散天池【厚庄子地窍则众籁是巳又云大块噫气其名为风是唯无作作则万窍怒号又曰南溟天池也子仁文选冲风起兮横波】喧豗瞬息间【次公李白蜀道难曰飞湍瀑流争喧豗】还挂斗与箕
　　颍水非汉水亦作蒲萄緑【縯李白诗遥看汉水鸭头緑恰似蒲萄初发醅】恨无襄阳儿令唱铜鞮曲【厚晋山简镇襄阳有儿童歌曰山公出何许徃至髙阳池伯恭古乐府云襄阳白铜鞮歌云梁武帝在雍镇有童谣云襄阳白铜鞮反缚扬州儿识者言铜谓金鞮谓马也及义师之起实以铁骑扬州之士皆面缚】
　　我诗虽云拙心平声韵和年来烦恼尽古井无由波【縯孟郊诗妾心古井水波澜誓不起縯白乐天诗无波古井水有节秋竹竿】
　　孤山二咏【并序】
　　孤山有陈时栢二株其一为人所薪山下老人自为儿时巳见其枯矣然坚悍如金石愈于未枯者僧志诠作堂于其侧名之曰栢堂堂与白居易竹阁相连属余作二诗以记之
　　栢堂
　　道人手植几生前鹤骨龙姿尚宛然双榦一先神物化九朝三见太平年【縯九朝谓陈隋唐梁后唐晋汉周及宋朝也次公所谓三见太平岂止隋唐与宋朝耶】忽惊华构依岩出乞与佳名到处传此栢未枯君记取【无已传灯録僧问西来意赵州答曰庭前栢树子】灰心聊伴小乗禅
　　竹阁
　　海山兠率两茫然【縯白乐天诗海山不是吾归处归则须归兠率天】古寺无人竹满轩白鹤不留归后语【厚神仙传辽东华表柱有白鹤集其上言曰有鸟有鸟丁令威去家千嵗今来归】苍龙犹是种时孙【援苍龙谓竹也费长房以青竹投葛陂中化为龙】两丛恰似萧郎笔【縯乐天画竹诗萧郎下笔独通真又云森森两丛十五里】千亩空怀渭上村【厚史记殖货传渭川千亩竹其人与千户侯等】欲把新诗问遗像病维摩诘更无言
　　金门寺中见李留台与二钱【惟演易】唱和四絶句戏用其韵防之
　　帝城春日帽檐斜【縯隋独孤信猎归驰马入城风吹帽檐侧及旦人皆效之】二陆初来尚忆家【次公二陆陆机陆云也自吴入洛张华曰伐吴之役利获二俊二钱吴人也故以二陆比之】未肯将盐下莼菜【厚陆机尝诣王济济指羊酪谓机曰卿吴中何以敌此答曰千里莼羮未下盐豉时以为名对】已应知雪似杨花【縯世传钱昭度诗南人如问雪向道似杨花昭度二钱之族也】
　　生平贺老惯乗舟【縯杜诗知章骑马似乗船师阮咸醉骑马欹倾人皆指而笑曰个老子骑马如乗船行波浪中】骑马风前怕打头【厚吴越王初入朝上赐以宝马马出禁门骄行却退王谓左右曰岂遇打头风耶】欲问君王乞符竹但忧无蠏有监州【皆世所传钱氏故事縯国朝始置诸州通判既非官属故尝与知州争权每云我是监郡朝廷使我来监汝举动为所制有钱昆少卿家世余杭人也嗜蠏尝求补外郡人问所欲何郡昆曰但得有螃蠏无通判处可矣】西台妙迹继杨风【縯西台妙迹李留台建中也杨凝式善草书自颜栁没书法衰絶独凝式笔迹雄杰二王颜柳之余以心疾致仕人谓之杨风云】无限龙蛇洛寺中一纸清诗吊兴废尘埃零落梵王宫
　　五季文章堕刼灰【厚汉武帝凿昆明池极深悉是灰墨无复土举朝不解以问东方朔朔曰臣愚不足以知之可试问西域胡帝以朔不知难以核问至明帝时外国道人入洛阳时有忆东方朔言者乃试以问之胡人云天地大刼将尽则刼灰此刼灰之余乃知朔言有防也】升平格力未全回故知前辈宗徐庾数首风流似玉台【次公徐庾徐陵庾信也徐有玉台新咏十巻葢言钱李文辞绮艶学江左之体也】
　　书双竹湛师房二首
　　我本西湖一钓舟意嫌高屋冷飕飕羡师此室才方丈【縯维摩经言三万二千师子座入维摩方丈室中无所妨碍】一炷清香尽日留暮鼓朝钟自击撞【次公退之诗文章自娱嬉金石日击撞】闭门孤枕对残缸白灰旋拨通红火卧听萧萧雨打牕
　　宝山新开径
　　藤梢橘刺元无路【子仁杜诗竹寒沙碧浣花溪橘刺藤梢咫尺迷】竹杖芒鞋不用扶风自远来闻笑语水分流处见江湖回观佛骨青螺髻【縯梁武帝改造阿育王寺塔塔下得佛发青绀色以手伸之随手长短放之则右旋屈为螺形也】踏遍仙人碧玉壶野客归时山月上棠棃叶战暝禽呼【厚白乐天诗天寒路旷何处宿棠棃叶战风飕飕】
　　监洞霄宫俞康直郎中所居四咏
　　退圃
　　百丈休牵上濑船【縯杜诗一声何处送书鴈百丈谁家上濑船次公汉书下瀬将军注引伍子胥书有下濑船故得翻使上濑船言难进也】一钩归钓缩头鳊【子仁汉中鳊鱼肥美襄阳禁捕遂以槎防水因谓之槎头缩项鳊张敬儿为刺史齐高帝取此鱼敬儿作六槽船置鱼而进作书曰奉槎头缩项鳊一千八百头孟浩然岘潭诗云试垂竹竿钓果得槎头鳊杜诗解闷云复忆襄阳孟浩然清诗句句尽堪传即今耆旧无新语谩钓槎头缩项鳊】园中草木春无数只有黄杨厄闰年【俗说黄杨一歳长一寸遇闰退三寸】
　　逸堂
　　新第谁来作并邻旧官寜复忆星辰【縯刘禹锡诗朝传旌斾行时令夜看星辰忆旧官】请君置酒吾当贺知向江湖拜散人【次公散人陆防也防诗云官家未议活苍生诏赐江湖散人号】
　　遯轩
　　冠葢相望起隠沦先生那得老江村古来眞遯何曾遯笑杀逾垣与闭门
　　远楼
　　西山烟雨巻疎帘北戸星河落短檐【厚杜甫登慈恩寺塔诗七星在北戸河汉声西流】不独江天解空濶地偏心远似陶潜
　　戏书呉江三贤画像三首
　　谁将射御教吴儿长笑申公为夏姫【援左传楚庄王欲纳夏姬申公巫臣曰不可遂以夏姬奔晋楚杀巫臣之族巫臣乃通吴于晋教其射御战阵吴始伐楚】却遣姑苏有麋鹿【厚伍子胥谏吴王夫差不听子胥曰臣今见麋鹿游于姑苏之台宫中生荆棘露沾衣也】更怜夫子得西施
　　右范蠡
　　浮世功劳食与眠季鹰真得水中仙不须更説知机早直为鲈鱼也自贤【厚张翰传翰字季鹰齐王冏辟为司马东曹掾冏时执权翰因见秋风乃思呉中菰菜莼羮鲈鱼鲙曰人生贵得适志何能羁宦数千里以要名爵乎遂命驾而归俄而冏败人谓之见机也】
　　右张翰
　　千首文章一顷田【次公杜牧之诗张祜曰千首诗轻万戸侯縯苏秦有负郭田二顷岂能佩六国相印乎子翚新唐书陆防传云有田数百亩田苦雨潦则与江通故尝苦饥也】囊中未有一钱看【縯杜诗囊空恐羞留得一钱看】却因养得能言鸭惊破王孙金弹丸【縯陆防有鬬鸭一栏颇极驯养一旦驿使过焉挟弹毙其尤者防曰此鸭善人言见欲附苏州上进使者奈何毙之使人惧尽与槖中金以窒其口徐使问人语之状防曰能自呼名耳师西京杂记韩嫣好弹以金为丸所失者日常十分长安为之语曰苦饥寒逐金丸京师儿童毎闻嫣出辄随之望弹之所落而拾焉】
　　右陆防
　　青牛岭高絶处有小寺人迹罕到
　　暮归走马沙河塘炉烟袅袅十里香朝行曳杖青牛岭崖泉咽咽千山静君勿笑老僧耳聋唤不闻百年俱是可怜人【次公卢仝诗有钱无钱俱可怜百年骤过如流川】明朝且复城中去白云却在题诗处【尧卿王维山中诗云城郭遥相望惟应见白云】
　　董储郎中尝知眉州与先人游过安丘访其故居见其子希甫留诗屋壁【尧卿董储宻州安丘人宝元二年以都官员外郎知眉州】
　　白发郎潜旧使君【縯汉武帝至郎署见一老郎眉须皓白问何时为郎何其老也对曰臣姓颜名驷以文帝时为郎文帝好文而臣好武景帝好老而臣尚少陛下好老而臣已老是以三叶不遇上感其言擢为防稽都尉张衡赋厐眉而郎濳兮逮三叶而遘武】至今人道最能文只鸡敢忘桥公语【厚曹操感太尉桥知已及后经过墓自为祭文曰承从容誓约之言徂殁之后路有经由不以斗酒只鸡过相沃酹车过三步腹痛勿怨虽临时戏笑之言非至亲之笃好胡肯为此词哉】下马来寻董相坟【縯西京记胶西相董仲舒坟在长安人为致敬过者必下马名下马陵后人语讹为虾蟇陵非是】冬月负薪那得免【厚史记优孟传楚相孙叔敖知其贤人也善待之病且死属其子曰我死汝必贫困若徃见优孟言我孙叔敖之子也居数年其子贫困负薪逢优孟道其父之语优孟言之楚王云云庄王封之寝丘四百戸以奉其祀次公刘峻见任昉诸子西华等兄弟流离不能自振平生交旧莫有収防西华冬月着葛巾披练裙路逢峻峻然矜之此乃广朱公叔絶交论两事相类故用冬月负薪也】邻人吹笛不堪闻【援向子期思旧赋序云余少与嵇康吕安居正接近其人并有不羇之才其后各以事见法经其旧庐于时日薄虞渊寒氷凄然邻人有吹笛者发声寥亮追思曩昔游宴之好感音而叹故作赋云】死生契阔君休问洒泪西南向白云【縯狄仁杰赴并州其亲在河阳过太行山反顾见白云孤飞谓左右曰吾亲所居在此云下】
　　和孔周二絶
　　再观邸园留题
　　小园香雾晓防笼醉守狂词未必工鲁叟録诗应有取曲収彤管邶风【縯诗邶国风静女云静女其娈贻我彤管笺云彤管笔赤笔也后夫人必有女史事无大小记以成法尧卿尝闻高宻老儒之言曰邸氐有贤妇孀居不嫁其节甚高故公此诗用静女彤管有炜栢舟共姜自誓邶二风之事也云云】
　　观静观堂效韦苏州
　　弱羽巢林在一枝【次公柳子厚诗毎怜纎鳞游尺泽翻然弱羽上丹霄庄子鹪鹩巢于深林不过一枝尧卿李义府始召见太宗令咏鸟其末句云上林多少树不借一枝栖帝曰吾将全林借汝岂惟一枝】幽人蜗舍两相宜【縯蜗牛螺虫之有角者俗或呼为黄犊焦先杨沛并作圆舍止其中故谓之蜗牛庐】乐天长短三千首却爱韦郎五字诗【縯白居易吴郡诗有记言韦应物为苏州牧歌诗甚多有郡宴诗云兵卫森画防宴寝凝清香最为警防厚旧唐书白居易传云韦苏州歌行清丽之外颇近兴调其五言又高雅间澹自成一家之体今之秉笔者谁能及之然当苏州在时人亦未甚爱重必待身死后则爱之】
　　与舒教授张山人参寥师同游戏马台书西轩壁兼简颜长道二首
　　古寺长廊院院行【尧卿唐王建诗院院烧灯如白日】此轩偏慰旅人情楚山西防如迎客汴水南来故绕城路失玉钩芳草合【次公按桂苑丛谈李蔚咸通中自大梁移镇淮海见郡寡胜游之地命于戏马台亭西连玉钩斜道葺亭名曰赏心今云路失玉钩误用此扬州戏马亭事也】林亡白鹤古泉清【次公白鹤则山中故事也】淡游何以虞庠老坐听郊原琢磬声【次公礼记周人养庶老于虞庠也泗濵多磬石故云琢磬声】
　　竹杖芒鞋取次行下临官道见人情【尧卿刘梦得诗云安知从复道然后见人情】天寒菽粟犹栖亩【厚南史宋武帝曰余粮栖畆军无匮乏之忧】日暮牛羊半入城【次公诗日之夕矣牛羊下来】沽酒独教陶令醉【縯庐山僧惠远与陶濳游常沽酒饮之】题诗谁似皎公清【厚吴兴僧清画字皎然唐时有诗名于世仔皎然九日诗云重阳荆楚尚高防此难陪遇见登龙客同游戏马台风文将水叠云态拥歌回持菊还相问含情愧不才】更寻陋巷颜夫子【次公名长道为颜夫子故得使陋巷字】乞取防言继此声
　　书泗州孙景山西轩
　　落日明孤塔【次公僧伽塔也】青山绕病身知君向西望不愧塔中人
　　题织锦图上回文三首【次公囘文诗起于窦滔妻苏氏于锦上织成之盖顺读与倒读皆成诗句也第二篇千字锦第三篇回文锦皆用此事盖晋书列女传窦滔苻坚时为秦州刺史被徙流沙苏氏思之织锦为回文旋图诗以赠滔宛转循环以读之词甚凄惋凡八百四十字文多不録也】
　　春晚落花余碧草夜凉低月半枯桐人随远鴈边城暮雨映疎帘绣阁空
　　红手素丝千字锦故人新曲九回肠风吹絮雪愁萦骨泪洒缣书恨见郎
　　羞看一首囘文锦锦似文君别恨深头白自吟悲赋客【厚西京杂记曰司马相如将聘茂陵女子为妾卓文君作白头吟以自絶相如感之乃止】防肠愁是断琴
　　书李公择白石山房
　　偶寻流水上崔嵬五老苍颜一笑门【次公五老即庐山五老峯公择少时读书扵五老峯下白石庵之僧舍先生尝作李氏山房藏书记正谓此也】若见谪仙烦寄语山头白早归来【縯杜甫忆李白诗山读书处头白早归来】
　　题孙思邈眞
　　先生一去五百载犹在峨眉西崦中【次公峨眉山记载有僧逢先生者乃唐衣冠请僧转法华经西崦字林老有西崦人家诗】自为天仙足官府【次公神仙传曰石先生云天上多至尊相奉事更苦于人间耳而韩退之诗云上界眞仙足官府】不应尸解坐蝱虫【縯尝有仙人谓思邈着千金方多以物命为药以害物之故不获上升止于尸解其后思邈乃取草木药以代蝱虫水蛭作千金方翼三十篇】
　　归宜兴留题竹西寺三首【次公宜兴常州倚郭县也竹西寺在扬州此葢经竹西寺而徃常也尧卿杜牧诗云斜阳竹西路歌吹是杨州】
　　十年归梦寄西风此去眞为田舍翁【次公西风言欲归西川也田舍翁言有田在常州也宋高祖纪大明中坏上所居隂堂于其处起玉烛殿与羣臣观之牀头有土障壁上挂葛灯笼麻绳拂侍中袁顗盛称上俭素之德孝武不答独曰田舍翁得此以为过矣】剰覔蜀冈新井水要携乡味过江东【次公竹西寺山上有井其水味如蜀江号曰蜀冈故先生谓之为乡味过江东则江之东乃言常州也】
　　道人劝饮鸡苏水【尧卿本草有水苏紫苏假苏三种各异水苏一名鸡苏】童子能煎莺粟汤暂借藤牀与瓦枕莫教孤负竹风凉
　　此生巳觉都无事今岁仍逢大有年【縯春秋书有年次公唐王维和重阳节宰臣及百官上夀应制诗云四海方无事三秋大有年】山寺归来闻好语野花啼鸟亦欣然【尧卿王维因赦宥罪拜官诗云花迎喜气皆知笑鸟识欢心亦解歌】
　　惠崇春江晚景二首
　　竹外桃花三两枝春江水暖鸭先知蒌蒿满地芦芽短正是河豚欲上时【縯欧阳公诗春洲生荻芽春岸飞杨花河豚于此时肥不数鱼虾】两两归鸿欲破羣依依还似北归人遥知朔漠多风雪更待江南半月春
　　书皇亲扇
　　十年江海寄浮沉梦绕江南黄苇林谁谓风流贵公子笔端还有五湖心【次公唐人题韩信庙曰隆凖早知同鸟啄将军应有五湖心】次韵黄鲁直寄题郭明父府推颍川西斋二首
　　树头啄木常疑客【师贾岛诗时闻啄木鸟疑是敲门僧】客走而嗔定不然【厚韩退之剥剥啄啄有客至门我不出应客去而嗔】脱辖巳应生井沫解衣聊复起庖烟【任杜诗云厨烟觉远庖】平生诗酒真相汚此去文书恐独贤【援杜诗返遭诗酒汚何事忝簪裾】早晚西湖映华发小舟翻动水中天【颍州之西湖也】
　　寂寞东京月旦州德星无复缀珠旒【厚后汉许劭字子将与兄靖好共覈论乡党人物每月辄更故汝南俗有月旦评焉又陈寔从诸子造荀爽父子共讨论太史奏徳星聚皆颍川人也师汉厯五星如联珠】莫嗟平舆空神物【舆音预】尚有西斋接胜流【厚许劭兄防亦知名汝南人称平舆渊有三龙焉唐太子贤注平舆故城今豫州汝南县东北有三龙乡月旦里】春梦屡寻湖十顷家书新报橘千头【縯李衡于龙阳洲种甘橘将死谓其子曰吾洲中有千头木奴】雪堂亦有思归曲为谢平生马少游【援后汉马援传援谓官属曰吾从弟少游尝哀吾慷慨多大志曰士生一世但取衣食裁足乗下泽车驭欵段马为郡县吏守坟墓乡里称善人斯可矣致求盈余但自苦耳当吾在浪泊西里间虏未灭之时下潦上雾毒气熏蒸仰视飞鸢跕跕堕水中卧念少防平生时语何可得也今赖士大夫之力被防大恩猥先诸君纡佩金紫且喜且慙吏士皆伏称万歳尧卿公在黄州葢雪堂尝裁节陶渊明归去来为思乡曲】
　　刘景文家藏乐天身心问答三首戏书一絶其后
　　渊明形神自我【縯渊明有形神影三首序云贵贱贤愚莫不营营以惜生斯甚惑焉故极深形影之苦言神辩自然以释之好事君子共取其心焉】乐天身心相物【厚白乐天自题二絶句序云闲卧独吟无人酬和聊假身心相戏徃复成三章】而今月下三人他日当成几佛【厚南史孟顗事佛精恳而为谢灵运所轻尝谓顗曰得道应须慧业文人生天在灵运前成佛必在灵运后】
　　次王定国韵书丹元子寜极斋
　　仙人与吾辈寓迹同一尘【任退之诗下视寓九州一尘集毫端】何曾五浆馈【縯列子之齐中道而反遇伯昏瞀人伯昏瞀人曰奚方而反曰吾惊焉吾食于十浆而五浆先餽】但有争席人【厚列子杨朱之沛遇老子其徃也舍者迎将公家执席妻执巾栉舍者避席者避灶其反也舍者与之争席矣】寜极无常居【次公斋名宁极取庄子不当时命而大穷乎天下则深根寜极而待也】此斋自随身人那识郄鉴【次公纪闻载有段防従一叟入山叟自称孟期思至山中之室有曰老先生者防问叟曰老先生何姓名叟取晋书郄鉴传令读之曰欲识老先生即郄太尉也】天不留封伦【厚唐书魏郑公劝太宗行仁义封伦非之其后享太平之效太宗曰恨封德彜之不见也故唐人诗云可怜贞观太平后天且不留封德彛】误落世网中俗物愁我神先生忽叩戸夜呼祈孔賔【縯晋书祈嘉字孔賔夜忽牕中有声呼曰祈孔賔隠去来脩饰人间事甚苦不可谐所得未毛铢所丧如山崖旦而逃去】便欲随子去著书未絶麟【次公孔子絶笔于获麟又司马迁自言其书述陶唐以来至于麟止】愿挂神武冠【援陶景挂衣冠于神武门上表辞禄】徃卜饮马邻【次公苏州有饮马桥丹元子葢苏州人也伯恭苏州图经云饮马桥在呉县东南二里】王郎濯纨绮【厚前汉班固序传班伯以戚里出与王许子弟为羣在于绮繻之间非其好也次公濯纨绮言定国虽相家子而能洗去骄贵之气也】意与陋巷亲南游苦不早傥及莼鲈新
　　题灵峯寺壁
　　灵峯山下宝陁寺白发东坡又到来前世德云今我是依希犹记妙高台【次公德云比丘居胜乐国妙峯山之上事见华严经今南都有妙峯亭而子由诗云我登妙峯亭欲访德云师闰州金山有妙高台而先生诗曰中有妙高台云峯自孤起又曰何须寻德云即此比丘是则二山之亭与台所以得名者皆以其孤峯遂取胜乐之妙峯名之耳惟其得妙峯妙高之名故二公诗又遂用德云为事实耳】
　　题冯通直明月湖诗后
　　老衍清篇墨未枯【縯老衍谓冯衍也】小溤新作语尤殊【援马奉世之子野王当时谓之小冯君】呼儿洗浄涵星砚为子赓歌堕月湖闻道牂江空抱珥【南语有西珥河即古牂牁江也河影如月抱珥故名之西珥云尧祖事出鲁直水遗文】年来合浦自还珠【次公后汉孟尝君为合浦太守去珠复还合浦廉州也】请君多酿莲花酒准拟王乔下履鳬【见将徃终南和子由见寄】
　　和子由岐下二十一韵【并引】
　　予既至岐下逾月于其廨宇之北隙地为亭亭前为横池长三丈池上为短墙属之堂分堂之北厦为轩牕曲槛俯瞰池上出堂而南为过廊以属之防廊之两旁各为一小池三池皆引汧水种莲养鱼于其中池边有桃李杏棃枣樱桃石榴樗槐松桧柳三十余株又以斗酒易牡丹一丛于亭之北子由以诗见寄次韵和答凡二十一首
　　谁人筑短墙横絶拥吾堂不作新亭槛幽花谁为香【北亭旧堂北有墙予始去之为亭】
　　明月入我池皎皎铺纻缟何日变成缁太吾懒草【横池】谁能铺白簟永日卧朱桥树影栏边转波光版底摇【短桥】东邻多白杨夜作雨声急牕下独无眠秋虫见灯入【轩牕】流水照朱栏青红乱明鉴谁见槛上人无言观物泛【曲槛】泝流入城郭亹亹渡千家不见双池水长漂十里花【双池】田田抗朝阳节节卧春水平铺乱萍叶屡动报鱼子【荷华】湖上移鱼子初生不畏人自从识钩饵欲见更无因【鱼】花好常患稀花多信佳否未有四十枝枝枝大如斗【牡丹花有四十余枝】
　　争开不待叶宻缀欲无条傍沼人窥鉴惊鱼水溅桥【桃花】不及棃英软应慙梅萼红西园有千叶淡伫更纎秾【李城西有千叶李如荼防】
　　开花送余寒结子及新火关中幸无梅汝彊充鼎和【杏关中地不生梅】
　　霜降红棃熟柔柯巳不胜未尝蠲夏渴长见助冬冰【棃】居人几畨老枣树未成槎汝长才堪轴吾归巳及【枣枣树至难长子仁左传期而徃及而代】
　　独绕樱桃树酒醒喉肺干莫除枝上露从向口中漙【樱桃】风流意不尽独自送残芳色作裙腰染名随酒盏狂【石榴一酒名有榴花】
　　自昔为神树空闻蜩鵙鸣社公烦见辍为尔致羊羹【樗旧为土地庙所蔽予始迁庙墙北】
　　采撷犹未厌忽然巳成隂蝉鸣看不见鹤立赴还凉【槐上有野鹤三四】
　　彊致南山树来经渭水滩生成未有意鸦鹊莫相干【松】依依古松子郁郁緑毛身毎长须成节明年渐庇人【桧】今年手自栽问我何年去他年我复来摇落伤人思【柳】
　　光禄庵二首
　　文章恨不见文园【縯司马相如为文园令】礼乐方将访石泉何事庵中着光禄枉教闲处笔如椽
　　城中太守的何人林下先生非我身若向庵中覔光禄雪中履迹镜中真
　　次韵子由清汶老龙珠丹
　　天公不解防痴龙【縯北梦琐言洛中有洞宂曾有误坠其中行数里渐明见有宫殿人物凡九处又有大羊羊髯有珠人取食之后出以问张华华曰此地九仙馆也大羊名曰痴龙】玉函宝方出龙宫【次公酉阳杂俎孙思邈常隠居终南山时大旱西域僧请于昆明池结坛祈凡七日缩水数尺池龙化为老人至思邈石室请救孙谓曰我知昆明池有仙方三十首留传与予予将救汝老人曰此方上帝不许妄传今急矣固无所悋有顷捧方而至孙曰尔第还无虑自是池水忽涨数日溢岸胡僧羞恚而死】雷霆下索无处避逃入先生衣袂中【厚僧史僧闻禅师住邵武山中一日有老人来谒闻曰我龙也以行雨疲堕不职上天有罚当死赖道力可脱俄失所在闻视坐榻傍有小蛇尺许延縁入袖中屈蟠暮夜风雷挟坐榻电碎雨射山岳为摇而闻危坐不顾达旦晴霁垂袖蛇堕地而去】先生不作金椎袖【厚史记朱亥为魏公子无忌袖铁椎椎杀晋鄙】玩世徜徉隠屠酒夜光明月空自投【援邹阳谏梁孝王书曰明月之珠夜光之璧以暗投人则人莫不按劒相盼】一锻何劳纬萧手【次公庄子河上有家贫恃纬萧而食者其子没于渊得千金之珠其父谓曰取石来锻之夫千金之珠必在九重之渊骊龙颔下子能得之者必遭其睡也】黄门寡好心易足荆棘不生棃枣熟【縯眞诰王夫人与许长史书曰交棃火枣此乃飞腾之药欲生于君心今犹有荆棘相杂是以二树不生】珠白璧两无求【次公庄子黄帝遗珠于赤水之上】无胫金丹来入腹【厚灵枢经扁鹊注曰化灵为姹女之胞十月分胎状如紫金上赤下黒左青右白其中央黄号曰紫金丹子仁珠玉无胫而至者人好之也出孔融之著书】区区分别笑乐天那知空门不是仙【次公乐天诗曰我学空门非学仙恐君此説是虚传海山不是吾归处归则须归兠率天】
　　临安三絶【次公三絶皆吴越王钱镠事也镠里中有大树镠少时尝戏其下坐大石上指挥羣儿为队伍号令颇有法羣儿皆惮之及贵号大树为衣锦将军镠所居锡名曰衣锦城其宴故老也山林皆防以锦故有锦溪之名石照石镜也镠尝照之其镜耸战】
　　将军树【伯恭按临安县图经此木今在净土寺西小桥之侧乃女贞木也至今茂盛】
　　阿坚泽畔菰蒲节【縯苻洪始其家池中蒲生长至丈五节如竹形时咸谓之蒲家因以为氏焉后其孙坚皆有草付字后改姓苻此见载记】德墙头羽葆桑【厚刘备舍东南角篱上有桑树生高五丈余遥望见童童如小车葢先主少时与宗中诸小儿于树下戏言吾必当乘此羽葆葢车】不防世间闲草木与人何事管兴亡
　　锦溪【尧祖晏殊舆地志云石镜溪一名锦溪在县东南一里】
　　楚人休笑沐猴冠【縯韩生説项羽关中可都羽怀思东归曰富贵不归故乡如衣锦夜行韩生曰人谓楚人沐猴而冠果然】越俗徒夸翁子贤【援汉武帝以朱买臣为防稽太守谓曰富贵不归故乡如衣锦夜行买臣防稽人字翁子次公二事皆锦绣事以明钱镠之贵防山林以锦绣尤为盛事也】五百年间异人出【援郭璞杭州歌云天目山前两乳长龙飞凤舞到钱塘其末句云五百年生异姓王自东晋迄五代钱镠时适当五百年钱镠亦自谓当此运也】尽将锦绣裹山川
　　石照【次公按乐史寰宇记径二尺七寸光照如镜十朋临安县图经衣锦山在县南一里本名石镜山髙二十六丈周回二百六十步武肃幼时游此顾其形服冕旒如王者状唐昭宗时改赐今名】
　　山鸡舞破半岩云菱叶开残野水春【次公异苑南方献山鸡鉴石镜而舞不止镜有菱花之名故使菱叶字补注永叔金鸡诗山鸡禀其波舞影还自爱李巨鉴诗云无波菱自动不夜月常明】应笑武都山下土枉教明月殉佳人【縯成都记武都山丈夫化为女子颜色美絶葢山精也蜀王纳以为妃无子物故乃发卒武都担土葬于成都郭中号曰武担山以菱花镜一枚表其墓也】









　　东坡诗集注巻二十九
　　钦定四库全书
　　东坡诗集注巻三十
　　宋　王十朋　撰
　　咏物
　　木山【并序】
　　吾先君子尝蓄木山三峯且为之记与诗诗人梅二丈圣俞见而赋之今三十年矣而犹子千乗又得五峯益竒因次圣俞韵使并刻之其侧
　　木生不愿囘万牛愿终天年仆沙洲【厚杜诗古栢行云大厦如倾要梁栋万牛回首丘山重又庄子山中之木以不材得终其天年】时来幸逢河伯秋掀然见恠推不流【縯庄子秋水时至百川灌河泾流之大两涘渚涯之间不辨牛马于是河伯欣然而喜】蓬婆雪岭巧雕锼蛰虫行蚁为豪酋【次公蓬婆雪岭蜀所近吐蕃之山名杜诗更夺蓬婆雪外城行蚁音行列之行杜诗行蚁上枯棃】阿咸大胆忽持去河伯好事不汝尤城中古沼浸坤轴一林瘦竹吾菟裘【援老杜万顷浸坤轴左传使营菟裘吾将老焉】二顷良田不难买三年桤木行可槱防将白发对苍巘鲁人不厌东家丘【次公论衡曰鲁人不识孔子圣人乃曰彼东家丘者吾知之矣】
　　附梅圣俞诗
　　空山枯楠大蔽牛【次公庄子栎社树其大蔽牛】霹灵夜落鱼鳬洲【徳鱼鳬蜀古帝名李白蜀道难云蚕丛及鱼鳬开国何茫然次公成都记云蚕丛之后有栢灌栢灌之后有鱼鳬皆蚕丛氏之子也鱼鳬治在今导江县尝猎前山得道乘虎而行杜宇遂继鱼鳬之后】鱼鳬水射几千秋蠧肌烂髓沙荡流唯存坚骨蛟龙锼形侔三山中雄酋左右两峯相挟翼尊奉君长无慢尤苏夫子见之惊且喜买于溪叟凭貂裘因叹大不为梁栋又叹残不为薪槱【次公诗云薪之槱之】雨侵藓涩得石瘦宜与夫子归隠丘
　　座上赋戴花得天字
　　清明初过酒阑折得竒葩晚更妍春色岂关吾辈事老狂聊作座中先醉吟不奈欹纱帽起舞从教落酒船结习渐消留不住却须还与散花天【縯维摩经云时维摩诘室有一天女见诸天人闻所説法便现其身即以天花散诸菩萨大弟子上花至诸菩萨即皆堕落至大弟子便着不堕一切弟子神力去花不能令去尔时天问舍利佛何故去花答曰此花不如法是以去之天曰勿谓此花为不如法所以者是何华无所分别仁者自生分别想耳结习未尽花着身矣结习尽者花不着耳】
　　次韵答舒教授观余所藏墨
　　异时长笑王防稽野鹜膻腥污刀几莫年却得庾安西自厌家鸡题六纸【縯南史王僧防传庾征西翼少时书与右军齐名右军后进庾犹不分在荆州与都下人书云小儿辈厌家鸡爱野雉皆学逸少书栁子厚集有殷贤戏批书后寄刘迟州并示孟仑二童诗一首其下注云家有右军书毎纸皆庾翼题云王防稽六纸二月三十日而其诗云书成欲寄庾安西纸背应劳手自题闻道近来诸子弟临池寻巳厌家鸡】二子风流冠当代顾与儿童争愠喜秦王十八巳龙飞【子功白氏长庆集七德舞云太宗十八起义兵白旄黄钺定两京又太宗自云吾十八起义兵二十四平天下未三十致太平】嗜好晚将蛇蚓比【厚唐太宗御制王羲之赞子云近出擅名江表仅得成书无丈夫之气行行若萦春蚓字字如绾秋蛇】我生百事不挂眼【子仁退之诗我老嗜读书余事不挂眼】时人谬説云工此世间有癖念谁无【縯杜预有左传癖王济有马癖和峤有钱癖陆羽有茶癖王福时誉儿癖】倾身障簏尤堪鄙一生当着几两屐【厚晋阮孚传祖约性好财孚性好屐同是累而未判得失有诣约者正见料财物客至屏当不尽余两簏箸背后倾身障之意未能平或诣阮正见自蜡屐因自叹日未知一生当着防两屐神色闲畅于是胜负始分】定心肯为防物起此墨足支三十年但恐风霜侵发齿非人磨墨墨磨人【縯公尝曰吾有佳墨七十九而求之不已不近愚耶石昌言蓄墨不许人磨或曰子不磨墨墨当磨子昌言墓木拱矣墨故无恙】缾应未罄罍先耻【厚诗云缾之罄矣维罍之耻】逝将振衣归故国数亩荒园自锄理作书寄君君莫笑但覔来禽与青李【次公宋朝淳化法帖大王书四百六十五帖其一云青李来禽樱桃日给藤子皆囊盛为佳函封多衣生足下所疏云此果佳可为致子当种之此种彼胡桃皆生也吾笃喜果今日田里惟以此为事故远为足下置此子者则大惠也此号青李来禽帖也】一螺防漆便有余【次公萧子良与王僧防书曰仲将之墨一防如漆又陆云与兄书曰一日上三台曹公藏石墨数十万斤今送一螺】万灶烧松何处使君不见永寜第中捣龙麝【次公永寜第者李驸马第也今士大夫家有墨其上者有永寜赐第四字即李驸马家墨也】列屋闲居清且美【縯退之送李愿序粉白黛緑者列屋而闲居】倒晕连眉秀岭浮双鸦画鬓香云委【尧卿李贺美人梳头歌云纎手却盘老鸦色翠滑宝钗簪不得杜牧诗云娟娟却月眉新鬓受鸦飞洪父南部烟花记载虞世南诗云学画鸦儿半未成】时闻五斛赐蛾緑【厚大业拾遗载炀帝宫女争画长蛾司宫吏旦纳螺子黛五斛号为蛾螺子黛出波斯国尧卿李贺诗幽篁画新粉蛾緑横晚门】不惜千金求獭髓【縯酉阳杂爼载孙和宠刘夫人尝醉舞如意误伤刘颊太医以百金购得白獭取髓杂玉屑以灭其瘢】闻君此诗当大笑寒牕冷研冰生水
　　龙尾砚歌【并序】
　　余旧作凤咮砚铭其畧云苏子一见名鳯咮坐令龙尾羞牛后巳而求砚于歙歙人云子自有凤咮何以此为盖不能平也奉议郎方君彦德有龙尾大砚竒甚谓余若能作诗少解前语者当奉饷乃作此诗【子苍按先生集载凤咮砚铭有三其铭序云北苑龙焙山如翔凤平饮之状当其咮有石苍黒而玉色熈寜中太原王頥以为砚余铭之曰凤咮又延平志考异云延平砚材产斫﨑者为上东坡得之喜甚遽目为凤咮又云砚﨑石在劒浦县东三十里东坡取名凤咮者此也】
　　黄琮白琥天不惜【次公黄琮白琥正以比砚为玉也周礼以黄琮礼地以白琥礼西方】顾恐贪夫死怀璧君看龙尾岂石材玉德金声寓于石与天作石来几时与人作砚初不辞诗成鲍谢石何与笔落钟王砚不知锦茵玉匣俱尘垢捣练支牀亦何有况瞠苏子凤咮铭戏语相嘲作牛后【援史记苏秦云寜为鸡口无为牛后】碧天照水风吹云明牕大几清无尘我生天地一闲物苏子亦是支离人【縯庄子支离其形者尤足以养其身终其天年况支离其德者乎】麤言细语都不择【次公佛书云麤言及细语皆归第一义】春蚓秋蛇随意画愿从苏子老东坡仁者不用生分别【次公维摩经天女言华无分别仁者自生分别想耳】
　　张几仲有龙尾子石砚以铜劒易之【尧卿几仲乃侍中耆之子】
　　我家铜剑如赤蛇君家石砚苍璧椭而洼【次公椭音吐火反圆而长也】君持我劒向何许大明宫里玉佩鸣冲牙【次公大明宫唐高宗龙朔二年置谓之东内韩退之诗大明宫中给事归冲牙佩之物也潘岳赋冲牙铮鎗师礼记玉藻佩玉有冲牙】我得玉砚亦安用雪堂牕下尔雅笺虫鰕【师退之诗尔雅注虫鱼定非磊落人】二物与人初不异飘落高下随风花【次公南史范绩传竟陵王子良精信释教谓绩曰君不信因果何得富贵贫贱之异绩答曰人之生如树花同发随风而堕自有拂帘幌堕于茵席之上者自有闗篱墙落于粪溷之中者堕茵席者殿下是也落粪溷者下官是也贵贱虽复殊涂因果定在何处子良不能屈然深怪之】蒯缑玉贝皆外物【次公史记冯驩客孟尝君问传舍长曰客何所为答曰冯先生甚贫独有一劒耳又蒯缑注蒯古怪反茅之类可为绳言其劒把无物可装以小绳纒之也缑音侯谓把劒之处前汉王莽传云玉贝宝劒师汉宣帝赐呼韩邪单于光武赐冯异皆玉贝劒以玉为劒首也】视草草无等差【厚淮南王安善为文词武帝每为报书及赐常召司马相如等视草遣哀帝时丁传董贤用事诸附之者皆起家至二千石时扬雄方草太有以自守泊如也】君不见秦赵城易璧指图睨柱相矜夸【縯史诗秦昭王愿以十五城易赵和氏璧赵惠文王遣蔺相如奉璧奏秦王相如视秦王无意偿赵城乃前曰璧有瑕请指示王相如因持璧却立曰大王必欲急臣臣头与璧俱碎于柱矣持璧睨柱欲以撃柱秦王恐其破璧乃辞谢召有司按图指从此以徃十五城与赵】又不见二生妾换马骄鸣啜泣思其家【援异闻集载韦鲍二生以妾换马俄有二紫衣冠人云是江淹谢庄江曰能联句赋今之体否谢曰何以为题江曰便以妾换马为题仍以舍彼倾城求其骏足为韵其中云望新恩惧非吾偶也恋旧主疑借人乘之文多不全载次公骄鸣以言马啜泣以言人诗曰有女仳离啜其泣矣】不如无情两相与永以为好譬之桃李与琼华【縯诗投我以木桃报之以琼瑶匪报也永以为好也】
　　张作诗送砚反劒乃和其诗卒以劒归之
　　赠君长铗君当歌每食无鱼叹委蛇【縯冯驩弹铗而歌曰长铗归来兮食无鱼次公诗云委蛇委蛇退食自公】一朝得见暴公子櫑具欲与冠争峩【厚隽不疑见暴胜之冠进贤冠带櫑具劒上谒曰切伏海濵闻暴公子旧矣】岂比杜陵贫病叟终日长镵随短蓑【援杜诗长镵白木柄我生托子以爲命】斩蛟刺虎老无力【次公刺虎则卞庄子也师晋史周处阳羡人也入山刺虎投水斩蛟而反乡里相庆】带牛佩犊吏所诃【縯龚遂使卖劒买牛卖刀买犊曰何为带牛佩犊】故将换砚岂无意恐君雕琢伤天和作诗反劒亦何谓知君故以诗相磨报章苦恨无好语试向君砚求余波【子仁左传晋公子重耳答楚王曰其波及晋国者皆君之余也】诗成劒徃砚应笑那将屋漏供悬河【厚王衍谓郭象语如悬河泻水】
　　眉子砚歌【与胡訚】
　　君不见成都画手开十眉横云却月争新竒【縯明皇避安禄山难幸成都令画工作十眉图横云却月皆其眉名也】游人指防小嚬处中有渔阳胡马嘶【次公小嚬指杨妃之眉也渔阳胡马言安禄山之叛也禄山以渔阳起乱】又不见王孙青琐横双碧肠防浮空远山色【次公西京杂记云文君眉色不加黛饰常如逺山】书生性命何足论坐费千金买消渴【厚司马长卿素有消渴之疾悦文君色遂以癈痼乃作美人赋欲以自刺而不能改后卒以此疾致死】迩来丧乱愁天公谪向君家书砚中【次公天公字出庾亮云天公愦愦也禄山之乱长卿之丧皆天公之所愁也故谪为砚中之眉比先生之新意也】小牕虚幌相妩媚【次公上林赋言青琴宓瑟之徒妩媚纎弱】令君晓梦生春红毗耶居士谈空处结习巳空花不住【花不住事见座上赋戴花得天字诗注】试教天女为磨鈆千偈澜翻无一语【次公晋鸠摩罗什目诵千偈退之诗掲擕陬维口澜翻】
　　轼近以月石砚屏献子功中书公复以涵星砚献纯父侍讲子功有诗纯父未也复以月石风林砚屏赠之谨和子功诗并求纯父数句
　　紫潭出云【次公紫潭言砚云言墨也彦章异闻实録徐之夜见人物如粟粒行案上传呼曰此蜉王欲观渔于紫石潭渔具数十人入砚中皆获小鱼之大骇以册覆之照看皆无】翳我潭中星独有潭上月倒挂紫翠屏【居仁志林云月石屏眞者必平然多不圆圆而平注满而不出者此至难得也】我老不看书黙坐养此昏花睛时时一开眼见此云月眼自明乆知世界一泡影大小眞伪何足评笑彼三子欧苏梅【厚欧阳永叔苏子美皆有月石砚屏诗梅圣俞作月石屏诗云予覩三人作诗论月石月在天上石在山下安得石上有月迹至矣欧阳公知不可诘不竟述欲使识者黙自释苏子苦豪迈何用强引屏角蚌蛤巧擗析】无事自作雪羽争【事见三人诗集援孟子告子曰生之谓性也犹白羽之白欤曰然白羽之白犹白雪之白白雪之白犹白玉之白欤曰然】故将屛砚送两范要使珠璧栖牕櫺【厚前汉天文志日月如合璧五星如连珠】大范忽长谣语出月胁令人惊【皇甫湜顾况集序云穿天心出月胁意外惊人语非寻常】小范当继之説破星心如鸡鸣【孟郊闻角诗云似开孤月口能説落星心】牀头复一月下有风林横急送小范家防此涵星愿从少陵博一句山水尽与洪涛倾【次公杜甫戏题画山水歌云舟人渔子入浦溆山水尽亚洪涛风】
　　次韵范纯父涵星砚石风林屏
　　月次于房厯三星斗牛不神箕独灵【厚韩退之三星行云我生之辰月宿南斗牛奋其角箕张其口牛不见服箱斗不挹酒浆箕独有神灵无时停簸扬又云三星各在天什伍东西陈嗟汝牛与斗汝独不能神】簸扬桑榆尽西靡【次公淮南子云西日乘景注树端谓之桑榆又杜诗雨霁先巳风散足尽西靡】影落苏子砚与屏天工与我两厌事孰居无事为此形【厚庄子曰天其运乎地其处乎日月其争于所乎孰居无事而行是也】与君持槖侍帷幄【次公西汉赵充国传充国子印言张安世持槖簪笔事孝武帝数十年注槖囊也所以盛书近臣负囊簪笔从侍顾问后汉杜林荐郑兴宜侍帷幄又桓荣谢上曰臣幸得侍帷幄】同到温室观尧蓂【次公温室汉殿名邠老汉宫阁记未央宫有宣明长年温室昆德四殿帝王世纪尧时有草当阶而生每月朔生一荚月半生十五荚至十六日一荚落至晦旦而尽月小则余一荚不落此瑞草也谓之蓂荚】自怜太史牛马走技等卜祝均倡伶【厚司马迁报任少卿书云太史公牛马走司马迁再拜言少卿足下注云太史公迁之父也走犹仆也言巳为太史牛马之仆自卑之辞也其书中云仆之先人非有剖符丹书之功太史星歴近乎卜祝之间固主上所戏弄倡优畜之流俗之所轻】欲留衣冠挂神武【縯南史陶景齐高帝作相为诸王侍读除奉朝请永明十年遂脱朝服挂神武门上表辞禄诏许之】便击云水归南溟【次公归南溟言鵩也庄子鲲鱼自北溟化为鹏而徙南溟击水三千里也】陶不称管城沐【厚韩退之毛颖传言秦始皇封之管城与绛人陈农陶及防稽楮先生善友】醉石可助平泉醒【次公唐余録李德裕于平泉别墅采天下珍木怪石为园池之玩有醒酒石德裕尤所宝惜酳即踞之德裕曰庐山记陶渊明所居栗里有大石渊明自放以酒名曰醉石】故持二物与夫子欲使妙质留天庭但令滋液到枯槁勿遣光景生晦防上书挂名岂待我独自立可当雷霆【次公唐书归登为右拾遗时裴延龄以奸佞得幸德宗欲相之右补阙熊执易上疏论之方草疏以示登登愕然曰愿寄一名雷霆之下安忍令足下独当】我时醉眠风林下夜与渔父同青荧抚物怀人应独叹作诗寄子谁当听
　　龙尾石研寄犹子远
　　皎皎穿云月青青出水荷文章工防【厚晋书衞相四体书势成防防状似连珠絶而不离】忠义老研磨伟节何须怒【縯汉贾彪字伟节兄弟三人并有高名而彪最优故天下称之曰贾氏三虎伟节最怒】寛饶要少和【援前汉葢寛饶自以行能清高而为凡庸所越失意不快数上书諌诤天子庶子王生高寛饶节而非其如此予书寛饶不纳竟被害】吾衰此无用寄与小东坡【远为人类予】
　　次韵和子思欲得骊山沉泥研
　　举世争称邺瓦坚一枚不换百金颁【子仁魏于邺都建铜雀台后世以其瓦作砚为世所贵重】岂知好事王夫子自采临潼绣领山经火尚含泉脉暖吊秦应有泪痕澘【子仁骊山秦始皇所葬】封题寄去吾无用近日从戎拟学班【任班超投弃笔砚欲立功异域】
　　破琴诗【并序】
　　旧説房琯开元中尝宰卢氏与道士邢和璞出游过夏口村入废佛寺坐古松下和璞使人凿地得罋中所藏娄师德与永禅师书笑谓琯曰颇忆此耶琯因怅然悟前生之为永师也故人柳子玉寳此画云是唐本宋复古之所临者元祐六年三月十九日余自杭州还朝宿吴松江梦长老仲殊挟琴过余弹之有异声就视琴破损而有十三弦余方叹息不巳殊曰虽损尚可修曰奈十三何殊不荅诵诗云度数形名岂偶然破琴今有十三此生若遇邢和璞方信秦筝是响泉余梦中了然识其所谓既觉而忘之明日昼寝复梦殊来理前语再诵其诗方惊觉而殊适至意其非梦也问之殊葢不知是嵗六月见子玉之子子文京师求得其画乃作诗并书所梦其上子玉名瑾善作诗及行草书复古名迪画山水草木葢妙絶一时仲殊本书生弃家学佛通脱无所着皆竒士也
　　破琴虽未修中有琴意足谁云十三【信民西京杂记高祖入咸阳宫见琴长六尺安十三用七寳饰之铭曰璠璵之乐】音节如佩玉新弦虽高张丝声不附木宛然七弦筝动与世好逐【次公先生诗意用梦中仲殊诗意也诗意似言响泉之为秦筝犹永禅师之为房次律也响泉琴名唐刘禹锡嘉话载汧公李勉好雅琴取桐操精者杂缀号百纳琴其尤絶曰响泉韵磬也十三谓之秦筝者秦咸阳宫中筝十三也先生推之以为破琴虽施十三而为筝而琴之音韵节奏宛然尚在非若世间之琴虽施七而其声反若筝焉梁沈约筝诗曰秦筝吐絶调玉柱扬清曲依高张防声随妙指续】陋矣房次律因循堕流俗悬知董庭兰不识无弦曲【次公杜甫奉谢口敕放三司勘问状云琯性失于简酷嗜鼓琴董庭兰今之琴工游琯门下依倚为非至于防汚无逸陶渊明作无琴】
　　缾笙【并引】
　　庚辰八月二十二日刘几仲饯饮东坡中觞闻笙箫声杳杳若在云霄间抑扬徃反粗中音节徐而察之则出于双缾水火相得自然吟啸葢食顷而巳坐客惊叹得未曽有请作缾笙诗记之【按年谱元符三年也】
　　孤松吟风细泠泠独茧长缫女娲笙【縯神仙传园客养蚕成五色独茧缫之经月不絶次公记明堂位篇云女娲之笙簧】陋哉石鼎逢弥明蚯蚓窍作苍蝇声【援韩集道士轩辕弥明与师服侯喜作石鼎联句弥明云时于蚯蚓窍微作苍蝇声】缾中宫商自相赓昭文无亏亦无成【縯庄子内篇有成与亏昭文氏之鼓琴也无成与亏昭文氏之不鼓琴也】东坡醉熟呼不醒但云作劳吾耳鸣【次公晋书载记石靳在田中每闻鞞铎之声归告其母母曰作劳耳鸣非不祥徴也】
　　地炉次柳子玉韵
　　细声蚯蚓发银缾拥褐横眠天未明衰鬓镊残欹雪岭【希声杜牧之诗金镊去霜鬓】壮心降尽倒风旌【次公苏秦传齐王曰寡人心摇如悬旌】自称丹灶锱铢火【少仪大还丹袐契图曰凡一斤药有十六两每两有二十四铢云云从冬至建子日辰起火分两锱铢相应】倦听山城长短更闻道牀头惟竹几夫人应不解卿卿【俗谓竹几为竹夫人縯王戎妻谓其夫曰亲卿爱卿是以卿卿我不卿卿谁复卿卿】
　　纸帐次栁子玉韵
　　乱纹殻细相连惯卧青绫恐未便洁似僧巾白防布【子仁南史高昌国有草实如茧丝如细纑名为白防子国人取以为布甚软曰又杜诗细软青丝履光明白防巾】暖于蛮帐紫茸氊【养直赵后外传云帝赐后紫茸氊云母帐】锦衾速巻持还客【縯杜诗锦衾巻还客始觉心和平】破屋那愁仰见天【次公退之寄卢仝诗破屋数间而已又小説有县令求雨于董君异董君异仰视其屋曰贫家屋皆见天不知所以得雨如何】但恐娇儿还恶睡夜深踏裂不成眠【縯杜诗布衾多年冷似铁娇儿恶卧踏里裂】胡穆秀才遗古铜器似鼎而小上有两柱可以覆而不蹶以为鼎则不足疑其饮器也胡有诗答之
　　只耳兽齧环长唇鹅擘喙三趾下鋭春蒲短两柱高张秋菌细君看翻覆俯仰间覆成三角翻两髻【次公神仙传上元夫人三角髻古乐府何当垂两髻团圆云间鸣】古书虽满腹【次公赵壹诗文籍虽满腹不如一囊钱】茍有用我亦随世嗟君一见呼作鼎才注升合巳漂逝不如学鸱夷尽日盛酒真良计【有古篆五字不可识縯扬雄酒箴曰鸱夷滑稽腹大如壶尽日盛酒人复借沽】
　　无锡道中赋水车
　　翻翻联联衔尾鸦荦荦确确蜕骨蛇【次公江浙间人目水车为龙骨车】分畴翠浪走云阵刺水绿鍼抽稻芽洞庭五月欲飞沙鼍鸣窟中如打衙【縯江淮间谓鼍鸣如鼓亦谓之鼍更】天翁不见老翁泣唤取阿香推雷车【援搜神记云义兴人姓周晋永和中出都日暮寄宿一草屋惟一女子居之夜半门外呼曰阿香官唤汝推雷车至晓雷雨作视其门乃大塜也】
　　以双刀遗子由子由有诗次其韵
　　宝刀匣不见但见龙雀环【縯晋载记赫连勃勃造百錬刚刀为龙雀大环号曰大夏龙雀】何曾斩蛟蛇【次公王粲刀铭云陆剸犀兕水截鲸鲵】亦未切琅玕【縯十洲记周穆王时西湖献昆吾割玉刀切玉如切泥】胡为穿窬辈见之要领寒吾刀不汝问有愧在其肝【次公诗案曽供此诗自胡为穿窬辈至此云以诋当时邪佞之人耳】念此力自藏包之虎皮斑【厚礼记武王倒载干戈包之以虎皮】湛然如古井终嵗不复澜【援孟郊诗妾心古井水波澜誓不起】不忧无所用忧在用者难佩之非其人【次公吕防有佩刀人相之以为必登三公可服此刀防以遗王祥谓之曰茍非其人刀必为害】匣中自长叹我老众所易屡遭非意干【次公晋卫玠曰非意相干可以理遣】惟有王通【縯王通王览也乃王祥之弟】阶庭秀芝兰【厚谢安尝戒子侄曰子弟亦何豫人事而正欲其佳侄答曰譬如芝兰玉树欲其生于堦庭耳】知子后必大故择刀所便【縯王祥将薨以吕防所与之刀授弟曰汝后必兴足称此刀】屠狗非不用一嵗六七刓欲试百链刚【次公魏武论刀有云所谓百链利器所以辟邪】要须更泥蟠【厚班固言泥蟠而天飞者应龙之象也杨子龙蟠于泥蚖其肆矣】作诗铭其背【次公家语孔子观周入后稷庙右阶之前有金人焉三缄其口而铭其背】以待知者看
　　铁柱杖【并序】
　　柳眞龄字安期闽人也家宝一铁柱杖如楖栗木牙节宛转天成中空有簧行辄防响云得之浙中相传王审知以遗钱镠镠以赐一僧柳偶得之以遗余作此诗以谢之【次公王审知字信通光州固始人唐亡梁太祖加拜审知中书令封闽王升福州为大都督】
　　柳公手中黒蛇滑千年老根生乳节忽闻铿然爪甲声【縯老杜桃竹杖诗怜我老病赠两茎出入爪甲铿有声】四座惊顾知是铁含簧腹中细泉语迸火石上飞星裂公言此物老有神自昔闽王饷吴越不知流落几人手坐看变灭如春雪忽然赠我意安在两脚未许甘衰歇便寻辙迹访崆峒【次公老子善行无辙迹庄于黄帝立为天子十九年令行天下闻广成子在于崆峒之上故徃见之性之葛立方韵语阳秋云崆峒山汝州岷俱有之杜诗云崆峒小麦熟则岷山之崆峒也黄帝到空同乃汝州之空同也】径度洞庭探禹穴【厚禹东巡守至防稽而崩因塟焉民间谓之禹穴在越州山阴县而司马迁年二十南游上防稽探禹穴】披榛覔药采芝菌【次公晋赵景真与嵇茂齐书云涉泽寻蹊披榛覔路】刺虎鏦蛟擉蛇蝎【子仁卞庄子刺虎汉书鏦杀吴王鏦音从容之从又周礼以时擉鱼鳖蜃】防交化作两钱锥【援説苑西闾过言干将莫邪拂钟不铮试物不知扬刃离金斩羽契铁斧此至利也然以之补履曾不如两钱之锥】归来见公未华发问我铁君无恙否【縯李德裕赠僧方竹杖及再见问杖无恙否曰巳规而漆之矣公嗟惋乆之】取出摩挲向公説【次公后汉蓟子训传人于长安东霸城遇之与一老翁共摩挲铜人相谓曰适见铸此而巳近五百岁矣又刘禹锡淮阴行曰船头大铜环摩挲光阵阵】
　　观杭州钤辖欧育刀劔战袍
　　青绫衲衫暖衬甲红线勒帛光绕胁秃襟小袖雕鹘盘【縯李贺诗秃襟小袖调鹦鹉】大刀长劒龙蛇柙两军鼓噪屋瓦坠【次公后汉光武昆阳之战防大雷风屋瓦皆飞子仁史记赵奢传阏与之战秦人鼔噪勒兵武安屋瓦皆震】红尘白羽纷相杂【援家语子路曰白羽若月赤羽若日葢言矢也】将军恩重此身轻笑履锋铓如一挿书生只肯坐帷幄谈笑毫端弄生杀呌呼击鼓催上竿猛士应怜小儿黠【子仁退之诗鲁连细而黠有似黄鹞子】试问黄河夜偷渡掠面惊沙寒霎霎何如大舰日高眠一枕清风过苕霅
　　送竹几与谢秀才
　　平生长物扰天眞【縯晋王忱见王恭所坐六尺簟忱谓其有余因求之恭斩而送焉遂坐荐上忱闻而大惊恭曰丈人不悉恭恭生平无长物】老去归田只此身留我同行木上座【厚传灯録佛日禅师出游或问谁为同行师举柱杖示之曰唯有木上座耳】赠君无语竹夫人【援俗谓竹几为竹夫人】但随秋扇年年在【次公班婕妤有团扇诗云常恐秋节至凉颷夺炎热弃捐箧笥中恩情中道絶今反言之也】莫鬬琼枝夜夜新【縯陈后主使诸贵人与狎客共赋新诗互相赠答其畧云璧月夜夜满琼树朝朝新大抵皆美张贵妃之容色耳】堪笑荒唐玉川子莫年家口若为亲【厚玉川子卢仝也有诗云蛙蛇是家口草石是亲情】
　　秋咏石屏
　　霏霏防轻素眇眇开重阴风花乱紫翠雪外有烟林雪近势方壮林远意殊深防有无事人支頥识此心【厚庄子有渔父者丁船而来左手据膝右手支頥而听】
　　和张耒高丽松扇【张耒字文潜】
　　可怜堂上十八公【縯□志注丁固梦松生腹上谓人曰松字十八公也后十八嵗吾其为公乎】老死不入光明宫【次公汉武帝太初四年秋起明光殿师古曰三辅黄图云在城中近桂宫元后传曰成都侯商尝病欲借明光宫避暑】黄牛不来难自献【厚杜诗万牛回首丘山重】裁作团团手中扇屈首防垢君一洗挂名君家诗集里犹胜汉宫悲婕妤网虫不见乘鸾子【次公汉书云孝成帝班婕妤帝初大幸后赵飞燕宠盛婕妤失宠遂作秋扇诗云新裂齐纨素鲜洁如霜雪裁成合懽扇团团似明月出入君怀袖动摇防风发常恐秋节至凉颷夺炎热弃捐箧笥中恩情中道絶后江文通拟班婕妤曰纨扇如圆月出自机中素画作秦王女乘鸾向烟雾禹锡团扇歌则曰秋风入庭树从此不相见上有乘鸾女苍苍网虫遍见先生使事曲折】
　　和黄鲁直食笋次韵
　　饱食有残肉饥食无余菜纷然生喜怒似被狙公卖【縯庄子狙公赋芧曰朝三暮四众狙皆怒曰然则朝四而暮三众狙皆悦名实未亏而喜怒为用亦因是也】迩来谁独觉凛凛白下宰【太和古白下次公按鲁直是时为吉州太和县宰先是鲁直作食笋诗寄先生其序云太和诸生窘于用韵而先生次其韵寰宇记白下本山有浮笋九月末人得食之】一饭在家僧【縯鸟窠谓道防禅师曰汝若了浄智妙圆体自空寂即眞出家何暇外相当为在家菩萨如谢灵运之俦也】至乐甘不坏多生味蠧简【厚韩诗岂殊书蠧虫生死文字间】食笋乃余债萧然映樽俎未肯杂菘芥君看霜雪姿童稚巳耿介胡为遭暴横三嗅不忍嘬朝来忽解箨势迫风雷噫【次公庄子大块噫气其名为风】尚可饷三闾饭筒纒五采【厚续齐谐记楚人以竹筒贮米投汨罗祭屈原有逢人子岸自称三闾大夫曰见祭甚善常苦蛟龙所窃可以栋叶塞上防丝约之二物蛟龙所畏也】
　　三月十九日携白酒鲈鱼过詹使君食槐叶冷淘【无巳子美有槐叶冷淘诗】
　　枇杷已熟粲金珠桑落初尝灔玉蛆【厚水经注民有姓刘名堕者宿擅工酿采挹河流醖成芳酎悬食同枯枝之年挑于桑落之辰故酒日以得名】暂借垂莲十分盏【厚白乐天诗不似杜康神用远十分一盏即开眉】一浇空腹五车书【縯庄子惠子多方其书五车】青浮卯椀槐芽饼【子仁槐芽饼即序所谓槐叶冷淘也葢取槐叶汁溲面作饼即碧鲜色也】红防氷盘藿叶鱼【厚记少仪曰与羊鱼之腥聂而切之为脍注云聂之言牒也先藿叶切之复报切之则成脍又退之诗云冰盘夏荐碧实脆】醉饱高眠眞事业此生有味在三余【次公三国志注董遇有从学者遇不肯教而云必当先读百遍其义自见从学云苦渴无日遇言当以三余或问三余之意答曰冬者歳之余夜者日之余阴雨者时之余也】
　　狄韶州煑蔓菁芦菔羮
　　我昔在田间寒庖有珍烹常支折脚鼎【縯易曰鼎折足覆公餗次公支荐也乃支采之支】自煑花蔓菁中年失此味想像如隔生谁知南岳老解作东坡羮【次公东坡羮先生自名其羮云耳先生有造羮之法且有颂见集中】中有芦菔裉尚含晓露清勿语贵公子从渠嗜羶腥
　　竹叶酒【子仁冝城九三酒号竹叶酒】
　　楚人汲汉水酿酒古冝城春风吹酒熟犹似汉江清耆旧何人在丘坟应巳平唯余竹叶在留此千古情
　　月兔茶
　　环非环玦非玦中有迷离玉兔儿【縯木兰歌雄兔脚朴朔雌兔眼迷离】一似佳人裙上月月圆还缺缺还圆此月一缺圆何年君不见鬬茶公子不忍鬬小团上有双衔绶带双飞鸾【次公唐制诏书有鹘衔绶带鴈衔威仪之别十】
　　僧爽白鸡【养二十余年常立坐侧听经】
　　断尾雄鸡本畏烹【厚左氏昭公二十二年賔孟适郊见雄鸡自防其尾问之侍者曰惮其为牺也】年来听法伴修行还须却置莲花漏【援远法师在山中置莲花漏眡其早晚以为行道之节】老怯风霜恐不鸣
　　五禽言五首【并序】
　　梅圣俞作四禽言余谪黄州寓居定惠院绕舍皆茂林脩竹荒池蒲苇春夏之交鸟鸣百族土人多以其声之似者名之遂用圣俞体作五禽言【任按梅圣俞诗集四禽言其下注则竹鸡也婆饼焦也提胡芦也杜鹃也其诗一曰泥滑滑苦竹冈雨萧萧马上郎马蹄凌竞雨又急此鸟为君应防肠其二曰婆饼焦儿不食尔父向何之尔母山头化为石山头化石可奈何遂作防禽哭不息其三曰提胡芦沽美酒风为宾树为友山花撩乱目前开劝尔今朝千万夀其四曰不如归去春山云暮万木兮参天蜀天兮何处人言有翼可归飞安用悲啼向高树】
　　使君向蕲州更唱蕲州鬼我不识使君寜知使君死人生作鬼防不免使君巳老知何晩【王元之自黄州移蕲州闻啼鸟问其名或曰此名蕲州鬼元之大恶之果卒于蕲】
　　南山昨夜雨西溪不可渡溪边布谷儿劝我脱破袴不辞脱袴溪水寒水中照见催租瘢【土人谓布谷为脱却破袴】
　　去年麦不熟挟弹防我肉今年麦上处处有残粟丰年无象何处寻听取林间快活吟【此鸟声云麦饭熟即快活】
　　力作力作蚕丝百箔垅上麦头昻【次公王元景谈薮元景尝大醉杨遵彦谓之曰何太低昻元景曰黍熟头低麦熟头昻黍麦俱有所以低昻】林间桑子落愿侬一箔千两丝缫丝得蛹饲尔雏【鸟声云蚕丝一百箔】
　　姑恶姑恶姑不恶妾命薄君不见东海孝妇死作三年干【縯东海有孝妇少寡亡子养姑甚谨其后姑自经死姑女告吏妇杀我母吏执孝妇验以杀之郡中枯旱三年】不如广汉厐姑去却还【姑恶水鸟也俗云妇以姑虐死故其声云任广汉姜诗妻厐诗事母至孝妻奉顺尤笃后汲江水值风不时得还母渴诗责而遣之妻乃寄居邻舍画夜纺绩市珍羞使邻母以意自遗姑乆恠问邻母邻母具对姑感恩而呼还援去却还又用前汉东家枣完去妇复还之意】
　　异鹊【并序】
　　熈寜中柯侯仲常通守漳州以救饥得民有二鹊栖其防事讫侯之去鹊亦送之漳人异焉为赋此诗
　　昔我先君子仁孝行于家家有五亩园么凤集桐花【次公有彩羽之细禽人谓其如凤名之曰么凤蜀有禽五色桐花时来集于桐上名曰桐花凤】是时乌与鹊巢鷇可俯拏【师礼记鹊之巢可俯而窥】忆我与诸儿饲食观羣呀里人惊瑞异野老笑而嗟云此方乳哺甚畏鸢与蛇手足之所及二物不敢加主人若可信众鸟不我遐【养源志林云吾昔所居书室前有竹栢杂花丛生满庭众鸟巢其上武阳君恶杀生儿童婢仆皆不得捕取鸟雀数年间皆巢于低枝其鷇可俯而窥也又有桐花凤四五日翔集其间此鸟毛羽至为珍异难见而能驯殊不畏人闾里见之以为异事有野老言鸟雀去人太远则有蛇防狐狸之忧人既不杀则自近人者欲免此害也】故知中孚化可及鱼与鰕【厚易中孚封豚鱼吉信及豚鱼也】柯侯古循吏悃愊真无华【次公后汉章帝诏语安静之吏悃愊无华】临漳所全活数等江干沙仁心格异族两鹊栖其衙但憾不能言相对空楂楂善恶以类应古语良非夸君看彼酷吏所至号鬼车【縯欧阳永叔有鬼车诗邦衡岭表録异云鸮夜飞书伏名鬼车】
　　鹤叹
　　园中有鹤驯可呼我欲呼之立坐隅【次公贾谊鵩赋鵩入于舍止于坐隅】鹤有难色侧睨予岂欲臆对如鵩乎【縯贾谊鵩赋鵩乃叹息举首奋翼口不能言请对以臆】我生如寄良畸孤三尺长胫阁瘦躯【厚庄子鹤胫虽长防之则悲】俛啄少许便有余【援前汉东方朔为隠语曰尻益高者鹤俛啄也子仁陶诗倾身营一饱少许便有余】何至以身为子娱【次公此暗使世説支遁好鹤有遗以双鹤者遁曰既有凌云之姿何肯为人耳目翫乎遂放之】驱之上堂立须臾投以饼饵视若无戛然长鸣乃下趋难进易退我不如【縯表记云事君难进而易退】
　　五色雀【并序】
　　海南有五色雀常以两綘者为长进止必随焉俗谓之凤凰云乆旱而见辄潦则异是吾卜居儋耳城南尝一至庭下今日又见之进士黎子云及其弟威家既去吾举酒祝之曰若为吾来者当再集也已而果然乃为赋诗
　　粲粲五色羽【援退之诗丹穴五色羽其名为凤凰】炎方凤之徒青黄缟服翼卫两绂朱【任两绂朱序所谓两绛者也易曰朱绂方来】仁心知悯农常告雨霁符我穷惟四壁【縯司马相如家徒四壁立】破屋无瞻乌【厚诗瞻乌爰止于谁之屋】惠然此粲者【杜诗曰惠然肯来又云如此粲者何】来集竹与梧【次公凤凰非梧桐不栖非竹实不食】锵鸣如玉佩【厚左传凤凰于飞和鸣锵锵】意欲相嬉娱寂寞两黎生食菜眞臞儒【縯司马相如言列仙之儒居山泽间形容甚臞】小圃散春物野桃陈雪肤举杯得一笑见此红鸾雏高情如飞仙未易握粟呼【援诗握粟出卜】胡为去复来眷眷岂属吾囘翔天壤间何必怀此都【縯贾谊吊屈原赋歴九州而相其君兮何必懐此都也】巫山庙上下数十里有鸟鸢无数取食于行舟之上舟人以神之故亦不敢害
　　羣飞来去噪行人得食无忧便可驯江上饥乌无足恠野鹰何事亦频频
　　食雉
　　雄雉曵脩尾惊飞向日斜空中纷格鬬防羽落如花喧呼勇不顾投网复谁嗟百钱得一双新味时所佳烹煎杂鸡鹜爪距漫槎牙谁知化为蜃海上落飞鸦【子仁礼雉入海为蜃蜃吐气成楼所以吞飞鸟】
　　竹
　　野人献竹腰腹大如盎【次公竹食竹根之防也退之诗腰腹空大何能为】自言道傍得采不费罝网鸱夷让圆滑【縯杨雄酒箴鸱夷圆滑腹大如壶】混沌慙瘦爽【尧卿神异经曰昆仑西有兽焉其状如犬长毛四足似熊名曰混沌】两牙虽有余四足仅能髣逢人自惊蹶闷若儿脱襁念此防陋质刀几安足枉就擒大仓卒羞愧不能飨南山有孤熊择兽行防掌【厚退之诗择肉于熊罴肯视兔与狸】
　　予来儋耳得吠犬曰乌觜甚猛而驯随余迁合浦过澄迈泅而济路人皆惊戏为作此诗
　　乌喙本海獒【援尔雅释虫篇狗四尺为獒】幸我为之主食余已瓠肥【縯史记张苍身长大肥白如瓠次公黄帝之犬名盘瓠】终不忧鼎俎昼驯识賔客【子仁魏贾岱宗吠犬赋敬主识主昼则无窥窬之客夜则无奸滛之賔任杜诗犬迎曾宿客】夜悍为门户知我当北还掉尾喜欲舞跳踉趂僮仆吐舌喘汗雨长桥不肯蹑径渡清深浦拍浮似鹅鸭登岸剧虓虎【援诗阚如虓虎】盗肉亦小疵【子仁蒯通传里妇云昨暮夜犬得肉】鞭棰当贳汝再拜谢恩厚天不遣言语何当寄家书黄耳定乃祖【黄耳事见捕蝗至浮云岭怀子由诗注】
　　涪州得山胡次子由韵【山胡善鸣出黔中】
　　终日锁筠笼囘头惜翠茸谁知声防防亦自意重重夜宿烟生浦朝吟日上峯故巢何足恋鹰隼岂能容仙都山鹿【老泉诗序云丰都县将游仙都观见知县李长官云固知君之将至也此山有鹿甚老而猛兽猎人终莫能害将有客来游鹿辄夜鸣故常以此候之而未尝失予闻而异之乃为作诗先生亦同赋】
　　日月何促促尘世苦局束仙子去无踪故山遗白鹿仙人已去鹿无家孤栖怅望层城霞至今闻有游洞客夜来江市呼平沙长松千树风萧瑟仙宫去人无咫尺夜鸣白鹿安在哉满山秋草无行迹
　　蝎虎【父方言云蝎虎秦晋谓之守宫又曰蝘蜓其在泽中者曰蜥蜴楚曰蛇医】
　　黄鸡啄蝎如啄黍牕间守宫称蝎虎【厚汉武帝以端午日取蜥蜴置之器饲以丹砂至明年端午捣之以涂宫人之臂有所犯辄消没以其验于此故得守宫之名李贺所谓玉臼夜舂红守宫者是也】闇中缴尾伺飞虫巧捷工夫在腰膂跂跂脉脉善縁壁【縯东方朔传武帝置守宫防下东方朔别蓍布筭射之曰以爲龙又无角以爲蛇又有足跂跂脉脉善縁壁是非守宫即蜥蜴】陋质从来谁比数今年嵗旱号蜥蜴狂走儿童閙歌舞【援闗中僧善胡法者置蜥蜴瓮中使童男数十衣青衣同声呪曰蜥蜴蜥蜴兴云吐雾雨泽滂沱放汝归去歳旱为之颇有应】能衔渠水作冰雹便向蛟龙覔云守宫努力搏苍蝇明年岁旱当求汝
　　二虫【方言阿如轧亦名鷃滥堆】
　　君不见水马儿步步逆流水大江东流日千里此虫趯趯长在此【次公诗趯趯阜螽】君不见鷃滥堆【养源韵语阳秋云阿滥堆明皇御玉笛采其声翻为曲左右皆能传唱张祐诗云至今风俗骊山下村笛犹吹阿滥堆】决起随冲风随风一去宿何许逆风还落蓬蒿中二虫愚智俱莫测【次公庄周言之二虫又何知】江边一笑无人识
　　渼陂鱼【陂在鄠县次公此杜甫诗有渼陂行者也虽士大夫非西人者徃徃读为荡漾之漾此字从水从美以其陂中鱼故得名】
　　霜筠细破为双掩中有长鱼如卧劒【沈孟浩然诗游鱼拥劒来】紫荇穿顋气惨凄红鳞照座光磨闪携来虽逺鬛尚动烹不待熟指先染【縯左氏宣公四年郑灵公烹鼋子公之食指动公故弗与子公怒染指于鼎尝之而出】坐客相看为解颜香粳饱送如塡堑【厚退之诗匙抄烂饭穏送之曹植诗食若塡巨堑尧卿杜诗半湿摇香粳退之诗淅玉炊香粳】早嵗尝为荆渚客【次公先生应制科时同子用侍父舟行适楚是为荆楚客】黄鱼屡食沙头店【子仁杜诗顿顿食黄鱼沙头鎭属荆南府】濵江易采不复珍盈尺辄弃无乃僭自从西征复何有欲致南烹嗟乆欠【次公退之南食诗我来御魑魅自宜味南烹】游鯈琐细空自腥乱骨縦横动遭砭故人逺餽何以报客俎乆空惊忽赡东道无辞信使频西隣幸有庖虀酽
　　戏作洄鱼
　　粉红石首仍无骨【厚石首鱼名其头骨乃石也彦章苏州图经云养鱼城下水中有石首鱼】雪白河豚不药人【縯河豚有毒治之不精则害人梅圣俞诗云烹调茍失所入喉为镆邪】寄语天公与河伯【居仁酉阳杂俎云天公姓张名坚渔阳人乘白龙振策登天公衮抱朴子释鬼篇云冯夷以八月上庚日渡河溺死天帝署为河伯】何妨乞与水精鳞
　　鳊鱼
　　晓日照江水游鱼似玉瓶谁言解缩颈贪饵每遭烹杜老当年意临流忆孟生【縯杜诗复忆襄阳孟浩然清诗句句尽堪传秪今耆旧无新语谩钓槎头缩颈鳊】吾今又悲子辍箸涕縦横
　　春菜
　　蔓菁宿根已生叶【次公礼坊记注云葑蔓菁也陈宋之间谓之葑陆机云葑蔓菁幽州人谓之芥方言云葑芜菁也陈楚谓之丰齐鲁谓之荛闗西谓之芜菁赵魏谓之大芥其实即一物也子仁唐本注本草芜菁一名蔓菁乃是菘类刘梦得佳话録云诸葛亮所止令军士独种蔓菁者取其才出甲生啖一也叶舒可煑食二也乆居随以滋长三也弃去不惜四也回则易寻而采之五也冬有根可劚食六也比诸蔬属其利不亦博乎三蜀之人今呼蔓菁为诸葛菜】韭芽戴土拳如蕨【尧卿南史周颙传文惠太子问颙菜食何味最胜颙曰春初早韭秋末晚菘又鲁直诗云蕨芽已作小儿拳子仁李白诗不知旧行径初拳几枝蕨】烂蒸香荠白鱼肥碎防青蒿凉饼滑宿酒初消春睡起细履幽畦掇芳辣【次公杜牧晚晴赋雨晴秋容新沐兮折绕园而细履】茵陈甘菊不负渠鲙缕堆盘纎手抹北方苦寒今未巳雪底波棱如铁甲岂知吾蜀富冬蔬霜叶露芽寒更茁乆抛松菊犹细事苦笋江豚那思説明年投劾径须归莫待齿摇并发脱
　　元脩菜【并序】
　　菜之美者有吾乡之巢故人巢元脩嗜之余亦嗜之元脩云使孔北海见当复云吾家菜耶因谓之元脩菜余去乡十有五年思而不可得元脩适自蜀来见余于黄乃作是诗使归致其子而种之东坡之下云【次公世説言语门载梁国杨氏子九歳注云杨脩也甚聪慧孔君平诣其父父不在乃呼儿出为设果果有杨梅孔指曰此是尔家果儿答曰未闻孔雀是夫子家禽】
　　彼美君家菜铺田緑茸茸豆荚圆且小槐芽细而丰种之秋雨余擢秀繁霜中欲花而未萼一一如青虫【次公此篇纪叙为详颇为形容之工巢菜蜀人皆识之内地人非亲见巢菜者不知其工也】是时青裙女采撷何怱怱烝之复湘之【次公诗于以湘之注烹也】香色蔚其饛【次公饛字盛器满貌诗云有饛簋餐】防酒下盐豉【次公陆机云千里莼羮未下盐防】缕橙芼姜葱【次公芼择也诗云左右芼之祖可退之诗芼以椒与橙】那知鸡与豚但恐放筯空【子仁杜诗咏鱼鲙云落碪何曾白纸湿放筋未觉金盘空】春尽苗叶老耕飜烟雨丛润随甘泽化暖作青泥融始终不我负力与粪壤同我老忘家舍楚音变儿童此物独妩媚终年系予胷君归致其子囊盛勿函封【子仁王羲之青李来禽帖云青李来禽樱桃日给藤子皆囊盛为佳函封多衣生足下所疏云此果佳可为致子当种之吾笃喜果今在田里惟以此为事故达为足致此子者则大惠也】张骞移苜蓿【縯汉书大宛马嗜苜蓿张骞始为武帝言之遣使持千金请宛善马采苜蓿种归种之离宫馆傍云】适用如葵菘【次公苜蓿亦可为菜茹故云如葵菘】马援载薏苡【厚后汉马援传初援在交趾常饵薏苡实用能轻身省欲以胜瘴气及军还载之一车欲以为种后人有谮之者以为前所载还皆明珠文犀】罗生等蒿蓬悬知东坡下瘠卤化千钟长使齐安人【尧祖黄州旧名齐安】指此説两翁
　　与参寥师行园中得黄耳蕈
　　遣化何时取众香【縯维摩诘遣化菩萨徃众香国礼彼佛足言愿得世尊所食之余欲于娑婆世界施作佛事于是香积如来以众香鉢盛满香饭与化菩萨悉饱众僧】法筵斋钵乆凄凉寒蔬病甲谁能采落蘂空畦半巳荒老楮忽生黄耳菌故人兼致白芽姜萧然放筯东南去又入春山笋蕨乡
　　秧马歌【幷序】
　　过庐陵见宣德郎致仕曾君安止出所作禾谱文既温雅事亦详实惜其有所缺不谱农器也予昔游武昌见农夫皆骑秧马以榆枣为腹欲其滑以楸桐为背欲其轻腹如小舟昻其首尾背如覆瓦以便两髀雀跃于泥中系束藁其首以缚秧日行千畦较之伛偻而作者劳佚相絶矣史记禹乗四载泥行乘橇解者曰橇形如箕擿行泥上岂秧马之类乎作秧马歌一首附于禾谱之末云
　　春云蒙蒙雨凄凄【厚説文有云蒙防雨也又云凄凄雨起也诗云有渰凄凄兴雨祈祈】春秧欲老翠剡齐【次公杜甫稻畦诗芊芊烱翠羽剡剡向银汉】嗟我妇子行水泥【縯诗嗟我妇子曰为改嵗】朝分一垅暮千畦腰如箜篌首啄鸡【次公箜篌乐器名似筝而腰曲】筋烦骨殆声酸嘶【次公出曹子建赋车殆马烦】我有铜马手自提头尻轩昻腹脇低背如覆瓦去角圭【次公角圭尖棱也出韩诗云磨淬出角圭】以我两足为四蹄耸踊滑汰【音挞】如鳬鹥纎纤束藁亦可赍【次公见谢鲲传云以束藁为又载记童谣曰一束藁两头燃】何用繁缨与月题【縯周礼王之玉路锡繁缨注云繁读如鞶今为大带也缨谓当胷者又庄子加之以衡轭齐之以月题注云马额上当颅形似月者也】却从畦东走畦西山城欲闭闻鼓鼙【厚杜诗浊醪自初熟东城多鼓鼙】忽作的卢跃檀溪【厚世説刘备奔刘表出于楚城左右欲因防取备备伪如厠便出所乘马的卢走堕襄阳城水中溺不得出备急谓的卢曰今日危矣可不努力遂涌三丈得过也子苍水经注云檀溪水源出栁子下两分北流为檀溪水南流为襄水檀溪今有的卢溪】归来挂壁从髙栖了无刍秣饥不啼少壮骑汝逮老黧何曾蹶轶防颠隮锦鞯公子朝金闺【厚江文通别赋金闺之诸彦注云金闺金马门也】笑我一生蹋半犁不知自有木駃騠【厚前汉匈奴传注云駃騠骏马也】
　　眞一酒歌【并序】
　　布筭以步五星不如仰观之捷吹律以求中声不如耳齐之审鈆汞以为药防易以候火不如天造之眞也是故神宅空乐出虚蹋鞠者以升气孰能推是类以求天造之药乎于此有物其名曰眞一远游先生方治此道不饮不食而饮此酒食此药居此堂予亦窃其一二故作眞一之歌其词曰
　　空中细茎挿天芒不生沮泽生陵冈涉阅四气更六阳【子仁麦以九月种四月熟涉阅四气者谓九月霜降立冬十月小雪大雪也更六阳者谓自十一月一阳始生四月为六阳也此以通言麦凡经歴八月而熟耳】森然不受螟与蝗【厚王充论衡谷之多虫者粢也稻时有虫麦与秬无虫】飞龙御月作秋凉【次公稻以八月九月为秋书曰若农服田力穑乃亦有秋是也而麦则以四月熟时为秋礼记月令孟夏之月麦秋至是也子仁按卦气图十一月复卦为干之初九十二月临卦为干之九二正月泰卦为干之九三二月大壮卦为干之九四三月夬卦为干之九五故四月为正阳之月乃纯乾卦也干九五飞龙在天则飞龙御月者指三月也是时麦欲秋矣故下有苍波改色屯云黄之句】苍波改色屯云黄【次公麦青谓之波栁子厚云麦芒际天摇青波稍老则谓之苍波稍熟则又如黄云之屯也屯云列子望之若屯云】天旋雷动玉尘香【次公论衡云日月五星随天而西譬若蚁行磨上则磨可以言天旋也又天文志天无雷而有声谓之云磨则磨可以言雷动也】起搜十裂照坐光【厚束晳赋云漫项薄持起搜牢九盖四物之名也何曽性豪侈作蒸饼不裂作十字不食】跏趺牛噍安且详【次公佛氏谓盘足为跏趺噍音昨笑反楞严经云有牛呵病同吐而噍也】动摇天闗出琼浆壬公飞空丁女藏【次公黄庭经言口为天闗琼浆以言华池之水矣壬公言水也女丁言火也既出华池之水则壬水飞而在上丁火伏而在下矣】三伏遇井了不尝酿为真一和而庄三杯俨如侍君王湛然寂照非楚狂终身不入无功乡【縯唐王绩字无功尝作醉乡记】
　　武昌铜劒歌【并序】
　　供奉官郑文尝官于武昌江岸裂出古铜劒文得以遗余冶铸精巧非锻冶所成者
　　雨余江清风巻沙雷公镊云捕龙蛇【縯广异记载唐开元末武胜之为宣州司士知静江军事忽然滩中见雷公践防云逐小黄蛇盘绕滩上静江之夫戏以石投之中蛇鎗然作金声雷公乃飞去使人往视之得一铜劒有文曰许旌阳斩蛟第三劒云】蛇行空中如枉矢【厚晋天文志枉矢状类大流星蛇行苍黒如有毛目然】雷公煜煜烧蛇尾【次公封氏见闻记论士人登第必展欢宴谓之烧尾于説有三其一云鱼登龙门化龙时则有雷电为烧其尾而化】或投以块铿有声雷飞上天蛇入水水上青山如削铁神物欲出山自裂细看两脇生碧花犹是西江老蛟血【縯许旌阳斩蛟于洪州即西江所经也】苏子得之何所为蒯缑弹铗咏新诗【援缑音古侯反剑首也史记冯讙蹑履见孟尝君置传舍中十日孟尝君问传舍长曰客何所为答曰冯先生甚贫犹有一劒耳又蒯缑弹其铗而歌】君不见淩烟功臣长九尺【厚唐功臣图形淩烟阁上】腰间玉贝高柱頥【次公王莽传云玉贝宝劒又汉光武赐冯异等乘舆七尺又齐谣歌田单曰大冠如箕长剑柱頥】
　　蜜酒歌【幷序共父先生志林载蜜酒法予作蜜格与眞一水乱每米一斗用蒸面二两半如常法取醅液再入蒸饼面一两酿之三日尝看味当极辣且硬则以二斗米炊饭投之若甜软则每投更入面与饼各半两又二日再投而熟全在酿者斟酌增损也入水少为妙】
　　西蜀道士杨世昌善作蜜酒絶醇酽余既得其方作此歌遗之
　　眞珠为浆玉为醴【次公李贺诗小槽酒滴真珠红又真诰载石英夫人答许长史书云玉醴金浆交梨火枣乃飞腾之药】六月田夫汗流泚不如春瓮自生香蜂为耕耘花作米一日小沸鱼吐沫二日转清光活三日开瓮香满城快防银瓶不须拨百钱一斗浓无声【縯杜诗速宜相就饮一斗恰有三百青铜钱】甘露防浊醍醐清君不见南园采花蜂似雨天教酿酒醉先生先生年来穷到骨【子仁杜诗巳诉欢求贫到骨】问人乞米何曾得【援颜鲁公有问人乞米帖】世间万事眞悠悠蜜蜂大胜监河侯【厚庄周家贫徃贷粟于监河侯】
　　又一首答二犹子与王郎见和
　　脯青苔炙青蒲【次公西征赋云野蒲变而成脯注云赵高欲为乱先设验以蒲为脯献二世羣臣敢言蒲者阴诛之尧卿南人以青苔为脯】烂蒸鹅鸭刀瓠壶【师唐卢氏杂记卢懐慎为相节俭召客食曰烂蒸去毛莫抝折项客疑是鹅鸭已而下粟米饭一器蒸葫芦一枚而巳又蜀志张裔传张府君如瓠壶外虽泽而内实麄】煑豆作乳脂为酥高烧油烛斟蜜酒贫家百物初何有古来百巧出穷人【次公以苔为脯以蒲为炙以瓠为鹅鸭以豆为乳以脂为酥以油为烛以蜜为酒皆百巧之所为也】搜罗假合乱天真诗书与我为麯糵醖酿老夫成缙绅质非文是终难乆【縯杨子法言羊质虎皮其文是也其质非也】脱冠还作扶犁叟不如蜜酒无燠寒冬不加甜夏不酸老夫作诗殊少味爱此三篇如酒美封胡羯末巳可怜不知更有王郎子【厚晋书谢奕女道韫初适王凝之还甚不乐安曰王郎逸少子不恶汝何恨也答曰一门叔父则有阿大中郎羣从兄弟则有封胡羯末不意天壤之中乃有王郎封谓谢韶胡谓谢朗羯谓谢未谓谢川次公唐王仙客刘振之甥也振有女曰无双小仙客数歳皆幼穉戏弄相狎振妻常戏呼仙客为王郎子正以言子由之壻王子立】
　　安州老人食蜜歌【赠僧仲殊】
　　安州老人心似铁老人心肝小儿舌【縯佛言财色于人譬如刀刃有蜜小儿防之有截舌之患也】不食五谷惟食蜜笑指蜜蜂作檀越蜜中有诗人不知千花百草争含姿老人咀嚼时一吐还引世间痴小儿小儿得诗如得蜜蜜中有药治百疾正当狂走捉风时【次公后汉书如中风狂走耳】一笑看诗百忧失东坡先生取人防几人相欢几人嫌恰似饮荼甘苦杂【任谁谓荼苦其甘如荠】不如食蜜中边甜【佛云吾言譬如食蜜中边俱甜】因君寄与双龙饼镜空一照双龙影三吴六月水如汤老人心似双龙井
　　欧阳少师今赋所蓄石屏
　　何人遗公石屏风上有水墨希防踪不画长林与巨植独画峩山西雪岭上万嵗不长之孤松【縯松高尺余四时不改色今峩有之】崖崩涧絶可望不可到孤烟落日相溟蒙含风偃蹇得真态刻画始信天有工我恐毕宏韦偃死塟虢山下【援杜诗天下几人画古松毕宏已老韦偃少孝祥张彦逺名画记毕宏大厯三年为给事中善画记石又韦偃工画老松异石笔力径健】骨可朽烂心难穷神机巧思无所发化为烟飞沦石中古来画师非俗士摹写物象畧与诗人同愿公作诗慰不遇无使二子含愤泣幽宫
　　石炭【并序】
　　彭城无石炭元丰元年十二月始遣人访获于州之西南白土镇之北以冶铁作兵犀利胜常云
　　君不见前年雨雪行人防城中居民风裂骭湿薪半束抱衾裯日暮敲门无处换【次公杜诗城中斗米换衾裯】岂料山中有遗寳磊落如磐万车炭流膏迸乳无人知阵阵腥风自吹散根苗一发浩无际万人鼓舞千人看【次公上林赋云千人唱万人和】投泥泼水愈光明烁石流金寔精悍南山栗林渐可息【次公南山栗以言木炭也任庄子集于栗林】北山顽矿何劳锻为君铸作百錬刀【縯晋书载记赫连勃勃造百錬刚刀为龙雀大环】要斩长鲸为万段
　　题云龙草堂石磬
　　折为督邮腰悬作山人室殊非濮上音信是泗濵石
　　鳆鱼行
　　渐台人散长弓射初噉鳆鱼人未识西陵衰老繐帐空肯向北河亲馈食两雄一律盗汉家嗜好亦若肩相差食每对之先太息不因噎呕縁疮痂中间霸据闗梁隔一枚何啻千金直百年南北鲑菜通徃徃残余饱臧获东随海舶号倭螺异方珍宝来更多磨沙瀹沈成大胾剖蚌作脯分余波君不闻蓬莱阁下駞碁岛八月邉风备胡獠舶船防浪鼋鼍震长镵铲处崖谷倒膳夫善治荐华堂坐令雕俎生辉光肉芝石耳不足数醋芼鱼皮眞倚墙中都贵人珍此味糟浥油藏能远致割肥方厌万钱厨决眦可醒千日醉三韩使者金鼎来方奁馈送烦舆台辽东太守远自献临菑掾吏谁为材吾生东归収一斛包苴未肯钻华屋分送美材作眼明却取细书防老读
　　数日前梦一僧出二镜求诗僧以镜置日中其影甚异其一如芭蕉其一如莲花梦中与作诗
　　君家有二镜光景如湛卢或长如芭蕉或圆如芙蕖飞电着子壁明月入我庐月下合三璧日月跳明珠问子是非我我是非文殊
　　食防榔
　　月照无枝林夜栋立万础云间扇荫此九月暑上有垂房子下绕绛刺御风欺紫凤卵雨暗苍龙乳裂包一堕地还以皮自煑北客初未谙劝食俗难阻中虚畏泄气始嚼或半吐吸津得防甘着齿随亦苦面目太严冷滋味絶媚妩诛彭勲可防推毂勇宜贾瘴风作坚顽导利时有补药储固可尔果録讵用许先生失膏粱便腹委败鼓日啖过一粒肠胃为所侮蛰雷殷脐肾藜藿腐亭午书灯看膏尽钲漏歴歴数老眼怕少睡竟使赤眦努渇思梅林咽饥念黄独举奈何农经中收此困羇旅牛舌不饷人一斛肯多与乃知见本偏但可酬恶语
　　辘轳歌
　　新繋青丝百尺绳心在君家辘轳上我心皎洁君不知辘轳一转一惆怅何处春风吹晓幕江南緑水通珠阁美人二八顔如花泣向花前畏花落临春风聴春鸟别时多见时少愁人一夜不得眠瑶井玉绳相对晓
　　琴枕
　　清眸作金徽素齿为玉轸响泉竟何用金带常苦窘斓斑渍珠涙宛转堆云鬒君若安七弦应弹卓氏引
　　又答氊帐
　　卧病经旬减带围清樽忘却故人期莫嫌雪里闲氊帐作事犹来未合时
　　次韵董夷仲茶磨
　　前人初用茗饮时煑之无问叶与骨寖穷厥味臼始用复计其初碾方出计尽功极至于磨信哉智者能创物破槽折杵向墙角亦其遭遇有伸屈嵗久讲求知处所佳者出自衡山窟巴蜀石工强镌凿理疎性软良可咄予家江陵逺莫致尘土何人为披拂
　　寒具【乃念头出刘禹锡佳语】
　　纎手搓来玉数防碧油轻蘸嫩黄深夜来春睡浓于酒压褊佳人纒臂金
　　参寥恵杨梅
　　新居未换一根椽只有杨梅不直钱莫共金家鬬甘苦参寥不是老婆禅
　　偶于龙井辨才处得歙砚甚竒作小诗
　　罗细无文角浪平半丸犀壁浦云午睡起人初静时聴西风拉瑟声
　　雪林砚屛率鲁直同赋
　　西山无时春巉岩锁顽阴分明倚天壁防缀无风林物固为人出兴谁于此深穷竒真自蠧诗句且娱心
　　广陵后园题申公扇子
　　露叶风枝晓自匀緑阴青子浄无尘闲吟绕屋扶疎句须信渊明是可人
　　次韵景文山堂聴筝三首
　　忽忆韩公二妙姝琵琶筝韵落空无犹胜江左狂灵运空问东昏百草须
　　马上胡琴塞上姝郑中丞后有人无诗成画烛飘金烬八尺英公欲燎须
　　荻花枫叶忆秦姝切切么弦细欲无莫把胡琴挑醉客囘看霜防禇公须
　　琴诗
　　若言琴上有琴声放在匣中何不鸣若言声在指头上何不于君指上聴
　　常州太平寺观牡丹
　　武林千叶照观空别后湖山防信风自笑眼花红绿还将白首看鞓红










　　东坡诗集注巻三十
　　钦定四库全书
　　东坡诗集注巻三十一
　　宋　王十朋　撰
　　和陶诗
　　追和陶渊明诗引【子由作】
　　东坡先生谪居儋耳寘家罗浮之下独与幼子过负担度海葺茅竹而居之日啗藷芋而华屋玉食之念不存于胸中平生无所嗜好以图史为园囿文章为鼓吹至是亦皆罢去独犹喜为诗精深华妙不见老人衰惫之气是时辙亦迁海康书来告曰古之诗人有拟古之作矣未有追和古人者也追和古人则始于吾吾于诗人无所甚好独好渊明之诗渊明作诗不多然其诗质而实绮癯而实腴自曹刘鲍谢李杜诸人皆莫及也吾前后和其诗凡一百有九篇至其得意自谓不甚愧渊明今将集而并録之以遗后之君子其为我志之然吾于渊明岂独好其诗也哉如其为人实有感焉渊明临终疏告俨等吾少而穷苦每以家弊东西游走性刚才拙与物多忤自量为已必贻俗患黾勉辞世使汝等幼而饥寒渊明此语葢实録也吾真有此病而不早自知半生出仕以犯世患此所以深愧渊明欲以晚节师范其万一也嗟乎渊明不肯为五斗米一束带见乡里小儿而子瞻出仕三十余年为狱吏所折困终不能悛以陷大难乃欲以桑榆之末景自托于渊明其谁肯信之虽然子瞻之仕其出处进退犹可攷也后之君子其必有以处之矣孔子曰述而不作信而好古窃比于我老彭孟子曰曽子与子思同道区区之迹葢未足以论士也辙少而无师子瞻既冠而学成先君命辙师焉子瞻尝称辙诗有古人之风自以为不若也然自其斥居东坡其学日进沛然如川之方至其诗比李太白杜子美有余遂与渊明比辙虽驰骤从之而常出其后其和渊明辙继之者亦一二焉丁丑十二月海康城南东斋引
　　和时运四首
　　丁丑二月十四日白鹤峯新居成自嘉祐寺迁入咏渊明时运诗云斯晨斯夕言息其庐似为余发也乃次其韵长子迈与余别三年矣挈携诸孙万里逺至老朽忧患之余不能无欣然
　　我卜我居居非一朝龟不吾欺食此江郊废井已塞乔木干霄昔人伊何谁其裔苗
　　下有碧潭可饮可濯江山千里供我遐瞩木固无胫瓦岂有足陶匠自至啸歌相乐
　　我视此邦如洙如沂邦人劝我老矣安归自我幽独倚门或挥岂无亲友云散莫追
　　旦朝丁丁谁欵我庐子孙逺至笑语纷如翦髪垂髻【一作翦防垂髫】覆此瓠壶三年一梦乃复见余
　　和劝农六首
　　海南多荒田俗以贸香为业所产秔稌不足于食乃以藷芋杂米作粥糜以取饱余既哀之乃和渊明劝农诗以告其有知者
　　咨尔汉黎均是一民鄙夷不训夫岂其真怨忿刼质防戈相因欺谩莫诉曲自我人
　　天祸尔土不麦不稷民无用物怪珍是殖播厥薫木腐余是穑贪夫汚吏鹰鸷狼食
　　岂无良田膴膴平陆兽踪交缔鸟喙谐穆惊麏朝射猛狶夜逐芋羮藷糜以饱耆宿
　　聴我苦言其福永久利尔鉏耜好尔邻偶斩艾蓬藋南东其畆父兄搢梃以抶游手
　　天不假易亦不汝匮春无遗勤秋有厚冀云举雨决妇姑毕至我良孝爱袒跣何愧
　　逸谚戏侮博奕顽鄙投之生黎俾勿冠履霜降稻实千箱一轨大作尔社一醉醇美
　　和停云四首
　　自立冬以来风雨无虚日海道防絶不得子由诗乃和渊明停云诗以寄
　　停云在空黯其将雨嗟我懐人道修且阻眷此区区俛仰再抚良辰过鸟逝不我伫
　　作海浑天水溟蒙云屯九河云立三江我不出门寤寐北牕念彼海康神驰徃从
　　凛然清癯落其骄荣餽奠化之廓兮忘情万里迟子晨兴宵征逺虎在侧以寜先生
　　对奕未终摧然斧柯再游兰亭黙数永和梦幻去来谁少谁多弹指太息浮云防何
　　和归田园居六首
　　三月四日游白水山佛迹岩沐浴于汤泉晞髪于悬瀑之下浩歌而归肩舆却行以与客言不觉至水北荔枝浦上晩日葱昽竹阴萧然时荔子累累如芡实矣有父老八十五指以告余曰及是可食公能携酒来游乎意忻然许之归卧既觉闻儿子过诵渊明归园田居诗六首乃悉次其韵始余在广陵和渊明饮酒二十首今复为此要当尽和其诗乃已耳今书以寄妙总大士参寥子
　　环州多白水际海皆苍山以彼无尽景寓我有限年东家着孔丘西家着顔渊市为不二价农为不争田周公与管蔡恨不茅三间我饱一饭足薇蕨补食前门生馈薪米救我厨无烟斗酒与只鸡酣歌饯华颠禽鱼岂知道我适物自闲悠悠未必尔聊乐我所然
　　穷猿既投林疲马初解鞅心空饱新得境熟梦余想江鸥渐驯集蜑叟已还徃南池绿钱生北岭紫笋长提壶岂解饮好语时见广春江有佳句我醉堕渺莽
　　新浴觉身轻新沐感髪稀风乎悬瀑下却行咏而归仰观江摇山俯见月在衣步从父老语有约吾敢违老人八十余不识城市娱造物偶遗漏同侪尽丘墟平生不渡江水北有幽居手挿荔枝子合抱三百株莫言陈家紫甘冷恐不如君来坐树下饱食携其余归舍遗儿子懐抱不可虚有酒持饮我不问钱有无
　　坐倚朱藤杖行歌紫芝曲不逢商山翁见此野老足愿同荔枝社长作鸡黍局教我同光尘月固不胜烛霜飚散氛祲廓然似朝旭【庄子云月固不胜火郭象曰大而暗不若小而明陋哉斯言也余为更之曰明于大者必晦于小月能烛天地而不能烛毫厘此其所以不胜火也然卒之火胜月胜耶】昔我在广陵怅望柴桑陌长吟饮酒诗颇获一笑适当时已放浪朝坐夕不夕矧今长闲人一刼展过隙江山互隠见出没为我役斜川追渊明东皋友王绩诗成竟何为六博本无益
　　五月旦日作和戴主簿
　　海南无冬夏安知嵗将穷时时小摇落荣悴俛仰中上天信包荒佳植无由丰鉏耰代肃杀有择非霜风手栽兰与菊侑我清宴终撷芳眼已明饮酒腹尚冲草去土自隤井深墙愈隆勿笑一畆园蚁垤齐衡嵩
　　酬刘柴桑
　　红藷与紫芋逺挿墙四周且放幽兰春莫争霜菊秋穷冬出瓮盎磊落胜农畴淇上白玉延【淇上出山药一名玉延】能复过此不一饱忘故山不思马少游
　　与殷晋安别【和送昌化军使张中罢官赴阙】
　　孤生知永弃末路嗟长勤久安儋耳陋日与雕题亲海国此竒士官居我东邻卯酒无虚日夜棋有达晨小瓮多自酿一瓢时见分仍将对牀梦伴我五更春暂聚水上萍忽散风中云恐无再见日笑谈来生因空吟清诗送不救归装贫
　　和王抚军座送客【再送张中】
　　胸中有佳处海瘴不能腓三年无所愧十口今同归汝去莫相怜我生本无依相从大块中防合防分违莫作徃来相而生爱见悲悠悠含山日烱烱留清晖悬知冬夜长不恨晨光迟梦中无与别作诗记忘遗
　　和答厐防军【三送张中】
　　留灯坐达晓要与影晤言下帷对古人何暇复窥园使君本学武少诵十三篇颇能口撃贼戈防亦森然才智谁不如功名叹无縁独来向我説愤懑当奚宣一见胜百闻徃鏖皋兰山白衣挟三矢趂此征辽年
　　形赠影
　　天地有常运日月无闲时孰居无事中作止推行之细察我与汝相因以成兹忽然乘物化岂与生灭期梦时我方寂偃然无所思胡为有哀乐辄复随涟洏我舞汝凌乱相应不少疑还将醉时语答我梦中辞
　　影答形
　　丹青写君容常恐画师拙我依月灯出相肖两竒絶妍媸本在君我岂相媚悦君如火上烟火尽君乃别我如镜中像镜壊我不灭虽云附阴晴了不受寒热无心但因物万变岂有竭醉醒皆梦尔未用议优劣
　　神释
　　二子本无我其初因物着岂惟老变衰念念不如故知君非金石安足长托附莫从老君言亦莫用佛语仙山与佛国终恐无是处堪欲随陶翁移家酒中住醉醒要有尽未易逃诸数平生逐儿戏处处余作具所至人聚观指日生毁誉如今一弄火好恶都焚去既无负戴劳又无寇攘惧仲尼晚乃觉天下何思虑
　　怨诗楚调示厐主簿邓治中
　　当欢有余乐在戚亦頺然渊明得此理安处故有年嗟我与先生所赋良竒偏人间少宜适惟有归耘田我昔堕轩冕毫厘真市防困来卧重裀忧愧自不眠如今破茅屋一夕或三迁风雨睡不知黄叶满枕前寜当出怨句惨惨如孤烟但恨不早悟犹推渊明贤
　　九日闲居
　　明日重九雨甚展转不能寐起坐索酒和渊明一篇醉熟昏然殆不能佳也
　　九日独何日欣然惬平生四时靡不佳乐此古所名龙山忆孟子栗里懐渊明鲜鲜霜菊艶溜溜糟牀声闲居知令节乐事满余龄登髙望云海醉觉三山倾长歌振履商起舞带索荣坎坷识天意淹留见人情但愿饱秔稌年年乐秋成
　　和移居二首
　　余去嵗三月自水东嘉祐寺迁居合江楼迨今一年多病寡欢颇懐水东之乐也得归善县后隙地数畆父老云古白鹤观也意欣然欲居之乃和此诗
　　昔我初来时水东有幽宅晨与乌鹊朝暮与牛羊夕谁令迁近市日有造请役歌呼杂闾巷鼔角鸣枕席出门无所诣乐事非夙昔病瘦独弥年束薪谁与析
　　洄潭转碕岸我作江郊诗今为一防氓此地乃得之葺为无邪斋思我无所思古观废已久白鹤归何时我岂丁令威千嵗复还兹江山朝福地古人不吾欺
　　嵗暮作和张常侍
　　十二月二十五日酒尽取米欲酿米亦竭时吴逺游陆道士客于余因读渊明嵗暮和张常侍亦以无酒为叹乃用其韵赠二子
　　我生有天禄元膺流玉泉何事陶彭泽乏酒每形言仙人与道士自养岂在繁但使荆棘除不忧梨枣愆我年六十一頽景薄西山嵗暮似有得稍觉散亡还有如千丈松常苦弱蔓纒养我嵗寒枝防有解脱年米尽初不知但觉饥鼠迁二子真我客不醉亦陶然
　　和郭主簿二首
　　清明日闻过诵书声节闲美感念少时怅然追懐先君宫师之遗意且念淮德二幼孙无以自遣乃和渊明二篇随意所寓无复伦次也
　　今日复何日髙槐布初阴良辰非虚名清和盈我襟孺子巻书坐诵诗如鼔琴却念四十年玉顔如汝今闭户未尝出出为邻里钦家世事酌古百史手自斟当年二老人喜我作此音淮德入我梦角羁未胜簪孺子笑问我君何念之深
　　雀鷇含淳音竹萌抱静节【此两句先君少时诗失其全首】诵我先君诗肝肺为澄澈犹为鸣鹤和未作获麟絶愿因骑鲸李追此御风列丈夫贵出世功名岂人杰家书三万巻独取服食诀地行即空飞何必挟日月
　　示周续之祖企谢景夷三郎【时游城东学舍作】
　　闻有古学舍窃懐渊明欣摄衣造两塾窥戸无一人邦风方杞夷庙貌犹殷因先生馔已缺弟子散莫臻忍饥坐谈道嗟我亦晚闻永言百世祀未补平生勤今此复何国岂与陈蔡邻永愧虞仲翔弦歌沧海濵
　　和答厐防军六首
　　周循州彦质在郡二年书问无虚日罢归过恵为余留半月既别和此诗送之
　　我见异人且得异书挟书从人何适不娱罗浮之趾卜我新居而非德三顾我庐
　　防酒荔蕉絶甘分珍虽云晩接数面自亲海隅一笑岂云无人无酒酤我或乞其隣
　　将行复止眷言孜孜茍有于中倾倒出之奕奕千言粲焉陈诗觞行笔落了不容思
　　丱妙侍侧两髦丫分歌舞寿我永为欢欣曲终凄然仰视浮云此曲此声何时复闻
　　撃鼓其镗船开艣鸣顾我而言雨泣载零子卿白首当还西京辽东万里亦归管寜
　　感子至意托辞西风吾生一尘寓形空中愿言谦亨君子有终功名在子何异我躬
　　和连雨独饮二首
　　吾谪海南尽卖酒器以供衣食独有一荷叶杯工制美妙留以自娱乃和渊明连雨独饮
　　平生我与尔举意辄相然岂止磁石鍼虽合犹有间此外一子由出处同偏僊晩景最可惜分飞海南天纠纒【一作躔】不吾欺寜此忧患先顾影一杯酒谁谓无徃还寄语海北人今日为何年醉里有独觉梦中无杂言阿堵不解醉谁欤此頽然误入无功乡掉臂嵇阮间饮中八仙人与我俱得僊渊明岂知道醉语忽谈天偶见此物真遂趋天地先醉醒可还酒此觉无所还清风洗徂暑连雨催丰年牀头伯雅君此子可与言
　　和赠羊长史
　　得郑防嘉靖老书欲于海舶载书千余巻见借因读渊明赠羊长史诗云愚生三季后慨然念黄虞得知千载事上赖古人书次其韵以谢郑君
　　我非皇甫谧门人如挚虞不特两鸱酒肯借一车书欲令海外士观经似鸿都结发事文史俯仰六十逾老马不耐放长鸣思服舆故知根尘在未免病药俱念君千里足歴块犹踟蹰好学真伯业比肩可相如此书久已熟救我今荒芜顾慙桑榆迫岂厌诗酒娱奏赋病未能草老更疎犹当距杨墨稍欲惩荆舒
　　和乞食
　　庄周昔贷粟犹欲舂脱之鲁公亦乞米炊煑尚不辞渊明端乞食亦不避嗟来呜呼天下士死生寄一杯斗水何所直逺汲愁姜诗幸有余薪米养此老不才至味久不壊可为子孙贻
　　和胡西曹示顾贼曹
　　长春如稚女飘摇倚轻飔卯酒晕玉颊红绡巻生衣低顔香自敛含睇意颇微寜当娣黄菊未肯姒戎葵谁言此弱质阅嵗观盛衰頩然疑薄怒沃盥未可挥瘴雨吹蛮风凋零岂容迟老人不解饮短句余清悲
　　游斜川和正月五日与儿子过出游作
　　谪居澹无事何异老且休虽过靖节年未失斜川游春江渌未波人卧船自流我本无所适泛泛随鸣鸥中流遇洑洄舍舟步曽丘有口可与饮何必逢我俦过子诗似翁我唱儿辄酬未知陶彭泽颇有此乐不问防尔何如不与圣同忧问翁何所笑不为由与求
　　和已酉嵗九月九日
　　十月初吉菊始开乃与客作重九因次韵渊明已酉嵗九月九日一首胡广饮菊潭水而寿然李固传賛云其视胡广赵戒犹粪土也
　　今日我重九谁谓秋冬交黄花与我期草中实后凋香余白露干色映青松髙怅望南阳野古潭霏庆霄伯始真粪土平生夏畦劳饮此亦何益内热中自焦持我万家春一酹五栁陶夕英幸可掇继此木兰朝
　　和癸夘嵗始春懐古田舍二首
　　儋人黎子云兄弟居城东南躬农圃之劳偶与军使张中同访之居临大池水木幽茂坐客欲为醵钱作屋余亦欣然许之名其屋曰载酒堂用渊明始春懐古田舍韵作二首
　　退居有成言垂老竟未践何曽渊明归屡作敬通免休闲等一味妄想生愧腼【渊明本用缅字聊取其同音字】聊将自知明稍积在家善城东两黎子室迩人自逺呼我钓其池人鱼两忘返使君亦命驾恨子林塘浅
　　茅茨破不补嗟子乃尔贫菜肥人亦瘦灶闲井常勤我欲致薄少解衣劝坐人临池作虚堂雨急瓦声新客来有美载果熟多幽欣丹荔破玉肤黄柑溢芳津借我三畆地结茅为子隣鴂舌倘可学化为黎母民
　　和饮酒二十首
　　吾饮酒至少常以把杯为乐徃徃頽然坐睡人见其醉而吾中了然葢莫能名其为醉为醒也在扬州时饮酒过午辄罢客去解衣盘礴终日欢不足而适有余因和渊明饮酒二十首庶以髣髴其不可名者示舍弟子由晁无咎学士
　　我不如陶生世事纒绵之云何得一适亦有如生时寸田无荆棘佳处正在兹纵心与事徃所遇无复疑偶得酒中趣空杯亦常持
　　二豪诋醉客气涌胸中山漼然忽氷释亦复在一言啬气实其腹云当享长年少饮得径醉此秘君勿传道防士失已出语辄不情江左风流人醉中亦求名渊明独清真谈笑得此生身如受风竹掩冉众叶惊俯仰各有态得酒诗自成
　　蠢蠕食叶虫仰空慕髙飞一朝傅两翅乃得粘网悲啁啾厌巢雀沮泽疑可依赴水生两殻遭闭何时归二虫竟谁是一笑百念衰幸此未化间有酒君莫违
　　小舟真一叶下有暗浪喧夜棹醉中发不知枕几偏天明问前路已度千金山嗟我亦何为此道常徃还未来寜早计既徃复何言
　　百年六十化念念竟非是是身如虚空惟受誉与毁得酒未举杯防我固忘尔倒牀自甘寝不择菅与绮顷者大雪年海飜玉英有士常痛饮饥寒见真情牀头有败榼孤坐时一倾未能平体粟且复浇肠鸣脱衣裹冻酒每醉念此生
　　我坐华堂上不改麋鹿姿时来蜀冈头喜见霜松枝心知百尺底已结千嵗竒煌煌凌霄花纒绕复何为举觞酹其根无事莫相羁
　　芙蓉在秋水时节自阖开清风亦何意入我芝兰懐一随采折去永与江湖乖防丝不复续斗水何足栖不如玉井莲结根天池泥感此每自慰吾事幸不谐酒中有归路了了初不迷乘流且复逝抵曲吾当回
　　篮舆兀醉守路转古城隅酒力如过雨清风消半途前山正可数后骑且勿驱我缘在东南徃寄白髪余遥知万松岭下有三畆居
　　民劳吏无德嵗美天有道暑雨避麦秋温风送蚕老三咽初有闻一溉未濡槁诏书寛积欠父老顔色好再拜贺吾君获此不贪寳頽然笑阮籍醉几书谢表
　　我梦入小学自谓总角时不记有白髪犹诵论语辞人间本儿戏颠倒畧似兹惟有醉时真空洞了无疑坠车终无伤庄叟不吾欺呼儿具纸笔醉语辄録之
　　醉中虽可乐犹是生灭境元何得此身不醉亦不醒痴如景升牛莫保尻与领黠如东郭防束缚作毛颖乃知嵇叔夜非坐虎文炳
　　我家小冯君天性颇纯至清坐不饮酒而能容我醉归休要相依谢病当以次岂知山林士肮乃尔贵乞身当念早过是恐少味
　　去乡三十年风雨荒旧宅惟存一束书寄食无定迹每用愧渊明尚取禾三百颀然六男子粗可传清白于吾岂不多何事复叹惜
　　哓哓六男子弦诵各一经复生五丈夫戢戢丁欲成归田了门户与国充践更普儿初学语玉骨开天庭淮老如鹤雏破殻已能鸣举酒属千里一欢愧凡情
　　淮海虽故楚无复轻扬风斋厨圣贤杂无事时一中谁言大道逺正赖三杯通使君不夕坐衙门散刀弓何人筑东台一郡坐可得亭亭古浮图独立表众惑芜城阅兴废雷塘防开塞明年起华堂置酒吊亡国无令竹西路歌吹久寂黙
　　晁子天麒麟结交及未仕髙才固难及雅志或类巳各懐伯业能共有丘明耻歌呼时就君指我醉乡里吴国门下客贾谊独见纪请作鵩鸟赋我亦得坎止行乐当及时绿髪不可恃
　　葢公偶谈道齐相独适真頽然不事事客至先饮醇当时刘项罢四海创痍新三杯洗战国一斗销彊秦寂寥千载后阳公嗣前尘醉卧客懐中言笑徒多勤我时阅旧史独与三人亲未暇餐脱粟苦心学平津草书亦何用醉墨淋衣巾一挥三十幅持去聴坐人
　　和止酒
　　丁丑嵗余谪海南子由亦贬雷州五月十一日相遇于藤同行至雷六月十一日相别渡海余时病痔呻吟子由亦终夕不寐因诵渊明诗劝余止酒乃和元韵因以赠别庶防真止矣
　　时来与物逝路穷非我止与子各意行同落百蛮里萧然两别驾各携一稚子子室有孟光我室惟法喜相逢山谷间一月同卧起茫茫海南北粗亦足生理劝我师渊明力薄且为巳微疴坐杯勺止酒则瘳矣望道虽未济隠约见津涘从今东坡室不立杜康祀
　　还旧居和梦归恵州白鹤山居作
　　痿人常念起夫我岂忘归不敢梦故山恐兴坟墓悲生世本暂寓此身念念非鵞城亦何有偶舍鹤毳遗穷鱼守故沼聚沬犹相依大儿当门户时节供丁推梦与邻翁言悯黙怜我衰徃来付造物未用相招麾
　　和始作镇军防军经曲阿
　　虞人非其招欲徃畏简书穆生责醴酒先见我不如江左古弱国强臣擅天衢渊明堕诗酒遂与功名疎我生值良时朱金义当纡天命适如此幸收废弃余独有愧此翁大名难久居不思牺牛龟兼取熊掌鱼北郊有大赉南冠解囚拘眷言罗浮下白鹤返故庐
　　和庚戌嵗九月中于西田获早稻
　　蓬头二獠奴谁谓愿且端晨兴洒扫罢饱食不自安愿治此圃畦少资主游观昼功不自觉夜气乃潜还早韭欲争春晩菘先破寒人间无正味美好出艰难早知农圃乐岂有非意干尚恨不持鉏未免骍我顔此心茍未降何适不间闗休去复歇去菜食何所叹
　　和丙辰嵗八月中于下潠田舍获
　　聚粪西垣下凿泉东垣隈劳辱何时休宴安不可懐天公岂相喜雨霁与意谐黄菘养土羔老楮主树鸡未忍便烹煑绕观日百回跨海得逺信氷盘鸣玉哀茵陈防脍缕照坐如花开一与蜑叟醉苍顔两摧頽齿根日浮动自与粱肉乖食菜岂不足【一作好】呼儿拆鸡栖
　　和乙巳嵗三月为建威防军使都经钱溪
　　乔木巻苍藤浩浩崩云积谢家堂前燕对语悲宿昔仰看桄榔树元鹤舞长翮新年结荔子主人黄壤隔溪阴宜馆我稍省薪水役相如卖车骑五畆亦可易但恐鵩鸟来此生还荡析谁能挿篱槿防此残竹栢【和游城北谢氏废园作】
　　辛丑七月赴假还江陵夜行途中作口号【和郊行步月】
　　缺月不蚤出长林踏青防犬吠主人怒愧此闾里情怪我夜不归茜袂窥紫荆云间与地上待我两友生惊鹊再三起树端巳微明白露浄原野始觉丘陵平暗蛩方夜绩孤萤亦宵征归来闭户坐寸田且黙耕莫赴花月期免为诗酒萦诗人如布谷聒聒常自名
　　和咏二疎
　　二疎事汉时迹寓心已去许侯何足道寜识此髙趣可怜魏丞相免冠谢陋举中兴多名臣有道独两傅世途方毂撃谁肯行此路是身如委蜕未蜕何所顾已蜕则两忘身后谁毁誉所以遗子孙买田岂先务我常游东海所歴若有素神交久从君屡梦今乃悟渊明作诗意妙想非俗虑庶防二大夫见微而知著
　　和咏三良
　　此生太山重忽作鸿毛遗三子死一言所死良已微贤哉晏平仲事君不以私我岂犬马哉从君求葢帷杀身故有道大节要不亏君为社稷死我则同其归顾命有治乱臣子得从违魏颗真孝爱三良安足希仕宦岂不荣有时纒忧悲所以靖节翁服此黔娄衣
　　和咏荆轲
　　秦如马后牛吕氏非复嬴天欲厚其毒假手李客卿功成志自满积恶如陵京灭身防有时徐观可安行沙丘一狼狈笑落冠与缨太子不少忍顾非万人英魏韩裂智伯肘足本无声胡为弃成谋托国此狂生荆轲不足説田子老可惊燕赵多竒士惜哉亦虚名杀父囚其母此岂容天庭亡秦只三户况我数十城渐离虽不伤陛防加周营至今天下人愍燕欲其成废书一太息可见千古情
　　和读山海经十三首
　　陶渊明读山海经十三首其七首皆仙语余读抱朴子有所感用其韵赋之
　　今日天始霜众木敛以疎幽人掩窻卧明景翻空庐开心无良友寓眼得竒书建德有遗民道逺我无车无粮食自足岂谓谷与蔬愧此稚川翁千载与我俱画我与渊明可作三士图学道虽恨晩赋诗岂不如
　　稚川虽独善爱物均孔顔欲使蟪蛄流知有龟鹤年辛勤破封执苦语剧移山博哉无穷利千载食此言渊明虽中寿雅志仍丹丘逺矣无懐民超然邈无俦竒文出纩息岂复生死流我欲作九原异世为三游子政信竒逸妙筭穷阴阳淮仙枕中诀养錬嵗月长岂伊臭浊中争此顷刻光安知青藜火丈人非中黄乱离弃弱女破冡割恩怜寜知効龟息三嵗号穷山长生定可学当信仲弓言支牀竟不死抱一无穷年三山在咫尺灵药非草木芝生太元黄精出长谷仙都浩如海岂不供一浴何当从山火束緼分寸烛蜀士李八百穴居吴山阴黙坐但形语从者纷如林其后有李寛鸡鹄非同音口耳固多伪识真要在心黄华育甘谷灵根固深长廖井窖丹砂红泉涌防常二女戏口耳【一作鼻】松膏以为粮闻此不能寐起坐夜未央谈道鄙俗儒逺自太史走仲尼实不死于圣亦何负紫文出吴宫丹雀本无有辽哉广桑君独显三季后金丹不可成安期渺云海谁谓黄门妻至道乃近在支解竟不传化去空余悔金成亦安用御气本无待郑君故多方翁所亲指竒文二百篇了未出生死素书在黄石岂敢辞跪履万法等成壊金丹差可恃古强本妄庸蔡诞亦夸士曼都斥仙人谒帝轻举止学道未有得自欺谁不尔稚川亦隘人疏録此庸子东坡信畸人涉世真散材仇池有归路罗浮岂徒来践蛇及茹蛊心空了无猜携手葛与陶归哉复归哉
　　和杂诗十一首
　　斜日照孤隙始知空有尘微风动众窍谁信我忘身一笑问儿子与汝定何亲从我来海南幽絶无四邻耿耿如缺月独与长庚晨此道固应尔不当怨尤人
　　故山不可到飞梦隔五岭真游有黄庭闭目寓两景【叶境】室空无可照火灭膏自冷披衣起视夜海濶河汉永西半明月散乱梧楸影良辰不可繋逝水无留骋我苗期后枯持此一念静
　　真人有妙观俗子多妄量区区劝粒食此岂知子房我非徒跣相终老懐未央兎死缚淮阴狗功指平阳哀哉亦可羞世路皆羊肠
　　相如偶一官嗤鄙刘父老不记犊鼻时涤器混佣保著书曽防许渇肺灰土燥琴台有遗魄笑我归不早作书遗故人皎皎我懐抱余生幸无愧可与君平道
　　孟德黠老狐奸言嗾鸿豫哀哉防乱世枭鸾各腾翥逝者知防人文举独不去天方斵汉室岂计一郗虑昆虫正相齧乃比蔺相如我知公所坐大名难久住细德方险微岂有容公处既徃不可悔庶为来者惧
　　博大古真人老聃关尹喜独立万物表长生乃余事稚川差可近倘有接物意我顷登罗浮物色恐相值徘徊朱明洞沙水自清驶满把菖蒲根叹息复弃置
　　蓝桥近得道常苦世褊迫西游王屋山不践长安陌尔来寜复见鸟道度太白昔与吴逺游同藏一瓢窄潮阳隔云海晩嵗倘见客代薪供养火看作栖鳯宅
　　南荣晩闻道未肯化庚桑陶顽铸强犷枉费尘与糠越子古成之韩生教休粮防同得灵钥九锁啓伯阳鵞城见诸孙贫苦我为伤空余焦先室不传元化方遗像似李白一奠临江觞
　　余龄难把玩妙解寄笔端常恐抱永叹不及丘明迁亲友复劝我放心饯华颠虚名非我有至味知谁餐思我无所思安能观诸縁巳矣复何叹旧説易两篇
　　申韩本自圣陋古不复稽巨君纵独欲借经作岩崖遂令青衿子珠璧人人懐凿齿井蛙耳信谓天可弥大道久分裂破碎日愈离我如终不言谁悟角与羁吾琴岂得已昭氏有成亏
　　我昔登朐山出日观沧凉欲济东海县恨无石桥梁今兹黎母国何异于公乡蚝浦既黏山暑路亦飞霜所欣非自罔不怨道里长
　　和拟古九首
　　有客叩我门系马门前栁庭空鸟雀散门闭客立久主人枕书卧梦我平生友忽闻剥啄声惊散一杯酒倒裳起谢客梦觉两愧负坐谈杂今古不答顔愈厚问我何处来我来无何有
　　酒尽君可起我歌已三终由来竹答人不数涛与戎有酒从孟公慎勿从扬雄﨑岖颂沙麓尘埃污西风昔我未尝达今者亦安穷穷达不到处我在阿堵中
　　客去室幽幽鵩鸟来坐隅引吭伸两翮太息意不舒吾生如寄耳何者为我庐去此复何之少安与汝居夜中闻长啸月露荒榛芜无问亦无答吉防两何如
　　少年好逺游荡志隘八荒九夷为藩篱四海环我堂卢生与若士何足期杳茫稍喜海南州自古无战竒峯望黎母何异嵩与邙飞泉泻万仭舞鹤双低昂分防未入海膏泽弥此方芋魁倘可饱无肉亦奚伤
　　冯洗古烈妇翁媪国于兹防勲梁武后开府隋文时二世更险易一心无磷缁锦伞平积乱犀渠破余疑庙貌空复存碑板漫无辞我欲作铭志慰此父老思遗民不可问偻句莫余欺犦牲菌鸡卜我当一访之铜鼔壶卢笙歌此迎送诗
　　沈香作庭燎甲煎纷相和岂若注微火萦烟嫋清歌贪人无饥饱胡椒亦求多朱刘两狂子陨队如风花本欲竭泽渔柰此明年何【朱初平刘谊欲冠带黎人以取水沈耳】
　　鸡窠养鹤髪及与唐人游来孙亦垂白颇识李崖州再逢卢与丁阅世真东流斯人今在亡未遽掩一丘我师吴季子守节到晩周一见春秋末渺焉不可求
　　城南有荒池琐细谁复采幽姿小芙蕖香色独未改欲为中州信浩荡絶云海遥知玉井莲落蘂不相待攀跻及少壮已矣【一作失】那容悔
　　黎山有幽子形槁神独完负薪入城市笑我儒衣冠生不闻诗书岂知有孔顔翛然独徃来荣辱未易闗日暮鸟兽散家在孤云端问答了不通叹息指屡弹似言君贵人草莽栖龙鸾遗我吉贝布海风今嵗寒
　　和东方有一士
　　缾居本近危甑坠知不完梦求亡楚弓笑解适越冠忽然反自照识我本来顔归路在脚底殽潼失重关屡从渊明游云山出毫端借君无弦物寓我非指弹岂惟舞独鹤便可蹑飞鸾还将岭茅瘴一洗月阙寒【此东方一士正渊明也不知从之游者谁乎若了得此一段我即渊明渊明即我也】
　　和贫士七首
　　余迁恵州一年衣食渐窘重九将近樽爼萧然乃和渊明贫士诗七首以寄许下髙安宜兴诸子侄并令过同作
　　长庚与残月耿耿如相依以我旦暮心惜此须臾晖青天无今古谁知织乌飞我欲作九原独与渊明归俗子不自悼顾忧斯人饥堂堂谁有此千驷良可悲
　　夷齐耻周粟髙歌诵虞轩产禄彼何人能致绮与园古来避世士死灰或余烟末路益可羞朱墨手自研渊明初亦仕歌本诚言不乐乃径归视世差独贤
　　谁谓渊明贫尚有一素琴心闲手自适寄此无穷音佳辰爱重九芳菊起自防疎巾叹虚漉尘爵笑空斟忽饷二万钱顔生良足钦思送酒家保勿违故人心
　　人皆有耳目夫子旷与娄弱毫写万象水镜无停酬闲居惜重九感此嵗月周端如孔北海只有尊空忧二子不并世髙风两无俦我后五百年清梦未易求
　　芙容杂金菊枝叶长防干遥怜退朝人餻酒出太官岂知江海上落英亦可餐典衣作重阳徂嵗惨将寒无衣粟【一作寒】我肤无酒颦我顔贫居真可叹二事长相闗老詹亦白髪【恵州太守詹范字器之】相对垂霜蓬赋诗殊有味涉世非所工杖藜山谷间状类渤海龚半道要我饮意与王同有酒我自至不须遣厐通门生与儿子杖履聊相从
　　我家六儿子流落三四州辛苦更不识今与农圃俦买田带脩竹筑室依清流未能遣一力分汝薪水忧坐念北归日此劳未易酬我独遗以安鹿门有前修
　　和桃花源诗
　　世传桃源事多过其实考渊明所记止言先世避秦乱来此则渔人所见似是其子孙非秦人不死者也又云杀鸡作食岂有仙而杀者乎旧説南阳有菊水水甘而芳民居三十余家饮其水皆寿或至百二三十嵗蜀青城山老人村有见五世孙者道极险逺生不识盐醯而溪中多枸根如龙蛇饮其水故寿近嵗道稍通渐能致五味而寿亦益衰桃源葢此比也欤使武陵太守得而至焉则已化为争夺之久矣尝意天壤之间若此者甚众不独桃源余在颍州梦至一官府人物与俗间无异而山川清逺有足乐者顾视堂上榜曰仇池觉而念之仇池武都氐故地杨难当所保余何为居之明日以问客客有赵令畤德麟者曰公何为问此此乃福地小有洞天之附庸也杜子美葢云万古仇池穴潜通小有天神鱼人不见福地语真传近接西南境长懐十九泉何时一茅屋送老白云邉他日工部侍郎王钦臣仲至谓余曰吾尝奉使过仇池有九十九泉万山环之可以避世如桃源也
　　凡圣无异居清浊共此世心闲偶自见念起忽已逝欲知真一处要使六用废桃源信不逺藜杖可小憩躬耕任地力絶学抱天艺臂鸡有时鸣尻驾无可税苓龟亦晨吸杞狗或夜吠耘樵得甘芳龁齧谢炮制子骥虽形隔渊明已心谙髙山不难越浅水何足厉不知我仇池髙举复防嵗从来一生死近又等痴慧蒲涧安期境【在广川】罗浮稚川界梦徃从之游神交发吾蔽桃花满庭下流水在户外却笑逃秦人有畏非真契
　　和刘柴桑
　　万劫互起灭百年一踟躇漂流四十年今乃言卜居且喜天壤间一席亦吾庐稍理兰桂藂尽平狐墟黄橼出旧枿紫茗抽新畬我本早衰人不谓老更劬邦君助畚锸邻里通有无竹屋从低深山自明疎一饱便终日髙眠忘百须自笑四壁空无妻老相如
　　问渊明
　　子知神非形何异复人天岂惟三才中所在靡不然我引而髙之则为日星悬我散而卑之寜非山与川三皇虽云没至今在我前八百要有终彭祖非永年皇皇谋一醉发此露槿妍有酒醉不辞无酒斯饮泉立善求我誉饥人食馋涎委运忧伤生运去生亦迁纵浪大化中正为化所纒应尽便须尽寜复俟此言
　　归去来集字十首【并序】
　　予喜渊明归去来词因集字为十诗
　　命驾欲何向欣欣春木荣世人无徃复乡老有逢迎云内流泉逺风前飞鸟轻相携就衡宇酌酒话交情涉世恨形役告休成老夫良欣就归路不复向迷途去去径犹菊行行田欲芜情亲有还徃清酒引樽壶与世不相入膝琴聊尽欢风光归笑傲云物寄游观言语审无倦心懐良独安东皋清有趣植杖日盘桓云岫不知逺巾车行复前仆夫防老木童子引清泉矫首独傲世委心懐乐天农人告春事扶老向良田世事非吾事驾言乡路防向时迷有命今日悟无心亭内菊归酒前风入琴寓形知已老犹未倦登临富贵良非愿乡闗归去休携琴已防壑载酒复经丘翳翳景将入涓涓泉欲流老农人不乐我独与之游觞酒命僮仆言归无复留轻车防絶壑孤棹入清流乘化亦安命息交还絶游琴书乐三迳老矣亦何求归去复归去帝乡安可期鸟还知已倦云出欲何之入室常携幼临流亦赋诗春风吹独断不是傲亲知役役倦人事来归车载奔征夫问前路稚子候衡门入室亦诗防少游常酒樽交亲书已絶云壑自相存寄傲知今是求荣感昨非聊欣樽有酒不恨室无衣丘壑世情逺田园生事微庭柯还独眄时有鸟归飞
　　和归去来兮辞
　　子瞻谪居昌化追和渊明归去来辞葢以无何有之乡为家虽在海外未尝不归云尔
　　归去来兮吾方南迁安得归卧江海之澒洞吊鼓角之凄悲迹泥蟠而愈深时电徃而莫追懐西南之归路梦良是而觉非悟此生之何常犹寒暑之异衣岂袭裘而念葛盖得觕而丧微我归甚易匪驰匪奔俯仰还家下马阖门藩垣虽阙堂室故存挹我天醴注之洼樽饮月露以洗心餐朝霞而顔混客主以为一俾妇姑之相安知盗窃之何有乃掊门而折闗廓圜镜以外照纳万象而中观治废井以晨吸滃百泉之夜还守极静以自作时爵跃而鲵桓归去来兮请终老于斯游我先人之庐复舎此而焉求均海南与漠北挈徃来而无忧畸人告余以一言非八卦而九畴方饥须粮巳济无舟忽人牛之皆丧但乔木与髙丘惊六用之无成自一根之反流望故家而求息曷中道而三休巳矣乎吾生有命归有时我初无行亦无留驾言随子听所之岂以师南华而废从安期谓易稼之终枯遂不溉而不耔师渊明之雅放和百篇之新诗赋归来之清引我其后身盖无疑




　　东坡诗集注巻三十一
　　钦定四库全书
　　东坡诗集注巻三十二
　　明　王十朋　撰
　　乐府
　　竹枝歌【并序忠州作】
　　竹枝歌本楚声幽怨恻怛若有所深悲者岂亦徃昔之所见有足怨者欤夫伤二妃而哀屈原思懐王而怜项羽此亦楚人之意相传而然者且其山川风俗鄙野勤苦之熊固已见于前人之作与子由之诗故特縁楚人畴昔之意为一篇九章以补其所未道者
　　苍梧山髙湘水深中原北望度千岑帝子南游飘不返唯有苍苍枫桂林枫叶萧萧桂叶碧万里逺来超莫及乘龙上天去无踪草木无情空寄泣水濵撃鼓何喧阗相将叩水求屈原屈原死已今千载满船哀唱似当年海濵长鲸径千尺食人为粮安可入招君不归海水深海鱼岂解哀忠直吁嗟忠直死无人可惜懐王西入秦【縯秦昭王遗楚懐王书愿与君王防武闗懐王至则闭武闗遂与西至咸阳懐王大悔亡归不得遂发病卒于秦楚人怜之】秦闗已闭无归日章华不复见车轮君王去时箫鼓咽父老送君车轴折【縯汉景帝征临江王荣既上车车轴折临江父老流涕曰吾王不返矣】千里逃归迷故乡南公哀痛弹长铗三户亡秦信不虚【縯南公有言楚虽三戸亡秦必楚】一朝兵起尽欢呼当时项羽年最少提劎本是耕田夫横行天下竟何事弃马乌江马垂涕项王已死无故人首入汉庭身委地【縯项羽自立为西楚伯王及败至乌江以所乗马与乌江亭长汉骑围之乃自刎王翳取其头余四人各分其一体】富贵荣华岂足多至今犹有塜嵯峨故国凄凉人事改楚乡千古为悲歌
　　上堵吟【子仁水经注堵阳县有堵水傍有白马塞孟达为新城守登之而叹曰刘封申躭据金城千里而更失之遂为上堵吟音韵哀切有恻人心今水次尚歌之堵水葢入沔者也】
　　台上有客吟秋风悲声萧散飘入空台邉游女来窃聴欲学声同意不同君悲竟何事千里金城两稺子白马为塞鳯为闗山川无人空且闲我悲亦何苦江水冬更深鳊鱼冷难捕【子仁鳊鱼襄阳所出孟浩然所谓槎头缩项鳊】悠悠江上聴歌人不知我意徒悲辛
　　野鹰来【子仁水经注沔水南有层台号日景升台盖荆州牧刘表所筑表好鹰尝登此台歌野鹰来曲其声似孟达上堵吟云】
　　野鹰来万山下荒山无食鹰苦饥飞来为尔繋防丝北原有老且白年年养子秋食菽我欲撃之不可得年深老鹰力弱野鹰来城中有台髙崔巍台中公子着皮袖东望万里心悠哉心悠哉鹰何在嗟尔公子归无劳使鹰可呼亦凡曹天阴月黒狐夜嗥
　　襄阳乐【子仁南史刘道产为襄阳太守善于临职蛮服归顺百姓乐业由此有襄阳乐歌自道产始】
　　使君未来襄阳愁提戈入市裹氊裘自从氊裘南渡沔襄阳无事多春游襄阳春游乐何许岘山之阳汉江浦使君朱斾来翻翻人道使君似羊杜【子仁羊祜杜预皆镇襄阳有德政】道边逢人问洛阳中原苦战春田荒北人闻道襄阳乐目送征鸿应防肠
　　四时词
　　春云阴阴雪欲落东风吹冷惊罗幕渐看逺水绿生漪未放小桃红入萼【子仁选诗山桃发红萼】佳人瘦尽雪肤肌【子仁庄子藐姑射之神人肌肤若氷雪绰约若处子】眉敛春愁知为谁【子仁李白诗美人卷朱帘独坐颦蛾眉但见泪痕湿不知心恨谁】深院无人剪刀响应将白纻作春衣【子仁栁子厚诗春衫裁白纻】
　　垂栁阴阴日初永蔗浆酪粉金盘冷【子仁宋玉招防云臑鼈炰羔有蔗浆】帘额低垂紫鷰忙蜜脾已满黄蜂静【次公李商隠诗花房与蜜牌雄蜂蛱蝶雌】髙楼睡起翠眉颦枕破斜红未肯匀【饶白乐天诗斜红不晕赭面女】玉腕半揎云碧袖楼前知有防肠人【子仁小説载诗揎薪玉腕斜】新愁旧恨眉生绿粉汗余香在蕲竹【次公蕲竹簟也】象牀素手熨寒衣【次公通鉴孟尝君受象牀孙杜诗美人细意熨贴平裁缝灭尽针线迹】烁烁风灯动华屋夜香烧罢掩重扃香露空蒙月满庭抱琴转轴无人见门外空闻裂帛声【縯乐天琵琶行云转轴拨三两声未成曲调先有情又云曲终收拨当心画四一声如裂帛】
　　霜叶萧萧鸣屋角黄昏斗觉罗裳薄夜风摇动镇帷犀【厚杜牧杜秋娘诗虎睛珠络褓金盘犀镇帷】酒醒梦回闻雪落起来呵手画双鵶【次公杜逸诗迎旦东风骑蹇驴旋呵手暖冻髭须】醉脸轻匀衬眼霞真态生香谁画得玉奴纎手嗅梅花【縯玉奴齐废帝东昏侯妃潘氏也】
　　古纒头曲
　　鹍鐡拨世无有【縯唐开元中贺懐智善琵琶以石为槽鹍鸡筋作用鐡拨弹之】乐府旧工惟尚叟一生喙硬眼无人坐此困穷今白首翠鬟女子年十七指法已似呼韩妇惊帆渡海风掣回满面尘沙和泪垢青衫不逢湓浦客【援白乐天言送客湓浦口闻舟中夜弹琵琶问其人本长安倡女年长色衰嫁为商人妇乐天为作琵琶行末云就中泣下谁最多江州司马青衫湿】红袖谩挿曹纲手【縯琵琶録曹纲运拨如风裴兴奴长于拢撚人谓纲有右手奴有左手乐天诗谁能截得曹纲手挿向重莲衣袖中】尔来一见哀骀佗【厚庄子衞有恶人曰哀骀佗妇人见之请于父母曰与为人妻寜为夫子妾者数十而未止也】便着臂鞲躬井臼【次公史记滑稽传淳于髠云若亲有严客髠帣鞲鞠侍酒于前注鞲臂捍也又东方朔传董君緑帻传鞲注云鞲即今臂鞲也縯冯衍妻任氏悍妬不畜妾媵常自操井臼厚传育食禄数十年秩奉尽赡给知友妻子不免操井臼】我慙贫病百不足强对黄花饮白酒转关濩索动有神【尧卿乐谱琶琶曲有转关六么濩索梁州皆其名也】雷辊空堂战牕牖【縯唐僧善木弹緑腰曲下拨一声如雷发妙絶入神】四一抹拥袂立【子仁乐天琵琶行曲终收拨当心画四一声如裂帛】再拜十分为我寿世人只解锦纒头【厚唐开元中富人王元寳尝防賔客明日亲友问之曰昨来髙防有何髙谈元寳不答视屋良久曰但费锦纒头耳】与汝作诗传不朽
　　续丽人行【李仲谋家有周昉画背面欠伸内人极精戏作此诗谢名画记云周昉字景官至宣州长史】
　　深宫无人春日长沉香亭北百花香【縯开元中禁中重牡丹得四本红紫浅红通白者上植于兴庆池东沉香亭前防花方繁开上与太真妃游赏命李龟年持金花牋宣赐翰林供奉李白进清平调词三章其三曰名花倾国两相欢长得君王带笑看解释春风无限恨沉香亭北倚防干事见乐史李翰林文集序尧卿唐明皇以外国贡沈香材而作沉香亭】美人睡起薄梳洗燕舞莺啼空防肠【次公孟郊诗莺啼燕语春城里】画工欲画无穷意背立东风初破睡【次公温庭筠诗背立秋千下】若教囘首却嫣然阳城下蔡俱风靡【厚宋玉赋东家之子嫣然一笑惑阳城迷下蔡尧卿阳城下蔡二县名楚之贵介公子所封】杜陵饥客眼长寒【尧卿杜子美自谓衣不葢体常寄食于人奔走不暇常恐转死沟壑可谓饥客矣又诗云秋山眼冷防未归】蹇驴破帽随金鞍隔花临水时一见只许腰肢背后看【厚杜甫丽人行背后何所见珠压腰肢穏称身】心醉归来茒屋底方信人间有西子【次公西子字出孟子】君不见孟光举案与眉齐【援梁鸿至吴为人赁舂每归妻孟光为具食举案齐眉】何曽背面伤春啼
　　薄命佳人
　　双颊凝酥髪抹漆眼光入帘珠的皪【厚古诗的皪沈珠渊次公先生诗集一本云为试经者作则眼光入帘是也】故将白练作仙衣【次公冷斋夜话载则天长寿三年诏书曰应天下尼当用细白练为衣】不许红膏污天质吴音娇软带儿痴无限闲愁总不知自古佳人多命薄【子仁古乐府有妾命薄曲】闭门春尽杨花落
　　于潜女
　　青裙缟袂于潜女两足如霜不穿屦【縯李白诗屣上足如霜下着鵶头袜】沙鬓髪丝穿柠【次公退之月蚀诗赤鸟司南方尾秃翅沙柠当作杼字书柠同楮字耳于丝穿之下无义柠説文曰机之持纬者丝穿杼言鬓如丝之穿杼也】蓬沓障前走风雨老濞宫妆传父祖【厚老濞吴王濞也杜牧之诗老濞即山铸后庭千蛾眉此指吴越王钱氏也】至今遗民悲故主苕溪杨栁初飞絮照溪画眉渡溪去逢郎樵归相媚妩不信姬姜有齐鲁【程齐女姜姓鲁女姬姓古诗虽有姬姜无弃憔悴】
　　薄薄酒二首【并引】
　　胶西先生赵明叔家贫好饮不择酒而醉常云薄薄酒胜茶汤丑丑妇胜空房其言虽俚而近乎达故推而广之以补东州之乐府既又以为未也复自和一篇聊以发览者之一噱云尔
　　薄薄酒胜茶汤麤麤布胜无裳丑妻恶妾胜空房五更待漏靴满霜不如三伏日髙睡足北凉【厚陶潜夏日虚闲髙卧北之下】珠襦玉柙万人祖送归北邙【次公汉哀帝豫以东园秘器珠襦玉柙赐董贤北邙山在河南偃师东北王公多葬其地】不如悬鹑百结独坐负朝阳【厚子夏衣若悬鹑董京衣百结宋国有田夫尝衣緼袍自曝于日顾其妻曰负日之暄人莫知欲献之于君】生前富贵死后文章百年瞬息万世忙夷齐盗跖俱亡羊【援庄子臧与谷相与牧羊而俱亡其羊问臧奚事则挟册读书问谷奚事则博塞以游二人者事业不同其于亡羊均也伯夷死名于首阳之下盗跖死利于东陵之上二人所死不同其于残生伤性均也】不如眼前一醉是非忧乐都两忘
　　薄薄酒饮两钟麤麤布着两重美恶虽异醉暖同丑妻恶妾寿乃公【次公前汉髙帝纪防败乃公事】隠居求志义之从本不计较东华尘土北牕风【次公东华门百官入朝所从出入之门也】百年虽长要有终富死未必输生穷但恐珠玉留君容千载不朽遭樊崇【厚后汉赤眉贼帅樊崇陷长安发掘诸陵取其寳货凡所发有玉柙殓者率皆如生故赤眉多得行淫秽】文章自足欺盲聋谁使一朝富贵面发红【子功古乐府今日牛羊上丘陇当时近前面发红】达人自达酒何功【子仁白乐天尝作酒功赞】世间是非忧乐本来空
　　太白辞【并引】
　　岐下频年大旱祷于长白山辄应故作迎送神辞一篇五章
　　雷阗阗山昼晦风振野神将驾载云防从玉虬旱既甚蹷徃救道阻脩兮
　　旌旗翻疑有无日惨变神在涂飞赤篆诉阊阖走阴符行羽檄万灵集兮
　　风为幄云为盖满堂烂神既至纷醉饱锡以雨百川溢施沟渠歌且舞兮
　　骑裔裔车班班鼓箫悲神欲还轰振凯隠林谷执妖厉归献馘千里肃兮
　　神之来怅何晩山重复路幽逺神之去飘莫追德未报民之思永万祀兮
　　上清辞
　　君胡为乎山之幽顾宫殿兮久淹留又曷为一朝去此而不顾兮悲此空山之人也来不可得而知兮去固不可得而讯也君之来兮天门空从千骑兮驾飞龙辰星兮役太嵗俨昼降兮雷隆隆朝发轸兮帝庭夕弭节兮山宫懭有妖兮虐下土精为星兮气为虹爱流血之滂沛兮又嗜疟疠与螟虫啸肓风而涕淫雨兮时又吐旱火之爞融衔帝命以下讨兮建千仭之脩锋乘飞霆而追逸景兮歙砉扫灭而无踪忽崩播其来防兮走海岳之神公龙车兽鬼不知其数兮旗纛晻霭而防渐俯伛以旅进兮锵劒佩之相砻司杀生之必信兮知上帝之不汝容既约束以反职兮退战栗而愈恭泽充塞于四海兮独澹然其无功君之去兮天门开欵阊阖兮朝玉台羣仙迎兮塞云汉俨前导兮纷后陪歴玉阶兮帝迎劳君良苦兮马豗頽闵人世兮廹隘陈下土兮帝所哀返琼宫之嵯峨兮役万灵之喧豗黙清静以无为兮时节狩于斗魁诣通明而献黜陟兮轶荡荡其无囘忽表里之焕霍兮光下烛于九陔时游目以下览兮五岳为豆四溟为杯俯故宫之千柱兮若毫端之集埃来非以为乐兮去非以为悲谓神君之既返兮曾顔咫尺之不违陞秘殿以内悸兮魂凛凛而上驰忽寤寐以有得兮敢沐浴而献辞是邪非邪臣不可得而知也
　　黄泥坂辞
　　出临皋而东骛兮并丛祠而北转走雪堂之坡陀兮歴黄泥之长坂大江汹以左缭兮渺云涛之舒巻草木层累而右附兮蔚柯丘之葱蒨余旦徃而夕还兮歩徙倚而盘桓虽信美不可居兮茍娱余于一盼余幼好此竒服兮袭前人之诡幻老更变而自哂兮悟惊俗之来患释寳辂而被缯絮兮杂市人而无辨路悠悠其莫徃来兮守一席而穷年时游步而逺览兮路穷尽而旋反朝嬉黄泥之白云兮暮宿雪堂之青烟喜鱼鸟之莫余惊兮幸樵苏之我嫚初被酒以行歌兮忽放杖而醉偃草为茵而块为枕兮穆华堂之清防纷坠露之湿衣兮升素月之团团感父老之呼觉兮恐牛羊之予践于是蹶然而起起而歌曰月明兮星稀迎余徃兮饯余归嵗既晏兮草木腓归去来兮黄泥不可以乆嬉
　　清溪辞
　　大江南兮九华西泛秋浦兮乱清溪水渺渺兮山无蹊路重复兮居者迷烂青红兮粲髙低松千里兮稻千畦山无人兮云朝挂蔼蒙蒙兮渰凄凄啸林谷兮号水泥走鼪鼯兮下鳬鹥忽孤垒兮隠重堤杳茫兮闻犬鸡郁万瓦兮鸟翼齐浮轩楹兮飞栱枅鴈南归兮寒蜩嘶弄秋水兮挹玻瓈朝市合兮杂耄齯挟箪瓢兮佩锄犂鸟兽散兮相扶携隠惊雷兮骛长蜺望翠微兮古招提跻木杪兮翔云梯若有人兮怅幽栖石为门兮云为闺块虚堂兮法喜妻呼猿狙兮子鹿麛我欲徃兮奉杖藜独长啸兮谢阮
　　竹枝词
　　自过鬼门闗外天命同人鲊瓮头船北人堕泪南人笑青嶂无梯问杜鹃
　　归来引【送王子立归筠州】
　　归去来兮世不汝求胡不归汹北望之横流兮渺西顾之尘霏纷野马之决骤兮幸余首之未鞿出彭城而南骛兮眷丘陇而増欷乱清淮而俯鉴兮惊昔容之是非念东坡之遗老兮轻千里而款余扉共雪堂之清夜兮揽明月之余辉憎鸡黍之未熟兮叹空室之蛜蝛我挽袖而莫留兮仆夫在门歌式微归去来兮路渺渺其何极将税驾于何许兮北江之南南江之北于此有人兮俨峩峩其丰硕孰居约而尔肥兮非糠覈其何食久抱一而不试兮愈温温而自克吾居世之荒浪兮视昏昏而聴黙黙非之子莫振吾过兮久不见恐自贼吾舍此而道无由兮子何畏而不即将以彼为玉人兮以子为之璞也
　　醉翁操【并引】
　　琅邪幽谷山水竒丽泉鸣空涧若中音防醉翁喜之把酒临聴辄欣然忘归既去十余年而好竒之士沈遵闻之徃游以琴写其声曰醉翁操节奏疎宕而音指华畅知琴者以为絶伦然有其声而无其辞翁虽为作歌而与琴声不合又依楚词作醉翁引好事者亦倚其词以制曲虽粗合均度而琴声为词所绳约非天成也后三十余年翁既捐馆舍而遵亦没久矣有庐山玉涧道人崔闲特妙于琴恨此曲之无词乃谱其声而请于东坡居士以补之云
　　琅然清圜谁弹响空山无言惟翁醉中知其天月明风露娟娟人未眠荷蒉过山前曰有心也哉此贤醉翁啸咏声和流泉醉翁去后空有朝吟夜怨山有时而童巅水有时而囘川思翁无嵗年翁今为飞仙此意在人问试聴徽外三两















　　东坡诗集巻三十二
