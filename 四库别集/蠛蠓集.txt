　　钦定四库全书　　　　　集部六
　　蠛蠓集目録　　　　　　别集类五【明】
　　巻一
　　书
　　巻二
　　啓
　　记
　　序
　　碑
　　檄
　　对
　　传
　　赞
　　辞
　　诔
　　祭文
　　巻三
　　赋
　　巻四
　　四言古诗
　　五言古诗
　　七言古诗
　　巻五
　　杂体诗
　　乐府
　　五言排律
　　七言排律
　　五言律诗
　　七言律诗
　　五言絶句
　　七言絶句
　　【臣】等谨案蠛蠓集五巻明卢柟撰柟字少楩濬县人太学生负才忤县令令诬以杀人榜掠论死淹系数年临清谢榛走京师为称寃适县令已罢平湖陆光祖代之乃平反其狱得不死事迹具明史文苑传是集为嘉靖癸邜柟所自编凡杂文二巻赋一巻诗二巻前有自序称蠛蠓者醯鸡也取其洁于自奉介于自守不如蚊蚋之侵秽彊噉又以事系狱类蠛蠓之阨燕吭罹蛛网振其音而喑喑者故以名集史称其骚赋最为王世贞所称诗亦豪放如其为人今观其集虽生当嘉隆之间王李之焰方炽而一意往还真气坌涌絶不染钩棘涂饰之习盖其人光明磊落藐玩一时不与七子争声名故亦不随七子学步趋然而榛救之世贞称之柟反以是重于世亦可谓毅然自立无所依附者矣乾隆四十三年九月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀














　　蠛蠓集自序
　　蠛蠓者何醯鸡也集何以谓之醯鸡郭璞谓醯鸡细质喜羣飞亦蚊蚋属也夫蚊蚋贪哺嗜臭败逐溷厠咀人一障恶之醯鸡则入室窔幸于发瓿歠糟而甘芳酸飞则丛薨止不渝啖此非洁于自奉而介于自守者与其于蚊蚋侵秽彊噉者为何如此其蠛蠓也夫而柟质戆材驽托迹两间犹夫叶之于林杯之于海也窃居蓬茨藜藿弥年无荐绅先生之交挹牧侯伯之遇举则一丘言则自偶此夫人之蠛蠓哉嘉靖壬寅柟以事系狱贯三木圜隂室待国家典刑发愤抒懐间有微词辄不敢令人见反复讽诵寻痛愍而焚毁之夫蠛蠓之隘燕吭罹蛛网振其音而喑喑者何以异此是犹类之至也夫蚊蚋狡污柟所弗屑蠛蠓虽微柟不敢自外焉视其类也嗟嘑鹰化而鸠雉流而蜃腐草而萤鼋鼍鱼鳖皆有化若蠛蠓槁死盆防吾独不知其化者何也此岂造物笃于亿类而啬于蠛蠓也邪因摭録旧作并狱藁文若干首骚赋若干首杂体诗若干首搆成几巻命其集曰蠛蠓峕嘉靖癸卯春三月朔六日黎阳卢柟撰














　　钦定四库全书
　　蠛蠓集巻一
　　明　卢柟　撰
　　书
　　上魏安峯明府辩寃书
　　古者大夫士志行不通于上则尽于书以列其情要其最显者则李斯尽秦苏秦邹衍田需张仪尽六国司马相如卜式鼂错徐乐枚乘主父偃尽汉韩愈柳子厚张籍李翺尽唐司马光王安石苏洵轼辙欧阳修尽宋杂游说兼道艺穷于布衣侧微之辞而后下之人得以抒其虑上之人感切于讽直之説于以纳其忠而弗之罪焉则夫书之宣上下通贵贱也于古有是夫虽然幸而处常徴诸言载之书可以逹天子不幸而值变身桎梏之刑待鈇钺之诛徒呕心血笔而书之不足以逹士庶人何者彼其天壤之相违居养之相异囊首赭衣之徒固不足以动人之耳目也今天下公卿士大夫自宰相而下与天子持议论相可否乘朱轮而揷貂蝉纡金紫而懐珠玉执天地之符而力侔造化者固不为少也而柟含寃幽室关键口舌不敢延颈而一鸣者何也伏枷鎻罹重法厠秽弗洁之囚诚不敢輙以书通窃又惧夫上之人不肯戢威霁顔倾耳一听死亡者之论徒速血肉糜骨之祸尔夫鸟极则厉鸣兽极则走挺人穷则归本嘑天命之衰也于柟已甚安得不顿走狂嘑祈霖雨救涂炭冐死一言于执事哉夫柟世家业农防而读书循章句以诸生受胡氏春秋餟屈宋之糟游司马氏之滨窥迹于扬雄诸子之垣然志行狂简言多激越时时取衅厉为世人讥诮庚子嵗二月中柟佣工人王隆左手病疮甚柟谓隆曰汝之病殆不可事事给汝直复若业何如隆曰诺请以张杲彊干而多力者代仆柟曰然汝行遂歴试张杲为佣奴六月二十一日杲盗塲麦柟闻之以畀司里杲遁宿孙洁塲中食守塲人李现麫一缶明日柟赴诉县伊家乘大雨排房塌扑死旦日杲母魏氏驾讼邑侯蒋公曰卢柟殴伊男卒七月初五日蒋公发阅杲尸则上齿阙者六左胫裂凡可以致死者无不毒伤夫齿阙则食难胫裂则行委自柟塲至孙洁塲逴一里逺而彼走且食此其齿与胫果得有恙否也齿胫俱无恙然且而阙而折果孰为之耶当是时柟具大刑对思不知所出蒋公亦不问杲体徧伤故廹拷掠数百自朝至日昃与法具伍呜呼柟以柔脆之肤而犯坚虐之刑彼且何情而不啮予骨肉而柟非金石之固亦安能久于抗对也苟疾痛有间虽赤族之祸然且不恤矣是月二十七日柟先母哭柟于野有妇人而持母曰毋哀我张杲姊也我父杲叔实知杲死雨頽房壁压焉杲叔张升又谓柟父曰杲之死也甚微而难言父穷之曰呉章者杲外叔魏氏与章滛禁章不得娶而居其室杲之死夫二人者图之房壁頺压非特霖雨使然也乡昔齿阙胫裂徧身毒伤者于兹可徴焉先人以奸慝之迹隐而具房扑之情于廵按樊公准辩饬大名勘问未及而按临防审樊公谓在庭诸公曰王隆者卢柟雇工人也按文附致张杲作王隆佣人隆且为人佣张杲为佣人之佣耶夫王隆无恒产为卢柟业农即令张杲为若佣当业谁之农乎使杲果为隆佣则杲当在王隆塲安得来卢柟塲盗若麦耶且杲所扑麦卢柟之麦所饮食卢柟之馈独佣为王隆之佣名实矣法宜开蒋公不然樊公曰凡士师可以生杀人有天子律令在律可杀吾不敢生律可生吾不敢死兹所议卢柟同诸君奉天子律令尔我何敢私且魏氏原告词谓卢柟令雇工人王隆觅张杲郭勇与柟佣工矣夫王隆一人尔果觅工自代即当佣一人又安得雇张杲郭勇二人代一人耶况卢柟当时尝给郭勇雇直钱勇既为王隆兼雇卢柟又安得给无谓钱与王隆所佣人耶今不幸事变杲死遂作王隆佣人设使勇亦死则勇即作王隆雇工而卢柟不得谓勇为雇工矣法宜开蒋公语塞少间进曰卢柟既逭死请罚谷一千石破若家何如樊公黙然蒋公趋翼进将言宪副张公目蒋公退同知崔公履推府朱公之跗朱公肘真定理刑赵公谓蒋公曰是不可死先生何苦扼人蒋公稍就位樊公指柟原法曰彼罪案既若是而蒋令寘之死予当奈法何佥曰称律令于是下柟大名守什公饬滑县刘公覆勘刘公者又蒋之同年生最旧执也相持词议定而后出谓房扑为妄告拟柟以家长殴雇工人至死应徒律量罚谷千石其傍引鲸鲵凶噬之恶无损于蒋公焉以呈察院二十年正月内详允发诸犯的决赎罪暨柟各宁业所议谷千石直以为非法令免惟皂李禄未请官照出亦拟不应详代樊公廵按殷公允其详而狱由是勦矣柟居家未逾旬而先人终距六十日而先母卒逾年而两子死一女亡夫柟出狱疮痍未洒即继之以天崩地隤之变而动其心膂之惨奈何天命窘极若是哉先是蒋公董狱当死刑者五人曰卢柟曰袁济曰马氏曰吕敖曰侯宗儒然皆寃诬而无实以故狱词虽备而率不服是故樊公首贷柟薄其罪暨殷公按郡则四人者咸称寃蒋公惧诸公救之以柟为口实觧殷公问蒋公曰卢柟何如蒋公具疏进复组织柟死若昔之语樊公者益诬由是殷公释袁济马氏而复问吕敖侯宗儒寻亦开去独执柟于防械送大名守张公公知柟之寃哀隐悼惜之不足而议柟抵死此固因察院之成命非张公好杀之夲心也明年柟奏辩复行张公问得其情供张杲实柟佣人而仍以原拟若曰仍原拟则法不病作佣人则不没其实而典刑缓且归柄于察院也是年翁公按临弗原明年柟复奏辩行张公时廵按胡公防审而张公前吏部郎中通判呉公前吏科都给事中推府李公悉直柟为诬胡公执先定之辞据纸独与柟对仇而佐证卒不及一词及柟称寃出宪副乔公作而言曰是情实可矜胡公曰此卒不可杀终当与某囚同例减死尔姑待仍拟张公退而叹曰诸公哀枉非不力救然所能者人也其所不能者天也于是悉取诸逮事者徴问前巻傍引鲸鲵凶噬之恶尝笞某六十七十者皆虚伪无验正去之独张杲案如胡公议于戱柟内省由龆龀之年以及今系狱之日柟始读书不过为狂瞽之文渎君子视听未尝附防官府行无頼作掊克又素恶商贾行坐之事于市井挟劒雄酒豪侠之徒固未尝啣杯酒接慇懃同济防滛之恶慢长老而忤王法也独好倜傥恢旷之行嗜殊调好观古人竒节然未敢逾大闲为名教罪人府县无告讦之辞而六曹无文劵之验夫所谓恃豪放恣险恶凭陵暴横于一时彼濬人固寛厚有容者亦安能甘蹈患害上下无一词发擿必待张杲之狱而后暴白哉且张公决狱明公而少贷使柟果负大恶如前巻云云则亦安肯薄正而去之俾文案不符于察院防审又何为汲汲觧暴令柟无死若是哉夫前巻锢狱扄之以纸若镕金铁之精贯重关之键而牢不可破幸而廵按樊公开示覼缕动引天子律令平反是非一人之私恩得以紊典刑而掩日月也且柟应拟徒罪赎谷四十五石而仓有收也魏氏领葬杲尸有状也柟领杲原贮库所盗麦并袋有案也夫李禄详所载皆柟已开原迹二十年四月内殷公允之有徴也是皆藏诸司吏有考也柟宁业居防一年是亦齐民矣固非逸刑掣鎻之徒越有司而警方牧之人也讐家无告佐见无告公正之民无告攻发阴私狡猾懁悍之徒俱无告夫执柟时去允之之详日期然且八月逺矣然而察院至是复悔其允曰卢柟招详朦胧收寘之死夫招详果朦胧耶前李禄招详何不驳勘果非朦胧耶顾复执柟抵法由是言之前后翻扰多失其据而柟安得无寃诬于其中哉始柟为诸公原宥前已歴陈恶有察院之严诸公之明而为是朦胧招详哉恶有市井舆情之地而柟敢以招详朦胧居之哉恶有三代直道之民容是招详朦胧之人油油然处之而无所异哉昔有好生者赎狐兎糜鹿而放诸郊猎者邀之则急走狂嘑以捄其死嗟夫人放禽兽犹不忍邀今樊公既放柟于野人又从而招之得非忧物之心重且长而仁民之心轻且短与夫张杲一人也在前巻为王隆雇工樊公为卢柟雇工殷公复作王隆雇工及柟奏辩张公询得其情仍作卢柟雇工而翁公复改作王隆雇工夫古天吏杀人也左右皆曰可杀勿听诸大夫皆曰可杀勿听国人皆曰可杀信矣而未敢也然犹察之见可杀焉而后杀之今柟之狱朝一人曰可杀暮一人曰否暮一人曰可杀朝一人曰否夫所谓可否者才一人之辞耳设使执政舍已之见平其心气推而问诸左右诸大夫国人则其可否岂特一人朝暮所谓哉虽然可否无定者谓之疑狱王制曰疑狱泛询众议赦之又曰附从轻赦从重书曰与其杀不辜宁失不经吕刑曰五刑之疑有赦五罚之疑有赦周官司刺掌赦宥之法夫古之圣人思其心未尝杀人因民逺善而迩恶故着为法令以驭之夫刑防器也擅意快杀者入人易深而圣人有忧焉于是埀法于经若易之觧曰雷雨觧君子以赦过宥罪臯陶之戒舜曰钦哉钦哉惟刑之恤哉我明太祖创制立刑于律首为横图薄刑具着大诰减等又五年勑刑部恤刑于疑而可矜者察小大之比以宥之此其仁民好生之意与王制易书周官之法相流通今柟无辜之狱非止于疑而已也何独不被圣王赦宥钦恤之仁罹此网罗绳钳之厉哉夫察院诸公坚不原问是非不知柟为寃抑真以为死而杀之也葢谮祸既成每执政出都仇者从而攻之而柟名曰监生讯者谓柟非豪右则守钱虏子尔葢不知柟以中民之产积狱数年悉贸费无余而先人二柩暴于人野塲中寡妻无嗣托食于亲厚故人已阅二载矣艰苦万倍不能一宣上卒以虞渉之嫌而下无觧县之日此大道之公不行于一夫而柟饮恨待毙所以积淹于狱也夫孰肯正明王之法忘小嫌之私挺已抗救于汩没无报之人哉昔者柟歴大名府狱濬狱元城狱防诸觧系徒録逺六七百里近比各府州县狱其弊无大相逺而莫以明是故敝讼之政荒圜土之教衰虽使苏公召伯日讯于庭于国家基本万一无所裨益焉请详言之夫三代而下礼乐教化之不行凡可以驱天下之势者畏而已矣是故上而畏天子下而畏方伯连帅其次畏府州县牧之诸侯其次畏皂役羣小夫畏天子则天下治畏方伯连帅则方岳平畏府州县牧之诸侯则丘井安畏皂役羣小则民无所措手足而寃苦病夫狱物之深宻者也周礼大司冦用狱聚教罢民凡害人者寘之狱各施执事以明刑耻之今之治狱则不然昼则联绁而居拲桎而食呻吟悲号相靡于棘垣之下入夜则足连絷项重钳肢脇受缚三防髪引层闲之半筋脉急张血肉反攻而疾痛不胜嘑守者抚之弗听则搒楚有加矣将死一人预以病尝之有司有司曰可从而杀之曰某官杀汝也非我也夫死者未病而尝有司以病者何也曰杀之惨一召惨之故有五凡无贿而通者杀多饷不分者杀记守者之过杀为富者复讐杀见利弗予者杀夫官有察吏有稽彼恣杀而弗顾然且不觉者有故也未杀谮溢恶之言于吏既杀示颛柄之威于囚囚惧无漏言吏忌无贳政是故恣杀之计行有司弗觉矣由是待罪之民轻天子而弗畏轻方伯连帅而弗畏轻府州县牧之诸侯而弗畏唯皂役羣小是畏嗟乎天子方伯连帅府州县牧之诸侯所以治皂役羣小也于其治皂役羣小者弗之畏顾畏其所治者则是驱天下之势不在乎上在于皂役羣小也由是百姓无所措手足而寃苦病府州县牧诸侯之政盭而丘井危方伯连帅之令壅而方岳蔽天子拥虚器于上而礼乐征伐不行于下则天下坏乱不可救矣虽然柟闻之君子曰有治人无治法孔子曰君子之徳风小人之徳草草上之风必偃是故商君治酷而民尚急文帝好寛而诸吏多长者今执事治濬两河鸡犬之民不下十万户而囹圄无人执事好生之徳可知矣是故吏禁之属无夙弊如前所陈者是非彼能无私心人读书而体臯陶之徳也良由执事寛仁之政流通于濬彼自不敢为酷民尔或曰狱重地宜谨严汝负大而云云若是将有以自觧与夫柟闻古之贤者不幸善居狱而速死之弊有三君子不由焉忘盗贼之分杂卑污之行防其所有而日与囚化者命之曰淆狱乘隙窃免亡其身以及其亲命之曰遁狱劫天典隳王法拿挺决出自分必死鬭城守而杀禁戒命之曰叛狱嗟乎善人不入狱夫狱所以待小人也吾惟不知务而轻用吾身吾是以久狱不知命焉乃今不能控诉自明复为淆狱遁狱叛狱蹈速死之弊悲哉甚矣吾之自惑也昔君子黄霸在狱授经曰朝闻道夕死可矣以故李固杜乔孔文举蔡邕皆世之大儒卒以狱死然君子之名悬于霄汉矣柟志疎而才狭视古人若丘蛭之目螭靇龖也乃窃嗜好为文赋数百篇诗几千数十百首虽不足传苟得逺脱桎梏而好事者或取焉奈何不以古人自附而同流俗于淆狱遁狱叛狱速死之辈哉昔先人治土地若干亩自柟下理后悉卖之豪家而约剂者又窃与之通弊减亩数私价直凡先人诸故物无不私市于人甚则拆房室伐树木乡人无頼效之一切施其不法又徭役甚烦柟以贫窭得羣里长窘辱夫柟待死罪无兄弟子嗣之续即有井臼妇彼独宴处闺闼不过一书生妻尔又焉能知庶务应外事与豪诘崛彊之徒相抗唇哉往年执事均赋柟以中上裒下下又诸差役悉悯痛省覆此非执事知柟贫苦如上所云又安得霖雨之泽霈然若是哉噫嘻柟事已矣唯狱中无他事舍劳思愁苦之外则读书日明于道少延旦夕之命为死所尔若为柟申寃枉之情觧涂炭之菑覆柟之妻女毋为乡里暴客之资为版籍穷民此执事之恩也当道之责也柟何敢预焉伏唯执事裁察
　　答王凤洲郎中书
　　七月初七日本县遣使捧檄赍牛酒腆礼并翰教遗柟家柟唯皇风既逺光氛载竭箕頴之后世絶幽响故虽两汉纁苍璧时加丘壑而大名之士往往负掲取诮后世易曰束帛戋戋贲于丘园丘园之美何可易言也柟槁骴之余已防大君子渥泽复起为人今又施旷代之典于胥靡之民叨天之秩窃地之懿回惶中惑实益厚顔比又读执事所喻鸾龙奋郁五防炫烂飘飘然若凌风御虚絶无纎回视寰中蠘螉语真若窃帝壤以堙洪水几何不偾且溃也执事迈天人之英操宗匠之器与李于麟宗子相诸公雄据虎视掎猎中原即令扬马应刘接轸横骛未尝不防精夺气偃伏旗皷也柟方巻舌胁息撺投不暇若执事云云何敢僣预独所恳者柟素尝歴诸郡邑多诬枉如柟文致不可反者甚多执事衔上命察寃抑拯救焚溺于斯人独无加意乎哉记曰附从轻赦从重唯执事念之鄙作诗赋谨装六册呈上拙文数巻未及缮完容嗣羾文幕适闻旌斾告速而柟又有秣陵之行故耳秋霁方采藜藿并食偃卧无俟多谈柟又顿首顿首
　　上李东岗推府书
　　柟不佞不能奉先王之教违孔子之训以奸时王之典逮系濬狱三年迷惑顿踣殊苦万状寃颈缩喙不敢长鸣而自陈此非尧舜兼济之病天地之大遗于果蠃螟蛉纎芥之细也抑柟自察材质卑微朴抶囊木之间恐不能尽白柟之所以待罪之理又不足感执事推亮悯裁之化贾山曰雷霆之所击无不摧折者执事之威甚于雷霆震悚惕厉万不获已畧抒固陋没死上干幸加惠怜听埀察焉柟闻春秋之义自诛讨乱贼禁蛮夷猾夏之阶特以复讐为重复讐之义非寻常世俗箪食豆羮之怒詈骂睚眦之怨瞠目按劒曼胡血缨命气相高也孔子曰父母之讐寝苫枕戈弗与共天下也遇诸市朝不反兵而鬭檀弓曰防不虑居毁不危身曰毁不危身为无后也非谓食美衣锦察音乐之比长大子孙乐妻孥以供宴安也公仪仲子之防舍其孙而立其子孔子曰否立孙重嫡子之建延宗庙血食之祀绵本始之义尔孝经曰立身行道扬名于后世以显父母孝之终也夫仁者践谊勇者不必死节智者不汩名若徒効小廉死小耻快一劒之奋行弗顾后令闻广誉不加于天下灭父母之称此匹夫自缢于沟壑之事少有逺虑图大者不为矣诗曰哀我填寡宜岸宜狱握粟出卜自何能谷夫寘身犴狴之中狭圣鉴之卜从一死不返之谅孝子不为也曩者柟犬豕之质寡闻道之资触司冦之刑囚幽圜室之内先人赴诉御史台下听之问诸监司曰免问诸守令曰免问诸讐正曰免夫然后称律令出柟于死没之编氓之籍越明年结狱始归侍先人寝食几杖先人又不留家居适淇门别业入暮夜而盗贼兴矣鉏耰登之大屋干戈扰于防塘白刃之锋砉于平楼先人县绳及堞队则贼借之防鋋伺之钩铩一夫内嘑羣响沸应絶鸡犬振檐瓦先人以七十之年降而苏登者三杪乃气力疲惫谓庶母曰孤儿始脱患难我有长苦积恨于异日者不得与之语乃今父子不相见天虖命也贼薄滋益甚请币不可请货不可请降自分裁不可贼突登戕先人没悲夫谁能无父而死何先人令其子不忍言之若是也时告诸县邑贼已出境有懐庆为之穴阳武为之墟封丘延津大河之曲为之堂隩乌合蚁聚之众斩木掲干大呼于淇卫之郊时蒋公莅政不肯发一夫掣白挺以逐之柟家贫新祸又无财贿雇熊防之士谁肯不待教命为柟出死力穷诛越人之冦哉即有乡曲之民哀柟无告者捕之才得蜂虿于积闰竒扐之间封豕虺蛇防噬之恶固己投迹草木依山泽肆然无忌而谁何郡县矣柟舆求父尸归之寝则官府有憎恶之不祥城守有捍拒之严陈哀暴棺于郭门之垤犹及今未成葬也当是时夫岂不能告诸天子请诸方伯连帅也然多狼顾之患惧灭门之祸其事本末未易明此所以没齿关口而不敢言唯我执事明睿逺照深察而悉之者也愿执事熟思加痛少裁焉是年先母悼先人之故埀白髪哭泣不饮食距父防六十日亦殒柟奉二柩袒括衘哀皇皇焉如有求望望焉如有从而弗得也杜门餟粥守先王之制尝胆谟谋雪先人之耻不知察院复按前事移檄复收柟矣由是司里授鎻城旦诘门尹贰絷其妻义勇朅夫围其宫执柟苫块之上械送大名张公勘问不即寘之死刑之若不能举也哀隐嗟叹之不足三月而后成狱窃窥造化之私少之得其当以处柟尔卒乃不得执政防趣拟之大辟柟信知非张公本意虽九死犹不足报张公深恩也夫柟有二小弱子托宗祀之寄未及而长子殇越数旬而次子为无服之殇夫殇下葬以夏后之堲周无服葬以有虞氏之瓦棺也柟囚系不能与二子永诀覆用芦藁孔子曰敝帏不弃为埋马也敝葢不弃为埋狗也由是言之二子之葬视不如狗马矣昔者延陵季子适齐反长子死葬于嬴博之间还其封号之者三曰骨肉复归于土命也若魂气则无不之也夫圣贤值事变犹不能忘情骨肉冀其魂之随已以终父子显幽无间之义悲夫古之君子皆然何柟独于其子生死不相知若是哉书曰廸惟前人光施于我冲子柟承前人之光无冲子之继又何施焉诗曰贻厥孙谋以燕翼子子且长没何孙之能贻也夫柟受木索婴金铁坐庰室之中无日月之明忘晦朔之变腥臭触九窍死尸参肢体稍觧缧绁伏棘岩之下虮虱如流结髪如约肌理不龢胼谬纷纭之皮搔之如雪下夜则槛栅交轧枕股之防防啸于颅妇啮于承权百足岐翘之虫欢愉游戱于肘腋之间少有关便则守御者禁之曰噭叱而搒楚交施于骹之上矣昔綘侯下廷尉曰吾尝从楚军百万而心未能动殊不若见狱吏之已甚条侯坐收不食呕血数日死顾柟乡里委巷之陋绳枢之士而甿细之人也视此安得不寒心哉柟闻太史公曰砥行立名之士太上不辱先其次不辱理色其次关三木被棰楚受辱昔汤让天下于涓子涓子弗之洁也负石入水死伯夷思与乡人处其冠不正去之若将凂于涂炭夫视天下不以为洁视倾冠细故若恐汚其身也设使二子视辱其先祖理色关三木棰楚受辱者思将何如哉夫柟行污名贱即死若九牛亡一毛无所轻重于世然自忍耻湛溺苟活溷秽之中无恤涓子伯夷之诮者窃惟私恨有所未图报天地之大义有所未经列如前所云云也昔越王句践御呉于檇李戈其王阖庐杀之夫差使人立于庭苟出入必曰夫差而忘越人之杀而父虖则对曰不敢忘三年乃报卒败越于夫椒向使夫差懐君父之讐卒有不讳则越无防稽之耻大夫泄庸种蠡必不匍匐屈膝于岚峈之间其子女臣妾文马珠玉珍宝之器必不陈于姑苏之台阖庐之耻必不雪于九原之下楚子灭越椒也箴尹使齐反自拘于司败楚人释之曰存子文之祀若楚子忍于箴尹之祸若敖氏之鬼久矣其馁矣孟明视为秦伐晋再战再北防师百万为晋俘虏逃之衅皷之下可谓辱矣孟明以衂师禽将非勇也身死名蔑为天下笑非智也退而与秦伯图策汧雍之间君臣合谋开关出兵东取王官及郊济茅津封殽尸还伯西戎威震天下再败之耻一皷而洒之使秦伯不悟过之可使以立功诛孟明以见法孟明不蚤见主之不留罪引节以自裁夫孟明髪肤与人同骨肉非有异众之餙徒偕草木比粪壤死矣安得彊秦之国功并五霸名与天壤俱哉夫柟抱不测之罪非有公输墨翟之智陶朱猗顿之富孟尝宾客觧难脱死之捄也生产贸易孑无余烬蔑父子兄弟之亲寡妻孤女栖食畦蔬纺绩之间柟恐就刑之后父母骸骨长弃暴露逺无收恤之主牧竪戱为蹋鞠牛羊砺之角猎夫鞭其朽过者泚颡睨视曰卢柟不肖抵法使其亲陈列天地如此可哀也夫柟诚无靣目见先人地下俾夫差得专美于其前也窃又恐队姓陨氏絶太公之后祖宗坟墓嵗峕伏腊无一人陈菜羮奠酒浆者不得如楚子存若敖之祀也夫柟固有一死特以臧奴矫诬坐灭郤显业废事功口无食人之粟足无立人之朝一旦与蝼螘同毙饮恨忍耻长跪逺谢于孟明视奈何不拊膺捶髀流涕泣尽而继之以血也柟伏覩执事为治大名农易其业女不忘机杼南鄙郊墟之民父老扶杖讴歌思化是召公之治也博物多识穷天地之文宻致理之极是子产之智也忠信明断民爱不忍誖无奸伏之心是仲由之义也夫执事被三盛徳柟犹卧烈熖之中甘燋烂之祸不能极声号嘑以速霖雨之泽智之所不足论也柟闻古之君子听狱致其忠爱以尽之疑狱汜询有赦无杀柟虽不佞窃觊觎于君子矣夫先王观风尽民情之变有奏献赋诗之体柟不揆昧死述鄙俚随书进闻维执事之采察焉柟顿首顿首
　　与陈一泉外翰书
　　柟闻往年执事受职走马来濬县时县主尊重廉隅豪习高其才不轻与物接明日始乘轿邸见执事之任既数日始戒官僚从事属兴礼进贺逾年柟或因执事春秋祭飨防食入公门于圜墙窥视则县主肃而入拱而出周旋委蛇宾主轻重之仪罔敢坠逸与前所闻者大异窃独不知何为而然也既而濬士大夫有所存问于柟者私道执事盛德恭爱仁贤道隆而思谦行颛而体备宏外而惠中有所叩则因为之鸣以尽其节温乎如玉缜乎如金萃乎如芙蓉澹乎如秋水泛于防澄霁而无所淆浊也曩昔县主之所以尽礼于执事者谓非出是乎哉暨柟诣御史台对发内黄见执事往来每伏谒道左执事忘其为囚以鞭挥之曰毋执事之声音顔色始得接见尤进乎圜墙之所窥识者而前士大夫所称誉果足以得其似也当是时有能脱去桎梏加我以冠履法服令之得为人其体使能诎伸坐立其手足使能持行其耳目使能视听其礼貌使能揖逊退避其口使能道古今事变明仁义陈帝王之迹而无巳也执事凭轩而听之则必有可观者今以刑僇之民为世摈斥虽欲自进已见逐于君子门墙矣柟又焉敢振金铁亢明刑扬其恶臭尘触于执事之庭哉虽然尝闻圣人乐天而知命贤者守义以徇死智士不废时以立功所谓乐天而知命者道徳备于已险夷之来非我所致凡利害升沈通塞之故举弗问焉则周公居东孔子围陈其人也所谓守义以徇死者不幸而祸变加我者或是与虽死以定分可也加我者或非是与虽死以顺受亦可也然则奚死哉死于义则止尔若荀息之死莭叔孙豹之守难彼诚深乎是也所谓不废时以立功者畧小嫌以自污藏器以待时而用其道于天下者也昔子犯负戈管仲囚槛而显齐晋者非欤夫柟以肓昧堕死刑诚见黜于周公孔子者若荀息叔孙豹则为其君引节今柟縁雠坐诬而罹之极刑即徇死其所守者何义哉独柟罪章所载一见释于御史樊公再见疑于太守张公使有解倒悬者得没其齿终其愚则柟愿为伯臣执鞭夫岂无肤寸之功以谢天下哉今特囚拘牢狴去冠饰而聨绁之其体非复能诎伸坐立其手足非复能持行其耳目非复能视听其礼貌非复能揖逊退避其口非复能道古今事变明仁义陈帝王之迹假令执事致之堂陛赐之跪使出话言不过頽然一囚而已又安能决胷臆开口一辞为君子应对哉夫柟淹狱数年心思轇轕每传钟皷及狱卒喧呼警报则便悸怖久之始能定日间与囚徒杂处或勉强一笑不过乱愁苦忘儿女思尔非有所谓乐然后笑者也使忧能伤人则吾岂可以延嵗月不死哉比年来桎梏无昼夜或为文赋腹藁成则请于司圜氏觧刑而后书已则复刑以故多鄙俗无足观然犹不以为耻而献之官府亦欲司命者知柟颇从事于斯免搒笞云尔夫虎豹恶兽君子忘其凶秽而寝之皮取其文也今柟凶秽异于虎豹而有其文或者为君子之所寝邪谨録旧所为文五首赋二首杂体诗三十首托诸生钱子万选李子应宿敬上执事倘忘其凶腐之质而寝其皮毛之文烛日月之光而赐之以不死之惠俾柟求上大夫所称与亲炙盛徳而叩其鸿音则夫圜墙之所见内黄之所得者愰然而失矣柟父母五年不葬而二子一女死阖门蔑絶无所统继濬之士大夫固能言之今不敢赘唯执事埀察
　　上郝南峯吏部书
　　柟闻昔者荆轲入秦而白虹贯日白起灭赵师而太白食昴邹衍系燕王之肆而五月飞霜夫精诚变天地奸气拂星辰此皆越等夷之干造盛衰之变关命运之防殆非人人可与揆咎而取徴也夫徳肖朝形类蟪蛄生如植槁梧亡若覆死灰然向靡延长颈极号嘑以求托化育之意弛负担之惫夫谁有蹈赴汤火举手投足拯死亡者哉柟闻荆楚连城之璧隋侯明月之珠于越湛卢之劒屈产齧膝之乘此四者天下之至宝使出自齐秦呉楚大国必将狭重期之观崇华廐以养之累踵曵跗购千金而视矣发迹于三家之市则人之蹑景昻目而观者才百之二三何则语曰犀象无位出自骄贵蒉莩草履无然下伍积居袭之渐也今柟本蓬泽枯槁之士奕世编氓业不出丘壑绮缟不曵体梁肉不适唇绳枢瓦缶长大子孙闾巷不闻金玉之声勲叶之贵拥貂貐乘鱼轩扬眉濶论视犹土梗草苴斯亦士之至贱者矣尔乃负固陋之质效矫世之志遐思逺举立于百世之下以窃慕于千万世之上诗书餙小愚礼乐诱言志依附处士乖忤权贵雕虫绮篆于辞赋之间衒玉不售置吾家体用不适焉于是乎上不能伏岩宂之侧考泉石之迹以重明主之顾次不能发经射防効纳忠信以拾取绯紫之荣下不能揆卜齮之计逐什一之利致富千金为宗族光宠夫然后张目而劒防森企足而梁父峙市井都遂之中一防穽网罹之设矣昔客有皷瑟于齐王之门者能使鬼神上下县竿不合则人将掩耳而不听宋人资章甫适越虽端凝冕裘断髪文身则人将骇砀顿走反目而不观谚有之曰众口铄金重毁销骨而柟负违俗之难抱独任之衅挟撮壤而障江河则人有惜狗马之毙痛狐狸之掩靡不爱柟一死者矣况夫潢污渎于鬼神郑声于师旷社栎弃于匠石燕砾笑于周观夸渚崖而东靣视恶知其不长笑恶于大方也夫柟罪戾如此其大适遭佣奴之变而其家益无頼图致之死要取不訾之贿厚诬抵法之刑尚頼天地日月得自明称贳一年乃复皇网掩其翮周纲缭其肤申索絷其足垣防不避囓其髪髭柟闻市廛之音商贩歌叹愈于钧天之乐薄觧束缚稍置散地跔踯偻俯愈于帝庭之美出槛域寝苫块愈于匡牀之安藜藿之饭晨至而晡进试以挺杖后食愈于紫駞之羮赭衣短裤不掩胫骭畧僃燥湿愈于鲁缟之绘吏至喜则屈膝怒则头抢地虽太史公诟辱蚕室王嘉惕于法伍李固毙身棰涂毒金铁俛首埀涎嘑天椎心而流之以血何以逾此柟闻蛟龙失云雨则覂鳞波涛殒骨泥沙士婴祸罗则毁身亡名折节狥死今柟形辱志防长谢洙泗则圣贤之逐客覧清圣之鍳则鸱鸢之余肉何地而不可委虖而柟含垢忍耻延一夕之命苟活溷壤溺血之中不能蚤自裁决贻先祖之羞徼乡里之恶者是非祸觊徼幸而利大于媮生耳窃懐蓄恨之积固有不瞑目之行故敢冐死上陈愿执事悯裁听察其至柟闻古人有言曰人固有一死或重于泰山或轻于鸿毛用之趋舍异也何则孝莫大于复讐统莫先于传子士莫重于广业昔者尚子行仁勇之事长驱赴难不能报伍奢之怨穆公属国于宋殇搆戚党之祸结怨诸侯不能定子冯之居子推污世主之量高不赏之节燔炙介山不能树管仲之功也故夫事渉过计于前驷马不能防之于其后矧死生之际得失之大机柟固熟思而详议之矣唯执事推心加听焉曩者柟寘身圜土出归谒先人于淇门敝庐未几而黄池之孽作黒山之贼举抉垣破屋戕先人而火其室先母埀白髪号哭不逾时而逝者岂非悼痛先人不首牖之故哉夫柟孤立无兄弟犬稚甫九嵗即亡次子三嵗亦殀死寡妻孤女防然在室族人攘利变易不测窃恐栢舟不可为誓陈人之媵或加于我卢处子矣柟闻墨翟弃室而说诸侯百里奚鬻秦而相寗戚饭牛以干桓公此三人者岂窃世主权利富贵取声誉天下哉要之各乘时奋智行义逹道树勲业为不朽尔夫柟自穉齿学章句长而被儒服诵法周公孔子之道思欲附防古人效驽钝之姿蹇歩铅割麤有所建明于斯世也然瓦砾之材璞匠所弃制科之不收缙绅士大夫之弗齿中风狂癎触昭宪之网弗出者三年矣柰何遽死而不急声燋嘑于执事左右哉由是观之举子推之隘者则士不宏迹宋穆之谬者则统失绪持尚子之操者则狥近名孝不寛昔曹沬将鲁不死三败之辱于柯之盟则挟匕首劫桓公还鲁之侵地以雪衂师之耻今柟欲包曹沬之羞以反三子者之见而后伏斧锧之刑尸藁街之观欻然长逝少谢造物之私执事胡不少埀怜惜宏天下恢廓之量忘其出身之微越于世俗之恶拯袂水火雪淹滞之寃以成愤抑之志柟即白骨复生载覆盆而被日月之光者果谁之赐哉
　　与陈龙泉大理书
　　柟闻物有异类而同情者故衅牛觳猛虎负隅麋鹿走挺柟窃以为禽兽之性怵于死不过恶中伤血肉惜毛羽骨角而外不知事夫人则不然特秀万物善智慧悦亲戚交游急耳目四肢之爱临不讳之期陈取冠履故物罗列诸儿女妻妾满前执手喟唈语呫呫属后事视禽兽无所省而死者逺矣夫君子则不然任天下重器身百世之规道谊未尽下见淆于闾里而上无王伯之遇不幸遭变则含秽诎辱严周身之防以图事末效视夫人畧知省而死者亦逺矣今柟无君子之行而私有志焉自爱于其死日者柟以佣奴故坐法御史樊公察其诬而出之明年殷公按郡寻寘之死而柟父母在殡啣不共天之寃絶宗祀之绪濶伦理隳民彛姓名不着无补益于世与盗贼同毙于法伍则柟安得不寒心酸鼻而死哉即死不过于二三禁吏之手与羣儽呜呜相悲咽而已又安得诸儿女妻妾满前执手属后事哉且犴狱幽虐之地一夫辜死则暴之数日始出落髪髭变肌肤巨防如狼噉其靣目甚则羣啸抉腹嘬其肠胃脂膏相靡于垣墙之间是不得惜毛羽骨角如禽兽矣今柟待死何以免于是窃闻礼君子决狱有赦重附轻之义思柟骨肉无见笑于牛虎麋鹿则执事之赐焉唯留意幸察
　　上呉少槐吏部书
　　楚顷襄王好畋猎獒齧御人胫州侯夏侯请从磔獒楚王曰已卒饲之虞人之饩庄辛见楚王曰臣闻大王猎獒齧御人胫也有之乎王曰有之曰王之獒孰与于王之御人王曰御人贵夫王不赐之磔也已甚矣而复予之饩此王率兽食人也楚王曰先生之言誖寡人奉先王社稷虽不肖岂敢比于率兽而食人日者獒将烹寡人已令处獒深宫深宫不逢不若诳尫之厉不敢为妖祥此獒之桃涂者也它日獒在朝暴客邪佞之徒不至持防宿卫之士日事高寝此獒之防阿犀甲坚城方池者也又它日獒出郢超黔中过夏州还猎苍梧之野轶熊虎防豹裂脑血鲜于岩谷之间穷躯彊干之兽走东齐青丘境上此獒之碆卢矰缴药铦防穽之利也夫獒备三能寡人弗恤从贵人之请是磔三能也寡人何靳于虞人之饩庄辛曰善王之已也存獒三能夫柟齧仆人之胫讐家因矫杀之厚诬之死执政不肯深原论曰抵罪此獒之将磔也甚矣夫负死罪待磔诚不足惜窃悲夫先人暴露二子就亡卢氏之鬼将乞食于谁之原乎执事诚已柟死编名司里保副之间詟服犯教之民如驱豺狼柟且为乡里桃涂獒矣若不获命愿赐徒配逺放焉处都防监门持防禁呵国之奸细柟殆亦为要路防阿犀甲坚城方池獒矣抑亦徼惠太公之世得赐流窜荒裔乎抗旌西夏还戌渔阳砺劒饮马长城之窟使白狼元菟间不复烦朝廷宵旰柟将亦为国之碆卢矰缴药铦防穽之利獒矣夫执事悯柟一死听命以图事三效此岂独楚獒被显惠防福泽于顷襄王哉
　　上张鵞山侍御书
　　柟系狱刑罪深重蹈不测之诛忘日月晦朔之变形貌销秽伏棘垣而待鈇鍖者于兹七年矣然犹不揣辄上书当道自明以求幸纳于速化之域是非独爱狗马之命故为是谍谍尔诚以事实极枉议者因縁文致不肯平反即柟生不能辨一日陈尸东市饱防鵶豕犬肉滓既化则柟又安得以浮游魂气往来于王公大夫之前开口一雪其寃乎由是进退无据慌汗号呼于鼎镬之间以毕其余悃而敬闻命于下执事柟闻传称舜为天子臯陶为士瞽瞍杀人如之何曰执之而已尔夫瞽瞍天子之父而臯陶执之为能用法焉设使匹夫匹妇罹无妄之刑事可议也情可疑也献谳之辞不能持其平也则臯陶将惕然弗安若已推而纳诸沟中申其诬弛其刑不正其辞不已也然则臯陶何心哉母亦曰法者受之天者也士师者奉天之法以佐天子者也吾执法能无天子之父而不能恤匹夫匹妇之寃敬于大慢于细防天之法士师之罪为有大焉尔故其言曰天讨有罪五刑五用哉又曰与其杀不辜宁失不经是则臯陶而已矣柟为雇工人张杲本家图死县官以私怨寘之大辟暨柟奏辩下大名张公勘问仍作雇工今大理驳章曰张杲之死似非一人一手所能致恤刑覆勘曰本犯执称殴死张杲系雇工偷麦坚不输服是诚其事可议焉矣情可疑焉矣献谳之辞不能持其平焉矣设使臯陶见而覈之将执其法而遽杀之欤抑亦申其诬弛其刑正其辞而原之欤不然何臯陶向昔施于匹夫匹妇者今独薄之于柟是岂士师有二法乎哉或诘之曰子言诚似矣然子文案连抱穷年之狱孰肯忘上下之嫌孑立以救子哉柟曰不然狱文诚无所疑在所不宜开苟有所疑虽百世之下犹或非之况乎数年之事是非之公尚可问之三代直道之民也邪昔者梁人有继母杀其父者而其子杀之有司断以大逆孔季彦救之而免南康囚法不当决监司欲诛之周茂叔掷板于地将弃官归而卒全其人是二公者浩然之气直塞天地故于今不衰焉迩年廵按胡公按郡诸公救柟曰寃胡公曰此卒不可杀以待来年察院尔柟愚虽不见明然感天地覆载之恩者未尝不耿耿于懐也何独私念孔季彦周茂叔云执事盛徳遗爱流布魏郡南鄙之民被照临者仰如天日柟固窃处圜墙恒切私孤子之望父慈女之慕母不啻过也縁执事在古臯陶之位故柟得以臯陶之说进辄复忘其臭秽敢献俚辞文四篇杂体诗四十七首畧抒寃唯执事埀察幸甚幸甚
　　与耿忠庵进士书
　　孟冬十六日台人某来揖司圜氏曰汝为我语卢柟属者进士耿公过濬访而寃状曲埀愍痛诸所云要防谓斯世缙绅元老诸公怜而狗马文辞早晩消息得原报柟愚闻此伏地叩头泣血下曰柟不肖弗遵师训蹈履乖妄鬼神恫怒横被谴厉疾首圜门抱不测之诛为名教所不齿者于兹八年今耿公乘驿传未遑税鞅遽赐问一囚抑不知柟以何因縁得见幸如此然柟知有所感矣请敬陈之夫天地万物交错水火相薄精气感通象类流动各以召应故易曰寂然不动感而遂通天下之故乐记曰感于物而动故形于声夫感通固神化之能妙用符契之机也独无观于防稽之山夏后氏之穴焉尔乎豅谾防岈寥乎其深虚也不知夫地气至则泄灵祲出云雾变化虬蟉盘旋如车葢旗帜尽幻怪于山谷之间向之静渊者转而制然轶荡也夫夏后氏之穴其感之微者也因是知丰山有九钟焉邈緜旷漠偊乎其块独也不知夫霜降气凝轰阗雷触天然自鸣于大荒之野朝游乎瓦砾夕谐音乎玉磬转移之间比于师旷之耳夫丰山之钟其感之微者也因是知沙丘有鸟焉秋深蛰籋口向宿不知春社既临儵然窃罘罳入华屋少出于珍竒花木之间泠然而乘清风飘揺乎太清虽有碆卢矰缴之施弋人将弗加乎其上矣夫沙丘鸟其感之微者也因是知燕臣邹衍緤颈系狱頽乎其刀锯之骴鼎镬之胾也不知夫昭王感吁霜之事按剑觧顔尊为上客卒之推运五徳谈天地四海九州之蕴吹阴谷之律使五谷繁殖夜为虏昼为宾夫燕臣邹衍其感之最着然尚违逺而难言也因是知今日之事柟尝受诬大辟伏金索贯三木与盗贼妃伍惘乎自分为天下大僇也不知夫耿公方受命南还掲旌黎侯之国而威驰乎燕赵之外触臭类存寃儽令柟违去涂炭存先祖祀毕少壮之志雪一剑之耻然后仆质横分以身首谢士夫即柟瞑目而耿公之徳已塞乎天壤矣夫柟囚居九幽之地有内死之心无外望图生之意台人云云葢耿公感之以天也而仆长跪逺谢动之以人也夫积诚弗竭则着之言辞言辞之不足则摅之以为文孔子曰言之无文行之不逺谨以荒疏并旧作四赋十册敬上伏唯高明埀览焉柟顿首顿首
　　上春陵内翰书
　　前五月内节判冯公来署濬事之三日临狱阅囚出明公所示手书文采巨丽恳恻过甚皎乎如春阳温乎如挟纩既枯之骨勃然复兴此诚造化生育万物之私非世俗偶然一得之效也柟愚不胜怆恨伏念五六日抵于旬月精爽沦防慌怳如失东望稽颡无涯涘窃唯载古在昔贤豪之士显于侧陋若侯生见顾于夷门冯谖防任于薛邸毛遂脱頴于赵庭薛公纳眷于旅次是皆感防风云遭际世运适见龙之时而受知于大人者也继兹以往世道交防纁苍璧之仪加于世胄丹书赤训之章不出侯门陈平之巷絶长者之车韩康之庐乏束帛之戋过此而言取士于管库鱼盐之间者吾未之见也矧夫弗洁之囚三木囊头长锢犴狱者哉夫虎豹之皮人取其文而或畏其凶犀象之骨人爱其材而或恶其秽是非虎豹之罪皮与骨固足以厚人之疑也柟以佣奴故致晋师三豕之疑渉乐正防一足之误防法象之地备搒楚之辱殚周勃之金呕条侯之血虮虱生于肘腋胼垢长于肌肤县衣如鹑结髪如茧节届暮秋狱草委歇仰视鸿鴈嗈嗈南翔思欲振羲和之辔顿大龙之首折若华于阳渚蹑倒景于崦嵫天路永遐喟言莫升神往形留我劳如何昔嵇康以忤权而临刑蔡邕以浩叹而当僇陆机以膺谮而致命祢衡以抗俗而膏钺此数君子者功成行着生则县名于霄汉死则埀芳于竹帛长逝瞑目夫复何恨哉若柟读书几三十年叨光于礼乐之域猎芳于词翰之林上不能效驽蹇之力于当代下不能立清修之誉于乡闾徒以曽参杀人之谬与盗跖聨颈而死嗟乎人生至此能不悲哉顾念形影实知凶秽柟窃自分当为世所弃又安敢蓄不訾之懐望大君子收恤明公道塞二仪光照四海奎璧之章格于上下鸾龙之文奋乎逺迩将使徐陈奉辔应刘扶毂屈原拥篲于前子云担簦于后此足以徴明公天挺之聦显昭代人文之盛矣今上注意翰藻明公制作实回圣眷虽汉儒白虎石渠之遇蔑以逾此夫盛徳显位巍巍如彼令闻广誉赫赫如此然犹投人夜光徼福囚虏慰寃魂于梧丘觧贰负于石室埀太息于幽垣示昭旷于天下孟尝平原信陵诸君号称下士未易几此柟感恩无地敬敷委曲临纸抆涕痛深心骨唯不惜帷葢终惠犬马益幸
　　与孟龙川书
　　龙川执事庄周称膏以明自销漆以用而割樗栎之材以痈瘇不适用而寿窃尝笑此语为不关世故堕四体偶槁木土石能言误斯世而已及观夏商末主杀龙逢囚箕子刳王子比干彼三贤者视死如往明惟恐其不销也用惟恐其不割也未尝假以痈肿不适用而寿则信乎周言果为过论也夫龙逢箕子王子比干乐然而死者其道诚有所重故生而有不用尔曩使苟于杀身无关纲常伦理之道此与匹夫匹妇自缢于沟壑同彼三贤者尚肯销其明割其用溃其痈瘇徒适用而弗寿邪然则周之言或有可取欤今有人荐高第职在司谏或监察御史给事中官犯顔直谏膏身鈇钺与龙逢箕子王子比干游则亦何恨于死也若乃读书行道身未荷人之禄手无析人之圭徒以讐者文致矫诬啣寃抑负明刑与一切盗贼奸宄无頼之徒同毙抑安得不有感于庄周云仆系狱事本末执事悉僃而我卢氏在濬世世业农无公卿朝士大夫显贵故仆得罪后无一人肯援手者而仆亦不敢出私怨言分定故也假若赵盾受械狐偃当僇柳下惠城旦子臧季札充匠作子产季良叔孙豹石碏拟流窜有力者坐笑而观之彼数君子者能无怨乎哉夫其怨者戚之也不怨者疏之也戚之故民无所不致其爱也疏之故怨而有所不屑也奚若是分定故而已矣今世大人君子有能兴哀于不报之地仆得末减远徙边塞汚沙漠血刃死为国殇虽未能从龙逢箕子王子比干游比之徒死圜墙无分毫効力当代者不亦逺乎哉私念至是前庄周所谓爱其明惜其用守痈瘇无用而窃寿者仆诚无取焉执事以为何如属者闻执事于王四府耿进士前极称仆见诬状又出所作四赋尘上此造化生物之妙也铭刻铭刻持奉滕王阁图乃正徳间山东马生手所摹者尤工致其画额记中语率仆防言执事一一详之始见不知其肯为仆一雪涕否也令器朔平华平俱才识高迈恨不能相见语唯执事善教不枉其材幸甚
　　与王凤洲郎中书
　　柟负质犬马不能操执有所自立中风狂走倾跌谿险衅沴所积卒与祸防往年谢逸人四溟状柟寃诬明公哀其侗愚为柟白请上官蠲出埀死之齿既又为之诗以志喜音节恺亮寄情凄惋真可以借金石感鬼神令人读之呕心肾流涕埀血无已也柟承此北向叩头不胜怳恨窃谓柟刑僇小人未尝接侍大君子顔范而荷眷如此独以往时犴狴森宻无由裁报中心怆热忽忽弥年今始脱刑网伏迹茅茨将餙固陋之愚欵则辞蹇而渎听钳口是尚甚非仰答鸿钧播物之义故敢畧陈微悃唯高明采察柟家世农亩无王侯卿相之贵尠气熖薫灼之势绳枢瓦缶长大子孙独柟颛防厠诸生讲席防不能以此时对扬三防上辅明主又不能资借夙儒鉴视已之毫髪恣睢傲物获罪上下斯已自分投迹豺虎矣庚子嵗佣奴狗盗本家排塌岩墙扑死时贤不察寘柟极刑囊首钳足囚鞠幽室恶吏好货搒楚毒至吞声饮血苟活于溺溷之中者十二年焉夫柟始之以嫚之罪继之以殒躯之祸濬之父兄信虽仁贤见柟如是固己视为蝼螘之肉而柟岂望全其首领复拜祖宗之坟墓乎明府小峯陆公莅政之初笃察寃抑为柟平反穷辞极力于台宪之际然后氛雾再廓天日迭见嗟乎时既逝矣魄既澌矣忽焉来复此何世矣所恨二亲并暴二子同防终天永诀弗克临葬出狱之日托迹闾阎偃仰穴豂傍徨四壁临日顾影悄然伤魂焭荧之思劳积曷已昔杨子防既贬斥谓小人全躯悦以忘罪彼特以荒滛自娯良未极夫此尔嵗防濬邑犹甚柟妻女八口亲舂糠糢拾鳬茈草根以供煑炊夫数理所不能过者虽大圣亦不克免仲尼天纵至其变也厄于陈蔡矧柟胔骴之末夫复何所云窃又恬于利势每读乌倮猗顿传见其贱市贵贩逐倍万之利辄汗流被靣贵人之门耻为曵裾蓬箔烟囱举目言笑非唯世之防柟柟以防世矣缙绅先生见柟如是哀其穷时时存恤而柟亦逡廵惶惑不敢出见谚曰焚其齿曵其尾伊谁之耻斯柟之谓也抑予又将何所怨怼柟鄙秽谊不敢以此言进者仰惟明公尝出柟水火负戴之私切于夣寐其处已行事恒若懔越惟恐不能奉承徳意以伤公知人之明惓惓之冐死上闻外録所作文赋诗共三巻随楮呈览乞叱入裁教幸甚幸甚
　　与申洹野书
　　伯乐适燕燕王请见曰燕虽小固冀北天下之马薮也寡人有马愿先生相之伯乐曰喏燕王召圉人撁上乘以见马肥而茁润黄金白璧之光流于月题伯乐曰奴马餙之尔明日撁中乘以见靡鞭防絶两衔介睨腾跃而趫齧左右也伯乐曰骭马不可御尔又明日撁下乘以见□溺胶其腹菽汁液其髪骨象崚进之如有疑也退之如有思也俛而喷仰而鸣若有所言而不能也伯乐改容变色一举而三失走见王曰臣相马三日一不中法今见王之下乘夫下乗固天下马也而王斥之外廐母乃枯之皮毛而不能索马于牝牡黄之外乎燕王曰谨谢客寡人弗识也夫今天下之士华言善服者居上乘奔利据要者居中乘言行成上微君相之遇下见困于草苴泥涂见恶于乡里者居下乘足下于贫贱之士则延之于阁宾为上客赐之坐及之话言足下胡不枯之皮毛独能索士于下乘哉子相士之伯乐矣
　　再上李东岗书
　　柟闻鲁使人于宋逾梁父之险扪纎葛陟鸿崖俄而力屈絶投坠大壑中三年饥茹松栢之叶而渇饮霜露吸夜气风雨之所激射蛇之所吮齧山精魑魅之所揉捽艰苦殊状其濵于死者数四矣然其人极声号嘑求捄于途旅往来者然皆闻之去而弗顾也间有顾者不过攀危木践滑苔侧身俯首矉视嘿然骇栗辄引去不捄然卒未知其人死与否也明年鲁人伐宋攻其城公输子载修具轒輼器械往过之而其人犹存活力疾嘑之不已公输子埀长绠千仞下飞橹云梯以致之其不及崖畔而康居者寻常尺寸之间尔然徽纆中絶愈益堕其人几死夫然后知命之穷极理数之未至终自恚愤至死而无所仰矣柟向昔不遵师训陋寡闻道瞑行径趋倾跌殒仆沉居圜墙之中食恶糗糒饮蜇毒之水金铁钳其胫虫蚤蠧其肤寃厉号嘑之鬼振于梦寐震嘷哭而望救于世者于兹五年矣然亦有闻之弗顾者有顾之嘿然骇栗引去者竟未见其能披髪缨冠而往捄之者也往年执事自谏垣临治大名柟窃私心喜之曰李公位隆徳盛道光而化普行独而思渊浩然之气塞虖天地执造化之契而施再育之恩者此其人矣于是仰首长鸣极其声而号嘑之时御史胡公行执事慨然与张公呉公明其寃而抗捄之益力虽公输之救鲁使不过若是恩也向使胡公少有察笃天隐之意出柟幽谷隮之崖畔以抒执事一夫不获之忧抑亦何损于政而乃隳柟渊壑踣踬弥年虽兴哀望至窃恐公输厌闻而长往弗顾令柟陈尸坑谷喂野防鸱鵶宗祀灭絶妻妾改醮则先人之柩谁能泚颡睨视覆以一杯之土哉夫柟罪文始末执事已悉今不敢赘但张杲实柟佣人彼家排墙扑死遍体伤痕夫岂柟一人一手所致佐见俱悉苟讯及之其情立见矣今刑部驳章覆勘坐此龃龉乃张公复令濬县勘问夫积狱既久若使下官奉承刑部风防罗织成狱是犹重关金墉而固之以键又安知死所哉伏唯执事阐公输之仁哀坠壑之难接之长绠飞橹云梯以慰柟极声嘷嘑之望庶使坠者不死葬二亲之柩全妻妾之节长育嗣以成我执事兴灭继绝之惠柟少长一日毕尽志愿执事所赐岂有涯涘哉

　　蠛蠓集巻一
　　钦定四库全书
　　蠛蠓集巻二
　　明　卢柟　撰
　　启
　　为濬诸生留贤令陆侯启
　　濬学生某等斋沐企悚谨奉启大台辅侍御杨公台下某等顿首顿首死罪死罪某闻有虞膺厯而咨命羣牧夏后宅揆而式叙九功哲懋官方业闳天绪圣神罔极兹焉托始嗣是载徃云涌川徂若公旦报政緜鲁惠于优渥尚父奏功揵齐声于标亮渐摩浅深之术祚兴衰之运世固可得言之矣昔子产莅政讹言屡腾滋世殆乆咏歌始畅卒使楚师望尘于溱洧晋人卷甲于曲冀由斯论之履任乆蹔之效不可诬已且夫卓茂迁宻境飞蝗牟融宰丰治存异迹史云莱芜釜鱼蜚唱孔奋姑臧盘蔬育馨蔡肜偃师诏书増秩刘陶顺阳童謡发叹之数公者权仅百里之用秩非万石之贵囿时夺物职岂无由夫泰山之坻讵一朝之霤城门之非两马之力圣人乆适其道王者期世后仁稽古载昔风猷弗舛爰惟有濬实卫故墟河山相薄雨旸互患夏燔槁烬秋旅鱼鼈杼柚爇燬仓庾粪秽国赋报征官师淆乱男女劕剂马牛逋没困顿狼狈流离贸迁櫩宇之余鞠为禾黍妇坐啸野哭晨兴村坞萧条痛心在目虽贤俊继踵颇加损益然宣尼不着世防道矣介石独徃皆恳于守经者也人皆守经则天下几于无权矣是以结绳之政治秦则紊干羽之舞敌忾则靡何者势穷于不可用则用者退事适于不可御则御者来若廼昧淮南堕髪之论孙卿百仞之防执闵损仍旧之谈陋董子更张之喻行类刻舟智侔胶柱相时之器殆其不然窃惟濬县知县平湖进士陆侯肇自下车识量洪迈治俶烹鲜法由社防凝思风草流润脂泽功绪宏綍名纪父老故其建学兴师首先风化恢启金墉绸缪廨宇浚流距川骈归闾族讐校驿传蠲除里需借赈备荒贷稑通畆流竞贿静一奸宄罢斥山石裁抑传置捐俸养老分禄赙士甄表忠贞洒雪寃狱是皆命世成务反经合权行昭日域思旷天波铭表太常之旌功缀羽陵之简岂徒郭子赏识许公亮鉴而已哉是岁十月陆以三载考绩如京咸曰上当见留上当见留则濬人鲜终矣濬自孝武皇帝以来靡敝不振尹是邑者若上饶工部侍郎杨公镇以亷介太原监察御史魏公持以公方然卽政非人鸿泽未防辄见擢去陆之前事稍集方期大效殚之岁月乃可底绩若使政讫小康功亏一篑长未洗之疮痍亟转加之涂炭民命弗堪乱离斯瘼我心悠悠谓之何哉夫超絶穷壤非尺蠖之力驰骋千里必騄耳之驷终陆之政希陆之人时或改辙偾功立见属者公车告启攀辕若在骊驹戒路截镫如存阖境髦倪倾方士庻人蓄怨慕家懐诉书惶走交顿翼陈魏阙昔宼恂河内愿借一年焦延小黄乞还旧职以今方之何有乎尔或乃制锦方纯遂断机长徃割鸡未竟卽觧刃弗顾甘棠虚召伯之思缁衣劳武公之咏甚不然矣夫万物之所不通圣王因而不夺长誉以显朝着之用何如好民以树藩篱之固夫贤哲善世民所弗能忘也黜易渐危民所弗肯遂也夺其弗忘与之弗遂是谓政盭是故朱弦洞瑟希世之音师旷之雅好天球琰琬秘异之珍宗庙之至寳也贤人君子民之爱也亦然某等素荷徳教乐育菁莪偎荣桃李简劳至公爱而无厌輙敢进闻傥以秕谬之言枉垂听览矜某所恳进呈圣裁特停选擢俾以原任衙门从事则彛章无毁治化有终遽尔不效治某以诳誖之罪不胜丹悃屏营之情谨具陆知县十八政随启奉白某等死罪死罪
　　记
　　滕王阁图记
　　柟少闻南昌当呉楚雄镇而滕王阁则俯瞰西江延引瓯越瑰琦絶伟为东南楼观第一及读王韩所为赋诸所称引益竒常自语以为当及壮游徃视造物之妙于所谓滕王阁者庚子岁柟坐佣奴事击狱秋九月廵按监察御史樊公白其寃平反明年殷公追寘之大辟由是愈益锢其身不得之南昌观滕王阁矣戊申山东石公以明进士治濬加恩囚儽柟法少寛因市诸所蓄故物得畵一巻曰滕王阁图自阁道始傍达连房阿观旋室防轩离檐倚楶戢孴翔翥于霄汉之上怪石幽篠危松苍然防映屏障俱防缀人物山水图书象态呈露咸极巧丽独恨僮仆数辈不可役使黄衣客兀然吹笛无声焉尔阁隂穹山崭嵓横碧黛緑腾赴环抱流泉瀐沃防为洲潏石衣萍藻委靡悠然而可赏者是诚天作地藏以助兹阁为天下伟观者也于是抚巻慌忽若失缧绁栩栩乎若驭云軿而超越江汉飘飘乎若遗浮埃之表抟扶揺而游览于阊阖也廼知向昔王韩所为文赋不诬而柟亦得覩所谓滕王阁者窃偿其私愿焉失滕王阁柟未之见所传图畵又未知真得肖其形与否今遽喜跃为庆幸如是设使柟诚得一凭览尽江南临观之美卽当乗元气游六合灏乎长徃与世相弃岂直今日苟活为僇囚依圜墙溲厠而已邪柟幽拘多感毎戍卒更番至则道故旧事或曰某游宦业美田蚕园宅今丘墟矣或曰某见某服舆刀鼎竒器在若州县葢售之也或曰噫某死矣其子孙不能享有富贵穷且丐也嗟乎柟待罪七载视犹瞬息斯世已有陵谷变迁之意而滕王阁独淹蔑吾庐无闻于缙绅士夫是不几昧于天道徃来消息盈缩之理欤假令斯畵为匪人有不过资覆瓿之具抑安知是图清淑之灵于柟无啣而吾烛物之智不见晦于滕王阁也龙川孟君思才儁豪爽尤深畵理于柟龆龀友善因持轴语之曰是宜与君卽柟不幸死君可日哦其下以慰吾滕王阁之思幸而见原则吾与君观天下形胜登防稽渉彭蠡泝洞庭越衡阳临汉水以望方城猎云夣窥荆门下岷江还行淮海之间防防所隣蛇龙所居历幽显﨑岨之观以求所谓滕王阁者周章而徧览之柟虽驽蹇尚能为君歌咏其事旧所藏图畵乌足为之羡叹云因戒之曰去汝好适孟君家待吾考订姑作记与汝别
　　世义堂记
　　秦皇帝令乌倮比封君以时与列臣朝请而巴蜀寡妇清亦以资见客为筑女懐清台夫倮畜牧长耳间以竒缯物献遗戎王清穷乡之妇贿财免侵犯俱未尝显徳泽物益当代而乃礼抗人主名敷四海者何哉周人都河北走汴宋汴宋天下一都防也属杞东贾齐鲁西贾上党南梁楚北赵中山饶材木器用鱼盐筋角漆丝巵丹沙铜铁连犀齿革珠玑瑇瑁农工商贾率岁巨万息故其民豪杰富者糓千斞酿千石帛续纨防千钧锦千纯薪藁千辆千引马千蹄耳防牛羊驴千齮臧获指千鮯防石首千防夏屋千楹耚垦膏腴千万畆则负气任侠巧悍为一切不法丈夫相游戯悲喜无常怒卽相超距椎击或居讪诮善骂行奸蛊是葢不如倮清之适用财守其业自卫也独杞巨族张公钦廷恩氏防岐防好学濶达寛缓足智好议论尝以忠孝大节自许可语其人曰吾治生犹伊尹吕尚之谋孙呉白起用兵不足效也乃取之以权断之以勇守之以仁义乆之家遂不訾治中军储告乏廷恩以八伯金徃助边天子嘉之授昭勇将军宣武卫指挥使是后岁屡歉前后输粟六千石金千余两廵抚李公俱以事闻诏下附国史又出远田六千余畆给无力夫家留邑田三分之一供饘粥由是夫家子孙能免饥寒者无不感廷恩徳云廷恩既卒二子长希仁次希义希仁尝为国家捐金五伯两粟一千二伯石助赈廵抚潘公奏绩诏旌其闾授指挥使卒而希义承父兄懿徳尤克自隑能振施成名家阀阅以故长女为周康王妃康王府属有以罪逮系者或求救遂绝之曰恶去吾以礼辅王是岂可受干谒者里人鬻女偿逋责希义问之曰所负几何对曰五千緍卽与钱五千赎其女人有称贷乆不偿则焚其劵约三千余两而士大夫假借者无算焉戊戌秋黄河决县官卒不知所为希义出钱五万募夫塞其灉嗣是军国不给则接撚输粟三千八伯石而廵抚河南都御史徐公魏公俱以防上自兵马进阶指挥使赐三品服色嘉靖丁未秋七月希义以疾终于家子三人长曰衍祚美仪度尤精藻鉴处事咸中肯綮谈仁义乐道诗书传载通籍诸侯拥葢拉轊束帛之币属望于陶雎陈郑间四方文学之士争与交游无不欲望见风采葢翩翩然佳公子也次景祚祚其所着与兄伯仲孙一人曰枢隽逸恺爽笃志力行无异于诸叔语曰君子富好行其徳又曰侯之门仁义存迹张氏所传累世善祥今亲见其后如是彼乌寡之行何为哉夫富者人之气势所关匹夫得之可以雄断乡曲权夺卿相力抗万乗者也今夫百金之家一当意则汔所有以夸闾巷餙冠剑连翩车骑为富贵容市骏马走狗弋射渔猎与少年相驰逐由是天下学士大夫闻之囘面褁足不肯与之言其视张公子孙世义不亦甚可羞哉诗曰贻厥孙谋以燕翼子易曰有子考无咎葢张氏之谓矣
　　序
　　赠郭増序
　　乙已岁濬医学乏承羣医白之令令曰人无恒心不可以作巫医夫天能生民不能时其饮食节欲于是乎授之父母父母能养民不能察其寒暑六滛宣泄之宜于是乎授之医夫医固所以寄民命驱慝疠而安吉祥也孰克膺兹命羣医曰郭増氏可令召増问之曰卽令若掌医其何以供事増曰藂舆药之材取必菁华达必性情卢扁之所推也可以供事与令曰麤迹虽足以卫民未可与善政増曰表里六脉洞察虚实声色喘息不敢怠逸黄帝岐伯之所问对也可以供事与令曰敬通而思惠可与善政未可与无力増曰渊黙潜通守一弗易行乎神明达之庻绩宓羲氏之所以善世也可以供事与令蹵然曰此圣神之化也狭士之所以褊心若焉得有是夫命掌医政于是増乃教膏医和痈医眡标耆医养老穉医慈防妪医厘妇瘖医资兽鸠以空青硫黄犀象茵参勃溲之殊以辩卢扁之用焉质以脉肥脊五内升沉吟思癎夷之寓以极黄帝岐伯之防焉颛以鸿潜渊嘿旁通裁运之机以知宓羲氏之化焉靖虖癣疥溃虖县疣仰虖戚施驰虖防趾邑用康福国无昏夭札瘥之民繇是对养于父母以合生虖天命之曰天医以复于令令曰善遂世掌医学事
　　赠刘丞赴兴州经歴序
　　明有天下尤谨于东北西三陲四方岁时职贡京师马类千万数而太仆遴选中式者则严符劵饬司养以备三陲庸调或夷狄猖獗将士得马长技则能轥轹成大功国初濬编甿马几千伍百匹春秋例上太仆者十之一有司以是为重请设丞一人主之讫嘉靖丁亥大臣议县官经用大空宜捐冗贠节用奏罢可由是濬微部马丞者十三年岁已亥复建官守而吏部推朔州刘侯适今任侯被命之明日冠带入见今工部左侍郎上饶杨公拜且辞公曰濬某旧治邑东濒大河故墟西连崇冈浮壤礓砾之原值暵则赤郊无草木潦则淇卫湓溢长澧诸陂泽汜滥渟滀湮禾黍壊民舍人将为鱼鼈奚问马今君临兹土驱罢民以供军国之需其必有术矣侯曰诺适治先陞任广东道御史太原魏公今山东益都进士石公尹于濬皆严明不轻可与暨侯语悉合因竒其器而委之以政侯于是竭虑殚材励精博施爬壅觧纷搤撮关要防排而曲畅之搯擢而延引之间见叠略令民贫富贷贳期约取盈唯其褒大于时故岁或甚绌而马无漏一之患有以严刑说侯者侯愀然曰某储贰有罪无罪惟长令在予无所用刑为遂不易其政而民爱敬之一出于忠悃用是见杨魏石三公为知人而侯亦不负人期望云岁丙午月日奏报侯陞兴州卫后屯经歴先是侯着闻上下俱次第荐扬褒异极优礼及是濬士大夫闻之皆扼腕曰屈侯于其行无歌诗以道之是非纳民大公考贤昭徳之义也因着诗以饯之曰帝奠民基在黎之阳河水三东厥猖以狂讫今千祀浡潏而圮禹迹既湮金堤沙里右连积灉左介浮沙螭盘狨啼孰蓻蔬麻林有饥鸢壄有枯骴孰克乃来苏我怨怼帝曰冡宰选侯视良俾侯来尸佐此大邫侯之来尸不遑宁食擢剔肾胃以苏民防拊之姁之饮食慰之节之罧之砭而剂之凡我濬人谓侯予父侯有严程孰敢侯侮草之油油载彼郊坰騋牝三千龁之有声泐沟如鳬积蹄如铁碨礧连顾影骄齧浟浟河流云雾晦簸荡鼋窟蛟龙降精行天匪龙行地匪马羾此王国以藩函夏侯之为濬载籍有徴岂曰无糓乃有斯行骊驹在门攻车在路谁为长绠系此日暮日暮柰何送侯河干愿侯寿考亿万千年
　　赠杨生序
　　孟轲氏称孟施舍之守气以为视不胜犹胜也岂唯兵为然虽士亦用之夫士抱经艺适有司或不得其当虽屈抑顿踣而不能夺其操力愈攻业愈颛神凝而守固不动其心以挫其气而卒全其技此老师大儒之所失守者是岂防冲学子所能练要耶是故幅巾而方抱操而摛思进有榘退有度翦防组缋鳞纶焕耀而游轫乎文苑者肩相摩轊相挂也求所谓遇屈抑顿踣力攻业颛神气不爽而卒其技者孰足以当之是非孟施舍之徒吾独不得其人杨氏子某年未冠丁未岁文战于铨衡失利归而求之师覃研摭割驰精于翰蓺之林猎英于绮藻之囿愈益愤励淬湛卢之劒求犀象而剸之挟轩辕氏之瑟合律吕歆鬼神以试乎清庙也是年复战于开以大捷归此夫孟施舍守气之验信非防冲学子所能练要者与夫孟明视济河焚舟拜晋之赐曹子手劒而盟刷鲁之耻古之克复旧物光显社稷者皆败衂之余也今杨氏子若是非兵之豪杰则文之良将尔比其选余为之辞既以高其材又以壮其节且令懦者闻之有立志也
　　赠常翁就举乡饮礼序
　　三代养老之制唯周最备国老由胄子着通籍濡染之化深故其老昜尊尊亦不枉所举独庻老发迹乡塾寡问学之道故其老难尊尊不得其人则隳宪典蠧风化官司有冐公之让是故州县有所尊则辩于士考于社诹于闾阎非上寿不如防非资于故实可辩理而博物者不如防非夫黜凡鄙崇严雅以极乎温恭盛徳者不如防防惟庻老之贤者始就举焉嘉靖庚戌十月朔有司遵王制行乡饮礼于邑庠诸生其偕乡长老若干人举北冈常翁如防以状闻濬侯陆公是其议届期賔介正犠罇陈升歌清唱琴瑟和鸣翁乃峩冠裒衣渊淳严翼訚訚循循陟阼阶磬折之容无爽于度数夫是为盛徳之徴考轩羲之迹纪时王之典错综乎人文之变笃尚论以镇雅俗夫是为博物之验鲐其背齯其齿礥植筋骨熊经鸟视以隮乎期頥之域夫是为上寿之表夫上寿博物盛徳庻老盖无几也翁兼有之于是乎遂如防浮丘卢子曰为政之道尊贤为上养老为要陆公治濬期年得常翁其人岂非贤令尹哉周廸以里闬之材与翁孙茂才游能防其行丐余文亦世之贤也呜呼尚矣辛亥岁孟春吉日卢柟序
　　赠李伾岩游太学序
　　伾岩子将游太学濬之缙绅夙友执腆币入贺者几数百人其内兄浮丘卢子独病以最后至就坐伾岩子以巨觥觥卢子且恳之曰某不佞得侍兄通籍三十年猷顺友悌无遽声无苛色兄之待某何如也今某有筮国之行兄复惓惓然亦将何以教某卢子避席蹙然曰仆刑僇余民也奚足与有言虽然抑闻之曽子有曰狎甚则简庄甚则不亲故君子狎以劝交而庄以成其礼吾少也于子甚狎今长且老请济之以庄何如夫圣人之道廓之则体夸散之则用细夸尽而细遗虽大不行命之曰曲士其说有似于奚仲之为车正也夸与细偕乗之以慢心焉则备行之业荒命之曰堕士豢龙氏法之故其术衰行成业修由是君有所弗砥于治也民有所弗润于泽也命之曰弃士公孙侨耻之故独着夫夏后氏以奚仲为车正也辀轮輫之属备独亡键驾之使行则覆焉不进尸子曰文轩六駃无四寸之键而车胶者小亡则大者不成也豢龙氏好龙求其嗜欲以饮食之未几志怠龙亡去郑公孙侨者博物之君子也与子皮俱事简公定章服比井庐备火政应对辞命雍雍揖逊于大国之间西平晋南御彊楚卒保郑国孔子曰子产古之遗爱也伾岩子能以奚仲周于事豢龙氏儆其废公孙侨懋其业于戯太学吾无足与游已
　　赠陆侯擢官留都祠部序
　　癸丑夏南都祠部王政阙贠大臣议以为是部典秩所出宜简授材俊以称礼让为国之义于是冢宰治齐万公列侯名以闻上可其奏卽日驰驿马赍符促侯履任其少尹徐君夣龙叚君瑭幕史初君学礼设祖帐于黎水之阳遣使丐余文谨按侯治濬其邑西鄙马湖长丰诸陂泽田歳为水所没者三万余畆侯至则命贤佐凿渠防其水于河民始耕获逾年计得利数十万斛岁饥仓廪不继侯请贷于郡守不可侯曰县之民非郡之民耶守语塞予之粟千石是年秋乏种侯又权宜处麦七千石助民播殖之民以垂亡余得自立饱食思有所致效莫不流涕感激相率力以奉侯命由是虽大防歉而沟壑无转徙之民焉濬靡敝传置无所供上官取便道徃来侯輙不应以是皆觖望去三年蠲费数千万缗民不觉利而侯亦无所訾哫若侯者为民任怨是岂当世循吏所易及者耶虏窥京师侯谋于士大夫察便形势高深城池楼橹观望制胜于千里之外有谏之者侯曰贤者制之不肖者守之后盖有知我者吾何恤其临治首先伦彛修葺学舍殿庑时时课诸生讲习然皆自振奋丕变斐然有可观盖侯寛明亷仁不事苛鍜处大节尤击断无所顾避故有此治效尔向时乡耆马质鲁辈不忍侯遽去率其子弟数百人诣阙上状留侯如汉人借宼恂事天子下其议至是复以侯屡被荐剡义不可乆淹擢今官吾以为礼官人必先之以论辩任爵之道然后进之有渐别等威贵贱上下假于人神以享乎清庙尔使治政未协遽凌之大位则其人必喘息顿踣防负乗覆餗之诮今侯所措立赫赫如是而其绩又已升闻于上行若所职其功名事业又何止于治濬也且防龙在位必将与侯同寅偕力以光辅主上三代之英翘足可及也侯复何所疑南都去侯乡甚近而封君胥山方切倚闾之思侯归而以此献下以恱其亲享亿万年无疆之休而柟诚有所望哉
　　送高少尹致政西归序
　　嘉靖甲寅岁关右高子以濬少尹亟致政于有司有司谓高子能贤絶弗去逾时高子益自陈恳恳乞罢御史马公以闻得制可归焉其同寅大同叚君福山高君张祖帐南门外奉辞于令长右坡董子曰少尹在愿大夫行事大夫飏觯前高子曰嗟乎夫子奚若是之行也吾请为君择言高子曰唯唯大夫曰窃闻之濬卫旧邦左大岯右河黎南走梁宋北距燕赵形峻势固河朔之雄君佐治三年民无怨叹之音而士夫重儒雅之望是故行李告戒则闾阎閧然脱服要旌竿戴目仰首愿留斯须而卒不能遏属骑之清尘意者君有不殚之懐与是何果于行迈而莫之恤也高子曰然大夫曰燕云之阙京室鬰起三事五侯貂珥之家人摩肩车挂轊纷纷纭纭雾丽云绮日夕沓杂笙钟鼎沸时序代谢不知其逝夫闻长安之乐者西向而笑过屠人之门者嚼吻而徃君之意既有所歉故其去者或在是乎高子曰否某虽陋岂敢望外事大夫曰鹏抟九万非南溟不足以戢翼骥驰千里非荒阪不足以捷骋故太阿之剑必断犀象明月之珠不照蔀屋何则治大者耻侵细穷逺者恶施迩也君负高世之姿被下僚之慙张敞自谓无竒东方生故设客难以今揆之殆不出此乎高子曰否吾不是为也大夫曰岱马嘶北越鸟巢南橘柚不逾淮鹦鹆不过济故夫庄舄写东瓯之唫钟仪服南楚之冠君虽通籍王臣乡土之思能无少撄乎高子曰否男子以弧矢射四方吾不为此也大夫曰琨璐之寳岂池隍之毓琅玕之树非园林之株臂鹰垂思于觧韝豢龙逸神于顿辔是以庄周曵尾涂中不为庙堂之子真游心物外躬秉岩石之耒君乆膺纒冠冕脱屣之意廼今为之兆乎高子曰否鄙人奚足语此也然相其貌宇气溢广颡恍乎投刃大窽矣大夫窃视高子之志已得六七遂恢旷其说以进之曰大道无迹其虚太空君子察理微之有形日中则昃至月盈则晦来膏之见销明为祸胎兰之被爇实香为灾知机以运神执左契以驭物恬身以退荡放予志以自徃朴吾樵渔文吾诗书盱盱于于瞿瞿喣喣孰谓之宗以天为墟故夫庚桑顺化不释于老之言王倪坐亡无见乎齧缺之问君诚徃宁复有他说乎于是高子跃然而喜曰葢大知识夫大贤要妙之辞足以破我矣因酌酒与大夫别
　　折冲巻后序
　　铜梁张公守滑之三载未奏绩輙陞北京戸部主政期行王子大伾侍御孟子思汝再刘子炤文昭咸诗赋以颂之而其事则擒盗缮之则折冲巻或诮之曰张公莅政特折冲也邪张公雄儁惠裕足智量觧纷无梗縻境杂军屯田而其长又皆武夫儳僈獧乃张公则仁覆威约之有弗敢背畔去者故其经务剸蔽蕴利乗时推化与民偃息天下称最焉未几河南贼师五乱修西城楼保障廼感嘉禾明年饥大赈民生活者万计御史马公亷其能疏上天子嘉之诏赐银十两纁一袭所在有利徃劳夫张公虽不由铨考此其誉已籍籍升闻奚以之奏绩而后擢也由是又恶用夫折冲巻所云张大乎哉柟曰不然夫万物对茂无可称名廹冬则松栢独也其色青青是尤择夫异者邪今之大夫从政规庙略树竒功者无不被召命夫张公政虽美犹夫大夫也张公折冲不犹夫大夫也初张公视事忽二人称锦衣驰入挟之以匕首要万金丞簿未入义农未见防锸荷畚之夫未进公乃孑立与伍于存亡嘘噏之间啜杯茗溢言笑坦坦訑訑神色无变而卒以计防二盗设使诸大夫处此吾未遽见其得如公否也嗟乎闻震雷者失箸突麋鹿者目瞬骇投璧者按劒志不足以御气易防焉耳矣昔曹沬手刃于柯齐侯色惧毛遂颈血未溅楚王与之盟彼二君者岂非张公罪人哉传曰三军可夺帅也若张公所谓不可夺者矣柟受知张公既乆乃因兹巻槩序其折冲之义于诸君子后然而未悉乎公尔则亦不忘乎公尔
　　为孙两生赠张防山擢曹郎序
　　太史公曰韩子称儒以文乱法而侠以武犯禁二者皆讥悲夫儒者显易见侠士之不偶可胜道哉设有慷慨奋世少有取于侠士者去之日又不得杯酒弹劒以慰其悲歌别离之思是葢有数焉不可逃非苟而已也剧孟任侠呉楚反条侯乗传车将至河南得剧孟喜曰呉楚举大事而不求孟固无能为矣夫剧孟布衣耳见知于亚夫岂易言哉今年夏濬两生孙绍芳传芳诣予指其从子采曰是父吾先兄承芳以侠闻游燕赵间尝一应募塞下捕虏首功还射于卫沙中滑侯张公过望见承芳召问力钧石兄卽以许之未几疾病属后事目壁上鞬曰必以是赠甚勿令我食张公卒仆奉其弓徃张公曰噫侠客哉翼日临奠为之哀乃返今张公擢北部主政届行乞为我辞何如卢子曰游侠之徒投分歴肝重取予然诺径徃不顾千里称义挟声名雄郡县者非承芳之谓哉昔孟尝春申原陵之徒皆以王者亲属借卿相之富招天下杰儁显名诸侯张公以郎官之贵为匹夫下吊方之史所称忠信贤豪者是耶非耶谚曰苍蝇千里卽附骥尾夫承芳所谓附骥尾者非耶然其行必跈其诚必遂存亡死生不易其要而所望张公者奚若今车已发轫曽不得为钩键天之厌毁斯人不已甚哉张公见徴廊寝澡易思虑僶俛以自立陈匡勲庸施之钟鼎其荣着可量哉是犹扼腕呜唈引领不斁者也昔昭代之士唾手取功名歴台省鸣珂锵玉乗欵叚马朝夕从容出与张公游或有人避地而处之上下不交冠履顿絶拾草菹节粒与雀鹜争食卒不得追希高踪如承芳类者何可胜算也窃甚悲之然犹以为性也有命焉又何怨诗曰缁衣之宜兮敝予又改为兮又曰蔽芾甘棠勿翦勿伐召伯所茇郑武公为政人爱之及其衣召伯循行南国人思之不忍戕其树君子树厚徳重爱与人人未尝不以徳报之孔子曰以徳报徳于戏乡曲武断之士修侠砥行其所攀附不如张公者恶能垂誉天壤哉予素知张公者于是因两生之请而寓之以言
　　善政实録序
　　传曰鸾鳯讳枳棘而百里非亨衢此言易喻而学士多称于世云殆夫以儒术起家立卿相翊赞其主上垂勲竹帛与三代贤者显名此非偶而已也古今事何可胜道哉至若朱邑召信臣葢闾巷人尔其为啬夫上蔡长襃大如长者亷平不苛以爱利先物所居见称述故其去之日讴歌见思而二子卒以大司农少府九卿着若是百里信易籍枳棘何负于鸾鳯哉今人翫习耳目即有良二千石若长令不合于时乆而弗调者遂指为口实此即虎豹在圈应龙盘泥沙昧者谓其絶文威终不能登天泽云雾而雨四海者是不可大哀也邪嗟乎难言哉难言哉君子于贤者之不遇亦可谅已愚观董大夫莅政行事未尝不扼腕而叹也初大夫衔上命尹濬而其俗好气任侠射机利一切猲獢不均则谇啸而讼之丈夫相聚不得则瞠视怒詈相豗系休卽六博樗蒲作机巧行娼优女子则弹鸣弦跕屣其謡俗犹有卫之风也大夫曰百姓之行淆在上者汩其源尔于是先学宫建青云楼勤博士弟子员职业日省更定殿最覈名实邑中妇人贤而有节者不时问遗米盐衾襡征戍丁壮分翻武呵于乡里者趣寘之法不敢复谁何民间先是徭法倚重民多逋负大夫料民产率平易使自占占亦无所隐而复増益数千口白寺长豊诸陂多积潦没民田大夫循行泽间眡地泄水势筑金隄防之岁饥粟石千余钱吏惧不敢白则大夫卽上还报开仓赈给以纾其敝田中官马臝多水草不任乃下令禁驰负畜益贡内必得贤属吏徃计上之其敝狱必悉情称法必及典章民自不寃以报大夫大夫亦乐民之弗寃也时时益自劝所部钟寺野多蝗隧师未及捕有异鸟羣万自天下食之殱顾以后沃其禾弗灾衣冠之士重亷耻黜奔竞持重而矜节闾阎之间休息安堵相忘于耕凿洿贯之习一变殆尽向非大夫徳化深至又曷能歆动上下若是也今年冬大夫将报政于天子夫以大夫治行宜擢之以不次然犹竢夫三载考庸者其防甚未易明也大夫宜自信而已卽入天子问君何以治濬大夫对如王生告龚遂者曰皆圣主之徳非小臣之力也则天子数其绩恱其让尊显大夫必有如渤海者矣舍人促装行将祖道北门外大夫谊不得自序其绩乃县官弟子某等若干人伤大夫之贤不早大用于世也遂撰其迹为善政实録以自附于太史氏若为大夫立祠岁时祀享则问之父老或亦有取于斯録也大夫姓董名某字某癸丑进士河南钧州人
　　碑
　　濬邑石侯碑
　　皇帝即位乙巳冬十月山东益都石侯茂华字君采以进士来尹濬御史按是邑者考侯政异迹屡荐章报越三岁已酉吏部尚书万公疏侯治能以闻天子嘉之授侯戸部贵州司主事比去父老咸扶杖流涕争取擢軿帏牵裾凝视侯靣目遮道请曰侯何徃我等得侯如父母育字腹防是頼奈何忘我怛痛遽舍去侯何徃侯何徃是时上方严命促侯不可留遂去后人益讴歌思侯壬子岁邑耆老某偕乡民若干辈议为侯立碑以永厥思乃卢桥氏从徴予文窃惟濬地北沙东卤西簿长丰泊白寺诸冈緜络塪崄熯卽焚如或时滛潦洳渐泞湿艰于蓻树赋烦政扰讹謡继煽民将转徙维侯下车省视方略磢制汰度□夷阽险日融春煦薰蒸既至众廼大固先是太原魏侯钧赋已久媮伪滋甚侯将事预请监司受牒之日出宿佗舘饬部吏诸不得有所关白羸精魝思推诚万夫乡胥史保罔肯诳悖丁口息养输不下万计明制十年覆籍民縁为奸货赂交至侯多方裁革老吏咸咽白手无一钱御河水涨自淇门东下汩汩走百里没民田舍侯曰防以制水犹墉以御盗墉可乗奚盗之御于是筑堤距丈广如之命监者曰明年堤溃罚若役以偿由是堤完固无漏处河南贼王经率徒几千人刼掠于延郓曹濮之间渉侯境侯宻出竒画掩捕禽杀之侯为治务大体不拘小节人有过即不问再则决责之无少贷外峻内仁在邑三年无苛忒之行是以民有恒业公鲜逋负闾阎之间生长孳息日益蕃殖今濬或载有称举輙曰某事侯所建明某事侯所罢斥其治行类为人所爱慕如是嗟夫中世缙绅以官为已私挟声势蠧民徃徃见恶于世人唯恐其不速去故尹子心治长安恶少年尔史氏已不少假籍其复何有可爱者即令他吏能善又皆见爱于临去时独不知其后果爱与否今石侯去濬已四岁而邑人思之为刻碑是岂两汉循吏所多见者哉因为之赞镵诸石以纪其事辞曰
　　维康侯建国于卫徳爱弗匮享祀永乆呜呼邈哉诗称蔽芾甘棠勿事翦伐召公之徳懋着于南土石侯以山东名族割鸡兹邑翼畏党敏寅亮天工斯民懐贤勒石颂徳其殁世不忘之意乎使侯后时乗风厉响享高官巍爵致身台鼎辅圣主流治化垂声名于千万世者顾不在是哉顾不在是哉
　　滑令张侯碑
　　蜀之先黄帝之裔其孙挥好矢主祀弧星因以张氏故张虽子孙遍天下独铜梁之张为近始云侯继其胄名佳字肖甫以嘉靖庚戌进士来尹于滑先是灵宝彭公莅政治效循良侯绍前烈克勤克慎饰化竟务天明地徳光照四鄙甲寅岁乃感嘉禾数十伯本侯为起楼濬人卢柟作赋以纪其事台史持节察其才能逯繠荐剡乙邜夏四月召拜戸部福建司主事于是老弱随号创悼崩痛攀辕持毂横当车轫遂强喻间去次于黎水之阳百姓欝邑思侯其父老秦纶等将表生祠如桐乡故事列状先请勒碑传置予好其欵为辞以慰之曰防伊岷嶓彻滛开阳鲧湮禹大陆昌传山岳降灵精气旁魄拂欝瀜扰钟之于侯膺硕敏之姿懋天人之萃以跃迹于鱼鳬之里北游京师洒然释褐帝心简在授以是邑税鞅弗遑折节皇术抚循耆旧问民所虐痛水火贸算衡石轻重抉剔薆壅敦防厐固靡不防极但邑故洪河之轨西堑白马东侵瓠子沙灉坟薄萑芦横翳高下钜湮民用蛟鼃大歉未竭疠疫踵至夭殇札瘥之厄家累巷哭逺迩交望侯闭阁深自刻引奉职无状伤为流涕廼延庻富裒列差等以相助籍然又命岐黄家寄以生死选开方药洒濯燋烂忧思劳瘁逹诸靣目由是民生活者葢不下数伯千计廵抚艾公特章以闻上异其绩赐之纁一袭白金十两邑境军民淆处閧嚚诈牒云拥山峙两词俱造龙蛇隐形听之人无不扼腕者侯不事钩钜片言析理应机立断讼者恱服侯为国家均徭恐撄夙弊乃内设方略外示防逺举事之日霆发鸷击里书错愕不易晷而占丁口几巨万明年睅虐甚侯徒歩祷雨出二十里外比返甘雨随澍岁卽大穰侯耻邑乗湮灭治政不着则综核史载章具典明成一家言以凌轹迁固先是燕人有任敬高章者诈宻防挟匕首以千金刼侯侯形志晏如神生智长不渝刻蹶二盗于罇爼之间逺近闻之靡不颔首濬尹平湖陆公平政爱民尝城濬民戴之如父母侯谓陆公曰滑与君邑实为声援而其城睥睨壊不幸有变若临以冲车谁吾与守于是易之以甎基殻廙致与濬城等时边人猖獗河北诸镇大城小邑为之惴栗独滑屹屹恃以无恐若侯者将不谓为今之长城哉侯白靣少髯温恭懿塞遇大事则云蒸雷奋果敢不避譬之青萍干将随用转利无施不可翠黄汗血之马翘陆历块不崇朝而致千里矣侯之休光令闻垂之竹帛夫岂有既诗曰蔽芾甘棠勿翦勿拜召伯所说邦人思侯何以异是哉因为之刋石称伐以尽铭赞之义其辞曰
　　梁益之墟粤惟坤维金精丽天哲人与期豹变龙升千载来游于皇景运寔命于斯作帝股肱慰民云霓兴伏颇峨发殊肬智摅神殚纷自化裁人安物阜厥惟侯哉悠悠白云似侯之斾我欲从旃闽海増波海波不増侯舟沛嘉青翰赤羽载游载遵我滑土以纾我思福禄自天维侯克配
　　滑县东城门见山楼碑
　　滑古颛顼之墟隆安中范阳王徳防之名为南燕天造鸿纷雄图割有或登或叛仳离反复世代不絶故汉郦食其说沛公守白马之津以示诸侯形胜之势曹操亦遣关公刺顔良于邑北鱼池里河朔有事争城以战议者必以滑为首乙邜岁上海孙侯以新淦令起服来莅兹土明年丙辰岛夷入防濒海诸郡汀漳延邵乗势偷攘腥风虐焰煽动江淮土著之贼潜发肘腋揭竿斩草谁何于延卫之郊侯行邑至东门城闉倾轧飞堞危观寝废弗治廼喟叹曰易称王公设险以守其国周官掌固修城郭沟池树渠之阻今滑如是卒有兵变其谁为干城耶特部行事官师人卒鸠工建谋隐略基址舀授财用斪斸板干材縚垩瓴甋之属靡不纎备乃肇穷台爰始磐石连络砖甃阖扉落时櫽以金銕旂牙剑壁虎豹雄踞防防崯崯矗如山岳上建楼四楹轮广高下法制应图浮柱连栌云征鸟逝杂遝复叠若元气搆天方地承舆乗墉敌忾万夫夺气丁已三月旦落成侯暨僚佐酒酣登览前引邹峄后拥太行左大伾右石丘四山环绕云霞映眦侯顾诸从事曰美哉兹楼之观名曰见山何如众谒之曰诺凡此役不干时而绩已懋着帑藏不啓民享遐福帝心克厌嘉社攸传风雨时至品物滋润士女商贾载歌载咏鼓舞忭笑充满路衢非侯盛徳何以极是县丞王锜王文辉主簿黄甲典史谢镇等遂劖隆石铭勒功伐垂号永乆以风来哲其辞曰鬰伊殷墟奥区蕰隆白马作镇黄汗渎停四隩匪宅三民告怆戈矛横骛若骞若烹哲侯来临温恭尔雅缁衣逶蛇有斐君子行城循隍东门告圮啓闭之菑孰不觊我侯曰噫嘻斯谁之尤匵箧见毁玉以偷爰召耆艾爰诹爰谋敬尔挿畚郛尔有家京台既起飞甍既防积石锵锵威仪隆嵑挝此羯皷建彼云斾百城之特万里无外康衢井井乗夫啴啴饮酒谑笑乐此乔关孰能为是介帝雄藩孙公泰宇亿万斯年
　　檄
　　大名太守移州郡让农檄
　　岁壬寅月日大名太守某檄州郡诸父老曰某不佞膺天子宠命来守兹土作尔邦长牧尔唯雍熈实守之休尔之弗克若化若育唯守之忧天命民隐上下寅畏予岂唯夙夜遑遑哉先是予逾河徂蒲抵陈留界道遇流饿控诉屡极俾予心有戚戚焉夫为民父母行政令其子弟老弱转徙沟壑而莫之省恶在其为民父母也曩者渉冬燠温隂阳奸忤使其民大无麦禾后兹雨雪有濡泽渥后土阳瘅湓溢黄膏流懋然而农事未讲也方是仲春檄尔诸父老其悉心听之曰繄唯古昔圣王践大宝垂鸿猷驭天立极匪唯矢戈矛取威定逺足以示武也匪唯城郭沟池飞堞楄栅足以固险也匪唯法象图数足以应天也匪唯典章足以约民也匪唯黼扆圭冕兕虎鲛韅弥龙豼貅足以章制也易称耒耜书载璿玑玉衡用齐七政诗咏豳风春秋书六月雨周官太史顺旹土赞王耕墢庻人终畆凡此靡不以农事为首务尔诸父老附山泽依阡陌负暄曝背顾弗躬率子弟深耕力耨遂令腴腯封壤墝埆弗易榛芜延蔓使水火之化不行夫然后上违徴科之令下冻馁其妻子贳贷不足则弃乡里背坟墓散而之四方使其庐狐狸为穴鼷防跳梁蓬藋横翳过者指为丘墟不亦悲乎且夫恒产所以养恒心也以故子弟多孝弟使无恒产尔欲使子事父弟事兄天懿无犯者得乎哉夫天不秘其宝地不藏其利尽天地之能而利用厚生者存乎人尔父老惰其四体五糓不分极之流离困苦而后愤怨天地咀呪民物是惑也夫麒麟鳯凰苞彩翩不足以充餔球琳瑟瑟碧珠琅玕不足以供炊沙棠桂防揭车之菁江茝之英芳香酷烈不足以给防尔父老滛习竒异急于耳目之所难继顾不近取诸举手投足之至易者何耶夫考索隐探性命之赜谈天人之蕴者士正行也靣方眡势制器尚象极工之能者工致考也积贮市防行居贸贩以供征榷者商通经也而农薉其疆里舍其鏄耒徜徉出境何所事乎且予闻庖羲树蓻五糓肇始也唐尧平秩东作重务也有虞敬授民时勤政也夏后成赋中邦则壤也夫圣王崇高富贵方且畜之树之翼之播之不恤胼胝愍愍仡仡如是尔父老悾恫颛防顽而居约企视圣王万万不逮而顾求所以过圣王者是邪非邪予又闻周制九年耕余三年之食一糓不熟曰饥二糓不熟曰馑三糓不熟则国非其国书有之曰民非后罔戴夫民以卫国也国而非国谁之咎与曩昔吉囊窥夏大入薄侵太原之墟积粟殷陈卒老其师以挫其锋仍致大俘向使投鞭河山以东之国农务既弛杼柚其空尔之子弟化为羶尔之妻孥披髪左衽岂唯饿死沟壑委骨函夏而已哉方今春气融龢尔父老其亲率子弟躬耕畆者故喻
　　对
　　对卫大夫问
　　卫大夫问于卢柟曰闻滑令张君肖甫以才量偾二虏先生越境逺唁谓非驰辩以诡世与何偃蹇誻刺之已甚也卢柟莞尔而笑曰然诚有之大夫固以此诮仆仆亦诮大夫之未尽善也请复以所闻楚王好康瓠委积如山三年不收而化为鯘好黄支车渠帑之以防缟好周之彛商之鼎夏后氏之纁十袭藏之秘府朔旦有事必斋戒沐浴而后敢见其物益珍爱之益贵非独人为然鬼神亦自有之也是故黄帝张乐洞庭之野享山川洽羣神臯揺乎层霄之外夫瓦缶之音奚足与之感天地哉欧冶子铸干将之器泰乙鉴坛飞亷鼓槖云雾晦防升降乎上下夫铅锥之末岂能与之动造化哉非独鬼神为然士亦有之也夫君子钟山岳神秀崛起佐世将铭功山石虽少膺险难而神明已禠其贼夫草苴之智抑安知天之所为哉大夫退曰先生行予小人也诚不能知若事
　　传
　　申氏传
　　周道微而棠棣之咏兴晋室衰而扬水之赋作先王立教始之义详着于饮食慎宻于阃臬非苟而已也将谓亲亲之道足以昭逺逖而联疎梗也敦天谊齐民情比之以里闾同之以乡塾缔之以姻好交之以社腊连之以沟洫防之以井牧视患难疾病而差相吊慰邻有防舂不相里有殡不巷歌先王之教民淳风懿俗亦甚厚矣哉及其既衰离父而居背母而炊违宗党而赘富室窃娣姒之资而充妇屋蹀血裂眦于鉏耰井臼之间官长岁敝于庭里胥日钳于市由是亷耻之道防礼乐刑政之典阙矣濬乡鄙民申锐弟遂嘉靖初俱析防以处役力阡陌给食耒耜备养各适其力以撙节恭俭教子弟畜鸡犬黍酿待賔客储粟帛以供繇赋浑朴同尘偃仰村舍虽泰古之民日与草木禽兽媞媞相处者何以过是哉锐卒戊申岁距前异业时约二十余载锐子文选遂子文进各以材给为府县掾属言动法于宗族行能饬于乡里声誉昭于士夫不谋于私室不议于朋友二子各奉其母还合前业廐无异马用无定器衣无常体奴婢无卒主岁时杂拜堂除饮酒称寿愉呴懽欯以娯其母乡人贬刺则笑甚则拱而退故当时闻者始则斥中则疑终则贤之乐与处民间子孙负贪嗜财产者率直之以钟寺申氏而先王设里闾乡塾姻好社腊沟洫井牧之教其义于是着焉浮丘子曰孔子有言礼失而求之野先王典礼草茅所未习若郑庄鲁桓诸侯之贵独于兄弟不少假焉者何哉有能继圣统绍易传法春秋游志诗书礼乐之际而既得其意者予何敢诬焉申氏先人循民俗异土托处亦古人裂封之义至其子孙能忘町畦合室庐絶无忿悖乖争之意其视寻常不亦倍万也哉诗曰刑于寡妻至于兄弟以御于家邦申氏殆庻几矣
　　赞
　　张公赞
　　夫圣人明时而变化贤者承运以立义故象纬之数物理之化造性命之微极情文之蕴有非洞源发真阃者不足与议也唯至人者约天地于毛髪摠天地于肢体通之为川塞之为渊升之致云雨下之泽膏土是故傅说版筑卒相高宗尚父渔泽济显牧野此葢乗风以振响与期而流福泽所以神变化也子胥浮于江大夫种灭于伯屈原沉于汨罗贾谊沮于长沙冯都尉老于郎署此葢明世偕否各适其适不乱行以溢志不徼欲以叛道所以乐命运立义制也安陵张公为濬三年治政亷平百姓讙诵未几以病三致政于有司得归嗟夫此非微于变化笃于立义者与吾闻张公有言曰荣行不如适性兼任不如守约夫进则仕职得圣人变化之权也退则乐行得贤者立义之真也易曰君子见几而作不俟终日张公以之矣苟曰上下易方台衡有司易逊张公陆沈宜若不相及然葢不知黄鹄一举千里斥鷃翺翔蓬蒿松菌同毙彭殇齐年此皆逹天地之化忘物我之观者也且夫李斯叹黄犬邵平匿东门张汤载以牛车长孺没于淮阳董贤赫于成室杨雄隐于太何得于彼何失于此哉张公非台衡之任则有古杰士之行其陟泰山逾梁父跨溟渤寻务光揖防子御六气之辨而游造化之外也余何言
　　辞
　　故濬尉静庵蒋公哀辞
　　公讳某字朝用世为登州栖霞人自公以上至曽祖大王父皆以端慤直方见重闾里然亦不大显公生年十六以明经补邑诸生遂籍籍有声公年少负盛气逴跞魁絶探赜经史诸子百家之学浸贯濡润深入阃隩人有测之者淼涵渟渺然无津涘可窥至其为文则洪放愽衍紏防搯擢描写古今人物治乱日月列星水火雷电山岳河海鸟兽龙鱼菑祥事谊变态无不纎备一时朋辈咸贴然推公称首嘉靖初有司以公名贡京师天子庭试中式例卽教公然太息曰某读书当拾取甲乙科第益自奋防树功名见用于世卽不遇则已又安得逺名流龊龊与壁鱼蠧简册中乎因拂衣去遂病风癎家居十余年丁未岁或劝之仕辞以疾既而曰官无崇卑以尽职为能孔子不羞乗田委吏急为行道尔始发轫诣吏部补濬县簿时山东毅庵石公以进士宰邑事政精明吏无私交上下斩斩端僚詟服公与之言咸中委以政公廼触微洞奸椎坚疏壅治具张弛民咸怿恱未几公疾发大寝濬自缙绅大夫下至圉台司养之士偕走交致医药朝夕唁吊无懈明年春三月癸邜公卒年五十二呜呼登州距海数里海中多山穹竒黛碧而贻贝玉珧珠蜃之属徃徃依附兴吐云雾变化城郭楼障船车旄纛旂帜其灵异之所穷盛之不逾则钟而为人必有忠正文彩琦瓌之士生其间若公者殆非所谓其人耶或者疑公之事业不集早见厌弃谓其灵异所感神怪虚幻以为华而不实之验若伯夷鲁仲连晏婴田横隽不疑薛宣匡衡公孙逢萌皆海濵贤豪是何清淑之气特盛于昔所谓神怪虚幻华且不实者独啬于公耶识者必为公辩云因作辞以哀之曰夫何东方之大人兮矫烟霏而翺翔轶游镳于扶桑兮防若华之朝光被云霓之锦裾兮倚阊阖而延伫顾余心之侘傺兮归弭节于海渚兹幽兰之芬蕤兮怅愲鬰其谁语永修姱而匪遁兮曰予竢时而轻举拟南昌之仙尉兮躅卫上之清尘视康侯之先轨兮霈洪泽于蒸民翼冈陵之弗坠兮愿徼福于鲐耉何造物之胶戾兮俾梁木之先朽岁涒滩之吉辰兮扬翩翩之素旄騑马哀鸣以四顾兮悲风起而长号指青兖之修阪兮君于此乎逍遥送予懐之悢悢兮拟江南之大招
　　诔
　　滑尹张防山祖妣哀诔
　　嘉靖三十三年三月十七日滑明府张公祖妣大封人讣报至濬卢柟素衣缟马联词越境就其主再拜哭且为之奠礼也羲月罢彩哀云结觞庭瘁纎柯池凋素芳痛泉室之永隔悼蕙帐之如存想殡位而轸念抚灵衣而霑巾国蕴闺彦之思家堕母仪之泣輙兴辞于下陈翼旌徳于罔极其辞曰
　　浑胚既魝象纬殚形式维纶绍肖以俪营缅彼岷梁阀阅缔礽兰光启度金魄降精钟兹美媛于蚕之里竒馨苾馞丰霭迤弥防而严凝长则斐亹栖景昭华应图女史待年既至比迹乗龙玉防载珈瑇揥有容如山如河象服是崇懿此昌轨惠我王风鹊巢既居泉水斯赋孝先苹蘩敬惟保傅陈诗挹藻彠礼思裕展如之媺缉其永祚兆运冢嗣发祥元孙岐豳蔚鳯防海飞鲲影礴方舆声蔽昆仑芳猷殚着义训聿敦阃闑风清簮襦霜屑春融宗婣秋照臧获弋绨在御纷华匪恱壸政渊宣隂英之特造化沕穆斡流变迁氛翳画晦防散宵捐玿质既毁瑶魂无还隳音虚漠伫防空烟呜呼哀哉闺扉晨启素帷夙开防醖微陈槃飱将頽销殷沃裷组防防遑遑有求莫之能陔呜呼哀哉鹈鴂鸣兮黛草残秋风起兮变罗纨音容霭兮长夜暮金膏灭兮华簟寒云仍擗其号咷私倩痛而泛澜顾视天之夣夣虽蹈地其何攀呜呼哀哉大渐斯临四顾彷徨执手唹唈神色沮防愿遗言于白马沓万里之莫将卒饮恨而长逝寄永爱于琳琅防山之岊巴水之乡垒马鬛兮启台绥灵寝兮寿黄肠谅佳城之不可渝兮享千万世之休光呜呼哀哉
　　祭文
　　祭李复斋郎中文
　　维嘉靖三十二年岁次癸丑十二月癸酉朔越二十日同邑布衣卢柟谨以少牢庻品之仪敬奠于故河东督转运盐使司副使前工部营缮司郎中李公之墓再拜哭且告之曰呜呼士有慷慨悲歌杯酒弹剑意气相倾者少罹患即为之决胸臆刳心膂痛哭流涕无已者则其心为何如邪若廼掊鎻裂垣泽及枯骴权夺造化之私惠洽茂育之徳公其视慷慨悲歌杯酒弹剑意气相倾者有间矣一旦天陨玉棺世防游龙逝川莫返大夜长扄琴轸雍门之调歌伤蒿里之音其罹祸患顾谓之少邪即令仆不为之决胸臆刳心膂痛哭流涕无已者是不可得也已昔公首宰咸阳继佐大郡河治民何若风采官曹擅两部之英王命获三锡之显古称良吏若赵中大夫白公魏西门豹公岂遽出其下哉既而权奸扇仵诏狱逮加公独处之晏如谪判宁国人固以此高公矣讐者衔公诬以他事去公官公之来归一无愠色教子课农容心澹漠此岂愁慽婴心汲汲于功利要势者所易及邪始仆被罔在狱公于当路曲为觧原当是时仆贯三木负明刑葢不知公果能出仆公亦不知仆之有今日也今仆既出乃公之墓木已拱把思为公陈视形魄伸展衷曲极平生寃颈顿踣之苦者而今不可得矣且公之葢棺几时也长掩泉圹几日也未亡者尚不知公之亡矧公之既亡又安知己亡者今复不亡邪公邪我邪乃大变邪抑亦恍惚不可为辩邪或谓礼防者之墓有夙草则不哭公之塟已久而子哭之或失之缓审如是仆前所云云又何为邪夫哭之及时者物理之精不可哭而哭之者吾道之穷公之灵凭日月骑星辰御六气之辩以浮游于两间者其必有鉴于斯他复何论哉
　　祭晁次山翰林文
　　维嘉靖三十四年岁次乙卯三月丙申朔越十有二日丁未濬布衣卢柟谨以牲果致奠于故翰林庻吉士次山晁君之灵再拜哭且告之曰呜呼次山君少年起甲科登翰苑声名籍籍于京师方二载未几弃世长徃天之夺君亦何速邪次山钟毓竒秀风思俊朗读书渉瀥瀚无所不至肆之词翰僪佹瑰琦若周之鼎商之彛陈列左右沨沨乎如朱弦洞瑟升歌于清庙也识次山者谓其材鸿气固为福寿之徴乃一病洽岁体孱孱而惫心而疢脉理不治卒骨立以死者谓之何哉昔次山以事如州治余时在论贯三木金铁匍匐道左君睨之曰去余窃望次山额角骨隆然髪丰頥竒歩逺视夫人貌六法象俴薄者弗寿倠而横蹙者弗寿殙囘阐谩神不櫽括者弗寿次山形宇超旷宜跻遐龄而顾不永年者吾葢不得而知之矣说者谓麒麟鳯凰不久畜于家卿云不崇朝而散希世之寳造物者所爱夫次山固天之至寳也既生之而复取之则亦何怪耶夫不可怪而怪之者吾又深痛惜乎次山矣嗟乎次山余刑僇囚傫也以君父子再覩日月是死者复生生者反死将谓天道为不爽耶就令余侍下风闻续论又安可得耶徃岁次山讣至即欲拊棺一哭而阨于贫贱覊于官府万万有不可道者毎辄东望慌汗交作余固知次山将原之弗疑而又幸亮其不果于负徳也次山乗元气上下宇宙其必有歆吾之享者矣







　　蠛蠓集巻二
　　钦定四库全书
　　蠛蠓集巻三
　　明　卢柟　撰
　　赋
　　幽鞫赋【并序】
　　卢柟既用事逮系濬狱与幽囚伍瞀愦迷惑目无日月不知晦朔仰天大息曰嗟乎圣人修身善道立命不贰贤者推运循理以定所天顾柟微离兹宪网问诸造物而已因作赋以自广其辞曰
　　帝颛顼之婵媛兮皇波乎姬姜儃海岱蜿蜒于北陬兮灵宗嘉牒于范阳□云雷之霮防兮踥蹀改此南服淑浚上作甘美兮蹑康侯之芳躅皇杰梧董道以迪恵兮母氏静约而告育曰余梦文杏靃骫于霄汉兮芙蓉晔而尚粹溘焱熖儵而进兮应龙觺觺而下防侦蚴虬以舑舕兮颔仡攫而速端亿错措以羣号兮明駓駓而决眦倐恍怳以陨虚兮觉怀妊而因惎【余母夜梦此有娠】謇余降于卫浒兮防好姱而岐嶷岌青云之伟冠兮挟长剑之陆离朝晞余发于昆仑兮暮濯足于咸池擥招摇以为袪兮履彗星以为綦余长喟其歴之未瑰兮勔修余之菲芳裁薜荔以为衣兮衷芙蓉之翠裳集若以为借兮糅杜蘅以为粻揭旌于兰臯兮税驾乎芳之塘余迅淢靸以髙举兮汩铩翮而颠陨谓曾参之杀人兮谈市虎而成愪苍蝇习习其贝锦兮鱼目敓明月之璀璨嫫母憗以姱嫚兮摈西施之頩娩而自眴蝮虺侁侁于几筵兮戈鋋森森以剚余目既阨余之瘁廲兮又囏之以拲低曼睩彼狴犴兮桀血龂而封瞩窅阗怒以蹲踞兮视将躨跜而矫鹄槛樛以黝轧兮栋倔蠖而黡翳缧纚纚于伏栈以苦余兮仍反接而窘臂耳嘈嘈若有闻兮何迍回而怫防目烱烱以或见兮伫铿勿而复瞆神轶氛曶曶以瀁兮精憧憧而往来觉块然滞此一方兮心而增哀鼷鼠淫喔以啮余发兮魑魅含睇而毰毸傫防防相喃以对泣兮御纠纠而呵护般逮余兮纷豗繄鹏鸟之巢蚊睫兮焉能戢此躯也枕雕虎以燕憩兮又谁知不我虞也悲时晷之遄迈兮曜灵忽其西藏微霜沦而下降兮恐瑶草之不芳髙驰志乎云中兮椉精气而相佯王乔衙衙而弗顾兮赤松告余又荒唐行偊偊独日暮兮安放乎不死之乡横冲波而微舟楫兮天吴摇首而振怒歴泰山之坎轲兮魍魉绞盼以当路猨狄蹇以在柙兮虽轻捷其焉去鳯凰之罹罻罗兮防茇茇之华羽抱郁轸以顝处兮呼苍天以为直戒五岳与向服兮禆河海使听殛咎繇逺以不闻兮武违而莫恻何羣神之丰丰兮灵炳燿而罔恤夫余既不能蝉蜕于兹芜秽兮椉风而长鹜心结思于大荒兮魂焭焭而上度澂青云之霏霏兮飘风回而霁雾载玉女于后乗兮饬丰霳以先路羲和俨以骖椉兮望舒翥而儆御征轻辌之阗阗兮八鸾锵锵以迥步承云霓之氛霭兮灵旂缤纷蟉虬乎翠羽挹朝霞以为飡兮吸沆瀣之精英漱华池之飞泉兮聆钧天于帝庭素女涕泣以淋浪兮间縆瑟而咿嘤虙妃欷歔以结轸兮潜咨语而沉情余凌軯虚而佚荡兮将擥结乎三光撰余辔而驰骋兮问元化于勾芒采三秀兮眺瀛洲之微茫弭余节兮聊解佩乎扶桑睇南州以凌厉兮嘉桂树之丛丛召风伯以驱燠兮谒炎帝于清宫何苍梧之蘙霭兮重华穆以扬灵湘密鳞而防瀼兮二妃胡为而弗从决白门以西望兮觌蓐收于金枢气澔澔以莽矌兮薄晻而谁须觞王母之仙姝兮挟瑶池之芳都指玉胜以为约兮歌白云以相愉荃既媂余以好艾兮絶弱水而进辂齐玉毂之磤磤兮指寒门而并骛轶钟山之幽黦兮令照之以烛龙召武为备御兮勾辰翼乎紫宫托鹥鸟为之先后兮问太乙之缭垣灵剡剡以黝约兮鳯凰承旂而飞轩雷师碨轰以震荡兮烈缺傓烁而施鞭护屭屃以揕余兮阗咤恶而俾还卒揽涕反此旧都兮洁筵篿从卜乎巫咸曰天地无隘兮物无终始变化互渝兮斡流迁徙形气转薄兮或浮而沉造化沕穆兮祸福无门聿性命之难言兮谁知其极万物纠以雰荡兮又安所止息惟大人齐物我兮以天地为庐舎总山川于毛发兮骑日月以为马夫有虞之潜歴阪兮当厯数之在躬夏后胼胝而陟大寳兮季有光于黄熊震龙漦而夏椟兮顾驾祸于周庭白鱼跃以膺大命兮刘氏显而有功奚五羊以自鬻兮由余振于西戎尚鼓刀于海滨兮仲父射钩而桓荣仲连谈笑以却嬴兮胥重茧而存楚条相后而饿死兮赞摇笔以光辅墨不黔以卫道兮孔辙旋而微伍光狷介以自湛兮夷顑颔而振古夫道固无涯涘兮行焉知其所如惟恬澹与寂寞兮斯贞人之攸居从委命而椉流兮游寥廓之乡忽丧我而无是兮观泰初之茫茫余托蜉蝣与游兮曾日月之徜徉忽归魄于壤兮又何足伤勉修余之俶服兮佩芳泽之幽兰纫揭车之落英兮襞江篱与射干饰翡翠而缀珠被兮烂的皪而芊眠组绮缟而飘飏兮下结之以双璠余嫓美而自鉴兮何媒妁之可攀夫君而弗御兮亦余心之防嬛系曰天地緼纶何时明我欲见之心徬徨辗转怀忧秪自伤超轶絶世穷大荒帝极洪洞不可量缄悲归来卜巫阳励志肥遯含大章获我所思乐无疆
　　放招赋
　　卢柟系狱三年形容枯槁智虑殙惄若就死亡太卜巫彭往见之曰圣人虑事逺而识见明夫子怀志防惫魂魄滑异实之弗招迨就之替恐不能渡诸技焉卢柟曰桢榦彊固则魂凝精气専一则神澄余无所用招为巫彭曰夫子孰与屈原踖踖斤斤懕懕扬扬而怀沙湘流穷招弗返【音徒】殚思于师阳夫生不用招奄者既遐而后偁衣长嘷宜乎长逝逺瞑与终古而寂寥焉遂大招曰魂兮归来归来何为乎舎君之脩干散而之四方且捐君之先故独无所徬徨且归来归来阳气杂糅恐君之罹伤且魂兮无东东有巨壑且天吴八首壶鬣血龂且封狐九尾诶笑昻瞠且羿弧狼矢羽日緜沦且魂兮归来不可为邻且魂兮无南南有桑氓凿齿袒操拔釨射蜮是食且俊妻甘渊十日嶤嶷且虦猫交踵儵千里齧人防防以舕其防且魂兮归来离此不可测且魂兮无西西方之气白澔莽旷不可识且吴姖晻昧日月所翳且黑水渊潫茫淠潏且女丑之尸蒙面竒恠且开明人面瞪视屭屃且蝮蛇侁侁蜼豹是植且蜪犬狺狺从首得噬且招拒是司往恐见疠且魂兮归来无为逺迈且魂兮无北北方不可言且烛龙长瞑豹蹲且贰负反防石室圜且窫窳龙首甘人吞且建木九欘弃缤繙且五谷弗育斵冰飱且魂兮归来何逡巡且魂兮归来归来君无上此穹窿且帝神威昄驰使丰霳且豺身鸟喙被发且巨灵渊目其音若钟且操啖青蛇蚴蟉絜躬且防逐人不辍明蒙且魂兮归来慎无往从且魂兮归来归来君无下此黄垆且羵羊顤顟贪婪若餔且卬鼻血吻九头殊躯且颿颿猗逐甘防颠颅且八柱森挺齧若槁梧且魂兮归来君何取悇且魂兮归来憩华夏且羲和儆御望舒防且四时轨运交受谢且玉烛均调昭大夜且昌光茀郁八风华且象纬谐度道光化且魂兮归来乐无射且山岳盘礴五丘延且隩枢窎窅汍流泉且巉翠涟漪兢秀先且偓佺隠沦往来间且琼英玉津碧蓝田且遐探抡采茹延年且琦环呈露俟嬉惓且魂兮归来都便闲且神州华域弥宇宙且伏后姒姓歴帝胄且朝市勔面宫殿凑且冕旒黼扆綦防秀且纮紞藻繂文数有且杠髙九仞羽翏且熊虎翚画拥先后且三圭□侯威神搆且献法惟寛流泽懋且天徳离照多善宥且魂兮归来美休遘且豕韦东壁康侯神且浚宫有严次龙鳞且户牖闲静媰嶙峋且魂兮归来防亲臣且夏屋阿阁抗虹梁且旋室防娟饰璧珰且三阶平墄黝垩章且方连罘罳缭金纲且玉女牵牛闚緅窻且偃仰俨雅交佩纕且兰风靡离浥蕙光且曲屏雕疏被芬香且朱缲防洁画长廊且圗绘谲佹娇飘扬且砻熏珠箔鴧翠翘且碧瓐缗县熠琳璙且金缸衔壁幪绛绡且象俎玉楼蒻组绣且绮缟缤纷罗帱髙且珠被的皪缀琼瑶且隋侯夜光兰烛华且炯开洞房徴女娃且分曹代御靓婉娥且周郑艳女粲芬葩且长若落英艾鬖髿且纎纨绮縠嫮以姱且调中易心都其可嘉且肌理腻靡柔恵婉且靥辅具齿宜笑嫣且蛾眉聨婘目光烂且长袖善翳恵音叹且曼睐微波流视盼且精彩神授志弥娈且琦姿艳逸殊瑰变且扬诗约礼靖不乱且离宫别馆侍君之宴且桂区兰畹密彤闱且缭檐鬬楶盘云螭且穹台倚榭凿方池且碕礒小山扈溶涯且芳若射干施葳防且毗衃芙蓉縁波湄且文鲨赤鲤从塘陂且琼簪珠级连姝丽且椉茵步辇极游嬉且魂兮归来无久违且庖廪肆事殽馔盈且黍稷防麦剉香稉且秦薤蜀葵吴盐蒸且越橘甘酸孴榛蔆且苦醢咸酸八物丰且胾脯靡凿脍弥精且駞峰熊蹻姜芷馨且胹獖炮麛桂椒行且鰋鲔鳢胆爚鹄鹒且鲜鸐臑鼈膳铏羮且五齐三臡羞豆腥且酪泽苏腻歠脂莹且罍樽刻镂云气萦且玉酒防滟九醖清且灵和希液夏凝冰且瑶酌芳洁娱协情且归来故塾媮乐有宁且西清东序列巨虡且应抟拊考镛鼓且倕钟句声埙箎敔且云门五茎蹈大武且大雅既希郑卫陈且女乐骈进簇巾纶且新声絶妙穷徴音且激楚结风阳阿繁且美人半醉色靡徴且明眸皓齿扬朱唇且目略微眄遗精神且竒服交珰望之若云且二八鴈次举赵舞且飒防鹄惊鶣下且凌厉赴节动媚妩且竽瑟阗奏枹鸣鼓且羽纶鳞回絙双庑且吴歈宋音递绵缕且危筵离彻借氍毹且促觞交膝堕簮襦且沈湎继夜劳珍厨且醁酩解酲戯侏儒且防鹬眈诡觊觎且鞮鞻韦靺仪林胡且蹑铦蹋防縁都卢且娱酒既终步櫩衢且周览岐视聊踟躇且摅翰撰思文璠璵且同抒赋歌毕欢娱且魂兮归来恣所图且琼毂翠衡驷六防且旌斿承云建格泽且貔貅拥趋桓辉赫且弧旌枉矢载鹰猲且罘罝遒被防逺猎且八陵十薮虞羽骼且麒麟驨虪伏圜栅且鋋连騊駼蹂防貘且鳯凰鷟鹄鷆鸿且鹔鹴鹍鸣幪媁婳且夐搜摭逐弥平陌且血轮割鲜多躏跞且游戯倦言旋宫且较施创刃招友朋且重觥错几张华灯且伐鼓闛鞳铿石钟且絶夜连曙啸歌且樗蒲角巧有瑶枰且象杯犀齿五木行且一呼十卢射先名且剥柏踔踸白日穷且怀思长铄夀冈陵且魂兮归来永安贞且淫佚纵度贤圣嫌且周穆八骏康游畋且有穷不轨譊陨颠且肉林酒池商辛殱且惛鉴不逺魂匪湛且三后五帝宪章防且盛徳昭屇四海圜且馨香至道彻九天且丘索坟典载籍馣且礼乐苑囿文治渊且魂兮归来端视瞻且乱曰青阳揽辔兮万物发生桃李灼华兮芳杜蘅怀君之故兮超慌惚游览髙举兮穷淹沬苍螭驷驾兮杠虹旗飘风往迎兮君不来魍魉睢啸兮从后先被服薜荔兮饮石泉松篁丛霭兮杳不见天背行诱骤兮駞堂隍周游上下兮归故乡若木敷华兮翳阳灵白露瀼浩兮臯兰辞荣时不可再兮日蹉跎鸿鴈嗈嗈兮水扬波崇期恢旷兮芳草茵方轨结骛兮车辚辚卫之浒兮伾之南云溶溶兮发澄潭睎灵驾兮步晴岚魂兮归来胥盘桓
　　惜毁赋
　　太隂为室兮丛栈昏云黮防兮杀气沦防魍盱笑兮鬼啾啾鼯防呻吟兮虺蛇蟉虮虱鳞鳞兮被发鬤精淫恍惚兮轶上苍圣泽霈兮澧澧周道砥兮有枰狡童兮轻佻駞陂陁兮逍遥伥兮趫志骄蹇越荒唐兮华淟涊恫兮颛顽兮弃鹓鸾竒鵩鸧兮从嬉攀网罝绕被兮矰机纶捆徽纆窘触兮殷忧结轸祸延考妣兮童穉离陨室家丘墟兮茀靃茷隠寘身圜墙兮夜长虹霓为孽兮日无光痛哭旻昊兮结愲招帝阍兮沬般自列兮莫闻痛际天兮我柏往者逝兮匪追淑将来兮安宅槛虎豹兮熊罴文威絶兮孰所为宪皇网兮寃颈反旧乡兮何期山巃嵸兮緑桂枝禽兽号兮猿猨啼羁縻兮离忧长苦兮物类我思
　　秋赋
　　楚襄王与宋玉游于云梦之台舍兰台之馆浮汉沔略江潭射杨林眺蒙山游旌蜿蟺法象纬婳辉防三湘气弥七泽猗兰幽以承佩芳桂逺而延轭辇瑶华之缤纷翔翠羽之鶣于时凉月悬珪白露凝辉寒风鸣条微霜霑衣宵雾霭兮逺山崟暮烟横兮长河湄王乃抽牍揄翰以命宋玉曰畴昔云梦之游子大夫为寡人赋髙唐未及兰台之驾子大夫为寡人赋雄风方今日驰虞渊鶗鴂先鸣汘漫凄漺无以摅情子大夫未有説乎愿为寡人赋之宋玉于是逡巡改容释位离次跪而称赋曰臣闻天地无阂乾坤斥衍刚柔沓分时序交禅春华发荣秋实振晏其为体也博确鸿固専翕防凝收敛象类参伍元英干健不息弼成罔极上备天道下全王徳秋之时义大矣哉夫其朱明既退招拒斯昻蓐收弭盖少臯弛装辟白门肃金方韬炎飇激清商焦溪涸而不流沸潭潜而弗扬尔其为气也氤氲胶戾濞頽隤蓊翳纶掣蹠礴霈噏噏忽忽撞搪磥若乃触土囊污汚之口噭大水圈枅之窍熛厉叱嗃回戯突啸耾勃砀骇踾踧攅号倐拂改节和喁稍嘈崪兮若促弦柱而摛筝迤兮若逸挤攃而鸣埙嚣絪緼窳圔横酸郁陶尔其为容也澹淡晻曀皓暠曭防斥坱漫廓落鸿敞荒裔凌厉上下防防黤霭转薄游氛轶荡纷态横出蕰□掁惘萧瑟寂寥恫恨防凄孤臣孽子迁客弃妇莫不感心伤气流涕増欷尔其童濯崯巘分披嵓防离案衍宣回防壑泐岸峥嵘羣山肃索刘厉弥平寂寥空防于是清海落长江抑舄泽荧扶桑潜渫浡潏密鳞漰瀼霜凝龙窟霰落鼍房鲛人泣珠海童灭光阳侯冯夷天吴像魂销魄扬率悉怆怳若乃芟縻淼蔚泬寥林防隳葩榙伐萌沙橖系精于松桧之林猎芳于桂椒之圃被杜若委庭兰蒙江蓠夷射于翠叶紫茎朱萼秀华随风振绮应日倾葩于是鴈游江浦雀流海滨燕归穴蝉寂穷林蟋蟀宵征鹍鸡夜吟隂凝气□万物凋瘁倘有后敜后时削迹未逮披零雹冲冻拆跂裂吻而死者不可称计若夫志士坎防中人薄寒蹇产淹留感时增叹恻扩迮节忿瞀溷慁憭慓于邑絓结弗变此夫闭藏万有撙节造化忌盛忧满唯秋之谢王乃乗戎辂载素旂服白玉驷云螭居明堂命将帅诛暴慢明好恶严断刑脩法制缮囹圄决讼狱感气顺化应时承治所以张弛乎仁义之道弥缝乎礼乐之文于是东渐西被恩殚无垠脩臂凿齿之邦结胷驩头之民幪鳯凰箱麒麟絷猛兽笼文禽荐上国充珍肆于昭聿皇万万嵗
　　天目山赋【为孝丰封君南山吴公作】
　　吴王夫差畋于具区之野王孙弥庸骖乗大夫申叔仪御王望见天目之观嶻防嵭嵣会凌云桡茀郁轮囷薄乎中霄王命弥庸眡之对曰兹所谓灵祲也王曰灵祲何如弥庸曰昔禹封九山含精畜云触石吐气湠漫龙鳞蜿兮独上剡兮阤崺纷纷纭纭莫知所以尔乃滋草木旅禽兽防僪恠填珍媾骈田隠爚万物弸荟畴昔之见无乃近是于时申叔仪进曰大王察弥庸所称纎懱参离巨体戾可谓防造化之渣滓而瞢于盛徳之符契者矣且夫维扬之澳硕人焱起翩兮若威鳯苞彩翔秋旻矫兮若游龙凌倒景升河津皢兮如日渥兮如云变化无方孰者为隣伯啓毓于竒石傅説骑乎箕尾兹山所以发精于哲耄作镇于江汜若夫摭草菹之见□颊舌之谈臣虽仳陋荒□所不敢闻也王曰愿为寡人赋之叔仪曰唯唯
　　惟吴后喾兹夐壤兮嬃女其岑隈竦挑陗之岳兮辽萖乎卭崃陟翠微以媻姗兮径造天之崛岉踞虎豹而兮紽众山之蔚防礹峤之跟蹡兮峘矍矍而掩袭馺沇沇以轥轹兮巨石崭崭之獝南屿屼嵝横山峣峣灵岩玉华郁律崒岪防嵳波掸援獠碞洞嶰浍穵豁豂谺沕霩劫牾佹倾﨑崯□防磷礨脽礐防譠隤靡横遌蹠盭彳亍拉拕睢洟蹲鸱哕霍山下还眺层峦防何烟烟云霞蒙澒崝嵤天霄防防宗霼靉澹乗风潇捎如嘼扰冋若禽翺目不转睐艳彩四畅渗淫离褷莫能形状瀑防傍涌离潭瀐□龙湫荻浦灵溪磢踖淈乎混流汜滥蹻蹶﨑石触唐防潏乎湓怒汹浻澎□防防防犺齧腾漺涝解防横流纷霈潼沫髙厉皤如白马偃绌羽葢防僤咈喟汩汩去濑凭陵磒壑碓投靁防硞潾隠砅轰訇湱滮滮泧泧潗防灊鏏枝洔蹇产漂驶淼茫逺输纡余东逝永辞天墟漭沆潒瀁安节长浮渨□濥瀹潴为后湖于是水虫恠错暴于洲渚鼋鼍蟾蜍鳜鳗鲤鲛人渊客呀呷龃龉魂魂鳞鳞踏遝傍仵珍水敷荣璘豳丛生琅玕翠蒨瑚赩呈偃仰岐眄中摇目精灌林葱薉葩华掩防纠枝龓房防防砢儡仳离骫风流防蔼随波潭沲婀娜芔芾浥彩翠霞吸精沆瀣纎柯嘤吟飕浏慷嘅緸寃陨抑或象笙籁寻变驰险八风肺沛冯虚聴响使人心愦麛貜父狖蜼猓然防獌魋谷獑胡防蝯獜龂坐啸裂眦互瞮惊透护略幂歴半防超巉巗腾陭岸捷防茸悬絶涧羣狯狡健灿兮若浮云曾不可称算周览堂密隒隩弥陁芳草靡施秋兰蘼芜唐蒙留夷鸢尾胡绳楚蘅江蓠谸谸绚绚茻茻萋萋肸蠁闇薆芬馥棃披鹪羣游蹷扬躽翼瞵视嘲咋毰毸藻臆鹬子鵹黄鸬诸鶗鴂戴鵀石鸟鸒斯苍鸹翚防陆离戯游山岊若夫琛希之赂金鑛涵朴云精爥光琼支昭华璇英白珩蓝田缥碧赤霞流黄防磈山谷衍溢陂防碕岸不枯林薮辉润滋液防光彩防煴于是乎岳灵拥畤川后聮蜷百神焱雧儇儇燀燀泰乙荐鸿祗御蜚防翔蚩尤骛靡蜺旌駞翠辂飚旋电掣阳嘘隂沍煜奕偨俿萃于丰处瞗秀竒亶彻显老瓌琦伟长双颧日表方瞳星烂鲐姿云袅宏懿俨雅俶傥要藐佪翔于道徳之林猎弋乎神明之囿览观九族之有亡与闾阎之变态锡羡余恤不逮缮桥梁虞婚配裕后昆扬昭代金紫璧耀冠盖云屯拟迹万石越彩入闽然后肆志乎游览履巍巍涉漫漫坐穹石挥五弦舞白鹤泣猿曳緑卭之杖践赤玉之舄浩浩乎葛天氏之唱偓佺负局羡门安期或命石髓或翳紫芝相徉于洪崖之涯洪河清昌光郁麒麟游鳯凰至蓂荚生黄龙戯泰华砥崿衡霍增靧风云交通皷舞忭防信壮乎天目之大享灵长于亿万嵗
　　酬徳赋【并序】
　　昔谢宣城作酬徳赋以报沈侯彼特腴风雅之赏嚭国士之眷尔柟自庚子嵗被诬系狱十年余自分朽髊永絶人世赵王殿下悯然锓柟四赋洒以睿藻用雪梧台之寃壬子冬柟既以上命平反乃如赵朝谢王哀其穷锡之珍馔肉药宠龙涣瀚天日叠耀方之宣城所感为徳何如然神以理超情以文遣匪辞之丽斯焉取酬于是因谢名篇聊着鄙赋其辞曰
　　唯岯岑之培塿兮黎水淆而停秋淑气殚以渧兮谅非之多尤羾蠛蠓之微姿兮顾厉响而长浮尔乃嵗既暮时将竭寒螀鸣流芳歇摇落洲渚泬丘樊千里直视黯然销防情感鹍鸡愁凄断猿怅氛浊之褊狭驰清想于天慨夸父之邓林吊烛龙于昆仑緤余马兮扶桑枝涉余轊兮桂水湍拾江妃之明珰跨湘灵之翠銮于是嵓巘互起江河横变封豕卧啼雄虺坐眄夙露伤足晨风瘁骭汩海济以倾檝歘凌风而鍜翰岂苍蝇之防玉实萋菲之交煽囚圜土兮曵长缨俛寃颈兮泣吞声仰飞鸟兮不可攀思日月兮何时明嘉虞卿之撰籍希黄覇之授经简一阅而三叹防竟夕以九升志沉缅以郁陶气于邑而填膺挥思彤管裂衷竹素秋澁就章风谣托赋信隂阳之迭运韪亏盈之无愆将长号于帝阍赖造始于英藩伟神圣之授彩播天人之名篇涆沥液以淫漓纷藻润而芳姸振金碧之琳琅炤丹雘之防斓羌云涌以霞驳倐龙变而鸟骞皎若凌天河窥织女云汉之章锵若升清庙聆师防洞瑟之弦隮末伎于何李借隆誉于谢田翼二京之可绍埒三都之并翾警司命之炯防欵士师之酸言尔乃声流臣工华照八表市虎解防亭姬雪惨返景崦嵫合劒龙沼起灰骴兮发夜台披云雾兮天门开揽衣带兮非畴昔聊踯躅兮心防哀于是缓贰负之虐械啓华表之灵思虽城廓其如故已人民之半非陟北堂以傍偟痛考妣之先违二稚逝以如往一女殒而方归彼蓬妇之苟活亦老丑而堪悲涉园亭以凝眺见蒹葭之苍苍桥偃蹇以断石壁陊阤而横窓云幽咽于翠岫叶萧瑟于银牀瑶草委兮菸壑桂枝凋兮垂墙望佳人兮不还嵗将杪兮怨长于是季冬严寒北风骚屑江云结冻海烟飞雪苍隼凌颷代马警节迈世怀贤衔恩赴国仰攀防岏俯涉清洌揭阊阖以延伫遵玉阶而屏营壁连钱以衔缸牖疏镂而琐青烂昭华于东序袅翠葆于西清拟承明之彤庐或钧天之帝庭冋虬顔之萃渥冠日表之竒荧侍螭头以陈辞抚龙翼而若惊尔乃玉音纶发神衷璨亮天风四敷春阳叠畅八珍馨流三臡芬飏駞羮已霑鳯炙再贶醴酒陈兮泛翠澜醉起舞兮娇朱顔愿君王兮恵一见夀千秋兮歌瑶坛精髣髴其如思情邑郁而弗安步徙倚以陛涕淋浪而流泉将振翮以遐举忽掩臆而长叹云郁以凝盼悲风防而无端昔圜门之多险婴金铁之拘挛效魑魅之微躯望豺虎之一餐敢谬想于烟阙览清辉于鳯鸾徳裕命而匪测恩润身于无埏幸濡翰于蓺圃衔一羽而塞乎巨川乃为之谣曰若有人兮沧海湄吸光景兮驭云螭时蹇产兮隳渊涯宛将逝兮长离思大人造兮参南离恢寃网兮超涂泥恵芳腆兮恩不訾诚既感兮我心悲揄丹悃兮歴赋诗弥亿万兮英声垂
　　夀成臯王赋
　　梁孝王防宾兔园相如在位王授简于相如曰寡人夀愿为我赋之相如避席再拜曰唯唯夫夀天地之希龄大王知夀然未闻王之夀大庶人之夀小也王曰庶人之夀何如对曰庶人凡伙品类各异若夫竒商巨贾征戍之客工浮游田父局蹐黄冠袘缁衣闲适每遇诞期佳思聿兴殽酒矜设招致友生缛藻匪施淫碧无倾帷幔起兮露色寒琴调急兮霜华凝曾为欢之防何旋纷扰而咿嘤若大王之夀元辰未屇百司豫啓琼珠之宫金华之里象栖屏鸾茵犀几穷竒怪兽含香上馨云气四散化为僊灵绮丽慌忽夺人目精于是石渠金马之士遝坐骈至充乎后庭炮翠麟胹霜鲸宴素日张金灯攘皓腕之鸳袖映绣柱之鸿筝调采菱之艳谱发遏云之新声歌曰帝子降兮金井寒集瑶池兮骖白鸾隮遐龄兮千万嵗与佳人兮长盘桓尔乃分曹投博飞觥举白促席交膝簮珥狼籍玉衡斜汉金虬水澁然后敛仪肃容悄然言别扬旍离馆回銮东阙此所谓大王之夀非夫凡氓所得拟也王乃释位就相如坐以酒觞相如曰寡人之夀若是其大微子之言寡人弗知也是后益亲幸以相如为上大夫
　　怀隠赋【并序】
　　怀隠赋者明处士卢柟之所作也紫泉山人周子栖隠东山岩亭亭峙森邃巉石离树望之苍然蝉蜕之士尝托心于此焉柟久婴苛防沉思泉石于是因山人推尚防为斯赋是足贻笑向平云尔辞曰
　　大岯轮兮幂东郭嵼岥岮兮深林薄山势峬峭兮石争豗谿谷谽砑兮水潆回霱云霏防兮触河隂茫横被兮张夕岑怊怅无侣兮发啸音杳然絶响兮肃心魂搆元气兮为坛葺朝霞兮缭垣旬始兮结绮疏揉列缺兮萦櫩瑶草兮堂下若华缤纷兮照予天潢兮摇波鸾鸟习进兮日歌以舞山中人兮搴桂枝狎文豹兮旅熊罴践石梁兮贻所思县藤千仞兮邈不可期憭兮瑟山圠岉洞嘈嘈兮魂髣髴兮廓伥兮壑禽嘼轧防林兮超汗作嶒峵嵺嶋兮磈礧碖碅龂獝佹兮芔翕粼隠树沓杂蚴兮防防轸茑萝施□兮草蕴鷐风鸧兮怒啼血瞫貜父猿兮惊透健陨赑沸猋猋兮飍飍兮敃敃麋鹿兮豺狼睠顾兮以行嵗暮洋洋兮嗟无聊霜霰下兮北风飗蛟龙逝兮螣蛇游山中人兮奈何羌长兮攀桂树以淹留
　　泰宇赋【为孙滑县作】
　　爰有东海大人先生北游于空同之野返驾于广阳之丘憩豢龙之馆戯灵昌之洲驭轻飚以尚羊兮曳卿云之烟翽将髙举以獧骛兮游放志乎天外致明神之澄爽兮乃精一是僾镜吾之无纎翳兮□【音穴】霛【音灵】窙【音嚣】【音咬】咸万寂之涸会日月暾昈列宿逶行垂景岑夤荒勿无疆【音瑶】歕礴之混阬沕以坱圠缅积清之邵亢廓峭【音峭】防【音岛】以旁魄倅翃鳞以防【音戯】浡【音拨】蹄髯以逪奭奄灵怪之昆防【音防】旅防炀以泡燡尔乃前引夀华后蟠烛隂左防肝榆右傶邓林邈钊旷以防离袭馺以闗【音分】揭阊阖而□曜灵閜【虾上声】营室而僤【音突】夜光慧□谲而防【苦讶切】飞防铦列缺而薉丰隆沛诩诩以封倐烟【音公追切】烟以芒阙昆仑而韏【古万切】符禺蹶泰戯而掌空桑跪夸父而摍卭崃颈帝囷而俘大逢讶育遗而洗幼海罅【虎嫁切】鳀壑而【音匣】流黄碎五岳以兑崟瀺波乎九阬珥明月以为县赤霄以为裾沓纁翘而曳虹晕带贝叶而摄云霓冠崭巍而防【音它】虚蹻径不周以少留浮气车而逸神马表乗黄而服駏驉使钩辰按辔嬃女为之御青龙衔光以烛卫白虎拥钺而先趋荧惑司法以警道太白斩关而建旟蚩尤之伦璘防焕耀以吐烟捷雄防而荷垂云枹雷皷而震天陬槛环拘而践围斮天愚而轹泰鸿齿钦防而【音昆】略玃防山皷而折计蒙劈巷溏而防据比挫陆吾而阤骄虫抶英招而列蛸防耗而殊竒潎【匹妙切】六合之鸿梫泻九域之纷洿聆金铎之磅银防【口计切】赤舄之委蛇党姬文而鉴哲髯偕髙密而闲重华祖伊祁而援青阳将栖迹乎黄帝之途优哉游哉嗟吾泰宇歴万世而谁何
　　水亭赋
　　太原王公好水亭客有美而赋之者曰伊彼翼野参井攸分旁□瀀疆防峊嶒囷槩泰清浮三渊氛緼郁律霞駮绮纷防曃蔽霭含隂吐阳若鬼若神乃毓岑灵挺休哲擢方英考隠涧石摭幽泉野爰搆水亭汾堤之下傍引濴澜上防菀栁渟汳涩緑幄密偶石戸壤父此焉托处若乃春阳告谢朱夏骋途炎飚歘烈爄熛霞翳羽盖鸣翠驺祥鸾鸑鷟翔乃先驱尔其珍怪琇美沓其阿瑶草翕赩蒙其巅麟角驯扰游其后龙鲤出没涌其前于是召鸿生延鮯叟陈乐方命罇酒籛铿辟谷以蝉蜕羡门服气以蚴虬鹤二八降乃天隅延颈长鸣飞飜迭扰云光殊覆赮防四兴纷纷轮轮合遝杳于是为鸣鹤之歌曰曳僊衣兮何翩来广漠兮集层轩夀天老兮歴万年又歌曰涉沆漭兮缉荷亭览日月兮东西生鸣鹤且舞兮希泰龄嘉至徳之昭旷应皇运以来臻奠珍璧于清坛荐馨香以摅诚介兹景福緜如冈陵
　　昆崘山人赋
　　粤唯昆崘之墟跨干枢兮斡不周崪厉万仞为帝下都羣神旅游尔其磅唐顤□巉岏陗郁纡缪泡槩泰清摩赤霄昒昧霭鼆或黯或寥鬼神髣髴莫之能要赤渊绕其南黒水流其西汩滵豗溃触于穷石放乎海湄乃有星宿之野滥泉之渚浑防烂焕雷呴云拥一防万里蹶防岭县龙门防底柱寖名藩波汰胶□回洑滮荣光四塞郁郁纷纷灵胥走水虫喝龙伯翔鲛人窜于是穆王之子感而生焉俶傥绰懿崛竒云峩目如电光气若虹霓静则渊停行即风披孤立长啸天门洞开乃竦岋云之冠佩飞景之劒御翠黄之乗诣英之馆命武以开关兮剉大行伯使当兵轹巷塘之倔獢兮碾礕礰而扑搀抢践娸婄奋猎猎之云旗兮熏池诃防雷皷而撞鸿钟梁弱水之溺溺兮槛离朱之荣攀玉槛以窥九井兮下无垉而崝嵤涉迹僊圃游目灵岑封峦诡赴离石斜蹲塌叠天頺傺防云崩兽则开明人面殊形九首狡音厖吠豹文纯扰鸟则白鶽鸣鸾鳯凰翚鶱蒙防戴雝雝嫺嫺瑶碧之草玕琪之树呈葩露色灿冈阜凌倒景飡赤霞濯华池戯洲吾顺风以逺驭謇将游乎汜林诱毕方使先驱兮走蜪犬之狺狺略穷竒以逶迤兮问据比之尸尔胡为乎作神奸夫然后背帝囿缅离仑歴沙棠登玉山于是西王母出而见之觞于瑶池之上献锦组百纯黄玉二防毳光散乱夺人心目乃为之谣曰君王八骏驰翠幄白云在天冈陵出今子千秋尚复来何以赠之黄竹曲穆王之子畣曰嗟予悠逺在东夏山川间之石磊砢吹笙皷簧心苦悲何以报之复而野王母再拜谢穆王之子遂驱升崦嵫山乃纪迹于其石
　　防昆山赋【并序】
　　防昆山即古巴岳也为梁蜀雄镇俯临巴江而其上多名观产僊茅长庆中有服之者辄仙去铜梁张公爱其嵓岫崿遂自称为防山云夫山川淑气蜿蟺荟郁穷极弗胜则钟之而为人诗曰维岳降神生甫及申大雅所着于是乎足徴矣公瑰伟魁梧职任簿书才兼艺翰神理清畅妙絶羣伦意者防山之秀笃授之公天或动之朕非黙令公取以自谓哉仆不肖偎侍公顔范偃仰缔思聊着斯赋下里之音谅见诮于郢匠焉尔其辞曰粤唯防山之不可隠彠兮旅亿类之鸿纷轶岷汉夐其无仪兮窣浮歊而粼峋道纡回之郁防兮践危石之嵑岉防蝉咺而下阚兮三江分流渱□而并入巴流涴灗以回薄兮竟纚山之缟带汨溭淢其防鳞兮兴声之濑濑防而长兮□□而横厉沬防防以曾沸兮轰靐之势触隩而互逾兮欻防漩而引防防噭呴而澎濞兮防抗激于天外礜防防之滩兮波防防而沦澜谺曾浑之盘涡兮洪涛倐起而排山气滃渤以磅礴兮象雰霭之搆天藏灵异之有无兮何变化之可诠傍睐逺视肆于无际下自山崥上干絶巘防防岥岮峭嶃嵼盘石错牾还防岩峦遝崉嶷厓隤防离隳迤逦相追状若禽翺或象嘼舞拉蹠偻偨池磒泐增防络绎崆峒蹲猊昆嵝石逡巡苍野出乎其下防崯岩郁郁芊芊截如雄虹舕壑饮川俯瞰涧底窅防防沕长风中号萧瑟亏岸瀺瀺鸟翐屏营超忽慓魄爽魂令人烦憋不可具论肤寸之间云气歘起变态横生辀张徙倚纷纷轮轮若降于天若丽于人视为旌旃舛即麒麟幻怪百出伊孰与隣爰有昆仑灵室谽屈洞天勿密防滴成响燥热生凓苍玉磥砢僊茅葱蒨骈阗翳霭委乎厓畔尔其山阳漫羡广衍芳草碧滋秋兰杜蘅郁金江蓠鸟莲艾防香离翍酷烈四畅馝馞芬沛风流云蒸黤蔼转防若乃隂崕瓌木罗生爩燚烂□灿若天星久视不去盲人目精枫香幂歴滋液洤酾卢橘垂房连巻磈杂华纷糅随风靡亹矮会惘散撢澹淡纡隃婀娜殊态异观杈枒嘤吟声似笙竽蹶赴诡变怆神销精蛩防失衎逐臣衔玦放子被讪劳积曷已抆血増叹于是春气瀜泄羣鸟飞还便翾刷羽噰噰□□雄鸣求雌往来其间鸣鸠负雀鹑子桑飞巂周窃脂天鸡聨翩翚彩絇遨游乎山颠至若宛隆中絶昆仑斜赴樵采不通猛兽腾骛防防豺兕防舑□顾猿狖轻矫兢游逺枝千寻独往邈莫与期傍偟孤啸使人心悲僊游之辈广成赤松羡门若士吞石休粻御风凌云斿翳翠葢椉倒景上下霈慌忽汗漫周游无滞于是岳感川回天门洞开期应五百精彻上台降大人于遐陬兮倐飇起而神骇泰乙禺嵷灴烟以仿佯兮青龙蠖漓縰而防防霱荧荧以蓊兮焚郁律而浑胚沓尔隂歙豁然阳炯霄停云耸鸾翥麟披岐防俶傥渊璇鞾偲厖皇溇瀚崛略弥饬太隂与摇光兮揉旬始以为旌赤熛怒之防屭兮防荧惑而轹欃枪蚩尤矔以警御兮伯侨之伦胁防喙而迅征遵不周涉防排阊阖游广庭威鳯于东厢防翠虬于西清于是天子乃命太卜择日请见太辂法象建太常绥鸟羽铿石钟枹灵皷绍介之士一日之间蠭屯鱼丽陟金马登石渠虞清问待公车纾国瘁察废滞规宪章资辅世防龙揖让圭璋交辉以臻乎至治向非兹山之灵发毓竒秀恶得有是哉
　　嵩阳赋【为汝南刘嵩阳作】
　　楚王北游登崇嵩之观嵩阳大夫侍王乃涉蒙茸履嵬岿长御逺睐汜滥无际顾谓大夫曰壮哉山矣寡人于兹殆将脱屣邪嵩阳大夫曰大王之言误若臣者始足与憩焉尔王曰夫山畜泄云气万物所祖无贵贱逺迩皆好焉子大夫私之已有是何厚于自待薄于寡人邪嵩阳大夫曰臣闻之传记鹪鹏搏云鹎鶋悦羣物各有适故其所托者殊焉王曰夫寡人舍此将复有説乎嵩阳大夫曰唯唯夫嵩维巨岳极于圆祗之中横带汝頴崪陗于氛霄之上縁蒨霭之薄盛乎翠虹之嶂尔其三十六峯二室嶕峣灵岩浮歊嶐防樷轹互分岖陭傍迕籧篨偃蹠行者中亍久之息汗胁增愳若夫阬谹谾亏涧无底防窅长风颵飉扎轧吚流离转防髣髴松声天雨新霁万壑灌濑漰涛湢汃硸頽云哕叠响歔鬼怪于是鵻鸠掩羽豺虎惊蹙慌忽谩台悚息川谷此诚山精魑魅之所穴处窃恐大王不遑托迹于此也王曰敬闻命夫大夫恶得独憩乎哉嵩阳大夫曰臣少游上都亲侍谏垣陪列公孤尊三王贬五霸揖让于魏阙之下尔乃南箕扬舌青蝇防白即墨膺防时人洒血解圭组脱鸣珰辞金□凌风翔飘然遐逝乃升乎嵩髙之阳故其怡神育灵则攀縁嵚崟傍眺瑶城陟乎泰清尽足力而后返于青炎之圃徘徊于松桂之林激啸于汧水之浒将折若华之英江蓠襞幽兰带楚蘅猿猨媟于左麋鹿扰于右逍遥容与精神益夀然后检搜岩穴探饮玉浆璧坛鳯笙铜铫石服希瑞呈露娱乐无方若乃王乔控鹤于林间密公失路于雾外少君捧节乎云中刘根抗絶于人世莫不偃仰羣笑冯虚轩轾臣虽庸驽与通绍介故夫龙门三台缑氏之岭皆臣往来遨游者也夫大王拥千乗之器妃嫔珍玩之御不辍于前焉能避世长往哉王避席曰寡人不能也子诚为嵩阳大夫
　　梁苑僊人赋【有序】
　　赵王客李九河同王昆泉饮周孔问园亭时余在坐酒酣谈兎园事感慨悲恨有加焉于是思泉涌藻笔云缀兴之所至遂成短赋辞曰
　　仲秋之朔颢气既夕激风頽波微霜净石凌九河扬昆泉周子乗叶浮丘垂竿于是梁苑僊人感焉被炎洲之翠羽兮缀丹浦之明珰翳青霞之茀霭兮乍有无而离光褰裳鳬汀濯足鴈浦若升霄翩如振羽风流云停放乎泰宇尔乃步虚蹻于壑阽壁立之翠屏歌青防之玉树参差之鳯笙赮轻矫以傍駮泉寃氻而小声于是螺璋盘舞龙峤斜带百仞嵯峨殊赩异绘采珠滨之紫镜具水之朱华冠夭蟜之雄虹蹴合沓之鼋鼍戯赤岸腾洪波弄反景扬清歌乗僊颷以如往澹孤啸而却在骋逸思于天墟寄心于人海虽炎光之已絶乃江山之未改帝子逝兮惊风游箫皷寂兮埋中洲鸿鴈飞兮自来去城角起兮增暮愁感沧桑之浸变痛园林之愠休心一唉而如防魂九折而夷犹嘅人代之欻防若灵雨之坠天卒长骛而不返何华表之千年予既不能蝉蜕于兹溷浊聊将泛驾乎海上之僊山乱曰已矣哉江河日下兮势不可与为防非夫凭虚御风以独畅于九陔兮又安访乎吾于泰鸿之堂
　　沧溟赋【有序】
　　嘉靖时歴下李公以进士补秋部郎中自号沧溟盖縁公家近东海云博物志言海中有三神山涛波险壮俶傥幻怪不可纪极是非王乔飞僊之伦恶能排氛乗虚往憩之是非女偊朝彻之客恶能忘形坐驰存想之公抱魄守寂超然神游于物象之表遂擅乎是世之人知碍于适名絶于灵纪方且囚拘形有溘然与草木同逝不亦悲哉仆受知于公既久使无瓌美申之赋颂人将谓予为不知言于是作沧溟赋其辞曰
　　唯帝喾之臣若傅説兮精彻绛汉上骑列星的具阙以炤彰兮邅危墟而效灵□天云俾翼盖兮防枉矢而防犂逝兮非还擢兮非倚鯈神变化莫究终始光氛翳固天人崛起耸鳯质之苞彩兮抚龙翼而腾骧吾缀函山使冲牙兮华不住以为珰既濯足于明湖兮又晞发于鹊阳尔其挟苍虬窥海日歌云谣荐泰乙游览乎昊天之台徜徉乎招拒之馆建素商之旃书青女之简上秋之末块然自失恍惚漭漠神气四畅乃观乎沧溟之壑左东极右青丘带以鞠陵之阻浸以禺之洲东南一陂西北一涮缶甊九河湉□江汉百川□赴澒洞灅濊长浮乎天畔尔其始至也涩焉濞焉洚□□焉矫若素辀缟马羽盖之涴翷兮又如白鹄之将翔沬滇滇之髙揭兮互逾追而躟壁垒重轧不可撑兮忽乎遝沓似军行浑浑沌沌淘淘泡泡拉拉跈跈靁磤云呴砰哊懑徒观其沦濥之所齧淈飞涝之所激射鱼不得游鸟不得下漰涛洒雪万里防夫然后凌波谷捎潏山偃辔丘弭节甘渊便旋竖亥之浦浰晏龙之川尔乃灵胥包戈水夷澄镜风不飏五两不竞霾烟清郭□虚四映碧山嶦防兮象海水浮碣石霞烂云绮苔锦杂駮势嬛蝉以相袭兮压层冥而送潮汐于是尾闾岐分汀淤傍处洊防濙浤瀖沮龋潭澹濥防峾□溆屿斜菼薍之瀯渨兮纶组瑍而巻纷海萝以被离兮石髪防撚而萦澜何蓱实之辽廓兮偎磊砢焜曅乎穷埏菟奚江蓠葭水松云蔓阳厓风披隂丛彩理艳灿擢华敷茸若乃蠃蜯扬焆蜌蠯翕赩觜含光防蝓偃息紫魧曝沙以如渠泛防乗流而覆笠武罗屏首以蝹身帝江防足而敛翼竒蝄沉尸于曽潜伆吻以削侐海童捐袂于枉渚鲛人织杼乎泉室于是横海之鳞偃云防薄天津翕鬐甲戯浟深叔鲔鱦鮀鳜鯞魵丛贯龙次璨错璘防喁沬喷藻嘘噏涟沦防鬛掉尾随波泅沉或跃脊而溅珠或鳃而哈云畔漶漫于天光托亡是而为隣而其羽族则有鹪鹏鶢鶋鸂虞鹬防縿纚鷩翚綪焕曳飞延鸣浮天溢岸搏风挥霍防如裂汉轰剨成响恢诡殊观若乃厓隩之隈穷怪异嘼貔防驴麢猎猎獙獙狪狪麙子力负麝父捷称山投人以顾笑诸犍衔尾而遐征迅蜼蹑巧于逺枝狂豦摘石乎山陉尔乃背空桑维风帆擢飞云涉广渊跨渚毗弄少海汰波澄川后待天吴冯迟防躧谴喘沐扬灵渤澥阊阖轻举□□隆頽凌混纵枻趠溟絶碕防洄潢洋溋弥惘慌防豁略无端倪鸿鴈不及翔蜚黄不及骇翛眒电迈不崇朝而逝者亿万余里于是防烟帻被羽裘观乎猗天之阙践乎相繇之区行乎泱漭之壄陟乎招摇之丘瀛海为池碧津为洲防横澣之槮竟垂云之□袅欃枪之伟竿缗明月之鸿钩靡雄虹之巨饵连六鼇于天陬窥景温源啮霞员峤拂衣石林振彩云峭优游漫羡乗风独往以臻夫蓬莱方丈瀛洲之奥焉尔其逺望离处崚嶒岌嵑紫清近登山趾反在水底屾岩螺黛炜绘郁郁烟烟金阙璇室紫府洞门琼畹不死之芝玿岩返魂之树骈田罗列错落乎其间若夫偓佺羽父之伦翳鳯凰骖麒麟戯奢比游无垠乃邀余于泰皇之阪以观乎穷竒之民略股兼离耳延雕题览黑齿登巫咸歴无防饮帝台之浆擥蚩尤之旗玩弄乎夏后啓之儛是虽山川隔限于絶域靡不玉帛朝宗于天府然后乃知主上威徳之所留诚有得于沧溟之伟观也
　　余未作此赋时梦至东海上逺望山出海隅相去百里或五六十里皆霄绮离驳金根云牙照燿上下海水振荡若三韩朝鲜日本穿胸等国逺近环绕鱼鸟云物不能尽述以故余作赋时即以梦中所见聨络篇什虽外加镂刻然大约十得七八也岂余留心此赋而有是梦耶抑亦形解神游真入斯境耶八月十七日作此赋至紫魧云云倦睡梦一人青衣长身以刀剖余腹抽肠出尺五许然其半未尽尚连络脊膂而所出肠彼以手握之盘结如盂莹防肥肪中微有红黄肋膜然其人稍挽之觉痛余以手摸腹曰汝手干澁当渥之以水若油使滑泽可入腹而其人曰喏即以水洗濯之置腹中遂醒夫是二梦前后虽不得其朕然亦大竒矣姑记之
　　嘉禾楼赋【有序】
　　嘉禾楼者明府铜梁张公之所作也楼在滑之西门上瓌僪巨丽为邑伟观落成时有献嘉禾同茎而殊颖防数十伯本云是楼西畆所产异者夫符瑞应徳斯至故昔之治化隆者芝生庭木连理黄龙翔于沼鳯凰巢于阁麒麟游于囿张公宰邑三稔政和民裕道路以歌楼成而嘉禾至亦何怪与三国时吴会稽嘉禾生改年嘉禾夫是楼以嘉禾名盖亦古人造物托始之义云尔乃援笔镂思作嘉禾楼赋其辞曰
　　粤若稽古维明蜀有大人先生崛起命世抚厖鸿而凌厉兮绍旷迋之竒芬擥清颷以逺游兮嗞沧浒而搏昆仑借劒阙揖崆峒絶轘辕指燕京振羽天衢驰声中夏儃旌濮阳游刃白马乃□庙略规九野履垝隍雷驳而风行缅天险之莫阶兮悼西门之坠营观橹叨惏之涅圽兮万夫仂关曽何足以当兵吾恐公输之捷巧兮岂防带之易勍于是羣僚阐议小史献谋髦倪逯繠朂兹喣噱以相与成虖神明之楼据厚坤以特峙兮象云气之搆天揉参旗以缭垣兮缗东壁而轶三渊埒帝神之奥区兮泡燏焲而璘防偈夫首带干将而趿四维兮阗□哱而俯防岏冯驿驿以魂魂其相奋被兮歘凌雰以骈田离楼岪郁纷沓遝兮豸夭蟜鳯而龙翩旁唐堀岉嶷防磼兮畔漶炤澜奂而便蠉状若碣石之嶈嶈兮又似虖巨鼇载员峤回川于是属舆乃齐夫墄兮而臼华榱帅尔层观兮漓蝹防瀖濩皛赽星流以电烻兮触嘼琐而排金扉憺窱以隂处兮洞豂豁之离竒砰其靁殷兮飋凌兢而増飔魄胁防以暗兮防北南之轧坱徒之忞忞兮精憧憧而漾凭軨轩以流览兮纷谲佹而殊状尔乃万楹攅淈磥砢连扔飞杗虹绕浮柱云征芝栭磊穹栌傺傂拉盭伛偻枝掌纠防窥天窓而结绮疏兮翠玉树之千寻垂藻井之芙蕖兮涵緑房而曳涟沦镂太华之岳岳兮峦郁防峆崉而嶙嶟流水滹防于其下兮汨防防乎龙鳞虎豹以陆梁兮熊罴舑舕而血龂螭龙躨跜于碞栾兮螣蛇蚪于柍桭爰有王乔飞舄赤松饵玉若士鸢肩羡门乗鹿据重桴以危处兮倚蜚栁而曼睩凌虚险以相徉兮若鬼神之髣髴错粲珍怪品类竒英千变万化穷极海宇随色赋形尔乃表以通天之观突以凌云之台建以灵防之皷杠以熊虎之旗贲育之伦仗钺幪楯陈视乎左右腾蹑乎上下者不可殚计盖王公设险以守国足以藩主上于亿兆载也于是天地烟烟煴煴纷纷浑浑储精泄灵肆乎无垠戒羲和以警御兮饬青龙而走太隂澂夜气之灏灏兮焱朝霞之炖炖流青云之霭霭兮瀼玉露之沄沄焚轮轇轕于豕韦之壄兮沕泱渗纚于河之漘岠乎鲋鰅之畞离乎天台之樊被沃衍之沟塍兮挺嘉禾之秀穰茂一茎而两穂兮葱蒨之竒芳苞金粟以岐翘兮勮偏反其光半散粼澜蹶伆邈以长骛兮却偃起而回翔婉若神女之照灼兮施艳彩之章又如緑雪之靡漫兮薄翠岫袅陂防若乃霖雨新霁原阪始溉承以朱明滋以沆瀣琅玕青荧翡翠翳樻翚雉朝鸲以徃来兮摛锦翼之陪鳃蛗螽负蠜诜诜殷殷其振羽兮歰冷响而烦哀田畯皷儛于桑中兮游女采蘩忽乎鸟举而云回稣坟薄之累逦兮粲囷防之防嵬曽城瑶柯何慌惚兮杳玉荣之莫见碧珠贝叶不足与炊兮瑚仳离吾又奚取之而为防归禾咏赤舄之姬公兮济阳开祯非夫万乗孰应期而绍汉夐千祀之夸美兮縁兹楼使再臶繄君子之孔良兮辅隂阳而摫判巨灵纷总总以僔僔其来翔兮相栁倔赑屭而承闉挟斯之丽谯兮摱白雀而钊羽林揆夏后山川之崄兮崪二崤隘孟门二崤徒西阻于鹑首兮孟门曽不得扞乎灵津曷若神宇之掲崿兮拱魏阙而嶙峋尔乃嫳天枪殪旄头挫蜚防折蚩尤庙貌之所歆动威棱之所昭留东渐沧海西被太蒙南丽丹穴北馺空峒披发左衽之民□白雉縻驺虞羂卭卭绔駏驉县车裹马出于辽逖之域享献乎明光之庐天子乃乗鸾路骖云螭缀明月桥虹霓柴园丘燎泰虚招帝阍兮天门开跨不周兮骑轰雷风防防兮神灵致御馪芬兮酳觯福穰穰兮横岱巁天人欢兮众声嘅祥风吹兮云霮防垂鸿声兮弥万世
　　云滨赋【并序】
　　鬻熊之墟云滨父居焉栖身严戸放志沧浪超旷之度方之瞿硎子真之流莫能尚已近时诸大夫各有篇什仆辱在草莽承风操翰聊为古赋以绍公孙嘉遁之制云
　　楚山碧岩倚嵰崄兮象圆海浮蜃阙朝暾夕瀣兮滋翠蝀蚒穷石北坱澒洞兮邈不可越嶙峣嶆翁危蔽日而干霄降逮山岅磟硣鹿角倾碕赣浦縯撚于其垠兮彭蠡东注而云佻防鳞长逝瀴涬渺曼淠泙防濊防吐吸逾岸互防斜沙潬之澨径莎灉之隩如此者防伯千处焉尔乃翠幄搆萝壁风褰芝宦椒涂错落烟云碧津离树青辉玉叶丹蕋承霞素房垂月□隳轮碅随风歙鬛九臯之曲虞蓼都良芳若蔓荆蘼芜不草荟蔚罗生苔钱离駮缀若华星郁茀苾烈隰满平外则岥沱漫羡蓤蒲续断苍翠浥云杳无圻畔至若白沙如龙碧矶如马黠屈蜿蜒在波之下水鸟鴐鵞防鹲防防搏流飞洒弄景涔阳延鸣钜野盖将指瀚海以为池望广原而解羽也殆夫暮秋泬寥霜泂溪清槎江晩兮云叶净螺湖夜兮月华明坐磐石调紫笙吸鳯曲舞潜鲸猿啼北华鹤唳西平鳬客流思鲛人吞声少焉萧瑟风驶水涌灂磅濩泋辚触万籁俱动仿佯慌壑令人心恐是诚龙盘于陬蝉蜕乎烟陇爰有东郭谿壑之伦貌沛天虚灵含素真扶笻被羽嬉游綘津垂竿鲂鱮加弋鸿鴈鼈瀹胂臑鷤胾膳斟雉芳羮雕胡碧粲蔗浆缥清玉醴绀淡集防于昭霞之宫披酣于苑风之圃浩唱乎猗天之台张乐于洞庭之浒乃左览清极右睨范林泐石封翕叶藏珍超然神往永此抽簮将遗珠于丹水遂埋劒于昆仑岂徒逐二女于湘浦抑将窥禹化乎海滨于是江妃感焉见于碧渚凌波嫣笑逍遥容与非烟非霞若云若雨竒色丽质瑰伟旷世顺微风以翺翔向江臯而解佩为之谣曰白玉镂盌琼为浆饮啄沅水双鸳鸯夷赓歌曰蓬莱欲渡海水深麻姑千载絶华音云滨父报歌曰协僊灵兮游汗漫日将杪兮倚增叹驾予舸兮凌赤岸胥鳯徳兮垂素翰
　　遂虚赋
　　姜次渠邺之良郡贰为要路所忌徴入部士民伤之因有斯赋词曰
　　丙辰暮春壮游邺都超反隩履平芜羊肠走险鹿角通衢荡隂开其南邯郸掎其北左引衡漳之浦右据太行之塞诚京邑之藩屏霸王之区域于是鸿风昌庆云蔚大人起神龙防决阊阖兮叙长云弥四海兮歴河濆翺韩陵兮俯洹野戢亶甲兮绍前芬若乃承流三辅翊戴王室目牛无全害马迸迹春秋郊行生物蕃息士女讴歌鸟嘼翔舞式乎四国尔其优游暇豫退食在公瓦雀行案山鸟下防青苔绕户緑树垂荣窥明月兮虚堂仰浮云兮太空佐卧治于淮阳资芳猷乎广平诚希世之哲匠乃迈古之化工尔乃梁父郁兴三涂并起静无宁波动即覆轨苍蝇鸣白黑溷市虎张真伪巾征车之阗阗兮去东阳之旧疆歴鸬鷀之荒陂兮趠烂石之峗冈虎涧罢啸龙山蔑光瑶草就歇玉畹横伤风凄其而啓涂云蓊郁而飘扬猿緑犺睢洟靸踏排林蹶石羣呼狂骧于是宾北门张祖宴诸侯来方岳饯征马鸣云旗乱笳皷竞起金石交作丝簧迭奏絪緼憭悷圉轧防濩发言为酸振衣为喟左右泪落莫敢仰视豺狼嘷兮路垂鸱枭鸣兮林间欲往从兮不可将独处兮怀愆尔乃君门万里一视无际天阍攫人阗恶赑屭虎豹环绕明月屿兮瑚洲防朝霞兮不可见穷四海兮焉求翼神龙兮来过鸣鳯凰兮庭柯桂树兮又何为兮淹留聊出隠兮与尧舜而赓歌
　　龙池赋【并序】
　　魏郡少方伯太原王公雅好龙池窃考括地志图称龙池山四方隆表漥中多水有龙出入食五花树公以此自况其徳独尚良可知己然负玿琰之器者必厉遏云之响柟叨居南鄙濡公徳化苟非阐之以辞后将何玩焉于是聊着斯赋以畅公美其辞曰
　　黄帝莽漠之野龙池之山弥襟带而杳盭兮左禺右昆仑北绕三桑赤泽南驰九疑缗源□纷未歇防渟沸灪津在焉若夫论其为状也究其幻怪也尔其区域也则雄岳磅礴方七百里嶒崉嶂岮防岋翘踛蔽□连峯负阙韬日隠辉藏精畜泄熠虹饮云木啸月鬼神慌惚若存若没乃有碧树抽烟锦草结绶五花烂熳九芝并秀瀑灥以放乎川薮鳯鸟之所啸歌神嘼之所游遨于兹托处者什殊八九焉于是泰洪擘其厓康回絶其纮天吴贡其波江胥涌其灵神涛淧浡翠浪连濴叠如纹罗澹若空青防浟湙渊防澂挟轻飔以长逝折碧而返触矫骇天之羣龙翛决云之双鹄少焉安翔寂寥徐回如解军装淧淧渒渒防滟乎碄防若乃水□披纷于隂漄石发捎鬖于阳渚緑苹承流以委猗紫蔆随月而容与莫不呈华露色或浮或沉髣髴江浦至有紫蚶珠蚌頳蟞文魮鱑鲿魦鲤噞喁水湄优游澄深儵往忽来逮夫朱羲既明精淫上汉防为朝霞靡离烂焕图灵学僊翔麟状鴈变化岖﨑测之无畔故其神映逺田润木之东叶影扶桑之西枝饮夸父于后澨浴昆吾于前涯嗟太液兮黄鸽防惊华林兮连蕋稀愁积草兮瑚晩吊疏圃兮明月低尔其层浑之渊洞溟之府有蜿若龙栩栩俣俣赤带翠鳞镂髯丰辅摛藻绘文章采瓓绚雕琢璘防舄亦外朗青荧内分蟺蝹辉琼连蜎蚪蟉不可尽论若夫腾池表溘清埃冯太虚驱轰靁霖四墅徧九垓贯影河津掣电海峤烟煴灼烁沌混却照逺而视之似神女游朝阳迫而察之如若华流景光蔚兮衔烛耀钟山之野隳兮啡漦涌夏后之堂于是丰隆警辔虹蜺卫趋飞防清驆列缺涂雨师举水族戾神蜦挂虎蛟嘅王珧沉钩虵械雷兕殒蛊雕铩授轩辕之符搆女娲之精效有虞之玺负神禹之岂徒跃劒于延平委杖乎葛陂虽飞声于僊馆终见诮于龙池也乃感穆天子之事起而赋乐池之歌歌曰轶八骏兮黄竹西奏广乐兮临池水粼粼兮失龙螭诚荒淫兮何所为又续而为飞龙之谣谣曰濯沧海兮欻翠翰错金碧兮赩红兰游渌池兮戯层岩乗九五之嘉运吐赤文于瑶坛佐哲防以典乐为圣后之纳言君宁批径尺之逆鳞愿灿耀于琼编
　　梦洲赋
　　赵王遣使币聘卢柟往就见之王命坐诸客上曰蕞尔小国屈先生以言窃闻先生游遨大荐绅之士往往搆先生赋有之乎对曰然有之王曰奚赋耶柟曰鄙人朴质蒙侍君子于罗太公为云滨赋王别驾龙池赋董封君邃养赋李郡伯沧溟赋张户部防山赋陆大人作梦洲赋既成大夫亟有所称赏而王未见焉王曰可得闻乎曰嵗重光赤奋若之夕中州大夫睎嵩髙俯河隂坐述之堂感牛女之故精神慌惚如将飘举青扬微婉黄气四凑乍若有喜不可究摅少焉就寝梦见二客造焉褒衣伟冠粲目贝齿进退尺度貌甚闲雅翦刈籍草坐枣树下擢素手弄瑶芳饶碧饮寒浆极妙思乐无方尔乃乗鸣鹤之舟游赤岸之浦超凌虚之楼憩飞云之橹髣髴杳瞑若出神怪修容长髯见一道士延予升堂体貌备至言笑甚驩殆昧平生询之氏姓疆曰伯灵舍舟而途概三伯步石壁巨阍辉摇光爥扁称瀛洲寔多僊驾尔其为势也拟其为大也磅磄轇轕磓千仞峛防脇施逦倚緼隆丰柴防亏负逺而视之浑浑焉胚胚焉氲氲焉岩岩焉崇岳岳焉烟煴蒙澒浮乎汉表迫而察之防离纚反在水底蓬莱峙其左方丈其右员峤陁乎水涯方壶覂而不收其阳则朱羲清华盛夏凯焉其隂则灵温风隆冬燠焉是以山峪魑魍之所水府龙之碛夏后方贡之未专大章神度之尚洙爰有琼璑赤瑕蓝田江珠琪珣琅玕之寳禄碧璀瑍防乎涛草则石兰木芝荃茝江蓠蒲荇菱藻虉绶緑莎木则木若华榙櫖豫樟枌梓柙青椶榈沙棠扶疎櫹槮被乎西东于是珍异之禽神怪之嘼则有鳯凰鸑鷟鹪明鹔鷞鸹筩鵕防飞鸣翺翔户豹咆黄能骛羣蜼玃顾其水滨则有防獭水豹蛟蛇石鳊鼋鼍蚬蠯防防鲭鲢莫不噞喁淫溶咂菱藕闳汜幼靡或左或右于是径挂之岩涉通灵之浒跨文石之桥谒玉虚之府长髯举方师会命童子设馔具乃有苦醢之羮勺药之酱涤菽肥腯九醖郁鬯炮鼈寒蠵爚鸡酸山麕豼豹之胎水蛰鳙鲈之腴腥菜错异丰融苾蠁千态万殊凡所以滋神魄养血防者充乎四隅乃使师涓邹子之徒截孤竹制鳯尾控素颈流纎指吸朱唇离皓齿玉呌发龙吟起激清商靡流徴泣妇慕放子开九隂除积汇大音未希列弦奋猬拍逸响小大互比武毅扬北音滞蜚防驰泰一嘅声盘姗以隠约埶迅突而争铩叹壮士之不返信猛厉之可喝招屈原于江潭起隋武于湮隧虽忼慨而莫觌其人徒心神为之摇斾忽东方之既白觉精魄之未沬一叹而寤笔之载记赵王曰善赐之绢百疋玉二防文马一乗卢柟携之归卫上
　　九骚【并序】
　　九骚者濬人卢柟之所作也柟被诬抵法逮系诏狱十年余上官考验率避嫌弗肯原庚戌平湖陆公宰邑治政防明为法不苛察其寃平反之今年秋以不事权乃迁南京祠部主事柟痛失所天不胜其悲哭别离之思于是作九骚以摅其志云
　　嗟夫山川之郁块也秀兮掲日月而载光矫节兮若出浮云凌厉横处兮超未央发轫兮聊将与行决辔兮径度乎紫宫防翝容与兮圜视之无垠踜攘袂兮抉蔑而辅新酿化兮士女要藐而流诵声欻逝兮物爱之不可惩惘怆兮而私自沦雉渐渐以飞雊兮蝉嚖嚖而摇鸣鷰翩翩以窥巢兮蟋蟀哀响于戸庭悼犬马之余齿兮荷君子之明馨仰防涘之无报兮徒呕裂乎血衷独竭思而忘寝兮若羁旅之无雔隣望南云以慨叹兮心摇摇于斾旌
　　右一
　　痛世之崄以诡袭兮偭徽纆而枉度谓騕褭之竒骤兮鞿羁之使遵此陿路夫騕褭谅不有于羊肠兮靸骉飂以夐骛嘅造父之不若是兮或今之人善御黄鹄一息千里兮夫岂争食于鹢鹭聊濯羽于枉渚兮终防防以逺去顾豢龙之防巧兮视神物如犬羊儵奋雷失所处兮怅孑立而催躟苟大人非可乗兮胡为是之淟涊临池水以凝睐兮又何防此轩冕吾奉尧舜以为君兮忽不知其嵼表独行之耿介兮歴九折而不返伊防负防以康后兮甯戚饭牛而商歌傥斯民之翼兮聊折节以委蛇騕褭逝兮闉黄鹄翔兮紫氛观者浩叹兮如烟局马睠顾兮河濒夫神龙蚪以行天兮非□防之匹伦固将视之泽此后土兮终迅往符吾所云思江海以为竭兮涕淋浪而横集愿附君之车尘兮身窘束其未得俟结草以抒忠兮何枯骴之足惜恐年嵗之超防兮旅粪壤而无益
　　右二
　　吴艎发汱兮櫂翠翰秋风嫋嫋兮吹河干鸿鴈嘹唳兮絶羣难徘徊翔视兮血汍澜涉蘅臯兮辞逺客防茕茕兮将焉薄捐佩兮洹浒结长想兮江之屿愿留斯须兮恵我语君不顾我兮苦复苦旞羽逝兮没长云望不见兮涕横纷揽浮颷兮不可袭立沆漭兮长太息超既邈兮中莫侐精淫淫兮増慌惑落日恐兮絶响归来兮申且昧之未极
　　右三
　　窃独感此鳯凰苞彩之九章兮揭重冥而离翍览冀州之有无兮舞徳辉而下之顾斥鷃之盱笑兮彼亦奚知夫鳯凰之所訾将无量于蔽诟兮猋振羽而高翔心隠怜之惋兮固无俟于君子之见明特滑郁而缄处兮中□惘而无傍余陟岵以望君兮君之行已云迈眺白云之髣髴兮儵幻扰于江介山防岏以横厉兮水渁淼而萦带羌神而形留兮极劳心于天外谅覆盆之旷荡兮系日月之大明垂照之无已兮永笃恩于夏虫
　　右四
　　辟白门以周览兮邈秋气之汪洋悲梧楸之委约兮叶菸邑而有霜撤朱夏之恢荡兮然怊怅而不平六龙杳不可顿兮王乔逺又奚足与存日防以下舂兮月载魄而上营嵗峥嵤以不处兮老冉冉而相循奉不肖之贱躯兮厯四十而有七耻功名之不建兮防堕身于鬼魊枉浮生于斯世兮终佯狂以自适绎大命之所由兮托深衷于罔极擥清以寄悃兮飞防诳而莫将因赠言于黄鹄兮喟余又不能髙翔羌媒絶而路逺兮志緸郁而弗彰立苍莽以竚望兮徒结想于微茫愿假迹于枫叶兮流洞庭之烟渚常宛转于舟檝兮得见君之容与蹇儃佪而弗进兮怅疚心而龃龉
　　右五
　　繄余幼感嘅而好叹兮矧仳离之多故歀宾从之动容兮懐征人之徃路日淹暮兮风飕飗吾登长隒以骋望兮君始沛乎方舟贻贝璐兮捐明月吾与君期游兮江之汐思溟涬兮旅璘珺吾欲自遂而趫徃兮径絶欲寃颈而愁处兮无隣然中道而瞀瞆兮忽不知其所从羌疾心而反视兮歴肝腋而抽诵顾愚欵之难变兮信常揣乎丰颙窃仰北郭骚之抗行兮尽一饭之竒报媿驽蹇之弗违兮恐斯名之未绍夫梁父之非所乗兮东海余莫能蹈冯郁邑其害己兮乃抇衷而自劭食草菹以为饱兮御毛褐以为温朝临靧于清流兮夜托宿于孟门遵市南之先轨兮揖伯夷之清芬将要之以没齿兮奉君子之玉音愁亹亹而无端兮思婵媛而不解防髣髴于江汉兮愿朝宗而赴海
　　右六
　　慨美一人兮跾逺游翺翔凌厉兮临河洲回桡防睐兮心夷犹鞅罡无聊兮若失好仇沙棠舟兮青云幔朝黎阳兮暮淮汉决层冥兮送蜚鴈蹇谁慕兮泪如霰彉余眦兮山之左云英英兮而来下了千眠兮塞原野挑飘防兮君奚舎采芳杜兮防石林霜兮雪纷纷惋憯憛兮倚莫赠君怀我兮思不任沧波之臣兮烟檝滕鱼龙兮食海月我思君兮阻天阙虎豹咬兮熊罴咆鸧鵩鵵兮夜怒号风颵颵兮山木寒思公子兮増离叹
　　右七
　　伟终南之松桧兮挺直干乎千寻托竒根于岳兮掩枝叶于津蕙华之竞敷兮望风雨而先零君独服此劲质兮谅非众芳之所羣荐喏于榘彠兮愿当君之夏屋顾枘凿之横施兮乃终罹此怨讟心闵闵之隠轸兮哀斯世之蹇龊指南土以翩翻兮汨滋迈乎芳躅托鳯鸟之先容兮借鹪明为后乗谒重华之离宫兮奏云门舞六防郑声曼靡离逺去兮麤秽除而虚清懕衷仪以沕宓兮防龙轩翥而并迎夫贤臣作忠固无逺近兮量自信其所长坚白支离吾弗与辩兮虽颔顑其何伤窃余离慜以永思兮俟一见之何时痛江河之愈下兮恐青云之后期登宛丘以望君兮君之门万里沂江潭以直上兮謇余又畏乎龙鲤仰浮云之互逾兮杳鸿鴈之难攀心低佪以怛兮积遥夜而永叹
　　右八
　　皇天之不逞于一物兮禠余魄使有行乗崄以集憩兮被倨傲之顽名苟视履之无度兮身焉取此纯纆唯神理之降罚兮假竖奴兮用殛衔惌郁于夏台兮欲一鸣之匪得惜既往之莫咎兮愳将来吾不可测迍冯冯而无终兮怊而罔极竚慌沕以孔防兮精烟烟而逺袭揆尧禹以为像兮揖仲熊与为伍余孜孜日夜以呻诵兮尚欲奋声于天下然傍偟而絶术兮众噂而予嵗困敦之罹网兮至今十四年而始原微大人之鲠介兮余又焉能使常存犬马之无恙兮欢既至而霑巾恸唴哴之曷已兮信感泣乎路人昔越石之当乖兮晏子闻而解之苟鲍叔之少忍兮仲孰与乎宥之感国士之竒遇兮弥千载而仰之思郁悠之尠畅兮判淹离而晟之送佳人之娗娗兮拥千骑之啴啴载云旗之□□兮叠钲皷之左青龙之蜿蜿兮右白虎之奰奰属雷师之轰轰兮御丰霳之翽翽饬帝江使混混兮戒阳侯之貅貅叱鼋鼍以为梁兮静蛟涎之泅泅二女翲翲而来翼兮冯夷偠防于沧洲令江水无波兮檄九河使安流长浮之防澹兮还期君之旧乡叹处者之莫从兮徒惫心之遑遑夐不忘兹厚徳兮将坐见于羮墙忽乎君之髙蹈兮显光烈于虞唐
　　右九


　　蠛蠓集巻三
　　钦定四库全书
　　蠛蠓集巻四
　　眀　卢柟　撰
　　四言古诗
　　惩咎诗并启一首上大名张太守鄮西呉吏部少槐李翰林东岗
　　柟顿首启拘幽五载二灵未塟两稚继死宗祧有絶食之忧日夜悲号烦懑湮郁播爲不仁启偏枯之渐葢志塞则神瞀气秘则形缓可以宣龢神气涤荡邪秽遭遁世而无闷者取要虖音声焉是故言之不足则发之以咏叹咏叹之不足则殚之以诗赋然楚恭寤言隆以美諡子服补过隮爲上大夫古之君子过如日月之食更也人皆仰之诗赋之作宜莫近于自讼也己向昔柟引见御史台时诸公神眀察柟寃诬力挽之不出夫并物茂育者天地之化也烛微垂光者日月之明也矜愚兼养者慈父之仁也润物无迹者元老之器也圣泽汪濊时雨灌沃枯槁之民蒙被滋润励结草之思懐刻骨之铭昼夜寝食一夕匪懈第以天网难于顿解人心可以道固沉缅垢顔追思罪戾跷足崄巇游志坦夷文之礼乐以从事虖春秋大改过之义望风承顔驰精羽麾倾听钟皷刀锯之警歘若遗失作惩咎诗一首走献下里滛哇无足采择秪摅下情云尔柟不胜悚惧顿首顿首其诗曰
　　于皇眀祖厯数在躬龙翔淮甸鳯时金陵哲后继启寔爲太宗涤宇沙汉定鼎北平鸟肇迹笃生我皇文思钦明武烈威扬九壌流化八叶载光越商轶周方轨于唐赫赫眀圣鉴临下土阅兹藩魏在漳之浒政狎民逸不克时叙咨汝宰臣孰宁予处天官曰张公臣隣懿思渊塞迈徳种勲三揖缁衣五马白唇锡汝淮阳以优王賔曰若李公维帝喉舌逆鳞补衮持稷紏契执宪匪回万夫之特投章出郊藩此南国曰维呉公环拱紫微县衡泰垣曳履龙墀三台中拆骇栗天维懐玦之屏絶景超辉象服有韡式防嘉防劒履云行徽章雾丽丹霞扶轩流飚承佩相协天人调和鼎鼐振举頽纲综厘羣纪肃肃公徒峩峩俊士有懐克绥无颇不圮神人胥悦黄耉称美繄余小子髫龀载年圜彼桥门执经陈防虡磬玉鬯琴瑟洞弦官师儆惎我弼我愆嗟余小子般乐肆射禽色交荒曽匪日夜日居月诸忽焉代谢长老有言固而弗化履霜坚氷积雪维霰福始祸基致毁匪嫚臧获跋扈竪牛之渐驾言鉏挺搆兹竒怨谁其爲梗职此厉阶行人牵牛邑人之菑匪曰狡狂孰爲斯媒沉思窳圉遐不怆懐蹇蹇王臣侯来于京云驰四表靁动八纮霜飞天钺秋冠烈缨如追放豚寘余典刑羣公穷烛察我寃隐洒以甘露润此槁轸烁燹燎原扑灭可近三宥弗张六极迭犴狴勿密纒牵永殛卧无曲肱行有颠踣日星安施违此昏墨维绁之儽与余偃息大夜何长伫视虚照魑魅僛偲既嚬亦笑招之不来迤入庙非予作孽斯焉取造瞻彼卫澳有苹有蘩祁祁士女大佩琼璠以嬉以游俯仰如神岂不尔懐畏此棘垣麋鹿榛榛虎豹伾伾号走旷野囓肉茹爢夫我无食不如尔怡欲往同羣驺虞在逵伊禽之介黄鹄其羽千里一息不遑宁处荡荡霄俦克与伍有泚厚顔莫不能举嗈嗈鸿鴈唼喋江湘弋人何簒实汝瑶觞汝之匪觏亦自云亡罪岂碆卢俾我悲伤何我人斯不如狱草晨光朝晞零露夜灏草之油油孤秀斯寳嗟予小子胡不自好严父辞堂慈母去闱二灵并暴风雨中摧圜幽五稔谁掩葛藟心膂惨伤髪肤当乖两稚失怙咨命不永厥绪斩防谁继余统马牛风埏牧竪登陇万嵗千秋涕下如绠妻孥牵裙将柰若何我有严刑遑恤其它生当来归死当长嗟兹其余辜怨岂在遐谔谔三公奕世防龙投分绍运骈翊帝力侔造化志与神通何惜覆盆照此微躬蠢尔黠虏窥我华阙愿投有畀亲冐矢石搴旗瀚海奋劒沙碛靁毂鴈门电扫张掖捐躯国难解頥龙鳞血化爲碧膏涂鉄斤薄劣既弛少谢陶钧死虽一辙肝胆殊分天未悔祸忧心烦劳懐贤如渴徳音式昭梦寐赤舄仰止嵩髙王泽弗竭鉴我时髦
　　杂兴五首
　　轻车载脂良马且闲于盘于游游览山川緑萝髙林鸟鸣闗闗神逸志悦踞石饮泉划然长啸鸣谷振烟青云何意翺翔我前欲擥以登倐然上天整巾顿缨薄暮言还
　　巍巍苍山汤汤洪河鸟集于林鱼游于波飞潜攸扬物谓尔何遵彼脩陵顾景髙歌手弄旸熈神渝天和日月迅迈胡爲蹉跎
　　采采石华薄言江沚婉美者谁中洲之士目余有成惠若桃李遗我九垓倐忽千里澹然遐思俱兹流驶揭旌蘅阪弭葢昆丘砺齿石林洗耳沧洲仰瞩归云俯鉴川流从彼物化操我虚舟心大壑超然神游是谓维何列子好仇
　　月生兰圃云流华轩微风扇闺曲池有澜防酒既清嘉殽且赡爰御琴瑟一皷再弹申此徽音懐我所欢永言莫晤云何吁叹
　　五言古诗
　　叙隐五首
　　仙槎隔溟渤天汉嗟无梁桂树含丹葩瑶草限年芳我生无羽翰飜飞不能翔揽衣歩宵月抚劒临秋霜欲问严君平此事何渺茫
　　伯阳柱下史曼倩金马门大隐在朝市何劳避世喧和璧与隋珠慢藏盗斯存投售一失所按劒足已捐徒爲恻丹心悲来胡能言
　　鳯鸣千仞岗苞緑丽天云髙士有竒姿光华扬紫氛兰蕙树百畹琅玕植千寻托迹在岩阿悲啸有余音歌终忽不见杖防爲邓林
　　逸翮奋霄汉髙歩蹑天闗褰衣在椒涂长风吹海澜琼树系游镳瑶华代朝飡恣情戯灵景静啸谐鸣鸾浮世信淆浊焉能濡余翰
　　幽人何髣髴乗化游丹谿云裾佩琼璠焱毂驷苍螭揉弄緑萝烟蹀跇紫霞辉薄言伫山椒璨齿修羽仪髙举谢尘寰长揖答夷齐
　　杂诗七首
　　回隂翳朝日薄寒履微霜緑池潜防鳞飞鸟归林翔北风吹蕙帷馨香发我堂揽衣下堦除屣履独徬徨岂无芳草思欲寄愁春阳忧来人莫知悲愤结肠山韫玉含辉川沉珠媚光所愿崇明徳别离何足伤
　　皎皎明月光照见东大楼天风吹绮疏櫺轩一何幽上有忧思妇頺顔懐良俦中夜郁长叹悲啸含清秋借问怨阿谁不语弹箜篌清商激中曲音响何凄湫大弦回阳春小弦咽泉流精诚逾金石烈思扬清讴蟋蟀鸣金闺霜霰披梧楸日月迅推毂铅华安久留愿爲梁问尘随风入君帱
　　丘中有隐士枯槁不可识渴饮颍川流饥餐首阳栢薜荔爲衣裳兰汤沐芳帻鹿麋戯左右猨狖相牵媟朝引洪崖公暮延浮丘伯扬袂渉中洲落英荡桂檝我愿从之游飘忽无迹伫望立澧浦飚风起我侧揽辔回故乡白日忽西匿感彼空冥鸿翻飞振六翮
　　谿谷饶氷霜幽泽多芳草朝烟滋緑辉夕露发青藻芬香披原涂弱叶亦俊好佳人殊未来繁华易枯槁悲哉君子心绵绵在逺道嵗寒见松柏可以喻终老
　　髙楼有佳妇窈窕青云端左防緑桂枝右纫芳泽兰临流戯珠浦拾翠游芝田蛾眉众所妬时俗尚无盐捐弃蓬蒿中谁来希令顔徘徊嵗云暮拂衣聊长叹
　　驱车泰山阿梁父何崔嵬狭路阻且难车轮不能回磊落百丈岩空冥千仞谿悲风从中来树木郁森竒鸱鸮号我前熊罴防路垂四顾絶人烟零露霑裳衣逺行多轗轲伤哉心独违回思驾方舟川广防樯危徘徊在中途执靷思沉迷仆夫疲以痡我马复虺隤日暮陇阪长行行将安归始知阮歩兵痛哭各有爲
　　征夫严夙驾负羽即长衢天山白雾满瀚海愁云纡日暮向何处彊藩爲我虞前年云中扰主帅涕涟洏敌骑从北来鸣笳间旍旂今年辽阳骛干城失邉隅桀骜我皇使髠奴緤长组险阻掣重闗气葢连东夷欲挥天马挝指顾定邉陲惜无晨风翼阻此风云期奋身临飞观遐觇还四区长城袤万里上与浮敲齐耳虚听刁斗目竭回旌旗安得楚雄劒扬锷震天威塞门背卷甲沙郡面渠魁缉安两鄙民扶持四海危扫清黄池尘放马华山归防元在沟壑马革裹尸回
　　赠卢潭城二首
　　六龙推飚轮四运无停轨日暮薄虞渊月朓升玉垒飞萤流雕甍微禽变海寒露被陵苕繁霜瘁江缺隙驰白驹人命易頺改赤松既渺茫安期亦诞晦苟非青云身焉能施后代鳯呜振绮辉龙飞薄雾霭歩趾须芳林扬声欲珍彩岂维工雕虫立心贵鼎鼐君懐璠璵姿辉光茂真宰朂哉勤令图云衢防相待
　　凉风越秋海吹我东阶树柔条歇芳辉密叶垂丰露玉殿鉴凝霜金闺叠纨素念子居无衣薄寒隐天雾芰荷凌晨宵雨雪恨迟暮严黍沐晩泽青松挺隂沍尚父钓河濵寗戚饭牛寤天造时康屯雄发霈霖雨贞观诗书塲毋爲悲世迕我希呉延陵寳劒非所顾敦义笃情亲千里共竒歩
　　奉和王大伾侍御赋鸡冠花有命辄和一首
　　东方有神鸟髙栖紫霞山赤云生羽仪列缺飞双翰据身蟠桃枝长鸣开天闗青都闪玉枢白日照幽帝怒振威谴摧落头上冠堕地余仙姿化爲百花观繁曲何逶迤茂彩亦蟺蜒峭叶滋碧辉墨粟含珠丹轩发若扬音蹷扑迅冲栏窈窕信幽遐翩翻诚足讙歳暮厯凛秋霜华浣其顔愧与卉草伍岂惟松柏坚金谷乞嘉灵梅庭荐髙贤左右娱乐意图书生清姸无爲长毛质飞去终难攀
　　赠道士
　　云静玉虚敞霞明金阙深郁罗栖祥烟中有长生人饥餐琼玉英渇饮华池津不笑亦不言绰约含天真爲问此阿谁浑沌即与隣元始觌幽光鸿蒙揖清氛暝坐合运防扬眉倐千春寄言下世士寻兹入无垠
　　太子洗马童公内方扈跸谒陵有命辄作
　　春日曜阳景荣华何郁郁峥嵘繁卉菲葳蕤紫薇簇禁光信清遐兰寮亲直宿我君感雨露禋荐信非凟龙章翔玉玺鳯仪戒黄屋流云满灵旂焱风夹飞毂鸣銮发春渚回旌陟山麓白日丽兰臯晨光清隩极目眺神京祥烟纷四矗皇心亦阳泽七陵发秀毓人神惬欢情海岳拱清穆圣孝重光薫蒸浃九服岂云藐姑射盘游饵羞恧微臣谅薄劣揄扬慙尺牍愿陈驽马姿清飚侍坤轴
　　孟龙川许送芸香不至走索兼以诗寄
　　管鲍古名士声誉何辉爚夙期贵相亲感激良有托我亦慷慨人卜居耻离索岹峣望龙川飒沓烟雾廓之子住翠微影响见汋约作赋凌清霄爱饮临大壑翕张龙鳯姿偃仰猿猱矍东园吟啸台幌如青天落凭览望八极寰宇真空扩仰飱眀玉霞俯拾金光药调啸宛孙登清风振山阁揽懐腐草质潜身在菉藿深夜抚长劒江海环其锷安得説楚王一挥万人烁功成长揖去与君寻溟漠暝坐焚芸香髙名辞卫霍回看九闗门湫隘如大槖朂哉重然喏毋与世相攫
　　王大伾草堂五首【幷序】
　　嘉靖己亥歳王大伾侍御筑城南草堂成朱明既丽时雨方歇两山拥翠双岸回绕髙台腾吹以承云木客唱舞而赴节賔客撙坐罗衣从列非有琦瓌之词曷申厥美因着诗五首
　　三五已沦替覇王气不全末流信頺奔至道中复难贤哲叅时中奋志摩羽翰栖身柱下史托兴拟周道违身即殉弃世复来旋
　　来旋自广庭希世濯尘缨草合太始茗饮通神灵物化在握纪周章游无穷汉仪委蒭草魏阙寄鸿心闲理自得志澹物俱轻
　　物轻亦徜徉尘廓非我乡诛茅逺城市结庐近山阳前沼含云泽后台凌寄苍萋萋磵谿草春秋生辉光日暮防佳賔嘉乐陈中堂
　　中堂嘉乐陈纷华罗锦茵巴僮激清征越女流商音一奏惊回飚再奏生阳春中人莫云悟歌者徒劳心所以重考槃永懐嘉树林
　　嘉树清且圆防彼城南田层枝栖孤鳯奕叶鸣寒蝉幽人懐澹泊日夕独磐桓桃李虽容艶早落春风前何如主人树茂育长千年
　　系狱敬呈王大伾侍御李复斋工部丈六十韵
　　乾坤日惨淡蚩尤薄云际哲后振淮海应期拯頺世金陵王气钟石头云影丽风牧效威灵防龙扫氛翳奕叶三百年皇风绍帝系天子坐眀堂南面称王制冕旒垂天光玉劒通霄霁太微廓纎尘万里见毛毳元黙籍儒术恢宏资圣叡宣室访鬼神茂陵求俊艺大岯起伏龙南溟恣渀防行空作霖雨少答圣明惠晨趋紫微垣暮拽青云履抗劾无中阉紏弹慑戚第上方斩马劒入目决双眦清戎大梁郊按辔于越汭耸身一鸷鸟霄汉独凌厉回登黄鹤楼笑谒苍梧帝赫赫江湖间髙风捷虹霓东家李北海倜傥执英袂仙宦浮江湘芳声播燕蓟诏爲沧水使寛此漕防计疏凿九河空导流百川细三呉十万艘朝宗转迢逓雍绛各一时泛舟同康济至尊假顔色徴入承明砌御屏疏姓名金马晩留憇紫宸扬清氛飘防偕兰蕙谗疑动明主懐玦各长逝怅念平子诗频流贾生涕懐沙一伤心采蕨聊卒嵗仆本澹荡人林壑怜松桂啸栖岩岫问疾与烟霞誓仰窥云汉章自觉众星暳不羞邻女颦窃效西施嫓招隐小山椒闻经泗水澨侯巴顾何人太得深诣扬眉覩青天白日忽西闭山海东南倾风波无停势曽参却杀人苍蝇防锦币改服南冠囚越吟从逮系淳于当严别缇萦杳难继痛哭父母柩那怜儿女毙一门如枯蓬超忽无根蔕謇予何迍邅遭此鲸鲵噬鸾鳯掩云罗骐骥苦淹殢岂不思天衢谁能彻蒙蔽发矢石饮羽挥戈日反熭精神苟不灭天网终见贳用兹旷逹心优防在涂泥阅书穷九闗洒墨横岱巁衡岳疲梦想潇湘见濆濞有时仙人来携我防荒裔倒景不可攀倐然坠烟翳复尔淆浊中讵能闻鹤唳慨彼鲁连子调笑寡俦俪能解聊城纷永鼓沧浪枻何辞渉中洲褰衣救沦替辗转不得亲徒爲眺睥睨忧来复何言书向南山筀
　　赠胡公入觐
　　天王大一统四海皆朝宗胡公蹑仙飚籍政闻九重锵锵青琐墀翥翥云从龙才力当代见儒雅深弥缝螭头玉皇案落花何蒙溶近时三辅贤奨擢此登庸愿君勤明徳早晩荐璧琮
　　赠故大同府节判魏张公祝入祠七十韵
　　魏博富才薮储英断幽显金璞无留精虎豹澄视眄文章两汉际墨迹苍颉篆多贤信足征特秀殊异譔张公真天人弱冠负婉娈鳯毛何翩孤啸絶防嵃矫然云空翮似共扶揺抟逺器讵可识栖栖徂苍畎腹存五经笥身与六艺巻叔孙礼犹尊毛公诗放衍桃李垂映春芜秽屡摧揃庭草有余姿园葵复开展李膺县龙门侯巴激防勉有母老且贫负米不惮缅北堂或寝忧视食脸必泫夜坐宁解衣晨兴忘孱愞仲由晩升堂曽参力亲勔岂不懐旷逸所媿斯道舛操觚赴风檐论议浮云卷天地岂毫末万物皆防黾挥霍断鹄劒络绎如瓮茧九河一奔决笔力与深浅贾谊魁大庭郄生逼众选春雨湿荷衣秋风醉华宴领敎即同州文斾辞御辇凄其燕坐氊寂寞公堂鱓盘中长苜蓿衣上生苔藓整饬文字宗手足成宿胼乙科连佳士芳声防银匾铨曹籍哲行圣意亲眷缱制可决宸啣命理东兖淮南多賔客河间讨坟典枕中鸿寳书礼经得细阐其王似太宗英睿天潢演虬须多潇洒虎歩遗芳防设醴延穆生骈罗出禁脔谨介控豪侠挥金防筐王赐金字牌旌忠古所鲜爲擢云州判馈运百里转甬道逹交河军声赫桓狝落日单于营秋风北马垷漠漠黄沙碛萧萧大旗搴颇似潇湘贤闗中息余喘武宗践祚初逆瑾恣骄蹇泰阿失金柄寳鼎窃玉铉阉奴事私谒日请太仓廯公气时益振那避祸横罥按劒雄四视意欲铲叠巘奸回沮顔色谅直非顾遣董卓卒燃脐李斯叹黄犬乾坤扫氛翳社稷清沈湎解绶赋归田衡门适防偃王公枉驾过俛视若蝘蜒骅骝宜垂耳鸾鹤易摧殄汨没漳水涯沉絶庙堂琏鳯雏翔长云玉树落萧佳婿李光禄乗龙笃嬿婉后代乃贤豪森森尽碧瑌道盛人难忘有司累交荐县室列神灵雕楹虚坛墠窈窕映丹青炜煌杂黝墡春秋恪骏奔陟降立有覸玉貌虽匪殊徳音谁能戬门墙歉分席饱闻弟子善夙期傥相亲何必同笑哀赠起悲风逺懐泪若洗长吟薤露篇少谢蒿里饯久稽浔阳囚号泣思徒跣伏枕纒捆拳挺身畏戈戭江海苟不竭笔削太史编
　　酬谢逸人四溟三首【并序】
　　山东谢榛茂秦嘉靖中以能诗爲赵王客居邺邸尝游迹燕赵梁宋问与余相知辛丑嵗余坐诬系濬狱则杳然莫知出处近有人自宋中来传四溟诗集读之乃茂秦所爲者中二絶句矜予极寃拟之祢衡李白之伦夫祢李诗赋县日月彼虽死斯文犹存于世若予发迹既隐又罹重法有説如山谁肯爲予传哉因作诗三首用答其意若茂秦之得见与否无容心焉
　　曹思弄文翰歌咏邺中诗招游七才子俱好相如词君随鳬鴈圃应敎鳯凰池聊拂清霞赏慰兹琼树枝胡爲泛沧海令我长相思
　　谢客恣霞想挥手絶人羣朝辞北燕里暮宿大梁云海月照舞席澄江泻清濆逺防憇灵境竒节冠秋雯黄鹄思烟佀长鸣向夕曛
　　李白谪仙才祢衡赋鹦鹉缄愁投夜郎掩泪赴黄祖杀身扬绮芬髙名播千古天摧白龙鳞云断黄鹤羽感此逺谢君沉吟望梁父
　　读谢眀濵眀水寺诗慨然有契奉寄二首
　　谢公蹑石壁扪萝入紫氛逸兴满呉防健笔凌千军英风邈谁俦明滨千载羣憇游明水作臭比芝兰芬海树建霞标鹥鹭浮江濆恍然潇湘思挂此邹鲁云我梦忽见之重袭若纁长路阻防靣作诗识前门媿无云锦字持此慰慇懃
　　呉门发白马皎如一匹练贤无万里眀焉能坐相见君懐鸾鳯姿羽毛何翩绚朝游丹水涯夕赴昆仑宴黄鹄遭云罗弋人待珍膳三年不蜚鸣寃颈羞縧镟忽闻云空音仰首曯流电飜飞无长风结思缅州县悠悠复何言长歌泪如霰
　　重赠李子理
　　麒麟出鲁郊商鉏爲不祥向非孔仲尼何异犬与羊所以路傍人按剑嘿夜光近时青云士岂无鲁连子气节苟不申甘蹈东海死世人闻此言弃之如敝屣投君勿复道北风吹易水
　　送华从化省谒还章丘兼呈东鲁诸公二首
　　华大如小阮开罇卫水束金鞭挥夜月玉袖并春风偃仰青天笑歌吟芳桂丛持余湘水赋留寄与羣公南山緑桂树春来发几枝葳防持满袖千里寄相思月落清泉浦风吹沙麓支朂尔加餐饭徘徊别路岐
　　奉懐谢少谿侍御迁浙江宪副
　　横海无凢鲤尺璧价连城孤骞少谿子谒帝登承明长劒倚防貐歩履蹋欃枪至今霄汉上浮云挂髙名何年辞魏阙翩翩独南征五峰雄夭壁三江接沧瀛日夕竞秀防纷辉迓霜旌海峤拟新作石门寻旧盟戯弄浙江涛壮观天地情虽纡金紫贵常濯沧海缨逺宦兼隐逸而不尘垢婴圣代无遗豪防龙皆公卿东山起安石宣室延贾生爲兹江汉客弹冠及时清我身在罗网想见升天行懐贤一啸歌眀月落前楹
　　赠友人归别墅
　　緑杨漫垂舞摆动春风情吏役甘作苦期思田荣寻溪观游鳞出谷听流莺别有漆园客长歌懐友生
　　奉寄河东苟侍御小川三首
　　金陵骢马发旌麾绕石头霜风摧鲸鲲明月漾中流轶荡六朝贤扬崔李舟佳兴满呉云辉光耿千秋我昔闻此时交际増百忧欲往一见之天路穷阻修瞻望邈不及涕泗长河流
　　孤鳯栖椅桐应龙游重渊神物固有托变化胡能诠爲是讨幽客解组归山田石径扫行迹萝衣拂紫烟目送罗浮云手挥龙门弦道腴物固小闲居心悠然茫茫下世士大笑奚足贤
　　屈原传宋玉子云铸侯巴哲人多启迪讲道临河涯至今江汉辉炯炯凌朝霞风期托深恩千载著名家媿非桃李姿焉能敷青华俄然栁生肘物化终欹斜何由重升堂大造裁滛哇
　　秋日寄上晁春陵内翰五首
　　扈圣陟秘阁整辔游文林扬辉比密玉许身偕兼金神风骇八维灵雨润四民济济登龙客阗衢耀朱轮承顔接谈浩气如浮云回视阡陌中涸辙多凢鳞扬鬐皷泥滓而与蝼蚁隣不惜及云雾提携入无垠
　　白门凉气发蟠蟀鸣庭闱念此感物化中心怆已摧掩泪归幽房含情当诉谁微风扇罗幄明月耀云崖良辰亮在兹容华难久持佳人隔城闉永叹徒尔爲
　　嘉树何郁郁南山桐与梓柯叶苟不强樵爨从兹始天道良苦艰甲第遗空垒弃置勿复道铅泪徒弥弥一身当轗轲谁能慕乡里毒痛结我腹愿君察识此
　　瞻望太行岭还视长河隂峻节何局促变化孰能寻大火流坤维繁霜霑衣襟泽薠沉水湄松萝罢长林号兽走旷野鶗鴂噭哀吟志士悲凛秋惋叹伤明神矧兹鞠幽客凄恻固难任
　　夙昔游帝京雅志好弦歌师旷调清徴湘灵皷云和一唱再三叹游鱼跃双波调髙和弥寡返驾渉滹沱还顾望五原杀气横嵳峩誓欲扫龙庭长驱出交河壮心忽不偕白日空蹉跎归来触罗网伤哉可柰何
　　孟龙川自京师旋爲余言秋部李沧溟闻寃慨然有脱囚之志因作诗四首寄上
　　沧海何淼茫廓然含太清余波浸九壤万象已峥嵘化机讵可测聊观天地情乗风徒空言安得越蓬瀛太华长松树顦顇伐爲薪东风恨来过枝叶暗知春女萝拽碧带鹤窥丹津危顔倚穷石犹恐剥苍鳞緑骥骄龙媒嘶云啮苍昊谁令服盐箱西上太行道伯乐一见之脱鞅恐不早回头语紫燕报恩期瑶草晨起坐啸叹永懐在簮缨托风将情素吹落鳯凰城闻鹤感陆机顾影怜嵇生愿垂清鉴姿持照万古情闻张鹅山侍御巡按甘肃比嵗当还敬以此寄上
　　汉叶奕千载中兴气益振离照抚万方天狼避紫宸泰阶无纎埃青云翊缙绅昊穹挺神秀应期诞絶伦翩如鳯峙岳矫若龙翔津铁冠指严威白豸行嶙嶟投章失卫霍抗劾无齐秦犯顔一折槛奋世独埋轮有时趋螭头双履蹑星辰风采动万乗何言折大臣持斧出王郊挥防向西巡将帅谒马首武士骑鲸鳞亭邀茐岭骑幕遮轮台賔羽檄夜交驰旌麾昼纷纶龙庭间白日天塞生阳春万古斥卤地能令风俗淳命驾旋直庐行瞻帝城闉黄华反使节东山伤我神衣绣簪白笔再覩汉仪新窃从文翰塲气节凌秋旻许身报眀主图画惊麒麟此志邈难嗣伤哉难重陈市虎遂搆患曽参乃杀人寃颈在囹圄日与囚儽亲风云凋壮志衰谢谁当抡眀公立天衢卓然持大钧宴桓遇苖公脱难诚有因鲍叔救夷吾旷世孰爲邻天地妙化育寜辞刍狗仁倾诚望舟楫千载收沉沦
　　狱夜书愁敬呈呉少槐吏部
　　天帝一震怒贰负缚暝间石室梏两足仰无日月攀我稽浔阳囚迢迢如玉闗妻女阻防面何时复生还卫水东北流日夜恣漰濞如何来枕上化作万行泪申包哭秦庭七夜救楚地掩面今三年犹爲蒿里质天命安可知长吟慰顦顇
　　书栁川弟壁二首
　　春风昨夜来吹此庭树緑好鸟皆芳鸣纷飞绕茅屋乗兴坐花傍一饮倾万斛日暮倒玉山归来卧幽独如何东邻儿冶游矜华毂
　　卫川狭春防翩翩佳公子衣剑何照耀驰逐矜乡里我非扬子云草常晏起坐观桃李花秋风亦云已
　　送张防山明府转户部五首
　　铜梁张仲子割鸡河水濆一朝荷圣眷白璧照纁鸾鳯起孤啸飜飞北天云昭王亲洒扫迟尔勒功勲慷慨国士遇投分知己恩一语已肝胆刎颈即夷门何云明月珠吐之隋侯轩顾兹千里去辗转悲心魂郁郁太行云离离卫川树啾啾猿啼防防惊鸿顾五月搏长飚将之千里路努力黄金台相期共天歩张公有神劒飞入延平津雄去雌空留洒血漰龙鳞天路既云濶变化胡可亲所以道傍子哽咽双飚轮诏出彤龙楼官辞白马县落花飘云游英风缅京甸欲射聊城书解此闽海战去去复何言悲歌振林霰
　　书懐投李篁台外愽
　　背余江海思凌风恣天游回覧鳯凰台薄行鹦鹉洲玩弄頴水月吟啸箕山秋缅想古人风飘然不可求挟剑适燕云裂繻游皇州昭王去不还金台长秋草乐毅徒空谈剧辛亦枯槁痛哭九陌中回飚起苍昊六噫辞汉京三山事幽讨结庐大伾麓莳花黎水阳饥飱赤城霞渇饮华池浆举杯酬阮籍弹琴招嵇康放浪期九垓枋榆安足翔天造诚寥廓一夕生欃枪光芒动圎象浩荡乱天常南箕乃长舌牵牛遂服箱寘身在昭宪夙夜守圜土剥肤咸豗蛇剚心皆剑橹隂卧魂毰毸澂视鬼伛偻日月将焉施胡不照聋瞽父母荒殡阶儿女死秋堵呕血徒伤心斩衣事终古悠悠九原思厯乱攅肺腑篁台百世士潇洒落风尘谈经施绛帐讲道开河濵有时泻玑珠万斛光璘豳镕铸能几时席上罗佳珍贬道理凢材褰衣讯幽谷烟云忽一开婉如熈春屋靧面行叹息力疾对芳牍覧听殊未巳犹获玉双瑴强成启口笑无复论羞恧感此忘形骸片言通钧轴愿尔垂神光乗时慰防蹜龙荒如有待万里骑騼防
　　秋日奉别王元美比部详刑还京四首
　　送君沙麓野延望漳水濆尔登黄金台我栖青桂林双鴈起前浦雄飞雌复沉相背一何速顾念隔长云逺眺砀石宫巍巍紫霄岑千里益相思郁悠伤我魂愿言防髙歩图画终麒麟
　　烁烁天上星皎皎岩际月蟠蟀感夜吟凉飚迟晨发山木既云苍江枫亦已脱遥望百里间茫茫但寥濶鸱鸮鸣园陬虎豹歩庭阙临路别所亲怅然増华髪思心独徬徨谁能爲解结安得琼芳枝慰我常饥渇
　　清夜张宴防桃李沓众芳微辞吐椒兰穆如清风扬东序理瑶瑟西清弄雕簧长歌遏流云四座无髙倡离思动顔色杯酒空激昻怅望登髙台痛毒我肝肠
　　泛泛白飞鳬刷羽长河防有如客防子辞家逺留滞衣裳洒秋风飘揺青云仰视霄汉间景星何丽瑶光忽若遗弃我即逺逝低头空复怜白髪兹衰替迟君报明主偃蹇卧松桂
　　奉赠李于鳞宪副之陜西三首
　　旷莾龙首野防峍九岑应龙驾祥飚上下乗隃隂灵威施鞶荣五采绚相寻骀荡诚足乐怅念讵能任愿希晨风羽招揺出平林凌厉赤霄间防翃待啸音神物固超忽弃我长河浔
　　昆崘万里髙海水万里流感此慷慨士飘防顺风防明珠多按劒久玩知自孚萧艾岂不芳兰良见羞得志信湏臾展斾西石楼念彼席上珍硌磥行当收还节汾晋间冠盖前云浮
　　鸿儒富华实履道固其常顔笑破秋日罄折如春阳有时发幽微珠玑尽辉光室中列爼豆堂上罗圭璋鸣琴一再弹清风惠时芳沉亮髙节变化信无方瞻望濶璇仪悲啸愁我肠
　　赠子青三首
　　燕客懐白璧别余长河洲杳若苍梧云飘落南天陬三楚弥芳旬九江接春流喟言防此地孤啸谁能俦赠别无凄顔临风发长思劒解双芙蓉上刻延平字然喏轻一言纵横托深意勿作羊肠悲且驰千里辔卫川发白马散下緑杨堤醉别闗山月歌伤白苎词枞江猿挂影皖岭桂横枝定有登临兴题诗慰我思
　　送顾圣之游楚时余将往金陵三首
　　春山送行子春草惜离觞不尽孤云意徘徊古道傍望望荆门晓悠悠郢树苍此中满髙咏迟尔寄江乡迢遥巫山阳曽伫神女节君今过此地坐见防云灭葳防瑶草芳窈窕翠华结爲我一致之沉念紫烟别君作楚乡客我爲呉防吟别离在造次杯酒更相斟鸟逝清泥浦猿啼白石林感兹无限意引领各霑巾宿苏门山夜懐王龙池别驾有诗未就因追之以此
　　昔登苏门山独发孙生啸怅念青霞人披襟可同调落月照林薄回风吹海峤相思转陈迹俛仰忆悲眺适金陵登魏武读书台奉别李觉斋丈
　　魏武建雄图虎视何壮哉秪今霸气尽空余读书台登台覧四野萧瑟悲风来饥鸢猎平楚寒狐鸣城隈林木郁苍然烟霜日空摧咄嗟此山川千载埋云雷我亦慷慨人与君逺追陪酒酣拂寳劒肝胆厯然开遥望南溟间鲸鲵沧波頺相顾起叱啸坐使风云回杨仆拥楼船声名冠崔嵬富贵吾自取他人徒惊猜投鞭自兹去千里骑河魁
　　寓谯邵宿魏武台下赠罗汝龙
　　汉帝灭金镜灵氛黯中原山川忽破碎海水日飞飜蚩尤拓大旗时拂紫微垣奸雄窃神器霸王气并吞平台起崷崪西北眺陵园千载乃丘墟秋风散鸡豚尔来值嵗暮感此摧心魂托宿茅屋下偃仰徒自论中逢豫章客夜半延青樽酒酣起视笑飘然虬须掀开口复纵横厯厯陈万言宛若黄河流渀漰决昆仑然喏在一时逸气惊鸿鹓逺望江路塞蛮烽照天门誓欲指雄剑直斩南溟鹍而我岂不能与君同腾骞风云苟未合且复侣猱猿隂符掩玉匣寳劒藏寒墦拂衣一长啸髙风振丘樊水流还大壑日昃仍朝暾待予乗景运一洒清海浑
　　别李希贤
　　谯城冬日白涡水隂云霏与尔经别地相看泪湿衣旅思随鴈尽乡梦逆潮归芳草他时满令人宁久违
　　赠绍易殿下二首
　　鳯凰巢玉树翡翠集炎洲自非钟灵匹孰能从兹防副君懋明徳端凝无前俦动揺瑶华章光映西龙楼登髙赋蘅薄爱士开瀛洲桃李散芬芳圭璋咨皇猷佳遇良在兹清风安可侔翩翩魏公子千载诚足羞
　　抚劒发孤啸振羽翔林薄西防古邺城僶俛兴著作日夕侍彤庐凌晨登绮阁虬顔希再觌虎变惊一愕谬承琼珠音恍若烟氛廓感此国士心屏营泪双落驾言旋故乡因风逹鱼钥
　　冬夜汪北津郎中过濬索诗因以此赠
　　霜霰惊严夕初月照林杪皷吹入寒城双旌来还道清飚何悠扬拂此幽垣草草色凄以腓澹荡望春辉早晩矜余顔永承琼树枝聊此奉徽音庶以昭寒微
　　过内黄宿圎上人讲堂兼呈张沅洲太守
　　寳树开五叶轮风发光绮圎公栖碧岩戒得清莲蕋延我诸天竺説法双树底谈莾浩旷恒河沙弥弥十年始镜彻澄心见秋水静卧薜萝寒彷徨夜中起仰视天汉端凉月挂玉垒魂清境亦寂万虑俱頽靡顾彼下世士纷华竞郷里何如虎溪客妙悟叅禅理
　　冬日猎射毕同艾瑞泉从子擢挈酒借草坐饮醉后作此
　　寒风吹林薄白日怆以黄呼鹰登髙台走马硊石冈狡兎起草间裂脑厉秋霜割鲜青山隅借草传羽觞落叶入我杯细细波悠扬平楚正萧瑟感此情弥长云中恣夭骄边尘暗邉疆杀将屠我城主辱臣未僵徒令哂千秋何以慰遐荒合当捐微躯雪耻左贤王
　　读史
　　孔明昔未遇防然守幽独蓬蒿深没人髙风满山谷时来乗云龙天人播芳馥三分割梁益伯王气始肃斯人已云亡千秋仰光躅感此伤我懐临风一痛哭
　　秋晩赴井汲水采野蔬供饭
　　卫霍富华屋原宪隐蓬蒿物理各有适而我甘鸿毛霭霭秋欲夕疎叶鸣林臯开门忘所事瓶行自挑素绠汲深寒何用扔桔橰榄衣采藜藿洒濯西城濠岂曰荐玉盘慰此饥者劳并日偶复尔欣防忘纡陶归还读我书杳然青天髙俯察寒螀吟仰视云鴈嗸万化纷倚薄吾生安足骚如何绮纨子失路増悲号
　　双唐贾客词
　　双唐复双唐白石何齿齿笑杀新安江水深清见底君家住新安松萝带翠峦年年随海舶歳嵗客长干长干风色苦何如向阳武袖隐博浪锤权轻万乗主胡商自古雄多在尘埃中使君傥未信请看陶朱公
　　赠董明府迎侍四首
　　皇阪多麟趾天池必龙翔明宰乗两鳬列宿动精光闭阁鸣弦琴沉思逺髙堂嗷嗷林鸟悲悠悠风木苍抚枕夜五起慕爱结肠讵言何从事白首飡黄粮
　　昊天列光景清辉缅赤县少微垂髙云婺彩明河甸眇寰宇间习习祥风煽兹匪巨孝蒸孰能拨灵变回头语中州大养非珍馔持此金石开防膺紫泥眷
　　郁郁山上云油油磵中薇嘅彼寸草茎宛映三春晖仕汉信亮节游楚伤方徽物理尚可鉴逺迩相因依陟岵扬哀音白华播芳辉借以凖时哲千载将同归
　　昔闻荀太尉白髪能孝养英风邈海隅至今复清响鳯啸必椅梧麟防非草莾托迹岂不然寄心且逺仿合符一术间总辔万事长所以不匮姿垂声得淑傥
　　喜艾子绍二子作此
　　天马来何处本自濯龙媒蹀躞闗山道黄云万里开嵗晩将名驹矫矫非凢材长鸣喷緑雪啮膝眠紫苔神骏一何尔倐忽遗纎埃异时独不见飞上昭王台
　　题王龙池彭籛图兼夀其岳东谷
　　安期留玉舄王乔御飞鸿夀命偕元始精神茂华嵩展玩潇湘幅爱兹方瞳翁焚香紫苔石挥手白云空六龙且按辔乘汝防无穷君家泰华老意气与此同身骑绮鳯凰飞出秦王宫三月初度时箫皷回层穹环佩出洞房清切鸣玲珑既称瑶池饮亦荐嶓冢熊佳哉良宴防千嵗成始终持此丈人意逺谢石楼东
　　寓目水石藤树人物
　　青天出片石古木垂寒藤下有太古士姓字不可称暝坐防九垓元气随所乘恐是无懐民县车避朝徴人生苦劳役视此将无惩方爲枪榆鷃何羡天池鹏
　　陪成臯王太虚观斋居感鹤至
　　夏后骑两龙上下扶桑津青阳登帝台俛仰觞百神张乐岂洞庭感召即精禋鹤西南来盘舞紫霞宸清响落云间指顾环河濵重华未云邈大孝方此伦
　　邺下赠呉山人闻官军与倭战不利
　　慷慨燕市歌萧萧易水风至今多感激常摧壮士邺中逢吾子正值风尘里劒歌爲尔开一语肝胆是西北戎马喧东南海水翻尔我俱草莾谁能期报恩白马河上驰翩翩欲何爲三军气已死主将无复知君有鲁连箭赤羽不肯见请爲约矢书一解聊城战
　　送呉东原还苏门
　　少年负意气客防长千里八月秋风髙扬防下江水江水复悠悠送君临清州临清花月好锦障带珠楼谁家妖冶女弹筝日歌舞忘却湖南商无复相思苦相思能防时还家定有期庭前芳桂树攀取最长枝隣儿问野叟椎牛劝美酒夜深起相视君须近长否辗转东原防思君不可求魂梦一见之多在石湖头
　　重寄内二首
　　青山横东郭白水流城西欲济微舟楫缅眺少丹梯唯当见眀月相思俱沉迷此时遥相望知汝流玉啼浮尘暗芳鉴蛛网生兰闺一身在罿罻八翼垂沙泥汝非蔡琰人长跪解覊栖好爲小儿女倾心听天题白日有返光出云还旧谿防面秋风前勿作频酸嘶
　　天运无停机隂阳多反复起家借儒术愿汝伫金室讵云罹罗网鸾鳯各离羣鹿门邈难嗣举案徒空闻罗帐歇春风玉砌生芳草覩此伤朱顔谁云未成老重闗不相见无柰别离心精神非间隔何啻结重衾作书谢美人泪湿瑶华字青鸟一致之爲予问顦顇
　　七言古诗
　　奉答杨六坡推府隐居见赠【幷序】
　　余读书浮丘山性癖山水负烟霞之疾尝披览匡庐图迹巘崿之盛侈有飞志遐思飘然如在五老峰下云萝翠壁掩翳错叠左右外视形骸不知我爲何如人蘧蘧然也因慨然太息天下髙眀之士何限物相覊鞿其谁相与放浪天地之外万物俯八极瞬息古今包含宇宙也哉嘉靖乙未固原杨六坡以大名推府谢政卜居浮丘之樊治亭榭花竹水石与壄人相还余毎过之便有髙兴佳作自谓匡庐之志虽未即遂而谈吊隐亦足以渝泄一二盖吾人胸中自有山水何必攀蒙茸蹑巉岩而后爲髙致哉辱六坡草堂诗见赠遂援笔奉答聊着雅尚若木琼瑶之报正不必论尔
　　我昔住青都玉楼扬紫氛灵妃散天花把弄坐层云肌肤莹莹婉氷雪孤啸常随鸾鳯羣阊阖长辞九万里帝乐仙音那可闻失意山中寻瑶草白云引入天台道桃花流水非人间碧椀雕胡待终老遥望匡庐歊九天屏风九叠石磴旋香炉返照赤霞晩双劒回空白日县云霾四塞龙虎睡嵯峨一迳猿猱前陶公链液呵赤电李重还车蹑紫烟长揖谢世恣同往緑髪方瞳列上仙青谿卧听松风歇起向山中弄明月独立苍茫望九州漠漠黄尘毁金骨闻君献赋长杨宫飞章络绎四海雄光辉灿烂动眀主天书降问恩隆崇风尘侘傺解圭组归去沧浪作钓翁结庐小傍浮丘麓幽洞巉岩苍翠簇清风台倚金露寒白石桥连水清洑当堦竹引鳯凰毛背户青松走麋鹿婉如匡庐落我前便欲因之借休沐夫子值此格气豪秋来兴与南山髙寄我五花云锦字读之飘然若云翺自惭才非卢照隣敢与杨炯爲伍曹杨卢千载各一时异代风流如有期爲君倒囊弹素琴清商缭绕阳春辞歌罢拂衣五陵去眀月青山湘水湄
　　秋夜望云旅懐
　　秋来五色云在眼浮花蔓草相鲜新天空似是巫山绕日暮更与银河临凭栏久望待不至倐忽变化苍麒麟卫川在何许我意乗此寻归津终然翻飞不可去弃我还从铜马尘
　　赠别李性庵还任丘
　　燕郊十月飞繁霜临岐送子各尽觞腰间笑解延陵劒雪花堕地蛟龙翔都门佳期那可顾相思开遍三花树归时倘遇浮丘公爲予接引嵩髙去
　　送崔秀才南还
　　孟冬送客临沙浦萧萧风动蓟门树骅骝衔辔不肯行一鹗南飞过天柱燕台击筑且髙歌清罇酒尽红顔酡五更皷角星野平看汝骑驷凌天河
　　长歌送王翰林旴山还保定
　　国门识君与君遇梦防十度攀花树朝搴李慿弹琵琶暮宿倡楼闻曲度燕台草色送春袍小苑花枝转葡萄栁色偏浓金殿露鸎声醉杀后宫桃白马翩翩过戚里笑指落花双燕起遨游不数新丰儿调笑宁知太宰噽别去开罇重酒筹春词乐府倍堪愁白云自散苍梧影眀月常悬彩鳯楼
　　赠别南田杨子还晋石【并序】
　　十五年余防京师驰翰苑猎文囿延师士之肆防轫冀野穷览燕墟曰壮哉帝王之居也乃揽辔西市遇晋石杨子景新与之论皇帝王霸之要雄姿风发皷剑悲歌慨慷泣数行下于戯士之负杰烈不覊之性旷世相感一至于此哉今年秋杨子还晋石因作诗识别
　　我本卫川豪君作燕城客意气各千里相逢在燕陌燕城燕陌跨京华青烟作帐银爲沙五侯龙马耀金鞭苍螭寳带屈盘拏层城日出歌钟起绣戸珠箔幌罗绮遥忆防龙集鳯池亦知卫霍矜戚里笑倚青萍劒耻上黄金台昭王非帝胄乐毅自凢材燕丹空有心荆卿徒悲哀白虹没长云易水不能回瑶华翠葆浮云没锦石雕甍秋后伐古人已见覆苍苔今人空对西山月西山月出宫殿寒坐愁白髪惊飞湍风云万里不相待白羲垂耳蛟龙蟠鸡鸣开九闗天狼若可攀势欲请长缨遥系燕然山长缨系就心不朽君去青山但挥手落日天风吹海波月眀来劝一杯酒酒中慷慨乐事无据地酣歌玉唾壶晋石山川爲君迓千岩万壑来长途往日春光懐我处竒花不尽相思树葡萄露下余空醅终日待君那能顾沧洲今已暮瑶草不知路欲乗黄鹤一问之爲予净扫南田雾
　　留别冯少洲进士
　　春风吹緑雪湖水生微波与君上河梁携手哀情多此时客意难举觞道傍杨栁郁金黄欲折一枝留郢客柔丝冉冉断君肠断君肠劳君顾离思青山暮青山暮兮伤我心我车南还执子衿赠尔媿无英琼瑶倚马聊爲梁父吟
　　送友人南还
　　鳯凰楼外云气长青袍白马生辉光送君千里促羽觞鸣筝清歌如故乡相思眀日忽分手谁把青骢系緑杨
　　送人之塞上
　　北风瑟瑟宛马鸣君今弃我何逺行隂山雪花大如掌黄云出没单于营万里龙沙那可见将军大小七十战捷书奏入建章宫寄我云中一只箭
　　赠孟龙川二首
　　李希竟何罪缉捕搆千金介身胡越间南北任沦沉托迹鲁朱家髠钳奴仆心英风岂不特所惧祸患侵主人诚多贤脱难青萍镡权门一命轻鸿毛三士杀之费二桃虎畧讵能讐国难龙泉一日成铅刀人心如风波凌径难度适此血黄云雷何防迕思君若饥渇引领望琼树琼树琼花别有天回风吹雪绕龙川相思遥寄藤萝月洗濯辉光待我还
　　又
　　白龙鱼服防沧海豫且鸣弦不相待洪涛一悮失精灵耐可乗空诉真宰海水东流渤澥深风云漠漠杳难寻慿谁借与升斗水飞上青天作帝霖
　　五哀诗五首【有序】
　　学士抱艺博综典训效业而弗鸠建辞而弗賔父殡母陨未就窀穸之事室饥而病二子交防而不获永诀待死圜室哀孰加焉遂作五哀诗其辞曰
　　有父有父濯尘缨栖栖逺在沧浪溟樵苏不避芸且耕春泥秋雨淇门中泰山巉崭忽頽堕怒豕舕熊立向我蓬蒿一望尽烽烟髙楼蹀血宵滂沱呜乎一哀兮歌始发青天黮黮沉眀月
　　又
　　有母有母思晨轩蕙帷缟帐泣且涟苍梧在白云间临江哀竹心凄然慈闱一夕归眀月怨恨千秋那可歇何言寸草报春辉号涕苫庐毁筋骨呜乎再哀兮歌已烈皇天爲我开金石
　　又
　　有室有室在卫坞蓬髪连蜷守空堵浃晨不爨井泉苦布衿如铁冷秋雨髙堂洒扫心魂摧金华翠钿空尘埃良人欲委长城窟此身早晩随寒灰呜乎三哀兮歌弥长寒风四起激清商
　　又
　　有子有子骄且冲两儿如玉垂琼英花翻蛱蝶纨绮丛意态婉娩双冥鸿阿爷衔寃在网栅汝心长望成永隔桑树那忘白玉环梦魂哭汝东山陌呜乎四哀兮歌正苦回飚萧飒吹庭树
　　又
　　有客有客号秋旻十年不得逢阳春柴门反锁黎水濵前朝屈宋寔所亲皂栈连翩淹骥足出门十歩九覊束燕郊六月飞胡霜汉史终然恐失续呜乎五哀兮歌声衰长江东逝流酸斯
　　保定儿留别
　　沙麓风尘暗河县漳水东流疾于箭落花别圃谁可怜南去北来一秋燕汝曹自是中山儿垂首天雄识君面意气相期何有无分手一言泪如线亦山巉岏秋气髙似与君情同缱眷眀发骑马渉滹河长歌逺赠北门饯
　　春日后赠王任庵五湖昆季
　　春日澹霭西日微浮云流水争光辉一双白璧动燕赵光揺海宇青烟霏早闻妙誉今见之酒酣大呌心思飞几时携汝寻沧海明月秋风一钓矶
　　七夕
　　银阙含秋星欲烂天孙脉脉渡河汉仙鬟玉佩那可闻佳人夜半开帘看阶前月色疑有霜独坐穿针向画廊东方日出乌鹊晓天上人间枉断肠
　　送医还山
　　洛阳买畚逐世贫金华藏名四十春归来浮云变城郭矫首落花轻拂巾堂中防饮遝賔友低户云光散罇酒蹔乗白鹤谢时人防向山头一挥手
　　九日寄孟龙川
　　忆昔登啸台萧瑟湖海秋酒酣回舞袖拂落桑柘洲青云动蟹螯白雪霏金瓯两邉坐笑如花妓呉趍白纻飞清讴戢翮入牢笼忘却山阳道菊花爲谁开沉忧日衰老此日长吟独忆君巉岩欹壑掩浮云何处龙山堪落防风流醉杀孟叅军欲托双鲤鱼锦字寄沧溟愿君细嚼茱萸蕋夀比南山千万龄
　　寄谢逸人四溟二首
　　汉京词赋多风雅前拥邹生后枚马四溟旅人兴最豪冯轩落笔长河防醉中一别十经秋落叶翩翩叹白头思君恨无黄鹄羽涕泗遥瞻沧海楼
　　又
　　海水飞动凌三山巨鼇出没流其间人生风波有如此飒飒秋风凋玉顔鲁连自是紫烟客倜傥长揖二千石一朝谈笑解聊城东入海溟无迹
　　寄汪员外南华
　　海若东游没海濵白鱼况非白龙鳞豫且鸣弦偶相值卧看鬐鬛飞黄尘谢君防与天河水乗之免作涸辙鲤他时云雾或晦冥海底防珠报知已
　　襄国饮鸳水野亭奉懐张防山明府
　　秋尽野亭鸳水隂平沙落日青枫林寒花烂熳不自爱霜风一堕柴门深我来对此沉吟久况是防山别离后何处浮云晩未还散愁且醉襄城酒
　　赠李山人
　　朝登昆仑丘遥望烟云海三山徒渺茫六鼇今安在昔时中山卫叔卿身骑白鹿防紫清仙人一去不复返霄汉空县千载名白日无回轮红顔易頽老何如恣天防山川事幽讨万里担簦寻冥髪烟水漫漫几超忽乗时小憇苍梧云因风复弄蛾眉月蛾眉月出照海湄梦里犹闻猿鹤悲傍人不识君所爲白马青袍一笑之君胡不解清溪囊示以玱锵五岳辞
　　赠张长公鳬墩五句四韵【长公割股愈父疾】
　　蜀山万里青云回鳬墩缥缈超浮埃霜刀一拂金石开清风猎猎不可见慿髙西望心魂摧
　　再赠张云谷
　　仆素闻云谷自旅次与之靡谈遂神醉婉若登罗浮渉洞庭泛彭蠡寻孟门云霞霭映风思飘然盖竒遇也已同谢四溟田莘野约爲小律今不暇待先作此见情云尔
　　昔闻金陵地乃是帝王州冠盖六朝贤名与青云浮往事千年不可道别苑离离长秋草酒中慨此复霑襟落日翩翻送飞鸟今时再见金陵豪白叠小侧薜荔袍凌风起舞邺城月长呼兴比南山髙四溟情同五岳云莘野调流三峡涛云谷此时发意新开巻调笑如有神万里烟霞起胸臆惊翻白鹄翔麒麟饮我催诗酒倒却头上巾君身孰与俦似是洪厓隣早晩笑携卢敖去坐看沧海成埃尘
　　登西城嘉禾楼重送张防山赴部
　　髙楼西望萦空烟南风渺渺次河船碧沙细草逺相送一夜飞过黎阳川惊魂如缕随君还恨无双翼凌青天魏阙霾隂雷隐怒灞水横波不可渡此时挥手重堪悲千里相逢未有期燕台倘值悲歌饮击筑先寻髙渐离
　　送李沧溟太守入觐
　　襄城太守济南客夜发双旌揺海月城头箕尾超天河城外征人吹曙笛父老扶杖前致辞太守此去人皆知内史亲传大官馔野人共拜甘棠祠黄霸功名何足数公车诏入鳯凰池
　　送陆明府梦洲入觐
　　尔时登眺黎阳山松门萝径穷追攀昨梦岩花散幽色髣髴百里开心顔觉来欲往无时闲思君玩弄双琼环天寒日暮愁蹇产漳水横波龙转眼浮云北向徂髙旌海岳惊看在此行异日层霄不可望好将书寄鳯凰城
　　雪霁后过周紫泉山堂
　　紫泉山堂在何许卫溪东岸苍山麓青松偃蹇雪意寒孤光晩映琅玕竹紫泉调笑宛在目乱云竒壑相萦触我欲于此倾醁开襟醉卧青山屋絶境幽林不可留野狐夜呌猿啸秋别去长懐紫泉客满林枫叶吟飕飕诏狱结后书情敬呈王龙池二府兼致谢意
　　蓬莱出海底金银楼阙浮空烟蓬莱仙人与我语授之赤明玉字瑶华篇长跪读玉字五内发金莲欲持紫脑诀常从上清仙上清一去无穷已回飚吹落长河汜晩将辞赋上燕京遂使明时笑巴里北阙风云不可期归来小卧青山垂竒峰秀壑常相随千岩度尽松风吹冯髙把酒呌明月桂魄蟾影皆参差醉寻刘伶颂醒咏阮公诗泰山雷霆何足有渌水洪波可戯之烈烈云间鹘翛翛蓬下鷃何意见相猜罹此血吻患羽毛洒平芜骨肉不敢盼圜墙一去几时回桃花坐见十三开青春忆月秦人洞白日呼霜夏后台我欲乘风震天皷前摛脩蛇后猰防九江涛涌未是哀太行输摧不言苦东海陆公真神明决垣掊锁防长缨古泉杨马连章八制可始放南山耕生来感此国士遇何限千秋万古情入门一笑复何有女防缝裳妻白首灶下尺薪贵于玉盘中粒粟皆琼玖惟有牀头劒锋在夜夜精光射牛斗射牛斗待张华神物讵肯终泥沙不然飞入延平津今者蛟龙昔镆铘镆铘蛟龙孰可判眀公义气通霄汉尔时我爲入幕賔赠之岂惟青玉案霞杯绮食饱我心至今侧身倚增叹东风嫋嫋沙草春卫河緑水波龙鳞欲将轻棹寻仙馆其柰杨花满河濒杨花不可乱河濒不可极待余摄衣起舞龙门前坐客满堂惊太息
　　嬴女鳯图
　　秦台明月下照见乗鸾女玉箫声不闻缄情空复许相思何处忆离羣欲报佳期隔防云懐中知有琼华字复夜清光独映君
　　送郭侍御剑泉谪永安松栢图
　　苍岩郁郁长松树石甲龙鳞挺天雾雨澁霜洗几百秋似与君心同歳暮君今谪宦永安城闽海愁云日夜生防待明时宣室诏定从江浦望双旌
　　春夜与呉山人饮穆前江宅招妓弹琵琶不至
　　我昔弄月沅湘浦灵妃飘风鬼洒雨遥看江上数峰青寳瑟如闻心更苦春风小落前江家髙开玉烛烧残花青蛾何处不相待北堂一曲空琵琶琵琶声已歇空余胡地月黄云塞前水北流霜风夜啸猿沉秋古来蝉鬓已寂寞何令此夕独生愁不如与君饮美酒披襟一笑轻王侯
　　赠陆梦洲古琴兼以诗寄
　　朝读梦洲书暮望梦洲树思君不见君徒向梦中遇遗之緑绮琴不语可知心早晩弄金徽爲宣白云音白雪阳春古所稀自怜素髪老柴扉乗风寄语丰城剑看尔辉光彻太微





　　蠛蠓集巻四
　　钦定四库全书
　　蠛蠓集巻五
　　明　卢柟　撰
　　杂体诗
　　伏雨叹二首
　　隂阳薄荡雷雨急江峡岀云溪夜喧烟霏似与秋色逺黄鹄垂翅愁飞飜九壥溷秽不可住晞发阳阿阻烟雾东走岂应还问津囘头变化空桑树
　　山雨下澍白纷纷凭髙莫辨牛马羣江寒自骇碣石浪日暮犹合苍梧云破厨滥釜烟水黒玉盘金鲤无消息直欲上天呌帝阍阊阖九重恐颠踣
　　史平台夜宴词
　　汉史以宣帝大母家封为侯于外家亲居多得赏赐簮貂弭世宠溢内外明浮丘山人作史平台夜宴词
　　髙堂腻烛娇红春麝炉掣鎻银麒麟掌中舞袖囘金缕背后落花覆锦茵夜半歌钟起洞房绣罗香暖对鸳鸯旋徴玉雁排筝谱复弄梅花近笛牀绣额红衿真媚妩隔帘髣髴调鹦鹉唤囘满座郁金香鲜鲫银丝出翠釜鸡人夜唱铜龙泻内监忽传进挐马绛绡双引貂襜褕长秋门前马不下北风吹山海水移世人见此复泪垂寳玦香车俱莫叹金掌仙人已辞汉
　　苦寒吟
　　北风怒号河水折凿氷惨淡鲛人窟琉璃应手忽破碎天吴囘首蛟龙血锦鳞拨剌入豪门銮刀玉釜飞红雪冯讙夜坐食无鱼弹铗髙歌气未舒方袍着冻冷如鐡啸嘑霜霰攅两眉星火不燃寒欲死皮肉裂老无齿谁能醉解骕骦裘别有权家防戚里苦寒吟苦寒之吟不可闻古来杰士多饿死何必垂首涕交纷
　　杜防行
　　杜防西飞陇水西羽毛摇落随山鸡云空万里不得去藤萝掩霭青烟梯当行鹍鹏向我笑鳯凰不与同羁栖旧日同林鸢与鹖怒目烱视秋水畦东海汗漫稀有鸟寻我三年穷路迷知是杜防向我拜血涙不觉满面啼口不能言臆相向似欲逺引凌昆谿四郊罦罝多隠垒猎火烧天喧皷寄语燕山胡雁妇慎勿往恐穿金鎞
　　快鹘行赠卢潭城宗弟
　　快鹘快鹘南山击鸟北山洒血朝发秦陇暮宿荆越凌厉横视游翔恍忽蜩鸠抢飞榆枋间仰靣而视无好顔人生得意且快鹘何用悠悠长闭关翟公昔在蓬蒿下万里清风减髙价君今慷慨蹑长云借借芳声四海闻扬雄欲献河东赋司马先传喻蜀文醉吟快鹘行醒啣快鹘羽愿君化作天池鹏莫学快鹘栖岩树
　　黄利黄謡
　　黄利黄黄利黄黄河岸上洗衣裳黄河流水鸣汤汤几时流到我家乡
　　次童谣
　　山东绮云鸡刷羽来山西到处潜饮啄河梁借羁栖江防野防欺予客怒目血鵀动相扼紫翎蹉跌金距愁碧叶轻飜香稻秋不如折翅归故乡五更明月啼山丘
　　防昆谣呈张防山明府
　　朝乘五岳鹤暮望十洲云寻山不厌防昆逺笑谒防昆入紫氛防昆名岳天下闻巴江前绕接氤氲翠屏巉岩斜轧防万丈猿夜啸临江濆冯夷水仙何超忽凌风起舞防昆月苍藤翳霭看不见欲上防昆苔径滑昔闻天台山岹峣摩天关赤城起霜色王乔时来还洞天已与防昆别为説防昆生汗顔防昆谣谣且逺仙茅千载留灵根玉叶金葩待君饭君意讵可论恍若岷山源漰湱赴溟海聊可比君恩生来未识防昆路此身防日登防昆防昆谣谣未巳早晚化为防昆原上之青松常倚防昆望江水
　　芒履谣
　　蒲叶青蒲花黄为君采缬结成双随君歩履入屧廊苎罗山下君不返恨杀呉王辇路长
　　修武行赠李主簿
　　君不见修武城邉日欲暮西望岹峣汉京路驿楼阁道逈连云花巘叶潭车马驻车马驻聴修武歌袅袅秋风度黄河客懐衣上灞陵雨乡思夣绕新丰萝乘时小作修武尉披襟霭霭流仙气自言节操凌南山直使风声排赵魏使君税驾是何年日饮醇醪髙枕眠山鸟隔帘下防事对客髣髴鸣寒弦城头角声星满野城门落花随去马谿涧荒凉留使君天风系马棠隂下父老垂涕前致词使君到来人不知今年诏书蠲租税须臾还见承平时忆昔少年为君舞共怜修武西山树即今望树还忆君怅叹云山歌修武
　　信陵亭行赠张幕史
　　昔闻贵公子乃是信陵君劒气连秋水英风迈长云堂中爱养三千士玉袍珠履何缤纷信陵一去防千载堂中今无一人在空余城里信陵亭日见黄河走东海信陵亭右送飞鸿豪士者谁张长公虬髯潇洒眼如电论吐何啻垂天虹身骑宛马鐡花骢霜蹄决裂耳生风四顾已无南海尉一心要灭黑山戎朝发夷梁津暮宿黎阳渚轩盖狭广路翩翩皆龙举春风澹荡吹罗帷宛如渌水莲花池异代风流今有此若问信陵那可知
　　乐府
　　出自蓟北门行
　　翩翩羽林儿少学龙虎韬膂力过贲育英风拥行旄展艺万人讙上马盘弓弢怒挥鲁阳戈倒刺寒潭蛟腰县繁弱弓仰射太行猱北出雁门塞从军树竒劳占辔李轻车应募霍嫖姚羽檄动邉序烽火无昏朝分兵救广武转战龙城郊投鞭瀚海浑结阵隂山髙朝擒左贤王暮捣单于巢拓塞亘万里夺旗列千遭边霜飞玉关汉月照银袍疾风彯云斿黄沙惊马镳天寒角筋劲堕指如翦蒿岂不懐金闺畏此简书遥仗义报明主杀身诚足要
　　前有鐏酒行
　　春风吹水摇渌波春日辉辉上翠峩悠悠帘幕卷芳草细细落花娇绮罗胡姬嬿婉颦青蛾促弦急柱为君歌海水东流逝不返君今不饮可奈何
　　子夜呉歌
　　燕花敷锦绣楚舞醉罗裠明月空悲妾向云常似君不知辽海上书信防时闻
　　古别离
　　镜台倚新妆羞复画蛾黄罗衣荡赩色落花空故香登髙望帝子苍梧云正长愿托双鲤鱼锦字寄沅湘
　　懐仙歌五首
　　昆仑山势倚天嵬弱水千年四下回花开王母三桃树云拥周王八骏来
　　蓬海城髙十二楼金银花发近仙洲玉童赠与青藜杖天女邀乗白鹿游
　　緑发双鬟白羽裳无人识自骑羊宜时背痒寻仙侣愿借麻姑指爪长
　　丹崖石壁防防凰啸鸾歌狎广庭王子吹笙应有待相思遥寄赤松苓
　　玉树长攀有所思仙人遥在海之湄木公醉饮千钟酒瑶姬齐唱万年词
　　碣石篇
　　蓬莱东望横海水白波如山防万里岩前琪树发葱青遥见仙人防云里麻姑欲过来何迟手把青都緑玉枝愿将此物寄南岳相逢重献万年词
　　陇水曲
　　陇山当靣起陇水向西流中含妾堕涙防月到凉州
　　凉州乐
　　月氐穹庐夜秋风起暮笳河星没雁塞汉月涌龙沙露滴葡萄酒天寒苜蓿花从军莫浪谑转战属轻车
　　怨歌行
　　长安二三月紫陌竞朱轮秀色金闺妇铅华珠箔春绮纨缤杂遝鞍马自逡廵青鸟防琼书飞入赤城闉日暮荷宠归文犀银麒麟借问此阿谁大国虢与秦忆昔娇小伫兰房刺绣五纹双鸳鸯星河织锦度明月天孙剪防分云章愿将贱躯开天笑夜逐三星宿未央未央乐事多莫谓宜春好宫女妬蛾眉容顔日衰老君恩从此弛弃妾青楼道青楼大道绕秦川鳯管鸾丝彻九天太液红莲初映颊瀛洲緑草已萦烟妾情恍忽如昨日那知恩断韶华年夣入彤楼夜金壶防春水髣髴接君欢晤言竟非是阊阖浮云万里遥云従翠葆徒相邀讵闻阿娇贮金屋枉杀秦嬴吹玉箫寄语汉宫娃莫倚顔如花君心难自保弃掷终泥沙妾容已自落倡家妾心耿耿凌朝霞羊车竹枝待君御髙唐云雨空滛哇君王欲较妾长短请看前朝张丽华
　　枯鱼篇
　　枯鱼枯鱼尔身自白龙谁使尔为鱼一朝落泥沙鳞甲生长蛆嗟嗟鲸鲵振鬐沧海吹嘘三山扬嵬防尔罪维斯死亦何悔谁能借风涛作书上天帝雪此防堂寃飞腾吸云霓枯鱼枯鱼従此遐逝
　　折扬柳
　　春思结杨柳摇曵金烟东风澹荡时吹落玉台前深闺别离妇感此心凄然沉唫毁青黛抆泪谢珠钿攀条寄逺人引恨碧云天微物岂足惜长懐芳树妍
　　怨诗行
　　秦戍楼荒君未还楚乡秋早妾摧顔日寄情心与明月相思何谢望夫山
　　丁督防歌
　　朝吟都防行暮唫都防歌都防逝不返妾当可奈何妾年十五嫁夫君银毂珠帘庆彩云还从嘉賔遝四座刺绣鸳鸯羡五文髙堂拜姑嫜清厨调菽水日旭供华馔香风动纨绮二十长子孙霅满髙门颇偕伯鸾志叙此向平婚讵意良人从逮狱幽垣无分囬天瞩阖门骨肉尽草莽放室鸡豚那能促桂帐兰薰知防时鸦鬓蜩鬟为谁緑妾身死去无处所忍向何人説衷曲去年天使至籍録发良人中途不得语况复能相亲今年一防靣若堕烟雾身执手无别言但诉寒与贫淹忽歳云暮已非夣寐真东家女儿嫁商贾春去秋来不言苦何似妾懐常相思万恨千愁忍饥窭落叶反本根归云常在山君身防罗网经歳不复还岂惟君坎轲所恨妾命悭妾非蔡文姬长跪解君死有女非缇萦谁能见天子一唱都防歌再唱情转深愁多不为牛山哀泪下岂有雍门琴君心若知妾肠断愿化东南填海禽
　　少年行二首
　　长安侠客多少年醉歌击筑南山邉相逢不避鲁勾践一夜掷卢得万钱
　　又
　　长安侠客矜年少青骊缓歩章台道相逢欲取胡姬怜笑挟金丸坠飞鸟
　　东嵣行
　　暮秋摇落金井烟瑶牕月出愁无眠请君四座且勿叹聴我试歌东嵣篇东嵣春风乐游冶寳劔螭盘骄白马朝从狡兎上阑东暮鬭金鸡长干下侬家绣被金错床逢迎七十紫鸳鸯生来孱小无人见艳着荷花娇上妆锦瑟春生鳯凰柱翠袖香凝蛱蝶缕浮云小驻缓声歌花叶惊翻垂手舞眄睐流波媚笑顔此时恩爱比南山那知轻薄易年少一别迢遥隔玉关侬心厯落如秋草西风吹折江南道江云断尽君不来防使蛾眉待君老东家买得锦鳞鱼中有传情尺素书君身亦是临江客何惜相思一字予机中罢却流黄织为恨东嵣泪霑臆寄语舂陵游侠儿莫学东嵣负倾国
　　鳬墩【有序】
　　鳬墩者铜梁张防山明府兄长公也长公父疾且笃医莫能愈长公引刀割左股和药进父病立已有司闻之表荐明浮丘卢柟作鳬墩篇
　　东观岱岳西引鳬墩偃仰怙恃有如子孙【一解】鳬墩之容温懿无弛轸父之疴讙揄鳬里【二解】白杨锵锵矫若龙翔仰天一呼烈石飞霜【三解】实毒我父宁知我股防血溅溅以瀹以釜【四解】父曰予瞢啜此肴殆其有廖欻如已酲【五解】稚笋之荐江鱼之膳昔闻太史今兹匪謴【六解】荆蜀之乡爰有铜梁笃是异人刑我有邦【七解】
　　黄鹄篇赠罗封君就养还万安
　　君不见黄鹄飘遥下太清天风接引铜台城仙雏啣羽逺相慰啸舞不觉烟云轻玉佩玱锵何所致荧荧上刻瑶华字归时持赠与卢敖万里螺川恣游戯
　　相逢行
　　黎阳临大道城北逹城南相逢问令君不尽使君骖雪霁椿枝緑春融萱草酣荀何千载后独此一清瞻
　　胡鹰渡海来篇
　　郁律山上云飘遥云间叶叶落尚有返云去杳难涉胡鹰渡海来将雏还飞去我欲因之执此鸟徘徊流涕不忍顾长跪折矢一语可方客子周游情同此伤天老介嘏父母在帏杂佩缯锦玳瑁珠玑杖屦陟防窥秦桃源仙姿玉度竢何能言隂符昼设鬼神呵守至道不胜苔滋蝌蚪虞皇厯阪文后岐陬永锡尔类扬名中州
　　阊阖篇
　　春日照城隅佳气纷朱邸宫女三千人云光晃罗绮且巻珠帘开直待云车廻玉箫吹行云飞下琼瑶台琼瑶台畔仙妃舞鳯鸟唱歌龙枹鼓天风渺动朱衣天女乘春散花雨緑蕚花前细草茵玉阶鏁断金麒麟明朝骑尔朝上帝夀我四万八千春
　　五言排律
　　甲辰歳张郡伯鄮西如觐京师其母太夫人出中馈给囚因感激述懐作五十韵以谢
　　鳯厯开皇纪龙池忆紫烟青阳调玉烛白日转幽天河朔风云防漳涯气槩先诸公梁苑客明府汉庭铨沈宋金章籍隂何玉辔聫衣冠连日表精爽动星纒各应非熊兆同操哲匠权文翁兼化蜀郭隗始登燕五马襄城野双旌覇水夹轮双鹿扰上汉一槎县忠奨推王室金泥受帝宣吴公才第一贾谊席应前鄯善何无尔河源即有焉防名勒玉藻归院彻金莲虎变谷风起莺鸣乔木迁那徴文伯母谁产范滂贤黄鸟空理关睢徳化全肃雍元啓圣善总承干壶臬慈文表襟裾风纪縁大家新著作刘向旧名篇雨露含濡逺江河流泽偏吹嘘延朽腐哀痛及颠连粉署琅玕碧天牢桂玉鲜八珍真爢凿五醢更骈阗防麦赤城外杯圃邉春盘行荏苒曲机坐连翩眉睫光初润膏肓病即痊尚方虚拟赐隂室兢相怜小歩婴金铁扬眉媿拘挛朶颐羣儽侧染指朅夫筵坎廪心仍切低徊腹稍便循墙如防狗寃颈似饥鸢慷慨期投璧呻唫尚缩肩抢嘑北向拜遥祝西华年少假恩犹乳翻思泪下泉二灵忘伏腊两稚饱鹰鹯丘垅哀新鬼图书鎻废防干戈尝胆苦衰防噬脐眠故国孤魂杳他乡白发牵妻贫嫌再醮女大恡施铅放犬因无食挑针作覔钱尘埋苍兕劒虫篆白厘毡甑釜从蛛网幨帏或马鞯鬼神泣简牍妖孽戏花钿壮志浮云去灰心苦孽煎敢辞先菌蟪为恨失腾骞雷雨龙门别风霾虎脊捐徽纆多窘束搒楚替迍邅百转伤心曲三年似祸悛倾危希造化早晚谢陶甄
　　暮秋承华主簿竹川馈饭奉谢凡三十五韵
　　卫上清秋暮寰中氛气多草湮康叔国沙没禹王河瘠土分常贡苍生病歳傩挽应梁地麦畬浸汉江波盗贼縁邉郡喧呼动罝囮济南钟儁杰河北待弦歌断鹄挥虹劒扬兵蹴海鼍黒山戎破胆白马将横戈山鸟行防事芳顔借酒酡图书盘海岱词赋入牂牁芳阪时鸣骥黄庭或换鵞久传骢马客旧聴鳯凰珂敏察周穷儽殷忧逹隠讹怜才无近逺覆业征科中馈人间出殊恩天上过金城酥比练翠釜鲙兼和吻愁豹摧峰掣紫駞秋深沙苑莵霜落洞庭鮀细腻殷红玉芳蕤净碧莎那能双玉防秪辱缕金陀小食歆三臭廻思感万疴严庭风觱烈幽垒日蹉跎絷雁窥前浦啼乌想故柯通宵从鼯防入夜戏天魔燥发纷难解胼肌厉可摩永懐天吏仗拭涙使星轲海运虚垂翅云身早见罗祢衡愁正苦阮籍醉如何歳暮谁堪健风尘鬓欲皤凌虚疑海峤曵履想岷峨谬望舒州锡不成彭蠡蓑青云思桂树春月罢松萝猿鹤三年夣琴樽一夕俄明公寛莭制雨露得滂沱犬马如留齿神光报泰阿
　　七言排律
　　酬华大餽饭
　　班固大家能著作陆机英妙负文雄两都赋有凌云气拟古诗髙旷代风骢马早延通籍誉才华应见古人同燕王台馆愁邹衍晋室衣冠有阿戎书岂万言天险峻饭传一饱畏途穷世经豺虎催头白路难骅骝洒血红西哭防湮秦帝阙南冠虚忆楚江枫投君劒气不得死犹倚崆峒百丈虹
　　五言律诗
　　山居
　　懒慢无人地经时景不违贪饴鱼暗动掠水燕争飞捣药云舂碓移花露湿衣山阳幽适好日暮澹忘归
　　浮丘院壁
　　洞口春云薄桃花一水香金坛迎夜露玉盌出琼浆河上仙人逺洲中紫气翔何当着双舄为覔费长房
　　大名故城
　　魏郡遗空垒苍苍接水湄雁冲斜鸟阵柳拂卷龙旂楼阁青云恨陂防白日悲北门无鎻钥肠断立郊垂
　　过邯郸作
　　赵庭虚庙畧雄长竟谁名国破窥秦帝城亡揷汉旌山河犹壮丽豪侠失纵横囬首伤心地春林啭暮莺
　　送犮人入秦二首
　　春日催行幰花明旅雁还燕陵青嶂外秦树白云邉解劒酬知已倾尊倚别筵关河他日望芳草思芊芊
　　又
　　整辔东辞阙还家西入秦云烟三晋合风雨二陵频鸟道斜连汉龙山暗度春壮游看寳劒万里蹋妖尘
　　上张鄮西明府三首
　　燕关寒日薄漳曲早冰澌白发亲闱暮青春子病危殷忧闻鼓角想像见旌旗遥识齐王相能怜越石悲
　　又
　　刁斗催严署秋风蘓肺肝寃魂幽共语魑魅喜相看丞相何多畏将军久失餐金鸡应有诏衰谢一时寛
　　又
　　御史清霜钺危肠结祸胎敢辞豺虎饲无异犬羊材魏阙书难上秦庭哭未回条风吹北极天意起寒灰
　　喜得释狱消息
　　闻道真州信霜台霁夕威春阳元自动草木已含辉妻子愁看在乡关喜不违遣心翻大恶俛首涕霑衣
　　即事
　　薄暮转萧瑟经心常苦悲惊枝鸟不定斜岭月生迟防思空林薮春云时蔽亏谬言随偃蹇不敢畏支离
　　戏寄孟龙川
　　旧日浮丘伯曽将王子乔周游乘白鹤接引上青霄大药留丹鼎天台度石桥不知千载后为尔一相邀
　　送张防山还蜀
　　朝思蜀草録夜见汉鸿飞溪县青春满山关紫气围饮余看寳劒歌罢弄金徽别去应相忆铜梁音信稀
　　喜还旧业草堂
　　汉节云问住秋风送我还荷恩思圣主悔难自皇天台沼看今日松筠去防年草吾未老应许万人传
　　登天台山有感兼呈张防山
　　天风吹断壑秋色荒台浩荡江河去苍茫日月廻伤心经絶险回首起重隈欲尽登髙兴惭余作赋才服阕口号上张鄮西明府兼呈吴少槐吏部李东冈翰林二首
　　际防惊何代支离过此生亲宫无宿草子位逺含情未敢衣纯防谁能痛失声廿年当此夕天地忽頽倾
　　又
　　狱久年三换刑深鬓二毛愁淹天畔日涙作海门涛寸草伤春碧慈乌近夜号感时思雨露回首望旌旄闻吴吏部少槐哀仆乏嗣饬内入狱侍汤药四首
　　宓子弹琴日山涛谪宦时泽梁施禁网鳏寡遂恩私未识洪钧妙应霑造物竒周南王化逺终不负螽斯
　　又
　　落日低荒戍天风鎻禁庭正愁秋陇断谁啓夜台扃宜母苖堪摘王孙草尚青使君伫髙驾引领湿长缨
　　又
　　天岂苍苍色川仍脉脉流乾坤一物在日月此生浮严考曽无垒哀伤已故丘何心望河汉牛女度清秋
　　又
　　晋室嵇中散陈留蔡议郎弹琴神不去续史恨何长惨淡悲千古凄其滞此方翻思儿女意断尽九廻肠
　　冬夜遣闷三首呈吴少槐吏部
　　翳气浮铜柱霜威折玉衡愁看蟾影没病与兎魂清辞赋憎关世存亡忆结缨邹阳书再上愈觉寸心倾
　　又
　　芾芾梧桐影纷纷荆棘墙徐看侵鐡鎻不比落银牀物色浑如此吾生可共伤那堪闻玉笛风力更清商
　　又
　　钟皷何相报讙呼促警齐仗严妨落月柝罢净鸣鸡计过疑踈濶才轻敢怨携汉庭循吏在何必叹覉栖
　　哭董县丞绅三首
　　丞彊干任事清苦厉莭有古人风壬寅歳长揖恤刑沈法曹抗救洗寃于柟居甚今兹长往柟安得不悲故诗以哭之
　　十月黄河穏天寒素舸孤断云低不去哀雁起相呼忽暗郎官宿虚传太史鳬哭君重囬首愁色满苍梧
　　又
　　列郡开方药严墙阻别离苍生犹有待逝者竟如斯老去伤心地愁邉失望时玉棺谁为殓萧瑟九原思
　　又
　　哀挽宜阳路铭旌汴水风青骡传海上白鹤果辽东抗救邀天使钧裁秉帝衷愚民痛一哭雪涕洒寒空
　　初月
　　雪霁楼空夕寒轻月欲明素魂升海上残朓傍人清桂树春应发蟾蜍夜自生伤心望牛斗流恨满山城
　　示外弟陈可
　　阮籍何穷轨陈生已着鞭朔鹰秋始健宛马血方妍不负儒林传宁充弟子员五车如破的万里看腾骞
　　送刘少尹赴兴州经歴三首
　　宸极霑仙籍双鳬别尚方何如魏賔客不减汉循良大府宜方器牙门足荐章材髙岂伏枥万里见乗黄
　　又
　　潘岳花封宰陈琳将幕材檄文传万垒列宿近三台怅望蓟门路深懐河杯君王求骏骨待诏上燕防
　　又
　　大府元戎骑长驱引万羣共迎刘记室喜得郄叅军燕月排弓影边霜缀铠文知君嫺庙畧一啸洒天氛
　　秋夜奉懐王鳯洲比部
　　独坐秋城夜长歌忆鳯游帝乡临紫浦仙吹下炎洲早食琪玕树西巢云绮楼无縁近苞彩慰此别离忧
　　寄上徐龙湾比部
　　相思木叶落迢逓起重哀瀚海云初断卢龙秋正来惭无国士报独忆鳯城隈坐令生华髪临风一痛哉
　　赠王少府封君水亭
　　长啸下江阁披襟即水亭鱼龙静秋浪舟楫倚寒汀且失干戈苦还依社稷灵夜来看紫气光满少微星
　　赠王龙池别驾
　　晋石分青嶂龙池抱紫台秋风动鳞甲白日发云雷太液涛休险昆明势欲回何当洗兵马万里絶氛埃夏日同王大伾董右坡张防山陆夣洲孟龙川登大伾山览黄河故道得温字
　　五月随僊舄凌风势欲骞却思乗海鹤翻忆聴秋猿石树穿云冷岩花散酒温大河犹在眼何必问昆崘
　　西岩
　　西岩双柏树犹自倚青坛旧识洪河险曽经大壑寒龙鳞剥雷雨鹊榦泻风湍回首思梁栋还惊际防难
　　题杨太尉挥金幅幛
　　独忆关西老挥金气尚竒江河流浩瀚天地端倪諌草危时恨亭臯絶代悲由来图绘意不尽史臣词
　　画葡萄
　　汉使寻源后蒲萄满旧宫如何尺素里枝叶往时同滚露啣空碧抟烟射小红谁能贮万斛逺寄日华东
　　赠谢山人四溟
　　春桂緑华滋芬芳合待时君今饵玉叶聊以驻僊姿拟着三湘赋深题五岳诗相期共方眼为覔葛洪陂
　　游成臯王城南园见水石渔艇
　　不作江南客空余江上山水同明月静石似白鸥闲仙径松萝外渔舟芦荻间相看浑忘却无复住人寰
　　七言律诗
　　出塞
　　城门伐皷日欲堕西山返照入平芜玉闗秋动气横塞交河霜冷夜弯弧健儿风吹白豹障将军雪压金仆姑昼传羽檄连云戍夜发精兵到海隅
　　慈夀宫
　　汉宫罗列倚云霄鳯翥龙飞积翠遥东矙扶桑延日观西连雪岭入寒宵皇舆拜舞临黄道仙仗缤纷觐紫朝诸将谩劳繁皷角至尊今已奏箫韶
　　浮丘精舍
　　卫河东岸浮丘髙竹舍云居隠鳯毛遂有文章惊董贾岂无名誉驾刘曹秋天散歩青山郭春日催诗白兎豪醉倚湛卢时一啸长风万里破洪涛
　　书长春观二首
　　万里天风海水髙三山不动驾羣鼇青霄汉漠闻鸾啸白日翩翩见鹤翺岩下琼浆留卫叔山中瑶草寄卢敖懐纡金紫人不见日日吹笙对碧桃
　　又
　　天门日出海云蒸碧殿霞绡山气层嬴女吹箫乘夜月茅君骑鹤下秋灯金茎玉露生华发紫极丹书接上升缑氏山头一挥手防观沧海变崚嶒
　　赠李金吾口号
　　汉家飞将李将军三十承恩靖虏氛马蹀金微横气箭传青海动燕云隂风漫卷贤王阵大雪长躯突厥羣未信封头县鹊印已颁新使焕龙文
　　七夕
　　去年七夕登浮丘今年七夕客燕州仙槎独忆银河水桂树谁看玉露秋叶下井牀惊别涙虫吟花槛送深愁平生自信庾开府懐抱于今赋逺游
　　挽杨六坡推府
　　草阁谈不复闻山阳锻后涕交纷十年辞藻汉京事万里乡关秦塞云尹喜传经空汝待王乔飞舄竟谁羣荒坟静鎻伾山麓日暮遥悲渭水纹【六坡关右人好丹液术客死于濬】
　　除夜寓大名寄孟龙川
　　忽忆襄阳孟浩然风流名与太湖连沙材逺近青春酒山舍周逥白石田何处椒花能媚颂他乡防胜舞随筵思君独歩清漳曲南望魂销倍怆然
　　古意
　　汉苑春繁鎻缛纱银牕娇小防僊葩朝云袅袅行清晓落月娟娟见玉华湘女漫弹瑶瑟怨天孙遥忆紫烟槎使君五马何轩豁伫望郊端柘影斜
　　赠关中陈一泉广文二首
　　汉辅金墉百二关千秋王气鎻南山忠良苦忆萧陈侣豪俊还生泾渭间防有文星通帝座岂愁仙履缀鹓班春宫苜蓿何辞长鳯陛圭璋可待攀
　　又
　　魏阙恩光落上台龙门賔客防羣才太无媿侯巴诵九辨何劳宋玉哀江汉秋容松叶澹宫墙春雨杏花开明时拟有石渠诏翰苑惊看补衮裁
　　忆昔寄钱同野弟
　　忆昔读书住石城青天对落两山横江潭夜傍鱼龙宿轩牍晨看日月生多病浸滛汉司马著书忧愤赵虞卿匡庐旧约空回首肠断清宵涙湿缨
　　宿沙口赠王北沙二律
　　谷口寒云拥北沙柴门深鎻待春华楚骚自合千人诵汉水犹县八月槎贾谊匡君频痛哭扬雄识字著名家相逢媿我垂双髩潦倒青鐏海日斜
　　又
　　魏郡西连沙口原故人髙卧倚晴轩黄鸡碧酒须多事楚些吴歈可细论豺虎空村当落日鱼龙入夜漫孤翻自愁骑马冲寒塞古木萧森起断猿
　　九日奉懐谢四溟逸人兼酬往日见寄之作
　　邺中词客古今才千里秋深发兴哀陶令行藏只尽醉孟嘉容止独清裁山萸细细团风袅园菊亭亭带雨开白首思君何处望烟云苦忆魏三台
　　奉和王大伾侍御题周紫泉东山草堂二律
　　石壁巉巗一径幽漫随杖屦访林丘嵇康不负山阳隠谢傅能忘淝水筹日落沧洲时伫望天寒桂树且淹留徴书旦暮驰秋陇拟取髙名别代収
　　又
　　海门秋动青澶麓天畔风髙白草堂太傅松楸髙下见绣衣旌莭往来常窥轩细篠娟娟碧截壁孤云袅袅长薄暮翠微归兴懒蹔随流水一挥觞
　　震冈集留别
　　城阙秋还白露清十年懐抱与君倾弹琴细忆嵇中散痛哭犹怜阮歩兵絶巘松枝元自峻经时花蕋为谁明开鐏莫负中宵赏别去愁看银汉横
　　秋日懐钱同野
　　象魏独怜秋气清苦垂寃颈且长缨背巢寒鸟经年别出塞风云尽日横鲍叔衣冠频怅望襧衡词赋已吞声沧洲忆汝伤心极坐啸惊看白发生
　　送林越山广文之石城尹二首
　　粤海炎洲气未踈髙凉快爽此安居蔡肜有待殊方诏虞诩终収太史书茂岭秋深才见雁廉江水缓自生鱼慎时努力加餐饭返浦看乗白鹭车
　　又
　　汉莭遥分南海邉天风猎猎拥楼船苍梧云尽山如防合浦春回树若烟占歳岂应縁戍日兢歌何用胜于阗遐陬亦是藩王室赖尔文翁治化贤
　　赠徐少尹
　　岹嵲中山揷泰清断岩西影下层城弹琴不去人吏散岸帻何劳官长迎緜竹土风今变态黒山盗贼敢横行樗材慙媿河阳赋坐起青霄望弁缨
　　赴理大名道中感李有池恵粟之作
　　关塞遥怜霜露清燕云漠漠鎻层城邹阳不尽十年涙鲍叔犹深万古情秋水鱼龙休怅望春风燕雀赖生成酬恩欲拟愁难赋坐叹空垂白发茎
　　闻比郡李沧溟出守顺徳书此寄上
　　汉署仙郎何处求髙旌知驻古邢州渔阳久待张君淑河内争迎郭细侯旧日石门曽拒垒此时铜马莫轻谋畏途逺附青云翼慷慨长唫寄壮游
　　立春前夜宴张防山明府宅
　　城柝传闻客子夕清罇一发便宜人巴江水泛云邉腊防岳天开雪后春避地衣冠从嬾慢惊时花鸟自逡廵媿知张翰留顔色拟许卢敖隠钓纶
　　醉后射鱼宿罗山人草堂
　　南射沧溟十丈鱼碧潭摇影动清虚太行逺望仙人嶂淇水斜临髙士居晓傍枫岩留客饭夜归萝径即吾庐何时共防清藜杖为覔中山白鹿车
　　观妓即席走笔
　　楚女东隣未是过秋来休似隔银河香鬟小学平阳舞艶曲低翻子夜歌弄日鸳鸯窥绮幔偷春蛱蝶趂花罗大堤此夕堪肠断回首犹怜逝水波
　　旧黄河道中有懐张防山明府
　　黄河渡口旧飞湍白马东连瓠子滩夏后山川余断石汉皇廵幸咽廻銮寒沙滚滚龙蛇动晚日萧萧雁鹜干慨古思君易摇落秋风更送紫骝鞍
　　赠罗月岩推府迎侍还万安二首
　　汉京仙客知名早佐郡惊看漳水濆南楚花明莱子服西山树送狄公云髙秋大泽龙地隠落日寒江皷角闻最是少微干象纬天风先报洞庭君
　　又
　　燕塞霜空万木摧楚乡烟浄锦帆回洲如白鹭天邉落山似青螺海上来孙晷兰舆元水国曹家仙赋在铜台南云北渚休相忆紫诰金泥次第开
　　春晚将还旧业诸公送逺独方水云以病不至作此留别
　　青春载酒寻君处君病春残我亦回背叶流莺愁对语捎泥乳燕恡飞廻烟云莽莽髙欢垒日月荒荒魏武台醉里劒歌时自放白头还望转堪哀
　　登南城楼有感兼懐荀前川
　　独上髙楼四望明海天愁色起纵横黄云不断飞孤雁杀气遥连偃月城未讶健儿能防虏早闻白羽尚徴兵封侯知有荀公逹好向中朝事请缨
　　五言絶句
　　山雨五首
　　日落石时林花起幽色不敢窥蛟龙雨昏潭影黒
　　又
　　朝看山作云暮看山作雨幽人期不来踟蹰望江树
　　又
　　秋水作鸣涛泻入秋山下大石横絶梁小石流空野
　　又
　　峡雨昼不絶暝烟沉孤嶂徘徊山中人苔藓生衣上
　　又
　　门前黄冈陂能长青琅玕夜来溪雨恶流作白石滩
　　示从弟桥三首
　　鸿防隔春水鹡鸰宿浅沙飜飞共迟暮终尔栖云霞
　　又
　　吾家白玉树璀璨已横枝尽可叅霄汉莫教伤别离
　　又
　　莫向苍山宿苍山古木横风动连枝影凄其伤尔情
　　寄髙贞庵明府二首
　　陇水鸣幽咽陇山不可攀何縁牵夣到夜夜绕秦关
　　又
　　陇坻千万里怅望使人迷愿作青鹦鹉能言向陇西
　　七言絶句
　　别冀康川进士口号
　　秋风七月动燕关云散金台游子还欲上髙楼重愁思海涛东望阻天山
　　长春观二首
　　瀛海青云见帝丘玉光浮动五城楼茅君借我山中鹤飞上天门看九州
　　又
　　紫极清坛道士家闲骑白鹿弄云霞萧台旖旎金光草春殿虚无玉树花
　　青楼词
　　百尺髙楼挂彩烟锦筝银甲乱哀弦夕阳欲下帘深卷望见西江万里船
　　云中曲八首
　　将军羽箭射天山闪日旌旗出汉关夜月欲开青海嶂秋风先到白龙湾
　　又
　　燕岱河山黒水分尘沙北望接氤氲桑干斜映龙山月碣石遥通鱼海云
　　又
　　元戎幕府倚天开将校星躔四下廻汉垒天成标汉斾云州日转作云防
　　又
　　髙阙塞头杀气横居延川内少人行黄沙欲没李陵墓明月长悬苏武城
　　又
　　半夜飞书报建章交河新驻左贤王即分骁骑屯榆塞便发元戎出定襄
　　又
　　大将遥分西顾忧鱼肠寳劒雪花流隂风漫卷贤王阵白纛看麾木叶楼
　　又
　　黄须羽防破乌桓丈八蛇矛血未干边马尽归元帅幕蕃刀赠与故人看
　　又
　　白马青裘海上来自言家住古秦淮封侯未遂为人下沙漠横行恐见猜
　　戏赠于山泉
　　楚王宫殿鎻寒晖瑶草金花匝四围十二巫山覔不见满天云雨湿僊衣
　　赠卫川居士
　　卫川南望多白云沧州落叶各纷纷何时咲入烟霞去醉里常随麋鹿羣
　　送王旴山还保定
　　君去青山挹紫氛我亦南还弄彩云相逢美酒不成醉别去空怜落雁羣
　　秋兴漫成六絶句
　　壁峭江深云物明沙村秋气转初清出门散着双蓬髩醉舞酣歌太放情
　　又
　　天外晴山色不移苑邉衰柳驻游丝沙平细履无人见恰似青春二月时
　　又
　　絶巘寒藤垂古月秋江过雨湿仙花柴门幽兴尤堪赏徧遣银壶賖酒家
　　又
　　当堦松树何楚楚黮叶苍枝已傲霜要须见汝作梁栋桃李春华休擅塲
　　又
　　柴门反鏁对秋城独树花开眼自明但使浊醪常醉汝向来车马不须迎
　　又
　　买茅借宇非无地檐花涧石错相鲜西隣野老怜踈放数借风亭凉处眠
　　卫河涨二首
　　河隍东望似东洋簸荡中流日月光渔子舟人频顾盼恰如五月下瞿塘
　　又
　　匏子烟波横九滩淇园苍竹斩千竿何如此日风涛恶洒雪冲颷作海湍
　　寄孟龙川絶句
　　燕郊六月起秋霜地振山倾薄日光吁嗒风云那有此黄金台下断人肠
　　西山集宴
　　山作屏风襍锦苔鳯笙龙管逓相催若非缑氏山头饮拟有僊人海上来
　　对勘呈呉少槐吏部
　　汉法终怜天地寛楚囚何恨歳时难肯教细草随霜死愿借春光及暮寒
　　狱夜
　　城头鸟雀飞欲栖楼上欢声四下齐一夜霜风吹不尽满庭秋色使人迷
　　闻华从化诵李中麓乐府词有忆寄上四首
　　汉庭恊律按新声曲度梅花散月明拂拭青天垂手舞相思遥寄鳯凰城
　　又
　　防倩西辞金马门酣歌特地引芳樽海上长谣王母宴人间谪得歳星魂
　　又
　　东望山东中麓山赤城霞送主人还忽闻醉里松风曲恰似刘伶善闭关
　　又
　　麟阁虚传身后名琴台贳酒自须倾防沓结风成楚舞歌唫緑水胜秦声
　　谢华竹川酒肴二首
　　淮隂市头恶少喧胯下之辱讵可言漂母屡出金盘食白沙緑水哀王孙
　　又
　　燕国旧饮金盘露章丘今见玉壶春烟霞去住不相似笑杀中山卖酒人
　　宿沙河值雪同蔡百户作此
　　南云漠漠鎻天荒北雪霏霏暗北堂日暮角声吹出塞沙河愁杀蔡中郎
　　丁未夣中游王西轩园作是歳十一月二十日狱吏谭遵令狱卒蔡贤笞柟数百谋以土囊压杀之官觉之免
　　秋日园林一蹔过桃花黙黙鎻空萝歌声漫逐浮云去不觉霜风两鬓多
　　忆内
　　苏武霜旌辞汉关李陵沙漠去无还旧时亦有金闺涙何似今朝尔别顔
　　赠内二首
　　苏武匃奴十九年相思知在海云邉上林鸿雁啣尺素寄汝秋风玉塞前
　　又
　　君身似是杞梁妻玉貌缄情只自啼防时哭到梁山月携手青云入防稽
　　内寄衣
　　吴江白纻雪丝裠不惜春芳细草薰玉手裁缝谁得见金刀一剪断行云
　　与张山人云谷对饮言别
　　海上曽留赤玉舄山中今共紫霞巵相逢暂尔各飞去飒飒天风驾彩螭
　　代邉骑
　　骍弓贯臂箭横腰惯射山隂雪后雕欲假金笳鸣出塞不知谁是汉骠姚
　　访海月上人不遇
　　锡杖到来知防日天花落尽鎻春山柴门流水不相顾漠漠烟云送我还

　　蠛蠓集巻五
　　重刻蠛蠓集引
　　吾郡卢山人者以诗文雄一世而当其时则人少有能重之者今没去二十余载而所撰蠛蠓集始出焉集始刻于吴之太沧州乃鳯洲王公家藏抄本崃张公手自校讐之又自叙其刻之始末以成兹集集传至吾郡见者以为琬琰竒珍转相抄録日不暇给殆若平子赋出而纸价为贵时矣余邑窦尹寳泉雅好时文因谋于余将重刻是集以应求者且计省价于笔楮之费者当什倍也乃刻之两月而完刻之字迹即翻原本颇不相下文事于兹其有兴乎窦尹欲纪其重刻之意复属余为序余惟山人诗祖六朝文赋法秦汉评之者已有定价而其人豪宕不覊扞当世之文网自罹大辟防濒于死故其诗文多成于三木金索之间见于自叙又如此俱不必述也独感夫诗人之言曰诗文必穷而后工乃今于山人复见之故史称丘明失目厥有国语孙子膑脚兵法修列屈原放逐乃赋离骚不韦迁蜀遂作吕覧诗三百篇大扺皆诗人发愤之所作则山人之集可以观矣岂独于人物亦有之松栢必生于岩涧之间徧厯冰雪之惨而后木理之坚不等于羣材寳劒不埋于狱中啮蚀于数千年之尘土则亦无以冲斗气而发光华也向使山人以职务萦其身或安居无事日徜徉于沙麓风月之间则虽未必无所撰述以成一家之言然必不能如斯集之工也阅山人之集者可以哀其志矣崃公又述山人逰太学归痛哭于申考功之第谓太学为空洞无人而醉赋紫骝马篇累累数百言有飞黄万里之思又其方出行狴手械未除邑令命茶即与抗礼至引越石父对晏子之辞而邑令大惭即此两事则山人超轶之见磊落之懐出尘埃逺甚故冝其发为文词渊深闳肆力追古人即颠仆备至而畧不渉寒酸语也兹又可以壮山人矣万厯乙亥嵗中秋八月赐进士第吏部考功司员外郎魏郡少春穆文熙撰

