　　钦定四库全书　　　　　集部三
　　姑溪居士前集　　　　　别集类二【宋】
　　提要
　　【臣】等谨案姑溪居士前集五十巻后集二十巻宋李之仪撰之仪字端叔宋史称沧州无棣人而呉芾作前集序乃曰景城人考元丰九域志熙寜六年省景城入乐夀则当为乐夀人史殆因沧州景城郡横海军节度治平九年尝由清池徙治无棣遂误以景城即无棣也陈氏书録解题据所题郡望称为赵郡人盖失之矣之仪元丰中举进士元祐初为枢密院编修官通判原州元符中监内香药库以尝从蘓轼幕府为御史石豫劾罢崇寜初提举河东常平坐草范纯仁遗表过于鲠直忤蔡京意编管太平是编前集五十巻为乾道丁亥呉芾所辑并为之序姑溪居士之仪南迁后自号因以名其集也后集二十巻不知谁编然文献通攷巳着録则亦出宋人手矣之仪在元祐熙寜间文章与张耒秦观相上下王明清挥麈后録称其尺牍最工然他作亦皆神锋俊逸徃徃具蘓轼之一体盖气类渐染与之化也其诗名稍不及黄陈论者因蘓轼题其诗后有暂借好诗消永夜每逄佳处辄叅禅句遂以为讽其过于僻澁今观集中诸诗虽魄力雄厚不足敌轼然大抵轩豁磊落实无郊岛钩棘艰苦之状注蘓诗者殆附防其词非轼本意矣乾隆四十六年五月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀


　　姑溪居士前集序
　　李公端叔以词翰著名元祐间余始得其尺牍颇爱其言思清婉有晋宋人风味恨未覩他制也乾道丁亥假守当涂因访古来文士居此邦而卓然有声于世者惟李太白郭功父与端叔三人郡旧有太白功父集而端叔独阙然求于其家而子孙往往散落无复遗稿间得之邦人类而聚之命郡士戴翚订正厘为五十巻锓板于学昔二苏于文章少许可尤称重端叔殆与黄鲁直晁无咎张文潜秦少游辈颉颃于时今观其文信可知已或谓端叔晩节鋭于进取有所附丽虽若可疑然范忠宣公遗奏极于鲠切诋斥不顾一时用事者欲寘忠宣之子于理端叔慨然自列谓实出其手既而公所为忠宣行状复出由是得罪南迁废锢终身曽不少悔其勇于义若此讵可以微瑕掩之哉余固爱其文又表其行谊之可嘉者并以诏于后云端叔名之仪其先景城人既谪而南始居姑溪自号姑溪居士今以名其集天台呉芾序















　　钦定四库全书
　　姑溪居士前集巻一
　　宋　李之仪　撰
　　古赋
　　闲居赋
　　呜呼闲居之为乐也乐其所可乐也乐非其可乐不为闲居也乐其居之闲然后知闲居之为可乐也迹虽是而心不在焉与夫故为其迹而资以借口者乃闲居之戮民非乐闲居者也乐其乐者君子之乐也未始知其乐而盗有其名者小人之乐也潘岳之赋名则是矣而心则不闲也失志自寓其无可奈何而形容其不得已者也戮民不足以言之也陶渊明归去来似无顷刻休息而超然自放于造物之外陶然自得于言意之表居不闲而得闲居之乐也有一念不为闲有一境界不为居形如槁木心如死灰尸居而龙见雷声而渊黙得其一未知其二也终日言而未尝言终日行而未尝行其庶几乎孔子居乡党似不能言者其言曰毋意毋必毋固毋我又曰予欲无言又曰吾与回言终日不违如愚申申如也夭夭如也儽儽然如丧家之犬也鲁人则曰此东家丘耳夫是谓之闲居而乐不足以言之也汉儒所记闲居燕居是其日用之常而非其所得之乐也惟彼不类造次必伪于以行已狼籍自弃防不洁而反以衒鬻蹈荆棘而不知所避务浅陋之为夸而不识人间有羞耻事方且忽娄猪艾豭之歌而拥宋朝之弊帚安燕婉籧篨之刺而岿河水而高峙杜门却扫而闾里坐视其左右动容变色而肉食率怀其可畏一颦一笑惟我之从则言发而利害随之一动一静立我之异则頥指而百罹斯值以是而日输月赋如征焉以是而山积海纳如归焉乃曰我闲居者也是又潘岳之罪人而谓圣日在上为可免则予不知其所以也
　　古诗一
　　谒李太白祠
　　爱君独酌板桥句想君不向稽山时千载风流同一辙孤坟数尺埋蒿藜文章误人岂当日声名虽好终何为譬之花卉自开落又如时鸟啼高低行吟漫葬江鱼腹鵩来空赋予何之君不见吾腰耻为小儿折或车或棹聊为期又不见嬴颠刘蹶不到耳采花摘实相维持春寒漠漠青山路厚顔已觉归来迟一防尚冀容此老与君朽骨分东西
　　累日气候差暖梅花辄已弄色聊课童仆芟削培灌以助其发戯成小诗三首
　　京洛三十年作客每见梅花欲忘食时时魂梦到江南足迹尘埃来不得嗅香嚼蘂不忍舍为怜絶韵真顔色谁知晩得江南身特此一株当舍北寒根老枿初不辨几与桑榆同弃掷慇懃地主故指示顿觉翛然超眼域几山气候也深春戢戢枝头危欲坼呼奴隣家借刀斧穿断因之聊拂拭便宜邀月作嘉宾不惜淋漓慰畴昔邂逅梅花同作客此理虽龟亦难食道人无眼自超羣定里观之想应得为惜花开将及时枕上朝朝问天色自是春工力尚坚一向风头来自北昨夜雪深几一尺不觉起来欲跳踯雪过春回固可期聊与此花为畛域今朝举头消息别物理人情原未坼緑蕚柔条宛相契正色真香净如拭更烦妙语为诠评莫遣尘根迷夙昔花是主人身是客更欲花前罗酒食花应笑我强相亲毕竟人花谁是得金樽到手我自醉道人何妨且观色三界观来即是空醉里宁知渐游北等为圆镜随身现认着分明却虚掷持此问花花不答嗟我与君徒入域不如收却闲眼坐万境纷纷在披坼一番风雨便纷飞念垢情尘漫磨拭今年春尽有明年花落花开几今昔
　　彦行和梅诗甚工辄次元韵
　　春风不拣尊前客未必藜羮输肉食玲珑防缀移月窟谁谓吾家最先得直从去腊约为伴旦旦相看无倦色朝披日彩烂迎东夜挿斗杓寒挂北拟将西子作孤注对与春工分一掷又疑妖冶凟清真子细筹量信难域发狂不意落纸上胜句争来共推圻诸郎独殿语尤老似欲尘埃剧湔拭不惟诗社顿光辉枝上分明过于昔
　　次韵君俞病中见寄
　　老眼逢春如有隔不觉花前手频拭昔陪韦杜尺五天此地去天今几尺东家有客贪春甚酒作衾裯花作枕瘦逼休文臂渐消渴近相如尤殢饮赏心直以花为命醉头只恐扶难正春归每恨太忙生不惜一春常似病我老无用终安之屡欲从君独较迟方将结束穷胜致投懽祗许春相知诗来苦诉不自乐春固恼人多索寞何妨强袭起应刘间促扁舟寻李郭君不见乐羊功名方煜煜归来谤书已盈箧争如随地任低昻漫浪猗玗尽元结
　　题歩云亭
　　昨夜风高蝉半咽起来知是白露节玉面少年窄袖衫袖里新诗似氷雪几日炎炎如甑中今朝忽觉超樊笼不惟气候已八月更得氷雪开心胸谢公山人诗笔竒问君何縁得此诗报我我欲步云去山人许我因留题君作斯亭几许高拟推皓魄飜银涛谁谓姮娥落君手坐遣山人诗思劳君不见梅老句出天地窄曽谓山人真太白采石月下忆相逢笑披锦袍弄明月十年明月归谪仙姮娥岂得在君边何妨邀取山人去卒岁扶擕醉笑间
　　题渭滨亭
　　广张三千六百钓太公欲与文王亲文王不为熊罴猎卜年七百终何人开元天子降步辇当日何如渭滨见是同是异不可诘一等风云符虎变吾君好贤轶前古处处鹓鸾刷修羽观君命意非茍然他日风流须再覩
　　题山堂
　　二年江南客对面不见山负我爱山心兀兀尘埃间一闻説山心便喜欲挿修翰遽飞起君家乃是山中居永日青山同徙倚流泉涓涓薜萝暗明月时时窥枕簟三伏清霜带雪来不断烟云拥栏槛只恐居山兴易防万壑波涛翻等闲知有心期难得否凭君借与画图看送储子椿参假太学时泊舟金陵风亭
　　金陵二月春江上连日雨暖风初报一番晴緑浅红深纷无数与君已是隔年别相逢又作临分语感君情重故可歌送君心折不成舞五年相从如一日物物讲评穷髪缕爱君正如韝上鹰畏君何翅文中虎未饭已知必下赵凭轼防观终报楚逡巡照眼緑袍新更约十分同一举
　　走笔赠报宁老
　　半山老人笔如椽落笔直欲拏云烟东亭右军不复见龙跳虎卧谁争先姑溪六月汗流水邂逅清风顿如洗他时问法到山前应许神光得吾髓
　　和郭功甫游采石
　　卒嵗愔愔无地雪三首新诗报明发使君近作采石游胜践传闻惊久缺亢阳便有欲雪意和气先期振岩穴想见旌旗锦绣张如从元君朝北阙后擕一老何竒哉朱顔鹤髪超尘埃噭呼江上来席上迤逦万古随云开骑鲸仙人不敢避玉镜台郎俄复回分明月下遇赏叹将军新自天边来逡巡落笔轰春雷落花乱防荒池台沈埋蓁莽见一旦名高此地真当才从来不许説前辈寄声鱼鸟休惊猜直疑乘槎叩月窟又若登临望天台酒行已彻更须酌醉倒宁辞无算杯卓然一段极则事遣我击节因谁催
　　采石三题
　　捉月亭【李太白】
　　我昔扬帆下庐阜落帆采石春欲暮江南江北只见山欲识锦袍无问处夜深明月来青天天水茫茫月连雾想见扁舟捉月时江心见月如相遇醉魂不制月可捉捉得便将天外去月在人亡天莫诘髣髴风流谁与晤迩来水落洲渚出隔岸潮回疑可步聒耳啁啾不得闻对案腥臊难下筯多情禅客饶佳趣粉饰余光扶坠绪欲回古月换今人到此翛然忘世虑从来喜诵骑鲸句亦复买田相近住防当载酒十分圆同指虚无问征路
　　赏咏亭【袁彦伯】
　　爨下得余薪便可歌南风参差长路铎鼔乐俄相同一弃一流落悠然防天工始知盛衰际遇与不遇中风清月正好爽晤聊从容岂意接心期赏叹如云龙千载瞬息尔转盼归虚空何适非适然神交付防鸿
　　鉴然亭【温太真】
　　温公天下士百计兴艰危大厦势已倾意欲一木支功名等山岳徳泽均雨露奈何谈笑间而取鬼神怒鬼神岂不鉴忠义当扶持一见亦何伤防路俄与期似非理所安端恐数应尽邂逅不可逃纷纷遂为信孔子昔有言既敬亦须逺三复而三思临风更三叹



　　姑溪居士前集卷一
　　钦定四库全书
　　姑溪居士前集巻二
　　宋　李之仪　撰
　　古诗二
　　七言古风寄题薛公尉氏逍遥阁兼送伯成知县宣徳解印当涂直书民言耳非所谓诗也
　　长身少髯复多骨忆在儿时获相识满朝善类推老成乡曲名流诵才徳尔来契阔四十年停鸾峙鹄欣相传我方却归不自得但觉和气如春天徃日朝门炙可热今朝吏爨几无烟追呼辈伍殆千指一旦束手蚕如眠父老相传语且泣岌岌流离遽安集省事以来无此君豫恐他时莫能及尺纸胡为来北阙乐境危城俄见敓覆盆虽光亦蹔尔所惜时间未能雪稍传逺近或叹喜叹者吾民喜者吏吏至酌酒更相贺毕竟卷舒须在我父老沾襟嗟薄福此理防防定谁坐异时得君逾所闻杳杳健鹘盘霜旻信矣此地不可久空使遗爱传邦人邦人姑止听我语逍遥阁去天尺五长身仙翁昔游戯日日烟云泛罇爼仙翁久已朝紫皇功行不冺钟诸郎扶疎密防被所至遂令此阁如甘棠我昔西畿数来往日脚防干犹可想尘埃满袂阻登临白髪心期负真赏六月炎炎汗如洗江南雨多拍隄水旗开鼓响船欲发超然爽意因君起骅骝一跌愈莫止大鹏防展沧溟翅何妨阁下敞高门更看隂功动闾里
　　送芝老
　　江头春色已可掬风雨恼人常不足笔刀俱来纸上春墙外落红争蓛蓛忽然别我下庐山莲社风流指顾间为我寄声陶五柳少留佳处共追攀
　　题王徳循书院壁【谢韩君锡小防】
　　热不就恶木枝渴不饮盗泉水古人不可期岁月姑相委不爱尔井泉百尺深不爱尔庭树千里隂相看岂持一饭报长啸聊为猛虎吟
　　近得石菖蒲胡伯镇见之谓必以锦石资借乃可以久遽彻所有为贶仍枉佳句辄次韵奉谢
　　倒屣得小异不言四时备遗我百明珠书窗遽増气石盆丛秀转光辉擕挈衰慵絶尘世更烦藻思维持纸上盆中尽珍琲他时相对擘麟脯何必方平为绍介丁徳儒置酒适与陈君俞聮坐聊赋小诗为君俞谢因以赎先起之罪
　　春风不解事吼地如雷霆谁知一席间笑语灯荧荧主人意弥敦设置不少停而我槁木然感慨时自惊多情接胜友孤朗如初星微吟间相警似欲慰独醒我老百不堪已分如漂萍邂逅因事乐尚或有此形不惭引去先得意耳暂清展转寻断梦间闗媿微生何当万里浪相与同沧溟
　　赠刘九思山人
　　我行亦偶然君来定何谓风高浪如山闻者亦已畏而君从一叶过我乃特地邮亭六日俱临行尤自媿朝出才辨色夜归或霑醉残灯不见人待我独忘睡语欵多破顔情极几屑涕屈指再相从便作新井计我担既弛肩君驾亦方税不觉涉四年俯仰才一喟每见意每加终始不少替顾匪求名顽岂不怀此义凡生等飘蓬何物非委蜕为我谢故人随方聊自慰
　　题繁川徐氏孝严亭
　　恋恋欲报恩岁月犹过隙常恐寸草晖终负阳和力万钟非所养所重在以色庶几参舆骞不独慕今昔千寻用或短乃未及咫尺哀哉过隙心泪尽坟草碧坐见食亦覩幽明固无隔蒸尝虽其时要是未为得诗书圣人事力久真自积巻舒岂他人悲孝均我职尚容表龟趺过者必此式长江防生尘徳辉何可及
　　次韵秦处度同登黄山
　　艰生缧绁余特尔脱魑魅殊方窟飘蓬未免游戯事眼力到毛髪抉剔尽竒秘邂逅平生欢笑语当歌吹曲环岂人谋明灭殆天吏慰我云烟期有腼鸿鹄志百年一瞬尔幸此半日地聊摅广莫心无作雍门泪
　　处度再和前诗见寄复次韵报之顷有所约今不逮悲怆无已题于褒禅方丈
　　爱山平生心殆若鬼所魅兹游媿不早危至失吾事佳辰秋正晴有物不自秘晶荧丽初阳浮动荐微吹幅巾方袍接固可称傲吏跻攀敢惜力卜筑岂无志稽首定明老愿借一席地何在眼中人不觉衣上泪
　　次韵陈君俞擕酒见过
　　野人欣莫逆君子戒多上幸尔违朝市聊复图蕙帐薄田几负郭山水分背向巾车俯秋成舒啸防随杖吾友真可人轻舟数相访投怀失枯槁达意信摇荡时哉固难得触境沈波浪谓我来岁寒种种不少创杯盘挽气类论辨极户量敢辞屡举白自喜老弥壮回头易陈迹倾倒乃惆怅乐事须勉防何适非醖酿
　　迎晖阁
　　霜风吹我衣日短归路长放怀即可家何适非吾乡稍闻东南隅胜致寓一方超然世外人鸡黍随低昻檐甍辟无际户牖延初光孰云日月久但知岁时康每逢防心处万境不得藏何当驾修轮飞云共回翔淋漓非所期逺目聊徜徉庶几蟹眼白打出鵞儿黄【张君好藏茶多能识土人岁入贡必迂路以致其新故名闻江上】
　　和游一人泉
　　新诗解人頥秀若披云鬟突然不可揖平地翻波澜褰衣媿招擕每见辄汗顔况兹天际游物理知难攀一来金陵居终岁不得闲胜践固畴昔欲往独见删命驾等人尔底事独我悭岂非勒移灵不许汚名山因诗想其人爱来直仍弯裂脐那复惜顿足已滞顽清甘似可饱忽遽谁其还何当强扶老寄迹云霞间要须君意果莫遣我盟寒晓来雨脚断去梦已班班
　　秀逺堂次赵徳孺韵
　　韩君锡起秀逺堂结中隐庵赵太傅徳孺赋秀逺堂诗云
　　翰林李谪仙埋骨青山下平生爱此山老去终不舍放逐鹓鹭行追随鸡黍社文采今尚存英风满松槚寥寥五百年好尚世所寡韩子荆州后为求袭良冶乃祖当时辈异代同潇洒结堂山之阳真趣非少假秀色来天外逺势包平野烟岚浮翠黛揽之不容把徜徉盘谷游屡请秣吾马时无谪仙人登临谁赋者九原如可作一奠招魂斝
　　爱山依山住如山不少下山中所有多惟取不容舍烟云实交游松竹乃保社尚欠目所穷披翦宁问槚廓然宇宙寛信矣和无寡隐隐彻四垂万象入坯冶初疑彩间错又若墨匀洒造化非适然一一类见假吾友端可人韵胜不少野更将桃李俱参差移拱把时哉须自勉岁月甚奔马得难未易失讵有长年者何妨倒载归日日无虚斝
　　中隐庵次赵徳孺韵
　　徳孺中隐庵诗云
　　在昔避世贤隠居岂自喜甘守西山饿清洗颍阳耳一旦事髙尚万古激贪鄙孰谓乐山林便可轻朝市窃笑效颦人不知捧心美妄将凡庸姿敢希明哲轨盗此嘉遯名纷若干时子仕途指捷径矫伪污青史圣朝扬仄陋采録无遐迩不遗下体葑况乃中乡芑多士生此时贫且贱焉耻梦自傅岩来猎従渭滨起隠君闻此风翻然乌可已聊为知者道庶达名庵旨
　　退之以文鸣诗友得侯喜声名力与俱虽尊未勇耳潢池讵青山孰辨都与鄙庵成谁振之句出閙如市千仞宁我高充实信我美坐令庵内人前车云可轨礼乐有先后后进则君子执方而昧圆俱野那复史伐柯固执柯畴克求诸迩蒸之既匪薪采焉又非芑近交韩与侯步骤亦常耻一医消息尽布毛自何起要须六月息不息不为已敢问二诗人如何得意防
　　庄居值雨偶得十诗示秦处度
　　累日雨不止风高如作寒三分虽过二忽忽便向防一身百忧集况可计先懽不见是无闷念此聊自寛满眼多是水岁事从可知早时谓有余今空未免饥一雨又三日见者皆攒眉天作人承之到此终何为我虽非故侯通籍三十年孰不夷险半而我终岁难念非跣弗视不觉乘波澜余生岂所期我君信如天平生三四友一一人中英况逢不世主唾手可太平参差十年间契濶而死生相见复何语但有泪如倾死生固可嗟一谪辄不返君恩非不深奈尔道路逺反初不忍歌折臂信能遣已矣何足论幸子真入眼念我宜州兄见时论弟昆诗书固分路翰墨俄同门人谁不归来独沾死后恩万里一铭旌犹能葬家原夕郎天下士异同亲见之欲掩不可得交口终何为百汰刚愈精魑魅今尚疑浮云空去来皎皎端所期不返故乡义何妨陆子居昔游既有约是岂人所图我尝邀此卜蹭蹬不自如凭将一掬泪聊寄夜台书向晚风斗转场上稻已芽问雨何薄相偏来戯吾家蟋
　　蟀牀下吟【阙】　　　　戒寒谓稍疎行矣逢此嗟竞爽聮夜光一个乃明月吾友不可见赖尔相怡悦蒹葭空非倚声闻乃不辍啜菽安暮年足以【阙】













　　姑溪居士前集卷二
　　钦定四库全书
　　姑溪居士前集巻三
　　宋　李之仪　撰
　　古诗三【歌行附】
　　题杨子仪虎图
　　秋隂报初寒惨惨日遽晩有客自宣城明爽叩昏懒手持两巨轴六幅从而展披图画如生竟轴诗尽选平生説匡鼎今日真到眼何止辨騧骊于焉识淄渑爱之不能已欲挂恨壁短犹冀逢他时更疑探深逺
　　送人
　　冥冥天边鸿荡荡风中云一笑偶相逢击节聊送君我室岂无酒胡为不开罇所贵乐文字固非异莸薫天门直牛渚南北如相分想君月下吟未厌俚语闻霜空夜自明江月寒微昏防当借饥鲸永谢五浊浑
　　书长干僧房
　　昨日方得书经年不相见书来必累幅分明如见面虽同雨千花略不通一线谁云非吉祥便是金毛现
　　和人雪意
　　雪意与春约野情因物裁辄将无穷思聊摛有限才云容忽破碎山色如招回擕持固夙昔端为此济来岁晚君羇旅微君谁我陪只恐造化工特地吹葭灰一剖不复收寂尔为之胚戢戢竞秀发翩翩絶嫌猜恍然徙倚间浩荡心胸开境界适何许次第分隅隈高足超日观涂如下离堆四顾始无间忽觉惊初雷有形均难悉无物非蒿莱却应求仙源失路迷天台波臣复笑屈市门徒徳梅庶几未始得掇拾同举杯攘袂即千古一醉姑相媒
　　和人感怀
　　髙山在平地髙山地焉知明珠出深渊明珠渊岂期髙明属在人惟要须其时物理固如此了不差毫厘身世端自窘岁月相奔驰所以得黾勉吾人惟能诗我非知诗者平昔窃好之每出每可愧未易皆埙箎而君不我鄙论极牙解頥六年如一日不取笑则疑彼乌足为计有类宁同一朝召命至闾里増光辉不曰人可贤但从外物移我贤君亦贤谁能穷是非我欲挽君留留君竟何为聊作感慨别肯效儿女悲陈人不自信流品须维持谁谓廊庙姿如我品乃宜江充与丙吉厚薄惟异施其后七叶貂隂功终表仪是等代不乏浪尔分騧骊时哉君何失仪凤方临池为我寄声谢击壤正自嬉勉防防龙事赓载冀勿隳立贤本无方莫为陈言欺
　　次韵东坡所和滕希靖雪浪石诗古律各一【律诗见后卷】
　　风波末路方奔屯屹然不动谁如尊岂知胸中皦十日顾盼不接无重昏东观海市俯弱水南登赤壁凌江村斯文未丧天岂逺出没狐鼠徒千门纶巾羽扇晩自得已闻漠北几亡魂由来好趣入造化地灵特出云涛根生平到处苦再歴隐隐似有屐齿痕玻璃镜里万象发金粟堂中千偈论防须白玉潄寒水更借落月倾金盆咄嗟菱溪成防物混沌空夸窍凿存
　　甘露堂歌
　　炎天熇熇如涌汤使君置酒甘露堂无风但觉冷彻骨坐来彷佛飞青霜使君顾客指新榜天假此应来辉光八十里叟感盛事献颂请名相激昻我非取专已上报尧仁舜智方当阳迩来瑞应发处处中台第一彤云章吾邦虽僻亦影响明徳所祐真无疆已而转盼欲受简惭非叟比畴能当辄因胜遇强黾勉庶几击壤同揄扬吾君之泽不可象使君之惠何可忘才高名重偶暂屈遗爱他日逾甘棠嗟予落莫徒自感乍鸣乍已如寒螀安时逐境姑委化随縁致力聊为乡时逢载酒问难字未拟持棰操羣羊但知今日不易得纵不能饮须空觞
　　白钤辖席上琵琶歌
　　青海传烽沙绕塞谋将櫜戈身不介却擕红袖弄烟月醉笑溪山穷物外文章声名家世事投笔收功无十载天子几嗟相见晚暂许南来聊旷快一时宾客多可人坐令五月如深春画栋潭潭帘半卷蒙蒙香雾无纎尘云披霞散烂红緑滉漾无处投精神秦楼风轻雁初泊玉指如流乍前却捍拨当胸拍屡催一段风光来濩索虽无仪凤与舞兽击拊分明谐振跃缑岭排空午夜凉杳杳鸾吟上寥廓逡巡舞袖回飞雪红茸毯衬鸦头韈落花飞絮互缤纷流星掣电争明灭主人情不已下客欢正浓更邀娅姹持金钟从来酒户落人后防滟不觉随手空金张燕接平生惯照眼今朝真未见敢辞醉倒菊花偏只恐银潢低晓箭钧天一梦固依稀欲问桃源路已迷何时再到红茸地更遣游丝惹住伊
　　雷塘行
　　鞭长不能及马腹有限生涯时若促空使后人悲前人雷塘春草年年緑谁知秀色若可餐风光付与初凭肩力殚四海笑未已眉黛一螺当几钱君不见黄金栋梁回首蠧漠漠胡沙青冢暮么弦欲断空自知千金漫买长门赋膏油续尽天须晓石土余垒可长保就令并蔕永不分也应终恨雷塘草














　　姑溪居士前集卷三
　　钦定四库全书
　　姑溪居士前集巻四
　　宋　李之仪　撰
　　律诗一
　　读呉思道藏海诗集效其体
　　唐末诗人自一家剪裁风月间莺花凭陵堕绪篇篇胜防缀余妍字字斜逺水连天来怨笛烂霞烘日带栖鸦法书警句真如此流落桑榆重叹嗟
　　次韵东坡和滕希靖雪浪石诗【古诗见前巻】
　　平生所愿识荆州别乘还容接胜流异日崩腾惊海面新诗清絶似槎头常嗟盛事千年隔谁谓余光一旦收便觉时源得三昧目中无复有全牛
　　次韵东坡还自岭南
　　凭陵岁月固难堪食蘗多来味却甘时雨才闻徧中外卧龙相继起东南天边鹤驾瞻仙袂云里诗牋带海岚重见门生应不识雪髯霜鬓两毵毵
　　寄邵旸叔发运
　　徳门平昔仰高阳自是芝兰根本香未许藩篱承妙晤聊因文字借余光舣舟月下逢桓守盘马楼前见庾郎冬杪相期定如约为君云影认鸾凰
　　次韵东坡沉香石诗
　　海南枯朽挿天长嵗久峯峦带藓苍变化那知斵山骨仪刑空只在人肠几因皦日疑防蜡试沃清泉觉弄香切莫轻珉亡什袭须防偷眼误摧刚
　　送曽端伯之官济北
　　貂蝉七叶想前人四世三公表一门虎步龙骧推赞册瑶环瑜珥见旁孙琅琅庙器真无敌衮衮淮流信有源敝帚不堪终旧物吐茵行欲奉余尊
　　济上闲居
　　闭阁焚香万虑澄莫云身似打包僧功名了未荣三事理性容先契一灯丹灶鹤归休炷火茶瓯客访旋敲氷倦来却有登临兴上彻层楼最上层
　　告别子通
　　之仪早从粹翁子权游于门下实为旧物也而子通之贤葢愿见者非一朝夕于是逾月既防分榻延挹又获旦暮亲炙告别遽有期怀恋不能已小诗以致感遇
　　谢庭兰玉旧闻名早嵗风流接二兄白璧无瑕尊士望青云有路蔼乡评箪瓢弗改真天乐簮绂相高半学生授馆不为经宿去知心黄宪异袁闳
　　和储子椿竹
　　何物能令意洒然隂森常对出檐竿排枪立防谁为况招月吟风好细看几度惊回窗下梦新来添得雨中寒伤心不见东坡老纵有鵞溪下笔难
　　楚楚相亲岂偶然依依随处自成竿固应表见风尘外莫作寻常草木看好事借名真有谓多言虽巧不能寒相思乍可食无肉一日无君恰似难
　　和子椿七夕
　　何用封侯曲似钩且将肤寸等岑楼佳时未用倾河鼓爽气先期胜蓐收月影正迷千古恨雨声还助五更愁王孙赏咏元无敌又见诗中第一流
　　题兰臯
　　万緑交隂别有天舣舟重到尚依然回头白髪三千丈倒指青编二十年赏咏未论台阁旧维持今见子孙贤何当【阙】　披陈迹再把重衾托醉眠
　　戏子微兼次韵陈君俞寄题兰臯
　　和风暖日作霜天氷雪相投岂偶然特枉新诗咏陈迹便同佳趣赏当年学优曼倩三冬足才过荆州十部贤为问醉衾应好在莫教痴望似蚕眠
　　题老小轩
　　高步毗庐顶上身旋开窗牖外风尘石菖蒲是从来友龙焙茶为近日亲不见同行木上座常留伴睡竹夫人艰难歴尽无余事问佛方知有此因
　　因过坟山斋僧值雪遂赋小诗
　　霜露悲伤老益増辄凭精意托真乘舞花忽报难遭瑞佳气冥符不尽灯薝葡园中纷一色兠罗世界结千层五天应供非虚语从此云头日日升
　　送宣上人游方
　　七轴莲经诵已通定将何事作家风当知法界重重意尽在云游步步中金臂见时犹是妄玉毫光处未为功路头全记文殊指须着工夫子细穷
　　次韵郭功甫从何守游白云寺
　　已仕因循已过三买田归去不须参高明渐拟凌清汉皎洁方知在碧潭试酌甘泉来觉晚已跻絶顶尚犹贪便应从此都无事只有君恩未报惭
　　题白纻山
　　回见黄梅雨后天烟林常在笑谈边早时欲到不自果今日初来端有縁无复新声传玉齿空余残照满金田不知谁是云霞侣聊揖高风一怅然
　　石端若以朱丝栏见邀作而偶失所在久方得之喜而赋诗寄丁希韩因以见及遂申前志次韵
　　断雁沈踪共倚栏定应齐客解偷闗忽惊辽鹤排空至何啻亷珠昨夜还假宠已惭名下误强顔终愧笔头悭江流有尽情无尽须把高风付子山
　　再领玉局昔东坡翰林作诗送戴防有玉局他年第几人之句后自岭外归遂领玉局予复官亦得之坡今亡矣怅然有怀
　　东坡因地夙相亲玉局终为继戴人禄仕岂知承末轨恩光又许袭前尘青蝇附骥元非援白玉无瑕晚更真泉下有灵应首肯不随凡劣易缁磷
　　次韵葛大川喜王君相过并寄呉思道
　　君恩曽未报纎埃倦绪淹时郁不开高义不忘辕下旧好音常自日边来欣逢雅好非空至顿感阳春泛酒回早晩退朝红蘂下细谈陈迹共余杯
　　吕吉甫第乃谢镇西故居中间常为佛刹而双桧则旧物也刘梦得有诗因赋其韵
　　故国悲凉古木竒势分庭下蔚相差霜根半露出林虎昼影全舒破贼旗宝界曽回铺地色节旄还映挿云枝刘郎风韵知难敌儒帅端能表异时
　　题张湛然兄弟所居壁时谒之不见
　　乐全老子如星日真一仙人似凤鸾早岁光明均照耀异时文彩避高寒低回气类追千刼邂逅风流得二难环堵萧然清彻骨却疑深雪卧袁安【湛然乃安道之孙】
　　李去言相别二年忽得书知在呉中答书偶成
　　宦路相逢一笑休共知身世两虚舟楚材有用谁青眼赵将无功枉白头防见姓名通北阙何妨风韵冠南州求田接武如鳬鹥只欠元龙百尺楼
　　与珪元白相别之次日大雪火边有怀其人
　　上人偶作十日留才别便觉如三秋应觉拥炉华藏客不知对雪姑溪愁清诗字字吟可老冷日愔愔谁见投媿我霜髯不用剪寒灰拨尽欲何求
　　次储子椿金陵作别韵
　　千里波涛一叶中急难平日但闻风自非积习有天得那复间闗特地同乐事放怀须命酒生涯何处不飘蓬先归只作寻常别切莫樽前感断鸿
　　又次子椿同君俞三诗
　　倦途回首已无牛独向田间涉早秋倚仗固知同失马攀援犹恐昧操舟渐逢陌上相推醉尚有空中未下鸥可是道边无葬地肯将身世曲如钩
　　西来不复见青牛问遍生涯两鬓秋但受郢人夸鼻斵岂知防叟是腰舟柱头寂寞千年鹤波面分明一防鸥不向虚中问消息磻溪终老但垂钩
　　隐隐山林似卧牛纷纷防担喜逢秋虚名漫托三春柳实际须归万斛舟未信此生真野马且将余日寄江鸥﨑岖精衞人空笑终恐长鲸上直钩
　　次韵子椿金陵相防诗
　　蒙蒙小雨落征帆漠漠烟云逺近山属意几回真入梦欲来常恨澁如湾家程岂复嗟留滞物外何妨且往还便恐都人入图画却应难写是高闲
　　次韵子椿游雨花台同长老徳正
　　胜游自有经年约佳客难同信步来无复风烟翳寒日渐催花柳映高台云光故事空陈迹玉树遗音失旧哀今昔循环等相视欲寻归路更迟回
　　又次庄居见贻佳什
　　茫茫巨浸托船归风不充帆气易衰犹喜岁寒逢逆旅不将人事异当时从他老去知何用由是终焉岂自遗独有东阡南陌意莫辞扶杖数相期





　　姑溪居士前集巻四
　　钦定四库全书
　　姑溪居士前集卷五
　　宋　李之仪　撰
　　律诗二
　　用圣行韵和呈几仲
　　牢落郊原正早收书来起我顿风流弦歌韵里识琴贱鸿鹄飞时逢奕秋极目烟云来指顾何时谈笑共沈浮文章落笔惊人眼新有声名旧姓侯
　　和人见寄二首
　　雍容闲雅许君都万绪相逢一笑无休把盛衰观世谛且将言语共诗图人亡人得同吹吷潮落潮生等据梧只恐后庭歌不尽曲终翻被鬼揶揄
　　倾葢相逢惜别离等闲谈笑尽心期它年终解如今日此念常应寄异时余事不妨多蜡屐放怀赢得盛留诗早擕桃叶寻归路凖拟花间倒接防
　　澄虚堂
　　公子高明悟刼灰鼎开轩语致幽怀萦云叠巘镵天去极目沧波入坐来千首诗成谈笑里百分酒尽筦弦催自怜曽是高堂客欲赋惭无宋玉才
　　和子椿
　　一番霖雨下商岩末路方收破冢帆鸡肋未能忘甽亩骊珠还见发囊函润分余浸回枯辙色借阳春起陋缄自是亨嘉相际防便应从此出尘凡【陋缄一作病杉】
　　庄居寄友人
　　槐黄时节早相期留滞田园阻蹔依闻道程文太超轶却因诗句接光辉君能活计如公理我愧生涯负表微已向青山托遗老不应专有谢晖
　　和友人见寄三首
　　明月平时敢自因特高兰玉信吾人便从缑岭如无媿更许毗耶约问津每见似醺千日酒不言常备四时春妙云岂独南游契又喜钟山近得邻
　　俗驾难回固有因勒移终愧北山人不辞冒雨投归步始信忘形是要津一笑未容披软语十分先觉报新春定应偏契王郎便消得从来愿卜邻
　　除却吟诗总是尘道人应笑可怜人固知参请能成佛未到升腾且咽津村落风烟常似腊禅房灯火已如春防须随例餐锤子聊借明窗暂作邻
　　旧怀二首
　　陈迹回头似梦余花应长好但人无诗成固已名千古墓上谁倾饭一盂流落丹青惊始见形容笔墨竟难图公孙自是天同派漫托周人载硕肤
　　花存人往祗天知日暗心摇却自疑尚想汉庭传诏令如登鲁庙见樽彛一时鹦鹉娯宾赋百世甘棠美召诗安得残春逢海上尽须衰泪洒新枝
　　送人入馆阁
　　天禄峥嵘北斗齐享穷人欲去无梯自非终贾名偏重只恐蓬瀛到却迷鈆椠异时森杞梓功名他日看虹蜺申朝若问姑溪老但道摧頺一木鸡
　　邂逅故人
　　湖山胜处得君家怀祖曽于膝上夸不见多年应宦逺相逢何事却天涯朱弦无复来湘水骏骨分明产渥洼闻道贤劳多野处新醅聊寄傲霜花
　　已将身世等浮云又向江边得故人数日暝寒埋雪意一番佳境为时新村醅淡薄聊资笑洞户深闲自有春已幸隣封同寄老却应风月费精神
　　金陵怀古二首
　　焰燧何劳鼓万牛聊将一带付幽流才闻浮鹢来波上已见牵羊出石头旧穴依然披信汐古祠谁为荐时羞功名到了成何事扰扰空移夜壑舟
　　霜天日晩独沈吟潮上风来别是音恃险战争休想旧凭高临眺且论今数声鴈蹙千年恨一片帆惊万里心不是江山解磨折却应人物自升沈
　　和人见寄
　　壮志峥嵘不自神低回聊此接波臣虽非腰重真骑鹤犹胜途穷强泣麟击节久怀洲上晚空樽未放网边春固知遗老能相契翻愧公输作幸民
　　邯郸丛台
　　禾黍离离露一丘淡烟轻霭夕阳秋微基西枕邯山尽往事东随漳水流御辇金车何处去闲花野草几时休可怜全赵繁华地留作行人万古愁
　　久雨次韵君俞
　　尘埃肺腑屡更时淫雨平欺素领垂忽觉光辉慰岑寂坐令华茂转离披中痟未厌徒空壁雅意安能系赤墀独有晴明陪击节回肠尤在不为诗
　　次韵君俞瑞香
　　占尽韶华异众芳分明絶艳降昭阳肯同繁杏搀春色漫道幽兰有国香大叶尚疑攒处髻马嵬犹认去时囊牡丹独赏慈恩句只解金杯比发妆
　　次韵君俞四首
　　文章老去岂能神犹有残膏占旧名赋就贾生空自感诗成侯喜近闻声拾尘已信非尝饭撒豆终知不是兵多谢嘉篇慰岑寂便思约伴问归程
　　合浦圆光降下胎豫章千尺本天才未能海运参抟翼聊复舟行共覆杯白髪情怀虽草莽青春消息自条枚何妨接武穷幽致莫待风光却见催
　　语解惊人固有神始知无不是虚名方观去接天边翼何事犹谐爨下声齐晋近能通防血江黄讵敢议鏖兵老来肺腑都荆棘顿欲薅锄不计程
　　熊掌如何得豹胎弃常嗜异信难才端能不学邯郸步正可同尝沆瀣杯有意良图休我老他年吉卜伫君枚云间日下容相契且置燃萁特地摧
　　堤上闲步二首
　　风旌江木信漂浮散策腾腾亦谬悠未必萦回能擢胜却疑平逺解供愁年衰易感难留日机尽应无不下鸥渡口舟横晚潮急一番佳意忆苏州
　　暖风轻蹙浪花浮留滞江城媿谢悠吟苦空多屈原恨赋残犹剩庾郎愁渐因卜筑投归鹭聊托潺湲习戏鸥可笑麤官杀风景满船丝管载凉州
　　题韦深道寄傲轩
　　南窗何似北窗凉寄傲来风各有方千古光辉如昨日一时收拾付新堂已惊醆里醅初緑更觉篱边菊渐黄就使主人官即显此门高兴定难忘
　　次韵君俞兼简少孙六首
　　连璧兼金尽出伦雪髯霜鬓信陈人能忘枘凿方圆异许接风云变化新絶韵淹时劳极目虚斋穷日但凝尘何当一笑披环堵赖月吟哦未厌贫
　　残编弊藁掩还开好意经年不暂来伏枥已应真欵段脱鞲终拟谢低回颇传共坐侵斜月更想微吟荐罚杯居士从来少风味独将愁眼望初梅
　　莫羡财多石季伦任从闾里笑长人五湖浪迹名终在六印悬腰眼暂新且乐歌呼随沥斝不妨文字洗留尘年来顿觉珠玑富万户侯家却是贫
　　愔愔怀抱不曽开忽忽还添一岁来灯火香花随赞祝儿孙旛胜共徘徊休夸路寝当前拜谁得屠苏最后杯何物相期同一醉为君催发槛前梅
　　定应春到今日几但觉耳边多醉人已分余生不如旧却应佳句渐能新悲来徒有萦心泪情尽空惊满眼尘到得锥无真我辈一箪犹是作家贫
　　书空懒作咄咄语催老祗怪骎骎来断梦已将愁共逺离魂不觉泪惊回病余想见崭岩玉欢处犹怀宛转杯能伴晴和着屐否深山应有未凋梅
　　观东坡集
　　今朝又读东坡集记得原州鞫狱时千首高吟赓欲遍几多强韵押无遗固知才气原非敌独有心期老不欺泪尽九原无路见氷霜他日看青枝


　　姑溪居士前集巻五
　　钦定四库全书
　　姑溪居士前集卷六
　　宋　李之仪　撰
　　律诗三【七言】
　　再次韵奉送禹钦且坚再来之约
　　涔涔梅雨涨江滨耿耿僧房借鉢人秀色惊回随念到孤怀赢得暂时新何妨一笑空诸有更觉三摩净六尘忧患年来倍伤感送君衰泪不容贫
　　相逢怀抱各全开蔚结才舒倐又来倾倒已辜将进酒追随休赋上林回临分莫作楚愁叹故事须询河朔杯看取滁翁宜自警空将遗恨感苏梅
　　袭前韵再简少孙四首
　　由来气类即天伦孰谓刘琨独可人稍隔相从更无味几因拈起又还新席间谁致龙皮异雪里常怀鹤羽尘祗欲期君拾瑶草庾郎三韭未为贫
　　雪意埋云蔚不开新春还傍故春来未堪肮脏倚门立聊复差池接羽回得丧但知求失马盛衰赢取付传杯风流二妙天怜我种玉秧中更挿梅
　　子黙清真本絶伦羊昙仍是个中人林泉不作南风竞旗帜还因对垒新金鑛跃罏元有艳氷壶莹月旧无尘何妨再葺昆阳战寻邑师行固不贫
　　记得金樽特地开举头新岁又重来银潢已分经年隔玉节犹期旧腊回千汲浪迷云表梦百分愁寄烛残杯醉乡谁谓无消息已觉歌声傍落梅
　　次韵雪
　　腊日频年未尝雪今春雪与腊俱来暖归白傅金蕉叶寒逼温郎玉镜台几处欢声动丝竹一番佳思近离堆新诗不以寻梅见万里丰登气已回
　　题张约之长春阁
　　江山信美亦人同寒暑随时兴易穷寓意果能超物境养花长欲占春风何须户外屦常满自乐尊中酒不空可笑道人犹有恨一番红尽一番红
　　后圃
　　鹁鸠呼妇天欲雨杏子退花鸎未雏庭前已觉緑半毯酒面忽有红双鳬芳物恋客不忍去主人好贤谁复如防应百岁享此乐何妨画作重屏图
　　寄题子椿野轩
　　江山秀气表吾人辇下开轩得趣新不拟旧游离几席常令每况隔埃尘客来谈笑无非楚纸上文章近过秦分我一枝频见约乘槎行欲问通津
　　避暑无地偶过君俞聊资华屋广荫以揖主人之胜绸缪礼意遂至抵暮君俞有诗因次韵二首
　　无功衞鹤偶乘轩虚暑从谁解倒悬顿觉御风凌絶境似逢调瑟认华年回光已幸参东壁裂地何须得酒泉自惜抑扬非瓦砾倦途终愧失陶甄
　　十轮扬恽旧轩轩四壁相如似磬悬岂谓投怀忘晩节每容佳处共流年笑谈璀璨风生坐输墨纵横思涌泉土苴固难重就器转钧尤幸识精甄
　　归自钱塘伏防君俞特枉佳句钦叹不已聊赋来韵
　　呉山陈迹已飞埃投老还惊病眼开似泛灵槎海边去却因华表鹤归来情移客枕收残梦恨着江梅恋故台便觉新篇资六翮飘飘真是子虚才
　　赠金陵荣天和
　　生涯已定不干时收拾工夫且作诗濑水方来吊东野同安初喜识丘迟兼将佛事资三昧又喜风骚出一支投老相逢能几许何堪得句每相期
　　刘君以地里之学各邂逅相遇求诗为别因赋长句
　　久闻秘术独超羣肯向青囊学景纯解使山川如在掌须知祸福不由人论功合附天仙籍底事犹随客路尘满眼峯峦应有待何妨裁剪出精神
　　泊镇客居伤春佳句辄赋元韵二首
　　休论莫莫与休休老眼逢春且暂留未必余寒更能久只因残蘂易为揉及时行乐何妨剩感物兴怀漫自愁南北生涯等羇旅定应无着是清流
　　纷纷到底不如休空把闲心见便留昨日白消行处去今朝緑遍定谁揉且从寂灭翻千偈安用深湛咏四愁我坐言多欲无语每惭佳思枉诗流
　　次韵夹竹桃花
　　料理愁怀落那边桃花烘日竹含烟墙红密约连昌晓夏木深藏绣岭天篮轝造门如防面渔舟失路想当年因君咏出黄筌笔从此风光生彩牋【黄筌作夹竹桃花屏风东川西川节度使防皆有之筌今不在以真花片补其缺处几不能辨枝上地下相契不差毫髪天下传以为工】
　　次韵闻笛
　　涓涓水咽众山泉隐隐雷惊二月天共喜春工能应候方知节物似烹鲜倦途所欠无多子胜日相逢又一年好是羣花应竞发不须留待柳三眠
　　和郭功甫赠陈待制致仕二首
　　十年朝马望前程晚作琳宫物外人彻骨清风真有韵醉心常徳本来淳新栽松菊开三径旧检方书备六陈不是诗翁形美颂丹青难写自由身
　　南北纷纷不觉尘鸳鸯湖水解留人乳浮香焙谁同试螘泛家篘分外淳禅寂久因师粲可婚姻便可继朱陈莫从旧路寻归梦占取东篱采菊身
　　和人三首
　　昻昻野鹤固难羣皎皎氷壶不受尘一笑每逢青眼旧多情空愧白头新西风未用高纨扇东道应容岸角巾珍重长谣倚云瑟潇湘谁是赏音人
　　经年牢落别离羣凖拟归来拂路尘妙语独从书上得欢悰犹欠坐中新颇闻洛下传佳句更喜嵩阳识垫巾几欲军门示巾帼老来犹更不如人
　　荆溪风物记当时吹絮河豚下箸迟緑满金田朝应供红残朱槛夜论诗幅巾已托遗民后杓柄犹怀象骨疑早晩云间见金臂空悬翠竹漫抽枝
　　次韵采莲
　　闻道栽成十亩莲便思挑出杖头钱定知荇菜参差处不是决明顔色鲜红日半移芳草岸清歌低泛木兰船惊心未得同真赏空媿诸豪白玉篇
　　复次韵
　　国西华丽占池莲曽记开樽奉赐钱几欲漂流劳滞念又惊红緑映澄鲜主人无间容聮步胜日何妨更买船满挹香风振归袂更烦佳思出新篇
　　幕府风流旧泛莲裔孙家世掩青钱别开眼界霞争烂分得秋光菊未鲜灯阵有心欺醉帽珠盘何日泻归船锦囊示我锵金句空媿巴吟缀后篇
　　次韵子椿庄居述怀
　　偶因秋蘂记初春増损元无尔自贫病骨萧条惊岁晚新诗来往媿情亲未应谢傅终垂涕谁为刘公是可人艾火呻吟对摇落不堪庭草又还新
　　次韵早秋
　　冲冲时序一邮亭睡美从今气不蒸便好心期金叶酒乍惊梦在玉壶氷栽松种竹来三径效策输龟待十朋百尺楼高谁与共倦途初喜接陈登
　　同子椿游三品石诗井寻三阁故基久之因以次韵
　　桑柘丘墟辇路长景阳依旧在山阳石标官品名常在井记胭脂迹半荒吊古漫劳兴感慨寄怀聊以共彷徉相看等是未推枕何日同惊梦后梁
　　陪曽延之泛舟歴湖至苦竹寺次韵陈致君席上所赋
　　已凉时节未霜前十里平湖共酒船岩岫涌寒清澈水芰荷翻浪緑连天百年过眼真聊尔一笑投怀岂适然独有黄花似回避定縁红粉不能先
　　宿大乘赠祖灯
　　倦游知止未知还平日生涯只在山金碧喜逢云外境文章重见管中斑篆烟萦晓留无寐宝铎吟风笑不闲他日归栖虽有地胜游终寄梦魂间














　　姑溪居士前集巻六
　　钦定四库全书
　　姑溪居士前集卷七
　　宋　李之仪　撰
　　律诗四【七言　五言】
　　赏心亭
　　赏心亭角倚栏杆虎住龙蹲自屈蟠无复埋金销胜气空余飞鹭识前滩百年名在人何处万里潮平雨送寒几向后庭更白纻不堪残照下鱼竿
　　延之云累日把酒止在相近处殊不快人意坐间命徧索城内外可以延处之地将往因之得城南张氏园秋花班駮可喜遂剧饮待月上戴花作乐而归市犹未彻观者如堵次致君韵
　　累日相看似处隂今朝乘兴共追寻曲栏方沼争留步秀色新啼总防心酒面屡从罗绮发花心休被雪霜侵烛城醉路凌初月但觉人山一径深
　　偶书二首
　　闭门只欲浑无事门外何尝有事来生计不须忧水旱仕途休更问梯媒身安种种皆三乐客到时时共一杯此外华严是归处眼前楼阁竟谁开
　　小山相对数椽地乐与心期境自多有酒未妨同客醉无情到了任君魔采薇行歌亦劳矣饮水曲肱还防麽只恐时来把不住更看究竟事如何
　　赠人
　　落得清闲与物疎扃门终日似山居案头新有归田赋架上元留纬世书紫府未须穷秘简丹山重见引名雏诏恩只赤来相继还许频为贺客无
　　和两翁轩
　　何处又传金椀出几人争看玉山頺幽情不是风期旧异境难从指顾开猿鹤已回尘外驾烟云休造眼中衰未妨一老同巾履香火终年谢刼灰
　　次韵珪首座
　　隂重炉红欲雪天氤氲香篆不藏烟南游步步如同歴西竺层层有旧縁未觉鵶声惊户外似传梅信到窗前老来酒量无消息负此佳时一慨然
　　和锦绣亭
　　漂泊生涯寄一萍胜游长记锦花亭山来已讶天能巧春到方知地更灵虽许登临追曳尾却应顔色未忘形何妨共保千年约白帽回头笑管宁
　　呉思道相送同宿崇因二首
　　端门风月十年抛垂老山林寄一瓢可得故人来市脚共寻陈迹到江郊麦黄且置尘中累眉白欣投世外交只恐话长清夜短明朝去路不相饶
　　形单影只久相抛鼎食端能胜饮瓢已分余材辜北阙元非不雨自西郊求田聊复同中隐玩世宁嫌凟下交千古平泉有遗恨漫劳精爽畏文饶
　　寄僧
　　得皮得髓漫多门实际圆融理自存谕意当时才一笑还卿千日见三孙维持佛法元无事建立家山尽有文占断乾坤今鼎足防多哮吼慰传闻
　　寄题呉思道横翠堂
　　红尘扰扰功名地不碍诗人得趣幽何必千岩连万能令六月似三秋茶瓯变乳随汤泛香篆萦云尽日浮时觉东城添纸价应知得句胜封侯
　　简刘君秉
　　刘郎本是风尘外画舸新从越上来闻説露芽如爪活更多溪楮截肪开雪消鼎面声频涌鵞转池心首屡回洗涤睡魔临二景敢辞瓦砾换琼瑰【黄庭有内外景】八月十一日九月六日二十四日三梦过赵仲强家坐中人物笑语一一如平时因寄长句庶防藻思见酬因投一防面之慰也
　　忆陪金醆醉红顔回首风光杳霭间老去未忘三级浪近来频梦八重闗云烟旧路到何日灯火虚堂真似山只恐断魂收不得更须佳句与招还
　　水中登王徳循月阁
　　龙宫海藏固闻夸偶袭初凉泛客槎层槛迥高临落日洞房无数尽浮家闾阎可想知何在天水相连杳莫涯借我华严记残帙欲将因地付袈裟
　　徳循诗律甚佳方幸拭目因作拙句以勉之
　　唐人好诗乃风俗语出工夫各一家前辈相因多自任后来无复更相夸半山老子偏游戏真一仙人每叹嗟傍出豫章登一格凭君细与辨龙蛇
　　之仪家当涂七年矣屡过禅岳山下望高山塔欲一游辄不果异时山主懃公大师与其子宣上人相过因往报之取路回逺薄晩方到遂留宿栋宇一新舍次皆得其便而宏丽高朗唯见者知焉又复规范齐肃钟鼓应接问之乃懃一力所就丝蓄粒聚未尝毫髪资之人此尤难者感叹不已因赋二小诗
　　窣堵频经眼伽蓝未息肩多情两父子同住一云烟缭绕寻幽径从容慰昔年本无留客意投分且迁延去往如流水兴衰似转肩新工几夺目旧防仅留烟愿起三千刼功收十八年儿孙尽龙象家世自绵延
　　藏云山居
　　鸟语晩更好山风秋转凉心闲日自永簟冷梦尤长赤荐新春稻清添旧防香此身归有地去路尚何妨雨后山尤好秋来方此时心清觉老健步懒欲归迟林响惊鼷鼠风闲叫画眉善人吾岂敢去此尚何之
　　山居夏日
　　金鏁笼窗日黄缯蔽柳蝉恋莺忘日转借榻就凉偏好作宿山计难堪被俗牵归途迎晚照豫促渡头船诚上人游方既归林下焚香诵经以严报地相见欣然留不欲去遂赋小诗
　　委曲披高下虚明得静深佛香平日愿经巻本来心地据三车上尘无一防侵出山应有恨何处似如今
　　宿青山坊君锡馆置甚欵时方兴圩
　　命驾追彭泽开怀得士龙残寒偏恼客小雨未妨农已幸同归辙何劳更赁舂川原如故里疑是旧栽松将过黄池中路寒甚风猛不可行复归青山坊投宿
　　过午风虽恶此心难自安如何一时顷遂变十分寒忍听僵夫诉还思昨夜欢只应贤地主犹作故侯看
　　次韵俞希贤大暑家居寄天宁二老
　　静退陶彭泽风流支道林论欢虽暂阻投分本来深客舍汗如洗僧轩云正隂莫因俗眼碍终负胜游心







　　姑溪居士前集卷七
　　钦定四库全书
　　姑溪居士前集巻八
　　宋　李之仪　撰
　　律诗五【五言】
　　和答友人二首
　　比日逢春社占龙得贲山虽能素愿合未放老身闲家世绵延逺功名指顾间自应天有助一到一开顔春来自多雨行处只逢山赋分皆可乐贪生常不闲人归挑菜处鸟语落梅间翻恨新増酒何从解醉顔
　　食笋二首
　　燕雀初为友烽烟近卜隣不嫌千语聒只怕一笼新病眼常如睡归心喜似人柈餐犹见笋未省已无春【墙外是西闗毎夜得应烽火】
　　疎帘不碍日缺甃宛如塘黙坐千名佛忘形一炷香巻中贪味永镜里任顔苍饮后才推枕逡巡又夕阳
　　谢陈无已相访
　　下直来天禄柴荆故逺求论心日恨短归路雨无忧红叶缤纷晩黄花烂缦秋防须寻此况击节再相酬昨日偶到北观防君俞元载元发明叔惠然见过
　　胜日欣相得旷怀谁与同如何四君子肯顾一衰翁林杪收残雨檐牙递好风归时不须问更待月如弓
　　回酒
　　莫笑和州酒和州酒却醇聊资千岁祝用赞一阳春柳信涡将报梨晴防向真醉寻平日路好在武陵人
　　书长干僧房
　　异日延禅地今朝选佛场真身瘗坚固层级韵琅当雨洒家家润灯传处处光曽将一则语要路截诸方
　　无题三首
　　邂逅俱青眼招擕媿白头穿林犹畏日坐石忽惊秋不作﨑岖倦几成汗漫游临分怀杜老月涌大江流步武高低外生涯梦寐中不知三径足信是一生穷触目如逢旧随縁似有功便应参羽翼何异注鱼虫轩庑千寻碧江山一抹红微吟接僚友健啖趂羣童恋别犹能暂论懽昔已通更凭将此况逺问霅溪翁
　　题歴阳天庆观自然庵
　　一日复一日新年即旧年本来无欠少强自起攀縁妙悟通三境清风寄七弦升腾如未果且作地行仙
　　自大乘将游汤泉道中
　　迢迢山路永漠漠晓风昏雨歇鸠呼妇年丰稻有孙旅怀悲暮齿野饭寄前村只恐今霄梦凭谁续断魂
　　雨中过明觉招上人辄留小诗
　　雨路如投洗山行似踏防深闲逢竹院欢喜得诗僧语欵疑缫蠒心明自有灯难忘惜别处高义等丘陵
　　宿滴水岩怀赵徳麟和壁间韵
　　瀑水泻灵窦铿锵韶濩音树深猿啸月山迥鸟归林一曲广陵散再歌梁甫吟天边有鸿鴈莫寄此时心
　　夜行巩洛道上
　　夜久露华重寒鸦不肯栖月推银海上斗过玉防西风脱林衣瘦山擎云帽低流萤三四防趂队过前溪
　　题李钦之承事宅
　　松竹厐公宅丘坟倚相家和声敦鴈序秀色茂兰芽鲁秉方如昔淮流讵可涯踌躇不欲去寒日任西斜
　　离宣城
　　倦客登舟际江城欲暮时恨长山自逺心速棹归迟村市明鱼火严城起鼓鼙诗成真有助新月上天涯
　　秋日游青山访太白墓二首
　　潦倒忘衰日风流袭垫巾未能分朽骨还此挹余尘吊古无千载伤心为一颦依稀如到眼气类信吾人淹时苦炎暑此日遇初秋旧籍存千畆彛伦咏九畴但能寻旷荡何必事深幽未媿辽东笑真成知北游
　　游青山因过西庄
　　青山忽相值一笑脱征衫未就三都赋聊寻五柳潜并游虽得意作濶更愁兼问字终忘倦言归但小惭旁求须作相未聘且耕岩赠别无多语禔身要律贪
　　同荣天和游石城
　　兹游久寂寞胜士偶陪随竹暗笋初熟江深鲈正肥但须频结社何必访题诗防有重来日还应记此时
　　谢人送鱼
　　珍重黄池秀风流逈出尘多情念羇旅脱网寄鲜鳞掀动龙蛟宅惊回匕箸春丹青如得便更拟问通津
　　题齐云亭
　　凌空登白纻此地与云齐一览众山小方知人世低暂留蝴蝶梦终负杜鹃啼回向禅闗客何当别有梯
　　贺时相生辰
　　锡羡来经世储休表降神云间瞻鸑鷟天上识麒麟蕴借三冬学形容万古春班庭倾玉笋镇庙契金人帝载熙明格朝签絶拟伦渊源参密幄同徳在斯民有作皆前用无言不绪陈光华荣斝夀蕃锡防昌辰宠接张侯异年颁衞武均江干空引睇无路袭余尘















　　姑溪居士前集卷八
　　钦定四库全书
　　姑溪居士前集卷九
　　宋　李之仪　撰
　　絶句一
　　登山未还范景仁以诗见促次韵二首
　　扑面烟霞晓更嘉偶随黎杖访仙家斜阳不见登山屐独绕长溪折夜花
　　危墙烟际耸层城潮落沙头眼更明不觉归舟犯牛斗天风吹下步虚声
　　次韵景仁海次西还二首
　　留滞初春寂寞滨眼明归路一番新何妨更作重来计枝上微红解恼人
　　二月春隂到水滨秋风重见玉蟾新无端扰扰来还去只恐沙鸥解笑人
　　又次韵
　　寻春何惜驻征鞍只怕春归不怕寒故国山川无限思我来仍得雨中看
　　栢台自述四首
　　穷日愔愔已死灰似沈习井念昭回一声霹雳起平地顿觉青天万里开
　　钻龟打瓦不曽休金注昏人岂自由谁谓纯诚无感格防逢公议报私讐
　　一梦扬州似隔生轻舟未往但贪程莫年觳觫儿童念风物依稀媿此情
　　熬熬内火战骄阳鹤泪风声便着忙波浪翻天谁与渡却应甘井是慈航
　　江西庄上久雨
　　去秋欲雨不得雨今春望晴还未晴蝼蚁尚知为自便强将私意与天争
　　路西庄絶句
　　麦未登场已挿秧更忧雨过水还伤一生能着几量屐白髪萧萧只管忙
　　宿采石
　　江声隐隐风前恨鴈阵喧喧枕畔愁更觉孤衾如泼水始知今夜宿山头
　　寄西庄梅道者
　　因縁时节本相期只恐蹉跎醉似泥洗尽捉前留意处何忧金臂不提擕
　　偶书二首
　　元宵灯火閙游人偶向忙中得此身净几明窗尘不到弄黄先见一枝春
　　通中玉冷梦偏长花影笼阶月浸廊挽断罗巾留不住觉来犹有去时香
　　瑞竹即事三絶
　　芭蕉叶密柿隂浓散髪西窗到晩钟霹雳一声三尺水旱天方信有真龙
　　纎絺不挂汗如倾一霎风来梦乍惊自是人心有凉思强将庭叶作秋声
　　鸭脚初成緑未齐芭蕉仍在柿隂西推迁节物均如此眼界何须苦自迷
　　书扇
　　防稽陈迹久荒芜流落江城墨未枯好向溪边示行客问人能出百钱无
　　立秋日书唐行成扇
　　自古逢秋悲寂寥我言秋日胜春朝晴空一鹗排云上便引诗情到碧霄
　　题郭画扇
　　蹇驴破帽耸鸢肩石里长松欲到天六月尘埃汗如洗始知立意不徒然
　　嫋嫋凉风八月初试挥椽笔写江湖还家预想迎门喜争问今年得意无
　　又书扇
　　几年无事在江湖醉到黄公旧酒垆觉后不知新月上满身花影倩人扶
　　画夫子扇
　　烟梢云顶石藏根溪压舆梁晓乍分车葢定寻何处路皇皇犹想为斯文
　　题画扇
　　曽记终南雪里山玉峯琼岫耸巑岏风流转入丹青手画作江城六月寒
　　落笔无因似退之每逢佳致却如痴孤高全露秋来骨无复山红涧碧时
　　庄上书事
　　柱础犹蒸湿未休悬知雨意未全收只忧场上芽生稻不厌田间水拍沟
　　访僧不值
　　我来独爱南天竺公去谁烹北苑茶赖有清风犹好客扫门杨柳影交加
　　天宁众寮即事
　　不看经也不参禅时去时来又一年秪愿阇黎终有信大家留取草鞋钱
　　宿吉先之学古堂
　　停骖假馆雪初晴学古堂中气象新多谢故人无弃我一炉软火暖如春
　　书于子高宅
　　儿童鸡大语声喧桑拓萦纡緑蔽川斗觉门庭兰玉盛更将萧鼔乐丰年
　　书俞秀老诗卷后
　　荆公宾客晚多竒休叹攘侯见事迟雨过半山初睡足何如蟁力负山时【荆公晚有佳客乃其自云鲁直遂因为故事】
　　写裙带
　　轻裙碎折晓风微弱柳腰肢稳称衣更剪垂虹平窄地双鳬似恐见人飞
　　采石二首
　　云山夹岸去层层来往扁舟恨未能更有寻常最佳处无风一日到金陵
　　鸡笼山下是和州隔岸闻呼见防头不见东归夜郎客锦袍谁共醉扁舟
　　浴南寺园头求诗
　　一重洗尽一重生尘垢昏人不自醒防得栽茄种意始知松竹本来青
　　源上人研
　　过岭传衣不传鉢何事眼里更着枻欲识黄梅半夜心踏着称锤硬似铁
　　访采石臻山主不遇
　　入门不见主人公座具袈裟在眼中更有山童防人意畧无一事许相同
　　十年采石寄漂蓬广济虽名寺亦空将为新来有消息依前山不结蓬笼
　　次韵湖隂韦深道五小诗
　　髭须潇飒面嶙峋怪我多非旧日人百里挐舟谁复尔却应情重故情亲
　　书去书来又一年只应提处是虚鞭相逢防得笔头语莫惜频寻酒里天
　　江头风浪似重闗几许行人限往还不是多情过相与肯将一叶犯银山
　　三山矶雨列山风我亦频年强自攻不负蛟龙竟何事只疑身世属江东
　　新来句法宛如隂端与衰公伴陆沈未易偏师壮秦系刘郎戈甲旧成林
　　次韵东坡梅花十絶
　　谁人月下奏云和一夜繁枝向北多长笛未须论旧恨且留幽思待隂何
　　奸雄投老恋层台随得分香散处开枝上休论歌舞旧尊中且泛緑于苔
　　弄蘂攀条日几回依稀长记雪中开尘埃满袂家山逺底事多情拂眼来
　　软火明窗酒一尊余杯未减日尤昏谁人为折东来阁续得何郎日断魂
　　黯黯危肠独九回故园谁对此时开撚来聊把倚孤枕更拟慇懃入梦来
　　病余憔悴拊空尊子细思量意却昏便觉阳和振枯槁不须方士致幽魂
　　初见今年报信花定从清浅缀横斜无言对我应惆怅不复当时处士家
　　玉作肌肤雪作衣剪裁风月缀寒枝上池可饮偶无路空愧当年带下医
　　漏泄天工意不轻傍春依腊独分明孤高不作繁红伴造化须知别有情
　　姑射山前旧卜家天香真色倚风斜不须薝卜分高下要是东皇第一花
　　赠吕焕
　　红炉欢坐腊灯长豫借春风发艳妆流水落花无限好却应双鬓恨刘郎















　　姑溪居士前集卷九
　　钦定四库全书
　　姑溪居士前集卷十
　　宋　李之仪　撰
　　絶句二
　　舟泊采石
　　经年欲到竟无繇便路今朝得暂留弄月燃犀俱未暇潮平且欲过西州
　　和州太守曽延之置酒皷角楼
　　楼台烟树接平芜水墨丹青十幅图认得黄山家住处云中相对似相呼
　　延之置酒当利楼侍人劝酒
　　云山逺近浅还深宛转愁顔顿不任独有绮罗知此意故拈金盏十分斟
　　延之置酒连云观北望丘墟掩翳相与凭栏感叹延之以所持扇见授云不可不记也因书之
　　后垅前冈一色松相看冠剑几悲风今朝笑语明朝哭莫厌尊中酒不空
　　延之置酒南园因书柱上
　　尊前景气朝朝别醉里歌呼处处新一度拈来一回好主人须信异于人
　　何子温家有巨竹数顷因成絶句
　　老緑隂森锁昼寒儿孙延裔不知年欲归顿失来时路一似高风暗雨天
　　曽延之置酒后阁供帐酒馔物物皆内出侍人以裙带求书
　　御醅盏畔千头菊椽烛光中四和香红粉莫嗟霜满颔也应歌处似周郎
　　延之问及当涂近事云君殆能容忍我不及也胡不迁居于此便治馆因口占为谢
　　胯下淹时岂不知故人疑我似阳痴一防固愿授陈相只恐锋车便见追
　　延之云久迟公来不谓迫之乃肯顾我既开此路却当以匪人为津梁矣致我佳客敢忘其徳口占为戯
　　一水相忘辄自疲青氊情厚失先期从今不比鸬鷀数更欲棠隂借异时
　　杂咏四絶
　　人间所乐宁过此一事都无有俸钱更向丰年观割稻须知身是地行仙
　　老呼稚舞报丰年极目黄云欲际天旋捣新稉供晩饭只愁闲梦搅安眠
　　解箨新篁緑未分弄晴啼鸟语如文翻风葭菼全疑雨对岸峯峦便是云
　　平生粥饭寄伽蓝老日田园强自添岂自着靴踏泥客如何不许蹔深潜
　　书龚彦本庄壁二絶
　　青黄赤白千畦稻逺近高低四面山旧约买邻今已决却忧无力伴跻攀
　　重阳过了十二日阶下黄花方盛开节物参差何足较且浮新蘂共衔杯
　　同彦本兄弟泛舟过北山
　　横截西山一叶轻晓奁初发镜中行异时常作玻璃观却恐丹青画不成
　　彦本邻庄有欲售其所舍之屋看相与就阅遂书其屏上与彦本为约
　　求田问舍太迟生栋宇才逢眼便明凭仗经营须占早连墙只恐负柴荆
　　龚深之曽约相从偶不及而深之逝矣独过其所约之地遗像俨然感怆不已因书其事
　　徳公期我此聮裾独舍扁舟断梦初蕙帐一灯如晤语泪防空对两龙驹
　　初入褒禅山
　　近山回抱锦为屏金碧高低照眼明四十年来劳梦想白头方喜慰平生
　　褒禅知客求书因以答之
　　霜林斑驳抱园回晓日初升宿雾开忆得旧游怀小杜分明回望绣成堆
　　褒禅斋后独出三门步深山久之
　　两脚都忘力不胜穿云度堑信腾腾林深鸟兽知无迹时见游山一两僧
　　游华阳洞行十余步水阻而回【洞在褒禅侧有吕公书华阳后门字】
　　篝火宵深兴转浓可怜潭水断来踪只疑终有蛟龙护玉室金堂未许逢
　　自褒禅寺东转将过大乘路中
　　不觉离家二十日山林城市恣延縁定因曽作和州客长见鸡笼在眼前
　　欲过大乘先寄祖灯禅师大乘甚贫新开堂
　　大乘此去有几里闻道只园近布金但恐鉢中无客饭止期经宿谢知音
　　将过大乘薄晩不能到既见祖灯以寄一笑
　　踏尽田塍转尽山芥塘犹在夕阳间主人缩地元多术何事今朝时见悭【芥塘大乘地名】
　　汤泉才到便问浴处何在戏呈长老
　　欲从旷口过金陵不惜汤泉两日程因就故人求一浴何妨随例得身轻
　　题苦竹寺后亭
　　竹映丹枫转短篱有花开处尽空枝春风想见如铺锦惆怅来游不是时
　　再过苦竹饭于寺前客邸
　　隼旟謌呼引红妆花帽追随入醉乡今日再来如断梦主人依旧进黄粱
　　絶句七首
　　海燕初飞掠水轻酴醿开就照人明旋倾煮酒尝青杏唯有风光不世情
　　万腔腰鼓打梁州舞罢还催步打毬更借纒头三百万阿奴要辙第三筹
　　情随榆荚不胜飘心似杨花暖欲销拟借琼林大盈库约君孤注睹妖娆
　　漫寻蝴蝶却成痴欲趂蜂儿转更疑自是心情怕时节不如闲处伴黄鹂
　　程氏园当尺五天千金争赏并朱栏莫因今日家家有便与常时两様看
　　的的枝头浅浅黄未先顔色占年芳任是剪成香更裂鼻根眼界漫商量
　　斋盂洗罢日方中帘影低回破睡风试问新浮一瓯乳何须亲到广寒宫
　　和张文潜赠杨妹
　　草草声名等漏巵相逢佳处暂舒眉我方击节聊乘兴君可忘忧莫见疑
　　宿观音寺三絶
　　倦听檐间防滴声栖禽初报晓来晴分明市合人争语清浊高低各有情
　　鸟啼鹊噪趂初晴百舌新调燕羽轻滑滑竹鸡催布谷声声鶗鴂唤流莺
　　留滞江南又一年燕巢初就鹊声喧一番风竹摇窗外犹冀曽来紫玉轩
　　谢范守惠鹅
　　玉翎红觜小池中双入筠笼寄病翁不是山隂亲换得自惭书学久无工
　　画鸭
　　野塘浴漾夕阳时风淡云闲草半欹防得腾身振衣否不教春色在花枝
　　道人笔力与春争五彩都将墨染成新浴羽毛犹更葺似疑顔色未分明
　　画鹅儿
　　声里生涯殻外天天真虽判尚茫然只应未解长依母每向沙头独自眠
　　画鹅
　　人间今复见丹青生意初侵造物灵却笑山隂何所得尚须辛苦写黄庭












　　姑溪居士前集卷十
　　钦定四库全书
　　姑溪居士前集卷十一
　　宋　李之仪　撰
　　絶句三
　　书罗氏屏风四絶
　　净练平铺月上时无人吟得谢郎诗酒酣直欲捉倒影千古风流几个知
　　鼔声絶罢香烟起涌出潮音满座寒为问如何第一义等闲拈却面前山
　　一到山头却下山终朝只在翠微间白云本是无心物何事高低伴往还
　　日日春禽百转新明窗棐几净无尘平生似有丛林分秃鬓何为尚满巾
　　谢荆州太守
　　荆州太守送白玉泉酒兼诗云第一荆州白玉泉兰舟载与酒中仙且须捉住鲸鱼尾恐怕醉来骑上天次韵答之
　　荆州太守紫微仙逺寄渔翁白玉泉长钓久垂鱼未食为君一醉卧长川
　　题隐者壁
　　问道全家隐鹿门竹篱茅屋寄江村厐公事业无多子只有平安遗子孙
　　题渔家壁
　　卖酒罾鱼止数家卜邻还在水之涯扁舟定向桃源去斜日红开两岸花
　　偶题六絶
　　霜风刮地鴈连天野舍衾寒感旧年独有多情夜来榨床头滴滴慰孤眠
　　洛阳城里见秋风欲作家书意万重复恐匆匆説不尽行人临发又开封
　　行人犹未有归期万里初程日暮时唯爱门前双柳树枝枝叶叶不相离
　　长溪新雨色如泥野水隂寒尽向西楚客天南行渐逺山山树里鹧鸪啼
　　数卷新游蜀宛诗长安僻巷得相随草堂雪夜防琴处况似青城馆里时
　　不觉六月初八日还是去年熟时鞭借竟谁能致曲定自昭昭终可期
　　访瑫上人值吃葱茶
　　软火明窗纸帐低一声初报午来鸡葱茶未必能留坐为爱高人手自提
　　七夕
　　银汉风休月对弦灵桥长挂罢星填从今只恐情先老无复佳期又隔年
　　东山
　　南山不见见东山白鹭时时自往还为问天公几时雨定因薄相故能悭
　　闲坐
　　鸦衔遗秉趂饥鹰老将时传唤犊声凡物有生皆有乐不堪孤坐泪纵横
　　壬辰春试终场王徳循置酒登月阁邀丁希韩甚欢夜分方罢
　　宝炷芬敷散瑞烟月移花影上栏杆角声又报梅花弄只恐归时夜更寒
　　清明日净因庄早饭罢遂游洪福有怀巨载元确因致别约
　　老禅期客煮园蔬少憩西邻日转初万白千红好时节断魂空付两龙驹
　　忆寻春色过何郎西寺传来墨有香安得蒹葭真倚玉再邀花影上回廊
　　同荣天和游石城
　　树密山深镇雨凉西州陈迹旧丹阳相逢莫话当时事且约清心感妙香
　　谒钱公振李与几
　　软火明窗一炷香岁交时节夜来霜须知钱李饶风味却媿巴歌汚锦囊
　　再过李钦之宅忆希武
　　客窗孤被探深寒一梦从来已六年独有可人无复见尊前旋笑尚依然
　　题李仲山金影轩
　　金影风光小洞天蓝桥有路隔云烟玉壶叩尽应能语早晚光明照座边
　　题黄蘖泉
　　住庵老子不复见传法阿师追不回【阙】
　　一拳真是打爷来
　　次韵赠答洪觉范五首并序【六言】
　　觉范以余有收成之行作六字诗五首叙别既邂逅于崇因遂出以相示而句中谓余东坡客也颇复推借浮实旧章又有玉堂之约因次韵
　　念尽已知木偶多闻早慰诗流北海幸君知举东家未我为丘
　　岂为弥天葢世却来作戯逢场可是因人尔尔要非皆我堂堂
　　问舍求田防事乘流遇坎方时且向忙中作玺敢从作者论诗
　　立玉无因再倚坐荆偶此同班老去谁开东阁朝来空对西山
　　俛仰谁为荆棘峥嵘漫自波涛休説花砖步日旦寻烟雨飞鸼
　　题画扇
　　白颊饶春思梅稍喜可知声声催烂漫定是雪晴时
　　挽词
　　东坡挽词
　　从来忧患许追随未路文词特见知肯向虞兮悲葢世空惭赐也可言诗炎荒不死疑隂相汉水相招本素期月堕星沈岂人力辉光他日看丰碑
　　石敏若挽词
　　万年风采属当时堕地能班世有儿梦笔方传符昔应玉楼何事遽先期无由负弩瞻前导空叹骑鲸去不疑老矣无从忘肉味余音犹幸接吹箎
　　李希武挽词
　　十年枯木不知春每向尊前得可人申叔共瞻云外翼元宾岂是辙中鳞扬帆巨浸方期逺摧辐穷途定有因后学从谁识头角只应遗藁是通津
　　濮道甫挽词二首
　　暮雨江边寄一犁多情邻老共差池平生意气几如侠晩日诗书更有儿社酒方期终岁乐葵萧俄感送人悲纷纷穷达都归尽谁复声名是旧时
　　倜傥胸襟孰可侔生平行乐自优游坐忘更漏棊盈局醉彻笙歌月满楼千顷田园常富足几朝冠葢旧交游佳城今日悲埋玉亘古传名信不休
　　郭功甫妻孙夫人挽词
　　率已名无媿成家徳可尊苹蘩招婿妇翰墨见儿孙孰不承慈训俱来哭寝门诗人难再得彤管负详论
　　李府君挽词
　　卖药韩康伯著书河上公幻同聊复尔縁散却归空独有乡人泪难胜薤露风我来嗟已晩犹及想防鸿
　　吊王承议二首
　　﨑岖南北旧相闻晩困羇缧托后尘盗贼余风如振槁里闾和气似深春雀巢絶探终能鷇乌喙虽长自不伸所去见思犹可想九泉赍恨彼何人
　　征西墓上木成围伯氏传孤出更竒皂葢朱轮谁不拥青天白日晚方知功名不挂非由种赙赗终辞信有儿空指丹青访陈迹倦怀尤恨得君迟



　　姑溪居士前集卷十一
　　钦定四库全书
　　姑溪居士前集巻十二
　　宋　李之仪　撰
　　赞
　　自作传神赞【李伯时画】
　　似则似是则不是纵使挤之九泉下也须出得一头地休论捉月骑鲸到了众人皆醉
　　又
　　时雌时雄时白时黑不是徐翁异身又非丰干指出葢优哉防哉聊以卒嵗浮沈于物而不胶于物者也
　　又
　　孰从而图孰从而状大千俱空况尔幻妄直须壁立千仭要且事无一向虽然觌面相呈便是本来形相
　　又
　　意中逈有千般思笔下原无一防尘自笑顽防一村老忽从今日换精神
　　折渭州画像赞
　　龙章凤姿燕颔虎颈巍巍堂堂弗严而整山纳海容霜根雪节可畏而亲力莫之干吾私淑诸一代之英多取益给欲掩滋明长庚未艾白气何来精爽如在佳城不开出夘则角堕地而班岂无所遗騄骥方闲髙牙赤舄惟叔惟虎有之似之千载一武赳赳桓桓彼徒见诮他日凌烟寔先前诏
　　沈存中画像赞
　　先天弗违圣时以乘人谋鬼谋其谁与能彼虽渊宻我则揆叙万目交张维网之举展也吾人一世絶拟孰友多文宛在中沚用此以通亦以是穷自崖反矣凛然孤风
　　保宁机道者传神赞
　　一回拈起一回新觌面相逢那处亲口似含珠声似虎情如止水意如春一心为法无余事四海如公有几人祗恐丹青传未尽更须圆相助精神
　　又
　　万防寒鸦一轮秋月时节因缘因谁漏泄眼光如电舌如雷绕颔须眉满头雪若问人间大导师踏着称锤硬似铁
　　崇因钦老赞
　　真如防中相见了也崇因堂上因甚出来一滴曹溪初无二味大治精金岂有他色虽然画得分明要须重新注出十二面相忽然开不是僧繇谁得防
　　净慧璘老赞
　　法云防中多闻第一瑞竹堂上说法无双降径山龙则雨必应祝崇宁夀则香不妄拈将谓有多少神通元来只这般面目
　　西庵璞老真赞
　　一住姑熟溪头三据寳华玉座草木无不沾恩缁素几多证果世人尽爱西庵璞谁知屡试红炉火虽然觌面相呈也要从头觑破咄钝置杀人
　　储居士真赞
　　敏以自求仁而乐施乡党懐其恕朋友畏其义悟幻妄之不留惟精进之是利故能告所厚而表其行敛众美以昌其嗣尚虑吾志之未孚遂复有形于梦寐呜呼斯岂今人之愿力欤见者宁不知媿
　　李太白画像赞
　　举目一世空无人当时何有髙将军龙鶱鳯翥固莫羣晴天万里惟孤云冥防何地非埃尘我欲从之嗟此身形容不到浪自分坐令鲁叟悲获麟
　　东坡先生赞
　　东坡仙人岷峨异禀道日而升弗类斯摈有继皇皇期之奠枕谁其止之成是贝锦天作人逺言何从谂闻已耸然见孰不凛
　　又
　　天作斯文万物所印时惨时舒与天同运其谁特立卓哉吾人黄且落矣蔚然常春见险弗止自信无闷求仁得仁于我何怨光时显被外薄四夷载瞻载仰百世之师
　　灵岩愿老真赞
　　法不孤起随处有人一花既开无地不春现满月相转大法轮似雷雨作解如山川出云不向人偏衫襟里吃饭而于孤峯顶上化身
　　灵源禅师真赞
　　滔滔汩汩莫知其出汪汪洋洋随圆随方故八万四千偈不离于当处而五千四十八巻皆作戯于逢埸山谷老人所以强名之而无媿姑溪居士又从而雪上加霜咄只这便是灵源叟何须更上炤黙堂
　　报恩邦禅师真赞
　　荆山美璞霜天一鹗可荐郊庙志存寥廓逢场作戯随病予药信与祖佛齐肩直是摸索不着
　　李伯时马赞
　　竹批双耳风激四蹄振尾顿鬛防于一时惟伯时父神而明之千载相遇非公而谁
　　画龟赞
　　鳞介所宗夀无与京纳锡以荐曵尾而行与其托之于死骨孰若遂性以为生余私淑诸葢将卒嵗以沉冥
　　须菩提赞
　　敷坐而坐如日初晓防念付属一时俱了非此老人其谁能表漫自形容本无欠少
　　慧林正老真赞
　　髙坐清凉道场截断东南路口一万菩萨列在下风天下衲僧闻者稽首挺超佛越祖之意气有抽钉抜楔之妙手拶得额头汗出又向王舍城中哮吼
　　布袋和尚赞
　　盛着底是病拈出底是药众生以相见我却道风狂颠错秋来叶落归根春去鸟啼花落只这便是生涯说甚重重楼阁
　　俞秀老画赞
　　青山白云中人对面若不相识笑我吟咏自如终【阙】居士身得度住平常人窠窟谁谓半山多【阙】口却作
　　丰干指出
　　俞清老画赞
　　说着便知姓名见者谁不欢喜虽如自起自倒要乃无此无彼防冥三扳缘中随处逢场作戯欲问湼槃一路头头只在这里
　　寳觉昕长老画赞
　　法云地中得度慧炬光里法身在处淘金防玉随缘运栰通津偏解抽钉抜楔更能因语识人且道有相无相休云是真非真
　　夀宁宣老赞
　　石霜山中二虎后世见孙无数堂堂大为古佛一身普照寰宇别出寿宁一枝又非慈云法雨他时侍立坐边往往呵佛骂祖
　　为僧作石菖蒲赞
　　叶磨数仭劒惟有清风剪不断根乱一窝丝纒定白云寒不散水无沙石无苔师乎一片心清哉
　　为人作真赞
　　王良不作世絶麒麟是可欺邪岂无后人谁其似之维烈武孙武则似矣而济以文气已万里方尔就秣风云其时防如兎脱俨然是则现居士身幅巾白拂无一防尘以无尘故始终一如显忠数功固非两途
　　又
　　茅茨为居脱粟为餐牛衣自暖徒行亦鞍凡人皆友是酒可欢畧不践迹未尝恤言山林城市随遇即安一旦义重杀生非难彼强増饰宁知吾全葢庶几不滛不移不屈者而以乐吾之天
　　文忠公画像赞
　　霜空无云秋天澄雾照然政通何劳钟簴俨然望之希世一遇万折方东逢坡益注
　　为僧作真赞
　　虎头燕额将军之相雪桧霜松山僧之容以是而见胡来汉现捩转面目瞻之不足盛哉七百聚徒何殊在网之鱼若也向此提撕却成土上加泥
　　吴思道朝服画像赞
　　可畏而亲不扶而直艺表士林望髙王国如在广庭鹄立柱石翼翼眉间尝满黄色
　　又道服赞
　　浓眉深眼出尘之相幅巾燕服经世之状有时収沙界于一粒粟忽然乘长风破万里浪固知透过六轮可谓森罗万象本谁鼻端挥斤先生信是神匠
　　铭
　　铭予所携歙砚黄池张氏故物其子见遗
　　有腆好事储以资玩谓予可享辄椟而荐我不能书亦匪能文愧尔误投时出于温煤将童山笔或可冡庶吾之传
　　韦深道砚铭
　　马肝色荆玉璞烂然一星如出海角来万【阙】


　　圆砚铭
　　恶圎喜方乃士之常随方而圆以救其偏方圎以时有矩有规不失吾中则方有时而不通因以济用则圆有时而为重故君子方以守之圆以行之本末相权而自通于规矩之外夫是之谓深道之研而姑溪居士所以铭之而不疑
　　予所用旧砚已断复接相从三十年偶洗之觉其衰相已见为作铭
　　分荆秀之所钟潄荆湍之所激腻理莹质如削而加拭售吾之所狂狷共吾之所穷寂间坠而裂旋亦无隔岂同吾朽壤之化乎抑奕世之所典则不吾见于发挥终安得而汝识
　　砚铭
　　理宻而质坚体润而形圆不知得墨之难易但见随手亹亹生云烟心必资之而乃见言必俟之而后传非吾人孰克有之永寳用之无穷年
　　又
　　比徳君子温润如玉肉好畧分中寔具足穷天下之智巧必资人以形容尽万物之变迁曽不系其盈缩惟其有以称之庶几力行而不衂
　　又
　　以相而见圣逢之研益之以铭未免曲断虽则如是事无一边笔头落处万象灿然





　　姑溪居士前集巻十二
　　钦定四库全书
　　姑溪居士前集巻十三
　　宋　李之仪　撰
　　表
　　代人贺徳音表
　　上帝降康已胙无疆之址大君有命俄覃在宥之仁精诚已格于天人徳泽遂均于动植【中贺】窃以视民如伤则纎悉毕烦于一覧舍己从众则勤劳兼任于人难既思虑之弗忘故节宣之或爽皇天后土灼知宵旰之所因珍剂妙工为得晨昏而促効不更累日遽已亲朝嘘枯吹生大布风霆之令涤瑕荡垢一新雨露之恩欢忻虽阻于周行抃蹈实同于蠢类恭惟皇帝陛下平恕御下清明在躬发挥累圣以收功度越百王而图治幸今亲覩亘古未逢自然恊气之符致滋勿药之喜仰惟魏阙愈知舜日之明嘉与邦人载効华封之祝
　　代人贺正表
　　端辰谨始盛典正容表万里之咸宁肃羣工而在御荣敷动植庆浃华夷【中贺】恭惟皇帝陛下六艺之宗百世所俟润色大成之业发挥遹骏之声故于防图籍之朝而乃修礼乐之事景风适应方蛰戸之回春黼座中严灿繁星之拱极非特知天子之贵于是识圣人之时就日瞻尧已幸跻仁而共域同心戴舜更期保夀于无疆臣偶假麾符阻趋轩陛嘉与肖翘之类交深忭舞之诚
　　代人贺圣节表
　　惟天降命为民作君式届令辰挺生元圣瞻重瞳于舜日想盛礼于汉廷讴歌蚤恊于当时夷夏同倾于此日恭惟皇帝陛下仁舒化国道御时龙如大川之方増出庶物而独运善述宁丰之典则久符尧禹之安荣故能广文王遹骏之声偹既醉太平之福卜年过厯保夀无疆臣尝忝从班适叨帅节赖一人之庆方均被于羣黎上万年之觞阻进陪于列辟但同华祝遥庆嵩呼
　　代范忠宣公遗表
　　生也有涯难逃定数死之将至愿毕余忠辄留垂尽之期仰凟葢髙之聴【中谢】伏念臣赋性拙直禀生艰危忠孝虽得之家传利害率同于己欲未始苟作以干誉不敢患得以营私葢尝先天下之忧期不负圣人之学此先臣所以敎子而防臣资以事君粤自治平擢为御史继逢神考进列諌垣荏苒五十二年首尾四十六任分符拥节持槖守边晩叨宻宥之求再席钧衡之任遇事辄发曽不頋身因时有为止欲及物因知盈满之当戒弗思祸衅之阴兼万里风涛仅脱江鱼之腹三山瘴疠几从山鬼之游忽逢睿圣之临朝首及纎芥之旧物复官易地遣使宣恩而臣目已不明无复仰瞻于舜日身犹可免或能亲奉于尧年岂事理之能谐果神眀之见啬未获九重之入觐卒然四体之不随空惭田畆之还上负乾坤之造犹能强亲药石贪恋嵗时傥粗释于沈迷或稍舒于报効今则膏肓已逼气息仅存泉路非遥圣时永隔恐叩阍之靡及虽结草以何为是以假漏偷生刳心沥恳庶皇慈之俯鉴亮愚意之无他臣若不言死有余恨伏望皇帝陛下清心寡欲约已便民逹孝道于精微扩仁心于广逺深絶朋党之论详察邪正之归捜抉幽隠以尽人材屏斥竒巧以厚风俗爱惜生灵而无轻议边事包容狂直而无易逐言官若宣仁之诬谤未明致保佑之忧勤不显本权臣务快其私忿非泰陵实谓之当然以至未寛流人之往愆悉以赦恩而特叙尚使存没犹汚瑖疵又复未解疆之严遂空帑藏之积有城必守得地难畊凡此数端愿留圣念无令后患常轸渊衷臣所惜者陛下上圣之资臣所爱者宗社无疆之业苟斯言之可采则虽死而犹生涙尽辞穷形留神往
　　启
　　贺致政太傅
　　伏审宠辞宰铉荣陟公槐从优佚于燕申称褒荣之典防式扬大号允服舆情窃以经为帝师而辅太平之基行应世表而全亷尚之节载籍所纪振古罕传都门祖二疏之行功名孰见昌黎贤佐臣之去体貎未隆又曷若伊尹致尧舜之君告归于亳周公成文武之事请老于丰兹大臣出处之逺猷实逹人止足之髙致恭惟致政太傅相公受天间气为国元臣徳茂典型智周体用蚤由旧学夹圣日于虞渊进秉鸿钧调化元于商鼎泰山北斗雅望素髙昆玉秋霜清标可仰幸功成名遂之遇激顽亷懦立之心神明相其夀考华夷想其风采大雅卓尔荣观超然某假守江濵窃依钧芘徒剧向风之慕阻修拥篲之诚属炎景之届辰蕲天伣之多祉
　　贺枢相转官
　　恭审孚号扬廷防勲锡命岩瞻胥悦燕贺均驩窃以国家发政施仁均布蓼萧之泽修文偃武一陶行苇之风岂险固之是图偶闗防之弗戒蕞尔蚁聚肆彼狼贪上轸渊衷佥言谋帅灵旗直指过者化而存者神庙筭出竒战必胜而攻必取爰整鹰扬之旅坐观防技之穷雪见晛而曰消竹迎刅而自迅驱雷电谁当赫赫之王师生致渠魁岂漏恢恢之天网带砺益壮衮绣有辉恭惟枢宻相公蕴命世之宏材韬经邦之逺畧敦诗书徳义之本宻告嘉猷兼将相威仪之多式昭异数挺忠诚以许国运精神而折冲勲徳俱髙邦家永赖用锡尔祉召公扬江汉之休惟断乃成裴相建淮蔡之绩某偹员逺部窃仰焚躔欣闻七徳之定功共庆万邦之为宪
　　贺枢宻太宰
　　伏审宠膺帝制正领枢廷涣号式颁师言允恊恭惟枢宻太宰相公学通精蕴才赡经纶衮衣绣裳久系岩瞻之重髙牙大纛夙严阃寄之威遂膺梦卜之求入搃谋猷之要文武是宪允为百辟之师将相多仪实作万邦之屏折冲帷幄论道庙堂俾庶物各遂其生无匹夫不获其所某希风有素依厦实深虽叱驭以驱驰尚据鞍而矍铄逖闻除命倍切驩悰
　　贺运使大卿转官赐金紫
　　伏审光膺宸命峻陟华资焕然章绶之便蕃穆若丝纶之褒拂凡蒙庇赖实倍欣愉恭惟运使大卿岳降时才天生良佐骞翔棘寺绰着声犹搃领漕台独髙筹画不絶粮道如见钱流洊被涣防荣加晋锡徳可久而业可大自结主知衣之美而佩之光允符舆议伫闻降召亟践禁严某代匮下僚久依属部未展望尘之拜已驰贺厦之诚
　　谢发解举人
　　颁贻瑰玮光贲衡茒载佩谦冲罙深感戢伏以先辈道惟务本学必逢源广坐剧谈固已折经生之角运斤善斵葢尝汗巧匠之顔挟万选万中之文励一飞一鸣之志登龙好语方倾耳以聴之昼锦言归更拭目于观者
　　任河中府万全县令谢太守举
　　雪见晛而自消鱼随阳而必跃葢公明而仁恕俾恶沮而善扬辄倾悃诚上黩严聴伏念某学慙制锦政谢割鸡第知王事之勤劳宁恤众情之翕訿卓茂废置尝贻笑于宻人子产章程亦见讥于郑国矧兹绵簿骤领剧烦才既无长性多忤物孰能饭蔬而无怨固多射影以司【阙】利舌如刀斐辞若锦原其所自请试叙陈大姓强宗挟门资以凌贫弱假衣诡辨托儒名而蔑善良外则游谈过客之邀需下则浮惰末业之纵慱一切杜絶俾迪规绳非曰能之葢其职也然寒乡寡与弱植易扶投杼可虞市虎足畏傥非特逹之眷孰推芘覆之仁伏惟知府待制盛徳兼容华【阙】慱照菲葑不遗于下体荼苦必察于人言荐祢之章已蒙提掖与防之志不替初终某敢不铭嘉惠于肌肤书格言于绅带勉聴驱防用荅生成
　　谢郭枢宻
　　一麾出守惭应变之非长千室鸣弦蔼余风之未逺有规于前者必随于后图政于旧者当告于新仰黩髙明辄伸悃素恭惟枢宻大中学探性妙识造觉先仁也柔而义也刚直其内而方其外至诚格物踵尚父之风猷遗泽在民乐细侯之惠化首燕台之众俊揭汉鉴之髙标左掖南台践扬滋久北门东马敷纳居多粤自出殿大邦逢时多故惟蕃垣屏翰之重寄资爪牙心膂之元臣扞御寔勤冦攘逺屏眷滋潜邸之旧简于侧席之求俄名节之促临庆绣裳之入觐某迂疎无取矜式有依丁兹报政之初采于遗老之诵汰砾在后徒劳拊字之循循着鞭已先景仰声光之赫赫驰咏良剧罔既敷宣
　　回贺新及第
　　被恩北阙擢第南宫凡与交防举増庆慰伏惟新恩宣徳才当数面笔扫千军早嵗飞声头角已竦于同队青春射防文章果中于甲科愧贺牍之未遑辱髙文之先及铭懐感篆幅楮奚陈



　　姑溪居士前集巻十三
　　钦定四库全书
　　姑溪居士前集巻十四
　　宋　李之仪　撰
　　启
　　权知开封府开封县回章丞
　　士论推称久钦雅望官涂南北未觌清标方嗟防遇之难据有叅承之便倾依所激瞻咏弥深恭惟知丞宣徳地胄髙华天姿爽抜温温之徳裕然而有容荦荦之才卓尔而无敌早登膴仕亟着能声岂惟契合于当涂竚见翺翔于要路暂丞一邑聊畜逺图某幸此同僚将获连事恊心戮力期共济于公家妙语髙谈当欵陪于暇日
　　回谢泾州教授
　　诵风雨之诗恨未识面辱琼瑶之赠旷若披云谅惟公余黙有神相伏惟教授宣义性天清昶门地髙华学深游夏之渊源文掞卿云之黼黻早扬令闻自陟巍科谓当金马之游尚屈绛纱之拥伫膺紫诏即步丹墀愧贺幅之未修辱飞缄之先及永言感佩曷竟敷陈
　　任河中府万全县令转宣徳郎谢漕使
　　窃以仕版官聨蔑有丝毫之补勲司考绩误收嵗月之劳法虽循常恩实忝冒此葢伏遇运使郎中兼容有徳延誉及人肆如衰朽之防亦辱吹嘘之重致防帝渥滥被宦踪某只奉简书莫遂登门之谢仰瞻棨防但増引领之诚
　　主管定州安抚司机宜文字回谢诸县知县
　　英声夙着未谐披雾之瞻谦柄自持遽辱朶云之赐退循孱苐切惊惭伏惟知县宣义间气受天清标映物氷鉴洞知其宿錬刚淬发于新硎月转花隂不闻一犬之吠风揺麦浪即看双雉之驯行奉玺书入趋丹禁某衣冠冷裔蓬梗余生惭无霹雳之才猥赞芙蓉之幕仁邻可伏愿分霄烛之光徳宇非遥更丐灵河之润
　　回贺越州黄通判
　　伏审显膺帝诏荣贰侯邦公论攸归舆情胥悦伏惟通判学士才兼文武学洞古今睿眷益隆宸衷简在未遂攀龙之志少施展骥之才虽遇盘根岂劳游刄致海沂之大治深赖王祥与岘首以并传当邹湛某向风惟旧幕义实深未遑柔讷之修先辱华缄之贶
　　谢人启事并寄诗
　　湖海地偏云泥路絶已分废人之沦落难忘圣日之光华间遇便风获承近问惟方今取舍之惟义知吾君亲信之得人矫矫天马之轶羣堂堂寳鼎之瑞世独先流辈允属髙明恭惟某官以自天降之材值不世出之主精神防聚无非道徳之防微朝夕讨论博尽典谟之渊懿展衍绪余之暇低回吟咏之娱篇篇可奴仆以命骚句句真瑚琏之为器始终于学词林由是而愈光逺近趋风善类倚之而増重载惟晩偶叨此亲逢居常想像以驰情几叹滞留而莫觌敢图委睠遽辱赐书何啻贤十部之夸不觉在万人之上伯乐既頋几成冀北之空毛遂何堪顿感囊中之効门庭琼阻嵗月易遥尚稽叅际之荣倍剧倾依之愫江干犹热都下已凉益衞寝兴永扶昌盛
　　贺薛左辖移镇洛阳
　　伏审光奉命书宠司留钥便道将承于宻对疏恩还序于近班夷夏所期天人胥庆恭惟某官以自得之学值有为之时即之也温无一瑖之可指屹然不转经百法以弥精故能进退之间尤见表仪之正暂均劳于巨屏已报政于再基虫鱼草木靡不识其至诚教令条章皆可师为永法方歌亷而有托欲借冦而未遑虽衮衣赤舄久已伫于公归而白叟黄童想难胜于绨恋某本为弃物适寄吴乡追路莫从遡风増喜行见制麻之降续申贺牍之勤残暑未除【阙】　是祝
　　贺王宪解元
　　平世往还不遇数时懐咏常有余思乐驰骛者世之本情安退常者人之难事葢有诸中者固无所萦懐务在外者或未免役物是故举朝之心以在家必闻为可贤所以科场之设乃因时制宜而不废果谐遴选首得吉人恭惟某人言行相章气质甚茂非知之而亦允其蹈是逹也而不茍于闻牓名既傅士论胥乐皆谓积年之考察宁免有妨遂收一日之优长未为过举式符贤路之兼取不碍学制之审求然此时遇窘于他从但闻报喜至于不寐欲图庆属以戒行庶达不腆之陈获托承言之际用輙蹭蹬尤剧倾驰不虞舣楫之初遽辱长牋之贶雍容盛服若投先进之絶伦璀璨髙文弥愧过情而非据读之而饱足人意服之而増重心期由余入秦惊府库之未【阙】宣子适鲁知典礼之具存仅逃舞马之成妖劣似飞蝇之识赦虽已严于报谢尚有负于修裁低徊抱麦鞠鱼之嗟荏苒几风马牛之逸文献不类悚赧何堪于是勉焉其已晩矣实来虚往固难琼玖之酬诚确望专行聴云龙之防愿附霜钟之应别驰【阙】燕之私
　　谢韦深道贺复官
　　伏念【某】间闗晩节流落倦途加之忧患相仍所以志气顿尽虽然竹栢之操不以时迁其如嵗月之遥何以自处尚赖二三君子方懐九万鹏程毎容接翼以扶揺惟恐素志之摧折笑谈委曲简牍周旋遂忘失路之嗟岂复异乡之感烟云朝暮坐视去来鱼鸟林泉分甘终始凡得此处莫非见贻不图例奉于诏音骤使复还于仕籍衣冠颠倒无复仪形賔客过从恍疑梦寐载循忝冒敢昧依归此葢伏遇深道居士资粹中和学非俯仰好义若饥之欲食设心如水之在盘固其自得之长致此爱忘之过首颁庆问偹写至情字字有经真可谓之辞达句句不茍尤佩服于风期适作应于羣来故稍稽于修报庶几全度未遽严诛春物正繁徳门宻跂更希调御下副倾驰
　　谢陶师中贡士
　　天下之患常系乎不得其人圣王之心所贵乎无为而治虽名分之必正或事理之相违诘所以驯至此途葢在夫未尝留意先皇帝肇新科举之制今天子嗣成教育之方谨其月书季考之文叅以里评巷议之实讨论如是以明偹俊造自然而次升靡一介之滥居果多才之彚进况乎首贡岂是常珍乃所谓鸣则惊人似非徒学以干禄伏惟某人身虽家食心则天游白黒中分故谈者之辨卓尔而黙识英华外发葢君子之道闇然而日章陋弹铗之兴嗟不辍耕而取用彼勤谨积成其効我才出便占其先糊名既开士论胥庆乡先生则云见面有数郡太守亦曰闻风甚髙不辱其劝驾之恭将表乎絶类之举宁拘中下径躐优长伫腾大对之雄深切当世之务黄香来从江夏终号无双杜牧赋就阿房岂止第五某早蒙垂頋继幸通名适期欵曲以相从孰谓仓卒而引去修途兹戒大轴遽临感佩不遗之诚但深非据之愧寒暄未定保卫善持钦迟光辉别图裁叙
　　贺人转官
　　切审显被命书宠迁连帅伏惟庆慰窃以赏罚人主之纲纪用舍要在乎适中是非国论之权衡轻重务归于至当故居上者操之以御其众在下者体之以见其长实万类之低昂系一时之休戚今天子别邪辨正有如皎日之当中诸近侍效徳协忠何异大川之方至既抑扬之无愧頋授受以宁慙恭惟某官色正而芒寒业茂而器博总五材而并用驾六艺以相先片言之传得之者率皆心服毎事之举闻之者莫不景从是宜朝夕以辅圣明讵应顷刻而逺左右天下望之如日岳众流赴之犹江湖伫观麻制之行超进斋坛之拜【某】宰身穷壤托芘后尘虽未识荆州之贤然不废子虚之诵衰頺末路瞻望何时适逢隆盛之期独欝赞扬之愿尚应余日获遂趋风欣忭所深仰驰滋甚
　　谢金陵举人
　　顷从眉山兄弟之游获承礼部文章之美窃谓龙蟠虎踞之地信多金声玉振之英萍泛异时怅余尘之已隔风流别驾惊晩秀之方荣典刑如存叹慕何已亟欲乘闲而防面又虑以闇而投人展转此时相咏増忾殆四百数之较艺始一二人之中程凛乎谁敢自期巍然果在髙选遂将趋贺客之后冀能纾积日之懐有田一防适居收成之际闻风数舍遽兴留滞之嗟不虞还家解鞍之初辄当盛服长牋之礼造语警拔蔚有绪风寓言周旋遇委无似惟素期之已晩幸来日之可图伏惟某人先辈不愧名家善缉新学絶黏颈缀尾之陋有矢口载笔之成乡校久居诸生固已敛礼闱既辟齐声皆谓得人上不负朝廷养育之深下足慰有司考定之审竚观轩陛鼎传赐第之优越在里闾独能侧耳以




　　姑溪居士前集巻十四
　　钦定四库全书
　　姑溪居士前集卷十五
　　宋　李之仪　撰
　　启
　　谢君俞
　　比阶勅防例改官称恩出非常愧莫能已窃以浮沉江上粗安鱼鸟之游缱绻籍中何异缧绁之系自知罪大而不赦聊从漏尽以偷生虽天日无咫尺之违而气息仅须臾之保灶不烟者屡矣衣不时则常然尚恃仁圣之足依终无魑魅之或御不谓匪人乗间凶焰辄加幸其疾病之余防成锋刃之迫残龄不负毒手遽回偶逃出胯之羞尚虚尝胆之效方且散收魂魄粗葺田园誓将老焉岂复他也果吾君之轸虑因礼以推恩既使名不挂于刑书又畀泽均蒙于士类固常情无足道者在鄙分不其荣哉非交逰曲赐周全则衰堕宁容叨忝此葢某人先辈髙明絶俪道义相先以其常忝博约之余遂乃频借齿牙之论指陈人而窃笑孰不为曹闵失路以无徒或能加恤疾风劲草独不顾以见收只影孤鸿获相依而茍免适图申叙遽辱宠临端蔓芳腴真词人之法则包罗引据备前辈之工夫岂惟礼意之俯投抑亦楷模之逺借续膏反复夕鼠恠其惊嗟缓笔抄誊邻鸡忽尔弹唱既已成诵更当深藏蔼然祥光之烛人当知至寳之在笥永言委眷未易为酬
　　又谢仲辉
　　伏防仁私以某例进一官特赐庆问者窃以用不用固有其时才不才各言尔志然昧者多失于遯之尾厉而君子常罹乎羿之彀中匪兕匪虎而终乐于不容之相安如玉如莹则未免乎爰变之或异盖得自是而不得自是故知亦嚣而不知亦嚣就使再思而后行未若三已而无愠莫莫葛藟惟条枚是施泛泛杨舟姑浮沈与俱诵言冀保于终身改过务勤于爱日闲闗白首黾勉清时敢兴牛后之嗟但有鸡鸣之畏窃谓庶防免矣不图忽尔及之自触骇机上防恩贷迁之善地假以余生方逮系之初骇闻中外及既行之后孰不叹嗟才辞缧絏之艰遽揽溪山之胜实畴昔愿到而不可得岂羁累所在而辄见投出处不疑人人略无少间循习既久种种靡不相宜所赖者方时善类之尤亲所得者昔人陈迹之可见遂使六年之久不殊三组之归殆此序迁出于望外求其冒昧亦有端倪此盖某人先辈气识曲敦矜怜俯逮察其介而不僻忘其老以奚为每至逰从之闲遇辱吹嘘之重淄渑何辨要乃同流笙磬各音终成合奏致兹孱漏更得褒扬载搜子建之波澜宛若燕公之黼黻字字有据如古人特为推排表表愈工非衰绪所能窥测但惊口角之流沫又如笔下之生风用谨家传永为文格
　　答人谢解
　　伏覩解名可谓精造眷言歆艳莫不叹嗟凡在流传犹为企仰况与逰从之末惟深忻忭之私窃以经术取人其効固以久矣文章选士方时尤见卓然非有司所养不凡则贤者安能至此先皇帝作新善类王荆公启迪士心尚贻未尽之谋鼎传将望之子发挥大智协济徽猷遂使青都紫府之仙于时辈出坐令黄茅白苇之论无复误谈光昭三代之风超出百王之上念塲屋之有素未欲骤更幸罗网之无遗时存此举孰光吾党果获当仁伏惟先辈天马轶羣寳鼎瑞世笔端稼穑未尝螟蜮以伤年腹里阳秋能使蛮髦之右衽虽无上舍下帷亲切之对乃有东奔北偹纵横之才鲁人易丘盖亦流俗之常态呉军入郢始知智士之收功更期体此以自强会见排空而直上禹门三级已观头角之成魏阙九重行接羽仪之次窃怜衰陋雅荷眷存泛聴乡评实逾已得崎岖猥事适惭备庆之未遑焕烂雄文遽辱宠临而俯及既余光之旧挹非鄙语之能酬但惊肯首之屡形可信击节之不暇敢辄腾于纸贵姑自谨于家藏庶防儿孙得为资借
　　上少傅相公启
　　伏审惟天降命随世效珍克协令辰肇登至寳眷言国器通禀睿谟遂膺诞告之荣兼迈声华之宠非他人之可得葢此义之与俱是岂茍然者哉定应卓尔故也窃以荆人之璞夐出古今秦相之书实侈图画尤为旷世之遇独髙传国之称曾未若地贡而时乗之天作而圣名者昔未尝覩斯能有闻审昭锡于特钟置灵承于显佑适丁元日方不剏之增严临受端朝拥寰区之交忭信乃非常之盛事允为不朽之宏规洪惟六艺之宗逈超一旦之选果阶幽赞首被畴庸殆无官可以为酬姑易地稍兹序拜叨充有素伸庆当先仅能踊跃于锄犂之间不获俯伛于宾客之后门庭在望诚意则通恭以少传相公以天下第一之材叅域中寡二之举经纶康济莫非行可之逢缉熙光明率皆自得之学毎奏则如水赴壑凡用则犹陶转钧可谓腹心之亲何止羽翼而已粤自荐令名于上帝奠懿册于方丘合宫奏功路寝侈旧尽前人之所覃思恢歴代之所靡遑以主总覈便御之储复发挥究太上之秘遂致天人交格用能教化廓新竟符河洛之祥益隆庙社之镇余才兼暨小物必勤炳如耳目之传杰出诗书之载然画九州者禹也尧享其成而播百谷则弃焉舜因以重君臣相遇之如是道徳不谋而自同但知叹颂于无穷讵复形容而可究暄融已屇叅侍尚遥永介寿祺愈康贤业
　　覃恩谢时宰
　　驹犊虽从既已还于天性乾坤委鉴葢深察于人情眷言资借之阶敢昧依投之素是为再造固非徒然伏念某顷失防闲自昭罪累荏苒桑榆之迫逡巡沟壑之归先世之传才余一子孤老所托更无两儿零丁门戸之仅存展转蒸尝之可惧窃谓兴灭继絶本属先王之盛事且复祈哀请命则幸先主之亲逢加之庙堂辅相之臣志同伊尹与夫帷幄亲信之士道契唐尧莫非忠厚以畴咨悉系仁孝而将顺辄防幽逺莫效诚忱重惟縁木以求鱼孰为脱罝而解网载念势可乘而易失深虞辰去速而难回然支离攘臂已自分于终捐而象防求珠防无心而偶得比腾符报宛类梦惊雪涕拜恩何啻死生而肉骨有识更叹亦知造物之因人此盖伏遇某官遂万物以为心耻一夫之弗获举鼎絶膑而不遗余力操刀必割而适契斯时于事如饮食之须以身任风教之率从容宥宻得众人之所未闻润色渊微皆旷古之所不到辅成一王之法蔚为百世之师倘非杰出之差同安能相遇之至此云间可想行自慰于扫门泉下有知岂不懐于结草况在孱已誓糜捐何止今生更期他世
　　贺时相除少保
　　伏审诞告在庭宠优建节既重元戎之贵增严亚保之崇弼予一人荣被四表流传所暨懽忭实均辱记齿牙之闲可量项踵之庆肖翘虽类踊跃遽知窃以有为之君必得有为之助非常之事必协非常之谋是以雷动而风行故曰云腾而雨降方冠百王而絶诣将超万世以永图若非周公其人曷副成王之志堂堂宏构肇新帝者之居翼翼旧章举出圣谟之断上侔乾象俯合礼经先皇帝神灵在天固应显佑诸执事智慧乗势自然景从初无亿兆之离心允属二三之同徳总提制度尤仰髙明伏惟对越恩书鼎开华观歆激士夫之劝阐扬宗社之储孰不奔走于下风可谓希濶之盛际恭以少保相公惇大闳逺充实辉光自始继承即荷腹心之寄迢跻秘近愈隆旦暮之亲所与者润色之先驱所临者辈流之殊轨主上倚多闻之益学者宗独步之师葢非尧舜道徳弗陈于前而舍文武谟烈不啓于用代天工而惟一赞皇极以履中矢言皆载籍之精微动容真列位之标则譬之射者至之又能中之况于乐焉尽矣不可加矣信一代之豪杰乃六艺之津梁适丁斯时爰契休命祖述宪章之大备篑已无亏裁成辅相以得宜美兹为久人事至此物理可期体貌固殊都俞斯在眷言徳望之集岂特私淑之归庚伏正炎钧履增卫倾驰而往倍万等夷
　　答监司
　　窃伏海滨闻暴公子之名惟旧不愿侯爵识韩荆州之面为难异时旄节之来临适幸里闾之托芘方行台之便道偶南畆之告工阻陪父老之迎倍结蓬茅之恨继图申欵获奉误加敢虞名姓之疏辄与齿牙之录退惟忝冒进有依承某人表瑞特钟为时间出所过则化毎举则优独髙众允以安修常觉化人之患少固当垂绅正笏都俞轩陛之崇孰谓掌漕即戎辗转江湖之外定应有待少俟奏成将幕府之暂开已锋车之促驾雍容法从防绎庙谟尽将未究之奇申锡无疆之祉侧闻去斾行就过家有可望之程而复此差池懐危得之逢而何当慰浣情斯愈固心弗谓遐某例窘漂浮适从逃避愿承宾客之后辄拘道路之难犹意俯存曲垂矜亮其为恋慕实异等伦火老金柔山悠川逺更希保重以大光明
　　先状
　　偶乗扁舟将叩会府虽类剡溪之访戴实期荆渚之见韩参奉可涯欣荣无喻











　　姑溪居士前集卷十五
　　钦定四库全书
　　姑溪居士前集巻十六
　　宋　李之仪　撰
　　书
　　答李防重司戸书
　　秋暑不审迩来起居何似不图变故伏承遽钟艰罸相逺且复未获披奉故情文有所不逮想防见察某知先公才望久矣得之于贤士大夫之评每以未见爲不足今其已矣何怆如之昆仲竞爽而及下崷崪人物之望其来亹见逼耳熟心揺恨未能促膝握手以慰欣慕专门之学昔闻其语而今见其人矣敢虞反我之懐而逓先临问六月十八日得所附书未发已见其人而喜甚亟发之不暇既发乃绵连相属前之以相闻之久申之以过情之语终之以诸可人之诣文且复见济于其间而责其不腆之词辗转至此不觉悚然汗下衰晩不类得罪废弃浮沈鱼鸟间不复自齿于抑扬之地鼎焉惠顾特相收采茫然不知所以为控方少年读书时只知古人所言为可师所践履为必可力行以及之故诸可人皆畴昔相与厚善相免以至于是者一旦奔迸流落七八年间在者无防灿然到眼恍如相接于梦寐之际而防绎其钦挹之语则知髙明不妄取予凛凛自信不为外物一毫发低昂真我辈人也足下所飬既尔而乃不逺数千里轻以人言俯暨蹇浅敏而好学不耻下问自期则重矣委非所据有类倒置虽然来贶不可以虚故辄附诸可人以报盛徳之及论省恕在人在我之厚薄以逺于不愧不怍则至完之言是也论以己责人不若以己恕人以责人之心责已以恕己之心恕人则子夷传家之言是也论未尝以世不用而废学问则鲁直之言是也论尊所闻则髙明行所知则光大而折衷于董子而不可以足以贤于众人而画焉则子开之言是也论乃所愿则学孔子自期于孟子之志则定国之言是也论仅知古今实愧博洽而浪得名遂以阮嗣宗之叹为之证则明略之言是也合诸可人之论而反之于遁世无闷不见是而无闷乐则行之忧则违之及其用也有时而过涉灭顶足下髙材逺识固不待崎岖所献而当以深造而自得之矣然方且汲汲于此而幸庶防焉者不敢以不告也适以疾悴偶在坟山程督工役邂逅元翼回使姑致其略嗣此当不辍交驰惟斆学半君子其无意否耶瞻望未间千万抑节自重
　　答人求所为诗文书
　　久不获欵近秋暑伏惟起居佳胜日者防面谕坟山诸石刻欲尽见之此自当墨以为献偶刻字人招致不来尚有未完虑参差不足以奉省阅故尔蹭蹬因循晩矣负愧无量山中去城市逺耳目有间程督之外随所遇辄牵课仅得十余诗二赋一铭一青词一书欲录出以千斤斧然素非所工加之老倦退缩略无可意处遂复犹豫又以不待有求而遽进则为衒鬻禽犊之学也君子之所深耻不图过聴特枉书问引据该洽见徴甚勤初则茫然不知其对既谢不能谓必见察而来使接武至于三四而不已仰承厚义愧汗如洗遂不复自靳而防绎前日之所欲献者以报专委之辱资借畴昔庶防匠手绳墨之余或遂管中之窥钦跂钦跂顷未与执事相接但闻在朝廷举职事屡有所建明不知者则谓有所为久而得其归则皆一时之先务不得而已者比涉传一二藁则往往人所不敢言异同之论无时无之要在我无愧足矣其涉葢足以知一脔之珍至于属餍于所鲭富则寤寐不忘而未有以见期者一月前有录得泛舟赋永慕堂诗清旷亭记读之累日乃知鲭与富未易形容端若快意于九鼎之烹自非完养停蓄发诸家之秘而加琢削砻砺以会于瓌琦则起伏能到既而端倪探赜果知留意于此甚笃古人糟粕固已在所去窃闻平居专以欧阳永叔王介甫之文备肘后之索甚矣二人之文乃一时之宗也长江秋霁千里一道滔滔滚滚到海无尽其如风雷雨雹之骤作崩腾汹涌之掀击暂形忽状出没后先耸一时之壮气极天地之变化则吾东坡老人未可以轻议虽时所禁要亦不得而舍浅陋所造妄尔尘凟实则于执事所逰羿之彀中中央之中地而得之不审果以为然否如其未也无吝见教未有叅晤之涯倍深倾想
　　答吴子阳问翰林学士带制诰书
　　春末辱惠书尔后欲作报不暇及来太平遂如在井底姑随地茍生聊复尔耳岂复更烦久逰纪录然亦未尝辄奉忘也忽披手示尤佩见存伏审燕居雍容动履清胜欣慰所谕今翰林学士带知制诰盖因唐故事耳昨奉行官制未曾申明姑相因而行唐自开元末更翰林供奉为学士宠遇益重其地益亲上自六曹尚书下至秘书省校书郎皆可与选入院一嵗迁知制诰未知制诰不作文书但待诏备顾问参侍行幸而已其在廷班次只随本官若侍晏则位序极髙座在宰相下一品上虽文馆集贤院各有所独翰林院无所学士号天子私人又曰内相今既行文书遂带知制诰某知制诰则中书舍人职事也中书舍人乃中书后省官则是宰相属官岂有天子私人号内相而反兼宰相属官职事乎既专代人主敷告以言主行制诰批答口宣凡应和文书自不相干当时止谓知制诰遂还中书舍人犹以学士所当制为相妨故不去今泛谓中书舍人为外制翰林学士为内制则是也舍人止行诰词押案遇有所命则因而申之于言词以达所以命之之意而行下至于制命则用白麻冩从内降付外廷宣读其诏书批答口宣等或直批送三省或径付所差使命事体不同官制行后凡此等合改正未及者甚多至赦书则曰尚书省牒刑部刑部尚书省一曹耳何牒之有只当如麻制学士行毕从内降出宣读罢付尚书省授刑部符下诸道乃为允当足下谓不肖昔尝任兹事故委曲见访亦似有所见责当时固尝力言之矣会急欲成书在上者云未暇及故因循至今论必也正名则不得为小事终必有类聚而时正之者老废宁复及此来意既厚不敢不报亦不须广也未相见间惟加爱
　　谢人寄诗并问诗中格目小纸
　　伏读别纸谆谕作诗之意遂以佳句见宠委非其据流汗竟趾不腆一介盖尝涉猎而老无所就但时得一章一句或可人意则如盲人索涂而俄与之防日者有传执事旧诗数篇拭目而观首前而吟充然饱足使一脔之尝如快意于九鼎也于是真有以宠之殆将属餍矣钦佩何已亟欲有所形容不免谓为过情而取近谀之讶要之是诗也作者久不到此当于正元元和以前求之而复过有延揖使得条具前人所作之目而责其所以为是目井蛙之生岂足副九万里而图南者其如髙议既及不敢不报国风雅颂分为四诗言一国之事言天下之事形容盛徳以告于神明又以政之大小而分二雅此较然已见者凡所谓古与近体格与半格及曰叹曰行曰歌曰曲曰谣之类皆出于作者一时之所寓比方四诗而强名之耳方其意有所可浩然发于句之长短声之髙下则为歌欲有所达而意未能见必遵而引之以致其所欲达则为行事有所感形于嗟叹之不足则为叹千岐万辙非诘屈折旋则不可尽则为曲未知其实而遽欲骤见始彷佛传闻之得而防于必至则为谣篇者举其全也章者次第陈之至见而相明也近体见于唐初赋平声为韵而平侧协其律亦曰律诗由有近体遂分往体就以赋侧声为韵从而别之亦曰古诗格如律半格铺叙抑扬间作俪句如老杜古柏行者此管中之见妄以为同异恐古人自有佳处既无所传亦不可槩知姑以其妄意者区处为献不惜委曲见教幸甚幸甚
　　代人与薛金陵小纸二
　　逺去侍席已复累月粹然如春之和气俨然可畏之徳威翼翼然挽之不断之诚意未尝一日而忘于懐也此特小已所得之私耳至其浅深不可以意测形器不可以物拘习之者则曰善人君子也骤见者则曰不挠而有常者也曾不知刑不加峻而顽猾屏息谈笑自若而百废具举昔无夕不惊盗也而今乃外戸不闭昔一月率三四囬火也今未尝有醉人横路则歌笑扶携无一语相凌拂方且雍容燕席登览陈迹与二三要人握手倾葢周旋于气类中而往来宾客无问细麄莫不满足而恋恋不忍舍云是岂沽激而然乎是岂縁饰而然乎乃知小己之所得乃众人之所得也鲁使乐正子为政孟子曰吾闻之喜而不寐有问之者则曰其为人也好善好善之效乃能如是耶必曰至诚而已至诚可以参天地之化育于是益知昔人之言为可仰也其曰惟是而行之于庙堂之上则公已效之旧但褊迫自吝者率以迹求而不知以道而观是未足为知公者又曰公将归正鼎铉遂一徳以享天心而沛然下膏泽于民则今日之政信可见于天下矣是则有造物焉其如是以有衮衣兮无以我公归兮无使我心悲兮此愚与众人同也早逰门下特不敢自许于见知而中间恩恤之勤似非咫尺可得而拟议虽仁厚造次必于是然防被之获防然不知其况也不图晩暮获奉均劳之便拊循有加礼意愈厚益信前日之不敢自许与夫辄谓造次必于是者皆私已皮肤之见也今夫寒暑之变有生所同而有得之深有得之浅者非天使然其所遇之地适然耳以是而推则所谓皮肤之见者亦非盛徳之所期也硕大光明匹夫匹妇不得其所则如推巳而纳之沟中此伊尹之志而乃公之心也一介所吝不复缱绻以致其感然亦不得而已也





　　姑溪居士前集卷十六
　　钦定四库全书
　　姑溪居士前集巻十七
　　宋　李之仪　撰
　　杂书
　　庄居阻雨邻人以纸求书因而信笔
　　近日诏求遗书乃太平甚盛之举本朝书最不备臣庶之家亦多茍简不以为事自昔隋兼南北两朝经籍时富其所藏之地号嘉则殿其卷至三十七万大业之乱存者无防武徳初才有八万巻又平王世充得嘉则旧书八千巻自黄河水运入京师至砥柱舟覆而亡开元中置使置院专治其事然着于录者又减武徳三分之一通一时学者自为之书仅补其阙以甲乙丙丁分经史子集为四库安禄山之乱尺简不存元载当国请以千钱购一巻分遣使徧天下搜索稍稍全复遂增四库为十二库一日为四库矣文宗尤所留意而十二库方充满复经广明播迁迄于天复迁都乃荡然无遗又更五代之乱臣庶之家救死不暇岂复以此自表见故本朝书籍逮今未振宋绶李淑二家号藏书亦不过一二万巻而已绶家又为火所尽其孙景年方辗转图足未防辄死岂其数耶抑有所待也
　　又
　　由拳纸工所用法乃澄心之绪余也但其料或杂而吴人多参以竹筋故色下而韵微劣其如莹滑受墨耐舒巻适人意处非一种今夏未渉秋多暴雨潮水大圩田之水不能泄吾之野舍浸及外限户内着屐乃可行会庄夫以收成告既来复值雨寸步不能施终日临几案忽忽无况云破山出时时若相慰藉者邂逅邻人出此纸见邀作字既与素意相投凡数十畨不觉冩遍安得能文词者相与周旋既为太息而又字画不工似是此纸厄会所招也
　　又
　　东坡毎属词研墨防如糊方染笔又握笔近下而行之迟然未尝停辍涣涣如流水逡巡盈纸或思未尽有续至十余纸不已议者或以其喜浓墨行笔迟为同异盖不知谛思乃在其间也杨文公与人对奕饮酒次人或以文为请即以方角小纸蝇头细字运笔如飞而与饮奕不相妨其词又皆实以前世事对偶精宻引据审确所命意灿然如掌握中而利害明白不容有所增损二公皆一时异人固未易优劣要之东坡之浓与迟出于习熟而文公之小纸细字亦非有所必也故知熟则生之生则熟之贵乎无所滞阅尔至其饮奕相参而各能办则东坡不善饮奕一小杯则竟醉睡或鼾亦未尝放笔既觉读其所属词有应东而西者必曰错也但更易数字因其西而终之初不辨其当如是也
　　书赵凤事
　　刘知防吴兢撰武后实录书张昜之昌宗诬魏元忠子斋私谒庐陵王事尝邀张説为证而説已许诺赖宋璟力止之説得冒以为忠后説当国读之而内自屈尝语兢曰刘子元叙此事太不假借兢曰子元已死不可受诬于地下此事实兢所书其藁故在説后屡祈刋削而兢终不许世皆以为今日之董狐也至赵凤为庄宗实录乃将何挺论刘昫疏不载昫既相遂引凤共政事去古浸逺所谓董狐者果何人哉
　　书牛李事
　　长庆初钱徽典贡举李宗闵以所亲托之李徳裕李绅元稹在翰林宻啓其事宗闵坐贬嫌隙自此遂结至太和中宗闵为宰相会徳裕召为兵部侍郎宗闵协牛僧孺并力挤之并罢裴度政事而僧孺尤力朋党至不可破侵寻四十余年缙绅之祸不能解乃有牛李之号武宗立专任徳裕而为一时名相唐祚防至中兴力去朋党卒为白敏中令狐绹所中伤岂无心始可立事而有心则讫不能济使徳裕不以前日为念而一心所事唐祚固未艾也
　　书杨绾事
　　杨绾少孤贫独处一室左右图史凝尘满席泊如也雅不好名有所论着未尝示人后为相时郭子仪再造唐室勳徳方盛特为之裁损骑从以避其髙名清节名者寔之宾也招之不来麾之不去岂在汲汲自炫鬻以沽之耶内不足者急于人知讵不谅哉是等人也尚何足云聊以知有其实而名自至有之已非是况无而自为有者乎
　　书刘元平事
　　唐霍王元轨太宗子与处士刘元平为布衣交或问王所长于元平荅曰无长问者不解元平曰人有所短乃见其长君王无所不偹吾何以称之人不见其长则为全人矣葢其质既美则动容周旋莫不如是譬之嘉木本立则枝条根节大小短长皆中规矩绳墨见者一一知其为可用也又何择焉
　　书桞材笔
　　元祐中钱塘倪本敦复通守当涂一日扺书相问劳借以十笔其籖云何东栁材予时方学书得笔试之颇相入是后访栁不可得而念亦不少辍异时予得罪流是邦既到首幸自偿所念而材乃歴阳人死已久矣为之怅然久之过少广书室得栁东所艺宛转抑扬二十年之负怳然见慰问之葢材族人于是知典型渊源不无所自来也但予老矣字画日退良有愧于畴昔临纸一叹
　　又试笔
　　手和笔调作字乃佳迫促取能未见其可前人任为一事盖藏终身践蹈悲叹穷通未始不在也退之序髙闲谓僚之于丸秋之于奕讵不谅哉虽曰一枝要须如是方尽仆知而不能行故白首如逆风驾船进寸退尺不图误有见索毎临纸必为见夺况手未和笔未调又迫促勉强耶似是此纸逢厄会定将覆酱瓿矣可胜感叹
　　书陈格石刻
　　予少时客庐山见诸刻石字皆有精神退而求其真迹率不迨也乃知模勒之妙有以假借致然是后每作字必叹息不得其人相与表发比过金陵所见如庐山时至其画笔则又过之迨诘其所自盖南康人陈姓名格从事于此十二世矣予固知他人必不能至是又以信予平日一见为不可易也凡技之善如庖丁解牛轮人斲轮直以神遇而不以力会然后为得况十二世传习之久耶彼徼幸于一旦之遇者虽资借辗转岂得不自愧哉
　　戏杨元发
　　楚令尹子西将死家老请立子玉为之后子玉直视则则于是遂定昭奚恤过宋有馈彘肩者昭奚恤阿阿以谢尔后阿阿则则更为叹息声尝究其所自乃得于此元发偶有系苍黄失据屡诘之辄阿阿则则予固知元发非二人者不知其声从何而致请知者注出
　　偶书
　　俊杰亷悍雅健雄深葢尝见其人矣既独立于千仞之上则下视万物如在掌握间足一跌遂致于讫死不复振故曰知所爱则知所养也不有其养则无异自卧于地以望百尺楼上其免于物役固难矣所谓俊杰防悍雅健雄深者尚何足云才一间耳而相反如是所以择术不可不慎也
　　赠人
　　丙戌正月九日过彦国明窓稍理蕴火取暖焚香烹茶翛然相向欲归而徳威遽至复坐笑语徐视几上散帙得老杜诗五代史庐陵欧公集宋文选不觉骇愕辄谓彦国曰子之胆过身矣已而扺掌相顾曰胆未足大姑我学屠龙为有罪姑溪老人
　　书刘九思建茶砚屏
　　番阳钟弱翁少有出尘意中间辄峥嵘戎马闲以功名互表里晩乃致信通显然无妻妾所与俱者才一族子似已不自得于半途之失矣故每于世外人必从容展尽若相气类者上饶刘思道以术名于世尝得其建茶砚屏云昔尝相遇于京师临分以之为别其义不可忘也遂命工成就之予方有所适思道冒大江特见访于歴阳出以相示因以记其所自来亦以寻吾弱翁之旧也崇宁五年九月十二日











　　姑溪居士前集巻十七
　　钦定四库全书
　　姑溪居士前集巻十八
　　宋　李之仪　撰
　　手简一
　　与苏黄门【子由】
　　久不获脩记师门虽穷在途然窃借余光不忘自振惟是耳壅目枯求一毫发洗灈增新无复可得以故系咏拳拳不防鉴寐秋深江上犹有暑气不审燕居却扫尊体动止何似恭惟神听符日有胜趣万事既不复经意则御风调气遂与造物者游矣不腆一介尚冀投老余息犹及欵待不胜系吝之私更祈加爱
　　与龚侍郎【深之】
　　瞻望门墙仅隔一水然声问不乏而嵗时殷勤所当展尽于师仰者不应疏简如是临分虽不敢辄龃龉其驰情缱绻不得为无憾也春已深日来尊体动止何似老境流落不图遽遭此酷永日如梦寐中夜间则申旦目不得交力量不充固深自愧惟是四十年艰苦相依平时家事取给已不易堪而有一急难则委曲经营不遗余力情则夫妇义则朋友既使之到此地终不得同归念念只欲下见防眷深厚未能执手号诉临纸哽塞不次
　　与蔡侍郎【寛夫】
　　不奉教晤已复累月懐咏重眷朝夕以之早夏清润恭惟尊体万福于是迁徙已得所説亟图躬问动止属乍到不无应接之冗用辄蹭蹬尚幸少休获践鄙志瞻望门第可量依仰
　　又
　　衰晩无堪实门下旧物永懐先公惇养之素与夫髙谊延挹之勤每以身生朝露不能少见毫发为念异时东坡老人则曰拱把必可以至千丈步骤方习定能万里者于左右常一二数流落遐逺势地日光明一见岂复可得不图倦绪遽投挽引虽未慰从容景慕所期然欣幸之深未易展叙也临笔耿耿
　　又
　　比到采石遽闻已过城中辄投先书具道欣怿持书人回方审所得之妄已而又传遂同何明道径过金陵矣怅然不知其况久之乃承尚留湖隂颇得求田之适即欲修谢不谓汩没竟尔淹晚初以此地或可少延窃禄之顷褊陋易得以乗加之宿啄犹逞渠可一日茍安耶虽坟墓所寄亦将营葺就绪再理旧辙万一舍馆定庶获忝随杖履之后也他俟躬致
　　又
　　不腆之役已满任前期辄再请犹未报可迟暮窃禄腼顔何控然夤縁觊幸粗寛待哺者之责尔召用未间尚冀周旋胜践之余连蹇不类定应果慰此志否向风增吝
　　与呉朝奉
　　前日郊外拜别后二日有传舟人未解者比再出城已不及见相仍初稚多病未卜行李所之早失脩记可胜愧仰计程当已定馆乍脱尘垢利害之役而有溪山隣里之欢想剧慰懐不为加损固非待晩生缕缕之献愚者竟不免西行冒暑就陆其味可知俟至闗中时得通问次
　　与叔伦提举朝奉
　　久不亲盛义间欲致一书或复不果所以系咏之深固不如是也比承终制还朝稍幸班者获奉余晤进闻舍馆所寓时得通记不谓前日方遂邂逅斯须仰奉教益间幸亦多矣已而得家门伯母下世哀苦累日不胜见在式假早来出就诸兄议成服归得坠刺乃辱临屈谨谕重意且失迎展感激复深愧恨向晩尊履何似无縁造谒尚觐促膝庸致久别之懐临纸不任眷眷
　　与宋荣州
　　伏审显膺宠数荣进崇资叨顾有来闻报増忭伏恨阻逺不遑陪下客以相先窃借光明但能知盛事之难值谨具状贺
　　又
　　久不获嗣音门下毎于思道书中得闻动静疏逺且复废弃之余色色生理防何其能自控也不审一顾之旧尚且记录已否初暄恭惟日来台万福新恩之宠非才望有以称之岂能至是无縁从贺客之后而又得之已晩比复当前而反兹蹭蹬惓惓倍深愧负想像一时歆艳可量引咏
　　又
　　乔松巨柏非髙峰絶壁未易为托以所托之如是宜其干云霄直日上未已也又况日闻所未闻日见所未见其资借宜何如哉非肺腑惟义慰有自来岂能至此更期际遇终契超特钦跂钦跂
　　又
　　晋卿家必常往还兄弟想皆显达矣闻有尚主者得非宅相乎别当脩庆次因会聚为寄声平时班班一见之而未尝接语料亦不复记省但寳坊一抔土未易防懐也临纸哽怆
　　与俞叔通教授
　　暑中不审旅舍何似瞻企盛义无从请叩区区可知髙文耸动荣观然未敢广传朝入匦暮遍天下矣何时再幸占病躬修布疏畧
　　又
　　寒色伏惟尊清胜眷聚无恙至节日阻陪罇下为寿可量倾祷不肖职事粗尔乍到冗病躬不佳毎愧诲言驰情不已早晩西来奉有道君子引企旦旦不知其劳耳盛寒珍重时贶玉音
　　又
　　前日连获手教并盛文二篇曛黑索烛未及恍如在日围中矣既而研味髙致非特如仆命骚人不知三代以来作者尚可分路扬镳已否神逰不逺竦然数日脾气作愦愦如醉人无缘欵曲承诲以悉别后牢结可知舟从定在何日啓行毒热跧伏不易处吾生不如意事十常八九毎于左右眷眷尚觊新春东去再寻杖履之适自余不惜音驿交驰惟君子勉强于我也千万垂亮
　　又
　　近附逓修记当凂左右两日连俸赐教烂然礼意兼幅不能尽畧其愚陋寻绎所况浩乎若决天汉之潴而注之广莫之野难堪眷遇重为愧戴伏惟待敌里中徳况佳裕眷聚宁胜昔厐士元为南州士人之冠以世论之则兵戈之际与夫一道徳同风俗盖今日之盛也吾不知贤士大夫能相亢髙明以掠士元之善否区区愿亲之诚非尺书可道指日以俟言欵
　　又
　　伏防不鄙孤陋过示盛文大编衍溢然虽前日蹈海未能若此文章久不到此惜乎先帝不与见也然神逰不逺固当有享辄已传录愿少寛假数日偶诵一二对于同舍中徴索者纷纷日不自给瓌杰伟丽一至于此尤剧赏慕
　　与何给事
　　违去门下遽涉改嵗咏徳懐眷尤甚平昔气未定不审台起居何似衰晚一介虽托弊箒之末而从容执笃尚懐素志其如倾倒絶世之蕴钦慕出处之正盖尚为左右颂之矣庶防锋车未命犹及旦暮之欵
　　又
　　早以山阳旧坟稍低下不免而甚水不能泄河涨凌注念欲迁者久之于是得卜适介盛徳临附一方与夫当涂令公部属之便固知仁人周恤必以是为急难而赴之必克然常情所期近在咫尺随事应见而已不图光明俯暨委曲是同而令公不遗余力恐已事未必能尔纤悉毕举上下翕然景随存殁仰佩未知所以为报虽已躬致其勤如是此念何时可防系咏之深责具申展
　　又
　　急足回仓猝具书当获尘凂稍不果嗣昔推重在先引咏旧眷不忘倾属早春不审起居何似久为人物所先加之有劳简在渊宻岂外计可以迟回者流落倦途尚期击节迅除少慰向慕尔遡风耿耿
　　又
　　罪废沈溺无复举头之望邂逅旧逰仍值提案之始恍如断梦感慰可知归来幸毕葬事然望徳门自是愈逺矣兴言所暨倍深依邑故族沦落闻振拂不惜力是亦仁厚所期要之于时犹不可及也的便中卒尔驰附瞻望弭节仰冀善卫
　　又
　　前日获侍樽俎新筑落成瑞应表发仰佩不遗与观成美感激不在言也低徊里巷虽侧闻盛事而衰迟不振愧无以形容芜陋之语以致一时之遇过防延挹置其不逮而曲与之进敢不矜勉以奉勤眷持斧般门固已非据而老笔在前姑投一笑之地而遂覆酱瓿乃出望外矣适在坟山不果躬致贱恳仰冀深炤
　　又
　　分饷柔毛何以克当但恐饱徳之余藏神见梦羊蹴蔬耳某物若干漫实四奁非敢为报也余迟旦夕面谢












　　姑溪居士前集巻十八
　　钦定四库全书
　　姑溪居士前集巻十九
　　宋　李之仪　撰
　　手简二
　　与何给事
　　某为公家客久矣雍容谈笑虽粗领风味独未得于利害之途盘旋多事之际心固疑之而诚或未尽倾向也于是炳然乃知所疑为自失盖徳度之接无不主于至诚而加惠衰蹇逈出常矩古人谓感愧则有之知已则未也不虞一旦兼获防被而其自失者愈知为可愧矣霜盛寒恭惟台起居万福方逺参近更期以时保练即庆迁擢
　　又
　　此来不谓已晩汲汲所役仅能襄事故早时所愿得于防承之日三分不及其一末路何堪废于此念或不见负今亦尔耳则其他可知不审髙明亦知梗槩否浮云去来星日固在殊命之庆定在新正不妨激昂懽绪自收未去之日爲邦人不可及之思也独不果竟投胜韵执笔惓惓
　　又
　　稍不获瞻近懐咏髙明尤甚平日冬浸寒恭惟起居佳胜衰晩待尽而已既遂防承之愿则其诸一付度外尚幸再约趋风以竟欵叩尔属心门墙笔下何可见也
　　与楚守贾朝奉
　　托姻畴昔尝谓沦落异地无复防承之幸迟暮何堪遽在末轨欣佩固已不赀而嵗晩相求可量钦系江上苦寒履况当复何似借地为客咫尺即在要显尚稽展晤倍剧倾驰
　　又
　　日者驰控特未卜见录已否书来惇叙流渥岂胜愧戢里中人情易扰风物饭食粗如人意伏计坐啸之余居有多乐老境何日获从井上出遇庶防政绩超腾径跻华近而缺甃之间击节为应也
　　与金马部【中玉】
　　愿亲固久冗路低徊无阶自达而复不当行李之便留连鄙念盖不待説而后知也于是遂有参承之幸则畴昔湮郁殆将一洗无余矣求之异时端若有数霜早寒棨防闲闗迩来不审尊体动止何似见上应恨相见之晩斯民懐慕非一朝夕不妨就陞显职暂为一方之福雍容少日径席华近以协佥言也区区尤剧欣跂
　　又
　　自承命下屡次属邸吏大斾所舍皆报以未得其详继闻已赴汝隂即纷走介脩庆就问起居寻获邸申方知遂席新渥犹未谕取道之方今日覩公移乃知由亳宿以赴国门窃计朝晚入觐徐卜所向区区上记淹迟庶在矜恻
　　又
　　陕右古郡风物饮食皆可人意虽曰道御宾客多自城外往来可想及者有数固左右即可之地而偃藩之胜似亦少能过之者笔吏已遣接人并什物供帐等一一如防诲谨已严备为待矣州宅深覩老木颉颃相错北顾大河天下之絶观也不妨暂快登览之适遂还宠要在人实为兼尽他有所戒敬服来命
　　又
　　日者得漕檄至长安既到而诸公皆并还矣遽承此委欲诉以免不可得且不谓住此许久方其往尚有残暑凡御冬之具皆不随此已盛寒营葺不及甚以为懐大斾之来非特邦人耸跂而愚者参承为至幸遂获早归自是私分上一不易得之事伏望稍促行轩不胜朝夕引咏
　　又
　　此距京西才数十里界最为浅促凡事隣邑不相闗如大斾果欲少慰斯民之望敢期出郡之日豫戒邸吏或随行人急走一报州郡迎自有常数不宜使之失备且不及也惶恐
　　又
　　门中贵眷伏惟万福今必同行矣东玉金玉想不辍通问二舍各计安胜近皆相会已否容另附承动静
　　又
　　近专遣人至京师上记窃计尘浼瞻望来斾我劳如何适得报审将叩境上方此盛寒尊履佳胜诸懐非侍坐不展遡风眷眷
　　又
　　承大斾已过国门日与斯民跂望玉趾掩回敬问盖不豫知逺近皇恐不能堪亦望有以见亮苦寒伏惟步履之余尊万福诸所欲言畧具前记要非促膝不展前驱在吾睂睫间矣欣慰渠可名哉
　　又
　　方欲脩问专介遽被翰墨存拊愈厚感佩无已牙兵卫从州郡常礼但愧遣行差缓尔或尚缺用当以见告应命更伫委报
　　又
　　违去门下忽行役之拘不时上记亦意有以察其过而懐咏眷存常在依邑腊寒比日不审尊起居何似髙明岂今日持节明日拥旄者从容上前极口论天下事使在廷耸然有疑得质遂皆信悉以席华近以慰一时倾想而久未我契者顾岂逺哉修庆防绎执笔敢吝
　　又
　　鄙拙早不如人萧飒异时讵敢觊幸于知遇然往来伯仲间亦久矣其如邂逅防衣之余犹记彷佛而契义自求又将辗转防冒迄未可得怅然此懐毎惧终失孰谓一见欣然遂叩资借延揖之盛以所获于动容周旋而遗灵假宠之如此兹岂平平可见其盛遇耶至于尊俎丰隆祖帐华茂倾一意于俯路而至巷无居人则剪焉亦类其将何以为对嵗晩致効幸或有得向风耿耿
　　又
　　迂拙背驰自干吏议到满闻罢防寻欲洎家一面赴调于法须交代不免迤逦西来所至亲旧留连又继得漕檄俾往长安凡四十日方到故复淹滞送还人不免有妨差使恐悚无已不审雅眷能复矜照否然路中虽苦寒顾恤亦备尽走失才数人耳代者在蜀中杳不闻耗势当春初或得就道此中与比近有干委事敢幸不外至祝至祷
　　又
　　陜原僚友多佳士水镜固不能逃其如春首有将替及垂成者不得不仰图门下敢望留念吴节推真实有守敏而能文以其直实故人少知者司理董君介防强果事多赖之二人乃将替者其他尚可有待于异日僭易辗转惶恐惶恐
　　又
　　违去麾防遽复逾时归计既尔蹭蹬又军事拥来意况实极恶有愧于牵窘书问不继果信其如是哉春寝暄伏惟静镇之余尊动止万福陈力四方使节少休便当濶步华近尚尔低徊是岂在我有不及耶天人未始相逺即庆褒异别对殊渥
　　又
　　愿亲固有日既幸资借乃不得为从容计退讼歉然每自日下来者皆能道经由瞻见比日起居之详辄用为慰区区代者不到四月中定获防展未间更祈善卫
　　又
　　防约意亦忽忽毎图明窓软火清坐相向闲作无我语以披氛翳之梏定将早晚可遂也陜服号当路然事絶简应接亦稀少向上工夫能不退转否
　　又
　　昨日侍坐不甚欵晩热犹可畏势难稍久然所得于盛义亦多矣清晨恭惟尊履佳胜时序忽忽曝衣乞巧遽见节物岂老境嵗月易得然耶可喜亦可叹也早晩再图展近
　　与萧季文知录
　　比承当路或不相容不敢仰叩所自此者遂知朝论取直公理终不能屈果有是证君子不茍避就又复时评在已耶然则超然逺举似亦无足犹豫要之待其至而后动无自皎皎或取愧于从容也仰投气类辄尔惜凂当涂风物自可领略果不屑其陋则旦暮周旋私幸一何多耶襄阳固不恶盖剽闻余论故利害因得自警不胜翘跂小儿官期未决亦欲月终遣行虽托庇不久要亦资借契好尤重攀縁之泽也偶作十余书不暇谨悉别图申叙次
　　与彭丞
　　久不获申致门下为力有限而所应不一忽忽易成荏苒驰情眷旧未易咫尺可论也逼嵗到家首辱流问所以不相防之义尤见惇笃时序推迁恭审庐次支胜瞻望一水未果躬叙其殷恳之深尚冀并得展尽向风惘然
　　与孙知县【希贤】
　　既不入城无缘瞻谒来者颇能道见恤之语感愧无逾秋爽伏惟动履清胜旦夕遂归系望轩屏倍深依向被召北行庶防迎谒











　　姑溪居士前集卷十九
　　钦定四库全书
　　姑溪居士前集巻二十
　　宋　李之仪　撰
　　手简三
　　上执宰
　　罪废茍生屏息穷逺瞻望门仞如在云外固不当辄修记室之问然恩出一旦义均存殁是岂平平所得而拟议者虽分同腐草其如余息未殄则其情可容自已耶庶几怜悯特赐省录是身防何顾不足以论报効期于结草则犹未离乎类也窃谓随所爱生此念常在一语傥诬天实临之引咏恩施形留神往
　　又
　　非意之酷莫此为甚傥非姓名犹在记录则安能遽有兹幸恩旨既临举家恸絶以所遇之如是则其感激铭镂不待形容而后可谅雨露不私于草木而草木防被自有浅深自非力囬造化未易有此服天地之仁佩钧陶之锡虽多言不过如此其惓惓所系惟自信其无有穷尽也
　　又
　　壬午嵗闻被召自颍昌亟来获见于国门外舟中防问劳甚渥矜恻相仍未防自以罪去流落江上十五六年方其来时一妻一女子与其妇一孙并身而六相继哭之念一身独在晩才有此儿实相与为命而交造者知其如是遂用以快意果得其实固非所辞而乃繋风捕影巧为讼端一堕横逆又复五年不惟父子生离而特以官年六十有八豫计当叙之年则已七十遂当致仕禄食不继固非所恤遂将自此以至属纩终不能脱于罪籍矣钦承至恩大徳天地有尽而此则无尽使目得为全人舍恩地尚何望哉向风不觉酸鼻
　　又
　　暑滋炽恭惟雍容陟降钧履万福某衰晩一介于世不异疣赘流落既久不自知其生理可乗而日期朝露之奄先毎念获齿门墙虽未得从众人之后承顔接词周旋盛徳之遇然所得所防固已如万钧之重常在负荷而若不能胜端所谓子在回何敢死尚以是黾勉而茍在也隙驰荏苒忽忽逾年霄壤夐絶其交则气与识尔盖无时不在光明中亦间容僣易辄通记室之问其如破甑弊箒不以废毁而居有眷眷不忍终弃之意佩戴之深尤觉未即仰承旦暮为可憾于是义益髙矣情益厚矣瞻望恩席翼翼不暂舍于眉睫间咫尺将自慰其缱绻且觊束胷以见从而叙谢则方且图之遡风倍剧向往
　　又
　　比者伏防上恩特还愚息遂永祭祀之继祗奉俛伏挥涕不知其已阖门悲感真若再生九原不昧衔仰可知传闻里巷一口嗟恻流布所及莫不耸动具承天地之徳不间幽侧至深至厚而蝼蚁微生草芥贱类骤尔叨防果有是事耶梦寐间也眷言此义倘非极竭展尽渠能至于是哉访古则防有之于时实未之见瞻咏门下恨无羽翰可借而缩地之无术凡属枯株但惊根叶顿有敷荣之向亟将自効于躬致一言之荐而未得尔临纸哽噎笔不得下者久之
　　又
　　自罹非横五年于兹虽愚昧或致分同腐草而家世之传无斯须少忘困伏井底惟饮恨忍死期于尺素之得伸而有再瞻天日之幸然而舍门下其将何地可控耶早日得报备载生成之意出于特达故缺甃间晛晛不知自已夜以继日尤如在沸鼎中前月又得报知徳意已辄而天日遂将矣目穷心匮阅月而方得之于未得间其情可知既得之则其情又可知也姑急驰此介略布其端余俟迤逦申展次
　　又
　　人与巳虽父子之戚矣有时而不能同地与势若风云之会矣有时而不可合何则人各有所见而事亦有所碍父子可同也乃或号泣而随之风云必合也亦有去来而相背况君臣朋友之际哉以是为不易必又以甚贱至微未尝接眉目通语言遽防忘其不同与相背而一语之发如石投水遂使挟山超海不为之难而枯木寒灰果至于再作理固莫穷而世亦莫之遇也今日之事是已防被已还惟自嗟骇不报之恩百身何据然上虽不期报下其得而已耶百身有尽而志则无尽神理其逺哉
　　又
　　窃伏草莽十五年矣殆若根蒂连结毫髪不容相逺自冒齿录即有请见亲依之诚初不谓蹭蹬至今已而不腆之所恳恻或与之辗转资借上投拯援既荷悯恤三二年兹遂欲申其素志心往形留以日为嵗尚尔差池竟至不离尺寸而坐受大赐虽髙照照彻其形迹之间可得不愧不怍已否止措置目前猥坐图操箒平阳之门矣仰冀重徳厚恩终始矜察
　　又
　　久欲一望见门墙而沦废孤外犹未得为全人故蹭蹬未果自达老日益迫一旦奄先朝露则赍恨九原而自絶于一代人物也既付与遭遇之如是而不畀之以早其造物者果有意耶抑无意耶虽诵其诗读其书不失于心期亦非得已而言尔幸同圣日可使有憾于异时乎溯咏之深惘然如失
　　又
　　窃伏榛莽瞻望门墙如隔霄壤然圣日光明同在一照临而系懐覆盆之下私淑为深尚稽防展伏冀上体眷注倍保崇重
　　又
　　恭审蔽自上心图用传器遂膺制拜迎爱旌旄中外懽忭一口翕如是乃储养有素理自应尔无阶进陪贺客之后延咏髙牙倍驰丹悃
　　又
　　礼成乐作徳化日新黼黻声名辐辏逺近权衡所倚则端蔓苦腴各得其适真所谓粲然如繁星丽天而舍次之辨舍五行何分斯人望而畏者实仰盛徳何日亲被提振向风惘然
　　又
　　近者辄以专介上凂记室蕞尔蝼蚁之诚谅获尘控春阳不期于私而防被之归实均纤草疏外鄙朴不知恭事之容但献芹炙背知其爱而不知其有犯更在矜恤有以亮之
　　又
　　司勳张大亨旧学曾子固为文章整洁有程度而不妄形容盖一时之秀也颇闻收采学者之幸
　　又
　　继有所介冒尘记室特以未遂防承心如欲坠虽可谓激切然势莫之应恩地常有眉睫间定将何日获瞻望忽忽初暑日来缉熙羽翼益被亲信天人所符台动止万福造物既有以钟之其必有以成之一代光明何啻六五帝而四三王也所以周旋至是者复何人哉草随风靡不自知一介疏外之有间执笔耿耿
　　又
　　伏承讨论之暇储思前日翰墨逰戯之迹流传所先想已充牣缄袭而近时所期如眉阳老人龙眠宗子固非俗格而似亦不易得者辄意列鼎之饫不能无涧沼之毛山林之茁投间而进旧有老人戏墨六扇一砚屏所寄所录诗两轴龙眠所画松上道人一轴御马粉本一轴乃尽所有而得于散失之余者举以投赏鉴盖平日与二人稍欵玩于朝夕不知为可贵随得随失不能保回视既往遂觉不能多取而谨藏之深可憾者别有家传吴生画天王一轴此则开巻便可知上乗恩遇殆以先祖得之迄今百有余年甫为兹日尔僭易尘控谅矜赐察
　　又
　　窃谓既为门下士则于门下种种不应有间方先公启手足以至奉窀穸皆不得自効于众人之后及哀挽所相又后时衔恨抱慙无以为控乃僭易狂斐有托于记室不虞委眷逾厚过形谦谢伏读愧畏莫知所容又复一时迫于修附不果亲写虽情文未至鉏铻而私懐不能无所负谨缮写上呈伏冀恩私特垂矜亮
　　又
　　毎承真翰未尝不反复吟讽防至成诵纸敝墨渝欲舍不得语髙而意尽藻缋见于随得信絶世之文雄也平日颇有味于此自获委眷顿喻平日之习何止效颦愈陋端如欲避影而走于日中其超然自有到处何可得耶以是弥恨亲依之晩而欵席之尚逺也
　　又
　　比者专人回跪奉亲翰钦承隆厚揆非其据虽包荒固不遐遗而佩服之重既荣且感辄欲効俪句申展又虑接武记室五技易穷其缱绻一介之诚则其勤不过如是瞻望恩地但剧归向














　　姑溪居士前集巻二十
　　钦定四库全书
　　姑溪居士前集巻二十一
　　宋　李之仪　撰
　　手简四
　　上时宰
　　初暑伏惟钧履万福比者无前之寳鼎然杰出頴卓之才因事尤振丕告列辟辉映相盛虽参以他务而并举之然超轶絶尘则在是也加之制语有法事词为称辱在品题遂因谛味已复成诵于所能诵则如见其人惟是不得从贺客之后倍深依向不宣
　　又
　　某自彻声迹濒二十年固能时见一斑于管窥文豹然亲承警防如前人虽万户侯有所不愿者定能终有兹幸已否门庭愈不可及诸有志者投间互进所长而规矩绳墨各得于一颦一笑因其所有亦或选抡之及拱把便知其材可指日遂至于合抱也万牛回首一柱特表自揆则非其辈类如得一窃叹于众人之后足矣临笔增吝
　　又
　　某衰悴且复拙于养生而又旁无佽助故家食之日少而农务之力多是亦造物者所以付之要之窃慕末轨其目寓手应固当因时以勉者气已不振而牵制复乗之真见负于幸得之际而有憾于无穷之矣尚资竿牍之赐时辄兴起愿亲之勤尤觉既髙益逺矣
　　又慰疏
　　某疏言日月流逝伏审先政太傅已经除祥恭惟攀号躃踊五内分崩糜溃烦寃何所逮及孝思奈何防极奈何某伏限在逺不获诣钧屏只申慰瞻望摧哽可胜钦系谨具疏不次
　　又
　　不审近日钧履何似伏冀上体眷注无或追逺之过与时御宜益茂久大
　　又
　　比者以所赐二经并宁先赐钟铭见寄者钦承至性知无以为泉下之报而上慿佛力以严因地可胜畏仰先公履践之素不待资崇固应超特其如纯孝之笃深体增上有教而恨无以自竭也谨当什袭时出而读诵之少助勤至亦自效其涓埃也钟铭辄忘其鄙而夤縁于诸作者之次僭易呈凂
　　又
　　祥除之及以僻逺豫不得其日故修叙独后然礼意不得而略庶防恩炤有以加亮不遑致恭焚席仰承变服但引咏巨怆遥深哽塞
　　与祝提举【无党】
　　昨日庶防展陪不图鉏铻良眷眷也早来伏惟起居佳胜专介被问所以慰藉甚欵感愧无谕行李稍遽不获瞻望倍深约结介还方食具草记率皇恐皇恐
　　又
　　早来辱访别少亲妙悟尤慰披冩日髙尚寒恭惟起居佳胜于是大斾经行首赐临问遂获周旋燕俎所以存拊欵尽鄙陋何以为据非气类曲敦畴克如此感服铭佩倍深缱绻适到津亭已失浮骖度其势不得申敬行色系恋之迫庶防见亮
　　又
　　某流落屏处不复通好游旧虽钦咏不少忘然门地日益逺矣比辱暂屈使指但窃为一方致庆而不敢辄投缱绻于是弭节尚意犹在省录踟蹰愿致之勤滋恨无地不图加惠鼎临遽先翰墨敦谕欵悉如接盛遇秋冷感激而已他伫续贡不次
　　又
　　拜别忽忽逾时系咏雅睠但深约结累日方治行主于一见门下而北稍传按部将复经由以故少留仰俟瞻叩遽先翰墨委谕详尽尤佩不忘之意伏审乍冷起居佳胜百臆须欵席可究不胜拳拳谨具参问
　　又
　　日者大斾经由亟走行府窃承防食州中已而闻改辕北去竟不获一奉教督欿焉鄙懐跂咏不少间庚伏迩日不审尊体动止何似瞻望棨防有必可见之地未有其涯向风可胜约结
　　又
　　准拟还自信州便道获欵荩论不谓行李甚遽但剧引咏相继便图上记五月中感寒疾已在必死之际偶尔就安然汗雨复作淹回防五十日矣今又惙惙气仅相属书问不时端系于此亦必有以见谅久闻府事婴拂虽一方防被徳泽其如方暑小劳应接不无自累也达吾之所自信者以聴之固知无入而不自得也日期便道参近倍深耸向
　　又
　　某到太平四周年第一年丧子妇第二年病悴涉春徂夏劣然脱死第三年中妻女子相继见舍第四年初则癣疮被体已而寒疾为苦于其中间人情不相当靡所不有自忝冒叙复便欲迤逦北归日复一日今幸茍生势不容更住矣辄不自外门下之旧濒二十年雅辱知怜且非旦暮于是如在井中去死地间不容髪引睇尺素何啻再造故忘其僭易上干使台暂借一寛舟只至小阳渡往还无四十日自不妨别差使万一不在所絶敢冀此月下旬或二十间得之幸甚先望贬付照牒仍得一寛洁差新者一家并亡妻灵柩同载不得不虑皇悚皇悚
　　又
　　某贱累三房二十余口又有灵柩先因唐钦叟处一舟般载不尽又唐舟年深疎漏止可载辎重幸小子除服合得一舟不得已上冒其详笔下不能见但目即举家如炉炭上果防曲应殆非平日可比伏惟恩仁俯契真切悚息悚息
　　又
　　某五月初写下前启相次得疾故修凂淹缓自取留滞之累前启更不易庶防见念知其意非今日也皇恐皇恐
　　与米元章
　　八月八日某某顿首再拜涟水使君元章公阁下伏自拜违行四年矣书问不继相逺之势然也到京见交逰尚未遍其见者道公动止与夫政事之在人口者十居八九则知吾元章公有进而真不愧吾钦挹之素也如何如何秋髙气清迩日不审尊体何似行有召命未间千万加爱谨奉状咨闻
　　又
　　某上启元章涟水使君节下近委货遽当已尘凂京师自六月至九月雨连昼夜不絶气已如冬月不审淮上如何伏惟政成民乐履此初寒起居佳胜南来者一口交誉谓自过扬子渡行路无不咨嗟颂咏毎道及公姓名则以手加额上不谓至此而犹未还召其势亦不能久矣更希善爱以对之
　　又
　　某启末路间闗独得于公为多不谓一别便不防寸纸则平日眷眷殆将委于草莽耶抑将有待于我而然也近见子鲁曾公书道公学术髙明政事亹亹挽之不断企仰何及涟漪古郡距我松楸才一水风化渐渍我亦公桑梓之民也未能随父老申敬麾下可胜耿耿或未见忘时赐书教
　　又
　　改月伏惟起居佳胜祭享伤感殆不容遣免以故先承降问兼辱元晖下頋敦叙稠重尤剧佩荷见命晩集敬当祗赴只是食素不必具肉幸甚辄欲更求十数幅字如此纸可用否必欲得何色目乃入用先告示及当携往也
　　与小米【元晖】
　　防纸为请别自一段因縁恐两彩一赛辄烦过庭为了之仍早得之甚幸流落人间乃是超世之物不易得者今日之遇也挂念挂念
　　与彭学士
　　某启久别教席仰咏不能已暑伏舟行良苦尊起居何似区区钦佩绪余常有愿亲不足之懐于是又将西去瞻望数千里未卜承侍之期临书黯然敢冀委时自卫鄙诚千万盖非书所能尽窃幸矜照
　　又
　　自承召命日计行李须郊外近见遽领教墨深愧已后时矣将闻徳诲咫尺欣浣可知
　　又
　　两日少故阻奉教席瞻向盛徳义不少忘恭惟从者无恙承今日殿对遂即黼座问劳之际相慰渊衷伫望之久方出局偶饯一旧僚出城明日当叩师几
　　又
　　久不承师诲虽再具书而瞻仰拳拳盖非纸墨可致者其欲见之心朝夕东引伏辱手教曲记过存伏审赴召已次都邑霜寒尊起居万福出局遂造席末区区谨俟侍坐
　　又
　　孤苦待尽久不得君子之教虽余喘不复自理然向往之私惟日北咏逓至忽辱手笔蔼然风义未忘罪罸而迁官之庆有愧为问之独缓比日复不审履况何似恭惟庭闱康靖眷聚均福书成尚在改嵗常格所拘稍滞雄奋古者治定功成之际玩心神明而沈敏之材多后于躐等良务寛大以竚类求
　　又
　　今早讲罢即诣直舍承驺卫已出晩尤毒热伏惟尊动止万福少慕下风比得亲侍将一月切仰髙明钦戴无已会此迁改遂失依赖下情瞻恋何似可言拘文非假不敢辄诣墙屏谨奉手启
　　与刘延仲
　　前日遣问承暂出翘仰为懐连日出城倦甚适方见中间所惠简寻失为荅悚仄悚仄秋暑欣审侍奉万福马以病足见借马出入亦必无用矣他日望宿戒也一二日相见有客才起草草











　　姑溪居士前集巻二十一
　　钦定四库全书
　　姑溪居士前集巻二十二
　　宋　李之仪　撰
　　手简五
　　与姚漕
　　某皇恐上启运使戸部节下低徊仕路常在光明中地偏人微无从瞻望比承振采一道而里舍所寓适依庇睐欣慕所期实均有众首夏清和恭惟尊体动止万福系咏门墙未获通名将命尚冀衰迟或在记录不宣
　　又
　　屏处江上忽二十年畴昔难忘常在钦挹敏茂诘洽表仪多中故省戸使台继膺宠数而势地既阻无从脩记其知懐徳固不少懈也比多在坟山失于承今已在众人后矣亦鄙分所应尔也余尘未拂尚幸按临得从宾客之末乃所愿言庶防侍坐披悉
　　又
　　退缩里巷实依徳庇眷言畴昔防被有加拳拳负荷之深未易形容可究也冬未寒日来尊动止何似委寄固重而随地振采下受其赐上收其効日耸褒显遂膺柄任非特一介私淑而然乃公论之所归也引咏门墙可量倾遡
　　又
　　中间便人防枉教寻欲修叙而持书人已不见差池重意之辱寄顔无地衰晩兀兀待尽而已比闻暂总帅事辄期一见以酬素志苍顔白发仰附后车之载或能上助仁者爱老念旧之乐私庭无助凡米塩屑率身履之用是蹭蹬向风何已故都可择之胜固多乗时抑扬不妨自达顺御而超见絶韵因以付之翰墨足为一方无穷之美观也苶焉衰旧实与荣焉临笔倍增跂颂
　　又
　　溧水县丞李宥者和文都尉家贤子弟也和文乐义尚贤天下学士大夫归之其风流所暨至今凛然而宥不独有其家风又能悉心政事所可称美幸托临属前有改官状四纸矣垂成之际一举则其徳倍于他日伏望特达俯践所请不胜企祝方此闲陋不当率尔为言其如久荷眷遇亦以仰报也皇恐皇恐
　　与周漕
　　某皇恐上启委质后尘虽不能旦暮师承然窃借光明常如星日之下临也不腆之役久益加冗冗故稍不获修记起居系咏拳拳当不待讲而后谅冬微暄不审尔日尊履何如早期数月间获依门仞荏苒不知所计殆无以自名其况尚冀未迁召间犹及俯慰
　　又
　　某三月到此稍为完葺蜗陋以涉夏大病甫秋即入坟山前旱后雨似物理特有以见制竟以工料不契暂归以俟春暖间承按部经由毎过必见问以至亲屈大斾临顾蓬荜所以加惠衰凉然常求比于古人而苶焉何堪未易负荷高明一时人物得一望已为遭遇而委曲睠存之意有加无已非今日之事也临笔倍深依向
　　又
　　逼至节方自坟山归恭闻大斾经过才信宿失此防近重以为仅已而捧所坠教存拊逾厚防绎增愧退揆畧无可采而盛徳礼意日隆定将何地可酬兹幸向风惘然
　　又
　　伏防亲寓别幅留贶朋罇饮君子之徳而研味委意之宠如奉欵席可胜钦戴又复超世翰墨文词之盛璀璨溢目一时荣遇未易形容也不敢别具公状为谢深恃异睠
　　与和州太守曾延之少监
　　某启近遣专人通问上谢当凂铃下乍晴遂有春思随时抑扬想多胜趣系咏雅眷尤极缱绻尔日复不审尊体动止何似鄙陋还家濒一月爱民惜物之誉日有钦向以荜门圭窦得之已如此则士论腾播组织于文字语言间窃谓君相已在防绎矣入奉禁严藻缋世徳是乃一时之盛事也夙庇后尘弥用击节
　　又
　　某到家即欲作书因冗遂已淹晚前日方克展叙不识果有以见亮已否防定父行欲申敬问适有少故辄不暇及某家人回具言佳客慿陵连日醉笑竟使积隂廓彻万卉纷敷以成同乐之胜独不得展转末轨但深引叹占髙南望吾家山水实在樽俎间能复指頋俯及衰旧而恨不得与之周旋否向风耿耿
　　与元祖庆法曹【名亿】
　　近闻行李之便谓得从容明爽展尽系吝往见不遇辱頋相失晚节仅能一接语遽惊操袂殆若有以主之于今不自已也既而遽图修记道此不满荏苒不契于是疾病乗之防成蹭蹬髙义可懐要须氷雪可鉴未问与时御宜以期絶诣盖君子相防于道术非咫尺低昂所计也
　　又
　　某自到贬所即闻盛义秀粹乐易应接无一罅可指固愿奉从容仰借振采数因所往还以间舟车假道之际久未我与可胜牢落异时投足治下私幸可以更仆承教初则适有所未暇既而服食差爽稍谢通诣迄去仅一识面追讼每日邑邑比舍防又复草草操袂然所得度越所闻亦多矣晩节何堪定将邑邑终不满抑遂充足捆载以归耶收之桑榆敢昧欣跂
　　又
　　某再启相距才百里地钦向既重自当接武申叙虽不能旦暮亦足资借他日之好目前纷扰殆人情所不堪加之衰病因仍常若有以制之是宜取疏置逺而惠頋曲敦鼎来翰墨累幅展转如奉懃恳揆非所据不知愧汗濡浃而景佩相先则君子之庭不肖之迹可保其尚在也更一月可以造请乃所愿言糟粕不足以形容不审终践所期已否
　　又
　　伏读别纸具道尊府盛意并录示行状俾得纪次大门遗轨防绎反覆愧不能已早时才卿崇班以雅素之故亦尝见及衰退久废笔研加之巨题岂敢辄当具以是辞矣于是君子过予竟不许回避虽已闻命然乍病起忽忽未完更望少寛庶能牵课高文懿学自可表扬先烈而乃问道于行借聴于已聩似是倒置皇悚皇悚
　　又
　　窃承受代非晩亦有意相过佩服盛义岂所堪者八月即在左右或前驾庶防犹及迎展尚幸迁就无致相失也跂向跂向
　　与龚平国
　　一水系望无异邻墙投懐之懽实托旧物固当乗间就展与接武交驰乃旷日持久才一通问其情固不如是而表见所期渠得无所负耶念之殆不容少自寛而亦觊雅眷有以亮之至于相惇勉谓糟粕之传不可以废而加警焉庶防翰墨间有一会面之慰也秋日旷爽伏惟燕居优暇勲履清胜老日不异平时姑兀兀取给目前以待尽耳尚冀摧頽或可支防遂有周旋披冩之幸未间倍加保啬茍可以寓之形容者无惜猥及
　　又
　　去嵗防赐教寻具报比辱垂谕乃知今夏方到定将何处濡滞然耶因是再枉纸笔累幅欵尽如接更仆其为感浣可量缱绻依田为生一水旱便觉费力不腆之托二年沈没今秋粗理又复暴涨可虑待哺嗷嗷不知所以为防徳门随遇为生计亦如我之窘常日佳况少而猥念多岂造化别有所命欤不然何特于我辈加甚也古人未始以此自放带经而锄尚安知以彼辄易政须吟哦妙悟叩牛角而为之节低徊稍休则写之笔下岂不绰绰然有余裕哉苶焉盖门下旧物也临笔不觉缕缕自余非会晤不展
　　又
　　别后虽再修驰鄙懐曾未披写姑为目前所牵制而然要亦终何补于系念哉葛大川来闻为况稍详防绎赐书则情好有加而不已眷言欣慕早朝于嵗晩者于是弥厚重叹慕焉何以仰对老秋日来起居万福大水弥亘东南依山占髙犹有幸免独吾邦潴为一大湖始则微茫木末今更不知所涯际昔所谓滔天者其在是乎徙家坟寺已防一月来之不早衰病遂为阴湿气慿陵惙惙仅存视忽使不失故常则别是一种境界方其啸咏自适过从不乏颇复及此抢攘否霜可期日念归壑盖周旋胜践实出素计要须还家乃克自浣大川忽相頋山间粗得相温回期甚迫而方病瘁加之翳晦不我为地作书如在梦寐中所不到处与夫补叙失次庶防矜照亦恃大川必能详尽也


　　姑溪居士前集巻二十二
　　钦定四库全书
　　姑溪居士前集巻二十三
　　宋　李之仪　撰
　　手简六
　　与龚平国
　　大川来如获欵奉方尔咏思为慰可知自藏云距采石才二十余里意念固不舍以是滋不能已但系累相仍第一以老病故殆似非人力也阳泉早晩成行平日恨不能周览其胜异时贤主人表发又别是一段佳事将为吾之别馆矣彦发诸郎同之否歴阳不异乡闾邑人欣慕颇承乐趣较之陋邦何啻千万里之逺老日所以杜门却扫渠得已哉一出境便是乐国如独力家务遽脱不容暂何且以前者为计有至半年未尝一通书未论契好之厚于人情端有是乎因循茍且为患实大不思不勉定谁之过庶防收之桑榆而不知我者乃为好尔左右还亮之否耶
　　又
　　前日自坟山归不虞驶足遽去急于具问兼虑巢书恐迟又目前无可专委邂逅假托已而甚恐或沈浮得报虽幸遂而反愧仓猝不谨肃为有负也彦质况味果尔固不易遣得一气更自能向安矣然巢君不可不延接其术似都不与平平者等试邀致任之字周士记其的乃名医也到即想见逺近赴之不辍且云向日黄县丞请来太平州者乃是其人大川必留家而行庐江果有効否盗贼充斥岂不防耶栁集荷挂念可以转借及幸甚幸甚
　　又
　　咫尺不谓声问疏隔如是亦家难多故一向不复自理屡欲渡江一见诸防旧今尚未果非徒无暇亦自无况来教遽临伏审迩来起居佳胜邂逅三四遽督书而来介云不可少待仓猝为报殊愧灭裂续当别驰附次
　　又
　　防寄佳篇读之防不能释手别后勇进一至是自应超然絶诣不作则已也便速酬报未及少须异日不愧续貂知乗间必多佳制少日或得就覧编缀既尝一脔则九鼎之快可得已耶大川近病防不可救今已无恙质中髙雅但贫不醒奈何来贶已示之矣必自有书去也
　　又
　　葛大川在歴阳否如在可劝令归自庐至无为一带盗贼蜂起单独携家徒纳命尔且归容有所处子厚集略借并世説枕上遮眼可耳胡君至水退自可捡讨即遣还次
　　又
　　前日归自先垅得坠刺乃承归舟甚遽初不计许速怅然不知其控信宿体况复何似一水旱时系望固劳得见非及而正尔抢攘曾不得展意奉缱绻其懐讵可名耶尊叔症如何胡医果尽心门下然不问以一言而坐待巢君可喜今有书可一往迎之取道亦不逺匆匆脩叙嗣当申致次
　　又
　　自改嵗后无一日宁息厄会使然可量企仰旧于门下不疏不图顿尔阻絶自滩洲别后更无一防墨来似可怪者其诸眷爱生理如何彦发位必同居子弟各已长立任事否诸防田园既析各有所系仰计食口不少无甚余矣所谕婚姻事必侍郎位凡此尤当勉力也踪迹出入多在邻邑或田亩间才有闲即就见
　　又
　　某皇恐妄作姑奉教尔岂足发扬髙意但深尘凂之愧过烦和谐尤不遑鱼目换珠信不虚矣近着时望警策老已无味且又比来多病家私多事未成定居毎懐契厚未尝不作恶若嵗暮遂成汤泉之行则径可交驰自是吾别馆也不知仲永是逺近服纪既作大宇便可作淘米涧千客镬一老不足道也呵呵自是可频上问但只在此交驰贵彼此稍简易而便至祝至祝
　　又
　　弥月雨如注营救不暇治若鱼在钩禽被弋求脱于万一者尚何及他哉然念君不少忘也忽被遣问承舟人便道抑遂特来方时见及感佩尤不知其据雨复作体履何似道絶安得一面谨先此问途他竚欵晤
　　又
　　大川来不惟得承履践又得拭目佳句得我矜式殆非小补审昆仲朝夕讲贯于是甚惜不得投足后尘也此事众人方谭之非豪杰岂易特立钦跂彦木诸郎颖秀不伦徳门自应如是诸坟想不辍检校不为水所及否彦质竟失伉俪料不易处彦渊也有美除否当遂留京师大川虽不久计暂失过从企向企向自此相望差近便由采石增坊展转似可朝还暮晚犹有待于来日不审颇见亮否
　　与吴医
　　一事僭易龚平国承务以其叔母彦质阁中也欲得左右一过和州诊视土医固阅遍亦来太平就治不效窃谓非髙明不能起之和州距门下一宿之近必不难于暂屈医所以广阴徳而龚氏贤族切望不以有妨为阻幸甚幸甚
　　与龚彦质
　　比间舍舟非特有慰瞻识周旋诲语实有得于桑榆不谓舍馆累日竟不得一接语再枉玉趾及复出见不能欿焉此懐何以自控前日以先亲讳日前期命舟即坟垅饭僧经宿而后归意谓终得少仰鄙素到家则闻已归缱绻弗类殆不知所负荷不审久要颇矜察否日来体况复何似目前粗理径图面叙惓惓之深兹具其略
　　又
　　一见洒然徐辄自愧业已束装而盛意防成虚委不惟忽忽不满葢欲辍行则不可遂操袂则非所安胷次抢攘殆不知所为控晦叔处文字尤未敢就请实未有此暇尔以一力周遍无穷事加之老日支离良自感叹比欲精意作书亦尔掣肘少待则虑后时定应促膝乃克详谛
　　又
　　投分最欵所当旦暮而辄鉏铻不契声问不乏特人能为我传道者亲炙之私要须不少间断而讥详商确逺图向上为栖止斯其志也亦所欣慕尔缱绻此念不谓得之而遽失之追讼牵制何以自赎别后又复防日乃就渡比到役次遂病幸免作浮尔逼节到家特为时享与展扫坟墓邂逅雨不止家居不自安稍晴事竟又趋役次次第阅此月方克瞻叙申致已閤中差胜否胡医虽云然不可不广营治庀巢君甚工今有书与平国一往迎之自含山半日可到而含山来城中一昔尔早时黄元明邀致取此途甚径为人极有理本学者须善遇之也孙子实有子昔皆见之今官守何处
　　与荣天和
　　长至伏惟多享福庆往来累月皆不果通问忽忽易久别来之思不暂已也邂逅公倩得所寄书防示录感佩无已农家作劳不谓老境方得之因劳知逸深恨已晚也蚤晩少休遂归首图展近次
　　又
　　晚来体况佳适昨日荷垂頋为具疏简非所以待吾老友然晩日自是一种境界须得气味同者乃能倾泻况的慤信厚昔所畏仰者哉既忘其仪物之不至又辱尽量满引至不可勉而止其为感佩可胜言耶方图旦谢专介被问一一钦领早暮得暇无吝下访介还草草
　　又
　　霜暄伏惟起居佳胜久不获欵近企仰为劳颇为猥冗撄拂致疏通问方窃自愧辱手示并枉佳句读之耸然髙絶固以钦畏而思道旧相博约是真相知更得老先生表发敦勉为其佽助定在华显矣感叹无喻不腆朝夕再当暂出十月未归庶防展尽
　　又
　　多日不展奉不忘瞻跂雨凉伏惟起居佳胜辱手示感佩无已连绵事绪殆不容拨遣甚欲稍从容竟尔相妨良自愧叹碑刻荷珍示俟见思道问仔细然衰退岂能自托于胜防之末但深惭负尔
　　又
　　多日不相问窃知口疮作梗别无甚苦否雨不止而终未霑足不审体气何似欲相招聚话少时又恐未能常食甚跂渴也兼知新居完洁必称雅懐朝夕驰诣次
　　又
　　大暑伏惟起居佳胜近辱令似垂頋后数日方知即到寿宁探已落晩复牵迫不果一见甚眷眷也比来声问顿疏殊以为懐一二日暂出二十日左右可归亦当面叙乃行也钦企钦企
　　与刘延仲
　　雨甚为况何似异地得相邂逅固为希有之事而适此相妨极不满意也少间食罢专遣人奉迎次有所干委千万不外














　　姑溪居士前集巻二十三
　　钦定四库全书
　　姑溪居士前集巻二十四
　　宋　李之仪　撰
　　手简七
　　与荣天和
　　前日忽遽问途不得一就别暑中奔驰劳倦殊不知其况然颇有山水登覧之胜随地樽酒之适极奉思也昨晩还家骨肉辈首及动静伏承日来体力佳健病倦未能接人事未果上谒庶几见亮比得刘孝嗣书委曲久不见其人得书如与之欵嵚﨑磊落尤使人叹想不已有间便当致报幸相及也吴师道到京必多日得书否不一不一
　　又
　　初寒伏惟起居佳胜日者到家才二十日竟未得一相见抢攘丛委殆不容应接虽尝通问然不敏之愧无以自控村落间别是一种意味忽忽几不欲舍之而去岂鹿豕之逰天所赋耶无由屈致晤语但深悁结
　　又
　　素不习田亩间事既来顿觉有味似是本来境界亦不自知其然也霜降风冷岁物峥嵘又将一年矣老人贪生尤以为惧尔食贫不易枝梧有求必应固不可忽髙介不与流俗拘岂亦知非人所及啜菽饮水当取以为乐而不厌前世孟东野贾阆仙辈盖亦如之推而上之信所乐非穷通也
　　又
　　师道向借去两画像已取其一东坡老欲烦天和为取之千万留意恐其偶不记见还尔本欲作渠书为此事又恐已来窃意天和居第不相逺可以必得虽其不在亦可取如取得且留天和处候不肖归见及专奉托幸挂念
　　又
　　早寒伏惟起居佳胜前日登门輙留刺扰扰不自给未能从容相欵极不满意也辱手示钦佩眷厚作字素非所工又多事之际恐累佳纸姑俟旦夕投隙尚幸应命淹晩至愧介还方起枕草率滋畏不一
　　又
　　霜寒伏惟起居佳胜累辱垂頋牵迫未果修谢愧咏不展防手示具领厚意疏文极工必有副本姑留为矜式茍不屑行当展翰之早晚上谒
　　又
　　累承垂頋至感日复一日竟未得卜一胜处为终日之防未始忘怀也防问并疏轴失契勘作字輙大更尔奉烦皇恐皇恐谨复上纳甚愧有玷髙文也得暇秪谒
　　又
　　多日不接语每见吴师道即问动静寒色伏惟为况佳适示谕媿感初亦未知也少年膺此重任能尽瘁体国则亲党与荣焉畴昔固可观也几日有太平之行前此略相頋幸甚
　　与刘延仲
　　某啓大雨蒸湿伏惟起居佳胜累欲烦公作包钓鱼煮江南羮为一日语笑病齿大防已而道絶不可出信佳事为不易得也昨日领手帖存问周至感激无已颖昌已有报得勅辞罢便行闻公使短未竟果了可来作同官否乳泉赋等诸文并望付来介阅毕即驰还正本或不在即所传者尤佳不敢留多日也路通上谒次企渴企渴
　　又
　　大暑伏惟侍奉起居万福久不奉周旋倾思固不能遣东归屡欵禅林已而稍接巨载兄弟且获与诚父一往还独逺君子念之常不自得然西来相知道雍容湖山间真风尘外人矣想像佳句倍深耿耿比得疾淹久衰晩殆支持不能惟仅脱死耳外事废阻殊不闻舟御已到先枉手笔佩荷慰怿可量鄙陋气劣多写字未得累年愿见之怀且非尺牍可具也敬俟上谒
　　又
　　比登门不获见累日方欲继之特未暇也示问甚宠感刻乍晴侍奉佳胜乱道上还一二日再奉见次
　　又
　　比幸经由不得奉欵晤少别岂胜系仰霜晴为况如何佳期定何日无由进与席末但深倾向庶几回辕获遂相尽
　　又
　　风埃伏惟起居佳胜到此日欲展近牵迫殆不容出头初不谓至是也瞻企拳拳可胜道哉防手示具领勤厚三二日当前诣才归草率至愧
　　又
　　早来欲诣见偶为賔客留连比到一二处不觉侵晚宻迩阻鄙岂胜拳拳夜归辱手笔恭审侍奉起居佳胜约食固佩勤厚属二十七决成行尚有不得已人事势须略遍辍身不得遂失临宠之意愧恨可知旦夕当幸承晤灯下草率至悚
　　又
　　早来客在门起又差晩索书拥至勤来使极灭裂惭负可胜言耶少间不审起居何似佳楮固已过厚二缶缄纸极精但未知包藏如何耳一笑一笑家通或未写得略告援去分少间便归纳次尊公不敢率昜上啓望侍次申敬
　　又
　　风埃承为贶甚佳极慰瞻企防问愧荷便欲祗遣而客来不已殆未能辍身良眷眷也马复自早出矣少间暂遣所表代步到左右如何参寥聪师并烦申叙甚欲相见能少留见待否
　　与刘君秉
　　拜别昜得岁月虽东西相望然超世之韵常在眉睫间两附逓上记一次捧教笔自到京一向藏缩遂不复与四方亲旧讲好然薄从东位诸君与承动静晚又得文思子舍尤为详尽正初迄今日幸迎谒不谓迟回如此比得寒疾四十余日都不闻外事忽披翰墨恍若梦寐相接其为慰浣可胜眷眷大暑恭审舍舟即安尊履佳豫区区困劣两日来方作字成勉强具报才出首当上谒次
　　又
　　连日出城入夜方到家雨溽蒸热径就卧欲见既未能自慰而执笔之间亦复不果虽致问展叙因兹不逮防手笔敬审尊体动止万福昨夜拜赐已二鼓后不时具谢悚悚一二日图奉欵晤次钦跂钦跂
　　与赵仲强兄弟
　　某啓蒸溽意况从而不佳瞻思之勤滋不能已不审体况复何似君求又有书附问今以小纸奉呈如闻朝夕过巨载家庶几获逢欵晤余迟相见具道
　　又
　　累日不闻动静驰仰无喻晴色渐融恭惟尊履万福辱问勤恳钦佩宠眷而辞藻烂然尤畏不可及也投间修敬门下入夜布叙草略皇恐
　　又
　　久不交驰方剧倾仰梦寐屡投可见于公厚薄也方作书欲凂左右忽叨翰墨敦谕稠重可胜欣感兼知已赴朝谒饮食起居如常日喜慰尤不能已然更宜过常持摄无忘前日之灼艾用医也不罪潜言区区本图此月一到京雨不止道路如江河势须少待骨肉辈未来独处不无牢落颇亦见念否一笑一笑
　　又
　　日欲望门遽有行色遂成鉏铻然二十七日犹幸一见而中途雨大作乃已累日尊履复何似区区最荷垂恤既不得旦暮亲近为不足于是又不得面别黯然其何能已九月十月之交沿檄到京首图展奉次余惟千万加爱依恋依恋
　　又
　　间邑山和尚背子段一枚僣易上献仲强絶韵资仕而又文采足以相辉聊托雅好尚有绪余偶索之未到才至即附便次
　　又
　　比以东坡即世诸况不佳十许日来方有生意书问稀阻端为此也然别来三月三梦追逐岂非髙义相予之厚有以致之不然别自有人见念故如此又恐只是自家妄想也一笑一笑仲南往京少味舍公谁与周旋者幸时温之不妨投懽赴醉之际沥酒见向比窘迎新送旧外方小官况味甚恶未暇周悉续当别上问次瞻企瞻企
　　又
　　仲强大慰必相见稍疎闲忙有间故应如是本欲作书冗甚未及极思渴亦作得数诗录寄不暇矣容后信也江外酒如酾灰计勉强濡唇必暴下如注老来恐一饮便脱可无念乎向才得一罇似减正润风采一笑
　　又
　　比以亲旧往来南北多至郊外留连稍阻叅问亦苦乏人通记瞻企风义鄙心不间毫髪方图早晚脩敬泽之见过特荷存恤既非区区所素但皇恐不自胜而髙明或末亮者是将据我于炉炭之上也气候蒸湿恭审清晨尊履佳裕一二日径造门第所懐当候躬致









　　姑溪居士前集卷二十四
　　钦定四库全书
　　姑溪居士前集卷二十五
　　宋　李之仪　撰
　　手简八
　　与赵仲强兄弟
　　小诗特为戏耳牵聨为用自是无可作做搜索往还岂有他也元确兄弟曲相符同此正是措大家常茶饭过防留念慙悚不胜所以得罪左右但日欲登门而未及并俟旦夕负荆次
　　又
　　月余不奉欵席思仰未始置懐抱气候不定尊履当复何似比苦脾疾极无聊加之亲旧问病者相继势须且徧省视故辍身不得深幸有以见亮也新庭必已归后圃阴合池面荷已离水图书环绕笔墨吟歗参次而防又复絶世独立相与抑扬胜致方是时天下岂能彷佛藩篱髙明亦岂知有天下事耶钦跂钦跂尚阻周旋不胜向往之深谨具上问
　　又
　　季秋霜冷恭惟台候万福雍容朝路孰不腰金佩玉煌煌交映然文章足以表见议论足以稽考蔚为本支典刑而士大夫想望愿亲近而不可得则舍髙明数公复何人哉流俗何堪几三十年为河间賔客矣咏懐畴昔恨无术可以缩地尚觊闻望愈隆建旄分社永为帝室贤辅
　　又
　　相别不觉许久书问旷三二年才一讲初意门下之迹已扫不谓记录不替毫发而书来亹亹有加风义久不传于世枯卉可复再荣惟风义不衰则乃有向荣之望固知盛德所钟亦自愧不振一至是尔髙文丽句顷获成诵别后不得一歴眼是不足训耶抑因循所玩也衰苶或未见弃时丐笔吏传为呉乡警防实假宠于我为重狂狷或时有之私居乏笔力未果求教徐图上凂园亭之胜幸一一疏示所因或得附名咏歌之后岂非至愿
　　又
　　荒瘁流摈终乃几案间一物不谓一别便尔悬阻穷荒衰陋无闻见无商确无图籍可考凡木枯株但未死耳每懐从仲康仲强谈笑绪余之末剧饮狂笑间形吟赋初不计尚得生今日缅懐一梦可胜感叹越寄缺甃间但以目前为遣免异时纵得再奉余亦无顷昔人矣向风几至酸鼻
　　又
　　薛夫人尊候万福后来更有几明珠平日尝获瞻望者计独防不弃青氊异时乐院想多列屋而闲居但见师道子椿诸君云丝竹未尝少辍德美才秀而福与之俱可只尺轻有所彷佛哉子舍必多在官守令弟想各进擢矣令壻学士恨未参识书局料不能久仲惇诸侄当已出仕
　　又
　　衰莫沦落如在井中奄奄未絶时于缺甃间望见青天白日心知其然而无一援之而出者故一得赐书未尝不感慨梗塞期尺索于可援而杳无与应终归之于造物亦未能果尔一决也岁云莫矣其懐抱可知比辱师道处脚力所传手笔惇谕亹亹固已不胜负荷而师道子椿书中具道周旋记录诚义有加而不已反覆翰墨防绎二君之传但愕眙宛转无地自控惟改易昔人诗语以写其忧云安得两黄鹄携之置其傍暑候已深日来复不审台候起居何似不腆之于门下殆非茍然者十年漂泊亲戚朋友号畴昔之厚者或近在咫尺或便道吾庐尺纸之不通与来略叙寒温既见而不情之语如涌至掉臂而不顾者往往而然独吾仲强莹如氷玉无一瑕可指而凛凛见图如一片天成地贡以表表稽之物理未易形容似是佛语所谓百千万亿刼相因以至是也感激之深笔次不觉缕缕何时一奉促膝之欵向往滋剧
　　又
　　清暑伏惟起居佳胜到此主于一拜见既不得从容遂计余日获尽鄙意昨日已具马将北去遽报东坡丧舟来亟往郊外致奠怆猝不即为问似于豫约鉏铻极不惬所愿也只今且归无缘再欵门第欿焉系恋若不容自控到颍昌时得申致次钦咏钦咏
　　又
　　经宿恭惟尊候万福少别思咏不暂忘于是得奉顷刻固已甚慰而未获倾尽尤不能已方图脩记遽枉手笔敦叙稠重感服无已朝夕再当祗造百冗具报草略皇悚钦跂钦跂
　　又
　　去冬了葬事今年三月遂徙家太平早时欲随援而出今复再坠岂造物者终使瞷瞷于此无复可出之期耶抑困之至极而讫有以副其必援也所冀无他姑欲一至国门与平日所厚如吾仲强一二人倾倒数十日遂别此生尔怅然未得之间可量缱绻方时炎酷拂云之樗皆有超世之趣歌舞醉笑之余自仿于垂世立教兴亡治乱吟风咏月抑扬顿挫之际为河间东平所以为乐则尽矣至于平台赋就而邹阳枚乗萧飒伛偻欲进而不可得则不审尚能叹息以期之已否三月末才舍舟便为暴下所乗淹延四五十日至灼艾方小康今犹目昏耳重不知所以为况故作书意不聨属时有修改处髙明姑领其勤可也钦跂钦跂
　　与储子椿
　　雨不止小居岑寂尤渴奉警防既难暂逺又不敢坐致车马可胜钦系忽辱手示伏审乍冷侍奉起居佳胜今日本欲入城以分付少干未有人可托势须一二日间可遂瞻奉山阳迁改日过又凡百萃在一身念之如在风浪中不知果能到岸已否良可惧也
　　又
　　节前奉专人赐教累纸稠重所以见求之义有加畴昔方时与金陵诸老作縁欲作报不暇及展转千许日才了此一段胜事以故留连鄙诚似已缓矣当在深照逾月不雪气候如初春多作上壅咳唾痞嗌赤目诸恙老境极不自得不审履况当复何似倾驰欵悉甚于兹时如欲插羽翰凌汗漫超出于形骸之外而不可得其所以亹亹于髙明者可胜况哉岁晚牢落江山满前促膝握手歴叙前人经行之旧可慕可慕遂将延挹相安得亟逢此遡风倍増欵慰
　　又
　　新阳固当一举酒为君子之庆咫尺不逮我劳如何里闬正以兹时为胜遇尽醉过从辄交岁无虚日不审能有此乐事否客寓无一如所念者姑杜门与佛乗作佳好要是穷途究竟如是尔每想像物我亟欲即之常居有以絷之亦意投怀深尽或有得处于我不间一毫发也未间时幸寄声俯慰展转之怀
　　又
　　暌奉忽忽逾月日有驰怀霜秋比想履中佳胜损书累幅良愧见厚之意封畛非逺时听声闻为慰也余惟事外自将复谢踈略
　　又
　　少别瞻思不展到此首幸欵奉然两路牵率玉趾极不遑昨日又烦迂顾虽投分置此形迹其如仰懐未易堪也方得纸笔作谢小童又出简诲寓意太重遂欲据我于炉炭之上耶皇悚皇悚晩米承动履清胜入城方得就见拳拳之深当候面奉
　　又
　　髙文读之耸然岂出于诚意故尔条畅似是抑郁既伸词源自然澎湃也钦叹而已某已令誊写错了又改故差迟尔更有一端须相见熟议副本谨已什袭
　　又
　　自当涂归初不得一食顷休息长倩之所目击也所幸形迹相忘故得以仰依诚照其如踈略一向不无可罪亦庶几有以自遣加之风波益可畏举动来于不测本图归保故栖因而卜一作蠒处今又鉏铻不免听其去来姑了一日为一日计尔禀赋不厚投老境界乃如此可叹可叹长倩美才既脱非横当益刻砺进修率履古人不到之地是交游之所恳测不妨屏他事粗进飦粥以激志操仕宦固可指日为期要当自我知得为佳矢于报效知已是亦为报奚其为为报哉千万深亮无以语直见罪
　　又
　　二月更欲再过当涂逐日事如蚕作茧愈练愈缚更须入汤乃脱其何以堪耶故尔濡滞闷损闷损家居况味如何七日不举箸十年不制衣亦恐未为贫尔一笑一笑他须欵致
　　又
　　近连奉书稠重累纸感佩无以为况伏审曲肱乐道与时御宜慰忭何已老倦疲于应接数次惙于欲还庄居因得展叙尚为事夺瞻跂瞻跂于是特枉专诲亹亹见属深畏不忘之宠自非诚义相求终当寓于可托之地何以如此苶焉不类但剧负荷止候一二事免即图造请才税鞅便造人咨候矣










　　姑溪居士前集巻二十五
　　钦定四库全书
　　姑溪居士前集巻二十六
　　宋　李之仪　撰
　　手简九
　　与储子椿
　　相别遽将七年初谓即在华要岁防尚尔得非固为静退耶重于一时耶钦跂钦跂桂玉淹回自亦难处定复何可以补外都城住久无适不宜外官岂易彷佛特俸虽厚亦不知其为是乃不易酬对者更希裕处期之必达而已衰悴旦暮人尔杳未有防晤之涯临笔倍増依黯万一得再相见实所翘跂
　　又
　　伏防别纸该贯弥识氷玉但宻迩玉色常闻天上语晩日岂不弹冠特如老病不调何宣城田例不复完良可惜但无唱之者守令方时皆开爽通气类似自弃之尔重禄固难常有产则能常颇思之熟否思永吉归甚促殊不逮意续别上记次
　　又
　　昨日获奉厚眷兀至抵暮从容绪言一一皆可人意而置食精洁备尽勤欵超然逺思防还旧观盖到此未始有此况也其为感慰可胜道哉晚归南寺已失玉趾似是无投足地故不及相待甚不遑祗极怏怅方图上记遽被翰墨并佳阕清诗词度前人韵至押到老钝遂当絶笔珍佩何已适为南僧约素饭饭后或防迂步何幸如之然未敢必也
　　又
　　前日承见頋稍此阻濶遂获周旋感激不能无所慰也偶腹疾作不果欵留至念之示问尤佩懃恳洞庭春色诗画在监酒赵供奉处可托少孙就取此已无净本而防郭诸篇亦不曽留次第赵君巻中皆有或得少屈佳思共成胜事不为小补旦夕上谒
　　又
　　时序摧感加之雨又溽不解老病相乗殊不知所遣免忽披手字并贶和篇隠然振起尤愧前日之妄作也媿佩无已伏审日来起居佳胜倍慰瞻企赐来辄私有之将时出吟讽以代良药不免牵强笔墨别录以致元发遂寄禹钦也路通首当上谒次坐客草略皇恐皇恐
　　又
　　昨日承教甚新警慰多矣早来起居何似湿热意味尤不佳玉趾所投庶几意谕北观能不惮逺否不尔当寻故步懒作字不果及元载元发明叔望就约也
　　又
　　昨日欲候门下竟夜起不得遂阻展近乃知老境如是甚可叹也既审侍奉増庆辱手示并和篇咄咄见逼太甚东坡尝谓如我辈不劳逼而欧阳文忠公之和诗本是袭人后而圣俞每度越十步外何耶于是何止十步盖千万里之逺矣因塼得玉又获藏之盛感刻感刻少顷欲得就见宿恶未殄脩报极草略皇恐皇恐
　　又
　　日者具问至略亦谓事稍间可以巨细申叙中春后幼稚辈例作塞壅无一日不用医加之舟居不便无复佳况遂成蹭蹬每以为念也故人来备闻履践之胜慰仰可知浮沈闾巷人不我贵久矣然改观生敬浸寻以至于建旗坛上而一军皆惊则拥篲负弩可指日而见钦向无已家事渐宜区处有归熟处便是迷境不可不豫制也咫尺尚阻面致糟粕之传徒有愧于忉怛尔
　　又
　　伏防就示长笺为礼甚重滋畏绵薄之难堪也防绎营缉当于天圣已前景德而后求与先后者盛矣盖八十余年不复见此作矣颇欲僶俛追逐此特无异爝火之于正午之日但复熟成诵永为矜式钦叹不足道也就闻迁正学职虽于表发廓励为可喜然薄有简书之畏得无拘掇应对稍劳否不腆敝役更十许日即去此续食西引不在淮上即于国门迎见千万以时加爱前揖光大倾跂
　　又
　　涉春扰扰目前毕竟不知何事故作书不果欲一见馆下复不果蹭蹬端可愧也而岂弟敦笃乐义而无求盖未尝一日不在念也渐暄日来体力何似雨不止终日顽坐求一投足地犹豫之久卒致迤逦自是老年境界如此且亦牵率便然以故相与搜写倾尽尤不能已方且图之未间倍希珍啬拨冗修附殊不尽意
　　又
　　忝恩叙复方俟少间作书为附不谓专委在门连幅璀璨非止佩服重意其警惕于我亦多矣至于延誉过情滋畏非据来使不欲輙留正纷扰中附报不及想防加亮日渐长雨不作乗兴门庭当使家老失声于骤到亦一段佳事也如何
　　又
　　流落中君子周旋常谓隔逺不能旦暮追逐以投讲贯之乐习闲昜隋心虽不忘而力輙不契奈得已且已何至是惟可付之形迹之外尔春暖或乗兴一到馆下亦未定屡寻此味秪恐才到不免纷纷遂中辍更俟防绎豫求一可逃避处然后问道注意吾友更希为我熟计之
　　又
　　新正已附见贺意不觉又添一岁毕竟成得何事这下入那下出良可叹息惟少年节物争新别有一种争胜难以语此尔一笑一笑撰述此来必多不防开锦何耶年来都不曽道得一句好言语源浅固昜涸自是终不复津矣可胜怅然
　　又
　　块坐已如木石虽往来太平不乏每到未尝不叹息君子之不我俱也京师久住意况可乐处多闻见所博固不在言而脚头所到便可卒岁其如一时胜流如仲强之好客闻复之多闻师道之勇于为善津正虽未相识而其人不待见覆而知引咏髙防可胜钦仰
　　又
　　太夫人贵眷暨诸凤雏常闻动静甚安必时有书至左右子全到必相见生事日进其术业则不待形容师道今次大礼必命官且得了当不晩定作问职曽为之得一佳梦似兆兹事作诗尤工今更般挈知一向宁处故乡未必可乐也仲强书来每钦叹髙防不已斯人不昜得也频相见否其学必富其家必愈非前比拆候书便作附上次第已作太平之行而此更甚迫适相妨尔非懈怠也子苍未相识闻风甚久太初况味如何闻复在甚处居皆欲作书偶未暇向防寄示数诗輙和得在师道书中可取发一笑年来无复好意所向多败人美况者不知再居太平后将如何尔所得葬地在藏云寺边已用今冬举事恨子椿不一见也终为太平人岂人力所能致哉其如文物极盛之际独留滞以老岂非命耶惟公等次第而进与自得无异尚冀事功表发时容一击节称颂尔
　　又
　　晩来起居佳胜久别遽尔瞻拂无异自天而下老倦衰病之余所以警慰亦多矣逼行未暇从容请叩不能无邑邑伏辱手示感浣无已信物并领单骑陆行乃能周旋如此但有悚愧冠梳之惠尤出厚意俟归专达别图上谢次藏云地须至奉凂玉趾非细事也得一言乃定尔千万以存没为念不可以已成为间果可用就求一图于分明将寄女兄盖方时利害所同独此兄尔林甥其次也才到家即具问忙甚不及展尽
　　又
　　别来两附书一采石一范尉想已呈彻久别幸见而曽未得少慰展叙可量眷眷方暑不审日来侍奉起居何似乍归冗甚加之病倦不贷艰于应接以劳思佚翻愧骤逺为不昜堪也一动又是一事身虽寄此而念常缱绻左右未能随遇即安执笔汗下
　　又
　　三有书方谓并不见答兹必山水有可疑者忽披手示慰感无已渐热伏审日来起居佳胜乍归应接必甚冗已将阅月当就绪矣既不用入学自省一半事只是京师一头项却须经意恐放不下则家食不能安也治生进取明是两途且耕且战特虚语耳想久在思虑老倦比来益窘灼之数百壮犹未见功次第发过我有騐渐谋迁居舟则已备多日矣思奉周旋以日为岁未间尤幸寄声
　　又
　　霜寒伏惟侍奉起居佳胜一别五十日道路离劳每想像友爱以慰逆旅到此已信宿而奔走所事力不逮意故交逰间未果申致遽叨翰墨拊谕周悉钦谕至春可量缱绻只今迁灵柩上岸明日入山势须事毕乃果瞻叩方时非逺适所宜尤当自爱千万不须见临也固愿从容展接于是似未可如所私吝也倾企倾企
　　又
　　太夫人尊体万福荆钗輙附起居上都风物似非人间世不知板舆肯逺迩否
　　又
　　稍还秋暑为况何似前日逺遭讲鼓所逐定于字説无縁良可愧也两日侦候出沐皆云且寓学中人云在宋家方养源时不敢于见盖吾曹每聚首必欢呼倾倒不无汩乱美意要稍踈逺为佳方图申叙防手示感服不已定时何地可以奉周旋恐须过试也二杨已上庄收刈端坐极牢落
　　又
　　流落江湖遂与鱼鸟相浮沈以老而不知岁月之迁转平日交逰恍如梦寐间得之亦不复相期于显晦存亡之际况鸢鸿髙举秀特超迈如吾兄等辈者耶引咏畴昔虽不暂忘然声问无从可致不图记录特先翰墨之宠申味雅春略无一毫发低昂岁暮何堪益信金石之不渝也感佩防绎未昜为据冬候苦寒不审迩日台用起居何似杳未有瞻望之日执笔倍深摧哽
　　与友人
　　正居运判屯田节下稍不获瞻近村居随所役不能无事候问不讲遂尔蹭蹬而髙明之地亦或有嫌于僣昜也麦雨不止气候如腊中恭惟行台豊豫庆侍万福系望来音日觊再欵促膝临笔可量眷眷
　　又
　　通判朝奉座下属心盛义我方西而君子遽东若故相回避者以鄙念不舍则今日从容忝奉喜慰可知骤尔异地系吝尤不能已寒日益加不审履况复何似舟车之冲圆方小大理难脗合而乃称颂賛仰如出一口末路何堪但击节之不暇信乎髙才博器有以得之也钦迟显擢俯契瞻溯
　　又
　　别后累欲作书所寓随分牵迫不能自裕到日已数日愈觉窘蹙其如相得虽晩而相期之意甚厚不应在众人之末也比已出闸风稍顺即渡江荒僻无异逃空虚者跫然之喜定将何日见投但濶步可期门庭日益峻矣鱼鸟厮友遂终不得一见邪亦或有邂逅之幸已否兴言至此倍深依悒更冀调防顺适以符念向
　　又
　　一面欢若平生加笾致勤以失于不豫计方在宿酲卒不获少飨珍洁而厚意之隆则钦刻深矣方时坐间多可喜事媿无一语以叙胜遇庶几他日周旋犹能披写追录相为掀髯一笑也
　　又
　　郦延之别三十年矣一时人物显晦存亡炳然如昨日事眷言笑语自当超出时誉为朝廷立不世之功绍续元昆俛循箒之微实借风于里舍摧頽姑日复一日茍玩时景势地相悬絶定应未死之日犹及瞻望已否姑溪居士前集巻二十六
　　钦定四库全书
　　姑溪居士前集巻二十七
　　宋　李之仪　撰
　　手简十
　　与赵德麟
　　伏审蓺学昭显恩命殊特耸动宗藩超映士类素叨厚眷闻报不胜欣跂圣上雍睦族好敦尚风教以粹美明博之储适契甚盛之际定应建旄树纛防恩大国使河间东平不独见称于前世也尚冀老境未衰得从执笔者之后歌咏休明铺写伟观临纸不深驰仰
　　又
　　漂泊江山望中朝人物如在星斗间可见而不可亲毎自叹其沦落而未能遽忘畴昔之念也呉师道归忽奉手教惇谕勤恳如接欵晤恭审朝谒之暇上体异眷读书为文日有胜趣台候起居万福感佩不忘滋剧慰浣于是老矣特与公结一报身之縁耳安知异时不复有相值之幸更蕲深讨不倦忠义自许周旋宠数百岁髙显佛防中庶几一笑相属
　　与彭丞
　　先人为门下客衰晚获拜恩地荷先公委曲延挹别后屡欲再寻末轨而僶俛一力殆不知日月之行而鄙意不能自逺也于是遽闻叵创适以营奉阡陇走山阳改旧即断用去年三分之二在道路与督役山间欲蹔辍以赴所哭之位竟不暇及亦不谓遂毕大事矫首愧怍几不知所控诉方图收之桑榆不谓略其所可责而察其所不逮敦谕稠重伏读汗下稍间庶几不失素期执笔倍深摧哽
　　又
　　自去年正月得卜一向往来金陵当涂以理其务凢目前可应者之外略不及毫髪此特绵弱无助所致而不当于门下今日之事輙缓咄咄不敏知借面之无从尔曲防见素挽词乃知并容尚可捜求胸中以见也然牵课终不能工姑不敢不如来命尔愧恧愧恧
　　与孙知县【希鲁】
　　到此如归乡里一番应接殆不容少休两辱宠临尚未果再诣门下鄙心固不自安然亦幸有以见亮也向晚恭惟起居佳胜偶昨日饮酒过多醒思支持不得特荷遣诲寻失具谢慙悚滋甚少顷上谒不胜拳拳
　　又
　　往来亦屡矣尚未得一诣馆下于是方欲事间稍慰鄙念首辱遣问继闻枉頋感佩缱绻尤知盛意为难堪也日来履况复何似比以所事未就绪未欲入城更数日乃克申致蹭蹬固非得已想防深亮
　　又
　　微服到此初不计许久然不敢輙通问日来伏惟起居佳胜不图惠顾特先翰墨钦谕不忘感服何已无衣冠以见门下但深倾溯
　　又
　　雨溽伏惟起居佳胜尤以齿纇乗间愤恚未伸宻阻瞻承不忘倾溯适闻督狱九江戒行有日度还辕犹在一月后而北归之期近在旦暮恐不获少待仰奉绪余可量依邑今逺千万加爱俟息肩别图上问
　　又
　　为别昜久蹭蹬不果具书日来伏惟动履佳胜忽披手示仰佩不忘因循修报后时汩没目前事不觉荏苒想未讶也咫尺未即瞻承倍希加爱
　　又
　　与君略同里闬于过从濒四十年异乡流落得遂相见为喜亦既从容官守固无以累故人然常情所吝者可胜道哉非意乗之几成秦人视越人肥瘠而彼善于此有之矣方时亦足为髙义也老日尚可激昂庶几倦途犹能束胸以见临笔姑奉一笑
　　又
　　久不通问伏惟动履清胜庄居咫尺门仞既不入州中遂不得一瞻见倾向固无已也初计野外可以茍闲少日比益纷扰殊不知其况为时所弃固无恨而私害亦倍费力岂艰生不容少贷而然耶可叹可叹尚冀投间或奉一面
　　又
　　霜冷伏惟动履清胜往来治下忽忽累月但日与田夫樵老相与低佪盎然不知身世之为累则仁者不扰之政何以上之数欲一见面賛其然竟尔未暇可量倾属来问猥及钦佩至意事固有不得而已者无间巨细亦知恤隠有加乃尔僣冒无他冀姑借威明以牵其来盖私力已竭矣可媿可笑他伫异时请叩
　　与成德余
　　薄有人事之窘未奉起居伏惟侍奉万福辱简诲惠绘【阙】　备仰精制感叹不已其如穷日力以尽巧思良未昜当也什物且留续令持纳次余俟旦夕占谢
　　又
　　相违昜久早时不得一具书固非懈怠特忽忽不少暇尔眷言俛求之义鄙懐其可忘耶于是再奉手笔所以相与之意甚数佩服至情可胜缱绻秋晚日来体况复何如相望咫尺欲见杳未有期庶几音驿之便时叩深宻两日风雨作寒千万以时増卫瞻跂瞻跂
　　又
　　相别几一年来虽望第才百余里于是方欵交驰既窃自幸堕绪复振亦甚愧不逮也来贶懃恳尤佩深厚伏审秋晚渐寒日来起居佳胜故都摇落之余髙低逺近种种皆饱足人意但恐厌饫习熟不复知难得为有负耳何时追逐笑咏以极登览之胜遡风可量眷眷
　　又
　　累欲作书蹭蹬不果胜义难忘常在倾属所示书幅谆厚如奉周旋伏审涉冬以来体力佳健感佩愧仰可胜鄙陋一报縁中种种皆是虚假一毫髪低昂六凿便不得休息且如德余美才好义乃俛首人后缀缀恐有所不逮则彼所以窘我者定将何以髙之兴言至此但有叹息而惟知为虚假乃所以无入而不自得也何时叅承倍深耿耿
　　又
　　至节不敢修敬勤祝过烦敦谕慙负何已前履新正盛义感格对时交庆亦别当展叙次衰晚于一报縁无几虽得君子于末路要是白首所期者不能旦莫周尽可胜喟咏适有少冗作记不究所懐行图后便次
　　又
　　比奉累书方知前日蹭蹬为可恨至于美词妙翰资借相予之意则恨相得之晚古人所以深叹而不已者益信其有味也日用有余更当展转防绎以极超诣他时将听额望不及岂敢輙恨于世习而已自此当不乏交驰介还遽索不能尽千万加爱
　　又
　　日者速欲具谢作书极草略方图继之以讼不敏随分日前益拨益窘遂尔淹晩专委遽及愧佩眷勤滋负蹭蹬为可责也冬深苦寒体况当复何似屏居意味无异一日风霜翳路只得画灰食火以寄余息前所谓窘者亦濒于强勉耳早晩一笑周旋未间时寓音绎似不乏于糟粕之得也如何如何只赤穷腊倍希保卫
　　又
　　元章跋尾过承录示至荷至荷必多得其字盖数百年无此作矣真可寳也鄙陋出于一时盛意所临故輙狂妄尚何足纪录悚息悚息
　　又
　　比防手示乃在区区所负之前钦认眷勤可胜倾遡方时故都盛丽想时有登览追随之适但以餍饫朝夕不以难得为有恨也贬所褊陋略无与意等者但愧处邑邑而已颇见怀否
　　又
　　顷防诏恩首被翰墨为礼勤缛欲作报非精意不能少展也而将一过故都庶几促膝可以布叙荏苒不契遂滋淹晚愧负常若有所失方且图之遽复委贶有加不已读之不觉汗下于是不腆之罪不知所文矣不审久要尚或见存已否雨不止日来侍奉起居何似瞻望舍馆倍深约结










　　姑溪居士前集巻二十七
　　钦定四库全书
　　姑溪居士前集巻二十八
　　宋　李之仪　撰
　　手简十一
　　与无为杨彦济贡元
　　早逰门下荷侍讲暨诸贵相厚流落异时不能少自激昂以投平昔眷言追讼邑邑不知所控而墙仞具存近在咫尺又复龙驹凤雏实相表发不谓至今才能申叙契照俯求尤媿先意之厚低佪展转殆将何言春杪尚寒闲居进修动履増胜人物如是岂勃窣可久者接武隆盛指日可期一介何堪亦觊余光之旁振也连日衰病支持不前作记极草率别图上门次
　　又
　　累年家私多故今春以来疾病相寻中间至有殇女之戚光日凭陵殆不知其可遣免然时见子頋得闻美况輙资以为慰于是遽枉翰墨惇谕稠重如接讲席住太平十三四年坟墓在焉非不欲首丘以死而动輙抢攘比已就宣城得数椽地距此无一宿不晩将迁徙以之安但门庭浸遥定知何日披奉向风耿耿
　　又
　　【阙】　密迩久不获修记且因倾自忽两然【阙】　所遡但深约结雨不止秋物渐登图便为娱其得于名理盖不赀矣履兹胜倍候惟动止万福德门俊望不应淹恤如是之久时未我与得无怀寳迷邦之滞乎【阙】　盛时日耸超轶实惓惓于倾耳以待也
　　又
　　【阙】　屏寄盖常投跫然而喜况德门俊望【阙】容参承之缓邪蹭蹬【阙】　其愧何以为【阙】如闻贡籍占先【阙】赴缋食田【阙】间但日耸髙明少慰畴昔缱绻尔自是
　　【阙】将不輙辍脩驰庶几桑榆或在可录
　　又
　　一任天下十年与【阙】　　故门迟常在余烦异时先公官守才隔一水适迁金陵居未及相闻已絶明晦与言至是何以为赎岂虞仲氏过与特迂玉趾使得防绎遗懿以信不朽拙陋僶俛方愧不逮而来谕稠重读之栗然汗下何时一奉周欵临笔耿耿
　　又
　　日者玉趾少留获承欵晤遽别不忘瞻跂改岁尚寒不审日来起居何似春试必在髙名相逺闻之不时尚阻庆问其如久屈轩举似于德门俊望为未满兹其时矣得报即图申叙
　　又
　　比承见谕俾得诠次先君子遗懿钦奉雅厚不敢以不敏辞然拙陋不足以形容【阙】有媿于俛及也輙已录出谨遣人上呈【阙】见子頋及圆首座云欲趂清明纳圹【阙】不复自缓幸加亮
　　又
　　投分世眷差池不能旦暮相欵系怀畴昔每以之为有负也子頋适在比舍而姻娅所笃故时得咨叩为慰既践前列想已具续食计咫尺未有再奉谆悉之期临笔耿耿
　　又
　　愚踈无逺识晩节又失周防自贻伊戚尚复何言常情之所共弃分当扫轨门下乃防惇笃委问详谛叙承至义愈不知其所控也一水图叩旧馆固不难势輙未能倍深引咏渐有凉思仰冀善卫
　　又
　　投分德门盖濒五十年之旧师承友接实均上辈而晚又复见录于贤伯仲间方且镵刻澡濯以令器与不谓有此污辱殆将见絶于契好矣而乃爱有所志始卒不替永言深厚滋剧媿荷何日披承临笔可量依邑
　　与韦深道居士
　　累欲作书率为事夺驰情不少忘也辱问勤欵如获奉周旋欿焉鄙怀尤为相尽冬暖气候令人不爽不审尊候起居何似老倦触绪支持咫尺又接新阳则一岁固无几矣占晤未期报笔罔然不自胜尚冀不乏交驰时有一促膝之慰也
　　又
　　尊夫人寿考康宁贵眷万福令嗣力学进益且令一意读书先五经子书史书未必可便打套姑宜科举而无心于进取自然本分学术见矣凡谓之流俗者为外物所制尔学者果流俗所制哉只要人道好所向无不合即流俗也善者好之不善者恶之善者其今日所谓善乎学者审其是而已孔子亦猎较随俗而不制于俗亦何能辍我本分为学耶更须择所与逰师友则正童子之命不待讲而后知察令嗣有美质深通养不在外而低佪闾里宜有报施其身不在则子孙其承之
　　又
　　终日块坐旋寻事遣免每有所属又輙懒惰不能葺岂付予之薄不使预计有待而常刼刼于仓卒临时之近耶可叹亦可笑也五书已如所命偶失于言之便皇悚皇悚十纸偶忘之得来谕极负媿悚即当收索鄙素塞白为献也时人简帖亦未暇尊坐右才有德素数番先纳上地旋有旋持呈次他时得归当践前约虽未必汗君牛马亦可添助箧笥猥冗然其中未必无所得也亲情施朝请结收此等物甚博亦有可喜者其子兼求君得好事必常往还曽就阅否半月前朝请君过此出近得李西台三四纸甚佳去古逺晋魏诸人笔墨已不复可得唐人班班可录世既不以此为事故湮没不传不妨随意所向费舒巻作遮眼度日计何必一一精择耶未即披承不觉切切仰报一促膝之叹
　　又
　　贵聚万福令兄安胜不及别书墨四饼皆自用者敬以为献鲁直近得永州丁注云四月末方离永六七月间可到南宜行亦甚缓兼荒逺所到处如见古人必少留连相与作縁为况极不失所也防问及尤见风义有立敦笃诚意之尽也钦企钦企亦不烦多语人中间防相约乗兴几时可以践言学制自县升州不知须用入州学否审然遂有数月过从之幸于老人非细事也儿子到官已一月骨月宁荷存问乍着锦衣上盛眼昏作字絶艰恕不周悉
　　又
　　不通书已阅月吉祥师见过意其归可以附记而逺行遂相失鄙诚未达可胜阙溯专介被问故审雨甚作寒侍奉起居佳胜老倦搜索意味欲自激昂差得复失信不自然竞尔龃龉可叹亦可为相知一笑也何时瞻奉千万保爱介还略具毫髪他伫后记
　　又
　　相距甚迩既阻瞻承亦不异数千万里之逺也惟是雅睠有加尝得警慰为甚幸尔示谕得医稍追服食五已康复初不与知失于咨问皇恐家学自是一种意味以美才过人盖无入而不自得者想日有佳趣州学尚用贡入否犹冀资借时从容也灯下作字殊草略庶几见亮
　　又
　　防示诸帖除古人不可得而见其诸皆故旧也生死流落拊巻増感少留披绎遂当题记岁月续奉纳次闲中嬾出颇资是等物以消遣独荷见契而又亹亹不已不止仰钦雅致寔亦荷戴良重笔为油所滞牵率不行殊愧其略
　　与孙肖之
　　相别时不谓许久计生理有经则兹地乃舟从往来之便而衰苶之家寔幸得之不图一水便成弃物其所幸得者遽委诸草芥眷言欣慕无时少忘秋冷日来起居复何似乗兴扁舟固不在昔人之投而剡溪雪夜其能兴尽而返乎不相交驰又将累月以賔客辐凑之地且皆好义而来谅不复一老系念特衡门栖迟怀咏渠能已邪属便并修诸书愧不逮意
　　又
　　附画賛人行有书累月矣犹未得报元白来虽不承书凡所以愿得于左右者种种皆满足人意而又倡酬佳篇璀璨震骇防鄙不谓天才之楮斫额于云霄之外钦叹警防感慰可知日来复不审不出里闬动止何似谢庭兰玉自有一种风气况崷崪磊砢卓然自表见乎投分簮履之旧念每及之不觉兀然拘林而神驰乃在步武杖履之末书所不能载者元白必能具道加之自是当声问稍宻者适得此可人故足倚仗也
　　又
　　衰苶屏弃初不谓如堕井中终无可与倍语者杜门固足自遣然久别或有幽忧之病葢元白来相聚累日寔不昜得之事寒拥輙间于方欵宻之时似是有以见啬益叹竒蹇之不欵也仪真固佳处而诸可人适在焉累辰招延势輙见絷但齚舌自恨今则噬脐何及矣春夏乗兴扁舟门庭之迹固在也未间时仰书诲















　　姑溪居士前集巻二十八
　　钦定四库全书
　　姑溪居士前集巻二十九
　　宋　李之仪　撰
　　手简十二
　　与孙肖之
　　暑后雨作輙如初秋日来体况复何似久不奉来问初不知行李稍逺但翘系为劳亦不能无疑于见简也忽被手示谆谕有加慰释兼之寔畏见厚一堕井中目前境界一切如寒灰枯木间不能排遣则追咏早日与前辈从容时资以自浣况真得前辈之风轨邪扁舟取疾才一宿一日事维之絷之其情奈何便介如织不过烦一挥毫之顷尔寔我万全良药也四月十八日
　　又
　　别后日计宣城绪余从者未忘便道鸿飞防防杳不知所跂属中间元白周旋亦相亲咫尺间事虽慰才皮肤则我辈岂期于此者哉老日不贷近又为在事者私有所挟故来相逼咄咄良可怪者已决为宣城居姑俟目前有间即上道不审吾友韶田果相终始否审尔则地偏足以不偏何幸如之张君所附着已领前书忘记修谢甚愧比来著述必多幸乗间多录数首为模范至于小册竟未践言何也钦仰钦仰
　　又
　　日者资福过委辞不获免失于先请绳墨而模斵有玷雅春负愧无量资福人物善胜防中皆气类想见别是一区处尚阻拭目遡风増吝
　　又
　　去年必在扬州且安居将后入浙新语想益工深幸传寄宣城天下佳处只是塩法太严异时玉趾有妨尔一笑岑倅世旧尚在官幸为申意久别未敢輙作书其昆仲各安否
　　又
　　元白政兄尝作书耑人留书后一去月余方回昏夜叩门黎明戒途所以不及改限未相见白则愿见之勤其如前纸但恨力所不逮迫于便速尔
　　又
　　昨日得不愚书方知阁中令似今皆服药料忧怀相接不昜遣免也失于上问悚仄悚仄今次学中可住几日甚有促膝事非笔下可见深道向来书可以宻封示否日近连有书去也连脱二齿极为之邑邑都不晓其所自前防示及读渊明诗有味乃是才业稍进尔兼长者正宜深读陶诗也此境界难入如东坡笃好之然所和只是其诗加闲放尔了无一防气格既知其味方敢及之有近诗杂文否求数首防明可申意
　　又
　　贵眷万福少尹公今在家将已入都下权用未见也庆长闻已就吏部选头脑尖次第不作外官矣向所家藏古墨久未见寄及试为督之去言闻亦在仪真多日欲作书则闻入浙矣许者册子遂不寄来何也后信愿不食言宣田尚可料理都不见説相从得两日比旧差肥英爽愈逼人可惜闲处放着寻常每欲作书则巨细布之临笔又自记不来老态然也奈何
　　又
　　老境无一种如意处肖之口占六七阕皆去游戏中语虽一时形容要是天尊地卑等语不是过也耸然击节如见絶韵切肖之毎出一则如坛上之盟端不妄侍与其得者亦如是也日来触境形容想不乏茍加惠无聊振起頽堕得笔吏一大轴何啻万金之赐耶
　　与李去言
　　二年不接欵晤薫然向人之不已者其可能一日而忘也过从中屦获咨叩多能道形迹间糟粕而超特絶拟如精金之在鑛美玉之未剖曽未有略与钦承之素同者惟德愈充才愈髙韵加旉腴则姑领以自为慰耳一向窘率无暇仰候行李不图未遽踈絶特迂翰墨申绎展转殆犹蚕蠒读之恐其或断佩服感刻何以借况春暄日来起居复何似冗甚颇留来人少待而竟亦踈简临笔倍深跂咏
　　又
　　晚暮何堪交游如君子者无几枉求之日固久而相从之乐曽未得少欵念念常若有所负而安之此况良未艾也前日人行嗣图占叙妄谓江上风月或有幸于藻饰故延跂命途顷刻以之比奉委教乃审三径已葺而稍荒不免复为淮上之归商与盖无所不在不特拳拳未有以慰释可量悁企暑候已凉迩日复不审起居何似老境勒窣分从井蛙以寄余日扁舟访戴势或可期但时间未能向风滋不能已
　　又
　　吴中风物如人意处处但能摆落世境超出三界之外是则随地皆我有也雕琢物象造物化【阙】
　　所秘奥想见盈编溢轴遂富流传之盛而吟哦击节吴越之人似无复他语之间矣孤悴不堪惟剧钦企故居之还定在何日设可度今岁则秋来定获披奉茍或差池冀书问不我遐弃也钦仰钦仰
　　又
　　説禅作诗本无差别但打得过者絶少久不见佳句有便无惜大轴见寄洪寛范报应如此每令人短气闻已归不知何在得近信否某人超迈不伦落笔即在人上间有底滞不排遣则想像其人吟哦其妙语以当良药端如人以予推下胸鬲间别是一般境界也其家维扬环堵翛然不妨挽留相与卒岁庶几到吴中因得扣尽孙肖之见在宣城不晚复来矣野夫公择皆平日师仰之地诸郎豪贤尚恨不能徧识独某人因到扬州曲防惇笃久知投分欵宻今复官守适阶行道想见超然物表日有交相警防之胜未即瞻叩良可叹也继此可以接武交驰似亦不恶但吾友无或轻动寔深引咏香监侄惇朴有守中甚耿耿或相见更望开发
　　与杨元发
　　大暑伏惟起居佳胜初相别时作一月计指日如约忽感寒疾雨中汗垂絶于朝昏间先辱审示人回不审曽及之否于是再枉手笔亦以病未间寻失布谢慙负不能已然必有以见亮得舟便行千万迟回贵得追随少日粗偿素念作书多不暇周悉
　　又
　　金陵住久人情必渐熟登览之盛想所得为多恨不获追随先后也或少低佪舟来即在歩武间幸留念
　　又
　　大暑日来侍奉为况何似人回荷垂报意厚情亲感刻无已病后气未完又去此之意殊追过一日如一年祝舟似许不许今再干之更托宻谕其人得一只且般得起为幸千万留意仍为申意不久相见更不作书也
　　又
　　比三得书所借周悉叙谕岁晚頋鄙陋不足负荷而恩勤至此但怀仰愈不自胜耳日来侍奉起居何似早来见元载云此月下当暂归然不肖遂去此审然则正若相避然或无别意愿少留过中秋同为金陵月下笑也急书不及详究其诸可以意索得之倾企倾企
　　又
　　每奉来问如接欵语久安乃尔其仰德宜如何哉舟已有涯寔出厚意缕缕笔下固不可见况无暇耶
　　又
　　寒暄相乗不审旅况何似累到使舟承谢客比修问輙云已出祠从于此乃是素期不谓势地悬絶一至此耶瞻跂瞻跂示教敦欵尤佩过情或辱少降崇髙使得周旋步武不负平昔岂胜欣慕介还具记草略望贷诛戮
　　与胡渊明
　　改岁恭惟起居佳胜一别半年间承意外初则震骇几失匕箸已而度必无虑者所谓非其罪也当在是矣防断之力无地可见毫发徒有愧于雅眷逼岁到家首图叅候以无人可出遂至稍缓比欵第稍缓相失亦防重頋又阻披迎方欲率晚再诣左右乃先翰墨感愧余非笔下可见临纸増吝
　　又
　　晚暮来知税驾之地茫然殆不知所控偶得卜差便不免迁就以投生防死葬之计方奔走将一周岁乃克窀穸非敢谓劳特有幸于甫毕尔当涂令何庆长似是天心见佐而全付其助于斯人不然孰能极力见济使无纎介可恨耶庆长雅与君子相厚故及别有一事非促膝不究一二日专造门下
　　又
　　午刻伏惟起居佳胜早来承宠访少奉周旋感愧无喻辱手示并诸帖背轴甚精足见雅上地少留二三日拜纳次方又有客具报


　　姑溪居士前集巻二十九
　　钦定四库全书
　　姑溪居士前集巻三十
　　宋　李之仪　撰
　　手简十三
　　与吴思道
　　改月伏惟起居佳胜久欲相欵到此遂获自慰而累辱见頋评诗论文偹尽相予之意既深开警又加知超然特立不媿所闻为钦幸也方图造谢遽被书问感佩无已乍逺更新善自保防
　　又
　　佳词尤长风味恨未得酬对也异时遇相知者时一出碌碌辈妄自低昂适足取轻为累其诸皆望如此既荷见察不罪潜昜
　　又
　　相别逺见改岁倦防落莫求深夜论诗清话展转一时之胜了不可得但常颂秀句以耸动吴越我辈中人尔还家方数日多事未暇徧作书所以具问稍缓日来起居复何似未获寻旧梦以寄雅况区区徒知美才不即相防为可叹尔
　　又
　　别后多在道路故书问无从可致还家见储子椿则闻动止亦审书问常往来每荷存记便欲申叙两经除席哀苦无况加之在处疲曳稍休方觉如在醉梦间因而不逮想见亮也比来诗句必愈工尝作小词否不妨传寄使頺隋得以击节振起也故都春物渐侈登览之胜不与他处等定应不乏追随吟啸之适陋邦老病无异冻蝇身世所值乃尔故人当为我一叹也
　　又
　　近耑遣人奉书常凂左右还家忽忽昜久然雨雪寒甚意况不佳甚思前日防聚从容之适也于是遽枉书示佩服盛义甚厚然不知前书何处留滞犹未达又恐今日所贶倘不及尔乍晴可喜伏审侍奉起居万福欲见未可得音邮时有一接语之慰可无惮劳否浸暖千万加爱
　　又
　　相别将半年一向道路然胜处必奉思也到家则为亾者作少佛事随分牵迫数日前方因使奉书近来职事必多休暇新诗佳阕想已盈箧时幸流布使我得拭目为荣何慰如之逼节多故作书殊草略不尽鄙意当俟后信
　　又
　　春间寓书尔后疮寒疾意外百色见窘几与兹世冺然况过从书问交驰之际哉然好音未尝去耳怀思拳拳略不间断似非形迹所能踈宻也忽披手示媿畏不已伏审大暑侍奉佳胜感浣滋甚区区去此之念已久荏苒至此寔自困耳今已有涯因幸便道少逢防晤之慰尤非细事百冗殊不逮念
　　又
　　别来昏塞无一防佳况毎逢来者道琢句愈工作字不辍追袭某又朝夕往还谈笑恨不得从容其间以奉胜致但深慨叹才解舟便获展奉诸恳不复详尽
　　又
　　近托杨元发奉书当彻左右相别忽复近一年虽有瞻见之期蹭蹬輙未契向风可量倾跂秋髙暑退日来起居何似更十许日可以向恳尚幸披写
　　又
　　鄙陋于作诗尤非所工推借过重率尔冒凟不谓厚意遽勒之石苶焉非据反深奉玷之愧曲防摹印为寄加之背轴精诣愈増愧惕比来夜凉灯火可亲南禅软语展转恍如到眼舣舟得地庶几复有此幸也冗甚未暇周悉瞻跂瞻跂
　　又
　　日者先防枉问告以图舟之防尤佩相予之厚辄如所命遂有可行之期感刻盖非急欲见我岂如是尤媿盛眷为不昜当也并俟面谢
　　又
　　窃观笔力愈劲丽钦叹不已新诗佳阕想朝夕于是咨请有期豫剧钦仰
　　又
　　累承宠頋牵迫未果叩谢亦未能相从周旋邑邑常以为怀也乍冷清晨伏惟起居佳胜辱手示感愧容再叩之续奉闻而事极毫末但人各有所见也徐弟尤荷展转
　　与吴禹功主簿
　　伏防宠寄诗编读之忽忽疑是贞元元和间人而抑扬顿挫老眼为豁而不知首之屡肯也固非知音者乃辱假借如此感刻岂昜披写而珍藏为贵当与吴家共图不朽获承下风已复累年早时周寓尺寸地自可朝夕周旋而滞留今日遂有不及之叹况瞻望数千百年后论世而尚友哉收之桑榆仰赖俛应适营葺暑居丛冗别当修染次瞻企瞻企
　　又
　　相得殆累年矣而漠然姑得于往来寒温间虽物色以谓必有过人者而披写投怀曽未得其一二也末路何堪获定于交游之后以其潦倒不振知自爱仰而已又不知髙明所以见寓者何如哉方相接时固平平不甚欵宻别后缱绻几不相舍未知古人真能如是否其见于传记简册中则滋有愧于不逮也氷雪不渝更期晚节
　　又
　　累日幸相接竟不得少奉眷勤早来就别复不得一见罔然无以为况向晚履况何似后当去此庶几再来得以展叙
　　又
　　采石之遇已成陈迹足为嘉话遂欲因之不辍交驰投老何堪尚乗习气之余获承超轶不谓初书已复龃龉方且侦伺为问以就防绎来问灿然何异金箆之刮膜也已而赵君归具能道动静亦闻逺涉冲冒尝移疾少日春物浸侈想见支頥吟讽日与融和为低昂拭目他时窃深企向
　　又
　　流落累年邂逅官所寓然一畨抢攘逺促异地竟不能从容旦暮念之殊不知其味也论世尚友古人常想像于数千百年之后所以见其倾慕金陵殆不容应接日思复寻野舍之乐特未暇辍身以往咫尺胜晤方且图之初暄更希善爱
　　又
　　过岁更图复去因入城一瞻见汩没眼前殆不容拨置感叹不已日来职事优简新政定须情通禄仕固不期此要亦常情低昂不得不尔也金陵略无可喜处穷目力只了得人事俟少遣免即在治下庶几得以展叙也一事势不得已輙具公文仍属赵彦强面致
　　又
　　近别伏惟起居佳胜三日太平居三得展奉固足以为感而一日病不能兴一日登门不得见二者皆从容而势輙见夺极不满意别来瞻跂尤不知所遣免日来大暑履况何似咫尺未即防晤千万加爱
　　又
　　比介还便作书适在纷扰中叙意踈略颇防俛察已否忽忽遂涉暑候早图登门今则难于道路定应未迁召间能复见待乎钦跂钦跂专介枉教如对燕语恭审日来侍奉起居佳胜佩服延挹弥激向慕其感不待言者才髙位下前人所难孰谓枳棘终能安鸾凤之栖耶瞻望轩展可量依向
　　又
　　近防专委迫行辍忙为对深恃惇爱亦审被差考试今必已归方春仍在下车之始政事一新人情孚洽体况当复何如相见无所不宜坐赝多祉也才髙器博信所谓割鸡焉用牛刀随遇低回少时即有迁召胡君遽归不欲无书其详俟后记
　　又
　　数月来家私窘蹙哭泣未间而疾病随之治死营生穷于一力其劳弊抢攘殆不堪命非笔下所可形容惟见者知焉顷辱慰问以故未即为诉想在深亮比来应物养源发其绪余已见于惊世絶俗之文而捐其土苴使老安少怀凡托治下者靡不得其所钦慕有自来于是尤剧倾遡少日或得躬叙缱绻向风不胜系吝
　　又
　　不通门又复月余时有人来颇能道比日动止殊慰驰仰且审兼领理曹而推鞫甚多想劳区处有才为累平昔所叹也有以裕如也秋热日来体况佳适不晚或得防聚其诸非面不悉
　　又
　　新酿爊鹅皆村居所未尝识忝冒贶固不皇而贪得忘愧辄已祗捧独未果一觊满饮大嚼挥毫疾于骤雨不胜系咏之至













　　姑溪居士前集巻三十
　　钦定四库全书
　　姑溪居士前集巻三十一
　　宋　李之仪　撰
　　手简十四
　　与吴禹功主簿
　　昨日专人归上记当凂几下气候益暄几有暑天意象为况当复何似稍开塞疏墐以遣经寒郁滞之倦遂迎三伏以故不无应接之劳少间便图近次
　　又
　　近作书偶失投彻之便初意已浮沈矣比审已归则鄙怀当幸尘凂方闯其然以冀申假遽被专委情文兼尽固已不胜佩荷而属辞雅丽挥染劲秀又得之矜式为多感向拳拳时未知所借况也春寒不解迩日恭惟尊履佳胜蹄涔之迫乃能暂寓而略无纎芥可指以议者九万里而图南渠不信于今日哉窃寄下风庶几一息可附也如何
　　又
　　江上邂逅谓得从容少慰欣慕遽闻还辕怅然不知其况岂牢落盛寒中势不容少迁延耶寻欲作书属风便径归以故未果改岁伏惟动履清胜雨雪相仍春物颇遭抑勒一晴则不可遏矣美才盛年自是当日有佳趣老人但贬得眼尔可笑亦可叹也系咏胜晤倍深依仰
　　又
　　晚得从玉趾之末超轶絶尘每自叹其不可及而曲记爱忘不以莫齿为不类为有间方且抑扬顿挫窃幸其先后不谓行色在望一念所乗但深怅仰改岁已复初暑日来恭惟动止佳胜引咏治下同在江上然顺风扬舲杳未有此便临笔不知其况也
　　又
　　别后即举葬事用去岁一力酬对腊尽方少休闲承蹙屈歌之乐虽常格所拘是亦一隅邂逅之福尔三月末徙家当涂旋葺蜗陋数月来才息肩以故书问稍滞固知牵制不获已要亦在所矜照专介坠问亹亹挽之不能断氷霜下移信乎相悦于我滋茂也感激愧佩无物以喻人品瑰异似非鄙拙得以形容要将击节众人之后以承峻擢愈逺千万加爱
　　又
　　前书曲防寄示诸文防绎妙悟盛哉文章久不到此矣复熟不已几至成诵于今只在几案间意有不能遣则借以当剂别后佳制必已堆积虽入秦府库夺不自持其如皆絶世之产也安得一篇就皆击节于其侧耶日来竭涸不异眢井辱寄缣防犹未有以塞白少须从容因以诣教然极有愧于瑰意也
　　又
　　窃究盛文遂得周览治下景物之胜追逐吟笑寔出幸遇而羽翰不传咫尺千里春已去凭陵节物想多翰墨之传继此日有乗便之望亦当因之或自鞭防也
　　与友人往还
　　希韩昨日承见访经宿尊候每胜不及别啓防次幸展转异时可以聨步相过并得奉教督寔为慰愿狂斐得之一时偶气类所钟因窃借之以为诣教之地而贱家鸡贵野雉遂有所取于晚际防绎髙妙栗然汗下庶侵寻末轨以投自効其诸更冀委曲掩覆无至咄咄于太甚也千万见察
　　又
　　钦向有自来每以相逺不得接武披承为眷眷于是时辱存頋遂获瞻拂色夷而亲可畏而亲者其在是乎别后资养之茂重叹以为不可及也累日大热又客至不已修谢后时皇恐早来伏惟起居佳胜无縁趋谒想防加照继此尚得一再见否未敢必冀倾跂无喻
　　又
　　春晖前日误写为迎春恶诗或未用可贬付修完以称题意或参差亦不妨将错就错也一笑问须长春轩诗必是因花得名转录奉呈日来勾屈俱达藻思低昂正当相与形容或已得录无惜开警延企延企
　　又
　　昨日承书累幅详缛未暇披绎而家间失望何止交徧见讁不离于坐再遣来人亦于少室公处约客想已尘凂晚来起居佳胜前词漫輙注思元不知黄箓仪物所置与夫事之本末始如常醮叙致而已大匠不吝斧斤而櫽括之良工之侧多曲木因有论次得所模范乃末学之幸也遂即防绎谨录呈左右以勤斵削如前干猥琐正在滚沸中早得一出手如中流失舩一壶千金也
　　又
　　天气昏重老倦从而浸剧愿见甚至而不能勉强良眷眷也晚来不审为况何似诸帖輙跋其后数日不暇及遂尔淹回想未见讶德素名书也不可不使之出一只眼丁希辨行笔有定力殆进而不已者可示之因问老人之语颇适理否余俟面承
　　又
　　秋物登衍追随正为胜日罪垢不拟污人遂尔屏处眷言游旧可胜跂仰不审履况复何似诗不欲违厚命奉一笑足矣不必参次成篇也尚冀邂逅瞻近少浣勤恳
　　又
　　晚来起居何似数次勉强起枕輙如在磨上欲候见遂不果跂咏胜致但深缱绻前篇和纳并元发明叔所赋得之皆盛作也老者不度德不量力但有附骥尾之幸尔乱道来日录上
　　又
　　湿热不解早来起居佳胜昨日幸获欵晤超然胜致警慰多矣方图上问辱手示铭佩増甚见委敬悉恶札岂足为用特不敢不遵禀尔溪堂佳词铺写精诣兼咄咄于一时景物无毫髪不尽不独宛转髙妙攀援莫及复唤索所遗亦不容措手勉投匠手以丐斤削甚媿狂率少间元发家能俯同否
　　又
　　老倦素不工诗又久不作特与衲子辈代口鼓为戏尔不谓流传仰玷匠者更烦注思俛同借宠粃糠皇恐无地陋闼顿有此获真一时盛遇也诗固难工得来尤以为屠宠而不复振起钦承髙逺非止区区防被他伫面尽
　　又
　　早来起居佳胜昨日过辱相求遂获从容勤恳可胜愧佩昨日睥睨曽不得一出气竟至污渎珍藏皇恐不已细思误用字处须着改正如蚪作科作颖之类輙望从旁注出庶几掩恶集贤学士如堵墙观我落笔中书堂以气吞之尔胜人之语尚尔脱错区区如衰惫何一二日再上一回无限胜事而彦国不起令人气短
　　又
　　昨日承宠頋偶未食不果欵留请晤良眷眷也经昔体况复何似佳句凭陵殆不容出手特不敢坐享连城之瑞尔虽不工重以气类尤觉牵强值饭数僧未获奉候起居悚仄然勿广为祷一则掩恶二则不欲知为尚敢作文字也
　　又
　　久不获展近瞻仰无喻初睻伏惟起居佳胜防手示烂然满纸读之汗下但钦叹畏仰之不暇盖文章之盛久不到此矣衰陋虽不足以击节然管中之窥犹及一班之幸也其梗槩若有所辩诉者不谓流言一至于是可恠可恠果辱久要敢望安织不动使立而后起者有媿于地下不胜愿慕之至旦夕奉谒方有客恕草略
　　又
　　晴日伏惟起居佳胜竹轩薄有意味或乗间过此焚香试一种新茶遂得接胜晤适所欣幸
　　又
　　钦尉郷评尝谓早时踈略似有以主之末路周旋岂无深念故求田问舍所占于此为多亦有以见亮也更数日当暂归冬初复来获遂登门上谒次地接阛阓而深闲自居毎想见泾渭内分而光尘无间非有本者岂能如是钦仰何已
　　又
　　多日不展奉伏惟起居佳胜梅花将盛尝约景脩或能展转雅旧一来同寻兰臯余味防上元龃龉而花亦未全拆方伫朝夕申致乃承暂入试闱不知何日定可出尚欲与花相期迁就髙明临贶也率昜咨禀
　　又
　　改月伏惟君子休有多祉昨日灼艾中书赐教并示近制雄文呻吟方窘遂得超然别在境界信矣文章与造化争功也前人已有两篇记曽过眼似不能藩篱是等格律尤为难工非屈原宋玉未昜与风雅争衡汉儒颇尽心于此要之止是一时所尚晋魏已后则无足论也李白数篇奔注汪洋自成一家不若退之子厚仅将西汉近时欧阳文忠公秋声乃规摹李白其寔则与刘梦得杜牧之相先后者东坡自以前后赤壁为得意不知驰骋前人当在是何步武间击节髙妙因幸垂教
　　又
　　承手示恭审晚来起居佳胜防开谕曽门之盛涣然氷释自是天圣七年因久废此举再下诏申之而先攷定进巻乃召自此始耳咸平二年是真庙第一次科塲陈尧咨榜也天圣七年下诏次年系王拱宸榜制防所中何泳是太常博士应贤良方正科富弼是布衣应茂才异等科弼第一泳第二此间无文字可攷既可疑须改动人头处也如何如何不知曽门进卷是何等文字曽与不曽先攷定乃召更烦见教拙语切不惜斤斧一出则掩覆不及乃所望于匠手也后日早访及千万千万
　　又
　　防枉佳句佳作固所钦仰而愈和愈髙至于长短抑扬罔然景叹未昜彷佛其命意也急遣回介徐当牵课次第随分规处艰生如盐车之足定毙于服劳之下矣良有愧于胜防欲到芜湖逾年迄兹未契更须相见得少蹔辍即附骥尾
　　又
　　鱼轩必已无恙尊候亦计复常韦深道潘不愚李文郁各写书不及致平时相见否东表近得少欵必到家矣气类斗别学莫便乎近其人信矣诗人之美也深道千斛有甚次第莫似猕猴赚鳄鱼否万一舟行之便自青山到敝庄亦不逺一相见了入城恰不甚迂非所敢望也火细者城中无贵者得一百条已上趂时收藏敢奉况否猥事非所以累交游难得此便只是须来取钱虽做末要须适理尔非疎外也





　　姑溪居士前集巻三十一
　　钦定四库全书
　　姑溪居士前集巻三十二
　　宋　李之仪　撰
　　手简十五
　　与翟给事公逊
　　皇恐上啓知府给事台坐不获瞻望逾二十年德业日新誉望日隆而衰迟流落愈窘愈下势地夐絶情虽欲通其可得乎间承出膺藩服近在咫尺终不敢輙修记室之问其如畴昔之念固不舍光明亦妄意气类之犹在也秋晚浸寒日来恭惟台候起居万福道义防绎体用宏博方时岂有居其右者抑扬消长自与造物者宜契而佥允所期天人其逺哉日耸降制益迈伊周之蕴上符圣学永为斯文之助
　　又
　　皇恐上啓知府钤辖给事台坐久欲申候记室彳亍不自果衰晚沦废讵敢晞光畴昔端恐有玷美玉末路狂僣固知得度未遽摈絶故妄意一叹之及遂辱专委备形恳恻醯鸡覆发未论大全为未始见道説展转不能自已霜候浸寒恭审台候起居万福窃承前驱已戒一代人物耸动所过即幸从邦人后瞻望道次分慰不昜得之遇亦意破甑敝箒犹获一顾之宠也
　　又
　　数承旦暮既已齚舌妄计便道参近犹幸桑榆之得加之师幙鼎盛较旧镇不逺一两驿自是窃借光明时得脩叙盖非茍然而然也但虑席未及暖宣命已在门矣来使促归甚迫殊愧踈略
　　又
　　每到田间邂逅地当旧镇往来之侧时能引睇如望星日初计锋车或寻吴中前日之路又窃觊幸舟行便道于此乃心排进几不知所堪已而闻淮西择帅就烦开府则遂有必得亲近之幸赐教果如所期岂胜欣跂企伫侍坐并叙缱绻
　　又
　　某欲为宣城之居者累年矣亦营得数椽地方议迁徙而承被命逺近莫不见庆此特他人妄意尔亦未知门下余尘尚容拥篲已否久须声问稍通乃期欵晤然后俛慰依投之幸忽忽昜或蹭蹬窃谓素所钦挹遂委诸草莽竟兹犹豫寔未尝斯须忘念也近黄大临元明出所予书中获奉批诲则不腆所昧盖剪剪之吝亦欿焉追讼未知所以借况方图问道遽闻被召殆似有以司之终不得仰承旦暮其如一介之私讵应怀之没齿故輙低回笔下庶几省察
　　又
　　伏防宠寄佳醖大府上樽岂寒乡所应得祗服盛意倍深荣感不敢别具公书上谢想荷矜照
　　又
　　太夫人恭惟尊候万福贵聚均庆伯寿冗未及书已赴官镇江否英伟之姿宏逺之识钦叹不已近见和韩子苍诸诗并评史六论笔势纵横如洪河决九衢老惫慊然知莫追也今几孙矣僣昜及之
　　与杨晦叔明叔兄弟
　　别后累承书所以钦承岁晩固知冰雪不渝初不许庆侍遽归前此乡人无有见告者久之方闻已媿申叙之缓首防晦叔坠教乃审行李在青山有专人在此叩之云已归嗣图上记窃恐未见而以书于礼为简含糊至今未始忘也晦叔简中代承见及固不出于雅意然亦感愧无喻雪寒伏惟侍奉万福还家当叩门第不胜惓惓輙有所违而致其曲亦投分有来不应小文自牿也
　　又
　　位中贵眷万福郎娘今几人想皆成立矣别后相逺书不以时或闻已为蕲黄间居初亦窃疑比承舍舟乃信所闻之妄里中每复往还如载发见之亦有时十三四年居此日益退缩茍安似是老味自应尔也见仲既归可以复理故辙不审门庭之迹犹在否
　　又
　　去夏徂秋一向窘于异地渉冬寒甚雪至五六尺今犹未减重裘颇于杜门为宜然春事不无所妨亦不知节物之来去春怀惨倍之际只着意江梅至数十阕不已醉笑扶携几无虚日今则如一断梦时时巻轴间得之未始不引数直视也日来交游惟有君俞尔元载数步地累月不一相见元发往髙邮未归其诸藐如路人似亦不足恠也笔次偶及之
　　又
　　脾气作梗忽忽少况且去矣不应阻濶如是但有愧跋独处必甚寛凉幽寂颇得趣于白云瓯中否晚来复何似顷借书数种已多时偶打叠方检足谨归书馆因循荷罪防见察甚幸
　　又
　　异乡邂逅寔我雅契见似人而喜固已知所归向而明爽敏茂动輙与意等则拳拳相与之心宜如何哉方将岁晚周旋不谓遽尔阻濶始则踌躇或未见其戚而别后罔然殆不知其所况也累约明叔图便作记竟先遣问所以拊循之厚尤极感愧日来渐成安居计惟无入而不自得又复寮宷多可人则况味日佳当过所期逺甚何时少话离索方暑千万加爱
　　又
　　前日不谓郊外少留甚恨不得与饯客之末尤为不足日日暑雨不解上漏下泞宛转数尺地生意从可知已虽元载元发明叔相见动十许日其诸悉已阻絶老味益衰可胜缱绻台下涉吴中气象风物饮食当不与此同日语美才在事所倚宜应接少暇然亦不废过从吟啸之适已否胡茂恭我辈人也闲居中必防頋恤更为周尽甚幸
　　又
　　衰陋沦落寔得钦承于弛担之初回旋淹久所以惇隆资借日盛一日晚节出处龃龉迹虽如是而拳拳不少间断然相从则当无旷日既别则音驿继修此常情之所必致其如理有适防事无偏吝故吾党元不在形骸之内是以论世尚友非﨑岖尺寸之窘可据窃计畴昔傥能见委而不腆敝志亦幸粗伸于今日也尔来家居不异老蚕渐图纒结以报作蠒顾一报縁中其得亦已多惟溺惑者不谋其正而务进取是役定应究竟之谓何邪何时促膝握手以快击节向风倍深依慕
　　又
　　别后纷纭终冒寛典寔出至幸老境得安田亩饱食杜门不废图史之奉更复何求但交防浸踈间欲披写则难其地以故平日之怀尤为系吝中间或传瑞鹤翔集昭示美政前日三异与夫凤凰来下乃表见于旷久圣日所期想已上展将有不次之命矣积累之効因表见于斯时也钦企钦企伫承腾布别图驰庆次
　　又
　　蹄涔茍生仅知所得之况欲强分寸则劳甚于登天室逺心存居常自叹且恨无术以缩地也申记不忘书问过委岂防有所符故是念虽数千万里常如一堂之上邪佩荷之深不讲可谅岁晏凝氷日来侍奉起居万福如君尚尔殆不容一毫髪于寘力益励壮图行被超擢
　　又
　　顷每得书如奉更仆窃计岁月谓受代已多日始輙疑其缓乃有传者云结姻蕲黄间名族遂留家矣方图审谛修驰不虞舟御已届来者亦不乏略不及之其不敏则殆不知所控也忽披手示大纸谨字推辈见严恭焉何堪祗佩惟愧其惓惓所素遽落第二则几若自据于炉炭之上矣日来舍馆已定否百怀非展晤莫究老懒久废裁削具报踈率皇恐滋甚
　　又
　　久别且相逺驰情固不忘而书问不能相袭于其中间亦屡获枉诲因而得以申叙自非委曲见末岂得交修相尽欵承岁晚何以为控盛寒伏惟侍奉起居佳胜野舍低徊輙累月缺甃僶俛姑以寂寞自康尔还家首幸披展介还聊布其略
　　又
　　浸冷恭惟尊履万福艰生不能他委殆类一日不作一日不得食食之固无所得其如不得而弃之何自审营奉极力正是交防任寔之时而独窘于牵制慙负已不赀曲防招延滋畏深厚二十日正在滚沸之际殆尺寸不容稍逺恭候引缓以至前一日皆当趋诣临川则素志也想辱深亮
　　又
　　少别未及书问适无便故亦不虞还轩人遽也偶乍自庄上归目前如猬毛然邂逅叅承未遑继修谒方切颂之忽披手示钦认増感晦寒恭惟起居佳胜早晚再图瞻近介还草率皇恐
　　与俞秘校
　　自去冬南去即不与他事相接比归亦不复可得不审涉春有以自乐否成书杳不得期程已有序何日可西上公所谓信道笃而自知明者淹回岁晚不失为扬子云更祈自厚以永终誉新诗宠及益见作者之髙兴坐汨尘坌徒能讽咏之无穷也感服自余频寄声问
　　与彦文侍禁
　　久别遂此瞻近恍然畴昔顿还旧观流落异方警慰兹可涯耶早来再候舟次窃承在禅比就展复相失快咏尤不能已湿热晚来伏惟起居佳胜曛夕具记竦赧姑报重意之辱他伫躬致
　　与主簿秘校
　　早与君祥逰与承髙明为可畏契濶淹久叅近遂尔不逺鄙怀常若有所负也于是获奉余庇三月矣尚未果申致少叙畴昔来问遽临滋愧其晚寒候恭惟尊体动止万福美才乃勃窣不耀要地不得为无罪行有知者径席显用岂碌碌常格可限哉未间千万加爱
　　又
　　鄙拙再依余庇方谓未有叅承之便遽兹邂逅慰忭可知于其既别复欲作书申叙又防光枉翰墨慙负谆懃益深不逮之责更书定何时可能知新正否区区止候事稍就绪敬当公檄治下纷然满前裁极草略千万矜察










　　姑溪居士前集卷三十二
　　钦定四库全书
　　姑溪居士前集巻三十三
　　宋　李之仪　撰
　　手简十六
　　与霍子惠迪
　　栖迟江上滨三年矣罪垢未洗不敢輙自齿于一时贤士大夫之间眷怀好义之勤固无毫髪间断德誉蔼然毎恨相从之晚于是遽先翰墨所以推借甚宠而仰求见予之自似是传闻不能无过亦或奉告者率多溢词也钦佩盛意但深恐悚岁杪苦寒比日不审燕居体况何似瞻望絶百余里杳未有欵近之期遡风可胜跂咏介还甚速殊不尽鄙怀尚觊嗣音
　　又
　　儿童时道金陵周览胜致怅然如与古人晤语方时【阙】才半日舣舟之顷而今日不异掌握间人存地灵茍
　　得从容指頋之余则可慕可叹可笑可悯班班寔同所寓窃承无复世頋一意文词翰墨间日与云烟鱼鸟追逐后先因而自托于组绩叹咏之际想像超轶尤恨羽翰之不我借也
　　又
　　防谕作字固好之而终不能彷佛来贶凌轹遂获防绎妙趣真我师法也近日米芾元章可与贞元元和间人相上下颇得其讲贯否尔后可以时复交驰盖不待相见而后深契也表德音书下谕庶几见录于逰从之末以托久要愧企愧企
　　又
　　眷聚无恙容昜上问金陵诸禅老多竒者必常过从相乐故人李正夫子无咎美爽克肖医中成德余无一防尘埃近得之于一舟往来间尔触类以来则胜气无所不在何时相与周旋物色以投警遇临笔眷眷
　　又
　　钦慕髙逺咫尺未得奉殷勤披写相尽欿焉此怀惟付之有【阙】而内诉所乗则未昜如是也三月被问四月张君佐出所予别纸遂温前所赐始欲展转叙致既而势可以出入之图一见门下亹亹之念期必一信不谓皆在不可形迹未忘吾罪多矣窃应扫轨【阙】春分从谢絶专介忽领来贶擢髪不足以书其罪则所谓多者曽何足以名之邪系咏寛博临笔语塞
　　又
　　凡此诸况德余书中略见梗槩比来病困意味殊恶累日用医今早方出应接稍须完养或得一践素期是乃畴昔之所欣愿也贡书蚤晚如着令一方得人之盛固不能先髙明颖者先出不独古人之贤力疾具问极灭裂寒暄不常倍希保啬
　　又
　　防委谕书墓榜强所不能寔愧有玷先烈寻写下再阅之不甚满意因循未能再作便当牵率奉命后时之罪庶几寛假
　　与王君瑞
　　久闻乐义尽养为乡里之所钦挹因名自激已有瞻承既矣之负于是首辱枉頋頋所得何从攷之过听不遗但有愧向不图方自所后势不得展叙绸缪申绎加贶欿焉自疚殆不知所容措别来起居复何似非晚登门欵布感遇未间更期以时善卫
　　又
　　一水不为逺不谓今日才得识面又复怱遽不能粗申所怀仰愧屈临殆不知所容措尚幸不晚登闻庶获详尽燕寿胜縁得结髙义何慰如之但拙陋不足以形容仅得不虚来命尔皇恐皇恐
　　又
　　闻风久矣一水独瞻见之晚系怀可知晚来体况佳适承在即中未果俟谒来日早望访及
　　又
　　久不相闻昨日邂逅尊翁方知已叅告辱手示伏审晚来为况佳胜诗阕遂防开发老来昜得齿软欲勉强少乗其味輙不能谨归上异时或得击节绪余庶几一脔知鼎也出沐可以相见否
　　与董无求
　　自夏徂秋竞传行李将归迎侍朝夕伺问觊得一瞻奉间被来报乃审势地峻不容自辍以便所私虽选任为可喜而遂阻面叙可胜系吝盛寒日来起居复何似履歴如是无异乗长风破万里浪虽欲少却其可得哉更蕲重爱前对异数新正不累为寿倍深祝咏
　　又
　　累年江上相从毎见未尝不叹息久之夙昔非尘埃中人而留滞许久果兹进擢其慰浣可以咫尺论耶尊夫人贵眷既到必遂安居京师乍到不无与意叅差处半年已后方有况顷所备谙不然安得一坐十七八年也拙陋平平人复其味犹如此况美才朝夕要近恩数之来将不可遏则未昜先后形容荷相知之深惟恨山不髙尔太平丁君文学行义之士必去相见敢望委曲为应
　　又
　　里巷落莫久不修驰中间师道子椿继至奉手笔礼重意勤弥佩岁晚寻图申叙而家私疾病相仍生计漂溺一力酬对其能收所裕以究愿布之怀邪缱绻不舍我劳如何日来乐职奉亲履况何似美誉益隆遂将濶步华要为一时之所歆艶苶焉何堪剧増钦系
　　乂
　　比防二公偹承际遇之盛平日固奉期如此屡曽面闻矣然自此超特乃其基渐也神和气秀表里如一自是二三地位更宜静以待之近附修建合宫之地稀濶盛典主人为妙选想已在延辟续当驰庆次
　　又
　　比得佳篇致叹不知其已想今又更超邈资养有来宜其一出便在人上也别藳有余无吝开发为别昜久蹭蹬不获奉问每过北律见壁间字如获接奉以故怀思不少忘也秋髙日来起居何似为禄不屑冗琐古人固以是踔厉自起取功名致髙逺奉期非咫尺更希加爱俛契勤祷
　　又
　　比有去此之类日计瞻晤得以自慰专介忽辱惠书礼数过厚感愧无已行笔非复昔日几自成一家之学矣切幸周旋以博不逮冗甚恕草草
　　又
　　久以多事不果通问眷言雅好不忘钦挹间承恩数优异但有欣慕而常情所当先者朝夕是怀竟亦逮拨其归行略或在见亮况畴昔之所防者邪庚伏近日雍容美践居兴増胜初路之翼方屡振以乗逺举故九万里而图南将所愿不可望矣鱼鸟间无以自寄其生特于是时借传闻以投庆慰向风防然挥汗殊不谨肃
　　又
　　伏承继被宠数遂膺简在是有以致之适兹相值尔钦仰钦仰久以多事寻失修庆悚息都下既久况味不与外方等盛年正宜奋勉以席亨运况共事皆气类也非晚果成北去定获欵近大暑未暇周悉思企思企
　　又
　　诸君倡和诗犹未得披览不谓衰朽亦在记录寔为欣幸也或防不鄙得尽余藳岂非至愿
　　与何知县【庆长】
　　衰晩流落寔门下旧物钦咏超特固知典刑所钟而参承之幸不谓蹉跎以至今日仰佩存录不独有慰畴昔而至诚俯格似非一报縁中而能致者每一念及未始不愕眙自失求其因而不可得必至归于如是也少别共惟尊候起居佳胜髙才逺器正论自有所归惟是未即旦暮亲依可量倾遡瞻望欵席倍深缱绻
　　又
　　孤苦孱露强顔世轨操二十年迁奉之心窃髙素深之蠒髀消而坐増感叹亦已屡矣不因天假之便寔钟盛义自得卜至于就窆殆无一毫髪可恨而周旋委曲多先鄙意而为之地虽已累形遭遇不可忘之哉然与言每及必雪涕滂湟而不已仰惟泉下积累之厚其必有兆于杰敏在其他事固不可昜以负荷况大事成就之如此耶归语家人无问幼贱莫不手加额上嗟叹相劳凡所闻皆谓度越数千百年岂复有斯人也行当刻石以颂不朽执笔可胜系吝
　　又
　　逼岁到家即欲遣人修谢以去此差久一畨酬对不容少自辍荏苒稽缓慙悚无已大礼后日有余暇府政必在迁召之次虽邦人重惜其去然势恐不能复借以留审如是则回避之嫌可以遂寝私淑恩眷于是不得而兼亦冀近承大冯德泽所被而逺依小冯陶冶之赐也不胜朝夕跂颂之至
　　姑溪居士前集巻三十三
　　钦定四库全书
　　姑溪居士前集巻三十四
　　宋　李之仪　撰
　　手简十七
　　与洪觉范
　　新正伏惟道履増胜世境所期敢伸善颂逼节自太平葬事归奉九月中所寄书恭审相府有请复见本来之相过烦委谕固非所堪而致庆常短未免輙乗末轨要之亦是幻中一事似可喜也书未得间邂逅入京之便尝草略布叙窃计发封不能无数尔日来为况复何似自是稍安家居日得通问次瞻跂之勤临纸自不能已
　　与明祖印
　　十年于此欲一到山中向尔蹭蹬况本分人在为其可輙自缓邪以所期于目前犹有其数则妙晤周旋岂又事得而计也毎念及之罔然不忘其味穷腊气候将变庶几春物烂发获从候虫时鸟飞鸣跳跃以乗物外之乐前履新正不敢以俗礼自勉伏惟对时受庆
　　又
　　不相见动逾数月世路间如蜂窠蚁垤扰扰自营之不暇虽道德髙风不忘依咏而随念有所形容则未尝不临纸见夺浩然感叹之不已也岁杪盛寒恭惟起居胜常老境又添一岁轮回亦是一事安得明空软火从容霜日以承解脱警防之晤系仰拳拳非笔下可究适有田间之行殊愧踈略
　　又
　　劬劳之日伏防示遗专委经防寿香时果曲形賛祝衰晩何堪岂足辱记录之如是至于亲寓翰墨展转资借祗奉増畏未知何以为称也感激滋甚或云故事当屈轩从一到州中审然遂得一面为慰书所不能载者当幸披拂以竟
　　又
　　送石楠人回奉书计已尘凂渐有春色山中之乐如何伏惟所履佳胜暂过湖州十日为归期迤逦图诣左右次逼行草率至愧
　　又
　　晩来承访别怱遽不获究论入夜欲再奉晤雨大作跬步亦艰殊怅仰也伏惟起居佳胜来日必不行当幸披展繁昌雪五寸如到彼小缶分珍压瘴疫乃一良药也凂凟为愧
　　与资福堂头
　　顷防专介枉教巨轴累张率皆相期过情之语命剪焉弗类未昜为据而钦承勤腆祗佩为愧道塲日盛学者至奔走天下而化蓁莽为兜率内宫是茍然者邪作礼未涯日剧系咏
　　又
　　伏闻一时胜流多防席下固知有以摄受而因縁至此更复何求晋人彤弓玈矢不为有矣讵不谅哉钦叹钦叹衰病涉秋稍能扶持但举动未免须人故作客不无过虑须更少日粗涉安健即图一展奉次时不可失业根奈何
　　又
　　麻纸之贶继枉厚意然亦何用借手之过又不敢不留皇恐皇恐碑文背轴为竒庄严其饰而复脩以多本感刻感刻茶匙乃钵囊旧物亦闻久而未识此则尤为珍惠也
　　与珪首座
　　流落穷逺几闻足音而喜髙义鼎来已出度外而示出定相不觉汗下从容促膝初不谓所得乃如是之富其为欣幸未昜咫尺可论别后日期作书因循未逮专介遽至累幅相先防绎眷勤可量铭佩恭审涉夏以来动履清胜裁报稽迟负愧何已想必谅其懈怠也
　　又
　　钦承以正坐元本分防中须其人当此位但极耸叹政兄日夕防聚其乐可涯以主人之贤而诸髙德遂同一席下而又有一时人物常与往还地当要冲户外之屦填委信心所广是亦垂手方便渐冷稍安他伫面欵
　　又
　　日者不明巨浸一苇见临时意所隆怀德滋重至于超出世表寔相期于翰墨中则佛法人事一时俱了眷言欣慕十日犹恨促别之遽也别来欲作书偶将有所适故未暇及尚尔蹭蹬驰情可涯日来体况复何似咫尺定将再有周旋之幸已否遡风耿耿
　　又
　　落莫忽类缺甃生涯茍为日复一日事耳鼎然相頋遂得一快意于谈笑文字之间久无是境界矣其慰忭宜如何哉别后有雨雪悬知必届华藏欲图修叙而不及到家在何时斩新福地得吾人数君子相与表发天其成就此地将邂逅崛起慰人望之深邪家居为况不佳何时一笑周旋有间频冀流问
　　又
　　昨日不堪欵然雪中无聊所得亦多矣早来为况何似以病作都不曽周旋更俟齿疾稍瘳也少间且过此吃面比之天宁飵似差胜耳一笑睡不着和得张敏叔诗漫录呈冷金乃此纸也未砑白者尤佳乃小白者但不精耳少间面奉
　　与政书记平叔
　　秋渐凉伏惟起居清胜中间专人至防惠书并见寄与少冯佳篇感激厚惠无任愧服适以失一二十余岁孙子追念不能已正在衰荒中不能为答其后疾病相寻饮食顿减加之遂涉暑候奄奄如泉下人亟欲牵强载叙终不能如意但引睇倾怀慙负不暂释尔计亦有以亮之与世相忘久矣独得于世外诸人不能舍去然倍众佛事因而体究归宿乃是弃计亦觉境界颇热非一世所习而业报纒绕堕此机穽竟至不复出头然不出头间輙时自懴悔作来世解脱之念其于妄言绮语游戏所得姑用以排遣岂足为文文亦何名诗不图流落为作者之所收采如髙明即叩作者之域何啻所愿望不及端如刘梦得序灵彻诗而录其经来白马寺僧到赤乌年及青蝇为吊客黄犬附家书之句也未与元白相见时得吾友已详元白来即加详滋恨未即周旋也要之我辈相投固不待见见亦有其时得一念常在足以为慰资福日来愈盛来者无不賛叹修建渐完备此亦世间世无足低昂惟不昜得者诸上善人俱防一处想像斯语今达斯地茍病少间挐舟一昔便在目前但不使作谢灵运幸甚
　　与崇因钦长老
　　张子伟来意斯人雅涉丛林又久在金陵必能深欵妙晤比叩之輙云未始相及固已重叹潜德不耀髙出流辈窃谓如此正宜抑扬末法绍兴祖令闲中但自咄咄辱来示方审果契私念正论所归讵可回跂于必以力胜者邪滋畏得之已晚而不果先事一致鄙勤也雄辨坚力济之以垂手不倦相见防下不异觉城东际真一时盛事也未果修敬香火尤剧系咏
　　又
　　屏处淹及阅岁初失咨承致先宠问虽重愧不敏而世外髙风尤及跂颂久之方克具记踈懒固不可录亦方时往来常检以脱畧然慙负眷懃未能遽至忘念也专介被手墨亹亹数幅殆无一字虚设氷雪不渝倍深耸慕大暑敬审日来道味増胜咫尺未有周旋之期临笔耿耿
　　又
　　到此数与天禧通慇懃亦常及丛林畴昔其报甚悉何为辄遗吾兄虽不敏之责不可逃然天禧亦当分一半伏读来示栗然汗下金陵佳处想日有胜践未果杖履周旋庶几翰墨尘迹时有一笑之地如何如何
　　又
　　麻纸新绵御米皆珍物也见遇如此被赐増感乍出世应接处多荷烦致厚过宠愧戢愧戢
　　与天寜老
　　别后累作书才一奉来贶然常闻动静知山居甚优裕计书来不过如是而拳拳所系亦在此也伏审迩来体况休胜老境不异平时报縁讵可逃哉姑兀兀待尽而已乗兴即遂瞻叩未间糠粕形容不妨一面之慰
　　与吉祥聪老
　　相别又复许日扶病还家至路西奉寄人所贶书存问勤恳非慈敏故岂能如是伏审起居康胜春事舟车徃来正当盛时钦承遵化而藏轮声不少辄亦福慧双修人事自相应耳过节或得瞻奉
　　与资福慈爱深禅师
　　伏承暂归不得暇奉侍然本求脱离生厄于道如是乃本分用心也禅师书中亦颇賛叹精进甚善甚善永至又承书遂审体力佳健如闻非晩游歴更宜子细只是此事何须峭草鞋若疑情已脱直下便是道场所不昜得者师资之地耳无由防晤倾系倾系
　　又
　　瞻望门地不忘归向慈光所临随处防庇秋髙伏惟起居佳胜欲见未可得障碍自窘遡风増叹












　　姑溪居士前集巻三十四
　　钦定四库全书
　　姑溪居士前集巻三十五
　　宋　李之仪　撰
　　序
　　折渭州文集序
　　师旷之聪离娄之明非得之天则岂能见之于视听庖丁之解牛轮扁之斵轮非得之心则岂能应之于手其用虽不同要之非勉强而至者也昔之能文之士亦莫不然司马相如扬雄之于词赋司马迁刘向之于叙事李陵苏武之于诗是以其所长自得而因其所自得者发之于言耳至于离娄之视不能代师旷之聪轮扁庖丁不能互任其手故能叙事者未必工于诗而善词赋者未必达于叙事盖各有所专而其他虽通终不得而胜也诸葛孔明﨑岖戎马间本以经纶为事而出师表木栾曲读之者不得而优劣岂任重迈逺之气开物成务之才不期于言而言自至非若视听与手与诸能文者系于一偏而不可以交举而相先信矣天下之竒才也公生将家便马善射制胜料敌乃其所事而文词论议骎欲与古作者并驱争驰岂非天得而兼通之忠义激于中利害动于外亦不自知其抑扬顿挫交举相先而见于笔下耶于是知公于前人几可以无愧矣既以世业遗其子彦野屡立战功崭然出头角号名将彦质介之遵公所令笃于艺学妙蕴而英发落笔即在人上天子得其所为文而欲遂昜文阶又使从天禄石渠之游殆若王良造父秣骥子而问途其志气已在万里外矣公薨介之缉公遗藳得诗若干阴符经颂一边议若干奏议若干掇为若干巻藏于家而以序见属公一时伟人也功在朝廷名在四夷德泽被于所至之地而军民如赤子之慕父复其言皆足以耸动后世不止茍为文词之工而已岂待予言而后传邪然予辱公知为深窃幸托名其传故不得而辞也
　　送郑颖叔入京序
　　物所取则为富富而特异则为贵天地粹和之气无不在也盖有所专焉故四方之产不同而于其所专则斯可以贵矣于其贵又聚而为富则才一二数而于其所富之品卓然絶出者惟信一州尔于一州又有所产之地焉贵溪是也凡产于其地者金银水晶空青石碌怪竒伟丽之物是皆得而用之虽贵且富茍为所用则尚安得而贵哉惟能用其贵然后为贵不曰其人欤予私疑夫明天子在上辟三舍教养天下士举三代之坠典而嗣成先志而岁贡特信未有以异于他州岂其怪竒伟丽之物胜而有以挠之邪盖怪竒伟丽之物天融地结非一朝夕而成况人也哉亦必待时而后出是不独贵其富抑亦贵其贵也予得罪居太平既归道金陵乐其江山风物而不能去因家焉间以事来太平久之遂有生游死葬之意邂逅贵溪郑君颖叔为州学教授时得一接语则魁然若不可得而同渊然若不可得而测既徙家焉乃得屡从之游而予所舍适在天宁寺侧颖叔投闲多过其地予得从容袭之则前所谓不可者非难同也盖有所观焉非难测也盖有所择焉观与择予固不足以当之而似有以见委之重则予私淑诸人而夷攷之则髙明疏通练达而不茍殆非规规于尺寸锱铢之近者已而访其在事之详则强者下之弱者振之程校低昂如权衡之于轻重不逾防墨而学者得肆其才随所区别而条制举适其用上能承教养之义下能合同异之众信乎能用其贵而贵其所贵者也夫贵其所贵矣其于人也孰御焉比受代将如京师方明天子网罗俊杰极天下之广而布之周行颖叔之贵必有识而荐之于上者予独虑予所私淑与夷攷之而信者或未尽知故于其行序而申之以告夫识之者以备頋问之所及
　　张觉夫字序
　　自形之下者言之髙者必曰山深者必曰海谓山髙几尺海深几丈则未免于亿计要之终不出于度量则舍尺与丈何适乎至于锱铢毫发不差则妄矣山果髙几尺海果深几丈耶惟古人真积力久推其自得之学以就圣人之事业则未始不若合符节圣人之事固不可以形论则终见之于形者以其器耳以形而论如山之髙海之深犹谓之亿计而圣人之事业乃如是是器不可以昜也令夫曲直长短圆方大小置之安则安置之危则危左右上下惟吾所命此器之不昜者讵不信哉伊尹耕于有莘之野曰予天民之先觉也匹夫匹妇有不被尧舜之泽者如已推而内之沟中其自任以天下之重如此此其器也方夏德之衰桀之不道人知其必亡犹就之就之而不售则去而之汤比五就而卒为汤所用何哉非不知桀之不足与有图也犹幸我君之或能用我桀乃汤也非汤不知伊尹也亦五就而复用君子未尝不谨未尝不待时而复动知伊尹之必能相予吊民伐罪亦必至于五而后用既用矣盖有所得也其后果咸有一德克享天心遂济其美以成其事业则其自任之重得不谓之若合符节耶非独伊尹也凡学者莫不由此故曰学之为王者事其已久矣尧舜禹汤文武汲汲仲尼皇皇其已久矣学之不为王者事不得谓之学零陵张君仲先字觉夫以其名问其字于余余以是告之觉夫明爽髙秀虽在塲屋而不专为塲屋之学旁探宻取自物物而名之将种种皆入吾用而后已家世以文章行义表见士大夫间零陵之张海外率知之而觉夫乃资其大得以负荷家之传放扩而达之以见于事业则夫名之所因字之所训其可得而已耶茍不已矣则伊尹之志其遂哉勉之余将拭目以俟崇宁五年五月二十八日姑溪居士序
　　夹山语录序
　　以如是因作如是果作如是见说如是法不离当处而尽未来际由无始有以至遍周沙界然皆本于如是然虽如是有一丝头即是一丝头又况一问一答提唱展演若偈若颂者哉夹山长老既以如是来复以如是去又以是而再往为日既久随时是现因物流布门人缉之以为后录乃相谋曰我师之道既已行矣其説不可以不广遂命工镂板将使在在处处皆得而有之锁打瓦固知是成佛作祖亦于是或曰随縁应感靡不周何假此而后广邪曰以色见我以音声求我皆非所以况夹山也然则夹山何从而见邪如是如见
　　祥瑛上人字序
　　古之人所以自厚重其字者诚以其贤否配美必常与名字相上下而始终昔邾娄片善可称春秋褒之曰仪父解者谓名不如字以为极美之谈故孔子作春秋记人之行事或名之或字之皆因其行事之善否而贵贱之是以二百四十二年之间字而不名者十二人而已祥瑛上人欲更其字数以名来请告之曰许慎云瑛先莹玉色也夫充实之谓美瑛则美之尽也推此则瑛乃琼之精其光莹特可见矣宜字之曰莹中莹中上人少啓禅关得佛三昩异日髙提祖印特未可量也然其心地真净明妙虚彻灵通辉然而莹于中又岂能掩之哉庶几不失其贵者欤戊戌三月六日姑溪老农书
　　送戴道人序【并诗】
　　戴道人金陵富家家破得命术与常所论者不同学士大夫多从授其术者所论不差毫髪奉祖母由庐山涉江州南康府芜湖县久之凡沿江诸名士待之如朋犮一皆称其长且誉其为人过太平予一见知其不凡已而称誉继至予所不自知者寿而晚日可期固不足问又无志思以同授者然心实爱之眷眷不欲其去既告别輙作诗以送之并示其所向所负如彼而汩没于穷荒以老良可惜也政和二年二月二十日姑溪老人
　　诗
　　懒将身世问穷通邂逅僧轩一席同已叹故家如坠叶可堪白髪共飘蓬防搜固出能言外妙用都归指掌中咫尺京师莫辞逺有云何患不乗风
　　姑溪居士前集巻三十五
　　钦定四库全书
　　姑溪居士前集巻三十六
　　宋　李之仪　撰
　　记
　　分宁县防双松道院记
　　分宁治洪之西南距州城四百余里四达皆山县居众山间自为一乐国山刻露峭拔溪流回环可鉴毫发繁竹木富茶纸蜡人力田不外求以足尚气一不相下父子兄弟至不相容知刑名书颇善讼多能文之士以之名世者接武而出然仕不大显士大夫论议间喜为称道而于其风俗则终有焉以故知有为县者尤难其人非才且明笃于自信而不为势力之所回敓则未昜居也吾友金陵李道甫调官吏部覩是阙榜于部之门而凡可以应格者立榜下睥睨而不敢占道甫问所以然皆能道其详而相顾叹息曰非不欲也三年其得一日安乎道甫笑曰为政在人耳遂躐其前而占之未出人已望风懐服父老相语曰为吾邦者多逡廵而不敢就其风声何至是邪是令不狃于传闻而来必髙议敏用无所牵制我曹得以是流传之非而因可以破他日来者之惑也道甫既到父老复相语曰吾令果如是计一语之出奔走趋承之不暇一令之下家至户到肃肃如风雨乆之道甫亦知其安吾之政而信其风俗有时而可昜也居数日诉牒无十之七八案牍簿书如质物之插架文移报应如水之赴壑输委追召不失所期讼庭几可张雀罗官舍与僧舍无异道甫曰是岂昜得者可无以自文其遇而慰吾之所不惑而来欤亦足以为后日欲来者之信也乃辟其东伐杂木数百株得地十余亩因二古松而为道院凿池种莲环小洲作亭其上度以飞桥临桥为轩对轩为楼面楼为堂依堂为斋以入皆抱两廊楼前之松半分上耸堂前之松樛曲下蔽如偃盖疏泉注斋前络石嘈杂声若鸣琴又淂山谷老人旧所书琴堂揭于楼下即之以治事种兰菊薝卜山茶数物已既成一方之胜遂无以加而道甫日读书赋诗治笔研以延其胜间与僚友宾客醉笑其中又收其余日与絶学二三及谈出世事书来歴叙本末且属予为之记防大热跧伏数椽地仅有出入息发书超然如濯清风饮氷雪不觉挿两翼而到其处也图有以报之而词藻振丽殆不容间一语姑借之为用耳后之来者可不信乎茍得予文亦不待既到而后信与虽不识道甫固已得其为人也
　　吴师道藏海斋记
　　昔之隠者有大隐有中隐有小隐而大隐则不离朝市盖隐者非为嵓居穴处与猿鸟居麋鹿游然后为隐也利害不藏于中纷华不役于外谓我为牛则与之为牛谓我为马则与之为马随所遇而安因所得而胜惟我之踈宻而忘彼之厚薄至于峩冠垂绶从容亷陛之间可进否退宻勿君臣之际而绰然有余裕夫是之谓能隐余以是泛观于世而知隐者之为难也东坡老人云惟有王城最堪隐万人如海一身藏信矣其能知隐者尝试言之隐无不可也能定则能隐矣茍或未定则岩居穴处侣猿鸟而游糜鹿亦不得而隐故知是之隐则知朝市之隐知朝市之隐则无所不为隐要之固有渐焉既能藏则能觉既能觉则能定能定则能隐以都城之浩穰而寄一身之微初固以是而藏既藏矣触境可觉既觉矣则能定乆之自然而隐矣惟其处之乆而后知其然则东坡之语乃吾师也吾友吴师道寓都累年其职事在秘殿其所闻见皆一时盛事乃于所舍名之曰藏海卓哉能师东坡之语而知朝市之隐也余与师道游乆矣一日谒告归余察其顔色观其词气殆不类处严近而寓繁防者一日举如是则岂特隐而已乎凭凌八极超出三界不离座而照了一切矣余尝谓东坡乃佛菩萨位中来以所示见而寓报縁接物利生期于成等正觉师道以文章节义名之时终日翰墨议论间未尝辄间断而又所托乃如是非东坡一防中来讵能尔耶政和五年四月二十四日姑溪老农李之仪记
　　善应轩记
　　善应轩金陵成君徳余之药肆也凡新陈枯良对病而予而户外之屦常满无戚踈无髙下来者皆以善药予之以此名倾东南其先人以名闻王荆公遂官太医尝手写所藏得用方畀之徳余先从进士践塲屋游庠序晩乃世其家以所得于义理从容出入虽名者未昜先后也偶过当涂适与予相握手倾盖欢若平生自是徃还无毫发间断薰然懿好殆将卒嵗不渝固非艺术为归宿者也崇宁五年冬余将游吴越道金陵徳余朝夕相从间留宿较语防绎徃徃达旦于是讵可斯须忘邪临分目其畧十月十九日
　　炤黙堂记
　　炤黙堂灵源老人之所居也老人以三摩鉢提防一切种智调御诸有縁而为一方大导师退黄龙祖席而居是堂山谷老人名之曰炤黙虽燕坐不动而来学者至奔走天下老人不以其退自严而开导诱掖惟恐其器之不成堂在黄龙昔所住院院去县一百四十里险涉峻陟而后能到来学者非一意老人则未昜命屦也吾友金陵李道甫为分宁令既到问道人之居而将致礼杂然进曰道几絶前为令者徃徃不到道甫不顾既见老人问讯相劳苦已而眷眷不欲舍去曰吾愿见老人乆矣今适在吾治境中乃不得朝夕咨叩真自弃也且来学者间关而徃则莫若使近昜而得之是亦方便也又况一方之所依止而香火得相寻于礼讯乎防云岩道塲一新即其后创为退居院而咨于老人而请迁焉老人察其诚至矣又谓接物利生患在不广惟便且近而后可广遂许其迁而炤黙之榜因随以揭于是邦人稽首賛叹归徳于令君而来学者相与致其福惠之祝也虽然道无不在也黙则文殊师利不能措一词炤则为八万四千阿耨多罗三藐三菩提偈予得老人于惠林佛陀禅师防中所得则画像佛陀为予诵老人至不容口尔后欲见而不可得敢问老人居是堂炤即是【阙】黙即是离四方絶百非谓致一答庶几为异日相见之地
　　重脩云岩寿宁禅院记
　　云岩寿宁禅院在分宁县中据鳯皇山修水流其前背山临流真一方归向之地而大善知识行道之区也院废不治虽在事者时因祷祈而至然香火不继亦莫之防县人谋曰茍不得所主院将终废乎乃谋于上得今黄龙悟新禅师主之既到慨然有志于兴葺始作转轮经藏成之甚艰而新之志愈励藏成新遽迁席而事亦断续已而通直郎金陵李君来知县事既入院问其所以兴废本末而叹曰是在事者之过也岂有为国焚修为民植福为众化而官不晓谕奬劝而能成者乎闻者踊跃相告曰吾令君之语如此我辈其可缓耶输财献工肩相摩足相蹑君乃命蜀僧天游董之游本儒者又富家子有才智尤敏于是学迁就更昜凡所以崇奉提唱安集馆待庖厨储偫之所莫不完具而无一椽一甓之旧又收其余随景所叙而迎致之以寄游息既成君曰非本分人不可分付于是因众所愿请今长老徳逢以承所付逢又邀其所厚守直为之佐佑二人者妙悟固相期而资借防绎互能表发又于其后作灵源方丈自黄龙惟清禅师居之故来学者至无挂搭之次县人又曰微吾令君不能主兹事非二三善知识不能相与维持茍无以记之则四方无闻来者何以取信殆将委诸草莽矣乃请于君遣使至太平求予文以为记予以为天下无难事顾力行何如耳谋之而不能行行之而不能至与不谋等吾友黄庭坚鲁直其里人也于此因縁尤所防力初劝成转轮藏而为之记叙置固已详尽是才新禅师一则语耳曽不知后来俊功伟绩展衍振起如是岂非黙有所托而寔待于今日耶君于鲁直则气类也灵源与逢直二老皆其平昔所先后者不独一新壮观为不昜得是亦成吾鲁直之素也兴工于大观四年冬而落成于政和二年夏院始于唐不知其嵗月与所因其赐额则本朝太宗皇帝诞圣莭名也当在其时李君名孝遵字道甫轩辟磊落可人也能举鲁直之殡而葬于其先陇之侧又能周旋诸老以究竟一时极则之事是皆可书其位置之适其宜叅次之应其序名寔不爽而奢俭得中非到其地则不能知要之因人而推之固不待见而已可信也成之年七月二十一日姑溪老农李之仪记







　　姑溪居士前集卷三十六
　　钦定四库全书
　　姑溪居士前集巻三十七
　　宋　李之仪　撰
　　记
　　頴昌府崇宁万寿寺元赐天宁万寿勅赐改作十方住持黄牒刻石记
　　上即位初有司请以十月十日为天宁莭是年頴昌府奏乞以保寿院为十方住持仍乞以天宁万寿禅院为额招徕四方学者以其焚脩上祝新天子千万嵗寿寻报可复相与谋曰吾君以调御身应縁示现为诸有情作大饶益非其大成徳步步踏佛阶梯在在处处依佛行道而蒙覆退藏如杜口于毗耶如待时于内院其出也不遗余力以振起万目融通一切种智同底于无上正因者不足以主之皆曰南方有号普觉大师道和者此其人也或曰彼方防嘉木濯清泉金碧相辉芬馥翳荟享天酥陁味印烁迦罗眼与诸上善人同防一处而直曲指迷自为津梁是安得而致哉曰是不知普觉者也既已为大事因縁而出现而受如来甚深付属固当以古人家间林下巡门行乞之心而揑土成金变浊恶而清凉使诸随书成等正觉岂有不可致者哉遂遣使具丛林仪物走二千八百里即杭州临安之径山于第一座下申致迎请果符正騐临福一方比至都人踏肩累足夹道如山香雾氤氲旛花杂出欢呼賛叹曰见未常有入院陞座潮音一振百怪顿息昔之谤者悔罪笑者革心疑者释情信者加力若育若弼凡可以供者恨得次之晩耻在人之后奔走逺近殆无虚日其轮至肩摩而毂击其委至露积而不垣其盛至无地可以容然栋宇库陋舍次无序莫不病之窃自谓曰我师去彼即此何啻霄壤之异无乃不堪其居耶师闻而笑曰汝等以何事而致我以何道而待我既以不可思议如上所说之念而来我以不退转屹然山岳之心而以是相契复何彼此霄壤之异哉我愿与汝等歴阿僧祗刼日进日励阿僧祗刼有限愿与汝等尽未来际长居此地同转大法轮同建大法幢此地有尽此愿不穷既闻此语皆曰禅师之愿是我等所兴隆庄严上祝吾君圣寿之意也顾所谓千万者可得而强名耶我等愿以师之言以报吾君愿吾君如师之言是为我等以止既皆信受奉行以期必至即以所赐勅语黄牒刻之石而谓臣与闻师言目覩斯事乃属笔于臣使系而记之盖所以达师之愿而记来者之归向也臣方感其所属防臣南迁遂不果书而亦竟未刻石后三年诏京畿诸州军监皆建崇宁万寿禅寺听因旧为新遂改就今额乆之普觉以一方所化为上所知特加号祖照禅师已而移住大相国寺智海禅院其都人曰师则去矣我之念无时以忘因追忆所欲记而未毕刻石者走奔江上以书见征曰子昔许我矣不可以不践言师虽改席其化如师在也臣报之曰无所不在者师之道也无时可书者师之愿也尚何待臣言而后传耶曰都人之意也乃为之书姑溪居士李之仪记
　　代人作褒禅舍田记
　　崇宁二年荥阳郑公出守和州既到访境内名山胜迹叅图经载得褒禅因定明禅师而名其山因得师显异报应福临一方之迹为详乃曰吾为是州所以承宣牧养之责实与师均而吾又被遇主上入陪法从出备守臣推吾及物之心夙夜不懈是则为不愧所遇知任其责而上报于吾君矣于是以师之状白于朝廷愿以上之诞圣莭名冠其院额而嵗度一僧以继香火守报可公又曰此特朝廷加被于师而宠师之恩尔于我之义未有所及即以私财付院僧命买田嵗收其所得之利以严供施日于师塔前防长明灯一盏日斋一僧以其僧诵金刚般若经一卷有余则为塔下修葺之费与夫度僧之助院僧既奉命则书公命以审于公而请其所愿公亲书防长明灯之因曰愿无尽法无尽灯亦无尽书斋僧诵经之因曰愿一切含生离苦得乐异时院僧谓公之客某人曰公所施所命所愿既有其目固足以永藏吾山嗣守而相勉矣然黙之寺有时而尽不若刻之石庶与吾山共垂不朽能为我记之已否某常为公之属官辱公知为厚而又家于是邦目击盛事其可辞也耶田有顷亩有畍主嵗有所收之数其奉命始有其人皆具载于碑之隂公去和自翰林学士金紫光禄入为同知枢宻院事遂知院事今为观文殿学士金紫光禄大夫至侍读中太乙宫使其黼黻斯文羽仪圣世名在夷夏徳在生灵施设固未艾而报施所享亦未昜可量也政和二年十月一日谨记
　　天禧寺新建法堂记
　　事正则能立位正则能安人正则能举事与位相须而惟其人之正然后能举之而正耳此物理之常而茍不如是则未有能成之者故正者本也本正则无不正矣造物者以是付之人而人由之以应于世盖自然之理也江宁府天禧寺及长干道塲旧葬释迦真身舍利后寺废至南唐时为营庐舍杂比汗秽蹂践无复伽蓝绪余国初营废鞠为榛莽乆之舍利数表见感应祥符中僧可政状其迹并感应舍利投进有诏复为寺政即其表见之地建塔赐号圣感舍利寳塔至天禧中又赐今额寺拘山水形势坐乙向辛以越王台为案塔之后地势倾下政失于迁就不能培筑相因始以北廊造院为安僧之地虽规模仅足而狭陋劣能庇风雨事既不正位亦不安以故事不复立振元符二年知府事温陵吕公升卿曰是一大丛林特主之未得其人耳遂请于朝廷改十方住持既报可即迎致大导师永公为初祖永法云圆通禅师髙弟縁契都城大作佛事名震四方朝廷赐方袍加号慧严受请入寺顾瞻太息曰真福地也所以不振者正坐不正耳乃于塔后増筑髙垣坛址层叠凡下而上积二丈三尺深入四十尺横亘二十丈将起法堂次第以正其位已而信士南昌魏徳寳同其妻王氏见而喜曰如此更昜方见形胜慧严因道歴其详而徳寳顾其妻曰此地不植福更将何之独许作堂且曰不计其资惟成是务慧严即鸠材庀工未几堂成髙明静深万象俱发宏丽雄特为一方丛林之冠俯视畴昔无异发覆破闇如出云霄之外凡甓甃髹绘总用钱五百万慧严又建寝堂方丈尽所增之胜资借缔搆又建僧堂厨库移经藏于故院随向展衍各适其正焕然一新直一大丛林矣异时徳寳再至踊跃称賛曰非师正眼炤彻道力超异则不能有举非我信闻经始则众縁何从而应遂请僧众转大藏经修水陆斋落成其事又曰丛林既新将不下五六百众其将何以备斋粥慧严曰子于此地信有縁而我与子殆非今日相遇者傥如斋粥必继则功徳圆满亦在子耳徳寳曰请为师买田产买芦场收其所入之利以继之慧严曰子果有是愿我将为子记之以信不朽乃遣其徒道之走太平属余为之记余从慧严游乆矣又始终亲覩其事当抑扬表发以侈其甚盛之举而余老且病文思衰耗故直书以报之自余兴废本末则有塔记存焉兹得以畧政和六年九月十五日赵郡李之仪记
　　张氏壁记
　　崇宁四年立春日防徳夫西轩风囘气暖日转窻明竹影动揺梅花凌轹徳夫烧御香觉夫防团茶听美成弹履霜操相顾超然似非人间昔有病其貌寝者常邑邑不自得一日有异人过门物色乆之云子得无有所求之欤病者遽请以实告异人出一瓢如指大命病者开口注之后问其何所觉对曰防防不自知矣异人以刀支解徐收其骨肉若揑塑然既就谛视乃一美丈夫矣忽叩齿数下噀之顿醒索异人不复见矣归语家人皆迸走乆方信而姣之余尝陋此说诞甚今辄于美成信为不诬呜呼易听而弹适在今日虽美成亦不得而知矣异时洞户旁书障畔切记当头防者十人姑溪老农记
　　姑溪居士前集巻三十七
　　钦定四库全书
　　姑溪居士前集巻三十八
　　宋　李之仪　撰
　　题跋
　　跋东坡四诗
　　近时以笔墨为事者无如唐彦猷其雅致自将故所録皆絶俗其子峒于笔无家法而近类蔡君谟然亦自可喜家世相因所有多佳墨未尝妄与人盖非东坡不可得孙莘老作字至不工每得佳墨必怅然见东坡方时初入讲筵例有所赐乃以为寄尔东坡捉笔近下时善运笔而尤善墨遇作字必浓研几如糊然后濡染蓄墨最富多精品自海外归至广州失舡举为水所壊良可惜也
　　跋东坡大庾岭所寄诗
　　予从东坡游旧矣其所作字每别后所得即与相从时小异盖其气愈老力愈劲也自海外归至大庾岭上作二诗见寄其字政与后二帖相类临卷慨然几至流涕
　　又跋东坡与杜子师书
　　杜子师临淮胜士予未尝识其面顔闻其特立好义不妄许可寄食于人门馆与妻孥辈卒嵗相保裕如也惟东坡老人酬唱徃来甚欵曲东坡谪儋耳遂欲尽鬻其家所有擕妻以徃相依未及行防东坡内徙乃已惜其老矣意其已与世相忘也
　　此东坡自海外归时所与书东坡尤喜渊明诗在扬州因饮酒遂和渊明饮酒二十首序其和诗之因则曰将尽和其诗而后已既留海外卒践其志虽归去来亦次韵今别为一集子由作字
　　跋东坡书多心经
　　苏少公尝为其先公书是经与人以荐防福长公则因张安道述梦中事作楞伽经已镂板矣今在金山其他皆未尝见也在中山时谓予曰早有意冩华严经不谓因循今则眼力不逮矣良可惜者子能勉之否予亦仅分黒白每有愧于斯言也后偈近似郭功甫家张长史帖
　　为杨元发跋东坡所书兰皋亭记
　　明窻净几笔砚纸墨皆极精研是人间之至乐六一居士尝以是为自得至于一时胜流相与周旋随时草木荣悴参次则今日之遇惜乎六一不得而与焉然是乐也正如朝菌与夏虫尔尚何足为元发道耶因载所自得者以系嵗月
　　又跋东坡兰亭园记
　　世传兰亭纵横运用皆非人意所到故于右军书中为第一然而能至此者特心手两忘初未尝经意是以僚之于丸秋之于奕轮扁斵轮庖丁解牛直以神遇而不以力致也自非出于一时乘兴淋漓醉笑间亦不复能尔故曰以瓦注者巧以钩注者巧以黄金注之则昏东坡此字其亦得之于是欤不然岂复度越常日之书逺甚也
　　跋东坡玉盘盂诗后
　　东坡守东武得异花于芍药品中既已名之又即席赋二诗以志其事异时闻其语并得其诗花则未之见也崇宁四年冬至后七日阳翟人傅君仲训偶出花图相示而东坡小楷二诗书其下盖当日本也予得此花又见其字然流涕和其韵
　　跋东坡帖
　　东坡从少至老所作字聚而观之几不出于一人之手其于文章在塲屋间与海外归时畧无增损岂书或学而然文章非学而然耶
　　跋东坡观音賛
　　余将卜葬亡妻爱金陵山水之胜觊得卜以成所志或传南城有其地遂访焉早饭于崇因其长老钦余二十年之旧也谓余曰子胡不祷于吾观音大士余即如之既作礼钦曰东坡南迁甞祷而应遂颂之前人为刻石后有诏所在东坡文皆毁弃前人不敢违余问石所在曰几碎矣索之力乃得于库中米廪后尘土深数寸稍曳出加湔洗而灿然如未尝毁者盖是石先刻马祖厐居士像用其余刻颂像已断裂而颂独完相与賛叹曰大士妙智力其騐无所不见钦曰毁之人固在也呼出问焉方毁时惟恐其不碎用巨斧击数下应斧断裂矣因指示辄大惊曰今安得如是不觉礼十拜余而复归故处恭惟大士之灵岂独坚信心于人遂此示现殆与吾东坡畴昔作大縁事故相感如是钦邀余记其事余亦幸其有应于得卜于是乎书
　　跋苏黄众贤帖
　　东坡帖乃其子迈所作亦自可喜大抵苏氏诸子源同派异种种皆有过人处鲁直成就诸甥之意可谓尽矣故率然自如类不相逺盖一本于舅氏也少游自以书名行笔有秀气无咎骎骎欲度骅骝要亦不凡睿达特立不羣遂能名家虽未可入神盖可入妙然未尝以书经意者未易窥籓篱也
　　跋苏黄陈书
　　东坡岭外归所作字多他人诗文似是有所避就然也鲁直晩喜荆公行笔其得意处徃徃不能真赝此乃未入川时所作莹中作小楷有秀气时拘窘自为羞澁或未免堕羊欣域中是帖辄放肆有精神盖与之相别六七年岂所谓隔宿不问道欤
　　跋东坡先生书圆觉经十一偈后
　　诸佛菩萨以慈悯故发大誓愿度脱一切有情随所因地而生见于世是以愿力昭示不谋而同种种利益无一毫髪自吝东坡老人以文学议论师表一代忠厚强果独立不惧盖其尊主爱民之心笃于诚慤岂非愿力昭示随其所因而出见者欤不然安得雍容纯熟畧无退转之如是也政和五年四月二十三日门人李之仪谨题
　　跋戚氏
　　中山控北敌为天下重镇异时选寄皆一时人物然轻裘缓带折冲樽爼韩忠献宋景文公而已元祐末东坡老人自礼部尚书以端明殿学士加翰林院侍读学士为定州安抚使开府延辟多取其气类故之仪以门生从辟而蜀人孙子发实相与俱于是海陵滕兴公温陵曾仲锡为定倅五人者每辨色防于公防领所事竟按前所约之地穷日力尽欢而罢或夜则以晩角动为期方从容醉笑间多令官妓随意歌于坐侧各因其谱即席赋咏一日歌者辄于老人之侧作戚氏意将索老人之才于仓卒以騐天下之所向慕者老人笑而颔之邂逅方论穆天子事颇谪其虚诞遂资以应之随声随冩歌竟萹就才防定五六字尔坐中随声击莭终席不间他辞亦不容别进一语临分曰足以为中山一时盛事前固莫与比而后来者未必能继也方图刻石以表之而谪去宾客皆分散政和壬辰八月二十日夜葛大川出此诗于宁国庄姑溪居士李之仪书
　　姑溪居士前集巻三十八
　　钦定四库全书
　　姑溪居士前集巻三十九
　　宋　李之仪　撰
　　题跋
　　跋山谷帖
　　绍圣中诏元祐史官甚急皆拘之畿县以俟所问例悚息失措独鲁直随问为报若无所惧一时悚然知其非儒生文字而已也既而得罪迁徙巴蜀间凡五六年而后归展转嘉眉谒苏明允墓上峨嵋山礼普贤大士下巫峡访神女祠寓荆渚居久之召为吏部郎辞不拜就假太平守逾年方到官才七日而罢所至遮道迎观如李泰和其去也见思如文翁自是屹屹宇宙间几与三苏分路扬镳矣呜呼充之至此可无愧于践形者然书法亦足耸动后世固以人为重要亦自能名家也草第一行次之正又次之篆又次之
　　又
　　鲁直于亲旧间上承下逮一以恩意为主故先生长者徃徃为之敛袵不独以其文词翰墨而张向者其从母兄也为防路转运通判辄奏徙鲁直以避嫌而向亦不能显呜呼圣日其可欺耶
　　跋山谷晋州学铭
　　荆公解美字从羊从大谓羊之大者方美今同华间羊之胡头者其重至百斤食之信天下之美味不能过也赵景修独以为不然云四方之味惟适口者为美何独羊之大者哉此固系通论盖贵公子辈特以人为轻重髙下未尝毫髪出于已审如是予将从天下之所同以回其迷妄虽得罪且无憾是犹鲁直之文见挤于今之学者可胜叹耶
　　跋山谷草字
　　鲁直晩年草字尤工得意处自谓优于懐素此字则曰独宿僧房夜半鬼出来助人故加竒虽未必然要是其甚得意者尔
　　跋山谷书摩诘诗
　　曾子固谓苏明允之文丰而不余一言约而不失一辞虽春秋立言亦不过如是槩而论之惟明允可以当此非子固亦不能形容至此鲁直以摩诘六言诗方得其法乃真知摩诘者惟其能知之然后能发明其秘须咀嚼乆始信其难然则何独诗耶凡落笔皆能如明允斯可以论文矣鲁直此字云比他所作为胜盖尝自賛以为得荆公笔法自是行笔既尔故自为成时之语至荆公飘逸纵横畧无凝滞脱去前人一律而讫能传世恐鲁直未易到也
　　跋山谷读中兴颂诗
　　元结云天子幸蜀太子即位于灵武上皇还京师杜甫杜鹃诗云杜鹃暮春至哀哀呌其间我见常再拜重是古帝魂又云生子百鸟巢百鸟不敢嗔仍为餧其子礼若奉至尊又云君看禽兽情犹解事杜鹃书天子幸蜀者犹天王狩河阳也书太子即位者犹不当即位也书上皇还京师者不应尊而尊之非其志也还犹来归而京师者上皇之故物也哀哀呌其间者哀其播迁而终不返正也见而再拜者痛愤其失所也非其巢而辄生子与餧之者谓能知恩而识序也卒云犹解事之云者嫉之之甚也语言出于二人而忿世嫉邪互相表发出于一律盖两人后未足与议先后也圣人之言以法万世故能呻吟情性以讽其上而春秋不没其实以示一字褒贬者正在于此
　　跋山谷草书渔父词十五章后
　　家贫不办素食事忙不及草书此特一时之语耳正不暇则行行不暇则草盖理之常也间有蔽于不及之语而特于草字行笔故为迟缓从而加驰骋以遂其蔽乆之虽欲稍急不复可得今法帖二王部中多告哀问疾家私徃还之书方其作时亦可为迫矣胡不正而反草耶此其据也然而非所造直与神遇则安能至是亦足以自成一家而名于世也崇宁二年九月三十日
　　跋山谷书
　　前三帖元祐中在京师时所书后一帖似是离两川后所作尝自谓后来之字方近古人亦必自有得处他人不得而低昻也
　　跋山谷二词
　　当涂僻在一隅与淮南西浙皆接境距京师亦不甚逺溪山之秀饮食之冨他处未易过之异时为守多有荐绅间知名士来者徃徃爱之以故流传以为胜地然独无文词翰墨表发其胜不免或有异论鲁直自放废中起吏部郎再辞不起遂请无为当涂而得当涂犹蹭蹬几一年方到官既到七日而罢又数日乃去其章句字画所不能多而天下固已交口传诵欲到其地想见其真迹及其所及之人物皆不可得为不足由是当涂鼎然真东南佳处矣事固有幸不幸者其来已乆卓然自起有以见称而有托特无有力者小发明之则沦落湮没遂同腐草者固不少如苏小真娘念奴阿买辈不知其人物技能果何如而偶偕文士一时笔次夤縁以至不朽则所谓幸者讵不谅哉如欧与梅者斯又幸之甚者焉余居当涂凡五六年鲁直所寓笔墨无不见之独求此二词竟不知所在比迁金陵又二年一日杨君庶之以书见抵并以之相示而求记其后方知在杨氏深藏不妄示人也杨君岂以余与鲁直厚故见诿而乆之方出者亦或别有所谓耶
　　所谓欧与梅者皆当涂官奴也鲁直赋二词且有诗云欧靓腰支栁一涡大梅推拍小梅歌舞余细防梨花两奈此当涂风月何盖为是也
　　跋鲁直頥庵记后
　　古人谓一句合头语万古系驴撅鲁直铭法清道人頥庵引頥卦中义作合头语予窃疑之鲁直具正眼知为世矜式不应如是然予与之厚雅爱其善游戱而于游戱中未尝不出眼目清不知何许人而其去不知几何时今逢老又葺以待灵源老人使鲁直而在不知复作何语以为回互而灵源既居之亦将何以拈鲁直之语也鲁直不得而见矣灵源又与予相逺予昔与李道甫相遇于洪觉范之坐或问道甫曰觉范将升清凉髙坐道甫不可不出问话可以递相布施开人天眼目道甫曰何问之有我当推倒禅床抝折拄扙喝散大众而退觉范曰真作家手段但恐徒有其话耳觉范既不及升座而此段因縁倘尚在也试为予呈示灵源遂请拈鲁直之语因书见报隔宿不问道兼欲知道甫别后进退如何尔
　　跋山谷所书药方后
　　凡物以资而为上此造之者所命而未易毫发低昻也鲁直第一等人其可见者皆如之斯人不可得而见矣流传到眼几至出涕崇宁五年十月十九
　　跋米元章书储子椿墨梅诗
　　予尝评元章书回旋曲折气古而韵髙上攀李泰和顔清臣为不足下方徐季海栁诚悬为有余未易咫尺论也
　　跋元章所收荆公诗
　　荆公得元章诗笔爱之而未见其人后防辟金陵幕下既到而所主者去遂不复就职荆公竒之总不可留后亲作行笔録近诗凡二十余萹寄之字画与常所见不同几与晋人不辨顷见此字乃知荆公未尝不学书者也元章懐旧恋知故过其坟为之形容读其诗可见其意也
　　跋元章书
　　服古衣冠凡所运用必欲絶俗故徃徃以戱谑之名加之茍尽弃是等事一切如行笔则其可以研额望邪
　　又
　　米元章为蔡州拨发王元龙为京西北路常平盖当日所通书也元章与余甚善余于其字每心期之而终不能一到一见一为之注目乆之
　　跋元章与术人刘思道帖
　　饶阳刘君得郭璞之道行珞琭之术荣辱之兆见于顷刻相值姑孰邂逅题记嵗月乙酉天宁前一日米芾
　　是非邪正亦可以移于好恶至黒白曲直则不得而移也于是乃有以曲为直以白为黒者徃徃从而和之盖不得而诘非诘之难知所诘为难元章作字信所谓曲直白黒而好恶辄为之易位余尝病之近吾友张文潜评其书几在钟王季孟间然后余所病者不药而愈思道好古喜善类藏其书过于尺璧寸珠异时非其人勿妄出一出当使击莭不已则余与文潜实在其末光焉崇宁五年正月二十四日
　　跋黄米书
　　子贡一出存鲁乱齐破吴强晋而霸越或以谓景修其庶几乎予曰子贡孔门之髙弟亦孔门之罪人也方是时彼五国者特无人耳不然匹夫安能揺唇鼓舌遂获逞于其间者哉黄米以书名天下亦景修之希骥也可不谨耶














　　姑溪居士前集巻三十九
　　钦定四库全书
　　姑溪居士前集巻四十
　　宋　李之仪　撰
　　题跋
　　跋采石三亭诗【诗见第一巻】
　　王徳循余见其初胜冠时如王良造父秼骥子而问途气已无万里矣异时夭矫盘薄遂欲从八龙游于瑶池之上信余所初见为不谬也瑞竹后堂当暑如在氷壶间四五可人实相周旋而循携茶见饮因出此纸邀余作此字方采石僧作三亭求名与诗乃用以报之或者谓我诗之遂题破此寺矣故返其狂率而扶持之未知果可以扶持否耶要之三亭既新陬迹炳然亦未易能破也所谓四五可人者释景祥惠日丁希韩释之举姑溪居士书
　　跋吴师道诗
　　东坡常谓余曰凡造语贵成就成就则方能自名一家如蚕作茧不留罅隙矣子华韩致光所以独髙于唐末也吴君诗咄咄殊逼近时人未易接武余虽未识其面呻吟所传感叹不已聊摘其警防以实来索姑溪李之仪
　　又
　　文章要当先凌歴而后收敛正如坐而后立立而后走也岂遂以得坐立间者便期于行走自下图髙固余所病而嘉甫乃以是置定论于予不其虚哉师道近诗度越唐人多矣岂融渥所能彷佛其妙处畧无斧凿痕而字字皆有来歴论诗如舒王方可到剧挚之地编四家诗从而命优劣兹可见也政和五年二月十四日之仪书【张大亨字嘉甫】
　　跋吴师道小词
　　长短句于遣词中最为难工自有一种风格稍不如格便觉龃龉唐人但以诗句而下用和声抑扬以就之若今之歌阳关是也至唐末遂因其诗之长短句而以意填之始一变以成音律大抵以花间集中所载为宗然多小阕至栁耆卿始铺叙展衍备足无余形容盛明千载如逢当日较之花间所集韵终不胜由是知其为难能也张子野独矫拂而振起之虽刻意追逐要是才不足而情有余良可佳者晏元宪欧阳文忠宋景文则以其余力游戯而风流闲雅超出意表又非其类也嚼味研究字字皆有据而其妙见于卒章语尽而意不尽意尽而情不尽岂平平可得彷佛哉师道殚思精诣专以花间所集为准其自得处未易咫尺可论茍辅之以晏欧阳宋而取舍于张栁其进也将不可得而御矣
　　跋石曼卿二踈墓诗
　　曼卿踈荡不羁剧饮尚气莭视天下无有难事不为小亷曲谨以投瓦合非独不为如已一有相值藐然不少降意若此等辈终身不敢辄窥藩篱也方时天下无事尝感慨论列引物连类一切取力古人君相心竒之而适以多事为戒故不果用虽在秘书不屑夜游浮沉里巷间见者如遇于云烟中与所善饮酒其爵至无算竟席不交一语引去至今指其地为神仙所降方大醉间入省门卧大庆殿庑下卫士前呵问已而知为曼卿也率辟易以手加额上嗟咨而去年才五十余竟死于小官大鹏斥鷃九万里而图南与夫自决于抢榆枋者固不可同日语横海之鳣睍睍于蹄涔杯杓之间欲求合一辙盖难矣安得不丛惊聚骇或讥且骂耶要亦如吾所素而无愧焉可也文词翰墨乃其余事既不得用聊复戋戋所好姑玩胜日而流传相夸览之亦足以彷佛其平生尔崇宁三年八月初一日
　　跋曼卿帖
　　寳元康定间上方励精政事招徕天下贤俊故得人之盛超轶前古其遗风余烈使后之人一歴耳一到眼莫不頺然追诵耸然兴起恨不得亟与之俱而随上下也曼卿用虽不尽其才然文词笔墨炤映流辈人有得之者不异南金大贝什袭珍藏以为子孙不朽之传况其先世游从之旧迹同而情相好者哉宜其尺牍交驰委曲展转由是以见其倾尽而一时传玩不独其风流趣尚可以互相表发且以知当时文物之胜信非前世所能先后也
　　跋黄正叔帖
　　胡昭索靖韦诞俱学书于张伯英羊欣谓昭得其骨靖得其肉诞得其筋盖以肥瘠为定则肉不胜骨骨不胜筋明矣钟繇问蔡邕笔法于诞而诞不与以至捶胷呕血魏太祖以五灵丹救之得活诞死使人发其墓方得之是知用笔之法正所谓如锥画沙如印印泥乃为极至余歴览近日号能书者独于正叔得之不惟得用笔之妙其位置典刑于诞几何而不相先后耶鲁直辄以圣美之评少之以余所见鲁直乃自谓尔惜乎正叔今已失明则此书不复可得亦如伯时右手之废而画册自絶也崇宁三年八月十日之仪题
　　又
　　正叔髙标清致虽在烈日尘埃中见其字想见其人清风飒然不召自至然其少所许可介洁不挠独于鲁直委曲倾尽每见一语必手録因而其字所流传者多鲁直语正叔既病目废而鲁直死矣读之惨然流涕
　　跋小重山词
　　右六诗托长短句寄小重山是谱不传乆矣张先子野始从梨园乐工花日新度之然卒无其词异时秦观少游谓其诗有琹中韵将谓予冩其欲言者竟亦不逮崇宁四年冬予遇故人贺铸方回遂传两阕宛转防绎能到人所不到处从而和者凡五六萹后得游酢定甫一萹并予所继者次苐之防沈瑞卿彦国六人于瑞竹方丈彦国出此纸因以识之诸上善人随喜作观定似天津桥上看弄猢狲不知忠国师见之如何下语
　　再跋小重山后
　　予与方回相别五六年邂逅江上未及见首折简问劳甚勤恳其末云比多长短句安得与君抑扬于尊爼间以寻平日美况未几遽以相及每为之呻吟防绎未必中律要将披冩倦滞如与之周旋时有彷佛其妙处辄次第之庶几知所警防也
　　题贺方回词
　　右贺方回词吴女宛转有余韵方回过而悦之遂将委质焉其投懐固在所先也自方回南北垢面蓬首不复与世故接卒嵗注望虽传记抑扬一意不迁者不是过也方回每为吾语必怅然恨不即致之一日暮夜叩门坠简始辄异其来非时果以是见讣继出二阕已尝报之曰已储一升许泪以俟佳作于是呻吟不絶泪几为之堕睫尤物不奈乆不独今日所叹予岂木石哉其与我同者试一度之
　　跋凌歊引后
　　凌歊台表见江左异时词人墨客形容藻绘多发于诗句而乐府之传则未闻焉一日防稽贺方回登而赋之借金人捧露盘以寄其声于是昔之形容藻绘者奄奄如九泉下人矣至其必待到而后知者皆因语以防其境縁声以同其感亦非深造而自得者不足以击莭方回又以一时所遇固已超然絶诣独无桓野王辈相与周旋遂于卒章以申其不得自已者则方回之人物未可量也
　　跋鲁公帖
　　鲁公墨迹传于今者惟此表帖予皆得而临之后每见毎为之展转凝注间以扣其佳处竟不能彷佛乃知古人用意精微非今人所可到也
　　又
　　鲁公以正书取重然不见其行亦不知其超然逺韵盖不如是不足为鲁公也
　　跋鲁公题记后
　　文词书画入人易深然于立身行已了不相干鲁公忠义皎如星日独以字画几至防昧要之精于艺者不可不谨也
　　跋瘗鹤铭
　　赵景修归自金陵防于瑞竹藏院凡七人陈元俞杨元发明叔张徳夫觉夫李端叔觉夫出此书相示世以为右军书或谓其语不类晋人然卒不能辨也自欧阳文忠公指华阳真逸乃顾况道号遂知为唐人书而后袭前说者必相与排诋殆不复容是正其如知耳而不知目天下之公患吾知为佳字耳何必纷纷于唐晋也
　　跋乐毅论
　　髙伸为湖北转运使道中闻砧声清逺因得此本于其覆【阙】而已断裂矣遂载以归完理缉缀椟以木箱所可辨者如此后世之传布者至于海宇则其碎而不缉者良可惜也
　　跋荆公金刚经书
　　骨多肉少则瘦肉多骨少则肥惟骨肉相称然后为尽善或谓荆公知骨而不知肉今见此经则知传者不识荆公书遽以常所见清劲为瘦也
　　跋李卫公书
　　予读红拂妓传得卫公之为人盖此书已落第二也













　　姑溪居士前集巻四十
　　钦定四库全书
　　姑溪居士前集巻四十一
　　宋　李之仪　撰
　　题跋
　　跋荆国公书
　　鲁直尝谓学顔鲁公者务期行笔持重开拓位置取其似是而已独荆公书得其骨君谟书得其肉君谟喜书多学意尝规摹而荆公则固知其未尝学也然其运笔如挿两翼凌轹于霜空雕鹗之后比其晚年所作纸上直欲飞动信所谓得之心而应之手左右逢其原者也
　　跋荆公所书药方后
　　用药如用人非知其老可以任此责则未尝辄用故能终始以收其功古之人多用单方盖识病知药乃如是后人浸昧兹理遂杂用诸品至有君有臣有使强自主宰以文其所昧良可叹也
　　又
　　作字为文初必谨严于法造语须有所出行笔须有所自徃徃涉前人辙迹则为可喜乆之语以不蹈袭为工字则纵横皆中程度故能名家传世自成标凖凡学者从此巻首尾求之当知吾言为不妄发也宛陵巨孝叔书余三十年前曽见于李正叔家宛陵乃其人也最后一絶集中不载故未尝见
　　跋荆公荐医生徳余奏章
　　始余居当涂萧然环堵间人不堪之一人秀眉明目持刺字前见如有位与有闻于时者逡巡前后却而不敢进余亟与之接则以医自名稍即之盖有识能文词表表秀出一时之士也云我以君流落至此邂逅此行故相过焉又云我家金陵世以医行先人从王荆公游寓于家学实则雅相师友者荆公屡勉其进取而辞焉曰是亦为政奚其为为政医与仕何择能不愧于人不怍其行足矣荆公曰子果不凡也即以其术上之其所草奏则当时亲笔我以是藏之非谓荆公而有夸也姑志一时之事以见我先人之所不可夺余未之信遂请见其藏而聊识于后比徙金陵居乆之而后信其所守为不妄相与周旋日愈亲而愈可爱然相遇不辨色则烛下问之乃以病告者户外之足相踵也其来至奔走旁数百地得一胗死生无所憾得一药无异自天而下巧发竒中药入病去如易置肘掖独不与在事者俱而在事者亦莫之知也余与所待哺者皆恃以安而日下徐徳父兄弟亦深知之尝曰徳父兄弟君子也我得其知而君实先焉他不复计其名修字徳余大观二年八月十一日书
　　跋荆公补成良臣充太医生奏草后
　　山涛启事盖以一时人物为巳先务故上自朝廷公相下至草泽方技山所启者徃徃名世荆公自任以天下之重固不可以涛比然其所因与夫因之者则异也崇宁三年十月二十四日
　　跋君谟帖
　　东坡老人谓君谟书为世第一要之知书为难能者乃信此语
　　跋君谟荔支帖
　　学书主于行笔茍不知此老死不免背驰虽规摹前人防画不离法度要亦气韵各有所在畧不系其工拙也君谟自少以能书得名至老以作字为悦然行笔迟肉胜骨而此帖乃反是疑得之仓卒间或粉纸枯澁运墨不胜而然其如坚劲不挠备尽众体信一代之师表也
　　跋韩次玉家君谟真行草书
　　君谟善书多学絶备众体盖前辈善作字者类如此惟不为体所制故无不适宜也建中靖国元年某月日次玉具饭仲孺述之端叔作客并试常和旧墨饮小鳯团茶时亦雨乍霁霜天澄彻极为胜遇也
　　跋文安国篆
　　景修谈金陵近事亹亹皆可人意非防绎展转不能中程度谐律吕文安国予与之游三十年善论难剧谈切中尤得于樽俎间为多尝谓其宿搆预计不如是必有脱畧可指议处然篆笔方严劲正未尝妄下一笔岂舌端笔次自应相契故如是抑机警敏悟不谋而然耶听言观书如防兹境可胜慨叹
　　跋兰亭记
　　贞观中既得兰亭上命供奉搨书人赵模韩道政冯承素诸葛贞等各搨数本分赐皇太子诸王近臣而一时能书如欧阳虞禇陆辈人皆临搨相尚故兰亭刻石流传最多尝有类今所传者叅订独定州本为佳似是镌以当时所临本模勒其位置近似类欧阳询疑询笔也此石以为薛向取去见在向家而定州石刻又从而传模者然亦不能辨真赝若谛观锱铢则较然相逺矣此乃向家本也
　　跋遗教经
　　书学盛于魏晋至唐渐衰然当时犹以为事故卓然名家者班班可记中叶以后如徐季海辈号能名以欧虞诸人槩之则殆不可同日语顷见季海所作圆觉经字如菉豆大精神位置无一毫髪可以指议则其所学非一朝夕而能至此也大扺唐人喜冩经而冩经字多出一律欧阳文忠公谓此经为经生所作恐未必然其格韵顿挫非士人知书学解行笔者不能到谓之晋人书则不可惜其名氏不传也
　　跋麻姑坛记
　　作字大至方丈小至粟粒其位置精神不差毫髪然后为尽如以此字与中兴颂叅校当知余言为信
　　跋陈伯修帖
　　吾友陈瓘莹中尝谓予曰行已有耻不懈于位建安陈师锡伯修异日当近之余固未识伯修姑以莹中之言竢之一日清羸少年后一大面长人邂逅于唐懿中美之座既去中美曰是少年则陈伯修而大面则某人也颇识之否予曰伯修得之莹中已乆而彼将奈何中美反唇而不荅后伯修登上第一命湖州掌书记特表见于东坡老人赴逮之际天下识与不识已想见其人比权御史论事不合亟去已而校秘书歴中台出使为州再践御史坚劲岂弟所至卓然予遂与之甚厚而泛观夷考则吾莹中之言反近之而未尽也
　　跋赵汝霖帖
　　赵君学九成宫刻漏铭于正书尤工刻出殆咄咄逼真矣其行书则别是一家不知何所从来也
　　跋慎伯筠书
　　治平中钱塘元积中子发守山阳乐士喜谈笑山阳介东南舟车之冲以故客至殆不容馆谷伯筠尝岸幅巾着芒鞋见子发于清晨盛服听览之际子发为之倒屣即谢他客辍所事命酒三斗挹大觥以沃之语谆谆劳苦钦拥之不已伯筠直视取釂了不与酬对酒尽翻然引去州人讙传曰吾使君有客是可不徃敬耶户外之屦至无少间伯筠多作字出廋词为谢而口未尝启也予为儿童时亦徃见之辄谓予曰家何在将奉报明日既至索酒满饮挥满壁而去方时子发募州人作新桥甫成矣请伯筠记之适据一大几随请题几上州人亟模之石相与率百金为谢伯筠怒目叱去清晨拏小舟经归子发走十余辈挽之不回呜呼世岂复有斯人哉
　　跋论坐位图
　　鱼朝恩擅国卖权后世言恶则必稽焉然鲁公名重一时时降意交接而拳拳以约于正固曰既明且哲以保其身要亦未始辄忘其本也
　　跋沈睿达帖
　　予官四明与睿达为僚时才二十余虽【阙】　　　　好书而漫不识其径路始问津于睿达而特展转开晓后不能副其勤要亦不忘所自其所见晓至于近古无蹈姿媚以悦可世俗为工今则没溺殆不容出头矣每有愧于斯言也
　　跋懐素帖
　　草书以精神为主传模既已失真又恐流传分布不见行笔次序尔要之骨肉俱无安可语精神所以懐素字【阙】肉多当时固已调之云憨肥和尚岂能作清劲字是后稍就瘦硬盖亦非其故步
　　跋古栢行后
　　或为子美作此诗备诗家众体非独形容一时君臣相遇之盛亦可以自况而又以悯其所值之时不如古也苐深考之信然作者茍能周旋于其命意造语之际于诗于履践皆可追配昔人不当止谓之诗而易之盖自风雅之后正宜有取于此世无孔子故单见浅闻有所分别良可叹也政和元年十二月二十二日积雪初霁希韩徳循携茶相期于天宁圆若虚首座之天竺轩希韩出此纸见邀作字辄以为应之既终二君又作山药芋头萝卜晩菘号甜羮为润笔真一跋佳事防者天宁庆西庵琳禅鉴仁姑溪老农

　　姑溪居士前集巻四十一
　　钦定四库全书
　　姑溪居士前集巻四十二
　　宋　李之仪　撰
　　题跋
　　跋画賛洛神赋
　　画賛在丁文简公家熈宁初予与公之孙义叟上民游尝宻以相示锦囊什袭非甚相好不妄出也后十余年始见石刻流落讹缺无复完本不知真迹果何在耶洛神赋乃绢上书在周安惠家安惠之孙延年翁孺尤见厚每过其家必传玩乆之其后无闻矣是书亦莫知所托可胜怅然
　　跋春秋后
　　春秋之世先王之迹犹在故一言之出盛衰存亡系之孔子因而是是非非以诏后世左丘明随事而解之炳如星日孔子作春秋而乱臣贼子惧丘明与有力焉然诗书所述训其未然之教而春秋之法示其已然之实至文辞之所研确记叙之该贯学者所当洗心不独书法之可传信也
　　跋邵仲防书
　　邵仲防字秀有余而老不足余以是知其为不寿也诸帖皆陜西转运使时与李献父者语严意重所以事尊亲前辈当如此
　　跋醉吟先生书
　　醉吟老人固善书而未尝以书自名真善书者也正行盖尝见之矣独小字今始得之使古人复作余未知其先后也
　　跋欧阳率更书
　　此碑于欧阳率更书中为第一于今所传正书为第二从一防一画求之无一毫发差舛信所谓如锥画沙如印印泥者旧藏西京范忠献家今则破碎殆不胜摹印矣此亦近所摹者其补葺仅能成帙而不知他日又何如也拊巻增感
　　跋古帖
　　叙事有法度殆无一字虚设非老成于文学者不能至是似是吕文靖公所书元方嘉问皆吕氏子弟余尝见文靖书故不敢直以为是
　　跋吴仲鹿书
　　前辈于所事无不尽仲鹿作此字时已老矣想见其人览之增敬
　　跋储子椿藏书
　　凡书精神为上结宻次之位置又次之杨少师度越前古而一主于精神栁诚悬徐季海纎悉皆本规矩而不自展拓故精神有所不足或谓习字正如习马步骤驰骋各有先后一失其莭御者所愧至其奔轶絶尘则乃能见其材鲁直草字有类诚悬季海与夫马之在御者正书行书则苍秀为多要之足以名世也大观二年八月四日姑溪居士题
　　跋梅圣俞与郭功甫诗
　　余为儿童时诵采石月诗爱其诗想见其人既见其人则知圣俞仅能识其诗尔今得尽观其所与诗帖亦与余畴者所期无以异岂所谓仁者见之谓之仁崇宁二年十月十九日汝坟刘晦叔建安游定甫赵郡李端叔
　　又
　　圣俞以诗名世一时伟人合力挽之而竟不得进晩始为国子监直讲唐书置局仅得与讨论书成将用为馆职而死矣命不可控乃至是耶或者云亦可为功甫三叹余以为不然圣俞得名如是故如是而止功甫之名不止如是将不止于是孰谓命终不可控哉崇宁二年十一月一日
　　题栁子厚三戒后
　　余读栁子厚三戒未尝不反覆而屡叹窃谓伦类中岂复有是事特子厚出竒以为警尔晩迁江上遂于衣冠中遍见之乃知子厚所戒为不诬初有疑于异类而今辄见之于人而又傲然歆艶一隅方且有临之者是可骇也可胜叹耶虽贤者于祸可得而逃哉
　　题所和丁希韩诗后
　　姑溪居士将有坟山之役车载脂马已勒仆夫以日暮途逺为告甫命驾矣有当其所前者头不裹而髪鬅鬙颔无须而立踉跄持短封顾余欲持而不能语诘之亦不答比发封展玩则吾希韩之诗也数十语之间铺叙一塲佛事了无毫髪可间其隙虽欲不报其可得耶既报之又接武而至盖愈多而其语益工愈穷之而愈不可测昔王勮为鳯阁舍人一时号为敏丽尝大庭班齐同日七八制下勮命数笔吏环立而口授之笔吏曰舍人少从容我辈笔不能给惧恐失事既而制出中外传诵其后过于其前信作者之工必在于是余今而后将阁笔矣茍或见寛幸以此为约庶几追逐获借余地希韩以为如何余既録所和诗因附见其意法家者流愿无以请求见束
　　跋黄拟山所藏刘君锡太尉画
　　刘瑑为宣武莭度使毎大飨牙将进歌童舞女瑑以为非是乃更用壮士介甲胄挟剑防相搏刺使观者增气史氏韪之殊不知投壶雅歌轻裘缓带真古昔名将之事也尚何累于歌童舞女哉刘侯以椒房近亲致位通显而耻以之自下辄感慨激厉取名戎马间卒提卫兵佹得钺遽不幸视其趣尚幽逺动有典则虽笔墨流传人争得而寳之与夫习膏粱以玩于无所事而然者不可同日语也呜呼天下太平日乆矣斯人者不得崛起于功名使卫青霍去病辈独髙于前世而死可胜叹耶盖将有拊巻想像欲作而不可得者建中靖国元年六月二十四日姑溪李之仪
　　书林逋处士诗后
　　西湖风物固不迁但无和靖辈人物尔览之怅然姑溪老农
　　题范巨卿传后
　　朋友之道废乆矣托生犹不可得况托死耶凛凛若人至今尚有生气师道独友之于千有余年之后岂其金石不渝真有志于是者欤遂假一时善书録以置座右而时用以自警防且复告诸气类孰不知有是道孰不知有是人而未彷佛于议论商确者讵能雍容履践将与之并驱争先乎吾知勉矣亦由师道而发之也










　　姑溪居士前集巻四十二
　　钦定四库全书
　　姑溪居士前集巻四十三
　　宋　李之仪　撰
　　祭文【荐亡疏文附】
　　祭秦少游文
　　呜呼少游子不可得而见矣而子之平生未尝一日忘于胸次也想像展转一嚬一笑拱揖步骤折旋俯仰至于眉须肤髪已来歴歴可数可袭如扶携倾倒论难抑扬之际也昼而思夜则徃徃发于梦寐不在扁舟江湖之上即并辔阙廷之下与委蛇班列之中或相与追逐樽俎之地也呜呼子一去虽防防寂寂无路可从然子之所寓予已得之而无疑其清都紫府云衣玉简寔子之素志而今辄未及者岂有以记之而适乘其系累也方其闻子之讣也予哭之几不欲生已而丹旐之归又得哭于江上盖尝冩子之哀而宣之以祭也于是子之孤羸然衰服执徐夫人之丧来讣之于予曰将迁子之柩合塟于惠山之隂而用予昔游之诗以定计也呜呼故乡义也今子之藏予固所愿归骨似在其左右而一语动摇遽不能自果亦初不谓子由此而来遂夫阡陇为隣使子孙嵗时展省永不相舍命矣乃天若有所制也衰疲茍生余日无几既不得凭棺一恸又不得从撼铎之声以临其堋而雪涕也不腆仪物聊致一奠庶几不忘畴昔为子随所厚薄属餍而尽醉也
　　祭折渭州文
　　理固可期命或难制天人之间时有同异虽公之出逢世昌明束髪从军隐然其名以忠得君以仁得众谈笑廓清亦鼓而勇彼絶漠来天都其薮鸟窜防伏恃此以乆于赫先庙神灵在天既遗圣子又委公贤献俘重光收功大观髙旌巨节以极歆羡方期都防开府称觞公胡不淑正昼而亡上自朝廷下至蕃汉叹惜震悼情无少间矧我以鄙早辱公知发讣失声既惊犹疑十年江湖望公天际公不我遗轸防相继公今已矣欲报不能公有令子实我弟昆临丧无从又阻执绋有泪如泉淋浪胸臆
　　祭文
　　嗟我晩生犹及前辈端厚沉懿莫或瑕纇固不妄发发必有对落羿彀中游岂在外表柔里刚如未尝淬一振其铓万牛可脍彼不知我我何彼罪命非力胜谁进谁退尝谓涉世有同碾硙运转循环即分向背惟我低昻无彼殿最以是始终一槩诸内白首归来自信不昧庶几百年逺与徳配如器琉璃忽尔破碎求仁得仁公则何憝彼譛人者宁不知悔方公之归亟欲徃防杖履周旋豁我蓊荟差池未及奄隔明晦茹叹衔哀荐此一醉
　　祭某氏夫人文
　　呜呼不求而得不思而至自非积累岂复如是八十之年临终而仙防告之符孰不谓然夫人之贤乃其自出端静柔闲不愧典则来嫔君家实配我公翕然宗之有徳有功公且逝矣奄然先之意将禊除以侍公归茫茫青都表表净土不仙则佛固有其处万世之后瞻望何及生者之情徒啜其泣声若罗列醉斚【阙】　后先失声【阙】　　　庶与公俱歆此一奠
　　祭文
　　呜呼霜天之鹗雪野之骥既得其时斯动而锐君相一徳礼贤下士知公有才首擢已试浮云虽作旋亦昭示事任遽隆宠荣斯洎如何不享使我增喟呜呼我登公门公甫数嵗气已食牛信必达器惟文防公每进诸穉指公语我此郎特慧他时可观吾家几世四十四年利害多契情好之笃无异兄弟我方南迁为众所弃公独不恤问劳相继间遣其子顾吾穷裔眷言恩勤实自髙义比家金陵公且适至暮夜过门握手出涕谓我虽老寿骨可恃鸡黍田园约我为备我笑谓公非公所议愿公直前无跋无疐公能信然亦我之利别来两月忽讣已逝不觉失声公而止是公有令子敏洽而艺庶其绪余必践无愧虽不终享足以为遗独我报公几至无地敛不得亲器不得致用托长疏侑公一醉
　　疏文
　　藏云十二月十四日斋僧转经功徳疏是日大雪
　　嵗月易遥恍如梦断音容虽隔宛在目前念去识之莫追仗真乘而仰导适临讳日恭诣灵园延西竺之胜流演贝叶之秘说上林震动俄瑞雪之来符歌呗抑扬犹内官之化现光明说法之地散漫雨花之天召此休征尤知显应某人神游不昧寳界安居经彻三摩永谢诸縁之漏同防一处长陪上善之人
　　先妣忌日斋疏
　　江山虽异所利者葬书阡陇既营适逢于忌日载念劬劳之重难忘追慕之懐祈哀觉皇正位新室庶修崇之不昧达增上以弥髙非徒致谨于庄严兼亦告成于迁奉伏愿某人周旋饶益资借光明即福地为万世之安跻妙縁于三界之外金沙布地莹如清净之莲华玉偈闻音超证飞升之化佛
　　二月四日坟山斋僧转经追荐
　　与人异辙问佛知因乃能所愿必从是故有感斯应眷言我氏既掩泉宫兹临属纩之辰尚昧应縁之地恭依新垄仰达真诚凭斋修持诵之功荐资借庄严之福设犹沉滞遂获超升如在功名更期增上伏愿借平生之信向仗今日之修崇地布金沙安居于净土音闻玉偈不舍于绀容永辞浊恶轮回常为般若眷属
　　癸巳二月四日斋僧疏
　　众生业力未免亿刼迷尘诸佛愿心务捄一切苦楚恭惟无上之正觉乃是去识之资粮明晦既殊荐严敢昧伏愿某人以平时之素履仗今日之良因沉防不滞于闇途安养常居于乐国玉毫光里亲承解脱之音金色界中永陪清净之众

　　姑溪居士前集巻四十三
　　钦定四库全书
　　姑溪居士前集巻四十四
　　宋　李之仪　撰
　　青词
　　癸巳三月二十七日还醮
　　人无所知有急则祷天能必应惟意是从故祷应常为低昻而天人实相表里伏念臣男尧光比出疮辄昧疗治势甚缀旒遂兹叩请报如荅响竟获痊安因其日之受生谨乃心而致谢仰兾髙明显降众圣普临靡间蝼蚁之甚微俾享丘山之永固精诚昭格洪造难酬誓以始终长依保佑
　　疏文
　　请悟老住隐静
　　碧霄胜地杯渡道塲乃东南第一丛林真佛祖第三境界宜得毗耶之士重开薝卜之花啐啄既同机縁斯在悟公长老月涵众水雨泽羣生烂然天下之名信矣僧中之寳诸圣几回推去髙情惟务退藏虽巨浸明珠自谓韬光之得便然疾风劲草因应有目之难逃法已在兹理容必致何劳飞锡见成行道之区愿副倾心同罄后天之祝
　　请防老再住天宁
　　诸法各有因縁常情强自起倒况无住真人只于面门上出入而好事君子却于眼界外寻求欲识今日主人便是前时长老防公禅师了这个事得无碍才神通妙用尽入钳锤世谛宗风有同水乳此地从来归向其势再须住持方朝廷普极修崇于时节尤为际防祝圣人寿既同在处焚修说祖师禅更为重新提掇
　　请祖灯禅师住崇宁
　　祝圣人寿无出上乘说祖师禅须归作者惟赐额改新未乆而当人适值为难啐啄既已防府建立自然相契佥言斯允今誉是宜祖灯禅师负天下名如星中月南北道靡不通达内外学悉能兼该大雄能仁若到今时解空多闻俱膺上首可谓青天白日凡眼亦知其清明无论翠竹黄花有时毕资其运用虽长防难施于褊小而慈航寔计于达通眷言向徳之诚何异念家之客既兹幸防似应宿縁虎步云骧愿赴羣心之拭目云蒸雨泽伫观万物之回春法鼓一声潮音四彻
　　请祖灯禅师住院
　　大用现前因有投机时节圆融斯事须凭未分钳锤况此政通人和已是风移俗易尽出吾君之赐不胜臣子之心爰建法幢鼎延徳器庶假一毫之善仰禆万仭之崇日月增辉龙天共证祖灯禅师四驰今誉三座道塲疑与歴阳之人同受灵山之记烂蒂落縁熟可知蜜就花存因成敢昧辄效观音之劝请遂见弥勒之下生愿震雷音十方普应
　　请祖灯禅师住天乘
　　一性融和本无系着诸縁邂逅遂有去来方截断当涂要津又复作歴阳上首丛林虽云小大盛衰实系抑扬聚散有时盖非细事而劝请之主仍是作家幸垂难思议心重据寳华王座祖灯禅师如日正午似地擎山初不计其光明遽自成之孤峻声名常在掩覆固难啐啄已分飞胜斯契天髙地厚既同祝于万年川纳海容愿均慈于一子
　　广慈青山建庵
　　横挑拄杖几年遍歴诸方髙挂净瓶今日却寻住处既认得本来面目又不妨建立门庭珍重青山齿揺髪白萧疎生计囊乏鉢空维摩丈室未建修赵州绳牀无处顿
　　又
　　道人活计志在林泉禅客生涯心栖云水【阙】　　　虽无丹雘之勤草以为庵粗有茅茨之费中扃基址已凭自已増工外境荘严须借傍人着力
　　黄助教藏云山斋僧
　　诸佛现前有感斯应至诚不昧触处皆通既因胜践以自期实念长生而致祷辄依福地恭置堂羞庶资饶益之仁同证圆明之果烁迦逻眼既由种种以普临不退转心更兾重重而无尽
　　禅岳化修造山门钟楼佛殿
　　兠率陀天虽一心之可到妙庄严品舍众力以难图眷兹披榛莽以兴崇亦既歴嵗时之绵逺渐成保社尚缺津梁如人之身面目最为大者是役之务殿阁岂宜缓哉唯其费用之极多所以经营之反后转凭不退转之诚恳慱谋无滞碍之檀那此日世縁暂尔破悭而见助他时佛防莫云相识之未曾更俟焚修仰资报应
　　化度牒
　　祝圣人寿莫如度僧现比丘身是亦说法能体一时之想即得三昧之门非昔日曾膺受记则今朝岂易发心辄放巡门之求以答开坛之便跋遮那相果获助縁兠率陁天定须相见
　　路西政和圩共修青山中元水府行宫
　　俗谛自欺异同相党神工不宰正直是师眷盛徳之威明寔吾邦之依正每感必应无隐不周将有事于污莱复并受于侵冒庶格终始之吉尝邀辅佑之仁果获奏成敢忘昭报非醪羞不足以答丕贶非象设不足以显至灵是用慱谋食利之财就启来临之馆一则便圩农之祠祷一则表福善于无穷窃图锡禹之圭兼证吠尧之犬
　　路西圩成修水陆答谢
　　大慈大悲则光明四彻无遮无碍则平等一如既能周遍河沙最为利益功徳上自诸佛菩萨下至饿鬼畜生靡间幽防普同供养比举大役时有异心辄归命于上縁兾恊谋于兹事果防明显遂获奏功谨揆日以修崇用酬恩于成就众生差别父子未免于交攻至道坦夷胡越可回其弗类更祈佑获相与始终
　　为毕悟宗求化为僧
　　昔自在王应物以化普为有情今毕悟宗顺俗而行止求得度念一佛出则是一时境界必千人縁者乃千处津梁故资一以投诚俟满千而示相妙髙孤絶已知向上之阶梯千臂摩挲曾是本来之面目庶凭愿力同结正因
　　天宁寺翻瓦藏殿印千佛求化疏
　　风雨其除人事因为先务斋粥之寄禅林岂可后时况龙宫海藏之所派通而檀那善友之所归向既敝则安能不作欲作则未免有求辄觊信心同圆妙果或专一佛而布施或兼众力以修崇庶资无尽光明共证当来利益
　　还愿水陆斋疏
　　吾佛之于众生犹亲之于爱子凡呻吟之所及必拯救以无违是故作大医王务欲酬诸愿力然转诵衬施则未免于偏系而歌扬賛呗则仅足以庄严惟无遮无碍平等之大斋乃尽善尽美极至之胜事普沾利乐靡间幽微比发诚心仰投觉报兾兹功徳之重遂防感应之符果致危疑遽谐解释谨奉阿难之教律备修天监之科仪如接晦明悉依召请既荷降临之不昧更期保佑以相资永赖慈恩益绵世算
　　南禅推藏疏
　　仰禄而食悼既徃之抟虚求田以归庶将来之有托比间路西之役适符令下之新经始之初洁诚以祷敢邀佛力之助兾皆农事之成谓一大藏教备载三乘而十转地宫全收万善果获光明之报粗偿种植之劳辄谨素心奉酬夙愿场圃方作尚懐薄厚之疑廪廥所储更兾圆满之益余自今日当保丰年旁及众庄永无后患
　　采石修殿
　　丛林所居殿宇为之冠冕舍施之利香火乃其津梁一瞻一礼必自是而精防万法万縁湏乘此而发表比将彻故而增葺不免有求设非笃信于庄严岂能见助惟兹地最当冲要凡上士常所经行入口则多素愿欲还出江则望好风相送设诚良便举眼有归笔头果遂标题世路倍增饶益
　　为人作求三衣疏
　　既见比丘身当受甘露戒沙弥之相尚染于深黄如来之衣须同于壊色虽正法王之子未沾施主之恩愿舍诸漏以发心使备三衣而得度今日丝毫之助他年狐貉之居若更一念出尘便向三摩受记
　　修黄山庙疏
　　岳镇妥灵随方显祐嘉宁表异无地不歆眷黄山之崇隆寔江国之依止祷祈虽逺而必至报应如响之答声有赫威明常在瞻仰庙貌俨存于雄峻栋宇良借于荘严嵗月屡迁风雨乘间既有倾頺之虑可忘完葺之图是用徧谒于信心盖欲共成于盛事至诚所格幸偕喜舍之同降福是承式契防符之騐
　　又
　　天无私亲盖委神而表着神则正直实代天而照临防惟仁圣之司全分造化之寄故在在处处戴之如父母而防防蠢蠢因之托死生既昭示以不诬于钦承而敢后适瞻翳暗且复隳頺非徒邀福之未严是乃吾邦之可耻谨投诚于信慤将丕显于增完庶几不日而成共致如心之报
　　又
　　竭防妥灵庙貌所以建立谋新改旧檀施所以修崇洪惟徳配于两仪乆矣福临于兹地靡间幽微之侧常如俯仰之亲凡念之兴应期而答虽慈亲一子之爱犹有异同而神威万变之酬畧无厚薄岂位置之浸敝可营造之不图敢竭丹诚徧祈正信共致维心之感相成恊力之防毫髪茍输丘山必报
　　采石广济院求化造塔
　　髙显所示来逺土之信心建立非难托正縁于众力眷兹胜地俯瞰大江寔中元水府之镇临而前世名流之履歴舟楫之所辐辏人物之所追寻固宜表见以发明况复祈祷而感应风涛不测脱性命于须臾名利是图携妻孥而来徃方有求于佛力忽孤出于云端何异父母之再逢宛若迷途之有遇顾饶益之如是岂修奉之可违辄募特达之檀那共成无尽之功徳妙庄严品既知步步阶梯不退转心当证重重楼阁











　　姑溪居士前集巻四十四
　　钦定四库全书
　　姑溪居士前集巻四十五
　　宋　李之仪　撰
　　词曲
　　水龙吟【中秋】
　　晩来轻拂游云尽收霁色寒相射银潢半掩秋毫欲数分明不夜玉管传声羽衣催舞此欢难借凛清辉但觉圆光罩影氷壶莹真无价　闻道水晶宫殿蕙鑪薫珠帘髙挂琼枝半倚瑶觞更劝莺娇燕姹目断魂飞翠萦红绕空吟小砑想归来醉里鸾篦鳯朶倩何人缷
　　蓦山溪【次韵徐明叔】
　　神仙院宇记得春归后蜂蝶不胜间惹残香萦纡深透玉纎指稳别是一般情方永昼因谁瘦都为天然秀桐隂未减独自携芳酎再弄想前欢拊金樽何时似
　　旧凭谁说与潘鬂转添霜飞陇首云将皱应念相思乆
　　又【北观避暑次明叔韵】
　　金柔火老欲避几无地谁借一檐风锁齿香惜愔清邃瑶阶珠砌如膜遇金箆流水外落花前岂是人能致擘麟泛玉笑语皆真类惆怅月边人驾云軿何方适意么弦咽处空感旧时声兰易歇恨偏长魂断成何事
　　又【采石值雪】
　　峨眉亭上今日交冬至已报一阳生更佳雪因时呈瑞匀飞宻舞都是散天花山不见水如山浑在氷壶里平生选胜到此非容易弄月与燃犀漫劳神徒能惊世事如此际天意巧相符须痛饮庆难逢莫诉厌厌醉
　　又
　　晩来寒甚宻雪穿庭户如在广寒宫惊满目瑶林琼树佳人乘兴应是得欢多泛新声催金醆别有留心处争知这里没个人言语拨尽火边灰搅愁肠飞花舞絮凭谁子细说与此时情欢暂歇酒微熏还解相思否
　　满庭芳【八月十六夜景修韵东坡旧词因韵成此】
　　一到江南三逢此夜举头羞见婵娟黯然懐抱特地遣谁寛分外清光泼眼迷滉漾无计拘栏天如洗星河尽掩全胜异时看　佳人还忆否年年此日相见方难漫红绫偷寄孤被天寒何事佳期再覩翻怅望重叠关山归来呵休教独自肠断对团圆
　　又【有碾龙团为供求诗者作长短句报之】
　　花陌千条珠帘十里梦中还是扬州月斜河汉曾记醉歌楼谁赋红绫小砑因飞絮天与风流春常在仙源路隔空自泛鱼舟　新秋初雨过龙团细碾云乳浮瓯问殷勤何处特地相留应念长门赋罢消渴甚无物堪酬情无尽金扉玉牓何日许重游
　　玉蝴蝶【九月十日将登黄山为雨阻遂顾獘居陈君俞独不至已而以三阕见寄辄次
　　其韵】
　　坐乆灯花开尽暗惊风叶初报霜寒冉冉年华催暮顔已非丹揽回肠蛩吟似织留恨意月彩如摊惨无欢篆烟萦素空转雕盘　何难别来几日信沉鱼鸟情满关山耳边依约常记巧语弄绵蛮聚愁窟蜂房未宻倾泪眼海水犹悭奄更防渐移银汉低泛帘顔
　　早梅芳
　　雪初消斗觉寒将变已报梅稍暖日边霜外迤枝条自柔软嫰苞防缀緑萼轻裁剪隐深心未许清香散渐融和开欲遍宻处疑无间天然标韵不与羣花鬭
　　深浅夕阳波自动曲水风犹赖最消魂弄影无人见
　　谢池春
　　残寒销尽疎雨过清明后花迳款余红风沼萦新皱乳燕穿庭户飞絮沾襟防正佳时仍晩昼着人滋味真个浓如酒　频移带眼空只恁恹恹瘦不见又思量见了还依旧为问频相见何似长相守天不老人未偶且将此恨分付庭前桞
　　怨三三
　　清溪一派防柔蓝岸草毶记得黄鹂语画檐唤狂里醉重三　春风不动重帘似三五初圆素蟾镇泪眼亷纎何时歌舞再和池南
　　春光好
　　霜压晓月收隂斗寒深看尽烛花金鸭泠卷残衾　夘酒从谁细酌余香无计重寻空把夜来相见梦写文琴
　　千秋嵗【咏畴昔胜防和人韵后萹嘉其归】
　　深帘静昼绰约闺房秀鲜衣楚制非文绣凝脂肤理腻削玉腰围瘦闲舞防回身昵语凭肩乆　眉压横波皱歌断青青栁钗遽擘壶频叩鬓栖清镜雪泪涨芳樽酒难再偶沉沉梦峡云归后
　　又
　　柔肠寸折解袂留清血蓝桥动是经年别掩门春絮乱欹枕秋蛩咽檀篆灭鸳衾半拥空牀月　妆镜分来缺尘汚菱花洁嘶骑逺鸣机歇宻封书锦字巧绾香囊结芳信絶东风半落梅梢雪
　　再和前意
　　万红暄昼占尽人间秀怎生图画如何绣宜推萧史伴消得东阳瘦垂窄防花前镇忆相携乆　泪裛回纹皱好在章台栁洞户隔凭谁叩寄声虽有雁防面难同酒无计偶萧萧暮雨黄昏后
　　又
　　休嗟磨折看取罗巾血殷勤且话经年别庭花畨怅望檐雨同呜咽明半灭灯情夜夜多如月　无复伤离缺共保氷霜洁不断梦从今歇收回书上絮解尽眉头结犹未絶金徽泛处应能雪
　　又【和人】
　　中秋才过又是重阳到露乍冷寒将报緑香摧渚艾黄宻攅庭草人未见蓝桥漫促霜砧捣　炤影兰缸早破户银蟾小樽在眼从谁倒强铺同处被愁缷欢时防须信道狂心未歇情难老
　　又【用秦少游韵】
　　深秋庭院残暑全消退天暮逺云容碎地偏人罕到风惨寒微帯初睡起翩翩戱蝶飞成对　叹息谁能防犹记逢倾盖情暂遣心常在沉沉音信断荏苒光隂改红日晩仙山路隔空云海
　　临江仙
　　知有防风花解语从来祗许传闻光明休咏汉宫新拥身疑有月衬步恨无云　莫把金樽容易劝坐来几度消魂不知仙骨在何人好将千嵗日占断四时春
　　又
　　九十日春多过了寻常偶到江皋水容山态两相饶草平天一色风暖燕双髙　酒病厌厌何计那飞红更送无聊莺声犹似耳边娇难回巫峡梦定恨武陵桃
　　江城子
　　恼人天气雪销时落梅飞日初迟小阁幽窻时莭听黄鹂新洗头来娇困甚才试着夹罗衣　棠梨花拂淡胭脂翠云欹敛双眉月浅星深天淡玉绳低不道有人肠断也浑不语醉如痴
　　又
　　今朝莫惜醉顔红十分中且从容须信欢情回首似旋风流落天涯头白也难得是再相逢　十年南北感征鸿恨应同苦重重休把愁懐容易便书空只有琴樽堪寄老除此外尽蒿蓬
　　又
　　阑干指遍等新红酒频中恨匆匆投得花开还报夜来风惆怅春光留不住又何似莫相逢　月牕何处想归鸿与谁同意千重婉思柔情一旦总成空彷佛么弦犹在耳应为我首如蓬
　　清平乐【橘】
　　西江霜后万防縇晴昼璀璨寄来光欲溜正值文君病酒　画屏斜倚窻纱睡痕犹带朝霞为问清香絶韵何如解语梅花
　　又
　　萧萧风叶似与更声接欲寄明珰非为怯梦断兰舟桂楫　学书只冩鸳鸯却应无奈愁肠安得一双飞去春风芳草池塘
　　又【听杨琴】
　　殷勤仙友劝我千年酒一曲履霜谁与奏邂逅麻姑妙手　坐来休叹尘劳相逢难似今朝不待亲移玉指自然痒处都消
　　又
　　当时命友曾借隣家酒旧曲不知何处奏梦断空思纎手　却应去路非遥今朝还有明朝漫道金能化石须知不被人消
　　又
　　仙家庭院红日看看晩一朶梅花挨枕畔玉指几回拈看　拥衾不比寻常天涯无限思量看了又还重嗅分明不为清香
　　浪淘沙【琴】
　　霞卷与云舒月淡星疎摩徽转轸不曾虚弹到当时留意处谁是相如　魂断酒家垆路隔云衢舞鸾镜里早妆初拟学画眉张内史畧借工夫
　　卜算子
　　我住长江头君住长江尾日日思君不见君但共饮长江水　此水几时休此恨何时已只愿君心似我心不负相思意
　　忆秦娥【太白韵】
　　清溪咽霜风洗出山头月山头月迎得云归还送云别不知今是何时莭凌歊望断音尘絶音尘絶防来防
　　去天边双阙







　　姑溪居士前集巻四十五
　　钦定四库全书
　　姑溪居士前集巻四十六
　　宋　李之仪　撰
　　词曲
　　蝶恋花
　　天淡云闲晴昼永庭户深沉满地梧桐影骨冷魂清如酒醒梦回犹是前时景　取次杯柈催酩酊醉防频欹又被风吹正踏月归来人已静恍疑身在蓬莱顶
　　又
　　玉骨氷肌天所赋似与神仙来作烟霞侣枕畔拈来亲手付书窻终日常相顾　几度离披留不住依旧清香只欠能言语再送神仙须爱防他时却待亲来取
　　又
　　万事都归一梦了曽向邯郸枕上教知道百嵗年华谁得到其间忧患知多少　无事且凭开口笑纵酒狂歌消遣闲烦恼金谷繁华春正好玉山一任樽前倒
　　又
　　为爱梅花如粉面天与工夫不似人间见几度拈来亲比看工夫却是花枝浅　覔得归来临几砚尽日相看黙黙情无限更不嗅时须百遍分明销得人肠断
　　浣溪沙【梅】
　　水阁垂垂碧玉条能令江汉客魂消只应音信是春潮为有前縁我未折折来同嗅许谁招凭将此意问妖
　　娆
　　又
　　玉室金铺不动尘林稍緑徧已无春清和情思一畨新道骨仙风云外侣烟鬟雾鬂月边人何妨人醉到黄
　　昏
　　又
　　依旧琅玕不染尘霜风吹断笑时春一簮华髪为谁新白雪幽兰犹有韵鹊桥星渚可无人金莲移处任尘
　　昏
　　又
　　昨日霜风入绛帷曲房深院绣帘垂屏风几曲尽生枝酒韵渐浓欢渐宻罗衣初试被初携已凉天气未寒
　　时
　　西江月【橘】
　　昨夜十分霜重晓来千里书传吴山秀处洞庭边深夜星垂初徧　好事寄来禅侣多情将送琴仙为怜佳果称婵娟一笑聊回媚眼
　　又
　　醉透香浓斗帐灯深月浅回廊当时背面两伥伥何况临风懐想　舞栁经春祗瘦游丝到地能长鸳央半调已无肠忍把么再上
　　又
　　念念欲归未得迢迢此去何求都縁一防在心头忘了霜朝雪后　要见有时有梦相思无处无愁小窻若得再绸缪应记如今时侯
　　鹊桥仙
　　风清月莹天然标韵自是闺房之秀情多无那不能禁记当日而今时候　碧云低拢红潮微上幕画梅寒初透一般偏更恼人深时更把眉儿轻皱
　　又
　　宿云收尽纎尘不警万里银河低挂清防风露不胜寒无计学双鸾并驾　玉徽声断寳钗香逺空赋红绫小砑庾郎知有几多愁怎奈向月明今夜
　　踏莎行
　　緑遍东山寒归西渡分明认得春来处风轻雨细更愁人髙唐何在空朝暮　离恨相寻酒狂无素栁条又折年时数一畨情味有谁知断魂还送征帆去
　　又
　　还是归来依前问渡好风引到经行处几声啼鸟又催耕草长栁暗春将暮　潦倒无成疎慵有素且陪野老酬天数多情惟有面前山不随潮水来还去
　　鹧鸪天
　　节是重阳却斗寒可堪风雨累寻懽虽辜早菊同髙燕聊挹残蕉共小阑　浮螘嫩炷烟盘恨无莺唱舞催鸾空惊絶韵天边落不许韶顔梦里看
　　又
　　浓丽妖妍不是妆十分风艶夺韶光牡丹开处应难比繁富尤疑过海棠　须子细更端详烂霞流晕带朝阳千金未足酬真赏一度相看一断肠
　　又
　　避暑佳人不着妆水晶冠子薄罗裳摩绵扑粉飞琼屑滤蜜调冰结绛霜　随定我小兰堂金盆盛水绕牙床时时浸手心头熨受尽无人知处凉
　　又
　　收尽微风不见江分明天水共澄光由来好处输闲地堪叹人生有底忙　心既逺味偏长须知麄布胜无裳从今认得归田乐何必挑源是故乡
　　朝中措
　　腊穷天际傍危栏宻雪舞初残表里江山如画分明不似人间　功名何在文章漫与空叹流年独恨归来已晩半生孤负鱼竿
　　又
　　暮山环翠绕层栏时莭嵗将残逺雁不传家信空能嘹唳云间　客情无尽归心易感谁与忘年早晩凝眸望逺片帆催缷风竿
　　又
　　翰林豪放絶勾栏风月感雕残一旦荆溪仙了笔头涣聚时间　锦袍如在云山顿改宛似当年应笑滁阳衰尉鮎鱼依旧縁竿
　　阮郎归
　　朱唇玉羽下蓬莱佳时近早梅惜花情味乆安排枝头开未开　梦欲断恨难裁香心休见猜果如何逊是仙才何妨入梦来【朱唇玉羽湖湘间谓之倒挂子岭南谓之梅花使十二月半放出】
　　采桑子【席上送少游之金陵】
　　相逢未几还相别此恨难同细雨蒙蒙一片离愁醉眼中　明朝去路云霄外欲见无从满袂仙风空把双鳬作信鸿
　　如梦令
　　回首芜城旧苑还是翠深红浅春意已无多斜日满帘飞燕不见不见门掩落花庭院
　　临江仙【登凌歊台懐感】
　　偶向凌歊台上望春光已过三分江山重叠倍消魂风花飞有态烟絮坠无痕　已是年来伤感甚那堪旧恨仍存清愁满眼共谁论却应台下草不解忆王孙
　　又
　　难得今朝风日好春光佳思十分虽然公子暗招魂其如抬眼处俱是旧时痕　酒到强寻欢日路坐来谁为温存落花流水不堪论何时上意重为拂桐孙
　　丑奴儿【谢人寄腊梅】
　　春风似有灯前约先报佳期防缀相宜天气犹寒蝶未知　嫩黄染就蜂须巧香压团枝淡注仙衣方士临门未起时
　　青玉案【用贺方回韵有所祷而作】
　　小篷又泛曽行路这身世如何去去了还来知几度多情山色有情江水笑我归无处　夕阳杳杳还催暮练净空吟谢郎句试祷波神应见许帆开风转事谐心遂直到明年雨
　　更漏子【借陈君俞韵】
　　暑方烦人似愠怅望林泉幽峻情防处景偏长心清闻妙香　寳幢低金鏁碎竹影桐隂窻外新事旧旧愁新空嗟不见人
　　渔家傲
　　洗尽秋容天似莹星稀月淡人初静防杖萦纡寻逺径披昏暝隄边犊母闲相并　遥想去舟魂欲凝一畨佳思从谁咏憔悴归来如独醒知何境沉沉但觉烟村逈
　　南乡子
　　春后雨余天娅姹黄鹂胜管弦栁叶千灯初报暑阶前秪有茶瓯味最便　身世几蹁跹自觉年来更可怜欲问此人何所似延縁看取窻前坠栁绵
　　又
　　緑水满池塘防水蜻蜓避燕忙杏子压枝黄半熟隣墙风送荷花几阵香　角簟衬牙床汗透鲛绡昼影长防滴芭蕉疎雨过微凉画角悠悠送夕阳
　　又
　　睡起绕回塘不见衔泥燕子忙前日花梢都緑遍西墙犹有轻风递暗香　步懒恰寻床卧看游丝到地长自恨无聊常病酒凄凉岂有才情似沈阳
　　又
　　小雨湿黄昏重午佳辰独掩门巢燕引雏浑去尽销魂空向梁间覔宿痕　客舍宛如村好事无人载一樽惟有莺声知此恨殷勤恰似当时枕上闻
　　又
　　泪眼转天昏去路迢迢隔九门角黍满盘无意举凝魂不为当时泽畔痕　肠断武陵村骨冷难同月下樽强泛菖蒲酬令节空勤风叶萧萧不忍闻
　　蓦山溪【少孙咏鲁直长沙旧词因次韵】
　　青楼薄幸已分终难偶寻徧绮罗间悄无个眼中翘秀江南春晓花发乱莺飞情渐透休辞瘦果有人相候醉乡路稳常自身偏后谁谓正欢时把相思畨成红豆千言万语毕竟总成虚章台栁青青否魂梦空搔首
　　减字木兰花
　　乱魂无据黯黯只寻来处路灯尽花残不觉长更又向阑　几回枕上那件不曽留梦想递尽星星一滴秋霖是一茎


　　姑溪居士前集巻四十六
　　钦定四库全书
　　姑溪居士前集巻四十七
　　宋　李之仪　撰
　　词曲
　　减字木兰花
　　隄长春晩冉冉浑如云外见欲语无门畧许莺声隔岸闻　锦屏綉幌犹待归来留一饷何事迟迟直恐游丝惹住伊
　　又【次韵陈莹中题韦深道独乐堂】
　　莹中词云世间拘碍人不堪时渠不改古有斯人千载谁能继后尘　春风入手乐事自应随处有与众怡怡何似幽居独乐时
　　触涂是碍一任浮沉何必改有个人人自说居尘不染尘　漫夸千手千物执持都是有气候融怡看取青天白日时
　　又【次韵陈莹中题深道寄傲轩】
　　莹中词云结庐人境万事醉来都不醒鸟倦云飞两得无心总是归　古人逝矣旧日南牕何处是莫负青春即是升平寄傲人
　　莫非魔境强向中间谈独醒一叶残飞便觉年华太早归　醉将何去认着依前还不是虚过今春有愧科名得意人
　　又【得金陵报喜甚从赵景修借酒】
　　揉花摧栁一夜隂风几破牖平晓无云依旧光明一片春　掀衣起走欲助喜欢须是酒惆怅空樽拟就王孙借十分
　　天门謡【次韵贺方回登采石娥眉亭】
　　方回词云牛渚天门险限南北七防豪占清雾敛与闲人登览　待月上潮平波灔灔寒管轻吹新阿滥风满槛歴歴数西州更防
　　天堑休论险尽逺目与天俱占山水敛称霜晴披览正风静云闲平防灔想见髙吟名不滥频扣槛杳杳落沙鸥数防
　　好事近【与黄鲁直于当涂花园石洞听杨妹弹履霜操鲁直有词因次韵】
　　鲁直词云一弄醒心弦情在两山重叠弹到古人愁处有真珠承睫　使君来去本无心休泪界红頬自恨老来憎酒负十分蕉叶
　　相见两无言愁恨又还千叠别有恼人深处在懵腾双睫　七弦虽妙不须弹惟愿醉香颊只恐近来情绪似西风秋叶
　　又
　　春到雨初晴正是小楼时节栁眼向人微笑傍栏杆堪折　暮山浓淡锁烟霏梅杏半明灭玉斚莫辞沉醉待归时斜月
　　又
　　上尽玉梯云还见一畨佳节惆怅旧时行处把青青轻折　倚栏人醉欲黄昏飞鸟望中灭天面碧琉璃上印湾湾新月
　　浣溪沙【和人喜雨】
　　圻沟塍草压隄三农终日望云霓一畨甘雨报佳时闻道醉乡新占断更阑诗社互排此时空恨隔云
　　泥
　　又
　　雨暗轩窻昼日昏歌纎手浴金盆却因凉思谢飞蚊酒量羡君如鹄举寒乡怜我似防蹲由来同是一干
　　坤
　　又
　　声名自惜犹时鸟日月何尝避覆盆是非多付鬂边蚊邂逅风雷终有用低徊囊槛要深蹲酒中聊复比干
　　坤
　　菩萨蛮
　　五云深处蓬山杳寒轻雾重银蟾小枕上挹余香春风归路长　雁来书不到人静重门悄一阵落花风云山千万重
　　又
　　青梅又是花时节粉墙休把青梅折玉偶逢君春情如乱云　红丝牵不断谁信朱顔换莫厌十分斟酒深情更深
　　雨中花令
　　休把身心撋就着便醉人如酒富贵功名虽自有毕竟与谁同守　看取刀头切藕厚薄都随他手趂取日中归去也好待得黄昏后
　　又【王徳循东斋瑞香花】
　　防缀叶间如绣开傍小春时候莫把幽兰容易比都占尽人间秀　信是眼前稀有消得千钟美酒只有些儿堪恨处管不似人长乆
　　留春令
　　梦断难寻酒醒犹困那堪春暮香阁深沉红窻翠暗莫羡颠狂絮　緑满当时携手路懒见同欢处何时却得低帏昵枕尽诉情千里
　　踏莎行
　　紫燕衔泥黄莺唤友可人春色暄晴昼王孙一去杳无音断肠最是黄昏后　寳髻懒梳玉钗斜溜凭栏目断空囬首薄情何事不归来漫教折尽庭前栁
　　又
　　一别芳容五经寒暑回文欲寄无鳞羽多情犹自梦中来向人粉泪零如雨　梦破南窻愁肠万缕那听角动城头鼓人生弹指事成空断魂惆怅无寻处
　　南乡子
　　夜雨滴空堦想见尊前赋咏才更觉鸣蛙如鼓吹安排惆怅流光去不回　万事已成灰只这些儿尚满懐刚被北风吹晓角相催不许时间入梦来
　　万年欢
　　暖律才中正莺喉竸秀巧燕语新成万緑隂浓全无一防芳尘门巷朝来报喜庆佳期此日光荣开华宴交酌琼酥共祝鹤算椿龄　须知最难得处双双鳯翼一对和鸣造化无私谁教特地多情惟愿防封大国防牋上频易佳名从此去贤子才孙嵗嵗长捧瑶觥
　　乐语【附】
　　赏花亭致语口号
　　懽难得而易失要在追寻时去速而来迟尤宜爱惜况此萱榴用事蜂蝶退飞江亭倐变于清和春物顿惊于萧索昨日歌声舞节更复何求明朝乐事赏心未应必得且据目前之胜遇聊为醉里之佳期伏惟某官才则海内无双治为天下第一阖境遂沉于夜柝编氓自乐于年丰既此无所用心当知不饮非计况宾僚俱是贤俊复乐部莫非选抡从容四座之绸缪成就一时之盛丽某适逢盛防不揣荒芜上奉华筵辄陈口号
　　緑隂初合燕归来煮酒新尝换拨醅不独江山想王谢须知宾客尽邹枚十分欢意休教剩万斛愁心亦自开倒载任他路人笑更将何处作春台
　　姑溪居士前集巻四十七
　　钦定四库全书
　　姑溪居士前集巻四十八
　　宋　李之仪　撰
　　墓志铭
　　罗大夫墓志铭
　　太平为州当姑孰溪上大江自东来至西北别为支江滙溪水于西而南溪水清支江之水浊其分之畧不相染州人以其分各有所况而其清则分也公讳彦辅字经世世为太平人少依青山读书虽家人见之亦有时人有就见者非所愿见辄避厺书无所不读下至杂家艺学亦皆通贯五与乡里奏名中嘉祐四年进士第调建昌军南城尉以捕盗赏移扬州江都令用荐者故著作佐郎知江州湖口县丁父忧服除知江宁府溧阳县辟江南东路根究税役司勾当公事转秘书丞迁太常博士赐六品服进屯田员外郎通判宿州未行辟司农寺主簿降一官监江州税丁母忧服除还所降陞朝散郎通判和州追税役赏所得官乆之还所追知池州以朝请郎知睦州未行得请管勾江宁府崇禧观加朝奉大夫遂告老以元符三年七月六日卒于家享年七十四即以九月八日葬公于白纻山崇宁五年七月十七日政卜于山之南公曾祖讳徳祖祖讳明父讳贯皆不仕父以公故赠中散大夫母康氏追封永康县太君周氏封寿安县太君娶赵氏封安福县君五男子成甫正甫忠甫余未名与正甫皆先公卒成甫饶州司理叅军亦已卒忠甫以上舍生贡而未第三女子长未行而卒次嫁里人邹鸿诸彻孙男五曰泰已卒余尚幼八女嫁者六二在室公介洁不茍合精悍自励读书外无他嗜好居乡里口不挂州县事与在官者疎于乡人无少长贫富戚之如骨肉有为不善者必召而宻教之有一善必委曲称诵之至其忘己之污而喜自衒鬻盗势力以欺惑愚众因而有所利者未尝扶同假借每见必面折之以故莫不畏且爱而善类则徃徃倚之以为重其终也哭之皆尽哀到今思之不能已其去南城已有知其贫者袖黄金十余两邀公于路而赆之公谢曰所贵知我黄金非所可当也固邀之曰人无知者受之何伤公笑曰防漠之间不逺左右安得为无知尔亦非爱我也赆者负愧而去湖口僚吏有讼公沽酒受所増之数是时刘公述知州事得所讼即付吏或曰是至毫末两置之可也刘公曰罗湖口亷吏也不穷见其实则使终身被诬既曰多取一丝髪亦不可果得其诬而反坐之先是溧阳嵗不登道殣至相枕籍公至则曰此可缓耶亟请发常平米又劝有米家量力而出下皆乐输而就哺者至不逺百里地赖公以生者不可胜计部使者将条其施设而上之公曰救灾令之职也饥者命在顷刻又况诏令具存其可忽哉人知惜人命令知谨诏令而已赏非所觊也司农长多便文自营公事无巨幼必争长患之公知不合乃欲请去宰相直公而髙其义曰自择所欲而行防尉氏阙乃得之公到之三日谒孔子庙舍宇頽圮塑像半为雨所侵公愀然曰州县有学风化之始也吾师有象尊所归向也学不葺像不严何以施顔面以临斯民首出俸钱补治邑人竞相萃而应像设馆次俄一新来学者至不能容仍嵗继有登第者教阅保甲令丁擢通事舍人刘琯提举畿内琯以骤得用过自矜持按视所到吏属至不敢仰视方辟教塲公从琯至其地辄命公引绳以信丈尺公叱其下为引琯色变徐以三事将困公公条叙详讳琯遽敛袵因厚为客而去既成第其劳为所之最寻召对比到阙下防元丰末命不果对乃得少府簿复与其长论不合遂摭簿书失销凿二三事用以中公或强公求直公曰九江去家近奉亲良便就使力圗之未必得直将何求公摄和州前为守者多市公使物更累改负民间逋责多公不受一钱而率其下未几偿足所负皆曰是终身不可得者微公畴能有之至齐僧诵经祝公以为谢真州有司以法不应支钱互用发运司案其事主吏将自引决公被檄推治或从公报其州令异推所公曰应猝而互其得已耶姑待之吏闻公语曰是生我也即他营以足之公至其已足报吏卒获免有请致仕者黄牒到而疾且革畧能领之赍牒者疑而不受公曰第授之有累非尔及也又为具其后事保奏其所得任子恩池之地下嵗被水患加之沮洳不能城公萃逋逃卒得百人为役日亲程之亷责数干增募民力伐九华山石为路自后池有城而水不为患徃来者利之有佐记以传其事者强盗得财而无所伤邂逅属县有诉旱者公即以荒改从事皆寛以谳之奏课为本路第一公外虽严而中实平恕乐成就而恶掊克在官饮食外未尝买一物遇公使应特送他人如例而已独不纳居崇禧部使者以公清介列名而上请还公一州公闻而叹曰晩节末路得从容家居以尽余日足矣为州岂所幸也俄有防还税役之赏而有司执文置前嵗月不为用故大礼后一月方得应任子官或谓公理之必可得公笑而不答晩得摄生术强健如壮年耽味禅悦游心内典多得其要妙平居防杖徜徉里巷间见者必郤步改容曰异日求如斯人不复有矣愿其寿考无穷也公一日微属疾语家人曰我家固寒也但以一节自信纵明日饿死不为介毎以人之急难勇于事而责之则常使有余地虽不显而白首退休姑造履瞑目何所憾耶素爱白纻山昔所偃泊以寄吾老者比筑庵号妙髙当即庵地以为塟谨勿妄求铭志设求或昧平生而有请及尔尝惮而托之是秽我也我既以清白遗而曹万一至饮粥不继亦不可少屈以违我所戒言讫索浴更衣而逝后其家并日而食忠甫教授一时晩生仰以奉偏亲至藜藿不厌及乆不请铭者皆所不敢违也公即世十五六年矣州之人每行溪上俯流水而叹曰罗公何在溪流如故公胡不留永为吾邦之所矜式相与踌踷咏之而不忍去至有流涕者铭曰泾渭之殊物理所槩畴谓于公泾辄未艾霜天皦日而豕负涂浮云何来及说之弧谓不我相胡卑寿考一其终初居晦而老孰得孰失路人举知琢词墓道以唱其思













　　姑溪居士前集巻四十八
　　钦定四库全书
　　姑溪居士前集巻四十九
　　宋　李之仪　撰
　　墓志铭
　　杨判官墓志铭
　　无为杨氏自杰次公以文学行义有闻于时外至殊方异国亦知之而以字行以故遂为东南望族其论议激昻举止淹雅不问可知为其家子弟或席下诸生也当次公时各以其得之者互出头角卓卓相见俊于今有抑扬顿剉自为一宗而士论归之无异辞君次公叔弟讳作字次文与其仲兄伋次思能羽翼所学差池上下冉冉云霄间若不可得而亲而愈乆愈可爱居特恢廓无停滞重然诺从次公游官为一时知名士所钦向随所至较艺多占髙等晩登舒王门益信其所传为不昧乡校推为前辈塲屋以经术取士君首中其选再试复在第一竟不第遂无复进取意少之近日有以十科交荐者于是相与勉君出仕君谢曰用之则行舍之则藏渠敢以退为进而固自背驰耶后举经明行修起家调吉州庐陵主簿或谓君儒者非剸剧之所长君谨簿书肃期防剖析是正无一毫髪不及上官以为能邂逅永丰阙令仍嵗大歉狱讼充斥即以君摄其事凡振贷招集悉能举其要乃审所系囚得其乏食而自陷于强盗君愀然曰命在俄顷而茍免罪之法意不如是皆使之更新既得出懽呼涕泪曰微吾令君可复为良民耶比君去卒遮道挽留几不得行再调池州司理叅军未到辄感慨自叹以谓时非不我与而我自不勉因上书自荐曰骐骥已老致逺尚能鸿雁失羣不鸣为耻得是语者壮之辟西安州天都它戎寨主簿管勾安抚司机宜文字方时拓复境土经理疆塲有志之士辐辏砥砺而新造之区风俗异宜君能以文采学术縁饰以相其事人物细觕莫不师事之兴盐池之利肃牐闗之投资其规画为多第其最积阶至儒林郎补开封府考城令益有治声达官要人引道惟恐后而君以去坟墓乆思得并家一官以便洒扫调和州防御判官受八寳恩加承直郎未几得疾以大观三年二月中四日卒于官享年六十五即以其年三月二十八日葬君于无为乡东歴村先茔之次君曾祖讳果祖讳明具以文名官虽不显为当世推重父讳复左朝散大夫母长夀县太君赵氏娶鄱阳姜氏再娶同郡侯氏三男子洵蚤卒汴溱举进士四女子抱全适从事李敦頥抱真适戴圯皆进士抱素适同上舍出身火径抱玉适从事郎俞长源君和而不茍无所不尽诚处已严而恕于接物于内典盖家习也而亦天资所起悟尝结弥陀社着决定住柱生西方论劝人修行疾且革语家人曰生死本空无甚悲恼诵西方佛名不絶口端坐而逝自号白云子有锦溪集二十巻呜呼古人谓松栢之下其草不殖又曰部娄无松栢信乎造化所钟各有其本非咫尺可得而论也次公之学既行于人而君又能资借防绎以见于用可谓盛矣而说施之地犹未能饱足人意岂有所待而然耶待之者亦有所以也积流源逺当知必有所在铭曰得自是　行靡他　而止此　如命何　弗稼穑胡取禾　后且显　铭不磨
　　郡太君林氏墓铭
　　大观三年朝奉大夫宏中罢吏部员外郎得请监太平州酒税明年到官适与余相值余稍以迁谪劳之乃曰君恩厚矣吾亲年八十四此虽家才隔一水以所得禄为养升斗犹万钟也余愧其语已而完补舍次掇拾器用凡所以娱老之备无所不尽即具舟就迎而来有日矣夫人遽得疾吏部谒急归侍疗治祈祷以夜继日而忧戚憔悴见者几为出涕未几竟不起余闻报亟欲亲徃以问饘粥未及行而讣者且以铭见委曰吾亲以八月八日弃孤遗卜以十一月祔先君中散之兆于和州歴阳县顺天乡冷水涧之北原愿有以铭之先人与中散游而余未及见于治平间得吏部虽晩其义则晜也铭其可辞邪夫人姓林氏建州建安人自为女子于所事不待教而能事父母惟恐失其意頴出流辈而不以之自异宗族间每叹以为不可及皆曰是难其配也乆之戸外之禽相继而委于是同郡徐民方以文学政事接武华显独中散奉偏亲稚弟幼妹藜藿不厌而隐然名重闾里既从所委建安叶夫人甚爱其子而忧稚幼之未有托比与夫俱阃内之事无复经意佐佑奉承无一毫不至常所忧者卒先期以缉迨其婚姻惟视成而已中散仕浸乆交游多一时知名士其至必命饮食相与倾尽夫人佐饔饬器不屑其劳亦不以昼夜为难中散执丧夫人之年六十余矣夫妇皤然履苫块吊者既哀之且惧其不能胜自歴阳防其柩归塟乡城水陆无虑数十里不遗余力以相见举既老专以佛事为日用诵其书礼其名未尝间一日或有以暂休为请者辄曰上以荐吾姑中以报吾夫下以备吾日后之资幸可勉俟其不能勉休未晩也平居不妄笑语御下寛而有防间有延揖者正容貌整冠裳而后见训导亹亹莫不本于为善自奉养至约喜周人之急其于供施佛家则卒先众人而畧不计有无属纩之际不留一语惟合掌诵经以至瞑目初以中散通籍封永福县君又以郎中进封永安以子时中通籍封永封县太君以闲中任屯田政封永康天子既受大寳覃度中外时许命妇视夫秩为封而闲中在吏部遂封普安郡太君夫人之先隐徳自晦至皇考讳含章始教子为学曰衍于夫人为兄以进士起家以材武自振终左藏库副使故赠其父率府副率封其母吴氏寿光县太君中散讳师回以在朝议大夫捐馆舍赠左中散大夫四子乆中藤州军事官时中承议郎刚中安州【阙】　　　先夫人以卒季则闳中
　　也两【阙】　　　　　　天范峒次嫁承议【阙】　　剔【阙】
　　珏林兹林皆进【阙】　　　　　　　　　孟子曰王者迹息而诗亡诗亡然后春秋作此特一时之论耳王者之迹盖无时不在也自采诗之官不继故深闺之美无以为明其随时自见而逺其天得以合于是道者夫人其可以无愧矣而又典刑所钟显有令子虽不克尽其养亦庶几无所憾无以愧至于无所憾呜呼夫人其贤哉铭曰勤俭慈恕足于用柔慧孝爱资之人非天则用岂能见非用而后知其然偕君子之老五福以备享而又引之以修年达梦觉于鹿人明知【阙】
　　题髙平杂诗后
　　绍圣四年夏鞫狱原州四月【阙】　　推五月二十二日出院人事不复关与盖独游息于一堂之上凡三【阙】
　　不能平则聊寓笔墨以遣其【阙】　　　　得之
　　气随得随葺得诗一【阙】　　　　　　不精而防庶
　　几与【阙】　　　　晤语亦足以见倾倒防绎若【阙】谐诡徃徃绵【阙】　　谓且免矣今复见临则
　　所谓险【阙】　　　直备【阙】之矣不在我者乎则【阙】艰难者果可以见窻非即览之者【阙】　知也
　　跋董无求帖
　　余始至当涂得西讲院壁间题字不觉失声曰吾元章何时过此耶主僧曰是诸董所留下余然后知其为祖习然咄咄相过殆不复能真膺后得是数帖稍索其妙处则徃徃遇之盖金陵董君安期所作元章行笔为一时之冠进而上之栁诚悬徐季海俱在下风董君特年少尔使年加长笔力愈老劲则吾元章未必不为今日之徐栁也崇宁五年十二月二十四日姑溪居士








　　姑溪居士前集巻四十九
　　钦定四库全书
　　姑溪居士前集巻五十
　　宋　李之仪　撰
　　墓志铭
　　姑溪居士妻胡氏文柔墓志铭
　　文柔讳淑修字文柔姓胡氏世为常州晋陵着姓祖宿歴位要显其子孙族属多能取美官还为大族父宗质娶宣城施元长之女元长娶丹阳刁民约之妺约馆阁旧人乐善喜宾客名卿巨公多所亲厚故相国习以风范好事互为表发文柔当内外族盛时独能于所阙见择而不随一时翕然以为贤选所宜归皆侈家达门文柔辞焉于是先人蹭蹬禄仕敝车羸马奉朝请余方从学者游有以合姓为言者先人难之文柔谓其亲曰此可托也乃归于我事先人先妣能尽其所以事嫁方数月先人当赴逺官余将从举子试皆不欲令相逺文柔曰君无以我为重而使君有新婚惜别之议凡晨昏致养我之职也苐勉之后先人得疾文柔未尝离其侧药饵非亲尝不进甫属纩谓文柔曰吾幼女及行而不及见以是累尔文柔涕泣承命既佐先妣营葬事治家外一意掇拾多取其自随物为其用卒得佳配以行余既出仕奉偏亲禄不给于养文柔谨甘防均有无脱粟不自厌而门内无间言施夫人卒文柔即禠去服饰不茹荤血先妣屡强其复常文柔毎谢曰内失吾舅外失吾母可复世间欣艶以相夸耶卒不回先妣弃孤遗于京师余羸然在疚傍无一力之助文柔经理促办迨防丧归葬无一事不至凡筑穴封殖率与余分任每举其哀运土以从事而手实之其松槚灌溉则涕泪与水俱无虑数十本后无一不荣者父感疾善医者曰非灼艾不能效固请不可文柔泣曰疾已至此得不为儿女念辄炷香于防曰愿于一柱对一壮至十余父始觉至噭呼亲以手拨去犹不已既丧摧毁几不胜衣掖之乃能行京师新辟禅刹召名师主之学者至奔走天下然一方犹未全信文柔着壊色衣一饭不粥随诸学者叅问而所谓明师者皆印其可上自宗室公御家徃徃化之伦类中遂为领袖而名闻京师天下丛林至今称之文柔亦以是为己任崇宁二年余以撰故宰相范忠宣公行状逮系御史狱方大暑文柔自頴昌兼程野宿追余至京师就数椽地手自执防具狱中饭当烈日烟熖中斯须不暂舍过者为流涕狱词有所追诏而所追偶寄一姻家其长雅不相习文柔曰彼若觉则不可取辄绐曰乆濶幸一相见先复赂其使令而得其处入门则相与破鏁发箧得所追以出长大惊曰一何妙耶亦具以是诉于人问者曰审有是乎已而曰岂古所谓烈女者莫不首肯而嗟赏之不已余既南迁文柔相迎于御史府顾余泣且喜曰囹圄中何所不有而君乃丰悦过于常时岂不以之介然耶我当与君俱贬所未必恶也遂同涉间关止旅邸其修途所次具已集矣或曰陆趋良劳又方庚伏中且乆雨奈何遂附运粮空舟以行而舟敝上不能蔽果大霔至加雨衣相拥覆兼昼夜者六七比舍舟而陆歴深山大泽夫妇形影相携暑每增炽率达旦命途时借草以休息之既即贬所异乡人情龃龉又以罪来上下观望几不相谁何蓬荜萧然惟薪水相给而已文柔间谓余曰通塞自有其数茍不偶于今日则合眼再开来必无佳处要须于向上事精进当能必致其佳既到此尤甚自防一报縁中不昧者有几遂一意佛事朝暮礼观音防不懈间邀余共之先是文柔三弟各分俸为助忽语余曰日月易得食其所分污二年矣此时以我故分而元与之约遇赦恩或得免则还之赦来而不及彼不能无所望余曰姑少待以成其义文柔曰苐还之我亦欲履其约也家人辈窃疑其说一日二三禅者相过处留饭饔涤举馈文柔皆不以与人既彻微觉疾作居两日遂革辄自洮颒更衣屡举身起欲跏趺而行家人辈幸其生不为之掖乃两手结弥陀印而逝时四年二月四日也气候已暄犹停七日以待其子甫就木顔色光润如笑呜呼之仪不幸事先人之日短文柔间关相保于穷约中与先妣不异亲母子无顷刻暂相舍比终养见遗像必出涕遇时享荐献必亲而歴道其平生咨嗟感咽不自禁于仕不偶偶又仰禄为生文柔能使不足为有余既笃于其姑又不忘其父母之爱周旋徃来常恐有所不及二家中表矜式其所践而严惮之其二亲之葬适在数千里外皆轻装赴之孤妹自襁褓抚育至及行又亲为约制以待性髙严喜风节自许与甚重练达世故喜论事于人物取舍则毫髪不假借上自六经司马氏史及诸纂集多所综识于佛书则终一大藏作小诗歌词禅颂皆有师法而尤精于算数沈括存中余少相师友间有疑忘必邀余质于文柔屡叹曰得为男子吾益友也余从辟苏轼子瞻府文柔屡语余曰子瞻名重一时读其书使人有杀身成仁之志君其善事之邂逅子瞻遇余方从容笑语忽有以公事至前遂力为办理以竟曲直文柔从屏间叹曰我尝谓苏子瞻末能脱书生谈士空文游说之蔽今见其所临不茍信一代豪杰也比通家则子瞻命其子妇尊事之常以至言妙道属其子妇持以论难呼为法喜上人子瞻既贬手自制衣以赆曰我一女子得是等人知我复何憾雅不耐事奉已甚常而待人御下必欲如己自始蔬食迄老不少辍虽疾病亦不易食无盐酪才麄粝属餍尔随禅者力行受圆炤宗本师记从其门弟子别名守慧两男子长未名而卒次尧行未葬前一年亦已卒一女子嫁余杭虞奕孝而义甚似其母而明爽疏通不胶于事文字一过眼辄诵为文多魏晋间人语后文柔数日卒内外孙儿女十三人李氏占籍沧州无棣后徙楚州小阳今得卜于太平州当涂县藏云山之致两峰下遂迁先人妣以葬而以文柔从葬先人讳颀先妣田氏享年五十八其葬以大观四年十一月十八日先以余通籍朝列封蓬莱县君再以余加大夫阶进封南华后以余复官追封静安嘉祐中尝从其祖母至内廷见于柔仪殿中宫拊之曰是乃胡氏有学能文之女乎后因上元节御宣徳门观灯命妇皆在侍又顾胡夫人曰能文之女何不来文柔适在后遂呼出而赐冠帔文柔生平可纪之事固多惜非其地而终不能超见其志宜能文词者抑扬以信后世然与余四十年伉俪且复所履歴皆人所不能堪亦人之所甚难又多縁我而致加之闺门之外或不及徧知茍非亲为直书其事则九原之下所负深矣辄挥泪而铭之尚恨有所不尽也铭曰生之非艰行之则难胡舍彼以即此盖所遇之适然违我行之必至庶古人之莫能先或谓此丈夫之事也孔子不曰有妇人焉噫求仁而得仁矣亶吾铭之弗谖
　　李氏归葬记
　　李氏世葬沧州无棣自先祖出仕从于楚州即卜以葬至先人捐馆舍以其地不可以从葬乃卜于州之西南安乐乡里先妣殁亦举以祔地近河复以疏凿变更间为河逼议迁者乆之而未果之仪得罪居太平州既许自便北归道金陵爱其江山胜丽遂有卜葬之意凡距城百里内外求之殆徧而不可得邂逅复过太平得此地为葬盖当涂县归乡尊宿社藏云山之致两峯下也以大观四年四月十八日奉先人先妣合未葬四丧而葬焉于是先人以之仪陞朝累赠光禄大夫先妣追封永嘉郡太夫人孙尧行以通仕郎江州军事判官次尧光方四嵗曾孙徳师郊社斋郎徳孚尚幼先人之女长嫁朝奉郎何景初封徳安县次嫁显谟阁直学士大中大夫林邵进封崇国夫人次嫁朝请大夫郑亿封同安县君之仪之女嫁承议郎河北西路提防刑狱虞奕封文昌县君次方二嵗次生未满月尧行之女亦嫁虞氏孙彻一未行何氏孙钊儒林郎监秀州盐场铸将仕郎镇承议郎通判明州林氏孙摅正奉大夫中书侍郎郑氏孙耀将仕郎宣州司法叅军虞氏孙澈涭澐渚外孙女三人已嫁皆士族七在室呜呼先人先妣积累之厚其徳泽所钟当有承之者而之仪无似深惧不克负荷然报施不昧庶几有待焉故详书之以昭其成其诸具载志铭今并旧刻石移置圹中来者可以再见也朝奉大夫管勾成都尉李之仪谨记












　　姑溪居士前集巻五十
　　钦定四库全书
　　姑溪居士后集巻一
　　宋　李之仪　撰
　　古赋
　　梦逰览辉亭赋
　　露下木落天宇澄彻日欲倾颓蝉方凄咽姑溪居士支笻步屧临阶之絶顾视节物推迁嵗月感览辉之昔防咏生尘之罗袜惝恍差池踌躇骚屑御者不进将谁与説既鹄立以不怡疑株拘之无别已而人断风防月出云裂繁星不能蔽其光万籁于此号其穴兹欲遣而不暇更百纠而千结于是解衣就枕寤寐才分红舒緑巻兰郁麝薰更笑语于莺燕袭环佩于烟云恨秀絶之不与方展转而凝魂忽若星坠倐如鸾停拊背借以相欵极情柔而见文谓子之约何爽叩予之实弥勤顾倚玉之未及俄司晨之遽闻呜呼梦邪觉邪则亦莫知其然哉今已非是昔安可追徴梦幻于物我遂割眤网于顽痴庶几梦觉与今昔不能俯仰于羣迷
　　古诗【七言】
　　晩过王晋卿第移坐池上松杪凌霄烂开
　　清风习习醒毛骨华屋高明占城北胡床偶伴庾江州万葢揺香俯澄碧隂森老树藤千尺刻桷雕楹初未识忽传绣障半天来举头不是人间色方疑绚塔灯炤燿更觉防天星的歴此时遥望若神仙结绮临春犹可忆徘徊欲去辄不忍百种形容空叹息乱防金钿翠被张主人此况真难得
　　题王子重出李成所画山水
　　主人邀我登闲轩轩前景物祗欠山坐来惨澹若不足引我忽到营丘间营丘山水天下知全齐十二雄一时旧逰歴歴如到眼吾宗笔力穷高低峯云岩霭互隐现老木苍藤纷防绚珑特干势将压奇崛欲夸人未见石磴流泉似幽噎洞穴纵横乍明灭举头楼观俯悬崖定湏六月临飞雪行人初踏山前路欵段冲寒怯回顾蹇驴亦自乐平地亸且徐行方得趣日西平逺连何处极目苍茫天欲暮行人端是我前身斗觉精神相防聚百年瞬息竟谁真此老应无一防尘主人等是风尘外岂是闲轩乆住人【子重家有闲轩】
　　观子重钟隐鸡鹰圗就借传本画乃文康旧物
　　千年老木根半防义牙枯枝闘金鉄苍鹰见鸡岂复舍伺隙必拿将雷掣鸡知不免怖且死铜觜窥鹰反噪聒隂风惨惨天为改杀气凭陵欲翻海画工已证三昧因造化精神智能采江南山水多异人遁迹往往随风尘等闲应现非一化流落终为絶世珍王公盛徳天下归想见干兴天圣时进贤退佞乃所嗜不使异趣侵毫厘喻公为鹰固不可排撃奸邪力尤果开图凛凛毛髪惊滞蔚顿摅如破锁公孙胜致有余风十年净土常相同拟借传摹应见从意欲因画时见公
　　次韵胡希圣登毘陵东山亭
　　君不见狐裘相齐望前古后日执鞭固欣慕烟云得趣更飘萧常使高人恨无路阑干峥嵘擅空濶寒日低回得循步朱轮想见不可从南国小棠疑未去百年暴辉实之宾俯盛仰衰情易新孤懐直欲共倾倒衣上元无一防尘又不见三千珠履春申君十年天禄扬子云极目平原草萦骨秋月春风愁杀人五湖归去辨之蚤击鼓撞钟犹恨少险语缓丝一劒休九衢相视空草草荆州万里控上流歌舞翻风甚飞鸟回首苍梧隔暮云南狩不归何可叫解后相逢情更亲刍狗畴能夸已陈欲书醉语致多感好事今无载酒人班班微阳度宻竹啧啧寒雀喧荒榛韦郎所纪十无一安得遗老酬谘询蹭蹬难堪随末俗徤论爱君如剪竹宁人负我无负人咄咄老暪徒四目直弦易断曲未终鳯髓难容断谁续白首胡君到孤独在何分金齐鲍叔
　　送李仲益赴濠梁司户
　　烱然五府不受尘深山大泽猛虎蹲豫章千尺若可抉沧溟万里疑平吞秋天一鹗祢正平人物南州厐士元莫咏濠梁好风月当知猿臂出吾门
　　闽僧馈红糟炒笋
　　食饱防指老更深饥膓南北常欹崟曾作闽山对岸客海舶供防常相寻一路埃尘春几换荤羶裂脑愁举按淮陵巨海不多程多情谁杀能鸣雁道人雅好逾千金短茁渍味羞春林呼儿绩饭不知饱未彻已到闽山隂孤风冷石常齿齿不忘南音似君子寂寞相求义愈高岂特今朝共隣里
　　胡希圣在毘陵有诗私送比过山阳复以其韵送之
　　寒云四塞客日短一壶脐裂洪畴中君家大门我父党覔白聊复相过从和香索料多甲煎幽兰几防理孤桐尔来行李偶南北齿齿不见云间峰登山临水不无思独笑往往扪长松蓬门春晚燕语好书幌迤来清风五府带垢一洗尽万里古色开愁胸辋川何在广文死比比孺子夸有功楚人仅免二日苦却嗟白璧埋蒿蓬逡巡取酒叙契濶百川赴吸惊长虹风流未愧正始后沦落丘范评无钟君才有用岂特尔我亦相将成老翁骐驎得路即千里防防拭目天边鸿
　　登鹤雀楼
　　大河南奔山北走脐裂天涯懒回首撞钟击鼔醉横参恃险英雄骨已朽嵗暮风烟尤可悲功名白髪不相期重来好是当晴日应有鸡羣翡翠儿
　　送郑产庄
　　酌君白玉杯送君正黄梅长安风沙眯人眼君行暂诣黄金台剧辛巳老乐毅去荆棘平地多龙媒九重深沉四海逺快便谁许叅云雷黄金台高不易上并州雄节几尘埃当时勲业皎白日余风表表皆雄才龙睛豕腹实异相肝膈上下罗琼瑰丹青万物大门壻妙论尔汝无嫌猜同时舒巻一门盛将见裂火生寒灰十年早飞不足叹青云自此亨途开我暂追随极天未有酒取醉长追陪离亭雨足緑蔽眼健防危挂寒风催黄金台不知几千尺劝君窣衣直上首莫回时我嵗丰亦足被君赐还湏逺过青山隈
　　晩步汴堤始见春色次夜与蔡君规郑希仁同饮进奏官舍
　　昨日行河堤桞色緑如埽只疑晚烟罩寒林细防始知春已到春来本不与我期病中蹉却春来时尘埃雨过风不起但见红紫咄咄陵高枝年年见春随分喜今年见春略无意泊然相遇等幻化况是客愁如梦里前年随春入都门去年探春海上村今年作客还到此万里漂浮谁与论故人邂逅罗酒樽白髪相逢情更亲身世崎岖有底急终日裂脐如归云倚门几夜环连梦勃窣稚子行逡巡扁舟早晚东南奔车马纷纷愁杀人
　　送俞叔通归四明
　　终军弃闗繻李斯逐黄犬功名事业自有时咄嗟所得亦蹇浅雷奔电掣千里雨鱼变为龙如掌反侯嬴抱关谁复论公子感之在一言担簦屐履遍列国平揖相印须臾间箦中不死魏齐困口中舌在天应旋莫叹髀肉消休悲釡生鱼挥斥八极神不变秦人岂识照乗珠气吁虹蜺亘天地有时一笑海可枯防山排云天下小纷纷何足论贤愚得君本如此君知我无朱防年飞鸣共抢榆长慙瓦砾叅璠璵都城逾月同朝晡蹩然别我还旧庐引君一杯酒洗君衣上尘我歌虽促非酸辛未忍祝别惟加飱直教探取虎穴子西来射防黄金门
　　次韵孔经甫题剡县史氏竞秀堂
　　天姥迤沃州万壑千岩相汲引峥嵘不知尽何如撑突云烟随望陨来蹲去伏搏虎豹上圆下妥蒸芝菌溪流萦纡湛寒玉飞泉滴沥调金轸天造神藏发有时眼力收罗一朝尽连甍接桷挿星斗槛栏分明嘘老蜃薄逰曾向画图见几欲微吟冩秋蚓登临更想新醅熟紫蕨堆盘参竹笋排坐歌呼来谪仙落笔萹章陵醉尹晴春雪霁夜月满此乐谁能计畦畛到者如行避世村回首纷纷只堪哂因君归兴不自持安得陵风跨苍隼兼江祥瑛上人能书自以为未工又能诗而求予诗甚勤予以为非所当病也为赋一首勉之使进于道云
　　得句如得仙悟笔如悟禅弹丸流转即轻举龙蛇飞动真超然禅瑛乃醉我顾慙道戏将字画当杖拂与子凭轼相周旋笔若运矛矟手如致禆偏眼能援桴鼓心为制中权弃捐尺度废防削似曲还直非方圆适当庖丁善刀后但见满纸银钩连心眼手笔俱不用拟向底处观其全思量不可到此地无中边政似观澜亭上夜深后满空白月孤光悬【祥瑛侍者书置之鲁直巻中畧无辨异惜其未常愽观羲献顔桞遗迹也右军帖家家有之然后世遂不复有右军至近世人书下手便欲逼真古今相絶如此瑛其勉旃】




　　姑溪居士后集巻一
　　钦定四库全书
　　姑溪居士后集巻二
　　宋　李之仪　撰
　　古诗【七言】
　　次韵王性之见寄佳句
　　文质相乗徒野史防山塞海终军死早时妄作不朽计掇拾余防自纲纪跳梁甃缺固无有白首何堪堕牛李冥行触柱犹欲前布袜青鞋从兹始春风罾头问时鱼莫雨洲中吟白芷尔来蹭蹬十二年尚向牛角惊闘蚁亭亭日没见初月宛是角中逢绮里万顷烟波渺天末十丈霜松腾涧底几从窈窕泛斗槎终愧婆娑参佩蘂晩来鹊话颇不凡俄报翩翩航一苇元龙豪气不少除楼卧超然遽思起问途直指三峯去盘马楼前万人喜亟发徤句压欲到似不见容已无齿便期脱防洒风腴豫宿寒舂絜云子定应一笑非等闲更想笔端如防水
　　唐公兄惠顾海上既行辄有诗奉送
　　忆乍扁舟下京口六月江头浪如吼一笑还寻浮玉叟山半飞云似招手月明上舩萦宿酒倒摘沈星疑犯斗夜深归梦彻东吴觉来落月穿踈牖山僧流连强终日黄昏归鸟凌风疾玉骨萧森病枕余一语才交复相失先生高节如古人薄宦淹面行路尘海城寄食不自给暂喜持杯同探春春风花草来踆踆防红淡緑意旋新相从白髪情未压底事促别声悲辛淮陵欲到嗟无因想见蔓草萦龙鳞浦光亭南拍隄水冉冉落日低孤坟到时春色应已迟满树黄鹂初啭时凭将一曲原头泪为洒南坟松树枝
　　阮公啸台次韵辛正叔
　　有口莫饮盗泉水有手莫探骊龙珠秋风冷落千古意追风絶足谁能拘白云青山避世乐击鼓撞钟廊庙居等闲舒巻四海为之动岂惮一一从吹竽君防事事絶天险阿房宫在空荒墟野人不识贵者帝直欲炙背同向茅檐隅由来土苴漫优劣亹亹传习随有无当时一啸亦偶尓至今登览烦嗟歔吾人妙质素所畏感叹陈迹追盈虚泾清渭浊固可辨未应到海君能殊
　　王为道东轩梅花小桃相次防色置酒见邀出瑠璃盆浸花贮酒半移即花既辞留名壁间
　　搔髪满爪垢扑衣满襟尘百年信几时吾生苦纷纭黄河源从天上流忽然河底为沙丘张良身不满三尺从使沛公君列侯淮隂小儿亦何者俛首无辞出胯下晨炊蓐食为得计一饭千金岂无价相君之背贵莫言前趋鼎镬何等闲使为故主已枭首奏事犹如冕旒前轵深井里有屠者荆歌壮士不复还伯乐相马只相骨咄咄常情迷贾鞭春来万事不欲语惟愿沽酒不着钱大铛长杓酌还引日日如此过百年相家新有检正官谓我落早见怜东轩小桃间梅蘂清香秀色能相先下将贵势略雅旧脱巾取酒容流连瑠璃盆深花透过爱花移向花邉坐时时飘蕋落盆中冉冉天仙空里坠醉后草书疑有神墙间怒角拿飞云扫秃千毫兴未尽惆怅粉壁何时新盆空不记上马去晓来但见衣巾汚古人名节堆故纸多少沉埋不知数明朝花落在须臾莫遣高门无入路
　　次韵参寥杜孝锡
　　君不见深山穷谷千丈潭悬崖絶壁倒挂松雷霆雨电有时一洒遍八极繁霜雪霁能邀夜月来高穹又不见江头龟手洴澼絖裂地得侯终有逢长安大雪几千尺高卧不愧衣玲珑揖人而相若反掌登天有路非难通天之可上势或便得相乃在须防中朝冠貂蝉暮徽纆曲肱何在三千钟方东遽北安足究岂异海舶随狂风舞雩而咏吾与防坐中客满谁知融屹屹杜夫子灵芝翳深丛百年转盼皆腐朽且将逸驾聊与同我慙圭觚刺人眼空向霜天望飞鸿
　　送李仲益及第调濠州司户还钱塘
　　忆昨西湖防烟月玉面少年搔绀髪六月正午断人行坐上无风不觉热长安尘沙五月尾汗透纎絺甚悬水相逢惝怳秋已深氷骨令人冷如洗吾家谪仙应已朽采石风流谁可后却恐骑鲸下紫霄斯人岂是人间有春风标名冠礼部睥睨英豪皆培塿三月飞花试集英笔下光芒射斗牛共説唱名须第一人事天时良可必大任先当益未能何谓扬雄老终吃沧溟汹涌百怪见鲸鬛虬髯岂难辨莫谓卑飞遽自陵功曺曾是将军愿集贤学士文章旧平日追随今太守到日应须倒屣迎还闻下榻南昌秀濠上观鱼鱼正跃携手何人知此乐妙处期君向上求可笑蜗牛争两角
　　为道见还诗因次其韵兼简孝锡
　　反衣狐裘矜緑里月落宵行易沦委﨑岖身世等秋蓬皎皎吾心淡如水青云有路谁引目肯学荒踈辍洗髓经营一饱困南北未易功名输故纸尔来投迹间诸彦白雪每容参下里何殊溺者得尺素聊谢箕翁徒洗耳大官供饱事铅椠时引古人同净几枉老王郎特我贤华衮相先慙溢美清风冷落劳怅望谁谓云间见黄绮因收倦绪聊纺织半是弃余安足喜一片箫韶送下天逰遍华胥如唤起从此修途可问津岂复龙头却虵尾
　　送陈莹中及第归洪州
　　七月江南秋已到江水如天鱼尾掉处处团橘欲黄时家家门前舣归棹西山佳气彻青云潘郎门巷如深春陈家有儿新及第新着恩袍归见亲为报行人洗眼防飬儿如此谁不羡愿儿不要重科第事业功名他日见
　　古东门行
　　元鼎元年东有兵未央催班不待明龙骧虎步拥旄出蚁蚁部曲随鸣钲三千珠履皆上客囊中有锥谁为发莫歌雌兎眼迷离长城可倚知在谁千羊不如一狐腋草底寒虫漫啾唧两口四目未必智天下奇才余星坠舟中指可掬冀北马羣空漆身吞炭为国士射足接处谋已同义感丹诚虹贯日坛上成功方顷刻纵有明珠千丈长安能保得头长黒
　　春日同梁十四醼李公昭朝霞阁侍儿舞梁州曲彻客有以润罗为赠公昭命玉杯满酌酬之又以金钟邀儿相属既釂出乌丝栏索诗
　　都城春风吹落花都城九陌无尘沙貂裘公子醼何处防千百尺陵朝霞鳯筝新调玉指软黄金捍拨当胸遮紫檀屡碎翻成拍红茸毯衬鵶头袜回旋谁许防云轻欲断还催犹未彻新莺防雏乳燕飞一曲凉州春日迟百疋纒头随玉杯咿哑一閧争扶持公子笑不已下客懽正浓更邀娅姹持金钟一釂直欲沧溟空从他海若在平地明珠堕泪愁蛟龙瑚突兀撑高峰便疑巴姬御来风月渐满银河低归路促街鼓稀何时到红茸地更倩游丝惹住衣【此篇与前集白钤辖席上聴琶琶歌数句畧同姑两存之】
　　卢泉之水次韵尧民赠张隠人
　　卢泉之水名河长裂脐不到空莽苍读君诗句心已凉便觉满耳清浪浪彼方逐臭如窃香肝膈素饱神鹰扬有客飰水衣朝阳脾腉不语中何伤过从徳君想更乐直欲造化穷微茫何当相从老此水桀跖夷齐均是死饮散留别希仲自江州倅罢归壁间挂庐山图约为象戯终席不果又约明日而才彻余遂行
　　宻雨着地三四尺斑驳云开日已西坐来指防经行处问我何年别虎溪十分酒到一举尽笑我强饮如登梯灯火荧荧夜未艾回首但觉娥眉低今朝未食先破赵明日凭熊欲下齐门外马嘶独未起据鞍才许趋鸡啼









　　姑溪居士后集巻二
　　钦定四库全书
　　姑溪居士后集巻三
　　宋　李之仪　撰
　　古诗【七言】
　　和张文潜喜东坡过岭
　　纷纷扰扰何为哉一身之余皆傥来当前荆棘谁所树到了醯酸蚋方聚公归斯文乃有主公去妖淫几人误狐狸罢嘷蛟龙众户外何嫌常满屦
　　合流遇潘子真出斯文相示因置酒子真黄九门人
　　山谷老子夭不见豫章诗人何许来章江未觉清彻骨西山一带寒烟开文章明镜现诸相句律蛰户惊春雷红炉劝坐且一醉为我更赋扬州梅
　　撚须寄传子渊
　　一日几回撚白须我本于世非葭莩奈何寸沬长自濡起倒不供须人扶眼前扰扰嘈笙竽况于得失随有无鼠壤狼籍多弃余史云空悲釡生鱼抓搔世垢清肌肤愈下愈拙真挈壶爱极并爱屋上乌古诗有之今辄如不愿百尺腾龟趺不愿去为在泾鳬只愿卒嵗眼长淤百无所见常踟蹰出门擿埴寻君居万里付于千里驹
　　送保定钱弼违且约相见后行
　　平生不愿与物迕所向未始值坑谷浊斯濯足清浊缨世间此理固纎曲朱顔见君一笑可两眼照人光煜煜深沉不可犯毫髪迟暮已许同松竹去年相逢俨如昨叹我何殊侵晓烛衰残壮盛等复虚且可清樽对声防军兴百邑不可遏与期纵横犹沸粥念君去替无几日颇复驱驰随检束君方抚掌笑我迂物理循环同一局有来则受去莫追忍防纷纷自鱼肉我愧君言但首肯明朝君去追奔轴临行春色已无有勉强歌呼趋红緑思君不见一长吁忽得书来亲愈笃约我归来叙离别满纸抑扬疑谕蜀岂知重门鎻白首迹虽伏枥心麋鹿寄声少作旬浃计莫便云间叅去鹄乖离防合杳难量君能规规如世俗
　　得琏老庄僧书所报周悉且速东归既愧其勤因述书语为谢仍约官满就见
　　故人书报新种畦东臯豆麦稻水西更添庄屋成两脱筑出涌路排沙泥桞挿千本竹万个鸡豚母子羣相携又倚前冈辟场圃更下南泊来鳬鹥两年课役已似此数嵗渐可如山溪吾师报地适我与胸中莹彻真琉璃一钱不敢力为尽只得一饭仍鸡栖我慙汩没落防穽眼前差路知几蹊缅懐吾邦归未得书来未读先酸凄本无去来强絷缚亦非颠倒随倾挤万众过眼即他物列鼎既饱均朝虀明年定作一村老非施委曲谁刀圭内侍刘有方畜名画乃内虢国夫人夜逰图最为絶笔东坡馆北客都亭驲有方敢防其后既作诗以相示时欲和而偶未暇今阅集得诗遂次其韵以申前志
　　天街雨过花满万人壁立惊游龙飘飘衣袂欲仙去寳鞭遥指蓬莱宫真人睡起春才桞谁眷琵琶最先手合懽堂里谢使人暗香犹带天阶尘宛然相对若可语笔墨顿失当时防开眼成今合眼古回头自有来时路长风破浪真快哉快处须防倒骑虎
　　常爱东坡去年花落在徐州对月酣歌美清夜今夜黄州见落花小院闭门风露下二诗因即其韵聊寄目前
　　老来不惯离家乆独卧一庵今八夜抵搔十爪垢已满降伏千魔心未下荧荧病眼日更昏皎皎孤怀谁与防恨无鸾帐与谁俱独有笻枝伴身亚华严性海偶深味兠率陁天聊复借平生好书陋顔柳近日作诗几沈谢百年旅梦行将觉万里家园犹未舍妄縁傥或未尝胆佳境安得如食蔗从来少味燕偏知早已忘机鼠休怕行当遂作重屏图阘茸凡材任讥骂【世图白老谓之重屏图】良霄明月为谁好记得初来正合夜城头火客喏不断花上鹊栖惊欲下更深未觉单衣怯风细只疑清露防漂流南北心已老绵歴间闗身自亚伤心黄巻不相契过眼青春难更借那知交臂辄深扄骤学问囚谁与谢家书杳邈隔重岭客饭酸醎真传舍慇勤儿女置只鲤璀璨盘蔬胜术蔗定知何日遂能归却忆今朝真可怕解衣就枕已多三喘咄多言翻自骂
　　初夜有雨意欲晓风大作
　　昨夜雪深疑有雨五更还作扫云风我于此地虽无责伤时失事心则同起来怅望一吁歔又觉裂日侵堦红隔墙鼓吹去何许入户哀怨号无踪寻花恋蘂尔自乐啼夫哭子情无穷平生感慨垂老别异时独与新丰翁迩来眼力不解事彷佛推堕此境中天公岂肯违一物尔且莫叹杼柚空无心致祷祷必应防见一雨半年丰
　　送慕容若禔公干环庆邠宁
　　四月边城气如煑问龙乞水将致雨起我独有泛莲人相与授诚香一缕腹枵不拟谢僧防愁对焦枯无告语君时捧檄不我舍意欲同分神所怒此诚未契我辄罢想望絶疑隔烟雾一朝报我檄难留明日清晨离此去我慙君住本为我君行我乃不得祖固知身世不相期戚戚安能效儿女君还我亦脱缰鎻闻道荆醅如泼乳使君况是我軰人便约临高目东注经由苐一莫迟回尤物须知原有主
　　次韵并寄宁州孙子发
　　顾我从来奈烹煮况复颠风并怪雨出门未必趂鸿鹄闭门何曾下縿缕比来重作坐禅僧日与虚空相晤语初非小智肯自私终谓大国不可怒倦途倾葢得吾人独喜山行逢豹雾仅愧衣融累嵗留犹胜投闳经宿去东州胜事乆欲讲老滕元将效懐祖【初欲到邠接小儿】岂知敏手骤输君使君方咏罗敷女愿侍一笑作先容试觉醍醐分酪乳宁州别乗吾所畏屹然万弩不得注寄声到眼不须论毕竟生涯谁能主
　　喜雨用前韵
　　凋瘵尫残不胜煑欲救镬汤须是雨天公爱人甚赤子忍将性命轻毛缕使君屹起石门城归路壶浆喧笑语定知此雨必随来何用与龙争喜怒初疑防防洒醍醐渐次蒙蒙萦瑞雾一滴入地须一尺万室焦枯如洗去我慙无力助精防独致防诚祈佛祖深扄不得陪贺燕坐防歌姝参舞女近传一斛出六斗盏面浮蛆泛牛乳烦君説与猿臂翁留得滂沱猛如注醉中寄我庆丰謡想见今朝宾与主
　　谢慕容若禔惠橘皮汤用前韵
　　有幻色身同一煑谁振杨枝洒甘雨一息不御百虐随邪正交差穷脉缕昔人有术我得早自约初到必与语日来静坐不能遣痞嗌忽作河豚怒腹膓迤吼雷霆呕哑缤纷杂珠雾吾僚恩勤漫驰告果为新留陈辄去君臣辨正叅苦良物物经营本农祖一杯狼籍走三彭再啜逡巡失魔女恍疑身在清凉国无异金堂逢石乳便当窜入经騐法何用忉忉增补注多慙世语必见临不防作客劳烦主
　　谢傅子渊惠虀醋
　　一防灔香馥郁刻意传来敌珠玉画屏当袢世俗珍独喜小甲随冝粟老翁病起踈匕箸顿觉加餐不劳祝喜舆颇讶并日食庖有力疲忧断续舌根有相未须遮定应双笋没春芽只愁此法不能録归去寻思空自嗟天酥辟易醍醐酽且从乐处为生涯他人若问真消息请向原州覔傅家
　　筑城词效张籍体
　　齐眉去朝天回一声号千声催土匀才布一抟许试锥只恐锥锋摧万仭连云絶川路胡骑回还不敢觑但云本是汉家地如此携家渡河去渡河去莫回头汉家人人要首级渭州门外籖尔喉
　　寄耀州毕九
　　造物于我终何功寓形宇宙一粟同由粟而形则可物自形而我如飘风我初与子未束髪长我一嵗今皆翁间关世故忧愁集悔不相向但盲聋迩来梦寐亦惊噩无异舩鼓挝咚咚建塲作戯固聊尔随縁应责畴能充边城氛埃蔽天赤春物岂暇寻青红颇知别乗甚相得共玩双翠临雕笼酒防起舞屡脱防笑指落月如悬铜何当容我作鼎足未易归马催匆匆
　　壁间所挂山水图
　　老骥无能空在闲苜蓿既饱思行山谁知尺幅分向背恍如百里随跻攀云烟蒙蒙心共逺草树隂隂日将晩一声幽鸟隔前溪万古回春来叠巘凉风彷佛飞清霜奉身九折忍王阳嗟我胡为不自爱逐物颠倒轻余光爪防活计知何日相对无言搔短髪芒鞋竹杖清自在皎皎吾心真匪石
　　送郎祖仁罢九江税省亲仙源
　　石磴萦纡行一髪不见沧溟涌初月不应佳气无所归十载声名蔼吴越香炉峰下新解官疋马又过桑麻间知有秦人篆宇否不妨高处小尘寰
　　姑溪居士后集巻三
　　钦定四库全书
　　姑溪居士后集巻四
　　宋　李之仪　撰
　　古诗【七言】
　　四时词拟徐陵用今体次东坡旧韵
　　春
　　红緑枝头自开落薄日低云天一幕可堪困绪尚眠蚕未拟欢心随破蕚寳环半脱畏侵肌百刻萦香竟属谁旋制称衣宫様窄慵防架上去年衣
　　夏
　　蜀葵易过红榴永鳞鳞莹角波纹冷水光污透玉枕凉扇影风揺深院静无言一向几回颦品尽么弦竟不匀空被梁间偷眼燕黄蜂元是窃香人
　　秋
　　画图展尽潇湘緑窈窕新词冩啼竹薄衾笑拂又经年已报莎鸡入重屋渐施帘幙作深扄时防明河步广庭旋索罗衣防露下隔墙闻呌侍儿声
　　冬
　　休愿车轮生四角莫向金樽嫌酒薄门外风号鴈阵低拥衾同防残灯落辘轳敲冻惊栖鵶睡红笑引燕脂霞未拟雕笼问鹦鹉先投宿酒敌霜花
　　次韵东城所画郭功甫家壁竹木怪石诗
　　大枝凭陵力争出小干萦纡穿瘦石一杯未釂笔已濡此理分明来面壁我尝傍观不见画只见佛祖遭呵骂人知见画不见人纷纷岂是知公者汗流几案惨无光忽然到眼如锋铓急将两耳掩双手河海振动电电吼荅吴子友见寄昔与子友同书局以此韵往来各人十二篇今子友仍用元韵遂复次之各十三篇矣
　　忆昔榱题杂梁栋怀璧握珠容抱瓮大宛天马本不羁防耳辕驹援就控捞虾摸蟹力易尽搏虎擒蛟杀方痛君时正射晁董防直把黄金变铅汞顾我衰迟特相子许我过比仪韶鳯回头已数云端午几向梦中自占梦迩来欲述防肤语岂谓书词情愈重琅琅楚虞奏未缺杳杳燕鸿目频送壮君已赴宣室召老来未弃蠖螟动诗成新月半侵帘更聴楼头角初防
　　荅成都侍其纯父用其韵
　　鹿头闗下花深处竹马曾寻防衣路虽知梨栗是生涯人道风烟如鄠杜四十年来若断桥问津无计冷潇潇一闻此语心先醉似向江边笋自烧羡君材器森诸有寳带垂腰今一叟未説常开坛上旗且须遣云中守从来别驾不谋身欲作蛾眉防里人本是文殊亲接引定应见处必逢君
　　苏子瞻因胶西赵明叔赋薄薄酒杜孝锡晁尧民黄鲁直从而有作孝锡复以属予意则同也聊以广之
　　薄薄酒胜茶汤刳麝脐为有香断尾山鸡避文章直木先伐甘井竭谁将列鼎移黄粱扬雄草反嘲白麯蘖宁非井丹食却念牛衣儿女心王郎漫致回天力五湖归去防烟月伏劔成名空玉雪饮薄酒醉后纷纷示何有
　　莫厌薄酒薄莫丑妇丑君不见王寻百万驱虎豹千金扫荡同拉朽又不见高堂笙歌午夜饮明日哭声喧正寝莫厌薄酒薄到头一醉亦足乐莫恶丑妇丑携子防孙同白首高飞逺走固亦乐莫捄眼前忘时后过雨饮临颍何希仲家防督诗即席为赠
　　君不见张子房素书未授抵逰侠又不见萧望之不能碌碌反抱闗汉业已成赤松去杀吾贤傅终感叹乗时致用固不免要须缯缴无由攀八十钓渭濵挥旌仗钺兴艰难臂鹰上蔡市复得不可空多言周倾秦得汉亦起虎噬鲸吞羝触藩一兴一废竟谁有要之有数归元元元元亦何为与君论子细须将剧孟作敌国未信叶公真勇士窃借声名人自叹白公枭首方为是干旋坤转只等闲收放仅在毫端耳何郎目如电奋髯儿童惊眼光在酒里一饮黄河倾不作么麽贵公子横行欲得十万兵吾语何郎少卑之犀有角兮麝有脐果知有累不早计抑扬毕竟何所之满酌劝君饮吾语无文章鞭笞六龙驾扶桑上朝元君陪紫皇霞衣玉简须如霜俯仰八极何茫茫方时与君俱此举如何烦君蹔起舞舞彻聴我歌我歌端为我辈作蠢蠢方类随江河肯同儿女战蜗角酒酣雨泪挥滂沱
　　正旦日大雪过秀州城外闻乐神踏歌打鼔
　　嵗除夜雪一寸许便觉新年喜气多大观元年第一日一畨胜事信可歌歌不已鼓声起漫垄连村如市里更愿雪深一尺余收了去年三尺水
　　问傅子渊求冷淘醋
　　君不见东林木鱼催万指巾鉢纷纷似流水银丝百遍连夜具大解行虀如酒醴又不见亲贤宅中午睡足花簇春羔衍红緑一窝随首髪犹麄妖冶均调笑相续他日何人叅智海研乳磨姜捣椒薤便觉庐山落眼中谁为穷边辄相防往还断絶惟缄黙蹔逺荤羶味薝卜亲贤胜事不可寻且向个中求一则
　　贺李方叔得眉山玉堂赐马公自书劵
　　帝闲万马皆天宠一一尽是真龙种欲知志气吞万里骏意向人耳双竦翰林下直出玉堂狨鞍寳辔声琅琅传呼一声惊里闬新向庭中赐骕骦明年乞得东南守画舸西河卧载酒免令此马老江山故用赠君良独厚怜君从来家若贫坐冷儒士喜意新自书劵字甚雄伟作书逺报江河人翰林好士裴丞相知君亦负玉堂望愿君寳此【下文阙】
　　五言
　　雨中自步谒寳觉遂约游黄杜寳觉遽有仪真之行雨后独往夜分方到泥滑路乗步相半
　　梦寝东南游金山居第一泊舩州口风雨系黒日冒雨访老胡翛然出萝荜壁间十弟子云是王维笔生者今何在别有一丈室相期同过之佳思乆披拂差池成独往敢惮泥没膝投鞭望横参露重衣如湿方诸湛漏魄指顾尽纎息目神为清壶氷荡肝膈亹亹相问劳软语皆中律颇怪不预知有似惊暴客杈牙荐炉红柔脆脩林茁老浪感陆生明皎霜橘木鱼动晓堂永味固南毕百年惊枯槁平日胶在漆幅巾行此时嵗暮悲蟋蟀
　　金山寄懐秦太虚用建除体
　　建古求亡子寓意一何疎除道声出师老将定胡卢满座语更发谁是囊中珠平生不少贷鲜不相谓迂定分固有来跛鳖叅乗驹执别才几日眷眷瞻云衢破碎物役尔此理君何如危步上杰观畴昔相携扶成兹尘外趋感慨反不舒收我漏尽景课君种树书开山一百里玉粒随香葅闭口不复语早晩同归与
　　毗陵西城楼感懐
　　平臯已春风昨夜犹繁霜倦客惊节物游子思故乡楼髙白日促逺目空悲凉愿言平生欢各在天一方遡逰不可従山川阻且长安得一樽酒咿哑去深堂孤懐昔萧屑壮志犹激昻无阶际防尚期梦池塘饥鹰在千里怒鬛存三湘寒鸦似相求依依度斜阳
　　秦太虚寄书云想君在毘陵广坐中白眼望青天也因録此语为寄兼简诸君
　　白眼望青天我乃厌多酒秦郎才语新髙低秀蜀栁春风昨夜来传书自江口固为愁水光物物慙我丑归程无日多僧窻不惊帚投懐二三子自许口不朽笑言忌有累醆斚来所有莫问夜如何为君専一斗
　　维扬防张曼老陈莹中分韵得栁字
　　我生固有地物物皆可口身行半天下荐饥无不有读书恨未博每索多掣肘一逢可意人似对灵和栁老来益落寞永日类中酒北舟得二妙洗尽平生垢防军欲陵春记室寒挂斗雍容送落日百衲为抖擞﨑岖等外惊瞥眼自姸丑真乐极胡越谁可论不朽昔人固欣慕仅欲操箕帚堂皇几千仞未易窥户牖逡巡即千里转盼百年久一笑且低囬朱顔今皓首













　　姑溪居士后集巻四
　　钦定四库全书
　　姑溪居士后集巻五
　　宋　李之仪　撰
　　古诗【五言】
　　次韵鲁直留别
　　南北二十年短褐足尘垢九仭未及泉竭心恚地厚积翳开前山月在山之顔目断两黄鹄梦寐长跻攀我饭苦多噎见君遽出气定有囊中药痿人果知起枯稿洗朝露咀嚼玉壶氷蔓草岂自得香发须高陵齚舌真有味辨口空齿落顿悟孺子歌防当濯其浊允蹈固未见能言人亦难得防可齐语引置庄岳间大路平如掌仁者贵安宅直弦为君弹万里等寻尺何年纪渻子相向犹木鸡肝肺已自镂土苴非所知
　　鲜于子骏用鲁直见寄韵因以为谢
　　云间彼上人处污能见垢咄咄向风雅入国知温厚别来仰高山霜风刮衰顔新诗解人頥调古不可攀练练瑚琏姿森森栋梁气愿学固有归黯然由此起世味淡于蜡孤懐冷如氷十年问归路歌舞懐西陵嵗晏感飘蓬老去委瓠落岂无杖头钱斗酒不问浊尚平累愈重欲去亦良难安得厠木鴈才与不才间遇君本有地怅我将焉宅引领遡家山一望几千尺何须惊堕叶防当鍳攘鸡风来北下此况谁为知
　　次韵子瞻古风诗二首
　　无儿晩读书得之两河场何待少陵诗闪闪已生光深山秀兰芽无人方自香未央鎻千门可知曼修廊俯仰要自得犠樽浪青黄木热亦防盗泉渴须尝果能夺固有利害置两傍匪我亦匪人用托宁见伤
　　红炉一勺水涌沸如雷声徳君戒终南为君歌采苓水尽焰仍烈﨑岖阅修龄由来外一重畴非君死生风物托兹世异种聊并蒂荣谢等春秋何劳骛多计眷眷后世雄惟君有以似
　　子瞻参寥太虚同逰恵山用王武陵窦郡朱宿三诗韵各有所赋参寥録以相示余将逰焉用次其韵
　　曾为惠山客心已寄苍茫知今几何时常在山间堂淹留情莫蛰怅望身疑翔聮翩得秀句古殿逢灯光耳冷彻孤韵神幽拂清香买舟行有期此兴安能忘
　　三子骨已朽来者非一人箫声起孤鳯抑按皆清新松隂贮老月藓晕涵苍磷崎岖固有属千载无纎尘物物吾已矣今昔是可均何当事一防顾水终为邻
　　膏肓有前人老意系丛樾差池纷鬓霜味蜡火已絶一啜风潄液幽思起复灭讵惭数及七缅予在明月踈更蹇修途景耿重激发冷然傥可御千古同一辙
　　再登斗野亭路韵寄太虚
　　北舟揽黄氏楚楚不自平故步聊低回新月防风清蛙声语莫下泡涌浮修甍何在超世游翳路情难倾西堂梦不到春草还复生长年浸枯枿有时懐层城适从吴儿炊又作淮人烹皇皇徧诸侯吾人愧安行独抱照乗姿花枝似相明拂衣归待旦南州逢顾荣
　　秦太虚出鲁直所寄诗因次其韵
　　别子又春杪幽懐谁与讙返复事逺途缭绕如理绵家山虽入眼尚疑隔晨烟破闷得子诗鸣鸡还到舩追随日苦短容易悲长年犹能共一辙植足临天旋下泽政有味万户自我捐唯有不舍心常如俯奔川
　　次韵家室送别
　　防年保新阡托身斗一方问语得野人禾黍共登塲迁踈傥可老持须时抑扬顾非马上才犹懐防中刚西风荡防气仰视明星光叩齿咏真主白眉谁最良师门守边钥表表南方强逋诛百年防敢谓莫我当牝鸡乆司晨羣吠移当阳荤羶固难律谁可无宫商堂堂发天机右钺左仗黄一旦念风云果知筹防长洗涤尽余滓方翼争回翔能无出囊颖及顾箕子傍平生惯草衣岂堪事戎行强歌出塞曲夭矫叅龙章蝇因逸骥速马为奏瑟昻尚期骛鼓操奋力起病牀贺兰夺故穴安西还疆归上千万夀重赓庶事康
　　和参寥过敝庐留宿因见寄之韵为谢
　　及此仲春月颇欲谢逺步世味乆已踈何惮鱼生釡青隂合广除似失北门路端知鸡在埘未媿豹隐雾飘萧方外游缱绻慰迟暮共侍青光来软语坐良树呼风破炎蒸扣齿却忘虑逡巡栖鸟惊不记衣上露临分期屡来此乐复谁与
　　送孙叔静
　　浮云无定着乍合还分离廓开万里天好是无云时我懐若萧屑多感不自拾奈何情所亲容易成南飞秦人虽受寳睨柱谁瑕疵空能九宾赏终负连城归此道固有命如君应未迟且从淮上游霜浓蟹螯肥载取一樽酒里门相扶携笑语欲难背古人良可期开编若对面谑浪尤相冝皎皎澄汉月森森琼树枝燕地重郭隗吴儿轻陆机晓来犹薄露防见高风披
　　次韵黄鲁直晁尧民游马颊归
　　洋洋引天津湍悍谁为冩谋臧神所劳穹筑限修野缅懐二三子感物寓土苴邜饮束貂裘指顾来其下霜风面欲黎踉跄倚羸马一笑等飞云吾生竟何者
　　次韵晁尧民黄鲁直苏子瞻同赋丰粲字韵十往返而不倦者
　　耿耿万里心振衣常夜半明星当户高仰首每自叹是身固虚空殆将等闲玩永懐一寸光有之讵能散南山冨蕨薇采采宁待伴不媿郢中曲谁报青玉案千载北风郑声何可乱子职若﨑岖垢指宁与盥我慙老更拙欲和知良难但能袭余尘未易窥重闗路年与君俱才此意少寛奈何舍我去鸿鹄随鶱抟岑楼起肤寸方仭始一拳知君未易量愿君更加飡亲发日益白何以为亲懽以义不以时吾君正求贤只欠明光宫峩峩望君冠
　　寄范七平凉有一优者颇相似每见即与从容聊遣吾思之不能已也
　　吾友范君谊宛似丘迟诗防缀花映草草长莺乱飞咏诗知吾人因人想其诗不知胸中寛西域方鞭笞昔为守御防坚壁不容锥今作进讨计万里入鼓鼙相从惜日短既别恨见迟虽无老成人彷佛颊赪儿每见挽手语问我将何为我非浊子者我友实似之典刑不可见况复堂上奇边城气晩四月犹夹衣青灯照冷坐素目披重惟孤懐苦萧屑人事终难期何当命典刑一笑相淋漓
　　浴
　　静坐已十日聊复资一浴我髪不满梳安得别置沐浴暖连头浇快哉如出谷我生本离垢妄念即桎梏外物强扶持何异雨中竹亦不无雨愧亦不有雨足森森自然往无荣亦无辱振衣步空庭又见黄粱熟进退葵何从晨羞讵冝缓叩齿感苋史虚心岂鱼贯乃知抱闗者俯首固非懦烈日下严霜杯水沃炽炭物理自回旋何方即吾馆年来老顿逼四月未觉暖勉力更无念已矣见此粲
　　第六郭将求诗乆未暇今以寄之
　　乌延一挥手嵗月如奔流谁知头半白重见须双虬面冷厐一鉄气雄吞九州门庭外虽设毫髪终无留此时可见者如君实难求人固不易亲而我独见酧半年话畴昔论极非谬悠但云置是事可质为冥幽功名本何为入手如上钩我每壮其言心肯屡回头别来已七月恨望逾三秋近闻复来此只尺不相投元戎奉天讨知与造化谋化城两驰突直控咽与喉义斩万余级少快姑蹔休此鋭且就飬彼生岂容偷君谓乃吾射含笑纒臂鞲今秋取天祁明年入兴州遂复都防府再见万里游汾阳异世勲子政如缀旒未或便相袭且作仲升侯
　　送灵台尉徐舜举
　　灵台右鹑首南北两山间我来春未几红叶绕斑斑与君早相求携手问两山折花饮清泉共此一日闲君才真健敏诗句如芝兰娟好秀且静馥郁若可餐















　　姑溪居士后集巻五
　　钦定四库全书
　　姑溪居士后集卷六
　　宋　李之仪　撰
　　古诗【五言】
　　赦到后雨遂大作
　　昨夜闻有赦今朝遂得雨天泽随君恩一洒遍寰宇彼玩尚逋诛吾土乆未还皇灵实神谋剪复笑谈间峥嵘若化城扫荡如破竹开田一百里得土千万族不雨三四月垅畆犹烧畬祷祈畧无应居哭行叹嗟岂知有此待城就师振旅上不辍板筑下不妨野处秋种葢未晩及此壮者归懽呼各着业卖刀买耕犂山头夜叱牛山下妇亦斸老稚旦出耘勤劳莫归宿待我土尽垦俟尔日有余归来笑相向共乐生无虞又闻赦书中逋欠皆除免更放一年租其细及移变天公因爱我吾君岂违天乃知父子间事事必闗连野人语可书使我喜不寐谁谓彼无知况欲迷向背我歌本民言未愧中兴诗闻者足以戒可是辙趋时
　　端午睡起和韵
　　岂复记佳节饱食睡亭午虽不负此身倦聴亦良苦念初入此门只作十日数那知如忍炎倐尔到角黍本非来质秦葢异行怨楚端为城旦拘独与缧绁语深坑偶未埋大镬仅逃煑净持诸愿力妙地叩初祖防当纵奔鹿遂与搏猛虎蹇余愧平生何适非龃龉
　　大雨
　　向晩云骤合雨防如车轮入夜势转暴对面语不闻初疑坤轴裂渐觉河海翻倾注恣豪放沟渎莫吐吞平地忽五尺呼呌均四隣下堰上輙隙东塞西遽奔一身应百给坐卧不得申旦自秉锸刀彳亍意已昏念兹嗷嗷农拱手过一春入夏又将半寸苖无宿根祈祷备众伎杳杳天九阍饥殍漫狼籍极目无烟村及此滂沛泽一洗疮痍防劳我敢有词故喜气已温置酒防賔客耕辍翁语孙尔年非可期我责亦粗伸欲赴固踊跃感慨扄重门
　　睡起
　　数日不吟语已觉舌本强熟处自难忘是乃真苦相帘空睡起足物我两俱防举头见南山依旧秃相向解衣绕屋行未巾已踉跄翻书试遮眼一抺如白浪目足身所先二者辄相抗生理从可知何用更惆怅独有梁上燕怜我本痴惷时时作好语似欲致劝奨见尔初衔泥生子已颉颃而我犹未归兹事固难谅安用苦烟尘无劳独凄怆俯仰即陈迹未易烦度量一樽试有求传来如鹊盎味毒酒酷猛釂投晩饷倦懐岂复有舌烂腹斗涨抱薪救烈火自取将谁让夜分方半生劣过逃属纩
　　试郭底泉和韵
　　午睡不觉乆起坐独扪腹眊矂相苦魔瞀遂为族永懐建溪春偶尔得藏畜品第虽非貂犹胜狗尾续虚堂无纎尘百转纷击筑破碾愕眙屑纷随轮蹙被褐而懐璧凡眼真防凟聊资定碗黒岂待无托緑乆闻城西角有泉湛寒玉名因所居传亷惠才可仆殷勤持小罂甘莹来一掬蟹眼方转旋色味相芬馥迩来棘荆生未易梨栗熟一啜便超腾庾愁空万斛
　　晩起和韵
　　今日起差晚持课几到午饥饱虽难医荤酒且入务脱粟快一饭白眼视寰宇固知等浮沉要在极纎缕聒耳林鸠嘷举头梁燕乳我亦尽轮回何必高下数缅懐故山中泉石潄深坞万壑响松风千岩澄月露胡为不归去乃与朱墨侣只记入门时未有还家路我生讵应尔炳炳莫我顾彼心岂易同吾首莫易俯
　　读渊明诗效其体十首
　　嵗月忽云徂人事只如此胡不及此时斗酒劳隣里有田半荒芜有屋亦倾圮强顔宾客后毕竟如何尔渊明弃官归议者见各别去就须有名岂独为卑防折腰分当尔柴米岂无説舍彼而处此亦不茍自洁扶踈草木长兹时岂无情未论身得去想像心已清童山乆不雨汤熟气欝蒸遣懐一开巻便觉凉风生操檄乌延府已复十五年年当三十余事事随精坚非惟防兴灵兼欲还幽燕谁知今白首狱吏辄差肩晩来风稍回渐见布隂云乗时得尺雨吾农实难勤不愿生边地报施岂无因我虽不在事未能忘戚欣用舍系临时金玉与蒿莱尘埃混瓦砾燔燎参樽罍何云长兴公陈迹独归来一跌竟不起念之有余哀我闻瘴疠地去者无生还吾凡三十口归来尽頽顔死生非人能得防亦非天张毅与单豹要之皆偶然朝从空儋出莫逐赪顔归既谢爨无烟此外将何为堂堂十六年子孙反无依莫作如是见随遇聊差池吾亦爱吾庐此亦未为得死即瘗路傍要是不免或随流认得性有念乃吾贼是以方丈间千偈终一黙吾友傅子渊每见常熈熈人固莫我高我固不人低问其何因尔我葢不自知孰为苐一义只此是菩提乌牙义禅师退居金陵与予有都城之旧能诗喜説修飬年七十余貌类三四十许人以诗道旧因次韵报之
　　幻化如空花建立等修竹四海不离身一笑长满掬相逢亦何有展转犹所独攀縁过九上圆系一宿嵗月屈身臂到此非问卜心清闻妙香老句俱三复何当防实际超然发吾覆未尔且逡巡更待梨早熟
　　五云观
　　五云防中天众山如朝宗相臣夙有约标神期此宫傍有洞天接面直积金峰常言五百间斯地将修崇废兴果冥符变化如云龙缅懐祥符后天意固莫穷一言不可复此兴犹未终知国如知尤难邀此翁
　　崇夀宫梁昭明太子修行之地
　　鸿禧已不凡崇夀气尤古经始天监谋余力保大举十围人何在乌鹊尚如覩井泉翳荆棘像设半尘土视今犹视昔一笑才仰俯有媿所坐峯安得参鹤羽
　　喜客泉
　　取迳辄林莽得地三尺余名曰喜客泉客至如涌珠初惊一穗起逡巡周四隅酌之甘胜醖瀹茗尤敷腴物理不可诘感叹常踌躇于焉知福地未易世眼拘
　　抚掌泉
　　渟宿寒藻正占山一曲平时常湛然抚掌珠可掬喜怒去千里气类若相属如何辄示异乃尔分迟速霜风鼓槖籥岩树响丝竹语出若有荅路转疑絶续幽防力恨短博采日苦促便拟寄无余舍防遂留宿
　　白鹤观
　　白鹤不复见荒台煨烬余昔时三茅君鹤驾常相于一嵗许一防此地几其庐倐然自一境歴揽莫与俱兄弟两羽人玉骨太古须烧丹云未暇弹琴聊自娱日伫驾鹤来夤縁叅玉虚身世乆已忘况复话里闾
　　九锡庵
　　强臣欲窃命九锡乃所僣奈何得道人亦复有此念是非固不同等欲示其渐石地凿龙趺穹载极该赡漫灭半可读以足表龟监名存物何在遗制不少欠帝意岂无谓人事徒妄占何适非偶然随遇始弛担
　　华阳洞天
　　洞天名此山于此实第八东将秦岳连西与岷峨轧磴道端可通足亦若相戞我欲踵其武苔径特见滑屡试辄复却宛似物初遏周行半天下是等三四阅有无终可疑雷同慙小黠退之固颉顽桃源葢强説卒谓武陵传何殊眼着楔孔子亦猎较此理信难辍
　　玉箫庵今名天圣庵
　　白发不我贷青山亦世情斧斤借羡力遂易当时名吹箫人可想有念应难平从兹定相忘那更随戏成松门挿天半竹迳梳晶荧所期茅茨永丹碧岂愿营含凄振落日拊事悲頺龄吾生傥与归境界滋光明
　　陶隐居书堂
　　山云自往来人事乆萧索谁为挿小松记此常栖泊坡陀披浅麓窕带逺壑著书方呻吟谁与防所乐鸾凰耿莫追嵗月俨如昨隐约玉箫声憔悴金匕药风来万籁奏一笑竟难约尚友徒此心相期在寥廓












　　姑溪居士后集巻六
　　钦定四库全书
　　姑溪居士后集巻七
　　宋　李之仪　撰
　　古诗【五言】
　　比部文承制移竹赠初秀才尧民有诗因次其韵
　　古人偏爱竹种不虚一席相将共忘年敢惮培且植君家占何方容易来秀色薙草出明轩翛然耸修碧剪梢畏风摧留叶期凤食从兹两蠒足闭户忘所适
　　增筑贵坚厚抨防避欹侧朝灌暮复压深虞枯易得劲节既能主百蠧遂为客风微吟疎簧日永齿客屐此况倘可期吾甘事潜黙晋人知自完皎皎良未息不材谢纷纭斯言愧安国
　　离颍昌张圣行独出城相送
　　黄昬促征鞍别酒已沾醉风威危破腊雪意欲着地超然气类人送我奄独至悬知必如此恐终欲弗类平生昧归宿恍若得所诣胡床十余语彷佛京口例此言固近俳要之不无谓觉梦犹在马解鞍定何地百年谁见宰一已乃许事缱绻儿女情回首端自愧
　　夜投临颍陆周仲馆待甚悉
　　冥行眼忽明乃是到临颍倦马倚风嘶冻仆望门逞初非敢此期势逼岂容倾是身虽无难从者固当省主人颇料理灯烛分炯炯炽炭解噤頥重帷防寒领招魂几剪纸感惠非尚褧粲然一笑开那复嗟断梗我生且莫落随遇輙自警转盼已归空区区徒画饼
　　明日阻雪不得行葢冬至前一日也
　　才冬即欲雪醖酿非不乆旅馆黄昏风半夜忽如昼天公时谑戏不在我先后儿心见期心咫尺弗得就宻洒良未已兀坐几忍灸遂令相逢心感慨若奔辏红炉惨无光短气犹发馏况兹严报本供衞何所售风威果能神排斥勿宿留非独寸草荣万里同锦绣
　　三家店主人劝饮
　　早饮欲过午感此去路遥解衣酒家牀主人喜相招逡巡出饾饤劝我饮一瓢举手谢慇懃宿酲犹未消报言雪满野征辔相无聊何如酩酊去更可忘今朝年来颇解官径欲随所邀端愧五浆期未觉羣心揺偷薄日益窘妙论轻鸿毛何当受一防醉倒同渔樵
　　得常州感慈邦长老书求诗兼寄邻老
　　清晨得君书逺意来吴中开缄一见面觉百虑空书词若萧屑怪我情不通我岂逐物者君亦如冥鸿便当永相忘何计騧与騘闻君奋钤槌喝下分华戎晩鱼防千指一一麻中蓬朝叅月破牖暮请灯在笼坐令万折异沛然俱向东縁契乃如此想见圭璧丛胡为特垂手千里寻厐公厐公无伎俩只这是家风复如多闻师亦在兠率宫人间最胜处何必顔如童防当谢朝谒烂漫游无穷
　　寄何徳固
　　元丰初得君赐袍色可摘雍容戎马间爽气凌秀色十年不相逢颔须已有白京尘化人衣嵗月动阻隔夏屋如深山排日许连席坐中多可人一笑每堕帻人皆指为夸我辈日所惜于今已三见爽气若初得同言胡乃尔前致作娇客边城乆不雨旱气几烁石俯仰数刻间咫尺便南北寄声不敢辄问讯莫我获但问深闭门防坐较定力双林旧家风厐老真消息莫作分别想认子却为贼造门防有日聊复铦戈防凖拟诘朝见无或但坚壁
　　燕子和韵
　　依依梁间燕终日宻相对本不欲尔期何为尚此防得非縁所遭又恐意有在飞来复飞来好语如湍瀬我亦强维絷尔岂知向背万事杳霭间一笑沉吟外妙第一义为尔降障碍巻帘见天下始信物有大
　　次韵方叔晩过湖上时积雨新霁夜色如昼传闻余有兴元之命
　　酾水投过日佳思生襟裳缅懐江上笛相游共胡牀星月防疎明草木来逺香所得亦饷尔端能谢炎凉
　　方叔并用前韵复继之
　　萧然傲环堵心性嬾衣裳匝坐定何许井井书满牀我每不欲去鼻观无尽香未始有寒暑彼哉自炎凉
　　句容澄上人羣玉轩求诗
　　日日不离山爱山终不厌因地端有来及此若尚欠当轩出巑岏昏膜遽効砭枝撑檐楹窄明灭烟云蹔幽禽时一鸣隐约隔天堑早闻羣玉峰世境未易占却应三昧力易致兹可騐便拟絶高深两足恐不赡幻化浪攀縁胶扰窘囊槛防须揖清风方暑对枕簟
　　送忠禅老诣径山请普觉住天宁万夀新刹
　　我初游丛林得人如满月细披云雾间桂影若可掇旋转二十年相半分防别暮途喜可掬妙语等氷雪告我第一义光艶忽振发老魔俱辟易善类随击拂是真万里足一举安能辍径山光蹔韬夜气尤昭彻异时摩聊老荐借意甚切子果识至人指顾石必裂出我连城珍郊庙冠前列无令刖足翁二献文为拙
　　因服药饮酒一盏
　　东坡在黄州饮酒只饮湿我今又过之酾浆如虀汁平生不喜酒兴来且莫絷长虹偶尔放因复投一吸入口舌欲脱下咽虫争泣熇熇腹将裂窣窣泪莫裛顽涎杂血唾心悸如鼓集卓尔无一事荆棘强自入主人固好饮宿兴亦素缉如何似见毒使我卧复立彷徨日欲落稍寛困眼澁梦觉天未明齿颊犹习习是邦居不非奈此掩弗及昔闻禁酒国今见毒酒邑作歌寄一笑倦闷聊救急
　　老杜槐叶冷淘句凡十人以君王纳凉晩此味亦时须得须字
　　百年观不足一日乐有余况兹夏日长而与君子俱号呶谢呼笑谈论皆诗书门外方烁石坐上如氷壶仰懐防防鸿俯愧戢戢鱼我老百不堪嗜好终蒲葅殷勤相得心黄昏尚踌躇追随自此始莫厌频招呼何必得美酒然后可将须
　　张圣行解官入京僚友饯别分韵劝酒得醇字
　　宻雪不着地朔风暖如春天公岂无心慰此东归人吾人晩相投每见每更亲逾年稻粱俱未觉旦暮频欲识分浅深荡荡风中云问其美如何表里无缁磷深湛子云黙高广太丘真汲汲惜日短奄兹奉离樽莫辞十分斟酒薄情则醇庶几一举尽泾渭从此分万里自咫尺百嵗均埃尘行人定向识他年期问津
　　常州感慈邦老相遇甚欵聊复申叙
　　十年不相见一见情愈亲执手语半塞但觉频沾巾别来事多矣未易咫尺论感君冒雨归知君意弥敦邀我过其庐灯火如春深金碧炫境界怳然惊一新为我时置浴仍为加柈飱止我腹中饥振我衣上尘何劳强剪纸已复收断魂添炉接防坐软语尤殷勤闵我忧患余漂泊才此身劝我且居生死相与邻清晨陟高座四众如云屯展转叙契濶博辨河海翻句句不妄发信矣灵岩孙嵗暮能几何缱绻谁我温非君美无度泾渭那更分相期在来日击节徒谆谆
　　子重相率游任园
　　蹈雪入窕蓊蔚如深春左右无佳色老緑不改新小愒茅茨下园翁叙慇懃主人谓此翁好事絶等伦飬生惟飬花种种皆躬亲毎到二三月烂漫如锦茵问翁何所有品目如何分翁云世间本搜采无遗根牡丹三万株兼取洛与陈芍药扬州来宻宻搀鱼鳞杂花极目是浩不知涯津四序更代谢顔色常相因我适来非时犹得聊逡巡约翁待花开许我论主宾
　　独坐有懐张圣行王成伯偶读摩诘诗因借其韵
　　老鹤志千里候虫戒三秋此理定如何宛在水中洲我师南荣去生从知北游嵗暮良鲜欢不如狐首丘寒灯伴岑寂河汉间流缅懐双白璧路断水悠悠摩诘颇解事好语供我求坐令不可遣奄然随遇收归程只旦暮妙义思赓酬君谓我辈人吾匪斯人俦且将有限力相与穷深幽
　　乆旱湫舍殆不可遣免一夕雷雨忽作
　　半夜一濯雨断梦失炎蒸汗甑不复鼓蚊雷为之停逡巡万窍号破风如倾絺帷强主宰庭砌已满盈极防老稚奔懽呼闾里情但觉万里返浩荡随沧溟掠眼才闪烁劈耳俄掀轰岂暇计飘溺且防婴儿惊小休月在户却视斗挂甍唧唧与啾啾次第先秋鸣粤从腊雪后旱魃苦自明焦枯病三农芽田不滋荣陇畆半折裂几席饶蝇防端若一大难眊焉犹宿酲防我读书灯凉宵聊与征庶几简牍中暂寓蛮触争




　　姑溪居士后集巻七
　　钦定四库全书
　　姑溪居士后集巻八
　　宋　李之仪　撰
　　律诗【七言】
　　读东坡诗
　　边州守御谢沈机独喜身闲是道师狱吏难堪非素料病懐无计复何辞空慙南郡三家学頼有东坡一集诗永日风埃惟惬睡到头不比在家时
　　次韵见寄
　　矩不成方圆不规倦途谁与相多仪门深不拟睡教熟舌强犹防语或知无事且寻黄面老闗心休问碧云姿此身未必终如此长日犹吟十首诗
　　东坡流落坐多言我欲无言亦未全好辨悬知非获已力行到底信为贤抱琴有味无彭泽沽酒何妨问玉川只拟饮呼出门去强麋置网岂当然
　　罢官后旋营居舍寄赠存之
　　常恨官居如传舍爱君池馆葺初成偶同罪垢归无计聊喜私巢得蹔营辟户开留晩日栽花引水趁心情此身何处不可老况有吾人似弟兄
　　次韵见问
　　东西南北为谁忙蔡泽噤吟旧笑唐路断不妨频打睡心清何必更烧香寻思有似黄州味潦倒休嗟白髪郎近免竹筒拘月费主人时亦破悭囊
　　五月旦日
　　睡余落莫肘难支节物依然我自衰已悟龙蛇终不爽何须龟防强稽疑孤懐佛语虽能遣归路佳人已叹迟共吊沉湘无数日却嗟轻负习家池
　　晚雨寄泾州刘晦叔
　　晩来又有数防雨声入乡人拭泪中渐喜浓云初蔽日只愁深夜却回风闵怜焦槁非无意祈祷精防信有功闻不茹荤几两月使君忧乐与民同
　　端午
　　防丝百缕纫为佩艾叶千窠结作人散诞何妨儿女戏漂流不觉嵗时新清歌尚记书裙带旧恨安能吊放臣角黍粉团矜节物一樽聊与寄逡巡
　　曾约佳人端午归又期僚友面南池谁知犹阻重门鎻未拟轻为故国悲九节菖蒲应好在十围樗木正相冝防行细约宁忘我却话今朝防有期
　　傅子昌归兴州
　　嘉陵江水接天流州据江流最上游忆昔练衣随防马而今白髪任虚舟庆门誉望闻来乆塞路殷勤得暂酬见説明朝却西去长亭挥手恨无由
　　余入院二十日相知往往寄声相劳独何徳固寂然无闻
　　何郎本是风尘外平日仍同般若因有底新来便如此定縁无事不相亲薫莸何得同薝卜简洁安能别孟津防借天河三级浪终须流出旧精神
　　留别子渊
　　等闲相见即相亲冉冉风流一段春未论典刑思旧徳便知材业是当仁他年鸡黍情无限此日词章笔有神落尽节旄氊未压疾风劲草定何人
　　送冯子荘赴秦州将官述其督诗之语以广篇首
　　我诗易得君休叹君节难攀我自知问防但嗟归有日奏功方防独先时箫笳部曲催骄马绵绣山川入防旗莫讶黄金偏满手平生【阙】　是男儿
　　重治寝榻更衣蔬食
　　五月相将又下旬依前深院度黄昏频防岭路占家信旋兀帘旌作燕门抖擞衾禂防垢秽湔除蚤虱断儿孙不因肉食脾难磨且欲从今习菜根
　　周臣约过景裕第防饮先寄此诗卒章因以投诚也
　　悬知昨过邻家馆更挽明珰间玉钗虽喜黄姑论隔嵗偶陪摩诘事长斋啸歌未阕云间接莺燕难逃席上猜预怅醒醒独回马何如为赋酒如淮
　　次韵题隐居岩
　　隐居何必在山岩境界全归指顾间能把轩裳为外物便应风月胜酡顔地连紫禁千重防石绕清泉五色斑从此梦魂犹可到定知衰废不容攀
　　次韵见懐
　　林泉废疾固难除杳杳觚棱寄梦余已到东山知不免须由北海本来疎功名漫笑乗轩鹤事业终归种树书闻道江楼巢已穏未应长铗叹无鱼
　　次韵病起
　　天时人事不相寻遽食蒸豚废古吟谁感亲顔前约短常知圣日后縁深风云亹亹天边路霜露愔愔壁上琴我亦临风频拭目防悬金印到山林
　　次韵子椿见寄
　　一逢佳节一消魂青彻江山緑满园又把锄犂聊自遣却嗟身世独难论三钟切幸资三径九奏时犹梦九门胜处何能偏见忆便应佳思袭香荪
　　次韵子椿同关圣源吴师道赠董无求有懐米元章
　　海岳仙人不我期碧云幽恨独心知坐间优孟已难别笔下羊欣更出竒自是人才空立异当知臣叔本非痴重轻到了存公议挥扇何劳强执葵
　　次韵师道子椿题仲强樗亭
　　王门平昔早相求几向樗亭得趣幽从别风光应似旧每懐胜丽只搔头麈毛抗论倾终日玉指挼花泛晩秋老尽邹阳还忆否宻移空自感藏舟
　　次韵子椿九日登高见懐兼呈君俞相约寻春
　　重阳曽记客京埃江国相逢又七回感旧只如春梦断登高未许壮心摧方嗟陈迹何时见底事新诗到眼来便好扶擕披节物犹胜落木对空罍
　　次韵闗圣源送董无求
　　何劳楚些为招魂是处春风似僻园可复京尘难共乐却应江月要深论灯花昨夜占行馆鹊语今朝报里门想见慈顔问行李一樽浮蚁侑芳荪
　　次韵圣源无求兼懐元章
　　羡门不见见安期流水高山独我知门径踏穿行复尔灵丹捄活信能竒换虽得辨才三纸借恐终还是两痴不用艰难成发塜红楼亲共赋烹葵
　　次韵师道送董无求兼寄师道
　　肮脏从来不易俦低徊身世亦悠悠离羣防鴈虽难偶得两明珠岂待求强挹余尘时琢句问防陈迹自经丘清时醉尉知何在似是人多识故侯
　　和人腊日
　　又聼村村腊鼓鸣年丰物阜庆清平星霜陡觉岁华晚时序只伤今古情装景雪花飞防防催诗云叶乱英英自惭伏腊尤多误和语烦公子细评
　　题夀椿轩
　　江左风流不乏人能将佳思洗埃尘坐中炜当时士庭下扶疎上古椿日永清隂怒翼月明翠影閙龙鳞云泥路絶无由到犹欲乗槎一问津
　　次韵米元章
　　蹭蹬生涯可否间强扶衰绪欲观澜蓬生虽托麻方直器就宁嗟木是蟠晩寄乡闾端有谓时容鸡黍共论欢连城未荐难为璞莫与坚珉一眼防
　　仲春季泽逺来相访感往念今怅然有懐
　　异乡流落十三年老日从谁寄往还乆叹断蓬飘世外忽惊连璧下云间生涯已约同他日词笔端能慰蹔顔凖拟新秋便相见为君终日倚柴闗
　　书王子重闲轩壁
　　经年问疾漫持想今日登轩念自空不能碌碌遽如许定应剪剪将无同人喧渡口似步木落沙头疑渚宫莫辞眼力徧沙界回首腊尽还春风
　　同子重望长芦寺
　　窣堵波寒对水东坐来初报夕阳钟回环桑柘疑无际咫尺云烟隔几重聴讲有心陪寂寞杖藜何日许从容主人境界诸縁尽应笑规规着画龙
　　陪子重游长芦寺
　　行来思住觉城东粥饭随縁早晩钟安得心田荒万有便惊眼界失千重笑谈喜接真摩诘衰病休嗟老曼容馊饮残羮应不惜聊分水墨为成龙
　　徳山方老退院索诗送行即席口占
　　应供都城今几春屡陪香火是前因偶来清瀵堤边住重见东林社里人青眼畧容谈近事白头同喜得闲身自言此去寻思大便好乗时继后尘
　　朱伯宣才英昆仲见过曲相慰藉因留饮得花字
　　新春穷巷几伤嗟联璧俄来照蔀家意厚旋倾新酿酒眼明初见未开花百寻自是松难老什袭终慙玉有瑕便觉赋成无用处漫劳憔悴叹长沙
　　题僧道符天游斋
　　六凿相攘不蹔休超然谁复与天游醯鸡瓮里自歌舞野马牎间空赘疣妙境果从拈处得生涯须向个中求逢塲作戏由来事可笑区区问髑髅












　　姑溪居士后集卷八
　　钦定四库全书
　　姑溪居士后集巻九
　　宋　李之仪　撰
　　律诗【七言】
　　除夜寄王性之
　　老恋穷年怯五更可堪爆竹响新声但惊灯火如残梦岂有心情敌后生饧竞胶牙空对白酒期分嵗独怜清赐袍应有天香在想见明朝奉九成
　　又寄性之二首
　　霜髯雪鬓十分侵举盏常思蘸甲深虽约依刘同汉上犹虚访戴似山隂文章歆向传家日事业韦平奕世心氷玉相辉方自表何妨佳思屡追防
　　平日鹓鸾接武中汪汪毎叹不能穷蹔烦朱毂图遗爱方信清时是至公千载难期人物盛一时休叹马羣空何妨坐歗追陈迹应有新诗袭素风
　　聴惠师琴
　　牛鬬淹时两耳昏偶陪沈祝共僧轩数声抑按披香雾双屦分明在晓原物节不堪催我老赏心聊复为谁论初年记得山隂旧又见夷中几世孙
　　春日
　　芊芊芳草望中迷传火楼台丽日西飞絮轻翻遮桞陌落花乱防暗桃溪琉璃波净沈鱼藻玳瑁帘疎阻燕泥百五良辰最葱蒨绿隂行马过莺啼
　　觉老求诗
　　江南江北乆相望常负灵山一炷香防上拈花虽未笑坐中持鉢生光投针技俩空诸有弹指庄严自一方何必汤池能离垢入门心地已清凉
　　觉老见和复次韵报之时雨行未得
　　去陇回冈翼两傍旧縁来继鹤林香随时解致留客雨涉世圆能出定光运用投机疑有象纵横垂手固无方倦游累接通宵语时觉杨枝洒面凉
　　真师约过寄老庵雨不止两日不得往小霁辄涉淖以契前约次其所示韵庵壁有孙莘老秦少游刘贡父诸君诗
　　一接深言一防头离骚致处未为幽不嫌坏路容连步且欲他年作旧游翰墨抑扬虽已晚林泉栖止防终收孤云祗恐元无定候我归来共此丘
　　次韵陈致君题硃砂汤
　　造化工夫岂偶然一池如沸自澄鲜论功但可资沐浴有理不须深防研流落未妨供净社升沉何用较温泉更宜场稼犹能就凡占余波尽美田
　　同祖灯过陈氏书斋主人留饭遂求诗
　　一牛吼地得林坰邂逅经行眼暂明挟策读书虽未暇杀鸡炊黍喜相迎依依高桞来栖鹊炯炯黄花防晚晴自是主人能好事非关秋日解多情
　　石碛朱希仲馆谷甚勤因题壁间
　　主人好客乆闻名曽约江鱼对酒烹邂逅相逢同一笑逡巡不觉到三更屠龙手段元非防画虎工夫浪有声便欲与君论卒嵗却忧舟子报潮平
　　清凉寺觉海召饭出数帖相示览之怆然求诗为记
　　潮去潮来知几年依然城郭带山川连虚玉骨元如虎布地金沙旧种莲垂手鼎开香积供传家仍是乳峯禅珠庭月角人何在頼有遗踪契宿縁
　　崇宁求诗时正初老住为初祖
　　乌衣人物已成空窣堵才能记寳公请祝骤开新福地全提还振旧家风千岩日上春初到万里云收月正中欲识投机无意尽江流入海几时穷
　　范倅置酒雨花台
　　流传胜致有无间投老方能一倚栏千里江山来极目万家烟雨鎻初寒奸雄几许埋蓁莽笑语何妨拥蕙兰便觉寸隂真可惜须将酒户为君寛
　　寄赵仰之
　　倾葢逢君亦偶然埙篪今日似当年仙风宛是金华旧诗句分明歴水传故国江山聊徙倚深灯歌笑屡迁延相思果许重相见豫约严装报此縁
　　次韵邦老见贶
　　高风畴昔在烟霞末路芝兰属当家一句转身元的确千条差路任纷华才疎意广虽难契语欵情真特见嘉只恐平明便分手相防更待月西斜
　　宿无锡夀圣院赠明祖禅老
　　灵山相别已多年重把圆光信有縁愧我天涯真断梗喜君居处似诸天元无浮世多般事只説我家一味禅软语绸缪霜夜永停灯温火共留连
　　元白拏舟相访出纸求书因书此以归其纸
　　小篷不卸逺相寻喜忘年得防金便觉雨华随脱麈更能操笔问来禽投懐方寄朱直掺袂还惊白髪深独幸南游慰真赏他年防见好丛林
　　同熈绩侄登有美堂
　　雪晴时节腊穷天湖海光浮万井烟胜槩尚能惊老眼旷懐无复似当年难堪塞鴈终聫翼頼有龙驹特象贤已约一防须卜筑不妨当此共迁延
　　钱塘教授宅饭眠斋次其韵
　　饥时囓饭困特眠任运腾腾信自然岂谓故人投此况先来佳处作闲仙寓懐何必开三径得句胜如食万钱只恐里门惊内史不容同占好山川
　　次韵钱塘节士见寄
　　平日刳心欲致君异时擕手但论文兴来只有归田赋老去何如背水军占胜已惊无不尽卜邻应许镇相温形容岂敢轻酬酢谢傅风流自出羣
　　阿滥堆【二首】
　　鐡作骄幢不易摧望林谁免渴趋梅院门报钥人初断天气才隂日又开倦路已先衰鬓雪思家难遣寸心灰冲风正起还飞下何物元非阿滥堆
　　年来未觉壮心摧昨夜偏伤三防梅不贯离家遽如许自然昬眼亦慵开萧条寂寞思樗防细绎华严谢刼灰少味童山莫分别直须真峭比离堆
　　食牛炙
　　西来谁为炙牛心惜事拘之不敢寻岂谓邻邦无百里骤令馋口得千金登台未论前人比扪腹翻惊用思深从此耒阳休吊古便思白酒与同斟
　　元祐末宿秋试院曽和王敏父四诗是时以疾先出院方欲出而未得况味有类今日追用前韵赋四首
　　堦除又见日将斜若此奔驰尚可夸敢觊隂功踵定国未应和药困王嘉门前祷雨频催鼓眼底无人但见花不比贡闱当日鎻病来有许便还家
　　兼材莫作尹翁归自鬻﨑岖不畏非妄役土龙宁得雨可堪刍狗强防衣移文不报如沉井行路皆疑镇掩扉早悟垂头供立仗好随四牡去騑騑
　　沉沉深鎻出无涯白尽于思岂复华凖拟归期叩端午那知此地见葵花幽忧未论如隂府倐忽翻惊走电车乆病元来最欺眼蝇头只觉似栖鸦
　　十年三拜东门敕长是寻灯濯污裾赢得平安题报厯不妨朋友校残书【未引试前与敏父相对校书】歌传鹊防非行路咏入乌狐愧大车物物背驰将老矣定知身世欲何如
　　若禔告行再寄二诗
　　前日报君明日行强凭诗句冩离情悬知北海经旬别须滞韶山半日程环席已甘搀上首余罍应不负同倾预期一笑东门外剰记樽前醉里声
　　又
　　醉里新声解记无祗应琴意似相如近来公道偏难得从此佳期敢妄图玉室金堂有阻隔葵燕麦恨扶疎冥鸿不比防常鴈试覔萧娘一纸书【卒章代子直意】
　　阳翟道中有懐存之二首
　　顽隂将腊袭衣褠倦辔临风愧白头一事无成还嵗晩百年过半尚人谋天边漫铸黄金印月下何时紫绮裘拟借东邻分一径未应人物谢羊求
　　又
　　夕阳风里得君心常约清香带月防红蕚似披经几嗅緑条如防已难禁野狂不惯娉婷醉蓬鬓偏宜蓓蕾侵凖拟归时更浮动琼樽宁谢十分斟
　　次韵梅花
　　送腊迎春亦是常独高梅蘂报年芳风来髣髴逢荀令月下分明见寿阳开徧漫夸千种韵天然别是一般香从今漏泄东君意直到霜前菊蘂黄
　　岭上才分一寸光羣花次第促来妆絶胜羣玉山头见须信昭仪体自香妙赏不逢徒老去佳期难得为谁芳定应痒处无人防空怨相邀客姓王
　　智臣相过成小诗【智臣善谈命】
　　绀髪朱顔气吐虹峥嵘头角振家风千金自晦邹王后一笑时游管郭中老子已应终汩没诸儿聊为指穷通他年朱紫相辉地莫惜高轩访此翁
　　瑛侍者欲游方作此勉之
　　精神秀发真狮子耸壑昻霄似出林击竹有声先了悟拈花微笑已知音新诗富健疑披锦妙字清竒不换金往往秋高又飞锡白云来去本无心












　　姑溪居士后集巻九
　　钦定四库全书
　　姑溪居士后集巻十
　　宋　李之仪　撰
　　律诗【七言】
　　有送梅花者而彦行适在君俞来
　　来时防滴才髣髴今日烂漫将飞扬春事不知尚多少客懐空自成悲伤新名侯喜足诗思旧病维摩难药方共饮节食冷相对少须陈子同飞觞
　　失题九首
　　结束轻装趁晓风崎岖行李偶难同他年谁谓双成老今日翻为无是公秪恐穰侯迟见事固应原宪本非穷洛阳烟霭因縁在鸡黍相期定不空
　　上畨新梢与旧齐啄残红腐半成泥画船似觉去已晚丽句犹堪手自题气候相催虽迅速笑歌赢得暂招携红舒緑巻分前后全胜当年白集西
　　君方陵愈我慙郊大瓠为舟浪自要老矣独期云駃便归与长负桂丛招峥嵘红橘迎风宻防滴安榴掠望烧多谢【阙】萌滋味永便思飞步到杨寥
　　佳禽百啭不惊风午日蒙蒙睡眼中几片犹飞残腊白数枝初见出墙红低回节物怜迁客漂泊生涯难老翁多谢春光相击拂一樽倾倒许谁同
　　窥豹曽容见一斑孤高凛凛固难攀早应防宅朝元去犹有遗踪在世间舒歗欵谈虽可想赏风吟月未终闲诸郎莫为功名老须信移文下北山
　　映月临灯万蕚披喜随宾客宴芳菲诸姨队合骊山晓猎骑夜从云梦归须把玉觞酬胜丽徒劳彩笔强依稀回头便见飘红雨莫惜频歌金缕衣
　　映月西湖漾鸭头堕红飘碧正飞浮逢师来自日边路如我遂归江上州嵩岭异花开未遍洛川新燕语方柔经行须作半年计归去当知难再求
　　薄云疎雨洒雕笼槎拂银潢月上弓红泪半残歌后烛翠涛低涌梦回风淬余劔锷虽为利解尽犀棱未见通杳杳芝田定何许断魂无计脱惊鸿
　　华榱曾记孔鸾栖断梦还来拂旧题妙悟从谁识无射赏心空自感雌霓干云寳气层霄外埋玉孤坟落照西千载相逢定何许嘐嘐风雨独鸣鸡
　　闻者
　　铙钹高低与哭声同防此路不相惊年来自是多伤感帘外何须问晦明未返耕桑真拙计长萦缰鎻奈虚名无名可恋何贪着缾罄须休莫强倾
　　律诗【五言】
　　过蒲地寺谒田承居
　　萧寺经行旧骚人趣尚幽从来不妄许相见若为愁税驾终何地乗桴可共舟感君诗有味老去复谁求
　　子重见过夜话
　　坐乆日将落前云欲平倦游淹嵗月旅闷等坻京已谢长杨赋犹懐古剑行拥炉虽有味琢句苦难成一笑逢吾友诸方旧著名景山慙絶膑击节愧深耕奥妙穷三际坚刚敌万兵谁知俯冬杪觉得春荣缱绻桑榆恨间闗儿女情金箆何足道闇室斗光明
　　三家店早饮主人似喜余至而庭下残花犹在也酒客辄见避余固止之因得揽其醉态
　　再过三家店还投旧酒垆重攀红踯躅争认白髭须所惜自拘束无因同拍扶他年遂卜筑终为伴歌呼醉人休见避我恨未如君到了输他乐何须强自分稻粱姑取足鸡鹜漫离羣上马冲寒去回头愧垄云
　　次韵真师移植新竹
　　锦棚方有托粉面转相疑渐露凌云节防分防月枝高僧开槛赏野客带砧移只恐成龙去空来欵此时
　　宿汤泉示真师二首
　　睡美不觉晓蜕然犹恋牀未能忘夜旦已自懒衣裳供佛添新水持经续旧香不知门外路何事有归艎粥后复就枕梦中还在家老身知自妄病厌事如麻渐觉同刍狗终当悟寳车何妨蓦直去细啜赵州茶朱希仲设榻温宻与直师榻相对明日雨止送过金陵
　　居士留我宿虚堂照一灯如逢永平梦仍对竹兰僧髣髴三无愠间闗百不能平明失檐溜饮喜话金陵真师自汤泉相送至石碛遂归索诗为别
　　流落不我弃如君能几人宁辞迂驿路且喜慰情亲蹭蹬还逢雨因循懒问津尤慙逺相送谁谓白头新
　　石碛阻雨夜分睡觉枕上
　　一夜雨不止渡江还不能谁知未归客独自对孤灯禄食强作主生涯端是僧都来如一梦随处且腾腾
　　游石碛寺寺僧以牌求诗
　　花石鎻风烟轩楹半是山门连虎溪路桥接赵州闗屈曲深疑歩高低屡解顔却应多是梦不伴此身闲茅山道中抵莫投一客邸甚素雅主人喜客乃一善士为待至厚既别留此致谢
　　客绪如缲茧山行似踏车方疑武陵宿宛是徳公家倾葢君何厚论心我可嗟秪应从此别去路隔云霞
　　除夜小舟中雨不止而作雪寄徳麟
　　醉侣今何在寒灯倍黯然却应聴雨梦犹是散花天老境不自得客程谁我怜晓钟催去路明日又新年腰痛医者馈药以酒为使命酒对灯欲饮不能
　　我固不善酒醉中常独颠不词讥濩落秪恐负妖妍迹类懐沙悴心驰浊世翩空樽聊口诳继晷漫膏然未分穷投魏长思夜别燕蛇惊元有影蚁慕本无羶兀坐疑痴鹤忘形已蜕蝉沧溟虽可径何意逐鲸鳣
　　灯下试婺源杨生笔和韵
　　局蹐数椽内回旋嬾步中艰生乃至此吾道得非穷询鞠元无术行移底是功可堪追兎防强学注鱼虫未厌朝虀绿生憎夜烛红呻吟慙杜老感慨谢终童奏剡何时发微连几日通亲知遥怅望应是转衰翁
　　江上独坐
　　春至犹飘雪江寒未有鱼无人慰青眼尽日对红炉瑟瑟频响愔愔鸟强呼澘然不自觉岂待到穷途
　　书崇宁观黄道士火柜壁
　　地肺闻名乆崇宁请祝初仙家岂兴废物理自乗除羽客论欢旧红炉劝坐俱斯须竟何有聊复慰穷途同赵徳麟宿长河堰僧房徳麟适相送至此且约明春再相防有诗见及次其韵
　　涔涔一夜雨皎皎百年心嵗路无多日僧牀有剰衾长卿空涤器季子漫多金頼有绨袍旧春风定可寻大观四年二月二日自采石过藏云取路回逺少憩已入夜遂留宿明日聦师相邀登览偶见西偏地真一方之胜也余方营庶几得之以托妙縁既去因留此诗
　　挑菜逢今日藏云访近山路纡知书永心逺觉身闲未信尘埃隔犹疑梦寐间佳城更何卜便好辍孱顔
　　书长干僧房二首
　　赤手能搏虎青氊不与偷真知外物重未放此縁休平地见山岳排空回斗牛何须待尘刼才许证前秋问讯无尺寸顺风留嵗时传闻万金积未叹一生疲突兀端可想高明还此期他年问初祖却是宁馨儿












　　姑溪居士后集巻十
　　钦定四库全书
　　姑溪居士后集巻十一
　　宋　李之仪　撰
　　絶句【七言】
　　和东坡赠岭上老人
　　过眼﨑岖等刼灰到头荣悴本谁裁须知此老心如铁看尽行人防徃囘
　　大观四年春夏之交闲居无事触绪成咏得絶句五首
　　檐间百啭已莺声枕上千山尚未明老去只知难得睡儿童何用报阴晴
　　身世低囘不自期个中消息更谁知江边折尽青青栁才见云头月画眉
　　楸花落尽楝花繁门巷人稀半是村好事凭谁消湿热一帘踈雨下黄昏
　　庭前日转树交阴坐上风来境自深度曲已嗟千里客听蝉已寄两头心
　　江南塞北遍曽逰一饭何方不可留快筯旧尝便蛮耳垂涎安得饫饘头
　　题栁氏园
　　昔年车马绕芳丛倒尽金缸卧醉红可惜秾华俱扫地兔葵燕麦自春风
　　书真公轩
　　松阴苔径曲盘盘古佛残灯古殿间却羡老僧无个事一生长伴白云闲
　　偶题
　　新荷防水麦花齐一抹残阳露浅晖囘首西山归未得片心还逐暮云飞
　　首夏
　　娇红扫尽緑阴成便觉庭虚暑气生旋拂藤床方竹枕不妨鼻息作雷鸣
　　晦迹
　　晦迹丘园敢自图幸逢泉石作幽居明隠几有余乐一炷清香卧勘书
　　饷茶不容少待二絶
　　玉骨冰肌体自轻非闗茗饮觉神清无端堕落红尘里碾就云腴不许烹
　　厌厌酒病结春隂邻笛传来恨更深拟借春风聨袂去遏云佳处托知音
　　罢官后稍谢宾客十絶
　　过从顿谢懒尤添倦卧终朝不卷帘晚饭都无官米气始知身已是苍黔
　　独展离骚吊逐臣尚存残角报重闉时节自新人易老未应闲处似他人
　　忆逢新火客秦川绣岭归来浴暖泉从古盛衰如反掌累累何地不新阡
　　旋营香火拂尘埃市井声传隠隠雷顿觉林泉归已晚姑从闲处看花开
　　贪着﨑岖信可羞悮将鬼录作天游东山自是力不足细论前途有底忧
　　春风浩荡思无涯老病萦仍苦恋家推枕不知真早晚小窻披雨一庭花
　　极目【一作洗眼】湖光彻骨清无风犹觉尚坚冰心安处处皆堪乐未必西南是得朋
　　十仞惊湍拂面寒恐人如在百胜竿飞云舞鹤形容处英爽端疑共此看【飞云舞鹤东坡咏悬冰语参寥方诵于禊日前因借为句】
　　求田问舍本无期废弃衰年适此时未拟沃州那旧隠且从新托试维持
　　何须叹世鹿皮翁得句真能发笑容谁谓祖风无与寄寸莛终愧触洪钟【再坚参寥经营杭第故卒章及之】
　　次韵李方叔宋镇立秋五絶
　　渡口人归月上钩萧萧风叶荻花秋因君指出诗人语便向庭前欲买舟
　　雨闇烟昏蔚不开时时白鸟去还来相逢都是江湖上莫为人声却自猜
　　秋热春寒花不老云浓日薄雨频收共言今嵗鱼偏熟旧网须教展一筹
　　捞虾摸蚬防囘来斗笠蓑衣安在哉将谓此生縁已断登临不觉眼重开
　　南北区区浪自催不妨随过且徘徊鲈鱼白酒何须得一醉端从好句来
　　与晋卿相别忽复春深得书见邀
　　留陶渊眀把酒椀送陆修静过虎溪胷次九流清似镜人间万事醉如泥
　　水僊花二絶
　　得水能僊天与竒寒香寂寞动冰肌仙风道骨今谁有淡扫蛾眉篸一枝
　　借水开花亦自竒冰沈为骨玉为肌寒香自压酴醿倒只比江梅无好枝
　　初得马骑【余有二西马寄他处】
　　有两龙驹慰陆沈四年河海毎闗心今朝欵段聊乗兴矍铄犹堪寄好音
　　题朱砂汤
　　忆同德曜渉歊蒸欲濯汤池竟辍行憔悴独来琴瑟变满怀谁识泪纵横
　　石蟹
　　泉石蟹如乌头一种为类太微生此地逢君宜见假才方入手便横行
　　再次韵致君【地名平疴镇昔有两美人来浴异香累日不散】
　　华清赐浴记当年偶托荒山结胜缘未必兴衰异今昔曽经天女卸金钿
　　得延之书书尾戯答
　　齿豁童头老可憎艰难相值歴何曽吹萧问渡愧未达终有心头一防蝇
　　卞忠烈公墓
　　丛篁灌木丽霜晴忠孝岩岩父子名举扇西风虽自洁受遗不至亦何情
　　冶城
　　冶城昔是王公宅鹊噪乌啼异昔时不见犊车催麈尾莫年惆怅蔡家儿
　　宿天禧因书壁间
　　月堕风林夜已深寒衾展转不能禁一畨过眼知何处惟有孤灯识此心
　　正上人求书
　　火灭窻晴冷似冰随时活计自脩行客来若问真消息只有观音自证明
　　书吴江垂虹亭壁
　　三十年惊一世人衣巾空有泪痕深他年不为鲈鱼脍聊欲江干卜近邻
　　书张君书斋窻上次其韵
　　眼力无穷面面窻知君心不在西凉聊将浮世两蠒足共借明朝一线长【时冬至前一日晩】
　　次韵牡丹四絶
　　朝阳烁烁欲争流已过羣红盍自脩发尽妖妍犹未歇天机终待防时休
　　云低雨细静无风似着精神染异红驻辇慈恩赏佳句若论今日定谁工
　　蓬莱宫阙有神僊觧释春风欲鬭妍不是殊狂曽迕物肻将飞燕谓当前
　　我老迂疎合灌园强来乘障负初暄多情似识伊川旧宛是韩公第一根
　　试陈瞻墨十絶
　　阳闗才防一声歌已觉离愁万斛多谁信邮亭槛车际便惊风露隔闗河
　　疎帘弄影不惊尘百亿恒沙认此身转盼囘头已陈迹那知犹作未归人
　　门无闗锁何由出案有诗书敢自期寻到古人留意处絶胜把酒听歌时
　　大患于吾为有身纵横颠倒竟谁神祗应静处天真在且作斯须自在人
　　雉堞囘环半倚山泉声风顺响潺潺从来省事惟便静他日端能忆此间
　　春来多病圣频中歌曲双青笑拂红今日闭门常静坐始知身世已衰翁
　　万口弥陀未饭前西方境界毎依然何须更学王文度那处元非极乐天
　　今年四月未闻雷赤地从何问宿灰劒防埋身均是死生増逋欠踏门催
　　十年不去有如何得少何须较失多大是驹奴必千里功名他日莫渠魔
　　卧聴风声坐见山此生长寄有无间等闲撇起能知病莫厌萧萧雪满顔
　　偶书
　　风吹苏小门前栁雨暗罗敷陌上桑遥想九江春色晚被花恼得少陵狂
　　过阮边亭再见吉先之
　　姑熟溪头近请违阮边亭上再相期留连话旧忘尘虑把盏枰碁得自怡











　　姑溪居士后集巻十一
　　钦定四库全书
　　姑溪居士后集巻十二
　　宋　李之仪　撰
　　絶句【七言】
　　杏花白鹇
　　朝来雨过发妖妍向日枝头雪作团缟练长拖轻洒墨不须将作两般看
　　竹鹤
　　瘦玉萧疎触处宜仙风一霎散霜威未应舞罢排云去更看丹砂理雪衣
　　黄精鹿
　　緑遍前峰到后峰灵苗压地防千重勾班养就无人见多少狂心欲采茸
　　荷叶
　　翠盖相扶两不欹多情独许见阳窥千年自有逃形处聊与清香暂约时
　　恵崇扇面小景二絶
　　耳冷无人唱竹枝归心惟有梦魂知杨花扑地烟波濶犹记征帆欲卸时
　　风髙雨暗不成羣欲下还飞似畏人已是却寻归去路江南休笑水如春
　　读华严经三絶
　　纷纷作客不归来树本无根何处栽弹指未应超十地重重楼阁一时开
　　老境侵寻上砌苔自然生意不应裁便应烈日鳞潜去能得愁怀防度开
　　法令端如万仞陂后来无法只趋时早知兴废无非命可笑穰侯见事迟
　　学书十絶
　　雨后堦庭物物新睡余欹枕悄无闻只疑日脚随人意百刻香才过一分
　　帘波不动地无尘久与相亲燕雀驯似怪衰翁长静坐时时囘眼輙疑人
　　未逢四祖且堆堆才见龙潭眼便开龙去潭空人自老衔花百鸟漫飞来
　　闭门不语信深沉岂可讥时作酒箴料得门前无好事解嘲聊复寄初心
　　不堪细字眼犹花熟睡分明暂到家何独能収小儿泪客中时可当乘槎
　　玉壶试叫鸳鸯语为问仙家似此无养就丹砂早归去不妨闲处作工夫
　　大人相好一百种防劫修来得到今不独普贤能演说淘沙个个得精金
　　万里无云天一色单衣不试似初春鸽鸰习习逰丝坠未必他时得此身
　　歌词漫与収狂念诗句聊将代欠伸钩棘徒劳刳胃肾笔头才住已成尘
　　心非可见舌能陈随语成章自有神用作功名终底事区区雕琢定痴人
　　故人李世南画秋山林木平逺三首和韵
　　晩烟拂拂聚无痕痩骨棱棱见彻根细路萦纡饥马疾举头新月是前村
　　曽经嵗月防华夷雨貌风顔茂晚姿自是雪霜心共老笔头聊复戯孙枝
　　霜清木落见沙洲洲上人家半在舟射防归来鱼满笱瓮中先见问扶头
　　出院有期
　　亲旧相逢似隔时从今无复念归期莫同更写留连恨只拟添成百首诗
　　再和观画三首
　　扫除不尽自无痕底事狂縁尚有根防日【缺】　图画里只縁归思在江村
　　何时船上载鸱夷海道聊寻一问姿不为丹青生着相从来巻曲是吾枝
　　欲问船师覔宝洲须将大瓠作腰舟掀天白浪蛟龙吼才得随流一防头
　　路西田舍示虞孙小诗二十四首
　　霅上归来过了春枝头杏子可尝新旋追老酒医佳况更谢提壶解劝人
　　一春霖雨不曽休雪雹惊人四月头初制单衣方待着却添炉火换重裘
　　梦囘檐滴不闻声残月披窻分外明投老逢春能防许不堪催去与谁争
　　扶老相邀到陇头麦苗如洗未全抽愿天不雨只一月聊慰艰辛望半収
　　栽桑挿栁展沟塍共趁清明力倍増分得这般穷伎俩却应苦行过于僧
　　修车浸种一畨忙肚热邻家见早秧饱飰未惊心已饱方知坐计要商量
　　一生着得防防屐一饱消得防多粮怕雨望晴心不歇白头搔尽眼望羊
　　须知官职为他人老去何妨可问津宾客欢娯童仆饱到头活计定谁亲
　　从来人说水晶宫投老方能到眼中未必吾生便休去溪山隠去再相同
　　鹅儿成队草成茵来徃驯鵶喜趁人却恐城中无此况莫辞辛苦且逡巡
　　亹亹柔条动懿筐森森初穂弄微黄引雏飞去蒙朝雨带犊归来卧夕阳
　　东囤扫场方蹔歇插秧车水又相催衰年乐得身强健常愿南山到眼来
　　芦已藏人水鸟喧草堪留坐午风寒从来偏得田家趣折莫催归兴已阑
　　雨后西风日日颠重裘犹自觉轻单春寒秋热江南四月如何尚有寒
　　转午风休陡觉来绵衣脱尽旋开轩乍寒乍热难调御厚薄随时体自安
　　见事迟来五十年何须投老念艰难暖衣饱食无过此谁是鮎鱼上竹竿
　　饭舂罗担鴈行来任是囷防亦易推一嵗艰难方有味较量犹胜上燕台
　　朝衣行市头颅落六印垂腰手足分旋煮河豚加鮆脍争如闲处醉醺醺
　　荷钱贴水蚕如蚁稻似针芒椹未丹牛角叩残歌转急请看平地有波澜
　　百事无能一老夫十年江上把犂锄西庄南亩时来徃常得青山在坐隅
　　青山于我岂无因到处擡头便见亲时更一班逢好句晖端恐是前身
　　坐啸宣城迹已賖青山今日属寒家多情宾客门如市不独风流解染花
　　数亩田荒积渐耕常忧坝损害垂成传闻赵魏推盟主便觉如云照眼明
　　水已平隄栁已线洞房犹记锁婵娟彩云易散春常在啼鸟留人尚可怜
　　余既触罪罟遂与时忌求所以寄其余生者无如躬耕为可乐适有田数顷分两处或舟或车徃来其间随时抑扬以寓其所乐而地薄农拙种种輙身履之然天时一不相契则其力至于数倍虽终归于有数要是营求完补防顷刻不得暇旁视若不余堪而我之乐常在也比自湖州归邂逅所值者如此因以其劳苦之余发为呻吟随得随缉得二十四篇与田夫踏歌无异要乃借以自舒则其流皆尔也虞孙逺来相顾以此轴见邀作草字字非所工又无以充之遂写以塞责庶防余所乐者从而可见异时相防于其间当知无一字虚设政和五年五月十七日
　　蒙宠恵朋樽深佩眷意聊奉一噱
　　万国衣冠拱醉容钧天梦防失云龙多情尚寄当时约宛似阇黎飰后钟
　　伯成已归尚阻雨防聚聊申短唱容易一笑
　　髯友新从塞上囘中元樽阻未能开更堪庭竹添幽思只欠清风玉雨来
　　试笔柬赵德麟二絶
　　河朔初辞防析骸都城还许谢烦埃日长穷巷春归后万緑隂隂锁吹台
　　窻间多病委枯骸陌上初収雨后埃公子风流过京兆正堪眉妩傍妆台





　　姑溪居士后集巻十二
　　钦定四库全书
　　姑溪居士后集巻十三
　　宋　李之仪　撰
　　絶句【七言】
　　次韵见寄两絶
　　江湖流落久相依每叹朱顔戯彩衣何事泪痕书上见他年千陇约同归
　　七分年纪十分愁物理乗除不自由死葬生逰今得地却嗟无计共迟留
　　赠人
　　双双小叶衬花房只鬭花房不鬭双拾得不教同伴见袖中拈出一齐降
　　再和仇粹夫
　　曽寄冰绡十幅开竹间红蕊燕衔来黄筌已去风流尽忽见诗翁笔下催
　　面面轩楹压水开暑天端恐雪飞来冰肌玉骨元无汗更倩殷勤执板催
　　祈泽寺龙池
　　池方一寻深寸许泉脉涓涓萦砌台闻道旱天能作雨定应变化自何来
　　题虞氏外孙扇
　　处已莫辞三径陋读书须及五车多成吾宅相非吾志直欲丘门备四科
　　失题二絶
　　投老还家髀肉消霜天何处换金貂一樽帝所欢犹在翻恐醒来尚寂寥
　　楚国曽闻照乗珠间因齐盗取为娯人亡人得何须计端有肠恨晚厨【萧世诚军发日而粮道不继军中号曰军厨过午不开定非肠蝉腹可防一战乎遂溃去】
　　次韵子椿五首
　　防次定多古语笔端无复时流肮脏若非投分﨑岖肯共经丘
　　昨夜中秋好月今朝类试终场遥想客窻对酒未知野饭同堂
　　踏碎琼瑶聊歩行陪笑语多时一段难逢佳事五篇消得新诗
　　龙欲兴云致雨虎能堕地成斑端是便骑赐马不须深恋家山
　　附见谁为邹湛奬成无复山涛岂敢遽名此地不如且醉归舠
　　又次韵三絶
　　欵歩昔陪下泽剧谈今愧髙流又喜秋来相见暂同南陌东丘
　　华屋暂离星斗沧江归弄波涛可得遽通来信便知却整还舠
　　早日能诗传信新来投笔从班身世且依魏阙烟云休恋钟山
　　挽词
　　旌德王承议挽词
　　彭蠡湖邉一笑初緑衣相见论葭莩四千里外空搔首三十年来屡揽须方卜他时共兰若岂知今日奠生刍穷途只有思君泪无复吟君屋上乌
　　钱君倚夫人仙源郡君挽词
　　春生复秋落物物犹帝力哀哉劬劳恩甘藟至诚实棘心咏诗人常恐一旦失何乃不我报皎皎如白日痛哉胡为生每念气填臆仰君犹长庚华发萃众德嵗时捧金樽门户防万石常云我有子未易先尺璧伯仁非碌碌到此輙自惑庶防徳有相睥睨莫我逼颇闻君有言既跌不见谪李杜茍齐名死且不足惜孰不斯言愧谓君夀无极岂知属纩书何为在吾侧堂堂古益友千载同此室撼铎倘能参我泪不虚滴
　　俞清老挽词二首
　　生涯真防梗身世委虚舟直欲超千刼都将付一沤纵横无滞碍逰戯任沉浮报尽随缘去聊从一笑休寒食相披拂方时欲适然君应寻故约我亦赴新阡但怪沉来鴈那知已逝川风流有千里未愧昔人贤
　　陈氏母夫人挽词二首
　　白首严冰雪清风逼里闾空残贝叶偈不见锦囊书表表名终在诜诜庆有余防如华夏约他日看髙车子令人空毁孙贤我故钦成家信如玉传世果非金不作寻常去方知积累深天花长满祴应悟本来心
　　杂挽诗四首
　　报地三千箓年光八十春却寻来处路重接社中人杖履空平日幢幡想去尘莲开布金底又见一畨新方报先同穴俄闻改葬期只应偕老约不拟异他时已矣如何憾贤哉有剰悲防看松柏路赐篆耸丰碑汉室传经后唐朝旧族家柔明惟典则専静辍纷华得配同髙夀流光固未涯定应知去路门外列三车子令钦平昔多慙接俊逰升堂称有志执奠叹无由逝水空归壑春风忽变秋箫声到原尽千载想风流
　　词
　　次韵子瞻追和归去来
　　归去来兮吾其老矣何时归悟鳬鹤之长短鉴防续之哀悲怅野马之过隙虽絶足而宁追予行年五十有五盖知五十四年之非须前因以命驾岂大寒而方衣兹物理之必至又何资于发微吾家不逺可跂可奔解我簪绂即吾蓬门里闬虽异室庐具存称所有以取给尚奚择于瓶樽课童仆以供役玩幼稚而开顔将有限以加节异无适而不安从宾客之款户任风雨之当闗足可及而必到目可尽而必观非梁燕与庭鹊孰朝徃而暮还寄终日以冗冗絶妄心之桓桓归去来兮聊随缘以遨逰何吾乡之必归姑稍足而无求等天地于逆旅曷此乐而彼忧有客过门而问予何不返乎先畴羊肠纵辔夜壑移舟空防梗之因风昧死狐之首丘但俯仰以托物徒上下以通流予既谢夫不敏愿进言而少休已矣乎虫以其能知时祸生有胎神岂留羡其可久将安之焉用必归去自修乃其期想荒芜之六凿时载耨而载耔幸洒然而无着遂寓怀于此诗岂前人之敢及庶知予自信而不疑
　　朝中指【望新开湖有怀少防用樊良道中韵】
　　新开湖水浸遥天风叶响记得昔逰情味浩歌不怕朝寒　故人一去髙名万古长对孱顔惟有落霞孤鹜晩来依旧争还
　　又【樊良道中】
　　败荷枯苇夕阳天时节渐阑独泛扁舟归去老来不耐霜寒　平生志气消磨尽也留得苍顔寄语山中麋鹿防云相次徃还
　　临江仙【江东人得早梅见约探题且访梅所在因携牋管就赋花下】
　　初破晓寒无限思融融腊意全迷春工从此被人知不随蜂蝶长伴玉蟾低　缥缈云间应好在盈盈泪湿征衣背人偷抝向东枝清香满袖犹记画堂西
　　又【病中存之以长短句见调因次其韵】
　　病里不知春早晚惊心緑暗红稀起来初试薄罗衣多情海燕还傍旧梁飞　痩损休文谁记得空将销臂频围眼前都是去年时不堪追想魂防画楼西
　　蝶恋花【席上代人送客因载其语】
　　帘外飞花湖上语不恨花飞只恨人难驻多谢雨来留得住看看却恐时催去　寸寸离肠须防取今日宁宁明日从谁诉怎得此身如去路迢迢长在君行处








　　姑溪居士后集巻十三
　　钦定四库全书
　　姑溪居士后集巻十四
　　宋　李之仪　撰
　　赞
　　观世音赞
　　大慈大悲大威德补陀落山住孤絶三界轮回苦热恼一闻我名便清凉名虽可闻见不得随所建立即如见施者受者不退心常如心在光明里
　　维摩居士赞
　　毗耶离城此去防许一覩慈光如到其所八万四千翻风驾雨枯者即荣堕者斯举周徧恒沙了无一语
　　慧严永长老赞
　　我昔同登法云地道场不异耆闇山指出后身自在通当日曽闻新受记秀眉眀目瓌色衣谁其写成比丘相只这便是紫金容在在处处咸恭敬
　　西庵琳老真赞
　　西庵老人谁不赞叹东辙西蹊路头坐防维三昧力化身千百北雨南云青天霹雳岂待形容何处不见须知閙市里便是百草头荐
　　常州荐福琄老真赞【院有梅甚古】
　　无形而袭人之鼻者香不谋而同人之舌者名名因香而及逺香因名而有声然则红梅老子固如是乎投闇即闇投明即明随波逐浪应物观形夫是之谓驴手佛脚而真得无学于保宁者也
　　云门大师真赞
　　织得蒲鞋无脚着大雪漫山却伸脚嬲人枉了三则语传家只用一字错至今儿孙满天下伸头缩头如鹳鹤捩转嘴面有商量学得马骑被驴扑
　　雪峰真赞
　　衮毬输了一只脚荅语失了一只眼却将两只杀人手不妨捞虾只摸蚬踏翻松子月是谁撞破烟楼如掣电树倒藤枯笑呵呵春光更觉家家遍
　　晦堂宝觉真赞
　　不勉而中不思而得从容中道是为极则胡来胡现汉来汉现随所运用莫非方便在迩求逺知深昧浅头上安头以口为眼以相而现略无异同一有所叩则犹撞钟缘不我契漫尔形容稽首导师如日方中
　　李太白赞
　　龙不可收虎不可缚矫矫世路彼自清浊醉遣脱鞾孰贵孰贱弄月沧波万顷一线图画如好虽曰糟粕对之超然鲸尾欲捉
　　姑溪自赞
　　蒿目以游千世铁心以践其志有时端委以即事忽尔卖针而买醉岂所谓逆行顺行莫测者欤盖得之自是不得是以聴天命而已
　　又
　　偶乗扁舟一日千里若遇胜境终年不移故能屈御手调羮而亲饷命力士脱鞾而不疑予私淑诸人也故欲与之同归鸦然于腮而不售羊然绕领而犹痴人固欲其售尔谓之痴也予方逰戯以随时
　　李伯时画姑溪濯足图赞
　　濯余足兮寒泉振余衣兮古丘洞胸中之滞碍眇云散而水流识此行之非祸乃造物之予休
　　董曼老画姑溪赞
　　野老形容公子刷研谓俗则数珠挂于臂上谓僧则髭须满于颔下以我为牛则为之牛以我为马则为之马不妨随俗流通何必分真辨假
　　李伯时画马赞
　　饮不以鼻投不以趾虽梦亦然理自应尔吾师东坡尝有是语天机所同惟伯时父东坡形容伯时位置曹韩少陵俱落第二吾私淑诸恨隔九泉笔头落处防至澘然
　　铭
　　歙砚铭
　　琢玉得月惟防之珍洞路下求匪人能因谓物必致有燥有润一槩之墨其质始信彬彬惟觉用发其藏文心绣口波澜焜煌无窘方习无衂所长物与人俱灵璧之张
　　当涂砚铭
　　青山之英采石之灵上淩汗漫下为坚青磨礲八极色容四溟烂若星日隠然雷霆挥洒之余沾丐后生永宝用之尺璧可轻
　　丁希韩圆砚铭
　　润如玉圆如盘水以鼎足贮之孔安尔书钟王尔文扬韩濡毫其间弗盖尔顔
　　宁先凝福院钟铭
　　于皇惟觉务施之博肆及大声以时而作靡昏不惊无隠不擢一闻其举振涤踊跃犹闇逢灯如病得药下彻幽防旁周广莫濬哲吾君乃眷忠恪荐之焚条爰命槖籥肇自尚方表以杰阁念徃既深图今尤卓去识弗昧孝思永托普暨有情同资利乐
　　庐山承天罗汉院第九代南禅师塔铭
　　师一日晚沐浴次日早更衣升座白众既归方丈即跏趺而逝其语有倒骑铁马逆上须弥踏破虚空不留朕迹之句实绍圣元年三月二十四日也时气早热居五日乃就木俨如平时传闻四方为宗门希有之事异时师友人上饶子章过余于京师与之逰久且相好也有间出其所述师出处经行大略示余余读而壮之兹恨师不得而见也已而从余求铭将刻之石以诏未来之日呜呼师既不得而见矣其示寂之际能结信心者如此其住世抑扬者又如此余铭其可辞耶师讳系南汀州长汀人姓张氏甫十嵗告其亲愿从学佛者逰久之方得请既去凡三年不归其亲思之因携酒馔就见命其师同飨师怒亟请彻去曰污蔑伽蓝罪入无间亲与其师皆有愧色其后偶庭下初植栢秀茂可爱师以一颂示其师师始异之遂不复以世谛事累师寻得度受具戒尝与其属海评营所事忽流涕语评曰吾佛有出世玅法而我与若反局促于名相间不求自利利他以绕究竟斯有负于一报身矣乃相与偏防善知识初见开元潭又见隆庆间仰山伟三人者一时之所臻凑皆谓法师器也虽降意延挹而师终不契独于开元赋中秋月颂防中有百余众悉为之敛袵晚逰湖湘入道林元祐之室然得密符心印自是不复逺矣祐迁罗汉师超据第一座祐命立僧就学者日盛祐退席师遂继之时年三十有九【缺】　年学者至顷东南又以其余力拣【缺】　陋若未及者皆一新之夀四十有五僧腊二十【缺】　奉金身建塔于院之西昔师与海评【缺】　逰歴同院恵深者梦二大蛇一角黒章长各数丈绕院三匝腾跃而去黎明师与评别深以所梦告且属之曰二子善护持他日吾门龙象也后评住开元与师相邻俱得名丛林间号庐山二龙云
　　铭曰作如是因得如是果只如是行成如是事于大摠持证如是义不漏丝毫不落第二亘古亘今普天匝地若乃动作不杂纷碎所以倒骑铁马逆上须弥踏破虚空不留朕迹呜呼如是如是












　　姑溪居士后集巻十四
　　钦定四库全书
　　姑溪居士后集巻十五
　　宋　李之仪　撰
　　序
　　欧阳文忠公别集后序
　　蜀人梅贽公仪为滑州得残稿数纸文义粲然而不知其所自以类访之得于人者又数十纸问诸所自亦莫知持归以质于公公曰此我通判滑州时学书偶至于盈纸不意流落犹在也文章犹日月之在天莫不冒其照临在地则犹水决也万物必资焉以给其可一日而无耶故其随得随散天地不能蔵匿而在在处处必为神物护持公尝语人曰笔研我辈假以寓其趣凡有所当寓当随其所命意防绎展转而见于笔下不独学书因而可以増益其所未到处久之斯可乐也盖公之自乐者如此故毎见于翰墨者皆抑扬顿挫可以为学者师法信所谓矢口而成言肆笔而成书也汝阴王乐道与其子性之皆博极羣书手未尝释巻得公家集所不载者集为二十巻余幸得而观之遂以尝闻人所诵公之言以记于后亦足以告夫学者而为之劝也政和四年三月十三日赵郡李之仪书
　　仇池翁南浮集后序
　　元祐末予从辟中山实东坡先生幕府后先生到官先生谓予曰子近离京城时事如何予对曰必有所更张先生曰有所闻乎予曰无所闻以意得之尔先生曰何以得之予曰是固不难得盖平日未有为先生言者先生曰人有言我未尝不聴我岂拒人者哉予曰先生固不拒人而人自难言尔又曰愿为我言之予曰斯言近述而不免谓之有二心挟二心以幸其术之必售是可陈于先生长者之前耶此人所以难言而先生所以无从而有闻也且垂帘共政八年于此主上未尝可否一事诸公奏行特太母之令太母权为正而正固在位也其未尝可否者退托而有所符也方其政之政在我也岂无舍其旧而求同于我或有所不纳既不得同必退而为异日之谋今日乃其所谋之时也以八年之所待则圣志固以定矣一旦羣然而进如所定者十有八九欲不信渠可得乎先生曰太母受先帝顾托保佑圣躬主上孝养不匮承顺尽道共成先帝之志以图至治故八年之间朝廷清明天下无事惟恐不与其事者或有所不知尔又况人各有心其可得而同耶予曰先生父子兄弟超自穷逺文举业论流布四方莫非据古而切于比立朝遂将力行其所言虽见险犹不止也今日之事已可知矣然而君子消息盈虚与时偕行盍居易以俟之先生曰子之言是也又曰自是与子相从之日益难【缺】




　　形器中可得而议也其绪余土苴则纵
　　横造次落笔皆为人所取所到之处人人得而有之海熟而珠富山辉而玉出凡所采择并皆满足而去是以残章防简片文只字侈如前日之家有其蔵也蔡君家世辇毂之下轩轾无所系而能以退为进父子之间自为知己独于先生南迁已后所见于抑扬者博访兼収所较他日之得为备吾友汝阴王性之实与讨论仍为手自抄录总若干篇集成若干巻性之将适宣城道太平蔡君以书并其总目出性之以相示邀予为之序先生即世十余年矣门人之在者无防方其南迁予适在左右而又畴昔相期盖有独得之重者乎虽老且病矣而承顔接辞表里相尽凡在今日固莫予若也因以予所遇本末并论次之乃世所未知者是亦先生之志也
　　题跋
　　跋东坡诸公追和渊眀归去来引后
　　欧阳文忠公谓诗非能穷人殆穷而后工人知诵此语而不知工果何在也及观渊眀之赋也其穷可知皦皦数百年间如孤云之逰太清见者莫不引睇将欲与追逐先后岂复可得东坡平日自谓渊眀后身且将尽和其诗乃已自知杭州以后时时如所约然此语未尝载之笔下予在颍昌一日从容黄门公遂出东坡所和不独见知为幸而于其卒章始载其后身尽和平日谈笑间所及公又曰家兄近寄此作令约诸君同赋而南方已与鲁直少防相期矣二君之作未到也居数日黄门公出其所赋而輙与牵强后又得少防者而鲁直作与不作未可知竟未见也张文潜晁无咎李方叔亦相继而作三人者虽未及见其赋之则久矣异日当尽见之以是知穷而后工者不为虚发藏云秋日周智臣以此纸见邀云必满轴乃已因寻绎所得者次第书之而不腆之作遂托其后真所谓淘之汰之者也政和元年八月二十日
　　杂题跋
　　作诗要字字有来处但将老杜诗细考之方见其工若无来处即谓之乱道亦可也王舒王解字云诗字从言从寺寺者法度之所在也可不信哉近得蔡天啓句法颇得其趣尝记其一聨云草长蝴蝶狂深见兴尽黄蜂欲退飞乃穿花蛱蝶深深见与六鹢退飞过宋都也然用之惟在不觉若觉则不工矣
　　又
　　晋右将军王逸少善草书为古今之魁尝为越州内史永和九年三月上已日仝子侄辈游山阴之兰亭脩禊事也各赋诗为乐遂制兰亭叙辞翰精絶为世之宝后唐太宗洎玉华大渐语髙宗曰吾有事语汝汝必从之髙宗涕泣引耳而聴曰吾身后得兰亭陪吾无恨矣唐末乱离贼发诸陵惟取其金玉而书画复落于人间皆摹刻失真逺甚惟长安薛真极为清絶
　　偶述
　　胡文恭公知苏州蒋公希鲁致政归文恭昔为诸生尝学于蒋公因即其居第表之为难老坊蒋公见之慨然曰俚俗歆艳内不足而假之人以为夸者非所望于故人也愿即彻去文恭愧谢欲如其请则营缮已严乃资其尝获芝草之瑞改为灵芝文恭退而语人曰识必得而后达蒋公之德盖所畏而其识如是固无足疑其如非吾所及也范忠宣公薨朝廷赐其墓碑之额为世济忠直时唐公君益知颍昌为表其居为忠直坊忠宣之子子夷子黙告君益曰公意则诚厚矣此朝廷所赐施金石掲于墓隧假宠于范氏子孙之传则可若道途广陌泛为徃来之观才耸动流俗耳事体不同君益曰此官司之事也君家何与子夷子黙曰先祖先父功在朝廷名闻四夷何待此而后显且十室之邑必有忠信流俗所尚识者所当耻异时不独吾家取笑于人于公亦不免指议流传从久不知意之所命则是非混为一区故不得不力请予适官其地亦以蒋公之语告君益遂撤去子夷子黙輙相谢曰荷公为助复笑谓予曰凡以后能物货自营图授于人则多曰元本某家至于假供御供使土州为名者殆与【缺】
　　巷一箪食一瓢饮人不堪其忧而不改其
　　乐故与禹稷同道当时未闻表其巷为何坊今在处以私恩相濡间亦有之然槩之以理义则防耻之蠧况自营土木取之在事者一时言端句末窃以为名而使在事者不得而从之者乎
　　书乐府长短句后
　　器之上人好事不立畦畛所到人多喜之喜収予书虽造次必录无择藏云嵗杪夜长灯暗輙以此轴见邀如醉梦中随智臣口占随得随书不觉轴尽又以嵗月与其防人及其他见邀云将为异日之观时大观四年十二月十日夜释宝之周智臣葛大川释子长樊圣可并器之与予也入云际院东房火积中记

　　姑溪居士后集巻十五
　　钦定四库全书
　　姑溪居士后集巻十六
　　宋　李之仪　撰
　　手简
　　与王乐道工部
　　皇恐上啓乐道知府钤辖工部盛暑恭惟铃阁燕休尊体动止万福流落衰绪窃借光明苟安气类之末尚窘异地未有亲依之幸眷言欣慕实在畴昔而强毅笃实上极坟典旁综该载如探肘后物亹亹符契以达于论辨参决之际虽刘向扬雄号为深博度长絜大其在下风亦久矣顾所期之如是乃一识面犹不可得则蹇薄何堪分同腐草以死兴言至此怅然不知门第越在数千里之外也何时竟席鄙志向徃尤不能已
　　又
　　自获通问记室遂欲接武申叙时冀参承之慰家难之际养生所资萃于一力而待哺之急举在太平奔走饥寒之水火不知风涛鞍马之劳者累年于兹用是素计不复少振渐复所期但深愧讼専介戾止恭被翰墨之赐惇厚深密真有意于推挽殆将于进交逰之后感复缱绻但有其愧而未知所负荷也庶防附骥尾托腾骧之便万世之下不失附见之幸临笔倍剧倾溯
　　又
　　碌碌既不得申记府之问日幸迁召舟行便道获承欵席伏读来诲乃审受代不晚径由陆装以趋陛对此志又阻其怀可知婆娑鱼鸟之乡今已老矣杳未有参见之涯归之报地尤剧喟咏然物育必至亦有时而不可已则安知君子之庭无不肖之迹耶向风罔然病者之侧语其次复修染简率之甚千万加亮
　　又
　　积衅蒙罚祸延长子老境孤露尤觉其酷日者闻其补吏节下不独驱防是依而动容周旋得所矜式求之昔人不待易地而剧被至教其幸遇岂易得哉旁暨衰晚资其寓禄之便钦承旦暮则归颂见畀之徳日有羽翰不传之望一旦失之其味当不待讲而后喻行阅嵗矣至今一念及之不觉酸鼻而天性之感乃其一也伏蒙哀恻别纸慰藉仰衔勤欵哀毒滋甚孤遗逼嵗方归碎小满前生意不絶如线七八日来又次孙得疾甚危上报殊不逮意可量愧叹
　　又
　　伏承目疾颇为梗乃平日讨阅之过中年已后理自应尔然最难药而北人嗜面食江上卑湿下得如是老拙比苦之固无平日之过特忧患悲恼所乘仅分三四分物日虞其非也若稍近比当差胜椒与附子青盐三物尤佳尝试之否又巴防枸杞菊花亦古法也想已得之
　　又
　　久庇后尘尚未得一从披写抑扬之奉然炳如星日常在归仰而沧溟之所纳山岳之所容一介之微获与栖托亦不在众人之后也翦焉异地日咄咄见逼则相期之素定有周旋之遇巳否将来自是图遂委于后缘所害也怅然此怀何以为况春寒未解日来燕居尊履何似造物者固有付予所得者自有定分而君子出处乃系于一时之低昂要皆不在人尔窃计裕处有经日有美况何时一笑以了也徃未求之事向风可量依邑
　　又
　　自承归阙遂还旧物屡欲修驰匆匆不逮乆之闻伦类中有所同异以至动握翻覆卒至投抒之疑初不谓然既而果不我诳輙为之失声愕眙罔然无以为言也逮性之相见乃审超视廓容略不以毫发经意薄禄里居拥书自娯凛焉一方之所矜式钦慕有来于是尤剧向徃扰扰目前有亹亹黄巻中事要之是非曲直在我则不妨稽念取舍使千万世之后防于一致而因以垂不朽之劝沮渠不乐哉未有击节承教之幸执笔増吝
　　又
　　去夏意外骤来以至他州就对阅嵗不得安居固自贻然其说亦甚长一触吏议不无流传震骇嗟惋闵笑之及其于门下则玷况多矣本不作窃禄计今遂一意田亩间依稀优悠卒嵗之适锱铢上下愈觉命轻而恩重也但参侍益不可期其念宜何如哉尚冀糟粕形容不间邮驲髙明颇谓然否
　　又
　　比遂髙志想只安汝阴旧居或谓将徙安【缺】　墓之寄即吾家也要之首丘之义终不可忘尔文周翰蹔相从必甚欵赵徳麟亦闻生事稍不如旧复有出仕意审能否苐恐未易出也叔弼止此叩天何及盛徳之后乃尔其竟有所负耶当在其后人也彦立明君爽蔚有典型不相见十六年必甚进更在闾里先达君子勉成之尔自余故家风范固不乏每思相见其胜也
　　又
　　性之徳愈修学愈进词笔其绪余而自可与前辈并驱争先矣钟庆所贻与夫徳履相践固无可议特为髙山流水下倍増仰而万里必知其穷尽者也过此一相见遂约为宣城游腊前已为之具行而輙为日前一事见止闻侍下蹔欲其归将复来此亦决为宣城居日幸其相欵也侍下固不乏人然水土相辉更能掇慰公衮之同亦自不恶而淑私拳拳于是为重
　　又
　　得罪固荷寛典亦无足道者特介于一二非类适在居处之地用是或与醖酿或接便观望以徼其陋初不谓人中乃有是等辈耶后福何可得而輙乗势以逞非我厄防与同未应至此见力图他徙以避其秽度性之必能详悉佩服情炤因寄一叹
　　与王性之
　　六年南北声问虽不乏于耳然志同气合亦不待旦莫谆谆乃能详悉其如人各有所怀非促膝握手是非可否之徃来则渠激励増益相投于莫逆之遇耶以故邑邑常在左右常若有所负不图便道遽叨少欵计所愿得于别后者固未能自慰但一见豁然如决积水于千仞之上而注之广莫野殆将何人以遏之则其为欣幸可胜道哉既别则遂欲作书事至輙新势不免改观以对适尔未及盖非获已専介被问恭审日来起居佳胜钦佩缱绻未易咫尺形容畴昔之所期者徒有愧于难堪也引咏拳拳临笔倍深约结
　　又
　　罪垢自污有玷逰旧恩典过厚获老丘园余生防何未易负荷也但适有值一方之任事者早不测其着意一旦借此以逞防破我家固彼不类既有意又平日一嚬笑皆在他人则尔后不得不虑其势殆不容一日安此徙居之心正如烈火顺风而来逼又况冰玉欣慕之素耶虽委一亲戚至之初甚慨然比再遣人果决有报若犹豫止粗得一蔽风雨处即命途矣愿亲之切以日为嵗
　　又
　　改嵗已两月尚未及一通问不惟踈怠可愧而蹭蹬自窘不应于左右如是向徃之私兹剧缱绻雨甚加寒日来恭惟动履清胜日前事尤如猬毛然一力支持惟知勉强以对而参承之计以故差池深有负于眷遇之素也其诸非防晤不展临纸倍増引咏
　　又
　　比奉问已三四日尚未知果得尘控巳否专介遽被手笔委论勤欵如接更仆衰何堪晚得陪胜游遂蒙相期若昔之投分始终不渝犹金石交而毎谓不足以负荷乃于是真若他心通者得非诚意密契防防自有以符之也佩服之深滋畏山压继而増盐米亦闻公衮近信髙明行李既获豫如而公衮亦旦夕可以相见喜慰固不能胜而策之甚疎亦不为愧也
　　又
　　自有迁居之意宣城胜丽梦寐不舍尤尽见樽爼谈笑挥毫淩铄朝夕云烟杳蔼之间而又人物相先后不减东晋盛时未论得见之为荣遇而一念所及怳如仙去方且力自防勉冀得于一两月中不图髙明骤有行色岂衰蹇不类造物者固不与之全耶良自感叹
　　又
　　比得之公衮乃审促归甚至坚确虽妄意必从此来而所闻程约近在半月日间公衮亦云此月十二三日可复过此日夕企伫杳不得耗窃谓宜兴金陵别有捷径恐公衮由之以归而性之亦从此徃矣亟作书并上尊府书将专遣人持达邂逅泾县有归便颇的即以委之定能不沈坠否拳拳系吝之私兹可量已
　　又
　　伏蒙宠示近诗开缄已如闇室得灯已而防绎讽咏端若骤出沸鼎中而清风四来醍醐甘露相继沾沃也钦承有自来至此尤觉逸驾愈逺而髙步岌岌云霄之上矣追逐瞻望其何能及击节之余益叹胜流周旋妙悟日有相契景向研味尤不能巳此亦以俗谛拨置不遣輙时时自投僶俛方呻吟时似有可意处迨录出则反令人作恶固愿求教匠手特以老倦胜染极艰徒有愧于忧忘也
　　又
　　叔弼云亡固当致吊而彦立平日尤厚徳麟雅好亦愿详细作书周翰中间得一书未答蔡致君父子不止当作书亦作答数书须积情意铺叙力輙不逮更俟乘行李未到间试勉强也
　　又
　　不作书咨候巳复逾月日计命途遂参武周旋之胜竟为猥琐凭淩而其势无异拔山行止非吾所能及良自喟叹公衮莫夜过门如梦寐间青都紫府羽衣玉简之接所谓得才数十语亹亹沦肌浃髓靡不使人心醉亦无异宝笈珠囊中所纪而斗觉云烟蓊蔚而来拥老境何堪是殆一报缘地鼎焉遽有所期遇也侵寻所自来固无功行可资特吾性之极力挽引乃兹玅契其为感幸但深未易负荷之愧耳以故尤恨杖履囘旋几爼雍容可与同而輙自窘也春物烂发故都登揽是时桓谢风流沈杜雅致参次先后以奉吟笑日来为况当复何似或闻朝夕遂还侍下得是信罔然防不知所遣既而又闻渉秋复来则収之桑榆犹有后缘之托尚冀行李顺途庶谐一面之慰








　　姑溪居士后集巻十六
　　钦定四库全书
　　姑溪居士后集巻十七
　　宋　李之仪　撰
　　手简
　　又与王性之
　　卜居初荷委曲势须身到乃契高义比既差池姑俟及门方能披冩遂日幸一日亦不虞蹭蹬至是也公衮来一事间十之三四在是事缱绻防绎无不饱足人意使其自履之亦未必能尔扵是又知先为之容非咫尺可以喻感月终或出月度可以成行是时行李必已逺矣绪余参期豫深留滞之叹既归侍下渉暑未必能遽还定无揺落之初必有近耗或遂过此犹及面叙
　　又
　　去腊巳问途为路西田讼特见及遂遭挽絷迄今未见其归非身与之对则不无噬脐之虑是乃如防山者尔咏懐登高临逺晦明杳蔼之与俱而穷探力取秘奥幽深之必索又复人物所同莫非气类之胜付畀薄厚固系扵人似是一毫发不容妄得也毎念及之但嗟惜自悼而已其倾倒追逐已成一方极则之事异时犹击节以乘其后或能僶俛次第以副都人流传之托是老境之幸也如何
　　又
　　日者税鞅适幸宻迩舍馆曲记不遗屡枉存顾薰然相予之意欢若平生虚徃实归所得扵抑扬间亦灵矣少别遽复改嵗江上晚寒不审日来侍奉起居何似盛义不可忘特未有旦暮参承之地瞻望门庭倍深驰遡
　　又
　　倾向门下非一朝夕衰頽不类分从所无闻以老瞻咏一时人物如隔世外君子何縁得之乃先存顾周旋礼意之厚遂欲收之以托气类感遇固无以自名其如应接不暇无异放舟剡溪一何崷崪透防千里万路之多耶愈叩愈无尽庻几桑榆终在末轨
　　又
　　顷得高文几至成诵常谓德与俱进毎叹奔鞅絶尘不可得而企及矣傥辱未忘尽畀副本使得谛咏矜式其眷契成就之赐虽老矣犹知兴起也自到江上笔研几废纵有之不足凂匠手姑俟编録以投至鍳庻蒙不屑教诲或有以上副也
　　又
　　向自当涂归道逢令兄方知行李留滞东阳寻欲专遣人咨候闲中无得力竟尔钮铻遂约少回归轩且复不契念之殊不自堪蒋山清老归来犹未得一见然闻前日酌客赋诗累日甚恨矣此况扵今犹诵之近着想已满箧固未敢率易有请万一流传一二使得咀嚼以涤沉滓似未峻阻也老倦下笔徃往不复如昔虽伎止扵此终当誊出以幸指教曽诗亦未检得并须别营专使次见亮见亮
　　又
　　比幸披展适以秋成急扵寇盗之至曽未得博采力索少慰钦慕别来防然复追讼何及车马留东阳几时先约王元均父子俟归途之便一报当遣人屈致以幸庄居累日之疑竟不相副良自感叹村落间了目前事尤不少辍欲作书咨候不止无便亦无斯须好况竟辱枉教而不腆志遂落苐二其愧何以为控稠重十余幅字字皆警防不谓晩节有此胜遇但无以仰对滋不遑尔乍归又当改嵗人事如猬毛然未果详悉具报续当驰谢次
　　又
　　日俟私故少休一寻访戴之兴因以识荆州之面春晚可期未应有是幸会已否金陵无名废日尤非老境所堪但迟莫可虞求田问舍不无荏苒为妨欿然此懐一念及之不觉汗下恭惟定省之余图史环拥从容古人感慨之际旁揖胜丽以终永佳趣虽江山不足以契雅懐然上防之据皆当日名流登覧之余陈迹班班可纪者按籍与俱其味冝如何哉尚阻追随临笔倍深依向
　　又
　　乆不通书固非得已当舟车防通之地乃藐然情不接扵上下以不接之一身而应日生无穷之事变加之衰疲忧患之余其得一出入息为可休安而乐者耶坐跂胜晤但时时击节赏叹而宣心冩妙不能回于笔下此非常情之所及仅自知而叹感尔髙明渠得而谅哉忽披手示累幅恩勤方营医夺死号噭哀祈之际申纸一阅洒然不知烈日流汗窘蹙之在我也防绎所命愧不自容其降意俯求固知虚以受其来若谷若不足皆未易况之而施之非据祗剧慙衂大暑不审日来定省讲习之余起居何似病者偶不死今犹在袵蓆间太平举只尺用工又复秋收是时非身履之皆不能济行李在问念一到其地无复修驰之暇草畧申叙仰兾矜炤执笔不觉气长一丈
　　又
　　伏防宠示所集六一翁遗文并蔡君书与其编次东坡老南迁后诗文縂目且俾附名其后及序其前皆巨题也固当以不敏求免然二公不可忘也毎得其绪余之传无异自天而下况探索详论超出物表非豪杰之勇畴克尔尔輙勉强索课録呈左右为用则不可但此遇不易得其高明之贶其可虚耶所留背轴素纸适兹纷扰未敢下笔俟至宣城或能乘兴亦恐斤斧不弃未为定稿也别集三册縂目册背轴一巻同元帕防附来介持纳幸祝至
　　又
　　投分高明毎作书即欲巨细布之以故尤不得间于抢攘之地仰佩见赐倍深愧叹诗轴日置几案间不自得则必一一歴目擿其成诵者呻吟以自寛非特为我矜式实一时之良药也比来撰述必已充牣箧椟以超轶絶尘之资而当贤父兄之间一举足便有数千万之逹况山水之胜天下卓絶之境适为朝夕之助耶早时妄意亡児之养获奉周旋虽癃疲已废尙意因见而悟如有借扵丰草长林或少振于跻攀腾跃之便尔适兹见啬毎念及之但深蔚结似非人力所能致也何时一靣向风耿耿
　　又
　　适方修记左右耑使被问垂谕周渥感刻未易借况伏审雨寒起居佳胜衰废乆矣分同腐草一旦顿回生意则退之所以推誉侯喜之语兹复得之其佩服尤非所据少顷钦伫降屈尊严以快占叙
　　又
　　天气未定扵渡江【阙】　　　里此固不可不避就而私淑之懐似物理有以见怜故适投雅意所命也慰幸慰幸见徴拙语实畏巨题又诸作者截断路口殆寸歩不容进更俟牵课然亦未敢自必于可以拈出尔惶悚惶悚
　　又
　　累枉教翰愧不自堪不独光明顿回蔀屋而组缋防错纵横照烂寒鄊未始有此也慰幸何已少间恭惟起居佳胜见徴拙陋属思几不聫接重惟推借之重不退避輙牵课上呈殆奉一笑不必留也余容面致
　　又
　　早来欲作记恐遂行姑遣人闯问已而知尚迁延亟且缱绻必未获凂彻遽被翰墨委诲谆宻尤畏俯求之重而衰苶未易为据也雨势未已道路艰梗恐人力有所不能胜更须留宿以俟也然黄山亦自虚旷早来伏惟体况清适方图僦所有与以奉佳趣庻接临分少欵以慰不能遣忽报田间所积微米水上危被冲注穷饿之水火不免辍以赴之厄防凡皆类此似是造物者必欲见求渠可力胜耶向风不觉气长一丈
　　又
　　破甑敝箒畴复见録委曲终不忘则定将何施可以为报家间至于重复豫计是行似厄防已极矣不然安得平生所愿一时际遇并得之如是也坟山石刻打未足方欲理之止有三本并罗氏表同浼哲匠余者续附呈次遣叙非所工正頼诋诃不妨笔次有以不及也钦企钦企
　　又
　　向以见徴防尾仓卒以奉来贶不谓刻石为宠又烦背轴见及展玩愧悚尤佩勤眷郡首守记前已得之该载详尽实一方之幸紫烟之作真大手笔也父子翰墨相先异日想见丰采岂小补哉然题名正患如吏文石处不免俗韵刘贡父太学直讲记以为脱洒今日又高一着可胜嗟咏
　　又
　　衰迟乆欲为门下客差池不契竟兹淹晚不谓爱下之余遽叨赏遇虽桑榆何堪犹幸依起之光窃借以老也日者迁徙所择实主于幸义为多尚尔牵制葢未始顷刻輙忘于懐艰生固已弗类而厄会见乘初不计物理慿陵乃至于是于其或者饥饿空乏使平日妄迷之误澡雪殆尽而遂将旦莫亲依变瓦砾为黄金则未定【阙】定能不愧器就之赐否耶愿见之懐日以为感
　　与韦深道
　　辱书借米虽李侯之义不减昔人而鲁公之拙则亦久矣方时艰食逺近所同非若藩镇廪饩之余得借已出望外兼蒙专遣津置尤佩厚意共审渐暄日来体力佳健独力酧对其来如雨雹其理如猬毛湏少就序即在左右葢无时不奉思也
　　与赵彦强
　　相别逾年初不知行李所税不得数具问至深倾驰忽辱垂頋尤愧不逮然遂获奉晤语有足慰者晩来履况何似切承蹔寓客邸无縁抵造想蒙加察未行因出入无吝见访耳
　　又
　　方作书披手示周尽无复遗意而语妙句秀钦叹不能已其感慰不待言也湖隂佳处人物尤胜三年欲一投足竟未可得比来无一毫髪系念径思问道輙为病留良可叹者闻仲权仲常兄弟馆置甚厚彦强可人处固多甚不恶也力疾修附未暇详悉幸加察
　　又
　　别后日觊轩葢迟回所期不忘倾遡自四月末即病奄奄如九泉下人欲作一书亦复不果然亦未尝辱寄声出处既异虽在只尺葢与数千里不少间也念之尤不能已大暑不审日来起居何似或谓已成久居计随遇即安要是乐处为不易得所以去闾里近坟墓不屑羁旅傥在此耶何时遂获周旋向风耿耿




　　姑溪居士后集巻十七
　　钦定四库全书
　　姑溪居士后集巻十八
　　宋　李之仪　撰
　　手简
　　与石端若兄弟
　　沦落不类下士莫与之比而卓然仪容乃独收録遂得从容教饬得者皆言意之表佩服荣幸固不待葢已期于必相亮久矣于是方图申庆愧无以借手而大轴雄文遽兹俯暨礼意之隆巳不胜其荷戴而属词典丽盛哉久不见此体制真燕许绪余常杨而降以至杨刘晏宋皆不足道也得我矜式滋有衰老后时之叹更当防绎以逰十驾
　　又
　　乆闻谒告归跂首而望何啻以日为嵗忽承舍舟无异自天而下亟图就展以渉冬徂春奔走乍还家又一番目前事倥偬輙未暇及作书申叙亦索于纷扰之际曽未获详细差池未蒙委报向徃之深于是不觉犹豫方周旋嵗计酬对逺近横来之问欲欵门第与具书皆复不逮惟是拳拳滋不能已忽枉专教恭审日来体力佳健偶亡孙小祥津置骨肉徃金陵作佛事修布殊不适意仰觊加亮
　　又
　　比者观光稍欵方礼成乐作之际想得于古人着意命驾处为多博我未闻方切跂咏而乃牵制如此可胜怅仰间审已具舟特如亲膝遂复相逺我劳如何衰迟止候月初家人軰归即左右矣兼愿致于笔下者笔下亦安能彷佛
　　又
　　不相问未始许乆目前易成因循不独髙明然也其如老病杜门无时不奉恩以奉恩故笔次不得无望望来问遽贻如获欵近特逹出于盛意资畏责已反轻约也伏审日来动履清胜或云不晚赴燕设若在田间必相失如在月末当幸迎候
　　又
　　适奉先所枉书教罪戾叨复为冒昧然迹犹在赭衣中而俪句褒予过甚伏读汗下虽朋友之义以知心为善其如苶焉何堪未易负荷谨留以永家传续当奉课上报次不愚礼意隆厚非君子推借逾重畴克尔尔并图为谢有愧倚马輙先布其畧
　　又
　　大轴贲耀似一旦跻我于云霄之外矣末路有此幸遇岂造物者怜其困踬之甚故特有以振之耶至于亲寓美翰济以异国精楮古数优渥倍深慙衂别容僶俛防绎惟其不能故复见于此
　　又
　　晚暑起居何似习仪罢必无事比孙铭督迫亦幸得扵玉趾之便輙徃望那工夫一阅恐有不稳处幸一一见教无相踈薄也更有一事请益先大门举制防在何年是时先进所业用举者否然国史中则天圣七年特下诏用举者先进防论各二十五篇命从官考定而后召试又记得曽读先大门集中已有进防论此间无文字可检所见止是阁试六论并御试防尔无惜开晚明出必早幸过此早饭而去亦贵少欵也阅毕并周诗见及
　　又
　　昨者承示佳纸便当奉命为家中几案更移未有笔下处又恶字不相对不免为物所夺欲少待修造定叠作之自使人送去也必不敢蹭蹬兼欲作书谢不遇尔幸察孙铭而蒙斤斧望贬付欲遣其仆也亦待换了人头处如何如何见教见教曽门是真庙苐一次防试只不记得甚年也钱子高谢制举启云章圣临轩先臣首中睿明出震季氏登科两朝之间相继者父子一门之内并进者兄弟以此可见尔得先志可考也
　　又
　　今日得乆若书并置到海物书中不説归早晚定来但闻已请长假则遂不复再至都下恐是少躁未应如是必有家书到左右专人何日回切令至取报柯山铭独乐也记偶作得皆不满意然不敢拈出方欲附去而从者适来谨上呈敢望斤斧付还也恐湏全篇不入用尤幸谅告则可以别作求教乃见益也至祝至祝
　　又
　　眷聚万福亲庭必常得书乆若尚在京何多日矣若虚遂权作安主亦佳何必去住自缚也佳篇警防但愧糠粃之在前亦续再和奉呈次卢居悚感便望与筹度施子良约月末到亦不出宣城湖隂也日来金陵人连有专人相挽方犹豫岂可失吾友哉次第宣城不成周王二居到遂为湖隂老矣但恐居成而昆仲超在显途顿失依附僦直宜酌中葢未修筑间日月尚乆盍图其难继也
　　又
　　少间声问伏惟起居佳胜衰陋叨蒙过辱见庆形容谆实祗佩増畏輙忘其鄙而图效管窥之报遽叨过委愈重不腆之负悚息滋甚职务薄遽上阻披承系咏尤不能已后日投箸便可行且何惜顷刻也
　　又
　　今日偶食新姜发动小肠气适方小间遂方得答不愚书托人粘纸作圆封未竟间辱手示感愧不已又获和萹押韵至此古人未知能到已否东坡毎于此尤留意恨其人不得击节惊叹也更俟庄间聊作青唇一笑明日千万访及吃饭了去
　　与友人徃还
　　衰陋过目延予不然之灰乃有亘天之焰殆非人力所能致也乱道漫冩出时自为笑岂足凂凟更荷诸作者拂拭皇恐皇恐自非吾人未易至是近到庄上亦有十来首随遇随应之语未曽録上深恐防失遗忘乱道册子不敢不纳便告付还候録毕再求诸君子指教也孙铭亦在其数元稿再上呈其专人已行报不愚书更欲入一小纸望速付及腹痛未全止殊草草不愚诗未暇读续奉纳也册子与二巻并领只未收周诗尔得在箧中他日可请也
　　又
　　雨意未已輙有寒色适非其令但嗜睡尔美况从可知也尺牍遂临如接超然之袂岂梦寐中来耶欣激可知矣伏审已视职事晩来起居佳胜早晚可以瞻奉驰情兹不能控介还草率展布既谢先辱且及不豫知之愧
　　又
　　早来承手示修以佳句如淮隂用兵多多益善至其背水而阵则真所谓变化若神忽然雷轰雹霰章邯之军不足破也钦叹钦叹方尔牵课偶一病获告殂不免申官检责适方小休和诗遂成倚闾晚来体况何似早晚得以瞻奉倾企倾企
　　又
　　晚来起居佳胜今早几似寒潮所薄急作燥剂进方少许遽奉来诲慰感无已诗句殊不类累和之后自是停畜有余用之不匮尔却刼追逐多见其不知量也必多近着不妨开发衰困企向企向白醪甚契欣仰初不知有法如此方患元白似用数果録以为况何幸如之更先沾溉尤不恶顿尔垂涎早晚可道也一笑
　　又
　　天气殊可畏如物萦罩毎承遗贶真发吾覆欣佩可知伏审晚来起居佳胜来韵益工未易击节鼯技亦穷矣遂欲稍归地分也一笑一笑欲蹈海纵帆亦将有去将何之之叹如何白醪钦荷定应芜湖去此逺近恨缩地无术也客去方能作答愧不时遣
　　又
　　雨意未觧履况何以连日为児女畏布不欲輙去千万保爱
　　又与悟长者
　　霜寒伏惟动履清胜自承爱请固知必由州中乃行伺候既到即通问遽先垂頋感愧无已行李定能几日上道无縁谒诣但深依向颍昌境界纯熟风范与南方絶不同正是一行道为人处也勉旃永为一方作福之主与诸上人相防幸一一致声作书不及矣来春夏间或得瞻礼
　　与崇因长老
　　屏处不多与人徃还唯是世外高流不废钦揖况大善知识为一时前軰者常恨不能一一作礼不图幸遇象驾聫歩至于十三人之盛而老师实为上首未谙得名之应其巍巍堂堂真所谓星中之月也别来蹭蹬未果申叙缱绻遽勤专委特枉翰墨谕意甚稠岂胜感戴信后复不审体况何似前履新正更祈法夀遐逺永为四众饶益适作数处报书未暇详悉别所觧免遂命僧持诵为祷且致厌胜以祛其惑连得二篇发药多矣牵课艰拙又尔抢攘湏至作隔年还债之计也呵呵来篇益玅钦降不已
　　与承天长老
　　早时属望固知在处必得相逢累兹见契自是因地有自来殆非众人所到也既深慰幸亦以修信行不为无力尔别便当作书申叙初则偶为事夺次则家难遽及蹭蹬眷縁缱绻倍剧叙系眷晚日来不审接物利生体况何似门如市心如水此是古人境界后来亦有拈者要是真能如此不知谁肯承当已否稽首光明可量归向
　　又
　　伏承惠頋特以专介坠问长牋短幅似于三门外见我定夺是何心行也谛味周旋且淤乎方广之内既愧且深感激贬所固无足道但烦恼遽来无力量可以负荷徒有慊于道照尔尚兾因风不忘发药渐暄门随分扰扰甚攀企也回禄遽神于我軰家似非其地然不至踈失惊恐否方薄用祓除诵经呪以慰安之早晚少休当期欵奉不一
　　又
　　稍踈相问驰系可知晚来起居佳胜昨日蒙枉佳句方作报老革云少故急归不相待寻遣一借兵持拙语并简徒手而回云传语谢简更不答固深疑之自早其人不来因宿留至今不先咨叩得报果前所陈不逹今輙再録上呈过蒙委谕惶悚惶悚
　　又
　　适来附所遣持简并押昨日通问者去对防沉失方愧纷扰亟沐垂谕并枉和篇皆青都紫府之语尤愧非据寄顔无所伏审晚来起居佳胜防稚軰一起一倒极无况其谢踈畧想蒙深照
　　又
　　晩来为况佳适防穉軰恐布追念縁疑相染殆不知图上记次

　　姑溪居士后集巻十八
　　钦定四库全书
　　姑溪居士后集巻十九
　　宋　李之仪　撰
　　行状
　　故朝请郎直秘阁淮南江淛荆湖制置发运副使赠徽猷阁待制胡公行状
　　本贯常州晋陵县
　　曽祖防故赠太师沂国公
　　曽祖妣沂国太夫人李氏
　　祖宿故任枢宻副使赠太师魏国公諡文恭祖妣蜀国太夫人呉氏
　　祖妣魏国太夫人何氏
　　父宗盾故赠少师
　　妣平原郡太夫人施氏
　　大观元年妖人张懐素谋叛蜀人范寥诣阙上其事有诏置狱既伏诛乃迹其昔所经行之地以赏以罚而得其常寓蘓州通判吕渊家寓时能以其术自晦而莫之谁何独两浙运判胡公察知其事状将取以付狱既觉即转徙他州公命劾期捕获素邂逅得罪去輙已以故就起公为提举两淛常平等事俄还公旧物或谓旧物不足以劝功又进公一阶贴直秘阁迁转运使先是公措置两浙盐事有劳复南东嵗计方有所因革而縂其事者乆难其人朝廷知公为可任遂以公縂六路为制置发运副使而虚其所共事者不除意若责成于公而不欲分其权续又命公兼六路茶盐事公固强敏至是愈感慨砥砺防两浙转运提防刑狱提举学事提举常平提举市舶提举澳闸等同知杭州事皆阙官诏以公权杭州仍兼领诸司其地常天下舟车之所聚又复上方营缮凡数局泛遣须索接武而至冠葢旁午賔客满门词诉参萃四方人物情伪多岐证逮防漫门阶陛席骈肩累足率待命于公而公耳受目应口酬手画无不满足而去才一顷久而其迹如扫早时狴犴充斥至有累数年不能予夺者公一语而决未几三院诸邑狱遂空比公去无一囚之系风闻诸路不畏则恐文移防应交驰扵道毫髪不敢隐亦不敢逾晷刻于是六路事巨细无不举而东南所至如公实临之朝廷益知公才而上亦屡对辅臣称奬已而公去呉越东南事非公所当领者多特防委公公奔走祗命兼昼夜惟恐有所不及寝食几废而不知有寒暑风雨之避俄得疾遂请致仕未报而卒享年五十一大观二年八月九日也上闻报为之叹悼庙堂尤以东南之计未知所托而嗟惜之赠徽猷阁待制常赙外加赐三百匹勅所州具防事诸孤以大观三年四月十七日公于常州宜兴县善继乡金钟之原公讳奕脩字叔防平原君梦异人降其室而生右股有黒痣秀眉明目表表羣儿中能自警防文恭曰是必能世吾家因命名以训其意既就学尤激昻奋勉文恭毎退朝延诸孙列下坐命诵所授书而亲为防试间摘其义以问精而不失对者设特榻置酒相与劝酬如賔客用以为别公多在所别胡氏中表遂不敢以常儿待公以文恭恩授将作监主簿官制行换承务郎十迁而至朝请起家监秀州税务姻党有为部使者防州县甚急既到公迎见曰州守固长者然务寛大任僚属皆得其所长以举职事愿使君少留不惮毛数而髪擢之有一不如理请以欺防受责使者曰少年得无以姻契故绐我乎公曰度使君必不暇徧及即具曺目邀其【阙】而按之使者笑指税务曰姑以是观君之能亦吕騐君之説又曰苐前徃行且至矣公曰幸得从使君以徃庻几知我不取具于临时也比按视得自公到官后嵗课生増三倍簿书纎悉如律使者叹息乆之固劳其守而行监洛南稲田务未行改太府寺勾当公事管勾出卖枢宻院封桩物帛就差刬刷两浙大礼上供钱帛先是朝廷毎有事于郊庙则有司预选官分遣多因其人以私之姑取文具以复命至有冐请给至逾年不报者公在太府封桩局迁就贸易屡奏成效上信其能下不为扰乃以命之公据籍诘索无一毫得隐徐为区处取其所余而不夺其常计欣然得其要领遂先诸路以归而所得之数輙倍之河失故道议者谓其流或东或北【阙】　以利害相乗亦交相兴役务胜其説其费不赀而至累年不能防朝廷欲知数而防者未知所命佥谓非公不可即命公以徃不逾时而上其实监城南炭埸公因请出外执政曰不欲君稍逺姑以是为命之地尔苐少安之仪鸾公帐之借名存寔亡后故闇不足以备行在乃以公兼领公曰积殆不容钩考少騐之则主于役者皆当坐重辟愿舍其旧而新是图请自今日为之正既报可才两月蔵贮有地出入有经近以顔色増浣而灿然无一物不类创造者下卸之役常不给而雇募夫力以足其数朝廷患其费而不能革其又命公兼领仍兼京东排岸司阅籍得得以贿免者数千人寘吏于法而自是不复雇募排岸狱系一舟兵至二年睍睍械间且死矣公见之恻然渉其案葢已三防赦矣但官未尝省而吏不以闻故如是急命释之迁司农寺丞执政不悦公者改公监进奏院又以公通判延安府然终以公议不敢出公于外而留公措置开封府界京西上供柴炭异时白波辇还司以所漕舟应他用漫不收还亦不能增置以登其额省曺吏哗五日一催而不责其报上至禁廷从京邸髙价旋市以应用内外相持久之莫之察公上其收散补壊罢冗占兵三之一于是舳舻衔尾而嵗计沛然有余矣崇寜初上意以谓先帝政事屡变更致祖述宪章之志钮于异同之论乃相今太师而置讲议司讨论润色简寘僚属首以公为检讨文字以公练逹盐事而东南为重呉越之地利尤为重乃以公提举措置两浙盐事公以法壊之久非家至而户晓之则无以逹上意輙身自履之山行水涉虽人迹罕到之地亦不舍乃严封宇谨出纳敛散以时火伏以限贾贩不得而私而亡命皆转为良民矣山谷间有至老不得盐食者亦皆沾足嵗中羡课以缗计得数百万捕私贩赏至不支一钱杭州已停配军顔巽元祐中为州校主秋仓输租专揽输户米为代输一日监官以其米恶甚不为输巽怒集不逞数百軰即所输地欧之前为守者防他州御史希宰相防论守为不法诏释之自尔益无忌惮广收请盐抄以药涂之而用既毁抹贿主者洗去药而再用虽老于其事者亦不能辨积累年其欺数至不可计人或知之而终不敢发公因防已毁抹数得其奸而上之特防防岭外尽没其家财以偿所欺有司苐课以公为诸路冠就迁转运判官仍兼盐事睦州遂安县胥造大宅豪占民地民屡诉州县惮其豪不为之直公命拆屋迁其地苏州呉江令操下严而察胥徒病之求所以去令之防不可得有杨姓者伪作书留别其家人云令遣我造舟怒不倍功而楚毒偹至我江死矣其子诉扵州州以闻部使者展转上彻一路喧传运司具奏牍请公连书而上公曰茍欲就死必不告人且死其尸渠何掩耶遂以是罪令则奸得以售而官与吏将抗矣檄其县多至购赏以捕之果得扵他处公以职事当见上以禀诏促公入觐忌公者乗间起事胁言路交章公腹背受敌力不能觧遂坐废于家中扬州杜门絶賔客几二年或曰公胡不自直使朝廷知为仇人所醖造况曲折如立五指不待数而后知也公笑而不答俄有诏起公感激称谢曰非陛下因事加察则草木蝼蚁之防岂得至此地况亲承顾问披眷奬之重耶具言懐素軰不足以况狐鼠但乆在江淮间知我无彼故尔狂率遂陈天下承平乆但留意西北而不复偹东南山川屈折风涛出没歗聚得以为险当知因修为害其大也上又曰东南习俗獧狡因縁为吏而又家世相资在官者何以制之吏强官弱非痛惩之则法令在其股掌间矣方且图之卿宜审察此患后有诏开帅府置望堠修完城壁教习水战公寔有助焉既又尽逐监司州县胥募等第人户充而公亦入境首取苏州二吏素为懐素吕渊囊槖者奏黥之以逺恶处昔之号为强狡者多谢所事以去至有更门戸以避者朝廷以懐素事初有防申男女结社念经不茹荤之禁不觉察者增其罪名州县畏或累已凡持数珠偶同坐者悉逮捕呉越雅相习至汹汹不相保公令必夜聚晓散十人以上逾旬不罢者先告而后执下遂安有恃防暴横闾巷间目之而不敢校者适至廷下公号之曰尔非伏路虎耶吾在此正欲得尔以肃众人茍能更心退悔不害为善良不然必不防常法寘尔后公过其家呼出果自闻令悛省刻约不敢輙出配军因思郷而归隣人毎恃之以取货又欲强娶其女方犹豫中遽殴之反诬以杀已逻者执与俱公得其情贷配军而杖诬者兄弟争田县不能决而讼于公公呼使前而告之曰吾君方以八行旌诱而乃夺天伦之戚犯圣时之教不期赏劝而务快私忿是何意耶即相持挥涕罗拜而去富人三兄弟其季已死二兄欲并其资产诬季妇以义絶罪而出之累诉不得理公喻其父使诉而还之即分所有为三命探于庭下妇果得所欲者闻者以手加额曰隂其可欺耶特烦我公生之尔狱囚有连逮至百余人以情未明故掩乆而痩死过半矣在者亦仅存视息公促具狱有司执以为不可公叱曰推数年而不行尚何待耶即出以待之请于朝俄报可方时禁小黄钱如束至湿至有投隙伏之以诬夺人物者猖狂日炽行旅几絶迹而北关为甚公捕其魁黥千里外余皆籍为军道路乃通羣盗白昼公取人物相夸为能号白日鬼人不得安居公召至庭下命与逻者结为保任令曰一有窃发并坐尔曺而先簿其资储偿失物主而后责其同捕贼用是屏息居人至外戸不闭无頼軰以赌博为名诱陷良家子徃徃至破产俗呼松子量鲜衣美食自相为曺在处有之而杭繁盛故特甚入其中者初不自觉计所得随手分散以钤众口而把持之号分子钱公张榜于市立赏许告犯者给例物招刺为军由是遂絶昔被诱陷者与其父兄出拜于道间以谢公徳钱塘有善水者结为私渡所载可取则至江中故为覆溺而取其物嵗以水死者甚众公増置官渡而絶之青龙之大姓陈晊故司农卿倩之子有官不出仕慿所持畜凶悍軰为厮仆结连上下广放私钱以取厚息茍失期防则追呼执系峻于官府至虚立劵契没其赀产甚则并取其妻女间分遗所亲厚逺至广南福建至死不得脱公请于上诏取晊编管湖外而黥诸仆以配恶弱之地又索其所遗虽逺必致移所在因使人防之以归狂人赵天启隂刺人长短造为飞语以幸中伤人以是入官亦以是所至事之如权要又随其处题冩壁动揺讥讪天下皆恶之而无与对者公宻疎以闻诏窜广西杭人既德公甚相率击登闻鼓请公即真亘浙东西多畵公像于浮图而立祠之或香火于其家毎食必祭其去也扶携涕泗或遮道或挽其车不得出公绐为暂出廵按当复来乃得登舟而又争其舟不得发至半夜开关方能出所过壶浆花红夹两防老者执手炉少者顶柈香烟相随不间防呼曰愿公无乆于外卒为我父母也公治杭其政日有可纪而其著者如此大抵不为姑息不立畦畛不邀声誉一切以身任之而只知有是事而已虽家世荣显履践如寒士自少喜周人急闻人有难处之事必委曲营度而期必于济胷中无留物人有不及未尝不忠告或防前文饰则靣折之虽取怒不已其归葢主于爱人之深而惟恐其不返以蹈悔咎也事亲孝笃于兄弟朋友凡宗族郷党一以诚意接之方其盛时遇之或有间及其沦落仓卒之间际则周旋所之无不尽力不营生事不侈长物在杭尤谨日给饮食外锱铢不及有托于公者亦以是谢絶视其外若甚封殖而家人仅免饥寒兄弟有无相通后举公诸孤力不足而兄弟皆出力以相之从叔父修简公欲以恩例及公公推与其长兄平居遇盛冬雨雪里巷间告饥则必计供家外尽散以给之所活前后无虑万人里人朱思之子死无以敛公为买棺仍之思之死后如之包孝肃公子绶与公进奏为代后以罪去贫不能举皆取给与公所善曹百礼寓京师欲赴官而妻病且方就蓐至衣食不继公日过其家物物应之而又助其行辟召徽问李俨为盐香司属官徽问夫妇相继卒子防方病公力办其后事仍资其子而遣俨病几废公兼其职事苐使食其俸而俨固未尝去袵席其卒于扬也公时在迁谪中亦为之买棺具舟贵人子以非嫡出役于一庸僧且殍矣公为收养如子女奴既售知其家世且犹处也呼其父母捐所置而厚遗使嫁人盐法既新前日般载脚乗之费责偿于主枚举其家所有犹不足于偿累然相系出入官府而无可免之期公为奏而免之再过其州聚千余老防妇女相杂夹道焚香迎公以谢公在朝廷改当五钱为当三以制私铸市肆尽闭民间几至絶食公曰良法而不能奉行恨我不在其事也适有米斛尽出以救之井市交易如初杭之公帑费倍他处责卖醋之息尤甚故事绕以数十羸老之卒廵门就市日额不登则治之甚酷至卖妻女以足之公曰钱塘酒课嵗以三十六万为数人食醋多于饮酒而区区近取给于有限之力又复强所不能徒使之坐困而无以取盈若募人买朴则所得何翅此数即具以闻村落闻追呼多州县承帖家人三五为曹被酒夜叩人门驱曵呌呼民不能堪公曰募役之法盖朝廷之美意人不得以横议者特节外害之而不知禁也公命立赏擒捕而请防为令二议皆未报而公捐馆舍后无继请者人皆恨之发运司藏百余艘以偹奏计毎出则延衺数里不絶平时兵坐食所至为困而所遇无异螟蝗入境县镇之类仓库几至一空公计合用数外终取十余艘而已朝廷以转般过绕命转运司直逹而上计所用舟多不足公前期刷诸路积处钱尽以造舟得千艇公济其乏江寕界接真州江面充濶而多暗石风涛一作无可避之地前人开李家漾为偹而嵗乆淤汩虽鱼舟亦不能进公首命浚治不十日而巨舰可藏到者无不感叹公曰先见之明晚方进用常若惜分隂以济所事间语人曰知无不为臣子之分守也既委质而仕则身非我有若天假吾年庻几不愧所遇不谓公随地抑扬大小施设卓然一时之所难者才见于杭州数月之政此上自人主所以叹息不已而赠恤至于絶俪也疾已革犹若语人曰王事虽暑毒岂敢惮劳闻者皆为之出涕讣闻钱塘人相与即僧舍发哀受吊于生祠地仍集众力度僧以荐防福嵗以为常濒海盐戸有为之服防者娶郑氏封仁夀郡君尙书右丞雍之子有贤行四子绩纬绅维公为笃信因果平生未尝杀活物在杭时因其人善食鲜多细碎水类日不下千万公谆谆诱劝食者遂絶而业者为改喜建立丛林请有名行僧住持呉越号六伽蓝主之者多公所命大通禅师迁化公以私力致供邀其僚属即其虚焚香作祀戒诸禅刹次第荐严特表其素诏加諡号赐塔名嵗度一僧以专洒扫少尝得一疾医不能效日以为虞黙有所祷期遇人以收其功忽于通衢中逢一窭者鬻纸撚人争市之而不与偶见公独授之比开乃公姓氏年甲公异之遂约同过酒肆追其歩相去才一尺许逾时不可及既饮告公曰汝有病吾为汝治之必效出丹一粒公服之立愈酒防又语公曰此去二十年当再相见非申年得申姓人不可説果至申年得申姓人公始与语而遂传比疾革实二十年矣又尝梦有所授既得疾有二衣如童子状侍公左右时有见之者后因追荐家人具黄箓醮于所结生天堂上得甘露数斗乡人多取而食之呜呼非自信不欺积累深逺其报也可复如是耶胡氏自文恭以清德懿学奋身遇主方在位时以一物不得其所为已忧每推以教人曰必以是为本故其子孙若多能行其所闻则其隂功在人者可知矣至公又能格以至诚不茍虽不得年不得极其用而四子端静敏克森然平相发挥则其所钟固可表见矣亦足以为学士大夫之劝也谨状大观四年三月十五日赵郡李之仪状















　　姑溪居士后集巻十九
　　钦定四库全书
　　姑溪居士后集巻二十
　　宋　李之仪　撰
　　墓志铭
　　淮庆军节度蔡州营内观察处置等使持节蔡州诸军事蔡州刺史泾原路经略安抚使兼马歩军都搃管兼知渭州军州事兼管内劝农使西河郡国侯食邑一千四百戸食实封四百户上柱国折公墓志铭
　　夏人自元昊以来服叛不常虽朝廷务为优容然疆埸未尝弛偹熈寕初出师鄜延方时公年十六七已能从军斩获至四十余年无一日不在兵间每战必克屡立竒功恩威并行诸将无复居其右故能被遇上主秉旄仗钺专制一路既去复来迄终于位兵民懐之如父母朝廷倚之如长城信一时之豪也公讳可适字遵正其先与后魏道武俱起云中世以材武长雄一方遂为代北着姓后徙河西有号太山公者因其所居人争附之李克用为晋王知太山公可付以事收帐下凡力所不能制者悉命统之而能辑睦招聚横捍西北二虏封上柱国以其地为府谷镇又以为县为州为节镇更五代皆许之相传袭其世次至御卿入本朝尤为太祖皇帝所信任数下诏书奬慰赐赉不赀是生郑国公从阮生礼宾副使德源德源生讳惟譲赠左清道率府副率则公之曽祖也祖讳继长内殿承制阁门祗候左千牛卫上将军考讳克儁文思副使赠左领军卫上将军公生数嵗尤羸弱几不能胜衣独千牛识之曰竒儿也后未易量已而果耸防絶类沈厚有智略敏决而防以功名为巳任驰射超轶殆不习而能郭逵师鄜延见公而叹曰真将种也遂荐之试其艺于廷中补披帯班殿侍就充鄜延路经畧司准偹差使从仲谔出塞遇敌于马戸川贼有以年易公者公索与鬭即斩其首获其所乗马追葭芦川輙大俘获遂有名行阵间朝廷既城绥德夏人遣其亲信杨已良者分画地界经畧同命领军就收其要领而以公从行公语其间其反复屡折之已良至不敢仰视立界堠筑中山堡而归即以领军治绥德而留公为之助新造之区营置多目地压贼境所举非一朝一夕事凡巨细公必叅议而后定至今不能改易领军捐馆舍乃出仕为乌波川堡把截旧用汉畨捉生戸更戍然有力者家居而自便贫乏者长上而无粮公曰难遽革姑令居者月输以饷上者两以为便辟安南安抚司竒兵队将勒所部过谿洞肃然秋毫不敢犯以便亲求为滋州永寕关元丰五年鄜延追讨辟副军期为五队将战三角岭收复米脂城获级为多间自安定堡折运粮草以赴军前贼邀我于蒲桃山公独出击败之东兵久不得食数千人于卢堤门或曰掩杀可有功公曰饥不任役而茍为迯避者非叛也单马就诘輙彀相向公曰尔軰何为而至是得不为父母妻子念而甘心于异域之鬼耶遽回所向而喏或至流涕曰得公一言遂有生矣公各遣归所迁苐一部将从讨金塲白豹战六掌平下葭芦入义合皆先登斩级辟环州洪德塞主权第二副将破讹子野鸡塞先是平逺塞畨兵多迯匿及已胜兵而未系籍公钩索而籍之得八百余人骑自是无敢蔽隐迁第三将破曲律六掌平又破安州川改第七将夏人将并兵入寇公先得其守烽人姓名乃给为界外黙烽首领就以所得姓名呼出而尽斩之烽不传因巻甲倍道大破尾丁硙斩获万计回过柽杨沟遽下令第三沟下营皆曰日方午刻汉界犹三百里不即归可无后虑耶公笑而不答复廵兵临沟持满又分劲骑据山西贼果蹑吾后与选兵遇而西山骑乗之腹背受敌遂殱之贼既衂乃大举而来公所提兵才八千自启楼铺逢逰骑转战至马岭公度贼未能深入乃取他路趋洪德邀其归路分遣二千骑屯肃逺入洪德川公设伏以待伏发贼前军乱后兵为肃逺所制几匹马只轮不得返伪国母逾山而遁众相蹂践赴崖洞死者不可胜计辎重尽弃虽帷帐首饰之类我皆得之夏人之败莫此为甚进环庆路兵马都监时元祐六年也移泾原第三将擢知寕州改岷州兼安抚又改镇戎军与帅臣议不合朝廷是公初到而未偹也亟屯罗山以觇我兵以麾下兵大破之由是累前后实功积官至皇城使成州防御使复知镇戎军绍圣二年以公知简州兼安抚时已未冬诏促公行湏河未冻到官将委公以事未几章楶帅泾源请筑石石门硖好水川而谓其地当镇戎之冲非公不能佐巳以成其事乃请公镇戎章再上而后可诏以熈河秦鳯环庆三路兵防泾源之师无虑三十万而聼命于楶近时出师之盛未有其比楶以縂管玉文振为统制而以公为前军而副之令曰追贼不得逾一百里又曰事或警急势难禀议聼行而后报前军伏路头重而求援于公公即禀于文振文振曰好又恐一军不足以蓄其鋭再约文振发熈河兵熈河兵骄而贪功主将不能制即报曰已发二千矣偶失道尽赴坑谷死文振惧为自全计輙讳其好而劾公以擅兴违节制楶得所劾即下公吏奏到宰相亦惧具惜熈河之失乃归罪于公而请行军法上曰彼方治俟案到未晩也案上而公追贼才四十里余又得报而后行宰相恚曰诞也请从京师遣官以治上难之争不已即以审覆为名实则再治也既而不移前治犹卒降公十三官而罢楶请留公以收后効力以公权第十三将守荡羌寨贼兵出没葫芦川公曰此至在平夏城也日作乐享将士使之不疑夜出劲兵挠之凡十余日贼遁去时贼中号统军寛名阿理及监军昧勤都逋皆西界用事桀黠首领也朝廷宻诏公图之邂逅以牧放为名防境上其意则瞰我乗间也公既知即请出兵以所部兵分两路衘枚以趋用夜半叩其巢穴围匝二酋始大惊曰天兵何自而来又问曰将之者谁曰折安抚曰我父也幸免我死公即以上恩慰谕俘其家属族部凡三千余人皆许以不死簿所得约千万余计哲宗特御前受俘百官称贺即日遣中使赐公袍帯兵器及以内库白银衣币为籍拜公西上阁门使洺州防御使泾原路兵马钤辖继以赏不称功再迁东上阁门使其所得地即天都山也有诏就委公经理公以接连一帯秋苇为川南牟防地适熈河秦鳯形胜相控制皆贼牧养要害处若不乗利势据之异时不能无患遂以秋苇为寨南牟为州诏以寨名临羌州名南安而以公知州事兼安抚使在治七年止以所得部族丁壮为用人人皆效死力以捍邉面累迁引进客省使正为和州防御使进明州观察使为泾原路副使都搃管崇寕三年钟传将师泾原以万人出廵贼出平夏州围镇戎分兵掠山外传不得归公以轻骑寻朱龙胜界随贼所向而先夺其险贼意初欲扼石佛峡以制官军而纵兵大掠闻公之出也乃不复逞既而至银冶关而公适顿兵瓦亭寨遂一夕而遁适上以传奏不通宻以手诏问公而命公访传所在仍许便宜从事诏到而贼已遁公条上其畧上奏覧嗟赏传又请以本路兵直据灵州徐堡寨以接声援上召公入亲将面议未行而环庆请乗西贼无功而归气沮疲乏之余际尾击之诏以泾原之师防于灵州川帅司委选万骑以徃然后报到后时公取防径由葫芦川广独孤澜漫抵岱岭掠灵州川贼携老防趋灵州时已半夜火明如昼门不得闭城内外大扰徃徃堕濠堑相枕籍而死明日俘获甚众牛马槖駞蔽川而下环庆失约我军势孤不可以留命禆将当前公以精骑为殿而还贼果见袭公令少憩食而后行分兵迎战贼又以数百骑我于两脇间以邀中军公亲率兵出其不意贼果不利将依山自保官军掩其后得脱者才数十骑俘斩几千人而首领居三分之一上即诏公入觐既见上慰谕甚欵乃以传所请质于公公曰传知其一不知其二得之虽易守之则难若不先削其地弱其势藩篱完固馈运可以相接而后图之未见其可上曰卿之言是也遂迁公武安军节度观察留后为歩军都虞候赐赉有加他日再力陈开垦广土进筑要害之利上皆嘉纳俄促公还以搃其事寻有防先城萧关既与传议不同而凡所报应无不鉏铻夏人知之稍防集为备传又申前议而同防未可筑公执不可传遣其辟客数辈强公公曰国事也帅司将佐义均一本茍情不通则不无胶柱顷自冒矢石是等事皆在所志其如势有先后设不审计则噬脐何及必欲如帅司所议未见其便传知公不可回乃从萧关之役终快反覆而诸将皆观望传亟云贼且至不可不击帅司檄公曰不管不击意将冒此以伸其灵武之请径以他将统兵兼尽夜出界贼觉遽袭其后所得不补其失传惧反劾公为专輙故败我事乃罢公管军仍令条具以报公以所得传节制状上之朝廷悟即还公旧物而上益知公为可委寄也乃以公为泾原路经畧安抚使马歩军都搃管知渭州公谓减泊口磨移隘朱龙乌鸡三公减井子皆藩篱之要也遂筑五寨以控之自是邉面虽濶逺而如在一堂之上矣又展西安州増置定戎寨广平夏城为懐德安兴定戎盐池嵗得盐七十万石从始事至成功未尝调发而民间不知其役輙更叹骇曰是何神耶两被手诏褒谕有更期无扰用副予懐之语在镇二年拜淮康军节度使又二年公以守边分事已就序将求解罢少休与安逸未及请而转运使有以边面既开拓报饷不能无钦絶请于平夏道峡镇戎西安四处分置五百万粮草仓埸公以所费大难之曰如不得已止可用旧舍屋为用而平夏通峡相距无二十里可省其一俄有诏罢转运使又借帅司孙籍车户为运又欲以十万斛助熈河之计而以泾原随军中驴槖駞致之公不从叠是数端故造为可虑之谤以中公于是召公还朝除佑神观使既而所造皆诬上疑遂觧寻命公对拊谕委曲公泣曰臣老以守边无状致烦物议以惑上聼頼陛下终始保全万死何以报上无一语自辨特赐钱叁百万为京师居第之费俄以其子焕文除少府监丞少日请归省坟墓有诏许其行明年召还复以公帅泾原比入对上尤敦勉公力辞不可得即以少府丞焕贴直秘阁书冩机宜文字到镇四月感痰遂告老未报而以十月二十九日薨享年六十一乃大观四年也后数日御寳批所奏不许公去位赐灵寳丹二十粒勉以自卫报到上嗟怆不已命本路走马承受问其家安之地及遗表陈乞恩例等公弟皇城使可通知岢岚军应副事即以致和元年二月七日公军之北安仁乡道生谷武家防领军墓之西公夫人赵氏继室王氏梁氏皆先公卒両男子彦野西梁院使秦鳯路第一副将次彦质朝请郎乃直阁君也三女左班殿直朱挺李保内殿崇班郭浩其婿也孙男宗丞三班奉职两女尚幼公平生不妄笑望之若不可得而亲而即之弥温好学乐善喜读书虽医药占卜无不通贯论议滚滚愈叩愈无穷其忠义仁恕不苟而自信盖大得也为文长于叙事作诗有唐人风俗事亲孝友爱兄弟宗族间一以恩意周旋惟恐失其欢丁内外艰皆以边制不许终防而请之毎至三四事间即请持余服亦不报安南班师遂归营阡陇蔬食庐于墓次永乐之变太夫人初不知公径归先见其弟乃相与寕亲仲父早世继有六防皆在殡悉举以又官其从弟嫁其二女虽显贵奉飬不少加不昵声色不饰厨传以邀虚誉归乡里与亲舅握手相尽出入才以四人肩舁遇軰行间长者必下轻财好施所得赐予必先族人随亲踈缓急以次而均其尤不能自存者分俸以给保徳阳沔有世遗产诸父既离析而推所得分及公公悉均入诸分置别业于长安以赒孤遗又置义庄于岢岚以赡近亲而为松楸洒扫之奉自始即戎未尝妄戮一人接物遇下一以诚意所与逰淡以长而所去必见思其罢镇戎而待命于原州也昔为将而驻扎又尝摄州事闻公之来扶携出迎不逺数千里至巷无居人夜则望公所舍焚香膜拜其所履歴之地皆家畵公像而生祠之有至每食必祷者不事权贵不为势利所夺不自矜伐有言必践利害或不同虽在人主前亦必展转开陈期感悟奏报徃来情不逹已灵武之议钟传至出政府私书示公而以语撼公曰奈何舍节钺而就窜逐邪更不从当以报政府公曰所系甚大非敢有所吝也寻已言其宻奏曰臣只知以忠义事陛下今政府不知臣为帅臣又务邀近功坚持所见臣迹不安愿罢臣邉任上遣中使报公曰我自主张夏人举国以城为练泉诏公以一路兵破之公曰众寡不敌难以奉诏又促公曰若不行当行军法将佐亦勉公如诏防公曰我之首领不足惜一有不虞辱国为重亦以是报上曰惟陛下幸察寻诏公曰覧卿所奏诚如是言又界外聚材植将立保障或诏公可引兵扑灭公宻遣人焚其所聚彼但见烟焰属天而不知其所自尝与人同领兵讨荡已回军而共事者方至即推其功为先与同僚约为婚姻未定而同僚死公徃哭之呼出其子而定婚每行军与士卒同甘苦虽深入贼境露宿不开壕深逹性命之理视在官如传舍于死生祸福略不少芥蔕语子弟及戒将士必曰无贪赏生事妄开边隙重贻朝廷之忧又尝语其子曰三世为将道家所忌况家世为之耶尔曺当以业加自勉无以箕裘为累有文集十巻奏议三十巻晚着边议十篇未及上而终呜呼天都又腹心之地也据险隘而地寛平水草丰美粮饷饶聚所以边地不敢中国抗者益在于此元丰中之仪在鄜延幕下亲覩诏防观先帝所以规画必取之意可谓深矣俄而辍者当时不副上意所在曽不知上与天道留遗圣嗣故公既奉行天讨不血刄而取之又复能随所控扼且城且耕使之略不得内向而侵寻未归之地追窥玉关以还都防之旧矣以是求当日之中辍难乃在今日也而公上成先志増重国威天人合符君臣相济照映今古于是为盛
　　铭曰天之降材岂无所谓若文若武以时而至乃圣乃神有命承之谁作规则风后云师憬彼残羌逰魂未除尚窃吾第间輙睢盱奋天之威时哉折公推陷恢拓所向必功天子曰咨予肘予臂公曰忠臣舍帝何恃髙牙大纛拊有全师孰去孰来天子之知河西朔方暨安西府郡县可期公胡弗頋轸帝之懐汉蕃是悼维其不亡勒铭有诏










　　姑溪居士后集巻二十
