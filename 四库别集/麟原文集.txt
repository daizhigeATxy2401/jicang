　　钦定四库全书　　　　　集部五
　　麟原文集　　　　　　　别集类四【元】
　　提要
　　【臣】等谨案麟原文集二十四巻元王礼撰礼字子尚后更字子让庐陵人元末为广东元帅府照磨明兴不仕聘为考官亦不就江西通志载吉安人物有王子让而无王礼葢误以子让为名也礼工于文章著述甚富尝选辑同时人诗为天地间集【案谢翺尝録宋遗民诗为天地间集此袭其名葢隂以自寓】其名见于郭钰静思集中今已久佚维是编尚存分前后两集各十二巻前有李祁刘定之二序定之序谓其托耕凿以栖迹于运去物改之余依面糵以逃名于头童齿之际其文竒气硉矹胸臆以未祼将周京故也有与子让同出元科目佐幕府其气亦有掣碧海弋苍旻之竒及攀附龙鳯自拟留文成然有所坐噫喑郁抑扪舌骍顔曩昔豪气澌泯无余矣意葢借礼以诋刘基然所评与礼文不甚似祁序称其蔼然仁义之词凛然忠愤之气深切恳至无不可人意者斯得之矣乾隆四十三年五月恭校上
　　总纂官【臣】纪昀【臣】陆锡熊【臣】孙士毅
　　总校官　【臣】　陆费墀









　　钦定四库全书　　　　　集部五
　　麟原文集目録　　　　　别集类四【元】
　　前集
　　巻一
　　碑
　　巻二
　　志
　　巻三
　　行状
　　巻四
　　序
　　巻五
　　序
　　巻六
　　记
　　巻七
　　记
　　巻八
　　表
　　巻九
　　传
　　赞
　　巻十
　　题
　　跋
　　巻十一
　　记
　　巻十二
　　哀辞
　　后集
　　巻一
　　序
　　巻二
　　序
　　巻三
　　序
　　巻四
　　序
　　巻五
　　记
　　巻六
　　记
　　卷七
　　记
　　巻八
　　铭
　　巻九
　　铭
　　巻十
　　行状
　　祭文
　　书
　　啓
　　巻十一
　　説
　　巻十二
　　杂著
　　词
　　题疏





　　麟原前集原序
　　永新溪东北入庐陵界敖城谚谓楚相孙叔敖尝筑城然楚都郢去兹甚逺敖既相楚恶得来哉盖臆说尔敖通作嶅山聱牙蟠紏环廽若城故谓敖城居敖城王姓最旧号宣溪王溪至是名宣因溪以号其族也王之老成人见称扵国初者子让子让当元时举扵乡为经魁从藩省辟佐主帅全普庵戡定江湖间志弗遂归隠号麟原然人不以前藩省辟官今麟原自号称惟曰子让亦犹宋尹师鲁非不有官号人惟曰师鲁以其炳着人耳目不在官号也子让既隠本朝治化聿兴有来迎典场屋文衡主鄊饮宾席者輙避匿不就其所与友有云阳李提学希蘧洲原胡尚书山立皆以弗仕为心昔元盛际専假科举抑南士南士多伏蔵用诗文自写至是与子让希蘧山立辈往还丘壑岩谷有为诗题子让所居者予防首聨其下云当户雨苔双石峻隔江烟树数峯闲杖藜麦垄秋霜后樽酒茅堂夕照间闻有古书人不见柴门客去又常闗观是子让甘寂淡乐幽僻托耕凿以栖迹扵运去物改之余依麯糵以逃名扵头童齿豁之际无求扵今有期扵古可见也子让没有年其族显者今大理寺卿同节谓子让诸孙被荐入京者谦为族侄以谦谒予持子让集来不尽出予亦以病不及尽观其所出信手阅数篇至为吾邑作纲目书法老儒水窓刘友益后记复先庐慨仰舂陵伯升文叔昆季复炎鼎引杜牧神尧能以一旅倾孤隋后世子孙不能以四海全盛力复河北深惜永叹之嗟乎子让其竒气硉矹胸臆犹若佐全普庵时以未祼将周京故也有与子让同出科目佐舒穆噜主帅定吴越幕府唱和其气亦有掣碧海弋苍旻之竒后攀附龙凤自拟畱文成然有作嘻喑郁伊扪舌骍顔曩昔气澌冺无余矣王半山云髙位纷纷谁得志穷途往往始能文上句斯人之谓下句子让之谓论士者奚必以遇合与否较量抑扬哉同节愿予序斯集予谓同节文集有建大将旗鼓独出井陉口若淮隂侯者有合诸国从亲共入函谷闗若信陵君者多寡惟所当今同节法理余暇手不释巻子世赏成童逾年宴琼林绩文翰苑俟他日合子让同节世赏所作为宣溪三王集岂不善予序焉亦以期焉赐进士及第通议大夫礼部左侍郎兼翰林院学士经筵官国史副总裁知制诰永新刘定之序
　　余与王君子让为斯文友二十余年矣始余友子让时子让方锐意科目眉目清耸举举异常人余谓其必为后来之秀其后果亚江西乡榜余又谓此未足以溷子让子让名誉当不啻此已而世故纷纭为性命奔走不暇音问不相及近一二年乃得再防扵禾水之上须发容貌累累然其中退然其辞气卑卑然余疑其颠沛转徙随俗异化以故若此及观其所为文数十篇皆蔼然仁义之辞而凛然忠愤之气深切恳至无不可人意者然后知子让之学与日俱进子让之气与年俱老而非变故反覆之所能沮防者也余又观其易字子让一篇所见益髙所处益下有敛春华而就秋实之义扵是又知子让之学日近乎里子让之心日进乎道而非辞说工巧者之所能尚也呜呼防乱既乆平生友朋存者百无二三縦有存者亦不能以自力而子让独能肆志扵学不废而益勤故其见扵文章者如此余衰惫已甚无复有意斯世而独扵子让之文有发焉故为书之嵗在乙已夏四月云阳李祁序









　　钦定四库全书
　　麟原前集巻一　　　　　　元　王礼　撰碑
　　贑州路总管府判官王侯纪勋碑
　　今大郡古侯国也而政令之设施财赋之出纳军民之统治尤为繁浩必长克长贰克贰同徳恊共臂指同运则事无不举不然虽平世不能以治况抢攘亡纪之日哉贑之政可睹矣兵部尚书全公以选牧兹郡文武并用声威赫然越二年为至正壬辰蔡颖流毒江右搤于吉安间道由抚以窥贑四月据宁都扵是府判官奉议王侯分兵讨之癸亥战猫儿石得间谍戮之甲子战小庒冦乙丑至葛坳三防毁其茇舍夺其马丙寅战印山防奔溃已巳驻兵女冠三方并进七战大防是日复宁都获首贼范某及徒七十余人得所夺有司铜印一十有三万户金虎符一日遣部将迹残凶掠鬼岭越果子园斩首数百级擒伪元帅刘万户赖尽焚其巢一十有六乃命增旧城三尺陂万斛里以灌濠外置鹿角栅以备设防民廵检募集义民城内廵防者千二百人城外守望者二千四百人节钟鼓以知缓急未几冦再至再衂州民始安十一月又檄侯分府事扵兴国既至县即调兵廵捕与冦逆扵方石生擒二百人斩首百六十有竒防死者不可胜计始葺城壁象十二次先是冦据方大官兵退次遂用郭鼎计分兵进屯寳石逼方大觇冦实虚卒破之招懐胁従失业者五百余户稍暇建尊经阁以诱士类曰教不可废也明年春防昌失虞复分治雩都以援之广设义兵千户所以聨其民习武以备用置斜站以报警棋布三堡扵近郊为外防建钟楼县治之左以明禁令瞩奸慝二月复防昌三月援瑞金懐徕石城归正者十五砦调兵饷士赉勤罚愆书牒坌集辰至已决业业然如奉漏巵沃焦釡十一月戊辰贼数千自循梅来攻雩都侯躬率众扞城上发矢如雨殪其十之一明日防益张编竹箕骈负以前矢石不得入于是冶铜液以灼之遂大溃初雩都未有城侯命属官毛荣胡思恭吴溥龚昂廖谦杨贵徳先后督成之不五月而竣事髙厚为尺十有二周环里计者五为门凡六各为楼缭以瓯脱六十有四扵时茍安之民睊睊若可缓者至是贼乃环拜曰再生我者侯也新城之力也不然吾属无死所矣既而窃相告语侯频年劳身竭思使我民得以饮食事育繄侯之徳甚大况雩学之新侯功为多而古者议政必公扵乡校若琢词其中足系无穷之思且庶有劝于后也乎侯闻之曰无以为也讨贼吾軄所当为幸而成功者圣天子其仁如天之福也兵部公卧防坐筹之胜筭也况宁都之役时则有若府史危诚孚方泰亨千户法昌贑县主簿巴延彻尔郑秉忠道拉实兴国之役时则有若府知事程瑞防谋郭鼎摄邑事孔雀努林昶雩都之役时则有若府史王尚文徐行摄邑事县丞和卓典史胡思恭务使龚昂敎谕吴溥等皆有折冲之劳供给先后之助焉吾何力之有众皆再拜称叹然卒以为不可已乃窃具功状以文属礼礼惟贑以伉徤之俗虽治世难尽绳以法乃不敢乗昏浊自肆俛首聴约束效智力非兵部公文武威明临照扵上非侯经营扵外以抚之未易臻此又尝经其战伐之地睹山川险壮闻父老道侯行事感其志节故不辞而乐书之侯名荣忠岳州人系以诗曰帝式万国深仁久安蠢尔蔡颖猘狺其间民不知兵防战防守言言贑城如虎斯吼长有大贤贰克同心匪我王侯提师孰任闽险粤岩倚声借势道逺应迟分府往治既往治之小大是倚爰誓旅徒勿怖勿疑维此羣丑乗时披猖侵掠我土诱奸胁良并力齐心我荣彼辱良者致归奸者同戮汝搴汝旗汝伐汝鼓赏功聫曹罚过逮伍军士私语凡言必酧各尽乃力毋俾悔尤斾旌扬扬防矛耀光竹矢檿弓洵直且强我师震之谷响川应执讯凯还风息尘静迨我闲暇修我陴墉浚我濠池曷售其凶居安懐危顷刻靡懈众人嬉嬉视我反怪迁治无常念乱若一弗问弗事民谁与恤子孝臣忠雅言所存行义或亏惧侯有闻山成其髙水就其深为民之氐为国之琛我作铭诗宜志宜史逹扵帝聪用锡蕃祉
　　贑州重修孔子庙碑
　　贑通守杨侯偁叙兴学本末遣文学金友徳过庐陵以书属予曰贑学创于宋庆厯而再造于绍兴宏丽甲于江右元元贞丙申复改作之癸未鲁侯至道一新旧观于是廿有五年矣时艰事殊壊于兵乱丙午夏令中书右司郎中张公民瞻来防贑卫军事始至谒先圣先师于庙见其頽弊弗支頋瞻太息慨然思以为已任明年四月即捐已俸鸠工庀徒由礼殿廊庑暨奎文阁撤腐易新盖甃垩丹外之灵星泮池垣墉桥道内之冕服貌像防幙秩封靡不完美自先圣配享从祀而下坐列有序五月已卯始事逾月丁未卒工上不勤官下不动民视平时糜廪粟帑财以为文具者相絶矧今赡学之粮移资军饷非公笃尚儒术营度有方夙夜匪懈曷克臻此防等免于劳勚而受其成思琢石视后子其为吾书之余惟古今治乱系乎风俗醇漓风俗醇漓系乎学校兴废方其治运休明家给人足固以学校为首政况乎师旅丧乱之余纲沦法斁之日兴学校以正人心岂非先务之急哉公之是役可谓知治本矣抑兴学校守令责也公官在戎阃以武备为务茍兵戢民安即不旷其軄乃能汲汲及此则材识过人逺矣使贑之士来防来歌懙懙济济讲遗经以致其知遵圣训而敏于行兴让兴仁为邹为鲁俗无伉徤以不负兴国美意实自兹始礼儒士也儒宫之成职所当书况请之勤勤又乌得以固陋辞遂为志之而系以诗诗曰
　　于穆夫子　师表万世　天地与参　四时与契载瞻晬容　有肃其地　召茇犹思　胡此弗治既曰治之　曷又戾之　侃侃士子　行已是思四端五典　大道孔夷　曰权曰数　冐邪抵兴学之初　崇美庙貌　成徳逹材　聿观其效朂哉士子　知至思行　歩超贤圣　见于墙羮章贡沄沄　空同郁郁　倬彼儒宫　埀敎防极













　　麟原前集巻一
　　钦定四库全书
　　麟原前集巻二　　　　　　元　王礼　撰志
　　邵廵检墓志铭
　　君讳南字道行其先本姬姓系出召公世为燕人后迁河南在宋尧夫为河南族厥后复徙河北天常至本朝有曰进者佥侍卫后奕军籍于君为曾大父又家广平威州古宗城也居郡城西北隅大父讳信娶李氏二男子长公良字政卿次忠良字干臣又居北门外治先茔于城西驿道之北凡五冢后复迁于城东北上世俱隠徳不仕忠良始受部符任钱谷官配栗继刘宋李王凡五氏男子四君其长也次庸道中次成道脩次通道亨君由国子监生举呈翰林院既试捧中书檄充淮安路安东州学正考满勑授贑州路雩都县印山廵检歴两考代未至卒于官寔至正壬辰十月初五日也生于元贞乙未享年五十有八娶张氏子三人思孝思齐思逺女二人刘嗣古赵秉彛其壻也孙男三人江汉汝君之没也江淮驿骚不得归祔于先茔权厝贑城之外思齐闻予避地雩阳具状稽颡涕泣而请铭予哀其孝思不敢固辞受状而读之君平生事父母孝母氏蚤弃世事继母四人愈谨无间友爱异母弟加厚族之不能者十余防仍抚其遗孤性笃厚乐易友谊尤深皆可书遂铭铭曰
　　公奭于周系姬自邵其采邑后为氏由燕跨河几歴世文献寥寥属焉志大贤之后羽林士丰啬相承君始仕才多龄寡嗟莫致埀庆后昆尚昌炽
　　郭防可墓志铭
　　呜呼医能以仁存心若郭君防可者真百一千一者耶何可得也前二十年余里永阳有佣于贑之安逺者至雩都病革舟人出之水澨一息未絶如缕君过而怜之舁归家冐众口非诋不頋躬眂药剂饮食之宜既愈给道里费遣还其乡佣人感更生之赐称雩郭大医不离口闻者传诵谓世诚少斯人也又迟之十五年余举进士筮仕安逺道雩闻郭明善精于医同郡太和人也始定交焉其后余侨寓扵雩则与明善日宻矣一日明善求余铭其尊人防可之墓昉知佣人所徳雩之郭大医者实防可也使世有仁医如此余犹将求其名氏而传之矧有子亲厚于余其敢爱一言耶按状君讳元亨字防可世家太和钟歩曾大父讳某大父讳徳庆父讳祥叔俱业医俱善士防可始逰雩其道日行遇故旧倾倒尽欢坐客常满所识穷乏者间移贷营什一类不能偿君亦不较人以疾请不问贫富逺近即驰视之日四五往不懈未尝责报而或赒之者以为常非独水澨人也后家日肥迎养其二亲亲殁归故里襄事有丰无俭姻族称之曰难晓畅地理爱雩之百丈塘有古防记语其子曰异日必归我扵此死之嵗尽会亲友与诀居无何得疾蚤作衣冠而坐歴歴区处家事毕曰吾逝矣竟不起至正甲申九月十六日也享年六十有三娶袁氏有妇行后君十六年卒男二人明孙徳孙徳孙明善也女三人壻邹彭萧孙男三某某某初以隂阳之忌权厝于里之近今卜某年月日改遵治命焉铭曰
　　雩山之峯云油然兮下埀百丈之塘水鳞焉兮沦漪厥蔵既安诏后允宜千嵗之外知其为仁医之墓尚封崇之
　　照磨王公墓志铭
　　公讳思道字国賔姓王氏宋绍兴间卢溪先生庭珪修谱具载金地长者十一孙大光冢子六承事徙东向以是徴之公东向之系距长者十有九世矣曾大父仲繇修眉丰頬埀手逾膝治生勤俭而家日肥年近百嵗大父必先克承志业慕靖节恬退之风性喜植菊丞相杭山章公鉴字其亭曰晚菊父宗元尝试艺不偶遭世易思自树于乡闾浮荣不复动其心妣某氏公自少诚笃有容语不妄出性至孝弱冠以推择为吏念一弟逺宦于外祖父髙年不可劳于户役即而家居日以奉亲干蛊教子为事兄弟聚处无论亲逺贫富一不以户役累之而驱驰因控身任其责賔亲至者必倾竭尽欢座上常满不厌儒有懦不自立者奸人従他邑移文媒走卒及群无赖为欺侮公力捍之甚者根拔其风遂熄人其恵到今元初法制未一黠吏复乗之以奸民困徭役公乃义以济之首捐田五十畆倡以次出有差共得田二百五十畆嵗收粟五百石以供科役未敛时用有不给輙先贷之而后取偿不以嵗月规息利公赋首办而吏弊无所施纲维其间者三十年野无呌嚣之卒里多足给之家于是隣境闻义徙宅来依者六七今皆长子老孙矣乡隣有不平者小而壤地婚姻大而鬭争死事无不诣公求直则悉理以开谕公以处裁无不心服以退无复蹐邑门者凡防食无良之徒喜使酒尚鬭然闻公謦欬即逺引避不敢过其前已巳至壬申连嵗旱饥公竭诚祷于延福河江之神每瓢水以归云雨随至民赖以全活者众三江桥兴废不时来往病渉公见富人有欲脩释典报亲者輙讽其莫若捐田赡桥其福田殆甚于彼闻者信従积助田得百四十以共修葺经费谓其本于报亲也名之曰白云桥所居邻小溪人称为溪濵居士天歴间有荐其才授东平两军照磨适丁父忧制满越明年卒生宋徳祐乙亥殁扵至顺甲戌九月廿三日享年六十配刘安成著姓也弟国辅防状元所寄黎公之门从乡先生罗静山受业学优而仕声誉蔚然皆公力也子男一人贞以易试连不得志扵有司遂就校官选终平江学正女三人壻刘齐方李所先郭立心孙男五人震允益志同益歴浔州静江敎授补分省掾同罗鬼宣抚司奏差女一人公扵里之小女坑戍山辰向公卒之后二十年奉训大夫顺元宣慰司副使范公汇尝状其行谓公处宗族兄弟极其雍睦而宗族兄弟懐其厚处乡里姻朋尽友助之道而乡里姻朋莫不服其义御下以诚而小人输其情接士以礼而君子尚其徳处事则公正谐世则谦损其孙允力学好修深惧先美不章将冺冺无以示后遂以状来请铭余惟公行义孚于一乡者隠然与王彦方同科铭其可辞乎铭曰
　　惟古于民　嵗用三日　世逺风譌　尽瘁徭役有能义田　卑髙计力　吏自除　公赋自给锄强植弱　护里如璧　有拂扵膺　望庐求直诚以折之　鬭忿氷释　弭灾利渉　恵泽非一嗟嗟彼苍　胡不憗遗　胡不百年　俾乡尔师我铭幽光　孰其齐而　所谓伊人　古之人斯
　　防杏隠墓志铭
　　君讳从善字性初永新人也永新番阳叚为士族有由科第起家至银青金紫者其近有防氏世医小儿人称为防小儿家君之祖本叚氏赘而后于防曾大父某大父明叔父圣传世守医业君幼明敏兼精大方脉知义理喜吟诗胸次出乎等夷有以疾苦告輙恻然动中风雪暮夜不避不以贫富异其心于窭者尤加意焉予之药屡视问不倦既愈然无徳色常活艰危扵他技穷蹙之后故疾笃者率曰得防公一视虽死无憾盖用药权宜不拘拘泥古如婴儿患噤口痢食輙吐忽鬻饴者过门儿索父母有难色君曰本谷蘖所成食无害且恣其满餐诘旦视之饭无噤矣其于理防多类此君不幸蚤失恃啣哀没齿事父愈竭其情世父髙年食贫君事之如其父存顺没宁悉躬任之乡里尤以是多君平生喜地理家术居屡迁最后得里之大湖山有林泉之胜遂营筑以老焉左图右书古帖名画轻裾长袖与賔交清谈其中或焚香瀹茗或酒酣豪歌亦不自知其乐也一时名胜莫不有湖山归隠之咏乱定思再构于湖上未遂而寝疾以丁未五月二十三日卒扵湖山之隣寓得年七十有三配吴氏先君二十二年卒子男一人绍曾克世其美女五人适吴适尹适龙皆望族余幼孙男一欲其继家学命之曰师岐卒之嵗腊月窆于秋陂河西岭遵治命也后之八年其嗣子以里之老生胡性仁状君行来请铭余尝恨未识君尚忍固辞抑余闻防之先居烟市通衢往来穷乏者随力赒遗一日有道者来过授以截疟治疡二方用之神效居三嵗而去临别谢曰吾为若累多矣然明年若将有大难吾遗若信香遇难焚之吾将复来明年果嵗大饥殍者求食食之毙里凶猾诬以杀越人于货公入其词将验尸仓皇焚所遗香道者复至闭一净室而坐已而死者更生行歩如飞其祸遂寝开户求道者亦莫之见呜呼传记载与仙遇者盖有之矣然类多长者积善之家岂好善优于天下者仙亦愿之耶将列天上官府者亦皆古忠义之士耶观君当防乱流离而家独完人肝脑涂地而独考终命庸非天之报施善人而仙遇之余福耶乡人称之曰杏隠当矣宜为铭铭曰
　　积善之家诞与仙遇遇仙之人厥后允裕如杏隠君活人孔庶既濬其源亦演而注大湖有榜秋陂有阡子子孙孙庆埀以延
　　罗浮翁墓志铭
　　呜呼浮翁先生不可作矣复欲求典刑如浮翁淳笃如浮翁敎不倦如浮翁胡可得也初延祐甲寅科兴一时海内之士争自濯磨以効用郡以先生通春秋大义起应诏战艺失利归而学易丁已在选中时吴文正公典举读其经义叹曰深扵易者于禹鼎赋则云学邃而词骚气逸而义正驰骋乎屈宋班扬间赋中髙手也至时务防则云学有体用治有本末识时务之俊杰也悉批于巻自是声誉蔼郁静山翁晚节末路赖以怡恱明年防试于京师志未遂当道援例以下第举人保充江西宪掾先生不就惟思授业以淑后进为养亲计而已其诲门弟子也必孝弟谨信志学慎独也必格物修身亲贤信友也必正谊后利崇徳修慝也问辨讲切岂徒词之末哉故今年之塾舘甫定而嗣嵗之聘币又交至矣至正辛夘淮甸弄兵郡守丁中宪梁亚中犹聘先生职敎郡庠以正人心越明年警报日切自书台移家泮之诗人堂后二年甲午患虚弱之症以卒二月四日也享年六十有九卒之后二十一年代迁世逺其子尚观始克状先生懿行授礼俾志其墓而铭之窃惟弱冠尝拜先生知其平生一二既又与尚观同举扵乡好犹兄弟谊不得辞按状先生讳振文字毅姓罗氏晚字罗浮人称为浮翁世为安成儒族曾祖某祖某父士琥字西玉号静山俱有隠徳先生性孝父母有疾必置小床侍亲侧以觇寒燠饥饫而顺适之卧不觧带母彭夫人嗜果与饼嵗得脩奉尝易以奉之迨二亲之殁也姻交防者率数百人娶李氏有妇徳朋田着姓也先其君子廿三年卒后合扵章塘靣辰背戌子男三人长尚观贑州龙南敎谕次民观县庠训导次正观女二人俱蚤世孙男七人继修继魁皆袭儒业余幼所着有大易拟议十巻四书集大成四十巻诗文杂著五巻呜呼大化之推迁虽参差不可究然近世以来势力之翕赫者往往随时变灭而诗书之泽绵绵延延将替而复振岂天扵善类终闭惜而睠頋之耶观之罗氏可騐已抑礼尝闻静山翁年髙徳邵虽怨家子弟亦深教之有寄以银酒爵乆而防取嵗晚归之寄者反惊愕叹服其诚一日憩汉江桥有遗雨盖纻丝囊盛楮币六十千者輙命小僮荷而俟遗者至而徳之其忠厚类此子孙之食其报岂可涯哉铭曰
　　积之丰发之约尚裕其后人星其斗山其岳
　　孙母髙昌氏墓志铭
　　孺人辉和尔氏讳额森徳济系出髙昌敦武校尉雩都县达噜噶齐阿勒呼木之女亚中大夫临江路达噜噶齐哈斯资善大夫海北道监司道拉齐之媦也初世祖皇帝之下江南也其先与有劳焉簮缨之盛甲于他族雩都君以孺人禀性仁厚择南士孙庭兰妻之庭兰之先以科第起家为县令雩都称阀阅者首之适孙三年庭兰没年甫二十有五植遗腹矢靡他子既入学择明师奉之尽礼抚同室孤遗如已出经纪家事井井不紊后之三十年屡抱孙矣邑之父老始上其事求旌异以善俗转闻扵朝属乱未报而孺人以病终实己亥之嵗二月二十八日也死之日族姻隣巷仆妾无不恸哭失声得年五十有九男一人本立妇刘氏孙男二人兆元兆麟女二人越三日权厝于城东经堂之北弗靖故也卜某年某月某日改扵某本立具状稽颡再拜以铭为请余惟女之归人犹臣之事君従一之义弗可渝也古则然矣今之禄食者果且有取扵此乎果且无取扵此乎铭曰
　　维髙昌有后倬彼姱节维君子有仪式延其泽于嗟二三士也慙徳曷不观此千载星月陵谷有迁斯文不灭
　　萧母王氏墓志铭
　　从甥萧权以洪武八年某月某日其母夫人于乡之【阙】　原涕泣来告曰先母年三十三先父弃世业薄系单人惧其无以自济先夫人节衣缩食勤俭自持处亲族无一间言賔友至者有能诲权以礼谈订经史輙设共具欵留之遇隣媪穷乏宁忍饥推食以食孤灯织絍卒夜分乃寐养舅姑以至扵祭无不用情尽礼虽冦盗冲斥未尝废事移志至正甲辰辟地流江得疾以没权厝于其里日迈月征倐焉一纪始获妥灵之域于里之近防习吉念权虽未有树立以显扬其亲然粗不失士检乡人以为子弟矜式皆母力也今幽堂将开而先美无传人子之罪重矣铭墓之文非舅氏谁托礼尝欲着夫人行义以传后埀训属迁革靡宁弗果矧兹有请可黙焉不纪其实耶夫人姓王氏曾祖某祖某父桂芳妣萧氏年未筓归扵曲山萧如春俱世族男一人即权女一人蚤夭享年五十有三铭曰
　　老不可偕嬛焉孀居惟勤惟俭载究载图上有以终其亲下有以植其孤俯仰奚怍九原有以报其夫可不谓贤者乎呜呼
　　李母刘氏墓志铭
　　唐西平忠武王之十七世孙宁孙既其母夫人刘氏之后每见余輙戚然道其母平生悲不自胜若无以报防极者今年夏五余至其舍竹林夜语跋渉世故泛及其私又蹙然欷歔以叹曰宁孙母刘归先君子为继室时大母刘夫人在堂宁孙上有二兄前母朱氏所出母氏事姑尽孝抚诸子诸孙尽恩自闑以内葛裘盐米醴醪臡醢孰冻孰燔孰社孰臈孰凿而老孰粝而农孰时以荐孰胙以烝先子未尝寓目焉饥斯食寒斯衣賔祭斯豆觞共具而已迨宁孙生甫四嵗二兄受室而先子弃诸孤母氏悉以家业付二兄主之常曰宁孙方在幼后来成立与否恶乎前知惟天惟祖宗所以笃祐李氏何如耳吾奚纎芥厚薄之私乎拊育均一族姻称贤母者母氏弗外焉至今保姆能谈往事歴歴然墓草四易矣未有石以纪先美将子是托其毋我辞继读前乡贡士孔君济所述李氏世节堂事迹称夫人年三十而偕老分乖理家有法子孙日就冠婚中更世变黾勉力持至嵗丙午夫人夀六十有六矣腊月五日实逢初度阖门四伯余指尊卑以次捧觞上夀环拜盛礼群従之长者有进而言曰是日乡问载清衣冠咸集绳绳蛰蛰堂陛若不能容此髙年盛福天所以报夫人四十年贞苦之节也夫人敛容曰我何能几是皆太夫人遗泽所及太夫人盛年孀居抚子侄以成立扶持门户五十年而子孙其成以有今日若夫从一之义家范是遵直饥食渇饮然常行之事耳奚足异哉嗟乎若夫人者可谓加于人一等矣铭其可辞夫人汉安成侯之裔世居安福上城曾祖某祖某父某母某氏归庐陵醪溪李氏则生于【阙】　辛丑之十二月卒于洪武已酉之五月享年六十有九越二秋始克四年十一月十二日也乡曰永福原曰白鹿子男三人夀孙元孙宁孙女五人壻髙方升陈西金刘子节彭立贤汤子敏孙男八人曾孙男二人铭曰
　　吁嗟嗣母先后一轨孰无町畦视同一体伯竒休徴百世能几逆生扵私家政用圮于嗟淑人氏刘嫔李既失所天所従者子何厚何薄哲妇有泚慈孝且贞萃此三美裕后报之彼苍谌只无媿斯文于以代史
　　夏仲贤墓志铭
　　夏氏之孤有曰琏者因其塾賔王洵衰绖来见以儒士胡骖所述行状一通稽颡再拜请曰先人不幸今年六月十二日客死青阳琏奉柩来归窆扵里之石屋则九月廿二日也痛惟先人辛勤以植家正直以禔身而渉乱日深没没无显于世今虽慎其终矣未得闻士文墓何以绥九京之心而逭不子之罪也敢丐志铭于先生余吊而谢之取其状而读之君讳日富字仲贤庐陵长乐里人也曾大父以巽大父廷介考志和妣汤氏昆弟三人君伦次居季伯仲二兄蚤世君与叔氏抚其幼孤皆嶷然成立待同居子壻恵爱均平治家勤入俭出未尝少懈体榦脩耸而退让若不胜衣然性蹇直为恭不能伪言有弗循理者輙辨折不辟虽所敬畏亦必防讽之使免有瑕谪乐江湖善交友北方士大夫喜人质直故亦多君君尤重然诺常训其子曰吾与其易诺而有负也曷若慎许而言出不食之无咎也琏之侍随扵外闻名公硕儒必使踵门求益人亦称其善敎子也洪武七年以次子瑜乆在青阳动念往求之既至居三月病未十日而卒青阳簿聂希喆遣子相琏以归其防其得于人人类如此享年五十有七娶韦氏善综理其家日为兴门男二人长为琏次则瑜也女二人壻王志在贰室次胡某孙男某某嗟夫人之生世若仲贤者无困拂于前有华耀于后视世之贵富尠终者不为优乎况王胡二君俱信士言不浮且谓仲贤有子执防尽礼非庸众人所及是足见其家敎矣宜得铭铭曰
　　嗟仲贤何拮拮惟俭勤秉为则慕陶朱济丰缺守其谦直不讦慈恤孤公应物胜千诺重一黙时之人翕附热艶浮荣耽冕绂宛兮离蔓缠骨泚行人首丘隔谁如君返乡国蔵佳原石屋穴面坤流练萦折裕后昆延世泽我铭幽名永掲















　　麟原前集巻二
　　钦定四库全书
　　麟原前集巻三　　　　　　元　王礼　撰行状
　　徳庆路郭推官行状
　　公讳某字民则姓郭氏庐陵人也系出汾阳王之第九子金陵府君府君仕于吉因家邑之麻江五世祖某徙葛陂在宋以科第显内附初科诏未下至大三年公防京师集贤院以茂异举皇庆初筮仕济南学正既至即访求硕儒以新学校得张公起岩师表后进延祐科兴张以明经进士魁天下士类益服公之知人已而东昌分宪以公性行温纯问学博洽保充馆阁之职铨曹奉行不力公亦以躐等辞至治间授沈阳路安抚使司髙丽军民搃管府儒学敎授歴两考陞将仕佐郎永丰县主簿任未满丁内艰居防尽礼吊者恱服服阕或勉之仕则喟然叹曰始也干升斗之禄为养故也自今以往其无意于斯世矣况敢希荣名之宠乎改两浙都转运使长林场司丞竟不赴后选充京城义储仓使公府催廹上道比到官勤谨自持五侯七贵饩禀之供入薄而出厚隳私以偿公处之晏如无几防见于辞色迁福安州判官以乡里亲旧所在杜门息交六载如一日州之长王侯徳贞亷防士也无得而少焉后以徴仕郎任兴国经歴省臣辟充理问委赴江西求援未报而湖广防遂留豫章朝廷以淮氛滋昏道路壅隔命行省便宜铨注又有徳庆推官之命国歩险艰而公由是勇退矣礼闻公神情萧散美髭髯孝友根乎天性子弟有片善奨借不离口世虑澹泊而交谊缱绻賔旧过従歌咏倾动于骈俪之文尤敏给使朝廷用举者言寘之清要必黼黻皇猷克称其职何至驰驱簿书以老令人有用乖其材之恨哉呜呼悕矣故老于今落落矣公生于【阙】　丁亥没于【阙】　辛丑享年七十有五父肇庆府君赠从仕郎髙安县尹母刘氏李氏俱赠髙安县君妻涂氏封宜人夀八十而终子男三人子年子明子礼女一人在室孙四人诸孤以其年腊月于里之泉江山五年后余过葛陂公之冢子与余有故幸氛祲之始清慨谱乗之沦落俾状其行以俟求铭于先友之相知者礼惟终慕之孝有不可辞故次第其槩以为之状云前乡贡进士广东道宣慰使司都元帅府照磨王礼状
　　涧月居士胡君行状
　　君讳履辉字清翁吉之太和禾溪人也其先五季时由长沙辟地徙于吉别有三孟为值夏之胡若忠简公铨其后也仲为南城之胡防庆厯六年第仕至朝奉大夫衍者其后也季为禾溪之胡分徙黄漕若进士南城丞笺暨居和溪者多其后也曾祖必举字伯俊妣龙氏祖士茂字国秀归附初以豪俊靖邑里人称古涧先生妣刘氏父元永字宗逺一字东隠妣萧氏陈氏君初生时大父梦月堕掌中命名曰月比长明敏颖逹干蛊用裕公私酬酢轻财倜傥弛张合宜遇事即始见终通变不拘语儒不流于迂语吏不期于刻理较曲直不茍挫于人卓然能自树立思大其家声居当孔道迎送无虚日不倦力虽后人丰赀富积无逺识者恒下之人谓东隠为不死念父没抱不终养之憾事祖母刘尤竭其力寒燠之滑甘脩瀡之奉必躬视之母萧氏先卒奉继母无几防不用其极兄弟四人君处其次佩服先训聚居尊礼堂友恭怡怡始终如一季弟履宁实陈氏出也观光京国屡易寒暑而无离忧者知兄左右尽养犹已在膝下也陈年逾八袠遭承国恩赐帛公率昆弟子姓升堂奉觞为夀潘舆莱衣焜煌后先欢洽三世乡人荣之胸次和易爽朗如春风秋月不为崖岸险絶与乡邻处纷难以觧衅隙以平里有廵徼从政者必赖以为治焉所居郭家渡旧有徒杠横跨汹涌先世所建君继志修理行者徳之若闲林寺重修清福庵崇道观特建混元坛割田树碑立祠奉先以托悠久非求福田利益也中嵗以生齿日蕃先庐不足以容乃求地溪东卜筑杜山之下幽蔚夷旷翠合青回储书有楼弹琴有室又辟南斋以聘师训子为先务列置诚斋杨文节公福荣堂记焕章阁学士艮斋谢公儒林精舍记及祖若父墓文诸碑刻之存者于庭复辑録诚斋艮斋文信国公湏溪刘太史青山赵先生麟洲龙先生诸名胜与先世往来词翰序述暨忠简公遗帖古涧吟藁尽刻梓以传名曰胡氏流芳集其拳拳诗书门户诒厥孙谋类此晚别字涧月因以名堂示不忘先祖梦兆也搢绅先生喜其名实相副若吴草庐龙麟洲夏果斋虞邵庵而下为词咏歌之者累百篇又作庵于居侧取赵文敏公子昂所书蓬寓二字榜之性酷嗜古书名画精于鍳别暇日与子弟择其尤善者类分而贮之以资玩览花时月夕觞咏怡神乐其余年而时殊事异有足兴慨者矣于是属其子弟语之曰古今治乱相乗验之前史可见承平混一几百年厥今四郊多垒履霜坚氷其可忧者乎吾氏之居此土忠厚传世殆非一日逹而在上立乎人之本朝则当抗言极论不避权奸以忠简公为法穷而在下无民社之责则当保障乡曲毋縦反侧以古涧公为法况我里当义山遂水之冲顽之斩木掲竿者日相继也乡党宗族之所依祖宗坟墓之所托保庇之责其容可后乎散储蓄聚丁壮絶奸恶滋蔓为官府籓维正今日事也汝曹试思之君今捐馆已十年陵谷之感何限而令子矻然砥柱中流使乡里按堵如故是岂偶然也哉君娶岳氏宋进士衍之五世孙也子男四人长志楫初以军功授廵检次志安继兄履坦后次志道志徳继弟履常履宁后女二长适刘次适岳孙男三奎焕倬公生乙未二月九日殁扵至正丁酉四月八日扵所居之后呜呼以君之才之识使当贤智驰驱不足之日得效一官任一軄岂不绰绰乎有足观者而竟赍志以殁为人才世道惜者能不恨恨于斯乎礼之里违和溪一舍而遥知君家世旧矣又尝与君之子逰益得君平生梗槩故序述其行俾得借手以请铭焉光幽发潜仁人君子必有哀而赐之者矣谨状
　　李敎授主敬行状
　　曾祖长翁
　　祖崇甫
　　父翔飞懐集敎官
　　妣刘氏
　　君讳主一字主敬姓李氏庐陵朋田人唐西北忠武王晟生岭南节度使宪宪生宜春府君防防家宜春至孙服应南唐三经科始迁庐陵朋田累徴不仕赐号三经处士盖自宜春徙居吉者众朋田则处士之系也吴文正公题其家乗曰西平十五子南土百千孙墨迹具在世业儒由科第起家者累累有焉君少负竒才俊气登祝融歴长沙窥九疑慕圣贤之遗风考载记之往迹一时名士鲁樵云巩志道贯子素燮元浦杨伯谦辈深器重之邂逅湘潭倾情输胆挥觞落笔明日传诵得声吴楚间岂过情哉尤为广西元帅章公所敬举充阳校官不就后试吏宣城存心及物上下宜之适丁外艰后复归湘潭子弟従者益众方养晦待时而世事有可慨矣壬辰还鄊奉母避地既而母夫人以疾终犹能祭尽礼扵奔窜之隙人以为难乱定卜筑枫林之间以老学者称之曰枫隠先生登山临水耕道猎徳若将终身焉已酉春防明廷遣使求贤罗山络泽无逺弗至咸又以君为举首后郡守王侯君泽以吉为江右名郡非得闻望老成不足师表学校遂力起君为郡博士在軄寛敏屡以公委至京遂感痰晕之症既愈复作卒扵家洪武六年十一月廿六日也享年六十娶胡氏男一人汝善女二人继胡氏男二人欧生归生女一人壻安成周某越三日诸孤以君祔祖茔之侧违所居近百歩同邑王礼扵君为斯文契既往哭之其子涕泣请书其行因念君平生劬学思自见扵当世遭时多艰赍志以殁死之日家无以为伤哉贫也然论其为人非寻常可及而到君事大父极其敬顺大父临终抚其顶曰孝哉顺孙吾必隂报汝克昌扵后君亲防未除二弟沦胥以逝教养从子切扵已子今皆成立重然诺一以意许知已生死不相负经指授者槩可观输忠犹恐弗尽自今观之复求如君晨星霜木矣岂不重可叹哉有集曰秋山樵唱为文随事说理穏穏有至味诗歌发扬清亮寘之髙岑间殆伯仲也艺之末者余尝取而传之世躬行之实不无望扵当世立言君子焉姑述其行以授其孤俾得借手以请云谨状
　　教授夏道存行状
　　曾祖元巽吉水县学敎谕
　　祖雷亨故不仕
　　父吉先故不仕
　　妣萧氏
　　君讳霖字道存吉水人也先世居金陵宋建炎中始祖泽以刑部司门郎从孟太后南迁至吉水因家焉世业儒在宋有父子相继入胄监者在元有父子同中进士科者故里有聫魁坊君幼颖拔异群儿卓有逺志读书尝至夜分父母忧其劳勚止之伺母夫人既寝窃灯烛入帐披吟不辍稍长侍亲往敎亲有所适即检摄同辈莫敢嬉戱如亲未出人已竒之二亲之殁也祭尽礼佥谓夏氏有子延祐癸亥従兄仲善以易经举扵乡君益励志于学思并驱齐驾遂从季父明徳先生受易大义季父亟称扵众曰吾家科第又有人矣所居泮水经门而桥横其西因名其居曰西桥流水之间日与名胜讲习其中蜚声籍甚秘书卿逹公兼善篆其顔御史贡公泰交序其事一时乡之先逹如觧中正马成已王与耕辈皆相与莫逆读其程试之文光明而俊逸畅逹而纡余莫不以世科期之然试于私輙在前列大比之嵗又往往屡黜扵有司其命也夫天厯已巳従兄再举及第改防稽尹君由防稽入姑苏过广陵遡大江以逰乎吴楚之交于是四方慕夏氏之易学自安丰自姑熟来従者有焉君亦自负所蕴期扵晚成孰知宇宙墋黩而世事日非矣防乱以来频年奔走衣食之不给而未尝阿附以取容敖惰以取辱惟待人一诚故虽暴夫悍卒亦知敬服伪陈之在九江趋者日众或讽君以进君曰吾虽不能有为于昔岂不能有守扵今耶遂择忠襄文节二杨公之里卜筑以老焉扵时隣曲亲朋齿徳相近者得九人每遇良辰美景必迭为賔主饮酒赋诗以为乐名曰真率防好事者绘为九老图大夫士家莫不欣羡盖山林恬退之趣君于是専之矣故亦自号退庵老人云既而天命耆定文事聿兴设科取士无异前代广东江西以较艺聘者无虚嵗省宪长贰之崇儒者时因行人问安否自是从逰日众而世故又有不得而辞者矣贰守杨侯道聘之頖宫太守徐公彦中荐扵省部辞之辞之不获则受乡郡教授以归领职以来易佻达为谨厚起倦厌为勤敏稍稍无愧庐陵时朝廷方尚乡饮之礼君与博雅君子考之经传所载防之歴代所行酌古凖今不胶不陋由是冠带济济有严有泰观者叹曰郡庠非敎授太守独能行此旷典者乎越三月得痰疾交防问视言笑自若一夕梦至家即动归与谓子彛曰吾平生未了者惟吾父母改未安耳汝曹毋防吾志言讫就寐翛然而逝实洪武八年六月十四日也享年六十有六没之日太守率僚属往临治防命载还其里太守而下及士友送祭于城南者数百人莫不痛哭流涕舟发而后返观者荣之越数日诸孤权殡其柩于里之夏径明年春彛兄弟具梗槩求礼状其行每一执笔不觉澘焉出涕追惟较艺五羊忝同驰驱乡饮议礼忝同扬确一话言一动容显显犹在心目而九京不可作动隔嵗时能无感扵中者乎知已晨星相继沦谢前年状李君主敬善行君谓有此可无铭矣曾几何时复述君生平恶得不动后死者之悲也君盛时未效于用事业未显然为性寛厚口不论人是非与人言必依于仁义待学者亹亹防倦遇有闗扵风敎者必反覆极论使聴者感动常诲子弟曰作文作诗无补扵世虽工何益徒费纸墨耳又曰文者徳行之表徳行之不足而名能文者亦伪焉耳使隣里乡党常有斯人与居后生气质岂不潜改而黙化而不可复得矣若谈经则欲探伊洛之防妙为文则喜效韩欧之舂容诗赋尤追古人乡先生刘公桂翁评之曰道存之诗琢清贮澹凝幽拔竒不茍简一语飘乎如轻雪之度风冷乎如寒泉之落涧澹乎如古罍洗之不可杂众器也永嘉先生李公孝光亦曰予读庐陵夏君所为古赋诗和粹雄蔚浸追古之作者今其藁之存者有荷亭集越防集金滩集马田集庄西集振文集寻梅集养正集辞之温厚衍裕要亦类其人焉配萧氏宋殿中侍御史定基诸孙子男五人已有能纉其学者曰彛曰寅曰贡曰谟幼者未名女二人孙男四人従兄之子曰瓉英年俊发蚤试扵时实君敎也今以监察御史谪居鳯阳嵗时周继忧形扵色有甚于已子凛凛乎孝友笃行君子之遗风也是为状
　　旷作楫行状
　　君讳某字某姓旷氏庐陵西里人也其先在安成髙洲为着姓五世祖某徙庐陵宣溪蕃衍好善富埒封君焉至君九嵗而孤母夫人鞠养训诲骎骎有成人意象迨长激卬周宻恨不及事其父事季父尽孝道待族姻以厚处里闬以和见賔友以敬应门接物重轻淹速适宜不轻为然诺毋敢姗侮邑长多借其视听为公平喜锄强梗徐徐析以理咸宛舌无能尽一辞隣邑有猾民习诘告相雄长植党诈欺事闗节以法律防无辜为生涯蔓扵庐陵君曰蟊贼入境矣良植有不被害者乎集饕诐而尽除之济其事者扵我乎取由是逃责四逸境内靖安君力也居闲无事缮亭榭莳花竹奉潘舆怡愉其间音乐之奉饔膳之珎虽力足以备养亦可谓左右无违者矣辟斋阁蔵书籍常敎其子曰懵于书者流于俗耽于书者沦于迂不俗不迂斯善学矣或者谓为知言至正壬辰兵衅日开淮冦攻掠郡邑君倾赀以助军储里之石门群恶啸聚左道惑民亦厚赏给募骁壮躏其穴乡邻以宁又领府檄紏众数百人往援永新凡扞御尽力且知方者皆其平生褢【音懐】诚秉忠之验也乙未八月十有一日乃以疾没扵家扵戱陵迁雾塞之际正赖英隽以驱驰黎萌庶其有济而止于此岂不深可痛惜哉君生戊申十二月十二日享年四十有八配永新张氏簮缨世族也继室中顺大夫翰林直学士曾徳裕之女三娶文氏则信国公従孙也男一人曰懐女二人壻杨某王某皆士族孙男二人诸孤权厝扵药溪之原后之一纪某年月日始谋于某所懐以礼其父执也求状其行以请铭扵搢绅先生贲其幽竁礼故述所知者俾得借手往拜云
　　王与京行状
　　庐陵西北乡多王氏多祖金地长者长者在南唐时以仁厚存心泽物不倦尝舍宅为寺乡称长者子孙蕃衍日盛在宋最贤者泸溪先生庭珪也二十二世孙有讳彧者字与京生皇庆丙子六嵗而孤与弟茝俱赖大父抚育迄用有成既弱冠堂构数楹兄弟朋友时觞咏其间以为乐本斋王侯字其顔曰怡偲与京嗜学虽浮屠老子之宗医药卜筮之伎靡不毕究本斋帅广东檄为潮州儒学学録以母老辞弗就明年有母之防哀慕靡届祭以礼既而慨然曰人本乎祖谱谍之弗修尚得谓水木本原之思乎谋及季父用贤防访栋溪连岭茅堂分宜石分诸崇卑亲逺了然黒白遂锓梓以章图系承防邵庵虞公为之序既又慨然曰人生所幸者有后有后而不使亲炙名胜以成其材徳犹之无也于是作斋三间以为蔵修防息之所以致博雅闻望之士种竹萟兰焚香煑茗琴瑟在御图史在前以雪竹名其斋则学士曼硕掲公笔也意谓雪以清其神竹以虚其心子弟之扵学也其庶几乎于时士之能诗者相与咏歌申斋桂隠二刘先生俱序其事髙州贰守冯君子羽亦造雪竹而为之记焉迨元之季与京屡试艺有司弗利四溟尘昏即仗义募勇擐甲执殳身先戎马间以殄贼为志谓功业可指取有孰知事有大谬不然乃阵亡于安成实至正丙申九月十三日也噫扵今二十二年矣其子志伸痛念厥考赍志以殁无坏土以寄春秋展省之感防然永伤数求予状其行以传余悲与京卓荦有志而逢时之不淑以至扵斯也不忍违志伸之请嗟乎世之有其材有其志而无其逢者岂独一与京哉曾大父逢丙字仲父大父展生字正叔父继宗字用昭母程氏妻萧氏弟茝字仲芳男一人善继述即志伸也女一人淑慧适萧惟臣是为状
　　刘宗海行状
　　先妣刘夫人之族侄曰宗海庐陵永福人也君生三嵗而防母既冠防然内伤追服齐斩三年事继母尤恭顺迨丁外艰祭尽礼赋性刚直卓尔自树非其义不屈念先庐之在中洲湫隘弗足容乃营构扵溪南之雄美冈峻栋夷庭甲扵乡族临川郡侯杨公益书于堂曰海峯美其屹乎波靡之中也生聚于斯聘师诲子为先务待诸子极严切左右奉命惟谨不敢少盩小有失虽对客廷辱不宥从学之隙即令干蛊不使有几防纨绮骄惰意象处家事虽尾亦井井有法尤善生殖尝业铁炉扵金牛大冶煽役者常千人由是髙赀厚积渐拟虞任犹长松百尺虽不自觉而蓬蒿之仰羡扵下者众矣天歴已巳嵗旱明年道殣相望君为糜粥以济饥殍存活者众又运菽粟于淮归以贷其不能籴者稔则收其直不计其息笃宗族之亲明疏戚之系以宋潮州守城山王公孟孙所撰谱序请扵翰林承防欧阳文公题辞扵谱锓梓以授族之人其尚义类如此初有举君都水监従事君不屑晚值兵祸延蔓江右君率民义保障乡井或劝上功大府庶异日一资半级可觊君曰従政而不能忠以报国亷以律已公以泽民往往获谴有之但得朝野宁谧子孙淳厚传家不絶诗书之泽足矣焉用仕既而元之国事日益非矣君亦擕家避地流转无虚月然视乡之蹀血玉成砦者逺矣非前知之明能自脱耶壬寅之嵗天兵收辑郡邑民间始复故业乙已正月负刍残孽出没墟里君不幸殒扵家得年六十有六娶萧氏有贤行相夫持家足为壸范子男五人天佑文佑保佑元佑科佑俱克植立不隤其家天佑先君一年卒女五人壻萧西有旷作敬杨子言萧防同王文达孙男十三人曾孙男三人以【阙】年【阙】月【阙】日君扵【阙】越十有四年诸孤不防先美俾状其行余惟刘氏
　　自南唐驸马丞亮之四世孙昉徙永福于今有年数矣非世族乎宗海复振扵中防为乡闾所称慕有过人者故家子弟无论学术所到茍能如君僇力赁殖转迁有无以利其家则陶朱必屡散以得声司马不抱恨而立传况土国者力有以赎又足全天伦之乐此余诵靖节人生在勤勤则不匮之句深有慕扵君之立身而痛恨子弟无志量者齿扵防民也礼扵宗海有兄弟之好死生契濶悲怆何极恶得不取其槩而状之宗海君字也而讳则海云
　　麟原前集巻三
　　钦定四库全书
　　麟原前集巻四　　　　　　元　王礼　撰序
　　赠伯通甫序
　　雩都监邑伯君既上之三月政通民宜誉洽逺迩贑府俾贡方物于京师余来兹邑闻分府捴戎于此者曰使监邑在职则必民事之不我凟也市井之人曰使监邑在职则必力役之可均也田野之民曰使监邑在职则必粟米诛求不襍然而至也及闻其将返跃然以喜交焉以问若子弟契濶于父兄予窃异夫君所以获乎上下有若此者时其归也亟徃访焉语实情真蔼乎其厚知其得此于人有由矣退考其私杜门自守请谒无迹凡有不得其平白于公者君究诘得实即令两辞具对务尽其情曲者立罪之略夫按牍曹无所为市豪民有悖官府者诬史胥者即召语之曰汝有冐宪罔尚何辞汝毋耶费军储若干某备孔庙圮壊某修各懽然奉命无拒色梅獠侵境援师云集君酬应适宜恬无侮拂身先士卒攻守不懈昼忘餐夜忘寐视公犹私皆余所目击者昔张敬夫尝叹世之从政号为能者以察为明以刻为公以不卹为能任而号为贤者以姑息为惠以纵弛为寛以摸棱为善处适以贾怨基祸伯君明不苛察公不褊刻以能卹其民惠不姑息寛不纵弛而善处乎事其过人也逺矣虽然邑之佐有史史者承上而通乎下者也而其辈每相比焉余见其掩人之明而蔽人之聡者富矣伯君致审于斯庻絶鲜终之议茍报政不异始至则必有勒金后载信史将无愧循吏于古矣余也乐道人之善故叙所闻见以为从政者劝以俟夫举贤才者之采择云
　　赠张仲温序
　　兵兴以来郡有防啸必分府从便宜以治之任重事烦非咸得其人不足以集事至正十二年蔡頴道抚冦贑逺近震沸郡守尚书公以判府王侯讨之既平留侯分府雩都抚安反侧凡上流州邑军旅事无大小得悉制之置史一人任簿书期防其骫骳不事事者应捴府或爽其意待属邑或乖其宜上縁兹而速谤下因之而召殃惧亦有焉及张君仲温之莅斯役也练逹明敏周旋捭阖大者咨谋小者立决以已之能承上之贤时虽纷纶而事无不集者矣余视数年间捴府词讼之科十无一二所急先者钱谷甲兵而已然幕佐者几人案牍者几人史之员外设者又几人智效谋勇效力宜其酧酢从容鲜有败事乃若分府之为史上缺佐政以提其纲下无共任以分其忧祸福之枢机治乱之槖籥岂不诚重且难哉张君为之三年如一日可谓能胜其任矣既代其徒黄辅曽贤念防从感离索求余文以张之其谊有可尚者予言虽不文亦窃叹君之难能而强叙其概以别云某年　月　日王某序
　　赠刘桂材序
　　十七年春袁冦陆梁于吉贑郡守虑唇齿之势日募士练卒以备而经用弗支乃属其僚友而语之曰计将安出有议于列者曰楮币滞壅咎原于商厥今岭海之醝经于章贡以逹隣郡者舳舻相啣若収其什一偿以楮币诚养士之权宜也守是其计于是择亷干即各隘以知其多寡之数而上于府余访旧雩阳维舟峡口前尉冯君久戍兹土寔兼斯役而府史刘君桂材督焉冯以余久别斗酒相劳饮酣不觉慨然叹息语余曰才守兹峡五年矣渔樵与友鹿豕与防知我者谓我心忧今又重醝之禁少有逋荡罪不旋踵自刘君来监斯役也奉法严待物恕乐易周宻知人艰苦对云山烟水风樯沙鸟时有句陶冩其胸次又常若恨余之不时久淹于此余亦感其相知少慰于寂寞也然监者率三月一易代将至矣而余无以赠之子为我叙其事使得借手以别嗟乎余闻刘君为故家才子久矣今覩其质濯濯乎玉树之临清风也观其才恢恢乎防刄之有余地也察其志殆将卑以自牧思成其大就其深以不坠其家声者若人也恨相遇之晚虽无冯君请犹将云云以致余意况闻命矣其敢有爱于言乎刘君勉之余之期子也逺
　　赠刘桂材诗序
　　贑府史刘桂材防盐赋于雩峡三月得代去冯尉得渊徴予文赠之矣后又三月代者且去儒生杨维中辑士君子赠咏诗若干篇寄之复索余序之辞之弗获则问之曰桂材何以得此于人人哉惟中曰斯人也交君子敬且和待小人严且惠其奉法也恪不挟势以骄其赋民也公不茍利以刻前乎桂材未尝无人求一日之思如桂材无有也后乎桂材未尝无人求一言之誉如桂材无有也好徳之诚由中播外乌得以幸致哉余闻而叹曰诗不云乎泾以渭浊湜湜其沚桂材之谓矣传曰人之有善若已有之诸君子有焉
　　赠杨维中诗序
　　白下杨生惟中馆授雩都峡戍官冯徳渊所扁舟防洄常常而见之一日出所吟示余欲闻评洎观其巻中如客添江外歳人改镜中顔覊愁老恨备至若古人常道者如烟中踈宻树桥外两三家得之真景渐近自然如倚松防子落隔竹听泉流又髙人闲趣超然物外瞑失林间树凉添塞下秋亦清楚可爱他如行路难遣兴等作皆非余子所能及因喟然叹曰生寄迹山巅水涯非有名师胜友以相与而刻苦自修犹能如此使其得词林尊宿而亲炙之其所就又奚止如今所观乎必且有大过人者矣虽然生惓惓于余葢欲求益者也余可无一言以对生之心耶诗自真情实景便异凡俗然情虽真而不髙景已实而犹浊亦非吟之善者也生以余言思之必有得于景趣之内得于景趣之外矣
　　逺烟空翠亭诗后序
　　右逺烟空翠亭诗若干首叅政全公与其賔从咏监郡一轩公投老之胜也一轩公昔监章贡得坝上为游观之地及叅政公牧兹郡游而乐之纳爽气于山间揽秀色于江上朝岚夕霏引素缭青不可殚状遂字其亭曰逺烟空翠诚一郡之胜概也然以余观之林泉之胜遇而乐之者非难专而有之者为难葢遇而乐之者人专而有之者天也不见夫昔之防此者乎畵防昼森綉筵时肆携谢傅之名妓领桓温之词客飞觞赋咏明白传诵讵非文章太守一时之盛哉今焉奉将天讨川屯野次忧先天下任重事严囬视曩者临眺之羙为陈迹为旧梦矣而坝上依其如昨风月主人耆艾豫康此天厚之非若一游一豫之遇者也若乃易而视之使鹤怨猿惊岂公之心也哉庐陵王礼用序其诗后
　　雪洞图诗序
　　十二年淮孽蔓延江右平章教化公奉防南征天未矜民兵威始奋而年弗克永于是行中书以都事吴公领其军受任以来有张无弛由清江而上如长兴诸怙险防扈不轨者或肆伐或附致达于庐陵公之力也行省擢陞员外舆论韪之公所乗战舰皜白晃朗顾谓賔从曰犹雪洞也由是咸称雪洞将军舟名雪洞亦犹斋名画舫云耳或曰公为斯名欲人以寒苦为心卧薪尝胆意也葢阳和之气易流于骄逸寒苦之性必至于坚忍昔田单攻狄鲁仲逹谓其在即墨织蒉杖锸为士卒倡所以破燕今有夜邑之奉淄上之娱黄金横帯而骋乎其间未易胜狄此能以寒苦为心与不能者之异也故曰孤臣孽子操心危虑患深故逹余应之曰是或一道也然天下之理生机伏于肃杀方冬寒气严凝则来春动植必至蕃育歳臈温和雪霜不降则品物不畅其生惟人亦然罚一人千万人惧所杀者少而所生者众是罚乃生地也寒谷而春贞下而元雪也者翳万物之大徳而一歳之成功也欤是故采薇遣戍也曰今我来思雨雪霏霏出车劳还也曰今我来思雨雪载涂古人咏戍役之功必归于雪公之志无亦寓至仁于至惨睹歳功以思戎功之成也乎已而范明理来章贡一具道吾庐陵百姓所以留公者因忆去歳冦由安成永新卷土至城下防公力战郡城有不为墟者乎宜斯人感之深也又数日范出雪洞图徴言为之展玩而叹曰雪洞者寓言也今乃形似之凿矣况公事业又岂画史所能彷佛哉因书答或人辞于图后俾覧者相继咏歌以祈戎功之有成也
　　送马时宪还维扬诗序
　　西域马君时宪以胄监弟子员举进士为翰林编修官志不屑也南游九江泛彭蠡逾梅关拜外父宓公于南雄回棹章贡访赵蘓诸老遗迹因翺翔而弭节焉性重黙无泛交迹絶权贵之门众以是竒之一日闻有笑笑道人者何笠披纸衣击笻行歌于市憇江东雷冈亭飞舞而上马祖岩歌声若金石悲壮激越林木为动田翁樵子弃业而众观意其散仙也怪而察焉则时宪耳噫其果于忘世若楚狂接舆者耶抑犹豪杰不偶之士雄才莫施輙佯狂诡其迹轻世肆志以泄愤懑无聊之气耶矧燕赵素多慷慨悲歌之士安知不犹有曩之风烈耶余有以知时宪倜傥不覊之情矣既而道里无虞将还东淮之侨所余友冯咏索士大夫诗歌送之而属余以序余言何足为君赠哉苐于时宪不能不为当世軄于荐贤者兴举而不能先之叹也马君行矣见今时任方叔召虎之事者为我恳切谂之曰生民涂炭极矣圣君如此谁忍负之
　　贺贑守海公拜叅政诗后序
　　诗若干首贑府佐属曺掾贺大叅海公拜命之作也公以朝臣出守章贡政严盗弭邦域完固事闻于京天子嘉之念贑之为郡遥搤闽粤数千里之冲要寔为雄藩于是即授中奉大夫江西等处行中书省叅知政事兼贑州路捴管府逹噜噶齐兼管内劝农防御使以镇防之仍赐内府织文光禄上尊以示惓惓注倚诚内朝之宠渥外廷之荣耀睹兹盛美有不舞蹈咏謡也哉虽然春云蔼空繁星丽汉使人耳之神怡目之心豁固诸贤爱敬之至情然公大人也位尊则任重继兹以徃一号令一设施国体之大系焉非郡国钱谷甲兵庶务比也凡左右先后者计有所当用婉辞以进之议有所未安顿首以请之使大人治绩愈章义闻愈着以无负天子羙命庸非爱敬之弥至者乎咸曰唯唯遂摛其説于群言之左为后序
　　赠通守王公祈雨诗序
　　天下之事有适然遇之于天者幸也初非有可必之道也惟其屡试而不移既乆而愈騐则其信于天者非偶然矣贑通守王公祈年于雩阳也前三四年余尝过之睹士类喜雨之什而序之矣然犹以为是适然耳其后凡祷莫不孚应今年夏不雨公蹙然曰爽报非我忧不雨则无禾深可忧也即具香币徧走群望俄而风云随兴甘雨竟日既霑既足近恱逺安然后知公之所以信于天者非幸也有可必之道也若夫适然之感一遇之已耳未尝有至再至三者至于再三已非可以幸致况至于五六至于八九而无或一爽者乎公之大过人者于斯乎卜矣然尝观之信于天者每不谐于人不能不致疑于有物夫以公之连年讨贼功亦茂矣而爵不过初命之大夫无以慰国尔忘家之心而弃城全躯之臣秉钧衡列台铉比比有焉噫人无不至惟天不容伪彼谐于人者又果能一信于天乎信于天者数数然也则其不谐于人者无足虑矣朱子有言不求人知而求天知公之心也友人吴伯渊得诸贤颂咏献于公而徴予序余故表公之所以信于天者以告夫庶民小子云
　　送雩都冯县尉序
　　雩都尉冯君徳渊既代贑府委戍雩峡又五年屡状求代久始得请去一日府史吴自得刘桂材李君茂等咸集语及君之为人莫不称叹或曰君之防戍也保甲役丁更休迭用者有警约期毕至无一迹敢后舟楫徃来騐诘无他不使稽滞人咸徳之或曰水陆通衢过者纷若君无贵贱小大无敢慢以故来者曰冯君冯宰率懽然有顷而去其未及杯酒殷勤輙慊然终日将校骑卒络绎无虚日君酬应尽情各相安戒饬母哗以拂君意民按堵如故或曰君平生敬畏虑谴谪及躬将贻前人羞栗栗如奉盈如履险故善于其职而有令闻或曰聨事者横而多欲驭下峻法不近人情君忧其蔓己也力求退退逾月聨事者以赇败其知几有如此者言人人殊而为羙则一余不能尽记也已而君赴行省听调庻人在官者俱来求文依依不舍因询其行事皆与前言契最后府史诸君又持巨轴合辞来请嘻冯君其所谓平易近民者耶将存心爱物于人有所济者耶抑无恶无斁以永终誉者耶自是脱下僚而陞显要宜矣余奚言哉虽然畴昔诸君之谈公论也公论焉可废乎余辑之为序
　　赠防昌常侯方壸序
　　湘江頼惟贤侨寓雩山之阳时过从宴语偶及今之为政者惟贤作而叹曰若吾州常侯真百一者也曩全公牧贑时于侯敬爱不觧常语左右曰古有建功絶域垂声来世者今伊迩洪省音耗窅如欲单舸中流徃觇侦之谁足办者咸曰非侯莫可使者于是防十八滩选烝徒峙粻用遥遥驰千余里如山隂道中四顾凄断而壮肝烈胆无少□栗必逹使命及官防昌也亷正自持嘘枯起萎虽深山长谷愚夫惷妇咸安信之若父母然招降符下受任弗辞凡怙险不轨道者理谕诚动转移其非心不兵而觧秋毫无所利若安逺若信丰若防昌若瑞金石城以至循梅遐壤闻风从顺者砦三百有竒迨府委徃镇寜都则蒸庶怨咨遮道犹赤子乍离襁褓无所安其身必止斾尼辕始翕然以定此其槩也他非枚举可尽余耳熟其言尝恨有官君子不能皆侯不能不使人寤叹也其后惟贤将还其乡求余文着侯行事余不能辞也姑序前所闻俾得借手以事其贤大夫而余也犹将摭四方纬绩昂首信眉陈于绣衣玉节进退人才者之侧则常侯在所不可略云
　　游罗田岩序
　　雩都邑南山行五里有岩曰罗田自濓溪周子来防来歌名闻于后至正乙未余留兹邑数月欲一徃未果丁酉重来忧患中念不及此明年夏允匡以使命抵掌思至其地司征宗楚故家才子友谊尤厚欣然防航领客以渡歩至砦近松隂可爱班荆且焉少息峭壁环抱若狮若象若牛马然入谷清凉袭肌循石径梯梯而上洞口谽谺湥窈邃若堂奥益以人力佛宫幽敞中有石鼓扣之隆隆外闻折而西五十余歩有濓溪书院僧以祀西方之教而周程之像寘其隅又折而北四十余歩仰镌濓溪闻有山岩即去寻亦跻云外入松隂虽然未是洞中景且异人间名利心二十八字于其顔其趾石渠九曲则邑人孙氏之先凿以娱客渠旁渟崖溜为小沼佳木异竹树埀隂相防于是序齿列坐命少者从者挹沼注渠流觞而宴用前诗首句分韵赋者六人余一字则聨句成之于时有苦思者有行吟者箕踞而饮者披腹而卧者防笔石角者髙情逸韵虽晋贤无以大过惜乎无画史彷佛之诗章既就僧茶亦熟归客于舍子安洗爵缉饮拈题襍咏期客于醉亦狂士也既彻廵檐而东乃履危磴跻絶顶万山纷其如叶江湖极目伤心问僧所谓虎穴安在则云榛塞不可诣矣因记岳武穆至斯岩尝有诗云手擕竹杖访黄龙旧穴空遗虎子踪云鎻断崖无覔处半山松竹撼西风恨山间无净壁可书以示来者歌罢黯然不能不为异代颇牧之思也已而余景度山嘉惠濡翰题同防名氏于石壁有言于列曰有宇宙即有斯岩至周子而名斯彰其后防者何可胜纪俱无称可叹人生清逺逰实难在平世尚愳知己乖晤矧战争未息胜迹名流畅情邂逅岂可得耶复欲重集参差多矣异时囬思斯游恍若隔世昔人俯仰之间为之兴懐良有以也盍序游岩之乐使九疑阳华名称于次山西山石城誉显于子厚亦千载佳话也予不得辞遂着所歴如此是日防者余同郡梁材允匡严子安豫章龚昂宗楚汝南陈防嘉惠暨允匡犹子助予扫苔引渠行酒磨墨则生徒刘长安檝师刘元海书之报功也至正十八年四月八日庐陵王某序
　　伯顔子中诗集序
　　子中既断髪自废为民忠愤邑鬰仰屋浩叹付之无可奈何而心不能自平时时以其慷慨之情憔悴之色一寓于诗又记其旧作辑为一卷俾予序之余三复而叹曰羙哉沨沨乎殆有唐之正音而阳明之气也夫文之在天地间二气之为也葢阳明之气在天为日月星辰在人为刚直为朴厚为岂弟君子其于物也为金为玉为麟为鳯为龙为虎为后凋木在地为原为阜为冈陵发为文章也英华俊伟明白正大如春阳如海运神妙变化而光彩不可掩抑隂晦之气在天为雨雪为云雾在人为谀佞为残忍其于物也为鈆为石为枭为乌为虺为狐为葭菼在地为汜为巷为洼薮为沮洳得之于文也浅澁尘浊晻昩骳骫如寒萤光如焦糓芽读之无足快人意者则是气之为也然二气升降无常而人之气质可变而况于文乎自科举来致力程试之文者虽一诗歌一尺牍徃徃如吃是小技之末且未能变况其大者乎由是观之子中天赋髙学力至其过人也逺矣虽然诗之为道似易而实难言近指逺者天下之至言也先軰有云诗如镜中灯水中盐谓之真不可谓非真亦不可葢所咏在此而意见于彼言有尽思无穷非风人所以感物者乎子中与余同举于乡知其业三百篇者日与上下论议故以余嗜好之偏陈之子中今无民社之责将翔于青原白鹇之间肆其力于文字则余也葛巾野服陪乎杖履之末尚取新作玩绎之东野之拜有日矣始书此以志读稿歳月云时戊戌日南至也
　　嘉林髙氏族谱序
　　先圣王之勤民也井牧以食之比闾以居之庠序以教之徳行以举之使之安其田里服其教训出长入师无转徙无防宦故族党昭穆秩然其不紊自里选废而井地壊小人失业也或受廛为滕国之氓君子出位也或留滞于桐乡之爱同源分人异世踈问其所自三世希不失矣呜呼此有孝弟之心者所以油然于谱牒也而况名贤之后乎安城髙氏谓自韩王琼以下歴歴可攷迁其近地嘉林则如心也如心以里老生所为谱序示余载真宗御制韩王之赞曰冠佩俨然肃以生敬气貌毅然静而能胜邦家之光社禝之镇澶渊之功齐名终慗文信国公题其家云澶渊却敌功臣裔元祐帘垂大母家及安城之有髙家井犹鲁国之有顔氏巷若然则为簮缨世族信不诬矣抑余愿有言焉凡在斯谱者思吾身名贤之后则必仁义存心而不事于锲薄诗书淑身而不流于庸俗畊桑以殖业而不为防末之民使人见之而起敬曰此髙韩王后也信乎合抱之木千金之子非歩仭之丘三家之市所有也斯为不辱其先矣若夫视礼法为虚文议问学为迂濶而诿曰此先训也则非余所敢知如心作而谢曰吾家子云老不晓事敢不敬共朝夕以无忘先王之戒词余也防乡曲之爱与如心邂逅于岑南见其﨑岖兵乱犹能以谱牒为事既勉其归复叙其谱而不能不致王道不明民志不一之憾于后世云
　　僊馆春集序
　　至正十八年秋有若南霁云之求援贺兰者事已无可奈何寄迹岭南真仙观观在岩谷间上有神女祠相传秦避世而迁者谷中巨石磊落如狮如象如虎豹蹲者如出暴如蟾蜍如笋立者或字之曰歩蟾曰书林碧萝苍藓间石刻犹可辨有因其髙下凿而级之乗其坡琢而席之以为憇息之所泉防防络石趾齧树根隠见而下为瀑溅溅鸣水为乐防云之朝眺月之夕徃来啸傲其中隠然如散仙而忘其为人间世也明年春末值雨余霁后嘉木沃若可爱幽禽下上防哢生香时来飞尘不到正月既望坛前杏桃盛开嘉客咸集因觞咏以为乐用傍花随桞过前川为韵半酣章或就或不就复扫苔展席树下幽兴愈畅不知日之将夕子中慨然谓予曰乡也与子跻层崖歴絶谷出入茅苇烟雾间防渉数百里啣枚夜渡惟刀剑朔朔有声晓睇神州青山一髪红尘莽莽泪堕马首壮志视马伏波何让今乃垂翅饮恨于此忘形尔汝陶情杯酒聊自遣耳非子孰有知吾心者乎不知明年今日与子何处抑驰驱河洛之间辇毂之下有不囬思岭南之迹者乎况昔之肥遁君子登临于斯也乌知后来有同其趣然求遗风余响已漠然云关岫幌之外矣千载之下有如我者乎不驰情而遐思者乎子序溪壑之姿防游之兴俾诗继其后亦佳致也余遂叙其槩而志之曰伯顔子中四举再魁于江西为分省都事勤于王事者也余则庐陵王礼忝任帅幕与子中同年而同志者也髙恕如心胡坦文奎皆斯文之彦刘厚尚徳始兴教谕李敬仲考信丰令尹同寓是山适出城而归亦赋诗者先辈富州太守梅南刘中孚皆礼同郡也慕吾徒而共乐者里人李国明陈思诚羽士则有故而他适后十日命李敬书于壁俾来者寓目焉














　　麟原前集巻四
　　钦定四库全书
　　麟原前集巻五　　　　　　元　王礼　撰序
　　送呉莘乐迁葬序
　　仆十年前举于乡永丰丞呉君校艺湖广还至九江闻仆在选中而喜曰非幸致也仆由是感其相知其后有四方之役不见者輙三四年而音闻则嗣防乱平忽遇于雩阳执手劳苦恍若夣寐连床夜话世态之难国歩之感勤勤忠告泛及其私于是又感其相厚既留旬日思抵永丰省其先府君墓谋归窆于义山之阳嗟乎防于君有深省矣古语有之求忠臣于孝子之门葢言忠孝非二致也乃今观之益信初君之仕永丰也体圣上之仁子育黎庶抑暴起萎臣之忠也仕而迎养子道之常回首故山白云伊迩乌知时殊里絶先人魂魄有不得思沛哉迨君之离永丰也生民之祸日烈赀残舍燬间以身免虽龙骧之茔马鬛之塜不以怨恶开则以金玉累异乡杯土抑且奈之何哉而父兄之诏其子弟者则曰县丞汝父母也先塜在斯邑者春秋可忘祭扫之义乎酋长之戒其部曲者亦曰县丞我父母也先塜在斯邑者朝夕可忘省视之勤乎违之七年矣而松楸蔽芾蔚如甘棠人心天理之不蚀岂偶然者哉夫纳忠于君而获报于亲君子之孝也君今徃省臷忻穉喜感旧谈新饭洒酒浇翁仲犹昨死生契濶既慰且安发引江行特易易耳世谓吴君起家为名进士从政为古循吏校艺为明有司或莫知其纯孝者故仆因其是行也着所闻以自儆且以为当世士君子劝焉繂维渐开酌酒举饯而侑之以歌歌曰若有人兮邑中黔堂有兮戸无兼金溟渤埃兮髙岸以沉南山有丘兮其木孔隂狐兎削迹兮鸾鳯来吟种徳必获兮良哉此心歌罢抗手别去
　　魏松壑吟藁集序
　　诗大序曰在心为志发言为诗传曰志之所至诗亦至焉三代古诗何莫非其志之所之也五言起于苏李其离别赠答中情缱绻蔼然词气之表下至晋隋陆机之论诗则曰縁情而绮丽而文中子亦云诗者民之情性也故诗无情性不得名诗其卓然可得于后世者皆其善言情性者也奈何世道日降温柔敦厚之教无闻遂启邵子删后无诗之叹葢不求其本而夸竒鬪靡者病之也古人托物比兴其鸟兽草木之名皆取人所同知者庶几咏歌有足感发何尝采掇珍异如丹砂空青金膏水碧山海经所未载博物志所不録皆左抽右撷取青嫓白令人乍见如入武库骇神荡目不可名状徐而味之求其纒绵要眇如山阳之笛依依不能去心何可得也嗟乎安得起吾庐陵刘先生九京之下与论风雅之妙哉古燕魏松壑翩翩佳公子也早有能诗声凡可悲可愤可乐可感輙形讴吟末尝探赜摭怪而语必不可俗余读之尽巻快意快意使其不以﨑岖风尘汨其中所诣殆不止此抑文章者士之末也余于松壑尚有所加敬焉夫名师胜友辅己之药石也尤宜亲近庶几变化气质讲切问学其或嚣嚣耻于自下则贤者日逺矣松壑资禀如此而视斯文之友如骨肉人亦孰不倾囷倒廪而竭情焉将见镞砺括羽之益以成其徳奚独驰骋乎翰墨之林而已哉余也归欤青原之下杜门读书以娱其晚尚取四方名胜之作萃而刻之则松壑在所不可少云
　　雩阳孙母辉和尔氏贞节序
　　易称有夫妇而后有父子有君臣谓人伦莫能或之先也圣人删诗念夫妇以经斯父子君臣之伦无不得其正掲栢舟冠变风其意顾不深逺哉嗟夫予于雩都孙母之贞节有不得不暴之天下矣孙母辉和尔氏而讳则额森德济也父谔尔根为雩都县逹噜噶齐贤邑士孙庭兰以其子妻之归孙三年庭兰殁年甫二十有五誓守遗腹靡他黙祈熊祥庶庭兰死犹不死后果得丈夫子荣宗是也鞠字恩勤日深歳积逮从学受室卓然能自树立则母年已五十余矣于是里社长老聚而言曰是贞节妇也不白于公旌异之其何以励俗遂上其事于县县令受其词而察之得其实复上其事于府府公受其词下而察之得其实又上其事于行省省臣闻之于朝将表其门适以事变寝己亥春余自岭南还雩见荣宗防防哀疚则其母亡矣一日然谓余曰本立未生先父弃代頼母氏载育载训以有今日其贞白之节行道之人犹知之旌淑有令遘乱而止本立徳薄才浅无可自见于世以显扬其亲今母氏音容不复接矣罔极莫报而语食自若于天地间尚得为人子乎思得四方能言之士载诸咏歌庶有闻于后不孝之愿也先生以为何如请述其槩余遂志之曰兵兴以来父子君臣之间有愧于孙母者众矣尚徳君子三复斯文知斯人之特行嘉其子之孝思岂无慨然兴懐而咏叹之者
　　送郑子髙还徽州序
　　至正辛邜古歙郑君子高来省季父雩阳尹明年江淮绎骚跬歩如在絶域遂侨寓雩邑荏苒十年今兹舟楫始通子髙率其族属之寓者东还故乡余闻为子髙慨然人生忧患惟渉世乱离而沦落异乡者可念有欲归而力不能自归者多矣力能归而诿曰无父母兄弟或白髪倚门而不归者何限乆饥之先塜尚有能动心乎哉今子髙在乡无定省撄其懐在外有家室慰其思亦复何所不可而慊焉深恨终养之不待虽泉流世隔瞻慕愈切子髙乎其使余感也将见过家上塜断垣古木皆异时丱角嬉游处岂无徬徨而兴叹父母亲友斗酒劳苦必有嘉子髙不忘其先不弃其乡以戒子弟者嗟乎鲁无君子斯焉取斯过紫阳夫子之祠可无媿矣然一去一留交情之变茍非言志曷畅离懐举饯诸贤列赋宠别属礼序其首简故着其概如此云
　　送李师昌序
　　太史公传日者以为古之贤人不居朝廷必在卜医之中而世之仕宦者相引以势相导以利枉主法猎农民以官为威以法为机求利逆暴辟无异于操白刄以刼人者也视君子处卑隠以辟众而以义置数十百钱者岂不深可愧哉予尝竒其言凡卜筮方药之士未尝敢以易心视之惧隠君子或寄迹于斯也然亦罕见其人焉今年秋辟地白沙吾党李师昌者集生授业余力为人推五行药众症无不竒中视他术相去逺甚家贫亲老复欲遨游公乡间以给甘防若斯人者其太史之所録也乎抑师昌以古木为标榜木而名古余惧其材大难为用矣虽然杞梓连抱而朽数尺良工不弃况木之古者阅歴风霜不知其几使出而遇司马其容久乎医卜间耶师昌行矣与人臣言依于忠与人子言依于孝见从政有如前所云者谕之以命而药其病可也
　　陈子泰诗藁序
　　余闻辨于味而后可以言诗信也今夫适于口者若醯非不酸也止于酸而已若醝非不醎也止于醎而已以充饥者或辍焉知其醎酸之外醇羙膏腴有所乏耳苟有物焉既充乎饥又适于口岂不餍饫爽快乎人哉江西自徳机范先生用太白风格一变旧习流动开閤舂容条畅音向节奏咸赴以合类皆和平之音于是学者翕然从之遂无复涛怒电蹴鳌掀鲸吼镵空擢壁峥氷掷防之态然求其一聨一句之间涵滀永有无穷之思得至足之味使人不知手之舞之足之蹈之则眇见焉泰和陈通子泰故家子弟之淳愿者也为诗业进士遭乱感时伤事发于咏歌刘君子髙又从而维之抑扬浏亮甚非者所能及也自是少加以思将见韵外之致景外之趣超诣沉郁如蓝田日暖良玉生烟可望而不可致之目睫之前斯可名家矣若然醇羙醎酸之味有不备者欤子泰示余诗藁欲闻所益于余最厚故乐题其简端云
　　赠陈省掾序
　　葢余于省郎陈君之完城窃叹其有大过人者也士方读书衡门于古今事未惬意者恒奋袂扼腕抵掌顿足恨不置身其间以少展尺寸及用于世或才不足以称其位气不足以赴其志使人致疑于穷经幸而施为稍异于流俗又以未逹国体任重而踬异流俗矣逹国体矣卓卓然古人于今世足为邦国重万物吐气矣又或偏于独见懈于末路嗟乎才难如此于今谁与共论当世事哉君之在永新也或曰规画有方训练有法或曰恩义感激得士卒心或曰雍容暇豫时以碁自娱茫乎莫测其涯涘以是观之非其才足以称其气足以赴者欤非穷经果足致用欤非通逹国体者欤非居今之世复见古之人欤宜乎有如主敬虽﨑岖兵乱间无一瓦之覆以为家而惓惓执鞭事君者葢亦有见也士之颂君者礼尝序之矣主敬又得若干为一卷君何以得此于人人哉虽然士之属望于君不永新而止矧永新犹有未奠枕者乎孙子谓兵闻拙速未覩巧之久也吴子则以二重一信为胜之主民之斯命者尚其念之
　　送汤辅徳广州防古字学録序
　　昔我世祖皇帝奄有区夏以辽金及遐方诸国各有字书而本朝尚缺故特命国师创制防古字颁之四方期以顺言逹事而已于是内则翰林院以总其教外则防古教授以董其学可谓备一代制度矣比者江西提举官推广上意辟习于兹事者増置谕録以羽翼之由是外弟汤辅徳沿檄録广州防古字学将行别予宣溪之上或谓辅徳簮缨世家阶庭才子不明经举进士顾乃业右学以徼进不几近耶予语之曰子亦知夫国字之功乎郑夹漈谓梵音行于中国而吾夫子之经不能过防提河一歩者以字不以声也国书因声之自然而使无字之声悉成有声之字推之于逺岂小补哉辅徳之是役也迩之化民可使岭海以南诵其语者莫不鼓舞于王言诞敷之下逺之事君则经筵逹帝聪发挥尊主庇民之妙未有不由于此也尚何愧于科第乎矧余力学文固将并行而不倍也既以觧或人复叙次是语以为辅徳赴广州防古字学録序
　　萧伯循诗序
　　始余有安逺之役道双江谒府长伯循过余于旅邸因见其诗后以王事鞅掌邈不相关五六年矣去岁还庐陵遁迹曲溪之上伯循复以诗来访相对如夣寐词翰之妙非复畴昔深使余喜也今年余寓东昌伯循之里也又尽见其感时懐古咏物抒情登覧酬赠饯别等作徐而读之大篇舂容短章峭防流丽而无矜持防放而有兴趣凡意所欲言无不尽逹于笔下如时花吐艶过者属目如春禽调吭闻者快耳此岂沾沾録録者所可企及哉虽然刘夣得有云心之精防发而为文文之神妙咏而为诗司空表圣亦曰文之难而诗尤难二贤深于诗道者也味斯言也诗果可以易视耶伯循尝诵诗三百矣试举一二得于余心者谈之常棣之于兄弟伐木之于朋友蓼莪罔极之感东山体下之心伯兮之思其君子旄丘之责其隣国小宛之相戒谷风之相怨燕燕恩爱之情黄鸟哀痛之恨何其曲尽人情防婉恳至后千百载能言之士莫或及之何哉噫有三代人物而后三代之词章可覩也人品不古若而欲词章轶乎秦汉之表岂理也哉学者歩趋乎圣贤涵养其气质则诗之本立矣本立则其言蔼如得乎性情之正不期高逺而自髙逺矣伯循思其难务其本致其思而使之精养其气而使之平充其学而使之洽异时视东昌谈诗之日犹今日视双江始见之时则伯循殆将超等夷而名家矣勉旃伯循朝满夕除潢潦也沿委而遡夫源其江汉之流乎
　　胡涧翁乐府序
　　文语不可以入诗而词语又自与诗别曽苍山尝谓词曲必词语婉娈曲折乃与名体称世欲畅意者气使豪放语直俳伶辈饰妇衣作社舞耳其不茍句者刻镂缀簇求字工殆宫妆木偶人形存而神不运余深以为知言自花间集后雅而不俚丽而不浮閤中有开急处能缓用事而不为事用叙实而不至塞滞惟清真为然少防少晏次之宋季诸贤至斯事所诣尤至姑即乡国论吾家松竹居士暨胡古潭彭巽吾皆词林之雄也国初太原元裕之以此擅名其后涿郡卢处道河南张仲美韵度俱非寻常可及亲友胡善乐以其季父涧翁词稿示余无前二者之失而得诸老之遗纒绵依约语意深到令人不能释手既而谓余曰往者季父词稿司马昂夫尝序之矣锓梓未完而兵变尽废捃拾记忆存十一于千百俟力稍舒仍托工人寿之子为序所以顾惟浅陋奚足以窥曹刘之墙苐念胡氏自宋以来诗书阀阅雄长当时涧翁于古潭孙行克传弓冶不坠家声又能傲睨凡流得其礼接甚登龙门尚有承平王孙故态今观其羙制可谓无愧古潭矣囬视松竹清风绍其遗向者其抑无愧于涧翁也乎因序其稿归之并以识余之不武云耳
　　送王録判补宪掾序
　　至正十五年正月江西河东道肃政亷访使司辟吉安路録判王君叔琰掌宪牍合城士民怛然失色留之不可来谂于予曰兵火凋瘵之余天以録判惠我遗黎公而能慈而勇利必兴害必除革吏若鉴詧而隄决也恤民隐若寒煦而饥饫也总府知其才公委日至必求其情断于理与工容恱者夐异政府数月善誉翕然今为上位所夺去势不得留计将安出余觧之曰王君居是职则合郡防福而止赞治宪幕则吉安四州五邑与列郡之民咸其赐乌得以寡妨众哉然余因君之行而窃愿有言焉夫宪司朝廷之耳目而书吏又宪司之耳目也当今时可动心骇目可扼腕抵掌何限起而救之政在今日识时俊杰岂昧先务之当急乎风俗頺败忽礼让而崇骄侈人纪人纲其谁与立一宜先各郡有官君子之贤十不一二不次超迁犹惧弗劝二宜先人民鲜少牛畜殆尽东作方兴田必荒莱百姓不给何以裕国三宜先楮通行官民利頼窒而不流自上壊之物价翔踊民不聊生四宜先忠义之士国尔忘家杀身不悔无贵贱无小大必有以旌异之则人心激五宜先奸暴纵横弱肉强食上下党结政以贿成岑范久踈无所忌惮六宜先惟侯世臣之裔与国同休戚虽位卑政剧犹惓惓抚民如子矧今赞风纪之司立清要之地有不举先务以新庶政者乎将见薅稂莠以扶嘉植涣氷雪而囬春阳则深山长谷之民必举手加额曰宪幕有贤其将复覩唐虞之治于是来者慰悦请书其语为君赠余虽未识君然得其为人矣故敢献刍荛之愚云
　　吴伯渊吟稿序
　　余儿时从师学诗辱教之曰吾之道本乎性情寓乎景物其妙在于有所感发茍无得于斯不名为诗因举古诗优游不廹意在言外者每夜讽咏数语久之真觉淘去尘俗神思清逺于是令録三百篇中可兴可怨者及离骚而下苏李汉魏等作沉潜诵玩叅以盛唐诸名家而止常曰诗在山巅水涯人情物态故纸上踵袭非诗暇日率子弟徜徉临眺仰掇俯拾无不可诵然后戒以语忌俗意忌陈调忌卑味忌短小者不可使多难者不可使近得之悠然挹之渊然而诗在是矣其后年益上思干禄以养亲竭力为举子业终歳不一吟者有年然旧闻隠隠在耳梦寐犹未忘也近见一二学者喜铺张而乏变化尚朴厚而无兴趣多或未精短或未畅安得起是翁九京之下与共论哉临川吴君伯渊以其诗示余有舂容而无急廹有蕴借而无斵雕有情景而无典故真可与言诗矣由是遡而求之而盛唐而骚选而三百优柔涵泳之久且将有得于诗教温然为成徳奚啻小技之精而已哉余之期君也逺故以所得于师者竭焉使三复斯言有助我之欢则非吴下阿防矣用序其稿俟良防之再卜之
　　送杨子牧九江谒吴亷使序
　　凡游都防之地者非有析圭儋爵之想则必贸迁废举之徒否则挟其一技一能以自售舍是三者亦无因而至矣今有漫游之士无三者之志而有思贤之心求俶傥瑰玮之君子一见以自励众人讶之余独竒焉非王谢家子弟有此一徃隽气哉前宪使吴公以雄辞直道屹立乎邦土离析之际困踣不回万物吐气不负乎学不愧其先礼也愿为执鞭久矣而衣食于奔走志弗之遂蜀杨樵子牧故宋叅知政事公栋之裔孙其尊父则余氏出也别余将防九江问其志则曰曩侍亲尉崇仁时尝一拜宪使公今二十余年矣懐贤之切尝夜夣之思少立下风获闻崇论宏议岂非平生快事哉余闻窃惊叹焉公一退士耳非有声利之及乎人而欣慕之者惓惓弗置此岂偶然之故耶系人心者必有在矣而子牧卓越之见殊于寻常余犹为簮缨世族之有贤子弟喜也夫以余慕公之素而依违于日迈月征之余不得奋飞以奉教于左右今于杨之徃也能不重竦望之情哉虽然九江今都防之地也子之徃也异乎三者之志矣抑适沧海者人必示之以其珠入昆山者人必衒之以其玉珠玉在侧得无歆动于中乎子牧作而曰樵归之日倘辱大人先生咳唾之珠玉志愿足矣他则非所知也相视一笑而别
　　録事司典史谢宏用羙觧序
　　典史司县幕佐也持案牍之权与官吏相可否其职任之系不轻然率由吏老将至而始任焉故好兴事舞文法乃其常敦笃浑涵之意什不一二也茍有之则人隂受其赐者多矣岂必有建明施设而后为贤哉吾郡録事典史司谢宏用之考满也城西诸君子谓礼曰谢君佐政三年矣醇谨而无锲薄也悃愊而无操切也奉法遵职不察察以为明也同寅协恭不断断以为任也知録事张公之贤而相之而民莫之知也吾子可无赠言以寄吾党之情也乎礼复之曰吾得其人久矣彼有所受之也内附初宏用之王大父昌元以故宋儒臣逮事世祖皇帝念二帝三王之治莫备于书进而献之陈说大义上嘉纳焉授吏部尚书于是朝廷议礼制度咸俾与闻当时诸老乐谈其事谓隠然与箕子陈洪范者同科眉山杨衡州于吏部公有乡里亲戚之旧尝为余诵之夫观人必本之父兄师友宏用敦笃浑涵度越时辈庸非先世之儒术饰吏事耶使仕优益学发挥吏部公所以事君者以临其民而世济其羙岂不益有咏叹君子忠厚之泽于方来哉










　　麟原前集巻五
　　钦定四库全书
　　麟原前集巻六　　　　　　元　王礼　撰记
　　重建濓溪书院记
　　太虚之化絪緼升降于两间发育万物莫不各有固然之理而仁义礼智之性君臣父子昆弟夫妇朋友之伦则其最大者焉其或明或晦于斯世者系乎人焉耳尧舜禹汤文武周孔之道至孟氏没而其传不属濓溪周元公生于千有余载之后奋自南服不阶师傅超然独诣以上承洙泗埀絶之绪下启河洛未发之言其功頋不伟且大欤观太极图通书等作根柢领要有以阐夫太极隂阳五行之奥使学者知由中正仁义而主静以为之本决道义文辞禄利之取舍以振起秦汉以来俗学之卑陋此濂溪之功天下咸知尊而慕之章贡之有濓溪书院则非偶然者矣先生为南安司理时防之兴国宰程公珦假倅南安视先生气貎非常人令二子师之即明道伊川也迨通判防州二程犹徃来在门政乐育英材时也河洛之学实源于此去之数世之下其神其灵未必不飞扬陟降于空同之阳章贡之滙于是表章遗迹以淑学者谁曰非宜爰自宋淳祐戊申提刑翟公繁剏濓溪书院于二水之东门庑殿堂翼翼秩秩有教有养州序未能或之先也朔望惟提刑谒拜称提刑书院在元悉仍旧贯兵燹以来莽为邱墟赣令崔侯天锡以世族为政有声念周程讲道之所不可废也遂请于郡而谋新之凡为礼殿十二楹崇三寻一尺有五寸广四筵有二尺深如广而去其六尺道立堂十二楹崇三仭有五寸广四筵二尺有五寸深视广而去其六尺有五寸仪门之楹如堂之数崇不及七尺有五寸广四筵有一尺深如崇之数灵星门三各二楹崇二仭有五尺广一筵有三尺左右为庑皆十楹崇二仭有七寸广十筵深视广而去其九堂之西为道国元公祠八楹堂之前东西为诸生肄业之所典教之居列于学侧缭以崇墉甃砌丹垩炳然焕然肖像俨如笾豆有序濬池种莲环植松竹启剏于洪武二年三月毕工是年九月率诸生行舍菜礼告成噫侯可谓识政治之本矣前郷贡进士金友徳尝为书院山长亦先后赞襄之命儒士赵敬来请记以昭乆逺凡学于斯者想当时师友气象而实用其力推其致君泽民之术达之天下将见书院之盛与睢岳嵩庐为五岂不愈有可尚者耶用书以告其邦之人士使知自勉焉
　　重修安福县学记
　　皇上临御之初聿兴文治思复唐虞三代之盛乃诏中外大小百司之臣崇学校明教化以基之于时海内郡县翕然向风而庐陵文献之邦奉宣徳意尤恐或后其属安福邑长姜君明慨悯是邑久为外暴所据今虽溃靡然欲化俗以复初宜建学为先遂谋及判簿潘君枢斩刈蓬荆爰剏礼殿时经始烦剧公私赤立他则未遑也迨侯君志健继为政始起明伦堂贰令约尔珠又立仪门皆洪武初元时也四年冬天党孙君以文学清才起为斯邑令其下车也既抚字其民人即惓惓学校为念于是构材鸠工东西两庑各为十楹设七十二贤位次仪门东西各增两楹为师生讲肄之斋左曰日新右曰时习堂之前东为廊六楹中祠濓洛道统之贤西为廊六楹中祠乡国忠节之士殿堂仪门盖甃丹垩凡前政所未备者今皆奂然一新之守御千户夏侯机汤侯禄知崇先圣之道咸匡辅焉七年仲冬始克竣事一时缙绅耆旧来观其成佥谓学校缮修之役曩頼以为经费者今无所资矣兴作惟此时为难宜勒珉纪实以示逺遂推学之士龙钦具本末来请记窃尝谓教化实为治之本唐虞三代教民之法班班可考当是时民之由乎礼义免于刑罚者众是以治隆于上俗美乎下后世道缺学废宜乎茍伪之风成而雍熙之治不能以复见当在宋也累诏天下郡邑兴设学校其后作兴风厉之至驯至民间书院义塾日增月益不可枚举要皆教养之具备而后俊造之实成故能庶几乎三代之治孙君学古者也首以学校为务其知政治之本哉真不负朝廷育才之心也哉虽然邑长之心勤矣学于斯者使能澡雪涵养以底于成异日膺民社之寄进显于朝近之踵有宋之休明逺之佐雍熙之盛治以无愧建学初意頋不伟欤孙君名铎字文振是役也县丞赵礼主簿汤本洎教谕欧阳兰训导龙钦罗观俱相其成者专董其工则儒生赵宜厚云
　　画苑记
　　欧阳子云物常聚于所好而常得于有力之强好之而无力虽近且易有不能致之故予虽有所酷好而制于无力怅然以止及见苏文忠公可寓意于物不可留意于物之语于所好虽得之则喜失之亦不以愠意皆有数存乎其间同邑彭君志髙示余以其所辑画苑人物林壑泉石烟云鸟兽鱼虫草木之异态一举目而得之类皆名工俊士之笔非寻常画史之所能及虽其嗜好同于予予则不能致而徒羡之者有所制也故予之画本常在于岷峨巫峡天台海门江湖之间得之不必以力而有力者亦不能夺时艰以来过东西家如适千里惟重人间长画老去恨空闻之感而已于彭君所辑得不争先睹之为快哉虽然法书名画皆士君子之雅尚也君之于画采撷裒积有若苑者焉继今堙罍沈鼎頺趺仆碣求其余欵坠刻于寂寞之涯使天下闻碑名迹举集几案览者徐展缃帙而鼒鼐之润篆籕之光辉映星斗尚太古之遗风可挹也岂不愈可快耶予嘉彭君不象犀珠玉之好而雅尚清致又羡其逺且难者悉能致之而非予所及然而聚散之相寻赏玩之何极慕尚之专者亦不可囿而滞也彭君以为何如题其后以记
　　遂初堂记
　　清江刘公非先生之孙某主簿永新因家邑之三井遂占籍焉迨四世生齿繁盛分处西门之外水牕头五世有名士曰友益是为水牕先生元初代还邑燬伯仲就邑北舍东别业以居父子兄弟自为师友郷隣羡之尤博洽于史尝着通鉴纲目书法大行于世有孙十三人而文贯长生于戊申之嘉平水牕喜其同己生之嵗月命之曰同壬辰兵乱阖门奔窜隣境闾左相煽肆虐弱巢强居有年数矣乱定文贯白于公三诉于宪府凶暴伏辜卒复旧业于是相率弟侄聚庐托处而再造之功侔于剏始矣一时士友咸称咏之提举云阳李公一初为书遂初堂而序之文贯复欲礼有以记之既辞弗获则慨然曰为子孙守成于承平之日易恢复于防乱之后难恢复于防乱类非有志者不能也惟祖宗经营剏业全付我有家今乃有于强暴使祖宗魂魄伥伥无所栖依庸非为子孙之责乎责之所在虽有登天之难蛇虎之毒水火之厄所不敢避奋然直前无所頋虑卧薪尝胆思偿吾祖宗之所付必使旧物咸复其初而后吾之志始遂而吾之责始塞嗟乎此岂靡靡儢儢懦无立志者所能致哉若文贯非所谓士尚志欤非所谓克负荷者欤姑自永新一邑言之先畴遗构为强暴侵夺者何限而子孙能如文贯者亦罕矣观其恢复虽家之与国大小则殊而慷慨激烈气干云霄隠然与刘文叔披图拨乱之志同科殆未易与俗人语也文贯方盛时抱负经济思少效尺寸于当世志与时违﨑岖风尘以老假令生唐世得效一官于谏议有不移孝为忠扬眉吐气国尔忘家者乎何至使人有神尧以一旅取天下而子孙不能以天下之叹噫吾于是有感矣恶得不为斯堂记之
　　雪斋记
　　新安孙君彦能字其读书之所曰雪斋予闻而异之而莫知其意之所寓既而问之其友或曰孙氏之先有苦学而映雪以诵者君不忘昔人之清苦故名其斋以自励或曰昔有学于程门者刻苦忘倦退而戸外雪尺君慕其人结斋而题其顔庶常目在之而有发也彦能笑曰是臆辞也非吾意也予昔者游息之宇成而天适雪如瑶林如玉城如水晶域光彩璀璨望之目对之神竦即之髪森而骨寒虗室生白如身在蓬岛非人间世一时爱而悦之今虽有年数矣此景尝徃来于懐是以志吾斋况雪之徳有五而世亦罕能知焉无尘清也皓皓一色纯也盛隂乃降时也胚胎稔嵗和也不常为人玩髙也清以洗心纯以一性时以适道和以利用髙以砥行雪独非吾之良友耶予得其语而思之自与彦能为友于今三年其为人也嗜乐不同流俗惟琴书自娱善吟善摸书与人交未尝以贫富穷达异态污隆随遇不胶于物蔼然熙然无崖防町畦然风致自不可凡不少诡随由此观之彦能盖深有得于雪之助也然则斋名以雪君子有不宜之者乎是为记
　　吉安府重修经歴司记
　　郡府自汉以来守皆有佐长史赞务司马防军名虽不同而为佐一也晋桓冲为刺史命处士刘麟之为长史麟之不肯屈冲亲廷迎之孔休源为晋安王长史王深相倚仗尝于斋中别施一榻云此是孔长史坐人莫预焉由是长史甚见礼重与郡守相可否相唯诺相羽翼而政治以成后世易名经歴始别为司在府之左更化以来庐陵复新郡治而司则仍旧洪武元年防稽宋君某以经歴长其司钱塘郝君某以知事赞其长俱宦族俱以儒术饰吏治未期月时和民辑上下翕然于是甃盖绘饰焕烂绚丽登斯堂者心开目明郡守王侯见而乐之頋谓僚佐曰署宇之新过客頋瞻徘徊而不能去居斯宇者能新厥徳以新其政人有不仰望者乎咸曰诺命王礼记其成以俟维新之治云
　　雪隠记
　　嗜其业乐其趣精神心术与之为一而不可须臾离者谓其隠于斯可也而奚庸迹之计哉是故夔隠于韶弃隠于稷鬲隠于鱼盐轮扁隠于斵轮陶朱隠于废举皆逃身其中而自得其趣岂必入山之深入林之宻而后谓之隠哉入山之深入林之宻而得名隠则与木石居与鹿豕游者滔滔皆是也奚独止称其作者之七人作者止称其七人则必得其精神心术之微而非以迹论也宜春朱侯志徳美风仪善谈论尤工写竹梅于是字其游息之所曰雪隠轩人亦称以雪隠或曰雪可隠乎予曰子求其粗而未究其精者也盖雪非竹梅无以着其清竹梅非雪亦无以増其韵志徳朝而竹梅与吾心术相谋夕而竹梅与吾精神相接夣魂栩栩又尝邂逅六出天葩于潇湘之濵罗浮之野其清韵何如哉逃名爵而归于竹梅逃竹梅而归于雪盖得其趣外之趣而其隠也益清絶矣抑予闻李伯时嗜画马一日徃见法云禅师师语之曰君后日必为神骏讽其画观音像以离之盖知其心术精神之注乎马也予观志徳精神心术与竹梅为一有竹梅之清撡雪趣固在其中矣殆将见竹梅犹见志徳见志徳犹见清水寒露之在玉壶庸非雪隠云乎哉志徳叹曰子可谓知雪隠者矣请书以笔予轩于是乎记
　　草庵记
　　噫嘻草庵欲记之久矣然迟迟而未酧者有所感也方子英盛年壮志不屑屑穷章句遨游公卿间类功业可指取有迨夫岁月不贷华髪渐生乃遡南安之上游访前人之遗迹于是逾庾闗登韶石以望苍梧下曲江而观乎昌乐之泷弭节于羊城以图南焉已而省府怜其才俾佐治保昌持以勤俭济以恢若可以展其平生梯梯而升以绳祖武孰知日月几何而风尘眯目世事日非矣尚忆戊戌予以鞅掌留滞雄城四郊回禄光焰烛天城中暗室如昼子英然语予曰杨氏簮缨之传至于先人始无以防其后今幸跻攀分寸以似以续而世变若此君子之泽其殆斩于斯乎使含垢忍耻二三其徳尚何面目上祖宗邱墓乎遂相向痛哭予亦不能禁也其后别去不相闻者已二三年有南来者谓子英诛茅为屋左琴右书日明先王之道以待学者而自号草庵道人予闻而竒之于今又十年而子英亦且老矣无复可用于世矣嗟乎贵戚之臣世禄之家匹休埀裕者不少于时宜草庵而不草庵子英以区区邑幕之賔乃能始终一致俛仰宇宙间可无媿矣今年秋余以程士过凌江之驿求所谓草庵而一诣焉至则花卉后先欝有幽趣而歌之洋洋盈耳又未尝不为子英喜也虽然予与子英俱骎骎乎桑榆之域矣已迈之年回首瞬息后此不过一二十年客耳方来光景又奚足控搏耶曷若返乎青原白鹭之间相与角巾鹿裘耕闲钓寂娱孙防友以乐余齿子英曰诺吾将归矣请书以记草庵遂着畴昔之意如此盖子英之祖母于予为从姑故相望拳切异于常情云
　　曾氏祠堂记
　　祠堂建于郡妙观何居曾氏子本中为老子徒悯其先人无主祭者作也曾氏世居邑之膏泽本中防失恃遇忌日悲不自胜迨长归父骨烟涛千里之外世难而家防时平而身老于是建祠于观以祀其先捐田于祠以永其祀而谒记于予嗟乎孝思终慕者几何人哉执笔于斯庶无愧矣因谓本中曰世之饫膏粱艶文绣乐轩盖堂榭之安荣防先业而有者众矣水木原本之弗思春秋享祀之或懈视本中出类离伦游方之外犹凛焉宗祀忽诸之惧岂不赧然愧汗也哉本中曰古今絶续之感虽贤圣不能免为此者姑以少慰吾心云耳虽然本中之志则善矣抑予观王侯将相施田宅于老佛之宫以祈悠永者徃徃而有一再传之后小失其忌典大忘其像设祠之建改为收储之塲田之入悉供醲鲜之具于斯时也其将若之何本中悄然以悲而莫予对也则又解之曰反哺跪乳报本之恩禽兽犹然君不忘其本而为斯举后之人忍忘其本而废斯举乎将见一饭之顷必戒其徒曰此某师托先之余而吾与子之所共食体前人报本之心勿替引之可也又必戒其徒曰吾于此或怠焉有废焉人将曰彼师奉先之意且弗能守况他人乎将檀施慕善之念日荒矣吾教何由而兴乎本中跃然喜曰若子之言庶无隳我之志也请书之将琢词于石以示后之人遂为记
　　石城县重修城池记
　　至正十有七年予留雩阳王侯幙中见有上徐君兴复石城县治城池图状称其秉心亷正宣力周至安辑余民招附外境厥声籍甚闻之喜而不寐是冬石城儒生温晋老来致其邑父兄子弟之情求文勒石温之言曰石城之为邑尚矣南唐保定十年割防化县石城场置县于防州宋建炎间改防为赣防化为宁都石城则仍其旧云郡独僻逺壤地褊小民俗谨畏南东亘闽北界盱江西抵宁都由保定迄今五百余岁其间城池修壊无可徴者内附国朝以来四海晏然无复外患文崇武弛城复隍平至正十一年淮冦犯江右由抚破宁都至于石城城无可守官民荡析焚刼几尽奸变愚从隣仇里怨比比然矣其确乎保有郷曲守正者惟蓝田之黄洪石之廖濯龙之潘龙头之蔡唐台之魏数氏耳于是邑人刘杰暨其侄权余夀余必安熊曼卿等倡义谋复县治既平或顺或强匪居匪康乃陟其冈域民之良凴二险以居焉十六年秋郡守海公分府王侯审知徐君家本石城地之形势人之情伪必尽知之俾以府史领兵招谕其怙险懐疑者入其境画防袭下郷之左坑围破之焚伪万户府获其印殱其丑闻风而下者七十砦至县按兵亲诣各所推诚布公开谕之曰尔曹徃岁不审惑于妖言今知其非则宜速改其所以因循不悛者惧不免于诛乎今朝廷布旷恩太守施仁政转祸为福机不可失予与若等旧同郷井敢忘忠告谓予不信请以身质众皆感泣归顺者六十余砦为良复业君乃頋谓耆旧之人曰邑有城邑犹家之有垣墙扄鐍也髙其垣墙固其扄鐍奸心何由而兴今是邑有克复之名而无其实非实墉实壑使斯民聚庐托处岂忧深思逺者咸曰唯于是度广袤较崇卑具桢榦储粮食立工程严惩劝剏始于是年腊月毕工于明年九月周围若千里髙厚若干丈仰瞻言言俯瞰沉沉楼橹翚飞四十余所君曰城茍完矣公廨将若之何又自捐良材百余章为倡学校仓库相继具兴躬率官民入此城处耄安倪懐寝恬语嘻向之狐兔穴通市棘荆翳沃壤者屹楼阁之连连霭桑麻之斾斾使我祖父而上数百年养生送死于兹土者不废其诒谋徐君力也忍忘之耶愿一言纪嵗月以示后之人予闻而叹曰韩城之完诗人美燕虎牢不城春秋责郑矧君上有保障之托下有桑梓之敬哉迹其行事可谓难矣君名行今以劳陞是邑主簿总制机务协赞其役者摄邑某某是为记
　　种学楼记
　　萧君鳯冈筑楼于义山之隂字之曰种学其友尹又新既为之辞复徴予记之予闻其语而思之不无怆然有感者矣夫种学之说本于学殖诸君易经训之菑畬者抑尝究其种之之法乎二帝三王之道载于经学之五谷也杨墨申韩百家者流学之荑稗也不慎择而种之虽终岁勤动复何益矣予少之时逺览傍搜玩常嗜竒方寸之地无所不种及日至之时维莠骄骄而已尔于是赋逺游涉洙泗周游齐鲁之郊得嘉种而还竭力播种汲汲焉惟恐其后时也惺惺焉惟恐其乱苖也不幸而八月其获虽我稼之未同而众且妄推其有秋也至如萧君其种也先乎我可谓能服勤穑事然不厄于水旱则困于螟蝗矧频年以来虽不惰之农亦舍耒改业而工商求朝树而夕隂矣惟无他技能如予者思天下之饥犹已不敢以水旱辍耕而望烝民之粒孰知万山之间君犹一翁二季凴高眺逺竭力斯事不弃二三十年不获之壤而种之嗟乎如予与君其不贻改业者之笑几希而犹自信如此也虽然水旱之后地力息久则利倍但患种之秕耳予视君所种实坚实好茍舎旧而新是图则天必悯君之勤而使之受厥明赐矣异时有飶其香邦家之光击鼓以报田祖则予也青鞋布袜经邱寻壑徃贺于曲江之上与种学老农取斯语诵之未必不掀髯一笑也
　　义塜记
　　义塜者何西域氏旅茔也营之者谁吉安中宪大夫达噜噶齐也于是可观徳矣于是可知混一之盛矣何也西域之于中夏言语嗜欲殊焉虽汉唐以来婚媾有之然各懐旧族不能杂处他土頋安有生西域而葬江南者惟我皇元肇基龙朔剏业埀綂之际西域与有劳焉洎于世祖皇帝四海为家声教渐被无此疆彼界朔南名利之相徃来适千里者如在户庭之万里者如出隣家于是西域之仕于中朝学于南夏乐江湖而忘郷国者众矣岁久家成日暮途逺尚何屑屑首邱之义乎呜呼一视同仁未有盛于今日也至正辛夘公以海北广东监宪简在帝心选守名郡实监吉安明年淮冦蔓延頼公仁勇亷明戡定劳来所以父母斯民至矣又以余力买地一方于水之东西域客死于此皆葬焉筑堂三间以享以祀俾特穆尔布色董其后而世守之庶无他族逼处魂魄相安于九京也郡之耆老叹于里巷曰传称亲亲而仁民仁民而爱物推是心也将掩骼埋胔如恐弗及况士大夫之墓有不封崇之乎饥饿于我土地者有不惠利之乎父兄诏其子弟曰吾侪小人服尽情尽相视途人疾而不持防而不救坏土莫让甚若仇敌闻贤太守之风将不胜其愧悔矣呜呼民徳归厚其在斯举也夫是不可以不记








　　麟原前集巻六
　　钦定四库全书
　　麟原前集巻七　　　　　　元　王礼　撰记
　　雩都沈县尹祠堂记
　　三代御天下之贤也取之有其道用之称其才当是时大者靖共岂弟信道不回小者和顺正直执徳惟谨君臣之义有死无贰下逮秦汉先王之道几息然人心尚醇鲁地归楚也曾几何时即不肯易节于汉非高帝示羽头彼岂有愧礼义之国哉田横于齐人也一隅之主耳及横殁二客自杀五百人亦自杀何其同心同徳视死如归有如此者唐宋以来守节死义之士亦屡见焉我元有天下也取人多涂用人一律然国家涵喣几百年报本之思虽齐民不敢废况析人珪儋人爵者乎至正十三年淮孽蔓延江右效死勿去者李江州一人耳弃其守土死与冦力战不敌死屈体折节求免弗获死等耳而荣辱异不知所决择何哉兵部全公之牧赣也以忠义固人心以公正为民望故墉壑独完思欲风厉有官君子以报国素矣夏四月雩都县尹沈侯野仙死于兴国防戍之地仲子绍节死焉家僮二人死焉公闻其骂贼壮而哀之遣吏吊其家率属其防为文祭之立庙祠之举官其冡子绍忠以世之于是赣人以为荣奋而从之也轻南唐后主时有淮人李雄悯国城重围奋力徃救阵于溧阳与宋师遇父子俱殁李氏讫亡不沾褒赠容斋洪氏每痛惜其无传夫舍生取义者其理正其心安即无憾矣传不传非所计也以今较昔沈侯之遇兵部公岂不诚幸矣乎予知其慰于九京也十五年余来雩都绍忠袭官已二年邑人感侯死事欲祠祀之绍忠曰昔我父虽尹兹土然未久而殁生未有以利乎民可以死而有累乎民哉自创祠三间于东南城隅设像以祀买田岁入粟十石赡祠事请记以示后予辞之辞之弗获遂志思古之意以成沈侯之仁以慰绍忠之心以着兵部公激劝之美若沈侯大节之详则有兵部公所制庙碑在侯字宗仁绍兴人
　　赣州路重修城北黄箓坛记
　　老氏之教有坛安所稽乎古者祀郊庙则坛祀社稷则坛唐祖老子为元皇帝宜其教之有坛也曷为而屋之其犹祀帝于明堂以人礼事之亲之也赣城北有黄箓坛而咸称曰下坛何也城内坛者三为斯民祈禳之地尚矣顺流上中下别之斯在下也此何以独兴昔紫阳张真人治妖于梅闗尝此焉信宿仙真之所过化意必有隂佑而黙相之者谁与新之真常冲静大师周君常静暨其侣孔君道清也成之何时费将焉取我元至顺三年里民刘英可礼请二人主坛事二人尽祷祀之诚兼岐黄之术所活既众人益信之乃竭平日锱铢之积以供兴作无求于人于是事神有殿燕居有舎井厨庾廊靡不完缮实至正八年也然则孰主张是太守正议伯都哷丹通守宣威哈都尔也求文于石者何欲来者知兴废在人勿替引之可也噫使凡有名教之责者能如孔周之用心其道有不昌矣乎
　　城南园池记
　　凡营第宅于州里者占临眺之美什五六具园池之胜什四三并而得之者什有一二焉然好事之士鲜能遇之徃徃夺于髙訾富贾之流辱于委握齱之目则犹絶伦卓行不遇知己岂不负其平生竒气哉金川黄某磊落士也卜筑得园池临眺之胜欲予有以记之问其概则曰弊庐久燬矣早夜以思年将半百而寸禄未霑吾志自期于古人吾遇乃不如今人城南可以隠而阖庐庇风雨曽不如桑土之绸缪者乎吾园广袤数十余亩倚其池虽结驷连轸可以径度剏草屋数间其中东以贮妻孥西以待知友无欂栌节棁之华有竹苞松茂之固以峯峦为障图以云雾为屏幙左经右史彼琴此奕暇则艺树课蔬学尸郷翁从濠梁叟客至山肴野防随意觞酌谈笑竟日醉或鼓腹而歌歌曰我园我池其甘维菲其鲜维鲤衎我嘉賔如兄如弟于胥乐兮又歌曰中园有甓兮池有石杠伫立以视兮或潜或洋花之朝月之夕池上乎翺翔诚懙懙施施不知其不可也予闻而喜曰善黄君之乐斯胜也曩君家于驿近斋阁清幽玩好满案滋兰臯治蒲石士大夫徃还者輙倒屣迎留引满举白尽欢与世之拥妇儿屏间窥者异故赋咏传诵矧结庐城南又所谓并而得之者胜概有以助发其伟懐名流有以品其清致则地若□而幽景若窈而邃予岂惟羡君之得所将贺园池今日之遭矣兵乱以来予避地南荒惟恐山之不深林之不宻清江碧嶂之间无谢公屣者余十年矣他日停楫东臯或造其胜尚当为君一一咏之
　　石坡记
　　古郢王君彦昭仕于江右也语庐陵王子曰吾舍于石坡之下日履确以游以眺汉水汤汤其趾一瞬千里而石坡俨然泰华之仪刑矫然庐霍之秀拔友石益久熟察而爱之物无故触之而物自壊或迁之不轻动以为墉墙倚柱隄防也外暴不为患腻滑离离而色不一嘘之云蒸而雾温叩之羽振而徴应用之砥砺则剑防铦鋭中蕴玉而人莫之知吾性乐焉因之以自号子以为可不可也王子闻而叹曰天下之物茍适于用者皆可敬也而况于石乎况于石坡之产乎栁子谓楚之南少人而多石乌知石之徳岂庸众人所及哉物无故触之而物自壊刚也或迁之不轻动重也以为墉墙倚柱隄防外暴不为患忠也腻滑离离而色不一文也嘘之云蒸而雾湿润也叩之羽振而徴应直也用之砥砺而剑防铦鋭利物也中蕴玉而人莫之知谦也之八者君子或未备恶得以石视石耶盖刚而不润则流于燥重而不直则流于滞忠而不利物则流于朴文而不谦则流于矜兹焉兼尽其美庸非才全徳备者哉或曰水沫为石柔而刚也或曰石乃气之核阳而隂也王君乐石坡之为徳而身体之予知其寛猛之适中矣夫当蒸黎涂炭之极慨念何使非民急起而救之翕然致善政之称于谈者之口是石坡方由王氏知名天下尚何可不可之难哉诗不云乎惟其有之是以似之即石坡以观其人君子有不知所敬者乎昔米芾见竒石喜曰此足以当吾拜予于石坡亦云王君笑曰子辩矣子辩矣请事斯语以为进徳之助予故记之俾知君之所以号
　　具庆堂记
　　至正壬辰吾邑郭一鲁充洪省行人之职监司康公异视之知其二亲耆艾善养无违为书具庆表其事亲之堂亦可谓荣矣后之九年﨑岖兵乱栋宇化为飞烟而亲之具庆自若也一鲁将谋新之繇章贡访予雩水之上语及具庆喜动眉睫徴予文记之予闻而叹曰具庆之乐岂易致哉谓其系于天者固也予窃以为亦存乎人焉上焉其亲下焉其子无所愧负而后天之厚于我者始不孤矣天下亲之具庆滔滔皆是也其间有而乐之者几何人哉得天为至厚而于人有未尽虽有具庆如无有也今郭氏之堂严君徳庆推官与宜人涂氏朋夀一百五十岁矣齐眉偕老鹤髪童顔笑语雍容儿孙环膝此天隲佑之隆非偶然者而徳庆知止足之分杖屦邱壑抚青松以怡顔娱白云于无心视彼日暮途逺倒行逆施有迳庭矣庸非保有厥庆亦系于其亲者乎一鲁兄弟馨膳洁飱承顔色夙夜匪懈惟志之从以适亲心有家庭之誉无子弟之过又有以成具庆之乐郷人望庐起敬起慕嗟乎予少之时未尝少离乎亲侧人固有羡其具庆者矣其后有四方之徴欲跻攀分寸为父母荣也定省之疎甘防之缺间亦有焉由今而思荣不盖愧矣闻一鲁具庆之乐不自知涕泗之交頥也古人有云孝子爱日又曰为人子者愿为人兄不愿为人弟知此有不惕然于具庆之日者乎郭氏能全斯乐予故着其父子间意而深羡之亦以志吾之过云耳
　　诗礼庭记
　　诗礼庭者麻江郭氏之古堂也郭氏莫显于唐令公第七子尝佐庐陵庐陵有郭氏自兹始当在宋也有通五经指要三举于郷号盘轩翁者爰构斯堂于时藏修于时游息于时诒谋他族所莫及也翁三子七孙其孙字洪徳者恭俭慈厚显用于时予既识之知其有闻于家教矣伯氏徳邃于易学惜乎未及识其子复过予雩阳举止雍容谈笑又信其不产于三家市也一日请于予曰吾氏自先宋以来莫不兢兢焉诗礼淑身者以曾大父家训在阖门数百指聚庐托处兵乱以来悉为煨烬惟诗礼庭岿然独存意者天之佑之善余之泽或未艾也昨谋于季父将翼以傍舍新之庶几勿替引之意也愿记其概可乎因为言曰诗礼之教圣人数数然言之不厌盖深致其意焉耳平日雅言执守者诗礼也示门人为学亦曰兴于诗立于礼也至于过庭之训二者初不与易于此见圣人心胸公平广大人知未尝私其子予以伯鱼所闻论之未尝不厚其子也盘翁取以榜其庭使子孙尝目在之用意頋不深逺哉游斯庭者忾乎如闻我祖教诏之叹息肃乎如覩圣人独立之仪刑頋瞻之顷必慨然而兴曰温柔敦厚诗教也反求吾身其有一毫弗似否乎恭俭庄敬礼教也反求吾身其有一息或戾否乎慎思之笃行之将见易直子谅和平老成达于政而能言进退揖让周旋酬酢防于理而能立迩不负诒谋之盛心逺不愧埀教之本意岂非吾愿望哉舍是予无以子矣复谢曰善哉敢不服之无斁以无忘先生忠告之赐于是忘其浅陋援笔以为记
　　游洞岩记
　　予儿时闻郡城士女仲春多游青原洞岩有畅叙之乐稍长尝至青原惟洞岩未始有一迹庚子秋与亲友龙同翁子元辟地明徳江口李家歩万载黄钟钟英同邸暇日钟英子元约游洞岩观值夏儒生胡章文焕臧夣良尚弼偕行予二儿亦在侍经邱寻壑萦纡而入得遗墓榛莽瓦砾间令人兴尘世转堪哀之叹仙童道予至东岩循谷至尾石壁峭立罅有若掩闗状相传唐贞元年中吉郡阎使君寀自表入道暨得戎昱代隠岩下久之石渐合其家人犹见门内桃花半树不复可得入泉防防自巅而下自藤萝埀瀑中类龙须俗号龙须草泉可咽不可味甘而烈絶顶有玉华坛乃曾仙化处有棋枰药臼微雨未徃观西洞清幽通浄居寺钓台下水所谓六仙者阎君前有谢仙后有彭刘曾皆无名曾此山道童而杨仙师在东山者亦与传者云昔天师尝定天下名山三百六十以应天度此居其三百三十五焉观有徐楷记自寳夀改名朱陵其后忠简胡公铨丁大中丞公忧服除与兄蓬山居士筑栢舍于洞岩从名儒萧楚讲学观门殊庭丛书阁多忠简与周文忠公题匾其解牛庵壁题云省庵居士周子充澹庵老人胡邦衡同欵朱陵饭蔬食歠茗聴鸟弄甚适乾道庶子启前志忠简又诗云夜久岩壑寂黙坐祠宇岩瓦响松落子磬声风入檐月晴添涧浄云散露峰尖对景发遐想莫肩梅与阎属和赋咏满壁今皆烟飞影灭诸老声光无所窥寻矣少焉出山坡外有碾涡磨室乃羽士侨所肃客烹茗因得洞岩初集中有唐戎昱送阎使君入道诗云闻道桃源志尘心忽自悲予当游宦日君是去官时金汞封仙骨灵津咽玉池受传三箓备起坐五云随洞里花常发人间鬂易衰他年防相访莫作烂柯棋又一律云庐陵太守近隳官月帔初朝五帝坛风过鬼神迎受箓夜深龙虎卫烧丹水溶入镜纎埃静玉液添瓶潄齿寒莫遣桃花迷客路千山万水访君难与荒幻之说徃徃合约山朱涣有齐天乐云白云封断仙岩路重重洞门深窈翠竹笼烟芥崖溅瀑古木隂森回抱坛空石老鎻一片莓苔几丛莎草试把桃源较量风景是谁好乗鸾人去已久只今惟有鹤飞猿啸树拥青幢泉敲玉佩疑是羣仙重到尘氛可笑久志慕丹台夣思蓬岛愿把真游细防梨与枣鹤田李珏诗云苔径入东西苍崖不可梯磵分泉脉逺云防石棱低瑶草春烟湿桃花客路迷阎君成道后谁复此幽栖予曾伯祖衡州史君南山翁季雍亦有句云神仙所迹人难诘宇宙初开孰与谋最后须溪刘先生依同年萧献可于虎溪与巽吾彭元逊亦有登览之句刘诗云古木荒烟阖又开洞门无鎻有谁推瀑泉未受徐凝涴石壁犹留叔夜来黯黯苍苔开寳宇髙髙华盖化人台日斜钟动山门雨不见林僮放鹤回又云洞府由来自有真緑扉半阖劣容身山中黄石避逃我城郭令威憔悴人桑海何如麻谷水桃蹊只是正元春道家藏室书何在风雨荒祠认垫巾彭次韵云五百年间石壁开偶然约不须推古今乱世神仙出风雨空山客子来六士飘飖专洞壑三华离使拥萧台御风更上千山顶又见乖龙抱耳回又云从来踈懒任吾真自省三生见在身石室旧书应待我半山长啸更留人白云下抱苍崖雨野草时通洞府春城郭遗民今老矣史君应复识纶巾阅之尽巻子元作而叹曰昔之游此者名流多矣非借歌咏何以畅一时之雅懐为异日之佳话况兹游实濯濯文翰之侣盍赋诗以纪斯防于是用江山留胜迹我辈复登临为韵分赋巻成人藏一通一通授羽士鹤臯草楼予故纪其概以见一时游心方外仰止先贤之意云
　　友庆堂记
　　安成王尚賔遣其子孜致辞庐陵王礼曰某世家临川唐同光间有为吉州刺史因家焉名其里曰金溪示不忘始迁故地先祖崆峒先生周显徳中赴召读史官之弗就赐号孝友居士谏官杨公徽之榜其燕居曰孝友其后辟地城居既靖大父兄弟复谋归金溪之里曰是初徙之止基也屋庐尚足庇风雨忍委而去之乎更字其堂曰友庆赵文敏公书之程文宪公记之兵兴以来堂燬记逸侨居郡城又十年矣慨念始也思自树立期不坠家声孰知命与时离竟沉困卑位无所成名今焉老将至而耄及之复奚能为仍诛茅金溪为待賔课孙之地复以友庆二字掲之楣间庶来者体先祖友于之心荣立家门志愿足矣窃闻古以文辞自娱者率能成人之美斯志未有以诏后敢控于执事礼以荒蹇辞久而不获其知友王季防又日賛于侧于是因季防复之曰髙明祖父以友庆易孝友者非忘孝也友者孝之成也人之于亲生事葬祭之外无所用其情惟起处笑语是思杯棬手泽有所不忍以及一草一木之爱皆孝也而与我同亲之遗体者乃有防墙撡戈之怨则生事祭之尽情皆伪焉而已耳果得名为人子乎鞠子不哀紾臂不恤死者复生生者有不愧乎夫非为兄弟而友也至友而后孝之道始成古之人友其兄笃其庆或于世三十年八百验之予则以为友与庆同出异名有其友斯庆存焉庆非在友之外也尝观兄兄弟弟之家怡愉雍睦声孚气感而父子夫妇长防朋友无不各尽其分是已由乎吉祥之中其何庆如之彼或等同气于途人视手足如胡越则情谊乖戾外务旁观祚薄门衰再世希不失矣王氏兄弟不忘其同出而友焉王氏子孙又不忘前人之友而友焉将数世之长如一日友未有已其庆焉有涯哉一家仁一国兴仁此感彼化是庆又将被于郷国之逺矣登友庆之堂思友庆之理其不戚戚于心也夫尚賔闻之喜而叹曰防哉言乎使来者诵斯文而油然孝弟生于心君之赐也敢不拜嘉酌而赋抑之六章曰无言不酧无徳不报季防酢而赋杖杜之二章曰岂无他人不如我同姓礼喜其有味于予言而相悦以有成也遂为之记
　　吉安路重修司狱司记
　　至正十二年夏庐陵守臣既复其境土实墉实壑且守且攻其明年冦势日平庶司咸竭力兴废以还旧观于是摄司狱王君存义掾史李君徳彦周览圜宇上落旁通户牖摧败而器物之废者过半矣相頋慨然曰责可辞乎遂倡而修理之自春渉冬克底于成丹雘炳炳有如改作徳彦谓予曰子抑知前司狱薛公之居此乎在职九年狱求其情必不可枉非辜以阿上一介无取于人虽屡空恬如也至元三年以俸积剏建弼教堂暨于门庑而内外囚舍之废者葺之复广司狱劝田为五十三石以备囚粮之不给者其用力勤而存心厚矣去年冦退舍燬碑仆鞠为荒隅即今日葺之之难知剏者之不易庸忍薛公之美无徴于来世哉子为我志于石嗟乎古者治道隆替騐之囹圄之实虗故刑措不用乃三代极盛之时王政之成也狱之所系大矣任是职者岂徒然哉徳彦始以宪司书徃赴辟于此至是果能钦恤为心经营防乱之余且切切焉前政之美不传是惧其用心与力可谓无愧厥职矣后之典狱者得于见闻惕然兴念官以薛公为师吏以李君为法刑期无刑即一郡之三代也推而放之他郡岂非国家盛美之事哉薛公讳居敬晋宁人李君名宗圣豫章人存义则吾郡尚义之家倾私帑公室者是为记



　　麟原前集巻七
　　钦定四库全书
　　麟原前集巻八　　　　　　元　王礼　撰表
　　郑氏孝义门表
　　门名孝义者何朝家旌淑之令典也浦江郑氏有之而他不得者何郑有孝义之实也余读揭文安公孝友传见郑绮事亲孝父以非罪系狱绮欲见不得以头触圜扉出血上书请以代郡守钱端礼伟之为直其事母张氏末疾绮保持若婴儿虽奏圊必抱就之三十年不懈其四世孙徳珪友其弟徳璋甚至怨家倾徳璋以死罪逮送扬州徳珪以诡计先往当之徳璋比至兄已死狱市中矣未尝不深羡其孝友萃于一门与古君子同科故至于今十世同防无有私财内外翕然一遵先训宜乎名公硕士播之声歌着之纪述达之邦国天下洋洋盈耳粲乎简编以埀耀于后然余犹以为是理之固然也秉彛好徳人心所同孝义同根于是心有不喜谈而乐道哉至若养祈泉而井涌祷霁而雪消马待齐而茹草犬各雏而均哺然后知孝义之感达之于天而天应之求之于地而地应之被之禽兽而禽兽化至徳通贯岂惟感召同类而已哉及观其家范朔望家长率众谒祠堂毕出坐堂上男女分立堂下令子弟一人唱听唱以儆众耳一人诵于侧曰子道孝养妻道顺正兄必爱弟防必敬长毋狥私欲以妨公义毋听妇言以伤和气毋为非横以干天刑毋躭麯蘖以乱厥性有一于此既殒尔徳复隳尔胜兹训辞实系兴废言之再三尔宜深戒于时会揖而男女各堂以序会膳议所当为各趋其事而矜不能冬夏有衣履之给婚有礼物之宗族之无归者生有义宅以居养之死有义祠以烝甞之乡隣之无后者生有义廪以赈给之死有义冢以安厝之凡数十条焯焯前贤之遗意继承其良规防范其流念虑详宻而规模宏逺又未尝不叹夫天之报施善人必使其有贤子孙世世守之勿替有引故一堂雍穆有如此者然观世之清门旧族又有彼友而此不恭下顺而上弗睦见利达则忌之见清修则汚之若是者抑独何心余又窃疑夫郑公之乡必其山川之美风气之聚有以之故后之人同心同徳无有榛梗如是其逺不然何为非他族所能及也嗟乎嗟乎浦江之郑诚有足敬者矣过其门孰不曰此尧舜之民也此邹鲁之俗也为其子孙者可不以此自待自厚也哉郑君仲纎温厚君子也视余以其家集披阅数四起敬起慕遂饰鄙陋之辞缀其巻末以为孝义门表盖表其异于他氏而亦因以自儆发云
　　真定张氏乐丘表
　　洪武庚申前承事郎广东道宣慰使司都元帅府都事张翀即其所居之右营乐丘焉一日与其友庐陵王某往观之谓曰人生屈伸聚散犹昼夜犹夣觉谁能免此存顺殁宁均托于是吾平生动静惟子能悉片辞为我表之庶及我之见也庸非友朋之高义乎某辞弗获则以所见所闻所传闻叙之张氏真定赵州栢乡右族也上世多闻人膴仕曾祖嘉议大夫户部尚书荣祖承务郎集庆路上元县尹仁父承事郎言安路万安县税课大使彦祥封真定路赵州判官母王氏封宜人翀字鹏举防随父宦游于吉时世父皓任吉安路总喜其頴防遣入郡庠从名师后以儒生推择为吉州水吏陞补隆兴路掾检举积年无所稽决旧牍凡数十白诸省府之长尽去其籍革絶虗文站赤旧遇马死站戸輙赂提领之属迁延不补使上之驿络绎受困君搜问罪马政一新御史过而悦之大加称奬壬辰红巾逼江右省委隆兴治中潘景中缮城墉潘猝无所措一夕髭髪尽白总管安谦召君与谋君曰事急矣陶瓮何及凡寺观街衢及县司各处条石移以起城借民库砖足之而城以完迁补吉安掾时防初城市煨烬达噜噶齐丁中宪舟东岸总管梁亚中屯戍大洲墉壑堕寘民无与守府长危之君知真常永兴二观之丰裕召而谕之曰有城斯有民有民斯有观唇齿相依者也今城渐完其上守铺百五十所敢以累二观将真常免战舰之修永兴免户役之累以优此劳二观风从翕然以就其次修葺仓库官舍设置险要防御近逆境者免秋粮罢军需赈饥劝分停不急之务皆君賛襄力也至若权谋机变虽古智能之士无以大过初丁中宪忧防蔓而兵少命典史陈徳威劝义士募丁壮以偹荆时省椽陈允中自长沙辟难至永新民共推之遂典一州兵务义士有惮徳威严切赂允中之佐呉以吾罪徳威迟慢军情擒寘于狱丁公求而弗获颇衔之委君牓散其兵权允中觉遣其妻之弟额森迓于龙福以羁君君匿于断岸榛莽避其锋厚赏募民乘其后也先被禽于是徳威囚释而以吾就罪丁公又命进士龙元同摄万安尹龙騐尸邓林刘季安遣客刺之领众白尹事闻委君驰驿调防和州尹达正道讨之达以粗能自守辞君单舸自诣万安因所识求见季安诡示以按龙泉官典失守檄季安为酒飨宴懽如平生时叅政全普庵萨里留贑遣宁都州尹杨钧州判兰生领众五百驻皂口意在季安而未敢入季安亦疑之君啖以甘言且曰二人吾友旧也愿借季安一羜二卣侑懽媛一人吾往与接殷勤觇之驿舫留此季安以二价从我因得其情矣遂至皂口与杨兰相劳苦饮酣披腹心出全公擒伪尹特勒宗从旁目及焉明日回邑中令勒宗语季安我不欲数露形迹向晚大尹可来商之夙戒烝徒曰刘尹至吾舟烛灭即离岸发橹矣至昏季安从数人至君请尹登舟而约其从谓谋不可不宻也已而烛灭舟开顺流如箭瞬息抵快阁矣逹侯闻之惊倒万安归正全公闻而叹曰吾遣二人领五百众以往乃不如鹏举一人使我得一二如鹏举者何所不济乎迨君之掾广东帅府也首掌边闗于石门口盘诘私鹾官卖文引致粮五万余石招安连桂二州及南海三山官窑反侧又典选法衰老待次者遄除豪富叠注者追改愬讼咸归歌謡载道本道宪使伯嘉努暨帅府官荐剡交上至正十九年入京授前职考满宪使布扎尔布哈复荐于朝君慨然曰海内兵兴征伐之权自方伯出其能乆乎吾父母年高侨居于吉定省乆踈子职缺矣乃间道归觐怡愉色养孰知悦亲之志长而待养之日短明年连丁内外艰然三牲之奉五鼎之祭亦不愧人子矣既而筑室庐陵城西以老占园林之胜而字其堂曰知止君子莫不高其志云嗟夫若都事君者其亦罕见也乎智足以牢笼百态而所守也正才足以应酬万变而所见者逺有拯民济物之心而不逄其时有烛奸捄弊之防而不尽其用然而进不失其宜恬澹以保其节仰有以光乎前俯有以启乎后亦可谓卓荦不常者矣昔人旷逹之怀固有以自铭其墓今君乐丘成而属笔于某其亦知某之刚直言足取信于后世欤是为表

　　麟原前集巻八
　　钦定四库全书
　　麟原前集巻九　　　　　　元　王礼　撰传
　　静春先生传
　　刘先生清之字子澄吉州庐陵人也年五嵗读李瀚求至龚遂观农文翁兴学诵不絶口父母因语之曰此二君子教人读书畊田也人事不过耕学耳自是读书勤甚比长受业于兄劬学自修孝友诚笃质直好善心广气和强敏有立専以仪刑先哲为事博极书传不耑科举之习绍兴二十七年第进士授袁州宜春簿未上丁外艰服除改严州建徳簿欲应博学宏词科及见新安朱公熹即尽焚所业慨然义理之学罢官严陵亟至东莱吕公祖谦书院讲论经义留数月乃去广汉张公栻守严陵时未识先生而深知其为人其后书问往复神交而心契矣盖先生天资既髙复与二三君子防故所造日益超诣其学以力行为本不事空言燕居端坐非繙阅经史则省察心情见义如渴无所顾虑与人交推诚恻语约理尽见有亲者必勉以孝敬见有子者必勉以教子见初仕者必勉以事君泽民为志闻人善乐道不已闻人过然如痛在已训诱后进惟恐失一士继任瑞州髙安丞抚州宜黄宰俱有善政龚茂良周必大荐于孝宗召对首论民困兵骄大臣托小臣茍媮数事又言用人四事一曰辨贤否二曰正名寔三曰使才能四曰听换授称旨除太常簿启谢诸公有如怀禄希世将恐初心之遂亡倘或献谀取容何待知己之不厚未防复丁内艰服阕倅鄂州嵗满归自武昌日与学者杨炎正黄豹李如圭等三十人于槐隂精舍更相问辨以观其识向阅时既乆凡去私进徳之方修身应物之道彚集得百余篇名曰槐隂问答时诸司荐知常州允请得除拟奏事略曰今日之俗惟知得而忘义诏令一下仕者曰増秩乎士曰免举乎兵曰受赏乎民曰蠲租乎有则欣然奉承否虽良法美意利国而便人视之如无也盖为治之道有政有教理义人心所同谓今世明于理义者难其人不亦诬乎今当精择百官求明于理义者为监司为学官为守令为将帅则风俗知义上下一心陛下又与大臣端本清源所以仪刑万邦者不出于他而举出于礼义将以绍复大业斯无难矣未上又改衡州当路忌之讽言者论罢差主管云防观宁宗嗣位越月即起知袁州而病已革矣初先生贽晦翁以书其畧曰王承告其子毗学之所入者浅体之所安者深闲习礼学不如式瞻仪刑讽诵文辞不如亲承音旨清之读此未尝不慨然太息也学之于人切矣宜乎父子至情丁宁而不敢忽也始清之读语得元祐诸老之説以为世徒有此书耳他日有告以今时诸君子所发明者时坐不安席欲起而从之已而不能则有三焉体弱不能徒行贫无仆马不可以适逺一也位卑身贱有在上者则不可攀而求之二也世道之衰屈身于势利者不怪一从学士真儒考徳而问业则曰是好名者三也末云今二三君子之中不幸已死者则无可言幸而执事者在有可见之便其又奚説语曰经师易遇人师难遭愿以素丝之质附近朱蓝伏惟诲之晦翁复书曰执事盛年壮气清节直道发轫雅途既有志于当世而悦学好问勤勤有加又将有意古人为己之学及其没也晦翁为文哭之曰子澄以乐易之资躬笃行之行立志高雅信道坚深处家庭则孝弟逹闻交朋友则信义昭著居闲则讲道著书有以乐众人之所不乐从宦则养民善俗独能忧众人之所不忧至于收恤宗党而接引后来盖孜孜焉无不用其至若其乐人之善矜人之恶又汲汲焉惟恐不尽其诚故贤者与之游常幸其有思齐闻过之益不贤者与之处常病其有明污招过之差然世之贤者少而不贤者多是以子澄得誉寡而毁众道不得行于一州而赍志以殁是可不为深悲而痛恨也耶覧斯文先生平生大节可见矣享年五十七学者称为静春先生云呜呼山川风气之通塞固亦各有时哉何其生才前后丰啬之异也由周以来至于宋千五百余年矣庐陵始有欧阳子为一代儒宗厥后节义文学之士炳炳琅琅层见而叠出于是四方谈忠节之邦文章之薮必归庐陵然当伊洛之学盛行先生身体力行以与朱吕数君子上下论议故庐陵道学得齿诸任自刘氏始而近时邑人士子鲜有知者岂先生爵位不大显于世故尊而信之者有不若慕忠节文章者之众欤抑至道难闻师从者少故其传有幸不幸欤窃尝叹夫由宋而上遡唐与汉世之相去若此其乆也而庐陵未有一名世之士出乎其间将时尚不同虽有之而好者鲜遂因以无闻欤至若道学之正如日丽天无异尚者世之相去又若此其近也乃罕有知先生之名识先生之学者其亦可叹也夫其亦可感也夫
　　于莵夜儿传
　　兵兴荆楚沔为薮戸口十余万富积寳货男子从征戍家居者率妇女妪婢而已有皮工蔡姓者出奸计缝虎皮为衣手足着铜距长二寸许遇夜匍匐而行若真虎也逾垣墙破门闗妇人女子悉骇怖窜逸惟害己是忧虽竒货重寳尽失惴惴不敢视以为神虎一郡相谓曰今之财物悖致也其天降罚因是孽而丧耶不然何出入不常莫能逐也蔡由是日富尽穽其有于床下凡三嵗不败邻有袁氏者家惟妾三人一日刺豕蔡市肉不得怒夜虎皮入其室众妾匿顷之其一妾谓其二人曰恐虎去而不畏者踵后入吾室将尽吾有也吾冐死以觇之缓急汝吾助遂潜往伺于室之奥俄而虎复入人立四顾取虎所不取者妾抱持之大噉虎抉其面踯其胫妾察有异抱持愈谨呼二妾二妾呼四隣四隣集蔡忧弗免褪其皮逃去腰以下未及褪也妾以皮闻之官官命大索得之掘蔡穽室得虎皮半截騐之合籍其家坐其孥枭其首于是君子曰世之肆贪暴以戕害人者盖白昼之于莵者也其皮为奸于昏夜者彼知僇之身为于莵于白昼而弗知己者又将谁僇耶殆袁妾之未遇耳世之畏威俯伏宁虀粉其身而不思除其奸者何智力不妾妇若也嗟夫
　　戅直夫传
　　戅直夫者防和白沙翠竹里人也返徐挂墓剑不以死倍吾心刺广酌贪泉不以饮易吾防皆其先世同姓之显者至宋科第尤甚升于学者二十二人举于乡者五十有七荐于漕者三奏于礼部及精究科贤良科者九而特科恩封世赏拜爵者又三十有四人盛哉丞相文信国公防其宗谱可騐厥后中微夫之大父防孤辛勤敏给与时转货訾以裕其家性宇光霁时扶笻携孙寻芳洲渚间悠然自乐人称为芳洲居士大父既殁夫年日长知问学为箕裘所从皆一时名士业渐成方思自効而元之国事日益非矣于时举义者争欲致夫幕下夫知大厦之倾非一木可支即拂袖归隠杜门求志乱定由呉楚渉淮泗以观黄河防华之高深过燕赵齐鲁之墟访贤杰遗迹遇悲歌忼慨之士輙狂吟豪饮以泄胸中之磊块迨还辟故址理闲田蔬果有畦姜芎有区葺屋乎清池之上修竹之间有子二人服劳奉养家事悉不及夫惟娱孙适意而已乡人招饮率倾其座人初视其貎若愚至论事説理是谓是非谓非能正人之曲又似直者焉于是相谓曰古之愚也直非斯人之谓欤遂目之为戅直夫夫欣然领之谓其知己一日诣踈放翁求传其事念夫识量有过人者故为论次其概云賛曰汉髙帝谓王陵少戅武帝谓汲黯甚戅而陵黯所树立卒厝国家于太山磐石之安皆社稷之臣也人之戅乌可少哉史鱼病命其子曰吾在卫朝不能进蘧伯玉退弥子瑕是为臣不能正其君他日置尸牖下于我毕矣灵公吊而闻之进伯玉而退子瑕尼父善其以尸谏故能忠感其君而称之曰直人之直又可少哉世之从俗富贵哫訾栗斯咿嚅喔唲如脂如韦者虽累千百缓急可倚仗乎尼父谓忠臣之谏君有五义焉而二曰戅谏四曰直谏是戅直诚事君之大节矣使是得一命以展所蕴岂不庶几古人之万一而顾混迹流俗以老嘻
　　賛
　　王公君直畵像賛【有序】
　　贑贰守奉议王公荣忠分府雩阳之六年有议欲归公防府者雩之人皇皇惧不得私而有之也则无所窥寻其声光于是合力建生祠于南城之隅设像祝其夀又各绘其容于家犹子弟不忘朝夕见父母之顔色也紫阳道士萧养素尤敬爱公是时绘者无虑百余家而养素是幅端重俊伟鸾翔虎踞见之者宛然如侍公侧也养素谓予曰数年前红巾由宜黄防宁都是邑将为墟矣頼公力战复之民有耕凿之利事育之乐繄谁赐耶其后分府于此筑城浚池比城完而防至者几万非公则杀其父兄虏其妇女有其帑积燬其栋宇又安有今日哉公于雩民徳泽在其心传于其子孙永永且不忘也非祠与像斯民无以寄甘棠之爱公果何事于此乎余曰顔鲁公倅吉时民未尝立祠公去后民始祠之至于今不废胡忠简在新州岂有惠利斯民者而新州人祠之是其秉彛好徳之不可揜又不系利泽之在民否也矧公于雩人生死骨肉其以蜀人事张益州者事公固宜然予闻民不可与虑始而可与乐成使当日城完而防不至彼且徳之乎哉将劳民之叹无已也今日官府劳民于兵势所不免患未至则功不形得无有忘大徳思小怨者乎养素怃然曰若然非人也长虑却顾者必不尔也噫斯举奚足为我公报哉苐欲藏之后人使数世之下为政者或闻公之贤拜公之像耻为龌龊污下而有企其齐焉之思则实斯民子孙之福予嘉养素言不忘本皆民情之真又喜公之有以获此于雩人也遂为之賛曰
　　其忧民也有元次山之忠其破贼也有贺防胜之畧其温然于君子也风日之暄妍其厉然于小人也雷雹之交作识物情于深微济世变以恢廓倘效用而绣衣将动摇乎山岳则今之彷佛于紫气之闗殆后之炳焕乎凌烟之阁者耶
　　二直賛
　　达观氏胡临江系儒世变扶义惟奸妖是诛频年贤劳民因无虞一隳防守毙于袁丑妻严闻而自沈匹夫匹妇自致不朽世禄希荣顺降恐后夫骨未寒心拟他媾表兹二直彼也顔厚吁嗟义人吁嗟节妇









　　麟原前集巻九
　　钦定四库全书
　　麟原前集巻十　　　　　　元　王礼　撰题
　　题芳宇弟系思巻
　　右诗文一巻乃王裕伯叔亲友为裕而作也裕殁之明年其父芳宇每见此纸輙堕泪因喟然叹曰吾若火之则影防迹絶日逺日忘又不能恝然以忍不若命工人装缉以为巻时舒时巻诵其诗读其文犹见斯子于几席之侧而吾孙他日稍能识字亦因此可得其父之平生而彷佛其性情也则是巻岂不足以系其父其子之思乎遂标其上曰系思而欲予志其后嗟乎父子之天古今所重一体故也见其有寸善则欣然以喜防过则戚焉以悲况于裕也有羣玉之誉无嘉賔之咎恶得不系人无涯之思也哉予犹及芳宇之大父履斋翁埀老有防子之恸抱孙割甘以娱末路卒頼芳宇以终其身以亢其门今芳宇复踵祖武蚤失佳儿固人情所不堪然穉孙未及二龄已知拾寸莛防唾学书是必冥冥之中有相之道诗书之泽未艾祖宗之佑弥深孤孽之达于此乎卜之虽然予也于裕自不能无感于中者矣初喜其往教又悼其亡至是三秉笔焉则大耋之嗟又岂逺于芳宇矣乎裕字启后有诗三四十首皆可观并存于后云
　　题龙云瑞防鸡图
　　儿时闻尔之鸣矍然而起噫今老矣右时夜将唱　使墙下桑隂而多见此非王道之始耶右伏雌抱雏
　　题王仲齐所藏小景
　　小桥流水或后或先踈林平屿或断或连熹防兮似邮亭之夕照缥缈兮疑仙馆之晨烟不知何处有此景亦欲往买二顷田噫我知之矣其王氏之辋川也耶
　　题龙头
　　乘风云上天平地三尺水四序以之调三农为之喜海内望龙头于嗟今老矣
　　题鹰熊图
　　鸷鸟之秋高抟击与猛兽之山居冬蛰非动物之杰然者乎然拟之智过万人之英勇冠一世之雄若张良韩信则霄壤不侔矣畵工托物以喻人其寓笔于彼以归美乎此也欤亦意匠经营之善也
　　题无诘沅兰湘竹图
　　得公一幅如此悬之髙阁如行沅湘满目幽致翛然意足复何用隙地丈尺艺兰种竹哉
　　题兰
　　撷众芳而周流兮纷总总其萧艾遵澧浦以回辕兮防幽兰吾奚佩
　　题蜻蜓螳蜋巻
　　飘乎上也非防水伏乎下也非捕蝉如化而生如蜕而仙淡墨所至不自知其所以然此云巢之笔入于神而出于天也耶
　　题子猷泛剡图
　　兴到舟行兴尽辙改倘屑屑乎主人岂髙风于千载
　　题竹林七贤轰饮图
　　书戒沉诗美温克诸贤旷逹之怀何用尔邪抑诸贤高致众人未识而畵史姑托之豪饮耶希贤笑此有不废事者哉孔硕藏之可与友朋同此趣未可使儿孙湛此乐
　　题古木脩篁图
　　风月襟怀潇洒者千寻之竹雪霜骨格傲兀者百围之木托根巻石共此幽独自常情观之喜翰墨淋漓之娱目以余观之殆犹荀陈之相遇千载之下令人仰髙风而慕遐躅也
　　题钟馗像
　　尊吾瞻视俨吾衣冠正心以正一家则上下莫不一于正而相安复何有邪气奸其间又奚事乎灵怪呵卫于门阑昌黎五鬼不足虑进士且返终南山
　　题万竹图
　　东昌李志髙之父竹所翁性嗜竹尝得万竹图一见心醉赏玩以怡情有年于兹矣翁既没志髙复命工人完理悬于中堂饮食起处不离其侧谢君子方称扬其孝思既而复征予言吾想志髙见竹之乘风而轩举也若翁之起坐而欠伸也见竹之雨雪而偃也犹翁之隠几而卧也见竹萌锦箨之环列也若诸孙防衣之绕乎翁膝也盖他人视畵竹也志髙视竹亲也其昔人思其嗜乐之所致欤余为题其上使后之登斯堂者观万竹之图诵王谢之文有以知志髙之为人
　　防
　　防王与定所藏先府君贤贤翁遗训
　　吾邑王氏多祖金地长者而栋溪之传谱系尤着枫墅一又自栋溪而别也尝闻其父兄之教子弟之率有典有则诗礼是宗未尝不想慕而起敬昨过其里惕然渊眀长沙之感遂停车弛任而往访焉遂识与文与定伯仲以及子侄羣从雍雍乎故家之遗风卓卓乎膺门之伟识又不特子春相知之旧而已也既而与定视予以其先府君遗训无非举辛勤孝友务本尚义戒其子孙为之掩巻以叹人之高眀祖父孰无诒谋善后之心然埀训非难守训为难故不羡剏始于前而羡继承于后今其伯仲所自立可谓无忝先训矣后来者益务封殖其徳则天之报施善人将振耀于乡国岂独宗党之荣哉诗不云乎岂无他人不如我同姓有志者尚其勉之
　　防张文忠公帖
　　右诸公但思至公血诚以报国政自不必谢仆仆亦不敢受诸公之谢也养浩覆凡三十字张文忠公示初科诸进士免谢帖也钦惟仁宗皇帝鋭意文治举百年之坠典设科賔兴思尽得天下儒者用之尝曰使其中得一人如范仲淹朕志愿足矣于是慎简徳望学术之臣俾司文衡而公时在焉进士及第谢座主礼也公之卓行疑其近私批报之帖辞严谊正如此某尝求我朝科目得人之盛无如延祐首榜圣继神传累朝叅错中外闻望之重如张起岩郭孝基文章之懿如马祖常许有壬欧阳黄溍政事之美如汪泽民杨景行千文传軰不可枚举大者深厚忠贞小者精白卓荦所以黼藻皇猷禆益治道者初科之士为多虽曰一时光岳之气钟为英杰沛然莫之能御然亦仁庙切于求贤之念上格天心当时硕徳元老足以风厉后进所致也呜呼于时四十五年矣杨先生之子显始出是帖以示某某语之曰此先生药石之训也杨君其寳之友旧过临时出以展玩使由科第发身者能铭之心则必自奋以报乎上职校艺者观之必无美庄之论其于治道岂小补云遂识其巻末归之杨君以为皇元科目故事
　　防李氏族谱后
　　西平李氏自唐至今三百余年二十余世而子孙蕃衍愈逺愈光皆前闻人立徳立功之余泽也噫盛哉其孙尚敬父子犹惓惓有望于立言君子发挥先美何也其意固欲来者知之克励克绍以无忝其先烈云尔李氏子孙其亦自贵望也哉吾于是乎有感
　　防欧阳圭斋所作赵宜厚若愚字説后
　　存心宜厚处世若愚是谓八字之符终身佩服而有余至若陈言之缕缕岂子所望于予乎
　　防中洲刘氏族谱后
　　中洲刘氏于某为母族自安成运使绍之曾孙曰常昉居永福子孙诗礼淑身安于乡里重于从政乡称善家有孙曰跃将继警轩宗海先志荐修宗谱徴序其意须惟某也笔已老矣序何能为然观从曾大父潮州府君序其谱曰族之有谱尚矣古存其义而隠其名谱名肇于汉晋盛于隋唐然多以门阀相髙得古义鲜盍思别生分类之训肇于书不如同父同族之叹载于诗二礼有同姓异姓之述春秋传言文昭武穆周公祚之详是皆使人子孙不忘其初而知尊卑踈戚之叙某虽欲复出一喙岂有加于此哉刘氏修谱者所当知也又观欧阳文公之序斯谱深幸胜国时江南未遭兵燹故冠盖之族往往治其家谱不知者以为一家私事知者以为升平之气象可观于此今刘氏子孙重修于今日其将复覩唐虞之治也乎姑书此于后以记观谱之嵗月云尔
　　防欧阳建寅所藏先世二诰
　　建寅所藏先世二诰乃宋治平二年所赠欧阳文忠公祖偃太师中书令曾祖郴中书令之宠命也文忠以立朝之姱节盖世之雄文所以黼黻王度仪范百僚真大廷之柱石也故上之褒显其先若此礼亦宜之建寅乃其诸孙收而有之珍藏什袭不啻南金大贝之重﨑岖兵乱间輙嚢以自随而他亦不暇顾孰知九江一变仅以身免此诰亦防于飘风自是戚戚于怀广询博访日征月迈近始得于金陵蒋氏向非建寅惓惓系念前朝旧物能复归欧阳氏哉窃尝以簪缨之后上之当思如文忠立身扬名以显祖考次之当如建寅保先代之遗美守君子之余泽不然何以自异于之氓欤噫大贤之后多寂寞故家乔木可感者多覧巻三叹
　　防马融忠经后
　　右忠经十八章东观马融所制以配孝经者也夫孝之与忠人之大闲而百行之元也违斯二者何以灵万物而立两间哉昔者孔圣以曾参尽孝因言其道遂为经而忠则未之及然有曰事父孝故忠可移于君是则君亲之分殊故忠孝之名异而义则一也融始拟圣而作此亦有益于名教使人人得其説而遵之施于有政岂不大有可观余既得朱文公及吴文正公所刋定孝经锓梓今又得此文虽未敢便列之经然亦托工人以夀其传诚欲学者玩绎二书之防庶防处而为孝子出而为忠臣则于国家化民成俗之意岂不深有所助发云
　　防越国公钟绍京像后
　　呜呼自古女祸之败人家国可胜道哉于斯时也有能转危为安真英特之士也嗣圣间韦庶人与武三思升御床博中宗从傍典筹唐之国事将日非矣迨临淄王入诛韦氏刘幽求预叅大防翊賛圣储震殄元恶以存唐室厥功茂矣于时苑总监任左金吾内屯田使钟绍京以户奴丁夫之众亦与有劳皆可谓社稷之臣也何可及哉孰知功大难容奸邪搆怨幽求初流封州再贬睦州死于道路而绍京亦左迁果州礼从越国公之逺孙焕获拜遗像因叹当时如刘如钟者几何人哉而朝廷未知大用为可惜也因题其像之后以致余之不满云
　　防栋头王氏谱后
　　往余先君子梅洲翁尝修族谱图系以名贤所为诸祖墓志铭等作具载先世自唐仲舒观察江西子孙因家焉亦以为自金地长者曾伯祖南安教授府君有序谓往在章贡尝与居七里镇者通谱而茅堂栋头亦皆族也礼后驱驰鞅掌于岭南有王同知者从事幕中询之七里之族也迨归章贡邀余至其家视余谱牒栋头之谱乃亦有焉遂以归我行李虽偪仄惟栋头宣溪之谱不敢后抵家问谱于族人无一存者私窃自喜将谋重刋庶防后之人观谱而知序之亲踈观记述而知家之阀阅则必有感叹兴起不肯自同于污贱乃为同姓之匪人乆假不归诿曰沦丧使前闻人累世之所树立没没无徴其亦可悼也夫今栋头族子志仲能保先谱及家传因获观吾家潮州府君及南安教授防语感慨系之谨题所闻于此以志余过归以复大年兄何如也
　　防王子春名字説后
　　礼近留枫墅子春所有一日之闻辱以其先府君及二守冯公子羽所为志伸説洎刘君云章子春字説示余余阅之尽叹其言皆可服膺而勿失父之于子也欲其志于学以求其伸之道冯公戒其毋以富贵利达得志为伸当知所以为志刘君则以人物同得天地之心以生天地之心在乾坤曰元在四时曰春在人则仁是也士之希圣贤者必曰求仁日用之间无一事而天地之心不存即无物而非春矣皆药石之训也虽然用功之要未有以告之不防泛言乎窃闻之格言求仁当自诚敬入先儒尝曰无妄之谓诚不欺其次也故无妄初九之象曰无妄之往得志也孔圣答仲弓之问仁以出门如见大賔使民如承大祭则在邦家无怨至是非吾志之伸乎子春勉之与物为春实自兹始
　　防小溪郭氏隠居记后
　　予观士之怀材抱艺而隠也或迹有麋鹿而心慕乎轩冕之荣或始居林壑而终簉乎鹓行之列出处宁无可异者哉此防清者之为难得也西昌郭君与谅隠居小溪之髙田其林壑之美禽鱼之乐树畜之遂则仪曹刘君国録萧君濯濯文翰以黼黻之矣谅之言曰予无才与艺之足以用世也髙曾以来世居斯土耕食凿饮使乡称善人足矣恶敢有所傲于当世哉与之语质朴冲澹无一毫纷华外慕其表里如一者矣岂不尚有古人之风乎
　　防刘复之鸡肋集
　　复之诗眼前景意中句而深穏有至味如王谢家子弟风流闲雅不失王孙故态如山农野老班荆而坐谈桑麻话曲语语笃实可听有诗如此何相见之晚耶吾家靖州府君有鸡肋集三巻今君亦以是名诗谦辞也谓食之无得固不可谓不足以当尊拳愈不可姑藏之必有尝鼎脔而知熊掌者









　　麟原前集巻十
　　钦定四库全书
　　麟原前集巻十一　　　　　元　王礼　撰説
　　易字子让説
　　大江之南有士王礼字曰子尚以字行于世防四十年矣一日慨然曰君子不欲多尚人吾奚以尚为哉字之有改古有之也叔向而又云叔誉子产而又云子美矧礼之于让其义孔恊让之与尚又声相近而易易易字子让让谦徳也顾名思义独不有益于予乎客有闻而诮之曰子少之时内师周孔外渉孙呉济经以权脱儒之迂壮志诚可尚矣迨夫事与志违时势则然既不易其守胡字之迁且子所让者何焉子让曰今夫丰服美屋厚味姣色世之所欲也尽吾智力以求焉未必不获其一二而甘让之况其外者乎其外者无厌之性功名之累也古人有一国之让有天下之让况其功名之乎客曰吾子大让如慢小让如伪推而至于天下让让之至也终亦有不可让者乎曰有天爵良贵之在我者不能推以与人也不能推以与人岂予之靳哉彼无待于予之让而亦非予所能让虽让不屑予之有者多也客笑曰果子于人也让乎抑人于子也让乎予无以答遂次苐斯语为子让字説
　　贺子亨字説
　　贺君嘉防以乡先生之命易字子亨而问其説于某某闻而叹曰先生之意防矣谓其以亨嘉期人者浅也盖君子之修于身施于事见于言必识亨之意而后可何也亨者阳徳之极盛者也于时为朱眀于卦为离于人为君子今夫人之为人也储精毓秀继善成性其光眀正大之体与天地曷尝少异私欲汨之窒壅塞蔽眀者暗大者小于是君子小人判焉知养善端扩之使火然泉达反身而诚万物皆偹则其为善也孰御君子之修于身也若此可不谓亨欤由是处事接物宜厚宜薄宜隆宜污宜弛宜张宜舍宜趋如破竹如决隄无凝滞龃龉左之宜之右之有之其施于事也若此可不谓亨欤以至论议古今盛衰得失曲尽人情作为文章咏物叙事莫不折旋恣肆辞逹理顺探幽造微冥防到君子之言至于亨如此则其文不可胜用矣窃观世之人性凿情昏厚薄易置道不行于妻子吐辞如吃幽澁险谲至不可解若是者尚足与语亨之防义哉先儒言之亨者嘉之防也亨乎亨乎其君子成徳之时乎贺君为人光眀易直无崖岸隔限真韩子所为青天白日奴皆知其清明者诗文尤流动可快而读于是益信先生所以字贺君者为有徴云
　　王生伯温字説
　　枫墅王与文甫恂恂仁厚君子也一日道书台入郡过焉以予同宗之老命子姓羣从出拜就中长孙温其如玉可爱旣而谓予曰是孙与予同生良月名之祖良年防志学而未有字觊锡之字而惠之辞使有所持循以为进修之地实徼福之厚也礼辞不获于是揆名之良以伯温为其字进而告之曰诗称温温恭人维徳之基而孔门高弟弟子之称圣人亦以温为首迩之事父逺之事君皆在于和顔悦色柔言巽入而不可以粗暴所谓涵养气质者政在于此故一言之善或可弭睚眦之怨一仪之恭或可得行世之名执事贵于温恭饮酒贵于温克一动一静之间顾名思义岂不大有益于人哉大父老人之所以期尔者至矣伯温其勉之诗云无念尔祖聿修厥徳是为説
　　吴彦琚彦瑀字説
　　居所二子既冠矣求字于予因念近世富家子弟类不能涵养徳性以合乎中和亦由古礼废失学者未能讲而行之之过也于是字其伯曰彦琚仲曰彦瑀二子拜而受之复求其字之説庶防闻古礼之彷佛遵而行之不犹贤于求之野乎予喜其慕上之意笃则为之言曰古之君子无故玉不去身其下车也以佩玉为度其制上有折珩下有防璜而冲牙则悬防璜之中皆贯以组绶上系于珩又设组左右斜牵之使得因珩之抑扬而冲牙与璜自相击触然于二组相交之处用玭珠于其间交纳而拘捍之谓之琚瑀故毛传有云佩有琚瑀所以纳间谓纳众玉珩璜上下之间以制其行歩之声也然则有疾徐疏数之节有角徴宫羽之应趋以采齐行以肆夏所以比于乐周旋中规折旋中矩所以比于礼皆琚瑀之功也果奚适而非道耶春秋传曰改歩改玉歩有不同则玉声随异矣由此观之涵养徳性固有在于佩玉之功而佩玉之和又有在于琚瑀之力向无琚瑀其间以管辖之则组绶下埀者有不放荡震掉而冲牙之韵且失之矣何取佩玉之美哉二子诚即吾説而绎思之吾知其能择地而蹈矣有不为美士之归乎勉之勉之无负嘉名之锡遂笔之以为字説云
　　刘仲恂字説
　　禾州刘君子衡宏达士也余获交有年数矣其子实相接于邑庠尤宻与之语靡靡可听既冠字曰仲恂欲闻其义于余余以踸踔之踪未有以告之兹行语及诺责愧负深矣于是告之曰説文谓恂信心也圣人于乡党恂恂释者以为信寔之貎大学传言恂栗释者又以为战惧故韵书或以为严谨或以为温恭要皆信寔之形之外者也予尝以谓士君子之所以异于人者必有其基也基者何信实之谓也人能信实无徃而不恂恂矣有谦退无浮夸有持重无浅若人也吾知其可大受也人至于圣神极矣然功未有不基于恂恂之信实茍无恂恂信实之资则虽有贲育之勇仪秦之辨良平之智犹五味之本非甘五色之先无素未必有所就于天下也是恂恂虽乡党所当先而信实为徳蛮貊之邦行矣仲恂勉之吾告子者若是而已顾名思义他日所至到其可涯哉何俟于予言是为记
　　吴良贵字説
　　人之生也得隂阳之气以成形健顺之理以为性故有人心道心之殊理义道心之所崇富贵人心之所切仁义忠信天之所赋乃良贵也人不得而贱之故也公卿大夫人之所予非良贵也人亦得而夺之故也是以闾巷之人见夫旂旄扬飞车骑赫奕冠裳之辉煌宫室之壮丽莫不咨嗟而羡慕此知有富贵而不知有理义者也学士大夫则知有理义矣国家用之则安富尊荣子弟从之则孝弟忠信然亦有为贵富所移以其所轻弃其所重则惑之甚者也予尝谓人能知在我者有得于天之良贵其贵无匹于天下非人所能夺亦非人所能贱千驷万钟有弗顾也三公九卿有弗屑也况肯昧其轻重以此而易彼哉孔圣谓有无声之乐无体之礼予亦以为良贵者乃无爵之贵而天下之贵莫能或之先也此所谓天爵而非人爵所宜及矣学者可不审其轻重之辨与予友呉良贵故家才子有志于学其将效用于今时也有日矣故推其字之义作是説以贻之
　　刘仲桓字説
　　刘生健字仲桓问字之説于予冀以私淑其身可与共学者也于是告之曰子亦闻诗书言桓之义乎鲁颂之辞曰桓桓于征狄彼东南牧誓之辞曰尚桓桓如虎如罴殆皆美其武勇之意云耳然武勇之为徳岂独军旅为然哉凡事莫不皆然士之进徳修业类非委靡柔懦者所能成而发强刚毅之资必能有以造夫道之极故知仁非勇无以终之为事之不力者人亦徃徃谓其不武观大武之六章颂武王武功之成以桓名篇意可见矣易曰天行徤君子以自强不息噫君子之于学也可不以自强为务也哉虽然若仲桓天资予知其无愧也使之书笔势矫然有奋防有骨力使之琴指法苍然有发扬有蹈厉是皆自强之功也一艺且然况其逺者大者乎健存之中斯桓见乎外矣传不云乎士何事曰尚志人一己百人十己千亦自强之道也仲桓懋哉懋哉
　　嘉善字説
　　嘉善名姓刘氏少事笔砚即聪慧过人迨长为郡府书佐练达明敏牍无留滞又喜从士大夫防乐闻经术尝问其字之説于予予爱其恂恂谨愿于是进而告之曰惟皇上帝降于下民厥有恒性説者谓善也人受天地之中以为性故在人之性亦善今子名而字则嘉善宜矣虽然善固善也而嘉亦善焉将子之行已处事必求无往而不善然后为能尽人之道乎易曰善不积不足以成名是吾之善贵乎积也传曰在止于至善物物之止在乎善也荘周以天下之所尊者富贵夀善也举善而与富贵夀同称则善亦诚可尊矣吾子知善之可尊又知善之当积物之当止昼之所为夜必思之诚善耶抑未善耶改其未善以从其善积之止之有不为善人君子之归乎之哉顾諟天之眀命眀吾善以复其初也
　　顾达道字説
　　顾侯文质之戍镇庐陵也疏通聪察右文下士阅武之暇惟教子为先务有子曰和谦重谨厚尝从顔先生于郡斋于予有一日之雅别数年矣比者过门神完而气清言深而虑逺以予尝有闻于濓洛之学俾説其字达道之説嗟乎达道良友也予敬爱于言乎和也者天下之逹道此子思子发眀羣圣心法之中欲人喜怒哀乐发皆中节则道之见于用者无过不及矣然道而谓之逹者何也以其古今人物所共由故也使其在古可行而在今有所不行在已可行而在物有所不行则不得谓之达矣是道也岂由外至哉亦率吾性中之理而已矣斯理也天命之性也人率之道也有体用动静而非两事也故周子亦曰中也者和也中节也天下之达道也虽然达道始于五典推而极之皆无乖戾其功用可胜言哉达道其勉之
　　叔庆字説
　　故人刘君子琚既殁之后见夣于其叔子观曰吾字汝以叔庆观受而遵行之非冥冥之中深知子弟之能立足为家之庆乎于今十又余年矣而叔庆承家以来鋭于志敏于事膺门御侮如霜隼摩天之不可覊临机应变如转圜决渠之不可缓户役之谴何身任其责而弗辞上以安其兄下以友其弟亦可谓难也已矣予尝谓善觇人国之盛衰者以人才而善观人家之兴废者以子弟子弟缩委靡非家之福也孟子曰自反而缩虽千万人吾往矣自反而不缩虽褐寛博吾不惴焉但视理之在我者直与否耳浩然之气焉可馁哉易曰积善之家必有余庆盖积善者集义也事事合理之谓也非让不较甘于罢软者也洪范六三徳曰强弗友刚克而六极一曰弱吾观人以此而自观亦以此予观叔也非刘氏之庆乎虽然尊卑长防之分不可紊也贫富穷达之机不可测也吾于家庭之间上下秩然安分寡欲和气蔼如则庆在于中矣诗曰岂弟君子干禄岂弟庆岂自天降者哉尝读甫田之诗以千斯仓万斯箱为曾孙之庆皇矣之诗又以因心则友则友其兄为周室之庆叔庆于是兼得之矣故于其请字之义也作是説以贻之















　　麟原前集巻十一
　　钦定四库全书
　　麟原前集巻十二　　　　　元　王礼　撰哀辞
　　王公敏哀辞【有序】
　　公敏讳颖梅岗王氏之佳子弟也生于永和其父予隠之贰馆在焉防聪慧读书輙能记忆稍长下笔清丽可爱愈损抑期进年逾弱冠念山东多鱼盐漆丝之利遂求陶朱积着之理端木废举之术因赋逺逰以观邹鲁圣贤之髙踪燕赵豪杰之遗烈其志诚可尚也既而白云在望定省情深方乐防衣之娱俄有玉楼之召父子天性予隠其能已于摧恸之情乎虽然公敏有弟足以终其养有后足以嗣其传可无憾也况修短随化终期于尽堂上之戚亦宜释矣士友谓古之顺于父母足以解人子之忧则称扬其子弟之美以传之后或亦足以解严君之忧遂相率文翰以哀之礼又乌得不有以慰其亲之心乎辞曰
　　璜沉佩委兮瑶气揜而无光蕙枯兰殒兮谁与惜此幽芳所谓伊人兮阶庭之良倐幽明其相继兮行道犹为之伤亲之望子兮其意孔长抚重服之逆就兮增老泪之浪浪明昔丧于西河兮或者谓其不眀嗟彭顔之前赋兮又何怨乎彼苍众万之生不可齐兮终同尽而茫茫吾闻目不瞑于卒养兮夫岂无乎季方存而亲者靡滞系于怀兮已逝亦随化而飘扬冀解弢而堕袟兮托遗响于九章
　　髙州通守冯公哀辞
　　呜呼冯公之没也礼既哭之忽忽累日目忘所视手忘所持足忘所适非独予思之切也士类慨乡国之无人其眷眷不忘犹余也九原不可作百身不可赎则欲论次其平生庶防来者足徴每欲援笔輙怀抱作恶欷歔黯然以止噫可终无言而已耶公咏新人也父子自为师友延祐科兴治春秋破去百家传注发大义数十逆素王之志于千载之后庚申乡试考官以义与胡氏小异将斥之圭斋欧阳公得所赋科斗文字以蟾兎问荅大惊赏曰大华峯尖忽见秋隼未足以喻竒俊以示麟洲龙公公时主试亦叹曰空中起五鳯楼若天造神设竒哉亟擢之由是名动逺近试礼部又以不专主胡传斥癸亥再贡亦必用己意叅先儒防试阳燧赋尤冠伦凡为文耻同众见虽肯綮盘错皆委折条达无难言者既及第丞汉阳遇事视理曲直虽权要不避老奸宿黠侧目之大府知其才委同岳阳兴国分修省署公亲领官直与物对给不劳一民视二郡任富民司出纳者费半而功倍迁鄂省照磨往海北与二司议盐茶法众皆悦服布赦恩于澧鼎辰沅靖思播所至无留滞悉却餽赆未一月而返帅臣敬礼称叹曰使乎使乎可谓不辱君命矣鼎有猾吏姊归巨商夫死无嗣吏有其赀财十万歴十三年冬廵率指为外帑省委督郡官遂直其事瘦其人虽积金不顾尹上犹有郑廵检龙泉尉者皆以伪楮事诬人枝开蔓引领吏卒近百人出入数郡民窜田芜绵数十年不絶公涖政七日尽涤除之后以肮脏不获乎上因事白而名益彰提学湖广士耻名浮贰守高凉猺不豪植盖仁而不为姑息义而不为矫激故与人言必信谋必忠乐善疾恶是是非非直言不为吐茹诈者险者不敢迹公庭而疏通坦夷之士日宻侄甥之无怙恃者育而昏之所识穷乏者必有拯焉水刘先生着通鉴纲目书法公携诣京师而表章之遂大行于世呜呼公之文学政事行义人所共知而今犹缕缕及此者感知己之难遇而无所寄其情也犹记兵火之后公还新居斋阁显敞园池映帯禽鱼飞跃顾而乐之谓礼曰来者不可知故旧悬隔在亡无谁语者幸吾庐尚存子时来谈笑其中以衰老又尝语其子曰周仲衡王子尚熊伯頴三人吾畏友也每聼其文令人豁然以喜汝善事之嗟乎自今以往善焉而无与识也疑焉而无与质也言何由而知其要徳何由而知其奥也有过西州门之恸有经眠食地之感而已也公讳翼翁字子羽生壬辰年六十三与兄子将先生颉颃科第叅政许公有壬字其堂曰防桂云余序其概而哀之以词词曰嗟至士之徂谢兮超虚蹑空挟飞仙而为曹生无所累其兮返太初以逰遨风为车霞为盖兮芙容之冠云锦之袍闵下土之难平兮叩帝阍而永号豺虎锯牙啄善人兮冥冥磔之焉所逃顾乱浊而鲜欢兮灵剡剡乎昆仑之髙忱逍遥以自适兮我何为乎心怛忉
　　启后侄哀辞
　　噫嘻惨哉秀而不实宣父深叹予于启后侄恶乎不为之防伤也启后年甫弱冠为学知方容止辞气雍容和缓蔼然王谢家意象尝谓家庭似此虽多奚厌三年三月以毒证殒于萧氏之馆衰老归自郡城惟见新冢皋如恶乎不为防伤也耶既往临之日迈月征犹显显心目不能自释遂为词以哀之庶以慰斯子于九京亦以慰其亲桑榆之日也词曰
　　朝暾烜其离海兮隂霾勃勃以翳之嘉木蓊其增楙兮风挟雹以瘁之修短数固有定兮予遐欷歔而不自禁磨牙吮血闻于脱命之叟兮宜惊骨而折心地下埙箎咿嚘兮怜生者之影单莫之为而为者天兮亦何用此控抟知子目不瞑于仰事兮亦悬情乎破镜之分牵衣之防幸堂上身其康强兮独者自古而多夀
　　反招魂
　　反招魂为罗浮翁作也翁盛年歩蟾宫有子尚观亦克踵武晚为诸侯賔客白髭红頬陶然自适处乱日如平世不以毫髪世故经心吾意或者其散仙也一日无病而逝婣旧悲其永隔或謌招魂以归之王礼闻而非之曰真诰言古圣贤忠义忼慨之士无不列天上官府安知翁不挟飞仙往来于无为之表而以超出险浊之世为快者乎嗟咨涕洟以招之滑其魂矣非出世见也于是为反招魂之词词曰君毋招魂天地之性人为贵些气凝而来涣则鋭些星辰河岳幽明更逓些昔歩蟾宫出凡类些嫦娥望予撰辔折夫丹桂些防人间嵗复嵗些下方不可以乆住日兴替些人化为兽龙变蝘蜓些朽骨如山蚁穴蔓萦些紫骝文鞯粉黛扬声些兼鳖臑若蔗冽馨些困苦乞奴饥鬼伶俜些华屋层台饰帷束组些沉薰兰膏不知寒暑些立人檐户卒无抔土些白刄差差弱食强取些负乘扬扬冠履易所些君毋招魂翁岂能与并处些网罟日宻物耗民悴些狐啸狸号防穽满地些君毋招魂翁何乐乎斯际些嗟今之人瘠世肥予些不有阳谴必隂诛些谁如是翁经训菑畬些苦淡如甘榘不逾些君子之泽有可怜些似而不似犹斩其传些谁如是翁有子有孙些子孙既多又贤且能些君毋招魂翁死犹存些一屈一伸知去来些生全其灵逝也必有所为些蓬瀛清安何不可归些回视下界有足悲些于嗟魂兮四方上下胡为乎招之些冯虚御空升降飞扬些无天可阶无施可行些自然之门无为之乡些返吾太初大且刚些从天不老凋三光些于嗟魂兮毋为听彼巫阳些
　　张氏五子字辞
　　族弟有倩曰张伯玉果断有为承家润屋五丈夫子森森彧彧出就外传秀眉清目求字请辞因以自朂我思圣门问仁孔淑其答子张五行联属今以命子钖尔景福人之为人筋骸检束心能主一容则严肃处事待人罔有倾覆孟曰士恭守此忠告恢大度君子之腹噐量褊窄致尤取辱于人有容人亦悦服次曰士寛无尔局促身立于信犹车有毂无毂奚行失信斯恧季路无盟片言折狱仲曰士信言贵可复经纶务勤并力为戮学在敏求机贵神速少有怠忽功迟势防次曰士敏匪解夜夙仁者之泽如水渗漉利济存心施于孤独或饮食之或分金粟季曰士惠隂功可卜五者之义譬之竹木人资户用无间伯叔恭而信寛兼偹乃足非谓敏惠各专一曲以是求仁仁道愈熟防尔賔亲招尔近局时出行之逺迩和睦懋哉懋哉予辞可读
　　纫兰轩辞
　　纫兰轩者吾庐陵太守汤公曩居临濠所葺也物防芳兴寄髙逺有溪逸岩遁之趣庐陵王某慕其清风为作纫兰之辞辞曰
　　謇吾好此竒服兮集菲菲于众芳采芰荷以为衣兮被薜荔以为裳惟兰之为佩兮忱古人之所孰无滋而有刈兮树九畹于沅湘年既深而日茂兮玉茁芽之琳琅岂薮幽之长处兮占托根乎帝之乡曰嘉卉之闻世兮待重丽之大眀纫之以佩不负其香不纫于佩于兰何伤纚纚兰寔君子之良扬廷彚征邦家之光
　　云屋辞【有引】
　　云屋上人受业白下大云院简黙静重真方外士又于院事有所兴作不愧佛者与予相好也作云屋辞以贻之且邀能文事者共赋焉辞曰
　　隂阳聚兮油油出山川兮被于九州其仁如尧兮覆我下土谷我氓兮有年以雨云之归兮密奕宿我檐兮依其屋极友方外之无心兮于焉憇息万物自遂兮繄予何力有华者榱云分半间号为云屋何日而还湫有蝮兮林有虦与尔遯思兮无有后难云屋兮云屋山中兮多福世汹汹以劳生兮吾将从子于桥之隂于涧之曲
　　陆氏四子字辞
　　客有过予诵陆侯之贤曰兹非岂弟君子干禄岂弟者乎既又及其子弟之美曰兹非维其有之是以似之乎于是厯举其名若字属予为之説予应之曰字之有説未古也古者冠而字之三加皆有祝字之辞祈以成人之礼也予请仿其辞以绎其义亦犹行古之道欤客曰唯唯爰叙以辞曰
　　有形有名品彚皆然人炙万物字以表贤约情尊性毋使或偏顾名思义犹佩韦咨尔伯经理贵持循智贵流转经则守常权则通变人之大经三纲五典入孝出弟尧舜非逺咨尔伯阳乾坤清明万象开张阳徳君子纯粹善良郊麟薮凤惟时之祥自强不息无怠无荒咨尔伯瞻颙颙敬慎威仪禔身过者属目防华嶙峋争快先覩卿云景星望而弗畏茂誉曷腾咨尔伯凝道在吾躬学以聚之弗积于己用奚由施凝道之端实本于学俛焉尽力徳修罔觉嗟嗟四子陆氏之英必振其宗必洪厥声吴有伯言才兼文武唐有敬舆参决可否将相之门必复其初无念尔祖以培庆余










　　麟原前集巻十二
　　钦定四库全书
　　麟原后集巻一　　　　　　元　王礼　撰序
　　白云图诗序
　　嘉兴王君可及之丞永宁也政清事简时娱情翰墨形诸咏歌率多怀亲之作古酃贰令张君宗顔为作白云图县之官署以寛其离忧而徴言于余余其将何以辅仁哉昔狄仁杰授并州法曹而亲在河阳及登太行反顾白云孤飞曰吾亲舍其下于是仕宦而思亲者千载以为美谈噫吾意梁公于斯时也身縻爵禄而心切定省怀哉怀哉极目天末其思亲也当何如哉卒之勲业昭于时声称垂于后赫赫在人耳目如昨日由此观之士君子之含悲茹辛离亲戚弃坟墓以效用于当时者志必有在非徒干升斗之禄而已也今王君以儒术起家作宰岩邑偕偕朝夕违亲于二千里之外衣冠枕簟之适其宜羶芗滫髓之备其养者皆不得以躬眂如之何勿思虽然忠孝一理也能忠于君者即孝之移故莅官不敬曽子以为非孝可及勉乎哉异日使国人称愿曰幸哉王氏有子如此庸非孝之大者乎逺迩之士得于见闻者咸因图以咏其孝思余故序其概以为劝云
　　白沙吴氏族谱序
　　大传曰亲亲故尊祖尊祖故敬宗敬宗故睦族説者曰人爱其父母则必推其生我父母者祖也又推求其生我祖者则曾祖也尊其所自来故敬宗敬宗故睦族穷困者收而养之不知学者收而教之此宗子法也所以管摄天下人心厚风俗使人不忘本耳今宗法既废士大夫家亦惟明谱系辨昭穆以广亲亲之道而已尝观虞夏商周禘郊祖宗其推而上之报本或至于数十世之上推而下之广骨肉之恩至于无穷故周公兼制天下其称兄弟之国者十有五人称姬姓之国者四十人皆爵命之使传国于后世当其时也有分封之荣有锡财之厚未有专享前人之泽者也栾郤胥原狐续庆伯降在皁隷叔向亦以为晋忧今之欲明谱系表世族者可不以古人之心为心乎西昌白沙之吴源于禾川其为显族也旧矣名贤之序其谱者众矣逺孙茂卿又合禾川之谱而重修之此尊祖敬宗之心也茂卿崎岖兵乱间埀三十年一还故里卓尔有立以无忝所生族姓之在俘虏者悉收完之此叔向之忧也穷乏之不能自振者因可利而利之亦成周分锡之惠也易墓祀祖无间于阖族之间不遗乎数世之上非三代报本追逺之遗意乎茂卿不有古人之心也哉虽然在其族者茍能以茂卿之心为心谨其身亢其宗吴氏有不复兴矣乎某于吴婣戚也故序其后以规
　　魏徳基诗稿序
　　古者风俗淳美民情和厚故发于声诗虽下至闾阎畎亩羇夫愁妇无不由乎衷素当歌而歌当怨而怨其言皆足以动人是故髙者黄河太华低者寒泉絶谷大者钧天广乐小者幽琴遗响遇之而神怡聆之而兴逸非若后世摹仿步骤仰探乎风云月露之滋华俯掇乎草木鱼虫之品类及玩而味之求其戚戚于我心者未之有焉何也发之者非其真心也嗟乎安得能吟之士与之诵诗三百以涵养其性情之本哉钱唐魏徳基以清才茂誉出仕于时司征于吾里之永和其为人也一介不取予氷有时而让其清蘖有时而畏其苦进思忠君而退思报母若是非其本之既立者乎故其为诗也随意之所欲言而非众之所能言无摹仿无蹈袭异于世之爱惜情思者逺甚使因吾説而推之涵泳乎国风雅颂以为之本沈浸乎汉魏晋唐以为之佐岂不愈有过人者哉徳基数以诗视余余既得其诗且慕其为人方将采之以观而余友夏彦琛又以序请余故序其稿如此而深以诗之大成者望于徳基焉
　　赠刘学云序
　　古称王谢家子弟盖风气自与常人殊其阶庭之间闻父兄谈经订史评论人物商略世事以至医药卜筮众技之说莫不入耳注心视龊龊之士夐异吾庐陵湏溪刘大博从子云西先生经济之外杂学尤博洽晚以利济为心富蓄良方嗣子学云以前人心为心多所记忆余友李夀朋尝患疽腰胁学云用药治之拔毒荄去死肌不数日奏功而不伐善因记学云尝与予谈其尊父以暖木杖赠虞阁老篇章徃复前辈风流依约可见今又因其一技之善而知其他美之得于阶庭者有未易窥其涯涘也或曰昔人以主痈疽讥宣父子于学云何与之深耶余曰否否是疾也豪杰之士怀忠抱愤徃往有之不遇良医饮恨以没使学云生于楚汉争雄之际而范亚父得一遇之则亚父之生死未可知而楚之存亡未可决可谓其一技而少之哉苏子曰増不死项羽不亡当时茍有良医能续一贤之命脉则一贤能续一国之命脉世称上医医国殆此之谓欤夀朋徳之而徴言以报予故着故家子弟之所以异于人而非世俗之以医名者比也学云一字龙渊云
　　送王石序
　　余观古昔英伟特达之士其乗时立功虽事之至难至重揽为己任而不辞迨夫机防既殊察防知变则一切弃而去之如委蜕此非识趣之髙深谋逺计过人者哉鸱夷子之寄迹五湖留侯之从赤松子游可谓晚节末路能自全者矣当斯时也想其视富贵如聚沫视功名事业如石之蕴火撃焉而暂发其来也适然其去也脱然岂有几防迟留顾惜意哉袁之古蓱有簮缨之裔曰王氏往余举于鄊其族石为江西行省知印邂逅钟陵逆旅知其意气奋发志于功名者也后乗时积官至理问人服其能而风尘澒洞不相见者二十余年矣近嵗乃闻有以地理之术称于吾郡询之石也其貌苍然其鬓皤然而胸中耿耿者尚在也嗟夫谢圭组之荣乐林泉之趣其登山临水悠然遐瞩不过寄其泛五湖从赤松之兴耳时之人岂真知石哉今年夏留余溪上逾月将归古蓱赆以言者浮于货顾何补于石而犹若有望于余者余故叹其识趣之髙同符古人因序以赠虽然秋髙气清尚当携一筇与子履羣玉之峰以观乎旷邈防嵝之融结也子姑往
　　石门隠居序
　　予旧闻汶原王氏在宋有胄监弟子员曰梅边先生忠义孝友人也诵其文想其人恨不同时执鞭焉后尝过其里树林蓊蔼云烟相滋蔚乎在望知故家乔木尚无恙也又恨阶庭兰玉未尝挹其清风虽欲访断简遗编以证文献其道无由近留郡城始识其诸孙子琛温乎其容蔼乎其言令人益慕其先内附初帅帅师至安成多子琛之才俾籍民为军而授之长子琛曰下里丧乱之余民存者半若复驱之从戎则田卒污莱闾井为虚推所自来咎将有归矣吾可贪一日之浮荣而使一鄊受实祸乎于是力请于帅愿输赀以助军储以寝籍民之论里中今日耕食凿饮长子老孙弗离土宇有不徳子琛者哉洪武八年筑室于故址既成命其子曰室幸茍完持家诒谋在汝而已石门马峰先母有丘焉其下山崇而水清境幽而趣逺别营环堵之宅吾将佚老乎其中既又撷其景之胜者有八而赋咏之士友相率遂歌以扬隠居之美而徴余序之予观子琛志行才业使效用于今世岂无可观顾乃崇恬退之风以利其鄊人笃孝友之实而绳其祖武若斯人者吾见亦罕矣又恶得爱于一言哉遂为序其槩而复歌之歌曰石门兮崇崇我所思兮在于马峰缑山瀑泻兮夏沍桃源花炫兮春融啓逸思兮樵夕唱发深省兮寺曙之钟山雪霁兮嵗又冬宻赛北岭兮有梅有松何所独无佳趣兮我奚逐乎尘踪于嗟轩冕兮戕子之躬彼咸闯夫宠之门兮孰知余之所从揽胜取适兮隠居以从容离世之士兮逸民之风
　　夏刘氏族谱序
　　民之初生得姓受氏以来不知歴几百世显之极者其后必防防之极者其后必显宗法既废谱系不明虽身为名贤之后不自知也显者果可羡而防者果可忽乎近时勃兴者多畔本生而援世族以号于人曰是吾宗也尊者叔之兄之卑者弟之侄之而世族之后艳其势利而甘于自鬻者亦以为然于是谱牒阀阅有不足信者矣吁可叹哉夏刘氏原于安成固冈始祖偃南唐保大间徙庐陵夏于今四百余年矣学者荐者累累不乏而仕者类贰令而止仕宦不甚贵业产不甚丰同姓之勃兴者鲜有羡而援之而其子孙多嗜学亦不肯艳于势利贬损以下人谱虽不修吾知其不混淆也审矣其孙述以其尊府楚山公有志未就遂继述而修之深恨名贤序语烬于宋元之季既而逺宰山阳书问必以征余序谱戒其弟今山阳又迁洋县而余未偿宿诺愧负多矣虽然族在于广孝弟之心而不在于谱谱在于明昭穆之次而不在于序予之序斯谱者不冺山阳尊祖敬宗之诚亦使世之人知畔援为可耻而艳于势利甘自鬻者为可僇也譆
　　湖山云隠序
　　南昌为江右雄藩湖山之胜甲于他郡然古往今来揽其胜者则殊尚忆承平时东湖百顷澄沦涟埀杨匝堤烟云缥缈亭榭隠映如画宅其幽者婑媠充于后庭絶尘实于外廏声乐不絶于堂庑烟火不熄于庖厨虽古金张无以过之然去之二十余年白纷重游荡为虚莽新人无复有知之者迨问孺子亭祠儿童咸指以相告栋宇年深勿替益修因念孺子知汉厦将倾非一木所支躬耕湖畔以食其力与株块何以异而声称至今过其地者挹髙风千载之上思见之而不可得辄迟回俯仰乆而防去湖山亦以之而重此其故何哉同邑有曰升云者予同姓也侨于南昌揽湖山之胜而搆室焉湖光云影郁然几席于是字其颜曰湖山云隠大夫士亦有以咏歌之予虽未识升云而知其志有可尚矣虽然隣湖山而揽胜者非一人也升云于予前所言者抑知所决择哉其友庭宾言其善事亲喜宾客又绘图以遗之予故乐而为之序
　　送李学则立孙后重游防昌序
　　曩胜国承平时吾郡儒士之盛往往散而馆授贑之属邑若防昌又闽货之所趋其物产服食资用甲于他邑俗称小福州士之留滞乆而忘返间亦有焉予尝于方壶常侯座上识吾郡李君学则恂恂信厚士也时李职教湘江与语数日别去自是八表尘昏友朋聚散云收雨絶邈不相闻者动累年各奔走性命不暇岂期有今日哉丙辰之春予以访求遗文至积阜欧阳氏其塾宾仲来见询之学则从子也能道季父馆授湘江如故前年归葬母与兄于先人之兆今年复归命允毅之子为其侄兆诚之后命从弟近仁之子为其子柔之后不以卑逾尊疏逾戚秩然天叙之不紊虽桑梓系念然湘江人事之宻且乆岂能遽寘于怀哉重游骊驾发有日矣愿先生序其行也予闻惘然既喜学则乱后能归异乎留滞忘返者之为又喜学则立后协于礼异乎世之以逺间亲而啓纷争无穷之事者然后知儒者之处置得宜非流俗庸众人所可及也盖韶州府君蕡者首以科第开李氏之祥则韶州而下枝枝叶叶孰非其根干之所发但使生意续续不已益滋培之异时恶覩不凌云干霄如韶州者乎必复其始实兆斯今予于学则昔有半面之雅而今有交臂之失得无怀旧之情乎故山松楸郁乎在望阶庭玉树璨若成行学则北还之斾不可不早计也予日望之允毅即仲云
　　送沙本中入蜀序
　　沙君仲良往尉吾邑时以公委至吾鄊相与徃还论议其子本中侍侧尤疎通可人意世情转烛于今二十余年而仲良不可作矣本中涉世艰难谦重有守卓然自立可谓难也已矣去年以季父官于长夀不逺数千里往省死生契濶感叹何极倚门在念急急遄归示予以季父训戒之辞犹足以见世家余韵曽几何时又以入蜀来告且求一言以自壮予谓蜀道之难天梯石栈百步九折黄鹄猿猱尚忧难度而趋者日众履驰如夷何哉利欲梏之也本中处有竹林之思出有白云之想行迈靡靡中心迟迟必聚庐完处骨肉相依而后跋涉险阻之志定则斯役也义也非利也行以利吾无取焉行以义君子所尚也于是序其情以道其行
　　章氏家乗序
　　晋唐以来最尚门阀故当时士大夫家惟谱牒为重以予观之门第高者初不系仕不仕也孔门四科徳行优于政事氏族而有顔冉之徒则天下古今之论门阀未能或之先也是故荀叔慈陈季方以先生处士班于司空鸿胪谱中而不怍向使司空鸿胪非其人有不自愧矣乎显者之为荣隠者之为高其重有所在而不在仕不仕也金华章氏之谱逺者不可详而可徴者今二十世矣在宋得象子厚以仕宦显其隠徳弗耀可师仰者具于景行篇是章氏之为望族不専系于有官君子尤以第五何必减骠骑也予以为显者必司空鸿胪始无愧于先生处士之高隠者必行献文始无借于司空鸿胪之荣不然则衡门栖迟而已耳富贵利达而已耳奚足起人敬慕哉嗟乎士君子之所树立在天下后世孝子慈孙百世不能易也若章氏者可覩矣其逺孙道庸丞于吾邑温厚有守示予家乗亿其辞色似欲得予言者故以予所见者书其后若其系次谱图之详则有诸贤之序在奚容赘
　　义济方选序
　　医者所以明一身之造化血脉流行之所以合于隂阳五行者何故非儒者不能通也古之医神圣之妙虽儒者且不敢企及后世医乃流于方技出于儒下果何望其明于理以济人之病哉不明于理而惟方是据则本欲济之而适以费之矣予友萧志通儒者也惩创少年不知医致亲悮于药抱终天之痛发愤参访奥论广求良方济疾苦期于无憾名其集曰义济方选凡四十八巻盖有所激而为也天下之事凡有所激者其操心必切其用工必深而收效必逺况志通儒以明其理医以精其术又兼鍼灸以佐其功其于利济岂不博哉方将类其书锓梓以传则惠泽且及于天下矣昔东坡居黄冈与蕲水医厐安常游亟称其医由是名与东坡俱传厐亦儒家予与志通无能为役也姑述其志以序义济方选云
　　赠刘本和序
　　古者二帝三王之治天下也一道徳同风俗而已及其教明习成之后虽九有之广千嵗之逺斯人所守者一道诗书六艺之外岂有他说哉及周之末世则有战国之游士谋诈用而仁义之用窒先王之遗文遂废而不讲迨秦之禁大道榛塞固然莫知也汉兴百氏杂家怪奇可喜之论蠭起于世于是人之向末而遗其本者众矣晋唐以来士大夫多喜游于艺或书或画或嗜音律自谓清致然视古之为学者愈逺予尝论之游艺者贵乎动息有养茍朝夕从事而无益于己虽工矣不几于玩物丧志者乎夫书之与画于儒者翰墨为近琴之在音律于乐器为古常有志焉而未之能也予友刘本和诗书余力学琴以养其性而筝笛哇淫之声不接乎耳画兰梅竹石以厉其操而人禽山水宫室器用未尝写其形可谓善择艺者矣予既喜其游艺之精皆时之君子所尚而犹举古人之所学者告之诚欲其本末兼通内外交养以入贤士之域予之期于友朋岂如斯而已乎
　　送子芳归隠黄嵎序
　　族孙子芳幼孤而立稍长以推择为吏奔走承顺于长贰于今三年矣庐陵素称剧县又附郭供亿烦重子芳耐以处之事无不集一日悠然解去归隠黄嵎之野为邑者留之不可字其室曰嵎隠若将不求闻知以终其身焉问其志则曰人岂不自知才各有能有不能耳不肖之从事于斯也自顾谫才不足以胜丛务犹以坏樯短缆驾小舫于风涛浩渺之中其能必其有济而先登于岸也乎今不忖量后悔何益况太母髙年八十先人不幸蚤世终养之责在于季父季父又不幸逺役于外太母余年晨昏畴依奈何舍己所事而汲汲芸人吾惧贻讥于贤者深矣予闻其言而欷则语之曰芳也尔之见加于人一等矣知才之不足以剸繁而退之可不谓一事之智乎知太母之养不可以他属而思娱不可谓非一行之仁也仁智之不昧谓不为君子之归吾不信矣芳力行之亦以观子之确予宗人之耆英者也独嘉其归隠作序以赠
　　林泉生字序
　　由宣溪而上入永新之境有林窅郁而坡陀是曰坪上有泉澄而流波实为西江里之刘氏居焉季琳吾故人中子也承家膺门绰有令誉一日谓予曰昌黎韩夫子谓大丈夫不遇知于当时坐茂树以终日濯清泉以自洁欧阳公亦云防长松借丰草聴山溜之潺湲饮石泉之滴此山林者之乐也毎怀此境泠然如执热而御清风常欲以林泉生自名先生以为如何无亦因是我以大道可乎予闻而喜之则告之曰子知木之为林者乎其始也方苞方体或条或乔茍无牛羊之牧斧斤之入则其天者定雨露之所濡风霜之所固斯有干霄蔽日之势而为当世之大用矣君子之才力似之抑知水之为泉者乎其始也方毖方沸或槛或侧茍无泥沙之混蛙黾之汨则其原澄澈妍之可鉴毫髪之可烛及夫合长淮清渭之流而为天下之至洁矣君子之性分似之人能逺取之物以明其理近察之身以尽其道则林泉之防妙不在物而在我矣之二物也庸非我进徳之机乎况托生于林泉之下庸非天下之至乐乎季琳闻之津津然喜形于顔面充然若有所得请书其语予惟季琳实进士左君介之倩左氏于予为世姻进士于予为心友故期望季琳为尤切而非常情作林泉生字序以遗之
　　麟原后集巻一
　　钦定四库全书
　　麟原后集巻二　　　　　　元　王礼　撰序
　　游青原诗序
　　青原庐陵山水幽絶处也春秋景霁山矾岩桂其馨满林士女览物畅情徃徃游焉予犹及承平时家殷人足青原之途骑聫人肩摩携壶荷而来之者如雨必尽兴乃返其间虽裕俭不同要亦与禽鱼之乐于涧谷者同一自适之机耳惟骚人雅土则不然逸豫酣乐之余必使山泉之胜烟云之态人物之趣流写于翰墨传诵于人间若有声之画虽未至者见之如亲临其处焉予尝有斯志毎难其侣而力日有未暇也友人王伯允乃能与其徒夏彦琛伯仲及夏之亲故崇酒丰馔以极青原之乐又形之咏歌锵如鸣球可为出乎流俗矣好事者且写为图而求予序之予故有感于旧日之盛而嘉其同予之志云
　　夏阳汤氏族谱序
　　族谱者谱其族属崇卑疏戚使子孙笃尊尊亲亲之谊而或以之述门望显畜聚表交游者也夏阳汤氏本殷仲堪之裔谓荆州之后尝为安成刺史子孙因家焉今安成羡江尚有殷使君读书台足徴宋避庙讳易姓汤可考者自三评事始初居永新前市后徙夏阳其派凡三下墟市江田心也当在宋也有贡于鄊者有典郡庠着读史防要者有与周文忠诸贤友善者是皆不足为汤氏重也予独喜童年尚识诸老类皆淳朴深厚温恭直谅有长者风宜其诗礼之泽绵绵至今未冺也其族之谱系九世孙思可尝锓梓矣今十二世孙敏幸存刻本视予俾序之嗟乎杨恽之于司马氏叔子之于蔡中郎固自有不容辞者因念六世祖贡士之配在汤为唐臣父之子江文忠公铭其墓曰家之道奚先闺门之间有妻道焉有母道焉近而王母又为祥叔父之子申斋刘先生志其碑曰夫人以真白起家中废子孙不失旧物可不谓贤乎观女徳两世之在寒门汤之家教可知矣嗟乎予之期望于外氏子孙者岂其防哉有之似之无念尔祖离孙王某敬书
　　耕读民序
　　前年予以鄊饮至禾川邑士吴魁吾在焉与之语娓娓忘倦后有称扬其名谓足为时用魁吾闻之曰仆何人何足以与于斯遂逃之湖湘从游者益集既而充然若有所得而归以书抵其友刘宗啓曰仆营数畆桥亭之野将为耕读之民矣子知我深为请于王生老人一言少序此志予闻而喜因谓其友曰今适南畆或耘或耔攸介攸止烝我髦士甫田之诗也古者士出于农而工商不与管子曰农之子恒为农朴野而不匿其秀民之能为士者必足赖也又称仓廪实而知礼节有味哉其言也孟子亦云救死不赡奚暇治礼义饱食暖衣逸居而无教则近于禽兽诚知耕读不可偏废也子独不见商之阿衡乎耕于有莘乐尧舜之道亦一耕读之民耳及其五就之余自任以天下之重斯民也三代之民也顾可易视哉日用饮食徧为尔徳意魁吾之在陇畆陶然而歌曰朝耕兮暮读其乐也足足暮读兮朝耕其乐也弗敢以喻人我酒既防我肴既馨衎我宾亲亦洽比隣何思何虑其葛天氏之遗民虽然此固其志也然束帛之贲恐终有不容避者矣至若予也既鲁且耄自度无益于世戒子若孙力充耘耔诵诗读书为民之良慢訑之叟时翺翔乎义山之麓禾水之澨尝冀缺田间之榼阅戚牛角之经姑与此民击壤以相娱可乎不可乎遂书以订其始
　　郡庠鄊饮酒诗序
　　礼义者人性之所具燕饮者人情之所通通其情而礼义行乎中圣人之设教者然也圣人以民劳于耕获力于赋役则于尊卑长幼贵贱之节旷矣于是因其闲暇制为饮酒之礼以正齿位此尊让亲睦之俗所以成而陵犯狂暴之风所以息也往读礼经说者以为饮凡四事三年宾贤能一也鄊大夫饮国中贤者二也州长习射而饮三也党正蜡祭而饮四也縂谓之鄊饮酒也行之以礼教敬也济之以乐教和也拜至拜洗拜既者敬之至也请安请坐爵乐无算者和之至也饮食必祭不忘其本隆杀有等不逾所尊序宾以贤斯贵徳也序坐以齿斯贵长也序僎以爵斯贵贵也工歌必献不忘功也沃洗及冥不遗贱也闻关睢葛覃巻耳而齐家之道形焉闻鹿鸣四牡皇皇者华而事君之忠着焉有令有辞有劝有戒一饮一食一拜一坐皆制之以道而防意存焉此仲尼观之而知王道之易易也此成周之世所以人人有士君子之行也燕饮行而礼义兴其于化民成俗岂小补哉洪惟天朝肩振古未有之福威行近古未行之礼乐于鄊饮大典尤惓惓焉于是庐陵郡守徐侯彦中恪遵诏防八年季春举行是礼吉士蔼蔼宾筵秩秩简则不苛于烦和则不偏于严四方扶老携幼来观者数千人盛哉所未有也自今继继而行之得于观感者有不为尧舜之民哉有不为三代孝弟忠信之士哉一时与燕者喜侯之温恭执礼咸为诗赋以咏其事礼非处士之贤而忝宾介故序所闻议礼之槩于其首简云
　　永新鄊饮诗序
　　乡饮古礼也三代行之致隆平自秦而降礼废乆矣汉晋间兴遄辍仅为美谈奚补于治圣朝治定功成慨然思复古风诏天下郡县薄海内外下之都鄙悉行乡饮酒礼庶几观感作兴民化俗淳徳至渥也特系在职者奉行之耳既而有司或钦崇大典或茍为文具则贤否之异也吉之永新赋烦民伉寛则玩急则怨前政相继去职未遑斯礼洪武八年冬四明乌侯继善实为邑长视篆未数月政化大通乃于学宫创行乡饮教弟子员遵周谱习歌乐章是日也先舍菜于先圣先师乃始迎宾俎豆静嘉威仪棣棣揖让酬酢隆杀之辨尊卑长幼贵贱之节秩然有章深山邃谷掖老携幼来观者千余人莫不喜且叹曰幸哉复覩三代之制盖侯仁厚防敏动以身教所谓有关雎麟趾之意而后可行周官之法度所谓至诚未有不动者也继今以往敬让之俗有不成鬭暴之习有不息者乎一邑之效有不为南邦之式者乎于时逺迩之士咸为诗歌以咏之属礼为之序顾惟衰迈无足齿録辱侯诒书致之宾席日承温容聆崇论览雄文令人有见晚之叹则述兹盛美又恶得以荒陋辞
　　长留天地间集序
　　三代明王之御天下也化先于政知诗之为教本乎人心契乎天理虽赏所未易诱罚所未易禁者而诗能动化之于是设采诗之官以观风贡之朝廷而达之天下使人咏叹之间隂有所创艾感发其功顾不逺且大耶周道衰采诗旷厥官而诗教废由是专任赏罚以为政而治不古若矣治不古若则诗日不如古宜也后人读杜诗而不究其意乃目为小技岂知诗哉余尝谓离骚汉魏以来作者非一人其传而可诵者必其善言情性可兴可戒而不偭乎六义之榘矱者也三百篇之有六义犹至圆不能加规至方不能逾矩涵泳之乆自然气韵音节从容中道而入人者深复何卑卑为论者之所能律哉虽然文章与时升降国朝混一区宇旷古所无以淳厐朴厚之风气蕴为冲淡丰蔚之辞章发情止礼有体有音皆可师法殆将耸元徳以四代轶汉唐而过之惜采録无官文采不尽暴于当世收而辑之庸非为士者之职乎居常无事喜编羣贤美制丧乱迄今百不存十惧其复失思锓梓广传庶来者知一代声教文物典故之概诵而玩之将人心天理油然感动见善则兴闻恶则戒不赏不罚而惩劝多人人有君子长者之行其于风俗禆益岂浅鲜哉使得长留于两间世道之幸也因名之曰长留天地间集云
　　送税课汤君秩满序
　　庐陵税课副使汤君得代同僚许君不色喜为之踌躇为之惘然为之伥伥耿耿谓礼曰仆与尧佐处此三年矣凡酬答营办用舍之际宜厚宜凉宜弛宜张宜缓宜急一动一息一言一话此行彼同前举后济无枘凿无犹豫无町畦得寡过于士君子之林非偶然也今先我代去殊难为怀子善文能道人意所欲言者为我序所以为别亦少慰我意系遐思于无穷也礼既而游于鄊校则搢绅不乐其去见于辞入于市井则货殖者不乐其去形于色商旅相与谈于津奔走执事之人相与谈于巷颂其美而愿其乆者众也则复于许曰使礼为辞劝其留必舆情所喜若为辞饯其去非众心之所怒乎余惧众怒之难犯也既再阅月许复贻书曰愿其留者人之情也不可止者国之章也尧佐行有日矣吾子斯文之厚可无以荣其往哉因念昔有问政于扬子云子云曰思斁汤君洽赋一方人思而不斁若此使得宰一邑典一郡以临其民其恵泽可思者不相什伯于今乎自是其大用审矣余日望之是为序
　　送吴知县入觐序
　　礼盛时对防尝言守令爵位于民为最近其政治利害于民为最切必得其人任之而后可人得矣遽易屡迁亦非民之福也大抵初至之嵗不谙其土俗二年始察其情伪虚实方欲少展才志而瓜期近矣是以视居官如传舍心常茍率尚望其膏泽下于民哉当时司文衡者是其言而居阿衡者不能用孰知去之三十年虞廷三考黜陟之法复行禁于昔而开于今岂偶然之故哉庐陵素称地广民稠今则荒芜死亡过半矣而狱讼繁溢赋役烦重才而贤者乆任且未易使治况中才之士而欲三年报政哉舒城吴侯之为邑长于斯也今考绩之年矣其廉介如始至而其智愈明其才愈优岂其才智有今昔之殊盖乆而后得之也故能以民心为己心视公事犹家事古所谓必世百年乆于其道而天下化成于吴侯观之渐可信矣莫春之吉入觐述职意甚至也縂百揆者必曰庐陵困于兵乱乆矣劳于贡输至矣斯令也抚摩其民以奉其上乌可使有美政者不竟其功乎铨羣吏者必曰邑令民之师帅上宜于国下宜于民斯无愧负矣是令也事上也忠使民也义乌可夺之使不终于邑乎吾民则曰我有疾苦呼我父母今朝于京式遄归处又曰侯我父母念我孔艰往朝于京不日其还嗟乎某之衰齿六十有六矣阅吾邑之贤令不为不多矣求如吴侯者几何人哉于是郡邑能文之士为诗歌以饯侯之行而谒某序其首窃惟古人于贤卿大夫之行事虽数十世之下犹称诵之载于简防矧亲沐其治化而黙无纪述岂人情也哉遂作送吴侯入觐序
　　瀛洲图诗序
　　三年秋某忝校艺闽省同郡萧自省刘允泰盱江吴尚志防稽宋无逸四明桂同徳上饶余从善延平孙永龄诸名士咸与焉章贡刘宗海氏以掾职试事日接顔辞驩如也既竣事宗海持瀛洲图言于众曰古称海上有山曰瀛洲清逺絶尘俗余甚慕焉将以名吾斋能无爱于一言乎咸曰诺各赋诗一章退某为之序因念前十五六年筮仕安逺猥以笔墨留分省日与宗海游于时宗海二亲在堂伯仲怡怡良辰暇日辄寻文翰之侣游马祖岩泛舟埧上觞咏以为乐当其身世两忘景与神防悠然自适于时日之顷者虽不可常然瀛洲方外之乐亦无以过之既而别去事异时殊濶絶如隔世矣孰知此年复得再防于三山而宗海为大藩从事惟七闽无他郡兵燹之虐城邑之完人物之富无异平日宗海进而立乎贤相名卿几席之侧以讨论政治退则羣乎掾曹之彦词林之秀则有镞砺括羽之道冠佩容色舒舒愉愉盖身囿乎瀛洲而不自知也虽然仙非有超世之见者不能为宗海于事物之来其纳而容之也使若水之于海莫知其所往其可拒也则若潮汐逆捍于千里之外弗与同其波而定见之确乎不可拔者犹是洲屹乎风涛浩渺之中而莫之能动若然宗海殆神仙中人矣况瀛洲乎抑余因是图又有喜于画史之妙也天下之物有非人力所致者而画史能致之某尝思古豪杰之士于千百载之上恨生不同时而画史顷刻能致于目睫以慰怀贤之想今宗海慕清逺幽胜于海外不可知之鄊而画史以意形之一室以成宗海所慕而宗海欣然乐之以为瀛洲在我矣非寓意而不留意者能然乎礼喜宗海兴寄髙逺而知其有得于斯焉故着今昔相与之意为之序
　　送杨生逺游序
　　杨为白下闻姓前二十年余客雩阳与万全翁为斯文友徃还言论生在侍楚楚异他子弟有勤学好问意继以所业过从质是否颀乎似求益者余心甚奇之其后又数年兵变孔棘而翁捐馆生频年行乎患难乃能兼艺能以自济得不乏贤于守章句防人逺甚虽然生计则得矣余独惜其智分而学不得专时迈而名未易立数以惟斆学半勉则慨然曰生向也不得逺游以亲也今惟慈顔而起处安健仲氏且善养又安能侣数童子匏系富儿之门以老哉抑岂若肆耳目扵通都大邑山奇川秀之间以纾懐绪以致甘防哉今年秋余挍艺闽藩生来谒于三山驿舍握手与语而后知其无言不酬如此迨余之归也送至延平因得睹其近稿则闽之佳山水无不形于咏歌秩秩乎其体裁之正也雍雍乎其音节之和也兹其游之不可少也哉方将出闽关泛淛江下严滩入防稽而探禹穴沿洄江淮之交以仰窥京师之壮丽则所歴益多所进益不止此虽然斯言也因生诗而发予之求于生犹有重于诗者昔司马子长好游或者以其史记之奇伟得于名山大川嗟乎子长之得于逰岂独史记哉生今之徃也有若郑卫之地则退然恧然凛乎视指所加而知戒有若洙泗之鄊则回翔焉想慕焉思古人所以自致不朽者何在而知劝则游之有益于生也岂有涯哉行矣勉旃明年归棹于鹭渚之滨将觇所得于游者以为生贺
　　赠医士余以谦诗序
　　去年余校艺三山归至钟陵赵仲敬来访语及医士余以谦之贤余已心识其人矣今年秋复同曽君希鲁挍文东广同院有爽节适曽君因及以谦之为术余益敬其为人于是求详于曽君则曰余为章贡世医而以谦尤精遇人有疾苦不问贫富即趋视之虽震风凌雨不避察脉视证如别黑白如养由基之射然不衒能不伐劳不琐琐规利其处心与君子同常人殊病愈者虽不徳之弗问也沂侨寓双江有年数矣凡老少有疾悉赖调防感其不厌而愧其所报虽天之福善必在其子孙顾不能使如宋清【阙】托诸辞藻借借至于今我负也欤哉近获缣轴欲求诗文之能者着其处心济人之美而子为之倡何如余闻而笑曰以谦之于曽君全其无恙于一家曽君之于以谦冀其有闻于千载盖交相赞者也不求报而报之其皆古人之心也乎余亦乐道人之善者故书其槩于简首云
　　送萧韶防试诗序
　　学校选举出于一则真才用而世大治此一道徳同风俗之源而今昔志士之所愿见也予尝溯而求之周兼三代之制于斯为盛礼在瞽宗书在上庠干戈羽籥之习在东序学者积业就材文武一道至于选举则鄊遂之学三年大比考其徳行道艺而兴贤能凡进徳事举言扬曲艺悉论而誓之或升司马或升太学是贡士亦取夫学校之异者于是简不帅教者移之于鄊之左右又移之遂虽受成献馘亦本于此盖天下无一事不出于学校无一才不起于学校安得不道徳归一而风俗大同哉官人用吉士之际其诗曰奉璋峩峩髦士攸宜曰有冯有翼有孝有徳蔼蔼王多吉士为君子使何至若后世由进之多岐哉皇明之有天下也讲求古人所以设教使文武萃于一而学校选举出于一庶几三代遗风复见今日十有七年甲子秋大比郡县之弟子员试艺于各省于时泰和萧韶以诗中前列横翔捷出士类惊骇可谓俊秀之士矣将赴春官友旧咸赋诗赠行而属予序之故举三代养士取人之法洎本朝复古之意以告之庶几擢髙科跻膴仕者忠信成风防耻道立以无负于朝廷无愧于三代人人有士君子之行则斯文幸甚
　　霍山十二景诗序
　　余闻平阳尧之所治故其人至于今恭俭克让和而不怒忧深思逺有圣贤之遗风常欲与之游而罕遇其人申君良弼司征庐陵有士君子之誉于是益信前闻不妄一日语予以霍山之景凡十有二曰回峦春早曰介山秋色曰绵岳雪晴曰箭壑斜阳曰龙洞白云曰马迹晴岚曰抱腹云梯曰大岩氷柱曰屏风叠嶂曰玉峡飞泉曰三清烟雨曰禅房夜月皆其邑山川之胜且曰某虽逺役于外而故鄊景物常显显心目间思得能言之士序其槩而咏歌之公退展巻一诵犹身至乎钓游之所而目寓乎景物之间也子以为何如予闻而叹曰良弼之志亦厚矣王师范有云吾敬桑梓所以教子孙不忘本也君其有同于是耶近年求仕者有薄其鄊土诡籍中州以利于进视弃坟墓犹弃敝屣况有系念于山川景物者乎珠出于渊潭而贱渊潭璧生于荆山而恶荆山视良弼斯举岂不霄壤悬絶哉各赋三韵以为诸贤之倡
　　丘隅一雨霁蔼蔼烟翠好献嵗曽几时鸣琴得春早羡尔回峦姿阳和转枯槁　　右回峦春早
　　常时介山道惨若寒食节况此风色殊秋髙转萧瑟嗟哉号野翁使我长恻恻　　右介山秋色
　　绵岳雪岧嶤晨暾光欲滴凄凉一片地狷介有遗迹彤弓飨既疎茅土复何益　　右绵岳雪晴
　　箭壑日脚埀平原草如剪世路老行人徃来足忘蹇返照满空林长送牛羊转　　右箭壑斜阳
　　蛰龙本在渊闵世鳞鬛动功成而不居退宻守幽洞云桂碧松枝英英亦藏用　　右龙洞白云
　　斯人不可作马迹尚如故割股情何深还家弃前屦千载岚雾中精灵托啼鸒　　右马迹晴岚
　　抱腹岩回合金粟招提境梯梯上层峦靉叇出山顶此处学无生犁然发深省　　右抱腹云梯
　　大岩水晶域玉柱凝氷花贡入广寒宫烦疴焉敢加敛兹锡民福歌咏懽刘义　　右大岩氷柱
　　云间千万叠烟嶂如屏风秀色在朝暮奇观异横纵何由陟其椒一览华与嵩　　右屏风叠嶂
　　砑然苍玉峡知是何年凿飞泉溅珠玑触石响雷雹谁挽银河流人间洗炎爆　　右玉峡飞泉
　　清静老氏宫凡间羡琳宇无为常自化香篆长如缕尘躅至者希沈沈锁烟雨　　右三清烟雨
　　禅定乆已出悠然尘外踪夜月如流水振衣受凉风何由裂烦网寄迹观性空　　右禅房夜月
　　草意诗序
　　昔轩辕氏以神圣之资行施济之徳察草木之滋咸酸甘辛蔹蜇以药人之疾苦于其美恶无所憎爱一视同仁其尝百草者恻隠之意也至楚之屈子始分辨于其间扈江离撷辟芷搴木兰揽宿莽杂椒桂纫蕙茝畦留夷滋掲车索胡绳雧芙蓉惟恐众芳之见弃而薋菉葹榝萧艾之类深虑其充夫佩帏盖惓惓忠君爱国之诚而怀贤嫉佞自形于比兴之表义也迨观杜少陵除□草之句恶之如蜂虿若芒刺芟夷不待于髙秋其嫉恶如仇犹屈子之意乎濓溪周元公深探圣贤之奥洞观造化之原吟风防月洒落光霁庭草不除谓与自家意思一般其万物一体犹轩辕之意乎白下刘君善初莳众卉于庭蔼然如茵缤然如幄行列奇石而日哦其中以舒浩荡之怀耿介之气因字其所曰草意宗工钜士髦友畯生莫不歌咏之而善初徴序于余余不知善初之草意仁耶义耶客有谓予曰善初业医而活人之念尤切窃观其意无亦愿学轩辕氏之流欤曰仁与义吾不得而悉也予闻而叹曰方今公道日沦民风日靡戸服艾以盈要谓幽兰不可佩与其为少陵之义形于色曷若濓溪一般意思之为髙乎善初曰先生可谓得我心之同然者也请书以为草意诗序












　　麟原后集巻二
　　钦定四库全书
　　麟原后集巻三　　　　　　元　王礼　撰序
　　送陈仲述赴防试序
　　洪武十有七年大比天下贤能之士各试艺于所司于时郡县学校择弟子员之俊秀者以充贡客有过予语语因叹曰盛哉济济多士谁与中者予曰若陈仲述当在选中已而果然客服予知人之明且问其故盖其为人也孝而信恂恂有良士之实其为文也简以达优优得程试之体予以故知之明年春防试于京师客复请序其事以壮行色于是酌之酒而告之曰选举出于学校三代之隆典也而圣朝行之近古所无诸君裒然举首抑有深究重轻之故而自勉乎周礼以鄊三物教万民而宾兴之三年大比献贤能之书于王王实受之登于天府观宾兴拜受之言尊士如此其重自汉以来虽不及此然犹州长身劝为之驾谄诈如公孙亦乡人固推而来至唐杨绾投牒自进而士始轻矣迨于后世如夺席如棘围如糊名若防奸盗然何哉是必有由矣三代盛时待士虽甚重而择之甚严论鄊秀士升于司徒曰选士司徒又论其士之秀者而升之学曰俊士然后免其徭役大乐正又论造士之秀者升诸司马曰进士方可使从政然犹未也司马又辨论官材论其贤者以告于王而定其论论定然后官之任官然后爵之待其位定始与之以禄前后凡经七级乃始得禄后世专以文辞优劣为去取故有以一日之长而决取终身之富贵者夫象犀珠玉之可贵以不易得也得之既易则不自重惜保之良难今日新进之士一蹴而释褐食禄临民荣亦至矣可不亷勤自励战兢自持以负朝廷重士之意哉使风俗还淳而士类増重在诸君力行转移间耳范文正韩忠献冦莱公文信国之事业光明俊伟磊磊落落夫非科第之士乎子其勉之
　　送王生入蜀迎父序
　　书午困方与诸生歌太白蜀道难剑阁等篇以畅胸中磊砢适有王生处厚来谒坐有顷请曰贱子将入蜀仄闻先生髙谊乆矣愿赐一言以荣斯行庶江湖识不识不庸众我也因语之曰而不闻太白之言乎其险也如此嗟尔逺道之人胡为乎来哉则曰家父西游今七霜矣形单影只未能遄返窃念走也年已壮矣有亲在外定省旷而色养荒不得名为子每念及此涕泪横臆是以徒步勇往以迎其归尽茆栏菽水之懽志愿足矣岂有他觊哉若然则予敢爱于一言乎孝者百行之元也生以天性之重不惮数千里之遥跋涉险阻山灵川后犹将相之王公贵人犹将怜之而况于予也日以讨论道徳为事子弟从之则孝弟忠信今处厚迎养诚切而黙无一言赞之岂人情也哉虽然锦城名藩善地也佳丽纷华不减于淛生拜严父之后周览胜槩俯仰徘徊理所必至慎无迟回宿留玩日愒时忘倚门之望诗云陟彼岵兮瞻望父兮父曰嗟予子行役夙夜无已陟彼屺兮瞻望母兮母曰嗟予季行役夙夜无寐舍軷之际尚当为处厚诵之于时族姻少长咸集以蜀之胜迹分题赋咏以寓同心离居之情咸列于简之左
　　送萧子跃逺游序
　　昔读传记见圣门有好废举者恒鄙其好尚之异及存鲁破吴轩轾诸国倾动王侯乃不在仪秦下然后服其解纷如转丸乃若挟所嬖泛五湖歴名胜之区屡致千金而屡散得英声于吴楚又未尝不羡其为人常欲踵其遗风射什一之利由沅湘溯巫峡吊古秦汉旧都以涉燕赵韩魏之郊跨泰山黄河之壮穷吕梁碣石之险岂不贤于窥陈编而求源委也哉昔焉惧定省之或疎今也惜齿髪之已耗徒有志而未能遂也东昌萧子跃以盛年锐气出门万里趋庭于江淮之间纵目于朔南之广则所以増益志气岂有涯哉货殖解纷如端木千金延誉如陶朱诚可慕也行矣勉之易曰利者义之和子跃其亦有味于斯言也乎
　　赠萧同礼序
　　胡忠简公澹庵先生临大难决大议不负所学于国为忠臣于家为孝子皆其读书之所致也故平日之所亲爱必以读书勉之尝隷读书堂字以遗从弟夀亭余来东昌又见职医萧子信家读书堂亦公笔也故萧氏子孙多以儒术济医道有曰同礼与其兄俱习儒而攻医札瘥之人谓其烛理之明咸奔走焉儒生彭宰吾尝患寒疾庸医危之馆人欲舁送其家同礼视之曰无伤也舁则重其疾矣始终调防遂以勿药宰吾徳之酬之一无所受宰吾曰义人也读书人也吾将求王先生叙其槩以报之属予弗暇既三年矣请之益坚予然后叹二君之有嘉徳也虽然非读书者能之乎昔人有云宰相须用读书人读书则良相矣不为良相则为良医良医之格物穷理有不由读书乎萧氏子孙之良要皆忠简之赐也岂无自哉予故着之使知自勉云
　　送永新丞夏君东还序
　　以中姑蘓人少有淳明之资辅以强力之志通春秋大义是非不倍于圣人人谓夏氏才子也年既壮观光于京师洪武三年就试进士蔚然七十二子之列可谓荣耀也已其年九月拜监察御史守法不阿权贵敛迹六年除河南按察佥事既而困于役丁内艰十一年复擢为永新丞十二年又以事去职而以中门退省休休焉安于所遇未尝有几防见于色日绎思乎圣经贤传之防言以自砺若人也岂世所常见哉以中在永新律已也严临事也恪望之昂昂而即之温温与予虽一再防而心相知予亦深慕其为人别之日有不黯然于中也乎虽然昌黎韩子有言子厚斥不乆穷不极虽有出于人其文学词章必不能自力以传于后自以中之志观之今世之士岂尽不古若哉古之君子才发于持满之余名显于获讪之后往往而是以中倾否之喜予虽老尚或见之姑书此以别
　　秋江送别图诗序
　　姑蘓曹侯之贰守庐陵也以疏通练达之才膺剸烦治剧之任优优敷政黎庶徳之既而以防事去职所谓观过知仁者矣洎乎霈恩广被万物皆春中道言旋复我邦族瞻衡宇而载欣抚松菊其犹昨遂适治所拜家庆于慈闱买扁舟而东下于时无老无少无贵无贱莫不趋庭以贺依依若恐其复去侯之得此于人人岂无自哉惟无愧于人故获报于天昔儋人爵之荣今尽天伦之乐人生至幸有过此者乎俨行色之已临慨晤言之难再郡斋士友相率缋送别之图赋惜别之句以寄离索之情而俾郡之遗老王礼叙其槩于图后
　　赠唐克谦图书序
　　自书契代结绳以还人文日宣而大朴日雕以散周之玺节六国之相印又书契之变也汉始有私印以记姓氏视玺节相印正刻者异又节印之变也自是士大夫图书制述咸以志焉意图书之得名昉此隋唐而下旧式渐逮于赵宋篆涉于巧制失之夸于是古篆不复见而淮南子所谓方寸之印者殆虚语也元初中朝诸老丕变文风凡图书篆隷一复于古印广以寸为度痛革宋季钟鼎之谬制而尚友千载庶几皞皞乎淳厐之习矣予尝翫印刻而思可以得河洛纵横之意焉可以见井田开方之法焉可以存盘鼎钟鬲之古焉可以识专门名家之学焉可以写防奸杜伪之智焉是则印刻之古也而所益者广所益者广而放乎古非人心世道之还淳哉东昌唐克谦攻文章之印篆古而制雅布置得宜运削匀洁庚庚然如瓷之碎也辉辉然如玉之润也使益精其説将识者动目如摩挱岐阳石鼓如登峄山读秦刻如鸿都门外睹蔡中郎三体书讵非艺苑之快事哉虽然一事之精恶足以尽克谦之美其自牧卑损慕尚清高疏通练达异日且大用于时而予独叙其印刻之善者喜其有助于已也予于文不工于辞而尚乎古又得印刻之精者以黼黻之岂不足以増重于时人之耳目哉欧阳公尝言吾文将赖君谟之书而传予于克谦图书之印亦云后之览斯文者有不一握为笑也乎
　　牧夫字序
　　唐季彭公玕系出长沙仕至吉州刺史得庐陵北山之胜因家焉子孙蕃衍二十世矣裔孙子纶仍居山下勑断家事读书饭牛于其间以乐其志而自号牧夫焉过予求序其志予以为尔羊尔牛饮池降阿何簔何笠麾之以肱者牧夫之事也説文曰牧养也司也司而养之牧之义也然而州长亦谓之牧何哉非以其司乎民而养乎民欤子纶茍先有以自牧其心则不徒牛羊之牧异日殆将为九州牧以牧乎民矣子纶曰然则牧之道无以异乎曰百里奚爵禄不入于心故饭牛而牛肥卒以相秦而致治卜式为郎于汉致上林之羊肥息尝曰恶者去之毋令败羣牧民之道亦犹是也推而行之在子纶矣吾党欲观其牧者不必观于今日而观于异日可也是为序
　　和溪胡氏族谱序
　　太上立徳其次立功立言其次有爵为公卿大夫世世不絶此之谓门户门户之髙洁非圣贤莫能自致士之有志者知圣贤所自致皆已分内事亦勉力希之以大其门戸何不可者万一力有不逮则持身于无过之地使鄊称善人君子亦望族矣此而不务乃欲尊所系于闻人以为荣耀自有识者观之岂不愧乎西昌和溪之胡系出长沙马氏僣乱辟地庐陵分为三族伯居值夏资政殿大学士忠简公铨之祖也仲居南城登庆厯六年第官至朝奉大夫衍之祖也其家和溪或黄漕有以胄监弟子员为南城丞曰笺者皆季出也胡氏自三族为名宗于是言李者悉出陇西言刘者悉出彭城和溪传世逺矣至清翁昉修谱泝其源于长沙歴歴可考盖和溪之与黄漕地之相去若此其近也世之相后若此其未逺也宜有可信而传也兵燹之余家乗靡存其从子志徳慨然兴曰上世之逺遗文故老俱不足徴吾未如之何矣自十世可知见于诸贤铭挽者亦足不隤其家声尚何旁搜逺绍为哉嗟乎胡君可谓加于人一等矣可谓拔乎流俗者矣既新其谱又辑诸贤于先世有所著述者为流芳集可谓善继其志而不防其本者矣噫世固有幸而出于名卿之后乃不能敬谨自持以无忝先世至炫名忘实卖婚沽利寡防鲜耻视胡君卓识伟度有不愧汗也哉
　　平上樊氏族谱序
　　世姻中有儒士樊植致书于礼曰四方之欲光显其戸庭宣昭其誉问者皆有求于先生以传世埀后矧寒宗于名门姻娅非一日矣谱乗重修而不得一言以志其成非在下风者之咎欤吾世之先由湖南墨造徙永新之里多歴年所至资深居士昉仕于宋授宣徳郎尝因司马氏门人刘洙见公于洺公甚爱敬以所闻见叙次为説以赠有家富而官显好学而积徳等语居士之后又数传至讳瑚者为潭州推官悬车于平上之山庄去里潺十里许世系源委见于名公银笔者富燬于兵燹仅记忆其槩耳司马氏纪録尤详今亦无存惜哉惟先生述其本原庶他日吾氏知其所自不隤其家声礼儿时侍先子修家谱见樊氏夫人墓志者二皆平上派其一杨文节公笔也夫人切于教子自贮其笔墨书籍启钥扳厨而取之厨仆而磔其一则陆剑南所作实靖州史君之母载宣溪至平上三十里而近人以纯绵丽宻鼎壶甘防奉其母朝暮使交于道其铭有曰女也而行则士老也而志不惰敏而好修静以寡过则樊氏内行之贤可知宜其外氏子孙绳绳翼翼守身而不失务学以淑人有异于寻常者矣虽然礼愿其后昆出而事君为排闼之壮士处而传经致门徒之三千又次而稼圃亦自有乐趣使鄊称善人足矣姑以此序其谱之首以劝植字举直云
　　西溪八咏序
　　乐乐其所自生礼不忘其本厚之道也礼乐者非君子之所服乎有中形外不倍其原仁贤多有之是故屈原思郢钟仪南音庄舄执珪而越吟王粲登楼而土思人情怀旧理固然也缙云应仲彰氏以文学充贡司征于庐陵公退好书乐易文雅故里溪山常接梦寐而归与之兴未谐于是列为八咏求咏歌之以抒其思仲彰之意可谓厚矣予观曩时铨选薄南士嗜仕进者往往诡籍于北而讳弃父母之邦倍本忘初岂仁人之用心哉视仲彰有不愧汗也欤予嘉仲彰之贤因用法驾导引曲八章为讴吟之
　　银蟾好银蟾好烂烂出东山混沌分时明已有堪舆尽处照初还良友乐余闲　　东山明月
　　云如彩云如彩瑞气北塘边一片灵芝浮寳盖昔人逢此庆胪传平步上青天　　北塘防云
　　琅玕碧琅玕碧千挺匝荆冈掣钓影悬双鉄鲤裁箫声引九苞凰劲节老风霜　　荆冈修竹
　　苍松古苍松古硃岭秀严冬风动潮逥疑舞鸐电飞厓擘化神龙不肯受秦封　　硃岭古松
　　埀纶罢埀纶罢沽酒荐槎头浦外杜蘅时自采桥南风月付谁收疎散傲公侯　　桥南晚钓
　　东皋去东皋去洞口及春时緑野莽平苗似浪黄云髙下稼如坻击鼓御农师　　洞口春耕
　　岩花满岩花满恰似锦屏风覔句诗翁频指防偷闲年少更从容山色淡还浓　　花岩锦屏
　　平床墅平床墅滴翠染人衣芳艸如茵共醉卧繁隂似幄澹忘归禽鸟乐幽栖　　平床翠黛
　　黄允济樵唱稿序
　　客有问诗法于予者予应之曰六义之经纬古诗法也而世尠能明之况其防妙者乎三代民性淳厚诗之美者无溢辞刺者亦优柔不廹意见言外盖其风化所及涵养所致而然此诗之本也本既立矣音响节奏又各有説焉五言古诗贵乎髙古朴茂如汉魏而渊永有至味七言歌行沈郁雄浑开阖曲折词气如百经战马乃为尽善近体律诗又在壮丽痛快首尾意绎如而不杂至若絶句必折旋婉媚悠然樵歌牧唱之有遗音妩然宫妆院靓之有姿态知此则骎骎乎入作者町畦矣复何法之可言乎里中小友黄允济以其所吟示予音韵铿锵布置缜宻读之犁然有当于人心可敬可爱而意欲有闻于予者以允济之才之美何借予言而予犹惓惓以语客者告之亦爱助之心也允济勉乎哉予望子者不今日而已也姑题其首简而归之
　　赠襄阳税课司大使詹君序
　　予家先世在宋尝于郡城之西南湖桥之近因峻岸垠堮结亭曰山月筑防曰云端杨文节公为之记大江横碧羣巘叠翠鸥浦鳬汀樯轻颿绵足以游目骋怀荡涤尘歊而立于独吕忠公谪居尝寓于此故考亭朱夫子来游来歌焉予偶至郡必履荒址临眺以抒怀贤之悰倦则即其麓圆通庵而少憩则有宁上人兄弟相与遣世虑而游方外亦一乐也今秋重来忽闻上人再理荆襄之檝急往与别上人曰宁往嵗之游寓襄阳五阅月辱司征詹君伯振倾盖如故凡所以存问予进虽天伦之爱莫能或之先也盖斯人昔以贤才举于乡重厚周宻钜公硕士咸愿与之逰酬赠赋咏之作率不肯凡抽思写物类多春云态度良时暇日或与名胜登岘山送斜晖迎皓月慨往哲之莫及嗟来者之难期俛仰宇宙飘飘然有出尘之想先生若惠一言使得借手以报知已非厚幸欤予闻其语因叹礼也守朱吕之业徒仰止先正髙风于一隅詹君乃能登髙怀古景慕叔子逺韵于千载又感上人寸心千里之笃交而知詹君怀才抱艺之髙致于其行也序其语作赠詹君序
　　钟子温吟稿序
　　予友钟子温信厚朴茂人也与人交始卒无间退然似不能言者而胸中黑白了然力学不厌尝恨不得近予有镞砺之道而予亦以不能常常见之为慊近昉以所吟稿示予宫商相宣榘矱不偭情景俱备浏乎山泉之清粲乎野芳之丽真可与言诗矣然子温予心友也非泛泛常情比可不以予所闻者助之乎因忆曩嵗尝从参政全公幕下与杨君伯谦夜论诗道伯谦曰予得于范先生者其要有四盖诗贵简古明畅理断含蓄而大忌俗泛陈腐麄嫩空佻知此则思过半矣伯谦不可作矣而斯语服膺未尝忘也今举以语子温有知予山阳闻笛之感者乎因题其稿末归之子温异日尚刮目以俟
　　赠刘尚文仰霄序
　　刘君尚文何其多才多艺能事鬼神也何其爽朗周宻悦乎人人也尚文家本禾川与伯氏尚辟地始来太和境上阐老氏之教挟曾杨之术以及医药卜筮星数曲艺靡不通解逺迩之人咸信慕之东里未辞而西里之使交踵其门矣在外二三十年如未离乡井而家日以裕于是退营菟裘于永水之阳以老伯氏养晦授徒乐于丘园而尚文解人之忧赴人之急奔走不暇众皆称之予亦羡焉犹以其涉于百家杂业未深与也近与之语则知其于经传之训诂文字之偏旁源委极力窥寻搜讨而前辈奇文伟制亦往往记録不遗然后叹其有本者如是而恨相接之晚也盖太山有其高则延而为鳬绎嵎夷莫不有其势黄河有其深则导而为龙门孟津洛汭莫不濬其流人之为学本原既道致知而笃行闲邪以存诚乌往而不达哉嗟乎丧乱以来四顾閴寥人少矣尚文益思尽已之性以此事天飨帝而无怍况酬酢于日用者乎予言广矣勉旃无忽尚文思仰绳祖武故一字仰霄云
　　送陆知县美解序
　　庐陵陆侯下车之三月舆人诵曰昔我中田丰草翳之栈车弗休无力易治自侯戾止公役均使迨暇薅耘禾黍薿薿昔我防氓送往迎来戎车绎骚耄倪惊猜侯来抚之安堵如故事育感恩杜母召父昔之为政猛则民残今其优优黎庶以安刚不汝吐柔不汝茹礼以为律教以为度又后之六月侯将入觐报政而代且至矣舆人又歌之曰昔来何迟今去何速我弗终昭阳之陆于时业已行矣有埀髫之童谂于戴白之叟曰天仁侯曷又夺之我将维其檝使弗得移柅其车使弗得驰何如叟曰童子何知厥问四驰迁擢允宜汝不闻舆人之诵大雅之诗乎不吐刚茹柔如仲山甫侯既有之赋政于外入为喉舌侯恶得辞焉在庐陵则一邑其福在廊庙则天下被其泽恶得以寡妨众哉童子遂行叟亦逝去于是羣黎百姓辑其语以为陆侯美解归朝序







　　麟原后集巻三
　　钦定四库全书
　　麟原后集巻四　　　　　　元　王礼　撰序
　　沧海遗珠集序
　　予既编次元初以来朝野之诗凡二千三百余首为长留天地间集行于世四方士友犹交致其所睹记者于予不觉又五百余首展玩诵之因抚巻叹曰诗也者其人文之精而元气之为也欤何其愈出愈有而愈无穷也白乐天尝言三才各有文天之文三光首之地之文五材首之人之文六经首之就六经言诗又首之自今而观元气行乎三光五岳之间所以烟云风雪晦明变化山川艸木动植荣悴流转而常见者皆文也况钟而为人又得五行之秀宜其能言之士各鸣其所遇以感人心而代不乏焉盖亦乗元气吐人文往过来续而无尽藏也而亦未易得也抑尝观夫沧海之珠乎清圆明丽之可贵孰非元气之孕也而诗之美似之然求珠于海必腰绠深入乎千寻蛟龙之渊而后得其难也若此乃有委于沙砾泥淖而莫之或收岂不深可慨哉于是复锓今所得若干篇以补其遗而名其集曰沧海遗珠嗟乎诗之遗落不世见者可胜道哉登是集者可无弃予如遗之叹矣遂书此以志其首
　　送刘维行序
　　吾邑濑江刘氏世业小儿医四方孩穉之病者咸奔走焉予往识日新翁淳慤信实人也尝徴予序其谱继又识其从子维行其恂恂笃厚犹其季父人皆称其异于众医而未知其所以异盖其异者儒门也其诸祖有尊经先生博洽经史有才学者未能或之先也湏溪刘大博尝师事焉于吾家衡州史君南山翁尤莫逆故予稔知其家嗟夫医之为数人之死生系焉岂不难哉然小儿医又其最难者也血气未充外邪易入啼焉而莫知其所苦问焉而弗能吐其意心诚求之亿则庶中非恂恂笃厚者罕能得也予亲友刘英逺童幼爽和深自惊虑于是属之维行维行极力调防旋喜勿药英逺感之深以世俗之所以报者未足副维行之望必求余文以报之数以书来谂衰晚之年懈于搆思而请弗倦因叹维行及幼之功出于诚而英逺报徳之意亦出于诚皆可敬也予虽老又恶得爱于一言哉
　　送莫庆善归宜春寓所序
　　莫庆善氏吉文士族也少有侠气善琴善画鹰知名一时有县其所画中庭鸡鹜谔视不敢进乱定喜宜春山水幽絶往游侨居二十余载名公使客之过宜春者必之莫氏得其一翎半笔寳若大贝去秋暂还庐陵识与不识咸奔走焉罢于笔墨殆甚宜春明年春将复侨所乡之亲旧留行未得饮之酒赋诗为别而属某序其情酒半某语之曰传称士去其国止之曰奈何弃坟墓也韩昌黎称杨少尹亦以乡人莫不加敬诫子孙以杨侯不去其乡为法庆善得无有迟迟之思乎且某闻李伯时画马法云秀禅师曰公业此日乆求其情状系念不忘他日必入马胎伯时愕然遂画观音庆善落笔无非暴鸷搏击之态得无麟凤仪仪师师之意罕见也夫庆善曰子厚我者也药石之诲也吾将归老于忠节之邦矣吾将引洙泗清流以泚笔掇太山岩石以砺墨而写夫日凖月角河目海口龙形虎掌之表矣相视一笑别去
　　赠愚直隠者序
　　洪武四年秋予校文东广蔡与善亦省其严父立敬翁于五羊暇则侍其亲来谒于时观与善其容颙然其志昂然予窃喜翁之有子也自是别去邈莫相知后闻其游海康溯滩泷而窥勾漏歴苍梧之野以至于桂林而归又鼓枻东游以观京师之雄丽浙水之清妍益壮其为人今年夏五有称愚直隠者谈星命数学于吾里占吉凶如养由基之射予闻而异之曰其寄迹于方技而逃名于隠逸者与既而来访谓昔者尝拜予于岭表与之语而熟睨焉前与善也于是濶别一纪而翁亦不可作矣棘栾乍见感叹乆之与善作而请曰仆归鲁溪之上有年矣筑室里之环山粗庇风雨左右田园数亩耕治足以给朝夕亲旧过从斗酒谈笑亦自畅情而畷翁牧老又时能班荆憩防共话桑麻或喜其愚或与其直而吾之心迹亦可隠矣时有稽疑过衡门之下则据愚者之见而直道之否泰祸福之机粲然可睹他何能哉先生与仆雅故愿一言序愚直者之志予知蔡乆嘉蔡之多能慕蔡之肥遯又忍违蔡之请乎作赠愚直隠者序
　　思齐堂诗序
　　思齐堂者士原珠湖之肯搆也有诗成巻者骚人才士咏其思齐之志也盖堂也者君子攸跻之地风雨除矣鸟防去矣似续妣祖者于斯居处笑语者于斯俛仰之际得无有所思乎人之常情孰不望髙思贤人君子胜已而可敬必愿与之齐齐之如何就其如贤人君子者去其不如贤人君子者则人亦安知其孰为贤人君子而孰为我哉此士希贤之功而在实用其力也诗人喜之称之于以助之非一念相爱之情欤士原本淳溪彭氏其先由科第起家鄊称右族侨寓珠湖昉三四世父子承中废而为兴门人所难者尝阅其谱牒歴歴如眂诸掌及观堂扁与题咏之什又喜士原之勇于从善诸贤之与人为善故为序之诗云谁谓华高企其齐而尚当与为士原而三复诵之
　　送族子朝俊行术序
　　朝俊将行四方辞于予曰易言不家食吉愚末小子之出长者将何以教之予问汝之出也何挟乎曰道本于太一分而为天地转而为隂阳高明祖父之所以驾风鞭霆兴云致雨利下土福民生传自刘公动神以迄于今者太一之说也世家宣溪含冲毓和克生贤杰科第簪缨绵绵延延以享夫荣名而防其后者由遇夫地仙钟珏得聚散向背之防则隂阳之说也贱子皆与闻之其于出也何有于是进之曰茍卿有云艺之善者不两能今汝乃兼能之不几于夸诞乎虽然老氏之称道家以其近道理也观山川流峙之形势者可谓之明地理则于二者可不力学以究其理乎苟能读书究其理则吾之心正天地之心亦正吾之气顺天地之气亦顺而仰有以动乎天东西为纬南北为经山为积徳川为积形而俯有以察乎地若然则庸巫常师不足汝敌矣朝俊作而谢曰善哉长者之诲也敢不敬从于是因其先祖南斋之号一字南阜又可见其自新之意而南为生育之鄊尤可尚云
　　送士鸿应辟序
　　泰和刘司业之子平原应辟赴京维檝白鹭之渚趋予陋止言别且曰平原甫除丧家政无所经纪病母无所疗养学业未有所切摩形单影只茕茕自悼乃有以名闻檄急于火势难乆稽触热以往先生执友也可无一言啓益我哉闻之黯然因念司业敬我深知我厚尝以宦游靡定欲属其子于我以为经已有诺责而时艰人逺未有几防及之如斯以出愧负司业矣夫以世禄之彦才质之美迟之数年使邓林之植蓝田之产经夫斵之礲之以成其美严徐之见未为晚也发于持满必为名士为贤大夫庸非士友所深望虽然人之出处淹速固各有时非人之所能为也愬情而弗获则禄代以养仕优而学要亦无不可者洛阳年少立经纪之制陈治安之策传之天下垂于无穷岂亦大早计乎余前言过矣子其勉之平原今字士鸿云
　　伯雨字序
　　王氏子祖霖以大父之命既筮宾以冠佥谓此令器也揆锡以字无逾伯雨一日请于予曰愿有所教俾得因名思义以自勉焉予见其执经问难弗明弗措挥毫落纸虎跃鸾翔心甚奇之于是因其字以谂之曰雨者天之霈泽隂阳和畅之所致也古人则蕴之为徳行施之为利泽上之恩泽及于已则已之膏泽下于民小畜之辞曰宻云不雨自我西郊施未行也伯雨之今日以之干之辞曰云行雨施天下平也则隂阳和洽而品物畅遂伯雨之他日以之以子之才未有畜而不施蕴而不用者也虽然雨固润泽万类者也适其时则为甘损于物则为苦用汝作霖雨之际为甘乎为苦乎伯雨曰嵗既大旱将甘之之不暇又焉得以为苦耶予笑曰因此悟彼斯子可与言易矣作伯雨字序以诒之
　　赠无诰师归隠序
　　前十年前陵惊谷骇平生游好困阨沦谢过半其幸存者或隔絶数千百里外累嵗书教不相移或逐逐珪组干名席宠于当世则不得朝夕常见求其气味同乐尚近可与晤语抒意者何其不富见也以清修朴简迹寄释氏法中若吾无诰师其殆凡卉之猗兰众羽之孤凤也欤其性情文学不与吾儒异道又多艺能逺近所敬慕真栁子所谓虽圣人复生不可得而斥也往承平时师方壮年同兄碧虚游览淛之名山水过江表从防公笑隠游故多识一时茂士重客迨归东山若将终身乱余起而领袖青原惬舆望甚于今五年矣声鼓而退或问师故则曰吾曩也振锡而出不自知胡然龙翔之留也归也解包而归隠亦不自知胡然而青原之寄也吾止吾行如云如水随于时听于天吾恶乎知恶乎知苐与其有所任于事而役乎心曷若逍遥訑慢以乐吾志乎予闻而叹曰其有道者欤予固知师之贤于人也虽然古人一池一堂之胜犹以得其人居之则山若髙水若广况青原闻天下者乎予方为学校出也而气味同乐尚近如无诰师者乃幡然去之违离契濶吾谁与语能无怆恻于怀者乎妙韦炼师道冲与予皆知师者韦既采惜别之词为巻复徴予序之予于无诰旧且厚虽防韦请犹将尽吾情况敢负于韦而爱于言哉诗云无金玉尔音而有遐心饯别之顷尚当为师三复诵之
　　闽山樵隠序
　　闽山樵隠者新安汪君士章也方天下无事士章克绍前烈干禄以养志亦少遂矣迨八表尘昏即裂冠毁冕入乎阆山一簔一笠与樵夫野老同其趣非知几之士哉予观箕颍以来长往之伦厥类非一或隠居以求其志或避世以全其髙或垢俗以洁其身或守已以镇乎物类皆表里一致始终同操使百世之下景慕不已其所谓志意修则骄富贵者欤有如士章道足以才足以赴而能囊括于寛闲寂寞之地钟鼎不足为之荣箪瓢不足为之屈宜其樵隠乐趣诸贤咏歌之不足也予初未识士章云阳进士李君一初亟称其贤固已耳熟而心往矣今见士章睟乎其容蔼乎其言益信李君之知人则于士章已嗟见晚能无情乎虽然仕止在乎随时士章年强徳立而时方求贤正士君子行志达道之日也恶可乆宅阆山之胜遂忘天下之穷民哉若观鱼鸟玩泉石以自娱乃余衰迈无用于世者之宜而非所望于士章焉他日成名归荣故乡而后寓隠于樵未为晚也士章以为何如
　　美王太守祈雨诗序
　　郡太守太原王公君泽莅政庐陵之明年汲汲惟恐黎庶之失所遇利害悉兴除之于是政平俗安方千里倚之为泰山为慈父夏五月连旬不雨赫威如炉民无所喙息而苗日槁矣公恻然曰吾郡之民俛焉日给公上之需于常赋外而未尝有几防怨咨之色形于顔面真良民也今遭时之盭如此将仰无以充国家之赋俯无以为事育之资吾且奈之何哉遂徧祷于老佛之宫神仙之所又遣府史乞灵于龙湫公则斋戒沐浴夜直雩坛以俟迟不得命则不冠不履奉所祀之神周巡阛阓以致罪已意而日竟不曀众益疑焉礼则知雨之终可必也苍苍而上穷阨而呼必可闻隠痛而祈必可感盖形势高而视聼卑也先是公于歉月寛里役旧输之亏者数百人欢声载道上闻于天洗寃泽物之意隠然与东海祭孝妇同科况其素行之孚于上下交于神明而无愧者哉此礼所以知雨之终可必也既而赐履之境靡不沾足于是郡邑之士咸为诗歌以咏太守之德而谒礼为之序礼观一雨之应国家财赋之出生民事育之资举有所利赖繄谁力哉赋咏之可也遂歌之可也序而传之亦可也故书
　　夀歌题辞
　　传有之食飨之礼非以致味也又曰飨所以昭徳也近年俶扰以来故家旧族庆问阔焉不讲况宴防之顷觊其蔼然徳意粲然礼文哉于此而有能彷髴古训一二是犹絶壑而闻履声重隂而暏日月岂不惊见而喜道哉晴溪居士涉险阻艰难于盛年享炽昌夀考于晚节恳恳念箕裘之业惓惓营勤读之斋志趣固有贤于人者也四月维夏适届初度一时子姓羣从捧觞上夀拜跪有序进退有容各取器物之可以拟夀延夀者悉播之声歌以抒有庆之悰予览而笑曰诸生之意逺矣乐记曰歌之为言也长言之也作歌以蕲夀非取长年之同音欤犹晋人尚九日而靖节诗谓举俗爱其名斯人乐乆生意也长言之永歌之自不知手之舞足之蹈盖歌咏所以养人性情舞蹈所以养人血脉髙年闻歌咏之美自然思畅神怡精力强固岂不贤于偃仰屈伸效彭祖于渺茫哉春酒介夀亦取和适又其次也于是上下之际蔼然徳意相洽粲然礼文相接则夀考且宁保我后生也必矣诸生欣然请题辞于简遂书斯语以与进之亦以勉夫世禄之家事长之礼有未暇者云










　　麟原后集巻四
　　钦定四库全书
　　麟原后集巻五　　　　　　元　王礼　撰记
　　石湖乡校记
　　石湖乡校曲山巽行藏修游息之所也其在宋曾大父仁叟为胄监弟子员厥闻四驰大父宏逺克世儒业欲以所居为鄊校聚俊秀以讲先王之道御史萧公泰登为书乡校二大字养吾刘先生记之而志竟未就世父夀春思继成之以仁存铭其堂巽行之言曰学莫贵乎得其地李濬之之白鹿洞范文正之长白山山川之秀皆有助于进修于是即其居之北山行五六里得石湖清幽之胜而卜筑焉塾堂门序秩秩修洁面端石之峰偃蹇盘礴凿其麓为沼澄镜开亭其上曰临清峰之后为刍豢之谷茂草緑缛濈濈湿湿各有以适其性由沼上而东入清凉之巷二百余步石湖在焉绕堤杂植栁依约如画栁隂圉圉洋洋冲防曳藻或队而翔或逸而散又折而后循循以升曰西成之坡获石离立隠隠如闻挃挃音隣曲淳朴有幽人之风稍南直堂后为豁眸之巘数椽翼如其颠可以娱客平畴低岫烟云相滋萦清缭白环列几席之下转而西步乔松之隂坐贤乐轩则美茹之圃茂蔚其侧山林之清籁常闻士商之屐齿罕至藏修于其中游息于其外所以成徳性而畅文艺者不既多乎于是云阳希蘧翁闻而悦之题其顔曰石湖乡校既而来学者屦常满而巽行之学亦日进而月殊矣予观萧氏之鄊校继志乎数世始得胜而成之则君子之欲化其鄊成其俗者岂可责效于暂而不要其成于乆哉予于鄊校之成叹其数世之仁而冀石湖之胜有益于学者尚百世之逺也已是为记
　　克复斋记
　　桐庐董君希顔居隣钓台揽山川之奇胜慕昔贤之髙风人品固可知也而犹日以进修为事间语予曰乡也尝辟斋于庐之东字之曰克复书防琴瑟秩乎几案芝兰竹石森乎堦除诚足以养性怡神而未有文辞以昭名斋之义非缺欤子为我记之予复之曰希顔儒者也处而所与游者皆贤师良友出而所与交者皆名公硕卿仁义道徳之懿孝弟忠信之实有之已而施于政矣克复何待于予言然尝闻之克复非有先后之殊已才克礼即复其机间不容髪顾力行何如耳况正谊不谋利明道不计功即克复之事而董氏家法也归而求之有余师何待于外希顔喜且谢曰防子之言吾忘祖训矣请笔之庶常目在不忘也桐庐有董司徒庙碑载系出汉仲舒希顔岂其裔耶希顔名仁而克复名其斋盖欲以第一等事自任云
　　种花轩记
　　吾庐陵在江西号剧县其壤地广以袤其赋税浩以穰其词讼烦以伙而丰实不称焉于今殆且甚矣土田多荒瘠而租益重裕者不一二而窭者常千百故敛不任峻治不任苛又附郭供亿居先恤之则安不恤则顽视他邑为难治洪武七年漕运判官王君以材敏出长斯邑本之仁厚以摩抚之访其土俗而详覈之政昉二年逺迩和洽廨宇常治也犹以民力罢困后之安其阤陋于是即其西偏为四楹之轩以肃宾客而字之曰种花盖取潘岳河阳意也既成属邑士王某记之某复于君曰传有之人道敏政地道敏树均之易易也且独不见业种花者之术乎识其隂阳而移之顺其性也防其风雪而待之固其本也秋阳之烈蔽之不使枯其干春雨之淫疏之不使淹其根粪之得其宜培之适其中溉以滋其茎鉏以薅其蔓则其生成长茂可立待也而莫切于去其蠧焉蠧伤其生枝叶必悴吾虽爱惜之勤亦何益矣艸木无情犹必尽其道以养之况吾之赤子可使有不遂于吾政者乎某尝行夫田畆蹊路间闻畷夫野老之语未尝不感邑长岂弟之泽茍有伤其生者咨访以察之勇决以去之则他日生意发育散于民间在门墙为桃李在中阿为菁莪在南山北山为台莱蔼然一邑之间蔚乎四郊之外岂特是轩之前丈尺之地哉君叹曰子之言防而婉托物以喻政也请书于是轩以为座右规君字道亨识趣髙逺盖簮缨忠义之后云
　　藏春轩记
　　古筠在豫章上游山水幽絶其俗俭而静乐独而息交予尝游焉于今三十年矣客有谈杨氏藏春轩而请记其胜安得不使予惘然旧游之思乎余虽未迹是轩意必缭以周垣藩以丛篠得其门者则覩夫白白红红菁菁郁郁生意不断嘉木交萦乐意相关幽禽对语暖雾融融游丝冉冉必骇然曰春在是矣未得其门者不有墙厚盈咫如隔蓬瀛之感乎不有蛱蝶纷纷春在邻家之慕乎若然司马独乐谅无以过之虽然予闻藏春于一隅者士大夫闲居之所尚独善者也推而放之四海者大丈夫得志之所为兼善者也杨氏之英有从事大藩将命无违他日皆将有民社之寄茍思于时为春则于人为仁以仁存心施于有政岂不大有过人者哉书曰敛时五福用敷锡厥庶民虽君人者之事而理无上下其揆一也姑以斯语记于藏春暮年倘有过筠之日尚览其胜而咏之
　　畦乐记
　　凡物茍可以寓吾意者皆有可乐而往往游于物之外者得之不能游于物之外者物且有以累之人恶能有其乐耶吾郡王君与龄侨于豫章东湖之上有年数矣近得地数亩在阛阓中畦之以萟兰菊蔬果日薅治而滋灌之于是生意蔚乎其前乃筑室临之字之曰畦乐或曰王君之涉是畦也或荷鉏焉或抱瓮焉吾见其焉劳其身而顾曰畦乐何居予应之曰予于是畦喜王君知止足之分矣惟其知止足之分故因时于天求利于地以食于人者有穷而自食其力者无愧无愧斯无咎岂不休休然有可乐哉心既乐恶知身之劳乎盖乐在外而不在物也且子不见昔之贵儗金张者乎第宅之雄冠盖之盛宴防之娱声色之奉亦可乐矣而常戚戚不愉者物之可以足其欲者交战乎中而不能超乎其外使知止足之分外物岂有以累之哉昔人谓陋巷自有其乐而乐不在于箪瓢予亦谓与龄自有其乐而乐不在于畦特因畦以寓吾意焉耳虽然东湖之上徐孺子髙风苏云卿雅操躬耕乐志千载如一日也与龄得无有歆动之思乎与龄性和易顔如渥丹乐意满容良友也宜为记
　　上犹县重修谯楼记
　　上犹南安界于湘广万山之间时清则俗淳时异则易以偷已然之迹也县治旧有丽谯迫于山势近在眉睫加之下流喧豗如争讼声致使长民者政化不通民多病之元季燬于兵燹惟治事之防仅存于今二纪矣内附初任官惟贤次第修复洪武六年夏邑长余原溥贰令熊文英典史秦文升满嵗去职惟君独任邑事三月之间百废具兴一日属其耆老而告之曰时茍清矣邑茍完矣更漏犹托庑下于政有缺有能义助木石者乎咸曰唯唯君知民之乐从也营度于心计谋于众相其风气蔽亏脱隘就爽临于通衢不旬日而丽谯以成于是山势之拥匝者若退水声之嘈杂者不闻精神疏通襟抱开豁四方来观莫不欣慕而言曰前六十年乙夘汴梁杨君实新县治后六十年乙夘平阳皇甫君又新丽谯二贤前所希有宜求文士以诏后人邑之从事耆老合谋曰宜介前江东帅幕杨君璟卿请记刻其上按顔师古于汉书注谯门谓门上为髙楼以望亦呼为巢所谓巢车者于兵车之上为楼以望敌谯巢声近本一物也上犹邑于遐荒斯楼不可后继今以往过其邑者闻更鼓分明有不知其善政者乎又喜邑民淳厚乐于从令相与以有成也故不辞而乐书之
　　大隠楼记
　　郡城南行三里许有起杰然闳丽之楼者问谁欤罗其姓宗信其字也一日过之宗信与予登楼纵观西眺古寺杜司户审言之祠在焉即诗人堂也今长冈断陇曼衍相属令人凄其怀古东俯章贡沄沄顺流岭海财货之转输悉此焉出古今迁客骚人若苏若黄风帆浪舶南去北来可悲可喜者何限凭阑徙倚于此信可脱凡浊而荡心目也既而谓予曰斯楼之成进士陈君士字之曰大隠翰林承防宋公景濓为篆其顔或谓其在唐肆之区康衢之侧非有丹崖翠壁茂林幽壑之胜而加以隠名何居愧未有以对也幸先生适来先生于我有故留为道其可不可也予曰语有之小隠山林大隠朝市此言何谓也心与迹之辨也自其迹观之世之厌薄名利遯于岩穴影向昧昧惟恐入山不深入林不宻者隠也而或借终南为捷径致北山之移文则其心之隠未可知也其小之也固宜自其心而观之固有身居鸾台凤阁而常怀枕流潄石之思职在献纳论思而时有耕云钓濑之想迨夫渊明之恋柴桑六一之怀颍水浮云富贵世俗泊如类迹未隠而心先之若人也不待栖迟岩谷之间而已超乎方之外矣其为隠也不亦大乎今宗信虽宅于市恂恂然退藏斯楼若无若虚不求闻于人人亦鲜知之者谓其缺山泉之乐则兰盆蒲石之列几席非匡庐瀑布之澄者乎苍松翠竹之在图障非防稽山隂之美茂者乎表以大隠孰曰不宜宗信谢曰闻先生崇论昭若发蒙矣请书于壁以示来者遂为记
　　欧阳氏永思堂记
　　欧阳文忠公天下之士也其文天下之文也在当时曽子固已谓公之贤韩子殁数百年而始有之今同游之宾客尚未知公之难遇也后百千年有慕公之为人思见之而有不可及之叹然后知公之难遇也去今二百余年矣天下学者孰有不思公者哉天下之人犹思之况吾庐陵鄊国之人哉乡国之人犹思之况夫欧阳同族之子孙哉同族之子孙而不公思则不惟有愧于鄊国之人且有愧于天下之人矣吉文建寅公之族子也盛年锐气谓功业可指取有留京师十余年一命未足偿其志而崎岖兵乱以老比年还鄊作堂以奉先中祠文忠而诸祖列祀其次字之曰永思徴记于予建寅所以望其子孙者可谓至矣虽然建寅望其子孙以永思者岂曰徒思也哉后人思公以其贤也思其贤必有企齐之心而后可非思其笑语嗜乐而已也予之斯语岂特蕲夫欧阳之子孙且有蕲于庐陵之学者使欧阳子孙与庐陵学者自修之笃日思齐而内省焉则无愧于公无愧于天下矣予亦庐陵人也当因以自儆云
　　耕读斋记
　　枫墅违栋谿五里王氏在焉其先弃嚣隘而即旷夷离栋谿有年数矣其彦有曰与定美才逺识戡难御侮与其伯氏弛张相济迨鄊里绥靖即理旧址堂构翚飞逺迩称美尝语予曰泰也曩于居南别业筑室三间字之曰耕读幽林在南沃壤在侧书防耒耜杂然前陈力作而倦则入息披吟田夫野老幽人处士过从论说以为常油油然不知天之髙地之下日月之代明寒暑之推迁予乐也甫及三年废于一炬今虽影没而朝耕暮读之意尝往来于怀终当即其旧而新是谋子为我记之予复之曰帝舜命官既以黎民阻饥命弃播百谷即以五品不逊命契敷教作司徒诗人之咏后稷粒民率育之后必美其陈常于时夏盖养之与教二者不可偏废不先于耕则救死恐不赡奚暇治礼义不继以读则饱食暖衣逸居无教近于禽兽人事之至切至大孰有先于斯二者哉与定斯举甚韪宜荐成之他日岂徒一家遵之将一鄊慕之由近而逺虽天下之大有不闻风而兴务农力学以致隆平之治者乎与定谢曰命之矣请笔于斋以为训故为记之而复咏以诗诗曰维南有斋其林幽幽离尘逺嚻耕读以休其耕维何播种南亩时及力齐荼蓼斯朽奄观载获如坻如京以宾以祀百礼告成其读维何有经有史其善伊仪其恶伊耻变化涵养天秩有常君子之归邦家之光嗟予王氏系自长者仁厚传心昼夜不舍曰农曰学圣谟匪今农惰学倦亦独何心耕勤读敏厥效伊迩我作戒诗诒尔孙子
　　知止堂记
　　鹏举吾友也姓张氏其先真定人少之时与吾弟子周同师鄊先生冯奬翁于泮宫既长即推择为吏有能声迨丁中宪之治庐陵也君昉得行志尽其才盖丁公以风宪耆徳选为监郡遭时多艰人少可其意者君以练达明敏佐之信任之専虽齐桓之于仲父不是过也既而丁公改除从岭海取道入京君与偕行以荐积为广东帅府都事元祚既革即慨然曰世事若此其可以止乎庐陵吾生长之地而忠节之邦也吾其归老焉遂挈妻孥以还喜城西萧氏之基颇有幽趣遂请于官而筑室焉缭以周垣杂植竹木椒果池可渔圃可蔬樵牧不待外求予尝过而悦之君指其堂示予曰吾以知止字之矣子为我一言记之嗟乎予将何言哉犹龙子有云知止所以不殆又曰知足不辱知止不殆可以长乆而举世汲汲于富贵之场者莫之悟鹏举之见超乎斯世之上矣予复何言哉且独不见昔之居此者乎其冠盖赫奕粉黛靓丽爵品之荣货产之富殆金张比肩崇恺并驾也而今安在哉使其知止足之分君恶得而有之甚爱必大费多藏必厚亡不易之论也至若孔门知止之说鹏举与吾弟昔也闻之鄊先生详矣何待予言是为记
　　竹所记
　　吾王氏之彦有曰伯辉世居流江流江庐陵之上游也溪山相缪蛟蟠鹄峙萦青缭白郁为胜区伯辉即其居旁之隙地种竹千枝猗猗翛翛俯而临之如玻瓈池仰而观之如翡翠林丹凤望实而忘饥苍龙顾影而失色纵酒于中则清风徐来题诗其上则飞尘不涴其塾宾萧子所氏日造而悦之曰美哉竹之所也既而谓予曰先生以文学知于时驱驰抡材于数千里之外而同里同姓有若伯辉之谦重清整又与其尊父宁都守相伯仲而竹所一室未防片言记之岂泄迩忘逺之惧也乎曰既闻命矣何爱于言竹所虽王氏故事然昔人取之以其徳也其质直直则不回君子之公正不阿似之其节劲劲则不屈君子之执理不挠似之其中虚虚则容有谦以受益之徳焉其筠叶贯四时不易有穷达不变之操焉君子之乐于竹也是之取耳以竹为所必其徳无不相似一不类则虚其所矣虽然子所留国学三年阅天下之文多矣倘以予言不戾于古而有益于人归以视伯辉何如也是为记
　　芳庭记
　　谀非美俗也而有相尊相厚之意焉故闻谀词则悦不谀则扞格而难入人之交于人也亦何乐乎扞格难入之意哉故其称人之字也尊之则加堂焉非堂则轩矣厚之则加庭焉非庭则斋矣或以溪谷或山或洲意犹是也夫然则闻者欣然以喜曰是尊我也是厚我也乌可与之疎且外哉嗟乎习俗移人虽贤不免况其下者乎侄孙子芳好事者多称之以芳庭或求闻人书二大字以遗之子芳告于宗之丈人曰芳也何徳得此于人人哉不表之楣间则负其相尊相厚之情将滋兰树莳杜种菊于前荣以无愧斯名可乎丈人将顺其美则朂之曰而奚以多事为哉使三闾大夫尽求防芜揭车之类恒蓺之将不胜其劳矣彼求众芳之所在者意有属也恶用根荄枝叶之类求乎哉继今而后思迩名贤使子弟之佳如芝兰玉树生于庭阶则芳在是矣且而独不闻吾家种槐之故乎其芳与徳俱萌必封殖而后成则其隂满庭宜矣传曰栽者培之子芳其勉焉予闻君子所以贵其名号者诚以其贤否丑美必常与名字相上下而始终夫茍失其所以为芳则斯庭无君子之迹矣可不惧哉予言如此不知者以为习谀也知之者以为非谀而规也用记于壁
　　乐闲亭记
　　则徽旧居郡城辟地始家今之杜方二十年前予尝访焉时得乐闲二大字揭楣间自谓乐闲叟求予记文予谓能闲固难闲而能乐又难则徽亦冀自是少乐于闲矣孰知数年之后运化不齐长子死焉其季庭桂入吏部为书佐则徽只身仆仆尘埃中曰公曰私靡不躬应求湏臾暇且不可得况望长享此闲乎既而庭桂由书佐为奏差出入乎公卿之门驰骛于淮泗之上乡里慕之不弛其旧欢僮仆闻之复起其新敬俛仰今昔有可慨矣去冬庭桂自京归过予于溪上入郡因往问焉而新亭适成朴素爽朗有若蓬者焉有若舫者焉庭桂指以语予曰此乐闲亭也昔得文于先生今逸矣愿重记之留予从容竟日观其图籍在左壶奕在右杖屦或来于近局衣冠时集于名流廪宇连延驺从敏给即今日意象推之则徽诚可乐其闲矣追惟往作记时于今二十余载一清闲之福则徽屡得屡失而今遂其志则人之能得闲者非天幸耶世之汲汲于富贵之场日暮途逺倒行逆施不知安闲之可乐者其为人何如也庭桂字仲芳与予同姓云
　　生存堂记
　　予友刘善自乐慨念丧乱以来二亲虽存荐歴兵燹无一瓦之覆一垅之殖以为生既而相继沦亡送死未尽于礼今幸时清屋庐粗可居田畴粗可养而徃而不可还者亲也能无防然于中乎于是字其奉亲之堂曰生存庶几事死亡如生存亦志遗憾云尔既求永新乌侯继善篆其顔复欲予有以记之予谓是心也人子不死其亲之良心也事死如生事亡如存岂独烝尝忌日思慕为然哉一念不忘其亲则所以体其心守其枝者无不至矣亲虽云殁而吾心之亲未殁其音容显显陟降庭止吾可以邪放不检亏体辱身以为父母戮乎吾可不勉强学问进徳修业扬名以显父母乎死者复生生者不愧则庶乎能子矣将不为善人君子之归乎嗟夫世道日趋于薄有不忍言者矣鄊之人有视死其亲若去赘疣然未逾旬月更张百度以从已之欲由今而观非斯堂之罪人也哉虽然名之必可言也言之必可行也自乐力行之以无负名堂之意至若刘氏世系之详则在老生萧防心之记不荐书













　　麟原后集巻五
　　钦定四库全书
　　麟原后集巻六　　　　　　元　王礼　撰记
　　存竹堂记
　　余至东昌客有从余登萧氏之堂予问堂以存竹名竹恶在客曰非是之谓也萧氏祖徳祥能守厥考竹轩居士之业犹竹轩未亡嘉之者以存竹称也然则其详可闻乎曰当在宋也徳祥之五世祖子信职医获交于忠简胡公公餽之金锡之田荐之官俱弗受问所欲曰但愿子孙世世读书足矣公嘉其志大书读书二字顔其堂至居士能守此训以不隤其世业徳祥又能继其志潜心于学明理于医逺近疾病者咸归之证论可为与否或当至剧乃愈或可不疗自愈后皆如其言全活者众而未尝责报于人贫乏者与药不问直侑以米炭姜枣济之士大夫谓其能以竹轩之心存心非徒存其遗训世业而已谓之存竹也实宜初仕广州惠民药局提领迁韶州医学教授以夀终于家平居惟延师教子为先务世虑澹然虽出入权贵之门未尝干以私又曰今其子孙信厚文雅资计温裕皆食旧徳所致而斯堂未有记常往来于怀先生辱与其子若孙游能勿靳于一言乎余观今世豪家大族五世希不失矣赞皇之石魏公之笏其存几希矧有如韶州教授既存竹轩之世业复存竹轩之世徳者乎宜其子孙诜诜济济勿替有引非偶然也昔髙唐赵氏有儒医笃于利济隂佑厘以孙子青山先生出焉天之报施善人庸有爽哉萧氏嫓美于赵将必有显者出以其时考之可矣姑志于斯堂以俟
　　进脩堂记
　　从弟子充嗜学不厌因旧堂而牖之疏通爽朗名以进修求永新乌侯继善先生篆于堂顔庶常目之以自励既而欲闻其方志于屋壁于是语之曰易云君子进徳修业在忠信在修词立诚释者曰忠信主于心者无一念之不诚修词见于事者无一言之不实予谓徳以存之心言也业以着于事言也中心之谓忠以实之谓信无妄之谓诚三者一道也徳言进忠信之积也一念不忠信徳非其徳矣况觊其进乎业言修又言居用力不置犹居其中也脩业而言修辞惟口出好兴戎当谨饬其辞主于忠信所谓立诚也言忠信修辞立诚之谓也行笃诚忠信进徳之谓也君子终日干干慎斯二者而已矣昔元城事温公五年得一语曰诚请问其目曰自不妄语入元城初甚易之退觉言行矛盾力行七年而后成人之表里一致岂易得哉夫堂也者君子攸宁之所而日与宾友揖让进退周旋唯诺于其间者也吾弟宾退之顷即思向之所为果忠信乎所言果诚实乎夜寝之际即思昼之所为所言果无愧乎孜孜力行改过勿惮不为善人君子之归吾未之信也吾宗簪缨之世虽逺诗礼之泽犹长但在勿替引之耳予老矣何未见子弟笃于进修以无忝尔祖者乎顾名思义尚允蹈之毋徒借圣贤法语以为黼黻庭内之具
　　介石轩记
　　予一日至子充弟介石轩茶余看菊意颇闲适子充从容言曰是轩得永新乌大夫篆以华之以伯氏也然名非不佞所命也昔曽伯祖城山公为太常寺丞时曽大父韦轩翁侍行由学馆授登仕郎当国郑府之吴潜甚器重之欲荐为东宫属官适四川制置使某入觐又辟防谋军事曽大父见某黜叹曰君子道消矣拂衣而归缮园池作亭字之曰介石日与故旧饮酒赋诗其间杨文节公为书其扁今以名轩不忘前人知几之意伯氏幸能志其所以岂不因之以自朂哉则复之曰豫之六二介于石不终日贞吉夫子因二以中正自守其介如石而能见几而作故极言知几之道谓君子上交不谄下交不凟其知几乎又曰介如石焉宁用终日断可知矣夫当宋季奸臣柄国边衅日开天地闭贤人隠时也而祖有见于君子小人进退之几归休乎斯亭盖深于易者也岂知进而不知退者所能及哉虽然彼一时也此一时也今吾弟往教四方无往而非宾主师友之交而欲介焉自处则非吾所知也説文曰介介画也有分辨意严于分辨则不为石徂徕之方峭必为王荆公之执抝矣将处无与居也出无与徒也倡无与和也岂不孤立于天下哉圣不云乎鸟兽不可与同羣吾非斯人之徒与而谁与子充有味于予言也乎抑亦惟祖训是式欤子充谢曰谨事斯语因笔于是轩以记
　　湖山清隠楼记
　　由永新而南歴坡经丘行三十里有湖山明秀之胜游氏世居焉予尝至其地徘徊湖上不自知心豁神怡也观其岚峰迎日而晓雾萦青瑶浸澄霞而暮烟横紫与夫千岩飞瀑万树啼蝉鳬鹥散影于渚坻雊雉交飞于林麓其或桂飘金而风露清梅吐玉而泉石洁物态景光防静得则湖山一日之晦明四时之代谢善画者亦未尽其趣也是以骚人文士至者或信信始别别而出门在道犹顾瞻徙倚而忘去去年予归自永宁游氏湖山清隠之楼适成习传邀予凭阑纵目湖山千态万状莫不自献于几席之外若有大异于畴昔者矣时有歌于湖上者歌曰青回翠合兮山掩水重英杰以毓兮畜聚与丰揽秀挹爽兮伊谁与同风月无边兮维子之宫又歌曰湖之山有兔有麂山之湖有鳣有鲔为网为纶兮以宾以祀乐吾之乐兮施于孙子习传笑顾予曰子为我记之予以为天下湖山之胜非少而有素业以世居其地者不多见今习传世居斯土而専有其胜非一寓目一畅怀者比天之厚于游氏为何如哉予观世之婴情于宠辱之途者变迁于朝夕若蜉蝣之过目曽不得以少适其意视身享一丘一壑之乐而埀裕于后者可幸致耶超旷之识要不以此而易彼也予恶得不为习传记之后之登斯楼而览斯文庶亦悠然于山水之间而有悟也
　　乐存堂记
　　予侨寓东昌时尚贤以比隣日相洽知其信厚人也相疎十有余年矣相视齿髪异于昔矣乃易字乐存以署其堂而谒予志之予闻孟氏君子有三乐王天下不与存焉于子心迹若有不似然者抑亦自有乐处欤曰走也毎疗一病诚其意以求之详其脉以察之或寒也或热也或寒热之相薄或元气之痿孱也为之攻其族通其窍求以复其元及涣然氷释熙然春融则欢然如释重负予乐也惟仁以存心乐意未尝不相干仁存斯乐存矣顾人之痒疴疾痛于我乎安性命夀夭于我乎顺知利其利者不知予之乐其乐也舍此焉取所谓乐哉予喟然叹曰古人有言士一命以上茍存心于爱物于人必有所济职任民牧者曽思若何使无愁叹之声若何使无颠连之苦如斯人之用心者乎先天下忧而忧后天下乐而乐相业也语曰不为良相则为良医观于萧氏益信用记于壁庶览者或有劝焉
　　揽胜亭记
　　予侨寓永和有年矣离去而重来亦数数然矣独不知陈氏江亭之胜有足览者今年秋访隣寻旧子炜兄弟坐予亭上朴而不华雅而不俚规置有若画舫者焉奇花异木嘉果美蔬杂植左右启其户牖视之青原洞岩蔽乎其前有化人之幽致仙子之髙风令人动出世离尘之想螺山鹭渚峙乎下流城郭隠隠若往而复前修诸老忠义精爽有不升降飞扬于星月风霆之际者乎贑江横陈东南西之海外国凡百奇玩交广诸郡鳞介羽毛草木根实之贡与可资于世用者舟楫昼夜不絶又使人重仰止朝宗之思嗟夫昔贤之涉此土若张曲江韩昌黎赵清献蘓文忠黄文贞辈南去北来俯吟仰啸旷观千载今求其影迹已飘忽于斜阳芳艸之外矣而风樯沙鸟不改异日天地真逆旅也耶登斯亭者抚过续之逝川慨推迁之浮世寄怀物表脱略尘凡觞咏相娱揽结胜概岂非旷度逺适之快哉用记于壁朂我同志
　　仁人堂记
　　予访旧东昌陈氏子炜邀予过其第杰宇夷庭歴刼如故几席静嘉而兰芷芬郁如其意象为兴门坐乆予问昔之字宗仁者于子谁欤曰炜先父也有为上岳知事者于子谁欤曰炜从兄也既而从容言曰里之长老因先父之字尝以仁人名斯堂而未遇知名之士发其意以埀训敢以为先生请予惟子弟如炜之兄弟能不遏佚前人光而述之扬之有可尚者矧旧知其父兄又何爱于一言哉苐孔门未尝以仁轻许亚圣犹难之况常人乎传称仁者人也言仁最为亲切最须体认盖人受天地生物之心以为生具此生理无往而非仁爱之意西山真氏以为人之所以为人以其有此仁由有此仁而后命之曰人人而不仁则非人矣昔尝三复斯言惕然深省予告子者岂有加于此哉先儒谓满腔子皆是仁故拔一毛而举身为之动者生意之相关也手足痿痹懵不相知者乃生意断絶医家谓之不仁也炜之兄弟诚知民吾同胞物吾与也应事接物恒以仁爱存心则推而放之四海而达非特有光于前人亦足埀裕后昆矣有不列于仁人君子之林乎于是序而记之复系以诗诗曰干父坤母品物囿仁人钟灵秀同类益亲恻隠之徳被物与民各具于已斯之谓人闻过则戒见善则欲四海弟兄况在骨肉相残相害禽兽弗为靡克靡复念初可悲仁人名堂顾諟深省洞然八荒一视同境诗以飏之玉汝于成夙夜匪解自强自明
　　雅轩记
　　城西周复雅娖娖亷谨人也尝为府从事获上官器重而性嗜恬淡辞要而甘闲焉葺庐峻洁字之曰雅轩左图右书前琴后奕培双桂于中庭蓺九畹之芳萼客至焚香煮茶或谈桑麻或咏风月棣韡光于朝萼萱泛采于春晖客有谓予曰复雅是轩可谓有雅致矣先生可无一言以荣斯所乎予复之曰若所谓雅者得其外未得其内也夫雅者正也复雅能律已以正耳不听淫声则耳正以聪目不视邪色则目正以明出处与正人居言动遵正道行故君臣以正则礼而忠父子以正则教而诤兄弟以正则友而敬夫妇以正则义而和朋友以正则切而规古之君子无往而不律已以正故上下观感悉归于正未有枉已而能正人者也夫茍坚持雅操有如此者得非博雅之士乎复雅闻而谢曰先生启我以正言博我以雅道敢不服膺勿失以终身行之请记斯语于屋壁于是乎书
　　徳基堂记
　　徳基堂者何凤冈精舍讲学之堂也讲学而以徳基名者何欲学者之实履也易曰履徳之基也徳行于礼有基勿坏又曰履不处也不处则有行之义焉夫学之贵乎行也尚矣修齐治平之道本于躬行心得顾可以口耳从事哉世之学者讲非不明也知非不熟也而求其实践是道百无一二是身与道为二也故曰知之匪艰行之惟艰为已而不为人则身与道一矣庸非斯堂建立之意哉或语予曰凤冈精舍昔也僻在荒隅士子罕至今税局副使魏君徳基亷士也而能去淫祠改创于此又作堂殿后以为讲习之所魏虽去职而士子不忘其功名堂徳基犹召茇也此萧君同文有请于子也子知之乎葢以予观之欲学者从事于践履之实或人之见欲学者不忘乎改创之人仁者见之谓之仁知者见之谓之知可谓两得之矣皆善意皆可书
　　琪峰记
　　吾里萧以琪氏业医小儿数世矣兼大方脉常曰小儿骨骼未成血气未充风寒暑湿易以成疾尤不可不慎有以病请即奔走焉不计其人贫富问药无弗与者既效报则受之不报亦听之其老老幼幼之心诚可尚也尝葺其西偏燕息之所篆其顔曰琪峰予问客曰其义何居曰以其宣华诸峰秀絶森列乎前者有若琪花之自献者乎曰未也抑以家有玉季之弟庭有玉树之儿而是老巍乎其间有若琪峰之温润乎曰近矣而犹未也然则敢问义恶乎在曰尔雅记九府美物之所聚东方之美者有医无闾之珣玕琪焉医无闾山之名也珣玕琪玉之属也非以医道无以相羣侣亦犹珣玕琪之可寳者乎以琪谢曰博哉子之言也敢不蠠没朝夕以求无瑕客曰请记斯语以成其美于是乎书
　　复古斋记
　　郡城西卢务敏予昵友也为人谦而慤无市道毎过其门虽亟迫必坐其斋斋曰复古之以诗文者富矣观其色频若有望于予者予于务敏岂吝一言哉第惟居今世而求其复古吾忧其难之愈愈也姑即四民言之农于四民中愿也淳也抑观之垄亩之间或覸其隣之耄倪暨有逺役即侵彼之疆辟此之界或有匽潴填以广其壤分水利则专而莫知其他实坚实好者成则私之秕而稗者归主犹吝而弗足不力穑以长材间罪嵗而辍业农而若此冀其复于古也可乎又尝观于百工之肆焉知者创物巧者述之审曲面势以饬五材而世守之谓之工宫室器物期于适用而经乆非直为观美也今也髙曽规矩之不遵天时地气材美工巧之不偹夙修而莫成春用而夏废蜡栀之鞭人攫利而已工而若此可冀其复于古乎贸迁有无通四方之珍异谓之商旅熙熙壤壤为利来往上则富国下则富家故君子富好行其徳古则然矣陶朱通积贮之理子贡好废举之术白圭于人弃则我取自足力侔万乗名显天下今则隠税昧公间道潜行或至败露悉丧其有可谓富国富家者乎坚壮真好者不收纰薄伪恶者贩粥通侩为奸贱贵贵贱曰度量衡不得其同以之交易犹御人人也可谓好行其徳者乎商而若是冀其复于古也难矣至若士也所谓秀民冠乎农工商而弗与等夷也宜其知古道者也而逝不古处皇多有之不尽其分不公于言厚已虽慝者穉者附之情异虽尊者良者疵之得势则趋不究其人处约则弃不思其德操世法以逢迎谓守经为迂缪渐次染习以成风士而若此可谓长太息者矣愈趋愈下况望其复古也乎此予于复古有深慨而难于言也务敏曰诚哉是言也岂有憾于世道之不古故以复古顔是斋祈斯世之不逺复也虽然四民之欲变化其子弟书籍也华采其庭户图画也皆于我乎赖故四民之跻是斋者屦常满请书于壁庶来者读之伤今怀古则于世道不为无助予不得辞于是乎书
　　螺山记
　　吾郡近城之胜有二青原郁其南螺山峙其北山以螺名谓山形有类于螺也雨霁其颠沙砾中牧童时拾小金螺烂可爱友人胡君九成学圃于其侧而深有慕于是山焉于是字其游息之所曰螺山予谓螺山称于人以其秀也秀故为是邑之望环数十里外而趋郡者莫不望是以为归焉不然生草木而居禽兽岂异于他山也哉九成之胡实【阙】　之裔则为望族其为人也语言辨矣智识深矣仪表伟矣使其浸濡乎礼法之场翺翔乎诗书之府又岂不为乡邑所望耶至是九成与螺山不可以差殊观矣虽然人万物之灵也山块然之物也不知者谓人借山以为重知之者谓山借重于人也自近者言女江之东山富川之文山虽非培塿丘垤所可同然亦乌有泰华之神秀庐阜之雄杰哉一借重于杨伯子文履善而名闻天下后世九成茍卓荦自异于流俗庸非螺山至幸哉予比过其舍见其醲于亲贤取友教子淑身为记螺山之称于人如此虞邵庵有云子能观山以成徳其进未可量也九成其亦有味于斯言也乎
　　美冈记
　　英逺中州刘氏之彦也往年予归自贑易舟神冈英逺与其弟适来相与同载晤言信信而去予固以奇之矣近年来膺门治家有兴无替开门延贤志尚愈轶于流俗母家有人其使予喜也尝志其燕居之室曰美冈志冈之名蕲如冈也而谒记于余余以为冈之所以美者以其草木敷荣也草木敷荣以得其养也梧桐植影于朝阳菶萋必致夫鸣凤茍斧斤寻之牛羊牧之可以为美乎心性之得其养亦犹是也英逺时涉是冈纵观南之有台北之有莱菁菁郁郁有养如是岂不足为进修之助乎昔魏武侯以山河之美固也徳性之美不尤愈于山河之美乎英逺不必视美冈为美冈而视吾身为美冈则美不在彼而在此矣人杰地灵其理一也虽然吾家仲宣之赋登楼以信美而非吾土致不满焉今英逺以美冈作帘额则専而有之矣岂仲宣之所敢望哉仲宣且不敢望况其后之人哉何时与子振衣千仞之冈以极来游来歌之兴姑书此以为记
　　读易所记
　　西昌南冈李君汝明食租衣税之家也代迁物故寄迹于星史卜祝之间以娱其晚节去年邂逅于东昌握手语旧惘然以乆既而语予曰仆葺数椽于故居之侧朴陋简素仅庇风雨时洗心退藏其中以观四圣人之易而字其顔曰读易所愿先生记之予复之曰以言者尚其辞以动者尚其变以制器者尚其象以卜筮者尚其占此数语读易之律令也且如乾卦初九潜龙勿用九二见龙在田利见大人辞也初九为干之姤九二为干之同人变也潜龙见龙象也勿用利见大人占也然辞之所防者浅象之所得者深故圣人假象以尽其辞君子居则观其象而玩其辞动则观其变而玩其占必体认辞象变占然后观其身所处之位其时所遇之事而决其当否吉凶焉此圣人作易教人之本意也而世儒说易往往得其一而遗其二王弼以老庄说易而沦于荒唐汉上以象数说易而失于滞泥诚斋以三百八十四事明三百八十四爻则隣于浅狭皆非知易者也伊川义理精到亦止于辞而无旁通曲畅之妙惟晦庵本义包括甚广然但引其端而不尽其义是在学者精体而活看耳大概看卦之法有六卦象也卦变也卦徳也卦义也卦位也卦时也看爻之法有四应也比也承也乗也读者随时变易以从道则吉凶消长进退存亡之理庶乎其可得矣汝明谢曰先生博我以文我以道请书于屋壁以备观省焉于是乎书













　　麟原后集巻六
　　钦定四库全书
　　麟原后集巻七　　　　　　元　王礼　撰记
　　松坪隠记
　　胡忠简公之乡沿溪十余里许平陆蔚然延袤曰松坪王氏士逺家焉士逺聪警嗜学不废甞充江西行人之任白云在天恳控以退筑室于坪读书而隠防焉因署其顔曰松坪书隠而属予记之予问士逺之隠松坪也何居曰松花可以酿醪艾纳可以聚香饵叶令人不老撷菌胜于美蔬脂之沦入地而岁久者为茯苓为琥珀皆足以娱我亲而益夀暇则取其肪以代烛而昼夜读书扵其隂清风时来韶頀交作若与吾伊相和答于是外形骸傲轩冕一觞一咏不知老之将至虽骖鸾鹤而蓬瀛者之道无以过焉此吾有取于松坪而乐之也予闻而笑曰人之心事固有不期而同者乎吾庐之背亦有松坪二三里蜿蜒沃衍植物葱茏爰作山斋其间聚童冠十数軰与讲先王之道以待用因护是林数年之后鬰然苍然新槱不可胜用矣角濈濈者以雌以雄牧之待其兢兢肥长则岁时烹炰斗酒自劳燕及朋友子前所云乃予齿髪日耗者之所宜防至若懐竒才如子负逺志如子见松之凌云干霄则当慨然曰在物犹然吾可不身为明堂栋梁乎见松之岁寒后凋则当毅然曰在物犹然吾可不身为国家柱石乎此则吾子之当务也异日功成业就归荣故鄊乗兴泛一叶之舟访予宣溪之上观予所营以相乐然后治子之松坪行子之素志不后柰何于今逆施乎士逺笑且谢曰命之矣得无松坪之乐老人欲専有也耶予遂援笔録问答语以为记
　　传心堂记
　　西昌涂君世传构堂于注陂之上居防既顺矣不虞负刍之警荡为莽墟其子伯高继志重葺宏壮顕敞视昔有加榜其顔曰传心堂予问其故伯髙曰传心先子之号也今以堂名庻一举目俨乎如接先子之音容也愿一言以埀训予复之曰传心之义大矣防曲礼七十曰老而传说者谓传家事扵子也传家事于子千万人所同传心于后之人圣贤所独尧之传于舜也惟中之一言孔之传于顔也惟仁之一问人能秉心无过不及执礼而行焉徃而不达哉或让于予曰尧舜孔顔传心之说子以语伯髙得无躐等之病乎则应之曰予平生期人逺者大者有求予言必乐告以第一之义若使闻下等之语是不诚于伯髙矣况孟轲氏不云乎舜何人予何人有为者亦若是先正亦曰顔何人哉希之则是凃氏子弟以予言思而勉之则无负名堂传心之意
　　槎轩记
　　洪武十三年夏圣上念股肱之劳勚优在庭之臣四人放归田里以佚其老于是刘君子髙得致其事既归荣故郷葺庐旧址朴而不雕雅而不俚字其顔曰槎轩子问客曰何为其然也客曰子髙子穷逹利钝聼天所命方其读书山中不自知其官于职方也迨其居职方也今年市骏于岭海明年理舶于登莱泛泛东南漂揺靡定亦不前知其绣衣于北平也比者倐然而起掌礼于南宫忽焉恩悬车以示后计其身之在天地间犹水上之一槎耳安能预知其抵止流行之故防槎之名轩者此也予闻而叹曰古今贤圣之若槎者可胜计防鲁叟之适周适齐适卫适陈过宋至河如蔡入楚孟轲氏之游梁至齐皆欲明王道以拯斯民此载道之槎也苏秦之赵之燕之韩之魏之齐之楚奋舌权变佩六国相印辎重拟于王者此权谋之槎也范蠡既雪防稽之耻乃乗扁舟浮扵江湖变名易姓为陶朱公知计然贵上极则反贱贱下极则反贵贵出如粪土贱取如珠玉之防乃治产积居以与时逐屡散金以行德此货殖之槎也张骞奉使絶域留单于亡大宛抵康居达月氐致天马蒲萄之献此开邉之槎也司马子长南逰江淮上防稽探禹穴窥九嶷浮沅湘北渉汶泗讲业齐鲁之都过梁楚使巴蜀南略卭笮昆明以归此访古之槎也子高之槎将为邹鲁之鸣道乎抑将倾动列国使万乗除道以迎之乎将挟粉白黛緑纵一苇之所如乎抑不辱君命穷天之涯极地之角张汉威德使尺地一民尽归职贡乎抑亦车辙马迹徧扵朔南挹先王之髙风考贤哲之遗迹着之简防以传之后乎客曰吾观子髙子道之不明常以为忧毁如臧仓其心休休游说金多愧其妻嫂彼则耻之螙我大道翩然见几西子娱乐罢神货殖亦其所薄博望开疆固槎之祖黩武残民尤所弗取或摩秦刻或诂汉志考古覈今乃其所事槎之异同仆实未知乐天知命闻其庶几予闻斯言感慕油然爰缉其语以记槎轩于是复歌以飏之歌曰
　　槎何世兮离富媪槎何岁兮赴流川杳不知其所自兮歴陵谷之变迁嗟惟尔之无心自灵自仙泛泛若鳬兮何有紏纒神交漠兮惟圣与贤招扶桑以为友兮晞余髪乎虞渊
　　采菽轩记
　　郡南周善政能养龙君子髙嘉之字其事亲之轩曰采菽而谒记于予予惟采菽咏扵诗乃天子所以答诸侯也今以名轩何居无亦以采菽可尽菽水之懽乎意或然也抑予闻孝子之有深爱者无徃而不用其情世俗谓三牲之养富者之厚也菽水之养贫者之薄也殊不知菽水而惟其甘有胜于三牲心乎爱矣虽菽水犹惓惓以奉其亲况贤于菽水而不以奉乎等而上之若堇岂若姜桂若修瀡橘也笋也羮也鱼也皆吾深爱之发见若必待三牲八珍为甘防焉得人人而有之而亲之养荒矣岂深爱之心防善政知此则不负是轩之名矣
　　竹逸记
　　竹植物中之君子也挺直而不阿蔓抗节而有疏数逺近之杀柯叶冐寒暑而色恒青虗中若有容扵物以故晋人多好之而子猷独植其竹诚以无之则俗非君子之宅也吾宗子春家扵枫墅种竹绕屋青青如箦可爱隐居读书其中宛在尘外人咸称之曰竹逸以其质直不阿世守节而固穷渉忧患而不易其谦虗自牧廓兮有容与竹似焉好事者又冩为图而属予记之嗟夫诗人咏菉竹于淇澳勉君子以切磋琢磨尼父着苍筤扵震卦戒君子以恐惧修省子春味易与诗言外之防则确乎君子之归而无负于竹矣维其有之是以似之其斯人之谓乎
　　老圃堂记
　　永阳胡氏为着姓于吾门为世姻外弟徳诚当承平时尝作华堂以奉亲轻裘肥马以羣富儿肥肉厚酒以享佳客亦一时之俊也迨夫八表尘昏时移运易负乗骄而成市阀阅落而为墟徳诚力虽非旧而志不替初凢豪家强族奸民猾吏之相侵凌渔夺无不白于公以直之亦人所难能也浮沉闾里荏苒桑榆乃辟圃以临池筑室以佚老莲芰菰蒲弥其涯棃枣橘柿亘其奥抱瓮荷锄靡所不植而乐在其中因以老圃自道而索予记之嗟夫士君子遭时不偶始终盛衰之际固有大异不然者矣若徳诚﨑岖兵乱间而能自立今年逾七十耳目聪明优防以老于圃岂非天之福善者耶
　　退宻轩记
　　与文父既赋斯干于堂后之东偏为燕息之轩字之曰退宻以其深窈而安静也天光斜临飞尘不到委酬酢于儿孙断纷嚣于耳目或休偃于床或欠伸倚杖博山香动石鼎茶鸣屏嗜欲薄浮华尚不愧于屋漏非君子省身寡过之地乎虽然室之宻易见心之宻难知自未始有形之前洎四达无穷之外凢事物之众必求其故心之用也及巻而藏于宻则寂然太极之初而万化之源也体用一原顕防无间非知易君子孰能与于斯文父淳厚典则省身如不及其必扵宻也有得矣
　　甔麓记
　　徃年友人刘云章尝示予芳洲堂记等作因问谁何则请板洲之萧领学职者累累有焉已知其为士族扵今十五六年矣一日子春语予以其亲时举朴茂和易即芳洲堂后人也闻人硕士之至其家者必能用乎情以故文焉而黼黻之诗焉而宫羽之者成巻比闻成徳之在扵斯也慊然以公赋驱驰未获承顔接辞又愳继今以徃金玉尔音而有遐心尝葺屋数椽以娱賔亲以贮经史以其接甔岭之麓字之曰甔麓欲觊留一言半辞其间以少平生仰止之意何如予诺而未有对岁晏请益切则复之曰异防时举之名斯所也异防时举之名斯所也其寄兴甔麓亦犹诗人托兴于旱麓者乎旱之为山也名素不顕于天下要亦去培塿未甚逺尔自诗人托之以咏岂弟君子而旱麓之名亘万古以不冺时举观崔嵬以厉严峻之因平衍以广寛裕之徳安知甔麓不以人而顕乎子春喜而谢曰是足表甔麓矣于是复系以歌歌曰
　　繄甔麓之延袤兮水白而山緑其涧伊廽兮厥壤伊沃可渔以羮兮可饮以粟山可樵兮洲可牧乐吾生兮无不足嗟权位之娱人兮荣不盖辱岩廊兮岸狱轩冕兮桎梏曷若斯人兮云山烟水娱心目优防防防兮于甔之麓
　　西爽楼记
　　予访族浔源逾坡而北将游上郫过所谓积溪茂林清池冈阜掩映栋宇鳞集一閧若市意必有肥遯之士乐其中因记友生刘孝力馆授其地即而问焉谢君徳和肃予入坐情勤语洽倾盖如故少焉觞予新楼轩牖明敞几席净嘉客有举觞相属请名其顔予字之曰西爽客复请记其槩予因念清爽之气何人无之何旦无之而西为甚若乃大火西流商飚早惊草木色变蛩韵日生俯颢景于庭户洗肝鬲而澄清徽之防山而拄手板张翰懐归而思鲈莼其或皓月千里寒光素辉奎璧垂彩离离下垂萧爽清人无复困迷刘昆之啸逺庾亮之兴不浅皆爽气之所动也居斯楼者旦暮之间挹彼之爽入我襟懐非一时临眺之胜乎徳和为性爽朗遇事接物左右适宜无所留滞于名胜过临必用其情笃义方之教待师友厚视世之龌龊庸陋等儒术于梓匠轮舆计工者大相径庭矣非西山之爽有所助发耶由斯观之临眺斯楼不为无益不可以不记也
　　龙泉县宝福院记
　　龙泉县北郷有招提曰宝福赵宋时长者王府签理基剏院买田饭僧峰列涧萦鬰为胜地而不知长者何所何名厥后岁敝岁修弗替益勤于今二百余年至正壬辰刼灰墟莽过者兴叹其后九年庚子比丘曰顕防与其徒契元竭力修复购木于山范瓦于陶二师泊然未尝强求于世而物情宗之逺近乐施如一人又三年癸夘殿宇法堂廊阁庖廪靡不完具既而门垣峻洁丹垩金碧辉辉煌煌塑像绘轴百器具举则后人能继前志者也其后十五年契元念先师之勤复有今日非托之言语文字何以垂后于是具本末请予记之嗟乎防乱以来故家世族门冷径荒求其栋宇复新甚未易也考作室既底法厥子乃弗肯堂构世多有之况望其建一祠辟一塾以为宗族奉先启后地防视师之前规后随过人逺矣因记七八年前校艺闽省撤棘之后纵观鼓山禅寺登崱劣峰坐天风海涛亭上睨沧溟如铺白云琉球黝其一髪此身宛在天上老禅诇公邀予留文山中归计廹切赋一诗而去今侄孙俊乃力求记宝福之成而予欣然书岂亦有縁耶护字常存元字如善云
　　重修永丰观记
　　庐陵郡治之西二舍而遥有华盖山上祀浮丘王郭三仙实临川大华之别馆也里之巨室胡公殿机始基之而命道士李敏中职祠事山之麓江抱溪朝风气藏蓄宋咸淳己酉李君始即其胜而观焉李君自吉文十华之云怡堂式辟斯土请观额于朝勑赐曰永丰岁修世葺继继承承百事完美元季山颠古殿洎于观宇燬为虗莽内附初海宇辑宁观之住持萧与吾谂于众曰吾徒朝营暮用曷尝不给而吾教所事曰天曰帝曰圣曰真乃无殿宇以栖其神不有可愧者乎山颠纵未遑观亦不可后矣于是咸韪之温务立即货已田市材与瓦以复旧观吴元年丁未正殿成丹雘金碧圣像咸具明年曾日升又求众施以建法堂而私补其费之半于是门庑废庖幽室闲院以次各就乃相率谒予以记兴复以励后人予惟昔年读史见汉初苦秦苛法思与天下更始曹参相齐尽召长老诸先生问所以安集百姓言人人殊参未知所定闻胶西盖公治黄老言厚币请之盖公为言治道贵清静而民自定参遵其教齐国大治其后入相汉廷属其后相曰慎勿扰狱市及择郡国吏取谨厚长者言文刻深务声名輙斥去之一遵何法日夜饮酒不事事有顷百姓歌之曰载其清静民以宁壹非得老氏我好静民自正之意与陈平信有智矣亦尝曰我多隂谋道家所禁吾世即庆亦已矣不能复起以吾多隂祸也嗟乎汉初挟书之律未除民间少见经籍圣人大道概乎未闻一时英杰多事黄老尚清净务简易犹足助成汉家四百年之治则其功用岂可少哉曹陈所语要亦孔氏尚德化薄谲谋之绪言耳然今之学老子者并忘其本而惟以祸福动人则末流之也而能修其宫以兴其教又吾儒中或所未及岂不有可敬者耶予言及此者欲其徒知教之本而后之治天下者倘有取焉黎民亦职有利岂敢以道不同而遽废公论防况先子岩泉居士尝买田山麓仙侣至今犹食旧徳予执笔于斯恶得无情耶是役也其徒王大有周道诚胡悠久叶大观刘大知劻勷其间是可书
　　竹林小隐记
　　深源频年顺适遂赋斯干葺屋于竹林之中以娱其晚俾予从子颖来告曰吾庐将落成字之曰竹林小隐王生老人可不为我记之松茂栢恱闻之助喜命舟徃贺见其栋宇峻洁櫺牖防明背城而临江臯濯缨而俯清流诚隐士之所栖也有竹百余挺森立前荣可爱因问之曰桃李君家所种也今乃独种乎竹何居曰思其中空吾则谦虗以受善言抚其髙节吾则抗义而守礼法见其枝叶四时不改色则足坚吾富不滛贫不移之是竹吾益友也可不敬防嗟乎深源薄红白粉华之难久喜苍筤青青之不衰可谓器识宏逺矣然予因之有三愧焉槐竹吾家所尚也曩尝植槐数株其隂已满庭矣而人心不同有如其面不能阖庐以受之一可愧槐花黄时子弟争采以遗工人则有之惊试期之廹而忙者罕见二可愧连年种竹老手亲移犊角之盟方苞方体不纵牲畜以戕之则狂童馋妾采之以菹洳而渭濵之植在胸中矣尚望其青青如箦防三可愧此予不特有愧于深源抑有愧于先世也恶得不乐为深源记之于是复系以歌歌曰
　　竹林兮修修负郭兮幽幽青源在右兮鹭渚中流清风如濯兮良月如钩良时胜景兮谁吾与俦百壶清醸兮归与妇谋嘉賔戾止兮珍吾肴馐赏心迨暇兮以敖以逰光隂过客兮富贵浮沤緑鬒一变兮杨花满头胡不日以嬉兮懐千载之长忧我劝兮賔醻賔醉兮我讴竹林竹林兮吾托尔以优防
　　静渊堂记
　　郡城妙周以仁受守一丹之道有年矣元末亷使吴公伯尚以传称仁者静篆静渊二字遗之近以荐入朝授官道纪车盖杂沓琳宇增辉霞歩泉音道流欣羡可谓荣耀矣于是出静渊之字以名其堂而属予记之予谓至道之精窈窈至道之极昏昏黙黙皆静渊之说也以仁素闻之矣何待予言然予闻张横渠云至静无感性之渊源又曰湛一气之本是性之与气本体皆静渊也朱考亭亦曰渊渊静深而有本也知静渊之为本则知道为天地之本天地为万物之本以天地观万物则万物为万物以道观天地则天地亦为万物静渊防妙岂寻常所能窥测防何时与子凌三光飡六气招太和为友而蹑乎澹泊之境细论之可也姑为之记
　　三峯隐居记
　　予友任保康别六年矣辟地西昌闻其馆蜀江欧阳氏以忠主人仁贤心窃喜之保康曰以忠尚儒术卓荦不羣而别字三峯将予一言为之记予观蜀江平洲逺岸覧闲演迤风樯沙鸟娱目赏懐不识三峯安在则曰蜀江在武山之欧阳氏之先有号皆山其后袭以峰者至以忠而三焉自其地而观之平原沃野非有峯峦累累乎左右也自其人而观之厚重弗迁耸防自异则峯之似也予何泥其迹而忘其意之求乎噫若然则五峯之胡九峯之蔡皆以忠师表也倘能求诸老所自植立者得其一二以修其身以齐其家以传之其子孙则三峯之名将必籍甚朂防以忠
　　昭然堂记
　　予尝过道昭之庐爱其轩豁鬯达髙朗洞开山容水色献于阶庭天光云影入于几席客有谓予曰此堂之所谓昭然而道昭之别字也常欲得闻人记其概而未遇今幸耆徳之临于斯也敢请则因语之曰子知天人相与之际乎感孚甚昭然也人禀扵天以生以理揆之一贯也天之昭昭日月星辰而所以昭然者不在三光而在主宰也人之神在乎目犹三光也然目之视非能有光必因乎日月火焰而后光存焉晦而幽者目有所不能烛也故以目视以粗而得粗者也以心视以防而得防者也人之昭然者非此心主宰之防乎天之与人犹影响耳祸必以罪降福必以善来若有物的然以主宰之者则凢主宰于吾身者可不使全其夲体之明善善恶恶以契乎在上者防懿徳茍昏则彛伦攸斁而事物之众亦不能察其邪正矣虽然自昭修已也用晦处世也皦皦者易污水清无潜鱼其括囊斯无咎乎诗曰殖殖其庭哙哙其正斯堂之今日爰居爰防者宜之昭兹来许防其祖武斯堂之后日善继善述者宜之客喜而谢曰仁人之言其利漙哉闻之昭若发蒙矣请笔授之俾无忘嘉言之贶于是乎书
　　乐隐堂记
　　族弟元善少长于母家距故乡一舍而近虽典刑文物耳濡目染浸以踈旷然辛勤稷稼立身持家堂构翚飞子孙防蛰要亦兄弟中之卓然者常曰人之生世也弗仕背君必仕背亲二者将安取防惟自量其才力何如耳仆观后之仕者书律未精印绶已绾惟声色之是务惟贪冐之是思吏胥纵横而弗禁黎庻愁叹而弗恤若是者虽万钟九迁仆无乐乎此也况可食以酒肉者可随以鞭捶可授以官禄者可随以鈇钺将能免于患乎吾岂若阖闾足以庇风雨田亩足以供伏腊妻孥主馈无饥渴之忧賔朋辅已有启沃之益儿孙课之以诗礼僮仆督之以樵蔬洽百礼于岁终蚤输税于官府虽无赢余亦无不足逍遥一世之外优游韦布之福此仆所以甘此之熈熈而耻彼之碌碌也于是客有举酒祝之曰翁其乐于隐乎殆亦吾斯之未能信耳遂咸称之曰乐隠翁既以此名其堂又三年而元善捐馆既而其子某曰先父与伯父齐年而存没异趣忍无一言记乐隠乎闻之不觉怆然因思少年攻苦毄淡防身于塲屋数千人之中近年振翼南溟抡材于闽粤数千里之外士类虽或艳之然白首无成与物多忤视元善所就以裕其后者有弗逮矣然后知其乐隐之髙非惟庸俗罕及老迈亦且瞠乎其后故特着其平昔之言于此以为之记









　　麟原后集巻七
　　钦定四库全书
　　麟原后集巻八　　　　　　元　王礼　撰铭
　　涂君仪可墓志铭
　　泰和武山邑之望也相传陶皮二仙洎武姆尝炼丹其处今年夏孟道出其下观其雄峙陂陁意其昜其必有隐居求志者焉俄至汪陂涂伯髙兄弟倾盖如故刚止余宿青灯夜话防渉世故泛及其私既而请曰弊门冷系自南昌徙居武山之阳有年数矣五世祖君卿又徙汪陂生功甫功甫取曾氏生大父万溪翁实至元丙子也大父既冠拓亩肯构思光顕其家于天文地理之学无不研究邻里有闘争者归之曰是能排难觧纷以理晓人也官府有征敛者从之曰是能称停屋簿以公服众也肮脏乡曲者让之曰是劲卉不偃于风也所识穷乏者依之曰是能絶甘分少也性极谦和而人亦莫敢侮拂之居常诫子孙当存心以厚徃岁有飞语大溪山防将夜刼武山涂氏于时武山群从昆弟悉以辎重寄予汪陂及防至乃掠汪陂而武山无恙诘朝群从闻之涕泣而至谓必防所寄矣吾母曾氏谓曰汝众所寄吾已庋阁之所防者皆吾物在下者也其忠直不欺汝等今食其报平生言行大概类此痛惟大父捐舘于至正丙申享年八十有一起家辛勤凢一瓦之覆一垅之殖子孙得业而安皆其力也遭时防乱未有闻人顕扬潜徳不肖之罪也敢以墓铭为请先生不菲陋之将山川草木与有荣焉岂徒存殁者之幸予惟孝思之诚可矜而难拒于是序之曰君讳梦龙字仪可万溪其号也娶朱氏男五人长曰本传无后性传之子汉飞芳蘅礼传之子芳兰伯髙伯英伯善则世传之子也季曰泰传亦无后四子先君相继而逝送终惟世传与诸孙也己亥改葬周陂乙山辛向诸孙俱克持家有立万溪为善之报不在兹乎不在兹乎遂为之铭
　　嶙峋武巘曾降申英灵继踵钟逸民涂君得之直且振笃哉务本徂隰畛诗书子姓方溱溱百年俛仰迹已陈周原契龟幽有神丘木虽拱铭则新余庆流辉垂后人
　　刘君士培墓志铭
　　安成刘君士培既殁之二年礼抱宿草之悲思托之文字以抒吾情而少余力一日其子倬谋迁其防归葬故乡状其槩来请铭嗟乎士培良友也行长命窄不可复见矣见其子戚不自胜铭奚敢辞君平生孝友出乎天性视子姓无踈戚一以慈待族婣不榛梗而寛裕与人交笃于义下至皂行道之人接之无不尽其诚中更变故迁避无常防而俱无怨恶于人腴田沃壤多以逊其乡党宗族而弗较惟家庙烝尝祖茔祭扫无逺近悉身任其责日亲名师胜友明经业进士和易爽朗新学徃徃乐从之防然语至大经大法又凛然不少假借尝纂先世遗文洎诸贤所与书翰咏歌传记铭诔等作为潜光集唯世徳懿行之弗扬是愳比岁朝廷甄防贤士守令荐君于行省以足蹇难贡免归使出为世用膏泽有不下于民防嗟乎杞梓连抱不生歩仭之丘士培巽于人人君子必论其世也按刘氏系出西洛至宋始徙安成下村代有顕人其最著者龙云先生讳弇登元丰进士第继中博学宏词科元丰中进南郊大礼赋哲宗覧之动容以为相如子云复出除秘书正字徽宗改寔録院检讨官周文忠公必大叙其文谓欧阳公以文章续韩文公正传遂为一代儒宗继之者龙云刘弇也从孙澧阳史君梦骥嘉定登第授潭州安化尉有廖道人擎钱于路被刼廖角力而凶人死官不能明诬服为刼尉反其欵时西山真公徳秀帅潭详谳其刑云当时廖不敌凶人凶人杀廖矣尉得其情目为长者特荐于朝充达州教尝捧防檄防遏北兵招安溃卒九十六万人为长沙宰又捧冠檄督饷运筹以雪夜击败敌骑之妨转道者觧黄州围由是诸军大振知澧州暑行营堡竟殁于王事有子曰子荐融州官满告休得防主管建昌仙都馆归途歴广西北兵至境上其帅邀与同守遂留敌忾丙子北兵临城虽众寡不敌而犹力战濒危语其客曰吾头可断膝不可屈取袍笏书其上瘗之登城北面再拜而死呜呼非三君子文章政事忠义烜赫于前后嗣何所仪式以进其才徳士培可谓称其后昆而竟不得展其所蕴天之报施将不在其后之人乎曾祖讳科壬子兄弟四人俱领乡荐时号一门四贤祖一雷咸淳庚午叔侄三人俱在选中人目为三杰父所学母黄氏君讳培初娶栢溪周氏归时父命以田岁入粟八百石偕外氏后非昔君仍返其田继娶东溪李氏俱名族俱有贤行君没于庚申六月望前二日享年六十有七子男一人倬也女一人未笄铭曰
　　清庙丝桐根于峄阳瑟瓒葱珩产乎昆冈含冲毓秀尚论其世家匪积庆畴象贤只既钟世美未究厥施命也柰何时或厄之诞晦于今斯顕其后棠谿千钧必发于彀我铭墓隂以慰士培潜徳有光贲于书台
　　即心防士钟君墓志铭
　　呜呼即心防士古之笃行君子也今世顾欲求斯人防恶乎得已君讳应麟字祥伯庐陵丹沙里人也其先唐太傅钟绍京之后由贑县徙东固东固徙永和曾大父岳秀字桂卿宋乡贡进士妣曾氏大父国华字君美隐徳弗耀妣欧阳氏父振祖字成叔业儒通医又由永和徙丹砂妣朱氏君其长子也聪敏有誉脩然昂立如胎仙志洁髙脱畧世态守先训罔敢坠寡言笑重然诺疾恶如仇面折不少恕旁究子史博叅方外时与志违乃挟医敖逰凡求诊视者不以贱贫寒暑懈于徃遇窭者且助其不给弟瑞伯馆授于外常归问怡怡如一笃训子姓及姻子弟获亲炙者耻为浮薄邻曲无良亦改悔其平生里有争规以礼让贫而好施予屡空意泊如也至元丙子郡城内附天兵驻城外夜有以火攻者获而僇之讯其徒云是寨兵张云由永和而至明日胡孙总管水陆进兵声永和之罪将屠焉陈兵王家洲濒江居者悉奔窜君虑祸及其里独不去正其衣冠以俟顷之虞拥君至帐前总管谓曰秀才永和谋叛而今勦之君对曰永和善地但张云昨偶经过非永和人也有顷逻卒复命曰永和满地有卓枪痕迹部众曰是岂得为善地麾兵欲渡君力争曰张云蹂践其地而然耳永和无罪而涂炭生灵非天意也宜加抚谕使百姓归徳于是兵少止君自徃永召其众急出自白俄而父老率其子弟迎拜马前具道实不知状总管大喜执君之手与酒索讴君歌大江东去一曲尽懽罢去永和赖以免祸君力也近壤有巨蟒出没邻人见輙呼击之君止之曰彼不汝害何用击之蟒徙于君门外丛篁之下穴防焉每旦君开门诵道经蟒闻謦欬则昂首出穴相向经罢复匿如此者十余年君殁蟒入室众欲撃有曰君甞戒勿击且视之蟒绕灵柩一匝而去晚营别室于屋之东偏扁曰即心因以为号风晨月夕雅歌清啸炼丹修药怡神引年一日清晨冠带而坐命家人具酒馔召亲友谈笑而别一语不及家事实有元大徳丙午二月也娶黄氏子男三人某某某女三人孙男四人生宋淳祐甲辰九月享年六十有三卒之逾月归葬永和石窟祖原衣冠之士会葬者数百人呜呼若即心防士之笃行其罕见也夫时进士静山汪防龙賛之曰鸾之翽翽见其翔不见其集骥之闲闲称其徳不称其力呜呼若人宠荣声利不茍屈兮乗彼清风归去之倐歘兮其言已足徴矣距今七十七年其孙焕以里之老生姚安仲状来请铭某以久逺故辞之辞之而弗能絶因念杜工部子美葬未有铭四十余年之余其孙嗣业始得防之元才子文其墓礼铭处士愧元多矣歴年多而请益坚焕之志独不贤于嗣业也耶传曰其先祖有善而不知不明也知而不以传不仁也焕乎可免矣铭曰
　　于嗟乎君九京不作一视同仁恳求民瘼草昧之初滥刑者多力言释疑帅用止戈种徳既深化及蟒虺此而感恩鳄宜可徙于嗟已矣旷无斯人斯人不作漓俗曷淳来者闻风兴仁归厚墓久铭新卜尔有后
　　萧珠秀才墓志铭
　　国録萧君子所视予祭珠儿文读之悲不自胜盖尝伤于虎者也既而欲铭其墓予不忍辞抑以悼斯子受命之不长其亲系念之无已也铭曰
　　生萧珠川毓秀资岐嶷异禀受岁十一外傅就事亲孝于弟友经通析文节族逾四稔学益究祖捐馆衿领防字伯玑居客右蕲深造乃弗夀甫弱冠夭莫救玉损瑜兰陨茂服报重宛在疚厥配曾未嗣后閟新塘安无咎魂兮归骨肉又徴我铭垂永久
　　乐安典史杨君墓志铭
　　呜呼近年来亲友日益沦谢闻之心折骨惊况忍铭吾子牧防子牧姓杨氏其先蜀人汉太尉震三公十有一相皆农人广明之乱国子祭酒膳从驾西幸孙湖州刺史镒始家眉州七世孙公畿为南安府尹因居庐陵遂为南祖语见陈公黄裳志南安墓文南安有子曰壮行字伯学实为吾宗王潮州孟孙之侄壻衡州判府致仕者也昌文贯道彬文性道俱王氏出也王氏有从归之壤千畆故其子伯仲渉秋必吾里之留于予好则兄弟情则契友以斯文而尤厚也贯道试艺不利晚以父廕授崇仁尉而以科目望其子故子牧勤励于学雍雍济济诚阶庭之秀也已而屡丁忧祸家事异前学术渐废虞文靖公以书勉之曰出蜀万里诗书门户之托不轻惟节哀自强以副亲友故人之望盖虞杨世婣故也又后之十数年颷囬雾塞八表尘昏俛就太和邑幕干升斗之禄以给其家内附初仍辟为抚州乐安县典史辅政不虐抚民有恩既而邑有负刍之难官吏被僇郭外之民争防子牧以家匿深谷幸免于祸遂寓金溪谋归庐陵以防子馨新在曾氏甥馆頋复未忍违俾仲子防奉母先归理旧业乃拳拳以书属予求序其潜虚集明年冬防复徃迎养阙焉离索已久企予望之谓不日握手晤言倾竭底里孰知防竟负骨以归哀防斯人不可复见矣既徃哭之防即以表墓为请迨将葬请益勤谓不得铭无以纾其不孝之罪盖予于子牧亲且故虽不忍铭可终无铭耶铭曰
　　印绶累累尚论其世察其所安一乡善士禄负其能时乖其志得年令终六十有四壸范孔贤厥配彭氏四丈夫子曾防晋馨或夭或遥防魄曷亲宗祧时享惟防是承淳溪沙洲山秀水明安灵于兹尚福后昆
　　萧两峯墓志铭
　　某年甲子春姻友萧尚质述其乃父之行而来请铭泣而言曰先君没逾年未有片言以掩诸幽不子之罪其可逭乎先生当代之能文者言足以取信于人文足以垂示于后敢请一言以昭潜徳庻先君之殁而名永长存也予哀其言目其状乃知其上世有为长沙令者始祖学以马殷之乱遂徙居扵禾州之九岭于君十一世矣君讳崇勲字光谦号两峯曾祖讳泾祖讳景昌父讳懋俱隠而弗仕母曾氏君性聪慧重厚寡言不事家人生产好读书习举子业甞于棘围未遂其意而归退防闲轩讨论坟典终日静坐如泥塑人动止必守礼法圣朝以来常被徴辟以年老辞教授于乡语人以善暮年尤用意于诗取中峯所赋梅韵和为百篇以示子弟御史易君卜所求而诵之益加称羡且令锓梓以传于后岁丙辰四明乌斯道宰永新举行乡饮酒礼延防賔席娶詹氏有妇道先君二十九年而卒葬于蒻坑蛇形君生于至元庚戌正月初三日殁于【阙】　癸亥二月初九日享年七十有四子男一人肇基即尚质也女四人俱适人孙男二人谭仲谨仲卜葬于本里之下寺坑呜呼萧氏之先乐于为善故其子孙久而弗替是非积善之家而有余庆者乎且君以孝友闻于鄊信寔称于时睦宗洽邻赒穷恤匮宜可铭也铭曰
　　有学有才有年有徳闻于乡邦虽埋不没我铭其阡来者是覩为善于家以绍厥祖
　　孙兴祥墓砖铭
　　名则兴祥质则敦厐毙于豆疮家人所伤是为庐陵进士王礼之孙殇生癸亥殁甲子既与其生曷促以死于嗟乎彼苍胡抟戏若此祼衢路之曲魂归来兮伊迩













　　麟原后集巻八
　　钦定四库全书
　　麟原后集巻九　　　　　　元　王礼　撰铭
　　廖冈铭【有序】
　　庐陵之西有廖冈焉相传李唐时有廖仙姑栖神岩石祷雨輙应四方徼灵无逺弗届绍兴二年里士萧廷珦胡子美重修治之自绍兴迄今又四百余年矣斯民其福泽以有生者不知其几世神之贶乌可忘耶岁甲寅萧氏之裔民则暨其侄用和合里族之力市甎甃其内外俨为一室而槛闭之使翼翼绵绵则神之厚我民也愈逺矣岩上尝产异香良药乱后嘉植则翠柏十章云明年夏前乡贡进士王某过之其弟夀春俾从子权来请铭为作铭曰
　　廖冈有仙其原邈悠雨旸失序靡祷弗酧山川出云烝民乃粒子孙裕蕃莫匪尔极岩构幽幽以永神庥福我祐我天地同流
　　永思堂铭
　　予友萧志通恸亲之殁也有遗憾念【某】不忘字其堂曰永思求予铭予嘉其志为之铭曰
　　岵屺生悲音容身后一旦忽忘岂伊田兽愈逺愈追徳淳俗厚孰拯颓风扁此堂构永思云何尽此余孝慕终吾身虽老弗挠忌日节令思成灵貌复念吾亲思其嗜乐思其所志思其所教既念吾亲复念吾身身者亲枝尽道乃人髪肤之防莫敢遘况在志行肯慙鬼神思而至此厥思始大见贤思齐夙夜匪懈嗟今之人暂思已稀萧氏有子其殆庶几
　　云在轩铭
　　余归自章贡侨寓永和从龙比邻也与相接者一二年矣余后归宣溪从龙馆授邻里日益相踈而于心终不忘去年重寻旧逰从龙闻予至亟持伍先生所为云在轩记视予欲予为之铭予平昔重违朋友之意不能恝然况于予旧友又岂有爱于一言防为作铭曰
　　隂阳聚气山川流象或祥或异变易殊状轩辕纪瑞伊祁系望周观至分汉喜芒砀陟彼太行孤飞其上孝哉狄公亲舍瞻怅自斯以后怀亲之勤触目感中慨焉白云云归于谷亲归于坟永言孝思五内裂分永和余升克孝之子思慕音容陟降庭止木本水源难忘厚恩何以志之云在有轩悠悠英英集于茂林云在在林寔劳我心溶溶漠漠入于幽壑云在在壑寔劳我目宿檐在轩伊迩匪遥不寐有懐载夕载朝孝子不匮君子所予形于咏歌达于国史风移俗美式化里闾我铭斯轩人其舍诸
　　诚正斋铭
　　郡城李枢子容明敏淳笃扁其读书之所曰诚正斋而来请铭可见其务内之功切矣麟原老人为之铭曰人之为人灵冠万物心生吾身意乃其发诚则无伪正则无谲惟诚惟正神妙莫测我思诚之其功曷先曰敬曰畏翊人以天我思正之勿怠而饬絶其欲贪戒其纵逸顾諟虗灵俾常惺惺认善恶关截其以分君子小人实判于此既诚且正贤圣同止作此铭诗悬于是斋目击道存懋防懋防
　　具翕堂铭【有序】
　　太和刘君子髙偕其兄子中弟子彦怡怡不榛梗而家日肥子髙既荐之明年治堂于居之后字之曰具翕取常棣既具既翕语庻目击以固斯乐耳故人王某闻而来防頋瞻叹曰兄弟若刘氏其罕见矣夫殆世衰靡俗之砥柱也释诗者曰具俱也翕合也盖俱言迹合言心也迹俱而心弗合其乐安在况觊其乐之湛乎曩诵诗至戚戚兄弟莫逺具迩与式相好矣无相犹矣为之徘徊讽咏不觉情亲惟忧其句之尽今登斯堂不有感于予心也乎铭曰
　　干父坤母四海弟昆父母在亲天叙攸伦情切义深异乎友生一夲分枝共气殊形既具既翕惟君子有如埙于箎如足于手斯世同生异世则否迹宻情踈顔不有厚繄古之人曷其齐而姜肱盗感王覧母怡嗟今之人厚薄异施不牵于妇则梏于赀三虎在贾三凤在薛蔚此三荆菶菶堂侧诗以声之君子是则以儆防墙以告来哲
　　三省斋铭【有序】
　　余别峯泉翁乆矣白颠重来义门焕新栋宇宏丽顾瞻彷徨深羡其子肯构之贤克成父志既而止敬请曰成也茍完斯庐复即堂之北葺数椽为游息之斋以三省题其顔庶目击戒存或有以寡其过先生执友也可无一言垂戒我哉谊不得辞遂为之铭
　　稽古修已信道执徳专心务内实惟郕国卒传大道千载谁越昔学圣门防敢怠忽日日省身三者交察人我同胞否泰异逢来即我谋云胡弗忠必尽已心俾归于中小有回遹戒其鲜终声应气求益友良难心既断金臭亦如兰诺重季路陋彼防盘尾生不食非义所安传道扵斯博学约守一暴十寒终非已有为仁在熟习则可久嗟防时人徒熟稂莠入道在门积德有基至切者三朝思夕思文江欧阳族大且巍文忠同源则有支诗礼传家簮缨垂辉宜尔子孙乐且有仪扁以自儆寓戒于规
　　存心斋铭
　　人之为人虗灵者心众理斯具万事是任扩而充之周于四海巻而藏之其宻咸在存之伊何主敬无他皎若明鉴匪涤匪磨日久日存其功孔大隂阳以和天地以泰民胞物与防有内外一视同仁瑞庆斯沛蒋氏是斋朴而弗华寓意深逺壮丽孰加铭以声诗万钧匪重懋哉懋哉虞廷大用
　　畊乐堂铭【有序】
　　欧阳子畊易负郭之田以养其亲而乐在其中士友表其堂曰畊乐为作铭曰
　　古之四民士农相通烝则为士防则为农是以贤圣耒耜必躬甘食已力耻尚商工粤有欧阳文江之浒谐世善交行已古防竭力于田以养父母火畊水耨风沐雨祗见其乐未覩其苦日入则塈日出则作与与翼翼筑堂斯获制既坚文以丹垩士友所嘉字曰畊乐其乐维何希顔慕伊慈顔以和兄弟以怡钱镈者外其中孰窥耕道得道藏器待时我铭斯堂于耕有辉
　　一经堂铭【有序】
　　一经堂者罗士安与弟士刚士明讲习教子之地也士安兄弟怡怡而善事其亲迨今见先友之至勤勤依依不忘故旧况崇经笥而劣金籯有不克承先志者乎为作铭曰
　　六经行世在天如日名号虽殊其理则一谓之一经六者具该圣心蕴奥论道根荄水之沧海山之岱岳承学帡幪众说郛郭道寄于经因言以宣经之防妙不可言传善味道腴犹彼斵轮不疾不徐精义入神不善学者指血顔汗矻矻穷年编离简断昔之圣贤心与经契口耳之徒心经岐二诵读庸行夫何益焉经不离道古今正权罗氏斯堂有自来矣景慕前闻慎终如始
　　诚复斋铭
　　余与建中友有年数矣徃在郡城常常而见之逮归西昌之西不相闻问者累年近闻教授鄊里隠居求志裕如也常欲余铭其诚复之斋诺而未副愧负多矣书来速文乃作铭铭曰
　　于穆太极肇分两仪卑髙以陈化育始滋厥初流行造化未定今则得之其理各正曰性曰命赋受匪殊收敛凝聚归藏吾躯保合天和全之在我既利且贞施无不可蕴兹太极寂然静专是曰诚复中正无偏成性存存实理斯立体用一源成已成物人之为人不在兹乎鬼神莫欺与天为徒嗟嗟罗君孰察于此顾諟斋铭自求多祉我作铭诗目击道存表于兹轩诒尔子孙
　　矫轻儆惰二铭【有序】
　　礼看近思録五巻中矫轻儆惰四字无上下文因叹朱吕先生用心至矣盖掇取其关于大体切于日用者以为学者求端用力之要故四字之善在所不遗轻惰者世之大病也不幸某亦有之因作二铭以自砭焉人之言行如枢如机胡人未言我唇已翍不错而失亦厌匪时彼发而中视之忸怩胡人未行我趾已移疾无善步卒堕险择地而蹈何有于危浮躁弗禁祸既莫支无易于物桃虫飞曷其矫之严重自持咨尔轻叟坤厚载物君子所仪
　　民生在勤不勤自隳日无停驭川不息驰况人灵物竞辰寔宜学务时敏徳业孰齐治生服劳衣食无亏孔席不暖墨突不缁贤圣且然况在群黎奈何无恙弛其四肢习惯成癖固不可医曷其警之如临父师咨尔惰夫干健不息君子体之
　　守拙斋铭
　　郡城之西南湖之上当在宋也吾祖信臣公揽其胜作山月亭诚斋杨文莭公记之吕忠公謪居寓焉代迁亭废遗址尚存其下有庵曰圆通径幽势阻来多顕者余亦尝假馆其中僧曰道林秉心简实旁通儒书善吟讽斋名守拙邑士王某为作铭亦偿夙诺云尔粤观太初朴素淳重民之质矣饮食日用风气既开世道愈漓赋予匪初巧伪以滋有上人者字曰守拙不识不知顺帝之则蓦坑越壑非意所好稳歩徐行择地而蹈縁絙走檐非情所与弃危即安循规蹈矩巧乃黠慧弄成无能拙本不巧至巧斯存乆厌机心思与拙伍爰铭其斋蕲复于古
　　钟铭
　　某年甲子华葢山永丰观道士刘大智化縁众姓铸洪钟于法堂前进士庐陵王某为作铭
　　华盖之山铸大镛鞴金炼液丹砂红伶伦鳬氏奏厥功铣于篆景法制同信善乐施禧无穷千古万古镇永丰一撞上彻天九重再撞魑魅难潜踪三撞呼旦儆群蒙允矣金奏开神通
　　笔铭
　　彦济朱兄所制毛頴余用之腕倦矣刚如剸犀之锋而不妨于转圆如绕指之韦而不啬于徤以之待诏玉堂顷刻倚马以之试艺棘围湏臾出院题诗蠒纸饥蚕食叶草檄辕门飞龙走电其真文房之宝而使人深羡者耶
　　图书匣铭
　　有图有书文字缤纷印以识之罔俾乱真
　　三峯水滴铭
　　如眉三峯中容外屹万斛文泉出自涓滴
　　筯筒铭
　　虽无辛侈焉用良假百里震惊执此不舍
　　香合铭
　　香以徳馨如玉如金气逹漠表于克忱
　　鸠杖铭
　　人言鸠性可治噎我独喜其禀之拙也而专一人言藤杖可扶老吾独喜其生之柔也而正直予欹女持予女掖出入相友鲜女予益虽然是手足之所资而非吾身慿借之实若夫仗礼义以为干仗忠信以为力则麟原丈人之平日也
　　寅賔轩铭
　　旸谷出日其赤如金万国晃朗况深山僻林寅而賔之懐徳寔深嘉客戾止如日照临门户辉光云何不钦启我沃我如旱得霖以鍼以砭足捄聋瘖振古尊贤受益匪今髙轩之过蛇化龙吟朂哉是轩常存敬心







　　麟原后集巻九
　　钦定四库全书
　　麟原后集巻十　　　　　　元　王礼　撰行状
　　元故梅洲居士王公行状
　　曾祖某宋两浙转运使司属官
　　祖维翰　考公涂　妣汤氏
　　先君讳斯觉字先民姓王氏庐陵宣溪人也杨文节公志其先世之墓谓仲舒观察江西子孙因家焉先君十一岁而孤太夫人朝夕训诲十三黠隣欺孤侵其恒产赖舅氏辅翼愬于江西行省锄其强横由是粗能自立即务从学通知大义无凝滞弱冠以荐剡举充吉水县学教谕念母老不忍离膝下辞官治厥家毕三妺一弟婚嫁知太夫人爱防子尤笃门户公役悉不以及其弟既长念宋季先人辟地小豅山谷间违宣溪一舍宗族多逃难觧散遂谋之族之能立者复敖城潇洲阖闾聚防于是携弟奉母同族之一二兄弟归故里剏造稍还旧观虽不敢跂望上世三太守之盛然乡党姻旧莫不称中兴焉敖城居民鳞集有廵徼之司有征商之所而革罢子务市马遂以敖城所办课钱数千缗责之三十四三十五两都职役民以消耗徃徃弃业流亡先君力愬于縂府谓此乃徃来商税难以重困两都展转十余年始得散加于县之九十余都而后两都之民乐生安业时有外邑之奸人结为党伍攻讦人之隂私以恐取财物名曰广涎谓其射影祸人也先君尤深恶之谋于里之大姓曰是曹工扵媒孽人短一旦入吾境非大姓之福也有能助我者吾将先其未发而制之蜃涎之徒闻而宵遁里闬以寜己巳嵗大旱道殣相望先君随力周继其隣里之窭乏者不足又请于官以赈之所活者众明年春虐雪祈寒减米分薪以济冻馁以倡富室常恨力不赡不能尽已之志岁时祭扫以尊祖燕宗尤拳拳切切有引无替重刋谱牒以聨属族姓章别亲踈而以先贤所撰墓志行状数十篇附其后以激劝后人垂成将卜日防族之长防祭于祖茔归燕而给以谱焉未几燬于蛮防此志竟隳先君暮年见礼兄弟能酧酢不坠复作堂以怡慈顔堂成适从寺僧得履斋吴公潜为从祖衡州府君所书耆昌堂扁遂以掲之族之长老题其后曰此扁乃吴相为衡州公筑堂奉亲而书也今族子先民作奉亲之堂而幸获之非偶然也况上侍慈闱下抚兰茁斯堂斯扁于先民寔宜先君为之喜署一聨于两楹间曰脩其孝悌忠信俾尔耆艾炽昌见者称賛太夫人享年七十有六终于辛未之秋先君葬祭尽礼复求申斋刘先生书其行而铭之墓平居尝举大禹克勤克俭以为家法意适神闲輙哦咏陶靖节同源分流人易世踈慨然寤叹念兹厥初礼服遂悠岁月眇徂感彼行路眷然踌蹰与夫民生在勤勤则不匮宴安自逸岁暮奚兾担石不储饥寒交至顾尔俦列能不懐愧之句若有当于其心所居之后有梅洲自谓梅洲居士见子弟嗜学必极口称誉之且勉之曰科第吾家旧物也工深力到天不汝怜耶至正庚寅礼忝举于乡先君深以为喜曰庶几不媿世科矣迨礼徃任安逺校官则举范徳机先生为官不必髙髙者乃其贤之句以戒饬之后礼叅谋军中深入蛮县招抚狪獠向义安业时叅政公全普庵萨里及噶海齐便宜行事版授礼兴国县主簿越明年改授广东宣慰使司都元帅府照磨以励忠荩先君闻之愈晚节而八表尘昏世事日非矣乙未之冬礼获归省见乡之戍守无偹遂谋于兄弟买舟先奉二亲依郡城之近以居明年春防燬于里家业一空防退复回小豅山左以就口食是年七月十二日先妣虐疾卒先君伤悼得疾遂不起寔至正丙申八月初二日也享年七十有七先妣刘氏有贤行经纪家政辅先君为多子男四人观豊礼祥庶子一人天禄女二人适刘某廖某孙五人脱頴宝溥华溥贤完哲诸孤虑时艰危即葬二亲于小豅山之原余旬防复出凢新旧塜皆发取中藏惟先君先妣墓不少动人以为为善之报又逾一年为洪武改元礼与弟侄合力迁二柩以归戊申十二月二十日以先君祔葬于峡潭野猿掬水之兆先妣葬芦富上谷之牛形于今又十年矣未有片石以昭潜徳不子之罪尚可逭乎用摭其平生大畧以乞言于当代之立言君子惟哀而怜之赐以不朽不肖孤之幸也谨状
　　罗泸州子父志节状
　　至正壬辰广东元帅沙克嘉巴勒以连州有警遣使诣广西募达尔罕五百人征进至得二千人以归癸巳夏五月至广州城下时连州羽书叠至元帅就城外犒赏即调赴军前诸队长怒曰我数千里逺来元帅既不容我入城又不令我休息而即赴敌颇生怨言离广州即肆卤掠至清逺停不进县宰渡江避之元帅患之召诸奏差问曰谁能为我起遣广西逹尔罕赴军前者奏差罗次丙前甞为靖江浔州郡吏识其队长二人进曰次丙愿徃遂令乗传徃至清逺郡逹尔罕皆贯弓执矢相向次丙遥谓曰汝勿动我来颁赏而实不持赏也问县宰安在曰在对江次丙移舟渡江与之谋曰元帅遣我督西军进讨而西军乃相距我诡言元帅有赏而实无赏县宰能为办楮币锭三百乎县宰曰诺得二百次丙持楮币劳军始得其驩心防然就道次丙督以赴连州至则正交战次丙督以助战防稍却西军深入而不知要害出入为所败七月初二日次丙被禽防施惨酷欲降之次丙不屈十四日被杀事上帅府帅府上之省赠畨禺簿次丙父文节少有逺志年三十三至京师为胄监陪堂生有相者谓曰君两颧骨入鬂当于邉逺立功名国子先生姚公南礼举于集贤集贤移咨云南省授昆明州学正陞孟杰府教授补大理金齿宣慰司令持氷蘖以厉逺人其地产金赂輙数铤文节輙斥去逺人惮之事多立办甞以徴赋金至干崖湎里乃近西日落之地其地十一月方生草二月即以热枯死诸葛武侯所谓深入不毛者是也其民愚赂使者金常如所徴赋之数兾茍免使者久不去仍如数纳所赋金无悔常不肯先纳文莭至赂亦如故文节谕之曰汝所贿我金足输汝赋矣汝何愚不早输赋徒多费汝金也其人始悟感恱有豪民占人田赂金数铤文节不受卒夺豪占归其人后除普定路知事补云南行省椽史厉愈坚西御史至必加奬予云南故事驿马皆中朝给楮币为买马费然楮币至则官吏共分之而以买马责之土酋文莭曰官给驿马价而官吏私有之可乎悉以付有司买马无敢分毫为奸者参政锡勒通以能忤时宰左迁而至务欲立竒功以自见念非亷且能者不足以助成已志择文节为提控掾取今弊悉更之声动蛮夷中人多有自逺徼来归者文节甞喜赋诗有邉臣不识金铜像使者新降鐡甲郎之语侪軰多不便之金铜像者蛮人所用以与货贝同行者也货贝亦蛮人所用谓之子事有不便于土官者土官輙以多贿动文莭文节怒斥之其人曰君萨逹克齐耶乃不纳我金也葢国初时有平章萨达克齐至亷故其言如此锡勒通悉更庻务文节乃为文上内中书曰国家混一南方自得云南始是犹髙祖之関中光武之河内也且云南一县名不足以重方面而省署曰云南诸路行中书省不得同内诸省皆非大一统义也愿改曰平南等防行中书省所以彰国家混一南土所从始也防锡勒通除上都留守事寝不行填池有蜦能出云为风雨岁大旱文节为文檄之大雨然以此多取嫉于省宪两府后西御史至交防之御史搜求讫不得毫髪过但以专任自用劾去文节至京师辨明改龙马他郎甸长官甸犹县也长官犹县令也文节素不善阿匼所至多枘凿不能展所志年六十二以文林郎重庆路泸州同知致其事作金土地坡诗以自叹金土地坡者云南地产金土人以金铸土地之神而祀之数为贪夫所戕既悟则曰累土地之神者以其为金也后易以木至今无恙意以为平生为才所累使为土木偶则无嫉之者矣又嫉风纪之司以贪失邉人心作虎神祠诗以讥之虎神祠者云南之人近百岁徃徃有化为虎者其化也先自尾而身及肩虽子孙不敢近之化成乃山去嵗时归食其祀子孙设祀于屋后隟地虎夜归食之而去故其地祠虎神人其衣冠而虎其首意以为饕餮者人其衣冠而虎其势以胁取之也次丙在两广时其父尚留燕数以书戒次丙曰我以龃龉穷然汝勿以我为惩当以亷律己而谨三尺以行之务有所树立次丙遵父命故所至有声称次丙之兄大已字伯刚孝友笃行君子也经诚明行诚修试艺乃不得志于有司未顕于世家故贫教授鄊里以给衣食将老防明人犹以其不盲于心争延致以淑其子弟惟一男子前数年客死于外去年大已又与一从弟俱亡伤哉若人之不淑也苏文忠公有云原宪之贫顔回之短命扬雄之无子冯衍之不遇皇甫士安之笃疾彼遇其一而人哀之至今而茂诚兼之岂非命也哉由大已观之又有甚于茂诚者矣大已存日甞屡以书属礼书其弟次丙与其尊府泸州公志节礼未及述愧负深矣偶阅故笥得其手字不胜怆恨念其父子之平生可谓无忝士类而蹇连若此自不知造物者之何心爰序其槩以偿夙诺庻几挂剑之意慰良友于九京也
　　奏差欧阳存逺行状
　　曾祖国安湖州路照磨
　　祖古明乐安县典史
　　父逄春故不仕　母刘氏
　　君讳永字存逺吉之吉水人也生而頴茂长而机敏徳性淳厚其接物也从容以和如春阳之温其处事也发言当理如秋月之朗事父母尽孝友兄弟尤笃乡人信之先达器之有司以荐者言举为州从事职亲案牍视官事如家事为人平恕鞫谳罪囚得免于死则喜苟或未然忧形于色屡反寃狱宪司按临闻其能声多有委任徃徃以儒术饰吏事咸称其职由是遴选充茶运司奏差时运司多贤士大夫喜其才委以徧歴廵按所至守令敬之如运官之亲临事无不举民安其生延誉逺迩莫不称美考绩以年劳将陞照磨之职荐剡交上举叅宪掾而淮颍兵兴八表尘昏矣于是慨然曰吾才非不如今人吾志岂不如古人而遇斯时命也自是杜门养晦与世浮沉抚时序之良辰恱亲旧之情话滋兰莳菊临水寻丘不知骎骎乎暮景矣君平生不汲汲于名不切切于利流行坎止随遇而安凡宗族姻亲闾里故旧贫困鳏居者助以成其婚孤女无托者助以毕其嫁死而无归者葬之兄弟耗费其财物者不少毎寛而不较以粟百斛贷里之屠沽负贩令经纪以生而防沾其息间有久假不归亦置而不问以故细民多德之洪武七年君一日抱病医巫纷若相视束手众皆危之男子耕等哀吁于天夜礼北斗愿减已龄以延父夀惟孝动天卒遂更生十有四年十一月君复婴疾廹于殆子耕刲股以助参术祈病之瘳君闻召而语之曰汝何不智之甚耶夀夭禀于有生之初非祷所能移曩嵗幸而获宥亦数之未尽耳身体髪肤受之父母何用自苦如此吾年逾八十死亦何憾古人云为善最乐汝曹勉之言讫而逝生扵前元【阙】　己亥终于洪武辛酉享年八十有三越二年癸亥十月葬仁夀乡黎洞之沙分向则巽已配李氏有贤行善综理其家子男三人子方子耕与耕女二人长适袁【阙】　防在室孙男十人予以甲子之腊重至文江闻其墓有夙草悲怆乆之故老犹歴歴道其于物无竞宜垂裕后昆蛰蛰且有立又闻子耕刲服以疗父病恻然于懐虽不适中要亦发于诚孝之所致也既而求述君之懿行以俟当世能文辞者铭其藏故即所闻述其槩俾有所借手以请云
　　祭文
　　祭文信国公
　　于嗟夫子之烈烈兮刚独抱此忠贞死而不朽兮反贵于生忱千载而一人兮与天地比夀日月齐明纷赵宋之末运兮日沦胥而莫挽北风其凉而霰集兮何重任其途逺虽成败利钝不容以前知兮尽瘁之死以为期胡贾【余庆】吕【师孟】之卖国兮羗独置我于危疑云惨惨而北征兮路曼曼其何极茍宋徳之未厌兮轨句践而是力望仪真其匪遥兮脱虎口为后图蔼良苖【耳成】之翼翼兮将饫我而有余鯈肝胆其弗照兮谓化茅之荃蕙指苍天以为正兮孰家置夫一喙曰阶庭芝【李制置】兰青青兮佩湘累而有光倘察吾之中情兮虽死庸何伤扬子淼淼幸济兮邅天台而遵海朝括苍而夕闽兮求帝子之所在念神尧一旅有天下兮夫孰非人之所为天命其或未移兮国中兴其庶几桥辕门以飞檄兮咸景从而向应水万折而必东兮金百炼而益劲噫五坡兮婴祸罹命之穷兮可奈何下沈防而无地兮上寥泬而无天夜旧乡以径度兮哀首丘之无縁五载依其燕狱兮寜变心而易志幽与明其两不怍兮亶无双之国士慨予去之百岁兮过故居而拜祠慕抗行之薄天兮思惝怳其逢之形可瞻而神不可接兮歩两涯而求索驾风鞭霆何所之兮目荧荧兮而靡得防龙从容以献替兮孰谓其非忠独罹此以颠越兮萃百惨于一躬立人极于将坠兮掲纲常以为式俗至今而愈薄兮好修悲值夫鬼蜮酌寒泉以蒸鞠兮兾灵降之连蜷奏楚音以代竽瑟兮頫鍳予之希贤
　　祭主簿潘景岳
　　嗟嗟潘君何止于此抚大化之参差兮杳莫知其何以谓善未足为兮众或讥其悖理谓善之果足为兮所活不知其几方致附之然疑兮等人命于蝼蚁君缓颊于片言兮廽群生于万死天道报施苟可谌兮隂隲宜济夫屯否活千人者必封兮胡一仆而莫起曩维余楫章江兮望归舟夫千里仰云翮之将翺兮落万誉于一毁抱幽愤其谁明兮兾鬼神其知已言愈逺而悲长兮老泪其如洗防降只乎家庭兮歆渍绵之清醴
　　祭縂制俞君文
　　某年月日永新懋斋俞侯灵柩归于江东舟次宣溪友生庐陵王礼谨以孤鴈斗酒致千古之别而侑以辞曰叔敖之城兮宣水之湄昔公击楫兮凡几过之人生百年兮黄粱一炊灵旐重经兮无复来时交游零落兮后死可悲江东暮云兮云谁之思车过腹痛兮千载交期夜月屋梁兮鍳此一巵
　　祭汪照磨文
　　某年月日王礼谨以清酌庻羞致祭于照磨汪君士章之灵嗟嗟汪君人中鸾凤既清且和亦谦而重遭世孔艰沈晦弗用寄迹辕门待时以动簮缨蝉连歴唐与宋食租衣税而菲自奉斗粟及缯与朋友共曾几何时百年一梦旋殡禾川我临而恸柩经宣水抆泪以送送子伤子知子抱痛母先倚门举奠无从天耶命耶难平者众我辞孔哀于以代赗
　　祭赵道夫文
　　惟君堂堂华系磊磊英姿望之鸾凤即之兰芝少负锐气勇于有为志与命殊懐才莫施中更防乱按辔不驰弗耀其光益蕴其竒懐古隐沦石门我师于时耘耔于时栖迟群蛾赴明咸蹈危机君如林鹿食苹以嬉朝侪暇叟夕侣樵儿白石濯足紫芝疗饥允矣养晦贤防识时嗟我穉孙泰山是依胡不期頥而止于斯托好萝未觌令仪落日屋梁我心孔悲爰具豆羞抒哀以辞魂无不在尚其鍳兹
　　祭外舅萧两峯代叔厚作
　　呜呼我公学足以启沃夫后进景既暮而弗佚才足以寄百里之命乃屡辞乎徴辟惟愿慤以自持实乡闾之矜式天弗憗遗寝箦斯易嗟泰山之将頺将安仰而靡轼念平昔之诲言不自知涕泗之霑臆幽明永隔实在今日奠以叙哀五内如刺
　　书
　　与刘叅政书
　　徃岁适然而识面倐焉而分手虽天各一方莫觌光仪然以昔人心友神防言之虽疎逺犹左右也后闻敷政浙省威徳并行逺迩具瞻如在天上然遇知行志自我軰分内事耳但当忠君爱民夙夜匪懈以不负所学礼也年逾八袠碌碌何成无足为故人道近以余力谩缉佳什为沧海遗珠集四巻用奉公退寓目焉相见邈不可期凉风日深惟鼎防葆和以膺柄用不宣
　　与子谷弟手帖
　　吾弟既沐天恩便当洗心涤虑国尔忘家公尔忘私以图报称在家技俩毫莫用鱼与熊掌不可得兼名与利之谓也职事典故有不知者求教于人庶无违误战兢自持无贻前人羞慎之慎之不他及
　　启
　　回萧两峯启
　　某慨念平生持循晚节谓优防而度日抱膝含饴忽咄咄以书空拟歩如漆太史公以一言受祸千载贻羞蘓东坡为群小所排四海称屈况如老我素号醇雅惟直道以事人少的学以谐世彼司平于我者既弃周鼎而宝康瓠故嫁祸于人者亦舞鳅鳝而号狐狸毎顾本之中者无愧惶岂以至自外者为荣辱乃厪髙谊叠慰穷愁毎叹令郎冐风雨泥涂之艰维持者再亦以至亲有手足肺腑之谊踈慢则孤自莫叙于谢私又逺劳于存问笼鹅愧黄庭之未冩腊醖觉緑蚁之犹浮岂期座侧之明珠亦遣着中之仪物报懐莫罄铭骨逾深千金散尽还来盈虚有素一饭之恩必报迟速待时草率占酧不胜感檝
　　贺醮子
　　兹审醮子而宜室家新偕鸳偶为酒以召僚友逺贲鸾牋喜溢郷里光生庭户花烛阻陪于华宴菲仪聊致于贺私读书煮茶想自此优防于椿府设弧系绂惟从今祝賛于榴房莫罄懽忻悉祈鍳察
　　贺夏道存教授启
　　兹谂以乡先生为郡博士泳仁蹈徳作新乐育之范模刮垢磨光整肃来游之冠帯幸谐佥论宜贡尺牋窃以黉舍作养俊髦师儒寔为重职胡安定之兴湖学治二事者多贤才徐仲车之在楚州诲诸生而为君子必规矩凖防先自治庻礼义亷耻非虚言是以洋洋乎弦诵之和济济然威仪之盛穷檐委巷甚贫者亦务明经顕族髙门不学者指为俗辈人知趋向意自激昂矧今天下一家喜见书同文车同轨羣黎百姓皆知术有序党有庠盖齐家治国由大学而知则传道授业非明师不可睠兹文献在我郷邦校无鲁国之真儒斯文几防郡有蜀川之太守吾道其兴虗教职以迟迟采舆情而察察诚以其人之贤否系乎此府之观瞻必称其才乃无废事恭惟词源浩荡徳量深虽贤能岁贡之书让于伯氏而乡里月评之论屈此长才同师而必超羣学易以无大过西桥流水栖迟在衡泌之间东阁延贤徴起遇风云之防训导两载发扬六经芹藻萃于泮池菁莪育于中沚循循而善诱年弥卲徳弥髙休休如有容学不厌教不倦利禄之际毎如怯夫名教之中自有乐地不图鹗荐发此鳣祥道之所存孰谓以退为进时不可失要亦由老更成试艺春官了当年之故事低头座主恐前日之门生归斯受之在此行矣既専施于化雨宜大拯乎頺风上以答府主之心下以塞士类之口某居常笃于自信老益壮而穷益坚未能俯以为同誉者少而毁者众所喜耆英之在泮或来暮景之浴沂爰叙防缀兹贺语谨奉启以闻
　　贺伯逹知县启
　　请老挂冠寔人间之偹福遗荣结社昉林下之一人吾党增辉里闾交庆恭惟大尹先生蚤穷六艺百家之奥锐意荣名晚值四海群雄之争窜身离乱幸大明之当运得就日以分辉有志竟成不负所学五十龄而富贵己闻绶见于防稽千万里以驱驰将见书成于史记又能佩老氏功成身退之训初非如渊明昨非今是之归与野老以为隣招门生而立馆文字优防于晚节何异求仙林泉笑傲以娱情贤于从事某本图恭贺竟以事牵致令尺牍之后期用贡四诗以为礼深惭踈慢所兾宥原
　　回萧尚质贺婚孙啓
　　诒厥孙谋不过喜传家之有道为之有室抑孰知任责之无人由其抱平生不足之悲是以偿晚而未了之债虽曰季父视之犹子然亦君子所贵抱孙偶尔随宜因而成事为酒食召僚友尚缺此情事诗书或丝麻各令自立乃厪厚礼宠以褒辞灯火秋凉或有煮茶之余福阶庭春雨断无忧草之闲懐报谢语踈感铭心切
　　囬镏以安贺婚孙启
　　生子既为之有室孰知暮景乃抱孙婚姻所贵于以时不过贫家之了债岂复有盛时花烛之防况兼以暑草具之难愧无嘉肴防酒以速賔亲乃厪髙词厚礼之耀蓬荜受之深媿却则匪情逸豫优防或有一日煮茶读书之乐功名事业恐乖奕世穿杨射防之期率尔占酧蔼然莫报















　　麟原后集巻十
　　钦定四库全书
　　麟原后集巻十一　　　　　元　王礼　撰说
　　刘士能已知字说
　　友生刘汉章以避御名易字己知而名曰莫徴予一言说其义以告四方亲旧使知今昔称名之殊而非两人也予谂之曰生之易字也则是通名而诵之也则非莫已知者得无有怨天尤人之意乎方今朝廷求贤如不及占小善者率以录名一艺者无不庸以生之才何患无知已者而有斯叹防予请因生之字而更生之名可乎夫子尝言不患莫己知求为可知也又曰君子病无能焉不病人之不已知也夫能者可知之寔士而有能奚病人之不已知也防请以士能易生之莫何也禹有治水之能稷有播种之能天下后世言治水播种者必归之知禹稷之寔能也秋之奕养由基之射轮扁之斵轮伯乐之相马皆极其能者也故知名于天下后世况君子自修之道可不寔有其能防寔有其能则不求人知而人自知之矣刘生喜而从予言故贻是説使知所自勉云
　　李允巽字説
　　宣圣尝言邦无道危行言孙窃疑此为有言责者发也若夫寻常士庻虽邦有道言亦不可不孙不孙则不相入盖巽与之言能无説乎说则相入矣虽然巽固相入然过于卑巽非恐怯则謟恱皆非正也尝读易之巽其辞曰利有攸徃利见大人则巽之功用可见矣圣人以二五阳刚而居卦之中所谓刚巽乎中正而志行故于象词一则曰纷若之吉得中也一则曰九五之吉位正中也是巽之吉何莫非中也与李氏中气和而质美辞顺而志清虽酬应胶扰中遇士大夫必从容进退以尽其意宜有阶庭之誉也予以其兄曰允谦从而字之曰允巽中意亦协矣乃欲闻一言于予于是绎其义以为字之说而重为告曰说卦谓巽为木为长为髙巽之性也其于人也为近利市三倍巽之亨也予望子也逺矣尚其勉之
　　乐村生说
　　予友邓仲举英妙人也侨寓城西之敛陆里门俯清池园出修竹或抱瓮而灌蔬或编篱而莳菊城市之迹寡而郊野之兴浓于是以乐村生自名焉予问之曰适彼乐国予闻之矣乐彼之国予闻之矣生之乐乎村也何居则曰吾之居于此也耳不闻諠哗呌嚣之杂而樵歌牧唱之遥临目不接隳突轻儇之态而烟簔雨笠之时见务本而不逐末贵朴而不尚竒作则负耒而兴倦则班荆而坐熈熈焉有太古之风焉此吾之乐乎村也予闻而叹曰古者市门惟民得入大夫士凢有爵禄者入市有罚盖所谓市者府史胥徒兵戎卜祝百技工巧驵侩负贩之軰淆防而襍繇之仲举城市之迹寡而郊野之兴浓则其乐乎村也有素矣将见垂髫之童戴白之叟相与謡康衢而歌撃壤其乐岂有涯防仲举之志尚亦可嘉矣作乐村说以贻之
　　伯汉字说
　　大雅之诗曰倬彼云汉为章于天又曰倬彼云汉昭回于天为章昭回不及日月星辰而独言云汉何也岂以日月星辰有蚀有陨有灾异而云汉无之其犹善人君子之无咎者与且云汉不常见必俟秋气清而后见于箕斗二星之间其犹君子藏器待时而后出者与安成刘君士培之子倬资质淳美嗜学不厌以予父执也定字于予予字之曰伯汉而书是説以贻之
　　务谨字说
　　城西萧氏之彦曰务谨为人爽爽朗朗有防通意磊磊落落有跌宕情干济有誉进退适宜达官贵人争欲致之幕下予知其必为时用久矣一日谓予曰先生老矣毋金玉尔音而有遐心倘蹐城府于我乎舍虽累信信无厌射也又云贱子近易名常不识于务谨之义协乎否也予忆其色似欲得予发其字之説务谨良友也予虽耄及奚爱于一言防谨之一字圣学之始终系焉不可须防离也故圣人于入孝出弟即以谨为戒而扵君子之道未能一焉亦继以庸徳之行庸言之谨释者曰庸平常也谨者行之有常也盖朝焉能敬而夕则忽之不得为谨也甲焉能敬而乙则慢之不得为谨也大抵世之人徃徃能致谨于忧患危疑之际而不能致谨于平常动静之间盖君子所以为君子非玩常嗜诡求为甚髙难行之事但即夫目前平常之所行而不忽焉即纳身于无过之地矣何也闺门之肃肃身教之初也家庭之怡怡为政之基也大者小之推迩者逺之则能致谨于平常则无徃而不谨矣噫不忽其常而战兢自持庸非君子之先务乎务谨常逰于江淮所见夫名卿贤大夫不为不众所闻乎崇论议不为不多亦何待于予言抑予之惓惓于务谨者惟欲其不忽于平常方为谨之至而无渗漏也茂之茂之予望子也殆犹河华之髙深岂如斯而已乎姑发其字之义以为进徳之云尔
　　尚防文辉名字说
　　古之君子问学聚辨孜孜而不怠者非为人也诚以躬行之外无余事徳有所未修学有所未讲皆吾身之忧一言一动惟反求之已以自治而已岂有一毫要誉之心防故闇然而日章者美在其中而文见乎外其光辉发越如石韫玉而山辉水含珠而川媚自有不容揜抑矣夫苟务外之心胜而务内之寔亡汲汲焉求知于人而不能有若无实若虗则与古人尚防之意岂不大相逺絶防慈湖杨氏有云昔人以奢为耻今人以不奢为耻此世道之感也西安李君尚防字文辉以才名弓招将提宪寄谦下力辞再授永新上坪廵徼官与士大夫语和气满容退然若不胜衣而词气之雍雍威仪之棣棣粲然有文以相接至其短衣匹马见贼身轻又有贰师之风焉可谓有文事有武偹矣名者实之賔揆其名若字可谓名寔相符矣明廷论功必膺峻擢而施劳之色无几防见于顔面非古之君子乎栁子厚云有其寔者名固从之因其名若字之称为作是说焉
　　巽权字说
　　巽之为徳和顺其于易也六以隂柔防初故或进或退意若有疑利用武人之刚贞以立其志至二之与五曰吉无咎曰贞吉悔亡无不利以巽顺之得中也六四以隂居隂得巽之正巽于上而巽于下善处如此是犹田猎之获三品利市之有三倍若九居上之极过于巽而失其刚则反防其资斧矣惟巽以行权乃得之也从子巽谦下以与世浮沉而应变机敏进退适其宜轻重合乎节予定其字曰巽权云
　　欧阳止敬字说
　　洪武六年秋予与建寅先生俱以廷议徴辟辞不获命同载诣省舟次积阜时建寅适携其子来见眉目娟好所谓兰茁其芽者也明年冬予至其家建寅在邑未归其子进退揖让周旋言论俨若老成风格予深喜故人之有子也问其字则曰师友命之以止敬而孩名则未之更也于是进而告之曰圣学成始成终皆由于敬将白于尊父更之曰成何如且止敬之说岂独为臣者所当止乎大学姑就其重且切者言耳纲常之间动静云为之际舍敬何以行之防故逺之事君此敬也迩之事父亦此敬也居致其敬不庄非孝徐行后长正容听防久而益敬晏子善交相待如賔兾缺获荐出门如见大賔使民如承大祭果可有一之不敬防故敬则成不敬则亏欲成吾之学成吾之徳成吾之事慢忽以临之而收其效者吾未之见也茍事事止于敬是以敬作所矣何为而不底于成防防而为端人善士出而为贤卿大夫皆自敬之一念始顾名思义敬之敬之故人有子其使予喜也欧阳生谢曰成不敏请佩斯语以为训予嘉其意遂叙次以为止敬字说
　　仁斋说
　　孟子曰人皆有不忍人之心说者曰天地以生物为心而所生之物因各得夫天地生物之心以为心所以人皆有不忍人之心也盖不忍即是仁忍则非仁矣孟子又曰仁人心也盖仁是中心之生理常流行生生不息终始无间苟无此生理则心即死矣其待人接物防敬何自而发必无所谓礼防事之际必不能裁断以合于义至于是非则顽然无所辨别而智亦荒矣是故仁为心之全徳而不忍人者好生之端爱物之理也然惟仁人为能推之而得其宜是义之所存者亦仁也惟仁人为能防俭而有节知觉而不昩是礼智之所存者亦仁也此可见其兼包四徳而贯乎其中矣天体物而不遗犹仁体事而无不在礼仪三百威仪三千无一物而非仁也仁乎仁乎大防徳乎其人之所以为人者乎府掾萧子仁气质踈通仪表魁岸予素竒其人一日至其居爱其雅洁而开豁见其伯仲怡怡竞爽因题曰仁斋乃谢而求其说予故发是义以告之
　　子钦字説
　　予友王防先既冠賔友字之曰子钦乃欲予发其义于说庻几终身佩服祈为君子之归予嘉其志进而告之曰防者敬之见于外也钦者敬之主乎中也有诸中形诸外表里如一非伪为也尧大圣人也史臣賛其徳冠以钦之一字则见圣之为圣亦无出乎此矣盖朝廷郊庙州闾乡党事上接下敬则成慢则隳立心之要道莅事之切务也是以舜于恤刑命官一则曰钦防二则曰钦防而师尚父告武王丹书之训首曰敬胜怠者吉宣父亦谓居防防执事敬虽之夷狄不可弃也其丁寜拳切之意为何如防子钦从予逰所欲闻者尧舜周孔之大道故予因其字发其要以勉之钦乎钦乎有一言而可以终身行之者其是之谓乎予言切矣至矣蔑以加矣宜书之座右以自儆
　　伯康字说
　　予甞见世之人有不敢康而获康从康而不得康者矣服劳以养父母勤生以给公上明发不寐放仁义行不敢少自遐逸如是则理顺而心安不敢康而获康志士之为也书所谓所其无逸是也惰四肢而逸豫委庻事于不理问学就荒而弗忧博奕玩愒以为乐如是则欲纵而身危从康而不得康邪辟之行也诗所戒无巳大康是也吾宗阶庭之秀有曰伯康已娶而不忘灯牕之苦己裕而不废陇亩之勤养志而无违劳生以务本亦有志之士也今年执经于吾门无寒曝之间有足嘉者欲闻字义故以是告之虽然予也老至而耄及世虽妄推之矣而常歉然于古人不可及为之愧汗浃背虽编离简断尚不忍释况年富力强如伯康而可自怠自弃防勉旃伯康慎择而力行之可也
　　孝力字说
　　西愚刘先生之长孙曰孝力自防頴悟予见其可人意招致馆下俾诸孙有所矜式日与讲论先王之道以待用孝力御下庄以厉衿徒多严惮之惜予家凉不能久淹也别数年矣学问日益加进践履日益笃实近一再防于其里亿其辞色似叹予老迈欲闻其字之説以自儆因念与人子言依于孝况其字有相及予何爱于一言防于是进而告之曰古人事父母以服劳奉养为切近第一事而服劳又居其先聼扵无声视于无形恒若亲之有所教使是以大舜之圣完廪浚井惟亲所命子路负米百里次翁受佣以供养休徴守柰于风雨石建为郎中令取亲中帬躬自浣洒无非竭力服劳以顺乎亲则已心安矣不自竭其力不足以为孝岂当委之他人伊川亦谓事亲若曾子可谓孝矣而孟子仅云其可未甞以曽子之孝为有余盖子之身所能为者皆所当为也今世子弟自敖自逸为长者折枝犹瞠目语难颁白提挈负荷于前缩手旁观而不顾秉彛受中以生灵于庻物独不愧于心乎求如孝力惟恐子道之弗尽百无二三焉何世道之薄也父母之恩如天罔极于所厚者薄无徃而不薄矣呜呼世道愈趋愈下一至此防闻予言者有不惕然于中者耶有不幡然共为子职者耶必将有感于斯文得之
　　诚孚中字説
　　予徃年以故人馆授侯城甞宿招提之境羡其歴刼如在桃源乡衮文信公牓署焕如日星可敬可爱因咏謌题其壁洎记其慈云道塲而始有斯文之好焉于时主院事者霖公也其季存诚信实爽朗酧应适宜人字之曰孚中孚中欲闻其说于予适以归廹未有以告之去年夏过其里辱止予宿灯下笑曰先生于孚中二字得毋有诺责乎诘旦又以事牵弗果一语而去于今重游有愧仲由多矣于是为之说曰中孚在易下兊上巽以一卦言之为中虗虚则无私无私非孚信之本与以二体言之为中实实则无妄无妄非孚信之实与人之为人存心以虚而无所偏倚接物以实而无所防欺果何徃而不见信于人哉故彖辞曰信及豚鱼之二物也一躁一至难感者也孚信能感于豚鱼则无不至矣而况灵于万物之人乎虽然孚者潜通黙化于其中而不大声以色也夫苟形于声色则所谓孚者非中而昩説以巽之义其为感也浅矣岂存心以虚接物以实之道哉师虽游乎方之外而理则不逾是也其亦有味乎吾言也乎姑以是释其字之说孚中尚其勉之
　　刘闲闲字说
　　吾乡华盖山有道士曰闲闲行混元教法以济夫人既而防明然不盲于其心与人语祸福亿中如响逺近有竒疾者争迎致之跨一驴从一僮贸贸自西自东无虚日又喜丈词得名士一言荣于华衮屡求予发闲闻之义予以为闲者天下之至福也而闲之又闲乃至福之尤者也而未易得也唐人诗曰又得浮生半日闲又曰能觧闲行有几人皆深羡极慕若不可幸而致也惟游乎方之外者则庻几焉盖出无爵禄之縻以劳其心防无妻妾之奉以累其身若可以少自暇逸矣可谓偹天下之至福矣而犹卒卒无湏防闲者何哉而又谓之闲闲可乎道士曰天下之理始之不闲者有时而得闲专务于闲者闲终不可得矣诗不云乎不觧于位民之攸暨予之闲闲以众人之安为一己之安以众人之闲为一己之闲故语其闲非一言所可尽也予笑曰道士辨矣虽然予昔也闻之漆园吏曰大知闲闲小知间间间间分别町畦者也闲闲则从容自得之意矣夫苟从容自得于其心又奚以泥其迹为嗟夫世之人安于闲者不知闲之为乐而徃徃见小利者之为利而自扰之其于人贤不肖何如也予既书其说以贻道士而亦因以自儆焉
　　欧阳海旭字说
　　盖甞观夫旭日之离东海者乎其始也出自旸谷次于扶桑烜烜赫赫苍苍凉凉众阳之宗孰齐其光彼夫海气之鸿蒙也既进而升若退而藏故旭有骄鶱之意然刚而精终焉允臧在易卦为离明在阳爻为君子庸非君子徳性之良虽暂蚀于物欲而夲体之明不逺而复则浮翳孰揜乎太阳贤人君子之在世也譬之皦日当空万民所望欧阳生旦海旭资质开朗学知乡方以推择为吾里廵徼司吏周折廽翔未数月慨然曰身体髪肤受之父母吾安能以迟钝日受责于大府而谋稻梁乎遂求代去行之日过予求一言予嘉其志作海旭字说以贻之使知自强云
　　东旭字说
　　佛者之徒心昶字东旭住儋岭慈云道塲为人谨饬嗜词翰甞从长老云林定公游风致自异西愚刘先生欲予为说以贶之予以甞瞻慈云之岭防岏崱屴意必有胜俟异日逰而悉之为一言未晚也庚申之冬西愚之从子敦复出守浔江予徃贺焉西愚与同登儋岭以纵目而畅懐良宵剧谈而知东旭之襟度蔼如也西愚曰东旭之义俟子而发兹非其时乎予媿诺进而告之曰旭者曜灵之光彩也方其升于东也苍苍凉凉或揜或彰跃于旸谷隐乎扶桑与云霞而同出不烜赫而扬光庸非阳徳之养晦者乎方今当宁求贤如渇凡吾儒与二氏之翘楚者莫不登崇授之以政而东旭则寄迹灵山胜地以遯其世兹东旭之所以为东旭也与其寓意防而婉矣虽然此用世法也至若明夲然之心见本然之性则当洞洞煌煌无隐之弗烛无逺之弗鍳矣师其勉之防东旭谢曰一切出世法应作如是观稽首而去











　　麟原后集巻十一
　　钦定四库全书
　　麟原后集巻十二　　　　　元　王礼　撰杂著
　　王氏典郡楷法述
　　窃闻生日称贺三代秦汉未闻其礼至有唐之盛昉有之盖当是时海内清寜民物殷阜上自宫庭国都下而州里闾巷莫不遇初度崇晏乐以相媚恱沿循至今以为常典于是王公大人之生日门下士争为赋颂以賛功徳四方部属竞为瑰竒靡丽之献以希宠幸果何义防吾庐陵守相王公岳降之辰实六月六日也伏惟登门墙辱顾遇亦一年于兹矣于斯际也道古今而誉盛徳既非固陋之所能为而馈仪物奉殷勤又非事大贤君子之道夫以公笃寔英伟之姿正大亷介之则为此者将宠幸之难希而谴呵之易召也然舍是二者独无一言忠告之可献乎自汉而降郡太守之贤者未易枚举而吾王氏之任郡寄足为二千石楷法亦自代不乏人姑举其所记忆者为守相诵之王尊为安定太守到官出教告属县曰令长丞尉奉法守诚为民父母抑强树弱宣恩广泽甚劳苦矣太守以今日至府诸君更宜勉力正身王堂拜巴庸太守巴庸清净吏民懐惠为之立生祠王朗为会稽太守旧祀秦始皇刻木为像与夏禹同庙朗到官以为无徳之君不应祀于是除之王导迁丹阳太守加辅国将军上牋曰今日临郡不问贤愚皆加重号輙有鼓盖有不得者或为耻辱天官混襍朝望頺毁导忝荷重任不能崇浚山海开剏乱源谨还鼔盖加崇之物请从导始庻令雅俗区别王况为陈留太守以徳化民永平中蝗起弥山遍兖豫至陈留界蝗髙飞不集王居正知婺州大将张浚请于上有田在诸郡丐免征徭居正言兵兴以来士大夫及勲戚之家科敷与编户等盖欲上下同力一心共济国家况将相之臣乃不能体此乎王尧臣知光州岁大旱群盗发民仓廪吏法当死克臣曰此饥民求食耳荒政之所恤乃请以减死论其后遂着为令苟守相行事光明磊落皆如前人则他日名继一王之后传之无穷其为夀祉不既多乎因思昔者开元之际千秋令莭侈矣曲江张公不以贵戚近臣之所说者献其君而以治乱存亡之鉴献其君端平以来达官庆夀亦云盛矣西山真公不以四方牧守之所献者贺时相而以诸葛武侯开诚心布公道集众思广众益之説为书以献自当时观之疑若违众自异者由今观之彼众人之爱其君相者与张曲江真西山之爱其君相者孰为至耶某之于真真之于张时之相后若此其久而君子爱人以徳之意其揆一也守相诚能即前人之所己行益推其类以尽其所未行则太平盛治将由一郡而放之天下岂不赫赫在人耳目防诗曰心乎爱矣遐不谓矣礼之谓也又曰乐只君子邦家之光乐只君子眉夀无疆守相其有焉故述夫羣贤当世行事之迹掲于公堂以为莅政之云尔
　　太守雨辨
　　洪武七年夏四月不雨郡太守徐侯叹曰频年丰裕民犹无以供赋今禾荄初行而四野尘槁后将若之何遂偕庐陵王君道亨由青原徧走群望诘朝一雨三日优渥沾足于是懽声载道咸曰此太守雨也或疑其佞王某闻而折之曰是实太守雨也名之者当子恶乎知恶乎知今之郡守古之诸侯也先王疆理天下画界分境诸侯各祭社稷及境内名山大川是故太守贤则山川鬼神莫不从令盖千里履封之内鬼神民物皆其管摄气机感通分之所至也太守贤且诚山川之气有不聚而应之乎况出云雨者山川之职也太守贤且诚斯山川效职雨旸顺序而民物鬯遂矣雨而归之太守岂佞也防昔宋均为九江蝗不入界刘昆为农虎北渡河皆山川之灵郡守之贤也物之妖者有以拒之气之祥者有不致之乎作太守雨辨
　　县令箴
　　庐陵剧邑也平世号难治况今日防兵乱以来田莱而赋弗寛民匮而用愈急舒城吴侯为邑长于斯也子视其民众咸徳之于是徴丈于邑之庶老以寓美报某不得辞赋县令箴一首
　　粤惟县令拟男于古奉宣徳化以作民父母和寜慈君汲有信父谓子懐群黎载摩载抚能名赫赫循吏所弗屑为颍川四长并仁善笃诚人自不欺矧兹甫辑宜绥靖是思譬赤子啼饥而乳之以时犹牧牛求刍鞭服少施是用弗转于残羸尝闻医师疗人病既少差又虑夫元气之防猛剂不烝惟参术是资洵美令君蘓枯起萎志在养生得时措之宜允恕且恭民以弗病匪惟上之供而下焉是浚宜此永誉昌于世爰记讽词庶朂从政
　　平阳王氏世次志
　　王氏之先出自周灵王太子晋后为太原琅琊二族太原临于平阳平阳王氏太原之支也平阳之裔宋季因仕家三山有曰复字子阳洪武三年皇明设科求贤闽省欲得公正耆硕者较群试之艺子阳奉命乗传二千五百里至礼之庐而委币焉辞不得命至闽既事子阳乃请曰复系出平阳家乗逸于兵乱念累世单门旅人无宗属父兄可访徃事惟复粗记其槩愿一语以志源委俾后无忘某忝同姓不敢以固陋辞叙曰复之先可考者六世祖讳伯大宋某年第进士积阶至金紫光禄大夫太师资政殿大学士有学有文人称留耕先生配姚氏封永国夫人继郑氏封荣国夫人值国难太师薨扵闽谥忠文公葬福寜子男四人伯讳积翁字畊存元初内附授荣禄大夫江西行省平章政事政尚简静寻殁于王事上嘉其忠谥忠敏公赐田三千亩芦荡一千亩优其后人建报恩寺主其祠事俾其子都中袭父爵丞相伯顔奏都中年财十七重任非所宜宜使临民习政于是授平江路治中改浙东副元帅歴福建海北宪累官至正奉大夫江浙行省叅知政事亷介自持笃学下士令誉翕然既殁谥清献公父子俱姑蘓子孙因家焉仲讳某仕至朝请大夫循州路同知号竹窻殁葬懐安叔讳刚中由提刑按察使改婺州庆元搃管兼府尹陞中奉大夫江东淮西福建三司宣慰晚号中斋娶洪继陈亦葬懐安季讳光祖中大夫宝庆路总管号南湖散人殁葬晋寜循州宝庆之后寖以防絶惟宣慰公有子曰畿防授福安尹改永福尹字雪屋娶黄氏封宜人殁葬懐安永福之子曰譲字仲防防漳州务提领歴闽安髙泉廵检长泰簿福建盐运司监运除敦武校尉上杭簿娶苏氏祔葬懐安子男二人长即复防建寜仓官歴泉州市舶库提领侯官务大使福州路録判而世易矣次曰友谅两浙盐运司奏差早世某惟平阳之族盛衰于汉唐五季之际者不可知而由宋迨元簮缨烜赫在人耳目犹尚如此呜呼非世徳之隆曷臻是哉子阳谦厚笃实有乡曲之誉无势利之竞兢兢焉惧隳其家声恶知汉世以清亷著名者不复见扵今日某故为著述平阳王氏世次志一通俾藏于家使后之覧者重本原之思懐笏组之旧力学以发其身作善以亢其宗异日将门有将相门有相不在兹乎不在兹乎
　　瘗犬志
　　余任贑时寓家于雩有餽黒犬雏者稍长代猫有功动静率觧人意主适外必随叱之返徬徨帖耳不忍去囬数十歩驻足目逸逺不见冠盖始还舍迨归俛首俯伏若拜不自休后二年浮家东归家僮揺樵艇载鸡犬器皿尾余舟行下皇恐滩纵之岸忽风顺湍驶不得收自断必失乃穿灌翳望舟疾驰百余里舟至亦至严霜必卧篷上若防警然过家家久墟矣狸兽交迹虽无鸡无能畜者自是巷曲晏然时夜繁滋亲戚有及门者曰斯犬目深衔濶趾宻而尾轻猎材也惜无人出之负其骏耳假以合围不献其技而逃归数日复求易之余止之曰彼必不肯违旧以从新归而有阻利他人矣是冬复辟地曲溪永和书画米粟悉置楼上犬未始登楼防引几夜増竹柝驱之卒莫能禁犬在下呌噉不胜其忿于是令童竖掖之以登楼次夜即不待掖已而升降甚习闻影向即至捕获无遗嚢橐不废坏皆其力也近病癣赤立怜其寒命女僮衣以废襁越数日将毙适有山农艘槱至者愿输数擎得之余曰斯犬相从危难之间有功多矣忍令人烹食之耶毙即深瘗墙隂实壬寅腊也嗟乎受秉彛以生者食君之禄不肯致身以除害又安然违之余恶乎不悼斯犬之防予恶乎不悼斯犬之防作瘗犬志
　　防问
　　问仲尼洙泗之教陶冶贤愚初无厚薄增损于其间然观其异同之际去取若有可疑者其使漆雕开之仕也开对以吾斯之未能信则恱其论乗桴浮于海子路闻之喜则曰由也好勇过我无所取材夫漆雕开拒夫子之言是与夫子异见者也而夫子反进之子路喜夫子之言是与夫子同趣者也而夫子反贬之岂圣人于群弟子不欲其苟同也与然三千之徒顔子最善学夫子者也歩亦歩趋亦趋终日不违于圣言无所不恱是亦类乎苟同者也圣人又何为而深取之耶其必有说愿相与辨之
　　问圣学之大原夫子以一贯授曾子尽之矣而曽子之语门人乃不曰一贯而曰忠恕何与子思子亲出曾氏之门而其言则曰忠恕违道不逺岂忠恕自忠恕而道自道与师生之说若不相似然其防安在夫子亦甞告子贡以一贯至答终身行之之问而蔽以恕之一言而忠不与焉其去取殆必有说也孟氏愿学孔子而绍曾子子思之正传其论自反则释恕而言忠其论求仁则释忠而言恕忠恕果二道耶果可分而言之耶凢此皆疑而未谕者愿明以告我
　　问若圣与仁则我岂敢是其道至大虽圣人有所不敢居岂他人所能与而周公之制礼列仁圣于智义中和之间并举以教人且以此待天下之学者而无所轻重周孔岂殊道耶孔子答子贡博施济众之问曰何事于仁必也圣乎是仁之与圣有优劣也且仁之一字夫子所罕言然其立言其问答及于仁者不可数至于圣初非夫子所罕言而载于论语反不若言仁之多又何也夫子许伯夷以仁止目之以贤孟子许伯夷以仁遽目之以圣其说复安在耶
　　问语曰穷经将以致用所贵乎致用者必储实理育实材而求实效也今之学者论学则宗孔孟论治则主三代论保民则曰发政施仁省刑薄敛论律身则曰孝弟忠信礼义亷耻发于言笔于纸非不粲然可观也就而索之则冥然而昧也枵然而虚也意者骛干空言而未甞从事于所以言而求实用耶今姑与诸君商之孰不言圣学之当明也诸君各指寔见志当何所期力当何所用孰不言王道之当修也诸君各条实事何者而为纲何者而为目佛老乱真者也勿徒曰清虗寂防盍的言其乱真者安在申韩害正者也勿徒曰刑名术数盍确论其害正者孰存凡此数端具以实告母徒袭先儒之遗言作书生之陈语以仰称明天子教养之实徳斯无负诸君之实学其悉心以对
　　问科目之设三代以上不可详经典所载莫盛于周大司徒以六徳六行六艺教万民而賔兴之可谓本末兼该内外毕举矣汉兴有孝弟力田之举有贤良方正之科自时厥后秀才孝亷二科常行唐则秀孝衰而明经进士独盛宋因唐旧至王荆公始变其法罢明经而取进士其法果可常行与或谓汉之选举有以启西都良吏之盛宋之科目有以成庆厯诸君子之风然与否与歴代制科所以待非常之士将非常之士必待制科而后出与近代安定胡氏教法则有经义治事二者之分明道程子奏疏则有经学性行才能三者之目考亭朱子贡举私议则有所谓各防觧额半取徳行半取经学三先生之説同乎否乎将安所折而可以合于古宜于今愿相与究之
　　激孝
　　永新龙潭洲有业舟以食者周其姓酉一其名元季之乱辟地庐陵篁防有父年近八十不敢湏防离有所适无逺近必禀命乃行归期无敢晷刻爽父不见即呼之既至了无所云而酉一恂恂侍侧无几防厌怒意随所得必市甘脆以养常戒其姊与妻曰老人体犹枯树不能饥寒饮食贵及时且宜燠姊与妻亦遵其言而酉一有未及亲视犹慊然于中其后父益老病且殆时酉一受人直拟运粮入郡城或劝其留老病者于在岸之舍俾姊与妻时其药饵在舟倘不测悬隔累人酉一曰吾一时不在亲侧将亲之心与我之心俱有不得其寜者焉遂载以俱至郡城外夜必望斗拜且吁曰细人有父艰食矣度命在朝夕愿少延余息俟归至篁防则不子之罪庻其寡乎果如其祷归及防岸始絶衣衾棺敛顺便以葬之人谓其孝感左君齐贤毎见予輙道其事亟嗟叹之且曰今世簮缨之门诗礼之族其宫室妻妾车马佩服之奉下视酉一之防贱曾不若土芥而尽孝不愧扵斯者几何人哉又曰人之不能事亲者多诿曰失学酉一曷甞读书而纯孝若是读书者或愧之岂读书者骛于空言而忘其实践耶又曰父子天性恶有后其亲者无亦古人所谓孝衰于妻子欤齐贤永新簮缨诗礼之裔亦侨居篁防三世矣故悉酉一之孝行而言之若有所激嗟夫君子取人之善岂以门地哉予特笔之以愧夫鉄炉歩之名而甘落黄防郎之下风者且易酉一之字为益友以进之云
　　送吴茂卿东还引
　　茂卿良士吉郡名家少负不覊之才蚤有逺游之兴三十年豪族岂能局促如辕下驹千万里归来但回翔似辽东鹤孰两东门之芜可覩或三荒径之菊犹存报本追逺而事鬼神尊祖敬宗而修谱牒卓矣超群之见蔼然懐旧之心奈于帝王之畿既以占籍是以父母之国亦许驻防望并州而是故乡思颍水以偿夙志但亲戚慰恱初盍簮于契濶之余而仆夫仓皇又舣舟乎炎蒸之浒于兹分手亦难为情爰各咏于离声庶少光乎行色凤城朝雨不须唱彻于阳関鹭渚秋风更兾有懐于杜曲一言为引多士遂歌
　　讼龋齿文
　　江南生久入耆龄忽患龋齿遇羮虀而俱防犯酸坚而輙死饮则衅生饭常中止风耶蠧耶厄我如此昔也排拶今也砑豁龊龊孔开齾齾锋缺坐观狼餐枵腹其侧骨鲠之旧久踈鱼虾之侣新接当喜而忧不瘖而黙淳于傍观防手无防生乃斋沐敛衿叩身之神再拜肃穆兾其垂聼若曰物禀气偏牙角翘然人灵万物数齿弗坚厥咎伊何内省其愆岂若豪夺之家弱肉强食弗安其分独肆已力惟思我肥寜恤彼瘠致天之罚使至斯疾岂若贪冐之吏嚵民膏脂掊克聚敛并縁为欺磨牙张口如虎如貔溪壑难满节齫髓捶召身之殃使阽于危顾生所事出入文字非义弗由非礼弗履何罪何辜遭此祸盭明以语我过不可式毋苦防躬末疾滛滞时夜将半有风飒然灵兮神兮恍惚言传谓生之防志行莫先齰经嚼史防英咀妍逺遡太古旁搜百家唇腐腭烁揺其辅车谈王说覇守正斥邪子之疾恶奋怒穿龈子之厉潄石求清皦皦者易污容容者葆真人之致疾亦各有因胡不此思而忿云云吾将以尔之诚上逹于帝增尔智牙锡尔儿齿使既有年亦受繁祉勑尔天君饱尔仁义播告天下饫尔甘脆生闻是言深省潜砭舌利速殃齿刚有玷惩违改忿形迹靡见闭口藏舌没齿无怨
　　遣疟鬼文
　　疎放翁系出太原世为清门总角读书无他伎能生产不事淡泊无营今者痁神倐尔下顾先寒后热汗液如注沾衾涴席饮食错迕顾惟老身何堪频数敢告尊神试聼吾语牲醪非吝我实寒素谨偹洁粢钱一筐用愬愚遣子以行我居此土兎防狼窟初喜民淳今苦蟊贼外则强佃田不税纳年深月久报为己物里役受私掩蔽其册内则强类盗货产业诡诈百端非秦舌恃其裕美欺我老拙暮景艰行蹇骖代歩耕圃不樊独见嗔怒时夜出闲泽彼鬵釡彼恶弗寻頋我实误隂府甚明岂容火度吾辞已殚各问津路登舡上车请从此去
　　题兰竹
　　兰葳而下埀竹囬薄以斜起澹与泊其相遭保幽贞乎终始
　　赞红梅障
　　春动芳郊时莭黙染胭脂香雪休疑冶杏夭桃犹帯氷霜标格
　　赞彭志髙行乐小引
　　其昔也有凌云之志谓功业为可必其晚也有傲霜之姿以诗书为燕翼脱畧风尘徘徊松石羽扇竹冠逍遥自适使邂逅乎山泽之臞未必不以为竹林之逸也
　　賛龙图
　　潜则在渊见则在田徳施之普拟圣配干于嗟龙兮
　　赞虎图
　　藏或负嵎用或守関感徳渡河叛夫胆寒于嗟虎兮
　　赞忠孝图
　　道是葵萱障也得道是忠孝图也得莫言草木无知也具人生大节噫人见此花尠无惭色羡尔倾心向太阳羡尔忘忧树堂北
　　赞猫犬图
　　维猫维犬维家之宝防窃穿窬莫我敢暴或无寐以防奸或素餐而忘报载绘尔容非资玩好昔图功于麒麟托久逺乎丹青念尔劳之交修爰用播其芳馨重为告曰有形必神有功必祀蜡典可推有引无替各聼誓言勿荒女事我服我器暨我书契举切吾身一不可废毋使嘐嘐聱聱祗搅我睡于嗟乎贵
　　逾垣沃枢栁下之弟罄人所藏欲忽以防遇则尽死以囓毋徒声吠于嗟乎善噬【犬曰善噬】
　　词
　　喜莺迁
　　甘霖停霤喜浩荡湛恩跻民仁夀戌栁拖金海棠染綘报道宰官移绶转眼积劳三考犬卧更深犹昼最好防似氷壶玉露十分清漻　难有防里巷此日壮夫都是来时防笳鼓迎风旌旗耀日旋筑草堂完就自今四时纳福遥对溟山如綉愿嵗岁共桐乡父老一巵春酒
　　百字令【夀老妻八十】
　　晨看婺女正流光垂照耆昌堂里只为佳人延眉夀影入玉杯迎喜莫道春秋八千八百逺都难拟人生稀七古来登八能几　眼见绕膝孙枝烹羊脍鲤也有些肥美淡饭恶衣聊自足多少何能如你夫是谪仙金銮待诏妻亦寻常比随縁相守安贫况是王礼
　　题疏
　　华盖山题钟疏
　　永阳之上曰华盖山寔万姓祝厘之所革命以来缺蒲牢物昧五更深省之时况逄道宇之苟完岂有异气之可掘敬资檀越谋就工倕结千人縁庶洪炉之一防成九乳器将远韵之咸闻警尘世之昏迷作神天之供养春生笔下霜动人间谨疏
　　东山题疏【为无诘长老作】
　　伏以东山胜地实野史翁之故基【龙衮七举不第着江南野史】西域法源有达奚师之遗迹记明月清风之旧【寺有明月阁清风桥】兼茂林修竹之幽岂期大地黒灰空慨前朝黄叶遂归天竺庻见雨花事有大谬不然乃鹊巢而鸠防退将修吾初服或鸟革以翚飞叩诸贤豪发大欢喜莫令龙象久泣所望给孤将见金碧交辉真如兠率谨疏
　　题东陂甃砌桥疏
　　东陂石桥利便非一日矣年深月久桥屋尽頺砖亦散落过者危之习溪庵僧广无量与东陂桥隣谋择残材作亭其畔以休行者而化縁砖石重甃补之整旧为新方便苐一予闻盛举遂賛一言
　　伏以东陂一派实防梅花水源千涧之流此路两头逺接茶陵湓浦数郡之境日千万人商旅愿出岁十一月徒杠乃成长者后来遂建石桥为千年之计遐防深虑孰知屋瓦亦歴刦而飞今欲砖甃如砥之平必湏工徒如云而集非资乎力曷底于成况拟择破防之材作亭扵其侧庶徃来困之客弛担乎其间苟于财谷倾囷倒廪而恵然将见子孙髙车驷马而过此好事好事大家大家谨疏
　　上元院题钟疏
　　上元为院二百余年矣代迁世易渉难摧残近来竭力修葺虽近苟完而奉佛无钟实为缺典用持矩疏敬叩大檀
　　伏以院曰上元亦数百年而已久俱如钟器非寻常匠所能成欲求鳬氏之骏功必借孔方而聚力大檀那除一毫于氊上小和尚铸千斤于寺中暮暮朝朝长作人天之供养镗镗鎝鎝悉令神鬼以皈依功徳无邉民人有赖谨疏
　　杂说二首
　　至正乙未春礼筮仕安逺见有捕鹧鸪以媒与为花园防鱼者有感于中作二说
　　山鹧鸪雏既长分其所食山谷于雏使各有分地有鸣其界者雏輙徃闘而争焉土人知其性褊而好闘捕他雏养以为媒置其界而设机絷媒鸣闻者耸其项忿然轻身以先竟被絷获无能脱者惟老雄虽有闘志进若迟上若思其雌又遮道劝沮之故防者最寡呜呼世之褊而好闘不能且迟且思以受劝沮而堕于罟擭者岂惟鹧鸪也防
　　渔人编篠为围罩溪涧中名曰鱼花园立橛悬置水之半列石缀其趾设関棙于围中采稻穗之嫰者饵诱之其始至喁喁圉圉且食且疑不尽而逝再则引群携类洋洋自恣穗日加鱼日众饱食满意而去以为常如是者旬日始系穗于関棙鱼犹旋绕贪食恐后踊跃如逰龙少焉牵系而棙发石确然坠围以下渔者攘臂而至矣余观斯鱼也遇倘来之物饱食满意而不知止使知快意不可常而中去斯不蹈确然之祸矣而竟殒身以偿之噫










　　麟原后集巻十二
　　附録
　　元广东宣慰使司都元帅府照磨王公墓志铭赐进士第中顺大夫詹事府少詹事兼左春坊左谕徳经筵讲官阙里孔公恂撰
　　麟原先生殁于洪武丙寅四月二十六日以戊辰十二月庚申葬于中村其髙祖运属官之墓后距今成化改元乙酉七十有八年其族孙大理公槩以其曾孙谦所奉圹志来请铭予与大理公旧同寅也谊不可辞按志先生讳礼字子让姓王氏世居庐陵之宣溪自号清和道人因所居后有憩麟山学者称为麟原先生曾祖维翰祖公涂父斯觉俱隠居弗仕母刘氏先生生而聪慧好读书事亲孝五嵗就学揖让进退俨若成人八岁四书经传皆通习之十岁即有志于科第出就外傅习举子业年十五作文笔立就老师宿学皆叹异焉十八试于有司与群士争衡至正十年庚寅以诗经魁江西有司以名闻十一年授安逺县教官十三年循民弄兵掠汀州攻龙南于是安逺顽民作乱十五年贑州路总管噶海齐以先生尝典教是邑令奉诏徃绥之蛮獠砺兵刄弓矢以逆于境先生谕其父老曰吾奉诏辑安汝民宜改过自新毋自速咎使妻孥得保首领以殁顾非幸欤若负固肆暴一旦天兵逺临父母昆弟并遭擒戮悔之何及汝宜思之父老再拜谢曰明公教以生道敢不自悛叱其子弟令各归舎觧甲为农于是逺近居民悉遵化贑州移文省宪议功十六年授兴国县主簿未几以亲老辞归江西行省叅政沁布阿咱尔闻而嘉之遂辟叅谋幕府越明年迁广东道宣慰使司都元帅府照磨十八年噶海齐为江西行省叅政总戎贑州复召先生归幕府叅賛军事九月陈兵防贑沁布阿咱尔与噶海齐俱死所领兵亦溃先生偕都事巴延子中收余兵栖天封意图恢复而世事日非矣乃取道过雩明年挈家下贑又明年归庐陵而郷里莽为邱墟民不遑防二十二年江西内附遂构堂于古城旧址郷郡学者争师之洪武纪元诏兴学校郡守王君泽以书币延至于郡庠为学者师洪武庚戌设科取士于是福建广东藩臬奉诏礼聘先生为考试官继又江西湖广书币交至皆以疾辞弗徃八年诏行郷饮酒礼郡守徐彦中以先生老于文学固请为賔讲明礼法九年四明乌斯道知奉新县事复迎防賔位多所咨问焉先生自少至老嗜学不倦其于六艺之文百家之书靡不阅覧尝类群贤之诗名曰长留天地集沧海遗珠集行于世复辑官箴一帙名曰为政规范俾官守者得以法焉毎于严冬氷冻輙减米以济贫者郷隣徳之元季以来科举法废先生遂工为古文是时前进士江浙提举云阳李公祁国子司业西昌刘公崧翰林学士金华宋公濓毎见先生之文咸推重焉乱后文多散逸其所存者百无一二名之曰麟原集生元延祐甲寅正月四日夀七十六配吴氏有贤徳子男三人长楫次朴次枢楫枢先卒女一人适固塘文氏孙男四人士颉景蘧希晏慕侨曽孙男十三人谦其一也铭曰
　　仁者必有后而后未必多贤吁嗟乎先生簮组绵绵徳者必有言而言未必能传吁嗟乎先生道义兼全道以淑人义以制事惟所在而能安故俯仰而无愧中村之阳有幽其堂勒铭斯藏百祀不忘










　　麟原后集附録
