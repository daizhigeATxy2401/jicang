　　御制题郭知达集九家注杜诗
　　平生结习最于诗老杜真堪作我师书出曽锓实郭集本仍寳庆及淳熈九家正注宜存耳【是编为宋郭知达集九家注乃王文公宋景文豫章先生王源叔薛梦符杜时可鲍文虎师民瞻赵彦材见于知达序其言王文公即王安石宋景文即宋祁王源叔名洙杜时可名田师民瞻名尹赵彦材名次公薛梦符鲍文虎即其名豫章先生葢黄庭坚也版刻于广东详见曽噩序巻后署云寳庆乙酉广东漕司锓版马端临文献通考载此版亦称为善本】余氏支辞概去之适以遗编搜四库乃斯古刻见漕司【此书旧藏武英殿仅为库贮陈编无有知其为宋椠者兹以校勘四库全书向武英殿移取书籍始鉴及之而前此竟未列入天禄琳琅岂书筞之遇合迟早亦有数耶】希珍际遇殊惊晚尤物闇章固有时重以琳琅续天禄【天禄琳琅惜早已成书此本当为续入上等】几闲万遍读何辞
　　再题宋版九家注杜诗
　　兑氏之戈和氏弓续増天禄吉光中浣花眉列新全帙金粟身存旧巻筒【世以藏经纸之未作经册者为巻筒纸最为难得此书面页用之】尤物宁论显与晦逢时亦有塞兮通武英弃置今方出【是书尘武英殿库架不知几许年兹以校勘四库全书始物色及之且辨其为宋椠善本即此不可以悟人材之或有沈沦耶】絜矩人材黙惕衷















　　钦定四库全书　　　　　集部二
　　九家集注杜诗　　　　　别集类一【唐】
　　提要
　　【臣】等谨案九家集注杜诗三十六巻宋郭知达编知达蜀人前有自序作于淳熈八年又有曾噩重刻序作于寳庆元年噩据书録解题作字子肃闽清人凌知迪万姓统谱则作字噩甫闽县人庆元中尉上髙复迁广东漕使与陈振孙所记小异振孙与噩同时迪知所叙又与序中结衔合未详孰是也宋人喜言杜诗而注杜诗者无善本此书集王洙宋祁王安石黄庭坚薛梦符杜田鲍彪师尹赵彦材九家之注颇为简要知达序称属二三士友随是非而去取之如假托名氏撰造事实皆删削不载陈振孙书録解题亦曰世有称东坡故事者【案当作老杜事实】随事造文一一牵合而皆不言其所自出且其词气首末出一口葢妄人伪托以欺乱流俗者书坊辄钞入集注中殊败人意此本独削去之云云与序相合知其别裁有法矣振孙称噩刋板五羊漕司字大宜老【案宜老谓宜乎老眼刻本或作可考非】最为善本此本即噩家所初印字画端劲而清楷宋板中之絶佳者振孙所言固不为虚云乾隆四十九年十一月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀






　　钦定四库全书
　　九家集注杜诗巻一　　　宋　郭知达　编古诗
　　奉赠韦左丞丈二十二韵【注鲍文虎云韦济韦嗣立子天实中授尚书左丞史有传附嗣立传】
　　纨袴不饿死【前汉班氏叙传曰王鳯荐班伯宜劝学召见云昵殿上方乡学郑寛中张禹朝夕入说尚书论语于金华殿中诏伯受焉数年金华之业絶出与王许子弟为羣在于绮纨纨袴之间非其好也晋灼曰白绮之人纨之袴也师古曰纨素也绮今之细绫也并贵戚子弟之服朱买臣要曰如公等终饿死于沟中耳　赵云梁任昉奏弹刘整云以前代外戚仕因纨袴晋束皙云丹墀歩纨袴之童东野遗白类之叟庄子云伯夷叔齐饿死首阳之山史记云伯夷叔齐积仁防行如此而饿死前汉周亚夫传许员相之曰君后九年而饿死邓通传上使善相人者相通曰当贫饿死】儒冠多误身【庄子曰儒者冠围冠者知天时儒行曰冠章甫之冠前汉丽食其传沛公不喜儒诸客冠儒冠者则沛公辄解其防溺其中　赵云此篇虽古诗二十二韵而第二字平侧相次又多对偶纨袴不饿死言贵冨者之享福禄儒冠多误身言为士者之易贫贱公诗又曰有儒愁饿死则不饿死之反矣又曰儒术岂谋身以此之谓也】丈人试静聼贱子请具陈【易师贞丈人吿注丈人严荘之称应璩诗避席跪自陈贱子实空虚鲍照东武吟主人且勿喧贱子歌一言　赵云呉越春秋载伍子胥谓渔父云伊昔临淄亭湎翮托末契则相见于青州葢临淄亭颂有熟视不见太山之形静聼不闻雷霆之声蜀志许靖与曺公书云岂可具陈古诗欢乐难具陈世有托名东坡事实輙云毛遂有言贱子一一具陈之以为浑语却不引出何书其全秩引类皆如此非特凂吾杜公又浇苏公而罔无识真大雅之厄学者之不幸也】甫昔少年日【贾谊洛阳年少赵云沈休文别范安成云平生少年日】早充观国賔【易观国之光利用賔于王　赵云充字晁错传以臣充赋】读书破万巻下笔如有神【三辅决録蔡邕传不妄下笔魏文帝论云传武仲下笔不能自休孔文举表性与道合思若有神　赵云梁孝元帝之败焚图书十四万巻曰读书万巻犹有今日故焚之中着一破字则字着力而新竒矣】赋料扬雄敌【增添有长杨甘泉等赋赵云雄传云顾常好辞赋每拟相如故云于赋则言敌扬雄】诗看子建亲【增添曺植字子建封陈思王善属文着洛神传责躬公防等诗后人谓天下才共一石子建独得八斗赵云钟嵘为诗品其品子建诗云子诗原出于国风气骨高竒辞彩华茂超越合古卓尔不羣故公于诗言亲子建也亲字亲近之亲言与之近也】李邕求识靣【李邕广陵江都人父善尝注文选邕少知名长安李峤等荐邕词商行直堪为谏官由是召拜左拾遗宗东封献赋称防后进不识京洛阡陌聚观以为古人或传眉目有异衣冠望风寻访门巷填隘齐神武自太原来朝见宋游道曰常闻其名今日始识其靣师云按新唐史杜本传言公少贫不自振拔客齐赵呉楚间李邕竒其才先往见之　赵云新书娯矣于齐州人相见至青州海宴歴下亭而言之耳殊不知公在洛阳时李邕先与相见其后邕为北海太守遇公于齐州又相见至青州又相见何以明之陪李北海宴歴亭下则相见于齐州葢厯下亭在齐州也八哀诗于李邕篇云伊昔临淄亭酒酣托末契则相见于青州葢临淄亭在青州也又云重叙东都别朝隂改轩砌则追言之阳相见事葢洛阳则东都也岂不先识靣于洛阳而在齐地再相见乎则新唐书之误以再见为始识靣矣】王翰愿卜隣【唐王翰并州晋阳人日聚英豪恣为欢赏文士祖咏杜华尝在座师云左传非宅是卜惟邻是卜】自谓颇挺出立登要路津【古诗何不采高足先据要路津　赵云曺子建云古人之谓握灵地之珠吕凯与雍阖檄云诸葛丞相英材挺出】致君尧舜上再使风俗淳【魏杜恕举明主于唐虞之上増添引孟子伊尹曰岂若使是君为尧舜之君魏应璩与弟君胄书思致君于有为矣　赵云嵇康传钟防欲害康曰宜因衅除之以敦风俗】此意竟萧条行歌非隠沦【前汉朱买臣家贫好读书不治产业艾薪樵卖给食担束薪行且诵书其妻亦负戴相随数止买臣毋歌咏道中买臣孟疾歌妻羞之求去虑怒曰如公饿死沟中耳何能富贵也买臣不能留即听去具后买臣独行歌道中负薪暮间宋顔延年咏嵇中散诗曰立俗迁流议防山结隠沦谢朓敬亭诗隠沦既己托鲍照诗孤贱长隠沦谢灵运既枉隠沦客　赵云鲍照答客篇此意更坚滋鲍照登后渚诗有萧条背乡心列子载林类年且百嵗拾恵行歌张湛注云古之隠者也旧注却引朱买臣行歌道中负薪此乃穷困悲歌耳与非隠沦之义不相接桓谭新论曰天下神人五一曰神仙一曰隠沦郭璞江赋有约隂沦之列真旧注引顔延年谢朓鲍照谢灵运诗皆在新论江赋之后此不知夲始是谓无祖者也世説周觊何如庾亮觊曰萧条方外亮不如臣】骑驴三十载旅食京华春【任昉诗结欢三十载生死一交情陶潜闲居三十载　赵云后汉李尤骑驴驰村狐兎惊走魏文帝与呉质书旅食南馆郭荣纯游仙诗曰京华游侠窟谢灵运斋中读书诗曰昔余游京华京华繁富之地而当春时尤为繁冨于此旅食亦不能为乐矣】朝扣富儿门暮随肥马尘【鲍照诗结交多贵门出入冨儿邻又邻云论语乗肥马】残杯与冷炙到处潜悲辛【顔氏家训处之下座以残杯冷炙　赵氏云鲍照野鵞赋云对钟鼓之悲辛】主上顷见徴歘然欲求伸【六韬曰歘然而往易曰尺矱之屈以求伸　赵云官韵歘注云有所吹起儿神仙传王母时降夫茅君歌曰驾我八景与歘然入玉清又荘子庚桑楚篇出无本入无窍注云歘然自生非有本歘然自死非有根又法华经有歘然火之语】青防却垂趐蹭蹬无纵鳞【后汉冯异传始虽垂翅回溪终能奋翼渑池王褒颂曰沛乎君巨鱼纵大壑海赋蹭蹬穷波失势貌　赵云屈原悲回风云据青防而摅虹玉逸九思曰鸖兮高飞增逝兮青防注青冥云也此两句以鱼鸟为喻一反一正可以为句法宋玉九辩悲蹭蹬而无归】甚愧大人厚甚知大人真【范元宝诗眼曰必言所以见韦者于是有厚媿真知之句所以真知者为传诵其诗也　赵云厚言其相待之厚葢如此后汉云所以慰藉之甚厚言具怀抱之真葢如庄子云其为人也真厚则相亲爱真则不藏善乃所以为厚每诵杜公侯句也此厚与真之义甚明诗眼所谓□成杜公厚自慙愧于韦杜公真实能知韦之贤耳非是葢不省厚真字是诗字之足只单着一字为句且用押韵而字则字有力其义埃然矣】每于百寮上猥诵佳句新【赵云左传同官为泰书百寮师师佳句于同寮寮是时公以召试□官也世説载孙兴公作天台赋成以示范荣期每至佳句輙云应是我軰语而诵佳句三字则隋炀帝善属文不欲人出其右王胄死帝诵其佳句云庭草无人随意緑可复能作此语耶】窃効贡公喜【前汉贡禹与王阳为友世称王阳在位贡禹弹冠言其取舍同也　杜补遗刘孝标广絶交论曰王阳登而贡公喜子美赠沈八文东羙除膳部员外郎又云徒懐贡公喜哭韦大夫之晋诗亦云□喜容间门】难甘原宪贫【仲尼弟子传原宪在草凙中子贡相卫而结驷连骑排藿藜入穷阎过谢原宪宪摄敝衣冠见之子贡曰夫子岂病手原宪曰吾闻之无财谓之贫学道而不能行谓之病若宪贫也非病也子贡慙而去　赵云沈佺期伤王学士诗云原宪贫无怨顔曰乐自持】焉能心怏怏【赵云呉赵春秋呉王僚之母谓王曰公子光心气怏怏常有愧恨之色旧注却引韩信周亚夫传乃鞅鞅字又不连心字非公夲意所引用耳】秖是走踆踆【踆踆行走貌张平子西京赋言伎戏曰大雀踆踆】今欲东入海即将西去秦【论语乘桴浮于海又少师师阳撃罄襄入于海李斯上始皇书今乃却賔客以弃诸侯使天下之士褁足不入秦　赵云去秦言欲舍而去耳乃张仪恶陈轸于秦王曰轸欲去秦而之楚旧注却引李斯言天下之士退而不敢西向褁足不入秦却只是不入秦矣】尚隣天南山回道清渭濵【王粲回首望长安　赵云潘安仁西征赋言长安之境曰南有鸟素浐北有清渭浊泾故公凡言渭必曰清渭言泾必曰浊泾皆用此矣终南山与清渭以在秦地故接去秦之下及之】常拟报一饭况怀辞大臣【范雎传一饭之徳必偿孔融传一餐之恵必报　赵云李固传云窃感古人一饭之报注云谓灵輙也公所用主此旧注更引范雎传一饭之徳必偿自是偿字又引孔融传一餐之恵必报自是餐字以一饭之思尝拟如灵輙之报宣子况大臣相知不独一饭耳其去之懐思为何如此诗人之情也】白鸥没【一作波】浩荡万里谁能驯【顔延年诗鸾翮有时铩龙性谁能驯谢朓诗浩荡别亲知东坡云波乃没字宋敏求谓余鸥不善没改作波珠不知鸥之灭没烟波最为自然禽经云鳬善浮鸥善没没字为是　赵云可怜诗可怜双白鸥朝夕水上游浩荡虽本水而不必专言水或取流放之貌如离骚云怨重修之浩荡或取旷逺之貌如楚词曰志浩荡而伤怀是也世间夲作波字东坡定作没字言鸥之灭没于烟波间而浩荡逺去尤有义理而宋敏求谓鸥不觧没作波字便觉一篇神气索然也范淑衷甫云世有师旷禽经之书其中曰鳬善浮鸥善没则没字却是沉没之没即与前説之相反矣】
　　送高三十五书记【鲍云高书记适也字逹夫渤海人少落魄客□宋间宋州刺史张九臯竒之举有道调封丘尉不得志去客河西河西节度使哥舒翰表为左骁卫兵曺参军掌书记】
　　崆峒小麦熟且【一作吾】愿休王师【家语宓子贱为单父宰百姓化之齐攻鲁道由单父单父老请曰麦已熟矣今齐冦至不及人人自収其麦请放民皆使出获麦可以益种且不资冦三请而宓子贱不听俄而齐冦远至麦季孙闲之怒使人让之宓子贱然曰今兹无麦明年可种若使不耕者得获是使民乐有冦也季孙闻之□然媿曰地若可入吾岂忍见宓子哉贾谊书同绩汉书曰桓帝时童謡曰小麦青肯大麦枯谁当获者妇与姑大夫何在西撃胡　杜正谬云崆峒西方山也按史记云黄帝西至于崆峒山葢注曰在陇右九域图志云岷州和政郡有崆峒山皆非尔雅所载按尔雅乃作崆峒字汝州亦有崆峒山葢名同尔赵云曺操操云麦熟更来】请公问主将焉用穷荒为【禄山乱哥舒翰讨贼适佐翰守潼关翰败适奔赴行在　赵云穷荒谓适为书记随翰远事于吐蕃也旧以为佐翰守潼関乃在天宝十二年之后误矣主指哥舒翰呉书张纮传纮曽谏孙权曰主将乃筹谋之所自出孔子云焉用彼相】饥鹰未饱肉侧翅随人飞【魏志吕布因陈登求徐州牧不得布怒登喻之曰登见曺公言待将军譬如养虎当饱其肉不则噬人公曰不如卿言譬如养鹰饥则为用饱则扬去布乃解载记慕容垂犹鹰饥则附人饱则髙飞　赵云又鲍照芜城赋饥则吻吻】高生跨鞍马有似幽并儿【曺子建白马饰金覊连翩西北驰借问谁家子幽并游侠皃山简举鞭问葛强何如并州皃　赵云幽并儿葢游侠者高以文士而从军故云鞍马呉质答东阿王书曰情踊跃放鞍马旧注引鲍照诗鞍马光照地似在后矣今放西汉匈奴传文帝亲御鞍马则赵所引又在后矣】脱身簿尉中始与捶楚辞【韩愈示判司卑不堪説未免捶楚尘埃间　鲍又云谓唐时参军簿尉受杖非也今详杜所言捶有罪者也退之江陵途中云栖栖法曺掾何处事卑陬何况新犴狱敲榜发奸偷北岂身受杖如汉诸署郎耶　赵云适举有道科中第一封丘尉翰表用之故云汉纪张良曰脱间至军矣路温舒云捶楚之下何求不得者也】借问今何官触热向武威【前汉武威郡匈奴休屠王地武帝太初四年间　赵云武威唐凉州也今脱身一尉为翰见知而辟用虽热行而不惮矣】答云一书记所愧国士知【陈琳袁本初书记之士又阮瑀管书记之任贾谊传豫子曰中行以众人畜我我故众人事之智伯以国士遇我我故国士执之】人实不易知更须慎其仪【一作宜范雎传侯嬴谓作陵君曰人固未易知知人亦未易也赵云诗曰九十其仪】十年出幕府自可持旌麾【一作旗李广传幕府省文书师古曰幕府者以车幕为仪车旅无常止故以帐幕言之防颇李牧市□入幕府者是也】此行既特逹足以慰所思【一云亦足以逺思　赵云易乾卦体仁足以长人曺子建贵躬四言威灵所加足以没齿】男儿功名遂亦在老大时【古乐府少壮不努力老大徒悲伤　赵云男儿字起于剖竹视之时一男儿也功名遂字老大功成名遂之摘文也】常恨结欢浅各在天一涯【古诗相去万余里各在一天涯　赵云左传楚子使椒举如晋曰君愿结欢于二三君】又如参与啇惨惨中膓悲【蘓武诗昔为鸳与鸯今为参与辰王正长杂诗云王事虽我老殊隔过参商陆士衡诗形声参商乖音息旷不逹昭元年传子产曰昔高辛氏有二子伯曰阏伯季曰实沈居于旷林不相能也日寻干戈以相征讨后帝不臧迁阏伯于商丘主辰商人是因故辰为商星迁实沈于大夏主参唐人是因以服事夏商故参为晋星赵云子曰吾不观参辰之相比也鲍照行路难朝悲惨惨遂成滴阮籍诗□好结中膓】惊风吹【一作飘】鸿鹄不得相追随【赵云离别之言曺子建诗飞葢相追随】黄尘翳沙漠念子何当归【前汉匃奴传隔以山谷壅以沙漠卢谌赠崔温诗北眺沙漠燕曺子建乐府少小去乡邑扬声沙漠垂苏武欲展清商曲念子不能归江淹诗饮马出城湪北望沙漠路陈汤传匃奴不敢南乡沙漠前书音义沙土也漠即今碛也　赵云曺子建赋云大风隠其回起扬黄尘之防防李陵歌曰径万里分渡沙漠鲍照北风凉行有云问君得行句当归】邉城有余力早寄从军诗【王仲宣诗从军诗遐路讨彼东西夷陆士衡乐府诗有从军行苦哉远征人北戍长城阿　赵云史记士□曰边城少冦而长阳赋永无边城之警曺子建白马篇边城多警急论语行有余力】
　　赠李白【赵新唐书曰白隠岷山后更客任城居徂徕山按任城属济州时白方在东都将游梁宋而往也故公诗及之】
　　二年客东都所歴厌机巧【赵云周公居东二年东都今之西京也起于班葢坚作两都赋名之曰东都故得承以为言也本华海赋云不悟所歴之近逺潘安仁悼亡望庐思其人入室想所歴诗序其人机巧而江文通拟张绰诗胷中去机巧】野人对羶腥蔬食常不饱【论语先进于礼乐野人也　赵云语饭蔬食饮水今也每食不饱孟子虽蔬食菜羮未尝不饱也】岂无青精饭使我顔色好【梁书两韩之孝友纯深庾郭之形骸枯槁或橡饭菁惟口不及杜正谬谨按】

　　【先生青灵真人真语云霍山有道者邓伯元受青精石饭之法内见五藏冥中夜书色如婴孺又云故服铤否春草生此物易寻想数诣水之处逍遥也亦为青精也　学林新编云按青菜为羮谓之菁羮字书菁羮菁也书所谓菁茅礼所谓菁蒩即此物也诗葢用道书中陶隠居登真诀其法即南烛草木浸未蒸饭暴干其色青如黡珠食之可以延年却老此子羙所谓青精饭也神农本草木部有南烛枝叶乆服轻身长年令人不饥葢顔色取汁炊饭名为鸟饭又名黑饭草在道书谓之南烛草木在本草谓之南烛枝叶实为一物也以菁羮青精则误甚矣】苦乏大药资山林迹如扫【魏文游仙诗云与我一丸药光耀有五色杜正谬丹书抱阳山人大药证曰大大药者须链沙中永能取鈆里金黄芽为根蒂水火链功深又曰鈆水】
　　【永水者出于一源化为白液结就坚氷此是真阳也为还丹之祖作大药之基　赵云四句通义离为两端则诗意不相接盖诗人不以文害辞以青精石饭之法内见五藏色如婴孺岂不谓之大药乎而青精饭法其所用之物如以南烛草木叶煑取汁渍青稻米炊之张君房云青稻米如豫章西山青米呉越青龙稻草是也此亦费寻讨不亦谓之大药资乎】李侯金闺彦脱身事幽讨【江文通别赋金闺之诸彦兰台之羣英注云金马门也谢晖尚书省诗既通金闺籍　鲍云白尝供奉翰林故云本传白自知不为亲近所容求还山帝赐金带放还脱身字见上注】亦有梁宋逰【任彦升令云客游梁朝则声华籍甚顔延年北使洛涂出梁宋郊　鲍云白时得还与公同在洛将适梁末也后在梁亦与公同游故遗懐诗云昔我游关中惟梁孝王都忆与高李軰论交入酒垆赵云梁谓汴州今之东京宋谓宋州今之南京】方期拾瑶草【江淹香垆峯诗瑶草正翕赩玉树信青葱　又曹植诗徒倚拾瑶草　杜补遗江文通别赋惜瑶草之徙芳李善注高唐赋序云我帝之季女名曰瑶姬未行而亡封于巫山之台精神为草实曰灵芝又李注瑶草正翕赩曰瑶草玉芝也山海经曰姑瑶之山帝女死焉名曰女尸化为瑶草其叶胥成其华黄其实如兎服之者媚于人】
　　游龙门奉先寺【龙门在西京河南县地志曰阙塞山一名伊阙而俗名龙门耳奉先寺则公后又有近体诗云气色皇都近金银佛寺开也】
　　已从招提游更宿招提境【后魏太武帝始光元年创立伽蓝为招提之号　杜补遗释氏要览载释名曰寺嗣也谓治事者相嗣续于内故天子有九寺焉后汉明帝永平十年丁卯佛法初至有印士二僧摩腾法蓝以白马防经像屇洛阳勑于鸿胪寺安置二十一年戊辰勑于雍门外别建寺以白马为名谓僧居为寺自此始又増辉记云招提寺梵言招鬬提奢唐言四方僧物后人传写之误以拓为招又省去鬬奢二字止称招提即今十方住持寺院是也佛寺谓之招提盖天竺国之语如槃经云造僧招提则生不动国孟浩然诗清夜宿招提】隂壑生虚籁月林散清影【谢荘月赋声林虚籁沦也灭波梁昭明太子钟山解讲瞰出岩隠光月落林余影】天阙象纬逼云卧衣裳冷【薜云山谦之丹阳记曰太兴中议者皆言汉司徒许彧墓阙可徒之王荗弗欲南望牛头山两峯曰天阙也岂烦改作　黄氏多识银云此寺今在西洛之龙门按韦述东都记云龙门号双阙以与大内对峙若天阙焉方知老杜用天阙葢指龙门也妄改为天闚荆公又改为天□皆非　杜正谬天阙龙门也子羙诗注云龙门在洛阳之南葢伊阙也遥望双对峙如门而其诗有金银佛寺开之句则奉先寺也洛阳记曰阙塞山在河南县左传晋赵鞅纳王使汝寛守阙塞伏虔谓南山伊阙是也杜预注云洛西南阙口也俗名龙门是山谷云王介甫谓当作天□葢对云卧为新切耳鲍明逺乐府升天行风衾委松宿云卧恣天行　蔡正异云世传古本作天闚今从之庄子以管闚天正用此字　赵云惟蔡伯云云古作天闚极是惜乎知引荘子以管闚天而已所以又起或者之疑庄子也至人者上阙青天下濳黄渊后汉郅恽传曰非闚天者不可与图逺若引此不亦明乎孟浩然云卧昼不起】欲觉闻晨钟令人发深省
　　望岳【赵曰岳一作岳甫诗集有三望岳东岳一名岱宗故曰岱宗夫何如其三南岳故曰南岳配朱鸟其三乃望西岳故曰西岳崚嶒耸处尊】
　　岱宗夫如何齐鲁青未了【书岳宗防山为四岳所宗风俗通云防山山之尊者一曰岱宗岱始也宗长也万物之始阴阳交代为五岳之长赵云言其山之长大东岳谓之岱宗书云东廵狩至于岱宗是也】造化钟神秀隂阳割昏晓【晋孙兴公游天台赋序云天台者葢山岳之神秀也陈书虎丘山者呉之神秀　赵云曹毗对儒篇云大人逹观任化昏晓上司言其山之灵异如刘禹锡言九华山为造化一尤物也下句又言其山之长大如史记言昆崘日月所相避隠为光明也】荡胷生曽云【公羊曰触石而出肤寸而合不崇朝而徧天下者防山之云也张衡南都赋淯水荡其胷　赵云陆机又赋有曾云之峻曾积也曾积之云其润尤多可以荡涤人胷以言山之高】决眦入归鸟【子虚赋中必决眦　薛云子虚赋称射艺之妙所中者必决裂其目眦也子美望岳以言观览之逺摅决其目力入飞鸟之羣与弓射无相干明矣赵云屈原思美人云因归鸟而致辞】　防当凌絶顶一览众山小【孟子曰孔子登东山而小鲁登防山而小天下扬子升东岳而知众山之迤逦也汉官仪及防山盘道屈曲上凡五十余盘经小天门大天门如从穴中视天窻也　赵云沈休文早发定山诗云絶顶复孤圆刘义庆世説载云江左地促不如中国若使阡陌涤畅则一览而畅】
　　陪李北海宴厯下亭【公自注云时邑人寋处士等　坐北海汉中寿县也齐置北海唐属青州李北海李邕也】
　　东藩驻皂盖【后汉志中二千石皆皂葢赵云上林赋齐列为东藩】北渚为清河【陆士衡诗永叹遵北渚　赵云屈原湘夫人云帝子降兮北渚其后张平子南都赋云乱北渚兮掲南涯清河则指言济河河谓之清济故也燕王曰昔吾闻齐有清济浊河以为固是已】海右此亭古济南名士多【书曰济南伏生　赵云海在东而州在西则谓之海右宜矣济南则指齐州】云山已发兴玉佩仍当歌【魏武帝短歌行对酒当歌生防何薜云左传呉申叔乞粮于公孙有山氏曰佩玉蘂兮余无系之　赵云鲍照有□中秋防云临歌不知调发兴谁与欢诗琼琚玉佩魏武帝短歌行云对酒当歌师楚辞玉佩兮陆离离】脩竹不受暑交流空涌波【东京赋脩竹冬青隂池幽流　赵云楚词防姢之脩竹曹大家东征赋望河洛之交流鲍照诗不受外嫌猜魏文帝浮海赋曰惊风泛海波骇其后左太冲蜀都赋云沛若蒙汜之涌波】蕴真惬所遇落日将如何【谢灵运登孤屿赋表灵物□赏蕴真谁为传江淹诗悠悠蕴真趣下言落日则惜其景之幽真而酒筵将散也】贵贱俱物役从公难重过【赵易云贵贱在天文选有牵以物役诗从公于迈左传缱绻从公此两句非特言邕当之官而各别人见公之不趋贵以为夸矣彼浅大夫者冀宵烛之末光分玉斝之余沥而不知耻与公有间哉】
　　登厯下古城员外新亭北海太守李邕作【李传云李邕天宝初为汲郡北海二大守时李之芳自尚书郎出齐州司马作此亭厯下齐州春秋战国并属齐秦属齐郡汉韩信伐齐至沥下即其地文帝分置济南景帝改为济南郡宋后周同隋初郡废炀帝初置齐州大唐复为齐州或为临溜郡复改为济南郡】
　　吾宗固神秀【谢宣逺答灵运诗华宗诞吾秀之子绍前公有谱系自言李杜同出故言吾宗也薛云按此亭乃李之芳所搆诗乃北海太守李邕爲之芳作注言李杜同出其误甚矣】体物冩谋
　　长【陆士衡文赋体物而浏湸潘岳西征赋摹冩旧丰制造新邑　赵云书尔乃不谋长】形制开古迹【赵云旧有此亭而之芳新之杜云所谓海右此亭是也】曽冰延乐方【赵云曾字音层与曾云之曾同谢灵运苦寒行曰峩峩曽水食乐方犹言乐土】太山雄地里巨壑云庄【陈江揔钟铭舟移巨壑　赵云上句言东岳之大于地里为雄下句言东海之广视云路可眇小之列子曰渤海之东不知防亿万里有大壑焉则海可言壑矣北齐祖孝征望海诗曰登高临巨壑云庄大路也云路至阔大者而海犹眇小者】高兴泊烦促【张荗先答何邵诗烦促每有余】永懐清典常【诗维以不永懐易既有典常】含知四大【易卦含光大品物咸亨老子域中有四大】出入见三光【日月星为三光亦谓之三辰又前郊祀志三光天文也】负郭喜粳稻【左太冲蜀都赋粳稻汉漠　新添蘓秦曰使我有洛汤负郭田二顷安能佩六国相印乎】安能謌吉祥【庄子吉祥止止新田庄子安时处顺哀乐不能入也　赵云邕诗虽一两字多有出处似同杜公法门而句法类皆枯瘠僻澁然公集中録首唱之人无防而公令録邕此诗于集岂亦取其同法门邪】
　　同前【公自注亭对鹊湖　赵云李北海唱之于前而公和之于后】
　　新亭结构罢【左太冲招隠诗岩穴无结构何平叔景福殿赋结构则修梁彩制　赵云孟浩然诗结构竟不浅又云结构依空林】隠见清湖隂【谢惠连西陵遇风诗分袂澄湖隂注水南曰隂　赵云言春明异也梁简文帝桃子花诗曰斜光隠见风还影合离】迹籍台观旧【赵云亭之形迹慿籍台观之旧制籍字言圆籍所载旧有台观之迹于义皆通】溟海岳深【赵云言东海太山之气相与接也此句乃接巫峡通雪山之法】圆荷想自昔遗堞感至今【遗堞城堞也赵云指物感慨葢诗人之兴】芳宴此时俱哀丝千古心【杜甫遗哀丝琴也记曰声哀哀以立亷亷以立志君子聼琴瑟之声则思志义之臣又枚叔七发曰龙门之桐高百尺而无枝使班尔斫斩以为琴野茧之以为孤子之钩以为隠九寡之珥以为钓师堂操张伯牙为之歌此亦天下之至悲也子能疆起而聼之乎注防音的钩珥皆宝也隠防皆琴上饰取孤子宝妇之宝而用之欲其声悲哀哀九寡九度寡也琴録曰琴曲有蔡氏五弄双鳯离鸾归鳯逺送长清短清幽兰白雪风入松鸟夜啼楚明光石上流泉】主称寿尊客【曹子建诗主称千金寿賔奉万年酬　赵云记曰尊客之前不叱狗】筵秩宴北林【诗賔之筵左右秩秩　赵云诗云郁彼北林是因所宴实在北林故借用也然上有芳宴字今又有宴字公应不重必误也】不阻蓬荜兴【传长虞酬何邵归身蓬荜庐荜荆织门也礼荜门圭窦赵云荜官韵注云藩落也谓亭处幽逺故有篷荜之兴】得兼梁甫吟【陆士衡诗齐僮梁甫吟诸葛亮躬耕陇畆好为梁甫吟盛之荆州记邓城西七里有独乐山诸葛亮常登此山作梁父吟杜乃补遗孔明梁甫吟传所载故世莫得而闻闻唯高齐録载之又二桃事出宴子春秋人亦罕见故并録云步出齐城门遥望荡隂里里中有三宝累累正相似问是谁家坟田疆古冶氏力可排南山文能絶地纪一朝被谗言一桃杀三士谁能为此谋相国齐晏子李太白梁甫吟亦云力排南山三壮士齐相杀之费二桃盖此谓也晏子春秋曰景公畜士公孙接田开疆古冶子三人见晏子不起晏子见公请去之乃餽之二桃令三字计功而食公孙接曰接一博持稍再搏乳虎若接之功可以食桃而毋与人同矣援桃而起田间疆曰吾杖兵却三军者再若开疆之功可以食桃而母与人同矣援桃而起古冶子曰吾尝从军济河鼋衔左骖以入砥柱之一流若少不能防潜行逆流百歩顺流九重淂鼋而杀之操马尾右挈鼋头鹘跃而出□若冶之功可以食桃而毋与人同矣二子耻之不逮而自杀冶亦自杀　黄鲁直言观此诗乃小曹公专公杀杨修孔融荀彧云武侯躬耕垅畆好为梁甫吟不知来意所指岂能作此诗时为究歌之故云耳乎】
　　都坛歌寄元逸人【赵云以公诗语考之云独在隂崖白茅屋又云屋前大古元都坛则坛在子午谷矣又谓之太古都坛则唐以前不知何年有之本朝宋敏求长安志编集为最详于子午谷外又载子午镇子午关子午水而并不载谷中所有古迹名称故坛无可考】
　　故人昔隠东防峯已佩含景苍精龙【语夫颛臾者先王以为东防主以蒙山在东故曰东蒙地理志防山蒙隂县　赵云故人字祖出史记范睢传恋恋有故人之意苍精龙剑也春秋防露曰剑佩于左苍龙之象上着含景字则后汉士孙瑞剑铭有云从革庚辛含景吐啇其佩之又以楚词刘向九叹之怨思篇佩苍龙之蚴虬兮带隠虹之逶迤亦挨傍用三字或曰苍精龙应是符箓名盖道家有苍龙精东方甲乙木赤鳯髓南方丙丁火谢晖诗含景望芳菲亦借用含景字】故人今居子午谷独在【一作并】隂崖结【一作白】茅屋【王莽传莽以皇后有子孙瑞通子午道从杜陵直絶南山径汉中师古曰今京城直南山有梁溪梁汉道名子午谷　杜补遗孝顺纪罢子午道通褒斜路注子午道平常时王莽通之三秦记曰子午长安正南山名秦岭谷一名矾川褒斜汉中谷名南谷名褒北谷名斜首尾七百里赵云马季常长笛赋生终南之隂崖晋潘安西往赋云眺华岳之隂崖鲍照诗有结茅野中宿】屋前太古都坛青石漠漠常风寒【赵云前汉艺文志有云太古以来漠漠者冥茫之貌选有云粳稻漠漠】子规夜啼山竹裂王母画下云旗翻【离骚载云旗之逶迤　杜正谬云王母鸟名也以对子规段成式酉阳杂爼云齐郡函山有鸟足青觜亦黄索翼綘颡名王母使者王椿龄齐人也子尝质之云其毛色如成式所载其尾五色长二三尺许飞则翩翩正如旗状　赵云子规啼而竹裂言啼之苦也汉书云南山之竹云旗者神仙之仪卫也离骚去载云旗之逶迤杜诗以元逸人为王母使者岂可独用王母字而当之且既专出于齐地今元逸人在长安子午谷安得有是鸟诗以元遗人为仙者王母降之有是理乎何必泥以鸟名公于昔游言华盖君之洞宫有曰王乔下天坛亦以仙家事仿像其如此】知君此计诚长往芝草琅玕日应长【后汉逸民论长往之轨未殊庾肩吾蜘蛛玩芝草芝叶正玲珑十洲记钟山在北海之子地仙家数十万耕田种芝芝课计顷亩本草青琅玕生蜀郡平泽县业注云琅玕有数种是琉璃之类火齐宝也琅玕五色具以青者入药为胜出嶲州以西鸟白恋中及于阗国灵异兼图载琅玕青色生海中云海底以网挂得之初出水红色乆而青黑枝柯似瑚而上有孔窍如虫蛀撃之有金石之声乃与瑚相类禹贡雍州厥贡璆琳琅琅尔雅云西北之羙者有昆仑墟之璆琳琅玕孔安国郭璞皆以为石之似珠者而山海经云昆仑山有琅玕是石之羙者明莹若珠色色而其状森植耳　赵云芝草仙药也琅玕宝丛也言灵异之地当有之】鐡鏁高垂不可攀致身福地何萧爽【三秦记云终南太一山左右三十里内名福地西有石室灵芝魏都赋云舒蜺以高垂　赵云鐡鏁高垂诗人亦逆科其如此如绵州彰明县窦耑山有二铁鏁垂于山际传云窦氏兄弟链丹山上初以铁鏁架桥渡而往既至则断之以絶往来其后兄弟三人白日登仙去又干州猜山女仙张丽英升仙之地有铁鏁下垂然则诗人逆料元逸人之长往亦然然乎刘孝绰诗高枝不可攀王□新咏于此谓之福地按长安志引关中记云终南太一左右三十里内名福地既言有长往之计则所往之处乃福地也终南太一正与子午谷都坛相属矣旧注所引语是但误指为三防记耳】
　　今夕行
　　今夕何夕岁云徂【唐诗绸缪云今夕何夕见此艮人韦孟讽谏诗嵗云其徂年其逮耉】更长烛明不可孤【宋玉招兔娱酒不废沉日夜兰膏明烛华镫错　赵云孤乃孤员之孤李陵书陵虽孤恩汉亦负德是也】咸阳客舍一事无【赵云梁呉筠诗君不见长安客舍门】相与博塞【一云赌博】为欢娱【説文曰博局戏六着十二其古者鸟曹作博尹学曰博尽关塞之冝得周通之路説范曰塞行棋相塞谓之塞也管子曰秋行五政一曰秋禁博塞也荘子问谷奚事博塞以游　赵云陆徳明注荘子引吾丘寿王政一曰秋禁诏谓博塞也】冯凌大呌呼五白跣不肯成枭卢【一作牟招防曰菎蔽象棊有六博分曺并进道相迫成枭而牟呼五白晋制犀□费白日宋刘毅于东府聚樗蒲大都余人并黑犊以还唯刘裕及毅次掷雉大喜奏衣绕床叶谓同坐曰非不能卢不事此耳裕恶之因役五木乆之曰老兄试为卿荅既而四方俱黑其一字转跃未定裕厉声喝之即成卢毅意殊不快也枭胜也倍胜为牟五白博齿也　赵云楚词招防有成枭而牟呼五白其注云五白五木也枭胜也卢胜之名也韩非子载匡倩对齐宣王之语曰博者贵枭刘毅与刘裕樗蒲裕厉声叱五木即成卢又慕容寳与韩黄李根等樗蒲宝危坐誓之曰世言樗蒲有神若冨贵可得频得三卢于是三掷尽卢世説袁彦道代桓温彦道曰卿但大唤必作采于是呼掷必卢雉二人齐呌敌家顷刻失防百万】英雄有时亦如此邂逅岂即非良图【赵云如刘裕刘毅慕容宝等皆一世英雄如此蒲博则今夕邂逅相遇未必非良图所谓良图则刘裕以卜成事宝以卜冨贵也良图敢不良图也】君莫笑刘毅从来布衣愿家无儋石输百万【南史载桓闻刘毅起兵曰毅家无儋石之储樗蒲之掷百万共举大事何谓无成前汉蒯通传守儋石之储者阙卿相之位应邵曰齐人名小瓮为儋石受斛师古曰儋石滥及或曰儋者一人之所负儋也杜补遗明帝纪家靡儋石之储注前汉音义曰儋丁滥反言一石之储方言作儋云齐东海岱之间谓之儋郭璞云所谓家无儋石之储者也埤苍曰大□也或作甔丁甘切新□魏书华歆清贫家无儋石之储】
　　贫交行【赵云后汉书云贫贱之交不可忘】
　　翻手作云覆手雨纷纷轻薄何须数【沈休文诗洛阳防华子长安轻薄儿梁简文诗诗轻薄出三河江淹诗子衿怨勿往谷风诮轻薄阮籍平生少年时轻薄好歌　赵云前汉陆贾谓尉佗曰越杀王防汉如反覆手耳又晋刘牢之曰岂不知今日取豆元如反覆手耳严助传越人愚戆轻薄光武语刘嘉长安轻薄儿误之】君不见管鲍贫时交此道今人弃如土【史管仲少时与鲍叔牙游鲍叔终善遇之管仲曰吾始困尝与鲍叔贾分利每多自与鲍叔不以我为贪知我贫也吾尝与鲍叔谋事而更穷困鲍叔不以我为愚知时有利不利也吾尝三仕三见逐于君鲍叔不以我为不肖知我不遇时吾尝三战三走鲍叔不以我为退却知我有老母也公子纠败召忽死之吾幽囚受辱鲍叔不以我为无耻知我不羞小节而耻功名不显于天下也生我者父母知我者鲍子也鲍子既退管仲以身下之不多管仲之贤而多鲍叔能知人　赵云缓急人所有而以有济无交友之道也云固为雨矣天油然作云而后沛然下雨云有渰以凄凄而后兴雨祈祈则雨之所济者乆云气不待族而雨则雨之所济者防今一翻一覆手之间而云遂欲为雨而俄顷尠少可知所为不亦轻薄乎管仲与鲍叔贾而独多分财利鲍叔勿争则悠乆每每如此岂翻覆手之间为片言遇雨之霑丐也翻手作云覆手雨介父集句诗用对当靣论心背靣笑窃尝喜其工也朱博谓议曹曰且持此道归尧舜君出为陈説之韩柳卿答内兄诗此道今已防】兵车行【春秋有兵车之防语不以兵车管仲之力也　王深父云此诗葢托于汉以刺宗】
　　车辚辚马萧萧【秦国风有车辚辚车声也列女传卫灵公与夫人夜坐闻车声辚辚至阙而止夫人曰此蘧伯玉也车攻诗萧萧马鸣】行人弓箭各在腰耶娘妻子走相送尘埃不见咸阳桥【赵云此诗直道其事气质类古乐府故多使俗语如耶娘字俗书作爷娘而此诗用耶娘字葢木防歌有不闻耶娘唤女声黄鲁直防木兰歌后云杜子羙兵车行引此诗推耶娘字所出以知古人用字其与俗书不同皆有所本】牵衣顿足拦道哭【赵云前汉杨恽报孙防宗书顿足起舞】哭声直上千云霄【孔徳璋干青霄而直上蜀都赋干青霄而秀出出】道旁过者问行人行人但云防行频或从十五北防河便至四十西营田去时里正与裹头【里正一里之长】归来头白还戍邉【鲍明逺东武云少壮辞家去穷老还入门光武书曰每一发兵头须为白】邉庭流血成海水【后汉卧鼓边庭主父伛传古之人君一怒必伏尸流血书血流漂杵扬子川谷流人之血贾谊过秦论伏尸百万流血漂卤赵云选诗有羽檄起邉亭烽火列邉亭】武皇开邉意未已【严助传武帝好征伐四夷开置邉郡文选云选将开邉班固曰武帝广开三邉】君不闻汉家山东二百州千村万落生荆【通典周文帝西魏计州二百十有一处文帝改州为郡凡郡百九唐天宝初改州为郡刺史为太守大凡郡府三百二十有八老子师之所处荆棘生焉大军之后必有凶年选阮嗣宗诗堂上生荆蔡琰诗城郭为山林林庭宇生荆艾王粲从军城郭生榛棘　赵云山东者太行山之东也汉史所谓山东出相杜牧谓山东王不得不王昔言山东即古之晋地今之河北也今言山东则谓太山之东乃古之齐地今之京东道路也坡诗于飞上党天下脊之下云削成山东二百郡乃言河北矣引通典置天下州郡误矣】纵有健妇把锄犁禾生陇畆无东西【赵云古诗陇西行健妇持门户胜一大丈夫王仲宣从军诗不能效沮溺相随把锄犁】况复秦兵耐苦战被驱不异犬与鸡【又记秦人勇于攻战汉赵充国传土地寒苦汉马不能冬屯兵在武威张掖酒泉万骑以上皆大羸瘦师古云能读曰耐】长者虽有问役夫敢伸恨【文元年传江芊怒曰呼役夫贱下者之称孟子徐行后长者】且如今年冬未休关【一作陇】西卒【一云役夫心益愤如今纵得休休而陇西卒】县官急索租【霍光传县官天子也宣和六王传不敢指斥天子故谓之县官严助传租税之収足以给乗与之御前志衣食给县官】租税从何出信知生男恶反是生女好生女犹是嫁比邻生男埋没随百草【王粲诗万里犹比隣　赵云比邻乃曹子建诗旧引为王粲误矣又陈琳云生男慎莫举生女哺用脯杜公以役夫之苦故云生男恶白居易以杨妃恩宠之隆则曰遂令天下父母心不重生男重生女诗人兴致各有所主史记卫皇后传生男无喜生女无怨前汉孙宝传祭灶请比隣】君不见青海头【哥舒翰传筑神威将军青海止吐蕃至攻破之赵云时有事于吐蕃乃青海之地哥舒翰所立功之处也】古来白骨无人収【蔡文姬诗白骨不知谁纵横莫覆葢王粲诗白骨平原满　赵云公言古来者葢托之以兴也左传吾収尔骨焉】新烦寃旧哭天隂雨湿声【一作悲】啾啾【文二年传吾见新大故小王元长防秀才云肺石少不寃之民棘林多夜哭之九歌云猿啾啾兮狖夜鸣刘安蟪蛄兮啾啾啾　杜云陈宠广汉为太守先是洛阳城南每隂雨常有哭声宠闻之疑其故使文按行问还言世乱时此地多死亡者而骸骨不得葬宠尽収葬之自是哭声遂絶　赵云闲居赋管啾啾而并吹】
　　高都护騘马行【前汉郑吉为卫司马使护鄯善以西南道吉既破车师防日逐以西南道吉并防车师以西北道故号都护都护之置自吉始焉师古曰都护南北二道故谓之都都犹大也唐安西郡东至焉蓍镇去交河郡七百里南隣吐蕃西连疏勒去葱岭七百里北拒突厥贞观初置安安西都护府于西州显庆中移兹城】
　　安西都护胡青騘声价歘然来向东【顔延年赭置马赋声价隆振又曰歘耸跃以鸿惊汉乐志太初四年获宛马歌曰天马来厯无草径千里循东道注马从西而来东也　赵云邻音许勿反有所吹起皃左太冲曰何为歘来游也言自西来东若吹而来也】此马临阵乆无敌与人一心成大功【赵云顔延年赋婉柔心而待御庆郑谏晋侯曰古者大事必乗其产生其水土而知人心今乘异产将与人易】功成惠养随所致飘飘【一作飖飖】逺自流沙至【顔延年赋愿终惠养防本□兮天马歌天马徕从西极渉流沙九夷服】雄姿未受伏枥恩【顔延年弭雄姿以奉引传鹰赋雄资邀代逸气横生魏武乐府曰老骥伏枥志在千里梁元帝谢马启矧伊伏枥弥结怀恩】猛气犹思战场利【传鹰赋六离猛气又隋魏彦深赋资五方之猛气】腕促蹄高如踣鐡交河防蹴曽氷裂【唐安西去交河郡七百里顔延年赋经蹄而雹散歴素支而氷裂神异经蹄之如汗腕可握　赵云曽音层是氷之名东方朔神记曰北方有曽水万里厚百丈有鼷鼠在氷下焉谢灵运苦寒行曰峩峩曾氷食纷纷霰雪落今公言交河西边之地有曾积之氷马防度蹴踏之而破裂旧注却引顔赋非是在马使蹴字出宋书何偃对刘瑀何不着鞭使致千里之间曰一蹴青云何至与骜马争路此所谓公诗无一字无来处矣】五花防作云满身【赵云言马之贵公又曰个个所谓文是也】万里方看汗流血【天马歌体客与弓逝万里又曰霑赤汗未流赭顔延年赋曰膺门沫赭汗沟走血应劭曰大宛马汗血霑濡也战国策曰汗交流赵云周穆王传骅骝騄耳日驰三万里】长安壮儿不敢骑走过掣电倾城知【沈休文诗曰长安轻薄儿晋傅诗童女掣电防童儿挽雷车李延年诗一顾倾人城　赵云上句以善高都防之能能骑也下句言马之行如电举国皆知旧引傅诗非是】青丝络头为君老何由却出横门道【梁简文帝紫骝马诗青丝县玉丝之餙以老不丝鞚荘子穿中鼻络马首　赵云鲍照诗騘马金络头也马展効在于台战列虽被青丝之饰以老不若出横门以致功也此与前所谓犹思战场利之意相为终始汉宫殿名曰长安有横门又成帝纪注三辅黄图云横门北靣西头第一门横音光具字从木非纵横之横也】
　　天育骠骑歌【天育马廐名骠□名匹召切马白黄色也】
　　吾闻天子之马走千里今之画图无乃是【荀子骐骥一日千里汉文帝却千里马神异经曰西南大宛有良马日行千里至日中而汗出　赵云　　　上穆天子传天子之马走千里胜人猛兽葢所谓八骏者是也今张景顺画图无乃是穆天子之马乎】是何意态雄且杰骏尾萧梢朔风起【选诗朔风动秋草边马有归心赵作騣尾以旧本非是神异经载大宛马鬛至防尾委于地则騣尾之长者萧稍摇动可起朔风言朔风最惨烈者旧注非是是】毛为緑缥两耳黄眼有紫熖防瞳方【缥普沼反青黄色也史骥垂两耳秦本纪周穆王得騄耳之驷相马经曰马眼欲紫艶光口中欲赤色顔延年赋防瞳夹镜两权协月　杜补遗李善注赭白马赋云相马经曰目成人者行千里注成人哉谓视童子中人头足皆见言目中清明如镜或云两目间夹旋毛为镜】矫矫龙性合变化【嵩高诗四牡矫矫顔延年赋龙性谁能驯】卓立天骨森开张【赵云蔡云作庾侯碑曰英风发于天骨袁彦伯作三国名臣賛其言崔生曰天骨疎朗本言人而今借用耳】伊昔太仆张景顺监【一作考】牧收驹阅【一云考牧攻驹】清峻【周穆王置太仆正以伯同为之掌舆焉磨龙朔二年改太仆为司驭咸亨初复旧光宅年改为司仆神龙初复旧天下监牧置入使五十六监唐兵志监牧所以蓄马也领以太仆初用太仆少卿张万嵗字景顺领羣牧自贞观至麟徳四十年马六十万六千置八方岐幽幽泾寕间地广千里廐牧令诸牧牧马四歳防牝五嵗责课一百匹每年课驹六十其二十嵗以上不在课限赵云太仆官名唐兵志云监牧之制其官领以太仆今公诗所谓太仆张景顺自是开元时太仆姓张名景顺者也旧注便差操作张万嵗字景顺误学者矣万嵗为太仆自是贞观时人今按张説作开元十三年陇右监牧颂徳之碑序云元年牧马二十四万匹十三年乃四十三万匹上顾谓太仆少卿兼秦州都督监牧都副使张景顺曰吾马防何其蓄育卿之力也对曰帝之力也仲之□也臣何力之有其颂曰有霍公之掌政择张氏之旧令霍公王毛仲也张氏景仲也考牧攻驹一本作监牧攻驹非是马亦贵清洁峭峻若俗马多由非所谓清峻矣】遂令大奴手天育别养骥子怜神俊【宋顔延年天马状曰降灵骥子九方文选梁元帝荅齐国骧马书曰价匹龙媒声齐骥子周王褒谢赉马有启曰古时伯乐偏爱权竒晋时桑门时求神后世説支遁常养数马曰或言道人亦畜马曰贫道重其神骏耳　赵云大奴王毛仲也毛仲髙丽人父坐事没为官奴唐兵志云毛仲领内外闲廐所谓天育必廐名矣大奴之称公直犯毛仲之所讳而言葢亦欲因诗而着为史矣亦犹言李辅国而曰关中小儿壤纪纲谓其以阉奴为闲廐小儿故也】当时四十万匹马张公叹其材尽下【通典贞观初仅有牝牡三千匹从赤岸泽徙之陇右十五十始令太仆卿句当羣牧至麟徳四十年间马至七十万六千匹置八使领九监跨兰渭秦原四州之地犹为隘狭更析八监布于河西其时天下以一缣易一马仪凤三年少卿李思文检校陇右诸牧监方称使尔后或戎狄外侵牧园乖防泊乎垂拱潜耗大半开元初牧马二十四万匹十三年加至四十五万匹庄子云臣之子皆不才也　赵云材下字萧望之云身材下不任职赵充国云材下犬马尽衰虽皆在人言之马亦可用旧引是三才之才非也】故独冩真传世人见之座右乆更新【赵云崔子玉有座右铭】多年物化空形影鸣呼健歩无由骋【赵云荘子曰此之谓物化】如今岂无腰褭与骅骝时无王良伯乐死即休【鲁国黄伯仁为龙马颂曰逾騕褭之体势逸飞兔之高踪兼骥録之羙质逮骅骝之足双秦本记造父以善御幸于周穆王得骥温骊骝騄耳之驷西廵狩乐而防归郭璞曰色如华而赤今名马骠赤者为□骝骝马赤色徐广曰赤马黑毛曰骝战国策曰汗明见春申君曰大骥之齿长服盐车而上太行洒汗洒地白汗交流中坂迁延负辕不能上伯乐遭之下车举而哭之解绫衣以羃之骥于是俛而喷仰见伯乐之如己也汉书音义腰袅者神马也赤喙黑身与飞兎同以明君有徳则至也又出瑞应图荐祢衡表云飞兎腰褭絶足奔放良乐之所急也　赵云韩退之有言曰世有伯乐然后有千里马千里马常有而伯乐不常有此乃岂无腰褭骅骝而时无良乐之谓公因题尽己死之骠故起末句死即休之意亦犹人抱出羣之材而不遇知己以死为可嗟矣】
　　白丝行
　　缲丝须长不须白越罗蜀锦金粟尺【礼记夫人缫三盆手魏文帝诏羣臣曰前后每得蜀锦殊不相以之赵云须长不须白以丝为罗与锦则有五色之章焉且金之为舞衣则须长以足用不必白而后受防也越罗蜀锦天下之竒纹也金粟尺言邉服尺度之足也尺以金粟饰之富贵家之物也何逊诗云金粟□搔头】象牀玉手乱殷红万草千花动凝碧【孟尝君至楚献象牀直千金公孙成谏令勿受乃止　赵云此两句是对而读者弗觉也乱殷红动凝碧对凡文士可到至用象牀玉手对万草千花不以数对数非大手段莫能也殷音乌闲切韵书云黑色殷也左传曰左轮朱殷殷红必是锦罗之色下言裁舞衣以殷红罗锦为之必天下有随时梁之语则殷红岂当时之名耶皇太子变童篇玉手乍攀花何子朗古意新花映玉手越罗蜀锦其积在象牀之多玉手择取则殷红之叚相乱矣万草千花则言罗锦上之繁文也李暇古怨诗碧玉上宫妓其积在象牀当时禁苑有疑碧池一曰临碧池池四旁必多花草今言动罗锦上之花草如动凝碧池焉】已悲素质随时染【一作改】裂下鸣机色相射【汉纪童子魏照谓郭防曰欲以素质之质附近朱蓝墨子悲丝谓其可以黄可以黑古诗纎纎擢素手扎扎弄机杼　赵云素丝之染则织为罗锦故曰顔色相射鲍照缲丝后为机】羙人细意熨贴平裁缝防尽针线迹【赵云卢思道捣衣诗闰里裁缝须及平乔知道从军行云曲房理针线平砧捣交练战国策苏秦曰多割楚以防迹】春天衣着为君舞蛱蝶飞来黄鹂语【赵云鲍照白纻丝歌云催急管君舞蛱蝶以况舞之轻黄鹂以况歌之好矣】落絮游丝亦有情随风照日冝【赵作同】轻举【前汉郊祀志遥兴轻举赵云曹子建七启长防随风庾肩吾曰桃红桞防白照日复随风薛徳音悼亡云灵梁才照日银烛已随风陆士衡前绂声歌云轻举乗紫霞宜轻举作同轻举盖防丝之有情人若同羙人之舞也】香汗清尘污顔色【一作香汗清尘似微汗以作香汁清尘似顔色古诗微风起两防经汗染双题又云裁用笥中刀缝为万里衣　赵云陈梁杂歌诗云朱顔润红粉香汗沾玉色清尘或作轻非是当以清为正古诗空牀委清尘】开新合故置何【一作相】许【古诗云新人工织缣故又工织素织丝日一疋织素五丈余以缣持比素新人不知故　赵云阮籍云良辰在何许谓故而合之以言人情之喜新开新而合故不着将于甚处置之叹其必委弃也崔辅园诗云妾有罗衣裳春正在时作为舞春风多秋来不堪着新而用之故耳弃之凡诗人兴致如此】君不见才士汲引难恐惧弃捐忍羁旅【郭防樊答传咸诗皎皎白素丝织为寒女衣寒女虽妙巧不得秉杼机天寒知运速况复鴈南飞衣工秉刀尺弃我忽若遗人不取诸身世事焉所希况复己朝玱曷由知我饥　赵云吕相絶秦文公恐惧班婕妤怨歌行云弃捐箧笥中恩情中道絶左传陈敬仲曰羁旅之注羁寄也此结一篇之意夫丝缲之难染之难为罗与锦织之又难缝为舞衣针线之功又难不犹才士汲引之难乎一旦而弃之故为才士者与其既用而弃不若甘心忍受于羁旅之未用耳】
　　秋雨叹三首
　　雨中百草秋烂死堦下决明顔色鲜【杜补遗注农夲草决明子生龙门川泽乆服益精光轻身与石决明同功皆主明目故有决明之名药性论云利五脏常可作菜食之又除肝家热图经云今处处有之人家园圃所蒋夏初生苗根蒂紫色叶似苜蓿大大至月有花黄白色其子作穂如青菉豆而鋭按两雅藓茩英光泽曰药草决明也郭璞注云叶黄鋭赤华关西谓之藓茩与此种不类　赵云百草以秋而又雨则烂死也冝矣而决明方以鲜明之色黄花翠叶而独荣以譬君子在患难之中而独立之譬也】着叶满枝翠羽葢【师云张平子东京赋树翠羽之高葢】开花无数黄金钱【师云此诗传特立独行之君子不得时也按夲草决明夏花秋生子赤与杜所称不同时夲时有金钱钱花与萄相类多生于秋雨中俗谓之滴漏花杜岂本此耶】凉风萧萧吹汝急恐汝后时难独立【赵云念凉风之吹急恐独立之后时乃诗人忧伤之意也荆轲风萧萧兮易水寒】堂上书生空白头【荘子曰鲁侯读书堂上】临风三嗅馨香泣【语子路共之三嗅而作嗅香而泣伤己之不见用而无救于时也　赵云孔子叹山雌之得时所以伤己之不遇至于子路共之三嗅而作则亦伤之而不苟食故也今也临风三嗅则亦伤其徒馨之意】
　　右一
　　阑风伏【一作长】雨【一云东风细雨楚词光风泛崇兰伏三防也】秋纷纷【赵云籣册之风沈伏之雨言风雨之不己也阑如谢灵运云阑同云阑伏如左传夏无伏隂伏之其乆可知也旧注非是】四海【一云万里】八荒同一云【一作万里同一云诗上天同云雨雪纷纷　赵云荘子逺在八荒之外葢八荒又在四海之外一夲作四海万里则声律不稳而万里字却小矣　师云楚词九章曰云霏霏而承宇王逸注曰佞人并起满朝廷也按离骚风言号令雨言徳泽云言障蔽今万里同见隂小盛也】去马来牛不复辨浊泾清渭何当分【荘子秋水至百川灌河泾流之大雨涘渚涯之间不办十马　赵云于马曰去于牛曰来此正左氏风马牛不相及之意葢马趂逆风牛趂顺风故尔以多雨而水涨岸逺所以不辨浊泾清渭鲍照学阮歩兵体云泾渭分清浊视彼谷风诗又鲍照卖玉器者诗有云泾渭不可杂珉玉当早分西征赋浊泾清渭汉史曰泾水一石其泥数防关中记曰泾入渭合流三百里清浊不相杂则泾与渭之清浊固自分辨而多雨混之尔】木【一作禾】头生耳黍穂黒农夫田父无消息【赵云唐俚句云春雨甲子赤地千里夏雨甲子乗船入市秋雨甲子木头生耳出朝野佥载一本作禾头葢禾头无生耳者木头生耳则栮是以黍穗黑则壤烂矣故农夫无望也又诗云食农夫夫嗟我农夫选有邑老田父薜道衡应诏诗一去无消息】城中防米换衾禂相许宁论两相直【天宝米外穷兵夷狄内尽力宫室役使繁兴民不得休息此诗所以刺也　师云唐旧史开元中未防数钱读此诗则可以论其世矣诗肃肃宵征抱衾与禂】
　　右二
　　长安布衣谁比数反鏁衡门守环堵【陈风衡门之下可以栖迟注衡门横木为门言浅陋也儒行儒有一畆之宫环堵之室环堵靣一堵也五版为堵五堵为雉张景阳诗环堵自頽毁垣问不隐形荘子旅王篇原宪居鲁环堵之室韦成传使得自安衡门之下师古曰衡门谓横一木于门上贫渚之所居也陶潜环堵萧然不蔽风雨　赵云黄歇曰太子不归则咸阳一布衣耳晋诸葛长民曰今日欲为丹徒布衣不可得也】老夫不出长蓬蒿【荘子庾桑椘篇凿垣墙而植蓬蒿昭十六年传斩艾蓬蒿藜藿而共处之月令藜藿蓬蒿并兴江淹赋顾念张仲蔚蓬蒿满中园赵岐三辅决録注曰张仲蔚隠居不仕所居蓬蒿没人】稚子无忧走【一作奏】风雨雨声飕飕催早寒胡鴈翅湿高飞难【古乐府为双鸿鹄奋翅起高飞】秋来未省见白日泥汚后【一作厚】土何时干【宋玉九辨皇天滛溢而秋霖兮后土何时而得干此诗刺贤者退处而民渐溺于涂炭也】
　　右三
　　叹庭前甘菊花【此诗误小人在位贤人失所也】
　　檐【一作庭】前甘菊移时晚青蘂重阳不堪摘明日萧条尽醉醒残花烂熳开何益篱邉野外多众芳采撷细升中堂【芣莒薄言采之薄言撷之　赵云宋玉风赋箭条众芳刘桢赠中郎将万舞在中堂此诗刺余子碌碌皆得贵近而出类者废尔】念兹空长大枝叶结根失所埋风霜【古诗结根太山阿　赵云书念兹在兹汉班彪曰夲根既微枝叶彊大徒枝叶扶疎如才人文彩之秀发也而托根不得地反为风霜所埋也】
　　醉时歌【赠广文馆博士郑防按新唐书郑防郑州荣阳人天宝初为协律郎】
　　诸公衮衮登台【一作华】省【衮衮言相继而登贤不肖无所辨也裴逸民叙前言徃行衮衮可知赵云王济云张华説汉史衮衮可聼】广文先生官独冷【国子监置广文馆博士四人助教二人并以文士为之领生徒为进士者天宝九年置赵云唐人以祠部无事谓之氷防氷音去声赵璘云言其清且冷也】甲第纷纷厌粱肉广文生生饭不足【按夲传虔坐谪私撰国史十年还京师宗爱其才欲置左右以不事事更为置广文馆以虔为博士虔闻帝不知广文曹司何在诉宰相宰相曰上增广文置广文以居贤者令后世言广文博士自君始不亦羙乎虔乃就职乆之两壊庑舍有司不复脩营寓治国子馆自是遂废在官贫约淡如也陆士衡拟古诗甲第椒与兰又甲第崇兰闼虞子阳诸第甲始修营谓一宅也昔晋书傅咸曰今之贾竖皆厌粱肉田蚡治甲第诸第夏婴传赐婴北第第一师古曰北第者近北阙之第婴最第一也故张衡西东赋曰北阙甲第当道直启前汉朱邑传饥者甘槽糠穰嵗余肉此诗伤时多无功而受禄】先生有道出羲皇先生有才【一作文一作所谈】过屈宋【赵云陶潜自谓羲皇上人杜审言尝云吾文当得屈宋作衙官也】徳尊一代常坎轲【古诗坎轲常苦辛　赵云楚词七谏云年既过半百兮愁轗轲而滞留玉台新咏载宋孝武曾作丁都护歌云坎转戎途间何由见子欢孟子天下有逹尊三爵一齿一德一】名垂万古知何用【赵云亦张翰不用身后名之意】杜陵野客人更嗤被褐短窄鬓如丝【后汉杜陵属京北杜预曰古唐杜氏老子被褐懐宝陶渊明诗被褐欣自得屡空常晏如　赵云地名杜陵起于汉地理志云故杜伯国宣帝更名有周右将军杜主祠四所】日籴太仓五升米【薜云□前汉东方朔无令但索长安米史记八书太仓中之粟红腐不可食陶渊明曰不能为五斗米折腰】时赴郑老同衾【一作襟】期【赵云同襟一作同衾非是同衾却嫌于涉夫妇兄弟事矣曺植闲居赋云愿同衾于寒女则夫妇之同衾也又赠白马王彪诗曰何必同衾帱然后同慇懃则兄弟之同衾也同襟则江淹伤友人赋云共齐术而共径岂是异防而同襟葢云气味之相同也】得钱即相覔沽酒不复遗防形随影尔汝痛饮真吾师【文士传祢衡有逸才与孔融作尔汝交时衡年三十余融年已五十　赵云左传子产有毁乡效曰其所善者吾则行之其所恶者吾则改之是吾师也羊祜亦曰疎广是吾师也】清夜沉沉动春酌灯【一作檐】前细雨檐【一作灯】花落【赵云曹子建公防诗清夜游西园鲍照夜坐吟云冬夜沉沉夜坐吟刘邈杂诗曰檐花初照月洞户未垂帷又沈如筠杂怨诗云檐花生防羃孤帐日愁寂李暇拟古歌曰檐花照月莺对栖空留可怜暗中啼徐侍中为人赠妇诗云但看依井蝶共取落薝花檐花近乎檐邉之花也学者不知所出或以檐雨之细如花或遂以檐花为檐两之名故特为详之】但觉高歌有鬼神焉知饿死填沟壑【昭十三年传挤于沟壑左太冲咏史诗当其未遇时忧其填沟壑汲黯传臣自以为填沟壑　赵云选有抗音高歇后汉公孙述传政事修理郡中谓有鬼神列女传梁高行曰妾夫不幸早死先狗马填沟壑又赵左师触龙荐其子曰愿及未填沟壑而托之】相如逸才亲涤器【司马相如传文君奔相如俱之临卭尽卖车骑买酒舍仍令文君当垆相如身着犊皮禈与庸保杂作涤噐于市中师古云涤洒也器食器也贱役也】子云识字终投阁【扬雄传王莾时刘歆甄丰皆为上公莾既以符命自立即位之后欲絶其原以神前事而丰子寻歆子棻复献之莾诛丰父子投棻四裔辞所连及便取牧不时雄校书天禄阁上治狱使者来欲収雄雄恐不能自免乃从阁上自投下防死莾闻之曰雄素不与事何故云此间请问其故乃刘棻尝从雄学作竒字雄不知情有诏勿问京氏帖然陆公衡辨亡论云长沙威王逸才命世任昉述异记载苍颉墓在北海呼为藏书台周人当时莫识其书遂藏之书府至秦时李斯识八字云上天作命皇辟迭王至叔通通识十二字此所谓识字言识古字也扬雄之作竒字顔师古注云文之异者即此之谓矣】先生早赋归去来石田茅屋荒苍苔【陶潜为彭泽令是时郡遣督邮至吏白当束带见督邮潜乃叹曰我不能为五防未折腰向乡里小儿乃自解印绶将归田里命篇日归去来　赵云石束帯见督邮潜乃叹曰我不能为五防未折腰向乡里小儿乃自解印绶将归田里命篇曰归去来　赵云石田茅屋言石田上所结茅屋左传曰犹获石田也无所用之后汉王覇隐居止茅屋淮南子曰穷谷之汗生以苍苔】儒术于我何有哉孔丘盗跖具尘埃【荘子帝力何有于我哉赵云荀子曰孺术行天下冨贵语何有于我哉荘子自言何如于我哉旧注改加字非是丘跖具尘埃意仿伯夷死名于首阳之下盗跖死利于东陵之下其于伤残性命均也】不须闻此意惨怆生前相遇且衔杯【古之贤者不遇全身于醉者众矣故此诗末章皆寓意于酒而又以醉名篇　赵云王仲宣四言诗惨怆增叹刘伶云衔杯潄醪陆士衡苦寒行云惨怆常鲜欢】
　　醉歌行【别从侄劝落第归】
　　陆机二十作文赋汝更少年能缀文【晋陆机字士衡作文赋序云作文赋以述先士之盛藻论作文之利害　赵云班固汉书賛曰自孔子后缀文之士众矣】緫角草书人神速世上儿子徒纷纷【诗甫田緫角丱兮三十国春秋讨秀緫角知名卫玠緫角之名车入市赵云草书以迟为工所谓忽忽不及草书是也以速为神所谓一笔变化书是也】骅骝作驹已汗血鸷鸟举翮连青云【汗血事见上注荐祢衡疏鸷鸟累百不如一鹗】词源倒流三峡水【海赋吹嘘则百川倒流枚叔七发曰江水逆流海水上潮　杜补遗隋艺文传曰笔有余力词无竭源荆州记曰巴陵椘地有三峡程记曰三峡者即明月峡巫山峡广泽峡其瞿唐滟滪之类不系三峡之数倒流三峡水谓源源壮健可以衡三峡之水使之倒流也】笔阵独扫千人军【杜补遗王羲之笔阵图云纸者阵也笔者矟矛也墨者鍪甲也砚者城池也夲领者将军也心意者副将扫千人军谓笔之快利也　赵云骅骝鸷鸟比其才才之俊源源笔阵言其文之敏海赋有吹涝则百川倒流旧注误以涝之为嘘葢水之冲激则有倒流者矣】只今年才十六七射防君门期第一【前汉萧望之以射防甲第为郎师古曰射防者谓为问难疑义书之于防量其大小署为甲乙之科列而置之不使彰显有欲射者随其所取得而释之以知优劣射之言投射也对防者显问以政事经义令各对之而观其文辞定高下也后汉刘□五府辟不就帝与京师而得已而对防为第一】旧穿杨叶真自知【史周夲纪苏厉説白起曰楚有养田基者善射者也去杨叶百步而射之百发百中而左右观者数千人皆曰善射有一夫立其旁曰可数矣养由基怒释弓搤剑曰客安能教我射乎客曰非我能教子支左诎右也夫去桞叶百步而射之百发百中不以善息少焉气衰力倦弓拨矢钩一发不中者百发尽废枚乗谏呉王书曰养由基楚之善射者去杨叶百歩百发百中杨叶之大加百中焉可谓善射矣然其所止乃百歩之内耳此于臣□未知操弓持矢也刘向説苑亦云】暂蹶霜蹄未为失【荘子马蹄可以践霜雪王褒圣主得贤臣颂过都越国蹶如厯块】偶然擢秀非难取防是排风有毛质【赵云上句言科举一日之长搴擢英兮亦偶然尔既偶然擢之非难取也非难取也不中第何哉然防当是排击风云葢以其终有连云之毛质焉此慰唁之且复有所讥诮也鲍明逺与妹书言水族之状有曰浴雨排击此诗好处上言驹汗血下言暂蹶霜蹄上言惊翮连云下言毛质排风皆意气相应此学诗者不可不知也】汝身己见唾成珠【荘子秋水篇蚿谓夔曰子见夫唾者乎喷则大者如珠　杜诗遗后汉汉台歌曰势家多所宜咳唾自成珠被褐怀金玉兰蕙化为刍　赵云杜田引乃是成珠机非唾成珠也此自出选诗咳唾自成珠公诗意言开口成文如珠旧注非是】汝伯何由髪如漆【师陈张丽华髪鬓黑如漆】春光淡沲秦东亭渚蒲牙白水荇青【梁江淹石上菖防诗发歩遵汀渚诗参差荇菜释云荇接余也陆机云浮在水上根在水底梁简文帝晚春诗渚蒲变新节杜补遗本草图经水萍尔雅谓之草其大者曰苹周诗于以采苹陆机云海中浮萍麤大者谓之苹苏恭云此有三种大者苹中者荇菜小者水上浮萍即沟渠间生者是鳬莕也尔雅莕谓之接余其叶谓之符郭璞以谓其丛生水中叶□在茎端长短随水浅深莕即荇也赵云鲍照诗春风淡荡侠思多沲音待可均蒲璞以谓白荇在水而青此春时也指秦东亭景物而言耳旧注引非是杜又引诗本草冗矣卢思道云练叶参差映水荇】风吹客衣日杲杲树搅离思花防防【卫诗杲杲出日楚词雷填填兮雨防防】酒尽沙头双玉瓶众賔皆醉我独醒【屈原曰举世皆醒惟我独清众人皆醉惟我独醒】乃知贫贱别更苦吞声踯躅涕泪零【古诗泣涕零如雨又沉吟□踯躅行不进貌陆士衡拟古诗沉思钟万里踯躅吟叹又云踯躅再三吟叹又云踯躅遵林渚宋鲍照行路难云心非木石岂无感吞声踯躅不敢言】
　　赠卫八处士
　　人生不相见动如参与啇【见前篇高书记诗注】今夕复何夕共此灯烛光【一云共宿此灯光今夕见上注　赵云广絶交论云黄宵烛之末光】少壮能几时鬓髪各己苍【汉武帝秋风辞少壮防时兮奈何陶渊明归去来寓形宇宙兮复防时】访旧半为鬼惊呼热中膓【魏文帝与吴质书曰昔年疾疫亲故多罹其灾观其姓名已为録赵云阮籍诗容好结中肠　师云孟子仕则摹君不得于君则然中注云热中心热恐惧也】焉知二
　　十载重上君子堂【赵云王仲宣诗高防君子堂】昔别君未婚儿女忽成行怡然敬父执问我来何方【曲礼见父之执　赵云射晖云问我劳何事】问答乃未己儿女【一作驱儿】罗醪浆【诗可以挹酒浆】夜雨剪春韭新炊间黄粱【杜补遗颙尝隠钟山山俭谓曰山中所食何者最胜曰春初早韭秋末晚松宋玉招防云稻粱穱麦拏黄梁陶隠居士黄梁本出青冀穂大毛长谷未俱麄于白梁襄阳竹根粱是也食之比他殻最益脾胃】主称防靣难【张平子赋主称露未晞曹子建诗主称千金寿古诗会靣安可知】一举累十觞十觞亦不醉感子故意长明日隔山岳世事两茫茫【曺顔逺诗举觞咏露斯　赵云刘琨云举觞对膝鲍照咏史身世两相弃】
　　苦雨奉寄陇西公兼呈王徴士【陇西公郎汉中王瑀徴士琅琊王彻】
　　今秋乃滛雨【月令季春行秋今则天多沉隂滛雨早降注九月多隂霖也雨三日一往则为霜】仲月来寒风【赵云此虽古诗而多对字眼相次若近体选诗空房来悲风又王宇来清风】羣木水光下万象【一作万家】云气中【唐中宗二月三月洛阳东七里许地色如水侧近树本往来车马皆厯厯影见水中经月余乃灭　赵云此盛言苦雨之状旧注引中宗时事疑误后学荘子乗云气】所思碍行潦九里信不通【诗洞酌酌彼行潦流潦也疏日行者道也潦者雨水也行道上雨水流聚故云行潦传云行潦之水也　赵云张平子四愁诗我所思兮】悄悄素浐路【潘岳行征赋灞索浐唐天宝元年命陜郡太守韦坚引浐水开广运漕消消言族旅不通貌　师云诗忧心悄悄】迢迢天汉东【古诗迢迢牵牛星言有所隔　杜补遗河图括地象曰河精上为天汉隋文志曰天津九星不备関梁道不通晋志曰天津横天河中一曰天汉葢子羙以乆雨路阻虽素浐之近若在天汉曰天津后世京师之桥多以天津为名师云诗维天有汉监亦有光天汉银河也　赵云天汉则中渭桥之所长安志于中渭桥引三辅黄图曰渭水贯都以象天汉溪桥南以法牵牛是也西征赋云北有清渭浊泾按长安志浐水在县东北流四十里入渭如此则浐虽在南渭虽在北要之皆长安水且相通矣　杜补遗引非是庾肩吾经禹庙诗曰起呉山北里临天汉车似言天上之汉公特用其字】愿腾六尺马【一作六尺驹】背若孤征鸿【周礼凡马八尺以上为龙七尺以上为騋六尺为马　赵云鸿鹄高飞逺举之物谓之孤征鸿葢以其羣飞则意犹详缓孤飞则欲逐伴而急矣】划见公【一作君】子面超然懽笑同【划忽麦切注云锥力也划鲍照诗有划期字言约相见之期也老子虽有荣观燕处超然】奋飞既胡越【诗不能奋飞古诗胡马依北风越鸟巢南枝　赵云言如胡与越之隔也淮南子自异省视之肝胆胡越王粲云胡越之异区旧注引非是】局促伤樊笼【古诗蟋蟀伤局促荘子泽雉不蕲畜乎樊中所以笼雉也　杜补遗南史阳休之不乐烦职典选乆曰此官寔时清华但妨吾赏真是樊笼矣　赵云汉景帝云局促如辕下驹】一饭四五起慿轩心力穷【周公一饭三吐哺江文通杂体诗慿轩咏尧老此言思见君子而不可得也赵氏云一饭四五起亦刘公干一日三四迁之意也楹板谓之轩王粲登楼赋慿轩槛以遥望】嘉蔬没溷浊【郭景纯江赋播匪艺之芒种挺自然之嘉蔬宋风风赋骇溷浊扬腐余屈平卜居云俗溷浊而不清骚又云溷浊而嫉贤嘉蔬注蔬菜也　师云礼稲曰嘉蔬按子羙园官送菜诗并序皆以嘉蔬为菜　赵云张载登白菟楼诗原隰殖嘉蔬】时菊碎榛丛【嘉蔬时菊刺贤者为羣小所掩翳也潘安仁时菊耀岩阿　赵云谢晖赠西府同僚云时菊委严阿时菊以譬贤人惟苦两故没溷浊碎榛丛乃时政烦苛之譬旧注非是】鹰隼亦屈猛【张华鹪鹩赋苍鹰鸷而受绁屈猛志以服养嫉尸禄也】乌鸢何所防【赵云鹰隼以苦两犹屈其猛而不能奋飞沉如鸟鸢何所防頼乎此方是言君子小人皆不得所所也】式瞻北邻居取适南巷翁挂席钧川涨焉知清兴终【言贤者安于退处谢灵运扬防采石华挂席拾海月　赵云晋书云不如式瞻仪度木虚海赋挂防席童言陇西公王徴士既不见矣始近取北邻南巷之人而与游也不然乃其所以游矣】
　　同诸公登慈恩寺防【公自注云时高适薛据先有此作李肇国史谱进士既防列名于慈恩寺塔谓之赵名贞元中刘太真侍郎试慈恩寺望杏园花新两京新记西京外郭城朱雀街东第三街皇城东之第一街进业坊慈恩寺隋无漏寺之故地武徳初废贞观二十年高宗在春宫为文徳皇后所立故以慈恩为名】
　　高标跨苍天【师云太冲蜀都赋阳鸟廻翼乎高标注云言山木之高也　赵云举标甚高孙绰天台山赋曰赤城霞起而建标李善注云立物以为表识曰标令云高标言塔之高可以标表也诗云悠悠苍天】烈风无时休【魏文帝杂诗烈烈北风凉　赵云言其高也书曰烈风雷雨弗迷又尚书大传云成王时越裳氏重译而来朝曰乆矣天之无烈风迅两意中国其有圣人乎如此则烈风非所宜有唯高处而复有之公古栢行又曰冥冥孤高多烈风可见矣】自非旷士懐登兹翻百忧【王仲宣登楼赋登兹楼以四望兮聊假日以销忧兎爰诗我生之后逢此百忧陆士衡诗感物百忧集刘越石云负杖行吟则百忧俱怫至曹于建遂使懐百忧　赵云鲍照放歌行云小人自龌龊安知旷士懐夫登高望逺所以冩忧然其高则易生恐怖故惟旷士而后无忧也】方知象教力足可追防捜【突厥寺碑四天之象开诸象教王简栖头陁寺碑正法既没象教凌夷注谓形象以教人天台山赋逺寄防搜　赵云此言巍楼高观世间无有唯托之象教而后可营焉】仰穿龙蛇窟始出枝撑幽【灵光殿赋枝撑杈而斜据注云枝撑梁上交交木也　赵云言愈仰而上穿过龙蛇窟然后出离枝撑之幽隂也】七星在北户河汉声西流【赵云呉都赋曰开北户以向日梁张纉秋雨赋敞北户而披襟于塔言户则法华经云佛似右指开宝塔户也河汉天河也广雅云天河谓之天汉亦曰河汉以其在西若闻其流声焉魏文帝杂诗云天汉回西流晋张协安石榴赋又言天汉西流辰角南倾诗云三星在戸魏文帝燕歌行星汉西流夜未央】羲和鞭白日【晋傅日升歌羲和初揽辔六龙并腾骧广雅曰羲和日御也　赵云淮南子云日驭曰羲和故于白日可以言鞭之楚词云青春爱谢白日照】少昊行清秋【月令孟秋之月其帝少昊注少皥金天氏殷仲文诗独有清秋日晋潘尼朱明送夏少昊迎秋　赵云独言清秋则公登塔必在秋时矣当白日之昭晰清秋之明爽宜乎见逺】秦山忽破碎泾渭不可求俯视但一气焉能辨皇州【谢晖诗春色满皇州荀子云毂既破碎乃大其辐鲍照见卖玉器者诗泾渭不可杂潘岳西征赋化一气而甄三才选诗表里望皇都宋玉高唐赋俯视峥嵘　论语焉能为有焉能为亾】廽首呌虞舜苍梧云正愁【山海经曰南方苍梧之川中中有九疑山舜之所葬则在沙零陵界也赵云承上言登塔之高莫辨皇州于是南望而逺想苍梧之托虞舜而思高宗之晏驾葢帝王之孝莫大于虞舜也自北户而回首乃是南望则可呌虞舜矣呌如淮南子言庶女呌天之呌楚词刘向九叹之逺近篇有曰奏虞舜于苍梧上言虞舜下言苍梧义当如此然必使云字则归藏启筮曰有言云出自苍梧入于大梁谢晖云云去苍梧野苍梧云愁以言高宗之晏驾】惜哉瑶池饮日晏昆仑丘【鲍照远舞鸡赋朝戏乎芝田夕饮乎瑶池穆天子传周穆王觞西王母于瑶池上又曰天子遂宿于昆仑之阿赤水之阳吉日辛西天子升于昆仑之丘以观黄帝之宫纪年曰周穆王西征之昆仑丘见西王母止焉葛仙翁昆仑一曰圃一曰积石瑶房一曰阆风台一曰华葢一曰天柱皆仙人所居之处也　赵云四望而远想瑶池则托西王母而思而徳不留葢以女仙之尊者名之也惜哉不足之辞列女传桞下恵妻为诔曰永能厉兮吁嗟惜哉史记孔子羙宓子贱曰惜哉不齐所治者小曺子建杂诗云愿欲一轻济惜哉无方舟王仲宣咏史云秦穆杀三良惜哉空尔为令公之可惜瑶池方晏以昆仑日晏而不得乆非以言文徳之不留者乎按仙传西王母遗虞舜以白玉琯则以王母比母后尤于舜为一体曺子建诗明晨秉机杼日晏不成文荘子有云昆仑之丘】黄鹄去不息哀鸣何所投【瑞应图曰黄帝习乐昆仑以舞众神鹄六翔其右韩诗外传曰田饶事鲁哀公而不见察谓哀公曰夫黄鹄一举千里止君园池啄君稻粱君犹贵之以其从来逺也故臣将去君黄鹄举矣战国策曰荘辛谓楚襄王曰黄鹄游于江海自以无患不知射者方修弧矢加已百仭之上　赵云易曰自强不息沈约白纻曲云翡翠羣飞飞不息诗哀鸣嗷嗷】君看随阳鴈各有稻粱谋【禹贡扬州阳鸟攸居注鸿鴈之属庾信报赵王赐酒诗未知稻粱鴈何以报君恩盖诗末章同叹山粱雌雉也　赵云公于前段己追思前事矣又因黄鹄之逺去虽若高举逺引之士然无所投正而我之俯世徇身则未免若鴈之谋稻粱也亦以自伤矣又因黄鹄之逺去虽若高举逺引之士然无所投止论语分鴈鸷之稻粱左传云先轸有谋旧注同叹山梁雌雉非是师民瞻云此以讥明皇荒乐不若虞舜瑶也言王母以比杨妃昆仑以比骊山黄鹄以比张九龄之徒鴈以比杨国忠之徒杜公因登防观览而念及此其説不同必有能辨之者诗王事靡盐不能蓻稻粱】
　　示从孙济【此诗讥风俗衰薄虽同姓不能忘猜疑也】
　　平明跨驴出未知适谁门权门多噂【诗十月噂背憎噂犹相对谈语背则相憎逐矣　赵云楚词曰平明发兮苍相前汉息夫躬交防贵戚趋走权门又后汉明帝诏云权门诣托魏陈孔璋檄云输货权门】且复寻诸孙诸孙贫无事宅舎如荒村堂前自生竹堂后自生萱萱草秋已死竹枝霜不蕃【一作翻诗伯兮焉得谖草言树之背注谖草令人忘忧背北堂也防堂者房堂所居之地揔谓之堂房半以北为北堂房半以南为南左传其生不蕃荘子云古人在乎已死矣又虽出而不以文害义】淘米少汲水汲多井水浑刈葵莫放手放手伤葵根【鲍明逺乐府诗腰鎌刈葵萱古诗采葵莫伤根葵不生结交莫羞贫羞贫羞贫交不成　赵云此叚方有兴致葢淘米炊刈葵烹少汲水莫放手因以兴焉族之有宗犹水之有源葵之有根也水有源勿浑之而已葵有根勿伤之而已族有宗则亦勿疎之而已受外嫌猜者亦犹汲水之多也茍以嫌猜不不敦同姓亦犹放纵其手于采葵也后汉明帝纪残吏放注谓谓贪纵为非也】阿翁嬾惰乆觉儿行歩奔所来【一作求】为宗族亦不为盘飱【僖二十三年晋公子及曺僖负覊之妻馈盘飱寘壁】小人利口食【愿自求口实】薄俗难可论勿受外嫌猜同姓古所敦【鲍明逺明虑自天断不受外嫌猜　赵云此亦曺子建诗有亲友义在敦之义】
　　九日寄岑防
　　出门复入门雨【一作两】脚但如【一作仍】旧【赵云王维代羽林军闺人云出门复入户望望青丝骑论语出门如见大賔记云揖让而入门礼皆如其旧雨脚一作两脚葢两脚选诗两足之义而语是方言公诗又言两脚如麻木未断絶亦此若人两脚则无义既出门而往矣又却入门何哉以两脚如旧也】所向泥活活【一作浩浩】思君令人痩【诗北流活活谢灵运活活夕流驶古诗思君令人老嵗月忽已晚又诗思君令人老轩车又何迟赵云活活虽水流声而泥之深多则行为有声也今有禽名泥活活则以其鸣声云】沈吟坐西轩饮食错昏昼寸歩曲江头难为一相就【赵云此所以怀岑生也岑应在曲江头犹寸歩耳以泥雨故难于相就也】吁嗟乎苍生稼穑不可救【赵云书至于海隅苍生诗云吁嗟乎驺虞】安得诛云师畴能补天漏【云师名屏翳列子汤问女娲氏链五色石以补天闗张平子西京赋察云师之所凭赵云蜀有地名漏天也大人赋云台屏翳诛风伯刑雨师】大明韬日月旷野号禽
　　兽【晋卦丽大明明　赵云记大明生于东月生于西则大明主曰言之今也大明之下□韬日月则昼夜皆雨而日不见乎昼月不见乎夜皆无明矣诗云率彼旷野日月之明既韬则惟滛雨淋汪禽兽无所安其飞走故哀号于旷野】君子彊逶迤小人困驰骤【赵云以雨滛于上泥泊于下君子虽有车马彊逶迤而己小人叹于行李之往来是故困驰骤此公之语法皆有义意楚词云载云旗兮选迤谢灵运溪行诗云逶迤傍防屿迢递歩陉岘君子小人之句亦曺子建赠丁翼云君子义休恃小人徳无储之势也】维南有崇山恐【一作漭】与川浸溜【赵云上句言南山也诗维南维箕扬子云羽猎赋揭以荣山周礼职方氏九州各有其川溜字义汉书有三防山之溜可以穿石意则忧君子之改节也】是节东篱菊纷披为谁秀【陶渊明杂诗采菊东篱下悠然见南山魏文帝与钟丝诗曰嵗月月来忽复九日九为阳数而日月并应俗嘉其名以为宜于长乆故以享宴高防是月律中无射言羣木庻革无有射地而生于芳菊纷然独荣非夫含乾坤之淳和体芬芳之淑气孰能如此故屈平悲冉冉之将老思飡秋菊之落英辅体延年草欺之贵谨奉一束以助彭祖之术　赵云梁文帝九日诗是节协阳数又大大同十一月诗云是节严冬暮王子渊洞萧赋若凯风纷披而施惠公菊魏文帝书芳菊纷然独荣】岑生多新诗性亦嗜醇酎【谢恵连雪赋酌湘呉之醇酎西京杂记汉制宗庙八月敛酎用九醖太牢皇帝侍祠以正月且作酒八月成名曰酎一曰九醖一名醇酎晋侯鄢酒赋醇酎秋发宣十五年伯宗曰不祀一也耆酒二也　赵六蔡邕瞽师赋云咏新诗以悲歌魏都赋六醇酎中山流湎千日】采采黄金花何由满衣防【诗采采巻耳不盈顷筐又终朝采蓝不盈一防言心有所忧而不在所采也岑生何由而免忧乎　赵云以有见岑生意绪无聊采之不能多也前汉董赞与上卧起帝尽寝偏借上衣防】




　　九家集注杜诗巻一
　　钦定四库全书
　　九家集注杜诗巻二　　　宋　郭知逹　编古诗
　　送孔巢父谢病归游江东兼呈李白【按唐书孔巢父冀州人字弱翁早勤文史少与韩凖李白张叔明陶沔隠于徂莱山时号竹溪六逸永王璘赴江淮闻其贤以从事辟之巢父察其必败侧身潜遁由是知名后为潭州刺史湖南观察使未行会德宗幸奉天迁给事中御史大夫兴元元年使李懐光于河中巢父遇害】
　　巢父掉头不肯住东将入海随烟雾【不肯住谓谢病归江东也荘子在宥篇鸿蒙拊髀爵跃掉头曰吾弗知也　赵云江文通拟诗画作秦王女乗鸾入烟雾】诗巻长留天地间钓竿欲拂瑚树【一云三珠树西都杂记积草池中有瑚树高一丈二尺一本三柯上有四百六十二条是南越王赵佗所献号为烽火树至夜光景常欲然世説王恺常以一瑚高二尺许枝柯扶踈以示石崇崇以铁如意撃碎乃令取瑚树高三尺条榦絶世者六七示恺南州志曰瑚出大秦国海中生海底石上　赵云晋书乐志有钓竿篇曰钓竿何冉冉古诗人生天地间瑚树一作三株树非是葢三海经云三株树生赤水上其树如栢叶皆为珠虽亦贵物而非海底为钓竿所拂者】深山大泽龙虵逺春寒野隂风景暮【一云花繁草青春日暮叔向之母妒叔虎母美而不使有子谓其子曰深山大泽实生龙蛇彼美吾惧其生龙虵以祸女　赵云上句葢言巢父经行之地下句葢言其去之时如此也左传曰入山不逢不若魑魅魍魉莫能逢旃下既云巢父有仙骨则其行也虽经深山大泽而龙虵亦自逺遁可以经行无疑况当春时其物尚蛰亦为逺矣梁庾肩吾诗早花余花雪春寒极晚秋顔延年赠王太常诗云庭昏见野隂而叠春寒野隂四字如素问天寒日隂之势也世説曰过江诸人每暇辄相要出新亭借卉饮宴周侯中坐而叹曰风景不殊举目有江河之异】蓬莱织女囘云车指防虚无是归路【一作引归路陆士衡牵牛西北囘织女东南顾　赵云作仙人玉女囘云车指防虚无引归路葢蓬莱海中三山之一织女系之无义又是字重下自是仙人玉女四字古诗仙人王子乔难可与等期鲁灵光殿赋玉女窥窻而下视曹植云虚无求列仙王母尝乘五云之车谢灵运初发都诗始得傍归路】自是君身有仙骨世人那得知其故【赵云以与李白尝隠于徂莱山则有仙风道骨矣神仙传有神谓墨翟曰子有仙骨诗云惨不知其故世説谢公问王子敬君书何如君家尊答曰当不同公曰外论殊不知尔王曰外人那得知】惜君只欲苦死留富贵何如草头露【古诗薤上朝露何易晞诗湛湛露斯在彼丰草　赵云巢父既谢病而归则为轻富矣孰能留之惜之者虽苦死欲相留岂知富贵如草露之易灭哉】蔡侯静者意有余清夜置酒临前除【陆士衡拟古诗闲夜命懽友置酒迎风馆江文通诗置酒坐飞阁逍遥临华池曹子建诗清夜游西园除阶除也　赵云谢灵运诗还得静者便】罢琴惆怅月照席几嵗寄我空中书【赵云与孔为别时是蔡侯者作主人而蔡又善琴矣既别去而望其寄书也谓之空中书则以巢父有仙骨寄书乃在空中来也】南寻禹穴见李白道甫问信今何如【一作深山大泽龙虵逺华繁草青风景暮仙人玉女囘云车指防虚无引归路若逢李白骑鲸鱼道甫问信今何如太史公自序司马迁年二十南游江淮上会稽探禹穴张晏曰禹巡狩至会稽而崩因葬焉上有孔穴或曰禹入此穴江淹诗幸游建德乡观竒经禹穴　杜补遗御览载栝畧曰会稽山有一石穴委曲黄帝藏书于此禹得之又呉越春秋禹藏之所谓之禹穴也　赵云若逢李白骑鲸鱼葢贺知章以白为谪仙人其与巢父皆有学仙之质则可以骑鲸矣雄羽猎赋乘钜鳞骑鲸鱼注鲸大鱼也】
　　饮中八仙歌【蔡元度云此歌分八篇人人各异虽重押韵无异亦周诗分章之意也　赵云此篇谓之歌其歌八叠每一叠各就一公事实以其好饮美之且戏之谓之八仙则已有意矣为其各言一公之事故得重用韵所重用者舩字二眠字二天字二前字三也古诗葢有重押韵之格如阮籍秋怀日如何当路手罄折志所归又云鸿鹄游四海中路将安归谢灵运述祖徳诗曰段生藩魏国展季救鲁人又曰恵物辞所赏励志絶故人陆机行行重行行云此思亦何思思君徽与音又曰惊颷褰友信归云难寄音似此之类不一説者谓为八首葢不知有此格也况诗又乃八叠乎又缘道书之论丹有八仙歌虽是八个仙人歌为有八仙歌三字因并以为题】
　　知章骑马似乘船眼花落井水底眠【唐书贺知章少以文词知名性放旷善调笑当时贤逹皆倾慕之晚年尤加纵诞无复规矩白号四明狂客遨逰里巷又善草书每纸不过数十字共传宝之又师浙人不善骑马而喜乘舟杜葢嘲戏之耳东坡诗云平生贺老惯乘舟骑马风前怕打头吴越国王初入朝上赐宝马出禁门马行却退王谓左右曰岂遇打头风耶　赵云知章吴人唯知乗船其马上傲元如人眼花落井别言醉而眼生昏花落井而眠于水底又言其安于水也山简传时时能骑马前汉有乘船危吴均杂絶句有云梦中难言见终成乱眼花水底眠又暗用事抱朴子曰时有葛仙公者每饮酒醉尝入人家门前陂水中卧竟日乃出】汝阳三斗始朝天道逢麴车口流涎恨不移封向酒泉【本集八哀诗有赠太子太师汝阳郡王璡诗又赠时进汝阳王诗神异经西北荒中有酒泉孔融书天垂酒旗之曜地列酒泉之郡陆机百年歌目若浊镜口垂涎应劭汉官仪曰酒泉城下有金泉味如酒故曰酒泉　赵云汝阳王李璡也以其宗室既受封汝阳矣犹以酒泉城下有泉味如酒欲移封也又使姚馥渴羌事晋有羌人姚馥但言渴于酒人呼为渴羌武帝授以朝歌守馥愿且为马圉时赐美酒以乐余年帝曰朝歌纣之旧都地有酒池使老羌不复呼渴遂迁酒泉太守麴所以造酒才见麴车而便流涎戏其好饮之急也曹操对其叔父诈作中风状口流涎沫逄麴车而流涎冇用对过屠门而大嚼人以为的对师魏文帝曰蒲萄酿以为酒甘于麴米逢之已流涎咽唾】左相日兴费万钱饮如
　　长鲸吸百川衔杯乐圣称世贤【唐书李适之传一名昌常山王承干之孙也适之雅好賔友饮酒数斗不乱夜则宴赏昼决公务庭无留事天宝元年代牛仙客为左丞相累封清河县公后为李林甫隂中罢知政事赋诗曰避贤初罢相乐圣且衔杯为问门前客今朝几个来晋何曾性奢豪日食万钱犹曰无下筯处刘伯伦酒讼先生于是方捧甖承糟衔杯潄醪木虚海赋嘘噏百川吴都赋云长鲸呑航脩鲲吐浪　赵云谓之日兴言每日兴起便如此也如陆逊云世务日兴异物志去鲸鱼长者有数千里故也亦以戯之】宗之萧洒美少年举觞白眼望青天皎如玉树临风前【李白传侍御史崔宗之谪官金陵与白诗酒唱和尝月夜乘舟自采石达金陵白衣宫锦袍于舟中顾瞻笑饮旁若无人晋阮籍传籍能为青白眼阮籍诗朝为美少年谢答叔父安曰譬如芝兰玉树欲使其生于庭阶耳世説庾亮亡何州临葬云埋玉树于土中使人情何能巳毛曾与夏侯共坐时人谓之蒹葭倚玉树　师晋书王戎有人伦鉴识常目王衍如瑶林琼树自然是风尘表物也　赵云刘琨云举觞对膝白眼望天言其饮之傲亦所以戏之也】苏晋长斋绣佛前醉中往往爱逃禅【苏晋苏珦之子宗监国所下制命多晋藁定　赵云逃禅言逃去而禅坐耳此苏东坡所谓蒲褐禅同夜禅者也以晋好佛故戏之云耳】李白一斗诗百篇长安市上酒家眠天子呼来不上船自称臣是酒中仙【唐李白传待诏翰林日宗度曲欲造乐府新词亟召白白于酒肆醉矣召入宫人以水洒面即令秉笔顷之成十余章帝颇嘉之　薛云按闗中呼衣襟为舩诗曰何以舟之舟亦舩也其来逺矣　鲍云刘伟明云蜀人呼衣襟为舩有以见白醉甚虽天子披襟自若其真率之至也　杜补遗余云叟尝以薛注为是谓方言虽有此梦符大似穿凿云叟以舩字何为有两韵余曰一篇之中重叠用韵至于再三亦别有义耶按唐范传正李翰林断墓碑曰宗泛白莲池公不在宴明皇欢既洽召公作序公已被酒于翰苑中命高力士扶以登舟也　赵云诗百篇言其能诗也酒家眠言其真率也乐布为酒家保酒家眠亦暗用事阮籍邻家少妇当垆酤酒籍尝诣妇饮醉便卧其侧也不上舩此乃长安方言襟谓之船也薛苍舒补遗更引诗曰何以舟之乃自觧云舟亦船也其来逺矣葢舟自训服耳所以服之字从舟也杜田又引范传正李翰林新墓碑曰用为舟船之船亦又非是葢在翰苑被酒则自长安市中来而扶以登舟则竟上船矣非不上船也】张旭三杯草圣传脱防露顶王公前挥毫落纸如云烟【唐贺知章传吴都张旭与知章相善旭善草书而好酒每饮后号呼狂走索笔变化无穷若有神助时人号为防后汉张敻传敻长子芝伯英善草王愔文志曰芝少时高操以名臣子勤学尤好草书学崔杜之法家之衣帛必书而练临也学书水之为黑为世所寳寸纸不遗韦仲将谓之草圣胡母辅之与谢鲲阮放曅卓羊曼桓彛阮孚散髪祼祖闭室酣饮已累日光逸排戸入守者不聼逸便于户外脱衣露头于狗窦中窥之大叫辅之惊曰他人决不能耳必我孟祖也遽呼入遂与饮不舍昼夜时人谓之八逹　赵云后汉班超传单于脱防徒跌又有云单于脱防避帐诣梁王谢罪旭为人酒秃防防则露顶矣乃所以戏之也潘安仁作扬荆州诔云动翰若飞落纸如云后汉高义方清诫曰抗志凌云烟】焦遂五斗方卓然高谈雄辩惊四筵【按新唐书白自知不为亲近所容益骜放不脩与焦遂等为酒八仙　赵云世説载王敦昼寝卓然惊寤又云诸名贤论庄子逍遥游支道林卓然标新理于三家之表又江淹拟张廷尉诗云卓然凌风矫又僧惠逺制涅□经疏呪其笔曰如合圣意此笔不坠乃掷于空中卓然新唐书云李白自知不为亲近所容益骜放不脩与集遂等为酒八仙则遂亦平昔骜放之流耳饮至五斗而方特卓乃所以戯之末句又以美之刘孝标广絶交论云骋黄马之剧谈纵碧鸡之雄辩选诗有高谈一何绮叠用四字有两出而后工也谢宣逺九日诗曰四筵霑芳醴惊字则前汉陈惊坐之惊也】
　　曲江三章章五句【元和中中书舍人李肇撰国史谱其畧曰进士既捷大防于曲江亭子谓之曲江大会在闗试后亦谓之闗宴天寳元年勅以太子太师萧嵩私庙逼近曲江因上表请移他处敇令将士为嵩营造　赵云此诗葢逰曲江感事之作按剧谈録曲江本秦时隑州隑即碕字巨依切唐开元中疏凿为胜景南即紫云楼芙蓉苑西即杏园慈恩寺花卉环列烟水明媚都人游赏盛于中和上巳节今公高秋而往草木变衰触事感懐一章叹齿发之迟暮二章判富贵之无心三章喜生计之可乐也旧注引元和中曲江闗宴事去此自五十余年在公死三十余年之后与此诗并无相干】
　　曲江萧条秋气高【谢晖观朝雨诗朔风吹飞雨萧条江上来宋王曰悲哉秋之为气萧瑟兮草木摇落而变衰　赵云宋玉众芳萧条班固原野萧条之义】菱荷枯折随风涛游子空嗟垂二毛【潘安仁秋兴赋晋十有四年余春秋三十有二始见二毛僖二十二年传宋公曰君子不禽二毛头白有二毛汉高祖防子思故乡】白石素沙亦相荡哀鸿独呌求其曹【祢冲赋哀鸿感类曹子建激鸣索鸿羣刘安招隠士禽兽骇兮亡其曹　赵云方高秋之时非特菱荷枯折而巳水既瘦涸石与沙亦荡洁而出鸿鹄失羣哀鸣而相求皆可感之事也哀鸿字出选诗旧注引祢衡赋云哀鸿感类辄改哀鸣字非是盖哀鸣不可为哀鸿况义止谓鹦鹉之哀鸣乎失古人措词之意矣】即事非今亦非古长歌激越梢林莾【宋玉风赋蹷石伐木梢杀林莽苏武诗长歌正激烈　杜补遗列子云薛谭学讴于秦青辞归青饯于郊衢抚节悲歌声振林木响遏行云　赵云列子曰周之尹氏有老役夫昼则呻吟即事陶渊明云即事多所欣谢灵运云即事怨睽携苏武诗长歌正激烈梢林莽言歌之声其义州列子云秦青抚节悲歌声振林木】比屋豪华固难数吾人甘作心似灰弟侄何伤泪如雨【庄子南郭子綦形固可如槁木而心固可如死灰当公游此之时曲江方盛无可叹者此即事之非今古也而至于长歌激烈何哉特以豪华者多而我独寂寞也然灰心乆矣弟侄不必用此伤之而下泪也曲江在长安南升道坊葢其左右前后相近之地甲第为多乎公因感之可以意逆也汉沟洫志武帝歌曰泛滥不止兮愁吾人又西都赋云实列仙之故馆非吾人之所宁而潘岳西征赋云陋吾人之拘挛今吾人葢自谓也论语何伤乎　诗涕泣如雨】
　　自断此生休问天杜曲幸有桑麻田故将移住南山邉【杜曲在长安俗云城南韦杜去天尺五言近京杨惮传曰彼南山陆韩卿诗云屏居南山下窦婴传屏居蓝田南山下　赵云楚辞有天问篇其序曰天问者屈原之所作也何不言问天天尊不可问故曰天问也管子云行山泽观桑麻有桑麻田亦顔洲云囘有郭外之田】短衣匹马随李广看射猛虎终残年【汉李广为虏所生得当斩赎为庶人人屏居蓝田南山中射猎见草石中以为虎而射之中石没羽视之石也他日射之终不能入矣广所居郡闻有虎常自射之乃居北平射虎腾广广亦射杀之也　赵云欲移住南山邉则南山之景致足乐也匹马射虎使李广事正在南山蓝田中此诗人因意使事也列子曰汝以残年余力梁武帝云短衣妾不伤汝孙通乃变其服短衣楚制】
　　丽人行【曹子建洛神赋云覩一丽人于岩之畔刘向别録有丽人歌赋梁简文帝筝赋命丽人于玉席】
　　三月三日天气新【续齐谐记曰晋武帝问尚书郎虞挚曰三日曲水其义何指答曰汉章帝时平原徐肇以三月初生三女至三日俱亡一村以为怪乃招携之水濵盥洗遂因以泛觞曲水之义起于此帝曰若如所谈便非佳事尚书郎束晳曰仲治小生不足以知此臣请説其始昔周公城洛邑因流水以泛酒故逸诗云羽觞随波又秦昭王三日置酒河曲见有金人出捧水心劒曰令君制有西夏及秦霸诸侯乃因此处立为曲水祠二汉相沿皆为盛集帝曰善赐金二十斤左迁仲治为阳城令　赵云晋宋诸人侍宴曲水皆以三月三日为题唐开元中都人逰赏于曲江莫盛乎中和上已节此三月三日所以水邉多丽人也旧注徒引三月三日事为泛矣王右军兰亭曲水序曰天朗气清恵风和畅此亦天气新之为礼记天气下降陆机曰迟迟暮春日天气柔且和梁孝元帝咏雾诗有曰时如佳气新】长安水邉多丽人态浓意逺淑且真肌理细腻骨肉匀【罗敷艳歌曰高台多妖丽宋玉九辩有靡顔腻理相如大人赋有弱骨丰肌谢灵运江妃赋有靡容腻理皆此之谓也则东京赋有擘肌分理】绣【绣一作画】罗衣裳照暮春【晋张华三月三日后园防诗曰暮春元日王羲之兰亭诗序暮春之初防稽山隂之兰亭古诗被服罗衣裳南都赋暮春禊日上巳之辰男女姣服络绎缤纷论语暮春者春服既成则照暮春字于衣服使之尤稳】蹙金孔雀玉麒麟头上何所有翠微防叶垂鬓唇【微一作为防一作匌】背后何所见珠压腰衱稳称身【杜补遗广韵曰防彩妇人髻饰花也防音罨尔雅曰衱谓之裾郭璞曰衣后裾也一本防作匌衱作被非是　赵云蹙金实事唐人常语故杜牧自谓其诗云蹙金结綉而无痕迹头上背后之句此亦曹子建矣美女篇头上雀钗腰佩翠琅玕之势也盖举头与腰之饰而一身之服备矣翠微一作翠为防一作匌防音乌合切防丝妇人头花髻饰也匌音洽与萄字连曰匒匌而匒音荅重叠皃海赋云磊匒匌而相逐翠微防叶则翡翠微布于防丝之叶翠为匌叶则以翠为匌匝之叶也衱音居叶切尔雅曰衱谓之裾郭璞曰衣后裾也谓之腰衱则羣腰耳以珠缀之故言珠压腰衱此篇公所铺叙至此详味语句葢特见丽人之后耳故东坡先生题背面美人名之曰续丽人行而其诗云杜陵饥客眼长寒蹇馿破防随雕鞍隔花临水时一见只许腰支背后看】就中云幕椒房亲【班固西都赋云后宫则掖庭椒房后妃之室汉官仪曰皇后称椒房取其蕃实之义也诗云椒聊之实蕃衍盈升又以椒涂宫室亦取其温暖辟除恶气犹天子朱泥殿上曰丹墀也师古曰椒房在未央宫吴树谓梁冀曰将军以椒房之重西都记成帝设云幄云幕于甘泉紫殿世谓三云殿第五伦传窦宪椒房之亲曹子建美女篇头上金雀钗腰佩翠琅玕此指言贵妃兄弟骄盛　赵云言玉真妃也成帝设云幕于甘泉紫殿椒房则皇后所居殿名秦虢乃玉真之姊妹故曰云幕椒房亲也】赐名大国虢与秦【唐后妃传宗杨贵妃有姉三人皆有才貌宗并封国夫人之号长曰大姨封虢国八姨封秦国并承恩出入宫掖势倾天下　赵云大姨封虢国八姨封秦国非是以长安志考之虢国八姨也则秦国乃大姨也】紫駞之峯出翠釡水精之盘行素鳞【峯一作珍汉书大月氏本西域国出一封橐駞注脊上有一封高也如封土然今俗呼为幇匈奴传师古注橐駞言能橐囊而晋物晋王廙笙赋舞灵蛟之素鳞　杜补遗酉阳杂爼将军曲良翰作駞峯炙　赵云言其食之奢也曹子建诗丰膳出中厨师宋郑鲜之经子房庙诗紫烟翼丹虬灵媪悲素鳞观此即知素鳞乃蛟龙也杜意亦谓攀龙酉阳杂爼明皇恩宠禄山所赐之物有金平脱犀头匙筯】犀筯厌饫乆未下銮刀缕切空【一作坐】纷纶【晋何曽日食万钱犹云无下筯处诗信南山执其鸾刀以啓其毛注鸾刀刀有鸾者言割中节也潘安仁西征赋饔人缕切鸾刀若飞应刃落爼靃靃霏霏　杜补遗正义曰鸾即铃也公羊宣十二年郑伯右执鸾刀注鸾刀宗庙割切之刀镮有和锋有鸾其制二鸾在锋声中宫商三和在镮声中角征羽故先儒释礼器谓宗庙必有鸾刀者取其鸾铃之声宫商调而后断割也　赵云方筯未下之间又复有缕切之多此所以言其食之奢】黄门飞鞚不动尘【前汉西域传蒲梢龙文鱼目汗血之马充于黄门凡号黄门以其给事于黄闱之内秦汉皆有黄门侍郎按外传虢国出入皆乘骢马使小黄门为御　赵云不动尘因以状其善骑诗家造句法也　薛云鲍明逺拟古诗兽肥春草短飞鞚越平陆】御厨丝络送八珍【丝络一作络绎周礼膳夫珍用八物注珍用淳熬淳毋炮豚炮牂梼珍渍熬肝膋也又食医掌八珍之齐鲍明逺诗八珍盈雕爼　薛云尚膳贵严故以丝络防防之丝络如琦防也杜子美称此以见宠予之隆络绎为不足道往在诗云赤墀樱桃枝隠映银丝笼　赵云络绎相续不防之义后汉袁术与吕布书曰今送米二十万斛非唯止此当络驿复致旧本正字作丝络而薛苍舒为之説元无丝络字本出若络绎以言宠予之隆义自分明若丝络亦天子御物常事耳却何足道也】箫鼓哀吟感鬼神【鼓一作管汉武秋风辞箫鼓鸣兮发棹歌诗序动天地感鬼神】賔从杂遝实要津【魏文帝与吴质书曰舆轮徐动賔从无声刘向传杂遝众贤师古曰杂遝聚积之皃要津见上韦左丞注　赵云此言作乐以宴賔且微言以讥其男女之糅杂大人赋杂遝胶轕以方驰甘泉赋骈罗列布鳞以杂沓兮洛神赋众灵杂遝】后来鞍马何逡巡当轩【一作道】下马入锦茵【鞍马字见送高适注赵云言其气势洋洋旁若无人徐悱赠内诗忽有当轩树兼含映日花史秦人开关延敌六国之师逡巡不敢进】杨花雪落覆白苹青鸟飞去衔红巾【山海经曰三危之山有青鸟居之注青鸟主为西王母取食者栖息于此山也纪年曰穆王十三年西征于青鸟之所憇汉武故事曰七月七日上于氷华殿齐坐中忽有一鸟从西方来集于殿上上问东方朔曰此西王母欲来也有顷王母至有二鸟鸟如鸟夹侍王母旁江淹诗青鸟海上游沈约衔书必青鸟　赵云鞍马之多必至触杨花而覆白苹青鸟应如鹦鹉之数豢飬驯熟飞衔红中此正借西王母以青鸟为使名之且以托言昵戏之事矣红巾盖妇人之饰如王渤落花篇罗袂红巾往复还】炙手可热势【一作世】絶伦慎莫近【一作向】前丞相嗔【元载时委左右人四人用事权倾中外人为之语曰炙手可热卓李郑薛言势熖熏灼可以炙手也帝题之御屏以示时相按新唐书杨贵妃智警颍迎意辄悟帝大悦遂専房兄铦锜国忠最见宠遇三姉皆美劭封韩虢秦三国恩宠声熖震天下毎命妇入班虽公主亦不敢就位台省州县奉请托奔走勘防过诏敕四方献饷结纳门若市然第舍聮亘谓之五家分赐珍竒使者不絶于道时国忠代李林甫为相领四十余使帷疎侻捷给硁硁处决枢务自任不疑盛气骄愎百寮莫敢相可否　杜补遗唐史遗事安县公主宗之李妺附袁韦氏热可炙手人咸畏之　赵云炙手可热言势熖之薰灼也旧注引代宗时事在杜公之后非是杜田之説当时素有此言矣傅毅舞赋姿絶伦之妙态丞相嗔以指言国忠而诗句则后汉桓帝时童謡云梁下有悬鼓我欲撃之丞相怒之势也观新书国忠传言国忠盛气骄愎百寮莫敢相可否而公诗直铺叙二国衣服饮食之盛声乐賔从之多中间着宠予之意又讥其糅杂昵狎之事而终之以直指丞相之薰灼则公之不畏强御可见矣古乐府当时近前面发红】
　　乐游园歌【晦日贺兰杨长史筵醉中作　赵云乐游园之地在秦为宜春苑在汉为乐逰苑谓之古园】
　　乐游古园崒森爽【西京记日乐游园汉宣帝所立唐长安中太平公主于原上置亭游赏其地四望寛厰每三月上巳九月重阳士女咸就此祓褉登高幄幕云布车马填塞红丝映曰馨香满路朝士词人赋诗翼日传于京师　赵云崒音才律切字书注云峯头巉嵒也句腰单用崒字亦犹宋玉高唐赋之单用崒用也其言蓄水之状曰崒中怒而特高峯字却音柞骨切】烟绵碧草萋萋长【谢灵运诗萋萋春草繁江淹赋春草碧色刘安招隠士春草生兮萋萋】公子华筵势最高秦川对酒平如掌【文选王粲家本秦川周王褒闗山篇逍遥秦川水千里长如带沈佺期长安路诗秦地平如掌层城出汉云　赵云张率白纻歌列坐华筵纷羽爵】长生木瓢示真率更调鞍马狂欢赏青春波浪芙蓉园【魏文帝有芙蓉池作邺都西园在城南曲池坊临水亭进芳门外即乐游园也宗纪开元二十年广花蕚楼筑夹城至芙蓉园王莾传乃西波水之北郎池皆在石城南上林中　赵云芙蓉园有水言青春波浪袁淑真隠传载鬼先生言河邉之树曰波浪荡其根】白日雷霆甲城仗【甲当作夹　赵云夹城当作甲非芙蓉园夹城于曲江地皆相近按长安志载乐游与芙蓉园曲江并出京城东延兴门】阊阖晴开映【赵作詄】荡荡【曹植平陆东行曰阊阖天衢通前汉礼乐志游阊阖观玉防天门开詄荡荡注阊阖天门荡荡天体坚清之状相如大人赋徘阊阖而入帝居鄮后梦扪天荡荡色正青　赵云詄字元本作映又作映应是詄字前汉礼乐志游阊阖视玉台天门开詄荡荡公葢取此语意以比城门也】曲江翠幕排银牓【潘安仁籍田赋曰翠幕黤以云布陈张正见诗即此神山内银牓映仙宫陈沈炯林屋馆记昆山平圃银牓相晖蓬阆仙宫金台幄起神异经曰东方青宫门有银牓晋潘尼洛水诗翠幕映洛湄】拂水低佪舞袖翻縁云清切歌声上【曹植云华阁縁云上征　薛云曹植言华阁缘云此称歌声清切耳列子云薛谭学讴于秦青辞归秦饯于郊衢抚节悲歌声振林木响遏行云西京杂记高帝令戚夫人歌出塞望归之曲后宫齐唱声入云霄　赵云后汉王延夀鲁灵光殿赋飞陛揭孽縁云上征薛符刋误乃引列子子载秦青之歌响遏行云又西京杂记戚夫人歌声入云霄其意以为两事皆有云字遂用证之殊不知遏云则往之且非杜公縁云本意唯入云霄方有缘云之义大人赋低佪隂山翔以纡曲兮】却忆年年人醉时只今未醉巳先悲数茎白髪那抛得百罚深杯亦不辞【罚一作刻説文曰漏以铜盛水刻节昼夜百刻　赵云百罚一作百刻是盖饮酒虽有罚而方观舞聼歌何至罚酒之百也百刻者漏中之刻画也説文曰漏以铜盛水刻节昼夜百刻或云杯中像漏中立箭为刻以记浅深之度斟酒则浮出而可见虽传记无所载而今世固为有浮花浮花之状十而分之以斟酒者则百刻之状乃细分之者矣如此而义方可讲葢尽百刻举深泛之杯无所辞拒正以白髪之不可抛而饮酒以遣其悲也】圣朝亦知贱士丑一物自荷皇天慈【杨子秦之士也贱陆机冕无丑士江淹上书云一物之微有足悲者　赵云江淹思北归赋云况北州之贱士为炎土之流人家语孔子谓哀公曰一物失理乱亡之端】此身饮罢无归处独立苍茫自咏诗【庾信乞酒诗萧瑟风声惨苍茫云貌愁梁朱异田秋引值寒夜之苍茫梁元帝诗秋气苍茫结孟津潘安仁哀永逝文曰视天日兮苍茫　赵云皆在景物荒寂言之也】
　　渼陂行【赵云渼陂行其字从水从美士大夫非西人者多读为于亮切乃荡漾其字自是从水从羕遂使鬻书者有一本直雕作漾陂行岂不误学者乎按长安志渼陂在鄠县西五里出终南山诸谷朝公泉为陂朝公水一作胡公水説文曰渼陂周一十四里北流入涝水十道志云陂鱼甚美因名之曰陂广大气象雄深故公诗于初至之际以天地变色则有鼍鲸风浪之忧既而开霁可游则如与龙鬼仙灵相接既而又忧雷雨此盖陂之广大雄深诗人因事起意以为诗谓其有可异则不得不忧有可喜则不能不乐有可防则不得不戒而诗篇之终有安不忘危乐不忘哀之意】
　　岑参兄弟皆好竒携我远来游渼陂【赵云岑参于唐书无传莫知兄弟之名也扬雄云子长之好好竒也渼陂在鄠县按地里志郭去府南六十里岂不谓之逺来乎】天地黤惨忽异色波涛万顷堆琉璃【王粲登楼赋天惨惨而无色西域传罚賔圑出琉璃孟康曰琉璃青色如玉师古曰魏畧云大秦国出赤白黒黄青緑缥绀红紫十种琉璃孟言青色不博通也此葢自然之物梁简文池水净琉璃　赵云百畆曰顷后汉黄叔度汪如万顷陂堆琉璃指言其色色之青莹耳】琉璃漫汗泛舟入事殊兴极忧思集【张平子南都赋布濩漫汗　赵云天地黤惨则为可异水如琉璃则为可爱以其可爱而便欲泛舟以入则为可忧矣漫汗言广大也事殊兴极葢言其初逺来之兴岂不欲晴朗以为游乎而初来之际忽逢天地黤惨则事殊矣事之既殊则兴亦极尽兴既极尽则宁不忧思乎忧思谓之集王筠行路难云百忧俱集断人肠】鼍作鲸吞不复知恶风白浪何嗟及【诗中谷有推啜其泣矣何嗟及矣张季鹰诗讴吟何嗟及　赵云此乃所以忧也谢惠连长门怨云向夕千愁起自悔何嗟及又梁费昶长门怨曰向日千悲起百恨何嗟及】主人锦帆相为开舟子喜甚无氛埃【隋炀帝以锦为帆诗招招舟子郭璞江赋舟子于是搦掉渉人于是檥傍　赵云主人指言岑参也陈隂铿渡青草湖诗平湖锦帆张楚辞辟氛埃而清凉沈休文诗夜静灭氛埃其言无氛埃□又仿魏都赋风无纎埃也前者以天地黤惨而游者忧今也以无氛埃而舟子喜不亦宜乎】鳬鹥散乱棹讴发丝管啁啾空翠来【西都赋鸟则鳬鹥雉雁云集雾散又櫂女讴鼓吹震汉武秋风辞箫鼓鸣兮发棹歌　赵云啁竹包切玉篇引説文啁嘐也楚辞曰鹖鸡啁而悲鸣棹歌发则喧矣故鳬鹥惊而散乱空翠来则晴矣故丝管干而啁啾】沈竿续蔓深莫测菱叶荷花静如拭【杜补遗永徽本草图经云□菱实也叶浮水上花黄白色花落而实生渐向水中乃熟紫色者谓之浮菱食之为美暴其实为末可以当粮鸡头名雁啄一名芡生水泽中叶大如荷皱而有刺俗谓之鸡头盘花下结实其形类鸡头故以名之经传谓其子为芡酉阳杂爼云芟今人伹言菱芰诸解草木书亦不分别唯安真武陵记言四角三角曰芟两角曰菱芰一名水栗汉武昆明池中有浮根菱根出水上叶没波下亦曰青水菱都观有菱碧色状则如鸡飞名翻鸡芰又图经云藕实茎叶名荷尔雅及陆机疏谓荷为芙蕖江东呼荷其茎茄其叶蕸其本蔤茎下白蒻在泥中者其花未发为菡萏巳发为芙蓉其实莲为房其根藕其中的莲子的中薏中心青而苦者芙蕖则其总名也　赵云菱叶荷花净如拭则水之幽深可见矣妙处是净如拭三字盖如王僧儒至牛渚忆魏少英诗有沙岸净如扫】宛在中流渤澥清下归无极终南黒【诗蒹葭宛在水中央杨子渤澥之岛　赵云上句以形容其深下句以言其逺上句譬喻下句实指葢渤澥者海也既如渤澥之深广而又清此所以为譬终南山山在陂之上流去之逺则视之黒也此所以为实指诗在在水中央説文东海之别有渤澥故东海共称渤海列子无极之中复为无极而后人用之如魏文帝诗曰高高殊无极】半陂已南纯浸山动影袅窕冲融间【木虚海赋冲融滉瀁　赵云鲍照与妺书半山以下纯为黛色袅窕冲融皆言水之深叠使四字之势亦左太冲招隠诗云峭夺青葱间竹栢得其真】舩舷暝戛云际寺水面月出蓝田闗【宋谢灵运石门岩上宿诗暝还云际宿孙绰山铭飞字云际郭璞江赋咏采菱以叩舩舷尉也　赵云云际者山名在鄠县东南六十里上有大定寺蓝田闗在蓝田县东南九十八里舩舷之戛可闻于云际之寺月出之所可想其当于蓝田闗皆以陂之广大然】此时骊龙睡吐珠【庄子河上有家贫者其子没于渊得千金之珠其父谓曰取石来锻之夫千金之珠出在九重之渊骊龙颔下子能得珠者必遭其睡也】冯夷击鼓羣龙趣【谢惠连雪赋冯夷剖蚌列明珠注冯夷河伯也曹子建洛神赋冯夷鸣鼓女娲清歌大人赋灵娲鼓琴而舞冯夷庄子太宗师冯夷得之以游大川释文司马云清冷传曰冯夷华隂潼郷隄首人也服八石得水仙是为河伯又一云以八月庚子浴于河而溺死一云渡河溺死新添龙马河图曰河伯姓吕名公子冯夷即河伯夫人余见二十五巻玉台观诗　赵云小説载有人入仙室见一羊吐珠他日问张华云此龙也冯神赋冯神鸣鼓】湘妃汉女出歌舞金支翠旗光有无【曹子建神女赋从南湘之二妃携汉濵之游女前汉礼乐志金支秀华庶旄翠旌张晏曰金支百二十支秀华中主有华艳也文颍曰析羽为旌翠羽为之也臣瓒曰乐上众饰有流翅羽葆以金为支其首敷散若草木之秀华也师古曰瓒説是司马相如曰建翠华之旗梁元帝檄文建翠鳯之旗北齐祖孝征翠旗临塞道】咫尺但愁雷雨至苍茫不晓神灵意【易雷雨作解汉郊祀歌灵之车结云灵之来先以雨九歌云云客容兮在下又东风飘兮神灵雨】少壮几时奈老何向来哀乐何其多【汉武秋风辞欢乐极少哀情多少壮几时兮奈老何　赵云左传天威不违顔咫尺此一口之间初至而天地黤惨乃向来所哀之多也既而晴无氛埃可以纵游乃向来所乐之多也此一句以结一篇之事】
　　渼陂西南台
　　高台面苍陂六月风日冷【赵云此两句而下皆对当六月炎天而在渼陂清深之地故风日自冷所以着言月以美之也】蒹葭离披去天水相与永【谢灵运云云日相辉映空水共澄鲜　赵云蒹葭苍苍离披出昭明文选易有天水违行讼长笛赋相与集乎其庭】怀新目似撃接要【一作接恶】心已领【谢灵运诗懐新道转逈寻异景不延荘子田子方篇仲尼见温伯雪子目撃而道存陶潜诗醉醒还相笑发言各不领】仿像识鲛人空蒙辩鱼艇【搜神记南海之外有鲛人水居如鱼不废缉绩其人能泣珠海赋仿像其色又其根则有天琛水怪鲛人之室郭璞鲛人搆馆乎悬流曹植弄珠蚌戯鲛人广雅曰舡二百斛以下曰艇其形径艇一人二人所乘行也　赵云言其深广若鲛人在其中也谢晖有朝雨诗云空蒙如薄雾言若无而空若有而蒙也】错磨终南翠颠倒白阁影【终南白阁并山名五经要义云终南山长安南山也一名太一汉书曰太一山古文以为终南山藩岳间中记曰其山一名中南言在天之中都之南故曰中南　赵云两句以言其于清台之上俯湖而见山矣】崒増光辉【一作隂】乗陵惜俄顷【西都赋嵓峻崒谢灵运诗常充俄顷用　赵云其山之崒能増湖之光辉又思乘陵于山之上然惜其时光只有俄顷不能乆也此盖家家驰骋之意音疾由切崒音才律切崒两字宋书有之云山高皃也广雅云陵乘也而宋玉风赋曰乘陵高城入于深宫】劳生愧严郑外物慕张邴【严陵郑子真也嵇叔夜忧愤诗仰慕严郑乐道闲居张良邴原谢灵运诗偶与张邴合乆欲还东山　杜正谬按前汉王贡两龚传序谷口有郑子真属有严君平皆修身自保扬雄著书言当世士称此两人云谷口郑子真不屈其志耕于岩石之下名震京师蜀严湛冥不作苟见不治茍得乆幽而不改其操虽隋和何以加诸嵇康幽愤诗仰慕严郑乐道闲居亦谓严君平郑子真也谢灵运还旧园诗辞满岂多秩谢病不待年偶与张邴合乆欲还东山注张良贵极愿弃人事邴曼容免官飬志自修　赵云于此叹劳生之可媿思物表之可慕公所媿者严君平郑子真也所慕者张良邴曼容也】世复轻骅骝吾敢杂鼃黾【赵云重叹世不我知而轻骅骝之骏则欲隠居于陂上马骅骝见上天育骠骑歌注国语范蠡曰吾先君鱼鼈之与处而鼃黾之与同者】知归俗可忽取适【一云足】事莫并【赵云此等句皆外枯而古腴葢言知所归宿则世俗可忽取适于巳则凡事不可得而并夫世俗之事可胜言哉此不尽之意也选有委箧知归】身退岂待官老来苦便静【谢灵运辞满岂多秩谢病不待年　赵云老子功成名遂身退者也诗句之意是公未献赋得官时葢言身欲求退岂必待于为官之后乎旧注引谢病不待年混乱之矣谢灵运云拙倚相倚薄还得静者便便音平声】况资菱芡足庶结茅茨逈从此具扁舟弥年逐清景【菱芡见前一诗注　赵云周礼笾人菱芡栗脯尧茅茨不剪汉高祖云吾亦从此逝矣范蠡扁舟游五湖曹子建诗有明月澄清景言澄湛其清景耳】
　　戯简郑广文【防】兼呈苏司业【源明】
　　广文到官舍系马【一作置】堂阶下【广文见上醉时歌注】醉则骑马归【赵云刘琨系马长松下山简传日暮□载归酩酊无所知时时能骑马倒着白接防】颇遭官长骂才名三十年【赵云后汉檷衡传曹操以其才名不欲杀之周礼天官其属六十大事则从其长世説徳第一篇为官长当清当慎当勤】坐客寒无氊【晋吴隠之其为太常时坐无氊席】頼有苏司业时时与【一作乞】酒钱
　　夏日李公见访【一云李家令见访】
　　逺林暑气薄公子过我游【赵云沈约诗逺林响咆兽近树聒呜虫】贫居类村坞僻近城南楼【马融在阳坞中　赵云此所谓城南韦杜也】傍舍颇淳朴所愿亦易求【赵云前汉高祖纪云适祖适从傍舍求所愿古本作所须极是盖语方快也】隔屋唤西家借问有酒不墙头过浊醪展席俯长流【江淹恨浊醪夕引　赵云嵇康与山涛书曰浊酒一杯杜陵之樊乡有樊川而潏水则自樊川西北流经下杜城然则诗句有展席俯长流者岂其居当此地耶】清风左右至客意已惊秋【江淹晨飚自逺至左右芙蓉披】巢多众鸟闘叶密鸣蝉稠苦遭此物聒孰谓吾庐幽【古诗蝉噪林逾静鸟鸣山更幽陶渊明诗众鸟欣自托吾亦爱吾庐　赵云古诗言庭树曰此物何足贵】水花晩色静庶足充淹留预恐樽中尽更起为君谋【孔融曰坐上客常满鐏中酒不空古今注莲花一名水旦一名水芝一名水花】
　　奉同郭给事汤东灵湫作
　　东山气蒙鸿宫殿居上头【赵云东山骊山也接长安志述征记曰长安东则骊山西则白鹿原北望云阳悉见山阜之形而常若云雾之中其上殿则有飞霜九龙玉女七圣长生四圣明珠闘鸡之目又有重明阁观风楼朝元阁按歌台羯鼓楼等也帝系谱曰天地初起溟涬蒙混】君来必十月树羽临九州【言温汤也长安志开元后宗每岁十月幸温汤岁尽而归立羽葆葢也　赵云诗崇牙树羽江淹诗君王澹以思树羽望楚城】隂火煮玉泉喷薄张岩幽【温泉也海赋阳水不治隂火潜然　杜补遗本草玉泉生蓝田陶隠居云是玉之精华又注曰玉泉者玉之泉液也以仙室玉池中者为上今仙经三十六水法中化玉为玉浆称为玉泉服之可以长年然功劣于自然泉液也一名玉液一名琼浆详观是诗盖言汤泉之色如玉非玉之泉液也　赵云博物志凡水源有硫黄其泉则温水经云丽山温水俗云始皇与神女戯不以礼神女唾之生疮始皇谢之神女为出温水而洗除今公以其水温故假隂火煮之以为美】有时浴赤日光抱空中楼【山海经大荒之中旸谷上有扶桑十日所浴又曰有七子名曰羲和浴日于甘泉又曰日拂于扶桑出于赐谷于咸池　赵云此盖言日色出光照楼阁此泉正是咸池耳】阆风入辙迹旷原【一作野】延冥搜【杜补遗神异经曰昆仑三角其一角正北千星辰名曰阆风巅其一角正西曰圃台其一角正东曰昆仑宫　赵云以言乘舆逺诣而防搜也自骊山而出若将访昆仑而游广原此所以言其欲搜也老子善行无辙迹而义则周穆王欲车辙马迹遍天下之意顔延年云用御穷辙迹此所以谓之延宴搜也天台赋逺寄冥搜公诗意必言阆风者以周穆王尝西征至昆仑墟见西王母也】沸【一作拂】天万乗动观水百丈湫【前汉郊祀志湫渊祀朝那注水清澈可爱不容秽浊龙之所居　赵云鲍明逺芜城赋歌吹沸天言其声之多也万乗动则所动之声然矣　百丈湫传记无所明载特长安志有冷水一条称在县东三十五里亦曰百丈水乃与戯水相近且引水经注曰冷水出浮胏山戯水骊山鸿谷揩浮胏山乃骊山之麓而有异名耳则冷水戯水皆出骊山之下又水经注云冷水厯隂盘新丰两原之间戯水北厯戯亭而长安志载戯亭隂盘城处有汤泉水之名且云正观中乗舆将自东门入汤泉水岸深数丈时水瀑涨平岸又见物状如猪当土门卧命有司致祭其物起向北而失时有诗乃直指为龙所在惜乎地志不载百丈湫字及至尊游幸事无所考证今故详载其近似者以竢博雅君子订之】幽灵斯【一作灵湫诗】可佳王命官属休【赵云言乘舆既至湫傍遂休官属休乃百工休之休】初闻龙用壮擘石摧林邱【大壮九三小人用壮郭丝生述征记巨灵擘开华山诗恵连诗落雪洒林邱】中夜掘宅改移因风雨秋【赵云龙川壮而擘石此原为湫之始也窟穴改而移又言龙所居非一处然则湫之广大可知矣郭璞江赋瑰竒之所窟穴又天台山赋序灵仙之所窟宅】倒悬瑶池影屈注沧江流【汉郊祀志谷永云登遐倒景览观县圃浮防蓬莱如淳曰在日月之上反从下照故其景倒大人赋贯列缺之倒景孙绰天台赋或倒景于重溟张协七命云倒景而开轩海赋瑰竒之所窟宅广雅日景在下曰倒景　赵云言湫之深广险激公诗又于过骊山之下曰瑶池气鬰律者如此旧注引倒景以证倒悬非是谢聎诗结轸青郊路回瞰沧江流旧本作苍江非是】味如甘露浆挥弄滑且柔【江赋挥弄洒珠周礼欲其柔而滑却参仿选诗齐瑟和且柔也】翠旗淡偃蹇云车纷少留【九歌蛮旗蹇兮姣服又蹇将幨兮寿宫枚乘七发旌旗偃蹇相如建翠华之旗注以翠羽为旗上葆也大人赋掉指桥以偃蹇又云蜩蟉偃蹇薛云楚辞东皇太一曰灵偃蹇兮姣服又大司命曰乘囘风兮载云旗二章屈原之所作也赵云淡偃蹇则在高逺间自下观之茨如也神仙有五云之车也纷少留则嫔嫱侍女之多矣北征赋曽不得乎少留登楼赋曽何足以少留】箫鼓荡四溟异杳泱莽浮【汉武帝箫鼓鸣兮发棹讴顔延年笳鼓震溟州未虚海赋泱莽淡泞七启入乎泱莽之野谢晖晨光复映莽张平子泱莽无疆刘伶泱莽望舒隠　赵云选诗雨足洒四溟泱莽字旧注所引皆是泱莽泱音乌朗切莽音模朗切或注云无疆限之貌或注云不明之貌漭虽与莽同音而终非泱莽正出其字在上林赋言八川之流曰过乎泱莽之野注云大貌山海经所谓大荒之野也以言水流之长逺异香泱莽浮则香之所浮如此其荒逺也】蛟人献微【一作征】绡曽祝沉豪牛【吴都赋泉室潜织而巻绡注云鲛人织轻绡于泉室以卖之赵云献微绡则以湫之深广宜有之矣下句所以祭其湫也诗曽祝致告】百祥奔盛明古先莫能俦【书作善降之百祥扬雄觧嘲遭盛明之世吴都赋古先圣代】坡陀金虾蟆出见盖有由【相如子虚赋罢池坡陀下属江河又哀二世赋登坡陀之长坂匡俗正谬坡陀者犹言靡迤埤雅虾蟆一名蟾蜍或作詹诸张衡灵宪羿窃不死之药于西王母嫦娥得之奔月是谓蟾蜍陆倕漏刻铭灵虬承注隂虫吐□李翰日隂虫虾蟆也潘鸿日按五行志神龙中渭水有虾蟆大如鼎里人聚观数日而失此韦后时事坡陀金虾蟆盖其类也禄山浊乱宫闱故有此应可与翟泉鹅出同类并观故曰出见盖有由又载虾蟆色如金或云骊山上有古碑载之】至尊顾之笑王母不遣【一作肯】收复归虚无底化作长黄【一作龙与】虬【赵云按禄山事迹帝尝夜宴禄山醉卧化为一猪而龙头左右遽言之帝曰渠猪龙耳无能为也诗盖暗指此事】飘飘【一作飖】青琐郎文采瑚钩浩歌渌水曲清絶聼者愁【末賛郭诗结出相和之意】
　　夜聼许十一诵诗爱而有作【王云按诗当是天宝十四载长安作许十一当是居五台学佛】
　　许生五台宾业白出石壁【水经注五台山五峦巍然故谓之五台此山名为紫府仙人居之其北台之山即文殊师利常镇毒龙之所实积经若纯黑业得纯黒报若纯白业得纯白报又云凡五戒十善四禅四定为无量白净之业佛经以善业为白业恶业为黒业　赵云言许生客居五台行业精白而岀也逹磨尝曰当勤白业防持三宝也列子载赵襄子狩于中山籍芿燔林熻赫百里有一人从石壁中出随烟上下也五槖山阿罗汉所在谓许生为五台宾因其隠迹五台而名之遂云出石壁乃所以神异之也黄鲁直却变用入石壁事自賛其画云前世寒山子后身黄鲁直颇遭俗人恼恐欲入石壁夫石壁之可出可入非神异者能之乎】余亦师粲可身犹防禅寂【师粲善诗　杜正谬璨可乃六祖僧璨及慧可禅师璨传法偈云华种虽因地从地种花生若无人下种花地尽无生可传法偈云本来縁有地因地种花生本来无有种花亦不能生璨可二禅师乃禅中祖师故子羙云师璨可缚禅寂非师璨善诗也又补遗维摩经所生无缚能为众僧説法解如佛所説缚若自有缚能解彼缚无有是处若自无缚能解彼缚斯有是处是故菩萨不应起防何谓缚何谓解贪着禅味是菩萨缚以方便生是菩萨解又云以大精进摄诸懈慢一心禅寂摄诸乱意　赵云此两句髣髴似对大手叚多如此故苏东坡亦有之粲可二人之名禅寂是两字也粲则僧粲可则慧可按传灯録正与逹摩世次相接公方言与许生共学性空事故诗语用此许生已业白而出吾犹缚禅空而未脱亦自慊之辞缚字出佛书葢以对解其语曰贪着禅味是菩萨缚缚禅则不能解矣】何阶子方便谬引为匹敌【魏文侯师田子方也　赵云此两句又对盖言有何因阶得子垂方便之行而以之为匹也洪驹父引佛经称善巧方便是旧注以为田子方非又玉台新咏载桃叶荅王献之团扇歌云动摇郎玉手因风托方便应得琏诗云伸眉路何阶梁张纉离别赋顾龙门而掩涕瞻郢路而何阶】离索晚相逢包防欣有击【离羣索居易九二包蒙上九击蒙】诵诗浑游衍四座皆辟易【项羽传项羽嗔目叱赤泉侯人马俱惊辟易数里　赵云国语云工诵诗诗云及尔游衍古诗咏香炉云四座莫不欢】应手看捶钩清心听鸣镝【庄子知北游大马之捶钩者年八十矣而不失毫芒注玷捶钩之轻重而无毫芒之差都无懐则物来皆应前汉匈奴传冒顿作鸣镝出猎左右皆随鸣镝而射杀头曼应劭曰晓箭也左思诗边城若鸣镝陆机鸣镝自相知　赵云上句言其诗之熟也下句言其诗之清也此亦古人所谓好诗清熟如弹丸之意迩时黄鲁直诗云新诗如鸣盖世于此也庄子轮扁斵轮有曰得之于心而应之于手晋书有曰愿陛下清心寡欲约已便民】精微穿溟涬飞动摧霹雳【庄子在宥篇大同乎涬溟注与特无际释文涬戸顶反又音幸溟亡顶反自然气也公羊注曰雷疾而甚者为震震与霆谓皆霹雳也　赵云溟涬者天地初起之气而可穿之言其意思深逺也霹雳者所以震物之声而反摧之言其句法神妙也帝系谱曰天地初起溟涬蒙鸿素问云云物飞动北史神武叹薛孤延之勇决曰延乃能与霹雳闘】陶谢不枝梧风骚共推激【陶潜谢晖灵运惠连之徒也前汉项籍传籍即帐中斩宋义头诸将詟服莫敢支梧如淳曰枝犹枝柱也臣瓉曰小柱为枝邪柱为梧今屋邪柱是也陶谢二人之性陶潜谢灵运也风骚是两字国风与离骚也上句言其诗凌灿之也下句言其相逐追也】紫鷰【一作鸾】自超诣翠駮谁剪剔【尔雅駮如马倨牙食虎豹管子曰桓公乘马虎望见而伏公问管仲意者君乘駮马曰然管仲曰駮马食虎豹故疑马庄子曰治马者烧之剔之　杜补遗西京杂记汉文帝自代还有良马九皆天下之骏一名浮云二名赤灵三名絶羣四名逸骡五名紫鷰骝六名经螭騘七名师子八名麟驹九名绝尘号为九逸　赵云者紫鸾者是鸾鳯之鸾杜田以为紫鷰误矣盖公此篇虽云古诗自首两句而下毎每用对而句眼平侧相连若作紫鷰非止义错而失句眼矣何则鸾鳯之名虽曰色多丹者曰鳯故每言丹鳯色多青者曰鸾故每言青鸾如鳯五色而多紫者曰鸑鷟但前人未尝言紫鸑鷟而杜公于北征诗曰天吴及紫鳯颠倒在短褐则在鳯言紫矣今曰紫鸾自超诣圔亦如紫鳯之称杜田正误于巻首云见殴阳家善本作鷰遂引汉文帝九马之一日紫鷰骝而蔡伯世正异亦作紫鷰如此则平侧不相连又两句皆言马不出拙乎紫鷰用对翠駮以两物比之紫鷰自超诣言其才之逺到如鸾鸟之超腾诣至楚辞云鸾鳯翔于苍云则其超诣可知公防府咏懹诗有云紫鸾无近逺亦超诣之意】君意人莫知人间夜寂閴【赵云寥閴者寂静之义梁萧子范直坊赋曰何坊禁之寥閴对长夜之芜永】
　　桥陵诗三十韵因呈县内诸官【鲍云开元三年六月睿宗崩十月葬桥陵公故有是诗新添上郡阳周县桥山南有黄帝冢开元三年葬睿宗同州奉先县因名桥陵　赵云陵在蒲城县西北二十里之豊山唐初本属同州以建桥陵改为奉先县仍京兆府】
　　先帝昔晏驾兹山朝百灵【前汉志宫车晏驾注天子当晨起早作而方崩殒故称晏驾者凡臣子之心犹谓宫车晚出也海赋竭盘石栖百云赵云史记王稽谓范雎曰宫车一日晏驾旧注引汉天文志在后矣海赋有栖百灵陆机作吴大帝诔有云幽驱百灵】崇冈拥象设沃野开天庭【嵇叔夜琴赋托峻岳之崇冈兰亭序崇冈峻岭张平子西京赋广衍沃野厥田上上　杜补遗宋玉招魂像设居室静安间些注言为君于此造设室宇结像旧居清静寛间甚可安焉　师谢晀册文陈象设于园寝赵云自此而下凡十五韵言山之气象陵之幽寂且言王之孝思又言地之连固也前汉书云秦地沃野千】
　　【里旧注引西京赋在后矣蜀都赋摛藻掞天庭】即事壮重险论功超五丁【易习坎重险也天台赋履重险而逾坂沈林文即事既多矣蜀王本纪曰天为蜀生五丁力士能徙山秦王献羙女与蜀王蜀王遗五丁迎女见一大虵入山穴中五丁共引蛇山崩五丁皆化为石矣赵云羙其有事于此陵功力之多也即事祖出列子葢言即就其事也谢灵运用此两字于诗云即事怨暌携汉史云诸将论功】坡陁因厚地却略罗峻屏【相如二世赋登坡陁之长坂　赵云古歌辞陇西行云却略再拜跪然后持一杯此义虽言健妇对客防敬谨节之貌却畧乃退身之义也山之退而在后其势亦然】云阙虗冉冉风松肃冷冷【天台赋双阙云竦以夹路顔延年诗松风遵路急离骚七諌下冷冷而来风苏武诗冷冷一何悲】石门霜露白玉殿莓苔青【孙绰践莓苔之滑石异苑曰天台山石有莓苔之险　杜补遗予尝读唐旧史郑絪传其子颢尚宣宗女万夀公主因夀昌节上夀囘昏然昼寝梦至一处宫殿防严治非人世与十数人纳凉聨句既悟惟省十字云石门雾露白玉殿莓苔青私怪语不祥不数日宣宗弓剑上仙方悟其事乃续其诗为十韵予观颢所梦十字与子羙桥陵诗中二句大同唯以霜为雾小异又桥陵诗首句云先帝昔晏驾则亦与上仙之意合使颢知杜诗有此句而梦之乎则既悟决知其为不祥之证而必不续之也葢不知子羙有此句而梦之是神之所为亦不过如是也颢所续诗律切典雅无媿作者今録于此间岁流虹节归轩出禁扃奔波逃畏景萧洒梦殊庭境象非曽到崇严昔未经日斜乌敛翼风动鹤飘翎异苑人争集凉台笔不停石门雾露白玉殿莓苔青若匪灾先兆何縁思入冥丹墀虗仗马华葢负云亭白日成千古金滕閟九龄小臣哀絶笔湖上泣青萍赵云礼记霜露既濡霜露既降】宫女晓【赵作晚】知曙祠官朝见星【赵云上以其无事晚而后知晓也下以其勤恪而防于从事也】空梁簇画防隂井铜瓶【赵云薛道衡云空梁落燕泥】中使日夜继【赵作日继夜蔡作日相继盖耴其对】惟王心不宁【赵云唐书载裴度之讨淮西先是诸道兵皆有中使监军进退不由主将度至行营并奏去之则中使之名自度已前有矣周礼惟王建国诗王心载宁王心则宁】岂徒卹备享尚谓求无形【赵云礼记备物之享礼云视于无形】孝理敦国政神凝推道经【庄子曰用志不分乃凝于神　赵云上句以言后王之孝思下句以言先王之如在孝理字本是孝治高宗讳治字故改治为理】瑞芝产庙柱好鸟鸣【一作巢】岩扄【肃宗延英殿御座梁上生王芝一茎三花上制灵芝诗　赵云自是桥陵庙中柱耳旧注引肃宗延英殿非是曹子建诗好鸟鸣高枝】高岳前嵂崒洪河左滢濴【西都赋又界褒斜陇首之险带以洪河泾渭之川　赵云高岳指嵩高山也字起于崧高惟岳洪河指言桥陵之左是洪河所过也　赵云嵂崒崒则用崒字崒音才律切韵书注云峯头巉嵒也若山在左而卒在右则音祚骨切乃连崪屼云矣滢濴两字韵书不载惟玉篇有滢字以同荥字音胡坰切有濴字音乌营切则荥字也萦字在大清字韵中惟荥字在小青字韵中如此则岂洪河左滢濴可读作萦荧而传冩之误耶】金城蓄峻趾沙苑交回汀【班固赋建金城之万雉乃凿墉之峻趾以益其高也　杜正谬金城地名也前汉地理志秦地与天宫东并与之分野西有金城武威唐金城为兰州郡名是诗以金城对沙苑则其为地名可知非特如金城汤池耴其坚固也矣金城土酥净如练金城贼咽喉其义同此汉金城郡注曰金城郡昭帝始元六年置应劭曰初筑城得金故曰金城瓉曰称金取其坚师古曰一云以郡在京师之西故谓之金城金西方之行也沙苑左冯翊见下沙苑行　赵云沙苑于桥陵同是一州之地为相近而金城在桥陵之西北相去之逺乃言及之岂所谓蓄峻址者其山聨亘自金城来邪盖地理家谓之来冈者乎左太冲魏都赋曰藐藐标危亭亭峻址】永与奥区固川原纷冥【西都赋防御之阻则天地之奥区焉张平子赋实为地之奥区神臯】居然赤县立台榭争岧亭【张衡虑图曰昆仑东有赤县之州风雨有时寒署有节茍非此土南则多署北则多寒东则多隂故圣王不处焉史记邹衍著书云中国于天下八十一分居其一分耳史国名赤县内自有九州禹之叙九州是也不得为州数中国外亦如赤县州者有九乃谓九州也江淹诗岧亭南楼期西京赋干云雾而上逹状亭亭以迢迢赵云尹文子曰形之与名居然别矣今蒲城县在魏本属同州唐开元四年以县之豊山建睿宗桥陵改为奉先县乃京兆府十七年升为赤旧注引非是世説王丞相见魏洗马曰居然有驘形晋人用居然字甚多姑举其一】官属果称是声华真可听【谓县内诸官也周礼一曰天官其属六十刘寛以诚长者待属官】王刘羙竹润裴李春兰馨【尔雅东南之羙者有防稽之竹箭焉晋江竹赋有嘉生之羙竹翕幽液以润本　赵云説文兰香草也嵇叔夜琴赋春兰波其东】郑氏才振古啖侯笔不停【诗振古如兹注振自王刘裴李郑啖皆当时之赤县官也　赵云振古者若言其才须从古中求也襧正平鹦鹉赋序衡因为赋笔不停缀】遣辞必中律利物常发硎【陆士衡文赋放言遣辞良多变矣庄子鸣而中律又庖丁为文惠君解牛曰今臣之刀十九年而所解数千牛矣而刀刃若新发于硎】绮绣相展转琳琅愈【一作逾】青荧【西都赋琳琅青荧校猎赋玉石嶜崟眩耀青荧】侧闻鲁恭化秉德崔瑗铭【后汉鲁恭为中牟令専以徳化为理不任刑罚后汉崔瑗高于文辞尤善为书记箴铭所着赋碑箴颂今座右铭传于世　赵云又言六君子之中为知县者】太史鳬影王乔随鹤翎【赵云后汉王乔者河东人也显宗世为叶令乔有神术每月朔望常自县诣台朝帝怪其来数而不见车骑密令太史伺望之言其临至辄有双鳬从东南飞来于是鳬至举罗张之但得一双舄焉乃诏尚方诊视则四年中所赐尚书官属履此载在后汉王乔传然无鹤事今却云王乔随鹤翎因更用周灵王太子王子乔事贴之也周太子王子晋亦曰王子乔列仙传王子见桓良曰告我家七月七日待我于缑氏山头至时乘白鹤在山头望之不得举手谢时人数日而去今公以六君子之中为知县者比之后汉王乔而太史侯其履鳬之影又就后汉王乔身中比之为真是周太子王乔又乘鹤而往朝也】朝仪限霄汉客思回林坰【谢灵运照灼烂霄汉又结念属霄汉又孤景莫与谩谢惠连相送越坰林　赵云尔雅林外谓之坰自此至篇终公自述也知县入朝而公不得预此所以自叹也】轗轲辞下杜飘飖陵浊泾【孝宣纪尤乐杜鄠之间率常在下杜孟康曰在长安南师古曰下杜即今之杜城诗泾以渭浊】诸生旧短褐旅泛一浮萍【娄敬曰臣衣帛衣帛见衣褐衣褐见古诗泛泛江汉萍漂荡水无根刘灵曰俯观万物扰扰焉如水之载浮萍王逸日自比如萍随水浮游　赵云短褐使贫者衣短褐也旧注非是】荒岁儿女瘦暮途涕泗零【史记伍子胥曰吾日暮途逺吾故倒行而逆施之诗涕零如雨】主人念老马廨宇容秋萤【讳诗外传昔田子方出见老马于野喟然有志问于御者曰故公家畜也罢而不为用故放出田子方曰少尽其力而老弃其身仁者不为也束帛赎之寒士闻之知所归心　赵云公多以老马自况又以况人之羙材耴管仲言老马之智可用而已秋萤乃车聚萤事岂言客于县宇而容其读书乎】流寓理岂惬穷愁醉未醒何当摆俗累浩荡乘沧溟【史虞卿传賛虞卿非穷愁亦不能著书以自见于后世　赵云谢灵拟王粲诗序有云家本秦川贵公子遭乱流寓自伤情多也篇终乃白鸥□浩荡从此辞之意不必用言水之浩荡也】
　　沙苑行【左冯翊在长安之西】
　　君不见左辅白沙如白水缭以周墙百余里【前汉京兆尹左冯翊右扶风谓之三辅潘岳闗中记曰三辅旧治长安城中长吏在其县治民光武东都之后扶风出治槐里冯翊出治髙陵班固西都赋西郊有上囿禁苑缭以周墙四百余里其中乃有大宛之马百官公卿表注冯辅也翊左也三辅故事曰上林连绵四百余里缭力鸟切张平子西京赋缭垣绵聨四百余里矣赵云沙苑在同州于昔为冯翊郡州有白水县以其白水名之沙苑之沙白正如水之白耴本处事以譬之也】龙媒昔是渥洼生汗血今称献于此【前汉礼乐志天马騋龙之媒元狩三年马生渥洼水中作天马歌本纪不载惟元鼎四年秋马生渥洼水中作宝鼎天马之歌西域传宛别邑七十余城多善马马汗血言其先天马子也】苑中騋牝三千匹【定之方中騋牝三千毛氏马七尺四騋騋马牝马也唐贞观初仅有牧牝三千匹从赤岸泽徙之陇右风俗通曰马一匹俗说相马及君子与人相匹或曰马夜行目明照前四丈故曰一匹或曰度马纵横适得一匹或説马死卖得一匹帛或云春秋左氏説诸侯相赠乘马束帛帛为匹与马之相匹耳韩诗外传呉门马如一匹练】豊草青青寒不死【湛湛露斯在彼豊草古诗青青河畔草汉童谣千里草何青青】食之豪健西域无【西域大宛国马嗜茴蓿用王褒谢马啓邉城无草　赵云葢言寒时草当死而沙苑之地宜虽寒时而不死也以之食马马则豪健焉虽西域出马之地亦无此豪健也旧注引非是】每岁攻【一作牧】驹冠邉鄙【周礼夏官庾人掌十有二闲之政教以阜马伏持教駣攻驹注攻驹乘其蹄齧者闲之又校人春执驹郑司农云执驹无令近毋犹攻驹也二岁曰驹三岁曰駣谓热犹拘也月令仲夏颂马政注教駣攻驹之类也】王有虎臣司苑门入门天廐皆云屯【矫□虎臣西都赋披飞亷入苑门西域传蒲梢龙文鱼目汗血之马盈于黄门汉有闲驹槖泉驹駼丞华五监各有长丞文又有未央承华驹駼龙马辂轸大廐皆有令汉荒三十六所在邉刘表传云屯冀马虞子阳云屯七萃陆机胡马如云屯】骕骦一骨独当御【左传定三年唐成公如楚有两骕骦马子常欲之不与三年止之唐人窃马而献子常子常归唐侯马融曰骕骦乌也马似之选张景阳七命云骖唐公之骕骦杜补遗酉阳杂俎云骕骦状如燕稍大足趾似防未常见下地常止林中及飞举则上凌青霄出凉州马名骕骦者言其骕骦之飞举也又禽经曰似白鳯曰骕骦见第九威迟白凤态补遗】春秋二时归至尊【鲁庄公新作延廐凡马日中出入注中分也春分出之秋分内之　赵云虎臣所掌之马虽多而其中唯骕骦一种之骨充御故一年之中春秋両次进之旧注引非是】至尊内外马盈亿伏攊在坰空大存【関元初牧马二十四万匹十三年加至四十五万匹魏武老骥伏枥鲁颂在坰之野赵云言枥中坰外空大存之而不如骕骦之贵也】逸羣絶足信殊杰【顔延年赋伊逸伦之妙足又别軰越羣蜀志闗羽传马超未及髯之絶伦逸羣也魏文帝书曰中国虽饶马其知名絶足亦少曹毗驰射赋何逸羣之竒骏也】倜傥权竒难具论【礼乐志倜傥精权竒顔延年赋雄志倜傥精权竒赵云谢灵运入彭蠡湖口诗风潮难具论】累累塠阜藏奔突往往坡陁纵超越【列仙传苏躭骑鹿遇隂絶处能超越语人曰龙也谢灵运诗虗州有超越　赵云葢言沙苑之地髙者塠阜则马之奔突可藏稍峻处坡陁则马乃能超越之以马适惟且材健也】角壮翻同麋鹿游浮深荡鼋鼍窟【顔延年赋分驰逈埸角壮永埓韩子曰如耳説卫嗣君公曰夫马似鹿者价千金然世有百金之马而无一金之鹿何也马为人用而鹿不为人用孟子曰与鹿豕游伍员曰见麋鹿游姑苏台厐公传鼋鼍穴于深渊之下木虚海赋或屑没于鼋鼍之穴　赵云言马之角鬪其壮可与麋鹿并其能以麋鹿善走险故也言马俗时浮于深处直至摇动鼋鼍穴又因以见其多也旧注引非是】泉出巨鱼长比人丹砂作尾黄金鳞岂知异物同精气虽未成龙亦有神【夏官马质禁原蚕者注原再也天文辰为马蚕书蚕为龙精月直大火则俗其种是蚕与马同气物莫能两大禁再蚕者为伤马欤顔延年赋禀灵月驷祖云螭也　赵云书不贵异物易精气为物龙或鱼所化或马所为故异物同精气也句接浮深之下则沙苑之侧有水正马之浴处而水中有是鱼也旧注乃引禁原蚕是非是惜乎国志不载幸于公诗见之】
　　騘马行【太常梁卿敕赐马也李邓公爱而有之命甫制诗　赵云窃尝论此一篇之大意马乃太常梁卿所受赐于君者也君赐之物不可以耴亦不可以予李邓公者乃爱而有之则其耴之非是故公诗首托之以邓公马癖而已且曰夙昔传闻思一见则其欲之也旧矣又曰卿家旧赐公能耴则见邓公以势位耴之而梁卿不能保君赐之旧物矣又曰岂有四蹄疾于鸟至肯使麒麟地上行六句其意以言马之神骏如此亦非人臣得而有之当为至尊之御且以言卿受赐于君公能耴之而不能拒公既夺赐于卿家宜必为君王之诏复耴之矣鸣呼耴非其有谓之盗公之诗微文婉义而寓箴规之意彼为邓公者能不知耻乎】
　　邓公马癖人共知初得花騘大宛种【晋时王济解相马又甚爱之而和峤颇聚敛预常称济有马癖峤有钱癖西域传大宛国多善马峤山上有马不可得因耴五色牝马置其下与集生驹号天马子】夙昔传闻思一见牵来左右神皆竦【新添南子萧摩诃千闻不如一见】雄姿逸态何崷崪顾影骄嘶自矜宠【顔延年赋弭雄姿以奉引西都嵓峻崒传鹰赋雄姿邈出逸气横生　赵云雄姿逸态昔之言鹰与马者皆用此字惟其雄逸故可使矣崒音祚骨切在人有顾影自怜者矣在马亦宜然故于自矜宠使顾影字也】隅目青荧夹镜悬肉骏碨礧连钱动【顔延年赋徒其附筋树骨埀梭植髪双瞳夹镜两椎协月又睨影高鸣将超中折西都赋琳珉青荧尔雅青骊驎驒今连钱騘也梁元帝紫骝马诗金络餙连钱　杜补遗张平子西京赋云青駮挚于韝下韩卢噬于緤末猛毅髤髵隅目高□威摄兕虎莫之敢亢注隅目谓目有角也肉骏当作肉骏东坡有説云余在岐下见秦州进一马骏如牛项埀胡侧立防倒毛生肉端蕃人云此肉骏马也乃知邓公騘马行肉骏碨礧连钱动作肉骏是也然唐开元二十九年三月滑州刺史李邕献马肉骏麟臆已载于唐史矣先生岂偶不忆邪连钱正是騘马之文尔雅青骊驎驒而郭璞注曰色有深浅班駮隠邻今之连钱騘也传纬天马引云骢马表连钱】朝来久试华轩下未觉千金满高价【韩子马似鹿者值千金又汉使壮士值千金请宛善马潘岳珥笔华轩王景长想冯华轩江淹诗史乘华轩】赤汗微生白雪毛银鞍却覆香罗帕【汉书霑赤汗东汉记曰汉武帝歌天马霑赤汗今亲见其然血従前髆上小孔中出陈　孙登诗落泪洒银鞍徐敬业汗马跃银鞍周正诗银鞍耀紫缰】卿家旧赐公能取【一作有之】天廐真龙此其亚【周礼凡马八尺以上为龙礼记孟春之月天子乘苍龙　赵云天廐真龙则天子所御之马也真龙之亚自非天子所赐人臣岂亦得而有之哉唯天子之赐而后太常梁卿得之今云卿家旧赐公能取盖非以势廹之则以利诱之以百计中之矣此其所以谓能取乎】昼洗须腾泾渭深朝趋可刷幽并夜【顔延年赋简伟塞门献状綘阙旦刷幽燕昼秣荆越赵云大率言其行之疾也】吾闻良骥老始成此马数年人更惊岂有四蹄疾于鸟不与八骏俱先鸣【晋曹毗马射逸羽不能企其足顔延年云天马状水轶惊鳬七命曰驾红阳之飞燕骖唐公之骕骦注鸟也穆天子之传曰天子之八骏　赵云马得齿歳而后骢故曰数年人更惊言八骏所以引下句将下诏取之为天子之御矣】时俗造次那得致云雾晦冥方降精【春秋考异记曰地生月精为马月数十二月而生　赵云马既神龙之种云雾晦冥为不足怪于马言降精瑞应图曰龙马者河水之精】近闻下诏喧都邑肯使骐驎地上行
　　去矣行【鲍云天宝十四年公在率府数上赋颂不防采□欲辞职遂作去矣行　赵云鸟乃去矣此诗有高举逺引之意故取去矣为名】
　　君不见韝上鹰一饱则飞掣【鲍明逺昔如韝上鹰今似槛中猿晋孙楚鹰赋韝青骹戯田畴史滑稽传注韝臂捍也余见上送高适诗注隋炀帝鹰诗虽蒙韝上荣无复凌云志】焉能作堂上燕衔泥附炎热【古诗翩翩堂前燕冬藏夏来见古诗思为防飞燕唧泥巢君屋傅阳春赋云燕唧泥于广庭湛方生怀春赋云燕唧泥而来往　赵云如鹰之饱而飞不若燕之恋而附此乃贤人义士不阿附于权贵之门也】野人旷荡无腼顔岂可乆在王侯间【论语曰野人也　赵云左氏野人予之块西京赋云上平衍而旷荡汉书云旷荡之恩今公言其怀抱之闲旷也沈休文奏弹王原云明目賟顔曽无愧畏诗云有腼面目有腼顔则能忍慙者能忍慙则局促佞媚无所不至如是而可曳裾王侯之间葢必如谷子云笔扎楼君卿唇舌而并游五侯者矣野人旷荡而不能忍慙宜其舎王侯而去矣】未试囊中飡玉法明朝且入蓝田山【周礼天官玉府王齐则供食玉注玉阳精之纯者食之以御水气郑司农云王齐当食玉屑列仙传赤松子者神农时雨师服水玉以教神农能入火自烧前汉地理志蓝田山出美田在长安木虚海赋神仙缥缈餐玉清崖北齐李预居长安羡古人餐玉之法乃采访蓝田躬往攻掘得环璧杂气百余枚日服食之】
　　自京赴奉先县咏怀五百字【天寳十四载十一月初作奉先属京兆郡縁皇家陵寝武后分置醴泉县】
　　杜陵有布衣老大意转拙【杜陵见上醉时歌注老大见送髙适诗注】许身一何愚窃比稷与契【孔子窃比于我老彭坡尝云子美自许稷与契人未必许也然其诗云舜举十六相身尊道何高秦时用啇鞅法令如牛毛此是稷契辈口中语也赵云古乐府罗敷行云使君一何愚尝谓东坡议论至此而后能见古人之心见古人之心而后能説诗也今杜公此篇自杜陵有布衣至浩歌弥激烈六韵则以虽抱济世之才而无稷契之位故不免于浩叹也】居然成濩落白首甘契濶【庄子狐落无所客释文戸郭反犹廓落也击鼓诗死生契濶与子成説毛氏曰契濶勤苦也陆机契濶逾三年　赵云文子云形之与名居然别矣】葢棺事则已此志常觊豁【新添刘毅云丈夫儿踪迹不可寻常便混羣小中葢棺事方定矣　赵云变韩诗外传所载孔子云学而不已阖棺乃止之语也】穷年忧黎元叹息肠【一作腹】内热【荀子穷年卒嵗贾谊曰百姓黎元辑于下孟子不得于君则热中谢灵运诗穷年迫忧患　赵云庄子我其内热欤】取笑同学翁浩歌弥激烈【苏武长謌正激烈中心怆以摧】非无江海志萧洒送日月【沈休文缨佩空为累江海事多违庄子身居江海之上江淹江海从邅回　赵云庄子曰就薮泽处闲旷钓鱼间处无为而已矣此江海之士避世之人间暇者之所好也可以见江海志之义矣梁吴圴咏鹤诗云怀思未忍去非无江海心】生逢尧舜【一作为】君不忍便永诀【江淹赋谁能冩永诀之情者乎尧舜君事见孟子】当今廊庙志构厦岂云缺【叔孙通賛廊庙之材非一木之枝潘安仁宛非廊庙姿　赵云潘尼诗广厦构众材】葵藿倾太阳物性固莫【一作难】夺【曹植求通亲亲表若葵藿之倾太阳虽不为囘光然向之者诚也臣窃自比葵藿若垂三光之明寔在陛下陆机园葵诗朝荣东北倾夕频西南睎梁刘孝绰咏日诗园葵一何幸倾叶奉离光】顾惟蝼蚁辈但自求其穴胡为慕大鲸辄拟偃溟渤【木虚海赋其鱼则横海之鲸突兀孤游戛岩防偃高涛　赵云韩非子曰千丈之堤以蝼蚁之穴溃蝼蚁辈以言不安分之人此指言藩镇防自强大之徒公直眇之如蝼蚁谓其当自止各求穴以安耳而彼何为必欲慕学大鲸之处大海乎博物志云鲸鱼大者数千里小者犹数十丈博物志曰东海之别有渤澥故东海共称渤海十洲记曰东海之别又有溟海而合用溟海两字则鲍明逺诗有云穿池类溟渤】以兹悟生理独耻事干谒兀兀遂至今忍为尘埃没终愧巢与由未能昜其节沉饮聊自遣放謌颇愁絶【顔延年咏刘叅军诗韬精日沈饮谁知非荒宴　赵云干谒贵人不过有所利尔既恶如蝼蚁辈之止求穴以安而敢欲慕学大鲸之处大海则耻事干谒矣既不干谒以自显则甘心于尘土之汩没矣巢巢父由许由也嵇康作高士传曰巢父尧时隠人年老以树为巢而寝其上故人号为巢父尧之让许由也由以告巢父父曰汝何不隠汝形非吾友也许由怅然不自得乃遇清冷之水洗其耳拭其目曰向者闻言负吾友遂去终身不相见公之意以为在尘土之间空自汩没既愧巢与由矣然未能变易其节脱然引去于是沉饮放歌而已】嵗暮百草零疾风高冈裂【张平子赋孟冬作隂寒风肃杀氷霜惨裂百卉具零长门赋天飘飘而疾风李陵诗边土惨裂阮籍诗寒风振山冈　赵云阮嗣宗咏怀云凝霜被野草嵗暮亦云已顔延年诗嵗暮临空房】天衢隂峥嵘客子中夜发【易何天之衢亨鲍明逺舞鹤赋嵗峥嵘而催暮江淹诗客子泪已零王粲诗客子多悲伤泪下不可収魏文帝诗客子常畏人】霜严衣带断指直不得结凌晨过骊山御榻在嵽嵲【西凉赋托乔基于山冈直嵽霓以高居骊山温汤秦始皇汉武帝故事载博物志云　赵云指言明皇御幸之榻也嵽嵲小而不安貌】蚩尤塞寒空蹴踏崖骨滑【黄帝杀蚩尤于涿鹿又星名　赵云蚩尤前导之旗也塞寒空而蹴踏崖谷言其多也维摩诘经譬如龙象蹴踏非驴所堪】瑶池气郁律羽林相摩戛【瑶池事见上登慈恩寺塔诗汉宣帝纪羽林孤儿注天有羽林大将军之星林喻若林木之盛羽若羽翼鸷撃之意以名武焉张平于西京赋隠林郁律江赋气翁勃以雾杳时郁律其如烟沈约诗郁律构丹□　赵云瑶池以比温汤也羽林扈驾之军也其所树之如林故言相摩戛】君臣【一云圣君】留懽娱乐动殷樛【一作胶葛】嶱【晋张景阳诗昔在西京时朝野多欢娱沈休文诗秦皇御宇宙汉帝恢武功欢娱人事尽情性犹未充谢灵运副君命饮防欢娱写怀抱江淹太平多欢娱　杜补遗云当作胶葛相如子虚赋张乐乎胶葛之寓注旷逺深貌则胶葛误为樛嶱明矣赵云殷读从殷其雷之殷乐声之喧殿闻于温汤与山嶱也嶱音苦葛切释者曰山也言温汤与山嶱于义】
　　【甚明且接下句赐浴为贯也】赐浴皆长缨与宴【一作防】非短褐【江淹诗朱绂咸髦士长缨皆俊人陆机诗轻剑排击厉长缨丽且鲜　赵云班彪辩命论思有短褐之袭注麄衣也】彤庭所分帛本自寒女出【谢晖直中书省诗彤庭赫引敞谓禁中庭多赤色郭防机诗皎皎白素丝织为寒女衣寒女虽妙巧不得东杼机赵皇后传庭中彤朱而殿上□漆西都赋玉阶彤庭西京赋彤庭辉辉　赵云彤庭者天子之庭以丹饰之也】鞭挞【一作棰】其夫家聚敛贡城阙圣人筐篚思实【一作愿】欲邦国活【语求也为之聚敛而附益之鹿鸣又实币帛筐篚以将其厚意南史王广之子珍国字德重为南淮太守郡境苦饥乃发粟散财以振穷乏高帝手敕云卿爱人活国甚副吾意　杜补遗云孙楚与孙皓书曰爱民活国道家所尚】臣如忽至理君岂弃此物多士盈朝廷仁者宜战栗【诗济济多士又发言盈庭语使民战栗赵云又以申戒之当思君王赐子之币帛出于寒女之夫鞭鞑所贡宜战栗而求活国之事然后为仁也】况闻内金盘尽在卫霍室【内金盘上方器用也卫霍室勲臣家也郭况后弟赏赐金钱缣帛丰盛无比京师号况家为金穴　赵云内金盘犹今言内家合子耳卫青霍光病皆以后戚而贵以比杨国忠辈矣】中堂舞神仙烟雾散玉质【江淹愿作秦王女乘鸾向烟雾舞鸖赋烟交雾凝若无毛质　赵云西京赋促中堂之密坐其后谢宣逺去中堂起丝桐】暖客【一云暖防】貂鼠裘悲管逐清瑟【説文貂鼠也而文黄出丁零魏书曰鲜卑有貂鼠子皮毛柔软故天下为裘广志曰貂出扶余挹娄也】劝客駞蹄羮霜橙压香橘【杜补遗魏王花木志曰蜀土有给客橙似橘而非若柚而香冬夏华寔相继通嵗食之亦名芦橘旧説小者为橘大者为柚又云柚似橙而实酸大于橘孔安国注尚书郭景纯注尔雅皆如此　赵云舞神仙貂鼠裘駞蹄霜橙香橘皆富贵家中事也】朱门酒肉臭路有冻死骨【孟子庖有肥肉廐有肥马民有饥色野有饿殍又曰狗彘食人食而不知检涂有饿殍而不知发世説刘尹问竺法深曰道人何得游朱门　赵云朱门祖出东方朔传而郭璞游仙诗朱门何足荣未若托蓬莱】荣枯咫尺异惆怅难再述【赵云公言其与上富贵者一荣一枯才咫尺之间耳此所以惆怅也或云如上言朱门者是之谓荣言冻死者是之谓枯公闵其咫尺之间有异故惆怅之焉然谓之难再述则在其身自言方有意义】北辕就泾渭官渡又改辙【官渡地名曹操袁绍相持之处泾渭见首篇注　赵云今公自京赴奉先县必自东而折北故于此言北辕矣官渡则泾渭二河官所置渡也】羣氷从西下极目高崪兀疑是崆峒来恐触天柱折【列子汤问共工氏与颛顼争为帝怒而触不周之山折天柱絶地维故天倾西北日月星辰就焉地不满东南故百川水潦归焉史记黄帝西至乎崆峒韦昭曰在陇右　赵云言羣水之下其高崪兀于此为雄拔之句直北为崆峒山之流来将触折天柱重言积水之多也乐史寰宇记云禹迹之内名崆峒者三其一在临洮其一在安定而庄子述黄帝问道崆峒今此主安定崆峒言之按唐志泾州安定郡而于保定县之下载有崆峒山北辕就泾渭则因经度泾渭见水之峥嵘其状如崆峒山之流来崆峒固不能来而山葢有飞走移徙则有来之理矣既以水为崆峒山之来则又可寓言其触天柱矣此诗人张大之意也】河梁幸未拆枝撑声窸行旅相攀援川广不【一作且】可越【赵云古诗携手上河梁诗汉之广矣不可泳思】老妻既异县十口隔风雪【古乐赋他乡各异县展转不相见】谁能乆不顾庶往共饥渴入门闻号咷防子饥已卒【易同人先号咷而后笑】吾宁舍一哀里巷亦呜咽所愧为人父无食致夭折岂知秋未【一作禾】登贫寠有仓卒【诗终寠且贫　赵云此六韵葢叙还家所遭之故念生理之艰也】生常免租税名不征伐抚迹犹【一作独】酸辛平人固骚屑【刘越石备辛酸之苦阮籍感慨怀辛酸】黙思失业途【一作徒】因念逺戍卒【赵云此三韵推已念物之懐也】忧端齐【一作际】终南澒洞不可掇【魏武帝明月明月何时可掇赵云此与诗人忧心如惔何以异终南者山名忧与之齐则忧之积而高大如此澒音胡孔切出淮南子曰未有天地之时蒙澒洞莫知其门】
　　白水县崔少府十九翁高斋三十韵【天寳十五载五日作白水属冯翊郡同州秦文公分清水为白水即此汉彭衙县又名栗鲍云公在奉先以舅崔公为白水县尉故适白水有是诗　赵云谢晖在宣城日有郡内高斋闲坐荅吕法曹诗一首则高斋两字起于此故公取以名题】
　　客从南县来浩荡无与适【古诗客从逺方来　赵云浩荡悠远不定止之貌如浩簜乗沧溟之义】旅食白日长况当朱炎赫【唐书朱克融辈皆旅食长安　赵云魏文帝与吴质书有旅食南馆梁元帝纂要夏曰朱夏炎夏】高斋坐林杪信宿游衍閴【再宿曰信左传　赵云信宿逰衍閴言于高斋巳再宿矣而未尝得游厯也】清晨陪跻攀傲睨俯峭壁【海赋氷夹倚浪以傲睨　赵云曹子建赠白马王彪云清晨发皇邑】崇冈相枕带旷野怀【一作回】咫尺【嵇康赋托峻岳之崇冈　赵云诗率彼旷野言野虽旷逺而懐之若咫尺也】始知贤主人赠此遣愁寂危阶根青冥曽氷生淅沥【招魂増氷峩峩飞雪千里谢惠连雪赋霰淅沥而先集雪纷糅而遂多】上有无心云下有欲落石【陶潜归去来云无心而出就】泉声闻复息动静随所激鸟呼藏其身有似惧弹射【隋长孙晟善弹射】吏隠适【一作通】情性兹焉其窟宅【王乔梅福皆吏隠也海赋瑰竒之所窟宅天台赋灵仙之所窟宅　赵云汝南先贤传郑钦吏隠于蚁陂之阳】白水见舅氏诸公乃仙伯【左传晋文公谓子犯曰所不与舅氏同心者有如白水　薛云子羙近体诗有白水明府舅氏宅喜雨诗得过字即白水地名非晋文公所谓白水明矣　赵云诗我见舅氏既见舅氏又相遇诸公皆仙伯也此因上句吏隠引起此语】杖藜长松隠作尉穷谷僻【天台赋防落落之长松梅福作尉人谓之仙尉　赵云刘琨诗系马长松下】为我炊雕胡逍遥展良觌【西京杂记太液池边皆雕胡紫箨緑节之类菰之有米者长安人谓为雕胡谢灵运搔首访行人引领冀良觌赵云雕胡菰米也为饭极滑宋玉讽赋曰主人之女为臣炊雕胡之饭露葵之羮求劝臣食也】坐乆风颇愁晚来山更碧相对十丈蛟歘翻盘涡拆【海赋盘涡谷转】何得空里雷殷殷寻地脉【诗殷其雷长门赋雷隠隠而响起　赵云忽闻雷声不知起于何处故怪之于此辨其隠隠之声而寻地脉所在此亦诗人在南山之阳南山之侧南山之下之理蒙恬传城堑万余里此其中不能无絶地脉哉】烟氛【一作气】蔼【一作审】崒魍魉森惨戚【赵云烟氛山之气崒山之状魍魉山中之物左传云入山不逢不若魉魅魍魉莫能逢旃蔼崒以烟氛之气所冐蔼蔼然也森惨戚以在烟氛之间闻雷声而然也森以言其多矣崒音才律切】昆仑崆峒防回首如不隔【昆仑崆峒二山并见上注】前轩頽反照巉絶华岳赤【赵云尔雅曰落光反照于东谓之反景劔阁铭云太行门岂云巉絶】兵气涨林峦川光杂锋镝知是相公军铁马云雾【一作烟】积【赵云相公指言哥舒翰题下本注云天宝十五载五月作乃哥舒翰守潼闗时按翰传天寳十四载禄山灰帝召翰拜太子先锋兵马元帅守潼闗明年进拜尚书左仆射同中书门下平章事故云相公军也】玉觞淡无味胡羯岂强敌长歌激屋梁泪下流袵席【苏武诗长歌正激烈　赵云黄香天子颂曰献万年之玉觞黄庭内景经淡然无味言至尊旰食虽御酒而无味然有相公之军胡羯亦不足敌诗人　　念王之忧而寛之之语也宋玉神女赋曰朝出照屋梁】人生半哀乐天地有顺逆慨彼万国夫休明备征狄【一作敌】猛将纷填委庙谋畜长策【后汉光武賛显明庙谟前汉匈奴传制百蛮之长防李陵书猛将如云刘公干职事相填矣　赵云言禄山之祸起于不测方天下休明之际而乃备征狄也左传王孙满云德之休明贾谊振长防而驭宇内旧注引匈奴传在后矣】东郊何时开带甲且未释【书周公既没命君陈分正东郊成周作君陈曰命汝尹兹东郊又命毕公保厘东郊又徐夷并兴东郊不开史带甲百万　赵云东郊指言潼闗以其在长安之东故曰东郊】欲告清宴罢难拒幽明迫【易系知幽明之故　师晋天文志曰昼夜以昏明为限言乐亦不可终极昼夜相推何由相却也　赵云幽明迫所未深觧岂言夜已尽而晓逼之耶此亦东坡所谓未必全好者矣】三叹酒食傍何由似平昔【古乐府一弹再三叹　新添左传魏献子将受梗阳人赂馈入召阎没女寛比置三叹魏子曰唯食忘忧三叹何也曰或赐二小人酒不夕食馈之始至恐其不足是以叹中置自咎曰岂将军食之而有不足是以再叹及馈之毕愿以小人之腹为君子之心属餍而已献子辞梗阳人　赵云借用阎没女寛当馈而三叹今公所叹叹其不若往日太平之时也】
　　三川观水涨二十韵【天寳十五年七月中避寇时作　师云寰宇记三川谓华池黒浪洛水同会为三川又三川县本汉雀道县后魏改为三川县取古三川郡为名　赵云此篇即事体物之诗句法雄浑读之者见涨川之足驳矣作当辟宼时故有反惧江海覆与何时通舟车之句又忧及中林士也】
　　我经华原来不复见平陆北上唯土山连天走穷谷【赵云选诗夕隂暧平陆又飞鞍越平陆左传云深山穷谷也】火云无时出飞电常在目【一云出无时】自多穷岫雨行潦相豗蹙【海赋磊匒匌而相豗赵云夏云谓之火云出隋卢思道纳凉赋云阳风□其长扇火云赫而四举】蓊匌川气黄羣流会空曲清晨望高浪忽谓隂崖踣【郭璞诗高浪驾蓬莱　赵云蓊匌则气之蓊郁匌匝之貌鲍照芙蓉赋绕金渠之空曲大抵空虚曲折处耳曹子建赠白马王彪云清晨发皇邑郭璞诗高浪驾蓬莱马季良长笛赋云惟籦笼之竒生兮于终南之隂崖】恐泥窜蛟龙登危聚麋鹿枯查巻拔树礧磈共充塞声吹神下势阅人代速【赵云恐泥出论语江赋狐玃登危而雍容查音锄加切水中浮木也字书礧磈石也吹神下言其声之吼势阅人代速言其流之疾】不有万穴归何以尊四渎【海赋江河既道万穴俱流　薛云尔雅江河淮济是为四渎者发源而注海者也　赵云公之诗作于乱离之中意在众所归往以尊王也】及观泉源涨反惧江海覆漂沙圻岸去潄壑松栢秃【海赋飘沙礐石荡飃岛濵又潄壑生浦选沈液潄陈根】乗凌破山门回斡裂地轴【春秋括地象云地有三千六百轴海赋状如天轮胶戾而激转又似地轴挺抜而争回　杜补遗博物志云地示之位起形于昆仑高万一千里神物之所生圣人仙人之所集昆仑之东北地转下三千六百里有八幽都方二十余万里下有四柱广十万里地有三千六百轴互相牵制也抱朴子云地有三千六百轴名山大川孔穴相通　赵云圻岸去谢灵运圻岸屡崩奔谢惠连咏牛女诗倾河易囘斡而梁简文帝晚春赋云嗟时序之囘斡】交洛赴洪河及闗岂信宿应沉数州没如聴万室哭秽浊殊未清风涛怒犹蓄【江赋滈汗六州之域海赋于是鼓怒溢浪杨浮江赋乃鼓怒而作涛】何时通舟车隂气不黪黩浮生有荡汩吾道正覊束【赵云以川涨泛滥故舟车不通今句之义问何时得水落而舟车可通耳隂气开朗而不黪黩以为雨也鲍照云浮生旅昭代孔子云吾道其非邪荡汩汩有两音一音古忽切治也又汩没也一音越律切水流也选有瀄汩又有淢汩今言水之荡汩当从越律之音】人寰难容身石壁滑侧足云雷此不已艰险路更局普天无川梁欲济愿水缩【魏文帝杂诗欲济河无梁谢晖江汉限无梁陆机诗怨彼河无梁引领望大川赵云普天无梁欲济愿水缩此使魏文帝欲济河无梁一句中字也　师云言讥执政也】因悲中林士未脱众鱼腹【诗肃肃兎罝施于中林王康琚反招隠今虽盛明世能无中林士屈原荅渔父云宁赴湘流于江渔腹中】举头向苍天安得骑鸿鹄【赵云亦如陆士衡疑西北有高楼云思鴐归鸿羽】
　　大云寺赞公房四首【二首在别巻　赵云长安大云经寺在怀逺坊之东南隅本名光明寺武后时以沙门宣政进大云经经中有玉女之符因改名焉且令天下各州置一大云经寺今此大云寺赞公房葢长安也何以知之后别有宿赞公房诗本注京师大云寺主谪此安置也公家虽在麟州而公身转防贼中往来长安则过大云见赞公矣】
　　灯影照无睡心清闻妙香【杜补遗维摩经曰有国名众香佛号香积其界皆以香作楼阁其国如来无文字説但以众香令诸天人得入律行菩萨各坐香树下闻斯妙香即获得藏三昧】夜深殿突兀风动金琅珰【赵云言夜深则殿势突兀风动则所悬之金其声琅珰后人因以金琅珰可以当物之名洪驹父尝有诗云琅珰严佛界薜茘上僧垣山谷改云琅珰鸣佛屋则正以琅珰为所鸣之物于义固亦无害王立之曽话此云山谷以为薜荔一声须要一声者对琅珰一声也而立之以为不必然今观杜云以突兀对琅珰则山谷之意得矣】天黒闭春院地清栖暗芳玉绳回断絶铁鳯森翺翔【玉绳星名増添文选玉防低建章金波丽鳷鹊师春秋元命包曰玉衡北南星为玉防　赵云回断絶则夜饮向晨也魏武帝云忧从中来不可断絶铁鳯旧注引陆倕石闗铭苍龙武之刺铜雀铁鳯之工其説是葢施雀鳯于屋脊上者薛综西京赋注云圆阙上作铁鳯令两翼举头敷毛故谓之森翺翔森则不一其物矣葢如谢灵运松栢森成行之森也】放时出寺钟残仍殷牀【赵云仆爱此最为匠句葢佛事至音必唱而诵之其声高放故寺外可闻也殷上声而殷其雷之殷矣单用字梁元帝梁安寺刹下铭曰宵长响风逺钟传周庾信送炅法师云尚闻香阁犹聴竹林钟】明朝在沃野【沃野千里】苦见尘沙黄【时西郊逆贼拒官军未巳】
　　其二
　　童儿汲井华惯捷瓶上手【杜补遗神农本草井华水令人好顔色与诸水有异其功极广此水井中平旦第一汲者　赵云井华以见童儿之早起惯捷以见其朝朝如此且敏为也】霑洒不濡地扫除似无箒【周礼官人凡寝中之事扫除　赵云此两句可为扫地经洒濡地则沮　扫有箒则余尘痕也】明【一作晨】霞烂复阁霁雾搴高牖【薛云广韵复重也又古诗交疏结绮窻阿阁三重阶　赵云陆士衡今日良宴会诗高谈一何绮对若朝霞烂梁元帝谓能令云雾搴】侧塞被径花飘飖委墀【一作阶】柳【楚辞九辨臯兰被径兮斯路渐非阮籍臯兰被径路】艰难世事迫隠遁佳期后【郭璞游仙诗山川隠遁捷赵云言可以及隠遁之期矣以艰难世事迫故其期为后时也】晤语契深心那能总钳口【史钳口结舌赵云诗可与晤语　师言方道契故未能忘言也】奉辞还杖策暂别终囘首【曹操奉辞出征房龄杖防谒唐太宗军门囘首见首篇注】泱泱泥汚人听听国多狗【宋玉九辩猛犬狺狺而迎吠兮□梁闭而不通　赵云上句以辞别而去犹囘首而懐恋所以囘首而怀恋者何哉以泥汚人国多狗之可恶也】既未免覊【一作寓】绊时来憩奔走【晋慕容垂犹鹰也宜急其覊绊】近公如白雪执热烦何有【赵云孟子有白雪之白宋玉有白雪之歌诗云谁能执热逝不以濯】
　　哀江头
　　少陵野老吞声哭【野老甫自称少陵杜陵也】春日潜行曲江曲江头宫殿鎻千门细柳新蒲为谁緑【康骈剧谭録曰曲江池本秦隑州开元中流凿为妙境花卉周环烟水明媚都人逰玩盛于中和节江侧菰蒲葱翠柳隂四合碧波红蕖湛然可爱唐书郑注传大和九年注言秦中有灾宜兴力役以禳之文宗因吟杜甫诗云江头宫殿鎻千门细柳新蒲为谁緑始知天宝四年曲江四面多楼台行宫乃敕宫卿之家住于曲江昆明二池起造亭观诏神防两京造紫云楼緑霞亭内出牌以赐之西京杂记云朱雀街东第五街皇城之东第三街升道坊龙华尼寺内有流水屈曲谓之曲江司马相如吊秦二世文云临曲江之隑州葢其所也闗中记云宣帝立庙曲江之北名曰乐游庙因苑为名即今升平坊内余地是也此地在秦为宜春苑也在汉为乐游苑也　赵云公方春日潜行当禄山之乱宜其有细柳新蒲为谁緑之哀矣前汉有细柳营选诗有新蒲含紫茸又新蒲节转促】忆昔霓旌下南苑苑中万物生顔色【宋王高唐赋霓为旌唐曲池坊南有南宫　赵云曲江南即芙蓉苑今云南苑是也】昭阳殿里第一人同辇随君侍君侧【李白诗汉宫谁第一飞燕在照阳飞燕有女弟絶幸为昭仪作昭阳殿于寳注周礼云对轝曰辇　赵云汉成帝常欲与班姬同辇载以托言贵妃也诗人类皆取古事之似者以为譬故李太白亦言可怜飞燕倚新妆而高力士媒孽之竟以此不得用悲夫】辇前才【一作词】人带弓箭白马嚼【一作噍】齧黄金勒【唐制内官才人七人正四品　赵云按明皇杂録载上幸华清宫贵妃姊妹各购名马以黄金为衔勒组绣为障泥同入禁中观者如堵】飜身向天仰射云一箭【一作笑】正坠双飞翼【西都赋招白鹇下双鹄矢不单杀中必叠双　赵云曹子建云一纵两禽连之义而字则张九龄感寓诗袖中一札书欲寄双飞翼】明眸皓齿今何惜【一作在】血汚【乌故切】游魂归不得【曹植洛神赋丹唇外朗皓齿内鲜明眸善睐靥辅承权吴均诗血汚秦王衣　赵云按唐后妃传安禄山反以诛国忠为名及西幸过马嵬陈元礼等以天下讨诛国忠巳死军不觧帝遣力士问故曰祸本尚在帝不得已与妃诀引而去缢路祠下】清渭东流剑阁深【西都赋北有清渭浊泾山海经注渭水出陇西首阳县鸟鼠同穴山左思蜀都赋縁以剑阁注云剑阁谷名自蜀通汉中道】去住彼此无消息【蔡琰笳曲去住両情难具陈虞羲诗君去无消息】人生有情泪沾臆江草【一作水】江花岂终极【陶潜诗人生似幻化谢朓诗有情知望乡乐府拾得杨花泪沾臆薛云言江头花草岂终极乎盖望长安之兴复也　赵云杜公防贼身在长安不知蜀道消息见江草江花覩景伤情犹唐风隰有苌椘篇叹其不如草木无知之意】黄昏胡骑【去声】尘满城欲往城南望城【一作忘城一作忘南】北【鲍云甫家居城南欲往城南忘南北者言迷惑避死不能记其南北也　赵云古乐府战城南死北郭曹植吁嗟篇当南而更北谓东而反西按北人谓向为望欲往城南乃向北亦不能记南北之意】
　　哀王孙【天寳十五载明皇西狩肃宗即位改元至徳在七月甲子是月丁夘防山使人杀霍国长公主及王妃驸马等己已又杀王孙及郡县主诗此时作史记漂母饭韩信信曰吾必重报母怒曰吾哀王孙而进食岂望报乎王孙如言公子也　王深父云安禄山惊潼闗宗仓卒西幸诸嗣王及公主之在外者皆不及从其后多为禄山所屠鲜有脱者此诗记而哀之鸣呼以四海之广人帝之尊念罔终则辱其子孙如此岂孟子所谓以其所不爱及其所爱者欤】
　　长安城头头白乌夜飞延秋门上呼又向人家啄大屋屋底逹官走【唐书木生稼逹官怕】避胡【赵云头白乌号不祥也天寳十五载六月辛未禄山防潼闗京师大骇甲午诏亲征明皇幸蜀从延秋门出门在禁苑之西面左邉而禁苑在宫城之北乌飞号于延秋门上暗言乘舆既出矣公卿宁不逃避耶故乌又啄大屋屋底逹官走避胡也或谓头旧作颈盖乌无头白者】金鞭断折九马死骨肉不待同驰驱腰下寳玦青珊瑚【左传晋侯佩太子以金玦】可怜王孙泣路隅问之不肯道姓名但道困苦乞为奴【赵云齐建安王子真被诛入床下叩头乞为奴赎死不従河东王闱收欣然曰死生命也终不效建安乞为奴而不得仰药而死】已经百日窜荆棘身上无有完肌肤高帝子孙尽隆凖龙种自与常人殊【汉高祖为人隆凖而龙顔李斐曰凖鼻也　赵云隋文帝子勇勇子俨云昭训所生乃云定兴女文帝尝曰皇太孙何谓生不得其地定兴奏曰天生龙种所以因云而出】豺狼在邑龙在野王孙善保千金躯【易龙战于野防四夷云集龙闘野前汉袁盎传曰千金之子坐不垂堂祖出庄子　赵云陆士衡云愿保金石躯也而千金躯字又用沈约杂诗云坐丧千金躯】不敢长语临交衢且为王孙立斯须【周礼疏云舞交衢文选苏武别李陵诗长当从此别且复立斯须】昨夜东【一作春】风吹血腥东来橐駞满旧都【师古曰槖駞言能负囊橐而防物也史思明传禄山陷两京以駞运御府珍寳于范阳不知纪极　鲍云东来橐駞谓赋东东都进也旧都谓长安　赵云东风是东方之风风非言春也】朔方健儿好身手昔何勇鋭今何愚【世説桓车骑过江时公私隂薄自使健儿鼓行刼钞　赵云曹元首六代论有身手不能相使】窃闻太子已传位圣德北服南单于【明皇传位于肃宗　师汉宣帝时单于南北各以为号号】花门面请雪耻慎勿出口他人徂【时囘纥助顺后汉耿秉卒匈奴闻之举国号哭或至犂面流血犂即剺字剺割也古通用　赵云是时囘纥有助顺之心故戒王孙勿出口于他人而徂往也按广平王俶为天下兵马元帅郭子仪副之以朔方安西囘纥大食兵讨安庆绪在至德二载之闰八月则公作此诗时囘纥初有助顺之请而剺面者力剺割其面皮蛮夷感恩而或喜或悲者多然】哀哉王孙慎勿疎五陵佳气无时无【汉书曰高帝葬长陵惠帝葬安陵景帝葬阳陵武帝葬茂陵昭帝葬平陵谓之五陵选北眺五陵　増添班固西都赋南望杜霸北眺五陵　赵云戒之以当更相收拾而勿遂疎外王孙盖皆前朝诸帝子子孙故使五陵以见之后汉王伯阿望舂陵城曰佳哉郁郁葱葱公之望本朝扫除妖氛复与盛也如此佳连两字张正见芳树诗春浮佳气里防映彩云前】
　　悲陈陶【唐书房琯传琯奉使灵武立肃宗因请将兵诛冦孽收复京都琯分为三军遣裼希文将南军自宜夀入刘悊将中军自武功入李光进将北军自奉天入琯自将中军为前锋　鲍云天寳十五年十月辛丑房琯及防山战于陈陶斜败绩癸卯琯又以南军战败绩公故有是诗】
　　孟冬十郡良家子血作陈陶泽中水野旷【一作广】天清【一作晴】无战声四万义军同日死【汉赵充国始为骑士以六郡良家子房琯传十月庚子师次便桥辛丑琯军先遇贼于咸阳县之陈陶斜接战琯军败绩时琯用春秋车战之法以车二千乗马步夹之既战贼顺风扬尘皷噪牛皆惊骇因缚蒭纵火焚之人畜烧败乃中使邢延□等督战仓皇失据遂及于败为贼所伤杀者四万余人存者数千而已　赵云东坡先生尝言悲陈陶云四万义军同日死此房琯之败也唐书作陈涛斜未知孰是时琯既败犹欲持重有所伺而中人邢延恩促战遂大败故次篇悲青坂云焉得附书无我军忍待明年莫仓卒先生之説如此按至徳元载十月辛丑房琯遇贼将安守忠于盛阳之陈陶斜琯用车战官军死者四万余人则先生之説明矣四万义军同日死语用庾信哀江南赋百万义军一朝巻甲】羣胡归来血洗箭【血一作雪】仍唱【一作撚箭】胡歌饮都市都人回面向北啼日夜更望官军至【一云前后官军苦如此赵云羣胡归来血洗箭句法好处正在血洗箭三字葢言箭镞上之血也如东坡韩干马诗云最后一马马中龙不嘶不动尾摇风又薄酒篇云五更待漏靴满霜皆此格也蔡伯世却取一作云雪洗箭非是四句言朔方安西囘纥大食兵相助讨贼然夷狄之性不无残扰故房琯虽防军矣而都人之心不愿胡兵讨贼只望官军至也此一句其字语葢用项伯为汉王语项羽曰日夜望将军至何敢反邪此亦模仿依倚之势一云前后官军苦如此此句难觧岂若正句之又有据邪】
　　悲青坂【王深父序云孔子三军军好谋而成谋之未全而敢战或至速败　赵云前篇悲陈陶则辛丑之败也此篇悲青坂则乃癸卯之败矣青坂应与陈陶斜之地不相逺也】
　　我军青坂在东门天寒饮马太白窟黄头奚儿日向西数骑弯弓敢驰突【陆士衡有饮马长城窟行匈奴传力士能弯弓尽为甲骑　赵云太白山名饮马太白窟五字亦做饮马长城窟饮马韩山窟之势也以两败后各散而归所以言日向西其余数骑犹敢驰突以言其暴掠不改也】山雪河氷野萧飋青是风烟白人骨【舞鹤赋氷塞长河雪满翠山】焉得附书与我军忍待明年莫仓卒【赵云房琯战于陈陶斜不利犹欲持重而牵于邢延恩所促战故败而公诗有忍待明年之戒所以重伤之也】










　　九家集注杜诗巻二
　　钦定四库全书
　　九家集注杜诗巻三　　　宋　郭知达　编古诗
　　述懐【此以下自贼中窜归凤翔作旧注晋籍尝作咏懐诗八十余篇为世所重】
　　去年潼闗破妻子膈絶久【天寳十五年安防山僣号贼犯潼闗哥舒翰军败退为其帐下执之降贼闗门不守上乃谋幸蜀】今夏草木长脱身得西走【陶渊明诗孟夏草木长按新唐书天子幸蜀甫走避三川肃宗立自鄜川羸服奔行在为贼所得至徳元年亡走谒帝鳯翔赵云此萹叙事甚明去年潼闗破天寳十五载六月为贼将崔干祜所破也先是公于五月挈家避地鄜州有髙斋诗及三代观涨塞芦子诗即自鄜州挺身附朝庭而逢潼闗之败遂防贼中既而是月肃宗即位灵武治兵鳯翔公于至徳二载夏四月自贼中亡走凤翔所谓今夏脱身走是也以草木长推之则为四月盖陶潜诗云孟长草木长是也公既至凤翔上谒则拜右拾遗焉新书谓甫以天寳十五载七月中避防寄家三川肃宗立自鄜羸服欲奔行在为贼所得非也】麻鞋见天子衣防露两肘朝廷慜生还亲故伤老丑涕泪授拾遗流离主恩厚【言奔走流离迫于窘困至于麻鞋以见天子露两肘言衣不完庄子言原宪捉衿而肘见按新书言甫至徳二年亡走鳯翔上谒授右遗拾而旧史以为甫谒帝彭原郡至徳肃宗年号也赵云王琪云子美之诗词有近质者如麻鞋见天子垢腻脚不韈之句所谓转石于千仞之山势也学者尤効之而过甚逺大者难窥乎琪之説如此麻鞋见天子亦纪实事且见其奔走流离廹于穷困而然耳而王叡作炙軗子有云夏商以草为屩左氏曰非屦也至周以麻为之谓之麻鞋贵贱通着晋永嘉以丝为之宫中嫔妃皆箸之则麻鞋二字亦有所本而后言也】柴门虽得去未忍即开口【赵云后有诏许至鄜州迎家不不欲遽遭天顔矣】寄书问三川不知家在否【三川在鄜州按本传甫寄家三川艰寠弥年孺弱至饿死者】比闻同罹祸杀戮到鸡狗【赵云诗又言去凭逺客寄来为附家书至杀戮到鸡狗盖使曹操征陶谦虽鸡狗尽杀也】山中有茅屋谁复依户牖摧頺苍松根地冷骨未朽防人全性命尽室岂相偶【赵云茅屋摧頺于松傍以地冷之故茅虽朽而屋骨未朽他人少有全性命者而吾之室家岂保其相偶聚乎左传尽室以行】嵚崟猛虎场鬰结回我首【陆禨饥食猛虎窟　赵云以虎譬贼之暴也】自寄一封书今已十月后反畏消息来寸心亦何有汉运多中兴生平老躭酒【凡王室中否而中兴谓之中兴如周之宣王汉之光武唐之中兴是齐桓好酒魏曹植赋曰若躭于觞酌流情纵佚先王所禁君子好失霍光传昌邑夜饮湛湎于酒师古曰湛读曰沈又读曰躭沔荒迷酒也】沈思欢防处恐作穷独叟【文选有云事出于沈思】
　　偪仄行【赠毕曜西京赋骈罗偪仄一云偬偬行萹中字亦偬偬】
　　偪仄何偪仄我居巷南子巷北可恨邻里间十日不一见顔色【江淹古别离诗愿一见顔色不异琼树枝　赵云偪仄言巷之隘陋也西京赋骈罗偪仄后汉东平王肃宗赐之诏曰数见顔色情重昔时】自从官马送还官行路难行澁如棘【古乐府有行路难】我贫无乗非无足昔者相遇今不得实不是爱微躯【一云慵相访】又非闗足无力徒步反愁官长怒此心炯炯君应识【周礼正长乃官之长也潘安仁寡妇赋日炯炯而不寝】晓来急雨春风颠睡美不闻钟鼓传东家驹驴许借我泥滑不敢骑朝天【赵云七諌云驾蹇驴而无防兮又何路之能极】已令请急防通籍【一云已令把牒还请假阮籍骑驴到郡元帝纪通籍注籍者为二尺竹牒记名字物色悬之宫门省禁相应乃得入也武后时太学生请急后亦省视之　赵云请急请急假也旧注引太学生请急自不相干也】男儿性命絶可怜焉能终日心【一作神】拳拳【中庸回之为人也得一善则拳拳服膺弗失之矣注拳拳奉持之貌也】忆君诵诗神凛然辛夷始花亦已落况我与子非壮年【杜补遗本草云陈藏器曰此花江南地暖正月开花北地寒二月开花初发如笔北人呼为木笔花又蜀本图经云正月二月花似着毛小桃色白而带紫花落而无于夏抄复着花如小笔此诗云辛夷始花亦已落盖中春时　赵云言时花之间落所以显人之易老也】街头酒价常苦贵方外酒徒稀醉眠【赵云晋书外方司马　汉书髙阳酒徒陶潜曰我醉欲眠也】速宜相就饮一斗恰有三百青铜钱【宋鲍照行路难且愿得志数相就牀头恒冇沽酒钱功名竹帛非我事存亡贵贱委皇天世訧阮籍谓王戎曰偶得一斗美酒当与君共饮　赵云真宗问近臣唐酒价众莫能对丁晋公独曰每防三百上问何以知丁引此诗以对盖铜钱盖铜钱纯铜纯铜之可贵者时人语张鷟曰有如青铜钱万选万中】
　　北征【后汉班彪更始时避地凉州发长安作北征赋鲍云至徳二年公自贼窜归鳯翔谒帝授左拾遗时公家在鄜州所在冦贼多弥年艰窘孺弱至饿死者有墨制许自省视八月之吉公始北征徒步至三川迎妻子故冇是诗　东坡尝云北征诗识君臣之大体忠义之气与秋月争髙可贵也　赵云班彪自长安避地凉州作北征赋公亦因所往之方同故借二字为题耳墨制则行正仓猝之间所用也此诗凡七十韵间之士夫言孙莘老尝谓老杜北征胜韩退之南山诗王平甫以为南山胜北征终不能相服时山谷尚少乃曰若论工巧则北征不及南山若书一代之事以与国风雅颂相为表里则比征不可无而南山虽不作无害也二公之论遂定又尝观宋景文和贾侍中览北征篇诗有云莫肯念乱小雅怨自然流涕袁安愁则公赋诗之心可见矣】
　　皇帝二载秋闰八月初吉杜子将北征苍茫问家室【赵云皇帝肃宗至徳二载公自鳯翔归鄜州此之谓北征也苍茫荒寂之貌诗小雅二月初吉】维时遭艰虞朝野少暇日顾慙恩私被诏许归蓬荜【时房琯得罪甫上言琯罪细不宜免帝怒诏三司推问甫谢因称琯宰相子少自树立有大臣体帝不省録诏放甫归鄜省家　赵云此篇公往鄜州省家之诗以公之诗叅唐歴考之公诗前篇曰今夏草木长脱身得西走乃至徳二载四月也麻篇公徃鄜州省家之诗遗则继此便有除命也房琯罢相在是年五月丁已则甫论琯不宜免正在此五月也按甫传帝诏诏三司推问宰相张镐曰甫若抵罪絶言者路帝乃解然自是不甚省录时所在冦夺甫家寓鄜弥年艰窭孺弱至饿死因许甫徃省视则公今诗所谓顾惭恩私被诏许归蓬荜是也公之捄琯在此年之五月时也而王原叔作集记乃云至徳二载窜归鳯翔肃宗明年论房琯不宜罢相出为孳州功曹所谓明年乃乾元元年也其比甫本传差谬如此故因是诗辨之】拜【一作奉】辞诣阙下【一云閤门】沐惕久未出虽乏谏诤姿恐君有遗失【言諌免琯　赵君甫既得徃而不忍轻去其君尚恐君又有过举而当谏诤之】君诚中兴主经纬固密勿东胡反未已臣甫愤所切【东胡禄山也愤其乱也　赵云中兴主指言肃宗也密勿诗虽言大臣之事而公今所云则以肃宗之于经纬固自慎宻也东胡指言安庆绪也旧注云东胡禄山也大误盖至徳二载正月乙卯安庆绪已弑其父禄山而袭伪位矣】挥涕恋行在【天子行幸所在曰行在】道途犹恍惚【言心忧也】乾坤含疮痍忧虞何时毕靡靡逾阡陌人烟眇萧瑟【靡靡犹迟迟也诗行迈靡靡萧瑟言人皆避乱无安居者谢惠连西陵遇风诗靡靡即长路古乐府君子行云越陌度阡魏文帝乐府秋风萧瑟天气凉】所遇多被伤呻吟更流血回首鳯翔县旌旗晩明灭【时肃宗在凤翔】前登寒山重屡得饮马窟【古乐府有饮马长城窟行】邠郊入地底泾水中荡潏【邠州古豳国昔公刘据其地开元十三年改豳州为邠州周礼雍州川曰泾渭】猛虎立我前苍崖吼时裂菊垂今秋花石戴【一作带】古车辙【赵云陵谷迁变石上仍有车辙也】青云动髙兴幽事亦可悦山果多琐细罗生杂橡栗或红如丹砂或黒于防漆雨露之所濡甘苦齐结实【言山中草木皆遂其生而人不遑宁止　赵云或红如丹砂或黒如防漆仿王逸言玉赤如鸡冠黒如纯漆之势也雨露之所濡仿庄子日月之所照霜露之所坠之势也】缅思桃源内益叹身世拙【桃源秦俗避乱之所　师云桃源在鼎州内有三洞上曰上源夫人中曰王源夫人下曰桃源夫人晋时渔者常徃焉赵云桃源在鼎州陶潜有记有诗今因见果实而思之也】坡陁望鄜畤谷岩互出没【鄜畤汉武郊祀之所春秋时白狄之地互逓互隐见也赵云正望其家之所在也　杜正谬前汉郊祀志秦文公梦黄虵自天而下属地其口止于鄜衍文公问史教曰此上帝之征君祠之于是作鄜畤用三牲郊祀白帝焉以此考之鄜畤乃文公作非汉武也】我行已水濵我仆犹木末【木末言犹逺也赵云诗我行其野我仆痛矣左传云昭王南征不复君其问诸水濵张载叙行赋转木末于北岑】鸱鸟
　　【一作枭】鸣黄桑野防拱乱穴夜深经战【一作中】场寒月照白骨潼闗百万师往者散何卒遂令半秦民残害为异物【翰以兵二十万守潼闗及其败也火抜归仁曰公以二十万一日覆败持是安归遂执以降贼也　杜补遗魏文帝与吴质书云元瑜长逝化为异物吴质与太子牋亦云陈阮徐生而今各逝已为异物　赵云言民一半为也】况我堕胡尘【堕一作随】及归尽华髪【甫先防贼而亡归赵云其存者于离乱之久见其尽老也】经年至茅屋妻子衣百结【董先生衣百结】恸哭松声回悲泉共幽咽平生所骄儿顔色胜白雪见耶背面啼垢腻脚不袜【赵云见耶背面啼使耶字乃出木兰诗不闻耶娘唤女声句中之字垢腻脚不袜王琪以为转石于千仞山之势沈佺期被弹诗云穷囚多垢腻左传褚师袜而登】牀前两小女补绽才过膝海图折波涛旧绣移曲折天吴及紫凤【天吴水神也杜补遗木虚海赋天吴乍见而彷佛山海经云朝阳之谷有神曰天吴是为水伯虎身人面八手八足八尾青黄色山海经云丹穴山有鸑鷟鳯之属也如鳯五色而多紫　赵云天吴海图所尽之物紫鳯所绣之物也】颠倒在短【一作防】褐【杜正谬当作防音竪盖传写之误也张衡应间曰士有解防褐而袭扬子方言曰闗西谓防防短者为防褐前汉贡禹防褐不完师古曰防谓童竪所着之褐毛布也　赵云短褐字长短之短自出班彪云贫者衣短褐又淮南子载戚饭牛歌曰短褐单衣适止骭故公前篇用对长缨杜田泥为防褐之字非矣战国防墨子见楚王曰今有人于此舍其锦绣邻有短褐而欲窃之】老夫情懐恶呕吐卧数日【一作数日卧呕泄】那无【一作能】囊中帛救汝寒凛冽粉黛亦解苞衾禂稍罗列痩妻靣复光痴女头自栉学母无不为晓籹随手抹移时施朱铅狼藉画眉濶【宋玉登徒子好色赋臣东家之子着粉则太白施朱则太赤　赵女剽窃旧人文章而窜首易尾者亦云画眉濶谚语云宫中好广眉四方多半额】生还对童稚似欲忘饥渇问事竞挽须谁能即嗔喝翻思在贼愁甘受杂乱聒　【赵云后汉邓禹传父老童稚垂髪戴白满其车下如元魏成淹曰羔裘冠不以吊此童稚所知也隋炀帝言薛道衡云轻我童雅桓伊抚筝咏曹子建诗谢安挽其须曰使君于此不凡】新归即慰意生理焉能说至尊尚防尘防日休练卒【僖二十四年臧丈仲对曰天子防尘在外敢不奔问官守赵云宋书徐爰传练卒严城】仰看天色改旁觉妖气【一作氛】豁隂风西
　　北来惨澹随回鹘【一作胡纥唐书回鹘列传云回纥其先匈奴也元魏时号髙车部或曰敕勒讹为藏勒臣于突厥至隋韦纥复叛去自称回纥回鹘言勇鸷犹鹘然　赵云世説载壹道人曰风霜固所不论乃先集其惨憺郊邑正自飘瞥林岫便已皓然隋回纥旧正作回鹘当以回纥为正盖当杜公时未有回鹘之称至徳宗朝而后来请易回鹘言捷鸷犹鹘然凡读书本末不可不考】其王愿助顺其俗喜驰突送兵五千人【时回纥以兵五千助顺】驱马一万匹此辈少为贵四方服勇决所用皆鹰腾破敌如【一作如】箭疾圣心颇虚伫时议气欲夺【回纥在隋曰韦纯其人骁彊初无首长逐水草转徒善骑射喜盗钞　赵云言主上虽虚心以待其破贼然时议恐毕竟为害所以气欲夺也】伊洛指掌收西京不足拔官军请罙入蓄锐伺俱发【赵云此正时议以为国家自有恢复中原之理官军罙入自足破贼不必请用回纥兵也】此举开清徐旋转略恒碣昊天积霜露正气有肃杀祸转亡胡嵗势成擒胡月【隋长孙晟传曰臣夜望碛北有赤气长百余里如雨下垂按兵书名洒血欲防匈奴宜在今日】胡命其能久【史思明传优相谓曰其能久乎】皇纲未宜絶【赵云但推天数当然与李白胡无人曲所谓太白入月敌可摧旄头灭履胡之肠渉胡血悬胡青天上埋胡紫塞旁胡无人汉道昌同意蜀志诸葛孔明食少事烦其能久乎】忆昨狼狈初事与古先别【杜补遗酉阳杂爼云狼狈是两物前足絶短每行常驾两狼失则不能动故世言乖者为狼狈】奸臣竞葅醢【禄山之反亦国忠媒蝎之照布传汉诛梁王彭越盛其醧以徧赐诸侯】同恶随荡析不闻夏殷衰中自诛襃妲【襃似妲己也此言诛杨贵妃也　鲍云魏泰曰唐人诛马嵬之事尚矣世所称者刘禹锡曰官军诛佞幸天子舍夭姬白乐天云六军不发无奈何宛转蛾眉马前死此乃歌咏禄山而明皇不得已诛贵妃也岂特不晓文体盖亦失事君之礼老杜则不然北征诗曰忆昔狼狈初事与古先别奸臣竞爼同恶随荡柝不□夏殷衰中自诛褒妲乃明皇鉴夏商之败悔天悔祸赐妃子死官军何与焉】周汉获再兴宣光果明哲【赵云盖谓古先亦有衰乱而今日与之殊别焉其殊别者何也奸臣如杨国忠既诛其党又失势而荡析矣此与古先别之一也夏殷亦衰矣而褒妲不诛上皇乃能割恩舍爱而詄贵妃此与古先别之二也惟其如此故能如周之再兴而有宣王如汉之再兴而有光武以言肃宗之能中兴也襃姒坦己襃姒成周而用于夏殷句之下此乃公命意痛快因成小误耳】桓桓陈将军【陈将军礼也首谋诛贵妃国忠者诗桓桓武王书尚桓桓】仗钺奋忠烈微尔人尽非于今国犹活【见二巻实欲邦国活注　赵云东城先生诗活有曰北征诗云桓桓陈将军仗钺奋忠烈此谓陈元礼也元礼佐宗平内难又从幸蜀首建诛国忠之防旧注虽知为陈元礼妄添注云首谋诛国忠贵妃者按唐书陈元礼传宿卫宫禁故公谓之曰陈将军安禄山反谋诛杨国忠间下不克至马嵬卒诛之又按杨贵妃传西幸至马嵬陈元礼等以天下大计诛国忠已死军不解帝乃使问故曰祸本尚在帝不得已与妃诀引而去缢路祠下则陈将军特建诛国忠之防而已非前建诛贵妃也桓桓陈将军之句盖访卢子谅之言刘琨曰桓桓抚军之势也防尔人尽非盖取微管仲吾其被发左祍之意言微陈将军则人至于变易而非矣此又依傍城郭是人民非之语】凄凄大同殿寂寞白兽闼都人望翠华佳气向金阙【大同白兽皆禁中宫殿名也司马相如曰建翠华之旗　薛云神异经东北大荒中有金阙髙百丈上有明月珠径三大光照千里中有金阶西北入两阙中名天门　赵云按大同殿在南内兴庆宫中勤政殿之北曰大同门其内大同殿此明皇帝所游之地白兽闼考之唐志无此名惟汉未央宫中有白虎门白虎殿岂公借用以为比师大意劝车驾归长安也是年九月癸卯复京师十月癸亥遣韦见素迎上皇于蜀郡丁夘车驾入长安则公诗不徒言矣】园陵固有神扫洒数不缺煌煌太宗业树立甚宏逹【赵云言车驾当归奉陵寝之扫除也盖髙祖献陵在三原太宗昭陵在蓝田髙宗干陵在奉天中宗定陵在富平睿宗桥陵在奉先挥洒数不缺数言礼数也既扫洒原陵当思祖宗剏业如太宗贞观之盛岂复有播迁之事哉树立建立之谓也昔防稽王道子传言置官亦所多所树立陆士衡作汉髙祖功臣颂云曲逆宏逹虽止是功臣事而注云宏大也逹通也徳业之宏大通逹亦可言君矣】
　　得舍弟消息
　　风吹紫荆树色与春庭暮花落辞故枝风回反无处【周景式孝子传曰古有兄弟出欲分异出门见三荆同株枝业连隂叹曰木犹欣聚况我而殊哉又田真兄弟欲分其夜庭前三荆便枯兄弟叹之却合树还荣茂　赵云此言初别之时当暮春也古兄弟中事有此故公因荆以兴焉】骨肉恩书重漂泊难相遇犹有泪成河经天复东注【世说人问顾长乐哭桓宣武之状如何曰鼻如广莫风眼如悬河决声如振雷破山泪如倾河注海　赵云顾凯之云泪如河注海也】
　　徒步归行【赠李特进自鳯翔赴鄜州经邠州作赵云李特进嗣业也縁公孙云自徒步至宰相有此两字故倚为题】
　　明公壮年值时危经济实借英雄姿【天下英雄惟操与使君　赵云晋石苞迁司马景帝中防军而宣帝闻苞好色薄行以责帝帝答曰虽细行不足而有经国才略贞亷之士未必能经济世务】国之社稷今若是武定祸乱非公谁【赵云魏贺拔轨称宇文防曰宇文公文足经国武能定乱】凤翔千官且饱饭衣马不复能轻肥【言公私窘迫且饱而已未能轻肥新添论乗肥马衣轻裘与朋友共敝之而无憾　赵云叹诸公之不如意也乗肥衣轻昔日太平时事以值时危而不复然矣】青袍朝士久困者白头拾遗徒步归【甫謌上于凤翔受左拾遗　新添史云白头如新倾葢如故　赵云重叹其身之困也】人生交契无老少论交何必先同调【一作论心谢灵运云谁谓古今殊异代可耳调赵云交契无老少则公与李年嵗必不等也】妻子山中哭向天须公枥上追
　　风骠【梁邵陵王启连骠絶景沃若追风杜拾遗崔豹古今注秦始皇七马一曰追风　广运云马黄白色曰骠音毗召切西京杂记文帝九马四曰逸骠旧唐史太宗十骥六曰丽骠　赵云此借马诗或日遂欲求之也言妻子在鄜州之山中哭望公之归而今徒步为迟故须公枥上之马矣】
　　玉华宫【赵云宫在坊州宜君县玉华九成皆公归鄜之所歴也】
　　溪回松风长苍防窜古瓦【赵云七发云絶迹兮临回溪而潘安仁金谷集作有云回溪萦曲阻今倒用之耳】不知何王殿遗构絶壁下【赵云谢灵运登髙诗最髙顶诗晨防寻絶壁此宫在防州宜君县贞观二十年太宗所造也初贞观十三年州废县亦省其后以宜君宫复置县雍州次年宫成又常赦宜君给复县人之自玉辜宫苑中迁者后于髙宗永微二年废之为寺而今诗有云不知何王殿遗构絶壁下何也此盖诗人之深意也太宗厌禁内烦热营太和终南之山改曰翠微建宫于终南其后未防复兴玉华之役自二月乙亥游幸至十一月癸丑而复返太宗剏业之主身观习治之世人费财于营建癈时逸豫于离宫故诗人讳之曰不知何王殿也按徐贤妃传妃尝言翠微玉华等宫虽因山借水无筑架之苦而工力和僦不得无烦有道之君以逸逸人无道之君以乐乐身则公之微心可见矣】隂房火青壊道哀湍防【淮南子人血为燐许慎云兵死之血为火燐者火之名书说筑傅岩之野注传氏之岩在虞虢之界通道所经有涧水坏道常使胥靡刑人等防此道】天籁真笙竽秋色正潇洒【一作秋气庄子齐物论子綦曰汝闻地籁而未知天籁子游曰地籁则众窍是己人籁则比竹是己敢问天籁子綦曰夫吹万不同而使其自己也　杜补遗吴都赋鸣条畅律飞音响亮盖象琴筑并奏笙竽俱唱李善注曰律谓籁也殷仲文九并诗所谓爽籁惊幽律哀壑扣虗牝是己　赵云言游幸之后景物愁絶然也反而言之则防幸之时其盛可知矣】美人为黄土况仍粉黛假当时侍金舆故物独石马【潘岳美人居重泉列子粉白黛绿　赵云有随辇而死者矣惟公相去之近能知之】忧来借草坐浩謌泪盈把冉冉征途间谁是长年者【天台赋借萋萋之纎草又嗟人生之短期孰长年之能执】
　　九成宫【武僖元年废麟防郡置鄜州有九成宫云隋仁夀宫隋文帝崩于此　赵云按乐史寰宇记载在凤翔府麟游又按此宫本隋之仁夀宫在鳯翔府麟游县西五里义宁元年废唐贞观五年后置更名九成之鄜州其宫周垣千八百歩麟游于隋曽为郡唐初改曰鄜州按地理志麟游县其去凤翔府东北一百一十里麟游郡置鄜州谓改则可谓之废则不可鄜字应是麟字诸本误刋耳恐惑学者故为详之】
　　苍山八百里崖断如杵臼曾宫慿风逈【一作回】岌嶪古囊口【宋玉风赋夫风生于地起于青苹之末侵滛溪谷盛怒于土囊之口西京赋状嵬峩以岌嶪　赵云此与玉华宫诗语异而防同言乗舆渉逺而冒险易臼杵之利】立神扶栋梁凿翠开户牖【鲁灵光神灵扶其栋宇】其阳产灵芝其隂宿牛斗【西都赋其阳则崇山隐天幽林穹谷其隂则冠以九嵕陪以甘泉天台赋荫牛宿以曜举　赵云其阳其隂字使西都赋虽两句而尽乎敷陈之势矣产灵芝以言瑞物所生如汉庙柱生芝宿牛斗以言其髙如登慈恩寺塔有云七星当北户河汉声西流】纷披长松倒掲恠石走【赵云洞箫赋若凯风纷披鲁灵光殿赋飞陛掲縁云上征】哀猿啼一声客泪迸林薮【宜都山川记曰峡中猿鸣至清诸山谷传其响泠泠不絶音者歌三声涙霑衣　赵云宫处乎深山之中虞世南所谓冠山抗殿絶壁为池者今以其稍不御而岑寂则有愁絶之思矣古歌云猿鸣三声泪沾裳】荒哉隋炀帝制此今頺朽【杨素为隋文帝营仁寿宫素规构鸿侈文帝怒曰素为聚怨天下素惧封伦曰毋恐后至当自免既而果然】向使国不亡焉为巨唐有【齐景公防牛山北临其国曰若何去此而死乎晏子曰使贤人若常守则太公有之吾君安得此位而为流涕是不仁也齐侯饮酒乐曰若何晏子曰昔爽鸠氏始居此季萴逢伯陵蒲姑氏太公因之若古无死则爽鸠之乐非君所愿得也传曰不有废也君何以兴】虽无新増修尚置官居守巡非瑶水遥迹是雕墙后【王元长曲水序夏后两龙载驱璿台之上穆王八骏如舞瑶水之隂王母与晏于瑶台之上也五子之歌峻宇雕墙注雕饰画也赵云上言因隋以鉴唐也下复申言以箴之其去长安则亦逺矣特比周穆王之瑶池为不逺也故言巡非瑶水逺然峻宇雕墙五子之所戒以为未或不亡者而乃可袭其迹之后乎此指言唐袭隋后也玉华宫唐所创建不敢指斥故云不知何王殿今九成宫隋所建当以之为戒故云荒哉惰炀帝】我来属时危仰望嗟叹久天王守太白驻马更搔首【赵兖国传曰今天白髙深入者胜天王天子也守太白待时而进也　赵云守者狩春秋天王守于河阳谷梁用此字也太白山名守之为义正言肃宗在鳯翔也旧注引误以狩为守以太白山为太白星矣诗静女篇爱而不见搔首踟蹰】羌村三首【赵云蔡兴宗云至徳一载嵗在丁酉秋闰三月奉诏至麟迎家过九成宫徒步行玉华宫北征及此羌村岂在鄜州乃公寄家之地耶当得鄜州图经攷之】
　　峥嵘赤云西日脚下平地【楚词云载赤云而陵太清西都赋云岩峻□崪金石峥嵘注曰峥嵘髙秀也　赵云此喜言日暮之状易通卦验之言云有曰赤如赤缯则赤云亦实道所见耳楚词云载赤霄而凌太清旧注便改作云字以附防其说矣】柴门鸟雀噪归客【一云客子】千里至妻孥恠我至惊走还拭泪【范彦龙云有客欵柴门诗乐尔妻孥陆贾曰干鹊噪而行人至】世乱遭飘荡生理偶然遂隣人满墙头感叹亦歔欷【歔欷感泣也】夜防更秉烛相对如梦寐【渔隠樷话载冷斋夜话云夜防更秉烛相对如梦寐更相秉烛照之恐尚是梦也当作更若使侧声字读则失其意甚矣　又按小说载有人梦主帝所见扇有书字视之则题云夜深更秉烛相对如梦寐初不记忆其为杜诗也觉而悟之乃知杜诗乃在天上人所诵咏矣又刘贡父尝言诗人讽诵古人诗句在心樍久或不记往往多自为己有不可例以为窃诗如老杜羌村云夜防更秉烛相对如梦寐而梅圣俞夜赋云官烛翦更明相防应是梦昭明所选古诗尽短苦夜长何不秉烛游】
　　其二
　　晩嵗更偷生还家少欢趣娇儿不离膝畏我复却去忆昔好追凉【赵云晋安王薄晚逐凉诗曰向夕纷喧屏追凉风观中】故绕池边树萧萧北风劲抚拘煎百虑【江淹诗防枕懐百虑】頼知禾黍【一作黍秫】收已觉糟床注【赵云一作黍秝收极是盖黍与秫所以造酒方与下句相应东坡洋川南园诗有云桑畴雨过罗纨腻飰陇风来饼饵香亦是頼知黍秫收已觉糟床注之意盖诗人推物理想其事如此】如今足斟酌且用慰迟暮【薛云离骚经惟草木之零落兮恐佳人之迟暮】
　　其三
　　羣鸡正【一作忽】乱呌客至鸡鬭争【诗鸡鸣】驱鸡上树木始闻扣柴荆父老四五人问我久逺行手中各有擕倾榼浊复清【徐邈曰酒清者为圣人浊者谓为人酒颂挈榼提壶】苦辞酒味薄黍地无人畊兵革既未息儿童尽东征请为父老歌【汉祖宴父老歌大风】艰难愧深情【新添书厥子乃不知稼穑之艰难】歌罢仰天叹四座泪纵横【赵云此诗一篇之中賔主既具问荅了然故善论诗者以比陶潜诗清晨闻扣门倒裳往自开问子为谁与田父有好懐壶浆逺见疑我与时乖防缕茅檐下未足为髙栖一世皆尚同愿君汩其泥深感父老言禀气寡所谐纡辔诚可学违已讵非述且共欢此饮吾驾不可廻】
　　新安吏【王深夫云乾元二年郭子仪等九节度之师围安庆绪于邺时不立元帅以中官鱼朝恩为观军容宣慰使师遂溃于城下诸节度各还本镇子仪保河南诏留守束都此诗盖哀出兵之役夫古者有遗将推毂分阃之命今弃师于敌也虐至于无告如诗之所憾其君臣岂不刺哉然子仪犹寛度得众故卒美焉】
　　客行新安道【新安地名】喧呼闻防兵【古木兰诗昨夜见军帖可汗大防兵】借问新安吏县小更无丁府帖【一作符】昨夜【一作日】下次选中男行中男絶短小何以守王城肥男有母送痩男独伶俜【潘安仁寡妇赋少伶俜而偏孤注单孑之貌　赵云此篇防集新安之人以戍东都之诗也古猛虎行曰少年惶且怖伶俜到他郷旧注引在后】白水暮东流青山犹【一作闻】哭声【木兰诗不闻耶娘哭子声但闻黄河流水鸣溅溅】莫使自眼枯收汝泪纵横眼枯却见骨天地终无情我军取相州日夕望其平岂意贼难料归军星散营【时九节度围相州而师溃也　赵云主徳二载九月癸卯复京师十月壬子复东京明年改元乾元安庆绪贼复振以相州为成安府九月诏郭子仪率李光弼等九节度兵凡二十万讨庆绪于相州遂围之明年之三月庆绪求救于史思明王师不利南溃诸节度引还子仪以朔方军保河南诏留守东都今公师所谓盖言相州之败九节度兵各引还也】就粮近故垒练卒依旧京掘濠不到水牧马役亦轻【此言子仪保守河阳留守东都　赵云子仪留守而所防集之丁戌于此也宋书徐爰有云练卒严城】况乃王师顺抚养甚分明送行勿泣血仆射如父兄【赵云子仪事上诚御下恕寛厚得人故公有父兄之称】潼闗吏【王深父云安禄山反哥舒翰以潼闗击贼翰败禄山遂防长山其后收复长安颇増设余险此诗盖刺非其人则举关以弃之得其人虽旧险亦足恃孟子所谓地利不如人和也】
　　士卒何草草筑城长安道大城铁不如小城万丈余【薛云润州图经城号兊城吴孙权所城杜牧润州诗城髙铁瓮横强弩又世説曰若汤池铁城无可攻之势　赵云世有号西清诗话者云杜诗如小城万丈余大城铁不如则小城难为髙大城难为坚故也得互相并急此亦可笑小城睥睨也大城欲坚如铁者此世説所谓若汤池铁城无可攻之势而润州城号铁瓮城之义也若睥睨岂有万丈之髙乎盖言其长短耳】借闻潼闗吏脩闗还备胡【一作筑城】要我下马行为我指山隅连云列战格飞鸟不能逾胡来但自守岂复忧西都丈人视要处【贾谊过秦论良将劲弩守要美之处】窄狭容单车艰难奋长防千古用一夫【李左车云井陉之道车不得方轨骑不得成列匈奴賛厉长防劲弩之械劒阁铭一人荷防万夫趑趄蜀都一夫守隘万夫莫向　赵云此篇大意以再脩潼闗当以哥舒翰戒严其所守而已托诸闗吏之言则公意以闗吏犹能知守之为利庙谟神防乃不能然哉丈人则托潼闗吏呼公之语也言清视要害之处才能容车耳岂不足用乎用一夫亦李白所谓一夫当闗万夫莫开之意何至用百万以战而赴之死乎皆所以记闗吏之言而伤之也】哀哉桃林战百万化为鱼【武成放牛桃林之野注桃林在华山东陆士衡眷言懐桑梓无乃化为鱼光武纪决水灌之百万之众可使为鱼　赵云易则利战险则易守持重守险古之良法哥舒翰逼于君命轻去潼闗而战故败桃林正言翰进战之所盖潼闗于唐在华州之华隂桃林于唐乃陜州之灵寳按哥舒翰传帝使使者督战翰窘不知所出六月引师而东恸哭出关次灵寳西原与贼将崔干祐战由闗门七十里道险隘其南薄山阻河既为贼所胜是时军自相闘又弃甲而奔防河死者十一二故有为鱼之喻】请属防闗将慎勿学哥舒【哥舒翰守潼闗与贼交战败而归降于贼禄山伪署翰司空诸将光弼等皆为书罪翰不死节为为安禄山所杀】
　　石壕吏【王深父云驱民之丁壮尽置死地而犹急其老弱虽秦为闾左之戍不甚也呜呼其时急矣哉】
　　暮投石壕【石壕地名】村有吏夜促人老翁逾墙走老妇出门看吏呼一何怒妇啼一何苦聴妇前致词【赵云应璩老诗有上叟前致辞下叟前致辞又陌上桑云罗敷前致辞】三男邺城戍【江淹飞盖游邺城王粲歌舞入邺城魏都也　赵云前年相州之役矣】一男附书至【一作到】二男新战死存者且偷生【李陵曰陵岂偷生之士】死者长已矣室中更无人惟有乳下孙孙有母未去出入无完裙【一作孙母未便出见吏无完裙】老妪力未衰【文頴曰幽州及汉中皆谓妪为媪】请从吏夜归应急河阳役犹得备晨炊【史晨炊蓐食】夜久语声絶如闻泣幽咽天明登前途独与老翁别
　　新婚别【王深父云先王之□新有婚者期不役政出于刑名则一切便宜而已此诗所必尽其常分而不忘礼义余以是録之】
　　兎丝附蓬麻引蔓故不长【古诗与君为新婚兎丝附女萝诗颇者弁与女萝施于松柏茑寄生也女萝兎丝松萝也陆机疏云兎丝蔓连草也生黄赤如今合药兎丝子是也本草莬丝在木曰松萝　赵云兎丝当附松柏而乃附蓬麻为不得其所矣诗唐国风有葛生之篇曰葛生防楚蔹蔓于野葛生蒙楚蔹蔓于域意以葛与蔹皆蔓生之物施于松柏累于樛木则得其托矣】嫁女与征夫不如弃路傍【赵云诗曰駪駪征夫古乐府云观者满路傍】结髪为妻子【蘓子美诗结发为夫妻恩爱不相疑　赵云结髪始成人也谓男子二十女子十五取笄冠为义也】席不暖君床【孔席不暇暖】暮昏晨告别无乃太匆忙君行虽不逺守边赴【一作戍】河阳【河阳东都也　赵云河阳孟州之县东都今西京也郭子仪初保河阳而被诏留守东都未防子仪召还贼思明复防东京于是有河阳之战旧注河阳东都也大误】妾身未分明何以拜姑嫜【薛云前汉广川王去为幸姬陶望卿作歌曰背尊章嫖以忽顔师古曰尊章犹言舅姑　赵云曹子建杂诗云妾身守空闺江淹文古别离云妾身长别离陈琳饮马长城窟云云善事新姑嫜犹时念我故夫子】父母养我时日夜令我藏生女有所归鸡狗【一作犬】亦得将【赵云将字乃百两将之将盖多而或百两微而鸡犬皆嫁特所擕物也】君今往死地沉痛迫中肠【鲍照生躯防死地谢灵运眷言懐君子沉痛迫中肠韩信置之死地而后生魏文帝诗防絶我中肠】誓欲随君去形势反苍黄【北山移文苍黄反覆】勿为新婚念努力事戎行【古诗努力加飱饭苏武诗努力爱春华李陵努力崇明徳乐府少壮不努力赵云褚朔鴈门太守歌曰结束事戎车诗元戎十乗以先启行】妇人在军中兵气恐不扬【薛云李陵与单于战陵曰士气少衰而鼓不起者军中岂有女子乎始军出时闗东羣盗妻徙边者随军为卒妻妇女匿车中搜得陵皆劒斩之】吁嗟贫家女久致【一作致此】罗繻裳罗不复施【淳于髠曰罗繻襟解】对君洗红妆【古诗娥娥红粉妆】仰视百鸟飞大小必双翔人事【一作生】多错迕与君永相望【赵云宋玉风赋囘穴错迕注云杂错交互也不施罗繻而洗红妆言君子行役不反如诗云自伯之东首如飞篷岂无膏沭谁适为容之义也】
　　垂老别【王深父云军兴之际至于老者亦介胄则又盛于闾左之戍矣】
　　四郊【一方方】未宁静【礼四郊多垒卿大夫之辱也】垂老不得安子孙阵亡尽焉用身独完投杖出门去同行为辛酸幸有牙齿存所悲骨髓干男儿既介胄长揖别上官【左思诗长揖归田庐郦食其长揖髙祖】老妻卧路啼嵗暮衣裳单孰知是死别且复伤其寒此去必不归还闻劝加餐【古诗努力加飱食古辞云上言加飱饭】土门壁甚苦杏园度亦难【史思明传光武弼出土门收常山郡郭子仪以朔月蕃汉二万人自土门而至常山军威遂振　赵云虽是作此诗时土门杏园设备以待史思明时思明已杀安庆绪自立为帝矣与大寳十五载潼闗既溃之后思明为安禄山攻土门防常山时事皆相逺】势异邺城下纵死时犹寛人生有离合岂择衰盛【一作老】端忆昔少壮日迟回竟长叹【鲍照临路独迟回】万国岂征戍【一云东征】烽火被冈峦【蜀都赋冈峦纠纷卢谌诗冈峦挺茂树鲍照綘火入咸阳】积尸草木腥【晋天文志太陵中一星曰积尸明则死人如山】流血川原丹【杨子川谷流人之血原野厌人之肉】何乡为乐土【诗适彼乐土】安敢尚盘桓【易屯卦初九盘桓利居页】弃絶蓬室居塌然摧肺肝【曹植诗哀哉伤肺肝又顾念蓬室士王仲宣喟然伤心肝列子曰北宫子死其蓬室若广厦之防】
　　无家别【王深父云先王子恵困穷茍推其所不忍达之于其所忍则天下无败乱之兆矣此诗何作采】
　　寂莫天寳后【天寳明皇年号也】园庐但蒿莱【丧乱园庐残破也】我里百【一伯万】余家世乱各东西存者无消息死者为【一作委】尘泥贱子因阵败归来寻旧【一作故】溪久行见空巷日痩气惨凄但闻狐与狸竪毛怒我啼【苦寒行熊罴对我蹲虎豹夹路啼言田里荒芜人迹罕少惟狐狸尔】四邻何所有一二老寡妻【四邻所居之邻近也人多死于征役所居者惟寡妇耳孟子老而无夫曰寡】宿鸟恋本枝安【一作敢】辞且穷栖【人情之恋故乡如宿鸟之恋本枝也虽穷栖且安敢辞言人情之安土也唐太宗谓太原父老曰飞鸟过故乡犹踯躅况朕少小所游之乡里乎王正长人情旧乡客鸟思栖故林顔延年刻意借穷栖】方春犹荷锄【淘潜虽有荷锄倦】日暮还灌畦县吏知我至召令习鼓鼙【张景阳人间鞞鼓声】虽从本州役【卢谌诗昔谓乡曲誉谬充本州役】内顾无所擕近行止一身逺去从转迷家乡既荡尽【谢灵运家乡皆扫尽】逺近理亦齐永痛长病母五年委沟谿生我不得力终身两酸嘶人生无家别何以为蒸黎【伤不得养父母】
　　夏日叹
　　夏日出东北陵天经中街【中街黄道之所经也汉书昴毕为天街　赵云天文书盖以春分秋分日出卯入酉而夏至则出寅入戍冬至则出辰入申以夏至之出寅寅东北之地也中街意言停午也】朱光出厚地郁蒸何由开【晋天地志夏至极起而天运近东北斗去人逺日去人近南天气至故蒸爇也应璩尝曰处凉台而有鬰蒸之烦张孟阳朱光驰北陆浮景忽西沈翰曰朱光日也陆士衡功臣知朱光照屋楚词杲杲朱光】上仓久无雷何以号令申【易传当雷不雷阳徳弱也郎顗传雷者号令其徳生养号令始废当生而杀则雷反作其时无嵗　赵云言军令之不时也】雨降不濡物良田起黄埃【两以润之易濡滋也　赵云言彼相之无泽也】飞鸟苦死池鱼涸其泥【鲍照苦行身热头且痛鸟难归去来又曰晨禽不敢飞】堕魂尚流冗举目惟蒿莱至今大河北化作虎与豺【言大河之北民皆饿饥相吞如虎也】浩荡想幽蓟【幽州蓟门禄山境也】王师安在哉对食亦能飱【赵云蔡琰诗曰饥当食兮不能飡其余】我心殊未谐眇然贞观初难与数子偕【君子以为伤今思古之诗】
　　夏夜叹
　　永日不可暮【刘公干永日行游戏江淹别赋夏簟清兮昼不暮葛生夏之日冬之夜言冬夜夏日尽夜之长时也】炎蒸毒我肠【我一作中言自自起故毒我肠也】安得万里风飘飘吹我裳【赵云陆士衡前缓声歌云长风万里举】芳池出华月【傅诗清风何飘飘微月出西方刘休芳草有华月　赵云江文通拟刘桢诗华月照芳池】茂林延疎光【谢灵运诗林含余清潘安仁茅屋茂林下　赵云王羲之兰亭记有茂林脩竹】仲夏苦夜短开轩纳防凉【谢灵运不怨秋夕长常苦夏夜短】虚明见纎毫羽虫亦飞扬【陶潜凉风起将夕夜景湛虚明诗焨燿宵行羽虫也山谷尝宿招提月夜见薨薨而游者曰老杜所谓云云信不虚语诗鸡鸣云月出之光虫飞薨薨家语羽虫三百六十】衷情无巨细自适固其常念彼荷戈士【诗彼人兮荷戈与殳】穷年守边疆何由一洗濯执互相望【言荷戈之士久苦于炎但想望而已未能一洗濯也新添诗谁能执誓不以濯】竟夕击刁斗喧声迟万方【李广传程不识正部曲行伍营阵击刁斗至明孟康曰刁斗以铜作鐎受一斗昼炊饭行击持行名曰刁斗西域传斥堠土百余人分夜击刁斗自守师古曰夜有五更故分击而持之也】青紫虽被体不如早还乡【李白蜀道难云锦城虽云乐不如早还乡夏侯胜取青紫如俯拾地芥也】北城悲笳发鹳鹤号且翔【诗鹳鸣于咥】况复烦促倦激烈思时康【张茂先诗烦促每有余苏子卿诗长歌正激烈】
　　留花门【鲍云按唐志甘州有留花门山堡东北千里至回鹘御帐是年八月广平王为元帅以朔方吐蕃回纥诸兵讨贼公逆知其害故言麦倒桑折卒曰花门既须留原野转萧瑟言其为农桑害也　赵云花门即回纥之别名也】
　　北门【一作方】天骄子饱肉气勇决【前汉匈奴传单于遣使遗汉书曰南有大汉北有强胡胡者天之骄子也又匈奴居北边君王以下咸食畜肉衣其皮　赵云其先匈奴也故公诗皆使匃奴事】髙秋马肥健【前汉匈奴传秋马肥大防蹄林课校人畜计赵充国曰秋髙肥变必起矣李广以临平北平盛秋师古曰盛秋马肥健恐勇为冦也】挟矢射汉月【诗云既挟我矢四子讲徳论匈奴业在攻伐事在猎射儿能骑羊走箭飞镞侯应曰北边隂山单于依阻其中治作弓矢来去为冦】自古以为患【賛曰书戒蛮夷猾夏诗云戎狄是膺春秋有道守在四夷久矣夷狄之为患也严尤曰匃奴为害所从来久矣讲徳论曰诗人所歌自古患之】诗人厌薄伐【周懿王时王室遂衰戎狄交侵诗人疾而歌之曰靡室靡家玁狁之故宣王兴师命将征伐诗人美之曰薄伐玁狁至于太原言逐出之】脩徳使其来羁靡固不絶【语逺人不服脩文徳以来之賛曰其慕义贡献则接之以礼譲羁縻不絶使曲在彼盖圣王制御蛮夷之常道也扬雄书曰然尚羁縻之计不颛制也应劭汉官仪曰马白羁牛曰縻言四夷如牛马之受羁縻也】胡为倾国至出入暗金阙中原有驱除隐忍受此物【王莽赞曰圣人之驱除云尔苏林曰王莽为光武驱除也驱逐蠲除以待圣人也】公主歌黄鹄【西域传乌孙使使献马愿得尚汉公主昆弟天子问羣臣计皆曰必先纳女然后遣女乌孙以马千匹聘汉元封中遣江东王建女细君为公主以妻焉赐乗舆服御物为备官属侍御数百人送甚盛乌孙昆莫以为左夫人匈奴亦遣女妻昆莫以为右夫人公主至其国自治宫室居嵗时再与昆莫会置酒高会以币帛赐王左右贵人昆莫言老言语不通公主悲愁自为作歌曰吾家嫁我兮天一方逺托异国兮乌孙王穹庐为室兮旃为墙以肉为食兮酪为浆居常土思兮心内伤愿为黄鹄衣归故乡天子闻而怜之赵云乾元元年肃宗以防女宁国公主嫁回纥可汗故公云】君王指白日【诗大车谓予不信有如皎日皎白也我言之信有如皎然之白日指白日以为信誓盟约】连营屯左辅百里见积雪【三辅故事冯辅也翊左也左辅冯翊也】长防鸟休飞哀笳晓幽咽田家最恐惧麦倒桑枝折【讲徳论秋収则奔狐驰兎获刈则颠倒殪仆惊邉枕士屡犯刍荛哥舒翰传吐蕃毎至麦熟时即率部众至积石军获取呼为吐蕃麦】沙苑临清渭【沙苑冯翊郡界】泉香草丰洁渡河不用舩千骑常撇烈【一云灭没赵云此指籍回纥留左辅之为害也左辅汉之冯翊郡今之同州在长安之东北故谓之左辅沙苑之地正在冯翊郡界按回纥传叶防言愿留在沙苑臣归料马以收苑阳讫除残盗故公诗言及左辅与沙苑也以长防之多故鸟休罢其飞胡人吹笳故其声幽咽于晓时残害麦与桑故田夫惧之沙苑之句则留马而饮龁于此也旧注引哥舒翰传知是吐蕃事矣不干今诗句事千骑常撇烈则所留之马如此】胡尘逾太行【太行山名古诗驰驱太行道也】杂种抵京室花门既须留原野转萧瑟【丘希范书姬汉旧邦无取杂种王深父留花门序云肃宗之复两京借回纥之师助焉虽幸成功而朝野更被其毒语曰人无逺虑必有近忧以天子之尊推诚仗顺集中国之智力灭一狂贼岂有不足哉不忍须防之迟顾引勍虏入于腹心之地卒成危祸其后陆贽贺吐蕃抽军不助讨朱泚亦云】
　　塞芦子【王深父序云彻其西备而争利于东非所以固国者也】
　　五城何迢迢【沈存中云延州今有五城説者谓旧有东西二城夹河对立髙万典郡始展南北东三闗乃知天寳中有五城谓髙始展非也　鲍云南志延州延昌县北有芦子闗又夏州注长庆四年节度使李祐筑鸟延宥州临塞隂河陶子与塞芦子盖五城名也】迢迢隔河水边兵尽东征【文六年知秦之不复东征】城内空荆杞【阮嗣宗诗堂上生荆】思明割懐卫【史思明杂种胡人也天寳十四载随安禄山反河阳懐卫尽防于贼】秀岩西未已【髙秀岩哥舒翰麾下将也后为思明伪河东节度使降肃宗】回略大荒来【山海经曰大荒之中有山名曰大荒之山日月所入是谓大荒之野】崤函盖虚尔【项借賛秦孝公据殽函之同师古崤谓崤山今陜县东二崤是也函谷今桃林县南洪溜涧是也虚言其无偹御尔】延州秦北户闗防犹可倚焉得一万匹疾驱塞芦子岐有薛大夫旁制山贼起【岐一作顷】近闻昆戎徒为退三百里芦闗振两防深意实在此谁能叫帝阍胡行速如鬼【时官军止知东讨収复河洛而不知芦子之可塞公惧有乗隙而起者故有此作　杜补遗张衡思赋曰叫帝阍使辟扉兮觌天皇于琼宫阍主门者扬雄甘泉赋曰选巫咸使叫帝阍】
　　彭衙行【赵云春秋文二年晋侯及秦师战于彭衙杜预云冯翊郃阳县西北有彭衙城拾郃阳于唐属同州即冯翊郡也今此诗乃寄彭衙知县孙公者耳】
　　忆昔避贼初北走经险艰夜深彭衙道月照白水山【赵云郃阳县与白水县正相接皆属同州也】尽室久徒步逢人多厚顔【书五子之歌顔厚有忸泥诗云顔之厚矣羞媿之情见于面貌如面皮厚然故以顔厚为色愧云赵云左传尽室以行】参差谷鸟行【一作鸣】不见游子还痴女饥随我啼畏虎狼闻懐中揜其口反侧声愈嗔小儿彊解事故索苦李餐【时贼方収録衣冠汚以伪命而避难者方销晦声迹故托言女啼而畏虎狼闲也虎狼喻盗贼矣】一旬半雷雨泥泞相牵攀既无御雨【一云御湿】备径滑衣又寒有时经【一作最】契阔竟日数里间野果充糇粮【击鼓死生契阔契濶勤苦也公刘乃褁糇粮】卑枝成屋椽早行石上水暮宿天边烟少留同家洼欲出芦子闗故人有孙宰髙义薄曽云【陆士衡文髙义薄云天同家洼芦子闗皆地名也故人故旧之人髙义言其恩义髙逺皆説孙宰宰也】旅客已曛黒【曛黑薄暮也谢灵运诗夜聴极星阑朝防穷曛黑】张灯启重门暖汤濯我足剪纸招我防【宋王为屈原招防】从此出妻孥相视涕阑干【言泪之堕也赵云谈薮载王元景谢刘绰曰卿勿恠我别别后当澜干阑干者涙连续不断之貌凡物之不断皆可云阑干如言北斗横阑干则光之防也也苜蓿长阑干则柔而不断】众雏烂漫睡唤起霑盘飱【晋公子重耳过曹曹大夫僖负羁馈盘飱置璧焉公子受飱忘璧　赵云烂漫言睡之熟也庄子云性命烂熳注虽云分散逺皃然亦熟烂之意故灵光殿赋云流离烂漫而卢仝诗亦云鸎花烂漫君不来皆言其多而熟也】誓将与夫子永结为弟昆遂空所坐堂安居奉我欢谁肯艰难际豁逹露心肝别来嵗月周胡羯仍构患何当有翅翎飞去堕尔前【赵云当是指言安庆绪盖庆绪于正月弑其父而袭伪位也】
　　义鹘【感鸟兽犹见义而动也　赵云此篇纪实事以垂鉴诫之意也】
　　隂崖有苍鹰养子黒柏巅白蛇登其巢吞噬恣朝飡【赵云长笛赋惟籦笼之竒生兮于终南之隂崖楚词屑琼蘂以朝飡】雄飞逺求食雌者鸣辛酸力彊不可制黄口无半存【赵云家语孔子见罗者所得雀皆黄口也孔子曰黄口尽得大雀独不得何也罗者对曰黄口从大雀者不得大雀从黄口者得孔子顾谓诸弟子曰君子慎所从】其父从西归【一作来】翻身入长烟须臾领健鹘痛愤寄所宣斗上捩孤影噭哮来九天【赵云郭璞游仙诗云升降随长烟兵书出于九天之上】脩鳞脱逺枝巨颡折老拳【杜补遗石勒与李杨邻居争沤麻池嵗相殴击及贵乃使人召阳与酣谑引阳臂笑曰孤往日猒卿老拳卿亦饱孤毒手昔刘梦得尝读杜诗疑老拳无据及读石勒传乃艰服之】髙空得蹭蹬【蹭蹬字见首篇注】短草辞蜿蜓折尾能一掉【江赋扬耆掉尾左传尾大不掉】饱肠皆已穿生虽灭众雏死亦垂千年【赵云言蛇之灭鹰雏蛇之死于义鹘可谓鉴戒于千年之后也亦王仲宣诔史云生为百夫雄死为壮士规之势也】物情有反复快意贵目前兹实鸷鸟最急难心炯然【孔融云鸷鸟累百裳棣兄弟急难】功成失所徃用舍何其贤近今潏水湄此事樵夫传飘萧觉素发【潘安仁班鬂彪以丞弁素髪飒以垂领】凛欲【一作洌】冲儒冠【卢子谅诗怒髪上冲冠】人生许与分只在顾盻间聊为义鹘行用激壮士肝
　　画鹘行
　　髙堂见生【一作老】鹘飒爽动秋骨初惊无拘挛【曹褒传羣寮拘挛犹拘束也潘安西征赋陋吾生之拘挛】何得立突兀乃知画师妙功括造化窟【赵云李贺云二十八宿罗心胸笔补天化天无功盖出于此】写此神俊姿【支道林云怜其神俊】充君眼中物乌鹊满樛枝【诗南有樛木释文云木下曲曰樛樛下垂也　赵云谢晖敬亭诗樛枝耸复低】轩然恐其出侧脑看青霄寕为众禽没【赵云言甘青云而轩举宁甘为众禽之灭没乎此与傅长歌行曰苍鹰厉爪翼耻与燕雀争】长翮如刀剑人寰可超越【舞鹤赋归人寰之喧卑】乾坤空峥嵘粉墨且萧瑟【鲍明逺嵗峥嵘而催暮又金石峥嵘深髙之皃也赵云乾坤空自髙大而粉墨之物不能真超越之但含萧瑟之意】缅思【一作想】云沙际自有烟雾质吾今意何伤一步独纡鬰【舞鹤赋烟交雾凝若无毛质陆士衡纡欝防子情　赵云刘希夷边城梦还诗云沙扑地起夫既有真质自能超越则吾亦不必伤也纡欝结闷之皃真质公自况也世有西清诗话者有云王介甫欧杨永梅圣俞与一时闻人坐上分题赋虎图介甫先成众服其敏妙永叔乃袖手或以问余余曰此题杜甫画鹘行耳问者谓然大抵前辈多模取古人意以纾急解纷此其一也西清之说如此然观介甫古诗与此自不同盖此篇虽咏画鹘而终于真鹘以自况】



　　九家集注杜诗巻三
　　钦定四库全书
　　九家集注杜诗巻四　　　宋郭知达　编
　　古诗
　　瘦马行【赵云良马有可任之德以瘦而不能自奋贤士有可用之材以困而不能自防马之瘦惟其养之而已士之困惟其荐之而已落句云谁家且养愿终恵更试明年春草长一篇大意可见蔡伯世云公出为华州司功以事之东都有此诗或曰此诗似言房琯之斥逐又曰特公以自比皆谓不然葢谓谁家惠养则无所指明之义若以房琯言之则惠养之者必天子也不应谓之谁家若以公言之则恵养之者必贵人也公时因谪有所望于顾防之者则犹有可言马其所喻不广故直以为公因感瘦马而托意于贤士之困惟其所荐之则其説广】
　　东郊瘦马使我伤骨骼【音格一作骸】硉【力骨反】兀如堵墙【郭璞江赋巨石硉矻以前却礼观者如堵墙　赵云郭璞于江赋以言石公以言马谓其瘦也如堵墙亦以言瘦】绊之欲动转欹侧此岂有意仍腾骧【东京赋六蚪之奕奕齐腾骧之沛艾西京赋仍奋趐而腾骧】细防六印带官字【唐令诸掌牧马以小官印印右膊以年辰印印右脾以监名依左右厢印印尾侧至二歳起眷量强弱渐以飞字印左厢髀膊细马俱以龙形印印项左官马赐人者以赐字印配诸军及充传送驿者以出字印并印右颊】众道三军遗路傍皮干剥落杂泥滓【杂卦剥烂也物熟则剥落也】毛暗萧条连雪霜去歳奔波逐余冦骅骝不惯不得将【赵云骅骝正以指言瘦马葢太平之乆如骅骝軰止以游乗非惯战之物也既以其不惯宜有一蹶之失则有不得将之理矣】士卒多骑内廐马惆怅恐是病乘黄【乗黄署后汉太仆有未央廐令魏改为乘黄廐乗黄古之神马因以名为乗黄亦名飞黄背有角日行万里淮南子云天下有道飞黄伏皁一云神黄兽名龙翼马身黄帝乘而得仙　赵云乗黄古之神马魏尝以名廐今云内廐马故言恐是病乘黄也公以瘦马喻贤才既以之为骅骝又以为乘黄宜矣】当时歴块误一蹶委弃非汝能周防【王褒圣主得贤臣颂过都越国蹶如歴块】见人惨澹若哀诉失主错莫无晶光天寒逺放鴈为伴【一作侣】日暮不【一作未】收【一作衣】乌啄疮谁家且养愿终惠【顔延年赭白马赋愿终惠养防本枝兮】更试明年春草长
　　送率府程録事还乡【程携酒馔相就取别】
　　鄙夫行衰谢【鄙贱也自称故曰鄙夫赵云论语鄙夫问于我】抱病昏妄集常时往还人记一不识十程侯晚相遇与语才杰立【徐穉角立杰出】薰然耳目开【赵云庄子薰然慈仁谓之君子】颇觉聪明入千载得鲍叔末契有所及【管仲与鲍叔为友】意钟【一作中】老栢青义动脩虵蛰【易能虵之垫】若人可数见【谢灵运平生疑若人通蔽互相妨新添语君子哉若人尚德哉若人】慰我垂白泣【谢灵运戚戚感物态星星白发垂　赵云杜钦传纪阳侯与钦子业书曰诚哀老姉垂白注师古曰垂白者言白发下垂也】生别无淹晷百忧复相袭【见第一巻登慈恩寺塔注】内愧突不黔【文子曰墨子无黔突孔子无暖席扬雄曰孔席不暖墨突不黔臣炎切】庻羞【一云明似】以赒给素丝絜长鱼碧酒随玉粒【薛云右按歴城北有使君林魏正始中郑公慤三伏之际率賔僚避暑于此取大莲叶盛酒以簪刺叶令与大柄通屈茎轮囷如象鼻传噏之名碧筒酒以莲茎得名此言碧酒乃酒之色非碧筒也酒谱曰安期先生与神女防于圜邱酣碧之酒】途穷见交态【阮籍诗途穷能无恸郑当时一贫一富廼知交态】世梗悲路澁【潘正叔诗世故尚未夷崤函方险澁】东风吹春水泱莽后土湿【谢晖晨光复泱莽月令东风解冻鱼上冰宋玉九辩皇天滛溢而秋霖兮后土何时乎得干泱漭澹泞也】念君惜羽翮旣饱更思戢莫作翻云鹘闻呼向禽急【赵云昔人言鹰曰饥则附人饱则飞去今云惜羽翮则饱而不复飞往也末句则又戒之以莫闻人之所呼而急于向禽又以终其惜羽翮之义】
　　晦日寻崔戢李封【赵云此篇初叚盖叙事耳下叚因物感怀而终付之于酒以自遣也当春有事乎田畴之际而甲兵不休忧国念君不能无慨乎中矣】
　　朝光入瓮牖【梁王台卿诗朝光正晃朗过秦论瓮牖防枢之子孟康曰以瓦瓮为防　赵云礼记孔子曰儒有蓬户瓮牖】尸【一作方】寝惊裘【论语乡党曰寝不尸包曰偃卧四体布展手足似死人】起行视天宇【陶渊时昭昭天宇濶】春气渐和柔兴来【一云得兴】不暇懒今晨梳我头出门无所待徒【一作徙】歩觉自由杖藜复恣意【赵云庄子载原宪杖藜应门】免值公与侯晚定崔李交防心真罕俦【薛梦符云世説晋简文幸华林园谓左右曰防心处不在逺翛然林水便有濠梁之趣　杜补遗葢言与崔李定交相防以心不以迹也古乐府后周徐谦短歌云意气青云里爽朗烟霞外不重一嚢钱唯重心襟防此乃防心之处】每过得酒倾【一作吃】二宅可淹留喜结仁里懽【语里仁为美　赵云楚词云其何可以淹留张平子思赋云匪仁里其焉宅魏文帝燕歌行何为淹留寄他方】况因令节求李生园欲荒旧【一作有】竹颇修修引客防扫除随时成献酬崔候初筵色【诗賔之初筵】己畏空樽愁【孔融曰坐上客常满樽中酒不空】未知天下士至性有此不【一至作志】草芽旣青出蜂声亦暖游思见农噐陈【农噐耒耜之类】何当甲兵休上古葛天氏不贻黄屋忧【屋一作绮上林赋听葛天氏之歌范蔚宗黄屋非尧心师古曰黄屋车上之盖也皆天子之仪】至令阮籍等熟醉为身谋【顔延年咏阮歩兵诗阮公虽沦迹识宻鉴亦洞沈醉似醒然寓辞类托讽籍本有济世志属魏晋之际天下多故名士少有全者籍由是不与世事遂酣饮为常文帝求婚于籍醉六十日不得言而止钟防数以时事问之因其可否而致之罪以酣醉获免　赵云葛天氏氏一作民不贻黄屋忧一作绮言自古葛天氏则当继之以不贻黄绮忧言不贻黄屋忧则当引之以自古葛天民不贻黄屋忧为正葢言葛天氏之民相防其君而弗念所以阮籍辈自藏于酒亦特为身谋而防其君耳言此者公方以忧国念君之心而无可奈何则亦姑遣之耳】威鳯髙其翔【一云自髙翔时天下大乱贤者退处若威鳯然髙其翔而不下全身逺害也宣帝纪威鳯为寳服虔曰威鳯谓鸟名也晋灼曰鳯之有威仪者也与尚书鳯凰来仪宋玉九辨鳯愈翺翔而髙举楚词云独不见夫鸾鳯之髙翔】长鲸吞九舟【谓盗贼纵横如长鲸之吞并九　州也长鲸鲸鱼也文选长鲸吞航】地轴为之翻【海赋又似地轴防而争廻】百川皆乱流当歌欲一放泪下恐莫收浊醪有妙理庻用慰沉浮　【赵云贤者逺引巨盗横兴天下遥动纪纲不振如此虽有忧国念君之心其将孰捄哉故虽痛哭流涕犹为无补则亦一付之于酒以自遣可也当危乱之世一沉一浮实所未知非付之于酒岂能慰乎】
　　雨过苏端【端置酒】
　　鸡明风雨交【郑国风风雨凄凄难鸣喈喈　赵云言天欲明而有风雨交防也】乆旱雨亦好杖藜【见前篇注】入春泥无食起我早【赵云庄子吾无粮我无食】诸家忆所歴一飰【一作饱】迹便扫【言交态之薄也】苏侯得数过懽喜毎倾倒也复可怜人呼儿具梨枣浊醪必在眼尽醉摅怀抱红稠屋角花碧委墙隅草亲賔絶谈谑喧閙慰衰老况防霈泽垂粮粒或自保妻孥隔军垒拨弃不拟道【赵云天雨霈泽必成丰年可保粮粒矣阮籍咏懐云一身不自保何况恋妻子今于粮粒或自保之下言妻子隔军垒亦使此矣拨弃不拟道亦自渊明拨置且莫念之变也魏文帝杂诗云弃置勿复陈曹子建诗去去莫复道】
　　喜晴【一云喜雨】
　　皇天乆不雨【春秋书不雨】既雨晴亦佳出郭眺四郊肃肃春増华青荧陵陂麦【西都赋琳野青荧校猎赋曜青荧庄子外物篇青青之麦生于陵陂】窈窕桃李【一作杏】花【曹子建容华若桃李诗窈窕淑女幽闲也桃之夭夭灼灼其华何彼秾矣华如桃李阮籍夭夭桃李花】春夏各有实我饥岂无涯【赵云言饥岂浩荡无涯际乎盖有不饥之时矣】干戈虽横放惨澹鬬龙虵甘泽不犹愈且耕今未賖丈夫则带甲妇女终在家力难及黍稷得种菜与蔴千载啇山芝【前汉王贡両龚传汉兴周公绮里季夏黄公甪里先生此四人者当秦之世避而入商雒深山以侍天下之定也　杜补遗皇甫谧髙士传四皓歌曰莫莫髙髙深谷逶迤山有紫芝可以疗饥唐虞世逺吾将何归驷马髙盖其忧甚大冨贵之畏人兮不如贫贱之肆志乃共之商洛隐地肺山秦灭汉髙帝徴之不至深入终南山不能屈也】往者东门【萧何传邵平者乃故秦东陵候秦破为布衣贫种长安城东美故世谓东陵从邵平始也阮籍诗昔闻东陵近在青门外】其人骨已朽【朽一作灭史记曰老子曰子所言者其人与骨皆朽也】此道谁疵瑕【左传不汝疵瑕】英贤遇轗轲【古诗坎轲长苦辛楚词轗轲不遇坎与轗同】逺引蟠泥沙【贾谊传鳯漂漂而髙逝固自引而逺去扬子龙蟠于泥】顾慙昧所适廻首白日斜【贾谊庚子日斜】汉隂有鹿门【后汉逸人传汉阴老父桓帝幸竟陵过云梦临沔水百姓莫不观者老父独耕不辍又厐公防阳人也居岘山之南未尝入城府后携其妻子登鹿门因采药不反防阳记鹿门山旧名蘓岭山】沧海有灵查【因话録汉书载张骞穷河源言其奉使之逺实无天河之説雅张茂先愽物志説近世有人居海上每年八月见槎来不违时赍一年粮乘之到天河见妇人织丈夫饮牛遣问严君平云某年某月日客星犯斗牛即此人也后人相传云得织女支机石持以问君平都是虚慿河之説今成都严真观有一石呼为支机石云当时君平留之寳歴中余下第还家于京师途中逄官差递夫舁张骞槎先在东都禁中今准诏索有司取进不知是何物也前辈诗往往有用张君槎者相袭讹谬矣纵出杂诗亦不足据也　赵云既云千载商山芝往者东门又汉阴有鹿门沧海有灵查语迹似重叠而意不同前两句以为比拟之事后两句实欲效之也盖方甲兵危乱之世英贤当逺引以避如商山之四皓则以采芝为事如东门之邵平则以种为事是皆避秦之乱其道为不可贬也顾慙昧所适回首白日斜则公于此欲逺引以昧所适为慙将畏其迟暮矣然所适有二柄汉阴之鹿门可以居山而隐沧海之灵查可以浮海而去不特咄嗟惋愤而已】焉能学众口咄咄空【一作同】咨嗟【世説殷浩被废在长安终日常书空作字扬州吏人寻议之窃视唯作咄咄恠事范云至殿门不得入但云咄咄而巳】
　　苏端薛复筵简薛华醉歌
　　文章有神交有道【有神见首篇下笔如有神注孟子曰交隣国有道乎】端复得之名誉早爱客满堂尽豪杰【赵云谢灵运拟王粲诗曰爱客不告疲】开筵上日【一作月】思芳草【赵云书曰正月上日孔安国注曰上日朔日也故玉烛寳典以正月一日为上日】安得健歩移逺梅乱挿繁花向青昊千里犹残旧氷雪百壶且试开怀抱【赵云诗清酒百壶庄子云肌肤若氷雪选有欢娱冩怀抱】垂老恶闻战鼓悲急觞为缓忧心捣【小弁我心忧伤惄焉如捣心疾也　赵云谢灵运拟王粲诗云急觞荡幽黙】少年努力纵谈笑【乐府少年不努力老大徒伤悲赵云吴越春秋越人之歌曰行行且努力】防我形容已枯槁【渔父篇顔色憔悴形容枯槁】近来薛华善醉歌歌辞自作风格老　【赵云世説李元礼风格秀整】近来海内为长句汝与山东李白好何刘沈谢力未工【梁书何逊八歳能赋诗一文一咏范云辄嗟赏沈约亦爱其文逊文章与刘孝绰并见重于世世谓之何刘世祖着篇论之云诗多而能者沈约少而能者谢眺何逊又刘孝绰七歳能属文毎作一篇朝成暮遍好事咸诵讽传冩流闻絶域又沈约传谢晖善为诗任彦升工于文章约兼而有之然不过也】才兼鲍昭愁絶倒【鲍昭字明逺　杜补遗宋景公笔録曰今人多误鲍照为鲍昭李商隐诗有肥烹鲍照葵之句昔金陵人后地中石刻作鲍照盖武后名照唐人读照为昭尔卫玠谈道平子絶倒】诸生颇尽新知乐万事终伤不自保【少司命云乐莫乐兮新相知　赵云梁栁恽江南曲云不道新知乐空言行路难又沈约秋夜诗云新知乐如是乆要讵相闻也阮籍咏怀诗云一身不自保何况恋妻子尝论此篇含蓄意思尤在两句盖自座中薛华善醉歌至才兼鲍昭愁絶倒言文章有神也此两句言交有道也世人不知惟旧之可求而乐乎新知然临利害处患难则　我亦不能自保其可托矣此为可伤也】气酣日落西风来愿吹野水添金杯如渑之酒常快意【左传有酒如渑】亦知穷愁安在哉忽忆雨时秋井塌古人白骨生青苔如何不饮令心哀　【赵云虞卿因穷愁而著书阮籍咏懐诗云箫管有遗音梁王安在哉】
　　病后遇王倚饮赠歌
　　麟角鳯觜世莫识煎胶续竒自见【薛云古按东方朔十洲记仙家煑鳯喙麟角合煎作胶名之续胶一名连金泥此物能连属弓弩防及防折之金以胶连使力折击他处乃防续处不复防也　赵云公美王生之有用于世当然而公自以老故已矣而无羡也杜牧之杜诗韩笔愁来读似倩麻姑痒处抓天外鳯凰谁得髓无人解合续胶此以言杜诗韩文不可防也】尚防王生抱此怀在于甫也何由羡且遇王生慰畴昔素知贱子甘贫贱酷见冻馁不足耻【论语在陈絶粮孟子无冻馁之老者】多病沉年苦无健王生怪我顔色恶荅云伏枕艰难徧疟疠三秋孰可忍寒热百日相交战头白眼暗坐有胝肉黄皮皱命如线　【赵云此叙问答之本意盖王既素知我之甘贫贱则深见我之无食虽如在陈絶粮为不足耻不耻于无食则在贫贱而容貌不枯矣然以多病淹乆之故而经年不健则王生疑怪而问其顔色恶矣禹手胼足胝】惟生哀我未平复为我力致美肴膳遣人向市賖香粳唤妇出房亲自馔长安冬葅酸且緑金城土酥静如练兼求富豪【富豪一本作畜豕】且割鲜【西都赋割鲜野食】蜜沽斗酒谐终宴　【赵云前汉地理志云秦地于天官东井舆之分西有金城武威盖今兰州也秦有駞金城自能为酥其名土酥为不足怪今南中传杜陵句觧者李歜之所为也以土酥为来服但不引所出且曰老杜方旅贫中岂有真酥而食其所食者来服耳故以对前句冬葅其説非是尝闻小説载胡人入吾地者见莴苣云此狼芽菜也安可食后却见来服乃曰恠其食狼牙菜元有地酥而解如此则来服名地苏耳而歜误为土酥乎然歜不详味上句乃王倚为致美肴馔也身在秦州而长安之冬葅金城之土酥且求畜豕割鲜焉非肴馔之羙而何】故人情味晚无似令我手脚轻欲漩【辞变切】老马为驹揔不虚【诗角弓老马反为驹不顾其后注己老矣而孩童慢之笺云此喻幽王见人反悔慢之遇之如幼稚不自顾念役至年老人之遇己亦将然也】当时得意况深眷但使残年饱吃饭只顾无事长相见【赵云列子载智叟所云有残年余力之语】
　　奉先刘少府新画山水障歌【赵云此诗篇中使字云不合云怪底云得非云无乃云似闻云乃是皆以形容其所画景物之逼真也云圃云潇湘云天姥乃取仙山及人间竒境称比之也】
　　堂上不合生枫树怪底江山起烟雾闻君扫却赤县图乗兴遣画沧洲趣【史记孟子传中国名曰赤县神州谢晖既懽怀禄情复恊沧州趣　赵云史记中国名曰赤县神州言比幽逺之地明显灵异也后世京邑属县有赤有畿其浩穣者为赤奉先乃今之蒲城县也县东有蒲城西魏亦以为名刘少府善画为奉先之景物犹未旷逺故杜云闻其扫赤县图乗兴遣刘公更作沧州之幽趣矣何以知其初为奉先景物图以公桥陵诗云居然赤县立此篇下文有云乃是蒲城神入则所谓赤县正指奉先明矣】画师亦无数好手不可遇对此融心神知君重毫素　【赵云盖公之意言既遇刘公遣画沧州趣矣刘公对此图而心神融释无他刘公之心亦自重其毫素而乐为之也融乃列子骨肉都融之义左太冲招隐诗前有寒泉井聊可融心神文赋云为毫素之所拟注毫笔也书缣曰素而吾君咏有曰向秀甘淡薄深心托毫素】岂但祁岳与郑防【祁岳郑防当时善画者】笔迹逺过杨契丹得非县圃裂【离骚朝发轫于苍梧夕来至乎县圃圃在昆仑山所以　有仙人居焉山海经曰阆风之山上倍之是谓县圃】无乃潇湘飜【王徴君诗窈蔼潇湘空】悄然坐我潇湘下耳边已似闻清猿【天姥山名也谢灵运登海峤诗哀猿响南蛮又暝投剡中宿明登天姥岑　杜补遗吴越郡国志天姥山与括苍山相连石壁上有字髙不可识春月则闻箫皷笳吹之声也　赵云祁岳郑防杨契丹三人皆士人之善畵山水者契音结姥音莫五切皆言所畵山水者此趣也葛仙公传云昆仑一曰县圃一曰积石瑶房一曰间风台一曰华盖天柱皆仙人所居也】反思前夜风雨急乃是蒲城神入元气淋漓障犹湿真宰上诉天应泣【赵云可谓佳句之雄防者本朝钱希白洞防志云无云而雨谓之天泣】野亭春还杂花逺【希范书杂花生树】渔翁暝踏孤舟立沧浪水深青溟濶欹岸侧岛秋毫末【孟子云明足以察秋毫之末】不见湘妃鼓瑟时至今斑竹临江活【帝之二女啼以涕挥竹画班薛云楚词逺游使湘灵鼓瑟兮令海若舞冯夷赵云以状所画之竹言湘妃逺矣不亲见其鼓瑟时但余斑竹在耳张华愽物志舜之二妃涙下染竹即斑妃死为湘水神故曰湘妃竹】刘侯天机精【荘子嗜欲深者其天机浅】爱画入骨髓自有两儿郎挥洒亦莫比大儿聪明到能添老树巅崖里小儿心孔开貎得山僧及童子　【赵云祢衡有大儿孔文举小儿杨德祖】若耶溪云门寺吾独胡为在泥滓青鞋布袜从此始　【杜补遗南史何字子季隐居不仕防稽山多灵异往游焉居若耶山云门寺初二兄求防并栖遁逮又隐焉世号防为小山为大山亦曰步山兄弟又云大隐小隐】
　　湖城东遇孟云卿复归刘颢宅宿宴饮散因为醉歌
　　疾风吹尘暗河县【杨给事诔轶我河县俘我洛畿　赵云长门赋天漂而疾风鲍照出自蓟北门行有曰庭风冲塞起沙砾自飘扬湖城濵河故为河县】行子隔手不相见湖城城南一开眼驻马偶失云卿面【赵云管子道涂扬尘十歩不相见识面字与李邕求识面出处同后汉应奉传注造车匠于门内出半面视奉后奉于路见车匠识而呼之北齐张耀守门云领火至识面方开】况非刘颢为地主嬾廻鞭辔成髙宴【赵云越女越王以会稽三百里为范蠡地曰皇天后土四邻地主正之言地之神也左传地主致饩言人为地之主也吴书孙夐传为江夏　太守有施主之称】刘侯叹我携客来置守张灯促华馔且将欵曲终今夕休语艰难尚酣战　【赵云淮南子曰鲁阳公与韩战战酣日暮援戈而麾之日为之反三舍】照室红炉促曙光荧牕素月埀文练天开地裂长安陌寒尽春生洛阳殿【时盗贼充斥而肃宗理兵议收复也赵云上句言其事下句言其时句法使谢惠连与栁恽相答云日映昆明水春生鳷鹊栖】岂知驱
　　车复同轨【书同文车同轨】可惜刻漏随更箭【陆佐公新漏刻铭云铜史司刻金徒抱箭赵云言孟云卿同在湖城时借用车同轨字】人生防合不可常庭树鸡鸣涙如线【赵云古诗云鸡鸣髙树防曹子建诗庭树防销落涙如线言不絶也盖欲防复续之貎张正见逺期诗空闻泪如霰江文通杂体诗握手泪如霰】
　　閺乡姜七少府设鲙戱赠长歌【閺音文】
　　姜侯设鲙当严冬昨日今日皆天风　【赵云韩诗外传云昨日何生今日何成汉髙皇后八年太尉入未央宫撃吕产走天风大起】河冻来鱼不易得【一作黄河羙渔】凿氷恐侵河伯宫饔人受鱼鲛人手【周礼天官内饔饔和也熟食曰饔割烹煎和之称潘安仁西征赋饔人缕切銮刀若飞　赵云左传公膳日双鸡饔人窃更之以鹜海上有鲛人泣则成珠居于水中今公言河冻而渔人未可以渔则饔人之所受者乃鲛人授之所以深言鱼之难得而珍重之也】洗鱼磨刀鱼眼红无声细下飞碎【一作素】雪有骨已刴觜春葱【七启云累如叠谷离若雪轻随风飞刅不转切又鲙西海之飞鳞七命云范公之鳞出自九溪頳尾丹腮紫翼青鬐命支离飞霜锷红肌绮散素肤雪落觜平声】偏劝腹膄愧年少软炊香飰【一作】縁老翁【薛云按礼记冬右腴郑氏曰腴腹下也前汉书九州膏腴顔师古曰腹之下肥曰腴　杜补遗少仪曰羞濡鱼者进尾冬右腴夏右鳍注腴腹下也广韵曰腴腹下肥维摩经曰维摩诘从香积如来所取满鉢香饭普薰毗耶城梁刘少威谢东宫赐圣僧余馔启曰齐桓栢寝之噐周穆轩宫之寳乳麋香饭素捺糗浆莫不气馥上天薰流下界】落碪何曽白纸湿放筋未觉金盘空新懽便饱姜侯德【诗既醉以酒既饱以徳】清觞异味情屡极东归贪路【一作贫路】自觉难欲别上马身无力可怜为人好心事于我见子真顔色不恨我衰子贵时怅望且为今相忆　【赵云陈周譲荅王褒书有云南风雅操清觞妙曲在传云必尝异味好心事如言好心膓也】
　　戏赠閺乡秦少翁短歌【鲍云唐志閺乡属陜郡】
　　去年行宫当太白【鲍云谓肃宗驻鳯翔也唐志鳯翔郿县有太白山】朝廻君是同舍客【直不疑为同舍郎疑盗金】同心【易曰同心之言】不减骨肉亲毎语见许文章伯【唐文三变王扬为之伯　赵云王充论衡超竒篇有云文辞之伯而魏陈琳与吴张宏书云此间率少于文章易为雄伯】今日时清两京道相逢苦觉人情好昨夜邀懽乐更无多才依旧能潦倒【稽康书知吾潦倒麤踈不切事情　赵云北史崔赡传云自天保以后重吏事谓容止蕴籍者为潦倒而赡终不改焉故公诗于潦倒谓之能也】
　　李鄠县丈人胡马行
　　丈人骏马名胡骝前年避胡过金牛【金牛地名】廻鞭却走见天子朝饮汉水暮灵州【汉水汉江水也在楚地方城灵州灵武郡唐理回纥县秦始皇属北地郡　赵云肃宗即位灵武故廻鞭见天子则自汉氷而来灵州】自矜胡骝竒絶代乘出千人万人爱一闻説尽急难材　【赵云急难材如刘备之的颅一跃三丈过檀溪以免刘表之追刘牢之马跳五丈涧以脱慕容垂之逼也】转益愁向驽骀辈头上鋭耳批秋竹脚下髙蹄削寒玉【黄伯仁龙马颂曰耳如剡筩目象明星】始知神龙别有种不比俗马空多肉洛阳大道时再清　【赵云巳収复东京矣】累日喜得俱东行鳯臆龙鬐【一作麟□】未易识侧身注目长风生　【赵云皆马之竒相如刘琬马赋曰吾有骏马名曰骐雄龙头鸟目麟腹虎胸】
　　送长孙九侍御赴武威判官
　　骏马新凿蹄银鞍被来好【徐敬业汗马跃银鞍　赵云汉桓典为御史号严明人畏惮之毎乘马当时为之语曰行行且止避马御史今送长孙侍御故得以騘马为言银鞍字多矣如辛延年羽林郎诗曰银鞍何焴爚翠盖空痴蹰江文通别赋龙马银鞍朱轩绣轴】绣衣黄白郎【汉侍御史有绣衣直指持斧捕盗　赵云王禁字翁儒武帝时为绣衣侍御史逐捕羣盗】骑向交河道【汉侯应上书车师前国王治交河城河水分流绕城下故号交河唐安西去交河郡七百里】问君适万里取别何草草天子忧凉州严程须到早去秋羣胡反不得无电扫【风激电扫】此行救遗甿风俗方再造【唐书王室再造】族父领元戎【元戎帅也】名声国中老夺我同官良飘飖按城堡使我不能餐令我恶怀抱　【赵云羣胡反指吐蕃也公前诗多以胡言安庆绪史思明今此接于凉州之下则非言安史也后汉阎忠说皇甫嵩曰旬月之间神兵电扫范晔于吴汉賛云电扫羣孽蔡琰诗云饥当食兮不能飱】若人才思濶【人羙长孙侍御也见上送程録事还乡注】溟涨浸絶岛罇前失诗流塞上得【一作多】国寳　【赵云班固云赋者古诗之流史云有臣如此国之宝也】皇天悲送逺云雨白浩浩【九辩皇天平分四时兮窃独悲此凛秋悲秋若在逺行登山临水兮送将归　赵云言上天亦悲人之逺去所以云雨愁态浩浩然白也】东郊尚烽火朝野色枯槁　【赵云东郊指言史思明盖东京虽复而洛阳之东犹用兵也楚辞渔父篇屈原顔色枯槁】西极柱亦倾如何正穹昊【列子汤问篇折天柱又云帝怒流于西极　赵云西极倾指言吐畨侵廓岷霸等州其势方炽也梁园帝阿育王像碑曰璇玑玉衡穹昊所以纪物】
　　送樊二十三侍御赴汉中判官
　　威弧不能自尔无宁歳【易木为弧剡木为矢弧矢之利以威天下葢取诸暌鲍明逺寕歳犹亡奔国语姜氏告于公子曰自子之行晋无寜歳　赵云扬雄河东赋曰玃天狼之畏弧其后张平子思赋又云弯威弧之防刺葢因矢有弧星而用易弧矢之利以威天下威字贴之】川谷血横流【扬子川谷流人之血】豺狼沸相噬天子从北来长驱振凋敝顿兵岐梁下【肃宗理兵鳯翔】却跨沙漠裔【赵云此一段言安氏父子为乱而乘舆播迁肃宗驻跸鳯翔也自鳯翔而　　极西则沙沙漠矣故言跨其裔】二京陷未收四极我得制【杜补遗尔雅释地东至于泰逺西至于邠国南至于濮防北至于祝栗谓之四极注此四方逺极之国名列子防鼇之足以立四极】萧索【一作瑟】汉水清缅通淮湖税使者纷星散王纲尚旒缀【古诗星使日夜驰诗为下国缀旒公羊传君若赘旒然　赵云此二叚言二京虽陷而边鄙不可不安故遣使为多也汉中今之兴元府汉水在焉与淮湖通征税之物樊之往汉中正以四极不可不制故遣使为多星散所以言其不止一处庾信寒园即日诗云寒园星居乃其义也非是李郃二使星入蜀事】南伯从事贤君行立谈际【扬雄或立谈间而封侯赵云南伯指言汉中主将也从事指言樊为判官也言南防与从事俱贤相投在立谈间耳诗北山我从事独贤】生知七曜厯【月令命太史司天厯日月星辰七曜为经二十八宿为纪　杜补遗云汉志注日月五星谓之七曜北史刘焯以愽学洽闻如九章筭术周髀七曜书莫不复其本根穷其秘要】手畵三军势【马援于帝前聚米为山谷指畵形势闻示众军所从道径往来曲折昭然可晓帝曰虏在吾目中矣　杜补遗云前张安世子千秋与霍光子禹俱随度辽将军范明友击乌桓还谒大将军光问千秋鬬战方畧山川形势千秋口对兵事畵地成图无所防失光复问禹禹不能纪日皆有文书光叹曰霍氏世衰张氏兴矣】氷雪浄聦明雷霆走精鋭　【赵云聦明如氷雪之浄精鋭如雷霆之走所以羙之也战国防季良谓魏王曰恃兵之精鋭而欲攻邯郸射雉赋云欣吾志之精鋭】幕府辍諌官朝廷无此【一作比】例至尊方旰食【左传伍奢曰楚君大夫其旰食乎旰晏也】仗尔布嘉惠【贾谊吊屈原赋防承嘉惠兮俟罪长沙】补阙暮徴入柱史晨征憇【老子为柱下史　赵云以义推之樊判官其初必先为补阙而召之旣为补阙又为侍御而自侍御往汉中也晨征憇者以晨征行而因执别则暂憇息也】正当艰难时【天歩艰难】实借长乆【一作大】计囬风吹独树白日照执袂　【赵云此言别时之景也庾信和赵王涂中诗云廻风即送师周王褒送葬诗平原着独树臯亭望列村楚词青春受谢白曰照其后张季鹰杂诗白日照园林】恸哭苍烟根山门万重闭居人莽牢落游子方迢遰徘徊悲生离局促老一世【九章悲莫悲兮生别离古诗云局促辕下驹　薜云前汉书灌夫传上怒内史曰公平生数言魏其武安长短今日廷论局促效辕下驹　赵云上林赋牢落陆离注犹辽落也】陶唐歌遗民后汉更列【一作别】帝恨无匡复姿【一作资】聊欲从此逝【左传吴季札闻唐之歌曰思深哉其有陶唐氏之遗民乎汉髙祖曰吾亦从此逝矣　赵云两句言民复而中兴其两句又自言无能而当引去也陶唐歌遗民普言生民尚皆是陶唐之遗者以明其非作乱之人后汉更列帝则以汉光武中兴而后复有十二帝以比肃宗中兴也】
　　送从弟亚赴安西判官【一云河西鲍云亚字次公肃宗在灵武上书论当世事擢校书郎杜鸿渐节度河西奏署幕府故诗云令弟草中来苍然请论事】
　　南风作秋声杀气薄炎炽【南风作秋声言当生育而有肃杀　赵云南风夏日之风也而作秋声故肃杀之气倚薄炎炽也】盛夏鹰隼击时危异人至　【赵云月令又云立秋之日鹰隼击今节候当盛夏而鹰隼击则有所搏取不得不急避之时危乱则湏异人故异人自然未至也异人正指其弟并矣后汉王朗还许下人称其才进或曰不遇异人当得异书问之果得王充论衡之益】令弟草中来苍然请论事　【赵云古诗济济令弟而谢灵运酬从弟惠连曰末路値令弟】诏书引上殿奋舌动天意【言君意为之回动也解嘲云伸其舌而奋其笔】兵法五十家尔腹为箧笥【兵法见前汉艺文志边韶腹便便五经笥　赵云前汉艺文志有兵权谋十三家兵形势十一家隂阳十六家兵技巧十三家揔曰凡兵书五十三家七百九十篇图四十三巻也】应对如转圜【汉祖从諌若转圜　杜补遗开元遗事张九龄毎与賔客议论滔滔不竭如下坂走丸时人服其俊辩】踈通畧文字经纶皆新语足以正神噐【易□君子以经论陆贾造新语老子天下神器】宗庙尚为灰君臣俱【一作皆】下泪【九庙为贼所焚也　赵云安庆绪尽焚九庙也】崆峒地无轴清海天轩轾【崆峒见自京赴奉先县诗注言天地未安也　杜补遗诗戎车既安如轾如轩马援传居前不能令人轾居后不能令人轩注轩轾轻重也轩轾则或轻或重低昂而不安矣】西极最疮痍连山暗烽燧【汉制有冦则举烽燧相如谕蜀文曰烽举燧燔杜补遗唐六典日唐镇戍烽倐所至大率相去三十里其逼边者筑城以置之其放烟有一炬至三炬者毎日初夜举一炬谓之平安火余则随其多少而为差光武修熢燧注前书音义曰边方备警急作土台台上作桔橰顶上有兠零以薪草置其中常低之有防即燃火举之以相告曰烽又多积薪寇至即燔之望其烟曰燧昼则燔燧夜则举烽广雅言兠零笼也　赵云季布传疮痍未瘳】帝曰大布衣【布衣韦带之士新添在传卫文公大布之衣大帛之冠】籍卿佐元帅【谓杜鸿渐】坐防清流沙所以子奉使【书曰西被于流沙防流沙西境最逺者也而地理志以流沙为张掖居延泽是也计三危在居延之西太逺矣志言非也　赵云流沙亦西边地名书曰西被于流沙则在西之逺处皆因吐蕃之乱而言之】归当再前席【文帝前席贾生注渐促近聼说】适逺非歴试【舜歴试诸艰】湏存武威郡为画长乆利孤峰石戴驿快马金纒辔黄羊饫不羶芦酒多还醉踊跃常人情惨澹苦士志安边敌何有反正计始遂【髙祖拨乱世而反之正　赵云此一叚又期以安边敌何有正言吐蕃何足平哉当念天子反正车驾归长安方为计遂也】吾闻驾鼓车不合用骐骥【杜补遗后汉循吏传曰建武十三年异国有献名马者日行千里又进寳剑价兼百金诏以马驾鼓车剑赐骑士建武乃光武年号】龙吟廻其头夹辅待所致【左传夹辅周室　赵云公意言以亚为安西判官特使骐骥驾鼓车耳故马廻头所望在夹辅天子也龙吟指言骐骥】送韦十六评事充同谷郡防御判官【安禄山大乱甫与韦宙同陷贼后皆遁归行在所鲍云注以为韦宙乃丹之子仕宣宗时非此所送人也】
　　昔没贼中时潜与子同游今归行在所王事有去留【天子行幸所在曰行在诗王事靡盬】偪侧【偪侧见上注】兵马间主忧急良俦【史范睢主忧臣辱主辱臣死】子虽躯干小老　【作志】气横九州　【赵云赵书曰刘曜讨陈安于垅城安死人謡曰垅城建儿有陈安躯干虽小腹中寛爱养将士同心肝】挺身艰难际张目视寇雠朝廷壮其节奉诏令叅谋銮舆驻鳯翔同谷为咽喉【西都赋乗銮舆鳯翔府扶风郡隋置鳯栖寻改为麟逰郡同谷郡今成州晋仇池郡汉下辨县旧名武街城　赵云魏都赋正位居体者以中夏为喉舌】西扼弱水道【禹贡弱水既西集注十州记云鳯麟洲在西海之中四面有弱水绕之鸠毛不浮不可越也】南镇枹罕陬【一作氐陬唐安乡郡河洲理枹罕县枹罕故侯邑枹音孚本枹鼓字也】此邦承平日剽劫吏所羞【前汉地理志椎剽掘冡师古曰椎杀人而剽劫之剽急也】况乃胡未灭控带莽悠悠府中韦使君道足示怀柔【诗懐柔百神】令侄才俊茂二美又何求受辞太白脚【太白山名　杜补遗辛氏三秦记曰大白山在武功县南去长安五百里不知髙几许俗云武功太白去天三百周地图记曰太白山甚髙上常积雪无草木半山有云如瀑布则澍雨人常候騐如离毕焉故语曰南山瀑布不朝则暮録异记曰金星之精堕于终南圭峯之西田号为太白其精化为白石状如羙玉常有紫气覆之宗立元庙于太寜里临淄旧邸取其石琢为像焉】走马仇池头【成州上禄县有仇池也晋永嘉末为氐羌文茂所据　杜补遗三秦记曰仇池山上广百顷地平如砥其南北有山路东西县絶百仭一夫守道万夫莫向山势自然有楼橹却敌之状上有岗阜泉源史记谓秦得百二之固也南史武兴国本仇池杨难当自立为秦王本朝同州河池乃故地后汉西南夷传曰马氐居河地一名仇池山在今成州上禄县南三秦记曰仇池山本名仇维州上有池故曰仇池在沧洛二谷之间常为水所冲激故下石而上土形如覆壶仇池记曰仇池百顷周回九千四十步天形四方壁立千仞自然楼橹却敌之状分置调均竦起数文有逾人功凡二十七道可攀援而上东西二门盘道自下至上凡有七里上则岗阜低昂泉流交灌郦元水经注曰羊肠盘道三十六回开天图谓之仇夷所谓积嵳峩嵚岑隠阿者也】古色【一作邑】沙土裂【前书音义曰沙土曰汉即今碛也赵云西边近沙漠之地故沙土裂】积阴雪云稠【一作积雪阴云稠】羌父豪猪靴羌儿青兕裘　【赵云上林赋有拖豪猪宋王招防曰君王亲发兮怦青兕説文曰兕如野牛青皮坚厚可以为铠】吹角向月窟【顔延年歌月毳来賔毳窟也月窟西极长杨赋西压月窟　杜补遗月録曰蚩尤率罔两与黄帝战于涿鹿帝乃命吹角爲龙鸣以御之至魏武北征乌丸度沙漠而军士思归于是减为中鸣而声更悲矣胡角者本以应胡笳之声后渐用之】苍山旌斾愁鸟惊出死树　【赵云吴平为句章州门前忽生一株青桐树上有歌謡之声恶而斫之平随军北虏首尾三年死树歘自还立于故根上树巅空中歌曰死树今更青吴平寻当归故公诗又曰君不见前者摧折桐百年死树中琴瑟也】龙怒防老湫【郊祀志湫渊祠朝那湫水在泾州界兴雨土俗亢旱毎于此求之相传云龙之所居也天下山川隈曲有之湫音子由切】古来无人境今代横戈矛　【赵云孙兴功游天台山赋序云践入无人之境】伤哉文儒士愤激驰林邱中原正格鬬【相抱而杀之曰格　赵云格鬬字祖出前汉而陈琳饮马长城窟行云男儿　寜当格鬬死何能怫欝长城道礼记伤哉贫也】后防何縁由百年赋命定岂料沉与浮且复恋良友握手步道周【谢晖桑榆隂道周　赵云诗有枤之杜生于道周释文周曲也】论兵逺壑净亦可纵冥搜【天台赋序】题诗得秀句札翰特相投　【赵云陆瑜仙人览六着篇云避敌情思巧论兵势重新】
　　送李校书二十六韵【鲍云李舟也国史补言舟好事与妹书曰释迦生中国设教如周孔生西方设教孔周加释迦天堂无则巳有则君子生地狱无则巳有则小人入则其人可知公故极称道】
　　代北有豪鹰生子毛尽赤【钟代二山出鹰　赵云以物之竒俊者譬李舟也晋孙楚鹰赋曰有金刚之俊鸟生井陉之岩阻隋魏言深鹰赋曰惟兹禽之化育实钟山之所生而今公言代北末见所出也】渥洼骐骥儿尤异是龙脊　【赵云前汉书曰武帝元鼎四年马出渥洼水中东方朔曰骐骥騄耳天下之良马也尔雅曰骝马黄脊騝音干】李舟名父子　【赵云名父之子也前汉萧育传王鳯以育名父之子除为功曹王导为述名父之子不可无禄】清俊流辈伯【赵云流辈之伯也伯者长之义晋有八伯以比八逹汉官仪曰侍御史周官也为柱下史官法冠一名柱后】
　　【以铁为柱言其审固不挠常清峻也】人间好妙年不必湏白晳【在传东门之晳实兴我役　赵云左传昭公二十六年冉竖曰有君子白晳】十五富文史十八足賔客十九授校书二十声辉【一作煇】赫众中毎一见使我潜动魄自恐二男儿辛勤养无益　【赵云渊明云虽有五男儿俱不好纸茟二男儿亦仿此矣】乾元元【一作二】年春万姓始安宅【乾元肃宗时耳号始收复京师民始安居】舟也衣防衣【列女传曰老莱子孝养二亲行年七十婴儿自娱着五色防衣尝因取浆水上堂跌仆因卧地为小儿啼或弄乌鸟于亲侧】告我欲逺适倚门固有望敛衽就行役【诗父曰嗟予子行役　赵云战国防齐王孙贾之母谓贾曰汝朝出而晚来则吾倚门而望汝暮出而不还则吾倚闾而望汝陶渊明劝农四言云取不敛祍】南登吟白华已见楚山碧【白华孝子之洁白　赵云吟白华而见楚山碧则舟必以王事南往于汉上矣】蔼蔼咸阳都冠葢日云积【蔼蔼言其气象也咸阳古雍郡也冠葢士大夫也云积言多也西都赋云冠葢如云】何时太夫人堂上防亲戚【文帝纪列侯妻称夫人列侯死子复为列侯乃得称太夫人子不为列侯亦不得称潘安仁闲居赋太夫人在堂又云席长筵列孙子陶渊明恱亲戚之情话】汝
　　翁草明光【汉武帝太初四年秋起明光宫师古曰三辅黄图在城中元后传云成都侯商避暑借明光宫凢掌制诰文子谓之视草也　赵云后汉尚书郎含香握兰直宿于建礼门太官供膳奏事明光殿下笔
　　为诏诰出语为诰令其在唐则中书舍人也凡掌制诰　　　　　　　　　　　必有草故谓之起草春明退朝绿载凢公文中书谓之草枢宻院谓之底三司谓之】【检又可以见中书舍人所行曰草也武后临朝天授元年寿春王成噐兄弟五人初出閤同日受册有司撰仪注忘载册文及百僚在列方知阙礼宰臣相頋失色中书舍人王勮立召书吏五人执茟口草五王册一时俱毕则起草者中书舍人之职】天子立前席【见前诗注】归期岂烂漫别意终感激【赵云岂烂漫言必不至于过期也而别意终感激乃人情离别之常也庄子道徳不同而性命熳熳子子赵岐章指曰千载闻之犹有感激】顾我蓬屋姿谬通金闺籍【曹子建顾念蓬屋士贫贱诚足怜谢晖出尚书省诗旣通金闺籍】小来习性懒晚节【一作歳】慵转剧【嵇叔夜絶交书少加孤露性复踈慵又嬾与慢相成】毎愁悔吝作如觉天地窄羡君齿髪新行已能夕愓【语行已有耻易乾卦夕若厉】临岐意颇切对酒不能吃【赵云李陵诗对酒不能酬】廻身视緑野惨澹如荒泽老鴈春忍饥哀号待枯麦时哉髙飞燕绚练新羽翮【老鴈甫自喻也时燕喻李校书赵云汉时謡大麦青小麦枯赭白马赋云别軰超羣绚练夐絶注绚练疾也】长云湿褒斜【西都】
　　【赋右界褒斜陇首之险见第一巻子午谷注　杜补遗后汉顺帝纪罢子午道通褒斜路褒斜汉中谷名南谷名褒北谷名斜首尾七百里郑子真所耕在此谷口斜音余遮切俗读作横斜之斜非也】汉水饶巨石【赵云言汉上景物之愁寂以劝其归也江文通杂体诗云海濵饶竒石】无令轩车迟襄疾悲宿昔【古诗思君令人老轩车来何迟】
　　洗兵马【收京后作】
　　中兴诸将收山东【赵云山东者今之河北也盖谓之山东山西以太行山分之也今所谓山东乃昔言齐地则以泰山言之矣安禄山反先防河北诸郡至二京已复庆绪奔于河北之后史思明降严庄降熊元皓降而河北诸郡渐复矣故曰中兴诸将收山东】防书日【赵作夕】报清昼同【赵云夕者日之晚也诗曰日之夕矣牛羊下来昼者日之中也荘子曰正昼为盗日中穴壊夕晚之报与日昼同言其好消息之真也旧本误作日报清昼同所以起学者之疑】河广传闻一苇过胡危命在破竹中【卫诗谁谓河广一苇杭之晋杜预传今兵威已振譬如破竹数节之后迎刃而解无复着手处也】秪残邺城不日得独任朔方无限功【赵云邺城相州也乃贼所窟穴四月以相州为安成府可见矣至九月方能围相州十一月方能败之故公于作是诗时云残者言余也只残字是唐人语出朔方指言郭子仪也子仪素为朔方节度使后又加河西陇右时专任子仪故云独任】京师皆骑汗血马廻纥餧肉蒲萄宫【汗血事见一卷髙都防騘马行注张耳传如以肉餧虎何益三辅黄图曰汉有葡萄宫赵云蒲萄宫考之长安志载有东西葡萄园景龙文舘记云中宗召近臣骑马入樱桃园马上口摘樱桃遂宴东蒲萄园奏以宫乐则所谓葡萄宫者虽不指其东西而谓此园耳旧注作汉有葡萄宫考之汉宫室名别无此名也视回纥为虎以言其强保为患也旧唐史载初收西京回纥欲入城刼掠广平王固止之及收东京囬纥遂入府库取财帛于市井村坊剽掠三日而止财物不可胜计广平王又赉之以锦寳贝叶防大嘉则囬纥之为虎可知蒲萄宫　汉匃奴传元夀之年单于来朝舍之上林苑蒲萄宫赵岂未之见耶】已喜皇威清海岱常思仙仗过崆峒【禹贡海岱惟青州王元长崆峒山黄帝顺下风膝行进而问道　赵云青徐诸郡皆复天下无事则可以问道此所以常思其如此】三年笛里关山月【赵云禄山以天寳十四载反歳在乙未安庆绪以至德二载弑其父歳在丁酉是歳复二京则为三年关山月古乐府曲名梁元帝府诗周王褒燕歌行云无复汉地关山月唯有汉北蓟城云】万国兵前草木风成王功大心转小【文王小心翼翼时成王为元帅鲍云乾元元年徙封叔为成王】郭相谋深古来少【郭子仪也】司徒清鉴悬明镜【李光弼　赵云本传至德二载光弼加检校司徒新书光弼自司徒迁司空犹称司徒则新史误矣】尚书气与秋天杳【仆固怀恩赵云尚旧指言王思礼本传长安思礼先入清宫收东京战数有功迁兵部尚书以为房琯非是按至德元载十月琯用车战以败二载琯罢相贬邠州刺史旧注云作怀恩亦非是据本传复两京怀恩虽有功止诏加鸿胪卿其后乾元二年方入为工部尚书今公诗是收复两京后岂却是怀防耶】二三豪俊爲时出整顿乾坤济时了东走无复忆鲈鱼【张翰见秋风起乃思吴中莼鲈鱼遂命驾东归吴益托意避乱今不必如此也】南飞觉有安巢鸟【古诗越鸟巢南枝曹子建诗愿随越鸟飜南翔　赵云曹孟德诗乌鹊南飞大率兵乱则非特人不安鸟亦不安时平则鸟兽亦安矣】青春复随冠冕入紫禁正耐烟花绕【谢希逸收华紫禁　赵云乾元元年正月授皇帝以传国玺此时衣冠并入而定矣故云青春复随冠冕入紫禁紫宫之禁也盖以紫微帝座得名】鹤驾通霄鳯辇备鸡鸣问寝龙楼晓【薛梦符云按汉宫阙防白鸖宫太子之所居凡人不得輙入随太子左右监率门唐龙朔中改为左右崇掖卫垂拱中改为鸖禁卫　杜补遗刘向列仙传曰王子乔周灵王太子晋也好吹笙作鳯鸣游伊洛间道士浮公接上嵩山三十余年后复于此山上告桓梁曰告我家七月七日待我缑氏山头果乘白鸖驻山顚望之不得到举手谢时人而去故后世称太子之驾曰鸖驾宫曰白鸖禁曰鸖禁又文选王融字元长曲水诗序曰储后睿哲在躬出龙楼而问竖入虎関而齿胄注龙楼汉太子门名也文王为太子鸡初鸣而衣服至寝门外閤内竖之御者曰今日安否何如沈休文齐故安陆昭王碑文曰式掌诸命允膺嘉选博望之苑载晖龙楼之门以峻赵云按汉书成帝为太子上尝急召太子出龙门楼不敢絶驰道张晏曰门楼上有铜龙若白鹤飞防之为名也此龙楼本出若王元长所用则出于此耳盖王元长文合礼记与汉书两事为句而杜公则又出于王元长而变之也】攀龙附鳯势莫当天下尽化为侯王【扬子攀龙鳞附鳯翼时攀附而立功者皆有恩赵云班固韩彭等叙传曰云起龙骧化为侯王崔羣送符载归蜀序亦云不习爼豆化为侯王汝等指化侯王之人也唐旧史载肃宗至德二载四月帝在鳯翔是时府库无蓄积专以官爵赏功诸将出征皆给空名告身自开府特进列卿大将军下至中郎郎将聼临事注名其后又听以信牒授人官爵有至异姓王者诸有官者但以职任相统摄不复计官爵髙下大将军告身一通才易一醉凢应募入军者一切衣金紫至有朝士僮仆衣金紫而身亦贱役者名噐之滥至是而极焉今所谓尽化为侯王葢言此辈也】汝等岂知防帝力【庄子曰帝力于我何有哉】时来不得夸身强关中旣留萧丞相【萧何饷馈不絶粮道赵云谓郭子仪也】幕下复有张子房【髙祖曰运筹帷幄之中吾不如子房谢宣逺张子房诗婉婉幕中画】张公一生江海客身长九尺须眉苍【杜补遗仇池翁云乆困江湖不见伟人昨在金山滕元发以扁舟破巨浪出船巍然使人神耸好个没兴底张镐相公杜子羙云张公一生江海客身长九尺须眉苍谓张镐也唐旧史云萧昕与镐友善表荐之曰如镐者用之则为王者师不用则幽谷之叟尔明皇擢镐为拾遗不数年出入将相】徴起适遇风云会扶顚始知筹防长【二十八将论成能感防风云　赵云陆士冲乐府云蔼蔼风云防语颠而不扶】青袍白马更何有【赵云公自谓也庾信哀江南赋曰青袍如草白马如练于鴈门公碑铭言其祖父之功曰白马如练旗如墨亦以形容其旗马侯景之乱先有童謡云青丝白马夀阳来而景以朝廷所给青布皆用为袍采色尚青景乗白马青丝为辔欲以应防今公诗取字用耳非言安史及吐蕃也何有者言在我者何所有哉殊无所利也唯知喜再昌而已】后汉今周喜再昌【赵云后汉则东京之汉今周则宇文之周庾信于齐王碑序云昔东京旣称炎汉再受今周歴即是酆都中兴此乃喜再昌之义若以为卜年卜世之周则于今周字无出】寸地尺天皆入贡竒祥异瑞争来送不知何国致白环【丘希范书白环西献楛矢东来顔延年歌亘地称皇罄天作主月毳来賔日际奉土世本曰舜时西王母献白环及佩】复道诸山得银瓮【礼运山出器车注器谓若银瓮丹甑】隐士休歌紫芝曲【集注皇甫谧髙士传秦世道灭徳消坑黜儒术四皓于是退而作歌曰莫莫髙山深谷逶迤煜煜紫芝可以疗饥唐虞世逺吾将何归驷马髙盖其忧甚大富贵之畏人兮不如贫贱之肆志乃共入啇洛隐地肺山】词人解撰河清颂【新添鲍照字明逺元嘉中河济俱清当时以为羙瑞照为河清颂　赵云公诗言此者是歳既收京而于七月岚州合关河黄河三十里清如水盖收京之祥实事也】田家望望惜雨干布谷处处催春种【布谷鸣鸠也　赵云杨恽云田家作苦故对布谷催耕之鸟东坡在黄州作五禽言自注曰土人谓布谷为脱却布袴】淇上健儿归莫懒城南思妇愁多梦【东山诗五章言室家之望女也妇叹于室　赵云淇上卫地也卫诗云泉原在左淇水在右今卫州与相州相隣则指言围相之兵矣健儿见上哀王孙诗注】安得壮士挽天河净洗甲兵长不用【梁沈约诗安得壮士驰奔曦前汉李左车歌安得壮士翻日车武王伐纣大两洗兵赵云六韬有洗濯甲兵】
　　早秋苦热堆案相仍【时任华州司功】
　　七月六日苦炎蒸对食暂飡还不能【赵云蔡琰诗饥当食兮不能飡】毎愁【一作常恐】夜中【一作来】自足【一作皆是】蝎【赵云蝎者螫虫中原有之南中无有韩退之谪南方及其归也有诗云照壁喜见蝎则毎以得归为念虽蝎之螫而见之反喜也今公苦热固宜以足蝎为愁】况乃秋后转多蝇【赵云退之诗有曰朝蝇不湏驱莫蚊不须拍蝇蚊满八区可以尽力格秋风九月至扫不见踪迹今公诗却以秋后多蝇为苦则韩言其理杜恠其事】束带发狂欲大呌簿书何急来相仍【唐书切于簿书期防　赵云论语束带立于朝陶渊明不肯束带见督邮】南望青松架短【一作絶】壑安得赤脚踏层氷【赵云江文通拟谢光禄郊逰诗风散松架险松枝可以为架故因谓之架焉层氷见上髙都防騘马行注】
　　立秋后题
　　日月不相饶节叙昨夜隔蝉无停号秋燕已如客【古诗秋蝉鸣树间鸟逝将适宋玉燕翩翩而辞归蝉寂寞而无声】平生独往愿惆怅年半百【淮南王庄子略要曰江海之士山谷之人轻天下细万物而独往司马彪注曰独往自然不复顾世也】罢官亦由人何事拘形役【归去来词既自以心为形役奚惆怅而独悲陶渊明诗谁谓形迹拘】




　　九家集注杜诗巻四
　　钦定四库全书
　　九家集注杜诗巻五　　　宋　郭知达　编古诗【寓秦州及同谷县行赴蜀中作】
　　贻阮隐居【昉】
　　陈留风俗衰人物世不数【晋书阮籍字嗣宗陈留尉氏人也父瑀魏丞相掾子浑侄咸咸子瞻瞻弟孚咸从子脩孚族弟放放弟裕皆陈留人】塞上得阮生迥继先父祖【赵云公言阮氏自晋人之后无所闻今日于秦州得阮昉也】贫知静者性自益毛发古【师云语曰仁者静注无欲故静性静者多寿】车马入隣家蓬蒿翳环堵【江文通诗顾念张仲蔚蓬蒿满中园庄子庚桑楚凿垣墙而殖蓬蒿昭十六年传斩之蓬蒿藜藋而共处之月令藜莠蓬蒿并兴儒行儒有一亩之宫环堵之室注环堵面一堵也五版为堵张景阳诗环堵自摧毁】清诗近道要【赵云傅咸赠崔伏诗曰人之好我赠我清诗】识字用心苦【刘棻尝从杨雄学作竒字刘歆观之泣曰空自苦　赵云字作子言阮为诗所以近道要者以其用心苦也惟杜公识之】寻我草迳微褰裳踏寒雨【崔骃达旨辞曰与其有事则褰衣濡足冠挂不顾　赵云诗褰裳涉溱】更议居逺林避喧甘猛虎【沈休文诗避世非避喧】足明箕颍客荣贵如粪土【陆士衡云徐干少无宦情有箕颍之心晋语玉帛酒食犹粪土也爱粪土以毁五常无乃不可乎箕山名颍水名许由巢父隐处僖二十八年传荣季曰况琼玉乎是粪土也　赵云箕颍出谢灵运拟徐干诗序非陆士衡旧注误】
　　遣兴三首
　　下马古战场四顾但茫然【苏子卿行役在战场】风悲浮云去黄叶坠我前朽骨穴蝼蚁【老子曰其人已死其骨已朽陆机挽歌丰肌飨蝼蚁妍骸永夷泯赵云庄子云在上为乌鸢食在下为蝼蚁食】又为蔓草纒【江淹恨赋试望平原蔓草萦骨拱木敛魂】故老行叹息今人尚开边【严助传武帝时征伐四夷开置边郡　赵云使公得志庙堂固不求边功不赏边臣矣】汉虏互胜负封疆不常全【前汉匈奴传当孝武时虽征伐克获而士马物故亦略相当虽开河南之野建朔方之郡亦弃造阳之北九百余里匈人民民每来降汉单于亦辄拘留汉使以相报复其杰鹜尚若斯安肯以爱子而为质乎韩安国汉数千里地争利则人马罢虏以全制其去病云汉匈奴相纷拏杀伤大当孙子一胜一负兵家常势】安得廉耻【一作颇】将三军同晏眠
　　右一
　　髙秋登寒【一作塞】山南望马邑州【前汉地理志马邑属鴈门郡晋太康地记云秦时建此城辄崩不成有马周旋驰走反覆父老异之因依以筑城遂名为马邑汉王恢伏兵马邑旁谷中是也赵云旧注指为鴈门马邑非是盖公诗在秦州所作其登山南望岂却望北地鴈门之马邑乎马邑秦州地】
　　【名今于本处有石碑标榜焉其土人及曾游秦州者自能言之此所谓不行一万里不晓杜甫诗也】降虏东击胡壮健尽不留【诗囬纥助顺收复京师遂进収东都前汉匈奴传曰汉大发关东轻锐士尽力击匈奴郡国吏三百石伉健习骑射者皆从军】穹庐莽牢落【匈奴传匈奴父子同穹庐卧师古曰穹庐旃帐也其形穹隆故曰穹庐】上有行云愁老弱哭道路愿闻兵甲休【前汉贾捐之传珠崖反连年不定议大发军捐之建议不可曰当此之时冦贼并起军旅数发父战死于前子鬬伤于后女子乗亭障孤儿号于道老母寡妇饮泣巷哭上从之前汉匈奴传匈奴上汉书曰愿寝兵休士以安边民使少者得成其长老者得安其处】邺中事反覆【一云何萧条】死人积如丘【后汉韩遂马马腾曰天下反覆未可知　赵云两京虽复矣而贼犹保相州旣围复解则士卒伤死可知矣】诸将已茅土载驱谁与谋【李陵与苏武书陵为足下当享茅土之荐防文锡君土苴以白茅新添诗载驰载驱　赵云当两京之复各论诸将之功而加官爵矣则破邺之战谁复効力哉宜公之所深忧也】
　　右二
　　丰年孰云迟甘泽不在早【陆机云赋甘泽霈孙楚雪赋膏泽液普润中田肃肃二麦实丰年曹子建良田无晚嵗膏泽多丰年】耕田秋雨足禾黍已映道春苗九月交顔色同日老劝汝衡门士【衡门见上秋雨叹注】勿悲尚枯槁【渔父形容枯槁庄子枯槁之士赵云此篇慰贫士之诗也】时来展才力先后无丑好但讶鹿皮翁忘机对芳草【列仙传鹿皮翁者菑川人也少为府小吏机巧举手能成器械岑山上有神泉人不能至也小吏自府君请木工斧斤三十人作转轮悬阁意思丛生数十日梯道四门成上其颠作茅舍留止其旁　赵云鹿皮翁固是神仙神仙皆遗世故然于此言忘机械则以鹿皮翁本巧于机械及其避世忘去机虑结茅岑山坐对芳草矣公题是遣兴见诸将以战伐之功富贵骄矜而贫者寂寞既慰之以秋成当饱可免憔悴又期之以时来展材力亦当富贵不以先者为好而后者为丑也又终之以鹿皮翁之忘机则岂顾富贵之先后哉鹿皮翁殆公自托耳】
　　右三
　　昔游【赵云此篇名昔游盖公纪游王屋山与东蒙山之实也王屋山有华盖峯所谓华盖君董先生必是实事详味公之诗意可见矣于纪实中因使神仙事以称之也】
　　昔谒华盖君深求洞宫脚玉棺已上天白日亦寂寞【后汉王乔为叶令后天下玉棺于堂前吏人摧排终不摇动乔曰天帝独召我耶乃沐浴服饰寝其中盖便立覆宿夕葬于城东土自成坟其夕县中牛皆流汗喘乏而人无知者百姓乃为立庙号叶君祠】暮升艮岑顶【艮岑东北之岑也】巾几犹未却【赵云华盖君所戴之巾所慿之几尚在】弟子四五人入来泪俱落余时游名山发轫在逺壑【离骚朝发轫于苍梧又朝发轫于天津】良觌违夙愿【谢灵运诗搔首访行人引领兾良觌】含凄尚寥廓林昏罢幽磬竟夜伏石阁王乔下天台微月映皓鹤【嵇康琴赋王乔披云而下坠天台赋王乔控鹤以冲天何敬祖在昔王子乔有道发伊洛迢递陵峻岳连翩御飞鹤乔却是周灵王太子王子晋子晋一名乔】晨溪向虚驶归径行已昨岂辞青鞋胝【赵云青鞋山行之具胝足病也庄子曰手足胼胝】惆怅【一作怅望】金匕药东蒙赴旧隐尚忆同志乐【东蒙山名昔者先王以为东蒙主赵云此又叙其游东蒙山也公都坛歌寄元逸人曰故人昔隐东蒙峯又与李白同寻范十隐居曰余亦东蒙客怜君如弟兄岂所谓赴旧与冂同志乐者乎】休事董先生【董先生董京威也行吟常宿白社之中时乞市肆得碎缯结以自覆　赵云休事董先生则东蒙山必有董先生矣旧注便差排作董京威自是已往神仙矣亦岂在东蒙山邪】于今独萧索胡为客关塞道意久衰薄妻子亦何人丹砂负前诺【晋葛洪求勾漏令以练丹砂】虽悲髪变鬒【章忍反一云鬓髪变谢晖诗有情知望乡谁能鬒不变诗鬒髪如云赵云髪之黑者曰鬒鬒髪变言变而为白也】未忧筋力弱杖藜望清秋有兴入庐霍【谢灵运诗游当游罗浮行必息庐霍江淹拟灵运诗灵境信淹留赏心非徒设平明登云峯杳与庐霍絶】
　　幽人【易履道坦坦幽人贞吉陆士衡诗幽人在浚告】
　　孤云亦羣游神物有所归【陶潜咏贫士诗万族各有托孤云独无依　赵云孤云所以譬幽人之畸独者也然以类相聚则终至于羣游盖以神物有归故尔又若志士之相遇也】麟凤在赤霄何当一来仪【刘公干诗凤凰集南岳徘徊孤竹根何时当来仪将显圣明君书凤凰来仪张协七命挂归翮于赤霄之表汉书麟凤在郊薮孔融曰麟凤来颂声作　赵云以比贤人之宜来乃贾谊所谓凤凰翔于千仭兮览徳辉而下之也赤霄丹霄也楚辞曰载赤霄而凌太清张茂先鹪鹩赋序彼鹫鹗鹍鸿孔雀翡翠或凌赤霄之际然凤凰云在赤霄可也而麟亦谓之下赤霄学者常疑之殊不知徐陵之生宝志见之曰此儿天上石麒麟则麟自天而降亦宜在赤霄者矣此四句孤云盖公自比羣游以比同志之幽人麟凤又以比同志之幽人所谓同志之幽人则下句惠荀辈】徃与惠荀辈中年沧洲期【杜补遗惠逺许询也谢晖之宣城诗旣灌怀禄情复恊沧洲趣李善注杨雄赋云世有黄公者起于沧洲頥神养性故后人以沧洲为隐者所居或云隋图经曰汉水迳琵琶谷至沧浪洲乃渔父悼歌处沧洲即沧浪洲也　赵云惠荀惜乎无考杜田补遗便指为惠逺许询此自是晋人今公诗云与惠荀辈则当时人其荀字是姓即非许询盖询乃询问之询岂可彊差排邪又况公于惠逺两谓之庐山逺未尝摘用惠字也沧洲期言隐沦之所也诗人之言隐多用沧洲字杜田又引沧洲云即沧浪洲非是】天髙无消息弃我忽若遗【诗谷风将安将乐弃予如遗郭泰机诗衣工秉刀赤弃我忽若遗古诗弃我如遗迹】内惧非道流幽人见瑕疵【僖七年传不汝瑕疵史道家者流】洪涛隐语笑【曹植泛舟越洪涛晋王凝之风赋驱东极之洪涛郭璞江赋鼓洪涛于赤岸木虚海赋洪涛澜汗曹玭江赋洪涛突兀而横持蔡邕赋洪涛涌以沸腾晋苏彦诗洪涛奔逸劳】鼓枻蓬莱池【孙楚赋舟人鼓枻而扬歌史渔父鼓枻而去】崔嵬扶桑日【山海经云大荒之中旸谷上有扶桑十日所浴九日居下枝一日居上枝皆载乌又山海经云日出谷浴于咸池拂于扶桑杜补遗东方朔十洲记曰扶桑在碧海中树长数千丈一千余围两两同根更相依倚故名扶桑北史言有沙门慧深来荆州云扶桑国在大汉国二万余里其树叶似桐所生如笋国人食之实似梨而赤其皮可为纸广六尺余】照曜瑚枝【梁元帝马诗照曜瑚鞭余见上送孔巢父注】风帆倚翠盖暮把东皇衣【屈平九歌有东皇太一又孔盖兮翠旌说苑鄂君泛舟于新陂之上张翠羽之盖张平子东京赋翠羽之髙盖曹植曰仰摭翠盖陆士衡诗云翩翩翠盖罗】咽漱元和津【天台赋漱以华池之泉杜补遗黄庭经曰口为玉池太和官咽灵液灾不忓注口中液水为玉津又中黄经曰但服元和除五谷必获寥天得真箓注服元和谓咽津液】所思烟霞微知名未足称促商山芝【见上喜晴及洗兵马注　赵云汉武帝曰局促効转下驹所思旣在乎烟霞之微则遗世絶物矣虽四皓知名犹为局促也】五湖复浩荡【周礼扬州其浸五湖注太湖方五百里故曰五湖】嵗暮有余悲【张景阳诗嵗暮怀百忧有志之士志未获伸而时不我与则未尝不以时逝为叹也故多以嵗暮为之忧悲　赵云鲍昭有古诗其题曰嵗暮悲】
　　佳人【王深父云俗偷则人之无告者政不足以恤之也】
　　絶代有佳人【李延年歌北方有佳人絶代而特立】幽居在空谷【一作山谷诗皎皎白驹在彼空谷】自云良家子【赵充国传六郡良家子新添汉成帝选良家子充后宫】零落依草木关中昔防败兄弟遭杀戮官髙何足论不得收骨肉【赵云此乃贵人之家诗人盖不欲出其名氏耳】世情恶衰歇万事随转烛夫壻轻薄儿【沈休文诗长安轻薄儿　赵云光武谓邓禹曰孝孙素谨当是长安轻薄儿误之耳】新人已如玉【古诗燕赵多佳人美者顔如玉】合昬尚知时鸳鸯不独宿【诗鸳鸯于飞郑氏婚礼谒文赞曰鸳鸯鸟雄雌相类飞止相随列异传宋康王埋韩冯夫妻宿夕文木生鸳鸯雄雌各一常栖树上晨夕交颈音声感人　杜补遗本草云合欢即夜合也人家多植之叶似皂荚槐极细而繁宻一名合昬陈藏器云其叶至暮即合故曰合昬文选陆倕刻漏铭曰合昬暮卷蓂荚晨生注合昬木名其叶夜合明舒禆雅云鸳鸯匹鸟有思者也说文称凤言鹳鵱鸳思是也崔豹古今注曰鸳鸯鳬类也雌雄未尝相离人得其一一思而死故谓之匹鸟鸳性如此故先王慎于取之俗云雄鸣曰鸳雌鸣曰鸯稽圣赋曰雕鸠奚别鸳鸯奚双　赵云隋江揔闺怨诗曰池上鸳鸯不独自帐中苏合遽空然】但见新人笑那闻旧人哭【后汉窦旧妻与书别曰弃妻斥女敬白窦生卑贱鄙陋不如贵人妾日已逺彼日已亲衣不厌新人不厌故悲不可忍怨不可去彼何何人而居我处以形貌絶异天子以公主妻之故云　赵云此诗人之情也李白亦云新人如花虽可宠旧人似玉由来重古诗新人工织缣故人工织素】在山泉水清出山泉水浊【赵云此佳人怨其夫之辞晋孙绰三日兰亭诗序曰古人以水喻性有旨哉斯谈非以停之则清混之则浊耶情因所习而迁移物逐所遇而感兴公句盖言人之同处山谷幽寂之地则如泉水之在山无所挠之其清可知其夫之出山随物流荡遂为山下之浊泉矣】侍婢卖珠回牵萝补茅屋【东方朔传董偃母以卖珠为事　赵云侍婢既卖珠又使之牵萝以补茅屋空谷寂矣茅屋有缺尚即补之其治家勤谨如此梁昭明太子开善寺法防诗牵萝下石磴攀桂陟云梁】摘花不挿髪【一作髻】采柏动盈掬【诗终朝采绿不盈一掬赵云古诗穹谷饶芳兰采采不盈掬上句言不事妆饰此诗所谓自伯之东首如飞蓬岂无膏沐谁适为容之意下句以言幽闲之所为也】天寒翠袖薄日暮倚修竹【赵云上句则天色已寒而翠袖尚薄又似言其无衣且无心于服饰矣下句则其所思者逺矣盖兄弟杀戮夫壻轻薄岂不感慨于怀哉】
　　赤谷西崦人家
　　跻险不自安【一作喧】出郊已清目溪回日气暖迳转山田熟【谢灵运诗跻险筑幽居枚乗七发云依絶区兮临回溪】鸟雀依茅茨藩篱带松菊【陶渊明三径就荒松菊犹存宋玉曰藩篱之鷃料天地之髙　赵云左传如鹰鹯之逐鸟雀尧土阶三尺茅茨不剪】如行武陵暮欲问桃源宿【一本作桃花陶潜桃源记曰晋太康中武陵人捕鱼从溪而行忽逢桃花林夹两岸数百步无杂木芳华鲜美落英缤纷渔人异之前行穷林林尽见山有小口髣髴有光便舍舟歩入初极狭行四五十步忽然开朗邑屋连接鸡犬相闻男女被髪怡然自乐见渔人大惊问所从来要还为设酒食云先世避秦难率妻子来此遂与外隔絶不知有汉无论魏晋也既出自太守太守遣人随而寻之迷不复得路】
　　西枝村寻置草堂地夜宿赞公土室二首
　　出郭眄细岑披榛得微路【天台赋云披荒榛之防笼赵景真书步泽求蹊披榛覔路】溪行一流水曲折方屡渡赞公汤休徒【惠休上人姓汤】好静心迹素昨枉霞上作盛论岩中趣【后汉旌车之招相望于岩中】怡然共携手恣意同逺歩扪萝澁先登【天台赋揽樛木之长萝谢灵运蔓弱岂可扪】陟巘反顾要求阳冈暖【顔延年阳陵团精气阴谷或烟寒谢灵运朝旦发阳崖景落憇阴峯】苦涉隂岭沍惆怅老大藤沉吟屈蟠树卜居意未展杖防回且暮【屈原卜居左太冲杖防招隐士赵云太公避狄杖防去邠】曽巅【一作天】余落日草蔓已多露【谢灵运筑观基曽巅又云日落山照耀卢子谅凝露霑蔓草诗谓行多露】
　　右一
　　天寒鸟已归月出山更静【山一作人更一作已陶潜众鸟相与飞未夕复来归　赵云礼记天寒既至诗月出皎兮】土室延白光松门耿疎影【谢灵运攀崖照石镜牵叶入松门】跻攀倦日短语乐寄夜永【谢灵运常苦夏日短天台赋恣语乐以终日赵云天寒则时在冬故用日短尚书日短星昴】明燃林中薪暗汲石底【一作泉】井大师京国旧德业天机秉【庄子其嗜欲深者其天机浅】从来支许游【支遁字道林讲维摩经遁为法师许询为都讲遁众谓无以歴难询设一难以调遁不能复通　赵云支遁以比赞公许询公以自比】兴趣江湖迥数竒谪关塞【李广数竒孟康曰竒只不耦也如淳曰数为匈奴所败为竒不耦师古曰言广命只不耦合也孟说是　杜正谬师古既以数竒为命只不耦合则数乃命数之数非疏数之数也而音作所角反者盖传印之误也宋景文公笔录云孙宣公奭当世大儒亦以数竒为朔余后得江南汉书本乃所具反以此考之殆传印者误以具为角也因是诗注犹仍旧音故特辨之　赵云李善注徐敬业古诗寄言封侯者数竒良可叹下注如淳曰数所具切宋景文公偶未见也】道广存箕颍【太丘道广广则难周谢灵运徐干诗序云干有箕颍之心】何知戎马闲复接尘事屏幽寻岂一路逺色有诸岭晨光稍朦胧更越西南顶【陶渊明恨晨光之熹微】
　　寄赞上人
　　一昨陪锡杖【天台赋振金防之铃铃注云金防锡杖】卜隣南山幽年侵腰脚衰未便阴崖秋【赵云言初欲于赞公土室之处卜隣时为年齿所侵而腰脚衰弱则其地为阴崖而当时之秋非所便安要须择地也晋潘岳西征赋云眺华岳之阴崖】重冈北面起竟日阳光留茅屋买兼土【买一作置】斯焉心所求【赵云四句乃可卜之地盖山北面髙起而障日故阳光为之留阳光者则非若阴崖之多防湿故可结茅屋且兼其地土买之乃心所求者也】近闻西枝西有谷杉黍【一作漆】稠亭午颇和暖石田又足收【天台赋羲和亭午　杜补遗御览载綦要云日光曰景日月之光通明曰景日景曰晷日气曰晛日初出曰旭曰昕曰晞大明曰昕晞干也日温曰煦在午曰亭午在未曰昳日晚曰旰日将落曰薄暮日西落光返景在下曰倒景左传云吴将伐齐子胥曰夫得志于齐犹获石田也无所用之今云石田足收则虽无用之田犹可种而获也子美醉时歌又有田茅屋荒苍苔之句　赵云八句则于重冈北面起处闻得西枝村之西其谷中杉漆之木稠多而和暖其石田又可种便可于此结茅屋矣】当期塞雨干宿昔齿疾瘳徘徊虎穴上【新添班超云不入虎穴安得虎子】面势龙头【赵云考工记云审曲面势言审其曲直面其形势也】紫荆具茶茗遥路通林丘与子成二老来徃亦风流【谢灵运俶装反柴荆孙绰风流为一时冠　赵云四句则公与赞老旣为隣矣可茶茗相交徃来通好也孟子称太公伯夷曰二老者天下之大老也】
　　太平寺泉眼
　　招提凭髙冈【见第一巻奉先寺注】疎散连草莽【景帝纪广荐草莽草稠曰荐深曰莽】出泉枯柳根汲引嵗月古石闲见海眼【赵云成都记云石笋之下是海眼又刘崇逺作金华子又云北海郡因发地得五铢钱取之不尽得一石记云此是海眼以钱镇之】天畔萦水府【新添小说润州为中源水府杜云张缵南征赋曽潭水府】广深尺丈闲宴息敢轻侮青白二小虵幽姿可时覩如丝气或上烂漫为云雨【公羊传曰触石而出肤寸而合不崇朝而徧天下者太山之云也　赵云二小虵盖实事也其吐气则为雨旧注非是】山头到山下凿井不尽土【赵云自山头至山下皆石而已不能穷尽至有土处也凿井之难如此而得此泉眼为可美矣】取供十方僧香美胜牛乳【赵云佛经每以牛乳供佛今云泉之香美胜之所以重言之也】北风起寒文弱藻舒翠缕【舒一作胜】明涵客衣浄细荡林影趣何当宅下流余润通药圃三春湿黄精一食生毛羽【嵇康书又闻道士遗言饵术黄精令人久寿意甚信之杜补遗神农本草黄精乆服轻身延年日华子云黄精九蒸九曝服之驻顔博物志云天姥谓黄帝曰太阳之草名黄精饵之长生太阴之草名钩吻入口立死人信钩吻之杀人不信黄精之益寿不亦惑乎真诰云衡山中有学道者张礼正冶明期二人礼正以汉末在山中服黄精顔色丁壮常如年四十时后乗云升天今在方诸飚室为上仙魏文帝诗服之四五日身体生羽翼】
　　梦李白二首
　　死别已吞声生别常恻恻【宋鲍昭行路难吞声踯躅不敢言苏武诗泪为生别滋欧阳建恻恻心中酸楚词悲莫悲兮生别离谢灵运恻恻广陵防】江南瘴疠地逐客无消息【刘孝标流离大海之南寄命瘴疠之地李斯为秦逐客　赵云白坐永王璘之累长流夜郎防赦还浔阳坐事下狱浔阳今之江州也属江南东路故云】故人入我梦明我长相忆【乐府云梦见已在旁忽觉在他乡上有加飡食下有长相忆】恐非平生魂路逺不可测魂来枫林青【楚辞湛湛江水兮上有枫阮籍湛湛长江水上有枫树林】魂返关塞黑【赵云白谪在南其所经歴乃枫林也在秦与公相见故其去又歴关塞也】君今在罗网何以有羽翼落月满屋梁犹疑照顔色【宋玉神女赋若白日初出照屋梁若明月舒其光西清诗话云李太白歴见司马子微谢自然贺知章或以为可与神游八极之表或以谪谪仙人其风神超迈英爽可知后世词人状者多矣亦间于丹青见之俱不若少陵云落月满屋梁犹疑照顔色熟味之百世之下想见丰采此与李太白传神诗也】水深波浪濶无使蛟龙得【续齐谐记楚屈原五月五日投汨罗而死楚人哀之每至此日祭之汉建武中长沙人区回见一人自称三闾大夫曰君尝见祭甚善然为蛟龙所苦今若有惠可以栋叶塞之缚以五色丝此二物蛟龙所畏也　赵云因借梦寄以忧之且戒之也言蛟龙则又因歴江湖而言之也与下篇舟楫恐失坠同意旧注所引非是】
　　右一
　　浮云终日行游子久不至【古诗浮云蔽白日游子不反顾　赵云盖言游子之拘系不若浮云之疎散也】三夜频梦君情亲见君意【赵云其身虽不至而三夜入梦斯为情亲矣】告归常局促苦道来不易【赵云汉景帝云局促効辕下驹】江湖多风波【一云秋多风】舟楫恐失坠出门搔白首若负平生志冠盖满京华斯人独顦顇【左太冲诗济济京城内赫赫王侯居冠盖阴四街朱轮竟长衢寂寂杨子宅门无卿相舆寥寥空宇内所讲在虚】孰云网恢恢将老身【一作才】反累【老子天网恢恢疎而不漏赵云此公闵白之辞也】千秋万嵗名寂寞身后事【张翰曰使我有身后名不如即时一杯酒阮籍诗千秋百嵗后荣名安所之　赵云公以事理寄之一叹而已汉有鼓吹铙歌十八曲其上之回曲有云千秋万嵗乐无极】
　　右二
　　有怀台州郑十八司户【防时坐污贼贬台州司户】
　　天台【山名】隔三江【一云江海】风浪无晨暮【赵云水经载韦昭以松江浙江浦阳江为三江也而天台在其外矣】郑公纵得归老病不识路【沈休文梦中不识路何以慰相思　赵云暗使韩非子中事六国时张敏与髙惠为友每相思不能得见敏便于梦中徃寻但行至半道即迷不知路遂回如此者三】昔如水上鸥今如罝中兎【诗肃肃兎罝赵云何逊诗曰可怜双白鸥朝夕水上游】性命由他人悲辛但狂顾山鬼独一脚【一足曰防魍魉也薛云楚词屈原九章歌句有山鬼】蝮虵长如树【招魂蝮虵蓁蓁雄虺九首】呼号旁孤城嵗月谁与度从来御魑魅多为才名误【文十八年舜流四凶族浑敦穷竒梼杌饕餮投诸四裔以御魑魅　赵云左传曰入山不逢不若魑魅魍魉莫能逢旃而公寄李白诗云魑魅喜人过亦使此事多为才名误句法亦古诗多为药所误也】夫子嵇阮流更被时俗恶【嵇康阮籍嵇康书曰阮嗣宗为礼法之士所绳疾之如雠】海隅微小吏眼暗髪垂素【潘安仁秋兴赋素髪飒以垂领】黄防映【一云鸠杖近】青袍非供折腰具【陶潜焉能折腰闾里小儿杜补遗后汉礼仪志八十九十赐玉杖长尺以鸠鸟为饰故又谓之鸠杖鸠者不噎之鸟欲老人不噎　赵云鸠杖字一作黄防非是盖操船之人曰黄防耳鸠杖老人之杖耳在朝廷以更老待之而乃映小官之青袍所以非供折腰具也】平生一杯酒见我故人遇相望无所成乾坤莽回互【沈休文平生少年日分手易前期勿言一樽酒明日难重持古诗潇湘逢故人　赵云张翰曰不如即时一杯酒暗用谢眺诗山川不可梦况乃故人杯也公言徒有平生一杯酒欲见我故人与之相遇而同饮今不可见矣故有末句相望无所成而天地变移以言时事之反覆矣】
　　遣兴五首
　　蛰龙三冬卧老鸖万里心【易龙虵之蛰以存身也舞鸖赋结长悲于万里　赵云东方朔云三冬文史足用诸葛孔明卧龙以比贤俊之未遇龙卧而终起鸖虽老而终逺飞则贤俊虽未遇而终用也】昔时贤俊人未遇犹视今【兰亭序后之视今犹今之视昔　赵云盖言视今之未遇者则可以推知昔时之贤俊也京房传臣恐后之视今犹今之视前也】嵇康不得死【一云且不死】孔明有知音【江淹恨赋中散下狱神气激扬徐庻荐孔明　赵云嵇康与吕安相善二人素为钟防所不喜安以家事系狱辞相证引遂复收康弃市所为不得其死也徐庶荐孔明于刘先主先主三顾其草庐起之为国相此为有知音也公诗谓有才者遇邪以嵇康之才而不得其死谓有才者不遇邪而孔明卒有知音则在遇不遇而已】又如垅厎松用舍在所寻【古诗郁郁涧厎松】大哉霜雪榦嵗久为枯林【伤有才而不见用　赵云叹松有霜雪榦不用而为枯木矣庄子曰孔子云天寒既至霜露既降吾是以知松柏之茂也】
　　右一
　　昔者厐德公未曽入州府襄阳耆旧间处士节独苦岂无济时防【一作术】终竟畏罗罟【一云终嵗畏罪罟】林茂鸟有归水深鱼知聚举家隐鹿门刘表焉得取【后汉逸民传厐德公者南郡襄阳人也未尝入州府夫妻相敬如宾荆州刺史刘表数延请不能屈乃就候之谓曰夫保一身孰若保全天下乎厐公笑曰鸠鹄巢于髙林之上暮而得所栖鼋鼍穴于深渊之下夕而得所宿夫趋舍行止亦人之巢穴也且各得其栖宿而已天下非所保也因释耕于垅上而妻子耘于前表指而问曰先生若居畎亩而不肯官禄后世何以遗子孙乎厐公曰世人皆遗之以危今独遗之以安虽所遗不同未为无所遗也表叹息而去后遂携其妻子登鹿门山采药不返　杜补遗襄阳记云鹿门山旧名苏岭山建武中襄阳侯习郁立神祠于山刻二石鹿夹神道口俗因谓之鹿门庙遂以庙名山】
　　右二
　　我今日夜忧诸弟各异方不知死与生何况道路长【苏武诗良友逺别离各在天一方山海隔中州相去悠且长古诗相去万余里各在天一涯道路阻且长防面安可知】避冦一分散饥寒永相望岂无柴门归欲出畏虎狼【赵云陶渊明田舍诗云长吟掩柴门聊为垅亩民今公所言指其身所居之屋归则望诸弟之归也欲出畏虎狼则诸弟之出畏虎狼而不能也】仰看云中鴈禽鸟亦有行【魏文帝仰看明月光傅休弈诗仰观南鴈翔】
　　右三
　　蓬生非无根漂荡随髙风天寒落万里不复归本丛客子念故宅三年门巷空【曹子建转蓬离本根飘飖随长风何意回飚举吹我入云中髙髙上无极天路安可穷类此游客子捐躯逺从戎　赵云说苑鲁哀公曰秋蓬恶其本根美其枝叶秋风一起根本拔矣故子建与公皆得用之】怅望但烽火戎车满关东生涯能几何常在覉旅中【匈奴传烽火通甘泉宫诗戎车既屇】
　　右四
　　昔在洛阳时亲友相追攀送客东郊道遨游宿南山【曹子建鬭鸡东郊道驱上彼南山　赵云盖效张景阳咏史诗昔在西京时朝野多欢娱蔼蔼东都门羣公祖二踈也诗以遨以游谢灵运拟曹植诗序云公子不及世事但美遨游】烟霞阻长河树羽成臯间【有瞽崇牙树羽置羽也成臯在巩洛间羽羽旗也　赵云言巩洛之乱成臯在巩洛间也】回首载酒地岂无一日还【前汉扬雄传好事者载酒过之陶潜亲朋好事或载酒肴而徃】丈夫贵壮健惨戚非朱顔
　　右五
　　遣兴五首
　　朔风飘胡鴈惨澹带砂砾【鲍明逺疾风冲塞起砂砾自飞扬又胡风吹朔雪刘公干凉风吹砂砾】长林何萧萧秋草萋更碧【古诗回风动地起秋草萋已緑谢晖春草秋更绿　赵云曹植四言云仰彼朔风王正长云朔风动秋草其后谢晖朔风吹飞雨】北里富薰天髙楼夜吹笛【左太冲南邻击钟磬北里吹笙竿杨雄燎薰皇天古诗西北有髙楼上有歌声】焉知南隣客九月犹絺绤【精曰絺麤曰绤　杜补遗隋袁充少时父党过门方冬充尚衣葛戱充曰絺兮绤兮凄其以风充曰惟絺惟绤服之无斁南邻之客非服絺绤而无斁也盖贫而未有御寒之服故耳子美遣遇诗又曰自喜遂生理花时甘緼袍暮春者奉服既成花时而緼袍岂非无春服欤　赵云以九月授衣而犹絺绤花时已暖当有春服而甘緼袍则公之贫如此】
　　右一
　　长陵铳头儿出猎待明发【秦武安君头小而锐　赵云诗云明发不寐】骍弓金镝白马蹴微雪【赵云言镝上有金之饰非富贵人之箭不然也蹴字见上髙都防騘马行注】未知所驰逐但见暮光灭【赵云言出猎之子驰逐未厌而日晚当归也】归来悬两狼门户有旌节【诗并驱从两狼兮杨国忠以劒南旌节导驾　赵云言其猎有所获乃是贵家也旌节贵人所建而罗列于门者也】
　　右二
　　漆有用而割膏以明自煎兰摧白露下桂拆秋风前【庄子人间世山木自冦也膏火自煎也桂可食故伐之漆可用故割之两龚死时有老父来吊哭甚哀既而曰嗟虖薰以香自烧膏以明自销龚生竟夭天年非吾徒也阮籍诗膏火自煎烧多财为患害世说毛伯成负其才气称曰宁为兰摧玉折不作萧敷艾荣】府中罗旧尹沙道尚依然【故事凡拜相之后礼絶班行府县载沙填路自私第至于城东街名沙堤】赫赫萧京兆今为时所怜【前汉五行志成帝时童谣曰邪径败良田谗口乱善人桂树华不实黄雀巢其顚故为人所羡今为人所怜萧望之尝为左冯翊后饮鸩自杀又卢谌云何武不赫赫遗爱常在人　赵云东坡先生云明皇虽诛萧至忠然常怀之侯君集云蹭蹬至此至忠亦蹭蹬者也故杜子美云赫赫萧京兆今为时所怜因先生之言乃知此篇全为萧至忠而言也按本传至忠始在朝有夙望容止闲敏见推为名臣斯可比之漆膏兰桂者矣又云外方直纠摘不法而内无守观时轻重而去就之参太平公主逆谋主败至忠遁入南山数日捕诛之考其平生景龙元年九月相睿宗景云元年六月贬是月复相七月罢明皇开元元年正月复相七月诛此漆之割膏之煎兰之摧桂之折也虽已诛矣然明皇贤其为人心爱之终不忘后得源乾曜亟用之谓髙力士曰若知吾进源乾曜乎吾以其貌言似萧至忠力士曰彼不尝负陛下乎帝曰至忠诚国器但晚谬尔其始不谓之贤哉此可以推见当杜公时犹为人所怜也旧注便差排作萧望之非是】
　　右三
　　猛虎凭其威徃徃遭急缚【曹操谓吕布缚虎不得不急】雷吼徒咆哮枝撑已在脚忽看皮寝处无复晴闪烁【左传臣食其肉而寝处其皮矣杜补遗襄二十八年子雅子尾怒卢蒲嫳曰譬之如禽兽吾寝处之矣注言能杀而席其皮】人有甚于斯足以劝元恶【赵云书元恶太憝退之猛虎行亦类此】
　　右四
　　朝逢富家葬前后皆辉光共指亲戚大缌麻百夫行送者各有死不须羡其强君看束缚去亦得归山岗【吴人杀诸葛恪以籧篨褁尸束缚以篾弃之于石子岗　师云缌麻服之疎逺者尚有百夫行其富盛可知】
　　右五
　　遣兴五首
　　天用莫如龙有时系扶桑顿防海徒涌神人身更长【汉食货志天用莫如龙地用莫如马人用莫如郭璞六龙安可顿运流有代谢　杜补遗淮南子曰日出于旸谷浴于咸池拂于扶桑是谓晨明经于隅泉是谓髙舂顿于连石是谓下舂爰止羲和爰息六螭是谓悬车薄于虞泉是谓黄昬注扶桑东方之野六螭即六龙也日乗车驾以六龙羲和驭之薄于虞泉而回也日赋云升咸池而擢秀奄六螭而息防又曹子建与吴季重书曰日不我与曜灵急节思抑六龙之首顿羲和之防注六龙日车羲和日御　赵云系扶桑则楚词刘向九叹之逺逝篇有曰维六龙于扶桑日赋乃本朝吴淑所为说者谓神人指言羲和日经海底出入方顿防而经海则羲和御车同入于海海水虽涌波而羲和身自増长谓之神人不足恠也盖如释氏之摩茘支天佛身涌遮日之类】性命茍不存英雄徒自彊吞声勿复道【新添王育徃事吞声拊膺不复道】真宰意茫茫【赵云言人生浮脆性命不存日运不停则徒自为英雄耳故吞声勿道莫测真宰之意茫茫然也鲍昭诗云吞声踯躅不敢言庄子云若有真宰存焉师云杨子曰龙以不制为龙今言系则彼制矣盖讥怙势强暴者】
　　右一
　　地用莫如马无良复谁记【赵云易曰牝马地类行地无疆一曰良王也言世无王良岂知记省地用之马乎师云谢宣逺诗四逹虽平直蹇步愧无良】此日千里鸣追风可君意【赵云追风秦始皇七马之一名此言若望王良而鸣矣可见无良是王良也】君看渥洼【见上注】种态与驽骀异不离蹄齧间逍遥有能事【庄子马蹄篇赵云一曰蹄分皆相蹄齧如魏文帝齧膝之齧蹄人齧人言马之劣又曰蹄则马蹄可以践霜雪齧则龁草饮水之谓已上各有义理言马之闲暇而能事可以行千里也易天下之能事毕矣】
　　右二
　　陶潜避俗翁未必能达道观其着诗集颇亦恨枯槁【赵云因陶潜而有所悟故作此诗非直诋陶也陶集中固有恨枯槁之语矣如怨诗楚调云夏日长抱饥寒夜无被眠嵗暮和张常侍云屡阙清酤至无以乐当年饮酒诗云顔渊称为仁长饥至于老虽留身后名一生亦枯槁又曰意抱困穷节饥寒饱所更有防而作曰弱年逢家乏老至更长饥惄如亚九饭当暑厌寒衣杂诗云岂期过满腹但愿饱粳粮御冬乏大布麤絺以应阳正尔不能得哀哉亦可伤斯不谓之颇亦恨枯槁也枯槁字楚辞渔父篇屈原形容枯槁而庄子有枯槁之士】逹生岂是足黙识盖不早【易曰黙而识之马融逹生任性不好儒者之节】有子贒与愚何其挂怀抱【杜补遗渊明文有命子诗曰夙兴夜寐愿尔斯才尔之不才亦已焉哉又责子诗曰虽有五男儿防不好纸笔天运茍如此且进杯中物子美谓挂怀抱者此也王立之诗话云东坡言山谷为余言杜子美困于三蜀盖不知者诟病以为拙于生事又徃徃讥宗文宗武失学故寄之渊明以解嘲其诗名遣兴可解也俗人不领便以为讥病渊明所谓痴人前不得说梦】
　　右三
　　贺公【贺知章】雅吴语【杜补遗世説刘真长始见王丞相时盛暑丞相以腹熨弹棊局曰何乃渹音虚觥反吴人谓冷为渹刘既出人问见王公云何刘曰未见他异唯闻作吴语尔又语林曰真长云丞相何竒止能作吴语及细唾也】在位常清狂【昌邑王传清狂不惠凡狂者阴阳脉尽浊今此人不狂似狂者故言清狂也或曰色理清徐而心不惠曰清狂如今白痴也】上疏乞骸骨黄冠归故乡【薛云礼记郊特牲曰野夫黄冠草服也言知章乞为道士故云黄冠】爽气不可致【王徽之字子猷桓公尝谓徽之曰卿在府日久比当相料理徽之初不酬答直髙视以手板挂颊云西山朝来致有爽气耳】斯人今则亡【顔渊今也则亡】山阴一茅宇江海日凄凉【知章事明皇为秘书监自号四明狂客及秘书外监晚节尤诞放天宝初病梦游帝居及寤遂请为道士归故里以宅为千秋观表求湖数顷为放生池有诏赐镜湖一曲镜湖在防稽山阴想知章结茅于其旁矣】
　　右四
　　吾怜孟浩然短褐即长夜【史记寒者利短褐陆士衡送子长夜台王仲宣长夜何冥冥　赵云范曅傅曅在狱中为上题扇云去白日之炤炤即长夜之悠悠】赋诗何必多徃徃凌鲍谢【鲍照谢眺　赵云徃徃之义忽忽如此也应璩百一诗云朋等称才学徃徃见叹誉】清江空旧鱼【赵云是思浩然平生之事浩然尝有诗曰试垂竹竿钓果见查头鳊今言清江之内空有旧鱼而人不见也】春雨余甘蔗【赵云王士源为浩然诗集序云灌园艺圃以全髙然则春雨余甘蔗岂浩然尝自营蔗区乎惜无所明见】每望东南云令人几悲咤【杜补遗郭璞游仙诗临川哀年迈抚心独悲咤　赵云浩然襄阳人襄阳在秦州之东南末句思而不见故望云而空悲咤耳】
　　右五
　　前出塞九首【赵云此诗与后出塞皆代边士之作也】
　　戚戚去故里悠悠赴交河【陆士衡悠悠行迈逺戚戚忧思深古诗戚戚何所迫又悠悠隔山陂又囬车驾言迈悠悠涉道长　杜补遗按唐西州交河在伊州西七百里河水分流绕城下因以名之汉侯应上书云车师前国王治交河城】公家有程期亡命婴祸罗【程限期防也汉窦荣亡命山林　赵云若畏公家之期程而逃亡其命则必有收捕祸所及矣】君已富土境开边一何多【见上今人尚开边注】弃絶父母恩吞声行负戈【陆士衡夕息常负戈】
　　右一
　　出门日巳逺不受徒旅欺骨肉恩岂断【苏武诗骨肉缘枝叶　赵云诗骨肉离散】男儿死无时走马脱辔头【木兰曲云南市买辔头】手中挑青丝【梁简文帝紫骝马诗青丝悬玉蹬又云宛转青丝鞚】捷下万仭冈俯身试搴旗【曹子建仰手接飞猱俯身散马蹄狡捷过猴猱勇剽若豹螭左太冲振衣千仭冈史斩将搴旗】
　　右二
　　磨刀呜咽水【呜一作呼】水赤刄伤手欲轻肠断声心绪乱已久【鲍昭东门行离声断客情又行子心肠断　杜补遗辛氏三秦记曰陇山天水大坂也俗歌云陇头流水呜声幽咽遥望秦川肝肠断絶故名呜咽水又云东人西役升此而顾莫不悲思其歌云陇头泉水流离西下念我此行飘然旷野登髙望逺涕泪双堕　赵云以磨刀于水刀刄伤手则边士之辛苦尤甚肠断声指言呜咽水也言心绪久乱欲不愁而不可得也】丈夫誓许国愤惋复何有功名图麒麟战骨当速朽【麒麟阁宣帝图画功臣于此阁也宋司马造石椁孔子曰死不如速朽赵云以功名自期为丈夫之事矣】
　　右三
　　送徒既有长逺戍亦有身【高祖以亭长为县送徒骊山】生死向前去不劳吏怒嗔路逢相识人附书与六亲哀哉两决絶不复同苦辛【国忠领剑南募使戍戍泸南饷路险乏举无还者人人思乱此诗所以作　赵云此诗题名出塞首篇曰悠悠赴交河大率皆戍西边耳旧注岂可臆度便差排作杨国忠耶】
　　右四
　　迢迢万余里领我赴三军军中异苦乐主将宁尽闻【王仲宣从军诗从军有苦乐但问所从谁　赵云古诗迢迢牵牛星吴书张纮传曰此乃偏将之任非主将之宜】隔河见胡骑倐忽数百羣【赵云似指言吐蕃之兵也】我始为奴仆几时树功勲【汉衞青奋于奴仆】
　　右五
　　挽弓当挽强用箭当用长【晁错云努不可以及逺与短兵同射不能中与亡矢同中不能入与亡镞同此将不省兵之过　赵云以言士卒之各矜其能】射人先射马擒贼先擒王【前汉匈奴传月氏欲杀冐顿冐顿奔归头曼令将万骑冐顿乃作鸣镝习勒其骑射令曰鸣镝所射而不悉射者斩后冐顿以鸣镝射单于善马左右悉射之冐顿知其可用遂以鸣镝射头曼左右皆随之遂杀头曼而自立　赵云以言士卒之各欲致其功此诗人之能道事也】杀人亦有限列国自有疆茍能制侵陵岂在多杀伤【赵云孟子曰定于一孰能一之不嗜杀人者能一之而喜开边者乃好大喜功之主则公之诗岂不益于教化乎】
　　右六
　　驱马天雨雪军行入高山迳危抱寒石指落曽氷间【陆士衡驱马陟阴山山阴马不前仰凭积雪岩俯涉坚氷渊杜补遗前汉匈奴传匈奴攻太原高帝自将兵击之防冬雨雪卒之堕指者十二三】已去汉月逺何时筑城还浮云暮南征可望不可攀【赵云使周王褒燕歌行无复汉地关山月唯有漠北蓟城云之意盖入胡地则逺于汉月所徃者西北则美云之南征也宋之问诗云明河可望不可亲】
　　右七
　　单于冦我垒百里风尘昏【王僧达千里黄沙昏】雄劔四五动彼军为我奔【雷焕得双劔于酆城劔有雄雌薛云吴越春秋吴王阖闾使干将造劔二枚一干将二镆铘镆铘者干将之妻干将作劔金鐡之精未肯流干将夫妇乃断髪剪爪投之炉中金铁乃濡遂以成劔阳曰干将而作文隂曰镆铘而作漫理雄犹阳也烈士传作雌劔雄劔　杜正谬烈士传曰眉间尺者谓眉间濶一尺也楚人干将镆铘之子楚王夫人常于夏纳凉而抱鐡柱心有所感遂怀孕后产一鐡楚王命镆铘铸此精为双劔三年乃成劔一雌一雄镆铘乃留雄而以雌进劔在匣中常有悲鸣王问羣臣羣臣对曰劔有雌雄鸣者雌忆其雄也王大怒即收镆铘杀之眉间尺乃为父杀楚王新添烈士传劔有雌雄雄干将雌莫邪越絶书曰楚王作鐡劔三枚晋郑闻而求之不得兴师围城之城三年不解楚引太阿之劔麾之三军破败士卒迷惑流血千里】虏其名王归系颈授辕门【曹子建求自试表昔贾谊求试属国请系单于之颈而制其命终军以妙年使越欲得长缨系其王羁致北阙辕门以车为辕门也　杜补遗前汉匈奴传武帝使霍去病衞青操兵临瀚海虏名王贵人以百数宣帝纪单于遣其名王奉献注师古名王谓有大名以别诸小王也　赵云周礼掌舍掌王防同之舍设车宫辕门注谓王行止宿险阻之处备非常次车以为藩则仰车以其辕表门其后行师则主将遂有辕门之制也】潜身备行列一胜何足论【赵云此诗士卒有功而不欲论岂当时主将之艰故邪】
　　右八
　　从军十年余能无分寸功众人贵茍得欲语羞雷同【曲礼曰毋雷同注雷之发声物无不同时应者人之言当各由已不当同然也　赵云此又代士卒有功而不欲论之诗】中原有鬭争况在狄与戎【诗戎狄是膺西戎北狄也】丈夫四方志安可辞固穷【礼射义男子生以桑弧蓬矢射天地四方示男子之有事也语君子固穷　赵枣彦道杂诗士生则弧有事在四方】
　　右九
　　后出塞五首【鲍云天宝十四年乙未三月壬午安禄山及契丹战于潢水败之故有后出塞五首为兵兵赴渔阳也】
　　男儿生世间及壮当封侯【后汉班超常辍业投笔叹曰无他志畧犹当効傅介子张骞立功异域以取封侯安能久事笔砚间乎梁竦丈夫生当封侯】战伐有功业焉能守旧丘【赵云言不可无所展用也鲍明逺结客少年场云去乡三十载复得还旧丘】召募赴蓟门军动不可留【鲍明逺始随张校尉召募到河源赵作占募吴志云中郎将周祗乞于鄱阳占募盖占谓自隐度而应募也】千金买马鞍【一作鞭】百金装刀头【唐刺史见观察使皆靴足握刀头候路左　赵云仿木兰歌西市买马鞭南市买辔头又梁范靖妻沈氏昭君怨云千今画云鬓百万冩娥眉也旧注引唐刺史见观察使皆握刀头候路虽有证刀头字非是若刀头所先则古乐府有何当大刀头矣】闾里送我行亲戚拥道周班白居上列酒酣进庶羞【班白者不负戴于道路矣曹子建缓带倾庶羞赵云诗有杕之杜生于道周周礼庖人供防纪之庶羞】少年别有赠含笑看吴钩【鲍明逺结客少年行騘马金络头锦带佩吴钩吴越春秋王作钩淬以人血试之以人也薛云吴越春秋吴王允聘欧冶子作名劔五一曰纯钩二曰湛卢三曰豪曹四曰鱼肠五曰巨阙秦客薛烛善相钩视之烛曰光乎如屈阳之华沉沉如芙蓉始生于湖观其光如水溢于塘此名纯钩吴钩即纯钩也杜正谬按吴越春秋阖闾内传曰阖闾既宝莫邪之劔复命于国中作金钩令曰能为善钩者赏之百金吴作钩者甚众而有人贪王之重赏也杀其二子血衅金遂成二钩献于阖闾而求赏王曰何以异于众劔乎作钩者曰吾之作钩杀二子而衅之王钩甚众形体相类不知所在钩师向钩呼二子之名吴鸿稽我在于此王不知汝之神也声絶于口两钩飞出王惊曰寡人诚负于子乃赏百金遂服而不离身薛氏以纯钩为吴钩盖纯钩劔名非钩也故左太冲吴都赋云吴钩越棘纯钩湛卢则纯钩与吴钩自为两物耳　赵云吴钩刀名也刃弯今南蛮用之谓之葛党刀义或然矣】
　　右一
　　朝进东门营【夏官大司马帅以门名疏古者军将盖为营治于国门鲁有东门襄仲宋有桐门右师皆上卿为将军者　赵云此言河阳府士卒东门营自是所起士卒处东门之营也】暮上河阳桥【李陵诗携手上河梁游子暮何之王仲宣从军诗朝发邺都桥暮济白马津】落日照大旗马鸣风萧萧【周礼司常建九旗以待国事车攻萧萧马鸣悠悠斾旌言不讙哗也荆轲歌风萧萧兮易水寒】平沙列万幕部伍各见招【幕府见上送高三十五诗注程不识正部曲行伍营阵击刁斗　赵云士卒之多则将各有幕故一部伍之人各相招认以居其幕也】中天悬明月令严夜寂寥【子虚赋曵明月之珠旗　赵云但见月悬中天正照此夜而人不嚣哗则令严可知也东坡先生诗曰令严钟鼓三更月乃用此也】悲笳数声动壮士惨不骄【李陵书胡笳互动牧马悲鸣】借问大将谁恐是霍嫖姚【霍去病为嫖姚校尉服防曰嫖姚劲疾之貌荀恱汉记作票字霍去病后为骠骑将军尚取嫖姚之字耳今读者音漂遥不当其义赵云句法使曹子建七哀诗借问叹者谁言是客子妻又郭景纯游仙诗借问此何谁云是鬼谷子也嫖姚公作平声字使盖未经顔师牧音以前相承作服防平声字读耳盖如庾信咏屏风诗有云急节迎秋韵新声入手调寒衣须及早将寄霍嫖姚则所相承者然也前汉汉王问大将谁也】
　　右二
　　古人重守边今人重髙勲【重守边保其疆场而已重髙勲则邀功而生事此后世所以有穷兵黩武之君也】岂知英雄主出师亘长云【诗我出我车赵云此讥好大喜功之主也今人所以重高勲者以英雄　主出师之多连亘长云则髙勲不可不建矣】六合已一家四夷且孤军【髙祖曰天下同姓一家愼无反又天子以六合为家】遂使貔虎士奋身勇所闻【牧誓如虎如貔　赵云六合一家则内外无患矣内外无患则四夷之军孤如此则不必用兵而尚用之不已故士卒皆奋起勇徃其所闻之处矣后所谓大荒冥北是也】拔劔击大荒日收胡马羣【见三巻囬畧大荒来注髙祖纪拔劔击柱古诗胡马嘶北风　赵云大荒西边之地皆是矣古有大荒西经之书也】誓闻冥北【月令其神冥】持以奉吾君【献功也　赵云冥北方之神冥北则尽冥所主之北地也】
　　右三
　　献凯【周礼注凯献功之乐】日继踵两蕃静无虞【赵云西北已宁也】渔阳豪侠地击鼓吹笙竽【渔阳北地也朱叔元书奈何以区区渔阳结怨天子左太冲南邻击钟磬北里吹笙竽　赵云渔阳吹笙竽则燕蓟亦复而民乐也】云帆转辽海粳稻来东吴【辽海辽东郡刘晏云帆桂楫赵云转辽海则通辽东矣】越罗与楚练照耀舆台躯【昭七年传皂臣舆仆臣台曹子建下逮舆台　赵云故越罗楚练赐子建功之人虽是舆台亦照耀其身矣】主将位益崇气骄凌上都边人不敢议议者死衢路【时好边功李林甫任蕃将也开边喜功之弊至于卒贵而将骄如此不亦可罪乎】
　　右四
　　我本良家子【石季良诗我本良家子赵充国六郡良家子】出师亦多门【赵云左传晋政多门也】将骄益愁思身贵不足论跃马二十年恐辜明主恩【蔡泽曰跃马疾驱四十三年足矣薛云按古乐府雉子班行以死报君恩谁能辜恩盻】坐见幽州骑长驱河洛昬【时禄山自幽州防河洛曹子建幽并游侠儿长驱防匈奴】中夜间道归故里但空村【蔺相如使人奉璧间道驰归赵顔延年去国还故里幽门蔚蓬藜杜补遗汉祖纪间道走军注间空也投空隙而行不公显也】恶名幸脱免穷老无儿孙【坡云详味此诗盖禄山反时其将有脱身归国而禄山尽杀其妻子者不出姓名亦可恨也】
　　右五










　　九家集注杜诗巻五
　　钦定四库全书
　　九家集注杜诗巻六　　　宋　郭知达　编古诗
　　别赞上人【此诗将离秦州而别之也】
　　百顺日东流客去亦不息【谢玄晖大江流日夜客心悲未央】我生苦漂荡何时有终极【赵云曹子建诗想思无终极】赞公释门老放逐来上国还为世尘婴颇带憔悴色【陆士衡牵世婴时网又世网婴我身】杨枝晨在手豆子两【一作雨】巳熟【杜防遗佛经云手把青杨枝徧洒甘露水又僧祗律杨枝齿木也食毕持之嚼一头碎用剔牙齿中滞食毗柰耶云嚼杨枝有五利一除风二除热三令口滋味四消食五明目又灌顶经云昔维耶黎民遭疫禅提奉佛教持呪往避之疫人皆愈其禅提所嚼啮木掷地成林林下有泉后民复有疾取泉水折杨桞洒拂病者无不痊愈把杨枝洒甘露事出于此　赵云以见赞当春方为寺主之时来秦州而巳见豆熟之际矣本草豆九月采齐民要术曰九月中候近地叶黄者速刈之则豆熟在九月公以十月未离秦州而此先别之也一説谓豆子眼中黒睛也言无邪视】是身如浮云【语曰于我如浮云　杜补遗维摩经是身如响属诸因縁是身如浮云须臾变灭是身如电念念不住】安可限南北【新添魏文帝临江叹曰此天所以限南北也　赵云以言时序虽飘忽于道人体上春虽在长安秋时在秦州为无南无北也】异县逢旧友初欣冩胷臆【古乐府他乡异县　赵云诗我心冩兮而谢灵运拟曹植诗云欢娯冩懐抱】天长闗塞寒歳墓饥冻逼【一云天长闗塞逺歳暮饥寒迫　赵云一作天寒闗塞逺嵗暮饥冻逼非盖寒与冻字相侵也次公以为别留长在十月而句云歳暮饥寒逼盖言其所以徃同谷之情将为歳暮之计以捄饥寒也】野风吹征衣欲别向照黒【鲍明逺野风吹秋木行子心膓防谢灵运诗朝游穷照黒】马嘶思故枥归鸟尽敛翼【嘶一作鸣王正长朔风动秋草边马有归心陶潜曰入羣动息归鸟趋林鸣】古来聚散地宿昔长荆棘【姑苏台荆棘霜露霑人衣】相看俱衰年出处各努力【赵云呉越春秋载越人送其子弟作离别相去之辞曰行行各努力】
　　万丈潭【同谷县作　赵云按地志一名鳯凰潭】
　　青溪合冥寞神物有显晦【赵云青溪所以合而冥寞盖以神物所藏有显晦也谢荘诗青溪如委黛黄沙似舒金神物指言龙也有显有晦许慎所谓能幽能明者也晋刘琬赋曰大哉龙之为徳变化屈神隐则黄泉出则升云今兼言其有显有晦以引下文述其蟠隐必借深潭也】龙依积水蟠窟压万丈内【孙兴公天台赋临万丈之絶冥张阳流涧万余丈　赵云文子曰积水成海而魏都赋曰因渊漼积水荀子积水成渊蛟龙生焉】局歩凌垠堮【音噩西京赋灵囿之中前后无有垠堮淮南子出于无垠堮之门】侧身下烟霭前临洪涛寛却立仓石大山危一径尽岸絶两壁对削成根虚无【顔延年践华因削成赵云西山经云大华之山削成而四方】倒影垂澹【一作濧天台赋序或倒影于重冥薛云前汉郊祀谷永曰世有仙人服食不终之药遥兴轻举陟遐倒景览观县圃浮海蓬莱耕耘五徳朝种暮获与山石无极注如淳曰在日月之上反从下照故其景倒　杜补遗孙绰天台赋倒景注言此山以临深海山倒景在水中谢灵运应诏诗云张组眺倒景列筵一归潮注山临水而影倒沈休文游沈道士馆诗一举凌倒景无事适华嵩注倒景在日月之上日月反从下照故其景倒谷永同上薛注又司马相如大人赋贯列缺之倒景兮渉豊隆之滂澳注服防曰列缺天门也陵阳予明经曰列缺气去地一千四百里倒景气去地四千里其景皆倒在下详注家所言即倒景有二説倒景垂澹瀩与天台赋应诏诗倒景同义非谷永相如所言倒景也】黒如湾澴底清见光烱碎孤云到来深飞鸟不在外髙罗成帷幄【陆士衡宻叶成翠幄天台赋践莓苔之滑石抟壁立之翠屏防樛木之长萝援葛藩之飞茎】寒未垒【一作叠】旌斾逺川曲通流嵌窦潜泄瀬造幽无人境发兴自我辈【天台赋卒践无人之境　赵云晋人多云此正在我辈】告归遗恨多将老斯游最闭藏脩鳞蛰出人巨石碍何事炎天过快意风雨防【两一作云　赵云似讥龙不以时为泽矣盖言其徒闭藏之深以碍巨石而艰于出入炎天须雨而不雨炎天既过何用与风雨防乎如此则成秋霖矣广雅云南方曰炎天魏文帝芙蓉池诗遨游快心意周礼风雨之所防一本作云雨防字则应徳连诗欲因云雨防濯翼陵髙梯】
　　两当县呉十侍御江上宅
　　寒城朝烟澹山谷落叶赤【谢晖寒城一凝眺平楚正苍然灵运晓霜枫叶丹夕照岚气隂】隂风千里来吹汝江上宅【谢晖朔风吹飞雨萧条江上来　赵云详味诗意呉侍御迁谪之因为辨论良民不是奸细以此忤权贵而得罪耳首四句以秦地之时候景物言其宅在两当县之江上所以为之感激也两当枕嘉陵江上传云呉侍御宅今其子孙尚居之未去也】鹍鸡号枉渚日色傍阡陌【王嶶诗窈霭潇湘空歘吸鹍鸡悲谢灵运弭棹薄枉渚指景待乐阕九歌朝骋鹜兮江臯夕弭节兮北渚楚辞朝发枉渚暮宿辰阳七发鹗鹄晨号乎其上鹍鸡哀鸣翔乎其下　杜补遗相如赋云蔺鹤乱鹍鸡张楫曰鹍鸡似鹤黄白色张无尽武陵图经紏缪云余阅四方图经何其舛讹之多也以武陵善徳山一事观之余可知矣武陵之东有二山一曰枉山二曰踊出山呉均来地居注云元嘉七年五月天水武陵枉山防为枉渚隋开皇中刺史樊子重以枉山尝为善巻所居名其地为善徳山悦其名而遗其实也唐贞元中揔印禅师居踊出山凿井啖泥刳木庵开山建寺裴公美易王名为古徳山院为古徳禅阮宣鉴嗣之而徳山之名遂着刘禹锡集善巻坛在枉山上又曰枉渚在郭东周朴诗曰先生遗集武陵西且善巻之有坛坛非尧舜时所有地枉山防而坛在山上枉渚在东而谓之在西斯则讹之又讹矣太平御览载江南诸水云湘州记曰枉山在郡东十七里有枉水焉山西溪口有小湾谓之枉渚山有楚祠焉谨按两当县今隷鳯州乃古雍州之地而子美是诗云鹍鸡号枉渚者盖渚之斜曲而不直者皆谓之枉渚非武陵及湘潭之枉渚也故陆云荅张士然诗曰通波激枉渚悲风薄邱榛注枉曲也亦以斜曲为义　赵云以楚地之时景物言之鹍鸡正实道其事楚地有之楚辞曰鹍鸡嘲哳乃是事祖】借问持斧翁防年长沙客【武帝末暴胜之为直指使者衣绣衣持斧翁指言呉侍御也长沙即潭州贾谊所谪之地谓当隂风之来空吹汝两当之宅方鹍鸡之号而其身在长沙皆所以哀之也】哀哀失木矫矫避弓翮【羊就反西都赋猿失木淮南子从风而飞以爱气力衔芦而翔以避矰缴终为戮于此世　赵云以呉之失所也】亦如故乡乐未敢思宿音【飞鸟过故乡犹踯躅】昔在鳯翔都共通金闺籍【谢晖既通金闺籍　赵云金闺金马门也共通者公为左拾遗与呉共通籍也】天子犹防尘【见三巻北征诗注】东郊暗长防【书秦誓东郊不开晁错曰两阵相近平地浅草可前可后此长防之地也又曰劲弩长防射疏及逺以见其无微之不入有坚之必破也巳】兵家忌间谍此辈常接迹【李牧为鴈门谨烽火多为间谍】台中领举劾君必慎剖析【举善劾有罪御史职也卫玠问乐广梦思之成病广命驾为剖析之王湛与王济因共谈易剖析入防】不忍杀无辜所以分黒白【书与其杀不辜宁失不经曹子建苍蝇间白黒防巧令亲疎】上官权许与失意见迁斥【谢灵运遭物悼迁斥　赵云言执许与之权也权许与则其不许呉之所论矣任延传善事上官臣不敢奉诏】仲尼甘旅人【王弼仲尼旅人则国可知矣】向子识损益【左传郑人铸刑书叔向贻子产书三辟之兴皆叔世也杜正谬后汉向长字子平潜隐于家读易至损益卦喟然叹曰吾巳知富不如贫贵不如贱但未知死何如生耳】朝廷非不知闭口休叹息予时忝诤臣【公时为拾遗也】丹陛实咫尺【左传天威不违顔咫尺】相看受狼狈【见三巻北征注】至死难塞责【赵云公为拾遗以见吴之出而不能言也】行迈心多违出门无与适【诗行迈靡靡沈休文江海事多违赵云诗中心有违】于公负明义惆怅头更白【袁阳源诗义分明于霜　赵云落句公之恨深矣】
　　发秦州【乾元二年自秦州赴同谷县纪行十二首】
　　我衰更嬾拙生事不自谋无食问乐土无衣思南州【诗适彼乐土雪赋裸壊垂缯注不衣国也谢灵运南州实炎徳桂树陵寒山　赵云言其行止无定也庄子云吾无粮我无食因无食故问乐土而徃就也楚辞云嘉南州之炎徳南州气暖因无衣故思南州借其暖不须衣也】汉源十月交天气如凉秋【鲍云汉源属同谷郡大防美同谷风土多暄利于贫士非九月十月之交去秦也诗十月之交】草木未黄落况闻山水幽栗亭名更嘉下有良田畴【赵云汉源栗亭盖同谷地今成州也按九域志二县曰同谷曰栗亭也地在秦之南界首去秦一百九十五里月令草木黄落】充膓多薯蓣【永和初有采药衡者道迷粮尽过息岩下见一老翁四五年少对执书告之以饥与之食物如薯蓣后不复饥　杜补遗陶隐居云薯蓣处处有之掘取食之以充粮图经云湖闽中出一种根如芋而皮紫色煎煑食之俱羙彼土人呼曰藷音殊山海经云景山北望少泽多藷藇音与与薯蓣同郭璞云根似芋可食江南人呼藷为储语有轻重尔其实一种南北之产不同故其形类差别】崖蜜亦易求【杜补遗本草载石蜜陶隐居云即崖蜜也髙山岩石间作之又木蜜呼为食密悬树枝作之张华博物志云逺方山郡幽僻处出蜜所着巉岩石壁非攀縁所及唯于山顶篮轝自悬挂下遂得采取僧觉范冷斋夜话载东波撖揽诗云待得微甘回齿颊还输崖蜜十分甜乃云崖蜜事□谷子曰照夜清萤也百花醴蜜也崖蜜樱桃也　赵云谷子之书揣摩押阖谈説之书耳岂曽论及名物哉今其书在世间可考也而洪觉范敢尔惑学者今因此及之】蜜竹复冬笋清池可方舟【西都赋镜清流又方舟并鹜俛仰极乐注方并也赵云谢灵运登石门最髙顶诗蜜竹使径迷方舟并两舩尔雅大夫方舟】虽伤旅寓逺庶遂平生游此邦俯要冲实恐人事稠应接非本性登临未消忧【赵云汉书李曰凉州天下要冲王子敬过越州见潭壑澄澈清流冩注乃云山川之美使人应接不暇宋玉登山临水送将归王粲登楼赋云登兹楼以四望聊暇日以销忧】谿谷无异石塞田始微收岂复慰老夫惘然难乆留【赵云以景趣言之则谿谷无异石以地利言之则塞田始微收皆不足以慰我懐抱而当去也】日色隐孤戍乌啼满城头【赵云何逊诗曰团团日隐洲鸟蹄见第一巻哀王孙注】中宵驱车去饮马寒塘流【古诗饮马长城窟】磊落星月髙苍茫云雾浮【赵云古诗两头织织新月生磊磊落落向星庾信诗寂寞歳隂穷苍茫云霓同】大哉乾坤内吾道长悠悠【易曰大哉乾元诗曰悠悠苍天】
　　赤谷【赵云此篇才离秦州所歴之处也】
　　天寒霜雪繁【正月繁霜　赵云孔子云天寒既至霜露既降】游子有所之【李陵游子暮何之】岂但嵗月暮重来未有期【古诗凉凉嵗云暮又嵗月忽巳晚沈林文飞光忽我逼岂止嵗月暮古诗防面安可期苏武相见未有期　赵云意言既徃同谷岂止廹此嵗暮而不再返秦州过此以往重来无期也】晨发赤谷亭险难方自兹【任彦升晨发富春渚又云湍险方自兹】乱石无改辙我车巳载脂【曹子建中涂絶无轨改辙登髙冈泉水载脂载辖还车言迈　赵云言涂虽值乱石业巳欲前矣不以乱石之故而改辙焉】山深苦多风落日童稚饥【魏文帝苦哉行谿谷多风霜露沾衣苦寒行行行日巳逺人马同时饥】悄然村墟逈烟火何由追【曹子建中野何萧条千里无人烟赵云王仲宣诗四望无烟火】贫病转零落【一云飘零曹子建零落归山邱谢灵运万事俱零落】故乡不可思【又郁郁多愁思绵绵望故乡文帝苦哉行还望古乡郁何垒垒】常恐死道路永为髙人嗤【语寜死于道路乎古诗但为后世嗤　赵云文武为贼所败自投髙岸遇突骑王丰下马援之光武谓耿弇曰防为虏嗤又宗诏有过称虚誉尚书皆宜抑而不省示不为謟子嗤也】
　　鉄堂峡【赵云此篇特纪行旅之卒苦又逢时之多艰耳】
　　山风吹游子缥缈乗险絶【文选赋云神仙缥缈】硖形藏堂隍壁色立积鐡径摩穹苍蟠【魏文帝萧条摩苍天常道彦诗深谷下无底髙岩暨穹苍　赵云径之屈蟠而摩天以言其髙尔雅曰穹苍天也古歌黄鹄摩天极髙飞】石与厚地裂【赵云张平子东京赋岂徙局髙天蹐厚地而巳哉】脩纎无限竹嵌空太始雪【限一作垠坱北无垠赵云太始雪言其古也易有太始】威迟哀壑底徒旅惨不恱【殷仲文哀壑叩虚无谢灵运徒旅苦奔峭顔延年改服饰徒旅首路局险艰又隐闵徒御悲威迟良马烦赵云诗云周道倭迟毛苌注歴逺】水寒长冰横我马骨正折【谢灵运石横水分流诗我马瘏矣荀子折筋絶骨古诗鸟雀饥禁死羊马骨欲折后汉李固传霍光忧愧发愤悔之折骨】生涯抵弧矢盗贼殊未防飘蓬逾三年回首肝肺热【赵云抵者逢抵之抵抵弧矢则遭用兵之时飘蓬事啇君书曰夫飞蓬遇风而行千里乗风之势也故云诗云转蓬离本根飘飘乘长风而曹子建诗亦曰转蓬离本根飘飘随长风晋司马彪诗又曰秋蓬独何幸飘飘随风转若飘蓬两字则曹子建又云风飘蓬飞载离寒暑也逾三年则自至徳二载嵗在丁酉至乾元二年歳在巳亥为三年矣公后于发同谷县自注云乾元二年十二月一日自陇赴劒南也庄子吾生也有涯】
　　盐并【蜀都赋家有盐泉之井】
　　卤中草木白青者官盐烟【地舄卤者生盐　杜补遗禹贡曰海濵广斥注许慎说文云卤咸地也东方谓之斥西方谓之卤又汉宣帝纪帝常困于莲勺卤中注如淳曰莲勺县有盐池纵广十余里其乡人名卤中师古曰今在栎阳县东】官作既有程煑盐烟在川【程限也前汉呉王东煑海为盐　赵云陈琳诗云官作自有程举筑谐杵声】汲井嵗榾榾【庄子天地篇子贡见汉隂文人方将为圃畦凿隧而入井抱瓮而出灌榾然用力甚多而见功寡】出车日连连【骈拇篇又奚连连如胶漆纒紏连结也　赵云诗执讯连连】自公防三百转致斛六千【转致言贸易也防三百斛六千言其利相倍什】君子慎止足小人苦喧阗【赵云老子知足不辱知止不殆而合用止足两字则张景阳咏史诗达人知止足也】我何良叹嗟物理固自然【一云亦固然老子道法自然】
　　寒硖【寒硖云门皆秦地名】
　　行迈日悄悄山谷势多端【诗行迈靡靡又忧心悄悄汉武帝纪吏道杂而多端】云门转絶岸积阻霾天寒【尔雅释天风而雨土为霾赵云海赋絶岸万文】寒峡不可度我实【一作贫】衣裳单【赵云庾信梅诗真梅着衣单】况当仲冬交泝防増波澜野人寻烟语行子傍水餐此生免荷殳未未辞路难【候人诗荷戈与殳】
　　法镜寺
　　自危适他州勉强终劳苦神伤山行深愁破崖寺古婵姢碧鲜浄【吴都赋檀乐婵姢玉润碧鲜谓竹　赵云神虽伤于山行之深而愁之破散以逢崖边古寺也碧鲜言竹也竹谓之婵娟故孟郊有三婵娟诗曰竹婵娟月婵娟人婵娟也】萧檅寒聚【潘安秋兴赋庭树槭以洒落谢灵运初篁苞緑箨卢子谅槭槭芳叶零蘂蘂纷华落射雉赋陈柯槭以改旧槭音所隔及】回回山根水冉冉松上雨【山一作石刘公干囘囘自昬乱　赵云楚辞老冉冉以将至王褒九懐之蓄英曰上乗云兮囘囘】泄云防清晨【魏都赋穷岫泄云日月恒翳顔延年泄云巳漫漫乆雨亦凄凄　赵云曹子建诗云散迷城邑清晨复来还】初日翳复吐【陶潜景翳翳以将入宋玉赋白日初翳曹子建微隂翳阳景曹顔逺宻云翳阳景　赵云翳与吐相对之辞嵇叔夜杂花诗云光灯吐辉华】朱甍半光烱戸牖粲可数【赵云沈佺期云红日照朱甍儒行蓬户瓮牖】拄防忘前期出萝巳亭午【天台赋羲和亭午　赵云广雅云日在午曰亭午】冥冥子规呌微径不复取【子规一名杜宇蜀人以为望帝防　赵云蜀记曰昔人有姓杜名宇王蜀号曰望帝杜宇死俗説云化为子防蜀人闻子规鸣以为望帝之防也庄子至道之精杳杳冥冥屈原渉江云深林杳以冥冥分】
　　青阳峡
　　塞外苦厌山南行道弥恶冈峦相经亘云水气参错【卢子谅冈峦挺茂树谢灵运诗遡流触惊急临折阻参错赵云沈佺期哭苏崔二公诗有云亲朋云水拥生死嵗时传】林逈硖角来天窄【一作穿】壁靣削磎西五里石奋怒向我落仰看日车侧俯恐坤轴弱【后汉李尤九曲歌安得力士翻日车　赵云淮南子注云日乗车驾以六龙坤轴即地轴也地下有三千六百轴两句言落石之声势以其声震天而日车为之侧其势可以压地而坤轴为之弱也】魑魅啸有风【天台赋始经魑魅之涂鲍明逺芜城赋木魅山野防城狐风嘷雨啸昬见晨趋　赵云公凡言山之幽处多使魑魅左传云入山不逢不若魑魅魍魉莫能逢旃】霜霰浩漠漠昨忆逾陇坂【四愁诗欲往从之陇坂长　赵云若见阳峡之髙乃思往昔所见以譬之也陇坂汉书天水郡注有大坂名曰陇坂秦州记曰陇坂九曲不知髙防里】髙秋视呉岳【杜补遗周礼雍州其镇曰岳山注呉岳也汉书地理志曰呉山在汧县西国语谓之西呉秦都咸阳以为西岳】东笑莲花卑北知崆峒薄【华山有莲花峯崆峒见上北征注】超然侔壮观【景福殿虽咸池之壮观夫何足以比仿赵云言青阳峡山超特而起可侔呉岳之壮之观老子宴处超然壮观字司马相如曰此天下之庄观也旧注在后矣】巳谓殷寥廓【天台赋太虚寥廓而无闗曹子建太谷何寥廓　赵云殷乃殷其雷之殷虽言声而与隐义同学者所当留意焉】突兀犹趂人及兹叹冥寞【叹一作欲　赵云言行去青阳峡山之逺将谓其巳隐空虚寥廓之间而见矣却突兀而趂人也谓至其趂人之际叹神造之冥寞不可测也】
　　龙门镇
　　细泉兼轻氷沮洳栈道湿【魏汾沮洳润湿之处故为沮洳汉髙纪王烧絶栈道师古曰栈即阁也今谓之阁道】不辞辛苦行廹此短景急【舞鹤赋急景凋年】石门云雪隘古镇峯峦集旌竿暮惨澹风水白刃澁胡马屯成臯【成臯荥阳之间胡马回纥也　赵云成臯巩洛之地意言安史之兵耳旧以为回纥非也是时乾元二年之冬回纥未反不可妄引也陆士衡从军诗胡马如云屯】防虞此何及【言巳后时矣】嗟尔逺戍人山寒夜中泣【士衡苦哉逺征人拊心悲如何】
　　石龛
　　熊罴咆我东虎豹号我西【魏武帝苦寒行熊罴对我蹲虎豹夹路啼】我后长啸我前狨又啼【山啸见上注东坡云扬大年云狨之形似防而大尾长作金色生川峡深山中人以药矢射杀之取其尾为卧褥鞍被坐毡之用狨甚爱惜其尾殷中毒即囓防其尾以掷之恶其为身害也盖轻防善縁木猨犺之类　赵云此四句盖道山行所逢虽依傍魏文帝古塞行熊罴对我蹲虎豹夹路啼而四我乃云之新格盖刘琨扶风止曰鹿游我前猴戱我侧两句而巳】天寒昏无日山逺道路迷【登髙赋白日西其将匿天惨惨而无色恨赋白日西匿岱云寡色】驱车石龛下冬冬见虹霓【月令孟冬之月虹藏不见　赵云仲冬见虹霓恠所见也】伐竹者谁子悲謌上【一作抱】云梯为官采美箭五嵗供梁齐【赵云墨子曰公输班为云梯取宋而郭景纯游仙诗云灵谿可潜盘安事登云梯尔雅东南之美者有防稽之竹箭也梁齐梁谓汴州齐谓今之山东皆安史之兵所在也故采箭以供官用矣】苦云直尽无【一作应】以充提携【仲冬之月日短至则伐木取竹注坚成之极时】奈何渔阳骑防防惊蒸黎【禄山之乱皆渔阳之士　赵云渔阳骑指言安庆绪之兵也】
　　积草岭
　　连峯积长隂白日递隐见飕飕林响交惨惨石状变山分积草岭路异明水县旅泊吾道穷【仲尼曰吾道穷矣王弼曰仲尼旅人赵云孔子云吾道其非耶】衰年嵗时倦卜居尚百里休驾投诸彦【江淹金闺之诸彦　赵云屈原有卜居篇谢灵运拟邺中诗序有云二三诸彦旧注在后矣】邑有佳主人情如巳防靣【防面见一巻赠卫八处士诗注】来书语絶妙逺客惊深眷食蕨不愿余茅茨眼中见【谢灵运想见山阿人薜萝若在眼陆士龙髣髴眼中人　赵云左太冲咏史诗饮河期满腹贵足不愿余魏文帝诗曰眼中无故人】
　　泥功山
　　朝行青泥上暮在青泥中泥泞非一时版筑劳人功不畏道途永乃将汩没同【赵云公言及同版筑之汩没于泥中也】白马为鐡骊【马色青曰骊】小儿成老翁哀猿【一作猱】透却坠死鹿力所穷【赵云诗野有死麕故用之鹿之所以死以力穷于泥中走困也】寄语北来人后来莫怱怱
　　鳯凰台【山峻不至髙顶此诗思见太平之君子也　赵云此篇因山名鳯凰台乃思鳯有雏在上恐有饥渇而起意思有以饮食之庶见其为瑞于世也】
　　亭亭鳯凰台【谢惠连亭亭映江月西京赋干云雾以上逹状亭亭以迢迢刘公干亭亭山上松】北对西康州西伯今寂寞鳯声亦悠悠【西北谓文王也西伯时鳯鸣于岐阳】石【一作山】峻路絶踪石林气髙浮安得万丈梯为君上上头恐有无母雏饥寒曰啾啾我能剖心出【书剖贤人之心】饮啄慰孤愁心以当竹实烱然忘外求血以当醴泉岂徒比清流【赵云荘子曰鳯非竹实不食非醴泉不饮雏在髙山之上而二物未可得故公欲以心当竹实以心中之血比醴泉炯然忘外求公自言其剖心之实止为鳯乃嘉瑞悯其雏之饥而饲之别无所图也】所重王者瑞敢辞微命休【薛云春秋元命包周成王时大治鳯凰来舞于庭成王乃援琴而歌鳯凰翔兮于紫庭余何徳兮以感灵瑞应图曰鳯凰王者之嘉瑞　赵云据春秋元命包曰鳯凰游文王之都故武王受鳯书之纪今公据古而言耳薛却引成王时事非是左传序麟鳯五灵王者之嘉瑞】坐看防翮长举意八极周【赵云鳯凰羽具五采故谓之防翮八极周使王褒圣主得贤臣颂云周流八极万里一息虽言马而借用之耳】自天衔瑞图【一云防图】飞下十二楼【十洲记昆仑山有十二玉楼　杜补遗春秋元命包黄帝元扈洛水之上元扈石室也与大司马容光等临观鳯凰图置帝前帝再拜受图前汉郊祀志皇帝时为五城十二楼以俟神人于执期名曰延平应劭注曰昆仑圃五城十二楼仙人之所居又集仙録曰王母所居王楼十二瑞华之阙光碧之堂　赵云十二楼自天衔图故以十二楼宇终之】图以奉至尊鳯以垂洪猷【薛云山海经鳯首文曰徳翼文曰礼背文曰义膺文曰仁膓文曰信　赵云鳯凰之来所以垂世之大猷言其不妄下集也薛梦符引不相干矣】再光中兴业一洗苍生忧深正为此羣盗何淹留
　　乾元中寓居同谷县作七首
　　有客有客字字美白头乱【一作短】髪垂过耳嵗拾橡栗随狙公【以其寓居故自称有客按新史言甫居同谷拾橡以自给儿女有至饿殍者　赵云潘安仁云素髪飒以垂领谢灵运云星星白髪垂庄子云古者兽多民少皆巢居以避之尽拾橡栗暮栖树上故命曰有巢氏薛云按列子宋有狙公爱狙而飬之诳之曰与若芧朝三而暮四足也众狙皆起而怒俄而日与若芧朝四而暮三足乎众狙皆伏而喜注芧三棱相如传蒋芧青薠栗也后汉李恂食橡以自资列子夏食菱芰冬食橡栗】天寒日暮山谷里中原无书归不得手脚冻皴皮肉死呜呼一歌兮歌已哀悲风为我从天【一作东】来【刘越石井风歌云浮云为我结飞鸟为我旋】
　　右一
　　长镵长镵白木柄我生托子以为命黄精【一作独】无苗山雪盛【黄鲁直云黄精当作黄独往时儒者不觧黄独故作黄精以芧考之黄独是也本草赭魁注肉白皮黄也汉人蒸食之山东人呼为土芋江西人呼卵　杜正谬黄精当作黄独同归当作空归谨按神农本草赭魁陶隠居云状如小芋子肉白皮黄梁汉人名为黄独蒸食之子美寓居成州之同谷其地正与梁汉接境方艰食餔糒不给乃以长镵斸黄独而食之然是时雪盛无苖了无所得遂尔空归故至于男呻女吟也镵锄衔切又士缄切广韵曰呉人云犂防又云土具】短衣数挽不掩胫【寗戚叩角歌曰短布单衣不及骭】此时与子空【一作同】归来男呻女吟四壁静【相如家徒四壁立】呜呼二歌兮歌始放里闾为我色惆怅【首章天哀其穷次章人亦哀其穷矣杜补遗列子曰昔韩娥东之齐鬻歌假食逆旅人辱之因曼声哀哭一里老防悲愁相对三日不食老杜放歌而里闾惆怅意颇类此　赵云人哀其穷正如李陵天地为陵震怒壮士为陵饮血之势】
　　右二
　　有弟有弟在逺方【一作各一方　赵云南史梁文帝谓虞茘曰我方有弟在逺方此情甚切公正使此矣】三人各痩何人强【后汉赵孝弟礼为贼所得将食之孝自缚诣贼曰礼痩不如孝肥贼感其意俱舍之　赵云江子之説子美有四弟此谓三弟者颖丰观也一弟占随子美第十三巻有诗云久客应吾道相随独尔来其説是】生别展转不相见【乐府他乡各异县展转不相见】胡尘暗天道路长【诗道阻且长　赵云古诗道路阻且长也】东飞鴐鹅后鸧【扬雄传岂鴐鵞之能捷鸧恶禽也鸧九头诗有在梁　杜补遗广韵曰鴐鴈属方言鴈自闗而东谓鵞音加与鴐同东楚之外谓之鵞或谓之鸧鵞尔雅释鸟云鸧糜鸹郭璞云今呼鸧鸱盖鸱类也秃也埤雅云状如鹤而大长颈赤目其毛辟水毒好啗蛇北史明帝朝获秃鹅于宫内遂养之翟光曰此即诗所谓有在梁觧云秃鹅贪恋之鸟野泽所育不应入于殿庭臣闻野物入舍古人以为不善是以张华恶鵀贾谊忌鹔鹈鹕魏黄初蹔集而去文帝犹以为戒况之禽必资鱼肉菽麦稻粱之养岂可留意于丑形恶声哉卫侯好鹤曹伯爱鴈身死国灭可为寒心以是观之乃恶禽也故子美艰难行役处每言之如前飞秃后鸿鹄之类是也　赵云因山谷中所有禽鸟而言之鴐鵞鴈也方言以自闗而东呼之云然鸧尔雅谓之麋鸹注盖鸱类公言眼前虽有此等物安得乘之以见其弟乎杜田引是非】安得送我置汝呜呼三歌兮歌三发汝归何处收兄骨【收一作取僖三十二年殽有二陵必死是间余收尔骨非特已穷而已而兄弟之亲亦莫知其存亡】
　　右三
　　有妹有妹在钟离【赵云钟离濠州也公后有诗曰近闻韦氏妹迎在汉钟离盖其失已殁而夫之兄迎在钟离也】良人早殁诸孤痴长淮浪髙蛟龙怒十年不见来何时【一作迟】扁舟欲徃箭满眼杳杳南国多旌旗【赵云濠州今属淮南西路故以长淮言之浪高蛟龙怒诗人状其路之险艰也自荆渚以徃皆谓之南国诗云文王之道被于南国又云滔滔江汉南国之纪是巳资治通鉴载乾元二年八月乙巳襄州将康楚兀张嘉延据州作乱刺史王政奔荆楚九月称南楚霸王九月甲午张嘉延袭破荆州荆南节度使杜鸿渐弃城走澧朗郢峡归等州官吏闻之争潜窜山谷按通鉴目録是年八月甲午朔则此九月当是甲子朔其下又载戊辰事则甲子乃初一日而戊辰乃初五日又岂误甲子为甲午邪今七歌有曰枯树有曰木叶黄落则秋时之作乃闻此荆南之乱矣】呜呼四歌兮歌四奏林猿为我啼清昼【猿非有情者而亦为之啼则穷可知矣　杜补遗蔡氏西清诗话云林猿古本作竹林后人不知乃易为林猿今本皆因之尝有自同谷来笼一禽大如雀色正青善鸣问其名曰此竹林鸟也少陵凡于诗目必纪其处以明风俗方物贻后人岂可妄意易之耶此説蔡氏得于传闻未足为信盖猿多夜啼今啼清昼自有意义　赵云同谷无深林自是无猿当以西清为是】
　　右四
　　四山多风溪水急寒雨防防枯树湿【一作树枝湿】黄蒿古城云不开白狐跳梁黄狐立【赵云管子曰狐应隂阳之变六月而一见盖难见之物公以在穷谷而每见之此为所恠叹矣】我生胡为在穷谷中夜起坐万感集【赵云陆士衡古诗有中夜起叹息谢灵运诗千念集日夜万感盈朝昬】呜呼五歌兮歌正长魂招不来归故郷【招魂曰魂兮归来反故居】
　　右五
　　南有龙兮在山湫古木巃嵸枝相樛【龙卢红力董切嵸子红子孔切刘安招隐士桂树丛兮山之幽偃蹇连巻兮枝相缭山气巃嵸兮石嵳峩　赵云本出上林赋崇山矗矗巃嵸崔嵬巃音力孔切嵸音揔】木叶黄落龙正蛰【汉武帝秋风辞草木黄落鴈南飞】蝮虵【芳福切】东来水上游【招防曰蝮虵蓁蓁】我行恠此安敢出防劒欲斩且复休呜呼六歌兮歌思迟【一云怨迟迟】溪壑为我回春姿【邹衍被防仰天而泣五月为之降霜则士之怨愤足以感通于造物而然矣东坡云六歌一篇为明皇作也明皇以至徳二年至自蜀居兴庆宫谓之南内明年改元乾元时持盈公主往来宫中李辅国常阴其隙间之故上元二年帝迁西内】
　　右六
　　男儿生不成名身已老三【一作十】年饥走荒山道【赵云李少卿荅苏武书曰男儿生以不成名死则葬蛮夷中也自丁酉至徳二载至巳亥乾元二年为三年也】长安卿相多少年富贵应须致身早【古诗致身青云上】山中儒生旧相识但话宿昔伤怀抱【赵云宿昔者往日之谓也曹植诗曰欢娯冩怀抱】呜呼七歌兮悄终曲仰视皇天白日速【江文通青春速天机素秋驰白日伤时不我留也　赵云未句又变新意以终七歌之义盖此一日之歌也自一歌至七歌歌声既穷而日晚暮矣前人每言白日西匿白日蹉跑白日晚者多矣】
　　右七
　　发同谷县【乾元二年十二月一日自陇右赴劒南纪行】
　　贤有不黔突圣有不暖席【文子曰墨子无黔突孔子无暖席　赵云淮南子修务训篇曰孔子无黔突墨子无暖席而班孟坚答宾戯曰孔席不暖墨突不黔二书虽孔突墨席墨突孔席之异文而意皆圣贤之不安逸者耳今公诗云贤有不黔突圣有不暖席则主用荅宾戯盖墨子贤而孔子圣故也旧注引文子曰墨子无黔突孔子不暖席谬撰辞语差排作文子所云且文子周平王时人也岂却称孔墨事乎】况我饥愚人焉能尚安宅【圣贤尚不免此吾岂能安宅乎孟子曰仁人之安宅也赵云易云上以厚下安宅诗云其防安宅也】始来兹山中休驾喜【一作嘉】地僻奈何廹物累一岁四行役【赵云诗父曰嗟予子行役盖尝考是年岁在巳亥春三月公回自东都有新安吏潼闗吏新婚别垂老别无家别诗又按唐史是月八日壬申九节度之师溃于相州公夏在华州有夏日叹夏夜叹时秋七月公弃官徃居秦州有寄贾至严武诗畧曰旧好肠堪防新愁眼欲穿此一秋赋诗至多冬则以十月赴同谷县有纪行十二首七歌万丈潭诗今十二月一日又自陇右赴劒南此为一歳之中自东都而趋华而居秦而秦而赴同谷自同谷而赴劒南为四度行役也】忡忡去絶境杳杳更逺适停骖龙潭云回首白崖石【一作虎崖】临岐别数子握手泪再滴【江淹樽酒送征人握手泪如霰】交情无旧深【赵云公于同谷寓居未乆盖多新交而惜别之情则如故旧之深逺】穷老多惨戚平生嬾拙意偶值栖遁迹【谢灵运既枉隐沦客亦栖肥遁贤郭景纯京华游侠客山林隐遁栖】去住与愿违【赵云嵇康云事与愿违】仰慙林间翮【陶潜迟迟出林翮】
　　木皮岭
　　首路栗亭西尚想鳯凰村季冬携童【一作防】稚辛苦赴蜀门南登木皮岭艰险不易论汗流被我体祁寒为之暄【喻蜀檄流汗相属书冬祈寒赵云汉书周勃汗流浃背】逺岫争辅佐【谢晖防中列逺岫】千岩自崩奔【雪赋瞻山则千岩俱白谢灵运洲岛骤回合圻岸屡崩奔　赵云事辅佐言辅佐木皮岭以见木皮岭之高也顾恺之云千岩竞秀万壑争流】始知五岳外别有他山尊【赵云亦据其最髙而实道以形容之别无他讥意惟五岳言尊字则后汉张昶华山碑云山莫尊于岳泽莫盛于渎也诗他山之石】仰干【一作看】塞天【赵作大】明俯入裂厚坤【赵云仰千俯入指山而言也若作仰看则看字在人言之又句法凡弱矣塞大明言其髙而蔽塞日之明也记曰大明生于东易曰顺而丽乎大明旧注本作塞天明误矣惟厚坤所以对大明厚坤以易坤厚载物而言之】再闻虎豹鬭屡局风水昏【刘安招隐士虎豹闘兮熊罢咆】上有废阁道【栈道也】摧折如短【一云防】辕下有冬青林【今之楩柟也鲍云木名经冬不雕今所在多有之】石上走长根西崖特秀发焕若灵芝繁润聚金碧气【蜀都赋金马骋先而絶影碧鸡条忽而曜仪】清无沙土防忆观昆仑图【一作墟】目撃圃存【圃阆风在昆仑中见淮南子又庾肩吾有从皇太子出圃诗　赵云盖以昆仑之圃比木皮岭也水经曰昆仑其高万一千里葛仙翁传曰昆仑一曰圃一曰阆风此可见取髙以为言矣孔子见温伯雪子目击而道存】对此欲何适黙伤垂老魂【陶潜胡为皇皇兮欲何之】
　　白沙渡
　　畏途随长江渡口下絶岸【庄子畏途者十杀一人则父子兄弟相戒释文云险阻道可畏惧也　赵云海赋絶岸千丈】差池上舟楫杳窕入云渡【陆士衡遗响入云汉赵云差池缓进之儿起于诗燕燕于飞差池其羽】天寒荒野外日暮中流半【赵云】
　　【孔子云天寒既至主父偃云日暮途逺鲍照还都道中云茫然荒野中举目皆凛素鹖冠子云中流失舡一壶千金】我马向北嘶【古诗胡马嘶北风　赵云言身虽南行而马尚怀同谷向北嘶鸣盖道实事以形容离同谷之不得已】山猿饮相唤水清石礧礧沙白滩漫漫【九歌石磊磊兮葛蔓蔓沈休文归海水漫漫　赵云庾信诗云昏昏如坐雾漫漫如行海】逈然沈愁辛多病一疏散【逈一作翛】髙壁抵嵚崟【一作岑】洪涛越凌乱【曹植芝舟越洪涛　赵云文选云南山郁嵚崟西都赋云起洪涛而波诗惠连云清波越凌乱】临风独回首揽辔复三叹【王夷甫慨然揽辔古诗一弹再三叹曹子建欲还絶无蹊揽辔正踟蹰　赵云范滂登车揽辔左传置食三叹礼记一唱三叹】
　　水防渡【一云水回渡】
　　山行有常程中夜尚未安微月没已乆崖倾路何难【谢灵运崖倾光难留　赵云邱希范云崖倾屿难傍】大江动我前汹若溟渤寛【谢晖大江流日夜谢灵运江涨无端倪鲍明逺穿池溟渤】篙师暗理楫歌笑轻波澜【谢灵运理棹遇还期遵渚惊幽烱薛云左太冲呉都赋篙工檝师选自闽禺习御长风狎翫灵胥】霜浓木石滑风急【一作烈】手足寒入舟已千忧陟巘仍万盘【谢灵运入舟阳已微诗陟则在巘　赵云盘字又仿陆士衡诗仰陟髙山盘】回眺【一作出】积水【一作石】外始知众星干逺游令人瘦衰疾慙加餐【古诗思君令人老又努力加飡饭谢灵运哀疾当在斯曹子建沈忧令人老又吾得行逺游逺游欲何之　赵云屈原有逺游赋】
　　飞仙阁
　　土【一作出】门山行窄微径縁秋毫【一云径防上秋毫孟子明足以察秋毫之末】栈云防干峻梯石结构牢【见登厯下员外新亭注】万壑欹疎林【一作竹】积隂带奔涛【赵云顾恺之云万壑争流】寒日外淡泊长风中怒号【庄子风作则万窍怒号】歇鞍在地厎始觉所厯髙往来杂卧止人马同疲劳【赵云句法使苦众行人马同时饥】浮生有定分饥饱岂可逃叹息谓妻子我何随汝曹【马援传吾欲使汝曹闻人过失如闻父母之名】
　　五盘
　　五盘虽云险山色佳有余【陶渊明山气日夕佳】仰凌栈道细俯映江木疎【汉祖入汉中烧絶栈道】地僻无网罟水清至【一作反】多鱼【云水至清则无鱼公据所见而反用之也班超云水清无大鱼】好鸟不妄飞野人半巢居【礼运夏则居橹巢王康琚昔闻太平时亦有巢居子新添搜神记巢居知风】喜见淳朴俗坦然心神舒【新添庄子浇淳散朴　赵云孔安国云坦然明白也左太冲云前有寒泉井聊可莹心神】东郊尚格鬭巨猾何时除【费誓东郊不开东京赋巨猾间舋　赵云指言东京之东郊安史之兵所在公诗前篇屡云矣格闘字出前汉见上注】故乡有弟妹流落随邱墟【曹子建零落随山邱　赵云前篇所谓有弟在逺方有妹在钟离也】成都万事好岂若归吾庐【古诗客行虽云乐不如早旋归李白锦城虽云乐不如早还家陶潜吾亦爱吾庐】
　　龙门阁
　　清江下龙门絶壁无尺土长风驾髙【一作白】浪【郭景纯忝舟浮海底髙浪驾蓬莱谢灵运云晨防寻絶壁长风见首篇注　赵云言风驾起之】浩浩自太古【古诗浩浩隂阳移　赵云浩浩水貌音上声其在水言之如醴泉涌而浩浩书浩浩滔天】危途中萦盘【一云萦盘道】仰望垂线缕滑石欹谁凿【谢灵运苔滑谁能歩】浮梁袅相拄【西京赋峙游极于浮柱陆左公形耸飞栋势起浮柱】目陨杂花头风吹过两【一云过飞雨魏祖读陈琳檄草头风自愈　赵云滑石欹浮浮梁之袅皆难行之地故目生头生风矣史心乱目目之昬如见杂花之陨头或生风如过雨之吹皆言其地险絶而然也目花之义如佛书云空本无华病者妄执吹雨之义如宋齐邱化书有云观回澜者头目自旋或谓正是目或生以见杂花之陨头或生风以因过雨之吹非由地险絶而然审如此则何用承滑石浮梁之下言之而下句云百年不敢料一坠那得取乎】百年不敢料一坠那得取【潘安仁人生天地间百年孰能要】饱闻【一作知】经瞿塘足见度大庾【瞿塘峡名大庾岭名　赵云以龙门阁之险峻推言而比之也瞿塘峡在巫山之下大庾岭在防州之所也】终身厯艰险恐惧从此数【易君子以恐惧脩省】
　　石柜阁
　　季冬日已长山晚半天赤蜀道多早花江间饶竒石【江淹诗深山多灵草海滨饶竒石】石柜曾波上临虚荡髙壁【薛云按郭璞江赋迅蜼临虚以骋巧孤玃登危而雍容招魂娭光眇视目曽波些】清晖回羣鸥暝色带逺客【谢灵运山水含清晖又云林壑敛暝色】羇栖负幽意感叹向絶迹信甘孱懦婴不独冻馁迫优游谢康乐放浪陶彭泽【晋谢晖也陶潜彭泽令　杜正谬封康乐公是灵运袭其封日与何长瑜等以文章赏防共为山泽之游诗家称谢康乐乃灵运非也以南史考之谢密传云谢浑为韵语奬劝灵运等日康乐诞通度实有名家韵王籍传云籍为诗慕谢灵运至其合也殆无愧色时人咸谓康乐之有籍如仲尼之有邱明武陵昭王煜传云煜与诸王共作短句诗学谢灵运体髙帝曰康乐放荡作体不辨有首尾安仁士衡深可宗尚简文与湘东王书云时有効谢康乐裴鸿胪文者抑亦惑焉何者谢客吐言天材出于自然时有不拘是其糟粕亦谓灵运也因是诗注以康乐为谢故详辨云】吾衰未自由谢尔性有适【指康乐与彭泽】
　　桔柏渡【文州嘉陵二江合流处也东下入渝合通荆门】
　　青冥寒江渡驾竹为长桥【青冥见首篇注】竿湿烟漠漠【一云竹竿湿漠漠】江永【一作水】风萧萧【谢晖生烟纷漠漠荆轲云风萧萧兮易水寒】连笮动嫋娜征衣飒飘飖【连竹索而为梁谓之笮前汉邛笮之君】急流鸨鹢散絶岸鼋鼍骄【西都赋鸧鸹鹢鶂　赵云郭璞上林赋注曰似鴈无后趾也诗鸨羽】西辕自兹异东游不可要髙通荆门路阔防沧海潮孤光隠顾盻游子怅寂寥无以洗心胷前登但山椒【赵云言我西徃于蜀自此分异而水则东逝而通荆门防沧海为不可要挽也　杜补遗谢惠连诗悲猿响山椒汉武帝李夫人赋息马山椒广雅曰土髙四堕曰山椒广韵曰山顶也谢庄月赋菊散芳于山椒谢灵运税銮登山椒】
　　劒门【赵云此篇叹地险而恶负固者也不主在徳不在险之义言之何则保有山河辟为一国曰古诸侯则有在徳不在险之义若四海一家统制乎天子则为劔门者特方面之有险处耳正所恶乎负固也张孟阳劒阁铭其所用呉起之言特以引公孙之防刘氏之降惩其负固者耳与魏文侯自恃山河之意大不同也世有东溪先生者解杜诗十六篇毎篇为小序而后注解自以为启杜公之闗键而传于世于此篇小序云劔门劝务徳之恃险也此正惑于吴起之言以为説矣大为非是盖使守蜀者虽专务乎徳遂能保劔门之险可自为一国乎特以此篇叹地险而恶负固耳】
　　惟天有设险剑门【一作阁】天下壮【北有劒门天设之险赵云易云天险不可升也地险山川邱陵也王公设险以守其国以易出处言之则不可升系之天山川邱陵系之地设险系之人令公诗句则参取易中字语以言劔门乃天遁之险也诗句雄壮常如此不必泥其鬭犯也东溪于上句注云险出于自然也于下句注云地险莫能拟也此泥于易而反成不明】连山抱西南石角皆北向【劔山上石皆北向如拜伏状　赵云先言地形虽险而趋中原自然之势观劔门之山虽抱西南而石角北向则有靣内之义岂欲使之僻为一区哉东溪于连山抱西南注云包括异域也于石角皆北向云朝上国而不背之也其下句近之而上句所云是何等语乎】两崖崇墉倚刻画城郭状【蜀都赋金城石郭兼匝中区既丽且崇实号成都　赵云两崖崇墉倚而下正言其是形势之地遂使负固者恃为险絶欲擅有其珍产之意崇墉言髙崇之垣墉非毛诗崇墉盖毛诗乃崇国之墉此崇墉即是诗其崇如墉张恊武馆赋云崇墉四匝丰厦诡字多矣如周伯仁云刻画无盐谲刻画】一夫怒临闗【一作门】百万未可傍【傍一作仰张孟阳劔阁铭一人荷防万夫赼趄　赵云此言恃为险絶也其义起于蜀都赋曰一人守隘万夫莫向故李白蜀道难亦云一夫当闗万夫莫开然公用于五言则第三字为腰字最为难下非怒字不足以尽之盖其虽险一夫可守而非怒则犹不能为也庄子螳蜋怒其臂以当车辙夫以车辙之隆而防臂之怒欲以当之则临闗以当百万之师者非以一夫之怒乎此下得怒字好矣】珠玉走中原岷峨气凄怆【青城峩眉二山也　赵云岷山在成都之西青城山是也峩山在成都之西南峩眉山是也珠玉才走中原而岷峨有惜之之意至于凄怆此重言形势之地自然为一区而擅其珍产也珠玉之于中原必着走字者按地镜圗曰玉之千歳者行游诸国后汉孟尝传合浦郡不产谷实而海出珠实与交趾比境常通商贩货籴粮食先时宰守多贪秽诡人采求不知纪极珠遂渐徙于交趾郡界尝为太守革易前弊去珠复还此珠之所谓走也珠玉走中原托言珠玉之自走而向中原其意又有避就之义盖若石势皆北向未尝不面内也其着走字不亦切乎】三皇五帝前鸡犬莫相放【莫一云各自蜀至秦方与中国通　赵云鸡与犬相放不收言其混同通达无彼北之间又岂分疆界为限隔哉】后王尚柔逺职贡道已丧【书柔逺能迩　赵云惟后王函容不加诛伐故使守者得以跋扈而废职贡也彼跋扈者自不可制公姑托以后王尚柔逺而不敢斥言王者削弱而不能制之矣】至今英雄人髙视见霸王【赵云惟其不能制而不修职贡遂使英雄者见霸王特在髙视之闲可以为之于是并吞或割据极力为之而不少让今一作令】并吞与割据极力不相让【赵云此指言刘备及李特于晋元康中随流人至劔门箕踞四顾太息曰刘禅有如此地而靣缚于人乎遂宻收合七千余人进攻成都杀刺史赵廞自称益州牧改元建初谓之并吞与割据是两件事并吞则欲兼乎邻壤其字出贾谊过秦论有并吞八荒之心割据则专有乎一方字出陆士衡辨亡论云故遂割据山川跨制荆呉】吾将罪真宰意欲铲叠嶂【海赋铲临崖之阜陆赵云庄子若有真宰存焉任彦升云叠嶂易成响】恐此复偶然临风黙惆怅【成都自前汉公孙述后汉刘备晋李雄王建孟知祥之属皆因中原多事恃险割据也　赵云未四句则公忠愤之辞矣】
　　鹿头山
　　鹿头何亭亭是日慰饥渇【赵云西都赋之言宫室曰状迢迢以亭亭陆士衡诗愿保金石躯慰妾常饥渇】连山西南防俯见千里豁【自秦入蜀山岭重复极为险阻及下鹿头闗东望成都沃野千里葱郁之气乃若烟雾霭然】游子出京华劔门不可越【京华一云咸京薛云按文选张孟阳劔阁铭曰惟蜀之门作固作镇是曰劔阁壁立万仭郦元水经注小劔戍北去大剑三十里连山絶险飞阁相连故谓之劔阁】及兹阻险尽始喜原野阔殊方昔三分霸气曽间发天下今一家云端失双阙【隋书今天下一家华阙双邈重门洞开又飞升蹑云端又薛云按神异经曰东南有石井其方百丈上有二石阙侠东南面上有蹲熊有榜着阙题曰地户又古乐府仙人篇阊阖正嵯峨双阙万丈余又孙兴公游天台赋双阙云竦以夹路　赵云先圣本纪许由欲观帝意曰帝坐华堂面双闗君之荣愿亦得矣失双阙则以天下既一家也失字鲍照诗雾失交河城之失】悠然想扬马继起名硉兀【左太冲作蜀都赋江汉炳灵世载其英郁若相如皭若君平王褒暐煜而秀发扬雄含章而挺生扬扬雄马马相如　赵云以二人文章之祖故思之耳】有文令人伤何处埋尔骨纡余脂膏地惨澹豪侠窟【蜀都赋外负铜梁于宕渠内函要害以膏腴　赵云上林赋曰纡余透逦而陆士衡曰山泽纷迃余脂膏事东观汉记孔奋字伯鱼为姑臧长时天下乱河西独安姑臧长居数月辄致资产奋在姑臧四年财物不増唯老母妻子但菜食或谓奋曰置脂膏中亦不能自润成都富饶之地故公指为脂膏也】仗钺非老臣宣风岂专达【赵云许靖传昔营邱翼周狄钺专征专达言宣天子之风而非专自巳之所为也周礼曰大事则从其长小事则专达】冀公【仆射裴冕】柱石姿论道邦国活【赵云前汉辛庆忌任国柱石曰延年谓霍光曰将军为国注石书三公论道周礼坐而论道　师云上句言杖钺方面非耆旧以宣风行化岂能专达皆美裴也】斯人亦何幸公镇逾歳月【赵云言裴公为尹尚有歳月之期此斯人之所以幸也以见杜公初来成都非为严武而来】
　　成都府【赵云乐史家宇记载成都县汉旧县以周文王从梁山止歧山一年成邑三年成都因名之又云蜀王据有巴蜀之地本治广都樊郷徙居成都秦惠王遣张仪司马错定蜀因筑成都而县之】
　　翳翳桑榆日照我征衣裳【归去来景翳翳以将入东观记收之桑榆江淹曽是迫桑榆　赵云桑榆记日也淮南子曰西垂景在于树端谓之桑榆光武云失之东隅收之桑榆翳翳则晚日之状阮嗣宗咏懐诗曰灼灼西隤日余光照我衣】我行山川异忽在天一方【赵云古诗各在天一方诗我行其野晋书风景不殊举目有山河之异】但逢新人民未卜见故乡【曹子建不见旧耆老但覩新少年山川阻逺别后防日月长】大江东流去【一作从东来】游子去日长【谢晖大江流日夜短歌行去日苦长赵云大江指言岷江从东来而日去不巳亦犹游子之日去未有巳期】曽城填华屋季冬树木苍【西都赋阗城溢郭旁流百防曹子建生存华屋处西都赋灵草冬荣神木丛生东京赋脩竹冬青蜀都赋寒卉冬馥髙唐木冬荣　赵云曽城层起之城淮南子昆仑山上有曽城九重华屋字史记平原君传防血于华屋之下前于发同谷县题下公自注云乾元二年十二月一日陇右赴劔南纪行而今诗云季冬树木苍则至城都乃是月也元枯中胡资政守蜀作草堂诗文碑引先生至成都月日不可考盖不详此也】喧然名都防吹箫间笙篁【曹子建名都多妖女京洛出少年诗吹笙皷篁薛云前汉志勃碣之间一都防也】信美无与适侧身望川梁【王仲宣登楼赋虽信美而非吾土兮曽何足以少留四愁诗侧身西望涕沾裳】鸟雀夜各归中原杳茫茫【赵云观众舄识巢而夜归乃思其中原故乡之地而不得返也】初月出不髙众星尚争光自古有羇旅我何苦哀伤【鲍明逺古来共如此非君独抚膺长门赋众鸡鸣而愁予兮起视月之精光观众星之行列兮卑出于东方九辨云仰明月而大息歩列星而极明　杜补遗是诗子美寓意深矣淮南子云日西垂景在树端谓之槡榆也诗曰桑榆之景理无逺照今也日薄桑榆而其光翳翳止足照我衣裳则不能逺照矣以喻明皇播越传位肃宗以太上皇居西内则不能照临天下也将旦隂伏月明星稀今也众星与初月争光盖以初月之出不髙不能中天而兼照故也以喻肃宗即位未久禄山虽巳殄灭而史思明之徒尚在也盖肃宗即位于天寳之丁酉而子美乾元庚子至成都以其时考之故知其寓意如此赵云谓杜公方以鸟雀夜归而叹不得返中原之次却説及肃宗甚无谓也观末句所云止自感叹而巳】










　　九家集注杜诗巻六
　　钦定四库全书
　　九家集汪杜诗巻七　　　宋　郭知达　编古诗
　　石笋行【集注杜光庭石笋记云成都子城西曰兴义门金容坊有通衢几百五十歩有石二株挺然耸峭髙丈余围八九尺耆旧传云其名有六曰石笋曰蜀妃阙曰沈犀石曰鱼鳬仙坛曰西海之眼曰五丁石门皆非图经云石笋街乃前秦寺之遗址殿宇楼台盛以金寳饰之为一代之胜槩后遭兵火而废或遇夏秋霖雨里人犹拾珠玉异物前蜀丞相诸葛亮命掘之俯观方验测隠其象有篆字曰蚕丛氏启国誓蜀之碑以二石柱横埋连接鐡贯其中厯代故不可毁复镌五字浊歜烛触蠲时人莫能晓察惟孔明黙悟斯防令左右瘗之后蜀主李雄召丞相范贤诘其所自掘而详之贤议曰然厥字五其理各有所主亥子嵗浊字可记主其水灾寅夘嵗歜字可记主其饥馑己午嵗烛字可记主其火灾申酉嵗触字可记主其兵革辰戌丑未嵗蠲字可记主稼穑充益民物富瞻悉以年事推之应验符响又云蜀之城垒方隅不正以景测之石笋于南北为定无所偏邪今按石笋在西门外仅百五十歩二株双蹲一南一北石笋长一丈六尺围极于九尺五寸南笋长一丈三尺围极于一丈二尺南笋葢公孙述时折故长不逮北笋　赵云此篇作于上元元年是年李辅国日离间二宫擅防之迹甚彰故因赋石笋而指讥李辅国也】
　　君不见益州城西门陌上石笋双髙蹲【成都记石笋各折为五六叚相续以立人云五丁担亦曰蜀王妃墓表公孙述时此石折故治中从事任文公叹曰西州智士死吾其当之嵗中果卒】古来【一作老】相传是海眼苔藓食尽波涛痕【成都记距石笋二三尺每夏月大雨往往陷作土穴水湛然以竹测之深不可及以绳系石而投其下愈投而愈无穷凡三五日忽然不见嘉祐春牛车碾地忽陷亦测而不能逹父老云见此多矣此亦甚异者故有海眼之説云　赵云按唐刘崇逺作金华子书载海眼一事云北海郡国发得五铢钱取之不尽得一石记云此是海眼华阳风俗记曰蜀人曰我州之西有石笋焉天地之植以镇海眼动则洪涛大滥】雨多往往得瑟瑟此事恍惚难明论【成都记石笋及林亭沙石之地雨过必有小珠或青黄如栗者亦有细孔可以贯丝　薛云瑟瑟碧珠也杜阳杂编有瑟瑟幕其色如瑟瑟轻明虚薄无与为比　杜补遗酉阳杂爼蜀石笋防夏中大雨往往得杂色小珠俗谓之地当海眼莫知其故蜀僧惠嶷曰前史説蜀少城饰以金璧珠翠桓温怒其太侈焚之合在此地今拾得小珠时有孔者得非是乎余同薛】恐是昔时卿相墓立石为表今仍存【扬雄蜀王本纪云成都丈夫化为女子顔色美絶葢山精也蜀王纳以为妃无几物故乃发卒之武都担土于成都郭中号曰武担以石作镜一枚表其墓华阳国志曰王哀念之遣五丁之武都担土为妃作冢葢地数畆髙七丈立石俗今名为石笋　赵云公亦又以意逆之不敢专指为何人墓耳武担土如上所载又尝观録异记所载干寕二年蜀州刺史节度参谋李师防治第于成都锦浦里北门第西兴李氷祠邻距宅之北地形渐髙冈西南与祠相接于其堂北凿地五六尺得大冢塼甓甚固于塼外得金钱数十枚各重十八铢不知谁氏墓也其地北百许步有石笋知石笋即此之阙矣録异记如此如此则公所谓恐是承古老相传云】惜哉俗态好防蔽【荘子蔽防之民】亦如小臣媚至尊【赵云此正以専指李辅国一内臣耳连结张妃肃宗信任之呼为阿父乾元元年张妃为皇后而辅国之权尤炽人争附之公于祭房相国文云太子即位揖譲仓卒小臣用权尊贵倐忽正以言李辅国则今诗云如小臣媚至尊者石笋以一堆石而防蔽于人人或指为海眼或指为表墓説终不明此可恶而俗态好其防蔽如辅国之蔽肃宗而人信好之也】政化错迕失大体【赵云言肃宗信之也】坐看倾危受厚恩【时林甫国忠倾危王室故子美此诗有所谓耳　赵云言辅国之宠幸也旧注引李林甫杨国忠葢公乾元二年离同谷来蜀作此诗时李与杨已死矣又二公皆为相岂可谓之小臣耶】嗟尔石笋擅虚名后来未识犹骏奔【诗骏奔走在庙赵云言人之争附辅国也】安得壮士掷天外使人不疑见本根【梁沈约诗云安得壮士驻奔曦华阳风俗録云蜀人曰我州之西有石笋焉天植之以镇海眼动则江涛大滥四方之人有来观者则竒而恠之賛皇公曰夫笋之为状也亭亭掲峭髙然若削圭芒天成神矣今小大相垒至八九节束以鐡鼓出于人力又何神乎遂命抽出鐡鼓伺事变恠则寂然而神恠不作　赵云言要使天下知其一内臣耳也公作是诗在上元元年之夏七月辅国果离间二宫矫诏迁上皇于西内矣公之逺见不亦明乎汉髙祖安得猛士兮守四方宋玉长剑耿介倚天外】
　　石犀行【成都记石犀在李太守庙内】
　　君不见秦时蜀太守刻石立作三犀牛【华阳国志秦孝文王以李氷为蜀守氷作石犀五头以压氷精穿石犀溪于江南命曰犀牛里后转为耕牛二头一在府市桥门今所谓石牛门一在渊中又自前堰上分穿羊摩江灌口西于玉女房下自渉邮作三人立水中与江神要水竭不至足盛不没肩时青衣出象山下伏行地中防江南安触山脇溷崖水遯漂疾破害舟船厯代患之氷发卒凿平崖通正水道或曰氷凿崖时水神怒氷乃操刃入水中与神门迄今防福成都记亦云石犀五今云三犀牛未详赵云此篇因石犀而指讥庙堂无经济之人也】自古虽有厌胜法天生江水向【一云须】东流【防阳白铜鞮歌汉水向东流又莫愁歌河中之水向东流匈奴传上以厌胜所在师古注汉髙纪云萧何初立未央宫以厌胜之术理亦宜然赵云本朝乐史寰宇记载志云在市北乃李氷所立以厌水恠故公直以为厌胜耳葢言厌胜者将欲使水东流邪则水自然东流矣何用石犀为厌胜也列子曰地不满东南故百川水潦归焉此江水东流谓之天生之义也】蜀人矜夸一千载泛滥不近张仪楼【按图经秦张仪筑少城在大市西又周地圗云张仪筑城屡壊不能立忽有一周旋正依行廵筑遂得立今有化桥成都记云张仪楼在子城南又曰张仪楼髙一百尺初筑此城虽曰附葢以顺江山之势正即为斜矣乃作此楼而定南北焉赵云又言厌胜者诡恠之事为不足凭故水终有时而为害焉隄防者正道故终借人力以为隄防也张仪楼事按图经秦张仪筑少城在城西少之为言小也有楼焉故号张仪楼南史始兴王与蔡仲能登张仪楼啇畧言往行可见有是楼之证矣本朝乐史寰宇记云张仪楼宣明门楼也然今宣明门之名亦不可考矣】今年灌口损户口此事或恐为神羞【后汉书户口减如毛米书武成以济兆民无作神羞左传茍防有功无作神羞】终借隄防出众力髙拥木石当清秋先王作法皆正道诡恠何得参人谋【荘子恢诡谲恠又諔絶诡幻恠易人谋谋】嗟尔三犀不经济缺讹只与长川逝【语子在川上曰逝者如斯　赵云此公之寓意于三犀指讥庙堂无经济之人甚明夫无经济之用终亦缺讹随长川而漂逝矣乾元二年乃吕諲李岘李揆第五琦同平章事五月李岘言毛若虚希中人防用刑乱法帝怒李揆不敢争出岘为蜀州刺史七月吕諲以从中人马尚书之请为人求官罢九月第五琦铸重规钱非是十月贬为惠州刺史公诗之作正在次年五月六月之间诣公之失皆已着见惟李揆未露至次年揆惧吕諲复用乃遣吏搆其过失諲密诉诸朝帝怒贬揆为袁州长史然则公岂不明见其非经济者乎经济字见上注】但见元气常调和自免洪涛恣雕瘵【曺子建诗泛舟赵洪涛　赵云此公有经济之量知水土之平特在乎得人葢宰相以燮理隂阳为事则调元之谓也洪涛字祖虽出而京赋鼓洪涛而扬波而晋木华海赋云帝妫巨害之世天网浡潏为雕为瘵洪涛澜汗万里无际专用木华海赋之意言水之广大为天网纪而洪水横流乃为雕伤瘵病于民矣荘子有隂阳调和武后常问陈子昂调元气以何道选有禀元气于灵和】安得壮士提天纲再平水土犀奔茫【前汉李寻传五行以水为本其精武婺女天地所纪终始所生水为凖平王道公正修明则百川理络脉通偏党失纲则涌溢为败陈蕃传志清天纲舜典咨禹汝平水土　赵云梁沈约云安得壮士驻奔曦陈蕃传虽有志清天纲而杜公所用则取海赋以求为天纲】
　　杜鹃行【华阳风俗録鸟有杜鹃者其大如鹊而羽鸣声哀而吻有血土人云春至则鸣闻其初声者有别离之苦人皆恶闻之惟田家其鸣则兴农事　赵云按蜀记曰昔人有姓杜名宇号曰望帝宇死俗説云化为子规规鸟名也一名鹃蜀人闻子规鸟皆曰望帝也遂于鹃字上加以杜姓谓之杜鹃又直名之为杜宇以次公考之此鸟乃暮春之时农夫以为耕曰规曰鹃其义取圆春之事也王介甫亦于宇説言之矣然有二种其一褐色四川中亦有而内地多有之名曰子规仿像其声之四云不如归去其一色黑似鸟而小两吻赤如血而其声二内地亦有而蜀中多有之名曰杜鹃仿像其声之二云杜宇夫所谓鹃之名自古有之汉书谓之曰鹃欧阳率更载临海异物志曰题鴂一名田鹃春三月鸣昼夜不止音声自呼俗言取梅子涂其口两边皆赤至麦子熟鹃乃止率更据志以为涂口而后赤葢信所传闻耳蜀人既传杜宇化为鹃而加杜姓称为杜鹃又曰杜宇然其声未必是呼杜宇也葢望帝之前则声云布谷则催耕之鸟而巳杜公于长安都坛诗云子规夜啼山竹裂于云安诗云两边山木合终日子规啼则指不如归去四声者而言之今有杜鹃行其后又有杜鹃诗则指杜宇之二声者言之惟其指杜宇之二声者言之故诗皆言帝王之事】
　　君不见昔日蜀天子化作杜鹃似老鸟【成都记曰杜宇亦曰杜主自天而降称望帝好稼穑教人务农治郫城亦曰望帝至今蜀人将农者必先祀杜主时荆州人鳖灵死其尸泝流而上至汶山下复生见望帝望帝因以为相号曰开明会巫山壅江人遭洪水开明为凿通流有大功望帝因以其位禅焉后望帝死其魂化为鸟名曰杜鹃亦曰子规又云子规深春乃有声低且怨与北之思归乐都不同也洛京东西多此鸟人以为子规者诚妄矣又云字禅位于开明升西山隠焉时适三月子规鸟鸣故蜀人悲子规鸟】寄巢生子不自啄羣鸟至今与哺鶵虽同君臣有旧礼骨月满眼身覊孤业工窜伏深树里四月五月偏号呼其声哀痛口流血所诉何事常区区尔惟【一作岂】摧残始发愤羞带羽翮伤形愚苍天变化谁料得万事反覆何所无万事反覆何所无岂忆当殿羣臣趋【赵云鲍昭行路难云中有一鸟名杜鹃言是古时蜀帝魂声音哀苦鸣不息羽毛憔悴似人髠飞走树间逐虫蚁岂忆往日天子尊念此死生变化非常理心中恻怆不能言今公所谓哀痛流血又有摧残之语及末句忆羣臣趋且云万事反覆葢出于此也】
　　戏作花卿歌【髙适传梓州副使叚子章反以兵攻东川节度李率州兵与西川节度使崔光逺攻子璋斩之西川牙将花惊定者恃勇诛子璋大掠蜀天子怒】
　　成都猛将有花卿学语小儿知姓名【薛云左太冲蜀都赋金城石郭兼通中区既丽且崇实号成都齐栢康随武帝起兵恣行暴害江南之人畏之以其名怖小儿祢衡大儿孔文举小儿杨徳祖】用如快鹘风火生【薛云按南史曹景宗谓所亲曰我昔在乡里骑快马如龙与年少辈数十骑拓弓作礕礰声放箭如饿防呌平泽中逐数肋射之渴饮其血饥食其胃甜如甘露浆觉耳后生风鼻尖出火此乐使人忘死不知老之将至】见贼唯多身始轻【汉光武见大敌则勇】绵州副使着柘黄【绵州副使杀子璋也着柘黄僭乗舆服色也　赵云髙适传云梓州副使段子璋反而公今诗云绵州副使着柘黄则梓州字误传为绵州乎着柘黄天子之服也柘黄字或云当是赭黄本朝诗曰戴了宫花赋了诗不容重见赭黄衣赭赤也赤与黄二色之合为赭黄皆不败輙改并俟博闻】我卿妇除即日平子璋髑髅血模糊手提掷还崔大夫【子璋即段子璋也崔大夫崔光逺也　杜补遗古今诗话云杜少时有病疟者少陵曰吾诗可疗之夜阑更秉烛相对如梦寐其人诵之疟犹是也少陵曰更诵吾诗云葢子璋髑髅血模糊一聨诵之果愈诗感神葢不诬也】李侯重有此节度【赵云重乃重叠之重葢段子璋既攻东川则李奂必失节度矣以花卿斩之则李复保有节度焉】人道我卿絶世【一作代】无既称絶世无天子何不唤取守京都【讥其夺掠也鲁直云子美作花卿歌雄壮激昻读之想见其人也杨明叔为余言花卿家在丹棱东馆镇至今有英气血食其乡见封为忠应公诗话苕溪渔隠曰细攷此歌想花卿当时在蜀虽有一时平贼之功然骄恣不法人甚苦之子美不欲顕言末句含蓄葢可知矣】
　　赠蜀僧闾邱师兄【太常博士圴之孙】
　　大师铜梁秀【左思蜀都赋外负铜梁于岩渠内函要害于膏腴　杜补遗太平御览载张孟阳蜀都赋注云铜梁山名也按其山有桃枝竹东西连亘二十余里山岭之上平整逺望诸山此独秀也山在合州界铜梁县】籍籍名家孙【袁阳源白马篇籍籍関外来车从倾国】呜呼先博士炳灵精气奔【左太冲蜀都赋近则江汉炳灵世载其英郁若相如皭若君平】惟昔武皇后临轩御乾坤多士尽儒冠墨客蔼云屯【杨子云长杨赋借翰林以为主人子墨为客卿以讽陆士衡胡马如云屯】当时上紫殿不独卿相尊【谢晖直中书省紫殿肃隂隂】世传闾邱笔峻极逾昆仑【禹本纪言昆仑髙二千五百里日月所相避隠为光明也诗峻极于天】凤蔵丹霄暮【一作穴】龙去白水潭【东京赋我世祖忿之乃龙飞白水鳯翔参墟】青云雪岭东【西都赋琳珉青荧新添蜀有雪山】碑碣旧制存【杜补遗东蜀牛头山下有闾邱均撰瑞圣寺磨崖碑严政书寺今改为天寕罗汉禅院】斯文防都邑髙价越璵璠【均以文名当时四方碑碣多出其手璠璵玉器也】晩看作者意妙絶与谁论【陆韩卿赋有云歌能妙絶】吾祖诗冠古同年防主恩豫章采日月嵗久空深根【豫章良材也】小子思疎濶岂能达词门穷愁一挥泪【愁一作秋陆士衡挥涙叹流离又挥泪广川隂】相遇即诸昆我住锦官城【成都记锦城以江山明丽错杂如锦】兄居祗树园【金刚经佛在舍衞国只树给孤独园　杜补遗楞严经云祗桓精舍注云祗桓林树名具云祗陁桓或云逝多此云战胜即太子名林主是彼故云胜林精舍建立有二因縁须达长者施园祗陁太子施树故金刚经云祗树给孤独园】地近慰旅愁往来当丘樊天涯歇滞雨粳稻卧不翻漂然薄游倦始与道旅【一作侣】敦景晏步修廊而无车马喧【陶渊明结庐在人境而无车马喧】夜阑接软语落月如金盆【法华经又以软语一云言词柔软　杜补遗维摩经云菩萨成佛时命不中天大富梵行所言诚谛常以软语眷属不离善和诤讼言必饶益不疾不恚】漠漠世界黑【一作空】驱驱争夺繁唯有摩尼珠可照浊水源【言性照圆明如摩尼珠然虽照浊水而不为浊水所汚也如语云湼而不缁　杜补遗圆觉经譬如清浄摩尼宝珠映于五色随方各现诸愚痴者见彼摩尼实有五色圆觉净性现于身心随类各应亦复如是观无量夀佛经云诸天童子摩尼以为缨络光照百余里犹如和合百亿日月不可具名室志云冯翊严生家汉南岘山得一珠如弹丸色黑胡人曰此西国清水珠也若至浊水冷然洞彻矣以三十万易之而去】
　　泛溪
　　落景下髙堂进舟泛回溪【谢灵运对岭临回溪　赵云广雅云日将落曰薄暮又日西落光反照于东谓之反景故公今云落景也回溪字祖出枚乗七发云依絶区兮临回溪】谁谓筑居小【谢灵运蹑险筑幽居】未尽乔木西【诗南有乔木　赵云言不必大屋绵亘以尽乔木之地】逺郊信荒僻秋色有余凄练练峰上雪纎纎云表霓【赵云峰上雪应是逺言西山之上峰雪承秋色之后而言雪则西山谓之雪山四时皆雪也雪云练练以言其白江淹丽色赋云色练练而欲夺又梁呉均赠周承诗练谏波中白皆取此义纎纎字则古诗有两头纎纎之名】童戏左右岸【一云儿童戏左右谢灵运海鸥戏春岸】罟弋毕提携【赵云言两岸皆有儿童嬉戏至尽携网罟毕弋以取鱼鸟庄子曰毕弋者多鸟乱于上网罟者多鱼乱于下网罟者取鱼之器毕弋者取鸟之器今所谓罟弋言网罟毕弋所谓毕提携却是毕尽之毕也】翻倒荷芰乱指挥迳路迷【谢灵运连岩觉路塞密竹使迳迷来人忘新行去子惑故溪　赵云其为嬉戏至翻倒芰荷而乱互相指挥无所适从故于迳路翻成迷惑也陆韩卿诗荷芰始参差】得鱼已割鳞采藕不洗泥人情逐鲜美物贱事巳【一作亦】暌【赵云得鱼则便割其鳞而杀之采藕则不及洗泥而食之皆儿童之戏也虽是儿童之戏而于人情以鲜美为贵于物以非新为贱物既可贱事亦暌离矣此龙阳君以得鱼弃前鱼为恩夺而泣者也公因目前实事起意以虽小儿犹知好新而厌故也】吾村霭暝姿异舍鸡亦栖萧条欲何适出处庻可齐【沈休文萧条何所欲　赵云以既无所适遂可以处不必出也】衣上见新月霜中登故畦浊醪自初【一作新】熟东城多鼓鼙【赵云葢言浊酒幸自初熟可以供饮宜安郊村之兴况东城多鼓鼙乎浊醪字公屡使本出魏都赋清酤如济浊醪如河东城东州之城也是年四月东川节度兵马使段子璋反五月西川节度使崔光逺使牙将花惊定击斩之惊定乗胜大掠东蜀至天子闻之而怒则虽七月兵应未定故云】
　　题壁上韦偃画马歌【鲍云朱景玄画防云韦偃伯父工龙马父銮工山水松石偃又工仙僧老松异石人知其善画马不知其松石更工】
　　韦侯别我有所适知我怜君【一作渠】画无敌戏拈秃笔埽骅骝歘见麒麟出东壁【顔延年白马赋歘耸跃以鸿惊骅骝良马也麒麟瑞兽也余见上天育骠骑歌注】一匹龁草一匹嘶坐看千里当霜蹄时危安得真致此与人同生亦同死【庄子马蹄可以践霜雪龁草饮水吕布尝御良马号曰赤兎能驰城飞堑驰突燕军一日或至三四斩首而出　赵云乃所向无空阔真堪托死生之意其事则世説曰刘备之初奔刘表表左右欲因防取备备觉如厠便出所乗马的颅走堕襄阳城檀溪水中备急谓的颅曰今日厄何不努力的颅一踊三丈得过又如刘牢之为慕容垂所逼马跳五丈涧而脱】
　　戏题画山水图歌【王宰画丹青絶伦】
　　十日画一水五日画一石能事不受相促迫主宰始肻留真迹壮哉昆仑方壶【一云文】图【列子汤问夏革曰渤海之东不知防万亿里有大壑焉实惟无底之谷其下底名曰归墟八宏九野之水天汉之流莫不注之而无减焉注世传天河与大海通其中有五山一曰岱舆二曰员峤三曰方壶四曰瀛州五曰蓬莱又周穆王宿于昆仑之河汾水之阳山海经云昆仑山有五色水　赵云此图应画江山之埶阔逺故直以为昆仑与方壶山之图形容之】挂君髙堂之素壁巴陵洞庭日本东【巴陵岳阳也洞庭在其左海东有日本国】赤岸水与银河通【赤岸地名　杜补遗南兖州记曰步山东五里江有赤岸山南临江中罗君章云赤岸若朝霞即此也涛水自海入江冲激六七百里至北岸侧其埶始衰郭景纯江赋云鼓洪涛于赤岸余巴陵洞庭事见第四寄薛三郎中青草洞庭湖补遗赵云又状其水之阔远文选枚乗七发云凌赤岸矣后学者见防昻作岐邠泾寕四州人马坊碑有云我有唐之新造国也于赤岸泽仅得牝牡三千匹遂感赤岸所在殊不知此陇右间亦有赤岸矣巴陵之洞庭曰本国之东真州之赤岸通银河之水此皆收其逺也】中有云气随飞龙【荘子姑射山有神人乗云气御飞龙而游乎四海之外】舟人渔子入浦溆山水尽亚【一作带】洪涛风【江赋舟子渉人又人渔子海赋舟人渔子徂南极东七发陵赤岸篲扶桑　赵云楚辞入溆浦而倒用之则何逊咏白鸥诗云孤飞出浦溆独宿下沧洲荘子有山木篇西京赋起洪涛而扬波】尤工逺势古莫比咫尺应须论【一作千】万里【薛云按南史竟陵王子良孙贲字文炳能书善画于扇上图山水咫尺之间便觉万里为遥矜慎不传自娱而已】焉得并州快剪刀剪取呉松半江水【赵云言呉地之松江也苕溪渔隠曰予读益州画记云王宰大厯中家于蜀州能画山水意出象外老杜与宰同时此歌又居成都作其许与必不安】
　　题李尊师松树障子歌
　　老夫清晨梳白头【赵云礼记云大夫得谢自称曰老夫左传云牵率老夫曹子建云云防还城邑清晨复来还邹阳云白头如新又前人有白头翁之语】都道士来相访握髪呼儿延入戸【周公一沐三握髪　赵云古诗呼儿烹鲤鱼】手提新画青松障障子松林静杳防【赵云楚辞曰杳防兮昼晦】凭轩忽若无丹青隂崖却承霜雪【一作露】干【马季长长笛赋生于终南之隂崖南都赋幽谷嶜岑夏含霜雪　赵云登楼赋凭轩槛以遥望而江淹拟张绰云凭轩咏尧老孔子曰霜雪既降吾以是知松栢之茂也】偃葢反走虬龙形老夫平生好竒古【赵云抱朴子云天陵偃葢之松故北齐魏收诗云古松图偃葢新栢写烟岑隋炀帝古松诗云独留麈尾影犹横偃葢隂反走虬龙形言松身之反走如之也若抱朴子云松树反中有聚脂状如龙形乃言松脂之形则栢之古身亦可状为虬龙矣】对此兴与精灵聚巳知仙客意相亲更觉良工心独苦【东坡诗话云故人董传善论诗余尝云子美诗不免有凡语已知仙客意相亲更觉良工心独苦此岂非凡语耶传笑曰此句殆为君发凡人用意深处人罕能识此所以为独苦岂独画哉杜补遗古今诗话云管子曰事无终始无事多业此言学者贵能成就也唐人为诗皆量巳力以致功常积精思数十年然后各自名家今人不然未有小得已髙视前人自以为无敌然知音之难万事悉然杜工部诗云更觉良工心独苦用意之妙有举世莫之知者此其所以为独苦欤　赵云古诗云晨风懐苦心陆士衡猛虎行云志士多苦心豫章行云曽是懐苦心则公葢用此也】松下文人巾屦同偶坐似【一作自】是商山翁怅望【一作惆怅】聊歌紫芝曲时危惨澹来悲风【啇山翁紫芝曲并见上喜晴及洗兵马注】古栢行【伤有其才而不得其用也　赵云此诗凡三段自孔明庙前有老栢至月出寒通雪山白八句指言今防州孔明庙之栢自忆昨路绕锦亭东至正直元因造化功八句追言成都先主庙之栢自大厦虽倾要梁栋至古来材大难为用八句总言两处之栢起意以嗟大材之人且自况其身】
　　孔明庙前有老栢【庙在成都先主庙西隅　赵云孔明为蜀相成都则先主庙而武侯祠堂附焉防州则先主庙武侯庙各别今咏栢専是孔明庙而已岂非防州栢乎公诗集中其在防也屡有孔明庙诗于防州十絶云武侯祠堂不可忘中有松栢参天长以絶句证之则此乃防州之诗明矣】柯如青铜根如石【赵云任昉述异曰虞氏县有卢君冢傍栢二株劲如铜石也黄贡献之云在费多得家见述异志一本正有其柯如青铜其根知鐡石之文则公必使青铜尤为有据】霜皮溜两四十围黛色参天二千尺【曹子建荆棘上参天新添缃素杂记云沈存中笔谈云四十围乃是径七尺无乃太细长乎予谓存中性机警尤善章筭术独于此为误何也古制以围三径一四十围即百二十尺围有百二十尺即径四十尺矣安得云七尺也若以人两手大指相合为一围则是一小尺即径一丈三尺三寸又安得云七尺也武侯庙栢当从古制为定则径四十尺其长二千尺宜矣遯斋间览云沈不知子美之意但言其色而已犹言其翠色苍然仰视髙逺有至于二千尺而几于参天也若如此求疵则二千尺固未足以参天而诗人谓峻极于天者更为妄语范蜀公云武侯庙栢才十丈而杜云二千尺以谓诗人好大其事学林新编云按子美漳関吏诗曰大城鐡不如小城万丈余岂有万丈城耶姑言其髙四十围二千尺者亦姑言其髙且大也诗人之言当如此而存中乃拘以尺寸较之则过矣　赵云庾肩吾过建昌故台诗曰图云初溜雨画水即生苔鲍照与其妹书言所厯之处曰半山以下纯为黛色其四十围二千尺又用栢事以形容今栢之长大也四十围则隋均州图经云南阳武当南门且有杜栢树大四十围梁萧欣为郡伐之二千尺则巴郡有栢树大可十围髙二千尺余此并载乐史太平寰宇记中公夔州絶句有云武侯祠堂不可忘中有松栢参天长则夔州庙中之栢当公赋诗时目见其髙大故今又有参天二千尺之句前軰既不知此是夔州而又不见乐史所载栢事乃为纷纷之説】君臣已与时际防【蜀先主孤之有孔明如鱼之有水也赵云杨子云尧舜禹君臣也而并孟逹辞先主表云际防之间请命乞身】树木犹为人爱
　　惜【左传思其人犹爱其树况用其道而不惜其人乎刘歆曰思其人犹爱其树况宗其道而毁其庙乎　赵云佛书有云树木神三国志注载魏书言太祖屯兵堤南树木幽深吕布疑其有伏前既已言栢之大髙矣便可接气接巫峡寒通雪山皆为形容之句而却挿此两句何也曰此公诗之妙处也葢栢虽有四十围之大二千尺之长者而后人如萧欣輙代之不能久有惟此栢以君臣际会之休故人爱惜以至于今也惟其如此然后致气接寒通之逺焉】云来气接巫峡长月出寒通雪山白【宜都山川记曰巴东三峡巫峡长诗眼云形似之意葢出于诗人之赋萧萧马鸣悠悠斾旌是也激昻之语葢出于诗人之兴周余黎民靡有孑遗是也古人形似之语如镜取形灯取影也故老杜所题诗往往亲到其处益知其工激昻之言孟子所谓不以文害辞辞害意初不可形迹考然如此乃见一时之意余游武侯庙然后知古栢诗所谓柯如青铜根如石信然决不可改此乃形似之语霜皮溜雨四十围黛色参天二千尺云来气接巫峡长月出寒通雪山白此激昻之语不如此则不见栢之大也文章固多端警防往往在此两体耳赵云巫峡主云来言之高唐赋曰妾居巫山之阳髙立之岨朝为行云暮为行雨巫峡在防之下至峡之云来而栢之气与接雪山主月出言之雪山谓之西山记云月出于西雪山在防之西雪山之月出而栢之寒与通皆言其髙大也东方朔别传曰凡占长史东耕当视天有黄云来覆车五谷大熟梁呉均咏雪诗有云白雪苍梧来过拂章华台于云亦使来字矣诗云月出皎兮盛之荆州记载古歌曰巴东三峡巫峡长猿鸣三声泪霑裳又陈隂鉴渡青草湖诗曰穴去茅山近江连巫峡长防州虽不望见雪山大槩在蜀西之一带西域记雪山积雪不消冬夏望之皆白故云雪山白此言防州之栢尤明亦所以引下段言成都之栢在雪山之下而此栢寒通雪山矣】忆昨路绕锦亭东先主武侯同閟宫【诗閟宫有恤　赵云此乃追言成都先主庙之栢杜公近方离成都而来夔故止可言忆昨也士夫误诵此诗句之熟以为忆昨路绕锦城东又生疑惑乃谓先主庙在成都南门外而子美云锦城东为不可晓此不自知其误诵之熟也严武有寄题杜二锦江野亭诗此岂所谓锦亭乎或是当时先主庙西又有锦亭虽不见所载而以意逆志为然公自西郊草堂绕所谓锦亭而往乃为东矣同閟宫葢又纪实也今庙中塑先主武侯之像】崔巍枝干郊原古窈窕丹青户牖空【赵云郊原古则先主庙栢在平地而古也下句感物吊古言窈窕深防所施丹青之户牖徒存而无人也谢灵运诗云窈窕承明内言宫殿之深邃矣张良庙敎云可改构栋宇而修丹青老子云凿户牖以为室】落落盘居虽得地防防孤髙多烈风【赵云杜笃首阳山赋曰长松落落卉木防防梁沈约髙松赋云郁彼髙松栖根得地防防孤髙则言栢之髙而望之防防如扬子云鸿飞防防尚书烈风雷雨弗迷而在栢用之则七发之言桐树云冬则烈风之所激】扶持自是神明力正直元因造化功【薛云孙兴公天台赋嗟台岳之所异挺实神明之所扶持　赵云列子曰穆王见偃师叹曰人之巧乃与造化同功前汉有云造化之功】大厦如倾要梁栋【大厦将颠】万牛回首邱山重【赵云大厦以比国家如倾以言多难梁栋以栢喻人材庾子嵩目和峤森森如千丈松施之大厦有栋梁之用也后汉冯衍説辞曰明帝复兴而大将军为之梁栋】不露文章世巳惊未辞剪伐谁能送【甘棠勿剪勿伐赵云栢木有文采具在其中故云不露文章人巳讶其髙大下句葢自况其不惮麋躯损身以应器使然谁能送致之乎】苦心岂免容蝼蚁香叶终经宿鸾凤【赵云栢实与叶其味苦故栢心亦苦心虽苦矣而不免蝼蚁之所穿以况小人之见凌也下句岂非公自况其终接鸳鸾之侣乎谢承后汉书曰方储遭母忧种松栢鸾栖其上】志士幽人莫怨嗟古来材大难为用【庄子吾有大树人谓之樗其大本拥肿而不中绳墨立之涂匠者不頋今子之言大而无用众所同去也　赵云王充论衡効力篇云或伐薪于山轻小之木合能束之至于大木十围以上引之不能动推之不能移则委之于山林收所求之小木而巳由斯以论知能之大者其犹十围以上木也人力不能举荐其犹薪者不能推引也孔子周流无所留止非圣才不能道大难行人不能用也故夫孔子山中巨木之类也论衡之语如此公所谓材大难为用岂不出于此乎】
　　戏为双松图歌【韦偃画】
　　天下防人画古松翠宏已老韦偃少【毕宏亦画工也】絶笔长风起纎末【仲尼作春秋絶笔于获麟长笛赋其应清风也纎末奋蕱】满堂动色嗟神妙【赵云满堂如满堂为之不乐左传使者色动而言肆】两株惨裂苔藓皮屈铁交错回髙枝白摧朽骨龙虎死墨入太隂雷雨垂松根胡僧憇寂寞厐眉皓首无住着偏袒右肩露双脚【金刚经偏袒右肩右膝着地　赵云因画胡僧而纪咏之故用佛书字为张良传载四皓之厐眉皓首衣冠甚伟楞严经云名无住行名无着行公摘其字而合用之也然唐有中兴间气集载郑贤诗云髙僧无住着何日出东林贤兴公同时人莫知孰先用也】叶里松子僧前落韦侯韦侯数相见我有一匹好东【一作素】绢重之不减锦绣段【四愁诗美人赠我锦绣段　赵云不减者不亏也本出左传不为末减其后晋人多言某人不减某人】已令拂拭先凌乱【谢恵连清波时凌乱　赵云梁呉均行路难曰未央采女弃鸣箎争见拂拭生光仪谢晀和刘绘诗頳紫共彬駮云锦相凌乱】请公放笔为直干
　　喜雨
　　春旱天地昏日色赤如血【前汉河平元年日出赤如血赵云日赤色如血公极言旱日之可畏旧注引前汉河平元年日色赤如血河平者成帝年号也成帝本纪及汉天文志并无之乃晋光熙元年五月壬辰癸巳日光四防流如血流照地皆赤甲午又如之占曰君道失明又永嘉五年三月庚申日防光如血下流所照皆赤旧注模棱妄引年号有误后学故为详出之也】农事都已休兵戍况骚屑巴人困军须恸哭厚土热【左传皇天厚土实闻此言　赵云按本朝乐史寰宇记载阆州阆中郡春秋之巴国也有渝水为前汉髙祖纪所谓巴渝之舞是已公诗毎有巴字皆多阆州诗矣厚土经传只使后土至厚地字方使厚薄之厚今公厚土葢因有厚地故用厚坤又用厚土耳旧注便改左传作皇天厚土实闻此言非是】沧江夜来雨真宰【真宰见第三巻注】罪一雪谷根小苏息沴气终不灭【赵云沴气隂阳错谬之气也沴音戾庄子曰隂阳之气有沴】何由见寕嵗解我忧思结【国语自子之行晋无寕嵗鲍明逺寕嵗犹七奔】峥嵘羣山云交会未防絶【赵云交防字周礼隂阳之所交风雨之所防而合成】安得鞭雷公滂沲洗呉越【时闻浙右多盗贼出猎赋霹雳列缺吐火施鞭又鞭洛水之宓妃南都赋鞭魍魉　赵云滂沲言大雨也诗云月离于毕俾滂沲矣】
　　太子张舍人遗织成褥段
　　客从西北来遗我翠织成【古诗客从逺方来遗我一端绮　赵云织成者防物之名后汉舆服志云织成者多】开缄风涛涌中有掉尾鲸【江赋扬鬐掉尾又介鲸乗涛以出入海赋其鱼则横海之鲸偃尾髙涛巨鳞挿云　赵云顔延年诗春江壮风涛】逶迤罗水族琐细不足名【皆言织纹也】客云充君褥承君终宴荣空堂魑魅走髙枕形神清【赵云曹子建诗公子敬爱客终宴不知疲公言其可以为褥而为褥之用有三一则可承终尽之宴二则设之于髙堂而魑魅见其上海兽恠状必惊而走三则寝于其上可以除魔去魇神魂自清也于一句五字中意各存矣】领客珍重意頋我非公卿留之惧不祥【左传服之不衷身之灾也】施之混柴荆服饰定尊卑大哉万古程【书车服以庸】今我一贱老裋褐更无营【禹贡裋褐不完师古曰裋者谓僮坚所着布长襦也褐毛布也裋音竪　赵云简册所载有短褐有裋褐公每对属处则用短褐葢短窄之褐也裋褐取童竪之褐为义今单句云裋褐更无营则用短褐亦可大率贫者之服耳】煌煌珠宫物寝处祸所婴【书云臣有作福作威玉食害于而家凶于而国　赵云珠宫指言龙宫也楚辞云贝阙兮珠宫葢言以此褥而寝处非卑贱者所宜惧婴于祸又以成不祥之义也説文云婴绕也如曹子建四言云咨我小子凶顽是婴】叹息当路子干戈尚纵横掌握有权柄衣马自肥轻【语乗肥马衣轻裘　赵云今当用兵之时其当路得埶之人乗此干戈扰攘操握权柄自然乗肥马衣轻裘非我所预也孟子曰夫子当路于齐淮南子置鉴燧掌握之中】李鼎死岐阳实以骄贵盈【赵云李鼎于史无传惟见姓名于旧史崔光逺传上元元年以李鼎伐光逺为凤翔节度使又新唐书载于上元二年二月云奴刺党项羌寇宝鸡焚大防関寇凤州凤翔尹李鼎败之此李鼎之可见者史有恃宠骄盈】来瑱赐自尽气豪直阻兵【上元三年肃宗追瑱入京裴茂称瑱屈强难制宜早除之宝应二年贬瑱播州县尉翌日赐死左传阻兵安忍】皆闻黄金多坐见悔吝生【苏季子位髙多金也老子曰多蔵则厚亡易云吉凶悔吝生乎动】柰何田舍翁受此厚贶情【汉祖起田舍翁】锦鲸巻还客始觉心和平振我麤席尘愧客茹藜羮【王子渊颂羮藜含糗者不足论太牢之滋味　赵云庄子云藜羮不糁旧注所引在后又字倒矣】
　　丈人山【青城山记云此山为五岳之长故云丈人有丈人观】
　　自为青城客不唾青城地为爱丈人山丹梯近幽意【赵云唾地者有所恶而唾也元魏尔朱荣手毁匿名书唾地曰云云是也不唾其地所以敬之也陈徐陵作玉台新咏载刘勲妻王维诗云千里不唾井况乃昔所奉丹梯上山之路也谢晖敬亭山诗要欲追竒趣即此陵丹梯灵运躔步陵丹梯】丈人祠西佳气浓【陶潜山日夕佳后汉气佳哉郁郁葱防】縁云拟住最髙【灵光殿赋縁云上征】扫除白髪黄精在君看他时氷雪容【世説黄精久服反老为少　赵云按本草黄精味甘平补益轻身延年不饥尝读逸史载虞乡永乐县连接其中道者往往而过有吕生者居二邑间自为童况时斸黄精煮服之十年行若飘风母逼令餐饭诸妹置猪脂于酒中强饮之乃逼于口鼻嘘吸之际一物自口中落长二寸余众共视之乃一黄金人子吕生乃仆卧不起移时方起先是吕生虽年近六十鬓髪如漆及是皓首观此则黄精有扫除白髪之功矣汉书埽除烦寄荘子姑射神人肌肤若氷雪】
　　百忧集行【赵云诗我生之后逢此百忧而王筠行路难云百忧俱集防人肠故取为题】
　　忆年十五心尚孩【年一作昔鲁昭公十五而犹有童心者子若婴儿之未孩圣人皆孩之赵云孩者可提之童也十五乃志学之时心未免于孩故云尚孩押孩字韵陶渊明命子曰言云日居月诸渐免于孩】健如黄犊走复来庭前八月梨枣熟一日上树能千回即令倐忽已五十坐卧只多少行立强将笑语供主人悲见生涯百忧集【赵云公生于壬子先天元卒至此则五十嵗也主人葢卜居诗所谓主人为卜林塘幽之主人岂地主者乎学者多妄指以为府尹非也】入门依旧四壁空【相如家居徒四壁立】老妻覩我顔色同痴儿未知父子礼呌怒索饭啼门东【集注班超防年每索饭稍迟即呌怒父曰此子异日当为万户侯】
　　投简成华两县诸子　【明皇幸蜀号成都为南京故成华得称赤县】
　　赤县官曹拥材杰【十州记神州赤县】软裘快马当氷雪长安苦寒谁独悲杜陵野老骨欲折【赵云京畿倚郭谓之赤县史记邹衍所谓神州赤县成都当此时号为南京故公诗指两县得谓之赤县梁简文帝与萧临川书八区内侍厌直御史之庐几棘外府且息官曹之务沈约懐旧吏部信才杰蔡伯世云此成都诗不应言长安其夜字之讹故误作安耳况卒章之意明甚其説非长此公虽在成都而逺念长安之寒下句南山青门则言长安之地矣杜陵属京兆后汉李固传霍光忧愧发愤悔之折骨】南山豆苗早荒秽【杨恽传诗曰田彼南山芜秽不治种一顷豆落而为箕】青门地新冻裂【史记邵平种于长安城东汉书覇城门所谓青门也即长安城东门名】鄊里儿童项领成【诗节彼南山四牡项领　赵云按陶渊明所谓鄊里小人故公又云乡里小儿狐白裘项领成言其长成而得意也后汉吕强陈政事书有云羣邪有领】朝廷故旧礼数絶【左传名位不同礼亦异数任彦升哭范仆射诗平生里数絶】自然弃掷与时异况乃疎顽临事拙饥卧动即向一旬敝衣何啻聨百结【刘公干弥旷十余旬　赵云重言其贫也説苑言子思居于衞二旬九食之义贫士传董先生衣百结】君不见空墙日色晩此老无声涙垂血【赵云卞和献玉而遭刖则哭于空山涙尽继之以血】
　　徐卿二子歌【赵云二子字虽是实道其事而论语见其二子焉】
　　君不见徐卿二子生絶竒感应吉梦相追随【诗吉梦维何维熊维罴乃生男子　赵云曹子建诗飞葢相追随】孔子释氏亲抱送尽是天上麒麟儿【徐陵年数嵗家人携见寳志上人志以手摩顶曰天上石麒麟也】大儿九龄色清澈秋水为神玉为骨小儿五嵗气食牛满堂宾客皆回头【杨子吾家之童乌九龄而与我文大儿见四巻刘少府诗尸子虎豹之驹虽未成文已有食牛之气谢希逸月赋满堂变容回皇如失　赵云世説孔文举有二子大者十嵗小者五嵗昼日父眠小者牀头盗酒饮之大儿谓曰何以不拜荅曰偷何行礼此载年小而善言语也管辂别传言何晏尚书神明清澈见世説注陈遵传王莾传皆有宾客满堂云云也旧注引月赋满堂变容不相干矣】吾知徐卿百不忧积善衮衮生公侯【易积善之家衮衮见上醉时歌注】丈夫生儿有如此二雏者名位岂肻卑微休【赵云左传名位不同王充论衡自纪篇位虽卑防行茍离俗必兴之友】
　　病栢
　　有栢生崇冈童童状车【一作青】葢【琴赋托峻岳之崇冈魏文帝西北有浮云亭亭如车葢　杜补遗云蜀志先主舍东南角篱上有桑树生髙五丈余遥望见童童如小车葢往来者皆恠此树非凡先主少时与诸小儿戏诸树下戏言吾必当乗此羽葆葢车又齐书太祖宅在进武南有桑树状如车葢上年数嵗游于其下从兄敬宗谓曰此树为汝生也】偃蹙龙虎姿主当风云防【神仙传麒麟客有龙虎之姿　赵云魏呉季重荅魏太子牋臣幸得下愚之材值风云之防晋陆机塘上行言江蓠曰彼防风云防移居华池边史有感遇风云依乗风云】神明依正直故老多再拜【赵云传聪明正直之谓神今言栢树正直而神明反依之也诗召彼故老】岂知千年根中路顔色坏出非不得地蟠据亦髙大【梁沈约髙松赋云郁彼髙松栖根得地元魏奚斤之言赫连昌曰未有盘据之资易君子以积小成大】嵗寒忽无凭日夜柯叶改【嵗寒然后知松栢之后雕礼器如松栢之有心贯四时不改柯易叶　赵云古诗日夜黄日夜疎言其不觉如此之义】丹凤领九雏哀鸣翔其外【建康实録凤将九雏再见于丰城众鸟从之洞箫赋孤雌寡鹄娯优乎其下春禽羣嬉翺翔乎其颠琴赋翔鸾集其颠　杜补遗按呉兢乐府古题要解云凤将雏汉世曲名晋应璩百一诗云言是凤将雏又北齐阳松玠谈薮云东海何承天除著作年巳迈诸佐郎并少年荀伯玉呼为妳母承天云卿当言凤凰将九子妳母何言耶亦将雏之义　赵云古歌词陇西行曰凤凰鸣啾啾一母将九雏南都赋鸾鸑鹓雏翔其上】鸱鸮志意满养子穿【一作窟】穴内【诗有防鸮篇】客从何鄊来伫立久吁恠【赵云上句仿古诗客从逺方来也李善注文选吁疑恠之辞此摘用矣】静求元精【一作无根】理浩荡难倚赖【赵云后汉郎顗传元精所生王之佐臣而晋阮籍咏怀诗曰天地絪緼元精代序】












　　九家集注杜诗巻七
　　钦定四库全书
　　九家集注杜诗巻八　　　宋　郭知达　编古诗
　　病橘【此诗伤物失所而至于困悴　赵云此篇直叙亊纪实而感叹之诗旧注妄矣】
　　羣【一作伊】橘少生意虽多亦奚为惜哉结实小【一作少】酸澁如棠梨剖【一作割】之尽蠧虫采掇爽其冝【其一作所诗薄言采之薄言掇之】纷然不适口【庄子柤梨橘柚皆可于口】岂只存其皮萧萧半死叶【七发其根半死半生冬则烈风懔霰飞雪之所激】未忍别故枝冬霜雪积【刘公干自夏涉冬】况乃廻风吹【赵云柤梨橘柚其味相反而皆可于口今云不适口则以其病反言之橘皮可用于药病亦不可用矣半死叶借七发言半死字用也宋沈约霜来悲落洞诗云宿茎抽晩干新叶生故枝梁元帝纂要曰冬曰英亦曰冬注云刘公干诗亦诗人承用之熟非祖出也】此物蓬来殿罗列潇湘姿【潇湘有橘柚橘洲世説江南为橘江北为柚】此物嵗不稔玉食少光辉【书惟辟玉食周礼共食玉少一云失杜云天子玉食言所食之珍贵如玉】冦盗尚凭陵当君减膳时【天子彻乐减膳】汝病是天意吾愁【一云谂】罪有司【赵云此八句是一段蓬莱殿在东内大明宫□凉殿前则橘多生于湘潭间张华诗曰橘生湘水侧菲陋人莫传逢君金华宴得在玉几前古诗言庭树云此物何足贵玉食所食之珍贵如玉注引王齐则共食玉乃真是玉屑非此之谓礼云凶年天子彻乐减膳吾愁罪有司言是天意使橘病而不供不可归罪有司一作谂字义止训告非也】忆昔南海使奔腾献荔枝百马死山谷到今耆旧悲【唐书贵妃嗜荔枝必欲生致之乃置骑传送走数千里其味未变巳至京师集注汉和帝纪云旧南海献龙眼茘枝十里一置五里一候奔腾险阻死者继路时临武长唐羌县接南海乃上书陈状帝下诏曰逺国珍羞本以荐奉宗庙茍有伤害岂爱民之本其敕太官勿复爱献谢承汉书云唐羌字伯游辟公府补临武长县接交州旧贡茘枝龙眼驿马昼夜传送至有遭虎狼毒害顿仆死亾不絶道经临武羌乃上书谏和帝曰臣闻上不以滋味为德下不以贡膳为功故天子食太平为尊不以果寔为珍伏见交阯七郡献生龙眼等鸟惊风发南州地土恶虫猛兽不絶于路至于触犯死亡之害死者不可复生来者犹可救也此二物升殿未必延年益夀帝従之羌即叶官还家不应微杜云公借其事以讥杨妃旧注引唐书其説非唐所贡乃涪州茘枝由子午道而徃非南海也　赵云此用献荔枝事比之竒矣杜所引是故公后有絶句云侧生野岸及□蒲不熟丹宫满玉壶云壑布衣骀背死劳人重马翠眉湏】
　　枯防【此诗伤民困于重敛也】
　　蜀门多防【一作栟】榈高者十八九其皮割剥甚虽众亦易朽徒布如云叶青青嵗寒后交横集斧斤凋丧先蒲栁【薛云北史韦世康与子弟书曰耄虽未及壮年已谢霜早秋梧风先蒲栁又晋书顾悦之与简文帝同年而髪早白帝问其故对曰松栢之姿经霜犹茂蒲栁之质望秋先零説文杨栁也诗蒲栁之木二种一种皮正青一种皮红布一作有　赵云广志曰防一名栟榈张平子南都赋云其木则楈枒栟榈结根竦本垂偹婵媛布緑禁之萋萋数华药之哀栟音并榈音榈若论公所所赋指蜀中之防则蜀都赋云其木则有防椰楔枞矣庄子曰松栢在冬夏青青孔子曰嵗寒然后知松栢之后雕防叶如车轮虽冬亦青故借用阮嗣宗咏懐诗有走兽交横其蒲桞一物乃杨之别名世説顾悦之梁简文问曰卿何以先老苓曰蒲柳之质望秋先零松栢之姿隆冬转茂防以多剥而雕丧故以此形容之】伤时苦军乏【律乏军兴】一物官尽取嗟尔江汉人生成复何有聊同枯防木使我沉叹乆死者即已休生者何自守【何一作能】啾啾黄雀啄侧见寒蓬走念尔形影干摧残没藜莠【蜀人取其皮以充用惟军兴□求尤急　赵云家语孔子谓哀公曰一物之理乱亡之端江文通书一物之防有足悲者下六句因防一物以兴江汉之人诗曰滔滔江汉南国之纪此防州诗也而用江汉于防为近死者即巳休犹防之既已剥多而枯死生者何自守犹防之未剥者终复遭剥也后四句又着防而言矣黄雀小鸟耳西京剥云翔鹍仰而不逮况青鸟与黄雀】
　　枯柟【此诗伤抱材者老死丘壑而不材者见用也】
　　楩柟枯峥嵘【蜀都赋楩楠幽蔼于谷厎】乡党皆莫记不知几百嵗惨惨无生意【赵云梗柟枯峥嵘则其枝之高大矣王荆公峥嵘终日对枯柟用此王仲宣登楼赋天惨惨而无色】上枝摩皇天【魏文帝脩条摩苍天】下根蟠厚地【易坤厚载物赵云古香炉诗曰请説铜炉噐崔嵬象南山上枝似松栢下根据铜盘魏文帝脩条摩苍天皇天子多矣左传云皇天后土故用对厚地其字虽出于诗谓地盖原而前人先用则张平子东京赋云局高天蹐厚地也旧注引易坤厚载物似是而非壮子下蟠于地】巨围雷霆拆万孔虫蚁萃【七发夏则雷霆霹雳之所感　赵云言其枯也旧注引七发非特出处止言龙门之桐又不是拆之之义病栢云防鹗志意满养子穿穴内古栢行云苦心不免容蝼蚁相数也】冻雨落流胶冲风夺佳气【赵云冻雨旧本作涷涷音东楚词大司命云使涷雨兮洒尘尔雅暴雨谓之涷郭璞曰今江东风月暴雨为涷雨少司命曰冲风至兮水扬波冲风隧风也梁孝元帝纳凉云高舂斜日下佳气满櫩楹】白鹄遂不来天鸡为愁思【谢灵运天鸡弄和风杜云西京赋挂白鹄旧注曰独鹄晨号乎其上非是天鸡出尔雅鸟篇注鶾鸡赤羽逸书曰文鶾若彩鸡成王时蜀人献之　赵云□眈化为白鹄公又云黄泥野岸天鸡舞薛梦符注尔雅释虫鶾天鸡注云小虫黒身赤头一名莎鸡非是】犹含栋梁具无复霄汉志良工古昔少识者出涕泪【赵云柟者珍材虽枯而可充用公自况充用之外不复更望升拔众人之见则以枯而不采】种榆水中央成长何容易截承金霑盘袅袅不自畏【西都赋抗仙掌以承露西京赋立脩茎之仙掌承云表之清露　赵云汜胜之书中木无期因地为时三月榆荚雨时高地强土可种则榆頼润湿而后生故言水中央诗云宛在水中央东方朔谈何容易汉书孝武作栢梁铜柱承露仙人掌之属梁简文帝诗曰定用方诸水持添承露盘梁元帝善觉寺碑曰全盘山竦非求承露皆参用之西都赋云金茎西京赋云脩茎若非铜柱而以柟为茎则可用彼榆之脆弱鸟能胜其任哉盖兴小夫之承重任也】
　　忆昔二首【赵云旧本失次于成都诗中今第二篇未句云洒血江汉身哀疾则防州诗也与枯防诗嗟尔江汉人同】
　　忆昔先皇廵朔方千乘万骑入咸阳【后汉灵帝未京都童謡曰候非候王非王千乗万骑上北邙　赵云先皇言肃宗也朔方郡今之夏州肃宗即位灵武乃北地郡而朔方在灵州之隣则车驾所廵矣既廵车驾归长安汉高帝纪沛公西入咸阳】阴山骄子汗血马长驱东史胡走藏【史胡者天之骄子大宛有汗血驹见留北门注沙苑行前汉匈奴传候应云北边塞至辽东外有阴山东西千余里草木茂盛多禽兽李广出师斥夺此地长老言匈奴失阴山之后过之未尝不哭　赵云骄子指言回纥也至徳二载广平王俶为兵马元帅郭子义副之以朔方安西回纥南蛮大食兵讨安庆绪时回纥兵最有功赤汗血见上騘马行注东胡指言安庆绪也时广平王之兵战于澧水而庆绪败走】邺城反覆不足怪闗中小儿壊纪纲张后不乐上为忙至今今上犹拨乱劳心焦思补四方【胡走藏禄山败也邺中反覆史思明未服也辟中小儿越王系欲夺娇也张后肃宋张皇后也时宗幸蜀后侍肃宗起灵武遂立为后后能牢笼干豫政事迁太上皇譛建宁王倓赐死皆后谋也及肃宗大渐后挟越王系谋危害太子为李辅国诸上为忙以代宗畏后也絶云按闗中小儿当为越王系乃是也旧注云今上代宗自为太子授天下兵马元帅及即位内平张白越王之难外经营河朔　赵云史言时庆绪奔于河北明年乾元元年蔡希徳等复防安庆绪贼复振以相州为成安府邺城即相州也旧注禄山败思明未服误矣盖当回纥助顺之时禄山巳为庆绪所杀而史思明却又杀庆绪所以东坡诗话也闗中小儿谓季辅国也张后谓肃宗张皇后也为留猛是守未央谓郭子仪夺兵柄入宿卫也旧注至谓闗中小儿为越王系夺嫡则自有东坡成説正其谬张后能牢笼干豫政事后与李辅国谋徙上皇又屡欲危太子皆张后之恶也今上似指肃宗旧注以代宗畏后非是今上犹乱代宗能拨乱也前汉书拨乱反正】我昔近侍叨奉引【徃在诗云我昔忝近侍时代宗享郊庙也此诗亦言代宗时事而云我昔迎侍叨奉引然二史皆不载故不知所任官也】出兵【一云兵出】整肃不可当【赵云公于肃宗朝为拾遗掌供奉讽谏奉引则供奉之事旧注谓奉引事二史皆不载故不知所任何官是何等语　杜补遗引唐六典补阙拾遗武后置二人以掌供奉讽谏子美至徳二年肃宗授左拾遗明年収京扈从还长安盖拾遗掌供奉扈从也】为留猛士守未央致使岐雍防西羌犬戎直来坐御牀百官跣足随天王【吐蕃防长安天子奔陜赵云守未央东坡以为郭子仪按史程元振以子仪有天下功丑为諙谮肃宗不纳其语然犹留守京师明年吐蕃入冦陷长安未央宫名汉肃何所建高祖大风歌云安得猛士守四方子仪于肃宗时召还在干二二年之七月既留京师次年吹蕃入冦岐雍之间防贼不暇犬戎指言吐蕃传云本西羌属拜必手堀地为犬号直来坐御牀则在代宗广徳元年十月陷京师时南史侯景传齐文宣梦猕猴坐御牀仆固懐思阻兵于州州引回纥吐蕃之众入冦河西吐蕃继陷泾州遂逼京即而陷之天子车驾辛陜故云百官跣足随也】愿见北地传介子老儒不用尚书郎【传介子北地人持节使诛斩楼兰王安归首悬之北闗封介子为义阳候木兰行云欲舆木兰赏不用尚书郎　赵云公于广徳二年以严武再尹成都自阆中归武用为参谋固为尚书工部员外郎矣今也止愿见如传介子者使賛賛普之首则老儒不复湏尚书郎也此为防州诗】
　　忆昔开元全盛日【赵云鲍明逺芜城赋曰当昔全盛之时】小邑犹藏万家室稻米流脂粟米白公私仓廪俱丰实【开元间承平嵗久四郊无虞居人满野桑麻如织鸡犬之音相闻赵云管子仓廪实而知礼节也】九州道路无豺虎逺行不劳吉日出【言道路无阻隔所至皆通逹不必择日而后出也】齐防鲁缟车班班【左传强弩之末不能穿鲁缟桓帝初京都童謡曰车班班入河间薛云前汉志齐织作氷防绮绣纯丽之物师古曰氷谓布帛之细其色鲜洁如氷也纨素也　赵云班婕妤诗新制齐纨素皎防如霜雪婕妤所据范子曰防素出齐】男耕女桑不相失【扬子男子畆妇人桑】宫中圣人奏云门天下朋友皆胶漆百余年间未灾变叔孙礼乐萧何律【周礼大司乐歌大吕舞云门以祀天神后汉陈重雷义为友语曰胶漆自谓坚不如雷与陈刘孝标絶交论道协胶漆叔孙通制礼仪萧何定律令扬雄觧嘲叔孙通起于袍鼓之间觧甲投戈遂作君臣之仪得也圣汉权制而萧何造律冝也　赵云云门者黄帝之乐名叔孙萧何以比开元之大臣】岂闻一绢直万钱有田种谷今流血洛阳宫殿烧焚尽宗庙新除狐兎穴【安史之乱民困于役而不得耕桑长安宫殿九庙焚烧略尽张孟阳七哀诗园寝化为墟周墉无遗堵狐兎窟其中芜秽不复扫　赵云流血以言战伐杀人之多扬子云川谷流人之血】　伤心不忍问耆旧复恐初从乱离説小臣鲁钝无所能朝廷记识防禄秩周宣中兴望我皇洒血江汉长衰疾【刘公干小臣信顽鲁僶俛安能返长一作身宣王承厉王之乱复修文武之业周道复兴　赵云洒血江汉则公在防故诗曰滔滔江汉南国之记此防州诗】
　　冬狩行【时梓州刺史章彛兼侍御史留后东川】
　　君不见东川节度兵马雄校猎亦似观成功【杜云上林赋天子校猎李竒注云以五校兵出猎也】夜发猛士三千人清晨合围步骤同【礼天子不合围】禽兽已毙十七八杀声落日回苍穷幕前生致九青兕馲駞峞垂熊【以駞负熊】东西南北百里间髣髴蹴踏寒山空【羽猎赋羡漫半散萧条数千里之外东西南北骋嗜奔欲拖苍豨跋犀犛蹶浮麋斮巨狿猿南都赋排揵防扄蹴踏咸阳　赵云魏文帝王粲皆有校猎赋吕安与嵇茂齐书云蹴昆仑使西倒蹋太山令东覆又维摩经云譬如龙象蹴踏非驴所堪】有鸟名鸜鹆力不能高飞逐走蓬肉味不足登鼎俎【鹪鹩赋毛弗施于器用肉不登于俎味左传有鸜鹆求巢童謡曰鸜鹆鸜鹆往歌来哭鸜鹆赋恃陋体之腥臊亦何劳于鼎俎】胡为见羁虞罗中春搜冬狩侯得同【陈子昻岂不在逺游虞罗所见寻四时田狩诸侯得行其事　赵云周礼春搜夏苖秋狝冬本天子之事也而诸侯同之故此云侯得同虞罗虞者之网罗公诗又云兽犹畏虞罗】使君五马一马騘况今摄行大将权号令颇有前贤风【章彛兼侍御史故云一马騘故事使君五马车　赵云汉制诸侯五马出应邵汉官仪其云一马骢则以章留后兼侍御史也后汉亘典为侍御史有威名好骑騘马京师语曰行行且止避騘马御史】飘然时危一老翁十年厌见旌旗红喜君士卒甚整肃为我回辔擒西戎草中狐兎尽何益天子不在咸阳宫朝廷虽无幽王祸得不哀痛尘再防呜呼得不哀痛尘再防【时天子避狄史申与西夷犬戎攻幽王于骊山时代宗在陜诏徴天下兵而程元振用事媒蘖大臣皆疑惧不进天下无一人应召者故此诗末章大有感激也　赵云此篇葢广徳二年十月已后作也八月吐蕃入冦十月防邠州及奉天车驾幸陜又三日吐蕃防京师故云不在咸阳宫尘再防则言明皇以禄山之祸已防尘于蜀矣今天子又以吐蕃之故防尘于外左传藏文仲曰天子防尘于外汉书有下哀痛之诏】
　　韦讽録事宅观曹将军霸画马图
　　国初已来画鞍马神妙独数江都王【师名画记江都王绪霍王元轨之子多才艺善画画鞍马擅名垂拱中官至金州刺史　赵云鲍照诗鞍马光照地明皇杂録云王维郑防皆善绘画诗称神妙】将军得名三十载人间又见真乗黄【乗黄见第三巻瘦马行注増添诗大叔于田乗乗黄　赵云以将军所画其在于人间真是乗黄也乗黄乗马也瑞应图曰乗黄王者舆服有度则出山海经曰白氏之国白身被发有乗黄其状如狐背上有角乗之夀二千嵗注云即飞黄也淮南子曰黄帝时飞黄服皁是巳公诗此句泛言其所画之马而以乘黄比之继之以曽儿先帝照夜白至轻纨细绮相追飞六句以言其为天子画马也】防貌先帝照夜白【马名也明皇别传上乘照夜白】龙池十日飞霹雳【师长安志龙池在南内南薫殿画曹承诏画马所在此殿也薛云唐防要明皇在藩邱宅居兴庆里宅有龙池涌出日以没夜白者乃真龙耳故昼出照夜白而龙池所乘马有王花骢及照夜白皆駮逸无比当照命图冩之　赵云照夜白者乃真龙耳故画出照夜白而龙池之中飞霹雳者凡十日□葢画者真龙在图感动龙池中龙如此薛梦符所引意不相干】内府殷红马脑盘【师唐史裴行俭平都支遮匐获马脑盘广三尺文彩灿然军吏持之趍跌盘碎行俭色不少吝】婕妤传诏才人索【唐置以婕妤才人代世妇　赵云马脑盘内府之物婕妤秋尊故传诏人才秋卑故亲往索之】盌赐将军拜舞归轻纨细绮相追飞【师言诏索内府马脑盘赐曹将军也今本作盘字误　赵云葢赐将军葢専赐之其从者轻纨与细绮也呉越春秋采葛女之歌曰羣臣拜舞天顔舒】贵戚权门得笔迹始觉屏障生光辉昔日太宗拳毛騧近时郭家师子花【吐蕃溃郭子仪收复京师代宗以九花虬赐之二名师于聮】今之新图有二马复令职者久叹嗟此皆骑战一敌万缟素漠漠开风沙其余七匹亦殊絶逈若寒空动烟雪霜蹄蹴踏长楸间【曹子建名都篇走马长楸间杜诗庄子有马蹄可以践霜雪维摩经龙象蹴踏非驴所堪】马官厮养森成列可怜九马争神骏【汉武帝有九逸支遁曰怜其神骏耳】顾视清高气深稳借问苦心爱者谁后有韦讽前支遁【支遁字道林　赵云自昔日太宗至气深稳十二句正是韦讽家所见之画凡九疋也画长安志昭陵有六骏在陵后曰拳毛騧师子花子花亦近时郭家所有之实者旧注不省云汉云有九逸而薛梦符又引西京杂记以正其伪汉文有九匹九疋混乱旁似疑惑后学庄子有马蹄可以践踏雪支遁养真马韦讽藏画马皆苦心有爱葢惟好之笃而用心苦也】忆昔巡幸新丰宫【新丰宫骊山也】翠华拂天来向东【南都赋望翠华之葳蕤东都赋旌旂拂天】腾骧磊落三万匹皆与此图筋骨同【明皇幸骊山王毛仲以鹿马数万从每色为一队相间若锦绣　赵云因见此九马图画怀思先皇新丰宫则以汉髙事下句射蛟则以汉武亊朝河宗则以穆天子事比先皇也髙帝沛丰邑中阳里人太上皇怀其故乡特为造新丰邑骊山在其南先皇所常游幸翠华天子之旗也南都赋望翠华之崴蕤东都赋旗拂天也自长安而幸新丰自西而东也今比所画正如先皇三万匹皆骏马也】自从献寳朝河宗无复射蛟江水中【元封五年汉武自浔阳浮江亲射蛟江中获之师云葢伤明皇不复游幸　赵云言先皇之出狩而遂上升乎穆天子传曰河曰河宗四渎之所宗穆天子乘八骏以游幸穆天子传又云天子西征至阳纡之山河伯冯夷都是为河中观春山之寳玉也沈佺期诗云河宗来献寳天子命焚表】君不见金粟堆前松栢里龙媒去尽鸟呼风【汉武歌曰天马騋龙媒金粟堆在宣宗防陵南増添唐旧记云元宗亲拜五陵至睿宗桥陵见金粟山岗有龙盘鳯翥之势谓侍臣曰吾千秋万岁后宜塟此暨升仙羣臣尊先防以马　赵云先皇陵寝之畔龙媒既云鸟徒呼风于松栢间耳故曰鸟呼风】
　　送韦讽上阆州录事参军
　　国步犹艰难【诗天步艰难】兵革未衰息万方哀嗷嗷十载供军食庶官务割剥不暇忧反侧诛求何多门贤者贵为徳【民困于役而无诉故哀嗷嗷杜云鸿鴈诗哀鸣嗷嗷一云贤俊愧为力哀一作尚载一作年　赵云此篇公忧国爱民之意切矣国步蔑斯见诗嗷嗷众口愁也周礼云使无敢反侧以聼王命后汉光武纪帝云使反侧□得以自安也既以军食而须求乃以乘势割剥宁不忧民之怨而反侧乎此公之圻逺虑也贤者贵为徳一作贤俊媿为力非葢义不足也】韦生富春秋【髙五王传皇帝春秋富师古曰言年幼也比之于财力未匮竭故未之富】洞澈有清识操持纪纲地喜见红丝直【鲍照白头吟直如朱防】当今儫夺吏【大吏豪夺】自此无顔色【赵云录事者一州之纪纲管子曰凡轻重散敛以时节平准故大贾富家不得豪夺吾人也】必苦救疮痍先应去蝥贼【诗云其蜈螣及其蝥贼尔雅释虫食心曰蝥】挥泪临大江髙天应凄恻行行树佳政【师曹植与呉季重书曰足下在彼自有佳政】慰我深相忆【此诗欲抑暴敛　赵云前汉季布传疮痍未瘳此诗在梓州送韦临大江梓州江也】
　　陪章留后惠义寺饯嘉州崔都督赴州
　　中军待上客【晋以郤谷将中军孔融谒李膏为登龙上之客】令萧事有恒【赵云中军以指章留后上客以指崔都督传左凡言某人中军则以言主将也六国呼苏秦张仪为上客令肃事有恒言章留后号令严肃而事有定式】前驱入寳地【赵云诗伯也执殳为王前驱】祖帐飘金绳【法华经云□名浄垢琉璃为地黄金为绳　赵云善形容事实者】南陌既留叹兹山亦深登【一本作探　赵云饯席谓之祖道祖盖祭名也前汉踈广传故人邑子为帐祖道供帐佛寺佛居以七宝为地惠义寺在梓州之南故于南陌留为欢宴而复登此山也徐敬叶登琅邪城此江称豁险兹山复郁盘】清闻树杪磬逺谒云端僧【鲍照云端楚山见】回防匪新岸所攀仍旧藤耳激洞间颷目存寒谷冰出尘閟轨躅毕景遗炎蒸【鲍明逺侵晨赴早路毕景逐前俦】永愿坐长夏将衰栖大乗【法经华决定説大乗又佛自在大乗】羇旅惜宴防艰难懐友朋劳生共几何【魏文帝对酒当歌人生几何】离恨兼相仍【鲍照何慙宿昔意猜恨坐相仍　赵云木未日杪枚乗诗美人在云瑞天路隔无期】
　　阆州东楼筵奉送十一舅往青城县得昏字
　　曾城有髙楼制古丹雘存【梓材既勤朴斵惟其涂丹雘注涂以漆丹以朱而后成山海经云青丘之山多有贲雘头陁碑朝霞为丹雘　赵云曾城有髙栖则西北有髙楼之势淮南子昆仑山之上有曾城九重】迢迢百余尺【西京赋状迢迢以亭亭古诗迢迢牵牛星双阙百余尺陆士衡高楼一何峻迢迢竣而安】豁达开四门【添添舜辟四门汉髙祖豁达大度】虽有车马客而无人世喧【陶渊明结庐在人境而无车马喧有一作防赵云鲍明逺舞鹤赋云归人寰之喧卑】游目俯大江列筵慰别防【江淹黯然销魂者惟别而已谢灵运得以慰别防苏武俯观江汉流】是时秋冬交节往顔色昏【雪赋嵗将暮时既昏】天寒鸟兽伏霜露在草根【登楼赋歩栖迟以徙倚兮白日忽其将匿风萧瑟而并兴天惨惨而无色兽狂顾以求羣鸟相鸣而举翼沈休文树头鸣风颷草根积霜露】今我送舅氏万感集清罇【渭阳诗我见舅氏谢灵运千念集日夜万感盈朝昏赵云我送舅氏诗渭阳篇全语齐谢眺与江水曹诗山中上芳月故人清樽赏】岂伊山川间廻首盗贼繁【赵云言一别之后岂只是山川间隔回首则有盗贼繁多为可忧盖吐蕃之势未已有吞蜀之意鲍明逺云岂白璧赐将赵黄金台】髙贤意不暇王命久崩奔【谢灵运圻岸屡崩奔赵云髙贤指言十一舅所以不皇暇给者以王命所在久崩奔而遵承之】临风欲恸哭声出已复吞【赵云贾谊可为恸哭者二声出已复吞则取江淹所谓吞声展用而倒押为韵】
　　将适呉楚留别章使君留后兼幕府诸公【得柳字】
　　我来入蜀门嵗月亦已久【古诗嵗月忽已晚】岂唯长儿童自觉成老丑【阮籍诗朝为美少年夕暮成丑老】常恐性坦率失身为杯酒【古诗失意杯酒间】近辞痛饮徒折节万夫后【前汉郭解年长更折节为俭以徳报怨赵云防失其身特是为忧酒耳旧注失意杯酒间非是折节者摧折其节而悔过之义前汉郭解年长更折节为俭也】昔如纵壑鱼【王褒颂如巨鱼之纵大壑】今如防家狗【家语累累然若丧家之狗】既无游方恋【语游必有方】行止复何有相逢半新故取别随薄厚不意青草湖【在湖南】扁舟落吾手【赵云可行则行可止则止自不意青草湖扁方落吾手以言将适呉楚可谓竒句矣】眷眷章梓州开筵俯高桞楼前出骑马帐下罗賔友健儿红旗此乐几难朽【赵云六句纪宴防之实事】日车隠昆仑【庄子若乘日之车】鸟雀噪户牖波涛未足畏三峡徒雷吼所忧贼盗多重见衣冠走中原消息断黄屋今安否【赵云此叚言日巳向晚别筵之防遂有行矣然登舟而亲波涛犹未足以慰沃吾欲去之心则三峡徒为雷吼之声而已我之所忧则忧在盗贼多而衣冠奔迯至尊未知消息也此吐蕃防京师代宗出狩而地逺所未知也】终作适荆蛮【王仲宣逺身适荆蛮荆蛮非我乡】安排用庄叟【谢灵运居常以待终处顺故安排　赵云庄子造适不及笑献笑不及排安排而去化乃入于寥天一注安其推移而忘其变化也】随云拜东皇挂席上南斗【谢灵运杨防采石华挂蓆拾海月　赵云屈原九歌有东皇太一篇春秋说题南斗为呉海贼云挂帆席】有使即寄书无使长回首【赵云玉台新咏所载近代西曲歌有客数寄书无客心相忆】
　　防拂子【赵云此篇言物防而有用特以夏月多蝇而拂子能除之东溪云明皇不明贤人弃逐故作是诗以讽焉诗作于梓州广徳元年之夏乃是代宗时岂干明皇邪】
　　防拂且薄陋岂知身効能不堪代白羽有足除苍蝇【诸葛尝持白羽扇指麾又顾荣伐陈敏以白羽扇麾之诗营苍蝇之山谷言事见新唐书适从何处来者是也注乃引营营青蝇其义安在哉余谓此説误矣此乃元稹事在子美后子美以对白羽皆前代事信乎不行一万里不读万巻书不可看老杜诗】荧荧金错刀【张平子四愁诗美入赠我金错刀集注李善文选注错刀云续汉书曰佩刀诸候王黄金错环谢承后汉书曰诏赐应奉金错把刀续汉书班固与弟起书曰窦侍中遗仲叔金错半垂刀一枚前汉食货志曰钱新室更造契刀错刀契刀其环如大钱身形如刀长二寸文曰契刀刀直百刀错刀以黄金错其文一刀直五千荧荧金错刀乃佩刀之蜀也第三十六巻对雪诗云金错囊徒罄乃是钱刀而以金错之也第一十三巻虎牙行金错旌竿蒲云直盖以黄金而错镂旌竿也大抵古人之于器物以黄金错之皆谓之金错如秦嘉妻以金错盌奉其夫盛水之类是以当随其器物而名之不可以名同不究其实焉】擢擢朱丝绳【鲍照直如朱丝绳】非独顔色好亦用顾眄称【赵云言椶拂之柄朴而无饰非若金错刀之荧荧防拂之丝防而不长非若朱丝绳之擢擢彼二物之名可称亦非特以其金朱之好顔色耳刀用以佩弦用以弹皆系乎人之顾眄焉】吾老抱疾病家贫卧炎蒸肤倦扑灭頼尔甘服膺【蝇蚋咂肤顔子得一善则拳拳服膺赵云庄子曰蚊蝱咂肤则通夕不寐书云若火之燎于原其犹可扑灭】物防世竞弃义在
　　谁肯徴三岁清秋至未敢阙缄縢【赵云末句盖言秋至而无蝇矣仍珍藏之未敢使缄縢之灭裂也庄子缄縢扄鐍谓之固】
　　丹青引【赠曹将军霸】
　　将军魏武之子孙于今为庶为清门【左氏昭传三十二年三后之姓于今为庶王所知也　赵云魏武则曹公操也北史咸阳王禧传有言清脩之门】英雄割防虽已矣文彩风流今尚存【晋乐广王衍见重于时天下言风流者推王乐　赵云英雄割据文彩风流皆以言曹公公虽至其子丕即帝位然本割据阮籍云时无英雄使孺子成名陆士衡辨亾论故遂割据山川跨制荆呉司马迁书恨文彩不表于后世而韦元成逊父贤而文彩过之也】学书初学卫夫人【晋李夫人名卫善书】但恨无过王右军【王羲之善书为古今之冠】丹青不知老将至富贵于我如浮云【语曰不知老之将至又曰不义而富且贵于我如浮云　赵云卫夫人云有一弟子号王逸少用笔咄咄逼人也吕氏童防训谢无逸云老杜有自然不做底语到极至处者如丹青不知老将至冨贵于我如浮云此自然不做底语到极至处者也如金钟大镛在东序氷壶王衡悬清秋此雕琢语到极至处者也】开元之中常引见承恩数上南薫殿凌烟功臣少顔色【唐书李靖等二人四人于凌烟阁时贞观中太宗为序】将军下笔开生靣良相头上进贤冠【后汉志进贤冠古缁布冠儒者之服也】猛将腰间大羽箭【太宗常自制长弓大羽箭皆倍常制】褒公鄂公毛髪动【鄂公尉迟敬徳褒公叚志】英姿飒爽来酣战【赵云南薰殿长安志未载盖其所遗志也贞观中太宗画李靖等二十四人于凌烟阁至开元时顔色已暗而曹将军为之画故云开生面盖因之左氏狄人归先之元面如生也淮南子曰鲁阳公与韩战酣日暮授戈而挥之日为之反三舍已上言曹将军之传神】先帝天马玊花騘画工如山貌不同是日牵来赤墀下【刘孝标辨命论时在赤墀之下】回立阊阖生长风诏谓将军拂绢素意匠惨澹经营中斯须九重真龙出一洗万古凡马空玉花却在御榻上榻上庭前屹相向至尊含笑催赐金圉人太仆皆惆怅【赵云阊阖者天门名也其风曰阊阖风呉越春秋载子胥为呉立阊门以象天门通阊阖李善注云天有紫微宫门名曰阊阖则天子之门可言阊阖师民赡本作逈立非是廻立则首向殿陞而尾向殿门岂非廻立乎马之立而生风以其神骏也龙马有生风字又于阊阖为有情矣意匠字摘使文赋意司契而为匠惨澹肃然之意晋台道人言欲雪之状曰乃先集其惨澹古乐府云浅立经营中一洗万古凡马空乃古今竒句玊花騘先帝之马也画手精妙尽得其真至尊赏之挥涕而赐金可也乃笑而赐若圉人太仆却知感槩为之惆怅则公诗微意可推矣】弟子韩干早入室【言得其真迹也故称入室新添语由也升堂矣未入于室也】亦能画马穷殊相干唯画肉不画骨忍使骅骝气凋防将军尽善盖有神必逢佳士亦冩真【薛云右按晋书顾恺之善丹青每昼人成或数年不防目睛人问其故荅曰四体妍蚩本无阙少于妙处传神写照正在问堵中】即令漂泊干戈际屡貌寻常行路人途穷返遭俗眼白【言识者盖寡耳】世上未有如公贫【赵云继论干所尽以推见曹将军之尽善则骨肉俱画而有神也公于画取画骨及肉而日将军画善盖有神若于书不取肥失真而曰书贵瘦硬方通神然则公盖通书画之妙矣梁简文帝咏美人看画诗云可怜俱是画谁能辨写真也】但看古来盛名下【唐房琯賛曰盛名之下为难居矣】终日坎纒其身【坛卢感反　赵云王立之诗话世有注杜诗者君不见古来盛名下乃引新唐书房琯賛云盛名之下难居终日坎纒其身乃引孟子少坎轲真可以发观者之一笑】
　　桃竹杖引【赠章留后】
　　江心蟠石生桃竹【尔雅桃枝山海古经谓桃枝竹也】苍波喷浸尺度足斩根削皮如紫玊江妃水仙惜不得【江赋氷夷倚浪以傲睨江妃含颦而缥缈注氷夷水仙也】梓潼使君开一束满堂賔客皆叹息【君一作者】怜我老病赠两茎出入甲铿有声老夫复欲东南征乗涛鼓枻【一作棹】白帝城【白帝城在鱼复有公孙述像也】路幽必为神夺杖劒【一作技劒】或与蛟龙争【赵云蜀都赋云其中则有灵寿桃枝注云灵寿木名也出涪陵县桃枝竹属也出垫江县二者可以为杖今此桃竹杖生于江心之盘石尔雅云桃枝四寸有节相去四寸其调直脩长中杖者亦自难得故云尺度足北史杨津传受绢依公尺度江赋云江妃含颦而缥缈旧注引列仙传曰江妃二女出游江濵盖郑交甫所挑者其水仙则吕向注江赋氷夷倚浪以傲睨之下曰氷夷水仙人也】重为告曰杖兮杖兮尔之生也甚正直慎勿见水踊跃学变化为龙【赵云即使葛陂事神仙传曰壶公遣费长房归一竹之杖与之骑此当还家以投葛陂中长房骑杖忽然如眠便到家以竹投葛陂顾之乃青龙也】使我不得尔之扶持灭迹于君山湖上之青峯【君山在洞庭湖心也】噫风尘澒洞兮豺虎咬人【时盗贼害人如豺虎】忽失双杖兮吾将曷从【赵云战国策蘓秦曰多割楚以灭迹又李陵书灭迹扫尘谢灵运诗防迹入灵峯吴华覈上疏曰卒有风尘不虞之变淮南子云未有天地之时鸿蒙澒洞莫知其门王粲诗曰贼盗如豺虎观公重告之辞以正直美之以学为龙成之其所望章留后可谓忠矣】
　　寄题江外草堂【梓州作寄成都故居】
　　我生性放诞【贺知章晚节尤诞放】难欲逃自然嗜酒爱风竹卜居必【一作此】林泉遭乱到蜀江卧疴遣所便【沈疴病也　赵云谢灵运登池上楼诗卧疴对空牀】诛茅初一畒【屈原卜居诛锄草茅以力耕儒行儒有一畒之宫】广地方连延营上元始断手寳应年【赵云公以乾元之元年十二月未至成都明年即上元元年乃公建章堂之始又二年即寳应元年乃公成草堂之日诗灵台经之营之断手字晋魁以来之语齐民要术言种小豆初伏断手为中时中伏断手为下时本朝淳化法帖中载唐髙宗勑云使至堂巳成不知诸作早晚得断手凡营造了当言断手者矣】敢谋土木丽自觉面势坚【东京赋审曲面势考工记审察方面形势之冝　赵云土木被文绣考工记云审曲面势以饬五材注云察五材曲直方面形势之冝】台庭随髙下敞豁当清川【庭一作亭陆士衡清川带华薄】虽有防心侣【薛云古乐府短歌不羡一囊钱唯重心襟防】数能同钓舩干戈未偃息安得酣歌眠【赵云防合心意之朋侣晋简文在华林园为左右防心处不必在逺脩然林外便有濠濮问之趣】蛟龙无定窟黄鹄摩苍天【魏文帝脩条摩苍天】古来达士志【一云贤达士】宁受外物牵【赵云譬谕以言贤达之士无常居止龌龊者则有所拘矣古乌生八九子歌曰黄鹄摩天极髙飞】顾惟鲁钝姿岂识梅吝先偶携老妻去惨澹陵风烟事迹无固必【语孔子毋固毋必】幽贞愧双全【赵云上两句虽曰自谦而实言君子行留当在先见惨澹肃然之意惨澹字见前注秦本纪云本原事迹幽而不贞非君子之幽也易曰蹇利幽人之贞故云贵双全】尚念四小松蔓草易抅纒霜骨不堪长永为隣里怜【赵云公有四松诗云四松初移时大坻三尺强别来忽三岁离立如人长今此懐念之易抅纒一作已抅纒不堪长一作不甚长皆非葢易字堪字方工】
　　述古三首【此诗伤贤者不得志也】
　　赤骥顿长缨【列字周穆王骖赤骥右】非无万里姿悲鸣泪至地为问驭者谁鳯凰从天来何意复高飞竹花不结实念子忍朝饥【刘公干鳯凰集南岳徘徊孤竹根于心有不厌奋翅凌紫氛岂不常勤苦羞与黄雀羣　赵云王褒圣主得贤臣颂云周流八极万里一息鳯凰来而复飞此与刘公干诗同意庄子曰鹓鶵非梧桐不栖非练实不食非体泉不饮郭象注练实竹实也其色白如练薛夣符引刘公干鲁都赋竹则翠实离离鳯鸾攸食】古时君臣合可以物理推贤人识定分进退固其冝【大臣以道事君可则进否则奉身以退　赵云四句以结一篇之义骥以无善驭而顿缨鳯以无竹实而飞去实贒者进退之义也】
　　市人日中集【易日中为市】于利竞锥刀【江文通竞锥刀之利】置膏烈火上哀哀自煎嗷【庄子膏火自煎也】农人望岁稔相率除蓬蒿所务谷为本邪赢无乃劳【庄子长梧封人曰昔予为禾耕而卤莾之则其实亦卤莾而报予芸而灭裂之其实亦灭裂而报予予来年变齐深其耕熟耰之其禾繁以滋予终年厌餐之】舜举十六相身尊道何高【文十八年传昔高阳氏有才子八人天下之人谓之八恺髙辛氏有才子八人天下之人谓之八元此十六旅也尧不能举而舜举之天下如一同心戴舜以为天子以其举十六相故也】秦时任商鞅法令如牛毛【商君名鞅相秦十六年天资刻薄少恩变秦法令宗室贵戚多怨望者后灭商君之家也　赵云市井之利以譬商鞅之任末也耕农之利以譬元凯之务本也左传昭六年云锥刀之末将尽争之旧注引江文通云在后矣人之争利如膏火自煎庄子云膏以明自煎农人専在务本种谷故指市人之孶孳为利为劳矣张衡西京赋去何必昬于作劳邪赢优而足恃注云昬勉也邪伪也优饶也何必当勉力作勤劳之事乎欺伪之事自余赢丰饶足恃也当衡作赋以美市利为主故鄙农夫种田之劳令诗以务本为主故翻用衡赋邪赢无乃劳也坡说见上自比稷与契注如牛毛者言其多也治乱之本在任人故为国者贵知本商以利为业甚末尔非本也农以稼为业差似近本然以谷为本非先务故孟子陈尧舜之道以辟许行陈相盖务谷者农之本务人者治之本得其人则治如舜之举十六相是也非其人则乱如秦任商鞅是也明皇初用姚宋犹前终用林甫国忠犹后此其验也详彼所注之意分为三以商之为末不如农为本农为本不如任人之为本夫任人者君也岂可与商农为甲乙哉此诗止是以商比商鞅以农比十六相耳识者冝审之】
　　汉光得天下祚永固有开【礼有开必先】岂惟高祖圣功自萧曹来经纶中兴业何代无长才吾慕冦邓勲【冦恂邓禹】济时信良哉耿贾亦忠臣羽翼共徘徊体运终四百【汉祚终四百故范蔚宗献帝賛曰终我四百永作虞賔】图画在云台【云台图功臣像　赵云此篇大意言中兴者必得其人耳易云君子以经纶班固之传萧曹云汉之宗臣是谓相国今今耿贾所以乂谓之亦也羽翼徘徊乃髙祖云羽翼已成者也】




　　九家集注杜诗巻八
　　钦定四库全书
　　九家集注杜诗巻九　　　宋　郭知达　编古诗
　　冬到金华山观因得故拾遗陈公学堂【金华山属梓州射洪县唐陈子昻射洪人武后时擢右拾遗少读书此山】
　　涪右众山内金华紫崔嵬【尔雅石载土谓崔嵬陆士衘西山何其峻曽曲郁崔嵬】上有蔚蓝天垂抱琼台【杜田补遗度人经三十二天三十二帝诸天皆有隐讳隠名第一天黄皇曽天郁防玉明防音蓝蔚蓝即郁防也黄老书中更无説郁蓝处　赵云蔚蓝则茂蔚之蓝天之青色如此杜田亦穿凿相去之逺葢此乃经中言东方八天首两句之文上句言天名下句言帝名既以郁防玉明为天帝隠讳不应直言隠名为天天而垂光也况郁差为蓝蔚差为蓝岂有两字改易之理也又岂恰是东方第一天帝之天垂光也今诗人言水曰拖蓝水则天之青曰蔚蓝天于义无义孙绰天台山赋琼台中天为县居今言金华山观得用神仙之居为言】系舟接絶壁杖防穷萦回【荘子泛乎若不系舟又后汉邓禹闻光武安集河北即杖防北渡见之谢灵运诗晨防临絶壁　赵云呉越春秋载古公乃杖防去邠陆士衡诗杖防将逺寻李善注以鲁仲连杖防而去为主乃在吴越春秋事之后】四顾俯层巅【赵云谢灵连过始宁墅筑观基曽巅】淡然川谷开雪岭日色死霜鸿有余哀焚香玉女跪雾里仙人来【赵云雪岭见上古栢行注时既冬雪浓厚可知日色在其上葢望之如死矣题是到观故使玉女仙人字曹植逺游诗灵运载方文神岳俨嵯峨仙人翔其隅玊女戏其阿梁文帝望浮图上相轮絶句有光中辨金带雾里见飞鸾仙人玊女四字连出见宋书乐志歌辞】陈公读书堂石柱仄青苔悲风为我起激烈伤雄材【新添荘子齐威公读书于堂上师云子昻官至右拾遗以父防解归庐冢县令叚简贪暴闻其富欲害子昻家人纳钱二万婚简簿其赂捕送死狱中东川节度使李徳明为立旌徳碑于梓州学堂至今犹存子羙葢伤此也　赵云唐书子昻梓州射洪人苦节读书尤善属文古诗浩歌正激烈汉书武帝雄材大畧】
　　陈拾遗故宅
　　拾遗平昔居大屋尚修椽悠扬荒山日惨淡故国烟位下曷足伤所贵者圣贤【旧注引本传莫非圣贤之先务非是　赵云位下曷足伤则子昻官止拾遗而已】有才继骚雅哲匠不比肩公生扬马后名与日月悬【赵云有才继骚雅哲匠不比肩则江左浮丽之诗至子昻而初变其诗夲乎离骚二雅也殷仲文哲匠感萧辰选诗长防不比肩扬则雄马则司马相如皆蜀人故云云在扬马后以显其为蜀之能文者名与日月悬使荀子贵名起如日月】同逰英俊人多秉辅佐权彦防一时此堂岂千年泉到今素壁滑洒翰银钩连盛事防一时此堂岂千年【超一作赵接新书赵彦昭甘州人以权幸进中宗时有巫出入禁掖彦昭以始事之得宰相巫力也英俊人子昻与陆余庆王无竞房融崔防卢藏用赵元最厚善　赵云上两句正用引下彦昭郭元振约句直言子昻与陆余庆人题壁见在耳赵则彦昭郭则元振彦昭夲传虽云以权幸进然亦必有才智者故以超玉价言之元振则自通泉县而往先天二年为兵部尚书同中书门下三品定防诛窦懐正等二人皆作宰相乗辅佐权也湛方生曰素壁流光索靖书势曰婉若银钩壁上之字见在乃其一时盛事人将爱防之此堂岂止千年也与元结中兴颂何千万年之语同元注英俊人非是与诗之下聨意不连属】终古立忠义感遇有遗编【传言子昻死有文集十巻卢藏用为之序盛行于代　赵云子昻有感遇诗三十首】
　　谒文公上方
　　野寺隠乔木山僧高下居【诗南有乔木孟子非谓有乔木之谓也】石门日色异绛气横扶踈【江文通绛气下萦薄注绛气赤霞气也】窈窕入风磴长萝分巻舒【陶潜既窈窕以寻壑谢灵运侧径既窈窕】庭前猛虎卧【高僧传僧惠永感虎来驯】遂得文公庐俯视万家邑烟尘对阶除吾师雨花外不下十年余【高僧传有讲经而天雨花者　杜田补遗楞严经世尊天雨百宝莲莲花青黄赤白间错纷楺梁僧法云讲次天花防堕又胜光寺道宗讲时天花旋绕讲堂飞流户内】长者自布金禅龛只晏如【赵云佛书给孤独长者有好园只陁太子以黄金布之而迎佛居止今云长者自布金则公言布金者是长者不待太子之黄金矣】大珠脱玷翳白月当空虚【赵云大珠白月皆言文公之清净大珠如五色摩尼珠白月佛书望已前为白月已后为黒月】甫也南北人【檀弓今丘也东西南北之人也】芜蔓少耘耡乆遭诗酒汚何事忝簪裾王侯与蝼蚁同尽随丘墟愿闻第一义回向心地初金箆刮眼膜价重百车渠无生有汲引兹理傥吹嘘【赵云第一义如华严经有第一义谛法华经更以异方便助显第一义愿闻字则论语愿闻子之志回向则华严经有十回向心地初押初地字韵倒言之也则地则楞严经修地有十地以欢喜为初地以心地字贴之则佛书有心地法门华严经梵行品初发心功德品亦详此义矣金箆刮眼膜则涅□经如有目人为治目故造诣良医是时良医即以金箆决其眼膜又法苑珠林载后周张元其祖防明元忧泣因读药师经盲者得视之言遂请僧接仪转诵至七日夜夣一翁以金箆疗具祖目曰三日必差公用此以比佛法之能刮除昏翳也车渠宝名出佛书金银琉璃车渠马碯无生字佛云无生法忍汲引字刘向更相汲引不为比周自愿闻第一义而下公以称美文公东坡云子羙诗知名未必称局促啇山□又王侯与蝼蚁同尽随丘墟愿闻第一义回向心地初乃知子羙诗外别有事在其深知公矣】
　　奉赠射洪李四文
　　大人屋上乌人好乌亦好【毛诗瞻乌奚止于谁之屋注富人之屋乌所集也　杜田补遗尚书大传曰武王登夏台以临殷民周公旦曰臣闻之爱其人者爱其屋上乌憎其人者憎其储胥又韩诗外传武王至于形丘天雨三日不休问太公对曰爱其人及其屋乌恶其人憎其储胥咸使厥敌靡使有余一説大同小异故并载也】人生意气豁不在相逢早【赵云北史李延年叔传载□信谓其祖李晓之言曰古人相知未必在早】南京乱初定所向色枯槁游子无根株茅斋付秋草东征下月峡挂席穷海岛【赵云南京成都也肃京至徳二年以蜀郡为南京鳯翔为西京西京为中京公又有云南京□辅道所谓乱初定指京前半辛丑嵗四月壬午剑南东川节度兵马使段子璋反僭称王建元黄龙五月崔光逺击斩之此乱初定也茅斋付秋草指言浣花草堂挂席则海赋挂防席谢灵运挂席拾海月月峡则榆州有明月峡三峡之始海岛海中之山此公欲扁舟南下也】万里须十金妻孥未相保苍茫风尘际蹭蹬骐骥老志士懐感伤心胸已倾倒【赵云此三韵公有所求于李文矣】
　　早发射洪县南途中作
　　将老忧贫窭筋力岂能及征途乃【一作复】侵星【鲍明逺侵星赴早路毕景逐前俦　赵云论语不知老之将至礼老者不以筋力为礼复侵星一作乃侵星非葢复字接上两句之善言既贫老为行人而其行早也】得使诸病入【一本作疾入】鄙人寡道气在困无独立俶装逐徒旅【顔延年改服饬徒旅杜田补遗张平子思赋简元晨而俶装注俶始也】逹曙【一夲作逹晓】陵险澁【潘正叔世故尚未夷崤函方险澁】维絷【赵云之摰】迟清江转山急仆夫行不进驽马苦【一作若】维絷【赵云诗絷之维之】汀洲稍踈散风景开怏悒空慰所尚懐终非曩所集衰顔偶一破胜事难屡挹茫然阮籍途更洒杨朱泣【文选汀洲采白苹阮籍甞不由径路而行途穷则泣杨朱泣多岐　　赵云其在途也如阮籍之穷途其为泣也如杨朱之泣岐】
　　通泉驿南去通泉县十五里山水作
　　溪行衣自湿亭午气始防【天台赋羲和亭午游氛高蹇】冬温蚊蚋在人逺鳬鸭乱登顿生曽隂【冮文通日落长沙渚曽隂万里生】欹倾出高岸【赵云诗高岸为谷】驿楼□桞侧县郭轻烟畔一川何绮丽【刘公干绮丽不可防】尽日穷壮观【赵云史天下之北观】山色逺寂寞江光夕【一作日】滋漫伤时愧孔父【孔子之叹鳯鸟不至子在川上山梁雌雉皆伤时】去国同王粲【王粲字仲宣山阳人避地荆州复为魏侍中在荆州日尝思归因登楼作赋　赵云王粲汉献帝西迁粲从至长安以西京扰乱乃之荆州依刘表其七哀诗云西京乱无象豺虎方搆患复弃中国去逺身适荆蛮此之谓去国】我生苦飘零所歴有嗟叹【诗関雎故嗟叹之】
　　过郭代公故宅【郭震字元振封代国公】
　　豪隽初未遇其迹或脱略【江淹赋脱略公卿跌宕文史赵云贾谊山东豪俊并起梁孝王传豪杰之士从之左太冲咏史诗方其未遇时忧在塡沟壑】伐公尉通泉放意何自若【元振尉通泉尝盗铸及掠卖部口以銄遗賔客】及夫登衮冕直气森喷薄【灵运呉都赋喷薄沸腾寂寥长迈】磊落见异人岂伊常情度【新书武后召与语竒之索文章上宝剑篇遂得擢用后聘吐蕃还防言吐蕃大将论钦陵请去四镇兵卒分十姓地为不便　赵云人谓蔡伯喈曰不见异人必得异书】定防神龙后宫中翕清廓【新书明皇之诛太平公主元振独领军扈从事定宿中书十四日以功封代□公】俄顷辨尊亲指挥存顾托【是日太上皇传位太子拜元振中书门下三品】羣公有慙色【宗之举事也诸宰相走伏外省萧至忠窦懐贞等皆从逆　赵云此叙代公平生也公初为尉任侠使气拨去小节如盗铸掠口所谓豪俊脱畧放意者也先天二年以兵书同三品萧至忠窦懐贞等附太平公主谋作乱明皇发兵诛殛之睿宗闻变登承天门楼躬率兵诛懐贞等独公能摠扈帝事定宿中书十四日登衮冕而直气喷薄遂独与天定策神龙后清宫中辨尊亲存顾问而羣公有慙色也接公助诛太平以功封代国在先天二年登丑歳乃明皇即位之次年是年改元元若神龙则中宗即位改元之号嵗在乙已去先天二年凡八年而公云定防神龙学者疑之因论之曰太平擅宠自中宗则祸贴在神龙下下也中宗尽景龙四年庚戌凡六年是年睿宗即位改景云至延和元年内禅嵗在壬子未登三年是年八月明皇即位改先天太平擅宠自中歴睿至明皇始定今杜公防意不欲指中睿之失故追言神龙后以见代公賛翊除患召自神龙来也犹玉华宫乃贞观二十年太宗作为避暑而公诗曰不知何王殿葢以太宗创业贞覩习治而劳费于营建逸豫于离宫故诗人讳之曰不知何王殿也俄顷辨尊亲指挥存顾托则以太平公主初有废宗之意及其既诛则君臣之间明皇得尊位父子之间明皇为亲传所以成睿宗顾托之意旧説太上皇传位太子非是其云磊落见异人以承直气喷薄之下是専説太平公主主乂杂之以后后召见竒之及聘吐蕃还上疏事此岂可以言其同中书门下三品为登衮冕时邪】王室无削弱逈出名臣上丹青照台阁我行得遗迹【一作趾】池馆皆防凿壮公临事断顾步涕横落高咏宝剑篇【杜云元振宝劎歌君不见昆吾鐡冶飞炎烟红光紫气俱赫然良工锻链凡防年铸作宝劎名龙泉龙泉顔色如霜雪良工嗟咨叹竒絶流璃玉匣吐莲花错镂金环生明月正逢天下无风尘幸得用逢君子身精光黯黯青蛇色文章片片緑龟鳞非直结交游侠子亦曽亲近英雄人何言中路遭弃捐零落飘沦古狱邉虽复埋沉无所用犹能夜夜气冲天】神交付冥漠【杜云选潘安仁作夏作湛诔心神相交唯我与子南史刘訏字彦度阮孝绪博学隠居不交当世訏一造之即愿以神交列子曰梦有六正噩思觉喜惧此六梦者神所交也沈休文和宣城诗神交疲梦寐路逺隔思存注梦有六皆神所交与谢相去逺但神交而已所谓神交正此意也晋嵇康以高契难斯每思郢质所与神交者唯阮籍也涛遂为竹林之游预其流者向秀刘伶阮咸王戎魏武帝文曰悼繐帐之冥寞顔延年拜陵庙诗衣冠终冥寞陵树转葱青谢恵连祭古塜文以不知其名字逺近假为之号曰冥寞君】
　　观薛稷少保书画壁
　　少保有古风得之陜郊篇【公诗驱车越陜郊北顾临大河】惜哉功名忤但见书画传【赵云稷字嗣通道衡曽孙厯太子少保当贞观永徽间虞世南禇遂良以书颛家后莫能继稷外祖家多藏书虞禇书稷精临仿结体遒丽遂以书名天下画又絶品及窦懐贞伏诛稷以知其谋赐死万年县狱中此叙稷书画甚明有古风传称以辞章自名则诗有古风冝矣其功名事传云稷言钟绍京胥史无才望不冝矣中书令又与崔日用数争帝前非不羙也而以知懐贞之谋以死则功名之误令杜公于通泉县见其书画之传】我游梓州东遗迹涪江邉画藏青莲界书入金牓悬【师云恵义寺额薛少保书　赵云青莲界佛寺也见佛书金牓字取神仙事以形容之神异经东方有宫青石为墙髙三仞左右阙高百丈画以五色门有银牓以青石碧镂题曰天地长男之宫西方有宫白石为墙五色黄门有金牓而银镂题曰天地少女之宫】仰看垂露姿不崩亦不骞【汉曺喜工篆悬云垂露之变法诗天保不骞不崩骞亏也】郁郁三大字蛟龙岌相纒【赵云稷所书忠普寺碑上三字字方径三尺许笔法雄劲傍有赑屭纒捧乃龙蛇岌相纒也今在通泉县庆寿寺聚古堂到寺观之所有三字之傍有赑屭纒捧诗人道实事为壮观之句耳】又挥西方变发地扶屋椽惨淡壁飞动到今色未塡【师云兼画西方像一壁笔力潇洒风姿逸发并居神品　赵云所画西方变相今亡矣而公诗云又挥西方变至到今色未填指言当日所见填字即寘字字书云塞也又训乆今公色未填则色未昏防之意未详所出岂言其色未乆而尚知新耶】此行叠壮观郭薛俱才贤不知百载后谁复来通泉【通泉前有郭代公后有薛少保故云郭薛赵云相如云此天下之壮观也叠言其书与画郭薛真所为才贤邪】
　　通泉县署屋壁后薛少保画鹤
　　薛公十一鹤皆冩青田真【晋永嘉记青田有双鹤生子即便去　赵云青田晋永嘉郡记有沐溪野去青田九里中有一双白鹤年年生伏子长大便去常余父母在耳相传神所养也冩真者様冩其真形】画色乆欲尽苍然犹出尘【杜田补遗北史刘敞矫矫出尘如云中白鹤】低昻各有意【薛公画鹤低昻皆有意如返啄踈翎唳天警露之类皆随而名之】磊落如长人【晋嵇绍在稠人中昻昻然若野鹤之鸡羣】佳此志气逺岂惟粉墨新万里不以力羣游森防神威迟白鳯态非是仓鹒邻【扬雄甘泉赋梦吐白鳯秋胡诗行路正威迟诗七月有鸣仓鹒注仓鹒黄鹂也　杜田补遗禽经曰鳯有五东方曰发明南方曰鹪明西方□□北方曰幽昌中央曰鳯其又曰青鳯谓之鹖赤鳯谓之防黄鳯谓之鶠紫鳯谓之鷟白鳯谓之鹔】高堂未倾覆幸得慰佳賔曝露墙壁外终嗟风雨频赤霄有真骨耻饮洿池津冥冥任所徃脱略谁能驯【杜云鲍照鹤赋夕饮于瑶池有遗支遁鹤者遁曰尔冲天之物寕为耳目之玩遂放之任所徃　赵云楚词载赤霄而凌太清在禽鸟言之则张华鹪鹩赋序彼鹫鹗鹍鸿孔雀翡翠或凌赤霄之际或托絶垠之外王子年拾遗记周昭王时涂修献丹鹤钦于溶溪溪之水江淹拟嵇康诗其言灵鳯而曰夕饮玉池津孟子数罟不入洿池扬子鸿飞冥冥弋人何慕焉江文通脱略公卿顔延年咏嵇康诗龙性谁能驯】
　　陪王侍御同登东山最高顶晚姚通泉晚携酒泛江
　　姚公羙政谁与俦不减昔时陈太丘【世説陈纪字元方年十一袁绍问曰卿家君在太丘逺近称之何所履行元方曰老父在太丘强者绥之以徳弱者抚之以仁恣其所安乆而益敬袁公曰孤往为郼令正行此事不知卿家君复何师元方曰周公不师孔子孔子不师周公　赵君茍子在朝则羙政不减不亏也晋人语毎云某人何不减某人太丘陈寔也为太丘长颖川四长陈君其一可见太丘羙政】邑中上客有柱史多暇日陪骢马游【老子为柱下史旧説騘马御史赵云上客战国防呼六国苏秦张仪为上客柱史指言王侍郎多暇日荀子其为人也多暇日特摘字用耳】
　　【騘马事后汉桓典为侍御史尝乗騘马京师人畏之语曰行行且止避騘马御史】东山髙顶罗珍羞【晋谢安虽贫而东山之志不谢曹子建缓带倾庻羞　赵云东山即题所谓登东山最髙顶非谢安东山羞者韵书致滋味为羞周礼者有膳羞庶脩百珍字周礼有珍用八物故合云珍羞字旧注引曺子建诗却是庶羞矣】下顾城郭销我忧【登楼赋聊暇日以销忧赵云诗以写我忧】清云白日落欲尽复携羙人登防舟笛声愤怨哀中流妙舞逶迤夜未休灯前往往大鱼出聼曲低昂如有求【汉武秋风辞携佳人兮不能防横中流兮扬素波□鼓鸣兮发棹歌欢乐极兮哀情多□子匏巴鼓瑟防鱼出聼　赵云美人起于诗有羙一人而文士用羙人如四愁云羙人赠我金错刀】三更风起寒浪涌取乐喧呼觉舩重满空星河破碎四坐賔客色不动请公临深莫相违回舩罢酒上马归人生欢防岂有极无使霜过霑人衣【言乐极则悲来师云谢荘月赋月既没兮露欲晞嵗方晏兮无与归佳期可以还防露霑人衣　赵云此一叚乃晏子戒流连之乐之义其句亦仿谢希逸月赋临深字孔子如临深渊如履薄氷句法之义如言请公莫违戾临深之戒所以有下句之嘱霜过一作霜露】
　　春日戏题恼郝使君兄
　　使君意气凌青霄忆昨欢娯常见招【赵云意气淩乃魏刘桢射鸢诗意气凌神仙之势凌青霄乃仲长统可以凌霄司马绍统统言椅桐曰上凌青霄霓张华或淩赤霄之势北山移文干青霄而直上左太冲咏史冯公岂不值白首不见招】细马时鸣金腰褭佳人屡出董娇娆【娇娆者姫也师云汉武帝铸金作马蹄状谓之金腰褭卢照隣诗汉家金腰褭　赵云腰褭神马名汉武帝铸金为褭蹄麟趾故有金褭蹄而言马则曰金褭也上言马下言妇人故公之今诗用对董娇娆后汉宋子侯董娇娆诗言采桑事也】东流江水西飞鷰可惜春光不相见愿携王赵两红顔再骋肌肤如青练通泉百里近梓州请公一来开我愁【赵云上两句以兴见招之后不复见佳人故有下句愿有之请意者流水以自比而燕以比佳人乎宋江夏王刘义公诗眷恋江水流又沈约白铜鞮诗汉水回东流古诗愿为双飞鷰公在通泉郝在梓州欲郝自梓州携二妓来通泉耳其东西句法则古东飞伯劳等歌东飞伯劳西飞鷰黄姑织女时相见江淹送友人别诗遥裔发海鸿连翩见檐燕春秋更去来参差不相见】舞处重看花满靣樽前还有锦纒头【唐王元宝冨而无学识尝防賔客明日亲友谓曰昨日必多佳论元宝曰但费锦纒头尔　赵云锦纒头字唐人以防赏舞者之称旧注引唐王元宝事止一事耳又如大姨以三百万为唐帝作纒头锦之费则又一事矣】
　　天邉行【赵云诗中与大麦行皆有胡与羌字则賔客元年十二月吐蕃防松维保三州等处以后之事此篇云临大江哭则阆州之江大麦行云大麦干枯则今嵗广徳二年三月半间也】
　　天邉老人归未得日暮东临大江哭陇右河源不种田胡骑羌兵入巴蜀【大歴中吐番三道入冦诫其众曰吾要蜀川为更府连防郡邑士庶奔亡山谷　赵云天邉老人公在长安居杜陵而有田在洛阳无日不思归未得也大江指言阆水言阆水乃嘉陵江至此而大矣郦道元注水经每言某山某处临大江下两句葢言吐蕃为患今嵗广徳二年公自梓州再至阆中去年广徳元年吐蕃七月陷陇右诸州则陇右河源不种田矣十二月陷松维保三州则胡骑羌兵入巴蜀矣谓之胡骑羌兵羌与胡素自交结观今嵗广徳二年七月仆固懐恩以吐蕃回纥党项兵入冦吐蕃虽曰羌而有回纥在焉非胡而何巴蜀与巴蜀也乐史寰宇记于阆州青石县载昔巴蜀争界山为裂自若引防分之观此巴蜀葢相连其陷松维保州必有入巴蜀之事但史不载耳所考证唯资治通鉴云吐蕃陷松维保三州及云山新筑二城西川节度使高适不能救于是剑南西山诸州亦入于吐蕃矣其言入蜀蜀亦何恠哉】洪涛滔天风防木前飞秃鹙后鸿鹄【项王围汉王大风防木　赵云上句亦盛言之以比祸乱其语则选有鼓洪涛书浩浩滔天古诗枯桑知天风鹙音秋玉篇水鸟也公于同谷七歌之一言弟在逺方飞东方飞鴐鵞鹙鸧安得送我至汝傍亦因物以起思矣】九度附书向洛阳十年骨肉无消息【赵云言洛阳陇右陷之故今嵗广徳二年甲辰逆数十年嵗在乙未天宝十四载十一月禄山反其后禄山子与二史吐蕃更为患是为十年而公田舍在洛阳之偃师宜道路隔絶寄书而骨肉无消息也字则玉台新咏载近代西曲歌莫作缾落井一去无消息】
　　大麦行
　　大麦枯干小麦黄妇女行泣夫走藏【见上送高三十五书记诗注后汉桓帝时童謡曰小麦青青大麦枯谁当获者妇与姑天夫何在西击胡】东至集璧西【赵作北】梁洋【集璧梁洋皆蜀郡名　赵云图经集璧地在阆之东梁洋虽在东而退近北其一作西字非是】问谁腰镰胡与羌【鲍明逺东武吟腰镰刈葵藿师云又言吐蕃与回纥丛话潘子真云古人造语俯仰纡余各有态如桓帝时童謡皆合问答之词公今四句实有所自】岂无蜀兵三千人【一去千人去】部领辛苦江山长安得如鸟有羽翅托身白云还故乡
　　苦战行
　　苦战身死马将军自云伏波之子孙干戈未定失壮士使我叹恨伤精神【赵云伏波者将军之号后汉马援也干戈未定则吐蕃去冬陷松维保三州用兵岂便息邪晋阮籍咏懐诗容色改平常精防自漂沦谢灵运诗异人秘精防】去年江南讨狂贼临江把臂难再得别时孤云今不飞时独看云泪横臆【鲍云谓段子璋战遂州时公与北人送别江上今其死矣故有感而作遂州在涪江之南故云江南赵云江南葢言阆州江之南如防州社日云今江南南老它年谓北童所谓江南亦谓防州之南非江南道】
　　【也言去年则与下篇去秋行之意同临江把臂则公必与马别时在须臾江上末句变使李少卿时良时再不至虽别在须臾屏营衢路侧执手野踟蹰仰视浮云驰奄忽互相逾苏子卿诗俯观江流仰视浮云翔翔良友逺离别各在天一方详味公因马将军军死追悼之】
　　去秋行【时段子璋反于东川】
　　去秋涪江木落时臂枪走马谁家儿到今不知谁骨处部曲有去皆无归【见部曲异平生句】遂州城中汉节在遂州城外巴人稀【鲍云上元四年四月剑南节度兵马使叚子璋反陷緜州遂州刺史嗣虢王巨死之节度李奂奔于成都故诗云遂州城中汉节在葢伤之也】战寃防每夜哭空令野营猛士悲【赵云按乐史寰宇记涪江在射洪县北广徳二年诗不是言段子璋事何以言之上元二年四月壬午劎南东川节度兵马使段子璋反僣称王建元黄龙五月崔光逺击斩之当年夏时已平矣今云去秋涪江木落时应是公在彼有九日诗之际乃广徳元年也公眼见其去是以有感而作意者应如广南市舶使吕太一反逐其节度使张休遂而不杀则有汉节在之理遂州城外巴人稀则所以讨叛乱者皆梓阆之兵意者败续而死亡者多则有巴人稀之实刘越石四言永负寃防汉高祖安得猛士兮守四方】
　　光禄坂行
　　山行落日下絶壁西望千山万山【一作水】赤【谢灵运日落山照耀】树枝有鸟乱鸣【一作栖】时暝色无人独归客【谢灵运林壑敛暝色】马惊不忧深谷坠草动只怕长弓射【白日赋多翻是长弓子弟】安得更似开元中【一云年郑荣传信记开元初上励精理道十六七月天下大治安西诸国悉平为郡县行者不囊粮上犹惕厉未已】道路即今多拥隔【鲍云崔寕传寳应初蜀乱山贼乗险道路不通与此诗合　赵云万山一作万水非是水岂可合山言赤乎有鸟乱栖一作乱鸣非盖乱栖所以呼唤暝色字也言独归客则公之妻孥在梓】
　　山寺【章留后同游得开字】
　　野寺根石壁诸龛徧崔嵬前佛不复辨百身一莓苔【天台赋践莓苔之滑石】虽有古殿存世尊亦尘埃如闻龙象泣足令信者哀【薛补遗王简栖头陀寺碑正法旣没象教陵夷又马鸣幽赞龙树虚求经有比丘名龙树龙象犹佛象也杜正谬维摩经菩萨势力譬如龙象蹴踏非驴所堪传灯録逹摩是六众所师波罗提法中龙象乃鳞毛类中最巨者犹麒麟之于走兽鳯凰之于飞鸟故经称僧之出类龙象非即佛象也　赵云公题僧寺纪僧诗必用佛书中字以为一体今云世尊亦尘埃实道其事或曰下句嵗晏风破肉十二月也十月以吐蕃防奉天之故车驾幸陜州十二月甲午虽车驾已至自陜矣而巴蜀僻远未闻犹以为在外则公令所云者无乃防寄意乎其説亦是龙象言僧也杜曰正谬引维摩经传灯録出处并是然解其义云乃麟毛类中最巨者则其意分为二物鳞类中最巨为龙毛类中最巨为象然维摩经所为龙象蹴踏非驴所堪曰蹴踏则龙无蹴踏之义龙象乃龙之象耳如言龙马者乎以俟明识】使君骑紫马捧拥从西来树羽静千里临江乆徘徊山僧衣蓝缕告诉栋梁摧公为顾賔徒咄嗟檀施开吾知多罗树却倚莲花台诸天必欢喜物无嫌猜以兹抚士卒孰曰非周才【师云左氏筚路蓝缕以啓山林筚路柴车蓝缕敝衣　杜田补遗左氏筚路蓝缕方言曰南楚凡人贫衣被丑弊谓之湏□或谓之防裂防音缕衣壊或谓之蓝缕左氏谓筚路蓝缕是也佛经曰佛告坚意菩萨何以一念行于六度荅曰是菩萨一切悉舍心无贪者名檀六波罗蜜之一大乗论云檀越者檀施也谓此人行檀能越贫穷海故又云梵语陀那鉢底此言施主今称檀那者即讹陀为檀去鉢底留那故也方言曰防裂湏□败也又防防其短者谓之防以布而无缘敝而紩之谓之褴褴又云禂谓之褴禂敝衣褛谓之襒谓缀结又酉阳杂爼□多出摩伽陀国西土用以冩经树长六尺经冬不凋此树有三等一多罗婆力又贝多二多梨婆力又贝多罗三部阇婆力又贝多多罗多梨并书其叶部阇一色取其皮书之贝多婆力义皆梵语贝多汉飜为叶婆力义汉飜为树多罗树即婆力义贝多之一也　赵云诗崇牙树羽本言乐而今所谓树羽则军旅所设之物江淹别集登记南城诗君王澹以思树羽望楚城而若旗帜之属矣静千里则章留后境内无战也衣蓝缕杜田引方言其説是石崇咄嗟而辨吾知多罗树却倚莲花台以形容寺旣脩建如此多罗树见酉阳杂爼如已经所译之经在涅□经有涌身高七多罗树或云一多罗树莲花台佛所坐之台其字如涅□经犹如鸳鸯处莲花台则指水中莲花所生之苞故佛言莲花有须有台止借字用耳□音盘佛书字也】穷子失浄处高人忧祸胎【杜田补遗法华经信解品三譬如有人年既防稚舍父逃逝驰骋四方年既长大加复因穷父求不得中止一城其大家冨财宝无量穷子庸赁遇到父舍受雇除粪羸瘦顦顇粪土尘坌污秽不净其父宣言尔是我子舍吾逃走忽于此间遇防得之今我所有一切财物皆是子有穷子欢喜得未曽有盖喻诸佛子等以三苦故于三死中受诸热恼迷惑无知乐着小法得遇世尊蠲除诸法戱论之粪获至涅□一日之价得此已心大欢喜　赵云穷子失浄处是华法经中事言穷子之所以穷以其失浄处高人之所以高以能忧祸胎楞伽经乐不浄处如飞蝇祸胎虽起于福生有基祸生有胎两字连出如齐武帝谓临贺王曰汝包藏祸胎穷子指言蓝缕之山僧高人指言章留后章公所以修建僧寺意欲诸僧得其清浄而免梁栋摧压之祸】日晏风破肉荒林寒可回思量入道苦自哂同婴孩【赵云上句言风凄紧至于破肉况在穷林其寒岂可遂囘乎可囘者言不可囘后句公自谓也老子若婴儿之谓孩言入道如小童之就学辛苦】
　　南池
　　峥嵘巴阆间所向尽山谷安知有苍池万顷浸坤轴呀然阆城南枕【一作控】帯巴江腹芰荷入异县稉稻共比屋【尧比屋可封】皇天不无意美利戒止足高田失成熟此物颇丰熟清源多众鱼逺岸冨乔木独叹枫香林春时好顔色【杜田补遗三巴记阆自二水合流自汉中至始寜城下入涪陵曲通三曲有如巴字曰巴江经峻峡中谓之巴峡唐诗杜宇呼名呌巴江学字流江水连巴字钟声出汉川　赵云坤轴海赋又似地轴挺抜而争回巴江则杜田引三巴记杜説是异县出古诗他乡各异县比屋董仲舒尧舜在上比屋可封美利易干始能以美利利天下止足祖出老子知足不辱知止不殆晋张景阳咏史逹人知止足遗荣忽如无西成书平秩西成此物左传载叔向之母言美妇人曰三代之亡皆此物也古诗之言竒树曰此物何足贵但感别经时芰荷入异县则池之大如此粳稻共比屋则以灌溉所致也皇天不无意至此物颇丰熟四句以结芰荷入异县粳稻共比屋也高田则灌溉所不及者言高田不丰而失西成故此粳稻之物为池水所溉者却丰熟焉无它乃皇天之意使人止足之分也池水所溉之田丰熟矣彼水所不及之田虽失西成亦岂不足乎】南有汉王祠终朝走巫祝歌舞散灵衣【潘安仁寡妇赋仰神宇之寥寥瞻灵衣之披披】荒哉旧风俗高堂亦明王防魄犹正直不应空陂上缥缈亲酒食滛祀自古昔非唯一川渎【赵云十句因实事而戒滛祀公诗盖有称于教化矣左传聪明正直之谓神传云非所祭而祭名曰滛祀】干戈浩茫茫地僻伤极目【楚词极目千里兮伤春心】平生江海兴遭乱身局促【沈休文缨佩空为忝江海事多违古诗蟋蟀伤局促师云临池动江海之兴以诗乱不得徃也　赵云伤极目摘用楚辞局促汉景帝局促如辕下驹】驻马问渔舟踌躇慰覊束
　　发阆中
　　前有毒蛇后猛虎溪行尽日无村坞【时盗贼纵横政役烦重而民不安居也】江风萧萧云拂地山木惨惨天欲雨女病妻忧归意速秋花锦石谁复数别家三月一得书避地何时免愁苦【贤者避地　赵云前有毒蛇后猛虎实道其事非以兴托旧注非是沈休文云高杨拂地垂女病妻忧归意速言归梓州也秋花锦石可玩之物以归意速故不复数之此冬时归而言秋花岂前日所闻未谢之花邪公九月自梓徃阆至十二月归梓葢其去妻孥三个月故云别家三月一得书】
　　阆山歌【赵云春正月自梓州挈家再徃阆中三月之半闻严武再镇蜀遂离阆归成都途中所作之诗】
　　阆州城东灵山【一作雪山】白阆州城北玉台碧【灵山玉台阆山名】松浮欲尽不尽云江动将崩已【一作未】崩石那知根无鬼神防已觉气与嵩华敌中原格闘且未归应结茅斋看青壁【两相敌曰格闘　赵云未崩石旧本正作已崩石非盖欲尽不尽将崩未崩方成语脉已崩矣岂复能动邪况下有已觉气与嵩华敌也那知根无神防已觉气与嵩华敌兼言灵山与玉台也中原格闘乃去歳广德元年吐蕃十月防京师邠州防奉天武功车驾幸蜀十二月防松罗保三州至今歳之春干戈岂息也五岳之名虽参摘两字而用今以鬼神熟字对嵩华则潘岳晋武帝诔有等夀松华为连文有出处】
　　阆水歌
　　嘉陵江山何所似【嘉陵江源出散闗而入于阆】石黛碧玉相因依正怜日破浪花出更复春从沙际归巴童荡桨【杜补遗桨樴属方言樴谓之桡或谓之櫂所以隐櫂谓之桨】欹侧过水鸡衔鱼来去飞阆中胜事可肠断阆州城南天下稀【阆州城南有山极秀丽谓之锦屏山　赵云谢安石内集问诸子曰白雪纷纷何所似阮籍诗寒鸟相因依谢安运诸蒲稗相因依日破浪花出以日出正照水也如云日出破浪花矣谓之破浪花取南史宗慤愿乗长风破万里浪春从沙际归则何处无春而眼中所见城南之沙际花草明媚为自沙际囘归际意盖如费昶杂词水迹桃花去春随杨柳归桨所以揺楫之处杜诗可之説是盖古歌云艇子打两桨者扶两楫而来也上云阆中又云阆州举全部言之曰阆中名山志阆山多仙圣逰集图经曰阆山四合于郡故曰阆中亦谓之阆内阆州城南则指锦屏山也】
　　三絶句
　　前年渝州杀刺史今年开州杀刺史【鲍云崔宁传所书山贼也前年渝州杀刺史谓叚子璋陷绵遂今年开州杀刺史谓徐知道之反有乗乱者开州成都远不知其故史不书失之】羣盗相随剧虎狼食人更肯留妻子
　　右一
　　二十一家同入蜀唯残一人出骆谷自说二女齧臂时廻头却向秦云哭【世説赵飞燕姊弟少贫防及飞燕见召与女弟齧臂而别　赵云指言当时出骆谷之人正始四年曹爽伐蜀诸军入骆谷三百余里不得前牛马驴驘以运转死略尽魏志曰少帝甘露三年蜀将姜维出骆谷围长安即此谷道其后废塞唐武德七年德开州云唯残一人出骆谷则自蜀归秦出骆谷以徃也故后有向秦云哭之句此其初岂避羌浑之暴来蜀中乎二女齧臂乃纪其实史记呉起与其母诀齧臂而盟今所用盖飞燕事见伶所作飞燕外传】
　　右二
　　殿前兵马虽骁雄纵暴略与羌浑同【时神防军恣横】闻道杀人汉水上妇女多在官军中【赵云言其纵暴尤甚于羌浑即下两句是也】
　　右三
　　莫相疑行
　　男儿生无所成头皓白牙齿欲落眞可惜忆献三赋蓬莱宫自恠一日声辉赫集贤学士如堵墙观我落笔中书堂【新唐诗甫献赋帝竒之使待制集贤院命宰相试文章按开元十三年改集仙殿为集贤殿丽正殿书院为集贤殿书院院内五品以上为学士六品以上为直学士礼孔子射于矍相之圃观者如堵墙　赵云天宝九年明皇纳处士之议以明年朝献太清宫朝享太庙有事于南郊公献三赋以预言其事于是待制于集贤李陵书男儿生无所成名】徃时文彩动人主此日饥寒趋路傍【天宝末以家避乱鄜州独陷贼中至德二载窜归鳯翔谒肃宗授左拾遗诏许至鄜迎家明年收京扈从还长安房琯罢相甫上防论琯有才不宜废免肃宗怒贬琯邠州刺史出甫为华州司功属关辅饥乱弃官之秦州又居成州同谷自负薪采梠餔不给乃遂入蜀乃上元元年卜居成都浣花里　赵云李萧远运命论封已飬高势动人主刘公干诗行者盈路傍】晚将末契托年少当靣输【一作论】心背面笑【时甫依严武几为武所杀　杜田补遗陆机叹逝赋托末契于后生余将老而为客　赵云当靣论心背靣笑孔毅夫集句用对飜手作云覆手雨亦工论一作输字虽新而费力】寄谢悠悠世上儿不争好恶莫相疑
　　遭田父泥饮美严中丞【甫与严武世旧故入蜀依之传言甫结庐浣花里与田畯野老相狎荡】
　　歩屧随春风村村自花柳田翁逼社日邀我尝春酒【杜田补遗屧音枼盖履舄也宋袁粲为丹阳尹甞歩屧白杨郊野间道遇士大夫便呼与酣饮魏应璩与从弟君胄书日吟咏花桞之下】酒酣夸新尹畜眼未见有回头指大男渠是弓弩手【籍丁为兵】名在飞骑籍【飞骑军名曹子建白马篇名编壮士籍左传名在重耳又曰名在诸侯之防】长畨歳时乆【长畨犹长在直言无更代】前日放营农辛苦救衰朽差科死则已誓不举家走今年大作社【社祭也以祈农事春祈秋报故歳有春秋二社】拾遗能住否呌妇开大瓶盆中为吾取感此气扬扬须知风化首【郡守县令风化之首】语多虽杂乱说尹终在口朝来偶然出自卯将及酉乆客惜人情如何拒邻叟高声索果栗欲起时被肘【言屡为掣肘】指挥过无礼未觉村野丑月出遮我留仍嗔问升斗【师云问升斗如汝阳三斗焦遂五斗刘伶五斗解酲李白一斗合自然是已　赵云此篇多使俗语如弓弩手如差科如长畨等字是也歩屧字则宋袁粲事大作社变左传子产大为社也气扬扬字晏子传其御者意气扬扬语多虽杂乱陶渊明饮酒诗父老杂乱言觞酌失行次月出遮我留使汉祖纪三老董公遮説汉王肘字使史记魏威子肘韩康子于车上旧注非是】









　　九家集注杜诗巻九
　　钦定四库全书
　　九家集注杜诗巻十　　　宋　郭知达编
　　古诗
　　别唐十五诫因寄礼部贾侍郎
　　九载一相逢百年能几何【古诗百年能几何防少别离多】复为万里行送子山之阿白鹤乆同林潜鱼本同河未知栖集期【薛云谢灵运拟邺中诗末途幸休明楼集逮薄质　赵云白鹤潜鱼以譬聚散】衰老强高歌歌罢两凄恻【燕丹送荆柯入秦别于易水之上高渐离撃缶轲歌发上冲冠士皆泪垂】六龙忽蹉跎【杜云淮南子六龙所以驾日车羲和所以御六龙阮嗣宗诗娱乐未终极白日忽蹉跎注蹉跎言迟暮赵云广雅曰蹉跎失足以言日晚王褒乐府高句丽云不惜黄金散尽只畏白日蹉跎刘孝威反之则白日云蹉跎也】相视发皓白况难驻羲和胡星坠燕地汉将仍横戈萧条四海内人少豺虎多少人愼莫投多虎信所过饥有易子食【宋子罕夜登楚子反床而告病曰吾国易子而食析骸而防】兽犹畏虞罗【赵云胡星坠燕地言今歳上元二年三月史朝义弑其父思明汉将仍横戈言朝义袭伪位复为乱而常休明卫伯玉尚衡侯希逸来瑱之属复与之战也人少豺虎多以豺虎喻贼盗张梦阳云贼盗如豺虎今诗实言豺虎故有下句焉诗话载萧条四海内至兽犹畏虞罗刘贡父云此等句眞含蓄深逺大不可模仿信矣虞罗虞者之罗横戈战国策卫行人烛过免胄横戈而进】子负经济才天门鬱嵯峨飘飖适东周【周平王东迁于洛谓之东周　赵王经济见上石犀行注天门防山之称记云秦山盘道曲屈而上凡五十余盘经小天门大天门仰视天门如穴中视天又汉官仪防山东上七十里至天门所以称鬱嵯峨】来徃若崩波南宫吾故人白马金盘陀【南宫礼部也杜田正谬云天官书南宫朱鸟权衡太薇三光之庭蕃臣将相执法郎位众星咸在汉建尚书百官府名曰南宫盖取象也犹唐以中书省为紫薇尚书省为文昌之类后汉郑为尚书令前后所陈有补益王政者皆注之南宫以为故事以此考之南官非礼部也若元稹为南宫散郎礼部郎中号南宫舍人盖南宫犹言南省非止称礼部歴考礼部之名方起于江左而南宫巳见于汉时益知原注之谬故人言贾侍郎金盘陀马鞍校具之饰】雄笔映千古见贤心靡他念子善师事歳寒守旧柯为吾谢贾公病肺卧江沱【赵云诗之死靡他今言贾侍郎心惟存乎见贤而已更无其它也歳寒守旧柯论诗嵗寒然后知松栢之后雕旧柯之义则礼记贯四时而不改柯易叶】
　　柟树为风雨所防叹
　　倚江柟树草堂前故老相传二百年诛茅卜居摠为此五月髣髴闻寒蝉【赵云召彼彼故老相传盖如郦道元水经注秭归县城云故老相传谓之刘备城屈原问渔父宁诛锄草茅以力耕乎屈原有卜居一篇五月彷佛闻寒蝉言其高也】东南飘风动地至【老子飘风不终朝】江翻石走流云气【庄子云气不待族而雨】干【一作斡】排雷雨犹力争【师云退之南山诗力虽能排斡雷电怯呵诟】根断泉源岂天意沧波老树性所爱浦上童童一青盖野客频留惧雪霜行人不过聴竽籁【庄子地籁　赵云浦上则律诗谓南京西浦道旧本作一青盖师氏瞻作车盖是盖先主舍东南有一桑遥望之童童若车盖惧雪霜言树之高大而气象惨肃聴竽籁言其声之鼔动如之字则宋玉高唐赋纎条悲鸣声似竽籁旧注引地籁非】虎倒龙顚委榛棘泪痕血防垂胸臆我有新诗何处吟草堂自此无顔色【赵云乃卞和泪尽继之以血】
　　茅屋为秋风所破歌
　　八月秋高风怒号【杜田补逸庄子大块噫气其名为风是惟无作作则万窍怒号】巻我屋上三重茅茅飞渡江洒【一作满】江郊高者挂罥长林梢下者飘转沉塘防【赵氏潇字西都赋风毛雨血洒野蔽天之洒一作满非】南村羣童欺我老无力忍能对面为盗贼公然抱茅入竹去唇焦口燥呼不得归来倚杖自叹息【赵云韩诗外传干喉焦唇仰天而叹曹子建善哉行曰来日大难口燥唇干故两出而叅用之鲍明逺倚杖牧鸡豚】俄顷风定云墨色秋天漠漠向昏黑布衾多年冷似鐡娇儿恶卧踏里裂牀头屋漏无干处两脚如麻未断絶自经丧乱少睡眠长夜沾湿何由彻【赵云公前有诗云出门复入门雨脚但依旧一本作两脚今观如麻则知以雨脚为正睡眠字出佛书湼□经亦有之】安得广厦千万间大庇天下寒士俱欢顔风雨不动安如山呜呼何时眼前突兀见此屋吾庐独破受冻死亦足【左传楚申叔展问还无社曰有麦麯乎有山芎防乎注二物可以御湿欲使无社逃泥中时子美方为严武之所不容诗之作其近于此乎　赵云此五句公之用心有一夫不获若已推而纳诸沟中白乐天诗我愿布裘长万丈与君同盖洛阳城盖亦有志衣被天下者然近乎戏语岂有万丈之裘乎若公言千万间之广厦则其言信而有徴旧注引左传楚申叔展事与诗意大不相干】
　　入奏行【赠西山捡察使窦侍郎】
　　窦侍御骥之子鳯之雏【杜云桓谭新论善相马者曰薛公得马恶皃而正走其名骥子师云厐统德公之从子德公谓统为鳯雏晋陆云幼时吴尚书闵鸿见而竒之曰此儿若非龙驹定是鳯雏北齐裴景鸾景鸿并有逸才河东呼景鸾为骥子】年未三十忠义俱骨鲠絶代无【唐李吉甫传君有骨鲠之忠臣骨鲠者刚正之谓盖肉之有骨而鱼之有鲠史云忠臣骨鲠】炯如一叚清冰出万壑置在迎风寒露【一作露寒】之玉壶【元注汉有迎风寒露之馆　杜田补遗张平子西京赋既新作于迎风增露寒于储胥注魏武帝先作迎风馆于甘泉山后加储胥露寒二馆　赵云鲍明逺诗清如玉壶氷露寒旧本作寒露岂传者惑于句律而倒冩耶公槐叶冷淘云万里露寒殿开冰青玉壶则用字初未甞误信传冩之误】蔗浆归厨金碗冻洗涤烦热足以宁君躯【晋张协蔗赋剉甘蔗以疗渴若渐胶而含蜜杜田补遗前汉礼乐志景星歌曰百末防酒布兰生防尊柘桨析朝醒注应劭曰蔗浆取甘柘汁以为饮可以解朝酲柘与蔗同　赵云蔗浆宋玉招魂濡鳖庖羮有蔗浆杜田引汉礼乐志景星歌虽是而在宋玉招魂之后旧注引晋张恊蔗赋又是模棱足以宁君躯言寜君王之躯也盖以氷清蔗美比窦矣】政【一作整】用踈通合典则戚聨豪贵躭文儒【赵云上句言政之踈通与典则符合虽踈通而不放也下句言其与豪贵聨为亲戚耽好文儒虽豪贵而不骄也戚字意戚里之家乎】兵革未息人未苏天子亦念西南隅吐蕃凴凌气颇粗【时吐蕃欲取成都为东府】窦氏检察应时须运粮绳桥壮士喜【以竹绳为桥】斩木火井穷猿呼八州刺史思一战三城守边却可圗【火井蜀地名　杜田补遗博物志临卭有火井纵横五尺深十余丈诸葛丞相徃观之后火益盛以盆着井煑塩得成后以家火投井中火即灭迄今不复燃应时须言应副时之所须也其检校之迹则下句运粮绳桥斩木火井是巳八州刺史虽不可辙考而三城则西山三城】此行入奏计未小密奉圣防恩宜殊绣衣春当霄汉立【汉绣衣直指】防服日向庭帏趋【老莱防服以娱亲杜云束晳补亡诗春恋庭闱】省郎京兆必俯拾江花未落还成都肯访浣花老翁无【一云公来肯访浣花老】为君酣酒满眼酤与奴白饭马青蒭【又云携酒肯访浣花老为君着衫捋髭髩　赵云岂入奏八州欲战之事乎前年吐蕃防廓州今歳虽不动而意专在窥蜀岂八州刺史欲逆战之乎详诗意可见绣衣窦君官侍御也故使绣衣汉侍御使绣衣持斧防服窦君必长安人其亲在彼省郎京尹言其所加进之官还成都则入奏之反也西清诗话载唐人吊杜子美云赋出三都上诗须二雅求盖少陵逺继周诗法度余甞以经防笺其诗云与奴白饭马青蒭虽不言主人而待奴马如此则主人可知与诗所谓言刈其楚言秣其马言刈其蒌言秣其驹同意肯访浣花老翁无一云公来肯访浣花老末句又云携酒肯访浣花老为君着衫捋髭鬂皆不成言语】
　　大雨
　　西蜀冬不雪春农尚嗷嗷【捜神记万物焦枯百姓嗷嗷】上天回哀眷朱夏云鬰陶【谢灵运诗幽居云鬰陶】执热乃沸鼎纎絺成緼袍【赵云诗谁能执热刘陶养鱼沸鼎秋兴赋释纎絺论语衣敝緼袍】风雷飒万里霈泽施蓬蒿敢辞茅苇漏已喜黍豆高三日无行人二【一作大】江声怒号【庄子万窍怒号　赵云朱夏则梁元帝纂要夏曰朱明亦曰朱夏鬰陶孟子象谓舜鬰陶思君尔盖鬰结于陶窰之义故可使于朱夏之云庄子緼袍无表乐史寰宇记秦李氷穿二江于成都行舟今谓内江外江左思赋带二江之双流】流恶邑里清【赵云流恶左传有汾浍流其恶言大雨所荡流出秽恶邑里祖出鹖冠子士之居邑里者孙楚答农故吏四言皓首老成率彼邑里谢元晖始出尚书省诗邑里向踈芜】矧兹逺江臯荒庭歩鹳鹤【鹤鸣则雨应】隐儿望波涛沉疴聚药饵顿忘所进劳则知润物功可以贷不毛【诸葛亮五月渡泸深入不毛　赵云言沈疴之故而聚药饵今得大雨清凉顿忘供进药饵之劳公病肺疾以雨凉为便易润万物者莫润乎水不毛者地不生物因雨之润虽不毛之地亦假贷而生】阴色静陇畆劝耕自官曹四隣出耒耜【孟子负耒耜】何必吾家操
　　扬旗【二年夏六月成都尹郑公置酒公堂观骑士试新旗帜　赵云后汉孝威帝校猎广成遂幸凾谷关上林苑臣蕃谏曰今有三空岂宜扬旗耀武骋心舆马之观乎扬旗字今取为诗名】
　　江【一作风】雨飒长夏府中有余清【谢灵运密林含余清】我公防賔客肃肃有异声初筵阅军装罗列照广庭【诗至止肃肃又賔之初筵】庭空六【一作四】马入駊騀扬旌旗【甘泉赋崇王陵之駊騀兮駊音颇騀音我山阜之高低也】廻廻掩飞盖【刘公斡回回自昏乱曹子建飞盖相追随】熠熠迸流星【河东赋掉奔星之流旃校猎赋曵彗星之飞旗】来纒【一作卫】风飚急去擘山岳倾材归俯身尽【鲍照诗俯身散马蹄】妙取畧地平虹蜺就掌握舒卷随人轻【高唐赋蜺为旌王沉赋曵招揺之脩旗婉若虹之垂天选虹旗摄麾而就卷　赵云畧地字借取汉书攻城畧地虹蜺以言旗卷舒随人轻所以结骑士扬举之妙】三州陷犬戎但见西岭青公来练猛士欲夺天边城此堂不易升庸蜀日已宁吾徒且加餐休适蛮与荆【书庸蜀微卢古诗上言加餐饭王仲宣逺身适荆蛮　赵云上两句言去年十二月吐蕃陷松维保三州在西山之地三州陷则西岭者其色徒青耳末言得严公在蜀不必舍去江雨一作风雨六马一作四马来纒一作来冲皆非】
　　溪涨
　　当时浣花桥溪水才尺余白石【一作月】明可把【艳歌行水清石自见】水中有行车【华阳风俗录浣花亭在州西南有江流至清之所也其浅可渉故中有行车甫宅在焉蔡伯世作常时　赵云明可把水清浅而见之诗云白石凿凿一作白月非有行车水浅可知】秋夏忽泛溢岂惟入吾庐【庄子秋水时至百川灌河陶潜吾亦爱吾庐】蛟龙亦狼狈况是鳖与鱼【七发说涛云其旁作而奔起也六驾蛟龙附从太白横暴之征鱼鳖失势赵云六七月之交水多时涨时止耳泛溢传所谓泛滥衍溢狼狈本一兽名各半其体相附而行茍失其一无据矣仓皇失措者谓之狼狈】兹晨巳半落归路跬歩踈马嘶未敢动前有深塡淤【荀子不积跬歩无以致千里　赵云跬歩弭切与跪同举一足也前汉沟洫志塡淤反壤之害顔师古曰壅泥也】青青屋东麻散乱床上书不意逺山雨夜来复何如【赵云苎蔴为布者胡麻为油者苎自生至成皆青胡始生则青成则黄六七月之交而色青者胡麻也】我游都市间晚憇必村墟乃知乆行客终日思其居【赵云村墟也言萆堂】
　　戏赠友二首
　　元年建已月【肃宗去上元二年号止称元年月以斗建辰为名　赵云肃宗辛丑上元二年九月壬寅去尊号又去上元号称元年以十一月为岁首曰建子月至今年建已月乃居常四月也是月庚戌朔甲寅上皇崩则初五日也改元寳应复以正月为首呼称隔十二日丙寅帝崩则十七日也代宗即位今云元年建已月作诗应在十七日前实歳壬寅四月也】郎有焦校书自夸足膂力能骑生马驹一朝被马踏唇裂板齿无壮心不肯巳欲得东擒胡【赵云书膂力既愆诗老马反为驹禅老亦云马驹踏天下人去魏武帝乐府老骥伏枥志在千里烈士暮年壮心不巳】元年建已月官有王司直马惊折左臂骨折面如墨【杜云仿后汉李固传霍光忧愧发愤悔之折骨国语吴王之黒旗望之如墨　赵云折臂庄子化子之左臂以为鸡羊祜传堕马折臂左传肉食者无墨旧注穿凿字】驽骀漫染【一作深】泥何不避雨色劝君休叹恨未必不为福【所讽近白居易新丰折臂翁杜田补遗淮南塞上翁马亡入胡中皆吊之谓曰何知非福居数月马引胡骏马归皆贺之翁曰何知非祸及家富马良其子好骑堕而折体又吊之曰何居非福居一年胡人大入丁壮战死者十九其子独以跛故父子得获相保】
　　观打鱼歌
　　绵州江水之东津鲂鱼鱍鱍色胜银【诗鲂鱼頳尾鱍鱍跳跃貎　杜田补遗尔雅鲂魾也今之鳊鱼陆机疏鲂鱼广而薄肥甜而少肉细鳞鱼之美者诗鲂鱼甫甫甫者美之至也又曰鳣鲔发发音拨即鱍也义训曰鱼掉尾曰鱍口上下噞喁】渔人漾舟沉大网截江一拥数百鳞众鱼常才尽却弃赤鲤腾出如有神【陶景本草鲤最为鱼中之主形可爱又能神变乃至飞越山湖所以琴高乗之】潜龙无声老蛟怒廻风飒飒吹沙尘饔子左右挥霜刀鲙飞金盘白雪高【西征赋饔人缕切銮刀若飞应刄落爼靃靃私垒反霏霏】徐州秃尾不足忆汉阴槎头逺遁迯【秃尾槎头皆鱼名】鲂鱼肥美知第一【赵云广州记鲂鱼广而肥甜鱼之美者】既饱欢娱亦萧瑟君不见朝来割素鬐咫尺波涛永相失
　　又观打鱼
　　苍江渔子清晨集设网提纲万【一作取】鱼急能者操舟疾若风撑突波涛挺义入【顔回济于触深之泉见操舟者若神杜云庄子津人之操舟若神且曰善游者数能也潘安仁西征赋徒观其鼔柁廻轮洒钩投网垂饵出入挺扠来徃】小鱼脱漏不可纪半死半生犹戢戢大鱼伤损皆垂头屈强泥沙有时立【广志武阳小鱼大如针一斤千头蜀人以为酱赵云前篇使渔人此渔子变文也疾若风即易挠万物者莫疾乎风半死半生借使七发之言桐曰其根半死半生垂头也世说支公好鹤有遗以双鹤翅长欲飞去支惜之乃锻其羽鹤轩翥不复能飞乃反顾翅垂头视之如似懊丧之意】东津观鱼已再来主人罢鲙还倾杯日暮蛟龙改窟穴山根鳣鲔随云雷【杜田补遗郭璞注尔雅鳣大鱼似鱏而鼻短颔下体有斜行甲无鳞肉黄江东呼为黄鱼埤雅鼻有软骨俗谓之玉版尔雅鮥鲔陆机注鲔鱼形似鳣而青黒头小而尖似鐡兠鍪口亦在颔下其甲可磨姜益州人谓之鳣鲔大者为王鲔小者为针鲔一名鮥肉色白今辽东东莱谓之尉鱼或谓之仲明者乐浪尉也溺死海中化为此鱼张平子赋王鲔岫居山有穴为岫埤雅鲔中春从河西上得过龙门便化为龙否则防额而还鲔岫居而能变化故云山根鳣鲔随雨雷】干戈兵革闘未止【一云干戈格鬪尚未巳】鳯凰麒麟安在哉吾徒胡为纵此乐暴殄天物圣所哀【春秋繁露曰恩及虫鱼则麒麟至孝经援神契曰德至鸟兽则鳯凰翔师云书暴殄天物增添礼记王制无事而不田曰不敬田不以礼曰暴天物　赵云格闘旧本作干戈兵革鬪未止非是盖干戈兵革同义所谓格鬪是年建卯月河东军乱杀其节度使邓景山兵马使辛云京自称节度使河中军乱杀李国正及其节度使茘非元礼郭子仪为兵马副元帅屯绛州而七月十六日徐能道反于成都皆其事也】
　　越王楼歌
　　绵州州府何磊落显庆年中越王作【太宗子越王贞中宗显庆中为绵州刺史创此楼　赵云文选双鸧磊落】孤城西北起高楼碧瓦朱甍照城郭【古诗西北有高楼上与浮云齐　赵云作犹在绵州也易神农氏作语作者七人孟子贤圣之君六七作其间必有名世者作傅咸赠何邵王济诗序何公既豋侍中武子俄而亦作此作字是重字可押住矣楼在城西北实道其事与古诗合元都庙诗碧瓦初寒外法镜寺诗朱甍半光炯葛洪神仙传载蔡少霞梦人托书新宫铭有碧瓦鳞差瑶阶肪截沈佺期诗红日照朱甍谢元晖飞甍夹驰道】楼下长江百丈清山头落日半轮明君王旧迹今人赏转见千秋万古情【赵云李白峩眉山月半轮秋时明皇肃宗皆上仙矣故云千秋万古情】
　　海棕行【赵云海棠记载李赞皇云花木以海为名者悉从海上来】
　　左绵公馆清江濆海棕一株高入云【赵云古乐府高城上入云】龙鳞犀甲相错落苍棱白皮十抱文自是众木乱纷纷海粽焉知身出羣【赵云乱纷纷王长元古意况复飞萤夜木叶乱纷纷世说载殷中军道韩太常曰康伯少自标置居然是出羣噐】移栽北辰【赵本作地】不可得时有异域胡僧识
　　姜楚公画角鹰歌
　　楚公画鹰鹰戴角【师云名画记江皎上卦人善画鹰鸟元宗在藩邸皎为尚衣奉御有先识之明元宗及位累官太常卿封楚国公】杀气森森【亦云如】到幽朔观者贪愁掣臂飞画师不是无心学【赵云言如在幽朔见此鹰之杀气盖名鹰出于此地孙楚鹰赋有金刚之俊鸟生井陉之岩阻森森一作森如其语不快】此鹰冩眞在左绵却嗟眞骨遂虚传梁间燕雀休惊怕亦未【赵作未必】抟空上九天【言有其质无其才也　赵云亦诗人变化形容其画耳旧注非】
　　严氏溪放歌【时郭英乂代严武鎭蜀粗暴不能容甫故有公卿独骄之作　赵云送严武至绵少留继闻徐知道乱遂便徃梓初不见携家之证此诗云东游西还岂至此方归成都迎家乎但不知严氏溪何地耳苕溪渔隐曰按王元叔注云云予谓是说无据质之唐书及小说严武卒郭英义代之未几有崔旰之乱甫未甞为英义幕客何为不见容唐史云武待甫甚善甫甞醉登武床瞪视曰严挺之乃有此儿武虽暴猛外若不为忤中啣之一日欲杀甫集吏于门武将出冠钓于帘三左右白其母奔救得止以此知边头公卿仍独骄之句当为此也】
　　天下甲马未尽消岂免沟壑常漂漂劔南岁月不可度【成都在剑岭之南】边头公卿仍独骄费心姑息是一役肥肉大酒徒相要呜呼古人巳粪土独觉志士甘渔樵【赵云言边头公卿仍独骄纵虽与我如此无补于事也指当时居边守臣独骄有防扈不遵王命之意旧注谓郭英义粗暴是矣又云不能容甫而公有所云则是公私一已而已况英义乃成都尹岂得谓边头乎非公诗本意公直言边之守臣不遵王命岂若崔旰者乎彼其独骄而于我费心姑息特一役耳何补于事哉所以姑息者酒肉相招要而巳礼记君子之爱人也以德小人之爱人以姑息潘安仁云此一役也而二美具焉韩非子曰厚酒肥肉甘口而病形吕氏春秋肥肉厚酒务以自强命曰明肠之食世说过江诸人毎暇日辙相要出新亭借卉饮食公之心以其独骄其専在尊主强国乎所以又有粪土渔樵之叹】况我飘转无定所【时甫方避地流徙无所依止】终日戚戚忍覊旅秋宿霜溪素月高喜得与子长夜语东游西还力实倦从此将身更何许知子松根长茯苓迟暮有意来同煑【鲍云永防元年公在成都夏严武卒郭英义代为节度苛暴不能容公故公徃来东川所谓东游西还力实倦杜田补遗淮南子云下有茯苓上有菟丝茯苓千岁松脂也菟丝生其上而无根一名女萝图经茯苓生枯松下形块无定似鸟兽人形者佳今所在大松处皆有之陶隐居茯苓作丸散者皆先煑之仙经服食为至要通神而致灵和魂而链魄明窍而益肌厚肠而开心调荣而理卫能断谷而不饥上品仙药也　赵云盖伤歳晚矣欲服饵长生之药楚辞伤美人之迟暮】
　　相从歌【赠严二别驾时方经崔旰之乱】
　　我行入川东十歩一回首成都乱罢气萧瑟浣花草堂亦何有【赵云十歩一回首李陵诗五歩一徬徨之势成都乱罢气萧瑟言七月徐知道反八月伏诛剑南大乱楚辞秋之为气也萧瑟兮草木揺落而变衰传亦何有焉】梓州【一作中】豪俊大者谁本州从事知名乆把臂开樽饮我酒酒酣撃剑蛟龙吼乌帽拂尘青螺粟紫衣将炙绯衣走【将以紫绶易绯衣　赵云豪俊大者指严二乌帽青螺紫衣绯衣供应之人粟则帽之纹也旧注非】铜盘烧烛【一作炬】光吐日夜如何其初促膝【增添诗夜如何其夜未央　促膝言膝相近入则促膝密语】黄昏始扣主人门谁谓俄顷胶在漆【古诗以胶投漆中又陈雷胶漆契】万事尽付形骸外【赵云庄子索我于形骸之外】百年未见欢娱毕神倾意豁眞佳士乆客多忧今愈疾高视乾坤又何愁一躯交态同悠悠垂老遇君未恨晚似君须向古人求【魏志张邈传后陈登字元龙刘备曰若元龙文武胆志当求之于古耳晋王戎从弟衍字夷甫帝闻其名问戎曰夷甫当世谁比戎曰未见其比当从古人中求之耳】
　　短歌行【赠王郎司直】
　　王郎酒酣防剑斫地歌莫哀【赵云王郎应是公之亲其字如谢安谓道蕴曰王郎逸少子不恶而道蕴曰不意天壤之间乃有王郎酒酣防剑斫地歌莫哀盖由史记东方朔酒酣据地歌曰陆沈于俗避世金马门今云斫地歌依傍酒酣据地歌也后汉刘元绪将议元帝未可举尊号而张印防剑撃地曰疑事无功不得有二今云斫地者依傍防剑撃地也】我能防尔抑塞磊落之竒才【赵云磊落竒才而遭抑殿也成公绥天地赋山岳磊落而罗峙世说载桓温平蜀置酒李势殿雄才爽气音调英发其状磊落竒才字晋书有竒才科郭璞诗竒才应世出】豫章翻风白日动【吴都赋木则枫楠豫章】鲸波防浪沧溟开且脱佩剑休徘徊【鲸鱼之大者吴都赋长鲸吞航　杜田补遗炙毂子载崔豹古今注鲸海鱼也大者长数十里小者千丈常以五六月生子就岸边至七八月导其子还大海中鼔浪成雷濆沫成雨水族惊畏逃匿　赵云以美木大鱼比之防浪则跋跳而出如防扈之防防马之防】西得诸侯棹锦水【蜀江也】欲向何门趿珠履【春申君客三千皆蹑朱履　注云两句一义谓其如豫章之高鲸鱼之大不须佩剑游诸侯之间子欲西游诸侯之间棹锦水而漾舟亦将向何门而可乎邹阳何门而不可曵长裾乎珠履孟甞君事公意在挽之而南下】仲宣楼头春巳深【楼在荆州】青眼高歌望吾子【阮借能为青白眼以重轻人】眼中之人吾老矣【赵云言荆州城楼王粲字仲宣自来荆尝登楼作赋今直以荆州楼为仲宣楼祖出梁元帝诗朝出屠羊县夕返仲宣楼盖以仲宣一世名人故得以名之犹天子之天禄阁可谓之子云阁也眼中之人直指王郎是我眼中之人而呼之曰眼中之人乎今吾老矣也魏文帝诗回头四向望眼中无故人陆士龙诗感念梓桑城彷佛眼中人北齐邢子才七夕诗不见眼中人谁堪机上织吾老矣孔子之语】
　　短歌行【送祁录事归合州因寄苏使君】
　　前者途中一相见人事经年记君面后生相动【一作劝】何寂寥【赵云寂寥风动也】君有长才不贫贱【陈平传张负曰人固有好美如陈平而长贫者乎　赵云嵇康长才广度无所不淹】君今起柂春江流【赵云柂所以行大舟】余亦沙边具小舟幸为书逹贤府主【赵云指言合州苏使君】江花未尽防江楼
　　草堂【草堂在成都浣花溪扬子琳之乱甫去草堂乱定后归】
　　昔我去草堂蛮夷塞成都今我归草堂成都适无虞【赵云蔡伯世以此诗为今嵗广德二年甲辰春晚所作盖前二年寳应元年壬寅四月代宗即位成都尹严武入为太子賔客二圣山陵以武为桥道使六月以兵部侍郎为西川节度使未到而七月剑南西川兵马使徐知道反拒武不能进成都大乱别无蛮夷事岂徐知道引蕃兵来耶下云始闻蕃汉殊又云西卒却倒戈可见矣】请陈初乱时反覆乃须臾【前汉愿少须臾无死】大将赴朝廷【时崔旰入朝留其弟寛守成都杨子琳等乗间来袭】羣小起异图中宵斩白马盟防气已麤【谷梁齐桓衣裳之防十有一未尝有防血之盟苏秦说赵令防天下之将通质刳白马而盟汉高祖刑白马盟孙子五覇桓公为盛葵邱之防诸侯束牲载书而不防血也】两取卭南兵【子琳与卭州栢正节同叛】北断剑关隅布衣数十人亦拥专城居【杨子琳为泸州刺史栢正节卭州刺史　赵云指严武入为太子賔客也诗云愠于羣小古罗敷行四十専城居布衣拥専城专一城以居言其为守也似指徐知道辙遂为守而数十布衣拥扶之公自有本注为即杨子琳栢正节之徒是时二人必白衣而巳后三年乃永防元年乙已杨子琳栢正节各以牙将同讨崔旰之乱自别一事盖杜公注直云杨子琳栢正节之徒可也而上更有即字作诗在后三年是时二人已为牙将乃着即字明之其言亦拥专城者罪之辞也义在一亦字矣】其势不两大始闻蕃汉殊【子琳在贼帅杜鸿渐表为刺史　赵云左传物莫能两大】西卒却倒戈【子琳为宁妻任氏所败走为王守仙所诛　赵云西卒岂西山之卒乃蕃兵乎书前徒倒戈】贼臣互相诛焉知肘腋祸自及枭獍徒【前汉郊祀志枭鸟名食母破镜兽名食父黄帝欲絶其类使百吏祠皆用之破镜如防而虎眼汉五月五日作枭羮赐百官杜田补遗楞严经如土枭等附块为儿又破獍鸟以毒树果抱为其子子成父母皆遭其食其类充塞是名众生十二种类汉志以破獍为兽楞严以破獍为鸟未知孰是江统曰冦发心腹害起肘腋疾笃难疗疮大愈迟】义士皆痛愤纪纲乱相逾一国实三公【左传僖五年晋士蒍全语云一国三公吾谁适从】万人欲为鱼【赵云昭元年刘定公叹禹之功曰微禹吾其鱼乎字则光武纪百万之众可使为鱼以其有沉溺之患今云万人欲为鱼则初无沉溺之意特言其为害如此耳】唱和作威福孰肯辨无辜【赵云洪范臣无有作福作威】眼前列杻械背后吹笙竽谈笑行杀戮溅血满长衢到今用钺地风雨闻号呼【一作人】妾与鬼马色悲充尔娱【师云齐宣王好竽必三百人齐吹东郭先生不知竽而滥三百人中以吹竽食禄　赵云咏史诗南隣撃钟磬北里吹笙竽左传至于用钺鬼妾与鬼马已杀其主矣则妾谓之鬼妾马谓之鬼马如匃奴以亡者之妻为鬼妻也一作人妾非是】国家法令在此又足惊呼贱子且奔走三年望东吴弧矢【易系辞弧矢之利以威天下】暗江海难为游五湖不忍意舍此【时蜀既平甫复舍草堂】复来薙榛芜入门四松在歩堞【一云歩屧】万竹踈【赵云后篇四松云别来忽三嵗离立如人长避贼今始归春草满空堂蔡伯世以为公自阆携家归蜀再依严武今句奔走三年则其游梓阆三年也此在今嵗广德二年则甲辰明矣薙音涕除草之谓周礼有薙氏之官歩堞乃歩屧如宋袁灿为丹阳尹常歩屧白杨郊外间公诗又有歩屧寻春风歩屧深林晚旧作城堞之堞无义】旧犬喜我归低徊入衣裾邻舍喜我归沽酒携胡芦【一云提提壶】大官喜我来遣骑问所须城郭喜我来賔客隘村墟【此四韵木兰歌格也其辞爷娘闻女来出郭相扶将阿姊闻妹来当户理红妆小弟闻姊来磨刀霍霍向猪羊携胡芦一作提榼壶非古诗用字以快老为贵】天下尚未寜健儿胜腐儒【黥布传上对众折随何为天下安用腐儒哉】飘飖风尘际何地置老夫于时见赘骨髓幸未枯饮啄愧残生食薇不敢余【庄子骈拇赘养生主泽雉十歩一啄百歩一饮嵇康采薇山阿师云左思咏史诗饮河期满腹足不敢愿余赵云健儿见上哀王孙诗注赘则公自伤见剰其身在天地间一饮啄以禽鸟自比食薇不敢余仿古诗食蕨不愿余】
　　四松
　　四松初移时大抵三尺强别来忽三歳离立如人长【赵云礼记离坐离立以人譬之】防看根不防莫计枝凋伤幽色幸秀发踈柯亦昻藏【赵云蜀都赋王褒暐煜而秀发】所挿小藩篱本亦有隄防【赵云藩篱祖出史记贾谊之言曰无籓篱之限张茂先鹪鹩赋长于籓篱之下礼记脩利隄防】终然振拨损【诗终然允臧】得愧【一作恡】千叶黄敢为故林主【赵云王仲宣诗飞鸟翔故林】黎庻犹未康避贼今始归春草满空堂览物叹衰谢及兹慰凄凉【前诗有入门四松在】清风为我起洒面若微霜足以【一作为】送老资聊待偃盖张我生无根蔕【语吾岂匏爪也哉】配尔亦茫茫有情且赋诗事迹可两忘【赵云风言洒则张茂先言穆如洒清风陆机连珠云秋风夕洒足为送老资言可为送老之资助盖公自言年渐老四松更长所以资助送老之玩矣偃盖字与松为当体抱璞子天陵偃盖之松与天齐其乆与地等其长故有下句我生无根蒂配尔亦茫茫事迹字史记秦本纪云本原事迹】勿矜千载后惨惨蟠穷苍
　　水槛
　　苍江多风飚云雨昼夜飞茅轩驾巨浪焉得不低垂遨子乆在外门户无人持高岸尚为谷【诗高岸为谷深谷为陵】何伤浮柱欹扶顚有劝诫恐贻识者嗤【语危而不持顚而不扶则将焉用彼相矣】既殊大厦倾可以一木支川林【一作临川】视万里何必栏楹为人生感故物慷慨有余悲【汉高祖过沛置酒沛宫慷慨伤怀泣数行下　赵云张平子西京赋跱游极于浮柱浩重峦以相承注三辅名梁为极作游梁置浮柱上也可以字如苏子卿鹿鸣思野草可以喻嘉賔阮嗣宗独有延年术可以慰我心感故物而悲则如韩诗外传载孔子出游少原之野有妇人哭甚哀问之妇人曰向者刈薪亡吾簮是以哀非伤亡簮不忘故也又田子方出见老马于道喟然有志焉以问于御者曰此何马也御曰故公家畜也罢而不用故出放之田子方曰少而尽其力老而弃其身仁者不为也束帛而赎之穷士闻之知所归心旧注引汉祖过沛亦可证慷慨之意】
　　破船
　　平生江海心宿昔具扁舟岂惟清溪上日傍柴门游苍惶避乱兵缅邈怀旧邱邻人亦巳非野竹独脩脩船舷不重扣【江赋咏采菱以扣舷】埋没巳经秋仰看西飞翼下愧东逝流故者或可掘新者亦易求所悲数奔窜白屋难乆留【赵云江海心谢灵运本自江海人忠义感君子扣舷事晋夏仲育以足扣船歌呉曲仰看西飞翼不愧东逝流则伤不能长徃自如若飞鸟之飞水之注也如此则宁不借船乎今故者亦可加于沙埋之间新者亦可求买惟悲在奔窜不定而不宁居于白屋耳此又反覆曲折诗人之情也公屡以浣花溪为清溪则水色清之溪也谢庄诗清溪如委黛黄花似散金旧邱言浣花旧邱字则鲍明逺复得还旧邱荀子周公待白屋之士】
　　营屋【赵云诗经之营之谓之营别有所营建】
　　我有阴江竹能令朱夏寒阴通积水内高入浮云端甚疑物凴不顾剪伐残东偏苦【一作若】面势户牖永可安爱惜已六载兹晨去千竿萧萧见白日汹汹开奔湍度常匪华丽养拙异考槃草茅虽薙葺衰疾方少寛洗然顺所适此足代加餐寂无斤斧响庻遂憇息欢【赵云欲竹间起屋之作首四句言竹之茂盛自东偏若面势而下则言欲起屋矣用爱惜已六载之语推之此今歳永防元年诗公之草堂云经营上元始断手寳应年上元元年歳在庚子寳应元年歳在壬寅则有竹已在庚子歳今永防元年乙已是为六载也与上江村五首之一云迢逓来巴蜀蹉跎又六年同朱夏字梁元帝纂要夏曰朱明亦曰朱夏积水字文字积水成海魏都赋回渊漼积水深云端字枚乗诗美人在云端剪伐字诗勿剪勿伐东偏字左传居我东偏面势字考工记审曲面势户牖字老子凿户牖以为室度堂字考工记室中度以几堂上度以筵考槃字诗之篇名其诗考槃在阿考槃在涧考成也槃乐也言于此养拙而已非若硕人之在阿在涧而后成其乐也除草曰薙周礼有薙氏之官草茅虽薙葺衰病可少寛言虽有薙葺之劳而吾之衰疾乃得寛也加餐字古诗上言加餐饭代加餐则以新屋之成疾寛而顺适所致然也寂无斧斤响言屋成而无复用斧斤声于是乎始有憇息之乐】
　　宿青溪驿奉怀张员外十五兄之绪
　　漾舟千山内日入泊荒【一作枉】渚【师云谢灵运五言诗弭棹泊枉渚　赵云蜀都赋漾轻舟谢灵运西陵遇风诗漾舟陶嘉月淮南子日入而息选诗通波激枉渚此将至荆南】我生本飘飘今复在何许【言未有所定止也赵云阮籍咏怀良辰在何许许所也】石根青枫林猿鸟聚俦侣【言猿鸟犹能聚其俦侣而今不能致于安适则甫之覊困可见矣　赵云楚词江水湛湛兮上有枫楚地多枫公于楚诗毎用枫字】月明游子静畏虎不得语【赵云古诗相望一水间脉脉不得语】中夜怀友朋乾坤此深阻【赵云诗岂不怀归畏我友朋下句言青溪驿】浩荡前后间佳期付荆楚【赵云浩荡流放之貌祖出楚词怨灵脩之浩荡又志浩荡而伤怀又心飞扬兮浩荡非言水之浩荡】
　　屏迹
　　暮年【一作顔】甘屏迹幽事供高卧【师云陶渊明高卧北】鸟下竹根行开萍叶过年荒酒价乏日并园蔬课独酌甘泉歌【一云独酌酣且歌】歌长撃樽破【杜补遗世说王大将军敦每酒后辙咏魏武乐府曰老骥伏枥志在千里烈士暮年壮心未巳以如意打唾壶壶口尽缺子美长歌而击樽破类此　赵云暮年作衰顔益下有年荒酒价乏也年荒酒价乏日并园蔬课两句通义盖以乏酒价之故则并课园蔬卖之以充沽直独酌甘泉歌所以承上酒价乏之故且复有屏迹之意一作独酌酣且歌由是撃樽破则杜田补遗是得作者之意矣】
　　赠别贺兰铦
　　黄雀饱野粟羣飞动荆榛【师云李善注刘公干诗黄雀谕时士也　赵云黄雀成羣比时人之蹇浅】今君抱何恨寂寥向时人【赵云伤贺兰而问之如下句所云】老骥倦骧首【骥骥逢伯乐之知骧首长鸣　赵云战国策汗明见春申君曰夫骥之齿长矣服防车而上太行漉汗洒地白汗交流中坂迁延负辕不能上伯乐遭之下车攀而哭之解纻衣以羃之骥于是俯而喷仰而鸣声造于天仰见伯乐之知己今云倦则以无伯乐也】苍鹰愁易驯【赵云暗使吕布与慕容垂事愁则以茍于食养而愁也】高贤世未识固合婴饥贫国歩初返正【初复京师】乾坤尚风尘【史思明犹鸱张河朔】悲歌鬂发白逺隔湘吴春我恋岷山芋君思千里莼生离与死别自古鼻酸辛【赵云国歩反正是广德元年十二月车驾自陜州还长安而吐番继陷松维州次年七月仆固怀恩以吐番回纥党项兵数十万入冦朝廷大恐十月冦邠州先驱至奉天时郭子仪屯奉天坚壁不战十一月吐畨乃遁又云是歳严武破吐番于当狗城广德二年公以严武再尹成都三月自阆州还成都所云国歩初返正言车驾之还长安也又云乾坤尚风尘言吐番等之乱松维也皆不考之语若以为安史之事则在肃宗之至德二载史思明杀安庆绪在此时与前事不相接也下文云我下岷山芋千里蒪则此诗岂不是公再还成都乎我恋岷下芋説在西蜀君思千里莼説贺兰赴湘吴岷下芉出货殖传卓王孙岷山之下沃野千里下有蹲鸱至死不饥本传注蹲鸱芋也千里莼出晋陆机文赋中所云下盐防鼻酸辛高诱云孤子寡妇寒心酸鼻】





　　九家集注杜诗巻十
　　钦定四库全书
　　九家集注杜诗巻十一　　宋　郭知达　编古诗
　　杜鹃【华阳风俗録见上杜鹃行注识者谓此诗上四句非诗乃题下甫自注尔后人误写一説谓上皇幸蜀还肃宗用李辅国谋迁之西内上皇悒悒而崩此诗感是而作】
　　西川有杜鹃东川无杜鹃涪万无杜鹃云安有杜鹃【赵云世有杜鹃辨仙井李新元应之作鬻书者编入东坡外集诗话非矣其説曰南都王谊伯书江滨驿垣谓子美诗歴正季兵火舛缺离异虽经其祖父所理尚有疑阙者谊伯谓西川有杜鹃东川无杜鹃涪万无鹃鹃云安有杜鹃葢是题下注断目我昔游锦城为首句谊伯误矣且子美诗备诸家体必非牵合程度者也是篇句落处凡五杜鹃岂可以文害辞辞害意耶原子美之意类有所感托物以发亦六义之比兴离骚之法欤按博物志杜鹃生子寄之他巢百鸟为饲之胡江东所谓杜宇曽为蜀帝王化禽飞去旧城荒且禽鸟至微知有所尊故子美云重是古帝魂又云礼若奉至尊盖讥当时刺史有不禽鸟若也唐自明皇后天歩多棘刺史能造次不忘君者可一二数严武在蜀虽横敛刻薄而实资中原是西川有杜鹃其不防王命负固以自抗檀军旅絶贡赋如杜克逊在梓州为朝廷西顾忧是东川无杜鹃耳至于涪万云安刺史微不可考凡其尊君者为有懐贰者为无不在夫杜鹃之真有无也谊伯以为来东川闻杜鹃声繁而急乃始叹子羙诗跋防纸上语又云子羙不应叠用韵何耶子羙自我作古叠用韵无害于为诗仆所见如此谊伯博学强辩殆必有折之元应之说如此次公谓元应言杜诗备众体是矣于三絶句有前年渝州杀刺史今年开州杀刺史已有两刺史矣于草堂诗旧犬喜我归隣舍喜我归大官喜我来城郭喜我来巳有四喜我矣亦岂拘寻常程度邪今诗四句有四杜鹃亦诗所谓有酒醑我无酒酤我坎坎鼓我蹲蹲舞我之势谓观其言有杜鹃无杜鹃无杜鹃有杜鹃错综其语岂直是题下注耶王立之知其彷佛其说云公杜鹃诗与古诗之谣语无异岂复以韵为限立之之说非不是然亦不悟错文之语与夫雅诗四我之势也后又有一杜鹃则亦八仙歌用阮籍秋懐重押归字识灵运述祖德重押人字一篇之中有两船两眠两天两前字者也次公所见此四句真以言杜鹃之有无也其下云我昔游锦城结庐锦水边杜鹃暮春至哀哀呌其间则以成西川有杜鹃之句下又云君防禽鸟情犹解事杜鹃今忽暮春间值我病经年身病不能拜泪下如迸泉则以成云安有杜鹃之句诗之引结甚明若其言尊君之义则自在中间铺叙不必泥首四句使为美刺况此诗作于云安乃大歴元年春严武已死于去年夏时郭英又为崔旰所杀继而杜鸿渐来岂可指为严武之有君耶又云安在唐是防州之属县非有刺史岂可此西东之列乎元应之说又为穿凿】我昔游锦城结庐锦水边【赵云陶渊明结庐在人境】有竹一顷余乔木上防天【赵云曹子建荆棘上防天】杜鹃暮春至哀哀叫其间我见常再拜重是古帝魂生子百鸟巢百鸟不敢嗔【一作喧】仍为餧其子【世说杜鹃养子于百鸟巢百鸟共养其子而不敢犯赵云以物饲人之谓餧张耳传以肉餧虎】礼若奉至尊【成都记见上杜鹃行化作杜鹃似老】
　　【鸟注　赵云公所以赋杜鹃之意旧注不得其说乃或用公在云安诗两边山木合终日子规啼证云安有杜鹃之实不知此乃言其鸣云不如归去之子规与都坛诗子规夜啼山竹裂者同非今所谓杜鹃也又谓上皇幸蜀还肃宗用李辅国谋迁之西内上皇悒悒而崩此诗感是而作亦非盖迁上皇岂独百鸟鉰杜鹃之子不若哉况上皇之迁西内在辛丑上元二年明年遂崩至今歳丙午大歴元年公在云安赋诗已六年矣既隔肃宗又隔当日代宗而却方説迁徙事以为刺哉若杜鹃事则成都记所云自昔至今所传如此然鹃与子规两种形声不同以杜宇化为鹃所以公言重是古帝魂也鲍照行路难之七云愁思忽而至跨马出北门举头四顾望但见松柏荆棘三蹲蹲中有一鸟名杜鹃言是古诗蜀帝魂声音哀苦鸣不息羽毛憔悴似人髠今公所谓乔木上防天又谓哀哀呌其间又云重是古帝魂盖出于此至若常再拜而重之不能拜而泪下则尊君亲上之意】鸿雁及羔羊有礼太古前行飞与跪乳识序与知恩【晋羊祜雁赋鸣则相和行则接武前不絶贯后不越序巻秋繁露曰凡贽卿用羔羊有角而不用如好仁者执之不鸣杀之不谤类死义者羔饮其母必跪类知礼者故羊之为言犹祥故以为贽】圣贤古法则付与后世传君防禽鸟情犹解事杜鹃今忽暮春间值我病经年身病不能拜泪下如迸泉【此诗讥世乱不能明臣之义者禽鸟之不若也杜曰补遗刘越石扶风歌据鞍长叹息泪下如流泉】
　　引水【防俗无井皆以竹到山泉而饮蟠屈山腹间有至数百丈】
　　月峡瞿唐云作顶【庾仲雍荆州记巴楚有明月峡　赵云荆州记巴楚有明月峡广德峡东突峡今谓之巫峡归秭峡归郷峡桑钦水经与郦道元所注又有多名本朝乐史寰宇记于渝州载有明月峡以石穴圆似之故以名至防州载三峡则曰西峡巴峡巫峡意者西峡即明月峡也今去月峡瞿唐云作顶言自明月峡至瞿唐皆是连山所以云作顶】乱石峥嵘俗无井【楚俗山居负水而食故高者引水云安无泉尤难得水】云安沽水仆奴悲鱼复移居心力省【后汉地里志鱼复属巴郡古庸国左传文十年鱼人逐楚师是也师云此自云安徙夔　赵云鱼复即夔州今倚郭奉节县乃汉鱼复县】白帝城万竹蟠接筒引水喉不干人生留滞生理难斗水何直百忧寛【庄子期斗升水之活　赵云卢照隣喜秋风至诗形骸歳枯槁生理日摧残还思不动行赖此百忧寛】
　　青丝
　　青丝白马谁家子【梁呉均白马黄金羁梁元帝宛转青丝鞚　赵云青丝所以言鞚梁元帝诗是已白马马中骄贵者游侠少年多骑白马古乐府有白马字南史侯景传初大同中童谣曰青丝白马寿阳来及景叛乗白马青丝为辔欲以应防而崔颢轻薄少年诗青丝白马冶游园能使行人驻马防则矜夸驰骋者然矣必当时有良家子之恶少者为贼盗也】麤豪且逐风尘起【风尘喻乱离鲍云岂懐恩之反有从乱者　赵云麤豪字吴志孙权言甘寜是已风尘多以言征战盗贼逐风尘起则乗此为盗者矣】不闻汉主放妃嫔【诛贵妃师云乾元元年正月出宫女三千人】近静潼闗扫蜂蚁【师云收东西京　赵云此公戒约麤豪子之辞】殿前兵马破汝时十月即为虀粉期【赵云告以必破亡之证荘子宋王之猛非直骊龙也子能得珠者必遭其睡也使宋王而寤子为虀粉夫虀之为言若以菜为虀粉之为言散全物为屑】未如【又作知】面防归金阙【庄传克许许子面缚衔璧】万一皇恩下玉墀【时降者皆授莭镇河北之患自此起矣赵云此篇蔡伯喈以为五谷盗贼事其説是按通鉴于广德二年正月载吐蕃入长安也诸军亡卒及乡曲无赖子弟相聚为盗吐蕃既去犹窜伏南山子午防五谷所在为患下巳以太子宾客薛景仙为南山五谷防御使讨之按正月已亥朔至丁已则十九日也此诗盖公于春初闻盗贼之事未间薛景仙讨之之命所作所以有殿前兵马破汝时之句庄子之北游万分未得处一焉】
　　近闻
　　近闻犬戎逺遁逃【説文解字曰赤狄本犬种故字从犬匈奴闻汉兵大出老弱奔走殴畜产逺遁逃萧望之曰狄遁逃窜伏】牧马不敢侵临洮【临洮郡名贾谊过泰论胡人不敢南下而牧马】渭水逶迤白日浄陇山萧瑟秋云高崆峒五原亦无事北庭数有闗中使【言突厥和】似闻赞普更求亲舅甥和好应难弃【賛普吐蕃也薛云唐吐蕃传其俗谓强雄曰賛丈夫曰普故号君长賛普今西域有籛逋者即賛普之声讹而为籛逋　赵云大戎指吐蕃本西属拜必手据地为犬号今读普从逋音而公所用止从本字耳求亲事新书不载但云永泰大歴间再遣使来聘今因公诗见之临洮郡今洮州逶迤字选防余逶迤萧瑟字选蓊茸萧瑟白日浄秋云高形容其无事也临洮今在九域志为州渭水则秦陇一带所经皆是陇山今之陇州地志陇山天水大坂也其坂九囘不知高几许空峒山名乐史寰宇记禹迹之内崆峒者三其一在临洮秦筑长城之所起则洮岷一带皆是也今专以言渭川五原则今之盐州西南拶边北庭数有闗中使则又有突厥通好也或云回纥等国皆在北之地既不附吐蕃故亦遣使于国中其说亦是尔雅曰妻之父为外舅又曰谓我舅者吾谓之甥则妻父者舅婿者甥也孟子言尧之于舜帝馆甥于贰室　师正观十五年妻文成公主中宗景龙二年妻金城公主开元二年自言舅甥乞和亲见吐蕃传今言肃代时】
　　渔阳【时禄山平以雍王遥领范阳卢龙莭制而不出閤】
　　渔阳突骑犹精锐【杜云汉光武谓马武曰吾得渔阳上谷突骑欲令将军将之又唐六兴注蔡邕曰冀州强弩幽州突骑天下之精兵也】赫赫雍王都节【一作前】制猛将飘然恐后时本朝不入非高计【禄山已破朝廷不能革其积复以卢龙授藩镇故李懐仙朱滔之属得以跋扈竟不为朝廷所有　赵云渔阳突骑指雍王所统兵编年通载十月雍王适讨史朝义甲戌大败之于横水克河阳东郡其将张献诚以汴州降十一月薛嵩以相卫洺邢降张志忠以赵定深常易降时公在梓闻雍王之胜尚闻河北犹有未入朝者乃谕诸将茍飘然而来已自后时而不入本朝岂高计乎旧注模棱其说以雍王适领范阳卢龙莭制而不出閤又云禄山已破云云皆非禄山死在至德元载继有子庆绪又继之以史思明思明子朝义自禄山天寳十四载反至广德元年正月安史并灭今于雍王为兵马元帅时谓之安史并灭可也岂得止为禄山平守朱滔反又是德宗建中三年时事李懐光反又是德宗兴元元年时事岂所谓不入本朝耶至以雍王适为遥李懐光为懐仙雕本之误渔阳突骑幽州素有此兵号突骑杜曰说是战国策季良谓魏王曰恃呉之精锐而欲攻邯郸荀子汤武之仁义桓文之节制成公绥啸赋志离俗而飘然史云不后时以缩萧望之志在本朝】禄山北筑雄武城旧防败走归其营【禄山逆谋日炽筑垒范阳北号雄武】系书请问燕耆旧今日何须十万兵【赵云举徃事以惩警不朝之将鲁仲连系书约矢以射聊城中名之曰燕耆旧则本吾民之父老又托之问耆旧以警诸将耳】
　　黄河二首【鲍云黄河北岸海西军胡人高鼻动成羣谓吐蕃入冦旧注谓禄山非黄河西岸是吾蜀谓郑公军当狗之战旧注谓明皇肃宋非　赵云前章罪海西军不能御冦黄河之北大海之西则河北一带之州郡也后章悯蜀人困于供给终之以愿君王无奢移云】
　　黄河北岸海西军椎鼓鸣钟天下闻【赵云言其饮食宴乐之雄侈】铁马长鸣不知数胡人高鼻动成羣【禄山之反皆渔阳突骑及所养同罗降奚契丹曳落河并诱致诸蕃皆胡骑也　赵云传有虞坂之马望伯乐而长鸣李陵报苏武书胡笳互动牧马悲鸣吟啸成羣】
　　右一
　　黄河西岸【赵作南岸】是吾蜀欲须供给家无粟愿驱众庶戴君王混一车书弃金玉【时明皇在蜀肃宗起灵武师云庾信江南赋并吞六合混一车书赵云上之人须蜀人之供给乃至于家无粟其字依傍陶潜瓶无储粟公所愿与众庶同心御难伐叛以尊戴君王使天下车同轨书同文弃金玉而尚敦朴用意深矣书众非元后何戴黄河南岸一作西岸师民瞻所传任昌叔本取之非是盖河自西注东正定是南北岸其曲处而后有东西岸也成都路虽在中国西南以河言之虽逺而实南耳时史思明未灭车书犹未混一车书混一前人全语弃金玉传不寳金玉】
　　右二
　　自平
　　自平中宫【一作官】吕太一【吕太一代宗时为广南市舶使东坡诗话自平宫中吕太一世莫晓其义妄者以唐有自平宫偶读宗实録有中官吕太一叛于广南诗盖云自平中官吕太一故下文有南海收珠之句见书不广轻改文字鲜不为笑　杜正谬云以自平为宫名非盖巾中吕太一为市舶使逐张休作乱以兵平之故云自平中宫吕太一宫中乃中宫传印者误按旧史代宗纪广德元年十二月甲辰宦官市舶使吕太一逐广南节度使张休纵兵大掠广州中官误为宫中明矣　赵云杜田因东坡而为之说而事乃代宗时为异也今按资治通鉴亦载如此诗话岂误以代为乎中官字蔚宗宦者论于是中宫始盛】收珠南海千余日近供生犀翡翠稀【太一反赋不上供】复恐征戍干戈密【赵云以中官既平国家于南海收珠又千余日千余日二年十个月也自广德元年歴二年永泰元年两全年至今歳大厯元年十月已后是为千余日二年十个月之后近复生犀翡翠之不供无乃烦国家征伐之干戈乎公忧国如此】蛮溪豪族小动摇世封刺史非时朝蓬莱殿里诸主将才如伏波不得骄【师云杜言洞豪世袭刺史虽不奉朝请但羁縻而而今若尽取则生边患　赵云此又戒约溪洞蛮也谓其小有动摇便受吾唐世封为刺史非是从时朝之礼者不知殿前主兵之将才如伏波可辨征南之事汝不得自骄悍也与殿前兵马破汝时十月即为虀粉期同意】
　　除草【去防草防徐盐反或音潜苏东坡云防草蜀中谓之毛防毛芒可畏触之如蜂虿治风疹以此防之一身失去业背紫者入药防山韭】
　　草有害于人曽何生阻脩【言草之毒者不必生阻脩之处虽平夷之地亦有之　赵云此主除恶之义以恶防草之为害也言其直生平近处诗道阻且脩脩旧注非】其毒甚蜂虿【左传蜂虿有毒】其多弥道周【周道两榜】清晨歩前林江色未散忧芒刺在我眼【霍光骖乗上内严惮之若有芒刺在背】焉得待高秋霜雪一霑凝【一作衣】蕙叶亦难留【赵云蜂虿防上皆芒刺触之能螫人弥道周防最蔓生字则诗生于道周在眼字谢灵运诗想见山中人薜萝若在眼又欲先秋降去之若待秋则霜雪一霑蕙与防草同一衰落亦美恶俱尽矣谢灵运诗崖倾光难留霑疑自在草上一作霑衣非】荷锄先童稚【陶徴君荷锄虽有倦　赵云陶潜诗带月荷锄归旧注在后后汉邓禹传父老童稚满其车下】日入仍讨求【赵云荘子日入而息】转致水中央岂无双钓舟顽根易滋蔓【在传无使滋蔓】敢使依旧丘【鲍明逺复得还旧丘　赵云水中央诗宛在水中央旧丘自阆州归成都指草堂之居草堂断手寳应年是夏送严武至绵遂徃梓阆至今年广德二年春未又归故得指为旧丘】自兹藩篱旷更觉松竹幽芟夷不可阙疾恶信如讐【左传周任言为国家者见恶如农夫之务去草焉蒦夷蕴崇之絶其本根勿使能殖则善者信矣师云后汉张俭清洁中正疾恶若讐　赵云藩篱字贾谊无有藩篱之限】
　　客居【赵云此云安诗】
　　客居所居堂前江后山根下堑万寻岸苍涛郁飞翻【赵云王餐诗茍非鸿雕孰能飞翻本言禽鸟今转闬于苍涛愈奇矣】葱青众木稍【沈林文林簿杳葱青】邪竪杂石痕【増添沈休文许哨璧思邪竪絶岭复孤圆】子规昼夜啼壮士敛精魂【赵云江文通恨赋拱木敛魂晋阮籍咏懐容色改平常精魂自漂沦】峡开四千异水合数百源人虎相半防相伤终两存蜀麻久不来吴盐拥荆门【蜀人以麻布货易吴盐】西南失大将商旅自星奔【时崔宁杀郭英又杜云刘孝标广絶交论靡不望影星奔】今又降元戎已间动行轩【时除杜鸿渐为成都尹】舟子利涉亦凭节制尊【赵云峡闻四千里千字可疑岂自渝州明月峡至防州西陵峡而下有水路四千里乎相伤终两存由老子言人神两不相伤而变用之蜀麻久不来呉盐拥荆门以商旅不行之故旧注亦是按编年通载永泰元年闰十月劔南兵马使崔旰反杀其帅郭英又又按资治通鉴大歴元年二月壬子以杜鸿渐为山南西道劒南东西川副元帅劔南西川节度使以平蜀乱今云西南失大将则崔旰杀郭英乂今又降元戎则时除杜鸿渐镇蜀英乂以定襄郡王领节度故云大将鸿渐以宰相充尹山西劔南副元帅故云元戎舟子利渉亦凭节制尊所以结商旅星奔而麻盐不通之句诗招招舟子易涉大川节制元戎之节制字见上渔阳诗注言用兵舟子为商贾亦以节制然后免攘夺之忧】我在路中央生理不得论【甫依严武武死英乂粗暴不能容旋有崔寜之乱甫所以进退不能】卧愁病脚废徐步视小园短畦带碧草怅望思王孙【思严武増添刘安招隐辞王孙游兮不归春草生兮萋萋】凤随其凰去【鲍云岂郑公之夫人继亡】篱雀暮喧繁【言贤者亡小人喧竞也时崔宁杨子琳柏正节更来成都】览物想故国十年别荒村【赵云欲南下归长安到处留滞今尚在半路旧注非盖武永泰元年四月尽日死公五月下戎州九月在云安有客居之堂至今歳二月巳后闻子规赋此岂曽见郭英又之来邪自徐步而下四句因步小园见草见雀感于物而兴焉故见短畦之碧草则思王孙司马相如琴歌凤兮归故乡遨游四海兮求其凰故见暮雀之喧繁而懐凤凰之游徃旧注以王孙作思严武暮雀作崔宁等甚无谓也荒村故国之居十年不归为荒村】日暮归几翼北林空自昏安得覆八溟为君洗乾坤【时厌乱久故甫前有洗兵马此有洗乾坤之说】稷契易为力【言得人天下不足治】犬戎何足呑儒生老无成臣子忧四藩箧中有旧笔情至时复援【赵云几翼譬能归乡者几人自昏譬故居昏暗无有归栖之翼道路梗澁之故继之以覆八溟洗乾坤公又曰遥拱北辰纒冦盗欲倾东海洗乾坤安得壮士挽天河尽洗甲兵长不用皆此意援字曹子建援笔从此辞】
　　客堂【赵云诗中客堂叙节改故取两字名篇】
　　忆昨离少城【成都内城曰少城　赵云蜀都赋亚以少城接乎其西注少小也在大城西】而今异楚蜀舍舟复深山窅窕一林麓栖泊云安县【云安属防州　赵云舍舟字谢灵运舍舟眺回渚栖泊义出谢惠连谓维舟止宿初欲舍舟矣乃是窈窕之一林麓所以姑维舟栖泊也至云客堂叙节改方冇屋山中居耳】消中内相毒【师云消中消渇也胡彦伯与庾肩书昔长卿病消中余今亦然】旧疾甘载来衰年得无足【赵云言此疾相婴至衰年未痊疾亦得无足乎此深自伤之辞】死为殊方鬼【李陵死为异域之】头白免短促老马终望云南雁意在北【马望云雁意在北以所居非故国自喻】别家长儿女欲起惭筋力【赵云殊方文子殊方偏国西都赋殊方异类东都赋殊方别区免短促自寛之辞望云在北懐乡之譬此仿胡马嘶北风越鸟巢南枝之意变文耳惭筋力以老病为惭礼老者不以筋力为礼】客堂叙节改具物对羁束石暄蕨牙紫【谢灵运野蕨渐紫苞】渚秀芦笋緑【芦竹笋越人谓之蕨牙】巴莺【一作稼】纷未稀徼麦早向熟悠悠日动江漠漠春辞木【日华川上动谢元晖生烟纷漠漠　赵云巴稼旧本作巴莺非刘章云深耕穊种立苖欲疏纷未稀则苖犹多耳稼与麦一体之物若作莺字句不相聨】台郎选才俊自顾亦已极【甫先授右拾遗　赵云台郎谓省部公为尚书工部员外郎自称台郎汉官仪尚书郎初从三署郎选诣尚书台试毎一郎缺则试五人先试牋奏初入台称郎中满歳称侍郎故郎中侍郎之名犹因三署本号也此台郎之称矣旧注模棱】前辈声名人埋没何所得居然绾章绂受性本幽独【前辈声名人不可专指如黄香羣书无不涉猎京师号曰天下无双江夏黄香京师贵戚慕其声名更馈衣物拜尚书郎章绂谓绯鱼居然字尹文子形之与名居然别矣】平生憩息地必种数竿竹【王子猷所居必种竹云不可一日无此君】事业尺浊醪【杜云李善注恨赋浊醪夕饮之下引嵇康与山巨源书浊醪一杯弹琴一曲】营葺但草屋上公有记者累奏资薄禄【严武奏甫受劔南防谋　赵云必有如柏中丞者荐之但无可考旧注受劔南防谋亦前日一端之事】主忧岂济时【师云史记主忧臣辱赵云主忧言当至之忧而不能効力以济时事】身逺弥旷职【师云魏文帝诏官吏不防旷职】
　　【废事　赵云盖由身逺愈成闲旷职业】循文庙筭正【循文守文庙庙堂筭筹筭】献可天衢直【左传献可替否易何天之衢享】尚想赵朝廷毫髪禆社稷形骸今若是进退委行色【伤不得行其志尔师云栁下季车马有行色】
　　石砚【平侍御者】
　　平公今诗伯秀发吾所羡奉使三峡中长啸得石砚巨璞禹凿余【禹开凿以疏江河　赵云王充论衡文词之伯今云诗伯如公又用词伯文章伯也秀发见上四松诗注禹　言石郭景纯江赋巴东之峡夏禹疏　旧注不切】异状君独见其滑乃波涛【赵云薛道衡祭江文帷盖静于波涛】其光或雷电聨各尽墨多水递隠见挥洒容数人十手可对面比公头上冠正质未为贱当公赋佳句况得终清宴【曹子建公子爱敬客终宴不知疲】公含起草姿不逺明光殿致于丹青地知汝随顾眄【明光殿霍去病借以避暑杜云汉殿名秦记曰明光殿以金为戺玉为阶元后传曰成都侯商病欲避暑从上借明光殿赵云平公为侍御头上冠则獬豸冦獬豸一角兽而能触邪所以为正质以砚比冠取其正直之质因砚以美平公起草者中书舍人事翰墨之职于砚为亲丹青地公卿之地也盐铁论公卿者神化之丹青】
　　三韵三篇
　　高马勿唾面【唾一作棰赵云当以捶为有义】长鱼无损鳞辱马马毛焦困鱼鱼有神君防磊落士不肯易其身【马鱼尚不可轻士有被杨懐玉者而可轻乎】
　　荡荡万斛船影若扬白虹起樯必椎牛【师云非椎牛飨士不足以起立帆樯释名船二百斛曰舠三百斛曰艇赵王石虎造万斛之舟今取其大者以比兴椎牛所以飨众功张辽战孙权夜募敢从之士得八百人椎牛犒飨韩退之征蜀聨句椎肥牛呼牟亦用此椎字】挂席集众功自非风动天莫置大水中【赵云得大风后可饱其帆也鲍照舞鹤赋箕风动天】列士恶多门【晋政多门】小人自同调名利茍可取杀身傍权要何当官曹清尔辈堪一笑【赵云列士如列女之列言就列之士进身者欲恩出一门耳谢灵运谁谓古今殊异代可同调梁张缵别离赋在百代而奚殊虽千年而同调名利茍可取杀身傍权要此戒之之辞如孔子富而可求也虽执鞭之士吾亦为之今欲名利依人则将许人以死唯权要之是托论语杀身以成仁详味句当时盖有依非其人而为好官者梁简文帝与萧临川书列棘外府且息官曹之务】
　　柴门【赵云杜元凯注左传荜门圭窦之人荜门柴门】
　　泛舟登瀼西【楚俗以山谷间水可涉为瀼其涉也谓之踏瀼秦俗以堰水为瀼皆谓之瀼　赵云防州惟有东瀼溪见水经注瀼东瀼西水两傍之名旧注元不引出处今云登瀼西则舟已泊而登岸恐学者惑踏瀼之语以登字当之故为之解】回首望两崖东城干旱天其气如焚柴长影没窈窕余光散唅呀【赵云焚柴则燔柴也尔雅祭天曰燔柴积薪槱而焚之旧本余光散唅呀在韵书唅音憾哺也呀虚加切张口也固有唅呀字公今所用无乃砑字乎盖砑注谷中也用此字然后有义陶渊明既窈窕以寻壑谢灵运长磴入窈窕言干旱之气亘满于丘壑窈窕砑之间若言唅呀无义矣】大江蟠嵌根归海成一家【禹贡入于海　赵云嵌岩之根字出荘子贤者伏于大山嵌岩之下盖江水至此傍峡而行虽蟠曲嵌根终朝宗于海矣】下冲割坤轴【海赋又以地轴挺拔而争回】竦壁攅镆鎁萧瑟洒秋色气【一作氛】昬霾日车【赵云镆鎁剑名巫峡之竦盖如劔矣栁子厚诗海畔尖山似劔铓日车事淮南子爰止义和爱息六螭是谓悬车注日乗车驾以六龙义和驭之字则荘子乗日之车旧本气昬一作氛昬当以为正盖上巳有气如焚柴而氛昬字又写风土之昬也】峡门自此始【防州为峡门】最穿容浮查禹功翊造化疏凿就欹斜【江赋巴东之峡夏后疏凿】巨渠决太古众水为长虵风烟呉蜀舟檝通盐麻【赵云峡门方入峡之门旧注防州为峡门非众水为长虵其比亦新矣】我今逺游子飘转混泥沙【师云易需于泥需于沙谓遇难也】万物附本性约身不愿奢茅栋盖一牀清池有余花浊醪与脱粟【浊醪嵇康脱粟公孙宏】在眼无咨嗟山荒人民少地僻日夕佳【陶渊明山气日夕佳】贫病【一作贱】固其常富贵任生涯老于干戈际宅幸蓬荜遮石乱上云气杉清延月华赏惬又分外理妍夫何夸【汉书理得则不怨】足了垂白年【师云毕卓左手持蟹螯右手持酒杯拍浮酒船中便足了一生】敢居高士差【赵云泥沙江赋或混沦乎泥沙不愿孟子不愿人之文绣不愿人之膏梁茅楝沈休文诗茅栋啸蹲鸱在眼谢灵运薜萝若在眼选莫不咨嗟又云所以咨嗟垂白后汉班超妹书今超年已垂白敢居髙士羞言不敢过差居其上】书此豁平昔回首犹暮霞【赵云纪其诗篇之成时犹未晚也世说殷仲堪每谓子弟云勿以我受任方州云我豁平昔时意然前云囘首望两崖今云回首犹暮霞岂偶重耶】
　　贻华阳栁少府
　　系马乔木间【赵云刘琨诗系马长松下诗南有乔木】问人野寺门栁侯披衣笑见我顔色温并坐石堂下【一云堂下石】俛视大江犇火云洗月露【卢思道火云赫而四举】絶壁上朝暾【谢灵运早闻夕防急晚见朝日暾赵云世说桓公入峡絶壁天悬惊波电激谢灵运晨防寻絶壁】自非晓相访触热生病根【触冒也　赵云晋程晓诗可怜褦襶子触热向人家】南方六七月出入异中原老少多暍死汗逾水浆翻【赵云热病谓之暍武王下车而扇暍荘子暍者反冬乎冷风者是已世说钟防钟毓俱见魏文毓面有汗帝问何以汗曰兢兢皇皇汗出如浆】俊才得之子筋力不辞烦指挥当世事语及戎马存涕泪溅我裳悲气排帝阍【思赋呌帝阍使阙扉兮覩天皇于琼宫赵云老者不以筋力为礼因俊才得栁少府不辞筋力而徃谒也帝阍楚辞吾令帝阍开关兮扬雄甘泉赋遣巫咸兮呌帝阍旧注引张平子思赋在后矣排谓排闼】郁陶抱长防【书郁陶乎予心长防良策也有良策而不见用故郁陶耳　赵云郁陶孟子载象谓舜曰陶思君尔贾谊振长防而驭宇内】义仗知者论吾衰卧江汉但愧识璵璠【潘正叔寸晷惟宝岂无璵璠言已之所识止璵璠而已以美栁侯　赵云璠璵比栁少府璵璠逸论语璠璵鲁之寳玉孔子曰美哉璠璵逺而望之焕若也近而视之瑟若也一则理胜一则字胜倒用璵璠字元注潘正叔诗是】文章一小伎于道未为尊起予幸班白因是托子孙【赵云言取少府道德之美非止文章后汉扬赐传造作赋说以虫篆小伎见宠于时北史李浑谓魏収雕虫小技我不如卿国论典章卿不如我于道言尊老子道尊德贵起予论语起予者商也言栁少府有道可尊起发予于班白衰老之间因比相见而有子孙可托之幸托字论语可以托六尺之孤托子孙曹撡少时见桥元谓曰天下方乱羣英虎争能安之者其在君乎然君实乱世之英雄治世之奸贼恨吾老不见君富贵当以子孙相托】俱客古信州【防古信州】结庐依毁垣相去四五里径微山叶繁时危挹佳士况免军旅喧醉从赵女舞歌鼓秦人盆【扬恽书家本秦地能为秦声妇赵女也雅善鼓瑟酒后耳热仰天抚缶而呼鸣鸣李斯书随俗雅化佳冶窈窕赵女不立于侧也夫击瓮叩缶弹筝髀而歌鸣鸣快耳者真秦之声也庄子鼓盆増添成公绥琵琶赋飞龙列舞赵女馸罗进如惊鹳转似回波　赵云陶渊明结庐在人境时危普言中原之乱免军旅防州幸免尔赵女古称燕歌赵舞盆瓮缶之变称】子壮顾我伤我驩兼泪痕余生如过乌【师云李白诗生犹鸟过目胡乃自结束景公一何愚牛山泪相续　赵云家语见飞鸟过荘子如雀蚊虻之过乎前张景阳诗忽如鸟过目】故里今空村
　　同元使君舂陵行【并序】
　　览道州元使君舂陵行兼贼退后示官吏作二首志之曰当天子分忧之地效汉官良吏之目今盗贼未息知民疾苦得结辈十数公落落然防错天下为邦伯万物吐气天下少安可待矣不意复见比兴体制微婉顿挫之词感而有诗増诸巻轴简知我者不必寄元【赵云元字次次山其舂陵行序云癸夘歳授道州刺史道州旧四万余户经贼已来不满四千太半不胜赋税到官未五十日承诸使徴求符牒二百余封皆曰失期限者罪至贬削于戯若悉应其命则州县破乱刺史焉欲逃罪若不应命又即获罪戾必不免也吾将守官静以安人待罪而已此州舂陵故地故作舂陵行以达下情其贼退示官吏诗序云癸夘歳西原贼入道州焚掠几尽而去明年贼又攻永州破邵不犯此州边鄙而退岂力能制敌盖蒙其伤怜而已诸使何为忍苦徴敛故作诗一篇以示官吏诗更不能载观序意则诗可见矣】
　　遭乱髪尽【一作遽】白转衰病相婴沉緜盗贼际狼狈江汉行叹时药力薄为客羸瘵成【赵云言非不进药以叹时之故忧思夺之病虽痊而药力减半】吾人诗家秀博采世上名【前汉沟洫志上作歌云泛滥不止兮愁吾人】粲粲元道州前圣畏后生【粲粲美之盛也史三女为粲孔子后生可畏　赵云后生对前人之辞非直谓年少为后生也如周公为先则孔子为后生孔子为先则孟子为后生今言前圣畏后生则道州虽晚生唐世乃为前代圣哲所畏矣君诗三百六十篇其中周公召康公家父穆父之所作皆有益于其君非前圣之谓乎】观乎舂陵作欻见俊哲情复览贼退篇结也实国桢【赵云棹干所以支屋也题曰桢旁曰干史以譬贤材曰国之桢干】贾谊昔流恸【贾谊可为恸哭　赵云恸如子哭之恸】匡衡常引经【衡上疏陈便宜及朝廷有政议引经以对】道州忧黎庶词气浩纵横【道州元结也刘公干君侯多壮思文雅纵横飞】两章对秋月【一作水】一字偕【一作皆】华星【赵云上句言如月之皎洁下句言无一字而不若华星之灿烂也魏文章诗毕星出云间】致君唐虞际纯朴忆大庭【大庭氏赵云既致君于尧舜之间又忆大庭氏之纯朴则道州事君岂蹇浅者哉魏应璩与从弟君胄书思致君于有虞济蒸民于涂炭大庭氏上古帝王之号事见荘子】何时降玺书【前汉循吏传二千石有治效輙以玺书勉励焉】用尔为丹青【赵云为丹青则藻缛王猷粉饰治具之义盐铁论公卿者神化之丹青用尔则尚书用汝作舟楫作霖雨也】狱讼久衰息【汉礼乐志百姓素朴狱讼衰息】岂唯偃甲兵凄恻念诛求薄敛近休明乃知正人意不茍飞长缨【陆壬衡长缨丽旦光　赵云左传王孙满德之休明以叹其不茍且在冠冕之中也】凉飚振南岳【南岳衡山】之子宠若惊【老子宠辱若惊　赵云道州在南故以谅飚言之下句言道州为刺史其宠辱若惊故如下句所云也】色阻金印大【刺史印绶帅云晋王敦举兵周顗曰今年杀贼奴取金印如斗大】兴含沧溟清【溟一作浪　赵云孺子歌曰沧浪之水清兮可以濯我缨沧浪之水浊兮可以濯我足孔子曰弟子志之清斯濯缨浊斯濯足兴含沧溟清非有洗濯昬秽之意旧本改作沧溟清非沧溟大海不可言清金印刺史之印】我多长卿病【长卿司马相如病渇】日夕思朝廷肺枯渇太甚漂泊公孙城【赵云公孙述自号白帝而城在防之东曰白帝】城呼儿具纸笔隠几临轩楹作诗呻吟内墨淡字欹倾感彼危苦词【师云庾信哀江南赋序曰不见危苦之辞惟以悲哀为主】庶几知者听【赵云此一叚因以自言其心懐存忧国而已】
　　狄明府【博济】
　　梁公曾孙我姨弟【狄仁杰封梁国公母之姊妹之子曰姨弟】不见十年官济济大贤之后竟陵迟【语子张曰我之大贤与】浩荡古今同一体比防伯叔四十人有才无命百寮底今者兄弟一百人几人卓絶秉周礼【元年齐仲孙湫来省难及还公问鲁可取乎对曰鲁秉周礼未可动也言犹守先王之法度也此言兄弟虽多能守梁公之法几人耳】在汝更用文章为长兄白眉复天启【马良兄弟五人并有才名乡里谚曰马氏五常白眉最良眉中有白毛因以为称左氏天将启之】汝门请从曽公说【梁公也】太后当朝多巧诋狄公执政在末年浊河中不汚清济【言独立于朝不移于众邪赵云谢元晖诗纷虹乱朝日浊河汚清济】国嗣初将付诸武公独廷诤守丹陛【武后当朝革唐为周欲以武三思为储贰以问宰相皆莫敢对仁杰独曰臣观天下未厌唐德】禁中决册请房陵【房陵中宗所在】前【一作满】朝长老皆流涕【狄仁杰传中宗在房陵言瑱李昭德皆有康复言言则天无复避意唯仁杰毎从容奏事无不以子母恩情为言则天渐省悟召还中宗】太宗社稷一朝正汉官威仪重昭洗【后常梦双陆不胜仁杰曰双陆不胜无子也因进说文皇帝身防锋镝而有天下以传子孙陛下因监国掩而有之又欲以三思为后且子母与姑侄孰亲若立三思庙不祔姑后感悟即日迎中宗复唐社稷光武纪人见司僚属皆叹喜不自胜老吏或垂泣曰不图今日复见汉官威仪】时危始识不世才谁谓荼苦甘如荠【谢诗防口犹寛政食荼更如荠师云诗谁谓荼苦其甘如荠】汝曹又宜列鼎食身使门户多旌棨【列鼎一作裂土贤者之后宜有土杜云唐制节度使就第赐旌节三品以上门立防后汉匈奴传注有衣之防曰棨】胡为飘泊岷汉间千谒王侯颇歴诋【诋评也息夫躬歴诋汉朝公卿】况乃山高水有波秋风萧萧露泥泥【谢诗凝露方泥泥】虎之饥下巉嵒蛟之横出清泚早归来黄土汚衣眼易眯【师云晋王导尝遇西风起举扇自蔽曰元规尘汚人荘子播糠眯目　赵云家语云子路游楚列鼎而食歴诋当作抵诗零露泥泥】
　　韩谏议注【赵云旧本止云寄韩谏议无传记可考其人时应在岳州是好道者不然人物必清爽有仙风道骨如李白故甫用神仙言之玉京羣帝宴集言君臣际会以张良比韩叹其滞留不在朝】
　　今我不乐思岳阳【岳阳巴陵属湖南】身欲奋飞病在牀【诗静言思之不能奋飞　赵云今我不乐出诗全语下云日月其除诗或偃息在牀】美人娟娟隔秋水【诗人以美人比君子故诗有彼美人兮西方之人兮】濯足洞庭望八荒【左太冲濯足万里流　赵云美人指韩如李白所谓美人不来空断肠美人在时花满堂之谓娟娟美人儿隔秋水言其时荘子秋水时至公在防韩在岳为隔秋水濯足字虽孺子歌有沧浪之水兮可以濯我足而单言濯足则左太冲诗濯足万里流淮南子登太山履石封以望八荒扬雄幸河东赋陟西岳以望八荒】鸿飞防防日月白青枫叶赤天雨霜【赵云鸿飞防防杨子全语鲍照诗穷秋九月荷叶黄北风驱雁天雨霜雨去声】玉京羣帝集北斗【玉京帝居言五方各有帝惟北极为至尊　薛云晋天文志北极五星北辰最尊者也北斗七星在太微北七政之枢机隂阳之元本故运乎天中临制四方以建四时而均五行人君之象号令之主注以斗为极误矣五星经云上白玉京黄金阙　杜补遗灵枢金景内经曰下离尘境上界玉京元君注云玉京者无为之天也东西南北各有八天凡三十二天盖三十二帝之都也玉京之下乃昆仑北都罗峯北帝乃三十六洞之所居处　赵云玉京史记云天上白玉京五城十二楼羣帝据儒书亦有五方之帝道书三十三天各有帝云集北帝则防集于北斗薛说是羣帝言诸贵人如诸王三公之类北斗言天子五方之帝三十三天之帝虽称帝而于大帝为卑故止称羣帝字也】或骑麒麟翳凤凰芙蓉旌旗烟雾乐【楚词搴芙蓉兮木末】影动倒景摇潇湘【郊祀志登遐倒景注在日月之上反照故其影倒　赵云骑麟翳凤建芙蓉之旗言羣帝然也集仙传天人降王妙想家乗麟麟鳯凰龙鹤犬马是巳旌旗在烟雾之间而影上动倒景以形容羣帝神仙之事为韩在岳阳所以专言其上动倒景下则摇潇湘以引下句】星宫之君醉琼浆【楚词瑶浆密勺实羽觞辛酌既陈有琼浆】羽人稀少不在傍似闻昨夜赤松子恐是汉代韩张良昔随刘氏定长安惟幄未改神惨伤【张良其先韩人高祖立萧相国良乃称家世相韩及韩灭不爱万金之资为韩报仇强秦天下震动今以三寸舌为帝者师封万户位列侯此布衣之极于良足矣愿弃人间事欲从赤松子游耳乃学道欲转举高祖曰运筹帷幄之中决胜千里之外吾不如子房赵云星宫之君则降于羣帝者以况禁从之人羽衣则又降于星宫之君者以况诸通籍朝见之人楚辞仰羽人于丹丘谢灵运入麻源第三谷诗羽人絶髣髴丹丘徒空筌如韩谏议之流皆得预宴集然至者稀少乃有不在傍者焉以指言韩矣陆士衡汉高祖功臣颂序太子传留文成侯韩张良故公以羽人待之为其姓韩挨傍张良楚韩国人从赤松子游比之神惨伤未能献运筹于上又引下句国家成败吾岂敢也】国家成败吾岂敢色难腥腐食风香【师云梁元帝时梅气入风香　赵云以韩之才不得防预惟幄托韩自谦之言吾岂敢也为吾之事者不肯甘厌腐腥所食者风香而已神仙传壶公留费长房于羣虎中皆张口攫地交手前来撃之长房不恐明日又内长房石室中头上有大石方数丈茅绳悬之诸虵并徃啮绳欲断长房不移公曰子可教矣乃命噉溷臭恶非常中有虫长寸许长房难之公因而叹谢遣之曰子不得仙也今以子为地上主者可寿百余年鲍明逺升天行何时与汝曹啄腐共吞腥言既升天矣无复此事也今云色难腥腐亦是其意风香未见所出意神仙所食之物如王母所谓风实云子乎】周南留滞古所惜【太史公留滞周南】南极老人应寿昌【春秋元命苞老人星治平则见见则主寿　赵云又以太史公比之南极老人言韩在岳阳晋天文志老人星见主寿昌旧注引春秋元命苞虽是而遗寿昌两字全语】美人胡为隔秋水焉得置之贡玉堂【师云伤韩斥在外不见用望其归帝傍也】
　　课伐木【并序】
　　课人伯夷幸秀信行等入谷斩阴木【冬官轮人为轮斩三材必以时注材在阳仲冬斩之在隂仲夏斩之】人日四根止维条伊枚【诗终南何有有条有枚】正直侹然晨征暮返委积庭内我有藩篱是缺是补载伐篠簜【禹贡扬州篠簜既敷注篠竹箭簜大竹】伊仗枝持旅次于小安山有虎知禁若恃爪牙之利必昬黑摚突夔人屋壁列【一作洌】树白菊镘为墙实以竹示式遏为与虎近混沦乎无良宾客忧【一作齿】害马之徒【荘子黄帝于襄城下见牧马童子而问天下童子曰为天下何异乎牧马去其害马者】茍活为幸可嘿息巳作诗付宗武诵【赵云旧本列树白菊师民瞻本作白菊是盖荻属也庐陵尝谓杜甫无韵者不可读今此可见】
　　长夏无所为客居课奴仆清晨饭其腹持斧入白谷【师云周礼白谷地名赵云伐木为枝持今之篱橛也苦竹为篱叙所谓载伐篠簜也跨小篱跨越所居而遮防之曹子建赠白马王彪诗清晨发皇邑持斧借用汉书绣衣持斧】青冥曾颠后十里斩隂木【杜云周礼山虞仲冬斩阳木仲夏斩隂木郑司农云阳木春夏生者隂木秋冬生者郑元云阳木生南山隂木生北山赵云楚辞据青防而摅虹张平子南都赋言木有攅立丛骈青冥盰瞑曽巅谢灵运诗葺字临回谿筑观基曽巅】人肩四根已亭午下山麓【赵云梁元帝纂要日在午曰亭午】尚闻丁丁声【天台赋义和亭午诗伐木丁丁】功课日各足苍皮成积委素节相照烛借汝跨小篱当仗苦虚竹空荒咆熊罴乳兽待人肉【赵云叙止言防虎诗又及熊罢山居所防岂独虎耶后言虎穴连里闾以防虎为多】不示知禁情岂唯干戈哭城中贤府主处贵如白屋萧萧理体情蜂虿不敢毒【左氏蜂虿有毒　赵云周公下白屋之士汉史谓以白茅覆屋也理体浄亦老子治道贵清浄之意唐人避治字讳多作理】虎穴连里闾隄防旧风俗泊舟苍江岸乆客慎所触舍西崖峤壮雷雨蔚含蓄墙宇资屡脩衰年怯幽独尔曹轻执热为我忍烦促【师云张华诗烦促每冇余　赵云诗谁能执热逝不以濯】秋光近青岑季月当泛菊报之以微寒共给酒一斛【赵云以字做诗报之以琼瑶琼玖】
　　园人送
　　江间虽炎瘴熟亦不早柏公镇夔国滞务兹一扫食新先战士【成十年传桑田巫言晋侯不食新矣注言公不得及食新麦】共少及溪老倾筐蒲鸽青满眼顔色好竹竿接嵌窦引注来鸟道沈浮乱水玉【魏文帝浮甘于清泉赤松子服水玉】爱惜如芝草【师云晋嵇喜赋世云三芝处一焉谓之草芝】落【刄】嚼冰霜开懐慰枯槁许以秋蔕除【谢元晖残翩似秋蔕】仍防小童抱【一作饱】东陵迹芜絶楚汉休征讨【东陵邵平种之地】园人非故侯种此何草草【赵云此太守遣送官园中诗除乃除园之除秋蔕选四言诗翩若秋蔕特泛言覃木今借字用縁有蔕也史记邵平故秦东陵侯秦破为布衣贫种于长安城东美俗谓之东陵当楚汉争战之时今云芜絶楚汉征讨休息矣草草勉其勤于治园此篇两押草字岂东坡所云两耳义不同故重用邪旧本止作小童抱一作饱与全篇押韵方同上声当取饱字】
　　信行逺脩水筒【引泉筒】
　　汝性不茹荤清浄仆夫内秉心识本【一作根】源于事少滞碍云端水筒坼林表山石碎【鲍明逺云端楚山见林表吴岫微】触热借子脩通流与厨防徃来四十里荒险崖谷大日曛惊未飡【曛黑】貌赤媿相对浮供老病裂饼常所爱【晋何曽传蒸饼一不坼作十字不食】于斯答恭谨足以殊殿最【文赋考殿最于锱铢注下功曰殿上功曰最】讵要方士符【神仙传葛元以符投水中即逆流十丈】何假将军葢行诸直如笔用意﨑岖外【宋玉文章高出崎岖之外　杜田补遗直如笔言其有用而不邪曲也北齐古弼太武嘉其直而有用赐名曰笔以其头尖又名之尖头奴时呼为笔公后改名弼　赵云公食饼则裂而与常所私爱信行故继以于斯答恭谨足以殊殿最裂饼暗使王罴与客食饼客裂饼縁罴曰只是不饥方士符将军葢是求水二事方士意类夷道县事但无符字耳夷道县句将山下有三泉传云本无泉居人苦逺汲佣人多卖水与之一女子弧贫防缕无货易有一乞人衣粗貌丑疮痍竟体人见秽恶唯女子割饭饲之乞人食毕曰我感妪行善欲思相报为何所须女曰正愿此山下冇水可汲乞人乃取腰中书刀刺山下三处即飞泉涌出将军盖意是贰师事但无葢字耳东观汉记耿恭为校尉居疎勒匈奴来攻城中穿井十五丈恭曰闻贰师将军拔佩刀刺山飞泉出今汉德神灵岂有穷乎向井请祷井泉濆出行诸论语子路闻斯行诸言信行修水筒但使之直如笔以来其水】
　　槐叶冷淘
　　青青高槐叶果掇付中厨【曹子建丰膳出中厨　赵云诗薄言采之薄言掇之】新麫来近市【赵云晏子宅近市】汁滓宛相俱【赵云郑元注周礼盎齐言汁滓俱也】入鼎资过熟加飡愁欲无【赵云古诗上言加飡饥】碧鲜俱照筋香饭兼苞芦【赵云香饭见上阌乡姜少府设鲙戯赠长歌诗注苞芦则芦笋之嫩者或曰夔州土人谓之苞芦】经齿冷于雪劝人投比珠【赵云明月之珠以暗投人摘字用耳】愿随金騕袅【金騕袅马也】走置锦屠苏【蜀人元日入香药渍酒而饮谓之屠苏　杜田补遗屠苏屋名或作廜防玉篇廜防庵也通俗文屋下曰廜防广韵廜防草庵又廜防酒元日饮之可除温气则廜防有一义是诗走置锦廜防乃屋也非酒古乐府刘孝咸结客少年场行挿腰铜匕首障日锦廜防　赵云騕防神马名汉武帝铸金作防蹄麟趾之状言马曰金騕防珍称之也卢照邻诗汉朝金騕防秦代玉氛氲旧本作屠苏字误意锦廜防指御前帐屋驰贡此冷淘先置之帐屋憇泊以俟进也故下句云路逺故恐泥马】路逺思恐泥兴深终不渝献芹则小小【野人有美芹而献于君者】荐藻明区区【左传频蘩蕰藻之菜可羞于王公荐于神师云嵇康絶交书虽有区区之意亦已防矣】万里露寒殿【上林赋过鳷鹊望露寒露寒汉殿名】开水清玉壶【鲍照诗清如玉壶冰】君王纳凉晚此味亦时须
　　行官张望补稻畦水归
　　东屯大江北【一作枕大江赵云一作非盖东屯在大江北一句中有东北字诗家之工】百顷平若按六月青稻多千亩碧泉乱【赵云公之田想能几何而云千亩则并东屯之田言之】挿秧适云已引溜加溉灌更仆徃方塘【更仆以畨次更代使之刘公干方塘含白水赵云儒行更仆未可终也】决渠当断岸【西都赋决渠降雨荷揷成云　赵云鲍明逺芜城赋崪若断岸矗以长云谢爕闗山月云咽流喧断岸游沬聚飞梁】公私各地着【前汉食货志理民之道地着为本师古曰谓安土也　赵云谓有官田在其间矣】浸润无天旱主守问家臣【陆韩云庶子及家臣】分明【一作朋】见溪伴芊芊炯翠羽剡剡生银汉鸥鸟镜里来闗山云边防【赵云主守指行官张望家臣其下所臣之人左传公臣不足取之家臣又曰舆臣皂皂臣乃臣属之臣不必惑君臣而后为臣也何以知主守为行官张望也后有行官张望刈稻向毕遣女奴阿稽竪子阿叚徃问而曰尚恐主守疎用心未甚臧清朝遣婢仆寄语逾崇冈可见为行官张望矣然则家臣岂婢仆之谓乎旧本分明见溪伴师作分明是盖如此方成字对此篇皆对矣翠羽曹子建洛神赋或拾翠羽银汉广雅天河谓之天汉亦曰银汉镜里云边皆状畦水明洁】秋菰成黑米【菰米雕胡】精凿【一作谷】傅白粲【薛云郑氏释诗俾疏斯粺云米之率粝十粺九凿八侍御七　杜田补遗菰米见第三十秋兴诗波漂菰米沈云黒左氏传粢食不凿音作昭其俭也注凿谓治米使白字本作糳唐韵糳精细米也说文糯米一斛舂九斗曰糳汉役流法有薪白粲之辟薪谓采薪给祭祀之用白粲谓择米使正白亦以供祭祀】玉粒足晨炊红鲜任霞散【赵云成黒米事唐本草图经菰谓之茭茭白歳久中心生白台如小儿臂谓之菰手其防中有黒者谓之茭郁至后结实乃雕胡米也梁庾肩吾纳凉诗黑米生菰葑青花出稻苗玉粒苏秦所谓米贵如玉止言米粒之珍贵下云红鲜方是言饭红润之色韩信传晨炊蓐食谢元晖诗余霞散成绮】终然添旅食作苦期壮观【扬恽田家作苦】遗穗及众多我食戒滋漫【遗秉滞穗也赵云又公自喜之辞诗终然允臧魏文帝旅食南馆史此天下之壮观也谓遗秉及众多之人其可谓壮观乎公济物之心异乎田翁之悭鄙矣】
　　催宗文树鸡栅
　　吾衰怯行迈旅次展崩迫【赵云言不欲他适且旅泊于此舒展其崩摧逼迫也孔子甚矣吾衰也诗行迈靡靡易旅即次又旅焚其次任彦升辞夺礼启不任崩迫之情】愈风传乌鸡【本草乌防鸡治风】秋卵方漫吃【赵云秋卵方漫吃以春卵可抱育秋卵充饱而已故接以自春生成者明之】自春生成者随母向百翮驱趂制不禁喧呼山腰宅课奴杀青竹【楚人以火炙竹去其汗谓之杀青　赵云为简册者谓之汗青】终日憎赤帻【赤帻鸡之有冠　赵云赤帻指雄鸡小说空宅有怪或居之中夜有赤帻来者问其怪类答曰老雄鸡也今雄鸡之顶鸡是赤帻两字亦有出矣】踏籍盘按翻塞蹊使之隔墙东有隙地可以树高栅避热时来归问儿所为迹织笼曹其内令入不得掷【赵云言所栅之鸡以避热故徃徃归来宅内所以问儿更合如何有为而遏止之】稀间可突过觜还汚席我寛蝼蚁遭彼免狐貉厄应宜各长幼自此均勍敌笼栅念有脩近身见【一作知】损益【言非特制鸡而巳于迫身之事亦可知损益也赵云两句戒儿之辞使之密不可逾也旧本防貉厄狐貉之厚以居貉善睡之兽其皮与狐皆可为裘未尝闻其食鸡岂狐狸字而误耶自勍敌则平时无栅与笼必相鬭矣近身见损盖于笼栅之间巳有损益之义凡近身之事可推而见旧一作知义亦同见字如复其见天地之心乎之见】明明领处分一一当剖析不昧风雨晨乱离减忧感【鸡鸣之诗序诗者以为乱世则思君子子美之减忧感可见　赵云上两句儿领防命鸡鸣篇风雨如晦鸡鸣不巳鸡鸣不以风雨而废譬君子乱世不改其度在乱离之除忧戚必有失节之事故因鸡鸣而减忧戚则不妄其所为矣】其流则凡鸟其气心匪石【赵云世说吕安诣嵇康不在其凡喜出见之安题门作凤字而去凤言凡鸟也心匪石以申言鸡鸣之不改诗我心匪石不可转也】倚赖穷歳晏拨烦去【一作及】冰释未似尸乡翁拘留葢阡陌【祝鸡翁居尸乡山下养鸡百余辈皆有名字呼名则种别而至贩鸡及卖子见列仙传　赵云上两自川人近歳除以鸡为馈送则歳晏拨去眼前百翮之烦多如氷释矣荘子涣若冰将释鸡去而便押冰释字以不泥于拘留如尸乡翁之多养至于填葢阡陌也】
　　园官送菜【园官送菜把本数日阙矧苦苣马齿掩乎嘉蔬伤小人妬害君子菜不足道也比而作诗　赵云比者三曰比之义也】
　　清晨防菜把常荷地主恩【赵云自叙甚明诗亦相贯国语越王以会稽三百里为范蠡地曰后世有敢侵蠡之地者皇天后土四郷地主正之其后有土如州县者皆谓地主】守者愆实数略有其名存苦苣刺如针马齿叶亦繁青青蔬嘉色埋没在中园园吏未足怪世事因堪论【赵云园官送者多苦苣马齿苋所谓嘉蔬者但没于中园不以相遗也张载登成都白莬防原隰植嘉蔬郭景纯江赋挺自然之嘉蔬公苦雨诗又云嘉蔬没溷浊时菊碎榛丛亦以贤者之见掩也】鸣呼战伐久荆棘暗长原乃知苦苣辈倾夺蕙草根【蕙草薰草】小人塞道路为态何喧喧又如马齿盛气拥葵荏昏【葵荏嘉蔬　赵云八句虽分两段而通义叙虽防云苦苣马齿掩乎嘉蔬诗则夺蕙草者归之苦苣拥葵荏者归之马齿于马齿譬小人则前所谓苦苣者盖如小人可知葵荏正以言嘉蔬蕙草踓不可为蔬要之君子之比皆不以文害辞辞害意】防染不易虞丝麻杂罗纨一经器【一作气】物内永挂麤刺痕志士采紫芝放歌避戎轩畦丁负笼至感动百虑端【赵云别引借譬之刺音一此公所伤甚矣苦苣马齿在器物内所盛以为馈饷既出其物则器空矣亦何害事哉而一经器物所盛便永逺挂其麤刺之防尚有可恶之意然则君子固宜伤所染矣此志士所以歌紫芝而不顾也紫芝曲见上洗兵马行注】
　　上后园山脚
　　朱夏热所婴清旦【赵作旭】步北林【赵云梁元帝纂要夏谓朱明亦曰朱夏清旭字江赋视雰祲于清旭】小园背高冈挽葛上崎崟旷望延驻目飘飖散疏襟潜鳞恨水壮去翼依云深【赵云譬隠沦之士须幽旷深逺而后可盖鱼潜以渊为安水壮则非渊矣鸟栖以深山为安云深则山深矣壮字顔延年春江壮风涛】勿谓地无疆【坤厚载物德合旡疆】劣于山有隂【山北曰隂时丧乱九州分裂孰若山隂之可以避乱】石榞遍天下【师云曹毗诗周驰困石榞　杜田补遗唐韵曰榞音原木名皮可食实如甘蔗谓之石榞未究其防　赵云杜田云未究其防或云善本止是名原盖平地曰原承上句山有隂之下言山隂石平处虽遍天下有之而涉水行陆以徃兼有浮沈而难到又引下句登陇首而经碧岑已十年矣亦自喜遂其所欲也】水陆兼浮沈自我登陇首十年经碧岑劔门来巫峡薄倚浩至今【自鳯翔赴同谷由同谷入蜀沿流下峡皆山水乡师云孙绰薄倚我林下　赵云顔延年诗陇首秋云飞劔门来巫峡薄倚浩至今所以成十年之语薄倚即倒用谢灵运相倚薄也】故园暗戎马骨肉失追寻时危无消息老去多归心志士惜白日【荀子君子爱日】久客借黄金【古诗徒有万里志欲行囊无金　杜田补遗文选传休奕杂诗志士惜日短愁人知夜长　赵云惜白日叹功名之不立借黄金叹客况之贫簿注引古诗虽亦是金事而公诗正言久客本无行意也】敢为苏门啸庶作梁父吟【阮借常登苏门山遇孙登与商畧终古登不应借长啸而退至半岭有声若鸾凤之音乃登之啸也诸葛亮为梁父吟　赵云言在山隂之居犹借黄金为生非直若孙登遗世离物故取啸事以见意庶作梁父吟则希诸葛亮虽高卧犹懐经世之意也】
　　驱竖子摘苍耳
　　江上秋已分林中瘴犹剧畦丁告劳苦无以供日夕蓬莠犹不焦野蔬暗泉石巷耳况疗风【本草叶耳或曰苓耳形似防耳诗云卷耳主风湿周痹】童儿且时摘【一云童仆先时摘】侵星驱之去烂漫任逺适放筐亭午际洗剥相防羃【赵云苍耳今羊负来诗谓之巻耳云采采巻耳不盈倾筐古人巳食之野蔬暗泉石指巻耳生于湿地洗剥相防羃洗其土剥其毛】登牀半生熟下筯还小益加防爪薤间依稀橘奴迹【赵云登牀登食牀也半生熟或作熟菜何曾日食万钱犹谓无下筯处小益疗风故也薤橘皆巻耳同时之物襄阳记李衡种橘于龙阳州谓其子吾有千头木奴歳可收绢数千疋】乱世诛求急黎民糠籺窄【杜田补遗陈平家贫与兄伯居常耕田纵平使游学嫂疾平不亲家生产曰亦食糠覈耳孟康曰覈参糠中不破者也晋灼日覈音纥京师人谓鹿屑为覈头】饱食复何心荒哉膏梁客【薛云唐栁芳氏族论三世有三公者曰膏梁有今仆者曰华腴　杜田补遗庖人用禽兽春膳膏香夏膳膏臊秋膳膏腥冬膳膏羶公食大夫礼以稻梁为加膳则膏粱膳之至珍者　赵云孟子不愿人之膏粱】富家厨肉臭战地骸骨白寄语恶少年黄金且休掷【燕太子得荆轲与之临池轲以瓦抵鼃太子命捧金以进轲用抵之又进轲曰非为太子爱金乃臂痛耳　赵云梁元帝古意诗中有恶少年伎能専自得】
　　昔游【赵云魏文帝与吴重书念昔日南皮之游又一书恐永不得为昔日游故摘昔游字
　　为韵】
　　昔者与高李【高适李白】晚登单父台【宓子贱尝为单父宰鲍云唐志单父属宋州】寒芜际碣石万里风云来桑柘叶如雨飞藿共徘徊清霜大泽冻禽兽有余哀【杜正谬蔡氏西清诗话唐史称杜甫与李白高适同登吹台慨然莫测也质之少陵昔游诗昔者与高李晚登单父台则知非吹台三人词宗果登吹台岂无雄词杰唱耶子谓蔡氏未曽熟读杜诗尔遣懐诗云昔我游宋中惟梁孝王都名令陈留亚剧则贝魏俱忆与高李辈论交入酒垆气酣登吹台懐古视平芜岂非与李白髙适同登吹台耶　赵云公追言其少年日正冬日晚与高李登单父台句日寒芜曰飞藿曰清霜最后曰景晏楚山深又见作诗之时亦冬也西清诗话云云正谬是单父台名偃月台见李白诗碣石在海边台上可视望飞藿共徘徊言与桑柘之业俱落而飞相与徘徊豆谓之藿阮籍咏懐秋风吹飞藿零落从此始师民瞻本作枫藿非益桑柘与豆皆田中物枫木与豆藿不可相连也清霜降而大泽冻禽兽寒而哀】是时仓廪实洞达寰区【一作瀛】开【开元之际天下富庶民俗殷草山入河隍之赋税府之积不可胜计】猛士思灭胡将帅望三台【时边帅有带平章者禄山求宰相不得遂反】君王无所惜驾驭英雄材幽燕盛用武【时禄山撃契丹无宁歳】供给不劳哉吴门转粟帛泛海陵蓬莱【时韦坚于望春楼下凿潭以通漕大置南海珍货船尾相衔数千里不絶上御楼观之　赵云公游山东在未献赋之前盖开元之末天寳之初仓廪实可知矣猛士思灭胡将将务边功将帅望三台旧注是然此普说诸边士与将也至幽燕盛用武下方说朔方矣盖时有事于契丹于究骑于突厥又安禄山撃契丹无寜歳也转粟帛正以供给幽燕之劳旧注韦坚凿潭非】肉食三十万【左传肉食者鄙未能逺谋】猎射起黄埃隔河忆长眺青歳已摧頽【肃宗渡河入灵武】不及少年日无复故人杯【赵云言幽燕屯兵之多忆其长朓之事伤其今日之老也旧注非少年日见第一第注故人杯齐谢眺离夜诗山川不可梦况乃故人杯】赋诗独流涕乱世想贤才有能【一作君能】市骏骨莫恨少龙媒【古有市骏马骨而得骏马者喻尊士之似贤者则必得真贤　赵云公伤流落不偶战国策郭隗谓燕昭王曰古之君有以千金求千里马者不年不能得涓人言于君曰请求之君遣之三月得千里马马巳死买其首五百金反以报君大怒所求者生马安事死马而捐五百金乎曰死马且买五百金况生马乎天下必以王为能市马马今至矣不期年千金之马至者三今王诚欲致士先从隗始隗且见事况贤于隗者岂逺千里哉于是昭王为隗筑官而师之乐毅自魏徃邹衍自齐徃剧辛自赵徃士皆奏燕言已死之骨尚能市之何况恨无龙媒者耶茍求之则至龙媒汉礼乐志天马来龙之媒】商山议得失【四皓也谓安汉太子】蜀主脱嫌猜【蜀主刘备为曹操嫌精　赵云先主既用孔明闗张之徒不平日毁之先主曰孤之有孔明犹鱼之得水此之谓脱嫌猜旧注非】吕尚封国邑【封于营丘号齐　赵云文王用太公而终至出封于齐为诸侯】傅说已盐梅【赵云言高宗用傅说若作和尔为盐梅已则用之之谓四皓隠于啇山孔明卧于南阳吕尚钓于渭滨傅说筑于傅岩皆出以应用有以召之故也公不忘君忘世且言高李皆贤才可用】景晏楚山深水鹤去低回厐公任本性携子卧苍苔【后汉厐德公与妻子隠鹿门山孟子穷则独善其身逹则兼善天下上数公皆能乗时以有为者甫自悲不得其时莫若效厐公之洁已耳　赵云此诗是冬言在防也陶渊明诗景晏步脩廊水鹤去低徊以兴其闲旷既不如上七人者信用而出但若厐公任其隠沦本性耳】




　　九家集注杜诗巻十一
　　钦定四库全书
　　九家集注杜诗巻十二　　宋　郭知达　编古诗
　　往在【赵云此篇六叚铺叙甚明旧注乱之】
　　往在西京日胡来满彤宫【赵云彤宫天子之宫丹谓之彤故丹墀谓之彤墀】中宵焚九庙【天子九庙　赵云天子七庙王莾増为九庙今云九庙以盛者言之】云汉为之红解瓦飞千里繐帷纷曽空【繐帷庙中素帷】疚心惜木主一一灰悲风【疚心　如有疚木主神主也史记武王代纣载木主而行】合昏排铁骑清旭【吁玉切】散锦幪【杜田补遗古乐府紫骝马曲王镫绣纒鬃金鞍覆锦幪鞍帕也　赵云清旭见上后园山脚注合昏黄昏锦幪一作锦以幪为正公又尝曰驽骀怕锦幪若字驴之别名殊无义也】贼臣表逆节相贺以成功是时妃嫔戮连为粪土丛【王昭君辞昔为匣中玉今为粪上英师云幸蜀记天寳十五载七月九日禄山令张通儒害霍国公主永王妃侯莫陈氏驸马杨朏等八十余人又害皇孙郡县至诸妃等三十六人】当宁防玉座【玉座帝座时禄山及吐蕃两防京邑天子出奔　赵云当宁天子当宁而立也谢晖铜雀台诗玉座犹寂寞况乃妾身轻旧注时禄山及吐蕃两防京邑天子出奔则以代宗广徳元年十月事乱明皇天寳十五载事】白间剥画虫【杜田补遗何平叔景福殿赋皎皎白间□离列钱晨光内照流景外烻张诜注白间窻也以白涂之画为钱文犹言绮疏音琐之类漫叟诗话亦谓出景福殿赋云余尝以白简对黄襄　赵云白间之上所画剥落也】不知二圣处【宗肃宗】私泣百嵗翁车驾既云还楹角歘穹崇【代宗自陕还先修九庙楹角庙楹左传鲁丹楹刻桷】故老复涕泗祠宫树椅桐宏壮不如初已见帝力雄【时屡臻丧乱国力凋弊虽未及火焚之前而已见帝力之雄矣赵云六句述肃宗至徳二载九月复京师也椅棝梓漆旧注于楹角歘穹崇下注代宗自陜还先修九庙则】
　　【又以代宗广徳元年十二月事乱肃宗至徳二载事】前春礼郊庙祀事亲圣躬微躯忝近臣景从陪羣公【广徳元年吐蕃防京师代宗幸陜是年郭子仪收复帝还京二年春享庙及郊新旧唐史皆不载甫官　薛云文选东都赋天官景从祲威盛容师云杜为左拾遗自称忝近臣　赵云述乾元元年四月辛祔神主于太庙庙甲寅享于太庙有事于南郊也但史所载乃四月中事而诗云前春岂前嵗乎】登堦捧玉册【玉册册文】峩冕耿【一云聆】金钟【赵云聆金钟旧本正作耿师民曕本専取聆金钟是言聴金奏也峩冕聆金钟则奉祠者皆具法服也】侍祠恧先露掖垣迩濯龙【侍祠之官恧暴露犹假濯龙门即宗庙未至全备耳　薛云后汉桓帝祠老子于濯龙宫以文罽为坛饰黄金为扣器设华盖之座杜补遗晋天文志太征天子之庭五帝之座也南蕃中二星间曰端门东曰左执法西曰右执法左执法之东左掖门也右执法之西右掖门也又曰紫宫垣十五星一曰紫微天帝之座也李寻传曰天官上相上将皆颛面而朝太微宫垣也西坦为上将东垣为上相盖王者之建宫室皆取法于天故有宫垣宫征垣宫掖左右掖门之名所谓掖垣者如此后汉百官志濯龙监一人本注云濯龙亦国名张平子东京赋曰濯龙芳林九谷人溪薛综注载洛阳图经日濯龙池名故歌曰濯龙望如海河桥渡似雷顔延年赭白马赋处以濯龙之奥注濯龙廐名李善载曹植集曰诏给濯龙廐马三百匹诸家称濯龙不同大抵以池得名而置监宫园廐皆因之也赵云恧先露则先在预其事者为荣有合侍祠而不幸所以慙恧史有先朝露以言不幸也】天子惟孝孙【师云谓代宗】五云起九重【韩愈贺庆云表按沈约宋书庆云五色者太平之应又据孝经援神契王者徳至山陵则庆云生】镜奁换粉黛翠羽犹葱昽【光列阴皇后崩明帝性孝追慕无已时当谒陵梦先帝太后若平生明旦率百官上后陵帝从席前伏御床视太后镜奁中物感动悲涕　赵云孝孙指肃宗以其祠事先祖故称孝孙诗言成王曰徂赉孝孙镜奁换粉黛所以供后庙神御之物翠羽所以饰神御之物者曹子建洛神赋或拾翠羽】前者厌羯胡【明皇禄山陷长安】后来遭犬戎【代宗吐蕃防长安】俎豆腐羶肉罘罳行【户郎反】角弓【文帝纪注顔师古曰罘罳谓连阙曲阁以覆重刻垣墉之处其形罘罳然一日屏也杜田补遗段成式酉阳杂俎正误曰士林间多呼殿桷防雀网为罘罳礼记曰疏屏天子之庙饰郑注屏谓之树今罘罳刻之为云气虫兽如今之阙张楫广雅曰复罳谓之屏刘熈释名曰罘罳在门外罘设也臣将入请事于此设重思西汉文帝七年未央宫东阙罘罳在外诸矦之象诸之象后果七国举兵王莾性好时日小遣使坏园门罘罳曰使民无复思汉也鱼豢魏略黄初三年筑诸门阙外罘罳成式自筮仕以来凡见缙绅十人皆谬言罘罳事故辨之赵云羯胡安史犬戎吐蕃又言吐蕃污渎宗庙之事蕃人所食腥羶狼籍故腐于爼豆而罘罳之上行挂角弓】安得自西极申命空山东尽驱诣阙下士庶塞关中主将晓逆顺元元归始终一朝自罪已万里车书通锋镝供锄犁征戍聴所从冗官各复业土著还力农君臣节俭足朝野懽呼【一作娱】同【食货志安民之道士着为本张景阳诗昔在东都时朝野多欢娯　赵云晓逆顺言晓喻之以顺逆归始终言全终始一节为臣无纪顺也罪已之诏车书通则车书轨书同文锋镝供锄犁以兵器为农器史销锋镝征戎聪所从则不复拘留之为征戍聴其所从或为农或为民当扰攘之际有冗滥为官则复其旧业虽土著戸口有失耕种还服田力穑以为农也】中兴似国初继体如太宗端拱纳諌诤和风日冲融赤墀樱桃枝隐映银笼千春荐陵寝永永埀无穷【杜田补遗月令仲夏之月天子尝黍羞以舍桃先荐寝庙注舎桃樱桃也汉惠帝常出离宫叔孙通曰古者有春甞果方今樱桃可献愿陛下出因取樱桃献宗庙上许之诸果献由此兴又唐李绰嵗时记四月一日内园进樱桃寝庙荐讫颁赐各有差赵云言祸乱之初宗庙焚毁今既修荐则荐献之礼不可阙】京都不再火泾渭开愁溶归号故松柏老去苦飘蓬【赵云号音平声因説朝廷宗庙之下自亦及其先坟之思言欲归号哭于祖先坟墓之间而苦飘泊不能归所以自伤也商君曰夫飞蓬遇飘风而千里乗风之势也庾信燕歌行千里飘蓬无复根】
　　雷
　　大旱山岳焦密云复无雨【杜云庄子大旱金石流玉山焦而不热易小畜密云不雨】南方瘴疠地罹此农事苦封内必舞雩峡中喧撃鼓【周礼司巫若国大旱则率巫而舞雩神农求雨书祈而不雨则曝巫曝巫不雨则积薪撃鼓而焚神山】真龙竟寂寞土梗空俯偻【土梗土龙也叶公好尽龙而真龙入室　赵云战国防有桃梗土梗之喻】吁嗟公私病税敛缺不补故老仰面啼疮痍向谁数【前汉季布俦疮痍木瘳言民伤于赋役如被疮痍】暴尫或前闻鞭巫非稽古【尫非巫也瘠病之人其面上向俗谓天哀其病恐雨入其鼻故天为之旱所以僖公欲焚之　杜田补遗礼记嵗旱穆公君县子而问然曰天久不雨吾欲暴尫而奚若曰天则不雨而暴人之疾子虐母乃不可欤然则吾欲暴巫而奚若曰天则不雨而望之愚妇人于以求之母乃巳防乎　赵云檀弓未之前文也稽古出书】请先偃甲兵处分聴人主万邦但各业一物休尽取水旱其数然尧汤免亲覩【尧九年之水汤七年之卑其数然也赵云言尧之水汤之旱岂免亲见乎】上天铄金石羣盗乱豺虎【招魂曰十日并出流金铄石七哀诗盗贼如豺虎赵云铄金石又用邹阳众口铄金也铄石魏应璩与岑文瑜书顷者炎日更増甚沙砾销铄草木焦巻】二者存一端愆阳不犹愈【赵云以贼与旱为二也就二者之中言虽愆阳而防不犹胜于盗贼乎愆阳左传则冬无愆阳愆过也　师云二者皆有伤于和气也左传不犹愈乎】昨宵殷其雷风过齐万弩复吹霾翳防虚觉神灵聚气暍腹胃融汗滋衣裳汚【一作腐】吾衰尤拙计失望筑场圃【九月筑场圃注春夏为圃秋冬为场殷其雷诗篇名□音谒伤热也庄子暍者反冬乎冷风而武王扇暍是也】
　　火【楚俗大防则焚山撃鼓有合神农书】
　　焚山经月火大旱则斯举【赵云大旱书若嵗大旱周礼大旱帅巫而舞雩斯举论语色斯举矣举则举火之谓言举行其事也】旧俗烧蛟龙惊惶致雷雨爆嵌魑魅泣崩冻岚隂昈【师云昈音乎古反韵书注文彩状明赵云雷雨作解崩冻岚隂昈则冰雪其堕下文采明昈于岚隂之间】罗落沸百根源皆万古青林一灰烬云气无处所【赵云上两句言百之根源皆自万古而同沸于今日也下言云气托于林木青葱之内青秋既灰烬云气无所止泊也宋玉高唐赋风止雨霁云无处所】入夜殊赫然新秋照牛女风吹巨焰作河掉胜烟柱势欲焚昆仑光弥焮洲渚【师云焮许靳反灰也　赵云旧本河掉善本作河掉言风吹巨熖高起可逺照河水而为之震掉烟直上如柱也晋潘尼火赋芬轮纾转倐怱横厉震响达乎八溟流光烛乎四裔即其义也承河掉腾烟柱之下势欲焚昆仑者可之所自出书火炎昆岗皆参合言之焮字左传火所焮燎】腥至燋长蛇声吼纒猛虎神物已高飞不见石与土尔宁要谤讟慿此近荧侮薄闗长史忧甚昧至精主【赵云神物言蛟龙巳高飞不碍石与土古传人不见风牛不见火龙不见石故也前句旧俗烧蛟龙惊惶致雷雨此俗人无知以旱焚山其事如此岂知神物安可惊恐之邪茍必以为谤讟神物而荧侮之旱之害农至于焚山侮神宁不为人害邪亦宜闗于长吏之忧也岂水卑有数冥冥中有主之者惟此神物其至精之主乎民之无知甚昧厥理则长史所忧在此】远迁谁扑灭【书若火燎于原不可向迩其犹可扑防　赵云选烂熳速迁故】将恐及环堵【赵云老子将恐防将恐歇诗将恐将惧儒行儒有环堵之室】流汗卧江亭更深气如缕
　　七月三日亭午已后校热退晚加小凉穏睡有诗因论壮年乐事戏呈元二十一曹长
　　今兹商用事余热亦已末衰年旅炎方【赵云公在防为楚地故云炎方】生意从此活亭午减汗流北人耐邻防晚风爽乌匼筋力蘓摧折【薛子美曰马头金匼匝所谓乌匼即乌巾也古诗清风爽乌匼　赵云梁元帝纂要日在午曰亭午周勃汗流浃背乌匼今亦有匼顶巾之语】闭目逾十旬大江不止渴【赵云公有□疾痟中之病当署则尤甚】退藏恨雨师健歩闻旱魃【雨师行雨师退藏不用事也杜田补遗神异经南方有人长二三尺祼身而目在顶上走行如风名曰魃所见之国大旱赤地千里一名狢遇得之投青中乃死旱灾即消山海经蚩尤作兵犯黄帝令应龙攻于冀州之野蚩尤以风伯从而大风雨帝下天女魃止雨遂杀蚩尤不得复土故所居不而　赵云退藏借用易退藏于宻旱魃有健步寔事见上神异经】园蔬抱金玉无以供采掇密云虽聚散徂暑终衰歇前圣慎焚巫【鲁僖公砍焚巫臧文仲止之】武王亲救暍【武王见暍人王自左拥而右扇之见世纪】隂阳相主客时序递囘斡洒落惟清秋昏霾一空阔萧萧紫塞鴈南向欲行列【赵云抱金玉言其贵而难得如金玉与诗之言金玉尔音同意易密云不雨自我西郊密云或聚而防终不为雨也然七月暑既徂矣其余热亦哀此造化必然之理故云隂阳相主客与时序递回干也然以前圣焚巫武王亲救暍间于中何也盖言圣人深知隂阳寒暑之理于旱不欲焚巫扇暍又言圣人不敢变易天地之寒暑但悯怜暍人扇而救之如此方深藏微意以起时序囘斡也谢惠连七夕诗倾河易回斡时钗回斡自有定叙故清秋则昏霾一扫空矣观紫塞之鴈巳有南向之行列则塞之代暑岂不信乎不必以热为念】思红顔日霜露冻阶闼胡马挟雕弓鸣不虚发【上林赋不虚发中必决眦】长鈚逐狡兎突羽当满月【师云庾亮赋突羽先驰刘孝摽赋弯弧满月之势梁范云诗长鈚破犬胆短铤剧雉翮薛云家语子路白羽若月赤羽若日　杜田补遗广韵鈚箭也是诗上句云胡马挟雕弓鸣不虚发则是鈚为箭明矣突羽盖箭翎鈚音批　赵云此思少年乗寒射猎感叹年老也鈚韵书箭也突羽当满月又以言箭其羽奔突而疾故曰突羽满月所以言挽弓之满箭当共挽满之间也薛梦符引家语非】惆怅白头吟【古乐府有此吟疾人相知以新间旧不能至白首】萧条游侠窟【杜云郭景纯游仙诗京华游侠窟游侠豪杰也前汉有游侠传　赵云白头吟祖出卓文君以司马相如置妾之故以其不能至于白首而为此吟而公所用止取白头吟咏耳旧注引前汉游侠传非窟字出处矣】临轩望山阁缥缈安可越高人练丹砂未念将朽骨【世説丹砂可以驻年薛梦符续注抱朴子临汜县廖氏亡夀后移居子孙輙残折他人居其故宅复夀不知何故疑井水赤乃掘井左右得古人埋丹砂十斛丹汁入井是以饮水得夀又古乐府但使丹砂就能令徳万年　杜田补遗汉隂真君金华大丹诀姹女隠在丹砂中或出真形在老翁子须与我万年夀复须与我婴儿容金碧经序曰丹书云服丹砂者乃得长生老者反少乌食成鳯蛇铒成龙枯木再縁朽骨再肉五金土石并化至宝　赵云望山阁望元二十一之阁高人□元君元必好道之士此云丹砂后云吾子得神仙也】少壮迹颇疎欢乐曾倐忽杖藜风尘际老丑难翦拂【翦裁也拂拂拭言老丑难可矜饰　赵云此言少壮踪迹踈散欢乐已过今风尘间既巳老丑纵高人念之亦难于翦拂也庄子原宪杖藜应门风尘言兵乱老丑倒用阮嗣宗咏怀朝为媚少年夕暮成丑老刘孝标絶交论翦拂使其长鸣北史卢思道传翦拂吹嘘长其光价】吾子得神仙本是池中物贱夫美一睡烦促婴词笔【周瑜蛟龙得云雨非复池中物张华烦促每有余赵云我非若子之得神仙美一睡而已美一睡而苦热之烦促所以婴累词笔而作诗也】
　　牵牛织女【赵云此篇戒女子之防身妇人之守礼盖国风之义】
　　牵牛出河西织女处其东【牵牛织女皆星名增添焦林天斗记天河之西有星煌煌谓之牵牛天河之东有星微茫曰织女】万古永相望七夕谁见同神光意【一作竟】难此事终防胧【丛话学林新编世传织女嫁牵牛渡河相防按史记晋天文志河鼓星在织女牵牛之间俗因传防为渡河之説媟渎上象无所根据淮南子云乌鹊填河成桥而渡织女荆楚嵗时记七夕河汉间奕奕有光景以此为候是牛女相过其説恠诞子美今诗意不取世俗説也】飒然精灵合何必秋遂通【周处风土记七月七日夜洒扫于庭露施几筵设酒脯时果防香粉于河鼔织女言此二星神当防少年守夜者咸懐私愿或云见天汉中奕奕有白气有光曜五色以此为证便拜而乞愿乞冨乞夀乞子唯得乞一不得兼求三年乃言之　赵云公之新意矣】亭亭新妆立龙驾具曾空【杜云谢眺七夕赋回龙驾之容裔乱鳯管之凄锵谓织女】世人亦为尔祈请走儿童称家随丰俭白屋逹公宫膳夫翊堂殿鸣玉凄房栊【赵云白屋贫人之屋如周公下白屋之士公宫公侯之家左传有守于公宫教于公宫沟其公宫之类虽日白屋逹公宫而下句则言公宫之如此】曝衣遍天下【竹林七贤传旧俗以七月七日曝衣时南阮富所曝皆锦绣北阮贫乃立长竿标大布犊鼻于庭中日未能免俗北阮阮咸】曵月扬微风【师云谢荘赋曵云表之素月】蛛丝小人态曲缀果中【荆楚嵗时记七夕妇人结防缕穿七孔针于中庭以乞巧有喜子网于上则为得功】初筵【诗賔之初筵】重露日出甘所终嗟汝未嫁女秉心郁忡忡防身动如律竭力机杼中虽无舅姑事敢昧织作功明明君臣契咫尺或未容义无弃礼法恩始夫妇恭小大有佳期戒之在至公方圆茍龃龉丈夫多英雄【一云勿替大夫雄薛云楚词九辩圆凿而方枘兮吾固知其龃龉而难入　赵云于戒女子防身之下又以君臣比夫妇之义言胡不观君臣相契之事分明于咫尺之间臣茍有亏君或不容之矣为人妇者义在无弃礼法而承恩在夫妇恭也盖因织女毎嵗有期为不可乱为人女人妇者当守至公之戒也凡相背戾则圆凿而方枘矣妇人女子一有龃龉为丈夫者岂能容乎此诗非徒见妇女之义知此则为臣之义得矣丈夫多英雄一作勿簮丈夫雄出孔文举论盛孝章书孝章寔丈夫之雄也于今诗防章无义盖丈夫多英雄以警女子之守节而勿替大夫雄则方且开喻丈夫焉是为无义蔡伯世乃不取丈夫多英雄之句未之思也】
　　毒热寄简崔评事十六弟
　　大暑【一作火】运金气荆扬不知秋【五行相生以成四时夏火也秋金也金当代火而畏火故金气伏而火盛所以热也　赵云大火一作大暑火运金气当以大火为正盖言七月之诗七月流火火者大火也月令孟秋之月盛徳在金大火流而运金气所以为七月七月则当有秋也荆扬楚地是为炎方故独不知秋不知秋则犹炎燠矣旧注却引三伏之义与下句不贯】林下有塌翼【陈孔璋檄垂头塌翼莫所凭恃】水中无行舟【杜云书罔水行舟　赵云上句鸟以热而难飞下句人以热而难涉魏文帝善哉行深深川流中有行舟今飜用之】千室但扫地闭门人事休老天转不乐旅次兼百忧蝮虵暮偃塞空牀难暗投【赵云扫地闭门皆以热故易旅卦旅即次又旅焚其次诗逢此百忧占诗空牀难独守借用明月之壁亱光之　璧以暗投人】炎宵恶明烛况乃怀旧丘【杜云鲍照去郷三十载复得还旧丘】开襟仰内弟执热露白头束带负芒刺接居成阻脩【赵云内弟题所谓崔十六弟晋人以姑舅兄弟为外兄弟刘禹锡谢崔贠外与任十四兄同过诗何人万里能相忆同舍仙郎与外兄杜公诗有白水县崔评事意者其诸舅之子矣而云内弟盖所未晓诗谁能执热逝不以濯邹阳白头如新论语束带立于朝霍光传若负芒刺诗道阻且修】何当清霜飞防子临江楼载闻大易义讽兴诗家流蕴借异时軰检身非苟求【薛云前汉孔稚圭等论曰咸以儒宗居宰相位服儒衣冠传先王语其蕴借可也　赵云书检身若不及】皇皇使臣体信是徳业优楚材择杞梓【杞梓楚之良材】汉苑归骅骝【杜田补遗左传楚令尹子木问声子曰晋大夫与楚孰贤对曰晋卿不如楚其大夫则贤皆卿材也如杞梓皮革自楚徃也虽楚有材晋寔用之赵云里皇使臣体指崔评事盖必为使也诗皇皇者华君遣使臣杞梓梓骅骝美崔于杞梓言楚材旧注横棱于骅骝言汉苑则汉有天马之苑皆取字为诗句耳】短章逹我心理为【一云待】识者筹
　　壮游【赵云此篇五十六韵乃八段自往昔十四五至俗物都茫茫十四句是一段叙其为学为性之事自东下姑苏防至欲罢不能忘二十句一句叙其游吴越之事自归帆拂天姥至独辞京尹堂六句一段叙其自吴越囘长安赴省举之事自放荡齐赵间至忽如携葛强十句一段叙其既下第而游齐赵之事自快意八九年至赏游寔贤王四句一段叙其自齐赵囘长安交友之事自曳裾置醴地至引古惜兴亡十八句一段叙其献三大礼赋得官在长安见时政得失之事自河朔风尘起至凋瘵满膏盲十四句一段叙禄上反明皇幸蜀肃宗即位用兵而官兵败之事自备贠窃补衮至酸鼻朝未央十二句一段叙其在行在拜拾遗言事之事自小臣议论絶至侧伫英俊翔十四句一段叙其以言事而出流落于外今则楚地而乐间旷之事公平生出处详于此篇史官为传当时为墓志后人为集序皆不能考此以书之甚可惜也】
　　往昔【又云往者】十四五出游翰墨场【阮籍昔年十四五志尚好书诗鲍明逺十五讽诗书篇翰靡不通　赵云嵗数虽见寔道阮籍诗云此恰好处不放过也与东坡五十二嵗诗用孔融之语云五十之年初过二同格谢宣逺赋张子房诗粲粲翰墨场】斯文崔魏徒【崔郑州尚魏豫州啓心】以我似班扬【班固扬雄　赵云指崔魏为斯文之人字则孔子天之禾防斯文】七龄思即荘门口咏鳯凰九龄书大字有作成一囊【赵云礼记古者为年龄齿亦龄也七龄九龄字则梁刘勰文心雕龙序志篇曰余生七龄乃梦彩烟若锦则攀而采之扬雄言其子童乌曰九龄而与我文庄子开口而笑传延陵有作此言有作则作文章之作】性豪业嗜酒嫉恶怀刚肠【杜田云嵇叔夜与山巨源书刚肠嫉恶轻肆真言遇事便发此甚不可二也师云孔文举荐祢衡表嫉悪若雠】脱略小时辈结交皆老苍饮酣视八极俗物都茫茫【江淹恨赋脱略公卿跌宕文史　赵云左传郑良霄出奔以嗜酒阮籍谓王戎俗物巳复来败人意通往者十四五至此为一段叙其为学为性之事】东下姑苏台【伍被传淮南王隂有邪谋被谏之曰昔子胥諌吴王吴王不用乃日臣今见麋鹿游姑苏之台张晏曰姑苏吴台名师古曰呉地记云因山为名西南去国二十五里史吴世家越伐吴败之姑苏越絶书阖庐起姑苏台三年聚材五家乃成髙见三百里吴都赋造姑苏之高台临四逺而时见】已具浮海航【船大舟】到今有遗恨不得穷扶桑【山海经太荒之中旸谷上有扶桑陆机前缓声歌揔辔扶桑底濯足阳谷波赵云姑苏台在今苏州见越絶书浮海航则孔子道不行乘桴浮于海变使航宇则诗谁谓河广一苇航之淮南子曰出扶桑海东也十洲记扶桑在碧海中上有天帝宫东王所治树长数千丈二千围同根更相依傍故曰扶桑言虽具航而不往故不得穷扶桑】王谢风流逺【王戎谢安】阖庐丘墓荒【阖庐吴王公子光也吴越春秋阖庐死于国西北名日虎丘穿土为川积壌为丘发五都之士十万人共治千里冢池四周深丈余铜棺三重积水银为池池广六十歩黄金珠玉为鳬鴈之属扁诸之劔在焉之三日金精上扬为白虎据其上故号虎丘】剑池石壁仄【师剑池吴王淬剑之所去姑苏三十里】长洲芰荷香【枚乘遗吴王书修治上林杂以离宫积聚玩好圏中禽兽不如长洲之苑服防曰吴苑孟康曰以江水洲为苑韦昭曰长洲在东吴吴都赋带朝夕之湑池佩长洲之茂苑　赵云王则诸王谢则诸谢不专指也刘禹锡诗旧来王谢堂前燕飞入寻常百姓家是巳劔池上所谓扁诸之劒在池中也】嵯峨阊门北清庙映囘塘【陆士衡吴越行吴越自有始请从阊门起阊门何峨峨飞阁跨通波清庙文王之庙　杜田补遗吴越春秋阖阊内传阖阊委计于子胥乃使相土甞水象天法地造筑大城六门八以象天八风水门入以法地八立阊门者以象天门通阊阖风立虵门者以象地户阖阊欲西破楚楚在西北故立阊门以通天气因复名之破楚门欲东并越越在东南故立虵门以制敌国吴在辰其位龙也越在已其位虵也故大门上有木虵北向首内示越属于吴清庙非文王之庙乃呉文皇帝孙和庙也子皓改葬和号明陵又分呉郡丹阳为呉兴郡置太守四时奉祠立寝堂号清明　赵云呉者太伯之国文王太伯之兄子不容有庙于呉下句方言呉太伯】毎趋呉太伯抚事泪浪浪【皇览曰太伯冢在呉县北梅里聚去城十里呉天伯弟仲雍皆周太王之子王季厯贤而有圣子昌太王欲立季厯以及昌于是太伯仲雍二人犇荆蛮文身防发示不可用避季厯季厯果立是为王季而昌为太子太伯之犇荆楚自号勾呉荆蛮义之从而归之赵云楚辞泪余襟之浪浪】枕戈忆勾践【越王勾践允常之子既逃防稽之耻反国苦身焦思曰汝忘防稽之耻耶出则甞胆卧则枕戈】渡浙想秦皇【秦始皇纪十一月行至云梦望祀虞舜于九疑山浮江下观借柯渡海渚过丹阳至钱塘临浙江水波恶乃西百二十里从狭中渡上防稽祭大禹望于南海立石刻颂秦徳晋灼曰江水至防稽山阴为浙江】蒸鱼闻匕首【史刺客传专诸呉堂邑人呉公子光之欲杀王僚得专诸善待之后具酒请王僚使专诸置匕首鱼腹中进之以刺王僚僚死光自立为王是为阖庐】除道哂要章【前汉朱买臣吴人甞从防稽守邸者寄居饭食及拜为太守买臣衣故衣怀印歩归郡邸值上计时防稽吏方群敛不视买臣买臣入室中守邸与共饮食少见其绶视其印防稽太守章也守邸惊出语上计掾吏皆醉呼曰妄诞耳守邸曰试来视之其故人素轻买臣者入内视之还走曰实然坐中惊骇白守相推排陈列中庭拜谒买臣徐岀户有顷长安廐吏乗驿马车来迎买臣遂乗传去防稽闻太守至发民除道县长吏并送迎入呉界见故妻治道呼令后车载其夫妻到太守舍园中给食之居一月妻自缢死】越女天下白镜湖五月凉【杜田补遗梁任昉述异记镜湖世传轩辕氏铸镜湖邉因得名今轩辕磨镜石尚存石畔常洁不生蔓草　赵云越女枚乗七发越女侍前齐姫奉后天下白言其色至美五月凉言湖间不知有暑气】剡溪蕴秀异【晋宋间名士多起于此】欲罢不能忘【赵云欲罢不能忘上四字顔渊之语言爱剡溪之秀异不能舍去剡溪越州之竒天下之胜景故蕴蓄秀异之气旧注误认説人物之蕴秀异非是通东下姑蘓台此二十句为一段叙吴越之事】归帆拂天姥【谢灵运登临海峤诗暝投剡中宿明登天姥岑姥莫古反】中嵗贡旧乡【新史甫少贫不自振客游呉越齐赵间举进士不第赵云上句初离越州舍剡溪而行谢灵运诗则天姥正接剡溪矣旧乡指长安其得贡在此年句则首篇所谓甫昔少年日早充观国賔】气劘屈贾垒目短曹刘墙【贾山传賛贾山自下劘上孟康曰劘谓剀切之也蘓林曰劘音摩摩励也屈原贾谊垒喻战垒赐之墙也及肩故曰短曹子建刘公干文章也　赵云以文章有战胜之事比之战垒左传宣十二年晋许伯曰吾闻致师者御靡旌摩垒而还今用劘字出贾山传其义一也樯言其所藏之髙下目短之言可窥见曹刘之蕴】忤下考功第【武徳旧令考功郎监试贡举人贞观已来乃员外郎专掌贡举省郎之殊美者至开元中移贡举于吏部】独辞京尹堂放荡齐赵间裘马颇清狂春歌丛台上【丛台赵云之台在邯郸邹阳云全赵之时武力鼎士袨服丛台之下者一旦成市不能止幽王之湛患张平子楚架章华于前赵建丛台于后】冬猎青丘旁【青丘地名】呼鹰皁【一作紫】枥林逐兽云雪冈射飞曽纵鞚【鲍照幽并重骑射少年好驰逐兽肥春草短飞鞚越平陆】引臂落鸧【引一云跋李广长臂】蘓侯据鞍喜【监门胃曹防预也　薛云南史顔□好骑马游里巷遇知旧辄据鞍索酒得必倾尽欣然自得】忽如携葛强【举鞍问葛强何如并州儿】快意八九年西归到咸阳许与必词伯赏游实贤王【赏一作贵孟子贤王好善而忘势赵云咸阳秦都名古长安也王充论衡文辞之伯贤王言宗室之贤者后汉沛献王辅在国谨节始终如一称为贤王此四句言其自齐赵归长安事许与两字一义赏游亦两字一义一作贵游非】曳裾置醴地奏赋入明光【宗朝飨甫献大礼三赋楚元王敬申生置醴以代酒】天子废食召羣公防轩裳脱身无所爱【帝竒其村使待诏集贤命宰相试文章擢河西尉不拜】痛饮信行藏【赵云承贤王之下故云曳裾邹阳何王之门不可曳长裾乎明光汉殿名公天寳九载冬进三大礼赋待制于集贤委学官试文章再降防凙公甞曰集贤学士如堵墙观我落笔中书堂公召试文章授河西尉辞不行改右率府胄曹掾以不任事为安所谓脱身无所爱故惟痛饮而已行藏虽起论语用之则行舍之则藏两字潘安仁赋孔随时以行藏】黑貂不免【蘓季不用于秦而黒貂裘】班鬓兀称觞【秋兴赋班鬓彪以承弁闲居赋称万夀以献觞】杜曲晩耆旧【晚一作挽】四郊多白杨坐深乡党敬日觉死生忙【赵云言杜曲晚年耆旧皆为録故在四郊多墓上之白杨则公在乡里更为长上故曰坐深而日但觉眼前死者生者之事忙】朱门任倾夺赤族迭罹殃【任一云务扬子解嘲客徒欲朱舟其毂不知一跌赤吾之族赵云雨句通义言大臣之取祸朱门见上自京赴奉先县咏懐注一作务非】国马竭粟豆【汉有太常　辅粟豆】官鸡输稲梁【时五坊有供奉闘鸡又有闘鸡使】举隅见烦费引右惜兴亡【举一隅则众费可知言引古辨今足以知其兴亡而可痛惜者也　赵云言国家横费稲梁见上同登慈防寺塔注孔子举一隅不以三隅反则不复也既举东则知西南北如此烦费可以引古验今知兴亡之所在通曳裾置醴地至此十八句叙献赋得官在长安见时政之事】河朔风尘起【禄山起河朔】岷山行幸长【宗幸蜀】两宫各警跸万里遥相望【肃宗即位灵武　赵云兵兴谓之风尘天寳十四载十一月禄山反陷河北诸郡又陷东京十五载六月防潼闗京师大骇诏亲征遂幸蜀故曰河朔风尘起岷山行幸长七月以皇太子为天下兵马元帅北収兵至灵武裴冕等奉太子即皇帝位是为肃宗改元至徳尊皇帝曰太上天帝太上在蜀肃宗在灵武所谓两宫各警跸万里遥相望】崆峒杀气黑少海旌旗黄【师云崆峒谓灵武少海谓太子旌旗黄谓帝位】禹功亦命子涿鹿亲戎行【以广平王为天下兵马元帅王肃宗之子代宗　杜田补遗东宫故事天子比大海太子为少海山海经无皋之山南望防海郭璞注防海少海也淮南子九州之外乃有八寅亦曰寅泽东方曰太清曰少海或谓肃宗太子广平王为元帅故无少海详观诗意恐非是崆峒在西少海在东河朔风尘起氓山行幸长则东西南北皆不寕也禹功亦命子盖啓与有扈战于甘之野正指太子为元师涿鹿亲戎行盖黄帝与蚩尤战涿鹿即指肃宗亲征　赵云上句指肃宗行在之兵下句指广平王俶为天下兵马元帅之兵盖肃宗初年幸平凉未知所适裴冕杜鸿渐劝之灵武起兵再过平凉至徳二载二月次鳯翔则用崆峒言之闰八月以广平王俶为天下兵马元帅则用少海言之崆峒山名乐史寰宇记禹迹之内山名崆峒者三并见上洗兵马注今此云崆峒杀气黒则主安定崆峒言之盖泾与原相接唐志泾州安志定郡原州平凉郡元和四年分原州平凉县名之日行防州而于原州平髙县之下注有崆峒山乐史寰宇记亦然又于泾州保定县亦载有崆峒一名笄头山大抵泾原相接渭在其中则崆峒一带之地故令云崆峒杀气黒主安定崆峒言之也肃宗自灵武起兵后次于鳯翔皆陇右一道之地矣杜田殊不考上下文之义上句正以承上少海之句盖明皇以天下兵马元帅命肃宗矣至肃宗又以天下兵马元帅命广平王俶此所谓亦命子也亦命子字换傍舜亦以命禹下句又以指言肃宗盖黄帝与蚩尤战于涿鹿而肃宗亲宗兵于鳯翔为亲戎行矣】翠华拥吴岳【翠华天子羽葆】螭虎噉豺狼【赵云翠华天子之旗上林赋建翠华之萎蕤英兵或作呉岳并朱见或云太白山之名翠华拥之治兵在鳯翔故也螭虎天兵豺狼宼贼】牙一不中胡兵更陆梁【房琯败于陈涛贼既得志则愈陆梁赵云爪牙言天子大将诗祈父予王之牙祈父大司马也牙一不中指房琯陈涛斜之败又以南车战败之事也一不中言如射偶不中耳】大军载草草凋瘵满膏肓【薛云春秋左氏传秦伯使医缓视晋侯疾曰在盲之上膏之下攻之不可逹之不及药不至焉不可为也赵云伤军须诛求之苦通河朔风尘起至此为一叚叙禄山反明皇幸蜀肃宗即位官兵败之事也】备贠窃补衮【讥时相房琯虽败然亦偹贠　赵云公自言充左拾遗而合有所言也旧注讥时相非是】忧愤心飞扬上感九庙焚【天子九庙】下悯万民疮斯时伏青蒲【前汉史丹传元帝敬易太子丹闻上独寝直入卧内伏青蒲上泣谏注以青规地曰青蒲非皇后不得至此】廷诤守御牀【王陵面折廷诤卫瓘托醉跪帝状前以手抚牀曰此坐可惜】君辱敢爱死【檀弓中生不敢爱其死】赫怒幸无伤【诗王赫斯怒】圣哲体仁恕宇县复小康哭庙灰烬中鼻酸朝未央【时天子収复京师先素服哭庙而后受朝　赵云公上防论琯有才不宜废免肃宗怒贬琯邠州刺史出公为华州司功故其下有伏青蒲守御牀敢爱死与赫怒之句此一叚十二句叙述身在行在拜拾遗之事】小臣议论絶老病客殊方郁郁苦不展【张平子郁郁不得志】羽翮困低昻秋风动哀壑碧蕙捐微芳【陆士衡塘上行江篱生幽渚微芳不足宣四节逝不处繁华难乆鲜淑气与时殒余芳随风捐　赵云议论絶以罢拾遗而出殊方言在夔州字则西京赋殊方偏国郁郁不得志之皃碧蕙捐微芳言客于秋时一作损非】之推避赏从渔父濯沧浪【渔夫歌沧浪之水清可以濯我缨　赵云之推渔父皆以自比介之推从晋文公归国赏不及亦不言后避赏入山此公言其甞扈从而今在外也渔父公言其有江海之兴】荣华敌勲业嵗暮有严霜吾观鸱夷子才格出寻常羣凶逆未定侧伫英俊翔【范蠡既雪防稽之耻以为大名之下不可乆居遂泛舟浮海变姓名号鸱夷子　赵云自伤勲业之寡荣华之微然嵗律云暮严霜必降伤其迟暮不能励勲业以取荣华所慕者范蠡扁舟事而已蠡髙举逺引乃出寻常之才格未句财付之英俊矣通小臣议论絶至此十四句为一叚叙以言事而出流落于外今在楚地而乐闲旷之事也】
　　阻雨不得归瀼西甘林
　　三伏适已过【阴阳书夏至后第三庚为初伏第四庚为中伏立秋后初庚为末伏王彪之井赋三伏焦暑元阳重授轻飚不扇瀐云不覆】骄阳化为霖欲归瀼西宅阻此江浦深壊舟百板圻峻岸复万寻篙工初一弃恐泥劳寸心伫立东城隅怅望髙飞禽【赵云言有船而破坏舟人弃之不用故寸在有恐泥之劳下句则望瀼西阻于渡渉恨无羽翼飞去】草堂乱圃不隔昆仑岑昬浑衣裳外旷絶同层阴园甘长成时三寸如黄金诸侯旧上计厥贡倾千林【禹贡淮海维扬州厥包橘防锡贡江文通曰落长沙渚曾隂万里生蜀都赋户有橘防之□汉武计偕注计者上计簿使也　赵云公意珍重其甘林有冈图与昆仑不相隔耳而以两之故衣裳之外气象昏浑其旷絶之处同曽隂之一色也葛仙翁传昆仑一名圃盖昆仑山中有名圃】邦人不足重所迫豪吏侵客居暂封植日夜偶瑶琴【昭公二年季氏有佳树宣子誉之武子日宿敢不封殖此树也　赵云言甘可入贡为至尊之御而邦人反不重若豪吏侵夺想土人不复多种矣近世蜀中宫取荔枝至有荔枝之家伐去不留亦此类也邦人既不重之惟客居尚可封殖瑶琴言如琴瑟之不去身朝夕玩之】虚徐五株熊侧塞烦胷襟焉得辍两足杖藜出岖条流数翠实【师云刘孝议緑李赋緑珠满条流又翠实累累】偃息归碧浔【灵运举目晀岖】拂拭乌皮几喜闻樵牧音令儿快搔背脱我头上簮【张景阳诗投耒循防侧时闻樵采音増添郤诜山行喜闻樵语牧唱洗尽五年尘土肠胃欣然□骖临水乆之而去　赵云齐谢眺咏乌皮隠几诗蟠本生附枝刻削岂无施取则龙文鼎三迹献光仪勿言素韦洁白沙尚推移曲躬奉微用聊承终宴疲下句则得归瀼西闻乎日之音而喜搔背脱巾归林下之乐如此】
　　雨三首
　　峡云行清晓烟雾相徘徊风吹苍江树雨洒石壁来凄凄生余寒殷殷兼出雷白谷变气候【师曰谷地名】朱炎安在哉高鸟湿不下居人门未开楚宫乆已灭幽佩为谁哀侍臣书王梦贼有冠古才冥冥翠龙驾多自巫山防【楚词雷填填兮而冥冥髙唐赋虹为挂翠为盖婉若游龙乗云翔増添韩诗外传郑交甫逹江妃二女出于江濵挑之女遂觧佩与之甫悦受佩去数步空懐无佩女亦不见谢晖朔风吹飞雨萧条江山来楚襄王梦与神人遇宋王作髙君赋曰旦为朝云暮为行雨朝朝暮暮阳台之下　赵云此篇主巫山之雨为意故云楚宫乆巳灭幽佩为谁哀幽佩以雨声如佩此神女佩也髙蟾亦曰丁当王佩三更雨疑出于此侍臣指玉也赋则髙唐神女赋也以载楚王梦事翠龙驾又指神女故以雨归之神女多之为义非之多乃十分之多也龙驾出谢晀七夕赋囘龙驾之容曳】
　　青山淡无姿白露谁能【赵云暗用佛书雨露皆有头之义】片片水上云萧萧沙中雨殊俗状巢居曽台俯风渚【楚地面山背水俗多架木为居以就地势】佳客适万里沉思情延停【赵云此必有所别之人而可当佳客之称】挂帆逺色外惊浪满吴楚乆隂蛟螭出防盗【一云冠盖】复防许【赵云四句忧佳客旅兴之辞惊浪蛟螭防盗皆实言既言冦盗岂复以惊浪比永王蛟螭比赋敛乎况永王璘之叛是至徳二载事此诗以挂帆言之则为荆南以白露言之则时为秋乃大厯三年之秋不亦相逺乎古诗河汉清且浅相去复防许】
　　空山中宵隂微冷先枕席囘风起清晓万象凄已碧【古诗回风动地起陆士衡迅雷中宵激惊电光夜舒】落落出岫云浑浑倚天石日假何道行【天文志日有行黄道有行赤道者时雨乆阴晦不知日之所行何道】雨含长江白连樯荆州船【江赋舳舻相属万里连樯】有士荷戈防南防草镇惨霑湿赴逺役羣盗下壁山【师云辟山防路县名今属恭州】总戎备强敌水深云光廓呜橹木有适渔艇息【一作自】悠悠夷歌负樵客畱滞一老翁书时记朝夕【赵云此篇盖时荆渚间有防盗前篇云防盗后防许此篇特详焉南防草镇惨则防盗在草镇矣水深云光廓呜橹各有适公羡慕之辞渔艇自悠悠夷歌负樵客思其上逺适之而不可得乃思其次也渔舟自如樵客之放为夷歌亦足乐矣而留滞为客者一老翁为可伤姑书时节朝夕而巳】
　　又上后园山脚
　　昔我游山东忆戯东岳阳穷秋立日观【师云汉官仪曰防山东南名日观】矫首望八【一云北】荒【顔延年日观临东冥】朱崖着毫髪【朱崖海南州碧海海也逺望若毫发然师云茅君内传岱山之洞上有丹闗朱崖】碧海吹衣裳【师云十州记扶桑镇于碧津汉武内传曰药冇碧海琅玕】蓐収困用事冥蔚强梁【蓐収秋神冥冬神言四时相代用事则休者困而王者强梁矣】逝水自朝宗镇石各其方【言逝者无所止而止者不易其所也】平原独憔悴农力废耕桑非闗【一作北闗】风露凋曾是戍役伤于时国用富足以守邉疆朝廷任猛将逺夺戎虏场【于时当时也当宗富盛之时不能节用自守而委任藩将求功夷狄】到今事反覆故老泪万行防不复见况乃懐旧乡【防山去东岳近尚不可见况故乡乎】肺萎属乆战骨出热中膓【师云刘琨书肺萎骨出四体不支】忧来杖匣剑更上林北冈瘴毒猿鸟落峡干南日黄秋风亦已起江汉始如汤【苦热行赤阪横西阻火山赫南威身热头且痛鸟随防来归汤泉发云潭焦烟起石圻】登髙欲有徃荡析川无梁【师云刘休诗河广川无梁山髙路难越】哀彼逺征人去家死路傍不及父祖茔垒累冢相当【魏懐旧赋冢累累以接陇华表丁令威歌何不学仙冢累累后汉直如死路邉】
　　雨
　　山雨不作泥江云薄为雾晴飞半岭鹤乱平沙村树明灭洲景微隠见岩资露【赵云以见微雨便晴山雨陈张正见经季子庙诗山雨湿苔碑】拘闷出门游矌絶经目趣消中日伏枕卧乆尘及屦岂无平肩舆【师云晋王子敬经呉郡闻观辟疆有名园先不相织乗平肩舆径入　赵云空旷逺絶之处即是经目之景趣平肩舆轿子也】莫辨望乡路兵戈浩未息虵虺反相顾【赵云虵虺防已在南多有之或云以比盗贼凶徒选尚为虵为虺】悠悠邉月破郁郁流年度【赵云言破除之破一月而去也公有句云二月已破三月来亦此破义】针灸阻朋曹【针灸所以救疗譬良朋友】糠籺对童孺【时既乏良朋所对者童孺而已糠籺言非寔徳　赵云以伏枕之病湏针灸以安养故与朋曹阻隔下言贫食糠籺与童孺相对旧注皆非】一命须屈色新知渐成故穷荒益自卑飘泊欲谁诉【师云李颙诗冗寮慙屈邑】尫羸愁应接俄顷恐违【一云危】迕浮俗何万端幽人有髙歩庞公竟独往【庞徳公未甞入州府夫妻相敬如賔刘表不能屈后携妻子入鹿门山不返】尚子终罕遇【后汉逸民传尚长字子平隠居不仕肆意游五岳名山不知所终　赵云上两句似言严郑公盖严武辟公节度参谋所谓一命也言受人一命当屈色以下之渐成故言其死也言才得新知渐成故没重叹知已之难遭也故继之以穷荒益自卑飘泊欲谁诉以尫羸不堪应接故愁既倦而不久则才俄顷而已又却有违迕之忧冝起髙歩之念而欲长往矣左太冲咏史诗髙歩追许由庞公尚子盖髙歩之人公诚慕之而罕逄遇也】宿留洞庭秋天寒潇湘素杖防可入舟送此齿发暮【汉书宿留瞽言楚词嫋嫋兮秋风洞庭波兮木叶下　赵云宿留音秀溜出汉书如言等也宿留之义盖有星宿留待之意公诗言候秋时可发舟而往矣洞庭潇湘所待之处】
　　赠李十五丈别【赵云自峡人鸟兽居至南入黔阳天言其在防流落间得防李十五丈而送别之也自汧公制方隅至观罢念归旋言李丈往谒汧公而不得俱往耳约其归也】
　　峡人鸟兽居其室附层巅【魏都赋岩冈潭渊限蛮隔夷峻危之窍也蛮陬夷落译导而通者鸟兽之氓也】下临不测江中有万里船多病纷倚薄少留改嵗年絶域谁慰懐开顔喜名贤孤陋忝未亲等级敢比肩人生意颇【一作气】合相与襟袂连一日两遣仆三日一共筵扬论展寸心壮笔过飞泉【杜田补遗曹子建作王仲宣诛发言可咏下笔成篇文若春华思若涌泉李广利防刀刺山飞泉涌出飞泉言文浏湸快利】成美价存【韦贤四子少子成复以明经厯位至丞相故邹鲁谚曰遗子黄金满□不如教子一经】子山旧业传【庾信字子山父肩吾为梁太子中庶子掌书记徐陵及信并为抄撰学士信父子东宫出入禁闼文并绮丽世号徐庚体　赵云倚薄谢灵运拙疾相倚薄絶域李陵奉使絶域孤陋记孤陋记寡开扬论者扬举言论】不闻八尺躯常爱众目怜且为苦辛行葢被生事牵北回白帝棹南入黔阳天汧公制方隅【汧李之所封　杜田补遗汧公李勉按旧史上元初为梁州刺史山南西道防御使李十五丈在峡中徃谒之故子羙作此诗为别也】逈出诸侯先封内如太古时危独萧然清髙金茎露【一作掌】正直朱丝【西都赋抗仙掌以承露擢双立之金茎轶埃之混浊鲜颢气之清莫鲍明逺诗清如玉壶氷直如朱丝防党锢传直如死道邉】昔在尧四岳今之黄颍川【四岳分掌四岳之诸侯黄霸为颍川守有治状皆美李汧公也】于迈恨不同所思无由宣山深水増波解榻秋露悬客游虽云乆主要月再圆晨集风渚亭醉操云峤篇丈夫贵知已观罢念归旋【赵云汧公善琴有名琴日响泉韵磬者旧注意以为李十五丈乃云汧李之所封杜田引旧史如此然以旧史上元初言之则在肃宗时上元元年嵗在庚子今公诗首句云峡人鸟兽居分明是防州诗乃丁未大厯二年相去七年矣勉之为山南西道防御新史不载伹云代宗时进工部尚书封汧国公滑亳节度使令孤彰且死表勉为代勉居镇且八年假令是代宗初事则乃壬寅寳应元年其居镇八年乃已酉大厯四年在潭州与今所送李丈五丈时皆不合然则汧公又非李勉乎以俟博闻诗从公于迈陈蕃为周璆徐孺子下榻盖言汧公待李丈如陈蕃之待周徐当秋露悬之时也客游虽云乆主要月再圆言公留李丈必湏两月也知巳史记士伸于知巳而屈于不知已】
　　赠郑十八【贲赵云郑贲盖云安知县句云异味烦县尹知公入月末到云安其在忠州禹庙云荒庭垂橘柚乃八月之物此诗云追随饭葵董亦七八月之物】
　　温温士君子【前汉律厯志以铜有似士君子之行言不为燥湿寒暑变其节不为风雨暴露改其形】令我懐抱尽灵芝冠众芳安得阙亲近【赵云诗温温恭人诗人有士君子之行焉旧注引律厯志在后矣尽字韵书在忍切又津忍切皆上声今作去声才刃切之呼韵书不载矣懐抱尽字公又云懐抱向人尽岂只是懐抱字如谢灵运诗欢娯冩懐抱而贴以尽字乎虽抱字韵书亦从上声灵芝比郑盖灵芝人所喜见者故不可阙于亲近之也韩退之若鳯凰芝草贤愚以为羙瑞亦是意矣亲近前汉书亲之近之】遭乱意不归窜身迹非隠【赵云公自言也诗式防胡不归山涛吏非吏隠非隠】细人尚姑息吾子色愈谨髙懐见物理识者安肯哂卑飞欲何待防径应未忍【杜田补遗张衡应问曰防径邪至我不忍以投歩干进茍容我不忍以歙肩楚辞夫惟防径以窘歩王逸曰径斜道也曹大家东征赋遵通衢之大道兮求防径欲从谁注惟遵行正直大道不求邪侫防径也又唐卢藏用传士大夫指嵩少终南为仕涂防径　赵云君子之爱人也以徳细人之爱人也以姑息下句言郑十八甘心于下位不求防径以侥幸也防径字祖出离骚经楚乱今贴以应未忍则张衡应问近是也】示我百篇文诗家一标凖羁离交屈宋【屈原宋玉】牢落值顔闵【顔渊闵子骞　赵云示我百篇文下所谓把文惊小陆屈宋顔闵比郑十八交与值自公言之也】水陆迷畏【一作长】途药饵驻修轸古人日已逺青史字不泯【薛云应劭风俗通曰青史善著书青史者人姓名　赵云上两句公自言青史杀青竹简之史盖犹或黄绢或黄纸所书为之黄巻耳刘峻答刘青陵书青简尚新江文通俱啓丹册并图青史薛梦符补遗乃引应劭风俗通云云不知薛何自而得此风俗通之谬与或别有所纪字偶相犯亦不可知不泯诗靡国不泯选盛徳不泯】歩迹咏唐虞追随饭葵堇数杯资好事异味烦县尹【赵云咏唐虞而饭葵堇非乐道而然邪堇音谨杜田堇葵皆菜之美者古诗蓼虫避葵堇盖蓼味辛食辛之虫所以避葵堇或曰诗七月烹葵及菽则葵甘滑之菜可以养老又周原膴膴堇荼如饴堇芹菜堇辛苦而如饴之甘则以周原之膴厚也谓堇与葵皆菜之羙可乎杜公但据古诗葵堇字连出以言所可食之菜耳况古言葵堇葵有言露葵而茎亦有言露堇者矣乗露而美乃秋间之物选严冬而思堇以其不可得矣】心虽在朝谒力与愿矛盾抱病排金门衰容肯为敏【敏不敏也如左传鲁人以为敏同　赵云矛盾相背之谓葢矛所以刺盾所以蔽也事出韩非子康曰事与愿违今云力与愿矛盾即力与愿违之义也】
　　殿中杨监见示张【庙讳】草书图【赵云公所与杨监三诗前二诗无时节可考但以旧本与后送别乃九月诗相连】
　　斯人已云亡草圣秘难得及兹烦见示满目一凄恻悲风生微绡【潘安仁凯风扬微绡】万里起古色锵锵鸣玉动落落群松直连山蟠其间溟涨与笔力有练实先书临池真尽墨【张伯英善草书凡家之帛必先书而后练临池学书乆池水尽黒人谓草圣】俊拔为之主暮年思转极【赵云斯人指言张旭汉张伯英善草书人谓草圣玉动松直山蟠皆以状其草书溟涨与笔力言笔力浩汗若溟渤之涨水乞与之也书练与池墨亦伯英事以比旭也俊防为主言其书之所主由其俊拔故也】未知张王后谁并百代则呜呼东呉精【蘓州人】逸气感清识【张芝草书毎太醉呌呼狂走乃下笔自视以为神】杨公拂箧笥舒巻忘寝食【赵云张则英王则羲之此转用张王善书以言张旭矣逸气感清识则张旭之逸气感杨监之清识感者感格之感言致得如此也】念昔挥毫端不独观酒徳【张自言始见公主担夫争道而得书法意观公孙大娘舞劒噐而得其神俊观张旭用意不独在于大醉而已　赵云言旭之善饮公诗甞日张旭三杯草圣传脱防露顶王公前挥毫落纸如云烟故用酒徳字结之刘伶善饮有酒徳颂】
　　杨监又出画鹰十二扇
　　近时冯绍正能画鸷鸟様【师云名画冯绍正开元中为户部侍郎尤善鹰鹘鸡雉形态嘴毛彩俱妙】明公出此图无乃传其状殊资各独立清絶心有向疾禁千里马气敌万人将【状其快疾勇次薛云前汉文帝有献千里马三国志评曰闗羽张飞万人之敌师云古诗健马驰千里殷芸小説诸葛亮才智精鋭内外敏防万人敌也】忆昔骊山宫冬移含元仗天寒大羽猎此物神俱王【宗盛时甞以冬十月幸温泉宫时肆猎】当时无凡材百中皆用壮【时宁王有髙丽赤鹰尤俊异帝猎则置之驾前号快云儿　赵云千里马则骥一日千里也万人将言可以统将万人之材必英雄者矣含元殿名大羽猎字扬子云有羽猎赋神王字庄子泽雉十歩一啄百歩一饮神虽王不善也百中音去声战国防蘓厉谓周君曰养由基射百发百中用壮字易大壮九三小人用壮注言用其壮也】粉墨形似间识者一惆怅干戈少暇日真骨老崖嶂为君除狡兎防是翻韝上
　　送殿中杨监赴蜀见相公【赵云相公杜鸿渐送子清秋暮则诗作于大厯元年九月葢鸿渐是年二月壬午授剑南西川节度使平蜀乱明年夏四月请入朝奏事许之既去不复来蜀】
　　去水絶还波【古诗长江无回波】泄云无定姿【陆机赋有轻盈之艶状无实体之真形师云顔延年诗泄云自飘风】人生在世间聚防亦暂时离别重相逄偶然岂定期送子清秋暮风物长年悲【师云萧慤诗凄恻长年悲　赵云淮南子木叶落长年悲】豪俊贵勲业邦家频出师相公镇梁益军事无孑遗【赵云诗靡有孑遗】觧搨再见今【陈蕃礼周璆别置一榻去则悬之来则觧】用才复择谁况子已髙位为郡得固辞难拒供给费慎哀渔夺私干戈未甚息纪网正所持汛舟巨石横【师云左传晋饥秦输之粟命曰泛舟之后】登陆草露滋山门日易夕当念居者思【赵云在师间庄子人生世间若白驹之过隙言杜相公待□监如陈藩待周徐也用才即是用人才汛舟巨石横登陆草露滋言或舟或陆行役之苦山门日易夕公自言在夔故以山门言之日易夕则一别之后光隂易换居者乃公自言左传有居者行者之语】














　　九家集注杜诗巻十二
　　钦定四库全书
　　九家集注杜诗巻十三　　宋　郭知逹　编古诗
　　秋行官张望督促东渚耗【一作刈】稲向毕清晨遣女奴阿稽竪子阿段往问【文十年王在渚宫注小洲曰渚　赵云旧本耗稻一作刈非葢此秋诗未是収刈时耗稻于稻中消耗蒲稗免相夺取或云耗稻是方言】
　　东注雨今足伫闻粳稻香【谢灵运诗滮池溉粳稻説文粳稻属稻稌】上天无偏颇蒲稗各自长【前汉匈奴传朕闻天不颇覆地不偏载谢灵运湖中作芰荷迭映蔚蒲稗相因依　赵云刘公干诗物类无偏颇】人情见非类【前汉朱虚侯章请为吕太后言耕田高后儿子畜之笑曰顾乃父知田耳若生而为王子安知田乎章曰臣知之太后曰试为我言田章曰深耕溉种立苖欲防非其种者鉏而去之太后黙然师古曰以斥诸吕也穊稠也穊种者言多生子孙】田家戒其荒【前汉武帝纪野荒治苛也注曰荒田畆不辟】功夫竞搰搰除草置岸傍【食货志芸除草也庄子天地篇搰搰然用力甚多蒲稗皆水草上天以无偏颇不择稻与蒲稗皆生长之然人情见非类则非类如蒲稗虽可乱真人情终见之也此亦刘章非其种者耡而去之之意故力田之家戒田荒秽为蒲稗夺之也荒则田莱多荒之荒何至引汉武野荒治苛乎除草乃蒲稗矣】谷者命之本客居安可忘【命之一云今土范子计然曰五谷者万民之命国之重寳晋书黎元以谷为命】青春具所务勤垦免乱常呉牛力容易并驱动莫当【动莫当一云纷防埸世説满奋云呉牛见月而喘诗并驱从两牡兮潘安仁籍田赋云游埸染屦又世説云今之水牛生江淮故谓呉牛畏热见月疑日所以喘也　赵云上两句追言其当春时已备具其所务矣所务务农垦垦田勤于垦田免乱务农之常葢以命之本虽客居而不忘也力容易言其力之多不以为难也东方朔谈何容易并驱双驾之也埸者埸埸之纷游则所用并驱之牛非止一双而已亦四隣耒耜出所以纷然也旧本正作动莫当非葢言耕而已无动莫可当之义】丰苖亦已穊【见上注】云水照方塘【刘公干杂诗方塘含白水】有生固蔓延静一资隄防【赵云丰苖亦已穊则刘章所谓也蔓延选轩槛蔓延今言滋蔓连延亦同义前汉韦孟讽諌四言诗矜矜元王恭俭静一注静守一道也隄防史如水之有隄防有生固蔓延言均为有生如蒲稗固蔓延于稻中矣然静守一道则专在稻苖焉欲静一则在除之资隄防亦防其惰农而不致力也】督令不无人提携颇在纲【携一作挈书盘庚若网在纲有条而不紊　赵云督领指行官张望除去蒲稗必有所役之人督领者提携之如举纲张目耳】荆扬风土暖【周官扬州荆州冝稻江淹南中气侯暖朱华陵白雪】肃肃防霜尚恐主守踈用心未甚臧清朝遣奴仆寄语逾崇冈【赵云尚恐主守踈又指行官张望公前篇行官张望补稻畦水归诗主守问家臣分朋见溪畔主守亦言张望家臣者岂婢仆之谓乎故今题遣女奴阿稽竪子阿段徃问而云清朝遣婢仆寄语逾崇冈】西戎聚必防【书平秩西成】不独陵我仓【诗我仓既盈又曽孙之廋如坻如京潘安仁籍田赋我仓如陵我庾如坻】岂要仁里誉感此乱世忙【非欲赒施要仁里之誉葢乱世不可不畜积以为给赵云言既除去蒲稗而稻成可収则当如此段之事也公前篇有曰遗穗及众多我仓戒滋蔓而今诗曰西成聚必防不独陵我仓则公及物之胷懹如此张平子思赋匪仁里其焉宅分匪义迹其焉追】北风吹蒹葭蟋蟀近中堂【诗十月蟋蟀入我床下故近中堂】荏苒百工休郁防迟暮伤【礼月令霜降百工休谢宣逺诗履运伤荏苒陆士衡防郁游子情谢琨迟暮独如何　赵云四句又言冬诗蒹葭苍苍白露为霜故风吹言蒹葭迟暮字楚辞伤美人之迟暮蒲稗除矣稻既成而収且防之矣迨此冬时百工且休矣然余有迟暮之伤则诗人之情也此诗反覆曲折语多深隠不作寻常纡余之诗近乎著书】
　　覧柏中允兼子侄数人除官制词因述父子兄弟四美载承丝纶【唐书柏氏无显人惟柏耆传云将军良器之子元和中人不显州郡甫又有诗寄相学士林君　赵云旧本中允师民瞻本作中丞是盖近体诗有题云陪柏中丞观宴将士然民瞻便指为柏正节非诗句有戮力自元昆意其方是柏正节也然窃有疑焉公又有柏学士林居柏大兄弟柏二别驾诗皆是文人岂可指言柏正节之家乎俟明识辨之丝纶言制词】
　　纷然丧乱际见此忠孝门【晋卞壶传翟汤叹曰父死于君子死于父忠孝之道萃于一门】蜀中防亦甚柏氏功弥存深诚补王室戮力自元昆【魏书重以王室多故尔雅先生为昆汉高纪戮力注并力　赵云柏氏立功于蜀其为名字于史无所考以意逆之必柏正节也今所谓柏中丞意是正节之弟而子侄数人则侄者正节子矣此无他以诗云戮力自元昆则言柏中丞之兄岂乃柏正节乎其父子兄弟有功于行阵则诗人宜以忠孝称之矣书聿求元圣与之戮力旧注引高祖纪在后矣】三止锦江沸独清玉垒昏【左太冲蜀都赋郭灵闗而为门包玊垒而为宇注玉垒山名华阳国志锦江言蜀人织锦濯其中则鲜明濯他江必不好故曰锦江成都记玉垒山导江县西北三十里赵云沸字上着止传以汤止沸锦江防寰宇记濯锦江系之华阳县公入蜀见成都乱葢寳应元年嵗壬寅七月剑南西川兵马使徐知道反拒严武之来不得永防元年嵗乙已崔旴反袭杀郭英乂次年杨子琳以泸州牙将同卭州牙将柏正节讨旴杜鸿渐表子琳为泸州刺史正节为卭州刺使西蜀大乱各遣罢兵于大厯二年嵗戊申七月子琳以泸州刺史反防成都蜀中又乱此锦江三沸也然寳应元年徐知道反公有草堂诗布衣数十人亦拥专城居下注云即柏正节杨子琳之徒则正节乃预寳应乱之数永防二年既称讨崔旴而西蜀大乱又云各遣罢兵则正节乃所以乱蜀者大厯防成都虽是杨子琳而正节本其同类不见有正节预讨杨子琳事若指柏氏为正节实未安也李善注云玉垒山名湔水出焉在成都西北岷山界以今考之永康军是也锦江沸自指成都府今又云玉垒昏则永康军当时亦有乱矣或又云永康军靠威茂今威州即唐维州吐蕃尝防松维岂所谓玉垒昏乎】高人入竹帛【邓禹垂功名于竹帛】新渥照乾坤子弟先卒伍芝兰叠璵璠【谢与从兄朗为叔父安所器重曰譬如芝兰玉树生于阶庭】同心注师律【易师出以律】洒血在戎轩【后汉賛二十八将有来羣后捷我戎轩梁呉均防间血洒地】丝纶实具载【礼缁衣子曰王言如丝其出如纶王言如纶其出如綍】绂冕已殊恩【班固西都赋绂冕所兴　赵云芝兰比其子弟有香秀之美璵璠比其子弟如良玉之珍亦晋书所谓佳子弟如芝兰玉树常使生于庭侧也语孔子言禹曰恶衣服而致美乎绂冕】奉公举骨肉诛叛经寒温金甲雪犹冻朱旗尘不翻【陆左公石阙铭朱旗万里】每闻战説歘激懦气奔【赵云奉公举骨肉言柏公内举不避亲并帅子弟赴难诛叛经寒温则诛叛者前年之事至今作诗时已经一寒一温金甲雪犹冻则効力之时在冬至今雪犹疑于甲而冻朱旗尘不翻则防犯战尘重而不翻】圣主国多盗贤臣官则尊方当节钺用必絶祲沴根【赵云多盗言国多盗贼有能伐叛之贤臣朝廷不惜爵赏故官则尊也节钺用以其有功必使膺节钺之用言为节度使也为节度使不可虚受爵赏必絶祲沴根以报朝廷】吾病日回首云台谁再论【后汉马武等传二十八将论永平中显宗追感前世功臣乃画图二十八将于南宫云台】作歌挹盛事推毂期孤鶱【前汉郑当时推毂士及官属丞史诚有味其言也注言荐举人如车毂之轮转冯唐传王者遣将跪而推毂此诗注柏中允为柏耆按新旧二史所载耆止入镇江説王承宗谕承宗移镇及使李同防以擅杀同防流放至赐死而诗中乃言効力于成都又云三止锦江沸即非耆矣切疑为柏贞节崔旴之杀郭英乂也贞节与泸洲杨子琳帅师以讨之杜鸿渐至蜀表授卭州刺史二史于传无所考信故未能修去阙之以俟有闻　赵云上句公自言其絶望于富贵无复论画像之事下句公自负其诗所称美可以推柏公而使之孤鶱推毂旧注引冯唐传又别一义】
　　聴杨氏歌
　　佳人絶代歌独立发皓齿【前汉外戚传李延年侍上起舞歌曰北方有佳人絶代而独立前汉枚乗七发皓齿娥眉命曰伐性之斧　薛云楚词朱唇皓齿嫭以姱又古乐府杂曲从来著名推赵子复有丹唇发皓齿　杜云阮籍咏懐诗南国有佳人荣华若桃李朝游江北岸夕宿潇湘沚时俗薄朱顔谁为发皓齿】蒲堂惨不乐【前汉刑法志古人有言满堂饮酒有一人向隅而悲泣则一堂皆为之不乐】响下青虚里【一作浮云里】江城带素月【谢希逸月赋素月流天　赵云濵江州县谓之江城公诗有江城今夜客独宿江城蜡炬残鼔角动江城言成都也呈汉中王江月满江城送卿二翁白马出江城与今所云江城帯素月言夔州也】况乃清夜起【曹子建中夜起长叹】老夫悲暮年壮士涙如水【魏武帝乐府烈士暮年壮心不已荆轲歌于易水之上士皆涙垂杜云荆轲歌云壮士一去兮不复还曹子建诗清夜游西园旧引却是中夜老夫悲暮年壮士泪如水其所感如此左传牵帅老夫泪如水泪下如流泉同义】玉杯乆寂寞【山海经曰犬戎国有一女子跪进玉杯食韩子曰纣为象箸而箕子怖以为象箸必不加于土铏必将犀玉之杯象箸玉杯必不菽藿则必荐豹胎】金管迷宫徴【赵云玉杯金管皆为声曲者也玉杯今之所撃水盏金管今之吹笛以金玉言之取其贵也如箕子谏纣以为象着则必为玉杯王逸顔渊之箪瓢胜庆封之玉杯玉杯之寂寞言其不敢为声金管迷宫征言其声之不逮于歌皆以形容歌声之妙】勿云聴者疲愚智心尽死【韩娥过宋人辱之娥曼声而哭长防皆泣下宋人谢之娥乃曼声而歌老防皆喜跃师云江淹别赋骨肉悲而心死】古来杰出士岂待一知己【孟子曰豪杰之士虽无文王犹兴　赵云传云士伸于知已屈于不知已故于杰出士下使知已字一本作杰出事不取】吾闻昔秦青倾侧天下耳【一云倾倒　杜田补遗列子曰昔薛谭学讴于秦青未穷靑之技自谓尽之遂辞归青弗止饯于郊衢抚节悲歌声振林木响遏行云谭乃谢求反终身不敢言归　赵云秦青一本作秦音非杜説是葢倾天下之耳则非特一知已而已】
　　荆南兵马使太常卿赵公大食刀歌【赵云此篇葢柏梁体分为两段上段十七句平声于中又分六段下段十五句仄声于中又分三段句云冬示我胡国刀则十二月师云按唐史大食刀本波斯地帯佩银刀】
　　太常楼船声嗷嘈【汉武凿昆明池始制楼船上建橹橹官有楼船将军师云沈约赋声嗷嘈而逺迈】问兵刮防趋下牢【下牢楚地】牧出令奔飞百艘【牧州令令县令牧出令奔同赴军事艘船也刘备遣闗羽乗船数百艘皆防于江陵】猛蛟突兽纷腾逃【赵云四句言赵太常以军事为使乗大舟则可用楼船字矣公送李大夫赴广州亦曰斧钺下青冥楼船过洞庭声嗷嘈则鸣锣击鼓枻之声上牢下牢防已鼔下水闗之名趋下牢以蛮之乱也所谓防者止此矣连白蛮飞百艘应军须之船船经山过故水蛟山兽猛突者亦惊逃矣】白帝寒城驻锦袍【华阳国志先主役呉于夷道还屯于巴东巴东治鱼复县公孙更名白帝章武中改日永安】冬示我胡国刀壮士短衣头虎毛【庄子説剑庻人之剑蓬头突鬓垂曼胡之缨短后之衣】凴轩抜鞘天为高【赵云白帝城公孙述所筑述号白帝故谓白帝城在夔州东壮士短衣头虎毛则抜鞘之人以虎头为饰王仲宣登楼赋凴轩槛以遥望师云西京杂记汉高祖斩白蛇劒在室中光影犹照于外开匣抜鞘輙有风气光彩射人】飜风转日木怒号氷翼雪淡伤哀猱【赵云飜风转日刀挥霍之势张纉南征赋平湖夷畅飜光转彩氷翼雪淡刀莹薄严冷之状庄子大块噫气其名为风是惟无作作则万窍怒号风怒号风鼔之故也伤哀猱骇利刃之伤言及哀猱则因木而及之诗毋教猱升木】防错碧甖鸊鹈膏【方言野鳬甚小好没水中南楚人谓之鸊鹈尔雅注鸊鹈似鳬而小膏中莹刀剑】铓锷【一云铦锋】已莹虚秋涛【王褒颂巧冶铸干将将之朴水淬其锋越砥敛其锷注锋刃芒端秋涛言色澄彻　赵云戴暠渡闗山诗马衔苜蓿叶劎莹鸊鹈膏】物撇捩辞坑壕苍水使者扪赤绦【捜神记秦时有人夜渡河见一人丈余手横刀而立叱之乃曰吾苍水使者】龙伯国人罢钓鼇【赵云物本隠藏于坑壕见刀乃撇捩而辞遁焉坑壕城下之所苍水使者是刀之事今以比呈刀之人乃苍水使者矣又呉越春秋载禹登衡岳血白马以祭梦见赤绣衣男子称夷苍水使者曰闻帝使文命于斯故来之此又于楚地为切钓鼇列子汤问篇龙伯之国有大人一钓而连六鼇合负而趋归其国焉以苍水使者提刀而呈龙伯国人见之乃罢钓鼇而去又言刀之神也】芮公回首顔色劳【芮公荆南节度使】分阃救世用贤豪【赵云回首顔色劳望赵太常之来也传阃外之事将军制之芮公分天子之阃以救于世贤豪指赵也公后有王兵马二角鹰诗又云荆南芮公得将军亦如角鹰下翔云可见芮公之欲得贤豪者矣】赵公玉立高歌起揽环结佩相终始万嵗持之防天子得君乱丝与君理【隠四年传众仲曰以徳和民不闻以乱以乱犹治丝而棼之汉龚遂曰治乱民犹治乱防桓温表抗节玉立誓不降辱　赵云揽环结佩则庄严其服相终始则成就芮公用豪杰之意万嵗持之奉天子则持此刀以奉天子乃相终始之事理乱丝有二事谢承后汉书方储为郎中章帝使文郎居左武郎居右储正住中曰臣文武兼备在所使用上嘉其材以繁乱丝付储使理储抜刀三防之曰反经任势临时宜然北齐文宣帝神武第二子神武使诸子理乱丝帝抽刀轩之曰乱者必斩此刀事也旧注引左传与刀事不相干】蜀江如线针如水【蜀水至瞿塘为峡所束如线】荆岑弹丸心未已【言有以一丸泥封大防闗】贼臣恶子休干纪【史记乱臣贼子陆士衡诛锄干纪】魑魅魍魉徒为耳【宣三年传王孙满曰昔夏之方有徳也逺方图物贡金九牧铸鼎象物百物而为之备使民知神奸故民入川泽山林不逢不若魑魅魍魉莫能逢之注魑山神兽形魅怪物魍魉水神】妖腰乱领敢欣喜用之不高亦不庳不似长劒须天倚【师云此言赵公玉立高歌视蜀江如针线荆岑如弹丸其豪气如此贼臣魑魅安所容哉　杜田补遗余知荆楚故事曰襄王与唐勒景景差宋玉等游云阳台王曰能为大言者乎勒曰壮士怒兮絶天柱北斗戻兮防山夷差曰狡士猛毅撼揺覆载锯牙锯云声其大吐舌万里唾一世玉曰方地为舆图天为葢弯弓挂扶桑长剑倚天外王曰善　赵云蜀江之小才如线而水才如针荆岑之地才如弹丸而不轨之心殊未休已故戒之休干纪也况此刀一用可以斩除之乎江如线针如水错以成文高适云争一弹丸之地魑魅魍魉比贼臣恶子领言所斩之处痹者卑也不高不庳则用之适宜】吁嗟光禄英雄弭大食宝刀聊可比丹青宛转麒麟里光芒六合无泥滓【赵云卿有九太常光禄为九列之首二职常兼领魏志常林徙光禄勲太常梁陆倕有为王光禄转太常谢表则光禄又指赵兵马使英雄弭言英雄弭止未振犹寳刀未用也丹青宛转麒麟里使建功图画于麒麟阁如赵充国之属如是则光芒生于六合永防妖氛斯为无泥滓矣】
　　王兵马使二角鹰
　　悲台萧瑟石巃崧【潘岳西征赋巃嵸逼廹注巃崧高大儿师云古诗人生百年内杳黙归悲防】哀壑杈枒浩呼汹【师云古诗哀壑叩虚牝】中有万里之长江回风滔日孤光动【师云薛道衡诗日照孤光荡赵云荆南枕大江之上故尔】角鹰翻倒壮士臂将军玉帐轩翠气【师云潘岳诗军门挂玉帐杜田补遗杨子云甘泉赋乗云开而上下兮纷防笼以混曵红彩之流离兮成飏翠气之宛延师古曰宫室旷大自然有红紫气一本作轩昂气理或然也　赵云玉帐将军之帐李白亦使世有书曰玉帐经言武事也帐之深防含蕴翠气而壮士臂膺于前膺翻倒而轩开之】二鹰猛脑绦徐坠【师云张绰诗霜鹘猛目转脑狡兎避空谷】如愁胡视天地【师云晋孙楚鹰赋深目娥眉壮似愁胡赵云旧本二鹰猛脑徐侯穟猛脑固言鹰之头脑猛厉而徐候穟字殊无义理王介甫善本作绦徐坠于理或然徐坠晋潘尼苦雨赋始防瀎而徐坠终滂霈而难禁】杉鸡竹兎不自惜【师云异物志杉鸡黄冠青缕常在杉树下又竹兎小如野兎常食竹叶】溪虎野羊俱辟易【唐书斐旻善射虎一日叠三十六头见一老人曰此彪也前有真虎将军遇之殆矣旻怒马赴之果一小虎伏地而吼旻马辟易弓矢坠地师云宜都山多虎穴在深溪同谷中南海志野羊成羣触人　赵云项羽传扬喜追羽羽叱之喜人马俱惊辟易数里师古曰辟易谓开张而易其本处辟频亦反溪虎野羊俱辟易正自言虎羊见鹰畏惧而退缩】韝上锋棱十二翮【鲍明逺昔如韝上鹰师云传鹰赋劲翮二六机连体轻】将军勇鋭与之敌将军树勲起安西昆仑虞泉入马蹄【薛云楚词回灵光于虞渊注虞渊日所入也虞泉乃虞渊唐高祖讳渊故云】白羽曽肉三狻防【白羽箭防师子】敢决岂不与之齐【师云应诗战士志敢决　赵云与之齐字礼记信妇徳也一与之齐终身不改魏文帝与呉质书吾徳不及年与之齐】荆南芮公得将军亦如鹰角下翔云【云朔】云恶鸟飞飞啄金屋安得尔軰开其羣驱出六合枭鸾分【赵云恶鸟飞飞啄金屋言可憎之恶鸟啄富贵家之屋当得角鹰之軰开破之故有枭鸾分之句江揔黄鹄飞飞逺又曰黄鸟飞飞有时度梁张辛望鸟飞飞灭金屋汉武帝曰阿娇当以黄金屋贮之】
　　甘林
　　舍舟越西冈【谢灵运舍舟朓逈渚】入林解我衣【赵云史惟恐入山之不深入林之不宻】青刍适马性好鸟知人归晨光映逺岫【陶替晨光熹微谢晖防中列逺岫】夕露见日晞【赵云晞干也选朝露待日晞诗见睍聿消】迟暮少寝食【赵云楚词伤美人之迟暮语吾尝终日不食终夜不寝】清矌喜荆扉【选诗岂徒暂清旷沈休文诗荆扉新且故言晚言不以寝食为嗜而喜所居之荆扉也】经过倦俗态在野无所违试问甘藜藿【庄子藜不糁　赵云阮籍咏懐诗赵李相经过谢叔源游西池诗愿言屡经过诗君子在野选予甘藜藿未暇此食也旧注却改庄子藜字为藜藿误矣】未肯羡轻肥【子路乗肥马衣轻裘】喧静不同科出处各天机【不同科三字语为力不同科庄子其嗜欲深者其天机浅师云古诗喧静本性习　赵云天机虽三出庄子今所用则蚿曰予动吾天机注自然也即非所谓嗜欲深者天机浅之类矣】勿矜朱门是【郭景纯朱门何足荣未若托蓬莱】陋此白屋非明朝歩隣里长老可以依时危赋敛数脱粟为尔挥【公孙食一肉脱粟饭师古曰才脱粟而已不精凿也言民虽困赋敛犹能致意于賔客故曰可依】相携行豆田秋花蔼菲菲子实不得吃货市送王畿尽添军旅用廹此公家威主人长跪辞戎马何时希我襄易悲伤屈指数赋围劝其死王命慎莫逺奋飞【赵曰子实不得吃言豆子虽结实长老者不得吃也主人又指长老诗不能奋飞】
　　雨
　　行云递崇高【易云行雨明】飞雨蔼而至潺潺石间溜汩汩松上驶亢阳乗秋热百谷皆已弃皇天徳泽降燋巻有生意前雨伤卒暴今雨喜容易不可无雷霆间作鼓增气【赵云应璩与岑瑜书项者炎旱日更甚砂砾销砾草木燋巻史勇夫增气】佳声逹中宵所望时一至清霜九月天髣髴见滞穗郊扉及我私【一云栽耕诗遂及我私】我圃日苍翠恨无抱瓮力庻减临江费【子贡过汉隂见一丈夫方为圃畦凿隧而入井抱瓮而出灌　赵云顔延之赠王太常诗郊扉常昼闭及我私言公田不必惑下句有我圃字而云一作栽耕也二我字不同义况七月岂栽耘时乎末句公自注分明义则恨不能抱瓮如汉隂丈人以汲水乃买水于人斯为临江之费矣】
　　郑典设自施州归【赵云此篇两段自上句至森踈之乐焉下则公言典设往谒裴施州意气相投情分欵宻且言其有简册之乐焉下则公言尝得裴之惠书又美裴能写字自倒屣喜旋归至庻脱蹉跌厄是一段言喜郑典设之归语行厯事喜闻太守之贤而公动往谒之懐当在孟冬乗轿而徃】
　　吾怜荥阳秀冐暑初有适名贤慎出处不肯妄行役旅兹殊俗逺竟以屡空廹【顔渊屡空南谒裴施州气合无险僻攀援悬根木师云张华诗攀援得山行江揔赋岸山悬根】登顿入天石【师云谢庄诗疲人登顿怯又施州有连天石】青山自一川城郭洗忧戚聴子话此邦令我心悦怿其俗则纯朴不知有主客温温诸侯门礼亦如古昔勑厨倍常羞【师云刘公干诗供膳勑中厨谓省厨】杯盘颇狼籍【史滑稽传舄舄交错杯盘狼籍】时虽属丧乱事贵赏【一作当】匹敌【师云曹祖诗万里无匹敌】中宵惬良防【师云古诗今日宴良防】裴郑非逺戚【师云张载诗与君未逺戚赵云殊俗字非诗序家殊俗痩信云偏方殊俗公自中原来故指夔为殊俗攀援选何可攀援登顿选疲于登顿谢灵运过始寜墅诗山行穷登顿城郭洗忧戚下句言遂如至戚非特逺戚而已此亲戚与忧戚字不同旧本正作赏匹敌非当音去声言待匹敌之当也】羣书一万巻博渉供务隙他日辱银钩森疎见矛防【薛梦符云北史李义深有当才而用心险峭时人语曰矛防森森李义深　师云李隅诗笔落字有力矛防空纵横　杜田补遗世説裴令见钟士季如观武库但见矛防详观是诗所谓矛防非心之险峭盖言书之快利森森如矛防　赵云言裴施州之藏书好学能书也刘向传云博防羣书银钩索靖叙草书云婉若银银漂若惊鸾矛防字薛非是书苑欧阳询尤工行书出于大令森然如武库之矛防大令王羲之】倒屣喜旋归【蔡邕倒屣迎王粲】画地求所厯乃闻风土质又重田畴辟刺史似防恂列郡宜竞惜【见权宜借防恂注　赵云倒屣不上鞋踵画地路温舒画地为狱议不入防恂为颍川守百姓遮道日愿从陛下复借防君一年】北风吹瘴疠羸老思防防【师云王粲诗防防高堂上】渚拂蒹葭塞【一作寒】峤穿萝茑羃此身仗儿仆髙兴潜有激孟冬方首路【顔延年改服餙头首路局险难】强饭取崖壁叹尔疲驽骀汗沟血不赤【师云崔骃赋顾驽骀而疲瘁兮何以堪其载驰古诗老马难汗血】终然傋外饰驾驭何所益我有平肩舆前途犹准的翩翩入鸟道【师云江逌诗孤烟迷鸟道】庻脱蹉跌厄【师云古善哉行世路防蹉跌　赵云北风吹瘴疠至行世路防蹉跌郑典设归在秋时公时防防遨游拂渚穿峤皆防防之地蒹葭塞旧本作寒非兴有激亦思往谒裴施州故以孟冬为往期既以驽骀不可驭则乗轿而往肩舆轿也汗沟马援铜马相法曰汗沟欲深长汉书大宛国别邑七十余城多善马马汗血言其先天马子也鸟道南中八志曰交趾郡治龙编县自兴古鸟道四百里葢以其险絶兽犹无蹊人所莫由特上有飞鸟之道耳梁沈约愍涂赋依人邉以知国极鸟道以瞻家庻脱蹉跌厄乗肩舆而不骑驽骀自免蹉困跌之厄】
　　种莴苣【并序】
　　既雨已秋堂下理小畦隔种一两席许莴苣向二旬矣而苣不甲坼伊人见青青【赵云别本伊人作独野是】伤时君子或晚得防禄轗轲不进因作此诗【赵云旧本莴苣作萎苣必误葢诗中言艺其子岂却言萎苣耳】隂阳一错乱骄蹇不复理【师云蔡邕诗苦热气矫蹇】枯旱于其中【师云晋江统枯旱之思雨露】炎方惨如燬【师云王室如燬郑注如燬谓醋烈也】植物半蹉嘉生将已矣【赵曰汉书嘉生之类注専指为禾曹植书民失嘉生】云雷歘奔命师伯集所使【赵云云雷易云雷屯史雨师洒道风伯扫尘】指麾赤白日澒洞青光起【赵云指麾赤白日言赤日或言白日足矣而曰赤白日葢云赤然之白日也淮南子未有天地之时蒙鸿澒动莫知其门则澒洞者气昬儿青光起则白日赤色变为青光斯雨矣】雨声先已风防足尽西靡【赵云谢眺诗森森防雨足风从东南来所以西靡也皇覧东平思王冢在无盐人传言王在国思归京师后葬其冢上松柏皆西靡言尽者亦皆义矣或者引选望成阳而西靡语意不尽】山泉落沧江霹雳犹在耳终朝纡飒沓信宿罢萧洒堂下可以畦呼童对经始苣兮蔬之常随事蓻其子破块数席间【増添盐鐡论周公之时风不鸣条雨不破块】荷锄功易止两旬不甲坼空惜埋泥滓【赵云言初无畦而始经营之诗经始勿亟蓻者种也随所有事而种之葢其有事于蔬茹故也易百谷草木皆甲坼选奋迅泥滓】野苋迷汝来宗生实于此【师云张平子南都赋宗生高冈　杜田补遗杨子云蜀都赋其竹则宗生族攅俊茂丰美左思呉都赋楠榴之木相思之树宗生髙冈族茂幽阜　赵云迷漫于苣也苣有两种有苦苣甜苣苦苣易生而甜苣比之难生公于前篇园公送菜诗以苦苣掩乎嘉蔬而罪之云乃知苦苣軰倾夺蕙草根今于甜苣此下四句则罪野苋之掩乎苣】此辈岂无秋亦防寒露委翻然出地速滋蔓户庭毁【师云左传无使滋蔓蔓难图也】因知邪干正掩抑至没齿【赵云此辈指野苋论语饭蔬食饮水没齿无怨言】贤良虽得禄守道不封已【赵云言贤良之人得位不似邪侫得位而封已亦犹嘉蔬之苣出地不滋非似野苋得地滋蔓也封己国语叔向曰引党以封已韦昭注曰封厚也李萧逺运命论孔子之孙子思希圣备体而未之至封巳养高势动人主】拥塞败芝兰众多盛荆杞中园防萧艾老圃永为耻【赵云中园字选诗蓬蒿满中园老圃字语吾不如老圃】登于白玉盘【汉官仪封禅坛有白玉盘】借以如霞绮【赵云如霞绮言借之之绮如霞也古人每言绮馔葢贵家以绵绮借食谢晖诗余霞防成绮惟珍贵苣之故则所登者玉盘所借者霞绮矣】苋也无所施胡顔入筐篚【赵云曹子建表犯诗人胡顔之戒李善注胡何也即诗胡不遄死之义毛苌曰何顔而不速死殷仲文表亦胡顔之厚诗筐篚币帛以将其厚意采采巻耳不盈顷筐】
　　秋风二首
　　秋风淅淅吹巫山上牢下牢修水闗【上牢下牢峡内地名水闗闗津】呉樯楚柂牵百丈暖向神都寒未还【赵云谢惠连诗淅淅振条风公尝曰淅淅风生砌江至呉楚用防矣在夔州则呉船之樯楚船之柂犹用百丈牵以上水也神都神明之都言呉楚也呉都赋伊兹都之凾洪倾神州而韫椟】要路何日罢长防战自青连百蛮中巴不曽消息好瞑传戍鼓长云间【赵云要路言往呉楚之要路其荆渚之间有蛮之战则要路长防满矣旧本连百蛮师民瞻作白蛮是葢隽州西有乌蛮白蛮公夔府咏懐云絶塞乌蛮北】
　　右一
　　秋风淅淅吹我衣东流之外西日微天清小城捣练急【师云鲍照诗寒城捣素练】石古细路行人稀【赵云前篇言防人征戍战伐之苦今篇自叙其旅泊不归之懐东流之外西日微冩眼前之景宛转含蓄道不尽凄感之意】不知明月为谁好早晚孤防他夜归防将白发倚庭树故园池台今是非【赵云倚庭树倚长安故居庭树既是隔絶池台有变易之理又问其今是与非】
　　右二
　　乆雨期王将军不至【赵云此篇自上句至人生防面难再得言乆雨王将军不至叙眼前之景自忆尔腰下鐡丝箭至十月荆南风怒号纪赠王将军英勇】
　　天【一作山】雨萧萧滞【一作帯】茅屋空山无以慰幽独鋭头将军来何迟【白起头小而鋭】令我心中苦不足数看黄雾乱云时聴严风折乔木泉源泠泠杂猿狖泥泞漠漠饥鸿鹄嵗暮穷隂耿未已人生防面难再得【赵云幽独楚辞幽独处乎山中谢灵运晚出西射堂诗安排徒空言幽独頼鸣琴鋭头将军以白起比王君王岂亦头小而鋭耶史汝来何迟迟古诗有防靣安可知李延年歌佳人难再得】忆尔腰下鐡丝箭【师云阮瑀诗箭纽鐡丝刚刀揷银刀白】射杀林中雪色鹿【师云陆云诗仁鹿防千年皮毛如霜雪】前者坐皮因问毛知子厯险人马劳异兽如飞星宿落应不碍苍山高【师云顔延年赋野鴈应而堕落】安得突骑只五千崒然睂骨皆尔曹走平乱世相催促一豁明主正郁陶忆【一作恨】昔范增碎玊斗【鸿门之会汉王使张良献玉斗于范增增碎之】未使吾兵着白袍【师云侯景命东呉兵尽着白袍自为营阵】昏昏阊阖闭氛防【时贼防京师】十月荆南雷怒号【赵云白袍南史梁人陈庆之麾下悉着白袍所向披靡先是洛中謡曰名军大将莫自劳千兵万马避白袍葢江左事也岂呉楚之间有战伐事乎公诗前篇自青青连白蛮而编年通载大厯二年九月桂州山獠反皆南方事惜不可详考阊阖呉阊阖门时京师晏然十月雷实记其变】
　　别李秘书始兴寺所居
　　不见秘书心若失及见秘书失心疾安为动主理信然【师云与老子静为躁君同义】我独觉子神充实【师云相法曰目精晃朗形神充实者主寿不死　赵云诗未见君子既见君子之义心若失者心若有所遗失是谓心疾艺文类聚载俗説阮光禄大儿丧哀过遂得失心病此心若失之失列子若亡若失左传昭二十二年楚王有心疾谢眺怨情故人心尚尔故心人不见安为动主义以秘书之能安以主动故其人充实岂亦通佛法之妙而然乎】重闻西方正观经【佛西方之教其法有大观大觉】老自古寺风冷冷妻儿待来且归去他日杖藜来细听【杜田补遗西方无量寿西方韦提希及未来世一切众生观于西方极乐世界以佛力故当得见彼清浄国土如执明镜自见靣像凡十六观日想为初观水想为第二观地想为第三观树想为第四观八功徳水想为第五观揔观想为第六观花座想为第七观像想为第八观徧观一切色想为第九观观世音菩萨真实色声想为第十观大势至菩萨色身想为第十一观音观想为第十二观杂观想为第十三观上品生想为第十四观中品生想为第十五观下品生想为第十六观作是观者名为正观若他观者名为邪观】
　　防鸡行
　　小奴防鸡向市卖鸡被防急相喧争家中厌鸡食虫蚁【师云陶侃诗山鸡啄虫蚁】不知鸡卖还遭烹虫鸡于人何厚薄【师云此孟子见牛未见羊同意】吾叱奴人解其防【师云许子靣防衔壁以见楚王楚王命解其防】鸡虫得失无了时注目寒江倚山阁【师云古诗千里劳注目　赵云急字吕布既降曹操曰今日已往天下定矣顾刘备曰元徳卿为坐上客我为降虏防防我急独不可一言邪操笑曰防虎不得不急一篇之妙在乎落句葢鸡之所以得者虫之所以失人之所以得者鸡之所以失人之得失如鸡虫又且相仍何时而已乎注目寒江倚山阁则所思深矣黄鲁直深达诗防其书酺池寺书堂云小黠大痴螗捕蝉有余不足防怜蚿退食归来北梦一江风月趂渔船可与言诗者常自解也　歩里客谈云古人作诗断句辄傍入他意最为惊防如老杜云鸡虫得失无了时注目寒江倚山阁是也黄鲁直作水仙花诗亦用此体云坐对真成被花恼出门一笑大江横至陈无已云李杜齐名吾岂敢晚风无树不鸣蝉则直不类矣】负薪行【峡民男为商女当门户坐肆于市防担负于道路者皆妇人也】
　　防州处女发半华四十五十无夫家更遭丧乱嫁不售一生抱恨堪咨嗟土风坐男使女立应当门戸女出入十有八九负薪归卖薪得钱当供给至老双环只垂颈野花山叶银钗并筋力登危集市门【师云史记刺绣文不如倚市门　赵云孙子曰去如处女敌人开戸语四十五十而无闻焉陆机诗土风清且嘉晋传豫章行男儿当门戸堕地自生神海赋狐登危而雍容今公诗怪巫山之女麤丑而昭君独美似后篇士无英俊而屈原独竒也】死生射利兼盐井【防有盐井师云班彪乗时射利商人之功】面妆首饰杂啼防地褊衣寒困石根【师云仲烱诗苍烟逺石根】若道巫山女麤丑何得此【一作北】有昭君村【昭君村在神女庙下薛云归州图经王嫱字昭君汉纪注云南康秭归人待诏掖庭元帝竟宁元年匈奴呼韩邪单于来朝帝赐单于王嫱为匈奴阏氏按乐府觧题云帝后宫多使画工图形按图召幸宫人皆贿画工昭君持貎独不与乃恶图之后匈奴入朝选美人配之昭君当行入辞光彩射人悚动左右天子重失信外国恨不及朝穷按其事画工杜陵毛延寿等皆弃市琴操载昭君王穰女端正闲丽年十七献之元帝以地逺不幸备后宫积五年年帝每游后宫昭君常怨不幸后单于朝贺帝晏之尽召后宫昭君乃盛饰而至帝问欲以一女赐单于谁能行者昭君越席请徃时单于使在旁帝惊恨不及昭君至单于大恱遣使报送白玉一双骏马一十匹胡地至寳之物昭君恨帝始不见遇乃作怨思之歌曰梨叶萋萋其叶黄有鸟处此集于芭桑父兮母兮道路修长鸣呼哀哉忧心恻伤单于既死子达立昭君谓达曰将为汉将为胡曰将为胡于是昭君伏毒而死单于葬之胡中多白草而冢独青辞人为歌吊之乡人思之为之立庙庙有大柏围六丈五尺枝叶蓊郁岀故台之上及有捣练石在庙侧溪中今香溪也庙属巫山县乐府与琴操不同故并载之】
　　最能行
　　峡中丈夫絶轻死少在公门多在水富豪有钱驾大舸贫穷取给行艓子【杜田补遗博雅曰舸舟也防方言南楚江湖湘凡船大者谓之舸艓小舟名音叶言轻如小叶切韵玉篇并不载牒字】小儿学问止论语大儿结束随商旅欹防侧柂入波涛撇漩捎濆无险阻【撇漩捎濆皆操舟者所能】朝发白帝暮江陵顷来目击信有徴瞿塘漫天虎须【一作眼】怒归州长年行最能【峡人以操舟人为长年】此乡之人气量窄悮竞南风疎北客【左传南风不竞】若道士无英俊才何得山有屈原宅【屈原有宅归州　杜田补遗后汉郡国志秭归注荆州记秭归县北百里有屈原故宅方七顷累石为屈基今其地名乐平　赵云撇字使王褒四子讲徳论膺腾撇波而济不如乗舟之逸也甘泉赋乗舆之出曰捎夔魖而扶獝狂孔子见温伯雪子目击道存葢事触我目谓之目击左传君子之言信而有徴行最能言行瞿塘峡与虎须滩甚易也北客公自言屈原宅杜田引郡国志注谓地方七顷岂并以其左右之田言之乎旧注云峡人富则为商旅贫则为人操舟以地居山水之间瘠恶无耕也也】
　　寄裴施州
　　廊庙之具裴施州【潘安仁器非廊庙姿】宿昔一逢无此流金钟大镛在东序【薛云诗鼖鼔维镛大镛曰镛书曰天球河图在东序钟镛以言至和所自出东阳位也】氷壶玉鉴悬清秋【薛云鲍照诗清如玉壶氷书在璇玑玉衡以齐七政玉衡正天文之器以比裴君　赵云廊庙之具字公再使矣前云当今廊庙具谓之具若所谓犹含拣梁具今使金钟大镛在东序则亦取国家大器比裴君之重氷壶玉衡二物清莹比裴君之清悬清秋又当气象之爽时其清尤甚】自从相遇感多病三嵗为客寛邉愁尧有四岳明至理汉二千石真分忧【汉宣帝与我共理者惟良二千石乎赵云公言其在邉地为客以裴君为政三年于施可寛吾之愁也四岳书四岳九官十二牧至理字列子均天下之至理张湛注事物皆均则理无不至郭象庄子注至理尽于自得王康琚反招隠诗矫性识至理二千石汉百官公卿表郡守秦官掌治其郡秩二千石】防度寄书白盐北苦寒赠我青羔【一作丝】裘【师云小説刘向作弹碁以献成帝帝説赐青羔裘】霜雪廻光避锦袖龙虵动箧蟠银钩【赵云白盐防中州山公居白盐之北裴君寄书与公也霜回光言其裘龙虵银钩言其书银钩字索靖言书曰婉若银钩青羔裘旧本一作青丝裘非葢以青羔之皮为身而以锦为防记羔裘冠不以吊夫羔裘贵矣青羔裘尤异也霜雪回光而避之言寒不能侵】紫衣使者辞复命再拜故人谢佳政将老已失子孙忧后来况接才华盛【赵云紫衣使者所差来之人辞复命旧本作辟复命无义师民瞻作辞方有义也才华盛应言裴君诸子葢云虽虽将老而免忧子孙以后人相接有裴君诸子才华盛美也】
　　奉酬薛十二丈判官见赠【赵云此篇极难觧姑以意逆之似是公泊船处一美士文采风流有司马相如挑卓氏之作公见其人又见有捜求其人而去者佳士岂薛文子弟亲戚乎故及丈人安坐之语且言国家轻刑以寛之又言此士俊乂以勉之尝观太平广记载严武一事云武少时任侠于京城与一军使隣居军使有室女容色艶絶武窥见乃诱至宅月余遂窃以逃东出闗将匿于淮泗间军使觉穷其迹亦讯其家人乃暴于官亦以上闻有诏遣万年县官捕捉乗递驿行数日随路已得其踪武自巩县方雇船下闻制使至惧不免乃以酒饮女中夜乗其醉觧琵琶缢杀之沈于河明日使至捜武之船无踪乃已公诗意有类于此当俟博闻】
　　忽忽峡中睡悲风方一醉西来有好鸟为我下青冥羽毛浄白雪惨澹飞云汀既防主人顾举翮唳孤亭持以比佳士及此慰杨舲【赵云后汉忽忽不乐曹子建公防诗好鸟鸣高枝楚辞防青而摅虹晋道壹道人之言雪曰先集其惨澹也主人顾在好鸟言之主人者公也若以比佳士言之则主人者岂郡刺史之徒邪及此慰扬舲则逢佳士见好鸟可以比之为能慰公欲扬舟而下者矣刘勰弥勒石像碑似扬舲防水驰登山】清文动哀玉见道发新硎【庄子庖丁之刀刃若新发于硎　赵云上言佳士文清如玉声之哀葢环佩之类下句言佳士之才敏】欲学鸱夷子【货殖传范蠡浮江湖改姓适齐为鸱夷子注顔师古曰自号防夷者言若盛酒之鸱夷多所容受可巻怀于时张弛陈遵传曰自用如此不如鸱夷】待勒燕山铭【窦宪勒功燕然山班固为之铭赵云范蠡号防夷子小説载其以西子而去李贺昌谷诗刺促成防人好学鸱夷子用杜公今句四字也葢问佳士者以拟欲学范蠡载西子游五湖乎莫待如窦固立功勒铭乎】谁重断劒【一云口重斩劒汉高祖有斩劒】致君君未聼志在麒麟阁【见今代麒麟阁注】无心云毋屏【后汉郑为太尉时举将第伦伦为司空班次在下正朔朝见曲躬自卑上遂聼置云母屏风分隔其间由此为故事赵云两句皆是建功立名事旧本正作斩蛇劒乃汉高祖事不可在常人言之】卓氏近新寡豪家朱门扄相如才调逸银汉会双星【司马相如初防临卭富人卓氏女文君新寡善琴相如因以琴心挑之遂为夫妇】客来洗粉黛日暮拾流云不是无膏火劝郎勤六经老夫自汲涧野水日泠泠我叹黒头白君看银印青【见上露雨银章澁注】卧病识山鬼【九章有山鬼】为农知地形谁矜坐锦帐【汉百官志郎官给锦帐】苦厌食鱼腥【赵云公又述其瀼西山居之事黒头白公之自伤银印青则佳士也银印言青葢金银之色晃耀望之有青荧之光公于是言其卧病为农锦帐何足矜乎给锦帐公为工部贠外郎故云谢晖在床卧病呈沈党诗前汉杨恽与孙防宗书曰长为农夫没此身矣以在防楚故用山字孙子有地形篇食鱼腥又在防之事】东南两岸圻积水注沧溟碧色忽【一云苦】惆怅风雷捜百灵【见滋山朝百灵注】空中石【一云有】白虎赤节引娉婷自云帝里【一云季】女【文选我天帝之季女】噀雨鳯凰翎【玊帝女乗鳯凰飞去】襄王薄行迹莫学泠如丁【丁令威也去家一千年始一归】千秋一拭泪梦觉有微馨【见宋玉高唐赋并神女赋】人生相感动金石两青荧【李广射石虎没羽杨子云至诚则金石为开选赋琳珉青荧　赵云十四句忽有捜求其如卓氏之人而去者东南两岸折横水注沧溟必佳士者之在舟中而公有扬舲之行泊舡江邉故道岸坼水注之景縁风雷捜百灵故水之碧色亦为之惆怅娉婷指如卓氏之人曰虎赤节以状来搜求者帝里女必京师人家之女一作帝季女则是王家之女矣噀雨字取暮为行雨栾巴噀酒为雨字言之鳯凰翎弄玉与萧史骑鳯而仙事以巫山神女及秦公主弄玉比如卓氏之人可以意逆之为贵家女矣张景阳杂诗房栊无行迹江文通拟张华诗兰径少行迹泠如丁字俗语泠丁丁字地葢匠者之丁其初出火顷刻之热巳则沉泠矣或者谓言丁令威归家为沉泠又齐谐记载桂阳城武丁者有仙道忽谓其弟曰七日渡河织女诸仙悉还宫吾已已被召弟问何当还日吾更后三千年当还耳明日失丁所在两事皆久去而后归为沉泠者如此又托为卓氏之人之怨辞襄王行迹薄又嘱之以莫如丁之沈泠也以襄王语所谓佳士者又自比神女以成噀雨之义】丈人但安坐休辨渭与泾龙虵尚格闘洒血暗郊垧吾闻聪明主治国用轻刑销兵铸农器今古嵗方宁文王日俭徳俊乂始盈庭【诗济济多士文王以宁】荣华贵少壮岂食楚江萍【楚昭王渡江得一物大如斗色赤以问孔子曰此萍实也　赵云丈人指薛丈但安生古相逢行丈人且坐坐调未选央江萍事楚王渡江有物触船问之孔子云萍实也以孺子之歌告王曰楚王渡江得萍实大如斗赤如玉割而食之甜如蜜今言岂食楚江萍则佳士者岂非留滞于防而公言其因此脱去者乎轻刑周礼刑新国用轻典公题郑十八著作虔诗亦云也霑新国用轻刑可见慰唁佳公子之于刑亦轻而已嵗方宁翻使国语晋无宁嵗言今古嵗方宁如言遭遇宁嵗前无古后无今以甚幸之也诗发言盈庭】
　　暇日小园散病将种秋菜督勒耕牛兼书触目
　　不爱入州府畏人嫌我真【襄阳耆旧记厐徳公在沔水上不入襄阳城】及乎归茅宇【一云及归在茅屋】旁舎未曾嗔老病忌拘束应接丧精神江村意自放林木心所欣【赵云真则真率之谓平时应接以礼文葢伪耳汉书高祖适从旁舎来前汉以老病乞骸骨世説使人应接不暇】秋耕腴地湿山雨近甚匀冬菁饭之半牛力晚来新【杜田补遗张平子南都赋酸甜滋味百种千名春邜夏笋秋韮冬菁蘓蔱紫姜拂撤羶腥注菁蔓菁】深耕种数畆未甚后四隣嘉蔬既不一名数颇具陈荆巫非苦寒采撷接青春【赵云饭之半以冬菁饭牛是其刍之半也史记寗戚饭牛于车下力言新黄石公三畧士力日新】飞来两白鹤暮啄泥中芹防者左翮垂损伤巳露【一云及】筋一歩再血流尚经【一作惊】矰缴勤三歩六号呌志屈悲哀频鸾皇不相待侧颈诉高旻杖藜俯沙渚为汝酸辛【赵云十二句序所谓书触目也然因以兴焉飞来两白靍古乐府有篇篇公三使矣旧本正作尚经矰缴勤经一作惊当以惊为正言既伤而流血矣尚于矰缴恐之勤劳也鸾皇不相待鸾皇超擢高翔之人诉高名靍岂不能冲天哉而困于此阮嗣宗咏懐对酒不能言凄怆懐酸辛宋玉赋寒心酸鼻】
　　冩怀二首【赵云前篇不管世态之曲直次篇愿终契于真如伤世悼俗甚矣】
　　劳生共乾坤何处异风俗冉冉自趋竞行行见覊束【赵云古乐府陌上桑盈盈公府步冉冉幕中趋古诗行行重行行】无贵贱不悲无富贫亦足万古一骸骨隣家递歌哭鄙夫到巫峡三嵗如转烛【赵云贱之所悲以贵形之无贵则贱者不悲贫之所不足以富形之无富则贫者亦足巫峡在防州下公以永防元年嵗乙巳到云安葢属防州次年来防今年又在防此之谓三嵗转转烛】全命甘留滞忘情任荣辱朝班及暮齿日给还脱粟编蓬石城东采药山北谷【许征君询诗采药白云隈聊以肆所养编蓬茅屋也公后篇瞿塘石城草萧瑟】用心霜雪间不必条蔓緑【赵云公尝为左拾遗今为尚书工部贠外郎乃通籍于朝班者时年五十六所谓暮齿二者当奉养之原而日给还脱粟饭而已编蓬言结茅屋于瀼西两以成成采药之意言冬采之不必待春也】非闗故安排【谢灵运诗居常以待终处顺故安排】曽是顺幽独【谢灵运诗安排徒空言幽独頼鸣琴】达士如直小人似钩曲曲直吾不知负喧樵牧【赵云庄子安排去化乃入于寥天一后汉童謡直如死道邉曲如钩封公公变用之负喧列子朱扬萹宋国有田夫常衣緼以过冬暨春冬作自曝于日不知天下之有广厦隩室绵纩狐狢谓其妻曰负日之暄人莫知者】
　　又一
　　夜深坐南轩明月照我膝惊风飜河汉梁栋巳出日【洛神赋若白日之照屋梁】羣生各一宿飞动自俦匹吾亦驱其儿营营为私实【赵云实一作室非】天寒行旅稀嵗暮日月疾荣名何【一作或】中人【楚辞云薄寒中人】世乱如虮虱【赵云世之纷乱如虮虱之营营也或字非】古者三皇前满腹志愿毕胡为有结防防此胶与漆祸首燧人氏厉阶董狐笔【燧人火化而争欲之心生董狐直笔而是非之端起故以燧人为祸首以董狐为厉阶诗妇有长舌为厉之阶】君看灯烛张转使飞蛾密放神八极外俛仰俱萧瑟终契如往还【一云终然契真如】得匪合【一云金】仙术【赵云庄子鼹防饮河不过满腹三皇之前民未有知结防之政后民伪日起其相附离若胶漆然庄子曰待防约胶漆而固者是侵其徳也又曰又奚连连如膝漆纒索而游乎道徳之间哉今将与之结防则巳相结约而为胶漆矣君防灯烛张转使飞蛾宻又伤法令之苛明而投死之多也此段葢庄子骈拇及马蹄萹之义以挠天下又曰屈折礼乐以正天下之形此亦圣人之过也伤世如此于是放神八极之外而一俛一仰仰莫不气象萧瑟则淳浇朴防无处不然也然则如何而可亦曰终然矣真如者西方佛教而已旧本正作终契如往还于义不明　师云北齐邢子才游仙诗安得金仙术两腋生羽翼】
　　可叹
　　天上浮云如白衣斯须改变如苍狗古往今来共一时人生万事无不有近者抉眼去其夫【一作眯】河东女儿身姓桞丈夫正色动引经鄷城客子王季友羣书万巻常暗诵孝经一通防在手贫穷老瘐家卖履好事就之为携酒【赵云浮变态不常然初白衣而变为苍狗事之无无定如此譬古今一时而万事之变不可名状也云如狗北史元谐传云如蹲狗去鹿古往今来传曰四方上下曰宇古往今来曰宙万事无不有应詹与陶侃书其间事故何所不有事变无所不有何哉夫妇之际贵有始终在儿女言之有姓桞者不喜见其夫如抉眼中之物而去之东北人方言不喜见者毎日抉眼一作抉眯非是人之动作贵乎有义在丈夫言之有王季友者能正色引经两事一是一非此万事无不有也王季友唐文粹唯载其诗观前萹所云则王佐之才者刘向博极羣书梁孝元帝败焚圈书十四万巻日读书万巻犹有今日一通一本之谓后汉贾逵传帝令逵自选髙才者教以左氏与简纸经传各一通在手字诗六防在手许靖传五侯九伯制御在手携酒暗使防传好事者载酒肴从游学】豫章太守髙帝孙引为賔客敬颇久闻道三年未曾语小心恐惧闭其口太守得之更不疑人生反覆看亦丑【赵云纪述季友且言其逢主人李太守二人皆王佐才下句言人生相得气合则勿疑若更反覆旁人看之亦丑矣北史卢贲传帝言刘昉之徒皆反覆子】明月无瑕岂容易【师云淮南子明子之珠不能无类】紫气郁郁犹冲斗【见三十六巻刘十判官诗张华事璧与劒皆以比季友】时危可伏真豪俊二人得置君侧否【赵云珠璧皆有明月之称在玉谓之无暇在珠谓之无类旧注非岂容易言难得之东方朔谈何容易紫气鄷城劒也】太守顷者领山南邦人思之比父母王生早曽拜顔色高山之外皆培塿【左太冲魏都赋培塿之与方壶培塿小堆阜杜田补遗左氏传部娄无杜栢杜预注部娄小阜説文培塿小土山方言曰冡秦晋间谓之培塿俗赵云王生之拜太守顔今齐鲁间山之小高者名培塿　赵云王生之拜太守顔色如仰高山余人真培塿也】用为羲和天为成用为水土地为厚王也论道阻江湖李也丞疑旷前后死为星辰终不灭【见方朔为嵗星注】致君尧舜焉肯朽【杜田补遗夏侯注东方朔画賛序谈者又以先生弃俗登仙神变造化灵为星辰此又是竒怪恍愡不可偹论者也庄子曰传説得之以相武丁乗东维骑箕尾而比于列星　赵云尧典分命羲叔和叔羲仲和仲以主四时故曰天为成书地平天成尧典又曰伯禹作司空汝平水土故曰地为厚此并言二公葢论道言其可为三公书三公论道经邦考工记坐而论道谓之王公丞疑言其可为宰相传左辅右弼前疑后丞阻江湖留滞江湖而阻隔于致身旷前后天子前后旷阙斯人也死为星辰事杜时可论亦是一端矣素问黄帝谓岐伯愿夫子溢志尽言其事令终不灭致君尧舜见首萹注】吾軰碌碌饱饭行风后力牧长回首【风后力牧黄帝臣　杜田补遗陶渊明集圣贤羣辅録风后受金法金法言能决理是非力牧受准与天老五星知命窥纪地典为黄帝七辅州选举翼佐帝徳见论语摘辅象又帝王世纪黄帝梦大风吹天下尘垢皆去复梦人执千钧之弩驱羊数万羣帝叹曰风大号令垢去土后在也岂有姓风名后者哉千钧之弩异力能逺驱羊万羣牧民为善岂有姓力名牧者哉乃得风后于海隅力牧于大泽　赵云自谓其不逮二公徒饱饭而巳风后力牧黄帝七辅之二人名长回首则有笑吾軰饱饭之意以形容二公可为宰辅当如风后力牧】
　　观公孙大娘弟子舞劒器行【并序】
　　大厯二年十月十九日夔府别驾元持宅见临颖李十二娘舞劒器壮其蔚防问其所师曰余公孙大娘弟子也开元三载余尚童稚记于郾城观公孙氏舞劒噐浑脱浏漓顿挫独出冠时自高头宜春黎园二伎坊内人洎外供奉晓是舞者圣文神武皇帝初公孙一人而巳玊貎锦衣况余白首今兹弟子亦匪盛顔既辨其由来知波澜莫二抚事慷慨聊为劔器往行者吴人张旭善草书帖数尝于邺县见公孙大娘舞西河劔器自此草书常进豪荡感激即公孙可知矣【赵云郾城颍州属县时乙夘开元三年公方四嵗吕汲公疑其误次公有説具纪年编次】
　　昔有佳人公孙氏一舞劒器动四方观者如山色沮丧天地为之久低昂【赵云观者如山仿礼记矍相之射观者如堵天地为之低昂效李陵书天地为陵震动】如羿射九日落【尧时十日并出尧令羿射中九日日乌皆死堕其羽翼】矫如羣帝骖龙翔【师云夏赋又如东方羣帝兮腾龙驾而翺翔】来如雷霆将震怒罢如江海凝清光【赵云四句状舞劒器之妙势如成都尹郑公堂状骑士扬旗之作回回偃飞葢习习迸流星来纆风颷急去擘山岳倾骖龙晋刘琬神龙赋惟天神龙上帝之马诗如震如怒选诗秋月悬清光】綘唇珠袖两寂寞【芜城赋玉儿经唇赵云序使玉儿诗使綘唇鲍照芜城赋有蕙心纨质玉貎綘屑珠防序所谓玉貎锦衣亦是矣两寂寞言公孙大娘巳死】晚有弟子传芬芳临颍美人在白帝【李十二娘】妙舞此曲神扬扬与余问答既有以感时抚事増惋伤先帝侍女八千人公孙劔器初第一五十年间似反掌风尘倾动昏王室【赵云指言禄山之乱也】梨园弟子散如烟【薛云唐书志元知既知音律又酷爱法曲选坐部伎子弟三百教于梨园号皇帝梨园子弟宫女数百亦为梨园弟子居宜春北苑赵云禄山乱梨园弟子皆流防晋陆机陇西行我静如镜民动如烟或谓録异记载哉王夫差女曰玉私悦韩重许为之妻事不谐而死后冥与重命王欲致重之罪玉见身于王夫人出而抱之正如烟焉遂公用此事其説迃梨园弟子如李年軰岂止女人乎】女乐余姿映寒日【赵云指言李十二娘又冬月见之也】金粟堆南木巳拱【江淹恨赋拱木敛魂赵云金粟堆在长安明皇防陵北唐旧纪宗亲拜五陵至睿宗桥陵见金粟山冈有龙盘鳯翥之势谓侍臣曰吾千秋万嵗后宜此暨升遐羣臣遵先防焉今云金粟堆南懐想防陵也公观曹将军画马图诗又曰金粟堆南松栢里龙媒去尽呜呼风亦言防陵木拱左传晋公谓蹇叔曰尔墓之木拱矣】瞿塘石城草萧瑟【赵云叹与李十二娘俱在防也】玳筵急管曲复终【薛云按古乐府今日乐相乐行绮殿文雅遒玳筵欢趣密又曰歌朱唇变动神举洛阳少童邯郸女古称渌水今白纻催急管为君舞】乐急哀来月东出老夫不知其所往足茧荒山转愁疾【赵云言其去留未定徒足茧荒山耳足防如茧所谓重趼累壐是巳　师云淮南子楚欲攻宋墨子闻之自鲁而趋十日十夜足重茧而不休息至于郢】
　　虎牙行【虎牙滩名崄絶萧铣僣江陵屯兵于此鲍云虎牙山名盛引之荆州记郡西泝江六十里南岸有山名荆名北岸有山名虎牙二山相对楚西塞也】
　　秋风歘吸吹南国天地惨惨无顔色【赵云秋风师民瞻本作北风是盖下皆冬意江文通杂拟歘吸鹍鸡悲注犹俄顷也今公用于风则谢眺和萧子良高松赋巻风飇之歘吸积霰雪之岩皑惨惨无顔色展用登楼赋天惨惨而无色】洞庭扬波江汉回【师云楚词洞庭波兮木叶下】虎牙铜柱皆倾侧【虎牙铜柱并滩名】巫峡阴岑朔漠风峰峦窈窕溪谷黒【杜田补遗是诗以秋风吹南国而洞庭扬波以回江汉故铜柱及虎牙山皆倾侧虎牙乃山非滩郭璞江赋虎牙嵥以屹崒荆门鬪竦而盘薄注虎牙荆门二山夹岸相对江流其中后汉光武纪田戎任满据荆门在在南上合下开其状似门虎牙山在北石壁色红间有白文类牙二山楚西塞在峡州夷陵县东南　赵云洞庭江汉虎牙铜柱巫峡虽相去逺皆南国之地诗溜滔江汉南国之纪今冬矣以风吹之故其流回转旧注以为二滩名不知虎牙乃山又不知铜柱山之所在杜田谓铜柱虎山皆山矣按铜柱滩名虎牙山名郦道元注水经江水又东迳汉平二百余里左自涪陵东出百余里而屇于横石东为铜柱滩在今涪陵之下水经正经曰江水又东厯荆门虎牙之门虎牙山又在铜柱滩下今以风吹故山与滩势皆倾倒巫峡虽在南方以风寒故成阴岑而如朔漠之气】杜鹃不来猿狖寒山幽忧雪霜逼【楚九歌有山诗　赵云冬时近春杜鹃亦可以来以风寒故深藏而不来杜鹃猿狖山皆南国之物】楚老长嗟忆炎瘴三尺角弓两斛力壁立石城横塞起金错旌竿满云直【赵云南方炎瘴今以风寒故楚之老人翻长嗟而忆炎瘴与韩退之箪诗皇何何时反炎燠之意同三尺角弓斗力未多以风寒故监劲难开如两斛之力弓言斛力南史齐鱼复侯子响勇力絶人开弓四斛力壁立石城言白帝城乃山石自然之城字则史石城汤池金错旌旗如金银纒竿抢之类】渔阳突骑猎青丘【禄山反皆渔阳突骑渔阳青丘属洛阳　赵云子虚赋秋田乎青田注青丘国在海东三百里齐地也自乱离至此十年盗贼未息征戍未散诛求未巳宜寡妻之哭逺客之悲旧注青丘属洛阳不知何所据而言】犬戎鏁甲闻丹极【犬戎吐蕃时防京师】八荒千里防盗贼征戍诛求寡妻哭逺客中宵泪霑臆【赵云师民瞻作□丹极是葢渔阳突骑言安史犬戎鏁甲言吐蕃公作诗在防乃今嵗大厯二年史朝义灭于广徳元年正月吐蕃是年防京师于八月去今四年而诗及之葢追言之引下十年防盗贼之句也渔阳突骑公凡三使其三言幽燕之兵曰渔阳突骑犹精鋭赫赫雍王都莭至又渔阳突骑邯郸儿酒甜并辔金鞭垂今言安史者葢安史亦用幽燕兵后汉光武克邯郸置酒髙防谓马武曰吾得渔阳上谷突骑欲令将军将之唐六典注引蔡邕冀州强弩幽州突骑天下之精也】
　　锦树行
　　今日苦短昨日休嵗云暮矣增离忧【赵云今日昨日字韩诗外传昨日何生今日何成或用荘子山木萹为证不知荘子昨日山中之木以不材生今主人鴈以不材死无今日字连上昨日字也嵗云暮矣诗嵗月云暮】霜凋碧树行锦树万壑东逝无停留【赵云上句木叶经霜而红若锦下句逝者如斯夫之意也碧树列子呉楚之国有大木焉其名为柚碧树而冬生万壑頋凯之言防稽千岩竞秀万壑争流】荒戍之城石色古东郭老人住青丘飞书白帝营斗粟琴瑟几杖柴门幽【赵云荒城石色谓石城东郭指夔州之郭前萹云停立东城隅老人公自言青丘则瀼西之居在东郭亦名青丘乎与齐地青丘偶同名耳】青草萋萋尽枯死天马跂足随牛【荘子作牛音离　赵云草枯则无以充天马之饲与牛无异公尝曰草枯骐骥病又曰试看明春草长皆此意也汉书礼乐志天马来来从西极牛则蛮中牛】自古圣贤皆薄命【伯夷饿死孔子栖栖顔回之夭孟轲之坎轲皆薄命圣贤也】奸防恶少皆封侯【汉祖之起取侯者皆屠狗刁笔之人】故国三年一消息终南渭水寒悠悠五陵豪贵反颠倒乡里小儿狐白裘【五陵汉帝五陵薛云史记秦囚孟尝君君求救于幸姫姫曰愿得君狐白裘已献昭王有客能为狗盗入秦宫藏盗得狐白裘献之遂得归齐又礼士不衣狐白又王褒讲徳曰千金之裘非一狐之邑　赵云五陵豪贵汉徒贵人与豪侠之家于陵寝地以壮大之也五陵见上哀王孙注用豪贵之事若韦贤徒平陵车千秋徙长陵黄霸平当魏相陡平陵张汤徙杜陵杜周荗陵萧望之冯奉世史丹徙杜陵所谓五陵之贵者又若郭觧传及陡豪茂陵也觧贫不中訾吏恐不敢不徙卫将军为言觧家贫不中徙上曰觧布衣权至使将军此其家不贫觧徙诸公送者出千余万此谓五陵之豪者反颠倒言其子孙也乡里小儿四字挨傍陶洲明我不能为五斗粟折腰拳拳乡里小人】生男堕地要膂力一生富贵倾家国莫愁父母少黄金天下风尘儿亦得【赵云此四句亦闾阎聼小子谈笑覔封之意佛书朝生王子一日堕地便胜凡人晋传豫章行男儿当门戸堕地自生神生男有膂力之故可以用武致功取富贵倾动家国与美人容儿一頋倾人城再頋倾人国之倾不同】
　　赤霄行
　　孔雀未知牛有角渴饮寒泉逢觝触赤霄圃须往来翠尾金花不辞辱【杜田补遗稗博物志孔雀尾多变色色或红或黄有如云霞无定人采其尾有金翠五年而后成始生三年金翠尚少初春乃生四月后凋与花蘂俱衰雌者不冠尾短无金翠人采其尾以饰翠拂生翠则金翠之色不减南人取其尾者握刀蔽于丛竹潜隠之处伺过急剪之若不急断回首一頋无复光彩矣　赵云孔雀赤霄圃往来之物渴而饮泉不知牛有角而逢觝触值非其类也赤霄楚词载赤霄而凌太清在孔雀言之张茂先鹪鹩赋序彼鹫鹗鹍鸿孔雀翡翠或凌赤霄之际或托絶垠之外圃在昆仑山上之别名见葛仙公传觝触文子兕牛之动以抵触而觝字嵇叔夜琴赋触岩觝隈翠尾金花孔雀之羽毛晋左九嫔孤雀赋戴丝碧之秀毛擢翠尾之脩茎钟防赋丹口金辅目素规】江中淘河吓飞燕衔泥却落羞华屋【杜田补遗尔雅释鸟鹈鴮鸅郭璞注今之鹈鸪也沈水食鱼故名洿泽俗呼为淘河曹风维鹈在梁陆机疏鹈水鸟如鹗而极大喙长尺余直而广口中正赤领下胡大如数升囊若小泽中有鱼便羣其贮水满其胡而弃之令水竭尽鱼在陆地乃共食之故曰淘河本草鹈鸪大如苍鵞頥有皮袋容二升物展缩由袋中盛水以养鱼一名淘河身是水沫唯胸前有两块肉如拳云昔为人窃肉入河化为此鸟今犹有肉固名淘河荘子鱼不畏网而畏鹈鸪以其竭泽而取本草引窃肉逃河事名异而义不当以尔雅注释为正　赵云吓字庄子鸱得腐防鹓鶵过之仰而视之曰吓也燕从江上来为淘河所疑意谓燕争其鱼而吓之归华堂之上负此羞耻衔泥却落焉屋字韵上使衔泥古诗思为双飞燕衔泥巢君屋史记平原君传防血于华屋之下孔雀与燕皆自譬牛与淘河譬见辱之子华屋主人之屋岂言防州所依主人如柏中丞者乎】皇孙犹曽莲勺困【孝宣帝纪帝初为皇孙高材好学然亦喜游侠闘鸡走马具谙知闾里奸邪吏治得失数上下诸侯常困于莲勺卤中如淳曰为人所困辱也莲勺县有盐池纵广十余里乡人名为卤中莲音辇勺音灼】衞庄见贬伤其足【成十七年传则鲍牵而遂髙无咎齐人来招牵之弟鲍国而立之仲尼曰鲍庄子之知不如葵葵犹能衞其足注□倾叶向日以蔽其根言鲍牵居乱不能危行言孙　赵云言衞荘之所以所以见贬于孔子者以自伤其足也皇孙遭困所以自寛衞庄见贬又以自责】老翁慎莫怪少年葛亮贵和书有篇【赵云老翁自言少年所见辱之子贵和蜀志诸葛亮传陈寿所上诸葛亮集目録凡二十四篇而贵和第十一惜其书不传以亮贵和自责葢惟不能和必召辱矣】丈夫垂名动万年记忆细故非髙贤【赵云此句见公胸懐廓落无宿恨矣乃顔渊犯而不校者乎前汉匈奴传孝文遗匈奴书朕与单于皆捐细故师古曰细故小事　师云公不以细故芥蔕于胸次则与必报睚眦之怨者异矣】
　　前苦寒二首
　　汉时长安雪一丈牛马毛寒缩如猬楚江巫峡氷入懐虎豹哀号又堪记【杜田正谬西京杂记汉元封二年大雪深数尺野中鸟兽皆化牛马踡蹜如猬鲍明逺出自蓟北行疾风冲塞起沙乐自飘扬牛马缩如猬角弓不可张】秦城老翁荆扬客【师云杜陵秦地公自谓也】惯习炎蒸嵗絺绤冥祝融气或交手持白羽未敢释【汉时雪五尺令一文加言之也马牛寒缩为异况虎豹哀号又堪记矣白羽言扇】
　　右一
　　去秊白帝雪在山今秊白帝雪在地冻埋蛟龙南浦缩寒刮肌肤北风利楚人四时皆麻衣楚天万里无晶辉三足之乌足恐断羲和送将安所归【赵云雪在山尚少在地则多南浦缩水涸少也楚地多热四时麻衣以雪为讶也无晶辉则雪下之天知此也淮南子日中有踆乌注踆趾也谓三足乌羲和日御以雪寒足防则羲和驭日车失其所归矣　师云乐杜云南浦蛰龙冻】
　　右二
　　后苦寒二首
　　南纪巫庐瘴不絶太古以来无尺雪蛮夷长老怨苦寒昆仑天闗冻应折【师云古诗昆仑香云际天闗烟气昏杜田补遗诗防防江汉南国之纪説者以江汉为南纪非南纪乃分野名广天文志东循岭徼逹瓯闽中是谓南纪所以限蛮夷　赵云自江汉以南皆谓南纪非特江汉巫庐二山名葢防州巫山江州庐山皆在南纪郭景纯江赋巫庐嵬崫而比峤南国谓炎方故瘴不絶前汉艺文志有太古以来年纪二篇神异经昆仑有铜柱焉其髙入天所谓天柱围三千里周围如削铜柱下有回屋辟方百丈所谓天関岂天柱乎列子共工氏与颛顼争为帝怒触不周之山天柱折也】猿口禁不能啸白鹄翅垂眼流血安得春泥补地裂【赵云司马相如上林赋猿素雌陆机苦寒行猿临岸叹张平子西京赋挂白鹄聨飞龙若实有猿白鹄之事郦道元水经注邓芝射猿猿自防矢巻木叶塞射疮芝叹曰伤物之性吾其死矣邓徳明南康记卢耽仕州为治中少学仙术善觧飞腾每夕辄凌虚归家晓则还州尝元防至晓不及朝列化为白鹄至阁前翺翔欲下威仪以帚扫之得一只履耽惊还就列内外左右莫不骇异史记日者传噤口不能言古乐府飞乌行吾欲衔汝去口噤不能开后汉冯异传始垂翅回谿然奋冀渑池老子地无以宁将恐裂】
　　右一
　　晚来江门失大木猛风中夜吹白屋天兵防斩青海戎杀气南行动坤轴【师云春秋括地图地有四柱三千六百轴也】不尔苦寒何太酷巴东之峡生凌澌彼苍回干人得知　【赵云青海戎言吐蕃木虚海赋又似地轴挺防而争回言告寒之故以天兵斩尽吐蕃杀气所致也荆州人歌已东之峡巫山长猿鸣三声泪霑裳诗彼苍者天言寒气酷甚天亦为之回转干旋】
　　右二
　　晚晴
　　髙唐暮冬雪壮哉旧瘴无复似尘埃【峡中毎岚瘴起如尘埃翳天】崖沉谷没白皑皑江右缺裂青枫摧南天三旬若雾开【舞鹤赋严严若雾】赤日照耀从西来六龙寒急光徘徊【六龙日御也】照我衰顔忽落地口虽吟咏心中哀未怪及时少年子扬眉结义黄金台【燕昭筑黄金台以礼郭隗鲍照岂伊白璧赐特起黄金台】泊乎吾生何飘零支离委絶同死灰【支离言不为时所用也庄子支离疏又心固可使如死灰赵云师民瞻本改旧本髙堂作髙唐是葢防州所作宜使巫山之髙唐也日从西来天晚而后见日故也六】
　　【龙所以驾日车淮南子谓之六螭】
　　复阴
　　方冬合沓阴塞昨日晚晴今日黑万里飞蓬映天过孤城树羽杨风直江涛簸岸黄沙走云雪埋山苍兕吼【师云鲍照诗苍兕号空林】君不见夔子之国杜陵翁牙齿半落左耳聋【防州古防子国杜陵子美故里　赵云合沓洞萧赋薄索合沓注重沓也昨日今日韩诗外传昨日何生今日何成孤城树羽则白帝城上屯戍之旗太公誓师曰苍兕云云】
　　夜归
　　夜来归来冲虎过山黒家中巳眠卧傍见北斗向江低仰看明星当空大庭前把烛嗔两炬峡口惊猿闻一个白头老罢舞复歌杖藜不睡谁能那【赵云此萹防壮浑成湼槃经行止眠卧公又使睡眠字亦湼槃经有如人喜眠睡眠滋多也前汉书王莽时夏侯胜那汉以老病罢韦贤以老病罢归岂摘字用乎南使蔡兴宗传太尉沈庆之日加老罢私门兵刀顿闗方是两字全出荘子原宪杖藜应门】
　　寄栢学士林居
　　自胡之反持干戈天下学士亦奔波【避乱奔散如波之奔】叹彼幽栖载典籍萧然暴露依山阿【言年所休庇也汉书衣冠暴露】青山万里静散地白羽一洗空垂萝乱代飘零余到此古人成败子何如荆扬春冬异风土【风土记荆扬间春寒冬暖所以为异】巫峡日夜多云雨【神女朝为云暮为雨】赤叶枫林百舌鸣黄泥【一作花】野岸天鸡舞【天鸡鸟名谢灵运海鸥戯春岸天鸡弄和风】盗贼纵横甚宻迩形神寂寞甘辛苦防时髙议排金门各使苍生有环堵【赵云宋谢灵运秋胡四言念彼奔波意虑回惑谢灵运南山诗疑此永幽栖晋嵇康采薇山阿王弼投戈散地既居散地则眼不见干戈此所以白羽一洗也家语子贡言军旅赤羽如日白羽如月空垂萝则不见白羽但见垂萝耳此大厯二年之冬春则去年十二月周智光反据华州正月同华将吏杀智光传首阙下九月吐蕃冦灵州又冦邠州同月桂州山獠反斯为盗贼纵横或云别有盗贼去防为近史所不载有因公诗而见者鹍鸡舞于兰渚而公亦六絶句首萹云竹髙鸣翡翠沙僻舞鹍鸡今取舞字变云天鸡舞】
　　寄从孙崇简
　　嵯峨白帝城东西南有龙湫北虎溪吾孙骑曹不记马业学尸乡多养鸡【杜田补遗世説王子献为桓冲骑曹叅军桓问曰卿何署曰不知何署时见牵马来似是马曹又所管有防马曰何由知其数又问马死多少曰未知生焉知死　赵云尸乡事列仙传祝鸡翁洛阳人居尸乡北山下养鸡皆有名字暮栖树画放散食欲取呼名即至贩鸡及子得千万钱辄置钱去】厐公隠时尽室去武陵春树他人迷【赵云厐公防阳人居岘山刘表就之太息而去后携妻子登鹿门山采药不反武陵在今鼎州即桃源也陶渊明集载晋太元中武陵人补鱼縁溪行忌路逺近忽逢桃花林得一山山有小口髣髴若有光舍船从口入行数十歩豁然开朗土地平旷屋舎俨然黄发垂髫并怡然相乐见渔人乃惊问所从来便要还家既出及郡诣太守説即遣人随往遂迷不复得路尽室俗所谓挈家也左传尽室以行诗岂无他人葢言从简既如厐公携妻子以隐他日人有误入其境则如武陵之迷也】与汝林居未相失近身药里酒长携牧叟樵童亦无頼莫令斩防青云梯【文选注仙者以云而升谓之云梯　赵云谢灵运登石门最髙顶惜无同懐客共登青云梯】
　　西阁曝日
　　凛烈倦冬负暄嗜飞阁【赵云梁元帝纂要冬日英冬负暄见冩懐上萹注】羲和流徳泽颛顼愧倚薄【曹子建悲风鸣我侧羲和逝不留重阴润万物何惧嵗不周倚薄见前注】毛发且自私肌肤潜沃若太阳信深仁襄气歘有托歌倾烦注眼容易收病脚【赵云帝曰颛顼见礼记月令谢灵运诗拙疾相倚薄犹得静者便倚薄附着之谓旧本具自和师民曕本作且自私是欹倾烦注眼则光采注眼之烦而欹倾也】流离杪木猿翩僊山颠鹤【敬祖连翩御飞鹤谢灵运仰看条上猿】朋知苦聚散哀乐日已作即事防赋诗人生忽如昨古来遭丧乱贤圣尽萧索胡为将暮年忧世心力弱【赵云鸟兽之寒见日则喜公曝日西阁非徒取暖快且有所思念焉用是知人之情聚则乐散则哀朋友知旧若聚而复散也惟其既聚复散此哀乐于一日之间已自作也旧本作用知非】
　　水阁朝霁奉简严云安
　　东城抱春岑江阁隣石靣崔嵬神云白朝旭射芳甸【谢晖有杂英满芳甸】雨槛卧花丛风牀展书巻钩帘宿鹭起丸药流莺转呼婢取酒壶续儿诵文选晚交严明府矧此数相见【赵云去秋有赠郑十八贲云异味烦县尹郑十八者云安知县也今此诗题云简严云安又是新知县邪公诗两字毎使文选尝示宗武曰熟精文选理今又曰续儿诵文选则于文选为精矣　转或作啭】
　　晚登瀼上堂
　　故隮瀼岸髙颇免崖石拥开襟野堂豁系马林花动【赵云选赋向北风而开襟荘子似系马而止】雉堞粉似云【薛云公羊传五板而堵五堵而雉百雉而城堞城嫱马靣也】山田麦无陇春气晚更生江流静犹涌四序婴我懐羣盗久相踵黎民困逆节天子渴垂拱【赵云胡戎盗贼犯顺为逆莭天子皇皇不得垂衣拱手】所思注东北深峡转脩耸【赵云东北言长安由峡中转视髙山而往斯为深峡】襄老自成病郎官未为冗凄其望吕葛不复梦周孔济世数向时斯人各枯冢【老子其人与骨皆朽矣赵云公为尚书工部贠外郎而郎官上应列宿未为冗矣谢灵运发石首城诗钦圣若旦暮懐贤亦凄其不复梦周孔以不复得用周孔之道以经济矣孔子曰甚矣吾衰也久矣吾不复梦见周公吕葛太公武侯言前时济世非无其人人与骨皆朽为枯冢】楚星南天黑蜀月西雾重安得随鸟翎迫此惧将恐【诗云将恐将惧】
　　敬寄族弟唐十八史君
　　与君陶唐后盛族多其人圣贤冠史籍枝罗源津【甫自撰万年县君京兆杜氏墓铭曰其先系统于伊祁分姓子唐社春秋传云穆叔谓之世禄其兹在乎汉髙纪賛曰范宣子亦曰祖自虞以上为陶唐氏在夏为御龙氏在商为豕韦氏在周为唐杜氏注唐杜二国名】在今气磊落巧伪莫敢亲介立实吾弟济时肯杀身【逺巧伪而介立者史君也】物白讳受玷行高无汚真得罪永防末放之五溪滨【汉黄琼皦皦者易为汚峣峣者易为缺四子讲徳青蝇不能秽垂棘诗白圭之玷尚可磨也语杀身以成仁马援传击武陵五汉蛮夷注防樠酉潕辰所谓五溪　赵云上两句明其得罪之由以不受汚玷而致然也与皓皓者易汚之义不同五溪蛮夷皆盘瓠子孙今在辰州界】鸾鳯有铩翮先儒曽抱麟【顔延年咏嵇中防诗鸾翮有时铩铩所拜切残也刘越石诗谁云圣达莭知命故不忧宣尼悲获麟西狩涕孔丘注孔子亦抱麟而泣　赵云铩者残羽淮南子飞鸟铩羽先儒孔子公羊传哀公十四年春西狩获麟何以书记异也孔子曰孰为来防孰为来哉反袂拭西涕泣沾袍今云抱麟羽前书所纪或有载抱麟而泣也】雷霆霹长松骨大却生筋一失不足伤念子孰自珍【赵云松骨大而生筋则霹不能尽破喻唐虽得罪未能伤以其熟于自珍也】泊舟楚宫岸恋阙浩酸辛除名配清江【清江属施州】厥土巫峡邻登陆将首途笔扎枉所申【赵云楚宫指防州盖襄王所游宫乐史寰宇记于巫山县载楚宫之名施州竒江县在防州南九域志此至本州界一百里自界首至防一百二十五里巫山县则在防东七十五里故云厥土巫峡邻前云得罪永防末放之五溪濵永泰末则嵗在乙已五溪濵则辰州今公出峡乃戊申大厯三年寄此诗而云除名配清江则再贬责矣】归朝局病肺叙旧思重陈春风洪涛壮【顔延年春江壮风涛刘越石弃置勿动陈　赵云诗谓天葢髙不敢不局此局为不申之义公言其归朝不得则思叙旧以往春时得一见也王粲海赋洪涛奋荡又西京赋起洪涛而扬波】谷转颇弥旬我能泛中流搪哭鼍獭瞠【赵云谷转郭景纯江赋盘涡谷转汉武帝秋风辞横中流兮扬素波孔融汝南优劣论颇有芜菁唐突人参周伯仁谓庾元规曰何乃刻画无盬以唐突西施任彦升谢记室牋惟此鱼目唐突璠璵】长年已省拖【省视也拖乃正船木长年则川人谓操舟者】慰此贞良臣【指言唐史君也】
　　释闷【赵云诗六韵谓之古诗而中四韵尽对谓之近体而字眼不顺句之平仄不拘葢所谓呉体者乎】
　　四海十年不解兵犬戎也复临咸京【禄山思明之乱方已而吐蕃复防京城　赵云自天寳十四载嵗乙未安禄山反至广徳元年嵗癸邜吐蕃复防京师此诗二年嵗在甲辰春半已闻车驾归京师之作吐蕃之兵未已禄山于天寳十五载尝防京师而今吐蕃再防焉故云】失道非闗出襄野扬鞭忽是过湖城【杜补遗荘子黄帝见见大隗乎具茨之山至于襄城七圣皆迷无所问涂适遇牧马童子而问焉　晋王敦作逆明帝骑马赍七寳鞭至湖阴察军形军昼寝梦曰绕城忽惊觉曰营中有黄须鲜卑奴来何不防取命骑追之不及　赵云犬戎犯京师代宗车驾幸陕湖城之句皆以黄帝言之则城则黄帝鼎湖所在今幸陕所经过之地】豺狼塞路人防絶烽火照夜尸纵横天子亦应厌奔走羣公固合思外平但恐诛求不改辙闻道嬖孽能全身【指程元振时元振用事媒孽大臣故吐蕃入冦以至功臣不肯用命　赵云豺狼以譬盗贼张孟阳诗贼盗如豺虎车驾虽归长安而有乞迁洛巡海之説故云天子亦应厌奔走羣公固合思外平嬖孽指程元振此犹未知其死也】江邉老翁错料事眼暗不见风尘清

　　九家集注杜诗巻十三
　　钦定四库全书
　　九家集注杜诗巻十四　　宋　郭知逹　编古诗
　　八哀诗【并序】
　　伤时盗贼未息兴起王公李公叹旧怀贤终于张相国八公前后存没遂不诠次焉【王仲宣张景阳皆作七哀诗黄鸟哀三良亦其义也赵云选有七哀诗名曹子建王仲宣张景阳皆作焉止一首而名七哀诗特取其义耳注谓痛而哀义而哀】
　　【感而哀怨而哀耳目闻见而哀口叹而哀鼻酸而哀子建之诗为汉末征役别离妇人哀叹仲宣之诗专哀汉乱景阳之诗虽再赋前则哀人事迁化后则哀帝室渐衰今公八篇以哀八公而名八哀诗挨傍选诗题耳目八人皆故矣旧本四篇作故字四篇作赠字误也盖传本惑公所谓八公前后存没之语乎公特言八公存没或前或后如某甲殁时某乙犹存而诗不能诠次其殁之前后耳记曰我欲作九原又曰死而可作吾谁与归王公思礼李公光弼皆良将公伤盗贼欲作其死以为用故主二公为首兴起首者作之谓矣至叹旧懐则通言下六公】
　　赠司空王公思礼【思礼加守司空上元二年薨赠太尉谥武烈】
　　司空出东夷童稚刷劲翮【赵云思礼上元元年加司空次年薨虽赠太尉以薨时官称之按史高丽人故云东夷后汉邓禹传父老童稚此所先见者元魏成淹曰羔裘冠不以吊此童稚所知也隋炀帝言薛道衡我少时与之行役轻我童稚陈孔璋为曹洪与魏文帝书挥劲翮张景阳七命落劲翮刷字沈休文和谢宣城请将随渤海去刷羽泛清源】追随燕蓟儿颍鋭【一云脱】物不隔【思礼营州城傍高丽人也少习我旅随节度使王忠嗣至河西与哥舒翰对为押衙赵云按史思礼父为朔方军将思礼习战鬬所谓追随燕蓟儿追随字曹植诗飞盖相追随燕蓟儿犹山简传所谓坐井儿平原君传毛遂曰使遂早得处囊中乃颍脱而出】服事哥舒翰意无流沙碛【赵云按哥舒翰为陇右节度使思礼与中郎将周秘事翰授右卫将军闗西兵马使从讨九曲九曲按西戎地流沙在其外意无流沙碛言轻视西戎不以为意无字则左太冲诗志若无东呉】未甚防行间犬戎大充斥短小精悍姿屹然强冦敌【左传盗贼充斥杜田补遗前汉严延年为人短小精悍敏防于事　赵云按史加金城太守安禄山反翰为元师奏思礼赴军宗曰河陇精鋭悉在潼闗吐蕃有衅惟倚思礼耳犬戎指吐蕃　师云史记郭解传解为人短小精悍】贯穿百万众出入由咫尺马鞍悬将守甲外控鸣镝【薛云前汉书顿冒作鸣镝习勒其骑射应劭曰骁箭】洗劒青海水刻铭天山石【思礼以防石堡城功除右金吾卫将军充闗西兵马使蔡琰诗马鞍悬虏头鸣镝匃奴以射头曼者班固为窦宪刻燕然铭】九曲非外蕃其王转深壁【薛云唐防要景陇四年赞普请昏以左卫大将军杨矩为送金城公主使后矩为节州都督吐蕃厚赂之因请河西九曲地为公主汤沐邑矩奏与之吐蕃既得九曲尤与唐地近自是后叛传以功授右卫将军闗西兵马使从讨九曲　赵云旧本出入由字应是犹字方有义洗剑青海刻铭天山皆言战胜深入青海天山皆西戎地思礼既从讨九曲则非外蕃矣转深壁言吐蕃主迯逺地为壁垒】飞兎不近驾【杜田补遗飞兎古之神马兎善走跃而复能飞以名马其驳快可知淮南子夫待騕防飞兎而驾之则世莫乗车矣言其难得也陈孔璋答东阿牋飞兎流星超越山海龙骥所不敢追驽马可得齐足哉魏志吕布有马名赤兎能驰城飞堑故语曰人中有吕布马中有赤免】鸷鸟资逺击【十二嵗翰征九曲思礼后期欲引斩之续命使释之思礼传言曰斩则斩却唤作何物诸将皆以是壮之】晓达兵家流饱闻春秋癖胷襟日沈静肃肃自有适【赵云鸷鸟鹰隼之属传鸷鸟之击月令鹰隼早击兵家流汉艺文志兵家者流凡百八十二家春秋癖晋杜预虽为将军有左传癖裴楷目夏侯云肃肃如入宗朝中但见礼乐器】潼闗初溃防万乗犹辟易偏禆无所施元帅见手格【禄山反思礼从翰守潼闗密语翰诛国忠又欲以三千骑刦之翰不从遂败思礼为偏禆而谋不见从翰遂被擒元师翰也万乗天子辟易播迁　赵云辟读从辟易音周易之易项籍传杨喜骑追羽羽还咤之喜人马俱惊辟易数里师古曰辟易谓开张而易其本处今言明皇乗舆播迁也盖至徳十五年六月辛夘吐蕃将火防归仁执哥舒翰叛降于贼遂陷潼闗京师大骇甲午诏亲征遂幸蜀元师指翰见手格为敬手所格而去】太子入朔方至尊狩梁益胡马纒伊洛中原气甚逆【赵云太子肃宗七月丁夘以皇太子为天下兵马元师北收兵至灵武裴冕等奉皇太子甲午即皇帝位至尊狩梁益又申言明皇纒伊洛言禄山兵在东京中原气则长安一带】肃宗登宝位塞望势敦迫【翰既败潼闗不守宗幸蜀太子入灵武图兴复而羣臣劝进遂即位以从人望思礼奔行在　赵云易系辞圣人之大宝曰位塞望势敦迫言塞天下之望其势出于裴冕等所迫也】公时徒步至请罪将厚责际防清河公间道传玉册天王拜跪毕谠议果氷释【思礼至行在上责其不坚守坐纛将斩之防房琯之在蜀奉太上皇册命至諌上以为可收后效遂释之　赵云言跪受房公玉册肃宗初欲诛思礼以房公可收后效谠直之语故氷释其所欲诛之意庄子涣水将释左传序涣然若氷释】翠华巻飞雪熊虎亘阡陌屯兵鳯凰山【师云理兵凤翔】帐殿泾渭辟【天子所在以帐为殿象宫阙台殿　师云言乗舆还南　赵云翠华天子之旗上林赋建翠华之萎防巻飞雪言其时之在冬一作雪中飞非周礼熊虎为旗亘阡陌言兵旗之多旧注却是摘字言兵旅非矣屯兵鳯凰山方是言兵旅也怅殿曲水聫句庾肩吾回川入帐殿列俎间芳洲刘孝绰曲水宴诗皇心睠乐饮帐殿临春渠帐殿辟于泾渭则在平凉乃渭州】金城贼咽喉诏镇雄所搤【思礼既释寻副房琯战便桥不利更为闗内行营节度河西陇右伊西行营兵马使守武功以控贼及广平王收复思礼入清宫　师云史马援击五溪蛮夷进壶头搤其咽喉　赵云金城唐兰州郡名今武功也前汉昭帝始元六年置金城郡臣瓉曰称取其坚固也乃墨子金城汤池之义师古曰一云以郡在京师之西故谓金城金西方之行也咽喉字史中夏为咽喉搤字音乙华切娄敬夫与人鬬不搤其亢抗其背未能全胜今陞下入闗而都按秦之故此亦搤天下之亢而拊其背也杜田补遗杨子云解嘲蔡泽山东之匹夫也西揖强秦之相搤其咽亢其气新史思礼守武功此搤金城之咽喉】禁暴晴无双爽气春浙沥巷有从公歌【诗无小无大从公于迈】野多青青麦　【赵云左传武有七徳而禁暴居其首事则本传言其持法严整士不敢犯也爽气借用晋王徽之西山朝来致有爽气今言山川之气清爽如雪霰之浙沥字出雪赋巷字诗巷无居人歌则歌此也庄子青青之麦生于陵陂】及夫哭庙后复领太原役【郭子仪收复两京时太庙为贼所焚权移神主于大内长安殿上皇谒庙请罪及光弼镇河阳制以思礼为太原尹北京留守河东节度使　赵云于思礼诗用哭庙字由思礼先入清宫故也新史长安平思礼先入清宫乾元二年代李光弼为河东节度副大使然谓之复领太原役则已前亦尝在太原矣而史不载无可考】恐惧禄位高怅望王土窄不得见清时【上元二年思礼薨广徳元年史朝义灭痛其不见时清也】呜呼就窀穸【左传唯是窀穸之事】永击五湖舟【伤其不得功成身退】悲甚田横客【田横死賔客闻之从死者五百人言思礼賔客尤甚于横】千秋汾晋间事与云水白【赵云汾晋言河东前句复领太原役必两次在太原宜有显绩厯千年如云水之白】昔观文苑传岂述防蔺绩【防颇蔺相如古名将】嗟嗟邓大夫士卒终倒防【赵云形容思礼文不足而武有余防蔺名将岂必书其文采于文苑传乎汉史有文苑传邓景山曹州人以文吏为太原尹北京留守太原一偏将罪当死诸将各请赎其罪景山不许其弟请以身代又不许其弟请纳马一匹以赎兄罪景山许其咸死众怒曰我等人命轻如一马乎遂杀景山左传晋灵辄报赵宣子一饭之恩倒防于公徒】
　　故司徒李公光弼
　　司徒天宝末北收晋阳甲【唐李光弼传光弼营州人善骑射能读班氏汉书少从戎严毅有大畧天宝十三年郭子仪荐之堪当阃寄禄山乱宗幸蜀肃宗圣兵灵武授光弼户部尚书兼太原尹晋阳太原　赵云光弼加检校司徒至徳二载寻迁司空今据为司徒以前事称其官耳按史禄山反郭子仪荐其能持节河东节度副大使知节度事晋阳河东太原比收晋阳甲言用河东太原兵矣传虽不着可以意逆之晋阳甲字公羊定十三年晋赵鞅取晋阳之甲讨君侧之恶】胡骑攻吾城愁寂意不惬人安若泰山蓟北断右脇朔方气乃苏黎首见帝业【贼将史思明等四伪帅来攻城光弼麾下众不满万皆乌合人贼以太原屈指可取光弼伺其怠出击大破之斩首十余万级乂破思明于嘉山河北归顺者十余郡朔方河北　赵云胡骑攻吾城传言史思明李立节蔡希徳攻饶阳者矣晋刘琨长啸而胡骑退却世説左太冲作三都赋初意思甚不惬传其安若泰山危如累卵右胁佛书有左胁卧右胁卧之语而断右胁挨傍断匃奴右臂言也观公为华州郭使君进灭残冦形势图状云平卢兵马在贼左胁今所谓右胁正此义也前汉高祖五载而成帝业光弼屡战胜所以断蓟北之胁苏朔方之气使万民得见帝业】二宫泣西郊九庙起頽压【至徳二载郭子仪收复两京权移神主于大内长安殿上皇谒请罪令云云二宫盖并肃宗言之西郊则上皇自蜀归京师之郊九庙往在诗注】未防河阳卒思明伪臣妾复自碣石来火焚乾坤猎高视笑禄山公又大献防【乾元二年为天下兵马元帅与九节度兵围安庆绪于相州防有日矣史思明自范阳来救屡絶粮道光弼身先士卒苦战胜之思明因杀庆绪即伪位纵兵河南贼势甚炽光弼议洛不足抗贼遂檄官吏令避冦引兵入三城贼惮光弼顿兵白马祠不敢西犯宫阙遂战于中潬西大破逆党贼走保怀州　赵云唐史史思明乗胜西向光弼敦阵徐行趋东京谓留守韦陟曰赋新胜难与争锋欲屈之以计然洛无见桹危偪难守公计安出屈曰益屈陜兵公保闗闗可以持久光弼曰两军相敌尺寸地必争今委五百里而守闗贼得地势益张不如移军河阳北阻泽潞胜则出败则守表里相应贼不得西此猨臂势也遂悉军趋河阳贼帅周挚与安太清攻北城光弼禽周挚及徐璜玉李秦授矣惟大清挺身走思明未知犹攻南城光弼驱所俘示之思明大惧筑垒以拒官军太清袭懐州守之光弼义降贼二将高晖李日越决丹水灌懐州王师乗城擒太清杨希仲送之京师献俘太庙今云未防河阳卒则方悉军河阳时也伪臣妾则思明必尝伪降自碣石来与大猎皆不载于传而固有此事也碣石海畔山在冀州之域则兵仍自北来也笑禄山言思明笑禄山而自矜也献大防传所未献俘】异王册崇勲小敌信所怯拥兵镇河汴千里初妥帖【异王以非刘氏而王者杜田正谬光弼以功封临淮王非谓非刘氏而王小敌信所怯谓北邙之败也光武与王凤等战自将步骑千余前去诸部喜曰刘将军平生见小敌怯今见大敌勇甚可怪也　赵云异王异姓之王光弼封临淮郡王按新史在宝应元年封王后书收许州破走史朝义不见怯小敌镇河汴事若相州北邙之败则鱼朝恩为之又非可言小敌也又乃在封王之前当俟博闻妥帖字文赋或妥帖而易施】青蝇纷营营风雨秋一叶内省未入朝死泪终映睫【赵云唐史相州北邙之败朝恩羞其防谬故深忌光弼切骨程元振尤嫉之二人用事日谋有以中伤者及来瑱为元拫谗死光弼愈恐吐蕃冦京师代宗诏入援光弼畏祸迁延不敢行及帝幸陜犹倚以为重数存问其母以觧嫌疑帝还长安因拜东都留守察其去就光弼以久须诏书不至归徐州收租赋为解帝令郭子仪自河中辇其母还京二年光弼疾笃奉上前后所赐实封诏不许薨年五十七诏百官送延平门外青蝇纷营营指鱼程也风雨秋一叶言其危也内省未入朝则光弼既当入援京师而不行又拜东都留守若遂就之当由长安朝而后往正复以内自省过未敢就也青蝇诗篇名以刺谗也言谗如青蝇之汗物论语内省不疚睫字韵孟尝君涕泪承睫】大屋去高栋长珹扫遗堞平生白羽扇【裴启语林曰诸葛武侯自羽扇指麾三军也】零落蛟龙匣【赵云高栋言为国之栋干长安如李勣之贤长城平生白羽扇以诸葛亮比之零落蛟龙匣言扇羽零落也蛟龙匣应是剑匣言剑之蛟龙在匣而扇羽零落于其问】雅望与英婆【二十八将论至使英婆茂绩委而不用】恻怆槐里接【命京兆尹弟五琦监护丧事塟三原诏宰臣百官祖送延平门外前汉槐里属右扶风　赵云世説魏武将见匃奴使自以形陋不足以雄逺国使崔季珪代已自捉刀立牀头既毕令间谍问曰魏王如何匃奴使曰魏王雅望非常然牀头捉刀人乃英雄也槐里塟地属右扶风今之凤翔府正在长安之西】三军晦光彩烈士痛稠叠直笔在史臣将来洗箱箧【赵云其代子仪朔方也营垒士卒麾帜无所更光弼一号令之气色乃益精明则其死三军光彩为晦暗矣又云光弼用兵谋定后战能以少覆众治师训整天下服其威名军中指顾诸将不敢仰视则其死英烈之士思其威重痛感不一而止矣选时岩峭岭稠叠下言史以直笔书光弼功业不幸遭谗致公恐惧之事将来洗净箱箧污辱此必当时犹有以相州北邙之败归罪光弼者矣载记慕容盛时无直笔之史汉书箱箧刀笔之任】吾思哭孤冡南纪阻归楫【甫避乱荆衡故云南纪　赵云南纪楚分若南下则厯南纪往归长安可以哭光弼之冢今冢而不能故云】扶防永萧条未济失秋涉疲薾竟何人洒涕巴东峡【巴东峡在荆州　赵云语防而不扶西都赋原野萧条未济易之卦名利涉大川或曰扶防言大厦之防意若用栋梁比之书若涉大川用汝作舟楫利涉以舟楫比之然前句已有大屋去高栋指为公句意重叠不知公正用论语扶防字岂止指为扶大厦之防乎左传本必先防则木之防也又曰自下射之防杜囘踬而防则人之防也汉史兴国救防选暴兴疾防则防亦不在屋言矣疲薾荘子薾然疲役巴东峡指防州古诗巴东之峡巫山长云安防州属县去州不百五十里可以言巴东峡旧注为在荆州非】
　　赠左仆射郑国公严公武【赵云旧本作赠字非新旧史载武厯职互有同异武初以防调太原府叅军事陇右节度使哥舒翰奏充判官累迁殿中侍御史宗入蜀擢谏议大夫至徳初赴肃宗行在房琯荐为给事中已收长安拜京兆少尹兼御史中丞坐琯事贬巴州刺史旧史郤云绵州久之迁东川节度使上皇合剑南为一道擢武成都尹剑南节度使旧史郤又云迁御史大夫入为太子賔客迁京兆尹为为一道擢道使新史于此封郑国公迁黄门侍郎旧史未言其封国郤云罢兼御史大夫改兼吏部侍郎寻迁黄门侍郎耳复出尹成都节度剑南既破吐蕃兵加检校吏部尚书旧史于此方云封郑国公永泰初卒赠尚书左仆射新旧史所载互有异同知此窃观巴州严武赋光福寺楠木歌碑题下云卫尉火卿兼御史严武夫武在巴州既有碑证则新史为是旧史言绵州者非官卫谓之卫尉少卿兼御史而已旧史御史中丞降御史也又通鉴上元二年五月载西川节度使崔光逺与东川节度使李奂共攻绵州斩叚子璋而杜公有严中丞枉驾见过诗题下注云严自东川除西川勅令西川都节制乃是宝应元年二月间诗则五月之后李奂去东川而后严公为东川节度使崔光逺去西川严公却自东川除西川勅命一时令两川都节制耳未是专以两川合为一道也宝应代宗年号如此则史云上皇合剑南为一道擢武成都尹剑南节度使非也武宝应元年初来成都既而四月师朝则在成都才四月而已又按通鉴当年六月壬戌载以兵部侍郎为西川节度使七月癸已剑南兵马使徐知道反推武不得进此武第二次来成都虽不得进其官是兵部侍郎其任只是西川节度使尤可推见前日止时勅命一时指挥合两川都节度也中间公有寄严大夫诗题是九日所寄则在六月以兵部侍郎为西川节度使不得不进之后为御史大夫矣又按通鉴广徳二年春癸夘载剑南东西川为一道以黄门侍郎严武为节度使旧史于此称武破吐蕃加检校吏部尚书封郑国公此第三次来成都方专是合两川为一道也次年永泰元年四月薨公诗有主恩前后三持节今哀之诗云三掌华阳兵岂不是宝应元年春初为两川都节制次以兵部侍郎来虽不得进而専节度西川广徳二年代宗方以东西川为一道而武以黄门侍郎来斯为三持节与三掌华阳兵乎严之谪巴州非绵州以碑刻证之严公之节度东西川或兼或専以通鉴及公诗证之见新旧史不足凭如此】
　　郑公瑚琏器华岳金天晶【赵云子谓子贡曰汝器也曰何器也曰瑚琏也礼记有虞氏之两敦夏后氏之四琏殷之六瑚周之八簋盖宗庙之器也武封郑国公故以郑公称之瑚言器言为宗庙之器武挺之之子华州华隂人尔程曰华山为西岳言其降为武故云金天而武乃其晶也古帝王之号曰金天氏晶音精字书精光也汉史天阳之晶选晶茹金晶】昔在童子日已闻老成名【赵云本传武字季鹰母不为挺之所答独厚其妾英武八嵗怪问其母母语之武以铁锤就英寝碎其首左右惊白挺之曰郎君戯杀英武曰安有大臣厚妾而薄妻者儿故杀之非戏也父竒之曰真严挺之之子此在童子曰已闻老成名矣虽无老成人尚有典刑】嶷然大贤后复见秀骨清【大贤谓严子陵赵云大贤指严挺之旧注非是按新史严挺之传资质轩秀旧史武传神气爽则见其父又见其子也如】
　　【是大贤挺之明矣】开口取将相小心事友生【甫与武世英尝醉登武床呼斥其父名而武不忤　赵云庄子开口而笑诗小心翼翼诗不如友生开口取将相传迁黄门侍郎与元载厚相结求宰相而事不遂是已小心事友生盖普言其实旧注拘矣况史云最厚杜甫然欲杀甫者数矣乎】阅书百纸【一云氏】尽落笔四座惊【赵云后汉王充家贫无书尝游洛阳市肆阅所卖书一见辄能诵忆百纸尽犹五行俱下之义一作百氏尽非六经诸史何独百氏乎王子敬传桓温尝使书扇笔误因画作鸟駮防牛甚妙虽画事而借字用耳公寄李白笔落惊风雨又古诗自言云观我落笔中书堂】厯职匪父任嫉雅常力争【武弱冠以门防防名哥舒翰奏充判官至徳初肃宗初靖难大收才杰武伏节赴行在宰相房琯首荐才畧累迁给事中赵云史武初调太原府参军事累迁殿中侍御史言其初虽补防而其后致身自得为侍御史也按殿中侍御史魏置也二人居殿中伺察非法所谓嫉邪者御史之职旧注引武为给事中乃在肃宗时与力争嫉邪有何相干父任汉书父任为郎】汉仪尚整肃【武为侍御史】胡骑忽纵横【赵云以武为御史所以肃清官仪下句武方为侍御直禄山乱从宗入蜀也光武为司校尉时三辅东迎更始见诸将过皆冦帻而服妇人衣莫不笑之或有畏而走者及见司僚属皆欢喜不自胜老吏或垂涕曰不图今日见复汉官威仪刘琨传清啸而胡骑退郤】飞传自河陇【张恋反】逢人问公卿【赵云史宗入蜀擢誎议大夫则天宝末武任蜀中矣飞传即传递之报也河陇则防兰熈河洮岷入阶文州西来蜀中之道盖肃宗即位灵武前路梗澁多由此路来蜀中有飞传自河陇来武必问公卿为谁或问某人在亡】不知万乗出雪涕风悲鸣受词剑阁道谒帝萧闗城【河陇剑阁萧闗城事新旧史皆不载　赵云上两句言肃宗七月丁夘即位灵武又十月癸未次彭原郡在蜀之逺亦不知万乗所出之的所以雪涕悲鸣于是请于宗乞往行在萧闗在原州谓平凉郡即今原州旧注非】寂寞云台仗【庾信哀江南非无北阙之兵犹有云台之仗】飘飘沙塞旌【赵云言行宫仪卫草创也沙塞指河陇行在之地】江山少使者笳鼓凝皇情【顔延年穷逺凝圣情又笳鼔震溟洲】壮士血相视忠臣气不平密论正观体挥发岐阳征【肃宗理兵凤翔】感激动四极聨翩收二宗【二宗长安东都二史皆不载武收复功赵云正观体言太宗朝事岐阳征固指凤朔而道实事然亦左传成王有岐阳之搜也史至徳初赴肃宗行在房琯荐为给事中已收长安拜京兆少尹则中间建议收复密论挥发之事矣】西郊牛酒再【沈休文碑牛酒日至壶浆塞陌西郊谓文王牛酒谓击牛酾酒飨士】原庙丹青明【叔孙通为原庙注原重日至以有庙今更立之修张良庙教云可改构栋宇而修丹青也　赵云西郊长安西郊二驾还复之所经至徳二年九月癸夘复京师十月丁夘车驾入长安则已具牛酒矣十二月丙午上皇至自蜀郡则又具牛酒谓之再欤旧注谓文王大非原庙丹青明则贼防京师焚毁九庙车驾既入首营建之丹青宫室之饰】匡汲俄宠辱【匡衡汲黯】衡霍竟哀荣【卫青霍去病　赵云匡衡汲黯言郑公谏诤如之既拜京兆少尹坐房琯事贬巴州刺史此宠之所辱也衡青霍去病言郑公能用兵如之为东川节度使迁谪中可哀而复荣也哀荣则自其生也荣其死也哀而摘用之】四登防府地三掌华阳兵【既收长安以武为京兆少尹兼御史中丞时年三十二后又迁京兆尹兼御史大夫华阳成都武以史思明阻兵不之官优游京师颇自矜大出为绵州刺史迁剑南东川节度使登发上皇诰以剑南两川合为一道拜武成都尹充剑南节度使入复求为方面拜成都尹在蜀累年恣行猛震威震一方赵云防府指京兆府成都府郑公京兆少尹又为京兆尹为成都尹剑南节度又复节度剑南此为四登防府也三掌华阳兵其事实具于题下注中书曰华阳黒水惟梁州则东西川皆华阳】京兆空栁色【色一云市张敞为京兆尹走马章台街唐诗有章台栁】尚书无履声【汉哀帝擢郑公为尚书仆射数求见谏诤上初纳用每见曵革履上笑曰我识郑尚书履声注生曰华　赵云上句又申言两为京兆之旧迹桞色章台栁是已若作栁市非下句言其在外加检校吏部尚书而未尝以尚书之识见上】羣鸟自朝夕白马休横行【成帝时御史府中列柏株常有野鸟　赵云上句言为殿中侍御史而迁为别官故鸟但自朝夕也下句言为谏议大夫汉制谏议大夫无常员皆名儒宿徳为之光禄张湛为光禄大夫数陈正议常乗白马武每有异政辄曰白马生生且复谏矣休横行言其常乗白马矣今为别官则休止马之横行也或曰侯景为乱乘白马以青丝为鞚而应防公诗屡使白马以言贼则此方只説严公耳】诸葛蜀人爱文翁儒化成【陈寿言蜀人爱亮虽甘棠之咏召公郑人之歌子产未足为过西汉文翁守蜀召下县子弟以为学官弟子为除更繇高者补郡吏以为孝弟力田由是大化蜀之学于京师比齐鲁】公来雪山重公去雪山轻【雪山西山赵山四句言镇成都诸葛文翁皆取其在蜀比之雪山在松维州外今威茂州也积雪虽夏不消故号雪山及与吐蕃为界公来雪山重言安而不揺故吐蕃畏公不敢动揺而辄犯顺所以为重也轻重亦如盐铁论言贤者所在国重所去国轻】记室得何逊韬钤延子荆【梁书何逊为建安王记室王爱文学之士日与逰宴又为庐陵王记室复随府于江州晋孙楚字子荆参石苞骠骑军事】四郊失壁垒虚舘开逢迎堂上指图画军中吹玉笙【赵云上两句言郑公所辟幕客皆美材也礼记四郊多垒卿大夫之辱也虚馆开逢迎言开閤以礼士公孙洪至宰相封侯起客馆开东阁以延贤人与参谋议下两句则政治优游可见】岂无成都酒忧国只细倾时观锦水钓问俗终相并意待犬戎灭人藏红粟盈【前两句言其车骑之出非专为问游终以问俗为事】以兹报主愿庶或【一作获】裨世程【赵云犬戎吐蕃郑公再节度剑南日破吐蕃七万众于当狗城遂克盬川城西然其意终待尽灭而人免诛求家给人足也庶获一作庶或非】炯炯一心在【见此心炯炯君应识注】沉沉二竪婴【晋侯求医于秦伯使医缓为之未至公梦疾为二竪子曰彼良医也惧伤我焉逃之其一曰居肓之上居膏之下若我何医曰疾不可为也在肓之上膏之下攻之不可达之不及药不至焉不可为也公曰良医也】顔囘竟短折【顔囘二十九蚤死武终时年四十洪范注短未六十折未三十】贾谊徒忠贞【褚渊碑忠贞允亮】飞旐出江汉【潘安赋飞旐翩以启路】孤舟转荆衡【荆衡楚地赵云郑公死于蜀灵衬　舟行而归陶渊明或棹孤舟】虚无马融笛怅望龙骖茔空
　　余老賔客身上媿簮缨【杜田补遗晋征呉童謡曰阿童复阿童衔刀飞渡江不畏岸上兽但畏水中龙阿童王濬小字武帝因以謡言拜濬为龙骧将军太康六年卒塟柏谷山大营茔域塟垣周四十五里面别开一门松栢茂盛本传所载止此非以龙骧名墓也　赵云后汉马融性好音乐作长笛赋今云虚无马融笛则郑公好笛可知矣老賔客公自言也媿簮缨公盖感叹其因武之辟为参谋而官为工部员外郎赐绯者也】
　　赠太子太师汝阳郡王璡【旧本作赠字非】
　　汝阳让帝子眉宇真天人虬须似太宗色映塞外春【让皇帝宪本名成器睿宗长子立为皇太子以宗有讨平韦氏之功恳让储位封宁王薨谥让皇帝长子汝阳郡王璡也书生相太宗龙凤之姿天日之表又有虬须赵云旧史无所考证若新史璡眉宇秀整性谨洁善射帝爱之则出于公诗让皇帝睿宗子宗以其有高世行故追谥让皇帝有子十九人其闻者璡庄琳瑀枚乘七发阳气见于眉宇之间天人以曹植比之邯郸淳见曹植曰天人也植于魏为陈留王以比汝阳王公尝赠二十韵诗特进羣公表天人夙徳升亦此之谓真天人字邓禹传注众皆窃言刘公真天人虬须似太宗盖实道其事塞外未知指何地或曰其就封汝阳为塞外按后汉郡国志汝南郡高帝置雒阳东南六百五十里有上蔡则蔡州也唐地理志蔡州汝南郡管县十其一曰汝阳然以汝阳为塞外所未安或别有所主未见以俟博闻】往者开元中主恩视遇频出入独非时礼异见羣臣爱其谨洁极【新史采此语】倍此骨肉亲从容听朝后或在风雪晨忽思格猛兽【江都王力格猛兽】苑囿腾清尘【司马相如谏猎书今陛下好陵阻险卒然遇逸材之兽骇不测之地犯属车之清尘岂不殆哉】羽旗动若一万马肃駪駪【三礼图全羽为旞析羽为旗皆五采系之于旞旗之上谓注旄于竿首也诗駪駪征夫注众多貌】诏王来射鴈拜命已挺身箭出飞鞚内上又囘翠麟【又一作入】翻然紫塞翮下拂明月轮【赵云上言箭直上翠麟所骑马箭出马勒外且既上矣方未射落鴈下之间又急囘转马言其能之防也一作上入无义紫塞翮言鴈紫塞北塞崔豹古今注秦所筑长城土皆紫色汉亦言塞者所以拥夷狄也鴈从北方来谓之紫塞翮或引鴈塞事非盖鴈塞乃荆州事盛之荆州记鴈塞北接梁州汶阳郡其间东西岭属天无际云飞风翥望崖回翼唯一处为下雁达塞矫翮裁度故名鴈塞同于鴈门也下拂明月轮言鴈下而拂弓】胡人虽获多天笑不为新【长杨赋上将大夸胡人以多禽兽令胡人手之自取其获上亲临观焉天笑天子之笑薛云仙传拾遗木公与一玉女投壶设有不入者天为之嘘注嘘开口而笑也呼监切】王毎中一物手自与金银【赵云京师常有胡人在马天子射猎必命之猎】防中谏猎书扣马久上陈【汉武帝自击熊逐兽相如因上书誎之伯夷叔齐叩武王马而誎】竟无衔橜虞【相如书且夫湆通而后行中路而驰犹时有衔橜之变】圣聪矧多仁官免供给费水有在藻鳞匪唯帝老大皆是王忠勤【赵云言王虽随射猎而有书谏猎在藻字诗鱼在在藻水有在藻鳞非特止猎且不鱼也子虚上林赋前既叙猎其后又言鱼矣】晚年务置醴门引申白賔【璡厯大仆卿与贺知章褚廷诲为诗酒交天宝又加特进楚元王交好书多材艺少与鲁穆生白生申公俱受诗于浮邱伯元王既至楚以穆生白生申公为中大夫初元王敬礼申公穆生不嗜酒元王毎置酒尝为穆生设醴师古曰醴甘洒也少面多米不宿而熟不齐之也】道大容无能永怀侍芳茵【赵云言王好賔客家语道大无不容庄子无能者无所求公言王以道大而容其无能每礼待之所以未懐侍王之芳茵也】好学尚贞烈义行必露巾挥翰绮绣扬篇什若有神【赵云论语有顔囘者好学传义形于色孔融荐祢衡表思若有神】川广不可泝墓久狐兎隣【张孟阳七哀诗借问谁家坟皆云汉世主狐兎窟其中芜秽不复扫　赵云言别后流落于蜀欲泝而上见王则川广不可泝仿诗汉之广矣不可泳思】宛彼汉中郡【王弟瑀早有才望伟仪表天宝十五载从宗幸蜀封汉中王】文雅见天伦【见天伦恨莫俱注】何以开我悲泛舟俱逺津温温昔风味少壮已书绅旧游易磨灭衰谢多酸辛【赵云言王弟之美刘公干赠五官中郎将诗君侯多壮思文雅纵横飞谷梁甲乙天伦以言兄弟泛舟俱逺津公泛舟往汉中王瑀泛舟来防皆阻于逺津不能开此悲怀也诗温温防人世説载支道林丧其同学法度之后神气霣丧风味转坠古诗少壮不努力周王褒与周让书年事道尽容髪衰谢】
　　赠秘书监江夏李公邕【赵云旧本作赠字非李自北海守罪死在天宝中至代宗时赠秘书监今以所赠官为题又曰江夏李公所未论也后汉郡国志江夏郡高帝置唐地理志鄂州曰江夏郡有江夏县马李扬州江都人而去江夏以俟博闻史云杜甫以邕负谤死作八哀诗伤之此诗六叚自长啸宇宙间至竟掩宣尼袂先论人才雕丧有李公文章人求其文奉以金帛李复以振施而终叹其穷也自往者武后朝至魂断苍梧帝言邕敢言而以枉贬遵化尉事也自荣枯走不暇至易力何深哜言邕再起再徙至于罪死也自伊昔临淄亭至鲲鲸喷迢遰公叙与邕论文而伤邕以文见嫉且称美其诗曰自坡陁青州血至旧客舟凝滞则申言邕死而不得往吊也末句重懐邕诗可以解忧】
　　长啸宇宙间高才日陵替【赵云长啸叹啸之长不必其若孙登阮籍之声左传上陵下替】古人不可见前辈复谁继忆昔李公存词林有根柢【唐文苑传邕广陵江都人父善注文选邕少知名在长安李峤张廷珪并荐词高行直堪为誎官】声华当健笔洒落富清制【赵云庾信作宇文顺文集序章表促笔一付陈琳】风流防金石追琢山岳鋭【邕甲擅才名尤长碑颂中朝衣观天下寺观多出其手】情穷造化理学贯天人际【董仲舒言天人相与之际赵云文选见天人际】干谒走其门碑版照四裔各满深望还森然起凡例【杜云左氏传序发凡以言例邕虽贬黜在外人多赍金帛往求其文　赵云碑版谢灵运诗圗牒复磨灭碑版谁传人杜预于春秋分凡例若凡例凡土功之属森然起凡例以邕文冇春秋体轻重适当】萧萧白杨路彻宝宝珠恵龙宫塔庙涌浩刦浮云卫【杜田补遗释氏要覧梵言塔婆唐言高显今裕称为塔梵言蘓偷婆唐言宝塔梵言崒堵波唐言坟梵言浮图唐言聚相西域记建塔者谓立表且见塔有三义一表人胜二令他生住三为报恩皆有等级若初果一级二果二级三果三级四果四级表超三界也辟支佛十一级表未超无明一支故佛塔十三级表超十二因縁也度人经唯有元始浩刦之家部制我界统乗都法华经如人以力磨三千大千国土复尽抹为尘一尘为一刦广异记丁约谓韦子威曰郎君终当弃俗尚隔两尘儒谓之世释谓之刼道谓之尘窃详浩刦虽出道经子美所称恐非也葢俗谓塔之一级二级为一刦二刦故子美岳麓道林二寺行亦曰塔刦宫墙壮丽敌也若以为世刦之刦则玉台观诗亦使浩刦字乃滕王于调露中任阆州刺史日所造去子美未百年岂可言浩刦因王造乎薛云南史阿育王佛灭度后一日一夜造八万四千塔梵言塔华言庙也王简楼头陁寺碑功济尘刦唐书辛替否曰穷金三修塔庙仙传拾遗昆明池龙宫有仙方三十六首　赵云墓间多种白杨得邕之文如宝珠洞彻所以为恵龙宫塔庙言道观佛宇乃神龙宫中所涌之宇或塔或庙也浩刦无穷之刦龙宫之塔庙得邕之文亘厯浩刦而浮云卫防之也】宗儒俎豆事故吏去思计【李盛为酒泉太守百姓思之请勒铭许之羊祐为荆州刺史立碑岘山百姓见而悲感号堕泪碑　赵云上句言作修学校记文宣王庙记之属语俎豆之事下句言使者太守县令替罢而作颂政碑颂功徳碑之属前汉何武其所居亦无赫赫名去后常见思谢安为呉兴守在宫无当时与去后为人所思】眄睐已皆虚防涉曾不泥【赵云眄睐皆虚则其文字便应副之于一经目间来人已去而虚于前矣防涉不泥又言来人无滞留也】向来映当时岂犹劝后世【沈休文论辞人才子并标能擅美独映当世是以一时之士各相慕习也】丰屋瑚钩骐驎织成紫骝随剑几【汉高帝纪贾人毋得衣师古曰织毛若令及氍毹之类　赵云丰屋大屋易曰丰其屋蔀其家瑚钩屋中之帘钩或帷帐之钩以为邕之馈饷三字神仙传王毋以珊瑚钩击玉壶而歌音居例切西胡毳衣也上所织者麒麟也】义取无虚嵗【传言自古鬻文获财者未如邕之盛　赵云既有马又随之以宝剑与凭凡也】分宅脱骖间感激怀未济【呉志周榆推道南大宅以舍孙防升堂拜母有无通共史记越石父贤在缧絏中晏子出遭之途解左叅赎之延为上客赵云邕虽以文受财而气义好与思古人分宅脱骖之事其所感激常以未有所济为怀赵岐孟子章指虽千载之间犹为感激】众归赒给美摆落多藏秽【邕素负美名频被贬斥皆以能文养士而贾生信陵之流执事忌胜剥落在外　赵云众人归其能赒给在邕身则虽多藏而能摆落其秽也陶渊明饮酒诗摆落悠悠谈请从余所之】独步四十年风听九皋唳【邕知名长安中死天宝初四十年间可谓独步累献词赋甚称宗旨后因上计中使临索其新文以文章彻天聴故有九皋唳云　赵云九皋唳比之以鹤诗鹤鸣于九皋传言帝封太山还汴州诏献词赋帝悦】呜呼江夏姿【江夏黄香】竟掩宣尼袂【孔子获麟反袂拭靣称吾道穷或云江夏姿比以黄香之无双汉人语天下无双江夏黄香然出处无姿以俟博闻】往者武后朝引用多宠嬖否臧太常议【邕有批韦巨源谥议】靣折二张势【初邕为左拾遗御史中丞宋璟奏侍臣张昌宗兄弟有不顺之言请付法断邕进曰璟言事闗社稷望可其奏则天始允璟出谓邕曰子名位尚卑若不称言祸将不测何为造次如是邕曰不防不狂其名不彰】衰俗凛生风排荡秋旻霁忠贞负怨恨宫阙深旒缀放逐早聨翩低垂困炎厉【邕始与张东之善贬富州司户又贬舎城丞召还为姚崇所嫉贬括州司马徴为陈州宗东封回邕于汴献词赋颇自矜为张説斫恶发陈州赃事抵死许人孔璋疏救之防赦免贬遵化尉后于岭南从中官杨思勗讨贼有功转栝滑淄三州刺史上计京师邕少有名累被贬逐后进不识京洛聚观以为古人或传眉目有异衣冠望风寻访门巷又中使临问索其新文复为人阴中竟不进用】日斜鹏鸟日魂断苍梧帝【赵云邕以忠贞负寃而贬天子深居九重不加省察所谓宫阙深旒缀也旒冕之垂旒唐地理志岭南道钦州管县五遵化其一此放逐在早年已聨翩矣炎厉言遵化日斜鹏言其愁寂如贾谊苍梧今梧州帝舜之狩至苍梧而死防断苍捂帝则邕魂断于思帝舜之君梁呉筠酬鲍畿诗依依望九疑欲谒苍梧帝公诗又云缥缈苍梧帝】荣【一作防】枯走不暇星驾无安税【李斯未知税驾赵云言一荣一枮不常故走不暇所以无安穏税驾之地荣枯一作防枯意谓扶防栝杖非是既言防杖岂更言星驾邪税驾者止息其驾诗星言夙驾也】几分汉庭竹【杜田补遗汉文帝三年初与郡守为铜虎符竹使符注应劭曰铜虎符第一至第五国家当发兵遣使者至郡合符乃聴受之竹使符以竹箭五枚五寸镌刻篆书第一至第五张晏曰符以代古之珪璋从简易也师古曰与郡守为符者为各分其半右留京师左以与之使音所吏切　赵云邕从扬思勗讨岭南有功徒沣州司马起为括淄滑州刺史上计京师以谗出为汲郡北海太守是也】夙拥文侯彗【魏文侯拥篲以迎朋友】终悲洛阳狱事近小臣敝祸阶初负谤易力何深哜【邕与栁勣马一匹及勣下狱吉温令勣引邕议及休咎事遂诛赵云洛阳狱息夫躬传躬用贾恵之流祝盗有人上书言躬怀怨恨非笑朝廷所进用侯星宿视天子吉凶与巫同祝谊上遣侍御廷尉逮躬系洛阳诏狱欲掠问躬仰天大呼因僵仆死又蔡邕与其叔父质以中常侍程璜飞章言邕质以私事请托于刘郃邕上书不省于是下邕质于洛阳狱劾以大不敬以吕强伸请减死一等髠钳然公于李公邕诗用洛阳狱字应以蔡邕比之耳小臣敝事晋献公宠姬曰骊姬置毒于胙肉中以诬太子申生以其胙于犬犬毙与小臣亦毙邕之竟坐栁勣之累杖死北海郡新史云邕以谗娟不得留出为汲郡太守天宝中左骁卫兵曹参军栁勣有罪下狱邕尝遗勣马故吉温使引遗尝以休咎相语隂遗赂宰相李林甫素忌邕因傅以罪诏遣祁顺之罗希奭就郡杖杀之故如蔡邕以飞章而下洛阳狱如申生胙肉之事为可悲也祸阶字易言语以为阶诗惟厉之阶其祸之阶端起于负谤而在孤危之中易为力以排之夫以易为力可排之身而排之者何至于深哜之乎此公之所为伤也哜音才诣切注尝至齿也书所谓太保受祭哜礼所谓君执鸾刀羞哜今云深哜则直尽之矣】伊昔临淄亭酒酣托未契【甫陪李北海宴厯下亭诗是　赵云临淄亭在齐州末契陆机叹逝赋托末契于后生余将老而为客】重叙东都别朝阴改轩砌论文到崔苏【崔信明苏源明皆以文章擅世赵云潘安仁杨仲武诔日昃景西望子朝阴论文到崔苏公虽无显注崔岂崔尚者乎】指尽流水逝近伏盈川雄【唐文苑传杨炯为盈川令卒张子曰杨盈川文思如县河注水酌之不竭既优于卢昭隣亦不减王勃】未甘特进丽【特进李峤　赵云张説曰李峤之文如良金美玉无施不可公壮逰诗往者十四五出逰翰墨场斯文崔魏徒以我似班扬自注云崔郑州尚魏豫州启心苏岂苏颋乎颋与李又对掌书命帝曰前世李峤苏味道文擅当时号苏李今朕得颋又何愧前人哉又景龙后与张説以文章显称望畧等故时号燕许大手笔按颋从封泰山还卒年五十八考宗封泰山之年在开元十三年时杜公亦近二十嵗则亦前此得逰于苏颋矣与于十四五而见崔尚为不相戾】是非张相国相扼一危脆【宗东封回邕于汴累献词赋称旨颇自矜自云当居相位又素轻张説时説为中书令甚恶之赵云相国张説新史邕素轻张説与相恶防稽人告邕赃貣枉法下狱当死竟减死贬遵化尉公诗葢言是亦非张説以相国势力所能胜特邕身危脆易于一扼耳】争名古岂然【魏文帝典论文人相轻自古而然】键捷欻不闭【老子善闭者不用闗键赵云键巨健切牡钥也欻许勿切有所吹起貌古语争名于朝争利于市公今云争名古岂然键捷欻不闭言争名之説自古如此亦当牢闭闗键勿夸防急勿令开露方是全身之道而邕于闗键则防急而欻然不闭所以召祸深悲之也】例及吾家诗旷怀扫氛翳慷慨嗣真作【和李大夫】咨嗟玉山桂【郄诜昆山片玉桂林一枝】钟律俨高悬鲲鲸喷迢遰【赵云公以诗自负如此言例及则邕与公比肩以诗为常例也氛翳言谗谤之人玉山桂钟律鲲鲸皆比其诗玉山之桂取其秀防钟律取其声之和雅鲲鲸取其势之强壮】坡陁青州血芜没汶阳瘗【邕塟所　赵云青州总言山东书禹贡海岱惟青州周礼正东曰青州坡陁青州血伤言杖死也汶水之阳在鲁今之郓州闵子骞吾在汶上矣下句言邕权塟之处】哀赠竟萧条恩波延揭厉【代宗时国恩例得赠秘书监　赵云邕以谗死至代宗时例得赠秘监此为恩波延揭厉也邱迟侍宴诗肃穆恩波被诗深则厉浅则揭延揭厉所延及浅及深普及之也】子孙在如线旧客舟凝滞【史不絶如线江淹别赋舟凝滞于水滨赵云上句伤其无后下句公自伤其流落在云安未能扁舟以走】君臣尚论兵将帅接燕蓟朗六公篇【邕有张桓等五王洎狄相公六公诗】忧来豁蒙蔽【卢藏用尝谓邕如干将莫耶难与争锋但虞伤缺耳后卒如其言　赵云上两句时多艰当复如邕者慷慨陈説故其六公篇可以解忧也公自注张桓等五王则桓彦范敬晖崔晖张东之袁恕已与狄仁杰为六也豁字殷浩谓诸子勿谓吾任方州豁平音意又王献之使人惋悲政常随事豁之耳见本朝淳化法帖公于过郭代公故宅断章云髙宝劔篇神交付防漠句法同此后汉张衡七辩予虽蒙蔽不敏旨趣敬授教命】
　　故秘书少监武功苏公源明
　　武功少也孤徒步客徐兖【赵云源明京兆武功人擅名乡邑故得直以武功名之如荣阳言郑防也新书少孤寓居徐兖葢出杜诗言之耳】读书东岳中十载考坟典【新史源明初名预字弱夫少孤寓居徐兖工文辞】时下莱芜郭忍饥浮云巘负米晩为身每食脸必【子路为亲百里负米源明养不及亲负米自为而已故每食必　赵云东岳泰山也莱芜兖州县名下莱芜郭正言其自东岳而下也则然流涕之谓】夜字照爇薪【薛公文士传侯瑾字子瑜家贫佣赁暮烧柴薪读书　赵云照爇薪暗用晋中兴书范旺家贫好学燃薪冩书既毕诵读亦竟】垢衣生碧藓庶以勤苦志报兹劬劳愿【赵云诗曰哀哀父母生我劬劳源明既丧父母则勤苦为学所以图报劬劳也】学蔚醇儒姿【贾山涉猎书记不能为醇儒】文包旧史善【左传序仲尼因鲁史防书成文其余皆即用旧史】洒落辞幽人归来潜京辇射防君东堂宗匠集精选制可题未干乙科已大阐文章日自负吏禄亦累践晨趋阊阖内足踏宿昔趼【杜田补遗蔡邕独防称汉制天子之书四一防书二制书三诏书有三品其文告某官如故亊是为诏书羣臣有所奏请尚书令奏下之有制诏天子答曰可以为诏书羣臣有所表必请无尚书令奏制曰之字则答曰已奏如书亦曰诏书四曰戒敕自魏晋已后背因循以册书诏敕总名曰诏唐因隋不改赵云辞友人离去东岳也本传源明天寳间及进士第更试集贤院故云射防谓量其小大署为甲乙之科列而置之不使彰显冇欲射者随其所取得而释之以知优劣吏禄亦累贱晨趋阊阖内则史之所谓累迁太子谕徳累迁则累贱之义太子宫在禁内则趋阖閤内之义宿昔研言由贫贱中来也足胝曰趼庄子曰舎重趼】一麾出守还【源明累迁太子谕徳出为东平太守故召为国子司业薛云文选屡荐不入官一乃出守】麾黄屋朔风巻不暇陪八骏虏庭悲所遣平生满樽酒防此朋知展忧愤病二秋有恨石可转【安禄山陷京师源明以病不受伪官　赵云诗我心匪石不可转也言麾去之遂出为守出守还史谓出为东平守召为司业也天子之车其葢之里饬之以黄是为黄屋选诗黄屋非尧心黄屋朔风巻明皇乘舆以禄山反而出狩禄山自幽燕反是为朔风巻源明既由东平还京适值天子出狩不得扈从而留虏庭毎悲恨以遣怀耳八骏周穆王乘八骏以出逰禄山陷京师故为虏庭又云源明雅善杜甫郑防方源明在贼则平生满樽酒断此朋知展可知矣】肃宗复社稷得无逆顺辩【肃宗复两京权考功郎中知制诰　赵云汚贼为逆不汚贼为顺】范煜顾其儿【沈休文宋书范煜为高祖相国掾稍迁太子詹事坐谋反诛范泰之子　赵云若范煜李斯徒有顾忆耳范煜坐谋反诛临刑醉其子蔼亦醉取地土及果皮以掷煜呼谓别驾数十声曰父子同死不能不悲此谓顾其儿也】李斯忆黄犬【李斯传二世二年七月具斯五刑论腰斩咸阳市顾谓其中子曰吾欲与若复牵黄犬俱出上蔡东门逐狡岂可得言污贼受诛者惟秘书异乎是矣】秘书茂松意【源明后以秘书少监卒茂松意以不变节于艰危如松柏不为风霜所夺】再扈祠坛墠前后百巻文枕籍皆禁脔篆刻扬雄流溟涨本末浅【言其文美也禁脔事晋元帝始镇建业公私窘罄毎得一豚以为珍膳项上一脔尤美輙以荐帝羣下未尝敢食呼为禁脔扬雄谓赋为童子雕虫篆刻壮夫不为然雄竟为河东长扬羽猎赋传于后故曰扬雄流溟涨本末浅则谓其文之波澜浩汗虽溟海之涨比之犹为浅　师云书曰为三坛同墠谢灵运海赋溟涨无端倪】青荧芙蓉劒犀兕岂独剸【呉越王允常取纯钩劒示薛烛曰光乎如屈阳之华沉沉如芙蓉始生于湖王褒颂巧冶铸干将之朴水断蛟龙陆剸犀兕】反为后辈防予实苦怀缅【师云张雄诗怀古哲人赵云上句比源明谏诤能断割于事缅弥兖切注逺也此事不见史传当以公诗为正】煌煌齐房芝事絶万手搴【汉武大兴祠祭齐房生芝而作歌肃宗时宰相王屿以祈禬进劝上兴祠祷事禁中稍崇淫祀源明数进时政得失　赵云宰相王屿劝兴祠祷事源明日王者之于天地神只享之以牲币而已平日不祈方士被淫巫愚祝妄有闗説甚为不可事絶万手搴则当时佐为淫祀指望搴取房芝者非一手也】垂之俟来者正使贞劝勉不要县黄金胡为投乳贙【兽名似犬杜田正谬尔雅贙有力注出西海名秦国似狗多力犷恶音畎又音炙毂子载贙铭曰爰有犷兽厥形似犬饥则驯服饱则反眼出于西海名之曰贙赵云下两句且危之也乳贙言贙之乳者犹乳虎也言佞媚则黄金可县而切直则犯上之怒不啻投乳贙】
　　【也贙字沈佺期且惧威非贙宁知心似狼】结交三十载【任彦升哭范云仆射结欢三十载生死一交情】吾与谁游衍【新史一言源明雅善杜甫郑防】荣阳复防寞罪罟已横罥呜呼子逝日始泰则终蹇长安米万钱凋丧尽余喘战伐何当解归帆阻清沔【赵云言源明死公不得一吊酹之逰衍诗及尔游衍荣阳指郑防公自有本注横罥横去声言源明未死间犹及见肃宗反正之后时已向泰矣源明死后时复屯蹇旧注引是时乗大盗之余国用覂屈史思明防洛阳有韶幸东京源明以方旱饥陈十不可以□遂罢东幸却是源明生前事岂不与今诗相反乎下句公言其在云安不得泝汚归乡覂音捧】尚纒漳水疾【刘公干余婴沉癎疾窜身清漳濵】永负蒿里饯【蒿里送士大夫庶人挽歌】
　　故著作郎贬台州司戸荣阳郑公防【文艺传防郑州荣阳人天寳初为协律郎】
　　鶢鶋至鲁门不识钟鼓响【庄子至乐篇昔者海鸟止于鲁郊鲁侯御而觞之于庙奏九韶以为乐具太牢以为善鸟乃视忧悲不敢食一脔不敢饮一杯三日而死此己巳养养鸟也非以养鸟养鸟也海鸟鶢鶋也孔子谓臧文仲不智者三祀鶢鶋一也注鶢鶋止于鲁东门文仲使国人祀之】孔翠望赤霄愁思雕笼养【孔翠孔雀翡翠其志丹霄霄然终不免笼樊之愁者以其质异于众禽也故鹪鹩赋彼鹫鹗鹍鸿孔雀翡翠或陵赤霄之际或托絶垠之外翰羽足以冲天觜距足以自谓然皆负缯婴缴羽入贡何者用于人者然也也　赵云祢衡鹦鹉赋闭以雕笼剪其羽翼言郑公如鶢鶋如孔翠翡钟鼔所能乐之雕笼所能拘之】荥阳冠众儒早闻名公赏地崇士大夫况乃气清爽【往者公在疾苏许公颋位尊望董素未相识早爱才名公自哀问】天然生知姿学立游夏上神农或阙漏黄石愧师长【苦石古诗也薛云汉张良传老父出一编书曰读是则为王者师后十三年孺子见我济北谷城山下黄石即我矣遂去不见世所谓三略者即其书也此言黄石愧师长名其人耳非书也公着荟蕞等诸书之外又撰胡本草七巻　赵云生知论语生而知之者上也学立游夏上则以四科文学子游子夏故也本传防长于地里山川险易方隅物产兵戌众寡无不详乂云初防追防故书可志者得四十余篇国子司业苏源明名其书为荟稡今公自注作荟蕞按字书稡子骨切防稡也而防蒲骨切防稡禾秀不成聚向上貌防稡之义意言聚防稡细之物若公所用荟蕞是诗荟兮蔚兮左传蕞尔荟荟乌外切草多貌蕞徂外切小貌荟蕞之义意言蕞小之物二名字不同而义相近当以公诗为正公下又注云防著书之外又撰胡本草七巻故今所云神农或阙漏以言其于药石名什乃神农本草之不载者也黄石世有黄石公兵书三略】药纂西极名兵流指诸掌【赵云西极名则胡本草之谓艺文志兵家者流论语指诸掌】贯穿无遗恨荟蕞何技痒【赵云文赋常遗恨以终篇公言诗亦曰毫髪无遗恨顔氏家训载应劭风俗通太史公记高渐离变名易姓为人佣保匿作于宋子久之作苦闻其家堂有击筑技痒不能无出言伎痒者懐其技而肠痒潘岳射雉赋亦心徒心烦而伎痒今史记并作徘徊或作徬徨不能无出言是为俗写传误】圭臬星经奥虫篆丹青广【新史防集撰当世事著书八十余篇有窥其藁者告防私传撰国史防苍黄焚之坐谪十年名其书为荟稡孔子作春秋游夏不能賛防私撰国史是出其上也神农黄石药纂兵流皆古书也言防无不贯穿复通游艺星经丹青之类　赵云圭臬言其善地理选言陈圭置臬圭者土圭所以测日景臬者表臬所以度广狡王粲海赋吐星出日天与水其深不测其广无臬星经又言能天文二者必欲精敌所以言其奥虫篆言其书字虽出杨子云赋童子雕虫篆刻而此言虫篆必谓其篆字耳丹青又言能画续晋阳春秋戴逵善图画穷巧丹青二者其事博所以言广】子云窥未遍【扬雄字子云少好学博览无所不见】方朔诣太枉【东方朔上书臣年十三学三冬文史足用十五学击劒十六学诗书诵二十二万言十九学孙吴兵法战阵之具钲鼓之教亦诵二十二万言凡臣朔已诵四十四万余言　赵云上句言竒宇与方言下句防能知荒逺之所在东方朔毎言其所谐皆神仙之处故云诣枉犹太迃枉王粲海赋章亥所不极卢敖所不届与今句之势相似】神翰顾不一体变钟兼两【杜补遗书苑田防善草吕揔云防书如风送云收霞催月上钟兼两钟繇钟防也繇魏人字元常善书行草亦尽其妙精思学书卧画被穿如厠忘归袁昻云钟书有十二种意外巧妙实亦多竒防字士季繇之子也亦善书羊欣云繇行书二王之亚子防书勗骨谨宻颇有父风或曰兼两车按后汉吴恢为南海太守欲杀青冩书子祐谏曰此书若成则载之兼两昔马援以薏苡被谤王阳以衣裳徼名嫌疑之间先贤所慎是诗美郑防书翰体变非言车也当以兼两钟为正赵云钟兼两杜时可引书苑云云是诗美郑防书翰体变非言车也田意谓兼二钟为是然田何必惑兼两之字谓有出邪车谓一两乃去声其兼两亦去声矣于钟字有何説邪则字变态如钟而兼其父子谓之钟兼两方可觧説虽然未敢必也以俟明识】文传天下口大字犹在牓昔献书画图新诗亦俱往沧洲动玉陛宣【一作寡】鹤误一响三絶自御题四方尤所仰【防自写其诗并画以献帝大署其尾曰郑防三絶　赵云沧洲动玉陛言沧洲隠沦之客而动天子子玉陛之上旧本误一响或云缮本是悟字言感悟君王在乎一响诗鹤鸣于九皋声闻于天是也今从悟字寡鹤独鹤之谓旧本正作宣鹤师民瞻本又作宫鹤皆无义】嗜酒益疎放【防嗜酒疎放故杜甫赠诗頼得苏司业时时与酒钱苏司业源明赵云嗜酒字出扬雄传】弹琴视天壤【嵇康自送归鸿手挥丘赵云庄子示之以天壤】形骸实土木亲近唯几杖【赵云嵇康传土木形骸亲近言亲之近之如淳于长以外亲亲近葢言亲近天子今言几杖则未尝暂离之意】未曽寄官曹突兀倚书幌【防初坐谪还京师上爱其材欲置左右以不事事更为置广文舘以为博士闻命不知广文曹司何在宰相曰上赠国学置广文舘以居贤者今后世言广文博士自君始不亦羙乎】晚就芸香阁【迁著作郎鱼豢典略芸香辟纸鱼蠧故藏书台称芸台赵云防由广文博士迁迁著作郎而著作郎即典文簿故云】胡尘昏块莽反覆归圣朝防染无涤荡【值禄反遣张通儒劫百官官置东都伪授防水部郎中因称风缓求市令潜以密章逹灵武故云言无一防所染不烦浇荡之也】老防台州掾轻泛浙江桨【禄山平免死贬台州司戸参军赵云贼平与张通叔王维并囚宣阳里三人皆善画崔圆使绘斋壁防方悸死即极思祈解于圆卒免死贬台州思戸参军事故云】履穿四明雪【东郭先生久待诏公车贫困其唐史潜以汚上足迹践也】饥拾楢溪橡【四明楢溪皆浙江地名言防贫困拾橡而食之杜田补遗唐史防以汚禄山伪官贬台州司户四名楢溪皆属台州孙绰天台赋登陆则有天台四名台二山相接台州斋楢溪而直进　赵云暗使列子冬日食橡栗】空闲紫芝歌【见上隠士休歌紫芝曲注】不见杏坛丈【庄子渔父篇庄子逰乎缁帷之林坐乎杏坛之上弟子读书孔子歌鼓琴奏曲未必有渔父者下船而来赵云两句则以四皓与渔父比之】天长眺东南秋色余魍魉【天台赋始魑魅之涂卒践无人之境　赵云左传入山不逢不若魑魅魍魉莫能逢之魑魅山中之物】别离惨至今班白徒怀曩春山秦山秀叶坠清渭朗剧谈王侯门野税林下鞅【鲍明逺无由税归鞅　赵云公懐思长安时有剧谈者在王侯之门而我税鞅于林野不得去也】操纸终夕酣时物集遐想词场竟疎濶平昔滥推奬【虑谌滥吹乖名实　赵云推奬推举奬借之公忆郑之推奬已也旧注诗即是齐宣王使人吹竿东郭处士杂其间至文王即位一一聼之处士乃逃方知其滥事如此非徒于今句无义又成甚句法耶】百年见成无牢落吾安放【一云仿】萧条阮顔在世处同世网【阮咸阮熙子任逹不拘虽处世不交人事】他日放江楼含栖述飘荡【著作与今秘书监郑君审篇干齐价谪江陵故有阮咸江楼之句赵云吾安仿孔子将死曵杖而歌曰防山其頽乎梁木其壊乎子贡曰防山其頽吾将安仰梁木其壊吾将安放阮籍与其侄咸共为竹林之逰今以阮咸比郑审故云空余阮咸在也旧注非出处同世网审谪江陵公客夔之云斯为同出世处江楼指江陵之楼】
　　故右仆射相国张公九龄
　　相国生南纪金璞无留矿【张九龄父为韶州别驾因家始兴今为曲江人九龄防敏善属文十三以书干广州刺史王方庆大嗟赏之曰此子必能致逺玉玉未成器曰矿言九龄成器早故不能矿　杜田补遗诗滔滔江汉南国之纪説者援是诗以江汉为南纪非也盖南纪乃非野名唐天文志云东循岭徼达瓯闽中是谓南纪所以恨蛮夷也张相国曲江人曲江诏州正岭徼平越之地大抵自江汉以南皆谓之南纪非特江汉而已圆觉经曰譬如销金矿金非销故有虽复本来金皆以销成就一成真金体无复仍为矿】仙鹤下人间独立霜毛整矫然江海思复与永路永【赵云以仙鹤之譬言之义又以通贯鹤本仙物既人间整刷翰固矫然有优逰江海海之思而复思奋飞与云路齐永】寂寞想土阶未遑箕等【尧土阶三尺想土阶有致君尧舜之心也有致君之心故未遑遑扵箕山水巢父许由隠地】上君白玉堂倚君金华省【九龄登进士第应拔萃登乙科拜校书郎宗在东宫举文藻之士亲加策问九龄对策髙第迁右拾遗白玉堂金华省言直登金华之地　赵云张公为校书郎为左拾遗左补阙为中书舍人为秘书少监集贤院学士皆此上白玉堂而俯金华省也任昉为王思逺辞侍郎表敷奏扵金华省之上进揖扵玉堂下】碣石嵗峥嵘天地自蛙黾【赵云碣石海畔山于常夹行其右书曰夹右碣石是也碣石嵗峥嵘似以比九龄之孤髙鲍明逺舞鹤嵗峥嵘而愁暮注广雅曰峥嵘髙貌嵗之将尽犹物之髙今云碣石嵗峥嵘言碣石之嵗嵗孤髙也下句言声之喧杂时李林甫周亊故耳牛仙客为尚书九龄执不可帝以林甫之言决用之国语蛙黾之与同渚　师云碣石在朔方斥禄山野蛙黾以羣小在位九龄言禄山反帝荒滛不听遂去相位】退食吟大庭何心记榛梗【大庭古致治之国言九龄虽退食之间未尝忘致治　赵云大庭古致治之主九龄思反淳复朴如大庭之世每退食自公尝吟咏之不复记其有猜嫌榛梗之事】骨惊畏曩哲鬒变负人境【鬒黒髪变而为白以负人事而巳谢晖谁能鬒不变　赵云畏不逮于前人下句则忧其髪白将老伤功名之不立江淹别赋心折骨惊】虽防换蝉冠右地恧多幸【侍中冠加貂蝉九龄为相以文雅为相知右相李林甫恶之引牛仙客以倾之遂罢　赵云上句乃侍中事岂九龄亦加侍中而史不载邪汉官仪侍中冠武弁大冠亦曰惠文官加金珰附蝉为文貂尾为饰谓之貂蝉下句以尚书右丞相丞相罢政事言九龄在右地以慙恧为多幸何者有林甫之嫉仙客之憾则得此为幸矣】敢忘二疎归【疎广为太子太传谓兄子受日吾闻知足不辱知止不始岂如父子相随出闗归老不亦善乎遂上疏乞骸骨公卿设祖道供帐东都门上】痛迫苏耽井【赵云神仙传苏仙翁耽郴县人养老至孝言语虚无时谓之痴忽辞母云受性应仙当违供养涕泗欲别母曰汝去之后使我如何存活曰明年天下疫疾庭中井水檐邉橘树可以代养井水一升橘叶一校可疗一人县东北有山仙翁有栖游处因而得仙九龄为工部侍郎知制诰乞归养诏不许而致于母死所痛者迫切扵苏耽之留井橘以代养也九龄诏州人诏西北　与郴接才一百八十里故得以为言】紫绶映暮年荆州谢所领【初九龄为相荐长安尉周子谅为监察御史至是子谅以妄事休咎上亲加诘问今扵朝堂上决之九龄坐引非其人左迁荆州大都督府长史】庾公兴不浅【庾亮镇武昌诸府吏殷浩之徒乘月登南楼我而不觉亮至将起避之亮徐曰诸君少住老子扵此兴不浅便据胡牀与浩等谈咏其坦率如此】黄霸镇每静賔客引调同【谢灵运异代可同调】讽咏在务屏【赵云循吏传黄霸独用寛和为至擢为扬州刺史颖川太守治为天下第一自汉兴言治民吏以霸为首调同倒用故对务屏其字则屏去裕物也】诗罢地有余篇终语清省一言发阴管淑气含公鼎乃知君子心用才文章境【九龄善属文有集二十巻赵云言九龄能诗文有名称也一阳发阴管黄钟之律也言其诗和而可聴扵耳淑气含公鼎大亨之和也言其诗美而可味于口下两句则以其文有用之文故也此诗前押鬒髪负人境今又才用押文章境盖所未解岂人境字乃人景乎】散帙起翠螭倚薄巫庐并【谢灵运散秩无所知巫庐二山名　赵云言开散曲江文帙种物欻起其髙至并巫庐之山也翠螭字扬解难翠蚪綘螭之将登乎天广雅龙有角曰曰螭既皆龙属则翠螭可互用也倚薄相附着也谢灵运拙疾相倚薄巫庐郭景纯江赋巫庐嵬崫而比峤巫则巫山在夔州庐则庐山在江州】绮丽晖拥牋诔任昉骋【谢眺字挥少有美名为文绮丽任昉字彦升长于牋诔　赵云绮丽陆机文赋或藻思绮合清丽芊岷摘而用之拥则言其多骋则言其放皆集中文字如此也】自我一家则未阙只字警【史记序勒成一家传序只字之褒】千秋沧海南名系朱鸟影【韶州即沧海之南朱鸟南方之宿当时谓九龄为沧海遗珠其有名称矣】归老守故林恋阙悄延颈波涛良史笔芜絶大庾岭【恨赋絶芜絶于异城九龄自荆州请归拜墓因遇疾卒年六十八谥文宪至得初上皇在蜀思九龄先觉禄山靣有反相乃下诏褒赠司徒仍遣使救韶州致尊　赵云守故林其在荆州久之封始典伯伯请还展墓也】向时礼数隔制作难上请再读徐儒碑犹思理烟艇【后汉徐雅字儒子为南州髙士赵云上两句言帝眷巳衰难以所字作上请扵朝也此岂九龄有为史之书邪后汉徐孺子曲江为之墓碣其铭所谓灵芝无根醴泉无源者是也公之句意盖言昔尝读之而起烟艇之兴今再读之而巳思理烟艇则以慕徐孺之髙风故江汉之念不忘也小舟曰艇　师云九龄尝督淇州作徐孺子碑载舟舟中】
　　醉为马所坠诸公携酒相看
　　甫也诸侯老賔客罢酒如歌拓金防骑马忽忆少年时散啼迸落瞿唐石白帝城门水云外低身直下八千尺粉堞电转紫游缰【粉堞城堞也以垩土涂之故曰粉堞缰以紫丝为之故曰紫缰　师云庾信时醉来拓金防　赵云阮籍诗忆昔少年时曹子建身低身散马蹄古诗白马紫逰缰】东得平冈出天壁江村野堂争入眼垂鞭亸鞚凌紫陌向来皓首惊万人自倚红顔能骑射安知决臆追风足朱汗骖驔犹喷玉【朱汗血汗骖驔犹步骤也喷玉喷沫如玉杜田补遗古乐府骢马行骢马镂金鞍拓弹落金九意欲骖驔走先作野游盘穆天子传歌曰黄之泽其马喷玉皇人夀谷　师云王褒诗万里决臆驹崔豹古今注始皇七马一名追风　赵云决臆度度于匈臆追风太宗十骥之一名俊俊疾之义骖驔崔液正月十五夜游诗骖驔始散东城曲倐忽还逢南陌头】不虞一蹶终损伤人生快意多所辱【赵云一蹶王褒过都越国蹶如厯块虽无一字而意是快意魏文帝芙池作遨游游快心意】职当忧戚伏衾枕况乃迟加烦烦促朋知来腆腆我顔杖藜强起依僮仆语尽还成开口笑提携别扫清谿曲酒肉如山又一时初筵哀丝动豪竹共指西日不相贷喧呼且覆杯中渌【赵云衾字起扵初诗角枕粲兮锦衾烂兮而摘用之迟暮烦促杖藜开口笑初筵字葢皆有出楚辞伤美人之迟暮张茂先恬矌苦不足烦促毎有余庄子原宪杖黎应门又载盗跖云开口而笑一月之中不过四五日诗賔之初筵是巳酒肉如山又仿左传有酒如渑有肉如陵】何必走马来为问君不见嵇康养生被杀戮【嵇康着养生论后以事诛言何必以我走马轻生为问正若嵇康养生而不免诛戮则事岂可料乎】
　　李潮八法小篆歌
　　苍颉鸟迹既茫昧字体变化如浮云【苍颉黄帝臣观鸟迹而为文字自苍颉之后字体变易如浮云无定体赵云孔子不义而富且贵扵我如浮云】陈仓石鼓又已讹大小二篆生八分【周太史籀始剏大篆唐蘓载记石鼓文谓之周宣王猎碣共十鼓其文则始籀大篆汉蔡邕字伯喈为中郎将正六经于太学石壁天下摹学邕大篆入妙品小篆者秦丞相李斯删古文椱篆及史籀之书也初诸侯力正文字异形秦始皇帝初兼天下丞相李斯乃奏同之罢其不与秦文合者斯作苍颉篇胡母敬作博学皆取史籀大篆或颇改所谓小篆杜田补遗书苑云八分书秦羽人上谷王次仲饬书为之钟繇谓之章程书王愔曰王次仲始以告书方广少减势建中初以书作楷法割李斯分始皇得次仲文简略赴急疾之用甚善之蔡文姬别传臣父邕言八分书割程字去八法割李斯小篆去二分取八分故曰八分书蔡希总曰王次仲以楷法局促更引而伸之为八分故号曰八分书怀瓘云八法本谓楷书楷者法也渐若八字分散故名八分赵云陈仓属鳯翔石鼔事其略见韩退之诗周纲陵迟四海沸宣王愤起挥天戈又云镌诗勒成告万世凿石作鼔隳嵯峨则周宣之物也其上所篆字见东坡诗注云我车既攻我马既同又云其鱼惟何惟鱮惟鲤何以贯之惟杨与栁此在东坡所见时云惟此六句可读余多不可通不知杜公时所见如何也】秦有李斯汉蔡邕中间作者寂不闻峄山之碑野火焚枣木传刻肥失真【峄山碑李斯书也为野火所焚人惜其文故以枣木传刻史记始皇二十八年东行郡国上邹峄山刻石颂秦徳】苦县光和尚骨立书【一作画】贵痩硬方通神【杜诗补遗后汉桓帝纪延熹八年春正月遣中常侍左悺之苦县祠老子注老子苦县厉乡人属陈国故城在今亳州续汉书桓帝梦老子令中常侍左悺于赖乡祠之诏陈相邉韶立祠谦刻石即蔡邕伯喈八分书也又灵帝纪光和五年始置鸿都门生注扵鸿都门内置学其中诸生皆敕州郡三公举召能为尺牍辞赋及工书鸟篆者书苑云灵帝好书诏天下尚书扵鸿都门至者数百人时南阳人师宜官称八分为最大则一字径丈小则方寸千言甚矝其能以是考之疑苦县蔡邕书光和师宜官书也及详观此歌峄山之碑野火焚谓李斯书也苦县光和尚骨立谓蔡邕书也故初言秦有李斯汉蔡邕次言惜哉李蔡不复得卒言丞相中郎丈人行而未尝一言师宜官然苦县之祠立于桓帝之延熹而光和灵帝之年号岂非祠立扵延熹而碑刻扵光和乎延熹至光和才十年之近尔或谓光和为伯喈书华碑碑苦县老子朱碑未知孰是赵云李斯蔡邕葢善八分之有名称者苦县光和事杜时可引后汉云云次公推公尚骨立之语则以苦县扵前时巳有蔡邕碑刻至光和再刻之幸未失真而尚有骨立为可责葢公之所以痩硬为神故扵峄山之碑则伤枣木之时真扵苦县之碑则熹光和之尚骨立也下句李蔡不复得重结上文岂容光和碑更是师宜官书邪书贵痩硬一作画字非】惜哉李蔡不复得【李斯蔡邕】吾甥李潮下笔亲尚书韩择木骑曹蔡有隣开元已来数八分潮也奄有二子成三人【韩择木昌黎人官工部尚书散骑常侍工八分师蔡邕法风流闲媚号伯喈中兴蔡有隣济阳人官胄人曹军善军分始拙弱至天寳中遂精妙相卫间多其笔迹】况潮小篆逼秦相快剑长防森相向八分一字直百【一作千】金蛟龙盘拏肉屈强呉郡张防夸草书草书非古空雄壮【张旭呉郡人官左率府长史善草书言吾见公主担夫争路而得其意后又观公孙氏舞剑器而得其神醉取草书挥笔大呌以头濡墨水中天下呼为张防醒后自视以为神人谓之草圣】岂知吾生不流宕丞相中郎丈人行【丞相斯中郎邕丈人行尊老之称】巴【一作江】东逢李潮逾月求我歌我今衰老才力薄潮乎潮乎奈如何【赵云末句仿顷羽歌虞兮虞兮奈若何之势韩退之石鼔歌少陵无人谪仙死才薄将柰何鼔何盖又仿此句益见公为退之所服如此巴东巴一作江非巴东言夔州】
　　别蔡十四著作
　　贾生恸哭后塞落无其人安知蔡夫子髙义迈等伦献书谒皇帝志巳清风尘流涕洒丹极万乗为酸辛天地则创痍朝廷当【一作多】正臣异才复间出周道日惟新【赵云当正臣言当须正直之臣旧本作直臣非刘向向正臣进者治之表贾生贾谊陈治安之策有恸哭者一庄子载孔子闻将军髙义列子説符篇为等伦皆许诺前汉季布传今创痍未瘳诗周虽旧邦其命惟新】使蜀见知巳别顔始一伸主人薨城府扶榇归咸秦巴道此相逢【巴道蜀道相如谕蜀文巴蜀之士】防我病江濵【赵云使蜀见知巳则郭英乂为蜀节杜使蔡为使往见之也史记士伸扵之已主人言郭英乂英乂永秦元年閠十月为崔旰所杀所以言薨而蔡著作扶防灵榇由舟行以归秦也巴道指夔州舩泊夔州与公相逢也】忆念鳯翔都聚散俄十春我衰不足道但愿子意陈稍令社稷安自契鱼水亲【蜀先主得孔明犹鱼之得水也】我虽消渴甚敢忘帝力勤尚思未朽骨复覩耕桑民积水驾三峡浮龙倚长津扬舲洪涛间仗子济物身【赵云古歌帝力何加于我哉老子云其人与骨俱朽文子积水成海魏都赋回渊漼积水深也驾字郭景纯逰仙诗髙浪驾蓬莱刘勰弥勒石像碑似扬舲游水驰锡登山王粲海赋洪涛奋荡西京赋云起洪涛而扬波】鞍马下秦塞王城通北辰【北辰北极象扵帝居　赵云下秦塞则出陆矣北辰孔子譬如北辰】甲聚不散兵久食恐贫【杜田补遗窦宪传班固燕然山铭甲曜日朱旗降　天注甲鐡甲也前书甲国之甲】穷谷无粟帛使者来相因若冯南辕使书札到天垠【赵云冯读为慿穷谷指夔州来相因者来不断借使汉书太仓之粟陈陈相因之字自长安望夔在北而望南也故来夔之使为南辕南辕字出左传书札古诗客从逺方遗我一书札天垠指夔州以逺故云天垠也】
　　别李义
　　神武十八子十七王其门道国洎舒国实惟亲弟昆【唐髙祖二十二子止此云十七王其门未详也赵王名元庆第十六子舒玉元名第十八子　鲍云髙祖二十二子道王元庆舒王元名卫懐王霸楚哀王智云皆先薨太子建成巢王元吉以事诛诏除籍故止言十八太宗冇天下故有十七子封王　赵云神尧唐高祖史髙祖二十二子今诗云神尧十八子岂以窦皇后所生建成太宗霸元吉而建成元吉诛太宗为皇帝霸在隋时已死扵四子之外乃有十八子耶学者尚疑之然谓十七王其门则又可疑也又岂以万妃所生智云亦终被害扵隋末耶其所在髙祖为唐皇帝而得封者元景王荆元昌王汉元亨王酆元方王周元礼王徐王嘉王韩元则王彭元懿王郑元轨王霍元鳯王虢王庆王道元裕王邓元名王舒灵夔王鲁元祥王江安元晓王密元婴王滕凡十七子为得王而各为一门者耶邹阳与梁孝王书何王之门而不可曵长裾耶道国道王也名元庆乃第十六子舒国舒王名元名乃第十八子也而曰实惟亲弟昆若言同一母所生而史载元庆则刘婕妤所生元名则小杨嫔所生其母同者乃字文昭仪生元嘉及第十九子灵夔所谓实惟亲弟昆者又与史不合然则公当失亲所传闻与亲不合必有能辨之者】中外贵贱殊余亦添诸孙【赵云详味诗意则李义者道国之裔孙而公则舒国后裔之外孙故也旧注不省解却云公自言杜与李同出扵陶唐氏是何梦语盖前篇与唐十八使君诗云与君陶唐后自是杜与唐何得輙差排为杜与李乎】丈人嗣王业【唐制诸子袭封者谓之嗣王】之子白玉温道国继徳业请从丈人论丈人领宗卿肃穆古制敦先朝纳諌诤直气横乾坤子建文章壮河间经术存【曹子建能文汉河间明王经术献礼乐三雝之教赵云丈人言李义之父嗣王业则继嗣前王之业旧注云云才有字相犯便妄引用非是之子指李义也白玉温使温其如玉也下句道国继徳业请从丈人论又以申言丈人乃道国之论其能继道国之徳业者请从李义之父言之也宗卿宗正卿也唐制宗正寺卿一人从天子掌天子族亲属籍以别昭穆领陵台崇二署肃穆字邱迟诗肃穆恩波被先朝纳谏诤考其时当时宗然未敢必也】温克富诗礼骨清虑不喧洗然遇知己谈论淮湖奔忆昔初见时小绣芳荪【文选芳荪紫绮为上櫺袴也　师云谢灵运诗浥露馥芳荪　赵云襦短衣也史记载贾谊过秦论寒者利短褐徐广注曰一作短小襦音竪旧注妄添选五言诗为七字何輙附会如此】长成忽会靣慰我久疾防三峡春冬交江山云雾昏正宜且聚集恨此当离罇莫怪执杯迟我衰涕唾烦【王仲宣但愬杯行迟解嘲涕唾流珠沫赵云莫怪执迟迟以语众人也旧注引仲宣诗却是诉主人行杯之迟耳　师云孙楚诗离樽悲当席】重问子何之西上岷江源愿子少千谒蜀都足戎轩误失将帅意不如亲故恩【甫几不能脱严武之暴又为郭英乂所不容有是句】少年早归来梅花已飞翻【赵云王粲四言诗茍非鸿雕孰能飞翻公扵言江亦曰沧浪郁飞翻】努力慎风水岂惟数盘飱【古诗所谓加飱食】猛虎卧在岸蛟螭出无痕王子自爱惜老夫困石根【赵云数角反努力字出呉越越春秋旧注扵慎风水注云言世若风波穿凿非是猛虎卧在岸蛟螭出无痕却有所兴寄矣】生别古所嗟发声为尔吞【赵云楚辞悲莫悲于生别离吞字韵倒押吞声字恨赋莫不饮恨而吞声】
　　送髙司直寻封阆州
　　丹雀衔书来【文王之时赤雀衔书集于周社】暮楼何乡树骅骝事天子辛苦在道路司直非冗官荒山甚无趣借问泛舟人胡为入云雾与子姻娅间既亲亦有故【诗琐琐姻娅】万里长江邉邂逅一相遇【赵云丹雀骅骝以比髙司直尚书中侯曰赤雀衔丹书入丰止于昌前昌拜稽首受之旧注非骅骝事列子周穆王肆意逺逰驾八骏之乗有曰右服骅骝谓之事天子则以穆王称穆天子有传也司直通籍事主故以丹雀之扵文王骅骝之扵穆王比之】长卿消渴再公干沈绵屡【长卿相如病渴刘公干诗余婴沈痼疾故窜身清漳濵赵云王无功病后醮宅云公干苦沉绵居山畏不延】清谈慰老夫开巻得佳句时见文章士欣然淡情素伏枕问别离畴能忍漂寓良会苦短促溪行水奔注熊罴咆空林游子慎驰骛西谒巴中侯【阆为侯中】难险如跬步【赵云巴中侯封阆州也】主人不世才先帝常特顾拔为天军佐崇大王法度淮海生清风南翁尚思慕公宫造广厦木石乃无数初闻伐松栢犹卧天一柱【赵云拔为天军佐则必尝佐禁旅之任淮海生清风则必尝为扬州等处官南度南方老人也顷籍传南公曰楚虽三户亡秦必楚公宫左传沟其公宫又曰楚其公宫凡官府贵处谓之公宫矣天一柱言廊庙之神具异经昆仑有铜柱焉其髙入天所谓天柱列子昔共工与颛帝争怒而触不周之山天柱折其一柱字则縁南有一柱观止用一柱则得合言天一柱此门阆州之为廊庙气不足当之旧注惑扵公宫事却注云幕府方须材意以使髙言之言之非是】我病【一作瘦】书不成成字亦多误为我问故人劳心练征戍【此时观末章则阆州是房琯也　赵云前十句总言封阆州方贯此下句盖故人字所以指阆州也我疾所以成长卿消渴再公干沈绵屡之句一作我瘦非书不成岂干瘦事】
　　遣怀
　　昔我逰宋中惟梁孝王都【宋古大梁】名今陈留亚【陈留属汴州】剧则贝魏俱【贝魏州名在河北剧大】邑中九万家髙栋照通衢舟车半天下主客多欢娱【赵云孝王都今之京师汴都是巳陈留在今虽为京师属县在唐则今之东京唐陈留郡也贝魏在河北方靣最繁剧主客者何主则本处人客则逰寄者选时朝野多欢娱】白刃雠不义黄金倾有无杀人红尘里报荅在斯须【言多豪侠赵云鲍明逺诗失意杯酒间白刃起相雠】忆与髙李辈【髙适李白】论交入酒垆两公壮藻思得我色敷腴【世説王濬仲为尚书令着公服乗轺经黄公酒垆中过顾谓后车客曰吾昔与嵇叔夜阮嗣宗共酣饮此垆竹林之逰亦预其未自嵇康阮籍云亡便为时所羁绁今日视此虽近还若山河　师云鲍照行路难意气敷腴在盛时薛云尔雅蕍荣也郭璞曰蕍犹敷蕍亦草之荣也】气酣登吹【一作文】台懐古视平芜【吹台梁王歌台今谓繁台左太冲诗酒酣气益振　赵云西清诗话唐史称杜甫与李白髙适同登吹台慨然莫测也质之少陵昔游昔者与髙李晚登单父台则知非吹台三人皆词宗果登吹台岂无雄词杰倡着后世邪杜田云予谓蔡氏盖谓曽熟读杜诗尔遣怀诗不云乎昔我逰宋中惟梁孝王都名今陈留亚剧则贝魏俱忆与髙李辈论交入酒垆气酣登吹台懐古视平芜此岂非甫与李白髙适同登吹台邪其説是吹台在今宋门外谓之天清寺繁台是巳扵梁孝王时曰吹台盖歌吹之台也一作文台非】芒砀云一去鴈骛空相呼【前汉髙祖隠扵芒砀山泽间吕后与人俱求常得之髙祖怪问后后曰季所居上常有云气故从往常得季云去乃人亡也不欲指言之耳人亡鴈骛相呼】先帝正好武寰海未凋枯猛将收西域长防破林胡【宗拓开拓境土如安禄山王君防张守珪王宗嗣辈皆以邉功为巳任故张説献鬪羊以箴之而上不之改】百万攻一城献捷不云输组练弃如泥【国语吾人大破楚军楚之危者维组练三百而已组甲被练也】尺土负【一作胜】百夫拓境功未已元和辞大鑪【赵云鴈骛相呼以兴其相寂如麋鹿逰姑苏黍离麦秀之类宗盛时以百万兵攻一城岂无胜负但献捷而巳未尝言输组练弃如泥则不惮物之费争一尺之土以百夫为偿则不惜人之命庄子以天也为大鑪末句言政失其和于天地间矣】乱离朋友尽合沓嵗月徂吾衰将焉托存没再呜呼萧条益堪媿独在天一隅【一云萧条疾益堪媿独天一隅　赵云诗乱离莫矣洞箫赋薄索合沓注云重沓也朋友指言髙李孔子甚矣吾衰也天一隅字古诗各在天一隅】乗黄已去矣凡马徒区区不复见顔鲍【顔延年鲍明逺鲍尝作荆州参军作芜城赋以讽宋临海王赵云乗黄神马言髙适李白顔鲍又以申比二公公尝与白诗云俊逸鲍参军则顔乃以比髙适乎】系舟卧荆巫【荆州巫峡】临飱吐更食常恐违抚孤【赵云葢恐违戾抚养髙李二公之孤也此其为朋友之义】
　　君不见简苏徯
　　君不见道邉废弃池君不见前者摧折桐百年死树中琴瑟【蔡邑取防下桐为琴】一斛旧水藏蛟龙【积水成渊蛟龙生焉赵云异苑呉平在勾章州门外忽生一株桐上有謡歌之声平恶而斫之其后桐自还立扵故根上又闻歌声曰死树今更青呉平寻当归桐材所以为琴瑟言今死树犹可为之以譬士终有用也庾信拟连珠曰日南枯蚌犹含明月之珠龙门死树尚抱咸池之曲旧注非是言蛟龙终非池中物则蛟龙固在水而池中之水亦有蛟龙矣虽一斛旧水犹可藏之亦以譬士当守所养也】丈夫盖棺事始定【古诗盖棺事乃也】君今幸未成老翁何恨憔悴在山中深山穷谷不可处霹雳魍魉兼狂风【赵云君幸老成老翁选魏文帝帝与呉质书时有所虑乃至通夜不暝志意何时复类昔日巳成老翁但未白头耳末句以不知有何所恨而甘心憔悴于山中乎乃陈山中不可住招之使出矣此亦宋王招魂之意】
　　赠苏四徯
　　异县昔同逰各云厌转蓬【古诗为客若转蓬　赵云古诗它乡各异县曹植杂诗传蓬离本根飘飖随长风袁阳源郊古诗勤役未云巳壮年徒为空乃之古时人所以悲转蓬】离别已五年尚在行李中【左传晋秦围郑烛之武夜见秦伯曰行李之往来注行李使人】戎马日衰息乗舆安九重【天子之门九重乗舆天子所乗舆时京师初复】有才何栖栖将老委所穷为郎未为贱【甫为宣义郎检校工部员外郎非以阶官后篇云虽为尚书郎可以证矣】其柰疾病攻子何靣黧黒焉得豁心胸巴蜀倦剽劫下愚成土风【崔旰之乱】幽蓟已削平【禄山节镇】荒徼尚弯弓【时思明未平】斯人脱身来岂非吾道东【儒林传初梁顷生从田何受意丁寛为顷生从者读易精敏材过顷生遂事何学从寛东归何谓门人易已东矣师古曰言寛丁得其法术矣去　赵云上两句方指言苏徯靣黧黒字列子靣目黧黒巴蜀倦剽刦则段子璋之乱又崔旰之乱燕蓟尚弯弓则安之乱虽已削平而犹有盗贼弯弓字史士不敢弯弓而报怨斯人又指苏徯在危难之间脱身来此盖亦以道合行扵巴中犹古人所谓吾道东也】乾坤虽寛大所适装囊空肉食哂菜色少壮斯老翁况乃主客间古来偪侧同【赵云在传肉食者鄙菜色传云民无菜色下两句言时之寛舒则寛舒同时之偪侧则偪侧同也西京赋骈罗偪仄公传有诗偪侧行者亦用此耳】君今下荆扬独帆如飞鸿二州豪侠埸人马皆自雄一请甘饥寒再请甘养防【赵云欲其晦迹以自全耳】
　　寄薛三郎中
　　人生无贤愚飘飘若埃尘自非得神仙谁免危其身与子俱白头役役【一云没没】常苦辛虽为尚书郎不及村野人忆昔村野人其乐难具陈蔼蔼桑麻交公侯为等伦天末厌戎马我辈本常贫【赵云虽为尚书郎固是实道为尚书工部员郎郎之事而木兰歌云木兰不用尚书郎有此三字也具陈见首篇注等伦字列子全语説符篇载侠客相与言必灭虞氏之家为等伦皆许诺天末选赋有云敛天末诗有云佳人天末戎马老子云戎马生扵效】子尚客荆州我亦滞江濵峡中一卧病疟疠终冬春春复加肺气此病盖有因早嵗与苏郑【苏源明郑防是也】痛饮情相亲二公化为土嗜酒不失真【苏郑亦皆嗜酒　赵云言其酒以死也】余今委脩短岂得恨命屯闻子心甚壮所过信席珍上马不用扶每扶必怒嗔【赵云记儒有席上之珍以待聘每扶一作忽非非盖每字与必字相应也】赋诗賔客间挥洒动八垠乃知盖代手【可盖覆当代也汉书功业盖当】才力老益神青草洞庭湖东浮沧海漘君山可避暑况足采白苹【杜补益岳州图经洞庭湖在县西南一里荆州记云巴陵南有青草湖与洞庭湖相连接周回数百里日月出没其中湖之南有青草山因以为名博物志曰君山洞庭之山也庾穆之山记云昔秦始皇皇欲入湘观衡山而遇风浪机败溺至此山而免因号为君山又荆州图经云湘君所逰故曰君山有神祈之则利涉韩退之黄陵庙碑载山海经曰洞庭之山帝之二女居之则君山者因湘君得名非始皇也韩碑辨湘君夫人事甚详不不复禄】子岂无扁舟往复江汉津我未下瞿唐空念禹功勤聴説松门峡吐药揽衣巾髙秋却束帯鼓枻视清旻【赵云十二句盖公有意扵扁舟尽南而下陈其所厯所防之处欲借薛郎中所往复江汉之舟而往然未下瞿唐外空念禹功则刘子所为美禹功防禹禹吾其鱼乎也闻松门峡之好则方吃药而吐之遽揽衣巾思去也松门峡无所考亦亦如巴峡中有瞿唐滩当时遂名为瞿唐峡者乎以俟博闻髙秋束帯而鼓枻则方言是往时矣论语束帯立扵朝潘安仁西征赋鼓枻迥轮注郭仆方言曰今江东人呼枻为轴】鳯池日澄旣济济多士新余病不能起健者勿逡巡上有明哲君下有行化臣【赵云鳯池指禁省之地晋荀勗守中书监事中专管机事及迁尚书令中有贺者曰夺我鳯凰池诸公何贺焉济济多士四字诗之全语健者指言薛剧盖有所望之也健者两字后汉袁绍传董卓欲废立绍勃然曰天下健者岂为董公】
　　大觉髙僧兰若
　　巫山不见庐山逺松林兰若秋风晚【杜正谬云释氏要览曰兰若者梵言阿兰若唐言无诤四分律云空静处萨婆论云云闲静处智度论云逺离大悲经阿兰若注云云离诸恶务故数説不同其实无诤也　赵云庐山逺庐山逺惠也大觉和尚虽是巫山之僧而比为逺公往谒之而不遇故云巫山不离庐山逺兰若宫宫名葢梵语耳】一老犹鸣日暮钟诸僧尚乞斋时饭【赵云汉初入曜隠扵淮阳山中有四皓俱徴曜独不至时人语曰南山四皓不如淮扬一老又管寜书惟陛下聴野人山薮之类使一老者得尽微命若本出则鲁哀公指孔子为一老】香炉峰色隠晴湖【香炉峰庐山胜境如香炉上有飞泉】种杏仙家近白榆【神仙董奉居庐山治病重者种杏五株轻者一株号董仙杏林　赵云公题下注云和尚去冬往湖南今此乃言庐山庐山事即隠晴海是江南彭蠡湖恐湖南字误香炉峯事逺法庐山山记东南有香庐山孤峯秀望笼气逰其上氛氲若烟野近白榆言其所居之髙近乎一辰古诗曰天上何所有厯厯种白玉】飞去年啼邑子【髙僧有飞而赴齐者见三十四巻太阳沙门诗注杜补遗昔髙有峯逰五台出淮西掷飞空空而往西天比丘持有威二十五义凡至十中不得着地必挂于壁牙故逰子称逰行僧为飞安住僧为挂孙绰天台赋云王乔空鹤以冲天应真飞以蹑虚注应真得道人】献花何日许门徒【髙僧传戒行言洁天女来献花　赵云言去年往湖南也天台山赋飞锡注云得真道人人执杖而行扵虚空故云飞也邑子同邑于子也朱买臣传防邑子严助贵幸荐买臣献花事后分经载释迦初为净惠仙人时献五莲花于燃灯佛此献花之祖也其后献花于罗汉者如法记注龙神捧鉢而曲躬天女献花而胡跪门徒者一门之徒属如七十二子为孔门之徒又汉汉李固传表举荐达例皆门徒此皆一门徒属之义佛书所外载之道之党类亦谓之门徒其在佛傮则谓诸弟子来从者为徒门矣】














　　九家集注杜诗巻十四
　　钦定四库全书
　　九家集注杜诗巻十五　　宋　郭知逹　编古诗
　　忆昔行【赵云忆昔者追忆往昔也鲍照衰老行忆昔少年时驰逐好名晨故公有忆昔之作止摘两字为题然必目之所亲见身之所亲歴者忆昔先皇廵朔方忆昔开元全盛日此纪目所亲见也今篇忆昔北寻小有洞此纪身所亲歴也公在闗塞时有昔游篇与今篇大相应更相发明具例于逐叚之下公往寻华葢君而不见故前篇谓之昔游今篇谓之忆昔】
　　忆昔北寻小有洞洪河怒涛过轻舸【茅君内传大天之内有中之洞三十六所第一王屋山之洞周围万里名曰小有清虚之天　赵云禹贡厎柱析城至于王屋注云山在冀州南河之北防王屋在河东垣县东北今云北寻小有洞则往王屋者过河而北行也唐广切韵注楚以大舩曰舸而类书载释名亦曰南楚江湘凡舩之大者谓之舸】辛勤不见华葢君艮岑青辉惨么麽【赵云昔游云昔谒华葢君深求洞宫脚玉棺已上天白日亦寂寞暮升艮岑顶巾几犹未却参详二诗之意葢公逰王屋本欲谒华葢君适值君死也玉棺上天则托仙以为言矣华葢字于传记有三焉山有名华葢则葛仙公传之言昆仑别名也星有华葢则晋天文志云大帝上九星曰华葢所以覆蔽大帝之座也肺为华葢则道家医家之说也今云华葢君应是道号不知何所取也旧注引葛仙传公事则是指昆仑矣艮岑二诗皆言之的是王屋之处么麽细也艮岑之青辉固不细矣以华葢君之不在故惨然而细矣】千崖人无万静三歩回头五歩坐【赵云千崖万壑则顾恺之之言防稽云千岩竞秀万壑争流下句则魏文帝临髙台曰五星一顾六里徘佪之势也曹公祭桥文车过三歩腹痛莫恠李陵别蘓武诗辕马顾悲鸣五歩一傍徨】秋山眼冷防未归仙赏心违泪交堕【赵云上句言望华葢君招之而不来也下句言欲为仙赏之逰而事与愿违所以悲泣也宋玉招防有防兮归来者凡十二今言防未归着未字者以反言之也旧注撰引招防云防来兮未归妄矣严休复唐昌玉蘂花诗消防服冷未逢真岂亦出于杜公耶当秋时在山中有所望故云眼冷也仙赏心违以赏心字贴心违也谢灵运云良辰好景赏心乐事四者难并而所赏之心乃仙赏之心也左传王心不违诗中心有违故公屡使寸心违北心违心事违也羊叔子岘山之碑谓之堕泪碑】弟子谁依白茅室卢老犹启青铜鎻巾拂香余捣药尘阶除【一作前】灰死烧丹火【赵云此四句寔道其事白茅室则荘子云筑特室席白茅也一作白室非卢老者盖所见之人应是华葢君亲信者故曰独启青铜鎻巾拂是两物阶除亦可作两字对公律诗有云惯看賔客儿童喜得食阶除鸟雀驯可见矣但一本作阶前非】县圃沧洲莽空阔金节羽衣飘婀娜落日初霞闪余映倐忽东西无不可【旧注十洲记昆仑山三角一角正西曰县圃台其一处有积金为天墉城四千里城安金台金节羽衣则以黄金为屋鸟羽为衣汉武帝拜栾布为五利将军使以羽衣立茅屋上注曰以鸟羽为衣取其神仙飞翔之意赵云四句言华葢君当在仙境往来也葛仙传云昆仑一曰县圃也沧洲则十州之一洲也尔雅曰西北方之美有昆仑之墟璆琳琅玕也则昆仑在西北列子云渤海之大壑名曰归墟中有五山蓬莱其一也东有岂可云大海之中有昆仑沧洲蓬莱乎金节羽衣则仙人之服御也婀娜美貎文选有芝兰婀娜而韩退之元和圣徳颂有旗常婀娜亦言其美也当县圃与沧洲空阔之间乃华葢君节羽衣之所往来矣晚则落日之所映早则初霞之所往来矣晚时也或东逰沧洲或西游昆仑倐忽然无不可者言其任意之闲放也余映字王仲宣七哀诗山冈有余映岩阿增重阴而霞之势则又孔稚圭北山后云髙　霞孤映闪者不定之貌】松风磵水声合时青兕黄熊啼向我徒然咨嗟抚遗迹至今梦想仍犹作【一作佐赵云四句公自言其在山中之愁寂而想华葢君于今不忘也风吹松而鸣涧水激石而鸣皆可愁矣宋玉招防曰君王亲发兮惮青兕兕必言青则説文曰兕如野牛青皮坚紧可以为铠国语晋叔向曰昔吾先君唐叔射兕于徒林□以为大甲韦氏觧亦云兕似牛而青六韬文王囚美里散宜生得黄熊而献之纣旧注云成王东时夷献黄熊按类书载周书云成王时不屠国献青熊未尝有献黄熊也葢辙改以附防其説如此当其在山中时闻松风磵水之声青兕黄熊之啼愁寂不堪徒有咨嗟抚华葢君之遗迹至今梦想犹见之也旧本犹作字作佐字当是作字但音佐而已此南人语音公诗又曰主人送客何用作自注云音佐可见矣公之今句则言今犹作此梦也】秘诀隐文须内教岁晚何功使愿果更讨衡阳董链师南游早鼔潇湘柂【旧注董链师神仙也隐于衡阳秘诀隐文按道藏书中有隐诀其书曰大清九宫其最髙者称太皇紫皇玉皇　赵云此四句结一篇之义以为求仙须得有功行而传秘诀不见华葢君矣却思南逰而访董链师讨者寻访也与昔游诗杖蔾望清秋有兴入庐霍同意南史梁有胡僧祐者得以愿果为字也真诰载紫清真妃诗濯足玉天池鼔柂牵牛河庾阐杨都赋青雀飞舻余王鼔柂】魏将军歌【赵云古乐府有丁督防歌临江王节士歌纪述其人皆谓之歌故公前有戏作花卿歌今又有魏将军歌乃其例也】
　　将军昔着从事衫鐡马驰突重两衔【别驾亦曰治中从事孔恂为别驾从事衔衔勒也　赵云着从事衫则初为幕官于元帅府耳马勒重衔则战马之谨也后汉陈众人号为白马陈从事】被坚执鋭略西极昆仑月窟东崭岩【髙祖记朕亲被坚执鋭师古曰被坚谓甲胄执鋭谓利兵尔雅西至于邠国谓之西极相如赋崭岩参差扬雄长杨赋西压月窟东震曰域赵云昆仑事郭璞昆仑丘賛曰昆仑月精水之灵府惟帝下都西羗之宇则昆仑于中国固在西矣而比之月窟则犹在东也扬雄西压月窟注月窟者月之所生也今云昆仑月窟东崭岩葢言昆仑在月窟之东其形崭岩然也公诗句承畧西极之下所以壮其极西之处矣此四句一叚言将军立功于西邉也】君门羽林万猛士恶若哮虎子所监【监领也君门羽林禁旅也汉有羽林军诗阙如哮虎言其勇也　赵云此四句言将军监军于殿前也】五年起家列霜防一日过海收风帆【门列棨防也　赵云列防贵者之门葢所谓棨防过海収风帆则有事于西极既了过西海而还其帆可收矣所以承畧西极之下则为过西海或于一日之中过海收帆又以形容其速返防谓之霜防帆谓之风帆诗家造诗两句是对也上句言将军之骤贵下句言将军逺征而速返也】平生流軰徒蠢蠢长安少年气欲尽魏侯骨耸精爽紧华岳峯尖见秋隼【赵云气欲尽则观将军之富贵功名而然矣谢承后汉书窦武上疏曰奉承诏命精爽陨越秋隼清秋之隼鸟凡鸷鸟以秋而健公后篇曰秋鹰整翮当云霄是以华岳峯尖之上见秋隼所以此其骨耸而精爽紧欤此四句可推见将军之在长安也】星纒宝校金盘陁夜骑天驷超天河【师云庾恺白马篇星纒码碯辔刘孝标诗宝校纒障泥鲍照诗金铜饰盘陁古注天官书汉中四星曰天驷旁一星曰王良旁八星絶汉曰天演　赵云星纒宝校则倒使顔延年赭白马赋全语薛梦符引张平子东京赋龙华轙金锡方釳左纛钩鹰玉瓖所谓宝校此其具第尊卑之制殊耳天驷言将军之马乃御廐之马也超天河则以帝京之地比天上以言将军夜骑之岂若金吾巡逻之事耶】搀枪荧惑不敢动翠蕤云旓相荡摩【搀枪妖星荧惑火星翠蕤云旓皆旗也相荡摩舒闲貌张衡西京赋栖鸣鸢曵云旓相如子虚赋错翠华之威蕤又东都赋望翠华之威蕤　赵云欃枪妖星以比防乱荧惑火星以比强暴不敢动言畏其威也以承天驷天河之下故复用天星言之翠蕤云旓以见将军所建之旗皆天兵之仪也】吾为子起歌都防酒阑挿劔肝胆露钩陈苍苍风武【一作武暮赵云都防汉官也汉遣王吉防匃奴南北两道故曰都防古乐府有丁督防督防即都防也钩陈星名晋天文志钩陈六星在紫宫中故天子殿前亦有钩陈所以法天也苍苍言其明也陆倕石阙铭云把钩陈注钩陈兵卫之象故王者把焉武者阙名三辅旧事曰未央宫北有武阙旧本误以武字为韵云风武极无义理徒误学者以钩陈则苍苍以武则暮言当酒阑挿劔之时如此甘泉赋伏钩陈仗当注为营陈星也】万岁千秋奉明主临江节士安足数【赵云楚王谓安陵君曰寡人万岁千秋之后谁与乐此杜田曰古乐府载宋陆厥临江王节士歌曰节士慷慨髪上冲冠弯弓挂若水长劔竦云端此两句上则言将军常监军于殿前为宿卫末则言将军乃天子之节士非特临江王节士比也旧注谓夔州号临江军非葢临江军令属江西而夔州则号宁江军也】
　　北风
　　北风破南极朱凤日威垂洞庭秋欲雪鸿鴈将安归【诗北风其凉　赵云南极言楚地公在楚故所见者此也因南极之下故承之以朱鳯南方之鸟也因洞庭之下故乘之以鸿鴈葢鴈随阳之鸟也而洞庭乃往衡阳之路鴈本违寒而就温今洞庭方秋而欲雪则又寒矣又将奚往乎朱鳯在南极北风破南极而威垂鸿鴈过洞庭洞庭秋欲雪而南归皆言值时如此于是乎失所也威垂无气象之貌凤与鸿鴈皆公自况扬子君子在治若凤在乱若凤又云鸿飞防防弋人何慕焉义与下句相唤葢亦公自叹在风尘之际方旅泊而未得归矣旧注北风破南极以喻小人道长君子道消非是】十年杀气盛六合人烟稀吾慕汉初老时清犹茹芝【赵云此戊申大歴三年诗也自乙未天寳十四年至此十三年矣而云十年杀气盛则举其大数为诗句耳杀气盛则安史虽灭而吐蕃尚炽也记月令杀气浸盛曹子建诗千里无人烟末言商山四皓以秦之乱避之入山方汉之初可以出矣而犹茹芝焉则以畏祸之心未能已也近有东溪先生集者其中有释杜诗十六篇以北风为第二篇序云北风悲燕防哀弱王室祸加臣民防来自北故况北风曽不考公赋诗之年辰与处所直误以为安史之乱不知此乃大歴三年所作之诗也言吐蕃则可岂可尚以为燕冠之乱王室乎亦又岂有冦自北来之事乎恐惑后学故为辨之】
　　客从
　　客从南溟来遗我泉客珠珠中有隐字欲辨不成书【庄子海运则将徒于南溟　赵云此篇仿客从逺方来遗我防鲤鱼之格而别生新意也珠所从来不易得其中若自言之也任昉述异记南海鲛人室水居如鱼其眼泣则出珠鲛人即泉仙也又名泉客必言南溟来非特取譬乃蔡伯世所谓长沙当南溟孔道葢公诗虽兴寄亦毎感于物而兴之非泛为比也师云神异经鲛人织绞绡于泉室出以卖之尝客主人家临去索盘泣珠以遗主人又淮安王刘安以一宝珠四靣中有四字名曰刋字珠】缄之箧笥久以俟公家湏开视化为血哀今征敛无【赵云必用泉客珠言其珠从眼泣所出也至于化为血矣犹虑公家之征敛无以供之故哀世东溪先生集者其中有释杜工部诗十六篇引云拟毛诗之序以撮其大要而判释之且以为启杜诗之闗键以此客从为第三篇序云客从悲逺方贡赋不入中原也于上四句注云时四方以玉帛贡天子多为盗贼所掠不至王庭珠小物可匿以献也中有隠字字又不成书不敢显书贡天子也于下四句注云周襄方物不至诸侯之国犹通王使之求金安史之际法废道梗虽欲征敛亦无所矣顷同蔡伯世定此诗乃大厯四年潭州作而东溪又误以为安史之际是不知安史至此已灭七年矣大非也】
　　白马
　　白马东北来空鞍贯双箭可怜马上郎意气今谁见近时主将戮中夜伤于【伤一作商】战防乱死多门呜呼涕如霰【赵云此篇记事之作蔡伯世云乃潭州诗主将谓崔灌也公自衡州如长沙而逢乱按九域志衡州北至州界九十二里至潭州三百九十里自公自南而北言之则所见之白马为东北来矣空鞍贯箭则人亡马还也古歌辞毎以郎称骑马之人如折杨栁云腹中愁不乐愿作郎马鞭出入檈郎臂踪迹郎膝邉公又尝曰马上谁家白面郎大率少年之称耳伤于战一作商于者山名在虢者与此潭州之乱无相干断不可取江文通杂体诗日暮浮云滋握手泪如霰屈原九章哀郢篇望长楸而太怠兮涕滛滛其若霰东溪先生误以主将之戮为禄山之乱葢禄山叛于天寳十四载杀于至徳元载而又以白非战马昔侯景之乱举军皆白马青袍而谓非战马可乎恐误学者不可不辩师云按唐史大厯三年商州兵马使刘洽杀其刺史殷仲卿杜所言商于战岂此欤】
　　白鳬行
　　君不见黄鹄高于五尺童化为白鳬似【一作象】老翁故畦遗穗已荡尽天寒歳【一作日】暮波涛中鳞介腥膻素不食终日忍饥西复东鲁门鶢居亦蹭蹬闻道如今犹避风【赵云赵壹诗被褐怀金玉蕙兰化为刍刘琨诗何意百链刚化为绕指柔夫刚之异乎柔蕙兰之异乎刍体性之自然也刚化为柔蕙兰化为刍非其体性之变而乃事意之易为可叹矣鹄与鸖同类逺举之物古人多通言之故有黄鹄亦有黄鸖韩诗外传载曰饶云黄鹄一举千里诗义防曰鸖大如鹅长三尺此言其飞之逺而形之高大也庄子鸖胫虽长断之则忧鳬胫虽短绩之则悲此言鹄高而鳬庳也今公云黄鹄化为白鳬化为之义乃赵壹之蕙兰化为刍刘琨之刚化为柔者也鹄高五尺冝高举逺引乃摧藏低佪化作白鳬之状象老翁之伛偻天寒嵗暮困于波涛之中忍饥西东无所投迹此贤者失所之譬也孟子五尺之童适市魏文帝云已成老翁但未头白耳诗遗秉滞穗礼记天寒既至嵗暮字起于诗此叠字格也鶢鶋事国语载海鸟曰爰居止于鲁南门之外三日臧文仲使国人祭之展禽曰祀国之大节也无功而祀之非仁也今兹海其有灾乎夫广川之鸟兽常知避其灾也是歳也海多大风注爰居之所避也详味此诗前六句葢公自况末两句尚念及同志之人故谓之亦蹭蹬蹭蹬失势之貌海赋言大鲸失势之状曰蹭蹬穷波陆死盐田公以鱼自喻已之失势曰蹭蹬无縦鳞今言爰居之失势则曰亦蹭蹬闻道如今犹避风也】
　　蚕谷行
　　天下郡国向万城无有一城无甲兵【时盗贼充斥天下皆用兵天下郡国则后汉光武披舆地图指示邓禹曰天下郡国如是今始得其一】焉得铸甲作农器【赵云此暗使顔囘之语家语载囘曰囘愿得明王圣主辅相之使铸劔防为农器放牛马于原薮】一寸荒田牛得耕牛尽耕蚕亦成不劳烈士泪滂沲男谷女丝行复歌【赵云烈士见平日牛不得耕蚕无所成则涕泪滂沲今也见牛耕而男谷蚕成而女丝则喜而行歌焉行歌字主烈士言之也旧注引子言政之思斁巾以男子畆妇人桑为思至于行复歌则人乐其政可知矣不亦自为皆惑之説乎】
　　折槛行【赵云诗句中使朱云事因取名题也按成帝朝张禹以帝师位特进甚尊重云上书求见公卿在前云曰臣愿赐尚方斩马劔断侫臣一人以厉其余上问谁也对曰张禹上大怒令御史将云下云攀殿槛槛折云呼曰臣得下从龙逢比干游于地下足矣此永泰元年之作当在四月末五月间公方流离下船厯戎渝忠至云安县而泊船以居应方及之耳】
　　呜呼房魏不得见秦王学士时难羡青襟【一作衿】胄子困泥涂白马将军若雷电【赵云太宗初为秦王既平天下鋭意经籍于宫城之西开文学馆以待四方之士于是以杜如晦房元龄并以本馆兼文馆学士图其形状且显爵土命禇亮为像赞藏之书府号十八学士给五品珍饍分为三畨更直宿于阁下预入阁者时人谓之登瀛洲青衿旧本作青襟非是衿衣系也襟交袵也其物不同诗云青青子衿贴以胄子则书云命夔敎胄子注胄子长子也谓卿大夫子弟也左传使吾子辱在泥涂青衿胄子困泥涂则学校之废非特白屋之子失学虽贵胄子弟皆困辱泥涂按通鉴于永泰元年不着月日载云自安史之乱国子监堂室頽壊军士多借居之祭酒萧昕上言学校不可遂废于大厯元年春正月乙酉敕复补国子学生则学校之废已乆而公之诗作于永泰元年萧昕未上言之前矣魏厐德毎战常防阵与闗羽交战射羽中额时德常乗白马羽军谓为白马将军皆惮之雷电言白马之骏骤其先挥霍似之大意言武人之宠幸故其威势如此】千载少时朱云人至今折槛空嶙峋娄公不语宋公语尚忆先皇容直臣【赵云千载云者非谓自汉成帝至唐代宗永泰元年为千载也若考其年数之寔才七百六十六年耳此乃谓朱云者千载人也正所以美云之正直不畏诛谬虽千载之悠悠少似之者至今折槛空嶙峋以罪成帝初不能容而必欲诛之頼辛庆忌之免冠叩头流血以死争而救之然后得免至今余折槛之迹存而竟不能踈抑张禹也所以引下句先皇则能容直臣焉嶙峋高貌左太冲魏都赋陛楯嶙峋娄公则师德也宋公则璟也言互以正直为心师德上元初为监察御史其所事者高宗与武后本传不载其谏诤事今因公诗指为直臣而知之宋璟厯事武后中宗睿宗明皇中宗嘉其直臣后张嘉贞代璟为相阅堂按见其危言谠论未尝不失声叹息详味诗意思治世文物之盛而圣君有諌诤之臣致君尧舜如房魏二人不得而见则思其上而不得且思其次为学士以文采结主知者又至欲有所諌诤小臣如朱云大臣如娄公宋公然为朱云则成帝本不能容之惟娄宋则先皇能容也大意讥代宗亦不能容直臣矣又按通鉴于永防元年春载左拾遗洛阳独孤及上防曰陛下召裴冕等待制以备询问此五帝盛德也防者陛下虽容其直而不録其言有容下之名无聼諌之实此忠鯾之人所以窃叹观此则公诗作于永防元年为审非以讥其有容下之名无聼諌之实不若先皇之真能容直臣乎直臣字用成帝以旌直臣之语　师云师德深况有度量人有忤已輙逊避以自免能以功名始终故无面折庭争之迹璟刚正敢言其事具载本传详此诗意葢叹世无宋公之敢言而亦无娄公之容物不然先朝之臣特举此二人何哉】
　　朱鳯行
　　君不见潇湘之山衡山髙山巅朱凤声嗷嗷侧身长顾求其羣趐垂口噤心甚劳下愍百乌在罗网黄雀最小犹难逃愿分竹实及蝼蚁尽使鸱枭相怒号【赵云此篇托兴君子小人甚明诗有六义四曰兴觧者曰成于物而兴焉者也公在衡州衡山则眼前所见也朱鳯则衡山上之物也因其物而有作乃以爲兴矣湘江记曰遥望衡山如阵云防湘千里九向九背乃不复见故云潇湘之山衡山高句则古歌云巴山之峡巫峡长之势也魏刘稹诗鳯凰集南岳徘徊孤竹根故云山岭朱鳯声嗷嗷韵书云泉口愁也诗哀鸣嗷嗷侧身长顾求其羣此以譬君子之无朋也张平子四愁诗恻身东望古诗邉马长顾鸣选赋兽颠狂以求羣翅垂口噤心甚劳后汉冯异传始埀翅于囘溪终奋翼于渑池史记日者传噤口不能言古乐府飞鸟行吾欲衔汝去口噤不能开诗劳心忉忉所譬君子复何人哉葢公之胷懐也末句尽音尽左传周礼尽在鲁矣是也百鸟与黄雀皆鸟类之小者而鳯凰悯之则忧及小类鳯凰非竹实不食今欲分之以与蝼蚁则悯及微物鸱枭恶禽也唯嗜腐鼠庄子以为吓鳻鶵者尽使之怒号则鳯凰不管其自争自怒也四句托鳯之忧小类闵微物恶防恶乃公仁义之心如此刘稹诗于鳯凰集南岳徘徊孤竹根之下云于心有不厌奋翅凌紫氛岂不常勤苦羞与黄雀羣而公念黄雀之难逃于罗网为鳯所悯则公之于刘稹其心有间矣百鸟黄雀譬小类蝼蚁譬微物鳯凰譬君子鸱枭譬小人此篇非君子小人之譬甚明乎此诗乃大厯五年衡州所作之诗也时乱离日乆贤者思引其类有为而不可得也】
　　惜别行送向卿进奉端午御衣之上都
　　肃宗昔在灵武城【禄山之乱肃宗即位灵武书昔在帝尧】指挥猛将收咸京向公泣血洒行殿【天子在外曰行殿】佐佑卿相乾坤平逆胡冥寞随烟烬卿家兄弟功名震麒麟图鸿鴈行【言兄弟俱画像于麒麟阁】紫极出入黄金印【赵云天寳十五年七月以皇太子为天下兵马元帅北收兵至灵武裴冕奉皇太子即位是为肃宗明年九月复京师向公无所考其名佐佑卿相乾坤平言平乾坤非独卿相之力乃向公佐佑之力也宣帝尽功臣于麒麟阁前汉之苏武传使此麒麟字公他篇言图处多使□驎字具子句法义例】尚书勲业超千古雄镇荆州继吾祖【赵云尚书镇荆州言李之芳也继吾祖则公自言杜预也预在晋为镇南大将军都督荆州诸军事】裁缝云雾成御衣拜跪题封贺端午向卿将命寸心赤青山落日江潮白【赵云寸心赤倒用赤心字而以寸心贴之字乃典而不虚矣青山落日江潮白言向卿行厯之景物也句可谓竒矣　师云沈约赋衣若蝉翼被若云雾】卿到朝廷説老翁漂零已是沧浪客【赵云沧浪客公自言渔父歌曰沧浪之水清兮可以濯我缨沧浪之水浊兮可以濯我足】
　　醉歌行【赠公安顔少府请顾八题壁】
　　神仙中人不易得顔氏之子才孤标【顔氏公安少府也赵云神仙中人杜田云世説王恭美姿仪尝披鹤氅裘渉雪而行孟昶窥见之曰此真神仙中人也又语林曰王右军目杜治曰面如凝脂眼如防漆此神仙中人今取字以言顔少府子曰顔氏之子今于少府言之】天马长鸣待驾驭秋鹰整翮当云霄【赵云天马秋鹰所以比顔前汉礼乐志天马徕从西极天马徕龙之媒刘孝标絶交论翦拂使其长鸣秋鹰则如前秋隼矣整翮字晋槖腆寄石季伦诗望风整轻翮因虚举双翰翰去声　师云范煜天马独长鸣张载鹰赋凌风整翮】君不见东吴顾文学【顾况吴人】君不见西汉杜陵老【前汉都长安后汉都洛阳长安在洛阳之西故前汉谓之西汉杜公长安杜陵人也】诗家笔势君不嫌词翰升堂为君扫【甫为醉歌诗请顾冩也坡云王子敬过戴安道草堂饮安道求子敬文子敬攘臂大言曰我词翰虽不如古人与君一扫素壁今山隂草堂碑是辞翰俱美　赵云辞翰升堂为君扫公自言其诗家之词与顾君笔势之翰升顔少府之堂各为之一扫也世説注辞翰清新】是日霜风冻七泽乌蛮落照衔赤壁【赵云子防赋楚有七泽鸟蛮施黔所连之蛮赤壁在黄州周瑜败曹操之地在西故衔落照于是杜时可引王得臣赤壁辨云有三马云云几二百余言为冗矣霜风之冻及七泽落照逺衔赤壁皆诗人因所在而广之之辞】酒酣耳热忘头白感君意气无所惜一为歌行歌主客【一本云一醉歌行歌主客　杜云杨恽传酒酣耳热声鸣鸣而歌秦声末句歌主客主则顔少府客则公与顾八也魏文帝与吴质书曰毎至觞酌流行丝竹并奏酒酣耳热仰而赋诗当此之时忽然不自知其乐也】
　　嵗晏行
　　嵗云暮矣多北风潇湘洞庭白雪中渔父天寒网罟冻莫徭射鴈鸣桑弓【赵云诗嵗聿云暮北风其凉易作结绳而为网罟以佃以渔　师云莫揺蜑夷隋地理志长沙郡杂有夷名曰莫徭自言其先祖有功常免征役故以为名礼记桑弧蓬矢射四方桑弧即桑弓】去年米贵阙军食今年米贱太伤农高马达官厌酒肉此辈杼轴茅茨空楚人重鱼不重鸟【一作肉】汝休枉杀南飞鸿【旧注云谷贵则伤民谷贱则伤农孟子良人出则必餍酒肉而后反公诗意葢言在位者不知为政但厌酒肉而巳风俗通吴楚之人嗜鱼塩不重禽兽之肉　赵云此辈杼轴犹言斯民杼轴诗云小东大东杼轴其空广韵玉篇轴作柚机具也杼机之持纬者杨方言东齐土作谓之杼木作谓之轴南飞沈约闻夜鹤篇曰复值南飞鸿参差共成侣】况闻处处鬻男女割慈忍爱还租庸往日用钱捉私铸今许【一云来】鈆和青铜刻泥为之最易得好恶不合长相防万国城头吹画角此曲哀怨何时终【赵云唐制授人以口分世业田凡授田者丁歳纳粟稲谓之租用人之力歳不过二十日不役者日为绢三尺谓之庸旧注引唐制盗铸者死没其家属至天寳间盗铸益甚杂以铁无复钱形号公铸者为官鑪钱此天寳时事今公诗在大厯中作则大厯私铸尤多也刻泥为之最易得似言以泥为钱模也故言易得好音好丑之好恶音善恶之恶钱有好恶故也师云江淹别赋割慈忍爱离邦去里张正见夜感诗画角声不断凄凉懐万感】
　　夜闻篥【笳管也巻芦为头截竹为管出胡地制法角音】
　　夜闻觱篥沧江上衰年侧耳情所向邻舟一聼多感伤塞曲三更欻悲壮积雪飞霜此夜寒孤灯急管复风湍君知天地【一作下】干戈满不见江湖【一作湖】行路难【赵云觱篥者世皆识之杜时可引乐部几百余言虽无害于义似为冗矣句中之警在寒曲三更欻悲壮葢胡笳有出塞曲入塞曲也襧衡击鼓为渔阳槮檛声益悲壮公律诗尝曰五更鼓角声悲壮亦用此矣急管复就觱篥言之也君知天下干戈满君则指言吹觱篥之人江湖行路难则公自谓也行路难乐府诗题　师云按黾兹国造觱篥能作十二音后转入中国晋闾印中诗侧耳归鸿晋王赞闻笛诗凄凉塞曲愁曹植赋急管间发张赞诗孤灯乍明灭张华赋风湍猛恶】
　　发刘郎浦
　　挂防早发刘郎浦【薛云江陵图经刘郎浦在石首县孙权与刘备成婚于此因以得名】疾风飒飒昬亭午舟中无日不沙尘岸上空村尽豺虎十日北风风未回客行歳晚尤相催白头厌伴渔人宿黄帽青鞋归去来【赵云此公自公安县欲往岳州所经行之处刘郎浦乃公安之下石首县也岸上孤村尽豺虎乃实道其事旧注言多盗贼亦是葢张孟阳云盗贼如豺虎也北风风未回所以尽催舡之南行也黄帽青鞋归去来则虽在江湖而犹厌与渔人为伴乃欲深藏高隠矣归去来则陶渊明之词】暮秋枉裴道州手札率尔遣兴寄递呈苏涣待御
　　乆客多枉友朋书素书一月凡一束虚名但防寒温问泛爱不救沟壑辱【言友朋之书虽多但防寒温之问而不足极忧也孟子志士不忘在沟壑】齿落未是无心人舌存耻作穷途哭【赵云古诗客从逺方来中有尺素书诗虽有生刍一束而南史何思澄作名纸一束也问寒温者书牍之常也晋王献之常与兄防之操之俱诣谢安二兄多言俗事献之寒温而巳论语泛爱众而亲仁而晋宋间遂以朋友为泛爱殷仲文桓公九井诗广筵散泛爱葢犹兄弟谓之友于子孙谓之贻厥君子谓之凡百洪驹父云此歇后语也子美诗山鸟山花吾友于韩退之谁谓贻厥无基址未能免俗何邪汉书齿髪堕落张仪从楚相饮门下意张仪盗贼共笞掠之其妻曰子母读书游説安得此辱仪曰视吾舌尚在不妻笑曰在仪曰足矣穷途哭则阮籍传时率意独驾不由径路车迹所穷辄恸哭而本本传元无途穷字而顔延年五君咏其于籍曰物故不可论途穷能无恸则公所用葢取顔延年之字也此上六句泛言诸友寄书相慰其老与穷耳】道州手扎适复至纸长要自三过读盈把那湏沧海珠入怀本倚昆山玉【元注言得裴书胜珠之盈把倚裴如昆山之玉　赵云沧海珠薛梦符引阎立本称狄仁杰曰可谓沧海遗珠狄在公之前亦自可证而阎立本有可谓之语则巳前固有此语矣昆山玉则郄诜所谓昆山片玉也倚字世説毛曽与夏侯共坐时人谓蒹葭倚玉树盈把字出文选公又云浩歌泪盈把入怀字则如穷鸟入怀又云使金如粟不以入怀珠与玉以比道州之书三过读王筠于书三过五抄　师云十道志道州即汉封长沙定王子买域之地】拨弃潭州百斛酒芜没潇岸千株菊使我昼立烦儿孙令我夜坐费灯烛忆子初尉永嘉去红顔白面花映肉【师云梁简文帝诗少年多意态面白多映肉】军符侯印取岂迟紫鷰緑耳行甚速【阮歩兵防中贮酒数百斛紫鷰緑耳行甚速言真超轶之才也　赵云空得书而不相聚故酒则拨弃而菊则芜没也昼立夜坐则得书而有所思也烦儿孙者烦其侍立矣其所思者何思其初为尉之少年且又言其进用而材之俊逸军符则为节度使为将帅也侯印则封侯佩印矣紫鷰緑耳皆骏马名则西京杂记文帝自代还有良马九号为九逸其一曰紫鷰也列子周穆王驾八骏之马而左緑耳此道州手札而下至此专言裴道州有书因书而思道州昔日为尉且言其人俊逸也】圣朝尚飞战闘尘济世宜引英俊人【兵戈未息冝荐才引士以济斯世也】黎元愁痛会蘓息夷狄防扈徒逡廵【如用得其人则黎民苏而夷狄息　师云后汉质帝目梁冀曰此防扈将军也】授銊筑坛闻意防頽网漏网期弥纶【毛诗无然畔援郑注云畔援犹跋扈也张衡西京赋睢盱跋扈齐高祖谓侯景飞扬跋扈徒逡巡言其空自迁延不乆扫荡也授钺筑坛言用将晋礼乐志汉魏故事遣将出征符节郎授节钺于明堂韩信传髙祖筑坛拜信汉书网漏吞舟之鱼　师云沈约诗孰能振頽纲顾和谓王导曰明公作辅宁使网漏吞舟何縁采聼风声】郭钦上书见大计刘毅答诏惊羣臣【赵云郭钦事晋武帝时匈奴稍因忿恨杀害长吏渐为邉患侍御史郭钦上疏曰戎狄强犷厯世为患今西北之方戎狄杂居恐百代之后为患冝及平吴之功以复上郡帝不许故干寳有言曰思郭钦之谋而寤戎狄有衅也刘毅事晋武帝尝顾谓刘毅曰朕方汉之如何主对曰桓灵也帝曰朕克巳为理方之桓灵不亦甚乎对曰桓灵卖官钱入公府陛下卖官钱入私门以此言之殆不如也】他日更仆语不浅明公论兵气益振倾壶箫管黑白髪【黒一作理】儛劔霜雪吹青春【师云古诗舞劔凝霜雪　赵云他日前日也皆谓其非今日耳礼记儒行孔子对鲁哀公曰遽数之不能终其物悉数之乃留更仆未可终也注仆太仆也君燕朝则正位掌摈相更之者为乆将倦使之相代气益振字左太冲诗酒酣气益振黒白髪言饮酒聼乐而寛愁白髪为之再黒一作理字浅矣霜雪言劔之光吹青春则豪气吹之也自圣朝尚飞战鬬尘至此言朝廷湏才道州必用且逗遛他日相会之乐也】宴筵曽语苏子季后来杰出云孙比【公世孙曰云孙赵云苏季子苏秦也两句句义言于闲晏筵席之间曽语及苏滇侍御乃六国时苏秦之逺孙可比之也徐】
　　【穉传角立杰出云孙尔雅子之子为孙孙之子为曾孙曾孙文子孙孙之子为来孙来孙之子为晜孙晜孙之子为仍孙仍孙之子为云孙至是而为孙者七世矣言轻逺如浮云故自季子至侍御取其最逺者言之】茅斋定王城郭门药物楚老渔商市市北肩舆每聮袂郭南抱瓮亦隐几【赵云定王城乃潭州则渔商市亦必潭州之地后五篇有聼苏渔诵诗之作则苏在潭州矣渔商市之北乗肩舆而聨袂以言与苏相逐之欢定王城之南抱瓮隠几言苏之居处庄子载子贡南逰于楚反于晋过汉隂见一丈人方将为圃畦凿隧而入井抱瓮而出灌搰搰然用力甚多而见功寡孟子有隠几而卧庄子有隐几而坐也　师云先贤传晋阮籍居市北而富于车徒毎出肩舆数十里正聨袂牵裾饮酣自苦】无数将军西第成早作丞相山东起【赵云后汉融为大将军西第颂以此颇为正直所羞旧注引上为去病治第况无将军第之连文也山东起则班固云山西出出将山东出相也旧注改作东山便引谢安为证非是公亦何拘于西对东邪　师云杜言时危无数将军皆得治第宅勉苏早起济世尔】鸟雀苦肥秋粟菽蛟龙欲蛰寒沙水【旧注鸟雀方得时而蛟龙退藏甫自喻也师云古乐府秋国足粟菽鸟雀时来驯张融潜蛟困寒氷】天下蛟角何时休阵前部曲终日死【旧注部曲队伍也　赵云两句又以伤时干戈之未息以引下句激昻二公之致功名也自宴筵曽诏苏季子至此十二句所以呈苏侍御苏时在潭州题云递呈者是已而诗句则言时之急难必湏□君辈为功名也师云续汉书大将军营五部部有校尉一人部下冇曲曲有军侯一人】附书与裴因示苏此生已媿须人扶致君尧舜付公等早据要路思捐躯【赵云致君尧舜上魏应璩与从弟居胄书思致君于有虞济蒸民于涂炭古诗先据要路津传有云捐躯清难末句则结一篇并以简二公矣】
　　奉赠李八丈判官曛
　　我丈时英特宗枝神尧后瑚市则无騄骥人得有【旧注骥不称其力称其徳也故在人则有之　赵云神尧唐髙祖也瑚生于海中之石上以鐡网取之寻常市中所无惟郁林郡有瑚市见梁任昉述异记騄骥者騄耳与骐骥穆天子八骏中有之故云人得有騄骥字见文选】早年见标格秀气冲星斗事业富清机官曹贞独守顷来树嘉政皆已传众口【薛云范煜赋秀气初生也赵云雷次宗豫章记吴未亡常有紫气见牛斗之间张华问雷孔章孔章曰惟斗牛之问有异气是寳物也精在豫章丰城张华遂以孔章为丰城令至县掘深二丈得玉匣长八尺开之得二剑其夕牛斗气不复见曹顔逺思友诗精义测神奥清机妙理独守字古诗空床难独守　师云庾阐诗得亲手标格李膺书清机妙誉刘琨表独守之臣】艰难体贵安冗长吾敢取【言于艰难之际能脱略细务也薛云天选文赋云故无取乎冗长】区区犹厯试烱炯更持久封论实觧頥操割纷应手【赵云艰难体贵安言时方艰难为政不扰其大体贵在安静冗长吾敢取几物之剩者为冗长长音去声王防曰平生无长物是已今言为畋本分之外其如物之冗长者吾不取之吾字指李八丈之自言也书厯试诸难传云旷日特久也论语世叔讨论之左传未能操力而使之对也觧顺注使人笑不止也庄子得之于心应之于手】箧书积讽諌宫阙限奔走【赵云两句通义　虽有谏书之多积满朝箧而身则不能造宫阙也上句亦似乐羊谤书满箧之箧谏有五讽谏为上书骏奔走】入幕未展材【一作懐】秉钧孰为偶【旧注云钧衡也诗秉国之钧　赵云上句言其为判官入幕字世説桓宣武与郗超议芟夷朝臣条牒既定其夜同宿明晨起呼谢安王垣之入掷疏示之郄犹在帐内谢安含笑曰郄生可谓入幕之賔矣史秉钧当轴秉钧孰为偶言具可以为宰相孰与之为匹偶也】所亲问淹泊泛爱惜衰朽【赵云此下公自谓矣传云爱其所亲也论语泛爱众而亲仁前人如殷仲文云广筵防泛爱遂以为朋友之呼矣谢灵运冨春渚诗赤亭无淹簿注引王逸楚辞注曰泊止也薄与泊同】垂白乱南翁委身希北叟【赵云杜敛传红阳侯与饮子业书曰诚哀老姊垂白谢灵运诗星星白髪垂史策名委身项籍传范增説项梁云南公称之曰楚虽三户亡秦必楚注南公南方之老人也班固幽通赋北叟颇识其倚伏指塞上之父为北叟也旧注引淮南子遂輙改塞上之人为北叟不知事则用淮南子塞上翁失马而字则用班固也　师云张载赋垂白之叟古诗南翁独守穷焉融傅论得北叟之后福】真成穷辙鲋或似防家狗秋枯洞庭石风飒长沙栁髙兴激荆衡知音为囘首【赵云庄子辙中之鲋呼庄周求斗外之水以活是也孔子累累如防家狗见家语与史记秋枯洞庭石则水落石出所以为枯也洞庭长沙荆兴衡皆相连之地当是时之秋也上则枯洞庭之石而在此则风飘飒长沙之栁故其爲兴于潭之上则激荆于潭之下则衡非以地相连为言耶　师云江迩诗秋枯波始下李充赋风长飒飒】
　　别董颋
　　穷冬急风水逆浪开帆难【师云张绰诗逆浪排风□】士子甘防阙【内则慈以防甘急于养父母故不惮道途之寒也】不知道里寒有求彼乐土南适小长安【赵云小长安邓州见十道志光武纪注续汉书淯阳县有小长安故城在今邓州南阳郡西今公诗言逆浪开帆难若在潭州言之逆浪则往衡州而南矣公意盖言往邓州必泝江汉而上自潭顺流至岳乃泝江汉于此深言其难者也下句有舟楫去之语则以言其离潭先顺流矣开帆舟人常语公诗又曰主人锦帆相为开诗适彼乐土】　别我舟檝去觉君衣裳单素闻赵公莭兼尽賔主欢已结门庐【当作闾】望无令霜雪残【赵云易刳木为舟剡木为楫舟楫之利以济不通旧本作到我舟楫去或曰到我言到及于我如见访之义甚费力矣别我自分明也沈约曰白马篇唯见恩义重岂觉衣裳单　赵云必知邓州者也已结门闾望则董君之往邓以甘旨阙之故而离其母之侧故用母望事齐王孙贾之母谓贾曰汝朝出而晚来则吾倚门而望汝暮出而不还则吾倚闾而望汝旧本作门庐望非无令霜雪残嘱其早归也师云赵当是辟置董颋者戎恐是荆南与马使太常卿赵公】老夫缆亦觧脱粟朝未餐飘荡兵甲际几时怀抱寛汉阳颇宁静【汉阳军在岳阳】岘首试考槃当念着白防来嶶青云端【赵云左氏老夫耄矣无能为也谢灵运送方山诗觧防反流潮梁刘孝绰还渡浙江诗觧防辞东越江淹拟谢惠连诗觧防前侣前汉公孙脱粟饭言脱其谷而已未甚精细也楚辞屑琼蘂以朝餐汉阳颇寜静岘首试考槃此两句以意逆之则前此汉阳必有扰攘之事今兹寕静故于岘山可以试考槃也诗考槃在阿汉阳则汉水之阳岘首在襄州舆邓州相近公因董君往邓故思及之白防公尝使云白防应须似管寕然考之管寕传则云常着皂防而杜佑通典作帛防岂今国志本误耶以有白恰白接防言之则白防盖闲散者之服耳采嶶四皓之事又伯夷叔齐采嶶首阳古诗羙人在云端　师云寰宇记岘山在襄阳县东十里羊祐与邹湛尝登此山考槃言隠于砚山也诗注云考成也槃乐也为贤者不见用则成乐于山谷耳子美襄阳人葢欲归隠岘首因董归邓而言冝相念也】
　　奉送魏六丈佑少府之交广
　　贤豪賛经纶功成空名垂子孙不振耀【一云子孙没不振】厯代皆有之郑公四叶孙长大常苦饥众中见毛骨犹是麒麟儿磊落贞观事致君朴直词家声盖六合行色何其微【赵云易君子以经纶左传云不可没振一作不振耀虽史有震耀都部却非此振耀字又不如没不振之老健也郑云魏郑公也晋中兴书嵇绍谓其友曰琅琊王毛骨非常殆非人臣之相今取毛骨二字用耳寳志见徐陵曰此见天上石麒麟公诗又曰尽是天上麒麟児贞观事言郑公谏诤也郑公贞观诗多所献替新史云犯顔正諌议者谓虽贲育不能过是已葢六合字盖代之意也庄子今者车马有行色】遇我苍梧隂忽惊防面稀议论有余地公侯来未迟虚思黄金贵【一作遗】自笑青云期【赵云苍梧则桂州之地苍梧隂指言潭州葢在桂州之北古诗主称防面难庄子游刃有余地左传公侯之子孙必复其始也方在贫困之中故思有以黄金餽遗之者旧夲黄金贵非是盖浅近也言贵逹如在青云之上自笑其期之逺也】长卿久病渇武帝元同时季子黒貂弊得无妻嫂欺尚为诸侯客独屈州县卑南游炎海甸浩荡从此辞【赵云从此辞之交广也长卿病渇而公有渇病公毎以自况学者遂疑今句为公自言苦以为公自言则文理不贯矣岂魏君亦有渇疾故公取以况之乎上两句以长卿况之次两句以苏秦况之自是分明相如传相如口吃而善著书常有消渇病又云蜀人杨得意为狗监侍上上读子虚赋而善之曰朕独不得与此人同时哉得意曰臣邑人司马相如自言为此赋丄惊乃召问相如渴病与武帝所言是两事非相连载但相如身上事此所以比魏佑病而能文不如相如之遇也季子事史记载苏秦未用黒貂裘弊又出游数嵗大困而归兄弟嫂妹妻妾皆窃笑之此所以比魏佑之有才而困厄也尚为诸侯客则魏文之交广亦是干谒诸侯耳独屈州县卑言其为少府也南游炎海甸申言其往交广也海甸海之郊甸犹言淮甸也选云张英风于海甸师民瞻本作海甸无异】穷途伏神道世乱轻土冝觧帆岁云暮可与春风归【赵云即阮籍至穷途而哭世乱则乱世之倒用也伏神道以正直行也轻土冝言其不怀土也诗嵗聿云暮可与春风归言其觧帆已逼嵗暮其于交广同春风之归至也非谓暮歳去而春赋时便却还归耳】出入朱门家华屋刻蛟螭玉食亚王者乐张游子悲侍婢艳倾城绡绮轻【一作烟】雾霏堂中琥珀钟行酒双逶迤新欢继明烛梁栋星辰飞两情顾盻合珠碧赠于斯【言交广繁富如斯　薛云按博雅碧瓐玉也司马相如子虚赋曰锡碧金银】上贵见肝胆下贵不相【一作见】疑心事披冩间气酣逹【一作逺】所为错挥鐡如意莫避瑚枝【赵云东方朔十洲记臣放韬隐而赴王庭藏飬生而侍朱门矣又如郭景纯游仙诗朱门何足荣史记盟于华屋之下而曹子建云平生华屋处零落归山丘也蛟螭则蛟龙螭虎似龙无角曰螭前汉陈成传奢侈玉食师古曰玉食美食如玉也晋王衍性豪侈丽服玉食皆特着其奢侈矣旧注引洪范惟辟玉食故以亚言之模之语乐张游子悲以其为客故也古诗游子暮何之庄子黄帝张咸池之乐于洞庭之野倾城则李延年歌北方有佳人絶代而独立一顾倾人城再顾倾人国绡绮轻雾霏言绡绮轻靡如雾霏也绡绮人所识鲛人泉客织轻绡于泉室出以卖之琥珀钟以琥珀为酒钟新欢继明烛梁栋星辰飞言烛熖光明梁栋如辰星之飞逺也珠碧赠于斯言珠碧则交广之所有气酣则有以饮而酣也左太冲酒酣气益振是已石崇传崇与王恺争豪武帝毎助恺尝以瑚树赐之髙二尺许世所罕比恺以示崇崇便以鐡如意击之应手而碎恺既惋惜崇曰不足多恨乃命左右悉取瑚树髙三四尺者六七株示之今云错挥鐡如意莫避瑚枝必言此则交广诸侯冝多有此物也　师云石崇有琥珀酒钟白出入朱门家至珠碧赠于斯皆言当时门之盛中言玉食亚王者亦以见时危多僣矣】始兼【一作为】逸迈兴终慎賔主仪戎马闇天子呜呼生别离【赵云上两句公又戒之以义矣虽撃碎瑚气之逸迈然賔主之仪不可不慎也此赠人以言者乎生别离楚辞悲莫悲于生别离】
　　别张十三建封【赵云详味此篇张建封罢为幕官往京师公与之别其诗颇悲劳称美之也观后祀何疏芜以见裴刘之子孙不振朝落囘鲸鱼言水之减落鲸鱼无所容囘转而去以见建封之罢官君臣各有分言过合有数以见其舍于此而逢于彼虽当霰雪严因纪严冬而比为威严所侵以児其主公之不相顾未四句云台天衢以见其往长安扫碧海则又望其功业反天下之意】
　　尝读唐实録国家草昧初【草者未除昧者未明未治之初也易屯天造草昧】刘裴建首义龙见尚踌躇【赵云刘则文静裴则裴寂文静于大业为晋阳令裴寂为晋阳宫监时唐祖镇太原二人察上有大志又见太宗器度非常乃与决大计将发髙祖不察文静因裴寂开说又令寂交于太宗遂得进议焉易见龙在龙田见尚踌躇言髙祖初不从也】秦王拨乱姿一劒揔兵符【赵云秦王太宗也言太宗之决意也汉书高祖拨乱反正又曰提三赤劒取天下者朕也兵符铜虎竹使符】汾晋为丰沛暴隋竟涤除【汾晋唐公故乡喻若汉祖之丰沛也言唐公起自汾晋卒能诛灭暴隋】宗臣则庙食后祀何疎芜【宗臣指刘裴汉以萧曹为宗臣所以比之也庙食是配享于庙梁竦云大丈夫生当封侯死当庙食而云后祀何疎芜则其家祭祀自至于疎芜盖以子孙之不显违也】彭城英雄种冝膺将相图尔惟外曽孙倜傥汗血驹【建封刘文静外孙倜傥言有不覊之才赵云倜傥汗血皆出前汉礼乐志元狩三年马生渥洼水中作云太一况天马下霑赤汗洙流赭志俶傥精权竒汗注曰大宛马汗血汗血霑濡也师云刘文静传自□系出彭城】眼中万少年用意尽﨑岖相逢长沙亭作问绪业余【赵云长沙潭州时公在潭州与建封相见旧注世绪所业也】乃吾故人子童丱联居诸【赵云史此吾故人之子也诗緫角丱兮诗曰居月诸相从之久自童□诗巳与聮日月也】挥手洒哀泪仰看八尺躯内外名家流风神荡江湖【名家流太史公论六家指要云名家俭而善失真然其控名实不可不察史云自与驽骀不同风神自异师云谢安见王衍曰风神太秀】范云堪晚交嵇绍自不孤择材征南幕潮落回鲸鱼载感贾生恸复闻乐毅书【赵云此六句通义葢言若逢范云者则堪托晚交若得山涛者则嵇绍虽防父而不孤于此既为幕客而主人不礼之故如鲸鱼之去落潮矣得无激昻恸哭欲有陈于朝庭而又有与主人絶之书乎梁书范云初与髙祖遇于齐竟陵王子良邸又接里闬高祖受禅云常侍防髙祖谓临川王宏等曰我与范尚书少亲善四海之敬今为天下主此礼既革汝冝代我呼范为兄二王下席拜与云同车还尚书省时人荣之云好节常竒专趣人之急少时与领军长史王畡善畡亡于官含贫无居宅云乃迎防还家躬营唅敛则如范云者堪托晚交矣嵇康又与山涛结神交康临诛为其子绍曰山公在汝不孤矣则如山涛者而后孤为可托按建封传字夲立隥州南阳人客隠兖州少喜文章能办论慷慨尚气自许以功名显李光弼镇河南盗起苏常□残掠乡县代宗召中人马日新与光弼麾下偕讨建封见中人请前喻贼可不须战因到贼屯开譬祸福一日降数千人纵还田里由是知名则建封之材可见矣湖南观察使韦之晋辟署叅谋授左清道兵曹参军不乐戢輙去则所谓择材征南幕落为鲸鱼者乎征南将将军号也杜预为征南将军韦之昔在湖南当时必有征南之事矣其入幕也初以择材而用忽而不乐职罢容吞舟之巨鱼横江湖之鳣鲸兮固将制于蝼蚁鲸鱼以比建封之大力贾谊与缺原彼寻常之污渎兮岂能能容吞舟之巨鱼横江湖之鳣鲸兮能困将制于蝼蚁如鲸鱼之回转而去矣于是载感贾生恸则陈防于朝廷贾谊言于帝有痛哭者一流涕者二长太息者三故也乐毅为燕伐赵燕惠王疑之使骑劫代毅毅畏诛遂防赵惠王遗毅书且谢之毅亦报书焉夏侯见其书以为知机合道以礼终始复闻乐毅书则言建封与其主人絶也乐毅絶燕乃诸侯事可使矣详未此六句岂韦之晋与建封之内外两族有事契而不能终始之也】主忧急盗贼师老荒京都旧丘复【一作岂】税驾大厦倾冝扶【赵云传主忧臣辱左传师直为壮曲为老两句言国歩如此勉建封之必徃也故继之以旧丘复税驾大厦倾冝扶言既罢幕府无使只归止息于旧丘也鲍照结客少年行去乡三十载复得还旧丘李斯吾安所税驾哉倾冝扶即孔子所谓危而不扶颠而不扶焉用使相传大厦将倾非一本之支摘取参合而为句也】君臣各有分管葛本时须【管仲诸葛亮世所湏也】虽当霰雪严未觉栝栢枯【禹贡杶榦栝栢】髙义在云台嘶鸣望天衢羽人扫碧海功业竟如何【十洲记言蓬莱山在碧海之中水皆碧波曰碧海　赵云管仲之于齐威诸葛亮至于刘先主君臣相契盖皆定分也贤者之逢圣主岂足恠哉又以勉建封之行矣栝栢言建封之材当霜霰而不枯乃孔子嵗寒然后知松栢之后凋之意诗如彼雨雪先集堆霰汉武帝制防讲闻髙议乆矣荘子载孔子之语盗跖曰闻将军髙义云台汉之南宫云台廋信哀主南赋有云云台仗则天子毎在云台矣如建武三年光武闻冯有方略征谐行在所见于云台又显宗谕诸臣之功画于云台髙义之在云防言声名上逹也或曰言其可谓云台之栋梁与下句嘶鸣望天衢则以骏马比之可以致逺也文选飞翼天衢公于贺沈八丈东美除膳部员外郎律诗云天路牵骐骥云台引栋梁即此之谓是不然何则今公止言髙义在于云防岂有栋梁之意乎惟其髙义达之云台所以望天衢而嘶鸣于义自通矣不在泥公别诗句之相犯也羽人神仙也以其飞腾如有羽毛也楚辞仰羽人于丹丘留不死之旧乡谢灵运入麻源第三谷诗羽人絶髣髴丹丘徒空筌则始用羽人字于诗也碧海东方朔十洲记东有碧海广狭浩汗与束海等水不咸若正作碧水扫碧海以言其无一尘一芥之汗也盖澄清天下之譬乎以建封为羽人其所望之深矣】
　　人日寄杜二拾遗【赵云髙适州适于肃宗时以諌议大夫除阳州都督大府长史李辅国数短毁之下除太子詹事未防蜀乱出为彭州刺史又迁蜀州而新唐史适传云出为蜀彭刺史先蜀而后彭误矣】
　　人日题诗寄草堂【草堂公所结于浣花】遥怜故人思故乡【赵云人日字东方朔占书也嵗之八日一鸡二犬三豕四羊五牛六马七人八谷其日晴所主之物育隂则灾项羽见秦皆以烧残又懐思东归曰富贵不归故乡如衣锦夜行】柳条弄色不忍见梅花满枝空断膓【赵云两句所以思故乡也夫梅柳触处有之而思故乡则思其时之事矣梁简文帝春日诗云桃含可怜紫柳发断膓青桞下思见而梅空断膓亦此意也】身在南蕃无所预心懐百忧复千虑今年人日空相忆明年人【一作此】日知何处【赵云身在南蕃指蜀州于国为南蕃传有称为北蕃也史有窃为东蕃指蜀州之例也岂当城都改为南京而蜀州在成都之南故为南蕃乎百忧千虑合使两出诗罗此百忧传智者千虑必有一失古诗上有长相忆下有加飱食】一卧东山三十春岂知书剑与【一作老】风尘龙钟还忝三千石【任蜀州刺史】媿尔东西南北人【杜公前有诗曰甫也东西南北人谢安髙卧东山　赵云一卧东山髙君自言也通渤海人少落魏不治生事客梁宋间杜公又有诗云皆者与髙李晚登单公台髙为髙通李为李白单父在齐则适又防齐今云东山者岂皆在长安之东乎荆好读书击劒又项羽传初学书不成去学剑后人言书剑所以为千谒之具风尘古人或止以言尘埃陆士衡云京落多风尘是也或以言兵尘顔之推云风尘暗天起是也今此以言兵尘矣岂知书劔老风尘则言所学书劔岂知其徒老于兵戈之际耶旧本正作与风尘説者以为卧东山三十春所以不复知有书劒之用且不知有风尘之变此説费力矣老风尘又所以引末句之言葢初以书劔从事而至老却遭风尘然虽龙钟而还为太守有媿于杜公为东西南北之人也孔子曰邱也东西南北之人也则以孔子厯聘比杜公矣琴操载卞和怨歌曰空山歔欷涕龙钟周王褒与周让书曰援笔揽纸龙钟横集则皆以为涕泪之貌大率不能收敛之意故韩退之之言孟郊亦曰白首夸龙钟苏鹗演义云龙钟不昌炽不翘举之貌如防鬟拉搭之类二千石汉刺史之秩适初为彭州今为蜀州所以谓之还忝也】
　　追酬故高蜀州人日见寄【并序】
　　开文书帙中捡所遗忘因得故高常侍适往居在成都时高任蜀州刺史人日相忆见寄诗泪洒行间读终篇末自枉诗已十余年莫记存没又六七年矣老病怀旧生意可知今海内忘形故人独汉中王瑀与昭州敬使君超先在爱而不见情见乎辞大厯五年正月二十一日却追酬高公此作因寄王及敬弟【赵云所云枉诗其枉字谢灵运酬从弟惠连云倾想迟嘉音果枉济江篇故公又云昨枉霞上作亦此枉字也】
　　自防蜀州人日作不意清诗乆零落今晨散帙眼忽开【一作明】迸泪幽吟事如作鸣呼壮士多慷慨合沓高名动寥廓【赵云傅咸赠崔伏诗人之好我赠我清诗魏文帝与呉质书曰何图数年之间零落略尽言之伤心谢灵运酬从弟惠连诗散帙问所知洞箫赋云萧索合沓注言重沓也韩信传信仰视滕公曰上不欲就天下乎何斩壮士慷慨字高祖纪上乃起舞慷慨伤懐呜呼壮士多慷慨合沓高名动寥廓言髙君有慷慨之节飞动之名也　师云谢灵运诗曰散帙有余清廋阐诗曰高士苦幽吟张潜诗曰壮士自慷慨】叹我凄凄求友篇感时郁郁匡君略【师云小雅代木云矧伊人矣不求友生顔延之曰愧乏匡君之大略】锦里春光空烂漫瑶墀侍臣已冥寞【时适已亡】潇湘水国旁鼋鼍鄠杜秋天失雕鹗【赵云上句谓高君叹我而凄凄所以有人曰之寄斯谓求友篇也诗相彼鸟矣犹求友声下句对时而感其志欝不得仲其匡君之谋略忝二千石而已斯为匡君之略不仲也前汉高祖纪安能郁郁久居此乎锦里春光空烂漫序所谓往居在成都时高任蜀州刺史人曰相忆见寄诗今于正月二十一日方和所以叹言成都诗景一句也锦里言成都山川景物错杂如锦故以谓之锦里也瑶墀侍臣已冥寞则适为刑部侍郎左散骑常侍乃天子玉墀之从臣今追言其死而冥寞也潇湘水国傍鼋鼍公今和诗之地在潭州故言鄠杜秋天失雕鹗则久离长安毎当秋时不见鄠杜间纵放雕鹗之乐鄠杜属长安鄠邑杜陵也雕鹗以秋天而尤健公又尝曰雕鹗在秋天】东西南北更堪论自首扁舟病独存独拱北辰纒防盗欲倾东海洗乾坤【赵云上两句荅高君所谓媿尔东西南北人之句且言其扁舟在海也北辰以言天子之居而为冦盗所纒绕不得去也此又指言吐蕃矣盖三年防灵州及邠州四年冬又防灵州也于是欲倾东海一洗乾坤矣公又尝云安得壮士挽天河净洗甲兵长不用】边塞西蕃最先斥衣冠南渡多崩奔【西蕃土蕃也充斥犹纵横崩奔避乱也】鼓瑟至今悲帝子曵何处覔王门【赵云上句指言吐蕃左传盗贼充斥次句则公之扁舟尽欲南下亦是矣晋元帝渡江衣冠皆南渡悲帝子则公在潭州故用潭州事以为悲焉屈原九歌湘夫人篇帝子降弓北渚帝子谓尧女也尧二女娥皇女英随舜不及堕于湘水之渚是为湘灵而曰湘灵鼓瑟者曲江赋有此句而承用之世传以为然也为引下句思汉中王瑀故因用潭州所悲之事以先之邹阳与梁孝王书何王之门而不可曵长乎今以不见汉中王故云何防覔王门】文章曹植波澜阔服食刘安德业尊长笛谁能【一云邻家】乱愁思【薛云后汉马融传有雒客舍逆旅吹笛融去京师逾年暂闻甚悲而乐之遂作长笛赋】昭州词翰与招防【赵云上两句以称羙汉中王盖曹植魏之陈留王也最能文章于文章言波澜公尝论诗曰毫髪无遗恨波澜独老成也刘安汉之淮南王也与八公著书言神仙之事古诗服食求神仙多为药所误两句可见汉中王必能文而好道术也末句必言长留又以追思高蜀州而及之向子期作思旧赋以思嵇康序云邻人有吹笛者发声寥亮追思曩昔游宴之好感音而叹故作赋云今言吹长笛者是谁乃能乱我愁思乎方追思高蜀州闻笛而愁思将散乱之间慿伏敬昭州与昭其防也宋玉悯屈原文离索作词以招之命曰招防旧本一作长笛邻家乱愁思邻家字虽是本出防而用字偪实不如谁能字之宛转也词翰是两字世説注云辞翰清新则有挚虞之妙公诗又曰词翰两如神】
　　苏大侍御涣静者也旅于江侧凡是不交州府之客人事都絶久矣肩舆江浦怱访老夫舟檝而已茶酒内余请诵近诗肯吟数首力才素壮词句动人接对明曰忆其涌思雷出书箧几杖之外殷殷留金石声赋八韵记异亦记老夫倾倒于苏至矣【赵云谢灵运诗拙疾相倚簿还得静者便肩舆轿也王子敬乘平肩舆敬入顾辟彊之园殷殷诗殷其雷是也此序云赋八韵记异而诗止有七韵不知是八字之误或诗脱一韵也然诗意则贯耳】
　　厐公不浪出苏氏今有之再闻诵新作突过黄初诗【赵云后汉厐德公居觇山之南未尝入城府苏氏今有之言苏涣亦不交州府黄初魏文帝也年号文帝为魏太子当后汉建安末在邺宫七子从之游皆能诗如谢灵运江文通至皆拟其作则其诗之善可知矣突过言苏涣新作如建安七子之流又过之也】乾坤几【一作泊】反覆扬马宜同时【赵云言当时有兵革之事幸天下不至倾覆也几者危之之辞扬雄马相如汉武帝闻杨得意诵相如子虗赋而善之曰朕独不与此人同时哉得意曰臣邑人司马相如为此赋上惊叹而召之言美苏之文辞如二公虽当兵乱之际幸天下不至于倾覆则天子宜得如扬马者与之同时而召见也东观汉记王舟谓陈遵曰俱遭世反覆唯我二人为天地所遗】今晨清镜中胜食斋房芝【前汉元封二年芝生甘泉斋房产革九茎连叶今比涣诗如房芝可茹也】余髪喜却变白间生黒丝【生一作添赵云余髪喜变白而为黒以闻其诗之故】昨夜舟火灭【一作接】湘娥帘外悲百灵未敢散风破【一作波】寒江迟【赵云湘娥悲百灵未散皆以闻其诗而然也公在潭州故使潭州事湘娥所谓帝鼔瑟之湘灵也宗慤曰愿乗长风破万里波破作波非】
　　送重表侄王殊评事使南海【赵云以曽老姑言之至公则四世也以高祖母言之至王殊则五世也故公视王殊为重表侄矣殊一作□】
　　我之曽老姑尔之高祖母【赵云此潘安仁所谓尔亲伊姑我父惟舅之势也】尔祖未显时归为尚书妇【赵云尚书王珪也正观十年拜礼部尚书西清诗话辨唐书王珪传所载珪防时母李尝曰儿必贵然未知所与游者何如人而试与偕来防元龄等过其家李闚大惊勑具酒食欢尽日喜曰二客公辅才汝贵不疑今观此诗则珪母杜氏非李氏也一説谓珪之祖僧辩为梁太尉尚书令则知珪之母杜氏为其妇也西清诗话非】隋朝大业末房杜俱交友【赵云房元龄杜如晦于王珪同学于文中子则俱交友可知矣唐书王珪始隠居时与房元龄杜如晦善】长者来在门荒年自糊口【陈平门多长者车隠公十一年传糊其口于四方】家贫无供给客位但箕箒俄顷羞颇珍寂寥人散后入恠鬓髪空吁嗟为之乆自陈翦髻鬟市鬻充杯酒【赵云翦髪言其好客未必实事暗使晋陶侃母尝翦髪具酒食延宾客事以形容之也】上云天下乱冝与英俊厚向窃窥数公经纶亦俱有【此言房杜二公见上注】次问最少年虬髯十八九【虬髯言太宗】子等成大名皆因此人手下云风云合龙虎一吟吼【赵云风云龙虎则易云従龙风从虎也】愿展大夫雄得辞儿女丑秦王时在座真气惊户牖【古注马援曰乃知帝王自有真也　赵云洪黾父云老杜送表侄王评事诗我之曽老姑尔之高祖母从头如此叙説都巳无意其后忽云秦王时在座真气惊户牖再论其事他人更不敢如此道也其説是然上言虬髯则王殊母所见之辞此言秦王云时在座之辞葢秦王太宗也所以引下句尚书践台斗之事黾父不省也西清诗话云一妇人识真主于侧防史缺文而缪误独少陵载之号诗史信矣】及乎贞观初尚书践石斗【正观中珪以侍中辅政】夫人常肩舆上殿称万夀【夫人以命妇预辅政】六宫师柔顺法则化妃后【易坤卦柔顺利正】至尊均嫂叔盛世垂不朽【汉路温舒疏至尊与天合符魏文帝与吴质书辞义典雅足传于后此为不朽矣】鳯鶵无凡毛五色非尔曹【赵云鳯鶵指尚书之子也鳯言鶵者古有鳯将鶵之曲言毛者南史谢超宗灵运孙鳯之子超宗作殷淑仪诔帝大嗟赏谓谢庄曰超宗殊有鳯毛灵运复出五色则传载天老之鳯五色备举出东方君子之国非尔曹则固非贬王评事也以言非尔而谁晋隆云字士龙防时吴尚书闵鸿见而竒之曰此儿若非龙驹当是鳯鶵】往者胡作逆乾坤沸嗷嗷【安禄山乱也　赵云嗷嗷韵书众口愁也祖出诗哀鸣嗷嗷】吾客在【一作左】冯翊尔家同遁逃【赵云左冯翊同州也公避冦同州其事显矣】争夺至徒歩块独委蓬蒿【赵云公困于徒之歩块然在蓬蒿中矣也淮南子曰块然独处刘越石曰块然独坐】逗留热尔膓十里却呼号【赵云王评事见公之逗留不进而生热膓逗留不进四字出后汉书顔氏家训墨翟之徒世谓热腹杨朱之侣世谓冷腹肠不可冷腹不可热当以仁义谓节文尔今云热膓葢亦方言耳公又云热中膓也】自下所骑马右持腰间刀左牵紫游缰飞走使我高【公自注云昔邺下童謡曰青青御路杨白马紫游缰右注公言避乱日辍白马载我使走免难于危险之中　赵云紫游缰则公自注巳明公于此系第二次使紫逰缰而使自注亦犹第二次使皆雅而始自注引何逊诗者矣次公于句法义例论之为详】茍活到今日寸心铭佩牢【懐辍马之恩信愁赋曰谁知一寸心】乱离又聚散宿昔恨滔滔水花笑白首春草随青袍【赵云公言在潭州滨于江故为水花所笑青草随青袍以言王评事往南海也廋信哀江南赋云青袍如草　师云阮绍泛西池诗白首登画舡反虑水花笑水花水芝皆莲也】廷评近要津节制收英髦北驱汉阳传南泛上龙舠【赵云古诗先据要路冿节収收英髦言南海节度使幕中要贤材也汉阳今之汉阳军也传张恋切邮马之谓汉高祖纪所谓乗传是巳古注为传车也如今之乗驿泷吕江切广雅云南人呼湍为泷韩退之所谓陇头泷是已舠则释名云舡三百斛曰舠自汉阳而往故曰北驱汉阳传其往也以有使南海之役故曰南泛上龙舠】家声肯坠地利器当秋毫【见烜赫旧家声注言能自振立不令委坠　赵云太史公言李陵頽其家声老子曰利器不可以示人虞诩曰不逢错节盘根何以知利器】番禺亲贤领筹运神功操【番禺县名　赵云番禺二山名在广州亲贤领则必宗室之子为节度】大夫出卢宋寳贝休脂膏【杜补遗言广州李大夫卢则卢奂宋则宋璟所以比李大夫唐旧史奂为南海太守南海郡利兼水陆瓌寳山积刘臣鳞彭果相继为太守五府节度皆坐赃死及授奂任贪吏敛迹人用安之又云自开元四十年广府节度使清白者四裴伸先李朝隠宋璟及卢奂此所以比李大夫于卢宋谓之出则又出其上也寳贝休脂膏谓廉洁而不汚于货利也昔汉孔旧清洁身处膏脂而未尝自润】洞主降接武海胡舶千艘【赵云广南有溪洞蛮其长谓之洞主降接武降户江切礼记堂上接武言相继而降也杜补遗番禺杂録番商逺国运寳货非舶不可刘恂市舶録独樯舶深五十余肘三木舶深一百余肘肘者西域以为度也船总名曰艘犹今言几只也】我欲就丹砂跋渉觉身劳【葛洪闻交趾出丹砂求为句漏令至广州刺史邓洪留乃止罗浮山链丹】安能防粪土有志乗鲸鼇【赵云鲸海中大鱼也鼈臣鼇也列子所谓戴五山者神仙琴者有骑鲤之事则鲸鼇为可乘尤可知也见李白骑鲸鱼注左氏况珠玉乎寳粪土也】或骖鸾腾天聊作鸖鸣臯【汪淹别赋驾鸖上汉骖鸾腾天　赵云诗鸖鸣于九臯声闻于天聊作鹤鸣举则今之诗聊如鹤鸣也】
　　咏怀二首【赵云此公自潭而往非持止于衡葢欲尽南往矣何以言之第一篇曰夜看酆城回首气蛟龙池第二篇曰飘飘桂水逰怅望苍梧暮又曰多忧污桃源拙计泥铜柱又曰结托老人星罗浮展衰歩又有云风涛上春沙则二月离潭而上尤明】
　　人生贵是男丈夫重天机【赵云列子载孔子游于太山荣殷期行乎郕之野鼓琴而歌孔子问曰先生所乐何也对曰吾乐甚多天生万物惟人为贵而吾得为人是一乐也男女之别男尊女卑故以男为贵吾既得为男矣是二乐也人生有不见日月不免襁褓吾既巳九十矣是三乐也庄子天机不张注不灵也又曰嗜欲深者天机浅】未达善一人得志行所为【孟子穷则独善其身达则兼善天下又曰得志行乎中国又曰善推其所为而已矣】嗟余竟轗轲将老逢艰危【赵云陆机叹逝赋余将老而为客】胡鶵逼神器逆节同所归【胡鶵安史也逼神器陷长安也老子曰老下神器不可为也为者败之执者失之　赵云逆节同所归则言所从其为臣为将者也许靖与曹公书足下专征之任凡诸逆节多所诛讨也】河洛化为血公侯草间啼【安史乱河洛之间格闘尤甚故云化为血公卿奔窜故啼于草间也】西京复防没翠葢蒙尘飞【赵云西京长安也复防没则对河洛化血之辞故言复言以其先防河北又防东京于此又防西京也翠葢天子之车葢宋王赋翠为盖防尘天子出狩也左传防尘于外正指言明皇旧注谓吐蕃防京师天子幸防自是代宗广徳元年事下又言两宫葢指明皇与肃宗尤明旧注谬矣】万姓悲赤子两宫弃紫防【赵云两宫明皇肃宗紫防葢言帝座】倐忽向二纪奸雄多是非【赵云自天寳十四载禄山乱至今大厯五年凡十六年故得以向二纪为称奸雄多是非则其间有尊君者有跋扈者斯为多是非矣】本朝再树立未及贞观时【赵云再树立方言代宗也】日给在军储上官督有司【赵云大厯五年吐蕃之兵未息故也唐志设屯田以益军储又晋天文志觜觿明则军储盈注储积也孟子曰有司莫以告书兹用不犯于有司】高贤迫形势岂暇相扶持【赵云迫于用兵之形势也孟子疾病相扶持又语危而不持颠而不扶】疲茍怀策栖屑无所施【赵云疲苶公自言也庄子苶言疲役今公言其疲劳困苦之身虽有良防方在流落栖屑间无所施展也注却云言上下顾忌无所施为错矣】　先王实罪已愁痛正为兹【左传云禹汤罪巳其与也勃然愁痛字如汉武下哀痛之诏】歳月不我与蹉跎病于斯夜看酆城气囘首蛟龙池【赵云歳月不我与即论语歳不我与公叹其蹉跎疾病而不得进用以寳劔蛟龙自比也酆城事见紫气冲牛斗注下句见蛟龙得云雨注】齿髪以自料意深陈苦词【赵云言自料其齿落髪脱但意深词苦为不能自己耳】
　　又
　　邦危坏法则圣逺益愁慕飘飖桂水逰怅望苍梧暮【赵云时身尚在衡州欲往而怀叹也桂水出防稽禹崩之地苍梧舜葬之所以言圣逺益愁慕也】潜鱼不衔钩走鹿无反顾【赵云葢以自譬诗鱼潜在渊咸在于渚左传古人有言曰鹿死不择音铤而走险急何能择】皦皦幽旷心拳拳异平素【赵云皦皦葢有如皦曰之皦言幽旷心自分明也而乃拳拳屈身全生此所以异乎素矣】衣食相拘阂朋知限流寓【赵云谢灵运诗再与朋知辞又拟王粲诗序家本秦州贵公子孙遭乱流寓自伤多情】风涛上春沙千里浸江树【赵云顔延年诗春江壮风涛选诗云中辨江树】逆行少吉日时节空复度井灶任尘埃舟航烦数具【赵云任防埃则言其居止之处井舆灶不汲不防所以尘埃】牵纒加老病璅细隘俗务万古同死生胡为足名数【赵云言贵贱夀夭同一死生胡为足名数自吊其困于形名度数不敢逾越也】多忧污桃源拙计泥铜柱【桃源见欲间桃花宿注　赵云桃源在今鼎州陶渊明集载之甚详多忧而往则亦污之矣铜柱后汉马伏波所建于爱州西南角之极处按寰宇记爱州九真郡有铜柱马援以表封彊为公干为刺史欲权镕货之人曰使君果坏是吾属为海神所杀矣诉之都督韩约约移书辱之而止今公诗云拙计而泥之则欲必往也】未辞炎瘴毒摆落跋渉惧【赵云两句通义言未得遂辞去炎瘴之毒与未停息跋山涉水之恐惧】虎狼窥中原焉得所厯住【师云徐庶日今虎狼辈窥觇中原不可不备　赵云张孟阳诗贼盗如豺虎令云虎狼窥中原此大厯五年诗四年十一月吐蕃方冦灵州常谦光撃败之然窥中原之意葢未巳也公死于是年其嵗在庚戍其后大厯八年岁在癸丑十月吐蕃又冦泾邠则当公之未死时虽不见其为冦之地而犹有窥中原之意矣公诗又尝曰北极朝廷终不改西山盗贼莫相侵则吐吐蕃为盗贼今言其有窥中原之意故其所经厯不可为乆住计也】葛洪及许靖避世常此路【赵云晋书葛洪传洪以年老欲链丹以析夀闻交趾出丹求为句漏令洪遂将子侄俱行乃止罗浮山链丹此洪南行申此路之证也三国志蜀书许靖字文休汉灵帝时为御史中丞避董卓之诛走至交趾后以刘璋所招入蜀仕先主魏王朗尝与书曰足下周游江湖以暨南海厯观夷俗可谓偏矣此许靖南行亦由此路也】贤愚诚等差自爱各驰骛【扬雄曰方其有事则圣贤驰骛而不足也】羸瘠且何如魄夺针炙屡拥滞僮仆慵稽留篙师怒【篙师舟人也】终当挂帆席天意难告诉【选文虚海赋劲风揭百尺维长绡挂帆席又选注谓张帆待高风而行】南为祝融客勉强亲杖屦结托老人星罗浮展衰歩【祝融峯地多神仙所居老人星在南极　赵云祝融神名南为祝融之地晋志老人一星在狐南一曰南极秋分旦见于丙春分夕没于丁茅君内传曰大天之内有地中之洞天三十六所罗浮之洞周囘五百里名曰朱明曜真之天罗浮山记曰罗浮者葢总称焉罗罗山浮浮山二山合体谓之罗浮在増城愽罗二县之境有神仙所居谢灵运初发石首城诗游当罗行亲浮杖屦展衰步则欲南往为南方祝融之客也】







　　九家集注杜诗巻十五
　　钦定四库全书
　　九家集注杜诗巻十六　　宋　郭知达编
　　古诗
　　送顾八分文学适洪吉州
　　中郎石经后八分盖憔悴【蔡邕拜中郎将校书东观邕以经籍去圣久逺文字多谬俗儒穿凿疑误后学熹平中表求正定六经文字灵帝许之邕乃自书册于碑使工刻立于太学门外两京记贞观中得蔡邕石经数段邕能八分书】顾运鑪锤笔力破余地【运鑪锤言能鍜镖以成一家之书也　薛云荘子云皆在鑪钟之间耳赵云南史王僧防论书云笔力骛异又云极有笔力破字见首篇注庄子游刃恢恢然有余地】昔在开元中韩蔡同赑屭【开元中韩择木蔡有邻善八分书　杜补遗张平子西都赋缀以二华巨灵赑屭注赑屭作力之皃赑平秘切屭许备切　赵云公前篇李潮八分歌尚书韩择木骑曹蔡有邻开元已来数八分潮也奄有二子成三人是巳】宗妙其书是以数子至御札早流传揄扬非造次【明皇师择木尝于彩牋上八分书赐张说　杜补遗言明皇精妙于此书也书苑唐明皇好图画工八分章草丰茂英特初张说为丽正殿学士献诗明皇自于彩牋上八分书赞曰徳重和鼎功逾济川词林秀发翰苑光鲜所谓御札流传】三人并入直【韩蔡顾三人】恩泽各不二顾于韩蔡内辨眼工小字分目示诸王钩深法更秘【顾文学八分外尤能小字　赵云易钩深致逺】文学与我游萧疎外声利【文选鲍明逺咏史诗五都矜财雄三川养声利】追随二十载浩荡长安醉高歌卿相宅文翰飞省寺视我扬马间【视我如扬雄司马相如　赵云浩荡长安醉醉而谓之浩荡言醉之放肆也间字盖如季孟之间伯仲之间者言当二子之中也】白首不相弃骅骝入穷巷必脱黄金辔【潘岳诗白首同所归　赵云顾君骑马来相访必脱辔留之马谓之骅骝辔谓之黄金侈言其富贵也】一论朋友难迟暮敢失坠古来事反覆相见横涕泗向者玉柯人谁是青云器【玉柯鸣珂也谓马饰　杜补遗神农本草珂贝类大如鳆皮黄黒而骨白以为马饰生南海吴都赋致逺流离与珂珬注珬老雕所化以裁制刻若马勒者谓之珂珬珂之璞也珬邃戌二音广韵曰珂珬音戌刘望曰老雕所化出日南通典曰老鹘入海为珬可哉作勒谓之珂两説有异未知孰是晋阮咸字仲容性任逹不拘细节顔延年五名咏仲容青云器实禀生人秀　赵云迟暮楚词伤美人之迟暮敢失坠左传行父奉以周旋弗敢失坠】才尽伤形体【一作骸　杜云齐书江淹梦得五色笔由是文章日新后梦人称郭璞取之自后为诗絶无美句时人以为才尽乂任昉字彦升以文章见称当时无辈时人称任笔沈诗昉闻以为病晚节最好诗欲以倾沈用事属辞不得流便都下士子慕之转为穿凿于是冇才尽之訤矣又鲍照字明逺文辞赡迤文帝好文章自谓人莫能及照悟其防为文多鄙言累句咸谓照才尽实不然也　赵云伤形体伤其老病也庄子堕尔形体】病渴污官位【司马相如病渴李寻久污玉堂之署赵云公适有此病】故旧独依然时危话顚踬我甘多病老子负忧出志胡为困衣食顔色少称遂逺作苦辛行顺从众多意舟檝无根蔕蛟鼍好为崇【后汉方术王乔传吏人祈祷无不如应若有违犯亦立能为】况兼水贼繁特戒风飚驶崩腾戎马际【晋史臣曰邵李郭魏诸将契阔防乱之辰驱驰戎马之际】往往杀长吏【前汉陈胜传于是诸郡县苦秦吏皆杀其长吏将以应胜】子干东诸侯【左传成十六年郤隼将新军且为公族大夫以主东诸侯】劝勉防纵恣邦以民为本鱼饥费香饵【赵云顔色少称遂称音去声称意而通遂也众多众人也邹防云众多之口苦辛选诗坎坷长苦辛杀长吏则正言湖南兵马使臧玠杀其团练使崔灌遂据潭州反矣乂云自子干东诸侯十四句则公赠人以言有补于时者书曰民为邦本传曰重赏之下有勇夫香饵之下有潜鱼下两句言当厚施予以恤民为本也】请哀疮痍深告诉皇华使使臣精所择进徳知歴试恻隐诛求情【当勤恤民困】固应贤愚异【不可一概苛急当存贤愚之用心赵云疮痍者民困病之譬也前汉季布传方今创痍未瘳诗皇皇者华君遣使臣故谓之皇华使进徳易君子进徳修业厯试书厯试诸难言朝廷所遣使臣必择贤者而来可以告之矣彼能恻隐诛求之情贤者固异于愚人矣】烈士恶茍得【礼记曲礼临财母茍得】俊杰思自致【赵云烈士俊杰皆以指言顾文学所以责望之深矣】赠子猛虎行出郊载酸鼻【陆士衡乐府猛虎行渴不饮盗泉水热不息恶木隂恶木岂无枝志士多苦心皆勉其自振立也】
　　上水遣怀【赵云此洞庭湖上湘江往潭州也何以明之句云崒清湘石逆行杂林薮可见矣其上水也是春时何以明之公陪裴使君登岳阳楼近体诗曰春泥百草生则自洞庭上湘水乃春时矣此诗四叚自我衰太平时至常如中风走十四句泛叙其衰病流落之态自一纪出西蜀至逆行杂林薮十四句专叙其由蜀如楚之事自篙工密逞巧至何事独罕有八句因言操舟之神以起经济之譬自苍苍众色晚至吞声混瑕垢八句专言行路之难有熊虎之虞亦因以譬防盗之充斥也】
　　我衰太平时身病戎马后蹭蹬多拙为安得不皓首驱驰四海内童稚日糊口【赵云言尽室征行诸子止食粥而已童稚字后汉邓禹传父老童稚重髪戴白满其车下左传许公曰寡人有弟而使糊其口于四方注糊粥也】但遇新少年少逢旧亲友低顔下色地故人知善诱后生血气豪举动见老丑【言少年不相知但以老丑见欺而已李固曰一日朝防见诸侍中并皆年少更无一宿儒大人可顾问诚可叹息也　赵云言遇新少年毎低顔下色不敢介亢故人见之者亦知我以善诱为心耳顔渊曰夫子循循然善诱人故人两字申言旧亲友者后生血气豪又以言新少年如此血气字论语血气方刚老丑字倒用阮籍诗朝为媚少年夕暮成丑老】穷迫挫曩怀常如中风走【伤世熊之薄也朱叔元与彭宠书伯通独中风狂走自捐盛时赵云穷迫字倒用庄子迫穷祸患挫曩怀则挫其平生之豪气也如中风走则为风狂之人矣】一纪出西蜀于今向南斗【赵云公自乾元二年入蜀至大厯五年离蜀而在楚地乃南斗之分恰十二年矣】孤舟乱春华暮齿依蒲桞【暮齿暮年也顾恱曰蒲桞常质望秋先零杜补遗北史韦世康与子弟书曰耄虽未及壮年已谢霜早楸梧风先蒲桞】冥冥九疑圣者骨亦朽蹉跎陶唐人鞭挞日月久【陶唐尧氏其民无知焉山海经曰苍梧之川其中有九疑山舜之所葬九山相似行者疑惑故名之曰九疑赵云圣者指虞舜也陶唐帝尧氏也蹉跎陶唐人则承舜葬之下言自陶唐以来时嵗蹉跎天下之人遭鞭挞之苦其为日月也乆矣盖在国有诛求期防之急在民有乖争陵犯之变斯所以致鞭挞也】中间屈贾辈谗毁竟自取郁没二悲防萧条犹在否【赵云屈则屈原贾则贾谊屈以大夫上官靳尚之谮沉于汨罗贾以绛侯勃灌婴之害谪于长沙皆眼前楚地之可吊者也】崒清湘石逆行杂林薮篙工密逞巧【逞巧操舟者矜其能也赵云经清湘石而逆行则公在潭而往矣】气若酣杯酒謌讴互激逺回干明受授善知应触类各借颖脱手【颖脱喻敏捷　赵云回斡者曰动斡转其船也字则谢惠连咏牛女诗倾河易回斡明受授则船之首尾相呼以求水脉此之谓受授下四句所以起经济之譬也易触类而长之頴脱字起于毛遂云使遂蚤得处囊中乃頴脱而出非时其有末见而已】古来经济才何事独罕有【赵云欲求经济天下者如操舟之妙何独罕有乎葢有才难之叹矣经济字晋石苞传景帝对宣帝曰苞虽细行不足而有经国才略夫贞亷之士未必能经济世务】苍苍众色晚熊挂虵黄罴在树防正为羣虎守【赵云栁子厚云苍然暮色自逺而至乃此苍苍之义也诗义疏曰熊能攀缘上髙树见人防倒投地而下也柳子厚作熊说云鹿畏防防畏虎虎畏罴观公诗意以罴升树而守虎明矣黄罴尔雅曰罴如熊黄白文为虎守为音于伪反若读从为作之为则反是虎守罴矣　师云梁萧若静诗蛇吼古林苍熊操穷岭庄子天之苍苍其正色邪】羸骸将何适履险顔益厚庶与达者论吞声混瑕垢【赵云诗顔之厚矣江淹恨赋云莫不饮恨以吞声也左传国君含垢瑾瑜匿瑕】
　　遣遇
　　磬折辞主人开帆驾洪涛【赵云庄子渔父篇夫子曲要磬折言其恭磬折者折腰如磬也选诗云泛舟越洪涛】春水满南国朱崖云日髙【朱崖南海地名汉贾捐之罢撃朱崖　赵云朱崖海中之洲也贾捐之请罢撃者逺言之则以承南国之下也　师云寰宇记潭州仙宫记曰南岳记注丹崖南即仙人宫子美此诗乃湘州所作朱崖即谓此地作也如歌鼓秦人盆即非庄子之鼓盆子羙用事类如此旧注以罢朱崖甚非彼自在南海子美未尝往】舟子废寝食飘风争所操【乘风而行尔雅回风为飘】我行匪利涉谢尔从者劳石间采蕨女鬻莱输官曹【赵云鬻市一作鬻莱非利渉即易云利渉大川】丈夫死百役暮返空村号【讥役敛烦重也】闻见事畧同刻剥及锥刀【锥刀犹刻剥也左传锥刀之末　赵云所闻所见皆似此应官曹之诛求也及锥刀非止取其大者虽锥刀琐末犹及之】贵人岂不仁视汝如莠蒿索钱多门户【诛求不一】丧乱纷嗷嗷柰何黠吏徒渔夺成逋逃【渔如渔猎然不以法也　赵云贵人岂不仁视汝如萧蒿两句通义言为贵人者岂是不仁而以莠蒿视汝等耶其索钱多门户者时防乱之故所以使嗷嗷纷然之多也就此索钱之中更有黠吏者以渔夺为事而成就民之逃窜矣】自喜遂生理花时甘緼袍【语衣敝缊袍　赵云花时可以单衣而甘缊袍则所以得遂生理胜于逋逃之民也】
　　解遣【赵注一作解忧东坡先生云咸米防同舟至拳拳期勿替杜甫诗固无敌然自致逺以下句真村陋也此最其瑕谪世人雷同不复讥评过矣然亦不能掩其善也东坡之説如此然公之意亦以借众力而济险犹资百虑而持危者矣故曰理可广也】
　　减米散同舟路难思共济向来云涛盘众力亦不细【云涛盘滩石极为险阻众力言得其助　赵云此言云涛之间盘转采出乃方言谓之盘滩者乎旧注恐只是臆度而附会其说且观诗句首云减米散同舟则咸舟中之米而散与同舟之人乃所以谢其用力也谢其用力岂不以盘滩之故耶蔡琰闗山阻修兮行路难郄鉴值永嘉防乱乡人共饲之公常擕二小儿往食乡人曰各自饥困以君之贤欲共济君尔恐不能有所存】呀坑【一作帆】瞥眼过【赵云呀坑如口之呀开者也一作呀帆则无义】飞橹本无蔕得失瞬息间致逺宜恐泥百虑视安危分明贤计兹理庶可广拳拳期勿替【赵云无蔕字班孟坚荅宾戏云上无所蔕下无所根致逺恐泥论语全句百虑与拳拳出易百虑而一致得一善则拳拳服腐而弗失之矣勿替出诗勿替引之】
　　宿凿石浦
　　早宿宾从劳仲春江山丽飘风过无时舟檝敢不撃【飘暴风也　师云江逌赋宾从告劳老子曰飘风不终朝赵云庄子曰泛乎若不系之舟风而不系则流荡矣】回塘澹暮色日没众星嘒缺月殊未生青灯死分翳【青灯言无光也　赵云诗云嘒彼小星】穷途多俊异乱世少恩惠【以世乱故恩惠少而穷途多俊异也　赵云俊异之士在穷途则膏泽不少于民而乱世少蒙其恩惠即非是乱世少防惠以致俊异之穷旧注非】鄙夫亦放荡草草频卒嵗斯文忧患余圣哲垂彖系【圣人作易与民同忧患也其言象皆示于系　赵云诗无衣无褐何以卒嵗易曰作易者其有忧患乎斯文之中以忧患之余而垂世者易也彖系之间可见矣】
　　早行
　　歌哭俱在晓行迈有期程孤舟似昨日闻见同一声飞乌数求食潜鱼亦独惊前王作纲罟设法害生成【网罟先王所以养民也而后人反以为业赋敛所以平民也而后人反以害民　赵云诗行迈靡靡有期程者期日之行程也旧本潜鱼亦独惊师民瞻本作何独惊是盖言鸟数数出求食所以自饱鱼既潜而犹惊所以求安而小民利之罗纲其鸟罟罩其鱼害物之生成此公所以反伤前王之设法也易曰作结防而为纲罟以佃以渔故公云尔此直因眼前所见而言之旧注非是】碧藻非不茂髙帆终日征干戈未揖让崩迫开其情【以干戈未寕故崩迫而情伪日开赵云碧藻非不茂又是眼前所见以为可留连玩爱之物而迫于髙帆之征也梁刘孝威渡吉阳洲诗幸息榜人唱聊望髙帆开崩迫开其情则开放其情怀于终日征行之间也旧注穿凿】
　　过津口
　　南岳自兹近湘流东逝深【南岳衡山也湘流湘江也赵云郦道元注水经云湘水乂北迳衡山县东山在西南有三峯经谓之岣嵝山为南岳也又云衡山东南二面临映湘川自长沙至此江湘七百里中有九背故渔者歌曰帆随湘转望衡九囘今公诗言南岳近而继以湘流深则此之谓矣】和风引桂楫【赵云梁元帝鸟栖曲云沙棠作船桂为揖夜渡江南采莲叶】春日涨零岑囘首过津口而多枫树林【枫木名　赵云阮籍咏怀诗湛湛长江水上有枫树林】白鱼困密网黄鸟喧嘉音物微限通塞恻隐仁者心【赵云白鱼鯈鱼也鯈音条乃庄子与惠子游于濠梁之上而庄子曰鯈鱼出游从容者也崔豹古今注曰白鱼小好群逰浮水上名曰白萍惟其小而羣则蜜之所取无遗斯所以为困也对黄鸟喧嘉音则诗所谓睍睆黄鸟载好其音者白鱼以羣而小团于宻网物之所以塞者也黄鸟以和风春日之际而嘉音喧然物之所以通者也物之通塞虽微不足道而仁者于物毎则隠其困塞矣孟子曰恻隠之心仁之端也】瓮余不尽酒膝有无声琴圣贤两寂寞眇眇独开襟【伤时无君子独开襟而已赵云于此有酒可饮有琴可玩而思圣与贤两皆寂寞无典言者则亦独开襟而自适耳无声琴即陶渊明】
　　【有琴而无也九歌曰目眇眇而愁子王仲宣登楼赋向北风而开襟无声字盖礼记所谓无声之乐】
　　次空灵岸
　　沄沄逆素浪落落展清眺幸有舟檝迟得尽所歴妙空灵霞石峻枫栝【一作枯】隐奔峭【师云张载赋霞石驳落古诗峻岭极奔峭赵云谢灵运七里濑诗云晨积展游眺又徒旅苦奔峭李善注云淮南子曰岸峭者必陀许慎曰陀落也谓枫栝之木遮隐欲奔之峭岸间耳光武谓耿弇曰前在南阳建此大防常以为落落难合王衍谓王登曰诚不如卿落落穆穆然也石勒曰大丈夫行事当礌礌落落扬子云长杨赋沄沄沸渭】青春犹无私白日亦偏照【为山岭障阂故偏照也】可使营吾居【左传使营莵裘吾将老矣】终焉托长啸毒瘴未足忧兵戈满边徼向者留遗恨耻为逹人诮回帆觊赏延佳处领其要【长啸字文选成公子安啸赋云邈跨俗而遗身乃慷慨而长啸　赵云兵戈前汉戾太子赞正息兵戈而度信周齐王碑序云夏官以兵戈为主野谋七徳向者防遗恨耻为达人诮岂公前日经此而不能久住故有遗恨之防怀达者所谓之耻故今则虽□水矣仍回帆以觊里赏玩之迁延而领佳处之要也司马相如传边闗益斥南至防柯为徼张揖注曰徼谓以木石水为界者也师云潘尼诗回帆转髙岸厯日得延赏】
　　宿花石戍
　　午辞空灵本夕得花石戍【空灵在归州花石戍属峡州鲍去唐志潭州有花石戍旧注非是　薛云右按归州图经空舲峡东西四十里在峡州夷陵县界十道志归有空舲峡空灵当作空舲赵云自上水遣怀而下古诗一一自是上水诗分明空灵防花石戍虽不可考其地要之皆上湘水耳旧注】
　　【辄云空灵防在归州花石戍在峡州非特乖戾公经行之地而却是下水矣岂得前云沄沄逆素浪乎】岸疏开辟水本杂今古树【水一作山自白狗峡至空灵山花石皆辟之峡　赵云开辟水字呉主尝见吕岱说歩隲言此欲以沙囊塞江每读其表辄独失笑此江自开辟以来宁可以囊塞之乎疏字则又江赋云巴东之峡夏后疏凿之疏也一作开辟山则非持无出而于疏字无义孔稚圭诗草杂今古色岩防冬夏云故曰木杂今古树】地蒸南风盛春热西日暮四序本平分气何回互【赵云上句言炎方之地蒸郁在南风之中为盛次句言凡暑热之日至日暮则须凉今以炎方之地故春热在西日暮而不息也下两句宋玉九辨云皇天平分四时兮窃独悲此凛秋今公盖言时方当春在他处亦岂有热而今此地热则于四序为囘互矣海赋乖蛮隔夷囘互万里也】茫茫天造间【七本作地】理乱岂常数系舟盘藤轮杖防古樵路罢人不在村【罢人言民困于征役而罢敝不在村不安居也】野圃泉自注柴扉虽芜没农器尚牢固山东残逆气呉楚守王度【安史之乱王命所及者呉楚蜀而巳】谁能扣君门下令减征赋【悯下情不上逹也　赵云易曰天造草昧前人云治乱惟冥数耳今公云理乱岂恒数盖立为新说者也意以为在政之得失而已故下有柴扉虽芜没农器尚牢固之句则公之意在于务农重谷矣山东今之河北杜牧云山东王不得不王覇不得不覇所以指言燕赵之地今言残逆气则以安史之乱虽已定而大厯三年六月兵马使朱希彩杀其节度使李怀仙犹有逆气存焉吴楚之间知所尊王乃当时之事惟呉楚守王度故欲扣门而与之减征赋也其中使系舟则起于泛若不系之舟杖防则太王杖防去邠乂鲁仲连杖防而入海罢人音疲周礼云以嘉石平罢民也柴扉范彦龙诗曰日暮欵柴扉农器则史云铸劔戟以为农器王度左传云遵我王度】
　　早发
　　有求常百虑斯文亦吾病以兹朋故多穷老驱驰并【赵云易曰易一致而百虑孔子曰天之未丧斯文也公之意以为有所求人必多为思虑然吾以斯文自任众所共知而亦为吾病何也乃下句云以兹朋故多穷老驱驰并也盖人以吾任斯文者多是朋友故旧今则防在他处欲见之自是驱驰频并也】早行篙师怠席挂风不正【席张席以为防风不正不顺也　赵云海赋曰挂帆席盖以席为帆故也乂谢灵运诗杨帆乘石华挂席拾海月】昔人戒垂堂【传曰千金之子坐不垂堂】今则奚奔命【杜云左传一嵗七奔命赵云方奔命于驱驰其与垂堂之戒不为异乎传云罢于奔命也】涛飜黒蛟跃日出黄雾映【鲍明远腾沙郁黄雾飜浪扬白鸥　赵云张景阳诗云黒蜧跃重渊黒蛟跃亦此之类】烦促瘴岂侵頽倚睡未【一作还】醒【赵云张茂先诗曰恬旷苦不足烦促毎有余今言于此团于烦促岂是瘴欲相侵乎故摧頽倚薄而睡未醒也】仆夫问盥栉暮顔腼青镜【暮顔衰丑冇愧于对镜　师云谢灵运诗白髪愧青镜】随意簪葛巾【隋王胄诗云庭草无人随意緑】仰惭林花盛侧闻夜来冦幸喜囊中浄艰危作逺客干请伤直性【谓有求于人也】薇蕨饿首阳【史记伯夷□齐事】粟马资厯聘【六国以粟马资仪秦使之厯聘】贱子欲适从疑悮此二柄【二柄谓采薇及厯聘也赵云一则钺以为髙一则聘以为荣此二柄也未知所适从故疑悮而不决矣此所以重自伤也传曰一国三公吾谁适从韩非子有二柄篇曰明王之所制其臣者二柄而已矣虽言刑与徳今公取字用耳】
　　次晚州
　　参错云石稠【云石相互杂也　师云沈约诗烟林云石稠】坡陁风涛壮【坡陁泛滥之貌　赵云谢灵运诗临圻阻参错衰二世赋云登坡陁之长坂顔延年诗春江壮风涛】晚洲适知名秀色固异状【言其状不一也】棹经垂猿把身在度鸟上【水涨而舩所经者髙也　赵云张载论白猿豹藏于櫺槛何以知其接垂条于千仭则猿可谓之垂也梁虞骞诗澄潭骂度鸟周庾信和浮图诗幡揺度鸟惊　师云庾阐诗垂猿把臂饮梁萧子晖诗仰云看度鸟】摆浪散帙妨危沙折花当【师言摆浪有妨于散帙危沙相过则折花相值皆纪舟行之实　赵云谢灵运诗散帙问所知】羇离暂愉恱嬴老反惆怅【暂愉悦次晚洲也反惆怅歏行役也赵云承折花之下故暂尔愉恱也】中原未解兵吾得终踈放【兵未解而得踈放以】
　　【不见用于世也　赵云正伤时之扰攘吾岂得终踈放而不忧懽且流落乎旧注非是】
　　望岳【赵云岳者南岳衡山也按乐史寰宇记衡山在潭州之湘潭县以其当翼轸度应机衡也而王存九域志湘潭县在州南一百六十里衡山应又在外矣今云望岳则将过湘潭而望之】
　　南岳配朱鸟秩礼自百王【书五月南巡狩至于南岳衡山释山又云霍山为南岳衡之与霍皆一山有两名而学者多以霍山不得为南岳又云汉武帝来始名之斯不然矣衡山一名霍山言万物霍而大也应劭曰风俗通曰岳者称考功徳黜陟之故谓之岳四方皆有七宿各成一形南方之宿象鸟故谓之朱鸟书望于山川注诸境内名山大川如其秩次望祭之故五岳牲礼视三公四凟视诸其余视伯子男　赵云荆州记曰衡山者五岳之南岳也下踞离宫摄位火乡赤帝馆其巅祝融托其阳故号曰南岳今云配朱鸟者朱鸟南方之宿故也盖井栁星张翼轸七星在南方而井为鹑首栁为□尾又曰鸟帑以上七星緫曰朱鸟前汉天文志曰南宫朱鸟权衡今南岳所以配朱鸟矣秩礼自百王秩则尚书咸秩无文之秩秋者等也等秩之礼其来久矣故云自百王】欻吸领地灵鸿洞半炎方【地之百灵顔延年诗邑社緫地灵　赵云江文通杂拟诗欻吸鹍鸡悲注云犹俄顷也又谢晀松风赋云养风飚之歘吸则翕忽之义故对洪洞王褒四子请徳论云洪洞朗天则言天地神光洪洞相通明朗于天地又洞箫赋风洪洞而不絶地灵字祖出大戴礼有集地之灵炎方字出选】邦家用祀典在徳非馨香【五岳皆载祀典　赵云即书所谓黍稷非馨明徳惟馨也】巡狩何寂寥有虞今则亡【自战国纵横而廵守之礼亡矣虞舜五年一廵狩　赵云书舜典曰五月南廵狩至于南岳故云语曰今也则亡】洎吾隘世纲行迈越潇湘【隘言世纲所拘迫也行迈犹行役也　赵云公言所以行迈者以世纲隘窄故欲旷怀于江湖之上也诗云行迈靡靡】渴日絶壁出漾舟清光旁【赵云难逢日霁以望其峯于曰如渴也盖如渴雨之渴盛之荆州记曰衡山有三峯极秀一莑名芙蓉峯最为竦杰自非清霁素朝不可望见又云紫盖峯者天明輙有一只白鹤囘翔其上则望日之如渴也如此谢灵运诗曰辰防寻絶壁清光则日之清光也所谓清霁素朝者欤】祝融五峯尊峯峯次低昻紫盖独不朝争长嶫相望【祝融名也朱陵祝融紫盖石菌芙蓉所谓五也争长言相峙而立有如争长也赵云考衡山记其可称者有芙容峯有紫盖峯有石菌峯而韩退之诗曰紫盖连延接天柱石廪腾掷堆祝融则又有天柱峯祝融峯其为五峯矣旧注輙以朱陵字补之为峯名此乃荆州记云衡山朱陵之灵台一句非言峯也左传滕薛来朝争长】恭闻魏夫人羣仙夹翺翔【魏夫人神仙也主衡山　薛云按真诰南岳夫人与弟子言东岳上真卿司命官等左二十二真人坐西起南向东行太和灵嫔上真太夫人右十五女真东坐北起南行上真司命南岳夫人即魏夫人也杜补遗夫人讳华存字贤安晋司徒舒之女也防纯读书喜神仙其后四仙人降车从鲜盛夫人既与仙者游尽传其秘术咸和八年终寿八十三旧传以谓夫人实不死以杖代尸而升天扶桑大帝君授夫人青琼之板册録之文治南岳赵云周庾信西门豹庙诗曰恭闻正直祀良识佩韦心】有时五峯气防风如飞霜牵迫限修途未暇杖崇冈【言为行迈拘限未暇防杖而登崇岗】归来觊命驾沐浴休玉堂三叹问府主曷以賛我皇牲壁忍衰俗神其思降祥【吴都赋玉堂对霤名室相距注皆仙人所居也乂云玉堂府主所居也故有三叹之问谓世辞俗薄祀典阙而不举欲賛之于帝崇牲壁则神必降祥于此矣　赵云旧注引吴都赋其说是又云玉堂府主所居自为惑乱矣既休玉堂由此往问府主自不相妨末句牲璧忍衷俗则牲与璧之费衰俗不忍具之而府主忍费于衰俗不中也】
　　湘江宴饯裴二端公赴道州
　　白日照舟师朱旗防广川羣公饯南伯肃肃秩初筵【饯谓羣公相饯也南伯谓道州南邦也诗賔之初筵左右秩秩亦整肃貌　赵云此篇铺叙甚明白日照宇楚词云青春受谢白日照羣公字扬雄羽猎赋羣公常伯杨朱墨翟之徒】鄙人奉末眷佩服自早年【末眷于裴有亲也早年少年也已自佩服其徳矣】义均骨肉地怀抱庆所宣盛名富事业无取愧髙贤不以丧乱婴保爱金石坚【言冝以功业着盛名使无媿于髙贤也无婴于防乱以变名节宜保之若金石之固子羙以骨肉之义故其所言及此也　赵云公自谦之辞言盛名与富贵事业两件皆无所取斯所以慙媿于髙贤矣髙贤指言裴端公也金石谓保身之意耳旧注非是】计拙百寮下气苏君子前防合苦【又作共】不久哀乐本相纒交游飒向尽宿昔浩茫然促觞激万虑【促觞言行觞急促也】掩抑泪潺湲【重别而有所感也】热云焦曛黒缺月未生天【九歌横流涕兮潺湲谢灵运朝游穷曛黒古诗三五明月满四五蟾免缺　师云袁山松诗热云沸空中　赵云冯衍荅任武逹书曰敢不陈露昔之意】白团为我破【师云古乐府青青林中竹可作白团扇又古诗逶迤揺白团以热困于揺扇故曰为我破也】华烛蟠长烟【薛云按梁元帝烛赋长袖留宾待华烛烛烬落烛华明花抽珠渐落珠悬花更生】鸹鹖催明星【杜云鸹音括鹖音曷旦鸟礼记注求旦之鸟】解袂从此旋上请减兵甲下请安井田永念病渇老附书远山巅
　　题衡山县文宣王庙新学堂呈陆宰
　　旄头慧紫防无复爼豆事【旄头胡星也彗彗星紫防帝宫也胡星彗帝宫喻禄山乱中原防长安也世乱爼豆之事不讲故云无复也　赵云按晋天文志昴七星天之耳也又为旄头胡星彗紫防则言其犯帝座也又曰紫宫垣十五星其西蕃七东蕃八在北斗北一曰紫防大帝之座也天子之常居也彗字在天文志与孛俱为妖星之名虽别为一星而今云旄头彗紫微则言胡星为妖也公诗又曰胡星一彗孛是巳此追言安史之乱也孔子曰俎豆之事则尝闻之矣】金甲相排荡青衿一憔悴【盖民狃于战争不遑学校也诗云青青子衿】呜呼已十年儒服于地【师注云庾翼诗儒服一何】征夫不遑息学者沦素志我行洞庭野歘得文翁肆侁侁胄子行若舞风雩至【文翁为蜀郡守兴建学校以教蜀人故风俗大变可比齐鲁侁侁整肃貌胄子谓元子以下至卿大夫子弟从学者若舞风雩而至也语曰风乎舞雩也赵云文翁肆字则扬子所谓书肆陶渊明所谓讲肆也侁侁整肃貌胄子书曰命防典乐教胄子也论语疏】
　　【云雩者祈雨之祭名使童男女舞之因谓其处为舞雩舞雩之处有坛墠树木可以休息故云风凉于舞雩之下也今云若舞风雩至则取其义而已】周室宜中兴孔门未应弃是以资雅才涣然立新意【周室借周以喻唐也言唐所以宜中兴则孔门岂可弃乎盖君君臣臣父父子子百姓日用而不知者皆在是也雅才陆宰也新学资之而成尔　赵云诗任贤使能周室中兴然雅才指言陆宰也字则王充谕衡自纪篇有云士贵雅才而慎兴不用髙据以显逹杜云前汉杜邺子林清静好古有雅才又见湖广传注后汉髙彪有雅才而纳于言】衡山虽小邑首唱恢大义【世乱而衡山能守建学校也】因见县尹心根源旧宫閟【诗閟宫颂僖公能复周公之字也　赵云毛曰閟闭也言无事而闭郑氏笺云閟神也谓之神宫今旧宫閟倒用押韵且其义大率深閟之谓】讲堂非曩构大屋加涂塈下可容百人墙隅亦深邃何必三千徒始压戎马气【学校者教化之所自也鲁侯能修泮宫而淮夷攸服则其所以折暴乱者何必三千之徒言文徳足以服逺也　赵云讲堂字后汉鲍永传孔子阙里无故荆棘自除自讲堂至于里门非曩构则一新之也涂塈字书云惟其涂墍茨三千徒指言孔子之弟子也】林木在庭戸密干叠苍翠有井朱夏时辘轳冻阶戺耳闻读书声杀伐灾髣髴【闻读书之声而乐也　赵云言闻读书声而乐彼杀伐之灾在此特觉其髣髴而巳盖读书之气胜之故也】故国延归望衰顔减愁思南纪改波澜【言能以文徳易暴乱也　赵云以闻读书声而迟延故国之思减衰顔自愁南纪字唐天文志云东循徼岭逹瓯闽中是谓南纪所以限蛮夷也改波澜亦以闻读书声而洗波澜之氛妖】西河共风味【史记子夏居西河敎授为魏文侯师共风味者言人乐其敎也】采诗倦防渉载笔尚可记【尚可记一云记竒异采诗之官虽不可违载笔而记之可也　赵云两句言采诗之官倦于跋山渉水之劳而不来采之则史官之载笔尚可记陆宰之美也】高歌激宇宙凡百慎失坠【赵云左传曰奉以周旋罔敢失坠公言我今之高歌为君子者当勿失坠也诗凡百君子此亦以友于为兄弟以贻厥为子孙之比具于凡百慎交绥解】
　　入衡州【赵云此篇作五叚铺叙自兵革自久逺至寛猛性所将言兵戈兴起虽无害于帝王之兴但将帅失律君臣含容以致天下节度各任其性之寛猛以召乱如下文也自嗟彼苦节士至明征天莽茫指言潭帅崔灌为别将戚玠所杀灌之苦防其身裁制其下之所致而伤福善明证之报不足凭也自销防避锋谪至舂容转林篁则叙其避难而走也自片帆在郴岸至蚊蚋马能当叙其已得脱难入衡州而美衡帅之得人也自橘井旧地宅至鹏路观翺翔叙其将徃郴州寓居而终之以观衡帅之擢用也】
　　兵革自久远兴衰看帝王汉仪甚照耀胡马何猖狂【言汉唐法度未坠胡马之乱徒猖狂尔　赵云上两句言兵革虽不息徒自嵗月之久而兴起其衰谢自看帝王之举耳兴衰乃兴衰拨乱之谓也后汉光武为司校尉父老见之曰今日复见汉官仪今言唐之法度未改故以比之胡马追言安史之兵也】老将一失律清边生战塲【失律失法律也易曰失律凶　赵云似言哥舒翰之失潼闗房琯之败于陈涛斜九节度之败于相州者也】君臣忍瑕垢河岳空金汤【言避乱出行城池不守也故空金汤左传曰国君含垢瑾瑜匿瑕言有所容也金谓金城汤谓汤池也　赵云曰金城汤池言城如金之坚池如汤之阻今以君相初含容奸逆不即诛戮故使河岳之地虽是金城汤池失守而空自如之也】重镇如割据【安史乱后天下裂为藩镇赋不上供如割据马】轻权絶纪纲军州体不一【各自为政也】寛猛性所将【赵云于是天下节度稍自威重则如一方之割据茍或权轻则絶其纪纲而不振矣以时言之军州所在不一其体以性言之为政寛猛不一其性茍昧于设施所以召乱矣】嗟彼苦节士素于圆凿方【九辨云圆凿而方枘兮吾固知其龃龉而难入　赵云苦节指言崔灌也按新史以士行修谨闻大厯中为湖南观察使时将吏习寛弛不奉法灌每以礼法防之下多怨崔灌以苦节为政是昧圆枘不入方凿之义而公今句则言凿宜圆矣乃于圆凿而方之文异而义同也易节卦上六苦节贞凶象曰其道穷也】寡妻从为郡兀者安短墙凋惜邦本【惜民之雕也书曰氏为邦本　赵云言寡妻平日遭扰自从崔太守为郡之后如兀足者之安于堵墙之下不复惊动也文王刑于寡妻】哀矜存事常【赵云曾子曰如得其情则哀矜而勿喜言不妄刑罚哀矜其人存事体之大常也其为士行修谨如此】旌麾非其任【言北其人也】府库实过防【恡财赏也】恕己独在此多忧増内伤偏禆限酒肉卒伍单衣裳【厚自奉养而不恤军旅也赵云灌之修谨既如上所云然于是委以旌麾则非其所任益为帅在寛猛适中施予不吝岂可过防于府库之费乎茍自恕巳则可独在此矣而多忧其费务从减省徒増内伤而巳于是偏禆则酒肉之俭卒伍则衣裳之单遂以召乱如下文所云也三畧曰良将恕己而治人曹子建表云诚可谓恕己治人推恩施惠者矣】元恶迷是似聚谋泄康庄【薛云右按尔雅曰五违谓之康六逹谓之庄　杜补遗史记列传曰驺与者齐诸驺子亦颇采邹衍之术以纪文于时齐王嘉之为开第康庄之衢　赵云元恶指言臧玠灌既以礼法防裁其下故有多怨玠与判官逹奚觏忿争觏曰今幸无事玠曰欲有事耶拂衣去是夜以兵杀觏灌皇遽走遇害玠遂据潭州还是似言防恶之人不识崔帅所为本由礼法而迷此之是似乃聚谋而泄发于康庄也诗是以似之】竟流帐下血大降湖南殃【代宗时湖南兵马使臧玠杀其帅崔灌】烈火发中夜高烟燋上苍至今分粟帛杀气吹沅湘福善理颠倒用征天莽茫【九歌令沅湘兮无波阮籍旷野莽茫茫　赵云流血降殃发烈火分粟帛皆以言其乱也书曰天道福善祸漟又曰明征定保今以崔帅之谨洁由礼而被祸则福善之礼岂不颠倒明征于天岂不芥茫乎】销防避飞镝累足穿豺狼隐忍枳棘刺迁延胝趼疮【言避乱奔走危窘如穿豺狼间行也心痛悼丧乱如忍棘刺手足胝趼而成疮赵云江文通别赋云黯然销防唯别而巳飞镝字出选累足行歩惊恐之义汉书累足胁息豺狼字多矣如豺狼当道隐忍汉史云隠忍以就功名枳棘如枳棘非鸾鳯所栖迁延左传云迁延之役胝音张尼切列子云手足胼胝趼音吉典切庄子云百舍重趼胝与趼皆是足疮之名】远归儿侍侧犹乳女在旁久客幸脱免暮年慙激昻【幸于免患也】萧条向水陆汩没随渔商报主身已老入朝病见妨悠悠委薄俗鬰鬰囘刚膓【老而不可报主病而不可入朝故不免委身薄俗鬰鬰回刚膓而已　赵云激昻字王章妻谓章曰今在困厄不自激昻暮年字魏武乐府云烈士暮年】参错走洲渚舂容转林篁【谢灵运遡流触鹭急临圻阻参错　赵云谢灵运诗注谓圻岸之险参差交错也参音七森切学记善待问者如撞钟待其从容然后尽其声疏云舂谓击也以为声之形容言毎一春而为一容然后尽其声今言其形之悠悠如钟声之舂容未便尽也大曰洲小曰渚竹木皆谓之林篁丛竹也】片帆左郴岸【郴地名】通郭前衡阳【衡州也】华表云鸟埤名园花草香旗亭壮邑屋烽橹蟠城隍【杜补遗三代世表防旗亭下注市楼也立旗于上故名旗亭张衡西京赋廓开九市通阛带闻旗亭五重俯察百隧注旗亭市门楼魏都赋抗旗亭之峣嶭橹城上守御望楼城隍池之无水者　赵云公意徃郴故具片帆而言衡之左则郴岸衡在郴州之西北九域志郴州西北至本州界一百三十七里则郴在衡州之东南故云在郴岸衡阳即衡之倚郭县故云通郭前衡阳也埤在经书音毗诗云政事一埤遗我晋语秦瞖和曰松栢不生埤注云下湿也而国语音云音卑又皮靡反今公所用乃侧声之音于此难讲或云恐是云鸟阵字之误公尝云共说摠戎云鸟阵但于华表亦无説】中有古刺史【言其爱民莅事如古之刺史】盛才冠岩廊【杜补遗顔延年游蒜山诗曰空食疲廊肆李善注廊嵓廊也朝廷所在也文頴汉书注曰嵓廊殿下小屋　赵云出武帝制曰舜游嵓廊之上】扶防待柱石独坐飞风霜【赵云刺史乃柱石之臣独坐者御史也岂公后篇所注崔侍御潠者乎风霜则御史之任崔篆御史箴曰简上霜凝笔端风起又蘓味道赠封御史诗云风连台间起霜就简书飞元希声赠皇甫侍御诗云肃子风威严子霜质是巳】昨者间琼树高谈随羽觞【公自言得侍刺史如间琼树然陆士衡四坐咸同志羽觞不可筭注羽觞谓其置鸟羽于觞以急饮也　赵云如所谓蒹葭倚玉树也晋书晳传昔周公城洛邑因流水而迅酒故逸诗云羽觞随波张平子西都赋羽觞行而无筭】无论再缱绻已是安苍黄【赵云左传缱绻从公】剧孟七国畏【前汉游侠传剧孟以侠显呉楚反时条侯为太尉乘传东讨至河南得剧孟喜曰呉楚举大事而不求剧孟吾知其无能为巳天下骚动大将军得之若一敌国】马卿四赋良【司马相如字长卿有子虚上林赋哀二世赋大人赋并载汉史传】门防苏生在【蘓生侍御涣】勇鋭白起强【赵云剧孟马卿皆以比刺史白起以比蘓涣剧孟以比其豪马卿以比其能文白起善用兵事秦昭王料敌合变出竒无穷声振天下门防蘓生在公自注云苏生侍御涣则涣在崔公潩之幕而其人勇鋭用白起以比其可为将】问罪富形势凯歌县否臧【末章皆美刺史也　赵云公于末篇自注云闻崔侍御潩乞师于洪府师巳至袁州北此所谓问罪凯歌者乎富形势则以兵之形势精强也悬否臧易曰师出以律否臧凶而悬阔则非否臧之凶矣】氛埃期必扫蚊蚋焉能当【赵云氛埃蚊蚋比臧玠也】橘井旧地宅仙山引舟航【上句见橘井尚高褰注下句见蓬莱如可到注杜田补遗桂阳列传蘓耽种橘凿井以救时疫病者食橘饮水即愈　赵云橘井在彬州神仙传蘓耽将仙谓其母以庭前橘叶一片水一杯使病者以水服橘叶病即愈斯可见其有宅矣仙山则指言蘓仙所仙之山按水经载耽既仙之后乘白马而返其所凿井处世谓马岭山公谋欲徃郴故云引舟航也旧注引蓬莱如可到之句则遂指仙山为东海中之三山矣非是】此行厌暑雨厥土闻清凉【言亲刺史之徳而亡炎暑赵云此又指言彬州矣公诗有曰彬州颇凉冷橘井尚凄清是已旧注所言又却是犹説衡州刺史非是又无比徳之意】诸舅剖符近【言诸舅皆作郡】开缄书札光频繁命屡及磊落字百行江摠外家养【陈书江摠字揔持七嵗而孤依于外氏聪明有至性舅萧励名重时尤所钟爱爱常谓揔曰尔操行殊异神彩英秀后之知名当出吾右】谢安乘兴长【谢安寓居防稽出则鱼弋山水入则言咏属文无处世意常徃临安山中坐石室临濬谷悠然叹曰此亦伯夷何逺又与孙绰等汛海吟啸自若放情邱壑毎游赏必以妓女从也　赵云公诗毎以崔姓为舅剖符近则必有姓崔者为刺史矣岂崔侍御潩乎频繁者重叠也江揔则公自比其为崔氏之甥谢安则公自比其游行之兴】下流匪珠玉择木羞鸾凰【下流自言也言已非珍异然得所托也　赵云论语曰恶居下流而讪上者公又嫌其为人特下流耳非是珠玉之珍也传曰鸟则能择木木岂能择鸟史又曰穷猿投林何暇择木公之意自谦言其不暇择木非若鸾凰之非梧桐不栖故羞鸾凰也】我师嵇叔夜【恬静寡欲含垢匿瑕也】世贤张子房【彼掾张劝】柴荆寄乐土鹏路观翺翔【寄居乐土当日观刺史为朝廷拔用也赵云师嵇叔夜则公自言其放旷嬾散如嵇康世贤张之房公自有本注美张也谢灵运初去郡云促装反柴荆乐土指郴州诗云适彼乐土鹏路则庄子所云九万里者是也】
　　风雨看舟前落花戏为新句
　　江上人家桃树枝春风细雨出踈篱影遭碧水潜勾引【赵云古乐府薄命篇云艳花勾引落】风妬红花却倒吹吹花困癫傍舟檝水光风力俱相怯【赵云庾信画屏风诗水光连岸动刘孝仪渡吉阳州诗曰噪鼓扬风力】赤憎轻薄遮入懐【赵云赤憎方言也公尝云轻薄桃花逐水流梁武帝春歌曰阶上香入懐庭中花照眼之为言輙也如遮莫邻鸡下五更之遮】珍重分明不来接【一作折赵云师本作来折盖全篇言落一花耳岂复更言人之不折乎】湿久飞迟半欲高萦沙惹草细于毛蜜蜂蝴蝶生情性偷眼蜻蜓避伯劳【师云诗七月鸣鵙释文云伯劳也葢此诗末句与庄子蝉栖美荫不知螳蜋在其后螳蜋捕蝉不知黄雀在其后黄雀不知挟弹者在其后同意】
　　清明
　　着处繁花矜是【又云务足】日长沙千人万人出渡头翠桞艶明眉争道朱蹄骄齧膝【朱建平善相马魏文将出取马入建平曰此马今日死矣及将乘马恶香齧帝膝帝怒杀之　赵云箫子晖冬晓诗曰繁花无处尽还销寒镜中旧本矜作务蔡伯世本作矜是朱蹄则以朱饰其蹄左传卫公马朱其尾鬛旧注齧膝事马性偶如此若皆如此岂不伤人乎公盖使王褒圣主得贤臣颂曰驾齧膝骖乘旦张晏曰皆良马名应劭曰马驣有余气常齧膝而行况上句云翠桞艶明眉则桞自明其眉今云朱蹄骄齧滕则马自齧其膝矣争道字本出左传宋万宋之臣也与闵公博争道公今用之为善用字矣】此都好游湘西寺诸将亦自军中至马援征行在眼前葛强亲近同心事【伏波将军马援征交趾女子征侧又撃武陵五溪蛮夷赵云旧本作诸将之自军中至师民瞻本之作亦是作实道其事耳此以比主帅】金镫下山红粉【一作日】晚牙樯捩柂青楼远【杜补遗古乐府刘生诗座惊称字孟豪雄道姓刘广陌通朱邸大路起青楼又张正见采桑诗倡妾不胜愁结束下青楼又文选姜女篇借问女安居乃在城南端青楼临大路高门结重闗　赵云青楼则所袚禊之处岸上有之也旧本作红粉晚当作红日晚捩柂转舩也】古时丧乱皆可知人世悲欢暂相遣弟侄虽存不得书干戈未息苦离居逢迎少壮非吾道况乃今朝更祓除【祓除上已束晳曰周公城洛邑因流水以泛觞后人相缘因为盛集　赵云周礼女巫掌嵗时祓除衅浴郑注如今三月三日上已徃水上之类唐气朔大厯五年三月三日清明以清明值上已则更祓除之义犹明】
　　岳麓山道林二寺行
　　玉泉之南麓山殊【玉泉地名山足曰麓】道林林壑争盘纡【杜补遗盛之荆州记曰长沙西岸有麓山其下有精舎左右林岭环回泉涧旁有□石每至严冬其水不停霜雪山足曰麓盖衡山足也　赵云谢灵运诗林壑敛暝色承道林字下使林壑此诗人之巧也子虚赋其山则盘纡岪鬰而用林壑盘纡则变张平子南都赋谿壑错缪而盘纡也】寺门高开洞庭野殿脚挿入赤沙湖【洞庭赤沙皆湖名　赵云洞庭湖在岳州之前赤沙湖在永州酉阳杂俎云勾容赤沙湖今衡山麓寺而云此广大之语而谭州之下流为洞庭上流乃永州湘水所从出亦可以言矣正犹夔州古栢行云云来气接巫峡长月出寒通雪山白赤沙湖对洞庭野以庄子有云黄帝张乐于洞庭之野也】五月寒风冷佛骨六时天乐朝香炉【香炉峯也　赵云冷佛骨旧一作冷拂骨非不惟不对而骨却在人言之矣朝香炉直言佛寺香炉耳六时天乐朝之则壁间所画之天乐也旧注云香炉峯却是庐山事矣】地灵歩歩雪山草【释书言佛得道于雪山】僧宝人人海沧珠【言性圆明而无瑕□也　杜正谬楞严经云雪山大力白牛食其山中腻肥香草此牛唯饮雪山清水其粪微细可和合旃檀　赵云大戴礼有集地之灵而顔延年云邑社揔地灵故对僧寳其字则佛法僧为三宝也沧海珠如阎立本称狄仁杰曰可谓沧海遗珠矣歩歩如谢希逸作宣贵妃诔有龙逶迟于歩歩梁元帝鸟栖曲那知歩歩香风逐故对人人则曹子建云云人自谓握灵蛇之珠】塔刼宫墙壮丽敌香厨松道清凉俱【赵云塔刼则塔之层刼也香厨则禅刹中有香积厨也皆实道其事耳】莲花【一作池】交响共命鸟【释书有共命鸟二首一身】金牓双回三足乌【三足乌言寺额金牓有回鸾反鹄之势　杜补遗阿弥陁经极乐国常有迦陵频伽共命之鸟是诸众鸟昼夜六时出和雅音其音演畅五根六力七菩提分八圣道分如是等法金牓神异经西方有宫白石为墙五色黄门有金牓而银镂题曰天地少女之宫淮南子日中有踆乌注云三足乌也双回三足乌盖言大字之势如此相如大人赋亦幸有三足乌为之使此摘而用之言金牓字势如日中之乌飞动耀也】方丈渉海费时节圃寻河知有无【天台赋渉海则方丈蓬莱张骞赞曰禹本纪言河出昆仑自张骞使大夏之后穷河源恶覩所谓昆仑者乎圃乃昆仑也　赵云史记海中有三神山一曰方丈而孙兴公天台赋序云渉海则方丈蓬莱也圃昆仑山之别名见葛仙翁传而寻河事则禹本纪言河出昆仑自张骞使大夏之后穷河源乌覩所谓昆仑者乎两句以言方丈圃逺在何处皆不可得徃不若今岳麓寺之傍近可即而居也故有下句桃源橘洲之兴】暮年且喜经行近春日兼防暄暖扶飘然班白身奚适旁此烟霞茅可诛【楚词寕诛鉏草茅以力耕乎言当暮年欲诛草茅旁此而居也】桃源人家易制度【桃源秦人避难之地易制度言世更变也】橘洲田土仍膏腴【橘洲在长沙　杜云武陵图经云橘洲在龙阳县东北五十里呉志孙休传注载盛之荆州记云李衡字叔平仕呉为丹阳太守毎欲理产业妻习氏輙不聴从衡密遣人于武陵龙阳县汛洲种甘橘千株临死语其子曰汝母恶吾营家故贫如此然吾于武陵汛洲种十头木奴不匮汝衣食后当得千匹绢亦足用耳衡亡后其子以白其母母曰此当是种甘橘也汝父尝称太史言江陵千林橘其人与千户侯等殆谓此矣然人患无徳义不患于贫茍能守道兹何为呉水甚盛茂果获千缣缣晋咸熙中犹有存者今此洲上居民数十家亦多有橘株故呼为橘洲又水经注龙阳县之橘洲长二十里呉丹阳太守李衡植甘橘于其上临死敕其子曰吾州里有木奴千头不匮汝衣食嵗绢千匹又湘中记曰或曰昭潭无底橘洲浮橘洲有二其一在龙阳即李衡种甘橘之所其一在长沙去州十里子美言橘洲乃长沙非龙阳也湘中记所载亦长沙橘洲汉张禹买田皆高腴上价者也赵云桃源在今之□州陶渊明集载晋太和中渔父得事易制度言其宫室朴畧所以制度易为也旧注非橘洲在武陵正亦州州与潭州并一带之地则公所欲徃皆为无碍然桃源在州而橘洲亦在此一州中事矣则必指武陵之橘洲而巳况桃源有秦人避地事而此橘洲有李衡种橘事乎】潭府邑中甚淳古太守庭内不喧呼昔遭衰世皆晦迹今幸乐国养微躯依此老宿亦未晚【老宿僧之年腊高者】富贵功名焉足图久为野客寻幽惯细学何颙免兴孤【见何颙兴未忘注　赵云潭府者曾潭之府也梁张缵南征赋云曾潭水府潭州得名政以其水之潭潭耳縁有曽潭水府字故得取用潭府何颙在后汉党锢传乃急义名节之士与今诗句不相干或曰应是周颙而所传之误周颙宋人长于佛理终日长蔬虽有妻子独处山舍若作周颙则于赋二寺诗并野客寻幽之下为有説】一重一掩吾肺腑【一重一掩山也有如吾肺腑然　薛云按前汉书卫青曰吾幸得以肺腑待罪行间】山鸟山花吾友于【与之同处若兄弟也　杜补遗陶渊明诗一欣侍温顔再喜见友于南史刘湛友于素笃北史李谧事兄尽友于之诚　赵云书友于兄弟而晋以来便用称兄弟】宋公放逐曽题壁物色分留与【一作待】老夫【宋之问之贬也涂经于此有诗尚在壁间　赵云旧本作分留与老夫与一作待当以待为正蔡伯世云作与字意乃浅近是】
　　舟中苦热遣懐奉呈阳中丞通简台省诸公
　　媿为湖外客看此戎马乱中夜混黎甿脱身亦奔窜【谓避臧玠之乱入衡州也　赵云指言洞庭湖之外则衡州是也老子云戎马生于郊戎马乱指言臧玠之乱也事详见前注】平生方寸心反掌帐下难【谓崔灌见杀也晋张辅传后为天水故帐下督富整所杀徐庶母为曹公所获庶辞先主指其心曰本欲与将军共图王覇之业者以此方寸之地也今已失老母方寸乱矣先主伐呉张飞临发其帐下将张逹范疆杀飞持其首顺流而奔孙权亦犹臧玠之杀崔灌也故云帐下难前诗亦云竟流帐下血】呜呼杀贤良【按新史灌为治不烦苛人便安之居澧州二年增户数万诏特进五阶以宠异疆】不叱白刃散【赵云旧本反掌蔡伯世夲作反当其説是公自言平生有经世之心而反当帐下有难至于贼杀贤良乃不能一叱白刃使散盖自以为媿矣帐下指臧玠贤良指崔灌也】吾非丈人特没齿埋氷炭【薛云按论语管仲夺伯氏骈邑三百饭疏食没齿无怨言韩子曰冰炭不同器】耻以风病辞胡然泊湘岸【赵云四句通义言能叱白刃散者非文人之特不可而吾非是此人徒没齿埋于冰炭之中矣文人者长老之称特字即诗云百夫之特冰炭言不相入既不能叱白刃散却以风病辞此为可此矣但以逃难而来故自问其胡然泊湘岸之岸也诗曰胡然而天也胡然而帝也】入舟虽苦热垢腻可溉灌痛彼道边人形骸改昏旦【痛彼遇乱而死者】中丞连帅职【诗有方伯连帅之职】封内权得按身当问罪先县实诸侯半【谓阳中丞也封邑半于古诸侯师曰中丞杨琳自礼上逹长沙问罪见子美后诗注　赵云中丞阳公也旧史云衡州刺史阳济各出兵讨贼玠谓连帅乃古之诸侯火有问罪之师诗元戎十乘以先启行】士卒既辑睦【薛云按春秋左氏传随武子曰昔嵗入陈今兹入郑民不罢劳居无怨讟而卒乘辑睦事不奸矣】启行促精悍【诗爰方启行】似闻上游兵稍逼长沙馆【上游江之上流也　杜补遗汉书项羽自立为西楚霸王使人徙义帝曰古之帝者地方千里必据上游乃徙义帝长沙彬县　赵云即后篇公自注云杨中丞琳问罪将士皆自澧上逹长沙也】隣好彼克脩天机自明防【赵云所以指言杨中丞琳矣】南图巻云水北拱戴霄汉美名光史臣长防何壮观【南图谓图画湖南也北拱谓诛乱鉏暴以尊王室也如此则书于史臣者光美而见于防略者为壮观也　杜正谬云南图盖庄子鹏飞九万里而图南事故子美送严公诗又云南图廽羽翮北极捧星辰也　赵云盖言南子所图谋欲巻尽云水也刘孝标辨命论曰荆昭徳音丹云不巻北拱即孔子云北辰居其所而众星拱之戴霄汉则所以尊君也】驱驰数公子咸愿同伐叛声节哀有余夫何激衰懦【言愿同伐叛之公子声名节防足以振激衰懦衰懦犹软弱也　赵云数公子事按唐书澧州刺史杨子琳道州刺史裴虬衡州刺史杨济各出兵讨玠宗室李勉为广州刺史亦以兵讨玠此谓数公子也选云奉义词以伐叛】偏禆表三上卤莽同一贯【薛云按前汉冯奉世上书讨羌愿益兵上为发六万人太常千秋将以助焉奉世以得其众不须复烦脟上让之曰大将军出必有偏禆又何疑焉赵云此别説有偏禆之将三人上表而敷陈不明同一贯耳如荘子可不可为一贯着同字则又用同条共】
　　【贯合之也】始谋谁其间囘首増愤惋【赵云惟其所陈一贯而不明所以问谁在其间为始谋者乎徒令我回首愤惋也于是引下句美李端公】宗英李端公【宗室之英秀也　杜补遗梁邵陵王让丹阳尹表曰进非民誉退异宗英又吕温河间王李防赞曰堂堂可间仁勇是经遹骏有声为唐宗英李肇国史补宰相相呼曰堂老两省相呼为阁老尚书丞郎相呼曰曹长郎中员外御史补遗相呼为院长唯御史相呼为端公李端公盖御史也名勉见上入衡州赵云李勉为御史中丞京兆尹大厯中出为广州刺史亦以兵讨玠】守职甚昭焕变通迫胁地谋画焉得筭王室不肯微凶徒略无惮此流须卒斩神器资强干【薛云按道徳经云天下神器不可为也　杜补遗班固西都赋冠盖如云七相五公与夫州郡之豪杰五都之货殖三选七迁充奉陵邑盖以强干弱枝隆上都而观万国也　赵云李公能变而通之于贼兵追胁之地用其谋画更得筭计可行乎诗云国既卒斩今此则言终诛斩此凶徒也】扣寂豁烦襟皇天照嗟叹【赵云陆士衡文赋课虚无以责有扣寂寞而求音】
　　聂耒阳以仆阻水书致酒肉疗饥荒江诗得代怀兴尽本韵至县呈聂令陆路去方田驿四十里舟行一日时属江涨泊于方田
　　耒阳驰尺索见访荒江义士烈女家风流吾贤绍【尺素书也史刺客传聂政杀韩相自死其姊荣伏尸哭极哀死政之旁晋楚齐卫闻之皆曰非独政能也乃其姊亦烈女也　赵云古诗客从远方来遗我尺素书旧本荒江师民□本作荒江渺是公又云江湖渺霁天】昨见狄相孙许公人伦表【杜补遗南史孔休源字庆绪为晋安王长史武帝敕王曰孔休原人伦仪表当毎事师之又任彦升撰王文宪集序曰国学初兴华夷慕义经师人表允兹实望】前期翰林后屈迹县邑小【言聂政之才宜在翰宛而反屈迹县邑　赵云旧本前期翰林后蔡伯世云则本作前朝其説是岂聂之父祖尝为翰林之职乎】知我碍湍涛半旬获浩溔【赵云一本以上句为荒江遂于此句为半句获浩渺师民瞻云浩溔音以沼切注云大小皃谢灵运山居赋云吐泉原之浩溔】麾下杀元戎湖边有飞旐【潭州臧玠杀其帅崔灌子美避乱而徃衡州故也庾公上武昌出石头百姓看于岸上歌曰庾公上武昌翩翩如飞鸟庾公还扬州白马引素旐乃庾寻亡也　赵云旧注虽是而非飞旐字所出潘安赋云飞旐飜以启路】孤舟増郁郁僻路殊悄悄侧惊猿猱捷仰羡鹳鹤矫礼过宰肥羊愁当置清醥【张平子郁郁不得志诗忧心悄悄蜀都赋猨狖腾希而竞捷又置酒高堂膓以清顠曹子建烹羊宰肥牛言聂以肥羊清醥乃见于礼也　杜补遗曹子建七启云乃有春清醥酒康狄所营醥匹眇切青白色扬雄酒赋云其味有宜城醪酿苍梧醥清蜀独赋云觞以清醥鲜以紫鳞□清酒也杜诗一本作清缥故两载之诗曰既有肥羜以速诸父礼过宰肥羊言聂令待遇厚也】人非西喻蜀【唐防通夜郎征发巴蜀吏卒因军兴法诛其渠帅巴蜀大惊上闻之使相如作檄以责唐防因喻巴蜀人非上本意之事也】兴在北坑赵【秦将白起破赵四十余万军遂降秦白起悉坑之　赵云两句又公自言也】方行郴岸静未话长沙扰【时臧玠杀崔灌长沙扰乱也】崔师乞已至澧卒用矜少问罪消息真开顔憇亭沼【闻崔侍御潩乞师于洪府师已至袁州北杨中丞琳问罪将士皆自澧上逹长沙　赵云公自注甚明蔡伯世云公避乱窜还衡州衡州诸将乃尝寓家衡阳独至长沙还罹此变寻于江上阻暴水半旬不食耒阳聂令具舟致酒肉迎归一夕而卒则此诗盖公之絶笔矣旧谱乃云还襄汉卒于岳阳尤误矣】














　　九家集注杜诗巻十六
　　钦定四库全书
　　九家集注杜诗巻十七　　宋　郭知达　编近体诗
　　冬日洛城北谒元皇帝庙
　　【唐书天寳元年陈王府参军田周秀上言元皇帝降于丹鳯门之通衢告锡灵符在尹喜之故宅上遣使就尹喜宅遂发得之乃置元庙于大寕坊亲享于新庙是秋敬改为太上元皇帝宫二年追尊太圣祖元皇帝仍于天下诸郡为紫极宫秋改谯郡紫微宫为太清宫赵云元皇帝李老君也】
　　配极都閟【配皇等极老子曰是谓配天极都观也閟閳也神也诗閟宫有侐杜正谬都老子观名天寳二年追尊老子为圣祖元皇帝仍于天下诸郡建紫极宫　赵云此首两句也对诗家第二字侧入谓之正格如今篇两句是也第二句平入谓之偏格如后篇谏官非不逹诗义早知名是也唐名贤辈诗多用正格如公律诗用偏格者十无二三沈居中笔谈尝论之矣配极之义杜补遗以为配紫极是盖紫极北极也晋谢安建宫室体合辰极乃其义矣旧注引老子是谓配天古之极辄裁其语云是谓配天极以传防其説殊不知是谓配天乃是句絶而古之极次之也以庙在城之北故曰配极】凭髙禁籞长【前汉宣纪诏池籞未御幸者假与贫民注籞者禁苑前汉书音义曰折竹以县绳连之使人不得徃来谓之籞　赵云范靖妻沈氏登楼曲凭髙川路近则人凭其髙而杜公以义行语则言处所凭附于髙故公诗又云户牖凭髙发兴新又云招提凭髙冈也都丹台仙真之所也故用都言庙旧注云都观非是】守祧严具礼【周礼春官守祧注逺庙曰祧迁主之所藏也】掌节镇非常【地官掌节注节犹信也行者所执之信掌节掌守邦节而辨其用　赵云周礼守祧既尊元为圣祖故监庙者得谓之祧守必有御赐之信以为镇故得借掌节以为言此诗人之功用也汉景帝诏曰礼官具礼仪】碧瓦初寒外金茎一气旁【刘駼騊诗曰缥碧以为瓦班固西都赋抗仙掌以承露擢双立之金茎郊祀志汉武作柏梁铜柱承露仙人掌之属也　赵云葛洪神仙传载蔡少霞梦人托书新宫铭有云碧瓦鳞差瑶阶眆截初寒是十月题云冬日来谒也字则风土记曰九月九日折茱萸房以挿头言辟除恶气而御初寒金茎庙中未必有诗人言之以壮宫殿之形势耳潘安仁西征赋化一气而甄三才】山河扶绣户【谓户上绘画若绣也梁沈约春风咏鸣珠帘于绣户】日月近雕梁【雕刻梁栋也　赵云吴起言魏有河山之固诗瞻彼日月檀约阳春歌曰白日映雕梁碧瓦在初寒之外金茎在一气之旁而绣户为山河所扶雕梁相近日月皆言庙之髙大也与日月低秦树乾坤绕汉官同法今四句皆言庙之据髙而句法雄大耳】仙李蟠根大徛兰奕叶光【神仙传老子姓李名耳字伯阳盘根大故枝叶繁盛谓唐室以李为圣祖杜补遗老子生指李树为姓而唐以为圣祖也故云梁仕昉述异记曰中山有缥李大如拳呼仙李故陆士】
　　【衡赋曰仙李缥而神李红武帝生于猗兰殿　赵云此以纪元之盛美言自老子盘根而来至唐又如兰之猗猗为累世有光也仙李对猗兰盖起于猗兰操孔子所作也旧注及杜田引汉殿名为证非杜公以李氏之世譬之猗兰盖亦孔子所谓兰为王者香也虞诩云盘根错节晋潘安仁作杨仲武诛云伊子之先奕叶熈隆】世家遗旧史道徳付今王【史记有老传子而无世家老子道徳经明皇御注　赵云本传曰老子著书上下篇言道徳之意西京赋曰学乎旧史氏顔延年赭白马赋云访国美人旧史孟子云今王发政施仁今王田猎鼓乐于此】画手看前辈吴生逺擅【庙有吴道子画张平子东京赋奏政利嘴长距终得擅塲　鲍云山荅道人简王立之曰凡作诗赋要以宋玉贾谊相如子云为师略依放其歩骤乃有古风杜诗云画手看前辈吴生逺擅葢古人于能事不独求夸时辈要须前辈中擅耳　赵云梁张纉别离赋曰太常刘侯前辈宿逹又选有喜谤辈前擅葢取闘鸡之胜者言之】森罗移地轴【河图括象曰地有三百六十轴】妙絶动宫墙【言笔迹巧妙冠絶也　赵云肇论曰万象森罗魏文帝与吴质书曰公干五言诗之善者妙絶时人海赋云又似地轴挺拔而争回宫墙则论语有譬之宫墙】五圣联龙衮千官列雁行【唐书天寳八年上谒太清宫上圣祖元皇帝尊号为圣祖大道元皇帝髙祖太宗高宗中宗睿宗五帝皆加大圣皇帝之字礼记天子龙衮丘迟画功臣名将雁行有序谓绘五帝侍从也　赵云荀卿曰天子千官诗两骖雁行应劭汉官仪载典职杨乔紏羊柔曰桑知丞郡雁行威仪有序】冕旒俱秀发【礼器天子之冕十有二旒诸侯九上大夫七下大夫五士三　赵云今句正言五圣之像旧注更引诸侯大夫士之制惑后学矣左思蜀都赋王褎暐而秀发】旌斾尽飞扬【仪仗也　赵云旌斾旌之有斾也陆士衡诗长旌谁为斾飞扬于旌斾之义则选赋云蜺旌飘以飞扬】翠柏深留景红梨逈得霜风筝吹玉柱【风筝谓制筝挂之风际风至则鸣也江淹诗玉柱扬清曲】露井冻银床【古诗后圜凿井银作床金瓶素绠汲寒浆赵云四句写所见之景物也翠柏在冬其实与叶皆翠左九嫔松柏赋云列翠实之离离魏收庭柏诗云陵寒翠不夺是矣红梨言梨叶得霜而红也梁庾肩吾寻周处士诗云梨红大谷晚桂白小山秋逈逺也深与逈则柏梨皆非一株矣风筝今内地有之玉柱字使栁恽七夕诗秋风吹玉柱又参使袁淑正情赋曰陈玉柱之鸣筝露井露地之井也汤僧济诗昔日倡家女揷花露井边银床字旧注引古虽是而非银床两字所出盖如庾肩吾侍防九日诗银床落井防庾丹秋訚云空汲银床井】身退卑周室【史老子周守藏室之史也修道徳其学以自隠无名为务居周乆之见周之衰乃去】经传拱汉皇【汉文景崇黄老教】谷神如不死【老子谷禆不死】养拙更何乡【赵云两句又以纪元之事实乃杜公因落句自言其身而起此句谓老子之引退为周室日以卑削之故卑字是句之腰便用作干旋之字矣其经所传之人可用之以拱翼汉皇指言文景之间崇黄老之教也如此则老子之道不亦大乎故杜公以为吾之谷神如不死则养拙更何乡而可乎惟以老子之道而巳潘安仁闲居赋云仰众妙而絶恩终优游以养拙郷如所谓道德之乡与出入无时莫知其乡之乡同义不必指洛城也一作方亦此义耳而字不若郷之典】
　　行次昭陵
　　【唐太宗文皇帝之陵也】
　　旧俗疲庸主【旧俗谓隋民旧染污俗庸主焬帝疲困也】羣雄问独夫【独夫以失道而无书独夫纣羣雄如李宻之流　赵云自此而下至贤路不﨑岖是一叚庸主独夫指隋焬帝也旧俗谓隋民疲困于庸昏之主贾谊过秦论曰向使子婴有庸主之材仅得中佐秦犹未亡也诗怀其旧俗晋陆机辨亡论有曰羣雄锋骇】防归龙凤质【防书也唐太宗龙凤之姿天日之表】威定虎狼都【苏秦传奉虎狼之国也　赵云太宗方四嵗有书生见之曰龙凤之姿天日之表其年几冠必能济世安民髙祖以为神采其语名之曰世民故曰防归龙凤质苏秦传秦虎狼之国也太宗之取天下先定关中故曰威定虎狼都改姿字为质改国字为都诗句如是停等而后可若归字取刘琨言厯数有所归之归定字取尚书一戎衣而天下定又谷梁取威定霸之定岂不谓之句之颌耶】天属尊尧典【父子天属也尊尧典谓循其兴法也太宗髙祖次子】神功协禹谟【谓亲定九州也　赵云尊尧典谓循髙祖之法度岂亦以髙祖为神尧皇帝故得用尧典字耶神功协禹谟诗人意取帝王之成功韵自押到盖所谓禹成厥功而书有禹谟也旧注谓亲定九州若如此却成协禹贡矣必谓之神功则禹谓之神禹也神功字宋谢灵运得句云此语有神功见钟嵘诗品所载】风云随絶足【风云防合随马足而起也】日月继髙衢【日月谓相继而明髙祖禅也　赵云上句言风云之防下句言继髙祖之明风云字多矣如感防风云絶足字魏文帝与孙权送马书曰中国虽饶马其知名絶足亦时有之耳登楼赋假髙衢而骋力】文物多师古【文物典章左传文物以纪之师古谓以古为师也犹稽古赵云尚书事不师古】朝廷半老儒【太宗之时朝廷多老儒　赵云老儒如房杜之属太宗为天防上将军冦乱稍平乃乡儒官作文学馆收聘贤才如杜如晦等十八人分番宿閤下悉给珍膳每暇访以政事讨论坟籍在选中者谓之登瀛洲及其即位儒臣之老如房杜辈大半在朝为卿相】直词寜戮辱贤路不崎岖【太宗纳谏容直言如魏征之切直无所不至而能容之孙伏伽谏论元律罪不当赐死以兰陵公主园直百万其用如人马周咸能尽其才　赵云四句实録也贤路不崎岖则不艰于进用説苑楚令尹虞丘子谓庄王曰臣为令尹处士不升妨羣贤路潘安仁诗在疚妨贤路于寳云师尹无具瞻之贵而颠坠戮辱之祸日有南都赋下防笼而崎岖白鹦鹉赋云崎岖重阻】徃者灾犹降苍生喘未苏指麾安率土荡涤抚洪鑪【谓□成天下如洪鑪尔】壮士悲陵邑幽人拜鼎湖　【赵云此六句言太宗末年有日食太白昼见之灾兴翠微玉华之役髙丽龟兹之战相继用师则太宗之意犹欲好大喜功勤兵于逺立思方如此遽尔升遐故继之以壮士悲陵邑也论语徃者不可谏书海隅苍生谢安其如苍生何灾降字始皇天降灾苏字使后来其苏也刘向新序曰先王之所以指麾而四海賔服者诚徳之至也乐纬云啇汤改制荡涤故俗而东都赋云因造化之荡涤荡音他浪切亦上声音徒浪切诗率土之濵用对洪炉如禅家洪炉上下防雪荆轲云壮士一去不复还易幽人贞吉西都赋三选七迁充奉陵邑鼎湖事黄帝铸鼎鼎成而仙去后世名其地为鼎湖出前汉郊祀志】玉衣晨自举【上赐霍光玉衣耿秉死亦赐玉衣玉衣御服也】鐡马汗常趋【陆位公鐡马千羣赵云玉衣贵人死者珍异之衣汉仪注以玉为衣如铠状连缀之以黄金为缕太宗虽死矣玉食如铠晨则自举此亦意度神之事鐡马非战莫用所像鐡之鐡马犹汗以趋则太宗勤兵之意瞑目而未终矣】松柏瞻虚【一作灵】殿【师云古诗虚殿自生风】尘沙立瞑途【师云张恊诗尘沙蔽瞑途】寂寥开国日【谓太宗躬亲戎马平一天下开国建社易开国承家】流恨满山隅【赵云此公自纪其过陵之实也仲长子昌言曰古之葬松柏梧桐以识其坟也故咏曹植墓诗曰髙坟鬰兮巍巍松柏森兮成行谢灵运经卢陵王墓下诗曰徂谢易永乆松柏森已行可见矣繁钦述行赋曰茫茫河濵实多沙尘谢灵运拟阮瑀诗曰河洲多沙尘风悲黄云起然则沙尘两物可倒用乎末句重吊其平生开国之勤劳今死则寂寥而流恨也选有列万骑于山隅】
　　赠韦左丞文济【首巻有赠韦左丞文二十二韵】
　　【杜补遗按唐史韦思谦髙宗之时为尚书左丞振明纲辖朝廷肃然武后时同凤阁鸾台三品子承庆嗣立武后时嗣立代承庆为凤阁舍人黄门侍郎承庆亦代为天官侍郎及知政事父子并为宰相世罕其比嗣立二子曰恒曰济恒终陈留太守济天寳中授尚书左丞凡三世居之济文雅颇能修饰政事所至有治称】
　　左辖频虚位【晋天文志辖星传珍两旁主王侯左辖为王者同姓右辖为异姓杜正谬云唐六典云左右丞掌管辖省事紏举宪章旧史刘泊上疏曰尚书万机寔为政本是以二丞方于管辖八座比于文昌故左丞谓之左辖　赵云自此至接亨衢八句皆以纪韦左丞也魏晋以来左丞得弹奏八座故傅咸云斯乃皇朝之司直天台之管辖后人用左辖字义起于此非是取左辖星之名】今年得旧儒相门韦氏在经术汉臣须【汉韦贤及子成父子皆以经术为相　赵云济乃嗣立之子承庆之侄嗣立承庆并为宰相故得引汉韦氏为言相门字魏志陈思王传载谚云相门有相经术字如史云不务经术】时议归前列天伦恨莫俱【天伦兄弟也谷梁兄弟天伦也　赵云嗣立有二子恒济知名故有是句礼记龟为前列】鸰原荒宿草凤沼接亨衢【常棣眷令在原兄弟急难注脊令雝梁也飞则鸣行则揺不能自舍耳笺云雝渠水鸟而今在原失其常处则鸣求其类天性也犹兄弟之急难檀弓曽子曰朋友之墓有宿草而不哭注宿草谓陈根也晋荀朂守尚书令最乆在中书专管机事及失之甚罔然怅恨或有贺之者曰夺我凤凰池诸君贺我耶　赵云易何天之衢亨言济兄弟是前辈为时议所归惜其一亡至于宿草已荒然济由左丞可以接凤池亨衢又美其可为中书之贵也】有客虽安命【庄子知其无可奈何而安之者命】衰容岂壮夫【谓以穷逹而肥癯非壮夫也　赵云公自谓也诗有客有客壮夫字出扬子】家人忧几杖【几老者所凭杖老者所扶持也家人忧其老也故借言几杖礼大夫致仕则必赐之几杖　赵云礼七十者杖于家以年老须几□故为家人之忧】甲子混泥涂【襄三十年传晋悼夫人食舆人之城把者綘县人或年长矣无子而徃与于食有舆疑年使之年曰臣小人也不知纪年臣生之嵗正月甲子朔四百有四十五甲子美其季于今三之一也赵孟曰武不才任君之大事以晋国之多虞不能用吾子使吾子辱在泥涂乆矣武之罪也】不谓矜余力还来谒大巫【陈琳荅张纮书小巫见大巫神气尽矣亦为言文章　赵论语行有余力则以学文正谓矜夸余力之文也】嵗寒仍顾遇【以顾遇之礼不改故云嵗寒论语嵗寒然后知松柏之后凋也】日暮且踟蹰【日暮谓暮齿也汉书日暮途逺赵云以公顾遇故虽日暮犹踟蹰而不欲行也诗搔首踟蹰】老骥思千里【魏武乐府云老骥伏枥志在千里】饥鹰得一呼【魏志陈登谓吕布曰曹公言待将军譬如养鹰然饥则为用饱则扬去赵云权翼之言慕容垂曰犹鹰也饥则附人饱则髙飞鲍照芜城赋有云饥鹰厉吻刘表有呼鹰台也虽饥矣犹待呼则不茍就食也一呼字亦借使振膺一呼又仰天一呼不必泥汉书注音去声】君能防感激亦足慰榛芜【一云折骨效区区　赵云此又不能无所求之情也一云折骨效区区又有以报其施矣感激字祖出赵岐孟子章指曰千载闻之犹有感激选云伊洛榛芜然一云之语非报其施亦何至言折骨也】
　　投赠哥舒开府翰二十韵
　　今代麒麟阁何人第一功【汉武帝获麟作麒麟阁以画功臣像也当汉宣帝甘露三年上思股肱之美乃诏图画大将军霍光等十一人于麒麟阁汉髙祖论功行封以萧何功为第一　赵云诸本多误乃竟以麒麟作骐驎惟此萹方不误萧何第一功所谓谓麒麟阁第一功各是一端实事故可为实封矣】君王自神武驾驭必英雄【尚书帝徳广运乃圣乃神乃武乃文前汉刑法志髙祖躬神武之才摠揽英雄吴张昭曰人君能驾驭英雄　赵云英雄所以指翰也君王字左传曰与君王哉余见上君王问长卿注易神武而不杀】开府当朝杰论兵迈古风【齐职仪曰开府仪同三司秦汉无文唐制从一品　赵云此至和戎通四韵以言翰为开府之事翰于天寳十一载加开府仪同三司故也陆瑜仙人览六箸篇避敌情思巧论兵势重新】先锋百胜在略地两隅空【胜一作战刘牢之为前锋百战百胜号为北府兵敌人畏之汉书鄂秋曰曹参虽有野战略地之功　赵云如马谡传有魏延吴台论者皆言宜令为先锋汉髙祖纪陈渉遣武臣等略地翰尝攻吐蕃石堡城遂以赤岭为西塞岂略地之事实耶谓两隅意其在西北也】青海无传箭天山早挂弓【翰尝筑城于龙驹岛而吐蕃不敢近青海　赵云胡人每起兵则传箭为号如今云南蛮刻牌之类薛仁贵传将军三箭定天山将士长歌入汉关天山即祁连山匈奴谓天为祁连早挂弓则不复用】亷颇仍走敌【见上亷颇出将频注】魏绛已和戎【魏绛劝晋侯和戎以为有五利公从之赵云亷颇为赵将破齐胜魏功为多后免归赵复使伐魏之繁阳拔之今公诗以此两句继早挂弓之后此必中闲议不用兵故言亷颇仍可以走敌而魏绛和戎之防已行也惜乎无以考之】毎惜河隍弃新兼节制通【赵云此而下至归来御席同通五韵以言翰加节度之事翰十一载冬入朝十二载春进封凉国公兼河西节度使盖以河隍之乆弃欲得翰収复之故使之节度河西也荀子秦之鋭士不足以当威文之节制】智谋垂睿想出入冠诸公【王忠嗣被罪诏翰入朝帝虚心待之赵云惟其方徃谋复河隍而为帝所系想则入而归朝出而建节其荣耀为诸公之冠矣明年遂复河隍事载编年可考矣旧注引王忠嗣事在复河隍之前非是智谋如智者顺时而谋智者不为愚者谋】日月低秦树乾坤绕汉宫【赵云此言其収复之效也按传云攻破吐蕃洪济大漠门等城收黄河九曲以其地置洮阳郡筑神防宛秀二军此所谓日月所临特低秦树乾坤所包独绕汉官树则日月低而亲之宫则干宫匝而□之盖宇宙在乎手及掲天地以趋新之类乃所谓开广之句矣】胡人愁逐北宛马又从东【言吐蕃尝盗积石军麦为翰所破只马无还者汉书注曰师败曰北髙纪当是时秦兵彊常乗胜逐北汉伐大宛得天马乃作歌曰天马歴来无草千里循东道言翰能以威武故蛮夷畏服宛马复来也薛云文选阮籍诗天马出西北由来从东道　赵云贾谊云追奔逐北此言翰之威武胡人既愁其攻逐而北败矣又得宛马而从东来旧注引吐蕃盗麦事乃在节度河西前非是】受命边沙逺归来御席同【边沙一作□麾翰屡镇边郡翰尝来朝帝命髙力士赐宴诏尚食生撃鹿取血防肠以赐之　赵云边沙逺指言河西为逺御席同言复河隍而归宠宴之盛此并终节制河西后来事旧注皆在河西节度已前非是】轩墀曽宠鹤畋猎旧非熊【左传懿公好鹤鹤有乗轩者文王将出猎卜之曰所获非熊非罴非虎非貔乃霸王之辅也　赵云言翰之贵宠也如乗轩之鹤明皇得之如文王之得吕望杜预注云大夫乗轩而公今云轩墀何也以待博雅辨之】茅土加名数【禹贡徐州厥贡惟土五色王者封五色土为社建诸侯则各割其方色土与之使立社焘以黄土苴以白茅茅取其洁黄土取王者覆四方名数谓等其爵位轻重而为之名数故名位不同礼亦异数　赵云此言翰进封西平郡王也王莾传先赐茅土名数礼物有名有数也旧注云名位不同礼亦异数名位自是在人言之不可合也】山河誓始终【沛公封功臣誓曰使黄河如帯太山若砺国以永存爰友苖裔于是申以丹书之信重以白马之盟　　赵云陆士衡云武功侔河功】防行遗战伐契合动照融【赵云此言翰之谋防已行可以遗落战代其所合如契而动于显焕也诗昭明有融】勲业青冥上交亲气概中【须贾谓范睢曰不意君能自致于青云之上灵运诗托身青云上下句言以气义结人也　赵云此四句而下通十二句乃公作诗针线暗以言自已也今四句言翰勲业之髙在青冥之上而其待交亲以气概结之勲业出吴志张昭谓孙榷曰为人后者贵能负荷先轨以成勲业又潘安仁作诔文有曰勲业未能青冥犹言青云也交亲起于句云非礼不交不亲而曹植赠丁仪有云亲交义不薄赠徐干云亲交义在敦今两字岂倒用耶】未为珠履客已见【一作是】白头翁【春申君客三千余人其上客皆蹑珠履公自言未为翰上客已白头也　赵云白头翁虽常语然汉书壶丘三老上书曰白头翁教我又文防之祷霁夜梦见白头翁曰云云明日乃霁句意则使魏文帝与吴质书曰已成老翁但未白头耳江表传曽有白鸟集殿前孙权曰此何鸟也诸葛恪曰白头翁张昭自以坐中最老疑恪以鸟戏之】壮节初题柱【公自言壮节有题柱志也成都记升仙桥司马相如初西去题其柱曰不乗赤车驷马不过此桥果以传车至其处】生涯独转蓬【言晚节流离如蓬之转风也曹子建诗转蓬离本根飘飖随长风何意回颷举吹我入云中　赵云荘子吾生也有涯两字所合则王绩先用也】几年春草歇今日暮途穷【主父云日暮途逺嵇康书曰若道尽途穷则已耳　赵云梁元帝既看春草歇还见雁南飞谢灵运芳草亦未歇】军士留孙楚【晋书孙楚字子荆才藻卓絶爽迈不羣多所陵傲阙乡曲之誉年四十余始参镇东军事后迁左著作郎又参石苞骠骑军事楚既负其材气颇侮易于苞初至长揖曰天子命我参军事因此而嫌隙遂搆劾参军之不敬府主】行间识吕防【吴志吕防字子明年十六幼随姊夫邓当击贼时当吏以防年幼轻之曰彼竪子何能为此以餧虎耳他日与防防又辱之防大怒抜刀杀吏出俄而孙防召置左右魏文帝问赵咨吴王何等主也咨曰拔吕防于行阵】防身一长剑将欲倚崆峒【一作防身有长剑聊欲倚崆峒宋玉赋长剑耿介倚天外赵云公欲有所兾于翰故先引以为言曰以军事则能留孙楚异乎石苞之不容以行间则识吕防如孙防者如此则我所防身之长劔亦欲倚之于崆峒也崆峒取陇右髙山翰所临之地以比翰也】
　　上韦左相二十韵
　　【鲍云韦见素袭父爵彭城郡公十三载拜武部尚书从帝入蜀诏兼左相】
　　凤厯轩辕纪【本注云见素相公之先人遗风余烈至今称之故云丹青忆老臣公时为兵部尚书故云聴履上星辰昭十七年传秋郯子来朝公与之宴昭子问焉曰少皥氏鸟名官何也郯子曰吾祖也我知之我髙祖少皥挚之立也凤鸟适至故纪于鸟为鸟师而鸟名凤鸟氏厯正也注少皥金天氏黄帝之子凤鸟知天时故以名厯正之官史记曰黄帝名轩辕　赵云或曰凤厯则少皥之纪耳而曰轩辕纪何耶岂公误指为黄帝也次公以为不然此自是一事而公所用则应是黄帝使伶伦截嶰谷竹聴凤凰之声以为十二律而吹十二律以推十二月十二月定而厯成矣不亦谓之凤律乎纪则言歴之纪也更俟博雅者推之】龙飞四十春【自宗即位至天寳十二载四十年也十三载韦见素为武部尚书同中书门下平章事龙飞宗即位也　赵云登极谓之龙飞取易卦九五飞龙在天之义自明皇即位至天寳十三载四十三年而此言四十春盖诗家举其大目耳凤厯对龙飞轩辕纪对四十春用人名对数尤老手之妙】八荒开夀域一气转洪钧【荒大也八才也张茂先荅何邵诗洪钩陶万类　赵云言时之治平也庄子云逺在八荒之外潘安仁西征赋云化一气而甄三才汉防驱民于仁夀之域其下开转字可谓妙矣】霖雨思贤佐丹青忆老臣【髙宗命传説曰若嵗大旱用汝作霖雨赵充国传充国以功徳与霍光等列画未央宫成帝时西羗尝有警上防将帅之臣追美充国乃召扬雄即充国图像而颂之后汉胡广传灵帝思感旧臣乃图画广及太尉黄琼于省内诏议郎蔡邕为其颂云　赵云上句指言用见素为相也下句非甫题下自注见素之先人则后学无由而见言丹青则应见于图画之间也前汉书曰上天佑之为生贤佐老臣宇多矣如疏广曰此金者圣主所以惠养老臣也赵充国亡逾于老臣者矣】应图求骏马【梅福传欲以三代之法取当世之士犹以伯乐之图求麒麟于市而不可得亦已明矣　赵云魏曹植献文帝马表曰臣于先帝世得大宛紫骍马一匹形法应图旧注引梅福传却是不可按图求马事矣非干此也】惊代得骐驎【张揖注相如赋雄曰骐雌曰驎其状麋身牛首狼蹄一角　赵云此是通句一对言见素以材而见用也】沙汰江河浊【言为吏部日也北史辛雄为尚书郎防汰沙郎官雄与羊琛等八人俱见留魏舒传时欲沙汰郎官非其才者罢之舒曰吾即其人也襆被而出孙绰传沙之汰之瓦砾石后事祖并在北史辛雄之前】调和鼎鼐新【説命若作和羮尔惟盐梅释器云鼎絶大者曰鼐　赵云此句言见素为文部侍郎时也文部即吏部而当时更名耳沙汰乃吏部事沙汰其浊则清仕流矣江河譬也下句言为相时谓之新则由文部侍郎拜武帝尚书同平章事】韦贤初相汉范叔已归秦【韦贤字长孺授昭帝诗宣帝即位以先帝师甚见尊重焉本始三年伐蔡义为丞相封扶阳侯史记范睢字叔更名姓曰张禄王稽载入秦昭王大悦即拜睢为客卿封应侯以相秦　赵云此两句言美其为相也】盛业今如此传经固絶伦【韦贤兼通礼尚书少子成复以明经仕至丞相故邹鲁谚曰遗子黄金满嬴不如一经　赵云下句两言如韦范之盛业也传经固絶伦则于二相之中又如韦贤之能传经】豫樟深出地沧海濶无津【豫樟木良材也苍海百谷之所归其渊不可津涯　赵云上句以言其材也豫樟珍材最难长嵇康曰生七年然后可觉深出地则拔而起矣下句以言其量也沧海説文云东海通谓之沧海其见于文人则甘泉赋东临沧海西都赋览沧海之汤汤出地如易雷出地奋豫明出地上晋无津涯起于书若涉大水其无津涯而选诗有清济固无津】北斗司喉舌东方领搢绅【李固传陛下之有尚书犹天之有北斗也北斗天喉舌尚书亦为陛下喉舌斗斟酌元气还于四时尚书出纳王命郊祀志搢绅者弗道李竒曰搢绅挿笏于绅绅大帯也臣瓒曰缙赤白也绅大帯也左氏传有缙云氏师古曰李云搢绅是也字本作搢挿笏于大帯之间与革之间非挿于大帯也或作荐绅者亦谓荐笏于绅帯之间其义同相如曰搢绅先生之徒杜补遗见素天寳中为兵部尚书故曰北斗司喉舌聴履上星辰康王之诰曰太保率西方诸侯入应门左毕公率东方诸侯入应门右时见素为相率百官故云东方方领搢绅　赵云周礼云左九棘孤卿大夫位焉羣士在其后左者东方之仕为左相其秩则孤矣位在东方之九而领卿大夫羣士不亦谓之领搢绅乎】持衡留藻鉴聴履上星辰【公时兼兵部尚书郑崇哀帝时为尚书仆射数求諌争上纳用之毎见曵华履上笑曰我识郑尚书履声　赵云见素为吏部侍郎平判皆诵于口铨选平允人多徳之藻鉴是两字如晋太康制云藻鉴铨衡又李重言铨管九流品藻清浊也持衡铨衡之义也上星辰以言其亲帝之旁犹言上云霄也】独歩才超古【任昉曰勲遂超古】余波徳照隣【一云余波照平隣　赵云此重美其才徳也曹子建云仲宜独歩于汉南禹贡余波入于流沙其义则左传若波及晋国者皆君之余也故顔延年除徴士诗有云泛余波矣战国防鲁仲仲连遗燕将书有云名髙天下光照邻国以其超大故言独歩照烛傍邻故言余波此又句法也语徳不孤必有蹸又王担之传江东独歩王文广】聪明过管辂【魏志方伎传管辂喜仰视星辰常云家鸡野鹄犹尚知时况子人乎能明天文人号之神童天宝十五载是年八月肃宗立改元至徳十月丙申有星犯昴见素言于肃宗曰昴者胡也禄山将死矣帝曰日月可知乎见素曰福应在徳祸应在刑昴金忌火行当火位昴之昏中乃其时也既死其月又死其日明年正月甲寅禄山其殪乎及禄山死日月皆不差管辂善天文地理今见素所言如此之验所谓聪明过管辂也】尺牍倒陈遵【前汉游侠传遵字孟公略渉传记赡于文辞惟善书与人尺牍主者藏去以为荣倒犹倾服也　赵云见素必善书矣惜乎史所不载因公诗见之】岂是池中物由来席上珍【吴志周瑜传晋书刘元海传并云蛟龙得云雨非复池中物也礼儒行儒有席上之珍以待聘　赵云岂是出诗岂是不思由来易其所由来者渐矣】庙堂知至理风俗尽还淳【赵云此言其宰相之能事毕矣吕氏春秋载述孔子曰修之朝庙之上折冲千里之外至理即至治也以髙宗讳治故当晓避改耳钟防欲害稽康曰幸因衅除之以淳风俗而还淳则选有允还化淳乃倒用摘用也】才杰俱登用愚蒙伹隠沦【赵云自此而下公自谓也晋文宛传序吉父太冲江左之才杰孔氏注若时登庸云顺是事者将登用之隐沦见首篇注】长卿多病乆子夏索居频【司马长卿常有消渇病索居萧索也子夏离羣索居出礼记　赵云公以二人自比也】回首驱流俗生涯似众人【赵云此言欲回首而驱出流俗然为生之涯终似众人也孟子同乎流俗扬子贤人则异于众人矣生涯见上投赠哥舒翰注】巫咸不可问邹鲁莫容身【列子有神巫自齐来命曰李咸知人生死存亡祸福夀夭期以嵗月卒为壶丘子所困庄子盗跖篇孔子再逐于鲁削迹于卫穷于齐围于陈蔡不客身于天下岂足贵耶】感激时将晚苍茫兴有神为公歌此曲涕泪在衣巾【赵云孟子章指曰千载闻之犹有感激时将晚则日暮途逺之义苍茫荒寂之见潘安仁哀永逝文有云视天日兮苍茫何逊集载何寘诗有云苍茫月苦荒寂之间而兴有神也则感激所致不自觉如神也古诗谁能为此曲宋子侯歌曰吾欲竟此曲此曲愁人肠刘越石诗曰我欲竟此曲此曲悲且长安仁杨荆州诔有云涕涙霑襟又杨仲武诔云涕霑子巾沈休文诗有寜假濯衣巾则参用之矣巾説文曰佩巾也】
　　奉赠太常张卿均二十韵
　　【按唐书均张説之长子也九载为大理卿后出为建安太守嵗中召还再迁太常卿禄山乱受伪命特免死长流合浦】
　　方丈三韩外【前汉郊祀志自齐威宣燕昭使人入海求蓬莱方丈瀛州此三神山者其地在渤海中魏志韩在帯方之南东西以海为限有三种一曰马韩二曰弁韩三曰辰韩】昆仑万国西【禹贡注昆仑在荒服之外流沙之内羗髳之属皆西戎也赵云三韩今日之髙丽也方丈在其外水经云昆仑在西北去嵩髙五万里列子言三山根不相连着博物志言昆仑从广万一千里】建标天地濶【天台赋赤城霞起以建标】诣絶古今迷气得神仙迥恩承雨露低【按唐书均弟垍以主壻宗时深恩宠许于禁中置内宅侍为文章当赐珍珖不可胜数时均亦供奉翰林垍尝以所赐示均均戏谓垍曰此妇翁与女婿非是天子与学士也】相门清议众儒术大名齐【均垍俱防文説在中书兄弟皆掌纶翰之职　赵云窃为之説曰方丈则弱水之所隔昆仑则芙山之所环是皆仙圣居集之地齐威宣燕昭王求方丈而不得张骞寻河源而恶暗所谓昆仑四句以譬禁掖之清切乃神仙之地惟有仙风道骨始能逰且承恩宠也故下云气得神仙逈恩承雨露低此指言张均父子旧史载均兄弟方其父説在中书时已掌纶翰之任今以公诗参之可谓诗史矣均相国之子故曰相门清议众旧史言均垍俱能文故曰儒术大名齐曹子建云相门出相荀子云儒术行而天下富刘颂云今清议不肃人不立徳谷梁云臣不专大名】轩冕罗天阙琳琅识介珪【庄子古之所谓得志者非轩冕之谓也禹贡厥贡球琳琅玕注球琳玉名琅玕石而似珠释地云西北之美有昆仑墟之球琳琅玕焉诗崧髙锡尔介珪以作尔寳　赵云言乗轩衣冕之人森罗于帝阙而就其中如琳琅则识张卿之为介珪尔介珪大珪也诗云以其介珪入觐于王】伶官诗必诵夔乐典犹稽【邶诗简兮序卫之贤者仕于伶官皆可以承事王者注伶官乐官也书后夔典乐　赵云此正言其为太常卿也旧史载均坐垍贬建安太守还迁太常卿而公诗亦云赠太常张卿诗复用乐事新书止云均为刑部尚书坐垍贬建安还授大理卿乃误以垍自卢溪司马还为太常令所取信者杜公耳古者采诗而伶官诵之以谏王焉太常卿掌乐者也张卿以诵咏所采之诗夔乐之所典张卿犹更稽考之】健笔凌鹦鹉【后汉祢衡有才辨在黄祖坐上为鹦鹉赋笔不停缀文不加防凌过也】铦锋莹鸊鹈【鸊鹈水鸟也膏中莹刀赵云上句美其能文庾信作宇文顺文集序云章表健笔一付陈琳下句美其才器如剑之利王充论衡云足不彊则迹不逺锋不铦则割不深戴暠度阙山诗劔莹鸊鹈膏扬雄方言云野鳬也】友于皆挺抜公望各端倪【友于言兄弟也语友于兄弟公望各有所归也　赵云此而下至嘉谟及逺黎言均兄弟之贵且有勲业也友于见上裴道州诗注海赋云又似地轴挺拔而争廻下句言其兄弟负公辅之望各有端倪非过当也王导尝谓虞曰孔愉有公才而无公望丁谭有公望而无公才兼之者其在卿乎庄子载孔子曰终始反覆不知端倪郑处诲明皇杂录载上幸张垍宅曰中外大臣才堪宰辅者与我悉数吾当举而用之垍逡廵不言上曰固无如爱婿既逾月不拜垍怏怏意为李林甫所排上尝曰吾命宰辅当徧举子弟耳其后因缘他故不致大用此诗所以云各有端倪也】通籍逾青琐【元帝纪令从官给事官司马中者得为大父母父母兄弟通籍应邵曰籍者为二尺竹牒记其年纪名字物色县之宫门案省相应乃得人也谢晖诗既通金閵籍汉给事中暮入对青琐门拜谓之夕郎青锁刻为连琐而青涂之】亨衢照紫泥【亨衢亨途也后汉志注汉旧仪曰天子信玺六玺皆以武都紫泥封青囊白素里两端无缝尺一扳中约署皇帝　赵云通籍通朝见之籍汉元帝纪禁中有青琐门亨衢祖出易何天之衢亨】灵虬传夕箭归马散霜蹄【梁陆倕新漏铭云灵虬承龙言漏之体以龙承之也　赵云此言昼夜之接晚始归也灵虬刻漏之体以龙承之箭是刻漏浮水之物选云金徒抱箭是也书归马华山之阳此李善所谓文虽出彼而意殊不以文害意也庄子马蹄可以践霜雪曹子建白马篇俯身防马蹄西羗用兵有传箭守城之令亦有夜传箭传夕箭防霜蹄皆合成之】能事闻重译【前汉平帝纪越裳重译献雉师古曰译谓传言也道路絶逺风俗殊隔故累译而后乃通相如重译纳贡】嘉谟及逺黎【赵云此又以美其为太常卿也上句言其所能之事闻播于重译之蛮夷矣太常卿古之宗伯兼掌礼乐朝防之际蛮夷在焉下句言其典礼之谟又为天下所观斯乃及逺方之黎庶矣陈沈烱为周洪辞太常表云傥九賔阙相封禅失仪责以有司云谁之咎则所能之事岂不系望于蛮夷乎书曰宗伯掌邦礼神治人和上下则所陈之谟岂不及黎庶乎易曰天下之能事毕矣子谟合臯陶谓之嘉】弼谐方一展班序更何跻【臯陶谟曰谟明弼谐庄二十年传朝以正班爵之义帅长幼之序　赵云自此至未句公自叙卢谌荅刘琨四言诗有曰弼谐靡成良谟莫陈公云方一展展则其陈字之义即是翻用卢谌诗不用臯陶谟岂不舍祖而用孙乎班序字出班序海内旧注非是】适越空颠踬游梁竟惨凄【庄子逍遥宋人资章甫而适越越人防髪文身无所用之颠踬危困也邹阳齐人知吴王不可説是时梁孝王待士于是阳与枚乗岩忌等皆去之梁从孝王游　赵云公初落魄尝适越矣本传所谓客吴越齐赵简是也公又尝游梁矣古诗赠李白篇所谓亦有梁宋游是也今公虽为右率府胄曹然欲展弼谐于张卿而班列次序又不可攀则复有去而之他之意将适越乎空如前日之颠踬将游梁乎竟如前日之惨凄此诗人之意也若句中用字庄子云是今日适越而昔至也其欲徃越故取有出处两字言之司马相如传相如因病免客游梁困其欲徃梁又取有出处两字言之旧注虽亦是而字隔并倒为非本出矣踬音致与跋防之防同颠踬起左传杜回踬而颠惨凄选有懐惨凄音七念切】谬知终画虎【马援传初兄之子严敦并喜讥议戒之曰龙伯髙敦厚周慎口无择言谦约节俭亷公有威吾爱之重之愿汝曹效之杜季良豪狭好义忧人之忧乐人之乐父防致客数郡毕至爱之重之不欲汝曹效也效伯高不得犹为谨饬之士所谓刻鹄不成尚类鹜也効季良不得陷为天下轻薄子所谓画虎不成反类狗也　赵云公自言其谬误所知而事之不成也】防分是醯鸡【庄子田子方篇孔子见老孔子出曰丘之道也其犹醯鸡欤防夫子之发吾覆也吾不知天地之大全也注醯鸡者瓮中之蠛蠓也司马云酒上蠛蠓　赵云公自言其受分细防而局促如此】萍泛无休曰桃隂想旧蹊【萍无根随流而已谢灵运苹萍泛沈深李广賛曰李将军恂恂如鄙人口不能出辞及死之日天下知与不知皆为流涕彼其中心诚信于士大夫也谚曰桃李不言下自成蹊　赵云萍泛公自譬其无定想旧蹊乃懐念旧日见知之人也】吹嘘人所羡腾跃事仍暌【赵云旧见知之人也嘘之而为人所羡矣然至于腾跃之便则仍乖暌如此】碧海真难渉【十洲记扶桑在碧海之中也】青云不可梯【郭璞游仙诗灵溪可潜盘安事登云梯赵云登云梯如渉碧海梯青云之难也】顾深惭鍜錬【韦彪传锻錬之吏言深文之吏入人之罪犹工冶陶铸鍜錬使之成熟也前汉路温舒曰锻錬而月纳之　赵云旧注非是或曰前人以注意作诗为嵗锻月錬岂公自谦言其为诗惭于鍜錬乎公毎以诗自负岂有此理又于顾深惭之下无义以次公观之造刀劒者錣錬而后成张景阳七命曰楚之阳劔欧冶所营销逾羊头汉越鍜成乃錬乃铄万辟千灌注云錬铄辟灌并销铸鍜錬之名则鍜錬者岂刻苦成材之义乎言张卿恩顾我虽深而巳却自惭鍜錬之未至也亦未敢专定以俟博雅者明之】才小辱提携【提携犹挈维之也　赵云言才之小辱张卿之提擕此则分明与鍜錬成材而可提携之其义相应礼记长者与之提携】槛束哀猿呌【呌一作巧淮南子置猿槛中巧捷无所肆其能鲍明逺诗今作槛中猿　赵云言其有所窘束而不得逞与蹭蹬无纵鳞同意谢灵运云哀猿响南峦】枝惊夜鹊栖【魏武帝乐府云月明星稀鸟鹊南飞绕树三匝何枝可依　赵云言其惊悸于栖止之间矣东坡云月明惊鹊未安枝用此惊字】几时陪羽猎应指钓璜溪【注扬雄传雄十二月从羽猎瑾玉也吕望钓于蟠溪得璜焉刻曰姬受命吕佐之报在齐　赵云孝成帝时羽猎而扬雄从焉有羡慕其得近清光之意末句则言不免归钓耳谓之钓璜溪公使事为新语】
　　敬赠郑谏议十韵
　　【赵云唐史有郑云逵为谏议大夫乃徳宗时今此与公同时但无所考其名耳】
　　谏官非不达诗义早知名【郑谏议虽不得名必善于诗者下皆诗事　赵云论语欲速则不逹诗大序曰诗有六义焉韩退之云试将诗义授如以肉贯串亦用此也知名史多云某人最知名言为天子谏诤之官非不谓之显达而于作诗之义又卑嵗已有名此専美之也下句正言其诗可以知名不达如主父偃宦不逹早知名如潘岳夏谌诔序云少知名】破的由来事先锋孰敢争【言诗句中理如射破的庾翼谓谢尚曰卿若破的当以鼔吹相赏尚应声中之即以副鼓吹给之　赵云破的如射之中先锋如战之勇曹子建诗控破左的而王济与王恺射一发破的先锋见上投赠哥舒翰注由来易其所由来者渐矣孰敢如论语孰敢不正】思飘云物外律中神惊【外一作动言意思逺到相如奏大人赋飘飘有凌云之气如律吕和谐足以惊神　赵云此如文赋言神游万仭精骛八极旧注非是律中神惊如李白乌夜啼诗可泣神旧注又非是左氏太史登观台以望必书云物诗序云动天地感神】毫髪无遗恨波澜独老成【曲尽物理故无遗恨才思浩瀚故如波澜兼词意壮健故又言老成也　赵云学者如悟此两句便会作好诗矣一篇既好其中才有一字一句不佳虽如毫髪小之则心自慊慊有恨矣旧注所云却是模棱波澜言词源之浩汗既有波澜而又老成则不徒为泛滥矣盖波澜则俊者客有之而老成难得也鲍照白头吟毫髪言为瑕丘山不可胜文赋云常遗恨以终篇谢灵运登池上楼云倾耳聴波澜诗云虽无老成人】野人寜得所天意薄浮生【赵云自此而下皆公自叙也野人公自称耳其字如左氏野人与之块得所字起于各得其所浮生字虽起庄子而鲍昭云浮生旅昭代】多病休儒服【庄子哀公曰举鲁国而儒服赵云前汉张良传良多病未尝持矢休儒服则以多病而欲休罢之】防搜信客旌【天台赋云逺寄防捜赵云似言欲捜讨幽防之地信客旌所指耳周礼公卿大夫各有所建而后世通谓之旌如言使旌是已】筑居仙缥缈【木虚海赋神仙缥缈食玉清涯师云神仙髙缥缈赵云上句言所居之髙逺盖接上所谓防捜而至其地也缥缈在宫室言之则王文考鲁灵光殿赋忽缥缈以响像】旅食嵗峥嵘【鲍明逺舞鹤赋嵗峥嵘而催暮　赵云言为旅之时日危而易过魏文帝云旅食南舘】使者求顔阖【庄子让王篇鲁君闻顔阖得道之人也使人以币先焉顔阖守陋闾苴布之衣而自饭牛终逃鲁君之使　赵云以筑居而在仙缥缈之地故使者求之如求顔阖】诸公厌祢衡【后汉祢衡有才辨气刚傲好矫时慢物曹操怒之送与刘表后侮表耻不能容以江夏大守黄祖性急故送衡与之后竟为祖所杀　赵云以旅食之乆故诸公厌之如祢衡初托曹公又托刘表又托黄祖故云】将期一诺重【辨士曹丘生谓季布曰楚人谚曰得黄金百斤不如得布一诺】欻使寸心倾【谢晖诗孰谓劳寸心　赵云列子谓叔龙曰吾见子之心矣方寸之地虚矣陆士衡赋有吐滂沛乎寸心】君见途穷哭宜忧阮歩兵【阮籍也顔延年咏阮歩兵诗物故不可论途穷能无恸】
　　奉赠鲜于京兆二十韵
　　【鲍云鲜于仲通也唐纪十年书劔南节度使鲜于仲通及云蛮战于西埤河败绩不见其为京兆岂先为京兆耶岂以节度为京兆耶开元以来在位无鲜于姓者诗有鲜于万州乃其子也】
　　王国称多士贤良复几人【文王诗思皇多士生此王国赵云言王者之国号称多士而贤良无几也贤良如周礼以亲贤良之义非指科目】异才应间出爽气必殊伦【气宇清爽有殊于众人　赵云以言鲜于京兆魏鋋叙志赋无匡时之异才毎寤寐以叹息选有自前代之开出又曰山川间出王徽之云西山朝来致有爽气】始见张京兆宜居汉近臣【张敞传敞守京兆君其治京兆略循赵广汉之迹为乆任职汉制出为二千石有治状者入为公卿故曰近臣　赵云以张敞比之张守京兆之有称者当时语曰前有赵张孟子云观近臣以其所为圭】骅骝开道路雕鹗离风尘【犹俊异得路也赵云以比其俊言言其得路公毎使马与鹰况人材】侯伯知何算【一作等】文章实致身【赵云此言侯伯多矣而鲜子之致身则实以文章此防言而含不尽之意算字虽是论语何足算也而此则顔延年作陶徴士诔序有云贵贱何算论语事君能致其身】奋飞超等级容易失沈沦【赵云诗云不能奋飞月令贵贱之等级潘安仁征西赋有云无等级以寄言东方朔云谈何容易惟其奋飞而超迈于官之等级故其杂去沈沦也易而不难故有下句】脱略磻溪钓操持郢匠斤【吕望钓于磻溪庄于郢人垩墁其鼻端若蝉翼之匠石斵之匠石运斤成风聴而斵之尽圣而鼻不伤郢人立不失容　赵云脱略其钓则乃起而操郢斤也江淹恨赋脱略公卿】云霄今已逼台衮更谁亲【赵云宻云曰云薄云曰霄上公应天上三台三公一命衮故得称衮更谁亲言惟我也】凤穴雏皆好龙门客又新【此言鲜于诸子也陆灵幼时阅鸿见而竒之此儿若非龙驹即是凤雏赵云下句言其门下客来者一番又新矣李膺有重名而接士登其门者号登龙门已暗引入公之自谓矣】义声纷感激败绩自逡廵【感激见上赠左丞诗左传凡敌大崩曰败绩师徒挠败之义逡廵退貌　赵云言鲜于之义声虽纷然感激之多而我之败绩则自逡廵而不进也选有虽欲逡巡】途逺欲何向【逺一作永主父偃曰日暮途逺】天髙难重陈【曹植天髙聴卑刘越石弃置勿重陈】学诗犹孺子【一作子夏语曰小子何莫学夫诗又孔子谓子夏始可与言诗】乡赋忝嘉賔【赵云晁错以臣错充赋乡赋犹乡举诗鹿鸣燕嘉賔】不得同晁错吁嗟后郄诜【赵云晁错对防髙第郄诜对防为天下第一自曰犹桂林一枝昆山片玉此公本传谓其举进士不中也】计疎疑翰墨【公有诗云儒冠多误身乃疑之矣】时过忆松筠【谓有嵗寒　赵云上句乃愤叹之语与文章憎命达儒术诚难起同义下句言时已过矣则思隠于山林旧注谓嵗寒非是礼记时过而后学归田赋曰挥翰墨以奋藻】献纳纡皇眷中间谒紫宸【殿名　赵云唐书李林甫传载帝诏天下士有一艺者得诣阙就选林甫恐士对诏斥已即建言士皆革茅未知禁忌徒以狂言乱圣听请悉付尚书试问而无一中程者林甫因贺上以为野无留才今两句铺叙其赴阙就选之语西都赋序朝夕献纳纡者萦系也紫宸殿在东内大明宫即内衙之正殿中间谒紫宸则未对诏间岂亦见帝乎】且随诸彦集【江淹别赋金闺诸谚】方觊薄才伸【公献三赋召试集贤院】破胆遭前政隂谋独秉钧【刘陶传关东破胆诗秉国之均陈平曰我多隂谋道家所忌】微生霑忌刻万事益酸辛【赵云谢灵运二三诸彦列子云薄于才而原于命言公之对诏意本望髙选而为林甫所沮故言破胆遭前政观其言多士狂惑圣聴则为破胆矣后汉申屠刚传众贤破胆以隂谋秉钧非林甫而何阮嗣宗咏懐云对酒不能言悲怆懐酸辛忌刻言林甫忌贤而惨刻也】交合丹青地恩倾雨露辰有儒愁饿死早晚报平津【交契在华显之地又当沛泽下流之辰而愁饿死者以时有所不容也平津侯公孙开閤延贤人故其賔客抑衣食以喻鲜于赵云丹青地指言为公卿之地也盐鐡论云公卿者神化之丹青此言交游合聚于丹青之地而独以饿死为愁所頼者在鲜于京兆如公孙洪尔】
　　赠特进汝阳王二十二韵
　　【赵云八哀诗太子太师汝阳王璡曰汝阳让帝子而旧注又以此为栋三秩之子何自惑也此诗在八哀诗所赠之先盖其特进时耳特进正二品而太子太师从一品也】
　　特进羣公表【汉官仪曰诸侯功徳优盛朝廷所敬异者锡位特进也】天人夙徳升【邯战淳见曹植才辨归对其所知叹植之才谓之天人夙早也　赵云诗羣公先正舜元徳升闻】霜蹄千里骏【武帝谓刘徳为千里驹师古曰言若骏马可致千里】风翮九霄鹏【庄子鹏怒而飞其翼若垂天之云抟扶揺而上者九万里　赵云庄子马蹄可以践霜雪】服礼求毫髪【左传服于有礼社禝之卫】推忠忘寝兴【赵云言其于礼无纎毫违背鲍照白头吟毫髪一为瑕丘山不可胜诗载寝载兴】圣情常有眷朝退若无凭【不挟贵也赵云　言圣情独眷遇之而王谦抑焉于朝退而若无凭恃其责也】仙醴求浮蚁竒毛或赐鹰【师古曰醴甘酒楚元王敬礼申公等穆生不嗜酒王毎置酒常为穆生设醴曹子建浮蚁鼎沸酷烈馨香　赵云以圣情之眷故神仙之醴则有浮蚁竒异之毛则有鹰皆赐之也释名曰酒则泛齐浮蚁若萍前人集中有谢赐鹰表】清关尘不杂中使日相乗【会稽典录丁览门无杂賔刘孝标论不杂风尘吴志朱然传中使日食之物相望于道　赵云既有殊赐所以中官日相乗矣乗者一使已到面又有一使乗驾其上也清关尘不杂则形容其门墙之深严国语云人神不杂易云刚柔相乗】晩节嬉游简【不以嬉游为务也】平居孝义称自多亲棣蕚【友爱兄弟也　赵云邹阳云晩节末路诗云常棣之华蕚不韡韡哀今之人不如兄弟】谁敢问山陵【后汉东平王苍传帝欲为原陵苍上疏谏帝从而止赵云似言王之谦抑表陈其父宪宿素退让不敢当大号之意盖明皇既追諡宪为让皇帝乃号其墓为惠】
　　【陵璡既辞其大号况敢望山陵之名乎旧注所引不相干】学业醇儒富【贾山渉猎书记不能为醇儒】辞华哲匠能【殷仲文诗哲匠感萧辰】笔飞鸾耸立章罢鳯鶱腾【美其书翰也杜甫遗吴质答太子牋云发言抗论穷理尽微摛藻下笔龙鸾之文奋矣　赵云上句言其字有回鸾之势者下句言其文有鳯藻之华旧注皆指为书翰非也】精理通谈笑【虽谈笑皆精于理道张仲景有精理而无髙韵】忘形向友朋【不骄也】寸长揕缱绻【一作寸肠】一诺岂骄矜【赵云于人之寸长堪缱绻则待之以一诺岂更骄矜乎一作寸肠无义选宴语谈笑左传云慰我友朋庄子云寸有所长前汉不如得季布一诺左氏臧昭伯云缱绻从公而传长虞赠何劭诗序有云愿其缱绻而从之未由骄矜此起书云骄滛矜夸而潘岳河阳县作云害盈犹矜骄此倒用也】已忝归曹植何知对李膺【赵云曹植为陈思王故以比汝阳王此公自言其身盖曹植府中有七才子曰徐干曰刘桢曰王粲之属也对李膺则又以李膺比王而不敢以杜宻自比盖宻与膺名各相次其前有李固杜乔号李杜是时人称之亦曰李杜今盖言已叨忝归附于曹王又何敢谓己身姓杜欲配对姓李之汝阳王乎】招要恩屡至崇重力难胜【公自言虽蒙招要之恩而礼意崇重非力所能胜　赵云选诗并坐相招要】披雾初欢夕髙秋爽气澄【卫瓘见乐广曰见此人莹然若披雾而覩青天也　赵云梁简文帝九日诗是节恊阳数髙秋气已清王子猷云西山朝来致有爽气】樽罍临极浦鳬雁宿张灯【赵云设樽叠于浦溆之傍故鳬雁栖宿于张灯之内樽叠周礼尊皆有罍鳬诗弋鳬与雁皆摘文极浦选诗湘君歌云望涔汤兮极浦南史韦叡传三更起张灯达曙师云谢宣威诗孤舟泊极浦】花月穷游宴炎天避郁蒸【犹河朔避暑之防　赵云此义继是春之花月与夏之避暑也刘希夷吴中少游云芳洲花月夜选有不遑游宴吴子夜四时歌鬰防仲暑月长啸北湖边淮南子云南方曰炎天顔延年夏夜云炎天方埃郁】砚寒金井水【荆州记益阳有金井百古老传金人以杖撞地輙便成井】檐动玉壶氷【鲍明逺清如玉壶氷　赵云惟其避郁防必置清凉之物于前故砚则寒金井之水而玉壶之氷辉动檐端也金并非一出处西征记太极殿上有金井又异物志庐陵城中井亦名金井其义则是金井水寒砚玉壶氷动檐句而法深稳当如此倒用也】瓢饮惟三径【顔回一瓢饮蒋诩三径】岩栖在百层【谢灵运诗栖岩挹飞泉杜补遗嵇叔夜絶交书曰尧舜之君世许由之岩栖张开友论曰黄绮引身岩栖南岳晋堪方生也欢曰岩栖先生学道养生离亲絶俗漱清泉防茂木慕赤松之清尘乃飡霞而絶谷　赵云此公自言也旧注倒矣选赋云井干疉而百层】且持蠡测海况挹酒如渑【东方朔曰以蠡测海左传曰有酒如渑　赵云挹字不可以挹酒浆之挹公自谦损言其穷约僻陋之人而得从王游如持一蠡测大海又况享有酒如渑水之多乎】鸿寳寜全秘【刘向传上复兴神仙方术之事而淮南王有枕中鸿宝苑秘书】丹梯庶可陵【谢晖敬亭山诗要欲迨竒趣即此陵丹梯】淮王门下客终不愧孙登【淮南王善属之天下方术之士多徃归焉　赵云淮南王有枕中有鸿宝秘书今公以王既不秘其书矣则可陵丹梯而游仙府矣谢晖诗有游宦陵丹梯淮南王以比汝阳王孙登见嵇康而不许之曰君性烈而才巂其能免手其后康作幽愤诗曰昔惭栁下今愧孙登言以汝阳无鸿宝之秘由是得遂其养生不以嵇康之戮辱而有愧孙登也】
　　重经昭陵
　　草昧英雄起【屯难之时也】讴歌厯数归【孟子讴歌者不讴歌尧之子而讴歌舜语天之厯数在汝躬　赵云易屯卦天造草昧前汉英雄并刘琨厯有归隋焬失徳而李宻萧铣窦建徳王世世充各防一方独唐合命则厯类之归谓也】风尘三尺劔社【汉髙纪上曰吾布衣提三尺以天下师古曰三尺劒也】社禝一戎衣【武城一戎衣而天下大定赵云以汉髙祖周武王言高祖也曹元首三代论汉祖奋三尺之劔庾信献于皇祖文皇帝歌辞虽有曰终封三尺劔长巻一戎衣至公风尘社稷之语可谓开广矣】翼亮贞文徳丕成戢武威【书丕显哉文王谟丕承哉武王烈　赵云此言太宗偃武用文也魏志髙堂隆上疏云可使诸王君国典兵镇抚皇畿翼亮帝室又晋卞壶委质三朝尽规翼亮任彦升作竟陵王行状翼亮孝治缉熙中教书伊尹肆嗣王丕承基绪孔子云修文徳以来之班固云威武者文徳之辅助秦始王本纪刻石之辞有曰武威旁畅振动四极贞则易云天下之动贞夫一戢则左传兵犹火也不戢将自焚此又无一字无来处矣】圣图天广大【无不覆焘也】宗祀日光辉【奕叶隆盛也　赵云此却言后王之孝祀也宋徐爰言邦位曰今圣图重造旧章毕新孝经曰宗祀文王于明堂易曰广大配天地其上贴天字又宜矣淮南子曰光辉万物而古有含英光扬辉上贴日字则前汉李寻传日阳之长辉光所烛万里同晷又于建都诗末句云愿驻长安日光辉照北原】陵寝盘空曲熊罴守翠微【陵山陵寝陵庙古诗陵寝墓烟青赵云鲍照芙蓉赋绕金渠之空曲下句言兵卫之人如熊如罴屯守于翠防之际书有熊罴之士翠防祖尔雅山顶之名葱翠杳微之际取其至髙也】再窥松柏路还见五云飞【天子有孝感则五云见见徃在诗注　赵云曹植寡妇诗曰髙坟郁兮巍巍松柏森兮成行谢灵运经庐陵王墓诗曰徂谢易永乆松柏森已行可见陵寝矣孝经援神契曰王者徳至山陵则庆云出五云者乃五色之庆云也沈约宋书云庆云五色是已】
　　郑驸马宅宴洞中
　　主家隂洞细烟雾【公主家幽洞也】留客夏蕈清琅玕【江淹赋夏簟清兮昼不寐琅玕竹也杜补遗陶隐居云青琅玕蜀都赋所称青珠是也乃昆山玉树名又九真经中太丹名也唐本草琅玕有数种是琉璃之类火齐宝也且琅玕有五色青者为胜出嶲州以西蛮中及于阗国尔雅曰西北之美贵者有昆仑之山璆琳琅玕焉注状如珠山海经曰昆仑山有琅玕树其子似珠以珠为簟如琅玕色故云　赵云琅琅玕宝树名美物也故诗家多以比竹今言竹簟之美耳旧注作竹者既非是而杜由所引又竹青琅玕附防青者为胜之説今诗句义直是主家隂洞烟雾细留客夏簟琅玕清而句法深稳当言细烟雾清玕琅此又如砚寒金井水檐动玉壶氷】春酒杯浓琥泊薄【本草琥珀是千年茯苓所化言酒色如之杜补遗李肇国史补曰松脂入地千年所化今烧之亦作松气开元时陈藏器注本草宋髙祖世寕州贡琥珀枕捶碎以赐兵士传金疮又云琥珀出賔国初如桃胶凝乃成焉　赵云本言琥珀杯旧注以为酒色非是】氷浆椀碧码碯寒【陆机苦寒行渇饮坚氷浆杜补遗魏文帝码碯勒赋序码碯玉属也出自西域文理交错有似马脑故其方人因以名之博雅曰水精谓之石英琉璃珊瑚玫瑰夜光隋侯琥珀金精玑珠也蜀石硬砗砾码碯碔砄瑰珸琘石瑊玏珂石次玉也神农本草云码碯红色亦美石之类重宝也生西国玉石间来中国者皆以为器】误疑茅堂过江麓【堂一作屋】巳入风磴霾云端【陆士衡飞陞蹑云端　赵云两句言在富贵之家都城之地而有幽逸之兴故误疑其人自已所结之茅屋过越江麓已深入风磴霾藏云端之处也　师云鲍照铜山掘地精诗既类风磴复象天井】自是秦楼压郑谷时闻杂佩声珊珊【孔子入见卫灵公夫人南子自絺帷中再拜环佩之声璆然　赵云此言主家本是秦女之楼而气象幽压郑子真之谷口矣虽其幽趣压郑谷而终自富贵故时闻佩声也杂诗佩以赠之迳有拂墀声之珊珊】
　　李监宅
　　【赵云按灵怪录李令问开元中为秘书监左迁集州长史令问好服翫饮馔以奢闻于天下其炙驴罂鹅之属惨毒取味天下言饮馔者莫不祖述李监以为美谈今公诗题李监宅而有异味重之句岂李监者乃李令问乎开元中左迁集州今岂自集州归赋诗者尚从故称乎】
　　尚觉王孙贵豪家意颇浓【王孙王者之后亦相尊敬之称韩信传哀王孙　赵云宋书恩幸传论曰都县椽吏并出毫家今李监盖大富之家其姓李又是宗室之富者首句似言人之所贵重者莫过于王孙然尚觉王孙所贵慕豪家之意为最浓盛】屏开金孔雀【隋长孙晟贵盛常画二孔雀于屏间以择婿】褥隐绣芙蓉【赵云此言其富贵于屏画孔雀亦富贵家常事旧注所引在隋书并北史并无之屏言开则崔融新体云屏帏几处开又徐彦伯芳树诗云金缕画屏开吴均述梦诗云以亲芙蓉褥而绣芙蓉出崔颢卢姫篇云魏王缕绮十二重水精帘箔绣芙蓉隠者蔽也如王维暮省隠花枝之隠】且食双鱼美谁看异味重【何敬祖食必四方珍异　赵云此微诮之也言我但知食双鱼之美耳谁复顾其异味之多也古诗客从逺方来遗我双鲤鱼左传云吾食指动必尝异味】门阑多喜色女婿近乗龙【后汉明帝纪劳赐元氏门阑走卒薛云楚国先贤传孙隽与李元礼俱娶太尉桓马之女时人谓桓叔元两女俱乗龙言得壻如龙也　赵云今云近乗龙则公诗下字轻重可见旧注引门阑事是盖明帝纪注引续汉志云五伯铃下侍阁门阑部署街里走卒皆有程品多少随所典领则门阑之品贵家方有之】
　　重题郑氏东亭
　　【在新安界鲍云即驸马郑潜曜】
　　华亭入翠微【尔雅释山疏未及顶上在旁坡陁之处名之曰翠防也赵云左太冲蜀都赋云郁葐蒀以以翠微注山气之青缥者陆倕石阙铭上连翠防皆言其气之状入则亭势欲入其闲】秋日乱清辉【谢灵运山水含清辉　赵云秋日之光乱山之辉也入字乱字乃诗句之好处】崩石欹山树清涟曵水衣【薛诗河水清且涟漪水成文曰涟赵云水水衣水上之青苔出説文而张景阳霖雨诗曰堂上水衣生选诗风防隂山树又云山中有桂树】紫鳞冲岸跃苍隼防巢归向晩寻征路残云傍马飞【赵云蜀都赋有鲜以紫鳞又云镂甲紫鳞又有华鲂跃鳞参用之也】
　　题张氏隐居二首
　　春山无伴独相求伐木丁丁山更幽【师云宋王借入若耶溪诗蝉防林逾静鸟鸣山更幽　赵云刘越石四言诗云独坐无伴也诗伐木丁丁公今此句亦喧中有静矣】涧道余寒厯氷雪石门斜日到林丘【陆机苦寒行凝氷结重涧积雪被长峦谢恵连又有诗云落雪洒林丘赵云此在春时言之故首句言春山庄子肌肤若氷雪旧注合字非是也】不贪夜识金银气【史天官书败军破国之墟下积金寳上皆有气不可不察以隐居不贪故夜识其气象也】逺害朝看麋鹿游【伍被谏淮南王曰昔子胥誎吴王吴王不用乃曰臣今见麋鹿游姑苏之台也　赵云古人有地镜图之书以观地下之物曰黄金之气赤黄银之气夜正白流防在地今言性虽不贪而能夜识金银之气旧注云不以贪故识非是相如子虚赋有锡碧金银而郭纯游仙诗神仙排云出但见金银台左传传我以不贪为宝传云全身逺害麋鹿之游本在山中人在山中则为逺市朝之害矣故得朝看麋鹿游也】乗兴杳然迷出处【言不以出处介意也】对君疑是泛虚舟【庄子山木篇方济于河有虚船来触舟虽有褊心之人不怒人能虚已以游世孰能害之赵云公言其乗兴而来欲出欲】
　　【留杳然以迷盖对张君如泛虚舟耳旧注却似指张隐居非是】
　　右一
　　之子时相见邀人晩兴留霁潭鳣发发【诗硕人鳣鲔发发释文鳣大鱼口在颔下长二三丈江南呼为黄鱼与鲤全异发发盛儿】春草鹿呦呦【呦呦鹿鸣食野之苹注鹿得草呦呦然鸣而相呼也赵云之子出诗言此子也】杜酒偏劳劝【魏武帝乐府何以解我忧唯有杜康酒康造酒者】张梨不外求【潘安仁闲居赋张公大各之梨】前村山路险归醉毎无愁【赵云不外求言不必求之大谷也杜酒张梨以人着物言之此亦使字之一格须是当体稳贴又时复用之耳北齐幼主为无愁之曲自谓无愁天子】
　　右二
　　天宝初南曹小司防舅于我太夫人堂下累土为山一篑盈尺以代彼朽木承诸焚香瓷瓯亦甚安矣旁植慈竹盖兹数峯嵚岑婵娟宛有尘外格致乃不知兴之所至而作是诗
　　【赵云周礼秋官司防掌邦刑小司防者刑官之贰也今公小司冦舅则必为刑部侍郎土山上裁慈竹故云嵚岑婵娟嵚岑言山前汉刘安招隐士诗嵚岑碕礒后汉池注引开山图云积石嵯峨嵚岑隠阿婵娟言竹楚辞防修竹之婵娟】
　　一篑功盈尺【论语譬如为山未成一篑注篑土笼也】三峯意出羣【犹华岳之三峯也赵云今句实道土山之三峯而华山记有云其三峯直上晴霁可覩则却有出处故对一篑旧注非盈尺取盈尺之璧世説载殷中军道韩太常曰□伯少自标置居然是出羣器】望中疑在野幽处欲生云【赵云诗君子在野又礼记在野则曰草莽之臣选河海生云】慈竹春隂覆香炉晓势分【庐山有香炉峯杜补遗陆机草木疏云南方生子母竹今慈竹是也又谓之孝竹汉章帝三年子母竹生白虎殿前谓之孝竹羣臣作孝竹颂此诗序云累土为山代彼朽木承诸焚香瓷瓯非谓庐山香炉峯也　赵云两句并指实事下句言土山上承香瓷瓯其晓烟势与春隂分也】惟南将献夀【诗如南山之夀】佳气日氛氲【赵云以土山之南便可当南山以献太夫人之夀也字取诗惟南有箕宋顔延之七绎有云昵賔献夀中人奉膳张正见芳树诗春浮佳气里氛氲字祖出楚辞王逸注云氛氲盛儿而雪赋云氛氲萧索也沈约芳树诗云氛氲非一香】
　　龙门
　　【在洛阳之南逺望双阙对峙如门然　赵云韦述东都记云龙门号双阙与大内对峙若天阙焉东都乃今之西京地志曰河南县阙塞山一名伊阙而俗名龙门耳】
　　龙门横野断驿树出城来【赵云言驿树则相近必有驿故下云相阅征人上宜乎有驿矣】气色皇居近【东都也】金银佛寺开【山有佛寺金碧照耀最为胜防　赵云谢恵连西陵诗曰气色乆谐和孟浩然上张吏部诗神仙气色和又夕次蔡阳舘诗章陵气色微皇居近则言其对大内也祢衡表曰帝室皇居佛寺则公古诗所谓游龙门奉先寺也佛家谓其所居之庄严多言金银七宝相如子虚赋有锡碧金银郭璞诗但见金银台】徃还时屡改川水日悠哉相阅征涂上生涯尽防回【赵云列子有云入火徃还选有趣走徃还陆机云川阅水以成川选积水成川诗云悠哉悠哉末句盖言在龙门阅视征行之人尽此生涯能几回也生涯见庄子】
　　赠李白
　　秋来相顾尚飘蓬【潘安仁诗譬如野里蓬转流随风飘赵云庾信燕歌行千里飘蓬无复根旧注虽是而非字出】未就丹砂愧葛洪【赵云葛洪以交趾出丹砂求出为勾漏令时公有胄曹之命白以贺知章荐而特诏然公意以无益于身不若稚川为句漏令之能养生也】痛饮狂歌空度日飞掦跋扈为谁雄【跋扈强梁也质帝目梁冀曰此跋扈将军也　赵云北史齐髙欢谓其子曰侯景专制河南十四年常有跋扈飞扬之心飞扬之义如鸷鸟不受绊绁而飞去跋扈之义扈竹篱也毎海水潮海上人于水潮至时先作竹篱以使鱼之入潮水既退小鱼独留其大者跳防篱扈而出飞扬跋扈皆强狼不臣之谓公意谓如吾辈痛饮狂歌亦空度日而巳如强狼之辈跋扈飞扬亦何所为而自雄皆不若句漏令之能养生为有益于身也】
　　与任城许主簿游南池【任城属济州】
　　秋水通沟洫城隅集小船晩凉看洗马森木乱鸣蝉【语卑宫室而尽力乎沟洫　赵云诗俟我乎城隅古有太子洗马月全有寒蝉鸣】菱熟经时雨蒲荒八月天【赵云蒲当八月未至于荒其荒者以经时之雨故然邪此范元实之説公诗有云风断青蒲节霜埋翠竹根乃穷冬事也推此可见矣】晨朝降白露遥忆旧青毡【王献卧齐中有偷人入室盗物都尽献之徐曰偷儿青毡我家旧物可特置之偷人惊走　赵云白露降则月令孟秋之也承八月下言之则八月尤是有露】
　　登兖州城楼
　　东郡趋庭日【兖州汉之东郡也】南楼纵目初【赵云公在夔峡赋热时有云何似儿童嵗风凉出舞雩则小年在兖州矣意者公之父为官于兖而公随侍乃若鲤趋而过庭耳今此当壮年为布衣时再游兖纵目初则追儿童时耳其下数句皆纵目事末句又言临眺则今再临眺也】浮云连海岱平野入青徐【书禹贡曰海岱惟青州又海岱及淮徐州　赵云海岱是两字东海与岱宗也对青徐此言纵目之景物其开广如此】孤嶂秦碑在【秦本纪始皇东行郡县上邹峄山与诸生刻石颂徳李斯作文】荒城鲁殿余【王文考鲁灵光殿赋序云防王余之所立遭汉中防未央建章之殿皆见隳壊而灵光岿然独存】从来多古意临眺独踌躇【赵云秦碑谓秦山上刻所立石之辞此两句则想像之而已断句所以结秦碑鲁殿为古意自趋庭日至今为从来矣】
　　刘九法曹郑瑕丘石门宴集
　　【赵云瑕丘县名郑知县来而刘宴之也】
　　秋水清无底萧然静客心【赵云上句虽实事而无底字专出列子载海之东有无底之谷沈休文诗题有新安江水至清浅深见底又挨傍而翻用于字为典实师云谢宣城诗江月清无底】椽曹乗逸兴【汉制以曹宦为椽如屋之椽也言有所负荷】鞍马去相寻【赵云别作到荒林旧本作去相寻则荒林方成对且二君之宴公在其间所以赋诗无专言刘寻郑之义此盖刘为主人也鲍明逺鞍马光照地】能吏逢联璧华筵直一金【潘岳夏侯湛毎同行人以为连璧赵云能吏指二公也直一金字亦挨傍古人云此劔直百金又壶直百金者也班彪符命论饥寒道路所愿不过一金王导传导与朝贤俱制练布端衣于是士人翕然竞服练遂踊贵端至一金】晩来横吹好下亦龙吟【马融长笛赋近世双从起羗人伐竹竹未及已龙鸣水中不见已截竹吹之声相似　杜补遗后汉班超饭鼓吹注古今乐录曰横吹胡乐也张骞自西域传其法于长安唯得摩诃兠勒一曲李延年因之更造新声二十八觧乗兴以为武乐后汉以给边将　赵云横吹好则当似龙吟矣所以感龙吟于下以应之也横吹虽云胡乐纵非笛而别是一物公今只是借字以言横笛耳】
　　暂如临邑至防山湖亭奉懐李员外率尔成兴【赵云临邑县属齐州防玉篇助麦或曰防山湖即鹊山湖非也地志云齐州治厯城城县东门外十歩有厯水鹊山湖今公云如临邑至防山湖按本朝王存九城志临邑去州北百四十里而防字之音又鹊不同则所谓防山湖又别湖之名】
　　野亭逼湖水歇马髙林间鼍吼风奔浪【鼍吼则风起】鱼跳日映山【日暖鱼跳跃也　赵云鼍吼在有风而浪起之时鱼跳当日暖映山之时也】暂游阻词伯却望懐青关【赵云词伯指李员外矣王充论衡文词之伯也李应在青关故回望】霭霭生云雾唯应促驾还【促驾犹速驾也　赵云此言景物之可愁矣故当速驾而返】







　　九家集注杜诗巻十七
　　钦定四库全书
　　九家集注杜诗巻十八　　宋　郭知逹　编近体诗
　　奉寄河南韦尹丈人
　　【甫故庐在偃师承韦公频有访问故有下句】
　　有客传河尹逢人问孔融【孔融公自比也　赵云言见问者何南尹也李膺问河南尹而孔融造门为上客】青嚢仍隐逸章甫尚西东【郭璞受业于郑公以青囊书与之孔子生于鲁尝冠章甫之冠长于宋故衣逢掖之衣章甫儒冠　赵云孔子尝曰丘也东西南北之人也谓其身挟青囊而隐逸冠章甫而西南其着仍与尚字则公言河南尹问人之辞也】鼎食为门户词塲继国风【列鼎而食门户阀阅也诗列国之风　赵云上句言河南尹之贵下句言河尹能诗】尊荣瞻地絶疎放忆途穷【言地望崇重也阮籍诗途穷能无恸　赵云任彦升作竟陵王行状有曰地尊礼絶疎放公自谓也忆途穷则又言河尹忆问之】浊酒寻陶令丹砂访葛洪【王九月九日送酒与陶潜潜得之便饮而归谢混浊酒聊自适晋葛洪字稚川欲祈遐夀闻交趾出丹砂求为勾漏令　赵云放意于杯酒故寻陶令祈心于遐年故访葛洪】江湖漂短褐霜雪满飞蓬【短一作裋淮南子霜雪亟集短褐不完褐毛布诗首如飞蓬　赵云短褐并见上北征诗注飞蓬言髪飘乱如之乆在江湖之间故云漂短褐髪如飞蓬而霜雪满言其白也窃又谓霜雪非以言髪之白乃真所谓霜雪者盖公诗作于潭州适当冬时两句述其羇旅流漾江湖故短褐为江湖所漂犯冒霜雪故飞蓬之髪为霜雪所满此又可考作诗时节为冬时甚明二説以俟明识】牢落乾坤大周流道术空【赵云上林赋牢落陆离易系辞云周流六虗言天地广大而我独牢落虽挟道术竟于周流之际成空而无用荘子云古之道术有在于是】谬慙知蓟子真怯笑扬雄【后汉方术传蓟子训有神异之道公卿以下侯之者常数百人解嘲曰子乃以鸱枭而笑凤凰子徒笑我之尚白吾亦笑子之病不遭扁鹊悲夫　赵云扬雄注太人皆笑之至以为可覆酱瓿惟其周流道术空故继之以今两句】盘错神明惧讴歌徳义丰【虞诩曰不遇盘根错节何以知利器　赵云此言韦尹为政之能讴歌如郑歌子产汉歌岑君是也】尸乡余土室难説呪鸡翁【一作谁话后汉地里志偃师有尸乡列仙传呪鸡翁居尸乡下养鸡百余各有名字呼名则种别而至　赵云旧本又云一作谁话闘鸡翁公题下注云故庐在偃师云云以义详之难説字当以谁话为正闘鸡翁无义当以呪鸡翁为正盖言谁人话及呪鸡翁乎惟我韦丈人而已或云难説谓难説得到也众人难得説到而韦丈人独念之亦有义然讲解费力】
　　对雨书懐走邀许主簿
　　东岳云峯起溶溶满太虗【赵云楚词云云容容兮雨字异而义同】震雷翻幕鷰【襄二十九年传公子朝曰夫子在此犹燕巢于幕上】骤雨落河鱼【河一作溪　赵云旧本一作溪鱼非盖幕鷰字出左传不应以溪鱼无出处为对河鱼固言河中之鱼亦以左传有河鱼腹疾雨中鱼落今亦有之】座对贤人酒门聼长者车【魏志徐　传鲜于辅云醉客谓酒清为圣人酒浊为贤人陈平家贫居陋巷以席为门然门外多长者车辙　赵云座对贤人酒则徒有酒而已故聼长者车之相访也既未有过之者于是相邀许簿矣】相邀愧泥泞骑马到阶除【赵云魏都赋中逵泥泞山简传云时时能骑马登楼赋循阶除而下降】
　　已上人茅斋
　　已公茅屋下可以赋新诗【赵云潘安仁秋兴赋序云偃息不过茅屋茂林之下苏子卿云可以慰嘉賔阮嗣宗云可以慰我心刘公干云可以荐嘉賔下四句乃可赋者也嵇叔夜琴赋云临清流赋新诗衡门之下可以栖迟】枕簟入林僻茶留客迟【赵云枕簟字礼记敛枕簟】江莲揺白羽【白羽扇也】天棘蔓【旧本作梦】青丝【杜正谬梦当作蔓天门冬荆湘间谓之天棘抱朴子及博物志皆云天门冬一名巅棘以其刺故也然不载天棘之名岂非方言欤本草图经云天门冬生奉髙山谷今处处有之春生藤蔓大如钗股髙至丈余叶如茴香极尖细而疏滑有逆刺亦有澁而无棘者其叶如丝而细散皆名天门冬以此考之则天棘为天门冬明矣一本作天棘然本草及尔雅诸书并无此名必有博物者能辨之冷斋夜话云王仲至言天棘非烟非雾自是一种物曾见一小説今忘之矣髙秀实云天棘天门冬也见本草其枝蔓延疑蔓字非梦也然本草天门冬一名巅棘王元之诗水芝卧玉腕天棘蔓金丝则天棘盖栁也学林新编云天棘蔓青丝今改蔓为梦盖天门冬亦名天棘其苗蔓生好纒竹木上叶细如青丝寺院庭槛中多植之可观后人既改蔓为梦又释天棘为栁皆非也胡仔曰按本草载抱朴子云天门冬或名巅棘冷斋学林二説遂以为天门冬何也其引王元之天棘蔓金丝又以为桞亦何所据蔡伯世云此句最疑学者或曰梵语名桞为天棘又近传东坡杜记事实一编更以王逸少诗云湖上春风舞天棘为证因悟梦字乃由舞字之讹缺况以上句考之正应用草木为对偶非有奥义也　赵云天棘蔓青丝其蔓字是欧阳文忠家善本未见善本已前惑于梦字之义羣説纷纷如洪驹父云尝问于山谷山谷云不解又问王仲至仲至云出异书洪觉范作泠斋夜话又引髙秀实之言蔡伯世又以近传东坡事实所引王逸少诗为证其説不一然东坡事实乃轻薄子所撰岂有王羲之诗既不见不集而不载别书乎且既使真是王诗亦何所据而谓之桞乎此因王元之诗句而添撰也又有所谓杜陵句解者南中李歜所为也且云闻于东坡云是天棘弄青丝此求梦字之説不得遂取梦字同韵之字补之然弄字于青丝为无交渉矣髙秀实之説颇为是明矣杜田亦知引此余窃谓王元之诗天棘舞金丝正是用杜诗若指言天门冬亦自有金丝之实本草注又云叶细似蕰而微黄是也洪觉范安知王元之不见诗　善本知蔓青丝之义而用之乃遂强解之为桞乎若山谷仲至皆大儒博雅以不见善本为梦字所迷而仲至不为无可讥也且其题自是已上人茅斋亦一幽居之僧耳茅斋前有何非烟非雾之异物乎其言江莲揺白羽亦不过种之盆罋中而花如白羽之揺以明其虽种于茅斋之前而莲乃江莲也则对天棘蔓青丝乃是种天门冬枝枝条延蔓如青丝之长自足以形容幽居之景物何逺求他物以当天棘邪江之莲天之棘抑亦公自造耳孟子曰犹白羽之白萧子范之言马曰繮以紫缕系以青丝】空沗许询軰难酬支遁词【支遁字道林讲维摩经遁谓众议无以厯言许询设一难遁不能复通　赵云盖言我空沗为许询之流而难酬对支遁所以美已上人也】
　　房兵曹胡马诗
　　胡马大宛名锋棱瘦骨成【汉伐大宛获汗血马作西极天马之歌　赵云古诗胡马嘶北风李陵书云举刃指麾胡马奔走陆士衡汉髙祖功臣颂曰韩王窘执胡马洞开盖凡西北之马皆谓之胡马汉天子初发易卜曰神马当从西北来得乌孙马好名之曰天马及得大宛国汗血马益壮遂更名乌孙马曰西极马而以天马名大宛之马如是则胡马得大宛名者岂不贵乎】竹批双耳峻风入四蹄轻【刘孝标诗四蹄不起尘　赵云后魏贾思勰载相马经耳欲鋭而小如削筒则所谓竹批矣故公李丈人故马行又曰头上鋭耳批秋竹鲁国黄伯仁为龙马颂云双耳如筒相马法不取三羸五驽其一羸是大蹄其一驽是缓耳而刘义防白马赋有竦身轻足故公诗于耳言峻于蹄言轻也】所向无空阔真堪托死生【如髙欢之的卢是可托死生也郑之小驷则异于此　赵云两句是一义如世説载刘备之初奔刘表屯于樊城表左右欲因防取备备觉如厠便出所乗马的颅曰今曰厄可不努力的颅逹备意一踊三丈得过又如刘牢之为慕容垂所逼策马跳五丈涧而脱此其事也】骁腾有如此万里可横行【顔延年赭白马赋艺品骁腾】
　　画鹰
　　素练风【一作如】霜起苍鹰画作殊【赵云素练绢也因其画鹰故风霜起若作如霜则止言綀之白而已又起字无分付非是】身思狡兎【身犹竦身也孙楚鹰赋擒狡兎于平原史记狡兎死良犬烹】侧目似愁胡【隋魏彦深鹰赋立如植木望似愁胡　赵云音竦义亦同鹰事中有竦翮而升之语鹰常倾侧其目故傅赋曰左看若侧右视如倾晋孙椘鹰赋深目蛾媚状如愁胡故公于王兵马使二角鹰诗亦云目如愁故视天地】绦镟光堪擿轩楹势可呼【绦镟所以絷鹰　赵句上句则所画绊鹰之绦镟也光而堪擿取焉下句则置画于轩楹之间其势如真可呼也孙楚赋云麾则应机招则易呼魏彦深鹰赋奸而难有往不可呼】何当击凡鸟毛血洒平芜【师云凡鸟以况小人班固西都赋风毛雨血洒野蔽天　赵云陈孔璋为曹洪与魏文帝书有园囿凢鸟之语而吕安见嵇喜题门作鳯字其凢鸟则又出于此毛血洒字亦暗使鹰事有献鹰于楚文王者王时猎云梦鹰耸翮而升须防毛堕若雪血洒如雨有大鸟坠地博物君子曰此大鹏雏也言其画之真有飜韝掣臂噬之志可见矣公于楚姜公画角鹰落句乃云梁间燕雀休惊怕未必博风上九天则以徒有形而无其实者一曰何当一曰未必诸人变化之妙如此】
　　与李十二白同寻范十隠居
　　李侯有佳句往往似隂铿【陈书隂铿字子铿五嵗能诵诗赋及长博涉史传亢善五言诗为当时所重　赵云铿诗虽见艺文类聚恨无全集可考】余亦东蒙客怜君如弟兄【师云子美居斋兖故云东蒙客也　赵云东梦山名乃诗所谓防之一也以其在东故谓之东蒙公在兖州故曰东蒙客此两句却不对不知此格何以谓之近体也】醉眠秋共被【姜肱兄弟同被而寝】携手日同行【师云诗卫北风惠而好我携手同行　赵云前句怜君如弟兄故于共被中暗使姜肱事又晋祖逖刘琨情好绸缪共被而寝】更想幽期处还寻北郭生【列子与北郭生连墙而不相通　赵云北郭生指言范十隐居也旧注引列子所载乃南郭生耳】入门髙兴发侍立小童清【赵云殷仲文诗云犹有清秋日能使髙兴尽鲍照园中秋散诗云临歌不知调发兴谁与欢黄帝曰异哉小童】落景闻寒杵屯云对古城【赵云梁元帝纂要曰晩照谓之落井列之望之若云屯焉谢灵运诗岩髙白云屯】向来吟橘颂【张华有橘诗郭璞有賛谢惠连有赋】谁欲讨莼【陆机传机尝诣侍中王济济指羊酪谓机曰卿呉中何以敌此荅曰千里莼未下盐豉时人称为名对　杜正谬楚词自有橘颂非橘诗賛赋也　赵云橘颂主意言其受命之不迁耳莼事即是张翰在齐王冏府冏时执权翰忧祸及因见秋风起乃思呉中菰菜莼鲈鱼曰人生贵得适志何能羁宦数千里以要名爵乎遂命驾而归俄而冏败人以为见机今诗意作谓其身与李白范隐居并吟诵屈原之橘颂守已之有素又谁肯待倦游睹秋风而后思莼乎旧注皆非】不愿论簮笏悠悠沧海情【赵云惟其前句如此故无复簮笏之愿而欲寄情沧海也】
　　临邑舍弟书至苦雨黄河泛溢隄防之患簿领所忧因寄此诗用寛其意
　　二仪积风雨百谷漏波涛【老子江海为百谷王】闻道黄河坼遥连沧海髙【赵云易有太极是生両仪言天地也广雅云天地曰二仪以人参之曰三才薛道衡祭江文帷盖静于波涛西都赋帯以洪河泾渭之川选东烛沧海又东临沧海】职司忧悄悄【谓当职司水之官　师云诗职司其忧】郡国诉嗷嗷【赵云诗忧心悄悄后汉有郡国志选诗众人何嗷嗷职司指上位之人也郡国则水所及者非一州】舍弟卑栖邑【赵览为主簿人谓之栖鸾于枳棘言位卑下】防川领簿曹尺书前日至版筑不时操【以版筑夹土而筑也书説筑传岩之野　赵云此言书中云水遽至不得即时操版筑以防之也古诗客从逺方来遗我尺素书顔师古注云今俗言尺书或言尺牍乃其遗语耳】难假鼋鼍力【江淹方驾鼍以为梁】空瞻乌鹊毛【淮南子云乌鹊填河　赵云言无是物为桥梁也纪年曰周穆王三十七年东至于九江比鼋鼍以为梁古传七夕鹊为桥以波纎女也】燕南吹畎亩【赵云孟子畎亩之中】济上没蓬蒿【泛滥至于燕南济上皆漂没也庄子蓬蒿之间】螺蚌满近郭【赵云为蠃为蚌】蛟螭乗九臯【滥滥故螺蚌在陆蛟螭在霄汉也赵云选或藏蛟螭诗鹤鸣于九臯】徐关深水府碣石小秋毫【徐关碣石皆地名书碣石入于河　赵云燕南济上徐关碣石皆齐州近璄后有送舎弟频赴齐诗三首有曰徐关东海西有曰长瞻碣石鸿可以椎见】白屋留孤树青天失万艘【赵云上句言屋已漂矣惟孤树存下句言万艘乗涨速去青天长逺之间顷刻之中望之若失矣吴志赵咨传魏文帝曰吴王颇知书否咨曰吴王浮江万艘帯甲百万】吾衰同泛梗利涉想蟠桃【山海经曰东海有山名度索山有大桃屈蟠三千里名曰蟠桃　赵云论语甚矣吾衰也周易利涉大川齐地接东海而蟠桃在东海故因水涨而观万艘去之之速可以利涉想望之也】頼倚天涯钓犹能掣巨鼇【赖一作却列子言龙伯国天人一钓连六鼇　赵云钓鼇亦东海中事】
　　过宋员外之问旧庄
　　【员外季弟执金吾见知于代故有下句】
　　宋公旧池馆零落守阳阿【守一作首阿山阿也　赵云伯夷叔齐隠于首阳山史记注云在河东蒲坂华山之北河曲之中之问乃汾州人去河中皆晋地则宜为首阳矣旧作守阳则无义况诗有首阳之巅首阳之下而潘岳诗有首阳岑则首阳阿依仿为熟或云公方在齐地而此便蓦大河在晋地为可疑然隔此一篇是送蔡希鲁还陇右则已在长安矣】枉道秪从入吟诗许更过【赵云凡枉道而游者犹任其入况能吟诗者而不许其过乎则公自负可知矣葢以宋公平生好诗故也】淹留问耆老寂寞向山河【赵云淹留驻□之义欲问耆老员外平日事员外亡矣其荘空存对此山河徒寂寞耳楚词胡为乎淹留庄子恬淡寂寞礼记秋食耆老刘越石云如彼山河孟子乃属其耆老而告之】更识将军树悲风日暮多【冯异每所止舍诸将并坐论功异常独屏树下军中呼为大树将军　赵云公题下自注云云则以冯异比员外之弟也考之唐史之问有二弟曰之悌者史载其以骁勇闻又曰长八尺开元中厯劒南节度使既□事流窜复为撃蛮防管但止附之问传尾而无正传不载其为金吾将军今因公自注见之之悌既为金吾将军则公题庄舍指其大树宜矣】
　　夜宴左氏庄
　　风林纎月落衣露浄琴张【师云张绰诗云哀挂纎月庾信诗独识浄琴意　赵云纎月初生月也古两头纎纎诗曰两头纎纎月初生衣露净琴张此句亦似艰閟葢言当月落之际衣上有露而拂扵琴以张之则浄庄子之名人名率用用义理寓言为之有子琴张用张琴为名也此琴张因可使矣东坡诗云新琴空髙张丝声不附木亦有琴张字】暗水流花迳【师云孙登诗暗水度潜溪】春星帯草堂【赵云呉都赋云帯朝夕之濬池佩长洲之茂苑注云帯佩犹近也又魏都赋曰列宿分其野荒裔帯其隅则帯字又可单用不必以襟帯佩帯为类也】检书烧烛短看劒引杯长【看一作説一作煎茗　师云古诗看书怯烛残因话録徐世长看劒饮酒酒酣舞劒狂不知止　赵云谓之检书则必寻讨事出之类检或未获宜乎烧烛至于短此理之常然因看劒而豪气生于此快饮亦宜引杯长矣东坡有云引杯看劒话偏长正使此句一作煎茗无义又作説劒亦未必因之而长引杯又説劒犯荘子不应只用检书为对】诗罢闻呉咏扁舟意不忘【呉咏作呉人咏诗声也　赵云惟其闻呉咏故动扁舟之兴】
　　送蔡希鲁都尉还陇右寄髙三十五书记【时哥舒入奏勒蔡子先归】
　　蔡子勇成癖【癖好着也如王济马癖和峤钱癖杜预左传癖之义】弯弓西射胡【曹子建白马篇宿昔秉良弓楛矢何参差控破左的右发摧月支　赵云前汉书士不敢弯力而报怨西射胡义自分明旧注却引曺子建诗控破左的右发摧月支左的自是射的月支自是射贴名假使错认月支是胡名亦何干也】健【一作男】儿寕闘死【世説桓车骑使健儿鼓行刼钞】壮士耻为儒【郦食其传沛公不喜儒诸客冠儒冠来者沛公辄溺其中赵云健儿强健之儿非今日黥面者故对壮士旧注引世説却是项羽目樊哙曰壮士也耻为儒此乃治天下当用长枪大劒何用毛锥子之类旧注非公尝有句云健儿胜腐儒】官是先锋得材縁挑战须【先锋谓先师众而行也锋取锋鋭之义挑战挑之使战如左传云致师汉髙祖纪项羽谓曹咎曰谨守成臯即汉欲挑战勿与战李竒曰挑徒了切臣瓉曰挑战擿娆敌求战也　赵云国志蜀马谡传云魏延吴壹论者皆言宜令为先锋】身轻一鸟过枪急万人呼【轻健如飞鸟李广趫健人目为飞将军呼惊呼也赵云前叙其得官之因今方以美之也庐陵尝云陈公从易初得杜集至身轻一鸟其下脱一字因与数官各补之或云疾或云落或云起或云下莫能定及得善本乃过字陈公叹服虽一字不能到也虽然过字盖使家语见飞鸟过及荘子犹鸟雀蚊防之过乎前又张景阳杂诗人生瀛海内忽如鸟过目而公亦屡使鸟过字如愁窥髙鸟过诸君犹不至是亦未之思耳然両句好处尤在枪急字非身轻而枪急何以致万人之呼】云幕随开府【幕府以幕为府也西京杂记成帝设云幕于甘帛】春城赴上都【赴一作入　赵云此言哥舒入奏也唐史天宝十一载翰加开府仪同三司冬入朝今公云春城岂由冬末而渉春乎凡大将则有幕府见李广传注古乐府春城起风色开府字晋宋以来官号亦用矣班固赋云隆上都而观万国也】马头金匼匝【古诗白马黄金羁骢马金络头】駞背锦模糊【以駞负锦也　赵云金匼匝言金络头其状宻而匼匝鲍照白纻歌云雕屏匼匝祖帐舒駞背负物而以锦帕防之此之谓模糊公诗有云子璋髑髅血模糊亦遮盖之义匼匝模糊皆方言】咫尺雪山路【郭义恭志广曰西域有白山通嵗有雪亦名雪山班固賛曰定逺慷慨専功西遐坦歩防雪咫尺龙沙注言不以为逺也】归飞西【一作青】海隅【言归陇右也赵云此谓希鲁先勒还陇右视雪山咫尺不以为逺故归飞西海隅也】上公犹宠钖【上公哥舒翰宠锡希鲁】突将且前驱【师云曹植赋突将猛快　赵云上公言哥舒翰犹有锡命未已固当少住则蔡子突将当往为前驱以先归旧注以为锡赉希鲁非是诗为王前驱石季伦王明君辞前驱已抗旌】汉使黄河逺【汉使张骞穷河源】凉州白麦枯【汉桓帝时童謡曰小麦青青大麦枯谁当获者妇与姑丈夫何在西击胡　杜正谬唐陈藏器本草云小麦秋种夏熟受四时气足兼有寒温面热麸泠宜其然也河渭以西白麦面凉以其春种阙二时之气故也以地理志考之凉州正在河渭之西其出白麦盖土地所宜　赵云翰为河西节度使故言黄河逺暗用张骞比之下句言其地其时也公诗送髙书记亦云崆峒小麦熟且愿休王师亦言麦以志时矣】因君问消息【问髙消息也】好在阮元瑜【王粲传陈留阮瑀字元瑜少受学于蔡邕建安中都防曹洪欲使管记室瑀不为屈　赵云此题所谓因寄髙书记也记室乃书记之任】
　　春日忆李白
　　白也诗无敌【敌一作数】飘然思不羣【赵云此诗破头両句已对呼人名为某也起于左传而回也赐也之类在类语尤多今所谓白也却犯檀弓孔白之母死而不丧子思曰为伋也妻者是为白也母不为伋也妻者是不为白也母有此両字故对飘然尔雅曰回风为飘白是人名飘是风名方是可对晋成公绥啸赋有云心条荡而无累志离俗而飘然旧正作诗无敌虽有仁者无敌用真儒无敌于天下用对不羣字则史有爽迈不羣逸志不羣独立不羣也小注又作无数则如食力无数修爵无数其无敌不若无数盖下言不羣则已是无敌矣不应更叠意也今此亦松公寄言于为戱露出消息以示太白以为对属湏字有出处然后为公之意乎其云细论文亦在是也】清新庾开府【萧扬州荐士表辞赋清亲陆云别传云亦善为文清新不及机】俊逸鲍叅军【鲍照字明逺为临海王叅军钟嵘曰鲍叅军诗如野鹤鄱云良马走隄俊逸奔放　赵云世説注有云文翰清新自有挚虞之妙俊逸世説载谢安目支道林如九方臯相马畧其黄取其俊逸庾鲍所以比白庾信在周为开府鲍照在宋为参军二人本传及其文集序与夫诸人议论如钟嵘诗品初无清新俊逸之目则自杜公品之也今读其诗信然】渭北春天树江东日暮云【事见昔游诗江淹诗曰日暮碧云合　赵云此以引末句之意公于凡寄逺及送行或居此念彼则于両句内分言地之所在渭北指言咸阳咸阳在终南山之南渭水之北故得名时白在防稽越州也斯江东矣】何时一樽酒重与细论文【沈休文勿言一樽酒明日难重持　赵云苏子卿云我有一樽酒欲以赠逺人魏文帝着典论有论文而至于廋信诗云论文报潘岳咏史荅应璩今云论文而至于细则臻其妙矣非李杜莫造也若両句之势亦孟浩然何时一杯酒重与李膺倾者矣】
　　赠陈二补阙
　　世儒多汩没【汩没不振之貎】夫子独声名【赵云夫子指陈补阙礼记声名洋溢乎中国】献纳开东观【谢朓诗献纳云台表后汉和帝幸陈观览书林阅篇籍博选术艺之士以充其官　赵云両都赋序日月献纳】君王问长卿【司马相如字长卿上读字虗赋而善之曰朕独不得与此人同时哉狗监杨得意侍上曰臣邑人司马相如自言为此赋上惊乃召问相如左传曰与君王哉髙纪韩信曰项羽背约而王君王于南郑礼记西方有九国焉君王其终抚诸范増曰君王为人不忍又曰天下事大定矣君王自为之】皂雕寒始急天马老能行【所谓穷而益坚老而益壮也】自到青防里休防白髪生【言自可致于青霄之上无以老自怠也　赵云大宛国汗血马谓之天马以其先乃天马之种也楚词载青防而摅虹】
　　寄髙三十五书记【适】
　　叹息髙生老新诗日又多美名人不及佳句法如何【按新唐书适五十始为诗即工以气质自髙毎一篇已好事者辄传之　赵云汉蔡邕　师赋曰咏新诗以悲歌句法本是佛书有法句经□而诗句之有法亦然故公于诗句问其法如何】主将收才子崆峒足凯歌闻君已朱绂且得慰蹉跪【赵云主将哥舒翰也翰为河西节度使以适为掌书记崆峒陇右山名足凯歌言其必胜也军防而还则奏凯歌出周礼朱绂虽出易乃芾字而曹子建用则是朱绂字江淹杂体诗用敝字义皆同朱绂则赐绯之谓】
　　送裴二虬作尉永嘉
　　孤屿亭何处天涯水气中【屿岛屿也】故人官就此絶境兴谁同【赵云永嘉乃唐之温州倚郭县属江南道故曰水气中孤屿亭想是永嘉县尉司景物故人则指裴二就此同境则指孤屿亭矣】隠吏逢梅福【汉梅福九江人补南昌尉家居常读书养性为事至元始中王莽専政梅福一朝弃妻子去九江人补南昌尉家其后见福于防嵇者更名姓为呉市门卒所谓隠于吏矣　赵云指言裴二也】游山忆谢公【谢安石寓居防嵇与羲之游处出则渔弋山水常往临安山中坐石室临濬谷虽放情丘壑然毎游赏必以妓女从也　赵公谢公谓谢灵运为永嘉守好游山水当时号之谢公今积谷山南有谢公岩焉郡又有东山公登东山望海诗云开春献初嵗白日出悠悠可以见其游山之实矣旧注非】扁舟吾已就【一作具】把钓待秋风【张翰见秋风起乃思吴中莼鲈鱼鲙遂命驾东归也　赵云待秋风而把钓是时鲈鱼可鲙也张翰吴郡人正是吴中事】
　　城西陂泛舟
　　【赵云北渼陂也在鄠县西五里后篇有与源大少府游陂诗应为西陂好可知也】
　　青蛾晧齿在楼船【见大人食刀诗注杜补遗宋玉笛赋曰严春使午子延长颈奋玉手摛朱唇耀皓齿吟清商起流徴朱买臣传诏买臣到郡治楼船　赵云宋南平王白纻舞曲曰佳人举防曜青蛾相如赋皓齿粲烂】横笛短箫悲天逺【赵云隋江縂梅花落诗横梅短箫凄复咽】春风自信牙樯动【庾信赋铁轴牙樯　赵云古歌辞象牙作帆樯緑丝何威蕤】迟日徐看锦防牵【吴甘宁以锦防牵船隋炀帝锦防龙舟】鱼吹细浪揺歌扇鷰蹴飞花落舞筵【以扇自障而歌故谓之歌扇揺则言浪之影也师云刘孝标诗屡将歌罢扇回拂影中尘】不有小舟能荡浆百壷那送酒如泉【师云古诗舟子荡浆游韩奕诗清酒百壶赵云浆所以隠楫之处古诗艇子打两桨洒如泉放左传酒如渑之语也】
　　赠田九判官【梁丘】
　　崆峒使节上青霄河陇降王欵圣朝【欵纳欵也　赵云此诗乃哥舒翰献防之事崆峒陇右之山名也翰于天宝八载为陇右节度使与吐蕃战于石堡城号神武军军上青霄言入朝见天子也葢领吐蕃降王以朝矣】宛马总肥春苜蓿【大宛国汉时通人嗜蒲萄酒马嗜苜蓿后贰师至宛取善马遂采蒲萄苜蓿种而归】将军祗数汉嫖姚【汉一作霍霍去病为嫖姚校尉注嫖音频妙姚音羊召反皆劲疾之皃今读音摽揺者非　赵云上句则得吐蕃之马矣大宛最出善马而吐蕃亦连彼一带马无不善者苜蓿所以饲马肥春苜蓿则其人朝在春时也下句指言翰也嫖姚字在汉书音去声而公作平声使又常曰借问大将谁恐是霍嫖姚沈存中笔谈亦尝论矣岂杜公传受为平声邪无害于义葢周庾信画屏风诗押飘字韵末句云寒衣湏及早将寄霍嫖姚又梁箫子显日出东南隅行云押霄字韵而云汉马三万匹夫婿仕嫖姚】陈留阮瑀谁争长【王粲传始文帝为五官将及平原侯植皆好文学粲与北海徐干字伟长广陵陈琳字孔璋陈留阮瑀字元瑜汝南应防字徳琏东平刘桢字公干并相友善　赵云以比田九也谁争长则瑀在七子之中为胜太祖辟之为寕谋祭酒也左传滕薛侯来朝争长】京兆田郎早见招【田奉为郎入奏事灵帝目送之曰堂堂乎张京兆田郎鳯字秀宗赵云又以比田九取其同姓见招字翻使左太冲诗冯公岂不伟白首不见招】麾下赖君才并入独能无意向渔樵【麾下谓军中旌麾之下渔樵杜公自谓也　赵云言主将麾下赖田君之才与诸俊并入可独能无意而甘心向于渔樵乎旧注以公自谓公时是布衣亦岂有便千人提挈入大将幕之理邪】
　　赠献纳使起居田舍人
　　献纳司存雨露边【武后初置　以受四方之书谓之理使宗改为献纳使　赵云唐制献纳使掌受封事以献天子盖取两都赋序日月献纳也论语笾豆之事则有司存雨露边则言天子施恩泽之地】地分清切任才贤【刘公韩诗拘限清切禁　赵云此言田君之为起居舍人起居舍人从六品上中书省斯为禁近矣】舍人退食收封事【唐以舍人给事中知匦事】宫女开函近御筵【函为匦函也宫女开函以所投封事奏御也　赵云诗退食自公旧注引武后置理匦使宗改为献纳使其説是在天宝皆载帝以匦声近故也旧注又引唐以舍人给事中知匦事非是盖至徳元年方复理匦使之旧名至宝应元年命中书门下择正直清白官一人知匦以给事中中书舍人为理匦使今旧注乃以中书舍人当起居舍人以理匦使为知匦以宝应事当天宝皆非田公以起居舍人为献纳使故公诗有舍人字矣】晓漏追趋青琐闼【青琐门也范彦龙诗摄官青琐闼遥望鳯凰池】晴窻防检白云篇【薛云右按汉武帝秋鳯诗曰秋风起兮白云飞淮南王安武帝毎为报书及赐常召司马相如等视草乃遣　赵云汉宫室有青琐门刻为连琐之而青涂之防检白云篇盖言天子亲昵田君如此】扬雄更有河东赋唯待吹嘘送上天【扬雄成帝时客有荐号文似相如还上河东赋此子美自比雄也故有待吹嘘之句　赵云汉成帝追观先代遗踪亦思欲齐其徳号扬雄以为临渊羡鱼不如退而结网上自西岳还雄上河东赋以劝令公自比于雄欲有所讽誎而上河东赋以田君为献纳使有吹嘘之理旧注引有荐雄者考雄傅荐雄时止是甘泉赋乃附旧其説】
　　送韦书记赴安西
　　夫子歘通贵云泥相望县【云泥犹贵贱之逺如云之与泥　赵云歘音许勿切有所吹起貎忽然而贵也详公诗意则韦君亦贫困矣忽然通贵遂有云泥之隔扬雄解嘲当涂者入青云失路者委沟渠呉苍与矫慎书遂有乗云行泥之语　晋丁彬书云泥异途邈矣悬絶】白头无籍在【无籍在朝列也籍如通籍之籍】朱绂有哀怜【曹子建俯愧朱绂有一作即赵云上句公自言也谓无所倚借故用对哀怜字或一作籍为通籍之籍非惟不对又不连接上句又不指言谁人盖以言韦君则既为官矣以言公身则作此诗时未曽有官也盖后篇重过何氏云何路霑防禄归山买薄田岂不明甚下句言韦为书记则服绯矣有哀怜则言朱绂之人有哀怜于我】书记赴三防【采薇岂敢定居一月三防注防胜也三胜谓侵伐战也】公车留二年【东方朔待诏公车师古曰公车令属卫尉上书者所诣】欲浮江海去此别意茫然【公以道不偶时欲放迹于江海论语道不行乗桴浮于海赵云三赴战胜之地指安西主将也又以言韦君公车留二年则公自谓公自负其才既见韦之通贵而身】
　　【留公车故欲去而之江海矣公三十九嵗之冬上三大礼赋四十嵗之春后方召试得官此三十九嵗已前未有官诗盖尝有诣公车之事矣应是三大礼赋已前屡进赋而无报所以云留于公车矣】
　　陪郑广文游何将军山林十首
　　【东方朔传窦太主曰回舆枉路临妾山林应劭曰公主园中有山谦不敢称第故托言山林也】
　　不识南塘路今知第五桥【师云南塘第五桥皆秦川地名　赵云此両句是对南塘第五桥之名于志在万年县郭外之西南后有郑十八防贬台州司户而题其居云第五桥邉流恨水皇陂岸北结愁亭则第五桥与皇陂当是目前相近之处长安皇子陂在万年县西南二十五里以秦葬皇子起冢陂北原上得名以皇子陂推之第五桥可见如是则何将军山林所过之地矣故于首句言之】名园依绿水【谢晖逶迤帯绿水】野竹上青霄【北山移文干青霄而真上新添庾杲之泛緑水依芙蕖虽其义不同而必谓以有出处对属则摘字当本诸此】谷口旧相得【前汉王贡传郑子真修身白保成帝时大将军王鳯以礼聘子真子真不诎而终扬雄曰谷口郑子真不诎其志耕于嵒石之下名震京师　赵云指言广文也】濠梁同见招【庄子与恵子同游濠梁之上　赵云相亲为荘惠也】平生为幽兴未惜马蹄遥
　　右一
　　百顷风潭上千章夏木清【师云谢灵运诗风潭寒皎防赵云此篇真道景物旧本作千重非是师民瞻本作章汉食货志注大木曰章夏木则言其功用在夏而清也】卑枝低结子【赵云魏文帝芙蓉池作云卑枝拂羽盖师师云古诗卑枝成屋椽】接叶暗巢鸎【师云庾亮赋接叶巢春语之鸎】鲜鲫银丝鲙香芹碧涧羮【谢灵运铜陵映碧涧赵云言所煑之羮乃碧涧之香芹也薛补遗碧涧地名唐长卿有碧涧别墅诗】翻疑柂楼底晩饭越中行【赵云公往时在越州今言何将军山林之景似之也】
　　右二
　　万里戎王子何年别月支【张骞传匈奴破月氏王师古月氏西域胡国也氏音支】异花开絶域滋蔓匝清池【赵云戎王子説者以为花名义固然也下句云异花自分明矣言万里则其来远言月支是必月支之物】汉使徒空到【如张骞李广利之类】神农竟不知【神农尝百草之滋味而竟不知言多异卉也　师云汉使如博望侯之得石榴贰则师之得蓿胡桃种于絶城而无此异花故曰空到本草亦不载故曰不知】露翻兼雨打开坼渐离披【扬雄赋配藜四施注配藜披离也　赵云雨打虽常语而涅□经有风雨所打宋玉云白露下众草兮奄梧楸以离披旧注所引非祖出】
　　右三
　　旁舍连髙竹【赵云汉髙祖纪髙祖适从旁舍来】疎篱帯晩花碾涡深没马【碾涡碾硙问水涡漩也】藤蔓曲藏虵词赋工无益山林迹未賖尽捻书籍卖来问尔东家【赵云时公方为布衣故曰词赋功无益又言我之踪迹亦不逺在山林也王粲邕蔡邕见而竒之曰吾家书籍文章当与之鲁有东家丘问舍盖问舍之问】
　　右四
　　賸水沧江破残山碣石开【师云谢琨诗小江流剰水赵云任彦升诗沧江路穷此故对碣石禹贡地名碣石以其碣起之石矣所谓碑碣盖取此沧江破而为賸水碣石开而为残山賸水残山杜公之新语宋子京得之于唐书中有残膏賸馥之句賸俗作剰】緑垂风折笋红绽雨肥梅【赵云上句义言风折笋茵緑下言雨肥梅绽红句法以例言为老健】银甲弹筝用【古诗十五学弹筝银甲不曽卸以银作指甲取其有声】金鱼换酒来【阮孚为常侍以金貂换酒帝宥之】兴移无洒扫随意坐莓苔【赵云此尤见其野逸之兴】
　　右五
　　风磴吹隂雪【磴石道也师云鲍照诗既类风磴复象天井　赵云石梯之道也】云门吼瀑泉【师云谢光逺山近云门防】酒醒思卧簟衣冷得【一作欲】装绵【赵云得字似问辞言衣之冷矣得装绵乎宜装绵也】野老来看客河鱼不取钱秪疑淳朴处自有一山川【赵云丘希范诗野老时一望左传河鱼腹疾淳朴者太古之世也以其山野乃淳朴处矣】
　　右六
　　棘树寒云色茵陈春藕香【师云本草经冬茵陈经不死因旧茵而生故曰茵陈云】脆添生菜美隂益食单凉【赵云四句连义脆添生菜美言生菜非一矣而茵陈春藕之香脆又添其美也隂益食单凉言铺食单于棘树之下隂益其凉也谓之则山中已凉而又凉也盖】野鹤清晨出【一作至】山精白日藏石林蟠水府百里独苍苍【山精魅　赵云嵇绍昻昻然如野鹤之在鸡羣蜀帝得山精以为妻庾信诗山精镂宝刀水府则积水之府庾信温泉碑云贝阙龙宫沈沦于水府】
　　右七
　　忆过杨柳渚【渚洲渚也荆州有渚宫】走马定昆池【唐安乐公主作定昆池言胜昆明池也　赵云皆何将军山林所经】醉把青荷叶狂遗白接防【世说白接防衫也山简为襄阳守尝醉习家髙阳池襄阳小皃歌曰山公时一醉逍遥髙阳池日暮倒载归酩酊无所知复乗騘马去倒着白接防举手问葛强何如并州儿　赵云陈柤孙登诗有青荷叶日晖及古诗有荷叶何田田故合而用之】刺船思郢客【郢客善操舟　赵云宋玉对问云客有歌于郢中者可化用郢客矣】解水乞吴儿【吴儿善泅　赵云南人谓北人为伧父北人谓南人为吴儿皆常谓也暗使晋书夏仲御能随水为戏操柂正橹折旋中流继而贾充以卤簿妓女绕其船统若无所闻充曰此吴皃是木人石心也又可证其解水之字】坐对秦山晩江湖兴颇随【赵云言虽在秦地而其山清幽有江湖之兴也】
　　右八
　　床上书连屋阶前树拂云【赵云公于竹诗亦云防见拂云长郭景纯游仙诗有逸翮思拂霄】将军不好武稚子揔能文【赵云魏武帝令曰往嵗造百辟刀五枝先以一与五官将其余四吾诸子中有不好武而好文学将以次与之】醒酒防风入【嵇康四言防风动桂】聴诗静夜分【沈休文月华临静夜】絺衣挂萝薜【师云潘尼赋絺衣独桂于青萝】凉月白纷纷【赵云月白谓之纷纷言其影在薜萝之间如此萝薜者藤萝与薜荔也诗人毎使薜萝谓是雨物故得倒用东坡亦尝摘此为句云九衢人防月纷纷】
　　右九
　　幽意忽不惬【古诗幽意无防絶】归期无奈何【赵云幽意所以不惬者以湏有归期故也世说云左太冲作三都赋初思意甚不惬摘而用之】出门流水住回首白云多【一作杂花多非　赵云杂花多非流水住则又见其处所当水平慢不流之处为平地矣　师云张潜诗山近白云多】自笑灯前舞谁怜醉后歌秪应与朋好风雨亦来过【赵云朋好朋之相好也顔延年作陶徴士诔询诸友好此诗十篇盖春末夏初之作有曰千章夏木清有曰茵陈春藕香有曰醉把青荷叶有曰巢鸎曰肥梅有言芹言笋也】
　　右十
　　重过何氏五首
　　问讯东桥竹【师云褚诗问讯南巷士】将军有报书【赵云言欲重过主人所以托为问讯其竹而报许之也故有下句速往之义】倒衣还命驾【倒衣为闻报而欲遽往急命驾也如诗颠倒衣裳】髙枕乃吾庐【主人无间故客至则安之若吾庐也陶潜吾亦爱吾庐　赵云命驾字起于每一相思千里命驾言往之速也史云不得髙枕而我又觧嘲有庸夫髙枕而有余】花妥鸎捎蝶溪喧獭趁鱼重来休沐地【师云汉律吏五日休下沐言休息以洗沐也】真作野人居【赵云上句言见闻之景物也而句法则花枝安妥之际有鸎捎掠于蝶溪声喧沸之中是獭趁鱼也汉制有官者赐休沐张安世传休沐未尝出今何氏山林本休休之地而真作野人居则幽静可知矣】
　　右一
　　山雨樽仍在沙沈榻未移犬迎曽宿客鸦护落巢儿【赵云此言重来所见之事樽榻皆前日之所设与樽在而榻未移又见将军之好客也护字公尝使防隼护巢归皆道实事之句】云薄翠微寺天清皇子陂【皇子陂陂名也　赵云长安志载翠微宫在万年县外终南山上之又云长安县南六十里元和中改为翠防寺时在公死三十余年之后而今诗云寺为疑然二县皆倚郭虽分县名其实相连可亘不足疑矣翠微既在终南之上其山之长逺又属万年或属长安只以地界言之又不足疑惟宫寺之名本出临时而宫可谓之寺寺可谓之宫于义无害故公使字偶尔犯邪当俟博闻者辨之若志所载止有北原陂在万年县西南二十五年以秦塟皇子赵冢陂北原上得名别无黄子之称旧本作黄字误矣公前篇云今知第五桥字而题郑十八著作防诗云第五桥邉流恨水皇陂岸北结愁亭正相近之地则黄子当为皇子矣】向来幽兴极歩屣过东篱【陶潜采菊东篱下赵云言幽兴之极已自前明今重来步屣过东篱言其熟也屣无根之屣音所尒切】
　　右二
　　落日平台上【梁孝王传孝王筑东苑广睢阳城大治宫室为复道自宫连属于平台三十余里师云台非长安景杜因台以用字耳　赵云此平直言景物耳平台应是有平穏之台而纪其实旧注非是】春风啜茗时石栏斜防笔【赵云置砚于石栏之上也】桐叶坐题诗翡翠鸣衣桁蜻蜓立钓丝自今幽兴熟【一作自逄今日兴】来往亦无期【师云顾况坐于流水上得桐叶题诗云一入深宫里年年不见春聊题一片叶寄与有情人明日况于上流复题泛于陂中后十日复得诗意荅况者沈约诗日色下衣桁】
　　右三
　　颇恠朝参懒【乐于安闲故懒于入朝参谒】应耽野趣长雨抛金锁甲苔卧緑沈枪【枪甲皆器之犀利者不以功名为务故雨霑苔卧也薛云右按车頴秦书曰苻坚使熊邈造金银细铠金为綖以缧之緑沈精铁也北史隋文帝赐张奫緑沈枪甲兽文具装武库赋曰緑沈之枪杜补遗尝博考緑沈之义或以为漆或以为用緑为饰羲之笔经云有人以緑沈漆竹及镂管见遗藏之多】
　　【年□有爱玩讵必金寳雕琢然后为乎此以緑责沈为漆也又广志曰緑沈古弓名刘劭赵都赋曰其器用则六弓四弩緑沈黄间堂溪鱼肠丁令角端古乐府结客少年埸行云緑沈明月金络浮云辔此言緑沈皆谓弓也弩名黄间以饰之也弓谓之緑沈其亦以緑以为饰乎緑沈枪疑亦以緑而为饰　赵云甲言金锁以金线连锁之也苻坚所造乃其类也枪言緑沈色以色之物沈抹其柄也苻防创所引是至引北史隋文帝所赐张奫妄意觧为精铁非也杜田所引则可以见弓也甲也笔也枪也或緑漆之或緑涂之皆谓之緑沈　师云梁简文帝诗吴戈夏服箭冀马緑沈弓】手自移蒲桺家才足稻粱【赵云上句以言野趣之真蒲桞一物耳即所谓杨也是本有杨有桞尔雅曰旄泽柳是也下句言其野趣杨蒲柳之安稻梁九谷之二物诗云不能蓻稻粱】看君用幽意白日到羲皇【陶潜云羲皇上人赵云言到羲皇则身到其世即同其人到字最为着力韩退之送僧澄观言僧伽塔云僧伽后出淮泗上势到众佛尤瑰竒乃此到字矣言白日字有雍容闲暇不尽之意如落花游丝白日静也】
　　右四
　　到此应尝宿相留可判年蹉【差跌也】暮容色【衰暮也】怅望好林泉何路霑微禄归山买薄田斯游恐不遂把酒意茫然【贾谊鹏赋斯游遂成卒被五刑斯游此游也谓霑禄买田之事也以为李斯则非赵云时公方为布衣当在三十九嵗冬之前盖次篇赵云时游诗曰四十明朝过而公三十九嵗之冬方献三赋次年方召试得官授河西尉不行为右率府胄曹也斯游恐不遂言此游恐不遂其意耳】
　　右五
　　冬日有懐李白
　　寂寞书斋里终朝独尔思更寻嘉树传不忘角弓诗【昭二年传晋使韩宣子来聘公享之赋角弓赋角弓既享宴于季氏有嘉树焉宣子誉之武子曰敢不封殖此树以无忘角弓遂赋甘棠宣子曰起不堪也无以及召公赵云晋韩宣子聘鲁公享之宣子赋角弓盖言兄弟之国宣相亲也公前有诗于白云余亦东蒙客怜君如弟兄故今诗云更寻嘉树传不忘角弓诗此与醉眠秋共被暗使姜肱兄弟事合矣以事出昭二年传故云嘉树传以在书斋里而思白故于读书之中更寻此传传因寻此传故不忘角弓言兄弟相亲之意东坡送宋希元诗云它时莫忘角弓篇又题万松诗云慇懃记取角弓诗皆由杜公发之也】裋褐风霜入【贡禹防褐不完】还丹日月迟【道经言还丹能使人长生不死　师云言自授箓成功之晚盖白尝从北海髙天师授道箓于齐州紫极宫　赵云防褐当以短为正又杜公咏懐云赐浴皆长缨与宴非短褐以长对短其义尤明短褐言白之贫还丹言白有仙风道骨其所烧还丹可以迟延日月贺知章号曰谪仙人白与道士司马子微游则还丹在白为当体】未因乗兴去【王子猷乗兴□载安道】空有鹿门期【汉隂有鹿门山庞徳公所隠之地　赵云公自言无因乗兴如子猷访戴而去徙与白有效庞徳公隠鹿门山之期约也】
　　杜位宅守嵗
　　守嵗阿戎家【王戎字濬仲少院籍二十嵗而籍与之交籍素与戎父浑为友戎年十五随父浑在郎舍籍毎适浑俄顷辄去过视戎良乆然后出谓浑曰共卿语不如与阿戎谈　赵云东坡诗云头上春幡笑阿咸又云欲唤阿咸来守嵗林乌枥马鬪喧哗则杜诗善本当是阿咸字众本皆作阿戎而旧注引王戎事大误意者杜位小字阿咸也】椒盘已颂花【周庾信正旦诗椒花逐颂来赵云晋刘臻妻元日献椒花颂旧注非事祖矣】盍簮喧枥马【陈隂铿诗云亭嘶皆枥马易勿疑朋盍簮】列炬散林鸦四十明朝过飞腾暮景斜谁能更拘束烂醉是生涯【赵云过逾过也公所以感叹颇有深意盖记曰四十曰强而仕公于天寳九载三十九嵗之冬预献明年三大礼赋表云甫行四十载矣沈埋盛则则亦急于仕矣天寳十载方召试授官得河西尉不行则所当强仕之年官犹未定宜其感叹之切矣故下云飞腾暮景斜而扑句付之醉也选有羽爵飞腾以四十对飞腾不必以数对数此公之妙处景斜字沈约传景斜乃出】
　　与鄠县源大少府宴渼陂【得寒字】
　　应为西陂好金钱罄一飡【上林赋日出东沼入乎西陂前汉曹丘生招权顾金钱吴越春秋伍子胥至瀬水之上谓女子曰夫人可得一飡乎孔融传一飡之惠必报】饭抄云子白【云子雨也荀子云赋曰托地而游宇友风而子雨】嚼水精寒【薛云汉武帝内传王母谓帝曰太上之药有风实云子　师云汉武帝炼丹成以成者为桃实白者为云子　赵云云子指言菰菜饭也西陂中则有菰矣宋玉云主人女炊香菰子饭为菰米之香滑洁白然后足以当云子之譬或曰菰米本黒不白也然公诗有云秒菰为黒穟精凿成白粲则舂之精乃白矣云子出汉武帝内传薛苍舒所引是旧注非】无计回船下空愁避酒难主人情烂熳持荅翠琅玕【四愁诗美人赠我翠琅玕何以报之双玉盘　赵云情烂熳盖情多之意持荅翠琅玕意以篇什当之也矣】
　　崔驸马山亭宴集
　　萧史幽栖地【箫史弄玉夫也好吹箫教弄玉作鳯鸣而作鳯台一旦夫妻皆随鳯去　赵云箫史秦女弄玉之婿故得以言驸马】林间踏鸟毛洑流何处入【洄洑之水也】乱石闭门髙【赵云皆言其幽栖】客醉挥金椀诗成得绣袍【李白外传云白对明皇撰乐府新词得宫锦袍赵云醉挥金椀诗得绣袍皆富贵家事挥者弃也既醉而遂以金椀与之史有挥橐金者又戴诗云挥金留客坐乃此诗挥金椀之义武后使东方虬宋之问赋诗先成者得锦袍亦此得绣袍之谓旧注所引非是盖诗意不在此】秋秋多宴防终日困香醪
　　九月杨奉先会白水崔明府
　　今日潘懐县【潘岳自河阳转懐令】同时陆浚仪【陆云出补浚仪令县居都防之要为难理云到官肃】坐开桑落酒【世説桑落河多美酒】来把菊花枝【晋阳秋曰陶潜九月九日无酒宅边樀菊盈把望见白衣人至乃王送酒便饮醉而归　赵云上句指言两令之相防也刘随喜造酒熟于桑落之辰故酒得名焉水经载之详矣庾信从蒲使君乞酒蒲城桑落熟灞岸菊花花秋又谢卫王赐桑落酒诗曰停杯待菊花盖桑叶落则菊花开之时当桑叶落而酒熟乃饮酒之矣旧注非】天宇清霜净【言气宇清澈也】公堂宿雾披【卫瓘见乐广曰若披云雾而覩青天　赵云公自言其得见二令公堂则杨奉先之公堂也】晩酣留客舞鳬舄共参差【王乔为邺令事参差亦包两令言之】
　　赠翰林张四学士
　　翰林逼华盖【蔡邕传拥华盖两奉皇极逼言宻而帝座】鲸力破沧溟【杜补遗晋天文志曰大帝上九星曰华盖所以覆大帝之座也天子之华盖象之古今注曰华盖皇帝所作也与尤战于涿鹿之野常有五色云气金枝玉叶覆之而作华盖唐百官志宗初置翰林待诏以张説张九龄等为之掌四方表防批荅应和文章既而又以中书务剧乃选文学之士号翰林供奉分掌制诰书勑又改供奉为学士専掌内命其后选用益重而礼遇益亲至号为内相又以为天子私人内宴则居宰相之下一品之上韦执谊翰林旧事曰翰林院在右银台门内麟徳殿西学士院在翰林院之南后又置东院于金鸾殿西随上所在而迁取其近便也故事中书黄麻为纶命重轻之辨近者所出独得用黄麻有用白麻者皆在此院矧此院之置尤为切近左接寝殿北瞻彤楼晨趋璝闼夕宿严卫宻之至也备待顾问辨疑释非持缣牍授遣羣务职之重也赵云又职林云自至徳后天子召集贤学士于禁中草诏因在翰林待进止遂以名而置院毎在禁中天子】
　　【所在皆有待诏之所斯为逼华盖矣沧溟又以游泳寛纵之地鲸力破之则如宗慤云愿乘风吹万里浪之破】天上张公子【公子公侯之子孙美张翰林称天上言非人间　赵云凡诗人于姓张者得曰张公子盖以前汉赵皇后传有张公子时相见如杜牧赠张祐亦曰谁人得似张公子是也其在禁中故故言天上也旧注非也】宫中汉客星【汉光武引严光入论道太史奏客星犯御座甚急　赵云博物志载后汉人乗槎至天河之侧见饮牛者使问严君曰客星星犯斗牛而公诗毎作张骞为使寻河事盖承用然也如庾肩吾奉使江州船中七夕诗曰汉使俱为客星槎共逐流亦以汉使贴星槎使矣今诗与张学士故得用张骞事旧注非】赋诗拾翠殿佐酒望云亭【赋诗佐酒言侍从宴尝也赵云拾翠在东内大福殿东南望云在西内景福台西以其应和文章且礼遇内宴】紫诰仍兼绾黄麻似六经【翰林学士掌制诰紫诰谓以紫泥封诰也黄麻谓冩词于黄纸上似六经言训辞深厚如六经也杜补遗陇右记曰武都紫水有泥其色紫而粘贡之用封玺书故诏诰有紫泥之美后汉舆服志注汉书仪曰天子信玺六皆以武都紫泥封青囊白素褁两端无缝元注紫泥封诰是以王子言拾遗元封元年浮圻国贡兰金之泥此金出阳渊水常沸涌金状混混若泥如紫磨之色以此封诏函及诸宫门魅不敢于汉世上将出征及诸使絶国多以此泥为印封卫张骞传介子苏武之使皆受金泥之玺以封也冯鉴续事始贞观十年太宗诏用黄麻纸冩诏勅文又髙宗上元三年诏曰勑制施行既为永式比用白纸多为虫蠹自今以后尚书省颁下诸司诸州县并用黄纸　赵云李肇翰林志云凡赐与征召宣索处分曰诏用白麻纸慰抚军旅曰书用黄麻纸又云南召及清平官书用黄麻纸】内分金帯赤恩与荔枝青【翰林拜命日赐金荔枝帯　赵云杨文公谈苑载腰帯凡金玉犀银之品自枢宰节度使赐二十五两金帯旧用荔枝松花御仙三品虽是本朝名式然成旧用则亦循唐故事矣三品以荔枝为首本以赐枢宰节度今诗句则言出于殊恩非常例故也谓之荔枝青言金色之青荧也公诗又曰君看银印青】无复随髙鳯【髙鳯后汉逸民也言张翰林已在显贵不复与髙鳯为偶矣】空余泣聚萤【车家贫无灯火以绢囊盛萤火以照书读之　杜正谬髙鳯者鳯之飞鸣必在于髙如诗云鸣鳯鸣矣于彼髙防之类顔延年秋胡诗云椅梧倾髙鳯寒谷待鸣律元注非是　赵云此公自谓也髙鳯指言张翰林旧注非待无义岂可以人名对聚集之萤乎诗意盖云我不能更随张翰林之髙骞而止余泣于聚萤耳】此生任春草垂老独漂萍【春草言不实流落漂泛如萍之在水也　赵云此言任春时之草生几度更不管年华之去耳此憾慨之言旧注非是】傥忆山阳防悲謌在一聴【山阳嵇康所居乃竹林之防也向秀经康山阳旧居作闻笛赋　赵云向秀思旧赋序云与嵇吕安居止接近公今所谓防字盖嵇嵇向吕也它日向秀不见嵇康作思旧赋公今言傥忆者正预指它日隔阔之事意谓若以山阳之防为可意则今日悲歌宜在一聴而勿忽之也】
　　送张二十叅军赴蜀州因呈扬五侍御
　　好去张公子【见前注】通家别恨添【两家相通来往言至契孰此别恨所以添耳赵云通家字使孔融语】两行秦树直万防蜀山尖【赵云张二十由秦而趋蜀其所厯者秦树与蜀山也树直山尖语可谓新竒矣直盖直木无曲影之直】御史新骢马【谓呈持侍御也恒典拜侍御史常乗骢马京师畏惮为语曰行行且止避骢马御史】叅军旧紫髯【为张赴参军也郄超髯府中语曰髯参军　赵云旧注是但紫髯子却因孙权传号紫髯将军可得取而合用之】皇华吾善处于汝定无嫌【皇华遣使臣之诗也言张有使才　赵云诗皇皇者华两句正以言扬侍御为皇华之使乃吾所厚善之人则于张二十亦必无嫌所以荐之也旧注非是】
　　陪诸贵公子丈八沟携妓纳凉晚际遇雨
　　落日放船好轻风生浪迟竹深留客处荷浄纳凉时【赵云自梁简文帝来皆有纳凉诗而陈徐陵诗句有曰纳凉髙树下简文帝晚景纳凉诗曰鸟栖星欲见荷净月应求】公子调氷水佳人雪藕丝【谢晖诗秋藕折轻丝薛苍舒杜补遗皆言如家语以黍雪桃之雪且引其注云雪拭也　赵云贵家有以蜜或乳糖伴雪而食者氷水言调岂亦用香美之物调和之乎不然触氷为水为戯耳雪藕丝盖雪断之雪此是方言如家语则后人所谓洗雪之雪者矣非此之谓】片云头上黑应是雨催诗【赵云此盖以为戯也雨甚当速归而诗不了则黑云将欲为雨以催之笑东坡尝使纎纎入麦黄花乱飒飒催诗白雨来】
　　右一
　　雨来霑席上风急打船头【急一作恶　赵云示涅□经云风雨所打亦是方言言盖江南有谓之打头风者也】越女红裙湿燕姬翠黛愁【越多美女西施越女也古诗燕赵多佳人　赵云越女燕姫盖収乗七发云越女侍侧齐姬奉后而鲍明逺舞鹤云燕姫色沮巴童心耻也】缆侵堤栁系幔巻浪花浮【浪起如花也　赵云急雨当避进舟于岸傍故侵隄栁而系防也下句慢巻如浪花浮之间盖雨景中看之也巻字与梁间文帝纳凉诗珠连影空巻及王勃珠帘暮巻西山雨之巻同】归路翻萧飒陂塘五月秋【赵云必著称月者以当五月炎天而遂成秋为可记録范元实诗眼尝论其类此者】
　　右二
　　白水明府舅宅喜雨【得过字】
　　吾舅政如此【喜雨之应祷故美其政也】古人谁复过碧山晴又湿白水雨偏多精祷既不昧欢娱将谓何汤年旱颇甚今日醉歌【汤有七年之旱此诗先祷精祷不昧即祷而得雨也故有醉歌之句论语闻歌之声】
　　陪李金吾花下饮
　　胜地初相引徐行得自娱见轻吹鸟毳随意数花须【赵云徐行所以对胜地其作余行非吹鸟毳数花须所以自娱】细草称偏坐香醪懒再沽【赵云称字去声如公尝自偏欢腹腴愧年少渔父忌偏醒骥病思偏秣之义此饮酒阑而歇于细草之上惟其偏可于此坐则不思起矣虽酒尽亦懒再沽也】醉归应犯夜可怕李金吾【汉制金吾将军主徼逃京师　杜补遗桉韦述西都新记曰京城街衢有金吾晓暝传呼以禁夜行唯正月十五日夜勑许金吾弛禁前后各一日故中书侍郎苏味道上元诗有金吾不禁夜玉漏莫相催之句　赵云此戯李金吾也王褒洞箫赋云颂有醉归之歌犯夜亦有所载世説云王安期作东海吏録犯夜人至王问何处来云从师受书还不觉夜王曰鞭挞甯越以立为名恐非致化之本使吏送归其家薛梦符所引李广覇陵事非言可怕则不怕之也与可惮可但可能之可同】
　　赠髙式顔
　　【赵云髙式之族侄也见适集】
　　昔别是何处相逢皆老夫【赵云是字可以对皆字一作人非是】故人还寂寞削迹共艰虞【庄子孔子削迹于卫　赵云削迹庄子又曰削迹捐势则自削藏也削迹于卫则人拂削其迹今此言共难虞则遭人弃逐矣此所为寂寞也】自失论文友空如卖酒垆平生飞动意见尔不能无【赵云魏文帝典论有论文一篇论文最为难事公与李白诗云何时一樽酒重与细论文则李白与公敌体方能当之今指髙为论文之友则必能文者友既相失空知酒垆所在不复何人可与共饮也相如传注云垆者卖酒之处无人共饮则亦沈滞块处而已忽一见髙式顔则平生飞扬转动之意不能自已也沈佺期于李侍郎祭文云思含飞动才冠卿云】
　　赠比部萧郎中十兄【甫徒姑之子】
　　有美生人杰【诗有美一人汉高祖云三者皆人杰吾能用之】由来积徳门【书汝方积徳汉叔孙通礼乐百年之积而后可兴】汉朝丞相系【谓萧相国何】梁日帝王孙【梁武帝姓萧　赵云此篇是正格破题便对诗有美一人生人杰应是生民杰唐太宗名世民故毎改世为代改名为人孟子云自生民以来未有如孔子者易其所由来者渐矣诗人多用积徳字徳裕□齐王铭曰胄其积徳必有君临也此以引下句】蕴借为郎乆【以蕴借而为郎也东观汉记桓荣温恭有蕴借文颖曰寛博有余也】魁梧秉哲尊【周悖传魁梧竒伟一音悟魁言丘墟壮大之意也悟者言其可惊悟也　赵云张良賛闻张良之智勇以为其貌魁梧奇伟注魁大儿梧言其可惊悟虽音去声而公作平声盖当时皆读为吾马顔师古自言之矣司马相如以赀为郎不式不愿为郎书经徳秉哲】词华倾后辈风雅霭孤鶱【赵云一字从鸟虚言切飞举之貌也此属元字韵中若其下从马而为一字起是起防切注云马腹絷又亏也乃属先字韵学者多误故为明之】宅相荣姻戚【晋魏舒少孤为外家甯氏所养甯氏起宅相宅者云当出贵甥舒曰当为外氏成此宅舒后果为公　杜补遗北史李灵传邢晏称其甥李绘曰如对珠玉宅相之竒良在此甥又文苑传王褒字子深七嵗能作文外祖梁司空爱之谓宾客曰此儿当成吾宅相　赵云萧兄杜家之外孙故此之魏舒】儿童惠讨论【言方儿童时得萧兄会以讨论之益矣自此而下公转入自述之事也书序讨论坟典】见知真自幼【潘安仁懐旧赋序云余十二而获见知于父有东越戴侯杨君遂申之以婚姻】谋拙愧诸昆【子美与萧为姑舅之昆仲也赵云言见知于萧兄已自防时而自后谋拙则毎愧诸兄书盘庚子亦拙谋作乃逸】漂荡云天濶沈埋日月奔【云天阔言漂荡而去辽逺也又日月奔谓沈埋而嵗月易失也】致君时已晩怀古意空存【赵云其谋拙者漂荡于外而不能仕进以致君也魏应璩与从弟君胄书曰思致君于有虞济蒸民于涂炭懐古赋选曰盼山川而懐古又曰慨长思而懐古其漂荡于外乃在齐鲁下句使山阳愚谷事乃是齐鲁相近之地地理志山阳汉属兖州愚公谷在青州临淄考之地图青州在兖州东而临淄县在州西北至十里则山阳与愚谷相近审矣在齐鲁则为云天阔旣漂荡之乆则为日月奔日月旣奔则致君遂晚而徒余懐古之意存耳】中散山阳鍜【嵇康为中散大夫性絶巧好鍜王戎自言与康居山阳二十年未尝见喜愠之色向秀传嵇康善鍜秀为之佐相对欣然旁若无人　赵云嵇康居在山阳初康贫与向秀鍜于大树之下自赡给颍川钟防贵公子也精练有才辩故往造焉康不为之礼而鍜不辍良乆会去康谓曰何所闻而来何所见而去防以此恨之譛康于帝则有东市之刑公在山阳之间因懐古感慨】愚公野谷村【列子愚公移山而山北之叟笑之　赵云韩子齐相公逐鹿入谷见一老问是为何谷对曰为愚公谷以臣名之桓公曰视公仪状非愚人何为以愚公名之对曰臣故畜牸牛生子大卖之而买驹少年曰牛不能生马遂持驹去傍邻以臣为愚故名愚公管仲再拜曰此夷吾之过也使尧在上咎繇为理安有取驹者乎旧注所引岂可谓之野谷村哉公在愚谷之间因懐古感慨然懐愚公之村则有强者凌轹之思矣　杜云江淹兎园赋坐帐无鹤支床有一寸二寸之鱼三竿两竿之竹名为野人之家是谓愚公之谷】宁纡长者辙归老任乾坤【陈平以席为门多长者车辙陶潜王公纡轸　赵云公在山阳愚谷之间自以其地僻矣而萧兄临之故有此句言不烦萧兄之枉顾姑任乾坤而归老则萧兄必是向西北人自此归矣感动萧兄我亦将自飘荡亡所归矣盖孤愤之辞也】
　　九日曲江
　　缀席茱茰好【风土记俗于九月九日折茱茰房以挿头言辟邪恶　赵云西京杂记九月九日佩茱茰食饵饮菊花酒云令人长夀盖传自古莫知其由今学者但知费长房教桓景避灾厄令举家缝茱茰囊系臂事而又风土记所云是不知本始也】浮舟菡蓞衰【莲茎为茄叶为荷花为菡蓞根为藕】季秋时欲半【一作百年秋已半　赵云一作之句无义】九日意兼悲江水清源曲【西京杂记以水源屈曲故谓之曲江】荆门此路疑【桓温以九日宴从事于龙山孟嘉落防龙山在荆州门外也　赵云按剧谈録曲江本秦时隑州隑即碕字巨依切唐开元中防凿为胜景南即紫云楼芙蓉苑西即杏园慈恩寺花卉环列烟水明媚都人逰赏盛于中和上已节九域志载江陵府古迹有落防台乃龙山矣今言在曲江作重九而疑是龙山故曰荆门此路疑】晩来髙兴尽揺荡菊花期【陶潜九日无酒折菊盈把至晩王送酒遂醉而返赵云此言日晚兴尽则菊花期约又在明年今日焉期为揺荡矣殷仲文九日作诗独有清秋日能使髙兴尽】
　　官定后戯赠
　　【时免河西尉为右卫率府兵曹赵云此公自赠耳故云戯也】
　　不作河西尉凄凉为折腰【陶潜为彭泽令郡遣督邮至县吏白应束帯见之潜叹曰吾不能为五斗米折腰】老夫怕趋走率府且逍遥【老夫自言也谓州县有趋走之劳故怕率府闲曹也得自肆而已】躭酒须微禄狂歌托圣朝故山归兴尽回首向风飚【赵云天寳九载冬公预献三大礼赋明年十载乃召试文章初授河西尉辞不行更授卫率府兵曹故得以老夫为称谓须防禄故无复归山之兴但临风回首而已兴尽王子猷兴尽之义选诗有树头鸣风飚】
　　承沈八丈东美除膳部员外阻雨未遂驰贺奉寄此诗
　　今日西京掾多除南省郎【府掾四人同日拜郎】通家惟沈氏谒帝似冯唐【赵云孔融谒李膺曰我乃李君通家子弟也选诗云谒帝承明庐冯唐则公以自比盖唐以白首而见文帝公四十歳始縁献赋召试见明皇也】诗律羣公问儒门旧史长【赵云上句公自言其能诗下句以言沈东美谓之旧史则东美者史官沈既济之胄也】清秋便寓直【寓寄也晋潘岳兼虎贲郎将寄直于散骑省故云寓直】列宿顿辉光【谓郎官上应列宿　赵云上以言沈受命之时更平声下以言沈为膳部盖郎官应哀乌之星】未暇申宴慰含情空激扬司存何所比【比属也言司之所在何属】膳部黙凄伤【甫大门昔任此官赵云论语笾豆之事则有司存言沈丈之司何所比拟乎公直以此其大父也盖公之大父审言尝为此官故因沈丈而追感矣公自注云大门则大父之新称师民瞻本直改作大父以俟博闻者订丁】贫贱人事略经过霖潦妨礼同诸父长恩岂布衣忘【父长犹父兄之行也相尊尔天子谓同姓诸侯诸侯谓同姓大夫皆曰父　赵云以尊沈丈之年布衣则公新召试入官前此盖布衣耳】天路牵骐骥云台引栋梁【赵云枚乗古乐府云美人在云端天路隔无期而袁彦伯三国名臣賛曰整辔髙衢骧首云路此牵骐骥之谓也淮南子云云台之髙髙诱注髙际于云故曰云台袁彦伯三国名臣賛其言鲁肃曰荷檐梓乃构云台此引栋梁之谓也即非汉之台名传云骅骝骐骥天下之良马也陆玩祝曰莫倾人栋梁以比沈丈得位而引末句之意】徒懐贡公喜飒飒鬓毛苍【见窃效贡公喜柱王阳在位贡禹弹冠　赵云贡公喜字杜田于首篇止引刘孝标絶交论云王阳登则贡公喜罕生逝而国子悲为补旧注之遗此岂独出于刘孝标邪陆机鞠歌行云王阳登贡公欢罕生既没国子叹孰谓前人不相依傍欤此亦注文选所不到矣】





　　九家集注杜诗巻十八
　　钦定四库全书
　　九家集注杜诗巻十九　　宋　郭知逹　编近体诗
　　奉留赠集院崔于二学士【国学休烈】
　　昭代将垂白【昭明也昭代犹明时谢灵运星星白发垂】途穷乃呌阍【公因不第乃献赋阮籍哭途穷思赋呌帝阍】气冲星象表【赵云扬雄甘泉赋选巫咸兮呌帝阍气冲星象暗以剑为喻文选上呌星象】词感帝王尊【公尝有诗云往年文彩动人主赵云此四句言献三大礼赋也当天宝九载时方隆盛诗年三十九歳虽穷困自负其才献赋而上悦之故云旧注引公诗非是盖此方叙述其献赋之意而莫相疑行旧注所云则言献赋之后声闻辉赫召试中书堂而文彩动上也昭代本是昭世字鲍明逺云浮生旅昭世唐太宗讳世民故改世为代盖世改为盖代民民杰改为人杰杜钦传纪阳侯与钦子业书曰诚衰老姊垂白】天老书题目春官验讨论【春官宗伯公常不第于春官　赵云此却是方言试文章所谓集贤学士如堵墙观我落笔中书堂时也旧注所言又非是盖有词感帝王尊己言召试之文子却接言初赴举时乎公于进封西岳赋表云幸得奏赋待制于集贤委学官试文章则出题目者宰相而审验之者礼部矣三公谓之卿老又谓之元老天老盖天子之老也而黄帝之臣有天老焉】倚风遗鹢路【左传六鶂退飞过宋都风也公自言不第若鹢之遇风遗路耳】随水到龙门【三秦记龙门鱼登者化为龙公不第故曰到也】竟与蛟螭杂宁【一作空】无燕雀喧【言不能自致霄汉故杂蛟螭也燕雀喻小人也】青冥犹契濶陵厉不飞翻【赵云此六句盖公以文彩动人主矣意其遂腾踏进用止授河西尉不行改右尉率府兵曹而巳此公所以叹也与上韦左丞古诗云主上顷见征欻然欲求伸青冥却垂翅蹭蹬无纵鳞同意而旧注乃以自言其不第其误以春官为赴举时故尔倚风遗鹢路言倚赖风而往矣反遭回风而遗失其所往之程路此乃曲折之句也龙门在河中府其水湍险鱼登者化为龙随水到则随水到之而已不能过也到龙门而不过则犹杂蛟螭遗鹢路而不进则不免羣燕雀而爱其喧也宁无作空无非也青冥云也祖出楚词而任彦升为王俭文集序朂以丹霄之价以青冥之期诗死生契濶凌厉者颈上跨越之义刘歆遂初赋曰登句注以凌厉而嵇叔夜承之云凌厉中原飞飜则王粲诗曰茍非鸿雕孰能飞飜】儒术诚难起家声庶已存【见炬赫旧家声注】故山多药物胜槩忆桃源【见欲问桃花宿注赵云儒术诚难起乃儒冠多误身之意故山则襄阳也甫本襄阳人徙河南巩县其在长安则居于杜陵今在长安作诗而思故山乃言襄阳矣桃源在今鼎州襄阳之于鼎虽隔江而颇近盖以地志考之自襄州至鼎界总无三百耳耳荀子儒术行则天下富司马司马曰李陵頽其家声】欲整还乡斾长懐禁掖垣【刘桢诗谁谓相去逺隔此西掖垣】谬称三赋在难述二公恩【甫献三大礼赋出身二公常称述　赵云整斾字如刘公干整驾之整长懐则懐崔于二学士也盖集贤院在禁中矣】
　　故武卫将军挽歌三首
　　严警当寒夜前军落大星【晋阳春秋曰有星赤而芒角自东北西南流投于诸葛亮营三投再还往大还小而亮薨　赵云军事以严终军中谓之严警】壮夫思感决哀诏惜精灵【赵云感决疑是敢决盖思其敢决迈往之气也或是感决欲随之以死】王者今无战【钟士季檄蜀文王者之师有征无战】书生巳勒铭【班孟坚为窦宪作勒燕然山铭　赵云无战勒铭言已收将军之功而享此矣不得防宠加秩而死】封侯意疎濶编简为谁青【李广不封侯余见青简为谁编注　赵云谓朝廷封侯之意已疎濶矣则将军无传以书于信史虽有编简为谁而青乎古者以竹简冩书几欲书则先杀其青故谓之青简】
　　右一
　　舞剑过人絶【高祖纪项庄请以剑舞因撃沛公】鸣弓射兽能【曹子建诗揽弓防鸣镝驱上彼南山左挽因右发一纵两禽连】铦锋行惬顺猛噬失蹻腾赤羽千夫膳黄河十月氷【赵公铦锋言舞剑之絶也猛噬言射兽之能也蹻本音巨虐切而在唐韵又音巨娇切注云骄也家语赤羽若日白羽若月千夫膳言所膳者千兵也】横行沙漠外【所向无前也】神速至今称【岑彭兵至蜀公孙述以杖撃地曰是何神也　赵云前汉季布传樊哙愿得十万横行匈奴中公诗意武卫将军止止提赤羽之千兵渡十月之氷河能横行而神速矣兵机以速为神】
　　右二
　　哀挽青门去新阡綘水遥【哀挽哀歌也汉书霸城门民间所谓青门也　赵云邵平种青门外其门在东河以知之萧何传云平种长安城东也武卫将军盖綘州人其柩归綘则由城东而去矣綘水出绛山智伯曰绛水可以浸安邑是已】路人分雨泣【诸葛亮亡人皆野泣】天意飒风飘【杜补遗曹子建作王仲宣诔曰延首叹息雨泣交颈注雨泣言泣下如雨　赵云杜田所引是然曹子建本用説苑所云鲍叔死管仲举上袵而哭之泣下如雨】部曲精仍鋭【见二十七巻部曲异平生注】匈奴气不骄无由覩雄畧大树日萧萧【见十八巻更识将军树注】
　　右三
　　九日蓝田崔氏庄
　　老去悲秋强自寛【宋玉曰悲哉秋之为气也】兴来今日尽君欢【赵云列子载孔子叹荣启期曰善乎能自寛者也宋鲍照诗云酌酒小自寛王维诗亦云酌酒与君君自寛也】羞将短发还吹帽【孟嘉九日为风落帽】笑倩傍人为正冠【赵云借用李下不正冠也】蓝水逺从千涧落【三秦记日蓝田有州方三十里其水北流出玉铜鐡石】玉山高并两峯寒【前汉地理志蓝田山出美玉　赵云蓝水玉山乃蓝田之山水秀之水经灞水古滋水也亦名蓝谷水有白马谷水勾牛谷水围谷水辋谷水倾谷水蓼子涧水等合入之故曰逺从千涧蓝蓝田山出玉亦名玉山述征记曰山形如覆车之象故又名覆车山】明年此防知谁健醉把茱萸子细看【健一作在醉一作再】
　　崔氏东山草堂
　　爱汝玉山草堂静高秋爽气相鲜新有时自发钟磬响落日更见渔樵人盘剥白鵶谷口粟饭煑青泥坊底芹【白鵶谷青泥坊皆地名】何为西庄王给事柴门空闭锁松筠【王维时被张通儒禁在山东北寺有所叹息故云　赵云考蓝田地理魏置青泥军于栁城内俗谓之青泥城此所谓青泥坊也志虽不载白鵶谷应是相近地名落句及王摩诘者盖辋谷在蓝田县谓之西庄则在雀氏草堂之西也唐书郑防传安禄山反遣通儒刼百官置东都都云云后贼平与张通儒王维并囚宣阳里而王维传止云贼皆下下狱则今公诗注所谓禁在山东北寺者初刼置时也至囚宣阳里者下狱时也此诗追言天宝十四载十二月安禄山陷东京事】
　　对雪
　　战哭【一作国】多新鬼【见新鬼烦寃旧鬼哭注赵云借左氏新鬼大也】愁吟独老翁乱云低薄暮急雪舞回风【洛神赋若流风之舞回雪赵云尔雅回风谓之飘而楚辞有悲回风之篇】瓢弃樽无绿炉存似火红【赵云酒谓之醽醁亦曰绿酒故沈休文云忧来命绿樽】数州消息断愁坐正书空【时方乱杂故数州断消息也　赵云前歳十一月安禄山反首陷河北诸郡今歳十二月又陷东京此之谓也殷浩书空作咄咄怪事四字也】
　　月夜
　　今夜鄜州月闺中只独看【时禄山之乱公奔走走难家寄鄜州　赵云天宝十五载夏五月挺身越朝廷独转防贼中而懐鄜州耳】遥怜小儿女未解忆长安【赵云盖言儿女在鄜州不能念长安之如何与公之在贼中消息也此暗使晋明帝事帝幼而聪哲为元帝所宠异年数嵗尝坐置膝前属长安使来因问帝曰汝谓日与长安孰逺对曰长安近不闻人从日边来居然可知也元帝异之明日宴羣僚又问之对曰日近元帝失色曰何乃问间者之言乎对曰举目则见日不见长安今公于月夜诗而使日事之意以寓其儿女不解忆长安可不谓之竒乎又以小儿女对忆长安非老手莫能也】香雾云鬟湿清辉玉臂寒【师云乐府词小儿云鬟侧王献之诗玉臂薄香残　赵云两句或闺中独看之语香雾所浥则云鬟湿以其上承之故也清辉所照则王臂寒盖必倚阑慿轩而看故也】何时倚虚幌双照泪痕干【干云江文通拟王徽诗练药瞩虚幌双照字以言月照其夫妇相防之时也或者谓止是言两目之泪既得还家则不复有泪故月照其双干耳夫泪言双固是常语公诗有云封书两行泪又云乱后故人双别泪又云故慿锦水将双泪寂寂系舟双下泪此则皆言两目之泪而今诗句法乃云双照泪痕则主言照二人泪痕干矣】
　　遣兴
　　骥子好男儿【骥子宗武公之子也见宗武生日诗注】前年学语时问知人客姓诵得老夫诗【公自谓也左传老夫耄矣】世乱怜渠小家贫仰母慈【嵇叔夜母兄鞠育有慈无威】鹿门携不遂【厐徳公擕妻子入鹿门山隐公襄阳人故云】鴈足系难期【苏武传鴈足系书一云鹿门携有处鸟道去无期　赵云此盖公独转防贼中而书信不通矣若用一云鹿门携有处鸟道去无期之句对鸟道则公尚未脱身归鄜州也鸟道言其崄窄离长安而趋鄜乃由鸟道矣】天地军麾满山河战角悲傥归免相失见日【一作尔】敢辞迟
　　元日寄韦氏妹【赵云此至徳二载之元日时公四十六年春犹在贼】
　　近闻韦氏妹迎在汉钟离【濠州钟离县】郎伯殊方镇京华旧国移【赵云钟离在汉乃九江郡之县也在唐为濠州郎伯殊方镇言作牧于钟离也京华旧国言长安也移则以禄山之乱而奔移也庄子云殊方偏国又云旧国旧都望之畅然】春城回北斗郢树发南枝【见宿鸟恋本枝注】不见朝正使啼痕满面垂【赵云长安城如斗故曰北斗城而九江郡古属扬州为楚地也方春回于北斗城之时乃树木发南枝于郢地之日以纪元日且见公在长安而妹在钟离也越鸟巢南枝非专指梅盖魁仙咏红梅诗云南枝向暖北枝寒自是近事耳呉迈逺乐府诗云春城起风色郢者楚郢之郢不见朝正使以重纪乱离四方之使隔絶也】
　　春望
　　国破山河在【刘越石云家国破亾亲友凋残】城春草木深感时花溅泪恨别鸟惊心【司马温公曰牂羊坟首三星在罾言不可久古人为诗贵于意在言外使人思而得之故言之者无罪闻之者足以戒也近世诗人惟杜子美最得诗人之体如此诗句言山河在明无余物矣草木深明无人矣花鸟平时可娯之物见之而泣闻之而悲则时可知矣　赵云谢灵运有感时赋或者谓花名感时花鸟名恨所鸟不亦穿凿乎】烽火连三月家书抵万金【赵云考此诗作于天宝十五载之正月盖禄山反于十四载之十一月至是则烽火连三月惟其烽火连三月所以家书抵万金此诗人之语为有法也今学者毎见家书遂以此句为辞非也】白头搔更短浑欲不胜簮【赵云公时四十五岁故得以白头为言如鲍照行路难云白髪零落不胜冠】
　　忆幼子【字骥子时隔絶在鄜州】
　　骥子春犹隔莺歌暖正繁【赵云莺歌应以其能歌俚诗遂名之曰莺歌也】别离惊节换聪惠与谁论【赵云公凡言此三如世事与谁论妙絶与谁论】涧水空山道柴门老树村【赵云指言鄜州寄家之地公押村字有愚公野谷村月挂客愁村与此老树村皆匠立村名之语】忆渠愁只睡炙背俯晴轩【炙背者负暄之义也】
　　一百五日夜对月
　　无家对寒食【世説寒食去冬至一百五日】有泪如金波【汉乐志月穆穆以金波赵云史记冯驩弹剑铗而歌曰长铗归来兮胡为乎无家如载记慕客熈传使有司按验哭者有泪以为忠孝无则罪之时公寄家鄜州而身防贼中此所以叹其无家金波月也】斫却月中桂清光应更多【言月之清光为桂所掩也　杜补遗世説或谓徐孺子曰若令月中无物当极明耳与此同意　赵云上句暗使呉刚事语意又暗使徐孺子之意酉阳杂爼载传云月桂高五百丈有一人常斫之姓呉名刚学仙道有过谪令代树随创随合虽是杜公之后段成式所撰而传者旧矣徐孺子年九歳尝月下戯人语以月中无物当极明徐曰不然譬如人眼中有瞳子无此必不明或明此句以兴奸邪蔽人主之时当时杨国忠已死明皇左右别无奸邪而杜鸿渐崔冕之徒乃至劝太子即位尊为太上皇则奸邪者其崔杜之谓乎虽未必然而无害于义】仳离放红蘂想像嚬青蛾【谢灵运诗想像昆山姿　赵云中谷有蓷篇有女仳离仳亦离也音匹婢切言夫妇之失道而离公因其夫妇离隔遂借用耳谢惠连谢谓谢灵运亦曰哲兄感仳别相送越林垌屈原逺游赋思故旧以想像红蘂言寒食时花也简文帝列灯赋云竞红蘂之晨舒今公诗作于无家之际言女方值仳离而花发则亦愁寂而巳可想见其嚬也旧作青蛾当为青蛾翠眉之谓也公诗有云青蛾皓齿在楼船宋南平王白纻舞曲曰佳人举袖曜青蛾李贺夜坐吟有云铅革笑妾颦青蛾却使杜公字也】牛女漫愁思秋期犹渡河【赵云公因月夜所感故起二星相聚之兴言二星离而终聚其在我未知其何如耳漫则以不必愁思盖犹有渡河之期事出齐谐记日桂阳城武丁者有仙道常在人间忽谓其弟曰七月七日织女渡河诸仙悉还宫吾向已被召不得停与尔别矣弟问织女何事渡河兄何当还答曰织女暂诣牵牛吾去后年三千年当还耳明日失武丁所在诗将子无怒秋以为期】
　　大云寺赞公房二首【本四首二首在前巻】
　　心在水精域【清净境土也】衣霑春雨时【赵云江总大庄严寺碑云俯看惊电影彻琉璃之道遥拖宛虹光遍水精之域盖佛宇庄严皆以金宝故也下句言一心所在初欲往之时乃当春雨雷衣之际】洞门尽徐步深院果幽期【谢灵运平生协幽期赵云上句叙所趋诣尽其徐步也董贤传重殿洞同注门门相当也言贤僣天子之制公后有题省中院壁诗云洞门对雪常隂隂则言其幽邃耳徐步如曹植云动霜縠以徐步】到扉开复闭撞钟齐及兹【赵云此书实事也齐读从斋古用此字周礼王齐日三举】醍醐长发性【释经云闻正法如食醍醐然】饮食过扶衰【杜补遗陶隠居云佛经称乳成酪酪成酥酥成醍醐醍醐乃酥酪之精液也世説载张世锡之言日桑椹甘香鸱鸡革响淳酪养性人无妬心则醍醐之发性抑可知矣此释经所以喻正法也葢有醍醐之味能开发真性过分得此饮食以扶襄也】把臂有多日【絶交论把臂之英】开懐无愧辞【赵云开怀如云茍莫开懐左氏祝史愧辞辞】黄莺度结构【见新亭结构罢注】紫鸽下芳菲【赵云灵光赋云观其结构而左太冲招隠诗有嵓宂无结构楚辞云佩江离之芳菲】愚意防所适花边行自迟汤休起我病微笑索题诗【沙门惠休姓汤氏善属文　赵云汤休与鲍照同时善诗文以比賛公新添世尊举花伽叶防笑见传灯録】
　　右一
　　细软青丝履光明白防巾深藏供老宿取用及吾身【杜补遗南史髙昌国多草木有草实如茧中丝如细纑名为白防国人取织以为布仇池翁赠清凉和尚云防须一洗黄茆瘴未用深藏自防巾葢使子美故事以白防布为巾也老宿僧之年老而有宿徳者以供老宿之物而奉吾身言其敬也　赵云所以言賛公待之厚乃交情之不賛也】自顾转无趣交情何尚新道林才不世【晋桑门支遁字道林有才辨】惠逺徳过人【庐山逺大师有夙徳前汉郑当时传一死一生乃知交情】雨防暮檐竹风吹青【一作春】井芹天隂对图画最觉润龙鳞【赵云青井当作春井葢言春时之水井耳末句则必挂画龙图矣公诗元四篇其二在古诗三川观水涨之下葢作于至徳二载之春何以知之古诗有春院此诗有春雨春井芹则可知其为春三川观水涨公自注云天寳十五年七月中避冦时作是年是月肃宗即位改元至徳可以知次年之春为至徳二载也】
　　右二
　　喜闻官军巳临贼寇二十韵
　　胡虏潜京县【赵云至徳二载子仪以朔方兵败安庆绪于澧水复京师庆绪奔于陜郡此之谓潜京县京师之县也鲍明逺云河阳视京县】官军拥贼濠【城濠也】鼎鱼犹假息【后汉方术谢夷吾传游魂假息也】穴蚁欲何逃【鼎鱼穴蚁言虽假息终不能逃死也　杜补遗南史邱迟与陈伯之书云酋豪猜贰部落携离方当系头蛮邸悬首藁街而将军鱼游沸鼎之中燕巢飞幕之上不亦惑乎　赵云蚁穴事异苑日桓谦太元中忽有人皆长寸余悉被铠持槊乗具装马从塪中出縁机登灶寻饮食之所或有辄肉辄来丛聚力所能胜者以槊刺取径入穴蒋山道士令以沸汤浇所入处寂不复出因掘之有斛许大蚁死在穴中】帐殿罗冕【以帐为殿罗冕言君臣聚谋】辕门照白袍【周礼以车辕为门照白袍士皆思用命不止于营内也赵云帐殿者行在之所以帐为殿也庾肩吾曲水聨句日回川入帐殿列俎间芳洲梁孝绰曲水宴诗曰帐殿临春渠罗冕言羣臣侍也周礼弁师掌王之五冕皆冕朱里虽王者之制而三礼圗载应劭溪官仪以为卿大夫冕曹子建责躬诗曰冠我冕陆士衡诗云冕无丑士则公侯之服罗者不一其人也如鲍明逺扶宫罗将相之罗辕门出周礼虽亦王者之制而将亦有之见项羽传白袍则以朝廷之兵如梁陈庆之所统之兵梁与魏战庆之麾下悉着白袍所向披靡先是洛中谣曰名军大将莫自牢千兵万马避白袍言白袍之可畏也公诗又曰未使呉兵着白袍亦同此矣】秦山当警跸【主出入警跸】汉苑入旌旄【言内地渐复也赵云上句言肃宗在鳯翔也警跸出前汉出称警入称跸止行人也旌旄者析羽为之九旗之一也旄则幢也诗孑孑干旌孑孑干旄言兵往长安为入汉苑矣汉苑者上林苑也】路失【一云湿】羊肠险【羊肠坂也在太行天下之险也光武賛金汤失险】云横雉尾髙【崔豹古今注髙宗有雉雊服章多用翟羽故有雉尾扇　赵云安庆绪弑父之年二月李光弼败其众于太原郡隋炀帝尝问崔绩羊肠坂赜对有两处一在上党壶闗一在太原北九十里则今杜公所谓羊肠者指太原也失险者无复有其险也彼既失太原羊肠之险而我胜矣云横则天子所在云横其上如黄帝与蚩尤战于涿鹿之野常有云气止于帝上雉尾髙旧注所引是羊肠却引太行非】五原空壁垒【五丈原地名近长安时贼退败故壁垒空】八水散风涛【闗内八水一泾二渭三浐四灞五泽六浩七澧八潏散风涛言寇乱渐平　赵云上句言贼退而垒空也壁垒字出选考长安志长安万年二县之外有毕原白鹿原少陵原髙阳原细柳原正得原之名者恰有五若乐游原则日乐阳庙而亦曰原耳然则五原者殆指正名之五原乎公古诗中崆峒五原亦无事亦此五原旧注便作五丈原非是惟其収复长安故得言五原八水散风涛则言风波止息之意顔延年诗春江壮风涛】今日看天意游魂贷尔曹【左传今日之事我为政晋元帝云石勒逋诛游魂纵逸亦祖易之游魂为变也】乞降那更得尚诈莫徒劳【赵云贼窘则乞降黠则尚诈今安贼既为官军所临欲望如是不可也巳上言贼被临之状巳下铺叙所临之人】元帅归龙种司空握豹韬【时代宗为元帅故曰龙种豹韬兵书也太公六韬有豹韬第五篇　鲍云元帅谓广平王也司空谓郭子仪也　赵云时至徳二载七月以广平王俶为天下兵马元帅往収长安后更名豫是为代宗也司空郭子仪副之故有此句天子之子孙谓之龙种如隋文帝子勇勇子俨云昭训所生乃云定兴女帝帝尝曰皇太孙何谓生不得其地定兴奏曰天生龙种所以因云而出】前军【一作旌】苏武节【苏武至海上仗汉节而毛尽落言前军皆守节之士】左将吕防刀【晋书吕防为刺史有佩刀相者曰三公可佩防乃赠别驾王祥曰苟非其人刀或为害以卿有公辅之量故相与也言左将皆辅相之才　赵云又似言李嗣业史载嗣业善用陌刀髙仙芝讨勃律时尝署嗣业为左陌刀将故得称左将李归仁之师果因嗣业以长刀突出斩贼则公诗虽作于闻官军临冠之时而嗣业善刀之名巳着故得用吕防刀也】兵气回飞鸟【羽猎贼鸟不及飞兽不得过言其疾也】威声没巨鼇【威声雄重　杜补遗北史鼓城王勰征征沔北除中军大将开府于是亲勒大众须防有二大鸟从南来一向行宫一向幕府各为人所获勰言于帝曰始有一鸟望旗颠什臣谓大吉帝戏之曰鸟之畏威岂独中军之略也吾亦分其一耳飞鸟避辕门兵气回飞鸟岂畏威而然乎其事类此　赵云旧注非是杜时可补遗所引又穿凿葢公用对威声没巨鼇本亦无出处必取巨鼇者何以巨鼇屭赑之物威声所加乃至没之此狂贼慑服之意若用回鸟畏威之仪又犯此句况既云鸟一向行宫一向幕府乃是来集与回义相反】戈鋋开雪色【东郊贼戈鋋彗云注矛矟也鋋音时连切】弓矢向秋毫【言虽防必中也　赵云戈鋋尔物列子目将眇者先睹秋毫弓矢向之言能中防也】天步艰方尽【诗天步艰难】时和运更遭【赵云所谓时和嵗丰文选有云时之未遭又遭遇嘉运则时与运之下可押遭字韵矣】谁云遗毒螫【西京赋荡亡秦之毒螫四子讲徳论曰秦之时处位任政者并施毒螫説文螫行毒也】巳是沃腥臊【如以汤沃去腥臊也汉书蛮夷腥臊　赵云螫音施只切腥臊字则国语舅犯对晋侯曰偃之肉腥臊将焉用之而□衡鹦鹉赋忖陋体之腥臊毒螫腥臊皆以虫鸟眇之耳】睿想丹墀近【言将収复复坐朝也丹墀以丹漆涂之】神行羽衞牢【赵云葢言车驾有可还之势书云思曰睿睿作圣睿想天子之念虑也丹墀者天子之殿上以丹涂其墀神行天子之行也羽衞葆羽之衞牢则安而无警矣】花门腾絶汉【燕山铭经碛卤絶大汉】拓羯渡临洮【临洮郡名　赵云时用朔方安西回纥南奕大食之兵今言花门曰纥是也拓羯安西是也临洮即洮州谓之临洮郡腾絶漠渡临洮言其喜来助顺也】此辈感恩至羸俘何至操【言回纥感恩而助顺其勇鋭所向无前也赵云至胜贼时果得回纥以奇兵缭贼背夹攻之晋书此辈当束之髙阁羸俘尫羸之俘也操者执俘之谓】锋先衣染血【太宗平刘武周躬临矢石血蔑两袖】骑突剑吹毛【吹毛言其利也古有吹毛之剑师云曹植曰如剑首之吹一毛亦何足恃　赵云此对为最工先锋突骑皆倒使衣染血南史梁武帝谓张稷有衣染天血之语佛书如吹毛剑】喜觉都城动悲连子女号家家卖钗钏只待献春醪【董卓传吕布杀卓驰赍赦书以令宫殿内外士卒皆称万嵗百姓歌舞于道长安中士女卖其珠玉衣装市酒肉相庆者填满街肆　赵云葢举皆望京师収复其喜如此九月癸邱果复京师也】
　　喜达行在所三首【更始立光武为萧王悉令罢兵诣行在所蔡邕独断曰天子以四海为家谓所居为行在所时子美自京窜至鳯翔】
　　西忆岐阳信【岐阳在鳯翔西左传成王有岐阳之搜】无人遂却回眼穿当落日心死着寒灰【庚桑楚曰心若死灰别赋骨肉悲而心死　赵云岐阳乃鳯翔也名巳见于周左传成王有岐阳之搜是也公在贼中引首西望欲知鳯翔行在消息无人遂却自鳯翔回得以问之也惟其无人可问则徒眼穿心死而巳庄子哀莫大于心死】雾树行相引【雾一作茂】莲峰望或开【华山有莲华峰一作连山】所亲惊老痩辛苦贼中来【奔走憔悴故所亲惊其老痩汉书师古曰所亲素所亲任也　赵云茂树连山言自出长安眼中之所见一作莲峰非也葢莲峰乃华山莲花峰也岂有却倒过长安之东经同华之境而来乎当以茂树连山字为正也鲍照诗连山云雾前汉张良传所封皆萧曹故人所亲爱师古注云云虽不指言亲戚而公之意则言亲戚也】
　　其二
　　愁思胡笳夕【言防贼久厌胡笳也李陵书曰胡笳互动物马悲鸣蔡琰诗胡笳动兮边马鸣】凄凉汉苑春【汉仪注养鸟兽者通名为苑虽春而凄凉言残敝也】生还今日事【后汉班超妹同郡曹夀妻昭上书请超日丐超余年一得生还复见阙庭】间道暂时人【间道伺间隙之道而行班超从间道到疏勒　赵云蔺相如使其从者自秦间道懐璧以归赵】司章初覩【更始以光武行司校尉入落阳人司司僚属皆观喜不自胜老吏或垂泣日不图今日复见汉官威仪由是识者皆属心焉】南阳气已新【后汉光武纪日望气者苏伯阿为王莽使至南阳遥望见舂陵郭唶日气佳哉郁郁葱葱也杜补遗谢晖始出尚书省诗既通金闺籍复酌琼筵醴还覩司章复见东都礼　赵云庾信哀江南赋曰反旧章于司】喜心翻倒极呜咽泪沾巾【赵云张平子四愁诗曰侧身北望涕沾巾也公使沾巾字屡矣】
　　其三
　　死去慿谁报归来始自怜【楚辞私自怜兮何极】犹瞻太白雪喜遇武功天【太白山也武功县名属鳯翔　杜补遗录异记曰金星之精坠于终南圭峯之西因号为太白其精化为白石状如美玉常有紫气覆之宗立元庙于太宁里临淄旧邸取其石琢为像焉余见送韦十六评事受词大白脚　赵云太白山在郿县郿则鳯翔之属县也武功在唐不属鳯翔但近耳公诗两句所以显行归行在也于太白言雪则太白之雪冬夏不消必曰武功天者古语有之武功太白去天三百言最高处也亦以寓亲近行在之意乎　増添地图记太白山甚高上常积雪半山有云如瀑布则防雨人常侯验如离毕焉故语曰南山瀑布不朝则暮】影静千官里心苏七校前【公入朝鲜当途之交故言影静心苏言忧释而心苏也前汉刑法志京师有南北军屯武帝内増七校注中垒屯骑歩兵越骑长水胡骑射声虎贲凡八校尉胡骑不常置故此言七也】今朝汉社稷新数中兴年【凡王室中否而再兴谓之中兴如周兴汉光武是巳时唐有安史之乱故云　赵云中兴于汉书中音去声今公诗律平侧不差所以见去声明矣】
　　得家书
　　去慿游客寄【一云休汝骑】来为附家书今日知消息他乡且旧居【赵云一云休汝骑非言出游彼处客寄之人去时冯仗之日来则为我附家书也且旧居指言寄家在鄜已是他乡但恐乱离更有迁徙故知消息而喜云耳】熊儿幸无恙【后汉苏竟传云君执事无恙尔雅曰恙忧也公孙传何恙不已】骥子最怜渠【骥子公之子宗武也】临老羇孤极【谓流离孤苦也】伤时防合疎【以时无交旧也】二毛趋帐殿【二毛言鬓毛二色谓班白也帐殿谓行在所以帐为殿也左传宋襄公日不禽二毛黄巢之屯八角帐幄皆象宫殿】一命侍鸾舆【公至行在授左拾遗　赵云宗武小字骥子然则熊儿者岂宗文耶二毛字出左传而潘安仁云始见二毛庾肩吾刘孝绰诗曽使帐殿字西都赋乗鸾舆备法驾此诗盖至徳二载七月所作按公是歳窜归鳯翔授左拾遗故曰一命侍鸾舆也左传云一命而伛】北阙妖氛满【北阙帝阙也奴氛满谓未收复也】西郊白露初【谓肃杀之威渐生也　赵云上句指言安庆绪方炽西郊指言长安西郊也盖贼兵之所在以白露初言之则是年七月明矣】凉风新过鴈秋雨欲生鱼农事空山里眷言终荷锄【一云终篇言荷锄陶渊明杂诗种豆南山下草盛豆苗稀晨兴理荒秽带下荷锄归　赵云上句又以纪秋新之新而起末句之兴月令鸿鴈来在八月而此云新过雁则按白露为近也公既遭乱无绩乃欲归耕而已一云终篇言荷锄非是】
　　奉赠严八阁老【鲍云严武也至徳初房琯荐为给亊中收长拜京兆兆尹称阁老时为给事中】
　　扈圣登【一云今日登】黄阁【扈扈从也宋忠日三公黄阁礼记郑注云朱门洞启当阳兆正色三公之与天子礼秩相亚故黄其阁　师云唐郭承嘏为给事中文宗谓宰相曰承嘏久在黄扉是也　赵云徐坚于三公事载沈约宋书云三公黄阁前史无义臣按礼记云士与天子同公侯大夫即异郑注云云疑是汉末制也本朝扬侃撰职林作宋忠所云未知孰是】明公独妙年【明公相尊美之称也蔡文姫谓曹公日明公廐有万焉妙年少年也】蛟龙得云雨【呉志周瑜上疏孙权日刘备以枭雄之姿而有闗羽张飞熊虎之将猥割土地以资业之恐蛟龙得云雨终非池中池也】雕鹗在秋天【秋天鸷鸟撃抟之时也雕鹗在秋天得其时矣　赵云上句周瑜言刘备全语下句应有全出】客礼容疎放官曹可【一作许】接聨新诗句句好应任老夫传【赵云阁老尊矣惟其以客礼待公而容其疎放故虽为官曹而卑可接聨之应任老夫传则欲传则公之好诗句自非知音何以至此】
　　留别贾严二阁老两院补阙【得闻字严武贾至按新书公家寓鄜弥年难窭诏许公自往视　赵云唐新史杨绾传故事舍人年久者为阁老】
　　田园须蹔往【陶渊明归去来田园将芜胡不归】戎马惜离羣【老子戎马生于郊礼记离羣索居】去逺留诗别愁多任酒醺一秋常苦雨今日始无云山路时【一作晴】吹角那堪处处闻【处处闻言所在有兵也　赵云旧本山路时吹角然既云处处闻当言晴吹角盖言方山路之晴稍可喜矣却值吹角既吹角矣又处处闻不亦可为别愁乎】
　　晚行口号
　　三川不可到【时三川在贼境左传周之亾也其三川震注泾渭洛水也】归路晚山稠落鴈浮寒水饥乌集戍楼【戍楼防戍之楼也戍人欲望逺故作楼】市朝今日异丧乱防时休逺愧梁江总还家尚黒头【江总在陈掌东宫管记与太子为长夜饮后主即位授尚书令京城陷入隋为上开府复归老江南　赵云三川鄜州县名地理志注云华池水黒水洛水所防旧注乃引周三川震却成説长安矣盖国语云西周三川皆震注云西周镐京也而三川则谓泾渭洛如此则旧注非漉州三川所以不可到者以山稠故也山稠而不可到者时当丧乱忧盗贼也公北征诗云坡陁望陁畤岩谷互出没夜深经战伤寒月照白骨则旧经残破矣落鴈浮寒水与飞鸿满野同意饥乌集成楼与楚幕有乌同意盖言地经丧乱寂乎无人而然也江总得归老江南故日逺媿也晋王珣为桓温掾温曰王掾当作黒头公】
　　独酌成诗
　　灯花何太喜【西京杂记云樊哙问陆贾日自古人君皆云受命于天有瑞应岂有之乎贾应之曰有之夫目瞤得酒食灯花得钱财干鹊噪而行人至蜘蛛集而百事喜小既有征大亦宜然】酒绿正相亲【绿一作色】醉里从为客诗成觉有神【如有神助也公尝有诗云读书破万巻下笔如有神　赵云今公得酒独酌而用灯花事大抵取喜事而已醉里从为客者任从为客而不辞也有神字多在诗言之则孔文举言祢衡之能章章日思若有神公诗又篇篇什若有神而谢灵运亦云此语神助】兵戈犹在眼儒术岂谋身共被微官缚低头愧野人【低头言愧而不能仰视也　赵云前汉戾太子賛止息兵戈而廋信周齐王碑序云夏官以兵戈为主专谋七徳选诗薛萝君子眼荀子云儒术行而天下富左传有野人与之块】
　　收京三首
　　仙杖离丹极【谓大驾出幸也】妖星照玉除【晋天文志妖星一日慧星二日孛星凡二十一星曹子建日凝霜依玉除説文日除殿阶也西都赋曰玉除彤庭　赵云西都赋玉堦彤庭改阶字为除误矣】须为下殿走【世説萤惑入斗天子下殿走谓避乱也】不可好楼居【史记公孙卿日仙人好楼居于是上令长安作亷桂观甘泉作延夀观焉　赵云好楼居出史记封禅书今公以仙人比天子也一作得非羣盗起难作九重居语白不取】暂居汾阳驾【庄子尧往见四子貎姑射之山汾水之阳释音云案汾水出太原今庄生寓言也谢灵运从游京口扎固诗昔闻汾水避今见尘外镳】聊飞燕将书【史记鲁仲连乃为书约之矢以射城中之燕燕将惧诛因保守聊城不敢归齐田单攻聊城歳余不下仲连乃为书约之矢以射城中遗燕将将见仲连乃自杀也　赵云言京城不劳兵战而驾可复止若鲁仲连飞书而聊城　自下耳所以见收复之易也】依然七庙畧更与万方初【天子七庙　赵云兵谋为之庙畧盖谋之于庙也言庙畧素定更与万方一新更平声盖更始之义】
　　右一
　　生意甘衰白天涯正寂寥忽闻哀痛诏又下圣明朝【汉武帝末年下哀痛之诏】羽翼懐商老【汉高祖时戚夫人以宠将移动太子吕后用张良计召四皓入侍太子朝上指视戚夫人曰彼羽翼已成难动矣商老四皓隐于商山也】文思忆帝尧【尧典放勋钦命文思息词反又如字　赵云商老似言郭子仪副广平王以成功也文思忆帝尧指言肃宗盖公既被诏归鄜州乃闻收京既懐郭公又忆主皆跂望之心也不以文害辞不以辞害意然后可解】叨逢罪已日【罪已诏也左传臧文仲日禹汤罪已其兴也勃焉】霑洒【一作洒涕】望青霄【赵云感而上天也】
　　右二
　　汗马妆宫阙【汉萧何传未有汗马之劳】春城铲贼壕【赵云古乐府诗春城起风色收复京师在九月而公诗云春城铲贼壕未详岂自九月至正月而定乎盖贼在京师不无残破更易为之铲则尽削平其迹之义也】赏应歌杖杜【诗杖杜劳还役也】归及荐樱桃【归一则福礼月令仲夏之月羞以含桃先荐寝庙即樱桃今之所谓朱桃者是也前汉叔孙通传古者有春尝果方今樱桃熟可献愿陛下出因取樱桃献宗庙上许之诸果献由此兴也】杂虏横戈数功臣甲第高【武帝为霍去病治第宅也甲第犹言甲乙之次第谓第一之第也田蚡治宅甲诸第　赵云战国第卫行人烛过免胄横戈而进】万方频送喜无乃圣躬劳【班超传西域平定荐勲祖庙布大喜于天下言圣躬受喜报之频而劳也】
　　右三
　　月
　　天上秋期近人间月影清入河蟾不没【肩吾望月诗渡河光不湿】捣药兎长生【傅拟天问日月中何有白兎捣药玉经曰月中有兎与蟾何也月隂也蟾阳也而与兎并明隂系阳也　薛云按后汉张衡灵宪序曰月者隂宗之精积而成兽象兎隂之类其数偶其后有凴焉羿请无罪之药于西王母姮娥窃之以奔月是为蟾蜍　赵云公于河系之以蟾居水之物古诗有云采取神药高山端白兎捣虾蟇丸而李白亦云白兎捣药秋复春】只益丹心苦能添白髪明干戈知满道休照国西营【时官军营于国西休照为征夫见月而有感也　赵云盖是年闰八月方以广平王为元帅收复长安则闰八月前已长安以西不能无兵屯处矣】
　　哭长孙侍御
　　道为诗书重名因赋颂雄【子云赋颂名重汉朝】礼闱曽擢桂【礼闱礼部所设以取士也却喜对武帝曰臣举贤良对防为天下第犹林林林一枝】宪府旧乗骢【御史所居之署汉谓之御史府亦谓之宪台唐龙朔中改司经局为桂坊署为东宫之宪府后汉桓典拜侍御史执法无所回避常乗骢马京师畏惮为之语曰行行且止避骢马御史】流水生涯尽浮云世事空【赵云子在川上曰逝者如斯夫不舍昼夜浮云易散之物孔子尝以比不义之富贵今以世事比之所以悼之也】唯余旧台柏萧瑟九原中【时御史府中列柏树檀弓献文子曰从先大夫于九京也注晋卿大夫之墓地在九原原作京字也赵云汉朱博为御史大夫其府列柏树常有野鸟数千栖宿其上晨去暮来号曰朝夕鸟檀弓赵文子与叔举观乎九原注虽云晋地之名而用于塟处皆可矣故沈休文云谁当九原上郁郁望佳城也今诗句云往日御史府所列之柏树今则在墓地种之而萧也也　新添潘岳述哀殡宫已肃青松栢转萧瑟】
　　奉送郭中丞兼太仆卿充陇右节度使三十韵【英乂】
　　诏发西山将【辛庆忌賛日秦汉以来山东出相山西出将】秋屯陇右兵【唐书郭英乂传英乂知运之季子至徳初肃宗兴师朔野英乂以将门子特见任用迁陇右节度使　赵云英乂先为秦州都督乃加陇右节度使故云西山正言秦州不干山西出将事旧注非是】凄凉余部曲燀【一作烜】赫旧家声【谓知运先朝亦为陇右节度使也宋鲍照东武吟将军既下世部曲亦恐存汉光武纪注大将军营有五部部有三校尉部下有曲曲有军侯一人李广行无部曲行伍司马子长部任少卿书曰李陵既生防頽其家声　赵云余部曲余秦州部曲也禄山乱英乂拜秦州都督陇右采访使知运在先朝先为陇右节度使屯西方戎夷畏惮故言旧家声燀音充善切史记威燀音达】雕鹗乗时去【见雕鹗在秋天住】骅骝顾主鸣艰难须上防容易即前程【言其防畧足以自取富贵无难也　赵云雕鹗骅骝所以美英乂也公多以此譬人材之卓杰今此言乗时顾主则又劝之以趋功名之防而不防君也故又有下句当艰难须上防之际更无难色而容以往之焉诗天步艰难史周得上防东方朔云谈何容易前程字出选】斜日当轩盖高【一作归】风巻斾旌【赵云言行色也梁简文帝雨诗曰傥令斜日照并欲似浮丝又梁任昉苦热诗斜日照西垣説范翟璜谓田子方曰吾禄厚得此轩盖而范彦龙贻张徐州诗曰轩盖照墟落诗云悠悠斾旌两句之势盖用夏侯湛褉赋微云承轩清风巻旌】松悲天水冷【天水郡汉武元鼎三年置秦州地记云郡前湖水冬夏无增涸因以名焉】沙乱雪山清【后汉明帝纪祈连山名即天山也一名雪山在伊州北　赵云秦州有天水县又谓之天水郡乐史寰宇记天水县有井四时湛然昔人避难于比敌人欲漏其水左右穿凿不得水脉故云天水松悲言英乂去而松为之悲沙乱似言人马践踏有乱之理】和虏犹懐惠【和和好也惠恩惠也】防边不敢惊【赵云和虏指言吐蕃也至徳二载使使来请讨贼且修好既而侵廓岷霸等州又请和也语小人懐惠】古来于异域镇静示专征【专征谓受命钺之赐得专征讨赵云言待之以静不时挠之以以有必征其侵叛之理已上叙英乂行色至陇右者如此】燕蓟奔
　　封豕【蓟县燕之所都前志云秦举兵减燕蓟左传昭王在随甲包胥如秦乞师曰呉为封豕长蛇荐食上国言呉贪害如蛇豕封大也豕之性善突故取以喻禄山】周秦触骇惊【史禄山之乱贼将高嵩拥兵入汧陇英乂伪劳之既而伏兵发尽虏其众骇鲸言若鲸鱼之骇难御也陈琳檄云若骇鲸触细网　赵云天宝十四载十一月禄山反于幽州陷河北十二月陷东京十五载六月陷京师此所谓奔突幽州蓟而触周秦也】中原何惨黩余孽尚纵横【文选上惨下黩注惨不登貎衰江南赋茫茫惨黩残孽余冠也　赵云禄山既弑庆绪复为冠此所谓尚纵横也选云骆驿纵横】箭入昭阳殿【檄书箭也】笳吟细栁营【笳者胡人巻芦叶吹之以作乐也故曰胡笳张博望入西域传其法于西京李延平更造新声二十八解以为武乐有出塞入塞抑扬等十曲新枊营周亚夫军营也　赵云此一叚防京师时事昭阳殿汉成帝赵皇帝所居而箭入言祸乱及于官中也细栁营周亚夫所营在长安言胡人之笳乃在汉营也】内人红袖泣王子白衣行【赵云言虽是王子以避乱之故隐迹为白衣而行】宸极妖星动【妖星见本巻收京注刘越石表宸极失御】园陵【一作林】杀气平【赵云宸极者紫防之宫也妖星见晋天文志杀气与园陵平也】空余金椀【一作盌】出【光武纪赤眉焚西京宫室发掘园林金椀出见早时金椀出人间注】无复繐帷轻【魏武帝遗令吾媫妤数人着于铜雀台堂上施六尺床张繐帷谢晖诗繐帐飘井干此言贼凌暴园陵也　赵云金椀寝庙及园陵中物公诗又曰早时金椀出人间汉武崩后有特金椀卖于市之事繐怅繐帐皆灵帐之称】毁庙天飞雨焚宫火彻明【项羽入咸阳杀奉降王子婴烧其宫室火三月不防】罘罳朝共落棆桷夜同倾【言贼毁宗庙及宫室汉书注师古曰罘罳谓连阙曲阁也以覆重刻垣墉之处其形罘罳一曰屏也东观元夀二年盗贼并起燔烧茂陵都邑火见未央宫　薛云又按诗方斵是防注椹谓之防升景山棆林取松柏易直者斵而防之之正于椹上以为桷也　赵云罘罳祖出汉文帝纪七年六月未央东阙罘罳灾如淳日东阙与其两旁罘罳皆灾也罘音浮棆桷字未见全出字书棆止云木名也岂桷以棆木为之邪虽师民瞻善本亦作棆桷薛苍舒引诗陟彼景山注以为棆桷乃抡择之抡其説迃谬棆桷二字甚可疑若以为欀桷则夜彻明之火无所不闻吹之倾则欀桷又非止倾而已以俟博闻青箱杂记云汉书文帝纪云罘罳灾崔豹古今注云罘罳屏也罘者复也罳者思也臣朝君至屏外复思所奏之事于其下顔师古注云云又礼记云疏屏天子庙饰也郑注云屏谓之树今今浮思也刻之为云气虫兽如今阙上为之矣余按唐苏鹗演义称罘罳织丝为之轻疎浮虚象罗网交文之状盖宫殿檐户之间也乃引文宗实录云太和中甘露之祸羣臣奉上出殿北门裂断罘罳而去又杜甫天宝末诗云罘罳朝共落棆桷夜杖倾又非温庭筠补陈武帝与王僧辨书云罘罳昼巻闾阖晨开为证皆非曲阁屏障之意反以崔豹顔师古之徒为大误又案段成式酉阳杂爼称士林间多呼殿榱桷防雀网为罘罳其浅误如此乃引张揖广雅曰复思谓之屏又王莾性好时日小数遣使壊渭陵延陵园门罘罳曰使民无复思汉也又引鱼豢魏畧曰黄初三年筑诸门阙外罘罳为证反以丝网之説为大谬余谓二説皆通以罘罳为网则结绳为之施于宫殿檐楹之间如苏鹗之説是也以罘罳为屏则刻木为之施于城隅门阙之上如成式之言是也然就二説之中择马唯段氏之説为长案五行志注云罘罳阙之屏也玉篇云罘罳屏树门外也又云罘罳罟也但屏上雕刻为之其形如网罟之状故谓之罘罳音浮思则取其复思之义耳汉西京罘罳合版为之亦筑土为之毎门阙殿舍前皆有焉于今郡国防前亦树之故宋子京诗云秋色净罘罳皆其义也】三月师逾整羣胡势就烹【赵云三月三易月也公诗又云烽火连三月亦是此闰八月初以广月王为天下兵马元帅今诗所谓元帅调新律是已逆数闰八月以前通为三易月则当是郭子仪五月及安守忠战于清渠败绩之后别训练士卒至此师逾整肃可以擒贼矣以上十六句叙安氏父子为防而广平王往收复京师者如此】疮痍亲接战【李广传大将军与单于接战单于遁走】勇决冠垂成【此言英乂躬胃矢石功冠垂成垂成犹欲成也　赵云此微言英乂之败而激其再立功也是年二月李光弼败安庆绪于太原而是时英乂战于武功败绩故有苍荑之譬且言其垂成也也】妙誉期元宰殊恩且列卿【赵云上句美其可以为相则列卿则今兼太仆也】防时回节钺戮力扫欃枪【成十三年传戮力同心欃枪妖星也前汉天文志石氏见欃云如牛甘氏不出三月乃生天枪石氏见枪云如马甘氏不出三月乃生天欃谢宣逺子房诗鸿门销薄蚀下陨欃枪　新添书聿求元圣与之戮力尔雅曰慧星为欃枪司马相如大人赋槛欃枪以为旌兮靡屈虹而为绸】圭窦三千士【儒行儒有筚门圭窦注门旁穿墙为窦如圭右传笔门圭窦之人僖二十四年秦伯送卫于晋三千人实纪纲之仆】云梯七十城【云梯攻城具高长上与云齐可依而立公输作云梯以攻宋墨子设守宋之备九攻而黒子九却之　赵云公诗有云苍茫城七十流流剑三千今云三千士者使庄子剑士夹门而客三千余人也七十城使燕乐毅下齐七十余城】耻非齐説客【郦生尝为説客驰使诸侯汉王使説齐王田广一罢歴下兵首与汉通和淮隂侯乃夜谋度兵袭齐齐以郦生卖己遂烹之】甘似鲁诸生【汉叔孙通传臣愿征鲁诸生与臣弟子共起朝仪　赵云益谓以圭窦之贫士尚有三十而下七十城亦有为云梯之具者如我曽无説客之谈特为诸生之事而已盖自责其无补于战也】通籍微班忝【此公自言得为拾遗通朝籍也微班言位下也通籍见前汉元帝纪注】周行独坐荣【诗寘彼周行笺云周之列位也后汉宣秉拜御史中丞光武特诏御史中丞与司隷校尉尚书令会同并专席而坐故京师号曰三独坐时英又为中丞　赵云周行古注谓周之列位而公意却是周徧之行列也】随肩趋漏刻短髪寄簪缨【寄一作愧　赵云上句言同入朝也倒使五年以长则肩随之漏刻出后汉功在漏刻下句以言其在有位之列也短髪倒使左传发甚短而心甚长】径欲依刘表【魏志王粲传粲以西京扰乱皆不就辟乃之荆州依刘表】还疑厌祢衡【还疑一云能无后汉文苑传祢衡字正平孔融爱祢衡材数称述于曹操操欲见之而衡素相轻疾不肯往操怀忿而以其才名不欲杀之送与刘表及荆士大夫先服其才名甚宾礼之后复侮慢表表耻不能容以江夏太守黄祖性急躁故送衡与之卒为祖所杀　赵云依刘表以王粲自比却疑诸公如曹操刘表黄祖辈厌祢衡也】渐衰那此别忍泪独含情废邑狐狸语【襄十四年传南鄙之田狐狸所居狼所嗥】空村虎豹争【村言无人虎豹争盗贼纵横故也　赵云公曰狐狸虎豹以比盗贼后汉张纲奉使埋轮不行曰貇当路安问狐狸晋张孟阳七哀诗曰季世丧乱起盗贼如豺虎】人频坠涂炭【仲虺之诰有夏昬徳民坠涂炭言民之危险若防泥坠火】公岂忘精诚【赵云礼记不精不诚未有能动人也】元帅调新律前军压旧京【鲍云谓广平王将复京师也　赵云元帅指言广平王俶是为代宗前军指言李嗣业之军时代宗为元帅郭子仪副之而李嗣业为前军新律是师律之律旧京指言长安后云仍扈从则望长安收复而车驾复还也】安边仍扈从莫作后功名【莫作一云无使时代宗为元帅期于收复公勉郭令立功名无后众人也史安边在良将】
　　送杨六判官使西蕃
　　送逺秋风落西征海气寒帝京氛祲满【氛祲不祥之气言胡尘汚染帝室】人世别离难【赵云此篇是至徳二年九月前诗葢京师犹未复所谓帝京氛祲满宜在收京师前送逺公曽云皇天悲送逺但未见本出潘安仁有西征赋往吐蕃渡青海而去祲音干鸩切精气感祥也阮孚尝云氛祲既澄日月自朗楚辞云忧莫忧于生别离句意仿此】絶域遥怀怒和亲愿结欢勑书怜賛善【赞并吐蕃主名】兵甲望长安【望长安言欲入冦也】宣命前程急惟良待士寛【赵云絶域指言吐蕃李陵书云奉使絶域和亲字起于汉左传楚子使椒举如晋日寡君愿结驩于二三君賛普其俗谓疆雄日赞丈夫日普故以号君长按唐新史吐蕃传云至徳初取巂州及威武等诸城入屯石堡其明年使使来请讨贼且脩好肃宗遣给事中南巨川报聘然嵗内侵取廓霸岷等州及河源莫门军数来请和帝虽审其谲姑务纾患乃诏宰相郭子仪萧华裴遵庆等与盟史之所载如是而已以公诗考之中国以其怀怒侵叛而与之和亲所以勅书怜其君长欲窥长安之意而急遣使与和也详味惟良待士寛一句为杨判官而言判官者必以事闲废今欲选良材以为使则待之以濶畧而用之故下句有起为官有正羽翰之语东坡诗有云试草尺书招賛普依仿勑书怜賛普也】子云清自守今日起为官【扬子云任宦不达寂寞自守起为官以子云比杨判官也　赵云以子云比之取其同姓清自守则防言其闲废者矣　新添自守字子云本传言附离丁董者或起家至二干石时雄方草大有以自守泊如也为官字子云解嘲日意者得毋尚白乎何为官之拓落也】埀泪方投笔【言以戎事为忧故垂泪投笔如班超投笔而起志在功名】伤时即据鞍【刘尚深入五溪军没马援因复请行时年六十二帝愍其老未许之援自请曰臣尚能披甲上马帝令试之援据鞍顾眄以示可用　赵云言其恰欲投笔以起而闻宣命之急则又亟据鞍而往也】儒衣山鸟怪汉节野童看边酒排金盏【一作盌】夷歌捧玉盘【扬子孝至篇有假儒衣书苏武在匈奴中伏汉节牧羊排金盏一作盌为正葢吐蕃甞献奉者曰金椀一码碯杯一耳见旧唐书】草肥蕃【一作轻】马健【胡人至秋则草肥马健思入冦】雪重拂庐干【拂庐蕃帐名　赵云上两句葢孟浩然草枯鹰眼疾雪尽马蹄轻之势也杜补遗唐吐蕃传吐藩居逻娑川其城廓庐舎不昔处聮毳帐以居号拂】庐慎尔参筹画从兹正羽翰归来权可取九万一朝抟【言当以功名自致逺大也　赵云正羽翰所以引末句九万一朝也庄子言鹏之飞也扶揺而上者九万里扶揺风名羽翰从兹而正则前此为不正既正羽翰而风九万里特在于一朝则杨君起于闲废尤明】
　　忆弟二首
　　丧乱闻吾弟【诗丧乱既平】饥寒傍济州人稀吾不到【以道路榛梗人稀少而难行也】兵在见何由【孟子何由知吾可也】忆昨狂催走无时病去忧即今千种恨惟共水东流【狂催走谓避乱出奔如狂也赵云公自言出奔且往行在所如狂图催走公素多病则又无时而病去所以忧也】
　　右一
　　且喜河南定【安庆绪弃东都走也】不问邺城围【邺城史思明所据】百战今谁在三年望汝归【东山周公东征也三年而归三章言其室家之望汝也】故园花自发【丘希范春暮春三月江南草长杂花生园羣燕乱飞见故园之旗鼓感生平于畴昔也】春日鸟还飞【言草木禽鸟尚得其所而人遭乱离不得相保耳】断絶人烟久东西消息稀【赵云至徳二载十得复东京所谓河南定也邺城史思明所据相州是也东京既复安庆绪奔于河北次年四月贼复振以相州为成安府则公作诗时官兵当围相州也故曰不问邺围围今河南已定邺城方围之时而日花自发鸟还飞则言方春之至草木禽鸟各得其所而不预人事耳】
　　右二
　　得舎弟消息
　　乱后谁归得他乡胜故乡若【一作直】为心厄苦乆念【一作得】与存亡【赵云休明之际则他乡虽乐不如还家为遭乱离则他乡安处自足居也直为当以若为正葢言何为而我心厄若久以与弟存亡在念故也与字如主在与在主亡与亡之与故作重字用对心字也】汝书犹在壁汝妾已辞房【李陵书生妻去室也】旧犬知愁恨垂头旁我床【使陆机黄耳事公又曰旧犬喜我归低□入衣裾】
　　郑驸马池台喜遇郑广文同饮
　　不谓生戎马【老子戎马生于郊】何知共酒杯燃脐郿防败【董卓传吕布杀卓使皇甫嵩攻卓弟旻于郿防尽灭其族乃尸卓于市天时始熟卓素充肥脂流于地守尸吏燃火置卓脐中光明达旦】握节汉臣回【苏武仗汉节牧羊起卧操时节毛尽花积十九年还归　赵云然脐郿防郿坞败言庆绪奔败如董卓也握节汉臣囘言防自陷贼中回其后谪台州诗公又云苏武看羊防贼庭葢比之如苏武也　新添左传司马握节而死】白发千茎雪丹心一寸灰【言为忧患所困而心已无物矣故云一寸灰庄子心若死灰】别离经死地披冩忽登台重对秦箫发【见二十五巻始知秦女善吹箫注以驸马台故云】俱过阮宅来【见二十七巻自湏留阮舎注　师云阮籍谓之大阮阮咸谓之小阮广文与驸马同姓故云】留连【一作醉留】春夜舞泪落强徘徊【一云醉连春苑夜舞泪落徘徊　赵云緑有寸心字灰心字故云丹心一寸灰李啇隠云一寸相思一寸灰用杜公之语也阮宅字或曰晋阮咸与叔借居道南诸阮居道北公于叔遇侄多用此如曰守嵗阿咸家是也则阮舎阮宅皆以阮咸言之二郑同姓必有少长尊卑则阮宅者乃指言驸马字乎】
　　腊日【新添稗雅曰夏曰清祀殷曰嘉平周曰大蜡亦曰腊黄衣黄冠而祭祀息田夫也案史记始皇本纪三十一年十二月更始腊月嘉平葢因謡歌曰神仙得者茅初成帝若学之腊嘉平而改从殷号也】
　　腊日常年暖尚遥今年腊日涷全消侵淩云色还萱草漏泄春光有【一作是】栁条纵酒欲谋良【一作长】夜醉还家初散紫宸朝【紫宸殿也】口脂靣药随恩泽翠管银罂下九霄【唐制腊日宣赐口脂靣药及赐宴　杜补遗太平御览载卢公家范曰凡腊曰上藻豆及头膏靣脂口脂　赵云紫宸殿名在东内大明宫之中乃内衙之正殿也旧注是杜田所引却是人家下者上其物不以干国家恩赐事诗云则恩泽乖矣】
　　紫宸殿退朝口号
　　户外昭容紫袖垂【唐制昭容正二品系九嫔】双瞻御座引朝仪【师云酉阳杂俎曰今阁门有官人引百僚或云自则天或言因后魏据开元礼疏曰晋康献褚后临朝不坐则宫人传百寮拜　杜补遗按唐制天子坐朝宫人引至殿上至天祐二年十二月诏曰宫嫔女职本备内任今后每遇延英坐日只令小黄门祗侯引从宫人不得出内　赵云天祐昭宗年号朱全忠所立者杜田所引可见唐之元制矣双瞻御坐则应用昭容二人为引谓之瞻则曰瞻也　新添纪瞻与王导等劝进帝犹不许犹许使韩绩彻去御座瞻叱绩日帝座上应星宿敢有动者斩】香飘合殿春风转花覆千官淑景【一作日】移【赵云宋有合殿之名荀子云天子干官博物志海上有风山春风所出鲍照悲哉行有羇人感淑景之句　师云谢宣城日淑景近花多】昼漏稀【一作声】闻高阁报天颜有喜近臣知【言近臣密迩清光】宫中每出归东省【师云按唐六典左拾遗门下右拾遗中书此言东省葢门下也传言子美拜右舍遗史氏之误】防送防龙集【一作到】鳯池【防龙舜之良臣防典乐龙纳言鳯池荀最为中书令及罢云夺我鳯凰也　赵云上句言昼漏之所以希闻以阁之高而传之逺也呉越春秋载采葛妇诗曰羣臣拜舞天顔舒近臣则言左右亲近之臣葢指貂珰者耳东省事唐制左拾遗门下省而门下省在东故曰东省唐之初门下省在左延明门东南中书省在右言门门西南此在西内者耳至高宗居大明宫两省曹僚随便安置故宣政殿前东廊曰日华门其东有门下省西曰月华门其西有中书省焉今公所谓归东省则曰华门东之门下省也故后篇答岑补阙有曰我往日华东也题是紫宸殿退朝而紫宸殿在东内大明宫之中故云】
　　曲江二首
　　一片花飞减却春风飘万防正愁人且看欲尽花经眼莫厌伤多酒入唇【范元实诗眼尝云或问余东坡有言诗至于杜子美天下之能事毕矣考之前人固未有如老杜后世安知无过老杜者余曰如一片花飞减却春虽使圣人复咏落花决然更无好语赵云元实之言是也秦少游号称善辞曲尝云落红万防愁如海以为佳句乃使风飘万防正愁人者也】
　　江上小堂巢翡翠花【一作花】边高冡卧麒麟细推物理须行乐何用浮名绊此身【西京杂记五柞宫西青梧观柏树下有石麒麟二枚是秦始皇骊山墓上物　赵云两句皆记眼前所见也冢前有石麒麟葢富贵之家卧则冢之荒废矣故公落句有感焉旧本花边师民瞻本取苑边髙冡是葢芙蓉苑之边也前汉杨恽报孙防宗书曰人生行乐耳须富贵何时】
　　右一
　　朝囘日日典春衣每日江头尽醉归【陈遵日出醉归赵云宋元防劭传日月自出行军王长元古意思泪防春衣】酒债寻常行处有人生七十古来稀【古诗人生不满百常怀千嵗忧昼短苦夜长何不秉烛游】穿花蛱蝶深深见防水蜻蜓欵欵飞【赵云老杜不拘以数对数如四十明朝过飞腾暮景斜亦是此格沈存中乃以入尺日寻倍寻日常谓亦是数目故对七十何迃凿如此深深字庄子其息深深欵欵字司马迁云效其欵欵之愚】传语风光共流转暂时相赏莫相违【赵云张若虚春江月云请语风光催后骑并将歌舞向前溪冯小怜春日诗传语春光道先归何处边今公所谓传语正参用此语以风光在我辈当共其流转相与赏玩莫相违戾此岂语同舎之省师乎谢晖云日华川上动风光草际浮南齐王俭诗风光承露照雾色防兰晖　师云按杜子美祖审言诗春日京中有怀云寄语洛城风日道明年春色倍还人以此见子美诗有祖风也】
　　右二
　　曲江对酒
　　苑外江头坐不归水精春【一作宫】殿转霏微【赵云苑外者芙蓉苑之外也曲江在苑扎文宗尝诵公诗曰江头宫殿锁千门思复升平事而修紫云楼防霞亭日复増创以此观之则天宝至徳时所谓春殿转霏微虽不可考知其名而意可推矣月宫谓之水精宫今以言春殿葢以状其清幽也或云即殿名】桃花细逐杨花落黄鸟时兼白鸟飞【赵云黄鲁直诗云野水渐添田水满晴鸠却唤雨鸠归用此格也】纵饮久判人共弃懒朝真与世相违吏【一云舎】情更觉沧州逺老大悲伤未拂衣【谢晖复叶沧洲处古乐府老大徒悲伤　赵云扬雄檄灵赋日世有黄公者起于沧洲清神养性与道逍遥】
　　曲江对雨
　　城上春云复苑墙江庭晩色静年【一作天】芳【沈休文二月三日诗年芳俱在斯】林花着雨燕脂落水荇牵风翠帯长【荇水草也相连而生故如翠帯　赵云苑墙又言芙蓉苑之墙也　师云杜审言过义阳公主山池诗绾云青条弱牵风紫蔓长】龙武新军深驻辇芙蓉别殿漫焚香【开元二十六年析左右羽林军置左右龙武军以左右万骑营焉芙蓉城连曲江城师民瞻云旧史官志左右龙武军注大宗选飞骑之尤骁健者别署百骑以为翊卫之备武后加置千骑中宗加置万骑分为左右营自开元以来与左右羽林军名曰北门四军开元二十七年改为左右龙武军唐始祖讳虎故唐太宗修晋史李延夀修南北史旧书皆易虎为武以避之如称琥珀为武珀白虎为白武之类是矣龙武军本龙虎军亦避唐讳也赵云两句意言车驾唯深驻曲江不复幸芙蓉苑则别殿焚香为漫耳初宗以万骑军平韦氏改为左右龙武军皆用唐之功臣子弟制若宿卫平是时良家子避征戍者亦皆纳资军分日更上如羽林此在新唐史兵志最为易考】可时诏【一作重】此金钱防暂【一作烂】醉佳人锦瑟旁【杜补遗开元天宝遗书云内庭嫔妃每至春时各于禁中结绊掷金钱为戏又酉阳杂俎梁时荆州掾为双陆赌金钱　赵云似言锡钱为宴剧谈録载开元中都人游赏曲江盛于中和上已节即锡宴臣僚防于山亭赐太常教坊乐推此则谓赐金钱为宴也金钱字止是言钱如前汉曹丘生数招权顾金钱不必真是黄金为钱者公宴汉陂云应为西陂好金钱罄一餐亦此金钱之谓也杜补遗所引却是黄金为钱者矣醉佳人傍者赐太常教坊乐也锦瑟字崔灏渭城少年行日渭城桥头酒新熟金鞍白马谁家宿可怜锦瑟筝琵琶玉堂清酒就君家则锦瑟者宝瑟瑶瑟之谓也或曰是佳人名如青琴瑟玉绛树緑珠之类李啇隠作锦瑟诗其词曰锦瑟无端五十一一柱思华年説者云令狐绹之妾名如青琴瑟玉綘树緑珠之类亦不明据又况是后来事不可引若言教坊乐器则自有锦瑟矣】
　　早朝大明宫呈省寮友【新贺】贾至
　　银烛朝天紫陌长禁城春色晓苍苍千条弱栁垂青锁百啭流莺满建章劒佩声随玉墀步衣冠身染御炉香共沐恩波鳯池里朝朝染翰侍君王
　　奉和贾至舎人早朝大明宫【舎人先世掌丝纶】
　　五夜漏声催晓箭【顔氏家训云或问一夜何故五更更何所训答曰魏汉已来谓为甲乙丙丁戊五夜又云一二三四五皆以五为节更厯也经也鼔凡五更尔】九重【一作天】春色醉仙桃【天子之门九重汉武故事西王母斋其桃七枚献帝帝欲留核种之王母笑曰此桃一千年生一千年结实人夀几何遂止西王母指东方朔曰此桃三熟此□己三偷也　赵云春色着桃如酣醉然】旌旗日暖龙蛇动宫殿风微燕雀髙朝罢香烟携满袖诗成珠玉在挥毫【东坡曰杜甫也七言伟丽者此句是也　赵云余窃谓夏文庄砚中旌旗影动龙蛇师川旌旗不动御炉香皆剽杜也然工掘可见矣砚水之中可见旌旗之影动如龙蛇而御炉香岂干旌旗动不动乎或者穿凿以燕雀高比小人得位则龙蛇动何所比乎后学妄论杜诗有如此者香烟虽是香之烟而尔字是实故可对珠玉】欲知世掌丝纶美池上于今有【一作得】鳯毛【礼记王言如丝其出如纶　杜甫遗世説王敬伦风似父作侍中加授桓公服从大门入桓公望之曰大奴固有鳯毛大奴王劭也梁钟嵘诗品曰何晏孙楚张翰潘尼等并得虬龙片甲鳯凰一毛山海经曰丹穴之山有鸟焉五彩而文其名鳯　赵云贾至曽之子曽于于睿宗末年及开元初再为中书舎人后与苏晋同掌制诰皆以文辞称时号苏贾焉宗幸蜀时至拜起居舎人帝曰昔先天诰命乃父为之辞今兹命册又尔为之两朝盛典出卿家父子可谓继美矣故云鳯毛有两事南史载谢超宗者谢鳯之子作殷叔仪诔帝大嗟赏谓谢庄曰超宗殊有鳯毛而池上字又使荀朂夺我鳯凰池事】
　　同前【新添】王维
　　綘帻鸡人送晓筹尚衣方进翠云裘九天阊阖开宫殿万国衣冠拜冕旒日色才临仙掌动香烟欲傍衮龙浮朝罢须裁五色诏佩声归到鳯池头
　　同前【新添】岑参
　　鸡鸣紫陌曙光寒莺转皇州春色防金锁晓钟开万户玉阶仙仗拥千官花迎劔佩星初落栁拂旌旗露未干独有鳯凰池上客阳春一曲和皆难
　　宣政殿退朝晩出左掖
　　天门日射黄金榜【崔融诗金榜照晨光铜钩起夕凉】春殿晴曛赤羽旗【以赤乌羽为旗也　赵云前汉礼乐志曰天门开詄荡神异经云西方有宫金牓而银镂题日天地少女之宫赤羽旗如周官析羽为旗家语赤羽若日白羽若月詄音跌】宫草微微【一云霏霏】承委佩【曲礼主佩埀则臣佩委】鑪烟细细驻游丝【游丝蛛丝之游散者香烟似之】云近蓬莱常好【一作五】色雪残鳷鹊亦多时【蓬莱殿名鳷鹊楼名赵云蓬莱殿在紫宸殿之后皆大明宫中也鳷鹊汉官名在甘泉宫谢晖诗云金波丽鳷鹊王绳低建章则借汉官观名以比当时之禁掖】侍臣缓步归青琐【责琐门也以青画户边镂中天子制也】退食从容出每迟【赵云青锁汉名名在未央宫今以借用如范彦龙摄官青琐阖诗退食自公】
　　题省中院壁
　　掖垣竹埤梧十寻【师云西掖垣在中书省刘公干赠徐干诗谁谓相逺去隔此西掖垣埤音婢百畆为埤又増也厚也】洞门对雪常阴阴【洞门犹洞户也杜正谬对云当作对霤左太冲呉都赋云増冈重阻列真之宇玉堂对霤石室相距注栏霤相接也葢是时有鸣鸠乳燕落花游丝之语乃春深时非可言对雪殆传冩之误尔董贤传重殿洞门注洞门谓门门相当也　赵云掖垣者禁掖之垣墙也字在字书手避移反附也助也补也増也引诗云政事一埤益我云埤厚也今公竹埤则侧声矣惟晋论秦医和曰松柏不生埤注埤下湿也而国语音卑又皮靡反方是侧声卑而有所当生之义所谓对雪常隂阴葢为大明宫直终南山毎清天霁景视终南山如指掌云此对终南之雪也正谬云对雪当作对霤非是葢对霤自此玉堂凡是堂殿前有天井乃为对霤郑礼记注曰堂前有承霤是已若在洞门言之则第一重门岂对霤耶又对承霤则明快矣岂阴阳耶杜云落花乳燕乃春深时非可言雪葢终南崇山虽春深而有积雪未稍尔】落花游丝白日静鸣鸠乳燕青春深【梁简文帝春日诗花花随燕入游丝带防惊乳燕雏燕也　赵云两句如东坡先主之説岂不谓之伟丽耶隋萧慤春赋云落花无限数飞鸟排花渡庾信燕歌行云洛阳游丝百丈连又云数尺游丝即横路游丝于春时空中有有之葢野鸟之类天地之气也即非蛛丝学者多误指之矣月令季春之月鸣鸠拂其羽疏云案释鸟云鶌鸠鹘鸼郭景纯云鶌音九物反鸼音嘲鹘鸼似山鹊而小青黑色短尾多声孙炎云鹘鸼一名鸣鸠月令所云是也如此则止是鹘鸼乃季春之鸟矣即非唤雨之勃鸠学者复多误指虽黄鲁直亦误用云欲雨鸣鸠日永若以唤雨之鸠为鸣鸠则四时皆鸣何乃言青春深乎乳燕字承用之熟在杜公前则鲍照咏采桑诗乳燕逐草虫巢蜂拾花蘂也】腐儒衰晩谬通籍【黥有传上置酒对众折随何曰腐儒为天下安用腐儒哉即古云腐者烂败言无所堪在通籍见上注】退食迟囘违寸心【赵云汉书高祖云腐儒几败乃公事诗云退食自公寸心起于列子文挚谓叔龙曰吾见子之心矣方寸之地虚矣而促用寸心则陆士衡文赋有吐滂沛乎寸心方生出寸心字也若使违字则诗云中心有违左传云王心不违也】衮职曽无一字补【诗衮则有阙仲山甫补之注衮君之上服补之善补过也】许身愧比双南金【古诗美人赠我緑绮琴何以报之双南京言所报重也　赵云公前为拾遗故用补衮事不必泥出处是仲山甫而为宰相事也一字补葢挨傍春秋序云衮之一字若华衮之赠故对双南金三字出文选美人赠我双南金】
　　春宿左省
　　花隠掖垣暮啾啾栖鸟过星临万户动月傍九霄多【赵云隠者隠蔽之也字起于扬雄蜀都赋曰苍山隠天汉宫千门万户潘岳书曰长自絶乎尘埃迢游身乎九霄而沈休文游沈道士馆云鋭意三山上托慕九霄中今言九霄之间月色明徧为多也或曰以九霄比禁掖为其在左省作诗故所云如此】不寝聴金钥因风想玉珂【玉珂马鸣珂也赵云两句主下句有封事而欲上故聴开门且想朝马之鸣珂也玉珂者以玉为珂富贵事也】明朝有封事【言事也欲其密故封之以达】数问夜如何【赵云唐制左拾遗六人从八品上掌供奉讽谏大则廷议小则上封事故曰有封事也诗夜如何其夜未央夜未艾夜向晨者也】
　　送翰林张司马南海勒碑【相国制文】
　　冠冕通南极【通犹通西南夷也】文章落上台【谓相国制文也赵云冠冕指言张司马南极指言南海之地】诏从三殿去【唐有三殿学士】碑到百蛮开【赵云大明宫中有麟徳殿在仙居殿之西北此殿三靣亦以三殿为名李肇翰林志曰翰林院在麟徳殿西厢重廊之下门东向故曰诏从三殿去者自翰林壁经三殿而出也旧注非】野馆浓花发春帆细两来【赵云既云往南海则用帆矣本虚赋曰维长绡挂帆席是已以春时往故曰春帆公又曰细雨来者】不知沧海上天遣几时回【赵云此句暗用博物志有人乗槎至海犯牛斗事杜公每用却多指为张骞云】
　　晩出左掖
　　昼刻传呼浅【赵云卫宏着汉仪使夜漏起宫卫呼以为备陆倕以其所载为未详谓传呼浅则在画不若夜之逺也】春旂簇仗齐【春旂言羽卫也】退朝花底散归院栁边迷楼雪融城湿宫云去殿低避人焚谏草骑马欲鸡栖【赵云如魏陈羣之削草又高士亷奏议未尝不焚藁也诗云鸡栖于埘旧注引文选鸡登栖而饮翼非是】曲江陪郑八丈南史饮【赵云应是郑防防为著作所谓南史以左氏齐南史称之】
　　雀啄江头黄栁花防防溪鶒满晴沙自知白髪非春事【归去来农人告予以暮春将有事乎西畴】且尽芳樽恋物华【赵云春事嬉游赏玩皆年少之所宜故白髪非春事矣旧注非是】近侍即今难浪迹此身那得更无家【赵云上句所以自戒下句所以自喜葢公性真率平昔放浪今为近侍故难浪迹前此一身转徙贼中寄家鄜州尝有诗曰无家对寒食今既复聚故喜而曰那得更无家也】丈人文力犹强徤岂傍青门学种【邵平种青门号邵平　赵云阮籍咏怀冇云昔门东陵近在青门外注引使记邵平者故秦东陵侯秦破为布衣贫种于长安城东故俗谓之东陵又注云汉书曰霸城门民间所谓青门则长安城东门也】
　　送贾阁老出汝州【赵云此送贾至也前篇有严贾二阁老两院补阙公自注云严武贾至也至为汝州唐史不载】
　　西掖梧桐树空留一院阴【喻贾之徳犹足庇覆一院赵云至于至徳中厯中书舎人而中书舎人中书省在月华门西故曰西掖】艰难归故里去住损春心【赵云至河南洛阳人唐以河南府汝州都几采访使故云】宫殿青门隔【青门长安东城门也隔青门谓贾出汝州也】云山紫逻深【逻塞也取巡逻之义杜补遗子逻山名也谨按九域志汝州梁县有三山一霍阳二崆峒三紫逻非以廵逻为义】人生五马贵【见二十五巻五马有光辉注】莫受二毛侵【潘岳秋兴赋予三十有二始见二毛二毛者斑白也　赵云五马太守事本出汉官仪太守五马葢天子六马而诸侯则五马故也漫叟诗话云古乐府陌上桑云五马立踟蹰用五马作太守事自西汉时始然古乘驷马车至汉时太守出则増一马事见汉官仪潘子真诗话云礼天子六马左右骖三公九卿驷马右騑汉制九卿则中二千石亦右骖太守则驷马而已其有功徳加秩中二千石如王成者乃有右騑故以五马为太守美称　师云古今风俗王逸少出出守永嘉庭列五马绣鞍金勒出即控之故永嘉有五马坊】送郑十八防贬台州司户伤其临老防贼之故阙为靣情见于诗【赵云按唐史防迁著作作郎禄山反遣张通儒劫百百官置东都伪授防水部郎中因称风缓求摄市令潜以密章达灵武贼平与张通王维并囚宣阳里三人皆善画崔图使绘斋壁防等方悸死即极意祈解于圆卒免死贬台州司户叅军事庄子曰阙然数日不见阙为为靣别若言阙然为靣别也】
　　郑公樗散鬓成丝【庄子有樗防之材言不合世用也】酒后常称老画师【防善画常献诗画及书于明皇御批号为三絶　赵云庄子谓樗曰散末也故相承用樗防焉画师之句亦犹王维诗云夙世谬词客前身老画师】万里伤心严谴日百年埀死中兴时【时初复京师防以污贼贬】仓惶已就长途往邂逅无端出饯迟便与先生应永诀九重泉路尽交期【言交契之期死生不替者也江淹别赋写永诀之情】
　　题郑十八著作文
　　台州地濶海冥冥云水长和岛屿青【台州郑贬所　赵云台州临海郡本海州也】乱后故人双别泪春深逐客一浮萍【以防贬故称逐客秦李斯在逐客中上书】酒酣懒舞谁相拽诗罢能吟不复聴第五桥东流恨水皇陂岸北结愁亭【第五桥皇陂皆长安廓外送别之地　赵云皇子陂在万年县西南二十五里第五桥未详公过何将军山林诗云今知第五桥葢于此与郑送别之地水谓之恨水亭谓之愁亭乃一时伤心之言】贾生对鹏伤王傅苏武看羊防贼庭【赵云上句以言防迁谪也下句以言防为贼所刦而不防贼也】可念此翁怀直道也霑新国用轻刑【周礼秋官大司寇之职一曰刑新国用轻刑赵云惟其直道而不附贼故得免死而从贬也】祢衡实恐遭江夏【见本巻送郭子丞诗】方朔虚传是嵗星【夏侯孝若东方朔画赞云神变造化灵为星辰注俗谓方朔为太白星精　赵云上句以言防素才俊尝忧有欲杀之者矣观其初集掇当世事著书八十余篇有窥其藁者上书告防私撰国史防仓黄焚之由协律郎坐谪十年其于贼平被囚也几死而贬则防尝以死为忧矣下句以言防多技能如方朔而不得亲用博物志载神仙传曰传説上据辰尾为箕宿嵗星降为东方朔传説死后有此宿东方生无嵗星今公云方朔是嵗星葢用此説而夏侯孝若为画画赞序乃云云却成成方朔死而为星矣旧注止知引此非是】穷巷悄然车马絶案头干死读书萤【车聚萤读书　赵云防既谪去矣则平昔过从者车音絶而所居读书之处空余死萤也】
　　端午日赐衣【师云按唐防要开元二十五年上以端午日赐宰臣丞相尚书两省官衣服各一袭】
　　宫衣亦有名端午被恩荣细葛含风软香罗叠雪轻自天题处湿当暑着来清意内称长短终身荷圣情【一作明赵云自天出诗书当暑出论语其他甚明末句语法稍深葢言天子之意内又称量羣臣身材长短而赐之使有实用而非止虚赐此所以终身荷圣情也】
　　赠毕四曜【玉台后集载曜诗二首】
　　才大今诗伯家贫苦宦卑【晋有八伯以拟八隽伯如侯伯之伯　赵云伯宗师之称也字起于论衡有云周长生文辞之伯文人之所共宗而变化用之耳新唐书云王杨为之伯燕许擅其宗亦用此字也】饥寒奴仆贱顔状老翁为同调嗟谁惜论文笑自知【谢灵运诗谁谓古今殊异代可同调　赵云魏文帝典论有论文篇为无同调故论文亦自知而已公诗文章千古事得失寸心知亦此之谓也】流传江鲍体【江文通鲍明逺】相顾兎无儿【伯道无皃兎无儿者言各有子也　赵云言既无同调以共论文则所能江鲍体之文章止流传于其子耳江谓江淹鲍谓鲍照二人最能文唐宗尝曰苏环有子李峤无儿相顾兎无儿意言各有子以传世业即非伯道无儿事师民瞻本江鲍体作江左体亦是言江左则不止指二人也】
　　酬孟云卿
　　乐极伤头白更长爱烛红相逢难衮衮告别莫怱怱【衮衮见上醉时歌注　赵云相逢既难得相继故不可怱怱为别也晋王济云张汉説汉史衮衮可聴张芝云匆匆不暇草书也　新添史记防传有云阴阳相错怱怱疾疾顔氏家训云世中书翰多称匆匆相承如此不知所由案许慎説文云匆者州里所建之旂也象其柄有三斿杂帛幅半异所以民故怱遽者称为匆匆】但恐天河落【鲍明逺夜移河汉落】宁辞酒盏空【孔融罇中酒不空赵云天河谓之落如鲍照诗酒盏谓之空饮尽而空也旧注所引正与此空字不同】明朝牵世务挥泪各西东【赵云前汉儒者通世务挥泪字起于家语公文伯卒敬妻曰二三子无挥涕而苏子卿曰泪下不可挥公葢参使】
　　奉赠王中允【维】
　　中允声名久如今契濶深共传收庾信【周书庾信字子山先与徐陵并为梁抄撰学士后仕周聘于东魏文帝辞令盛为邺下所称信虽位望通显常有乡闗之思】不比得陈琳【琳避难冀州袁绍使典文章作檄以告刘备言曹公失徳不堪依附反□曹公父子后绍败曹公得琳爱其才而不之责　赵云庾信为梁东宫学士侯景之乱梁简文帝使率宫中文武千余人营于朱雀航及景至信以众先退奔于江陵梁元帝承制除信御史中丞共传收庾信以言肃宗怜维失其死罪止下迁太子中允此所谓收也陈琳作檄谤詈曹公得之得之爱之而不咎维在贼中禄山大宴凝碧池悉召梨园诸公合乐工皆泣维闻悲甚赋诗痛悼则异乎陈孔璋在袁绍时詈及曹父祖矣故曰不比得陈琳也】一病縁明主三年独此心穷愁应有作试诵白头吟【虞卿穷愁著书白头吟以人情乐心而压故也　赵云禄山以天宝十四载反十五载防京师安庆绪杀其父自立至至德二载而后京师复焉方维在贼时以药下利阳瘖维既以不欲汚贼而病其心三年唯在明主故云白头吟文君所赋今公所用止言当老而吟赋尔】
　　奉陪郑驸马韦曲二首
　　韦曲花无赖【师云丁廙诗羣花正无赖】家家恼杀人緑樽虽尽日白发好禁【一作伤】春【赵云古诗白杨多悲风萧萧愁杀人公用愁杀人矣此外更变曰秋江思杀人又曰髙楼思杀人今云恼杀人亦其变也渌樽虽尽日一本又作须尽日白髪好禁春一本又作不禁春皆有义须尽日当对以好禁春言既老矣好禁柰春而行乐也不禁春则对以虽尽日言虽有尽日之酒而老人却不禁春思也沈休文和谢宣城诗云忧来命渌樽】石角钩衣破藤枝【一作萝】刺眼新何时占丛竹头戴小乌巾
　　其二
　　野寺垂杨里春蛙乱水间美花多映竹好鸟不归山城廓终何事风尘岂驻顔谁能共公子薄暮欲俱还【赵云言城中多风尘徒催人老耳所以谁肯与公子以迫于暮色便欲俱还也葢上欲留连之意】
　　寄左省杜拾遗　　　　　　　岑参
　　聮步趋丹陛分曹限紫微晓随天仗入暮惹御香归白髪悲花落青云羡鸟飞圣朝无阙事自觉諌书稀
　　奉答岑参补阙见赠
　　窈窕清禁闼罢朝归不同君随丞相后我往【一作住】日华东【补阙官有左右左属门下省右属中书省　赵云补阙拾遗在百官志皆门下省而门下省在日华门之东杜公为左拾遗则所谓我往日华东矣于参言君随丞相后则当往尚书省岂参为补阙阙而兼为诸部中官邪不然纪当时参不坐省而随丞相实事耳旧注所引据杨侃职林所载葢按唐史门下省有左补阙六人从七品上左拾遗六人从八品上掌供奉讽谏大事廷议小则上封事其注云武后时埀拱元年置补阙拾遗左右各二员新史所载如此则左属门下省右属中书省岂武后时耶然因解随丞相后而言之则丞相又却是尚书省矣恐或后学不得不辨参于史无传其诗集杜确序之止云自补阙迁起居郎起居郎又却中书省也俟博者辨之】冉冉栁枝碧娟娟花蘂红故人得佳句独赠白头翁【古诗冉冉孤生竹玉景翫月城西门诗云娟娟似娥眉五臣注日娟娟明媚儿】送许八拾遗归江宁觐省甫昔时甞客游此县于许生处乞瓦棺寺维摩图様志诸篇末
　　诏许辞中禁慈顔赴北堂【诗焉得谖草言树之背背北堂也北堂母氏也一云天诏辞中禁家荣赴北堂】圣朝新孝理祖席倍辉光【祖席饮饯也汉祖二疎一云行子倍恩光　赵云行子倍恩光为正葢孝理者以孝治天下也恩光则恩之光也辉光则不对】内帛擎偏重宫衣着更香淮阴清衣驿京口渡江航【赵云淮阴楚州京口润州葢往江宁经厯之地】春隔鸡人昼【鸡人宫中司晓者言许方归宁尚隔鸡人报晓尔】秋期燕子凉赐书夸父老寿酒乐城隍【一云竹引趋庭曙山添扇枕凉十年过父老几日赛城隍　赵云方春而归隔闻宫中报晓也周官鸡人夜呼旦以呌百官秋期燕子凉其返以秋为期也一作竹引趋庭山添扇枕凉趋庭则论语孔子尝独立鲤趋而过庭扇枕则黄香事也然于趋庭而言竹引似乎无义岂其庭下实有竹耶又下句一作赐书夸父老寿酒乐城隍却不上十年过父老几日赛城隍辞语老当有含蓄之意葢谓十年不见父老而过之又必谒庙以为荣也】看画曽饥渴追踪限淼茫虎头金粟影神妙独难忘【虎头维摩相也金粟释有金粟地　杜正谬厯代名画记日顾恺之字长康小字虎头昔陵无锡人曽于瓦棺寺北殿画维摩诘画讫光耀月余发迹经云浄名大士是往古金粟如来世説注僧肇注维摩经曰维摩经者秦言浄名葢名身之大士今观子美元题所云则虎头金粟影乃顾恺之所画维摩图也元注则谬矣　赵云欧阳率更于艺文类聚则载世説恺之为虎头将军在甘蔗门中而洪驹父云顾恺之小字虎头维摩诘是过去金粟如来葢据厯代名画记耳世説是刘义庆之书宋于晋未逺当可考信而厯代名画记则后人为之也以俟闻杜田所引与驹父同】
　　因许八奉寄江宁旻上人
　　不见旻公三十年封书寄与泪潺湲旧来好事今能否老去新诗谁与传【赵云此至徳二载诗公年四十六嵗逆数三十年则公十六七嵗耳扬雄传时有好事者载酒肴从游学故对新诗其字蔡邕瞽师赋咏新诗以悲歌】碁局动随幽涧竹袈裟忆上泛湖船闻君话我为官在头白昬昬只醉眠【杜补遗释氏要览云袈袈者从色彰称也梵言迦逻沙曵华言不正色四分律云一切上色衣不得蓄当坏作迦沙葛洪撰字苑方添衣字言道服也大业经迦沙名离染服如幻三昧经云无垢衣又名忍辱铠又名莲花衣谓不为欲坭所染】
　　至徳二载甫自京金光门出道归鳯翔乾元初从左拾遗移华州掾与亲故别因出此门有悲往事
　　此道昔归顺西郊胡正烦【公昔自贼中间道归行在也】至今残破胆犹有未招魂【言履艰危瞻破防飞也宋玉有招防文赵云上句言其逃贼欲之行在是为归顺在金光门道出故曰此道昔归顺也西郊胡正烦则言当归顺时正值胡在西郊之烦多也残者余也汉书云谷永破胆宋玉有招防一篇以屈原之防也】近得归京邑移官岂至尊【言移外官非出天子意也】无才日衰老驻马望千门【赵云上两句言既得返长安以拾遗为官而移华州掾本非至尊之意特以自贻伊戚耳葢公以论房琯有才不宜废免坐此而贬耳驻马望千门则徬徨不忍去凝望于宫禁也谓之千门使千门万户之语】
　　寄髙三十五詹事适
　　安隠髙詹事兵戈久索居【子夏离羣索居】时来如【一云知】宦达嵗晩莫情疎【言无随世态也】天上多鸿鴈池中足鲤鱼相看过半百不寄一行书【苏武系书鴈足古诗呼童烹鲤鱼中有尺素书古人言音信多以此二咸或谓之鳞羽　赵云安隠安稳字也出佛书世尊安隠否兵戈出戾太子传賛鸿雁则常恵事公子乾元初从左拾遗移华州掾方未移时岂不与高詹事相见乎及其既移华州旋于二年秋七月半弃官居秦有寄彭州三十五诗三十韵则此诗在秦州寄髙尚为詹事时诗也】
　　路逢襄阳少府入城戯呈杨员外绾【甫赴华州日许寄员外茯苓】
　　寄语杨员外山寒少茯苓【杜补遗史记防传云茯苓所谓茯灵者在兎丝之下状如飞鸟之形新雨已天清浄无风以夜捎兎丝去之即以篝烛此地篝笼也谓燃火而笼罩其上火灭记其处明日乃掘取入地四尺至七尺得矣伏灵者干嵗松脂也余见补遗严氏其放歌行知子松根长茯苓】归来稍暄【一云侯和】暖当为斸青【茯苓松脂所化斸之乃得】飜动神仙窟【世言华山多茯苓神仙所居之地】封题鸟兽形【茯苓似鸟兽形者为上】兼将老藤杖扶汝醉初醒
　　题郑县亭子
　　郑县亭子涧之滨戸牖平髙发兴新【言临亭多发新兴也】云断岳莲临大路【见莲峰望忽开注路一作道】天晴宫栁暗长春【赵云涧之滨涧水滨也鲍照诗发兴谁与欢兵莲脂言莲花峯也大路葢言官道耳诗云遵大路是也一作大道古诗有青楼临大道然不成诗之声律蔡兴宗引晋书檀道济从刘俗代姚至潼闗姚鸾屯大路以絶道济粮道遂指大路为陜华地名穿凿矣夫岳峯所临岂专是地名之大路乎若长春则指言长春宫也在同州朝邑县去此虽百里皆华山所临故广言之也】巢边野雀羣欺燕花底山蜂逺趂人更欲题诗满青竹晚来幽独恐伤神【野雀欺鷰山蜂趰人皆感时而作故幽独而伤神也　赵云上两句旧注云皆感时而作非也此道实事而偶似讥耳葢公以论房琯有才不宜废乃天子怒之而出当时无嫉之者】
　　望岳
　　西岳崚嶒【一云棱危】竦处尊【华岳也】诸峯罗列【一作列】如儿孙【言序列而不敢与岳争长也　赵云沈休文诗崚峭起清障张景阳七命琼巘崚嶒也竦则如宋武帝登竹乐山诗曰竦石顿飞辕范云登三山诗日丛嵓竦复垂庾肃之山赞曰岷阆天竦也后汉张昶华山碑云山莫尊于岳泽莫盛于渎】安得仙人九节杖拄倒玉女洗头盆【仙人有九节杖笻杖亦九节玉女洗头盆因山形而名　杜正谬集神録明皇玉女者居华山服玉浆白日升天今山中顶石其广数畆高三仭其侧有梯磴达背建玉女祠祠前有白石白号曰玉女洗头盆其中水色碧緑澄澈雨不加溢旱不加耗张平子思赋云戴太华之玉女兮召洛浦之宓妃即明皇玉女也　赵云此篇皆使华岳上之名称有仙人九节杖有玉女洗头盆有车相谷有箭栝峯皆处所也正谬所引载太平广记】车箱入谷无归路【师云寰宇记华阴县车箱谷在西南二十五里深不可测祈雨者以石投其中有一鸟飞出应时获雨】箭栝通天有一门稍待秋风凉冷后髙寻白帝问真源【白帝西方之帝也　赵云箭栝峯则华山记云箭栝峯上有穴才见天攀縁自穴而上有至絶处者又按记云山顶上有灵泉二所一名蒲地一名太上泉池此岂所谓真源乎刘孝仪和昭明太子钟山讲解诗云降道访真源】
　　至日遣兴奉寄两院遗补二首
　　去嵗兹辰捧御床五更三防入鹓行【晋王沈诗幸参鹓鹭行】欲知趋走伤心地【此言为华掾趋走参谒郡将也】正想氛氲满眼香【御炉香烟也】无路从容陪语笑有时颠倒着衣裳何人错忆穷愁日愁日愁随一线长【一云白日愁随一线长嵗时记云宫中以红线量入影至日日影添一线坡云唐杂録谓宫中以女工揆日之长短冬至后日晷渐长此当日增一线之功黄鲁直云此説为是　师云今考辇下嵗时记荆楚嵗时记及徐谐嵗时广记并不载此説子美小至诗刺绣五文添弱线即非以线量日影也葢以刺绣之工添线为日晷之准则耳　楚云诗东方未明颠倒衣裳何人如言别人葢谓别人错思忆我穷愁之日殊不知我愁日之愁则随一线长正在此东至日也一作白日愁随一线长其句不贯于上】
　　其二
　　忆昨逍遥供奉班去年今日侍龙顔【汉髙祖隆准而龙顔　赵云拾遗掌供奉讽谏故曰供奉班按杨侃职林载补阙拾遗武太后垂拱中置二人以掌供奉讽諌自开元以来尤为清选左右补阙各二人供奉者各一人左右拾遗亦然夫谓之清选可以言逍遥矣】麒麟不动炉烟上孔雀徐开扇影还【赵云麒麟者香炉状也孔雀者为扇之物也】玉几由来天北极【周礼王左右玉几】朱衣只在殿中间【赵云言至日受贺之仪谓之由来只在所以怀想至尊也周礼司几筵日左右玉几论语曰北辰居其所而众星拱之北极即北辰也玉几设于左右从来在宸扆之前今以在外则不能瞻覩之矣唐礼乐志元正受贺皇帝服衮冕冬至则服通天冠綘纱袍而在礼记内则韠君朱之下注云天子诸侯端朱裳则綘纱袍可以言朱衣矣只在殿中间亦言居其所也】孤城此日堪肠断愁对寒云雪满山【舞鹤赋水塞长河云满羣山赵云但以在外不预朝贺而怀之耳故有肠断之叹】
　　得弟消息二首
　　近有平阴信遥怜舎弟存【师云郑州平阴县本汉肥城县隋大业二年改为平阴县属济州　赵云平阴于唐旧属济州州废于天宝十三载乃属郓州公前忆弟诗曰丧乱闻吾弟饥寒傍济州虽是十四载禄山反后诗葢犹追逺道故名耳】侧身千里道【言避难不得正行也】寄食一家村烽举新酣战啼垂旧血痕【烽燧也有冠则举　赵云淮南子载鲁阳公与韩战战酣日暮援戈而麾之曰为之反三舎血痕葢使泪尽继之以血也】不知临老日招得几人防
　　其二
　　汝懦归无计吾衰往未期浪传乌鹊喜【西京杂记干鹊噪而行人至】深负鹡鸰诗【见鸰原惊陌草注】生理何顔靣忧端且嵗时两京三十口虽在命如丝【赵云浪传乌鹊虽噪而人不归也诗云鹡鸰在原兄弟急难公诗文曰待汝嗔乌鹊抛书示鹡鸰亦此义矣谢灵运发石首戌诗寸心若不亮微命察如丝】
　　寄髙适【新添】
　　楚隔乾坤逺难招病客防诗名惟我共世事与谁论北阙更新主南星落故园定知相见日烂熳倒芳樽











　　九家集注杜诗巻十九
　　钦定四库全书
　　九家集注杜诗巻二十　　宋　郭知逹　编近体诗
　　秦州杂诗二十首
　　满目悲生事因人作逺游【赵云延笃与李文徳书吾诵伏羲氏之易焕兮烂焕其满目史记因人成事楚辞有游逺赋】迟廻度陇怯浩荡及【一作入】闗愁水落鱼龙夜【秦有鱼龙川】山空鸟防秋【禹贡所谓鸟防同穴者是矣鸟防谷名也　杜补遗太平御覧载闗中诸水云水经注云有一水出天水县西山人谓小陇山其水出五色鱼俗以为龙而莫敢采捕谓是水为鱼龙水又尔雅释鸟云鸟鼠同穴其鸟为□其防为□郭璞注云□如人家鼠而短尾鵌似绣而小黄黑色穴入地三四尺鼠在内鸟在外今在陇西首阳县鸟鼠同穴山中　赵云按水经渭水有汧水入焉有二源一水出五色鱼俗不敢捕因谓是水为鱼龙水亦名鱼龙川然则鱼龙者鱼之龙也汧水在今陇州又按唐地理志鸟鼠同穴山在州州之渭源今公诗题谓之秦州杂诗而用鱼龙夜鸟防秋盖举秦陇一带事耳】西征问烽火心折此淹留【别赋心折骨惊　赵云潘岳有西征赋烽火则时有吐蕃之乱也史记李牧谨烽火楚乱云又胡为□淹留】
　　右一
　　秦州城北寺胜迹隗嚣宫【后汉隗防陇西天水郡寺即嚣故居】苔藓山门古丹青野殿空月明垂叶露【赵云言月色明白于垂叶之露也】云逐度溪风清渭无情极愁时独向东
　　右二
　　州图领同谷驿道出流沙【同谷县名流沙地名　师云天水陇西同谷三郡道通西域故曰出流沙】降虏兼千帐居人有万家【赵云同谷郡在唐乃成州山南西道采访今公所赋秦州诗乃陇右道而云州图领同谷何也此因在秦州更欲西往而赋成州诗也公于乾元中竟寓居同谷县】马骄珠汗落胡舞白题【一作蹄】斜【西戎有白题蛮杜补遗传乗舆马赋曰挥沬成露流汗如珠一本珠作朱盖汗血也故子美醉为马所坠诸公荐酒相看有朱汗骖驔犹喷玉之句南史白题国王姓支名稭杀其先葢匈奴之别种胡也汉灌婴斩匈奴白题一人是也在滑国东裴子野传武帝时西北逺边有白题及滑骨遣使由岷山道入贡二二国厯代弗賔莫知所出子野曰汉颖隂侯斩胡白题将一人服防注云白题胡名也　赵云服防注云谓之白题题者额也其俗以白涂垩其额故以此得名舞则头偏头偏则白题亦斜矣汉郊祀歌太一况天马下霑赤汗沬流赭赤之舆赭非朱而何】年少临洮子西来亦自夸【临洮郡名也　赵云今之洮州也洮洲在秦州之西故云西来亦自夸夸其年少耳】
　　右三
　　鼔角縁边郡川原欲夜时秋听殷地发风散入云悲抱叶寒蝉静归山独鸟迟万方声一防吾道竟何之【戎马之际天下皆有鼔角声人方以武事为急吾道何所施乎赵云此篇咏鼓角也抱叶寒静归孤独鸟居迟当秋欲夜之景则闻鼔角鸣声为可伤矣时东有案史之辞西有吐蕃之警故曰万方声一槩楚辞曰一防而相量孔子云吾道其非耶何之字祖虽出庄子茫乎何之忽乎何适而谢灵运初发石首城诗云苕苕万里帆茫茫终何之而公今用竟何之也】
　　右四
　　南使冝天马由来万匹强【阮籍诗天马出西北由来従东道杜补遗前汉张骞传武帝发书易卜曰神马当従西北来得乌孙马好名曰天马及得大宛汗血马益壮更名乌孙马曰西极马宛马曰天马涯洼天马事详见沙苑行騘马行元注　赵云此篇专赋天马也】浮云连阵没秋草徧山长【赵云此以形容马之多也】闻説真龙种【天马龙种也】仍残老骕骦【见骕骦一骨独当御注　赵云龙种正言天马乃神龙之种左传唐成公如楚有两骕骦酉阳杂爼载肃霜本俊鸟而马形如之残者余也唐人语以余为残末句盖言所余之骕骦以□而不用于战故哀鸣思战闘也岂非公自况耶使当时用公如张镐则庙谟神筭必能破贼矣】哀鸣思战鬪逈立逈苍苍
　　右五
　　城上胡笳奏山边汉节归【赵云胡笳胡人巻芦叶吹之名曰胡笳李陵书云胡茄互动苏武在匈奴中持汉节卧起胡笳奏言用兵以御吐蕃也时吐蕃既侵防州郡又欲请和而为之通使也】防河赴沧海奉诏发金微【杜补遗续唐书通典羁縻州有金微州振武军　赵云防河赴沧海则吐蕃虽旋请和而出入不常则河又不可不防矣沧海岂指青海邪考之地理洮州之北河州河州渡河则鄯州鄯州之北则青海也若杜补遣所引金防其説是盖仆固怀思传正观二十年防勤九姓大首领率众降分置瀚海燕然金微幽陵等九都督府别为蕃州以仆骨歌滥拔延为右武衞大将军金微都督今云发金微则防河之士自金微而发也】士苦形骸黒旌疎鸟兽稀那堪徃来戍恨觧邺城围【邺城史思明所防恨解围者言士苦于征戍而恨贼之未平也　赵云言士卒劳苦故形骸黑旌疎鸟兽稀一説谓旌旗疎零其上所画之鸟兽稀少矣周礼曰熊虎为旗鸟隼为旟此乃鸟兽之义以暗言战不胜而士卒劳苦旌旗雕疎然恐杜公不敢变旌旟二字为旌变熊虎鸟隼四字为鸟兽一説谓旌之罗列疎逺鸟惊兽骇而稀然旌多雕蜜则方有鸟惊兽骇之理而稀则未必然二説如此以俟者□之惟师民瞻本作林疎鸟兽稀亦于戍兵无説岂以戊兵过徃残伐林木而稀耶末句正言西边既苦吐蕃之战而邺城之围既围复觧史贼犹未平则役于戍疲徃来所以为恨】
　　右六
　　莽莽万重山孤城山【一作石】谷间无风云出塞不夜月临闗【杜补遗觧道康齐地记曰齐有不夜城自古者有日夜中照于东境故莱子立此城以不夜为名是诗云不夜盖月之时如昼也　赵云风飘则云散故云出塞以其无风月临闗所以不夜神仙传王母所居宝树万条瑶干千寻无风而音韵自响江洪咏蔷诗不揺香已乱无风花自飞不夜杜田所引是其事已载前□地理志注中矣或曰今秦州有无风塞不夜城盖亦后人因杜诗而为之名也】属国归何晩楼兰斩未还【苏武归汉为典属国介子传先是兹楼兰常杀汉使者介子持节使诛斩楼兰王安归首悬之北阙　赵云指言徃吐蕃之使也公之意尚怒吐蕃之或叛或欲和而思者也斩之也】烟尘一长望哀飒正摧顔
　　右七
　　闻道寻源使従天此路廻【张骞寻河源】牵牛去防许【物志昔有人乗查泛河怱怱不知昼夜至一处多见织女有一丈夫牵牛渚次饮之归问严君君君卑曰某日客□犯牛女】宛马至今来【见宛马揔肥春苜蓿注　赵云时遣使与吐蕃和云寻源使则借张骞以为言也博物志载乗槎事以为后汉时人而公屡使张骞作度廋肩吾奉使江州船中七夕诗曰汉使俱为客星槎共遂流亦以汉使贴星槎事使盖因话録所谓诗家承袭也故继曰牵牛去防许正用乗槎者至天河违见牵牛丈夫宛马至今来则望吐蕃既和而西域皆通贡也】一望幽燕隔何时郡国开【时幽燕在贼竟郡国未寕也】东征徤儿尽笛暮吹哀【士多死亡哀愤之气形兹笛也　赵云以幽燕未平郡国未□故健儿皆东征开笛而可哀也】
　　右八
　　今日明人眼临池好驿亭丛篁低地碧高栁半天青【□地髙栁半天是亦伤君子沈下位也公之命意多有如此者　赵云业篁髙桞止道实景旧注穿凿盖篁之与栁何用分君子小人观下句云稠叠多幽事正言有池有竹有栁为幽事岂有讥诮乎】稠叠多幽事【稠叠犹重叠也　赵云谢灵运过始寕墅诗云岩峭领稠叠】喧呼阅使星【时乱民喜见使者故喧呼晋志流星天使也汉李指郃使星以示二使　赵云指徃来使吐蕃者】老夫如有此不异在郊垧【有此谓有此亭也】
　　右九
　　云气接昆仑涔涔塞雨繁童看渭水使客向河源【赵云昆仑山乃河源所出秦州诗而言云气接昆仑昆仑虽云去嵩髙五万里而大率在西方之逺地为张大之语则云气可接为不足怪如夔州古栢而云月出寒通雪山白也既云云气接昆仑故又曰使客向河源涔字□雨日涔出淮南子又仿前汉头痛涔涔也童看渭水似言吐蕃之兵窥觑渭水而朝廷使客如张骞之向徃河源也史记司马迁虽云乌覩所谓河源者哉子长盖以昆仑之逺非人迹所能即至若诗家则用其美事尔】烟火军中幕牛羊岭上村所居秋草静正闭小蓬门
　　右十
　　萧萧古塞冷漠漠秋风【一作云】低黄鹄翅垂雨【薛云文选黄鹄一逺则千里顾徘徊】苍鹰饥啄泥【亦作伤也】蓟门谁自北【鲍照有出自蓟门北　赵云蓟门指言安史也出自蓟门北乐府有之不独鲍照耳谁自北则公问収复燕蓟者谁也】汉将独征西不意书生耳临襄厌【一作见】鼓鞞【赵云指言徃吐蕃之人汉有征西将军】
　　右十一
　　山头南郭寺水号北流泉【师云寰宇记秦州天水县有水一北流入长安县界】老树空庭得清渠一邑传秋花危石底晩景卧钟边【一作前】俯仰悲身世溪风为飒【一作肃】然【赵云狄花在危石之底晚景照卧钟之边皆道实事盖寺有卧钟故也鲍明逺咏史诗身世两相弃兰亭序云俛仰之问已为陈迹】
　　右十二
　　传道东柯谷深藏数十家对门蕂盖瓦映竹水穿沙【赵云公后有示侄佐诗自注云佐草堂在东柯谷则东柯谷乃秦州境中之地】痩地翻宜粟【师云崔融诗瘦地秋草头】阳坡可种【杜补遗毛文锡茶谱云宣州宣城县有坞如山其东为朝日所烛号曰阳坡其茶最胜太守常萹于京洛人事题曰阳坡横纹茶是诗所谓阳坡其亦以日所烛故欤　赵云此言东柯谷中之瘦地与阳坡也种粟当在肥地而瘦地翻自宜粟言东柯谷中之地无不好者阳坡向阳之坡如所谓阳崖阳冈阳陆阳林也或云秦州有阳坡瘦地岂后人因杜为名矣若元稹诗阳地自寻蕨村沼且沤菅亦地名乎种正要日照阮籍诗曰昔日东陵爪今在青门外五色曜朝日子母钩相带可见矣】舡人近相报但恐失桃花【桃花水也俗以三月水为桃花水赵云东柯谷虽不可考意者自秦州必乗水而徃未句用花花字意以东柯谷为桃源也舡人报恐失桃花则公欲徃不徃之际矣旧注以为桃花水误矣盖桃花水之侯即水尤肥肥涨河损于行舡乎又篇云漠漠秋云低秋花危石底后篇云边秋阴昜夕地僻秋将尽皆秋时诗耳与三月桃花水尤不相干桃花言桃源也】
　　右十三
　　万古仇池穴潜通小有天【世説仇池有地穴通小有洞天中有神鱼食之者仙　鲍云按唐志戍州同谷县有仇池□秦城接壤东坡云赵徳麟曰仇池小有洞天之附庸也王仲至曰吾常奉使过仇池有九十九泉石万山环之可以避世如桃源杜补遗茅君内传大天之内有中洞三十六所第一王屋山之洞周曰万里名曰小有清虚之天第二委羽之洞周回万里名曰大有穴之天天故子美忆昔云北寻小有洞之句　赵云此篇赋仇池也并见送韦十六评事诗注】神鱼人不见福地语真传【仙经有福地镇地皆以名山或洞府为之也薛云按遗书有三十洞洞天有七十二福】近接西南境长怀十九泉何时一茅屋送老白云边【赵云公诗所谓通小有十九泉神鱼事皆是纪实但不见仇池记考之耳福地则凡名山多有福地世福地地记】
　　右十四
　　未暇泛沧海悠悠兵马间塞门风落木【一云塞风寒落木】客舍雨连山阮籍多行兴厐公隠不还【见昔者厐公注　赵云前篇云防河赴沧海则沧海専指西海也阮籍行多兴按魏氏春秋曰籍时率意独驾不由径路道迹所穷恸哭而反今言多兴则纪以初行时也厐公隠不还厐徳公携妻子隠于鹿门山采药不返隠不还正欲慕之也】东柯遂疎懒休镊鬓毛班【杜补遗南史郁林王年五嵗戯髙帝傍帝令左右镊白髪问王我谁耶答曰太翁帝笑曰岂有为人作曽祖而抜白髪乎即掷镜镊　赵云此句言得遂东柯谷之隠则凡事疎懒亦不暇镊鬓毛矣】
　　右十五
　　东柯好崖谷不与众峯群落日邀双鸟晴天巻片云野人矜险絶水竹防平分采药吾将老童儿未遣闻【赵云野人矜险絶则东柯之人自矜其地险絶此已含蓄可避世之意将与野人分水竹之景也九辩云皇天平分兮四时】
　　右十六
　　边秋阴易夕不复辨晨光【鲍照诗晓正寥落落晨光复决漭　赵云陶渊明恨晨光之熹防鲍照诗在后】檐雨乱淋幔山云低度墙鸬鷀窥浅井蚯蚓上深堂【深一作髙鸬鷀窥浅井无食也蚯蚓上深堂室空也　赵云以积西乆阴而然也】车马何肃索门前百草长【赵云暗使张仲蔚所居蓬蒿满门寂无车马事】
　　右十七
　　地僻秋将尽山髙客未归塞云多防续边日少光辉【江淹恨贼遥风忽起白日西匿陇雁少飞岱云寡色又秋日萧索浮云无光】惊急烽常报传声檄屡飞【鲍明逺羽檄起边亭烽火入咸阳　杜补遗光武纪王郎移檄注説文曰檄以木简为书长尺二以徴召也魏武奏事曰若有急则插以鸡羽谓之羽檄烽事见送从弟亚赴安西判官连山暗烽燧补遗赵云客未归者公自谓也烽谓烽甘氏天文占曰敌至则举烽火十丈如今井桔橰火锤其头若警备急然火其头放之权重本低则末仰见烽火也飞檄字潘安仁关中诗云飞檄秦郊告败上京汉髙祖曰吾以羽檄徴天下兵】西戎外甥国何得近天威【左传曰天威不违顔咫尺　薛云按唐书景龙四年以金城公主下嫁吐蕃乾元元年肃宗以防女寜国公主下嫁囘纥尔雅曰妻之父为外舅郭璞曰谓我舅者吾谓之甥然则亦呼壻为甥孟子曰帝馆甥于贰室是也唐书賛普奉表言甥舅　赵云指言吐蕃为赞普尚主也近天威言其敢有窥帝都之心】
　　右十八
　　鳯林戈未息鱼海路常难【师云寰宇记陕州有鳯林十道者潞州上党县有鱼子陂按肃宗纪至徳二载安庆绪陷陕郡九月陷上党】火云峯峻【烽之火夏云多竒峯】县军幕井干【县军谓路险阻县之使下也邓艾伐蜀县军深入幕一作暮　杜补遗周礼挈壶氏掌挈壶以今军事凡军事县壶以聚易曰井収勿幕　赵云郭子仪取鱼海五城乃此鱼海也火烽之火也言烽燧在云峯峭峻之上谢灵运诗灭迹入云峯礼挈壶氏掌挈壶以令军事其说是井収勿幕解者以井口曰収勿幕则勿遮幕之今公但使其字意言军旅之众饮井者多而所幕之井干其县示军中之器以表此井也旧注县军字偶相犯耳】风连西极动月过北庭寒【赵云上句因吐蕃之乱下句因幽蓟之师而有所感也】故老思飞将【李广飞将军】何时议筑坛【汉髙祖筑坛拜韩信为大将】
　　右十九
　　唐尧眞自圣野老复何知【庄子所谓帝力何有扵我哉赵云唐尧谓肃宗也野老公自谓也】晒药能无妇应门幸有儿【李令伯表内无应门三尺之童世説荀淑使叔明应门慈明行酒　赵云此以实事道懐耳】藏书闻禹穴【司马迁年十嵗诵古文二十四而南逰江淮上防稽探禹穴窥九疑】读记忆仇池【忆一作悟　杜补遗后汉西南夷传白氏居河池一名仇池注云在今成州上禄县南仇池记曰仇池百顷壁立千仭自然楼橹却敌之状分起调均竦起数丈有逾人功】为报鸳行旧鹪鹩在一枝【见卑栖但一枝注　赵云藏书闻禹穴言禹穴藏书也其地在南闻之而已未可遂往以引下句读记忆仇池仇池在同谷郡公有欲往之意故读记而懐之仇池陇右之福地前篇可见鸳行指言平日同禁省之人朝臣故谓之鸳鹭行也鹪鹩一枝公自谓也出庄子鹪鹩巢扵深林不过一枝】
　　右二十
　　月夜忆舍弟
　　戍鼓断人行【戍楼鼓也】边秋一鴈声【言孤也】露从今夜白月是故乡明【师云江淹别赋隔千里兮共明月子美工扵用字析而倒言之故其语势尤健如别来头并白相见眼终青之类是也】有弟皆分散【一作羇旅】无家问死生【乱离流落故无家也赵云此篇七月中所作也月令孟秋之月凉风至白露降今云露从今夜白是已公之二弟方贼乱时一在】
　　【济州一在阳翟故言皆分散也无家问死生又指其弟之无家耳左传郑庄公云寡人有弟不能和协而使糊其口扵四方史记冯驩弹剑铗而歌曰长铗归来乎居无以为家一作有弟皆羇旅非】寄书长不达况乃未休兵
　　宿賛公房【京师大雪寺主谪此安置】
　　杖锡何来此秋风已飒然雨荒深院菊霜倒半池莲放逐寜违性【性安穷达不以放逐而□耳】虚空不离禅【释经以禅宗为空门】相逢成夜宿陇月向人圆【师云古诗陇头圆月白　赵云虚空字指言其所放逐之地在空寂之处庄子徐无篇曰逃虚空者闻人足音而喜是已夫有道之人岂以放逐而遂改其性况其空寂之处正亦是禅家所宜矣】
　　东楼
　　万里流沙道【流沙地名老子西涉流沙而不返】征西过此门【晋汉有征西将军官】但添新战骨不返旧征防【一作但添征战骨不返死生防　赵云流沙则自秦州而西往也师民瞻本作西行过此门是盖泛言西行之人出此西门耳与征防不相犯】楼角临风迥城阴带水昏传声看驿使送节向河源【赵云楼角楼之边角也临风迥以言其髙言及城隂则楼傅于城上何逊诗城阴度堑黒末句又以言遣使与吐蕃和时吐蕃旋战旋请和故尔又暗用张骞奉使寻河源事所以比使者如张骞也】
　　雨晴【一作秋霁】
　　天水秋云薄【秦为天水郡】从西万里风【赵云指言秦州之天水也陆士衡前缓声歌云长风万里举】今朝好晴景久雨不妨农【以得时也】塞栁行疎翠山棃结小红胡笳楼上发一鴈入髙空【赵云行音杭张祐诗万人齐指处一鴈落寒空句法亦与此同盖惟一鴈字方好】
　　寓目【赵云左传得臣与寓目焉】
　　一县蒲萄熟秋山苜蓿多【西域人好饮蒲萄酒马食苜蓿贰师伐宛将种归中国也杜补遗永防图经曰葡萄生陇西五原炖煌山谷今处处有之苗作藤蔓而极大盛者一二本绵被山谷间】
　　【花极细而黄白色其实有紫白二色而形之圆鋭亦二种又有无核者谨按史记大宛以葡萄为酒张骞使西域得其种而还种之中国始有盖北果之最珍者神农本草云苜蓿味苦平无毒主安中利人可久食陶隠居云长安中乃有苜蓿园北人甚重此南人不甚食之以其无味故也广韵载史记云大宛国马嗜苜蓿汉使所得种扵离宫又玉篇云汉书宾国多苜蓿宛马所嗜本作目宿　赵云此篇题名寓目皆实道其事葡萄果名苜蓿草名二物本西北所有因张骞自大宛带种归中国故近西之地多有之苜蓿以饲马闗陕人亦食之薛令之诗曰朝日上团团照见先生槃槃中何所有苜蓿长阑干是也梁孝仪北使还与永丰侯书曰马衔苜蓿嘶立故墟人葡萄归种旧里则二物西北之产明矣】闗云常带雨塞水不成河羌女轻【一作揺】烽燧胡儿制【一作掣】骆駞自伤迟暮眼防乱饱经过【赵云关云塞水羌女胡儿皆所寓目之事烽燧一物二名燃火曰烽举烟曰燧楚词云伤美人之迟暮阮籍咏懐云西逰咸阳中赵李相经过饱餍也盖如石勒谓季阳云卿亦饱孤毒乎公诗又云老树饱经霜】
　　山寺
　　野寺残僧少山园细路髙麝香眠石竹【麝鹿也】鹦鹉啄金桃乱石通人过悬崖置屋牢上方重阁晩百里见纎毫【赵云此篇实道山寺之景物耳石竹川中绣竹花也麝香鹦鹉言僧家所养者上方言在山上之方境也一作乱水】
　　即事
　　闻道花门破【前有留花门诗】和亲事却非人怜汉公主生得渡河归【杜补遗按唐史回纥自肃宗即位遣使请助讨贼禄山太子叶防自将四千骑来在所命周王师进収长安严庄挟安庆绪随弃东京北渡河回纥遂大掠东都三日府库穷墠叶防还京师帝遣羣臣劳之长乐帝座前殿召叶防升阶席宴且劳之叶防顿首言留兵沙苑臣归料马以収范阳除残盗乾元元年回纥请婚许以防女寜国公主下嫁明年可汗死公主以无子得归】秋思抛云鬓腰肢賸宝衣羣凶犹索战回首意多违【赵云公主以秋八月自回纥还今云愁思抛云鬓腰肢賸宝衣则犹以无绪而不事梳沐且亦痩癯也然首两句云闻道花门破和亲事却非则若使有犯顺之作中国与战而破之所以失和亲之好然于新旧史皆无所考其后犯顺自是宝应二年相去公主之归乃四年也而又无破之之事岂公主才归之后便为冦而中国能破败之邪末句则意与首句尤相应盖初为和亲之因以借其来助和亲既非而索战则所以借之之意又违矣观代宗即位又使刘清潭徴兵以脩旧好却先为史朝义诱之而为冦斯乃意违之证但非公主才归之后耳俟明识辨之后汉陈蕃上疏曰羣凶侧目祸不旋踵魏公九锡文曰羣凶觊觎连城带邑】
　　遣懐
　　愁眼看霜露寒城菊自花天风随断栁客泪堕清笳水净楼隂直山昏塞日斜夜来归鸟尽啼杀后栖鸦【赵云此诗直道事实末句感物以为兴耳】
　　天河【师云扬泉物理论水之精气上浮宛转随流水名曰天河也新添毛诗倬彼云汉昭回于天笺云云汉谓天河也天河水气也精光转运扵天而倬然】
　　常时任显晦秋至辄【一作转】分明【天河至秋则显见人目为银河　师云庾亮诗天河秋转明】縦被浮云掩终能【一作当非】永夜清【贤人虽则为羣小所掩然终不害其明其　赵云师民瞻本辄字作转极是盖秋已前非无天河也但或显或晦非若秋时之转为分明耳而选有云寜显寜晦颔聮两句虽实道其事若以为寄兴亦可盖言小人终不能掩君子也】含星动双阙伴月落边城牛女年年渡何曾风浪生【世説牵牛织女二星七夕渡河相聚　赵云天河在上所临之处诗人皆可想含星动双阙则言长安帝阙伴月落边城却指秦州之城双阙祖出先圣本纪曰许由欲观帝意曰帝坐华堂靣双阙君之荣愿亦足矣其余古诗双阙百余尺鲍昭结客少年行云双阙似云浮史记士篇曰边城少冦而长杨赋永无边城之警曺子建白马篇边城多警急河与星谓之动昔汉武诗星辰影动摇河汉与月皆谓之落鲍明逺翫月诗云夜移冲汉落牛女渡河事出齐谐记曰武丁者事】
　　初月
　　【赵云初月者才出之月也非如钩新月之谓与成都府古诗初月出不髙同义矣】
　　光细初【赵作岂】上影斜轮未安【师云小雅如月之恒笺云月上而就盈李隅赋波水荡而月轮斜此盖讥肃宗始明而终暗也　赵云易干凿度曰月三日成魄八日成光在尚书三日谓之朏则言其始出也齐虞义咏秋月云初生似玉钩裁满如团扇所谓初月者有始生之月有才出之月始生之月乃似玉钩之月也在古人止谓之新月梁萧纶有咏新月诗是已其成光之际则名曰今厯家毎扵八日标为上释名论月曰半月之名也其形一傍曲一傍直若张弓也既为半月之名亦非止名新月矣梁何逊望初月诗云初宿长淮上破镜出云明状之为破镜亦以言月之半而题曰初月则以才出之月名初也今公所赋亦然非谓三日已后八日以前之之月也梁庾肩吾望月诗曰渡河光不湿移轮辙讵开在月言光与轮此八日以后之月今公诗首句云光细岂上影斜轮未安盖亦以月八日成光光成光则名上矣而光之细则以其初出也岂是上之光乎崔豹古今注云汉明帝作太子时乐人以歌四章賛太子之徳一曰日重光一曰月重轮三曰星重曜四曰海重润则轮字専以言月不必扵满而后为轮也庾肩吾诗星流时入晕桂长欲侵轮刘孝绰诗轮光缺不满扇影出将圆谓之欲侵谓之光缺则不必扵满而后为轮矣今公以月之初出其影尚斜将欲满而成轮但未安而全露也】微升古塞外已隠暮云端【言易落也　杜补遗是诗肃宗乾元初子美在秦州避乱时作微升古塞外喻肃宗即位于灵武也已隠暮云端喻肃宗为张后与李辅国所蔽也按唐史肃宗即位扵灵武立淑妃张氏为后后善牢笼稍稍预政事与中人李辅国相助多以私谒挠权徙太上皇西内谮寜王倓赐死皆其谋也及肃宗大渐挟赵王系谋危太子卒以诛死　赵云月赋云升清质之悠悠月之初出自低而升髙故曰升今公诗云微升古塞外则言才出之月明甚盖成魄之月才出便在天半不假言升也与成都府古诗云初月出不髙同意为是秦州赋诗故着言古塞外李陵曰塞外草衰有塞外字而上贴之以古为古塞外枚乘诗曰美人在云端有云端而上贴之之以暮为暮云端此又诗人之工也世传魏道辅云意主肃宗也如韩诗煌煌东方星洪兴祖谓其顺宗时作乎东方谓宪宗在储也杜田因而立论则好为穿凿者矣盖以月言人君已不为善取譬况自至徳之逺逮乾元之元肃宗即位已三年矣岂得以月之微升比即位乎】河汉不改色闗山空自寒【赵云言月才出时便隠惟河汉不以月之朓朒望而辄改其卓彼之色闗山当此时亦空自寒也】庭前有白露暗满菊花团【赵云白露则以着言初秋时矣盖月令孟秋之月白露降也团字韵则诗云零露溥兮虽止字字而载谢晖诗犹霑余露团又江文通云檐前露已团则用团字张景阳诗轻露栖丛匊谢惠连捣衣诗白露兹园匊】
　　归燕
　　【此诗公托意以自喻自东楼下皆有所感而作然以前贤措意皆措一时之兴故不敢妄生意思曲为穿凿也】
　　不独避霜雪其如俦侣稀四时无失序八月自知归【言四时迭运自得其序而以炎凉往来者乃燕之自知尔赵云葢燕之归当八月似将避霜雪而往今又为俦侣稀而归则防所见之燕其去在众燕之后矣所谓四时无失序八月自知归此亦暗有事意周书失训曰立秋之日凉风至后五日白露降后五日寒蜩鸣后五日鸟归故燕之归故失四时之序也】春色岂相访众雏还识机故巢傥未毁会傍主人飞【赵云上句乃问燕之辞言明年春色之时岂却相访乎盖有不相访而往别家为巢之理众雏还识机言别家容有害之者众雏识机以我不致害之自再相访也末句结之云此代燕之为言也　师云祢衡鹦鹉赋悯众雏之无知】
　　捣衣
　　【谢连有捣衣诗】
　　亦知戍不返秋至拭清砧【砧捣衣诗也秋至拭砧作寒衣也】已近苦寒月况经【一作惊】长别心【言征伐之苦不保其死生】宁辞捣衣倦一寄塞坦深【师古古诗闺中有一妇捣衣寄逺人坦城墙也塞坦邉城】用尽闺中力君聼空外音【砧声也】
　　促织
　　促织甚防细【秋虫也】哀音何动人草根吟不稳牀下夜相亲久客得无泪故妻难及晨【久客故妻皆羇苦易感者也　赵云牀下夜相亲则妇女及小儿子多置于牀下也小説载宫人以金笼盛之盖有知矣沈休文宿东园诗有云树顶鸣风飚草根积霜雪十月蟋蟀入我牀下　新添王褒传蟋蟀竢秋唫师古注今之促织也毛诗十月蟋蟀入我牀下盖自野而宇自戸而牀浅谓着将寒有渐非卒来也若云取而置之牀下则失夜相亲之意矣】悲丝【一作】与急管感激异天真【丝管之感人不若虫声之自然也赵曰暗用晋书不如竹竹不如肉以其渐近自然故管之声不若虫声之天真也】
　　萤火
　　幸因腐草出敢近太阳飞【月令腐草化为萤太阳之光固非萤火之近近喻小有才而侵侮大徳者西晋传咸萤火赋云虽无补于日月兮期自竭于陋形当朝阳而戢景兮必宵昧而是征韦承庆直冲书省诗云萤光向日尽蚊力负山疲　赵云梁萧和萤光赋云见晨禽之晓征悲扶桑之吐曜梁沈旋诗云雨堕弗亏光阳升反夺照则萤火之不敢傍日飞矣】未足临书巻时能防客衣随风隔幔小带雨傍林防十月清霜重飘零何处归【赵云用车事盖聚萤之多然后可以照字也庾信书巻满牀头又天寒舟坂客衣单梁朱超可念无端失林鸟此夜逆风何处归】
　　蒹葭
　　摧折不自守【生质衰脆不能自守】秋风吹若何暂时花戴雪防处叶沈波【言非嵗寒之质也】体弱春风【一作甲一作苗】早【师云沈约赋挺春甲而前生】丛长夜露多江湖后揺落亦【一作只】恐嵗嗟【赵云末句是费解盖言今在秦州所见之蒹葭已落落矣尚余时月之光景江湖之上其物在后揺落亦恐当嵗之暮有可伤之意九辩草木揺落而变襄曹子建诗白日忽嗟跑言其晚也】
　　苦竹
　　青防亦自守软弱强扶持【犹强自振立也　赵云楚辞防青冥而摅虹也冥云霄间之貌盖指苦竹在髙山上者而言苦竹本野生之物宜在髙山之上其物丛生软弱则然矣】味苦夏虫避丛卑春鸟疑轩墀曾不重剪伐欲无辞幸近幽人屋霜根结在兹【质虽疲软然得其托亦足保其生生矣赵云庄子夏虫不可语于水周礼仲春初必以薪为之方言种人家轩墀者亦不重而剪伐之若在幽人之家方有保防结根之理】
　　除架【架也】
　　束薪已零落瓠叶转萧疎【赵云西人方言直谓之除架如甜谓之収园也架之初必以薪为之今已摘而架上之薪零落矣瓠即也毛诗有瓠叶字】幸结白花了宁辞青蔓除【赵云初花其色白结白花则为实矣实既结则其蔓可除】秋虫声不去暮雀意何如【架除而虫鸟失栖托也】寒事今牢落人生亦有初【言未生之初则作架以盛之才结花则有将实之望而其意稍怠矣故架坏则除去而不修也亦犹人事鋭始而怠终圔赵云赋诗在秦州意言寒事今牢落则为客之不堪如此然人生未尝无初则公之初在太平之时文采动】
　　【上声誉坦赫本不如是之牢落也上林赋云牢落陆离左传夫鲁有初而谢灵运会吟行云会吟自有初】
　　夕烽
　　夕烽来不近每日报平安塞上传光小云邉落防残照秦通警急过陇自艰难问道蓬莱殿千门立马防【师云长安者蓬莱殿东内紫宸殿之北观此则时可知矣　赵云光武纪修烽燧注甚悉烽则有一炬二炬四炬志每日初夜举一炬谓之平安火余则随防多少而为差乃警急之报矣余见秦州杂诗及寓目诗注此篇前四句言平安之报后四句言警急之报时吐蕃或侵害或请和故也警急出前汉书而曹子建白马篇边城多警急急胡虏数迁移过陇而艰难则安史之兵犹出没陇上矣蓬莱殿在东内大明宫千门则所谓千门万户也】
　　秋笛【一作吹笛】
　　清啇欲尽奏奏苦血霑衣【五音惟啇为最悲盖啇主秋而有寥落之意也　赵云笛一曲谓之奏方笛之吹啇声所不堪闻而今欲尽奏以全其曲则闻者宜有霑衣之血泪尽继之以血也庚信哀江南赋望赤岸而霑衣江文通诗零泪霑衣裳】他日伤心极征人白骨归【赵云今日闻商声而霑衣犹可也它日士有死于战而以白骨归时犹闻此诗尤伤心之极矣】相逢恐恨过故作发声防【赵云于此相逢吹笛之人所吹每恐恨过故意作发声防细以泄其恨恨此与平时吹笛不同矣相逢两字主聼吹笛者言之则公自云也】不见秋云动悲风稍稍飞【言笛声哀切风云亦为之凄惨也　师云古诗角声起苍野秋云愁不飞　赵云言不独人愁而已虽天亦愁故云动而风飞也不见者言岂可见之乎古诗歌行多言君不见而此直行不见其字起于鲍明逺】
　　送逺
　　带甲满天地【盗贼充斥时方用兵也赵云史记苏秦带甲数十万庄子原宪歌啇颂声满天地】胡为君逺行亲朋尽一哭【楚辞悲莫悲于生别离】鞍马去孤城草木嵗月晚闗河霜雪清别离已昨日因见古人情【师云胡母潜诗只因君别我再见古人情赵云别离非独今日已是昨日如此矣此所以见古人情也楚辞曰悲莫悲于生别离则古人之情岂不可见哉昨日字出庄子并韩诗外传】
　　观兵
　　北庭送壮士【燕太子送荆轲于易水上轲歌曰壮士一去不复还】貔虎数尤多【书如虎如貔　杜补遗尔雅貔白狐其子縠注一名执夷虎豹之属诗曰献其貔皮陆机疏云貔似虎或曰似熊一名白狐辽东人谓之白罴炙毂子载貔铭曰书称猛士如虎如貔亦豹属也又曰执夷白狐之云似是而非赵云此篇自北遣兵来之诗貔虎出书盖猛兽也】精鋭旧无敌邉隅今若何【精鋭犹勇敢也　赵云此诗人望其必胜而忧之之辞战国策季良谓魏王曰恃兵之精鋭而欲攻邯郸】妖氛拥白马元帅待雕戈【赵云两句难解似言吐蕃所乗者乃贼之白马妖孽氛气拥逐而来元帅所以待北庭之雕戈而敌之陈徐陵移齐文有剪妖氛穷巢穴之语南史侯景为乱乗白马青丝为辔以应防左传晋谋元帅赵哀日郤縠可古鼎铭云王命尸臣官此栒邑赐尔和鸾黼黻雕戈　师云国语秦穆公横雕戈出见晋使者】莫守邺城下斩鲸辽海波【言当诛魁渠也赵云文明公据邺城围也未下公意谓可缓邺城之围且于辽海斩鲸则以吐蕃为急也鲸以譬吐蕃之强暴左传诛戮而作京观谓之封鲸鲵一云言不独守邺当覆其巢穴也】
　　废畦
　　秋蔬拥霜露岂敢惜凋残暮景数枝叶天风吹汝寒【赵云蔬以秋时而拥霜露自然凋残矣吾岂敢惜之也然口腹之供所以不忍其凋残故于暮景之中数其枝叶余几也故又自悯夫因数菜蔬之余几而有天风之寒是亦岂得已哉君子之贫为可伤也】緑霑泥滓尽香与嵗时阑生意春如昨悲君白玉盘【赵云上两句所以纪秋蔬之凋残泥滓又见多雨之意末句言蔬当春时生意盛茂以供采掇犹如昨日则今之凋残不足于食于我何足道哉其登于玉盘者遂空矣为可悲也君字盖専言君王也应劭汉官仪曰封禅坛有白玉盘在至尊言之尤为当体如昨字选诗有昔日如昨又千年别如昨　师云如李白诗少时不识月呼作白玉盘】
　　不归
　　河间尚征伐汝骨在空城从弟人皆有终身恨不平数金怜俊迈总角爱聪明【见緫角草书又神速注】面上三年土春风草又生【赵云此篇公之从弟有死而寄骨于其处但无所考其名字耳数金怜俊迈数应是上声数金两字未解以俟博闻】
　　天末怀李白
　　【赵云白于至徳二载坐永王璘而谪夜郎今公在秦州懐之而遂谓之天末各天一方可云天末矣】
　　凉风起天末君子意如何【月赋云欱天末　赵云西京赋日眇天末以逺期而陆士衡氶之云佳人眇天末拟古诗又云游子眇天末逺期不可寻】鸿鴈几时到江湖秋水多【赵云两句似通句言书信耳问鸿鴈几时可到于白之处江湖秋水既多则鸿鴈游泳其到恐迟也庄子秋水时至】文章憎命逹魑魅喜人过【赵云意与儒冠多误身同盖穷者而后工于文故文章反憎命逹也舜投四罪以御魑魅魑魅厉也喜人过则欲害之矣以譬小人害君子之意时白被罪流放故云】应共寃防语投时赠汨罗【指屈原也　赵云此比白于贾谊也屈原其死为寃也谊过汨罗有吊原赋刘越石四言诗永负寃防】
　　独立
　　空外一鸷鸟河间双白鸥【师云张华诗汉汉江水平低飞双白鸥】飘飖搏撃便容易往来游【赵云尔雅日飘飖谓之焱盖风之状也而后人用之则如选云落叶飘飖又云罗衣何飘飖也此言白鸥往来盖不知鸷鸟之将搏撃此为可寒心矣公后篇寄贾六严八诗戒其为文为诗□传于众而日浦鸥防碎首霜鹘不空拳则公今诗应有所忧之人乎晋孙盛腾牋温曰进无鳯皇来仪之美退无鹰防撃搏之困公今却用搏撃字则翟方进传搏撃豪强京师畏之】草露亦多湿蛛丝仍未收天机近人事独立万端忧【赵云此道独立时景两句或日露下众草则将杀草蛛丝未收则将罗物皆有杀意此并是天机如人事之多患宜公有万端之忧也】
　　日暮
　　日落风亦起城头乌尾讹【杜正谬乌尾当作乌外殆传印之误按后汉五行志帝时京师童謡日城上乌尾毕逋盖言处髙利独食不与下共谓人主多聚敛也讹者斜也】黄云髙未动白水已扬波【赵云皆言风也黄云以髙故虽有风而未动白水以在下故得风而先扬波淮南子黄泉之埃上为黄云而谢灵运拟阮瑀诗云河洲多沙尘风悲黄云起江文通古别离云黄云蔽千里游子何时还白水言白色之水此晋文公所谓有如白水是也列女传津吏女歌曰水扬波兮杳冥冥少司命云冲风至兮水扬波西京赋曰起洪涛而扬波】羗妇语还哭胡儿行且歌将军别换马夜出拥雕戈【赵云羗妇胡儿盖秦州有寄处者耳与前篇羗女轻烽燧胡儿制骆駞同义将军以敌人识其所乗旧马所以换马愈自慎重故夜出以雕戈拥卫雕戈字见本巻观兵诗注李广传暂腾而上胡儿马上】
　　空囊
　　翠栢苦犹食晨霞朝可飡【杜补遗云楚辞日山中人兮采杜若饮石泉兮饭松栢又列仙传仙人偓佺食松柏之实楚辞日飡六气而饮沆瀣潄正阳而飡朝霞注陵阳子明经云春食朝霞者日始出赤气也秋食沦汉者日没后赤黄气也冬食沆瀣者北方夜半气也夏食正阳者南方日中气也相如火人赋云防食幽都吸沆瀣兮餐朝霞真诰九华真妃曰日者霞之实霞者日之精君唯闻服日实之法未知餐霞之精也夫餐霞之经甚秘致霞之道甚易此谓体生玉光霞映上清之法也　赵云晨霞师民瞻作明霞是盖不应言晨而又言朝也　新添上注不必拘晨朝之复也如宋玉髙唐赋云且为朝云岂非且朝为复耶大人赋吸沆瀣兮餐朝霞嵇中散琴赋餐沆瀣兮带朝霞顔延年五君咏云中散不偶世本自餐霞人】世人共卤莽吾道属艰难【赵云此两句承上句之义公虽贫困而所食所饮皆神仙之物亦以自志其清如此此无它以世人共卤莽不明而吾道适值艰难不遂也字则庄子云耕而卤莽之其实亦卤莽而报予孔子云吾道其非邪诗天歩艰难】不防井晨冻【晋书樵苏不防清谈而已】无衣牀夜寒【诗无衣无褐何以卒嵗】囊空恐羞澁留得一钱看【赵云暗用赵壹云文籍虽满腹不如一囊钱父老献刘竉以钱而竉留一大钱也　新添前汉灌夫传平生毁程不识不直一钱】
　　病马
　　乗尔亦已久天寒関塞深尘中老尽力嵗晩病伤心【赵云此篇暗使田子方事之意田子方出游于野见病马焉问之御者对曰此故公家畜也罢而不为用故出放之日少尽其力而老弃其身仁者不为也命束帛赎之出韩诗外传琴赋云愀怆伤心】毛骨岂殊众驯良犹至今物防意不浅感动一沈吟【赵云公于骏马毎言其状之义而此云毛骨岂殊众则诗人之言因以所见而感兴不必拘系也庾亮登栖日老子于此复复不浅古诗云驰情整巾帯沈吟聊踯躅又如南史王琳传有云沈吟不决】
　　蕃劒
　　致此自僻逺又非珠玉装【师云曹植七启步光之劒华藻繁缛缀以骊龙之珠错以荆山之玉】如何有竒怪毎夜吐光芒【师云张载劒歌奇怪兮难名李阳诗夜劒焕光芒】虎气必腾上龙身宁久藏风尘苦未息持汝奉明王【赵云雷次宗豫章记曰吴未忘有紫气见斗牛之间张华问雷孔章孔章曰是宝物也精在豫章丰城令至县掘狱得二剑其夕斗牛气不复见孔章乃留其一匣而进之劒至光曜炜烨焕若□发后张华遇害此劒飞入襄城水中孔章临亡戒其子以劒自随后其子为建安从事经浅濑劒忽于腰间跃出遂见二龙相随焉用对虎气按越絶书日阖闾冢在吴县昌门外葬以磐郢鱼肠之劒葬三日白虎居上号曰虎丘亦无虎气字于虎曰气于龙曰身岂公因事而自造语耶以俟博闻又世説王乔暮有盗发之有一剑停在空中作龙吟虎吼复飞上天】
　　铜瓶
　　乱后碧井废时清瑶殿深铜瓶未失水百丈有哀音【赵云孟子曰掘井九仞而不及泉犹为废井也此必铜瓶之制巧妙所以知其为宫殿中汲井之物矣方时清平瑶殿深邃而宫人出汲想像其铜瓶离水欲上时有滴水之音也】侧想羙人意应非寒甃沈蛟龙半缺落犹得折黄金【赵云四句言铜瓶乃是不用于汲而留扵世者非是沈在井底所得侧想羙人之意可以推见然井中或得防钗遗珥有黄金蛟龙之状则有之矣　师云蛟龙葢瓶上刻铸之象今虽缺落犹可准折黄金则其工巧可知】
　　观安西兵过赴闗中待命二首
　　四镇富精鋭【言多勇鋭也晋职官志四镇通于柔逺通典镇东将军汉末魏武为之镇南后汉末刘表为之魏张鲁晋杜阮凯并为之镇西邓艾为之镇北南魏明帝大和中刘靖许允并为之宋时四镇与中军为杂号　杜正谬唐武后时右鹰扬卫将军王孝杰撃吐蕃大破其众复取四镇更置安西都防府于丘兹以兵镇守又唐志四镇都督府兹于阗焉耆疎勒也是诗所谓四镇非镇东镇西之类故诗题云　赵云战国策季良谓魏王曰恃兵之精鋭而欲攻邯郸】摧锋皆絶伦【能摧锋防阵也赵云诸葛亮与闗羽书曰未及髯之絶伦逸羣也】还闻献士卒足以静风尘老马夜知道【齐栢公失道管仲使随老马而得出以老马多智也】苍鹰饥着人【晋载记权翼言慕容垂犹苍鹰也饥则附人饱则髙飞　赵云老马譬其惯熟苍鹰譬其俊快以言所献之兵也】临危经乆战用急【一作意】始如神【精熟战阵用意若神赵云此以言去兵临危又以结老马之义用急又以结苍鹰之义也】
　　右一
　　竒兵不在众【史兵以正合以竒胜不在众者用师克在和不在众也】万马救中原【蔡琰谓曹公日明公廐有万马　赵云公作此诗在秦州时乹元二年也三月史思明杀安庆绪九月又防东京又防齐汝郑滑四州则兵之用救中原矣】谈笑无河北【言谈笑可以却敌也】心肝奉至尊【言至诚也　赵云思明防相州河北一带素以防没今言安西兵之精鋭主将于谈笑之间可以蔑无河北左太冲咏史诗长啸激清风志若无东呉东坡云巳觉谈笑无西戎则又出于杜也鲁仲连谈笑却秦军】孤云随杀气飞鸟避辕门【杜补遗周礼掌舍掌王之防同之舍设车宫辕门注王行止宿险阻处次车以为藩则仰车以其辕表门项籍传将入辕门飞鸟避事见上兵气囘飞鸟注蔡琰胡笳诗杀气朝朝衡寒门】竟日留欢乐【一作欢乐】城池未觉喧【言军令整肃不嚣乱也】
　　右二
　　送人从军
　　弱水应无地【书弱水既西以其力不能载物故谓之弱水无地字用楚词下峥嵘而无地】阳闗已近天【阳闗地名　赵云无地言水多也近天言山高也弱水阳闗葢在西邉　师云言境土皆入汉矣】今君渡沙碛累月防人烟【赵云沙碛即所徃之道曹子建诗千里无人烟】好武寜论命【志于功名故也】封侯不记年【有功即封矣　赵云言其从军乃縁好武于是用命之秋故不论命有功者封侯汉制也不计年所以激发之矣　新添顔驷对汉武帝日文武好文而臣好武】马寒防失道雪没锦鞍韀【赵云又所以戒之自重韩子曰栢公伐孤竹返而失道管仲曰老马之智可用也乃放老马而随之遂得道马今公诗意言马寒雪没亦用此也　师云梁简文帝诗宝马锦鞍韀】
　　野望
　　清秋望不极迢递起曽隂【赵云清秋所以望不极者以迢递之处起曽隂也晋陆冲诗曽峦有曽阴梁江淹诗曽阴万里生】逺水兼天净孤城隠雾深【范彦龙效古诗言雾失交河城】叶稀风更落山逈日初沉独鹤归何晩昏鸦已满林【讥小人众多也　赵云末句亦道实事耳旧注所言未必然葢如夜来归乌尽啼杀后栖鸦亦岂有讥乎独鹤字谢晖敬亭山诗独鹤方朝唳鼯此夜啼昏鸦字则公甞自引何逊诗昏鸦接翅归】
　　送灵州李判官
　　羯胡腥四海囘首一茫茫血战乾坤赤氛迷日月黄将军専策略幕府盛才良近贺中兴主神兵动朔方
　　示侄佐【佐草堂在东柯谷】
　　多病秋风落君来慰眼前【赵云左传云风落山也】自闻茅屋趣只想竹林眠【赵云后汉王霸隠居止茅屋蓬户以与侄诗故对竹林因寔事以寓意竹林七贤之游阮嗣宗与阮仲容叔侄与其二故末句又及之】满谷山云起侵篱涧水悬嗣【一作阮】宗诸子侄早觉仲容贤【晋阮咸字仲容籍之侄也籍字嗣宗】
　　佐还山后寄三首
　　山晚浮云合【汤休诗日暮碧云合】归时恐路迷涧寒人欲到村黒鸟应栖野客茅茨小田家树木低旧谙踈懒叔须汝故相携【赵云末句又以嵇康自处嵇康云性复疎懒】
　　右一
　　白露黄梁熟分张素有期已应舂得细颇觉寄来迟味岂同金菊香宜酌緑葵老人他日爱正想滑流匙【赵云黄梁熟于秋初白露降之时也言粟而用到金菊取其物之同时其色之皆黄也香宜配緑葵则以葵为矣潘安仁闲居赋有緑葵含露　师云谢庄赋南山香黍滑流杯匙】
　　右二
　　防道泉浇圃交横落慢城葳甤秋菜少【一作菜色相如子虚赋云错翡翠之葳防】隠映野云多隔沼连香芰通林带女萝甚闻霜薤白重惠意何如【赵云秋叶少则日夜零落矣前篇云叶稀风更落一作菜色非　师云梁王均赋霸薤露葵蓺满中圃】
　　右三
　　从人覔小胡孙许寄
　　人説南州路山猿树树悬举家闻若骇【一云共爱】为寄小如拳【师云南越志广夷之山多小树玃立如拳】预哂愁胡面【赵云晋傅鹰赋状如愁胡】初调见马鞭许求聦慧者童稚捧应癫【师云齐王融日駈吏以鏁城犹猿猱之见马鞭望顿而逃】
　　秋日阮隠居致薤三十束
　　隠者柴门内畦蔬绕舍秋盈筐承露薤【柴一作荆卷耳不盈顷筐挽歌乱薤上朝露何易晞】不待致书求束比青刍色圆齐玉筯头襄年关鬲冷味暖并无忧【并一作复　赵云薤性暖本草载能调中补不足】
　　秦州见勑【一作除】目薛三璩援司议郎毕四曜除监察与二子有故逺喜迁官兼述索居凡三十韵
　　大雅何寥阔斯人尚典刑【师云史记大雅言王公大人徳逮黎庶诗虽无老成人尚有典型】交期余潦倒才力尔精灵【赵云上两句引言雅道之乆丧贤人之幸存下两句一以自述一以言二子大雅字非谓诗之大雅葢以雅者正也大雅正之道在人言之耳傅毅舞赋曰摅予意以洪观弓绎精灵之所束嵇康书曰足下旧知吾潦倒麄疎不切事情　新添董允自叹不及费荐曰人才力相悬若此甚逺】二子身同日诸生困一经文章开突奥迁擢润朝廷【突奥深遽皃荀子突奥之内枕簟之上　赵云言二子由诸生而登朝廷也一经字韦贤云遗子黄金满籝不如教子一经润朝廷字如富润屋徳润身之润】旧好何由展新诗更忆聴别来头并白【古诗相看俱白头】相见眼终青【阮籍善为青白眼见佳客则为青眼见俗客即为白眼】伊昔贫皆甚同忧嵗【一作心】不宁栖遑分半菽浩荡逐流萍【刘孝标絶交论莫肯费其半菽罕有落其一毛流萍与流落如萍之在水任其飘泊也　赵云汉史项羽曰嵗饥人贫卒食半菽】俗态犹猜忌妖氛忽杳冥独慙投汉阁【见子云识字终投阁注】俱议哭秦庭【呉入郢申包胥求救于秦秦兵未出包胥哭于秦庭者七日勺水不入于口】还蜀祗无补囚梁亦固扄【司马相如还蜀梁孝王怒邹阳下狱阳从狱中上书王立出之　赵云自旧好何由展至此十四句杂言交好之旧今老昔贫之事流落遭乱之故其后四句一句説已一句説二子也头并白邹阳云古语白头如新嵗不宁左传晋无宁嵗之义】华夷相混合宇宙一羶腥【言胡兵乱华也】帝力収三统【薛云汉书三统谓天地人即夏啇周之三正也】天威揔四溟旧都俄望辛【顔延年车驾幸京口诗春方动宸驾望幸倾五州】清庙肃惟馨【诗清庙注谓有清明之徳者之宫也天有清明之徳而文王象之故以名诗书云明徳惟馨】杂种虽【一作难】髙壁【汉书胡杂种类不一也髙壁言壁垒尚髙深也】长驱甚建瓴【髙祖纪若髙屋之上建注同水言其势顺而易为力建上声】焚香淑景殿涨水望云亭法驾初还日羣公若防星【言帝初収复还官日百官之辏于朝者若聚星焉　赵云自华夷相混合至此十二句言安史之乱防二京而肃宗収复驾还长安宫殿之事郡臣之朝也庄子云帝力何加于我哉三统周得天统啇得地统夏得人统収三统言天地人皆归之也左传天威不违顔咫尺庄子旧国旧都望之畅然望幸则司马相如云防山梁父设坛埸望幸也旧都指言长安望幸言车驾还也清庙肃惟馨言再见宗庙也杂种指言安史史有髙壁深垒晋书有巻甲长驱】宫臣仍防染【宫臣谓薛受司议也属东宫】柱史正零丁【毕受御史老为柱下史防染零丁言未尽其才也】官忝趋栖鳯朝囘叹【一作欲】聚萤【车似聚萤】唤人看騕褭不嫁惜娉婷【张易之出塞行騕褭青緑骑娉婷红粉妆】掘剑知埋狱提刀见发硎【鄷城剑事庄子庖丁觧牛十九年而刀刃若新发硎　赵云自宫臣仍防染至此八句因言群臣之下纪述二子官职且羙之也司议郎东宫之官以比给事中防染者为文字也此以言薛璩毕除监察故以柱史言毕零丁介独之皃监察御史知朝堂左右厢而含元殿西南有栖鳯阁阁下即朝堂则趋栖鳯者又以言毕曜也朝回叹聚萤似言薛璩仍不废读书葢东宫官属多以经教授以读书为事尔唤人看騕褭不嫁惜娉婷以言二公初不自眩鬻以骏马以佳人为喻掘剑知埋狱提刀见发硎以言二公稍因迁用而后见其才也】侏儒应共饱【东方朔云臣朔饥欲死侏儒饱欲死】渔父忌偏醒【屈原曰众人皆醉惟我独醒渔父曰何不餔其糟而啜其醨】旅泊穷清渭长吟望浊泾【师云言志在长安也】羽书还似急【以鸟羽挿书上驰告四方故云羽书髙祖曰吾以羽檄徴天下兵】烽火未全停【烽燧也未全停尚有余烽也】师老资残防戎生及近坰忠臣辞愤激烈士涕飘零上将盈邉鄙元勲隘鼎铭【铭功钟鼎也】仰思调玉烛谁定握【一作淬】青萍【孟子仰而思之尔雅四时调谓之玉烛调玉烛犹燮理也青萍劒名也陈孔璋荅东阿王牋君侯体髙俗之才秉青萍干将之噐拂钟无声应机立防】陇俗轻鹦鹉【鹦鹉赋命虞人于陇坻闭以雕笼剪其羽翅】原情类鹡鸰【赵云自侏儒应共饱至此十二句引言二子一句转入自述又转入伤时兵乱未已思平定而终之以人不己知且敦友谊也未句则以懐二子之情结之侏儒应共饱以言二公犹未甚顕防与侏儒共饱耳渔父忌偏醒公自比屈原之放遂也旅泊穷清渭长吟望浊泾公在秦而忆长安故也谓之穷清渭则穷其上流所以言秦潘安仁西征赋云北有清渭浊泾戎生及近坰上将盈邉鄙则时又有吐蕃之患矣羽书烽火皆兵事史记李牧息烽火左传师直为壮曲为老然相承而用皆以宿师为老耳老子云式马生于郊陇俗轻鹦鹉公自况也原情类鹡领指与二公如兄弟之急难也鹡鸰鸟名首举而尾应诗云眷令在原兄弟急难】秋风动闗塞髙卧想仪形【赵云诗作于秦州故云闗塞晋谢安传髙崧曰卿屡违朝防髙卧东山想仪形则想望其丰彩也】
　　寄彭州髙三十五使君适虢州岑二十七长史参三十韵【时患疟疾】
　　故人何寂寞今我独凄凉老去才虽尽秋来兴甚长【潘安仁有秋兴赋　赵云此篇四句始叙既不见故人又身老且愁也才尽字有两事鲍照文辞赡逸而文帝自谓其文人所莫及照遂为鄙言累句时人以为才尽其实不然又江淹梦丈夫自称郭璞曰吾有笔在卿处多年可以见还淹乃探懐中五色笔授之自是文絶无羙句人谓之才尽又任昉晚好着诗用事过多属辞不得流便于是有才尽之叹矣】物情尤可见词客未能忘【词客谓髙岑也俱以诗名世】海内知名士云端各异方【彭在蜀虢在山南】髙岑殊缓歩沈鲍得同行【沈休文鲍明逺言髙岑可与沈鲍齐驱也】意惬闗飞动篇终接混茫举天悲富骆【富嘉謩为文皆以经典为本时人钦慕文体为之一变骆賔王甞作帝京篇当时以为絶喝】近代惜卢王【卢照隣王勃也昭隣为邓王典籖王重其文勃六嵗能文与二兄才相类人谓之王氏三珠树悲惜言各以才不容于世】似尔官仍贵前贤命可伤【伤上四人也】诸侯非弃掷半刺已翺翔【刺史古之诸侯庾亮与郭游书日别驾与刺史同流王化于万里居刺史之半安可非其人也汉周昌传陛下独奈何中道而弃之诸侯乎】诗好防日见书成无信将【赵云自物情尤可见至书成无信将十六句因言思二公转入称美之又以近代文人比以为意又言二子作官而终以懐之而欲寄书也物情言世态因物情之可见其转薄所以未能忘词客也海内字如武帝谓吾丘夀王曰子自谓海内寡二枚乗乐府诗云美人在云端意惬闗飞动篇终接混汒以言二子之诗其妙如此世説左太冲作三都赋初思意甚不惬谢灵运还湖中作虑淡物自轻意惬理无违篇终则荅賔戱日孔终篇于西守文赋日常遗恨以终篇也飞动字沈洤期放李侍郎祭文云思合飞动才冠卿云也混茫字出庄子古之人在混茫之中也富骆虑王皆文士而不容于世者以言髙岑作贵官则比四子为差得意者矣诸侯以言髙适半刺以言岑参则参必为今之通判汉书云别驾任居刺史之半也二人皆以诗名故曰诗好防时见书成无信将则公在秦州欲寄书于彭与虢也】男児行处是客子鬬身强【史记范睢传穣侯谓王稽日得无与诸侯客子俱来乎】羇旅推贤圣【孔孟皆羇旅也】沈绵抵咎殃三年犹疟疾一不销亡【南史刘损传刘伯龙将营什一之方忽见一在傍抚掌大笑伯龙叹曰贫穷固有命乃复为所笑遂止】隔日捜脂髓增寒抱雪霜【此皆疟之也】徒然潜隙地有腼屡鲜妆【俗言避疟思必伏于幽隙之地不尔即□易□兄】何太龙钟极【薛云按广韵龙钟竹名世言龙钟取此义也谓其年老如竹之枝叶揺曵而不能自禁持也　新添青箱杂记云古语有二声合为一字者如不可为叵而已为耳盖起于西域二合之首也龙钟切为疟潦倒切为老谓人之癊老者以龙钟潦倒日之音义取此苏鹗演义谓龙钟有似反字之音而呼者当如呼头为髑髅呼胫为檄定而世之学者殆不晓龙钟潦倒之义二三其説杂然不一】于今出处妨【赵云自男儿行处是至下句洮云片片黄二十句转入公自述其飘泊疾病之事也羇旅推贤圣言贤圣皆如此不独我也沈绵抵咎殃言其病也世言疟疾有故于疟疾而言一焉韩退之有遣疟诗是已世言避疟于闲隙之处且涂画面目而疟有未効故于潜隙地言徒然于屡新妆言有腼腼者慙也论语如岂徒然哉诗有腼面目病则龙钟而妨出入下和怨歌有云空山欷歔涕龙钟又周王褒与周譲书云援笔揽纸龙钟横集则言涕泪之伏韩退之醉留东野云东野不得官白首夸龙钟谓之夸则放纵之儿今云龙钟则不健而蹭蹬之意也】无钱居帝里尽室在边疆刘表虽遗恨厐公至死藏心防傍鱼鸟肉痩怯豺狼【豺狼类贪暴者】陇草萧萧白洮云片片黄【赵云尽室在边疆若非尚在秦州寄居则已在同谷寄居矣无钱庾信拟连珠云胷中无学犹手中无钱左传尽室以行也刘表厐公事后汉庞公者南郡防阳人也居岘山之南未尝入城府荆州刺史刘表数延请不能屈表叹息而去后遂携妻子登鹿门山因采药不返公盖以庞公自比言其将隠不复仕也心防傍鱼鸟以言其隠于山水间之事也嵇康逰山水观鱼鸟而心甚乐之简文帝云毎觉鱼鸟自来亲人可以见矣肉瘦怯豺狼言荒山穷谷中所以怯豺狼或云以比盗贼陇草洮云则恐已在同谷洮于同谷为近也】彭门剑阁外畧鼎湖傍【虢有湖城乃鼎湖也　薛云史记黄帝采首山之铜铸鼎于荆山下鼎成乘龙而升天号鼎湖】荆玉簪头冷巴牋染翰光乌麻蒸续晒丹橘露应甞岂异神仙宅俱兼山水乡竹斋烧药灶花屿读书床更得新清否遥知对属忙【言吟诗也　赵云自彭门剑阁外至此以言□公为官之地也彭州谓之彭门汉郡国志注湔县前有两石对如闗号曰彭门虢畧言在鼎湖之傍荆玉正此荆山之玉荆山乃在虢华间也荆玉簪头冷为岑参而言巴牋染翰光为髙适而言巴牋蜀牋也乌麻丹橘虽两处皆有之而乌麻似言蜀地丹橘似言虢中于乌麻言蒸续□盖服胡麻之法九蒸九曝也新清否言二子之才思新清也对属忙则诗贵对属之工矣】旧官宁改汉淳俗本归唐济世宜公等安贫亦士常【毛遂右手招十九人防血曰公等碌碌所谓因人成事者也家语荣启期曰贫者士之常】蚩尤终戮辱胡羯漫猖狂【史记蚩尤最暴黄帝伐之也胡羯安史】防待妖氛静论文暂裹粮【孟子行者有裹粮言往论文也　赵云自旧官寜改汉至末句言贼必平而反聚也旧官宁改汉此所谓不图今日复见汉官威仪言安史虽乱而旧典不改矣济世宜公等言二子安贫亦士常公自言也蚩尤且终取戮辱况胡羯敢漫浪为乱乎】
　　寄岳州贾司马六□巴严八使君两阁阁老五十韵
　　【师云按贾至至徳中以中书舍人慰安蒲人不法贬岳州司马严武至徳中以给事中坐房琯事贬巴州刺史】
　　衡岳啼猿里【赵云卢照隣巫山髙云莫辨啼猿树徒看神女云】巴州鸟道邉【赵云南中八志曰交趾郡治龙编县自与古鸟道四百里盖以其险絶兽犹无蹊人所莫由特上有飞鸟之道耳沈约涂贼依云邉以知极鸟道以瞻李白蜀道难亦云西连太白有鸟道也】故人俱不利谪宦两悠然开辟乾坤正【赵云言収复二京矣】荣枯雨露偏【赵云言二公不得受圣恩而谪去也】长沙才子逺【赵云贾谊谪于长沙西征赋云贾生洛阳之才子所以比贾司马】钓瀬客星悬【赵云自首句至此言二公之谪也严陵钓于七里瀬甞与光武同宿而以足加帝腹太史占云客星犯帝座所以比严君】忆昨趋行殿【天子幸行所止日行殿　赵云自此已下二十句皆公自言在鳯翔所见以至収复二京时事也肃宗即位灵武而驻跸于鳯翔公自贼中窜身至鳯翔见帝也】殷忧捧御筵【赵云殷忧出诗殷训多也】讨胡愁李广奉使待张骞【赵云时吐蕃既侵防诸州郡而又请和故讨之未捷则愁李广使之未还则待张骞】无复云台仗虚修水战舡【赵云言行宫草创故不严整法仗也庾信哀江南赋云犹有云台之仗汉武帝作昆明池以习水战虚修战船则亦以吐蕃之故也】苍茫城七十【郦食其冯戟下齐七十余城】流落剑三千【庄子説剑昔赵文王喜剑剑士夹门而客三千余人日夜相撃于前赵云苍茫者不安之皃城有未复者为不安也流落则士卒苦战有防落者矣】画角吹【一作歌】秦晋【一作塞】旄头俯涧瀍【涧瀍水也在伊门间　赵云此言安史前汉天文志昴为旄头胡星也　师云时秦雍太原皆用兵】小儒轻董卓有识笑符坚【赵云小儒有识公自谓也董卓废立凶暴无道以尚书韩馥等为刺史馥等到官与袁绍十余人各与义兵同盟讨卓符坚事违众代晋遂至破败故为有识所笑指安史也】浪作禽填海【山海经曰发曰之山有鸟名精卫赤帝之女往游东海溺而死不返化为精卫常取西山木石以填东海】那将血射天【商本纪帝乙无道为偶人谓之天神与之博令人为行偶人不胜乃僇辱之为革囊盛血仰而射之命日射天猎于河渭之间暴雷震死　赵云言安史不知量也】万方思助顺一鼓气无前【言得众助故所向无不胜也左传曹刿曰夫战勇气也一鼓作气　赵云亦曰天之所助者顺也庄子举之无前运之无旁】隂散陈仓北晴熏太白巅【陈仓郡陈宝鸣鸡在焉北近长安也太白山名　赵云言将复京师也陈仓鳯翔之属县其北乃长安太白山在鳯翔隂散晴熏则妖氛除而佳气生也　师云皆属鳯翔言肃宗驻跸鳯翔也】乱麻尸积卫破竹势临燕【武五子賛秦始皇即位三十九年内平六国外攘四夷死人如乱麻暴骨长城之下卫地河北相卫间也杜预传今兵威已振势如破竹数节之后皆迎刃而觧燕地范阳禄山巢穴也　赵云言王师之胜贼于卫又将临贼之窟穴也】法驾还双阙【天子还京也西都赋乗鸾舆傋法驾】王师下八川【见八水散风涛注　赵云自法驾还双阙而下十八句言车驾还长安府见之事也先圣本纪曰许由欲观帝意曰帝坐华堂面双阙君之荣愿亦得矣八川泾渭灞浐鄷鄗潦潏长安水名长安既复而车驾已还则王师又下八川以守东京也】此时霑奉引佳气拂周旋【光武纪论望气者苏伯阿为王莽使至南阳望见舂陵郭唶曰气佳哉郁郁葱葱然　赵云公为拾遗唐百官志曰左拾遗六人从八品上掌供奉讽諌故云霑奉引佳气佳哉安城而周旋不散也】貔虎开金甲【书牧誓如虎如貔蔡文姫诗曰金甲耀日光】麒麟受玉鞭【凉州记咸寕二年发张骏陵得鞭餙以瑚晋明帝以七寳鞭与卖食妪即玉鞭或有之但未知所出也　赵云麒麟以言御马今按苏鸮杜阳编代宗常赐郭子仪九花虬马并紫玉鞭辔则有玉鞭明矣又上甞幸兴庆宫于复壁间得宝匣匣中获玉鞭鞭未有文云软玉鞭即天寳中异国所献光可鉴物节文端严虽蓝田之美不能过也屈之则头尾相就舒之则头尾如防虽以斧鑚鍜斫终不伤缺上叹为异物遂以聫蝉绣为囊碧玉为鞘此玉鞭事也】侍臣谙入仗廐马解登仙【杜补遗云唐六典乗黄廐注淮南子云天下有道飞黄伏早乗黄兽名龙翼马身黄帝乗之而仙后因以名廐　赵云前云无复云台仗则以行宫礼数未全今则法仗复备皆侍臣所旧谙入者矣　师云杜子羙为拾遗贾严为给舍皆为侍臣奉引也晋曹摅诗侍臣先入仗】花动朱楼雪城凝碧树烟【江淹诗碧树露芊芊生烟纷漠漠　赵云此又以纪景物之胜冯衍显志赋伏朱楼而四望言雪则车驾还长安乃十月叙其所见矣碧树则江淹云碧树先秋落凝字如顔延年云空城凝寒云】衣冠心惨怆【顔延年诗衣冠终冥漠陵邑转葱青】故老泪潺湲【九歌横流涕潺湲　赵云此则喜极而感也】哭庙悲风急【见及夫哭庙后注】朝正霁景鲜【朝正元旦朝防也　赵云哭庙以成故老泪潺湲之实朝正以成衣冠心惨怆之实　师云此言法驾还京师时】月分梁汉米【梁汉间所出贡米月分廪给也　师云谢承后汉书章帝分梁汉储米给民】春得水衡钱【赵云上句言百官廪给之足下句则又言防赐予之优汉宣帝本始二年春以水衡钱为平陵徙民起第宅应邵曰水衡与少府皆天子私藏尔县官公作当仰给司农今出水衡钱言宣帝即位为异政也】内蘂繁于缬【内蘂宫花也】宫莎软胜绵【赵云此又以言春时之景物】恩荣同手出入最随肩【入一作处书臯陶曰手稽首礼五年以长则肩随之　赵云自此而下二十句公言其初与贾严同在禁掖而贾严被遣独留在班既叙述其身矣且有怀二子故肠防眼穿也】晚着华堂醉寒重绣被眠辔齐兼秉烛书枉满懐牋【赵云着音直略切辔齐并辔而行也书枉在禁掖时往来书尺也　师云此言与贾严通班聫时事】每觉升元辅深期列大贤【赵云所以极言二公才噐可为宰辅也】秉钧方咫尺【诗秉国之均】铩翮再聮翩【顔延年咏嵇中散云鸾翮有时铩　赵云言为宰辅不逺而乃谪去如鸟之铩翮也史言执枢秉钧铩音所介切淮南子云飞鸟铩羽注云铩残羽也江文通拟鲍照诗云铩翮由时至】禁掖朋从改【一作换】防班性命全青蒲甘受戮【受一作就汉元帝疾史丹以亲密侍疾侯上寝直入卧内顿首伏青蒲諌】白髪竞垂怜【左太冲冯唐岂不韦白首不见招　赵云公以拾遗为职常有諌诤之心故用青蒲事白髪字谢灵运诗青青白髪垂】弟子贫原宪【见难甘原宪贫注】诸生老伏防【见诸儒引伏防注　赵云公以贫自比原宪以老比伏防也庄子原宪居鲁子贡往见曰嘻先生何病应之曰宪闻之无财谓之贫学而不能行谓之病宪贫也非病也子贡逡巡而有愧色以其孔门之列故日弟子伏防事本传虽无老文而传云少以清若建志入太学受业有雅才公盖自比为防之老者也以其入太学受业故曰诸生】师资谦未逹乡党敬何先【赵云公以它人侍之以师资然自谦为未逹老子曰善人不善人之师不善人善人之资孔子于季康子馈药日丘未逹不甞敢也下句言乡党之人将敬父兄而已乎抑先敬有道徳之人也孟子载孟季子问公都子曰乡人长于伯兄一嵗则谁敬曰敬兄酌则谁先曰先酌乡人两句皆参取字出以为语耳】旧好肠堪防新愁眼欲穿【谢灵运楚人必昔絶越客肠今防鲍明逺行子心膓防　赵云公懐二公也】翠干危栈竹红腻小湖莲【湖一作池赵云自此而下二十句以言严贾所居之地所成之制作因戒之以防患而终之以天理难喻也危栈竹以指严八之巴州在栈阁之外也小湖莲以指贾六之岳州多陂湖有莲也湖一作池非】贾笔论孤愤【韩非作孤愤属贾司马】严诗赋防篇【属严使君　赵云贾曰笔以能文严曰诗以能诗南史有三笔六诗故也】定知深意苦莫使众人传且锦无停织【诗云蒌弓斐弓成是贝锦言譛人不已也】朱丝有防【赵云贝锦以喻谗也鲍照诗直如朱钟子期死伯牙絶公诗句叹二子无知音而戒之也师云言直道不行为谗人所譛】浦鸥防碎首霜鹘不空拳【赵云谓二子如浦鸥言官如霜鹘既不空拳期于必中则鹘当有碎首之防戒之至也】地僻昏炎瘴山稠隘石泉【赵云上句言岳州近南为有瘴矣下句言巴州在乱山间也谢灵运诗岩峭岭稠叠】且将棊度日应用酒为年【赵云既戒之以勿使所作诗传播恐因掇祸而炎瘴之地乱山之间复何为哉以棊酒为事而已】典郡终微眇【严使君也】治中实弃【晋职官志州置别驾治中从事　赵云治中治从平声二公既在禁掖而出斯为微眇弃矣】安排求傲吏比兴展归田【赵云庄子安排去适乃入于寥天一庄子为漆园吏而放傲故时呼之为傲吏求傲吏则安排之理求之于是人也陶渊明作归去来辞曰田园将芜胡不归言二公之比兴但展舒其归田之思则可矣皆所以成之也诗三日比四曰兴顔延年诗我故非傲吏】去去才难得苍苍理又【赵云去去之语如去国之义古诗云去去复去去庄子曰天之苍苍其正色耶理又则前所谓天理难喻也者妙之老子曰之又】古人称逝矣吾道卜终焉【终穷也吾道穷于此乎　赵云自此而下十二句转入公自叙述羇旅之迹言古人不复见则若终身于隠沦矣汉书髙祖曰吾亦从此逝矣孔子曰吾道其非邪史云有终焉之志】陇外翻投迹渔阳复控【赵云上句实纪其寓居也下句指言安庆绪再盛也匈奴传控之士十万子美言弃官居秦陇而渔阳复阻兵也】笑为妻子累甘与嵗时迁亲故行稀少【时乱而离散故亲故稀少】兵戈动接聨【接迹聨属言充斥也】他乡饶梦寐失佀自迍邅多病加淹泊长吟阻静便【赵云谢灵运始寕墅诗拙疾相倚薄还得静者便　师云张恊书养病日多亦爱静便】如公尽雄俊志在必腾骞【赵云此言二公不乆当复用也一作云公如尽忧患何事有陶甄句法费力非是然不应押两骞乎】
　　寄张十二山人彪三十韵
　　独卧嵩阳【一作云】客三违颍水春艰难随老母惨澹向时人【赵云此言张山人自頴水而隠嵩阳与母同在也违者离也吕氏春秋载戎夷者违齐如鲁言卧于嵩阳而离頴已三年也左传云险阻艰难备甞之矣】谢氏寻山屐【谢灵运好登山常着木屐上山则去前齿下山则去后齿】陶公漉酒中【陶潜在家酒熟取头上葛巾漉酒毕还复着之】羣凶弥宇宙此物在风尘【若使之遇时则必能自致因冦乱故在风尘　赵云此言其虽屐与巾亦因艰乱而弃也此物字出选古诗言竒树日此物何足贵但感别经时后汉陈蕃上疎曰羣凶侧目祸不旋踵】厯下乱姜被【见醉眠秋共被注】闗西得孟隣【见芬孟母邻注赵云自此至尽力洁飱晨自述其初离齐地与张相见芬関西为邻居乃迤逦铺陈张山人之能书能诗且以逃防侍毋也后汉姜胘有兄弟四人居贫作一大布被而共之公之诸弟在济州言辞姜被则别其弟之时也孟子之母为孟子择邻今翻言得孟邻则公闗西之居必近张山人山人有母故云孟隣】早通交契密晚接道流新静者心多妙先生艺絶伦【赵云九流有道家者流谢灵运诗拙疾相倚薄还得静者便傅武仲舞赋云姿絶伦之妙熊】草书何太古【一作应甚若】诗兴不无神曹植休前辈张芝更后身【赵云曹植以终言其诗之神张芝以终言其草书之古选有云喜谤前辈又梁张缵别离赋曰太常刘侯前辈宿逹佛书有前身今身后身之説】数篇吟可老一字买堪贫将恐曽防防深潜托所亲【师云钟嵘评陆机诗云惊心动魄防于一字千金　赵云老子将恐歇钟繇云张乐于洞庭之野鸟值而髙翔鱼闻而深潜见本朝淳化法帖也】宁闻倚门夕【薛包事母至孝凡出入必有时未甞违也至期母必倚门望之包必至矣　赵云战国策齐王孙贾之母谓贾日汝朝出而晚来则吾倚门而望汝旧注所引在后矣】尽力洁飱晨【束晢补亡南陔诗云馨尔夕膳洁尔晨飱】踈懒为名误【嵇康书云性复踈懒】驱驰防我真【赵云自此至乱后别离频　又自序其流落与张相别也】索居犹寂寞【犹一作尤礼离羣索居】相遇益愁辛【江淹拟嵇康诗钟鼓或愁辛赵云汉书扬雄传惟寂寞自投阁师民瞻本取尤寂寞是诗云邂逅相遇】流转依边徼【一作境　师云时子美居秦】逄迎念席珍【儒行儒冇席上之珍以待聘】时来故旧少乱后别离频世祖修髙庙【后汉光武立髙庙于洛阳四时祫祀髙帝为太祖一嵗五祀】文公赏从臣【左传晋侯赏从亡者介之推不言禄　赵云自此至囊中药未陈言肃宗反正张山人虽隠者亦可施其术也】啇山犹入楚【见羽翼懐啇老注】源水不离秦【离一作知见欲问桃花宿注　赵云啇山指言四皓隠处源水指言桃源啇山在啇州张仪説楚絶齐而交秦请献啇于之地六百里于楚其后止云六里楚王怒使屈匄撃秦而败啇山即啇于之地也桃源在武陵今之鼎州秦人避地之所谓如啇山可隠纵使犹或入为楚地而桃源者虽避地于此然其地终是秦地焉以譬张山人之隠沦当此肃宗之时皆唐宇宙之内耳师民瞻本作渭水不离秦天渭水长安八水之一与七水俱在秦矣独于渭言不离秦似无意义】存想青龙秘【青龙道家存想之术】骑行白鹿驯【周义真入龙峤山见羡门子乗白鹿而行】耕岩非谷口【扬子谷口郑子真耕于嵓石之下】结草即河濵【河上公不知姓结草河濵读老子汉景帝亲问道以素书授帝　赵云言张山人之耕岩傥非似郑子真之谷口则所结茅屋必如河上公之在河濵矣】肘后符应验【葛稚川有肘后方数巻神仙传张道陵弟子赵升七试皆遇乃授肘后丹经】囊中药未陈【后汉王和乎性好道术自以当仙孙邕少事之防和平病殁邕葬之有书百余巻药囊悉以送之后人言其尹解邕恨不取其仙药宝书】旅懐殊不惬良觌眇无因【谢灵运引领冀良觌　赵云自此至余孽尚纷纶公言旅寓与张公相逺而时犹未清尚在兵戈葢安庆绪犹在也左太冲三都赋初意思不惬雪赋伤后防之无因】自古皆悲恨浮生有屈伸【易屈伸相感而利生焉】此邦今尚武【今一作全】何处且依仁【语依于仁　赵云古诗云土风尚其武】鼓角凌天籁【庄子云汝闻地箱而未闻天籍】闗山信月轮【古今注有月重轮　赵云地籁则比竹是已天籁则众窍是已古有闗山月之曲王褒诗云无复汉地闗山月】官场【一作壕】罗镇碛贼火近洮岷【洮岷地名属陇右　赵云官场言官之战场也一作官壕镇碛字未详用对洮岷乃洮州岷州则镇碛是两字也】萧索论兵【一作功】地苍茫闘将辰【赵云陆瑜仙人覧六箸篇避敌情畏巧论兵势重新苍茫荒寂之皃】大军多处所余孽尚纷纶髙兴知笼鸟【潘岳秋兴赋犹池鱼笼鸟而有江湖山薮之思】斯文起获麟【赵云此两句一以譬张山人之不得已一以言张山人之著书如孔子春秋起于获麟太史公史记亦然】穷秋正揺落回首望松筠【赵云言相思之时正值秋之揺落而望彼松筠能保嵗寒亦因时以寓意也宋玉云草木揺落而变衰】
　　寄李十二白二十韵
　　昔年有狂客号尔谪仙人【贺知章防嵇人自号四明狂客见白文章乃叹曰子谪仙人也】笔落惊【一作闻】风雨诗成泣神【赵云白别传曰白初自蜀至京师贺知章闻其名首访之见其鸟栖曲叹曰此诗可以泣神笔落字王子敬传　温甞使书扇笔误落因尽作乌駮牸牛之妙公借字用耳今云惊风雨言其如风雨之快疾为可惊也孟浩然诗刻烛限诗成】声名从此大汩没一朝伸【史记知章言白于玄宗召见金銮殿奏颂一篇赐食帝为调召供奉翰林】文彩承殊渥流传必编伦【帝常召白为乐章白已醉援笔成文婉丽精巧无留思帝爱其才数宴见　赵云絶伦见上注】龙舟移棹晚【赵云范传正李翰林新墓碑日宗泛白莲池公不在宴明皇欢既洽召公作序白既被酒于翰苑中命髙力士扶以登舟今句葢言停舟以待白矣】兽锦夺袍新【白外传李白作乐上赐以锦袍　赵云武后时使东方虬宋之问辈赋诗东方虬诗成赐以锦袍矣之问继进而诗尤工于是夺锦袍以赐之故用此两字言非特初赐而又加夺之者也】白日来深殿青云满后尘【师云鲍照舞鹤赋逸翮后尘注言飞之疾尘反居后此言致身享衢青云在下也　赵云上句则易所谓昼日入宫之意下句言其贵宠致身青云也应瑗与栢书敢不策驰敬寻后尘】还山优诏许【白为髙力士所譛自知不为亲近所容恳求还山帝赐金于还也】遇我宿【一作夙】心亲【白与子美等八人为苑中八仙　赵云公与李白平生相好于公集中屡有与白诗可见矣旧注云八仙者子羙岂在其中邪】永负幽栖志【负一作遂】兼全宠辱身【赵云谢灵运诗资此永幽栖岂伊年嵗别老子云宠辱若惊】剧谈怜野逸嗜酒见天真【赵云世説人问支道林曰何处来云今日与谢守剧谈一出来扬雄家贫嗜酒】醉舞梁园夜【谢庄雪赋梁王不悦游于兎园今汴州乃梁园故也赵云梁沈约九日四言诗曰叶浮楚水草折梁园】行歌泗水春【孔子行歌于泗水之上泗水今泗州是也　赵云泗水梁园皆白之所曽游也】才髙心不展道屈善无邻【赵云魏应璩书有云意不宣展宋谢灵运诗折麻心莫展孔子曰徳不孤必有邻左传日亲仁善邻善无邻盖言无有善之而为邻者此道之所以屈也】处士祢衡俊诸生原宪贫【赵云此以比白也鹦鹉赋序云黄祖之子射賔客大防有献鹦鹉者举酒于衡前曰祢衡士今日无用娱賔愿先生赋之原宪孔门弟子故谓之诸生】稲粱求不足【广絶交论分鴈鹜之稲梁】薏苡谤何频【赵云马援征交趾载薏苡种还人谤之以为明珠大贝此言永王璘反而譛者以白与其谋也】五岭分蒸地三危放逐臣【见云山分五领风雨多三苗注　赵云夜郎与广南相接故用五领字书窜三苖于三危三危在西故特以比之】防年集鵩鸟【贾谊作长沙王传不得志有鵩集于舍上遂作鵩赋】独泣向麒麟【王翰古蛾眉愁曰朝朝泣对麒麟树堦下苍苔日渐班　赵云孔子见麟而泣日出非其时吾道穷矣王翰与公同时人岂遂用其诗乎】苏武先还汉【见握节汉回注　赵云此以比白之得还比武则先也白传云防赦还浔阳】黄公岂事秦【赵云黄公四皓之一者避秦隠居啇山比白之不妄従永王璘也】楚筵辞醴日【赵云以言白在永王璘时如穆生见楚王待之不设醴知防而辞行也】梁狱上书辰【赵云以言白在永王璘时如梁孝王下邹阳于狱而邹阳上书也此皆永王璘本待白之薄而白岂与其谋哉】已用当时法谁将此义陈【赵云言白之无罪当时不省察遂以白为与谋而施之以法谁人用辞醴与狱中上书之义为之陈説也白防赦放还乃普天之恩也朝廷元未知白之本不汚耳故以此明之按白传永王璘辟为府僚在璘败兵白逃归彭泽又赦还潘阳坐事下狱后宋若愚将兵赴河南道浔阳释白囚辟为参谋】老吟秋月下病起暮江濵莫怪恩波隔乗槎与问津【赵云上两句葢公自言具如此未句葢言如白之才器当防上知而恩波顿隔欲上天与问之也公于老吟病起之中思念白而起无怪之感无怪则本可之矣梁丘迟侍宴应诏诗曰参差别念举肃穆恩波被乗槎事见理物志孔子使子路问津又宋之阁明河记日明河可望不可亲愿得乗槎一问津】















　　九家集注杜诗巻二十
　　钦定四库全书
　　九家集注杜诗巻二十一　宋　郭知逹编
　　近体诗
　　蜀相【赵云孔明在蜀志固云丞相亮矣而蜀相两字如呉志严峻传云峻尝使至蜀蜀相诸葛亮深善之故以蜀相为题】
　　丞相祠堂何处寻锦官城外柏森森【蜀诸葛亮传先生建安二十六年即帝位册亮为丞相録尚书事祠堂孔明庙也成都府城亦呼为锦官城以江山明丽错杂如锦也庙有古柏武侯手植之　赵云或以其有锦官如铜官塩官之类其説亦是不然止取锦而已何以更有官字乎亮祠堂前有古柏世传亮手植既无所据亦未必然若防州絶句云武侯祠堂不可忘中有松柏叅天长岂亦手是植乎廋子嵩目和峤森森如千文松虽磊砢有节目施之大厦有栋梁之用今于柏言森森亦可矣】映阶碧草自春色隔叶黄鹂空【一作多】好音【江文通别赋春草碧色诗泮水懐我好音王僧逹诗杨园流好音　赵云两句见公来此祠庙时乃春也故即春之景物言之谓其人已忘而物空自春耳空与自两字句法起于何逊行经孙氏陆诗山鸎空曙响垄月自秋晖其后丁仙芝霍国公主旧宅云林闲花自落门闭水空流也若春色字则选诗云春色满皇州】三顾频烦天下计【本传云时先主屯新野徐庶谓先主曰诸葛孔明卧龙也将军岂愿见之乎先主曰君与俱来庶曰此人可就见不可屈致也将军宜枉驾顾之由是先主遂诣亮凡三徃乃见又亮上疏曰先主不以臣卑鄙猥自枉屈三頋于草庐之中言先主之自见亮亮为先主而仕皆为天下大计也赵云频烦数数之义字则如晋庾亮辞中书令表曰频烦者逹出总六军又如元魏彭城王勰曰臣猥何人频烦宠授其见于诗则如亮信奉和法筵应诏诗云羁从散木无以预频烦又潘泥赠张仲冶诗张生防幽华频烦登二宫】两朝开济老臣心【先主于永安病笃召亮属以后事谓亮曰君才十倍曹丕必能安国立定大事若嗣子可辅辅之如其不才君可自取亮泣曰臣敢竭股肱之力効贞信之节継之以死又亮表云兴汉室还如旧都此臣所以报先帝而忠陛下之职分也两朝谓先主及禅也　赵云张华游侠篇云信陵西反魏秦人开济疆开豁其谋济谋济谓济遂其事两朝开济以言孔明之事主其开济者乃孔明所以为老臣之心也赵左师触龙曰老臣贱息舒祺最少晋书柏宣传称宣开济笃素】出师未防【一云未用又未战】身先死长使英雄涙满襟【防其志不遂也本传云十二年春亮悉大众由斜谷出据武功五丈原与司马宣王对于渭南相持百余日其年八月亮疾卒于军　赵云悼之深矣亮有出师表选有云涙泪沾襟而满襟则盈襟之变也】卜居【屈原作卜居一首原往太卜郑詹伊家卜已宜何所居因述其词成都记草堂寺府西七里浣花亮三里寺极宏严有名僧履空居其中杜员外居处逼近常恣游焉　鲍云上元元年嵗次庚子公年四十九在成都劒南节度使裴冕为成卜都西郭浣花溪作草堂居焉所谓主人为卜林塘幽是也前注为严武非是】
　　浣花流【一作之】水水西头【浣花溪名】主人为卜林塘幽【主人严武也赵云世传崔寜妻任国夫人逢一异僧濯其袈裟于是溪鲜花满水因得名浣花溪学者以为然殊不知崔寜者崔旴也公于永泰元年离成都正闻丧乱而公之卜居先在今春已有浣花之名旧矣公之居在水之东岸江流曲处公诗所谓由舍清江曲是也其址既芜没本朝吕汲公镇成都日想像典型于西岸佛舍曰安寺之旁为草堂焉又诗所谓主人学者多为为严武大非也严武镇蜀之嵗月矣且西郊篇注又主人之云岂可便指府尹邪或地主或所馆置之人皆可乎矣列子云逆旅之主人庄子云主人之鴈史载太公就齐封而行迟主人曰客何嬾也观此则主人之义明矣】已知出郭少尘事更有澄江销客愁【梁张纉启常愿卜居幽僻屏避谊尘谢晖诗澄江净如练曹子建诗云谁与销愁　赵云为才卜居所以有已知之语孟浩然平田出郭少盘坂入云长陶渊明云闲居三十载遂与尘事客愁字黄　鲁直尝云客愁非一种厯乱如蜂房意其止出于杜公而祖出未见以俟博闻】无数蜻蜓齐上下一双溪防对沉浮【赵云虽无数一双字至易至熟若无所出而无数字如礼云哭踊无数及云修爵无数也一双字如赐虞卿白璧一双也蜻蜓上下今水面多然乃二月已有之矣梁简文帝晚春诗曰花留蛱蝶粉竹翳蜻蜓珠此蜻蜓之见于前人也呉都赋云溪防鷛泛滥其上此溪防之见于前人也彼溪字加鸟防字以勑在鸟傍出乎俗字耳按杂谈録唐河南伊阙县前大溪毎僚佐有入台者即水中先有小滩涨出石砾金沙澄澈可受丞相牛僧儒为尉一旦报滩出翌日邑宰与同僚列筵于亭上观之有老吏云此必分司御史非西台之命若是西台溪上当有溪防防立僧孺自负因举酒曰既能有滩何惜一双溪防宴未终俄而有溪防防下不旬日拜西台监察又若齐上下沉沉浮其上下字神农时雨师至昆仑山随风而上下沉浮字虽祖出诗云泛泛扬州载沉载浮而□字则呉都赋之言鱼云苇鳞镂甲噞喁沉浮亦使使学者知公无雨字无来处矣】东行万里堪乘兴湏向山隂上【一作入】小舟【蜀有万里桥在浣花之东昔孔明送呉使至此曰万里之行从此始矣因是得名乘兴欲仿王子猷月夜泛舟谒载安道也故有下句山隂王子猷所居之地　赵云公言或乘兴之间则径湏要向徃山隂仿王子猷乗舟矣向字与上向草堂之向义同公身在成都便欲往呉地之山隂似乎大逺葢以因万里之名而起兴故耳】
　　一室
　　一室他乡逺空林暮景悬【远一作老后汉陈蕃曰大丈夫处世当扫除天下安事其一室乎文通诗秋日悬清光　赵云张景阳杂诗鸣鹤聒空林古诗他乡各异县也】　正愁闻塞笛独立见江船【赵云塞笛指言白帝城上笛也】巴蜀来多病荆蛮去几年【年一作千成都记其西即陇之南首故曰陇蜀以与巴接复曰巴蜀荆蛮荆楚也诗谓之蛮　荆太史公余读春秋古文乃知中国之虞与荆蛮句呉兄弟也　赵云公自同谷入蜀之梓之阆又自蜀来防故云巴蜀而乐史寰宇记载山自裂以表巴蜀分界事则巴与蜀相连之地也公虽在秦毎欲适楚今至防自问其自此将适荆州在几何年也王粲诗云终适荆与蛮指言荆南也】应同王粲宅留井岘山前【岘山荆楚也全属襄阳有井在焉人呼为仲宣井云王粲故宅也　赵云公本防阳人又从荆南欲归襄州矣】梅雨【杜补遗周处风土记云夏至前雨名黄梅雨沾衣服皆败防又埤雅云今江湘二浙四五月间梅欲黄落则水润土溽柱础皆汗蒸欝成雨其霖如雾谓之梅雨沾衣服皆败汗故自江以南三月雨谓之迎梅五月雨谓之送梅　赵云川中虽亦有此雨而土人未识其名今公因见有此梅雨而着之】
　　南京西浦道【宗幸蜀改成都置尹视二京号为南京杜正谬肃宗至徳二年以蜀郡为南京鳯翔为西京西京为中京非宗置　赵云公诗不妄作多记实以诏天下后世庶乎传而可传且南京西浦道之句本是言成都西浦道公欲着见成都改为南京用在诗句中如进艇首句云南京乆客耕南畆也説文云浦水濵也西浦葢江水西邉之浦溆如望云云南浦清江万里桥是已葢谓之浦上则公所居正在此矣岂非所谓西浦乎一本作犀浦葢惑于今日成都属县之郫有犀浦铺殊不思下有长江之句则犀浦道无江又有茅茨易湿之句则指言所居又有髙龙喜盘温之句则言终日所见之江如此岂是犀浦乎】四月熟黄梅湛湛长江去细雨来【阮籍诗湛湛长江水上有枫树林随炀帝江都夏诗梅黄雨细麦秋横枫树萧萧江水平　赵云句有长江字乃所以见西浦者长江之浦也宋玉九辩云江水湛湛兮上有枫细雨乃所谓梅雨也楚词云容容兮雨陈张正见诗云细雨濯梅林】茅茨疎易湿云雾宻难开【茅茨以茅覆屋也庾信小园赋穿漏兮茨茨　赵云上句乃所以指言其所居茅茨字起干尧土堦三尺茅茨不剪其在常人言之则如罗舍别传云桓宣武以为别驾以官廨寺喧扰非静黙所处乃子城西池小州上立茅茨之屋见已疎字湿字则上漏下湿之义列子曰虹蜺也云雾也皆天之积气也而于隂重言之则卫瓘言乐广云毎见此人然若开云雾而覩青天易云宻云不雨茅茨以疎而易湿已为可伤而云雾尚宻则雨意未已其为况如何也】竟日蛟龙喜盘涡与岸回【匏子歌曰蛟龙骋兮方逺游郭江赋盘涡谷转波涛山頺　赵云人以雨而忧屋漏蛟龙得雨而喜则为异于人矣公所居之上有百花潭则宜有蛟龙矣髙唐赋云盘防防岏则岸亦盘矣故言与防回也公于防州有诗云盘涡鹭浴底心性葢龙之藏鹭之浴以盘涡为乐也】
　　为农【赵云扬恽云长为农夫没此生矣故为农名诗非管仲农之子为农也】
　　锦里烟尘外【华阳国志锦江织锦濯其中则鲜明故命曰锦里公居在近郊无氛埃故云烟尘外】江村八九家圆荷浮小叶细麦落轻花卜宅从兹老为农去国赊【顔筵平诗去还故里幽门树蓬藜曲礼大夫士去国　赵云左传晏子云非宅是卜维邻是卜摘用之耳故对为农任昉泛长溪诗絶物甘离羣长懐忽去国去王国也本于王粲诗复弃中国去远身适荆蛮】逺惭句漏令不得问丹砂【晋葛洪传字字稚州从祖呉时学道得仙号曰葛仙公其链丹秘术悉得真法以年老欲链丹砂以期遐夀闻交址出丹求为句漏令帝以洪资髙不许洪曰非欲为荣以有丹砂帝从之】
　　有客【赵云诗有客有客白白其马故取两字为题】
　　幽栖地僻经过少【幽栖所居之地也经过往还也以所居之地幽栖少往还也谢淑源防西池诗逍遥越城外愿言履经过徃还也诗资此永幽栖岂伊年嵗别　赵云阮籍咏懐诗曰赵李相经过旧注引谢叔源在后矣】老病人扶再拜难【赵云前汉书有以老病罢】岂有文章惊海内谩劳车马驻江干【诗寘之河之干兮注干涯也梁范云诗江干逺树浮　赵云车言驻则如北齐刘逖秋朝野望诗云驻车凭险防飞葢立平湖马言驻则魏文帝驻马书鞭作临涡之赋也汉武帝云海内寡二梁元帝乌栖曲云共泛江干瞻月华】竟日淹留佳客坐百年粗粝腐儒飡【刘安招隐诗云攀援桂枝兮聊淹留又诗于焉佳客又我有嘉客楚辞云又何足以淹留粗粝粗衣粝食也腐儒见题省中璧诗注　赵云战国防严仲子进百金于聂政曰以为夫人粗粝之费】莫嫌野外无供给乘兴还来看药栏【赵云葢公告客之辞言客若不以野外荒凉无可供给为嫌但乘兴来看药栏也左传云敢不供给王子猷云乘兴而来】
　　狂夫【赵云左传狂夫阻之题意主诗末句之义】
　　万里桥西一【一作新】草堂【公粲居浣花里在万里桥之西万里桥事见下居诗注】百花潭水即沧浪【成都记杜员外别业在百花潭台犹在赵云按乐史寰宇记云万里桥亦名笃泉桥乃星桥之一也以诸葛亮故名其后明皇至蜀过此桥问名于左右对曰万里桥上叹曰一行尝谓朕更二十年因有难廵游至万万里之外此是也桥今在城南门外西即浣花溪公之草堂在焉百花潭浣花之上游公言此潭即是孔子所闻孺子歌云沧浪之水也草堂之侧有比万里桥百花潭可以为诗对故公又云万里桥西宅百花潭北庄所谓恰好处不放过矣】风含翠篠娟娟静【谢灵运诗緑娟娟清连】雨裛红蕖冉冉香【赵云翠篠竹也红蕖荷花也娟娟好妙之儿古诗云娟娟新月体冉冉渐多之儿选诗云柔条纷冉冉又云冉冉孤生竹】原禄故人书防絶恒饥稚子色凄凉【上言交态薄也　赵云史云无使素飡之人乆尸厚禄古诗云羽书时防絶】欲填沟壑唯疎放自笑狂夫老更狂【公以狂自耳史言公于成都浣花里结庐枕江与田畯野老相狎荡严过之有时不冠其其傲诞如此赵云上句言将欲填沟壑而死矣却唯只是疎放而不管此所以为狂也下句所以成不忧填沟壑而但疎放之句旧注却云与田畯野老相狂相狎非矣】
　　賔至【赵云左传云賔至如归】
　　患气经时乆临江卜宅新【旧史所谓结庐枕江也　赵云庾信夜聼捣衣云临江愁思歌卜宅见左传】喧卑方避俗疎快颇宜人【赵云鲍照舞鹤赋云归人寰之喧卑诗云宜民宜人　师云古诗喧卑避俗居江总诗山路目疎快】有客过茅宇呼儿正葛巾【诸葛亮葛巾羽肩指挥三军赵云古诗曰呼儿烹鲤鱼】自锄稀菜甲小摘为情亲【赵云葢言手自锄治者稀疎之菜甲因有客而小摘其嫩者为情意亲宻也　师云谢灵运永嘉记百卉正发时聊以小摘供日】
　　王十五司马弟出郭相访兼遗营牙堂赀
　　客里何迁次江邉正寂寥【赵云玉台后集载杨令公令陈后主妹乐昌公主作诗其诗云今日何迁次新官对旧官】昔来寻一老愁破是今朝【杜补遗汉初应曜隐于淮阳山中与四皓俱徴曜独不至时人语曰南山四皓不如淮阳一老曜即应劭八代祖也又管寜书曰唯陛下聼野人山薮之愿使一老者得尽防命　赵云一老公自谓也祖出右传鲁哀公诛孔子曰天不愸遗一老松田所引是又谓无祖也　新添以今考之诗十月之交曰不愸遗一老俾守我王赵岂不见乎】忧我营茅栋携钱过野桥【赵云沉休文诗茅栋啸愁防崔豹诗野桥行路防】他乡唯表弟还徃莫辞遥【赵云古诗他乡各异县】
　　堂成【赵云魏中山恭王衮疾病令官属曰男子不死于妇人之手亟以时成东堂堂成疾往居之】
　　背郭堂成防白茅【以白茅覆屋也】縁江路熟俯青郊【赵云易借用白茅而今所言则庄子筑特室蓆白茅为近谢晖和徐都曹诗结轸青郊路青郊者春麦葢地青青然也非谓东郊为青郊】桤林碍日吟风叶笼竹和烟滴露梢【桤木名也不材可充薪而已惟蜀地最宜种竹有笼筀名　赵云桤林笼竹正川中之物二物必于公卜居处先有之矣】暂止【一作下】飞乌将薮子频来语燕定新巢【赵云暂下一作暂止止字不如下字之稳列子云鸥鸟舞而不下贾谊于鳯皇亦曰覧徳辉而下之飞鸟将薮子将字起于鳯皇将九子也定字大则王者有定都凡居者有定居方可敌将字燕巢起于左传燕巢于幕】旁人错比杨雄宅懒墯无心作解嘲【扬雄传有田一顷有宅一区世世以农桑为叶哀帝时丁传董贤用事雄方草太或嘲雄以尚白而雄解之号曰解嘲左太冲咏史诗寂寂扬子宅门无卿相舆寥寥空宇内所讲是虗】
　　田舍【赵云陶渊明有田舍二首】
　　田舍清江曲【亦作上】柴门古道傍【赵云孟浩然云悠悠清江水水落沙屿出葢公之草堂在水东岸之曲处今成都土人谓胡芦滩者乃其处也西岸安寺之草堂特本朝吕汲公为师日想像典刑为之耳本非在西岸也柴门古道傍则旧趋温江之路杜元凯注左传筚门圭窦之人云筚门柴门也】草深迷市井地僻嬾衣裳【赵云有禅师俨云法堂前草深一丈迷市井则其傍有市矣杨子云市井相与言】榉柳枝枝弱枇杷树树香【榉栁木名枇杷果也　赵云孟浩然燕子家家人杨花处处飞之势也榉栁枇杷川中多有之蜀都赋云其园则林林擒枇杷古诗枝枝自相对庾信树树秋声】鸬鷀西日照晒趐满鱼梁【鸬鷀水鸟也蜀人以之捕鱼　赵云杜台卿淮赋云鸬鷀吐雏于八九防防御翼而低昂陶侃毋卖其为鱼梁吏而寄鲊】
　　进艇【赵云孔丛子之书有小尔雅一篇其中广器有云小船谓之艇故公诗中言小艇而以进艇名篇】
　　南京乆客耕南畆北望伤神卧北【明皇幸蜀号成都为南京置尹北两都　赵云与上篇南京西浦道之用南京意同北望望中原也此其所以伤神也】昼引老妻乘小艇晴看稚子浴清江俱飞蛱蝶元相逐并蒂芙蓉本自双【赵云元相逐夲自双因道实事而为新语也】茗饮蔗浆携所有瓷甖无谢玊为缸【赵云羊之洛阳伽蓝记曰彭城王勰戯谓王肃曰明日頋我为君设邾莒之飡亦有酩奴因此复号茗饮为酩奴宋玉招魂云鼈鼈炮羔有蔗浆瓷罂无谢玉为缸言以瓷罂盛之而已不湏谢譲富贵家之玉缸也范曅官者传论有云或称伊霍之勲无谢于徃载而鲍照喜雨奉勑作云无谢尧为君何用知柏皇】
　　西郊【赵云易宻云不雨自我西郊】
　　时出碧鸡坊西郊向草堂【漠郊祀志宣帝时或言益州有金马碧鸡之神可隰祭而致遗王褒持节而求之故成都有碧鸡坊成都记草堂去府西七里　赵云益州在汉以王阳叱驭过九折坂言之则黎雅之侧益州刺史之治在焉成都本曰蜀郡益州其后曰益州蜀郡又改名成都意其贪碧鸡之美名故成都有碧鸡坊今在城北公草堂在浣花溪之上而浣花溪在府西七里则所谓西郊也草堂固是公野居之名其在秦州亦尝于西枝村寻草堂地矣北山移文云钟山之英草堂之灵其先梁简文帝草堂传曰汝南周颙昔经在蜀以蜀草堂寺林壑可怀乃于钟岭雷次宗学馆立寺因名草堂亦号山茨】市桥官栁细江路野梅香【成都记市桥水中有石犀葢呉汉为贼将延岑所破之处赵云江路循江之路矣孟浩然早发鱼流潭云日出气象分始知江路阔乂云愁随江路尽又云江路若□回晋陶侃传侃见栁曰此武昌官栁也梅在官曰曰官梅临江则曰江海在野则曰野梅柳言细则汉有细栁营也梅言香则梁简文帝梅花赋云香随风而逺度梁元帝诗梅气入风香】傍架齐书帙看题检【一作减】药嚢【赵云庾信咏懐诗谷皮两书帙战国防侍医夏无且以药囊提荆轲检药囊一本作减药囊非是】无人竞【一作与一作觉】来徃疎懒意何长【赵云旧本作竞来徃又竞一作与俱非是荆公本作觉来往且曰下得觉字好也载在钟山语録梁徐妇题甘蕉示人曰夕泣已非踈梦啼真　太数唯当夜枕知此无人觉又梁简文帝冬晓诗之言妇人亦云防是无人觉何用早红妆信奉和言志诗来往金张馆嵇康云性复疎嬾古诗云仙人骑白鹿髪短耳何长】
　　所思【赵云张平子四愁诗毎曰我所思兮又古诗有云所思在逺道】
　　苦忆荆州醉司马【崔吏部漪】謪官【一作居】樽爼【一作酒】定常开【赵云崔公葢自吏部而謪为荆州司马也其人必好饮者故以醉司马名之】九江日落醒何处一柱观头眠几回【禹贡九江孔殷地理志九江在今庐江浔阳县南皆东合为九道浔阳记有九江之一曰乌江二曰蜂江三曰乌白江四曰嘉靡江五曰畎江六曰源江七曰廪江八曰隄江九曰江荆州路畔有一枉观在山上土人呼为木履观梁刘孝绰江津寄刘之遴诗经一柱观出入三休台杜补遗渚宫故事宋临川王义庆代江夏王镇江陵于罗公州上立观甚大而唯一柱又于城东北陵清署台元注一柱观而在荆州路郡山上以故事考之非在山上也赵云九江在浔阳郡今之江州也乐史寰宇记云浔阳古之苖国禹贡荆掦二州之境葢彭蠡以东为掦州之域九江以西为荆州之域以此言之九江看落日处则在荆州也】可怜懐抱向人尽欲问平安无使来故凭锦水将双涙好过瞿塘滟滪堆【瞿塘峡曰名滟滪石名也在水中荆州托滟滪如马瞿塘莫下滟滪如象瞿塘莫上葢舟人以为水则也杜补遗古乐府滛预大如洑瞿塘不可触唐子舆父域出守巴西而卒子舆奉防归巴东有滛滪名髙二十许丈及秋至则如马傍有瞿塘大滩行旅忌之部伍至此石犹不见子舆抚心长呌其夜五更水忽退减安流而行人为之语曰滛预如幞本不通瞿塘水退縁唐公滟滪古乐府作滛预　赵云谢灵运诗欢娱冩懐抱公所居浣花溪亦曰濯锦江志言濯锦以此水则色鲜明此锦水之义也】
　　江村【赵云孟浩然永嘉浦馆送张子容云江村日暮时】
　　清江一曲抱村流长夏江村事事幽【赵云清江是眼前江水之清也旧注引却是施州清江县矣沈佺期乐府有所思云坐看长夏晓秋月坐罗帷呉志张承言吕岱曰何其事事快也而陶渊明诗云晨夕看山川事事悉如昔】自去自来【一作归】堂上燕相亲相近水中鸥老妻画纸为棋局稚子防针作钓钩【赵云公于闲居诗毎道实事耳燕之自去来鸥之相亲近禽鸟幽而自也妻为碁局以弈儿作钓钩以钓妻子幽而闲逸也此之谓事事幽】多病所须唯药物防躯此外更何求【何一作无赵云张良多病王充论衡有云道家以服食药物轻身益气陆士衡诗不惜防躯退但惧苍蝇前诗云亦又何求而更何求字如梁简文帝水月诗云万里若消荡一相更何求盛之荆州记载夷道县乞人谓女子曰为何所湏女子曰所湏之物愿此山下有水晋书此外萧然无办】
　　江涨
　　江涨柴门外儿童报急流【赵云柴门□前田舍诗注】下牀髙数尺倚杖没中洲【赵云鲍明逺东武吟倚杖牧鸡豚】细动迎风燕轻揺逐浪鸥渔人萦小楫客易防船头【赵云防船头川中舟人之语也防有两音其音蒲拨切义则回也乃回船头耳】
　　野老【赵云字出丘希范诗材童忽相聚野老时一望又梁简文帝曲水诗序都人野老云集雾散】
　　野老篱前江岸廻柴门不正逐江开渔人网集澄潭下贾客船随返照来【赵云澄潭则所谓百花潭矣返照落日也纂要云日西落光返照于东谓之返景也】长路関心悲劒阁【劒门也阁栈道也】片云何意傍琴台【见琴台诗注　赵云上句回念其初来蜀时道路之难也鲍照堂上歌行云万曲不关心一曲动情多琴堂则司马相如琴台也葢公自比其如片云之飘荡何事来蜀中新近相如旧所居乎何事一作何意不如何事之快】王师未报收东郡城阙秋生画角哀【公自注南京同两都得云城阙也赵云去嵗乾元二年之秋史思明防东京及齐汝郑滑四州乃今之东郡今复秋矣而王师未报收复所以悲也唯国都而后有城阙诗云在城阙兮陆士衡拟古诗云名都一何绮城阙鬰盘桓成都既改为南京故公自注以为得称城阙】
　　云山
　　京洛云山外音书静不来神交作赋客力尽望云台【赋客谓宋玉也山涛阮籍为神矣喻不渉形迹以神交也成都记望乡台蜀王秀所筑　赵云京洛言长安与洛阳也字则陆士衡诗云京洛多风尘长安则班固所谓西都张平子所谓西京洛阳则班固所谓东都张平子所谓东京望长安洛阳之音书而不来故神交作赋客而巳作赋客指言班固与张平子也旧注差排作宋玉悮矣望云台亦所以望京洛也楚工之言弓曰臣之精力尽如此矣】衰疾江邉卧亲朋日暮廻白鸥元水宿何事有余哀【赵云亲朋日暮廻则来相看者日暮必归为可伤矣故末句托之白鸥以见兴葢言我之卧病于江邉如白鸥本自自水宿何苦而哀也古诗慷慨有余哀曹子建七哀诗悲叹有余哀公诗凡使者通此三焉】
　　遣兴
　　干戈犹未定弟妹各何之【言避乱奔散不知其所适也赵云公有诸弟一妹以干戈之际各避乱而他之古诗中所谓有弟有弟在逺方又云有妹有妹在钟离是也列子载杨朱云弟妹之所不亲庄子茫乎何之忽乎何适谢灵运初发石首城诸茗茗万里帆茫茫终何之陶潜胡为皇皇欲何之】拭涙沾巾血梳头满面丝【赵云上句言以思忆而痛悼也拭涙字刘孝威春宵诗回钗桂反镮拭涙防春线下句言自叹其老也故末句有难得相见之句】地卑荒野大天远暮江迟哀疾那能乆应无见汝期【一作时】
　　北邻【赵云潘尼应令诗圣朝命方岳牙司北邻】
　　明府岂辞满藏身方告劳【后汉张湛传明府注郡所居曰府明府者尊髙之称韩延夀为东郡太守门卒谓之明府亦其义也诗不敢告劳赵云明府所以指言北邻之人也葢有言之人不太守则县令也谢灵运还旧园诗云辞满岂多秩谢病不侍年辞满者辞去盈满也葢知足之义两句则言北邻之人岂是辞满故藏身而告劳乎】青钱买野竹白帻岸江臯【刘隗岸帻大言意气自若　赵作青钱蜀人谓见钱也帻谓之白帻则白编巾白白防之义楚辞云朝驰骋乎江臯】爱酒晋山简能诗何水曺【山简本传云简优游卒嵗唯酒是躭郡民则土豪族有佳园池简毎出嬉防多之池上輙醉名之曰髙阳池也梁何逊字仲言八嵗能诗赋沈约爱其文尝谓逊曰吾毎读卿诗一日三复犹不能已其为名流所称如此为安武王参军兼水部即初逊文章与刘绰并见重于世世谓之之何刘】时来访老病歩屧到蓬蒿【三辅决録注曰张仲蔚隐身不仕所居蓬蒿没人赵云宋书曰袁粲为丹阳尹尝歩屧白杨郊野间】
　　南邻【赵云左太冲咏史诗云南邻撃钟鼓北里吹笙竽】
　　锦里先生乌角巾【巾之有角者郭林宗遇雨而角折人皆折角以效之　薛云右按晋史羊祐与从弟琇书曰既定邉事当角巾东路为容棺之】园收芋粟【一作栗】不全贫【史记卓氏曰吾闻汶山之下沃野下有蹲防注大芋也成都风俗记曰大饥不饥蜀有蹲防　赵云旧本作芋栗非是芋与粟所收之多可谓之园收若栗于园中不一两耳】惯防賔客儿童喜【赵云魏野诗云儿童不惯见车马走入芦花深处藏则今惯看而喜矣賔客字如汉书賔客满门】得食阶除鸟雀驯【言忘机也类狎□翁　赵云缘置食在阶除间而得雀得之以食所以驯扰旧注所言为賸义登楼赋有循阶除而下降也左传有如鹰鹯之逐鸟雀也】秋水【一作虽】深四五尺野航【一作艇】恰受两三人【师云庾肩吾诗野航渡溪渚　赵云世多惑于释名云自関而东方舟或谓之船岂有恰受两三人乎一本作艇艇乃去声公进艇云昼引老妻乘小艇沈存中又云当作艇艇小舟也此甚费力诗云谁谓河广一苇杭之如今言一叶舟也枕即航也一苇犹谓之杭则野杭者不必言其大也宋鲍令晖诗有曰桂吐两三抹兰开四五叶】白沙翠竹江村暮相送【一作对】柴门【一作离南】月色新【赵云皆道其实曽子曰白沙在泥与之皆黒陈张正见诗曰翠竹梢云自结丛杜预左传□门圭寳注云今之柴门也相送当作相对别本柴门一作离南非是】
　　赴青城县出成都寄陶王二少尹
　　老被樊笼役【一云老耻妻孥笑】贫嗟出入劳客情投异县诗态忆吾曺【一作君曺　赵云异县指言青城也古诗他乡各异县公以旅贫之故不免有所投矣吾曺指言二少尹也首句一作老被樊笼役不若老耻妻孥笑之为快吾曺一作君曺尢为费力】东郭沧江【一作沧浪】合【蜀城之东一水合流】西山白雪髙【西山近接维松上有积雪经夏不消　赵云上句言成都之境旧注云蜀城之东二水合流而南下土人谓之合水是葢今有合江亭取此以为名矣公必用此以言成都则公居浣花江上其水十余里遂合城北江矣此沧江指浣花江言之也任彦升诗沧江易成响西山则松维州之外山也沧江方对白雪一作沧浪非】文章差底病【赵云差去声差病校也葢公尚投异县以千求自悼虽有文章可差得何病乎如苏东坡谓一字不堪煮之类】回首兴滔滔【赵云回首望家兴滔滔而防漫矣论语云滔滔者天下皆是也】
　　因崔五侍御寄髙彭州【适】
　　百年已半秋至转饥寒为问彭州牧何时救急难【赵云□哉君子之贫也易则思半矣书外有州牧侯伯诗兄弟急难】
　　野望因常山仙【赵云北齐刘逖有秋朝野望诗则野望两字亦前人语矣故公屡有野望之目少仙应是言县尉也县尉谓之少府而梅黄为尉有神仙之称】
　　野桥齐度马秋望转悠哉【赵云上句言齐度马非是当作齐马齐葢言下马而与马齐度桥也晋謡云五马齐度江一马化为龙乃言人与马齐度江水今公诗句则言人与马齐度桥上特挨傍马齐渡而取字用耳诗悠哉悠哉而单使则如谢晖诗云耳目暂无扰懐古信悠哉】竹覆青城合江从灌口来【青城山名灌口地名昔秦守李氷疎凿离堆以灌蜀土因而得名】入村樵径引尝果栗皴开【赵云栗皴如猬刺之包者栗新出而尝之所以开其皴而取之此亦七月末八月初时矣】落尽髙天日幽人未遣回【赵云南天则秋时之天方可言髙幽人指言常少仙也】
　　出郭【赵云孟浩然诗平田出郭少盘坂入云长则公之前有此出郭两字故云诗又曰已知出郭少尘市又曰出郭盻细岑此篇与野望因常少仙诗相连学者遂指为出青城之郭以诗考之领聫有不合者况下篇是南邻朱山人水亭乃是陈都浣花溪居之南邻岂不可专为成都诗乎成都诸城门唯二东门曰大东郭小东郭则此诗公既来城中却自城中出东郭门绕城归浣花溪上矣颔聨可以推见所望之处防章可以见归宿扵所居也】
　　霜露晩凄凄髙天逐望低逺烟盐井上【蜀都赋家有塩井泉】斜景雪峯西【赵云学者执此诗接青城诗下遂谓塩井雪峯指青城所接蕃地景物如此云西山之后有土塩一种则有塩井矣殊不知西山土塩乃取扵崖缝之间非煮井所为者虽雪山在青城望之为近然浣花溪上诗公毎言西山则成都何处而不见邪以其四时雪不消故曰雪峯今以逺烟塩井上言之则成都唯出大东郭则东望简州一帯可以逺见塩井之烟西望西山落日乃在其上且谓之逺烟尤见其义矣】故国犹兵马【公长安人】他乡亦【一作正】鼓鼙【赵云上句言史朝义下句言叚子璋是年五月中戌史朝义杀其父思明而袭伪位尚在公之故乡不无兵马也四月壬午劒南东川节度兵马使叚子璋反西川节度使崔光逺遣牙将花惊定平之斩其首者定既胜乃大掠东州至天子闻之而怒则至八九月间惊定之兵方息公在成都可谓之他乡闻有此鼓鼙也公欲归乡则有思明之兵今在蜀中则新有叚子璋及花惊定之辞是以叹耳孟子所谓故国者非谓有乔木之谓也呉大帝授孙虑大将军诏有云宠以兵马之势也古诗他乡各异县礼记鼔鼙之声】江城今夜客还与旧乌啼【师云鲍照诗认得旧乌栖子美言无得不悲也　赵云江城指言成都公诗有曰鼓角动江城又曰独宿江城腊炬残皆指成都大抵江濵州郡可谓之江城公诗言之不一矣谓今夜客则自此归浣花溪上之客也平诗逐夜所闻之乌今夜复闻之扵夜则古乐府有乌夜啼也以乌属之江城则前汉书有城上乌尾毕逋也啼字在人言之号也泣也葢泣而有声者公感乱而与乌俱啼其伤至矣】
　　过南邻朱山人水亭【赵云此篇公归草堂时所作也所谓南邻岂仍是前者锦里先生乎】
　　相近竹参差相过人不知幽花歌满树小水细通池归客村非逺残樽席更移看君多道气从此数追随【赵云竹琴差之句用陈贺修夹池脩竹诗云緑竹影参差也归客公自言也曺子建公防诗飞葢相追随】
　　恨别
　　洛城一别【一作去】三千里胡骑长驱五六年【因避乱入蜀赵云安禄山于天寳十四年乙未十一月反庆绪杀禄山史思明杀庆绪防东京维乱中原至庚子上元元年为六年矣公有田园在洛阳故指洛为家】草木变衰行劒外兵戈阻絶老江邉【言道路险阻不可归也　赵云上言时已秋爽而行扵劒外也宋玉九办曰草木揺落而变衰兵戈字祖出戻太子賛】思家歩月清宵立忆弟看云白日眠闻道河阳近乘胜司徒急为破幽燕【赵云司徒李光弼也乾元二年嵗在乙亥十月李光弼及史思明战于洛阳败之若以此所谓河阳近乘胜不应至次年七八月而后言矣上元元年六月李光弼及思明战于懐州败之于七八月为近亦恐传闻之悮而公言之与伤春时注巴蜀避远今已收京而尚赋伤春耳幽燕史思明窟穴葢其于是年四月更国号大燕改元顺天自称应天皇帝】
　　寄贺兰铦
　　朝野欢娯后【张景阳诗昔在西京时朝野多欢娱】乾坤震荡中【赵云朝野欢娯指安禄山未反前也黄鲁直睢阳庙云乾坤震荡风云晦愁絶宗臣防赋时用公下句四字】相随万里日总作白头翁【曹丕书已成老翁但未白头耳　赵云上句言与贺兰同来万里桥之曰也若作道里之万里则自长安来蜀不当着此字也又以言万里推之则自新津归成都府矣】嵗晚仍分袂江邉更转蓬【见前注　赵云谢惠连诗分袂澄湖隂曺植诗转蓬离本根飘飘随长风袁阳源效古诗乃云廼知古时人所以悲转蓬】勿云俱异域【古诗与君俱异域】饮啄几回同【赵云俱异域尢见贺兰之别在他处矣饮啄则又以乌为譬矣庄子云泽雉十歩一啄百歩一饮言身虽各异域至于湏饮湏啄则皆同之】
　　寄杨五桂州谭因州参军叚子之任
　　五岭皆炎热【五岭有桂故以桂得名见野望诗注】宜人独桂林【枉田补遗山海经云桂林八树在贲禺东注八树成林言其大也贲禺即今之南海畨禹陈藏器云桂林岭因桂得名从岭以南际海尽有桂树唯栁象州最多　赵云广南之地皆在五岭外五岭则大庾岭骑田岭都厐萌渚岭越城岭也又诗宜民宜人】梅花万里外雪片一冬深【赵云广东多梅万里外或云自成都言之实在一万里之外或云以万里桥言之又况明皇言一行谓朕行万里之外广南难有雪既有梅花可玩矣又有雪深所以有下句之寛懐也】闻此寛相忆为邦复好音【赵云古诗下言长相忆顔渊问为邦诗云懐我好音】江边送孙楚远付白头吟【赵云孙楚指言叚子也往为桂林之参军而孙楚常为骠骑将军石苞之参军故以此之附白头吟则公自以其诗为白头吟也白头吟祖事出西京杂记虽是司马相如将聘妾文君作白头吟相如乃止然其后遂入乐府为题如鲍照所作直如朱丝防清如玉壶氷何惭宿昔意猜恨坐相仍则意在责交好之有始终者也】
　　逢唐兴刘主簿弟
　　分手开元末【开元二十九年改天宝至十四载禄山反】连年絶尺书【赵云分手字起于沈约一云平生少年日分手易前期一云分手桃林崖望别岘山岭古诗云呼儿烹鲤鱼中有尺素书】江山且相见戎马未安居【戎马之际奔走逊乱未安所止也赵云未安居则安庆绪既死而史思明复炽戎马字出老子】劒外官人冷関中绎骑疎【赵云上句言主簿之为冷官也唐人以祠部无事谓之氷防赵璘云言其清且冷也此亦冷官之义矣下句又言诸相见无书信也何以知驿骑之为寄书信陆凯寄苑曅诗折梅逢驿使寄与陇头人】轻舟下呉防【谓当下呉都防之地】主簿意何如【赵云上句则公自言其欲徃両浙也故下句问刘君之意以为何如呉防言防计之防指防稽也】
　　和裴廸登新津寺寄王侍郎【王时收蜀】
　　何限【一作恨】倚山木吟诗秋叶黄蝉声集古寺乌影度寒塘【赵云谓之集则非一蝉矣下一集字方可与度字敌】风物悲游子登楼忆侍郎【赵云上句以言其游寄下句则公题下句云王时收蜀也】老夫贪佛日随意宿僧房【杜田补遗金光明经云佛日大悲灭一切门又云无上佛日大光普照又云佛日清净满足庄严佛日晖晖放千光明别本佛作费作赏皆非　赵云大低公所佛寺诗或赠僧诗必用佛书中字也师云古诗贪佛不贪僧】
　　敬简王明府
　　叶县郎官宰【后汉王乔为叶令有神术则帝云郎官上应列宿出宰百里】周南太史公【顔延平诗周南悲昔老留滞感遗氓　赵云上句指王乔为县令以比王明府也王乔显宗世为叶令时谓即古仙人王子乔也下句取太史公留滞周南以自比也】神仙才有数流落意无穷【赵云上句以终叶县郎官宰之句下句以终周南太史公之句凡诗一句説此一句説彼或一句诗人一句已已谓之防纪格】骥病思偏秣【师云张协赋老马偏其刍】鹰愁怕苦笼【赵云此两句则又以骥自比而望君之偏秣以鹰自比而不愿局促于笼中也】看君用髙义【一云看归】耻与万人同【赵云言王明府之髙义其待公也髙出万人之上矣字出呉越春秋伍子胥谓要离曰呉王闻子髙义唯一临之曺子建羙女篇佳人慕髙义】
　　重简王明府
　　甲子西南异【言西南寒暑有异中土也】冬来只薄寒江云何夜静【一作尽】蜀雨几时干【楚词泥汗后土兮何时干　赵云此四句葢实道其事言虽天道以六甲运行而西南寒暑有异中原故冬来只薄寒而多雨又可厌矣故公诗又曰蜀星隂见少江雨夜来多是已】行李湏相问【卢谌诗简才偹行李　赵云左传烛之武谓秦伯曰行李之徃来説者以李为古之使字行李言行人也公望王明府遣人来问】穷愁岂自【一竹有】寛【赵云所以湏遣人来问无他以我之穷愁日甚无自寛时也家语孔子之言荣棨期明能自寛者也一本作有寛非望王明府之来问则岂在新津而王明府乃县令乎史记虞卿以穷愁而著书也】君聼鸿鴈响恐致稻梁难【见一巻各有稻梁谋注　师云二诗末语皆有求于王也　赵云以鸿雁自况正有望于稻梁所以终其不相问之意广絶交论云分雁防之稻梁】
　　建都十二韵【赵云此扁今嵗上元元年九月已后之作句言穷冬则十二月也按新史肃宗至徳二载以蜀都为南京鳯翔为西京西京为中京上元元年九月以京兆府为上都河南为东都都鳯翔府为西都江陵府为南都太原府为北都又按旧史肃宗纪上元元年九月以荆州为南都州曰江陵府官吏制置同京兆所以知公之诗作于九月已后所闻已审之时矣旧注以蜀都为南都非是如杜田正谬虽知引上之所云然其意专在正旧注以蜀都为南都之谬遂用此建都篇止言荆州为南都而作又北矣观全篇正包笼东南西北皆皆在焉具解于后】
　　苍生未苏息胡马半乾坤【半天下】议在云台上【后汉议功于云台】谁扶黄屋尊【言谁为安王室也黄屋天子车葢　赵云庙堂之求求所以尊玉之术也书云海隅苍生罔不率俾古注言苍然而生则谓草木之属而晋书高松戏谢安曰安石不出将如苍生何则以苍生为百姓矣胡马于东则言史思明之兵于西则言吐蕃及西原蛮之兵是嵗吐畨防郭州西京蛮冦邉也故曰半乾坤云台后汉台名今公所云议则庙谟之説也黄屋天子车之餙以引下句建都之义为尊王者也】建都分魏阙下诏辟荆门恐失东人望其如西极存【东人谓関中父老也时明皇在蜀故云西极存　赵云门门以言南都东人望以言东都西极存以言西都而篇末之句以言北都也建都分魏阙凡谓之都则有王者之制焉斯为分魏阙矣其建都也下诏□荆门所以为南都除京兆府为上都之外河南府为东都自汉已然矣而又置南都西都北都实为异事恐失东人望指言河南府之人不服而有觖望之心也其如西极存却言以鳯翔为西都则所以为西极之重斯能保其存】时危当雪耻【耻国耻也梁惠王曰寡人耻之愿比死者一洒之】计大岂轻论【赵云雪者洗雪之雪鲁公享孔子以黍雪桃是下句则公亦议建都之议为无益轻轻发耳】虽倚三阶正终愁万国飜【汉书应劭注防阶天之三阶也上阶为天子中阶为诸侯为公卿大夫下阶为士庻人三阶正则是谓太平反覆也　赵云东方朔传云愿陈泰阶六符注云时肃宗即位已五年三阶不为不正矣而尚未平所以愁万国之】牵裾恨不死漏网荷殊恩【前汉志网漏吞舟之鱼赵云此以下六句公自谓也公尝为拾遗其职諌诤故有牵裾之语魏文帝欲迁兾州事以实河南辛毗谏帝不而起遂引帝裾公既以言房琯有才不宜废免肃宗恐欲终罪甫以张镐之救止放归许于鄜州看其妻孥由是亦疎之矣故公云然】永负汉庭哭遥怜湘水魂【贾谊传可为痛哭屈原沈湘赵云两句通义公以贾谊自比也谊建治安之防有痛哭者一使汉庭字贴之则本传云汉庭公卿无出其右也魂指言屈原也谊谪长沙过泪罗之水有赋吊屈原】穷冬客江剑随事有田园【师云陈琳诗二年江剑外　赵云唐録载太平公主田园偏于近甸货殖流于江剑见本朝太平御覧此杜公巳前事也又未知复有祖出否耳陶渊明田园将燕胡不归】风防青蒲节霜埋翠竹根【师云以况节士不得伸其志　赵云两句成田园之义言其田园景物有如是也】衣冠空穰穰【言衣冠虽多而不济危难货殖传天下穰穰皆为利徃】关转乆【一作逺】昏昏【赵云两句则公之难深矣衣冠穰穰虽多亦奚以为关辅昏昏风尘厯年不觧也庾信云昏昏如生雾乆一作逺非】愿枉【一作唯驻】长安日光辉照北原【赵云长安日正用晋明帝所言曰近长安逺日逺长安近故有此三字也照北原之义葢以太原府为北都而防于史思明帝日之光所宜照之矣枉一作驻非】
　　嵗暮
　　嵗暮逺为客邉隅还用兵烟尘犯雪岭鼓角动江城【赵云此篇专言吐蕃之乱也今嵗上元元年嵗在庚子吐蕃防郭州则其兵炽于西山一帯西山近接松维上有积雪人谓之雪山鼓角动江城言其震惊成都江城言成都也】天地日流血【谓多战闘也】朝廷谁请缨【赵云杨子川谷流人之血请缨字终军愿请长缨以系虏】济时敢受死寂莫壮心惊【赵云公自悼其有济时之志而壮心已销故也】
　　和裴廸登蜀州东亭送客逢早梅相忆见寄
　　东阁官梅动诗兴还如何逊在扬州【梁书何逊传不见扬州事　赵云题云东亭而诗云东阁但皆蜀州之东耳何以谓之亭可以谓之阁特一临眺之所也梅属于官故曰官梅与官栁之义同动诗兴指言裴廸后人多用作杜公动诗兴误矣何逊在梁书卒于广陵王记室旧注所云固然矣而以公诗逆之用比裴君则何逊游扵杨裴君寄于蜀其咏早梅诗同也葢古人咏早梅唯传何逊一篇而其梅是官梅耳见于殴阳率更艺文类聚及徐坚初学记中其题止曰梁何逊咏早梅诗诗曰兎园标物序惊时最是梅衔霜当路发映雪拟寒开枝横却月观花绕凌风台知应早飘落故逐上春来诗首云兎园则以梁孝王之园比之必在扬州太守园中也又云却月观凌风台应是园中之台观名按乐史寰宇记载扬州事有风亭月观吹台乃宋徐湛之所营而何逊梁人在徐湛之后岂在后更有此名乎】此时对雪遥相忆送客逢春【一作花】可自由【赵云上句言裴廸登东亭之际忆我所以有见寄之作下下句又言裴廸之见梅也谓之送客逄花则东亭应在蜀州城东必矣一作逄春非是葢后句有乱春愁也】幸不折来伤嵗暮若为看去乱乡【一作春】愁【赵云言裴君幸不折梅以相寄若折来则使我伤嵗暮矣曹子建幽思赋感嵗暮而伤心也若何更欲徃看乎茍欲徃看之则起春思撩乱矣此皆遭时艰难流离于外虽见花而感亦诗人之情也春愁一作乡愁非葢梅非专是长安有之无见梅思乡之义】江邉一树垂青发朝夕催人自白头【赵云言我草堂江邉亦有一树将发又将伤嵗暮而乱春愁则头白可知】
　　寄赠王十将军承俊【赵云诗言锦城中则指成都城内题谓之寄赠莫可考何地寄之岂在浣花溪上驰徃地内便可谓之寄乎观后巻严武与公诗云寄题杜二锦江野亭则自府中驰诗于浣花溪可谓之寄矣】
　　将军胆气雄臂悬两角弓【赵云孙子荆书曰并敌一向夺其胆气　师云谢承俊汉书邴丹胆气人】纒结青骢马出入锦城中时危未受钺势屈难为功【赵云赐斧钺然后征受钺则为大将矣】賔客满堂上何人髙义同【赵云言玉将军之賔客皆武人耳岂有胆气期于为如如王君之髙谊者乎此防言之耳賔客满堂四字出汉书于王莽传陈遵传皆有之髙义字祖出庄子盗跖篇而曹子建美女篇云佳人慕髙义】
　　游修觉寺【前逰】
　　野寺江天豁山扉花竹幽诗应有神助【补补遗南史谢惠连族兄灵运毎有篇章对惠连輙得佳句尝于永嘉西堂思诗终日不就忽梦见惠连即得池塘生春草之句大以为工常云此语有神助非吾语也】吾得及春游径石相【一作深】萦帯【师云呉筠赋山川萦帯胜概亦多】川云自【一作晚】去留椫枝宿众鸟【师云卢谌山寺诗栖鸽绕禅枝】漂转暮归愁【赵云禅枝庾信周新州安昌寺寺碑云禅枝四静慧窟三明而孟浩然东寺诗亦云禅枝悕鸽栖公于佛寺诗或赠僧诗多须用佛家书字斯为当体】
　　后游
　　寺忆新游处桥怜再渡时江山如有待花栁更无私【赵云言游者皆得见之无所私也】野阔烟光薄沙暄日色迟客愁全为减舍此复何之
　　题新津北桥楼【得郊字】
　　望极春城上开筵近鸟巢【赵云古乐府云春城起风色】白花檐外朶青栁槛前梢池水观为政【澄清而不挠也】厨烟觉逺庖【逺庖言其仁也赵云公眼前所见而寓意也汉书云书称水日润下政令顺时则水得其性比之谓润下今唯见池水则于】
　　【是可贴以为政字矣其意则又顾子与子华游东池子华曰水有四徳池为一焉沐浴羣生泽水万世仁也扬清激浊涤荡尘秽义也弱而难胜勇也导江疏河变盈流谦智也顾子曰我得汝于池上矣孟子曰见其生不忍见其死闻其声不忍食其肉是以君子逺庖厨也】西川供客眼唯有此江郊
　　奉酬李都督表丈早春作
　　力疾坐清晓来诗悲早春【赵云力疾租出越语范蠡曰为人客刚而力疾其后见于史则晋卞壶拒苏峻力疾帅左右若战又战记姚戈仲求见石虎虎力疾见之又南齐世祖力疾召乐府奏正声伎卢照隣诗序中亦曽使矣来诗一本作来时非身既疾矣而所得之诗多悲早春故添愁觉老也】转添愁伴客更觉老随人红入桃花嫩青归栁叶新望乡应未已四海尚风尘【赵云以海风尘切扵望乡也时东则有史思明西则有吐蕃故云成都有望乡台此望乡字所祖】
　　登楼【赵云此在阆中已闻代宗车驾还长安之作又言吐蕃防松维保州事旧本在成都徃新津诗中遂指为登新津楼而妄説纷纷正如古柏行乃防州诗实言其气接巫峡长而有广大之语以为説者矣】
　　花近髙楼伤客心万方多难此登临【赵云古诗西北有髙楼谢灵运诗客心非外奬又有登临海峤诗】锦江春色来【一作水流】天地玉垒浮云变古今【师云言锦江春色自天地以来常如此而玉垒浮云则变态古今不同　赵云两句可谓雄丽含蓄之句乃伤时多难而景物不移也成都江曰锦江谓以其水洒锦则锦色愈明也蜀都赋曰包玉垒而为宇句云玉垒山名也湔水出焉在成都西北一作锦江春水流天地此或于登新津楼见成都江之来也便不如锦江春色来天地之含蓄而蔡伯世取之非矣公又曰锦江春色逐人来于义则春色之来在天地中一气浩大不可名状时无古无今皆有变态如浮云选诗云春色满皇州论语云于我如浮云】北极朝廷终不改西山冦盗莫相侵【时崔旴起西山　赵云北极者北辰也语曰譬如北辰而众星拱之则朝廷之尊安如此冦盗指言吐蕃葢去年十月吐蕃防京师十五日闻郭子仪军至众惊溃子仪复长安则朝廷似乎改矣而车驾已还此其终不改也而十二月吐蕃防松维保三州成大震则来相侵矣故公告之以朝廷如北极终不改移尔吐蕃特盗盗耳无用相侵犯也以此相应颔聫两句见登楼时望全蜀气象如此旧注崔旴起兵于西山非是崔旴反在永泰元年嵗在乙巳相去三年不相干矣或云既在阆中作诗而诗及锦江玉垒何也葢公初未闻已收宫阙遂有伤春五首扵城上之作今此已闻车驾之复矣登楼逺望感去年吐蕃又防松维保州故故诗主言蜀中之大疆界也】可怜后主还祠庙日暮聊为梁甫吟【赵云按资治通鉴广徳元年十二月丁亥车驾发陜州左丞顔真卿请先谒陵庙然后还宫元载不从真卿怒曰朝廷岂堪相公再壊耶载由是衔之所载如此而已代宗竟谒陵庙与否无所考也以意逆之公于二年春作伤春诗时尚未与车驾当年十二月已还京师矣故伤之而有作后闻有承宏之事所以言朝廷终不改又闻顔真卿之请所以有还祠庙之句今以为阆中所作自谓灼然矣公托言后言之还祠庙又自谓诸葛可以为之辅也考后主传及诸葛亮传并无祠庙之文唯后主传注载禅谓亮曰政由葛氏祭即寡人斯以祠庙为事矣诸葛作梁甫吟意在罪晏子之为相今公以诸葛自处而为其吟所以罪元载乎梁甫吟之词曰歩出齐城门遥望荡隂里里中有三坟累累正相似问是谁家冢田强古冶子力能拂南山文能约地理一朝被防言二桃杀三士谁能为此谋国相齐晏子】
　　春归【赵云此言归时当春也非谓春色之归至又非谓春色之归徃也】
　　苔迳临江竹茅檐覆地花【赵云言竹生苔径而临江花倚茅檐而覆地耳古燕歌行云杨栁覆地亦千条又云桃抽覆地春花舒非花落而在地也题云春归葢言乆出当时而归非言春色归徃徃若误认题意遂有落花之义下句云归到忽春华可见矣】别来频甲子【见甲子混泥涂注】归到忽春华【忽轻忽也　赵云别来者别上句之竹与花也公于四松古诗曰别来忽三嵗离立如人长与此义同公初自成都游梓阆逾三嵗焉故于甲子得谓之频归到则言归成都也忽春华言倐忽之间是春公于四松诗又云避贼今始归春草满堂堂乃此忽春华之义矣左传襄三十年綘县人云臣生之嵗正月甲子朔四百有四十五甲子矣春华字如樆藻絶春华】倚杖看孤石倾壶就浅沙逺鸥浮水静轻燕受风斜世路虽多梗【师云曺毗赋念世路之多梗】吾生亦有涯【荘子曰吾生也有涯　赵云鲍明逺诗倚杖收鸡豚】此身【一作且应】醒复醉乘兴即为家
　　归雁【赵云陈徐陵荅尹义言曰归曰□芦此归雁字所出】
　　春【一作东】来万里客乱定几年归肠防江城雁髙髙正【一作向】北飞【赵云万里言万里桥也自西川来东川所以为东来之客今嵗广徳元年史朝义死思明父子僣号凡四年灭公喜之为乱定矣然尚留于梓江城指言梓州雁以春而北归公之归亦向北而不能宜有防肠之兴矣】
　　三絶【此三絶皆愍交道凋敝风俗衰薄也初章言新合之情不能久则莫若不见之也次章言疎薮之无常也三章言莫若以嵗寒自守也公当乱离之际奔走流落而无上下之交故也于诗寺率皆如此　赵云世有天厨禁脔者洪觉范之书也谓此为遗音句法且曰子美诗言山间野外意在刺风俗如三絶句诗是也余谓不然且解于后】
　　楸树馨香倚钓矶斩新花蘂未应飞【师云刘孝标赋斩新鼎物】不如醉里风吹尽可忍醒时雨打稀【赵云斩新字通方言也雨打字即常语涅□经云风雨所打洪觉范云上两句言后进暴贵可荣观也后两句言其防重才薄眼见其零落不若未受防眷之时雨比天防以雨多故致花易壊也又云小人之愚弄朝廷贤人君子不见其成败则已如眼见其败亦不能不为之叹息耳故曰可忍醒时雨打稀如此则又自为两说矣葢楸者梓木也与梗楠豫章同义真材不可比之后进也若必欲比兴则公以自况矣如楸梓之馨香倚钓矶间旷之地其花方新未便飞落既不収收用且扵醉里兖而落尽不忍在醒时为雨所打打而稀少则雨乃所以譬患难岂得却谓之天防乎观其谓之雨打则非佳意矣】
　　右一
　　门外鸬鷀久不来沙头忽见眼相猜自今已后知人意一日须来一百廻【赵云洪觉范云上两句言贪利小人畏君子之其短也后两句言君子以蒙飬正瑜瑾匿瑕山薮藏疾不发其而小人来革面謟防不能媿耻也余谓此篇正有狎鸥之意彼以鸬鷀为小人亦何所义乎一曰来一百廻亦岂有謟防之意乎】
　　右二
　　无数春笋满林生柴门宻掩防人行防湏上畨看成竹客至从嗔不出迎【赵云蜀人于竹言上畨则成竹又曰上筤笋下畨则不成竹亦曰下筤笋觉范防此全篇云言惟守道嵗寒也看笋成竹谓之观其成材则可岂有守道之意乎】
　　右三
　　客至【喜崔明府见】
　　舍南舍北皆春水但见【一作有】羣鸥日日来花径不曽縁客扫蓬门今始为君开【言寻常惟为鸥鸟往来未常有客至今也方除剪蓬蒿以待君子也】盘飡市远无兼味樽酒家贫只旧醅【师云前汉陈遵食不兼味陶侃诗新酿接旧醅　赵云左传盘飡寘璧易樽酒簋贰潘岳作夏侯湛诔有云重珍兼味】昔与邻翁相对饮隔篱呼取尽余杯
　　遣意二首
　　啭枝黄鸟近泛渚白鸥轻一径野花落孤村春水生衰年催醸黍细雨更移橙渐喜交游絶幽居不用名【陶渊明归去归兮请息交以絶游】
　　右一
　　檐影防防落津流脉脉斜野舡明细火宿雁聚圎【一作寒】沙云掩初月香传小树花邻人有羙酒稚子夜【一作也】能賖【赵云野舡一本作野松非是葢此夜景矣初字庾肩吾江州七夕诗初値早秋香谓之传梁注训咏舞云衣香十里传也小树字法华经有云小树枝夜能賖一作也能賖葢由北人称也为夜是以悮改耳】
　　右二





　　九家集注杜诗巻二十一
　　钦定四库全书
　　九家集注杜诗巻二十二　宋　郭知达　编近体诗
　　琴台【成都记琴台院以司马相如琴台得名而非相如旧台旧台在浣花溪正路金花寺北厢号海安寺梁萧藻镇蜀増建楼台以备逰观元魏伐蜀下营于此掘为堑得大瓮二十余口葢所以响琴也隋蜀王秀更增五台并旧为六】
　　茂陵多病后尚爱卓文君【相如居茂陵常病渇文君临卭卓文女少寡好音相如以琴心挑之文君夜奔相如相如与归成都】酒肆人间世【相如既归成都家居徒四壁立乃之临卭卖车骑酤酒文君当垆生自涤器于市也　赵云言以酒肆为营生之具尔庄子有人间世篇】琴台日暮云【赵云江文通拟休上人诗云日暮碧云合】野花留寳靥蔓草见罗裙【赵云沈佺期梨园亭侍宴诗云野花飘御座河栁拂天杯以花譬寳靥花钿也覩野花如文君所留之钿蔓草则诗云野有蔓草草之色緑如见其裙或以白乐天裙腰细草言之其义亦通】归鳯求皇意寥寥不复闻【杜补遗徐陵玉台新咏载相如琴歌曰鳯兮鳯兮归故乡逰遨四海求其皇时未通遇无所将何悟今日升斯堂有艶淑女在此房室迩人遐愁我肠何縁交颈为鸳鸯又曰凰兮凰兮从我栖得托字尾永为妃交情通体心和怡中夜相从知者谁双与俱起飜高飞无感我心使予悲　赵云夫相如以文章冠世固美矣而此段终非美事寥寥不复闻言行媒婚姻乃所闻者而挑之使奔自相如之死如此者未之闻矣为贤者讳春秋之义今句其微言责之者乎】
　　漫成二首
　　野日【一作月】荒荒白春流泯泯清【赵云周王褒送葬诗云寒近邉云黒尘昏野日黄】渚蒲随地有村径逐门成【赵云梁简文帝晩春诗渚蒲变新节公诗又曰渚蒲芽白水荇青】只作披衣惯常从漉酒生【陶潜以中漉酒　赵云言有酒之家必从之求酒饮也】眼前无俗物多病也身轻【杜补遗世説云阮山刘在竹林酣饮王戎后往阮步兵曰俗物已复来败人意则子美眼邉无俗物宜其虽病而身轻也】
　　右一
　　江臯已仲春【谢灵运诗曰日丽江臯又诗仲春喜逰遨】花下复清晨仰面贪看鸟回头错应人读书难字过对酒满壶频近识峨眉老知余懒是真【东山隐者　赵云楚词朝驰骋兮江臯其后谢晖使幽客滞江臯清晨出子建诗】
　　右二
　　春水
　　三月桃花浪【江人以三月水为桃花水】江流复旧痕【言复涨也　赵云韩诗章句于溱与洧方涣涣兮注云谓三月桃花水下时也】朝来没沙尾碧色动柴门【古诗春水似挼蓝】接缕垂芳饵连筒灌小园巳添无数鸟争浴故相喧【赵云古诗曰寄语故林无数鸟防入羣里比毛衣崔植苦寒行云但闻寒鸟喧】
　　江亭
　　坦腹江亭暖【王羲之东牀坦腹】长吟野望时水流心不竞云在意俱迟寂寂春将晚【赵云桓温云为尔寂寂文景笑人】欣欣物自私【陶渊明赋木欣欣以向荣】故林归未得【赵云王仲宣七哀诗飞鸟翔故林】排闷强裁诗【排去也　赵云周让荅王褒书云排愁破涕】
　　村夜
　　风色萧萧暮江头人不行【赵云一本作萧萧风色暮则错字眼矣又一本作萧萧风色暮却无义矣师民瞻本作风色萧萧暮是上官仪初春诗风色翻露文雪花上空碧】村舂雨外急邻火夜深明【赵云可谓善道事矣孟浩然邻杵夜声急亦诗人偶合葢物理当然李商隠云渠浊村舂急则分明是使杜公之句】胡羯何多难樵渔寄此生【赵云胡羯指言史朝义也是年三月史朝义弑其父思明而袭位改元显圣】中原有兄弟万里正含情【赵云王仲宣公防诗曰今日不极欢含情欲待谁而江文通登庐山香炉峯诗临风黙含情】
　　早起【赵云孟子早起施从良人之所之】
　　春来常早起幽事颇相闗【赵云颇相闗出于梁元帝别罢花枝不共攀别后书信不相闗也萧综悲落叶诗悲落叶何时还宿昔并根本无复一相闗陈后主云风流岂云尽娇态强相闗】帖石防隤岸开林出逺山一丘藏曲折缓步有跻攀【赵云一丘对缓步此不拘以数对数诗之老成者也汉书班固书曰夫严子者栖迟于一丘天下不易其乐故其后谢鲲云一丘一壑自谓过之缓步字如传云缓步而拯溺】童仆来城市缾中得酒还
　　畏人【赵云选诗曰客子常畏人故公得以为题】
　　早花随处发春鸟异方啼万里清江上三年【一作峯】落日低【赵云公所居在万里桥西】畏人成小筑褊性合幽栖【赵云谢灵运诗资此永幽栖】门迳【一作迳没】从榛草无心待【一作走】马蹄
　　可惜
　　花飞有底急老去愿春迟【赵云有底唐人语其甚底事也韩退之诗云有底忙时不肯来】可惜欢娯地都非少壮时【赵云孟子霸者之民驩虞如也而诗人用之如朝野多欢娯古诗少壮不努力】寛心应是酒遣兴莫过诗此意陶潜解吾生后汝期【赵云以酒对诗诗人皆然陶渊明所以高世者此二物而已公恨不与之同时故曰后期也】
　　落日
　　落日在帘钩溪边春事幽芳菲縁岸圃樵爨倚滩舟【赵云芳菲之圃縁岸而为樵防之舟倚滩而泊此于义本是縁岸芳菲圃倚滩樵防舟而句法藏巧故云】啅崔争枝坠飞虫满院游【赵云葢道实事与夏夜叹所谓虚明见纎毫羽虫亦飞扬同】浊醪谁造汝一酌【一作酌罢】散千忧【东方朔曰夫积忧者得酒而解杜补遗东方朔别传武帝幸甘泉长平坂道中有虫赤如肝头目口齿悉具朔曰此谓怪气是必秦狱处也夫积忧者得酒而解乃取虫置酒中立消　赵云魏都赋云清酤如济浊醪如河一酌散千忧一可以敌千乃诗语之工也一作酌罢非】
　　独酌
　　步屧深林晚开樽独酌迟【赵云宋书袁粲为丹阳尹尝步屧白杨郊野间道遇一士人便呼与酣饮】仰蜂粘落蘂行【音杭】蚁上枯梨【赵云蜂粘花蘂是也一作落絮非行蚁成行之蚁】薄劣慙真隠幽偏得自怡【赵云薄劣谢灵运诗彼美丘园道喟焉伤薄劣】本无轩冕意不是傲当时【薛云庄子曰今之所谓得志者轩冕之谓也】
　　逺游【赵云楚词有逺游篇】
　　贱子何人记迷方着处家【赵云记曰所逰必有方迷方则漫行而不知所定止也鲍照拟古云南国有儒生迷方独沦误此之谓着处家矣或作迷芳非是】竹风连野色江沫拥春沙种药扶衰病吟诗解叹嗟似闻胡骑走失喜问京华【失喜言出于不自觉　赵云胡骑走谓史朝义之兵稍衰者也】
　　徐歩
　　整履【一作屐】步青芜荒庭日欲晡【晡向午也赵云晡日晚也淮南子日至于悲谷是谓晡时】芹泥随燕觜花蘂上蜂须【赵云公此数篇诗皆道景为新句前篇云仰蜂粘落蘂行蚁上枯梨今云芹泥随燕觜花蘂上蜂须真冠絶古今矣】把酒从衣湿吟诗信杖扶敢论才见忌【贾谊以才见忌】实有醉如愚【潜徳于酒也】
　　寒食
　　寒食江村路【一作落】风花高下飞汀烟轻冉冉竹日净晖晖田父【一作舍】要皆去【赵云要音平声言有招要则皆去也】邻家闲【一作问】不违【赵云言邻家之问赠亦不违而受之如左传卫出公以弓问子贡之问旧本作闲非】地偏相识尽鸡犬亦忘归【一作机　赵云陶潜心逺地自偏】
　　高柟【赵云此应是下篇古诗风雨所拔之柟矣】
　　柟树色防防江边一盖青【刘先主所居篱角一树逺望若车盖】近根开药圃接叶制茅亭落景隂犹合【赵云凡木日景晚照不全照顶止照其旁故隂少今柟以高大则其旁枝叶浓茂故云】微风韵可聴寻常絶醉困卧此片时醒
　　恶
　　独绕虚斋径常持小斧柯【赵云六韬云两叶不去将成斧柯】幽隂成颇杂恶木翦还多【赵云管子云士懐耿介之心不防恶木之枝恶木尚能耻之况与恶人同处陆士衡猛虎行云热不防恶木隂恶木岂无隂志士多苦心即用管子矣翦字则甘棠云勿翦勿拜】枸杞因吾有鸡栖奈如何【汝一作尔　赵云以恶木蔽障而枸不生因公翦去杂隂而有也翦去木枝似妨鸡栖故云奈汝何】方知不材者生长漫婆娑【庄子言栎杜之诗匠伯不顾弟子问之匠伯曰彼散木也无所可用故能若是之夀也　赵云庄子云昨日山中之木以不才生也】石镜【成都记武都山精化为女子蜀王开明纳为妃无几物故王哀之取武都山土筑为之塜盖地数亩以石镜表其门】
　　蜀王将此镜送死置空山寞怜香骨【赵丁蜀王于防寞之中怜此女子之香骨也寞亦取谢惠连祭古塜文号之为防寞君也】提携近玉顔【选美者顔如玉　赵云提携此镜以近女子之玉顔也】众妃无复叹千骑亦虚还【赵云上句言昔目专宠众妃皆有嗟叹今既死矣则无复叹下句言人已葬矣送葬之千骑虚还而已】独有伤心石埋轮月宇间【见石笋行注　赵云埋轮借张纲埋轮为熟字也月宇似言容月之宇如药珠宫广寒宫之义以比埋镜月处然非深解以俟明识】
　　闻斛斯六官未归【赵云此岂前篇所谓斛斯融者乎絶句云南隣爱酒伴而自注云斛斯融吾酒徒又自阆中再归成都则有过故斛斯校书庄以吊矣】
　　故人南郡去去索作碑钱【赵云南郡今防巫之间郦道元注水经云秦兼天下置立南郡自巫而上皆其域也夫为人作碑而至逺去索钱为可伤矣其求碑之人又可鄙矣此公诗句之竒也】本卖文为活翻令室倒悬【唐书以文获财未有如李邕者左传室如悬罄孟子犹解倒悬　师云管辂射覆云室家倒悬门戸众多藏精育毒得秋乃化此蜂窠也工部用史中字非用事也他仿此　赵云为活蜀人方言倒悬言其室中饥饿不啻倒悬急于饮食之为解也】荆扉深蔓草土锉冷疎烟【蜀人呼釡为锉　赵云沈休文诗云荆扉新且故诗云野有蔓蔓】老罢休无赖归来省醉眠【赵云蔡兴宗传太尉沈庆之曰加老罢私斗兵刀顿阙则言老而罢也应是常语故公又云老罢知明镜悲来望白云】
　　絶句漫兴九首【赵云题名漫兴盖书眼前之景而漫成耳别无讥诮】
　　眼见【一作前】客愁愁不醒无赖春色到江亭【赵云言所见之客愁如睡如醉而不醒也下句言春色既无所倚赖而到江亭矣时三月春暮故有下句之可愁也】即遣花飞【一作开】深造次便觉【一作教】莺语太丁宁【赵云即便遣花飞去此所以为春之造次也一本作遣花开非是造次率尔之义莺亦惜花之飞而其语丁宁稠叠也师民瞻本作第九首】
　　右一
　　手种桃李非无主野老墙低还是家【赵云野老公自称也言亲手种桃李之人固自有主因墙低可尽见他家之桃李即还是我家无异矣此足见公之不泥意于分彼此也】恰似春风相欺得夜来吹折数枝花【赵云方借见邻家桃李以为翫而春风相欺吹折数枝矣】
　　右二
　　熟【一作耐】知茅斋絶低小江上燕子故来频衔泥防汚琴书内更接飞虫打着人【赵云此篇专言燕也只道实事无所讥衔字俗旁着口非】
　　右三
　　二月已破三月来渐老逢春能几回【赵云破字下得竒沈佺期度安海入龙编诗云别离频破月容鬓骤催年亦此破之义】莫思身外无穷事且尽生前有限杯【张翰诗使我有身后名不如即时一杯酒　赵云以张翰句翻起新意新语也】
　　右四
　　肠断春江欲尽头杖藜徐步立芳洲【赵云上句王维所谓行到水穷处也】颠狂栁絮随风去轻薄桃花逐水流【栁絮桃花非乆固之物故随风逐水无有定止亦讥以势利相交也赵云作为狂怪之语别无所讥】
　　右五
　　懒慢无堪不出村呼儿日在掩柴门【赵云懒漫而无所堪任所以不出村乃康性疎懒而有七不堪是也柴门杜元凯注左传筚门柴门也陶渊明归去来云门虽设而常闗】苍苔浊酒林中静碧水春风野外昏【赵云此句法大似落花游丝白日静鸣鸠乳燕青春深而骤然诵之初不觉也】
　　右六
　　糁迳杨花铺白氊防溪荷叶叠【一作累】青钱笋根稚子无人见沙际鳬雏傍母眠【洪觉范冷斋夜话云笋根稚子无人见世人不解何等语唐人食笋诗曰稚子脱锦絣骈头玉香滑则稚子为笋明矣□宁杂志曰竹根有鼠大如猫其色类竹名竹豚亦名稚子　赵云笋根稚子则雉鸡之子出古乐府有雉子班固用对鳬雏西京杂记太液池其间鳬雏鹤子布满充积雉性好伏况其子之身小在笋之傍难见亦可知縁世间本有作稚子故起纷纷之説予问韩子苍子苍曰笋名稚子老杜不用食笋诗亦可觉范之説如此夫既谓之笋根稚子则稚子别是一物岂仍旧却是笋邪诸説皆非而賛寜穿凿尤甚蜀中竹间有鼠大如猫成都人岂不皆知之且识之邪】
　　右七
　　舍西柔桑叶可拈江畔细麦复纎纎【赵云叶可拈则三月时叶繁茂可引手而拈之也】人生几何春已夏【魏武短歌行对酒当歌人生几何】不放香醪如蜜甛【赵云如密酣则家语载童儿之歌萍实曰甜如蜜也不放者不放脱之谓】
　　右八
　　隔户杨栁弱嫋嫋恰似十五女儿腰【赵云宋鲍明逺诗翾翾燕弄风嫋嫋栁垂道又陈徐陵折杨栁云嫋嫋河隄栁依依魏主营琅琊王歌云新置五尺刀悬着中梁柱一日三摩挲剧于十五女】谁谓朝来不作意狂风挽断最长条【赵云师民瞻本作第一首】
　　右九
　　戏为六絶【赵云此六篇皆言文章之难事公虽谓之戏而中有刀尺矣】
　　庾信文章老更成凌云健笔意纵横【周书庾信字子山有盛才文采绮艶为世人所尚谓之庾体宿学后生竞相模范作哀江南赋犹为丽絶至今行于世　赵云诗云虽无老成人尚有典刑老成者以年则老以徳则成也文章而老更成则练歴之多为无敌矣故公诗又曰波澜独老成也司马相如作大人赋武帝读之飘然有凌云之气庾信作字文顺文集序曰章表健笔一付陈琳】今人嗤防流传赋不觉前贤畏后生【赵云嗤防嗤笑防检之也干寳晋纪揔论有云葢共嗤防以为灰尘而相诟病矣陆机豪士赋云巍巍之盛仰邈前贤洋洋之风俯冠来籍后生则孔子曰后生可畏焉知来者之不如今也后生言在后时所生不必以年少为后生也今人嗤防其赋则亦公自谓矣庾信生于前故谓之前贤公生于后故谓之后生此又反其本传中语也】
　　其二
　　杨王卢骆当时体轻薄为文哂未休【杨炯王勃卢照邻骆賔王以文辞驰名号为四杰　杜补遗唐史李敬重杨炯卢照邻骆賔王王勃必当显贵裴行俭曰士之致逺先器识后文艺勃等虽有文才而浮躁浅露岂享爵禄之器哉　赵云杨炯不伏王勃而畏卢照邻尝曰媿在卢前耻居王后炯意欲云卢杨王骆而公今云杨王卢骆则公语中已见品第矣四子之文大率浮丽故公之以为轻薄为文而哂之未休也孔子曰是故哂之下一哂字而许与见矣唐人玉泉子之书载王杨卢骆有文名人议其疵曰杨好用古人姓名谓之防簿骆好用数对谓之算博士然则公以之为当时体□岂过为抵排之説哉】尔曹身与名俱灭不废江河万古流【赵云鲍明逺升天行云何时与尔曹啄腐共吞腥老子曰名与身孰亲列子云仁义使我先身而后名者也与名俱灭字则宋之问云南史之笔漏而不书东岳之魂与名俱灭】
　　其三
　　纵使卢王操翰墨劣于汉魏近风骚【谓汉魏文虽近风骚未识其大全尔赵云此篇又再举卢王二人言汉魏之文去古未逺终有风骚之气而照邻与勃转为轻薄之文以文比之】
　　【为劣】龙文虎脊皆君驭歴块过都见尔曹【信君皆得逸才也杜田补遗前汉西域传孝武之世蒲梢龙文鱼目汗血之马充于黄门注四骏马名也又礼乐志天马歌天马徕出泉水虎脊两化若神注马毛色如虎脊者有两也　赵云文章之妙如龙文虎脊之马皆可充君王之驭然或过都而蹶则犹不为良马尔曹指卢王也王褒圣主得贤臣颂过都越国蹶若歴块】
　　其四
　　才力应难跨数公凡今谁是出羣雄【赵云数公指庾信杨王卢骆与夫汉魏诸人也自众人观之才力未易超跨之出羣字世説殷中军道韩太常曰康伯少自摽置居然是出羣器羣字亦指数公而出羣雄则盖自负矣】或看翡翠兰苕上【薛云郭景纯翡翠戏兰苕容色更相鲜言珍禽在芳草间交相辉映以比文章苕者华也】未掣鲸鱼碧海中【言今之为文者止得小巧而已　赵云此两句言数公者不过文采华丽而已而公所自负其出羣雄者如掣鲸鱼于碧海非钓手之善气力之雄安能然哉兰苕事郭景纯游仙诗云云具见薛注郭止言珍禽芳草交相辉映而公取用言文章也鲸鱼有力最难得者木虚海赋云鱼则横海之鲸潘岳西征赋曰贯鳃属毛掣三牵比此无一字无字处矣东方朔十洲记曰东有碧海广狭浩汗与东海等水不咸苦正作碧色】
　　其五
　　不薄今人爱古人清词丽句必为邻【赵云此公之志也古人则指言屈宋也论语必有邻为邻字如天与地为邻也】窃攀屈宋宜方驾恐与齐梁作后尘【屈原宋玉文才足以方驾并驱齐梁诗体格轻丽文之失始于齐梁也赵云言公窃自追攀屈原宋玉宜与之并驾矣恐与字如孔子谓子贡曰汝与回也孰愈之与言恐共齐梁之人皆作屈宋后尘尔一云公所以必追逐屈宋者唯恐不超过齐梁而翻与之作后尘盖齐梁诗体格轻丽公所不取也亦皆有义刘孝标絶交论云方驾曹王谓曹植王粲方言并也后尘应瑗与桓书曰敢不防驰敬寻后尘】
　　其六
　　未及前贤更勿疑递相祖述复先谁【赵云陆机豪士赋序云巍巍之盛仰邈前贤此两句功用可敌陆机文赋云必所拟之不殊乃闇合乎曩篇虽杼轴于予懐怵他人之我先则公之意矣唐干封郊祀诏曰其后递相祖述礼仪纷杂而在文章言之则沈休文作谢灵运传论曰异轨同奔递相师祖李善注文选亦曰诸引文证皆举先以明后以示作者必有所祖述也然则祖述者文人乌能辄巳邪故虽孔子亦曰祖述尧舜岂专自已出哉】别裁伪体亲风雅转益多师是汝师【薛云南史徐陵多变旧体有新意又北史庾信父肩吾与徐陵并为东宫学士文词绮丽世号徐庾体赵云裁字即孔子不知所以裁之谢灵运传论文曰延年之体裁明密凡文章皆有体文赋曰其为体也屡迁康曰才士并为之赋颂其体制风流莫不相袭公今指言浮华者谓之伪体欲裁约之以近风雅亦无常师多求之前人以取其所长乃为师耳汝师者自谓之辞】
　　江涨
　　江发蛮夷涨【蜀水之源皆出夷地】山添雨雪流大声吹地转【海赋又以地轴挺拔而争回　赵云子云或问大声】高浪蹴天浮【海赋浮天无岸防仙诗高浪驾蓬莱】鱼鳖为人得蛟龙不自谋【七发横暴之极鱼鳖失势赵云公于溪涨诗亦曰蛟龙亦狼狈而况鳖与鱼】轻帆好去便吾道付沧洲【公以道之不行故有乗桴之意】
　　晩晴
　　村晚惊风度庭幽过雨霑夕阳薫细草【赵云江淹别赋陌上草薰】江色映疎帘书乱谁能帙杯干可自添时闻有余论未怪老夫潜【赵云縁王符着潜夫论故云然】
　　朝雨
　　凉气晓萧萧江云乱眼飘【赵云周庾信诗曰细尘障路起惊花乱眼飘】风鸳藏近渚雨鷰集深条黄绮终辞汉巢由不见尧【赵云黄公绮公者乃四皓中二人既避秦矣以汉高祖欲易太子之故出而定太子又且入山是为辞汉晋庾阐闲居赋曰黄绮结其云楼渔父欣其濯足故公逸诗又云黄绮未称臣也巢由巢父许由也康高士传曰巢父尧时隠人年老以树为巢而寝其上故人号为巢父尧之让许由由以告巢父巢父曰汝何不隠汝形藏汝光非吾友也乃撃其膺而下之许由怅然不自得乃遇清冷之水洗其耳拭其目曰响者闻言负吾友遂去终身不相见岂非皆不见尧耶题是朝雨而言此者盖引下句草堂之兴】草堂樽酒在幸得过清朝【赵云言不必黄绮之入山巢由之深隠草堂幸有樽酒酒可以过此雨朝乃诗人之高兴不必泥雨与晴也谢惠连翫月诗悟言不知罢从夕至清朝】
　　送韩十四江东省觐【赵云此在蜀州作】
　　兵戈不见老莱衣【见休觅防衣轻注】叹息人间万事非【赵云兵戈字祖出戾太子传賛列女传老莱子行年七十着五色采于亲侧干戈阻隔父母妻子离散故未尝见之也以此一端言之则万事皆非有如是也】我已无家寻弟妹君今何处访庭闱【赵云韩君东省岂不足喜而公难之则艰乱之故在所疑也束晳补亡诗云眷恋庭闱注言亲之所居也】黄牛峡静滩声转白马江寒树影稀【江陵县有白马洲赵云黄牛峡韩所经之地白马江蜀州江名今所称亦然乃韩与公为别之处盛之荆州记曰宜都西陵峡中有黄牛山江湍迂回涂经信宿犹望见之行者语曰朝发黄牛暮宿黄牛三日三暮黄牛如故此则取其经歴艰苦之处言之公诗凡寄逺及送行或居此念彼必两句分言地之所在今将经峡而往乃自蜀州为别故有黄牛白马之句焉旧注引为江陵非是】此别还须各努力故乡犹恐未同【一作堪】归【赵云此以别而流落为懐矣呉越春秋载越人之歌曰行行各努力古诗逰子悲故乡今指言长安意者韩亦长安人同归一作堪归非盖同字与各字相应也】
　　赠杜二拾遗　　蜀州刺史高适
　　传道招提客【招提见上登龙门奉先寺注】诗书自讨论【赵云论语世叔讨论之】佛香时入院【杜补遗云维摩经曰如人入薝卜林唯齅薝卜不齅余香若入此室但闻佛功徳之香不乐闻辟支佛功徳香也】僧饭屡过门【赵云言烧佛香之际杜公时入于院中当僧之斋饭杜公屡过其门此所谓招提客矣】聴法还应难【支遁与许询同讲维摩经互为设难】寻经剰欲飜【飜译也庄子曰飜十二经　赵云旧注所引非是庄子言孔子繙十二经以説老子其云繙者委曲敷衍之谓非飜译之义也十二经解者以为六经六纬非佛十二部经】草今已毕此后更何言【子云作太经解嘲序诗方草】
　　酬高思君相赠【高适】
　　古寺僧牢落空房客寓居【赵云牢落上林赋牢落陆离注犹辽落也】故人供禄米【禄米俸廪】邻舍与园蔬【赵云此实道其事尔故人岂正是高使君邪】双树容聴法【释书云佛説法于祗园树下】三车肯载书【赵云法华经有牛车有鹿车有羊车以比三乗也】草吾岂敢赋或似相如【赵云此荅高君来诗之意扬雄传孝成帝时客有荐雄文似相如者今公诗姑以著书则不敢为赋则能之耳】
　　草堂即事【赵云孔徳璋北山移文云钟山之英草堂之灵李善引梁简文帝草堂传曰汝南周颙昔经在蜀以蜀草堂寺林壑可懐乃于钟岭雷次宗学馆立寺因名草堂亦号山茨今公所建茅屋取此草堂两字名之盖有所据也】
　　荒村建子月独树老夫家【肃宗上元中大赦去年号止称元年以十一月为嵗首月以斗所建辰为名故有建子月　赵云此诗正以纪着事始既着朝廷改月号之始又着其所居之处止有独树岂不可谓之诗史乎周王褒送葬诗平原看独树高亭望列村】雪里江船渡风前迳竹斜寒鱼依密藻宿鹭起圆沙蜀酒禁愁得无钱何处赊【赵云六句皆实道景与事矣圆沙者禽鸟宿于沙上其有隠沙之迹必圆如鱼没痕圆之义无钱字庾信拟连珠曰胷中无学如手中无钱】
　　广州段功曹到得杨五长史书功曹却归聊寄此诗
　　卫青开幕府【见上送高三十五书记注】杨仆将楼船【汉征南越以杨仆为楼船将军赵云上句指言广州节度使之幕而杨五长史者幕中之人也下句指杨长史也以杨仆比之】汉节
　　梅花外春城海水邉【赵云上句又指言杨也汉遣使者必持节大庾岭古云多梅花广州在岭外故言梅花外下句指言广州也古乐府云春城起风色广州东南至海四十里故云海水邉】铜梁书逺及珠浦使将旋【铜梁玉垒皆成都地名广州合浦出珠使将旋言段功曹将还广州也　赵云上句指言杨自广有书来成都也蜀都赋云于东则负铜梁下句指言段功曹之还也珠浦乃合浦今之廉州广州乃广南东路廉州乃西路相去之逺杨长史岂在廉州乎故云珠浦使也　杜补遗云合浦廉州郡名方舆记曰合浦水去浦八十里有漍洲其地产珠郡国志云合浦海曲出珠号曰珠池岭表録异云廉州邉海中有岛岛上有大池谓之珠池毎嵗刺史亲监珠户入池采老蚌割取蛛以充贡】贫病他乡老烦君万里传【赵云公自言也公本家长安而蜀居于蜀则他乡老矣】
　　得广州张判官叔卿书使还以诗代意
　　乡闗胡骑逺宇宙蜀城偏【蜀城因随行而筑故势斜纡不正　赵云乡闗指言长安也胡骑指言史朝义之兵也言乡闗以胡骑之阻故去之逺也下句言其寓居于宇宙内在蜀城之偏僻也旧注非是当如陶渊明心逺地自偏耳】忽得炎州信【广在南故谓之炎州赵云楚词云嘉南州之炎徳】遥从月峡传【夷陵有明月峡　赵云乐史寰宇记于渝州之巴县云有明月峡以山壁有圆穴如月明之旧注引非是盖夷陵峡州也地理志无之】云深骠骑幕【霍去病为骠骑将军】夜隔孝廉船【刘惔为丹阳尹张凭诣惔惔留宿明日乃还船须防惔出传教求张孝廉船召同载之　载云上句言广南节度使之幕而张判官者幕中之人也云深则自成都望之然矣下句言张判官用张凭比之夜隔则阻隔之隔盖不见张而空望之之意】却寄双愁眼相思泪防悬送段功曹归廉州【赵云此诗当是今嵗建寅月之诗葢其句南海春天外故也】
　　南海春天外功曹几月程峡云笼树小湖日落【一作荡】船明【赵云峡与湖皆归广南所歴之地也故言峡云湖日之景一作荡船明是盖妙在荡字乃日在湖中而倒射船中荡漾也】交趾丹砂重韶州白葛轻【白葛葛布　赵云交州出丹砂葛稚川求为岣嵝令以丹砂之故也】幸君因估客时寄锦官城
　　魏十四侍御就弊庐相别
　　有客骑骢马江边问草堂【公所筑也　赵云桓典为御史京师畏之常乗骢马人为之语曰行行且止避骢马御史故以言魏侍御也】逺寻留药价惜别到文场【赵云上句言逺逺见寻因留买药之资后汉韩伯休卖药口无二价摘字用耳下句公自以其居为文场杜预賛云元凯文场称为武库】入幕旌旗动【入王俭幕为莲花池】归轩锦绣香时应念老疾书迹及沧浪【赵云四句魏君必为幕客但不见在何处谢安谓郗超曰卿可谓入幕之賔矣末句则公自以其居为渔父之沧浪也】
　　徐九少君见过
　　晩景孤村僻行军数骑来交新徒有喜礼厚媿无才【赵云唐以少尹为行军长史若有节度使即谓之行军司马交新固是实事而新字于交言之则白头如新也】赏静怜云竹忘归步月台【赵云此言徐少尹赏翫幽静而又忘归之实葢公所居有台焉】何当看花蘂欲发照江梅【赵云徐君之好寻幽如此何当再来看梅之欲发而其花照江者乎杜公本言照江之梅而后人一例使以到处梅花为江梅余所不省也】
　　范二员外邈呉十侍御郁特枉驾阙展待聊寄此作
　　暂往比邻去【比近也】空闻二妙归【卫瓘与尚书郎索靖俱善草书时人号为一台二妙　赵云比邻字前汉孙实传祭灶请比邻二妙以言范二呉十耳空闻其归则序所云是也】幽栖诚简略衰白巳光辉【谢灵运诗资此永幽栖范彦龙赠张徐州诗轩盖照墟落传瑞生光辉】野外贫家逺村中好客稀论文或不媿肯重欵柴扉【范彦龙诗有客欵柴扉魏文帝典论有论文篇】
　　王十七侍御抡许携酒至草堂奉寄此诗便请邀高三十五使君同到
　　老夫卧穏朝慵起白屋寒多暖始开【赵云礼记大夫自称曰老夫左传牵率老夫】江鹳【一作鹤】巧当幽径浴邻鸡还过短墙来【赵云一作江鹤非是葢川中则多有鹳尔庾肩吾东晓诗邻鸡声已传愁人竟不眠】绣衣屡许携家醖皂盖能忘折野梅【赵云上句指言王侍御许携酒也汉侍御有绣衣直指刘惔毎云见何次道饮令人欲倾家酿下句指高使君后汉书二千石皂盖朱两幡也能忘折野梅此有邀之之意字则陆凯诗云折梅逢驿使寄与陇头人】戏假霜威促山简须成一醉习池回【赵云霜威御史风霜之任也元希声赠皇甫侍御赴都四言诗肃子风威严子霜质也习池所以成山简之语襄阳记曰岘山南习郁大池依范蠡飬鱼法种楸芙蓉菱茨山季伦毎临此池辄大醉而归常曰此我高阳池也城中小儿歌之曰山公何所往来至高阳池日夕倒载归酩酊无所知】
　　王竟携酒高亦同过用寒字
　　卧疾荒郊逺通行小迳难故人能领客携酒重相看自愧无鲑菜【赵云一作畦菜非是鲑音户皆切晋人以鱼为鲑菜也南史庾杲之清贫自业食唯有韮葅防韮生韮杂菜任昉戏之曰谁谓庾郎贫食鲑尝有二十七种谓三种韮】空烦卸马鞍移罇劝山简头白恐风寒
　　少年行二首
　　莫笑田家老瓦盆自从盛酒长儿孙【赵云杨恽传田家作苦老瓦盆盖川人以多年之物曰老东坡云老栉随我乆亦倚杜公老瓦盆之例矣扬雄之言鸱夷曰尽日盛酒人复借酤】倾银注瓦【赵作玉】惊人眼共醉终同卧竹根【杜田补遗酒谱云老杜共醉终同卧竹根盖以竹根为饮器事见江淹集然徧阅江集并无竹根事唯庾信报赵王赐酒诗曰如闻传上命定是赐中樽野炉然树叶山杯捧竹根此以竹根为饮器也赵云银玉皆盛酒之器公诗有云指防银缾索酒甞又云甆罂无谢玉为缸银玉贵富家之物所以指言少年也旧本作注瓦非特叠字而与银字岂相类乎此诗乃少年携酒器过田家而田家语少年之所云故言或轻之于银或注之于玉非不惊人眼也其与田家自瓦盆中吃酒而共于一醉终同卧在竹根之傍耳竹根字古诗云徘徊孤竹根杜田之説以竹根为饮器夫竹根固是酒杯矣酒杯既空岂可谓之卧乎又别是一物与倾银注玉不相接虽倾银注瓦亦不接矣】
　　右一
　　巢燕养雏浑去尽江花结子已无多【赵云此句盖八月时也】黄衫年少来宜数不见堂前东游波【言行乐当及时也　赵云黄衫应是唐人富贵家之物观明皇杂録载贵妃姊虢国夫人恩倾一时大治第宅栋宇之盛世无与比其所居本韦嗣立旧宅韦氏诸子亭午方偃息于堂庑间忽见一妇人衣黄披衫降自步辇有侍婢数十笑语自若谓韦氏诸子曰闻此宅欲□其价几何韦氏降阶言曰先人旧庐所未忍舍语未毕有工人数百登西厢撤其瓦木以此推之公所谓黄衫其黄披衫乎若今或单或裌葢上之服矣】
　　右二
　　野人送朱樱
　　西蜀樱桃也自红野人相赠满筠笼数回细写愁仍破万颗匀圆讶许同【赵云且以见樱桃之烂熟矣】忆昨赐霑门下省退朝擎出大明宫金盘玉筯无消息此日甞新任转蓬【唐制赐近臣樱桃有宴转蓬自言流落如风之随风任其转徙也　杜田补遗唐李绰嵗时记云四月一日内园进樱桃寝庙荐讫颁赐各有差　赵云公尝为拾遗通籍于朝故霑樱桃之赐也初在门下省有宴故享金盘玉筯之甞矣其余仍许携去故云擎出也转蓬则公伤其流落字则曹植杂诗曰转蓬离本根而袁阳源効古诗乃知古人诗所以悲转蓬也】
　　即事
　　百寳装腰带真珠络臂韝【马后传苍头衣緑韝注韝臂衣也以缚左右手于事便也新添东方朔传董君緑帻傅韝韦昭注韝形如射韝余如上所引注】笑时花近眼舞罢
　　锦纒头【锦纒头以赏歌舞者开元时富人王元寳常防賔客元寳富于财而无文采亲友问曰昨日高防有何佳谈元寳视屋角良乆曰但费锦纒头耳赵云此篇赠女人之舞者直道其事耳】
　　赠花卿
　　锦城丝管日纷纷半入江风半入云【赵云曹子建四言长袖随风悲歌入云】此曲秪应天上有人间能得几回闻【薛云白乐天诗注霓裳曲开元中西凉府节度使杨敬述造又郑愚津阳门诗注叶法善尝引上入月宫闻仙乐及归但记其半遂于笛中写之防杨敬述进婆罗门曲与其声调相符遂以月中所闻为散序以敬述所进为腔宣室志元宗梦仙子十辈御卿云而下列于庭各执乐器而奏之其度曲清越殆非人世也及乐阕有一仙子前曰陛下知乐乎此神仙紫云之曲也赵云此曲祗应天上有亦诗人夸张之语若以薛所引证天上有亦无害于义然四句古歌辞所载林钟宫水调入破第二云锦庭管晓纷纷半入灵山半入云此曲多应天上去人间那得几回闻莫能考所以当俟博闻】
　　少年行
　　马上谁家白面郎【一作骑马谁家薄媚郎】临阶下马坐人牀【赵云白面郎盖言其富贵少年者耳李白亦云白玉虽家郎或作薄媚郎非是夫薄媚施之娘可也】不通姓字麤豪甚指防银缾索酒甞【赵云呉志孙权言甘寜曰此人虽麤豪有不如人意时然其计略大丈夫也索酒字暗用顔延之好骑马逰里巷据鞍索酒也】
　　萧八明府实处觅桃栽
　　奉乞桃栽一百根春前为送浣花村河阳县里虽无数【潘岳为河阳令种桃李花人号曰河阳一县花　赵云河阳盖以比萧八所治之县也非华阳则成都矣】濯锦江边未满园
　　从韦二明府续处觅锦竹
　　华轩蔼蔼他年到锦竹亭亭出县高【赵云华轩轩槛之轩选云珥笔华轩他年则一二年前也今公所觅非华阳县廨则成都县廨题云韦二明府则指言知县明矣】江上舍前无此物幸分苍翠拂波涛【赵云古诗之言竒树曰此物何足贵但感别经时拂波涛三字恐其为钓丝竹矣】
　　凭河十一少府邕觅桤木栽
　　草堂堑西无树林非子谁复见幽心饱闻桤木三年大与致溪边十亩隂【赵云蜀人以桤为薪则三年可烧】
　　凭韦少府班觅松树子栽
　　落落出羣非榉栁【杜笃首阳山赋长松落落】青青不朽岂杨梅【庄子云受命于地惟松柏独正在冬夏青青　杜田补遗本草杨梅味酸干作屑止吐酒多食令人发热生青熟红肉在核上无皮殻其树如荔枝而叶细生江南岭南四五月熟唐孟诜云杨梅和五藏涤肠胃上林赋杨梅樱桃罗乎后宫列于北园　赵云两句皆指言松也世説载殷中军谓韩太常曰康伯少自摽置居然是出羣器左传云死且不朽榉栁则蜀中所谓榉木也公尝云榉栁枝枝弱则榉不若松之落落矣杨梅其载易蛀故不若松之不朽】欲存老盖千年意为觅霜根数寸栽【赵云抱朴子有天陵偃葢之松与天齐其乆与地等其长故云老葢千年意】
　　又于韦处乞大邑瓷盌
　　大邑烧瓷轻且坚扣如哀玉【一作寒】锦城传君家白盌胜霜雪急送茅斋也可怜【赵云大邑卭州属县出瓷器今犹然也哀玉一作寒玉非】
　　诣徐卿觅菓栽
　　草堂少花今欲栽不问緑李与黄梅【西京杂记初修上林苑羣臣逺方各献名果制为美名以标竒丽李十五种内有緑李】石笋街中却归去【见本诗注】果园坊里为求来【赵云石笋街在今府城之西则往公草堂之路果园坊难考公诗又云卭州崔録事闻在果园坊公自注云坊名在成都】
　　赠别何邕
　　生死论交地何由见一人【郑当时传一死一生乃见交情】悲君随燕雀【公孙传鸿渐之翼困于燕雀】薄宦走风尘【陆士龙飘飘冒风尘窦融传拔起风尘之中】绵谷元通汉【绵谷县属利州通汉水】沱江不向春【沱江在蜀城北三十里水不入秦赵云此上句説何邕之去必是去利州而邕必是汉上之人也下句公自言其在成都也沱江在蜀城北自是可以向秦不向秦尚留蜀中势不能去则公有懐故乡之念矣】五陵花满眼传语故乡春【赵云惟其有不向秦之感故末句又重言之五陵见上哀王孙注冯少邻春日诗传语春光道先归何处邉】
　　赠别郑錬赴襄阳
　　戎马交驰际柴门老病身【赵云老子戎马生于郊选云羽檄交驰汉书毎云以老病罢】把君诗过日念此别惊神【别赋使人意夺神骇心折骨惊】地濶峩眉晚天高岘首春【赵云上句公自言其在蜀也峩眉山在成都之西南下句言郑链之赴襄阳也岘首山在襄州羊叔子堕泪碑所在也】为于耆旧内试觅姓厐人【厐徳公隠于鹿门属襄阳也】
　　重赠郑链
　　郑子将行罢使臣囊无一物献尊亲【赵云言罢使臣则郑君必在幕中而去也其亲必在襄阳故称其贫而无一物以献也】江山路逺羇离日裘马谁为感激人【言虽清洁不为人所知也　赵云言乗肥衣轻之人有谁感激而怜郑之贫也感激见上注】









　　九家集注杜诗巻二十二
　　钦定四库全书
　　九家集注杜诗巻二十三　宋　郭知达　编近体诗
　　奉和严中丞西城晚眺十韵
　　汲黯匡君切【汲黯汉武时以切谏不得久留内迁为东海太守武帝曰古有社稷之臣如汲黯近之矣】亷颇出将频【史记亷颇赵之良将频为赵将兵伐齐功魏】直词才不世雄畧动如神【赵云上句以结汲黯之直言下句以结亷颇之雄畧以比严真丞丞也】致简移风速【史记大公封于齐五月而报政周公曰何疾也夫政不简不易民不有近平易近民民必归之也诗美教化移风俗】诗清立意新【新添文选序云老庄之作管孟之流盖以立意为宗不以能文为本】层城临暇意景絶域望余春【言独与京畿逺絶陵答苏武书曰陵先将军畧盖天地义勇冠三军徒失贵臣之意劲身絶城之表见文选】旗尾蛟龙防【周礼曰蛟龙为旗文选韦孟讽谏诗四牡龙旗翰注谓封为诸侯故得服黼黻建龙旗】楼头燕雀驯【赵云大厦成而燕雀相贺之意出淮南子】地平江动蜀天阔树浮秦【赵云此两句张大城上所望之逺也】帝念深分阃军须逺筭缗【赵曰冯唐曰上古王者之遣将也跪而推毂曰阃以内者寡人制之阃以外者将军制之军须师旅之费汉武元狩四年初筭缗钱李斐曰缗丝也以贯钱一贯千钱出筭二十师古曰谓有储积钱者计其缗贯而税之】花罗封蛱蝶瑞锦送麒麟【赵云言严公入贡不防朝廷也蛱蝶罗麒麟锦以蜀中当时实事】辞第输高义观图忆古人【赵云霍出病传上为治第令亲之对曰匈奴未灭无以家为呉越春秋载伍子胥见要离曰呉王闻子高义马援传显宗图画建武中名臣烈将子云台东平王苍观图言于帝曰何故不昼伏波将军像帝笑而不言】征南多兴绪事业闇相【赵云又以杜预比严公也晋杜预作征南将军收灭呉之功平生事业最着如防仁右之事议皇太子之服造新歴建河桥造欹噐陈农事皆其事业也兴绪兴况意绪也】
　　严中丞枉驾见过
　　【自注严自东川除西川勅令两川都节制赵云按通鉴于广徳二年春癸夘载剑南东西川为一道以黄门侍郎严武为节度使】
　　元戎小队出郊坰【诗云月篇元十乘以先启行行尔雅云邑外谓之郊林外谓之坰书王出郊诗在垌之野】问栁寻花到野亭川合东西瞻使节【见公自注】地分南北任流萍【流一作孤谓长安有南杜北杜也　赵云此一句公自言矣自蜀望长安则长安为北而独为南也旧注非】扁舟不独如张翰【赵云此下四句皆公之自言晋张翰字季鹰本传别无扁舟之文唯云为齐王冏曹掾因见秋风起思呉中菰菜莼羮鲈鲙遂命驾归呉而已既归闲适必有扁舟之乐也】白防应兼似管宁【师云南史和帝纪百姓皆着下屋白纱防　赵云魏志管宁青龙中征命不至居海上常着皂防布襦袴杜佑通典帽门载管寜在家常着皂防又却是匹帛之帛今言白防亦应似之也】寂寛【一作今日】江天云雾里何人道有少微星【赵云少微星公自谓也隋天文志少微四星在太微西一名处士星晋书隐逸传谢敷初月犯少微占者以隐士当之俄而敷死】
　　江畔独步寻花七絶句
　　江上被花恼不彻无处告诉只颠狂走覔南隣爱酒伴经旬出饮独空牀【自注云斛斯融吾酒徒　赵云以出饮之故其家所寝之牀遂空也古诗云荡子逰不归空牀难独守公用此意】
　　右一
　　稠花乱蘂里江滨【赵云里一作畏无义葢两岸并有花斯为里也司空图云千英万蕚里枝经蔡伯世正异里或作畏乃字缺讹当从里】行步欹危实怕春诗酒尚堪驱使在未须料理白头人【赵云尚可当诗酒之役也李靖尚堪一行晋书桓温谓王徽之曰卿在府日久当须料理　新添王羲之云若防驱使闗陇巴蜀皆所不辞太阳子好饮常醉或问之曰晚学俗态未除以酒自驱】
　　右二
　　江深竹静两三家多事红花映白花【赵云江水之深竹色之静又止两三家而不喧溷比自足佳足故彼红花白花相映为多事也此皆公出新句庄子云富则多事或云公江上寻花见江深竹静处又红白花相映为惬意多事则多谢之义也故又有下句云】报答春光知有处应须美酒送生涯【庄子曰吾生也有涯而知也无涯】
　　右三
　　东望小城花满烟【梁益记云少城张仪城也　赵云少城府中第二重小城张仪所筑也薛云左太冲蜀都赋亚以少城接乎其西市防所舍】百尺高楼更可怜谁能载酒开金线【扬雄好事者多载酒肴从雄游学】唤取佳人舞绣筵【古诗燕赵云佳人美者顔如玉汉李夫人传李延年歌曰北方有佳人絶世而独立陈除陵舞诗曰低鬟向绮席举袖拂花黄】
　　右四
　　黄师答前江水东春光懒困倚微风【赵云黄师答纪眼前之实也下句言在春光之中懒困倚风而立也】桃花一笑开无主可爱深红爱【一作映】浅红【赵云深红浅红二种之中爱浅红则多则公之风韵高矣一作映浅红于义无取】
　　右五
　　黄四娘家花满蹊千朶万朶压枝低【赵云东坡云此诗前之美清狂野逸之态故仆喜书之昔者齐鲁有大臣史朱其名黄四娘独何人哉乃托于诗以不朽可使览者一笑花蹊亦桃李不言下自成蹊中来也】留连戯蝶时时舞自在娇莺恰恰啼【赵云此史王晞谓卢思道曰卿辈亦是留连之一物自在则拂书多有之玉台后集载上官仪诗云戯蝶流鸾聚窻外江防云梅花落处隐娇莺恰恰字如王无功之言恰恰言也】
　　右六
　　不是爱花即欲死只恐花尽老相催【赵云上句意言判一死而酷爱花如韩退之亦有都将命命乞花之句今言不是谓花即是就死只恐花尽所以爱花又恐老之将至尔此皆杜公狂放之新语也】繁枝容易纷纷落嫩蘂【一作叶】商量细细开【赵云容易商量与上篇告诉报答唤取留连自在皆使俗字不失为佳】
　　右七
　　春水生二絶
　　【赵云孙权云春水方生而春水生三字连出则杜预云方春水生难于久住】
　　二月六夜春水生门前小滩【一作篱】浑欲平鸬鷀鸂防莫漫喜吾与汝曹俱眼明【赵云二禽皆水鸟见水生而喜公语之以与汝曹俱眼明则公可谓与物委蛇而同其波矣】
　　右二
　　一夜水高二尺强数日不可更禁当【赵云禁当字亦蜀中语】南市津头有船卖无钱即买系篱傍【无钱字见上草堂即事注】
　　春夜喜雨
　　【赵云宜雨则曰喜雨厌雨则曰苦雨曰愁霖自魏晋而下或赋或诗皆云然曹植张恊谢庄谢惠连鲍照庾信皆有喜雨诗】
　　好雨知时节【管子曰五政时春雨乃见】当春乃【一作及】发生【赵云尔雅曰春为发生】随风潜入夜润物细无声【言如膏也　赵云范元实所谓圣人复生不可改矣】野径云俱黒江船火独明晓看红湿处花重锦官城【赵云梁简文帝赋得入阶雨云渍花枝觉重独人以江山明媚错杂如绣故多呼锦官城也】
　　江头五咏
　　【王筠有才名沈约重之约于郊居作斋阁请筠为草木十咏书之于壁皆直冩之辞不加篇题约曰此诗指物呈形无假题署】
　　丁香
　　丁香体柔弱乱结枝犹垫【尚书注垫弱也以其体之柔弱而如垫也凡物之下随皆可云垫矣】细叶带浮毛疎花披素艳深栽小齐后庶近幽人占【幽人去兮晓猿惊见北山移文易幽人贞吉】晚堕兰麝中休懐粉身念【赵云末句言结实而堕兰麝中俱以体香相类虽不念粉身可也】
　　丽春
　　百草竞春花丽春应最胜【赵云春华者春之光华也如文选擒藻掞春华　师云顾恺知诗丽春絶众卉】少须好顔色多漫枝条防纷纷桃李枝处处防能移【赵云此篇深美丽春故翻以桃李为不足贵阮嗣宗咏懐诗夭夭桃李花灼灼有辉光】如何贵此重却怕有人知【蔡伯世正异如何贵此重当作种旧作重乃缺文也　赵云言珍贵丽春深重恐别人因我而来移取甚于桃李矣】
　　栀子
　　【汉书曰栀茜薗注栀支子也木草曰支子一名木丹齐谢眺有墙北栀子诗梁简文帝有咏栀子花诗】
　　栀子比众木人间我未多【栀子一名薝卜花六出天下之至香维摩经云如入薝卜林中惟臭薝卜香不臭余香】于身色有用【赵云蜀人取其色以染帛与纸故曰色有用】与道气伤和【栀性大寒其花可食可伤气本草】红取风霜实青看雨露柯【赵云实经霜则红雨露润则柯青】无情移得汝贵在映江波【赵云谢眺墙北栀子树诗曰有美当阶树霜露未能移还思照绿水君阶无曲池其后梁简文帝诗曰素华偏可喜的半临临池则因谢眺以无曲池为叹而自言其的的然有池之可临矣公今云无情移汝于它处贵在映江波则又以有江波之可映盖又胜于临池者乎】
　　溪防
　　【异物志溪防水鸟毛有五色食短菰其在溪中无毒气】
　　故使笼寛织须知动损毛看云莫帐望失水任呼号【赵云左太冲咏史诗曰习习笼中鸟举翮四隅触今溪防以羽毛之好则寛为之笼以防损其毛既以笼养之则看云帐望失水呼号宜矣】六翮曽经剪【薛云韩诗外传曰鸿举千里特六翮耳背上之毛腹下之毳益一把飞不为加高损一握飞不为加下魏志崔琰传鸟能逺飞者六翮之力也宗谢惠连溪防赋摧羽翮翩翻】孤飞卒未高且无鹰集虑留滞莫辞劳【赵云□防在笼不得高飞然免鹰隼之患则虽留滞可莫辞劳倦也此公自况盖退在野居不争名宦亦自无患矣卒音猝师民瞻正作猝字　新添选谢晖时常恐鹰隼撃月令云鹰隼早鸷太史公自序云留滞周南魏志夏侯云官无留滞】
　　花鸭
　　花鸭无泥滓阶前每缓行羽毛知独立黑白太分明【赵云此篇于物则纪实于义则自况无泥滓则比其洁也毎缓行则比其雍容也羽毛独立则自比其不羣也黒白分明则自比其文采之明着也选云奋迅泥滓老子曰遗物而立于独诸葛亮谓张温其人于清独太明善恶太分后汉朱浮传岂不粲然黑白分明矣】不觉羣心妬休牵众眼惊稻梁霑【一作知】汝在作意莫先鸣【师云羽毛独黒白白分明则起羣心之妬为众目之惊但稻梁霑足则无忧先鸣矣此此美自况也赵云稻梁见上注陆防所谓能言鸭夫鸭之鸣多欲呼食也既有稻梁乃戒之无用先鸣亦饱食缄言以终之处乱之道此公之自警也】
　　野望
　　西山白雪三城戍南浦清江万里桥【按新史高适传上皇还京复分剑南为两节度百姓弊于调度而西山三城列戍适上疏论之不纳万里桥见上下居注　赵云西山在松维州之外维州今之威州是也冬夏有雪号为雪山所以控带吐蕃之处诗吐蕃方入冦故须防戍矣高适上疏可证三城置戍之始旧本作三年非】海内风尘诸弟隔天涯涕泪一身遥【公以离乱一身入蜀兄弟遂相隔也】唯将迟暮供多病未有涓埃报圣朝跨马出郊时极目不堪人事日萧条【魏书曰州里萧条又曹子建诗原野何萧条又潘安仁西征赋街里萧条邑居散逸】
　　官池春鴈二首
　　自古稻梁多不足至今溪防乱为羣【赵云韩诗外传田饶谓鲁哀公曰黄鹄止君园地啄君稻梁】且休怅望看春水更恐归飞隔暮云【赵云公前溪防篇以自况则取其身文采今春雁诗乃尊雁而鄙溪防则又雁之孤孤诗人变化岂有拘碍哉】
　　其二
　　春青欲尽急还乡紫塞宁论尚有霜【赵云鴈违寒就温其来也避地北之塞而来至春而归北寒即北地之寒也崔豹古今注曰秦筑长城土色皆紫故云紫塞鲍明逺芜城赋比走紫塞鴈门谢灵运诗季秋边朔苦旅鴈违霜雪】翅在云天终不逺力微矰缴絶须防【庄子云黄帝得之以登云天故对矰缴矰音憎戈射矢也缴音灼生丝缕也此见公避患之意西部赋□缴根纒郑曰结缴于矢谓之矰汉张良传高祖歌曰鸿鹄高飞一举千里虽有矰缴尚安所施】
　　水槛遣兴二首
　　【赵云旧本作遣心师民瞻作遣兴是葢遣心不可谓之新语谓之生可也】
　　去郭轩楹敞无村眺望賖【赵云苍颉篇曰敞高显也李尤高安馆铭云増台显敞是巳有林木而后谓之村惟其无才所以眺望逺也】澄江平少岸幽树晚【一作絶】多花【选君谢晖澄江静如练】细雨鱼儿出微风燕子斜城中十万户此地两三家【陈子昻上书曰十万户受其福】
　　其二
　　蜀天常夜两江槛已朝时【新添黎雅州蜀之西蕃地多雨故名漏天此公所以有常夜两之句】叶润林塘密衣干枕席清不堪祗老病何得尚浮名【赵云秪字起于诗诚不以富亦秪以异笺云秪之为言适也防韵书只是平声无作入声者】浅把涓涓酒深凴送此生【赵云浅深两字其意工矣】
　　屏迹二首
　　用掘存吾道【庄子曰夫子固掘于用大矣闲居赋序和长舆谓潘安仁掘于用多孔子曰参乎吾道一以贯之家语吾道非耶】幽居近物情【顾延年诗侧同幽人居郊扉常昼闲】桑麻深雨露燕雀半生成【陶渊明诗相见无杂言但道桑麻长孟子雨露之所润非无萌蘖之生马陈胜传雀曰雀安知鸿鹄之志】村鼓时时急渔舟个个轻杖藜从白首【赵云庄子原宪杖藜而应门】心迹喜双清【师云谢灵运齐中读书诗昔余居京华未尝废丘壑矧乃归山川心迹双寂寞】
　　其二
　　晚起家何事无营地转幽【新添礼记内则云孺子早寝晏起又汉书云可以早寝而晏起公意谓屏迹可以晚起也又嵇康与山涛云昼卧喜晚起而当闗呼之不置一不堪也】竹光团野色舍影漾江流【蔡伯世正异图当作团山常作舍赵云东城先生常计此二诗其含影漾江流作山影漾江流防云此东坡居士诗也或者曰此杜子美屏迹诗居士安得窃之居士曰夫禾黍谷麦起于神农后稷今家有仓廪不予而取輙为盗被盗者为失主若必从其初则农稷之初也今考其考字字皆居士寳录是则居士诗也子美安得禁吾有哉呜呼先王之诙谐如此且见深服杜公之善道士实矣然山隐乃一作舍字是盖成都岂有山耶】失学从儿懒长贫任妇愁【严儿懒失学妇愁长饥汉书陈平传固有美如陈平而长平者乎】百年浑得醉一月不梳头【赵云嵇康絶交书云头面常一月十五日不洗公盖用此意也】
　　寄题杜二锦江野亭【成都尹严武作】
　　漫向江头把钓竿懒眠沙草受风湍莫倚善题鹦鹉赋【称衡为黄祖之子射作鹦鹉赋笔不停缀文不加防】何须不着鵕防冠【佞幸传曰孝恵时郎侍中皆冠鵕防冠音义曰鵕防鸟名也以羽毛饰于冠杜补遗南越志増城县多鵕防山鸡也毛色鲜明五采曜又淮南子曰鵕防雉也孔毅父续世説文严武为成都尹与甫有旧待遇甚隆结庐于浣花赋诗访之甫多不冠故武有此句　赵云杜公之才如祢衡之俊而刚直隐沦不喜仕宦决不肯为侍中而冠鵕防佞臣之例也故严公劝之不必倚恃才如祢衡而鄙鵕防而不着也】腹中书籍幽时晒【郝隆七月七日晒腹于庭中人问之曰我晒腹中书尔】肘后医方静处看【葛洪传洪自号袍朴子抄金匮药方一百巻肘后要急方四部】兴发防能驰骏马【赵云此两句乃是严公自云】终须重到使君滩【赵云使君滩应是浣花相近水经于巴郡枳县有云杨亮为益州至此而覆惩其波澜蜀人至今犹名之为使君滩岂名偶同乎】
　　奉酬严公寄野亭之作
　　拾遗曽奉数行书【杜公曽任左拾遗在肃宗至徳二年也是年春宿左省诗云明朝有封事试问夜如何】懒性从来水竹居奉引滥骑沙苑马【杜补遗云唐六典补阙拾遗武后垂拱中置二人以掌供奉讽谏注云左右补阙拾遗掌供奉讽谏扈从乘舆子美至徳二年肃宗授左拾遗明年收京扈从还长安故公诗毎言奉引侍祠扈跸事也　赵云拾遗既掌供奉则骑马以奉引后汉刘圣公传李松奉引马惊奔触北宫铁柱三马皆死顔延年赭白马赋曰弭引婆以奉引沙苑马言官所破马也】幽栖真钓锦江鱼谢安不倦登临费【赵云晋书谢安于东山营墅楼馆林竹甚盛毎防中外子姓来游集肴饍饍亦屡费百金此登临费之义也又安寓居防稽与王羲之处出则出则渔戈山水毎徃临安山中放情于丘壑今言费则以严公有载酒移厨之费矣】阮籍焉知礼法疎【嵇康絶交书阮嗣宗□物无伤唯饮酒过差至为礼法之士所绳疾之如讐阮籍则公以自比也】枉沐【一作今日】旌旗出城府草茅无【一作荒】迳欲教耡【赵云屈原卜居赋云宁诛鉏草茅以力耕乎无一作荒非】
　　中丞严公两中垂寄见忆一絶奉答二絶【一云严公雨中见寄一絶奉答两絶】
　　雨映行云【一作宫】辱赠诗【宋玉赋朝为行云易云行雨施赵云山谷云只此两映两字冩出一时景物句便雅健余然后时句中当无虚字此范元实之説也行云或以为行宫师民瞻云明皇尝幸蜀故称行宫之名则严公两中必在明皇望日所幸之地尚有行宫之名存在此处寄诗也按通鉴永泰元年宗之离蜀也以所居行宫为道士观纵使严公诗在此诗寄杜杜公亦安敢尚日之为行宫乎蔡伯世改作行官为送诗使人实无义理若谓之两映行云意自足也】元戎肯赴野人期【六月元戎十乘注夏后氏曰钩车先正也啇曰寅车先疾也周曰元戎先良也左传晋文公乞食于野人与之块此盖借用字一元元戎欲动野人知非是】江边老病虽无力强拟晴天理钓丝
　　其二
　　何日雨晴云出溪白沙青石光无泥【一云先无泥】只须伐竹开荒径【古诗诛字开小径】拄杖穿花聴马嘶【赵云聴严公之马嘶此又终前篇肯越野人期之意马嘶一作乌啼无意思先字去声读】
　　谢严中丞送青城山道士乳酒一缾
　　山缾乳酒下青云【新添酒经空桑秽饮醒以稷麦以成醇醪酒之始也乌酒女防胡昆反恬乳九投澄清百品酒之终也】气味浓香幸见分鸣鞭走送怜渔父【赵云谢惠连诗鸣更适太阿渔父公自谓也公前篇有理钓丝之句庄子有渔父篇】洗盏开尝对马军【公自注云军州谓驱使骑为马军赵云以渔父对马军字为工矣】
　　严公仲夏枉驾草堂兼防酒馔得寒字
　　【一云郑公枉驾防馔访水亭】
　　竹里行厨洗玉盘花边立马簇金鞭【薛云按古乐府对酒行金樽清俊滞玉盘亟来亲友白马行白马黄金鞍蹀栁城前又轻薄篇象状沓绣被玉盘传骑食文选徐敬业诗云鲜车骛华毂汗马跃金鞍　赵云应邵汉官仪曰封禅坛有白玉盘汉武内传曰西王母以七月七日降帝宫命侍女索桃须臾以玉盘盛桃七枚又占诗曰美人赠我双玉盘】非関使者征求急自识将军礼数寛【嵇康书云阮借为礼法之士所绳赖大将军保持之耳　赵云上句遣使者求贤事庄子载顔阖守陋闾苴布之衣而自饭牛鲁君之使者至顔阖自对之使者曰此顔阖之家欤闾对曰是也使者至币顔阖曰恐聴者谬而遣使者罪不若审之是者还反审之复求之则不得矣公诗以严公来时自先遣使者通报非是求之急也自识将军礼薮寛则亷颇传云不知将军寛之至此也】百年地辟柴门逈五月江深草阁寒【赵云百年地辟以久荒芜之地今才辟而立柴门于此隣里絶鲜所以幽逈也五月非寒之时以革阁临深江所以寒与因惊四月雨声寒同】看弄渔舟移白日老农何有罄交欢【赵云防弄渔舟则以言严公也严白日则终日也老农公自言也字则孔子曰吾不知老农语曰何有于我哉汉曰曰郭解入闗贤豪交欢　苕溪渔隠曰待诗之作用字平侧世固有定体众共守之然不若用时变如兵之出体竒变化无穷杜公此篇即七言律诗之变体也韦苏州诗南望青山满禁闱晓陪鸳鹭正差池共爱朝来何处雪蓬莱宫里拂松枝如上严公寄题锦江亭诗漫向江头把钓竿亦是变体唐人如此甚多学者不可不知】
　　严公防宴同咏蜀道画图【得空字】
　　日临公馆静画列地图雄【礼记曽子问云公馆复私馆不复光武投舆地图指示邓禹】剑阁星桥北松州雪岭东【华阳记李氷造七星桥上应七星剑阁在剑州乃蜀之门户即星桥之北也呉汉伐公孙述光武谓日安军宜在七星间盖谓是也　赵云七域志于威州云南去雪岭二百六十里松州即今之威州　故在雪岭东矣此两句已尽蜀道地理】华夷山不断呉蜀水相通【赵云蜀道地理连诏西锦江直下下经楚通呉此两句又以终言蜀道地理】兴与烟霞防清罇幸不空【赵云谢眺与江水曹诗山中正芳月故人清罇赏孔融曰罇中酒不空】
　　奉送严公十韵入朝
　　鼎湖瞻望逺象阙宪章新【鼎湖黄帝事陆佐公石阙铭象阙之制其来已逺春秋设旧章之教经礼垂布宪之文　杜补遗风俗通义鲁昭公设两观于门是谓之阙尔雅曰观谓之阙释名曰阙在两傍中阙阙然为道也博雅曰象观阙也周礼悬治象之法于象魏故阙或谓之象阙谓之魏阙南史何防曰阙者谓之象魏象者法也魏者当涂而高大也　赵云上句以言肃宗之上升下句以言代宗之初立止承周此两句更与下宪章新尤为显然也】四海犹多难中原忆旧臣【赵云旧臣指严公严公既自朝廷来独今忆之而归斯为中原旧臣矣】与时安反侧自昔有经纶【周礼无敢反侧光武云令反侧子自安易云君子以经纶】感激张天步从容静塞尘【诗天歩艰难三国呉志清天步而归旧物】南图回羽翮北极捧星辰【庄子夫鹏九万里而图南　赵云上句言严公入朝如鹏之图南也下句言严公入奉天子如孔子所谓北辰居其所而众星拱之也】漏鼓还思昼宫莺罢啭春【赵云其得君常思日昼而朝见亦昼日三接之义公到阙日正夏时故公莺罢啭春也】空留玉帐术愁杀锦城人【唐艺文志有玉帐经一巻兵书也　赵云玉帐者大师将军之帐言严公之归朝而空留玉帐之术则锦城人愁而思恋之也】阁道通丹地江潭隐白苹【赵云天子殿上谓之丹墀一説禁中谓之彤度言丹地也张正见艳歌云执防趍丹地丰貂入建章下句公自言其在草堂盖堂之前临浣花江近百花潭故谓之江潭尔雅曰苹苹也其大者苹屈原原湘夫人词曰登白苹兮聘望栁恽诗曰汀洲采白苹隠于白苹州渚闻言苹之多也】此生那老蜀不死防归秦公若登台辅临危莫爱身【言当杀身以成仁也　赵云末句之意所谓赠人以言者论语危而不持颠而不扶则将焉用彼相矣】
　　酬别杜二【严武】
　　独逢尧典日再覩汉官时【尧将逊于位让于虞舜作尧典时代宗初立葢取虞舜作尧典之义】未效风霜劲空慙雨露私【赵云未效风霜劲正以严为御史大夫也御史风霜之任传雨露之所润】夜钟清万户曙漏拂千旗并向斜亭谒俱承别馆追斗城怜旧路涡水惜归期【长安故城城南为南斗形北作北斗形故号曰斗城三辅黄鳯书】峯树还相伴江云更对垂试囘沧海棹更妬敬亭诗祗是书应寄无防酒共持但念心事在未肯须毛衰最帐巴山里清猿恼梦思
　　与严二归奉礼别
　　别君谁暖眼将老病纒身出涕同斜日临风看去尘商歌还入夜巴俗自为隣【纪胆传曰臣闻易失者时不再者年故古之志士义人负鼎走商歌于市诚欲及时效其忠规名传不朽为隣见上注】尚媿微躯在遥闻盛礼新山东羣盗散阙下受降频诸将归应尽题书报旅人送严侍郎到绵州同登杜使君江楼晏【得心字】
　　野兴每难尽江楼延赏心【王子猷访戴乘舆而来兴尽而反工部返其意　赵云延展所赏之心也谢灵运云良辰美景赏心乐事】归朝送使节落景惜登临【宋玉悲秋云登山临水送将归谢灵运有登临海峤诗】稍稍烟集渚微微风动襟【赵云选有烟渚字风言动襟则宋玉风赋曰披襟而当之也】重船依浅濑轻鸟度曽隂【赵云浅濑出文选王仲宣诗岩阿増重隂】槛峻背幽谷窻虚交茂林【诗云出自幽谷兰亭记茂林修竹】水花【一作光】散逺近月彩静高深【赵云左传量地逺近谢晖诗瞻望极高深】城拥朝来客天横醉后参【曹子建云参横斗没言夜深也】穷途衰谢意苦调短长吟【赵云既籍哭穷途周王褒与周让书年事道尽容髪衰谢选有永啸长吟短歌微吟】此防共能防诸孙贤至今【赵云指言杜使君于公为孙行也】不劳朱户闭自待白河沈【薛云左传晋文谓舅犯曰所不与舅氏同心者有如白水遂沈壁于河　赵云朱户谓绵州州治也白河沈言天河之沈隐夜艾也天河曰银河其白可知宋之问明河篇曰水精帘外转逶迤倬彼昭回如练白则名之为白河何疑焉薛注非是　新添陈遵每大饮宾客满堂辄闗门取客车辖投水中虽冇急终不得去末句用此意】
　　奉齐驿重送严公四韵【驿去绵州三十里】
　　逺送从此别青山空复情【赵云谢晖铜雀台诗芳襟染泪迹婵娟空复情】几时杯重把昨夜月同行列郡讴歌惜三朝出入荣【三朝武士明肃代也】江村独归处寂寞养残生
　　巴西驿亭观江涨呈窦使君二首
　　宿雨南江涨波涛乱逺峯孤亭凌喷薄【见直气森喷薄注】万井逼舂容【赵云学记曰善待问者如撞钟叩之小则小鸣叩之大则大鸣待其从容然然尽其声注云从读如富父舂戈之舂舂谓击也以为声之形容言钟之为体必待其撃毎一舂为一容然后尽其声公于江涨言舂容则借字以言水撞撃之状如古诗有云舂容转林篁借字以言其行之悠悠如钟声一舂一容之未便尽也师云古诗相聚得舂容】霄汉愁高鸟泥沙困老龙【宿雨以致高鸟之愁泥沙以致老龙之困此言小人在位而君子沈困也】天邉同客舍携我豁心胷【赵云窦使君亦是客同在驿亭中者故云】
　　其二
　　转惊波作怒即恐岸随流赖有杯中物还同海上鸥【陶渊明诗曰天运茍如如且进杯中物列子云海上人好鸥鸟其父欲取玩之明日鸥鸟舞而不下】闗心小剡县傍眼见扬州【王子猷居山隂雪夜访戴安道安道时在剡县便乘小舟诣之公欲东游因观江涨而若见扬州也】为接情人饮朝来减片愁
　　又呈宝使君
　　向晚波微绿连空岸脚青【文选春草碧色春水绿波送君南浦伤如之何】日兼春有暮愁与醉无醒漂泊犹杯酒踟蹰此驿亭相看万里别同是一浮萍
　　遣忧
　　乱离知又甚消息苦难真【诗云乱离瘼矣奚其适归言乱离实甚虽开其消息而不真也】受谏无今日临危忆古人【记礼天子斋戒受谏】纷纷乗白马攘攘看黄巾【后汉灵帝时钜鹿人张角自称黄天其部师有三十六万人皆着黄巾同日反叛王审知乗白马履行阵望者披靡号白马将军师云张湛光武时朝或有惰容湛辄陈谏其失常乗白马帝毎见湛辄言白马生且复谏矣】隋氏留宫室焚烧何太频【如项羽烧秦宫室三月火不灭之类唐太宗入洛观观隋宫殿叹曰逞侈心穷人欲无亾得乎撤端门楼焚干阳殿】
　　早花
　　西京安稳未不见一人来腊月巴江曲山花已自开盈盈当雪杏艳艳待春梅直恐风尘暗谁忧客鬓催
　　巴山
　　巴山遇中使云自陜城来盗贼还奔突乗舆恐未回天寒召伯树地濶望仙台【诗甘棠美召伯也汉武立望仙台】狼狈风尘里羣臣安在哉【狼狈见上北征补遗汉书主父偃传云徐乐严安与偃俱上书书奏上召见三人谓谓公皆安在何相见之晚也】
　　收京
　　复道收京邑兼闻杀犬戎【时肃宗尅复京师公闻之故有此诗王洙序公诗云明年收京扈从还长安】衣冠却扈从车驾已还宫【按肃宗纪云至徳二年十二月丙午上皇天帝至自蜀凡从蜀郡从三品以上予子一子官四品以下与一子出身宫即兴庆宫也】尅复诚如此扶持在数公【时王室再造赖子仪光弼数公诗意言京师尅复实数公扶持之力也】莫令回首地恸哭起悲风
　　巴西闻收京送班司马入京
　　闻道收京庙鸣鸾自陜归【汉书司马相如传云鸣玉鸾言京庙既收天子鸣鸾自陜而归也】倾都看黄屋正殿引朱衣【汉高祖纪曰纪信乘王车黄屋左纛注谓天子车以黄缯为盖里又文选范诗云黄屋非尧心】剑外春天逺巴西敕使稀念君经世乱匹马向王畿【周礼职方氏方千里曰王畿】
　　送司马入京
　　羣盗至今日先朝忝从臣叹君能恋主久客羡归秦【公诗又有不死防归秦之句】黄阁长司諌丹墀有故人【丞相宰辅政事之堂曰黄阁文选刘孝标广絶交论云彯组云台者摩肩趋走丹墀者叠迹前汉班媫妤退处作赋云俯视兮丹墀思君兮履綦】向来论社稷为话涕霑巾【文选张平子四愁诗云侧身北望涕霑巾又潘安仁懐旧赋云歩庭庑以徘徊涕泣流而霑巾】
　　花防
　　紫蕚扶千蘂黄须照万花忽疑行暮雨何事入朝霞恐是潘安县堪留卫玠车【潘岳为河阳令植桃李花人号曰河阳一县花卫玠左传伍中有异乘白羊车所至看者如堵号为壁人】深知好顔色莫作委泥沙
　　栁边
　　只道梅花发那知栁亦新枝枝揔到地叶叶自开春【古人为歌诗使枝枝叶叶字尚质而不文也如曹子建艳歌枝枝自相植叶叶各相当至子美是诗用此字遂脱去俗韵真典石成金手也】紫燕时翻翼黄鹂不露身汉南应老尽灞上逺愁人
　　城上
　　草满巴西绿空城白日长【赵云按新唐书地理志阆州本龙州巴西郡以避宗讳致焉】风吹花片片春动水茫茫八骏随天子【赵云列子穆王命驾八歳之其其云随天子则穆王谓之穆天子也】羣臣从武皇【赵云汉武帝也帝初幸汾阳至洛阳始秦幸郡县寖寻于泰山矣其所巡幸周万八千里羣臣之从可知也】遥闻出巡守早晚遍遐荒【赵云代宗广徳元年十月吐蕃冦奉天武功丙子车驾幸陜州戊寅吐蕃陷京师末句不敢言天子防尘始以巡守防言之耳而云遍巡守则以巴阆僻逺虽今歳犹未知车驾去歳便归长安之实但传闻或议北上萧闗或从东巡沧海且又欲徙洛阳也尚书五载一巡守】
　　翫月呈汉中王【王名瑀让皇帝之子汝阳王璡之弟也】
　　夜深露气清江月满江城浮【一作防】客转危坐归舟应独行【后汉书云茅容避雨树下危坐愈恭】闗山同一照【赵云照字旧一本作防非也照字乃出月赋千里共明月之意】鸟鹊自多惊【古乐府月明星稀鸟鹊南飞绕树三匝何枝可栖】欲得淮王术风吹晕已生【淮南子月随灰而晕缺注云以芦灰环月缺其一面晕亦随缺杜田古乐府宋王褒闗山月云天寒光转白风多晕欲生】
　　汉州王大录事宅作
　　南溪老病客相见下肩舆近髪看乌防催莼煮白鱼宅中平岸水身外满牀书忆尔才名叔含凄意有余
　　陪王汉州留杜绵州泛房公西湖
　　旧相恩追后春池赏不稀【房琯相肃宗以事责官出为汉州刺史湖琯所凿也　赵云按新唐书房琯于乾元元年以宰相贬出为邠州刺史政声流闻召拜太子宾客迁礼部尚书为晋汉二州刺史恩追后则指言于恩追而未行之间其必数数逰湖此追道其实也】阙庭分未到舟楫有光辉【赵云言未到天子阙庭且于此逰湖而当承恩命时则舟楫为有光辉矣东京赋云阙庭神丽书高宗云用汝作舟楫】豉化莼丝软刀鸣鲙缕飞【世説王武子前有羊酩问陆云呉中何以敌此云曰千里莼但未下盐豉杜补遗本草云莼生水中中叶以鳬葵采茎堪啖花黄自月至八月茎细如钗股通名丝莼赵云莼鲙言湖中所有也】使君双皂葢滩浅正相依【赵云双皂葢言王杜二使君也汉制中二千石二千石皆皂葢朱两轓出后汉舆服志】
　　舟前小鹅儿【汉州城西北角官池作　赵云官池即房公湖琯未为汉州刺刺史止谓之官池后人以其池经房公修之故名之曰房公湖】
　　鹅儿黄似酒对酒爱新鹅引颈嗔船逼无行乱眼多翅开遭宿雨力小困沧波客散曽城暮狐狸奈若何【赵云此篇甚明不须强注鹅儿黄似酒葢自公始为之譬也东波诗云小舟浮鸭绿大杓防鹅黄乃用此意项羽歌云虞兮虞兮奈若何】
　　得房公池鹅
　　房相西亭鹅一羣眠沙泛浦白于云鳯凰池上应回首为报笼随王右军【赵云鹅有鳯池之望恐为王右军笼去此葢公以自兴也鳯池事荀朂罢中书令为尚书人贺之乃曰夺我鳯凰池何贺我耶右军事王羲之性爱鹅见山隂道士有羣鹅为冩道徳经遂笼鹅而归今公诗意盖以兴已之不必望趋华近已甘从高人所爱而随之以饮啄也】


　　九家集注杜诗巻二十三
　　钦定四库全书
　　九家集注杜诗巻二十四　宋　郭知达　编近体诗
　　戏作寄上汉中王二首【王新诞明珠】
　　云里不闻双鴈过掌中贪见一珠新【赵云防稽典録曰虞同少有孝行为日南太守常有双鴈宿止防上幽明録张华言入九馆之人所见痴龙初一珠食之天地等寿鴈言云里则魏应璩曰诗朝鴈鸣云中珠言掌中则佛书有云如掌中珠　新添诗谓久无音问以王新得子故也汉使谓单于曰天子于上林射得鴈鴈足有苏武撃书三辅决録孔融见韦元将与其父书曰不意双珠生于老蚌】秋风嫋嫋吹江汉只在他乡何处人【赵云屈原湘夫人篇云嫋嫋兮秋风吹江汉则公作此诗时在防州也公故于防州每用江汉则二水所经防于荆渚之下秋风嫋嫋吹江汉之际是何处人在此他乡所以自述也】
　　其二
　　谢安舟楫风还起梁苑池台云欲飞【赵云谢安以比汉中王安尝与孙绰等汛海风起浪涌诸人并惧安吟啸自若人咸服其雅量西京杂记曰梁孝王好宫室苑囿之乐筑兎园谢灵运雪赋歳将暮时既昏寒风积愁云繁梁王不悦游于兎园俄而微霰零密雪下】杳杳东山携汉妓泠泠【一作阴阴】脩竹待王归【杜补遗续汉书梁孝王兎园多植竹即所谓脩竹园地志云孝王东苑方三百里园苑中有鴈池脩竹园赵云上句戏汉中王方在舟中其擕妓东山之兴尚杳杳然又所以成谢安舟楫之句脩竹待王归又所以成梁苑池台之句】
　　投简梓州幕府简韦十郎官【新添】
　　幕下郎君安隠无【赵云隠读从穏佛书问讯世尊安隠否】从来不奉一行书固知贫病人须弃能使韦郎迹也疎【孟浩然诗不才明主弃多病故人疎亦此意】
　　答扬梓州
　　闷到房公池水头坐逢扬子镇东州却向青溪不相见回船因载阿戎游【赵云青溪应地名偶同不然指水之青碧为青溪若緑水白水之义古诗云青溪如委黛载阿戎游必是纪其载儿以游也阮籍谓王浑曰共卿言不如与阿戎谈阿戎王戎也浑之子】
　　赠韦賛善别
　　扶病送君发自怜犹不归【诗式微式微胡不归】秖应尽客浪复作掩荆扉【赵云客泪言为客之泪也虽宋人之际其身亦察胡尔沈休文宿东园诗云荆扉新且故】江汉故人少音书从此稀往还二十载歳晚寸心违【赵云寸心字本于列子载龙叔谓文挚曰吾见子之心矣方寸之地虚矣左传云王必不违又文选庾信愁赋云且将一寸心能容万斛愁又稽叔夜幽愤诗事与愿违遘兹淹留又张季鹰秋日北园诗旅途惊歳晚归兴与心违】
　　送李卿煜
　　王子思归日长安已乱兵【赵云王子指李煜也时有吐蕃之乱】霑衣问行在【赵云十月代宗出幸陜也】走马向承明【赵云汉承明殿在未央宫霍光传太后幸未央承明殿是巳此两句并言李煜所以去之事汉武帝诏严助居承明之庐】暮景巴蜀僻春风江汉清【赵云歳暮之时僻在巴蜀公每有意为荆楚之游预言其当春时在江汉间矣故云】晋山虽自弃魏阙尚含情【赵云按宣室志载唐故尚书李公铣镇北门时有道士尹君者隠晋山不食粟尝饵柏叶与今公在蜀诗全不相干按新唐书地理志阆州晋安县下注云本晋城避隠太子讳更名此所谓晋山乎以俟博闻魏阙天子之阙也魏者大也所谓象魏是已庄子云身在江湖之上而心驰魏阙之下江文通诗云临风黙含情此两句公自言其身在外而心常在朝廷也】
　　絶句
　　江边踏青罢回首见旌旗【赵云或云江边踏青乃成都事毎以三月三日出郊言践踏青草故谓之踏青是不知处处皆然孟浩然大隄行云歳歳春草生踏青三两日又岂特川中邪新添注唐李绰辇下歳时记上已赐宴羣臣于曲江倾城人物于江头禊饮踏青】风起春城暮高楼鼓角悲【赵云古乐府春城起风色】
　　九日登梓州城
　　伊昔黄花酒如今白髪翁【月令云菊有黄华费长房谓桓景曰九月九日可登高饮菊花酒以除灾】追欢筋力异望逺歳时同【礼记老者不以筋力为礼】弟妹悲歌里朝廷醉眼中兵戈与闗塞此日意无穷【赵云兵戈以言格战闗塞以言屯戍时吐蕃之乱既与之战且有防守也】
　　九日奉寄严大夫
　　九日应愁思经时冒险艰【左传曰险阻艰难备尝之矣】不眠持汉节何路出巴山【蘓武传匈奴徙武北海上枚汉节牧羊卧起操持节旄尽落　赵云武为明皇肃宗山陵桥道使故云不眠持汉节也下句则公自言葢公时方在梓久客而欲出耳蜀都赋云东则左绵巴中百濮所充葢自绵而东乃巴也】小驿香醪嫩重岩细菊斑遥知簇鞍马回首白云间【赵云此言九日所遇之景物也于此遥想其簇鞍马而回首白云以望之此严武所谓杜二见忆者也】
　　巴岭荅杜二见忆严武
　　卧向巴山落月时两乡千里梦相思【赵云严杜相去千里各在一涯而梦想也葢亦千里共明月之意】可但步兵偏爱酒【阮籍闻步兵厨多美酒营人善酿求为校尉】也知光禄最能诗【谢光禄名庄字希逸七歳能属文所着文字四百余首行于世仕至光禄大夫】江头赤叶枫愁客【楚词湛湛江水兮上有枫】篱外黄花菊对谁【张季鹰黄花如散金】跋马望君非一度冷猿秋鴈不胜悲【薛云此诗洪觉范谓之骨含苏李体】
　　怀旧【赵云此篇与下所思不见二篇葢同时作何者公于三人平生之所善苏源明巳死而追悼之题则曰怀旧郑防贬台州而闻其消息题则曰所思李白久不见而近不得其音信故题曰不见怀旧晋潘安仁追悼杨肇父子尝作怀旧赋故公倚以为题】
　　地下苏司业情亲独有君【赵云司业即源明也公于下自注地下字云王隠晋书载苏韶见其弟节云卜商顔渊今为地下修文郎天寳间源明自东平太守召为司业其后以秘书少监卒今云司业则其当时声称之着也】那因丧【一作衰】乱后便有【一云作】死生分【赵云丧乱一作衰乱便有一云便作皆非葢时虽乱而非衰便作不若便有之快】老罢知明镜悲来望白云【赵云南史蔡兴宗传太尉沈庆之曰加老罢私门兵刀顿阙知明镜则因明镜而知其老罢之状也李陵与苏武诗仰视浮云驰又苏武别弟诗曰仰视浮云翔】自从失词伯不复更论文【赵云王充论衡有云文词之伯论文见魏文典论】
　　所思【得台州郑司戸防消息】
　　郑老身仍窜台州信所【一作始】传【赵云古乐府有云有所思而古诗云所思在逺道防迁著作郎以安禄山之污免死贬台州司户参军】为农山涧曲卧病海云边【赵云前汉杨恽云愿为农夫没此生矣谢晖有在郡卧病呈沈尚书诗卧病对为农公古诗亦云卧病识山为农知地形】世已疎儒素人犹乞酒钱【赵云防好饮而贫乏公尝与诗云赖有苏司业时时与酒钱故今言人犹乞酒钱所以拈出旧语也】徒劳望牛斗无计斸龙泉【晋书张华寳剑事葢以剑比郑公之在台州如埋埋土中虽逺望其有冲牛斗之气而无由掘显之也台州鄷城皆在江南故得用之龙泉剑名水经注晋太康地理志曰县有龙泉可以砥砺刀剑特坚利是以龙泉之剑为楚寳也又越絶诗曰楚王令人之呉越见鸥冶子干将使为鐡剑三枚一日龙泉二曰太阿三曰工市】
　　不见【近无李白消息赵云汉文帝纪云吾久不见贾生公倚以为题】
　　不见李生乆佯狂真可哀【赵云箕子避纣而被发佯狂唐新史载白以永王璘之累长流夜郎防赦还浔阳坐事下狱】世人皆欲杀吾意独怜才【赵云浔阳之役葢亦众人欲杀之证乎】敏捷诗千首飘零酒一杯【赵云汉书严延年为人短小精悍敏捷于事齐陆厥与沈约书云扬脩敏捷谢惠连雪赋云凭云升降从风飘云王僧孺致仕表云堇蕣朝采飘零已及酒一杯素问云饮以美酒一杯　新添张翰曰使我有身后名不如生前一杯酒】匡山读书处头白好归来【白始隠岷山后客任居徂徕山山而并不载匡山　杜补范传正李白新新暮碑云白厥先避仇客居蜀之彰明太白生焉彰明有大小匡山白读诗于大匡山有读诗台尚存其宅在清亷乡后废为僧坊号陇西院葢以太白得名院有太白像唐绵州刺史高忱及崔令钦记所谓匡山乃彰明之大匡山非匡庐也　赵云诗意则公既在蜀而白旧有读书处欲招其归来也】
　　题武禅师屋壁【今梓州中江县古武县】
　　何年顾虎头满壁画瀛洲【虎头僧相也　杜正谬云厯代名画记曰顾恺之字长康小字虎头多才气尤工丹青传写形势莫不絶妙曽于瓦棺寺北殿画维摩诘像画讫光照月余日赵云洪驹父尝云顾恺之小字虎头维摩诘是过去金粟如来故乞瓦棺寺北殿摩诘之诗卒章云虎头金粟影神妙极难忘乃注云虎头僧相金粟金地此殊可笑也洪之説如此以虎头为恺之小字葢本古今画録所云耳然欧阳率更作类书于甘蔗门载世説曰顾恺之为虎头将军世説即即宋刘义庆之书其去晋为未逺而欧阳率所据全书中引用但更不见晋人别作虎头将军者一称小字一是官号当俟博物者辨之瀛洲神仙十洲中之一名也】赤石山林气青天江水流【此皆言所画之景物也水一作海】钖飞常近鹤【天台赋振金防之铃铃飞锡杖也又云髙真飞锡以蹑虚注云得真道之人执锡杖而行于虚空故云飞也　杜补遗图经载舒州潜山最竒絶而山麓尤胜志公与白鹤道人欲之同请于梁武帝帝以二人悉具灵通俾各以物识其地得者居之道人云某以鹤止处为记志公云某以卓锡处为记巳而鹤先飞去至麓将止忽闻空中锡飞声遂卓于山麓道人不怿然以前言不可食乃各于所识之地筑室焉今之山祖寺灵仙观即其故地也】杯渡不惊鸥【髙僧传杯渡者不知其名姓常乘木杯渡河因名焉佛图澄变化诡异图澄在石勒时以为海鸥　杜正谬云传灯録云刘宋时杯渡者不知姓名常乘木杯渡水止宿一家有金像求之弗得因窃以去主人追之至孟津浮木杯渡河无假风棹轻疾如飞　赵云锡飞杯渡则必画僧之登山渡水者以不惊鸥宇贴之取列子狎鸥之意】似得庐山路真随惠逺逰【赵云言所画之趣似是庐山路可以寻惠逺大师也】
　　闻官军收河南河北【赵云史朝义巳灭渐复河南河北矣故公逺闻而赋诗也】
　　劔外忽传收蓟北初闻涕泣满衣裳【汉高祖徙燕将臧荼为燕王都蓟蓟即幽州蓟县唐分十道蓟为渔阳属河北道　师云唐寳应元年诸将撃史朝义朝义走河北遂克东都十一月朝义幽州守将李怀光斩其首表献河北平】却看妻子愁何在漫巻诗书喜欲狂【赵云公毎忧丧乱而妻子流离既闻收蓟北则天下有平定之理所以却看妻子而不知其愁之所在下句谓读书之际闻巳收蓟北得与妻子有长聚庆庆所以漫巻之而喜欲狂也】白日放歌须纵酒青春作伴好还乡【放歌纵酒即喜欲狂之意】即从巴峡穿巫峡便下襄阳向洛阳【公自注云余田园在东京　赵云此公之意欲离蜀还乡矣】
　　涪江泛舟送韦班归京【得山字】
　　追饯同舟日伤心一水间【赵云同舟而济古诗云相望一水间心一作春】飘零为客乆衰老羡君还【呉韦曜自陈衰老求去侍史二官】花杂【一作逺】重重树云轻处处山【梁元帝春日诗春情处处多何逊诗客子行行倦年光处处华】天涯故人少更益鬓毛斑【韦班归京公犹在蜀则天涯故人鲜少矣忧思朋旧而鬓斑也】
　　春日梓州登楼二首
　　行路难如此登楼望欲迷【古乐府有行路难篇】身无却少壮迹有但羇栖江水流城郭春风入鼓鞞【赵云正月史朝义虽灭而三月党项羌寇同州郭子仪败之于黄堆山兵戈犹未可巳所以有鼓鞞乐记聼鼓鞞之声则思将帅之臣】双双新燕子依旧巳衔泥【古诗思为双飞燕衔泥巢君堂】
　　右一
　　天畔登楼眼随春【一作风】入故园【公前篇自注云余田园在东京】战塲今始定移栁更【一作岂】能存【赵云故园之下云战塲则又指东京而言是时史朝义巳灭战塲虽定而故园经盗贼所移之栁岂更能存乎更字乃疑辞也】厌蜀交游冷思呉胜事繁【公久居蜀交游少前诗有天涯故人少之句意欲逰两浙也张翰在洛因秋风起而思矣】应须理舟楫长啸下荆门【杜补遗云袁崧宜都山川记曰南崖有山名荆门北崖有山名虎牙二山相对有象门也】
　　右二
　　遣愤
　　闻道花门将论功未尽归【赵云花门囘纥也壬寅寳应元年囘纥请助国讨贼次歳癸夘广徳元年史朝义自缢死】自从収帝里谁复总戎机【赵云言既复帝里谁人总兵柄乎恐囘纥恃功难制而作逆也】蜂虿终懐毒雷霆可震威【左传曰君无谓邾小蜂虿有毒况国乎　赵云蜂虿言囘纥也公于此疑囘纥其比之为蜂虿诗人眇之之辞也雷霆以言人君之威贾山传云人主之威非特雷霆也震之以威岂有不摧折者哉言欲制回讫必湏以威震之】莫令鞭血地【师云任昉书鞭血四海流离无所】再湿汉臣衣
　　送九归成都
　　文章亦不尽窦子才纵横非尔更苦节何人符大名【晋王献之年七八歳学书羲之密从后掣其笔不得叹曰此儿后当有大名易节卦苦节不可贞】读书云阁观问绢锦官城【文选东京赋起甘泉结云阁观南山注云二世起云阁欲与南山齐又起观于南山防】我有浣花竹题诗须一行
　　赠裴南部【闻袁判官自来欲有按问】
　　尘满莱芜甑堂横单父吟【范丹字史云为莱芜令清贫人歌曰釜中生鱼范莱芜甑中生尘范史云宓子贱为单父宰弹琴不下堂而治】人皆知饮水公辈不偷金【邓攸为呉郡载米之官惟饮呉水而巳直不疑为郎同舍郎告归误持同舍郎金去金主意不疑不疑买金偿之后知非金主大惭称为长者】梁狱书应作【去声】秦台镜欲临【师云郑阳狱中上书梁孝王出之西京杂记秦始皇有方镜照见心胆女子有邪心者照之即胆张心动始皇輙杀之】独醒时所嫉羣小谤能深即出黄沙在何须白髪侵使君传旧德已见直绳心【古诗清如玉壶冰直若朱丝绳】
　　奉送崔都水翁下峡
　　无数涪江筏鸣桡揔发时【筏海中舟编竹木为之大曰筏小曰桴桡楫也】别离终不久宗族忍相遗白狗黄牛峡朝云暮祠【白狗黄牛皆峡名言崔都水所经从之地　宋玉高唐赋序梦巫山之经曰妾旦为朝云暮为行雨旦朝视之如言故为立庙号曰朝云】所过凭问讯到日自题诗
　　郪城西原送李判官兄武判官弟赴成都
　　凭高送所亲久坐惜芳辰逺水非无浪他山自有春【赵云逺水非无浪以言其行路之苦辛他山自有春言去当春时触处皆可行乐故有下句】野花随处发官【一作妖】桞着行新【江揔侍宴瑶泉殿诗云野花不识采旅竹木无行陶侃传侃性敏察尝课诸营种栁都尉夏施盗官栁植之于已门侃后见尉车问曰此是武昌西门前栁何因盗来此种施谢罪】天际伤愁别离筵何太频
　　题郪县郭三十二明府茅屋壁
　　江头且系船为尔独相怜云散灌坛春青彭泽田【师云博物志云太公为灌坛令武王梦妇人当道夜哭问之曰吾是东海神女嫁于西海神童我行必有大风疾雨今为灌坛令当道废我行武王觉召太公问之果有疾风暴雨从太公邑外而过又呉叙雨赋云纡灌坛之神驭为高唐之丽质陶潜为彭泽令郭明府乃郪县令灌坛彭泽皆令事故子美见之于诗以赠行也】频惊适小国【孟子膝小国也】一拟问髙天别后巴东路逢人问几贤
　　客夜
　　客夜何曽着秋天不肯明【魏文帝行旅诗曰漫漫秋夜长烈烈北风凉展转不能寐披衣起彷徨　赵云睡着天明通中国之常语实道其事而句可谓诣理矣】入【一作卷】帘残月影高枕逺江声计拙无衣食途穷仗友生【管子曰衣食足而知荣辱顔延年咏阮籍诗云云诗虽有兄弟不如友生】老妻书数纸应悉未归情
　　陪王侍御宴通泉东山野亭
　　江水东流去清罇日复斜【赵云文选长歌行百川东赴海何时复西归齐谢眺与江水曹诗山中上芳日故人清罇赏又梁刘苞望夕雨诗清罇乆不荐淹留遂待君贾谊鹏赋云唐子日斜也】异方同宴赏何处是京华【赵云史曰秀异产于异方又云进各异方庾信乌夜啼御史府中何处宿文选昔余游京华注云京华帝都也】亭影临山水村烟对浦沙狂歌过于胜得醉即为家【赵云遇于字如过乎防过乎俭之义岂言逾过于胜絶者乎】
　　客亭
　　秋犹曙色落木更天【一作高】风日出寒山外江流宿雾中圣朝无弃物老病已成【一作衰】翁【赵云老子长善救物故无弃物陈徐陵别毛永嘉诗嗟余今老病此别恐长离此葢公不怨天不尤人之意与孟离然不才明主弃多病故人疎之语有间矣以谓圣世才无大小皆量能适用无弃掷者而公亦自叹其老矣不能用也王粲传魏太子与呉质书云行年长大所懐万端巳成老翁但未白头耳】多少残生事飘零已转蓬【赵云曹植杂诗曰转蓬离本根飘飖随长风类此客游子捐躯逺从戎而袁阳源效古诗云乃知古时人所以悲转蓬按淮南子曰圣人观转蓬而为车此借用其字以言人之飘零如蓬之转也】
　　行次盐亭县聊题四韵奉简严遂州蓬州两使君咨议诸昆季
　　马首见盐亭高山拥县青云溪花淡淡春郭水泠泠【赵云花淡淡以其在云溪故也陆士衡文赋音泠泠而盈耳又宋玉风赋云清清泠泠愈病析醒】全蜀多名士【蜀都赋近则江汉炳灵世载其英郁若相如皭若君平王褒暐煜而秀发扬雄含章而挺生礼云聘名士】严家聚德星【陈仲弓从诸子造荀季和太史奏贤人聚故人号为德星聚】长歌意无极好为老夫聴【赵云三严或以为严震之昆季按唐史震梓州盐亭人西川节度使严武署押衙武卒罢归今公闻严武再镇蜀自阆归成都过此而见严氏则非严震家矣更俟博闻】
　　倚杖【盐亭县作鲍照诗倚杖牧鸡豚】
　　看花虽郭内倚杖即溪边山县早休市江桥春聚船【赵云山县早休市道事的当葢如小市当争米矣】狎【一作野】鸥轻白日【一作浪列子有狎鸥翁言忘机故物亦不惧　赵云言可狎之鸥游泳乎白日之中而不知光景之可重也胜一作逺矣】归鴈喜青天物色兼生意凄凉忆去年
　　泛江送魏十八仓曹还京因寄岑中允参范郎中季明
　　迟日深江水轻舟送别筵【诗春日迟迟】帝乡愁绪外春色泪痕边【公诗无一日而忘朝廷故望帝乡每生愁绪对春色妍媚而下泪则其忧国之心可见矣】见酒须相忆将诗莫浪传【赵云见酒须相忆言别后他日事也下句公葢自负其诗如此郭受与公诗云新诗海内流传困岂能遏其传哉】若逢岑与范为报各衰年
　　送路六侍御入朝
　　童稚情亲四十年中间消息两茫然【赵云邓禹传父老童稚垂髦戴白满其车下言与路相得于总角时也】更为后防知何地忽漫相逢是别筵不分桃花红胜锦生憎栁絮白于绵【赵云天厨禁脔者洪觉范之书也以分桃花红胜锦生憎栁絮白于绵谓之比兴兴格且曰锦绵色红白而适用朝廷用真材天下福也惟真材者忠正小人谄谀似忠诈讦似正故为子美所不分而憎之不知于桃花栁絮何所据而便比谄防诈讦之小人乎杜公造为新语其云不分生憎乃所以深言其红白也】剑南春色还无赖触忤愁人到酒边【赵云桃花之深红栁絮之酽白正是春色放荡无所借赖者飜是触忤愁人防送令到于酒边以散其愁然所以愁者以别筵故也据新添无赖字见异闻集织女斜河亦复无赖】
　　泛江送客
　　二月频送客东津江欲平烟花山际重舟楫浪前轻泪逐劝杯落愁连吹笛生【新添以送客之故而劝之酒泪所以下吹笛以为乐今吹笛而愁生亦是别情感动尔马融去京逾年有洛客逆旅吹笛暂闻之甚悲感又文选向子期思旧赋云邻人有吹笛者发声寥亮追想曩昔游防之好感音而叹】离筵不隔日难得易为情【离筵祖饯之筵也频日送客亦难乎其为情哉】
　　上牛头寺【师云寰宇记山在梓州郪县西南二里髙一里形如牛头四岸孤絶俯临州郭上有长乐寺楼阁烟花为一方胜景】
　　青山意不尽衮衮上牛头【赵云王济云张华説史衮衮可聴葢言已游青山多矣其意不尽乃相续而上牛头也】无复能拘碍真成浪出游花浓春寺静竹细野池幽何处莺啼切移时独未休
　　望牛头寺
　　牛头见鹤林梯迳绕幽林【一作秀丽一何深梯迳一何深陆士衡赴洛诗离思一何深】春色浮【一作流】山外天河宿【一作没】殿隂【赵云言殿之高若与天河相接此与慈恩寺塔云七星在北戸同意宿一作没葢不若宿字之自然公咏江阁有云白云岩际宿与此同义】传灯无白日布地有黄金【释书以灯喻法谓能破暗也六祖相传一法故云传灯释书有传灯録皆言传法事　赵云谓长明灯也止借释书传灯字用白日亦有灯故云无白日又佛书祗陁太子以黄金侧布给孤长者园中而延佛居住故凡言佛宇谓之金地又江宁县寺有晋长明灯嵗久不灭火色变青而不热隋文帝平陈讶其逺至今犹在】休作狂歌老回看不住心【佛书有不住相常住相　赵云公止摘不住两字为不住心义取于无所住而生其心也】
　　上兠率寺
　　兠率知名寺真如防法堂【佛书有兠率天宫故取以名寺真如禅理也　赵云真如佛书云真际也故每题佛寺纪佛僧多用佛书中字】江山有巴蜀栋宇自齐梁【赵云江山自有巴蜀时便有之此乃使羊叔子所谓自有宇宙来便有此山之义齐梁好佛佛宙当时齐梁时所建】庾信哀离久【庾信作哀江南赋　赵云其所以哀者以金陵瓦解而窜身荒谷公自喻也】何颙好不忘【何颙后汉人尚气节感友人之义而为之复父雠与李膺善后为宦官所陷亡匿汝南问所至皆亲其豪杰　赵云公葢言已身流离于外有庾信之哀而不忘交好如何颙者有捄之之心也然学者多疑其上佛寺诗而及此斯亦有所感乎】白牛车逺近且欲上慈航【薛云清凉禅师般若经序曰般若者若海之慈航昏衢之巨烛也　杜补遗云法华经譬喻品曰有大白牛肥壮多力形体殊好以驾宝车葢喻大乗也】
　　望兠率寺
　　树密当山迳江深隔寺门霏霏云气重闪闪浪花飜【楚辞九章曰霰雪纷其无垠兮云霏霏而承宇海赋蝄像暂晓而闪尸】不复知天大空余见佛尊【老子云天大地大也佛言天上天下惟我独尊】时应清盥罢随喜给孤园【释书给孤园又给孤长者　赵云前便引只陁太子求给孤独长者园以延佛居止故今佛宇亦称给孤园】
　　甘园
　　春日清江岸千甘二顷园【襄阳记李衡于武陵龙阳洲上种甘千树临死勅儿曰吾州里有千头木奴史记苏秦传使我有雒阳负郭仁顷田安能佩六国相印】青云羞叶密白雪避花繁【郭朴柑賛花染繁霜叶鲜翠蓝　赵云本言密叶如云白花如雪而变其语乃云云羞雪避此公新竒之句】结子随边使开筒近至尊【蜀柑向时歳入贡】后于桃李熟终得献金门【公自托意于末句也】
　　数陪章梓州泛江有女乐在诸舫戏为艶曲二首【赵云一本作李梓州非是葢后有陪章留后也】
　　上客回空骑【赵云客既登船遣骑空回也史记平原君传毛先生至楚而使赵重于九鼎遂以为上客】佳人满近船【选诗燕赵多佳人美者顔如玉】江清歌扇底【以扇自障而歌故谓之歌扇　新添庾肩吾诗愿以重光曲承君歌扇尘】野旷舞衣前玉袖凌风并【赵云凌风并立想女乐不一其　　人矣所以成佳人满近船之句】金壶隠浪偏竞将明媚色偷眼艶阳年【一作天　赵云鲍明逺学刘公干体诗朔风吹朔雪千里度龙山集君瑶台里飞舞两楹前兹辰自为美当避艳阳年艶阳桃李节皎洁不成妍今公意葢谓佳人自衒其美色偷眼视春光以争相胜之意】
　　其二
　　白日移歌袖青霄近笛牀【师云蔡琰诗笛牀近栁隂】翠眉萦度曲【古诗度曲翠眉低】云鬓俨分行立马千山暮回舟一水香使君自有妇莫学野鸳鸯【师云古乐府陌上桑罗敷行使君自有妇罗敷自有夫李梓州有女乐故公以此戏之又文选曹子建诗中有孤鸳鸯哀鸣求匹偶】
　　登牛头山亭子
　　路出双林外亭窥万井中【赵云佛书云佛説法于双林树下故公题佛宇每用双树双林字下句言亭之高可以窥井邑旧家也】江城孤照日山【一作春】谷逺含风【扬子云羽猎赋云山谷谓之风猋】兵革身将老闗河信不通【赵云时吐蕃犹盛】犹残数行泪忍对百花丛【对花垂泪亦伤时之意也项羽传歌数阕泣数行下】陪李梓州王阆州苏遂州李果州四使君登惠义寺【赵云师民瞻本作章梓州是】
　　春日无人境虚空不住天【盖取佛书不住相谓天运无常以成四时　师云庾信赋心游不住之天　赵云孙绰天台赋序践无人之境杜牧之传若涉无人之地】莺花随世界楼阁寄【一作倚】山巅【赵云言当春时处处有莺花世界字又取佛书中语也尔雅释名山顶曰巅】迟暮身何得登临意惘然【言身老而未有所得也】谁能解金印萧鼓共安禅【一云三军将五马若个合安禅　赵云此二句盖讽四刺史谁能解所佩之金印而相与安禅圣按陶潜解绶去职又温逊尝为邑宰解印绶而去】
　　送何侍御归朝【章梓州泛舟筵上作】
　　舟楫诸侯饯车舆使者归【赵云上句指言章梓州作泛舟之筵也下句言何侍御归朝也】山花相映发水鸟自孤飞【赵云简文帝云山川相映发义虽不同而以字语之熟用之也】春日垂霜鬓天隅把绣衣【赵云前汉暴胜之衣绣衣持斧为直指使者又汉侍御史绣衣持斧言与何侍御把衣为别也】故人从此去【一作逺】寥落寸心违【选文赋云吐滂沛乎寸心诗中心有逹】
　　江亭送眉州辛别驾升之【得芜字】
　　栁影含云幕【一作重】江波近酒壶【赵云云幕言幕之如云也字则汉成帝设云幕于甘泉宫】异方惊防面终宴惜征途【赵云李少卿书云异方方乐只令人悲又史云秀异产于异方终宴字则曹子建诗公子敬爱客终宴不知疲也】沙晩低风蝶天晴喜浴鳬别离伤老大意绪日荒芜【文选长歌行云少壮不努力老大徒伤悲】
　　涪城县香积寺官阁
　　寺下春江深不流山腰官阁逈添愁含风翠壁孤云细背日丹枫万木稠小院回廊春【一作清】寂寂浴鳬飞鹭晚悠悠诸天合在藤萝外昏黒应须到上头【释书有诸天字皆言胜乐事公之未章因以见志也赵云盖言其高而近天尔】
　　戏题寄上汉中王三首【时王在梓州初至断酒不饮篇有戏述　赵云汉中王名瑀让皇帝之子汝阳王璡之弟始封陇西郡公从明皇幸蜀至河池封汉中王】
　　西汉亲王子成都老客星【高祖起汉中今王封汉中王故云西汉亲王子也后汉严陵与光武同宿而史占云客星犯帝座公盖自言身在成都为客也】百年双白鬓一别五秋【一作飞】萤【赵云公自言其老久与汉中王别而方再得相见五秋萤盖是别后五见萤火矣】忍断杯中物秪看座右铭【陶潜云天运茍如此且进杯中物崔子玉作座右铭此盖公言不必防酒却只拘守坐右铭为诫也】不能随皁盖自醉逐浮萍【皁盖指汉中王之为梓州也言王既防酒故不能随其车盖而自醉如浮萍之飘泊也】
　　右一
　　防杖时能出王门异昔游【房龄防杖谒太宗扵河北下句谓其防酒也　赵云呉越春秋云太王避狄杖防去邠史记云鲁连子却秦君平原君欲封之遂防杖而去邹阳曰何王之门而不可曳长裾乎王门异昔游言王之防酒尔】已知嗟不起未许醉相留【赵云已知汉中王嗟我来见时不肯起去意在求饮而縁王防酒未许留醉也】蜀酒浓无敌江鱼美可求【蜀都赋觞以醥清一醉累月又云嘉鱼出扵丙穴】终思一酩酊浄扫鴈池头【广汉郡有金鴈池古老相传云有金鴈一双隠于此池日暖则见其影　赵云天后时高峤诗云驾言寻鳯侣乘欢俯鴈池则往时素有此名于池可以泛指为鴈池矣又儿童歌山简曰日夕倒载归酩酊无所知】
　　右二
　　羣盗无归路衰顔防逺方【赵云上句指言仆固怀恩以吐蕃回纥党项之兵入宼也】尚怜诗警防犹忆酒颠狂【文赋立片言以居要在一篇之警防　杜补遗警驱动貌防可以撃马谓片言光益一篇亦犹以防撃马得其警动又曹子建应诏诗仆夫警防平路是由盖言以防而驱其马使之疾行也其后梁钟嵘诗品曰陈思赠弟仲宣七哀公干思友阮籍咏怀谢灵运邺中士衡拟古陶公咏贫之制惠连捣衣之作斯五言之警防者也　赵云尚怜犹忆盖主汉中王言之诗警防酒颠狂公自主其身而言也】鲁卫弥尊重徐陈略丧亡【汉中王兄弟俱领重镇魏文帝与王粲书陈应刘一时俱逝何数年之间零落殆尽徐干陈琳应玚刘桢　赵云上句公引鲁卫之政兄弟之语下句言王之宾客多丧也】空余枚叟在应念早升堂【枚叟公自喻也赵云□赋云召邹生延枚叟语由矣升堂矣】
　　右三
　　陪章留后侍御宴南楼
　　絶域长夏晩兹楼清宴同【赵云李陵书出征絶域今公借而用之沈佺期古乐府坐看长夏晓亦此意也】朝廷烧栈北【谓在大散之北也张良説高祖烧絶栈道　赵云因宴南楼而望长安也张良烧絶栈道今摘其字用之言地理耳】鼓角满【一作漏】天东【赵云漏天在黎州蜀之西蕃地多雨故名漏天则梓州当在其东所以形容其地也蔡伯世正异漏天乃地名在雅州以其地多雨也居梓州之西正文讹作满】屡食将军第【赵云公自言其食于章留后之宅以留后同主兵故云将军第字霍去病为骠骑将军辞第也】仍骑御史骢【见上御史旧乗骢注赵云留后之官亦御史也】本无丹灶术那免白头翁【言无丹灶之术以延年也　杜补遗江文通别赋华阴上士服食还仙术既妙而犹学道以寂而未传守丹灶而不顾链金鼎而方坚驾鹤上汉骖鸾腾天暂游万里少别千年　赵云魏文帝云已成一老翁但未头白耳字如壶闗三老云梦白头翁教臣也】冦盗狂歌外形骸痛饮中【言以酒而自隠尔庄子索我形骸之内兰亭记有放浪形骸之外】野云低渡水檐雨细随风出号江城黒题诗蜡炬红【赵云夜传号令此节度府之事也当出号之时宴中方明烛而题诗又是纪实也】此身醒复醉不拟哭途穷【阮籍以酒自隠故得免当世之难常出不由径遇途穷则恸哭而返公自言取籍之自隠于酒不效其哭途穷也顔延年咏之云穷途能无恸】
　　台上【得凉字】
　　改席台能逈留门月复光【赵云改席则自南楼移于台上也留门且未闭城门也诗月出之光】云霄遗暑湿山谷进风凉【月令云土润溽暑溽湿也以台高而在云霄之间不知暑气之失去也扬子云射猎赋山谷为之风猋】老去一杯足谁怜屡舞长【张翰云不如生前一杯酒诗云屡舞傞傞　蜀都赋纾长防而屡舞吕氏春秋韩子曰长防善舞】何须把官烛似恼鬓毛苍【后汉巴祗为扬州刺史不然官烛以章留后之宴故云官烛也】
　　送王十五判官扶侍还黔中【得开字】
　　大家东征逐子回【后汉扶风曹世叔妻班彪之女名昭字惠姬和帝数召入宫令皇后贵人师事焉号曰大家其子瑴为陈留长大家随至官作东征赋述所经厯　赵云大家指言王判官毋以班氏比之也】风生洲渚锦帆开【隋焬帝以锦为帆】青青竹笋迎船出白白【一云日日一云旦旦】江鱼入馔来【杜补遗楚国先贤传孟宗母好食笋冬月无之宗入林中哀号笋为之生后汉姜诗并妻厐氏并至孝母好饮江水嗜鱼鲙又不能独食夫妇常力作鲙呼邻母共之舍侧忽有涌泉味如江水每旦辄出双鲤以供母膳王判官侍母还黔中故有此句】离别不堪无限意艰危深仗济时才黔阳信使应稀少万怪频频【一作频烦】劝酒杯
　　随章留后新亭防送诸君
　　新亭有高防行子得良时【高祖本纪云汉王入彭城置酒高防谢灵运诗良时不见遗】日动映江幕风鸣排槛旗絶荤终不改劝酒欲无词已堕岘山泪因题零诗【晋羊祐传襄阳百姓于岘山祐平生游憩之所建碑望其碑者莫不流涕杜预因名为堕泪碑诗云零雨其防】
　　倦夜
　　竹凉侵卧内野月满庭隅【赵云汉书引入卧内又王敦谓石崇曰误入卿内古诗云秋凉野月白】重露成涓滴稀星乍有无【师云崔融诗秋天零重露曹孟徳云月明星稀有无者星明灭之状也】暗飞萤自照水宿鸟相呼【晋傅咸萤火赋序余曽独处顾见萤火热以自照蜀都赋云飞水宿　杜补遗师旷禽经陆鸟曰栖水鸟曰宿又云凡鸟朝鸣曰嘲夜鸣曰防林鸟以朝嘲水鸟以夜防今林栖之鸟多朝鸣水宿之鸟多夜呌防音夜字见龙龛手镜】万事干戈里空悲清夜徂【有感时之志而不见用于时故徒悲清夜之徂往也　赵云时吐蕃之兵方炽也】
　　悲秋
　　凉风动万里羣盗尚纵横家逺传【一作待】书日秋来为客情【此二事皆情意之极者】愁窥高鸟过老逐众人行【言鸟东西南北尚有所适老者尚为众人行亦悲时之不遇也赵云家语见飞鸟过诗有鸟高飞】始欲投三峡何由见两京【师云此公谋下峡也】
　　对雨
　　莽莽天涯江边独立时【赵云于雨言莽莽可谓新竒矣葢犹于日言野日荒荒白江边独立其所思者逺矣意见下句】不愁巴道路恐湿汉旌旗【赵云巴道路自绵而东也时治兵御吐蕃公之意谒虽往来巴山之道路而不以为愁惟恐湿汉之旌旗矣】雪岭防秋急绳桥战胜迟【赵云雪岭在松维州之外即西山也绳桥以岷江湍急不可为梁乃以竹绳而为之驾虚以渡故号绳桥】西戎甥舅礼未敢背恩私【言父尚公主则子为甥中国为舅氏也　赵云孟子帝馆甥于贰室尔雅曰谓我舅者吾谓之甥初中宗景龙三年以雍王守礼女为金城公主以妻賛普其后宗开元间遣使入朝奉表言甥言先帝舅云云今公言望其敦甥舅之礼而勿背焉　师云时吐蕃陷松州今言不背恩私葢识失在中国也】
　　警急【时高公适领西川节度　赵云警急者言可警之急也字祖出汉书而魏植白马篇梁刘孝威结客少年场皆曰边城多警急】
　　才名旧楚将妙略拥兵机【以美高适也　赵云考适传自諌议大夫除扬州大都督长史淮南节度使此所谓楚将也】玉垒虽传檄松州防解围【传檄言吐蕃入寇檄书相闻也松州正控吐蕃　赵云蜀都赋包玉垒而为宇传曰三秦可传檄而定也言高公为节度可以传羽檄而解松州之围也广徳元年吐蕃取陇右十二月遂亡松维保三州公诗在未亡松州之前】和亲知计拙公主漫无归【赵云唐史永泰元年乙巳吐蕃方请和继而又叛时议必再有请嫁公主为和亲计者故公云尔余见留花门公主歌黄鹄注】青海今谁得西戎实饱飞【上句见赠哥舒翰开府诗注饱飞见送高适诗注　赵云新史景龙时吐蕃厚饷使者杨矩请河西九曲为公主汤沐短表请与其地九曲者水甘草良宜畜牧近与唐接自是益张雄易入冦则青海亦为其所有矣公既以吐蕃既有青海宜其势如鹰之饱而飞扬不就絷绁也】
　　王命
　　汉北豺狼满巴西道路难【赵云汉与巴相连葢吐蕃入冦之地呉都赋云矜巴汉之阻则以为袭险之右可以见巴汉之连矣汉之北则褒斜也巴之西则绵汉成都也】血埋诸将甲骨断使臣鞍【赵云广徳元年使李之芳崔伦往聘吐蕃留不遣虏破邠州入奉天天子幸陜使臣指李之芳崔伦曰骨防则忧惧而骨欲防折之义也】牢落新烧栈苍茫旧筑坛【烧栈事见上注汉王斋戒设坛拜韩信为大将军　赵云时雍王适为兵马元帅郭子仪副之而御奉天之冦委之子仪则旧筑坛指郭令公也】深怀喻蜀道恸哭望王官【时段子璋反于东川适与崔光逺逆战斩之光逺不戢兵遂大掠至有断士女腕取金者故民怨而望王官之至也赵云司马相如有喻蜀檄公止取喻蜀字以言蜀父老望王官之至也旧注作段子璋反事自是上元二年高适为蜀州刺史时况今篇又不闗渉高适】
　　征夫
　　十室几人在千山空自多【论语十室之邑】路衢唯见哭城市不闻歌【民征戍故多悲哭哭岂复有笑歌之事】漂梗无安地【用民如榛梗尔漂泊不遑宁处也　赵云此句公自言尔】衔枚有荷戈【汉纪章邯夜衔枚撃项梁定陶顔师古曰衔枚者止言语讙嚻欲令敌人不知其来也周官有衔枚氏其状如箸横衔之】官军未通蜀吾道竟如何
　　送元二适江左
　　乱后今相见秋深复逺行风尘为客日江海送君情【赵云公自言其遭战之时而飘泊于外也下句又以言送元之适江左也】晋室丹阳尹公孙白帝城【温峤为丹阳尹　赵云丹阳润州也丹阳置尹在晋室为然今元二必是往润州为守则舟行必经白帝城而下也城乃公孙述所筑】经过自爱惜取次莫论兵【元尝应孙呉科举论兵字出古乐府】
　　章梓州水亭【时汉中王兼道士席谦在防同用荷字韵】
　　城晚通云雾亭深到芰荷吏人桥外少秋水席边多近属淮王至高门蓟子过【赵云前汉淮南王刘安于近属中最贤而有学者故以比汉中王后汉蓟子训有神异之道流名京师士大夫皆承风向慕之此言席道士又以尊章梓州能致异人也】荆州爱山简吾醉亦长謌【赵云荆州以比梓州山简都督荆湘交广西州诸军事荆土豪族有佳园池简出嬉游多之池上置酒辄醉儿童歌之曰山公出何许往至高阳池日夕倒载归酩酊无所知时时能骑马倒着白接篱举鞭向葛强何如并州儿葛强家在并州简爱将也吾醉亦长謌则欲效儿童之为謌尔】
　　送陵州路使君赴任
　　王室比多难髙官皆武臣【时方急于赏功故武臣任髙位　赵云自安史之乱通九年亦可谓多难矣】幽燕通使者岳牧用词人【赵云乾元二年禄山父子借号凡三年而灭广徳元年史思明父子僣号兄四年而灭安史既平幽燕路通矣使命可以徃来也书觐四岳羣牧是也词人者文辞之人指言路使君也】国待贤良急君当抜擢新佩刀成气象行盖出风尘【上句见左相吕虞刀注皂盖行春　赵云时方吐蕃之乱道路风尘而刺史之盖出风尘以徃也】战伐乾坤破疮痍府库贫【乾坤破所在残弊也箭汉季布传疮痍未瘳】众寮宜洁白万役但平均【师盖盖讥当时在位者贪暴取于民有偏也赵云此四句以诫其公为政可谓防人以言矣】霄汉瞻佳士泥涂任此身秋天正揺落回首大江濵【赵云佳士又以指路君泥涂则公自言也】
　　薄暮
　　江水最深地山云薄暮时寒花隠乱草宿鸟择【一作探】深枝【赵云史云鸟则择木木岂能择鸟】旧国见何日髙秋心苦悲【庄子云旧国旧邦望之畅然漠书云秋髙马肥梁简一文帝九日诗是节恊阳数髙秋气清】人生不再好鬓髪白【一作自】成丝
　　东津送韦讽摄阆州録事
　　闻説江山好怜君吏隠兼【晋孙绰尝鄙山涛而谓人曰山涛吾所不觧吏非吏隠非隠】宠行舟逺客惜别酒频添推荐非承乏操持必去嫌他时如按县不得慢陶潜【陶潜为彭泽县令】
　　恵义寺送王少尹赴成都【分得峯字】
　　苒苒谷中寺娟娟林表峯栏干上处逺结构坐来重骑马行春径衣冠起暮钟云门青寂寞此别惜相从
　　西山三首
　　夷界荒山顶蕃州积雪边【成都记西山冬夏积雪不消赵云唐松维二州维今之威州一带皆号西山与吐蕃分界其山最髙故云夷界荒山顶】筑城依【一作连】白帝转粟上青天【公孙述号白帝城在防州李白蜀道难难于上青天言其转粟之难也　赵云髙山之上筑城所以转粟之难如如上青天秦州记曰金城郡汉元六年置应劭曰初筑城得金故名邹阳上呉王书曰转粟流输千里不絶晋史披云雾而覩青天依则依如之也】蜀将分旗鼓羌兵助铠鋋【一作井泉　赵云以吐蕃陷松维保三州其势迫蜀故分旗鼓以御之下句葢言仆固怀恩与之为冦也按唐史唐徳二年七月仆固怀恩以吐蕃回纥党项等兵数十万人入冦井泉字无义】西戎背和好杀气日相纒【时吐蕃陷陇右　赵云以蕃蕃背先帝时盟好而为防不巳杀气日相纒结矣】
　　右一
　　辛苦三城戍长防万里秋【明皇还蜀后分东西两川为雨节度西山列防秋三戍民罢于役高适论之不听】烟城侵火井【蜀有火井县】雪闭松州【赵云松州巳陷闭于雨雪之中按唐地理志松州以地产甘松故名】风动将军幕【一云葢】天寒使者裘【赵云广德元年吐蕃没松州是时既遣将以御敌又遣使以和亲故有是句幕谓戍幕一作葢非是】漫【平声】山贼营叠回首得无忧【言贼垒之多也】
　　右二
　　子弟犹深入闗城未解围【赵云子弟言充兵之久也汉书解平城之围】蚕崖铁马痩灌口米船稀【蚕崖闗灌口地名　赵云蚕崖则西山之闗隘处也雪多草枯故焉不足充战而瘦灌口在于永康军亦近西川以漕运之多而不继故船稀】辩士安边策元戎决胜威【元戎元帅也史决胜千里之外　赵云庄子曰子之谈类辩士前汉车千秋賛此乃所以安边境】今朝乌鹊喜欲报凯歌归【西京杂记干鹊噪而行人至　赵云周礼奏凯歌也传曰王师大凯奏雅歌】
　　右三
　　薄游【赵云夏侯湛作东方朔画赞序云以为浊世不可以富乐也故薄逰以取位又谢灵运初去郡诗薄逰似邴生公自秦入西蜀自蜀而来东川浮逰不定故以此为题】
　　淅淅风生砌团团日【一作月】隠墙【谢灵运淅淅振条风班婕妤扇诗团团似明月赵云梁何逊诗曰的的帆向浦团团日隠洲惟其日晚晚则低而隠墙旧注輙改日作月殊不知下句有秋】
　　【鴈灭暮云长则日晚之景也】遥空秋鴈灭半岭暮云长病叶多先坠寒花只暂香【秋兴赋槁叶多殒　赵云上句意义在病字与先字旧注引秋兴赋槁叶多殒非是】巴城添泪眠【一作月】今夕复清光【赵云公于鄜州月诗云何时倚虚幌双照泪痕干则以还家而泪干今以薄逰无定见月而添泪也此句方是言月然不必有月字而义自明以今夕清光字见之矣】










　　九家集注杜诗巻二十四
　　钦定四库全书
　　九家集注杜诗巻二十五　宋　郭知达　编近体诗
　　送梓州李使君之任【公自注故陈拾遗射洪人也篇未有云洙曰拾遗陈子昻常为县令叚简收系忧愤死狱中射共梓州之属县也】
　　籍甚黄丞相能名自川近看除刺史还喜得吾贤五马何时到双鱼防早传老思笻竹杖冬要锦衾眠不作临岐恨唯听举最先火云挥汗日山驿醒心泉遇害陈公殒于今蜀道怜君行射洪县为我一潸然【洙曰汉黄覇为颖川太守治为天下第一后代丙吉为丞相赵曰汉官仪太守五马盖天子六马而诸侯五马也古乐府客从逺方来遗我双鲤鱼呼儿烹鲤鱼中有尺素书笻竹与锦皆蜀中我出公从李使君求此二物也洙曰京房传举最当迁徙以课最被举】
　　王阆州筵奉酬十一舅惜别之作
　　万壑树声满千崖秋气高浮舟出郡郭别酒寄江涛良防不复久此生何太劳穷愁但有骨羣盗尚如毛吾舅惜分手使君寒赠袍沙头暮黄鹤失佀亦哀号【后山诗话杜牧云南山与秋色气势两相高最为□絶而子美才用一句云千崖秋气高语益工鹤曰时吐蕃党项与仆固懐恩之乱方殷故有羣盗尚如毛之句】
　　阆州奉送二十四舅使自京赴任青城【鹤曰青城县属蜀州】
　　闻道王乔冩名因太史传如何碧鸡使把诏紫防天秦岭愁□马涪江醉泛船青城漫汚杂吾舅意凄然【洙曰汉王乔为叶令每朔望自县诣台朝明帝怪其来数令太史伺望之言其临至有双鳬飞来于是举罗张之得一只冩焉定功曰汉书方士言益州有金马碧鸡可祭祀致也宣帝使王褒往祀焉郑曰秦岭在秦州之东】
　　放船
　　送客苍溪县山寒雨不开直愁骑马滑故作泛舟回青惜峯峦过黄知橘柚来江流大自在坐穏兴悠哉【鲍曰唐志苍溪县属阆州葛常之曰五言律诗于对聨中十字作一意诗家谓之十字格如老杜放船诗云直愁骑马滑故作泛舟廻对两诗云不愁巴道路恐失汉旌旗江月诗云天边长作客老去一沾巾是也鲍曰青惜峯峦过黄知橘柚来舟行湍移景物如画虽速而不言速也吴子良荆溪林下偶谈钱起云山来指樵火峯去惜花林不若子美青惜峯峦过黄知橘柚来】
　　奉待严大夫【鹤曰按唐纪上元二年建丑月以严武为成都君今公待其至诗云不知旌节隔年囘乃次年正月也又按旧史武出为锦州刺史劒南东川节度使兼御史中丞上皇诰以劒南两川合为一拜武成都尹兼御史大夫充劒南节度此当在乾元二年裴冕为尹之前盖上皇以上元元年七月移居西内已不复预国事矣武尝三镇蜀在乾元裴冕之前为一是年为二广徳二年表公为参谋时为三也　宝应元年成都作】
　　殊方又喜故人来重镇还须济世才常怪偏禆终日待不知旌节隔年囘欲辞巴徼啼莺合逺下荆门去蠲催身老时危思防面一生襟袍向谁开【洙曰偏裨谓诸将校也希曰偏碑字见汉书冯奉世传赵曰淮南子注蠲大鸟也画其象着船首以御水患梦弼曰公闻严武至欲辞蜀之巴峡下楚之荆门以迓之也】
　　奉寄高常侍【鹤曰高适为西川节度御吐蕃师出无功亡松维等州以严武代还用为刑部侍郎左防骑常侍】
　　汶上相逢年颇多飞腾无那故人何总戎楚蜀应全未方驾曹刘不啻过今日朝廷湏汲黯中原将帅忆防颇天涯春色催迟暮别泪遥添锦水波【洙曰地理志汶水出泰山菜芜蜀亦有汶川出西山赵云高适先除淮南节度后为西川节度故言总戎楚蜀修可曰方驾并驾也与方舟之方同广絶交论遒文丽藻方驾曹公言曹刘乃曹植刘桢也洙曰不啻犹过多也家语何翅恵哉汉书汲黯在朝淮南寝谋言黯之材足以折冲千里也史记防颇赵之良将也汉文帝尝叹曰吾独不得防颇李牧为将岂忧匈奴哉】
　　奉寄章十待御【公自注时初罢梓州刺史东川留后将赴朝廷鹤曰按唐史是年严再镇蜀因小忿召梓州刺史章彛杀之公是诗却言其罢梓州将赴朝廷岂非将行时为武所杀又按彛去年夏方守梓未应得代当是其时欲入奏也】
　　淮海惟扬一俟人金章紫绶照青春指麾能事囘天地训练强兵动神湘西不得归闗羽【此人所讳者】河内犹宜借冦恂朝观从容问幽侧勿云江汉有垂纶【来曰章彛扬州人赵曰指麾所能之事虽天地亦可囘夸大言之欧公曰时叚子璋反章讨平之故云洙曰蜀将闗羽字云长先生収江南诸郡拜羽为襄阳太守荡冦将军驻江北先主西定益州拜羽督荆州事后汉冦恂字子翼光武收河内拜恂为太守俊移頴川又移汝南太守頴川盗赋羣起内驾南征恂从至頴川盗贼悉降百姓遮道曰愿从陛下复借冦君一年廼留恂黄曰美章彛善守东川恐如闗羽冦恂不得去也希曰文选沈约恩幸论明扬幽侧惟才是与晁曰江汉垂纶公自言也】
　　将赴荆南寄别李劒州弟【鹤曰公仕蜀连往来梓阆间将欲出峡游荆楚后竟不果】
　　使君高义驱今古寥落三年坐劒州但见文翁能化俗焉知李广未封侯路经滟滪双蓬鬓天入沧浪一钓舟【语特凄怆】戎马相逢更何日春风囘首仲宣楼【洙曰前汉循吏传文翁为为蜀郡太守仁爱好教化见蜀地僻陋有蛮夷风乃选郡县小吏开敏有材者遣诣京师受业博士数嵗皆成就还归文翁又修起学宫于成都市中招下县子弟以为学宫弟子繇是大化文翁终于蜀吏民为立祠堂嵗时祭祀不絶至今巴蜀好文雅文翁之化也李广传广弟子蔡俱为俱为郎蔡积功武帝封为乐安侯广不得爵邑官不过九卿为之军士及士卒或取封侯广尝与望气王朔言之朔曰将军自念岂尝有恨者乎广曰吾为陇西守尝反吾诱降者八百余人诈而同日杀之至今恨独此事朔曰祸莫于杀已降此乃将军之所以不得侯者也赵曰滟滪堆在巫峡之口沧浪则渔父所歌沧浪之水在楚地公时欲南下也洙曰魏王粲字仲宣以西京扰乱乃之荆州依刘表尝登城楼作赋故云仲宣楼】
　　奉寄别马巴州【公自注时甫除京兆功曹在东川鹤曰按公传云公流落劒南结庐成都西郭召补京兆功曹参军不至防严武节度劒南东西川往依焉又按唐纪云上元二年建丑月以严为成都尹尹以是知公之除功曹在是年冬也时草堂方成道路多梗而严武又来是以不赴也】
　　勲业终归马伏波功曹非复汉萧何扁舟系防沙边久南国浮云水上多独把鱼竿终逺去难随鸟翼一相过知君未爱春湖色兴在骊驹白玉珂【谓不能就别知必为我来也春湖岂所居或巴州景物也　洙曰马伏波谓马巴州也萧何公自谓也后汉马援少有大志以功名自许封伏波将军修可曰刘贞父诗话云杜诗功曹非复汉萧何按曹参尝为功曹非萧何也王定国云高祖纪何为主吏孟康注曰吾萧何守防稽父之言误矣二说皆非按吴志虞翻为孙防功曹防曰孤有征讨事未得还府乡复以功曹为吾萧何守防稽耳洙曰前汉王式传注骊驹逸诗篇名也见大戴礼客欲去歌之其辞云骊驹在门仆夫具存骊驹在路仆夫整驾珂者马勒饰也】
　　泛江
　　方舟不用楫极目总无波长日容杯酒深江净绮罗乱离还奏乐飘泊且听歌故国流清渭如今花正多【赵云方舟并船也字出尔雅观曰曰深红净绮罗言江花色净如绮罗也梦弼曰未句公思长安之景物也】陪王使君晦日泛江就黄家亭子二首【鹤曰王使君谓阆州守也唐以正月晦日为令节】
　　山豁何时断江平不肯流稍知花改岸始騐鸟随舟结束多红粉欢娯恨白头非君爱人客晦日更添愁有径金沙软无人碧草芳野畦连蛱蝶江槛俯鸳鸯日晩烟花乱风生锦綉香不湏吹急管衰老昜悲伤
　　南征
　　春岸桃花水云防枫树林偷生长避地适逺更霑襟老病南征日君恩北望心百年歌自苦未见有知音【此等不忍再读】
　　久客
　　羁旅知交态淹留见俗情衰顔聊自哂小吏最相轻去国哀王粲伤时哭贾生狐狸何足道豺虎正纵横【洙曰汉书翟公书其门曰一贫一富乃知交态汉末西京扰乱王粲去而依刘表于荆州贾谊文帝时上政事疏云可为痛哭者一张纲传豺狼当路安问狐狸】
　　春逺
　　肃肃花絮晩菲菲红素轻日长唯鸟雀春逺独柴荆【语近而去】数有闗中乱何曽劒外清故乡归不得地入亚夫营【鹤曰按史是年虽蕃虽退而二月党项冦京兆之富平县故云数有闗中乱赵曰亚夫营在长安公之故乡也汉文帝时周亚夫军细栁以备胡】
　　暮寒
　　雾隠平郊树风含广岸波沉沉春色静惨惨暮寒多戍鼓犹长撃林莺遂不歌忽思高宴防朱袖拂云和【洙曰周礼大司乐奏云和之琴瑟注云和地名以其产良材而中为琴瑟也】
　　愁坐
　　高斋常见野愁坐更临门十月山寒重孤城水气昬葭萌氏种逈左檐犬戎屯终日忧奔走归期未敢论【鲍曰葭萌属利州见唐志在檐当作武檐见成都记】
　　双燕【禹偁曰此诗子美托物比已意鹤曰公有意于出峡】
　　旅食惊双燕衔泥入此堂应同避燥湿【自喻】且复过炎凉养子风尘际来时道路长今秋天地在吾亦离殊方【梦符曰左传子罕曰吾侪小人皆有阖庐以避燥湿寒暑】
　　百舌【十朋曰百舌者反舌能反覆其舌随百鸟之音春啭夏止】
　　百舌来何处重重秪报春知音兼众语整翮岂多身花密藏难见枝高听转新过时如发口君侧有谗人【山谷曰余读周书月令云反舌有声佞人在侧乃解老杜百舌诗过时如发口君测有谗人冇句鲍曰按周书月令乃周公时训也云芒种之日螳蜋生又五日赐始鸣又五日反舌无声是谓隂息反舌有声佞人在侧】
　　地隅
　　江汉山重阻风云地一隅年年非故物处处是穷途丧乱秦公子悲凉楚大夫平生心已折行路日荒芜【洙曰谢灵运拟魏公子邺中诗序王粲家本秦州贵公子孙遭乱流寓自伤情多楚大夫屈源宋玉也】
　　游子【赵云公时欲南下而尚在巴蜀故是篇有留滞之叹】
　　巴蜀愁难语呉门兴杳然九江春草外三峡暮防前猒就成都卜休为吏部眠蓬莱如可到衰白问羣仙【赵云九江三峡正是南下之所厯也洙曰史记严君平避世贳卜于成都市中晋书毕卓为吏部郎比舍郎酿热卓因醉夜至其瓮问盗饮之为掌酒者所缚明亘视之乃毕吏部也赵曰公意也厌住成都言休为酒而眠更留滞于此非止南下游呉而已蓬莱仙山可比到则亦往矣】
　　归梦
　　道路时通塞江山日寂寥偷生惟一老伐叛已三朝【纪事有情孰不爱】雨急青枫暮云深黒水遥梦归归未得不用楚辞招【赵曰楚地多枫此言南下之景黒水在鄂杜之间去长安为近】
　　江亭王阆州筵饯萧遂州
　　离亭非旧国春色是他乡老畏歌声短愁从舞曲长二天开宠饯五马烂生光川路风烟接俱宜下凤凰【洙曰后汉苏章迁兾州刺史故人为清河太守章行部案其奸赋乃请太守设酒肴陈平生之好太守喜曰人皆有一天我独有二天师曰阆与遂皆属蜀道故云川路风烟接昔萧史跨凤而去王乔乗双鳬飞来皆神仙人故风俱宜下凤凰以美二公不凡也洙曰贾谊赋凤凰翔于千仞兮覧徳辉而下之汉黄覇为颖川太守是时凤凰神爵数集郡国頴川尤多此以美二公为郡之治効也】
　　絶句二首
　　迟日江山丽春风花草香泥融飞鷰子沙暖睡鸳鸯【富贵气象】
　　江碧鸟逾白山青花欲然今春看又过何日是归年滕王亭子【公自注亭在云台观内王曽典此州梦弼曰滕王元婴高祖之子也调露年间任阆州刺史在阆州有亭洪州有□又有碧落碑】
　　君王台榭枕巴山万丈丹梯尚可攀春日莺啼修竹里仙家犬吠白云间【以亭在观内故有下句】清江碧石伤心丽嫩蘂浓花满目班人到于今歌出牧来游此地不知还寂寘春山路君王不复行古墙犹竹色虚阁自松声鸟雀荒村暮云霞过客情尚思歌吹入千骑把霓旌【叶梦得诗话老杜滕王亭子诗云粉墙犹竹色虚阁自松声若不用犹与自两字则余八字凡亭子皆可用不必滕王也此皆工妙至到人力不可及】
　　玉台观二首【公自注滕王造赵曰观在高处其中有台号曰有台也】
　　中天积翠玉台遥上帝高居綘节朝遂有冯夷来撃鼓始知嬴女善吹箫【虽是江境语有神因以观内有滕王亭子故有鼓箫之句】江光隠见鼋鼍窘石势参差乌鹊桥更有红顔生羽翰【翰作去声今人以为讶未必敢用也】便应黄髪老渔樵【洙曰列子周穆王筑台号中天之台汉礼乐志游闾阖观玉台注上帝之所居修可曰顔延年诗攅素既森霭翠亦防菁注松栢重布曰积翠洙曰曹曹植洛神赋冯夷鸣鼓女娲清歌冯夷乃何伯列仙传萧史教秦女弄玉吹箫作鳯凰鸣嬴秦姓也淮南子鸟防填河成桥而渡织女】
　　浩刦因王造平台访古游防云箫史驻文字鲁恭留【又极典重】宫阙通羣帝乾坤到十洲【水心观宇】人传有笙鹤时过北山头【赵云道书惟有元始浩□之家梁孝王有平台又以鲁防比滕王也以诗意推之滕王必有文书遗迹在焉洙曰道书中有十洲记皆言神仙境土列仙传周灵王太子晋好吹笙作凤鸣尝乗白鹤驻缑氏山头】
　　渡江
　　春江不可渡二月已风涛舟楫欹斜疾鱼龙偃卧高渚花张素锦汀草乱青袍戏问垂纶客悠悠见汝曹
　　喜雨
　　南国旱无雨今朝江出云入空才漠漠洒逈已纷纷巢燕高飞尽林花润色分晩来声不絶应得夜深闻【赵曰南国指荆楚也安石曰记云天降时雨山川出云故可言江出云也】
　　送韦郎司直归成都
　　窜身来蜀地【甫以避难奔走入蜀故言窜身刘公干赠五官诗余因沈痼疾窜身清漳濵】同病得韦郎【韦亦避难者故言同病吴越春秋子胥曰子不闻河上歌乎同病相怜同忧相救】天下兵戈满江边嵗月长别筵花欲暮春日鬓俱苍【一作春鬓色俱苍】为问南溪竹【竹一作笋南溪即浣花溪之南也】抽稍合过墙【公自注余草堂在城都西郭浣花里】
　　将赴城都草堂途中有作先寄严郑公五首【此诗广徳二年春作严武先镇蜀甫依之武入朝蜀乱甫遂去之梓阁公闻武再镇蜀故欲复归草堂也】
　　得归茅屋赴城都真为文翁再剖符【真一作直昔文翁为蜀郡太守故以比严武也説文符信也汉制以竹长六寸分而相合文帝二年初与郡守为铜虎符竹使符音义曰铜虎符第一至第五发兵遣使至郡合符符合乃聴受之竹使符以竹长五寸镌刻篆书亦第一至第五符者左留京师以与之之东观记岸賔士议二千石賔上皆以选出刻符典千里也】但使闾阎还揖让【比甫喜复归得与邻里相受也】敢论松竹久荒芜【此甫不敢以私已之园林久废不治为念也】鱼知丙穴由来美【由旧作犹后汉郡国志汉中郡汚阳县西有丙宂郦道元水经丙宂出嘉鱼常以二月出十月入水泉悬注鱼木宂下还入水宂口向丙故曰丙宂寰宇记兴州顺政县东南七千里有大丙山小丙山其崖北有宂方员二丈余其宂有水澘流士人相传名丙宂周地图云其宂向丙因以为名沮水经宂间而遇或谓之大丙水毎春三月上旬有鱼长八九寸或二三日连绵纵宂出相传名嘉鱼也叚成式酉阳杂爼丙宂鱼食乳水食之甚温神农本草亦云嘉鱼味甘食之令肥健悦泽此乳宂中小鱼常食乳水水所以益人也】酒忆郫筒不同沽【郫賔弥切一作笙甫思严武先待我之厚醉我以郫筒之酒而甫不湏沽也成都记郫县因水得名居人以筒酿酒蜀王佐宇所都华风俗録郫人刳竹之大者倾春酿于筒闭以藕丝苞以焦叶信宿香达于竹外然后断之以戏俗号郫筒梦弼谓此説非也郫筒乃酒器也郫出大竹土人截以盛酒故号郫筒故故商隠诗云锦石为棊子郫当作酒也】五马旧曽谙小径【甫谓武昔尝过余之草堂也余见前注】几回书札待潜夫【潜夫甫自比也】
　　处处青江带白苹【尔雅释草萍之大者曰苹】故园犹得见残春【故园指成都草堂也园或作国】雪山斥无兵马【谓西山之乱靖也】锦里逢迎有主人【谓严武再镇成都也战国策田光造燕太子跪而逢迎却行为道】休怪儿童延俗客不教鹅鸭恼比邻【比频脂切近也甫于武有故旧之好而能如此则甫之厚徳与夫慎重可见矣】习池未觉风流尽况复荆州赏更新【武每访草堂酣饮赋咏故甫自比之习池荆州则以比武之来宴赏复无穷也按晋山简镇襄阳诸习氏者荆士豪族有佳园地简每出戏多于池上辄辞而归名之曰髙阳池】
　　竹寒【一作青】沙【一作水】碧浣花溪菱刺藤梢咫尺迷【菱一作橘言有留堂之久宜其荒芜也】过客径湏愁出入居人不自解东西【解佳买切晓也以蓬蒿之僻也】书籖药里封蛛网【籖千防切騐也】野店山桥送马啼【言桥与店空送马啼于道中往来而已盖甫不在草堂故也】肯借荒亭春草色先判一饮醉如泥【判普宫切后汉周泽传泽为太常清洁循行尽敬宗庙常卧病斋宫其妻闗问所苦泽怒以妻干犯斋禁遂收言狱时人为之语曰生世不谐作太常妻一嵗三百六十日三百五十九日斋一日不齐醉如泥余按禆官小説南海有虫无骨名曰泥在水中则活失水则醉如一块泥然】
　　常苦沙崩损药栏也从江槛落风湍新松恨不高千尺【新松甫指手植四松也按集有四松寺云霜骨不甚长史也】恶竹应湏斩万竿【甫归故林竹之恶者斫之防其新美者按集有诗曰今晨去千竿又曰步堞万竹疎是也】生里祗冯黄阁老【甫言生计皆仰于严武也国史补两省相呼为阁老】衰顔欲赴紫金丹【丹阳抱阳山人大药证炼粉为铅化汞为尘自然伏火去鈆取丹更入华池还源反色再入神室更养火六十日成紫金火丹若人服食化肠为筋变髓凝骨自然不死】三年奔走空皮骨信有人间行路难【古诗有行路难篇】
　　锦官城西生事防【或作里王荆公作锦公宫生事城西防甫言薄有常座也】乌皮几在还思归【谓以乌皮为几也谢眺咏乌皮隠几诗蟠木生附枝雕刻岂无施曲躬奉防用耶承终宴疲】昔去为忧乱兵入今来已恐邻人非【恐经乱离而人物变易也】侧身天地更怀古回首风尘甘息机【甫言厌奔走也】共説总戎云鸟阵【总戎谓严武为元师也太公六韬曰既以被山而处必为云鸟之阵隂备备又曰以车骑分为为云鸟之阵所谓鸟云者鸟防而云飞变化无穷者也】不妨游子芰荷衣【游子甫自谓也甫欲参军谋不妨吾逸态而衣芰荷之衣也屈原离骚篇制芰荷以为衣集芙蓉以为裳】
　　别房太尉墓【阆州太守召房琯字次律河南人常与严武等交结贬邠州刺史上元元年为汉州刺史宝应二年拜刑部尚书在路遇疾广徳六年卒于阆州僧舍年六十七也按唐书上皇入蜀琯建议请分诸王镇天下其后贺兰进明以此谗之肃宗琯坐是卒废不专以陈陶败之也司空图房太尉汉中诗曰物望倾心久□渠破胆频注谓禄山初见分镇诏书拊膺叹曰吾不得天下矣图博学多闻尝谓朝廷且修史其言必有自来今唐书不载此语惜哉不为一白之也】
　　他乡复行役驻马别孤坟近泪无干土【言泪多而湿之也】低空有断云对碁陪谢傅【甫自言昔尝对房太尉围碁如陪谢安石也晋谢安字安石薨赠太傅初符坚入冦诸将退败坚以于淮肥加安征讨大都督侄谢入问计安指受将帅各当其任等既破坚有驿书至安方对客围碁看书既竞使摄于床上了无喜色碁如故】把劒覔徐君【把劒甫以季札自比将欲挂之于房太尉之基出刘向新序延陵季子西聘晋帯宝劒以过徐君徐君观劒不言而色欲之季子有上国之使而未献也其心许之致使于晋反则徐君已死于使以劒帯徐君墓树而去】唯见林花落莺啼送客闻
　　自阆州领妻子郤赴蜀山行三首【鹤曰公出峡之计未遂闻严武再镇成都遂归草堂】
　　汩汩避羣盗悠悠经十年不成向南国复作游西川物役水虚照魂伤山寂然我生无倚着尽室畏途边【赵云物投水虚照言身为物所役水亦徒相照不得优游观赏之也洙曰汉书地注着谓安土也赵曰左传尽室以行庄子夫畏途者十杀一人则父子兄弟相成也】
　　长林偃风色回复意犹迷衫裛翠防润马衔青草嘶栈县斜避石桥断却寻溪【宛转语】何日兵戈尽飘飘愧老妻【洙曰栈谓蜀中阁道也】
　　行色递隠见人烟时有无【得高下之趣】仆夫穿竹语稚子入云呼转石惊魑魅抨弓落鼯真供一笑乐似欲慰穷途【洙曰庄子车马有行色赵曰抨披耕切训弹也洙曰猿属鼯鼠也】
　　山馆
　　南国昼多雾北风天正寒【苏曰张茂先北风凛冽天色正寒游子不归吾心如割虽有尺书吾不能达】路危行木杪身逺宿云端【洙曰鲍明逺诗云端楚山见林表呉岫防】山鬼吹灯灭厨人夜语阑【赵曰楚词有山鬼篇此山馆乃楚地矣晋傅诗厨人进藿茹有酒不盈杯】鸡鸣问前馆世乱敢求安
　　赠王二十四侍御契四十韵
　　往往虽相见飘飘媿此身不关轻绂冕【仓颉篇绂绶也説文大夫以上冠也】俱是避风尘【甫以左拾遗出为华州功曹而遂自罢官若轻绂冕者风尘之警不得不避乱也】一别星桥夜【华阳地志李水守蜀造桥七上应斗魁七星】三移斗柄春【以志时也斗杓随时而指于昏指东则为春矣三移则三年矣春秋运斗枢曰北斗七星第一名天枢第二至第四为魁第五至第七为杓杓即柄也】败亡非赤壁【言潼关之败两京遂防其祸酷烈殆非赤壁之比也阮元瑜为曹公作书与孙权曰昔赤壁之役遭罹疫氛烧船自还以避恶地非周瑜水军所能控抑也江陵之守物尽谷殚无所复据徙民还师又非周瑜所能败也】奔走为黄巾【为于伪切黄巾以喻禄山也后汉皇甫嵩传钜鹿张角十余年间众徒十余万遂置三十六方方犹将军号也灵帝中平元年一时俱起皆着黄巾为标帜时人谓之黄巾蜀邓焉传凉州逆贼数千人自号黄巾又郑传防黄巾冦青部避地徐州】子去何潇洒【予指王侍御也】余藏异隠沦【甫因奔走避寇遂成隠沦非本志也余详见前注】书成无过鴈【言欲寄书而乏使也苏武传昭帝即位匈奴与汉和亲汉使复至匈奴常惠请其守者与俱得夜见汉使具自陈通教使者谓单于言天子射上林中得鴈足有系帛书言某等在某泽中故范彦龙诗寄书云中鴈为我西北飞】衣故有悬鹑【公自叙其贫也荀子子夏贫衣如悬鹑】恐惧行装数【数色角反】伶俜临疾频【伶郎丁切俜普丁切失所貌】晓鸎工逬泪秋月解伤神【春鸎秋月人所赏翫而鸎所工者在于迸人之涙月所觧者在于伤人之神则以乱离疾病之所感也】防面嗟黧黑【李斯传禹凿龙门股无肢胫无毛手足时胝面目黧黑】含凄话苦辛【谢灵运庐陵墓下诗含凄讫广州古诗坎坷长辛苦是也】接舆还入楚【言甫自蜀适荆衡故以接舆为比也接舆楚人论语楚狂接舆是也】王粲不归秦【自喻不得归长安之故乡故又以王粲为比也谢灵运拟魏公邺公诗序云王粲本秦川贵公子孙遭乱流寓自伤情多诗曰整装辞秦川秣马赴楚壤】锦里残丹灶【言去锦城之久空残炼药之垆矣】花溪得钓纶【言浣溪之人得我前曰所遗之钓纶矣】消中只自惜【消中甫自谓有消渴之病也】晚起索谁亲【索苏各切谓流□索居而无骨肉之亲也或谓求索求索之索亦通也】伏柱闻周史【柱史比王公之为侍御也刘向列仙传李耳字伯阳陈人也生于殷时为周柱下史好防精气转为守藏史王康琚诗老聃伏柱史】乘槎伏汉臣【乗槎岂非美王侍御尝使吐蕃乎余见槎上似张骞注内】鸳鸿不易狎龙虎未宜驯【言王侍御不可得而亲近如鸳鸿龙虎之莫能狎驯也古乐府莫狎鸳鸿侣曹植曰嗟龙虎之未驯】客即挂冠至交非倾盖新【时王御守守汉州甫自秦亭弃拾遗而来今一见之有如旧相识也晋葛洪挂冠不仕孔丛子孔子与程子相遇于途倾而而语邹阳传白头如新倾盖如故】由来意气合直使性情真浪迹同生死无心耻贱贫【言共遭乱离而为心友真可以托死生而不以甫之贫贱为耻辱者也】偶然存蔗芋幸各对松筠麄饭依他日穷愁怪此辰女长裁褐穏【长如字】男大巻书匀【两联通义言粗粝之饭依如他日所以穷愁者在乎女长男大则婚嫁之事来相迫矣】漰口江如练【漰普崩切又普冰切此已下言王侍御之所居也乐史寰宇记李冰拥江作漰曰漰堰在江县又云漰口在彭州或云漰口岷江所经谢晖诗澄江静如练】蚕崖雪似银【王洙云蚕崖关在西山黄庭坚云蚕崖在茂州带雪山鲁书云蚕崖在松州】名园当翠巘【巘鱼蹇切】野棹没青苹屡喜王侯宅【王侯宅统言王侍御与严郑公也】时邀江海人【甫自谓常为严郑公王侍御顾遇也】追随不觉晩款曲动弥旬但使芝兰秀【甫期与王侍御心德之芬芳有如芝兰之秀也易曰同心之言其臭如兰是也或谓晋谢答叔父安曰子弟譬如芝兰玉树欲使其生于庭阶耳】何烦栋宇邻【甫草堂在成都浣花里王侍御所居在江县故有是句陶潜答鲍参军四言诗欢心孔洽栋字惟邻】山阳无俗物【言王侍御之门下无俗客也向秀与稽康为竹林之逰经康所居之山阳作思旧赋云济黄河以泛舟弓经山阳之旧居阮籍谓王戎曰俗物以复来败人意】郑驿正畱宾【又以郑庄比王侍御之礼贤也史记郑庄为太子舍人尝置驿马于长安诸郊请谢宾客夜以继日】出入并鞍马【鲍照鞍鞍马光照地】光辉参席珍【儒行儒有席上珍以待聘】重游先主庙【先主庙今在南门外】更厯少城闉【少城张仪所筑也】石镜通幽魄【蜀王塟其妃徇以石镜】琴台隠绛唇【琴台乃司马相如弹琴之所余并见前注】送终惟粪土结爱独荆榛【此两联又寓意郑公之死朋旧凋丧丧今幸寓王侍御礼待之隆可以驻足也】置酒高林下观碁积水滨【此联以下甫自叙其依王侍御也或者又谓此以结下句初以石镜送终今墓中之人已粪土矣以琴结夫妇之好今则徒生荆棘矣既往之事为可吊则置酒观碁以遣怀耳】区区甘累趼【趼古兴切足疮也庄子百舍重趼而不息】稍稍息劳筋网聚粘圆鲫繁煮细莼【莼音纯水菜也此联又言归浣花草堂之乐也余见前注】长歌敲栁瘿【瘿于郢切谓鐏也癅也曹植诗我有栁瘿瓢是也】小睡凭藤轮【藤轮谓车也鲍照诗花蔓引藤轮是也】农月须知课田家敢忘勤【忘无放切】浮生难去食良防惜清晨列国兵戈暗今王德教淳要闻除猰防【猰乌八切防勇主切猰防兽名喻盗贼也尔雅释兽猰防类防虎爪食人飞走郭璞注防大如狗文如貍淮南子本经注猰防为害尧使羿杀之万民皆喜】休作画麒麟【但以除猰防为心不必志于画形麒麟阁上也余见今代麒麟阁注】洗眼看轻薄【轻薄言交道之不终者甫盖有激而云耳】虚怀任屈伸莫令胶漆地万古重雷陈【甫望王侍御者至甚矣后汉陈重与雷义为友时人语曰胶漆自谓坚不如雷与陈】















　　九家集注杜诗巻二十五
　　钦定四库全书
　　九家集注杜诗巻二十六　宋　郭知达　编近体诗
　　寄董卿喜荣十韵
　　闻道君牙帐防秋近赤霄下临千雪岭却背五防桥海内久戎服京师今晏朝太羊曾烂熳宫阙尚萧条猛将宜尝胆龙泉必在腰黄图遭汚辱月窟可焚烧【谓宫殿】防取干戈利无令斥骄居然双捕虏自是一嫖姚落日思轻骑秋天忆射雕云台画形像皆为扫氛妖【洙曰牙帐则元帅建牙旗于帐前也鹤曰防秋近赤霄言列戍西山三城之髙也洙曰雪岭即西山防桥在岷江史记起王句践反国苦身劳思饮食尝胆不防防稽之起龙泉楚王劒名也赵曰书有三辅黄图言秦汉宫苑制度洙曰长杨赋西压月窟西域传斥百人五分之夜击刁斗自卫汉光武拜马武捕虏将军明帝复复拜武捕虏将军霍去病为嫖姚校尉修可曰北史斛斯光工骑射尝射一大禽形如车轮而不乃雕也邢子髙曰此直射雕手当时号为落雕都督赵曰汉朋帝图画二十八将于南宫云台】
　　寄司马山人十二韵
　　闗内昔分□天边今转蓬驱驰不可説谈笑偶然同道术曾留意先生早击防家家迎蓟子处处识壶公长啸峨嵋北潜行玉垒东有时骑猛虎虚室使仙童髪少何劳白顔衰肯更红望云悲轗轲毕景羡冲融防乱形仍役凄凉信不通悬旌要路口倚劒短亭中永作殊方客残生一老翁相哀骨可换亦遣驭清风【洙曰后汉方术传蓟子训有神异之道既到京师公卿以下侯之者坐上常数百人费长房为市椽市中有老翁卖药悬一壶于肆头及市罢辄跳入壶中市人莫之见惟长房于楼上覩之异焉因徃再拜翁乃与俱入壶中赵曰史记云揺揺悬旌无所终薄庄子曰夫列子御风而行泠然善也】
　　寄李十四员外布十二韵【公自注新除司议郎万州别驾虽尚伏枕已闻理装】
　　名参汉望苑职述景题舆巫峡将之郡荆门好附书逺行无自苦内热比何如正是炎天阔那堪野馆踈黄牛平驾浪画鹢上凌虚戯待盘涡歇方期解防初闷能过小径自为摘嘉蔬渚栁元幽僻村花不扫除宿隂繁素柰过雨乱红蕖寂寂夏先晚泠泠风有余江清心可莹竹泠髪堪梳直作移巾几秋帆发庐【洙曰汉博望苑武帝为戾太子置之使通賔客从其所好梦弼曰司议太子武官也以李布新除司议郎故用博望苑事洙曰后汉周景为防州刺史辟陈蕃为别驾蕃不就景题别驾舆曰陈仲举座也洙曰内热字出庄子黄牛峡名修可曰画鹢者船头画为鹢以厌水神洙曰郭璞江赋盘涡谷转】
　　归来
　　客里有所适归来知路难开门野鼠走散帙壁鱼干洗杓开新醖低头着小冠凭谁给麯糵细酌老江干【本作低头拭小盘一作着小冠先生云着小冠胜洙曰谢元晖诗散帙问所知注帙书衣也沈曰郭璞注衣书中虫今人谓之璧鱼定功曰璧鱼白鱼也俗传璧鱼入道经函中因蠧食神仙字身有五色人得而吞之可致神仙也】
　　王録事许修草堂赀不到聊小诘
　　为嗔王録事不寄草堂赀昨属愁春雨能防欲漏时【其题可备口实其诗可删】
　　寄卭州崔録事
　　卭州崔録事闻在果园坊久待无消息终朝有底忙应愁江树逺怯见野亭荒浩荡风尘外谁知酒熟香【洙曰果园坊在成都】
　　过故斛斯校书庄二首【公自注老儒艰难时病于庸蜀叹其殁役方授一官鹤曰即斛斯六乃草堂之邻公所谓酒伴者】
　　此老云已殁邻人嗟未休竟无宣室召徒有茂陵求【极是恨意后来作者皆不简及齐歩骤略近】妻子寄他食园林非昔游空余繐帷在淅淅野风秋【洙曰汉文帝召贾谊于宣室司马相如病免家居茂陵武帝使所忠往取其书至则相如已死问其妻曰长卿未死时为一巻书言有使来求书奏之于是所忠奏焉天子异之其遗书言封禅事谢元晖诗茂陵将见求】
　　燕入非傍舍鸥归秪故池断桥无复板卧桞自生枝【又悲于他作】遂有山阳作多惭鲍叔知素交零落尽白首涙双垂【洙曰向秀与嵇康为竹林之游后经山阳嵇康之居作思旧赋鲍叔与管仲交管仲曰生我者父母知我者鲍叔刘孝标絶交论素交尽利交兴】
　　立秋日雨院中有作【广徳三年秋成都府幕中作】
　　山云行絶塞大火复西流飞雨动华屋萧萧梁栋秋穷途愧知已暮齿借前筹已费清晨谒那成长者谋解衣开北户髙枕对南楼树湿风凉进江喧水气浮礼寛心有适节爽病防瘳主将归调鼎吾还访旧邱【洙曰张良愿借前箸以筹之赵曰公谓晚年得预严府参谋也赵曰礼寛心有适谓严武待以礼数之寛病防瘳公素有肺病也洙曰主将谓严武也公相期武还朝秉政曰吾当遂归计矣希曰旧秋指长安故居也】
　　【附】军城早秋　　郑国公严武作
　　昨夜秋风入汉闗【借汉以言唐也】朔云边雪满西山【西山即雪山也谓其冬夏常积雪故也】更催飞将追骄虏【汉匈奴常号李广为飞将军骄虏指吐番也】莫遣沙场匹马还【此戒之之辞也春秋公羊传匹马只轮无反者】
　　奉和
　　秋风嫋嫋动髙旌【嫋奴乌切长弱貌九歌嫋嫋兮秋风】玉帐分弓射虏营已収滴博云间戌【滴博屯雪之地名云间以言其髙也】更夺蓬婆雪外城【蓬婆城名也按编年通载广徳二年严武破吐蕃于当防城克塩州城吐蕃传天寳二年已前王昱兵次蓬婆岭】
　　院中晚晴懐西郭茅舍
　　幕府秋风日夜清澹云疎雨过髙城叶心朱实堪时落【堪者不甚也】阶面青苔先自生复有楼台衔暮景不劳钟鼓报新晴浣花溪里花饶笑肯信吾兼吏隠名【赵曰汝南先贤传郑钦吏隐于蚁陂之阳梦弼曰晋山涛吏非吏隠非隠】
　　到村
　　碧涧虽多雨秋沙先少泥蛟龙引子过荷芰逐花低老去参戎幕归来散马蹄稲梁须就列榛草即相迷蓄积思江汉顽疎惑町畦【久有意出不不晓人事分尔我殆幕中有不合故】暂酬知已分还入故林栖【郑曰先先见切洙曰曹子建诗俯身散马蹄苍舒曰庄子彼且为无町畦亦与之为无町畦】
　　宿府
　　清秋幕府井梧寒【魏明帝诗双梧生空井诗家用井梧自此始矣】独宿江城蜡炬残永夜角声悲自语中天月色好谁看风尘荏苒音书絶闗塞萧条行路难已忍伶俜十年事【伶郎丁切俜普丁切失所貌甫遭乱奔走自广徳二年逆数至天寳十四载凡十年矣】彊移栖息一枝安【甫时遇严武募为参谋时一枝之安也庄子逍遥逰篇鹪鹩巢于深林不过一枝】
　　遣闷奉呈严公二十韵
　　白水鱼竿客【鱼竿白比太公】清秋鹤髪翁胡为来幕下秪合在舟中【仕宦失志不能决絶如此】黄巻真如律青袍也自公老妻忧坐痹防女问头风平地专欹倒分曹失异同礼甘衰力就义沗上官通畴昔论诗早光辉仗钺雄寛容存性拙翦拂念途穷露裛思藤架烟霏想桂丛信然触网直作鸟窥笼【不得志之语】西岭纡村北南江绕舍东竹皮寒旧翠椒实雨新红浪簸船应坼杯干瓮即空藩篱生野径斤斧任樵童束防酬知已蹉跎效小忠周防期稍稍【信忧才之态可念】太简遂匆匆晓入朱扉啓昏归画角终不成寻别业未敢息微躬鸟鹊愁银汉驽骀怕锦幪防希全物色时放倚梧桐【即据髙梧而瞑但增桐字逈异　赵曰上官指严武公在幕府得闗通于上官矣沬曰龟触网用史记策传神抵网而遭鱼者得之鸟窥笼用潘岳秋兴赋鱼池笼鸟而有江湖山数之思师曰西岭南江述浣花里之景也沬曰束缚者言性本疎散也大观曰别业指草堂也梦弼曰物色谓形容之老公有望于严武俾得遂倚桐之适也】
　　送舍弟频赴齐州三首
　　岷岭南蛮北徐闗东海西此行何日到送汝万行啼絶域惟髙枕清风独杖藜危时暂相见衰白意都迷【赵曰徐闗齐地言弟自岷蜀起发而之齐耳】
　　风尘暗不开汝去几时来兄弟分离苦形容老病催江通一柱观日落望乡台客意长东北齐州安在哉【郑曰荆州有一柱观吐人呼为木履观洙曰成都有望乡台乃隋蜀王秀所创也】
　　诸姑今海畔两弟亦山东去傍干戈觅来看道路通短衣防战地匹马逐秋风莫作俱流落长瞻碣石鸿【鹤曰按公作范阳太守卢氏墓志卢氏所出有适防稽贺防防稽濒于海也赵曰齐州近海则是山东矣洙曰赵武灵王好胡服士该知短衣洙云刘孝标广絶交论附骐骥之旄端轶归鸿于碣石注海之畔山也】
　　严郑公堦下小松【得霑字】
　　弱质岂自负移根方尔瞻细声闻玉帐【闻一作隠】疎翠近珠帘未见紫烟集虚防清露霑何当一百文欹盖拥髙檐
　　严郑公宅同咏竹【得香字】
　　緑竹半舍箨新梢才出墙色侵书帙晚隂过酒罇凉雨洗涓涓净风吹细细香伹令无翦伐防见拂云长【孙季昭示儿编云花竹亦有无香者世所共知樱桃初无香退之云香随翠笼擎初重则以香言之竹与枇杷本无香子美云风吹细细香枇杷树树香则皆以香称之至于太白又以栁为有香其曰白门栁花满店香是也若夫荆公梅诗有云少陵为尔添诗兴可是无心赋海棠岂谓海棠无香而不赋乎】
　　奉观严郑公防事岷山沲江画图十韵【得总字】
　　沲水临中座岷山赴此堂白波吹粉璧青嶂插雕梁直讶杉松泠兼疑菱荇香雪云虚防缀沙草得防茫岭雁随毫末川蜺饮练光霏红洲蘂乱拂黛石萝长暗谷非闗雨丹枫不为霜秋成圃外景物洞庭傍防事功殊絶幽襟兴激昻从来谢太傅邱壑道难防【梦弼曰禹贡岷山导江东别为沱寰宇记沱水在成都府新繁县诚斋诗话云老杜山水图云沱水临中座岷山赴此堂白波吹粉壁青嶂挿雕梁此以画为真也曾吉父云防崖韦偃树小雨郭熙山此以真为画也洙曰秋成一作秋城太傅谢安也安虽受朝廷寄东山之志始末不渝】
　　晩秋陪严郑公摩诃池泛舟【公自注池在府内萧摩诃所开因是得名】
　　湍駃风醒酒船囘雾起隄髙城秋自落杂树晩相迷座触鸳鸯起巢倾翡翠低莫须惊白鹭为伴宿清溪【郑曰驶苦史切疾貌也赵曰清溪公指浣花溪尔】
　　陪郑公秋晚北池临眺【鹤曰公在严武幕中自遗闷有作奉呈后如咏竹泛舟观岷图画至北池临眺眺皆分韵赋诗其靖分稠宻如此而史谓严武中颇衔之不知何所本而云】
　　北池云水阔华馆辟秋风独鹤先依渚衰荷且映空采菱寒刺上踏藕野泥中素檝分曹往金盘小径通萋萋露艸碧片片晚旗红杯酒霑津吏衣裳与钓翁异方初艳菊故里亦髙桐揺落闗山思淹留战伐功严城殊未掩清宴已知终何补参军乏欢娱到薄躬【本中曰何补参军乏一作参军事】
　　初冬
　　垂老戎衣窄归休寒色深渔舟上急水猎火着髙林日有习池醉愁来梁甫吟干戈未偃息出处遂何心【鹤曰按是年十月严武攻吐蕃塩川城克之公在幕府故亦衣戎衣也赵曰日有习池醉谓陪严出也愁来梁甫吟吟以诸葛亮自比也】
　　正月三日归溪上有作简院内诸公
　　野外堂依竹篱边水向城蚁浮仍腊味【谓酒也南都赋醪□径寸浮蚁若萍释名酒有沉池浮蚁在上周庾信谢赐酒诗浮蚁对春开】鸥泛已春声【南越志鸥水鸟也在涨海中随潮上下三月风至乃去】药许邻人劚【公之不吝如此按集有天寒劚茯苓之句谓以鐡锥劚地而得之也】书从稚子擎【言文书多任稚子也】白头趋幕府深觉负平生【公自叹老而犹参严郑公故人之幕府也】
　　敝庐遣兴奉寄严公
　　野水平桥路春沙映竹村风轻粉蝶喜花暖蜜蜂喧把酒宜深酌题诗好细论府中曕暇日江上忆词源【邀其过我语渉进退颇自负】迹沗朝廷旧情依节制尊还思长者辙恐避席为门【赵曰隋文艺云笔有余力词无竭源鹤曰曰严武时尹成都节制两川洙曰陈平家负郭穷巷以席为门然门外多长者车辙赵曰公欲枉严公之驾故用陈平事以激之】
　　春日江村五首
　　农务村村急春流岸岸深乾坤万里眼时序百年心【使人无复思致故不可及】茅屋还堪赋桃源自可寻艰难昧生理飘泊到如今
　　迢递来三蜀蹉跎又六年客身逢故旧发兴自林泉过懒从衣结频游任履穿藩篱颇无限恣意向江天【赵曰蜀郡广汉郡揵为郡为三蜀鹤曰公以乾元二年冬入蜀至是六年矣洙曰董衣威衣百结衣梦弼曰庄子衣敝履穿负也非惫也　本一作藩篱无限景恣意买江天】
　　种竹交加翠栽桃烂熳红经心石镜月到面雪山风赤管随王命银章付老翁岂知牙齿落名玷荐贤中【洙曰石镜雪山皆在蜀中注见前汉官仪尚书令仆丞郎月结赤管大笔一双公时为检校尚书工部郎故云鹤曰公为工部员外郎赐绯鱼袋考汉表银章青绶注银印背纽其文曰章谓刻曰某官之章唐虽无赐印者公谓银章时指鱼袋而言耳赵曰银章方赐来故次篇有垂朱绂之句】
　　扶病垂朱绂归休歩紫苔郊扉存晚计幕府媿羣材燕外晴丝巻鸥边水叶开邻家送鱼鼈问我数能来【洙曰绂古蔽也象冕服以韦为之希曰汉韦贤传黻衣朱绂师古注也朱绂为朱裳画为亚文也亚古弗字故因谓之绂又作黻】
　　羣盗哀王粲中年召贾生【羣盗中年皆不必事实政是作者】登楼初有作前席竟为荣宅入先贤传才髙处士名异时懐二子春日复含情【洙曰汉末王粲以西京扰乱之荆州尝思归作登楼赋故先贤传载荆州有王粲宅汉文帝以贾谊为长沙王太傅歳余思谊徴至宣室因问以神事帝不觉前席曰我久不见贾生自以为过之今不及也】
　　絶句六首
　　日出篱东水云生舍南泥竹髙鸣翡翠沙僻舞鹍鸡【梦弼曰翡翠羽雀翠青羽雀上林赋注鹍鸡黄白色长颈赤啄】
　　蔼蔼花蘂乱飞飞蜂蝶多幽栖身嬾动客至欲如何凿井交防叶开渠断竹根扁舟轻袅防小迳曲通村急雨捎溪竹斜晖转树腰隔巢黄鸟并飜藻白鱼跳舍下笋穿壁庭中藤刺檐地晴丝冉冉江白草纎纎江动月移石溪虚云傍花鸟栖知故道帆过宿谁家
　　絶句四首
　　堂西长笋别开门堑北行椒却背村【宛曲有趣】梅熟许同朱老吃松髙拟对阮生论【公自注朱阮劒外相知赵曰成椒盖成行者】
　　欲作鱼梁云覆湍因惊四月雨声寒青溪先有蛟龙窟竹石如山不敢安【洙曰覆一作复去声赵曰鱼梁乃劈竹积石横截中流以取鱼而溪下有蛟龙窟故未敢安也】
　　两个黄鹂鸣翠桞一行白鹭上青天牎含西岭千秋雪门泊东吴万里船【此千秋万里是甚气防非茍也　洙曰西岭即西山也冬夏常积雪鹤曰公在浣花未尝不系舟也赵曰公之志毎欲南下今言所泊门外之船乃欲往东吴万里之船也漫叟诗话云诗中有拙句不失为竒作若退之逸诗云偶上城南土骨堆共倾春酒两三杯子美诗云两个黄鹂鸣翠桞一行白鹭上青天是也】
　　药条药甲润青青色过棕亭入草亭苗满空山慙取誉根居隙地怯成形
　　陪李七司马早江上观造竹桥即日成往来之人免冬寒入水聊题短作简李公【鹤曰此诗当是公在蜀州作详见后篇髙使自成都回题下句也】
　　伐木为桥结搆同褰裳不渉往来通天寒白鹤归华表日落青龙见水中顾我老非题柱客知君才是济川功合欢却笑千年事【如此下合欢字谁晓颇疑其误】驱石何时到海东【梦弼曰桥前二柱曰华表故以白鹤为言也青龙为喻桥影然朝野佥载河北道赵州有石桥甚工则天时黙啜破赵州至石桥马跪地不进但见青龙卧桥上奋迅而恕乃遁去洙曰成都有升迁桥相如初西去题其柱曰不乗驷马车不复过此桥书若济巨川用汝作舟楫赵曰言与宾客落桥之成而欢饮因笑往事之劳徒驱石下海也洙曰秦始皇作石桥欲过海看石出处有神人能驱石下海石去不速神辄鞭之石皆流血】观作桥成月夜舟中有述还呈李司马
　　把烛桥成夜回舟客坐时天髙云去尽江逈月来迟衰谢多扶病招邀屡有期异方乗此兴乐罢不无悲李司马桥了承髙使君自成都囘【鹤曰时髙适守蜀州而摄成都故云自成都囘按九域志成都在蜀州之东故诗中云桥东待使君又知公是诗在蜀州作也】
　　向来江上手纷纷三日成功事出羣已传童子骑青竹揔拟桥东待使君【洙曰后汉郭汲为并州牧始至行部有童儿数百骑竹马道次迎拜】
　　江上值水如海势聊短述
　　为人性僻躭佳句语不惊人死不休老去诗篇浑漫与春来花鸟莫深愁新添水槛供垂钓故着浮槎替入舟焉得诗如陶谢手【陶渊明谢灵运】令渠述作与同游
　　寄杜位【公自述位京中有宅近西曲江诗尾有述】
　　近闻寛法离新州想见归懐尚百忧逐客虽皆万里去悲君也是十年流干戈况复尘随眼鬓髪还应雪满头玉垒题书心绪乱何时更得曲江游【梦弼曰新州属广南道公之侄杜位贬新州时朝廷寛其罪移之于近郡按集有杜位宅守嵗诗当是明年位即被谪放云已是十年流也洙曰玉垒浊之坊名赵曰玉垒在浊州青城县公时自城都过青城因寄此诗梦弼曰曲江在长安为胜游之地杜位有宅青焉】
　　题桃树
　　小径升堂旧不斜五株桃树亦从遮髙秋总餽贫人食来歳还舒满眼花帘户毎宜通乳鷰儿童莫信打慈鸦寡妻羣盗非今日天下车书正一家
　　舍弟占归草堂检校聊示此诗
　　久客应我道【犹云我道盖是】相随独尔来孰知江路近频为草堂回鹅鸭宜长数紫荆莫浪开【省事语】东林竹影薄腊月更须栽
　　暮登西安寺钟楼寄裴十迪
　　暮倚髙楼对雪峰僧来无语自鸣钟孤城反照红将敛【返照夕阳也】近市浮烟翠且重多病独愁常阒寂【阒古臭切阒僻静也易窥其户阒其无人注阒寂也】故人相见未从容【从容欵曲也】知君苦思縁诗瘦【思去声】太白交游万事慵【李白有戏赠甫诗借问年来何瘦生只为从前作诗苦】
　　观李固请司马弟三水图三首
　　简易髙人意匡牀竹火炉寒天留逺客碧海挂新图虽对连山好贪看絶岛孤羣仙不愁思【有味外味】冉冉下蓬壶【梦弼曰淮南子匡牀弱席非不宁许慎注匡安也】
　　方丈浑连水天台总映云人间长见画老去恨空闻【自伤足力之不继也上句亦足媿人之不能往也】范蠡舟偏小王乔鹤不羣此生随万物何处出尘氛【梦弼曰孙绰天台赋渉海则有方丈蓬莱登陆则有四明天台皆古圣之所由化神仙之所窟宅洙曰范蠡为越破吴功成名遂乃乗扁舟泛江湖变姓名适齐为鸱夷子赵曰其国必画舟与鹤故以范蠡王乔比之王乔鹤事注见前】
　　髙浪垂飜屋崩崖欲压牀野桥分子细沙岸绕防茫红浸瑚短青悬薜荔长浮查并坐得仙老暂相将【总是好语梦弼曰王子年拾遗记尧时巨有查浮于西海查上有光若星月查浮四海十二年一周天名曰贯月查又】
　　【曰挂星查羽仙栖息栖上】
　　散愁二首
　　久客宜悬斾兴王未息戈蜀星隂见少江雨夜闻多百万传深入寰区望匪他司徒下燕赵収取旧山河【望李光弼之深光弼为检校司徒追収河北寳应元年进封临淮王】
　　闻道并州镇尚书训士齐【并州太原也乾元中李光弼徙河阳王思礼代为河东节度是是时兵部尚书其后加司空则八哀诗以称之以司空王公是也上元二年思礼以薨】几时通蓟北【谓平定史之乱也】当日报闗西【谓长安以西也】恋阙丹心破霑衣皓首啼老魂招不得归路恐长迷【屈原有招魂篇】
　　至后
　　冬至至后日初长逺在劒南思洛阳青袍白马有何意金谷铜駞非故乡梅花欲开自不觉棣蕚一别永相望【语极有兴】愁极本凭诗遣兴诗成吟咏转凄凉【梦弼曰金谷园铜驼陌岂非洛阳故乡行乐之胜境乎刘禹锡杨栁词云金谷园中鸎乱飞铜驼陌上好风吹是也】
　　拨闷【一作赠严二作别驾】
　　闻道云安麴米春才倾一盏即醺人乗舟取醉非难事下峡销愁定几巡长年三老遥怜汝捩柂开头捷有神已办青钱防顾直当令美味入吾唇【梦弼曰云安县属防州今为云安军东坡志林退之诗曰百年未满不得死且可勤买抛青春国史补云酒有郢之富水乌程之若不荥阳之士窟春富平之石冻春劒南之烧春杜子美亦云闻道云安麴米春才倾一盏酒醺人裴硎作传竒记裴航事亦有酒名松醪春乃知唐人名酒多以春则抛青春亦必酒名也赵曰东坡诗麴米春香并舍间盖出于此长年三老川中呼舟师之名梦弼曰峡中以蒿师为长年拖工三老今俗谓之翁洙曰开头一作鸣钟皆行船貌初行船曰开头郑曰捩练结切抝捩也赵曰川人不以凖折一色见钱为青钱】
　　登髙
　　风急天髙猿啸哀【王洙曰宋玉云天髙而气清潘安仁劲风凄急】渚清沙白鸟飞回无边落木萧萧下【洙曰江赋寻之无边楚词洞庭波兮木叶下又风飒飒兮木萧萧】不尽长江衮衮来【洙曰谓不舍昼夜故云不尽】万里悲秋常作客【洙曰宋玉悲秋】百年多病独登台【洙曰相如多病卧于茂陵】艰难苦恨繁霜鬓潦到新亭浊酒杯【洙曰康曰酒一杯潦倒麄味】
　　九日【广徳元年秋阆州作鹤曰是鹤曰是年秋公自梓暂往阆州冬复至梓州】
　　去年登髙郪县北今日重在涪江滨苦遭白髪不相放羞见黄花无数新世乱郁鬰久为客路艰悠悠常傍人酒阑却忆十年事肠防骊山清路尘【鹤曰郪县厉梓州涪江水东南合梓州之射江孙曰骊山指旧日明皇游幸也】
　　秋尽【鹤曰是年秋公自梓州归成都迎家冬再往梓州】
　　秋尽冬行且未回茅斋寄在小城隈篱边老却陶潜菊江上徒逢袁绍杯雪岭独看西日落劒门犹阻北人来不思万里长为客怀抱何时独好看【鹤曰成都大城西有小城洙曰典畧云刘松袁绍在河朔于三伏之际酬饮避暑号为河朔饮】
　　野望
　　西山白雪三城戍南浦清江万里桥海内风尘诸弟隔天涯涕泪一身遥唯将迟暮供多病未有涓埃答圣朝跨马出郊时极目不堪人事日萧条【洙曰按髙适传上皇还京复分劒南为两节度百姓于调度而西山三城列戍适上疏论之不纳赵曰成都万里桥公草堂在其西】
　　老病
　　老病巫山里稽留楚客中药残他日褁花发去年丛夜足霑沙雨春多逆水风合分双赐笔犹作一飘蓬【赵曰汉官仪尚书令汉丞郎月给赤管大笔一双公尝为尚书工部郎故云】







　　九家集注杜诗巻二十六
　　钦定四库全书
　　九家集注杜诗巻二十七　宋　郭知达　编近体诗
　　去蜀
　　五载客蜀郡一年归梓州如何闗塞阻转作潇湘逰万事已黄髪残生随白鸥【毛诗黄髪儿齿】安危大臣在何必泪长流【汉陆贾曰天下安注意相天下危注意将】
　　放船
　　收帆下急水巻幔逐囘滩江市戎戎暗山云淰淰寒荒村无径入独鸟恠人防已泊城楼底何曾夜色防
　　哭严仆射归榇
　　【赵云严公再尹成都乃封郑国公加检校吏部尚书永泰元年四月卒赠尚书左仆射】
　　素幔遂流水归舟返旧京【旧京故国也　赵云归榇舟行故曰素幔随流水卢子谅赠崔温诗北眺沙漠随南望旧京路】老亲如【一作知】宿昔部曲异平生【按新史武卒母哭且曰今而后吾知免为官婢矣又云言部曲有异于存日也宋鲍照东武吟将军既即世部曲亦罕存后汉光武注大将军营有五部三校尉部下有曲曲下有军侯一人　赵云言严公有母在弃之而去其母之健尚如宿昔耳公既死部曲无主宜乎异平生也冯衍荅任武书曰敢不陈露宿昔之意故对平生字则论语久要不忘平生之言】风送蛟龙雨【见上蛟龙得云雨注】天长骠骑营【晋书齐献王攸迁缥骑将军时骠骑当罢营兵数十人恋攸恩徳不肯去蛟龙以譬严公】一哀三峡暮遗后见君情【赵云言悲哀之极而江山亦为之动色所以遗传于后世者见严公有恩徳于公之情如此也】
　　宴戎州扬使君东楼
　　胜絶惊身老情忘发兴竒【赵云此篇破头便对盖言胜虽絶矣而惊见在之身则老也情虽忘矣而发所对之兴则竒也礼记云忘身之老也鲍照园中秋防诗云临歌不知调发兴谁与欢】坐从歌妓密乐任主人为【语云不图为乐之至扵斯也】重碧拈【一作酟】春酒轻红劈荔枝【曺子建七啓苍梧缥清注缥深碧色蜀都赋旁挺龙目侧生荔枝　赵云旧本拈春酒作酤字非今就其字误而言之酤当与论语沽酒市餔之沽同又按诗伐木篇有酒湑我无酒酤我按毛郑解此两句不同毛云湑莤音所六切泲之也酤一宿酒也其谓有酒则湏泲莤使清而后饮无酒则虽一宿未清者亦饮乃王之厚意也郑云酤买也王有酒则泲莤之王无酒则沽买之其意以为族人陈王之恩厚于我曺虽以侈言王之盛意然岂有天子而沽酒乎诗人必不如此穷相此郑之失也今杜公诗之酤字若用毛苌一宿曰酤言之则不成诗句用郑元酟买言之二千石设筵必有公帑岂亦沽酒乎旧本作拈当以为正据元禛元日诗云羞看稚子先拈酒白乐天嵗假诗云嵗酒先拈辞不得则拈酒乃唐人语也又杜公又云门外柔桑叶可拈又云试拈秃笔扫骅骝亦拈之意拈与擘皆在主及宾身上言之诗云为此春酒以介睂夀荔枝见于上林赋食荔枝而饮春酒盖煮酒也谓之重碧以酒之色言之也轻红亦言茘枝之顔色也其后山谷在戎州有诗云试倾一杯重碧色快剥千颗轻红肌观此则可见杜公重碧轻红之义后学又以重碧轻红为二妾名尤可鄙笑岂不见梁简文帝梁尘诗云依帏蒙重翠带日聚轻红轻红为荔枝膜粉红也若以名其包色则又惑误学者　师云戎州今叙州重碧叙州公库酒名轻红叙州倅园荔子名】楼高欲愁思横笛未休吹【赵云楼高而愁思欲生何横笛之未肯罢休以增愁也公月夜忆舍弟云况乃未休兵与此句法同】
　　渝州严六侍御不到先下峡
　　闻道乘骢发沙邉待至今【赵云后汉桓典为侍御史有威名常乘骢马人号为骢马御史】不知云雨防【宋玉高唐赋湫兮如风凄兮如雨风止雨霖云无处所王粲诗曰风流云防一别如雨　赵云隋江揔别袁昌诗不言雨雨防更似东西流】虚费短长吟【古诗有短长吟】山带乌蛮濶【嶲州西有乌白蛮】江连白帝深【公孙述以永安为帝城在防州之侧】船轻一柱过留眼共登临【留眼一作留滞梁刘孝绰江津寄刘之遴经过一柱观出入三休台余见上巻江通一柱观注】
　　闻高常侍亡
　　【忠州作鲍云高适也本传纪广徳元年后言召为刑部侍郎左防骑常侍】
　　归朝不相见蜀使忽传亡虚厯金华省何殊地下郎【江淹上建平王书升降承眀之阙出入金华之殿世説顔曰为地下修文郎　赵云班固叙传郑寛中张禹入说尚书论语扵金华殿注在未央宫适为左防骑常侍而亡故曰虗厯金华省也王隐晋书载蘓韶已死见其弟节韶云顔囘卜商今为地下修文郎韶亦一人也】致君丹槛折哭友白云长【赵云折楹言高之谏诤也观唐史载适迁侍御史擢谏议大夫负气敢言权近侧目致君见首篇注朱云上书愿请尚方斩马劒防倿臣一人上问谁也对曰安昌侯张禹上大怒御史将云下云攀殿槛槛折云呼曰臣得下从龙逢比干逰于天下足矣未知圣朝何如耳礼记曰朋友哭于寝门之外】独歩诗名在秪令故旧伤【适有诗名于时又曺子建与杨徳祖书曰仆少好文章迄至于今二十五然今世作者可略而言昔仲宣独歩于汉南孔璋鹰扬于河朔又南史王筠字元礼沈约谓筠文章之美可谓后来独歩秪字音支适也】
　　宴忠州使君侄宅
　　出守吾家侄【出守守土也刺史是也古诗一麾乃出守】殊方此日欢【文子云殊方偏国】自须逰阮舍【既咸与叔父借为竹林之逰咸与借居道南诸阮居道北北阮富而南阮贫公自比阮借而目中州为阮咸也】不是怕湖滩【中州下恶滩也】乐助长歌逸【一作送】杯饶旅思寛【一作林饶放思寛】昔曾如意舞牵率怅为防【赵云王戎尝以如意起舞左氏传牵率老夫】
　　禹庙【忠州作】
　　禹庙空山里秋风落日斜荒庭垂橘柚古屋画龙蛇【招魂仰观刻桶画龙蛇　赵云书禹贡厥包橘柚锡贡公于东屯茅屋诗有云山险风烟僻天寒橘柚垂而両句之势则卢照隣文翁堂诗云空梁无鷰雀古壁有丹青也】云气生虚壁【一作嘘青壁】江声走白沙【赵云生虚壁当作嘘青壁字为正盖嘘字新且工矣又青壁对白沙亦工】早知乗四载【按史记河渠书云夏书曰禹治洪水十三年三过家不入门陆行载车水行载舟泥行蹈撬山行即桥桥一作辇书益稷曰予乗四载】防凿【一作流落】控三巴【华阳国志曰武王克商封其子宗姫于巴故汉末益州牧刘璋以垫江以上为巴郡江州至临江为永郡郡朐忍至鱼腹为固陵郡巴遂分矣璋复改永宁为巴郡以固陵为巴东徙庞义为巴西太守自为三巴郭璞江赋巴东之峡夏后防凿赵云今按乐史寰宇记于渝州记云阆自二水东南流三曲如巴字是为三巴则非有分其地之定名当俟博闻订之】
　　题忠州龙兴寺所居院壁
　　忠州三峡内【蜀都赋经三峡之峥嵘注三峡巴东永安县有髙山相对去可二十丈文左右崖甚高人谓之峡江水过其中　赵云杜公言三峡者以明月峡为首巴峡巫峡之类为中东突峡为□矣今忠州在渝州之下防州之上斯乃杜公所谓三峡内也】井邑聚云根【赵云云根言石也张恊诗云根临八极盖取五岳之云触石而出则石者云之根也唐人诗多指云根为石用之】小市常争米孤城早闭门【赵云两句虽实道其事而早闭门字战国防有邉境早闭晚开也】空防过客泪莫覔主人恩【赵云公寓僧寺居而无顾之者故有是句】淹泊仍愁虎深居頼独园【金刚经给孤独园　赵云言淹泊则滞防扵龙兴寺之居也】
　　旅夜书懐
　　细草防风岸危樯独夜舟【赵云细草春时也荀子防风过之王仲宣诗独夜不能寐】星垂平野濶月涌大江流【王仲宣大江流日夜　赵云东方璆尝与卢照隣分韵有汹涌大江流公换一一月字防鐡成金矣】名岂文章着官因老病休飘零何所似天地一沙鸥【赵云飘零字公使多矣雪赋从风飘零在人言之取物为譬也谢安内集谓诸子侄曰白雪纷纷何所似】
　　别常征君
　　儿扶犹杖防卧病一秋强【赵云呉越春秋云太王杖防而去邠字书注细木杖曰防】白髪少新洗寒衣寛揔长【赵云白髪以病而少新洗沐也寒衣以病而寛长也曺子建诗云瘦觉衣寛长愁知酒浅淡】故人忧见及此别泪相忘【赵云故人言常征君也虽别而俱不能泪所以成相忘也】各逐萍流转来书细作行【赵云属其委曲也汉书言细书成成一扎十行】
　　十二月一日三首
　　今朝腊月春意动云安县前江可怜一声何处送书雁百丈谁家上水船【赵云百丈牵船蔑内地谓之笪音弹】未将梅蕊惊愁眼要取楸花媚逺天【赵云言眼前寔事盖梅未开而楸有花也其句法可谓新竒矣】明光起草人所羡肺病几时朝日邉【明光殿名也汉王商欲借以避暑者起草作制诰也相如病肺多渇遂卧病于茂陵　赵云后汉书郎奏事明光殿下笔为诏诰出语为命令日邉言帝都也晋明帝云只闻人自长安来不闻人从日边来后人遂以日邉为帝都】
　　右一
　　寒轻市上山烟碧日满楼前江雾黄负塩出井此溪女打鼔发船何郡郎新亭举目风景切茂陵著书消渴长【赵云晋王导传洛京倾覆中州士人避乱江左者十六七每至暇日邀出新亭饮宴周顗中坐而叹曰风景不殊举目有江山之异上句以避乱流落所寓如新亭之景物茂陵则公自比于相如之有肺疾也】春花不愁不烂熳楚客唯聴棹相将【赵云楚客则公自指为楚地之客也聴棹相将则任船所徃何处看花也】
　　右二
　　即防燕子入山扉岂有黄鸎厯翠防短短桃花临水岸轻轻栁絮防人衣【赵云方十二月一日作诗而有燕子黄鸎桃花桞絮之言何也此义在末句他日一杯难强进也皆逆道其事尔】春来久拟开懐乆老去亲知见靣稀他日一杯难强进重嗟筋力故山违【赵云于山谓之违家语孔子云违山十里犹闻蟪蛄声也】
　　右三
　　又雪
　　南雪不到地【风土记云南方无雪】青崖霑【一作露】未消【赵云当作霑为正但云不浓所以不到地而止着青崖尔顔延年诗藐盻觏青崖衍漾观緑畴】防微向日薄脉脉去人遥冬热鸳鸯病峡深豺虎骄愁邉有江水焉得北之朝【赵云末句盖言当愁之际观江水止是朝东入海安得折而之北我乘此水以归长安也】
　　奉汉中王手札
　　国有乾坤大王今叔父尊【王譲皇帝之子代宗之叔父也】剖符来蜀道【言以汉中之封来蜀作守也前有诗公自注云王时在梓州者乎】归盖取荆门【由荆门军取道而徃也】峡险通舟过江长注海门【书江汉朝宗于海亦百川注海之义也】主人留上客避暑得名园【刘松袁绍于河朔三伏之际为避暑之饮】前后缄书报分明馔玉恩【赵云上句言得汉中王手札馔玉则前汉陈咸奢侈玉食晋王父子鲜衣玉食之义言美食如玉却非洪范惟辟玉食也】天云浮絶壁风竹在华轩【赵云观絶壁之天云对华轩之风竹言在名园中如此也】已觉良宵永何堪骇浪翻【赵云上句言时已秋矣秋江浪平故也海赋惊浪雷奔骇水迸集】入期朱邸雪朝傍紫防垣【唐制诸侯各置邸京师故有邸吏朱邸言邸有朱戸　赵云以雪时为期而至京也谢元晖诗朱邸方开效蓬心于秋实晋书紫宫垣一曰紫防大帝之座天子所居也】枚乘文章老河间礼乐存【西京杂记枚乘文章敏疾长卿制作淹迟皆尽一时之誉又按汉书景十三王河间献王徳武帝时来朝献雅乐又云立博士修礼乐被儒服术　赵云上句公自言也梁孝王时枚乘在诸文士之间年最为高故谢灵运雪赋召邹生延枚叟也次句指汉中王也传曰河间之功江夏之略可为宗室标的者也】悲秋宋玉宅【哀江南赋诛茅宋玉之宅宋玉九辨云悲哉秋之为气也萧瑟兮草木揺落而变衰　赵云宋玉宅在归州言王今在归州又如悲秋之宋玉也】失路武陵源【见上如逢武陵路注】淹薄俱崖口东西异石根【赵云崖口石根言巴峡之地如此汉中王在下流为东公在防为西也夷】夷音迷咫尺物傍【一作倚】黄昏【楚俗语言多夷音又芜城赋木魅山昏见晨趋　赵云上句则防之南与蛮相接不为不逺而防巴有蛮音故公诗屡有夷音蛮语蛮歌之句左传天威不违顔咫尺言近也今言在防于咫尺之间语音不同所以不省而迷也下句一作傍当以倚为正史云妖禽孽孤得夜乃为不祥此倚黄昏之义也】犬马诚为恋狐狸不足论【曺子建表不胜犬马恋主之情张纲传豺狼当道安问狐狸赵云言其有懐君之意也】从容草奏罢宿昔奉清罇【赵云此言汉中王草奏既罢当奉饮宴盖在昔日常如此也梁刘苞望夕雨诗曰清罇乆不荐淹留遂侍君】
　　赠崔十三评事公辅
　　飘飖西极马【汉郊士歌天马来自西极】来自渥洼池【赵云以言崔有天马之妙足而所从来之逺也渥洼池见沙马行注】飒飁寒【一作定】山桂低徊风两枝【赵云当作寒山楚辞云桂树丛生兮山之幽选诗桂枝生自直则桂枝不宜低徊今桂所以低徊者风雨之故也以喻崔评事之美材而用于邉防之小官飘音习唐韵云飒飁大风也此四句长扇对】我闻龙正直道屈尔何为【赵云崔如龙之直而屈在幕府僚属故公怪而问之诗好是正直】且有元戎命悲歌识者知【赵云元戎莭度史也以元戎命之而有行役不能无悲歌惟识者知之】官聨辞冗长【文赋固无取乎冗长　赵云崔评事于元戎之僚属可辞冗长矣】行路洗歌危【当开公正之路　赵云以舟行则免欹危之苦也】脱劒主人赠【季札脱劒挂树以赠徐君赵云主人指元戎也解劒赠人亦理之常如伍子胥解劒以赠渔父旧注非是】去防春色随
　　隂沈鐡凤【陆左公石阙铭苍龙武之制铜雀鐡凤之工　赵云鐡凤阙言帝都也】教练羽林儿【宣帝纪羽林孤儿注天有羽林星林喻若林木之盛羽言羽翼鸷撃之意故以名武官焉百官表取従军死事者之子养羽林官教以五兵号曰羽林孤儿】天子朝侵早云台杖数移【赵云言天子多难其朝侵早以训兵练卒故所御非一处而数移云台之仗也光武图二十八将于云台】分军应供给百姓日支离【支离言不亲也】黠吏因封已公才或守雌【老子知其雄守其雌赵云封厚也盖言贪吏乗之以封植其已亷吏闵之而柔克公正美崔公之才守雌柔之道不乘势利剥以私于封已则为可尚尔黠吏字出前汉诏书国语叔向曰引党以封已晋王尊谓孔愉有公才而无公望】燕王买骏骨【燕昭王以千金市骏骨】渭老得熊罴【见田腊旧非熊又见熊罴载吕望注】活国名公在拜坛群冦疑【孙楚曰爱民活国高祖筑坛拜韩信】氷壶动瑶碧【鲍照诗清如玉壶氷】野水失蛟螭【赵云上句以言元戎胷中如氷壶之清下句则蛟龙得云雨终非池中物也】入幕诸彦聚【入幕见上句别赋金闺之诸彦】渇贤髙选宜骞腾坐可致九万起于斯【赵云方当渇贤而崔君宜应高选必能骞腾如鹏之九万里矣】复进出矛防照然开鼎彛【赵云言崔君而复于此而出具胸中之矛防则昭然铭功于鼎彛也】防防之子贵叹及老夫衰【左传老父耄矣无能为也诗江有沱之子归】岂但江曾决【孟子沛然若决江河】还思雾一披【卫瓘见乐广曰若披云雾而上青天　赵云岂时平时与崔相谈论如江河之决又思一披雾以相见也】暗尘生古镜拂匣照西施【赵云公盖自有其有美质而乆无识者此所以美崔君而责望之也】舅氏多人物无惭困翮垂【赵云舅氏之家多有人材必应如上所言骞腾冨贵之事也今日尚尔行役无惭困苦也崔盖公之表弟】
　　长江二首
　　众水防涪万【涪万峡中二郡名】瞿唐争一门【瞿唐为三峡之门】朝宗人共挹盗贼尔谁尊【赵云禹贡江汉朝宗于海水以其朝宗人共挹取若盗贼者敢有犯顺之为将欲使谁尊尔乎】孤石隐如马高萝垂饮猿【张华诗象马诚可验波神亦露机盖言灔滪如马瞿唐莫下也】归心异波浪何事即飞翻【赵云言水之波飞翻而流去归心未便得徃何事即效其飞翻乎】
　　其二
　　浩浩终不息乃知东极临【一作深　赵云言水之万折深东至于三峡则其来已逺可以知东极将逼临也】众流归海意万国奉君心【众流之所以尊海亦万国之所以奉君之心也】色借潇湘濶【赵云潇湘在潭州三峡之水下入洞庭与潇湘相连故云色借】声驱灔滪深【一作沈】未辞添雾雨【赵云江海不让众流以为大虽雾雨之细亦可以益其流】接上遇【一作过】衣襟【赵云舟中之人接于其上则先经过于衣襟间也此必是防雨而作实道其事耳选诗曰露沾衣襟】
　　哭台州郑司戸蘓少监
　　故旧谁怜我平生郑与蘓存亡不重见丧乱独前途豪俊何人在文章扫地无羇逰万里濶凶问一年俱白日中原上清秋大海隅夜台当北斗泉路着东吴得罪台州去时危弃硕儒移官蓬阁后谷贵没潜夫【王符着潜夫论】流恸嗟何及衔寃有是夫道消诗发兴心息酒为徒许与才虽薄追随迹未拘班扬名甚盛阮逸相须防取君臣合宁诠品命殊贤良不必展廊庙偶然趋胜决风尘际功安造化鑪从容询旧学惨淡閟隂符摆落嫌疑乆哀伤志力输俗依绵谷异客对雪山孤童稚思诸子交期列友于【诗友于兄弟】情乖清酒送望絶抚坟呼疟痢飱巴水疮痍老蜀都飘零迷哭处天地日榛芜
　　承闻故房相公灵榇自阆州啓殡归葬东都有作二首
　　【赵云房琯摘汉州刺史召而死于道赠太尉】
　　逺闻房太尉【旧作太守】归葬陆浑山【山在伊洛间昔辛有适伊川见披发而祭者言此地当夷后为陆浑之戎所有因得名】一徳兴王后孤魂乆客间【同徳以举王业也伊尹咸有一徳下句言房公摘死乆殡阑州】孔明多故事【蜀志陈夀与荀朂等定故蜀丞相诸葛孔明故事二十四篇以进】安石竟崇班【谢安薨时六十六帝三日临于朝堂赐秘噐朝服赠太傅諡曰文靖及加殊礼依大司马柏温故事】他日嘉陵涕【一作泪】仍霑椘水还【赵云灵衬自阆州起发则由嘉陵江而下故也】
　　右一
　　丹旐飞飞日【丹旐铭旌也寡妇赋飞旐翩以啓路】初传发阆州风尘终不解江汉忽同流【赵云时吐蕃未息也盖灵榇所经自江汉而下故曰同流】劒动新身匣【赵云师本作亲身方有义】书归故国楼尽哀知有处为客恐长休【赵云公因闻房公灵榇之归有感于中而发此言也】
　　右二
　　云安九日郑十八擕酒陪诸公宴
　　寒花开已尽萄蕋独盈枝【赵云凡及秋之花皆谓之寒花也】旧摘人频异轻香酒暂随【赵云言旧时采菊花之人频改易上句而不同见公所逢九日之地不一也】地偏初衣裌【陶潜心逺地自偏秋兴赋御裌衣】山拥更登危【风俗记九日登高以禳灾】万国皆戎马酣歌涙欲垂
　　答郑十七郎一絶
　　雨后过畦润花残步履迟把文惊小陆【云间陆士龙】好客见当时
　　将晓二首
　　石城除击柝【赵云撃柝以言惊夜晓则除之】铁鏁欲开関鼓角悲荒塞星河落曙山巴人常小梗【谓段子璋反也　赵云谓之小梗亦不甚称骇也史不载旧注非是】蜀使动无还【赵云吐畨未息所以蜀使无还也】垂老孤防色飘飖犯白蛮【赵云末句白蛮亦以荆地靠溪洞一带为蛮矣旧作百蛮非】
　　右一
　　军吏囘官烛【官烛字见上句】舟人自楚歌【项籍闻军中四靣皆楚歌】寒沙防薄雾落月去清波【赵云天晓月落不复有影在水中】壮惜身名晚衰慙应接多归朝日簮笏筋力定如何【赵云四句公自言其衰老也归朝日事簮笏恐筋力之不堪尔】
　　右二
　　怀锦水居止二首
　　军旅西征僻风尘战伐多【赵云永防元年仆固懐恩诱吐蕃等冦奉天京师大震帝自将苑中急召郭子仪屯泾阳故云西征】犹【一作独】闻蜀父老【司马相如有难蜀父老文】不忘舜讴歌【孟子曰讴歌者不讴歌尧之子而讴歌舜】天险终难立【剑门天设之险也无徒不可恃　赵云忧吐蕃能犯蜀之险也易曰天险不可升】柴门岂重过【谓思草堂不可再到】朝朝巫峡水逺逗锦江波【锦江水与巫峡相通也　赵云重懐成都之意水徒相通而不能即返焉】
　　其二
　　万里桥西宅百花潭北荘【浣花草堂在万里桥西地有百花潭　赵云旧本作桥南非是公诗万里桥西一草堂百花潭北即沧浪】层轩皆靣水【宋玉招魂云高堂防宇幽槛层轩】老树饱经霜【赵云四时纂要冬饱霜后收之梁吴筠行路难曰洞庭水上一株桐经霜触浪困严风】雪岭【吐蕃中山】界天白锦城曛日黄【曛日晚日也】惜哉形胜地囘首一茫茫【张孟阳劒阁铭曰形胜之地匪亲勿居赵云以西山尚有屯戍恐蜀受其祸故叹惜形胜之地而不忘于懐也】
　　子规
　　【赵云子规与杜鹃是両种其形声名不同于杜鹃行古诗注言之详矣】
　　峡里云安县江楼翼瓦齐两邉山木合终日子规啼【子规杜鹃也公有杜鹃行云涪万无杜鹃云安有杜鹃此可见矣坡云非亲到其处不知此诗之工也】眇眇春风见萧萧夜色凄【一作栖】客愁那聴此故作傍人低【一云故傍旅人低此四句道尽子规之妙毎于春风眇眇之之际夜色萧萧之时客愁闻此能不悲感耶故傍旅人低之句非既有客愁字不应更言旅人也】
　　立春
　　春日春盘细生菜忽忆两京梅发时【赵云食生菜立春之事也按齐人月令曰凡立春日食生菜不可过多取迎新之意下句则立春在去年之冬当梅发时也两京东京西京也】盘出高门行白玉菜传纎手送青【赵云于公高门也行白玉行玉盘也公吟废畦诗亦曰悲君白玉盘行则如丽人行水精之盘行素鳞也晋成公绥洛禊赋或振纎手或濯素足此上四句之一段古诗云芦菔白玉缕生菜青丝盘】巫峡寒江那对眼杜陵逺客不胜悲【赵云言巫峡傍江地土寒眼前不见此菜宜乎其悲矣】此身未知归定处呼儿覔纸一题诗【古诗呼童烹鲤鱼】
　　漫成
　　江月去人只数尺风灯照夜欲三更【赵云尝闻士大夫云东坡先生有言杜子美江月去人只数尺不若孟浩然江清月自人之不费力此公论不可废也梁虞骞诗曰月光移数尺】沙头宿鹭聨拳静【一作起】船尾跳鱼拨【一作防】剌鸣【拨刺跃而有声也　薛云按汉书张平子赋控飞狐之拨剌兮□嶓冢之封狼　赵云聨拳相并相续之貌字则沈约郊居赋云雌霓聨拳用对拨剌为称　杜补遗云张衡赋拨刺下注云刺音力达反拨剌张弓声李白酬赠鱼诗亦云双鳃呀呷鳍鬛张防剌银盘欲飞去一作鱍鯻】
　　南楚
　　南楚青春异暄寒早早分【赵云公在防而言南楚则防在战国为楚地寒□而暄生矣】无名江上草随意岭头云正月蜂相见非时鸟共闻【赵云易万物皆相见而公于蜂言之句意两新】杖藜方跃马不是故离羣【赵云跃马则言官身而在诸人之间则必骑马今也杖藜而独徃乃放旷使然不是故为离羣也荘子原宪藜杖应门蔡泽曰吾跃马食肉四十年亦足矣礼记云离羣索居】
　　移居防州郭
　　伏枕云安县迁居白帝城春知催桞别江与【一作已】放船清【赵云言春知人之离居故催桞之发生以供行人为别也诗家于相别必用桞事盖古有折杨桞之曲多言离别也下句言春江清且平供其泛船耳】农事闻人説山光见鸟情禹功饶防石且就土防平【防峡皆因开凿而成故少平土惟防州稍平耳左传刘子叹禹之功江文通杂拟云海滨饶竒石】
　　船下防州郭宿雨湿不得上岸别王二十判官
　　依沙宿舸船石瀬月娟娟【谢灵运有回溪石瀬茂林修竹诗鲍照翫月娟娟似蛾眉】风起春灯乱江鸣夜雨悬晨钟云外湿胜地石堂烟【赵云石堂应是防州佳处空望其烟故题中所谓不得上岸也】柔橹轻鸥外含情觉汝贤【赵云柔橹令舟人所谓欵橹者也言船橹在轻鸥之外怱怱随行不得如鸥之防漾所以含情□觉鸥之胜己也书曰不自满假惟汝贤】
　　入宅三首
　　奔峭背赤甲防岸当白塩【谢灵运诗孤客伤逝湍行旅苦奔峭赤甲白塩瞿唐峡口二山名　赵云赤甲本呷字按水经云江水东南经赤岬西注云是公孙述所造因山据势周防七里一百四十歩东高二百丈西北髙一千丈南连白帝山甚高大不生树木其石悉赤故名又云江水又东经广溪峡江云斯乃三峡之首也其间三千里倾岩倚木厥势殆交北岸山上有神渊渊北有白塩虚髙可千余丈土人见其高白故名之】客居媿迁次春酒渐多添【次舍也犹迁居也左传几师一宿为舍再宿为信过信为次　赵云乐昌公主诗今日何迁次】花亚欲移竹鸟窥新卷帘衰年不敢问胜槩欲相兼
　　右一
　　乱后居难定春归客未还【赵云言又见春矣以居止言不定而尚未还故乡有所感发耳】水生鱼复浦云暖麝香山【鱼复白帝旧名杜补遗云后汉郡国志巴郡鱼复古之庸地左氏文十年鱼人逐楚师是也防州图经麝香山在州东南百二十五里以其出麝香故名】半顶梳头白【赵云白髪之所存者仅半顶耳】过睂挂杖斑相防多使者一一问函闗
　　右二
　　宋玉归州宅云通白帝城【归州有宋玉宅今亡矣下句见白帝城楼诗注】吾人淹老病旅食岂才名【赵云汉宣帝歌白泛滥不止兮愁吾人故对旅食其字则祖魏文帝旅食而馆也吾人乃自言也所以淹老病而旅食岂坐才名之故耶】峡口风常急江流气不平【赵云以风急之故江流之汹涌如人之气不平也】只应与儿子飘转任浮生
　　右三
　　赤甲
　　卜居赤甲迁居新两见巫山楚水春炙背可以献天子美芹由来知野人【康书野人有快炙背而美芹子者欲献之至尊虽区区区之意亦已疎矣　赵云列子宋国有田夫自曝予日不知天下有绵纩狐貉谓其妻曰负日之暄人莫知者以献吾君将有重赏里之富室告之曰昔人有美戎菽甘枲茎芹萍子者对乡豪称之乡豪取而尝之蜇于口惨于腹众哂而怨之其人大慙】荆州郑薛寄诗近蜀客郄岑非我邻【四人者皆公之故旧赵云四人者郑监者岑参公防州咏懐诗题云奉寄郑监审诗注云郑在江陵所以寄诗近岑参作嘉州刺】
　　【史所以谓之蜀客其二人不敢妄考】笑接郎中评事饮病从深酌道吾真【赵云评事则崔评事也郎中未有所考道吾真则以吾为真率也】
　　上白帝城二首
　　江城含变态一上一囘新【朝暮云烟变化态度多端也楚辞思美人篇曰观南人之变态】天欲今朝雨山归万古春【赵云公思归字有二义一则归至之归如春从沙际归是也一则归徃之归如春归何去寻是也】英雄余事业【白帝城公孙述所筑后为刘备屯戍之地改名曰永安　赵云言防指言白帝也公孙述自号白帝筑为此城】衰迈乆风尘【公自言也】取醉他乡客相逢故国人兵戈犹拥蜀赋敛强输秦【上句谓段子璋之徒未靖也　赵云言崔旴之乱也永防元年闰十月劒南兵马使崔旴反杀其将郭英又明年张献诚及崔旴战扵梓州败绩斯为兵戈拥蜀也下句谓国用不足多赋敛耳】不是烦形胜深慙畏损神【赵云张孟阳劒阁铭云地之形胜匪亲勿居意则以不是惮烦此地之形胜而难上以兵戈犹在畏惧而损吾之神尔】
　　右一
　　白帝空祠庙孤云自徃来【旧注公孙述庙在白帝城】江山城宛转栋宇客徘徊【赵云此篇甚明言江山之间其城宛转栋宇之下客于此徘徊也句法可谓新竒矣】勇略今何在当年亦壮哉【言述始为王莽导江卒正更始时起兵讨宗成王岑之乱破之遂有蜀土僣立为帝为光武所诛　赵云勇略今何在即前篇英雄余自业也】后人将酒肉虚殿日尘埃【凡舟人往来皆祀之尔孟子必有酒肉】谷鸟鸣还过林花落又开多慙病无力骑马入青苔
　　右二
　　愁【强戏为吴体】
　　江草日日唤愁生巫峡【一作春峡】泠泠非世情【赵云言水自泠泠之声也一作春峡非盖岂可言夏峡秋峡乎】盘锅鹭浴底心性【郭璞江赋云盘涡谷转】独树花发自分明【周王褒送葬诗云平原看独树】十年戎马暗万国【自安史乱后天下不安者十余年】异域宾客老孤城【公本北人而寓南国故云异域】渭水秦山得见否人今罢病虎縦横【渭水秦山皆関中风物也时云罢贼冦充斥而公不能能徃故云得见否　赵云渭水秦山则言长安也虎縦横言盗贼也王粲诗云盗贼如射虎虽吐蕃亦盗贼尔罢音疲】
　　江雨有懐郑典设
　　春雨闇闇塞峡中早晚来自楚王宫【谓旦为朝云暮为行雨也　赵云椘王宫指言高唐也高唐赋云椘襄王与宋玉逰于云梦之台望高唐之观今言塞满中之雨旦暮皆是椘王高唐宫来或以塞为関塞之塞谓白帝城连峡为塞峡义不通】乱波纷披已打岸弱云狼籍不禁风【赵云于波言纷披于云言狼籍此公之新竒者打岸字应是方言如风吹船谓之打头风之类刘禹锡金陵懐古诗潮打空城寂寞囘淳于髠云杯盘狼籍】宠光蕙叶与多碧防注桃花舒小红【赵云蓼萧篇改见君子为龙为光注云龙宠也笺云为宠光言天子恩泽光耀被及已也魏钟防孔雀赋五色防注华羽参差天雨之施蕙叶有宠光之义其于桃花才小闲苞有防注之状使字不亦新乎】谷口子真正忆汝防高瀼滑【一作濶】限西东【扬子云白谷口郑子真不屈其志为耕岩石之下以比郑典设也防有涧水出山谷间土人名之曰瀼又分左右曰瀼东瀼西公有阻雨不得归瀼西甘林宫在瀼西郑必在瀼东矣】
　　雨不絶
　　鸣雨既过渐细防映空揺飏如飞【古诗密雨如防】阶前短草泥不乱院里长条风乍稀【赵云盖以长条之垂本自稠密因风飏之乍成稀疎】舞石旋应将乳子【湘川记零陵有石燕雨过则飞如生燕】行云莫自湿仙衣【谓高唐神女也注见前诗　赵云此公于防峡间所赋两诗而防峡去湘潭为近又高唐正在其处方使石燕神女事此之谓当体莫字非莫勿之莫盖言莫是自湿仙衣乎乃问之之辞也】眼边江舸怱怱促未得【一作待】安流逆浪归
　　崔评事弟许相迎不到应虑老夫见泥雨怯出必愆佳期走笔戏简
　　【赵云楚辞曰与佳期兮夕张谢晖诗佳期怅何许】
　　江阁要宾许马迎午时起坐自天明浮云不负青春色细雨何孤白帝城【李陵书陵虽孤恩汉亦负徳今多用辜负字俗子相承尔】身过花间霑湿好醉于马上徃来轻虚疑皓首冲泥怯实少银鞍傍险行
　　昼梦
　　二月饶睡昏昏然不独夜短昼分眠【赵云中春气昏令人多睡不独夜短昼亦分其半以眠尔司马迁悲士不遇赋昏昏罔觉内生毒庾信萧索无真气昏昏有欲心后汉边韶为弟子所嘲曰懒读书昼日眠】桃花气暖眼自醉春渚日落梦相牵【赵云桃花在暖日中薫灼人自已有醉闷春渚日落而梦已相牵挽不自由矣】故乡门巷荆棘底中原君臣豺虎间【上句言盗贼之多阁里残也　赵云不归之棘而生荆棘矣如姑蘓台上荆棘满铜驼是也豺虗以言盗贼虽吐蕃亦盗贼尔】安得务农息战闘普天无吏横索钱【时多暴赋横敛也　赵云吏乗军须之势至于暴横求索此为可伤也昼梦诗而后段及此公之用心可见矣】
　　熟食日示宗文宗武
　　消渇逰江汉羇栖尚甲兵【赵云公自志其病也逰江汉则江水汉水近荆南而合矣诗云滔滔江汉南国之纪甲兵又言吐蕃未息也防实椘地近接荆南故云逰江汉】几年逢熟食万里逼清明【秦人呼寒食谓熟食日言其不动烟火辨食食物过节也亦云禁烟节】松柏邙山路风花白帝城【杜补遗十道志曰邙山在洛阳县北十里杨佺期洛城记曰邙山古今东洛九原之地也俗以寒食省坟子美先茔在邙而其身留寓白帝于寒食不能展省也故有此句】汝曺催我老廻首涙縦横
　　又示两儿
　　令莭成吾老他时见汝心【赵云令节指言寒食成吾老明老者之情不堪也言汝軰今日年少未知老者之情他日后长大见汝之心如我今日也】浮生防物变为恨与年深长葛书难得江州涕不禁【赵云长葛江州意是其弟妹所在特未可妄考也】团圆思弟姝行坐白头吟【白头吟盖老而为诗耳其本出于司马相如将聘茂陵女为妾文君作白头吟以讽之沈约宋书载古辞白头吟曰凄凄重凄凄嫁娶不须啼愿得一心人白头不相离其后鲍照軰作白头吟则讥交道不终矣】












　　九家集注杜诗巻二十七
　　钦定四库全书
　　九家集注杜诗巻二十八　宋　郭知达　编近体诗
　　陪诸公上白帝城头宴越公堂之作【越公杨素也有堂在城上画像尚存】
　　此堂存古制城上俯江郊落构垂云荒郊蔓草茅【赵云云頺而下而落于空皆有垂之义黄鲁直诗云太史鏁云南垂葢出于此】柱穿蜂溜蜜栈缺燕添巢【赵云柱穿字宋刘秀之传丹阳聼事上柱有一穿】坐接春杯气心伤艶蘂梢英灵如过隙宴术愿投胶【古诗以胶投漆中赵云英灵指言公孙述杨素如过隙则叹其已逝庄子云人生如白驹之过隙言一时英灵如过隙之驹而逝亡则今日宴衎当愿如投胶于漆结绸缪之好也】莫问东流水生涯未即抛【赵云言不湏问东流水而使欲顺流南下我此地生涯亦未即抛弃而去也】
　　伤春五首【时避冦在蜀作】
　　天下兵虽满春光【一作青春】日自浓【赵云上句谓广徳元年吐蕃防京师车驾幸陜】西京疲百战北阙任羣凶【赵云吐蕃留京师闻郭子仪军至惊溃子仪遂复长安下句谓程元振鱼朝恩之徒按史载桞伉疏吐蕃犯顺罪由元振请斩之以谢天下以元振等弄权故呼为羣凶】闗塞三千里烟花一万重【赵云公在蜀望乗舆所在隔三千里関塞之逺以春时故言烟花万重也】防尘清路急【左传防尘于外】御宿且【一作有】谁供【赵云御宿乃帝御所宿也漠以为地名见扬雄校猎赋】殷复前王道【商之中宗髙宗能恢复前王之道】周迁旧国容【赵云成王营洛平王东迁此所以为周迁旧国容也】蓬莱足云气应合总从龙【易云从龙云以比羣臣龙以比天子言羣臣合从驾出幸也　赵云蓬莱殿也公正忧羣臣有徇身而辞乱者故言合从龙也】
　　右一
　　鸎入新年语花开满故枝天清【一作青】风巻幔草碧水通池牢落官军速萧条万事危【言国家遭难事势萧条危殆故公毎忧之】鬓毛元自白涙防向来垂【元字与向来皆言前时搃如此非止令日也】不是无兄弟其如有别离【言虽有兄弟而为防乱阻隔不得相保耳诗虽有兄弟语君子何患乎无兄弟也】巴山春色静北望转逶迤【巴山言蜀之山长安在蜀之北故北望逶迤也】
　　右二
　　日月还相鬪星辰屡合【一云亦屡】围【韦昭曰星相撃为闘赵云晋天文志云元帝太兴四年二月癸亥日鬬汉髙祖七年月晕围参毕七重此则日月星辰有争鬬凌犯之义也如此皆主兵革】不成诛执法焉得变危机【赵云执法虽出于晋天文志南宫南四星名执法应在下如御史之官而非今句之谓李善于辨命论宋公一言法星三徙之下注引广雅曰荧惑谓之罚星或谓之执法今此指荧惑而言也葢公之意以程元振之徒荧惑人主时桞疏上书吐蕃犯顺罪由程元振用事请斩之以谢天下庾信赋频来险辙亟极危机】大角纒兵气钩陈出帝畿【天文志大角者天上之帝座庭其両旁曰摄提葢京师兵又满故曰纒兵气魏都赋云兵纒紫防　赵云钩陈亦星名西都赋云周以钩陈之位卫以严更之署注钩陈王者法之主行宫也今随车驾出狩故曰出帝畿】烟尘昏御道【黄道也】耆旧把天衣【一本作固无牵白马几至着青衣　赵云天子从御道经行而出为烟尘所昏下句言父老不欲车驾之出皆牵挽帝衣也烟尘字孙子荆书烟尘俱起震天骇地三国志注多引襄阳耆旧传天衣字借小説郭翰传云天衣本非针线为耳】行在诸军阙【言军士稀少】来朝大将稀【言藩镇不朝吐蕃防京师天子幸陜诸镇畏程元振鱼朝防谗构莫肯奔命朝廷所恃者郭子仪一人而已】贤多隐屠钓王□载同归【言贤避地地隐于屠钓王能为文王载吕望事乎任彦升为萧扬州荐士表隐鳞卜祝藏器屠保　赵云公亦防自见意矣吕望钓于渭川文王载之以归而举伐纣之兵若屠事则如朱亥杀晋鄙而夺兵符者大意言屠钓中有人亦不必泥事实也】
　　右三
　　再有朝廷乱难知消息真近闻【一作传】王在洛复道使归【一作通】秦【谓传者不一也赵云详此篇尤见车驾出幸东都传之未审也】夺马悲公主登车泣贵嫔萧関迷北上【汉武北北出萧关】沧海欲东巡【秦始皇帝东廵海上铭石勒功】敢料安危体犹多老大臣【赵云上两句亦所传臣以为车驾或议北上萧阙或欲东巡沧海两皆迷惑而不定也如此则敢料安危体乎朝廷尚有老臣可与议也】岂【一作得】无嵇绍血霑洒属车尘【晋书忠义传嵇绍以天子防尘承诏诣行在所值王师败绩于荡隂百官及侍卫莫不防溃唯绍俨然端冕以身捍卫兵交御辇飞箭雨集绍遂被害于帝侧血洒御服天子深哀叹之及事定左右欲浣衣帝曰此嵇侍中血不可去也司马相如谏猎书犯属车之清尘】
　　右四
　　闻説初东幸孤儿却走多【宣帝纪注取从军死事者之子养羽林宫教以五兵号曰羽林孤儿少壮者令从军　赵云此篇闻官军逃亡之诗却走则退却而走也】难分太仓粟【汉太仓之粟红腐而不可食】竞弃鲁阳戈【鲁阳公与韩战酣日暮援戈麾之日为之反三舍　赵云言其既走则虽有太仓之粟难与之也戈以麾战而反弃之为可痛矣】胡虏登前殿【吐蕃防京师也】王公出御河【出奔也】得无【一作忍为】中夜舞宜忆大风歌【赵云晋祖逖与司空刘琨雄豪著名同辟司州主簿情好绸缪共被而寝中夜闻鸡起舞曰此非恶声毎语世事或中宵起坐相谓曰若四海鼎沸豪杰并起吾与足下相避中原尔汉髙祖大风歌曰大风起兮云飞扬安得猛士兮守四方言谁复忆省大风歌中有思猛士之语乎】春色生烽燧【见悲青坂诗注】幽人泣薜萝【言贤者泣于草野尔　赵云幽人公自谓也方春之时而唯有烽燧此薛萝之中幽人无如之何所以但泣而已】君臣重修徳犹足见时和【巴阆僻逺伤春罢始知春前已收宫阙　赵云末句尤见公之经济矣】
　　右五
　　暮春题瀼西新赁草屋五首
　　乆嗟三峡客再与暮春期【赵云乐史寰宇记渝州有三峡之名曰西峡巴峡巫峡明月峡在防州之西即西峡矣公客于防故云】百舌欲无语繁花能几时【赵云反舌无声在茫种后十日今谓之欲无语则暮春之时也】谷虗云气薄波乱日华迟战伐何由定哀伤不在兹【赵云战伐未定乃公之深所哀伤者其为时当暮春而在僻远之草屋乎兹者指言草屋语文不在兹乎】
　　右一
　　此邦千树橘不见比封君【赵云千株之橘不见从来道可以比封君乎前汉食货志云蜀汉江凌千树橘其人皆与千户封等言防之多橘也李衡种甘橘千树号千头木奴】养拙干戈际全生麋鹿羣畏人江北草旅食瀼西云【言其客路萍迹无定计也赵云古诗常畏人魏文帝云旅食南馆南馆畏人在于江北之草间旅食在于瀼西之云此公之自叹也】
　　万里巴渝曲三年实饱闻【前汉礼乐志巴渝鼓贠三千六人注云巴渝之乐因此始也　赵云巴即今之巴州渝即今之恭州汉髙祖得巴渝之人与之定三秦其后有巴渝之乐公自永防元年八月至云安县今大厯二年为三年也】
　　右二
　　防云隂复白锦树晓来青【赵云锦树晓来青言前日因花发如锦今此春暮宻叶已秾故青也】身世双蓬鬓乾坤一草亭【赵云上句言身已老双鬓如蓬矣下句言天地之间有此瀼西一草亭也非以为喻】哀歌时自短醉舞为谁醒【赵云言歌不终其曼声而忽然短住縁古诗有长歌行短歌行故也】细雨荷锄立【陶潜诗曰晨兴理荒秽帯月荷锄归】江猿吟翠屏【天台山赋横壁立之翠屏长门赋猿啸而长吟】
　　右三
　　壮年学书劒【项籍少时学书不成去学劒】他日委泥沙【公自叹其流落言不用于时尔】事主非无禄浮生即有涯【荘子吾生也有涯】髙斋依药饵絶域改春华【谢晖有髙斋诗李陵奉使絶域春华春之光华也】丧乱丹心破【丹心赤心也】王臣未一家【诗率土之濵莫非王臣未一家言未混一也礼记圣人以天下为一家也】
　　右四
　　欲陈济世防已老尚书郎【赵云晋石苞传宣帝曰页帘之士未必能经济世务公官是尚书工部员外郎故云已老尚书郎木兰歌云木兰不用尚书郎】不息豺虎鬬空惭鸳鹭行【赵云豺虎以言盗贼王粲诗云盗贼如豺虎公曽任左拾遗籍占朝列故云鸳鹭行古诗云厠迹鸳鹭行】时危人事急风逆羽毛伤【赵云时危人事急又暗结不息豺虎鬪之句风逆羽毛伤又暗结鸳鹭行之句上句言理下句比兴也】落日悲江汉中宵泪满牀【赵云或曰禹首荆及衡阳为荆州江汉朝宗扵海孔氏云二水经此州而入海公诗扵防州毎言江汉则亦以其切近荆楚矣】
　　右五
　　承闻河北诸道节度入朝欢喜口号絶句十二首
　　【赵云自程元振用事来瑱李懐让以上将诛斤裴冕李光弼以元勲被譛方帅由是防解吐蕃入冦诏集天下兵无一士奔命者今闻诸道节度入朝欢喜可知也】
　　禄山作逆降天诛更有思明亦已无汹汹人寰犹不定时时战鬬欲何湏【赵云禄山思明葢追言之也安禄山父子僣位凡三年而灭在乾元二年也史思明父子僣位四年而灭在广徳元年也是嵗七月吐蕃入冦故有下句】
　　右一
　　社稷苍生计必安蛮夷杂种错相干【汉书羗胡杂种种类不一也】周宣汉武今王是【言除去暴乱如孝武恢复帝业如周宣也】孝子忠臣后代看【赵云此篇望诸节度之忠孝也错相干字卫玠云非意相干可以理遣】
　　右二
　　喧喧道路多謌【一作好童】謡河北将军尽入朝始是乾坤王室正却交江汉客魂销【赵云公因喜诸节度入朝而伤其流落未有还阙朝王之期魂销则所以重叹也旧注云望朝廷防用岂公本意哉】
　　右三
　　不【一作北】道诸公无表来茫然庻事遣人猜拥兵相学干戈鋭使者徒劳百万回【吐蕃之乱诸道节度无一救援者朝廷遣使敦谕竟不至　赵云诸节度虽亦通表于朝然不肯入觐此为可猜也公为诗探其心意且为寛法以待之春秋之义也】
　　右四
　　鸣玉锵金尽正臣【西征赋飞翠緌拖鸣玉以出入禁门者众矣】修文偃武不无人【书乃偃武修文】兴王防静妖氛气圣夀宜过一万春【赵云鸣玉销金言诸节度使贵称为正臣则公待之以忠义喜其入朝也刘向云正臣进者治之表国语与王赏諌臣陈徐陵移齐文有剪妖氛空巢穴之语】
　　右五
　　英雄见事若通神圣哲为心小一身【言不役天下以奉一人也】燕赵休矜出佳丽【古诗燕赵多佳人美者顔如玉】宫闱不拟选才人【赵云喜河北诸节度入朝却防其媚悦而献其佳故预为□才人宫中之爵号唐制才人正二】
　　右六
　　抱病江天白首郎【冯唐白首尚为郎　赵云公晚年为尚书员外郎所谓白首郎也】空山楼阁暮春光【赵云空山楼阁指白帝城城上有白帝楼也】衣冠是日朝天子草奏何人入帝乡【赵云草奏之语公有所激尔】
　　右七
　　澶漫山东一百州【赵云山东今日之河北也唐谓之山东古云山东出相山西出将则以太行山为言耳】削成如按抱青丘【削平也顔延年充使诗入河起阳峡践华因削成又西山经曰太华之山削成而四方相如子虗赋秋田乎青丘】苞茅重入归闗内王祭还供尽海头【赵云左传齐威公问罪楚国曰汝贡苞茅不入王祭不供无以缩酒言诸道皆入贡也】
　　右八
　　东逾辽水北滹沱【赵云辽水在今平平长城之外在汉曰莵郡按后汉郡国志莵郡高句骊辽山辽水所出注外山海经曰辽水出白平山以地图观之是为中国之极东逾辽水则又自营平而徃矣后汉光武纪至滹沱河无船遇氷合得过注山海经云大戏之山滹沱之水出焉今在代州繁畤县是为河北之北今云北滹沱则极燕赵之地广而言之也旧本作呼沱师民瞻本作滹沱是】星象风喜共和紫气闗临天地濶【赵云指言函谷関也周时尹喜为関吏望其上有紫气云当有圣人入随而老子来今公借言紫气临関而天地濶逺以见天地混一也】黄金台贮俊贤多【燕昭王置千金于台上以延天下之士故称为黄金台赵云台在燕地昭王所筑以礼郭隗而继得乐毅也幽燕既平尽属王化其黄金台上贤俊复集也】
　　右九
　　渔阳突骑邯郸儿【见十一巻渔阳诗注渔阳突骑邯郸游侠其豪俊勇决古有名称　赵云渔阳燕州也渔阳突骑回字则汉光武克邯郸置酒髙防从容谓马武曰吾得渔阳上谷突骑欲令将军将之蔡邕曰兾州强弩幽州突骑天下之精也邯郸赵州也邯郸儿见如幽并儿之类尔】酒酣并辔金鞭垂【髙祖过沛留置酒酒酣】意气即归双阙舞【双阙即帝阙也】雄豪复遣五陵知【五陵汉之五陵亦豪侠所聚之地　赵云西都赋南望杜覇北眺五陵注汉所之七陵据赋分作两句言陵之在北者曰五陵谓燕赵雄豪所以归向帝阙之意皆为王臣也】
　　右十
　　李相将军拥蓟门【赵云李相则节度使之称相公者将军则节度使之称将军者拥蓟门乃河北诸道节度矣】白头惟有赤心存【旧本作白头虽老赤心在师民瞻本作白头惟有赤心存公自谓也】竟能尽説诸侯入知有从来天子尊【赵云毕竟能尽喜悦诸侯之入朝者葢天子从来有至尊之势也】
　　右十一
　　十二年来多战塲【赵云天寳十四载安禄山反接之以史思明又接之以吐蕃至今嵗大厯二年春凡十二年矣至今春兵息】天威已息阵堂堂【左传天威不达顔咫尺孙子云堂堂之阵】神灵汉代中兴主功业汾阳异姓王
　　右十二
　　得舍弟观书自中都已逹江陵今兹暮春月末行李合到防州悲喜相兼围圆可待赋诗即事情见乎辞
　　尔到江陵府何时到峡州乱离生有别聚集病应瘳【赵云生有别则楚辞云悲莫悲于生别离书若药不瞑眩厥疾弗瘳】飒飒开帝眼朝朝上水楼老身虽付托白骨更何忧
　　喜观即到复题短篇二首
　　巫峡千山暗终南万里春【终南山名在长安言去家万里也】病中吾见弟书到汝为人【始为乱离所隔莫知其生死及书方方知弟生存也】意答儿童问来经战伐新【或云战伐尘谓其自战伐风尘中来儿童之必喜而劳问也】泊船悲喜后欵欵话【一作议】归秦
　　右一
　　待尔嗔乌鹊抛书示鹡鸰【赵云西京杂记曰干鹊噪而行人至言待其弟来怒乌鹊之不实也诗云鹡令在原兄弟急难】枝间喜不去原上急曽经【赵云上句以成嗔乌鹊之句嗔之者何以其喜不去恐徒成妄也下句以成抛书示弟之句示之者何以其急难之曽经也】江阁嫌津栁【嫌其隔望眼也】风帆数驿亭【数其期程也】应论十年事撚絶始星星【赵云旧本然絶一作撚絶当以撚絶为正星星言须之白南史韵语诗鈆膏染须鬓欲以媚侧室青青不改乆星星行复出】
　　右二
　　喜闻贼盗蕃冦总退口号五首
　　萧闗陇水入官军【赵云萧闗在灵州之傍陇水则陇州之水入官军则吐蕃退而官军尽入其居矣】青海黄河巻塞云【青海在西吐噃之地黄河则自积石而徃巻塞云则无复战阵而邉塞之云巻防矣余见君不见青海头注】北极转愁龙虎气西戎休纵犬羊羣【上句汉髙祖纪范増説项羽曰吾使人望汉王气其上皆为龙虎五色　赵云北极者指帝座而言也】
　　右一
　　賛普多教使入秦【賛普吐蕃主师】数通合好止烟尘【按新史传至徳三载吐蕃使使来请讨贼且修好肃宗遣使报防】朝廷忽用哥舒将杀伐虗悲公主亲【赵云此篇四句通一叚事开元二十八年吐蕃金城公主薨遣使来告因请和而明皇不许后二年帝以哥舒翰节度陇右翰政防石堡吏号神武军又擒其相又破洪济翰虽有功而结吐蕃之怨深矣其后禄山之乱邉侯空虗故吐蕃得乗隙暴掠则公之意不美朝廷之用翰以招杀伐矣是则国家虗悲公主之死而已】
　　右二
　　崆峒西极过昆崘【赵云崆峒在西郡之西而昆仑又在崆峒西极之西今公此句诗人广大其言谓其从化之地逺也】驼马由来拥国门逆气数年吹路防蕃人闻道渐星奔【赵云刘越石荅卢谌四言诗云表粮防弱匍匐星奔又刘孝标广絶交论云靡不望影奔】
　　右三
　　勃律天西采玉河坚昆碧盌最来多【赵云勃律坚昆皆西羌国名勃律天之西乃采玉河所在应是于阗国也碧盌出坚昆国杜补遗云晋平居诲为张邺使于阗国官作行程记云玉河在于阗城其源出昆山西流千余里主于阗界乃流为三河白玉河緑玉河乌玉河五六月大水暴涨则玉随流而至秋水退乃可采薛梦符引唐书于阗国距京师九千七百里有玉河国人夜视月光盛处必得美玉坚昆国在唐为防戞斯匈奴西鄙也地当伊吾之西马耆北山之旁】旧随汉使千堆宝少荅胡王万匹罗【赵云旧日以千堆宝随汉使入贡而中国所荅者持万匹罗尔夫以蛮夷入贡之多而中国赐遗之不费自非服化从义而然乎】
　　右四
　　今春喜气满乾坤南北东西拱至尊太厯二年调玉烛元皇帝圣云孙【尔雅四气和谓之玉烛疏云四时和气温润明照故曰玉烛李廵云人君徳美如玉而明若烛是知人君徳辉动于内和气应于外统而言之谓之玉烛尔雅亲孙之子为曽孙曽孙之子为孙孙之子为来孙来孙之子为晜孙晜孙之子为仍孙仍孙之子为云孙注言轻逺如浮云七世孙也唐以老子为圣祖封元皇帝故曰圣云孙】
　　右五
　　即事
　　暮春三月巫峡长【语云暮春者春服既成盛之荆州古歌云巴东三峡巫峡长猨鸣三声泪沾裳】皛皛行云浮【一作无】日光【陶渊明诗皛皛川上平】雷声忽送千峰雨花气浑如百和香【赵云庄子渊嘿而雷声梁孝元帝经巴陵诗栁条常拂岸花气薫舟神仙传曰淮南王为八公张锦绣之帐燔百和之香又古诗博山炉中百和香郁金苏合与都梁】黄莺过水翻廻去燕子衔泥湿不妨飞阁巻帘图画里虗无只少对潇湘【赵云虽眼前之山水如画图而虗无空濶只欠潇湘相对也上林赋乗虗无与神俱】
　　见萤火
　　巫山秋夜萤火飞帘疎巧入坐人衣【赵云帘之疎濶萤火入于坐客之衣也公诗又有时能防客衣之句】忽惊屋里琴书冷复乱檐邉星宿稀却绕井栏添个个偶经花蘂弄辉辉沧江白发愁防汝来嵗如今归未归
　　送十五弟侍御使蜀
　　喜弟文章进添余别兴牵【赵云南史丘灵鞠在沈深坐见王俭诗深曰王令文章大进曰何如我未进时】数杯巫峡酒百丈内江船【水自渝上合者谓之内江自渝由戎泸上蜀者谓之外江　赵云上水乃使百丈然今云内江船岂非使东蜀乎】未息豺狼鬭【言战争也】空催犬马年【以自称其年故从卑贱晋陶侃临终上表曰臣犹谓犬马之齿尚可少延】归朝多便道抟撃望秋天【便道间道也前汉赵充国传曰将军引兵便道西并进使虏闻东北方兵并进杜田云旧唐史桓彦范为中亟举杨峤为御史峤不乐抟撃之任彦范曰为官择人岂待情愿遂引为右台御史是诗送待御弟使蜀故云】
　　暮春
　　卧病拥塞在峡中潇湘洞□虗映空【赵云言潇湘洞庭之景虗映空而我病卧峡中不得徃观也梁简文诗春色映空来】楚天不防四时雨【古诗地近漏天经细雨】巫峡长吹千里风【巫峡多风　赵云陈隂鉴晚泊五洲诗遥然一柱观欲轻千里风】沙上草阁桞新闇城邉野池莲欲红暮春鸳鹭立洲渚挟子飜飞还一丛【赵云韵书曰丛聚也一丛则鸳鹭与子为一尔】
　　晴二首
　　乆雨巫山暗新晴锦绣纹【江山晴明风物鲜丽若锦绣也】碧知湖外草【赵云洞□湖之外遂连青草湖也选云春草碧色春水緑波】红见海东云【赵云言自出之处红云也两句以言峡中之晴不亦开广乎】竟日莺相和摩霄鹤数羣【淮南子曰鸣鹄背负苍天膺摩赤霄此摘用之也】野花干更落风处急纷纷
　　右一
　　啼乌争引子鸣鹤不归林【赵云有乌夜啼曲易曰鸣鹤在隂】下食遭泥去髙飞恨乆隂【赵云上句言乌下句言鹤汉髙祖纪鸿鹄髙飞一举千里】雨声冲塞尽日气射红深回首周南客驰驱魏阙心【赵云太史公曰余留滞周南不得从郊祀之事公自言留滞于太史公之在周南也荘子身在江湖之上心驰魏阙之下盖天子之门而阙谓之象魏　薛云文选谢灵运诗仲连轻齐组子牟脊魏阙】
　　右二
　　雨
　　始贺天休雨还嗟地出雷【易曰雷出地奋豫】骤看浮【一作巫】峡过宻作渡江来【赵云浮峡对渡江作巫峡字非】牛马行无色蛟龙鬭不开【庄子秋水时至不辨牛马】干戈盛隂气未必自阳台【月令隂气太盛戎兵乃来葢言因隂气盛而多雨非自阳台而来也　赵云惟是峡中诗用阳台为当体神女曰妾在巫山之阳髙丘之阻旦为行云暮为行雨朝朝暮暮阳台之下又稽神异苑载述征记曰萧搃遇洛神女后逢雨认得香气曰此云雨从巫山来】
　　月三首
　　防续巫山雨天河此夜新【天河银汉也广雅云天河谓之天汉】若无青嶂月愁杀白头人【赵云古乐府有愁杀人之句】魍魉移深树【月明则魍魉遁逃也左传入山不逢不若魉魅魍魉】虾防动半轮【赵云虾防白兎皆月中之物】故园当圮斗直指照西秦【北斗辰极也　赵云一説长安城有南斗北斗之像一云长安上直北斗广雅云北斗枢为雍州故公又有诗曰北斗故临秦】
　　右一
　　并照巫山出新窥楚水清【赵云并照字当作并防旧本照字浅近着一防字可谓新竒也】羇栖愁里见二十四回明【赵云此又公不拘数对数之格羇栖之愁对二十有四其势暗敌指见在防厯望夜凡二十四回也】必騐升沉体如知进退情【谓不逺望也赵云月初出曰升既落曰曰沉升则进之道沉则退之理也】不违银汉落亦伴玉防横【鲍明逺夜移衡汉落谢灵运玉防低连章　赵云河汉落则月将落矣玉防星名凡夜深则玉防低也月月随银汉而落伴玉防而低乃望夜之月也　杜补遗云河图括地象曰河精上为天汉抱朴子曰河汉者天之水也随天而转入地下过故公言落】
　　右二
　　万里瞿唐峡【一作月　赵云指言防州也】春来六上时时开暗室【君子不欺暗室】故故满青天【若披云雾而覩青天】爽合风襟静髙当涙脸悬【赵云公以羁旅在外伤时感旧也宋玉风赋披襟当之】南飞有乌鹊【曹孟徳诗月明星稀乌鹊南飞绕树三匝何枝可依】夜乆落江邉
　　右三
　　园
　　仲夏流多水清晨向小园碧溪揺艇濶朱果烂枝繁【赵云碧溪揺艇濶以成仲夏流多水之句朱果烂枝蘩以成清晨向小园之句】始为江山静终防市井喧畦蔬绕茅屋自足媚盘飱【赵云媚者宜也诗媚于天子又梁沈约悲哉行曰旅逰媚年春年春媚游人左传盘飡寘璧】
　　归
　　束帯还骑马东西却渡船林中才有地峡外絶无天【防州居山水间在峡中故号为稍平然狭隘多石卢仝诗低头虽有地仰靣辄无天】虗白髙人静喧卑俗累牵【荘子云虗室生白注人人能虗心游世则纯白备于内鲍明逺舞鹤赋归人寰之喧卑】他乡悦迟暮不敢废诗篇
　　诸葛庙
　　乆游巴子国【今防州古巴子国】屡入武侯祠竹日斜虗寝溪风满薄帷【阮嗣宗咏懐云薄帷鉴明月】君臣当共济贤圣亦同时翊戴归先主并吞更出师【亮出师表云有并吞中国之志】虫蛇穿画壁巫觋醉蛛丝【薛云国语楚观射父曰民之精爽不贰齐肃正则神或降之在男曰觋在女曰巫比言庙醉于蛛丝中也赵云合用巫觋字则张衡东京赋云巫觋操茢也】欵【一作欻】忆吟梁父躬耕也未迟【亮耕南阳作梁父吟也未迟一作起未迟赵云末句公感孔明梁父吟事方切思归耕而起耳旧本作也未迟非葢却成方欲躬耕也】
　　竖子至
　　樝梨才【一作且】缀碧梅杏半传黄【赵云言幽园之果一则才缀碧一则半传黄未可摘也】小子幽园至轻笼熟防香山风犹满把野露及新尝【记天子尝新】欲寄江湖客提防日月长【赵云言竖子所摘来之熟防正欲寄逺而恨道路之长费时日也古诗云渉江采芙蓉兰泽多芳草采之欲遗谁所思在逺道公葢取其此意也】
　　舍弟观归蓝田迎新妇示两篇
　　汝去迎妻子髙秋念却回即今萤已乱好与鴈同来【赵云萤已乱当是三四月闻鴈同来所以结髙秋念却回之语】东望西江永【旧本作西江水师本作西江永葢永字方与下句开字相对西江者楚人指蜀江之名荘子激西江之水疏云蜀江从西来故谓之西江公欲泛舟南下今在防为楚之上游则西江之尽处在其东故东望其永诗云江之永矣不可方思】南游北户开【赵云既成南游则北户之开矣呉都赋云开北户以向日】卜居期静处防有故人杯【赵云既至彼则卜居必期幽静之处当有故人相访共饮也屈原有卜居篇南史有云性好静处谢眺离夜诗山川不可梦况乃故人杯】
　　右一
　　楚塞难为别【一作路】蓝田莫滞留【赵云客寓楚塞塞兄弟之情难乎其为别也旧本作难为路无意义既知离别之难故祝以无留滞而即廻耳】衣裳判【协平声】白露鞍马信清秋【赵云白露降则秋时矣】满峡重江水开帆八月舟此时同一醉应在仲宣楼【赵云王粲字重宣刘表时在荆州因登楼而作赋其后因指荆州楼为仲宣楼则梁元帝诗夕返仲宣楼葢约其弟回时相防荆州也】
　　右二
　　季夏送乡弟韶陪黄门从叔朝谒
　　令弟尚为苍水使名家莫出杜陵人【杜陵有南北杜最为名家　赵云呉越春秋禹登衡岳血白马以祭梦见赤绣衣男子称夷苍水使者曰闻帝使文命于斯故来侯之一本自注云韶比兼开江使通成都外江水峡舟檝】比来相国兼安蜀归赴朝廷已入秦【杜鸿渐以相国入蜀平崔旴之乱寻表旴为节度使还朝】舍舟防马论兵地拖玉腰金报主身【潘安仁西征赋拖鸣玉以出入禁门者众矣腰金横金帯　赵云上句言二人同行可以论兵矣下句专言叔父黄门也】莫度清秋吟蟋蟀早闻黄阁【一作阁】画麒麟【潘安仁为黄门作秋兴赋云蟋蟀鸣乎轩屏下句见扈圣登黄阁又见今代麒麟閤注　赵云蟋蟀字见毛诗而阮籍咏懐诗云开秋兆凉气蟋蟀鸣牀帷感物懐殷忧悄悄令心悲此为吟蟋蟀也按郑注礼记三公之与天子礼秩相亚故黄其阁以示谦不敢斥天子宜是汉旧制也汉武帝画功臣于麒麟阁上】
　　热三首
　　雷霆空霹雳云雨竟虗无【赵云雷霆霹雳字如谷梁传云隂阳相薄感而为雷激而为霆又何休公羊注云雷疾甚为震而五经通义云震与霆皆霹雳也虗无字上林赋乗虗无与神俱其后文赋云课虗无以责有也】炎赫衣流汗低垂气不苏乞为寒水玉愿作冷秋菰【赵云寒水玉冷秋菰非有定名也葢言寒水中之玉冷秋时之菰耳句法葢庾信和乐仪同苦热云思为鸾翼扇愿借明光宫也】何似儿童嵗风凉出舞雩【赵云魏志贾逵自为儿童戏弄常设部伍舞雩事则论语云冠者五六人童子六七人浴乎沂风乎舞雩咏而归】
　　右一
　　瘴云终不灭泸水复西来【泸水在防之上流诸葛亮云五月渡泸葢大渡河水从南荒炎瘴中流出故也】闭户人髙卧【孙敬闭门读书诸葛亮髙卧南阳】归林鸟却回【赵云人闭户而髙卧鸟不安而又飞其热又甚矣】峡中都似火江上只空雷想见隂宫雪风门飒踏开【孟子齐宣王见孟子于雪宫故使隂宫雪也】
　　右二
　　朱李沈不冷雕胡炊屡新【魏文帝书浮甘于清泉浸来李于寒水沈休文长袂屡以拂雕胡方自炊】将衰骨尽痛被暍【一作褐】味空频【赵云暍音于歇切伤暑也故禹扇暍武王亦扇暍今方被暍而有泥水之朱李新炊之雕胡其味空频不能食也旧本作被褐无义】欻【许律切】翕炎蒸景飘飖征戍人【赵云欻翕义即欻吸也字则江文通拟王维诗云欻吸鹍鸡悲又谢朓髙松赋云巻风飚之欻吸】十年可觧甲为尔一霑巾
　　右三
　　返照
　　楚王宫北正黄昏白帝城西过雨痕返照入江飜石壁归云拥树失山村【赵云返照字梁元帝繤要云光返照于东谓之返景公诗又曰孤城返照红将敛归云字则如陆士衡归云难寄音失字鲍照诗雾失交河城也】衰年肺病唯髙枕絶塞愁时早闭门不可乆留豺虎乱南方实有未招魂【宋玉作招魂篇云魂兮归来南方不可以上些赵云公自言也客于南楚魂魄飞越实为未招也】
　　示獠奴阿叚
　　山木苍苍落日曛竹竿袅袅细泉分【以竹引袅也】郡人入夜争余沥竖子寻源独不闻【赵云详味此诗意水源在逺以筒引水而使郡人分取之其水咽塞或渗漏而不通快故郡人止争余沥耳惟阿叚者独能寻源修筒水而至焉】病渴三更回白首【赵云公病渴頼此水为多也】传声一注湿青云【赵云修筒之后水来之声自传闻矣湿青云言水筒之源流髙逺也】曽惊陶侃胡奴异怪尔常穿虎豹羣【此诗全篇皆引泉事薛梦符云晋书陶侃传媵妾数十家僮千余世説王修龄曰修龄若饥自当问谢仁祖索食不湏陶胡奴米船注胡奴陶范小字侃别传曰范侃第十子也　师云陶侃有十七子见本传书止九人唯袁宏传载胡奴于宻室抽刀逼宏以宏作东征赋皆载过江诸公名徳而不及侃宏窘急遂口占六句答之胡奴乃止亦不见穿虎豹羣事胡奴名惟见于此赵云薛梦符既引胡奴陶范小字可以见胡奴乃侃之子也而于阿叚似无相干余逆其意陶侃奴仆之多其子胡奴必有所称异之者如今日阿叚能穿虎豹羣以寻水源其在陶侃家僮之中亦必有可异者矣意似如此而事未显见以俟传闻】
　　简呉郎司法
　　有客乗船自忠州遣骑安置瀼西头【前诗注所谓瀼东瀼西者】古堂本买借疎豁借汝迁居停宴游【赵云借吴司法自舟中迁来以居而我甘心停止宴游也】云石荧荧髙叶曙风江飒飒乱帆秋【赵云腹聨两句以言瀼西古堂所见之景物也】却为姻娅过逄地【诗姻娅按尔雅妇之父母婿之父母相为姻娅】许坐曽轩数防愁【赵云呉郎与公为姻娅之家既借古堂与之居乃为我相过从之北耳应仍许我坐于层轩数数防其愁也】
　　又呈呉郎
　　堂前扑枣任西邻无食无儿一妇人【前汉王吉传东家枣树垂吉庭中其妻取枣啖吉吉如之乃去妇东家欲伐树言乃还妇里语曰东家枣完夫妇复还　赵云公之乐易则告呉郎以一任西家之妇取枣也】不为困穷宁有此只縁恐惧转湏亲【赵云言探斯妇之情葢困穷所致又告吴郎当念其恐惧宜更亲之此两句其上句有遗东滞穗资寡妇之利之意下句则有见窃荀而又掷与之同科可见公之用心使其在庙堂泽及天下可知矣】即防【一作知】逺客虽多事使【一作便】挿疏篱却甚真【赵云言虽任邻妇取枣然呉郎以逺方而来谓多事之不可测亦湏谨藩篱以防冦盗不害为真尔】已防徴求贫到骨正思戎马涙盈巾【赵云末句言取枣之邻妇已告防为徴求所困而贫到骨下句乃公闻其徴求之语正思因戎马所致而涙霑巾也】
　　九家集注杜诗巻二十八
　　钦定四库全书
　　九家集注杜诗巻二十九　宋　郭知达　编近体诗
　　七月一日题终明府水楼二首
　　高栋曾轩已自凉秋风此日洒衣裳【招防高堂防宇槛层轩刘公干诗涕泣洒衣裳　赵云春秋纬书高栋深宇以避风雨何逊闺怨诗晓河没高栋斜月半空城齐王俭后园饯从兄诗曰兹夕复何夕念别开曾轩张茂先答何劭诗穆如洒清风】翛然欲下隂山雪不去非无汉署香【隂山匈奴山名其地四时常有氷雪又尚书郎汉置四人口含鸡舌香以其奏事对答欲使气息芬芬尔　赵云隂山多雪而防地七月有类于此耳荘子翛然而往洞然而来也汉□者省署也公为尚书工部员外郎其在省自应有含香之制但以为客不能去也】絶壁过云开锦绣【防峡路有锦綉岩】踈松夹水奏笙篁【于松言笙篁即天籁是已】看君宜着王乔履真赐还宜出尚方【终明府功曹也兼摄奏节令故有此句伫观奏即真也已上自注后汉王乔为叶令有神术毎月朔尝自县诣台朝帝怪其来数而不见车骑宻令大史望之言其临至有双鳬从东南来举罗张之果得双鸟乃诏尚方诊视则四年中所赐尚方官属履也前汉百官公卿表尚方主作禁器物师古曰尚方少府之属官也作供御之器物】
　　右一
　　宓子弹琴邑宰日【潘正叔诗宓生化单父子奇涖东阿赵云吕氏春秋曰宓子贱治单父身不下堂弹琴而治之】终军弃繻英妙时【终军年十八选为博士初军从济南当诣博士步入关关吏与军繻军问以此何为吏曰为复传还当以合符军曰丈夫西游不复传还弃繻而去后为谒者行郡国建节东出关关吏曰此使者乃前弃繻生也贴以英妙字则潘安仁西征赋云终童山东之英妙贾生洛阳之少年也】承家节操尚不泯【赵云以成终军之句】为政风流今在兹【赵云以宓子弹琴宰邑美终明府也】可怜賔客尽倾葢【邹阳传曰古语白头如新倾葢如故何则知与不知也文颖曰倾葢犹交葢驻车也　赵云上句言终明府之相见皆是倾葢如故之賔也】何处老翁来赋诗【公自谓也魏文帝曰已成老翁但未头白尔】楚江巫峡半云雨【用宋玉高唐赋事　赵云乃实道其事如公诗又云楚山不断四时雨巫峡长吹千里风是也】清簟疎帘看奕碁【谢元晖诗云珍簟清夏室江淹赋云夏簟清兮昼不暮魏文帝书弹碁间设终以博奕】
　　右二
　　送李八秘书赴杜相公幕
　　青帘白舫益州来巫峡秋涛天地回【赵云盖言秋涛之势可以回转天地也】石出倒听枫叶下橹揺皆指菊花开【赵云石石言灔滪之石也商人语曰灔滪如袱瞿唐莫触灔滪如马瞿唐马下灔滪如鼈瞿唐舟絶灔滪如瞿唐莫窥载乐史寰宇记石出则行之候也必以枫叶下菊花开时为言盖九月之间尔】贪趋相府今晨发恐失佳期后命催南极一星朝北斗五云多处是三台【晋天文志北极最尊之星也天运无穷三光曜曜而晨星不故故语曰居其所而众星拱之人君之象也五云五色云也三台上台中台下台也　赵云南极一星言李秘书以其在楚而往北斗指言长安盖上直北斗而号北斗城也晋天文志云三台六星两两而居三公之位也在人曰三公在天曰三台指言杜相公矣】
　　秋日防州咏懐寄郑监【审】李賔客【之芳】一百韵
　　絶塞乌蛮北【嶲州以西有乌白蛮】孤城白帝邉【公逊述更鱼复县为白帝城　赵云上句指言云安县也白帝城而防州在其邉自此两句至陶治赖诗篇十二句公铺叙以自述】飘零仍百里消渴巳三年【司马相如有消渴病　赵云公自中原入蜀往来东西蜀间又自蜀南下可谓飘零矣以病乆住云安又移居于防所以谓之飘零仍百里也谢惠连雪赋有曰从风飘零若在人言之则如庾信枯树赋有云山河沮隔飘零离别】雄剑鸣开匣【雷焕得双剑于酆城剑有雌雄　赵云烈士传曰楚王夫人常于夏防凉而抱铁柱心有所感遂懐孕后产一铁楚王命镆鎁铸此精为双剑三年乃成剑一雌一雄详见上注雷焕剑事并无雄雌字】羣书满系船【一云所向皆穷辙余生且系船汉剑向博极羣书今则书在舟中也】乱离心不展【诗乱离瘼矣不展谓忧心如结也　赵云选云意不宣展又诗云折麻心莫展此化而用之也】衰谢曰萧然【名迹消泯也　赵云周王褒与周宏譲书年事道尽容发衰谢晋书此外萧然无办】筋力妻孥问菁华嵗月迁【陶征士诔云菁华隠汲芳流歇絶注菁华犹英华也　礼记云老者不以筋力为礼】登临多物色陶冶赖诗篇【登高临逺多有景物所以象其变态者有诗以陶成之尔陶如陶者之埏埴冶如工冶之容铸薛云按梁钟荣诗评曰阮嗣宗诗其源出于小雅无雕虫之工而咏懐之作可以陶性灵发幽思　赵云宋】
　　【玉曰登山临水两字合用则谢灵运有登临海峤诗故对陶冶其字则出顔氏家训之言文章口陶冶性灵从容讽谏已上十二句是一段】峡束沧江起岩排石树圆拂云霾楚气潮海蹴吴天【赵云旧本作沧江字而师民瞻本作沧江石树作古树是自峡束苍江起至野店引山泉十六句所以铺陈多物色者也拂云霾楚气所以成古树圆之句言树木拂云而高为楚气所昏霾之潮海蹴吴天所以成濸江起之句言江流朝宗于海其势君蹴踏吴国之天也】煮井为盐速【蜀都赋曰濵以盐池注盐池出巴东北新井县水出地如涌泉可煮以为盐新井在今阆中而防亦有盐泉今大宁监是也】烧畬度地偏【峡土瘠确暖气晚逹故民烧地而耕谓之火耕亦谓之畬田也　赵云度音度越之度言烧畬所至度过其地之偏处也】有时惊叠嶂【沈休文诗山嶂逺重叠任彦升诗叠嶂易成向　赵云公于剑门诗曰意欲刬叠嶂】何处覔平川【峡中絶无平川赵云玉台后集载沈君攸采莲诗云平川映晓霞莲舟泛浪华】溪防双双舞狝猴叠叠悬【叠叠重叠貌　赵云叠叠在前人使作平字如魏文帝善哉行云还望故乡鬰何叠叠张孟阳七哀诗云北芒何叠叠高陵有四五公今用作上声】碧萝长似带锦石小如钱【黄牛峡出锦石圆如钱上有五防花纹　赵云下两句体物之语公尝以藻荇为翠带荷叶为青钱乃其义也此有锦石字尤见前句石树为古树尔】春草何曽歇【谢灵运诗芳草亦未歇】寒花亦可怜【张景阳诗寒花发黄彩　赵云上句虽仿诗诗而字则梁元帝药名诗云况看春草歇还见之南飞花之可怜如梁简文帝春日诗桃含可怜紫栁发断肠青亦可怜盖翻用此意寒花在秋日亦为可怜也】猎人吹戍火野店引山泉【赵云火谓之戍火则有屯戍在白帝也也猎人至其上故尔峡民依山而居故鲜水常以竹引山泉而饮已上十六句一段】唤起搔头急【西京杂记武帝过李夫人就耴玉簪搔头自此后宫人搔头皆用玉玉价倍贵此搔头乃抓头耳　赵云言寝睡之中被人唤起头方烦痒以簪搔之不停手而颇急而公自注何逊云金粟里搔头此自是咏妇人之诗而公引之所以表见搔头字所出】扶行几屐穿【公自注云诸阮云一生能着几屐阮孚好屐屐客有诣孚正见自蜡屐因自叹曰未知一生能着几屐神色自闲畅公自注几屐此非时露消息以其诗无两字无来处耶】两京犹薄产四海絶随肩【公有田在韦杜语四海之内皆兄弟也絶随肩言无故旧相随也　赵云上句则公于洛阳长安皆有物业下句则叹无交游相随礼记五年以长则肩随之】幕府初交辟郎官幸备员【班固传云幕府新开广延羣后　赵云指言节度府幕也前此严公为东西川节度使辟公为参谋汉卫青开幕府注引汉官仪云始自卫青就北幕拜大将军因开幕府】时犹旅寓【时见左传】萍泛苦寅縁【谢灵运诗苹萍泛沈深】药饵虚狼藉【谢灵运诗药饵情所止衰疾忽在斯陆贾名声借甚注言狼藉甚盛】秋风洒静便【赵云楚词嫋嫋兮秋风谢灵运拙疾相倚薄还得静者便】开襟驱瘴疠【王洙曰峡多岚璋气候蒸湿故多瘴疠忧愁鬰结者易为所困故必开襟以驱之王仲宣登楼赋向北风而开襟】明目扫云烟【扫一作拂史明目张胆顔延年诗城阙生云烟赵云明目字借字书明四目也巳上十二句一段】高宴诸侯礼佳人上客前【古诗】
　　【主人爱上客　赵云自高宴诸侯礼至满座涕潺湲八句因实道赴藩侯之宴防而感伤所闻之曲唐之藩镇乃古之诸侯其为宴也乃诸侯之礼上客则公自谓也】哀筝伤老大【魏文帝书哀筝顺耳伤老大则摘使老大徒悲伤中字】华屋艳神仙【曹子建箜篌引平生华屋处谢灵运华屋渄蓬居古诗金屋罗神僊】南内开元曲常时弟子传法歌声变转满座涕潺湲【都督栢中丞筵闻棃园子弟李仙奴歌已上公自注明皇杂録天寳中上命宫中女子数百人为棃园弟子皆居宜春非院上素晓律度时有马仙期李年流废江南知律度安禄山自范阳入觐献白玉箫管数百事皆陈于棃园自是音响殆不类人间其后李年流废江南每遇良辰胜景为人歌阕座上闻之者莫不掩泣而罢酒有棃园法曲及霓裳曲言南内则明皇初居兴庆宫谓之南内也　赵云已上八句一段】吊影防州僻【言独客防州旁无亲旧惟与影相吊自怜而巳李令伯陈情表茕茕孑立形影相吊　赵云形影相吊出于曹子建表注注引李令伯之言在后矣】回膓杜曲煎【宋玉高唐赋曰感心动耳回肠伤气司马迁书云肠一日而九回　赵云公在长安家于杜曲故懐杜曲而回肠煎熬也自吊影防州僻至鸿鴈美周宣二十四句言身处防州面心思王室因喜用贤代防王业中兴也】即今龙廐水莫带犬戎羶【两京龙廐门苑马门也渭水流苑门内已上公自注犬戎吐蕃也谓陷京师　赵云公在防州不知中原消息故忧疑之以今龙廐门邉之水莫也为犬羊所羶污乎或又云莫者止之之辞】耿贾扶王室【后汉二十八将耿弇贾复也賛论曰耿贾之供烈又云翼扶王室】萧曹拱御筵【萧曹之功尊拱汉室】乗威灭蜂虿【左传鲁公卑邾不设备而御之臧文仲曰君其无谓邾小蜂虿有毒况国君乎　赵云蜂虿以壁吐蕃也乘　威则望如上句四公者灭之也选云乘灵风而扇威】戮力效鹰鹯【左传季父子使太史克对曰先大夫臧文仲教行父事君之礼曰见无礼于其君者诛之如鹰鹯之逐鸟雀也　赵云此句又以属大臣书聿求元圣与之戮力左传戮力一心也】旧物森犹在凶徒恶未悛【哀元年传祀夏配天不失旧物左传子家亦无悛志注悛改悟也　赵云庾信云凶徒瓦解】国须行战伐人忆止戈鋋【言人厌兵革也光武纪道未方古亦止戈之武焉东都赋戈鋋彗云矛矛矟也　赵云欧阳率更作类书有战伐门故对戈鋋字鋋音时连切小矛也】奴仆何知礼恩荣错与权【前汉卫青传人奴之生得无笞骂足矣公孙洪传賛曰卫青奋于奴仆言以思而假奴仆以权任人之生也　赵云此则当战伐之时必有武夫悍卒立功而防宠者然公为此句无所畏惮葢亦痛悼其弊尔□云此句似专指言安禄山不合付以兵柄也】胡星一彗孛【前汉天文志昴曰旄头胡星也张晏曰彗所以除旧布新也孛气似彗也　赵云此两句又悯苍生同受其祸矣汉天文志又曰彗孛飞流日月薄食是已】黔首遂拘挛【秦始皇更民名曰黔首谓首之黒也　应劭曰黔黧黒也邹阳传以其能越挛拘之语汉曹褒传诸寮拘挛难与圗始注拘挛犹拘束潘安仁西征赋陋吾人之拘挛】哀痛兹纶切【前汉西域传赞武帝末年遂弃轮台之地而下哀痛之诏礼缁衣子曰王言如兹其出如纶王言如纶其出如綍】烦苛法令蠲【汉髙祖约法三章扫除烦苛　赵云两句言代宗之美上句则言诏书切至也】业成陈始王【诗七月陈王业也言因时之变陈王业之艰难以警时君也　赵云以成王比代宗也】兆喜出于畋【齐世家太公望吕尚以渔钩于周西伯将出猎卜之曰所防非熊非彲非虎非罴所防乃霸王之辅果遇太公于渭】宫禁经纶密台阶翊戴全【梁竦传宫省事宻莫有知者台阶事见建都诗注　赵云此又神言大臣之扶王室如此易曰君子以经纶台阶星也晋天文志三台六星两两而居又曰三台为三阶也传曰刘琨与段匹防盟文云古先哲王贻厥后训所以翊戴天子】熊罴载吕望鸿鴈美周宣【美其能劳来旋定安集也　赵云前句止云兆喜出于畋则方往求贤今云熊罴载吕望则果得贤而归矣鸿鴈美周宣则又用中兴之主以美代宗鸿鴈诗篇名其序曰美宣王也】侧听中兴主【烝民任贤使能周宣中兴焉侧聼谛聼也　赵云自侧聼中兴主至不敢坠周宣十六句言王室中兴本乎得贤而下句郑与李乃所谓贤者故吟咏而思之中兴主字紧结美周宣之句侧聼字则陆士衡洛道中作云侧聼悲风响顔延年夏夜诗侧聼风薄木】长吟不世贤【王吉云欲治之主不世出曹子建曰不世之贤　赵云长吟则选有永啸长吟也】音徽一柱数【梁刘孝绰江津寄刘之遴诗经过一柱观出入三休台　赵云一柱观在荆州渚宫故事见前渝州诗云船经一柱观注此言其数通音问也陆士衡拟古诗云欢友时过过迢迢匿音徽】道里下牢千【自注郑在江陵李在夷陵　赵云下牢关在峡州所以言夷陵也传曰四方之贡赋道里均焉道里千相去千里也】郑李光时论文章并我先隂何尚清省沈宋欻聨翩【赵云四子皆以美郑李也隂则隂铿何则何逊沈则沈佺期宋则宋之问隂何前代而二公比之彼尚清省未为富艶沈宋近代欻然追逐与之相聫翩也宋则文赋云浮藻聫翩若翰鸟缨缴而坠层云之峻也】律比昆仑竹【前汉律厯志黄帝使伶伦大夏之西昆仑之隂取竹蠏谷防两节间而吹之以为黄钟之宫】音知燥湿【伯牙弹琴意在山子期曰巍巍乎意在水子期曰荡荡乎子期死伯牙遂絶　杜正谬云刘孝标广絶交论曰抚徽音未逹燥湿辨响又韩诗外传赵王曰夫时有燥湿有缓急徽指推移不可记也】风流俱善价【王衍乐广见重于时天下言风流者惟王乐为首见晋书善价字论语求善价而沽诸】惬当乆忘筌【文赋夸日者尚奢惬心者贵当王弼明象曰犹筌者所以在鱼而忘筌忘筌赵云此上四句以言二公之文章】置驿常如此【郑当时孝景时为太子舍人每五日洗沐常置驿马长安诸郊请谢賔客夜以继日至明旦常恐不徧儒行其自立有如此者】登龙葢有焉【李膺独持风义以声名自高士有被其容接者名为登龙门　赵云上句以言郑监之好客下句以言李賔客之待士左氏曰某人有焉】虽云隔礼数【左传名位不同礼亦异数隔犹不同也　赵云隔礼数公自谦以为与二公位貌相隔絶也又任彦升哭范仆射诗云平生礼数絶式瞻在国桢】不敢坠周旋【左传奉以周旋罔敢失坠赵云已上十六句一段】高视收人表【曹子建与阳徳祖书曰足下高视于上京杨徳祖荅牋云自周章于省览何遑高视哉　赵云任彦升撰王文宪集序曰经师人表允兹实望人表者言人伦之表也自高视收人表至佳句染华牋十二句或并言二公或分言之收人表则收敛之而在巳也】虚心味道【老子虚其心实其腹又云之又众妙之门　杜补遗顔延年五君咏云探道好渊味若味道之腴之味】马来皆汗血鹤唳必青田【汗血马详见上注永嘉记青田有双白鹤年年生子长便去鲍明逺诗独鹤方朝唳　赵云以马比二公则皆汗血以鹤比二公则必青田于马言来字则汉乐歌曰天马来晋书闻风声鹤唳也】羽翼商山起【赵云以言李賔客盖賔客者太子官也故用商山四皓事见张良传】蓬来汉阁连【西都赋僧涂飞阁自未央而连桂宫又云瀛洲方壶蓬莱皆起乎中天　赵云此句以言郑监郑监者秘书监也故用蓬莱字后汉书田学者称东观为老氏藏室遒家蓬莱山唐秘书监掌图书秘记即汉之东观也今言为秘书监乃在蓬莱山而其地与汉之宫阁相连皆在禁中故也公后有寄题郑监湖上亭诗又云暂阻蓬莱阁终为江海人】管宁纱防静【见严中烝枉驾过诗注】江令锦袍鲜【陈书江縂为尚书仒能属文其文集有山水衲袍赋　赵云二公之官一则在东宫一则在禁省而皆出于外言其闲旷则如管宁之戴着纱防其宴游则如江之着绵袍江縂传不载之锦袍事其文集自有山水衲袍赋其序云皇储监国余辰劳谦终宴有令以衲袍降赐何以奉掦恩徳因题此赋语有裁缝则万壑萦体针镂则千岩映日埒符彩于雕焕并芬芬于菊兰则袍之华丽可知今公云锦袍则以其华丽如锦舷也】东郡时题壁【南史栁恽诗云亭臯木叶下陇首秋云飞琅琊王虫见而嗟赏因题于壁】南湖日扣舷【舷船唇也扣击也郭璞江赋采菱以扣舷选赋鸣根扣船説文曰根高木也以长木扣舷为声而歌也又惊鱼令入网也　赵云上句似専言李賔客以成江令锦袍之句下句似専言郑监以成管宁纱防之句何以知之其后有寄题郑监湖上亭三首又有暮春陪李尚书过郑监湖亭泛舟一首又有重泛郑监前湖一首以是知南湖日扣舷者専言郑监也】逺游凌絶境【逺逰履名洛神赋曰践逺逰之文履古诗云足下双逺逰是也】佳句染华牋【华牋蜀郡彩牋也　赵云楚词有逺游赋世説孙兴公作天台赋以示范荣期每至佳句则曰是我軰语上十二句一段】毎欲孤飞去【谢惠连雪赋瞻云雁之孤飞】徒为百虑牵【江淹诗抚枕懐百又云嵗暮百虑交　赵云云自毎欲孤飞去至萧疎聼晚蝉十八句因言二公之游赏欲往从之而不得为思虑之所牵役尔江縂秋日登广州城南楼诗不及孤飞雁独在上林中易云一致而百虑】生涯已寥落【生涯言已之生计也寥落无所成也】国步尚迍邅【尚旧作乃师民瞻取作尚桑柔诗国步斯频易屯如邅如难行不进之貌赵云庄子吾生也有涯王无功诗人世何劳隔生涯故可知谢元晖京路夜发诗云晓□正寥落班固幽通赋迍邅与蹇连兮何艰多而智寡】衾枕成芜没池塘作弃捐【平生多病卜筑遣懐已上自注国步乱离故寝处宴安之地皆芜没而弃捐也　赵云诗角枕粲兮锦衾烂兮谢灵运池塘生春草】别离忧怛怛【怛怛伤惨不安貌赵云楚词悲莫悲兮生别离诗忧心忡忡又劳心怛怛是也】伏腊涕涟涟【腊者夏曰家平殷曰清祀周曰大蜡汉改为腊伏腊人所以祭祀公所以感也史记奏徳公始为伏　杜补遗厯忌释及左传风俗通等三百余言却成伏与腊门类之书夏之有伏冬之有腊乃嵗时之常也礼记有烝尝伏腊而何至支离引证之多耶诗云泣涕涟涟】露菊班丰镐【西征赋徘徊丰镐秦纪丰镐之间帝王之都也】秋蔬【一作菰】影涧瀍【丰镐在长安涧瀍在洛阳皆公生涯所在之乡也赵云公前所谓两京犹薄产也酆镐是两字周文王都酆武王都镐是也涧瀍二水名禹贡云东北防于涧瀍洛诰云我乃卜涧水东瀍水西帷洛食】共谁论昔事几处有新阡【风俗通南北曰阡又谓之冡赵云新阡以言坟墓前汉原涉名其母墓曰南阳阡是也】富贵空回首【言富贵外物转头即陈迹耳】喧争懒着鞭【赵云刘琨云常恐祖生先吾着鞭也】兵戈尘漠漠江汉月娟娟【时天下乱离惟江汉可以避难鲍明逺翫月诗娟娟似蛾眉　赵云兵戈字前汉戾太子传賛诗文王之道被于南国美化行乎江汉之域公在防于江汉之水为近故可以月系之选诗有云生烟纷漠漠又云娟娟新月体今摘而用之】局促看秋燕【局促言不得自肆也秋燕言欲归而未得也仲长统云人事可遣何为局促　赵云汉景帝曰局促如辕下驹】萧疎听晚蝉【宋玉九辨云蝉寂寞而无声赵云谢惠连泛南浦至石帆云萧疎野取生逶迤白云起】雕虫防记忆【杨子云曰童子雕虫篆刻俄而曰壮夫不为也】烹鲤问沈绵【古诗云客从逺方来遗我双□鱼呼儿烹鲤鱼中有尺素书　赵云言二公记忆其能诗又数遣人致书尺以问其病体也沈绵者乆疾之状王无功乆客病归诗云沈绵赴漳浦】卜羡君平杖【严君平卜筮于成都市以为卜筮者贱业而可以惠人冇邪恶非正之问则依蓍为言利害各因势导之以善从吾言者已过半矣日阅数人得百钱足自养则闭肆下帘而授老子又阮修宣子常以百钱挂杖头至酒店便独酣饮】偷存子敬氊【赵云言被冦盗之余所存无几晋王献之夜卧斋中而有偷人入室盗物都尽献之徐曰偷儿青氊我家旧物可特置之羣盗惊走】囊虚把钗钏米尽折花钿【赵云公自言贫窭之状也把钗钏折花钿皆言货易之尔嚢虚即钱嚢空虚也】甘子隂凉叶茅斋八九椽【赵云指言瀼西茅屋也隂凉对八九此又不拘以数对数之证耳】阵图沙北岸【桓温传初诸葛亮造八阵图于鱼复平沙之上叠石为八行相去二丈温见之谓之常山虵势】市暨瀼西巅【自注八阵图市暨防人语也江水横通山谷处方人谓之瀼】羁绊心常折【江淹别赋曰心折骨惊】栖迟病即痊【赵云言平昔毎为事物覊绊故其心常折今得栖迟可以养病而痊愈也庄子云予病少痊】紫收岷岭芋【一云紫秧岷下芋前汉货殖传蜀卓氏曰吾闻岷下之下沃野千里下有蹲防至死不饥师古曰蹲防谓芋也　赵云盖其种自岷岭来尔】白种陆池【一作家】莲【赵云陆池莲师民瞻本取之乃陆地所开之池也】色好棃胜颊穰多栗过拳【蜀都赋紫棃津润樼栗鏬发　赵云上四句皆记瀼西草堂所有】勅厨惟一味求饱或三鳣【赵云王羲之传有一味之甘割而分之掦震传雀衔三鳣鱼飞集讲堂鳣一音善】儿去看鱼笱【一云俗异邻蛟室诗云敝笱在梁又云毋发我笱注云捕鱼梁也故合使鱼笱字】人来坐马鞯【一云来坐马鞯战国策云苏秦秦少与张仪为友秦在赵为相仪至赵使人白秦秦心激之令仪于城东门外坐以破马鞯进之鹿食仪愤乃西入秦昭王善之拜为相仪叹曰马鞯之事乃至是乎人来坐马鞯言贫无坐席也】防柴门窄窄通竹溜涓涓【防柴为门也通竹以引泉尔渊明时泉涓涓而始流】堑扺公畦棱【自注京师农人指田逺近多云几棱棱岸也音去声】村依野庙壖【晁错传凿太上庙堧垣师古曰堧者内垣之外游地也人縁反　赵云公又有自注庙壖者庙外垣余地也按申屠嘉传晁错为内史门东出不便更穿一门南出者太上皇庙堧垣也】缺篱将棘拒倒石赖藤纒【拒犹言补塞也】借问频朝谒何如稳昼眠【赵云自此已下八句又言其嬾不出任也邉孝先腹便便嬾读书昼日眠】谁云行不逮【谁曰古者言之不出耻躬之不逮也】自觉坐能坚【马援曰大丈夫穷当益坚老当益壮】雾两银章澁【赵云公时已朱绂银章既不服之乆所以昏□也公诗又有银章破在腰之句】馨香粉署妍【赵云公时为尚书工部员外郎今不在省中徒言其官署之美谓之馨香者以其含香握兰也一谓之兰省亦谓之画省以粉涂画故言粉署】紫鸾无近逺黄雀任翩翾【赵云上句以譬高村之人则不论逺近而往下句则公自谦以黄雀之小徒任卑飞而巳公又有聼许十一诵诗云紫鸾自超诣可见矣梁简文望月诗可怜无逺近光照悉徘徊又战国防剧辛曰黄雀俯啄白粒仰栖茂树鼓趐奋翼自以为与人无争不知公子王孙左挟弹右摄丸以其头为的□游茂树夕调酸咸尔】困学违从众明公各勉防【上句言与俗俯仰而已孔子拜下违众麻冕从众又掦恽传方当盛汉之隆愿勉旃无多谈言子当自勉励以立功名不须多为我言也　赵云自困学违从众至青简为谁编十二句困言也之局促而勉二公之为功名也掦子曰困而不学斯为下矣】声华夹宸极早晚到星躔【上句言李郑声华足以夹辅宸极下句取郎官象列星诸侯象四七宰相法三台皆星躔早晚言非乆防用之也　赵云谢安传宫室体宸极】恳谏留匡鼎诸儒引服防【匡衡传诸儒语曰无説诗匡鼎来匡説诗解人熈服防曰言匡且来也应劭曰鼎方也师古曰服应二説是传载匡言曰食事甚切到后汉儒林传服防少以清苦建志入太学受业善着文举孝亷　赵云以言二公也】不逢输鲠直【逢一作过】防是正陶甄【赵云若留匡鼎而引服防则亦不过用鲠直以进当为正陶甄之化耳史云乐软熟而憎鲠直】宵旰忧虞轸黎元疾苦骈【赵云前汉传宵衣旰食传曰举贤良问民疾苦】云台终日画清简为谁编【赵云既能如上两句解天子子之忧救黎庻之苦则功名成之矣可画像于云台而书名于史册也马援传显宗图画建武中名将列臣于云台青简者杀竹青为简也　杜补遗后汉无祐父恢为南海大守杀青简冩书注杀青以火炙简今汗取其青易画刘向别録治青竹作简书谓之青简盖出文选刘孝标书李善注】行路难何有招寻兴已専【赵云自行路难何有至末句盖叙述其将离防而往从二公南下厯访佛寺寻问佛法以终老也古诗有行路难】由来具飞檝【木元虚海赋飞迅鼓檝】暂拟控鸣【西域传控者十余万　赵云此两句通义言檝飞之疾如箭之往也韩退之有劈箭疾匈奴传有控之士】身许双峯寺门求七祖禅【杜补遗云释氏要览云曹溪在韶州双峯寺下昔晋武侯曹叔良宅也又云按佛书毗婆尸佛尸弃佛毗舎浮佛拘留孙佛拘那含牟尼佛迦叶佛释迦牟尼佛谓之天台七祖其所説七偈乃禅源也自逹磨至慧能谓之中华六祖与子美同时先后人耳　赵云谓之门求则所求之法门也】落防追宿昔衣谒向真诠【赵云于彼防落乃是宿昔之愿落防即收防也其衣褐之身専为依向真诠也天台赋被毛褐之森森孟子皆衣褐捆屦褐者布衣也真诠佛法也】安石名高尽【自注郑高简得谢太傅之文】眧王客赴燕【自注李宗亲有燕昭之美燕周之裔赵云以安石比郑以燕照比李言所经当与郑李相防】途中非阮籍【阮籍时率意独驾不由径路车迹所穷辄痛哭而反】查上似张骞【因话録汉书载张骞穷河源言其奉使之逺也乘槎事见张华博物志二句公自谓也】披拂云宁在【拂一作晤卫瓘见乐广曰萤然若披云雾而覩青天也】淹留景不延【刘安招隠士诗云援桂枝兮聊淹留　赵云一相见别当相别也选云步幽兰以披拂一作披晤非披拂乃两字故对淹留离骚经云又何可以淹留】风期终破浪水怪莫飞涎【赵云两句通义言我之风期必破浪而往告尔水怪毋为孽也南史宗慤曰愿乘长风破万里浪孔子曰水之怪龙防象也海赋其垠则有天琛水怪鲛人之室江赋掦鬐掉尾喷浪飞涎】他日辞神女【宋玉有神女赋庙在巫山】伤春怯杜防【蜀都赋鸟生杜防之冕见华阳风俗録　赵云既中言其离防州而于巫峡辞神女之日当在暮春杜防鸣时也】淡交随聚防【礼君子之交淡如水】泽国绕回旋【言地多陂凙故云泽国　赵云此二句又申言二公交友当如水之淡可聚可防不必恋着如小人之甘不忍离也江陵而往皆水凙之国矣言其别二公之后而淹留于江汉也】本自依迦叶【王简栖头陁寺碑以法师景行大迦业故以头陁为称首佛大弟子也】何曽借【去声】偓佺【列仙传偓佺槐里采药父也食松实形体生毛数寸能飞行逐走马甘泉赋云虽方征侨与偓佺兮犹髣髴其若夣　赵云迦叶磨竭陁国人姓婆罗门于七佛之外为天竺二十五祖之首具见传灯録偓佺以松子遗尧不服时受服者皆三百嵗白乐天诗曰海山不是吾归处归即应归兠率天亦言事佛而不学仙也】鑪峰生转盻【卢山东南有香鑪山孤峯突起游气笼其上氛氲若香烟焉】橘井尚高褰【神仙苏耽种橘凿井以救乡里之疫病者以井泉服一橘叶即已　赵云鑪峯在江州盖名山也周景庐山记曰匡俗周威王时生而神灵庐于此山称庐君故山取号焉郦道元据列仙传云耽郴州人则橘井在郴也其井在马岭山上故云高褰也稽康四言曰组帐高褰今此借用耳匡俗之鑪峯一水而下故云转盼公尝有诗曰转盼拂宜都鑪峯在江州橘井在郴州路既不同未得见见之为尚高褰也】东走穷归鹤【见卜居诗归羡辽东鹤注】南征尽跕鸢【马援传云吾在浪泊西里□虏未灭之时下潦上雾毒气薫蒸仰视飞鴈跕跕坠水中卧念少游平生时语何可得也赵云搜神记辽东城门华表柱忽有白鹤来集歌曰有鸟有鸟丁令威去家千年今来归南征向南而行也梁张纉有南征赋此上四句盖公之所欲游行者】晚闻多妙教卒践塞前愆【妙教释典也释书云能修其教足以追塞宿业也　赵云言晚年所闻多在于妙教而毕竟欲践履之以塞前日之愆过也荘子云若丘之晚闻道也天台山赋序云卒践无人之境】顾恺丹青列【晋顾恺之尤善丹青图冩特妙谢安深重之以为有苍生以来未之也也】头拖琰琬镌【姓氏英贤録云王中字简栖作头拖寺碑文头陁寺者沙门释惠宗之所立也敢寓言于雕篆庶髣髴乎众妙琬琰镌碑也　杜补遗释氏要览云梵言杜多汉言抖擞谓三毒之尘能分士污心此人能振掉除去今头陁称呼之误也　赵云上句言寺之画下句言寺中之碑恺之常画瓦棺寺维摩诘像最有名公以佛寺之画当求如恺之者而观之寺中之碑求如简栖者而作之】众香深黯黯【法华经云晓烧众名香天台赋去众香馥以掦烟】几地肃芊芊【潘兵耤田赋蝉晃頴以灼灼兮碧色肃其竿竿赵云上句又以言佛寺如众香国之香其深黯黯维摩经曰上方界分过四十二恒河沙佛土有国名众香佛号香积潘岳在怀县作曰稻栽肃仟仟注云与竿竿同】勇猛为心极【佛书勇勇猛精进】清羸任体孱【陈书姚察居忧斋素日乆后主见察柴瘠为之动容勅曰卿羸瘠如此斋菲累年不宜一饭有乖将摄也　赵云两句通义言心极于闻道而不管病体之嬴弱也顾野王传体素清羸】金箆空刮眼镜象未离铨【一云平等未离铨湼槃经云如目育人为治目故造诣良医即以金箆刮其眼膜　赵云法苑珠材载一实事后周张元其祖防明元忧泣因读药师经云育者得视之言遂命僧诵经七日夣一翁以金箆疗其祖目曰三日必差又维摩经云如镜中像诗句盖言求聼佛法之论若金箆虽可以刮眼中之膜而执镜中之像以为实有则未离铨量之间公于此又高一着而遣行役之累也】
　　赠李八秘书别三十韵
　　往时中补右扈跸上元初【扈扈从也跸鸣跸也天子之出鸣跸以清道后汉与服志兰台令史皆执跸以督整车骑谓之防驾　赵云首两句指言李秘书也唐制补缺拾遗左左有右掌供奉讽諌扈从乘与今云往时中补右则在中为右补阙矣王立之诗话载潘子真云杜诗有往时中补右扈跸上元初然少陵罢拾遗时是至徳后李太冲以年谱考之信然子真以为扈跸主上之物元耳杜诗可补遗亦云天寳十五载丁酉七月肃宗即位于灵武改至徳元载是时子美自赋中窜归鳯翔拜左拾遗而扈从乘与也乾元元年己亥移华州司功乾元二年弃官自秦入蜀上元元年辛丑二年壬寅并在蜀郡以此考之扈跸上元初非年号也王定国谓扈跸于上之初元乃至徳元载耳若在梓州寄题草堂云经营上元始断手寳应年自当在年号杜乃以天寳十五载为丁酉比之编年通载差太嵗一年其下逓相差盖编年通载天寳十五载乃丙申也然诸公云云于讲上元初三字破是但不知何故却以为子美自言乎是不省悟杜公乃为左拾遗而此云中补右则言右补阙耳却岂是杜公耶又不省悟下段云不才同补衮是説与李秘书同在补衮之职也如此则非李秘书为右补缺而公为左拾遗乎谓之往诗则追言至徳初之事也】反气凌行在【反气谓冦贼之气也天子所幸谓之行在　赵云肃宗即位灵武驻跸于鳯翔故谓之行在反气指言安禄山也】妖星下直庐【陆几诗云厌直承明庐　赵云直庐则从官所直之庐梁萧子云有嵗暮直庐赋妖星亦指言哉其名曰慧曰孛备载晋天文志】六龙瞻汉阁【易时乘六龙以御天也萧何作汉宫阙】万骑略姚墟【蔡邕独断曰大驾备千乘万骑帝王世纪曰瞍之妻曰握登生舜于姚墟故得姓于姚氏曰　赵云上句言乘与在鳯翔而瞻望长安之缺下句则先遣骑兵畧河中府而静之矣六龙万骑皆在天子言之谓之汉缺则汉之旧都宫缺也河中府则汉之蒲坂舜所都也】朔回天步【回一作廵诗天步艰难】神都忆帝车【武后以东郡为神都时天子尚在蜀故言忆又后汉与服志言北斗擕龙角角为帝卓也　赵云车驾十月还长安朔则冬之朔神都则天子所居乃神明之都也忆帝车者非止忆望皇上之车而已诗两句通义言冬之朔望回天步者以神明之都忆望帝车故也】一戎才汗马【书一戎衣而天下大定公孙宏臣愚驽无汗马之劳】百姓免为鱼【左传昭元年刘子曰美哉禹功明徳逺矣徴禹吾其为鱼乎　赵云此専言肃宗亲治兵以平祸乱光武纪百万之家可使为鱼已上説车驾之还京】通籍蟠螭印【通籍注籍者为二尺竹牒记其年纪名宇物色悬之宫门案省相应乃得入蟠螭谓印鼻钮上文也晋阳春秋曰重光照洞防上蟠螭文隠起　薪云右按仆旧仪天子六玺皆玉螭虎钮也】差肩引鳯舆【赵云此两句方言李补阙之扈从鳯舆指言乘舆与诸侍从之臣肩相摩而罗列于其侧也】事殊迎代邸【高祖崩吕产欲危刘氏周勃为丞相陈平朱虚侯刘章共诛诸吕遂奉天子法驾迎伐王于代邸立为孝文帝】喜异赏朱虚【朱虚侯刘章也　赵云两句通义肃宗以皇太子为天下兵马元帅北收兵至灵武裴冕等奉皇太子即皇帝位与汉文帝从代王入为天子事体不同故着殊字与异字也】冦盗方归顺【谓归降纳欵也】乾坤欲宴如【言宁静也　赵云此两句结肃宋还京而祸乱削平也】不才同补衮【谓作拾遗也】奉诏许牵裾【魏辛毗文帝欲徙冀州士家十万戸实河南毗諌帝怒不荅起入毗随而引其裾　赵云诗衮职有阙惟仲山甫补之公为左拾遗与补阙之职皆是掌供讽諌故云同补衮云许牵裾也诸公説杜诗者不知详味诗意便以谓首句中补右为公之为拾遗不知读至此却乃云同补衮以为何义耶】鸳鹭叨云阁【古诗厠迹鸳鹭行谓侍从列也潘安仁高阁连需】骐驎滞玉除【一作石渠谓李秘书也赵云上句天申言其在朝与李秘书同列也下句却指李秘书如骐驎骏马留滞于石渠而不迁擢也玉除字当以石渠为正盖下文文押除字也汉东观石渠正是校书之所其指言李秘书尤明】文园多病后【司马相如传相如有消渴病尝为孝文园令】中防旧交疎【稽康为中防大夫赵云上句又以司马相如自比其消渴也下句又自比为稽康与吕安向秀为交最善而今隔絶所以叹其疏也】飘泊哀相见平生意有余风烟巫峡逺防榭楚宫除【一作虚赵云漂泊哀相见则公自言其与李秘书昔日同侍从之班其后漂泊知再防聚于防相与道平生其意气固有余也故下有巫山楚宫之句楚宫虚一作隂宜以除为正盖上已押未虚韵矣触目非除则亦荡除而不存也】解目非论故新文尚起予【赵云上句则叹李秘书之外满目皆非故旧不可与论故事不可与言故地旧注便引顔延年咏阮歩兵诗云物故不可论此义自説阮嗣宗口不评论否人物何千此事恐惑学者下句又言李秘书之文尚能起予也孔子曰起予者商也】清秋雕碧栁别浦落红蕖【此两句纪与李秘书相见之时】消息多旗帜【高祖纪张旗帜于山上为疑兵】经过叹里闾【为经防乱里闾多雕敝也　赵云上句为大厯二年秋九月吐蕃冦灵州又冦邠州又言兵所过无不残扰公之乡里为近可为慨叹也】战连唇齿国【僖公五年晋侯假道于虞以伐虢宫之奇諌曰虢虞之表也虢亡虞必从之此所谓辅车相依唇亡齿寒者其虞虢之谓乎】军急羽毛书【魏武帝奏事曰若有急则挿于檄谓之羽檄　赵云唇齿之国既被其害宜乎檄书之奔驰也】幕府筹频问【自注云山剑元帅杜相公初屈幕府参筹画相公朝谒今赴后期也】山家药正锄【自注云秘书北卧青城山中　赵云相公杜鸿渐也永奏元年嵗在乙已崔旰杀郭英七西蜀大乱次嵗命鸿渐以宰相兼成都尹充山剑川副元帅剑南西川节度使以镇抚之既而今嵗大厯二年请入觐许之问筹锄药之句公自有本注盖杜相公自到任后虽频有屈致李秘书充幕府之命而李侯方且在青城山中耡药不起也】台星入朝谒便节有吹嘘【赵云台星入朝正言杜相公之入觐必荐举之也】西蜀灾长饵南翁愤始摅【赵云上句忧吐蕃能为西蜀之患前年防松维州西蜀不为不被其灾若能弭除西蜀之灾而后可以摅南翁之愤公客于楚故以南翁自谓也前汉项籍传南公称曰楚虽三尺已秦必楚注南公南方之老人也今字虽用角翁此义矣】对敭抗士卒【益稷曰时而飏之注掦举也毕命对扬文武之命注扬举也诗对扬王休】干没费仓储【张汤始为小吏干没与长安富贾田甲鱼翁叔之属交私　赵云其对敭之所抗举必以士卒为言者为其干没而费廪食也干没谓成败也或者直为是陆沈两字言干地沈没其利尔今公所用疑出于此】势借兵须用功无礼忽诸【赵云上既云干没费仓储则当去兵而后食可费然兵未可去故云势借兵须用公之意以杜相公必有防以减兵而省食也下句言朝廷得杜相公必有厚礼矣左传臯陶庭坚不祀忽诸】御鞍金騕袅宫砚玉蟾蜍【汉书音义曰騕防者神马也赤喙黒身与飞兔同明君有徳则至西京杂记晋灵公冢甚环壮四角皆以石为大棺器无复形兆尸犹不坏孔窍中皆有金玉其他器物杇烂不可别惟有玉蟾蜍一枚大如拳腹空容五合水光润如新玉】拜舞银钩落【银钩字也犹言诏书也】恩波锦帕舒【西京杂记言秘阁图书皆表以牙籖覆以锦帕赵云四句则朝廷所以宠赐相公之物金腰防赐之以马也武帝铸金为马蹄故骏马得谓之金腰防玉蟾蜍赐之以砚滴也拜舞银钩落所以成宫砚玉蟾蜍之句既拜舞以受赐则用之挥染而字画如银钩之落矣素靖论书曰腕若银钩漂若惊鸾恩波锦帕舒所以成御鞍金腰防之句盖恩波所及并御鞍而赐焉于是又防覆之以锦帕也梁丘迟侍宴诗云肃穆恩波被】此行非不济良友昔相如【赵云言李相继随杜趋朝渄不有济如同舟共济之义李为杜之良友宿昔最相得则必推荐之矣人所以成使节有吹嘘之句相于字出选】去棹依顔色沿流相疾徐【赵云以言李人舟行也】沈绵疲井臼【冯衍传儿女常自操井儿】倚薄似樵渔【赵云公以言其卧病也病之沈绵则不能服井臼之事井没也臼春也古列女传载周南之妻曰亲操井臼谢灵运诗云拙疾相倚薄还得静者便言留滞于防即是倚依止薄如樵夫渔父然也】乞米烦佳客【乞字公自注去声】钞诗听小胥【小吏也　赵云自我求人谓之乞自人与我谓之乞则音气也诗云于焉佳客佳客即嘉客也周礼有小胥之官虽是官名今言乃胥史也】杜陵斜晩照【汉宣帝杜陵去长安南五十里】潏水带寒淤【潏音决水名也上林赋丰镐潦潏之淤杜陵潏水公之故里潏水在长安县南十里东自万年县界流入】莫话青溪髪萧萧白映梳【赵云四句因李君之行趋长安遂起怀乡之念青溪言溪水之色青尔　谢庄诗云青溪如委黛】
　　寄刘峡州伯华使君四十韵
　　峡内多云雨秋来尚鬰蒸【髙唐赋云旦为朝云暮为行雨应璩书处凉防而有鬰蒸之烦　赵云上句普言三峡一带之地与忠州三峡内同义下句谓楚地之多热也】逺山朝白帝【见上白帝城诗注】深水谒【一作出】夷陵【峡山有夷陵县　赵云上句説防州葢公之所在也下句説峡州刘使君之所在也谒或作出非盖水至夷陵而愈深所以谓之谒用对朝字为工耳】迟暮嗟为客西南喜得朋【易西南得朋　赵云上句所以成在白帝城句下句所以成望夷陵之句楚词伤美人之迟暮陵士冲叹逝赋托木契子后生余将老而为客得朋指言刘使君大扺四川皆在中州之西南文人于恰好处不放过一句説防一句説峡此亦双纪格】哀猿更起坐落鴈失飞腾【赵云上句谓闻猿啸之声悲哀不觉起坐更平声下句则以譬其身如鴈之落而困于飞翔也】伏枕思琼树【江淹古别离云愿一见顔色不异琼树枝言思刘使君也】临轩对玉绳【星名谢元晖诗玊绳低建章　赵云伏枕公言其病也琼树指言刘使君汉李陵赠苏武诗曰思得琼树枝以解长渴饥　杜补遗世説王戎云太尉夷甫神姿高彻如瑶林琼树自是风尘外物下句则思刘君临轩而坐直至玉绳星见尔】青松寒不落【庄子云松栢在冬夏青青何敬祖诗青青陵上松亭亭高山栢光色冬夏茂根柢无雕落言刘使君之嵗寒也】碧海阔逾澄【十洲记扶桑在碧海之中　赵云东方朔十洲记东有碧海广狭浩汗与东海等水不醎苦正作碧色此言刘使君之寛量也】昔嵗文为理羣公价尽増【尚文之世羣公皆驰誉得时则其价増矣赵云此追言前朝也所以引下句】家声同令闻时论以儒称【赵云此言刘使君祖宗家声与公祖审言同休令之闻望当时壬论皆以太儒名归之】后当临朝肃多才接迹升【赵云太后指言言则天之也】翠虗捎魍魉丹极上鹍鹏【赵云言多才进用如在翠虚丹极之间于是弃捎不才如捎魍魉进用贤者如鹍鹏抟扶九霄间捎字东京赋云捎魑魅注云捎杀也上字则庄子抟扶揺而上者九万里是也】宴饮春壶酒【一作满】恩分夏簟氷【颁氷也江淹赋夏簟清兮昼不寐赵云言太后朝所宠赐如此如此春壶酒则诗春酒百壶也一作春壶满非是葢以酒对氷方当】雕章五色笔【江淹梦得五色笔由是文藻日新　杜补遗云齐萧慤秋夜赋诗云芙蓉露下落杨桞月中疎髙林以为斯文雕章间出又文选任彦升作王文宪集序曰公作不倦事该军图岂特雕章缛采而已哉】紫殿九华灯【西京杂记元日燃九华灯于南上照见百里谢元晖诗紫殿肃隂隂　赵云雕镂章句所用之笔即五色笔也而雕章之作在于紫殿夜宴之时前汉成帝纪曰神光降集紫殿葢汉殿名也】学并卢□敏【唐文苑传卢照邻与扬炯王勃骆賔王以文词齐名海内称为王扬卢骆号为四杰】书偕褚薛能【褚遂良薛稷也褚遂良之书得王逸少之体稷外祖魏征家多褚书稷鋭意摹学时无及者赵云详此诗岂言刘伯华之祖与公之祖审言乎故谓之并与偕也记云名与功偕事与时并】老兄
　　真不坠小子独无承【言伯华所学真不坠其家世惟巳不克负荷先业也　赵云刘毅与刘裕樗蒲毅旣得雉裕曰老兄试为卿答于是成卢故对小子诸曰吾党之小子】近有风流作聊从月继【一作竁】徴【赵云风流作言其时之风流用对月継则月月相継而征索之月継字师民瞻本作月窟　杜田补遗月作竁引顔延年宋郊祀歌月竁来宾日际奉土注竁窟也一作峡未知孰是】放蹄知赤骥【列子周穆王有赤骥】捩翅服苍鹰【鹦鹅赋曰苍鹰而受绁此皆言文才俊逸也　赵云皆取神骏快疾谓谒刘之诗如马行鹰飞之驰骋神速也】巻轴来何晩襟怀庶可慿【赵云恨其寄诗巻之迟我之怀抱欲慿诗以驱遣尔故有下句】会期吟讽数益破旅愁凝【赵云防数欲数吟咏而用破旅愁之鬰结也】雕刻初谁料【一作觧杨子或问雕刻众形匪天欤曰以其不雕刻也如物刻而雕之焉得力而给诸】纎毫欲自矜【赵云言其诗雕刻之妙谁能轻料之此葢以造化言之也又谓其纎毫皆妙而可矜夸故公前有诗云毫髪无遗恨亦此意尔】神融蹑飞动战胜洗侵凌【杜补遗云列子曰心凝形释骨肉都融不觉形之所倚足之所履随风东西犹木业干殻竟不知风乗我耶我乘风耶神融蹑飞动葢亦取列子骨肉都融随风东西之意用之耶又韩子云昔子夏见曽子曰何肥对曰战胜故肥曽子曰何谓也对曰我入见先王之道义则荣之出见富贵人荣之两者战于中未知胜负故今先王之义胜故肥　赵云公于论诗尝曰飞动摧霹雳今蹑飞动亦是此义洗侵凌则凡作诗者不敢与战而侵凌之也】妙取筌蹄弃【得鱼忘筌得兔忘蹄之义】髙宜百万层【言格致高逺也　赵云上句言其诗之不拘泥下句言其诗之不卑浅也史一壬止百万之师】白头遗恨在青竹几人登【青竹青简也犹书于青简者能几人赵云所谓登青竹则専主文章而言之文赋尝遗恨以终篇岂怀盈而自足前史有文艺传又如传又如司】
　　【马相如扬雄王褒等班班载于史册皆以文称矣】回首追谈笑劳歌局寝兴【赵云盖以追怀刘使君之谈笑故徒劳歌咏而□起居之间也选宴语谈笑又以当谈笑诗载寝载兴】年华纷已矣世故莽相仍【嵇康书曰世故烦其虑七不堪也赵云公自入仕遭安史之乱又有吐蕃之兵则世故相仍如草莽之多矣】刺史诸侯贵【翟方进奏曰古选诸侯贤者以为州伯今部刺史居牧伯之位秉一州之统请罢刺史　置州牧　赵云今之刺史乃古之诸侯之贵也】郎官列宿应【汉明帝馆陶公主为子求郎帝不许赐钱一千万曰夫郎官上应列宿出宰百里非其民则民受其殃】潘生骖阁逺【一云潘安云阁逺是】黄霸玺书増【黄霸为頴川太守治为天下第一天子下诏赐闗内侯黄金百斤循吏传云二千石有治效者辄报玺书勉励増秩赐金　赵云潘安仁秋兴赋序云以太尉掾寓直于散骑之省高阁连云阳景罕曜下句以刘使君比黄霸也】乳贙号攀石饥鼯诉落藤【赵云此而下则公自叙述而终之以末句之叹伤也乳贙旧注乳虎也非是贙音畎杜时可引尔雅贙羽力注出西海大秦国似狗多力犷又音炙毂子载贙铭曰爰有犷兽厥形似犬饥则驯服饱则反眼出于西海名之曰畎其説是然防州未有有之而公使此者葢亦山中之物耳前乎杜公则如沈佺期尝云且惧威非贙宁知心是狼也乳贙号呌而攀石鼯以诉饥而落藤此皆道防州山居事】药囊亲道士灰劫问胡僧【赵云上句以其病之故求服食子道士秦皇侍毉以药囊提荆轲下句以世故之多形乎忧惧遂有胡僧之问矣　杜补遗云汉武帝穿昆明池极深悉见墨灰以问东方朔朔曰臣愚不足以知之请问西域胡人至后汉明帝时有外国人入来举以问之云此是天地天劫将尽劫灰之余也】慿乆乌皮绽【乌皮几也】簪稀白帽棱【管宁常着白帽　赵云上句以老嬾之故乌皮者几也　杜补遗云齐谢眺有咏乌皮几诗曰蟠木生附枝刻削岂无施取则龙文鼎三趾献光仪曲躬奉防用聊成终宴疲下句以髪少之哉着白纱帽也管宁尝戴之】林居看蚁穴【焦赣易林曰蚁封戸穴大雨将集博物志蚁知欲雨】野食待鱼罾【鱼网也待罾中所得之鱼为馔尔】筋力交雕丧飘零免战竞【赵云筋力两字交当作皆言皆雕丧因避难而眼中不见战代事故得免忧惧也诗战战竞竞】皆为百里宰正是六安丞【皆字师民瞻本作音字而赵本又作旹字葢古时字也此所以成郎官列宿应之句盖言身为郎官当其时自可为百里宰矣然正如桓谭之出耳后汉桓谭数以言事忤防出为六安丞】姹女萦新里丹砂冷旧秤【杜补遗汉魏真人参同契曰河上姹女灵而最神得火则飞不染垢尘真一子注云河上姹女即是真永也汉真人大丹诀曰姹女隠在丹沙中注姹女永也是天地之至宝丹沙乃七十二石之至尊　赵云此下言修炼之事以成药囊亲道士之句欲以大药而养性尔】但求椿夀永【庄子上古有大椿者以八千嵗为春八千嵗为秋】莫虑杞天崩【列子杞国有人忧天崩坠身无所寄　赵云亦求长年也】链骨调情性【养生论曰脩性以保神安心全身文字曰太上养神其次养形】张兵桡棘矜【徐乐传奋棘矜师古曰棘防也矜者棘之把时秦铸兵器故但有防之把耳】养身终自惜伐叛必全惩【嵇康有养生论云善养生者清虚静泰少思寡欲又七发云伐性之斧上四句皆养生之理伐叛者言外物之害性不可不惩戒也】政术甘疎诞词塲愧服膺【顔子得一善则拳拳服膺　赵云公自谦其于政事疎拙诞妄不若刘使君于词塲虽知服膺尤切自愧也】展怀诗颂鲁【鲁诸侯而有颂者以其徳之可歌颂也】割爱酒如渑【平生所好消渴止之巳上自注左传齐侯投壶相者曰有酒如渑有肉如陵寡君中此兴君代兴亦中之】咄咄宁书字【世説殷浩废在长安终日书空作咄咄怪字四字】冥冥欲避矰【杨子曰鸿飞冥冥戈人何慕焉又淮南子曰雁衔芦以避矰上句言不以世俗为怪下句则又有逺引之意】江淮多白鸟天地有青蝇【诗云青蝇以喻谗人鲍云上句与白鸥波浩荡同意杜田补遗白鸟有二说一説谓鸥鹭之类诗言白鸟鹤鹤是也喻贤者之洁白而弃置江湖问一説谓白鸟蚊蚋也以譬则小人言贤者居乱世欲隠而为蚊蚋所囋欲出则为青蝇所污是无逃于天地之间矣蚊蚋谓之白鸟者按大戴礼夏小正注白鸟羞丹鸟丹鸟者丹良也白鸟者　蚊蚋也羞进也凡有翼者为鸟崔豹古今注曰萤一名丹良一名丹鸟腐草为之食蚊蚋也　赵云此言在江湖之间天地之内无所逃蚊蝇之害也亦寓意以言小人之多者乎】
　　王十五前阁会
　　楚岸收新雨春台引细风【赵云上两句言所会之地引字如江揔秋日登广州城南楼诗秋城韵晚笛危树引清风】情人来石上鲜鲙出江中【赵云情人言会中之人鲍明逺翫月城门诗廻轩驻轻葢留酌待情人鲜鲙言荐食之味枚乗七发云鲜鲤之鲙】邻舍烦书札【赵云王十五者必公之邻也】肩舆强老翁【司马相如传注云札木简之薄小者时未多用纸故给札以书陶渊明使二子乘肩舆】病身虚俊味何幸饫儿童【赵云以病不能食虚其隽美之味则持之以归燕及儿辈也俊当作隽】
　　寄韦有夏郎中
　　省郎忧病士书信有柴胡【药名也】饮子频通汗怀君想报珠【四愁诗何以报之明月珠杜田补遗仇池翁曰沈佺期回波辞云姓名虽防齿録袍笏未复牙绯子美用饮子对怀君亦齿録牙绯之比也又古今诗话云古之文章自应律度末以音韵为主自沈约增崇韵之后浮巧之语体制渐多始有蹉对假对双声叠韵之类如自珠邪之狼狈致赤子之流离不惟朱对赤邪对子而狼狈流离乃兽名对鸟名所谓假对子美以饮子对怀君亦假对按本草柴胡为君味苦平以之为汤皆通表里尔】亲知天畔少药饵峡中无【峡俗信病则祷祠而不服药故峡中药饵少】归楫生衣卧春鸥洗翅呼【赵云以上水更不须楫所以生衣而卧生衣谓水生衣也下句以纪其来时也】犹闻上急水早作取平途【赵云葢言韦君上水也】万里皇华使为僚记腐儒【诗皇皇者华君遣使臣也文七年传荀林父曰同官为僚汉髙祖骂郦食其曰腐儒几败吾事】
　　寄常徴君
　　白水青山空复春徴君晚节旁风尘【徴君者以其曽为朝廷礼聘而不起故谓之徴君也赵云言徴君本在白水青山之间今以其出故空复春也葢使蕙帐空兮夜鹤怨之意下句谓其晚节末路乃傍尘尘出而为官也】楚妃堂上色殊众海鹤阶前鸣向人【海鹤非阶墀之物而今鸣向人者非本意也以言徴君晚节尔　赵云两句皆以喻徴君上句言徴君如楚妃之妍有絶众之色下句言徴君如海鹤之高非阶墀物尔】万事纠纷犹絶粒【贾谊赋纠错相纷】一官覊绊实藏身【赵云絶粒犹絶粮也葢言其愁病疾苦无所下有矣犹更有絶粒粮之患则其困可知一官覊绊以成旁风尘之句】开州入夏犹知冷不似云安毒热新【赵云开州必徴君官于彼矣】
　　寄岑嘉州【赵云岑参也诗乃呉体故不拘诗眼】
　　不见故人十年余不道故人无素书【古诗云遗我双鲤鱼中有尺素书】愿逢顔色关塞逺【淹淹诗愿一见顔色】岂意出守江城居【公自注云州据蜀江外顔延年一麾乃出守】外江三峡且相接斗酒新诗终自疎【师云王专曰近日病肺与友人斗酒新诗稍疎　赵云江城即言嘉州下临大冮呉水自叙歴泸连防故云与三峡相接史云只鸡斗酒选云示我新诗终自疎言不与岑同诗酒之乐也】谢眺毎篇堪讽咏冯唐已老聴吹嘘【谢眺字元晖有诗载在文选　赵云言岑之诗如谢眺篇篇可讽咏也冯唐老尚为郎公以自比而聴有吹嘘之者】泊船秋夜经春草伏枕青枫限玉除【赵云公初至云安是去年秋时故云泊船秋夜今又见春矣故云经春草伏枕则公病肺而卧也青枫言楚地多枫树限玉除则公念还阙也曹子建赠丁仪云凝霜依玉除】眼前所寄选何物赠子云安双鲤鱼【赵云上句使素书末句使双鲤鱼皆一意也】
　　峡中览物
　　曽为掾吏趋三辅忆在潼关诗兴多【赵云三辅者京兆冯翊扶风也长安为京兆同州为冯翊华州为扶风公曽为华州功曹故云潼关于唐则华州之华隂也华州所赋之诗即潼关之诗兴矣】巫峡忽如瞻华日蜀江犹是见黄河【巫峡之高蜀江之长可以比华岳与黄河葢亦在峡中览物而思华州也】舟中得病移衾枕洞口经春长薜萝【谢灵运诗想见山阿人薜萝若在眼　赵云言其初得病于云安舟中而移衾枕于客居屋舍之下洞口亦所居云安之地也】形胜有余风土恶几时回首一高謌【峡中虽号形胜之地而风土不类中原也　赵云张孟阳剑阁铭云形胜之地匪亲不居意言几时离此三峡险恶之地而去可以首望之冩胷怀而浩歌也】
　　忆郑南玭【赵云玭音蒲眠切珠名也韵书正作蠙禹贡蠙珠是已唐栁玭作家训者亦此玭字也或云郑南地名玭人名居于此意者公之族人行卑故不着姓而特言其名尔师民瞻本削去玭字又首句旧云郑南伏毒守极难解具于后】
　　郑南伏毒寺萧洒到江心【赵云旧本伏毒守难解师民瞻作手亦无义一作寺却似有理葢寺名伏毒而在江心】石影衔珠阁泉声带玉琹【琹亦有三峡流泉操　赵云石影泉声言其处所之景物也玉琹言泉声如玉琴之声也江淹去故郷赋抚王琴兮何亲】风杉曽曙倚云峤忆春临【赵云倚风杉临云峤此所以谓之忆也】万里沧浪水【一作外】龙蛇只自深【赵云旧本作沧浪外师民瞻本作水字是沧浪之水清兮可以濯我缨盖言沧浪之水徒为龙蛇深藏之窟宅不似郑南江心之可到也】
　　怀防上游
　　怅望东陵道【萧何传邵平者故秦东陵侯种长安城东世谓东陵阮借诗昔闻东陵近在青门外　赵云指言长安东门外也】平生灞上游【赵云灞水在万年县东二十里北流入渭则东陵道乃所以往灞上也】春浓停野骑夜宿敞云楼【赵云怀昔之游者也】离别人谁在经过老自休【赵云昔所与同游之人旣已离别复谁存在者又身已老矣经过亦自罢休也阮借诗云西游咸阳中赵李相经过】眼前今古意江汉一归舟【赵云王怀灞上而欲归盖言眼前有今古无穷之意特在一舟从江汉以归也谢元晖云天际识归舟】
　　雨
　　万木云深隠连山雨未开风扉掩不定水鸟去仍囘【赵云风扉舟中之门也水鸟去仍囘乃舟中所见矣】蛟馆如鸣抒【江赋云蛟人织绢于泉室】樵舟岂伐枝【诗云遵彼汝濆伐其条枚樵舟以雨之故不能采樵故云岂伐枝也此又成连山雨未开之句】清凉破炎毒衰意欲登台
　　晚晴
　　返照斜初彻【一作散】浮云薄未归【赵云纂要云日将落曰薄暮日西落光返照于东谓之返景隋康孟咏日云光泛扶桑海返照若华池师本以彻作散非是日光将收藏不可言散也语于吾如浮云返照古叙则贾谊云庶子日斜也云言未归谢灵运防南亭诗云归日西驰李善引曹子建诗朝云不归山霖雨成川泽盖雨则云出晴则云归也今为其薄薄尚在故云未归】江虹明逺【一作近】饮【楚词虹霓纷其朝霞兮夕淫淫而霖雨汉燕王旦谋反大虹下于宫中饮井水竭】峡雨落余飞鳬鴈终高去【喻避世之士能高举逺引也】熊罴觉自肥【喻贪暴者贼民以自丰也赵云旣晴矣故鳬鴈高飞飞而去熊罴亦以晴而便于求食也】秋分客尚在竹露夕
　　防防【言秋分而尚留滞于他方耳】
　　夜雨
　　小雨夜复密回风吹早秋【尔雅云小雨谓之霖霂又云回风曰飘　赵云张协诗云密雨如散丝以言小雨也楚词九歌之一有乗廻风兮阮词宗咏懐回风吹四辟】野凉侵闭户江满带维舟【赵云已闭戸矣而凉气透入此之谓侵闭户葢用孙敬闭户读书字也江以雨而水添故谓之满用陶潜春水满四泽字也维舟字则如任彦升诗序云赠郭桐庐出溪口见侯余旣未至郭乃维舟乆之言江水添而有维舟在岸也】通借恨多病为郎添薄游【公通籍朝省晚得渴病尝为尚书工部郎　赵云前汉元帝纪注籍者为二尺竹牃记其年纪名字物色悬之宫门按省相应乃得入公前者为左拾遗盖尝通禁省之籍矣张良传良多病故未尝持兵将司马相如以訾为郎薄游则夏侯湛作东方朔□赞序云以为浊世不可富乐也故薄游以取位又孙绰子云或问贾谊不遇汉文将退耕于野乎薄游于朝乎葢言薄薄游宦也】天寒出巫峡醉别仲宣楼【赵云公以冬时出峡即可到荆州又乘醉而别仲宣楼以归长安也礼记天寒旣至霜雪旣降梁元帝出江陵县还诗云朝出屠羊县夕返仲宣楼】
　　更题
　　只应踏初雪骑马发荆州【赵云此篇又想像之诗公以初雪为期离荆州而归长安然尚在防州】直怕巫山雨真伤白帝秋【赵云乃巫山白帝之侧故怕其多雨而当秋时尤为可伤也】羣公苍玉佩【赵云后四句乃思帝阙之事晋公卿礼秩曰特进尚书今仆射中书监令皆佩水苍玉韩退之峩峩进贤冠耿耿水苍佩亦谓此也】天子翠云裘【宋玉赋云主人之女为承日之华上翠云之裘此宋玉夸诞之言今公直言天子矣】同舍晨趋侍胡为淹此留【言同舍皆在侍从而叹巳之淹留也离骚经云又何足以淹留】
　　峡隘
　　闻説江陵府【今之荆州也】云沙净眇然【江乡水国眼界空阔故云沙之净而眇无涯际也】白鱼如切玉【崔豹古今注曰白鱼好羣游浮水上名曰白萍如切玉言其白也】朱橘不论钱【以其多而贱也】水有逺湖树人今何处船【赵云言江陵以水言之有逺湖边之树而所谓欲往江陵之人其船今在何处乃公自言也】青山若在眼却望峡中天【赵云旧本作各在眼师民瞻本若在眼葢言往江陵则必经巫山峡若巫峡之青山在眼却仰望峡中之天矣意谓巫峡高峻而极窄才能见天也谢灵运诗想见山阿人薜萝君在眼】
　　存没口号二首
　　席谦不见近弹碁【席谦呉人善弹碁】毕耀仍传旧小诗【毕耀善为小诗见玉台集】玉局他年无限笑【薛云按道藏成都地神涌出扶一玉局今之玉局观是也】白杨今日几人悲【陶濳挽歌云蔓草何茫茫白杨亦萧萧杜补遗后汉梁冀传注艺经曰弹碁两人对局白墨碁各六枚先列碁相当更先弹也详见酉阳杂俎云世説言弹碁起自魏室妆奁戯也典论云予于他戯弄之事少所善唯弹碁略尽其巧弹碁起于魏明帝按史称梁冀能弹碁则后汉有之非起于于魏也　赵云末句言几人为之悲时有我而巳】
　　右一
　　郑公粉绘随长夜曹霸丹青已白头天下何曽有山水人间不解重华骝【自注高士荣阳郑防善画山水曹霸善画马　赵云此篇一存一殁也山水言郑防之画骅骝言曹霸之画末句言无人珍重而藏其画也或曰何曽有山水土言郑殁更无人防画山水耳于义亦通】
　　右二
　　日暮
　　牛羊下来夕【一作乆诗云日之夕矣牛羊下来】各已闭柴门风月自清夜江山非故园石泉流暗壁草露满秋原【一作滴秋根赵云旧本作滴秋根字生而秋原则与暗壁敌也】头白灯明里何须花烬繁【赵云西京杂记言陆贾云干鹊噪而行人至蜘蛛集而百事喜目撋得酒食灯花得钱财世俗以为灯花结必有喜事今句葢言头白矣何以喜为故不须灯烬繁结也】
　　秋日寄题郑监湖上亭三首
　　碧草违春意【别赋云春草碧色】沅湘万里秋【沅湘二水名　赵云碧草者春时事也今经秋草枯故谓之违背春意江陵之下接洞庭沅湘为言万里秋故广言之】池要山简马【见习其禾觉风流尽注语云乆要不忘平生之言】月静庾公楼【晋庾亮在武昌诸佐吏殷浩之徒乘秋夜共登南楼俄而不觉亮至诸人将起而避之亮徐曰诸君少住老子于此兴复不浅便据胡床与浩等谈咏竟夕　赵云以习家池比郑监之湖以当日府师比山简下句直比郑监之楼为庾亮楼矣】磨灭余篇翰【赵云比下四句公自言也其序其余错乱磨灭】平生一钓舟高唐寒浪减髣髴识昭丘【赵云以上句一钓舟引落句唐唐峡水入冬而浪减则可以行故能髣髴望昭丘而识之王粲在荆州作登楼赋云北弥陶牧西接昭丘注引荆州图经曰当阳东南七十里有楚昭王墓公时在防言水退则下荆南矣】
　　右一
　　新作湖边宅还闻宾客过自须开竹迳谁道避云萝【赵云自须开竹迳承宾客过之下葢亦暗使蒋诩开迳事尔旣开竹迳则其迳显豁岂是隠避于云萝之间者乎】官序潘生拙【潘岳闲居赋拙者絶意乎宠荣之事】才名贾谊多【本传言谊年少颇通诸家之书文帝诏为博士毎诏令议下诸老先生未能言谊尽为之对　赵云潘岳云尝读汲黯传至司马安四至九卿而良史书之题以巧宦之日叹曰巧识有之拙亦宜然潘生以比郑监葢言其材器可以趋迁而止如潘生之拙也其言官序为安仁自述其八徒官而一进阶再免一除名一不拜迁职者三而已矣斯为官序也西征赋云贾生洛阳之才子也言谊才名而贴之以多则士衡患才多也】舍舟应卜地邻接意何如【公之意欲往江陵故有接邻之问】
　　右二
　　暂阻蓬莱阁【见上蓬莱汉阁阁注】终为江海人【郑君为秘书监即汉之东观后汉书曰学者称东观为道家蓬莱山郑君罢退斯江海之人矣庄子曰就薮泽处闲旷钓鱼闲散此江海之士避世之人也谢灵运忆山中诗曰韩巳子房奋秦帝鲁连耻本自江海人忠义感君子】挥金应物理拖玉岂吾身【西征赋飞翠緌拖鸣玉以出入禁门者众矣汉苏广为太子太傅兄子受为少傅广谓受曰吾闻知足不辱知止不殆岂如父子相随出閤归老不亦善乎上疏疏乞骸骨上赐黄金二千斤皇太子赠以五千斤广旣疎乡里日令家设酒食请族人故旧相与娯乐或劝广买田宅为子孙计广曰吾岂老不念子孙哉贤而多财财损其志愚而多财则益其过此金者圣主惠老臣故乐与乡党宗族共之不亦可乎族人恱服张景阳咏二疏诗昔在西京诗朝野多欢娯譪譪东都门羣臣祖二疏朱轩耀金城供帐临长衢达人知止足遗荣忽如无抽簪解朝衣散髪归海嵎行人为涢涕贤哉此丈夫挥金乐当年嵗暮不留储顾谓四座宾多财为累愚清风激万代名与天壤俱咄此蝉冕客君绅宜见书】羮煑秋莼滑杯迎露梅新【莼菜也见张翰愿归呉注陶渊明诗秋菊有佳色裛露掇其英泛此忘忧物逺我遗世情一觞虽独进杯尽复复倾】赋诗分气象佳句莫频频【赵云公言郑君赋诗分得我吟咏之气象则佳句莫也频频有之乎此莫字与行云莫自湿僊衣之莫同】
　　右三
　　谒真谛寺禅师
　　兰若高山处【若以者切兰若寺名】烟霞嶂几重冻泉依细石晴雪落长松【赵云雪以晴日所照自高松而坠下也】问法看诗妄【一作忘】观身向酒慵未能割妻子卜宅近前峯【费长房弃妻子以从壶公赵云宋周颙长于佛理于钟山西立隠舍终日长蔬虽有妻子独处之此于卜宅近寺为可证旧引费公事非】
　　覆舟二首
　　巫峡盘涡晓【江赋冲巫峡以迅激又盘涡谷转】黔阳贡物秋【书云各贡方物黔阳今黔州也】丹砂同陨石翠羽共沈舟【赵云丹砂翠羽则所贡之物也故因其物以寓沈覆之辞僖十六年陨石于来五邹阳曰积羽沈舟葢言虽至轻之物所积旣多可以沈舟也】羇使空斜景【羇旅也】龙居閟积流【龙居宝之所聚也　赵云上句形容押网船之使者舡覆无聊之意尽矣下句则罪龙之为孽】篙工幸不溺俄倾逐轻鸥【言其能泅尔】
　　右一
　　竹宫时望拜【前汉礼乐志正月上卒用事甘泉圜丘昏祠至明夜常有神光如流星止集于祠坛天子自竹宫而望拜百官侍祠者数百人皆肃然动心】桂馆或求仙【前汉郊之祀志公孙之人曰仙人可见上往常遽以故不见今陛下可为绾如缑氏城置枣脯神人宜可致仙人好楼居于是长安创飞】
　　【廉桂馆师古曰二馆名也　赵云详味此篇葢因祠亭而贡物也上四句言祠享下四句言覆舟】姹女凌波日神光照夜年【赵云上句以言神女之降下句则上所谓神光如流星是巳桓帝时童謡云河间姹女能数钱曹子建洛神赋凌波防多罗袜生尘照夜字多矣若珠壁之光照夜故用对凌波此四句言祠享而神降之也】徒闻斩蛟剑【荆佽飞得宝剑渡江中流两巨蛟绕舟几没佽飞抜剑斩蛟而济】无复爨犀船【晋温峤宿牛渚矶下爇犀以照水怪须臾见竒形异状者两句葢言恨无剑以斩蛟龙无犀以照水怪皆愤怒之辞耳】使者随秋色迢迢独上天【赵云旧注引张骞两字亦是葢从江中至帝阙故暗用此字】
　　右二
　　秋清
　　高秋苏肺气白髪自能梳药饵増加减【谢灵运诗药饵情所止衰疾忽在斯】门庭闷扫除【陈蕃云大丈夫当扫除天下安事一室赵云传云门庭逺于万里加减字医方多有汉髙祖约注三章扫除烦竒】杖藜还客拜爱竹遣儿书【庄子云原宪杖藜应门王子猷爱竹也遣儿书则题字于竹上】十月江平穏轻舟进所如【赵云末句欲离防南下也】
　　哭王彭州抡【赵云此诗二十韵首两句惊叹其死自新文生沈谢至隠几接络朝十一韵铺叙王彭州之平生自翠石俄双表至令子各清标六韵叙王彭州之殁后末四句公自叹其留滞老不得归长安因王君之丧而感伤也】
　　执友惊沦殁斯人巳寂寥【礼记交游称其义也执友称其仁也　赵云执友厚爱尤切于交游矣语曰斯人也而有斯疾也文选山河寂寥晨暮寂寥】新文生沈谢异骨降松乔【沈约谢灵运六朝之能文者赤松子王乔也王君平谓芧盈曰子有异骨可学仙　赵云魏文帝芙蓉池作云寿命非松乔以松乔言之想见王君人物有僊风道骨者生若生起之生葢言王之新文可以生起沈谢于巳死之后也】北部初高选东堂早见招【赵云言其初官得京畿尉也故用北部事曹操年二十举孝亷为郎除洛阳北部尉旧注汉有北部太守岂有才起身而遂为太守乎炀帝尝谓侍臣曰天下皆谓朕承借绪余而有四海设令朕与士大夫高选亦当为天子矣东唐早见招言其得进见天子也晋郄诜迁雍州刺史武帝于东堂会送问诜曰卿自以为何如诜对曰臣举贤良对防为天下第一犹桂林之一枝昆山之片玉可以见东堂乃帝所临幸以延贤杰之处也本朝来敏求作河南志引山谦之丹阳记云东堂西堂亦魏制周之小寝也左太冲咏史诗云冯公岂不伟白首不见招今公翻用之公又尝曰京兆田郎早见招言得用之早矣】蛟龙纒倚剑鸾鳯夹吹箫【旧注引宋玉大言赋曰长剑耿介倚天外赵云言禁从之地变化者如蛟龙纒绕所倚之剑今君王所佩之剑谓之倚剑则在天子之旁矣秦有箫史者善吹箫秦穆公以女弄玉妻焉遂教弄玉吹箫作凤鸣而仙去岂非言王君为宗室女夫乎】歴职汉廷乆中年胡马骄【职任也胡马骄谓安史乱也　赵云方以帝戚为侍从而值禄山之乱也汉书云汉庭公卿无出其右选云胡马嘶北风】兵戈闇两观宠荣事三朝【东京赋建象魏之两观　赵云两观天子之观阙孔子诛少正夘于两观之下是巳言天宝十五载禄山犯京师也宠辱则老子宠辱若惊也三朝言王君事明皇肃宗与当日之代宗三朝虽实事然汉有书曰三朝记则字字不为无所出】蜀路江干窄彭门地里遥【彭门地名属彭州　赵云言王君之出守】解生碧草谏猎阻青霄【谢灵运诗解在景平注云解去所佩印也　赵云生碧草言之闲其上生藓司马长卿有上谏猎书也青霄言丹禁深逺如霄汉然此言王君巳自彭州替罢而有封事于朝虽上而不报也】顷壮戎麾出叨陪幕府要【赵云此言严武节度东西川提兵而出辟王君为幕客也武之初来以一时敕命指挥两川都节制旣还朝而第二次来虽阻徐知道反不进然止西川节度而巳其后辟杜公为参谋时即是第三次来兼领东西川节度其戎麾可为盛壮矣公在幕府参谋谓之叨陪幕府要则王彭州亦在焉而公陪之矣】将军临气猛士塞风飚【赵云上句指言总戎之人下句指战伐之士临气候者用兵之气葢风角鸟占孤虚之事风飚战鬬谓之风飚而猛士塞之也高祖安得猛士守四方】井渫【赵作漏】泉谁汲烽疎火不烧【易井之九三井渫不食为我心恻可用汲注洁巳而不见用也　赵云渫当作漏泉谁汲火不烧此状风尘旣塞而用兵防暇之事凡军旅所在必先论井众凡有警急必频举烽燧井漏夜而泉不汲烽燧稀举而火不用烧则无事矣言王君善为参谋而然】前筹自多暇隠几接终朝【澞张良愿□前箸而筹之孟子隠几而卧老子飘风不终朝　赵云接终朝公自以其叨陪王君于幕府之日而多暇日日得相接也】翠石俄双表寒松竟后雕【蔡伯皆树碑表墓　赵云品官之高者其死立双石为表以言主人严郑公之死也语曰嵗寒然后知松栢之后雕言王君于主人交情如寒松之不替然亦终于后雕亦所以言其死也】赠诗焉敢坠染翰欲无聊【赵云言不敢以其死耳废诗篇之赠然染翰之间自痛悼而其情无聊矣】再哭经过罢离防去住销【桥元见曹操曰天下将乱安生民者其在君乎后元死操经过元篡辄怆凄致祭感其知巳也江文通别赋黯然销防去住言去者有思念之心住者有忧念之意故皆销防也　赵云再哭之意言巳当哭严公灵榇矣今又再哭其幕中之王君也】之官方玉折寄塟与萍漂【萧望之便道之官王褒云死如玉折　赵云追悼其才赴任而遂如玉折萍漂者又伤念其寄殡若萍泛之未安也】旷望渥洼道霏防河汉桥【赵云汉礼乐志天马篇云天马徕循东道此所谓道也谓王之亡如龙马不可复见矣乌鹊填河以度牛女谓王之防当在仙境也】夫人老即世令子各清标【赵云以寔道其事此皆于死者可叹念也】巫峡长云雨秦城近斗杓【见云雨多云雨注杓斗极也赵云上句公言身之在防下句公懐长安之逺长云雨公挨傍神女云妾在巫山之阳高丘之阻旦为朝云暮为行雨也秦城则长安城谓之北斗城】冯唐毛髪白归兴日萧萧【赵云此公自叹其留滞空老不得归长安葢因王君之丧而感伤也】
　　防府书懐二十韵【赵云此篇谓之书懐公铺叙其初赐官逄乱至在防州仍以避乱之故首尾所言惟伤时忧国尔自昔罢河西尉至战瓦落丹墀十四韵先言肃宗至】
　　【代宗时皆有兵乱自先帝严灵寝至荅效莫支持十韵追言肃宗上升付受代宗事自使者分王命至蜀使下何之八韵言遣使当在寡诛求除盗贼之事自钓濑疎坟籍至凡百慎交绥八韵言身在防府之事】
　　昔罢河西尉初兴蓟北师【赵云公于天宝九载未献三大礼臧预言明年之事明年诏试文章方参列选序受河西尉不行至十四载方得免河西尉为右尉率府兵曹是嵗十一月安禄山反于幽州则所为蓟北也蓟北用对　　河西葢鲍明逺诗云出自蓟北门也】不才名位晩敢恨省郎迟【赵云公自中原入蜀巳五年严武再为东西川节度辟公参谋方为尚书工部员外郎故云敢恨其迟也】扈圣崆峒日端居灔滪时【赵云言初在鳯翔为拾遗与今日寓居防州也崆峒山岷洮秦筑长城之所起处而渭州实当其名古平凉也肃宗初幸平凉又治兵灵武再过平凉公为左拾遗扈从乘舆矣灔滪石在瞿塘江中言居防州也】萍流仍汲引樗散尚恩慈【赵云言代宗永秦元年召为京兆功曹也公自中原入蜀若萍之无根任漂流矣仍为人汲引字则刘向云更相汲引不为比周萍流字晋侯湛浮萍赋曰旣澹淡以顺流又曰流息则宁故用对樗散庄子曰吾有大树人谓之樗其大本拥肿而不中防墨其小枝巻曲而不中规矩立之途匠者不顾言如樗之散材矣而尚防恩慈谓除京兆功曹乃君王之恩慈也】遂阻云台宿常怀湛露诗【赵云阻云台宿则公以病不得起而归直也云台汉南宫之台名显宗画二十八将于南宫云台是也宿直宿也后汉钟离意传乐崧家贫为郎常独直宿台上无枕也湛露周诗篇名天子燕诸侯之诗也懐湛露诗则不得预宴为懐矣】翠华森逺矣白首飒凄其【赵云翠华天子之旗也南都赋云望翠华之葳蕤故对白首也如左太冲诗云冯公岂不伟白首不见招逺矣如庄子君自此逺矣故对凄其诗云凄其风风又谢灵运云懐贤亦凄其】拙被林泉滞生逢酒赋欺文园终寂寞汉阁自磷缁【赵云司马相如为汉文帝茂林园令故得称文园汉阁指言杨子云也著书于天禄阁上公以二人自沉终寂寞在相如虽无此事特言以文园而不显用终寂寞耳磷缁字祖出论语磨而不磷湼而不缁今以磨磷为平声则谢灵运过始寜墅诗磷缁谢清旷疲酱慙贞坚】病隔君臣议慙纡徳泽私【赵云公被召命以病不行不参预国论徒荷私恩也君臣议字如战国防顔率谓齐王致九鼎之途曰梁之君臣谋之晖台之下少海之上楚之君臣谋之叶庭之中乃其　意矣徳泽字如汉武帝制云徳泽洋溢施乎方外也】扬镳惊主辱拔剑拨年衰【赵云言乗舆不备天子骑马而出所以为主辱矣镳马衔也杨镳出选范睢云主辱臣辱主辱臣死汉书诸将拔剑击柱葢忠义之心为之愤怒思拔剑慷慨以拨遣年衰也】社稷经纶地风云际防期【赵云此两句懐羡之辞论语有社稷焉经纶字出易汉书感防风云】血流纷在眼涕泗乱交頥【赵云时以吐蕃之难用兵不息也自代宗即位之初宝应元年史思明父子灭而吐蕃冦秦□渭三州是嵗台州贼袁晁乗乱据浙东次年广徳元年吐蕃陷陇右诸州河东天子忧皇驾幸陜而京师遂陷矣及京师旣复而车驾还十二月又陷松维州广徳二年仆固懐恩以吐蕃回纥党须兵入冦朝廷大震是嵗西原蛮又陷邵州次年永泰元年吐蕃又冦边掠泾汾躏凤翔入醴泉奉天京师大震是嵗剑南兵马使崔旴反杀其师郭英人次年大歴元年吐蕃又陷原州今嵗九月冦灵州又冦邠州今此诗乃今嵗二年之作则血流者此也尚书血流漂杵又杨子云川谷流人之血谢灵运诗想见山阿人薜萝若在眼汉东方朔云呉王泣下交頥】四渎楼船泛中原鼓角悲【赵云楼船大舟也所以载兵运粮汉有楼船将军治水战之兵而公用楼船字于大食宝刀云太常楼船声嗷嘈送李大夫赴广州云楼船过洞庭皆大船之义鼔角悲葢兵或战或戍鼓角自悲矣旧注云人心悲愤故鼓角之声亦悲耳】贼濠连白翟战瓦落丹墀【左传有长翟白翟也赵云白翟在西有赤翟有白翟宜吐蕃之连矣战瓦落丹墀此言陷京京师时事后汉昆阳之战屋瓦皆落丹墀者天子之轩墀以丹涂之也】先帝严灵寝【切一作虚】宗臣灵受遗【赵云上句指言肃宗也萧何传一代宗臣受遗受领遗命也公孙洪传替云受遗则霍光金日防】恒山犹突骑辽海竞张旗【赵云肃宗上升以遗命付与代宗而史朝义未灭则桓山犹为突骑矣梪山言河北安史之巢穴也辽海者辽东亦连安史起兵之地】田父嗟胶漆行人避蒺藜【胶漆所以为弓言诛求之多则田父以供翰为嗟蒺藜者铁蒺藜所以御马所在布蒺藜于地而行人避之】总戎存大体降将餙卑词楚贡何年絶尧风旧俗疑【赵云总戎者元帅也时代宗以雍王括为天下兵马大元帅徳宗是已孟子或从其体降将卑词代宗即位之次年广徳元年史朝义兵败其将李懐仙斩其首降也史氏旣灭于是欲问河北山东贡赋自甚年絶至于今托言楚贡则齐威公伐楚责之曰尔贡色茅不入王祭不供也尧封旧俗疑则河北山东葢皆王土其尊君戴上之俗旣更变乱可疑其忘之也董仲舒云尧舜之俗比屋可封疑谓时无好善之民故以可封为疑】长吁翻北冦一望巻西夷【赵云北冦指言安史也其乱幸已灭息则倾翻之良不易此为可吁叹今则有面夷之祸一望思欲巻扫之也】不必陪元圃超然待具【赵云上句言巳身以譬不必在朝列也葛仙公传云昆仑一曰圃者非以言列仙之地乎下句庄子载黄帝将见大隗于具之山至于襄城之野七圣皆迷遇牧马童子问涂焉今公心激怒望帝亲征巻扫之所以借所以黄帝言之】凶兵铸农器【凶一作休】讲殿辟书帷【老子兵者凶器也　赵云此两句则公之圣太平如此以凶器为农器传所谓销烽镝者也汉书东方朔传文帝集上书嚢为殿为讲殿若成帝时郑寛中张禹朝夕入説尚书论语于金华殿中　新添云四句言为治去乱之道不必引求古先圣之无妙之説在务徳去兵兵纳谏崇俭而已】庙筭高难测天忧实在兹【假意以讥时无善谋者　赵云公之意以为欲望太平而铸农器辟书帏此事系于庙堂诸公之详筭然其高论难测独天子之忧毎在此耳此与后篇诸将诗云独使至尊忧旰食诸君何以荅升平同义】形容真潦倒答效莫支技【此公之自伤于无补也稽康书潦倒鹿疎答效犹报国也】使者分王命羣公各典司【赵云谓诸节度各以王命而为有司当以诛求刻薄为戒也汉有绣衣使者羽猎赋云羣公常伯扬朱墨翟之徒云汉诗羣公先正】恐乖均赋敛不似问疮痍【赵云均赋敛之义出于同官又孔子曰不患寡而患不均丧乱之际公私窘急所分之命所典之司必未至于均赋敛问疮痍也故以乖赋敛之均为恐疮痍以言民伤汉书疮痍未瘳而问则所谓问民疾苦也不似言不得似有问疮痍者】万里烦供给孤域最怨思【赵云上句则率土之滨莫不贡赋下句孤域指言防州公虽寓居而眼前所见当为之伤矣】緑林宁小患云梦欲难追【赵云上句忧啸聚之盗贼后汉刘传诸已命共政离乡聚藏于緑林中緑林山今在荆州当阳县东北下句忧藩镇之跋扈韩信传信初之国有告信反上患之用陈平谋伪游云梦信果来朝遂擒以归公意以信可以计追而镇藩一跋扈虽欲追而不至矣】即事须尝胆苍生可察眉【赵云上句成云梦欲难追之句葢禄山叛河北诸将节度不朝宁不尝胆为戒耶越句践旣脱会稽之难思有以报呉饮食必尝胆下句成緑林宁小患之句列子载郗雍能视盗察眉知之千无一遗者公意言苍生为盗贼之情可得于眉睫间但当抚绥之则不为耳】议堂犹集凤正观是元【蜀都赋议殿爵堂　赵云议论之堂也犹集凤又中言庙堂诸公如凤之集欲除上所陈之宪但以正观为鉴也集凤借史书凤凰集于某所元则又借用无逸为元也】处处喧飞檄家家急竞锥【右太冲诗边域苦鸣镝羽檄飞京都张景阳云常惧羽檄飞急竞锥言诛求之细江淹书云竞锥刀之利】萧车安不定蜀使下何之【汉萧育传哀帝时南郡多盗贼拜育为太守上以育耆旧名臣乃以三公使车载育入殿中受防注云使车三公奉使之车若安车也　赵云萧育乗安车所往正是南郡今公车云安不定言使者之车不得如萧育之安葢其安无定所也不定字如左传纳而不定庄子神色不定也蜀使如李郤善知天星知二使入蜀也又司马相如为郎使蜀今公句云蜀使下何之以言盗贼祸乱之多使者无足住也何之字楚词云浮云兮客与道余兮何之陶潜归去来词云胡为遑边欲何之】钓濑疎坟籍耕岩进奕棋【后汉严陵被羊裘钓泽中后人名其钓处为严陵濑焉子谷口郑子真不诎其志耕于岩石之下名震于京师此公以自比也疎坟籍进奕棋言其闽旷而然】地蒸余破扇冬暖更纎絺【言防之风土多暄也语当暑袗絺络】豺遘哀金楚麟伤泣象尼【赵云王仲宣诗西京乱无象豺虎方遘患此之谓豺遘其有登楼赋乃是登荆州之楼此之谓登楚哀登楚者哀登楚之人也史记鲁哀公曰狩获麟孔子见之掩袂拭面目吾道穷矣象尼者孔子之生其父母祷之于尼丘山故名丘字仲尼而传记又载孔子之首象其山】衣冠迷适越藻绘忆游睢【越人断髪文身以衣冠适之则迷矣汉武帝祀后土于睹水之上　赵云言欲离防而南下且未能即然所以用适越事形容之庄子曰宋人之章甫而适诸越越人断髪文身无所用之也睢音虽地在南都昔之宋州也　杜正谬文选陈孔璋为曹洪与魏文帝书曰过高唐者效王豹之讴游睢涣者学藻绘之防李周翰注睢涣二水名其人多文章又能织藻缋锦绮天子郊庙御服出焉尚书所为厥篚织文也公少年尝游宋故云忆游睢】赏月延秋桂倾阳逐露葵【沈休文春光发陇首秋风生桂枝　赵云此正见公作诗之时三秋皆秋桂也非八月不足当之延则延赏也曹子建表若葵藿之倾太阳葵倾阳而吾心亦逐之也】大庭终反朴京观且僵尸【庄子载大庭氏与赫胥氏栗陆氏相连不着年载大率至徳之世反淳复朴也左传宣十二年楚子曰古者明王伐不敬取其鲸鲵而封之以为大戮于是乎有京观以惩淫慝　起云公意欲席巻西夷也】髙枕虚眠昼哀歌欲和谁【赵云髙枕字言不得髙枕而卧边孝先弟子嘲之曰懒读书昼日眠左太冲哀歌和渐离谓若傍无人今乃言无和我者也又阳春白雪曲高和寡亦此意】南宫载勲业凡百慎交绥【后汉永平中显宗追感前世功臣乃图画二十八将于南宫云台诗凡百君子各敬尔仪魏应徳琏建章台集诗凡百敬尔位以副饥渴怀左传文十二年晋人秦人出战交绥杜预注云司马法曰逐奔不逺则难诱从绥不及则难陷然则古名退军为绥秦晋志未能坚战短兵未致争而雨退故曰交绥今公意葢言欲载勲业于南官者则无使志之下坚犹战者之交绥焉】
　　送李功曹之荆州充郑侍御叛官重赠
　　曽闻宋玉宅毎欲到荆州【杜诗可补遗按余知古渚宫故事曰庾信因侯景之乱自建康遁归江陵居宋玉故宅宅在城北三里哀江赋诛茅宋玉之宅穿迳临江之府子美在防咏怀古迹云摇落深知宋玉悲江山故宅空文藻又移居入防州宅云宋玉归州宅云通白帝城疑归州亦有宋玉宅非止于荆州也　赵云今公専主荆州宅而言之尔韩愈为荆州法曹诗亦云宋玉亭边不见人】此地生涯晩遥悲水国秋【赵云王裒与周让书云还念生涯繁忧总集又王无功世人世何劳隔生涯故可知水国指言荆州其字则周礼云水国用龙节句意其其秋时在荆州也】孤城一柱观落日九江流【赵云一柱观渚宫中事宋临川王义镇江陵于罗公洲上立观惟一柱也九江与荆州水相连矣公前有诗曰九江落日醒何处一柱观头眼几回亦言荆荆州也】使者虽光彩青枫逺自愁【赵云上句即诗所为皇皇者华君遣使臣也送之以礼乐言逺有光华之意为判官于幕府则必出使故以使者目之下句又是楚字宋玉云湛湛江水兮上有枫目极千里兮伤春心】
　　上卿翁请防武侯庙遗像缺落时崔卿权防州
　　大贤为政即多闻【赵云言多有传闻之善政也】刺史真符不必分【汉制除刺史则分铜虎符竹使符师古曰谓各分其半右留京师左以与之真符不必分则言其权为州也】尚有西郊诸葛庙【易云自我西郊孔明有祠在防州】卧龙无首对江濆【徐庶谓先主曰诸葛孔明卧龙也易见羣龙无首□】
　　孤鴈【公值丧乱羇旅南土而见于诗者志尝在于乡井故托意于孤鴈也末章则讯不知我而譊譊者】
　　孤鴈不饮啄飞鸣声念羣【赵云一作声声飞念羣是飞鸣念羣则与下句鸣噪自纷纷相犯也】谁怜一片影相失万重云【赵云范元寔诗眼云尝爱崔途孤雁诗云几行归塞尽者八句豫章先生使余读老杜孤雁不饮啄者然后知崔途之无竒范之説如此今全载其诗云几行归塞尽念尔独何之暮雨相呼失寒塘欲下迟渚云低间渡关月泠遥随未必逢缯缴孤飞可自疑庶学者知之也其中公用相失字而崔用相呼失葢在孤雁自当使失字梁简文帝赋陇坻雁初飞诗亦云雾暗早相失沙明还共飞】望尽似犹见哀多如更闻野鵶无意绪鸣噪自纷纷【赵云末句则言野鵶之纷纷不若孤雁之独鸣为有意也岂有不知我而譊譊之意耶】
　　遣愁
　　养拙蓬为户茫茫何所开【赵云礼记儒有蓬户瓮牗贫者之居也士而至于蓬门则亦为生之拙者矣又继之以茫然无所开其愁可知故作诗以遣之尔】江通神女馆【见神女峯娟妙注】地隔望乡台【见者落望乡台注　赵云两句盖言防州也神女馆在巫山乡乡台在成都隋蜀王秀所筑见成都记】渐惜容顔老【伤时不可再也】无由弟妹来【以道路阻隔故尔列子载扬朱曰弟妹之所不亲】兵戈与人事回首一悲哀【史云弃絶人事】
　　奉寄李十五秘书二首【文嶷】
　　避暑云安县秋风早下来暂留鱼复浦同过楚王台【赵云避暑云安县言李秘书留身云安度夏也秋风早下来约李秘书早自云安来防也旣来矣则嘱其于鱼复浦而少驻公欲与之同南下也鱼复乃汉县旧名今之奉节县也楚王台则高唐赋所为游于云梦之台是巳】猿鸟千崖窄江湖万里开竹枝歌未好画舸莫迟回【竹枝歌巴渝之遗音惟峡人善唱赵云梁简文帝经琵琶峡诗千崖共隠天末句葢速其来而出峡矣竹枝歌防峡人歌之末好则离出防峡聴好音也】
　　右一
　　行李千金赠衣冠八尺身飞腾知有防意度不无神【赵云左传行李之往来千金赠则见其赆行之多衣冠八尺身实道其颀然而长也飞腾字飞□声而腾茂实也】班秩兼通贵公侯出异人元成负文彩世业岂沈沦【赵云唐制秘书郎从六品上所以谓之通贵左传公侯之子孙必复其始李秘书必宗室之子矣末句又见李秘书世以经学相传葢汉韦贤其先韦孟少子元成皆以经术名家贤常曰遗子黄金满籯不如一经而元成少好学脩父业为相七年守正持重不及父质而文采过之】
　　右二
　　即事
　　天畔羣山孤草亭江中风浪雨【楚辞九歌雷填填兮雨防防】一双白鱼不受钓三寸黄柑犹自青【史记周本纪武王渡河中流白鱼跃入王舟中】多病长卿无日起【谢灵运云有疾象长卿】穷途阮籍几时醒【赵云公以司马长卿自况则亦病消渴也魏氏春秋曰籍时率意独驾不由迳路车迹所穷辄痛哭而反贴之以几时醒则籍沈醉于酒一饮六十日也】未闻细栁散金甲【周亚夫细栁营蔡文姫诗金甲耀朝日】肠断秦川流浊泾【公有弟妹在秦川也　赵云时京畿有兵戍戍故用细栁事亚夫所营之地秦川言长安潘安仁西京赋云北有清渭浊泾公怀乡之句也诗经以渭浊】













　　九家集注杜诗巻二十九
　　钦定四库全书
　　九家集注杜诗巻三十　　宋　郭知达　编近体诗
　　滟滪【赵云按丽道元注水经云鱼复水门之西江中有防石为滛预石冬出水三十余丈夏则没亦有裁出矣今公句云灔滪既没孤根深为之既没至夏时而言语曰滟如如洑瞿唐不独滟滪如马瞿唐不下滟滪如樊瞿唐舟絶如瞿唐莫窥见本朝乐史寰史寰宇记】
　　滟滪既没孤根深【此峡西人以滟滪如为水后既尤涨不可下也薛云古乐府滟如作滛滪其词曰滛滪大如袱瞿唐不可触金沙浮转多桂浦忌经过】西来水多愁太阴【言阴气太盛也　赵云太阴字出不一若在水言之则呉杨湖赋曰太阴之所秘灵之所防也】江天漠漠鸟双去【双一作飞】风两时时龙一吟舟人渔子歌回首古客胡商泪满襟【赵云龙吟未必可闻而水之深积想其如此矣庾信泛江云春江夏白帝画舸向黄牛日落江枫静龙吟洄上防宋谢茌侍宴蒜山诗雾罢江天分舟人渔子歌回首言其习水而轻之也句出海赋估客胡商泪满襟以水之泛张不行则滞流行则忧有倾沈之患所以泣也古乐府诗有估客乐之曲】寄语舟航恶年少休翻盐井横黄金【赵云此葢言败盐之恶年少者不顾言亡而欲行舟必沈溺弁盐于水入横费黄金也梁元帝古意诗中有恶少年伎能专自得公扵摘仓耳诗又曰奇语恶少年黄岂且休掷介惟恶少年而后多黄金矣翻盐井者翻出其物而他往也旧居引蜀都赋家有言引之泉用证盐字则可若□此句之义却成煎盐井家横金也恐后学未误更为详之】
　　白帝
　　白帝城头云若屯【赵云乃句乃师民瞻本旧作白帝城中云出门非葢用对雨翻盆而字出列子言化人之羽曰望之若云屯焉谢廷咏诗岩髙白云屯使此屯事也】白帝城下雨翻盆【云行而雨施汝翻盆言其势之孟暴】髙江急峡雷霆鬬【江为峡所未哉波声若雷霆也】翠木苍藤日月昏戎【一作去】马不如归马逸千家今有百家存【言残敝也】哀哀寡妇诛求尽恸哭秋原何处村【民死于没故多寡妇暴赋横险故多诛求此言军旅之际民不聊生也如此赵去老子天下有道则戎马生于交载记慕容实传陆防曰宜令郡县遂千家为一堡管子度地篇百家为一里十里术】
　　黄草
　　黄草峡西船不归赤甲山下人行稀秦中驿使无消息蜀道兵戈有是非【鲍云催宁之乱郭英乂犯寕家至宁逐之是也以大义则之则寕以偏裨逐大将非也　赵云黄草峡在陪州峡之西赤甲山下人行稀诸本皆作行人稀蔡伯世木作本蔡伯行稀以为公律诗四咏尽对凡十篇以此其一焉水行之船不归陆行之人稀少此所以致宜道之更塞也故望秦之中之泽使则无消间蜀道之兵戈或谓或非乃未敢必料也蔡伯世谓是谓蜀中多故冬日池诗公自注传蜀官军自围普遂可见也】万里秋风锦江水【都记濯锦江秦相张张仪所以作笮桥东下水旧锦里城基址犹在此水濯锦即鲜明故号锦水】谁家别泪湿罗衣【古诗被服罗衣裳】莫愁剑阁终堪据【张孟阳钊阁铭兴实在徳险以难恃】闻道松州已被围【松州在西山吐畨南之鄙　赵云上两句承蜀道岳戈之下而起思秋风围万里桥之秋风惊水正在其下谁家别泪则行岳出息与夫避难逃祸者为有别离矣末句葢谓勿谓阁必之崄可恃而难割防虽松州在劔阁之内已有围之者矣其戒守土之臣勿生异意乎若是大厯三诗则三年年汉州刺史杨子彬反于于成都可以讲劔阁堪据之义更事博闻者辨之】
　　吹笛
　　吹笛风山秋月清谁家巧作断肠声【鲍明逺离断客客情又行子心肠断】风飘律吕相和【马螎赋律吕既和切声互防】月傍闗山防处明【向秀月夜闻作旧赋】胡骑中宵堪北走【言笛声怨恐切能动乡思胡人闻之皆走北矣杜云晋刘琨并州刺史尝为胡骑所为琨乗月登楼之清萧贼闻之皆栖然叹长中夜吹胡笳则人流涕嘘希有懐土之意遂并围而去胡骑指史朝义之岳未息朱家云季布不北走胡南走越也】武陵一曲想南征【王防之间桓伊善一曰相逢于江次未然相识谓伊曰闻君善笛请为我一弄尹已贵显素闻防之名更为据胡床三防而去之已賔主竟不言武陵事未切故考之】故园杨柳今揺落何得愁中却尽生【赵云一本曲尽生无义缘笛有折杨栁之故曲思感也元注折杨栁落梅花曲名】
　　垂白【一作白首】
　　垂白冯唐老【师云梁诲云冯唐垂白老冀晚达余见三十三巻元日示武宗诗注】清秋宋玉悲江喧长少睡楼逈独移时【赵云师民晩本云白首冯唐老今公以自比白首为郎也宋玉九辨悲哉秋之为气也楼逈独移时句法可谓奇矣葢不必言登字倚字此萹全对】多难身何浦无家病不辞甘従千日醉未赋七哀诗【赵云公入蜀擕妻拏而来今句云无家病不辞岂専以故卿为家者乎非若冯讙曰无以为也末句千醉旧句云注云山中有酒饮者一醉千日刘石饮之千日乃醒七哀诗旧注云曺子建王仲宣张孟阳皆有此作也　师云选有向注曹子建等七哀谓痛而哀义而哀感而哀恐而哀耳目间见而哀口叹而哀辠酸而哀曹子建为汉末征没别离妇人哀叹故赋此诗仲宣则哀汉室之乱孟阳则前哀人事之变迁之哀王仲宣哀故其题皆曰曰七哀】
　　草阁
　　草阁临无地柴扉永不闗【头佗寺碑飞阁逶迤下临无地范彦龙云有客欵柴扉赵云及下峥嵘而无无地上寥廓而无天】鱼龙回夜水星月动秋山【杜甫遗按郦元水经鱼龙以秋日为夜龙秋分而蛰降寝于渊故以秋日为夜也且并举鱼龙寂寞秋江冷之句云此二诗皆秋时是以子美言鱼龙回夜水鱼龙寂寞秋江冷也汉武帝故事曰东方云星辰动庻民劳之应汉武元光中天星大动上以谓星揺民劳之妖问董仲舒对曰是】夕露清初湿【夕一作乆清一作晴】髙云薄未还泛舟慙小妇飘泊损红顔【赵云言将欲南下斯泛舟飘泊矣恐其小儿之妇以我飘泊之故愁损红顔此我所以慙愧之乎古乐府有大妇中妇小妇之句观今句则前诗所谓无家病不辞者直念故之无家者矣】
　　江月
　　江月光于水髙楼思杀人【庾肩吾诗楼上徘徊月空中愁思人　赵云古诗萧萧愁杀人梁施荣秦诗娥媚误杀人】天邉长作客老去一霑巾【长一作秋】玉露团清影【谢惠运图团满叶露谢元晖犹霑余露团】银河没半轮谁家挑锦字灭烛翠眉颦【一作烛灭别赋织锦曲兮泣已尽囘文诗兮影独伤　赵云古有织锦囘文诗其序曰窦韬秦州被徒沙漠其妻苏氏方韬临去别苏誓不更取至沙漠便娶其妇苏氏织锦端中作文诗赠之】洞房【赵云此而下曰宿昔曰能画曰鬬鸡曰厯厯曰洛阳曰丽山曰提封通八篇盖一时所作定为秋七月者以今篇云玉殿起秋风则公在奕感秋风之起追念往昔所作乃七月也】
　　洞房环佩冷玉殿起秋风【赵云此萹思长安而懐帝阙也言洞房之所以环佩冷者以玉殿起秋风之时也楚辞姱容修能亘洞房而上林赋累台生成岩窔洞房玉殿字未见所出李白亦云玉殿长愁不记春】秦地应新月龙池满旧宫【兴庆宫明皇潜龙之地也有龙池在焉赵云长安志龙池在兴庆宫跃龙门南本是平地自垂供载初后因雨水流潦成小池后又引龙首渠支分溉之曰滋以广平神龙景龙中弥亘数顷澄澹皎防淑至数大常有云气或见黄龙出其中令云旧宫指兴庆宫也】系舟今夜逺清漏往同时【赵公此公将下南下已入舟矣所系舟之处今夜去秦地为逺而想象清漏与往时无异特不得闻之也葢欲言宫漏矣】万里黄山北团陵白露中【东方朔传微行始出北至池阳西至黄山　赵云尤见懐长安之心切矣旧注脱误按传云武帝微行在至黄山而灼曰黄山宫名在愧里葢右扶风槐里县有黄山宫孝惠二年所起二雄羽猎赋序旁南山而西至长安五柞此绕黄山濒渭而东则黄山在南山之下矣今公句则实道困陵在此地之北也】
　　宿昔【咏天寳中事】
　　宿昔青门里蓬莱仗数移花娇迎杂树龙喜出平池落日留王母微风倚少儿宫中行乐秘少有外人知【栁芳传信记天寳中兴庆宫小龙逰于宫坦沟水中中　赵云青门长安之东门汉书霸城门民间所谓青门也蓬莱殿名在大内大明殿宫紫宸殿之北仗数移所以引下龙池之句花娇迎杂树之花则桃杏梨杏之属杏之属沈约登髙望春诗春风揺杂树葳防绿且丹旧注引木芍药不可谓之杂树龙喜出平池应是言大液池耳按东内蓬莱殿后含凉殿后有太液池景龙文龙文馆记中宗登极晖阁遇雪令学士赋诗宗楚客曰太液天为水蓬莱雪作山推此可见矣落日留王母微风依少儿王母以言杨贵妃少儿以言妃之诸姨汉武帝内传西王母与上元夫人降帝少儿则卫夫人也卫青传卫媪长女君儒少儿次女则子夫子夫者卫皇后也矣　薛云前汉书周仁为人阴重以是得幸入卧内于后宫秘戯仁常侍帝旁终无所言后汉梁疎传宫省事秘莫有知者】
　　能画
　　能画毛延寿投壶郭舎人每防天一笑复似物皆春切化平如水皇恩断若神时时従抵戏亦未杂风尘【西京杂记杜陵画工毛延夀善为人形丑好老少必得其真又云武帝时郭舎人则激食壶以作为矢不用棘也古之投取其中而不求其还故中实小豆中恶其矢跃而出也郭舎人则激令又还一矢百余反谓之为骁言如博之竪舎于辈中为骁杰也每为武帝投壶辄赐金帛　杜补遗仙传拾遗曰木公与玉女投壶有不入者天为之嚂嘘注云开口而笑也嚂呼监切又太平御览载神异传东王公与玉女投壶投而不接天为之笑问口流光今电是也赵云物皆春则庄子与物为春之语也未句抵戏则角觝之戏也两两相当角力鬪伎在汉有之矣亦未杂风尘言至用抵戏而止不甚杂民俗之风尘事也岂美其不微行者乎】
　　鬬鸡
　　鬬鸡初赐锦【赵云陈翰异闻集载宗好鬬鸡人以弄鸡为事贫者至弄假鸡有要昌者以善养鸡防宠尚时为之歌云生儿不用识文字鬬鸡走大胜读书贾家小儿年十三富贵荣华代不如能令金巨期胜负白罗秀衫随软舆推此则赐锦可知矣旧注杨国忠始以鬬鸡供奉传中初无此语也】舞马既登牀【既一作解明皇尝令教舞马四百蹄目之为某家骄其曲谓之倾杯奋乐首鼔尾无不应节又施三层木牀乗马于上抃转如飞安禄山乱马防落人间鲍云东城父老传明皇以乙酉生而喜鬬鸡兆乱之象也】帘下宫人出楼前御曲长【郑处诲明皇杂录云上每赐宴脯则御勤政楼金吾及四军兵士盛列旗帜披黄金甲或衣或服锦綉太常陈乐教坊大陈防撞走索金劔剑角觝鬬鸡又令宫人百饰以珠翠衣以锦綉自帏中荦雷鼓为乐又引大象犀牛入塲或拜或无动中音律正月望夜又御动政楼观灯作乐贵臣戚里官设防楼夜阑令宫女于前楼歌舞以娯之】仙逰终一閟女乐乆无香寂寞骊山道清秋草木黄【言不复行幸也赵云旧本楼前御栁长一作御曲长当以为是葢方贯上下句也仙言及明皇逰升矣宜女乐之乆无香也秋风辞草木黄洛雁南飞】
　　鹦鹉
　　鹦鹉含愁思聪明忆别离翠衿浑短尽红嘴漫多知未有开笼日空残宿旧枝世人怜复损何用羽毛奇【赵云此篇多使祢衡赋中字意聪明字则才聪明以识机也忆别则眷西路而长怀望故乡而延贮又曰痛母子之永隔哀伉俪之生辞也翠矜红觜字则绀趾丹觜缘衣翠衿也浑欲短则顾则六之残毁虽奋性其焉如也漫多知则岂言语以阶乱将不密以致危也未有开笼口则闲以雕笼剪其翅羽也空残宿枝则想昆山之髙□峻思邓林之符疎而转入离鸟悲旧林之意也末句意羽毛则虽同族于羽毛故殊智而异心也旧注虽引而不全】
　　厯厯
　　厯厯开元事分明在目前无端盗贼起勿已嵗时迁巫峡西江外秦城北斗边为郎従白首卧病数衣天【赵云古诗天上何所有厯厯种白榆巫峡西江外自言其所在之处蜀江至荆楚处人名之曰西江庄子激西江之水疏云蜀江従西东谓之西江巫峡在西江上防故曰外秦城北斗边乃句乃怀长安也长安城谓之北斗城末句秦用冯唐白首为郎　薛云后汉张衡思赋尉厐眉而郎潜兮逮三某而遘武注汉武故事曰上至郎署见一老郎鬓皓白问何时为郎何其老也对曰臣性顔名驷以文帝时为郎文帝好文而臣好武景帝好美而臣貎丑陛下好少臣已老是以三叶不遇也上感其言擢为防稽都尉】
　　江上
　　江上日多雨萧萧荆楚秋髙风下木叶【楚辞宋玉九辩洞庭波兮木叶下】永夜揽貂裘勲业频看镜【惜功名未遂而身老】行藏独倚楼时危思报主衰谢不能休【赵云上四句言景物下四句乃公之懐抱勲业频看镜所以惜老之衰行蔵独倚楼则其所念深矣三国志张昭得以成勲业方安成西征赋孔随时以行蔵与信咏惬匣中取明镜披图自照看周王襃与周公让书年事蕳尽客髪衰谢渔隠丛石序昔一诗客尝以神圣公巧四品分类古今诗句为説献半山老人得之老人得之未及观遽问客曰如老杜勲业频看镜行□独倚楼之句当入何品客无以对遂以其説还之曰尝鼎以变他可知矣则知讨之不可分门纂集葢此出意也】
　　中夜
　　中夜江山静危楼望北辰【顔延年起观辰汉中】长为万里客有丑百年身【鲍明逺争先万里途各事百年身】故国风云气【史记风云天地之客气也】髙堂战伐尘胡雏负思泽嗟尔太平人【胡雏禄山也晋战记石勒倚啸东门王衍见其异之顾谓左右曰向者胡雏吾观其声视有奇恐将为天下患驰遣收之防勒已去　赵云北北居其所众星拱之望北辰则望君王之意胡雏当是史朝义之乱未除而兴感感乱皆自禄山也曹植诗云有万里客问君何乡人髙堂战伐言言其所居髙堂之上亦染战伐之尘也葢公念其流落万里首因安禄山之乱所致万里思而伤之凡为太平之人皆被此祸也】
　　江汉【赵云书制及衡淮荆州江汉朝宗于海注云江水汉水经此而入海】
　　江汉思归客乾坤一腐儒片云天共逺永夜月同孤落日心犹壮秋风病欲苏古来存老马不必取长途【赵云刘贡父云杨大年不喜杜公诗谓之村夫子诗尝有郷人以杜诗强大年大年不服乡人因曰公试为我续杜句举江汉思归客大年以为属对乡人徐举乾坤一腐儒大年黙然似少屈也然则杜诗之全者读之未觉其起絶至阙一字少一句而补之仍尔天冠地屡矣老马事韩子曰管仲隰朋従桓公伐孤竹春往而冬反迷惑失道管仲曰老马之智可用也乃放老马而随之遂得道马公之意盖此比于老马虽不能取长途而犹可以知道解惑也又尝曰老马夜知道亦此之谓】
　　洛阳
　　洛阳昔陷没胡马犯潼闗天子初愁思都人惨别顔清笳去宫阙翠葢出闗山故老仍流涕龙髯幸再攀【赵云天寳十四载嵗在癸丑十一月安禄山反防河北诸郡十二月陷东京所谓洛阳昔陷没也次年没月遂陷潼闗京师文超所谓胡马犯潼闗也是年甲午诏亲遂幸蜀所谓天子初愁思都人惨别顔也清笳去宫阙翠出闗山则顔车驾之出如此也明年九月复京师又复东京丁夘入长安长之安十二月丙□上宫之自蜀郡此所谓故老人流涕龙顔幸再攀也龙髯是黄帝采首山之铜铸鼎于荆山之上鼎既成龙髯胡髯下迎黄帝帝上骑羣臣后宫従七十人龙乃上天余小臣不得土上乃悉持龙髯抜随黄帝之弓百姓仰望帝既上天抱其弓与龙髯而号故循代因名其处曰项胡其弓曰鸟号】
　　骊山
　　骊山絶望幸花蕚罢登临【赵云此云专言上皇山陵事也骊山华清宫所在也本太宗之汤泉宫在陵潼县西去长安五十里长安嵗幸马花蕚者楼名取诗人棠棣之义帝时登楼闻诸王音乐咸召升楼同康宴谑相如对弹文太山梁父设坛场望幸帅古曰幸临见谢灵运有登临海峤诗】地下无朝烛人间有赐金【赵云朝音朝觐之朝凡朝在早则秉烛而朝今地下幽阁无朝人见之烛旧外既误以朝夕之朝字而引陶潜诗幽室一已闭千年不复朝则不复见晨朝之义何千烛事又引刘向传秦始皇帝于骊山之阿人膏为登烛水银为江海黄金爲岛厯却拆朝与烛为二字大非今人间赐金则生时赐子留在人间空有此金耳】鼎湖龙去逺银海雁飞深【赵云此却正言其上升何深行经孙氏陵诗银海终无浪金岛金不飞】万嵗蓬莱曰长悬旧羽林【蓬莱殿名羽林星名汉有羽林军　赵云句又似难解盖言天子如日之明平时蓬莱殿中之日悬于殿中今则悬在旧羽林中旧日充宿卫之兵令则守防陵寝也】
　　提封
　　提封汉天下【前汉地理志秦分天下作三十六郡汉兴复开置提封田一万万四千五百一十三万六十四百五顷东方传提封顷亩师之古曰亦谓提举四方之内摠计其数也】万国尚同心借问悬车守何如俭徳临【悬车束马言至崄也言以崄守为莫若守之以险徳也呉起对未文在徳不在险以此】时徴峻乂入草窃【一作草虑】犬羊侵愿戢兵犹火恩加四海深【赵云此篇公崇徳息兵之作使公居庙堂得行其志天下不亦受其赐乎悬车入所谓束马悬车言必欲得形胜之地使敌人束马悬车而后得入如此而后可如守则莫草临之以检徳也书真乃俭徳旧木正作草窃犬羊侵一作若虑犬羊侵当以莫虑为正义方通贯犬中国之所若乱者盖白取之也诗小雅盖废则四夷交侵中国微矣故召乱者尝起于人君之奢众则废国事而竭民财废国事则无备竭民财则多怨如是而不有外侮乎左传兵犹火也不职将士焚孟子曰故推恩足以保四海】
　　白露
　　白露团甘子清晨防马蹄圃开连石树船渡入江溪凭几看鱼乐回鞭急鸟栖渐如秋实美幽径恐多蹊【赵云月令白云防曹子建名都篇清晨复来还又付身防马蹄图开运俯石则圃之所开当运石树船渡入江深溪则船之所渡在入江之溪庄子従容是鱼乐也黄石公兵书树杌者鸟不栖回边急鸟栖则自清晨至晚而归矣多蹊字暗使桃李不言下字成蹊】
　　孟氏
　　孟氏好兄弟养亲惟小园承顔胝手足坐客强盘飱负米力葵外读书秋树根【赵云好兄弟如唐人诗有萧氏贤夫妇也家好兄弟亦此也承顔眠手足则勤劳于小国之事以养也乃孟子谓竭力耕田以供子职之意庄子禹手胼足胝左传有盘飱窴壁贴以强字则若强之负米字之米事之禄也力葵者力于治葵也所以成惟小团之句或云力葵一作夕葵此惑于以夕对秋矣】卜邻慙近舎训子学先门【赵云题是孟氏故使家家本事烈女传孟轲母其合近墓孟子之少也嬉戏为墓间之事踊跃筑埋孟母曰此非所以居子也乃去舎市傍其子嬉戏为贾街之事母又曰此非所以居子也复头舎学宫之旁其子嬉逰乃设爼喜挕让进退母曰此可以居吾子矣遂居左传非宅是卜唯邻是卜公自谦言子之卜邻我才为近舍葢以子之母能教训其子效学先门也】
　　吾宗【卫仓曹崇间】
　　吾宗老孙子质朴古人风【魏志毛玠传君有古人之风故赐君古人之服】耕凿安时论衣冠与世同在家常早起忧国愿年丰语及君臣祭经书满腹中【赵一传文借虽满腹不如一囊钱赵云荘子凿井而饮耕田而食而孟浩然曽使故对衣冠未句葢言几论语之间及于君臣尊卑之祭必用其腹中之书而证明之也腹中书暗用郝隆膔腹中之语又边孝先腹之便吾经】
　　第五弟丰独在江左近三四载寂无消息觅使寄此二首
　　乱后嗟吾在覉州见汝难草黄骐骥病沙晚鹡鸰寒楚设闗城险呉吞水府寛十年朝夕泪衣袖不曽干【史冬楚世家肃王四年蜀伐楚取兹方于是楚为干闗以距之注李熊説公孙述曰东守巴郡距扞闗之口　赵云草黄骐骥病公自谓也成乱后嗟吾在之句沙晚鹡鸰寒悯其弟之寒也诗鹡鸰在原以成羇栖见汝难之句楚设闗城显公功其身之所在吴吞水府见言五帝丰之际在楚则防州为楚之地闗险则白帝城地防之险矣呉则江左至吴而积水之多故云水府寛刘劲赵都赋其东则有天浪水府百川是理木虗海赋云尔其水府之内极深之庭鲍明逺与内书曰曽潭水府】
　　右一
　　闻汝依山寺杭州定越州风尘淹别日江汉失清秋【赵云丰在左左传闻而未审故今云闻汝依山寺其杭州邪岂定是越州邪兵戈谓之风尘葢言风动尘起故也齐顔之推古意诗风尘暗天起江汉二水名失清秋则言我秋时在此而不见其弟为相失也旧本一作共清秋非】影着啼猿树魂飘结蜃楼【杜补遗陈蔵器云车螯是大哈一名蜃能吐气为楼台海中春夏问依约岛淑中常有此气埤雅云蜃嘘气成楼台髙鸟巻飞就之以息气辄吸之俗谓之蜃楼赵云啼猿自树公言其所在之处故云影着卢照邻生山髙云莫辨啼猿树看成女云吉蜃楼止言丰之所在之处故思之魂飘前汉天文志海房蜃气象楼台公诗有每一曰言已一句言彼者前箭云楚设闗城险以言己之在楚吴吞水府寛以言弟之在吴又如忆李白云渭北春天树则言己在咸阳江东日暮云则言白在防稽似此体格非一】明年下春水东尽白云求【赵云东尽白云求又所以成杭州定越州之句】
　　右二
　　巫峡卢奉赠侍御四舅别之沣朗
　　江城秋日落山闭门中行李淹吾舅诛茅问老翁【赵云屈原九歌有山一篇乃楚事之事巫峡巳属楚地矣左传行李之往来又曰一个行李淹吾舅言卢侍御之注留也屈原决于郑瞻尹曰宁诛锄草茅以力耕乎老翁则公自谓也字则魏文帝曰皆成老翁但未头白耳】赤眉犹世乱青眼只途穷【赵云光武平眉赤之乱阮籍善为青白眼待眼待佳客曰眼待谷途穷赤辄恸哭亦阮籍事也】传与桃源客人今出处同【赵云桃源在朗州即今之鼎周也四舅之封朗故因以问桃源客也人则公自谓桃源事见陶渊明集石李伦王明君诗传语后世人逺嫁难为情】
　　溪上
　　峡内淹留客溪边四五家古苕生迮【一作湿】地秋竹隠疎花塞俗人无井【峡俗多引泉或水以自给也】山田饭有沙西江使船至时复问京华【心未尝忘王室也　赵云淹留客公自谓也事则离骚经又何足以淹留旧本古苔师民瞻本作古苕是盖苇苕溪上之一作湿地不工郭仆逰仙诗作华逰峡窟谢灵运齐中读书诗昔余游京华以今人承用之熟遂不考按故为出之】
　　树间
　　岑寂双柑树【鲍明达舞鹤赋去帝之岑寂】婆娑一院香交柯低几杖垂寳碍衣裳满嵗如松碧时同待菊黄防回霑叶露乗月坐胡床【前汉赵广汉传满嵗为真戸翁归传亦云晋书庾亮在武昌佐吏殷浩之徒乗秋夜共登南楼俄而亮至诸人将避之亮曰诸君少住老子于此处兴复不浅便处胡床谈诛竟坐晋刘琨传琨乃乗月登楼清啸　赵云满嵗如松碧周满一嵗冬夏青青如松也橘熟于九月则为待菊黄矣】
　　八月十五夜月二首
　　满目飞明镜归心折大刀转逢行地逺攀桂仰天髙水路疑霜雪林栖见羽毛此时瞻白兎直欲数秋毫【月中有白兎以其明辉无所不照故可数秋毫　赵云延笃与李文徳书吾诵伏羲氏之易焕兮烂兮其满目归心则与选诗边马有归心公诗首句多便对明镜以言月之圆也庾信磨镜诗明镜如晓月古诗槀贴今何在山上复棊贴何当大刀头破镜非上天无兢乐府古题要解曰棊贴今何在某贴跌也冏夫何处也山上复有山上山为出字言天出不在也何当大刀头有镮问夫有时常时当还也破镜非上天言月半鈌当还也今乃八月十五夜子故称之为明镜则月圆矣转逢行地逺地以蓬惊身也曺植杂诗转蓬杂本恨飘飘随长风类此客逰子揖躯□从由而表阳源效古诗勤役未云已壮年徒为空乃到古时人所以悲转蓬刘安招隠士云桂树纵生兮山之阴奋桂枝兮长淹留】
　　右一
　　稍下巫山峡犹衔白帝城气沈全浦暗轮仄半楼明刁斗皆催晓蟾蜍且自顷【后汉张衡灵宪云月阴精之忠积而成兽象蟾兎阴之类有凭故焉者羿请不死之药于王母其妻妲娥窃之托身于月故名蜍蟾　赵云稍下犹衔言月也如上萹月诗并防巫山出新规楚州清也气沈全甫暗以成稍下巫山峡之句峡水中有水也轮仄半楼明以成犹衔下帝城之句城上有楼也刁斗则兵戍处皆有之事出李广传】张弓倚残魄不独汉家营【军营有偃月明　赵云时方有吐畨交兵则张弓于夜皆倚晓月之残丑不独汉宫为然虽虑营亦然倚字宋玉长剑倚天外之倚】
　　右二
　　十六夜翫月
　　旧挹金波爽皆传玉露秋闗山随地阔河汉近人流谷口樵归唱孤城起愁巴童浑不寝半夜有行舟【赵云前汉乐志月穆穆以金波沈约谢赐甘露启玉聚珠聨随卢思道合甘露表玉防珠帘连而相丞云金风玉六如密诗金风荡佳莭玉露凋晚林古有闗山月之曲河汉近人流旧注引防文帝仰看明月光天汉囘西流可证流字也沈约秋叶诗巴童暗理瑟魏文帝善哉行曰悠悠川流不息行舟】
　　十七夜月
　　秋月仍圆夜江村独老身卷兼还照客倚防更随人光射潜斗动明方宿鸟频茅斋依橘柚清切露华新【赵云鲍明逺诗倚依牧鸡防蜀都赋下髙鹄出潜斗旧注引谢灵运诗潜斗媚幽姿在后矣宿鸟字出文选谓之鸟则无定名旧注引魏文帝乐府月明星稀乌鹊南飞绕树三匝何枝可依全不相干】
　　伤秋
　　林辟来人少山长去鸟嶶髙秋收画扇【一云蔵扇羽班姫咏扇诗常恐秋风至凉飚夺热炎弁捐思中思中情道絶】乆客掩柴扉嬾慢来时栉【稽康书嬾与慢成祖】艰难带减围【谢灵运揺带淮畴昔不知今是非沈约与徐勉书老病百日数围革常带应移孔以手握臂挛计月少半分】将军犹汗马【赵云世畨之祸未息也公孙共云臣愚鲁无汗马之劳】天子尚戎衣【书一戎衣天下大定】白将风飚脆檄柽晩夜稀【白蒋茭草殷柽柽栁】何年减豺虎似有故园归【王仲宣诗豺虎方讲患张孟讨诗李叶尚乱起贼盗如豺虎】
　　秋峡
　　江涛万古峡肺气乆衰翁不寐防巴虎全生狎楚童衣裳埀素髪【秋兴赋素髪飒以埀頋】门巷落丹枫【谢灵运晓霜枫叶丹】常在商山老兼存翊賛功【赵云全生狎楚童言为客于外年老而不敢恃虽童稚亦狎熟免其猜忌为害乃所以全生也商山老四皓也四皓虽隠乃出而从侍太子髙祖一见太子遂定既隠而出此为可恠此亦孟皓然颇嫌四皓曽多事出为储王定是非之意公栖迟峡中老矣萧索如隠者而实非隠也以四老人避秦汉不仕真隠矣卒能一出子汉有翊賛之功公自叹已流落不为世用然不能忘有为之志此忠臣畎畆不忘君也】
　　秋兴八首其一
　　玉露凋伤枫树林【李宻诗金风荡佳节玉露凋晚林】巫山巫峡气萧森【张景阳荒楚郁森森】江间波浪兼天涌塞上风云接地阴丛菊两【一作重】开他日泪孤舟一系故园心寒衣处处催刀尺白帝城髙急暮砧【郭防机诗皎皎白素丝织为寒女衣良工秉刀尺弃我忽若遗　赵云阮籍诗湛湛长江水上有枫树林巫山以言山巫峡以言水防以白帝城为塞故云塞上丛菊两开他日泪此句涵蓄盖公于防州见菊者二年矣方丛菊之两开皆是他日感伤之泪也】
　　其二
　　防府孤城落日【一作月】斜毎依南斗望京华聴猿实下三声泪奉使虚随八月查畵省香炉违伏枕山楼粉堞隠悲笳【堞城堞也粉谓餙以垩土胡人巻芦叶吹之为笳】请看石上藤萝月已映洲前芦荻花【赵云南斗师民瞻作北斗盖长安上直北斗宜都山川记峡中猿鸣至清诸山谷传其响行者歌曰巴中三峡猿鸣悲猿鸣三声泪霑衣八月查事载慱物志世亦慱张骞奉使寻河事而不见为传记公屡使为张骞盖承用之熟也庾肩吾奉使江州船中七夕诗汉使俱为客星槎共逐流今公虽有理州之役若奉使然而不到天上为虚随矣省署以粉畵之谓之畵省亦谓粉署初学记载应卲汉官仪尚书郎入直台廨中给女侍史二人皆选端正指使从直女侍史执香炉烧薫以从入台中给使防衣服奏事明光殿省中为服枕则违去畵省香炉者以伏枕之故也山楼粉堞指白帝城末句想像扁舟之徃如此北山移丈秋桂遗风春萝罢月】
　　其三
　　千家山郭静朝晖日日【一作一日】江流坐翠防信宿渔人还泛泛清秋燕子故飞飞【诗泛泛扬舟　赵云江楼坐翠防楼在山间也尔雅未及上曰翠防以其气然也梁张率长相思云望云去去逺望鸟飞飞灭江揔别袁昌州黄皓飞飞逺青山去去愁杜补遗左太冲蜀都赋触石吐云郁葐蒀以翠防注翠防山气之轻缥者陆倕石关铭上连翠防天边气也】匡衡抗疏功名薄刘向传经心事违【赵云功名薄公自言其为左拾遗时虽有谏诤如匡衡而縁此帝不加省以出比之则功名薄也刘向讲论五经于石渠公言其心事欲如刘向之传经于朝而乃违背不偶也心事违出左传王心不违又史云事与愿违】同学少年多不贱五陵衣马自轻肥【薛云丈选范彦龙赠张徐州诗田家采樵去薄暮方来归还闻稚子説有客欵柴扉傧从皆珠玳裘马悉轻肥轩盖照墟落传瑞生光辉又劔骑何翩翩长安五陵间　赵云五陵衣马言贵公子也西都赋北眺五陵言长陵安陵荗陵荗陵平陵皆髙贵豪杰之家所居语乗肥马衣轻裘】
　　其四
　　闻道长安似奕碁【奕碁互胜负也左传防二十五年今甯子视君不如奕棋】百年世事不胜【一作堪】悲王侯第宅皆新主【以丧乱而易主也左太冲济济王城内赫赫五侯居古诗长衢罗夹巷王侯多第宅】文武衣冠异昔时直北关山金鼓振【河北尚用兵】征西车马羽书迟鱼龙寂寞秋江泠故国平居有所思【秦有鱼龙川杜云草阁秋兴诗乃防州所作岂可言秦之鱼龙川乎　赵云直北关山金鼓振言防州之北用兵乃陇右关辅间也旧注便云时河北尚用兵考之大歴二年岂有此事乎征西车马羽书驰此所云西专指吐蕃征西者将军之号晋书征西起于汉代旧本元作羽书迟师民瞻本作羽书驰是或曰言羽书迟则望其秦克防之功也虽有义伹费力耳羽书者羽檄也汉髙祖曰吾以羽檄召天下兵注檄尺有二寸之木插羽于其上取其疾也有所思字古乐府诗题也末句言鱼龙直以防峡积水之府有鱼龙焉】
　　其五
　　蓬莱宫阙对南山承露金茎霄汉间【汉武帝置金露盘西都赋抗仙掌以承露擢防立之金茎轶埃壒之混浊鲜颢气之清英赵云蓬莱殿名在东内大明宫正对南山金茎注孝武帝作柏梁铜柱承露仙人掌之属所谓金茎即铜柱也】西望瑶池降王母【汉武帝内传七月七日西王母降武武帝夜忽见天西南如有白云起俄顷王母至】东来紫气满函闗【老子传注列仙传曰关令尹喜周大夫也老子西逰喜先见其气知真人当物色而迹之果得老子亦知其竒为著书与老子俱之流沙之西服巨胜实莫知其所终赵云瑶池则神仙传载王母所居宫关在昆仑山圃阆风之苑玉楼十二琼华之阙左帯瑶池右环翠水又周穆王觞王母于瑶池之上望瑶池则望其自瑶池而降也又有载尹喜所占见紫气满于关上瑶池在西极故云西望老子自洛阳而入函谷故云东来】云移雉尾开宫扇日绕龙鳞识圣顔一卧沧江惊歳晩几囬青锁防朝班【赵云言君王御朝而诸公入朝也崔豹古今注商髙宗有雊雉之祥服章多用翟羽故有雉尾扇韩非云夫龙之为虫也柔可狎而骑也然其侯下有逆鳞径尺若人有婴之则必杀人人主亦有逆鳞説者能无婴人主之逆鳞则几矣云移雉羽则皇帝御朝初以扇慞之而闻扇则如云日之移帝尧本纪望之如云就之如日天子之相曰云日之表云移雉见日故云识望顔一卧沧江者公自谓也几囬青琐照朝班则想望省中诸公之朝也青琐者汉未央宫中门名应邵曰黄门郎毎曰暮向青琐门拜谓之夕郎防骑常侍范云与王中书诗摄官青琐闼遥望鳯凰池大抵皆禁从事也左传朝以正班爵之序】
　　其六
　　瞿唐峡口曲江头万里风烟接素秋【瞿唐曲江虽南北万里相逺而秋止一色也　赵云瞿唐峡口则公今所在之处曲江头则公故乡长安之景梁元帝纂要秋亦曰素秋曲江在升道坊有流水屈曲谓之曲江司马相如赋临曲江之隑洲葢其所也】花蕚夹城通御气【见白日雷霆夹城仗注】芙蓉小苑入边愁【见青春波浪芙蓉园注花蕚楼芙蓉园皆长安宫禁故事　赵云花蕚楼在南内兴庆宫夹城在修德坊芙蓉苑在敦化坊与立政坊相接本随氏离宫大抵兴庆宫夹城芙蓉苑皆接曲江通御气则以南内为主耳本游幸之地今乃有边愁入于其间以纪吐蕃之乱尝陷京师故也】珠帘绣柱围黄鹤【昭阳殿织珠为帘风至则鸣如珩佩之声】锦防牙樯起白鸥【赵云上句葢言绣窠作防鹤圆状而用黄线绣为鹤也乃所谓鞠豹盘鳯之旧注引黄鹤楼在汉阳军非是下句则芙蓉苑中有水可以泛舟故也公尝曰青春波浪芙蓉园】囬首可怜歌舞地秦中自右帝王州【谢元晖鼓吹曲江南佳丽地金陵帝王州】
　　其七
　　昆明池水汉时功【初武帝欲征昆明夷为有滇河乃作池以习水战因而得名】武帝旌旗在眼中织女机丝虚月夜石鲸鳞甲动秋风【西京杂记昆明池刻玉石为鲸每至雷雨鲸常鸣吼鬓尾皆动汉世祭之以祈雨往往有验西都赋集乎豫章之宇临乎昆明之池左牵牛右织女似云汉之无涯杜云西都赋注武帝凿昆明池于左右作牵牛织女以象天河　赵云汉武帝元狩三年凿昆明池象之以习水战传越巂昆明国有滇池方三百里汉使求身毒国而为昆明所闭今欲伐之故作昆明池象之以习水战在常安西南周囘四十里则所谓昆明池水汉时功也食货志又曰时粤欲与汉用船战遂乃大修昆明池楼船髙髙十余丈旗帜加其上下句则泛言池中之景物矣】波漂菰米沈云黒露冷莲房坠粉红【赵云上句言菰之多其望之长逺黯黯如云之黑也菰米事在周礼曰鱼宜菰郑云菰雕胡也贾公彦云今南方见有菰米宋玉讽楚王曰主人之女为臣炊雕胡之饭烹露葵之宋玉楚人也盖以雕胡为珍则菰米本南方之物而移种于是池矣沈云黒字杜田引唐本草图经菰又谓之茭白歳乆者中心生白台如小儿臂谓之菰手其台中有黒者谓之茭郁至后结实乃雕胡米也沈云黒其茭郁乎故子羙行官张望补稻畦水归诗有秋菰成黒米之句穿凿非是盖中有黒则黒在实之中间岂望而可见乎若秋菰成黒米自是已为米则可见其黒也莲房坠粉红正谬谓莲实上花叶坠也尔雅荷芙渠其华菡盖其实莲其中的郭璞注莲谓房也的房中子也】闗塞极天唯鸟道江湖满地一渔翁【赵云闗塞指白帝城之塞鸟道则一帯皆髙山故得称鸟道一渔翁公自谓也】
　　其八
　　昆吾御宿自逶迤紫阁峯阴入陂【杜补遗杨雄校猎赋序武帝广开上林南至立春鼎湖御宿昆吾晋灼曰昆吾地名有亭师古曰御宿在樊川西　赵云此篇纪其旧游渼波之事师古曰御宿在樊川西以今长安志考之在万年县西南四十里孟康注汉书曰为离宫别观禁御不得使人徃来游观止宿其中故曰御宿自逶迤想今上如此而引下句渼陂大率皆终南山一帯之下耳紫阁峯终南山之峯名终南山以鄠县言之在东南二十里渼陂在县西五里】香稻啄余鹦鹉粒碧梧栖老鳯凰枝【赵云其昔日所见如此秦记初长安安謡云鳯皇止阿房苻坚遂于阿房城植桐数万株可见种桐之事贴以鳯皇枝则荘子鳯皇非梧桐不栖也因言梧桐而以鳯事饰之沈存中红稻啄余鹦鹉粒碧栖老鳯凰枝此葢语反而意寛韩退之之雪诗舞镜鸾窥沼行天马渡桥亦效此体然稍牵强不若前人之语浑也沈之説如此葢以杜公诗句本是鹦鹉啄余红稻粒鳯凰栖老碧梧枝而语反焉韩公诗句本是窥沼鸾舞镜渡桥马行天而语反焉韩公诗从其不反之语义虽分明而不可诵矣却是何声律也若杜公诗则不然时纪其旧游渼陂之所见尚余红稻在地乃宫中所供鹦鹉之余粒又观所种之梧年深即老却鳯皇所栖之枝既以红稻碧梧为主则句法不得不然也】佳人拾翠春相问仙侣同舟晚更移防笔昔游干气象白头吟望苦低埀【赵云言其昔日之实事拾翠起于曹子建洛神赋而用拾翠字则玉台前集载费昶春郊望羙人诗芳郊拾翠人回防掩芳春后集载虞荗衡阳王斋阁奏妓诗拾翠天津上回鸾鸟路中也春相问方春时游赏佳人更相问劳也仙侣同舟用郭李事末句公葢言其昔日曽携防笔题诗干歴其气象今则老矣正白头中吟咏而望之其头苦于低埀公有渼陂行又有渼陂西南台诗又与源太少府宴渼陂诗云饭抄云子白嚼水精寒则为防笔昔游矣卓文君有白头吟】
　　社日两篇
　　九农成徳业【少皥氏以九扈为九农正】百祀发光辉【共工氏有子曰勾龙能平水平故祀以为社左传盛徳者必百世祀　赵云成徳业则七月之诗皆农田事而谓之陈王业也勾农以农事而成王者之德业则百世祀之于是乎发光辉矣】报效神如在【语祭神如神在】馨香旧不违【左传所谓馨香无谗慝也】南翁巴曲醉北鴈塞声防【赵云南翁巴曲醉公自言其在防州得称南翁世言巴曲渝舞又曰巴渝之音者以汉髙祖所尝贵之也应邵风俗通巴有賨人剽勇汉髙祖为汉王时募取賨人定三秦阆中有渝水賨人左右居鋭气喜舞髙祖乐其猛鋭数观其舞后令乐府习之可见矣北鴈塞声微则秋时鴈北乡矣】尚想东方朔诙谐割肉归【赵云东方朔事伏日诏赐从肉太官丞日晏不来朔独拔劔割肉谓谓其同官曰伏日当早归请受赐即懐肉去诙谐字方朔传賛朔之诙谐也王立之诗话老杜杜日诗尚想东方朔诙谐割肉归然汉书所载朔乃伏日也立之之意遂指杜公以伏日事为杜日防言其误矣是不知杜公子语以为若使东方朔当此日而分肉想见其亦诙谐而先割肉以归不亦善使事乎　鲍云桉十二诸侯年表秦徳公二年初作伏时社磔狗四门则祠社用伏日矣此诗用伏日事何疑】
　　右一
　　陈平亦分肉太史竟论功今日江南老他时渭北童欢娯看绝塞涕泪落秋风鸳鹭回金阙谁怜病峡中【赵亡陈平事里中杜平为宰分肉其均里父老曰善陈孺子之为宰乎平曰嗟乎使平得宰天下亦如此肉矣太史竟论功则吏氏竟论列其所宰天下建立之功也公以为陈平之不如故起此汉以引下句江南　则大江之南岸也渭北则咸阳也咸阳在终南之南渭水之北公皆有家焉春日忆李白诗云渭北春天树江东日暮云正在咸阳所作也句云它时渭北童则言其为童时社日在咸阳也绝塞指防以白帝城为塞防其士之人欢娯我所看者在此絶塞而我方流落于此故涕泪在秋风之中落也鸳鹭言侍从贵人也金阙天子之阙言贵人之自金阙囘者谁念我乎公尝为拾遗葢侍从之列矣晋嵇含社赋序曰社之在世尚矣自天子至于庶人莫不含用则是日羣臣集于金阙为社而句所以言鸳鹭囘金阙也】
　　右二
　　秋野五首
　　秋野日蔬芜【谢晖邑里向芜蔬】寒江动碧虚系舟蛮井络【蜀都赋岷山之精上为井络】卜宅楚村墟【防古楚附庸也】枣熟从【一作行】人打葵荒欲自【一作且】锄盘飱老夫食分减及溪鱼【赵云左太冲蜀都赋注为东井星之维络着蛮字则凡全蜀皆井络而公今居防则为蛮井络其下云楚村墟是已防者楚之附庸而楚在春秋为蛮夷也枣熟从人打则又前所题桃树云今秋揔餧贫人实呈呉郎云堂前扑枣任西邻见爱人及物矣末句亦实道其事】
　　右一
　　易识浮生理难交一物违水深鱼极乐林荗鸟知归【见公诗林荗鸟有归水深鱼知聚注】吾老甘贫病荣华有是非秋风吹几杖不厌此【旧本此作北】山薇【夷斋隠于首阳山采薇而食之赵亡上両句通义所以引下句盖言浮生之理不难识也以一物不可违其性言之则浮生之理得矣一物不可违者何也水深鱼深鱼极乐则鱼不乐矣林荗鸟知归林浅则鸟不归矣以是推之吾衰老矣自安于贫病而无它念正以荣华非不羙也而有是与非焉吾老字师民瞻本作衰老是盖两字方对荣华未句又结一篇之义不厌防薇而食此其所以安贫病与】
　　右二
　　礼乐攻吾短山林引兴长【嵇康书侪见寛不攻其过又云至为礼法之士所防疾之如雠又云有入山林而不及之论游山泽观鱼鸟心甚乐之也】掉头纱防侧【庄子在宥篇爵跃掉头纱防见管寜纱防净注】曝背竹书光【竹书古简册　赵云晋书桓温诣谢安值其理发安性迟缓乆而方罢使取情温曰今司马着防进观此则防为闲防之服矣列子宋国有田夫东作自曝于日顾谓其妻曰负日之暄奠有知者以献吾君将有重赏此曝背之义也贴以竹书则所读竹简之书暗用郝隆七月七日晒服中书事】风落收松子天寒割蜜房稀踈小红翠驻屐近微香【赵云班固终南颂蜜房溜其顚左太冲蜀都赋蜜房郁毓被其阜杜时可引禆雅言蜂有两卫应潮其王所在众蜂环绕如卫采取万芳醸蜜其房如脾故曰蜂房又谓之蜜脾末句盖言秋花故小红翠谓之稀踈也】
　　右三
　　逺岸秋沙白连山晩照红【海赋波如连山】潜鳞输骇浪【海赋骇浪暴洒惊波飞薄】归翼防髙风【赵云三易之名商日连山潜鳞输骇浪盖言潜鱼以深为乐而峡水之深则输冩骇浪淮南子云河水九折注海而流不絶者有昆仑之输也则此输之谓矣归翼防髙风乃翼乎如鸿毛遇顺风之义而防拆所谓风云之防旧注引魏文帝文适与飘风防却成吹防之矣】砧响家家发【谢惠连櫩髙砧响祭楹长杵声哀】樵声个个同【峡山樵人常唱大昌歌以吊柳青每声阙即呼柳青然不知所为也】飞霜任青女赐被隔南宫【淮南子霜神青女注云青女天神主霜雪后汉乐崧尝直南宫家贫无被帝闻而嘉之诏天官赐尚书郎已下食并给帷被公虽为郎而在外故亡隔尔】
　　右四
　　身许麒麟畵【见今代麒麟阁注】年衰鸳鹭羣【公晚方登朝籍赵云麒麟汉阁名在未央宫汉宫殿防曰天禄阁麒麟阁萧何造以藏秘书苏武传甘露三年单于始入朝上思股肱之羙廼图畵其人于麒麟阁唯霍光不名至苏武凡十一人古诗厠迹鸳鹭】大江秋易盛空峡夜多闻迳隠千重石帆留一片云【赵云帆留一片云公欲南下已理舟凖备帆席而未行也】儿童解蛮语不必作参军【世说郝隆为南蛮参军上已日作诗日娵偶濯清池桓温问何物荅曰蛮名鱼为娵隅温日何为作蛮语隆曰千里投公始得一蛮府参军那得不蛮语也】
　　右五
　　咏懐古迹五首
　　支离东北风尘际【荘子人间世支离防注亡形体支离不全貌】漂泊西南天地间【漂泊无定止也赵云上句追言安禄山之乱时在贼中或徃河阳或趋行在或居秦或居同谷是为东北风尘际也下句言其入蜀徃来东西川且在防也】三峡楼台淹日月【三峡瞿唐巫山黄牛也赵云三峡所载名不同日月峡在渝州所谓西峡其二则巴峡巫峡详见忠州诗解今专言其在防盖防上游则月峡下游则巴峡巫峡故言三峡若言楼防则指白帝城之属不必防州之月峡令三峡中亦有明月峡盖石壁有一窍圎透见天其明如月故以名峡也】五溪衣服共云山【五溪蛮夷所居马援所征之地衣服言异服也共云山言与之杂居薛亡接后汉武威将军刘尚击武陵五溪蛮夷注郦元注水经云武陵有五溪蛮皆槃瓠之子孙也五溪谓雄溪樠溪酉溪潕溪辰溪土俗□作熊樠作朗潕作武在今辰州界】羯胡事主终无頼【禄山负恩无所倚頼】词客哀时且未还【公自言伤时也】庾信平生最萧瑟暮年诗赋动江闗【周书庾信字子山虽位望通显常有乡关之思乃作哀江南赋以致其意其辞略亡壮士不还寒风萧瑟赵云末句公方更欲南下文文章必遍于江南则以信自比宜矣】
　　右一
　　揺落深知宋玉悲【九辩亡悲哉秋之为气也萧瑟兮草木揺落而变衰又曰窃独悲此凛秋】风流儒雅亦吾师【赵云风流儒雅字合两处所出晋书天下言风流以乐广王洐为首汉书儒雅则公孙洪董仲舒此与丹青引合用文采风流同格吾师字传郑子产不毁乡枝曰是我师也而着人人名以言吾师则羊祜日苏广是我师也公又尝甪亡李陵苏武是我师】帐望千秋一洒泪【谢灵运洒泪眺连阁】萧条异代不同时【汉武帝见相如上林赋恨不与之同时】江山故宅空文藻【哀江赋诛南芧宋玉之宅】云雨荒台岂梦思【为玉曾赋阳台事朝云行雨是也　赵云上句专言归州之宅玉归州有宅荆州人有宅余知古渚宫故事曰庾信因候景之乱自建康遁归江陵居宋玉故宅宅在城北三里故其赋云诛芧宋玉之宅穿迳临江之府此荆州宅之证也公移居夔州入宅诗宋玉归州宅云通白帝城此归州宅之证也今公尚在夔所赋诗则江山故宅者言其归州宅耳荒防则髙唐赋昔者楚防王与宋玉游于云梦之台望髙唐之观注云梦楚薮也在南郡华容县其中有台馆今谓之云雨荒台则赋下文亡王梦见一妇人曰妾巫山之女也为髙唐之客妾在巫山之阳髙丘之阻旦为朝云暮为行雨朝朝暮暮阳台下旦朝视之如言故为立庙号曰朝云阳台即云梦台也玉所言朝云行雨托兴以言梦中事公诗句则言荒台之云雨盖诚有之岂是梦思乎】最是楚宫俱冺防舟人指防到今疑【疑神女之事也】
　　右二
　　羣山万壑赴荆门生长明妃尚有村一去紫台连朔汉独留青冡向黄昏【薛云图经昭君台在兴山山南二里汉掖庭待诏王嫱字昭君南郡秭归人旧经云邑人悯昭君不囘立台以祭焉今有昭君村人琴操昭君伏毒而死单于葬之胡中多白草而比冡独青赵云桉归州图经王昭君南郡秭归人兴山县有昭君村有香溪止云昭君所游耳谓因昭君草木皆香盖未必然江淹恨赋若夫明妃去时仰天太息紫台稍逺闗山无极滛风忽起白日西匿陇鴈少飞岱云寡色望君王兮何期终芜絶兮异域李善注紫台犹紫宫也盖言天子之居矣独留青塜则言昭君之暮也太白诗生乏黄金枉图畵死留青塜使人嗟】畵图省识春风面环佩空归月夜防【赵云公言在畵图中得识昭君之羙态如春风之面杜时可引诗京杂记汉元帝后宫颇多不得常见乃使畵工图其形案图召幸宫人皆胳畵工昭君自恃其儿独不与乃恶图之及后匈奴入朝选羙人配之昭君之图当行及入辞光彩射人悚动左右天子方重失信外国悔恨不及畵工毛延寿等皆同日弃市却是当时毛延寿所畵事延寿以不得金之故畵羙为恶岂于今所言春风面者乎环佩空归月夜防又状言防在月中徃来而归也环佩者羙人所服也陆机日出东南行金省埀藻翘琼佩结瑶璠是已】千歳琵琶作胡语分明怨恨曲中论【薛云释名推手向前日琵却手向后曰琶因以为名　赵云旧注昭君适匈奴在路愁怨遂于马上弹琵琶以寄其恨至今传之名昭君怨不知何所防此盖牵于世俗所传昭君自能弹琵琶者若鲁交诗一曲琵琶马上弹恨声飞入弹于国是已所谓昭君怨者自是时人赋乐府曲以之为名季伦王明君词序曰王君明者本王昭君以触文帝讳改焉匈奴盛请婚于汉元帝以后宫良家子昭君配焉昔公主嫁乌孙令琵琶马上作乐以慰其道路之□其送明君亦必尔也其造新曲多哀怨之声故叙之于纸云尔详味此序则马上弹琵琶者乃所送昭君之人也岂昭君自弹邪故唐史官呉兢作乐府古题要解亦取之以为防若于琵琶谓之胡语则琵琶本胡中之乐胡一名胡琴也】
　　右三
　　蜀主窥呉幸三峡崩年亦在永安宫【刘先主以孙权袭关羽之故东征三呉为呉将陆议所破于秭归少归鱼复改为永安遂卒于永安本传云孙权闻先主住白帝甚惧遣使请和此窥呉幸三峡之意也又云章武三年夏四月癸已先主殂于永安宫】翠华想像空山里【翠华车盖想像犹髣髴　赵云翠华　天子之旗上林赋建翠华之萎防】玉殿虚无野寺中【山有卧龙寺先主祠在焉　赵云班固楚辞序多称虚无之语而曹子建诣虚无求列仙】古庙杉松巢水鹤歳时伏腊走村翁【前汉扬煇传田家作苦歳时伏腊烹豚炰羔】武侯祠屋长邻近一体君臣祭祀同【自注殿今为寺庙在宫东赵云王褒讲德论君为元首臣为股肱明其一体相待而成】
　　右四
　　诸葛大名埀宇宙宗臣遗像肃清髙【汉以萧何为宗臣以官业为时所宗尚也言孔明勲烈见于后世者亦可拟萧何赵云晋书胡威曰大人清髙何得此绢】三分割据筹防【当时孔明多筹防陆士衡辨亡论故遂割据山川】万古云霄一羽毛【言声名飞扬独歩万古】伯仲之间见伊吕指挥若定失萧曹【谓功埀成而亮薨　赵云言孔明在二公之间也伯仲之间字魏文帝典论传毅之于班固伯仲之间耳指挥若定字前汉陈平之言楚汉曰诚能去两短集两长天下指麾即定矣其后用之于大臣则庾庾信周齐王碑一朝指麾六合大定失萧曹则亮有吞魏之志功未成而薨其指挥初未定也使其事定则一扫中原坐通江右天下混一虽萧何曹参之功亦隠失矣见伊吕其见字则桓彛一见王导云向见管夷吾之见失萧曹其失字则鲍明逺诗露失交何城之失此两诗句之腰最为难着】福移汉祚难恢复志决身殱军务劳【赵云旧本福移师民瞻所运移是本传注载魏氏春秋亮使至问其寝食及其事之烦简使对曰诸葛公夙兴夜寝罚二十以上皆亲擥所噉食不至数升宣王曰亮将死矣】
　　右五
　　送田四弟将军将夔州柏中丞命起居江陵节度阳城郡王卫公幕【一作夔州府送田将军赴江陵】
　　离筵罢多酒起地发寒塘回首中丞座【见周行独座荣注】驰牋异姓王【见八哀诗临王诗注淮】燕辞枫树日鴈度麦城霜【赵云起地发寒塘言田将军所起发之地在防州寒塘囘首中丞座辞中丞而行犹囘首顾恋也中丞言座则御史中丞谓之独座也异姓王则汉有异姓诸候王也田之行在秋八月故曰燕辞枫树日言燕之去鴈度麦城霜言鴈之来言枫树则楚地多枫宋玉云江水湛湛兮上有枫而院籍云湛湛长江水上有枫树林麦城未见所出应是楚地之名　新添麦城出三国志吕防传防取关羽荆州自知孤穷乃走麦城欲入蜀而潘璋防其路则知杜公送客往江陵其陆路当经由麦城也】空醉山翁酒遥怜似葛强【赵云句以山简比柏中丞以葛强比田将军晋书山简镇防阳郡民有佳园池简毎出嬉游多之池上置酒輙醉名之曰髙阳池时有童儿歌曰山公出何许徃至髙阳池日夕倒戴归酩酊无所知时时能骑马倒着白接防举边向葛疆何如并州儿彊家在并州简爱将也】
　　九月一日过孟十二仓曹十四主簿
　　藜杖侵寒露蓬门啓曙烟力稀经树歇老困拨书眠秋觉追随尽来因孝友偏清谈见滋味尔辈可忘年【为志年之契也赵云藜杖即倒使杖藜字荘子原宪杖藜应门秋觉追随尽自言其所追随之处已尽不能再徃即今所来孟氏之家因重其兄弟孝友偏笃也未句清谈谓之滋味亦汉书所谓笃公之论将帅有味哉故韩退之送穷文语言无味亦出于此祢衡始弱冠孔融年四十为忘年交】
　　过客相寻
　　穷老真无事江山已定居地幽忘盥栉客至罢琴书挂壁移筐【赵作留】果呼儿问煑鱼【文选乐府呼儿烹鲤鱼】时闻系舟檝及此问吾庐【陶潜吾亦爱吾庐　赵云挂壁字摘使晋书陶促少时渔于雷泽尝得一织梭以挂干壁移留果则壁问转所储留之果也末句公自言凡有舟楫过徃必来见之也此篇有两问字问煑鱼应错然不可妄塡改也】
　　孟仓曹歩趾领新酒酱二物满器见遗老夫【赵云晋夏候湛愍桐赋诘朝之暇歩趾前庑】
　　楚岸通秋屐胡床面夕畦借糟分汁滓【刘伶酒徳颂桄麴借糟汉樊鯈传歳献甘醪髙注醪醇酒汁滓相将也】瓮酱落提携饭粝添香味朋来有醉泥【论语有朋自逺方来】理生那免俗方法报山妻【赵云上句言孟仓曹之歩趾此句公自言其当孟仓曹相访之时如此也郑康成注周礼酒正二日醴斋云醴犹体也成而汁滓相将如今恬酒矣旧注引樊儵传注已在其后周礼醤用百有二十瓮故倒用瓮醤饭粝添香味以言其醤朋来有醉泥以言其酒阮咸语曰未能免俗】
　　课小竪鉏斫舎北果林枝蔓荒秽净讫移牀三首【一云秋日闲居】
　　病枕依茅栋荒鉏净果林背堂资僻逺在野兴清深山雉防求敌【诗雉鸣求其牡】江猿应独吟泄云髙不去【见泄云蒙清塞注】隠几亦无心【荘子南郭子綦隠几嗒焉似防其耦注心形两忘也　赵云沈休文诗茅栋啸愁鸱背堂资僻逺言果林在堂之后也果林枝蔓荒秽则藏雉而有闘敌之处雉性强而善闘潘安仁射雉赋晚羣之俊擅场挟两言不但欲专一场而已又挟两雌乃所谓雉之求敌也旧注引诗却是求偶岂求敌之义邪江猿应独吟应字平声亦以鉏斫果林则逺来者少应有独吟者而已末句泄云字泄私烈反官韵作渫魏都赋穷岫渫云日月常翳谢晖敬亭山诗渫云已漫漫多雨亦凄凄而公诗又曰泄云无定姿却仍用泄字也陶无心矣而吾之出岫云之不去为无心矣而吾之隠几亦无心矣】
　　右一
　　众壑生寒早长林巻雾齐青虫悬就日朱果落封【一作成】泥【以泥封其接枝也】薄俗防人面全身学马蹄吟诗坐囬首随意葛巾低【赵亡朱果落封泥园家爱惜好果以泥封之言朱果熟而色赤落封泥所封之泥乆而自落之薄俗防人面使人面兽心之义盖言薄俗之可防也旧注引左传人心不同如其面马止是靣之不同耳于防字无义全身学马蹄取荘子马蹄篇所谓马蹄可以践霜雪毛可以御风寒龁草饮水翘足而陆此马之真性也】
　　右二
　　篱弱门何向沙虚岸只【一作自】摧日斜鱼更食客散鸟还来寒水光难定秋山响易哀天涯稍曛黒【谢灵运诗朝游穷矄黑】倚杖更徘徊
　　右三
　　峡口二首
　　峡口大江间【一作濶】西南控百蛮【施黔连五溪之蛮也】城欹连粉堞岸防更青山开辟多天险【天设之险也言险因开辟而设通尔】防隅一水闗乱离闻鼓角秋气动衰顔【赵云城欹连粉堞言山上白帝城也防隅一水闗言峡口有铁锁为闗防也防隅字当是防虞鼔角盖城上防戍所击吹者以身当乱离之际闻之所以感动襄顔也】
　　右一
　　时清闗失险世乱防如林去矣英雄事荒哉割据心【当公孙述刘备之际夔为要冲】芦花留客晩枫树坐猿深疲黹烦亲故诸侯数赐金【赵云阮籍临广武而叹曰时无英雄使坚子成名末句一本公自注云主人柏中丞频分月俸盖节度郡守古诸侯也故所谓之金得称赐金】
　　右二
　　村雨
　　雨声传两夜寒事飒髙秋挈带看朱绂开箱覩黒裘【苏季子不得用貂裘弊黒】世情只益睡盗贼敢忘忧松菊新霑洗茅斋慰逺逰【赵云公时服绯故用朱绂字挈帯看朱绂开箱覩黒裘以雨之故恐其浥醭故也朱绂在易用朱黻字在传用朱芾字虽通于绂而用朱绂字则韦贤谏诗黼衣朱绂也世情只益睡亦以雨闷思及世情惟睡而已然时方盗贼敢忘祸乱之忧乎】
　　寒雨朝行视园树
　　柴门杂树向千株丹橘黄甘此地无江上今朝寒雨歇篱中秀【一作邉新】色畵屏纡桃蹊李径年虽故【李广賛谚曰桃李不言下自成蹊师古曰蹊径道也】栀子红椒复【一作色】殊鏁石藤梢元自落倚天松骨见来枯林香出实垂将尽莱蔕辞枝不重苏冬日恩光防借贷【左传云冬日可爱】清霜杀气得忧虞【释名云霜者丧也其气惨毒物皆丧也】衰顔动覔藜牀坐【管林家贫坐藜壮欲穿为学不倦】缓步仍须竹杖扶【费长房投竹杖于葛陂化龙而去】散骑未知云阁处啼猿僻在楚山隅【潘安云秋兴赋序寓直于散骑之省髙阁连云赵云江南种橘江北成枳则日橘自是楚地之所有耳故曰北地无旧本篱中秀色又云篱邉新色师民瞻作篱邉秀色是元自见来之语皆言其乆逺如此矣东坡诗面骨向人元自白眉毛覆眼见来鸟盖出如此耳谢晖诗桃李成蹊径旧注止有蹊字是不知舍祖而取孙矣梁孔翁归班媫好诗恩光随妙舞月令仲秋之月杀气浸盛末句公以流落在外州别无官署之意潘安仁为虎贲中郎将其秋兴赋序云云今公以别无官署故言未知云阁处上在蹄猿之地耳　文选江淹上书曰大王惠以恩光顾以顔色】
　　偶题【赵云此篇二十二韵首论文章而终之以流落懐念故国】
　　文章千古事得失寸心知【赵云言文章垂不朽之事其得其失盖吾心自知之禅家尝云如人饮水冷暖自知亦此之谓文选吐滂沛乎寸心失自寸心而出岂不自知哉】作者皆殊列名声岂浪垂【言以文章名必有所长也　赵云孔子曰作者七人矣故凡有所与作得相承谓之作者作者列别若曰某人能诗某人能赋某人能文是之谓殊列亦岂有无其实而有其名哉】骚人嗟不见汉道盛于斯【汉文章深厚有古人之风　赵云上句指屈原宋玉文章之祖起于骚嗟不见则屈宋逺矣下句则汉汉先有司马迁相如后有刘向扬子云王贬之属后汉有班固父子张平子之属也嗟不见字如爱而不见搔首踟躇盛如斯则倒用如斯为盛也亦以言惟汉为盛伤今不如也前汉公孙洪等賛曰汉之得人于兹为盛文选范彦龙效古汉道日休明】前軰飞腾入余波绮防为【赵云选喜谤前軰则楚汉已来载在典册皆前辈也飞腾字使飞英声腾茂实也书余波及于流沙文赋或藻思绮合清防芊眠亦摘字用文章至于绮防乃骚雅之未流故谓之余波旧句绮防骚人之作非是】后贤兼旧制【或作利作列后之作者兼骚之体也】歴代各清规【赵云此言后辈兼取前辈之所利以为规范乃公所谓递相祖述也已上普言之耳】法自儒家有心从弱歳疲【赵云公自谓也言文章之法自是吾儒家者流所有而吾之用心已自弱冠时疲苦至今也如公之家则又累世儒矣盖其祖审言已有文称也】永懐江左逸多病邺中奇【赵云公盖以谢灵运鲍明逺为懐又以刘公干自恃也江左则稽阮鲍谢之徒文选多取焉故公永懐之旧本注云邺魏所都文帝好文故作者多尚奇江文通云関西邺下既已罕同河外江南颇为异法按江文通杂拟诗序固有此语旧注因其有邺下两字引用却便云文帝好文故作者多尚奇以附防为邺中奇非是按魏文帝好文其在邺也有七子皆能文乃王粲徐干陈琳阮瑀刘桢孔融应玚而刘桢者多病所谓余婴沈痼疾窜身清漳濵谢灵运拟其诗序云刘桢卓荦偏人而文最有气所得颇经竒则　病者指刘桢为邺之之奇也公亦多病故専以自比】騄骥皆良马骐驎带好儿车轮徒已斵堂构惜仍亏【赵云言文士必有佳子而自叹其子之文不逮于已也騄耳骐驎是二马而皆良马骐驎之子仍是是骐驎故云带好儿如轮扁者妙如斵轮而不能传其子事见荘子臣不能以喻臣之子臣之子亦不能以受之于臣是以行年七十而老斵轮堂构之亏则书若考作室既底法厥子乃弗肯堂矧肯构然则题为偶题岂公有所感而作此诗耶】谩作潜夫论虚传防妇碑【赵云此又叹其文章如此而自流传也后汉王府字节信隠居著书三十余篇以讥当时失得不欲章顕其名故号曰潜夫论曹操与杨修讲曹俄碑阴有八字曰黄绢幼妇外孙韲臼修即解得操行三十里乃悟亡黄绢色丝絶字也防妇少女妙字也外孙女子之子好字也韲臼受辛之器辞字也言絶妙好辞与杨合操曰有智无智校三十里】縁情慰漂荡【文赋诗縁情而绮靡】抱疾屡迁移经济慙长防飞栖假一枝【荘子鹪鹩巢于深林不过一枝左太冲巢林栖一枝可为达士模唐李义府始召见太宗遂令咏乌其末句上林多许树不过一枝栖帝曰吾将全树借汝岂惟一枝】尘沙傍蜂虿江峡绕蛟螭【蜂虿蛟螭皆毒物也言避患难不暇尔赵云言其制作缘情而生以慰漂汤耳抱疾屡迁移又申言漂荡之实曹子建离思赋余抱疾以賔从扶衡轸而不移经济惭长防虽为自谦盖亦自伤于不用也晋石苞传景帝言苞曰虽细行不足而有经国才畧夫贞亷之士未必能经济世务飞栖一枝以鸟为喻又以成屡迁移之句贾谊云振长防而驭宇内蜂虿蛟螭言其所栖一于防州之地如此也】萧瑟唐虞逺聫翩楚汉危圣朝兼盗贼【胡虏为中原之乱也】异俗更喧卑【公北人而在南故呼楚人为异俗喧卑嚣杂貌　赵云叹治古之不复见伤战争之不能安治古莫过于唐虞故以唐虞为言战争莫切于项羽与汉髙祖故以楚汉为言旧注于唐虞下注沈林文论虞夏以来遗文不能覩于楚汉下注江文通杂体诗夫楚謡汉风既非一骨已隔漂荡迁移居峡之后岂却尚言文章邪又与下叚不接盖公已自縁情慰漂荡而下转入悼已伤时之事矣唐虞既逺而楚汉可伤其在今日则圣朝虽圣乃兼有盗贼盖前有安史今有吐蕃也周礼本俗六有曰除盗贼鲍明逺舞鹤赋陋人寰之喧卑】郁郁星辰劔苍苍云雨池【赵云上句又以叹其埋铲下句又以言其潜隠善言如劔之埋而未呈如蛟龙之在池而未出也雷次宗豫章托载豊城劔事或曰劔上有七星之状公于暝诗云正枕当星劔是已理固有之而未见所出唯辞烛观纯钩之劔曰观其文则列星之行然亦不分明有星辰字周瑜言刘备曰蛟龙得云雨终非池中物】两都开幕府万防揷军麾【赵云上句则前此吐蕃防东京又防京师又掠泾邠躏鳯翔入醴泉奉天时京师大震则两都曷尝不置军营而开幕府邪下句则天下皆用兵矣】南海残铜柱东风避月支【匈奴传东胡强而月氏盛　赵云在南亦有侵犯者如广徳二年西原蛮防邵州大厯二年桂州山獠及是已铜柱则马援征南时立铜柱而勒功于其上也残则幸余此物耳月支胡在汉为梗今以比吐蕃冦自西而来犯顺于东胡东风避之诗人行语如李大夫自长安赴广州而云南斗避文星也】音书恨鸟鹊【西京杂记干鹊噪而行人至文选魏武帝短歌行月明星晞乌鹊南飞】号怒恠熊罴【苦寒行熊罴对我蹲　赵云祸乱之际道路阻塞家信不通故恨乌鹊之不信也下句言在防山居之所有也】稼穑分诗兴【役于营生不暇吟诗】柴荆学土宜【习其风俗　赵云谢灵运去郡诗促装反柴荆周礼有土宜之法】故山迷白阁秋水忆黄陂【白阁黄陂関中山水赵云黄陂作黄陂其字非是旧注云皆関中山水虽是而莫棱白阁则终南山相附之山名公羡陂西南台诗又云颠倒白阁影是已皇陂则星于陂也公于重过何氏诗云云薄翠微寺天清皇于陂又赠郑十八防诗第五桥东流恨水皇陂岸北结愁亭是已旧本二诗于过何氏诗中皇亦作黄误当作皇今以白对皇此厨人其鸡黍稚子摘杨梅之格】不敢要佳句愁来赋别离【赵云赋别离则言去郷国之逺也楚辞悲莫悲于生别离世説载孙兴公作天台赋成以示范荣期毎至佳句輙云应是我辈语公诗尝曰为人性癖耽佳句语不惊人死不休而今却曰不敢要佳句则诗人变化各有所主岂可拘哉】
　　雨晴
　　雨时【一作晴】山不改晴罢峡如新【言阴晴在雨而不在山也】天路看殊俗殊江思杀人有猿挥泪尽【荆州记巴山之巫山长猿鸣三声泪霑裳】无犬附【一作送】书频故国愁眉外长歌欲损神【赵云言或雨或晴山不变改而晴之既罢则峡又如新也天路看殊俗言身在长安乃天路之人而却来此看殊俗也枚乗诗美人在云端天路杳无期庾信广化公墓铭化被殊俗威行邻境非诗大序国异政家殊俗中字也古词有愁杀人陆士衡赴洛新亲友赠予迈挥泪广州阴陆机有犬曰黄耳在洛中使□书归江左】
　　晩晴呉郎见过北舎
　　圃畦新雨润媿子废鉏来竹杖交头拄柴扉扫径开欲栖羣鸟乱未去小童催明日重阳酒相迎自拨醅【赵云费长房投竹杖于葛陂化龙而去未去小童催此亦道实事耳新雨一作佳雨非盖不必如是方为奇也】
　　解闷十二首
　　草阁柴扉星散居浪翻江黒雨飞初【鲍照泿翻扬白鸥】山擒引子哺红果溪友【一作女】得钱留白鱼【赵云庾信寒园即目诗寒园星散居摇落小村墟溪女一作友当以女为正盖公尝使溪女字如亡员盐出井此溪女岂亦用神仙张道陵降十二溪女有此有字者乎】
　　右一
　　商胡离别下扬州忆上西【一作兰】陵故驿楼为问淮南来贵贱老夫乘兴欲东游【赵云此篇亦道实事恪有一胡商下扬州而来别其人曽公公同上兰陵驿楼乃追言之也末句则因其行而问淮南价公欲南下也旧本东逰作东流西陵又作兰陵师民瞻本作东逰是并取西陵字亦是然兰陵在楚州荀卿曽为兰陵令西陵则在邺曹操云望吾西陵取次是曽相见处耳】
　　右二
　　一辞故国十经秋毎见秋忆故丘今日南湖采薇蕨何人为覔郑瓜州【自注今郑秘监审　赵云何人为覔郑瓜州则郑监必实有瓜州之命或旧曽守瓜州尚有此称縁主郑作诗故首句言毎见秋瓜意故丘以引州为叠二瓜字乃诗人之老句也瓜州一作袁州非盖不着此瓜字则与上句不相干也忆故丘事公长安人长安之东门曰青门故侯邵平种瓜于此时号邵平瓜一作忆故侯于义亦通大抵公懐郷之语耳】
　　右三
　　沈范早知何水部【沈范谓沈约范云】曹刘不待薛郎中【水部郎中薛据】独当省署开文苑兼泛沧浪学钓翁【赵云何逊与薛据俱是水部之官而何逊能诗早为沈约范云所知若薛据者恨不与曹子建刘桢同时而言二人不得之也末句言薛在省部时已擅文章而开文苑后汉有文苑传公在荆南有江湖之乐斯为学钓翁乎渔父所谓沧浪之水也】
　　右四
　　李陵苏武是吾师【世之言五言诗始于苏武李陵】孟子论文更不疑一饭未曽留俗客数篇今见古人诗【校书郎孟云郷　赵云五言诗起于李陵苏武今文选所载良时不再至又骨肉縁枝叶等篇是也盖实公之所服膺岂不曰是吾师乎孟子论文更不指指孟云卿之能文魏文帝典论有论文一篇末句又専言孟矣】
　　右五
　　复忆防阳孟浩然清诗句句尽堪传即今耆旧无新语谩钓槎头缩项编【浩然开元时人诗云梅花残腊月栁色半春天鸟泊随阳鴈鱼藏缩项鳊又云试垂竹竿钓果得查头鳊鳊鱼也楚云云长腰粳米缩头鳊鱼为美味也皮日休诗慇懃莫笑防阳住为爱南阳缩项编　赵云习凿齿防阳耆旧传汉水中鳊鱼甚美常禁人捕以槎防水因谓之槎头鳊宋张敬儿为刺史齐髙帝求此鱼敬儿作六槽船置鱼而献曰奉槎头缩项编一千八百头而浩然诗两用之言浩然巳死今耆旧乏间不能复造新语以言鳊鱼但谩钓之而已】
　　右六
　　陶冶性灵存底物【顔氏之推家训论文章曰陶冶性灵从容讽谏】新诗改罢自长吟孰知二谢将能事【晖灵运】颇学阴何苦用心【赵云孰知者稔孰之孰古用此字非孰何之孰也公自言其稔孰知谢灵运谢惠连将此作诗为能事而我亦以为能事也易天下下之能事毕矣阴则阴鉴何则何逊苦用心则不苟且为之矣庄子曰天王之用心古诗晨风懐苦心陆士衡云志士多苦心】
　　右七
　　不见髙人王右丞蓝田丘壑漫寒藤最传秀句寰区满未絶风流相国能【赵云王右亟王维也有别墅在蓝田所谓辋川也右丞能诗见有集行于世其弟相国缙亦能诗时见数篇于摩诘集中缙本传亦云少好学与兄维俱以名间】
　　右八
　　先帝贵妃今寂寞荔枝还复入长安炎方毎续朱樱献玉座应悲白露团【谢晖玉座犹寂寞况乃妾身轻杜补遗唐史遗史云乾元初明皇幸蜀囬适岭南进荔枝上感念杨妃不觉悲动迨絶髙力士于御座旁设位享之上稍苏息　赵云此篇専忆明皇时进荔枝事东坡云天宝歳贡取之涪以共由子午道进所以知其为涪也当时贡荔枝虽是涪州特以涪州比广南路尤可生致而广南之献则在唐为歳献之常矣今末句云炎方每续朱樱献则并及广南言之左太冲蜀都赋云朱樱春熟素奈夏成礼记月令仲夏之月天子尝黍羞以含桃先荐寝庙汉惠帝常出离宫叔孙通曰古者有春尝果方今樱桃可献愿陛下出因取樱桃献宗庙上许之诸果献由此兴今云朱樱献则亦南方之所贡也玉座应悲自杨妃死今明皇见荔枝入贡追念而悲矣】
　　右九
　　忆过泸戎摘荔枝青枫隐映石逶迤京中旧见君顔色红颗酸甜只自知【杜补遗云扶风记云此木以荔枝为名者以其结实时枝弱而帯牢不可摘取以刀斧劙取其枝故以为名闽中四郡所出肌肉甚厚甘香莹白广蜀荔枝小酸而肉薄其精好者仅比闽之下品劙音利　赵云荔枝蜀中有之而泸戎为多旧见君顔色君字指言荔枝也其亦王子猷君竹之义呼公于它物则尔汝之矣红颗酸甜只自知却言今所尝食冇酸冇甜自知之也】
　　右十
　　翠瓜碧李沈玉甃【玉甃井也魏文帝书浮甘瓜于清泉沈李李于寒水】赤梨葡萄寒露成可怜先不异枝蔓此物姢姢长逺生【赵云此物字祖出左传而选诗之言庭树曰此物何足贵但感别经时则凡所主之物曰此物今应言荔枝也瓜李梨葡萄借言一歳之果言同是果实可怜先与荔枝不异枝蔓他处所有而此物长于逺地姢姢然生所以叹异荔枝之为物也此篇与后篇皆不犯荔枝字而意义自明】
　　右十一
　　侧生野岸及江蒲不熟丹宫满玉壶云壑布衣鲐背死劳一生【读作人字】重马翠眉须【杜补遗云欧本劳□作劳人重马作害马眉疎作眉疎左思蜀都赋曰巧竹縁岭菌桂临崖旁挺龙目侧生荔枝布縁萋之萋萋结朱实之离离桉杨贵妃嗜荔枝必欲生致之乃置骑晓夜传送至京师色味犹未变当是时布衣贤士不能搜访驲召至于老死山谷之间以贵妃须荔枝之故反劳人害马力求于数千里之外子美所以作是诗也武后所撰字一生为人当作劳人　赵云江蒲则自戎而下以畆为蒲今官私契约皆然因以押韵师民瞻本作江浦非是不熟丹宫满玉壶所所以求之安故耳丹宫神仙之宫以比禁宛之地玉壶者珍贵之器以言至尊之奉惟其不熟丹宫而满玉壶所以求之于逺也鲁直云善本是劳人重马翠眉须盖言劳苦人力重叠驰马只为翠眉之人所须乃指言贵妃矣况须字与壶字同韵而疎字为失韵则重直之説信而有证也劳人虽祖于诗云劳人草草其后如梁大同二年地生白毛长二尺孙盛以为劳人之异重马史记始有纪有曰河鱼大上轻车重马东就食司马贞谓言时之灾异鱼大上于河岸故人骇异而去就食于东则重马者重叠马而行也云壑则孔徳璋北山移文云诱我松桂欺我云壑鲐背则　老者之状诗曰黄髪鲐背又曰贻背儿齿】
　　右十二
　　复愁十二首【赵云前题曰解闷而此题曰复愁闷既解之以诗矣而又有可愁之事也】
　　人烟生处僻【一云逺处　赵云曹子建诗千里无人烟】虎过新蹄野鹘飜窥草村船逆上溪
　　右一
　　钓艇収缗尽昏鸦接翅稀月生初学扇云细不成衣【初学扇谓未甚圆也不成衣言细也　赵云公于有待至昏鸦之下自注河逊云昏鸦接翅归然今改一稀字意义遂与逊诗不同矣于月言扇于云言衣如刘希夷佳人春游云池月怜歌扉山云爱舞衣又李义府堂堂词云镂月成歌扇裁云作舞衣今公所用又为新矣】
　　右二
　　万国尚防防故园今若何昔归相识少早已战塲多【赵云故园指言长安也昔归相识少言徃时自外而归巳自相识少矣今又可知也早巳战塲多又言京都之地早时已自为战场至于今也岂不以安史乱于前而吐蕃乱于后邪】
　　右三
　　身觉省邪在家须农事归年深荒草径老恐失柴扉【赵云上句言觉得省郎之身在也此牛僧儒所谓见在身矣公为尚书工部员外郎故云次句指言长安之家公在瀼西已亲稼穑矣则得归长安本家亦须以农事往也末句盖言离去故国多年其所居必荒蔓草而老身又恐失柴扉而不得返也】
　　右四
　　金丝镂【一作缕】箭镞皂尾制【一作掣】旗竿一自风尘起犹嗟行路难【金箭皂尾旗皆胡服也　赵云首两句盖□将之物平时所用至风尘起而未息则亦厌之矣所以有行路难之嗟也隋顔之推古意诗歌舞未终曲风尘暗天起行路难古乐府有此名】
　　右五
　　正观铜牙弩开元锦兽张花门小前【一作箭】好此物弃沙塲【赵云详此诗末句则铜牙弩锦兽张乃正观开元所以赐蛮夷者花门回纥恃其有助顺讨安贼之功轻小箭好而同牙弩锦兽张者弃之于沙场也师民瞻本却取一作小箭好则无义矣　杜补遗唐六典注释名曰弩怒也有怒势也其柄日臂似人臂也钩曰牙似牙齿也牙外曰郭为牙之规郭也合名之曰机如门户枢机开阖有节也书曰若虞机张则所谓锦兽张者亦弩之物耳又南越志云龙川唐时常有铜弩牙流出水皆银黄雕镂取之制弩父老云其地盖越王弩营也】
　　右六
　　今日翔麟马先宜驾鼓车无劳问河北诸将角荣华【赵云薛苍舒云按唐志翔麟廐名先宜驾鼓车则公欲息兵休战矣汉文帝朝冇献千里马者帝命以驾鼓车末句问者餽问之问言此马不劳问遗河北徒使诸将角胜于劳华而巳此公恨诸将不勤王之甚角字旧正作觉非】
　　右七
　　任转江淮粟休添苑囿兵由来貎虎士不满鳯皇城【赵云休添苑囿兵则代宗尝自治兵于苑中长安城中必添兵矣公意在息兵以不添兵为上而任转粟则但欲长安足食也书云如虎如貔鳯皇城则秦穆公女吹箫鳯降其城因号丹鳯城其后言京都之城曰鳯城李峤单题城诗云独下仙人鳯羣惊御史乌亦用此鳯事也】
　　右八
　　江上亦秋色火云终不移巫山犹锦树南国且黄鹂【赵云休添苑囿兵则代宗尝自治兵于苑中长安城中必添兵矣公意在息兵以不添兵为上而任转粟则但欲长见巫山之树犹是锦树及尽南下则在春时且却聴黄鹂也树变青而丹谓之锦树公诗又言今朝碧树行锦树也】
　　右九
　　毎恨陶彭泽无钱对菊花如今九日至自觉酒须賖【赵云檀道鸾续晋阳秋曰陶潜九月九日无酒于宅边摘菊盈把乆望见白衣人乃王送酒即便就酌而归末句酒须赊则公亦无钱沽之矣庾信云胷中无学犹手中无钱】
　　右十
　　病减诗仍拙吟多意有余莫看江揔老犹被赏时鱼【赵云此篇惟末句难解谓之被鱼则破服之被鱼应是鱼袋之鱼唐有赏绯鱼袋有赐绯鱼袋然公官衡则赐绯鱼袋者安得谓之赏时鱼乎按江揔传揔尤工五言七言则公诗首句为言作诗而末及江揔盖公亦喜其诗矣】
　　右十一
　　胡虏何曽盛干戈不肯休闾阎聼小子谈话覔封侯【赵云此篇公盖愤生事邀公滥冐荣宠者矣苟能尽命致死则可以一战而防之惟其延歳月以用兵反以为胡虏之盛盖在意在于己身之富贵所以虽闾阎小子亦説取封侯耳师民瞻本谈话作谈笑亦通】
　　右十二
　　诸将五首【赵云按编年通载今歳二月吐蕃虽遣使来朝而九月又防原州公诗盖责诸将之不力战追言前事以讽之第五篇独美公盖公第三次来成都时先破吐蕃于当狗城盐川城西此所以深望诸将如之也】
　　汉朝陵墓对南山【张孟阳七哀诗北邙何叠叠髙陵有四五借问谁家坟皆云汉世主防文遥相望原陵郁膴膴】胡虏千秋尚入关昨日玉鱼蒙地【西京杂记长安大明宫宣政殿每夜见数十骑衣鲜丽游徃其间髙宗使巫刘明奴王湛然问其所由鬼曰我是汉楚王戊戊太子死葬于此明奴等曰按汉书戊与七国反诛死无后焉得有子于此鬼曰我当时入朝以路逺不从坐后病死天子于此死汉书戊有遗误耳明奴因宣诏与改葬喜曰我昔日亦是近属豪贵今在天子宫内出入不安改卜极幸甚我死时天子敛我玉鱼一双今犹未朽必以此相送勿见夺也明奴以事奏闻及发掘玉鱼宛然自是其事遂絶】早时金盌出人间【孔氏志怪曰卢充家西有崔少府墓充一日见一府舍入门进见少府少府欲充与小女为婚女生男三月三日山阴水戏忽见崔氏抱儿还充又与盌并赠诗一首充取儿盌及诗女忽不见充诣市卖盌崔女姨曰我妹之女嫁而亡赠以金盌着棺中云社田补遗云沈炯字初明为魏所虏尝独行经汉通通天台为表奏之陈已思乡之意其畧曰甲帐珠帘一朝零落茂陵玉盌遂出人间窃详是诗首句云汉朝陵墓对南山即盌出人间乃茂陵事也但金王字异耳元注引卢充金盌事恐不类姑两存之必有能辨者　赵云此四句所以激怒诸将也汉朝天子之陵大臣之墓多对南山千秋万嵗以为固矣而胡虏尚能入関不无侵掘也题是诸将止言将臣之贵者常防玉鱼之赐且有金盌在墓而出皆人臣事耳止用出人间三字全出已见有发墓之意不必泥金盌止是女人之事也师民瞻夲作出人寰葢为后句改北斗闲为北斗间而然也】见愁污马西戎逼曽闪朱旗北斗闲【子美父名闲集中两处用闲字皆非是谓吐蕃践河陇陷京师也　赵云前四句言既有胡虏之祸发掘冢墓矣今继有吐蕃之难而诸将不知愤激速来长安御戎也东京赋云髙祖防朱旗而建大号北斗言长安长安号北斗城也诸将所以汗马者以西戎之逼也然闪朱旗于北斗城中而翻闲暇焉则以不措意于勤王及犬戎之既去为不及事也蔡伯世夲改作北斗殷师民瞻夲改作北斗间葢皆牵于杜公父名闲必不使闲字而以意改耳左传曰左轮朱殷以血染之而后殷也朱旗之闪何至殷北斗乎若北斗间则间字语弱别无含蓄之意又乃指其所之辞亦与逼字不敌矣兼自闲字公亦尝使曰翩翩戏蝶过闲慢不可改闲字作别字今所云北斗闲皆临文不讳如韩退之之父名卿而退之岂不使卿字邪】多少材官守泾渭【汉材官蹶张皆武臣也】将军且莫破愁顔【赵云上六句皆是已徃之事已责之矣今此言费材官以守泾渭之水则深防防贼之祸为将军者且莫破愁顔而为乐也髙适尝言于明皇曰监军诸将不防军务以倡优蒲塞相娱乐则公今有且莫破愁顔之戒宜矣】
　　右一
　　韩公夲意筑三城拟絶天骄拔汉旌【匃奴传天之骄子薛云唐吕温三受降城碑黙啜强暴朔方大总管韩国公张仁愿请筑三城夺据其地中宗诏许于是六旬雷动三城岳立】岂谓尽烦回纥马翻然逺救朔方兵【言筑城以备蕃防而蕃反为唐平难也杜甫遗云韩国公张仁愿于河北筑三受降城自是突厥不敢逾山牧马　赵云回纥者匈奴之种也故亦得称天骄公于留花门诗亦曰花门天骄子饱食气勇决是已拔汉旌拔字使韩信传拔赵帜立汉帜之拔拟絶天骄拔汉旌葢言三城之筑所以止匈奴搴拔汉家之旗矣彼回纥者岂谓国家烦其兵马救朔方兵之困败以助讨贼邪葢至徳元载闰八月广平王俶为天下兵马元帅郭子仪副之以朔方安西回纥南蛮大食兵讨安庆绪其后回纥恃功侵扰中国此公之所以叹也】胡来不觉潼闗隘【谓禄山陷闗也】龙起犹闻晋水清【谓肃宗起于灵武也】独使至尊忧社稷诸君何以答升平【赵云潼闗非不隘也而胡来不觉其隘葢以失守也此以讥哥舒翰之败当时诸将不能尽忠竭节独贻天子之忧乃有烦回纥兵之事其后贼既已平诸军有何功效而报答哉此责其徒享髙爵厚禄者矣必言回纥马则其战每在骑战也故公尝云渡河不用船千骑常撇烈又云京师皆骑汗血马也言晋水清则河北者晋地也乃安贼所起之地肃宗龙飞而晋水复清矣】
　　右二
　　洛阳宫殿化为烽【曹子建诗洛阳何寂寞宫殿尽烧焚】休道秦闗不二重【张孟阳劒阁铭秦得百二并吞山河注言百二谓以二万之众足以当百万得形势也赵云谓举烽燧于殿上也前汉田背贺髙祖曰陛下治秦中秦形滕之国带河阻山县隔千里持防百万秦得百二焉今云百二重则既百二而又得百二也旧注引张孟阳劒阁铭是为无祖】沧海未全归禹贡蓟门何处尽尧封【言为盗贼所奄有也　赵云沧海指言山东蓟门指言河北古诗云自蓟北门禹贡则尚书篇董仲舒云尧舜在上比屋可封今言何处是尧可封之民亦以为吐蕃所陷也】朝廷衮职谁争补天下军储不自供【赵云上句旧夲作虽多预师民瞻夲作谁争补是诗曰衮职有阙仲山甫补之今不能然公是以罪之也下句则公亦叹其无如之何之辞言郡国不修贡赋须上求索而后供非以其职而自供者也】稍喜临边王相国【王缙也文中子曰何必临边　赵云若以公此句为指王缙则缙自广徳二年同平章事之后于大厯二年前岂尝出而临边手新书既脱畧则无所考也】肯销金甲事春农【蔡文姬诗金甲耀日光】
　　右三
　　回首扶桑铜柱标冥冥氛祲未全销越裳翡翠无消息【前汉西域传賛孝武之世覩犀布玳瑁则建朱崖七郡自是之后明珠文甲通犀翡翠羽之珍盈于后宫师古注云昔周公相成王越裳氏重九译而献白雉译日吾受命之日乆矣天之无烈风淫雨意中国有圣人乎盍徃朝之　赵云扶桑以言王国之东铜柱以言王国之南马援南征建桐柱标以勤功伐晋阮孚云氛防既澄日月自朗领聨两句所以结氛祲未销之所致也翡翠葢取白雉之类耳】南海明珠久寂寥【贾琮传交趾土多珍异产明玑翠羽犀象瑇瑁异香美木之属莫不自出耳赵云明珠多出于南海如交趾产明玑合浦出大珠也】殊锡曽为大司马【东晋石勒侵阜陵诏加王导大司马假以黄钺】总戎皆挿侍中貂【汉侍中冠武弁大冠亦曰恵文冠加珰附蝉为文貂尾为饰也】炎风朔雪天王地只在忠臣翊圣朝【言天子冒风雪于外所赖者忠臣而已　赵云此深责诸君徒享髙爵厚恩而不能输忠者也以殊锡言之则有为大司马者矣以总戎言之则有为侍中者矣此借前代之事以比之也炎风言南方之地朔雪言北方之地诗曰普天之下莫非王土故曰天王地公诗句之意葢以莫非王土当修职贡必欲其来在忠臣翊賛天子耳】
　　右四
　　锦江春色逐人来巫峡清秋万壑哀【殷仲文诗独有清秋日能使髙兴尽又爽籁惊幽律哀壑叩虚牝顾恺之云千嵓竞秀万壑争流】正忆徃时严仆射【严武】共迎中使望乡台【望乡台在成都之北】主恩前后三持节【按武传两镇蜀一刺绵州】军令分明数举杯西蜀地形天下险安危须防出羣材【劒阁铭曰形胜之地匪亲勿居　赵云严武镇蜀辟公为参谋望乡台在成都之北长安使来所经之地公随严仆射共登此台以迎中使故曰正忆徃时严仆射共迎中使望乡台此又以人名对处所之格三持节则言严公第一次宝应元年正月来勅命权令两川都节制四月召还第二次于六月却専以节度西川来阻徐知道反不得进第三次广徳二年朝廷方正以两川合一节度而武以黄门侍郎来至永泰元年四月尽日薨其详具于八哀诗题下所解也旧注云两镇蜀一刺绵非是军令分明数举杯言其治军整肃所以不妨举杯之频数也后句深美严公甚明安危则安其危也公于八哀之言武云公来雪山重公去雪山轻正此意矣】
　　右五
　　九日五首【赵云旧夲题下注云阙一首非也其一在成都诗中今选补之】
　　重阳独酌【一作少饮】杯中酒抱病岂【一作起】登江上台竹叶于人既无分【张景阳七命乃有荆南乌程豫北竹叶浮蚁星沸飞华萍接竹叶酒名也】菊花从此不须开【荆楚嵗时记九日登髙饮菊花酒　赵云旧夲作岂登师民瞻夲取起登字是竹叶者酒名也张华轻薄篇曰苍梧竹叶清宜城九醖酒首句云独酌杯中酒又却云竹叶于人既无分则公以病肺防酒虽酌而竟不饮也故公别篇又云潦倒新停浊酒杯】殊方日落猿哭【后语宋玉曰子独不见其猿乎】旧国霜前白鴈来【汉武太子婚得白鴈于上林以为贽】弟妹萧条各何徃干戈衰谢两相催【干戈与衰老相逼也　赵云文子云殊方偏国猿哭则峡中多猿古歌云巴山之峡巫山长猿啼三声泪霑裳也上林赋曰猿素雌而晋书五行志射妖云蜀车骑将军邓芝征涪陵射猿猿自拔矢巻木叶塞射疮芝叹曰□物之性吾其死矣斯乃猿之事实用对白鴈则沈存中云北方有白鴈似鴈而小色白秋深则来来则霜降河北人谓之霜信杜甫诗曰故国霜前白鴈来即此也旧注云汉武太子婚得白鴈于上林以为贽不知据何书而言然此自是唐髙宗咸亨中事止云防苑中获白鴈耳若新语曰梁君出猎见白鴈欲自射之道上有惊鴈骇者梁王怒命射此人其御谏之而止斯乃白鴈之事实】
　　右一
　　旧与苏司业【源明】兼随郑广文【防】采花香泛泛坐客醉纷纷野树欹还倚秋砧醒却闻欢娯两冥漠【言苏郑俱亡而又流落也顔延年衣冠终冥漠】西北有孤云【魏文帝西北有浮云　赵云前四句言当时之事后二句则公述其今日在防之况末句欢娯则以二人死而防漠今日在防之欢娯则以流落寄寓而防寞故云两也西北有孤云则懐望长安也漠一作寞】
　　右二
　　旧日重阳日传杯不放杯即今蓬鬓改但媿菊花开【愁见节物也】北阙心长恋【北阙帝都也】西江首独回茱茰赐朝士难得一枝来【唐制九日赐宴及茱茰　赵云北阙在前汉未央宫殿虽南向而上书奏亊谒见之徒皆诣北阙又闗中记曰未央宫东有苍龙北阙有武阙所谓北阙也西江首独回则意欲下荆渚也庄子云激西江之水疏云蜀江谓之西江以其从西来此在楚人指之为西江矣末句所以成恋北阙之句】
　　右三
　　故里樊川菊【樊川在杜曲】登髙素浐源【浐水也】他时一笑后今日几人存【言节物依然而人事更变也　赵云樊川素浐皆指言长安也樊川在长安万年县南三十五里十道志曰其地即杜陵之樊郷汉髙祖至栎阳以将军樊哙灌废丘之功为最赐哙食邑于此故曰樊川浐水在长安万年县东北流四十里入渭其谓之素浐潘安仁西征赋云南有灞素浐北有清渭浊泾】巫峡蟠江路终南对国门系舟身万里伏枕浪双痕【巫峡终南相去万里于流落之际而又伏枕则爵苦可知矣】为客裁乌帽从儿具緑樽【沈休文賔至下尘榻忧来命緑樽】佳辰对【一作带】羣盗愁絶更堪论【当盗贼充斥道路阻絶于异乡逢此佳节固多愁蹙也　赵云上句言其在防之地次句又言长安乃其懐忆之情也为客裁乌帽为音去声平时疎散徃徃不巾其裁乌帽以为客而已乌帽未见所出公又曰乌帽拂尘青螺粟惟管宁传云常着皂帽耳东坡云时见乌帽出复时见乌帽出复应却出于杜也】
　　右四
　　风急天髙猿啸哀渚涛沙白鸟飞回无边落木萧萧下不尽长江衮衮来万里悲秋常作客百年多病独登台艰难苦恨繁霜鬓潦倒新停浊酒杯【赵云潘安仁云劲风凄急宋玉云天髙而气清四字两出合使方工楚词有风飒飒兮木萧萧其下字使楚辞洞庭波兮木叶下潦倒字浊酒杯字并出嵇康葢云潦倒粗疎又曰浊酒一杯也若潦倒义则北史崔瞻传云自天保以后重吏事谓容止醖借者为潦倒赡终不改焉如此则潦倒亦非不佳之语故公又曰多材依旧能潦倒】
　　右五
　　九日诸人集于林
　　九日明朝是相要旧俗非【非昔日游赏之地】老翁难早出贤客幸知归旧采黄花賸新梳白髪微谩看年少乐忍泪已霑衣【赵云九日明朝是则八日诗也旧夲反在九日诗下非世説日过江诸人毎暇日辄相要出新亭借草饮宴贤客幸知归言知所归徃以言其集于林之谓也賸字俗非剰非】






　　九家集注杜诗巻三十
　　钦定四库全书
　　九家集注杜诗巻三十一　宋　郭知达　编近体诗
　　宗武生日【宗武小名骥子防州籍中有宗武生日诗盖老杜入蜀而象在鄜州武时尚幼此则已能诵书乃又越数年而作也】
　　小子何时见髙秋此日生自从都邑语巳伴老夫名【礼自称曰老夫】诗是吾家事人传世上情熟精文选理【新添梁昭明太子集古人文词诗赋为文选李善甞受文选于曹宪后遂解注文选十六巻】休覔防衣轻凋瘵筵初秩【小雅宾之初筵左右秩秩笺云筵席也秩肃敬也海赋为凋为瘵】敧斜坐不成流霞分片片涓滴就徐倾【赵云王立之诗话云宗武生日诗载在防州诗中非也当是家在鄜州时故曰小子何时见自入蜀后未甞别也自从都邑语所谓前年学语时葢老杜与家俱在长安时也巳伴老夫名者老杜既有盛名于时则人皆知其有是子故曰人传世上情也凋瘵筵初秩则以一生喻一筵防也某年月日时巳几嵗谓之凋瘵之初可也诗笺云秩秩肃敬也然临时用之与此意不同流霞分片片涢滴就徐倾虽止是言饮酒然用项曼去家三十年止日旁事则其身在行在家在鄜州决矣又有示宗武一首恐非是一时诗也王立之説如此而次公以其説未是此乃公送严武至绵已别而少住间遂有徐知道之叛单身如梓则为不见宗武矣前年学语时则才三嵗耳今云熟精文选理则已能诵书自至徳二载至寳应元已六年则宗武九嵗矣宜其能诵诗书也诗云賔之初筵左右秩秩今句云凋瘵筵初秩则以凋瘵才始如筵之初秩岂谓之临时用之与诗句不同邪东坡诗云今今秩初筵我已迫旅酬亦以初筵比事之始矣都邑字张平子西京赋云都邑游侠赵张之伦故对老夫诗是吾家事则公之祖审言已有诗名公诗甞曰续儿诵文选则熟精文选理者所以责望于宗武也公诗使字多出文选葢亦前作之菁英为不可遗也公又曰递相祖述复先谁则公之诗法岂不以有据而后用邪防衣亊列女传曰老莱子孝养二亲行年七十妻儿自娯着五色采衣此虽孝子悦亲之事而亦仅同戏侮休覔防衣轻则公所望其子者在学而巳末句流霞事在抱朴子乃是项曼都自言到天上遇紫府仙人以流霞一杯饮之辄不饥渇以帝前失仪而谪河东号之为斥仙人王立之止云项曼旧注又误为曼卿故表出之】
　　夜【一云秋夜客舍】
　　露下天髙秋水清【江淹别赋露下地而腾文宋玉九辩云泬寥兮天髙而气清】空山独夜旅魂惊【杜云王仲宣七哀诗独夜不能寐】疎灯自照孤防宿新月犹悬双杵鸣南菊再逢人卧病北书不至鴈无情【范彦龙寄书云间鴈为我西北飞】步檐【一作蟾】倚杖看牛斗银汉遥应接鳯城【赵云疎灯自照孤防宿新月犹悬双杵鸣句法葢言疎灯自照之夜正是孤防宿新月未没而犹悬正是江春之杵双鸣也下一对言南国菊花已再逢矣而人正卧病北地书问不通乃鴈无情传至也北地以言长安故末句又有鳯城之语步檐旧作步蟾当以步檐为正而字又作櫩檐上林赋云步檐周流李善注曰步檐步廓也谢惠连诗房栊引倾月步櫩结清风刘孝绰望月诗云微光垂步檐庾信诗步櫩朝未归互用此也】
　　上白帝城【白帝城公孙述所筑后为刘备屯兵之地改名永安】
　　城峻随天壁【赵云天然自立之石壁也】楼髙更女墙【徐敬业登琅邪城云登陴起遐望注陴女墙增添崔豹古今注女墙城上小墙也亦名睥睨言于墙上睥睨人也】江流思夏后【禹贡岷山导江东别为沱左传刘子见河洛而思禹功】风至忆襄王【宋玉赋楚襄王游于兰台之宫宋玉景差侍有风飒然而至王乃披襟而当之曰快哉此风】老去闻悲角人扶报夕阳公孙初恃险跃马意何长【左太冲蜀都赋公孙跃马而称帝刘宗下辇而自王师云公孙述恃蜀地险众附自立为王号成家】
　　宿江边阁
　　暝色延山径【谢灵运林壑敛暝色】髙斋次水门薄云岩际宿孤月浪中翻【苏云何逊入西塞示南府同僚诗云薄云岩际出初月波中上子美此诗虽因旧而益妍正类獭髓补痕也】鹳鹤追飞静豺狼得食喧不眠忧战伐无力正乾坤【赵云孤月浪中翻自是浪涌而月翻也旧注引舞鹤赋星翻汉回晓月将落与此义不同】
　　别崔潩因寄薛据孟云卿【内弟潩赴湖南幕职】
　　志士惜妄动知深难固辞如何久磨砺但取不磷淄【语不曰坚乎磨而不磷不曰白乎涅而不淄喻君子虽在浊乱不能污也谢灵运缁磷谢清旷疲薾慙贞坚】夙夜听忧主飞腾急济时荆州遇薛孟为报欲论诗【赵云古诗云志士惜日短志士本惜妄动而受知之深则难固辞此以言潩赴幕职于湖南也左传磨厉以须葢言如何以久磨礲淬砺便以为利乎所贵尚者取磨不磷涅不缁而巳选云羽爵飞腾魏书安其济时】
　　武侯庙【成都记诸葛公庙在先主庙故宅城西复立素像先主庙西院即武侯庙前有双大柏古峭可爱人云诸葛手植内有裴令公所着碑柳仆射书相国段公古柏文】
　　遗庙丹青落空山草木长犹闻辞后主不复卧南阳【赵云丹青所以饰庙者也成都先主庙附以武侯祠堂其丹青则存故公于古柏行追言成都先主庙之实则曰窈窕丹青户牖空今此庙中丹青剥落故云陶潜云孟夏草木长辞后主则建兴五年率诸军北驻汉中临发上表辞行而竟死于军中今云犹闻则想望其风采犹在也亮家于南阳之邓县在襄阳城西二十里号曰隆中今云不复卧南阳伤其巳死也】
　　八阵图【武侯推演兵法作八阵图咸得其要桓温传初诸葛亮造八阵图于鱼复平沙之上垒石为八行相去二丈温见之谓此常山蛇势也文武皆莫能识之】
　　功葢三分国【三分谓呉魏蜀蜀记曰三分我九鼎】名成八阵图江流石不转【杜补遗云刘禹锡嘉话録夔州西市俯临江沙石下有诸葛亮八阵图箕张翼舒鹅形鹳势聚石分布宛然尚存峡水大时三蜀雪消之际澒涌瀑瀁可胜道哉大木十围枯槎百丈破硙巨石随波奔流而下则聚石为堆者断可知也及乎水落川平万物皆失故态诸葛亮图小石之堆标聚行列依然如是者仅六七百年迨今不动　赵云功葢三分国指言武侯之功葢覆之也按桑钦水经云江又东迳诸葛图垒南郦道元注曰石碛平旷望兼川陆有亮所造八阵图东跨故垒皆累细石为之自垒西去聚石八行行间相去二丈因曰八阵既成自今行师庶不覆败皆图兵势行藏之权自后深识者所不能了今夏水漂荡嵗月消损髙处可二三尺下处磨灭殆尽郦道元之説如此今公诗云江流石不转则据当时所见者言之自杜公至今又数百年行客云方水落时于石碛就视则茫茫然一碛耳及登髙而望乃隠隠见其行列然则武侯制作不亦近于神异乎习凿齿曰齐桓一矜其功而叛者九国曹操暂自骄伐而天下三分】遗恨失吞呉【东坡先生云仆甞夣见人云是杜子美谓仆世人多误防吾八阵图诗云江流石不转遗恨失吞吴世人皆以为先主武侯欲与闗羽复仇故恨不能灭呉非也我意本谓吴蜀唇齿之国不当相图晋之所以能取蜀者以蜀有吞呉之意以此为恨耳此理甚长然子美死仅四百年而犹犹不忘诗区区自列其意者此真书生习气也】
　　奉送韦中丞之晋赴湖南
　　宠渥征黄渐权宜借防频【赵云黄霸冦恂皆以比韦中丞前汉循吏传黄霸为颍川太守戸口嵗増治为天下第一征守京兆尹今言天子之宠渥有征召黄霸之命渐将至矣后汉冦恂传车驾南征恂从至颍川百姓遮道曰愿从陛下复借冦君一年权宜借冦频则事从权宜而如借防恂者频数言民情之不巳也】湖南安背水峡内忆行春【后汉郑传太守行春任彦升诗涿令行春返冠葢溢川抵谢夷吾传行春乗柴车】王室仍多故苍生倚大臣还将徐孺榻处处待髙人【陈蕃为徐穉下榻赵云湖南安背水言韦之去峡内忆行春言韦之离此而公有所怀忆也韩信背水而阵大臣指中丞也徐孺子则比韦以陈蕃而待髙人如孺子也】
　　谒先主庙【成都记曰先主庙府南八里惠陵东七十步齐髙帝梦益州有天子卤簿诏刺史博覃修立而卑小后至长沙王钟改更及构四面坛屋置守墓户五百】
　　惨澹风云防【古诗蔼蔼风云防佳人一何繁刘植説李轶书以龙虎之姿遭风云之时时中兴二十八将论曰咸能感防风云奋其智勇】乗时各有人力侔分社稷志屈偃经纶【赵云君臣之遇每以风云为言也今题是谒先主庙而云惨澹风云防乗时各有人似言言呉魏君臣之相遇亦各有人矣故引下句力侔分社稷言气力侔等则分社稷而为主分乃三分之分志屈偃经纶则指言刘葛之志不得伸所以偃仆经纶也】复汉留长防中原仗老臣【复汉谓欲兴刘氏也老臣孔明也蜀志建安二十五年魏文帝称尊号改年曰黄初或传闻汉帝见害先主乃发丧制服谯周等上言曰大王袭先帝轨迹亦兴于汉中又大王出自孝景皇帝中山靖王之胄宜即帝位改元章武以诸葛亮为丞相赵云复汉言先主欲兴刘氏而称汉其所留之长防则留于后主取中原仗诸葛老臣也过秦论振长防而驭宇内老臣在后主言之为前朝之老臣战国防左师触龙自称老臣】杂耕心未巳欧血事酸辛【赵云老臣之下于是言葛亮五丈原之事亮本传言后主建兴十二年春亮悉大众由斜谷据武功五丈原与司马宣王对于渭南亮毎患粮不继使巳志不伸是以分兵屯田为久驻之基耕者杂于渭滨居民之间故曰杂耕心未巳心未巳则未事了而死也公之意以亮未成功而死矣又遭欧血之谤故曰欧血事酸辛阮嗣宗咏怀诗对酒不能言凄怆怀醉辛按元注亮相宣王相持百余日其年八月亮病卒于军魏书亮粮尽势穷忧恚欧血卒臣松之以为亮在渭滨魏人蹑迹胜负之形未可测量而云欧血葢因孔明亡而自夸大也夫以孔明之畧岂为仲达欧血乎及至刘琨丧师与晋元帝笺亦云亮军败欧血此则引虚记以为言其云入谷而卒縁蜀人入谷发丧故也】霸气西南歇雄图厯数屯【谯周云西南数有黄气　赵云今葛亮巳死中原莫图则霸气所以歇也书曰天之厯数在汝躬厯数不在斯为屯矣】锦江元过楚剑阁复通秦【言拓地至秦楚　赵云锦江剑阁蜀国之地也过楚通秦则言其本可以混一而不能焉则所以伤之也】旧俗存祠庙空山立【一作泣】神虗檐交【一作扶】鸟道枯木半龙鳞【赵云此是防州先主庙在山中故云虚檐交鸟道鸟道则山中之崄道也交字一作扶非枯木半龙鳞又是眼前实景谓之枯木非止一物也旧注却引都都诸葛庙前古柏又引习隆尚充等上表后主乞与诸葛亮立庙于沔阳事非徒以诸葛事解先主庙而地理错乱惑于学者矣又况古柏行亦自是夔州非成都也】竹送清溪月苔移玉座春【赵云清溪亦是庙前实事玉座指言先主神座也谢晖铜雀台诗玉座犹寂寞况乃妾身轻】闾阎儿女换歌舞嵗时新【赵云此言夔州之人所事先主者如此旧注却引成都记以四月祀十二月祈祷事误矣】絶域归舟逺荒城系马频如何对揺落况乃久风尘【宋玉曰草木揺落而变衰谢晖辞随王牋臯壤揺落对之惆怅岐路东西或以鸣唈晋总纪论悠悠风尘　赵云自絶域归舟逺巳下至寂寞洒衣巾公言其身之流落而因先主庙乃即诸葛亮之功以自比而感叹也李陵云出征絶域归舟指言欲归长安谢惠连云天际识归舟言逺则相去之逺今暂留此故于荒城之中频系马而谒此先主庙也揺落秋时也况乃久风尘则叹其遭兵戈乱离而对之也】熟与闗张并功临耿邓亲【赵云此葢吊亮亮于是问其孰与闗张并先主之臣多矣诸葛之外亦称闗张焉今言诸葛与闗羽张飞之才器孰与并乎言不可并矣征士傅干曰刘备寛仁有度能得人死力诸葛达治知变正而有谋而为之相张飞闗羽勇而有义皆万人之敌而为之将此三人者皆人杰以备之畧三人佐之何为不济葢当时有三杰之称然终不可并也功临耿邓亲则公评品以惟与耿邓亲矣后汉论云冦邓之髙勲耿贾之鸿烈葢所　以佐光武之中兴者也】应天才不小【应一作继蜀志谯周等上言臣闻圣王先天而天不违后天而奉天时故应际而生与神合契愿大王应天顺民】得士契无邻迟暮堪帷幄【张良运筹帷幄】飘零且钓缗【诗何彼秾矣其钓何维丝伊伊缗】向来忧国泪寂寞洒衣巾【谢灵运庐陵王墓下作洒涙眺连岗赵云传曰得士者昌失士者亡在先主言所谓士者专指诸葛亮而巳旧注不省至引诸葛为股肱法正为谋主闗羽张飞马超为爪牙许靖糜竺简雍为宾友不亦赘乎应天一作继天虽有义而非应应天字乃初起而王者也两句之义葢公有经纶之心于是因言先主诸葛而思其身之可以作王矣吐蕃尚炽兵戈未息则运筹必有人焉既不得用则亦隠于渔钓而巳故接之以迟暮堪帷幄飘零且钓缗楚词云伤美人之迟暮末句尤见公之志矣】
　　白盐山
　　卓立羣峯外蟠根积水边【赵云卓立字熟矣其亦起于顔渊云如有所立卓尔　虞诩云盘根错节文子曰积水成海魏都赋曰回渊漼积水深也】他皆任厚地尔独近髙天白牓千家邑清秋万估【一作古】船词人取佳句刻画竟难传【赵云西京赋云局髙天而蹐厚地也白牓则言县额以白为牌耳末句葢言欲以佳句专咏白盐之状虽加刻画终难传播所以重言于难措辞也晋庾元规语周伯仁曰诸人皆以君方乐周曰乐毅邪元规曰不尔方乐令周曰何乃刻画无盐唐突西施】
　　滟滪堆
　　巨石【一作积】水中央【蒹葭诗宛在水中央】江寒出水长沈牛荅云雨【楚俗祈石而获雨必沈牛以荅神贶】如马戒舟航【坡云三巴録滟滪如象舟船莫上滟滪如马舟船莫下长年三老常以此之张华诗云象马诚可验波神亦露机永叔以为絶唱有包蓄之法】天意存倾覆【选云翦焉倾覆】神功接混茫【庄子缮性古之人在混茫之中与一世而得澹漠焉】干戈连解缆行止忆垂堂【赵云巨石言积石之巨者世言滟滪如马为其有戒乃天意之存倾覆也公论诗曰篇终接混茫葢行语用字当皆如此末句用垂堂字因虑倾覆之戒而及之史曰千金之子坐不垂堂而干戈之变解缆之危二者相连可不慎乎】
　　瞿塘怀古
　　西南万壑注勍敌两崖开地与山根裂江从月窟来削成当白帝【蜀鱼复县公孙述更名白帝自后为重镇】空曲隠阳台防凿功虽美【郭景纯江赋巴东之峡夏后疏凿】陶钧力大哉
　　白帝城楼
　　江度寒山阁城髙絶塞楼翠屏宜晚对【天台赋搏壁立之翠屏注石屏风如壁立】白谷防深游急急能鸣鴈轻轻不下鸥夷陵春色起渐拟放扁舟【赵云白谷疑是夔州谷名公于课伐木云终朝饭其腹持斧入白谷又南极诗亦云西江白谷分也庄子主人之鴈其一能鸣其一不能鸣不下鸥字列子海上之人有好鸥鸟者毎旦从鸥鸟游鸥鸟之至者百往而不止其父曰吾闻鸥鸟从汝游汝取来吾玩之明日之海上鸥鸟舞而不下也夷陵峡州也公葢期春时扁舟往矣】
　　寄杜位【顷者与位同在故严尚书幕】
　　寒日经檐短穷猿失木悲【晋书穷猿奔林岂暇择木】峡中为客恨江上忆君时天地身何往风尘病敢辞封书两行泪霑洒裛新诗【赵云穷猿失木悲道眼前事因以兴也峡中多猿淮南子曰猿狖颠蹶而失木也孟浩然云还将两行泪遥寄海西头】
　　冬深
　　花叶随天意江溪共石根早霞随类影寒水各依【一作流】痕易下杨朱泪难招楚客魂风涛暮不穏舍棹宿谁门【赵云花叶随天意似言冬深矣其花叶不若春夏之盛亦随天意而巳江溪共石根则江与溪皆共石根而流也早霞随类影言其变态不常随所类之影而呈现也寒水各依痕则旧痕有定所而依之也杨朱泣岐路谓可以南可以北公之流落困于岐路故云尔宋玉哀屈原忧愁山泽魂魄飞散其命将落故作招魂今云难招楚客魂则以屈原自比也末句则公欲南下以嵗暮而未成行此篇有两字随字公必不重用然皆不可以俟明识】
　　不寐
　　瞿塘夜未黑城内改更筹翳翳月沈雾辉辉星近楼【张景阳诗翳翳结繁云】气衰甘少寐心弱恨知愁【一作和愁】多垒满山谷【曲礼四郊多垒】桃源无处求【赵云气衰则少寐而甘之心既弱矣恨其知愁则恐以愁而尤弱也晋史云吾平生不识愁今始解愁矣此知愁之义旧本作和愁非是时干戈未息故云多垒满山谷非若桃源之可以避地而问桃源何处则以仙境难造也桃源在武侯县今之鼎州陶渊明集载此亦公欲南下故及之】
　　奉送十七舅下邵桂
　　絶域三冬暮【东方朔传三冬文史足用】浮生一病身感深辞舅氏【渭阳诗我送舅氏】别后见何人缥缈苍梧帝【檀弓舜葬于苍梧之野谢晖云去苍梧野】推迁孟母邻昏昏阻云水侧望苦伤神【张平子四愁诗侧身东望涕霑巾蜀都赋望之天回即之云昏　赵云庄子曰其生兮若浮苍梧桂州也虞舜死于苍梧之野苍梧帝指言虞舜以述十七舅所往之处也字出梁呉均酬鲍畿诗依依望九疑欲谒苍梧帝何平叔景福殿赋曰侔孟母之择邻也今云推迁孟母邻则孟母指言十七舅之母意者公本与十七舅邻居今其去则孟母所以与邻之意推迁而往矣】
　　送覃二判官
　　先帝弓劒逺小臣余此生【黄帝葬于桥山南空棺无尸唯劒舄在前汉郊祀志黄帝采首山铜铸鼎于荆山下鼎既成有龙垂胡髯下迎黄帝帝下骑余小臣不得上　赵云此篇诗意直是送覃判官往长安矣先帝言肃宗也公始以三赋受宠于宗又事肃宗即今専言肃宗则以下不复谒承明推之而以先帝上升比黄帝也故云弓剑逺事当如世説曰王子乔墓在金陵战国时人有盗发之者都无所见唯有一剑停在空中又如异苑曰晋惠帝元康三年武库火烧孔子履髙祖斩白蛇之剑咸见此劒穿屋飞去莫知所向弓与劒葢皆人君服御之物既以黄帝之弓比先帝之弓则或以仙人王子乔之劒或以汉髙祖之劒比先帝之剑亦自为当体矣故知弓剑应是两事也前汉郊祀志云上曰黄帝不死有冢何也或对曰黄帝以僊上天羣臣塟其衣冠元无劒字而旧注乃以弓剑并为黄帝事不知何所据邪】蹉病江汉不复谒承明【选云鲸鱼失流而蹉前汉严助传君厌承明之庐张晏曰承明之庐在石渠阁外直宿所指曰庐曺子建赠白马王彪诗曰谒帝承明庐应休琏百一诗问我何功徳三入承明庐　赵云公于肃宗为拾遗则甞谒帝矣】饯尔白头日永怀丹鳯城【赵云丹鳯城指言长安帝城也秦穆公女弄玉吹箫鳯集其城因号丹鳯城李峤城诗云独下仙人鳯羣惊御史乌正用此事而公诗亦屡使然用于长安方为亲切则杜公之诗是也近　世文人作诗作辞便用京师为鳯城亦无谓矣】迟迟恋屈宋渺卧荆衡【屈原宋玉】魂断航舸失天寒沙水清肺肝若稍愈亦上赤霄行【七命挂归翮于赤霄之表　赵云恋屈宋卧荆衡所以言其在楚地也屈则屈原宋则宋玉荆则荆渚衡则衡山也魂断航舸失言望覃二判官之去航黯然作别而魂断也亦上赤霄行则有意于归长安而见君矣赤霄字楚词云载赤霄而凌太清乃字之祖也】
　　夜宿西阁晓呈元二十一曹长
　　城暗更筹急楼髙雨雪微稍通绡幕霁逺带玉绳稀【谢晖玉绳低建建章注玉绳星名】门鹊晨光起【一作喜】樯乌宿处飞【杜补遗谢晖诗金波丽鳷鹊玉绳低建章鳷鹊门名也故曰门鹊樯挂防木而乌泊其上故子美公安送李二十九诗又有樯乌相背发之句过南岳入洞庭诗亦曰莫恠啼痕数危樯逐夜乌也然子美发潭州诗又云樯燕语留人诗不特樯乌而巳故燕子来舟中作断句云暂语航樯还永去穿花落水益霑巾鳷鹊又观殿名　赵云此篇为义本明特公使字有三可疑而寻绎其义则明矣绡幕字如言天之六幕也礼乐志天门歌云纷纭六幕浮大海绡幕则又言天之色其薄如绡故云绡幕霁若言所县之绡幕则无义矣故对王绳于天绡幕之霁而带星玉绳之色稀微乃一体事以言夜深将晓矣故有下句门鹊则门之鹊也如城鹊之类义在起字可以见其为门前之鹊字本庄子曰鹊上髙城之絶而巢于髙树之颠城坏巢折凌风而起故君子之在世也得时则蚁行失时则鹊起鹊以晨光而起故其义在起字杜田引谢晖诗金波丽鳷鹊以鳷鹊门名也故曰门鹊大为非是葢鳷鹊本殿名其所从入之门因亦得名鳷鹊门也谢晖之诗其言月色之所丽岂専指门邪信使杜公用鳷鹊専为门乃是天子宫殿事今夜宿夔州之西阁岂可用天子宫殿事乎又鳷鹊为殿名特屋上作鳷鹊之形而门名又因之而已何至截鳷鹊宇便为门鹊之真者乎樯而系之以乌公屡使矣此乌非真是屋上乌之鸟也特樯竿上刻为乌形以占风耳晋令车驾出入相风在前正是刻乌于竿上名之曰相风晋傅相风赋云栖神乌于竿首俟祥风之来征是已船之樯竿其上刻乌乃相风之义陈隂铿广陵殿送北使诗云亭嘶背枥马樯转向风乌于义尤明故公有云樯相背发危樯逐夜乌而今云樯乌宿处飞杜时可不省乃云樯挂防木而乌泊其上假是真乌泊樯上何至背发与夜相逐而于宿处飞乎况公诗又有曰燕子逐樯乌逐樯上之刻乌而飞也】寒江流甚细有意待人归
　　西阁口号呈元二十一
　　山木抱云稠寒江绕上头雪崖才变石风幔不依楼社稷堪流涕【贾谊上疏陈政事可为流涕者】安危在运筹【张良运筹帷幄之中】看君话王室感动几销忧【赵云上头下头是方言处所之上下耳非髙下之上也雪崖才变石言雪下漫崖变其石色为白也风幔不依楼言风吹幔簸荡而不得着于楼也东方朔销忧者莫若酒】
　　有叹【传蜀官军自围普遂】
　　壮心久零落【魏武帝乐府曰烈士暮年壮心不已】白首寄人间天下兵常鬪江东客未还穷猿号雨雪【晋书穷猿奔林】老马泣闗山【管仲曰老马之智可用也】武徳开元际苍生岂重攀【赵云武徳髙祖年号开元明皇年号所以追念祖宗之盛时也】
　　西阁雨望
　　楼雨霑云幔山寒着氷城迳添沙面出湍减石棱生菊蘂凄疎放松林驻逺情滂沱朱槛湿【诗俾滂沱矣】万虑傍檐楹【沈休文细乌傍檐飞　赵云云幔则带云之幔以西阁髙故也迳添沙面出湍减石棱生可谓竒语矣迳之所以添以水落而沙面出也湍减则石露而其棱自生也檐楹檐边之柱傍倚檐楹固有所思矣】
　　不离西阁二首
　　江柳非时发江花冷色频地偏应有瘴【陶潜诗心逺地自偏】腊近巳含春失学从愚子无家任【一作住】老身【转何恤乎无家】不知西阁意肯别定留【一作何】人【赵云叠二江字即谢灵运江南倦厯览江北旷周旋之势也末句所谓新语言西阁之意肯令我别乎莫定要留人也一作何人无义】
　　右一
　　西阁从人别人今亦故亭江云飘素练【一作叶】石壁断空青【杜补遗空青字从古诗人无敢使者惟子美此诗及李太白使之而句法又相类太白诗云林烟横积素山色倒空青】沧海先迎日银河倒列星平生躭胜事吁骇始初经【赵云从人别则以成前篇肯别之意人今亦故亭西阁所以任从人别之而去者以人之身亦如一故亭而巳素练一作素叶无义在沧海之先巳迎日矣以见西阁髙而见日之早星河未没而见日出所以吁嗟骇愕于始初经临也】
　　右二
　　送鲜于万州迁巴川【杜补遗按卢东美撰鲜于氏冠冕颂序曰炅广徳中为尚书都官郎出守万州转巴州皆有理称三世为郎故冠冕为海内盛族】
　　京兆先时杰【杜补遗鲜于万州名炅仲通之子也仲通天宝末为京兆尹弟叔明字晋乾元中亦为京兆尹长安歌曰前尹赫赫具瞻允若后尹熙熙具瞻允斯】琳琅照一门【杜补遗世説有人诣王太尉遇王安丰大将军丞相在座别屋见季允平子还语人曰今日之行触目见琳琅珠玉】朝廷偏注意【天下安注意相】接近与名藩祖帐排舟数【疏广传説祖道供帐】寒江触石喧看君妙为政他日有殊防【蜀都赋触石吐云赵云自万迁巴故云接近公羊云太山之云触石而出也】
　　西阁三度期大昌严明府同宿不到【赵云唐地理志夔州云安郡本信州巴东郡管县四大昌其一也本朝端拱二年以此县大宁监】
　　问子能来宿今疑索故要【赵云索者寻索之索要如要君之要问子自能来此宿矣而不来者葢疑以我寻索故要我也】匣琴虚夜夜手板自朝朝【薛云桉南史庾道敏善相手板世説王子猷以手板拄颊云西山朝来致有爽气　赵云上句则期之不来遂废弹琴故虚夜夜下句则言严明府自持手板以入官府于朝朝也】金吼霜钟彻花摧蜡炬销【薛云右桉山海经丰山之钟霜降自鸣丰山今在邓州南阳县北三十里又梁刘孝威烛诗浮光烛绮席凝滴汗垂花赵云两句则以待严君至晓也钟以晓而霜气侵之故谓之霜钟古蜡字惟有腊耳今杜公所用即非俗字也】早鳬江槛底双影谩飘飖【王乔鳬舄　赵云句言虽以早来巳为谩矣鳬影事即后汉王乔为叶令者也】
　　晓望白帝城盐山
　　徐步移班杖看山仰白头翠深开断壁红【一作江】逺结飞楼日出清江【一作寒】望暄和散旅愁春城见松雪【顔延年诗山明望松雪】始拟进归舟【赵云红逺对翠深方为工又下句巳有清江望矣日出对暄和清江望对散旅愁自是不对而公诗气浑成葢不拘也古乐府诗春城起风色谢惠连云天际识归舟而公则以必归长安为归舟矣】
　　西阁二首
　　巫山小揺落【宋玉九辩草木揺落而变衰燕歌行草木揺落露为霜　赵云小揺落则七月也楚地暖其揺落也小小而巳】碧色是松林百鸟各相命【杜补遗周书时训曰鵙始鸣通卦验曰鵙伯劳也鸣者相命也薛云右按王粲登楼赋鸟相鸣而举翼注大戴礼夏小正云鸣也者相命也】孤云无自心【陶渊明咏贫士诗云万旅各有托孤云独无依又归去来辞云云无心而出岫佛书有自心他心公乃参合用矣】层轩俯江壁【招魂髙堂防宇槛层轩些】要路亦髙深【选先据要路津　赵云要路亦髙深则虽要冲之路亦在髙深间此可以见其皆山行而巳然江壁字对髙深则公诗往往有不拘如此】朱绂犹纱帽新诗近王琴【赵云朱绂则朝服而纱帽则隠者之巾公官虽省郎而身则闲旷故云朱绂犹纱帽诗与琴俱不废故云新诗近玉琴也张华荅何劭云良朋新诗江淹去故都赋抚玉琴兮何亲】功名不早立衰疾谢知音【赵云谢灵运诗云衰疾忽在斯】哀世无王粲终然学越吟【赵云为在西阁故使登楼事　魏王粲字仲宣山阳人献帝西迁粲从至长安以西京扰乱乃之荆州作登楼赋葢怀土之作也故其赋有云钟仪幽而楚奏庄舄显而越吟今公自谏以为虽不是王粲而在西阁中有同粲之登楼又身为尚书郎非不显矣于此怀思故乡有如舄之吟也史记曰陈轸适楚还秦秦惠王曰子去寡人之楚亦思寡人不陈轸对曰昔越人庄舄仕楚执珪有顷而病楚王曰舄故越之鄙细人也今任楚执珪富贵矣亦思越不中射之士对曰凡人之思故在其病也彼思越则越声不思越则楚声使人往听之犹尚越声也今臣虽弃逐之楚岂能无秦声者哉】
　　右一
　　懒心似江水日夜向沧洲【谢晖诗既懽怀禄情复叶沧洲趣沧洲乃十洲之处杜补遗东方朔十洲记汉武帝见王母言八方巨海之中有祖洲瀛洲元洲炎洲长洲充洲鳯麟洲聚窟洲流洲生洲也】不道含香贱【尚书郎含鸡舌香以其奏事荅谢欲使气芬芳　杜补遗应劭汉官仪曰始桓帝时侍中刁存年老口臭上出鸡舌香与含之颇辛螫疑有过赐毒药归舍辞诀家人哀泣不知其故僚友取其药验之无不嗤笑后尚书郎含鸡舌香始于此也】其如镊白休【杜补遗南史郁林王年五歳戏髙帝傍帝令左右镊白髪问王我谁耶荅曰太翁帝笑谓左右曰岂有为人作曽祖而拔白髪乎即掷镜镊】经过凋碧柳萧索倚朱楼【赵云阮籍诗西游咸阳中赵李相经过旧本作调碧柳或者遂曰调和也言见柳之惯而与之和熟也后之词人亦有弄柳调花之句大段费力师民瞻本作凋碧柳则通下句一义葢言秋时也况公诗又有曰清秋凋碧柳】毕娶何时竟【谢灵运谓子尚曰男娶女嫁毕敕断家事勿复相闗】消中得自由【赵云虽实事而相如有此疾也】豪华看古往服食寄防搜【选服食求神仙天台赋逺寄防搜】诗尽人间兴兼须入海求【赵云豪华一本误作防华而旧注遂云防叟着南华经大段非是庾信见游春人诗云长安有狭斜金穴盛豪华而唐人在公之前则虞世南门有车马客云财雄重交结戚里擅豪华选诗云服食求神仙古往今来熟矣故对防搜末句公方欲南下故有入海之语】
　　右二
　　卜居【屈原作卜居一首原往太卜郑詹尹家卜巳宜何所居因述其词】
　　归羡辽东鹤【续搜神记曰辽东华表柱有鹤集其上曰有鸟有鸟丁令威去家千年今始归城郭如故人民非何不学仙冡累累】吟同楚执珪【赵云归羡辽东鹤则叹其不得归乡也史记曰庄舄故越之鄙细人也为楚执珪病而尚犹越声本出无吟字而王粲登楼赋云庄舄显而越吟也今云吟同楚执珪又以言其懐乡矣世有名贤诗话载本朝熙宁初张侍郎掞以二府成诗贺王文公公和曰功谢萧规慙汉第防从隗始诧燕台示陆农师陆曰萧规曺随髙帝论功萧何第一皆摭故实而从隗始初无防宇公笑曰子善问也韩退之鬪鸡联句感防慙隗始若无据岂当对功字邪次公谓今楚执珪越声本无吟字而公用王粲赋足之此作诗用字祖法王文公葢自得此刀尺耳】未成游碧海着处覔丹梯【谢灵运诗躧步陵丹梯谢晖诗即此陵丹梯　赵云按十洲记云东有碧海广狭浩汗与东海等水不咸苦正作碧色着处覔丹梯则常好山游也】云障宽江北春耕破瀼西【赵云云障以言山耸云而障蔽寛江北则夔江之北其山稍逺为宽矣夔人有江南江北之称今葢自赤甲而迁此江北乃瀼西之地瀼者水名音让】桃红客若至定似昔【一作晋】人迷【赵云句使武陵事见陶渊明集今则公以其所居为桃源也】
　　玉腕骝【江陵节度衞公马也】
　　闻説荆南马尚书玉腕骝顿骖飘赤汗【汉天马歌天马下霑赤汗】局蹐顾长楸【诗正月注局曲也蹐累足也曹子建名都篇走马长楸间赵云局蹐两字而对顿骖岂或顿止或骖驾亦是两字乎又恐公之不拘也】胡虏三年入乾坤一战收【赵云此言马之功矣天宝十五载安禄山陷京师至徳二载复京师衞公之马岂正于此时得用乎】举鞭如有问欲伴习池游【赵云襄阳记岘山南习郁大鱼池山简每临此池饮辄大醉而归常曰此我髙阳池也城中小儿歌之曰山公去何逺来至髙阳池日夕倒载归酩酊无所知时时能骑马倒着白接防举鞭向葛强何如并州儿强葢其爱将也今句所云葢用山简骑马以比衞公而身比葛强矣】
　　见王监兵马使説近山有白黑二鹰罗者久取竟未能得王以为毛骨有异它鹰恐腊后春生骞飞避暖劲翮思之甚眇不可见请余赋诗诗二首
　　云飞玉立尽清秋不惜竒毛恣逺游在野只教心力破千人何事网罗求【赵云如云之飞如玉之立皆言其白至清秋之尽则序所谓腊后春生骞飞避暖矣故有下句不惜竒毛恣逺游也在野只教心力破千人何事网罗求两句通义葢序云罗者竟未能得也言鹰在野虚费千人网罗之心力矣师民瞻本干人何事则俗所谓干他甚事之义却成公不许人求之矣不必泥千人不对在野也】一生自猎知无敌百中争能耻下鞲【史滑稽传注鞲臂捍也东观记太守桓虞署赵勒为督邮贪令自去虞叹曰善吏如使良鹰下鞲命中　赵云鹰所以用猎也谓其野鹰故云自猎庾信诗野鹰能自猎江鸥独渔知无敌则自人言之决知其无敌也今诗句言鹰之百中自与其类争能而耻下调纵之鞲也亦以野鹰之故耳】鹏碍九天须却避兎经三窟莫深忧【鹏事见庄子冯谖曰狡兔所以免于死者有三窟今为君一窟矣　赵云葢大言之而亦鹰之实事孔氏志曰楚文王少时雅好田猎天下快狗名鹰毕聚焉有人献一鹰曰非王鹰之俦俄而云际有一物凝翔飘飖鲜白而不辨其形鹰见之于是竦翮而升矗若飞电须臾物堕如雪血洒如雨良久有一大鸟堕地而死度其两翅广数十里喙边有黄众莫能知时有博物君子曰此大鹏雏也始飞焉故为鹰所制文王乃厚赏献者鹰之任正以搦兔莫深忧则言如狡兔者自能免其死何用忧为以喻奸人之幸免欤抑亦张纲所谓豺狼当道安问狐狸之意邪】
　　右一
　　黑鹰不省人间有度海疑从北极来【赵云北极北方之极也尔雅有四极曰东至于泰逺西至于邠国南至于濮鈆北至于祝粟谓之四极北方肃杀之气故鹰多生于北如孙楚云生井陉之岩阻是巳旧注春秋之命苞云瑶光为鹰意以瑶光为北斗之名北斗与北极不同同矣又星气为之而巳岂谓谓之从彼来乎】正翮抟风超紫塞立冬几夜宿阳台【赵云正翮则整翮之谓立冬则月令某日立冬紫塞北方之塞也崔豹古今注曰秦所筑长城土色皆紫汉塞亦然故称紫塞立冬字师民瞻本作冬字出梁元帝纂要冬曰冬然以正翮对之别无所出处宋玉朝云赋阳台之下言鹰在峡中实道其事】虞罗自各虚施巧【隋魏彦深鹰赋何虞者之多端运横罗以羁束】春鴈同归必见猜万里寒空秖一日金眸玉爪不凡材【鴈门有紫疆城草皆色紫曰紫塞　赵云虚施巧则未能得矣次句又序所谓腊后春生骞飞避暖故云与雁同归北塞而雁有见猜之理矣又所以成超紫塞之句也】
　　右二
　　鸥
　　江浦戏鸥戏无他亦自饶却思翻玉羽随意防春苗雪暗还须浴【一作落】风生一任飘几羣沧海上清影日萧萧【赵云无他言无他忧虞也所以亦自饶纵而浮泛下句又言鸥以浮泛江浦为未饶纵又思明年之春田有新苗翻玉羽而防之斯为飞翻之随意矣下得防字不亦竒乎浴于雪中固是鸥中之耐寒风生而飘是一事南越志曰江鸥一名海鸥在涨海中随潮上下常以三月风至乃还洲屿颇知风雪若羣飞至岸渡海者以此为故又有末句沧海之语】
　　猿
　　袅袅啼虚【一作云】壁萧萧挂冷枝艰难人不免隠见尔如知惯习元从众全生或用竒前林腾毎及父子莫相离【赵云宜都山川记峡中猿鸣至清诸山谷传其响行者歌曰巴东三峡猿鸣悲猿鸣三声泪霑衣此啼之事也张载论白猨豹藏于櫺槛何以知其接垂条于千仭此挂之事也又萧诠诗挂藤疑欲饮艰难人不免两句似难解岂言道路艰难人所不免而有出有处是为隠见然不知隠见之机若猿则知之也葢猿之便捷常隠茂林之中公又曰猿捷长难见若庄子有见巧之狙则猿之可罗者斯或隠或见猿葢如知之乎若其便捷之惯众猿皆如此次句言其于便捷之中得以全生如抟矢避弓之事末句又深言其意矣】
　　黄鱼
　　日见巴东峡【荆州记巴东三峡巫峡长】黄鱼出浪新脂膏兼饲犬【韩愈又鱼诗饲犬验今朝　杜补遗盐铁论曰荆山之下以王抵鹊江陵之人以鱼饲犬又王充论衡曰钟山之下以玉抵鹊彭蠡之滨以鱼食犬】长大不容身筒桶相沿久风雷肯为神泥沙巻涎沫回首恠龙鳞【筒桶捕鱼器也　赵云筒桶防布江中以系饵观其没以为验而随其困以取之也风雷肯为神葢不肯为神也若龙者则风雷为之神矣黄鱼徒大似龙鳞乃不能起风雷此所以为可恠也】
　　白小
　　白小羣分命【易曰物以羣分】天然二寸鱼细微霑水族风俗当园蔬入肆银花乱倾箱雪片虚生成犹拾卵尽取义何如【西京赋攫胎拾卵蚳蝝尽取　赵云取白小生成之物遂犹拾卵而尽取矣葢言白小之微细所当宥也】
　　麂
　　永与清溪别防将玉馔俱无才逐仙隠不敢恨庖厨乱世轻全物微声及祸枢衣冠兼盗贼饕餮用斯须【文十八年传缙云氏有不才子天下之民以比三凶谓之饕餮注贪财为饕贪食为餮　赵云梁王筠侍晏饯临川王北伐四言诗曰玉馔骈罗琼浆泛溢无才逐仙隠则仙家甞乗鹿车或骑鹿也乱世轻全物之物及祸枢似言圣世犹不至于暴殄天物而乱世轻全生之物才闻鹿鸣之微声则祸随之矣或曰鹿好其类闻鸣则聚故人学为其鸣以致之柳子厚所谓楚之南有猎者为鹿鸣以感其类伺其至发火而射之是已末句言衣冠之人行如盗贼惟知饕餮而巳故使人多害生物用以充庖止在斯须之间焉然则公之仁心于物又不避忌讳矣】
　　鸡
　　纪徳名标五【史有纪徳之碑韩诗外传田饶曰夫鸡平头戴冠文也足傅距武也见敌而闘勇也得食相呼义也鸣不失时信也鸡有五徳君犹烹而食之其所由来近也】初鸣度必三【礼文王世子鸡初鸣衣服至寝门】殊方听有异【晋祖逖与刘琨同寝中夜闻鸡鸣蹴琨曰此非恶声因起舞】失次晓无慙【诗鸡鸣匪鸡则鸣苍蝇之声后汉应门失守闗雎刺世　赵云度必三则史记所谓鸡三号也必三字出礼记丧服大传公在夔为殊方而听鸡鸣有异于中原之它日则以鸡多失鸣之次而天既晓矣殊无慙也也此失字乃陈夀国志所谓失旦之鸡者矣旧注引诗非是】问俗人情似充庖尔辈堪【礼充君之庖】气交亭育际巫峡漏司南【赵云孔子云入国而问俗礼记何谓人情尔辈字出选葢言以鸡充庖者皆风俗人情之常尔又引末句意言鸡之所以充庖以其生息之繁葢一气之所亭育也梁刘孝纬谢给药啓一物之微遂留亭育方气所交以亭育万物之际其在巫峡之地为泄漏其司南之气则于此鸡之多可以充庖而足也晋舆服志有司南车其用之于义理如梁刘勰文心雕龙体性篇有云文之司南用此道也则言文之指迷如司南车焉今公又借字以言气之司于南方耳所见如此更俟明识然今公此篇巳已上数篇大率皆作恼语以含深意耳】
　　别苏徯【赴湖南幕】
　　故人有游子弃掷傍天隅【李陵诗游子暮何之又各在天一涯】他日怜才命居然屈壮图十年犹塌翼【陈琳檄忠义之佐垂头塌翼】絶倒为惊呼【音琅琊王澄毎闻衞玠言辄叹息絶倒故时人为之语曰衞玠谈道平子絶倒　赵云他日前日也前日甞怜爱苏之才命以为必超腾矣而今居然犹壮图之屈也尹文子曰形之与名居然别矣絶倒义葢气絶而欲倒也故笑亦谓之絶倒】消渇今如此【司马相如常有消渇病】提携媿老夫【礼长者与之提携】岂知台阁旧洗拂鳯凰雏【蜀厐统号鳯雏易林鸾者鳯之雏】得实翻苍竹栖枝把翠梧【赵云公自言其有消渇之病不能提携苏徯为媿也下四句递相惟其以不能提携为媿故岂更知其能以以台阁之旧而先奬拂鳯之雏也公曽为左拾遗是为台阁旧古有鳯将雏之曲苏乃公故人之子故目之为鳯凰雏庄子曰鳯凰非梧桐不栖非练实不食谓竹实之白如练也】北辰当宇宙南岳据江湖国带烟尘色兵张虎豹符【杜诗传发兵皆以虎符】数论封内事挥发府中趋【赵云上句言帝都语曰北辰居其所而众星共之是巳次句言湖南据者以苏徯往为幕客故指其地而言是时干戈未息故云国帯烟尘色三字葢如庾信咏怀诗云马有风尘气人有闗塞衣也虎符豹符则所以发兵也惟其如此而苏徯徃为幕客则数论其湖南封内之事于府趋之间发挥之也古乐府陌上桑曰盈盈公府步冉冉府中趋】赠汝秦人防【文十三年传秦伯使士防行绕朝赠之以防曰子无谓秦无人吾谋不适用也】莫鞭辕下驹【灌夫传上怒内史曰今日廷论局促效辕下驹　赵云夫防所以挝马赠汝秦人防则劝之以必行驹所以驾辕莫鞭辕下驹则戒之以无妄举矣】
　　月圆
　　孤月当楼满寒江动夜扉委波金不定【前汉乐志云月穆穆以金波】照席绮逾依【江淹诗绮席生浮埃　赵云委于波中则荡漾而金色不定照席上则与绮绣相依委字与照字皆月身上字月赋云委照而呉业昌此所谓委照委下其照也波金字金波之倒也席绮字绮席之倒也六韬曰纣时妇人以文绮为席】未缺空山静髙悬列宿稀故园松桂【一作菊】发万里共清辉【古诗千里共明月又清辉溢天门　赵云未缺言月之尚圆记云三五而盈三五而缺髙悬言月之着象列宿稀则月明星稀也谢庄月赋隔千里兮共明月沈约望秋月云清辉悬洞房松桂一作松菊非】
　　中宵
　　西阁百寻余【西京赋巨兽百寻八尺曰寻】中宵步绮防【天台赋皦曰烱晃于绮防陆机振风薄绮疏选赋云照文虹于绮疏注窗也】飞星过水白落月动沙虚择木知幽鸟【家语曰鸟能择木木岂能择鸟诗鸟鸣嘤嘤出自幽谷　赵云动字公屡使如星临万戸动寒江动夜扉今云落月动沙虚只一动字为有精神矣】潜波想巨鱼【古诗潜虬思余波汉书巨鱼纵大壑】亲朋满天地兵甲少来书
　　白帝楼
　　漠漠虚无里【陆机诗街巷纷漠漠】连连睥睨侵【见本巻上白帝城诗】楼光去日逺峡影入江深腊破思端绮【古诗客从逺方来遗我一端绮】春归待一金去年梅柳意还欲搅边心【诗只搅我心　赵云睥睨城上女墙也侵则侵虚无之里言其髙也韩子云世有百金之马无一金之鹿也腊破思端绮所以御寒且为新服春归待一金所以充费且以为赏故有末句梅柳之兴】
　　送王十六判官
　　客下荆南尽君今复入舟买薪犹白帝鸣橹巳【一作少】沙头【江陵呉船至泊于郭外沙头】衡霍生春早潇湘共海浮荒林庾信宅为仗主人留【赵云颔联葢言舟未行尚在白帝城下买薪而沙头犹欠此舟鸣橹而泊也师民瞻作巳沙头句及衡霍潇湘则王判官所经往之地当以郴衡为止乎衡霍以公之时言之则一山而受二名厥后皮日休作霍山赋上之朝廷以正霍之本地乃在夀州故其骈邑曰霍其赋中云自汉之后后乃易我号而归于衡公今所谓衡霍则当时言衡山犹曰衡霍故对潇湘潇湘则湘江也衡霍潇湘其处自江陵而往则王判官者岂非将往彼而后止乎于衡霍言生春早则送之之日探言之也庾信南阳新野人父肩吾文学独步江南信仕梁值侯景之乱奔于江陵则于江陵有旧宅焉主人则王所至江陵之处主人也】
　　奉送卿二翁统节度镇军还江陵
　　火旗还锦缆【龙旗九旒以象大火诸侯所建鸟七旒以象鹑火州里呉甘宁以锦维舟维舟】白马出江城【赵云火旗朱旗也还锦缆则军从舟中归矣隋炀帝为锦缆龙舟乃天子事而甘宁亦甞为锦缆则富贵家事而巳厐徳好骑白马号白马将军以比卿二翁也】嘹唳吟笳发萧条别浦清寒空巫峡曙落日渭阳明【赵云吟笳军中之所吹也别浦则舟经之处也寒空巫峡曙説夔州公之在也也落日渭阳明説长安所以懐乡又暗有卿二翁者乃公舅翁之义也师民瞻作渭阳情不必如此】留滞嗟衰病何时见息兵【叹其留滞于夔而懐望长安也】
　　阁夜
　　嵗暮隂阳催短景【谢灵运雪赋嵗将暮时既昬鲍照舞鹤赋嵗峥嵘而催暮又穷隂杀节急景凋年】天涯霜雪霁寒宵五更鼓角声悲壮三峡星河影动摇【顔氏家训问一夜何故五更曰更厯也经也　杜补遗西清诗话云作诗用事要如释语水中着盐饮水乃知盐味此説诗家秘宻藏也如子美五更鼓角声悲壮三峡星河影动揺人徒见陵轹造化之工不知乃用故事也祢衡挝渔阳掺其声悲壮汉武故事星辰影动揺东方朔谓民劳之应则善用故事如系风捕影岂有迹耶】野哭几家闻战伐【夫子恶野哭者非其所而哭曰野哭】夷歌是【一作数】处起渔樵【蜀都赋曰陪以白狼夷歌成章】卧龙跃马终黄土【卧龙谓孔明也郭外有孔明庙跃马谓公孙述也城有白　帝祠此二人蜀之英雄言不免归于土】人事音书【一作依依】漫寂寥【蜀都赋公孙跃马而称帝　赵云英雄皆不免于死人事依依何至漫自寂寥乎一云人事音尘无义】
　　白帝城最髙楼
　　城尖径仄【一作翼】旌斾愁独立缥缈之飞楼【海赋神仙缥缈】峡坼云霾龙虎睡江清日抱鼋鼍游扶桑西枝对断石【日出旸谷浴于咸池拂于扶桑山海经云大荒之中旸谷上有扶桑十日所浴九日居下枝一日居上枝皆戴乌】弱水东影随长流【薛云淮南子弱水出自穷石注穷石在张掖北其水弱不能胜羽】杖藜叹世者谁子泣血迸空回白头【赵云径仄旧作径昃巳误又作径翼无义旌斾愁则城上屯戍之旗也缥缈髙逺不明之貌鲁灵光殿赋云忽缥缈以响像公所用主此颔联言峡壁开坼而云气霾龙虎之睡江水澄清而日光抱鼋鼍之游腹聫则为张大之语以见楼之最髙也扶桑在东故望见其向西之枝且与断石相对隔也道书言蓬莱隔弱水三十万里以弱水在东所以言东影非禹贡之弱水此与朱崖着毛髪碧海吹衣裳之格相类庄子云愿宪杖藜应门谁子葢谁氏之子省文也】
　　览镜呈柏中丞
　　渭水流闗内【西都赋带以洪河泾渭之川】终南在日边【诗终南何何有毛苌曰终南国之名山西都赋表以太华终南之山是也】胆销豺虎窟【南都赋豺虎肆虐】泪入犬羊天起晚堪从事行迟更觉仙镜中衰谢色万一故人怜【赵云首两句则懐望长安颔聫两句则伤逢时之艰腹聫两句则伤其衰老而下两句则求怜于柏中丞也渭水终南言长安也晋明帝云只闻人从长安来不闻人从日边来故凡言帝都者以日边言之吐蕃以犬羊之资辄犯中原为盗贼窟穴于此所以胆销其为豺虎之地而恨其不安本国犬羊之天也凡仕有官守者必早起起晚矣可堪从事乎仙者身轻步疾老而行迟矣那更觉为仙乎岂因览镜见衰而遂叹其终不能仙矣乎】
　　西阁夜
　　恍惚寒空暮逶迤白露昏山虚风落石楼静月侵门击柝可怜子无衣何处村时危闗百虑盗贼尔犹存【赵云旧本作寒山暮师民瞻本作寒空暮是葢下有山字也老子曰恍兮惚其中有物寒空暮上着恍惚字亦新矣逶迤字多矣如纡余逶迤也白帝上有屯戍则每夜有击柝之役列子杨朱篇载公孙朝谓子产曰若欲以辞説乱我之心不亦鄙而可怜哉隋江总南还寻草市宅诗云无人访语黙何处叙寒温易云一致而百虑】
　　瀼西寒望
　　水色含羣动朝光切太虚年侵频怅望兴逺一萧疎猿挂时相学鸥行烱自如瞿塘春欲至定下瀼西居【赵云朝音陟遥切言晨朝之光也陶潜云日入羣动息故对太虚天台赋云太虚寥廓也年侵字陆机豫章行云前路既巳多后涂随年侵末句公虽有是言而次年之春初犹在西阁其迁居则先在赤甲方移瀼西】
　　陪柏中丞观晏将士二首
　　极乐三军士谁知百战场无私齐绮馔久坐宻金章【赵云言其安乐而无战也梁何逊轻薄篇曰象牀沓绣被玉盘传绮食金章铜印也铜章墨绶县令之章饰而公今言则指将士之金带耳鲍明逺诗云开壤袭朱绂左右佩金章此乃言金带也】醉客霑鹦鹉佳人指鳯凰几时来翠节特地引红糚【赵云上两句是宴中之事杜田云鹦鹉杯名雕刻海蠡而为之像鹦鹉形昔人以之劝酒并为罚爵且又引南海异物志云鹦鹉螺状如覆杯形如鸟头向其腹视之似鹦鹉故以为名又引酉阳杂爼云梁宴魏使酒至鹦鹉杯徐君房饮不尽属魏肇师曰海蠡蜿蜒尾翅皆张非以为玩亦以为罚今日直不得辞田以为酒杯名是矣既引南海异物志之説则螺自名鹦鹉又却先自云雕刻海螺为之象鹦鹉形自相矛盾大率以其螺为贵其次刻像之耳而田不能断也佳人指鳯皇则筵上或画图或绣帐之上有之而佳人共指而言説也杜田云佳人指鳯皇疑是秦女防玉吹箫乗鳯皇飞去事不敢强释之又非是筵乃柏中丞宴将士使妓耳岂有防玉之事耶末句使红糚字尤可见矣梁简文帝从军行曰红糚来起迎】
　　右一
　　绣段装檐额金花帖鼓腰一夫先舞剑百戏后歌樵【赵云上句则乐工之饰下句则工所击之鼓歌樵则戏为防峡樵歌之音也公阁夜诗曰夷歌是处起渔樵是巳旧本作歌樵乃引李广传注刁斗曰以铜作鐎然考之韵书音焦温器也三足而有柄别无歌义今校定歌鐎是葢军中之乐】江树孤城逺云台使寂寥汉朝频选将应拜霍嫖姚【赵云谢朓诗云中辨江树云台使寂寥岂久无使命之来乎且引末句而以霍比中丞也】
　　右二
　　汉中王报韦侍御萧尊师亡
　　秋日萧韦逝淮王报峡中少年疑柱史多术怪仙公【赵云淮王则汉淮南王安其人贤以比汉中王也柱史以言韦侍御老聃为周柱下史而韦以少年为之故疑其不似聃也仙公以言萧尊师仙公疑有多术以延生而死故怪之也神仙传有葛仙公】不但时人惜只应吾道穷一哀侵疾病相识自儿童处处邻家笛飘飘客子蓬【赵云左传序云反袂拭面称吾道穷也邻家笛使向秀闻笛事秀思旧赋序于时日薄虞渊寒氷凄然邻人有吹笛者发声寥亮追想曩昔游防之好感音而叹作赋也客子蓬则公自自叹其飘零也】强吟懐旧赋巳作白头翁【赵云怀旧赋潘安仁所作以懐杨肇父子葢懐二人也公今所懐王萧二人可借用矣壶闗三老上书云白头翁教臣也】
　　南极
　　南极青山象西江白谷分古城疎落木荒戍宻寒云嵗月常见风飇虎或闻【赵云按晋天文志南极在井柳之中正是南方之星故公于夔州诗可用矣西江指蜀江葢楚人以蜀江为西江也】近身皆鸟道殊俗自人羣【赵云南中八志曰交趾郡治龙编县自兴古鸟道四百里葢以其险絶兽犹无蹊人所莫由特上有飞鸟之道耳而用鸟道字则沈约愍涂赋依云边以知国极鸟道以瞻家也庄子以驭人羣】睥睨登哀柝蝥弧照夕曛【睥睨城上小城也于此可以曕视言白帝城上有屯戍故也旧本矛弧善本作蝥弧是左传取蝥弧以登乃郑之旗名也方可对睥睨若作矛弧即是两物必不以对睥睨之一名矣言照夕曛则旗为照谢灵运诗夕岚气气隂】乱离多醉尉愁杀李将军【赵云公以李将军自比李广饮还至亭霸陵尉醉呵止广传中言霸陵尉醉则已可使醉尉字而杜田又引南史何敬容传谢郁作书戒之其説亦是但不细看广传耳】
　　揺落
　　揺落巫山暮寒江东北流烟尘多战鼔风浪少行舟【赵云此大厯二年诗是年九月吐蕃冦云川又冦邠州郭子仪屯于泾阳又桂州山獠反则为烟尘多战鼓矣孙子荆书烟尘俱起震天骇地】鹅费羲之墨貂余季子裘长怀报明主卧病复髙秋【赵云公以羲之自比羲之性爱鹅山隂道士养好鹅因求市之道士云为冩道徳经当举羣相赠耳羲之欣然写毕笼鹅而归然公不书于题于义为不切学者颇疑之岂适防见鹅而起句或有此事而公纪实耶抑叹其贫于鹅则必以字换之于衣则止余裘而巳耶战国防苏秦仕赵赵王资貂裘黄金使説秦书十上而説不行墨貂之裘今云貂余季子裘言贫如苏子矣】
　　季秋江村
　　乔木村墟古疎篱野蔓悬素琴将暇日【赵云言将琴往江村当暇日也】白首望霜天登爼黄柑重支牀锦石圆【支牀出史记防传】逺游虽寂寞难见此山川















　　九家集注杜诗巻三十一
　　钦定四库全书
　　九家集注杜诗巻三十二　宋　郭知达　编近体诗
　　季秋苏五弟缨江楼夜宴崔十三评事韦少府侄三首
　　峡险江惊急楼髙月回明一时今夕会万里故乡情星落黄姑渚秋辞白帝城老人因酒病坚坐看君倾【赵云黄姑渚天河之别名也】
　　右一
　　明月生长好浮云薄渐遮【宋玉九辩云何泛滥之浮云兮猋壅蔽此明月】悠悠照边塞【月赋外素质之悠悠】悄悄忆京华清动杯中物【鲍云陶渊明诗天运茍如此且进杯中物】髙随海上查【事见查上觅张骞注】不眠瞻白兔【刘孝绰月诗攒柯伴玉蟾植丛映金兔】百过落乌纱【乌纱防也　赵云月中有兔其传尚矣楚词天问曰夜光何德死则又育厥利维何而顾免在腹乌纱帽也杜佑通典防门载矣】
　　右二
　　对月那无酒登楼况有江听歌惊白鬓笑舞拓秋窗樽蚁添相续【子建七启盛以翠樽酌以雕觞浮蚁鼎沸酷烈馨香】沙鸥并一双尽怜君醉倒更觉片【一作我】心降【诗我心则降　赵云选有白髪生鬓公诗又云百年双白鬓张协武馆赋云春牖左开秋窗右豁樽蚁言酒之浮蚁也末句当以片心为正方有功矣】
　　右三
　　送孟十二仓曹赴东京选
　　君行别老亲此去苦家贫藻镜留连客江山憔悴人【杜补遗藻镜犹藻鉴也故子美上韦左相诗又有持衡留藻鉴之句晋太康四年制曰藻鉴铨衡又唐旧史许子儒长夀中为天官侍郎居选部不以藻镜为意　赵云题送赴东京选故用藻镜事既是赴选则须等候藻镜之所取非旬日之事故云留连客也江山憔悴人则客游所厯虽江山之胜亦为憔悴人】秋风楚竹冷夜雪巩梅春朝夕髙堂念应宜防服新【赵云秋风楚竹冷説孟仓曹所起发之地在防也夜雪巩梅春言孟仓曹所往之时逢雪于巩也巩县今西京属县西京则唐所谓东京也末句又申言其别　　思之也列女传曰老莱子孝养二亲行年七十婴儿自娱着五色采衣楚竹冷巩梅春谓之双纪格】
　　凭孟仓曹将书觅土娄旧庄
　　平居丧乱后不到洛阳岑为厯云山问无辞荆棘深北风黄叶下南浦白头吟【文君作白头吟　薛云楚词余交手兮东行送美人兮南浦】十载江湖客茫茫迟暮心【赵云前四句托孟仓曹往问荘居之荒葺何如后四句则公言其在防时与处所也黄叶下变用木叶下白头吟虽是文君以相如晚年置妾而有此作其后为乐府则言君臣朋友顾遇之不终而公今所用又止以其老年白头所吟咏耳楚词云伤美人之迟暮】
　　耳聋
　　生年鹖冠子【杜补遗后汉舆服志武冠加双鹖尾在左右谓之鹖冠五官虎贲羽林皆冠之鹖者勇雉也其鬭无巳一死乃止故赵武灵王为冠以表武士是诗所谓鹖冠子者楚人隠居深山中衣敝履穿以鹖为冠莫测其名因服成号著书言道家事冯谖尝师事之后显于赵鹖冠子惧其荐巳遂与之絶】叹世鹿皮翁【赵云前汉书艺文志有称鹖冠子一篇师古云以鹖鸟羽为冠也列仙传鹿皮翁者菑川人也少为府小吏工巧举手能成器械岑山上有神泉人不能至小吏白府君请木工斧斤三十人作转轮悬阁意思朴至数十日梯道四门成上其颠作茅舍留止其旁】眼复防时暗耳从前月聋猿鸣秋泪雀噪晩愁空黄落惊山树呼儿问朔风【赵云猿鸣秋泪雀噪晚愁空以耳聋之故而幸其不闻也末句但见山木叶黄落而不闻风声所以呼儿而问宋玉九辩云悲哉秋之为气也萧瑟兮草木黄落而变衰曹子建有朔风篇】
　　小园
　　由来巫峡水本是楚人家客病留因药春深满为花秋庭风落果瀼岸雨頽沙问俗营寒事将诗待物华【赵云此篇盖须水以为用之诗也楚城居高而下取江水最为艰得故以为咏矣客病留因药则药须水以洗濯故留水者因药也春深买为花则花须水以灌沃故买水者为花也后两句则纵言眼前之秋景矣末句又营人家备冬寒之俗事而不废吟咏也】
　　自瀼西荆扉且移居东屯茅屋四首
　　白盐危峤北赤甲古城东平地一川穏髙山四面同【赵云首两句以引下句耳平地一川盖在白盐山之北而赤甲城之东故也谢灵运诗序有云石门新营所住四面髙山】烟霜凄野日秔稻熟天风【赵云周王褒送葬诗云寒近边云黑尘昏野日黄公尝使云野日荒　白也周勃领北军诛诸吕是日天风大起而古诗枯桑知天风也】人事伤蓬转吾将守桂丛【刘安招引桂树丛兮山之幽赵云曹植杂诗曰转蓬离本根】
　　右一
　　东屯复瀼西一种住清溪来往皆茅屋淹留为稻畦市喧宜近利【西居近市易巽为近利市三倍】林僻此无蹊若访衰翁语须令賸客迷【赵云青溪非名也水色之青而巳谢荘诗曰青溪如委黛公于成都浣花诗亦曰靑溪可见矣马季长笛赋有云间介无蹊人迹罕到此无蹊此字则指东屯与瀼西也如曹子建云置酒此河阳之比须令賸客迷则承无蹊之下言賸客添迷也】
　　右二
　　道北冯都使髙斋见一川子能渠细石吾亦沼清泉枕带【一作席】还相似柴荆即有焉【赵云渠字沼字此以字之重字为轻字以体为用者也枕带还相似言枕山带水也一作枕席浅矣柴荆亦是两字盖言荆扉柴扉之义而字则谢灵运初去郡云促装反柴荆即有焉又言冯都使与巳俱有柴荆以居也】斫畬应费日解缆不知年【杜补遗楚俗烧榛种田曰畬先以刀芟治林木曰斫畬其刀以木为柄刃向曲谓之畬刀畬音式车反　赵云言方移居东屯为农夫之事而从事于斫畬则欲扁舟尽南下之意且辍止矣故解缆未知其防何时也斫畬两字是楚人语又农书云按荆楚多畬田先纵火熂炉候经雨下种歴三岁土脉竭不可复树艺但生草木复熂旁山刘禹锡适连州畬田行云何处好畬田团团漫山腹钻龟得雨卦上山烧卧木又云下种暖灰中乗阳坼牙蘖苍苍一雨后苕颖如云发白居易子规歌云畬田有粟何不啄烧榛种田也尔雅一岁曰菑二岁曰新三岁曰畬易曰不菑畬皆音余菑田凡三岁方可复种盖取畬之义也熂音饩燹火燎草也炉音庐火烧山界也】
　　右三
　　牢落西江外参差北戸间久游巴子宅卧病楚人山幽独移佳境【谢灵运幽独赖鸣琴顾恺之云渐入佳境】清深隔逺闗寒空见鸳鹭囘首忆朝班【赵云呉都赋云开北戸以向日齐南冥于幽都注言日南人开北户向日以就明则以南为幽都亦如中国之见北也公居于防乃楚地与荆渚吴越相近矣故得言西江外北戸间也公诗又云东望西江永南游北戸开矣隔逺闗则指言白帝城之闗末句公尝为左拾遗通籍而朝故见鸳鹭而忆朝班也】
　　右四
　　题柏大兄弟山居屋壁二首
　　叔父朱门贵【郭景纯朱门何足荣】郎君玉树髙【赵云谢道蕴云一门叔父则有阿大中郎魏宋以来贵人之子曰郎君叔侄则亦父子故可使郎君朱门字虽是常语祖出东方朔十洲记曰臣故韬迹而赴王庭藏养生而待朱门矣谢安尝戒约子侄因曰子弟亦何预人事而正欲使其佳荅曰譬如芝兰玉树欲使其生于庭阶耳】山居精典籍文雅涉风骚江汉终吾老云林得尔曹【赵云书序云秦灭三代典籍选冇云同祖风骚诗云美化行乎江汉之域又云滔滔江汉南国之纪公欲适荆楚而南故云终吾老也】哀弦绕白雪未与俗人操【杜补遗哀弦琴也记曰哀以立廉廉以立志君子听琴瑟之声则思志义之臣又枚乗七发龙门之桐高尺而无枝使班尔斫斩以为琴野茧之丝以为孤子之钩以为隠九寡之珥以为防师堂操张伯牙为之歌此亦天下之至悲也子能强起而听之乎注防音的钩珥皆宝也隠防皆琴上饰取孤子寡妇之寳而用之欲其声多悲哀九寡九度寡也琴録曰琴曲有幽兰白雪风入松乌夜啼俗人非知音者故未可与之操　赵云宋玉曰阳春白雪之曲唱弥髙而和弥寡于哀之中所弹者白雪非俗人所能也　薛云右按宋玉对楚襄王问曰客有歌郢中者其始下里巴人国中属而和者数千人其为阳春白雪国中属而和者数十人而巳又文选鲍照诗蜀琴抽白雪郢曲绕阳春】
　　右一
　　野屋流寒水山篱带薄云静应连虎穴喧巳去人羣笔架霑窗雨书籖映隙曛萧萧千里马个个五花文【赵云末句以骏马比柏之兄弟矣公尝曰五花散作云满身诗云萧萧马鸣个个指言五花文之个个非谓马一匹为一个也郭隗曰古之人君有以千金使涓人求千里马者又汉文帝时有献千里马者】
　　右二
　　暝
　　日下四山隂山庭岚气侵【谢灵运夕曛岚气侵】牛羊归径险【诗羊牛下来北征赋日晻晻其将暮覩牛羊之下来】鸟雀聚枝深正枕当星劒收书动玉琴半扉开烛影欲掩见清砧【星劒劒上有星文也玉琴以玉为琴□也　赵云星劒则劒上有七星之象也非是气冲牛斗之谓江淹去故乡赋抚玉琴兮何亲末句扉欲掩见清砧则欲更掩其半扉之时见巳家之清砧盖时秋矣】
　　茅堂检校收稻二首
　　香稻三秋末平田百顷间喜无多屋宇幸不碍云山御裌侵寒气【秋兴赋借莞蒻御裌衣】尝新破旅顔【礼天子以尝新】红鲜终日有玉粒未吾悭【赵云御袂侵寒气言虽御裌衣矣而寒气犹侵之则山居故也红鲜似言鱼也玉粒则春稻为米其白如玉矣亦不必泥苏秦米贵于玉事】
　　右一
　　稻米炊能白秋葵煮复新谁云滑易饱老借软俱匀种幸房州熟苗同伊阙春无劳映渠盌自有色如银【杜补遗魏文车渠椀赋车渠玉属也多纎理缛文生于西国其俗宝之惟二仪之普育何万物之殊形料珍怪之上美无兹椀之独清苞华文之光丽发符彩而扬荣理交错以连属似将离而复并又梁陆倕蠡杯铭曰用迈羽杯珍逾梁椀宝同蠡测形均朴满又广雅曰车渠石次玉也赵云滑字与滑流匙同养老借软俱匀与软炊香饭縁老翁同义房州熟伊阙春盖稻名也末句言不必用梁盌盛之此饭其色自如银矣】
　　右二
　　朝二首
　　清旭楚宫南霜空万岭含野人时独往云木晓相参俊鹘无声过饥乌下食贪病身终不动揺落任江潭【陆士衡戢翼江潭　赵云清旭清朝也江赋云视氛祲于清旭楚宫则楚王之宫也霜空言带霜之空也朝未甚有行人故野人时独往耳末句盖公欲南下而未能也易云寂然不动屈原既放于江潭或云苏东坡谓子美诗外尚有事在故其病身曾不揺荡而不随草木之揺落也】
　　右一
　　浦帆晨初发郊扉冷未开村疎黄叶坠野静白鸥来础润休全湿云晴欲半囘【淮南子云山云蒸柱础润江淹山云润柱础】巫山冬可怪昨夜有奔雷【浦帆帆音去声今官韵亦收矣师民曕本疑之乙其字为帆浦非是然防州诗而云浦帆何也盖题是朝诗句云浦帆晨初发郊扉冷未开两句通义言方此晨朝之际想江浦之中其帆起发而郊居之家以冷而未开其扉也顔延年赠王太常诗曰郊扉常昼闭础者柱下之磔石也础润休全湿休者罢也言础石之润经夜稍干而半湿矣云晴欲半囘言朝既晴霁其宿云半敛而囘去也奔雷公两使矣出三都赋】
　　右二
　　晚
　　杖藜寻晚巷炙背近墙暄【嵇康书野人冇快炙背而美芹子者欲献之至尊虽有区区之意亦巳疎矣公又尝有句云炙背可以见天子】人见幽居僻吾知拙养尊朝廷问府主耕稼学山村【赵云此句法难解盖言朝廷以务农重谷之事问府主故亦化而学山村耕稼也然此等句法学者不可效之也舜自耕稼陶渔以至为帝】归翼飞栖定寒灯亦闭门【曹子建归鸟赴乔林翩翩厉羽翼陆士衡愿假归鸿翼翻飞游江汜　赵云栖鸟以枝定为安故诗人毎用定字如公今云归翼飞栖定如白乐天风枝未定鸟难栖如李商隠栖鸟定寒枝然三定优劣必有能辨者原其所出则周庾信云鸟寒栖不定也】
　　夜二首
　　白夜月休灯花半委眠号山无定鹿落树有惊蝉暂忆江东鲙【张翰忆鲈鲙】兼怀雪下船【王子猷访戴安道】蛮歌犯星起重觉在天边【赵云当此白夜于月休隠其所见者之状与灯花半委落之际眠卧也重觉在天边言其逺也】
　　右一
　　城郭悲笳暮村墟过翼稀甲兵年数久赋敛夜深归暗树依岩落明河绕塞微斗斜人更望月细鹊休飞【乐府月明星稀乌鹊南飞　赵云赋敛夜深归言村落之民入市供官赋敛以夜深而后归也暗树依岩落言叶也传曰木落粪本亦遂以言叶矣天汉谓之明河故宋之问有明河篇也绕塞微则夜深矣故末句又有斗斜月细之语鹊休飞者休停其飞也月细而不甚明此鹊飞之所以休也】
　　右二
　　东屯月夜
　　抱疾漂萍老防边旧谷屯春农亲异俗岁月在衡门【赵云东屯所以得名者防边而屯戍之地也言抱疾病而如漂萍之老在屯积旧谷以防边之处也古诗云泛泛江汉萍漂荡水无根论语曰旧谷既没礼记王制民生其间者异俗然公所用乃如匡衡云成汤所以化异俗而怀方者葢公中原人而逺客于防故称之为异俗公于俳谐体诗又云异俗吁可恠　诗衡门之下】青女霜枫重【晓霜枫叶丹青女霜神名】黄牛峡水喧泥留鬪虎迹月挂客愁村乔木澄稀影轻云倚细根【赵云淮南子曰青女出以降霜盛之荆州记曰宜都西陵峡中有黄牛山江湍迂回涂经信宿犹望见之行者语曰朝发黄牛暮宿黄牛三日三暮黄牛如故后两句当秋木叶落故谓之稀影轻云倚细根则山中有云故倚乔木之细根也】数惊闻雀噪暂睡想猿蹲【赵云皆以月明之故也月照树白则雀惊而噪猿以有照不得久睡故暂而巳】日转东方白风来北斗昬天寒不成寐无夣有归魂【赵云上两句可谓竒矣】
　　东屯北崦
　　盗贼浮生困诛求异俗贫空村惟见鸟落日未【一作不】逢人【登楼赋白日忽其西匿鸟相鸣而举翼原野閴其无人征夫行而未息】步壑风吹面看松露滴身逺山回白首战地有黄尘【赵云人之所以为盗贼者以浮生之困也管子曰衣食足而知荣辱谚云盗贼起于贫穷观下句则所以招盗之因也公岂不知政哉庄子其生若浮其后鲍照诗浮生旅昭代战尘谓之黄尘者以其尘起之多茫茫然黄也曹子建云大风隠其四起扬黄尘之冥冥】
　　云
　　龙自【一作以】瞿唐防江依白帝深终年常起峡毎夜必通林収获辞霜渚分明在夕岑髙斋非一处秀气豁烦襟【赵云公自言其见云之处句谓初在霜渚中収获至辞出时乃见云在岑分明也髙斋非一处则人家皆有髙斋可以登览谢晖有郡内髙斋闲坐荅吕法曹诗】
　　月【赵云四更所见之月而有开镜之句则乃月满之状必十五夜也岂九月之望夜乎于一更二更三更为云遮也尘匣之镜至四更在楼上忽见之所以有作既在防州羣山之中故谓之山吐月】
　　四更山吐月残夜水明楼【赵云此篇首两句古今絶唱东坡先生深晓吐字之义故取下句为五韵以赋五诗自一更至五更皆曰山吐月又有句云明月翳复吐月言吐字出费昶省中夜闻捣衣诗云阊阖下重闗丹墀吐明月葢吐露其光之谓残夜水明楼言夜将尽矣登楼看月其明照于水而水光照楼句法如此不亦竒乎】尘匣元开镜风帘自上钩【古诗纎纎似玉钩娟娟若娥眉谢晖风帘入双燕赵云上句説月古诗有云破镜飞上天又梁简文帝云形同七子镜则镜以比月矣尘匣字则取镜以言之鲍明逺拟古诗有云明镜尘匣中寳琴生网丝也若全句之势则又庾信镜诗云玉匣聊开镜轻灰暂拭尘也信直用之于镜而公则以比月为工矣谓之元开则惊喜之词也下一元字可以见一更二更三更虽有月而云遮之也下句言楼上之帘已自挂起则可以分明看月也陈萧诠诗珠帘半上瑚钩也】应疑鹤髪蟾亦恋貂裘【赵云上句则公自言其老下句言其贫鹤髪老者之状庾信竹杖赋云余老矣鹤髪鸡皮貂裘使苏季子黒貂裘也】斟酌姮娥寡天寒耐九秋【见九秋惊雁序注　杜补遗后汉天文志注张昭载灵宪之言曰月隂精之宗有慿焉者羿请不死之药于西王母其妻姮娥窃之以奔月是名蟾蠩又阮嗣宗咏怀诗悦怿若九春李善注云春秋元命苞曰阳气成于三故一时三月阳气终于九故三月一时凡九十日宋曰四时皆象此不独春也九秋以九十日言之赵云斟酌者想料之也鲍明逺和王丞诗斟酌髙代贤玉台后集载董思恭王昭君诗斟酌红顔尽何劳镜里防公于舟中出江陵云经过忆郑驿斟酌旅情孤皆为想料之义以九秋言之则秋之三个月将尽矣所以知其为九月之望夜尤明李商隠云姮娥却悔偷灵药碧海苍天夜夜心亦有诮姮娥寡之意】
　　独坐二首
　　竟日雨冥冥【楚词云容容兮雨冥冥】双崖洗更清水花寒落岸山鸟暮过庭暖老须燕玉【唐寜玉有暖玉鞍又有暖玉杯以为饮器不暖而自热】充饥忆楚萍【家语昭昭王渡江有一物大如斗圆而赤取之以问孔子曰此萍实也吾昔过陈闻童謡曰楚王渡江得萍实大如斗赤如日剖而食之甜如蜜】胡笳在楼上哀怨不堪听【赵云燕玉以言妇人也古诗云燕赵多佳人美者顔如玉故摘燕玉两字以对楚萍待燕玉之人而暖则孟子所谓七十非人不暖是也观题云独坐则又可见矣旧注引暖玉事于燕玉字何所据乎又暖老之义安在也末句葢言白帝城楼上有鸣笳矣其声哀怨所以不堪听也旧注至引刘琨事为冗】
　　右一
　　白狗斜临北黄牛更在东【杜补遗水经注秭归白狗峡蜀江中流两面如削絶壁之际隠出白石如狗形状具足故以名焉又黄牛山在县四四十五星周回五十里髙三十一里盛之荆州记曰黄牛山有重岭叠起其最大髙崖间有石色如人负刀牵牛人黒牛黄其状分明此崖加之江湍迂回行经信宿犹望见行者歌曰朝发黄牛暮宿黄牛一朝一暮黄牛如故今黄牛峡山下有庙曰洺川王土人云黄牛神也仇池翁有碑载欧阳文忠公事云】峡云常照夜江日防兼风晒药安垂老应门试小童【薛云庄子原宪杖藜而应门晋夏统诣洛市药会三月上已统时在船中曝所市药诸贵人车乗来者如云统并不顾蜀志李宻陈情表云内无应门五尺之童防防孑立形影相吊】亦知行不逮苦恨耳多聋【赵云白狗黄牛皆峡名临北在东则公以所居言之江日防兼风师民瞻本作江月是葢上句言夜也末句行不逮葢独坐则不复有行矣】
　　右二
　　雨四首
　　微雨不滑道断云疎复行紫崖奔处黒白鸟去边明秋日新霑影寒江旧落声柴扉临野碓半湿捣香秔【赵云紫崖奔处黒白鸟去边明不劳雕刻而雨意自见隂铿诗有云水随云度黒山带日归红今公诗可与之敌也秋日新霑影则以雨之故其日影朦胧为霑洒矣谓之野碓则无庇覆故捣秔至于带微雨之半湿也】
　　右一
　　江雨旧无时天晴忽散丝暮秋霑物冷今日过云迟上马回休出看鸥坐不辞髙轩当灔滪润色静书帷【赵云晋张协杂诗云宻雨如散丝】
　　右二
　　物色岁将晏天隅人未归朔风鸣淅淅【谢晖淅淅就衰林谢惠连淅淅振条风李陵与苏武诗云风波一失所各在天一隅】寒雨下霏霏多病久加饭衰容新授衣时危觉凋防故旧短书稀【赵云诗雨雪霏霏古诗云上言加餐饭诗九月授衣】
　　右三
　　楚雨石苔滋京华消息迟山寒青兕呌江晩白鸥饥神女花钿落【宋玉有神女赋按唐志命妇之服饰以寳钿金花也】蛟【一作鲛】人织杼悲【吴都赋泉客潜织而巻绡注泉客鲛人也织轻绡于泉室出以卖之】繁忧不自整终日洒如丝【赵云宋玉招魂曰君王亲发兮惮青兕何逊云可怜双白鸥朝夕水上游神女庙在巫山蛟人则江中所有巫山中花即神女之所以为钿者被雨而落故云江赋鲛人构馆于悬流此皆巫楚之事也沈约诗非烟复非云如丝复如雾中摘两字也】
　　右四
　　戏寄崔评事表侄苏五表弟韦大少府诸侄
　　隠豹深愁雨潜龙故起云【谢晖诗虽无豹姿终隠南山雾杜补遗云刘向列女传陶荅妻谓其夫曰妾闻南山有豹雾雨七日不下食者何也欲以泽其毛衣而成其文章故藏以除害也易曰潜龙勿用又曰云从龙因言云雨故以豹与龙形容之尔】泥多仍径曲心醉阻贤羣【赵云列子曰见巫季咸而心醉曲径而倒用径曲羣贤而倒用贤羣义自足也】忍待江山丽还披鲍谢文髙楼忆疎豁秋兴坐氛氲【赵云江山丽则春景也公尝曰迟日江山丽今言忍待则忍以待之也所以伤雨之故矣鲍谢文鲍则鲍照谢则谢灵运岂以比诸公乎坐氛氲言坐秋气之中也】
　　有感五首【赵云诗意当是广徳元年史朝义正月巳灭之后吐蕃十月未防京师之前句有言胡灭则指史朝义也新交战则指吐蕃也覔张骞则指奉使吐蕃者余虵豕则指河北叛将也虎狼盗贼则以指袁晁也不臣朝又以指河北叛将也亲贤则指雍王适与郭子仪也将自疑则指仆固懐恩也】
　　将帅防恩泽兵戈有岁年至今劳圣主何以报皇天白骨新交战云台旧拓边【赵云言新战之兵方横白骨将帅必有意于拓边而功未立其在云台画像议功者则是旧拓边之功也】乗槎断消息无处覔张骞【赵云此言遣使和吐蕃未还所以用张骞乗槎为喻本是本是前汉末事而公多用作张骞使西域寻河源所乗之槎岂承用之熟耶见张华博物志　新添案骞本传骞以郎应募使月氏为匈奴单于所留十余岁得还骞所至者大宛大月氏大夏康居而所传阃其旁大国五六具为天子言其地形所有并无乗槎至天河之説博物志又不言张骞而宗懔乃傅防直以为张骞杜公因承用荆楚岁时记所引而赵次公所以屡疑之也】
　　右一
　　幽蓟余虵豕【为史思明未平也】乾坤尚虎狼【盗贼充斥也　赵云左传曰吴为封豕长荐食上国史朝义虽灭而有未臣服服者余虵豕指河北叛将尚虎狼则盗贼犹自充斥也按编年通载于前岁寳应元年载台州贼袁晁乗乱据浙东】诸侯春不贡【藩镇擅命基兆于此】使者日相望【董仲舒传汉家使者冠葢相望】愼勿吞青海【见君不见青海头注】无劳问越裳【见越裳翡翠无消息注　赵云慎勿吞青海戒以无有事于西羌无劳问越裳戒以无有事于东夷】大君先息战归马华山阳【易曰大君有命书武成归马于华山之阳】
　　右二
　　洛下舟车入天中贡赋均【周礼天官惟王建国注周公营邑于土中使居洛邑治天下谓之地中天地之所合也四时之所交也风雨之所防也隂阳之所和也然则百物阜安乃建王国焉　赵云应是史朝义既灭道路亦不阻絶矣故舟车入而贡赋均此指言长安特用洛阳为天地之中为譬也言此以责河朔诸将有不贡者庄子云舟车之所至】日闻红粟腐【太仓之粟红腐而不可食】寒待翠华春【翠华天子车葢】莫取金汤固【贾谊金城汤池万世帝王之业王元长防金汤非粟不守】长令宇宙新不过行俭徳盗贼本王臣【赵云日闻红粟腐则言其储蓄之多寒待翠华春翠华之春和气所及也上林赋曰建翠华之旗葢天子之旗也莫取金汤固长令宇宙新又以戒之庄子疏云掲天地以趋新负山岳而舍故宇宙新则一洗乾坤而其命维新矣盗贼则又指袁晁者矣书慎乃俭徳诗率土之濵莫非王臣】
　　右三
　　丹桂风霜急青梧日夜凋由来强干地【两都赋强干弱枝隆上都而观万国】未有不臣朝【赵云首两句葢以为譬也丹桂耐风霜之物楚辞云丽桂树之冬荣是已青梧易凋之物楚辞又云白露下众草兮奄凋此梧楸是巳彼丹桂而值风霜之急所以青梧日夜凋落落矣引下句若干之强壮则枝无胜干之理犹主强则臣自归服而朝也强干地则指言长安之尊重也未有不臣朝则如上句诸侯春不贡事今反言以期之也】受钺亲贤往【分茅列土亲贤并建亲贤同姓也时代宗为元帅】卑宫制诏遥【禹卑宫室汉以所降敕命为制诏赵云去歳寳应元年代宗既即位五月以雍王为天下兵马元帅郭子仪副之此亲与贤之往也旧注云时代宗为帅却是肃宗时矣】终依古封建【封爵建国汉光武纪太常矣议曰古者封建诸侯以藩屏京师】岂独听箫韶【书箫韶九成　赵云葢劝朝廷非特任元帅副帅而巳终以封建之制待夫亲贤而为天子者岂独听箫韶之乐宴乐而巳意者代宗犹奏霓裳羽衣之曲乎】
　　右四
　　胡灭人还乱兵残将自疑【此诗言安史既平而仆固懐恩反侧也】登坛名絶假【髙祖曰大丈夫定诸侯即为真王耳何以假为】报主【一作执玉】尔何迟领郡輙无色之官皆有词愿闻哀痛诏【见忽闻哀痛诏注】垂拱问疮痍【时缙绅皆重内官而不乐外任故子美有无色有词之讥也　赵云安禄山营州桞城胡史思明寕夷州突厥种皆胡也癸夘广德元年正月史朝义自缢死自天寳十四载至是凡九年而安史灭矣脟自疑则如仆固懐恩以疑而叛李光弼以疑而沮者矣登坛字髙祖以韩信为大将登坛而拜之非特假节而巳旧注自是假王直王何干登坛时事耶诸将防宠如此故责以下句之报主矣末句又以望主上之防民也汉武帝末年屡发哀痛之诏疮痍汉书季布传疮痍未瘳】
　　右五
　　夜
　　絶岸风威动寒房烛影防岭猿霜外宿江鸟夜深飞独坐亲雄劒【鲍明逺云擢雄劒而长叹烈士传曰眉间尺者楚人镆鎁之子楚王夫人尝于夏纳凉而抱铁柱心有所感遂懐孕后产一铁楚人命镆鎁铸为防劒一雌一雄镆鎁乃留雄而以雌进王劒在匣中常有悲鸣王问羣臣对曰劒有雌雄鸣者雌忆其雄也王大怒即収镆鎁杀之眉间尺乃为父杀楚王】哀歌叹短衣【淮南子曰齐桓公郊迎客夜开门戚饭牛车下击牛角而为商歌曰南山粲白石烂短褐禅衣适止骭生不逢尧与舜禅终日饲牛至夜半长夜漫漫何时旦桓公闻之曰异哉歌者非常人也命后车载之短衣字暗用庄子短后之衣也】烟尘绕阊阖【赵云阊阖者天门也指言帝都】白首壮心违
　　逺游
　　江阔浮髙栋云长出断山尘沙连越嶲【按唐地理志劒南道葢古梁州之域蜀郡广汉犍为越嶲益州防牱巴郡之地总为蜀土】风雨暗荆蛮雁矫衔芦内【淮南子曰雁从风而飞以爱气力衔芦而翔以避矰缴张华赋又矫翼而増遂徒衔芦以避缴终为戮于此世】猿啼失木间【见六巻哀哀失木狖】裘苏季子歴国未知还【赵云尘沙连越嶲则吐蕃之兵未息也风雨暗荆蛮则言当日在楚之景诗蠢尔蛮荆则荆州是也淮南子猿狖狖颠蹶而失木末句以苏秦自比苏秦往秦书十上而説不行貂裘色也歴国乃苏秦实事其字则仲尼歴聘诸国也】
　　从驿次草堂复至东屯茅屋二首
　　峡内归田客江边借马骑非寻戴安道似向习家池【赵云张平子作归田赋其畧曰超尘埃以遐游与世事乎长辞又曰茍纵心于物外安知荣辱之所如葢以归在田间为乐之意也旧注引恨赋敬通见抵罢归田里却是得罪矣承骑马之下故言非寻戴安道葢访戴则乘舟而巳似向习家池则以言骑马似之事出襄阳记曰岘山南习郁大鱼池山简每醉于此曰此我高阳池也】地险风烟僻【江淹风烟有鸟路】天寒橘柚垂【庄子云柤梨橘柚蜀都赋户有橘柚之园公又有云荒庭垂橘柚】筑场防敛积【豳诗九月筑场圃】一学楚人为【家语楚防王曰楚王失弓楚人得之甫时寓防也】
　　右一
　　短景难髙卧【秋兴赋何防阳之短晷陶渊明云夏月虚闲髙卧北窗之下此反而用之言短景不如夏月可以髙卧非用髙卧南阳髙卧东山之出处】衰年强此身山家蒸栗暖野饭射麋新世路知交薄门庭畏客频牧童斯在眼田父实为邻【赵云强音去声蒸栗射麋皆是实事而蒸栗字则王逸玉部论黄如蒸栗左传射左麋丽龟世路门庭两句通义惟其徒为面交而不心　所以畏客来之多徒为纷纷也谢灵运诗薜萝若在眼传云与天为邻】
　　右二
　　暂往白帝复还东屯
　　复作归田去犹残获稻功筑场怜穴蚁拾穗许村童落杵光辉白除芒子粒红【赵云言自白帝归田也诗云十月获稻林类拾穗行歌其意则诗云遗秉滞穗伊寡妇之利也怜穴蚁则见公之不残许村童则见公之不吝】加餐可扶老仓庾慰飘蓬【古诗云上言加餐饭扶老者扶吾身之老也旧注引扶老携防非商君书曰夫飞蓬遇飘风而行千里乘风之势也曺子建又云风飘蓬飞载离寒暑】
　　晨雨
　　小雨晨光内初来叶上闻雾交才洒地风逆旋随云暂起柴荆色轻霑鸟兽羣【语鸟兽不可与同羣】麝香山一半【师云麝香山属防州奉节县界】亭午未全分【天台赋羲和亭午　赵云雨色不久柴荆之中暂起见之而巳此其为防雨也按防州图经麋香山州东南一百二十五里山出麝香故以名之公于入宅诗曰水生鱼复浦云暖麝香山今则雨气昏之其一半明而一半未分也梁元帝纂要曰日在午曰亭午也】
　　天池
　　天池马不到【天池山上之池】岚壁鸟才通百顷青云杪曾波白石中【楚词眇视目曽波诗白石磷磷】郁纡腾秀气萧瑟浸寒空直对巫山峡【一作出】兼疑夏禹功【赵云道险絶故马不到而鸟才通也巫山峡三字方对夏禹功旧夲峡作出字非】鱼龙开辟有菱芡古今同【赵云此言其所有之最逺呉主尝见吕岱説歩隲言北欲以沙囊塞江毎读其表輙独失笑江自开辟以来寕可以囊塞之乎故公诗句尝曰岸防开辟水又因孔稚圭诗云草杂今古色岩留冬夏霜故公诗句尝曰木杂今古树而今又生出开辟有者鱼龙古今同者菱芡也】闻道奔雷黒初防浴日红【日出于晹谷浴于咸池】飘零神女雨【高唐赋】断续楚王风【宋玉风赋云　赵云神女雨楚王风皆是楚地当体事则池上有此景也】欲问支机石【见二十九巻查上似张骞】如临献寳宫【赵云上句则比之为天河荆楚嵗时记曰张骞防河源得一石示东方朔朔曰此是天上织女支机石下句则指之为龙宫沈佺期诗曰河宗来献寳而公诗尝曰自从献寳朝河宗今葢言献寳之宫阙也】九秋惊雁序万里狎渔翁更是无人处诛茅任薄躬【赵云上两句公自言其身以引末句虽无人之处可以卜居其诛鉏草茅之劳任责于防薄之躬也】
　　反照
　　反照开巫峡塞空半有无已低鱼复暗【鱼复县名】不尽白盐孤【白盐山名】荻岸如秋水松门似画图牛羊识童仆既夕应传呼【松门地名赵云按梁元帝纂要曰日落西光反照于东谓之反景开巫峡则巫峡在东故也开则开豁之义荻岸如秋水岂荻花宻布如秋水之翻波乎诗日之夕矣牛羊下来】
　　向夕
　　畎亩孤城外江村乱水中深山催短景乔木易髙风鹤下云汀近鸡栖草屋同琴书防明烛长夜始堪终【赵云畎遂沟洫田水之名也畎亩则畎之亩也　新添西京杂记始元元年黄鹤下太液池上为歌曰黄鹤飞兮下建章云云潘岳寡妇赋雀羣飞而赴楹兮鸡登栖而敛翼诗鸡栖于埘】
　　晓望
　　白帝更声尽阳台晓色分髙峰寒上日叠岭宿霾云【师云一作高峯初上日叠岭未収云】地坼江防隠天清木叶闻荆扉对麋鹿应共尔为羣【赵云白帝者白帝城也阳台则宋玉所谓阳台之下是已地坼言江阔也故江防隠于其中耳阳台在下流之左邉防则出峡所用题云晓望则皆逺望之想其如此也沈休文宿东园诗荆扉新且故史云貔虎为羣也】
　　覃山人隠居
　　南极老人自有星【见三十三巻甘作老人星注】北山移文谁刻铭【赵云去人星一名南极在井栁之中乃南方之星今言覃山人本隠此地地葢自是南极之老人星矣而乃舍所隠以去为可罪也乃用北山移文事讥之齐书孔稚圭字徳璋周彦伦隠钟山后应诏而出徳璋作北山移文其文云驰烟驿路勒铭山庭南极老人贴以有星天文志每云有星大如某物北山移文贴以勒铭张载劔阁铭尾曰勒铭山阿】征君已去独松菊【陶潜为征君也归去来云松菊犹存此言征君指覃山人汉韩康桓帝备纁之礼以安车聘之康不得已许诺辞安车自乗柴车先发至亭亭长以韩征君当道方脩道桥见康乗柴车幅巾以为田叟也使夺其牛康即释驾与之有顷使者至夺牛翁乃征君也】哀壑无光留户庭【殷仲文诗哀壑叩虚牝赵云明言覃山人也汉魏以来起隐士名之曰征君独松菊则松菊徒在而人不在也哀壑无光乃北山移文所谓诱我松竹欺我云壑之意】予见乱离不得已子知出处必须经【赵云以已防讽之也言我所以不仕而流落于外正乱离之故耳而覃山人者何事而出哉故又以能经出处讥之】高车驷马带倾覆【扬雄解嘲云客徒欲朱丹吾毂不知一跌赤吾之族于定国云少高大闾门令容驷马高葢车】怅望秋天虚翠屏【天台赋抟壁立之翠屏　赵云句则戒之深矣恨之切矣北山移文曰涧户摧絶无与归石径荒凉徒延伫所谓怅望秋水虚翠屏也】
　　柏学士茅屋
　　碧山学士焚银鱼【北山移文云焚芰制而裂荷衣】白马却走身岩居【赵云柏君既为学士矣乃焚银鱼而居于茅屋之下读书末句又方言及富贵岂唐有别科目而柏君将应之邪次公尝观国史补云缙绅虽位极人臣不由进士者终不为美又观卢氏琑杂记云杜升自拾遗赐绯却应举及第又拜拾遗时号着绯进士则柏学士者焚银鱼而别读书其所图类此矣焚银鱼三字又仿所谓酌醴焚枯鱼史有岩居穴处之士】古人已用三冬足【东方朔三冬文史足用】年少今开万巻余【赵云南史齐陆少家有父证书万巻余张率尽读其书北史魏穆士儒其子容少好学求天下书逢即冩録所得万巻余也公于仄声用破字故诗云读书破万巻则愿乗长风破万里浪之破今于平声当用开字则如庾子嵩读荘子开巻一尺便止曰正与人意合】晴云满户团倾葢【邹阳倾葢如故倾葢若浮云】秋水浮阶溜决渠【张景阳阶下伏泉通阶上水衣生陆士衡丰注溢脩霤黄潦侵阶除云隂结不解通衢化为渠　赵云用倾葢字因以见与柏君初相见也家语曰孔子之郯遭程先生于途倾葢而语终日尽欢秋水浮阶溜决渠则正道其事史记荷挿如云决渠如雨】富贵必从勤苦得男儿须读五车书【荘子天下篇云施多方其书五车】
　　大歴二年九月三十日
　　为客无时了悲秋向夕终瘴余防子国【鱼复古防子国】霜薄楚王宫【兰台宫】草敌虚岚翠花禁冷叶红年年小揺落不与故园同【赵云陆机云吾将老而为客题是九月三十日则秋之可悲者向今夕而终尽也防州古防子国按寰宇记巫山县有楚宫云襄王所逰也草敌虚岚翠言草色之翠与岚光相敌也花禁冷叶红言花之红与叶俱耐冷也如敌字禁字可谓竒矣末句葢言楚地暖虽秋秋而草木不甚衰特小小揺落耳此其所以异故园也】
　　十月一日
　　有瘴非全歇为冬不亦难【左传晋侯谓里克曰为子君者不亦难乎】夜郎溪日暖【夜郎西南夷也犍为有夜郎溪】白帝峡风寒蒸裹如千室【峡俗以蒸裹为节物】燋糟【一作糖】幸一柈【薛云右按元防之诗杂莼多剖鳝和黍半蒸菰此与蒸裹无异柈与盘同又抱朴子曰土柈瓦胾无救朝饥】兹辰南国重旧俗自相欢【赵云时已十月矣而瘴尚未全歇所以谓冬之难蒸□燋糖皆防州十月一日之亊如此也论语千室之邑一柈按字书乃俗盘字之真者也夔人以十月旦为初冬节以饮食相馈遗云】
　　戏作俳谐体遣闷二首【枚臯自言为赋乃俳见亲如倡东方朔应谐以倡依隠玩世】
　　异俗吁可怪斯人难并居【礼记广谷大川异制民生其间异俗】家家养乌鬼顿顿食黄鱼【杜云元稹诗曰病赛乌称鬼巫占瓦代注南人染病竞赛乌鬼楚巫列肆悉卖瓦卜梦符之説是　赵云诗盖非美之者鲁灵光赋吁其可畏乌鬼颇有众説旧注云峡俗养乌头鬼祭之以人则养又当读为供养之养沈存中云峡人谓鸬鷀为乌鬼薛梦符云楚人信巫以乌为鬼耳杜诗可引元稹诗其説是葢此在元稹长庆小集所谓注则稹自注也稹与杜公同是唐人闻见如此岂不足证邪或云乌蛮之鬼】旧识难为态新知巳暗疎【左传襄二十九年季札聘于郑见子产如旧识旧唐书隰城尉房龄谒世民于军门世民一见如旧识】治生且耕凿只有不闗渠【赵云态字即一贵一贱乃见交态之态也难与之为态则其人之薄矣楚词曰乐莫乐于新相知而至于已暗疎则其人之薄又可知故有末句之激愤也荘子云凿井而饮耕田而食自给不复与复与薄俗相闗也】
　　右一
　　西歴青羌坂南留白帝城于菟侵客恨【楚人谓虎为于菟】粔籹作人情【薛补遗曰按宋玉招防云粔籹蜜饵有餭些注粔籹以蜜和米煎作之粔音竒举切籹音女】瓦卜传神语【巫俗击瓦观其文理分折以定吉凶谓之瓦卜】畬田费火耕【一作声史记火耕水耨】是非何处定高枕笑浮生【顷嵗自秦涉陇从同谷县出逰蜀留滞于巫山　赵云元稹诗两句一句是公前篇巫鬼一事一句是今篇瓦卜之事岂因巫俗如此而句出于杜公乎畬烧田也旧本作费火声师民瞻取一作火耕是末句言风俗处处不同孰是孰非乌有定乎但付之一睡而于此自笑其流徙之多也吕后纪郦寄説吕禄曰足下髙枕而王千里此万世之利也】
　　右二
　　刈稻了咏怀
　　稻获空云水川平对石门【南都赋缘以劒阁阻以石门】寒风疎草木旭日散鸡豚【诗旭日始旦孟子鸡豚狗彘】野哭初闻战樵歌稍出村无家问消息作客信乾坤【赵云按寰宇记归州巴东县有石门山则亦去之逺矣岂眼前所见之石门者邪旧注石门在汉中之西褒中之北岂干防州事哉】
　　瞿塘两崖
　　三峡传何处双崖壮此门入天犹石色穿水忽云根猱玃须髯古蛟龙窟宅尊【江赋瑰竒之所窟宅】羲和冬【一作骖】驭近【天台赋羲和亭午】愁畏日车翻【赵云言三峡之中何处有双崖之壮乎乃壮于此门也非直谓瞿唐便是三峡之处矣两面壁立而髙挿天故云入天犹石色云根亦以言石传云五岳之云触石而出故石谓之云根张孟阳诗曰云根临八极雨足散四溟是也其后唐人多使云根字以名石公诗又曰井邑聚云根也王维传维善为石色淮南子注云日乗车驾以六龙羲和为之驭故末句云羲和冬驭近愁畏日车翻以山之髙故曰去之近然冬日景短故畏其车翻去日车翻字李尤歌曰安得猛士翻日车尤之言翻则翻之使回今公言翻则日翻而去也旧本一作骖驭近非】
　　栁司马至【此诗言中原用兵民未安定也】
　　有使归三峡相过问两京【两京雍洛】圅闗犹出将渭水更屯兵设备邯郸道【汉文帝谓慎夫人曰此北走邯郸道】和亲逻逤【一作些】城【薛云右按逻逤作逻娑薛仁贵为逻娑道行军总管　杜补遗云逻些吐蕃都城名也唐旧史吐蕃本南凉秃发之后语讹谓之吐蕃其国都城号为逻些新唐史云吐蕃賛普居跋布川或逻娑川】幽燕唯鸟去商洛少人行【赵云圅闗出将渭水屯兵和亲与商洛少人皆因吐蕃而然矣其云设备邯郸道则在赵州又云幽燕唯鸟去则北地犹不通岂以安史虽灭而藩镇相继跋扈耶】衰谢身何补萧条病转婴【刘公干余婴沈痼疾】霜天到宫阙恋主寸心明
　　孟冬
　　殊俗还多事方冬变所为破柑霜落爪尝稻雪飜匙巫岫寒都薄乌蛮瘴逺随【乌蛮一作黔溪】终然减滩濑暂喜息蛟螭【南都赋惮防龙兮怖蛟螭赵云在中原时固应接多事矣虽在殊俗却还多事也方冬变所为则破柑尝稻方是变所为矣寒薄则楚地暖故也故老言施州无瘴黔州有瘴黔州在防之南则其瘴殆及防矣】
　　闷
　　瘴疠浮三蜀风云暗百蛮巻帘唯白水隠几亦青山猿捷长难见【蜀都赋猿狖腾希而竞捷】鸥轻故不还无钱从滞客有镜巧催顔【赵云防州诗而言三蜀之下百蛮之北广言之也西清诗话曰人之好恶固自不同子美在蜀作闷诗乃云卷帘唯白水隠几亦青山若使余居此应从王逸少语吾当卒以乐死岂复更有闷耶次公以此乃騃男女之语方流落蛮商寂寞之中虽白水青山日日对之亦岂不闷耶】
　　雷
　　巫峡中宵动沧江十月雷【陆士衡迅雷中宵激惊电光夜舒】龙虵不成蛰【易龙虵之蛰以存身】天地划争回却碾空山过深蟠絶壁来何须妬云雨霹雳楚王台【赵云十月雷非其时矣故惊起龙虵之蛰而变易天地之常也雷之不时若妬神女之为云雨而霹雳以震之也】
　　冬至
　　年年至日长为客忽忽穷愁泥杀人江上形容吾独老【屈原放于江潭形容枯槁】天涯风俗自相亲杖藜雪后临丹壑鸣玉朝来散紫宸【西征赋飞翠緌拖鸣玉以出入禁门者众矣】心折此时无一寸【别赋使人意夺神骇心折骨惊】路迷何处是三秦【赵云紫宸殿名在东内大明宫心方寸之地故曰寸心今句言一寸可谓巧矣】
　　小至
　　天时人事日相催冬至阳生春又来【孝经援神契曰冬至阳气萌】刺绣五添弱线吹葭六琯动浮灰【师云刺绣之工以添线准日晷之长短耳续汉书以葭莩灰实律之端之气至则灰飞而琯通六琯六律也　师云物理志以十二律气先于平地作三重室为三重壁扬子所谓九闭之中也以河内葭灰实其端气至吹灰也】岸容待腊将舒栁山意冲寒欲放梅云物不殊乡国异【左传分至启闭必书云物】教儿且覆掌中杯【赵云史记曰刺绣文不如倚市门世説载过江诸人暇日出新亭饮宴周侯中坐而叹曰风景不殊举目冇江河之异掌中杯则饮者之掌中也岂以感伤乡国异之故虽父子之间亦教令且尽饮酒也鲍明逺三日诗云临流竞覆杯又秋夜诗云愿君剪众念且共覆前觞】
　　舍弟观赴蓝田取妻子到江陵喜寄三首
　　汝迎妻子达荆州消息真传解我忧鸿雁影来连峡内【古诗弟兄鸿雁序】鹡鸰飞急到沙头【诗鹡鸰在原载飞载鸣】烧闗险路今虚逺【杜正谬烧闗当作峣闗音尧在峡右汉书言秦兵拒峣闗注在上洛北蓝田南武闗之西】禹凿寒江正穏流【江赋云巴东之峡夏禹疏凿】朱绂即当随防鹢青春不假报黄牛【赵云险路今虚逺言观所巳经之地故今虚逺矣公为尚书工部员外郎赐绯鱼袋故屡言朱绂防鹢舟也淮南子曰龙舟鹢首髙诱注曰鹢大鸟也画其象着船首黄牛者峡名在宜都西陵峡中青春不假报黄牛言不须预报之青春之时船定行而经过也】
　　右一
　　马度【一作痩】秦山雪正深北来肌骨苦寒侵他乡就我生春色故国移居见客心欢剧提携如意舞【一云王戎好作如意舞】喜多行作白头吟巡檐索共梅花笑冷蘂疎枝半不禁【赵云弟观移居来楚乃所以就公一处也春色生之时盖公自峡往荆卜以春时矣故国人情之所不忍离也以不得已而来兄弟相聚则客心可见矣白头吟虽是文君有此作其后为乐府则言君臣朋友之不终今公所用但以老而吟咏耳】
　　右二
　　庾信罗含俱有宅春来秋去作谁家【杜补遗庾信宅即宋玉故宅见送李功曹之荆州诗注余知古渚宫故事罗含字君章为桓温别驾于江陵城西三里小洲上立茅屋而居后安成王在镇以其宅借録事刘朗之见一丈夫衣冠甚伟朗之惊问忽然失之朗之后以罪见黜人谓君章有神也】短墙若在从残草乔木如存可假花卜筑应同蒋诩径【三辅决録蒋诩舎中竹下惟开三径羊仲求仲从与之游】为园须似邵平比年病酒开涓滴弟劝兄酧何怨嗟【赵云庾信哀江南赋云诛茅宋玉之宅乔木犹存可假花则宅既古矣所余乔木可种柔蔓之花假于其上盖如金沙茶防之属乎萧何传邵平故秦东陵侯秦破为布衣种长安城东美世俗谓之东陵比年病酒开涓滴则前此江楼夜晏云老人因酒病坚坐看君倾至此方欲开酒矣】
　　右三
　　夔州歌十絶句
　　中巴之东巴东山江水开辟流其间白帝髙为三峡镇【三峡瞿唐巫山黄牛】夔州险过百牢闗【杜补遗图经云百牢闗孔明所建故基在今兴元西县两壁山相对六十里縁江乃入金牛益昌路为入川之隘口此瞿唐两崖壁立大江中流无路可行非舟莫济固有间矣　赵云巴本春秋之国其地今阆州按水经载刘璋分三巴有中巴有巴西有巴东今绵州曰巴西郡归州曰巴东郡而防州则中巴矣呉主尝见吕岱说歩隲言北欲以沙囊塞江每读其表輙独失笑此江自开辟以来寕可以囊塞之乎三峡者明月峡巫峡归乡峡也忠州诗下峡固有三而白帝城极高山之上故为之镇】
　　右一
　　白帝防州各异城【公孙述自称白帝故防有白帝城】蜀江楚峡混殊名英雄割据非天意覇王并吞在物情【赵云上两句通义白帝以言公孙述之城防州以言刘备之城葢永安宫所在也白帝城在瀼之东夔州城在瀼之西此所以为异城上流而为蜀江下流而为楚峡虽楚蜀之名不同而二人之城皆临之以公孙述言之其国号成以刘备言之其国号汉二城既临江与峡则无复分蜀江楚峡之名矣故言混殊名英雄割据非天意则言天岂容其割据乎在物情则人必曰顺不顺焉王宇去声范彦龙诗物情弃疵贱阮籍曰时无英雄陆士衡辨亡论故遂割据山川贾谊过秦论云有并吞八荒之心】
　　右二
　　羣雄竞起向前朝王者无外见今朝【公羊传曰天王出居于郑王者无外此其言出何不能于母弟也东都赋子徒识函谷之可闭不知王者之无外】比讶渔阳结怨恨【渔阳禄山旧镇】元听舜日旧箫韶【赵云师民瞻本作闻前朝极是葢闻者对见之辞也陆机辨亡论云羣雄锋骇又选有羣妖竞逐今参用之闻前朝者乃指言已前之代也王者无外见今朝所以美当日唐朝之时也旧箫韶则比霓裳舞衣之新曲此句又含蓄美中有刺如此】
　　右三
　　赤甲白盐俱刺天【南都赋森防防而刺天】闾阎缭绕接山巅枫林橘树丹青合【西京杂记中南山有树长安谓之丹青树也　赵云枫青而橘丹也】复道重楼锦绣悬
　　右四
　　瀼东瀼西一万家江北江南春冬花背飞鹤子遗琼蘂相趂鳬雏入蒋芽【其草则蒋蒲葭　赵云按郦道元水经注云白帝山东傍东瀼溪即以为隍今所谓瀼东瀼西则一东瀼溪而其溪之左右分之曰瀼东瀼西耳李陵赠苏武别诗曰双鳬相背飞相逺日已长又刘孝绰诗持此连理树暂作背飞鸿楚词云屑琼蘂以为粮西京赋屑琼蘂以朝餐指言玉英而陆士衡拟古诗云上山采琼蘂空谷饶芳兰则花之白者为琼蘂矣蒋字韵书在于平声之下亦通上声西京杂记曰太液池其鳬雏鹤子布满充积又木　虚海赋鳬雏离褷鹤子淋渗也】
　　右五
　　东屯稻畦一百顷北有涧水通青苗晴浴狎鸥分处处【孙绰诗物我俱忘懐可以狎鸥鸟】雨随神女下朝朝【髙唐赋朝朝暮暮阳台之下赵云列子海上有人狎鸥者】
　　右六
　　蜀麻吴盐自古通万斛之舟行若风长年三老长歌里【峡人以船头把篙相水道者曰长年正梢者曰三老】白昼摊钱髙浪中【杜补遗梁冀传能意钱之戏注何承天射数即摊钱也】
　　右七
　　忆昔咸阳都市合山水之图张卖时巫峡曾经寳屛见楚宫犹对碧峯疑【赵云咸阳指言长安也楚宫犹对碧峯疑言首画图上见楚宫今对碧峰犹疑是旧所见之画也】
　　右八
　　武侯祠堂不可忘中有松柏参天长干戈满地客愁破云日如火炎天凉【赵云松柏参天长则夔州武侯庙有之也正与古诗古柏行黛色参天二千尺同今诗兼言松柏则又据眼前所见矣古本孟子云泰山之髙参天入云而曹子建诗荆棘上参天干戈虽满地而见此松柏可以使客愁破云日虽如火而见此松柏可以使炎天凉此其所以不可忘也】
　　右九
　　阆风元圃与蓬壶中有髙堂天下无【南都赋昆仑无以侈阆风不能逾】借问夔州压何处峡门江腹拥城隅【赵云葛仙公传曰昆仑一曰　圃一曰积防瑶房一曰阆风台一曰华葢一曰天柱皆神仙所居也列子曰渤海之东有大壑焉中有五山一曰岱舆二曰贠峤三曰方壶四曰瀛洲五曰蓬莱末句称美夔则直以昆仑之阆风　圃海山之蓬莱方壶比之矣】
　　右十
　　雨
　　冥冥甲子雨【楚辞雷填填兮雨冥冥】巳度立春时轻箑烦相向【秋兴赋于时乃屏轻箑】纎絺恐自疑【秋兴赋释纎絺注絺葛也赵云两句忧之之辞也与人日诗云元日到人日未有不隂时其用意同何以言之唐谚云春雨甲子赤地千里言春甲子而雨旱之祥也按资治通鉴大歴二年正月辛亥朔至十三日甲子但不知立春在前相去几日以无长歴考之也扇可用絺可着则是日虽雨而气暄固忧其为旱矣】烟添才有色风引更如丝【张景阳腾云似涌烟宻雨如散丝】直觉巫山暮兼催宋玉悲【赵云兼催宋玉悲催则不必待秋至而此雨巳可催之也】
　　奉送蜀州柏二别驾将中丞命赴江陵起居卫尚书太夫人因示从弟行军司马位
　　中丞问俗画熊频爱弟传书防鹢新【汉制刺史车画熊于轼】迁转五州防御使起居八座太夫人【后汉以六曹尚书并令仆二人谓之八座魏以五曹尚书二仆射一令为八座宋与魏同隋以六尚书左右仆射合为八座唐与同汉文纪注列侯妻称夫人子复为列侯称太夫人子不为列侯则否】楚宫腊送荆门水白帝云偷碧海春与报惠连诗不惜【谢惠连乃灵运之弟】知吾斑鬓总如银【秋兴赋斑鬓彪以承弁素髪以垂领　赵云杜位宅守嵗云守嵗阿咸家则阿咸乃位之小名耳非侄也夔州刺史谓中丞者也爱弟传书防鹢新一句言蜀州柏二别驾应是中丞之亲防鹢新则新其舟而往也五州防御使必是中丞者如此蔡伯世以此萹为大歴元年冬之作称按唐史方镇年□夔州兼峡忠归万五州防御使荆南节度故其诗曰迁转五州防御使今取方镇年表观之乃乾元二年以夔峡忠归万五州夔州广徳二年置夔忠涪都防御使于大歴未尝有载楚宫腊送荆门水指言荆州而楚宫腊送其水则自夔州而往故也白帝云偷碧海春却以言时当白帝之春耳东方朔十洲记曰东有碧海惠连以言弟行军司马也】

　　九家集注杜诗巻三十二
　　钦定四库全书
　　九家集注杜诗巻三十三　宋　郭知达　编近体诗
　　太嵗日【赵云元日谓之太嵗日葢当年太嵗之始日也】
　　楚岸行将老巫山坐复春【巫山属防州楚置巫山郡秦昭三十年伐楚取黔中丕郡是也汉为巫郡今县北有巫山即楚词所谓巫山之阳髙丘之阻】病多犹是客谋拙竟何人【顔延年存没竟何人介在明淑】阊阖开黄道【丘希范侍宴乐逰苑诘且开阖阊驰道开鳯吹离骚吾令帝阍开闗矣倚闾阖而望予曹植阊阖天衢通前汉防阊阖观坐台天门开恢荡荡大人赋排阊阖而入帝居杨州戮阊阖开矣凉风奶庾肩吾阊阖九门通】衣冠拜紫宸【唐韩率为中丞常有所陈必于紫宸殿对百僚而请未尝诣便殿下柏玉中书郎诗曰跃鳞龙鳯池挥翰紫宸里】荣光悬日月【中曰荣光出河休气四塞荣光即五色也易系曰悬象着明莫大乎日月南史王摛传齐永明八年大忽黄色照地王融上金天颂賛曰是非金天所谓光荣武帝大悦前汉翼奉奏封事曰天地设位悬日月布星辰】赐与出金银【蜀先主传取蜀城中金银钱分赐将士　赵云陆机吾将老而为客竟何人而下言朝见贺正矣阖阊上帝门也天子门亦为之阊阖黄道日所行之道而天子之道布黄土于上亦谓之黄道衣冠指言百官紫宸止殿名荣光悬日月则瞻天顔故也周礼以待赐予与与予同子虗赋云钖碧金银】愁寂鸳行防【选鸳鹭之行】参差虎穴邻【班超曰不入虎穴不得虎子刘安招隠士憭兮慓虎豹穴呉吕防因不探虎穴安得虎子】西江元下蜀北斗故临秦散地逾髙枕【王弼曰投戈戈散地】涯脱要津天邉梅桞树相见几回新【赵云公尝为左拾遗通籍朝见今流落于外故云鸳行断虎穴邻则言其在防州乃与虎穴之相近也公由蜀而欲往荆渚今尚在防故曰西江元卜蜀则可以乗舟而往矣北斗故临防则可以往而不能故自叹也长安谓北斗城一説又有南斗城葢以像南斗北斗之形一説长安上直北斗葢广雅云北斗枢为雍州今公所用句意葢上直北斗者也散地指言居防州是闲散之地也逾髙枕则恣意迿越而髙枕言且就北一睡耳脱津则则不在鸳鸳之列也天邉又指防州公在防亦三年矣故云几回新】
　　元日示宗武
　　汝啼吾手战吾笑汝身长处处逢正月迢迢滞逺方飘零还柏酒【庾信正旦防土赉诗正旦辟恶酒恶酒新年长命林栢叶赵铭至椒花逐颂来两庾肩吾嵗尽诗云卿用柏叶酒且水幸盘集注崔寔四民月令令曰元日进椒柏酒椒是玉衡星精服之令人身轻能走柏是仙乐进酒次次年少者为先先】衰病止黎牀【管寜家贫坐黎牀欲穿为学不倦　赵云上两句在元日于父子言之可为当体而有情矣手战则老病也身长则长大也啼笑之事岂非换年而激父子之感乎】训喻青衿子【郑国风青青子矜毛该青领也学子之所服笺云父母在衣纯以青也】名慙白首即【前汉鸿唐以孝着为金中左太冲咏史诗曰冯公岂不讳白招不见招】赋诗犹落笔【呉质牋曰置酒乐饮赋诗称觞】献夀更称觞【潘安仁称万夀以献觞】不见江东弟髙歌泪数行【公自注第五弟丰漂泊江左近无消息　赵云青衿子指言宗武诗曰青青子衿葢童子之服也白首郎公自谓也冯唐老而为郎顔驷亦老而为郎张平子赋云蔚厖眉而郎潜是也】
　　逺怀舎弟頴观等
　　阳翟空知处【阳翟属頴川郡夏禹所受封地】荆南近得书积年仍逺别多难不安居江汉春风起氷霜昨夜除云天犹错莫花蕚尚萧疎对酒都疑梦吟诗正忆渠旧时元日防乡党羡吾庐【陶潜诗吾亦爱吾庐　赵云荆南则观新所选居也云天犹错莫言若鸿鴈之飞而失遂花蕚尚萧疎若言棠棣之花不相并皆以兴兄弟之离隔也江汉二水在荆南而防】
　　续得观书迎就当阳居止正月中旬定出三峡
　　自汝到荆府书来数唤吾颂椒添风咏【周庾信正旦诗椒花逐颂来】禁火卜欢娯【荆楚嵗时记去东节一百五日即有疾风甚雨谓之寒食禁火三日琴操晋文公与介子绥俱遁文公复国子绥无所得作龙蛇之歌而隠文公求之不得乃焚山子绥抱木而死文公哀之令人三月五日不得举火又周举移书及魏武明罚令陆翽邺中记并云寒食断火起于子推琴操所云子绥即子推也又云五月五日与今有异皆因流俗所传据左传史记并无介子推被火焚之事案周礼司烜氏仲春以木铎脩火禁于国中注云为季春将出火也今寒食节气是春之末三月之极然则禁火葢周之旧制也】舟楫因人动形骸用杖扶天旋防子峡【鱼复古防子峡也】春近岳阳湖【岳阳湖在巴陵　赵云晋刘臻妻元日献椒花颂禁火卜欢娯则于寒食必相聚矣】发日排南喜伤神防北吁飞鸣还接翅【诗棠棣鹡鸰在原又小宛题彼鹡鸰载飞载鸣】行序密衔芦【春秋繁露鴈有行列传云兄弟之齿鴈行淮南子曰鴈从风而飞以爱气力衘芦而飞以避缯缴】俗薄江山好时危草木苏冯唐虽晩达终觊在皇都【赵云上句言起发之日安排往南而喜次句则神情所伤者北望长安而不得归也何逊诗云昬鸦接翅飞序以鴈言之也古诗兄弟鸿防行衔芦又以言防患难也冯唐公以自比其白首为郎】
　　将别巫峡赠南乡兄瀼西果园四十畆【赵云旧本作南乡兄唯师民瞻本作南卿或南宅南位之卿也】
　　苔竹素所好萍蓬无定居【木虚海赋萍流而蓬转】逺游长儿子几地别林庐【论语父母在不逺游列子言穆王肆意逺游命驾八骏之乘】杂蘂红相对他时锦不如具舟将出峡巡圃念携锄正月喧鸎未兹辰放鹢初【司马相如赋浮文蠲扬桂枻注蠲水鸟画其象于舟首以厌水神淮南曰曰龙舟蠲首天子之乘也】雪篱梅可折风榭栁防舒托赠乡【一作卿】家有因歌野兴疎残生逗江汉何处狎樵渔【赵云果园四十畆而公直举以赠人此一段美事而古今未尝扬揄杜公之气义良可叹也卿家字公于马诗云卿家旧赐公有之葢亦取晋书云卿家自有卿家法之语末句残生逗江汉则又将透过江汉而去矣】
　　送大理封主簿五郎亲事不合却赴通州主簿前阆州贤子余与主簿平章郑氏女子埀欲纳采郑氏伯父京书至女子已许他族亲事遂停
　　禁脔去东牀【晋谢混孝武帝为晋陵公主求婿谓王珣曰主婿但如刘真长王子敬便足珣对曰谢混虽不及真长不减子敬未几帝崩袁山松欲以女妻之珣曰卿莫近禁脔初元帝始镇建邺公私窘罄每得一豚以为珍膳项下一脔尤美辄以荐帝羣臣未尝敢食于时呼为禁脔故珣因为戏王羲之传太尉郄鉴使门生求女婿于王导导令就东厢徧观子弟门生归谓鍳曰王氏诸少并佳然闻信至咸自矜持惟一人在东牀坦腹食独若不闻鉴曰正此佳婿邪访之乃羲之遂以其女妻之】趋庭赴北堂【语鲤趋而过庭鄘诗伯兮焉得谖草言树之背注背北堂也疏背者向背之义妇人所常处者堂也士昬礼云妇洗在北堂注房半　赵云北堂则母之堂也】风波空逺涉琴瑟防【自注音洎】虚张【诗常棣妻子好合如鼔瑟琴董仲舒琴瑟不调必解而更张之】渥水出骐骥【汉武元鼎四年马生渥洼水中】昆山生鳯凰【东京赋舞丹穴之鳯凰　赵云葛仙公传曰昆仑一名积石瑶房古夲庄子载老子曰吾闻南方有鸟其名为鳯所居积石千里则昆山可以言生鳯凰矣旧注却是丹宂也矣】家诚款款中道许苍苍颇为秦晋匹【襄二十七年传赵孟曰晋楚齐秦匹也又秦晋匹也何以卑我】从来王谢郎【晋江左以王谢为胄族尝通婚】青春动才调白首缺辉光玉润终孤立【晋乐广人谓之水境女婿卫玠时号玉人故时语曰妇翁氷清女婿玉润】珠光得暗藏【汉邹阳云明月之珠以暗投人于道众莫不按劒相盻】余寒折花卉恨别满江乡【赵云禁脔去东床言亲事不合也趋庭赴北堂言往通州也珠明得暗藏又以纪封君之美而不投合也末句则所以记别也】
　　人日两篇【前五后七董勋问俗礼曰正月一日为鸡二日为狗三日为猪四日为羊五日为牛六日为马七日为人则正旦画鸡于门七日镂人户上良以此也】
　　元日到人日未有不阴时【赵云西清诗话云都人刘克穷该典籍尝与客论云元日至人日未有不阴时人知其一不知其二四百年惟子美与克防耳起就架上取书示客曰此东方朔占书也嵗后八日一日为鸡二日为犬三日为豕四日为羊五日为牛六日为马七日为人八日为谷其日晴主所生之物育阴则灾少陵意谓天宝罹乱四方云扰幅裂人物嵗嵗俱灾此春秋书王正月意耶得古人用心次公谓嵗八日之名董勋问俗礼之书所云载初学记其专指东方朔占书虽亦是矣必谓天宝罹乱嵗嵗俱灾则非葢公作此诗在今嵗大厯三年自天宝十四载禄山之乱抵此凡十三次见春矣岂有嵗嵗正月不晴八日者乎】氷雪莺难至春寒花较迟【赵云莺以氷雪而未至花以春寒而开迟此所以成上两句之言阴也未有不阴时止言见今所□之嵗自一日至七日无一日而不阴尔】云随白水落风振紫山悲【赵云白水葢水之白色如晋文公云所不与舅氏同心有如白水紫山则公前篇云紫崖奔处黑也庄子云风振海而不能惊也】蓬鬓稀疎久无劳比素丝【赵云以其稀疎则欲比素丝而不得所以重自伤也】
　　右一
　　此日此时人共得一谈一笑俗相看罇前柏叶休随酒【见元日示宗武注】胜里金花巧耐寒【人日造花胜相遗起于晋代见贾充李夫人曲云像瑞图金胜之形又像西王母戴胜也嵗时记人日以七种菜为剪防为花胜以相遗或缕金薄为人胜以像瑞图之形　赵云休随酒则元日过矣故休止柏叶之随酒也】佩劒冲星聊暂拔【晋舆服志汉自天子至百官无不佩劒其后唯朝帯敛】匣琴流水自须弹早春重引江湖兴直道无忧行路难【赵云拔佩劒弹匣琴则所以寄其愁也晋书斗牛之间有紫气雷焕日宝劒之精上彻于天流水则伯牙志在流水而钟子期曰汤汤哉者也引江湖兴则将出峡而往也行路难古曲名言以直道行之无地而不可往故行路为不足忧也已】
　　右二
　　江梅
　　梅蘂腊前破梅花年后多絶知春意好最奈客愁何雪树元同色江风亦自波故园不可见巫岫郁嵯峨【陆机乐府云山郁嵯峨潘安仁崇岗郁嵯峨陆士衡崇山郁嵯峨赵云江梅者江边之梅也如在岭则曰岭梅在山则曰山梅在野则曰野梅官中所种则曰官梅而后之学者凡见梅便谓之江梅误矣雪树则雪中之树木也】庭草【赵云隋焬帝善属文而不欲人出其右为燕歌行羣臣皆以为莫及王胄独不下帝因以被害帝诵其佳句曰庭草无人随意緑能复道耶故公取庭草以名题】
　　楚草经寒碧庭春入眼浓旧低收叶举新掩巻牙重步履冝轻过开筵得屡供看花随节序不敢强为容【赵云旧低收叶举言旧低俯而收敛之叶以春而举也新掩巻牙重言新掩蔽而韬巻之牙以春而重也句可谓新奇矣开筵得屡供古人以芳草为乐故公诗又曰开筵上日当芳草也然不若春花之尤佳故有末句看花则随节序而乐之不敢于芳草强为容以为好也】
　　大厯三年春白帝城放船出瞿唐峡久居防府将适江陵漂泊有诗凡四十韵
　　老向巴人里【传庄十八年巴人伐楚】今辞楚塞隅入舟飜不乐解防独长吁【江文通诗奉义至江汉始知楚塞长谢灵运解防乃流潮又入舟阳已防　赵云巴人则刘璋分三巴以防为中巴地也不乐长吁则有萍梗流离之伤矣】窄转深啼虚随乱俗鳬石苔凌几杖空翠扑肌肤叠壁排霜劒奔泉溅水珠查冥藤上下浓淡树荣枯【赵云上句则舟转于峡中之窄处其闻啼愈在深处矣次句则舟虚随泛浴之鳬谓之乱浴则非五一二鳬耳叠壁成霜劒指言鳬山也】神女峯娟妙昭君宅有无曲留明怨惜【一作别】梦尽失欢娱【赵云神女峯巫山十二峯中之一言娟妙则以神女之故矣宅有无盖年嵗久逺不知何在也乐府有昭君怨石季伦所赋明君辞是也梦则楚防王之夣神女赋曰寐而夣之寤不自识罔兮不乐怅尔失志则失欢娱之谓也】摆阖盘涡沸【郭璞江赋盘涡谷转】欹斜激浪输【贾谊水激则悍南都赋川渎则箭驰风疾长输逺逝】风雷纒地脉【江赋流风蒸雷海赋惊浪雷奔】冰雪曜天衢【易何天之衢亨　赵云言风雷起于其间冰雪言波浪之色地脉字出防恬传用天衢字则龙跃天衢飞翼天衢坐见天衢也】鹿角真走险【文十七年传郑子家曰小国之事大国也德则其人也不德则其鹿也铤而走险急何能择】狼头如跋胡【诗狼跋其胡载防其尾注跋躐也近则躐其胡退则跋其尾一本公自注云鹿角狼头二滩名】恶滩宁变色髙卧负防躯书史全倾挠装囊半压濡生涯临臬兀【困于臲卼】死地脱斯须【赵云语曰变色而作髙卧则事有不测为负微躯矣又似言于髙卧有妨斯乃微躯之负也记云礼不可斯须去声韩信云置之死地】不有平川决焉知众壑趋乾坤霾涨海雨露洗春芜鸥鸟牵丝飏骊龙濯锦纡【赵云川决一作快决字是盖孟子云沛然若决河河也乾坤霾涨海则水之渺茫濶逺矣雨露洗春芜以纪其时鸥鸟牵丝飏羽如丝也骊龙濯锦纡言龙体如锦也骊龙取庄子之语濯锦则成都之江】落霞沈緑绮【谢晖晚望诗余霞散成绮张景阳诗佳人赠我緑绮琴取此两字贴之耳】残月壊金枢【木虚海赋大明镳辔于金枢之宂注大明月也金枢西方月没之处宂窟也　赵云言残月状如戸枢之脱壊也】泥笋苞初荻沙茸出小蒲【谢灵运诗新蒲含紫茸初篁苞緑箨】鴈儿争水马燕子逐樯乌【薛云本草水马生水中善行如马亦谓之海马　杜补遗水马虾类也　赵云船樯上刻为乌形取乌之识风燕如逐之此诗人着句之巧也】絶岛容烟雾环洲纳晓晡【谢灵运诗侧径既窈窕环洲亦玲珑　赵云晓防早晩也】前闻辩陶牧转眄拂宜都【杜补遗王粲登楼赋北弥陶牧西接昭丘注陶乡名郊外曰牧　赵云宜都峡州也刘备改夷陵为宜都】县郭南几好【路入松滋县】津亭北望孤劳心依憩息朗咏划昭苏【赵云北望则又怀长安矣礼记蛰虫昭苏划字开豁之意鲍照诗有怯与君划期公诗又云划见公子靣也】意遣乐还笑衰迷贤与愚飘萧将素发【秋兴赋素髪防以垂领】汩没聴洪鑪【王粲传鼓洪炉以燎毛髪　赵云人情厯艰险则悲忧逢平旷则笑乐当是时虽身之老志之衰矣岂复论贤愚哉聴于造物而已禅伯云洪罏上一防雪】丘壑曽忘返【谢灵运诗昔余游京华未尝废丘壑山林之土往而不能返】文章敢自诬此生遭圣代谁分哭穷途【顔延年诗途穷能无恸】卧疾淹为客防恩早厠儒廷争酬造化【王陵靣折廷争】朴直乞【去声】江湖【赵云次句则公以文自任也阮籍每行至路穷处辄恸哭而返公以其尚可遇合所以言今者卧疾虽淹留于为客而往日防恩得厠儒列也廷争酬造化则又言其为左拾遗时尝论房琯不宜废免是谓廷争以酬君王顾遇之恩朴直乞江湖则肃宗怒贬琯邠州刺史出甫为华州司功属闗辅饥乱弃官之秦州又在同谷遂入蜀今在防且欲之楚而南是为乞之以江湖矣从人求取曰乞入声人恵遗之曰乞去声】灔滪险相廹沧浪深可逾浮名寻已已嬾计却区区【赵云既有江湖之行经过灔滪其险相廹而下矣次句沧浪之水见禹贡渔父歌则在楚地矣舟儒南下故彼虽深而可逾也】喜近天皇寺先披古画图【薛云按渚宫故事云张僧繇避侯景之乱来奔湘东王绎承制拜古将军僧繇善画尝于天皇寺柏堂图佛像夜有奇光发自屋壁又于堂内图孔子十哲像湘东记室鲍润岳谓曰释门之内冩素王之容虽神异无方岂可夷夏同贯僧繇笑曰吾诚偶然安知不利于后间者莫晓其意及后灭三教荆楚祠宇莫不毁撤惟天皇寺有宣尼圣像遂为国庠时人叹其先觉则公所谓古画图者】应经帝子渚【谢晖潇湘帝子游江淹王征君诗北渚有帝子荡瀁不可期帝子谓尧女词】同泣舜苍梧【礼舜塟苍梧之野谢晖云去苍梧野　赵云楚词云帝子降兮北渚帝子谓尧女俄皇女英也】朝士兼戎服君王按湛卢【呉越春秋越王允常使欧冶子作名劒五秦客薛烛善相劒楚王取湛卢示之曰善哉衔金铁之英吐银锡之精奇气托灵服此劒可以折冲伐敌人君有逆谋则去之它国允常乃以湛卢献呉呉公子光弑呉王僚湛卢去如楚　赵云夫虞舜不得而见之于是感时世衰乱武士得势而儒道不行也鲍明逺诗天子按劒怒公诗意以代宗欲自讨吐蕃耳】旄头初俶扰【汉官仪曰旧选羽林为旄头被髪先驱晋天文志昴为旄头胡星也言胡始乱也】鹑首丽泥涂【晋志自东井十六度至栁八度为鹑首秦之分野属雍州　赵云禄山之叛在天宝十四载书俶扰天纪鹑首丽泥涂此言广徳元年长安陷也左传使吾子辱在泥涂】甲卒身虽贵书生道固殊出尘皆野鹤【晋嵇绍若野鹤之在鸡羣】厯块匪辕驹【王褒云过都越国蹶如厯块　赵云言遭丧乱则甲卒虽贵矣而书生之道自殊也彼书生者其出尘则如野鹤其厯块则非辕驹】伊吕终难降韩彭不易呼【赵云伊尹吕望此书生之善用兵者终难降则不肯降志于甲卒之徒也或曰降则天之降才维岳降神既已死矣终难降生也韩信彭越皆以武夫负气防扈难制所以不易呼呼葢折简可呼之呼】五云髙太甲六月旷抟扶【庄子抟扶揺而上者九万里去以六月息】回首黎元病争权将帅诛山林托疲薾未必免崎岖【庄子齐物篇薾然疲役而不知其所归可不哀邪赵云上两句难解然以意逆志承上句之下则言文人不来武人得势此贤者之所以隠也京房易飞侯曰视四方常有大云五色具其下贤人隠高太甲则言云髙于六甲之上但太甲字未见明出抟者抟聚其风也扶揺者风名也今云抟扶则无义然起于沈佺期移禁司刑诗云散材仍葺厦弱羽遽抟扶而公又取用也言贤材之不得用但回首观黎元之病而已彼所谓将帅者则争权而不免于诛皆所以伤之也未句则公之自伤尤深矣谢灵运诗云疲薾慙贞坚】
　　巫山县汾州唐使君十八弟宴别兼诸公携酒乐相送率题小诗留于屋壁
　　卧病巴东久今年强作归故人犹逺谪兹日倍多违接宴身兼杖聴歌泪满衣诸公不相弃勇别借光辉【赵云谢晖有在郡卧病诗巴东郡今虽是归州而实防州一帯也古歌云巴东三峡巫峡长郭璞江赋云巴东之峡夏后疏凿今年强作归则公之南下必出陆归长安也故人犹逺谪指言汾州唐使君矣】
　　春夜峡州田侍御长史津亭留宴得筵字
　　北斗三更席西江万里船杖藜登水榭挥翰宿春天白髪烦多酒明星惜此筵始知云雨峡忽尽下牢边【赵云西江指蜀江之尽处荆渚是也明星惜此筵言夜将尽而晓则明星行暗矣于是筵终为可惜也髙堂赋云巫山之阳髙丘之阻旦为朝云暮为行雨此所以谓之云雨峡峡至下牢而尽则实録也】
　　泊松滋江亭
　　纱帽随鸥鸟扁舟系此亭江湖深更白松竹逺还【一作防】青一柱全应近高唐莫再经今宵南极外甘作老人星【前志狼星北地有六星曰南极老人老人星在弧南赵云一柱观名渚宫故事宋临川王义庆代江夏王镇江陵于罗公洲上立观甚大而唯一柱老人星晋天文志曰老人一星常以秋分之旦见于丙春分之夕没于丁公将尽楚而往故云南极外也徐坚初学记载苏味道在广州闻崔马二御史并拜台郎作诗尾句云逺从南极外遥仰列星文】
　　行次古城店泛江作不揆鄙拙奉呈江陵幕府诸公
　　老年常道路迟日复上川白屋花开里【王莽传延士下及白屋师古曰白屋谓庶人以白茅覆屋也沈约开花已匝树】孤城麦秀边【宋世家箕子朝周过故殷墟城毁坏生禾黍乃作麦秀之诗】济江元自阔下水不劳牵风蝶勤依浆春鸥懒避船王门高徳业【邹阳曰何王之门不可曳长裾乎陆韩卿王门所以贵自古多俊人】幕府盛材贤【蔡邕荐边让于何进曰伏惟幕府初开博选清英】行色兼多病【庄子云孔子説栁盗跖而归遇　栁下季曰今者车马有行色】苍茫泛爱前【语泛爱众　赵云公次古城葢春时也马沂督固守孤城济江元自阔济者济涉之济至江陵则江阔矣元者本来如此之谓浆所以隠擢者风蝶勤依浆则蝶有欲泊浆上之理王门指言江陵知府乃宗室之王也泛爱言朋友也】
　　乘雨入行军六弟宅
　　角凌云罢春城帯长水花分堑弱巢燕得泥忙令弟雄军佐凡才汚省郎萍漂忍流涕衰防近中堂【赵云凡材汚省郎公为尚书工部员外郎而自谦之辞也李寻云污玉堂之署】
　　宴胡侍御书堂李尚书之芳郑秘监审同集归字韵
　　江湖春欲暮墙宇日犹微闇闇书籍满轻轻花絮微翰林名有素墨客兴无违【扬雄作长杨赋借翰林以为主人子墨为客卿以讽】今夜文星动吾侪醉不归【汉荀陈徳星聚左传云吾侪小人赵云翰林墨客并言李尚书郑秘监胡侍御也诗云不醉无归则醉无犹归也今云醉不归则又新语矣】
　　书堂饮既夜复邀李尚书下马月下赋絶句
　　湖水林风相与清残罇下马复同倾久野鹤如双鬓遮莫邻鸡下五更【赵典传云大仪鹤髪注白发顔氏家训或问一夜五更何所训答曰汉魏以来谓为甲夜乙夜丙夜丁夜戊夜更经也至四更而已矣　赵云庾信竹杖赋云今子老矣鹤髪鸡皮蓬头厯齿野鹤字出嵇绍传庾肩吾冬晓时邻鸡声已传愁人竟不眠遮莫则唐人语遮莫咚咚鼔须倾灔灔杯唐人诗也】
　　上已日徐司録林园宴集
　　鬓毛埀领白【潘安仁秋兴赋班鬓彪以承弁素髪飒以埀领】花蘂亚枝红欹倒衰年废招寻令节同薄衣临积水吹靣受和风有喜留攀桂【刘安招隠士云攀援桂枝聊淹留】无劳问转蓬【曹植诗转蓬离本根袁阳源乃知古时人所以悲转蓬　赵云文子曰积水成海而魏都赋曰回渊漼积水深东都赋云习习和风转蓬则以喻飘零而攀桂事非在南地则不可用葢南方多桂故也】
　　奉送苏州李二十五长史丈之任
　　星折台衡地【中台星折张华见诛】曽为人所怜【前汉五行志成帝时歌謡曰故为人所羡今为人所怜　赵云星折台衡地则李二十五丈父必是台辅贵人而有此事惜乎无所考】公侯终必复【左传公侯之子孙必复其始】经术竟相传【韦贤少子成复以明经厯位至丞相】食徳见从事克家何妙年【易食旧徳或从王事防九二子克家曹植表曰终军以妙年使越潘岳杨仲武诔子以妙年之秀　赵云下句言其自妙年已充家矣】一毛生鳯穴【南史谢鳯子超宗有文辞作殷淑仪诔帝大嗟赏谓谢庄曰超宗殊有鳯毛梁钟嵘诗品曰何晏孙楚张翰潘尼诗并得蛇龙片甲鳯凰一毛】三尺献龙泉【汉高祖提三尺取天下师曰三尺剑也越絶书楚王问何谓龙泉对曰龙泉状如登高山临深渊晋郑闻此剑求之不得后汉肃宗赐诸尚书剑特以宝剑自为名以尚书韩棱渊深有谋故得楚龙泉　赵云两句所以此二十五丈也曹子建云舜重瞳子项羽亦重瞳子是驽得骥一毛又如云九牛亡一毛山海经云丹宂之山有鸟名鳯凰】赤璧浮春暮【周瑜败曹操于鸟林赤璧】姑苏落海边【越絶书曰阖庐起姑苏台三年聚材五年乃成高见三百里】客间头最白惆怅此离筵【赵云上句则李文船所经之地赤璧在黄州即呉将周瑜败曹公子此也次旬则李文往任苏州矣有姑苏台故州以得名落海边则东北去海一百八十里矣】
　　暮春江陵送马大卿公恩命追赴阙下
　　自古求忠孝名家信有之【后汉韦彪议曰求忠臣必于孝子之门注孝经纬之文也晋卞壶拒苏峻战死三子见父没相随赴贼同时见害征士翟汤闻之叹曰臣死于君子死于父忠孝之道萃于一门　赵云大卿之父子必有忠孝事迹惜无所孝也】吾贤富才术此道未磷缁【论诏磨而不磷湼而不缁　赵云吾贤指言马大卿也未磷缁言道之不消亾也谢灵运云磷缁清清旷疲薾慙贞坚】玉府标孤映【北山移文高霞孤映】霜蹄去不疑【赵云穆天子传羣玉之府庄子云马蹄可以践霜雪】澈扬音韵彻【文选神气激扬又音声凄以激扬】籍甚众多推【陆贾游汉庭名声籍甚注言狼籍甚也梁彦升云客游梁朝则声华籍甚】潘安应同调【谢灵运诗谁谓古今殊异代可同调晋阳秋曰潘陆之徒有文质而宗师不异】孙呉亦异时【孙武呉起赵云潘则潘岳陆则陆机梁张缵别离赋云在百代而奚殊虽千年而同调言马大卿之文孙呉亦异时言】
　　【特异时而已又相同也言马大卿之武】北辰征事业南纪赴恩私【诗滔滔江汉南国之纪】卿月升金掌【洪范卿士惟月注卿士各有所掌如月之有别上官仪诗班籍始燕归金掌露初晞】王春度玉墀【春秋之文王次春　赵云北宸天子所居曰紫宸而坐北也南纪者南方之地聪明卿曰以指言马大卿也升金掌则以譬其近于显要金掌者金铜仙人捧露盘之掌也王春度玉墀则言马大卿春时在天子之玉墀也】薫风行应律【舜歌南风之薫兮礼八风从律】湛露即歌诗【诗湛露天子燕诸侯　赵云既于玉墀度过春矣方夏之初即有殊恩之命也】天意髙难问人情老易悲樽前江汉阔后防且深期【赵云天意髙难问学者疑其送行纪赠之诗不应有此句葢公自叹其身之老而起此句也后防字孔丛子载子髙游赵其徒曰未知后防何期屈原有天问】
　　暮春陪李尚书李中丞过郑监湖亭泛舟得过字
　　海内文章伯湖边意绪多玉樽移晩兴【古歌辞曰上金殿酌玉樽】桂楫帯酣歌春日繁鱼鸟江天足芰荷郑庄宾客地衰白逺来过【郑庄字当时置驿马长安诸郊请谢宾客夜以继日　赵云文章伯言文章之宗伯也起于王充论衡有云文词之伯其后唐文艺传云文章三变而王杨为之伯则并言李尚书李中丞郑秘监矣曹子建仙人篇曰玉樽盈桂酒梁元帝乌栖曲曰沙棠作船桂为楫湖是郑监之湖故用郑庄比之】
　　夏日扬长宁宅送崔侍御常正字入京得深字
　　醉酒扬雄宅【扬雄有宅一区雄家素贫嗜酒人希至门时有好事者载酒看从逰学】升堂子贱琴【宓子贱治单父弹琴不下堂而自治】不堪埀老鬓还对欲分襟天地西江逺星辰北斗深乌台俯麟阁【御史府中列柏树常有野鸟栖宿其上麟阁正字所居陈子昻为邻台正字】长夏白头吟【赵云以饮于扬长宁宅故用扬雄宅事长宁者县名以扬君为长宁宰故用子贱琴事天地西江逺言江陵送别之处星辰北斗深言长安汉朱博为御史大夫其府中列柏树常有野乌数十栖宿其上晨去暮来号曰朝夕乌故御史谓之乌台汉西京未央宫中有麟阁亦藏秘书即扬雄校书之处其后改秘书为麟台月此也今所谓鸟台指言崔待御所谓麟阁指言常正字二人者同往故得言鸟台麟阁之相俯矣长夏白头吟则言二公之间暇而为此吟耳若以为公自言则语咏不接也】
　　和江陵宋大少府暮春雨后同诸公及舎弟宴书斋
　　渥洼汗血种【汉武元鼎四年秋马生渥洼水中作天马之歌歌曰太一况天马下霑朱汗沫流赭注大宛马汗血言汗从前肩髀出如血】天上麒麟儿【徐陵年数嵗家人防见宝志上人志以手摩顶曰天上石麒麟也　赵云二句普美相防诸公也】才士得神秀【孙绰赋天台山岳之神秀】书斋闻尔为【陆机文赋序云观才士之所作】棣华晴雨好【常棣之华宴兄弟之诗】防服暮春宜【老莱子斑衣】朋酒日欢防【豳七月朋酒斯飨注两樽曰朋】老夫今始知【赵云两句公之真率欲预后会矣然公之意若言朋防之酒而已】
　　宇文晁尚书之甥崔彧司业之孙尚书之子重泛郑监审前湖【赵云尚书指言李之芳不着姓尊之也】
　　郊扉俗逺长幽寂野水春来更接连【赵云顔延年赠王太常诗曰郊扉常昼闭】锦席淹留还出浦葛巾欹侧未回船樽当霞绮轻初散棹拂荷珠碎却圆【赵云谢晖余霞散成绮梁元帝登江州百花亭诗荷珠漾水银】不但习池归酩酊君看郑谷去寅縁【郑子真耕于谷山赵云习池事襄阳记不但习池归酩酊则所以引下句郑谷也今是郑监之湖故用郑谷字比之酩酊字晋书作茗艼寅縁字未见韩退之亦云青壁无路难寅縁】
　　夏夜李尚书筵送宇文石首赴县聮句一首【赵云公与李尚书之芳崔司业孙彧送石首知县宇文晁之作李崔之句亦可预公之社矣】
　　爱客尚书重之官宅相贤【子美　宇文石首李尚书之外甥也故使宅相晋魏舒少孤为外家氏所养氏起宅相宅者云当出贵甥舒曰当为外氏成此宅相后为公】酒香倾坐侧帆影驻江边【之芳　赵云题言李尚书筵而句下标之芳字则李尚书固是李之芳矣公于后篇又有多病执热奉懐李尚书而小注之芳两字尤审矣帆影驻江边亦自佳句】翟表郎官瑞鳬看令宰仙【彧　崔司业之孙也汉显宗曰郎官出宰百里萧广济孝子传萧芝至孝除尚书郎有雉数十飞鸣车前】雨稀云叶断夜久烛花偏【子美　赵云公此两句葢新奇矣断者以言叶之断落也偏者以言烛销而花偏也】数语欹纱帽高文掷彩牋【之芳赵云纱帽大率如今之头金也】兴饶行处乐离惜醉【中】眠【彧　赵云公等句葢亦语热而白道之矣然而不恶也故可预杜公之社】单父长多暇河阳实少年【子美赵云公之句使县宰事二单父则宓子贱为单父宰弹琴不下堂而治此所以为长多暇河阳则藩安仁为河阳宰本传云岳少以才頴见称早辟司空太尉府栖迟十年出为河阳令此所以为实少年】客居逢自屈为别几凄然【之芳　赵云尔雅曰男子谓姊妹之子为出公羊云葢舅出者是也】



　　九家集注杜诗巻三十三
　　钦定四库全书
　　九集集注杜诗巻三十四　宋　郭知达　编近体诗
　　多病执热奉懐李尚书【之芳】
　　衰年正苦病侵凌首夏何须气郁蒸【谢灵运首夏犹清和应壉书曰处凉台而有郁蒸之烦】大水淼茫炎海接竒峯硉兀火云升【陶诗夏云多竒峰淮南子旱云烟火　赵云书若渉大水隋卢思道纳凉赋云火云赫而四举选赋有云状滔大以淼茫旧本硉兀注云山崖也硉音落骨切矹音五骨切郭朴江赋云巨石硉矹以前却】思霑道暍黄梅雨【史记禹扇揭音谒伤暑也　増添周处风土记夏至前雨名黄梅雨沾衣服皆败黦】敢望宫恩玉井【后汉书琅瑘有井厚丈余鱼豢魏畧明帝九龙殿前玉井绮栏　赵云暑病日暍思道暍之人以黄梅一雨霑之此武王扇暍之意公之为人可见矣玉井者天子之事也唐制百官赐而公尝为左拾遗当预赐冰之利今既逺矣故曰敢望也】不是尚书期不顾【前汉陈遵传嗜酒毎饮賔客满堂辄闭门取客车辖投井中虽有急终不能去时北部刺史奏事过遵值其方饮刺史大穷遵霑醉时突入见遵母叩头自白当对尚书有期防状母乃令从閤閤出去应休琏雨满公琰书曰当此之时仲孺不时同产之服孟公不顾尚书之期】山隂野雪兴难乗【王徽之尝居山隂夜雪初霁月色清朗四望皓然独酌酒咏左思招隐诗忽忆戴逵逵时在剡便夜乘小船诣之造门而返日本乗兴而来兴尽而返而返何必见妥道　赵云题是多病执热奉懐今尚书而云不是尚书期不顾山隂野雪兴难乗盖言不是不顾尚书之期但欲比山隂野雪之乗兴为难也在执热中翻使雪使又为竒矣或云此直是打诨之语则亦韩退之矣诗为戯之义】
　　水宿遣兴奉呈羣公【赵云谢灵运次南城诗虽未登云峯且以欢水宿此诗二十韵分为两叚毎叚十韵上叚叙其行色下叚则有所求于羣公矣】
　　鲁钝仍多病【语参也鲁　新添王僧祐传非救自同髙人直是爱闻多病耳汉书张良多病　赵云张良性多疾非病也】逢迎逺复迷耳聋须画字髪短不胜箆【老子云五音令人耳聋左传发短而心甚长也】泽国虽勤雨【杜补遗谷梁传正月不雨言不雨者勤雨也雨注思雨之勤也夏四月不雨言不雨者闵雨也六月雨者喜雨也】炎天竟浅泥小江还积浪弱缆且长隄归路非关北行舟却向西【赵云弱防生长隄言且系之于长隄也归路非闗北言长之不可得而归也】暮年漂泊恨今夕乱鸡啼童稚频书札【曹孟徳云烈士暮年古诗云遗我一书札赵云邓禹传曰父老童稚垂髪戴白】盘飡讵糁藜【右传盘飡寘璧孔子陈蔡间七日不食藜藿不糁】我行何到此物理直难齐【庄子有齐物篇】髙枕飜星月严城叠鼓鞞【张景阳比郭非我城入间鞞鼔声杜云礼记鼓鼙之声讙】风号闻虎豹【芜城赋风嘷雨啸苦寒诗虎豹夹路啼】水宿伴鳬鹥【蜀都赋晨鳬旦至鴈衔芦云飞水宿哢吭清渠　赵云嘷与号字异而音同语语虎豹之鞹鳬鹥则诗篇名也】异县惊虚往【古乐府他乡各异县】同人惜解携【易出门同人】蹉跎长泛鹢展转屡鸣鸡【阮借乐乐未终极白日忽蹉跎诗展转反侧】嶷嶷瑚琏器【子贡瑚琏器薛云右按世説谢琨问羊孚孚林赋曰泛文鹢瑚琏器桃李蹊皆所之器】隂隂桃李蹊【李广传桃李不言下自成蹊　赵云相如上林赋曰泛文鹢瑚琏器桃李跳皆所以言羣公也瑚琏者宗庙之器礼记明堂位云有虞氏之两敦夏后氏之四琏殷之六瑚周之八簋是已谢晖桃李成蹊径桑榆隂道周】余波期救涸【僖二十三年传其波及晋国者君子余也庄子外篇车辙中有鲋曰吾得斗升水可以活矣】费日苦轻赍支策门阑防肩舆羽翮低自伤甘贱役谁愍强幽栖【赵云书余波及干流沙救涸则以彼之盈及此之涸耳费日苦轻赍则言为客之次消费时日其所轻赍苦于贸易而罄尽矣支策肩舆则言出谒于人矣】巨海能无钓【任公子投竿东海】浮云亦有梯勲庸思树立语黙可端倪赠粟园应指【鲁肃字子敬家富于财时庐江周瑜为居巢长闻之往求资粮肃时有米二囷各三千斛直指一囷与瑜瑜益竒之乃结侨礼之交】登桥柱必题【成都托升僊桥司马相如初西去题其柱曰不乗赤车驷马不过此桥后果以传车至其处桥在望乡台东南一里管阳阳县　赵云上四句则公子懐抱所负如此盖不以有求于人而遂屈也于是羣公必有知之者则赠粟囷应指矣观公粟园四十畆乃委以与人则羣公之指囷在公亦以为受之而无嫌矣】丹心老未折【薛云又按文选谢晖诗既秉丹石心宁流素丝涕又古乐府制赐文犀节驿报紫泥书皇恩空已重丹心怅不纾别赋心折骨惊】时访武陵溪【武陵溪秦人避乱之处　赵云句又因所经之地去武陵为近矣】
　　奉贺阳城郡王太夫人恩命贺邓国太夫人【阳城王为伯玉也】
　　卫幕衔恩重【杜正谬云卫幕乃卫青之幕府也旧注引左氏燕幕非是】潘舆送喜频【潘安闲居太夫人乃御板舆升轻轩近览王畿近周周家国赵云送喜频则王之母人有恩命之加为送事事之频矣】济时瞻上将锡号戴慈亲富贵将如此尊荣迈等伦【赵云王节度江陵是为上将如此字多矣礼云好仁如此传言难乎等伦也】郡衣封上旧国与大名新紫诰鸾回纸【新添防右记武都紫水有泥贡之用封壐书故诏诰有紫泥之美王子年拾遗元狩初浮圻国贡兰金之泥如紫磨色常以此封诏函魅不敢干】清朝燕贺人【大厦成而燕雀东贺　赵云请封虽仍是阳城郡而夫人之图国为邓国是为新矣紫诰紫锦之诰鸾回纸则纸上之字有回鸾之势也清朝则朝旦之朝令戚歌云清朝饭牛至夜半】逺传冬笋味更觉防衣春【赵云又以言郡王亦以髙年尤见尊亲之寿孟宗后母好笋令宗冬月求之宗入竹林恸哭笋为之出】奕叶班姑史【班姑扶风曹世叔妻彪之女名昭字惠姬博学髙才世叔早卒有节行兄固着汉书其八表及天文志未及竟而卒和帝诏昭就东观藏书阁踵而成之】芬芳孟母邻【潘安仁闲居赋此里仁心为美孟母所以三徙】义方兼有训【左传教子以义方】词翰两如神【赵云班姑史则王子太夫人盖能翰墨矣何平叔景福殿赋曰伟孟母之择邻尚书云皇祖有训礼记云至诚如神】委曲承顔体鶱飞执主身可邻忠与孝双美画麒麟【麒麟阁名也上画忠臣像　赵云事母则孝事君则忠其美画麒麟则非特画郡王之像而亦画夫人之像也麒麟前汉阁名也前汉苏武传乃麒麟字今云双美之画则又用金日传母事教诲两子甚有法度上闻而嘉之病死图画于甘泉宫署休屠王阏氏】
　　江陵望幸【望车驾临幸也时大驾在蜀】
　　雄都元壮丽【曹子建壮哉佳丽殊百城汉髙帝见宫室壮丽怒肃何曰非壮丽不足重成】望幸歘威神【露光殿赋又似乎帝室之威神又云彰圣立之威神甘泉赋配之君之悬圃兮象太一之威神　赵云雄都指言江陵也司马相如封禅文云泰山梁父设坛望幸】地利西通蜀天文北照秦【赵云孟子曰天时不如地利易曰观乎天文而汉有天文志西通蜀则江自西而来舟船之所通秦言长安长安在荆渚之北也】风烟含越鸟【谢晖诗风烟有鸟路江汉限无良古诗越巢巢南枝】舟楫控吴人未枉周王驾【顔延年车驾幸京口诗虞风载帝狩夏谚颂王游春方动宸驾望幸倾五州又周御穷辙迹夏载歴山川周王驾谓穆王满也　赵云列子载穆王命驾入骏之乗驰驱千里】终期汉武巡【汉武行幸雍幸汾隂荣阳还至洛阳瞻望河洛又南巡狩】甲兵分圣旨居守付宗臣【萧何汉之宗臣左传君行则居守赵云上句言车驾之出禁兵随卫也分则分其半以出留其半于京矣下句言有人为留守也】早发云台仗恩波起涸鳞【哀江南赋犹有云台之仗涸鳞见余波期救涸注荘子车輙中有鲋鱼　赵云云台在后汉之南宫梁丘迟侍宴饯徐州刺史应诏诗曰肃穆恩波被】
　　江边星月二首
　　骤雨清秋夜金波耿玉绳【谢晖金波丽鳷鹊玉绳低建章　赵云金波以言月玉绳以言星汉志月穆穆以金波】天河元自白江浦向来澄【赵云元自向来之字公尝使矣葢云眉毛元自白泪防向来垂又曰鏁石藤梢元自落倚天松骨见来船】映物连珠断【史五星如连珠】縁空一镜升【古诗破镜飞上天】余光隠更漏况乃露华凝【谢荘诗露华识猿音　赵云末句言更漏之声隠于星月余光之中也此则将晓故言况乃露华凝也露华凝坠其客况可知矣】
　　右一
　　江月辞风缆江星别雾船鸡鸣还曙色鹭浴自清州【赵云四句言晓见星月当船行之时也缆言风防船言雾船则晓之景物也】歴歴竟谁种【谢惠连诗亭亭映月古诗天上上何所有歴歴种白玉】悠悠何处圆【沈休文泳月清光信悠悠谢庄月赋云升清质之悠悠防登晖之蔼蔼】客愁殊未已他夕始相鲜【赵云四句有感而问星月也他夕始相鲜则并言星与月于于他夕见之若客愁既止则始悦其鲜明矣】
　　右二
　　舟月对驿近寺
　　更深不假烛月朗自明船【陶潜叩栈亲月船　赵云明字与残夜水明楼之法相似】金刹青枫外【西京杂记以黄金为刹】朱楼白水边【杜补遗释氏要览释音无梵言刹瑟至唐言竿今畧言刹即幡柱也赵云青枫外则其刹之髙矣用青枫则南方所有之木朱楼盖驿楼也冯衍显志赋云伏朱楼而四望】城鸟啼眇眇野鹭宿姢姢皓首江湖客钩帘独未眠
　　舟中
　　风餐江栁下雨卧驿楼边【鲍照风餐弄松宿云卧恣天行】结防排鱼网连穑并米船【樯船上帆竿也】今朝云细薄昨夜月清圎飘泊南庭老秪应学水仙【赵云宋鲍照用风餐对云卧唐栁明献用霞餐对云卧诗曰鱼网之设世説王脩龄曰脩龄为饥自当问谢仁祖索食不须陶胡奴米船也南庭老公自谓也南庭者南方之庭犹北地谓之北庭耳】
　　遣闷
　　地阔平沙岸舟虗小洞房【谢晖洞房殊未晓】使尘来驿道城日避乌樯【赵云泊船之处近城日为城所幸不照及樯故云避乌樯此公之巧句也】暑雨留蒸湿江风借夕凉行云星隠见【赵云云合则星隠云过则星见也】叠浪月光芒【赵云前浪后浪月光皆照也】萤鍳縁帷彻【萤光可以照物故曰萤鍳】蛛丝罥鬓长哀筝犹凭几鸣笛竟霑裳【赵云初闻哀筝犹忍泪凭几聴之而已至闻鸣苖则情不禁矣于是乎泪竟霑裳也魏文帝与吴质书有云髙谈悟心也筝顺耳】倚着如秦赘过逢类楚狂【贾谊传秦人家富子壮则出分象贫子壮则出赘注曰亦犹人身体之有赘非应所有也楚狂接舆】气冲看劒匣【仕彦升劒气凌云又张华见劒气冲斗】頴脱抚锥囊【原君传曰大贤士之处世也譬如锥之处囊中其未至见毛遂曰使遂蚤得囊中乃頴脱而出非特未见见而已也】妖孽闗东臭兵戈陇右疮时清疑武畧世乱局文场余力浮于海【语道不行乗桴浮于海】端忧问彼苍【月赋端忧多暇诗云彼苍者天】百年从万事故国耿难忘【赵云妖孽两句是吐蕃与盗贼而盖言当时之清则以武畧为疑而不用及世之乱则文场局而不展矣兵书有黄石公三畧杜预賛曰元凯文场称为武库语语云行有余力屈原有天问篇从万事则言百年之黄石公三略杜预而惟有懐乡不能以也】
　　江陵节度阳城郡王新楼成王请严侍御判官赋七字句同作
　　楼上炎天氷雪生髙飞燕雀贺新成【淮南子大厦成成而燕雀来贺贺】碧窻宿雾蒙蒙湿朱栱浮云细细轻【赵云淮南子曰南方曰炎天髙诱注曰南方五月建午火之中也火性炎上故曰炎天顔延年夏夜诗云炎天方埃鬰当炎天而楼上生冰雪则其髙可知矣防含宿雾拱帯浮云皆言其髙】杖钺褰帷瞻具美【贾宗为兾刺史之部升车言刺史当逺视广聴纠察美恶何有反垂帷裳以自掩寒乎乃命御者褰之】投壶散帙有余情【祭遵投壶雅歌　赵云许靖与曹孟徳书曰曹营丘翼周杖钺専征谢灵运酬从弟惠连诗云防帙问所】自公多暇延参佐江汉风流万古情【庾亮镇武昌昌之佐吏乗月登月登楼不觉亮至将避亮曰诸君少住老子于此兴复不浅陶侃曰亮非独风流兼有为政之事　赵云诗自公退食荀子云其为人也而多暇日则其出入不逺】
　　又作此非卫王
　　西北楼成雄楚都逺开山岳散江湖二仪清浊还髙下【阳清为天隂浊为地见照略】三伏炎蒸定有无【赵云古诗云西北有髙楼今楼恰在西北故用之为宜逺开山岳散江湖则楼之所临者髙所望者逺矣楼在楚故故言山岳言江湖岳则衡岳也二仪清浊还髙下三防炎蒸定有无雄健之之语皆楼之髙所见之大而其气之清也梁元帝纂要曰天地曰二仪礼记曰天髙地下】推毂畿年唯镇静【冯唐传推毂遣将　赵云推云以言卫王奉命为将】曵居终日盛文儒【鄱阳何王之门不可曵长裾】白头授简焉能赋媿似相如为大夫【雪赋授简于司马大夫艺文志登髙能赋可为大夫】
　　舟中出江陵南浦奉寄郑少尹审
　　更欲投何处飘然去此都【贾谊何必懐此都　赵云周庾信乌夜啼曲曰御史府中何处宿故对此都成公绥啸赋云心涤荡而无累志离俗而飘然】形骸元土木【土木形骸】舟楫复江湖社稷纒妖气【左太冲兵纒紫防】干戈送老儒百年同弃物万国尽穷途【赵云老子云常善救物故无弃物万国尽穷途物多难之世无适而不为穷途也】雨洗平沙浄天衔阔岸纡鸣螀随泛梗别燕起秋菰【宋玉燕翩翩其辞归　赵云上两句道景雄健其下句尤其矣惟其阔所以荣纡周礼冀州之择薮曰扬纡义盖取此螀音将蝉也螀得梗而托之故随泛梗而鸣菰雕胡也燕集如菰丛之间时当秋则别之而起去矣皆言时也】栖托难髙卧【孔明髙卧南阳　赵云言其身方有所栖托难于髙卧以自安也】饥寒迫向隅寂寥相喣沬【庄子云鱼相喣以湿相濡以沬熟若忘忘于江湖】浩荡报恩珠【赵云前汉刑法志满堂饮酒一人向隅而悲泣皆为之不乐寂寥相喣沬则无以相赒给之者故报恩之殊亦浩荡而无施也报珠传记所载凡三事三辅决録曰昆明池有鱼絶纶而去梦于汉武帝求去钩帝明见大鱼衔索帝取放之日三日池边得明珠一只帝曰鱼之报也又搜神记曰隋侯行见大蛇伤因救治之其后蛇衔珠以报焉其征盈寸夜光可烛堂故歴世称隋珠又哙参养母至孝曾有鹤为戎人所射穷而归参参収养疗治疮愈而放之后鹤雌雄双至各衔明月珠报参而报恩珠三字则沈佺期云汉皇灵沼上容有报恩珠公之所用当以鱼事为切】溟涨鲸波动【谢灵运凕张无端倪】衡阳鴈影徂【蜀都赋云鴈衔芦未落南翔冰泮北徂】南征问悬榻【陈蕃为乐安太守礼郡郡周璆字而不名特为置一榻去则悬之】东逝想乗桴【语乗桴浮于海赵云溟涨金波动所以引东逝想乗桴衡阳鴈影徂所引南征问悬榻南征南征也出楚词悬榻有两字陈蕃礼周璆及其礼徐孺子亦然】滥窃商歌聴【北山移文窃吹草堂滥中北岳七啓云此甯子商歌之秋也】时忧卞泣诛【楚人卞和以玉璞三献不遇楚王遂再刖其足】经过忆郑驿【郑庄置驿】斟酌旅情孤【赵云琴操曰卞和者楚野民得玉献懐王王使乐正子占之言石王以为欺谩斩其一足懐王死子平王立和复献之平王又以为欺斩其一足平王死子立为荆王和复欲献之恐复见害乃抱其玉而哭昼夜不止涕尽续之矣血荆王遣问之于是和随使献玉王使剖之中果有玉乃封为陵阳卞和不就而去作退怨之歌曰悠悠其水经荆山精气郁决谷岩岩中有神寳灼灼明明宂山采玉难为功于何献之楚先王遇其闇昧信谗言断截两足离余身倪仰嗟叹心摧伤紫之乱朱纷墨同空山防欷涕龙钟天鍳孔明竟以彰沂水滂沛流于汶进宝得刑足离分断者不续岂不怨斟酌旅情孤言郑监必测度我旅情之孤也鲍照和王丞诗斟酌高代贤】
　　江南逢李年【自注崔九即殿中监崔涤中书令湜之弟】
　　歧王宅里寻常见崔九堂前几度闻正是江南好风景落花时节又逢君【明皇杂録云上素晓音律时有马仙期李年贺懐智皆洞知律度年时承顾遇后流废江南毎遇良晨胜景常为人歌数阕座上闻之莫不掩泣罢酒　赵云南史沈约谓王筠曰不谓疲暮复逢如君】
　　官庭夕坐戯简顔十少府
　　南国调寒杵西江浸日车客愁连蟋蟀亭古带蒹葭【赵云南国楚地也诗滔滔江汉南国之纪杵谓之调庾信夜聴衣诗云调声不用琴又书屏风诗曰衣明月下静夜秋风飘锦石平砧面连房接杵腰急节迎秋韵新声入手调寒衣须及早将寄霍飘姚日车字则淮南子曰日乗车驾以六龙羲和为驭而李尤云安得猛士飜日车也蟋蟀字见于毛诗七月篇以为歳此所以客愁连之矣故对蒹葭其字出亦出诗也】不迈青丝鞚虚烧夜烛花老翁须地主细细酌流霞【赵云鞚马勒也青丝为之耳古诗所谓青丝络头是已吴书孙奂传黄武五年权攻石阳奂以地主使所部将军鲜于丹师五千人光断淮道抱朴子载项曼都言到天上先人以流霞一杯饮之鲍明逺细作对春风公尝用云细酌老江千】
　　秋日荆南述懐三十韵
　　昔承推奬分媿匪挺生材【左都蜀都赋扬雄含章而挺生】迟暮宫臣沗【陆机诗矫迹厠宫臣】艰危衮职陪【诗衮职有阙　赵云拾遗通籍于朝斯为宫臣在肃宗行在拜之则艰危之时也　杜补遗唐六典注云补阙拾遗武后垂捶中置取山甫补衮阙名官子美肃宗时为左拾遗故云】扬镳随日驭折槛出灵台【朱云折槛显宗画二十八将于云台　赵云上句言其扈从也拾遗补职阙之职皆得扈从日驭言乗舆也下句言其柬争不合而出也房琯以陈陶斜之败公上疏论琯不宜废兎肃宗出甫为华州功曹出云则离云台而出官官也】罪戾寛犹活干戈塞未开【赵云上句则上初欲诛甫赖张镐救之而得免也】星霜鸟变【古诗秋蝉鸟树闻鸟逝安适】身世白驹催【庄子知北逰人生天地之间若白驹之过隙何自苦如此又邻生説魏豹豹谢日人生一世间如白驹过隙　赵云鸟燕也鸟变则言燕之或来或去为变也星霜之中见鸟变则不一其年矣白驹以譬光隂之超忽如其驰去】伏枕因超忽扁舟任往来九鑚巴噀火【语鑚鐩改火栾巴噀酒以救蜀火】三蛰楚祠雷【鲍云山谷简王观复曰予美人蜀下峡年月诗中可见其曰九鑚巴噀火三蛰楚祠雷则徃来蜀中凡十二年也　赵云两句止通言九年中事非谓十二年也公乾元二年嵗在巳亥年二月一日自陇右赴劔南十二月未到成都自庚子至今嵗大厯三年之清明嵗在戊申是未为九公前有月诗云二十四囬明次公定为二月望夜诗而续有大厯三年白帝放船出瞿庚峡诗则犹在夔州可见是年清明矣使鑚火字则见其为清明也巴噀火则栾巴所噀之火以形容其在成都及东州及夔州皆为蜀地也公以大厯三年春方离夔州发白帝下峡泊舟江陵秋晚寓公安县嵗暮发公安至岳州则二年之秋八月元年之秋八月通三年之秋八月在夔在江陵是为雷之三蛰矣雷以二月而奋以八月而蛰谓之楚祠雷则楚人所祠之雷葢楚人好祠察也夔以寒食言之则系之蜀又以祠雷言之则系之楚葢以夔在六国为楚地初不相妨也房不如此觧则九与三之义难考矣所见如此俟博】望帝传应实【见杜诗注】昭王问不囬【僖四年传齐侯伐楚曰昭王南征而不复寡人是问　赵云上句以囬言成都之所闻按成都记杜宇既禅位于鼈灵遂升之西山不隐时适二月杜防方鸣民俗思宇因号为杜防以志其隐去之期或曰社防即望帝精防所化也】蛟螭深作横豺虎乱雄猜【赵云两句虽以言水宿山行之所有而因托以兴马葢是时有跋扈之强臣贼盗之巨猾故也】素业行已矣浮名安在哉【赵云史云家承素业安在哉三字公通此凡七便皆阮籍谏懐云梁王安在哉】琴乌曲怨愤庭鹤舞摧頽【琴乌曲乌夜啼也典人舞白鹤于市补遗琴曲有长清短清幽兰白雪风入松乌夜吴兢古乐府解题云乌夜啼宋临川王王义庆赵也鲍明逺舞赋始连轩以鳯跄终宛转转而龙跃躅徘徊振迅腾摧　赵云其所怨愤寄之琴曲则乌夜啼也而庭鹤为之舞矣】秋水漫湘竹【湘妃挥涙溅竹竹皆斑】隂风过岭梅【大庾岭多梅人号梅岭　赵因句则因所往之地而言其时也张华博物志曰舜死二妃泪下染竹即斑妃死为湘水神曰曰湘妃竹秋水漫湘竹则预言秋时过湘潭也大庾岭多梅当隂风时经过于岭上之梅则公预言其冬时至岭上也】苦揺求食尾【司马子长报任少卿书曰猛虎曰深山百兽震恐及在槛穽之中揺尾而求食积威约之渐也】常曝报恩腮【三秦记江海集龙门鱼登者化龙不登者防额曝腮】结舌【前汉博士结舌而不谈又钳口结舌】防谗柄探肠有祸胎【枚乗福有基祸有胎　赵云既为客矣求食所不得己报恩所不得忌而人结舌探肠则己防患焉齐武帝谓临贺王曰汝包藏祸胎】苍茫歩兵哭【阮籍为歩兵哭穷途】展转仲宣哀【王粲流离作七哀诗】饥借家家米愁征处处杯休为贫士叹任受众人咍得丧初难识荣枯划易该【赵云所句所以起论世人之荣枯可以该了也差池分组冕合沓起蒿菜不必伊周地皆登屈宋才以言其荣汉庭和异域晋史折中台覇业寻常体臣忌讳灾以言其枯也也】差池分组冕合沓起蒿莱不必伊周地皆登屈宋才【伊尹周公屈原宋玉　赵云诗言燕燕于飞差池其羽以飞譬之也而分组绶冠冕之贵其重沓来则特起于蓬蒿草菜之间耳伊尹周公之所任则宰辅之地今也不必于宰辅所登用者皆如屈原宋玉之才也】汉庭和异域【前汉匃奴传賛和亲之论发于刘敬】晋史拆中台【晋中台拆而张华诛】覇业寻常体宗臣忌讳灾【赵云上句以比当时遣使和吐蕃而不即归者矣次句则又必有以罪诛者晋史则晋之太史以天文为告也非史籍之史中国之于外裔甘心于和亲此覇业寻常之体也而大臣充使或留或诛则宗臣以为忌讳矣】羣公纷戮力圣虑窅徘徊【赵云自此而下论所以致太平之事矣羽猎赋云羣公常伯扬朱墨翟之徒也羣公之戮力至于纷然又烦圣虑之轸及而窅然徘徊则吐蕃之所因如此】数见铭钟鼎【季武子作林钟之铭铭鲁功卫孔悝鼎铭】真宜法斗魁【陏志北斗一至四为魁五至七为杓也　赵云上句则羣公功成而钟鼎之可铭下句则圣虑之号令当法之北斗晋天文志斗杓人君之象号令之主也】愿闻锋镝铸【贾谊过秦论销锋镝铸以为金人十二】莫使栋梁摧【卫玠卒谢鲲哭之曰梁栋折不觉哀杜补遗愿闻锋镝铸若家语顔回云愿铸剑防以为农器是也晋陆玩拜司空谓賔客曰以我为三公是天下无人矣索酒酌柱间地祝曰当今乏才以尔为柱石之臣莫倾人栋梁】磐石圭多翦【汉文帝封子弟曰磐石之宗成王封康叔翦桐叶为圭】凶门毂少推【杜补遗李卫公对唐太宗曰古者出师命将斋三日授之以钺推其毂又曰古者命将授钺推毂凿凶门而出赵云毂少推望其息兵而不崇将臣也】垂旒资穆穆【礼天子穆穆】祝网但恢恢【成汤祝网老子天网恢恢　赵云传曰天子垂旒所以蔽明也黈纩塞耳所以蔽聪也盖言垂拱无事者如此成汤出见罗者方祝曰从天下者从地出者四方来者皆入吾罗汤曰嘻尽之矣非桀其孰能为此哉乃命觧其三靣而置其一靣更教之祝曰欲左者左欲右者右欲髙者髙欲下者下吾取其犯命诸侯闻之咸曰汤之徳至矣泽及禽兽况于人乎】赤雀翻然至黄龙不假媒【春秋孔演图曰鸟化为书孔子奉以告天赤雀集书上化为黄玉后汉黄龙见于谯　赵云赤雀黄龙则言祥瑞之至矣遁甲曰赤雀不见则国无贤白雀不防则无后嗣注赤雀主衔书阳精也白雀主衔钱隂精也在王者言之则尚书中侯曰赤雀衔丹书入豊　于昌前昌则文王之名也瑞应图曰黄龙者四龙之长王者不漉池而渔则应和气而逰于池沼在帝王言之则龙鱼河图曰黄龙负图従河中出付黄帝帝令侍臣写以示天下又曰黄龙従洛水出诣虞舜鳞甲成字令左右写文竟龙去其　汉文帝时见成纪宣帝时见新豊光武时见于河章帝时四见安帝时见厯城哀帝时见頴川魏时见不一至则如孔氏之鳯鸟不至之至媒则前汉乐歌曰天马徕龙之媒】贤非梦傅野【髙宗梦得説于傅岩之野】隐类凿顔坏【雄传或凿坏以遁荘子鲁君闻顔阖贤欲以为相使者往聘因凿后垣而亡坏壁也】自古江湖客冥心若死灰【庄子曰心若死灰赵云四句则公自言也】
　　哭李尚书【之芳】
　　漳濵与蒿里逰水竟同年【刘公干诗云窜身清漳濵李延年分送丧歌为二等薤露送王公贵人蒿里送士大夫庶人使挽柩者歌之为挽歌也　赵云首两句言病而即死也逰水之义起于论子在川上曰逰者如斯夫而刘公干诗有云游者如流水哀此遂离分】欲挂留徐劒【见把劔覔】
　　【徐君句注】犹廻忆戴船【见应寻戴安道注　赵云史记曰吴季札之初使北过徐徐君好季札劒口不敢言季札方为使上国未献还至徐徐君已死乃觧其宝劒系徐君冡树而去语林曰王子猷居山隂大雪夜开室命酌四望皎然因咏招隐诗忽忆戴安道时在剡乗兴棹舟经宿方至既造门而返或问之对曰乗兴而来兴尽而返何必见戴安道耶】相知成白首此别间黄泉【左传不及黄泉无相见也】风雨嗟何及江湖涕然【风雨何嗟及矣　赵云成白首字潘安仁诗投分寄石友白首同所归也嗟何及字出诗何嗟及矣涕然宇文中子云然流涕】修文将管辂奉使失张骞【赵云王隠晋书载苏韶见其弟谓曰顔渊卜啇今为地下修文郎有八人韶自言其一也贴之以将管辂则李尚书之有竒才应如魏之管辂也前汉张骞以郎应募使月氐至大夏而竟归汉拜太中大夫刘孝标辨命论曰臣观管辂英伟珪璋特秀实海内之名杰岂日者卜祝之流乎将管辂则修文郎有八人将如管辂者亦预之矣或曰将携之而去亦通奉使失张骞李尚书充使而死也】史阁行人在【周礼大行人小行人】诗家秀句传【赵云行人又申言其奉使阁则言其书之史册也】客亭鞍马絶旅榇网虫县【沈休文诗云网虫垂户织】复魄昭丘逺【登楼赋云西接昭丘昭丘楚昭王之墓】归防素浐偏【宋玉防兮归来　赵云此言其死于道路矣鲍照诗鞍马光照地仪礼防礼有复注复也有司招防复防也昭丘按荆州图经在当阳东南七十里复魂昭丘逺则李尚书寄居荆南其榇归而复则所以为用素浐长安之水也潘安仁西征赋云南有覇素浐归防素浐偏则李尚书乃长安人也】樵苏封地喉舌罢朝天【李固云陛下之有尚书犹天之有北斗斗为天之喉舌尚书亦犹陛下之喉舌赵云上句则大臣之墓其前后左右禁樵牧也喉舌罢朝天则已死矣不复以是任而见天子也】秋色凋春草王孙若个边【刘安招隐芳草兮萋萋王孙兮不归】
　　重题
　　涕泗不能收哭君余白头儿童相顾尽宇宙此生浮江铭旌湿【檀弓铭明旌也】湖风井迳秋【鲍明逺芜城赋云邉风急兮城上寒井迳灭兮丘陇残】还瞻魏太子賔客减应刘【赵云儿童相顾书一作相识尽则言自儿重时与李尚书相识若作相顾尽则言与李尚书之诸子更相顾视一一巳尽而无説矣末句公自注外应刘字应则应玚字徳琏刘则刘祯字公干曺丕与吴质书曰徐陈应刘一时俱逝盖皆当丕为太子时相从之客也公公前有寄薛尚书云曽是接应徐亦此四子中之二者】
　　独坐
　　悲愁廻白首倚杖背孤城江敛洲渚出天虚风物清【赵云旧本悲愁师民瞻本作悲秋是葢悲愁字虽出楚词余萎约而悲愁然是两字惟宋玉之悲秋故对倚杖鲍明逺云倚杖牧鸡豚以江之敛故洲渚出谢恵连萧条洲渚际也故对风物其字熟矣如宋儋亦云秋尽野外草木变衰长郊萧条风物凄今于法帖中可见】沧溟服【一作恨】衰谢朱绂负平生仰羡黄昏鸟投林羽翮轻【赵云在沧溟之中甘服衰谢此亦乾坤一腐儒之势也负平生言其无用于时也平生祖出论语久要不防平生之言】
　　暮归
　　霜黄碧梧白鹤栖城上撃拆复乌啼客子入门月皎皎谁家练风凄凄【诗风雨凄凄】南渡桂水阙舟楫北归秦【一作洛】川多鼓鞞年过半百不称意明日防云还杖藜【赵云梧之碧叶为霜所黄也城上白帝城也易重门击柝乌啼则后汉謡所谓城上乌而乐府有乌夜啼之曲也客子公自谓也选诗客子常畏人古诗明月何皎皎照我罗牀帏秦川多鼓鞞则时吐蕃之兵未息秦川一作洛川非洛未尝言川也】
　　移居公安敬赠卫大郎【钧】
　　卫侯不易得余病汝知之雅量防高逺清襟照等夷【赵云不易得字公尝用曰神仙之人不易得南史袁宪字徳章防聪明好学有雅量袁粲于王俭诗云老夫亦何寄之子照清襟】平生感意气少小爱文辞河海由来合风云若有期【赵云河海由来合所以言意气之感也书曰北播为九河同为逆河入于海风云若有期所以言其文辞之必效也】形容劳宇宙质朴谢轩墀自古幽人泣流年壮士悲【赵云此则公自言也上句以言其憔悴而空老于世下句以言无复入仕于朝廷易幽人正吉项羽目樊哙云壮士】水烟通径草秋露接园葵入邑豺狼鬬伤弓鸟雀饥【赵云上两句述其移居公安之地也选诗云轻风摧径草史记云公仪休防其园葵旧注引陆士衡园葵诗在后矣豺狼鸟雀以比贼盗穷困之民】白头供宴语乌几伴栖迟交态遭轻薄今朝豁所思【赵云白头公自言也供宴语言可以供卫之语乌几乌皮几也伴栖迟则迁于公安惟有乌几为伴耳翟公题门云一贫一富乃知交态古诗五陵轻薄儿今朝豁所思则以美卫钧也】
　　公安送韦二少府匡賛
　　逍遥公后世多贤送尔维舟惜此筵【赵云逍遥公杜补遗引北史韦夐字敬逺孝寛之兄志尚夷简淡于荣利所居之宅枕带林泉对玩琴书萧然自适时人号为居士周明帝以诗贻之曰谁能同四隐来参子万机夐愿时朝谒帝大说勑有司日给河东酒一斗号曰逍遥公又引唐史云韦嗣立为中书门下三品尝于骊山建营别业中宗亲往幸焉自制诗序令从官赋诗因封嗣立为逍遥公名其所居为清虚原幽栖谷且云以二史考之子美称逍遥公乃韦敻非嗣立也故世系表为韦氏九房以夐之后为逍遥公房嗣立之后为小逍遥公房盖以别之也】念我常能数字至将诗不必万人传时危兵甲黄尘里日短江湖白髪前【赵云颔聨言思念我则寄将我之诗去则不必传之万人也腹聨两句其句法不同上句言当时危之际与韦二皆在兵甲黄尘之里盖有兵甲则有黄尘此时危之事也黄尘字曹子建感节赋大风隐其四起扬黄尘之冥防下句则言髪巳白矣而短景中之江湖在其前盖指相聚之地也】古往今来皆涕泪断肠分手各风烟【赵云断肠字多矣如谢灵运忆山中诗云楚人心苦絶越客肠今断鲍照东门行曰野风吹秋木行子心肠断而别赋云行子肠断也谢宣逺送王抚军诗分手东城闉刘晖八公山诗风烟四时犯霜雨朝夜沐也】
　　赠虞十五司马
　　逺师虞秘监今喜识孙形象丹青逼家声器宇存凄凉怜笔势浩荡问词源爽气金天豁清谈玉露繁伫鸣南岳鳯欲化北溟鲲【赵云虞秘监者世南也陆云传云为浚仪令去官百姓图画形象太史公云李陵顔其家声王献之云西山朝来致有爽气此借用于人耳晋书终日清谈而巳露繁字韵董仲舒有繁露之书也刘公干诗鳯皇集南岳徘徊孤竹根故对北溟鲲其字则北溟有鱼其名为鲲也】交态知浮俗儒流不异门【赵云交态字郑庄传翟公题门曰一贫一富乃知交态故对儒流其字则儒家者流也史记云同门而异户也】过逢连客位日夜倒芳樽沙岸风吹叶云江月上轩百年嗟已半四坐敢辞喧【赵云客位字沈休文云客位紫苔生别赋云月上轩而飞光古诗香炉诗云四座且莫喧愿听歌一言今云敢辞喧岂言敢辞去喧哗而拘拘喑黙此所以终倒芳樽之欢也】书籍终相与青山隔故园【赵云此暗用蔡邕尽举其家所有之书以与王粲又南史王筠字元礼沈约见筠文咨嗟而叹曰昔蔡伯喈见王仲宣称曰王公之孙吾家书悉当相与仆虽不敏请附斯言今公所云正欲以书籍相与但故园隔在青山之外耳】
　　公安县怀古
　　野旷吕防营江深刘备城寒天催日短风浪与云平洒落君臣契飞腾战伐名维舟倚前浦长啸一含情【赵云呉将吕防营于公安刘备曽为荆州牧故今句及之洒落君臣契则又言先主之与诸葛也飞腾战伐名则以言吕蒙之为将也含情则亦吊古之意也】
　　公安送李二十九弟晋肃入蜀余下沔鄂【赵云晋肃乃李贺之父也当时以贺父名晋肃不得令举进士韩退之有辩在韩集】
　　正解柴桑缆仍防蜀道行樯乌相背发塞鴈一行鸣【赵云上句公将下沔鄂次句送晋肃入蜀樯乌则船樯上刻为乌形取占风之义一往南一往蜀此所以为背发也塞鴈一行鸣则言其别之时也】南纪连铜柱西江接锦城凭将百钱卜飘泊问君平【赵云南纪字广天文志云东循岭徼逹瓯闽是谓南纪所以限蛮夷也非是诗云汤汤江汉南国之纪铜柱马援所建在驩州之东南极角也南纪连铜柱一句又公自言其下沔鄂而尽南往矣自西江而上沂是为接锦城末句因晋肃入蜀故有君平之问】
　　宴王使君宅二首
　　汉主追韩信苍生起谢安吾徒自飘泊世事各艰难【赵云首两句取古二人功名之事言之引下句也】逆旅招邀近他乡意绪寛不才甘朽质髙卧岂泥蟠【赵云上两句言皆在逆旅之中以相招邀可以寛意绪也庄子逆旅者有二妻古乐府他乡各异县不才甘朽质所以自处之语髙卧岂泥蟠则所以自谦也左传有言才子不才子】
　　右一
　　泛爱容霜鬓留欢上夜闗【一作卜夜闲】自吟诗送老相劝酒开顔【赵云旧本霜发师民瞻本作霜鬓是孔子曰泛爱众而亲仁其后遂以泛爱为朋友则殷仲文南州桓公九井作云广筵散泛爱是已旧本正作卜夜闲卜夜字左传云臣卜其昼未卜其夜也一作上夜闗盖以公父讳闲当避闲字也殊不知公有云双双戏蝶过闲慢则亦临文不讳矣然今句当以上夜闗为正盖首两句便对而夜闗字方对霜鬓也又于留欢为相应盖如陈遵闭门投辖者矣】戎马今何地乡园独旧山江湖堕清月酩酊任扶还【赵云老子云戎马生于郊末句月使堕字竒矣李白亦云更看江月堕清波】
　　右二
　　留别公安太易沙门
　　隐居欲就庐山逺丽藻初逢休上人数问舟航留制作长开箧笥拟心神【赵云庐山逺谓惠逺大师休上人则诗僧汤惠休也数问舟航留制作言来问公而留公之制作也长开箧笥拟心神言为太易而开箧笥于是心神拟议合与其何篇也】沙村白雪仍含冻江县红梅已放春先踏鑪峯置兰若徐飞锡杖出风尘【赵云上林赋云其北则含冻裂地涉氷掲河末句公盖言先往庐山路香鑪峯求置兰若之地请太易师飞锡而来也孙绰天台山赋应眞飞锡以蹑虚】
　　秋日荆南送石首薛明府辞满告别奉寄薛尚书颂徳叙怀斐然之作三十韵【赵云石首县江陵属县也以山得名颂徳叙怀四字今世所谓纪徳陈情也】
　　南征为客久西别君初嵗满归鳬舄【赵云西属西之时乃秋日也鳬舄以言薛明府之为县令即王乔之乗鳬乃尚方舄事也】秋来把鴈书【赵云秋来把鴈书应是得其兄尚书之书也鴈书事蘓武】荆门留美化【唐萧铣屯军荆门号荆门军在夷陵　赵云上句指言其自石首替也江陵府在唐管县八而石首其一也荆门于唐亦是江陵府县名今石首替罢而谓之荆门留美化其取江陵府古谓之荆州也】姜被就离居【续汉书姜肱兄弟三人皆以孝行著名肱年长与三弟共被卧亲友如此　赵云下句则言兄弟相见也诗云美化行乎江汉之域书云用荡析离居也】闻道和亲入【见肯虑白登围注　赵云此言薛尚书之充使也】垂名报国余【赵云唐之于吐蕃初妻以金城公主而叛服不常至永泰大厯间再遣使者来聘于是戸部尚书薛景仙往报新书所载如此则薛尚书者乃薛景仙乎】连枝不日并八座几时除【见起居八座太夫人注景帝纪注凡言除者除故官就新官　赵云言尚书之与薛石首不日相并连枝则如木之连理枝也】往者胡星孛【胡星旄头也孛星光芒短其光四出蓬蓬孛孛然　赵云上句指言安禄山也天文志旄头胡星也凡星之妖所躔曰孛】恭惟汉网踈【汉刑法志禁网踈濶　赵云下句指言明皇之寛大也】风尘相澒洞【洞箫赋风洪洞而不絶澒洞相连貎赵云凡兵之地谓之风尘如隋顔之推古意诗云歌舞未终曲风尘闇天地澒洞字出淮南子曰未耳天地之时鸿蒙澒洞莫知其门而文选止使洪洞字其音亦从去声】天地一丘墟【王粲诗崤函复丘墟　赵云一丘墟则人民寡而城郭荒矣】殿瓦鸳鸯坼【邺都铜雀台皆鸳鸯瓦庾信赋昔为一双瓦飞入魏王宫　赵云鸳鸯瓦事魏志文帝问周宣曰吾夣殿屋两瓦坠地化为鸳鸯何也宣对曰后宫当有暴死者帝曰吾诈卿耳宣曰夫夣者意耳茍以形言便占吉防言未卒黄门令奏宫人相杀】宫帘翡翠虚【西京杂记有翡翠帘】钩陈摧徼道【西都赋周以钩陈之位卫以严更之署又云周庐千列徼道绮错　赵云钩陈星名主天子后营摧徼道则钩陈之营摧頽于徼道中也】枪累失储胥【长杨赋木拥枪累以为储胥注枪累作木枪相櫐为栅也储胥注武帝先作迎风馆于甘泉山后加露寒储胥二馆　赵云木枪相櫐为栅拥禽兽使不得出此文选张铣所注其在扬雄本传师古云言有储畜以待所须也公诗句直用扬雄赋而已盖言枪櫐之坏所以于储胥为失也旧注却是言甘泉宫中事不知上四句以言京师之防而宫殿之毁也】文物陪廵狩亲贤病桔椐公时呵防貐【防貐摩牙而食人　杜云尔雅防貐类防虎牙食人　赵云廵狩指言肃宗之在鳯翔也文物陪则言衣冠集于此也鸱鸮之诗曰予手拮据注云拮据撠挶也言为巢之至苦其手病也亲与贤皆病则劳于讨贼之事也防貐恶兽】首唱却鲸鱼【见上京观且僵尸注云赵云鲸鱼大鱼】势惬宗萧相【萧何也赵云萧相而自注云郭令公汉书云萧何园之宗臣也势惬言讨贼之势惬顺也】材非一范睢【史记载范睢逃魏齐之辱入秦为相终复魏齐之雠　赵云自注云诸名将盖秦拜范睢为客卿谋兵事卒听其谋使五大夫绾伐魏伐韩大破赵于长平此皆范睢之谋有益于秦者故以比诸名将】尸填太行道血走浚仪渠【太行山在河北浚仪渠汴河也　赵云太行在幽燕浚仪在梁】滏口师仍防【赵云滏水光黄之间】函闗愤已摅【赵云函闗则函谷闗是已于是复京师矣下四句是也】紫微临大角【隋天文志紫防大帝之座也又大角一星在摄提间天王座也又名天楝　赵云言肃宗还长安也紫防临大角则帝星临王座也】皇极正乗舆【皇极乗舆天子辇属　赵云洪范曰建用皇极史曰乗兴返正皇极正乗舆则大中之道复正也】赏从频峩冕殊私再直庐【僖二十四年传晋侯赏从亡者　赵云公尝曰峩冕耿金钟今对直庐则直宿殿庐也】岂惟髙卫霍曽是接应徐【卫青霍去病　赵云卫霍汉之大将曽是接应徐此薛公又加太子賔客之职故耶徐陈应刘盖皆曹丕为太子时所从之人也观后篇哭李尚书而云还瞻魏太子賔客咸应刘公自注云李公厯礼部尚书薨于太子賔客可见矣】防集翻翔鳯【贾谊赋鳯凰翔于千仞兮览徳辉而下之　赵云于降集之间如翔鳯之飜言言兄弟之翶翔也】追攀絶众狙【庄子云朝三暮四众狙皆怒　赵云相与追攀而絶众奸之喜怒故以徂譬焉】侍臣双宋玉【宋玉楚襄王大夫也】战防两穰苴【穰苴有司马兵法　赵云盖当时亦必有妬热者矣宋玉楚襄王大夫有文章今以侍臣言之则文才如双宋玉穰苴善用兵有司马兵法今以战防言之则武略如两穰苴乃所以美薛之兄弟也】鉴澈劳县镜荒芜巳荷耡向来披述作【自注石首处见公新文一巻】重此忆吹嘘白髪甘凋丧青云亦巻舒【赵云上句言防尚书之鉴照澄澈如镜之悬此乐广谓之水鉴之意淮南万毕术云髙悬大镜坐见四邻陶渊明诗带月荷锄归荒芜已荷锄言昔从事于朝墨今则以荒芜而乃从事于耕种矣青云卷舒言青云之志昔舒而今卷也】经纶功不朽跋涉体何如【自注公顷奉使和蕃已见上】应讶耽湖橘【潭州有橘洲】常餐占野蔬十年婴药饵【见上药饵扶吾随所之注】万里狎樵渔【赵云经纶功不朽则又以言薛尚书易曰君子以经纶诗云大夫跋涉应讶耽湖橘常餐占野蔬两句则又言薛公之相念也】扬子淹投阁【见子云识字终投阁注】邹生惜曳裾【邹阳书何王之门不可曵长裾乎赵云扬子邹生公以自况也曵长裾则不欲干谒诸侯也】但惊飞熠燿【东山诗熠燿宵行注熠燿燐也燐萤火也】不记改蟾蜍【张景阳下车如昨日蟾蜍四五圆　赵云飞熠燿改蟾蜍皆以记时之变易也】烟雨封巫峡江淮畧孟诸【孟诸九泽名云　赵云烟雨封巫峡则追言其旧居江淮畧孟诸则指前途之追言其旧居江淮畧孟诸注今在梁园睢阳县东北此郭璞之言而今日则南京也】汤池虽险固【金城汤池】辽海尚阗淤努力输肝胆休烦独起予【语起予者商也　赵云汤池普言眼前州郡选云实有险固辽海尚阗淤则时幽燕犹有不顺命者矣前汉沟洫志云填淤反壤之害顔师古曰填淤谓壅泥也上又有填阏字师古云阏读与于同音于据切而公今押平声义同耳末句所以之也呉越春秋越人之歌曰行行各努力庄子云肝胆楚越】















　　九家集注杜诗卷三十四
　　钦定四库全书
　　九家集注杜诗卷三十五　宋　郭知达　编近体诗
　　晓发公安数月憩自此县【赵云此篇盖吴体矣】
　　北城撃柝复欲罢【易重门撃柝子子抱闗击柝哀七年传鲁击柝闻于邾】东方明星亦不迟【晋传云时东方大明星光影射千里诗云东有启门　赵云不迟者者迟暮之迟言未失晚也】邻鸡野哭如昨日物色生态能防时【延延年日暮行乐归物色桑榆赵云庾肩吾诗云邻鸡已传愁人竟不眠野哭哭字未见张景陈杂诗曰下车如晚昨日江丈通古别离曰】
　　【君如昨日檀弓曰孔子恶野哭者】舟楫眇然自此去江湖逺适无前期【赵云无前期谓不知所止泊无向前之期程也】此门眄已陈迹【王羲之云俛仰之间已为陈迹】药饵扶吾随所之【谢灵运游南亭药耳情所止哀忽在斯　赵云此门之义未晓岂指石门者乎】
　　泊岳阳城下
　　江国逾千里山城仅百层【顔延年赋临广望生百层】岸风翻夕浪舟雪洒寒灯【谢惠连遇风诗落雪洒林丘赵云选赋云干干叠而百层】留滞才虽尽【史太史公留滞周南】难危气益増【汉马援曰大丈夫穷当益老当益状　赵云才虽尽使才尽字为意也才尽有三事鲍照为鄙言累句时人以为才尽其实不然又江淹梦丈夫自称郭璞曰吾有笔在卿处多年可以见还淹乃探懐中五色笔授之自是为诗絶无羙句人谓之尽又任昉晚节着诗欲倾沈约约用事过多辞不淂流便于是有才尽之叹也史云懦夫増气又云勇夫增气旧注于才虽用之下引管辂云酒不可极才不可尽吾欲持酒以礼持才以愚何患之有也此乃字同义异于气益增之下引马援语又为旁似矣】图南未可料变化有鲲鹏【荘子北溟有鱼其名为鲲化而为鸟其名为鹏又云背负青天而莫之天阏焉而后乃今将图南也赵云公方尽南而徃所以及图南之义矣】
　　缆船苦风戯题四韵奉简郑十三判官【泛】
　　楚岸朔风疾天寒鸧鸹呼【西都赋鸟则鸧鸹沈浮徃来】涨沙霾草树【丘希范柝析寒沙涨】舞雪渡江湖【古诗扁舟载风雪半夜渡江湖赵云尔雅云鸧防鸹注今呼鸧鸹云言舞字则鲍照斆刘公干体云胡风吹朔雪千里度龙山集君瑶台下飞舞两楹间】吹帽时时落【孟嘉为桓温参军九日温游龙山参僚毕集风吹嘉帽落】维舟日日孤【诗云泛泛杨舟绋纚维之尔雅诸侯维舟　赵云吹帽虽非九日而取其事也】因声置驿外为覔酒家垆【师古曰卖酒之防累土为垆以居酒瓮四邉隆起其一靣髙形如锻炉故名垆耳　赵题题是简郑十三判官使郑荘置驿也】
　　登岳阳楼【范元实诗眼云望岳诗云齐鲁青未了洞庭诗云吴楚东南圻乾坤日夜浮语既髙妙有力而言东岳与洞庭之大无过于此后来文士极力道之终有限量益知】
　　【其　　　其不可及孟浩然岳阳楼诗诗气蒸云梦泽波动岳阳楼然气蒸者云梦泽而已杜云吴楚东南坼则子虚赋所谓呑若云梦者八九而不芥蒂也且学者之所指为佳句者以吴楚东南坼乾坤日夜浮而已殊不知亲朋无一字老病有孤舟两句尤是含蓄有意之对邵溥泽民侍郎云晁以道以此为俯仰格次公探其説盖若桔橰之势相引也其义以既在洞庭之际亲朋相去之逺虽无一字见及然于老病中尚頼有孤舟可以浮泛而生涯自如也】
　　昔闻洞庭水今上岳阳楼【赵云战国防吴起对魏武曰昔者三苗之居左彭蠡之波右洞庭水水而周庾信有咏雁诗云南思庭庭水北想雁门闗故对岳阳楼三字乃真实呼称之名也其言昔闻洞庭水则以吴起有昔者三苗之居之言此所以为昔闻欤若两句之势则又以庾信矣】吴楚东南坼乾坤日夜浮【赵云吴与楚地境想接吴楚东南坼实道洞庭阔逺之状乾坤日夜浮句法盖言在乾坤之内其水日夜浮也与乾坤一腐儒乾坤水上萍之势□或者便用宋何承天论浑天象体之説有曰天形正圆而水居其半地中髙外卑水周其下乃谓水浮乾坤而公之诗句似云乾坤于日夜之间在洞庭水中浮谬矣何承天之説自是浑天其言天地之外都是水则用言四海可也岂于洞庭而言言乎苏东坡云乾坤浮水水浮空则乃杜公之义又如东南与日夜字若论出处则周礼职方氏东南曰扬州吕氏春秋云水泉东流日夜不休而谢晖诗有云东江流日夜也又若东南坼日夜浮之语亦自有所依傍秦始皇十年年地坼东西百三十歩故曰又可挨傍东南坼也其日夜浮则如亲友日夜踈左太冲緑业日夜黄之势此颔聨两句非止雄健而字字典实如此】亲朋无一字老病有孤舟【赵云宋谢瞻谓弟晦日交游不过亲朋而汝遂势倾朝野岂门户之福邪前汉有云以老病罢以老病乞骸骨一字出处则如褒之一字贬之一字也孤舟出处则陶潜云或棹孤舟也不谓乏无两字无来处乎】戎马闗山北慿轩涕泗流【赵云闗山北则言在长安一带也而闗山字则古乐府有闗山月篇矣老子云戎马生于郊王仲宣登楼赋慿轩槛以逺望向北风而闻襟张孟阳云登崖逺望涕泗流】
　　陪裴使君登岳阳楼
　　湖阔兼云雾楼孤属晩晴【赵云上句盖言非特水濶而云雾与之俱阔也下句盖言恰当晚晴则楼上所见之逺也】礼加徐孺子【徐穉字孺子豫章南昌人时陈蕃为太守以礼请署功曹穉不免之郡既谒而退蕃在郡不接賔客唯穉来特设一榻去则悬之后举有道　赵云公自比也】诗接谢宣城【谢朓字晖为宣城郡太守有云江路西南永归流东北鹜天际识舟舟云中变江树】雪岸丛梅发春泥百草生【赵云实道眼前景物也丛梅发则新春盛发之梅荘子云春气至而百草生】敢违渔父问从此更南征【史记屈原传令尹子兰怒屈原使上官大夫短原于顷襄王怒而迁之原至于江賔被髪行吟泽畔顔色憔悴形容枯槁渔父见而问之曰非三闾大夫欤何故至此原曰举世混浊而我独清众人皆醉而我独醒是以见放宋玉作招防辞曰献嵗发春兮汩吾南征些　赵云今云敢违渔父问则不欲效屈原之死所以遵渔父之语且混事而南征矣南徃者徃徃南方也屈原云济流湘以南征梁张绩有南征赋】
　　过南岳入洞庭湖【赵云南岳衡山也在潭州之西南今题盖言欲过徃南岳而入洞庭湖以去也】
　　洪波怱争道岸转异江湖【赵云吴王濞之子与太子争道仆尝爱此争道字却用于洪波之下可谓竒矣】鄂渚分云树衡山引舳舻【屈原九章乗鄂渚而返顾汉武纪舳舻千里李斐曰舳船后持拖处也舻船头刺櫂处也言其船多前汉相衔千里不絶　赵云郭璞江则曰舳舻相接万里连樯説文曰舳舟尾也舻船头也以对云树则谢朓云云中辨江树也洞庭在岳州以顺流言之则由岳而至以沂流言之则由潭而至衡山故今句所以云然】翠牙穿裛蒋碧节上寒蒲【赵云旧本作裛桨桨字在韵书音奬云所以隐船曰桨今详其义乃菰蒋之蒋耳盖蒲有节而蒋有牙也】病渴身何去春生力更无【赵云病渴公实道其身而字则司马相如有消渴病其对春生则如文子云若春气而生盖夏秋冬则未尝言生也谢惠连与柳恽相赠荅云日映昆明水春生鳷鹊楼先使此春生字也】壤童犂雨雪渔屋架泥涂【赵云犂字架字可谓竒矣此以实字为虚字使也】欹侧风防满微明水驿孤悠悠廻赤壁浩浩畧苍梧帝子留遗恨曹公屈壮图【屈平九歌湘君云帝子降兮北渚目眇眇兮愁予史记舜南廵狩崩于苍梧之野于江南九疑是为零陵礼记曰舜苍梧二妃不从后汉献帝纪建安十三年曹操自为丞相南征刘表表卒少子琮立以荆州降曹以舟师伐孙权权将周瑜败之于乌林赤壁赵云赤壁在夏口之东武昌之西东坡先生谪居黄州有赤壁赋所谓西望夏口东望武昌也苍梧则在洞】
　　【庭西南之地乃永州也谨按桑钦水经湘水出零陵始安县阳海山而郦道元注其经歴有名营水其水下流注于湘而营水上流经九疑山下苍梧之野大舜葬九疑之阳自洞庭而过徃南岳则泝湘水之上故得逺言苍梧】圣朝光御极残孽驻艰虞才淑随厮养名贤隠鍜鑪【前汉蒯通传随厮养之役者失万乗之权守担石之禄逺阙卿相之位张耳传厮养卒苏林曰厮取薪者晋嵇康锻于大树之下钟防造康鍜不辍辍　赵云此所以言当时事而及其身也盖时上虽复长安已七八年矣而吐蕃之孽未息是为驻留艰虞于此才叔之人有随厮养者名士之贤有隠鍜鑪者】邵平元入汉【前汉萧何传邵平者故秦东陵侯秦破为布衣种长安城木美故世为东陵　赵云邵平则公自叹其不如也】张翰后归吴【晋书文苑传张翰字李鹰吴郡吴人晋齐王囧辟为大司马东曹掾翰因见秋风起乃思吴中菰菜羮鲈鱼鲙曰人贵贵得适志何得羁宦数十里以安名爵乎遂命驾而归赵云公以其南下之迟无张翰知防之明此所以此其归晚也】莫怪啼痕数危樯逐夜乌【樯挂帆木也郭璞赋万里连樯赵云夜乌言樯上上之乌夜宿也谓之逐则相逐同行之船矣樯上为刻乌以占风乃天子驾前相风之义隂铿广陵岸送北使诗亭斯背枥马樯转向风乌】
　　长沙送李十一【衔】
　　与子避地西康州洞庭相逄十二秋【赵云初同避地于西康州凡十二年秋而复相逄于洞庭也西康州成州同谷县也唐地理志武徳元年以同谷县置西康州贞观元年州废来属成州其后懿宗咸通十三年复置公所用者指武徳之名言之也】逺媿尚方曽赐履【见上真赐还宜出尚方注】境非吾土倦登楼【王粲登楼赋虽信美而非吾土兮曾何足以少留师云潘安仁信美非吾土柢□懐归志】乆存胶漆应难并【见上天下明友皆胶注注　赵云言虽有胶漆之好而才器相逺为难比并盖公自谦也】一辱泥涂遂晚秋【见上甲子混泥涂注】李杜齐名真忝窃【后汉杜密传党事既起宻免归本郡与李膺俱坐而名行相次故时人亦称李杜焉前有李固杜乔故言亦也范滂传滂诣狱与母诀母曰汝今得与李杜齐名死亦何恨谓李膺与杜宻】朔云寒菊倍离忧
　　宿青草湖
　　洞庭犹在目青草续为名【杜补遗云见第十四卷寄薛三郎中】宿桨依农事邮籖报水程【赵云上言楚人于湖中种田故船桨所宿之处依之也下言舟中所用以知时者也漏筹谓之邮籖古诗云鸡人司漏传更籖是已】寒水争倚薄云月递防明【赵云倚薄言依倚着泊也谢运诗诗拙疾相倚薄老子云是为征明】湖雁双双起人来故北征【九歌云驾飞龙兮北征遗吾道兮洞庭　赵云盖有念乡之意雁乃北征人之不如也班叔皮有北征赋】
　　宿白沙驿【初过湖南五里】
　　水宿仍余照【谢灵运入彭蠡湖口作云客游倦水宿风难难具论】随波无限亭【赵云曹子建诗千里无人烟】驿邉沙旧白湖外草新青万象皆春气孤槎自客星【博物志仙查犯斗牛客星于蜀郡问严君平释语有森罗万象】随波无限月的的近南溟【的的者月色之明的也梁简文帝伤离新体诗胧胧月色的的的夜萤飞】湘夫人祠【屈原九歌有湘夫人翰愈黄陵之碑云湘旁有庙曰黄陵自前古立以祠尧之二女舜之二妃者庭有石碑断裂分散地其文剥缺考图记言汉荆州牧刘表兄字景升立题碑曰湘夫人碑今騐其文乃晋太康九年又题其额虞帝二妃之碑非景升之立者秦博士对始皇帝云湘君者尧之二女舜妃也刘向郑亦皆以二妃为湘君离骚九歌既有湘君又有湘大人王逸之解以为湘君者自为水神而谓湘夫人乃二妃也从舜南征三苗不返道死沅湘之间山海经曰洞庭之山帝之二女居之郭璞疑二女者帝舜之后不当降小君为其夫人因以二女为天帝之女以子考之璞与王逸俱失也之之长女娥皇为舜正妃故曰君其二女女英自宜降曰夫人也故歌辞谓谓娥皇为君谓女英为帝子各以其盛者推言之也礼有小君君母名其正自得称君也】
　　肃肃湘妃庙【诗思斋肃肃在庙】空墙碧水春虫书玉佩藓燕舞翠帷尘晚泊登汀树防馨借渚苹苍梧恨不浅染泪在丛筠【赵云张华博物志云舜死二妃泪下染竹即斑】
　　祠南夕望
　　百丈牵江色【海赋揭百丈以牵船连竹为之】孤舟泛日斜兴来犹杖履目断更云沙山迷春竹【屈平九歌有山辞】湘娥倚暮花【湘娥屈平所谓湘君也楚词湘君云援薜荔兮中搴搴芙蓉兮木末　赵云虽所湘湘夫人则郭璞江赋协灵爽于湘娥也迷竹而娥倚花亦是诗家当然旧注所引非是】湖南清絶地万古一长嗟
　　豋白马潭
　　水生春缆没【吴志孙权传注权为牋与曹公説春水方生公宜速去又诸葛瑾传注吴録曰曹真圉朱然于江陵瑾以大兵救之及春水生潘璋等作水城于上流瑾进攻浮桥真等退走瑾乃全师】日出野船开宿鸟行犹去花丛笑不来人人伤白首处处接金杯莫道新知要南征且未回【宋玉招魂曰汩吾南征屈平离骚曰济沅湘以南征就重华而陈辞　赵云楚辞云乐莫乐于新相知南征且未曰则公遂南征不得为新知所要而留耳】
　　归鴈
　　闻道今春雁南归自应州见花辞涨海【赵云言其去时也涨海是海名按南海大海之别有涨海谢承后汉书交阯七郡贡献皆从涨海入】避雪到罗浮【赵云此这本其所以来时也记曰本一罗山浮山自蓬莱之峯浮来而合焉二山隐天惟石楼一路可登有洞通勾曲有璇房瑶台七十二所】是物闗兵气何时免客愁年年霜露隔不过五湖秋【赵云五湖霜雪之多鴈之不宜故隔而秋不过也】
　　野望
　　纳纳乾坤大行行郡国遥【古乐府行行重行行　赵云楚辞刘向九叹有曰裳防防西合风兮衣纳纳而掩露虽言纳身于衣之中所以掩蔽霜露而公今取以对行行则公之意以纳身于天地之内犹纳身于衣中之义耳】云山兼五岭【陆机赠顾交趾诗伐鼔五岭表张耳传南有五岭之戍师古曰岭者西者衡山之南东穷于海一山之限耳而标名有五焉　薛云按秦始皇畧定扬越谪戍王方南守五岭塞上岭一也骑归岭二也都庞岭三也畧绪岭四也越城岭五也自北徂南入越之道必由岭焉杜补遗裴氏广州记曰大庾始安临贺桂阳揭阳是为五岭邓徳明南康记曰大庾岭一也桂阳甲骑岭二也九真都庞岭三也临贺萌渚岭四也始安越城岭五也】风壤带三苖【舜典窜三苗三三危注三苗国名缙云云之后左洞庭右彭蠡正是潭州一带之地】野树侵江阁春蒲长雪消【赵公言树之江江阁之旁蒲长于雪消之后】扁舟空老去无补圣明朝
　　入乔口【长沙北界】
　　漠漠旧京逺【陆机乐府街巷纷纷漠卢谌诗南望旧京路】迟迟归路賖【孟子曰孔子去鲁迟迟也陶渊明归去来问征夫以前路】残年傍水国【周礼水国用龙节顔延年诗水国周地险】落日对春华【文选云摛藻掞春华】树蜜早蜂乱【杜补遗树蜜椇也或作枸髙大似白杨多枝自飞鸟喜巢其上所谓止椇来巢是也有花有实其实作枅栱古今注梖一名树蜜一名木锡实形拳曲核在实外荆湘多此木子美以记土地之所有也赵云説者谓蜜作宻非是若望兠率寺诗树宻当此径自当作宻次公谓岂有树宻对江泥邪】江泥轻燕斜贾生骨已朽凄恻近长沙【贾谊传天子议以谊任公卿之位绛灌东阳冯敬之属尽害之以谊为长沙令传后梁王胜堕马死谊自伤为傅亡状常哭泣后嵗余亦死老子曰其人与骨皆已朽】
　　铜官渚守风【赵云潭州长沙县有铜官山云楚铸钱处则此渚乃以是得名乎】
　　不夜楚帆落【赵云言未至侵夜而落帆】避风湘渚间水耕先浸草春火更烧山【汉武帝诏火耕水耨应劭曰烧草下水种稲益生髙七八尺因悉芟去复下水灌之草死独稲长所谓水耕】早泊云物晦逆行波浪悭飞来双白鹤过去杳难攀【杜补遗吴兢乐府古题要解曰艶歌阿尝行亦曰飞鹤行古词云飞来双白鹤乃从西南来又古乐府载飞来双白鹤二篇梁元帝云时从洛浦渡飞向辽东城吴迈逺云可怜双白鹤双双絶尘氛虞世南飞来双白鹤奋翼凌烟俱栖集此地一举背青田皆皆过去难攀之意也　赵云过去杳难攀则以阻风而羡其飞矣】
　　北风【新康江口信宿方行】
　　春生南国瘴气待北风苏向晩霾残日【诗终风且霾释文云风而雨土为霾】初宵鼔大鑪【荘子大宗大以天地为大鑪王粲赋鼓洪鑪以燎毛髪　赵云两句言日晚之后蒸郁也所以成春生南国上之句霾实言昏曀之状也如大鑪之火则蒸热甚矣】爽携卑湿地【前汉长沙定王发以其母唐儿防无宠故卑卑湿贫国贾谊传谊既以适居长沙卑湿谊自伤悼乃为赋也】声抜洞庭湖【赵云两句言之清爽雄大如此也也携者若提携之而去拔者若木木之防句势虽如孟浩然言洞庭湖云气蒸云梦泽波动岳阳城而句法雄健用言潭州之风范元实所谓虽圣人生不可改矣】万里鱼龙伏三更鸟兽呼涤除贪破浪愁絶付摧枯【赵云皆以言风鱼龙惧而藏伏鸟兽惊而呼鸣则风之势可知矣南史宗慤云愿乗长风破万里浪史云若摧枯拉朽喜于涤除烦郁则贪其破浪然其所可愁絶但付之权枯耳无害于事也】执热沈沈在凌寒徃徃须【桑柔诗谁能执热逝不以濯赵云又尚苦热反须凌寒也】且知寛疾肺不敢恨危涂再宿烦舟子【荘子年传再宿为信郭璞江赋舟子于是榒棹渉人于是舣榜　赵云诗招招舟子】衰容问仆夫今晨非盛怒便道即长驱【薛云左传楚子以驲至于罗汭吴子使其弟犒师楚子执之将以衅鼔对曰今君奋马震电慿怒注杜预曰慿盛也赵云宋玉风赋盛怒于土囊之口诗召彼仆夫史云便道之官汉书拥篲长驱】隠几看帆席【海赋挂帆席荘子南郭子綦隠几而坐隠慿也】云山涌坐隅【言浪若云山也贾谊赋止于坐隅】
　　发潭州
　　夜醉长沙酒【谢惠连雪赋酌湘吴之醇酎】晓行湘水春岸花飞送客樯燕语留人贾傅才未有禇公书絶伦【自注禇永微末放此州贾傅贾谊为长沙令太傅唐禇遂良博渉文史尢工书父友欧阳询甚重之太宗尝谓侍中魏征曰虞世南死后无人可论书征曰禇遂良下笔遒劲甚得王逸少体太宗即日召令侍书桓潭以扬雄为絶伦】髙髙前后事回首一伤神
　　双枫浦
　　辍棹青枫浦双枫旧已推【招防云湛湛江水兮上有枫阮籍诗云湛湛长江水上有枫树林】自惊衰谢力不道栋梁材【赵云两句言枫也盖直以枫为人而自比以为言矣树老而摧如自惊骇其力衰谢却不道材可充栋梁也刘孝栋荅郭峙书顷年事遒尽容髪衰谢栋梁如粢棁之材不荷东梁之任】浪足浮纱防皮须截锦苔【赵云上句以言浦水之浪下句以言枫树之两句引用末句之意盖双双枫虽推而在浦旁今欲乗此枫泛江而上天于此载纱帽而浮其上则浦水之浪自足浮之枫皮上有苔藓不能不滑故须截去锦苔而后可乗也】江邉地有主暂借天天廻【赵云地主见吴书孙奂传下句又用乗槎事】
　　回棹【赵云此公厌衡州之热懐岘山之凉欲曰棹而徃公襄阳人也】
　　宿昔世安命自私犹畏天【赵云此公言徃者也世安命言自徃世已然自私犹畏天则又言虽欲私己自便而终不若小人之不畏天也冯衍□任武达书曰敢不陈露宿昔之意其后承用如曹子建白马篇云宿昔秉良弓荘子云知其不可奈何而安之若命又云小智自私论语云君子畏天命】劳生繋一物为客费多年【赵云既知安命畏天则一任其所适盖人之劳生不免系着一物若利若名若行若止皆是一物耳如南史王睎谓卢思道云卿辈亦是留连之一物而况其他乎惟不免系着一物故为客费多年之久也荘子劳我以生】衡岳江湖大蒸池疫疠偏【赵云衡岳指言衡山按环宇记山系之潭州湘潭县蒸池按衡州衡阳县云吴之临蒸以蒸水名蒸水者其气如蒸也】散才婴薄俗有迹负前贤【赵云散才者闲散之才婴薄俗则为薄俗所婴绕此同乎流俗之意贤者毎以迹为累故以絶迹为贵今有留滞之迹所以负媿于前贤矣】巾拂那闗眼瓶罍易满船【赵云巾拂所以荘肃形容之物那闗眼则舟中放旷而不用矣瓶罍满船则饮之多故也】火云滋垢腻冻雨裛沈【一作尘】绵【淮南子曰旱云烟火思赋冻雨霈其洒□注暴雨也　赵云火云字虽出淮南子而用字则隋卢思道纳凉赋云火云赫而四举冻雨字楚词云冻雨兮洒尘】强饭莼添滑【莼见张翰后归吴注】端居茗续煎【薛云按茶録潭邵之间渠江中所出　赵云汉书行矣强饭勊之孟不过十五六斤其色如铁芳芬异常煎之无脚彼人所饷渠江者乃东平所出　赵云汉书行矣强饭勉之孟然岳阳楼诗欲济无舟檝端居耻圣明明】清思汉水上凉忆岘山岭【汉水岘山皆襄阳也　赵云此在湘潭之诗最为卑湿蒸郁之处故清思汉水而凉忆岘山也】顺浪翻堪倚廻帆又省牵【江赋水夷倚浪以傲睨】吾家碑不昧王氏井依然【杜预沈碑岘山之下王粲宅有井】几杖将衰齿茅茨寄椽椽【赵云几杖以将扶衰暮之年齿结茅茨之庐而寄身短椽之下皆欲徃汉上之事】灌园曾取适游寺可终焉【赵云谓之曽则徃尝如此矣自此而至彼以游寺为终焉之记也】遂性同渔父成名异曽连【屈原荘子皆有篇父篇史记田单屠聊城归而言鲁连欲爵之鲁连逃隐于海上曰吾与富贵而诎于人寕贫赋而轻世志志焉　赵云于此遂其如沧浪之渔父又不求名闻翻异鲁仲连盖仲连能却秦军下燕城虽不受封犹为取名也】篙师烦尔送朱夏及寒泉【赵云云此句盖以语篙师云烦尔送我一去犹于朱夏之际趂及寒泉之为可挹也梁元帝纂要夏曰朱明又曰朱夏此乃公一时之兴自是且徃耒阳矣岂却仍徃岘也】
　　奉送王信州崟北归【赵云信州今之防州也见乐史寰宇记亦见唐志】
　　朝廷防盗贼供给愍诛求下诏选郎署传声典信州【赵云此篇王信州替罢而罢归去四句言其初来作守时也】苍生今日困天子向时忧井屋有烟起疮痍无血流【赵云上两日进言天子前时以苍生之困而选王君为守其效至于井邑有烟则逃亡复业已疮痍无血则诛求不再夭】壤歌唯海甸画角自山楼【赵云壤歌则击壤之歌也唯海甸则时淮海独无虞也画角自山楼则专指防州郡楼之画角以时时而鸣盖亦无事之所致也】白髪常早荒榛农复秋【赵云上句公自言也下句言荒年之后又复有秋亦见王守之政矣】解龟喻卧辙【谢灵运初去永嘉牵丝及元兴解龟在景平侯覇为临淮太守被征百姓攀辕卧辙不许去　赵云此言王守之替罢卧辙侯覇事逾卧辙则逾越之而过也】遣骑覔扁舟【刘真长遣骑覔张孝帘船见晋书　赵云公言王之覔其船船以张慿自比也】徐榻不知倦颍川何以酬【陈蕃为徐孺子下榻去则悬之赵赵云公以徐穉自比而指王崟为蕃也也言崟相待如陈蕃之见徐穉其解榻悬榻未尝厌倦则穉之于颍川将何以酬之乎颍川则陈氏之郡号也】尘生彤管笔寒腻黒貂裘【诗贻我彤管苏秦有黑貂裘言弊裘以垢腻而寒】髙义终焉在斯文去矣休【赵云髙义斯文皆指言王信州也言王君待我之髙义终在乃却以文章之身而别去故云去矣休荘子载孔子曰闻将军髙义论语天之末丧斯文史云有终焉志去】别离同雨散行止各云浮【曹子建风流云散一别如雨刘孝标烟飞雨散刘越石诗功业未及建斜阳忽西流时哉不我与去矣若云浮楚词悲莫悲兮生别离孟子行止非人之所能为也】林热鸟开口江浑鱼掉头【赵云止道离时之景】尉佗虽北拜【陆贾传时中国初定尉佗魋髻箕倨见贾贾因説佗君王宜郊迎北靣称臣于是佗乃压然起坐谢贾辛拜佗南越王赵云以言叛者之既服岂吐蕃之消息乎盖大歴元年二月遣使来朝虽九月复防原州然不得如前日之炽也】太史尚南留【赵云公自比也太史公自叙曰留滞周南】军旅应都息寰区要　收九重思谏诤八极念懐柔徙倚曕王室从容仰庙谋【赵云正言息干戈而思治安之策矣潘安仁诗徒步歩踟蹰】故人持雅论絶塞豁穷愁【赵公故人指王信州也言闻王信州之论则可以豁其旅防指愁也絶塞指言防州白帝城】复见陶唐理甘为汗漫游【神仙传卢敖见一士曰与与汗漫期于九垓之外　杜补张景阳七七命曰尔乃逾天垠越地隔过汗漫之不游蹑张亥之未迹注汗漫能游天者也李善曰淮南子云若士曰吾汗漫逰于九垓之下若士举臂竦身而遂入云中　赵云盖言既见复帝尧之化则无心从官而甘为方外之士也】
　　江阁卧病走笔寄呈崔卢两侍御
　　客子庖厨薄江楼枕席清衰年病祗痩长夏想为情滑忆【一作喜】雕胡饭【沈休之雕胡方自炊西京杂记太液池邉皆是雕胡緑节之类菰之有采者长安人谓雕胡菰之无未者谓之緑节又防稽人顾翺少失父母母至孝母好食雕胡饭常躬自采撷家近太湖湖后自生雕胡无复余草】香闻锦带羮【薛云荆湘间有花名锦带春末方闲红白如锦其苖脆嫩可食王彦辅云锦带吐绶鸡也其肉脆美堪作臛亦名锦鸡】溜匙兼暖腹谁欲致杯甖【赵云宋玉云主人之女为臣炊雕胡之饭溜匙以言雕胡之滑暖以言锦带之美美可以理推也】
　　潭州送韦贠外牧韶州迢【或云韦适】
　　炎海韶州牧风流汉署郎分符先令望同舍有辉光【鲍明逺将以分符竹　赵云公亦是员外郎胡放韦贠外可谓之同舍矣】白首多年疾秋天昨夜凉洞庭无过鴈书疏莫相忘【赵云言自洞庭而徃彼虽无过鴈以寄书去而彼中音却却不可忘也】
　　潭州留别杜贠外院长【韦追】
　　江畔长沙驿相逄缆客船大名诗独歩小郡海西偏【赵云言子美独歩曹子建与杨徳祖书曰仲宣独歩于汉南小郡则韦君自谓韶州也】地湿愁西鵩【贾谊为长沙王太傅以长沙卑湿但自伤悼见鵩鸟入室廼为鵩赋】天炎畏跕鸢【马援曰吾在浪泊西里闲虏未灭时上潦下雾毒气薫蒸仰视飞鸢跕跕水水中　赵云广雅云南方曰炙天故例用之曰天炙以对地湿】去留俱失意把臂共澘然【赵云此诗韶州刺史韦迢作其诗频杜公宜编在集中矣】
　　江阁对雨有懐行营裴端公公【赵云裴端公应在广南观诗中使南纪并铜柱可见矣】
　　南纪风涛状隂晴屡不分【杜田云诗曰滔滔江汉南国之纪说者援是诗以江汉为南纪非也盖南纪乃命野名广天文志云东循领徼逹瓯闽中是谓南纪所以限蛮夷也顔延年诗春江状风涛】野流行地日江入度山云【赵云行地日度山云可谓新语矣】层阁凭雷殷长空靣水文【赵云层阁雷殷殷言当雷殷之际在层阁慿栏之时也合对长空靣水文矣旧正作水靣文非】雨来铜柱北应洗伏波军【赵云铜柱在驩州之南南极角处马援所建今有雨之地宜尚在其北也昔武王代纣大雨太公谓之洗岳雨故魏武兵援要曰大将将行雨濡衣冠是谓洗兵今因雨自铜柱而来引起马援则遂有洗伏波军之句】
　　早发湘潭寄杜贠外院长【韦迢】
　　北风昨夜雨江上早来凉楚岫千峯翠湘潭一叶黄故人湖外客白首尚为郎相忆无南雁何时有报章【赵云此篇格律浑似杜公但不使事亦不使字所出白首尚为郎言杜公晚为贠外郎也冯唐顔驷事古云鴈不过衡阳衡阳有回鴈峯故言无南鴈也报章虽出诗终日七襄不成报章义止説织女虽从旦至暮七辰一移不不如人织相反报成文章而此报章字则顔延年和谢灵运诗云尽言非报章聊用扩所懐学者请观之篇气格有类杜公宜公爱而载于集也】
　　酬韦韶州见寄
　　养拙江湖外朝廷记忆时深慙长者辙【长者辙见陈平传　赵云言见过之无人也】重得故人书【赵云言书阁之不至也】白髪丝难理新诗锦不如虽无南过鴈【二十五卷书成无过雁注】看取北来鱼【诗诗呼童烹鲤鱼中有尺素书　赵云今公荅韦迢无南雁之语故以北来鱼复戏之也】
　　千秋节有感二首
　　自罢千秋节频伤八月来【唐宗纪上以诞日日防百僚于花蕚楼下百僚表请以毎年八月五日为千秋节三公以下献镜及承露囊】先朝常宴防壮观已尘埃凤纪编生日龙池堑劫灰【武帝穿昆明池悉是灰墨有外国胡道人云此是天地劫灭之余　杜补遗凤纪见凤歴轩辕纪注六典注兴庆宫池即宗龙澘旧宅初居此宅东有旧井忽涌为小池常有云气或黄龙见其中至景龙中其池浸广遂澒洞为龙池焉盖符命之先也】湘州新涕涙秦树逺楼台【二妃涕涙洒竹成斑谢晖铜雀台诗繐帷飘升干樽酒若平生郁郁西陵树讵闻歌吹声井干楼也　起云上句公自言其身之所在而感注者也下句公自言去长安之逺遥望其树与楼台俱不见也】寳镜羣臣得金吾万国回【赵云旧唐书千秋节羣臣皆献寳镜今公千秋节有感之句而云宝镜羣臣得追忆寳毎毎至此节于羣臣得之也唐百官志十六卫谓金吾职廵警今公诗云金吾国国回盖以万国入京献夀而金吾实司察之自元宗升遐唐百秋节而金吾所伺献夀之万国各回而不来盖伤之也】衢樽不重饮白首独余哀【淮南子圣人之道其犹中衢而致樽也赵云当时赐宴之酒羣臣皆得霑饮正如衢樽也】
　　右一
　　御气云楼敞含风防仗髙仙人张内乐王母献宫桃【宫桃见上九重春色醉仙桃注杜正谬宣室志云唐宗梦仙子十余辈御卿云而下列于廷各执乐器而奏之其度曲清越殆非人世及乐阕有一仙子前曰陛下知此乐乎此神仙之云曲今传陛下为唐正始音宗甚喜即传授焉又郑棨开天传信纪宗谓髙力士曰吾昨夜梦逰月宫月宫禇仙娱予以上清之乐寥亮清越之音非人间所闻也酣饮久之合奏诸乐以送吾归其曲凄楚动人杳杳在耳吾遂以玉笛寻之尽得其声力士请曲名上曰紫云曲遂载扵乐篇今太常刻石存之二説大同小异故并载之汉武帝故事曰西王母赍仙桃七枚献帝帝欲留核防之王母笑曰此桃一千年生花一千结实人夀防何遂指东方朔曰仙仙桃三熟此儿已三偷矣】罗袜红蕖艶【洛神赋凌波微歩罗袜生尘又廹而察之若芙蕖出緑波　赵云言宫人也红蕖艶比其袜之如莲】金羁白雪毛【曹子建白马饰金羁连翩西北驰　赵云以言马也比其毛之鲜防】舞阶衔夀酒【舜舞于羽于雨阶刘伶衔杯潄醪诗云为春酒以介眉夀夀　赵云旧唐书初上皇毎辅宴先设太常雅乐断以鼓吹胡乐教坊府县散乐杂戯云云又教舞马百匹衔杯上夀】走索背秋毫【西京赋跳九剑之挥霍走止索而相违明皇杂録载上毎赐宴酺大陈寻犝走索九剑为角觗戏】圣主他年贵邉心此日劳【赵云上句追言明皇之昔日下句公自言其令日在邉逺之地而感望也】桂江流向北满眼送波涛【赵云末句桂江即是潭州之水所从来也流向北又见北望长安之切矣】
　　右二
　　晚秋长沙蔡五侍御饮筵送殷六参军归澧州觐省
　　佳士欣相识慈顔望逺游【潘安仁夀觞举慈顔和论语父母在不逺游　赵云佳士指六殷六也慈顔则殷之母也言望其逺游而归也】甘从投辖饮【陈遵嗜酒毎大饮賔客满座辄闗门取客车辖投井中虽有急终不得得去　赵云言甘从蔡五之饮也】不作置【一作致】书邮【殷羡字洪乔为豫章太守都下士人因羡致书百余余函行次石皆弃水中曰沈者自沈浮者自浮浮殷洪乔不为致书缷　赵云言殷不茍为人携书也此姓殷事于殷六尤切矣】髙鸟黄云暮寒蝉碧树秋【赵云韩信云髙鸟尽良弓藏礼记月令孟秋之月寒蝉鸣淮南子云黄泉之埃上为黄云碧树字祖出列子而江淹两使一云碧树先秋落一云碧云芊芊芊】湖南冬不雪吾病得淹留【赵云言荆渚尚雪而可以留也】
　　湖中送敬十使君适广陵【赵云旧本作湖中师氏瞻作湖南是盖此潭州诗潭州在湖之南也前后篇皆是长沙可见矣】
　　相见各头白其如离别何防年一防靣今日复悲歌【赵云古诗云防靣安可知故对悲歌其字则抚节悲歌也】少壮乐难得嵗寒心匪他【赵云古诗云少壮不努力故对嵗寒其字即论论嵗寒然后知松柏之后雕也】气纒霜匣满氷置玉壶多【乐府清如玉壶氷　赵云上句言在匣中而气腾矣下句言心之清也】遭乱实漂泊济时曽琢磨形容吾校老胆力尔谁过秋晚岳増翠风髙湖涌波【赵云魏文帝浮淮赋云惊风泛涌波】鶱腾访知己淮海莫蹉跎【赵云言敬君之徃广陵者访求知己也应谓扬州节度矣书曰淮海惟扬州故用淮海字】









　　九家集注杜诗卷三十五
　　钦定四库全书
　　九家集注杜诗巻三十六　宋　郭知达　编近体诗
　　重送刘十弟判官
　　分源豕韦【韦贤传诗曰肃肃我祖国自豕韦应邵曰在啇为豕韦氏赵云言刘与杜同出也】别浦鴈宾秋【月令鸿鴈来宾】年事推兄忝【张释之兄事袁盎赵云公自言也刘孝标荅郭峙书云顷年事道尽容髪衰谢盖言年嵗之事也】人才觉弟优经过办鄷劒【雷次宗豫章记】意气逐呉钩【吴钩见弟五卷后出塞诗含笑看呉钩注】垂翅徒衰老【冯异传始虽垂翅回谿终能奋翼渑池可谓失之东隅収之桑榆】先鞭不滞留【刘曰常恐祖生先吾着鞭耳谓祖逖也】本枝凌嵗晚高义豁穷愁他日临江待长沙旧驿楼【赵云刘与杜同出是为本枝荘子载孔子曰闻将军高义越语越王于九月问范蠡曰今嵗晚矣子将奈何虞卿因穷愁而著书】
　　奉赠卢五丈参谋琚【时丈人使自江陵在长沙待恩旨先支率钱米】
　　防惟同自出妙选异髙标【赵云防惟者防恪而忍惟之也如杜佑郊天説有曰防惟国章并行二礼成十三年晋吕相絶秦有曰康公我之自出注晋外甥也卢与公盖同舅氏矣战国防曰举标甚高而左太冲蜀都赋云阳鸟回翼乎高标虽以言山而实起于战国防】入幕知孙楚披襟得郑侨【孙楚字子荆石苞都督扬州事孙楚为参军郑侨子产也孔子与为友　赵云上句言卢丈之为参谋也贴以入幕字则谢安谓郄超曰卿可谓入幕之宾矣下句言江凌莭度与之为友如季札也左传防公二十九年云季礼聘于郑见子产如旧相识与之缟帯子产献纻衣焉旧注云礼子与为友是何梦语贴以披襟字则宋玉风赋云乃披襟而当之】丈人借才地门阀冠云霄【杜补遗前汉朱博传赍伐阅诣府师古注曰伐功劳也阅所经歴也车千秋传曰千秋无伐阅劳注伐积功也阅所经也营造法式曰唐六品以上通用乌头大门又曰表掲又曰阀阅义训云表掲阀阅是也俗呼为櫺星门是诗所谓门阀冠云霄者盖言卢氏积日累功而致表扬高于云霄赵云传云明其等曰阀如后汉有云声荣无晖于门阀又有史自序门阀也南史王僧逹传云僧逹自负才地又王劢传云王生才地岂可防外府乎】老矣逢迎拙相于契托饶【赵云公自谓也言虽衰老拙于逢迎而与卢又相于所以契托饶纵也相于字出选】赐钱倾府待争米驻船遥【赵云题注所谓支率钱米也】邻好艰难薄氓心杼轴焦【薛云扬雄方言土作谓之杼木作谓之柚大东小东杼轴其空轴当作柚又后汉刘驹駼书曰杼柚空于私之求　赵云上句言言邻国之好以艰难而薄则卢文使自江陵所持之好也下句又以成好薄之句盖当艰难之际杼轴空而民心焦熬则不可多敛以为邻好之奉矣】客星空伴使寒水不成潮【赵云客心则公自谓也伴使以言其伴卢之为使星也旧注引严陵事虽是客星两字而惑乱其义矣况博物志载严君平曰客星犯牵牛亦岂无客星字耶下句言相伴之时如此】素髪干垂银章破在腰【秋兴赋素髪防以垂领下句见见雾雨银章湿注也　赵云素髪公自言其老下句又自言其不达时为尚书工部员外郎赐绯鱼袋而流落故也】説诗能累夜醉酒或连朝【中山有酒一醉千日　赵云説诗醉酒皆公自言耳孟子云説诗者不以文害辞匡衡传匡説诗觧人頣】藻翰惟牵率湖山合动揺【左传牵率老夫赵云此方言及卢丈盖谓华藻词翰其所牵率者惟卢丈耳可以动揺湖山则文章之妙也汉志星影动揺也】时清非造次兴尽却萧条【赵云言时之清为难得故曰非造次当是时相见而兴尽自却萧条也】天子多恩泽苍生转寂寥【赵云皆言当时如此公题下注云待恩旨先支率钱米此岂亦恩泽之谓耶】休传鹿是马莫信鵩为鸮【赵高指鹿为马鵩鸟事见上留别杜员外注　赵云当是时鱼朝恩用事与元载不恊则鹿是马者公有激而云矣】未觧依依袂还斟泛泛飘流年疲蟋蟀【诗蟋蟀在堂嵗聿云暮古诗四时更变化嵗暮一何速晨风懐苦心蟋蟀伤局促　赵云所以志时流年疲劳蟋蟀之转徙则叹晚也】体物幸鹪鹩【庄子鹪鹩巢林不过一枝文赋云赋体物而浏湸张茂先作鹪鹩赋】辜负沧州愿谁云晩见招【谢元晖诗复叶沧州趣　赵云此末句感激之言蓄深逺盖扬雄檄灵赋曰世有黄公者起于沧洲精神飬性与道漂逰故谢云晖之宣城诗云既懽怀禄情复恊沧洲趣公今诗以为离去朝庭夲以为沧洲之愿而徒然流落既孤负矣而又非晚得见招者此其所以感也在太冲咏史诗曰冯公岂不伟白首不见招则见招者朝庭也李陵云陵虽孤思汉亦负徳孤负字本只是孤独之孤字而俗作辜负旧本乃流传之误矣】
　　登舟将适汉阳
　　春宅弃汝去秋帆催客归【赵云公二月到潭州因居焉则自春所有之宅名之曰春宅催客归公将归秦也】庭蔬尚在眼浦浪已吹衣【赵云庭蔬则时所寓居之庭前蔬也谢灵运诗薛萝若在眼陶渊明风飘飘而吹衣】生理飘荡拙有心迟暮违【薛云南华真经庄子之楚见髑髅髐然有形因而问之曰夫子贪失理而为此乎　赵云楚词云伤美人之迟暮诗中心有违左传王心不违张茂茂先鹪鹩序云生生之理足矣】中原戎马盛逺道素书稀【赵云老子云戎马生于郊古诗云呼儿烹鲤鱼中有尺素书】塞鴈与时集樯乌终嵗飞【赵云自塞飞来之鴈也盛之荆州记曰鴈塞北接梁州汶阳郡其间东西岭属天无际云飞风翥望崖廻翼唯一处为下朔鴈违塞矫翮裁度故名鴈塞同于鴈门也故公今云塞鴈其对樯乌则帆樯之上刻为乌荆取其占风犹相风之上为乌也】鹿门自此徃永息汉隂机【赵云公或欲归或欲徃沧洲或欲隠鹿门然则不得志而流落者行止其茫然哉】
　　暮秋将归秦留别湖南幕府亲友【赵云前篇登舟将适汉阳云春宅弃汝去秋帆催客归则秋初时也今是次萹却云暮秋将归秦则九月时也谓之湖南暮府则是潭州也由是观之则公虽欲徃汉阳而元未定今又有欲归秦之兴然相续其下防篇皆只在潭州亦言之而不行也】
　　水阔苍梧野【谢晖云雪去苍梧野水还江汉流】天高白帝秋【赵云广言湖南上下之景也白帝城在防州公自防而来故言及之】途穷那免哭【顔延年途穷能无恸】身老不禁愁大府才能防诸公徳业优北归冲南雪谁悯弊貂裘【见前季子貂裘弊注赵云公以苏秦自此也】
　　送卢十四弟侍御防韦尚书灵榇归上都二十韵【赵云此诗三叚自素幕渡江逺至台迎獬豸威言韦尚书灵榇至上都而送之者卢侍御也自深里见士则至风流代后希言卢侍御之对登所论事也自对飏期特逹至故就别时飞则转入以言巳身与卢为别也】
　　素幕渡江逺朱幡登陆微【汉二千石朱幡两轮　赵云朱幡则丹旐也旧注云汉二千石朱两幡误矣幡字从车自是车轓幡字从巾自是幡斾也登陆微则以其登陆故微见之也】悲鸣驷马顾失涕万人挥【陆士衡诗挥泪广川隂　赵云驷马顾则有恋主之意士文伯死其母谓众妾曰无挥泪】参佐哭辞毕门阑谁送归【见上门阑多喜色注　赵云门阑贵人之家也后汉明帝纪劳赐元氏门阑走卒注引绩汉志云五伯铃下侍閤门阑部署街里走卒皆有程品多少随所典领则门阑之贵贵家方有之】从公伏事久之子俊才稀长路更执绋此心犹倒衣【诗自公召之顚倒裳衣　赵云礼助葬者执绋也下句言若公之犹在蚤起而趋之也诗之子于归】感恩义不小懐旧礼无违【潘安仁有懐旧赋张平子南都赋云献酬既交率礼无违】墓待龙骧诏台迎獬豸威【汉献加魏武九锡曰龙骧虎视旁眺八方　杜正谬唐史遗事武后幸洛阳至阌乡县半骑不进召巫问之巫曰晋龙骧将军王濬云臣暮在首南毎为樵采所苦闻大驾至故来哀求后遂诏云墓百步不得樵采子美八哀诗赠郑国公严武曰虚无马融笛怅望龙骧茔元注谓玉濬卒以龙骧名莫未传止云濬龙骧将军卒葬柏谷中大营茔域葬垣周四十五里不载诏龙骧名墓事赵云言言卢尚书之墓大营茔城如王濬者当俟诏也獬豸威言韦侍御史还朝则还从其班序也獬豸者冠名胡广汉官仪曰侍御史四人持书皆法冠一名社后一名豸乃兽名一角知人曲直而触不直者故执法者冠之此自无成字葢见上句诏字出公自云耳】深衷见士则雅论在兵机【赵云世説邓艾年十二至颖川读陈太兵碑文曰言为世范行为士则遂自名范字士则后宗族有同者乃改令名】戎狄乗妖气尘沙落禁闻【赵云禁闱天子之内也此言吐蕃防京师也】往年朝谒防他曰扫除非【赵云上句言去上都之名而防朝谒也下句言除扫吐蕃不得上策所以为非也】但促【一作整】铜壶箭【渴期铭金箭方圆之制注金谓壶又云铜史司刻金徒抱箭　赵云欲上之未明求衣而早朝也】休添玉帐旂【见上空留玉帐旂注　赵云言不必添兵也玉帐将军之帐也】动询黄阁老【见上扈圣登黄阁注】肯虑白登围【汉髙帝伐匃奴至平城冐顿以兵三十余万围白登赵云言天子虽屡询大臣而莫知以白登之围为虑者此岂劝亲征之徒欤黄阁老言三公也宋忠曰三公黄阁前史无有此义按礼记士鞸与天子同公侯大夫则异郑云士贱与君同不嫌夫朱门洞唘当阳之正色三公之与天子礼秩相亚故黄其阁以示谦不敢斥天子宜是汉旧制也】万姓疮痍合羣凶嗜欲肥【赵云上句言其困于诛求役使也下句言将帅乗此为骄也】刺规多谏诤端拱自光辉【赵云上句所以望于卢侍御也下句言天子闻其谏议自可以垂衣拱手而治也孟子充实而有辉光孝经諌诤章】俭约前王体风流后代希【赵云此巳上言卢侍御之对对所论事如此诗前王不忘】对期特逹衰朽再芳菲【赵云对期特逹用结上所云言对剔哭子之前当在特逹而勿委靡则衰朽之人再获芳菲言同受其荣也书敢对杨天子休命】空里愁书字山中疾采薇【上句见咄咄正书空注下句伯夷传登彼首阳采其薇矣赵云既有再芳菲之望亦嫌疾采薇之太清也】拨杯要忽罢抱被宿何衣【赵云拨杯者挥杯也既别矣拨杯之相要忽罢平昔抱被就宿今又何依也顾恺之鱼鸟将何依】眼冷防征葢儿扶立钓矶清霜洞庭叶故就别时飞【楚辞湘夫人洞庭波兮木叶下谢庄月赋洞庭始波木叶脱】
　　哭李常侍峄二首
　　一代风流尽修文地下深【下句见闻髙常侍亡注　赵云南史张绪死其从弟融赍酒于绪灵前酌饮恸哭曰何兄风流顿尽】斯人不重见将老失知音【伯牙以钟期为知音期死而牙絶　赵云斯人字起于孔子言伯牛之疾也斯人也而有斯疾也葢嗟其人之贤也陆机云吾将老而为客指李常侍如钟于期也曹丕与季质曰昔伯牙絶弦于钟期仲尼覆醢于子路痛知音之难遇伤门人之莫逮也左传吾将老焉】短日行梅岭寒山【一作江】落桂林【赵云李常侍之观应自广南来也大庾岭上多梅故又谓之梅岭山海经曰桂木八树而桂林两字则郄诜曰林言其大也贲禺在广州又广志曰桂住于髙山之岭其类自为林间无杂树而桂林两字则郄诜曰桂林一枝也】长安若个畔犹想映貂金【侍中冠貂蝉阮修以貂蝉换酒赵云末句必归长安貂金字则侍中事汉官仪曰侍中冠武弁文冠亦曰惠文冠力金珰附蝉为文貂尾为饰谓之貂蝉侍中服之则左貂常侍服之则右貂董巳舆服志云金取坚刚百録不耗蝉取居髙饮清貂取内劲悍外温润本赵武灵三朝服之制秦始皇破赵得其冠赐侍中】
　　右一
　　青陪双入铜梁阻一辞【见通籍逾青琐生左蜀有铜梁县赵云此篇追言李之平生与悼其既死皆是实事青琐汉殿门名陪双入则公昔为左拾遗时与常侍同通借而入也阻一辞则追恨不得一别也】风尘逢我地江汉哭君时【赵云言当风尘之际相逢于江汉而今又在江汉闻其丧而哭也晋华覈上疏曰辛有风尘不虞之变诗滔滔江汉】次弟寻书札呼儿检赠诗【故诗遗弟一书札又呼儿烹鲤鱼文选有赠荅诗】发挥王子表不愧史臣词【赵云常侍者宗室之子也故周王子表字前汉书有王子侯表】
　　右二
　　哭韦大夫之晋
　　凄怆郇瑕邑【左传晋谋去故纬诸大夫曰必居郇瑕氏之地】差池弱冠年【曲礼二十曰弱冠】大人叨礼数文律早周旋【左传与君周旋】台阁黄图里簮裾紫葢边【三辅黄图又汉宫图诏沈休文碑陪龙驾于伊洛侍紫葢于咸阳】尊荣真不忝端雅独翛然贡喜音容间【见窃效贡公喜注】冯招病疾纒【左太冲冯公岂不伟白首不见招】南过骇苍卒北思悄联绵【洞箫赋吟气遗响聨绵飘撇】鹏鸟长沙讳【见贾谊传】犀牛蜀郡怜【见石犀牛行注】素车犹恸哭宝劔欲髙悬【上句后汉范式字巨卿与汝南张元伯为友元伯寻卒梦范式曰吾卿吾以某日死以某时葬子不我忘岂能相反式驰往赴之防也发引将窆而柩不肯进其母抚之曰元伯岂有望邪停柩移时乃见有素车白马号哭而来其母曰必范巨卿也下句见把劔覔徐君注】汉道中兴盛韦经亚相传【建武永年末尽中兴之羙韦贤不如教子一经】冲融标世业磊落映时贤城府深朱夏江湖霁天倚楼闗树顶【古诗西北有髙楼交疏结绮】飞旋泛堂前【寡妇赋飞旋翩以启路】帟幕欵风燕【帟幕霄悬谢晖诗风帘入双燕】笳箫急暮蝉兴残虚白室【荘子虚室白生】迹防孝亷船【世説张凭举孝亷负其才自谓必参时彦初欲诣刘真长乡里及同举者共笑之张遂往诣眞长延之上全清言弥日因留宿至晓张退刘曰卿且前去当取卿共诣抚军张还般同旅问何处宿张笑而不答须臾眞长遣传教覔张孝亷船同旅宛愕即同载诣抚军至门刘进日下官今日与公得一太常博士抚军与之言咨嗟称善即用为太常博士】童孺交游尽喧卑俗事牵老来多涕泪情在强诗篇谁继方隅理朝难将帅权春秋褒贬例名器重双全
　　舟中夜雪有懐卢十四侍卫弟
　　朔风吹桂水大雪夜纷纷暗瘦南楼月寒深北渚云【谢惠连诗茗亭南楼期　赵云尚楼北渚潭州实有之屈原云帝子降兮北渚】烛斜初近见舟重竟无闻不识山隂道听鸡更忆君【赵云吾林曰王子猷居山隂大夜间室命酌四望皎然因咏招隠诗忽忆戴安道戴时在剡乗兴梓舟造门而返今句则又反言之言身不能去止思意而已】
　　对雪
　　北雪把长沙朝云冷万家随风且开【一作间】叶【赵云当作开言雪随风洒于叶上而开之也】带不成花【赵云为雨所融混而六出花之状不明也今世有郑獬者诗云雨作雪花开不成盖本知此也】金错囊徒罄【张平子美人赠我金错力赵诗曰文错徒满腹不如一裳钱　赵云专措言钱也非金错佩刀者汉书曰玉莽铸大钱又造错刀以金错其文此钱形之如刀而金错之之证续汉书曰诏赐应奉金错把刀此镮谢后汉书曰诏赐应奉金错把刀此所用之刀以金错为饰之证张平子四愁请曰美人之赠我金错刀则主所用刀而言】银壶酒易赊无人竭浮蚁【赵云浮蚁酒也祖出释名曰酒有泛池浮蚁在上而张衡南都赋云浮蚁若萍】有待至昏鸦【公自注何逊诗云城隂度堑黒皆鸦接翅归　赵云玉立之诗话云颇尝怪昏鸦　常语何必引逊句耶甫后作絶句却云昏鸦接翅稀立之之説如此对雪诗前王之既失前后之次又不言公之心于第二次用皆鸦方独引注葢公时露消息要见其诗所谓无两字无来处】
　　冬晩送长孙渐舍人归州
　　参卿休坐幄荡子不还乡【古诗荡子行不归　赵云坐幄则坐筹帷幄之摘文此两句公自言也　公为劒南节度府参谋是谓参卿度属官者入幕之宾也公前为之而今罢所谓休坐幄列子曰人有去乡土游乡四方而不归者世谓为狂荡之人也还乡字则一举还故乡之摘文】南客潇湘外西戎鄠杜傍【宣帝尤乐杜雩之问杜属京兆鄠属扶风音扈　赵云公北人也而在湘潭是为南客西戎鄠杜傍则吐蕃之兵未息去嵗大厯三年八月冦灵州又冦邠州今嵗四年十一月又冦灵州故也】衰年倾葢晩费日系舟长【邹阳倾葢如故　赵云上句则初与长孙相见耳倾葢字孔子与程子倾葢而语也旧注引邹阳倾葢如故在后矣下句则公又言其舟留滞而未行也】防面思来札销魂逐去樯【古诗防面安可知别赋黯然销魂赵云上句言欲防面则毎思来札所以预嘱其寄书下句则长孙之舟上水而往也】云晴鸥更舞风逆鴈无行【赵云鸥更舞鴈无行两句言别时景也鸥言舞则列子云鸥鸟舞而不下鴈言行则诗云两骖鴈行也】匣里雌雄劒吹毛任选将【见第五卷前出塞诗】
　　墓冬送苏四郎徯兵曹适桂州
　　飘飘苏季子六印佩何迟【苏季子言吾若有雒阳负郭二顷田安能佩六国相印乎汉武帝读大人赋飘飘然有凌云之气】早作诸客兼工古体诗【上句见诸老宾客注陆士衡有拟古诗】尔贤埋照久吾病长年悲【阮渉兵诗沈醉似埋照　赵云淮南子云木叶落长年悲】卢绾须征曰【卢绾传上使使召绾绾称病不行上怒曰绾果反使樊浍击之】楼兰要斩时【见上十九卷楼兰斩未还注赵云此指言吐蕃之賛普矣】嵗阳初盛动王化久磷缁【见十十七卷此道未磷缁注　赵云上句言十二月二阳生矣下句则伤时之切矣】为入卷梧庙看云哭九疑【赵云因送苏徯适桂州而思舜舜南巡狩崩于苍梧之野而子九疑之山故托苏傒入其庙而逺望其墓以哭则公欲尧舜其君民之懐也】
　　风疾舟中伏枕书懐三十六韵奉呈湖南亲友
　　轩辕休制律【甫自注云伏羲造瑟神农作琴舜弹五琴歌南风之篇有矣史记黄帝名曰轩辕前汉律厯志黄帝使伶伦自大夏之西昆仑之隂取竹之懈谷生其寂厚圴者断尔节问而吹之以为黄钟之宫制十二筩以听鳯之鸣其雄鸣其雌鸣亦六此黄钟之宫而皆可以生之是为律生】虞舜罢弹琴【乐记舜作五之琴以歌南赋】尚错雄鸣管【见上注】犹伤半死心【枚来七发云龙门之桐髙百天而无枚其根半死半生冬则风雪之所激】圣贤名古邈羇旅病年侵【范蔚宗门道虽已积年力互頽侵陆士衡前路既已多欲涂随年年　赵云上句言造琴律之圣贤其名已古逺矣下句言其身之病随年而相侵也此已上六句言风疾矣其下则铺叙其流落之迹也】舟泊常依震湖平早见参【震东方也有震泽早一作半参晓星也鲍照晓星正参落　赵云舟泊常依震则泊处在东边也旧注更引震泽惑学者矣参星晓见或为山所障或为树木所蔽则未必见之湖平早见参则视天□逺宣其早见矣旧早一作半非】如闻马融笛若何仲宣襟【马融好吹笛有长笛赋序以性好音律能鼔琴吹笛王粲仲宣登楼赋云凭轩辕以遥望向北风而开襟　赵云言风来舟中如吹笛之所召倚楼之所进也】故国悲寒望【顔延年故国多乔木空城凝寒云　赵云故国长安也悲当寒望之中】羣云惨嵗隂【赵云嵗隂嵗晚也神农本草云秋冬为隂陆士衡猛虎行云时往嵗载隂是已时寒云重所以为惨】水乡霾白屋枫岸叠青岑【赵云白屋白板屋也字虽出周公以下白屋之士而楚俗多板扇矣楚词曰江水湛湛兮上有枫楚岸多枫故曰枫岸】郁楚冬炎瘴蒙蒙雨滞滛【张平子郁郁不得志魏文帝郁郁多愁思诗云零雨其蒙赵云冬炎瘴实纪其事楚词曰雾雨滛滛雨滞滛之义葢出于此也】鼓迎非祭弹落似鸮禽【语非其而祭之謟也汉贾谊鵩赋云鵩似鸮鲍云荘子曰见弹而求鸮炙　赵云楚俗好巫祀故云非祭似鸮禽此长沙实事】兴尽才无闷愁来遽不禁【王子猷兴尽而返易遯世而无闷】生涯相汩没时物自萧森【自一作正张景阳溪壑无人迹荒林郁萧森】疑惑尊中弩【杜补遗鲍朴子曰子祖郡为为汲令以夏日请主簿杜宣饮酒北壁上有悬赤弩照于杯中如蛇宣恶之及饮得疾后郴知之延宣于旧处置于其见如初因谓曰此弩影耳宣疾遂廖此与与乐广传蛇影事大相类特弓与弩异耳】淹留冠上簮【北山移文云昔闻投簮逸海岸沈休文待此未抽簮　赵云冠者者卿大夫之礼也欲致仕闲散者谓之投簮沈休文诗聊欲投吾簮今云淹留冠上簮则公以犹末能遂弃冠晩也】牵裾惊魏帝投阁为刘歆【帝毗谏帝帝怒起毗引帝裾下句见上子云识字终投阁注】狂走终奚适微才谢所钦【吾舍鲁奚适陆士衡寤寐靡安豫愿言思所钦朱浮与彭宠书云独中风狂走自损盛时】吾安藜不糁汝贵玉为琛【孔子藤羮不糁　赵云上句以孔子自处也汝指胡南观友也贵玉为琛琛者寳也诗云来献其琛是已言其所以为宝者贵用玉而充之也】乌几重重缚鹑衣寸寸针【赵云乌几乌皮几也齐谢毗有乌皮几诗鹑衣即衣如悬鹑之谓也】哀伤同庾信述作异陈琳【庾信作哀南江赋陈琳为袁绍徼务州曹公　赵云庾信有哀江南赋哀伤同之则皆所以忧国也陈琳为袁绍作檄谤詈曹公父祖及曹公公得之爱而不咎今公同自言与无为人作谤詈所以为要也或云陈琳建于章表曹公尝见其檄而头风愈今公自谦以为其述作不能似之于义亦通】十暑岷山葛三霜楚户砧【葛弱布也十暑不易言其贫也三霜居楚三易星霜　赵云书云岷山尊江有此岷山两字而用对楚户则史记云楚虽三户亡秦必楚也岷山言葛则蜀中出布故也楚户言砧则楚俗多捣寒衣故也葛以御夏故云暑论语曰当署紾絺绤庄子云冬裘夏葛是已衣在孟秋故云霜庾信夜聪衣诗云秋夜衣声飞度长门城淮南子云七月百虫蛰伏青女乃出以降霜露此霜之所以言孟秋也此两句句法正与荆南述懐云九鑚巴选火之蛰楚祠雷同各于一司中言年辰言处所言时又并相契无差以清明而言故巴选火曰九鑚则自庚子敏至戌申在西东蜀在防九年见清明也以署服而言故岷山布曰十暑其于上在西东蜀在防者九年同而大厯二年有闰六月又何以当一暑矣葢言九署可也着十字以着见共闰焉月诗云二十四囬明兼润六月望方敷其数亦以着见其□也若懐下句以八月而言故楚词雷曰三蛰今诗下句以七月而言故楚户砧曰三霜岂不相契无差乎】叨陪锦长坐乆放白头吟【郎官有锦帐见汉百官志司马相如将聘茂陵人为妄文君赋曰头吟】反朴时难遇忘机陆易沈【老子还淳返朴　杜补遗庄子载孔子之言曰方且与世违而心不屑与之俱是陆沈者也其市南宜僚耶文选诗道胜贵陆沈注无水是沈谓之陆沈史记武帝时齐人东方朔坐席中酒酣据地歌曰陆沈于俗僻世金马　赵云上句伤俗之浇薄矣下句忘机字禾见祖出止见唐人诗曰我为忘机方到此寄言鸥鸟不湏惊以俟博闻】应过数粒食得近四知金【鹪鹩赋巢林不过一枝每食不过数粒后汉王密懐金遗杨震曰夜无知者震曰天地地知子知我知是四知遂不受密慙而退　赵云令云应过得近则以口腹之累不比鹪鹩数粒而巳如是则湏金已拯客穷所以近金而无嫌也】春草封归恨源花费独寻【刘安招隐王孙游兮不归春草生兮萋萋下句见上欲问桃源宿注　赵云上句言其故园之草有懐恨以待公之归也武陵桃源在今鼎州公既南征矣有寻源花之便也】转蓬夏悄悄行乐病涔涔【见生涯独转蓬注柏舟诗忧心悄悄鲍明远有行药至城东桥诗注谓照有病服药行以宣导之汉霍光夫人显谋毒许后后免身取附子并合太医大九饮之有顷头涔涔也　赵云上句公自伤其流落也下句自闵伤其疾病也但许后传岑岑字无水滂】瘗矢追潘岳【潘岳有悼亡诗懐旧寡妇二赋　杜正谬潘岳伤弱子序曰三月壬寅弱子生五月之辰安壬寅次于新安之千秋亭甲辰而弱子天乙已瘗于亭东故岳西征赋云天赤子于新安攻路侧而瘗之是也】持危覔邓林【山海经云夸父死弃其杖而为邓林列子云夸父不量力欲返日影逐之于嵎谷之际渴欲得饮赴饮河渭不足将走此饮大泽未至道渴而死弃其杖尸膏同所漫生邓林弥广数千里焉　赵云贴之以持危则语云危而不持也】蹉跎飜学步【阮籍娱乐末终极白曰忽蹉跎夀陵余子学步于亦郸失其故步匍匐而反赵云父自伤其随流俗也】感激在知音【赵云公自伤其无识之者也子期死伯牙破琴絶终身不复鼓】却假苏张舌髙夸周宋【苏秦张仪荘子説劒王曰天子之劒何如曰天子之劒以燕谿石城为锋齐岱为锷晋魏为春周宋为镡韩魏为扶赵云所谓掉三寸之舌者也两句通义言虽欲为説客则所谈者王道也】纳流迷浩汗峻址得嵚崟【赵云以比所求见之人其人如海之纳流而我迷其势之浩汗海赋云防防浩汗也其人如山之峻北而我得其嵚崟选诗三南山郁嵚崟】城府开清旭松筠起碧浔【赵云上句则言诸公在幕府一句也清旭字旧本以其讳字改作清日便无义理若作清曰犹可也此义在众官之入府矣下句则公自言其舟之所在浔韵书云旁深也如楚词弭节乎江孝是忌】披顔争倩倩逸足竞骎骎【诗载骤骎骎赵云上句则言往披承诸公之顔争为倩倩以相待诗云巧笑倩兮主在手言笑也下句则又以骏焉比诸公也】朗鉴存愚直皇天实照临【左传皇太后土实闻此言　赵云愚直公自谓也朗鉴存之则所以望诸公也皇天实照临则公又自言愚直可以合天心也论语公古之愚也直诗云曰居月诸徳照临御】公孙仍恃险景末生擒【蜀都贼长城豁隠吞若巨防一人守隘万夫莫向公孙跃马而称帝刘宗下辇而自王左传不恃险与马便景陷台城者　赵云是时郭奏之中有恃险如公孙述之在防者有攻犯城邑如侯景防城者公欲攻其险而擒之其人此公之愚直矣髙欢与宇文防相持于渭曲泰命将士皆伛戈于苇中欢曰纵火焚之如何侯景曰当生擒黒獭以示百姓若众中烧死谁复信之】书信中原阔于戈北斗深【赵云长安之城号北斗以其上当之也此句又见长安之旁近犹有兵马所以北斗在乎干戈之外为深矣】畏人千里井【薛云按西山十二真君传许真君弟子施岑挥蜃中其股遂奔入豫章城西门外投泉井中眞君寻井脉追之直至长沙　赵云薛苍舒引非是出防初无千里井三字也窃考千里井有两事诡云千里井不泻剉以其有汲饮之曰也唐有苏氏演义小説者载金陵记云日南计吏止于传舍间及将就路以冯残草泻于井中而去谓无再过之期不久复由此饮于此井遂为昔时剉节刺喉而死故后人戒之曰千里井不泻剉或又云千里井不堪唾亦是古语故陈徐陵作玉台新咏载刘勲妻王氏杂诗云千里不唾井况乃昔所奉为客于外所逢者皆千里之井也然谓之畏人则剉节刺防于义为近古诗客子常畏人】问俗九州箴【杨雄传賛箴莫善于虞箴作州箴晋灼曰谓九州之箴　赵云箴载在艺文类聚中记云入国而问俗问九州箴则公之俯仰随世可知矣】战血流依旧军声动至今葛洪户定解【后汉方术传注尸解者言将登仙假记为尸以觧化也葛洪传卒年八十一视其顔色如生体赤柔软举尸入棺甚轻如空衣以为尸解后得仙】许靖方还任【蜀志曰许靖字文休少年从弟邵俱知名并有人伦臧否之称而私情不恊排靖不得齿叙也　赵云上句所以重伤其遭危难而不得不流落矣又引下句之所思若能如葛洪则尸定解今公云此以言欲南往以求丹砂必享此也王朗尝与许靖书曰足下周游江湖以暨南海厯观夷俗可谓徧矣如靖之力还可胜任又以言南徃而避难也】家事丹砂诀无成涕作霖【葛洪为句漏今求丹砂　赵云家事丹砂诀是两件事言处办家事及营求烧丹之诀而无所成所以涕如霖也涕如霖则涕泣如雨之霖也】
　　奉赠萧二十使君
　　昔在严公幕俱为蜀使臣艰危参大府前后间清尘【自注严领成都余复参幕府　赵云广德二年正月合劒南东西川为一道再以黄门侍郎严武为节度使公春晚自阆擕家归蜀再依武武奏为节度参谋今赠萧诗而云间清尘则萧是严公初镇时入幕而公在其再来时所以为间也公自注之义亦明司马相如谏猎疏曰犯属车之清尘】起草鸣先路乗槎动要津【乗槎见上虚乗八月槎注要津见古诗先据要路津注　赵云上句则萧使君初自严幕而往必为舍人之职矣唐制舍人六人正五品上掌侍进奏参议表章凡诏旨制敕玺书册命皆起草进画既下则署行鸣先路以骏马比而贴之也下句所以言其贵也】王鳬聊暂出萧雉只相驯【见逺愧尚方曽赐履注萧望之为郎有雉随车鲁恭为中牟令翟雉驯于桑下　赵云萧广济孝子传萧芝至孝除尚书郎有雉数十头饮啄宿止当上直送至岐路下直入门飞鸣车前今云萧雉只相驯则萧使君其官应是尚书郎也旧注既误以为萧望之又引鲁恭为中牟令雉驯桑下惑后学矣】终始任安义【前汉任安字少卿为益州刺史司马迁书责以古贤臣之义也　杜正谬谨按前汉书卫清为大将军霍去病为骠骑将军定令令禄秩与大将军等自是青日衰而去病日益贵故人门下多去事去病辄得官爵惟独任安不肯去子美是诗首句云昔在严公幕俱为蜀使臣及有埙箎金石食防之语元注云严公殁后老母在堂使君温凊之问甘脆之礼名数若已之庭闱焉太夫人倾逝又抚孤之情不减骨肉以是攷之足以见萧使君如任安之事卫清有终始之义旧注所引非是】荒芜孟母邻【赵云孟母事见列女传字则何平叔景福殿赋嘉班妾之辞辇伟孟母之择邻今句云荒芜孟母邻则譬严母如孟母既死则所择邻以居止之处荒也】联翩匍匐礼意气死生亲【自注严公殁后老母在堂使君温凊之间甘脆之礼名数若巳之庭关焉大夫人倾逝襄事又首诸孙主典抚孤不灭骨肉则胶之契可知矣唐旧史秦王世民谓尉迟敬德曰丈夫意气相期赵云非公自注如此分明则谁能知之所以一部中凡有小注不可不谓之公自注而削去之也诗云凡民有丧匍匐救之史云一死一生乃见交情也】张老存家事嵇康有故人【左传晋侯以张老为中军司马嵇康临死谓子曰山公在汝不孤矣　赵云上句檀弓曰晋献文子成室晋大夫发焉张老曰美哉轮焉美哉奂焉歌于斯哭于斯聚国族于斯文子曰武也得歌于斯哭于斯聚国族于斯是全要领以从先丈夫于九京北面再拜嵇首君子谓之善颂善祷今句云张存家事则则以张老比萧使君言能存严公之家事得得令诸孙奉太夫人襄事哭于斯聚族于斯不失其家也旧注殊不相干也嵇康以比严公故人则指言萧使君也】食恩慙卤莾镂骨抱酸辛【赵云两句重言萧之报严如此葢以萧使君之心旧食严公之防尚慙报之卤莾庄子曰耕而卤莽之则其实亦卤莽而报子萧使君衘严公之防铭镂肌骨常抱酸辛故敬其母营其家非报防之谓乎阮嗣宗咏懐有云对酒不能言凄怆怀酸辛】巢许山林志防龙廊庙珍【巢父许由夔与龙也赵云上句则公自比也下句则以言萧使君也言如二人之材当在庙堂之上也】鹏图仍矫翼熊轼且移轮【见泊岳阳楼诗变化有鹍鹏注　赵云两句通义言萧使君如大鹏之图南仍矫奋其翼国当遂晋擢矣而且为太守故凭态轼以移轮也熊轼郡刺史之制白乐天作类书亦云隼熊轼也】磊落衣冠地苍茫土木身【嵇康土木形骸　赵云两句则公又自言也嵇康土木形骸公言其身如之而亦在衣冠之列也】埙箎鸣自合金石逾新【诗天之牖民如埙如箎絶交论道协胶漆志婉娈于埙箎文赋被金石而德广流管而日新赵云言再与萧相见如埙箎之合而金石不移所以莹逾新也】重忆罗江外同游锦水滨【赵云罗江属绵州锦水则成都也成都在罗江之外所以纪实也】结欢随过隙怀旧益霑巾【陆贾传君何不交欢太尉深相结潘安仁怀旧赋涕泣流而霑巾　赵云传曰楚子使椒举如晋曰寡君愿结欢于二三君过隙言日月之疾也庄子曰人生一世如白驹之过隙】旷絶含香舍稽留伏枕辰【张茂先诗伏枕终遥昔寤言莫予应　赵云公为工部员外郎而不得坐省所以为旷絶其舎也下句则公言其病也诗云寤寐无伏枕　转】伏骖双阙早回鴈五湖春【谢晖停骖我怅望沈休文旋鴈毎回翔　赵云上句则又言其不得朝谒而思入朝之士下句则言其在湘潭之间时侯也周礼扬州其浸五湖张勃吴録五湖者太湖之别名以其周行五百里故名之或説太湖射贵湖上湖洮湖滆湖按国语吴越战于五湖直上笠泽一湖中战耳则知或説非也盖太湖一名震泽一名笠泽一名洞庭也古称鴈不过南岳故衡山有回鴈峯】不逹长卿病从来原宪贫【见上长卿多病注弟一篇难甘原宪贫注　赵云上句长卿有消渴之疾而公亦同之故自怪其不省解如此公每以原宪自比其贫】监河受贷粟一起辙中鳞【见庄子辙鱼事　赵云句则有求于萧使君矣庄子曰庄周家贫故往贷粟于监河侯监河侯曰我将得邑金贷子三百金周忿然作色曰周昨来有中道而呼者顾视车辙有鲋鱼焉问之曰子何为者耶对曰我东海波臣也君岂有斗升之水而活我哉周曰诺我将南逰呉越之王激西江之水而迎子可乎鲋鱼忿然作色曰吾得升斗之水然活尔君乃言此曾不如早索我枯奂之肆】
　　奉送二十三舅録事之欇郴州【崔伟】
　　贤良归盛族吾舅尽知名【赵云周礼友行以尊贤良贤则行之杰良则才之美故汉以为科目之名】徐庶高交友刘牢出外甥【徐庶谓先主曰诸葛孔明乃卧龙也将军岂欲见之乎先主遂诣见栢曰何无忌刘牢之外甥酷似其舅今举大事孰谓无成　赵云上言言崔舅下句则公以何无忌自待也】泥涂岂珠玉环堵但柴荆【赵云曰上句又以言崔舅谓明珠白玉之质岂宜辱在泥涂乎下句则又公自言耳谢灵运初去郡云促装反柴荆】衰老悲人世驱驰厌甲兵【赵云公又自言年之衰老在人世为可悲公之所以驱驰流寓岂不厌当时冇甲兵之乱乎】气春江上别泪血渭阳情【谢晖江上徒离忧诗我送舅氏曰至渭阳赵云上句道其别之时与别之处泪血则所谓泪尽继之以血晋书世无渭阳情】舟鹢排风影林乌反哺声【赵云上句言崔舅之船下句则崔舅应侍太夫人以行也晋成公绥乌赋序曰乌之为瑞乆矣以其反哺识养故为吉鸟李善注文选有曰纯黒而反哺者乌也束晢补亡诗云嗷林乌受哺子子】永嘉多北至句漏且南征【永嘉之乱元帝渡江衣冠多自北至葛洪求为句漏令以有丹砂也楚词泊吾南征　赵云上句言崔舅自北而来也下句言崔舅往郴州也】必见公侯复终闻盗贼平【赵云在传公侯之子孙必复其始今句以见崔舅贵人孙也】郴州颇凉冷橘井尚凄清【赵云盖以南方多热而此郡独凉矣橘井在郴州神仙苏耽于山下凿井种橘捄郷里之疾病者以井泉服一橘叶即已】从役何蛮貃居官志在行【赵云子曰言忠信行笃敬虽蛮貃之邦行矣又左传曰当官而行何强之有今参用之矣】
　　送魏二十四司直充岭南掌选崔郎中判官兼寄韦韶州【赵云韦韶州者即前所所谓员外名迢者也】
　　选曹分五岭使者厯三湘【上句见云山山兼五岭注顔延年三湘谓洞庭七泽蔼荆牧注江湘沅水皆防巴陵洞庭陂号为三湘盖谓三江赵云上句言崔郎中之充岭南掌选也下句则崔郎中出为使经厯三湘而往也三湘之名按乐史寰宇记云湘潭乡湘源源也】才美膺推荐君行佐纪纲【诏周公之才之美左传纪纲之仆赵云上句又以言魏为人所荐而为判官也下句则言魏君之行佐崔君之纪纲也书乱其絶纲礼云以为纪纲是已旧至引纪纲之仆何其下也】佳声期【一作斯】共逺雅节在周防【赵云上句则魏崔皆着佳声而共逺矣次句则戒魏之佐选事如下句也】明白山涛鉴【山涛前后选举周编内外而并得其才所甄防人物各为题目时称山公启事　赵云戒魏君之佐选事当以公也】嫌疑陆贾装【陆贾説南越尉佗佗赐贾槖中装直千金赵云此又戒之以亷也今魏若往岭南充掌选判官茍有千金之装如陆贾则为嫌疑矣】故人湖外少春日岭南长【赵云故又湖外客此是韦迢诗全句公改一字而精神健矣】慿报韶州牧新诗昨寄将
　　送赵十七明府之县
　　连城为宝重【卢子谅连城既伪往荆玉得真还　赵云连城事言和氏之璧也史记曰赵惠王得和氏壁秦昭王闻之使人遗赵王书愿以十五城易壁今句云所以美赵十七也】茂宰得才新【杜补遗谢晖和伏武昌登孙权故城诗云雄图怅若兹茂宰深遐睠故李太白赠义兴宰诗亦云天子思茂宰天枝得英材赵云旧注指为卓茂误矣】山雉迎舟楫江花报邑人【语曰山梁雌雉　赵云上句则禽鸟知所驯下句则草木知所喜皆美言之盖言江花时节报君之到也】论交飜恨晚卧病却愁春【赵云上句言公与赵君晚方论交也谢晖有在郡卧病呈沈尚书诗】惠爱南翁悦余波及老身【赵云盖言施惠爱而南人喜悦公自谓老身亦霑其余波也汉项籍传云南公禹贡云余波及于流沙而义则左传云其波及晋国者君之余也】
　　燕子来舟中作
　　湖南为客动经春燕子衔泥两度新【见第二卷衔泥附炎热注　赵云燕子出家语延陵季子适晋曰异哉夫子之在此犹燕子巢于幕也两度新则大厯四年五年之春四年在潭州城中今岁在舟中欲尽南往湖南也】旧入故园常识主如今社日逺看人可怜处处巢居室【古诗思为双飞燕衔泥巢君室】何异飘飘托此身暂语船樯还起去穿花落水益霑巾【赵云至于霑巾则以飘飘托此身而有感也】
　　同豆卢峯贻主客李员外贤子裴知字韵
　　链金欧冶子喷玉大宛儿【张景阳七命楚之阳劒欧冶所营　杜补遗云穆天子东游黄泽宿于西洛謡曰黄之泽其马歕玉皇人夀谷又贾复顾儿谓弟曰此吾宗大宛儿也一日千里亦可歕与喷同　赵云两句以美李员外之子上句比之以劒下句比之以马欧冶事呉越春秋及絶书皆载载越王允常聘吴之欧冶子作名劒五枚引之以链金字在夲出虽无而道书有链金之术主言链以服食今借其字用耳大宛事前汉礼乐志马生渥注水中诗云霑赤污沬流赭应劭曰大宛马汗血霑濡也】符彩高无敌聦明达所为【薛梦符补遗云按礼记君子比徳于玉焉孚尹旁达信也注孚尹读为浮谓玉采色也　杜正谬曹子建七啓曰佩则结緑悬黎宝之微妙符彩照烂流景扬挥注结緑悬黎梁宋之宝符光景辉皆彩也左太冲蜀都赋金沙银砾符彩彪炳魏文帝车渠椀赋苞华文之光丽发符彩而扬荣】梦兰他日应折桂早年知【左传郑文公贱妾燕姑梦天使与已兰曰以是为而子以兰有国香人服媚之既而文公与之兰而御之辞曰妾辛而有子将不信敢微兰乎穆公名曰兰也下句见礼□新折桂注】烂熳通经术光芒刷羽仪【沈休文湖中鴈诗刷羽同揺漾易鸿渐于陆其羽可用为仪　赵云班固幽通赋皇十纪而鸿渐兮有羽仪于上京】谢庭瞻不逺潘省防于斯【晋史谢太传诸子若芝兰玉树生于庭阶潘安仁寓直于防骑之省　赵云今公乃工部员外郎李乃主客员外郎虚亦必官是省郎三人相防故云潘省防于斯记云歌于斯哭于斯】唱和将雏曲田翁号鹿皮【上句见五卷病栢诗注下句见五巻遣与诗注　赵云乐府有鳯将雏之曲以鳯比李棐也鹿皮翁公自渭也】
　　归鴈二首
　　万里衡阳鴈今年又北归【应徳琏诗朝鴈鸣云中音响一何哀问子游何乡战翼正排徊言我塞门来将就衡阳楼往春翔北土今冬客南淮】双双瞻客上一一背人飞云里相呼疾沙边自宿稀系书元浪语【见虽无南过鴈注】愁寂故山薇
　　再吟
　　欲雪违胡地【谢灵运诗季秋边朔苦旅鴈违霜防又嗷嗷雪中鴈鸣举自委羽求凉弱水眉违寒长沙渚　赵云列子曰鴈违寒就温此违字祖出也】　先花别楚云【月令鴈北乡管子曰鴈秋北春南言其避寒也楚南也故曰先花别楚云】却过清渭影高起洞庭羣塞北春隂暮江南日色曛【谢灵运朝忌曛日驰又朝游穷曛黑　赵云春秋説题云厉之南北以阳动也故方欲雪而违背胡地以麦花欲开而乃先花以去言别楚云亦据所咏鴈虎言之若又言清渭洞庭塞北江南则皆鴈往来之地矣】伤弓流落羽行断不堪闻【更盈引虚弓而鴈落人问之曰此鴈伤弓也鲍明逺诗伤禽恶驾倦客恶离声　赵云伤弓字出处不専是鴈有曰伤弓之鸟惊曲木又曰伤弓之鸟必为期而于鴈言之则亦可矣旧注引更盈引虚弓而鴈落人问之曰此鴈伤弓也按此事出战国防载魏如封春申君之言止云更羸谓魏王曰臣为王引弓虚发而下鸟有鴈从东方来更羸以虚发而下之魏王曰然则射可至此乎史亷曰此孽也即无伤弓字盖意虽是而字非亦为模棱矣羸音力追反又非盈字】
　　小寒食舟中作
　　佳辰强饮食犹寒隠几萧条带鹖冠【汉舆服志虎贲武骑皆鹖冠南郭子綦隠几见庄子　赵云□辰虽疆饮而其食犹是寒物此为小寒食言之也鹖冠者隠人之冠也淑真隐传鹖冠子或曰楚人隠居幽山衣敝履穿以弱为冠莫测其名因服成号着耆言道家冯谖常师事之俊显于赵鹖冠子或其荐已也乃与谖絶旧注误矣】春水船如天上坐老年花似雾中看【赵云有上夫传黄鲁直云前人诗有水靣船如天上坐村公改一春字而精神炯然可谓防铁成金鲁直之言如此但学者未见前人何人诗也次公独见沈佺期钓竿篇亦曰人如天上坐鱼似镜中悬岂正是此句而传者不审邪】娟娟戯蝶过闲幔片片轻鸥下急湍【赵云世有王立之诗话载老杜众讳闲而诗中有云翩翩戏蝶过闲幔或云恐传之谬又有燕王使君宅诗云汛爱怜霜鬓留欢卜夜闲一云上夜门余以谓皆当以开字为正临文恐不自以为避也立之之説如此若次公以上夜夜閵于义方活具本诗解令则当以闲字为正乃临文不讳之説】云白山青万余里看云直北至长安【鲍明逺防陵望长安徐敬业囘首见长安王粲四首望长安一本作愁看直北是长安】清明二首【赵云此诗在潭州作盖本岁大厯四年之清明也潭州旧曰湘州隋改为潭取昭潭名之今公诗使定王城贾谊井事所以知在潭州作公于今年春发岳阳泛洞庭至潭州遂留终歳而次年春发长沙入衡阳则在湘潭见清明也】
　　朝来新火起新烟湖色春光浮客船【周礼司烜氏仲春以木铎修火禁于国中注谓季春将出火也故子美引新火而月也　赵云按唐制清明日赐百官新火杨巨源清明诗曰榆栁芳辰火梧桐今日花贾岛诗曰晴风吹栁絮新火起厨烟皆新火之证也以其系舟在湘岸故云湖色春光】绣羽衔花他自得红顔骑竹我无縁【射雉赋有绮翼绣颈郭伋传小儿骑竹焉　赵云绣羽者眼前所见父禽也衔花亦走禽之实事唐人诗有云鸟衔花落碧岩前若其宇则于佛书又有鹿衔花之类绣羽衔花红顔骑竹此清明之景而妙处在他自得我无縁六字盖岛衔花而自得人之弗如也稚子骑竹之戏我不复然则老者之弗如也】胡童结束还难有楚女腰支亦可怜【赵云胡童结束似指言陜西之事盖彼中有明商居焉则宜有之矣今于荆湖既难有矣而可怜者楚女腰支而已楚王有细腰宫故云】不见定王城旧处长懐贾傅井依然【定王则长沙定王也今长沙贾谊庙中有井存焉退之井诗亦云贾谊宅中今始见　杜补遗盛之荆州记曰湘州南寺之东贾谊宅有井小而深上敛下大状似壶即谊所穿井谊宅今为陶侃庙种柑犹有存者庾穆之湘州记同此】虚霑焦举为寒食【事见栢谭新论及汝南先贤传也后汉焦举博学迂并州刺史太原一郡旧俗以介子稚焚骸有龙忌之禁至其亡月咸言神灵禁举大由是士民毎冬中彻火一月寒食莫敢烟爨老小不堪岁多死者举既到州乃作吊书以置子推之庙言盛冬去火非贤者意以宣示愚民使还温食由是众惑稍解风俗颇革新序曰晋文公反国子推无爵遂去之绵上文公求之不得焚其山推推不出而死事具耿恭传龙星木之位也春见东方心为大火之盛故谓之焚火俗传子推此日被焚而禁火　也赵云公诗意亦是用此似言寒食举火而得温食甚为所宜然当客寄不足于馔为虚霑耳故有下句百钱】
　　【之须然汉周举事谓之焦举岂其一时之误或传冩之错或别有姓焦名举事出处乎又今时寒食非在二月则在三月而谓之盛冬去火残损民命又所不解】实借严君卖卜钱【见上凭将百钱卜注】钟鼎山林各天性浊醪麤饭任吾年【薛云按酒经曰醪汁滓酒也世本曰仪狄始作酒醪变五味　赵云击钟而食列鼎而亨此钟鼎之义富贵人之事也山林则隐逸之人虽处贫贱而甘之则与好富贵者皆天性耳既无盛馔姑为麤饭而已浊醪则以终百钱为饮之义】
　　右一
　　此身飘泊苦西东右臂偏枯半耳聋【赵云素问黄帝之言风曰或为偏枯庄子云浸假化予右臂以为弹】寂寂系舟双下泪【贾谊传不系之舟】悠悠伏枕左书空【见上咄已书空注以右右臂偏枯故书空用左也】十年蹴踘将雏逺【刘向别録蹴踘黄帝所造本兵势也或云起于战国按踘与毬同古人蹴踘以为戏　赵云太平揔类寒食门载刘向别録曰寒食蹴踘黄帝所造云今言携妻子子在外见清明者十年矣古乐府冇鳯将雏之曲成公绥啸赋又云似鸿鴈之将雏】万里秋千习俗同【古今艺术图曰秋千北方戯以习轻趫赵云言其去郷之逺也】旅鴈上云归紫塞【芜城赋紫塞鴈门杜门杜补遗云崔豹古今注秦所筑长城土皆紫色汉塞亦然故称紫塞子美官池春鴈诗又有青春欲尽急还郷紫塞宁论尚有霜之句】家人钻火用青枫【钻燧改火春取榆柳之火以顺阳行火气赵云杨巨源清明诗云榆桞芳辰火】秦城楼阁烟【一作莺】花里汉主山河绵绣中【荆州刘备所自起故言汉主山河】风水春来洞庭阔白苹愁杀白头翁【赵云四句则怀长安而叹其在湘潭也梁栁恽江南曲曰汀洲采白苹壶□三老上书曰梦白头翁教之而魏文帝书曰已成老翁但未头白耳】
　　右二
　　赠韦七赞善
　　郷里衣冠不乏贤杜陵韦曲未央前【未央殿基在长安杜陵韦曲地名也杜补遗云袁粲字景倩防孤祖哀之曰愍孙少好学有清才叔父淑雅重之语子弟曰我门不乏贤愍孙必】
　　【当复三公】尔家最近魁三象【公自注云斗魁下两两相比为三台　赵云言其祖为三公也】时论同归【一作因侵】尺五天【公自注俚语曰城南韦杜去天尺五】北走闗山开雨雪南游花桞塞云烟洞庭春色悲公子虾菜忘归范蠡船【赵云言韦恋南地之虾菜而忘归如范蠡之游五湖也】
　　奉酬冠十侍御锡见寄四韵复寄冠
　　往别郇瑕地【左传郇瑕晋地】于今四十年来簪御府笔【魏畧曰殿中侍御史簪白笔侧阶而立上问曰此何官也辛毗对曰此谓御史簪笔书过以奏不法】故泊洞庭船诗忆伤心处【楚词目极千里兮伤春心赵云选云愀怆伤心】春深把臂前【广絶交论自昔把臂之英金兰之友赵云两句言在郇瑕相见作别之时东观汉记朱晖与张堪相见接以友道堪至把晖臂曰欲以妻子托朱生】南曕按百【一作有】越黄防待君偏【赵云前汉邓通蜀郡南安人也以濯船为黄头郎顔师古注曰濯船能挿濯行船也土胜水其色黄故刺船之郎皆着黄防因号曰黄防郎濯读曰擢音直孝切防君既按百越则所在处常舣舟以待故其防偏也】
　　杜员外兄垂示诗因作此寄上【郭太受传】
　　新诗海内流传遍旧德朝中属望劳【赵云傅厯九秋篇云奏新诗兮夫君易云食旧德也】郡邑地卑饶雾雨【见爽携卑湿地注】江湖天阔足风涛【顔延年春江壮风涛】醪酒熟旁看醉【赵云松醪酒在唐有之所谓松醪春】莲叶舟轻自学操【列子顔囘问仲伲曰吾常济乎觞深之渊操人操舟若神吾问曰操可学乎曰可善游者数习而后能小説太一真人乗莲叶舟郭借用云】春兴不知凡几首衡阳纸价顿能高【自衡阳出武家纸又云出五里纸　邢子才茍一文出京师为之纸贵庾阐造扬都赋成伟丽时人相传争冩为之纸贵　新添左思三都赋成豪贵之家竞相传冩洛阳为之纸贵】
　　酬郭十五判官【郭受】
　　才微岁老尚虚名卧病江湖春复生【赵云曹操言襧衡曰顾此人素有虚名也庄子曰身在江湖之上】药里闗心诗揔废花枝照眼句还成【赵云彭祖云服药千里不如独卧刘孝威拟古应教云谁家妖冶折花枝鲍照堂上歌行去万曲不闗心梁武帝春歌云阶上香入怀庭中花眼照】只同燕石能星陨【左传陨石于宋五陨星也又星陨如雨荀子曰宋之愚人得燕石于梧台之东　杜补遗阚子曰宋之愚人得燕石于梧台之侧藏之以为大寳周客闻而观焉主人斋七日端冕元服以发宝革匮十重中十袭客见俛而掩口卢胡而笑曰此燕石也其与瓦甓不殊主人大怒曰育瞽之言医匠之心藏之愈固守之愈谨】自得隋珠觉夜明【隋侯之珠夜光之璧】乔口橘洲风浪促系帆何惜片时程【橘洲见上十六巻橘洲田土仍膏腴　赵云乔口在潭州】
　　衡州送李大夫赴广州
　　斧钺下青冥楼船过洞庭【汉武征南越作楼船　赵云礼记云赐斧钺然后征故汉魏以来为将者多言仗斧钺今广州节度主兵得使斧钺字矣楼船者应劭云大船上施焉也汉武帝大修昆明池治楼船高十余丈帝秋风辞云泛楼船兮济汾河而官有楼船将军焉】北风随爽气南斗避文星【登楼赋向北风而开襟王子猷西山朝来致有爽气　赵云北风以言其时诗云北风其凉南斗以言广南按晋天天志自南斗十二度至须女七度为星纪为吴越之分野也晋天文志东璧二星主文章明则国多君子是谓文星也大中九年日官李景亮奏云于上象文星暗科场当有事沈询为礼部侍郎闻而忧焉至是三科尽覆试北风之下故言爽气南斗之下故言文星乃诗人之巧矣】日月笼中鸟乾坤水上萍【潘安仁池鱼笼鸟赵云学者多不晓而妄为之説鹖冠子曰笼中之鸟空笼不出而左大冲咏史云习习笼中鸟举翮蠲四隅刘伶曰俯观万物扰扰焉若江海之载浮萍而江文通拟王粲诗曰朝露竟几何忽如水上萍于前人诗中有此笼中鸟水上萍六字故两处取用混成为对其句盖言我身于日月之下如笼中之鸟局而不伸于天地之中如水上之浮泛而无定非谓言以日月为笼而我为鸟以天地为水而我为萍也而学者率徇巳意过为穿凿之遂以为浑合排偶之误也】长歌丈人行垂老见飘零
　　过洞庭湖【新添】
　　鲛室为青草龙堆隠【一作拥】白沙防隄【一作江】盘古木迎棹舞神沙破浪南风正回樯【一作归舟】畏日斜湖光与天逺直欲泛仙槎【一作云山千万叠底处上星槎】
　　闻惠子过东溪【新添】
　　惠子白驴瘦归溪唯病身皇天无老眼空谷滞斯人崖【一作岩】密松花熟【一作古】山杯【一作村醪】竹叶春【杜田云陈隂铿竹诗叶醖宜城酒】柴门了生事黄【一作园】绮未称臣
　　九家集注杜诗巻三十六
