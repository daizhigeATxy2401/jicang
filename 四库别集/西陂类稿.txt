　　钦定四库全书　　　　　集部七
　　西陂类稿　　　　　　　别集类六　【国朝】提要
　　臣等谨案西陂类稿三十九巻
　　国朝宋荦撰荦有沧浪小志已着録是编凡诗二十二巻词一巻杂文八巻奏疏六巻其诗之目曰古竹圃稿曰嘉禾堂稿曰栁湖草曰将母楼稿曰古竹圃续稿曰都官草曰双江倡和集曰囘中集曰西山倡和诗曰续都官草曰海上杂诗曰漫堂草曰漫堂倡和草曰啸雪集曰庐山诗曰述鹿轩诗曰沧浪亭诗曰迎
　　銮集曰红桥集曰迎
　　銮二集曰清徳堂诗曰迎
　　銮三集曰藤隂倡和集曰乐春阁诗曰聫句集凡二十有五其初本各自为集晩年致仕居西陂乃手自订定彚为兹帙惟初刻绵津山人诗集删除不载盖以早年所作格调稍殊故别为一编不欲使之相混也荦虽以任子入官不由科目而淹通典籍练习掌故诗文亦为当代所推名亚于新城王士祯其官苏州巡抚时长洲邵长蘅选士祯及荦诗为王宋二家集一时颇以献媚大吏为疑赵执信尤持异论并士祯而掎轧之平心而论荦诗大抵纵横奔放刻意生新其渊源出于苏轼王士祯池北偶谈记其尝绘轼像而已侍立其侧后谒选果得黄州通判为轼旧防地又施元之苏诗注久无传本荦在苏州重价得残缺为校讐补缀刋板以行其宗法可以概见故其诗虽不及士祯之超逸而清刚隽上亦拔防自成一队其序记奏议等作亦皆疏畅条达有眉山轨度士祯寄荦诗有曰尚书北阙霜侵鬓开府江南雪满头当日朱颜两年少王扬州与宋黄州言二人少为卑官即已齐名不自长蘅合刻始所以释赵执信之疑也然则士祯亦未尝不引为同调矣乾隆四十六年十二月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀









　　西陂类稿序
　　吾友商丘先生所为咏歌风雅之文曰某稿某集者数之凡三十有四而书奏序记辞令之文称是焉于是综其条贯列其叙位次其时月别其游处胪其向所名者汇为全编名西陂类稿西陂者旧庐也是时先生居西陂以书来谓余曰吾爱子之为文幸序而述之予发书惭汗厯旬涉月坐卧诵之行道则戒僮御持载以从盖予之能卒业于先生之文大抵在车马驰遂徒侣杂沓之时而习复呻吟忘其罢惫废乱而有息焉防焉之乐者此心则在西陂烟水之间也山水之乐亦恒人之常情而予之息焉游焉以西陂烟水之间者凢以先生之文之美矣夫世之彯华缨曳髙裾驾轻防肥以防于名利失得之塲飘忽震荡而不知止者盖其所乐在彼而不在此也先生有道而能文得之于心行之于已泽加于天下其达于制述徴于比兴者西陂之乐盖无时而忘之故能兴感于人心学者随其所见皆有以自得于尘之表忘其所忧而乐其所乐也欤先生恬澹寡欲有超然逺览之志自其服膺文献绍美前光学成而仕游厯中外常以书巻自随晩而弥笃故其文闳深隽永尤长于讽谕之言以予之思杂风尘乐而不倦则亦岂徒耽文辞翫耳目而已哉其得于先生者亦已多矣虽然今归老故山白首学道而茫然如故吾也先生有道而能文其何以教我哉客有言者曰先生之文先生之道之所存也子既乐之道在是已予嗒然移时曰敢不勉乎公教我矣并书之以为西陂类稿序康熈五十年辛卯三月泽州陈廷敬撰






　　钦定四库全书
　　西陂类稿巻一
　　吏部尚书宋荦撰
　　古竹圃稿
　　斋居
　　穷秋风雨积茫茫失昏晓拥被卧匡牀檐前啭孤鸟披衣啓蓬户干林忽如扫黄叶满阶除菊华亦已槁紫兰落其英飞萝尚嫋嫋顾此岁云晏抑郁伤怀抱空帘闭幽独遗编恣探讨今古两难名寒牕荡丛篠
　　空城雀
　　空城雀声啾啾羣飞徃来求其俦蓬科有子壕有水朝夕饮啄乐无已慎勿飞向人家里少年挟弹子儿童把黏竿人家待尔供盘餐嗟哉尔雀百忧攒
　　赐宴
　　执防趋丹陛云霄侍禁銮仗前朝赐坐苑里昼传餐醽醁黄金椀樱桃赤玉盘承恩歌湛露独有近臣欢
　　大猎
　　讲武
　　天王事观风
　　圣主心三驱寛肃杀八骏鄙荒淫龙幄留中野霓旌出上林佽飞随卫士夙昔荷恩深
　　古庙
　　崚嶒古庙坐荒岑神鬼森罗玉座深画壁旌旗闲自动雕檐松柏昼长隂行人十里闻钟至怪鸟三更入户吟欲问何王香火地螭碑零落土华侵
　　天河
　　万古秋霄上迢遥一水横光星宿小影带月华清灏气通沧海余波洗甲兵年年鹊桥渡牛女可怜情
　　送里人南归
　　几日烽烟息天涯君独归且消今夜酒去掩故园扉台圮黄河逼村荒紫蕨肥吟诗倍惆怅心逐片云飞
　　戚家堰
　　逺树重重杂暮烟荒滩流水自潺湲漫言此地行人少解甲归农始二年
　　东村刈麦
　　五月东村麦芃芃没垅高因风翻废圃过雨乱平臯官帖储胥急田歌铚艾劳永言勤力作庶此慰嗷嗷
　　过北庄四首
　　凌晨天气佳防马荒城下一径度陂塘泉源自倾泻菱叶静如拭荷花秀堪把回溪鸟语多近岸人踪寡纵目碧烟深嘉禾盈四野
　　雨意有无间随风倐以至喜兹土气香何惜霑衣袂捎捎林表疎洒洒田间细云脚指頽冈雷声出古寺白鹭逺更明黄鹂湿欲坠道旁有孤槐枝叶相亏蔽下马杂地坐斑白与童穉话言固无伦朴直亦可对所愿岁功成一朝偿积税
　　雨后耳目清几处鸣蝉聒逶迤到荒村田园慰饥渴我屋八九间轩楹对空阔卧起遂移时凭几进粗粝俯仰惬初怀吟咏得开豁朱槿缀篱邉青藤纒木末桃李何离离瓜实亦堪掇地偏胜事收心逺尘缘割寄语市防人樊笼自可脱
　　振衣陟林丘曲径任吾取有庙峙其巅萧然见环堵鸟雀聚几筵牛羊散廊庑碑坼古篆文年代谁能数再拜一眺望防阳正亭午豆叶碧连云黍苗青映土农事信可悦躬耕讵云苦攘攘走儿童前村喧社鼓
　　落花
　　昨日花簌簌今日落如扫反怨盛开时不及未开好嘉禾堂稿
　　蚤过东村
　　凌晨发逸兴策马背荒城平原何膴膴秋色殊空明疎雨夜来过林壑被余清茅茨相因依荟蔚藏柴荆已喜尘鞅隔况闻好鸟鸣披襟话野老愉悦荡心情攘攘市廛内无乃丧吾生缅彼桃花源永言羡躬耕
　　晓起
　　晓起兀坐南轩前物华满目相新鲜海棠斑斑红防地栝柏郁郁青参天屋上鸣鸠亦何意篱边戏蝶真堪怜十日五日望雨急喜尔云气来飘然
　　宿州道中【相传州有盗蹠祠】
　　故国辞梁苑孤城问宿州驱车岐路远到眼乱山稠塔废巢双鹳渠荒下片鸥东陵香火在试问欲何求
　　过凤阳
　　废殿今犹在祠官久不供牧牛来竪子栖鸟失长松日抱苍崖远云流碧涧重
　　兴朝忠厚意隧道有人封
　　夜发大山铺至关山作
　　夜发大山铺西南陟诸岭崖谷将万转山木相与永残月在林端层层散清影漱流趣不稀跻险心犹逞白芷映红榴青蒲交翠荇行矣复停舆晨光忽耿耿何处子规啼回头得深省
　　琅琊寺
　　数里环苍翠山门转折多佛楼横涧底讲席峙岩阿细雨斜侵竹长虹晩入河到来清兴发絶顶自高歌
　　归云洞
　　不尽登临兴新晴肯遽还侧身山谷里扪葛洞门邉石乳时时雨松隂处处烟黄昏仍倚杖片月向人悬
　　楚江曲
　　楚江来汤汤瞬息已千里明月在遥天清光散江水扬舲鼓枻欲何之今夜鄕心只自知侧身北望风吹袂江水东流明月西
　　咏史二首
　　吾观曹参相英伟有竒抱攻城与野战气象凌苍昊一闻盖公言刻意遵黄老去齐语代者狱市并容好及其登朝后酣饮忘昏早歌呼和羣吏中怀何浩浩守成无异术清净以为宝史迁赞匪诬极言能合道寄语功名人锋棱亟须扫
　　古之恭谨士乃推万石君躬行感人主举家尽欣欣惟建称克肖遇事展殷勤退朝入子舍手浣亲中裙庆也稍简易数马有令闻虽曰天姿厚亦惟和气熏千秋读遗史蔼然接清芬嗟哉世儒辈务华徒虚文
　　夏日同杜于皇康小范陈伯玑董文友倪闇公过高座寺访无可大师复至万松庵访张尔公呉汉若即事有作
　　凌晨结伴出长干云白山青野望寛花雨高台闻逺磬松隂曲径觅幽兰六朝兴废从谁问一代风流接席防欲刻新篁留姓字茶烟轻袅夕阳残
　　乌江
　　落日乌江繋小船防山气势想当年一间古庙荒烟外野鼠衔髭上几筵
　　题胡循蜚画石
　　素壁隂森翠几重巻然削出玉芙蓉知君不尽西湖兴特冩飞来第一峰
　　赠汪孟初山人
　　石耳山中七十翁徃来梁苑鬓如蓬可怜大有吟诗癖一日新篇满一筒
　　武城道中
　　小邑名元着萧条战伐余河流环废堞茅屋枕荒墟日午行人少天空过雁疎明农方下
　　诏谁为劝耕锄
　　西风
　　一夜西风急闲门落叶稠青烟收旷野白日媚穷秋鸿雁归应尽芙蓉晩故留无端悲节序惆怅向林丘
　　寄胡循蜚
　　忽忆西湖客端居岁月淹波光连小苑山色满虚檐鬭箸莼丝滑弹筝玉指纤何时能过访赋笔许同拈
　　送胡去骄七十四韵
　　先子晋纶扉乃在丙戌岁贱子借余防观光太学内时维童子年碌碌随流軰君家先学士适践司成位师道焕然明端居垂训诲讲学似昌黎斯文未终废诸生荷钧陶贱子破愚昧正如草木生因人得灌溉持此感至徳终身矢不匮无何岁月迁彼此忽异地回首叹犹龙中心徒愦愦辛卯夏五月先子遂勇退未成緑野游已见墓门闭叹我失怙儿常怀负笈志呜呼壬辰冬师也复长逝造物何冥冥吾道任凌替痛哭向昊天形容日顦顇狂与阮籍同贫岂原宪愧去去向京华孤身厯幽蓟官阙郁嵯峨远近相亏蔽桂栋映兰橑临风何绮丽奔走九陌中词赋成嫚戏丁酉孟秋月与尔倐然值夙昔未相逢一朝快把臂不遑问出处先自述家世四目如涌波各洒终天泪泣罢乃还歌斗酒竟沉醉俯仰天地间身名贵自致鸾鳯即鸡鹜驽骀亦骐骥万事无端倪谁能辨轩轾所幸有吾徒先猷未失坠一啸暂挥手踪迹两捐弃西山新雨后何人挹苍翠淹忽逾二年中怀郁以积梁苑有薄田日夕甘负耒善病类文园殷忧恒惴惴每咏蒹葭篇秋水无际山寒桂花落几日幽盟遂徘徊岁云暮霜雪凋兰蕙蓬蒿满院宇直如张仲蔚客自广陵来停骖叩我第连宵梦见之失喜故人至入户坐我牀张灯解君佩酌酒话艰辛山厨荐霜菜酒阑各就寝谁能便安寐更起坐月明萧萧朔风吹转盼和气回春事自兹始平台峙沃野晴云浮靉霴登高望四海樽酒寻常载黄河浩荡流邹枚竟安在怀古发竒情高吟屏尘态鸿雁竞嗷嗷飞鸣向边塞城市隐鳞鳞人烟何碎时从竹圃游还向鹤洲憩平原十日饮盛事应难再此日最风流前徽幸可逮论文宗马迁咏诗追曹植正声变衰靡明堂尊鼎鼐敢言身后名且快吾徒意门掩巻常披杯空酒更贳情亲见肺肝意洽呼兄弟舍弟炘与炌颇亦称解事围棊展戏谑染翰叨陪侍徐子【恭士】与叶君【荃伯】十载甘萝薜时来共盘桓妙论焉能计君言亲未塟此地敢留滞中夜忽徬徨泪下霑衣袂将命邗江舟兼鼓洞庭枻言辞何凛凛所贵在大义青眼更谁开白驹难尔繋且复立须臾顔色暂相对风前逺树齐云外晴峦出顾景倍惆怅折栁起长喟再拜赠刍荛明徳须砥砺
　　城西陂泛舟二首
　　万顷琉璃外城楼似画图危桥凭浪逺野艇带云孤渚净花堪摘沙明鸟自呼歌头传水调高兴满江湖柁响蛙声歇舟停露气防渚烟闲泛泛汀栁故依依白破晴沙远青抽乱苇肥羣鸥吾共汝莫漫拂波飞
　　牵牛织女
　　夜静河汉明迢迢流中渚鼎足三星间盈盈者织女彷佛是牵牛相对还自阻抱此万古情怅望不能语惟有左右旗每夜伴机杼
　　出郭
　　出郭行未远林壑相因依散步发逸兴茅茨带斜晖牛羊下前坡一一望柴扉径转桃李熟溪平鲂鱮肥翠荇牵且流小燕止复飞时见村中人持竿坐渔矶即此堪怡悦攘攘竟安归
　　秋日过秦虞桓草堂
　　借得山僧杖来寻处士家一丘森竹树半畞足烟霞路转寒潭静堂开断岭斜渔舟时复至溪上有桃花
　　杖防
　　杖防城西路凉风八月天林深喧老鹳涧窄涌清泉雨气秋原外人家夕照边桃源真可觌吟眺未能还
　　登废城
　　荒城亘数里形势自森布秋草碧参差闲云莽回互停车陟其巅披榛得徐步白日忽西驰乾坤入薄暮行潦接洪流归人喧野渡逺村蚤稷收近岸寒鸦聚纵览感孤怀含凄倚独树徃者全盛日兹城称虎踞城中十万家歌舞不知数野骑来纵横蹂躏失险固燐火照郊原通衢走狐遗镞樵夫拾废堡山僧住回头市井间人烟已非故凄凉二十年小康犹未赋暂此息鼓鼙遥天看飞鹜
　　稍晴
　　久雨苦泥滓瘦日见亦稀稍晴气象好绕屋鸟雀飞朱杞摇坏壁翠竹倚頽扉岸帻步秋草云影落人衣萧散有如此合取五弦挥
　　过卢沟桥
　　卢沟桥畔雪霜多今日冲寒又一过不道鄕心南去急只疑波浪似黄河
　　涿州道中
　　暂喜风霾息还愁道路长蚩尤传战鬬独鹿见青苍地迥城依水天寒树带霜忽闻吹觱篥猎骑出长杨
　　宿金隄驿有感步申凫盟壁上韵
　　晩饭依童仆灯前粗粝香穷途惊岁序好友惜沦亡【谓邢台黄更生临洺李台辰】月暗寒云重风凄画角长郑防双白鬓何异鲁灵光【时丁野鹤为容城广文】
　　清风店口号【店有西泠难女宋娟遗笔】
　　凄风苦雨不胜悲独宿清风店里时一夜几番添蜡烛墙头细读宋娟诗
　　邯郸道上
　　邯郸道上起秋声古木荒祠野潦清多少徃来名利客满身尘土拜卢生
　　山斋
　　庭隅危石竞巉巉石上苍松映碧杉登眺无烦寻五岳晨昏长此对千岩风前云气来书幌雨后苔痕照客衫一巻南华堪累月满阶秋草不须芟
　　送李草楼太守之官黎平
　　五溪南下拥轻后夜思君倍寂寥定有功名酬虎竹何妨词赋继龙标山盘铜鼓愁隂洞江绕牂牁指暮潮回首中原飞鸟外岭梅好寄一枝遥
　　沐浴子
　　澡身浊井泉沐发浑水沟本欲求光泽翻贻七尺羞所以濯足者须乘万里流
　　饮酒
　　日暮山色紫池水深且清园花半欲落宿鸟向人鸣浩歌酌春酒萧然适此生明月如故友相对坐南荣栁湖草
　　秋日栁湖僧舍二首
　　西风吹淡荡秋色昼隂隂古寺尘喧隔空庭烟雨沉寒蛩啼坏壁清磬落疎林独坐披图史悠哉惬素心秋花开石砌散步挹清芬山色当门见钟声带月闻短衣添败絮晩饭忆香芹何限京华客真同泾渭分
　　刘鸿胪歌
　　宣城刘公名光扬年过六十鬓髪苍一身落拓仅三尺双瞳如水分毫芒十年海内盛翰墨短碣丰碑尽镌刻琅华馆与快雪堂至今处处生顔色忆昔
　　先皇天纵才临池学书何勤哉
　　宸翰精妙古无比上与云汉同昭回犹云絶技必古人穷搜墨寳前具陈真迹双钩上文石扬也奉诏无逡巡秘塔九成宫经年摹勒何其工纵横波磔无遗憾本来靣目将无同搨成匍匐瀛台奏
　　至尊含笑当清昼赐金赐绢皆固辞赐官拜受诚希觏官列鸿胪承
　　帝眷从兹出入文华殿退朝常得奉
　　宸游日下人争识君靣无何龙驭忽升遐薄俸虽存罢晓衙疲驴漫走长安道手持
　　御墨卖谁家岁云暮矣卧茅庐车马萧条故旧疎无限伤心堪洒泪柴门犹自署鸿胪
　　过沈仁伯寓
　　同是他鄕客看君倍可怜柴门寒背日土灶静无烟车马交游少丹青岁月迁骑驴暂相访谈笑得悠然
　　长安曲二首
　　满目飞沙十月天名王新唱凯歌旋灯前解却黄金甲两队吴姬奏管弦
　　中和大乐类咸英九奏瀛台悦
　　圣情昨日金鳌桥上过天风吹落鳯凰声
　　和唐人姚伦感秋林作
　　霜满空庭树芳菲事已殊叶随千陌迥影落四邻孤萧摵来秋月槎枒集夜乌东皇消息近何必怨雕枯
　　雁
　　万里凭双翼三秋乍一声影随霜月落阵带野云横絶塞眠孤戍深闺倚绣楹凄清偏入耳何限暮愁生
　　雨余
　　雨余片月上光彩晶然开青松防幽径白露霑荒台揽衣恣闲歩忽见飞鸿来浩歌感流景郁思难为裁
　　题女郎画梅
　　竹外香飘艳雪姿多情翠羽哢疎枝扫眉才子无双笔貌得罗浮梦醒时
　　闻砧
　　一片空中响闺人万里情夜深时断续听久忽分明韵起霜阶冷风传逺巷清搔头添客恨不待峡猿声
　　题雪景画
　　层岩防杖立从容积素凝寒千万峰老树攲斜飞鸟絶寺门深掩一声钟
　　道中遇雨
　　目断乡闗杳隂云万里生春衣逢暮雨疲马望孤城垅麦参差秀村烟断续明悬思归舍日嫩竹满前楹
　　荒村
　　霁色催征骑荒烟望戍楼断云寒绕树残雪晓盈畴菽水经时缺风尘几日休归心同塞雁迢递下河洲
　　将抵里门途中苦雨二首
　　咫尺淹归骑荒村暮雨声愁眠曹叔邑梦绕宋王城野店牛羊聚虚檐鸟雀争出门泥滑滑翻羡雪中行入夜响滂沱空房水气多也知田父喜其奈客愁何红烛消残夜清樽发浩歌横流前路满闻説涨黄河




　　西陂类稿巻一
　　钦定四库全书
　　西陂类稿巻二
　　吏部尚书宋荦撰
　　将母楼稿
　　秋日赤壁公防用徐亦史令君韵
　　飞盖真成烂熳游孤亭如笠俯黄州褰衣尽有沧洲兴对酒宁无白雪讴断岸霜风吹草树寒江烟雨冻凫鸥中宵渐吐东山月挥手还登百尺楼
　　破额山前碧玉流歌
　　破额之山何崔嵬双峰对峙云中开上有青松万树相纠结下有飞泉一道相萦回乘风直下一千丈石鱼矶上如奔雷石鱼映日鳞甲动喷波几欲扬其顋我从尘中来选胜此徘徊释氏遗迹樵人说山腰殿阁生蒿莱何必穷岩穴此际宜衔杯长桥如蝀跨瀑布顾盼忽已离尘埃桥边三大字云是栁河东石崩水激苔纹紫其书彷佛如惊龙摩挲发高兴吟眺凌长风安得携家诛茅此中住潄流枕石欢无穷
　　食鼋羮作
　　介虫之元势最豪如轮穹脊来江涛盘餐谁使穷水族滋味直欲分太牢犀箸交错亦何忍鸾刀缕切随所遭嗟尔子公竟染指须知口腹难为操
　　晓起
　　朝阳欲上云气寒江湖一望波涛寛哀鴈去楼不盈尺疎竹摇风才数竿天涯嵗暮倍惆怅孤身小院仍盘桓樽中有酒须尽醉昨日菊花今日残
　　种松
　　一片青葱色移来歴万峰数枝初伴鹤孤干已犹龙日痩隂还薄风多响自重嵗寒堪寄傲何必大夫封
　　即事六首
　　两年宦况一囊诗尽日都为啸咏时欲向前防了公事二三老吏正围棊
　　危楼百尺向江开把酒登临日几回隔岸樊山能好我故将青翠入牕来
　　东斋不复似官衙竹径松扉兴自赊最是园丁能解事黄昏时节课浇花
　　土定盘中堆茉莉汉铜壶内侵荷花垂帘静对郭熙画散髪频倾阳羡茶
　　雨过山光翠且重一轮新月挂长松吏人散尽家僮睡坐听寒溪古寺钟
　　聚寳山头日已曛闲寻怪石踏飞云牧童樵子相传说拾得应来献使君
　　江上行送陈义扶
　　篱邉黄菊如金钱与君对菊当秋天樽中有酒如流泉与君对酒吟新篇盘桓十日乐不极如何忽泛湘江船湘江之水流潺湲青山两岸相连绵送君南浦日将夕高歌一曲扣其舷一曲未终帆已扬临风分袂徒徬徨芦花枫叶皆愁色况复猿声堪断肠
　　秋兴四首
　　楚中形胜説黄州乱后依然江水流到眼雪堂红树老伤心赤壁白云秋官闲射虎时驱马嵗晩看山几上楼俯仰天涯萧瑟甚丛篁寒雀暮啾啾
　　侍从当年向
　　紫宸天街走马锦袍新门开左翼貂珰聚乐奏中和豹尾陈西苑射生叨宴饮南郊飨帝仰明禋鼎湖龙去辞丹阙泪洒沧江把钓缗
　　昨日闻人説洞庭沧波浩淼接云汀迟回烟艇空中见断续渔歌浦外聴柳毅庙深飞素月湘妃墓冷闪秋萤何时鼓柁乗流去遥识君山一防青
　　公庭吏散快闲身茗椀诗筒发兴新春水得鲥晨献母秋风剪韭夜留賔三年偃仰江湖阔数子追随笑语亲忽复冥鸿天外去芦花鸥鸟正愁人【时何道岑王俟齐同罢官】葛殿卿雨中见过即席赋赠用彭禹峰先生韵
　　呉楚风烟入望寛嗟君嵗晩未能安半生游宦功名薄四海依人道路难赤壁孤舟枫叶冷临皋古寺雨声寒何妨十日衙斋坐碧酒黄花取次看
　　阳逻大士阁
　　阳逻江边赤石矶峥嵘高阁带斜晖千帆风雨当牕过万顷烟波傍槛围白鸟衔鱼栖佛座红桃映水出禅扉宋元战伐传来久吊古悲歌几振衣
　　寄徐恭士
　　海内文章伯还推徐穉优多时成白首何日到黄州鸿鴈三春少云山四望稠临风聊寄讯迟尔月波楼
　　瓶梅
　　爱尔菲菲艳雪姿高斋清案最相宜故园千树开还落却向黄州借一枝
　　秋日江上送曹吉玉入粤胡去骄入呉
　　二子乗秋发扁舟泛大江别离知有约怀抱讵能降庾岭梅千树呉天鴈一双山楼相忆处明月正窥牕
　　秋雨
　　淅沥来虚阁萧疎动逺林雨添官舍静云入大江深客思消樽酒劳歌托玉琴一帘寒气逼惟有草虫吟
　　雨后
　　雨后月倍明清光散秋圃鱼跃幽涧水鸟坠空亭树我来忽感此披衣惊四顾含凄谁复言悠然成冥悟
　　望龙蟠矶
　　孤屿排空起波涛万顷连蛟龙畱窟宅殿阁自江天法鼓闻山县神鸦送客船沙头闲极目斜日起苍烟
　　过寒溪寺二首
　　晓起泛澄江寒溪寻古寺舍櫂越崇冈遥山送青翠稻畦逺近看窈窕垂新穗流泉活活通白鸟翩然至伊余耳目清已快平生志矧乃涧壑幽咫尺藏初地杖策望山门双幢树间出
　　琳宫盘谷口乔木带飞萝到门闻啼鸟幽意亦何多褰衣入浄域楼阁森嵯峨老僧禅诵罢洗瓮插新荷见客竞前进礼数谢烦苛茶瓜列方丈谈笑对岩阿淹畱遂日夕斋鼓喧灵鼍
　　东斋作
　　官衙类荒村高斋莽寥廓几席控江湖轩楹带岩壑往往山水音泠然座中作墙隅竹与蕉枝叶相参错青黄丽可观如对三春萼严霜旦夕来霑洒将零落灿灿东篱花顔色已非昨临风步广除徙倚闻寒雀眷言盛歳淹顾念修名薄抚衷抱郁陶任运甘萧索载咏素餐诗于焉发内作
　　春日偶成同张长人用王雪洲给谏韵
　　城荒官舍静晨夕聴江声春晩烟波阔风高鹳鹤鸣三年京国梦万古楚骚情樽酒脩篁下窥人片月清程石门觐毕归滇舟过江上以新篇见寄依韵奉答
　　虎拜新从鹓鹭班云霄高躅未能攀才来别浦风前櫂又隔寒溪雪后山一代雄文传谕蜀十年薄宦佐征蛮相思况接瑶华赠目极归鸿落照间
　　黄州除夕三首
　　歳除官愈闲不复亲文牒长啸向高斋磨墨冩门帖弟作燕山客兄为汉水游高堂当此夕两地思悠悠何限乡闗思天涯独倚楼最怜小儿女谈笑说黄州
　　大别山谒禹庙
　　古庙崚嶒霄汉闲纡回石磴晓跻攀庭前碑勒岣嵝字栋里云生大别山浩荡神功崇报祀苍茫江水送潺湲自怜浪迹同渔父风雨孤舟数往还
　　楼上望江南诸山用太白韵
　　登楼望南山千峰秀无限朶朶青芙蓉嵯峨常在眼山根界大江惊涛如雪巻坐来移我情高歌兴不浅薄暮白云生茫茫失絶巘
　　月夜用韦蘓州韵
　　春风淡荡吹阶草参差发晩晴林霭收步此阶前月徙倚望南山连天青未歇
　　樊口二首
　　地接沧江逺波连曲港深人烟环近渚鸡犬散疎林水落鱼初出山高日易阴只应同钓叟来往得幽寻落日荒江畔停桡处处船人闲沽酒地风冷卖鱼天逺水菰蒲接空林橘柚悬坐看新月上长啸破苍烟
　　感遇七首
　　凉秋丰暇豫斋居对空林微雨长苔藓院宇昼隂沉仰睇鸿鴈翔俯听蟋蟀吟抚时恻物变感叹劳余心江湖浩漫漫名山郁岖嵚只应游寂寞沮溺相追寻
　　北牕数武地蔓草不复除中有傲霜花枝叶何扶疎繁英冐烟霭烂然照吾庐采采欲盈把馨香袭衣裾晩成有余美奚事艳阳初艳阳桃李开岁暮将焉如
　　汉代重外戚田蚡与窦婴灌夫豪侠徒爵位各峥嵘大业既已定气势还相倾如何杯酒地遂使荆棘生窦氏稍退让亦多偏党行凶徳适参防稽福安能平徒令千载后史册有讥评
　　斜阳在庭戸忽已至夜分空斋烧短烛耳目净尘氛萧条风落木淡荡月穿云缅彼同懐子千里隔清芬愿言采瑶草寄尔将殷勤闗山何许鴈影徒纷纭中心惄如捣惆怅楚江濆
　　昔者郭令公英风擅八区功高名亦重豪奢为欢娱谁知歌舞场乃为恬淡图后世龌龊辈致身多岐途一朝遂富贵金紫耀其躯堂上锦绣围堂下劒防趋有时明月落酣饮卧氍毹百事尽荒废四顾殊睢盱翻笑读书子自守何其愚嗟哉孰与辩頫首起长吁
　　巫山女粗丑乃有王明君峡中寡俊才屈原撰竒文灵芝出粪壤所自安足云胡为纨袴子家世夸令闻俯视蓬蒿士宛如河汉分贵者擅其贵鸡鹜徒纷纭贱者守其贱兰蕙同芳芬
　　太上有立徳其次有立功文章亦末事自古薄雕虫安能恒诵读皓首敝帷中奋起击长劒斗室生雄风髙歌命樽酒气欲凌苍穹岁月不我待江上雕青枫欲济恨无梁俯仰心忡忡徬徨日终夕羡彼双飞鸿
　　小孤篇
　　小孤之山孤且高干云矗汉何雄豪﨑嵚磊落逺难辨惟见千寻玉笋穿江涛我来探竒乘渔舠长歌直上如猿猱攀萝扪葛踏隂磴耳边恒听风怒号大江浩浩何处来排空倒峡岷山开洞庭彭蠡相灌注此山不动真崔嵬马当横其下彭郎跨其旁匡庐五老拱而立云烟出没遥相望山腰有飞阁绣柱映雕甍金支翠旗光闪烁神之座兮何峥嵘临风倚杖兴无穷振衣直欲凌苍穹孤亭如笠峙峰顶俯视吴楚青蒙蒙夜静鼋鼍触石壁秋高鹳鹤鸣霜枫白鸥鸟鬼不知数衔鱼哺子悬崖中小孤胜如此大孤复何如江天空阔看不极白日西江月初吾生愿此老樵渔采山钓水歌归欤安能奔走风尘朝复暮令人摧眉折腰有志不得舒
　　舟泊老鹳口与邱署戒登岸小饮
　　曲港危樯密空江落日圆故人初邂逅野岸共畱连笋摘新防嫩鱼烹小鲫鲜村醪容易醉好傍白鸥眠
　　望太子矶
　　路转枞阳口遥看太子矶小山横碧浪古庙冷朱扉曝日灵鼍上衔鱼水鸟飞何当佩笭箵一櫂此中归
　　板子矶望芜湖有感二首
　　云影悠悠浪影微呢喃紫燕傍船飞春风桃栁增人恨又到江南板子矶
　　乗风一櫂向鸠兹独倚船牕忆往时多少故人零落尽识舟亭上又题诗【谓唐祖命陈伯玑诸子】
　　春夜舟泊芜湖饮识舟亭
　　岸帻空江上登临有废亭槛边看夜市杯里落春星故友浑雕谢渔歌半杳冥凄其游子意明发又扬舲
　　江上望九华山
　　太白古豪士名比青琅玕常为江南客九子得竒观坐爱莲花峰排空何巑岏嘉名此肇锡洵足重烟峦我行访岩壑鼓柁凌江湍萧晨懐胜赏敧枕未能安须叟共舟子指顾天际看巃嵸羣岫出秀色良可餐岚光殊缥缈顿令江空寒虽未穷灵境已发中心欢如同所思友一旦相盘桓怅望恐即过舍櫂步回滩亭午独延伫愿假高飞翰
　　雨中同友人过松涛庵小饮
　　共有寻幽兴招提冐雨过云飞深院静松响暮山多古殿闻清磬芳樽对碧萝莫愁归路滑吾欲卧岩阿
　　舟泊天门登梁山
　　水宿苦萦回维舟步江浒天门划然开竝峙雄千古梁山岩壑幽突兀若廊庑穿云一迳遥林薄霭春煦峰腰棠棣繁磵侧朱樱妩芬菲表杂花采撷欣俦伍崚増殿阁悬飞梯袅相拄登临力屡疲啸傲气还鼓乘风凌絶巅浩荡江天俯博望咫尺间岚影晴吞吐题诗忆谪仙斯人邈难覩日暮憺忘归渔歌发烟浦【博望山名】
　　晩泊江上
　　芦叶萧萧响东风暮未停船多成小市浪阔涌疎星土俗从人问江湖倚櫂经最怜明月照千里乱山青
　　牛渚风雪歌
　　牛渚孤舟三日泊浩浩狂飇天外作惊涛巨浪若奔雷岸栁汀花俱寂寞晓起篷牕望冥漠雪花如掌纷纷落三月翻如腊月时急解春衣换狐貉云气苍茫波上飞山村萧瑟扄柴扉蛾眉亭畔鸥鹭集水府祠中烟火稀采石之山尽长松盘旋磊落千虬龙枝柯戴云青且白天然图画何其工此地由来号灵窟逸兴登临莽超越然犀照水事徒传开国英雄亦倏忽只应唤起谪仙人把酒江天问明月
　　谪仙楼观萧尺木画壁歌
　　谪仙楼外长江流谪仙楼内烟云浮悬崖峭壁欲崩落虬松怪树风飕飗泉声山色宛然在渔翁樵子纷遨游细观始知是图画扪壁惝怳凌沧洲古来画手倾王侯笔墨恒令神鬼愁毎入胜地亦挥洒元气直向空墙流呜呼维摩真迹不可得通泉羣鹤无颜色当今画壁数何人鸠兹萧叟称竒特前年挂帆牛渚来登楼一望胸懐开解衣盘礴使其气倏忽四壁腾风雷画出青莲防赏处千年魂魄应来去匡庐云海泰山松华岳三峰防秋树朦胧细景不知数一一生成出毫素杂花窈窕溪磵深野水逶迤洲渚露危桥壊磴荒村连多少林蛮莽回互横涂乱抹总精神河泊山灵不敢怒我闻画苑有本源北宋董巨品格尊后来大痴与黄鹤气韵超脱同法门叟也涉笔非徒尔黄王如在称弟昆此画此楼竝不朽残山剰水奚足言我家赐画旧满箱年来巻轴多沦亡毎与名流讲绘事辄思鸿寳为徬徨今也见此心飞扬众山皆响殊寻常不用幷州快刀剪秋水但愿十日寝食坐卧畱其旁
　　露筋祠次王阮亭仪部韵
　　细草平湖岸斜阳烈女祠扁舟人共系懐古泪空垂小院畱残碣回廊闪画旗坐闻修竹响萧瑟佩声疑重游北固山甘露寺从磵道过放生池慨然有作
　　凌晨访名山细草芳洲路崒嵂亘江天楼台出烟雾盘纡丛篠深淅沥清泉注探竒忆畴昔如驶流年度兹游气象殊初地添新戍嵯峨旧讲堂列防老兵住当时饭僧釜刀劒乆镕铸雕楹梁帝书摧折等林树游人偶经过踧踖生恐怖山巅古石亭旷览欣如故依稀扬州塔突兀云闲露洪涛万里来荡潏朝还暮孰知人事迁抑郁伤情愫老僧三四人几载禅房寓较余为后来安能话平素山隂放生池礀道莽回互防茸荆棘生樵牧不复顾我行曳短笻石磴屡停步既至殿宇頽谁氏新加垩曩者三尺鱼防泳生意足临流倚曲槛朱鬛不知数一旦化为田牟麦青青布惟余萝洞存絶壁斜阳驻三叹共僧徒俛仰得深悟望望野蔷薇微香风际吐
　　金山二首
　　不尽沧江水中流涌一峰云霄开殿阁钟鼓震蛟龙海逼风涛壮波翻紫翠重山腰添斥堠寥落几游踪妙高台上月郭璞墓边涛今古传灵境登临倒浊醪楚天双过鸟吴苑一秋毫渔父烟波里吾将共汝曹同谭长益周广庵玉叔兄游焦山暮宿海云堂四首
　　不负名山约登临快此时片帆投断岸斜日到荒祠江俯盘龙窟人寻瘗鹤碑长风来万里倚杖步迟迟三诏高风在千秋讵可攀烟霞畱古洞江海荡空山絶壁飞萝挂深林暮鸟还振衣峰顶上渔唱起沙湾竹响参差发松阴逺近舒长歌传涧壑归路俯空虚梵放云堂静樽开海峤孤坐闲饶古迹风调辨才殊【寺有周宣王鼎宋真宗明仁宗勅杨文襄公玉带寺僧古樵能诗】
　　一榻山房静灯光四壁开惊涛天外转残月夜深来极目尘喧隔惊心岁序催白莲期结社禅诵傍香台
　　焦山次王阮亭韵三首
　　山势何崚嶒江流自平逺坐向海云堂闻钟日将晩山下有残碑千年传瘗鹤侧足向荒崖奔涛几时落洞壑不可识披云共山樵夜深松响发疑是海门潮
　　第二泉同计甫草赋
　　寂歴空山里涓涓第二泉来游新雨后正值采茶天古甃莓苔积虚亭磵壑偏风炉松树下石鼎句堪聫
　　济寺访蒲庵道人次杜于皇韵
　　一櫂破江光扪萝到上方岩深石作屋地僻水为乡鸟雀空林静茶夏日长吟诗偕老衲清磬下回廊
　　秋日入楚舟中漫赋二首
　　江晩碧鳞鳞轻舟下逺津吴牛穿苇出鸥鸟傍人驯打鼓催田父焚香赛水神土风俱在眼顿使客愁伸向晩张帆去中流一叶轻吴山随鸟过楚水划天明风雨王程逺波涛旅恨生烹葵还剥枣清絶故园情
　　江行
　　秋风防防凉吹衣舟行逺望青山微铜陵县前烟没郭枞阳渡口芦攒矶一声两声沙鸟叫千种万种江鱼肥挂席飘然入图画扣舷高咏当斜晖
　　赋得他乡逢七夕即次孟襄阳韵
　　他乡逢七夕独生愁月照江潭櫂烟消水国楼青山当赤岸白袷快清秋天上佳期在还应妒女牛
　　马当阻风歌
　　初唐才子琅琊客栖泊荒江几晨夕马当相助一帆风倏忽洪都走七百到时髙阁绮筵张如椽之笔樽前掷吴家小儿气阻消千载风流照简册我今入楚淹孤舟清秋浩淼江天碧石尤风起橹难开鴈影芦花共萧摵名山咫尺凌飞涛崒嵂千寻动魂魄临流把酒酬山灵愿借樵风慰于役夜阑不寐倚篷牕潋灎长空霜月白舟过小孤次友人韵寄彭泽令李襄水二首
　　雨后江山气象蘓白鱼如劒跃菰蒲劳劳半载嗟行役两次征帆过小孤
　　烟波无际日髙舂崒嵂孤峰紫翠重羡尔风流彭泽宰弹琴长对玉芙蓉
　　团风镇避风用少陵万丈潭韵
　　北风江上急浓阴忽如晦孤帆随鸥鸟荡洪涛内繋防向洲渚一水投烟霭咫尺见邻舟突兀柁楼大小船如蚁虱络绎两岸对港深波复平阳气浮澹瀩雪花逺近飞着地明玑碎荒村尽掩扉渔翁不在外惊心列戍多到处悬旌斾江楼驻雄师声名传下瀬乾坤浩茫茫萍梗偕流辈百年境遇繁适意谁能最缅懐川路纡顾景篷牕碍怅然念去春游赏欣吴防
　　解缆二首
　　解缆沧江上乘风过逺汀树畱残雪白云敛乱山青歳月惭萍梗乡园念草亭闲闗沙际鸟倚櫂几回听岸柳欹还立江云断且随楼台三楚丽岩壑九峰竒戍逺闻霜角天寒狎酒卮孤舟何处泊落日水中坻







　　西陂类稿巻二
　　钦定四库全书
　　西陂类稿巻三
　　吏部尚书宋荦撰
　　古竹圃续稿
　　斋中赏芍药歌
　　东风澹荡吹芍药几日闲园开婥约重跗累萼相鲜新独殿春光破寂寞晓起园丁争送花竹筐络绎当门遮一筐千朶朶千瓣挿来屏幛生云霞俯仰髙斋花世界倾城倾国谁能画余花还浸老瓦盆分送邻翁偿酒债嗟我当年江汉游花开不见迥生愁今也对此堪痛饮如渑之酒樽中浮酒阑独把花枝齅小史清歌停复奏春残无计惜将离惆怅宵来风雨骤
　　磁州道上
　　夹道清泉涌单车趁晓行鱼苗穿荇乱燕子掠波轻风景如江国云山接
　　帝京邯郸前路近身世问卢生
　　过内丘圆津庵游印庭上人园林
　　别业连方丈飞萝满院青花深藏乱水山小带孤亭斸笋晨炊洁听鹂午梦醒愁肠难遽洗俯仰近沙汀【地近佛图澄洗肠河】
　　山店用沈绎堂太史壁间韵
　　防马来山店临风坐酒家隂轻槐渐叶香逺麦初花赤日空林外黄尘古道赊西湄无恙在秋水忆蒹葭
　　米紫来见访栁湖寺
　　有客曳孤笻禅扉扣晩钟风骚初地话茗粥老僧供借草邀新月吹箫傍古松西山还有约明发入云峰
　　僧房即事同周鱼服使君
　　雨过莓苔净禅房暑气徂高林翻乳燕盆小簇新蒲画识呉装妙诗传楚调孤故人游屐远山水话苍梧【周宦粤西】圣安寺观大内佛像有感【寺在栁湖村栴檀佛尝飞至寺中元学士程钜夫有记】
　　先帝十八载垂衣坐明堂圣徳嫓尧舜鸿功迈三王犹恐机智俦未尽返混茫爰资象教力感化遍遐荒黄金范古佛宝座森开张慈悲溢眉宇缥缈白毫光诸天左右侍神彩何飞扬瑚间木难衣甲相辉煌信非九重命兼之岁月长安能穷冥搜法象传上方何期
　　先皇帝鼎湖骖龙翔金粟出大内舆送栁湖庄如同栴檀降古刹飘竒香僧徒肃钟鼓旛幢纷两行嗟哉都人士来观竞趋跄维余越一纪栖托到禅房晨昏遂瞻拜寸心起徬徨呜呼
　　先皇帝高深难比量即此善俗怀千载恒彰彰抱弓有遗痛泪下霑衣裳非徒向此地觉道觅津梁长吟望霄汉薄暮林烟苍踟蹰谁与说杖防入回廊
　　寓寺晩步王阮亭以西山诗见投走笔奉答次集中卧佛寺韵
　　禅房睡初足微飔洒空林缥缈落幽磬泠然哀玉音支笻步苔径拂石坐槐隂故人枉高唱乃自西山岑吟咏当日夕万象森沈沈冰雪色在手兰蕙气盈襟始知簪绂客独抱云霞心操弦将属和愧此清庙琴
　　沙河旅夜用高苏门先生韵二首
　　残阳下逺山车马行俱罢张灯饭始毕跂足身方暇荒城槐叶疎新月分茅舍缅想赋梅人商歌起中夜中夜不能寐拥被念畴昔几年汉水舟往日金门防岁月忽推迁闗山走晨夕三叹恻余懐霜风撼空壁
　　次韵詶陈其年
　　岁暮相逢掩竹扉林丘同着薜萝衣天将赋草催枚乘才到梁园雪已飞
　　冬夜寄怀汪苕文民部
　　夫君江左彦郎署久栖迟傲骨今人少雄文后世知别离惊节序京国忆追随搔首寒宵里梅花正满枝陈其年同雪公早春雪后饮徐恭士斋中以新诗见示依韵奉和兼订元夕之游
　　怜君高卧旅懐増滑滑轻轺霁后乘小院寒梅寻故友一樽残雪共诗僧相思竟阻山隂櫂后防应看苑灯七字新篇遥属和传柑清兴已飞腾
　　答一无道人时归自西湖
　　南屏山下路孤櫂繋青枫瓢笠寻西子风骚属逺公去当霜月白归及杏花红莫漫询游记浮踪等塞鸿
　　淇水
　　数里闻清响荒原一水流过桥喷乱石卷雪下空洲岸竹何年尽沙鸥几队游永言君子慕斜日更淹留
　　夏日栁湖僧舍用王西樵吏部韵
　　向夕微风起遥天片月斜禅宫添阒寂
　　帝里得烟霞小院摇清磬长楸落晩花西山还对我空翠浩无涯
　　闻蝉
　　雨过招提静新蝉几处吟乍从空院落翻入乱云深萧瑟惊秋气孤高托逺林谁怜羁旅客愁思正难禁
　　送友人下第还昆山
　　怜君不得意岁晩放舟行风雨燕台别离骚楚客情故山经虎阜逺水入娄城后夜相思处霜天过雁声过溶县访李梅臣程箕山二使君不遇
　　清樽绮席旧曽攀十载相思尺素艰往事共传梁苑赋故人今访大伾山云深别墅踪难问雪满前溪櫂独还向夕不堪囬首望朦胧烟树闭重闗
　　晩次黎阳村舍
　　几载驱驰鬓欲斑单车岁晩又南还路回渐入长丰泊云敛横看善化山野店晩风留客早柴门新月放歌闲连朝只觉归心急梦绕黄河水一湾
　　旅夜
　　岁晩嗟萍梗闗山防马行戴星才一饱闻雁忽三更灯影兼人静霜华逼户清寒梅开欲遍迢递故园情
　　仲秋送僧还金陵
　　几载南湖上开池种白莲又飞梁苑锡去泛秣陵船茅店清斋晩枫林野兴偏中秋应到寺趺坐月明天
　　介子弟重葺西湄别墅漫赋
　　已辟台边径还开水面堂沧波当槛绕白鸟傍人翔岁月消渔艇云山借女墙啁啾丝竹在感旧泪霑裳
　　游吕公堂
　　野艇晴波漾荒祠夕照残林栖烧药客门挿钓鱼竿剑气横仙幄苔文绣古坛淹留新月上好取玉琴弹
　　緑牡丹二首
　　小院名葩絶代无雨余新翠出丛孤芳姿防染劳青帝媚态依稀见緑珠色借苔纹春自占影分竹叶望来殊徐熙好倩闺中黛别写雕阑富贵图
　　异种遥分洛下春青霞碧水鬬精神香传萝迳花难辨蕊映蕉牕色竝新翠被鄂君元独拥黛眉西子正宜颦何当倒挂来幺鳯防缀风光谷雨辰
　　泛舟南湖访雪笠道人
　　过雨南湖去澄波照夕晖破船双鹭浴疎栁一鸦归鼓枻闻烟磬寻僧扣竹扉甘泉随意煮真息汉隂机
　　从石公觅写洛神图诗以代简
　　开士丹青妙入神应知顾陆是前身澄心片纸收藏久乞冩陈思赋里人
　　周将军邀同刘山蔚田梁紫南湖泛舟
　　过雨南湖浪拍天扁舟载酒兴悠然鱼庄蠏舍晴沙绕岸栁汀蒲暮霭连鸥鹭不惊尘外客笙歌真作水中仙渔阳老将颠狂甚倚櫂高吟未许还
　　挽周元亮先生四首
　　梁木秋风一夜雕江闗紫气黯然消虚传谢傅耽高卧丝竹东山已寂寥
　　舟移夜壑事难知孔李通门涕泗埀多少招贤廊庙客千秋还让郑当时
　　博雅争推张茂先秦淮书画载盈船即今旧物俱零落遗草犹传祭墨篇
　　令子长安比舍居南归曽寄数行书何期生死须臾判欲赋招魂泪满裾
　　答雪公南湖寺见怀
　　羡尔南湖上烟霞与结邻荒城斜抱屋秋水澹迎人挂锡元无着抽毫迥絶伦不烦邀入社拟共采芳苹
　　雨中西湄防集
　　冲泥骑马到林丘坐向空堂俯碧流烽燧满天飞羽檄菰芦此地隐渔舟开樽饶有清狂兴散发真成汗漫游箫鼓桥东喧作社太平风景尚能留
　　次韵答叶元礼三首
　　抱病经春掩敝庐闲看红药步阶除临风正忆人如玉忽接云霄尺素书
　　别后嗟余鬓欲霜闲闲十畞足相羊旧时歌管驱除尽独把残编坐草堂
　　新篇吟罢倚庭梧长啸如逢旧酒徒疎狂最恼汪员外鱼雁频来一字无【谓苕文】
　　都官草
　　同周屺公过杨士佳草堂因寻黄茅冈放鹤亭诸胜和酬士佳见赠元韵
　　为看君家竹同擕胜友过门前寻古迹山顶瞰长河鹤去空亭在冈回怪石多一樽兴废感俯仰醉顔酡
　　春日同二客游唐口山三首
　　偶作邾城客来寻唐口山雨添花烂漫风送水潺湲怪石环冈立残云度岭还趣途偕二妙衣湿更跻攀霁后春光好山椒杖策过迳纡封碧藓洞古隐青萝岚翠侵衣袂樵声答啸歌断虹天外挂流影入岩阿絶顶穷幽胜盘旋入画图花垂千磵满峰抱一庵孤傍灶泉堪酌窥檐鸟自呼峄山看不厌回首日将晡
　　榴花叹用昌黎杏花韵
　　芍药已尽丰台空阶前榴花亦自红乍开还落炎日里狼藉其奈掀天风京师习俗好花树中庭罗列家家同瓦盆矫屈作寿字数枝才发无全功忆昔梁园掩关卧闲闲十畞东郊中名花千本竹千个海榴百尺抽芳丛三迳逶迤向别圃几间茅屋环青枫花时觞咏恣盘礴清香披拂情何穷年来作客废幽赏风尘奔走随西东犹对残英起长叹抱瓮拟作村居翁
　　题画为王阮亭作二首
　　稻获荻花残空江横舴艋蠏舍寂无人柴门夕阳冷轩开幽磵滨亭峙荒冈上来往茹芝翁枫林曳鸠杖
　　秋泛图歌为田子纶员外赋
　　田子磊落天人姿一官郎署聊栖迟太仓之粟转输急城隅坐阅舟车驰东南民力正纡策唱筹河上恒攒眉岸栁汀花渐萧瑟俯仰正值清秋时樽酒招寻展怀抱轻容与浮涟漪授简应刘赋公防南溪不数昌黎诗生绡谁为冩秋泛丹青直欲凌和之【宋马和之】繄余卧疴掩蓬戸国门咫尺如天涯传来巻轴叹竒絶摩挲三日右手胝长安冠盖少闲暇公等独与烟波期淹留觞咏狎鸥鸟风流还可千年垂但愿普天洗兵马曲江选胜长追随
　　同叶子吉张素存二太史王阮亭民部游安亲王园时王南征闭门不得入还过韦公寺和阮亭作
　　竟阻寻幽兴空擕作赋才开樽思苑杖防过香台画栋秋云隔松关暮雨催南征闻奏防飞盖防追陪
　　赋得荷枯雨滴闻
　　秋雨溟蒙水一残荷几处向波横田田顿改风前色洒洒偏传叶上声傍岸蛩吟争断续眠云鹤梦助凄清初衣欲制嗟零落侧耳方塘百感生
　　晏子披裘图为魏环溪先生题
　　文胜末俗奢纷靡不知止镂簋而朱纮仲父犹为此勳业诚烂然噐小盈易尔何如示俭徳剂世齐晏子一裘三十年敝之而后已身不满六尺衣裼最约矣尚惧怙侈生况乃大于是观其相三君显名炳良史深知越石贤解骖脱絏缧啬已以施人士争乐为死千载慕高躅愿同执鞭士
　　读新安吕氏家乘奉吊大司马忠节公
　　有明当末造盗氛遍梁园渑池与伊阙冲斥黄巾繁伟哉大司马里居作屏藩家资散不惜义士盈闾门保障匪一朝誓死报国恩崇祯辛巳秋洛城被鲸呑城中十万户杀戮到鸡豚而公罹凶锋骂贼类平原精诚贯白日生气凛然存昔公避珰焰七载卧荒村讲学绍濂洛将使薄夫敦何期丁丧乱天柱摧昆仑嘉号易忠节代逺名愈尊睢阳张与许惟公足弟昆纷纷冠盖者偷生安足论招魂一以诵哀怨流乾坤
　　夜霁书怀
　　连旬隂曀忽晴霁云气尽扫遥天青月影娟娟挂楼角萤光闪闪穿牕櫺松涛忽动鸟惊起邻笛横飘人卧听浪逐尘嚣岂吾事诘朝拟斸嵩山苓
　　曹子有緑水送春帆之句一时艳称之偶占絶句以赠用阮亭韵
　　公子高歌緑水篇清新五字剧堪传如闻疎雨梧桐句心折襄阳孟浩然
　　游祖园杂诗七首
　　春光偏向客中催选胜城南竝马来多少闲愁消欲尽路旁茅屋绛桃开
　　挿天高栁碧丝丝一片东风淡荡吹彷佛隋家堤上过露条烟叶呌黄鹂
　　园林晴日散芳菲曲迳藤梢欲罥衣爱杀水亭风景好蒲芽才吐燕双飞
　　亭北名葩取次看一枝将放倚雕阑梁园记得春深日斗大花开緑牡丹
　　高台突兀俯红亭树杪西山一抺青谁繋斑骓花坞外故吹长笛使人听
　　名园自昔追随数回首俄惊二十年最是夕阳花底坐游丝依旧落尊前
　　折得风前赤玉枝帽檐斜挿醉归时重游好待将离放还唱旗亭絶妙词
　　王北山给谏谢方山秋部招同诸公摩诃庵看丁香因访慈寿寺元福宫钓鱼台诸胜三首
　　古寺花成幄霏霏过雨天穿林随老衲扪葛上荒阡双阙晴云外千峰夕照边幸同江左彦觞咏足陶然邻寺看碑入仙居载酒行荒凉前代迹凭吊此时情塔院饥鼯窜丹房野蕨生松隂留小憩格磔暮禽鸣欲访垂纶处长歌蓦坞来澄波飞野鸭断岸失孤台正喜青藤共寜愁画角催胜游应再续计日牡丹开
　　奉送高念东先生
　　予告还山六首
　　香山今日咏归欤真见高风汉二疏回首东华尘十丈此中岂是赋闲居
　　独向丘中弄玉琴满园修竹旧清隂松巢结就闻竽籁静掩双扉戏五禽
　　自昔登临説侍郎黉山萌水足相羊捞鰕浅水花明渚提榼空山雪满冈
　　几载劳山入梦賖荷衣今访赤松家春风自唱游仙曲采采溪头巨胜花
　　秋官读律心常苦冬夜聨吟兴转豪最是旧游忘不得一樽赤壁月明高
　　京国淹留衣化缁烟霞骨相辱公知青鞵布袜追随去不待恒河照鬓丝
　　康二十年七月二十一日
　　上御瀛台召满汉诸臣泛舟赐宴兼颁彩币有差宴
　　毕仍赐菱藕纪
　　恩二十韵
　　圣主埀衣日遐荒贡雉年挽输方济晋凯奏又平滇世际唐虞盛酺宜苑囿前
　　翠华临太液白露肃髙天西岭云霞入南台晀赏偏千官来络绎一水渡潺湲櫂拨青蒲偃鱼跳碧浪溅牙樯惊属玉龙斾映秋莲路转蓬瀛接楼开象纬连铺茵依灌木张幄对晴川文绮
　　殊恩及重霄
　　睿命宣珍羞传大内兰蕙簇芳筵当坐清谈许行觞跪饮防劝酬元老洽感激小臣先既醉颁嘉果言归压锦鞯遭逢真幸矣报称岂徒然执防防
　　先宠分曹荷世延属车懐夙昔执法愧班聨身渐冯唐老心希定国贤庆同洛都宴漫续柏梁篇












　　西陂类稿巻三
　　钦定四库全书
　　西陂类稿巻四
　　吏部尚书宋荦撰
　　双江唱和集
　　闻蝉
　　凄切空庭外新蝉作意吟数声残雨后一树碧烟深物他乡得羇愁薄暮侵柴门髙桞下几日许披襟
　　和前韵　　　　　　　　　【华亭】钱柏龄【介维】
　　薄暮虚堂外新蝉嘒嘒吟好音传院静嘉树逼檐深过雨聼偏切临风感易侵故园何处所林际想开襟
　　秋日同钱介维游东胜山
　　留滞双江上招寻一壑闲老僧何处去初地任跻攀浥雨佛桑落窥人山鹧闲风流钱翊在吟罢月中还
　　和前韵　　　　　　　　　　　　柏龄
　　望去招提境悠然林壑闲使君爱幽赏羣从乐追攀【时其崇维徳锦含皆从】苔色入秋净禽声薄暮闲小山有明月留醉不知还
　　咏庭蕉用松陵集新竹韵
　　蕉林髙十丈栉比罗前楹白日不能下绿天杳冥冥色割鸭头水叶矗爰居翎好移青玉案就此碧云屏雨至众响激风定防烟生但苦三秋夜月不遍闲庭疎衣鹿可覆甘露酒能醒何须美人号红蕚发清馨炎州寡霜雪庶同松柏零
　　和前韵　　　　　　　　　　　　柏龄
　　甘蕉环数抱森绿浮轩楹苞固若义竹耸矗连苍冥何来垂天翼委此青云翎兀然楼阁表突起芙蓉屏翻风碧霭动过雨飞流生炎威炽西陆广防月中庭挥毫事已邈覆鹿梦未醒偃仰髙林下襟袖余幽馨终古饱霜霰苍翠无时零
　　防州杂诗用子瞻八境台韵八首
　　缥缈江城百尺楼羣公飞葢此销忧星槎到日追随数逺泛应怜博望侯
　　钩辀鸟语去仍还云树双江起暮寒自笑游踪逐坡老十年前亦宦齐安
　　崆峒山畔暮云堆风起芙蓉次第开向夕空庭堪拄笏连天积翠月中来
　　誓师江上忆阳明读罢遗编客梦醒惆怅斯人今不见荒祠落日影亭亭
　　何日还叅马祖禅花宫岩际自岿然扪萝拟搨题名字嗜古从人笑茂先
　　江闗烽火几年中壮士今歌零雨蒙防影萧条鸿在野双流呜咽自西东
　　无复当年章贡台郁孤荒阜素馨开殷勤独有悲秋客倚杖看云到草莱
　　雨余竹树影参差耿耿孤懐明月知且喜寻常了公事木兰花下任题诗
　　和前韵　　　　　　　　　　　　柏龄
　　千雉层城霞作楼烽烟初罢四郊忧凭髙漫拟休文咏几见挥毫博彻侯
　　檐前越燕乍飞还滚滚双流到槛寒槛外去防轻似叶临风不独忆长安
　　天南无限翠螺堆一径梅花五岭开不是炎州消战伐春防那得佛桑来
　　兰台奉使号神明飞葢登临几醉醒迟日红牙敲欲遍寄情尘外一闲亭【时牧庵使君选诗余尘外集】
　　竞说当年马祖禅层崖松柏自森然等闲阅尽尘中客孰是能持半偈先
　　缥缈金精出望中洞天云气日空蒙佳人已共风尘絶采采蒹葭一水东【谓魏征君兄弟】
　　千秋李勉已无台赢得幽襟此地开乗兴复寻清献迹女墙髙处有荒莱
　　青峰绀宇互参差暮霭凝来杳不知迟得金波涌江畔一天澄碧照题诗
　　和前韵　　　　　　　　　【宣城】袁啓旭【士旦】
　　突兀城闉起画楼西风凭眺一増忧三湘百粤多烽火辛苦专征尽列侯
　　何处渔竿钓月还东来烟水上衣寒惊心最是新巢鹊三匝初归梦未安
　　十八滩头蔓草堆疎林破屋晩烟开谁家解唱边庭曲玉篴风中过枕来
　　深松掩映夕阳明乱罢山川似梦醒一自眉山人去后江声冷落到旗亭
　　独客斋心似老禅乱山秋水坐苍然登临且酌他乡酒爱有橙香入座先
　　呉楚闗山暮霭中一行烟艓破冥蒙销魂怕及賔鸿风雨驱人五岭东
　　百战经过賸此台秋风吹动木兰开孤云明灭双江外莫遣新愁到草莱
　　回冈雉堞吐参差石径荒凉野老知昨日使君天上至醉扪髙壁共题诗
　　宋牧仲使君邀集城南精舍　【寜都】魏　礼【和公】
　　爱避繁华境招提作胜游髙僧殊磊落名士足风流地僻难消暑心闲易得秋使君饶逸兴不减庾公楼
　　次韵酬魏和公处士
　　花宫逢魏野如向易堂游【易堂为处士兄弟读书处】人静苔堪借林深翠欲流髙言惊法侣胜地得清秋拟识崆峒面长吟上小楼
　　同集奉和　　　　　　　　　　　柏龄
　　初地一何僻相将得胜游眞同莲社约不愧竹溪流白袷宜残日黄橙报晩秋翠防云卧处百尺有髙楼
　　使院池上构小桥待和公漫赋一絶
　　秋水蒹葭极望遥新成畧彴一相邀他时应有闲人说使院墙东处士桥
　　次韵奉酬二首　　　　　　　　　　礼
　　编木横池迳未遥闲来不待主人邀使君风度眞旷夜踏青莎送板桥
　　麋鹿生成世事遥幽情偏爱使君邀苏堤湖上称名胜双水千秋有宋桥
　　和公以榠樝见贻口占为谢
　　客从山中来赠我山中果蛮樝名最佳入手何磊砢登盘十二枚所得亦已伙潇洒风味殊岂在哀梨左一片世外香逺自翠防堕珍重处士遗惠而眞好我题诗谢殷勤永言懐袖裹
　　次韵奉酬　　　　　　　　　　　　礼
　　味涩不谐时榠樝类谏果其枝能连理其干瘿磊砢聊用物土宜袖携未能伙顾邀使君珍置之玉盘左自慙謇谔姿行恐家声堕使君云好之非果而以我敢效行冲言愿得存药裹
　　和前韵　　　　　　　　　　　　柏龄
　　南国秋气佳凉风荐百果处士投使君榠樝絶磊砢数颗良已防方欣所得伙顾兹髙贤贻味与尘中左珍重阅图经茗语烛花堕咄嗟成报章才尽独慙我诗人感木桃行当什袭裹
　　佛桑
　　殷红朶朶闲轻黄花起重楼叶是桑过岭定知梅逊色殢人何必蕣生香鹧鸪啼处纷愁态瘴疠开时烂晓妆珍重炎州来异种休将玉蕊说唐昌
　　和前韵　　　　　　　　　　　　柏龄
　　玛瑙殷红浅赭黄朝晖映处见扶桑当筵自共霞争丽辟恶寜须麝比香戴胜降应惊别艳罗敷攀合妒新妆木棉岭上开无数难向重楼拟乐昌
　　郁孤台歌
　　郁孤台迥寒云浮城中坐见双江流酸风一道射眸子我来正値天涯秋李公遗构已尘土碧草芊緜没残础侧身北望魏阙遥野日荒荒照前浦奔涛荡潏山嵯峨千年霸气何其多谁是姚江后来者苍茫倚杖徒悲歌
　　和前韵　　　　　　　　　　　　柏龄
　　郁孤之台鼇背浮江波回合烟云流飞梯十丈拔空起想见轮奂凌千秋今我来游但荒土无复方花列古础仰天长啸清风生防蝀在东日南浦城头雉堞何嵯峨周遭削出芙蓉多山中木客不可见月明彷佛来髙歌
　　使院即事示介维
　　双江如箭聒斜阳一髪中原是故乡狼藉芭蕉堆迳绿分明橘柚饱霜黄杯酬木客山中句衣染黎人海外香好趁瘴消秋雨后幽岩振策共钱郎
　　次韵奉酬　　　　　　　　　　　柏龄
　　官舍秋隂淡夕阳鲈鱼消息渺江乡纷披楚畹兰丛秀冷落淮南桂蕊黄载酒几过池上彴检书频拂箧中香髙唐丽藻元无敌此日风流属省郎
　　题画
　　枫林瑟瑟水泠泠望里千寻石壁青谁写子瞻当日句防州城外古螺亭
　　和前韵　　　　　　　　　　　　柏龄
　　溪山一曲似西泠落落修林望里青应是迂髙絶处更无人倚竹间亭
　　秋日用李义山韵
　　题诗同鲁望客况未应如章贡容浮梗崆峒待采芝地幽行药遍瘴暖得秋迟矫矫池边鹤江湖有素期
　　和前韵　　　　　　　　　　　　柏龄
　　秋气浑无赖羇懐只自知聨吟惟宋玉染翰忆张芝木竹分甘逺扶桑竞艳迟【木竹子翠防山果和公处士携来扶桑即佛桑】翠防峰顶屐应待小春期
　　【附】歩前韵　　　　　　　　　　　男基
　　南楼终日坐客思竟谁知风急时闻杵山空忆采芝芭蕉经雨大橘柚待霜迟白袷新凉悠然尘外期山呼
　　岭外禽名唤亦竒苍衣素颊性多知漫将翠羽夸鹦鹉只觉清音夺画眉瘴海旧林归梦逺朱笼斜日向人悲一声婉转西风冷玉辇空山有所思
　　和前韵　　　　　　　　　　　　柏龄
　　炎方珍鸟见来竒阅遍禽经未得知金屋漫怜同翠羽雪顋浑欲妒蛾眉唤残碧海三更梦吟动苍梧万古悲谁把玉笯笼致尔异乡饮啄起人思
　　丸药示介维用皮日休夏首病愈因招鲁望韵
　　丸药晨披白袷衣在公何异卧岩扉漫言防影横江少且喜花香入座防槛舞一双仙蝶丽厨烹尺半鲤鱼肥连朝拚得吟诗痩只要风流鬬陆机
　　次韵奉酬　　　　　　　　　　　柏龄
　　秋老防南正葛衣披襟遥忆旧荆扉连宵月来花外几日攀萝到翠防【谓魏征君隠处】曲沼网归鱼婢小雕盘剥出荔奴肥仙郎座上惟酬和相对眞堪息世机
　　宋牧仲使君留饮书斋即席有作【正韵】
　　【寜都】魏　禧【冰叔】
　　秋晩寻医过贑江使君迟我读书堂风吹北院清歌隔雨洒东牕夜话长兰簿交新浑似故橘盘坐久不闻香最怜出语闗民瘼手把醇醪未忍尝
　　奉酬
　　歳晩相思隔贑江何期聼雨共蕉牕人惊世外来篮轝病起宵深对酒缸道徳愿留闗尹喜风流眞接鹿门厐最怜万石洪钟在一寸孤莛未许撞
　　蕉花追和叶元礼韵
　　绿天但说浓隂好吐秀凉秋见未曽宻蕊暗依花瓣瓣孤芳倒压叶层层香从暖发宜炎徼露喜晨流慰茂陵采采正怜同菡萏何须修竹苦相绳
　　和前韵　　　　　　　　　　　　柏龄
　　秋来绿防看逾好花发闲牕得未曽傲竹暗抽茎几丈比莲难尽瓣千层露深不借铜盘受风至愁将綘节陵一种甘香眞絶异楚骚空复美胡绳
　　游通天岩作【宋阳行先隠此号玉岩翁】
　　凌晨越章波杖防遵江徼野日破烟霏心闲展游眺稍穷林薄纡遂歴冈陵峭千岩如蹲鸱突兀藏灵奥既至俨堂隍通天维一窍雕锼信鬼工曲折存遗庙山根洞穴穿伛偻僧徒导豁然世界殊飞空巨石倒﨑崯难具陈盘礴发狂呌伊余厌尘嚣探竒慰所好缅彼玉岩翁彷佛闻清啸诸贤相继来忘归领其妙触目多遐踪眷言托同调夕阳猿鸟鸣移情此云峤磨墨搨题名千年碧苔扫
　　和前韵　　　　　　　　　　　　柏龄
　　兰檝乱奔流笋舆出幽徼礀路凌髙寒晴空恣雄眺越彼停云冈石势愈巉峭仙源湛水木万古藏僻奥鬼斧亦何工玲珑凿一窍硕人此盘礴千秋俨遗庙仰瞻愧后尘冥搜托前导更穷防洞纡忽讶悬崖倒羣山青蒙蒙惟闻猿狖呌既异少文游良慰康乐好想见开辟初矫首发长啸凭吊多古音歴览收众妙讵惜下里歌上拟白雪调待缉薜荔裳来卧芙蓉峤为问岩栖僧荒萝几人扫
　　月夜同介维暨子基至着饮东胜山精舍
　　双江风土连炎州歳暮那复披羊裘放衙行药防藤杖长歌还向招提游城隅一径入苍霭花闗竹坞藏层丘讲堂开处碧苔满余曽题作山之幽斜阳欲堕众鸟集鹧鸪呼伴声钩辀俄惊紫燕舞墙角社日已过仍淹留僧言此地少霜雪腊月时或开桃榴我有嘉賔盛才调峥嵘赋手追应刘同来命酒待明月兴酣落笔云烟浮儿曹识字强学步防吟彷佛巴人讴玉盘渐见涌林樾松篁影乱纷蛟虬仰天大呌发狂态杯倾不尽章波流今夕何夕乐无极盘桓丛桂簪堪抽参横月落下山去临风徙倚空搔头
　　和前韵　　　　　　　　　　　　柏龄
　　仙郎奉使来防州倏忽夏葛还冬裘双江政平日无事放衙常作花宫游此山突兀傍城角禅闗曲折随林丘白头老僧意潇洒手植百果耽清幽使君过此雨初霁山门寂歴停华辀担壶挈榼踵相继日云暮矣仍淹留木奴满前香未了山茶欲傲炎天榴即此一壑足盘礴招隠何必淮南刘使君兴至发髙咏硬黄纸上松烟浮居然天庭振大吕非徒琐细工吟讴羣从意气尽磊落下笔恍见腾蛟虬须臾暝烟淡丛薄中庭忽覩金波流新篘满酌那辞醉狂来聊复残毫抽沉沉银箭催不起濡墨拟黒张顚头
　　寄懐牧仲防州　　　　　　【新城】王士祯【阮亭】
　　防州界闽湘兰蕙贱于草复有寳珠香玉雪映清晓江城防雨过炎瘴净如扫髙斋开八牕豁达凉风早方床黄琉璃卧起日杲杲清芬恼魂梦仙肤爱綦缟岭外陆郎花未敢鬬娟好昨嵗在京国冠葢苦纷扰朱门多林塘无由聼啼鸟今年八境台双江入登眺闲注诗楚骚多识不为少遥忆书到时贑石风嫋嫋
　　次韵奉答
　　繄余别京畿严霜雕百草故人相祖送驻马桑干晓囘首嵗月迁旧迹忽如扫江山信阻修坐惊白髪早瘴疠积晨昏鲜见日杲杲素心寄瑶华不数延陵缟为言章贡佳佩纫秋兰好岂意当闗劳羽檄嗟纷扰那穷云壑幽聊复亲花鸟时登八境台侧身中原眺迢迢霄汉闲古道如君少心同讼阁铃临风恒嫋嫋
　　移寓四絶句寄宋牧仲员外　【宣城】施闰章【愚山】
　　新移客舍面朝阳容膝摊书即草堂向夕疎帘从半卷好教明月到匡床
　　书声不敌市声喧恨少蓬蒿且闭门此地栖迟曽宋玉藓墙零落旧题防
　　葡萄霜际叶萧森物色兼催迟暮心好处争夸在三伏桃笙乌几绿隂深
　　年侵出处自嫌身望逺间关入梦频岭树江云秋未冷鹧鸪声里独吟人
　　次韵奉答
　　防州风土困骄阳上客堪夸有易堂安得宣城老词伯翠防峰顶共匡床
　　我居京国压尘喧手种葡萄绿满门此日栖迟君亦得行吟应破旧苔痕
　　庐陵百战气萧森畴昔耕桑节使心白鹭讲堂何处觅空洲燐火乱宵深【愚山观察庐陵日建白鹭书院】
　　孤台北望杖随身迢递云霄尺素频三案是非从此定乍闻馆阁得斯人
　　嵗暮集亦苏堂即席限韵
　　握算眞何补霜华点鬓新山僧初荐果官阁正留賔心逺江湖狎时艰嵗序频自怜余赋笔收拾岭头春
　　【附】步前韵　　　　　　　　　　　男至
　　逺道趋庭子双江入望新衔杯酬胜地作赋拥嘉賔笼鸟窥人静檐蕉过雨频离歌犹未发览眺及芳春己未除夕喜吴逺度见过席上有作
　　今年元日留江东与君醉卧扁舟中今年除夕章水上与君又泛椒花红人生邂逅亦难得吾徒令节夸竒逢当筵一笑快胸臆羇愁消遣随春风何以赠我双锦轴道子图画嗟神工更有华灯妙翦刻五枝青玉将无同张灯悬画但鲸饮照耀使院惊儿童此邦暄暖盛花竹庭梅久已开芳丛素馨兰蕙相继发正宜登眺穷崆峒君言明发趋岭峤丹青貌取罗浮峰我亦江头命短櫂乗春谒
　　帝蓬莱宫赋诗守嵗永今夕无令良防徒悤悤千门爆竹喧未了沉沉忽聼遥天钟
　　和前韵　　　　　　　　　　　　柏龄
　　吴君泼墨雄江东气格不落丹青中得名海内三十载素防欲改朱顔红今年使君驻白下元辰柏酒曽相逢周郎题诗殊敏捷【时雪客有作】嵯峨青翰生条风春防送我贑江去妙迹常忆梅花工逡廵流景三百六聨吟窃幸仙郎同只今除夕日初夕双江爆竹喧儿童喜君至此正匝嵗中庭兰蕙开芳丛赠有淋漓双画幅烟岚彷佛凌崆峒九防佳制更殊絶举酌胜对鼇山峰顿使兰台动词赋髙吟声协黄钟宫佳辰胜事良未易罗浮防杖嗟悤悤明年聚首向何处还期同聼台城钟
　　题逺度画三絶句
　　溪堂秋色佳枫叶空阶乱相对两诗翁长歌竹里馆摊书两忘言林闲适煮茗门外独何人沿溪曳烟艇小阁面前山紫翠当牕入看云归未归长使樵童立
　　和前韵　　　　　　　　　　　　柏龄
　　小筑溪山幽秋色莽零乱若非瀼西堂定是柴桑馆枫老欲作花竹烟知煮茗一编静对余目送回溪艇草阁云边开松涛空际入阁上复何人看山闲竚立喜彭躬庵处士过访即席赋赠兼送往江南
　　千仞金精不可攀荷衣今喜接江闗林峦采药文章老湖海盟鸥嵗月闲暮雨清樽留贑石春风孤櫂过庐山南中耆旧雕零甚谁与天涯数往还
　　和前韵　　　　　　　　　　　　柏龄
　　野服双江喜乍攀追陪彷佛到松闗不缘令尹冰心迥那识眞人紫气闲官舍梅花同一榻春防樽酒度千山分携最羡冥鸿逺梗泛何由得共还
　　题逺度画竹　　　　　　　　　　柏龄
　　幽篠宻复疎苍然倚巻石春风坐弹琴一啸湘烟碧
　　和前韵
　　何来柏水翁翛然写筠石秋风便面生一段潇湘碧舟下十八滩用林澹亭戸部游南华寺韵
　　章贡此交流水石惊千变虎牙激奔涛未许褰裳践鼓櫂念乗危亭午忘朝膳盘旋百折遥象马瞿塘见摇摇三板船逺下疾于箭青山两岸佳咫尺不及盻长年倚舵楼目注心还战羡彼水上鸥容与随风便才经洄洑艰又逐嵚防转枫林送啼鹃沙渚窜野狿暮过惶恐滩渐覩江如练苹藻荐文山斜月浮波面
　　和前韵　　　　　　　　　　　　柏龄
　　贑水束万山湍激纷诡变积雨添春波画鹢喜初践驶流挟防风泠然忘寝膳倐忽龙渊翻崚嶒虎牙见危埓驷注坡撇若弩送箭曲折争毫芒瞬息不及盻纵有长年师心悸股亦战所嗟萍梗踪难假羽翼便徒讶崖壁竒篷牕互回转深林闻鹧鸪洞穴愁獌狿行行薄五云坐咏澄江练千里信轻防快覩庐岳面
　　舟过彭蠡望匡庐用澹亭游悬空寺韵
　　昔我东游登泰岱天下名山皆儿孙今从舟中望庐阜始知岳外兹山尊排空拔地几万仞身虽未至摇心魂香炉崒嵂插霄汉横峰侧岭相崩奔虎溪何处鹿洞杳五老俯瞰南康门雨余瀑布泻众壑闲云不蔽飞流痕俄惊野烧起防谷照燿石笋纷髙蹲篷牕坐对岚气重湖光吞吐忘朝昏屛风九叠莽回互神仙窟宅通昆仑匡生结庐已千载后来频驻幽人轩林峦咫尺不可即生平防尚将谁论临风三叹废眠食山灵知我愁懐繁愿同白鹤鼓双翅飘然独向苍岩翻
　　和前韵　　　　　　　　　　　　柏龄
　　惟敷浅原见禹贡千秋嘉遯游王孙蔚然灵秀甲天下职方羣岳难称尊夙从图史艳名胜望见未得摇精魂春防适过彭蠡渚积翠忽共洪涛奔侧身仰望不可极横压地轴排天门是日日霁湖气净白云敛尽无纎痕鑪峰劒峰总霄汉其下列阜如鸱蹲玉龙隠见挂千尺金波欲上白日昏虎溪鹿洞发幽想恍渉瑶海瞻昆仑斯时夜色淡天宇舵楼缥缈开层轩酌酒试揖五老饮飘然逸兴谁堪论吁嗟匡君竟何许芙蓉自碧明星繁狂吟欲就风乍起篷牕卧聼惊涛翻
　　【附】歩前韵　　　　　　　　　　　　至
　　匡庐之山镇南服峰如苞竹抽龙孙我来扁舟出其下巍然势压鄱湖尊屏风九叠散层翠一一突兀惊心魂千岩万壑竞趋赴兹山屹立看崩奔螺旋瓠剖望不极窅畧辨山之门烟岚敛尽雨初霁匹练犹挂飞流痕独有五老更竒絶嵯峨各向晴空蹲东林开先邈何许钟声恍聼来黄昏须臾野烧起山半北烛碣石西昆仑髣髴綘节防羣帝定有白鹿随飞轩吁嗟灵异幻今古纷纷俗子谁堪论洞天咫尺渺难即愁吟徒使胸懐繁夜深风急云似墨蛟龙欲起湖波翻
　　游石钟山次晦山大师韵二首
　　维舟依洞壑振防向孤峰吞吐江湖水崟防上下钟岩危蹲虎豹树老走蛟龙目极风防渺云涛正荡胸胜地水经着髙文苏子留岚光侵县市钟响答江流鸥许尊前狎人惊战后游赞公今寂寞遗唱付沧洲
　　和前韵　　　　　　　　　　　　柏龄
　　天地来双屐江湖壮此峰怒涛从齧石幽涧欲闻钟径转迷荒雉岩虚凛蛰龙云防看不极万里拓心胸舟楫三春至江山百战留孤城依叠嶂禅室枕奔流共防卢敖杖闲追苏子游倚栏渔唱起落照满前洲
　　【附】歩前韵　　　　　　　　　　　　基
　　匡庐犹在望更此歴危峰突兀松盘磴匉訇壑起钟波光殿阁石势走蛟龙搔首江天迥开兹旷荡胸烽火三年后孤亭此尚留湍从深磵落石枕大江流画舫乗春至花闗逐伴游萋萋芳草绿鸥鹭满汀洲
　　【附】歩前韵　　　　　　　　　　　　至
　　已尽匡庐胜登临更此峰湍飞穿钓石风急悮僧钟过眼防随鴈惊心树化龙春波逾浩荡极望一开胸蹋遍寻山展征防喜暂留风传深谷响声入大江流倚槛当斜日扪萝忆旧游坡公饶逸兴长啸满沧洲江行
　　船尾红旗猎猎斜江天遥度几云沙风轻日暖篷牕啓稳坐中流看九华
　　【附】歩前韵　　　　　　　　　　　男着
　　骀荡轻风日欲斜云烟缥缈接平沙舟人指防江天外朶朶芙蓉是九华
　　野泊
　　涛声当暮急防影落平沙白鸟窥鱼网青山出菜花江湖行欲遍京国望还賖闲共篙师语汀洲片月斜
　　和前韵　　　　　　　　　　　　柏龄
　　落日来秋浦征桡驻浅沙烟生欹岸桞香送逺村花片月依人近三山入望赊谁怜未归鴈江上数行斜
　　【附】歩前韵　　　　　　　　　　　　至
　　荒陂朝雨过浅水浴明沙小泊随渔舫防香送菜花春深江势濶乡逺客愁赊矫首烟汀外峰髙片月斜荻港避风二首
　　石尢风急舞江豚怅望中流落照昏逺岫连云迷九子惊涛卷雪下天门烟生曲港轻防集潮打危矶废垒存多少齐梁遗恨在渔歌欸乃自沙村
　　春风小市卖河豚薄暮津亭水气昏不住江涛崩荻岸俄惊山月照松门渔樵有侣青山住钟磬无声古庙存明发扬舲更东下杜鹃啼处几家村
　　和前韵　　　　　　　　　　　　柏龄
　　无边雪浪卷江豚风际收防日欲昏夹岸人家喧水市半山佛刹隠松门鸠兹路隔春云杳板子矶髙古戍存明月舵楼闲对酒数声社鼓起遥村
　　【附】歩前韵　　　　　　　　　　　　至
　　人家篱落散鸡豚板子矶头日已昏一簇云沙明荻港无边雪浪走天门停桡野岸轻烟合吹角江楼古戍存篷底瓦瓯堪独酌朦胧斜月照孤村
　　登谪仙楼
　　危楼独眺大江隈落日云烟杖底开鞭挞风骚人不见凭陵樽酒月仍来松门曲槛飘清籁碑仆空廊绣碧苔欲赋迎神还阁笔千秋惭对谪仙才
　　和前韵　　　　　　　　　　　　柏龄
　　轻风斜日到江隈江上飞楼四望开万古人同明月在三春客逐野鸥来丹青满壁留云峤烟雨空庭积翠苔旷代风流谁继起祗今独羡出羣才
　　二老叹【有序】
　　余行大江以南见二老焉其行事有足异者爰着于篇命为二老叹窃比于白乐天之秦中吟云
　　维汉二千石爵髙权亦专龚黄有遗烈千载扬简编我行见太守名郡俨神仙出入拥旌斾道路恒喧阗簿书委官阁日午犹宴眠万金设僧饭百金开歌筵遂将惟正供挥霍如流泉昨奉大府牒责算库藏钱漏卮其何补称贷及市廛百端索属吏汤火相熬煎稍稍囊橐充又复事管弦元宵观火树一树値十千旁人为太息座上方陶然嗟哉此一老霜华已盈顚但恣己所欲不问民顚连朝廷有功令煌煌日丽天何事位邦伯褎如充耳焉爰为一老叹用代相防篇
　　征商维古制本抑逐末人岂意当闗者竟同虎豹蹲朝出楚江道防樯蔽通津正値节使出冠葢如云屯仆从何赫奕登舟来算缗爰有吴地贾丝絮前具陈苛计溢铢两遂撄节使嗔敲扑等剧盗仍责赎罪银税一罚乃百敢不俛首遵扬扬方得意归夸筵上賔嗟哉此一老贵游名誉振胡为迟暮年惟与阿堵亲倒行而逆施覩此怆心神再为一老叹愿勿效其颦
　　读双江倡和集作　　　　　　　　闰章
　　坡公游处路重经讶许诗人共客亭留得板桥长好在使星曽伴少防星
　　荔子桑花劝客杯匡云东送片防回郁孤台畔休囘首早卷双江雪浪来
　　【宜兴】陈维崧【其年】
　　君昔射虎蕲黄州虎腥乱溅青貂裘年来不作卞庄子惯逐我曹为雅游长安十子最籍籍格律妥帖推商丘双江一编歘駴幻竒而不诡苍然幽孟韩相値亦退舍万牛觳觫回其辀乃识使笔若使弩猛气一撇谁能留朝士昨闻槎使到竞询蒟醤和安榴那知萧然百无賸只有吟巻追曹刘郁孤台下聨水驿髙樯如荠烟中浮清吟半入黎母唱一半散作珠娘讴日余楗闗拥独树寿藤怪蔓纒苍虬配君此编两疎豁树根仰读嗟风流秋光连日剧无赖野篱菊蕊行将抽何能与汝出城去倒骑乌牸西山头【用集中月夜饮东胜山精舍原韵】
　　【莆田】林尧英【澹亭】
　　屋背神鹊喧晴朝石根老柏垂劲条望子晨星久落落忽喜税鞅尘声消左停鞭弭右鞬属有若迸水回赤蛟竹寮炯炯好围坐【时牧仲同阮亭实庵漪亭峨嵋蛟门方山集余寓斋】自言清兴穷游遨防州二月春如海杂花结障篁抽苞更蹑郁孤台眺听崩云千丈迎飞潮砰訇雷鼓日奔吼崆峒天竺疑动摇城南官阁静无事不辞佳客频招邀共翦谿藤命虎仆江风吹字成青瑶顾我经游已十载螺亭入梦眞湫漻把君此巻转自失恨无杰句留山椒投以小诗当杜举径须痛饮诃陵醪
　　【安丘】曹贞言【实庵】
　　浩思临风不易裁振衣独上郁孤台扁舟谁破澄江色白板桥头处士来
　　纳纳溪声走白沙鱼床蟹舍两三家唫安主客图中句输尔青山出菜花
　　吹浪船头豚拜趋峭防如鹜下彭湖一双斑管凌江去玉立分明大小孤
　　雏鳯声随老鳯哦中原文笔宋家多他年名字鸡坛上争许人闲唤小坡
　　【江隂】曹　禾【峨嵋】
　　曾侍髙唐赋笔竒重来楚泽骋新辞无端十八滩头水流出双江倡和诗
　　賔从风流一代才清吟同上郁孤台金精山里髙眠客披着荷衣入座来
　　我望庐山二十年至今尘土隔青天输君行役能相访几首新诗众口传
　　【江都】汪懋麟【蛟门】
　　横江馆外大江秋八境台前月满楼句子怪多湖海气黄州曾歴又防州
　　【徳州】谢重辉【方山】
　　抹丽芳兰次第开使君花底放船回寻常苦抱名山癖便为双江也合来
　　卧阁闲吟日欲斜寻幽时过野人家极知览眺多佳句偏爱青山出菜花















　　西陂类稿巻四
　　钦定四库全书
　　西陂类稿巻五
　　吏部尚书宋荦撰
　　回中集
　　望居庸关
　　羣山回合来逺向都城压千峰直北竒俨如劒腾匣支笻走山麓紫翠落衣袷巉岩居庸关虎踞不可狎似闻瀑布喧何处弹琴峡顾此险要区畴昔屯兵甲祗今帝徳遥僻壤皆沦洽矧在郊圻间奚用旌旗插击柝良足为弃襦应未乏春风林际吹娇莺啼恰恰跻攀咫尺艰心同兕闭柙长歌羡向平村醪且须呷
　　巩华城请
　　仁孝
　　孝昭两皇后梓宫旋有事前驱闻同官谢方山将至留
　　此示之用东坡送陈睦知潭州韵
　　巩华别殿云浮栋北眺层峦如覆瓮山陵巨典走千官羽林杂踏聨飞鞚呜呼
　　两后徳孔彰出祖灵舆
　　帝悲痛周庐迤枕长河水浅沙明宛流汞微雨洒道卤簿陈风卷旌旗闪双鳯故人几日阻同游顿使中宵托幽梦维余只役效前驱回首春林暝烟重闻君肃肃逐鹓班匍匐郊坰来哭送诗留店壁待和歌坐聼城楼角声动欲知何处最相思归途明月盘山弄
　　仁孝皇后挽诗
　　曳绨传大内驾鳯忽层霄天付
　　储君重人思壸范遥霑襟劳
　　圣主执绋走官僚忍见芳春日陵花带恨飘
　　孝昭皇后挽诗
　　淑徳传闻乆
　　中宫继位初未成编女则俄见舁灵舆旌斾行相引风云惨不舒小臣歌薤露陨涕望周庐
　　巩华城北新得温泉
　　上命濬源甃池聼人往浴赋诗恭纪
　　巩华城北碧峯前新甃汤池胜地偏不比离宫开绣岭偶来驻跸得甘泉氤氲气接岚光吐萧瑟声同佩响传从此祓除歌
　　帝徳真成寒谷变温年
　　孤山三首
　　突起孤峯旷野闲崚嶒乱石出榛菅
　　翠华缥缈曾经此好锡嘉名驻跸山
　　前朝风物有花宫山脊纡廻窄径通寻得石幢无一字浮图依旧冷烟中
　　岩畔褰衣落照明潞河两岸见春耕遥思大小孤山在触迕江湖捩柁情
　　蓟州崆峒山用放翁临别成都帐饮万里桥韵【山有府君庙祀唐崔子玉相传子玉乘白马来此】
　　蓟门以北遵溪桥青松夹道风萧萧乱石荦确草痕碧霜蹄腾蹋我马骄崆峒咫尺足游眺壁立千仞真岧嶤于役得从方外乐扶笻载酒非无聊是日乍霁阳气盛盘礴顿拟抛狐貂扪萝攀葛穿磵壑健如牛犊陵山椒黄帝问道或此地遗踪莫辨千年遥府君旧骑白马至其神何处不可招
　　孝陵东望连碣海峰峦合沓干云霄郁葱佳气龙虎抱晴霞一道俨绛绡行逐佽飞随我
　　后匍匐逺向幽宫朝杯倾絶顶霑仆御斜阳回首横山腰防当解绶穷五岳青鞵布韈分渔樵如猿离槛鱼脱饵长歌起舞忧怀消
　　独乐寺二首【寺有李太曰书观音之阁四字及元防哥帝为赛典赤所立贤牧碑先公开府渔阳日曾擕荦来游今三十六年矣】
　　双林寻独乐揽辔蓟门过殿阁诸天迥登临往迹多署书传太白遗碣有蒙哥坐聼晨钟响将余念薜萝在昔趋庭至于今扈跸游感时同过鸟洒泪自登楼节钺风前邈云山槛外収故人余老衲相对雪盈头
　　望
　　孝陵用少陵九成宫韵【其中主山原名丰台今更名寿台遵化城去此咫尺为先臣驻
　　节地】
　　夙闻华山巅清泉贮石臼未若桥陵竒一水龙门口寿台拥羣峯苍崖俨户牖禁籞环林峦神宫逼牛斗呜呼先皇帝至徳及飞走执防感畴昔洒泪来原薮开创仰圣功天壤同不朽迄今二十年歌颂遍九有王气信郁盘隧道熊罴守展谒阻末僚难附公卿后寝殿閟以寥竚立徘徊乆节钺怀先臣临风更翘首
　　石门望石将军用放翁风雨中望峡口诸山韵【汉渔阳太守张纯叛灵帝遣中郎将孟溢率公孙纯往伐之大破于石门即此地也】
　　石门之山幽蓟雄两崖对峙凌苍穹石人屹立抚长剑猛气凛烈横秋容传闻汉代伐叛守六师此地成竒功其人已殁迹已泯此石恒矗烟岚中昔我经过叹灵异桓桓之势来空蒙重游忽复三纪后形貌还与当年同苔蚀兜鍪雨淋甲山隅萧飒鸣悲风
　　马上见新燕
　　山迳逶迤绣碧苔蓟门烟树望中开春风策马桃花寺乍见双双燕子来
　　盘山诗六首
　　冒雨访名山既至雨忽霁巉岩尽刻露归云晓溶防五峯互低昻青翠落幽蓟初途得感化碑纪保大岁法象最凄凉遗构荆榛翳旭日照山椒石磴盘天际嘉游方自兹小向精庐憩【自感化寺厯少林中盘古中盘诸胜】
　　发兴穷林峦赖此孤笻拄威纡循涧濵曲折穿山坞礧礧乱石堆逺近无纎土时见岩穴中几防桃含雨路旁晾甲石上有清泉吐遗迹恐荒唐姑聼樵夫语行经少林寺宗风缅初祖咫尺望中盘对啓青莲宇微闻仙梵幽寂歴日亭午塔院近可寻池爱红龙古谁从峭壁间貌得钱塘怒想像香台侧震荡风雷鼓淹留酌澄碧游鯈粲可数当春雄雉鸣似应丁丁斧高瞩凌晴空遥探偕法侣舒啸振丛薄宁畏豺与虎【晾甲石传为唐太宗东征时遗迹】兹山最佳处实维古中盘幽磴几登顿怪石惊巑岏或如屋宇叠或如象马攒或拱如野叟或矫如翔鸾花宫忽仰觌琅珰响云端精舍连邃洞诘曲施朱栏突兀五松树正防说法坛长风一披拂白昼涛声寒道人南国秀十载此盘桓
　　至尊昔临幸
　　宸翰留层峦昭回倬云汉丰碑宜雕剜皇矣
　　圣人作欲和良独难【寺僧佛藏维扬人】
　　萱芽芼作蔬松花采作饼一饱不愿余斜阳挂西岭左踏屋角梯万松如列屏嵯峨紫盖峰望去不见顶石窟千年树干作三尺挺抚之讵忍去长歌扣其瘿右寻谈经石陂陀更幽回虬枝少拘束老此无人境有句不能道嗟如喉有骾嘤嘤谷鸟鸣徘徊歩清影天外九华高直拟骖螭骋
　　空山正寂寥何处人语响遥见故人来临风披鹤氅洪厓许拍肩一笑穿云上【王宫詹昊庐洪子昉思后至】聊啜僧厨粥旋防山隅杖看松讶作龙拜石呼为丈愿结烟霞隣拾此栗与橡嗟余王事迫返驾意怅惘絶顶舍利塔崒嵂不得往佛牙走樵牧圣灯惊魍魉胜迹匪自今逺望但合掌其余栖隐地一一托遐想寄语青沟僧终期共幽赏【舍利塔顶以地震堕内有小金棺贮定光佛牙及舍利子圣灯恒于除夕见之青沟僧拙庵也】
　　朝望白云来暮移青松归石迳屡延伫余情实依依返景带山杏夕磬响岩扉弄泉聊盥潄寒色上人衣道逄八十翁谈笑共忘机此中事事佳岂独娱清晖退寻入村舍灯下蝙蝠飞赋诗兴不浅浊酒杯堪挥五更望残月流光破烟霏倚马语僮仆我心仍翠微
　　将至都门寄阮亭祭酒
　　旷望长安道春风啸咏还故人如问讯袖里有盘山扈送
　　梓宫瞻望
　　陵寝情易苍凉游赏之篇风尤遐散拔其五言隽永不独歩武苏陆即谢客之警句苏州之逸响尚泠泠未歇也牧仲官在法曹擅能政事而性癖苦吟双江扇美于和歌回中抒怀于登望邺下梁园于兹复秀矣宣城施闰章跋
　　西山倡和诗
　　将游西山谢方山送酒
　　结伴看山待诘朝故人新酿寄来遥全椒道士眞输我不得苏州酒一瓢
　　【附】前题　　　　　　　　　　　　　　至
　　春来花雨频劳梦芒屩闲寻破旅愁却喜宣城眞好事一缾罗酒饯山游
　　由高梁桥往西山经眞觉万寿诸寺用阮亭祭酒西山道中韵
　　晓渡高梁桥迤逦遵晴波千峯来马首寸心凌嵯峨深林莽回互路转纷陂陀初地寻五塔方台俯层阿番华烂宝座俨从兜率过邻寺饶古栢坏砌清隂罗巨钟铸法藏字比春蚕多残英作鞓红故衣怜邢娥提擕一笻杖此外遑恤他
　　【附】西山道中　　　　　　　　　　　　至
　　莺花三月漾春晖杏子开残桑叶肥废寺寻来碑半仆断桥行处柳成围抽芒小麦翻青浪掠水轻鸥鬬素衣望里诸峯图画好吟鞭早喜谢尘鞿
　　玉泉
　　清泉喷薄散骊珠咫尺流为裂帛湖常送寒淙穿大内新开水殿仿三吴烟霞窟宅天留胜杨桞汀洲画不殊淼淼恩波闲极目愿同黄鹄一霑濡
　　自玉泉至卧佛寺宿用东坡次正辅同游白水山韵
　　西山之麓湖之涯玉泉亭榭开
　　天家访古已入华岩洞徘徊敢驻巾柴车耶律孤坟竟何在荒烟一抹宫人斜樵夫导客游卧佛苍岩抱处云林嘉其旁咫尺维退谷其巅古寺有五华寻幽无事相迫促入门且看山桃花桫椤夹殿作虬舞油油新叶浓隂加披襟跂脚送落日斗大树瘿舆徒夸故人命酒余戒饮清泉一勺煎三桠墙隅小丘启绀宇盘桓直欲凌丹霞微风不动万籁静何来聒耳纷鸣蛙方塘防灔凿山趾一不异樽罍洼黄昏待月坐精舍跏趺岂与维摩差夜阑耿耿增感触缮性未熟同蒸沙诗成题壁字攲侧悬知他日无笼纱钱翊属和意良厚我诗尚望攻其瑕参横月落重呼酒倦仆相顾生咨嗟空阶倚杖望碧汉迢遥不见纎云遮明朝结伴穷礀壑山灵知我不我遐晨钟忽动掉头去松梢肃肃盘飞鸦
　　【附】歩前韵　　　　　　　　　　　　　至
　　太行迢递横天涯西山之麓堪为家良辰选胜欣就道担簦提榼随牛车苍崖邃洞恣搜剔裂帛湖水漾日斜尔雅所载信非妄甘泉时降万物嘉行行为询耶律墓竚闻野寺演法华大师之坟绕榛莽不封不树怜莺花委蛇一径达山腹森森竹栢相交加荒凉古刹起何代桫椤树老人惊夸山樱欲熟鸟先啄新叶防砌纷枝桠殿宇无人帚挂壁飞鼯栖窜屯烟霞须叟暝色冠林薄草根时复鸣春蛙杯行到手一仰眺跏趺恰喜当山洼老僧导予看卧佛诸天罗列肩相差村烟鬼火两明灭微闻岩溜溅溪沙雨墙题句劳属和迷离醉眼如笼纱四山明月静万籁玉盘却爱无纎瑕披襟殿角匝独树行吟声苦同咨嗟五华钟磬下天际倾耳未许冈峦遮夜来塔灯光焰焰香山可望知非遐明朝跨马蹑险去苍松夹路喧啼鸦游退谷寻水尽头次阮亭韵
　　如笠亭开退谷前四山积翠落层巅花围曲槛宜呼酒木架荒崖任引泉蹋石寻源闻淅沥临溪濯足爱沦涟萝隂窈窕苔矶静坐聼樵歌胜赏偏
　　广泉寺用阮亭题钝庵洞庭诗巻韵
　　山椒旭日哢春禽破寺何妨振策寻荒迳有人挑笋蕨残碑无字纪辽金禅房叠石吴中手别院看花世外心雅爱僧雏能解事硬黄一幅索清吟
　　和前韵　　　　　　　　　　　　栢龄
　　松迳斜穿逐野禽数椽新构足幽寻兴来欲访弥天释山好何须布地金树外浑河能极目前花雨了无心泉声只在香台畔倾耳闲庭起越吟
　　碧云寺二首【寺后有魏忠贤墓】
　　放眼来青嶂斋心入碧云楼台当磵起钟磬隔花闻初地惟流水空山又夕曛寄言猿鹤侣何日许为羣刑余开党祸国运遂迍邅何事穷竒骨仍埋大梵天林乌催落日石马卧荒烟一种松楸地应无牧竖怜
　　和前韵　　　　　　　　　　　　栢龄
　　一寺皆流水诸天迥碧云到门森木合过磵逺钟闻洞壑留
　　宸藻楼台丽夕曛貂珰丘垅在狐貉自为羣
　　宿香山来青轩怀愚山侍讲阮亭祭酒即用愚山苏门山韵
　　碧云赫敞我意不再践兹山荒而幽林壑见亦鲜磴道喷清泉松门积苍藓香台花吐苞姚魏略可辨殿侧访崇轩开襟兴不浅宫阙迥明灭烟岚互舒巻煌煌宸翰留千秋重絶巘张灯闻放梵对酒思摘阮呼儿此题名廿年怀抱展临岩望故人春衣露华
　　【附】歩前韵　　　　　　　　　　　　　至
　　初地跨山腹细路羊牛践门荒匝春流剥啄人来鲜扪萝快夕游跏趺借苔藓土花蚀残碣时代谁能辨想像
　　翠华留挥毫兴不浅僧徒止予宿风帘始一巻坐起揖纎阿酹酒西山巘览眺企向禽歌啸缅嵇阮聊息登顿疲渐觉怀抱展夜阑风景佳露下清雨中由磴道上洪光寺二首
　　我游得一竒维此招提径纡回十八盘老栢夹危磴霏霏小雨来萧晨作轻暝树色杂烟岚到眼殊幽胜衣袂霑古香竚立发清兴林隙望山门天风送孤磬
　　辟地自中使规模仿朝鲜毘卢绕千佛法像穷诸天旛幢尽竒丽照耀苍崖巅胡为名胜区僧徒散如烟影堂吊山鬼松防窜几筵荒寒不可留亭午风凄然却顾阶除上游踪破苔钱
　　和前韵　　　　　　　　　　　　栢龄
　　未穷香山游已穿洪光径盘道何迂回九折凌幽磴微雨生遥空万栢翠欲暝绀宫迥寂寥宛转造其胜欲访支公禅不减康乐兴春风吹我衣隔烟数声磬
　　【附】歩前韵　　　　　　　　　　　　　至
　　朝来野日昏微雨洒幽径穿藤湿芒鞵杖策破苔磴松杉交上头作意弄烟暝未穷佛阁竒已讶山路胜小憩据石牀狂叫发清兴遥闻山鸟呼依俙答僧磬入门何阒寂树古苔色鲜礼佛启中殿屋老通青天月镜与云旗罗照华座巅僧徒去已乆灶冷无炊烟饥乌下阶砌鬬鼠登几筵回望香山阁栝栢郁苍然稍恨春游晩落尽榆荚钱
　　卢师山歌用东坡游径山韵
　　尘迹却扫寻名山浑如涸鲋投长川特访卢师径榛莽欣从法界相周旋惟师初自江南至扁舟容与凌重渊舟所止处便趺坐卓锡辟地兹山巅至今古洞留短柏还看绕坐开青莲左右二龙为弟子行雨想像腾蜿蜒始知是物具佛性岂有达士讥禅孤亭俯磵树森立黄楝初发榆飘钱我来驻展一长啸铺茵爱聼松风眠远望麦畦作翠毯空天明灭飞乌鸢人生有涯乐且乐奚取白髪恒忧煎况我少无适俗韵每于丘壑求安便竟须诛茅随衲子挹泉嚼蕊心陶然那能苦恋太仓米局蹐辕下嗟年年
　　和前韵　　　　　　　　　　　　柏龄
　　卢沟之北卢师山山势回合如辋川磵道屈曲不易到一路行迹同螺旋巨石鎭压是何物或言下乃蛟龙渊吾闻师来自江介破船欲拂蓬山巅从风荡漾任所止一朝此地开青莲师乎兀坐洞壑畔小青大青随蜿蜒毒龙一制了无事秘魔从此留安禅我来暮春春日霁杨柳飞絮榆飞钱披襟策杖歴重险脱帽直向幽崖眠仰天长啸激清响白日欲下高飞鸢龙团一餠出行橐林间石鼎手自煎恣意盘礴此亦得青松白日良静便洞门古栢不三尺遗迹一覩心茫然师乎掉船竟何处沧桑倐忽惊千年
　　【附】歩前韵　　　　　　　　　　　　　至
　　卢师结宇环青山谷深崖迥如斜川微雨才过景色霁短笻与我相周旋桑干故道蔽丛木下瞰不见蛟龙渊罗雀童子来日暮収拾媒翳当层巅须防顾涌林樾照耀佛座开青莲眼前洞壑尽诡异咫尺想见腾蜿蜒繄余何事杂尘迹到来忽复思逃禅夜深僧防共麤饭芼以涧蔬蒸榆钱青松涛起聒两耳高枕直欲凌风眠幽鸟栖定人迹絶仰靣惊堕双飞鸢新诗佶屈愧韩孟推敲字句心熬煎俯临翠微不五里此去沙路殊安便香台坐乆露华重停杯四望天茫然吁嗟卢师归何处手植短栢荣千年
　　秘魔崖晩坐
　　向夕苍崖访秘魔孤亭微雨对烟萝长松自作惊涛响不见扁舟泊磵阿
　　和前韵　　　　　　　　　　　　栢龄
　　逸事千秋说秘魔断崖流水映松萝春风小憩孤亭晩山鬼依稀啸磵阿
　　雨后过翠微寺
　　一径穿林樾看山向翠微松门过宿雨塔院得清晖絶壁苍藤挂闲阶碧篠围老僧办粗粝知我憺忘归
　　和前韵　　　　　　　　　　　　栢龄
　　十里到松扉花宫隐翠微逺山澄宿雾小院澹春晖夭矫萝千尺扶疎树几围未须穷絶顶只此足忘归
　　皇姑寺
　　扣马名高巾帼中斜阳幽寺带芳丛黄沙翠辇当时恨画幔云旗异代崇流水若敎能纳谏夺门奚事更论功凄凉尼子迎神曲不少人间烈士风
　　同介维至儿丰台看芍药迟梁药亭蒋京少不至用东坡定惠院寓居月夜偶出韵
　　殿春花发作胜游折简邀宾自前夜微雨才过晓风轻一路看松马频下出城正値分秧天田类僧衣暗泉防緑杨桥外小坞幽林隙遥怜一枝亚亭开烂漫云锦堆竹几绳牀许相借深杯防滟那忍辞到眼花开又花谢蓬蒿二仲怅莫同钱起吟鞭来隔舍和诗髣髴双江滨但少黄柑与红蔗盘空硬句击鉢催櫜鞬周旋吁可怕淋漓醉墨写短墙野老来看任嘲骂
　　和前韵　　　　　　　　　　　　栢龄
　　看花有约去恐迟中宵揽衣起问夜平明连骑出城南一迳斜穿柳隂下曲渚回塘趁马蹄红鱼拨剌惊湍泻花林渐入东丰台栏纡万字墙低亚司马园林兰若边闲亭喜得从容借开尊促坐香盈襟婪尾春光未雕谢羲轮欲转西山青倚醉寻芳过邻舍吟鞭逼逐游蜂狂咀啮英华如啗蔗扑面苹风日夕高惜花还为花生怕梁鸿蒋诩期不来胜事已偏从笑骂
　　【附】歩前韵　　　　　　　　　　　　至
　　昨日慈仁买花归插满铜甁香彻夜今日丰台赏花来铺茵更坐芳丛下漙漙朝露犹未晞东风吹过珠还防瑚成堆玉作盘殷红腻白纷低亚晴郊士女如云屯野老孤亭容我借南国羙人怅望遥赋手空怀鲍与谢适情无事张华筵白酒黄鸡供村舍侧帽狂歌惊四邻醉来欲啗昆仑蔗长安贵游尽奢豪杂沓讙呶犹梦怕只应此地任栖迟手斧腰鎌远讪骂宋比部牧仲招同蒋京少钱介维暨次公山言丰台看芍药予与京少先至不得相値遂入中顶登九莲台而还牧仲柬以诗依韵奉答其四章则专
　　赠京少也　　　　　　　　　　梁佩兰
　　右安城头霜照瓦官街鼓打怜长夜晨鸡吚喔人始行早出城门赴花下宋公有约胡不来独绕红泉竹根泻蒋侯骑马忽相値高揖金鞭立林亚天生我辈长闲人日车容易羲和借且就花前仰花色花神喜我我拜谢白玉为盘列雉田红云如盖衔僧舍饱看胜啗杏花粥渴解无用江东蔗鸟雀窥人恣往还蝴蝶黏衫少惊怕此中乐事难具陈霸陵醉尉那能骂
　　东丰西丰踏花路马蹄自晓行入夜长安卿相空满城无有一人至其下先生好游独早出松风夹道惊涛防邀予宾客蒋与钱有男好手推流亚瑚笔架翡翠牀准拟分题不须借爱花我欲就花死摹花公等真陶谢谁知花林竟相失执鞭我似避三舍自来大将张大旗小技材官徒舞蔗侧闻诗成呵寺壁风雨飒飒鬼神怕取红取白原女儿百遍桃花咒成骂
　　名花有似倾国人相对恨不连日夜绣袷初临绮日前宝鞍拟解华星下铅华井汲者谁子琥珀辘轳隔花泻道花无语却有情扶须抱萼交头亚春光九十逾八十今日何惜一日借不见艳李与秾桃前蹊早已纷纷谢花开香鬘散天女复涌金轮讶耶舍气味眞成薝卜林根株好是瞿昙蔗潦倒花前我不辞斜风吹去当谁怕翠袖红筵舞鳯皇不値黄鹂数声骂
　　君家爱花眞大雅相过花龛竟三夜花晴花雨总不言秖布氍毹坐林下香气空蒙锦繖围露华的歴金茎泻黄衫少年那比数紫玉佳人差同亚世人赏花秖任耳君有两目非人借牢笼花态写入诗一字花翁一称谢九叠芙蓉眺玉台一条冰防穿山舍犹自高吟不离口滋味沙糖本霜蔗碧霞仙宫众只肃龙象蹴踏驴所怕金犊车回细马来罗裙畏见春风骂
　　和前韵　　　　　　　　　　　蒋景祁
　　人生行乐须及时秉烛看花每卜夜西郊十里烂如锦我曾三日卧其下丹砂画焰金鼎烧珠露朝擎玉盘泻文采风流宋大夫雏鳯声清允堪亚折简邀我为再游防笔江淹许谁借扬鞭出门嗟路岐长吟无计追颜谢巡畦穿迳各马蹄茗椀炉烟不同舍先生险韵诗早成讽之娓娓如啗蔗遥知挥洒方丈壁龙蛇淋漓燕雀怕花秾酒香日已晡竖儒不前乃公骂















　　西陂类稿巻五
　　钦定四库全书
　　西陂类稿巻六
　　吏部尚书宋荦撰
　　续都官草
　　席上送袁士旦还芜湖同朱悔人洪昉思赋二首
　　寒宵樽酒送将归霜月胧胧照掩扉明发江乡寻旧隠一间茅屋傍蟂矶
　　梅花香冷下风帘对此翻将客思添多少故人裁别赋消魂今夜过江淹
　　冬夜示弟介山儿至用放翁同子坦子聿游湖中诸山韵
　　旷懐托张融我屋俨舴艋案头仇沼石崒嵂作峰岭休日嵗云暮小憩无人境侧身望故园南湖渺千顷拍波羡鳬鸭渐乐春昼永未遂汗漫逰聊得尘鞿屏观梅设茗宴逺汲天坛井地炉添榾柮念此幽花冷骨肉共情话壁闪孤灯影空阶积残雪中夜光炯炯清诗和放翁工拙心自领置笔落二毛还期践箕颍
　　东坡先生画竹歌
　　我家画竹亦云伙昔有与可今东坡到眼素练不三尺琅玕几个临沧波疎枝宻叶总生动荒汀一抹苍烟多根下竒石得位置遗箨满地蒙青莎金山老衲【佛印】旧题句荆公振笔来和歌诗清字痩画増重四角朱印森遮罗忆防道场写风篠掀舞之势曽自哦醉墨吐作苍苍石涪翁击节无差讹千秋妙迹落吾手宝惜岂啻隋珠过堂上忽辟梁王圃清阴一片堪婆娑竟须散发寻画去缁尘十丈奈我何
　　白鹦鹉
　　竒禽宁竝陇头看南海携来雪色寒珠树流音藏缟袂雕笼刷羽侧黄冠殷勤妃子呼娘旧刻画王维作赋难镇日依然红豆饲谁教言语凭朱阑【旧为亡妾薛娘所养】
　　嵗暮絶句八首
　　捷书万里奏明光吴濞余氛扫夜郎
　　诏下金鸡恩似海西曹三日纵囚忙
　　松声不敌市声哗古寺回廊百货奢一树蜡梅开磬口他乡还买故园花
　　石塘新稻雪翻匙北海鳇鱼斫玉脂更有老饕堪赋处熊肪和蜜贮宣瓷
　　雕弓羽箭拜
　　天家曽猎甘泉遂
　　翠华老冉冉来懐抱改焚香扫地是生涯
　　蟹爪树枝看郭画藏经纸色辨宣炉漫言好事囊羞涩明嵗新捐宦户租
　　不分轻霜上鬓丝逼除风景羡儿嬉黄昏灯火仍多事遍和邻翁嵗暮诗
　　莫为亷吏世争谈大厦谁知要杞楠不信但看于定国承
　　恩制府又江南
　　令弟公车早着鞭中男诗句效斜川提携不浅天涯兴况是升平献颂年
　　熊肪
　　猛兽曽占吉梦来深膏截出色皑皑人传方法调蜂蜜品爱珍竒过豹胎映烛共夸和氏璧摛文谁并孝威才盘餐点缀三冬候一片霑唇酒一杯
　　同弟介山儿至守嵗用放翁夜闻湖中渔歌韵
　　堂上煜煜然松明千家爆竹同一声地炉暄暖共守嵗门帖烂漫香烟萦嗟余几年逢此夕风雪僵卧长安城天涯骨肉今在眼有酒奚用琵琶筝中夜盘餐逮僮仆劳以大斗谈鄕情行骑痩马谒阊阖干戈才罢滇南征太史正议
　　郊庙乐鳯来阿阁卿云横座右忽覩浯溪颂愧无此笔歌升平
　　过永庆寺懐文然道人【道人闭闗三十余年本朝定鼎三役始知】
　　小别二十年依然磬声冷不见白头僧闲阶踏松影
　　题沈石田画册次韵十二首
　　一曲溪山兴不疎幽人自惜爱吾庐韩公曽取庄骚配把读应知是此书【韩公论文尝以骚配庄】
　　参差竹树短墙遮有客来寻溪友家恰似放翁居蜀日频拖藤杖访梅花
　　草堂幽絶似成都几席何妨即五湖镇日诗翁相对坐桐阴满地角巾乌
　　杖策回溪上云山许独知斜川有髙咏想见义熙时两岸苍烟暮霭一江细雨斜风波上轻鸥迥白林间古寺防红
　　风栁捎船水作鳞网来白小色如银何须髙卧幽窗下始号羲皇以上人
　　水蹙鞾纹潋滟清长林巨壑送猿声依然敷浅原中见触迕篷窗夜咏情
　　丛篁临水碧老桕点霜新破帽携琴叟前村访酒民羡尔髙人作意逰松间磐石任淹留清琴横膝浑忘弄坐看飞泉百道流
　　湖山入手是樵渔艇子遥寻水竹居断岸空林堪小泊树根还读道元书
　　江村篱落接平沙野菊斑斑欲放花更爱一天好秋色烂红枫叶作朝霞
　　野岸梅花雪满条空江风色晩萧萧渔翁诗思清寒甚谁寄烧春一瘿瓢
　　春日纪事二首
　　祈谷当开嵗张灯逼上元旌旗诸道撤箫鼓万家喧逺岛输蕉布深宫啓兽樽升平新有
　　诏歌舞遍荒村
　　八载神功着销兵见此时献囚符众论考乐饬专司上夀徽称备
　　元储典学宜为郎虽白首鸟兽共恬熙
　　水仙
　　海国名花冰雪姿丛丛冷艳浸涟漪黄冠乍识仙坛返玉体横陈小阁宜双蝶不侵香寂歴孤梅相伴影凄其开门无复澄江在惆怅涪翁一首诗
　　上元前一夜留钱介维小饮用梅圣俞答呉长文内翰遗石器八十八件韵
　　冠盖纷长安我心仍樵牧寒梅如佳人爱此顔如玊花间赋新诗古调恒自朂令节逼上元传柑有遗俗故友乘夜来蕙带清我目小斋纵髙谈欠伸头抵屋壁挂旧嵗灯一盏已云足瓶罄易水醪继之烧春酷奚必烹熊蹯剪韭亦防蓄中酒读宛陵髣髴金石録
　　上元过慈仁寺买书【买得十六国春秋天下名山记】
　　华灯九陌挂春风独买残编古寺中蜡屐久懐康乐好防书今识彦鸾工牕间冰雪归堪把月下笙歌兴不同明日又愁公事扰西曹读律技偏穷【十六国春秋崔鸿着彦鸾其字也】
　　元夕口号
　　纸灯挂壁酒盈杯草草元宵又一回觧道流年随手过梅花如豆已全开【放翁有流年随手过句】
　　正月十六日送叶慕庐归樊口
　　雪浥轻尘霁色开送行还借上元杯旗亭草发东西路归櫂人寻大小洄十子诗名容我附二毛郎署望君来不须苦爱松风好只向空山卧碧苔
　　春日同汤潜庵介山弟至儿过圣安寺小饮有懐髙念东先生
　　草色才青放马蹄春风随意过招提栴檀又拜诸天像杨栁兼寻几曲堤精舍闲花留对酌空墙醉墨和前题旷懐不见香山老回首双林落日低
　　呉汉槎归自塞外邀同王阮亭祭酒毛防侯大令钱介维小集作歌以赠用东坡海市诗韵
　　塞外长白横长空吴质卄载冰天中岂意玉闗得生入云霄重望蓬莱宫哀笳听罢鬓毛改纵横老笔偏能工鱼皮之衣捕貂防曽披榛莽寻黄龙计倪寓书感生别【谓甫草】题诗惨絶梅村翁归来两公已宿草惟君懐抱犹豪雄时平好献大礼赋少陵遇合宁终穷相逢一笑快今日俯仰况复当春融谈诗命酒皆老辈何惜频倒玻瓈钟楛矢石砮夸创见君之所得亦已丰夜防醉眼望天汉恍疑鸭緑磨青铜世间万事一海市且看梅蕚开东风
　　和艺圃杂咏十二首【有序】
　　艺圃为吴郡文文肃公别墅崇祯时莱阳姜贞毅先生以言事获罪流寓江南得是圃而终老焉今先生之子学在读书其中钝翁阮亭诸公皆有圃内杂咏伏而读之如见文肃贞毅之髙风暇日聊为属和用志向徃云尔
　　南村
　　墟里何莽苍人烟疑谷口疎林带茅茨空山对户牖缅彼荷锄翁春风事南亩
　　鹤柴
　　缟衣海上来结此烟霞侣警露失孤眠唳月思遐举放去效云龙蹁跹何处所
　　红鹅馆
　　虚馆面碧流双任容漾斜日薲花开梳羽空洲上想见晋代人临池镇相向
　　乳鱼亭
　　闲居种鱼苖一开碧沼噞喁乱沦漪倏忽穿荇藻徙倚向空亭濠梁趣不少
　　香草居
　　幽芳罗户庭萋萋兰与杜采摘纫余襟髣髴潇湘浦持赠念佳人风前独延伫
　　朝爽台
　　朝逰上崇台吴山何突兀雨余岚气生氤氲遍城阙白鸟去翻然相看坐超忽
　　浴鸥池
　　濯濯野岸鸥惯与髙人狎虽逰曲沼中终不逐鳬鸭湖海共忘机幽盟讵须歃
　　度香桥
　　遥川迥空明红桥列鴈齿淙潺响佩环荷香满中沚溪翁曵杖来阵阵防风起
　　响月廊
　　竹烟翳修廊寂寥非人境月华浩然开写出檀栾影灵籁飒空林徘徊夜方永
　　垂云峰
　　孤峰擢片云谁截洞庭秀菱溪谢防嵚雪浪愧比耦青天揖丈人咫尺风雷走
　　六松轩
　　六叟尽支离老作苍虬舞盘空翠盖停清阴散廊庑侧耳聆惊涛幽琴正堪谱
　　绣佛阁
　　居士多防防焚香坐小阁倚槛读楞严孤懐寄寥廓时有林栖僧同来听檐铎
　　乾清门奏事用王维早朝韵
　　鸦盘宫树鸣月落金门曙啓事逐上卿迤逦层霄去氤氲接御香咫尺
　　垂衣处佽飞感昔年执防随驺驭
　　余家东斋椶榈一株花开最盛偶读岑嘉州对酒椶花香之句怅然有作
　　三径当年兴不疎幽花簇簇爱椶榈晴牕偶读嘉州句一倍春风忆草庐
　　端午夜示儿至用东坡与迈聨句韵
　　客散雨忽晴如眉月初吐庭榴千叶明风枝捎半户逼槛振斯螽张灯走黠防小啜头纲茶徘徊步廊庑岚影落遥峰露华霑絺纻生平耽胜游屡结登山屦句喜得斜川冠将挂神武怅然念汨罗一吊风骚祖
　　题阮亭祭酒读书图
　　红叶萧萧下短楹幽人如鹄坐秋声吟成五字茱茰沜好并溪流彻底清
　　秋林我有读书图寂歴空亭碧磵隅今日题诗还一笑两人风调不曽殊
　　梦中得起结二句醒而足成之
　　槐叶萧萧菊蕊黄伤心嵗晩又他乡梦回寂歴风开户一缕蛩音月满牀
　　张水部晴峰雷琴歌
　　絙桑以来纷制作国工好手不记名有唐雷氏起蜀郡妙合变化通神明时代悠悠已千载遗制犹复传冰清所嗟赏音杳难觏尘埃碌碌埋精英景州张公僻好古焦尾适遇中心惊徽轸脱落弦断絶世人那觧无弦声司空清俸不复惜觧囊买得千金轻吴门竒士善髹洗疏剔空窍劳经营鳯池乍啓露款识大唐雷氏刻画精修治完好一再鼔泠然肘后松风生胜日髙堂防嘉客赋咏题遍名公卿平原冯君擅八法【冯进士大木】更合众作驱墨兵松雪妙楷入神化一物数絶相兼并余也嗜痂亦有癖论辨古器甘如饧矧兹七弦具妙理搏拊可使心和平几时从君沧海岸流水一曲移吾情
　　戴氏鼎
　　烹饪着羲爻象物垂夏纪时代既杳茫制作纷变诡鲁赝或乱真泗沦未易起旷望千秋间鸿宝存有几戴逵博雅宗古器藏累累胡来玊铉珍光怪动神鬼马防聊记年饕餮不见尾体格云是周秦汉匪所拟万缗未足酬百朋岂但已图绘振希声咏歌集繁绮劣眼昩苍黄什袭未敢啓耳食拱璧名亦复辴然喜纪甑无遗形籀鼓徒屡徙何如法物传想见清庙礼遥羡棐几供摩弄移日晷
　　海上杂诗
　　康熙癸亥秋余以通永佥事奉檄偕部使按海滨地自盐山抵山海闗纡回将三千里为日三十有八得诗二十四首率于马上口占授儿至使书之用代纪事云
　　云涛翻万叠旷览到天涯野岸悬鹰网盐池引浪花草痕消斥卤颿影落攲斜汉武荒台畔愁闻日暮笳画角传荒戍征旗指大沽云沙看不极疆理辨全无茅屋行彭越天风送海鳬晩潮吹地至想像百灵趋到面霜威凛惊鸿报晩秋盐花疑雪积海气似城浮野饭难求井居人尽狎鸥神山何处所天水共悠悠访旧津门道聊停倦客车樽前嗟鬓发灯下出图书展帖惊狂草看山拟卜居宝章余有録珍重劫灰余【为同年孙茂先作时观张长史墨迹文待诏画】
　　双林仍小憩花药径才通古铁珍髙邑【寺有赵侪鹤先生如意】匡牀借赞公妙香清夜得圆月碧山同鱼麦劳乡思搔头磬响中
　　在昔新河口曽漂海大鱼然脂分异县遗骨尚专车风物闻皆别农桑望转虚自惭鞭算拙辟土定何如鬼蟹蹲沙恶狼鱼出网腥海翁瞻使节灶户作邮亭岸隔闗门紫波防岛色青输渠张木笔临眺赋沧溟客路偏増感西风况海陀重泉添骨肉【谓炌弟陆着两儿】故里旷烟萝斑驳三年鬓苍茫万里波佩萱徒浪语肠断黒洋河
　　十子成高防【叶井叔林蜚伯曹升六田子纶王幼华曹颂嘉顔修来汪季甪谢方山及余也】千秋有素期况从王祭酒风雅得宗师熊白雪中赋仙岩花下披【余藏董文敏仙岩图】几多离索感暮雨听潮时
　　小船如鸭觜荒步号蛏头所见讵曽见言愁真欲愁危旌没乱苇霜月照空洲晩饭知何地鏖风鴈影稠沃焦秋更热喷薄下滦河眺望蛟龙窟防茫十九陀【相传唐太宗征髙　丽住此十九日】地怜榆塞近人説钓台多【海上多有太公钓台】侍侧中男在双江续旧歌
　　真欲穷荒外追随节使行朝朝观日出夜夜听潮生浩荡求僊志艰难彻土情何时沙碛里提榼饷春耕七里亦名海寒潭作镜平数峯当岸秀双鹭照波明鱼艇通蒲泊村烟接栁城因思静修句世累一蓑轻【七里海蒲泊栁城皆在昌黎】
　　千里惟遵渚连峯又见山石林开鸟道云海对禅闗涛拍牛头响岩留话石闲秦碑沦没乆鸥泛自沙湾【连峯山牛头崖话石皆在抚宁】
　　杰阁从前代【山海闗城楼】平看碧海流千年留碣石一发辨登州潮送斜阳落风传絶塞秋倚阑聊咏志俊鹘下荒洲
　　峯逼榆闗起巉岩振策寻路危縁石齿寺古抱山心【角山寺】泉滴苔纹绽猿啼槲叶深暮天飞鸟外海色碧沉沉看松越孤岭大壑啓山庭荒塞一痕白遥峰千叠青流泉静宛宛伐木逺丁丁安得金鵶觜提携斸茯苓闻説悬阳洞秋云隔几重千层垂石乳四靣绕莲峰疏沼养飞瀑推牕揖古松老僧年九十塞外自鸣钟【洞在闗外】回车肥子国涉水忆俞儿过雨空山路斜阳落叶时明刑传父老开府系安危洒泪还加勉宁惟愧
　　主知【先庄敏司李永平先文康开府畿左迨荦来三世矣】
　　大小经沮水青黄看栗林村孤烟窈窕边近气萧森揽辔当秋霁聨牀感旧吟【忆炌弟也】中年几哀乐那禁二毛侵髙卧香山老家藏寒食诗涪翁原自重褉帖未云竒宣示来村店摩挱埒鼎彝春江欲入户还忆寓黄时【迁安刘鲁一先生以东坡寒食诗真迹见示黄州余旧逰地也】
　　啓圣传孤竹清风异代存渚苹田父荐社鼓废祠喧虚榭慿云壑方舟次水门听松斜日里疑是海涛翻桂楫击空明斯人共一清如何禋祀地偏洽啸歌情举网素鳞活当杯纎月生因风寄钱起早使报章成【谓介维】楸峪看云过温泉策马还依然趋潞水无计入盘山梦穏风涛外愁添簿领间新诗如束笋灯下手频删【楸子峪温泉皆在玉田】
　　读海上杂诗偶成　　　　　　王士祯
　　不见宋生乆诗来海上峰振衣临勃碣长啸动鱼龙孤竹瞻髙节乌丸指旧封聼潮相忆处吟尽角山钟读海上杂诗次牧仲用山谷韵　周斯盛
　　江州叹车中闭置何其拘使君独清旷官舍得疎疎轇轕岂不殷未尝废读书策马歴山海浩荡足自娱遐哉孤竹踪荒矣秦皇墟万象入新句竒懐一以舒暇寻招提宿饱食僧厨蔬洪涛送凉月毛发濯冰壶庶几赤石游谢公乃其徒















　　西陂类稿卷六
　　钦定四库全书
　　西陂类稿巻七
　　吏部尚书宋荦撰
　　漫堂草
　　秋日望盘山用山谷二月二日晓梦会于庐陵西斋寄陈适用韵
　　随牒作马牛儿女锁房闼朝来稍萧防快值凉秋月庭槐垂隂浓不厌蝉响聒蔬畦聊支笻旷望城阙盘山排空来千岩迥秀发浩然游兴生辄欲着布韤五峰俨芙蕖青苍树如髪往者此林峦卧云得怡悦栖迟古中盘饱餐僧防蕨高吟答松涛岸帻击铜鉢连篇镂肝肾谁能状毫末还经晾甲石爱听泉活活今我莅此邦一俗直到骨吏事有程期曾不失圭撮埋头簿书间风骚谢鞭挞何期行乐余忽觌烟岚窟妙句伫英游庶无三献刖薄宦虽漫尔终愧厠簪笏他时紫葢巅长歌采野葛
　　冬夜留周屺公漫堂小饮用山谷答秦少章乞酒韵
　　我本湖海客苦为吏事拘眠食簿领内渐与文翰疎牙签不触手空罗千巻书之子逺见过寒夜留清娱新篇气浩瀚如水奔归墟故疾逢虾蟹使我啸咏舒起步霜砌月更翦官园蔬漫歌骥伏枥且为倾百壶缅同苏州宴还招骚雅徒【约与钱介维相晤】
　　拟韦苏州郡斋雨中与诸文士防集用屺公韵
　　恭承大藩地奔走靡余闲一雨铃阁静小类丘壑间华池带丛薄曲折堪跻攀宾从尽时彦文酒相往还招邀赋公防藻思应刘班觞至辄复倾啸傲开心颜经时扫地坐有如马在闲鸿鹄天外慕簿领座上环畴能减狱讼高卧宁市阛烦襟涤流水清响来淙潺友声余有求况闻鸟闲关申章聊咏志寄迹懐空山
　　秦皇岛望海歌用子瞻题王定国所藏王晋卿烟江叠嶂图韵
　　渤海之岸耸断山横截巨浪排云烟人言此是秦皇岛廻冈辇道留依然白头山僧葺古屋晨炊远汲荒村泉危矶荦确带沙石荡胸万里开长川天吴出没老蛟舞百灵彷佛惊涛前我来榆塞正秋晩苍鹰叫侣摩青天鞾纹波细风忽止白鸥容与殊清姸俄顷变幻不可测归墟岂必非桑田秦皇已去汉帝至孤台野岸空千年蓬莱方丈在何许一睂新月来娟娟解鞍脱帽便此住斫松煮蔌容高眠移情爱鼓伯牙操无须恍惚求神仙秦碑磨灭藓花绣谁能与结翰墨縁欲鞭蛰龙作海市良惭玉局登州篇
　　观子瞻寒食诗墨迹次其答舒教授观所藏墨韵【董文敏曽摹刻戏鸿堂帖中今在刘鲁一先生处】
　　书家三昧贵偶然右军戏笔留棐几兰亭再书便不佳千载风流传片纸睂山人物岷峨高兴至挥毫亦可喜剡藤半幅寒食诗玉环艳态真自比同时四家尽峥嵘不衫不履端让此公惟意寄笔墨先瓦池柿叶皆不鄙蛇蟠醉帖好事求敲门几烦中夜起况兹春江入户篇价敌元龟与象齿忆公困顿黄州年破灶湿苇舆隷耻谁知禁锢徒尔为一字一金固其理涪翁心折跋语公书则平原诗则李想当掀髯奋袂时元气淋漓任驱使北平亚相博物才什袭虽多此最美寒宵远道许借观展巻光芒拱璧委戏鸿摹勒良苦心仅得皮毛遗骨髓起磨隃糜学双钩雪打牕櫺冰砚水
　　题钱舜举画牡丹次阮亭祭酒韵二首
　　一笑嫣然大小姑魏姚姿态未应殊春风吹起西京恨头白溪翁写旧株
　　纸上分明两折枝雕栏浥露晩春时殷勤欲向朝云寄愧少西昆艳体诗
　　蜡梅次阮亭韵
　　孤山幽韵出新妆瞥向深宫见靥黄解道能春冰雪窟何须拦入百花场
　　游夹山寺用放翁瑞草桥道中韵
　　埋头簿领无少暇奉檄东行马一跨夹山之寺得得来晓望林峦郭熙画老僧出户惊龙钟天女窥人俨娅姹全家避难忆曩时晨炊蕨麪然山柘重游忽复四十年依旧宝坊草可借彭亨槐腹倚断碑欲堕雕甍一木架大青小青蜿蜒留尚畏春寒藏石罅余昔弱嵗今二毛于役盘桓信天借云峰丈室拟跻攀已抗前旌难税驾临风感旧诗易成写向黄茅里舍【寺有大小青二蛇】
　　过明月山
　　冰冸回溪响佩环烟林一簇鸟闲闗春风斜日小燕峡又见天边明月山
　　龙泉亭恭步先文康原韵二首
　　何限低徊驻马心方塘无复旧泉音苍松怪石能相待向夕空亭取次吟
　　鼔櫂难酬醉月心张琴且为和松音微闻父老殷勤语还似先公拥鼻吟
　　春日寓遵化有感
　　燕塞重来感鬓丝斜阳衰柳动春姿严城拥节懐亲日古寺桃灯哭弟时【时闻弟炘之变】父老有情相慰藉云山无恙但凄其驱车愧作观风使勉和龙泉一首诗
　　从寺僧借楞严经
　　经时俗韵得针砭白板禅扉月影纤三尺文书且高阁却从老衲借楞严
　　龙山寺
　　寂歴龙山寺山形似摆旗门开黄石乱殿倚碧峰攲逬砌树空腹撩人花满枝春风正骀荡蜡屐任吾之
　　游五峰寺二首
　　刻意作胜游萧晨敛晴霭五峰逼穷边丘壑莽奔防无终固擅名兹山足两大首路缘礀唇水石相映带青松膏沐新延望殊蔚荟层峦抱花宫不异营丘绘檐楹肃而幽崒嵂压紫葢鸭脚轮囷奇直上虬松最何物清客心长空响竽籁虎嵓有遗踪鸡石迥荒昧登探无限佳小憩饱粗粝振策凌絶巅人影落塞外山鹧戛然鸣踟蹰发深嘅【无终山名紫葢峰虎嵓鸡鸣石俱五峰之胜】
　　披榛下防崟塔院寻古屋曲磴作蛇盘咫尺迷林麓姚秦碑版亡石幢字堪録金元弹指间摧折如断毂栗殻刺芒鞵扶持困童仆脱帽槲叶庵四顾轩牕朴山僧不出山见客同惊鹿万松足怡情径不种花竹淹留闻磬声还为设茗粥忆昔棨防临题诗爱幽独趋庭余稚龄左右奉巾幅今疑隔世游有子相追逐饮酒大父风和歌颇能速人事几推迁缮性嗟难熟弥勒愿同龛丈室那更筑一灯对楞严妙香来空谷【子至侍行】
　　桃花寺吊李光四处士用宋赵师李壁间韵
　　幽絶招提境嘉名自昔云阳崖疎树映大壑乱淙闻日暖催红杏堂空养白云鹿裘邈何许猿鹤尚思君【处士名孔昭蓟州人明进士高隠常徃来此寺】
　　重游盘山七首
　　盘山如盘龙旧名为四正幽燕之奥区百里势奇横五峰揷碧天羣岫如奔命我行越蓟丘旷望迥生敬趣途随山樵短笻喜孤劲千像凌晨经树石莽疎映矮墖俨众僧导客来相竞灵椿学虬松法界殊清净泽鉢失沦漪摇石具情性登攀忘渇饥亦未暇吟咏頫首紫葢峰防当持其柄【千像寺有泽鉢泉摇动石】
　　去去遵山麓溪谷何威迟芒鞵鬬石齿竚立宜轻飔回冈穿老屋零落余罘罳艾而张网罗祸机嗟虞师盘泉响佩环隔岭听愈奇既至得旧观太息水之涯照影惊皱面仍不改涟洏中盘白墖院少林红龙池停屐还振防胸已无险巇山心探初地
　　天藻仰穹碑道人知我来为我扫茅茨松石知我来为我发幽姿所恨春尚早杏萼閟华滋经坛少淹泊东榛还披月明啸髙阁愿与上灵期
　　万壑激松涛空山黯将夕失道困蒙茸苍耳时一摘谽谺势搏人却歩怜局蹐稍循迮迳纡未怕层峦隔人语惊栖禽老鹳声格格闻钟投宝坊片月檐际白登台抚长松天畔留岸帻邻僧邂逅逢茶话意良适河汉手可摩猿挂看林隙灵境清心魂欲卧不安席头陀催闭门云有虎行迹【此首谓慧业庵】
　　游山如噉蔗佳处得以渐崒嵂挂月峰磴道一何险孤墖入云汀殿阁耸岩广探奇竝鸟飞耳畔罡风飐积雪明皑皑晴霭闲冉冉幽磵藏上方禅扉日夕掩老僧虽屡邀未去同回剡扪藤劳抗尻狂叫等惊魇岭脊得少休圣灯想光闪佛牙礼金棺捧视意还歉盈盘荐枣棃地僻僧厨俭嗟余携幼来非向金仙谄爱作八极游齐烟看九防
　　昔余吟五字幽赏企青沟凌风越西岭拦入麋鹿游谷口访邃洞门闭巨石留何时名将军古藓纒兜鍪异鸟静相语声比山呼【鸟名】优松鼠窜防窱竖尾招其俦顾盼出丛薄花宫临荒陬茅屋八九间弹琴藏汤休新诗感祭酒【谓阮亭】奚啻瑚钩黄精润齿颊名画清人眸【观赵文敏瓮牖图】几年缉山志徃牒穷冥搜遗世幸同调矢口谈庄周谁谓白莲社髙风独千秋【此首为拙庵赋】
　　游兴动枯禅偕我登叠嶂烟岚青冥蒙断续来樵唱幽处衞公庵松石讶殊状位置造物工左右恍揖譲崎岖到寺门劒台屹相向才聆梵放幽旋策登高杖崭絶苔壁横徐缘石脉上篝火寻题名画腹辨字様新月正如舟散髪一疎放人生蚁旋磨今夕惬微尚四山响木鱼清切闻法藏【寺名】风起海云铺从师问真妄
　　晓起问归路天城【寺名】经山隅如行铁堂峡石气侵肌肤嘉果不知数千章杂槐榆林端响啄木顔色怜衣襦几日夭桃开想见絶代姝峭壁压台殿讵与屛风殊松篁纷防缀摩诘当能图涓涓山脚泉一寺皆霑濡折松作麈尾酌泉贮铜壶归示华亭客【介维】定恨不竝驱簿书行委座楖栗何时扶
　　登丰台太乙阁
　　海滨楼阁上清居碧瓦金茎落照余幔卷灵风开玉座鼓喧春社驻云车明禋待举甘泉祀宵火曽窥子政书倚槛长空数归鸟楚词哀怨忆三闾
　　朝鲜牡丹
　　花叶罗罗傍槛披也从谷雨鬭芳姿沈香亭暖柯全改鸭緑江空种乍移苞夺胭脂明霁日穗分璎珞飏微飔慇懃一翦秾春色防遣朝云识此奇
　　送友人归苏门二首
　　送子故山去苏门寻啸台遗音想鸾鹤古屋扫莓苔砌下百泉沸牕中千嶂开飘然欲一徃惆怅离筵杯平生怀有道引领夏峰村【谓孙钟元徴君】尔去枌榆社还经薜茘门清风留梦寐白首课儿孙挥手潞亭畔绿槐晴鸟喧
　　夏日喜吴天章见过即次其贻介维韵以赠
　　触目潞亭无一可盘山且喜在东郊观河只媿萧骚鬓种菜常思大小巢座上故人谈娓娓枝头好鸟听交交匏杯醉向南荣卧末利香风过枕凹
　　游圣泉【泉在密云南山下志称圣水鸣琴戚南塘常游此】
　　石窟双泉吐回波防碧林凄清如裂帛【京师西山有裂帛湖】萧瑟自鸣琴破寺钟声和荒渠藓色侵老僧谈徃事小队此招寻
　　登冶山寻仙人洞用元王琏访徐良夫韵
　　于役经檀州禅房养愁疾行药寻林峦自顾负奇癖冶山有遗构塔院看歴歴风榛蔽鸟道纡曲转岩石絶顶纵遐瞩连峰更攀陟龙劒去已久灯光传灵迹崖欹若堂隍古洞玉潭寂局蹐盥漱余境异心有得振衣望穷边千山黯将夕彷佛霄汉闲笙鹤忽来觌
　　漫堂倡和诗
　　漫堂与朱悔人夜坐出示曾青藜周青士诗笺即用青士铁舟防集韵
　　花发傍地炉斗室安且燠隔牖闻惊风冰折阶下木嵗晏锁印余来对万巻宿高谈得夫君偃仰惬所欲碑版穷籀斯名画亦在目时话匡庐游缅想康王谷更授处士篇敢不拜命辱泠然金石声厥品维岳渎放怀聊和歌刻烛颇能速何异登铁舟吟社一再续呼童涤匏杯浭酒【出丰润】防滟属清琴座间横古调宜共朂
　　奉和前韵　　　　　　　　　　朱载震
　　迭竭观四运久旅忘寒燠揽衣向空阶雪光摇落木短檠几阁荧晩雾层檐宿有怀嵗将晏沈吟同所欲图史恣幽探灿然豁心目时复忆贫交谘访到岩谷梅里与易堂处士名不辱爱才有如公广大同岳渎翻念经年别时序何太速迢遥东南望髙防几时续大雅今未坠举杯为公属裁诗寄二子令德永相勗
　　甲子除夕同悔人赋用曹升六舍人赠基儿韵
　　当今天子龙凤姿坐致太平民物上
　　陵瑞雪孝思感岂必甘露麒麟芝沿牒良愧此卧理维齐葢公真吾师香凝画防遡先烈两世姓字丰碑遗瞻言祖徳咏迪志循墙而走潮河湄朅来嵗序类转毂千门爆竹声相随一时宾从得老辈掀抵掌谈风诗愿与周旋属櫜鞬松陵皮陆堪继之自顾徃徃出下驷敢分坛坫称工倕漫堂守嵗燔首明灯积雪光离离盈觞浭酒莫遽醉五更三防起祝厘忆昔佽飞值此际执防恒拂宫花枝只今短髭白颇镊但未龙钟来嘲讥盘山老衲屡招我咫尺不去将何为春风几日杏花发相期濯足红龙池
　　奉和前韵　　　　　　　　　　　载震
　　雪消河柳摇春姿千门餽嵗纷熙熙溲勃俱收走牧竖谁辨赤箭同青芝凡鱼作伴蛰污渎激流安得逢川师漫堂先生雅好士旁搜泛爱无遐遗徃共论文金台侧招携复向潞水湄孔李通门交最笃更得小宋相肩随【谓维徳】守嵗萧斋竟何事爇香酹酒一祭诗为政风流迥不易才名节操将兼之如余樗防成弃物雕镌宁意颂工倕刻烛连吟鬬健捷宛拂太阿骖纤离君家三世秉旄钺东郊旧徳传保厘焱民淳风今再覩涂謡式听据槁枝丈夫致身期不朽直道在人凭褒讥天逵荡荡修且广翺翔驰骤任尔为歌罢铜龙欲报曙栖乌炬防飞差池
　　除夜怀王阮亭少詹黄黄门奉使岭南用青藜依园防集韵
　　空阶雪气逼帘清又听他乡爆竹声鬭箸冰鱼当烛晃浮蛆浭酒入唇轻兴余湖海惭初服醉逐儿童闹晩晴惆怅故人趋岭表梅花香里是王程
　　和前韵兼怀阮亭黄湄两先生　　　载震
　　早梅香发入筵清风送街头腊鼓声盘防熊肪和酿滑炉燔松火觉寒轻闗心别嵗听宵漏极目朝正问晓晴最忆海南奇胜地二王名纪徃来程
　　斋中三咏
　　松雪斋集
　　雅愿终身作蠧鱼吴兴集刻至元初华亭小记増珍重不数虞山旧汉书
　　西园公子琴【夏邑彭尧谕】
　　当年公子号知音也学中郎爨下寻今日登牀弹一曲西园风调未销沈
　　万道人草书【徐州万夀祺】
　　年少襟期竝铁厓偶然卖字坐中街剡藤半幅山僧寄醉墨淋漓亦复佳
　　和前韵　　　　　　　　　　　　载震松雪斋集【花溪沈氏刻】
　　巻帙寻常厌鲁鱼一编精絶挍讐初吴兴文字花溪刻堪作淮南枕内书
　　西园公子琴
　　敖嘈谁复解遗音彭叟风流尚可寻怪底漫堂偏爱惜摩挱常到夕阳沈
　　万道人草书
　　健笔苍藤挂断厓昔年价重洛阳街即今落落无多字道是斯人便已佳
　　盘山拙庵道人书来有黄叶飘空白云满地语赋此答之
　　白云流地满黄叶向空飘似此道人句宁殊丛桂招闻钟眠佛阁随鹿过溪桥何限曽游处分明入梦遥
　　和前韵　　　　　　　　　　　　载震
　　闻説盘山里春风杏乱飘防须匹马去不待老僧招明月红龙沼青松白板桥蓟门连潞水东望未曽遥
　　冬日寄牧仲观察　　　　　　　朱彞尊
　　今年燕台数雨雪雪晴九陌吹囘风欲鸣不鸣曷旦鸟得过且过寒号虫茸裘已敝库尚典浊酒苦贵樽常空故人念我傥分赠蓟门白炭盘山菘
　　次韵奉答
　　故人羁栖在辇下杜门委巷嗟霜风曰归正须赋缓缓小饮且为呼虫虫书来大雪嵗聿暮劒舞永夜愁难空他年烧笋竹垞去饱餐那羡吴江菘
　　和前韵寄家竹垞先生　　　　　　载震
　　潮河京东四十里徃来防蹇冲寒风置身颇惭类刻鹄过日讶许甘雕虫千觞落手兴不浅数帙满案囊宁空春盘待我走相聚黄芽脆竝江南菘
　　人日出郭从响水牐过南溪寺观先文康诗版晩至观音禅院流连竟夕东郊之防萧然物外不必深林峻岭也同悔人作【时儿基孙如金侍行】
　　人日新霁宜游骋饭罢儿童再三请东郊策马一放怀何必深林与峻岭河冰将冸沙路融昨日风霾息余猛曲渚桃菜流光催卬首天涯叹浮梗晴云敛尽气乍暄拟脱敝裘兼露顶城隅响牐翻瀑花匡庐开先到俄顷霆飞雷鬬耳欲聋大是奇观要细领回堤迤野意多老树长河背万井吏人莫进宾从佳旁午盘桓忽斜景招提访旧罘罳倾削磴虽存待重整周旋杖履三纪余版上一诗还记省如人短柏谁手栽不见叅天旧文杏伤心斗室绳牀悬那得老僧同说饼壮嵗已过讶抱孙仍啜香台一瓯茗低徊欲噪林际鸦更寻南邻初地静水精域里欣慕生禅理贸然金在矿天童老人夙所钦讵意空堂覩留影龛前再拜思皈依如汲深泉乏修绠起登佛阁临沙湾云水弥漫与天永无终山色拂地来俨对佳人晩糚靓言归衙斋闭户吟簿书且喜早春屛侧理狂草作蛇盘蜡梅吹香灯炯炯此情惟有朱防知宁顾旁人怒生瘿
　　奉和前韵　　　　　　　　　　　载震
　　野性从来爱纵骋闻说出游不待请过嵗三日天气和竝辔东郊隃沙岭草场之西牐流飞惊飇振林恣怒猛伫立俯瞰逝如斯苍茫身世等萍梗盘涡不减玉渊潭泐恍陟黄岩顶长河弥望冻不开日冰棱光千顷嚣氛扑面苦趢趗幽意忽接心已领此间胜赏人不识徒嗤跰窥深井坡陀小迳废寺通荒台独树驻灵景岿然有版尘中悬诗律清严字斜整相国风流宛在目年华逼人发内省倚檐顾瞻原上村指数开田时望杏万户儿童走踆踆拍手招呼噉煎饼僧贫竟尔学入俗【文康公有僧贫难入俗句】延宾升堂陈果茗导我郭南二里余禅室初辟地颇静徐步往从类引鍼好景待搜似凿矿登阁喜甚无纎翳残照澹敛遥峰影欲向老宿问无生怊怅临渊但眂绠晩归擥搤兴不孤华轩张灯迟漏永囘首訇砰早雷奔还忆螺黛晩糚靓乐哉此游殊堪纪防笔操纸异虑屏公倡我和浑忘疲起视牕外星炯炯衔杯一读一击节且凭藤轮敲柳瘿
　　春日过水月庵同悔人用阮亭少詹壁间韵【时携钱舜举牡丹巻同观】
　　霁景佳甚停风沙首春游屐趁放衙宝坊城隅不数武清泉疎树飘香花追随上客爱幽絶琴樽聊共开士家闲房沈约有题字【谓绎堂宫詹】疥壁谁使参涂鸦霅溪名笔出行箧棐几烂漫留奇葩残阳数尺挂篱落僧雏屡进雷鸣茶高歌起舞逞狂态法鼓取作渔阳挝禅栖迟暮学摩诘背痒奚事麻姑爬南湖蓑笠故无恙引领天末生咨嗟黄昏彴略还小住女墙一抹明轻霞
　　奉和前韵　　　　　　　　　　　载震
　　我今尺蠖蟠泥沙销磨嵗月空衙衙公是老梅凌霜雪春风一拂开繁花昼闲兴发何所适携我步屧来僧家只林迳僻人迹扫窥檐时见飜慈鸦翦防作供盈百卉灿若陀罗飘天葩壁间新城盘硬句味竝橄榄蒙顶茶清言高咏日卓午远闻街鼓纷掺挝乡思忽动不可极纒身坎防烦搔爬朅来霅溪冩生笔展对快意相称嗟云胡不归故园里饱看鹿韭烝红霞
　　漫堂先生过海门出示倡和诗即用人日出郭
　　韵题巻尾　　　　　　　　　　吴雯
　　忆昔少年尚驰骋头颅四十愧朝请已知不是宰官身自分常依居士岭腾掷休任猕猴狂精进当学狮子猛其如积习喜文字有类柔稊发枯梗丹经一笑帛裹防皂帽几頽墨淋顶惟信胸中少鳞甲峩嵋雪水一千顷食贫卄载成远游世态低昂暗知领本性往往受拘缚夷则镜困蛟龙井入洛安得比邹枚怀沙只可吊屈景公也威鳯知鸾饥作歌伤我羽毛整更念琅琊及安徳殷殷慰藉常记省细雨空怀野寺梅【客春雨中王阮亭先生约看花善果寺】炎风几忆岩关杏【谢方山先生有杏村读书图赋诗甚多】谁知羁栖东海边公来同啗云门饼兼云胜友朱桃椎衙斋鬬韵夺香茗携将佳句争上驷贪诵偏宜春夜静才力韩孟各分疆交情卢马同一矿归来长啸惊神鱼月明櫂拨琉璃影我亦蚓窍发蝇声却使珪璋束藤绠公言明朝当早发使我延望愁日永举首高天鴈正过岛屿苍茫晩犹靓移情是处感成连尘虑喧嚣一时屛故人已去乡思深梦入通天见沈炯低头重忏起灭心水本无波木无瘿







　　西陂类稿巻七
　　钦定四库全书
　　西陂类稿巻八
　　吏部尚书宋荦撰
　　漫堂草
　　送李孝庵太守之官遵义二首
　　随堞天涯去边烽乍息时山川夜郎国风物竹王祠露冕春行好衔杯别恨滋诸侯看负弩僰道拥旌旗离席留残雪驱车趁晓莺少年为郡日逺道送君情蒟酱怜行贾巴僮劝耦耕文翁遗范在早晩听休声
　　过河曲精舍同悔人分赋二首
　　长河环古堞别浦映疎林策杖回隄去闻钟初地深杉炉烧鸭脚棐几玩来禽不浅沧洲趣闲房起越吟春浅冰花结寒光满竹扉一僧开迳老千嶂隔林微种菜宜烟渚捞鰕羡草衣他时芰梁上好把碧筒挥盘山拙公以野蔬见寄次韵答之【蔬名杏叶豆叶豆叶惟盘山与匡庐有之】
　　柔条纤叶碧参黄春礀幽姿露光小摘云林扶短杖远驰瑶草侑盈筐种疑上苑花时见菹忆庐山雨夜尝榆肉楮鸡谁得似殷勤真费道人粮
　　【附】掇野蔬寄牧仲观察　　　　　智　朴
　　冉冉轻烟闪闪黄饭余岭上弄春光豆苗竞茁红侵步杏叶才开緑满筐偶摘最怜人不见小鲜偏喜我初尝非君古道谁堪寄只许山家作道粮
　　春日忆渌波村用至儿韵
　　几载春风忆敝庐黏天云水望来虚何时放鸭亭边去红藕花中罩白鱼
　　【附】原诗　　　　　　　　　　　　　　至
　　杨柳参差恰覆庐渌波村里绿阴疎轻舠小坐春风暖好钓胎鰕孕子鱼
　　春日书怀用竹垞检讨柳巷杏花歌韵
　　昔我游双江匡庐九叠徃复经扁舟泛彭蠡如鸟张修翎忽忽囘头已七载孤篷还忆泊落星朅来客通潞杖不扶郊坰簿书搅晨夕安得愁怀醒春光九十随手过如酲桃萼嗟飘零婪尾行欲放送花想园丁漫堂天阴对图画尺幅徒爱遥山青墙隅疎柳手所种稊生金线纷婷婷参差石竹侵槛碧灌溉时自携铜缾朝来乡心不可按侧身南望放鸭亭荷钱铺水苇抽笋双桨正好寻清泠冶游岂必羡吴防竹舆呕哑阗支硎江湖蓑笠故无恙一声渔笛何时听寄书儿曹课种竹绕屋他日看竛竮南荣镊白亦良苦观河吾自憎吾形隔城回帆闻挝鼓轻烟一抹连沙汀闭门科头恣吟啸氤氲香篆留牕櫺盘空硬句写胸臆吏人欲进仍须停黄昏微飔响林末杨花如雪吹冥冥
　　【附】原倡【同严藕渔钱庸亭作】　　　　　　　朱彞尊
　　频年住
　　帝里一山一水何曽经有若蜗负殻又若鸟翦翎疾风扬沙巻花去眼看春事如流星迩来罢官居肆意寻郊坰朝从潞河还犯卯酒未醒【晨过漫堂留饮】双桥东偏柳巷北小寒食后微雨零偕行者二子各各驻舆丁杏梢含苞犹未白柳条拂地今渐青晴丝冉冉香细细卑枝嬝嬝高婷婷村童灌畦爱看客辘轳井架双铜缾种花此地已难得那不更缚香茅亭江乡尔时春益好西神山下泉泠泠阊门游人连臂出筠车十里阗支硎即如南湖亦不恶桑鸠谷犬声可听【谷犬蛙也】紫荷花草杂坐卧燕来竹笋生竛竮人生还家贫亦足何苦晨夕劳其形吾侪田庐况不逺峭帆柔橹凌囘汀都篮兼携茶酒具闷拓小眼红牕櫺吴歈越吟相继和五日十日恣留停念此令人反惆怅夕阳四顾尘冥冥
　　【附】前题次韵　　　　　　　　　　　　至
　　余也从识字终嵗守一经偃蹇三十余野鹤雕修翎南下双江北榆塞年华瞥过如飞星迩来客
　　帝里结伴寻林坰东风妙骀荡吹我宿酒醒盘山云起横雨脚廉纤小雨向夕零畦蔬灿新緑翦掇烦园丁威纡柳巷入佳胜小麦翻浪何青青杏萼初试杂红白已花未花浑娉婷道旁辘轳汲深井一木上下悬双缾辛勤灌溉走野老聊避风雨留茅亭赏心只此不在逺庆丰牐水闻泠泠诗思忽动快迎刃庖丁之刀新发硎风光到眼慊夙愿布谷催种还堪听路上小儿竞导客插花满帽来竛竮嗟我骨相宜薮泽胡乃奔走劳其形伫看鸥鸟殊溶漾朝飞暮宿依沙汀渌波村遥空凝睇纬萧却忆当牕櫺人生有志苦难慰日居月诸无时停防须鼔櫂下梁苑藕花十里烟冥冥
　　题商惟吉江山积雪小幅用松陵集寒夜联句韵【惟吉名喜明宣宗朝锦衣卫指挥常代御笔】
　　披图忽江天城闉当山缺矶危势巃嵸波冷色澄澈彷佛九派游凄其三冬节风物暮景殊触迕冲襟切营丘貌寒林摩诘工积雪共尔天机精邈然人踪灭破牕虚白添素练靉霴结踽踽僧作蚁莽莽洲如玦愁深对宜醒迹妙心自折御牀曽捉刀画苑位高设
　　赋得老树空庭得
　　望去槎枒自作林轮囷偏耐雪霜侵闲阶漫挺干云势斜日常留满院阴干防莓苔宜耸鹤响传竽籁应弹琴几番锁印徘徊处聊愒空山一片心
　　过楼桑村谒汉昭烈庙
　　弓遗白帝志难偿正统千秋自蜀疆古庙岿然当独鹿新枝沃若发楼桑云旂羽箭关张侍乳燕鸣鸠禁籞荒读罢迎神碑上曲梓花开落又斜阳
　　邮亭
　　苦甚邮亭面壁时往来舆隷尽题诗今朝一语堪收拾村尾浓阴绿树披
　　夏日过矿山寺
　　松荫接回冈禅闗隐夕阳杖寻樵子路衣解赞公房云壑当牕邃山泉贮鉢凉自怜同倦马暂得谢羁缰
　　康熙乙丑五月
　　驾幸古北口避暑臣荦以通永佥事奉檄修治桥梁途
　　次恭纪
　　銮舆避暑塞垣行谷鸟岩花喜气生一路奇峰莲萼耸千回流水縠纹明粗成彴略寛民力屡驻蓬茅悦圣情臣职观风当拥篲忽来灵雨麴尘清
　　石盆峪龙潭歌用欧阳公晋祠韵
　　石匣镇南十里间石盆之峪流潺潺我来防马乱石路两峰合处穷其源微飔披拂瀑花落玉潭如镜笼山烟岸旁遗庙有短碣南塘题句几【平声】百年【谓戚大将军】僧言神物此窟宅恒从万丈惊盘旋少陵小虵诧为雨灵异今又闻塞垣坡陀趺坐面澄澈嚣尘自讶雕朱顔时方苦旱向龙祷愿一欠伸滋枯田轻绡瞥见曳潭底云雷恍惚腾回川拟歌迎神送神曲嵗时伏腊被管弦言归驿路毂相击那得耳听喷薄泉黄昏野店聊竚立风林纤月方娟娟
　　夏日雨中重过河曲精舍四首
　　微雨泛轻船城隅一水遥新荷侵坏道破网挂危桥精舍花香入空林暑气消茶瓜风味别齐已坐相邀瓢笠追随数菰芦偃卧清云威低柳径燕语防松棚酒许当墙过诗难击鉢成淹留淳朴处真愒侣鸥情雨急乱波光城闉入渺茫最怜鸥鹭喜倍觉芰荷香豆荚分僧鉢菱歌度讲堂纬萧无限好惆怅水云乡【余家渌波村有纬萧草堂】
　　纂纂沿墙枣垂垂满架瓜僧闲勤种植村小防云沙旧雨掀髯失【忆悔人】新愁对酒加冲泥归路晩任笑接防斜衙斋絶无蟋蟀命小童觅而放之篱下辴然有作
　　庭树萧条迳草丰如何秋至少鸣虫古人观蚁空堦上今我添蛩小院中似诉似啼当社日在牀在户念豳风放衙自笑真无赖分取秋声到菊丛
　　重过遵化练泉恭步先文康韵【有序】
　　遵化城东北隅有泉澄澈流周于隍旧名乌龙先文康开府畿东时易名曰练暇日筑亭种树与宾客泛舟游宴其间曽有泉上作后入相诸将士置酒饯别公复留断句一首刻石置泉上时为顺治二年荦方稚龄今康熙二十三年二月荦縁观察通永按部过遵寻访旧迹而泉以地震涸久矣因次断句韵有方塘无复旧泉音之句又明年复过其地泉忽涌出顿还旧观邦人士亦惊喜共事修葺荦留连久之爰次泉上作原韵勒诸贞珉以志今昔之感
　　先人渔阳拥节旄我今重来驻畿甸山城访旧空亭留不见清泉照人面古隍庚庚龟兆横千畞安能灌卮茜独倚怪石吊斜阳忍对长松自葱蒨今年一事出意表坏甃依然明匹练回溪觱沸得旧观幽响临风传别院缚桥设槛走士人舆隷惊看亦云便昔如黄犊今霜頿插脚谁知此开宴何戡歌发感客心况复林端山鹧啭载寻邃洞翦烟萝苔藓封门青一片顾瞻先泽矢渊冰求瘼敢言黔首贱摩挱断碑景遗编口沬手胝咏百遍囘首霜月到方塘依俙诸将当年饯
　　【附】前题次韵　　　　　　　　　　　王　至
　　我家祖父宦游奇先后接踵来畿甸潞沙之东古无终五峰岝峉当北面有泉活活傍城隈红霞射水水如茜文康旧迹余双亭翳以苍松何葱蒨小子从观及暮春波光一望惊江练芦荻风生客衣凉木鱼粥鼓闻禅院僧言是地盘乌龙蒲池【亦在遵化】涓涓未足善当年诗版已无存残碑犹勒中丞宴【泉上有宋中丞宴客处】微云澹沲起遥汀沙鸟迎人时一啭女墙高处纷野花回飇吹落还片片人生只此足幽栖鹿鹿徒使青山贱吾欲掉头谢尘寰布韤椶鞵从兹遍好怀应亦鉴清流五岳游踪岂待饯
　　寄楞严经与拙公
　　小巻楞严宝座隅看来宋椠未应殊微文大义无须问寄与山僧覆酱瓿
　　西陂类稿巻八
　　钦定四库全书
　　西陂类稿卷九
　　吏部尚书宋荦撰
　　漫堂草
　　何次徳见过漫堂感赋
　　厨俊英游幸拍肩喉瀛鞭弭共周旋缁衣需次仍遗老白首重逢话往年柳暗隋隄花是雪月明篴步酒如泉云烟过眼嗟三纪疎雨青灯一惘然【曩次徳游梁所主必家余同雪园诸子赋诗送之后遇于金陵与周栎园袁箨庵诸公防集秦淮丁继之水阁今屈指三十余年矣】
　　题周鼐高秋翫月图
　　高台何突兀环以青梧桐遥天涌圆月烟景开朦胧片云扫无迹庶免滓太空谁其快登眺提携两诗翁琴樽亦不设倚槛惟孤童顾此三尺练防防生秋风古来貌夜山妙手推克恭卓哉秣陵叟走笔追前踪衙斋挂晴昼清辉照帘栊掉头抛俗韵置身丘壑中幽人不我弃霞外偕支笻
　　秋日同蒋京少重游河曲精舍用月泉吟社韵即送京少还江南
　　几度溪头看藕花芰梁微雨坐浮瓜重游忽听潞沙鴈初地同倾阳羡茶案展晴岚消放梵【时观石田画巻】篱侵渌水罢停车风前一曲送归客怊怅烟江颿影斜
　　晩坐漫堂留京少小饮仍用前韵
　　漫堂三见放苹花随手年光已及瓜薄宦眞同秋社燕奥香聊试武夷茶【武夷山小九曲有奥香茶】联吟莎栅堪扛鼎送客蒲颿可当车浭酒一杯君且住高槐突兀月攲斜
　　鸡泉挍射歌上大中丞于公五首
　　旌斾悠悠映碧空秋原挍射快从公手柔弓燥雍容甚不少襄阳太傅风
　　鸡距清泉绕郭斜淙潺幽响雨余加今朝小队经行处应号回溪作浣花
　　桓桓使相坐平臯破的风前寄兴豪夹道千人瞻画防我公丰采太行高
　　褰衣彴略唤渔舟容与微波得胜游铙吹欲传还小住蒹葮深处有眠鸥
　　如笠孤亭俯磵光拟添栏槛种垂杨甘苦自来同将士当筵斟酌防鱼汤
　　上谷谒杨椒山先生祠次魏司寇环溪先生李佥事梅崖壁间韵
　　椒山峻与太行同謇谔居然折槛风曲突岂惟弹马市伤心终使嫓龙逢清霜气结临刑句赤日光留未了忠魂魄自来思故里渚苹殷荐废祠中
　　歴尽艰危谪逺方还将一死震岩廊批鳞目已无丞相列俎人争拜奉常梦里笙镛元有志街头枷锁任飘香灵风萧防防如防庭舞神鸦老桧苍
　　读康对山武功志题巻尾二絶句
　　絶代风流康对山琵琶一掷老秦闗千秋邑乘留残帙简洁居然并马班
　　有斄风物七篇中骚笔由来撰述工太息斯人甘废弃交情端只笃崆峒
　　为陈蔼公题傅青主徴君村居图次青主原韵
　　水石明素练触迕江湖心高士写平逺妙迹追云林村居寄寥廓一半烟霭沉朅来斗室内忽觌郎山岑幽人时危坐耳畔流清音【蔼公家上谷近郎山】
　　冬夜漫堂文宴同王令贻用章八元新安江行韵
　　舫斋依老树有客共维梢笭箵怀渔具蒲团愧鸟巢【壁悬石溪道人鸟巢图】杯深孤月晃屛曲冻梅交一段婆娑兴将无候吏嘲
　　【附】奉和前韵　　　　　　　　　王　原
　　曲牕藏潞渚泛宅此维梢白堕酿三斛青缃栖一巢霜凋帘烛瘦月尽盎花交不浅登楼兴清狂任客嘲太学石鼓歌用苏子瞻原韵和王令贻张蘧
　　我髪未燥心好竒周宣猎碣询遗叟执经曽为国子生屡肃衣冠戟门走嶙峋惊覩石鼓文欲读抵牾难上口累朝考究窘钜公矧我生当千载后朴质轮囷列仍十古迹剥蚀载维九临池学书眇虮虱筯骨徒教夸颜柳嗒然对此丧所怀昂首高天烂箕斗我车我马辨不易画肚移时动右肘缤纷光景浮云歊隶楷俗书扫稂莠强寻边旁郁深衷乍测奥义呼良友卧度卯酉推索艰如赵武灵探鷇谷忆昔中兴搜岐阳纪绩铭功勒蝌蚪歌辞烜赫跻雅颂从臣撰述定耆耉或云嬴氏或宇文异议相谁所嗾天留重器登成均压倒牺樽与鬯卣趋跄上舍勤俊髦想像歌工烦蒙瞍金石刻画蛟鼍盘圣作岿然竝岣嵝朅来摩挱俨落星元气淋漓藓花厚昌黎子瞻递咏叹音训丰碑表某某蹉跎三纪缅神物光怪罗胸诧希有厌亲簿领谢文翰忍见庭除设械杻拓本寓目心一洗斯邈以还等瓦狗陈仓沦弃凤翔迁日炙火烧存亦偶流传奕禩位置妥蹲鸱排比齐其首臼窠曽怜任舂揄牧竖几遭来击掊纵经郑重金玉鋄播荡戈鋋旋剔取嗟哉显晦固有时至宝终难辱埃垢出之泥草献清庙祭酒先生昭世守江左两生韩苏才鞭挞风骚若拉朽石鼓之歌欲和难应附此石千万寿
　　【附】原倡　　　　　　　　　　　　　原
　　我谒太学嵗丙寅九秋既雨天气新庙貌肃穆迥絶尘右平左墄通堂陈防门森立高嶙峋内塾十鼓棊布匀周宣垂今二千春三代法物希世珍文谟武烈坠复振烝民韩奕学士呻方叔召虎侪凤麟尹氏仍氏词絶伦大小二正存其醇大搜岐阳韎韐亲乃命譔列示无垠编诗不入昧所因翻幸虐焰逃暴秦陈仓灭没同泗沦李唐获九奇不纯其一刳中投杵频皇祐得之田野民呵防浩劫宜鬼神鋄之黄金错白银金源剔取驰北轮宣抚宅废埋菅榛虞公请置功可泯朅来摩挱余百巡史籀不作难考询手画生胝吟燥唇心重古器词罔伸斑斑驳驳星向晨三百卄五龙脱鳞九未全蚀亡一辛耳目荒忽云雷屯鸟迹蝌蚪辨莫真蛟蟠鸾翥势未驯韩苏钜公生不辰强寻难读泪堕巾矧当愚蒙识如燐邈从天汉窥涯津麋鹿速速骖騝駪维鱮维鲤以柳缗约略大义车攻邻难以意解取笑嗔我闻彞鼎铭至仁武功勒铭则鼓錞合江钟石纪禹禋厥制最古圣所循之罘诅楚焉与钧丽牲沿俗羞彬彬崇尺有咫径度逡鋭上广下妥帖蹲臼仰虚受鼓覆均围圆质厚肤理皴缅怀上世风何淳封山禅亭空积薪大书特书磨贞珉高陵隓陊防谷堙其迹尽逐云烟湮惟圣有作无缁磷纵亡其器辞在绅授受笺释穷白申况传此鼓士响臻絶胜熹平观经人恍与扬觯揖让宾几忘眇末虮虱臣生逢敢冀充介僎潸然后百六纪身
　　原倡追和子瞻韵　　　　　　张尚瑗
　　呜呼古来神物显晦不可常轶事难从讯遗叟掩抑千年忽昭揭蛟龙防护五丁走鲁宫魏冢竹素书只今一二诵人口烟销煤烬行复着何疑猎碣初唐后尔日陈仓披草看十亡其一惟存九剜刮土花拭苔绣琅琅炳若天星柳遂令流传徧好事周庙錞于甄墓斗韩公苏公诗继作淋漓大笔字运肘聚观日多口日众疮痏弹射争好莠由来名盛百毁生疑信喧腾供恶友此鼓自唐流至今子复生孙雏哺防立乎定哀指隐桓零编断字皆蝌蚪就令余庆伪手造已堪阅世称耆耉何况宇文与嬴政羣言狋吽一夫嗾
　　圣朝崇儒兴礼乐峩峩泮璧新鬯卣虎观还闻聚学徒鹿鸣曽说歌蒙瞍十碣依然尽无恙灵文翕赩齐岣嵝圜桥受学肩相差古物摩挲手胝厚韦带抠衣阶下谁江表鲰生名氏某观碑亦厠羣英后俯仰从前叹希有司空解辨桐山鼓中垒能知贰负杻搜求茫昧须博物奚惧坟羊与土狗所嗟歴劫仍至此刘蹶嬴颠视若偶丘墟已听几鹃声辇载频囘万牛首向使仍前尚沦汨牧儿蹴蹋荛童掊直置金钟大吕间陆离光彩人争取自古成名在得地清水难同浊泥垢要之至宝不终弃自分球图堪世守琉璃质脆槠叶轻斯须悦目旋雕朽呜呼君不见方召功勳樊尹才文字糢糊石犹寿
　　余作石鼓诗防观察牧仲先生用子瞻原韵赐和因再用韵奉答竝寄检讨朱竹垞先生
　　原
　　史籀大篆闻周宣肇变虫鱼述遗叟嬴氏次仲造八分斯邈隶书供下走蔡邕楷法张芝草柔媚悦俗炙人口趋今昧古贸是非鲜解轾前但轩后宁晓古作若溟渤奚啻云梦吞八九挢舌安敢侈钟王揷脚何由有顔柳石鼓岿然灵光存色正芒寒丽天斗元气磅礴一画前难从波磔寻跟肘夹漈考证犹舛讹子卿何人肆言莠禹鼎汤盘始与参峄碑岱铭焉足友好古上故惭商彭敏学下思追鬭防周文郁郁半磨灭矧从仓颉辨蝌蚪韩韦苏梅不复作欲问奇字乏黄耉如冥擿埴失其持那瘈噬物信所嗾我昨抠衣见斯鼓肃穆钦爱等彞卣芜词轧茁抒素怀曾堪登歌习蒙瞍只叹身未丁厥时得窥宛委摩岣嵝宋公属和太崛奇春丽鲸铿写淳厚直看千载敌髥翁宁许中间置谁某张生硬语壁垒坚【张蘧亦有作】蚓窍蝇声我何有公之为政美无度狴犴空虚庭废杻公余艺苑恣跌宕畿辅月明无吠狗盘山山翠潞水烟渲染大文世少偶目览耳听给环请对客擘牋诗几首有叩辄应县洪钟顾我寸莛怯撞棓泰岳出云海浴日部娄细流罔择取櫜鞬周旋避三舍窃欲从公剔瘢垢鲁输巧攻当者靡亟将朱公助墨守愿屈燕许为此词肯使公诗独不朽附骥致远古有云小年大年均石寿
　　余和东坡石鼓诗观察牧仲先生亦用其韵见
　　投再次奉赠兼柬令贻　　　　　尚瑗
　　北宋以来古调稀倔奇独数东坡叟攀韩提白追少陵庐陵宛陵皆却走释褐初年判凤翔八观佳句流人口遂令学步似者难宝玉当前瓦砾后于今作手推商丘云梦罗胸吞八九切泥独淬汉江流射札偏穿董泽柳有如樊侯拥大盾嗔目斯须饮一斗纷纷债帅何足当木絓两骖防钩肘由来七字分藩篱无异嘉禾别稂莠难将时代论后先文笔颉颃皆好友公于睂山真嫡嗣威凤将雏灵鹊防无端俗耳耽淫哇两部池塘聒蝌蚪郑鼠椟藏荆鳯贵流传谬种愚童耉依人作活终后人狂走躇堦惟所嗾自悼菰芦识见陋目商彞与周卣渊海灵源浩莫探深池瞎马悲盲瞍企踵俊厨心所向蚁封无路登岣嵝忽辱阳春和里辞殷勤拂拭情何厚难邀顾况一看人何意孔融知有某长歌跌宕辞俶诡千彚万状无不有句奇欲敌弥明鼎韵难屡叶云栖杻软红十丈东华尘车如鸡栖马如狗几处揶揄逢路鬼穷年漂泊嗟桃偶富儿肥马意气扬明月夜投空掉首诚知欲益常反损但愿无人来击掊先生识趣与众殊人弃何妨我独取此心便与坡公似湔祓偏多在泥垢不忝游踪故故同郁孤奉使黄州守作诗聊为志感激敢附青云名不朽好在莲花幕下人灵光赋笔王延寿西陂杂咏【有序】
　　余家西陂去宋城数里而近鱼藕菱芡亘延于隋堤南湖有江南之胜老屋数间麤庇风雨拟号所居为渌波村为钓家而堂以纬萧庵以和松名村之外防芰梁筑放鸭亭盖踌躇数年于兹矣顾宦游四方仅托诸梦想暇日为西陂杂咏属和者累累更乞虞山王翚写为图装而藏之箧中俟异日归老补葺焉昔刘克庄欲搆后村精舍以周旋世故终未能插一椽施一镢以为浩叹即陈北山所书精舍字亦付之蛛网虫蚀而已则余于今日岂可仅托之图与诗致令有后村之叹也康熙丙寅仲冬卄有九日书于潞沙官舍之漫堂
　　渌波村
　　芳洲鱼麦多全家就来久门巷渚花叅眠食溪禽友泱泱净兼天色映五株柳
　　钓家
　　已作烟波徒占断烟波境篱根一纶竿檐隙双笭箵时鼓鸭觜船长歌逐落景
　　纬萧草堂
　　蟹舍秋风吹荻枝坚可截织薄衡茅间暂把鱼经辍偃仰幽事多好待鹿门说
　　和松庵
　　防翁荫诗屋萧瑟如空山长风拂虬枝天际来潺湲操弦那能和此曲非人间
　　芰梁
　　水栗纷横塘逺接捞鰕步采采刺我衣平桥踏凉露竚立闻荷香月挂回堤树
　　放鸭亭
　　凫泛殊容与衔苔弄溪沙空亭镇相向何须能言夸风标两公子伴尔栖蒹葭【杜牧之晩晴赋白鹭潜来兮邈风标之公子】
　　济南杂诗九首
　　济南城北两峰殊积翠凌空过小孤怪道相看如故友鹊华秋色旧披图【曾见赵文敏鹊华秋色图】
　　鹊华桥上每停车尤爱新晴返照余城里看山惟此地真成手弄玉芙蕖
　　觱沸惊看趵突泉来从玉屋世争传署书留得
　　君王笔不数鸥波七字篇
　　济南人说胜江南菱叶荷花户牖参无数山光收不起月明染得水拖蓝
　　歴亭风物妙清秋湖水湖烟极望浮多少新诗容疥壁杜陵碑版不曾留
　　真个南山碧玉环我来半载阻跻攀留着胜游他日里只应诗谶是遗山【元遗山诗留着南山更一游】
　　防事前头古柏多高槐几树更婆娑西风一阵吹黄叶露出南山两碧螺
　　风雅从来有废兴济南当日气凭陵谁知天畔峨睂雪又作禅门退院僧
　　水门偶读南丰记厄井频过大舜祠故疾未逢鰕蟹发齐州六月不题诗【余宦济南半载濒行始得此数诗】
　　峒峿
　　鴈影落霜芜惊心嵗欲徂长途驱款段斜日过峒峿苍莽江淮近消沈楚汉俱劳歌闻瓠子河上一踟蹰
　　题王澹游岁寒三友巻
　　文牒纷座右埋头困神明偶一对图史顿令耳目清朝来得宝轴古锦装池精黄华老人子实维北地英三友名颇袭逸笔殊纵横防翁耸而立龙鳞腹彭亨修篁带苍烟数枝森相迎更貌江南花苞绽幽香萦潇洒拔俗怀谁能及此伧倪迂讶高脱王蒙说手生上智得神解妙语非讥评摩挲废眠食嗒然坐前楹收巻忽一笑学道须忘情
　　早饭姊妹桥
　　霜桥踏去耐春寒里人家作画看索墅【地名】疎林参户外茅山空翠落檐端吟情不属怜随牒归梦难成笑据鞍此日朝衫真可脱频将苦笋入盘餐【山谷赠东坡诗云君如端为苦笋归明日朝衫应可脱】
　　秣陵关避雨
　　奔涛侧耳万松间不觉穿林蓦坞艰急雨远来灵谷寺行人小憩秣陵关琮潺流水频惊马断续残云苦恋山剰有城南联句乐宦情乡思顿教删
　　虎丘山后僧舍看玉兰用东坡游道场山何山韵
　　扁舟曲港循山麓为觅芳春入空谷禅闗寂歴小院幽一树繁葩看不足雪塔矗立白漫漫柔枝亦作苍虬盘清香缥缈徧法界余英散落随惊湍别院高楼花外出倚栏相对容展席玲珑映日讶神功轮囷临风想初植遥峰林隙耸翠鬟防缀总入图画间春光淡沲蜂作阵骋怀岂必千重山吏事轇轕夜达旦忽复三春已过半才惬胜赏又言归嚼蕊攀条起长叹
　　夏日同蔡九霞王勤中姜学在儿至游支硎华山用元遗山天涯山韵
　　昔我观海行斥卤更访泰岱经邹鲁江南山水不得游日日相对惟阿堵濒行始鼓一棹来首路枫桥名最古支硎山色呈遥青一半朝阳一半雨竹舆呕哑凌坡陀栀子萱花相媚妩支公亭废寻马枥旋螺庵幽憩梅圃提携上容千载人翰墨之英文字府冲襟已将瀑布濯短策还向华山举泉喷鸟道怪石多象马瞿塘何足数影留丈室吊蘗庵僧话行縢历天姥薄暮佛岩纵遐眺万树青松不见土临风长啸谷响应定有清诗出歌舞呼儿题名继凡夫绵津山人牧仲甫
　　御变诗【有序】
　　康二十七年夏六月余奉
　　皇帝命抚江西舟次芜湖闻楚北兵哗江西震恐急鼔櫂入南昌抚慰之莅事未十日于月晦突有奸徒李美玉袁大相勾结楚逆以酉字帖潜授其党多人将于诘朝谋为不轨頼
　　圣天子威徳侦知奸谋乘夜计擒二元恶旦即斩首悬藁街余党尽鸟兽散乱遂以平其事详刘榛周龙藻记中暇日赋此用存崖略云
　　圣皇二十有七载臣荦承
　　命抚洪州爰从茂苑厯建业溯流直泛长江舟时丁盛暑南风发江干晨夕阻石尢忽闻鄂渚兵脱籍倡乱一旦据上游二十余城倏陷贼烽传浦溆惊眠鸥残黎络绎蔽江下船如虮虱排荒洲我祷马当得风助小孤彭郎无停留莅事人心稍安戢诘戎筹饷绥四陬孰知十日突生变防罴远结封狼谋实维六月之晦日螳臂拟将大邦雠须臾风鹤徧城阙妇女奔窜声咿呦厥党无算暗勾致汹汹之势未易收夜以计擒二桀恶系颈不异当槛猴诘朝秉钺正
　　国典碧油幢下悬其头俄顷奸徒鸟兽散十三郡始安锄耰捷书一纸报
　　天子宵旰庶寛南顾忧故人千秋推作者濡笔纪事昌黎俦新建英猷讵敢望铜梁取况增之羞【或以张肖甫定浙乱相况】沃民勿缓正有事药石语佩西园刘【附记二篇西山不戒于火郁然而将】【腾矣主人曰扑之火得扑而大炽桔橰不及施瓶罂未有备主人焚死井邑岩谷尽以燎四方来救者竭清汉】【之波未济也而东山之火复欲然苟其炎炎攸灼风牵势引宁但续西山之焦枯哉主人乃声色弗形沃瓮浆】【而无事西山亦以无所助而焦头烂额者得以收其功然则东山之主人其所谓见几之君子不俟终日者非】【乎宋中丞牧仲先生实类是先是楚有去籍之卒踞山而要饷抚军柯公永升易之遣十余骑往系焉卒用以】【叛公及叅政叶公映榴同日死妖焰纵横连破二十余城势汹汹不可知而先生乃受巡抚江西之任密迩寇】【氛人情蠢然先生飞橹入境静以镇其摇撼诚以收其心膂严以饬其戎行明以申其赏罚浃旬而秩然有备】【矣六月之晦日垂没先生闻变有李美玉袁大相者裂纸书酉字为符勾结城内外三千人约诘旦礟举而行】【事先生輙乘昏诱二人密擒以来问则直道之不为讳文武诸僚属惶慑无所措城中士女半已遁部下士甲】【而坐不敢寐帷幄中客有危而去之省方伯王公业兴一悸不十日死先生高眠彻晓从容起三攂三吹而升】【堂一切如常朔仪毕再鞫二人无异辞命中军游击詹英擐甲胄奉旗牌率两力士缘帓首捉刀拥二人出西】【辕门外立斩之即张信示曰倡乱者已诛余不复问也其薰俟二人指挥如约日高不见俄开中丞门礟鸣而】【二人之首已悬藁街矣众乃疑神疑鬼不知发露之自而豕惊鱼散四境帖然以宁设使是时需不先发怯不】【早断宼一举而西连于楚声势五倚警及百粤将遗不测之忧不知如何矣而谈笑定之楚亦以平伊谁之功】【哉夫今之民惴惴于烈山之患而待先生沃之以苏者非一端矣意者身教于未形而法制于不敢肆庻其并】【省挹注之劳而不负先几之哲乎予亲着游屐于东山见主人御变之方畧而竒其孱孱书生輙能定大难而暇豫有余勇也故为纪之并以勉先生沃民而勿缓焉同里刘榛古大臣身经变乱非智不足谋非勇不足防而其要者尤在本之以诚忠君忧国之诚蓄积于内而后智勇辐凑能于指顾间歼魁桀以安反侧如商丘宋公江西定变之事是已初公奉巡抚江西之命也以康熙戊辰五月十九日发苏州期至江宁疏请入陛见迨舟泊龙江口语籍籍传武昌兵叛幕客咸相谓曰请陛见疏上报闻须一月可以从容俟楚事之定不必急行与其难公独毅然曰江西与湖广壤相错无巡抚镇压地方变将生况大江咽喉在浔阳必速发兵扼守庶足资楚师之虑援我岂以畏避贻不测之忧哉立命放舟行抵天门山守弁出迎以皖抚所下檄视公知叛首为裁兵夏逢龙且言蕲黄诸城俱陷贼矣当是旹上流避兵小船数千蔽江而下无一人敢西行者独公乘两官舫遄发苦鬬风力牵挽日不能数十里六月初十日抵安庆府防巡抚扬公素蕴亦以楚地悉陷劝公徐行且招公饮公曰此非饮酒旹然寇起仓卒不可不示之以暇乃往赴三爵即啓行适遇天反风两昼夜达湖口县关使某出迎极言九江多警势恐不可支公笑曰吾在君无过忧故事巡抚履任关防与旗牌俱先赍至湖口以待乃公至而吏卒阒然人疑省会且变公曰此必虑鄱阳湖险阔或有奸细窥伺其间故慎重不逺来耳保无他俄而一吏至如公言分巡饶九南道佥事朱尚隆来迎公诘以九江事云省中遣游击陈化龙协同副将王昶出师而借口无饷逗留不发不能无忧公曰师行饷从此定理也彼以无饷不发苟予以饷当无辞立檄取湖口库银一千两俾尚隆速往谕之事乃济旹舟阻石钟山距省尚远中隔大湖非便风不得行公祷于神风立转瞬息抵吴城接受关防旗牌以是月十九日入抚署江西俗素嚣闻寇警绅士半出避且自汰兵之役兴抚镇两标不满三千人又多分发州邑防守存者不及数百公受事首以兵为重与藩臬道府议招旧卒择其尤壮健省得五百人出已俸养之顾人尚恟恟多惧有以追还诸绅士及禁妇女出城告者公曰此不足以靖变而益之变也浙人王某在公幕忧祸及求归公曰此邦之人所恃者惟我在我署中之人先遁则举城皆鸟兽散矣汝出门一步我当以军法斩汝副将阮述省旧驻黄州黄州陷避寇于蕲水忽来请饷众谓楚卒饷当索之楚非我事可无与公曰寇氛方张人情难测今楚省司饷者死且逃彼将安索若请于我我复不应彼倘以无饷激其军而叛奈何立发四百金予之旹公以镇静安众心而纪律严明每日暮命标弁赴军门请号彻夜徼巡不絶奸徒无所容有以李美玉袁大相不轨事来首者二凶俱闽人充督标卒被裁闻逢龙叛谋起兵江西应之纠合党与散酉字帖衣白衣为号将于七月朔举事先一日店户吕瑞伯因旗牌官罗魁以首公计非密擒之不可游击赵永吉甫以丁忧去任然其人谋勇足仗召之来告以故且询其用卒几何永吉曰势迫不可用多人人多必泄愿以家丁五人从足矣因命挟瑞伯乘夜往叩二凶寓以有急求见二凶不料事发露啓门永吉即突入挥袖中铁推断其臂五人至遂拥以行其党无知者公亲鞫之二凶直承不讳乃召总兵陈平布政使王业兴按察使孙兰督粮叅政吴延贵督学佥事邵延龄都司俞承都南昌知府张士佺集抚署共议旹平抱病噤不出一语叶兴以下俱股栗无人色争以二凶虽擒而党与甚多恐一旦怨而思逞劝公缓其诛公曰今四海无虞徳布天下此小丑何足虑且彼党虽多皆仰二凶为盟主二凶锄将窜匿之不遑而敢更求逞哉遂升堂中军游击詹英繋二凶待命公再鞫之二凶俯首甘受死但指陈总兵亲随某亦我党旹某方侍总兵侧手刀欲发公睨之佯笑曰此逆渠求缓须臾死姑妄板以待鞫彼乃总兵亲随人岂有是哉即立请王命斩二凶辕门外悬其头章江广润二门幷张信示曰倡乱者已诛余竝不问是日其党方羣伺二凶指挥忽闲军门礟鸣二凶头已悬城上不知发露所自各惊骇而散江西自此帖然而楚贼亦以无援败矣公诛二凶后间语陈平杖死其卒并告以手刀故云呜呼事防之乘亟矣江西当江湖之冲上承荆楚而下绾闽广逢龙一叛即陷没二十余城若豫章复有变则东南半壁岌岌乎有不能保之势故公之闻警也使不以公家之事为已事濡迟道左彼九江戍卒尚无安辑之方况二凶伏在肘腋又孰为破其机缄而翦除之哉至二凶之缚尢有三善焉徼巡不严则奸宄之迹不发即奸宄之发而图之不密则不能就擒就擒矣而徬徨不决不下令立诛之则其党且破狱而刼之以叛酿祸可胜言欤惟公砥节首公不震不竦受事十日而大变立定岂独智与勇胜哉亦其至诚所蓄积有以孚人心而培　国命焉耳当公在江西刘文学榛亲覩定变事曾为记一篇其文犹略而未备愚幸侍坐于公得悉事之始末用敢重加诠次且又闻先公巡抚江西者为王公骘适奉命督浙闽军务至汀州楚乱闻即留驻曰江西新抚未到恐有蠢动我将还定之其识力亦有过人者乃因记公事而牵连书之无使其失传焉吴江周龙藻】
　　【附】豫章行　　　　　　　　　　　载震
　　江夏城中夜鸣礟哗卒倡乱横戈矛纪年戊辰月夏六黒云森惨烈日收抚军自裁【楚抚柯公永升】叅政死【楚督粮叶公映榴】震惊汉南延东陬浃旬妖氛徧三郡【汉阳徳安黄州旬日俱破】机宜一失夫何尤时维宜君镇口【抚杨公素蕴】典兵拥节领上游豫章地势接吴防交南百粤闽咽喉繄谁受
　　命抚兹土用汝方伯臣商丘牵船行不五百里烽堠羽檄纷江州天门山下风浩浩尽日不见来往舟摐金打鼓祭风伯乞助一防无停留大孤彭郎瞬息过兼程单舸来洪州推诚布徳戎行饬激忠贾勇废坠修蠢尔袁李连夏逆【湖广贼首夏逢龙】忽忽乃敢恣异谋裂纸三千书酉字要结游惰开衅雠闻者男女竞奔窜驭唯以静抒良筹曰予御侮永吉往爰授秘略缚两囚诘旦曳斩军麾左手提糢糊血髑髅余悉纵遣云鸟散幸不防赏同焦头楚贼援絶禽易耳飞章上缓
　　天子忧赦臣专杀鉴臣苦诚恐寡断贻儒羞乃知诗人其余事扶颠大业管乐俦具书所见示来者传信庶无烦征求
　　过北兰寺四首
　　霁景开南浦秋郊访北兰沙隄延野色竹坞瞰江湍妙相拈花示禅心即境安平生端有异兴发是林峦豆棚连曲牖竹径转虚堂图史心无着茶瓜味总长观泉嗟面皱踏阁爱山苍白袷凭栏处松风作意凉山脊孤亭峙荒寒傍楝林苔文随展席鸟语应调琴偃仰消兵候低徊望
　　阙心刼灰僧话久磬响夕阳沈
　　别圃从容过回冈更有亭沙痕浮日白山色印江青列岫承余韵【是地旧有列岫亭】支颐感客星无须催小队渔唱暮堪听
　　丁景吕傅卣生见过席上有作用景吕韵三首
　　絶代佳人联袂至周行示我正相须堪从仲举殷勤问穉外还能一客无
　　傅咸弃世元高躅丁密休官有令闻一樽斋阁修篁下不少清风似此君
　　指挥定乱寻常事敢向文成步后尘剩喜素心相对处焚香扫地作闲人
　　别张长人十九年矣逺道新篇见赠依韵奉答
　　蝶梦蘧蘧感嵗年每逢秋雁望书传梅川丰格谁堪拟鲁壁灵光世共怜品墨雪堂疎雨夜扪碑赤晩风前诗来又得题襟乐依旧低头愿执鞭
　　秋日杂兴叠北兰寺韵寄示侄起四首
　　带露收园橘临风徙盎兰庭空余豆架籁逺杀江湍退食初心在闻钟噩梦安何当乘暇日取次问烟峦铃阁幽闲地依然号漫堂节旄肩不易饘粥味何长帖讶漏痕古图披松鬛苍寻常分俸得宦况未萧凉【偶得吴说手简王蒙画】
　　鞭弭怜厮养风骚拜士林抚时思害马行药偶携琴怀古江滨阁餐英嵗暮心浦鸥闲似我元不问升沈昨日东湖曲行歌孺子亭汀烟涵月白梁芰入秋青辇路疎书递霜波照鬓星题诗寄小阮宾鴈几回听
　　漫堂咏物
　　小灵璧研山
　　磬石黝以奇崒嵂傍砚匣髹几发翠岚盈咫罗巫峡方之小九华幽赏未云乏
　　宣铜鹿书镇
　　小物鑪之余厥质十二链攸伏貌来殊宝色朱樱绚风牀罢摊书应同辟邪荐
　　大食索耳茶杯
　　爱兹海国陶彷佛卵色天索耳朴愈妙官哥宁比肩奥香泛永夜诗思来悠然【武夷有奥香茶】
　　小华道人一池春绿墨
　　隃麋媚分宜万杵光奕奕春绿象曲池品欲加尺璧冰壶秋月胸磨啜亦何惜
　　何雪渔冻章【镌无非佛事字】
　　雪渔运铁笔邈焉追嬴政片石栗以温摩挱得缮性玉局昔有言玩之足去病【东坡与元章云卧阅四印竒古失病所在】
　　倭漆桃香盒
　　鵶翎腾鉴光匳具肖有蕡金泥映螺彩遥从海峤分龙涎宜尔贮果园奚足云
　　赋得江月满江城
　　防滟云间月凄其江上城清辉连极浦灏气逼虚楹竹露时滴林鸟栖复惊冲襟黙相对申旦浩歌生
　　题陆包山梅鸠次原韵
　　好鸟坐春枝刷羽未成哢暗香袭袭来正结罗浮梦
　　题王勤中画用儿至韵
　　堂上三尺练鞾纹漾晴波垂杨生新稊因风扫圆荷何来两黄鸟相唤如和歌彷佛放鸭亭欲佩笭箵过
　　【附】原诗　　　　　　　　　　　　　　至
　　老桞发金线丝丝扫晴波白小惊复定唼水藏圆荷树头两黄鸟相视调清歌隋家堤边景纳凉记曾过题钱舜举三蔬图三首
　　几年燕京拥地炉黄芽之羮荐中厨朅来南州食单减大巢无味薯蓣麤披图新翠嫩可摘为葅拟备三冬需中夜酒罢相如渴先生端只期冰壶
　　右白菜
　　古烟一抹春雨注嶰谷蛰龙想腾翥青苔迸地生竛竮千尺琅玕锦绷防金鵶觜斸平台东风味殊佳懐旧圃好趁江国烂朱樱上座聊参玉版去
　　右笋
　　诗人昔赋采葑菲土酥虽贱味则良囓根万事皆可就英雄种菜知何妨霅溪遗老写生手纸上如拳净堪剖深衷抑郁待尔舒一饱怡然更奚取
　　右萝卜
　　梅仙祠二首
　　梅尉栖眞处山坳半畞塘闲云开鹤圃修竹防丹房箓秘三天字花传七里香【花名】到来心一洗琴韵满廽廊垂钓矶难问横桥水自流楼台悬綘节林壑驻华辀地近洪厓子居宜帛道猷高风闻卖药吟望思悠悠
　　除夕次刘山蔚韵
　　朅来俗韵喜全抛鹤伴人闲似在郊吐缬分明花映烛浮蛆防滟酒盈匏春回霜鬓惭持节梦绕云峰拟结巢逺札殷勤传泃水始知冰雪有深交【时接三河令彭无山书】
　　元曰叠前韵
　　乡心昨夜醉能抛晓色云山媚近郊几载承明违伏谒九天仙乐忆悬匏印生绿字闲铃阁架引红蔷缀鸟巢怪道轻裘还欲脱西江风物接南交
　　宣铜琴炉三十韵
　　焚香购雅制厥品贵而狭郜鼎貎太庄博山韵殊乏宣庙冶最良文房用维甲质当百链精式与七弦合形缩难动操工巧烦拨蜡欵识逼钟王雕镌劳目睫【叶】陋嗤朝冠耸色允栗殻杂诮拥祥云麤奚贝多叶压逺瞩体匪佻近抚瓜欲掐中翠含瓜皮外斑防僧衲柔物帝京纪赝器吴门法磨洗此仅免匳盂容狎摩挱鉴避光细腻肉偏洽润媲端溪珍秀夺美人颊【叶】亡盖爇愈便疑杯酒将呷特荐选倭盘防触慎火防滃水沈若岚贮榾柮如匣寳惜元禁籞拂拭经绣袷虽下彼天球讵侪乎睡鸭傍镫气熊熊竝砚位恰恰刻论尚愧乳别种自登閤颖师缅抱携荀令藏周匝削足朴有棱侧耳凿以插微薰爱氤氲急响失镗鞳炷幸谢闺闱供还逺禅榻偶冷怕深宵常温宜残腊聊取膝上横莫更椟中纳赚或兰亭同价终连城答吟兴弄处增鼻观悟来嗒句拟石鼎联盟共弥明歃
　　【附】前题用韵　　　　　　　　　　　　至
　　宣庙贵薰翫锤链戒纤杂出冶擅奇珍制器迈古法入目璧逢卞惊心兕离柙桐君号许分朝冠耳嗤插足撑貎颇庄口方手仅匝百金价讵昻七弦盖惜乏夙癖爱收藏索看厌纷沓柴汝脃羞媲鼐鼒蠢媿狎色冷埋土璞质腻醉姬颊【叶】薄红卵肤天硬黄僧子衲幽焰常蕴腹坚彩时彻睫【叶】离陆靡定观珊瑚搅栀蜡拨灰爇龙涎调丝逊山峡巾频就以烘经莫借此压声乆腾
　　帝京宝喜归余匣制未满一斤中可容三合有字欵属镌无酒唇欲呷倘遇蔡中郎焦否指应掐清夸傍文史俗幸免闺閤鬭鸡缸名齐沉泥砚品洽髹盘奉宜倭锦囊裹用裌鼔铸匪为遥鉴别此云甲淫雨勤自拭活火促僮夹避尘须施笼位几恒防磕左辅汉玉匙右配果园合谛眎讶烂光欣赏饯残腊抚之不成音铿尔空希荅张灯刻画吟拈韵次第押风帘静垂垂烟篆袅恰恰小物荐明禋升香足大祫









　　西陂类稿卷九
　　钦定四库全书
　　西陂类稿巻十
　　吏部尚书宋荦撰
　　漫堂草
　　雪中登滕王阁次多玉岩孝廉韵
　　章江西望山为界风急奔涛响砰湃雪中登阁信一竒水阔云深迷九派昔年仅过石亭寺未访滕王恒介介朅来持节继阎公天畔褰衣意良快琅琊吟魂俨可招俗韵凭栏扫芥歌舞已防野鹜留画栋朱帘几成败徙倚看雪雪愈狂那许羇人坚酒戒临风怊怅觅遗篇断碣消沈失倒薤薄暮蒲颿驶如马南浦苍茫去疑隘逢逢鼍鼓何处鸣震起鱼龙惊百怪新诗题壁得未曾读罢真成爪爬疥繄余微尚契云山拟驾篮舆谢机械匡庐面目霁后看次第闲吟偿夙债
　　【附】原倡　　　　　　　　　　　多时珍
　　舟人报入洪州界雉堞临江俯澎湃崔巍杰阁冠云霄坐镇章流朝百派滕王昔日驻旌旄阎督当时盛宾介座中年少有王郎一赋才成众称快怜才自见古人真意气文章鍼引芥古今胜迹几荒丘此阁千年叠成败卷飞云雨朝暮愁出没风涛舟楫戒遥峯隐隐淡于烟逺树蒙蒙纷若薤登临不独凭吊多放眼已觉尘寰隘落霞孤鹜景依然笔有化工吁可怪莫将骈语薄前人我欲题诗羞壁疥此际真成旷逺观半生悔被诗书械青鞵布袜兴有余此行尚了匡庐债
　　叠前韵呈中丞公　　　　　　　时珍
　　放舟已下章江界雪虐风饕舞澎湃长须追我捧一圅开卷波涛汹百派龙文万斛独能扛斫阵神兵驰不介自然元气力排奡宁止齿牙诵清快子安昔日赋称工较此须弥纳一芥古今世事亦何常文笔才名有成败词章一道根性灵布鼓雷门从此戒况公徳业炳霄壤清若冰霜严防薤行看爕理坐明堂节钺江湖诚觉隘何期瓦缶触黄钟满幅蛟螭森百怪珍也生平好文史如遇枯杨便马疥盘空硬语啓蓬心一脱骚坛诗律械愿公吟啸有余情未敢筑台思避债
　　雪同山蔚赋【效欧阳体不以盐玉月梨梅练絮银鹤鹅鸥鹭蝶飞舞之类为比仍不使皓洁白素等字即次原韵】
　　晓起忽讶树添萼怪道中宵锦衾薄从来南雪不到地如掌漫空却大作支派章江归混茫面目庐山失寥廓防门画角吹剧涩竹屋纸窻光乍烁空阶跂足对洒洒破帽蒙头殊落落捎栏萧摵爬沙蟹埋踪寂寞藏丘貉幽人闭戸或晏眠稚子忍冻时竞攫轮囷压折嗟古松啁啾道饥怜寒雀故人平台旧赋客逺路看山踏芒屩冰衙那阻鼔枻兴地炉聊共倾杯乐坡老櫜鞬与周旋醉翁号令严洗瀹击鉢快意倾泉源耸肩旁搜穷冥漠三径灭没手欲龟一舞纵横蔗当槊来麰虽庆吟太苦门外吏人闻而噱
　　【附】前题　　　　　　　　　　　刘　榛
　　入春三日云气扬一夜滕六过章江幕府清寒冰堪结霏霏况复三尺彊家住梁园旧与狎风流文雅【台名】还未荒摇笔一弄郢人曲敢叱司马惊邹阳于今志气甘消歇徒拥破被高眠僵公念故人下折简聿来南浦同寒光凌晓山郊莽四顾缤纷直似平台乡不逺庐陵存遗令白战旗鼔期相当寸铁尺棰毋容假一徃真勇空拳张睂山遵之如萧律我亦三申悬罚觞莫尽扫烹蠏眼铫且须留充驴背囊我闻此地二十载隂蚀寒剥羣生伤但知三时剜肉赤谁听一声歌竹黄公吹葭灰温百物又感麦瑞来千仓喜极频将穿履踏团取还作解酲尝尝似嵰山甜且香愿赋既饱十三邦
　　再次欧公韵　　　　　　　　刘　榛
　　五出试验春来萼鸳瓦初承纸様薄疎疎枯叶零乱鸣洒洒空城次第作渐凝迳竹强撑持不辨云山莽寥廓深壑偏容风去填清江更比日能烁身若栩栩在广寒世已漫漫连碧落何处覔得三窟防果然溷作一丘貉佳人自防茶铛扫小儿戏为粉餈攫累积有时折冻松翔回无地啄饥雀谢庄原不在鲜衣东郭何妨少完屩惟我来分销金暖与公堪鬭拈髭乐天地精华足探搜儿女涂抹尽涤瀹老兴雪时愈骞腾本色风光归澹漠坚阵要防攻偏师对垒不容持短槊孙武徒将粉黛驱不堪白战将军发一噱
　　【附】前题　　　　　　　　　　　　　至
　　江乡泽水当坚腹北风吹彻元隂酷溅溅才惊落瓦沟洒洒还看敲庭竹饥鸟攫食帀树鸣冻雀引伴缘牕宿街头酒价知应昂江边鱼网想当束来牟根深快借培狐迹显愁难伏幽人闭戸抱醉眠舟子推篷祝晴旭唤醒平台老邹枚判出匡庐真面目芦汀画手不复传【惠崇有芦汀密雪巻】睂山战笔谁能续【东坡有效欧阳体作白战诗】且喜眼界顿空明独立高楼恣遐瞩
　　春日游翠岩寺四首【寺后传有洪厓子丹井】
　　渉江遵野岸策马望层峦物候芳春好招寻法界寛衣桃色嫩心洗磵声寒多谢田家子殷勤夹道看地自萧梁辟千年几废兴断幢随洞失杰阁入云登树簇喧黄鸟檐虚挂紫藤晨昏孤磬里羡杀白头僧别院黄茅屋凄清洗盋泉淙缘刳木走响并素琴传玉版叅初地绳牀借晏眠疎篱蕉影下歩屧惜苔钱越岭更披榛厓荒古甃堙危桥容坐啸纎月快迎人烧药懐高躅支笻了胜因退寻还有句瑞不负嘉辰春夜雨后同袁士旦刘山蔚小饮士旦谈黄山之胜出纪游诗共读之即席有作用范石湖登姑苏台避暑韵
　　红蔷防幽砌快值余春闰渉江羣屐临闭阁壶觞进听残丰溜激坐翦孤檠烬曰余拥节旄百事惟任运旷懐托庄骚虚声薄厨俊客谈天都竒恍已凌千仞心折五字篇直斫康乐阵味怜啗蔗佳兴同舞鹤振宿雾林际收纎月篱根印屡看头触屏那顾山童愠星芒晄酒鳞卬首河汉近墨探豹囊秘砚拭鹆眼晕聊罄良夜欢待发逺游轫高风挹彩鸾遗轩访写韵
　　【附】和前韵　　　　　　　　　　　啓旭
　　今春胜事賖三已欣逢闰霜台鼓角闲莲幕宾僚进高馆玉琴横芳筵银防烬名理有剧谈魁柄看斜运巍巍川岳崇濯濯风仪俊词源沛砰磅如瀑下飞仞短力易啙窳沉吟怖坚阵渐酣胸臆豁作使双睂振凭将金石心出与明哲印荷锡清晏嘉足破穷居愠俯仰神自超凭陵天欲近沾沾露气浓漠漠花光晕轸兹幸舍迁稍息征途轫千秋柏府中着此高闲韵送刘山蔚归里四首
　　子舍君频梦归期敢重违山将五老别潮挟片颿飞野岸搴芳草长河访旧矶天涯明月在相对共依依昨嵗沧江上烦君草捷书幽探偕乱后白战惬公余【山蔚曾仿欧公作白战体诗】金石留音徧河梁结恨初南州今日榻犹接故人裾
　　染翰从花外衔杯每夜分空亭看鹤乳曲牖挹兰薰俯仰成陈迹湖山隔暮云袛余双孔雀联句未同君掉头君竟去闭阁我仍留老愧施行马心摇逐泛舟乐箴情不浅【山蔚以乐箴见赠】初服愿终酬怊怅西园防明朝欠老刘
　　题柳愚谷画寄北兰澹公
　　愚谷秋容写北兰茅亭疎树讶高寒衙斋不合长留此送与山僧壁上看
　　题愚谷画四首
　　旧时名画说丹台丘壑何妨又别开地下王蒙应一笑后生咄咄逼人来【次韵　叔明有丹台春晓图】
　　烟艇戛溪来竹阁縁云上佳句忆苏州天秋百泉响藤缠老树欹云敛孤峯峙羡杀结茅僧泉声镇盈耳黄王遗法此偏优不与金陵八子俦彷佛辋川诗意在鹤巢松树荜门幽
　　腊月十七夜衙斋小集同柳愚谷用陈子文丰台看花韵二首
　　捎檐梅萼雪争新鎻印俄惊又一廵终岁艰虞持节地几时端的罢官人隔江云岫遥相媚揽镜霜髭渐欲匀何物好医诗思涩麻姑名酒贳来频【时买得麻姑酒】
　　荠菜登盘逼早春青荧灯火酒千廵分题每爱诗中画入座偏宜世外人南浦疎钟催短景西陂孤櫂待闲身清辉恰送江天月顿洗胸中十斛尘
　　盆梅
　　素盎疎枝岭外传幽香岁晩挹来偏贮从官阁风帘下韵夺山桥野店前映雪清寒浑欲笑张灯的皪倍增妍故园囘首无消息每到花时几怅然
　　偶得黄鲁直游青原山寺诗石刻后有施愚山跋同愚谷次韵
　　雪霁天宇肃南荣絶纎埃俯摘菜甲嫩仰睇斗柄回适得涪翁碑逺自青原隈冲襟有深契悬玩耳目开太史玉局亚旷代称瓌材迁谪被党祸所遇良足哀结伴游宝坊振笔题荒崖高风留至今攀附无梯阶遗碑嵌垩壁千年覆华榱好事宛陵叟慇懃涤尘埋磨墨榻万本泛览遍九垓鸣呼此词翰下士恒嫌猜繄余晩笃嗜披寻到根荄寒夜集胜友法鉴倾深杯官样脱已尽狂叫忘形骸缅当挥洒时气将磵壑摧宜与顔平原名山相追陪【寺有鲁公碑】我辈今且乐鼓角消喧豗发扬西江派眼底驱淫哇须知元和脚翻与钟张偕卷持入宦橐西陂归去来对作骆驼坐吟同辘轳催漏残缺月上庭鹤双徘徊
　　钱塘顾啓姬鄂子幼舆室人也曩于京师有花怜昨夜雨茶忆故山泉之句一时艳称之兹幼舆逺道见访口占以赠
　　花怜昨夜雨茶忆故山泉似此惊人句难为赠妇篇画睂君暂辍下榻我相延赋就滕王阁灵风促转船赋赠憩云庵心壁上人用虞道园题旦景初佥司画韵
　　东湖之东苏浦南荒冈古栁垂毵毵把茅盖头来衲子晨夕瓮牖得胜探西山对面作屏幛江城不隔浮空岚澹台墓近梵度垅百花洲迥钟摇潭昨者雪片如掌落曾一过访驻两骖化鹿拂子留几席【木陈大师别号化鹿山长上人其法嗣也】石溪画本藏幐缄【石溪金陵高僧善画】幸未冻死耸肩坐诗怀禅理相交参绕篱且种几行菜庇车那羡千章楠我官烜赫居以冷邂逅法侣知无惭生平眠食愿学道况复衰病百不堪好听粥鼓伴弥勒何须海岸方投簪嵗暮放歌用元遗山游黄华山韵示诸友
　　小儿灯下笑挽须阿爷真个成衰翁晓对厌原起叹息芒鞵那蹑青芙蓉此间发愿信天耳虚无因应余何功朅来
　　诏蠲租之半冰雪已过开春容簿领朱墨纷且却逼除庭户披和风年年鎻印一酬倡还以酒浇磊隗胸愚谷【金陵桞子】虽老熊豹姿众賔意气凌长虹钱塘少君【谓顾啓姬】传赋草畴昔惊倒新城公【谓王阮亭宫詹】呜呼终嵗困辕下高谈今并焦遂雄食单颇讶备方物龙猪【龙南产】辽菌放箸空自顾一饱亦良易西陂鱼麦况未穷搔头忽忆箧中句次第杏子樱桃红【元次山选同时人诗为箧中集高念东先生有作云故园小圃又东风杏子樱桃次第红明日春明门外路清明消遣马蹄中】
　　早春燕射六首
　　首春挍射灌婴城肃肃官僚待倚旌不比当年宴滕阁仅将词赋博虚声
　　堂下桓桓将士雄左支右屈技何工须知氛祲全消曰都在雍容旅进中
　　破的将军矢不虚连槌画鼓一轩渠行觞就席无矜色似熟顔公论座书【谓赵总戎】
　　彘肩生啗酒淋漓彷佛趋庭蓟北时旂常功业惭家学只肖先公两鬓丝
　　又见东风入豫章衰迟无补起徬徨甘泉倘更从游猎难挽雕弓射两狼
　　斜景天开落酒卮檐花迳柳防芳姿吟鞭拟向郊坰指试手先成燕射诗
　　秋日梦叶荃伯以菊花巻索题醒而作歌奉寄
　　凉秋一别十载余每逢秋日嗟离居今年闻鴈向江国梦君不与平生殊手持画卷索题句迫促但愿急就书鹅溪乍展艳秋色黄华翠叶何萧疎振笔一笑残梦破窥人片月当牕虚句不能记意则省餐英嵗晏幽怀摅闻君目盲类张籍行阶恒用楖栗扶顾我朝衫苦未脱眼有黒花霜生防几时亲戚共情话闲闲十亩真归欤君盲雄谈尚惊座我老吟兴吞江湖东篱斗酒足娱乐还堪写作二老图天涯此际漫矫首宫亭云树愁糢糊题诗寄君待囘鴈寸心飘比风中旟
　　秋日重过北兰寺六首
　　簿书烟海坐相仍秋日羇愁一倍增何处空林堪脱帽只应还访北兰僧
　　竹迳茅堂藓色滋芭蕉叶大防方池到来空緑生衣袂恰好诗翁着句时
　　荒阜孤亭缓歩跻栋花坪好故人题香篝茗椀才料【平声】理苦被蝉声趱日西【楝花坪为邵子湘题】
　　烟江叠嶂曾防画列岫亭边画意賖竒絶庐山飞鸟外一防晴碧落檐牙【宋王晋卿有烟江叠嶂图】
　　澹雪泉开碧篠笼酌来真与锡山同太平寺里夸牛乳伧父应知是杜公【泉旧名俗甚亦子湘仿参寥泉例以澹雪名之】
　　偃仰禅关惬素心黄昏待月向风林驺人莫漫催归骑且听莎鸡自在吟
　　鎻闱即事二首
　　豫章鎻院傍东湖试日秋高气象殊蕉叶风防江籁静薲花雨过月明孤纵横文阵来天马逺近华灯散夜乌献赋几回思辇下少年余兴未全无
　　羣贤将事尽从容帘静堂虚气愈恭使者定推冰作鉴老夫先识劔为龙烟云匡岳开生面文字庐陵有正宗画角无声公防罢庾楼清啸答霜钟
　　题唐解元墨杏花二首
　　度雨笼烟带浅嚬芳园晓日貌来真始知落墨徐熙格别具嫣然一段春
　　见缁尘改艳妆胭脂何必防窥墙依稀谷雨长洲苑疋袖风流鬭女郎【唐题句云谷雨长洲苑旗亭卖酒家女郎全疋袖杏子一林花】啸雪集
　　岁暮对雪用王元之除夜寄罗评事韵二首
　　何处厌原山江城一皓然残蕉当径矗孤鹤背风眠萧摵公余地峥嵘岁暮天欲将新熟酒分给钓鱼船几曰即朝正寒威凛剑棱云深南浦驿烟断北兰僧社鼔喧江舫官梅簇画灯长歌容键户双防结轻冰
　　破砚
　　谁令端明体不全应从洗墨堕池边良工巧致双符合尤物宁惭片月圆文字发皇还借尔溪岩灵秀固依然花钿贴处饶丰韵俯足昂唇讵可怜
　　竹屏
　　竹屏朴以华鞈匝画堂遮玉版泪防结金丝蝉翅加青苍仍篠簜缥缈带烟霞何必神台上琉璃始足夸
　　同儿至联句后戏成一絶
　　解道能文是虎儿天涯岁暮共深卮三年宦况惟今乐雪夜联吟孔雀诗
　　【附】歩前韵　　　　　　　　　　　　　至
　　投老心情喜誉儿联吟又把岁寒卮极知学语多生涩不类斜川集里诗
　　题沈石田所作米不米黄不黄小画
　　米不米黄不黄淋漓水墨余清苍观此石田题画句便知其画神妙不可当昔为王子石谷所宝惜后为归叟希之所秘藏今也等闲落吾手不啻稚子得珍果连噉不辍出入怀袖神飞扬朅来挂之高斋之素壁横峰侧岭断云疎树一一生动发竒光渔舟俨瓢小万顷凌渺茫举似宋代晋卿烟江叠嶂巻各自光焰万丈不减李白杜甫之文章精神所注足不朽即此偶然片纸岂比寻常粉墨云烟过眼旋消亡呜呼画之妙也如此安得惊人句题向画之旁坐卧其下者三日推敲不定空徬徨今日雪中太醉忽然振笔直写所欲吐滔滔如决江河之隄防世间万事非强致投笔一笑且齅瓶内冻梅香
　　檐冰
　　雪晴檐霤忽无声寒逼琉璃寸寸生列处疑簪将取戴看来似笋渐抽萌消须门户和风入堕恐儿童爆竹惊笑我头衔今转大依然不愧一条清
　　鲈鱼
　　食指连朝动几回银鳞分自泖湖隈逺同黄雀驰孤櫂急倒清樽醉四顋风物莼羮堪顾惜烟波篛笠重徘徊一官不直由来是抹煞张翰亦辩哉【放翁有千载虚名笑张翰一官元不直莼鲈句】
　　得梁曰缉侍御报书却寄
　　鄢陵先生梁曰缉风格崧高并嵬岌年未五十解组归勇退谁能似此急庵结老学不窥园剥啄何人许拦入昔余需次金明门冷炙残杯每霑及君方岳岳冠惠文邸舍一樽将我揖晨夕厨俊快追陪尧峰之叟手频执【谓汪钝翁】贵游车马不暂停我辈闭关类虫蛰有时雄谈到五更僮触屏风蛬语涩别来忽忽三十年旧雨相思只于邑前一寄书恐莫达千里报章如取给中闲引喻讵敢承人物王【东臯】汤【潜庵】邈阶级计日笑谢碧油幢同向烟波着蓑笠讲解孝经君语谦【来书引放翁欲为乡邻讲孝经句】钻研知遍经史集曰余虽老愿执鞭遥望陶城几竚立
　　嵗暮喜周屺公过访即留小饮次日同至北兰寺看雪次见赠原韵二首
　　天寒山棱削嵗晏江流清萧辰坐滕阁怀抱何峥嵘故人千里来颿与孤鹜争相见嗟我老君顔仍玉英读君赠我句如露霑金茎拂拭漫堂榻倾杯话平生梅花烂然开无限冰雪情
　　朔风吹倒人江徼忽凛冽相携防马去饱看北兰雪竹屋压欲摧池冰迥澂澈啸歌杂诙嘲顿慰七载别高文晩愈妙堪追韩杜杰品泉涤俗韵论研得怡悦禅语叩参寥君优我维劣
　　林檎
　　嘉果名元着芳鲜出上林苹婆同似玉霜橘愧将金擘自怜珍味收应夺众禽济南开馆处遗帖大王钦【邢子愿有来禽馆】
　　早春新霁有感用梅宛陵和景彛闰腊省宿韵
　　循墙几载抱凌兢随手年光又解冰绿竹风声传细细碧天云叶卷层层闲从帘外移花盎闹说街头卖纸灯禅榻鬓丝何限意谁云不是入山僧
　　雪夜饮酒二首
　　我官一何热我心一何冷【同邑沈文端相国家书中语】卓哉前辈言其味佳且永自我来江国颇厌烦嚣境衙斋类僧居冷味快独领三载冰雪窟今嵗雪更猛入春遍霑洒西山玉作屏梅花冻不开何处觅红杏寂寥烧灯前文案恰稍省繙书骆驼坐炉篆兼灯影相伴鹤与鷼羽毛殊修整诙嘲诵欧诗风骚羡驰骋
　　我素不饮酒饮只一蕉叶严冬因臂痛遂与樽罍接一杯霑枯肠芒角不可摄两杯磊隗消起舞亦何捷三杯变朱顔春色入双颊譬彼枵腹子文史聊渉猎不辍日勉旃声名顿超躐深夜更倾倒霜笛小童擫大雪漫天来屋隙飘蝴蝶吟情邈空山不复知沿牒呼儿写硬句冻砚急磨歙
　　喜得彭无山黄门报书
　　彭侯磊落襟怀孤欧阳四门堪为徒孝廉乡举自蚤嵗英名直与乌石俱昔当闽乱托疾卧三年身上无完肤时平筮仕得泃水局蹐何异辕下驹劝农讲学比家事按治豪右矜无辜时余持节向通潞荐扬曾上大府书强项之号举以赠开心写意欣相于我官于南洒泪别转烛不觉五载余西江建牙愧滥寄临事迂拙手口瘏十三郡人少休息旦晩自劾归田庐闻君畿东久阅歴姜桂为性终如初议镌议罢考功法赐金仍复停銮舆盘错屡试望愈峻大臣推毂
　　帝曰俞黄门给事荷
　　宠命声价不啻璠与璵临风短札聊寄讯杂以规讽伸区区不图作答二千字委曲尽将肝膈舒嘉猷誓矢告我
　　后焚草敢将虚名沽纸尾数语颇细添丁笑作三河呼似此交情足千古方之金石良非殊回环庄诵口流沫中夜起舞倾杯壶再拜拟作王褒诵扢扬凤鸟鸣高梧
　　寄黄棃洲征君
　　文献南雷尚未湮望从郤聘愈嶙峋忠端气节传先世颇及交游号党人大业名山惊乍拜暮年撰杖拟相亲中原前辈风流在已自垂髫向徃频
　　防子
　　异果分来自岭南椶皮剥尽殻中含白肤盈寸惊初剖清液霑唇得半酣叶少林高传载籍品竒味别带烟岚非同蒟子徒为酱留作诗瓢挂草庵
　　灯夕用韩持国韵
　　雪晴丰霤惊闲牕诗怀似海笔似杠联句兀奡效韩孟角胜不待金鼔摐向夕治具酬令节草草何必烹羊腔画屏匼匝妙翦刻空堂照耀开明釭琉璃挂定滟秋水当檐只恐风击撞自我此忽三载守拙颇宜民俗厖有时策马出北郭褰衣列岫【亭名】临长江今也清兴复不浅啸歌那许南楼降喧阗街鼔杂爆竹旗门深闭森矛鏦起踏明月偕宾从蹁蹮鹤舞当阶双轰饮无算到酒脚呼童仍进大食缸





　　西陂类稿巻十
　　钦定四库全书
　　西陂类稿卷十一
　　吏部尚书宋荦撰
　　漫堂草
　　春日雨中用至韵
　　溟蒙江上雨正是插秧时种树催辛秀联吟拟退之涛应翻古井柳欲暗丛祠惆怅遨头阻空余弄酒卮
　　雨
　　去冬十日雪今春十日雨端居丰暇豫冲襟快容与霑洒遍江界凄清逼廨宇悬麻急阵催惊湍空阶聚云浓俨泼墨雷殷过挝鼓秧鍼战逺塍浪花翻别浦岩崖迟芳眺花药探深坞翠怜椶扇欹红讶樱唇妩照水耸海鹤望晴叫鹦鹉廵檐腰髀便闭阁樽罍举画展江南春思入古竹圃烧笋愿莫酬束带情何苦且好读汉书因之教儿炬
　　偶读江湖长翁诗有西江米防丝作窝之句适午饭有此欣然为长句用原韵
　　天隂对画向霜壁嗒然移情忘午食西江米防丝作窝妙句偶检长翁册朅来厨娘适进此风味殊佳惊创得我家西陂十顷麦芃芃每爱没牛膝饼盘麨碟饱农夫至老不见长腰粒况此粉之复缕之蠒绪逊工玉逊徳芼以姜橙防醯酱放箸萦回定千尺饭罢江楼望江甸如毯新秧风防防
　　雨中示朱朴士时朴士将游齐州
　　旗静门闲防自交雨中饥鹤上堂坳花枝槛列春秋桂【山矾一名春桂】菜把园供大小巢双屐轻抛苔欲涴三杯软饱句从敲畅游拟共修之去免使山灵逺献嘲
　　采芑作用陈简斋村西买山药韵
　　晓起向射防偶试登山脚鹤边送遥青纷披足花药芑从故乡移生意恐小却孰知春风吹新苗映丛薄采采念雅诗清露衣上落我今困尘鞅如鸟双翅防野饭偕村农几时践夙约芳嵗委江涛搔头听姑恶
　　起侄出守威宁将取道豫章诗以迟之三首
　　蛮烟瘴雨自遐陬年少何妨万里游此去当官须郑重道傍负弩是诸侯
　　过家上冢清明后取道西江慰老怀风雨连旬纵留滞也应拥传度临淮
　　矫首江天耿寸心月明还恼蔽层隂鲥鱼将到红蔷发迟尔衙斋次第吟
　　咏庭前花木五首
　　谁傍踈篱种小桃乱藤恶竹苦相交年来手为芟除却墙角椶榈得并高
　　架上红蔷锦段张恼人顔色殢人香簿书丛里抽身去独凭栏干到夕阳
　　丛桂连蜷色可餐凌晨清露更漙漙白头翁亦知怜此故把新巢叶底安
　　西江昨嵗兼旬雪末利芳兰晩吐芽一事最为杀风景佛桑两树不开花
　　山樱矫作盆中景轮囷离竒亦可观不道如珠才数子朝来已被鸟衔残
　　别院二首
　　别院如山静旗门鼓不挝徃来行乐地开遍蜀葵花捣酱收梅子移栏避笋芽也知公事少清课近来加朱悔人雨中见过留饮衙斋同吴志上儿至分赋用汤西崖简张蘧韵
　　潞沙一别五年强犹未抽身返芰梁何意宦途容建节无多家法只循墙故人偶过同听雨好句分题各据牀瑞酒依俙浭酒洌醉余消受竹风凉【端酒出金陵味类丰润浭酒
　　附】次前韵　　　　　　　　　　　载震
　　风流不减昔年强五载相思月照梁久许心香师宋艳谁摇健笔短曹墙操卮忆徃东西路跋烛论文上下牀最是防门清似水幽花满院雨苍凉
　　次前韵　　　　　　　　　　吴允嘉
　　夜分索句兴偏强争似新泥落燕梁户外雨声多在竹灯前花影自窥墙官宜老鹤同三径客许清琴共一牀嬴得宋家氷雪咏顿教五月座生凉
　　孔雀雏
　　炎方珍鸟得佳雏饮啄风前本自孤栖桀何妨从奋迹吮毫肯为写新图【赵松雪有锦石双雏图】微闻格磔呼都防已讶斑斓类鹧鸪待到屏开倍驯扰青莲闲客顿教输【白鹇号间客太白有诗亦称为鸡所伏】
　　辛未夏五月过北兰寺时烟江叠嶂堂初成漫赋五首
　　茅堂一到一番幽碧笋如簪傍槛抽得得山僧扶杖出楮袍蒻笠总风流
　　楝花坪子最荒凉迳转篱开石几张好处花时还记取缤纷紫雪防衣裳
　　小阁秋屏竹树团萧森五月欲生寒推牕又改山川面不与空亭一例看
　　烟江叠嶂堂中坐流览烟江叠嶂图莫把清光浪摹写且须长句诵髥苏
　　断雨残云止复行蒲颿十幅徃来轻斜阳忽放山根出江外重湖一线明
　　【附】次前韵　　　　　　　　　　　载震
　　堂通野阜转清幽压戸藤梢带叶抽最好江洲浮逺緑孤悬塔影漾中流
　　领取空庭五月凉烟生粉壁画高张【罗牧画壁】何来万个青鸾尾翠滴层栏欲染裳
　　歴落村坳碧几团隔江遥睇动深寒云岚横侧纷成态载酒频来不厌看
　　晴檐对景闲披卷松雪翁书文沈图不是漫堂雅好事阿谁举似到王苏【宋王晋卿烟江叠嶂图东坡题诗真迹今不可得公有赵承防书苏诗沈啓南文衡山补图巻是日携至同观】
　　短栅逶蛇曳履行晩飔摇飏葛衣轻老僧送客烟江外一鸟啼残落照明
　　【附】前题次韵　　　　　　　　　　　　至
　　北兰曲迳入清幽蕉叶藤梢次第抽行至空亭一翘首稻花雨足涨江流
　　波光防滟栁隂凉白版为牀小阁张长日听鹂同老衲浮岚暖翠扑衣裳
　　栋影萧疎竹影团山泉一酌讶清寒毗陵题后人争品未许参寥两様看【澹雪泉为卲子湘题】
　　眼底江山真是画堂中水石有新图【罗饭牛画壁】分题争羡髥翁句风调居然似大苏【谓悔人】
　　蹋遍平沙未肯行心随鸥鹭泛波轻萧闲更爱江天寺一尺斜阳塔顶明
　　题祝京兆髪书二首
　　迸出骊珠濡墨时纵横真欲逼游丝香鬟防鬌盘鸦色翦付枝山也不辞
　　小蘸乌云向研池中书君老未应竒仁宗飞白看云字【为余家旧藏】三昧均将造化师
　　雨中用至韵
　　近得西陂信荒寒比旧加空亭浮积水茅屋映疎麻乡国愁何剧江城晩不哗射堂闲对酒冒雨摘新瓜
　　次韵答朱悔人四首
　　鬓上繁霜逐嵗增风云真自愧依乘姚江姓字瞻岩谷【时得阳明庐山纪功碑】滕阁登临感废兴小草也知人共薄高文何绮老无能天涯喜接掀髥客梅雨庭蕉緑几层堆案文书拨不开敢言胸次絶纎埃事当凿枘新愁结诗别源流旧雨来江上鲥鱼才出网幕间乳燕乍翻雷临觞古迹无劳问已妥先贤辟草莱【新建理学忠节二祠】
　　河曲勾留忆潞沙铃斋防合兴还賖经旬眠食都添味何处林峦不是家古寺扶笻行竹色方塘展席对薲花匡庐傲我曾游眺指防空亭帽影斜
　　防烛分题共防勲深衷湖海托鸥羣家人杂遝求书扇裨将追随解好文小别西江浮蔑舫言归东浦卧溪云只应嵗晩寒梅发明月幽牕好迟君
　　漫兴六首
　　稀疎梅子堕阶黄雨过椶榈叶有光末利兰花相鬬发高斋长日罢焚香
　　吴下杨梅未结縁岭南茘子倩谁传眼前一事差强意顿顿鲥鱼六十天
　　盆内荷花静且妍爱他新叶更田田幽牕梦醒闻疎雨只欠西陂打鸭船
　　曲迳斜阳艳草花几枝红蓼夺明霞蜂房偶过堪成笑我放衙时尔报衙
　　连日北兰闲看竹全抛俗韵得相羊依俙东圃笆篱下二十年前一段香
　　庭敞檐虚对逺天桃笙乌几晩风前小儿下学来相揖左氏喃喃诵一篇
　　送罗饭牛入庐山歌
　　子以牧为名我以牧为字二牧生平偶不同各于诗画有深寄我诗苦吟四十年得小三昧嗟华颠子亦行年平七十一生供养惟云烟昨于北兰寺中烟江叠嶂堂见子所作烟江叠嶂画垩壁才数尺意兴何潇洒一掩一重出肺腑彴略茅亭总光怪犹云此水石规摹董巨而为之更有粉本迥出董巨外匡庐五老峥嵘霄汉皆吾师子携画笔徃我写诗篇送如渑之酒壮子行何惜倾倒毕卓瓮酒酣一櫂浮章江恰值梅雨初晴山鸟哢
　　题石田翁虎丘图次原韵
　　櫂弭禅关路旧知可中亭畔歩威迟谁怜奉使三春住只办看花一首诗【余官平江时仅有虎丘看玉兰一诗】塔影山光心独系茶香歌韵老偏宜披图愈切诛茅愿惆怅炉烟袅细丝
　　浯溪磨崖碑
　　骊珠颗颗照荒厓元颂顔书一色佳大业当时劳纪述后人持论苦挤排秦碑周鼓宁须诧雨防苔花讵可埋墨本看来频下拜浯溪还拟蹋青鞵
　　以方竹杖赠悔人作短歌
　　宁州方竹亦一竒截以为杖良所宜四棱独异碧篠簜七尺谁琢黄琉璃杖兮我把朱髥饷相扶直到庐山上劝君慎勿规而圆本色一改不值钱
　　【附】前题　　　　　　　　　　　　　允嘉
　　方竹杖子长七尺产于宁州积雪石觚棱节节削不成竹色浑如一条碧朱髥性好名山游赠之济胜应不惜闻君新制方山冠更着方袍蹑方舄兹游将访庐山松手扶此杖凝方瞳由来圭角世所妒须入白云峰外峰
　　答诗　　　　　　　　　　　　　载震
　　明日别公庐山去赠我竹杖随行縢体方节坚色滑净一条碧玉丰棱棱侧闻分宁邃岩谷狼虎部曲蒙茸藤截致颇难形甚古大朴不雕囊以缯世闲圆柔易为好直方谁解堪依凭我老懒拙无一可舍藏信宜行未能大布一领书一簏漫游得此真良朋匡君旧识不我弃招手高峰穿崚嶒扶携万仞观天地大笑齐物无鲲鹏拜公嘉锡感公意知已名言永服膺何当杖头书嵗月幽寻衡岱嵩崋恒
　　北兰僧房半闲余题诗处也悔人仿曹峨睂司成为王阮亭司马题渔洋诗屋例署为绵津诗屋系以断句余愧不敢承漫为赋答
　　绵津三舍避渔洋诗屋新题讵敢当只好罢官诗也戒蒲团分据已公房
　　【附】原诗　　　　　　　　　　　　载震
　　茶罏笔格日横陈一榻萧然对绿筠风味渔洋真可比此中也合署绵津
　　白槿
　　舜华自昔艳新妆皎皎风姿独擅塲一树笼烟闲倚槛几枝如雪澹窥墙唐昌品格从教异檐卜霏微只逊香习静朝来相对处分明姑射共徜徉
　　秋日示介维
　　扁舟羡尔全无系倦鸟嗟予尚未还不少双江风味在两翁相对耸吟肩
　　天都峰势迥孱顔摹写输君倚杖闲今夜老夫有清梦暂抛庐阜向黄山
　　曹【实庵】靳【熊封】年来共酬倡鹿牕句子讶偏清何妨鼓吹西江派也学涪翁作主盟
　　送介维还歙兼寄靳熊封
　　枫叶飘萧动夕吹送君南浦意凄其小留黄篾鸥边舫共吸清光月下卮求研那辞开古井【相传歙硏出狱中古井者佳】捣烟须为寄西陂【托介维制西陂墨】鴈堂令尹如相问报道残年只办诗
　　介维将解缆为风雨留一日再赋送
　　江上惊飇起征颿未许扬幽兰留闭户疎雨对持觞怊怅秋屏阁逢迎问政堂【熊封堂名】月明修翫事千里望佳章
　　早秋杂兴五首
　　豫章兵火苦侵寻何限
　　朝廷眷顾心三载蠲租三十万江流难并
　　湛恩深
　　武阳陶瓦教当时碑版煌煌纪牧之报称愧臣无一可也从天上荷
　　殊知
　　刘桢御变有遗篇此事当初亦偶然敢效文成磨石壁大书深刻向开先
　　读法仙宫月吉趋先贤祠宇辟东湖千牛习气都驱遣甘作乾坤一腐儒
　　北兰寺里看山罢种菜亭邉校射归一事夜来徴左氏青荧灯火坐书帏
　　梦中得句醒而足成之
　　户外青山扶杖得陇头明月咤牛还【梦中得】何须此景亲消受梦里题诗亦洒然
　　奉酬阮亭司马见怀之作次原韵
　　清诗逺道寄南州正值天涯独倚楼
　　圣代史才借司马老夫心事付闲鸥云烟镇日分洪井鱼麦何年慰白头欲答钟镛惭瓦缶坐看孤月下江洲
　　【附】原倡　　　　　　　　　　　王士祯
　　中丞持节镇洪州滕阁重开胜庾楼清簟疎帘过暮雨隠囊纱帽对江鸥曾来弭櫂悲前劫未许题诗到上头安得乗风度彭蠡与君吹笛坐沧洲
　　又奉答题烟江叠嶂堂絶句二首次原韵
　　茅堂树色隐重湖堪入营丘水墨图编篱开迳年来事却恨渔洋志里无【司马数年前使粤有南来志】
　　勾留初地对江湖功业韩【襄毅公雍】林【贞肃公俊】敢浪图诗罢老僧同啜茗风流龙井未全无
　　【附】原倡　　　　　　　　　　　王士祯
　　东湖胜事拟西湖幻出烟江叠嶂图也似坡公憩龙井不知曾有辨才无
　　题友人寒林曵杖圗
　　孤岫耸天外寒林参路旁秋风写平逺老笔追河阳悬我漫堂壁当暑生风霜踽踽曳杖叟定向华子冈
　　空庭
　　空庭明月共徘徊偶试玻瓈海外杯石谷新图阮亭句恰从京国一时来
　　雨中同心壁上人集烟江叠嶂堂
　　雨过江干寺尊开树下牕花香齐已共诗格阮亭降【时诵阮亭司马见赠诗】斜照山全出沿波鸟自双清光费摹写回首暮钟撞
　　罗浮仙蝶歌寄至儿
　　有客赠我罗浮茧状如槲茧大二三瓮形虽非扶桑敌土色良与赤埴参筠笯逺致自海峤依俙尚带青羊岚南荣高县清明儿童周视恒眈眈恐遭隂翳伤独蛹黙加爱防祈先蚕昨者蠕蠕忽蠢动化生彷佛缣箱蟫轮囷翅展折叠扇五色渲染画史慙匀圆四防俨云母竒光异彩纷相涵文身只宜花底活纎睂却令闺中耽红蔷正吐摘蕊饲移置美防选石楠三日戢翼蝉抱叶栩栩倐尔薄蔚蓝恨不维絷作佳玩秘箧聊记资清谭今夜月明晃流汞空庭伫立当微酣一蝶翩然拂槛落绛霞几缕从天南殊常绮丽夺人目风前略辨睂毵毵或云其母实觅子药畦苔迳恣幽探漆园偶梦情不极滕阁欲搨谁能谙俄惊霄汉去无迹神仙窟宅随鸾骖葛洪遗衣迥茫昧此理揣测余何堪夜阑高咏诚一快千里属和催中男
　　郑谷口寄隶书韩诗喜而赋此
　　云阳遗法邈难窥谷口农今擅此竒寄自临池呼酒后快同驻马看碑时纵横似出崋山格排奡宜书韩愈诗舞女插花人始爱那从老栎觅钟期【谷口与周元亮先生最善】壬申四月十九夜梦阮亭司马属咏潇湘鴈醒而急录之一字不遗
　　岸濶水无际月明春鴈翔徘徊念俦侣清影落潇湘
　　暇日治圃志上以诗美之次韵奉酬
　　荷锸腰鎌命老奴射堂种菜学髥苏初心只许亲藜苋胜事还教理竹梧雨后青葱人罢灌畦边吟啸杖堪扶多情上客来佳句石谷他年待补图
　　【附】原倡　　　　　　　　　　　　允嘉
　　放衙无事课花奴翦竹移蕉土气苏清味盘供莺宿菜浓隂牕借鳯栖梧练帬亦可居官着藤杖何妨未老扶安得虞山挥老笔为公写作灌园图
　　玉茗花
　　双树连蜷傍槛斜园丁唤作白山茶种疑后土庙中得名自临川堂畔嘉灌溉每同檐卜惜隂森还借海榴遮春前看取开如雪细咏西江第一花
　　题倪高士幽磵寒松小幅次画上原韵
　　松色与磵幽依俙寒溪路珍图传江南三日留闭户云烟拂几席流览慰迟暮寥寥此笔墨深合荆关度俗韵吾庶免永言高士晤【江南人家以有无倪画分雅俗】
　　西城别墅诗为王清逺赋十二首
　　石帆亭
　　苦竹截为槛香茅缚作亭宛同一艑泛忆向双江停不挂五两去聊爱羣峰青
　　樵唱轩
　　返照转树腰微风坐来歇是时开南轩可以望明月我爱孟襄阳呼与掘诗窟
　　半偈阁
　　小阁不数级香镫阁上俱亦有和松庵不去嗤我迂防时持半偈来共叅文殊
　　大椿轩
　　鼠姑色太妍栗留声太滑独有薜茘裳风髥自摩戛何如漆园椿曽阅千春八
　　双松书坞
　　粲粲列宿迥谡谡轻涛生秋隂落满地鸡犬亦未惊但闻深坞里夜牕出书声
　　小华子冈
　　柴门鏁松筠林麓何窈窕有时出西庄村火动林杪指防华子冈比似辋川小
　　小善巻
　　藏书万巻余置身百尺楼不若缓歩闲洞屋得清幽试问高卧者乐亦有此不
　　春草池
　　何用遥相遗烟草不堪翦池塘佳句抽康乐梦徒褊别后思青青帬腰更应展
　　三峰
　　三峰出羣早磊落秀削成宁使米颠拜我见亦乍惊下有万斛泉鸣玉长琮琤
　　啸防
　　长啸临高防防目入归翼安得尘鞅纾来此借肩息终无防笔干所恐万象逼
　　石丈
　　嵚﨑故有意离立长如人环以羣木古况乃藓绕身谁谓石无语亦贵气象伸
　　竹迳
　　夹迳千琅玕新诗上头刻弹琴不见人衣染青苍色岂知王逸少亦向竹中匿















　　西陂类稿巻十一
　　钦定四库全书
　　西陂类稿卷十二
　　吏部尚书宋荦撰
　　庐山诗
　　壬申七月余自江右移节三吴放舟彭蠡抵南康初十日谒白鹿洞礼成遂过三峡桥游栖贤观玉渊潭明日经万杉至开先坐漱玉亭观瀑布就宿寺中又明日登舟徃返三日得古诗六章同游者南昌广文楚材诸生涂居璁钱唐太学吴允嘉释宿应超渊宁都山人罗牧儿基筠族孙鈖凡九人
　　自我来豫章便结匡庐想顾为尘网羁不得掉头徃今晨泊落星篷牕晴岚荡岩厓拟攀跻怀抱辄萧爽初途背城闉肃然五老仰陂陀屡登陟耳畔清泉响小住傍松根山疏时在掌鹿洞千年踪弦诵欣吾党行行促舆夫乐地兼幽赏
　　洞古之国学肇兴自南唐考亭昔主此垂训何周详适际尧舜世大化九域翔
　　宸翰与
　　赐书照烛留山冈繄余沗秉钺咫尺恒相望学规借文敬【余曾颁胡文敬学规】愧末亲敷扬移镇荷
　　新命来谒夫子堂诸生肃奔走特达咸圭璋劝勉亦云切廪饩聊薄将【余置洞田少许】象山讲义利令人泣霑裳大哉子朱子录取置座旁斯人不可见后学徒徬徨洞壑藓花积桥亭松风长欲去仍顿轭愿此抽篇章
　　乆旷山泽游冲襟欝以积出洞偕衲子展眺意良适溪攒芋叶青篱缀豆花白村农遮道周儿童窥门隙酒浆竞跪进谁忍去尔廹俄惊三峡桥截磵卧千尺断岸俨瞿塘奔涛撼怪石亭午炎威炽桥下任投帻飇回难乆留更振崖畔策玉渊得一竒深潭注寒碧叶落鸟应救中藏蛟龙宅林际开寳坊钟鱼震幽僻讲堂倍寂寥缅怀读书客连蜷双桂树攀条足晨夕解带镇山门佳话传自昔我匪苏杨俦一笑踵其迹【杨文襄效坡公留玉带于焦山余复继杨留玉带于此】题名倩山人颠米为辟易须臾纎月明松抄翻宿翮呼酒劳徒侣流萤防絺绤趁晓催游伴竹舆呕哑喧削壁望五乳隐隐辨寺门缘壁出汲僧腾掷疑孤猿谁继憨大师妙义阐风旛三叹舍之去万杉停短辕当迳排古础惊竝石鼓扪法界啓北宋丈室殊轩昭陵御笔失颍滨长句存香饭分一盂杉影清心魂僧夸槐京字导我过荒园【寺后有槐京包帚书龙虎字】俗书那足贵乃比璵与璠盘礴枫树下啸咏石上蹲野翁笆篱外拥瞰头如鼋秋暑酷未退何时雨翻盆行将挹飞瀑庶涤胸中烦
　　精蓝首开先欲到心甚渇望见鹤鸣峰已觉俗韵割迨至招隠桥一旦诗意豁千松夹道迎虬龙鬭空阔苕华放翠盖可玩不可掇路转殿阁雄欲竝山嶻嶭纡回轩槛幽经营元宗末浮慕世外游忍将民财括转瞬几沧桑书台蒙野葛石眼聪明泉留洗水精盋煌煌纪功碑声施何达嘉靖防良异观者恒咄咄【王文成刻石在正徳庚辰明年世宗即位碑中有嘉靖我邦国语观者异之】涪翁七佛偈顔柳受鞭挞墨本旧已藏苔石今一抹披寻榛莽中何处万雷聒西偏沿磵唇引溜来活活忽入青玉峡竒胜千山夺絶壁瀑花翻箭急雪色泼潭曲神物蟠静对戒嗔喝移情海岸同衣袂霑跳沫孤亭坐忘归朝衫此囘脱
　　月落潭上囘入寺月仍见始知玉峡高直遮天之半【叶】香台敞宜步禅室静堪恋老桂当檐盘美防周一院雪公【雪峤大师】遗额县笔势钟张擅古秀夺华亭洵足光绀殿解衣投绳牀声送莎鸡乱【叶】炎官繖未收经旬苦挥汗【叶】异哉今夕凉不待秋风荐空山气候殊即次眠食便晓起觅归路不禁再三叹【叶】兹山灿徃牒云岫夙健羡三日走山麓聊识匡君面何当谢圭组千峰探欲徧拾松煮瀑水息我双翮倦舍舟复登舟惆怅猿就槛【叶】囘头眺黄岩飞淙挂匹练
　　述鹿轩诗
　　春日过灵岩元墓看梅同吴志上心壁道人儿至六首
　　花事盛江南看宜蕊半含春风吹小艇逺岫送晴岚野店经行好精庐取次探提携双蜡屐谢客未应惭千载吴宫迹青山未陆沉廊空传响屧台耸罢调琴怀抱江湖入登临感慨深迢迢香迳在白鸟下波心斜阳照山麓鼓枻向长河崦里梅花放人家酒斾多溪桥聊待月画舫忽闻歌烟水迷蒙际幽香几阵过小泊太湖尾高眠领众香凌晨扶竹杖结伴入僧房仙梵云霄落　宸游磵壑光相思今一写倚槛对渔洋【谓王阮亭侍郎】
　　未嚼铜坑蕊还看隧道花【董浔阳墓】山瓢挹冰雪风袂罥槎枒危石闲堪凭游人静不哗谁将补之笔貌取此幽葩最是吾家山千林一望间浅深花逺近上下鸟绵蛮胜友此为别【时志上还钱唐心壁还庐山】官衙仍独还呼儿编蒲草将句写孱顔
　　【附】前题　　　　　　　　　　　　　　至
　　过雨梅花放春来得共探一江烟漠漠十里柳毵毵胥口帆初挂横塘路旧谙不须山寺近出郭接晴岚砚山高不极亭午访禅林磬响云烟外湖明竹树深美人长寂寞霸业总销沉小立空台望春风忆鼔琴落日下船去防风荡碧波帆飞急于箭带月泊山阿渐觉梅花近时闻香气过一尊村舍酒徙倚听吴歌太湖三万顷遥望上渔梁一叶凌空阔千山接眇茫松风喧急雨溪月冷鸣榔坐久囘船卧梅花入梦香晨兴扶短防数里到山洼夹道竹千个横门梅半花渔洋浮翠霭梵呗出烟霞搔首空廊坐吟深日欲斜吾家山畔望林壑倍幽闲春雪忽为海香风又一湾夕阳花绰约归路鸟绵蛮不浅登临兴谁当共徃还送心壁道人还庐山次邵子湘韵二首
　　送尔半塘上飘然庐阜归肩挑桃竹杖身挂水田衣诗有江行作帆同燕子飞到时春欲尽开遍野蔷薇我昔开先寺曾为竟曰游看碑缘石磴觅句坐僧楼瀑响晴疑雨山空夏亦秋却因赠别处惆怅桂丛幽
　　题吴孟举黄叶村庄图二首
　　黄叶村庄结梦思披图略彴带疎篱磵壑幽幽镇相对合教唱出菜花诗【孟举有菜花诗】
　　溪堂高话者谁子风味裴王差不殊我亦西陂有别业几时放鸭入菰芦
　　后园六絶句
　　官事自棼如我懐何容与斜日后园中闲关听鸟语牡丹故园种防鬌香鬟开【花名雕鬟轻醉】传呼吏人至共我看花来
　　阿段荷锸来开畦花台右老翁一饱余小试种菜手几日春欲老空林新緑加乍惊残雪在零落绣毬花种藕向清池来看日几帀新叶小如钱呼童打花鸭西轩几席幽砌上苔防留焚香此独坐偶似韦苏州
　　【附】和前韵　　　　　　　　　　吴之振
　　舟车南北路出处慎所与高人有幽期披襟得深语小草不知名绕砌当春开纷披遮老眼不看牡丹来廿年种菜把防勲老圃右小诗尽波澜让公泉石手昔人谱花事未蒙宠命加自公唫赏后品格竝玚花春半飞柳花小池萍匼帀为爱两鸳鸯竹弓休打鸭扫地静焚香清风千载留扰扰彼何人铸错穷九州秋日池上遣兴六絶句
　　夭矫惊看龙挂湖漫天雨气白糢糊【龙挂湖白糢糊吴中农谚也】桔橰费尽千村力龟坼山田始一苏
　　此日监门已绘图忍教一雨便追呼比来枘凿不称意独绕清池数鸭雏
　　日过西轩始放衙厌闻鼍鼓防门挝恤人闷闷浑无计号作韦庵也不差【韦苏州传有闷闷恤人语】
　　荷花娟净水平池疎柳空亭韵细飔坐久忽疑乘小艇清香无际入西陂
　　每逢衲子喜追攀瓢笠何当遂我闲世外因縁知有在北兰书到又盘山【近得澹雪拙庵二公书】
　　肺病秋来剧可怜诗肠枯比旱时泉偶和故人池上句坐残清漏废高眠【子湘亦有池上诗】
　　题王令贻垂竿小照二截句
　　几株疎柳蘸清漪秋日柴门把钓时间放钓竿君防不溪山满眼恰催诗
　　老去烟波忆钓家曾携笭箵上渔艖披图大有西陂景只少黏天白藕花
　　晓发句曲望茅山
　　于役全将俗韵消晓风残月望来遥凄清行潦侵山脚明灭轻烟界树腰饭进老农新获稻诗寻野店旧题桥【余旧有经姊妹桥诗】茅君咫尺无由觌空挹晴岚向碧霄
　　恵山纪游寄子湘
　　毗陵挂颿得快风恵山迎人媚如许老夫游兴忽勃发藤杖芒鞵勇可贾初从曲港破澄碧俄近招提闻粥鼓入门鸭脚叶乱飞防防晴空来急雨萧闲法界带岩壑抖擞冲襟絶尘土肃瞻祠宇憩杉迳【华孝子祠】爰探泉源歴磵戸一古甃酌清泠香美应知胜牛乳竹炉遗制争摩挲【炉为明初僧性海制王孟端诸公图咏】鹿柴邻园任容与【邹园】荒寒僻境难久留展眺东山趁亭午丹房禅室半荆榛独有浮图峙今古九龙峯迥阻霄汉五里湖明辨洲渚防茫云外是具区圣姑毛公堪尔汝下山余兴不可遏别苑重过瘦笻拄【秦园】良防屡到嘉树堂新构偏爱梅花坞即次思欲委符节局促人间亦何苦还舟命酒写所见囘首林峦几延伫属和好待青门翁定笑頽唐劔南语
　　【附】和前韵　　　　　　　　　　邵长蘅
　　九龙天上耕芝田月明下饮梁溪渚绕溪幻出九芙蓉攫雾挐烟秀如许一龙弄珠吐清泠滑如云母甘胜乳山空有时响琴筑水递处处走甖甒谷帘中泠无定评第二之名独千古子瞻一去六百年品题恨少惊人语绵津先生宋夫子辍櫂幽探勇能贾篮舆仄迳缘青苍小队朱旗隔山坞僧徒松下着袈裟薝卜林间叫鹦鹉邹园秦园试游屐山鸟山花共尔汝还登絶顶望太湖天半一铃鸣窣堵三万六千顷银涛卷向砚凹洒秋雨新诗句句神骨清好与九峰鬭睂妩我家违山不百里竹榼芒鞵昔游数五年不蹋漪澜堂双脚却嫌涴尘土【苏诗还将尘土足一蹋漪澜堂】公诗玉局行骖驔我媿秦黄失跬武龙头菌蠢惊轩辕吟吻声悲空自苦老病况欲师维摩渐懴绮语劓应补山灵丐我十笏闲拟向松庵听粥鼓
　　题朱竹垞小长芦图卷遥和阮亭三首
　　谁写水村图芦汀秋色冷诗翁脱帽来怀抱江湖永爱此雨蓑烟笠相将更有佳儿我亦何时携幼拏船直入西陂
　　斜阳袅袅钓丝风蟹舍鱼庄野岸通此际披图心一洗解人却忆米南宫【米有宝轴时开心一洗句】
　　寄题曹子清戸部楝亭三首【有序】
　　子清之尊人于白门使院手植楝树数株绿隂纷披可爱因结亭其间顔曰楝亭子清追念手泽属诸名人赋之诗盈帙矣未几子清复移节白门十年中父子相继持节一时士大夫传为盛事题咏愈多予与子清雅相善也乃赋三截句以附诸公之后云
　　燕山老桂蠧不青三槐堂前槐亦零惟有白门拣树好六朝山色一茅亭
　　婆娑老干已成围记得青青拱把时绕树千回清泪堕楝亭可是岘山碑
　　楝亭好景白门稀楝亭新诗不敢挥只向诚斋乞一句南风紫雪栋花飞【杨诚斋诗只怪南风吹紫雪不知屋角楝花飞】
　　题沈客子林屋山居图
　　林屋知名第九天洞庭南望隔秋烟羡君独占仙灵窟采采琅花酌紫泉
　　尹山书酒间举杯向余曰仆明年五十矣请从高达夫五十学诗余闻而壮之口占以赠
　　有唐高达夫五十而学诗兹事传说久人每艳称之余友和靖裔皎皎氷雪姿雄谈耳热后霜髥当肩披今年四十九愿效达夫为我闻君此语旷哉怀抱竒非同龌龊子只从流俗期朝吟花一朶暮吟酒一卮风骚供鞭挞终以诗名垂始虽沦一尉旄节行可挥三吴山水窟是处留清晖即目得诗本摹写良所宜请君振高唱毕愿复奚疑
　　高江村詹事以乍浦秋鸟见贻兼索题句赋此答之【鸟产海外似黄雀而大每冬风吹落乍浦屠康僖墓木上土人以竹竿黏取味最美当湖方物也】
　　吴越食品风味饶当筵徃徃罗珍错嵗宴斋厨有餽遗园官菜把嫌澹泊江村先生真好事方物逺贻资大嚼乍浦秋鸟信一竒防甒泥封惊创获【叶】书言此鸟产海外朔风吹向屠坟落黏竿巧取送饮流腹腴项脔皆可却荐而后尝美无度鬭箸小儿来霍霍欲证注疏失羽毛但怜觜爪同锋锷轮囷不数刺毛鹰【亦吴中名产】肥泽殊胜披绵雀深杯屡倒慰老饕灯下盘空剩糟粕新诗昨始赋了哥【近同竹垞子湘赋秦吉了】险句今还续铁脚【向于京邸有联铁脚句】毋烦使者火急催此际枯膓几回索【叶】
　　【附】和前韵　　　　　　　　　　　　长蘅
　　十洲两两羽衣客帔裁黄云称身着误随罡风渡海来化为小鸟翳林薄毰毸毛羽体披緜鸜鹆汝兄弟黄雀茴香胡椒腹犹果艾而张罗遭急防解衣游戏请入罋为筑糟丘此间乐骨醉十日不愿醒荐以雕俎闲羮白泥红印充餽遗不论江珍与海错先生锁印官事闲扫地焚香坐帘阁詹事尺书扣防门遣百辈来佐匕酌开封十歩鼻观殊亟呼欢伯倾凿落鲎酱鰕鲊真婢才柿狸竹只怀怍腐儒畜眼见未曾官厨也似屠门嚼银盘只愁放箸空诗债未怕隔嵗索三更吟作苍蝇声滑稽聊尔资嗢噱
　　和前韵　　　　　　　　　　高士竒
　　海壖屏迹无束络土俗乡风闲领略马臯入夏压网多【当湖海捕有马臯鱼最美出重午前后不过半月家家烘腊供一嵗之用兼以寄逺】秋鸟交冬因风落温经近每絶羔烹【近年书经常累旬蔬食戒烹宰】盘馔惟兹称大嚼嵗寒怀友思餽将妄谓小物味珍错盐炙酱臡置双瓶不学邯郸五彩缚【孔丛子邯郸民以正月日献雀于赵王而缀以五彩】尺素还述土人云此鸟产处隔蓬弱平时飞息在三山饱食椒茴与芷若泠泠戏作御风行翮倦争栖望林壑乍浦东南灌木深脇翼羣投欣有托幸不化蛤入大海何辞登俎供杯杓饥丰骨嫩饶腴滋色非丹翠羽成削中曰花鸡小钻篱【土人云中者名花鸡小曰钻篱有三种】山经埤雅堪恢廓广平肝肠虽铁石亦赋梅花粲齿腭逼除却值公务闲官斋翛洁止琴鹤不缘麤野鄙牛唇翻许吟诗美鹿藿长篇伟句气奡兀逺走鲜卑慰寥寞湖干年新人事断书来展读快以乐枉比山平玉糁羮顿指筵前黄颔臛病防双鸟本寻常昌黎有诗高品格老髥妙咏我更妒好主嘉宾鬬竒作【兼示邵子湘和诗】想见张灯甲煎时【来诗成于除夕】席上挥毫精且博草堂归后五逢春自守柴桑同尺蠖故人相信絶干请徃徃邮诗叩铃阁才尽江淹布絮无勉强摛词究贫薄【乐府蛮彛贫薄无所报词】
　　好雨知时节
　　快哉好雨知时节入春三日隂云结初闻淅沥动官阁旋见飘萧遍林樾气象定复兆丰登到手应多十斛麦去嵗正当六七月江南苦旱田龟坼长江之北鱼大上补救无能愧迂拙黄纸尺一天上来发赈蠲租此邦活三冬以来雪又无顾瞻南亩忧方切歘忽雨师戒号令东郊优渥桑麻茁繄余驽马皁枥中也得一饱藖与麧后园峭蒨竹树幽当阶浸渍莓苔滑廵檐索笑乐何如缟袂佳人对高洁泥泞尚尔阻遨头怀抱翛然已岩穴临风载咏少陵诗快哉好雨知时节
　　早春过支硎赵凡夫丙舍用娄子柔访凡夫韵
　　出游趁新霁嘤嘤山鸟音篾舫系野岸篮轝缘荒岑石门歴曲折花坞穷幽深征士高蹈流遗构传至今松风激天际彷佛闻清吟僧徒设茗供自昔君所歆梅开小宛居想见此盍簪展墓芳草积陨涕浮云隂载过千尺雪洒然清人心
　　春日过韩慕庐学士支硎别业不值二首
　　携得一双屐来寻半亩园春风开小迳啼鸟静高轩迹喜支公接花同邓尉繁林间留茗具何客此清言主人不相见斜日独淹留巢入云烟结【园有云烟巢】春廻防壑幽折花应惜手借草任科头何日城南防聨吟愿许酬
　　【附】绵津先生探梅山中至荒园阙于陪从防人城市使节山林深窃愧叹辱诗及之輙次奉答
　　韩　菼
　　小迳不曾扫西庄锁故园药栏欹剩水蛛网缀层轩忽满春风坐而无骑吹繁野梅迎气味相与澹忘言林鸦低欲防花外小车留老树人孤立斜阳山更幽吟成雪苑句报与瀼西头应讶如逋客移文幸许酬赠太仆卿高公挽诗【高名天爵以建昌守殉难闽中】
　　乌石峰高穴防虎赤狐跳踉黄狨舞血牙脔炙气益麤红帕帓首锦缠股妖氛一夜连汀漳旴黎城边波沸汤太守弓刀夜椉障不识真卿作何状七尺誓与孤城俱变生肘腋谁周防【去声】呜呼南八真男儿壮士隐忍欲有为不成死耳肯作贼衔防茹刃甘如饴玺书褒忠主恩厚汗青煌煌行不朽顔舌段笏今有无杏山铁汉建昌守
　　题澹雪道人小照次子湘韵
　　扁舟一道人超然古尊宿斜阳泊断岸灵籁响乔木何人貌得之胸映澄江渌白鹤招不来闲云伴幽独
　　题韩慕庐阁学松溪洗研图【禹尚基笔】
　　苍虬挐烟上空碧千年古藤络崩石清泉泻珠跳的皪谁欤松根坐秃帻儒林丈人文章伯小奚抱研弄潺湲肩高于顶髻指天蛮溪石卵紫玉坚供以诸葛鼠防廷珪烟何妨一挥百番玉版笺广陵禹生真好手此画此人两不朽我亦乞作西陂鱼麦图禹生禹生许我否
　　深净轩落成用深净字为韵二首
　　有池邻庖湢委弃嵗月深屏除小结构开轩临碧浔古柳忽生色怪石増岖种荷荷有花种竹竹成隂何意咫尺间渺然江湖心幸非池馆华聊继韦公吟
　　述鹿【轩名】稍荒僻来鹤【楼名】览易竟惟有此轩中水石两幽映穿藻素鳞跳裛露红糚靓胜友肯过从逍遥共觞咏恍疑渌波村高卧谢朝请三复盖公言庶几得清净夏日池上为梅耦长孝廉题阮亭侍郎吟卷
　　池上幽幽得胜寻荷花窈窕竹隂森偶来深净轩中坐好把渔洋句子吟大海窅冥惊逝楫破牕风雨忆题襟【余尝抚元人破窻风雨四字赠阮亭】和歌剩有都官裔竝与劳人洗片心梦女郎以画兰一朶索题口占二句醒戯成之
　　三湘一朶貌来幽绮阁深情未易酬堪笑鬓丝禅榻畔又从前梦得风流
　　怀西湖次东坡原韵
　　西湖东南美游眺多高贤白苏两寓公领畧得其全繄余爱山水出郭疾病捐譬彼蜂就蜜所性良由天盘山与庐阜入手自徃年西湖咫尺耳徒闻好事传今夏六月中缅想荷花鲜秋怜湖上峰娟秀萦云烟何待段桥畔桃柳争芳妍晴空每矫首清夜或废眠几日冷泉亭佳茗手自煎一枝老藤杖须趁腰脚便胜地如胜友堪结嵗暮缘鸭觜船易买已办囊中钱










　　西陂类稿卷十二
　　钦定四库全书
　　西陂类稿卷十三
　　吏部尚书宋荦撰
　　述鹿轩诗
　　重阳日天岳禅师以诗集见寄闻师已来吴门即用集中赠孟举原韵奉答二首
　　当官自许世情踈霁景髙轩落木初上客前宵才赋别【谓孟举】道人九日有来书从名岳机锋逈句竝寒花气格殊闻道半塘留拄杖隔城隐隐听钟鱼
　　园官节物荐香橙发兴翛然已洞庭几日快乘黄篾舫与公遥入白云层因縁晩嵗知非偶瓶拂空山愧未能待得新诗同赋后寄声庐阜打包僧【时髙足心壁方住开先】
　　九日池上示子湘
　　秋色连朝揽最多霜威欲倒半池荷乍怜黄菊窥人在未返青山奈老何旧雨每来方外札新诗偶向水边哦相看一笑清如鹄惟有韦庵与亦窝【子湘别号】
　　【附】和前韵　　　　　　　　　　邵长蘅
　　芙蓉飐雨风折荷池上淅沥秋声多鬑鬑霜髭从作客寂寂寒花聊放歌青山城外晩逾翠白鴈灯前影乍过頼是谢公吟兴好诗成属和许羊何
　　秋日泛舟横塘遇昼公藻上人同过双桥庵即事有作
　　卧闻孔雀叫喜兹秋日晴淩晨唤艓子随意横塘行双桥背城郭山水相映清刈稻时未了极目黄云平穟重风乍拂入耳瑟瑟声道遇两禅客髙话怀抱倾矮屋就破寺野饭惟蔓菁昼公天童裔法海呿长鲸余事作诗老座与石门争【谓孟举】藻师后来秀颇号琴理精为我皷一曲幽韵流茅楹落日催返櫂霜月当头明缓缓歌水调无使宿鹭惊
　　寄查梅壑
　　谁擅书画塲元明两文敏华亭得天授笔墨絶畦畛梅壑黄山翁老向竹西隐崛起艺苑中华亭许接轸昨摹平原帖丰骨何遒紧更图狮子林嬾瓒韵未泯只今年八十抵掌谈牝兴发自清夜深杯每独引当其挥洒余巻轴如束笋破纸及断缣求乞无逺返闻君初生嵗上与华亭凖印镌后乙邜好事供一听【梅壑与华亭同干支尝镌一章曰后乙邜生】维余托同调思君忧心慇一官坐束缚欲往愁靽靷因风寄此篇望气等闗尹
　　示族子
　　庄敏山頽后于今已百年何人复其始维尔得诸天守口三缄在穷经一榻穿白头竹林叟嵗晩借周旋髙江村詹事舟过吴阊得纵观所藏书画临别以董文敏江山秋霁巻见赠作歌纪事录巻尾
　　昭代鉴赏谁第一棠村已殁推江村五年当湖暂休沐摩挲巻轴穷朝昏昨嵗寄我销夏录云烟过眼实弟罤今年奉
　　召北赴
　　阙书画船泊胥江滨相见不暇作絮语珊瑚之网出异珍金题玉躞得未有倾囊倒箧纵横陈巻舒宁辞胝我手耸肩静对不欠伸三日眠食为之废有时大叫忘主宾富春山图袁生帖无上妙迹欣相亲枫桥祖席兴不极华亭画巻许更扪烟江【烟江疉嶂图】秋霁两奇絶气韵生动真天人秋霁长不满三尺髙丽表纸光如银一重一掩师造化一树一石絶防尘从来诗理即画理芙蓉朝日相鲜新跋云古人不我见大痴心折定九原朱印灿灿色夺目【朝鲜国王印】点缀更足重璵璠先生好我举相赠题识数语情弥敦欲辞不得拜命辱包裹脱我衣与巾要我长歌记胜事报辞良愧薄且贫归来重展烛屡跋缺月光射莓墙根苦吟攒睂作山字句虽不警事则真录入巻尾更寄似此诗此画争千春
　　嵗暮池上用韩子苍次胡元茂馆中直宿韵
　　文书拨不开几废食与眠锁印揩老眼拟向山水看东轩坐朝霁小池风生澜偶折邓尉花载泛尧峰泉吟怀忽跌荡咫尺烟波寛惟有池上鹤刷羽同清寒
　　论画絶句二十六首
　　真赝何须苦辨之邢夫人至尹能知夜无灯火分明在此语虽夸理未奇【余尝云黑夜以画画至摩挲而嗅之可别真赝】
　　退谷先生【孙侍郎承泽】许数过髙斋三雅共摩挲偶披五石瓠中目始恨当年未见多【侍郎以杨补之竹赵子固水仙王元章梅为三雅因以名斋五石瓠为刘织着】
　　棠村【真定梁相国】座上见闻新好古应知自有真一语殷勤忘不得别来长叹巷无人【真定札中语】
　　坡于摩诘无间言山村小幅曽拜观天水【徽宗】对题有断句忆之日午忘朝餐
　　宣和供奉王希孟天子亲传笔法精进得一图身便死空教肠断太师京【希孟天姿髙妙得徽宗秘传经年作设色山水一巻进御未几死年二十余其遗迹只此耳徽宗以赐蔡京京跋云希孟亲得上笔法故其画之佳如此天下事岂不在乎上之作之哉今希孟已死上以兹巻赐太师臣京展阅深为悼惜云】
　　夏山待渡客争谈未覩令余抱此惭龙宿郊民典型在长虹贯月自江南【皆北苑名迹】
　　李成闗仝两巨手少年曽见长安中名家掩映数十辈彷佛大海当廻风
　　蟹树枝鬼面石河阳大幅太行图挂起淋漓元气湿真成惊倒倩人扶【小米自题潇湘图云壁张此画定惊倒先请倩人扶箸君】
　　密雪烟岚留寳轴【芦汀密雪烟岚欲雨二图】惠崇僧及巨然僧漫言笔墨寻常事此际同叅最上乘
　　鐡网珊瑚鉴赏真清河氏亦有心人钞来秘册珊瑚网耳目连朝总一新【朱存理着鐡网珊瑚张丑着清河书画舫砢玉着瑚网】徽鹰韩马戴嵩牛学语小儿也妄收谁知别有句龙爽已向公麟踞上头
　　平生不识洪谷子余子丹青各有长却讶华亭真放胆竟从酒肆贬长康【董文敏云余从檇李项氏见顾长康画直酒肆中物耳】
　　坡仙十指县槌后怪石枯槎尔许奇涪翁句子君知不海内文章非画师
　　二米落笔天机到元晖得意图云山【元晖有云山得意巻】画本何处任橅取金焦烟雨空蒙间
　　中丞撰述寄吴门【卞中丞永誉著书画考】书画源流费讨论今日快披消夏录一时雅尚又江村【髙詹事士奇】
　　南宗老笔一峰孤貌得虞山气韵殊屏幛迩来橅仿徧何曽梦见富春图【子久有富春山图】
　　梅沙弥得巨公传竹石萧踈也可怜偶吟一片江南雨清絶襄阳孟浩然【梅道人自题画竹云凉风起研池叶叶秋可数京华客梦醒一片江南雨】黄鹤山樵吾最许风流不愧鸥波甥青弁一图文敏拜【董华亭】谁其继者虞山生【王翚】
　　倪画有无分雅俗江南好事重云林狮子林图最烜赫橅本犹抵双南金【查士标临本最佳】
　　国初以来推具眼栎下【周公亮工】禾中【曹公溶】两侍郎鹊华秋色看题识更为禾中一瓣香【曹防松雪巻云画似辋川图书似黄庭经此巻实传书画衣鉢】
　　崋原雪景特雄奇笔底全将造化窥韩碑杜句取相况解道文人即画师【青门邵长蘅曰余曾见范寛雪图博大雄奇譬之诗文则杜之北征韩之准西碑也宋邓公夀画继云画者文之极也其为人也多文虽有不晓画者寡矣其为人也无文虽有晓画者寡矣】
　　画手吴中旧擅塲衡山大雅石田苍解元真迹今寥落片纸犹生琬琰光
　　辛苦仇生学大李画时鼓吹不闻喧【见董文敏画旨】怪他小册临摹好风致超超又宋元
　　一对珍图一洗心个中大是少知音偶拈旧话成新句风雨空窻细细吟【一贵官语余曰骨董中镜与剑差足取以有用也最无用者惟画乎余笑曰公好官请以官喻凡抱闗击柝各有所司所谓有用也若宰相无专职而百官之职皆其职如公言则宰相最无用矣世间衣服饮食宫室皆用之适吾身独画用之适吾心当尘坱劳劳中忽展名画便如置身长林巨壑心为一洗或对古名贤髙士则肃然起敬画虽一艺其用最大愿公勿轻议也】
　　华亭天授非人力六法何妨有未工多少画家三昧语留题断纸故麻中
　　不薄今人爱古人眼前谁渉宋元津画中九友王翚在【吴祭酒伟业有画中九友歌】白首多年奉
　　紫宸
　　近世画家专尚南宗而置华原营丘洪谷河阳诸大家是特乐其秀润惮其雄奇余未敢以为定论也不思史中迁固文中韩桞诗中甫愈【子美河南巩县人也】近日之空同大复不皆北宗乎中丞论画最推北宋数大家真得祭川先河之义足破聋瞽予深服之其诗之工又无论已士祯评
　　孙绍逺辑声画集分题画观画门而无论画之作窃谓杜子美郑公粉绘曹霸丹青一絶即论画之倡矣商丘中丞于簿书堆案之日作论画絶句诗才二十六首而古今画家雅俗工拙髙下之殊流派之别尽括其要中丞鉴赏妙天下暗中摩挲缣楮能别伪真余尝叩其故中丞笑而不言今论画诗出未免以金鍼度人矣彛尊防
　　以诗论诗滥觞于少陵六絶句金源元遗山广之为论诗三十首颇传于世明人转相橅仿作者愈多画苑一途自唐至今有题画而无论画漫堂先生倡为论画絶句如干首理矜创获致标新隽譬之逹摩西来独开禅宗矣那得不传诗格踈老故自得浣花神韵在遗山上也诗成命蘅防次因题其后长蘅防乙亥元日雪同子湘山书试手为长句
　　去嵗春雨兆有年长句曽冩述鹿轩今年元日更快意开门大雪来漫天五更的皪晃冠佩向晓飘瞥迷市廛朝正已罢掩戟户平铺曲径添静便登楼一望飞鸟絶穹窿防岝何处边方塘波溢石欲没小梅湿重香微傅打麦获稻事可必田租之半况已蠲青门客园两诗老竞呵冻笔吟耸肩吾山香海待临眺欧公白战聊周旋诗成呼酒浇利市我醉欲枕印簏眠黄昏檐溜滴不止风吹街鼓声阗阗
　　【附】前题同赋　　　　　　　　　邵长蘅
　　王正元日斗挿寅夜半跌荡开天门真官羣帝朝正散骖龙猋歘周八垠太皥执规挟冥呵嘘滕六供骏奔下视人世桑田万万顷要栽玉禾成琼田天明啓扉目花园林琪树纷便娟池塘冰开已绿净鹅毛片片销无痕沿池拳足立双鹤缟翅映色増鲜妍田夫三白笑吓吓传闻吉语占丰年元公祝厘归未旰牙门扃钥屏嚣喧欧苏白战郤寸鐡聚星堂客继者难公诗先成得好句小梅湿重香微传【即先生句】从以鲛珠一百五逬圆颗颗光照盘亟倾凿落浇冻笔羊角灯射晶光寒印瓿赤泥压重碧饤饾海物兼咸酸我老倔强怯大敌防旛欲竖仍逡巡开春风日晴即佳梅花烂漫不隔旬茶山吾山千万树待公褰帷来行春此时从公勇当贾錭防玉雪酬冰魂
　　黄山松石歌寄金仁叔将军兼索子湘和
　　黄山松石天下无好事往往绘作图千岩万树不到眼刻意摹冩徒区区茸城将军胸次别逺道移取来﨑岖石一拳耳俨千仞松不满尺盘两株盛以巨盎置铃阁珍比七尺红珊瑚今年移镇向闽海临行辍赠及老夫鸭觜船载入廨舍宾客咋舌儿童呼吟窝得此良不俗大笑今我官岂麤南荣相对坐竟日看山读画同欢娱石也以松为毛髪松亦以石为肌肤芙蓉一片忽堕地陵峦宛转秀色殊扰龙双干双麈尾干霄之势当前俱晋卿倘见定豪夺柴桑或抚还惊吁丛桂踈梅助清致何烦命驾穷天都将军雅意应有报几廻欲赋还踟蹰今晨鼓兴了此债属和火急催髯苏
　　【附】前题奉和　　　　　　　　　邵长蘅
　　我吟李白黄山诗四千仞削金芙蕖传闻轩辕炼丹处青鸾朱砂拱天都山中灵异孰究悉松奇石怪可駴呼扰龙松撑峰顶裂作其鳞而旁攫挐蒲团倒挂【皆松名】幻奇古髙二尺干千嵗余满山龙子以万数尽吸石髓蟠根株石骨磊砢作松干松毛鬖髿作石防轮囷防砈鬭诡状爪鬛定与凡松殊茸城将军好事者镌凿山骨双松俱夸娥夜半负而走洗剔贮之玉盎盂吟狖啸閟不得短后健儿尺一书饷商丘公激珍赏选寘吟窝东南隅一拳石松一尺耳三十六峰苍翠移于斯【叶】公来廵檐日百帀宠以篇什锵珩琚少见多怪得未曽宾从献疑纷诧吁或云轩辕当年铸丹鼎丹成遗此一片云碧腴或云猿公掷劒刺石罅化作青虵抉尾铓蠕须商丘公自笑咍尔拍容成肩呼浮丘【叶】两老秃翁汝知不松即扰龙峰天都漆园小生齐物何足道独不见芥孔纳得须弥无和子湘春雪后夜坐效韦左司
　　梅花半将开媚此雪后月空庭耐春寒坐到昏钟歇池光明檐楹鹤唳激林樾幽人默相对诗思清到骨
　　【附】原唱　　　　　　　　　　　邵长蘅
　　池上明残雪檐端得新月寒釭闪踈櫺街鼓坐来歇冻竹响稍稍饥鹤唳防防【鸟没切】新节搅乡思山牕蚤梅发
　　正月十四日雪中登瑞光寺浮图
　　青帝作意驱滕六大雪江南压倒屋自从元日到今日不见昏星与朝旭人言南雪不到地异事争诧今年独闭门兀坐殊无憀如鹤翦翎骥维足兹辰冒雪邻寺游不怕泥深没双毂到门鸭脚带鸦枫轮囷离奇结寒玉厌闻殿阁閙钟鱼直上浮图散心曲栏攲磴滑几登顿扶持左右资童仆侍行诸幼气食牛【谓儿筠孙韦金崋金】笑我老翁何局促当檐四顾云荡胸七堰八门辨隈隩乱山晶莹朔气凝万井萧摵炊烟矗胥江弥弥吹东风鳞次征颿静相逐怀古拟葺沧浪亭开宴未踵香山躅下从别院访梅花真讶佳人在空谷黄昏雪急耐荒寒还走后园看冻竹狂夫自笑老更狂有胸不贮尘十斛言归路出吴趋坊万点华灯灿夺目
　　庐州张见阳太守以倪髙士秋亭嘉树图见贻即用画上韵走笔答之
　　秋亭嘉树气苍凉小幅摩挱向霁牕新寄云烟劳太守旧分雅俗説吴邦【江南以有无倪画分雅俗】哦诗读画堪终日望逺临风怅隔江珍重箧中橅本在萧踈手韵也无双【见阳曽以抚本赠余】
　　题袁中江小照兼送入长安
　　袁生江湖客气吞江与湖好诗更好劒七尺昻藏躯谁将片赫蹏貌出鬑鬑防长啸竹林下捧劒随童奴似此熊豹姿宁终老菰芦春风吹游屐又欲入
　　帝都故人有延誉马周当齐驱莫漫斫地歌但醉妖姬罏
　　春日同叶公霖游支硎华山五首
　　溪涨桥难越轻舠野岸停晴光迎瘦策曲径入支硎马迹侵苔碧【支公遗迹】僧庐荫竹青一翁年八十长啸振岩扃【谓公霖】
　　无复寒山主荒凉小宛居留云空阁在卧礀老梅踈古墓人谁到飞泉雪自如清诗传祭酒吟罢一欷歔【吴梅村先生有题赵凡夫丙舍诗】
　　春半法螺庵梅花蕊尚含干盘惊户牖香冷杂烟岚看竹怜幽梦【一僧题壁有竹深僧梦緑句】登楼作小叅几多飞动意还向翠微探
　　石隙泉流逬松阴磬响传峰围深殿肃花覆断墙妍初地留
　　天藻【寺有　御制诗】空山閟沼莲所嗟三十载法席几囘迁【余初游华山时蘖庵主席继之者为僧鉴今亦化去】
　　石佛岩边坐千峰落照间未能邀月上聊此放歌还羇旅又新嵗烟波空旧湾一灯官阁下觅句似僧闲妇翁叶司马公【廷桂】为文文肃榜进士公从子公霖偶来吴门于华山精舍遇一僧自言文肃族子也公霖坐间因谈文肃经筵进讲春秋及爰立时奏罢镇守中官二事余慨然为赋二首
　　一老闲身一老僧空山解后揖红藤通门子弟前朝话共对梅花涕满膺
　　文肃登朝有古风春秋大义讲筵中观军容罢公闲住信史还徴八十翁
　　虎丘看玉兰二首
　　名花传虎阜轮囷不知年烂漫春风里慿陵玉树前香能寻小阁雪欲幛遥天共道今番盛沼溪簇画船花光满幽谷苔色映髙墙细雨一来洒空山不断香佳人曽对舞【用杨太真事】初地任持觞七字天随句风流独擅塲
　　久雨忽晴喜子湘心壁道人同日至援笔赋此
　　一春积雨径生苔池馆今晨霁色开高士青门行药至道人庐阜打包来禅牀吟笔须料理蟹舍渔庄好溯洄莫问政成铛脚否【唐河北三郡相邻皆有善政号铛脚刺史】山桃花下且衔杯
　　自题八年前小照送开先寺方丈二首
　　看云坐石西陂臾双鬓依然嵗月更今日披图堪一笑图中为弟我为兄
　　鹤鸣峰下摩苔碣漱玉亭中听瀑泉世出世间縁有在且将小照寄开先
　　题尤悔庵万峰探梅图二首
　　昻藏海鹤鬭精神长啸空山作好春真才子与老名士又署新衔梅道人
　　八十老翁一壶酒梅花万树兴飞扬香山句子取相赠从此无多二十塲
　　题述鹿轩诗二絶句　　　　　王士祯
　　七十二峰充下陈渔洋一防具区滨胸吞云梦君何有郤对渔洋忆故人
　　燕寝凝香画戟枝放衙花底鹤相随羡君五字风流甚实有文章替左司【白乐天诗敢有文章替左司】








　　西陂类稿巻十三
　　钦定四库全书
　　西陂类稿巻十四
　　吏部尚书宋荦撰
　　沧浪亭诗
　　沧浪亭
　　沧浪之水清且涟亭子结向沧浪边沧浪之亭几兴废沧浪之水今依然苏州南国最幽旷池馆创自武肃年厥后踵事非一姓转眼变灭随云烟湖州长史昔贬谪爱此卜筑将终焉轻舟野服恣啸傲援琴命酒乐静便长史作记欧公赋金钟大镛声相宣斯亭遂与人不朽买得只用四万钱曰余向徃自弱嵗今宦于此嗟华颠手捉孤篁徧探歴荒冈突兀临长川方花古础缠蔓草几株乔木仍叅天都官园空接断垅蕲王庙在余数椽老夫顾此愿修复胜事肯令他人专伐石作亭悬旧额【衡山书】爰餙祠宇肃豆笾蕲王英魂定来此防与长史相周旋观鱼处敞俨对镜自胜轩小疑乗船隔城山色落衣袂歩碕矫首聊迟延回廊略彴纷防缀管领风月淩平泉山僧野老共登眺央央旂旐却勿前官热心冷每自笑山林痼疾良难湔左司文章久避席白傅游宴或比肩绵津沧浪忽对举西堂【尤悔庵】意厚语则偏吴人好事更好我任教画作屏风传
　　腊月十六夜虎丘看月四絶句
　　放衙忽忆虎丘月来到空山月可中一叚新闻任传说爱闲无过使君公
　　钟磬不闻僧闭关池光树影共萧闲扫尽笙歌与罗绮而今真识虎丘山
　　千人石上一杯酒望古情深独慨然沧浪亭子结才就又欲搜寻到五贤
　　剔藓辨出题名字敲门买得水仙花归来与儿作诗话直到严城鼓四挝
　　早春送顾侠君应试入都兼寄阮亭侍郎慕庐阁学二首
　　尔去赋长杨年才二十彊声名动京国特达自圭璋江雨征颿湿梅花祖席香老夫惆怅处未与泛沧浪【时沧浪亭初成】
　　正值芳春候长歌向国门元诗携在箧【侠君有元诗选】易酒快盈樽游屐碧云寺乡心红杏村故人乐奬遥想过高轩
　　望九龙山积雪吊王孟端
　　每过九龙山竟日得怡悦况兹清景殊晴峰戴残雪积素嵌翠微图画造物设维舟独延伫时时呌竒絶舍人烟霞胸云巢旧曾结妙笔黄王闲得力此岩穴遗踪欲相访好待芳菲节
　　妙高台拜东坡佛印铜像
　　谁铸二铜像曰东坡佛印相对俨问答气宇一何俊坡翁长不死【东坡诗云请学长不死】望竝云峰峻高兴留玉带永作山门镇印公霹雳舌触处机锋迅与髥相周旋其人已千仞我来妙高台天畔防一振肃然仰二公再拜瓣香进扪壁读劄子【壁勒东坡小札】江风吹短鬓黄昏月东升钟鼓蛟宫震
　　丙子正月丁卯日过丁卯桥
　　我读丁卯集辄思丁卯桥佳话偶然耳流传年代遥访古润城南曲港通江潮夹岸几家住烟火晨萧条石梁跨其上来徃惟渔樵欹栏与壊柱风物仍前朝吟魂不可接緑水空迢迢酹尔一杯酒为尔赋大招是日又丁卯一笑羇愁消登舟对新月掉头起长謡
　　舟夜风雨闻吴歌二絶句
　　望亭南下水迢迢孤舟风雨寒飘萧搅人一夜不成寐时有吴歌入耳遥
　　十三女儿雏莺声宛宛转转清复清枫桥灯火半明灭羇人此际难为情
　　登华山絶顶望太湖歌
　　十年六作华山游未暇一蹋华山巅石佛岩边小探讨便同栖翼寻归船今日风日大晴好游兴勃发勇无前招提才到不住脚搘笻负笠凌苍烟寺东曲径稍可辨僧徒导我相夤縁礀唇延伫跂野鹿岭脊腾上追飞鸢松风送我到絶顶境忽坦堪受廛乾坤之势尽在望北固题句知良然【北固山有乾坤势尽来题句】三万六千顷震泽涛山浪屋当空旋七十二峰互掩映晴云破碎争绵聨蜺旌芝盖纷来下毛公圣姑如觌焉俯视天池翳榛莽晶莹一勺余寒泉昆山虞山两螺耳岝防拾取湏米颠道人【谓自求上人】继至把杖揖相与长啸惊高天峰西巨石半僵立攒成莲瓣磨星躔蹙踏犇峭气屡鼓攀附藤葛手欲胼渐下莲华厯莲子碨礧几簇苍苔缠闻古尊宿曾住此吾拟结茅食且眠九年靣壁或有待一官嚼蜡何难捐入寺饭罢日垂没灵鼍催客声鼘鼘登舟觅句却鼓吹灯下独耸弥明肩
　　题心壁师万里一归人巻
　　父母恩难报经云右肩负父左负母是知方袍秃顶身未便二人等敝帚迩来灵岩继老人禅室定省意独厚心师继公之犹子家本滇池住庐阜经营开先自打柴梦庭闱每頫首今秋瓢笠去飘然万里归人为亲夀缁侣赠诗山人图【罗饭牛笔】兹事流传堪不朽寄来卷轴到吴江展阅数过卯及酉堂上有佛师径寻卷尾无句余良忸南陔白华亡其辞欲赋踟蹰难下手防苍洱海渺南天想见扶笻此中走
　　【附】和前韵　　　　　　　　【长洲】尤　侗【悔庵】我佛说盂兰盆大目犍连为寻母云何末劫鸯崛
　　罗剖折骨肉扫如帚庐山道人出世间眷恋庭闱意偏厚遥望防苍多白云拄杖飘然去香阜千佛名经总不持独写维摩诗一首莲华煮饭甘露浆万里扶携为亲夀始知四大等虚空惟有孝思堪不朽他日归期定浃辰此月行程方指酉囘看大众满伽蓝无地报恩真怩忸绵津山人善防法新诗弹丸才脱手泥牛解吼木马嘶我亦愿随牛马走
　　题高谡园太常山水小幅
　　太常丰格俨神仙翰墨塲中老郑防流传片纸云烟在感旧题诗一惘然
　　春日雨中同靳熊封儿至过沧浪亭二首
　　客有来南国亭因问北碕三人同防杖一雨恰霑衣溪水春全涨梅花湿不飞观鱼高韵在临眺独依依尚有蕲王庙难寻梅氏园回廊聊听雨小院一开尊绣岭生遥慨【熊封来自秦中述骊山甚悉】沧浪且避喧胡为君又去愁思满川原
　　【附】歩前韵　　　　　　　　　　　　　至
　　客问沧浪胜相将过北碕林光初度雨水气欲侵衣失却青山色翛然白鹭飞最怜新插栁春浅早依依歩向亭南望人传梅氏园风流总销歇览眺自琴尊野寺昏钟发清溪急雨喧愿言停短櫂花事访郊原春晩过沧浪亭四絶句
　　游鱼雨后撇波声宛转溪桥拄杖行一叚斜阳明野岸菜花时节正宜晴
　　荒冈野水无人境亭外闲花次第开却笑吴侬真好事送春都向此中来
　　逶迤石磴坐清隂数罢鱼儿听鸟吟五年白首姑苏客一様轻舟野服心
　　虎丘歌板中秋夜元墓梅花惊蛰时不似此亭多古意到来先办一篇诗
　　初冬过沧浪亭寄尢悔庵
　　沧浪亭畔刈稻了倚杖看山又此回野水鴈飞荷叶烂故乡花送牡丹来经营是处宦情别歌板古人生面开【时有沧浪亭传竒】寄语西堂八十叟石栏防笔待追陪
　　遥题江隂顾山寺茶花三断句
　　野寺山茶信一竒春风迟日动遐思干蔽七楼红十里【传闻如此】招提端合唤花之【青州有花之寺见周栎园侍郎集】
　　老干雕枯已百年孙枝合抱复嫣然笑他拙政园中树浪得梅村赋一篇【吴梅村祭酒有拙政圉山茶歌】
　　虎丘玉兰不一赏沧浪桃花也欠诗山茶句子山僧乞恰值新年发兴时
　　【附】和前韵　　　　　　　　【高邮】李必恒【百药】
　　顾山山寺寺清幽都胜花开照眼稠不是祗园清净地定应署作小红楼【花色深者名都胜】
　　八宝珠光耀蚌胎鄂君绣被拥成堆忽然十里无顔色袖里中丞锦字来
　　题吴阐思画四首
　　空山喧瀑布老树隠柴门一径青苔色幽人不出村溪水自淙潺溪堂永日闲庄骚读未了林际暮鸦还山人写夏山尺幅烟岚起逺追鹤山樵近竝石谷子波影遥空接云光叠嶂含冈头有茅屋知是米家庵【海岳庵也】
　　咏日本山茶二首
　　浅红朶朶小盘盂顔色翻怜过宝珠欲把鹅溪图异种徐手笔此时无
　　海舶春风初到时空帘微雨挹芳姿从来邢尹多相妒吩咐牡丹开小迟
　　雨后由沧浪亭过南禅寺慨然有作【寺为白乐天旧逰地曾贮文集寺中刻碑纪事】
　　鸠鸣宿雨收日出轻烟泮寓公不暇嬾踏屐沧浪畔沿波沙鸟明侵桥菜花乱逺岫列空亭浓翠扑人靣境幽环瞩佳彷佛茱萸沜偶谢缨佩羁顿使腰脚便访古过南禅迳曲苔纹徧老屋但钟鱼危楼尚霄汉鉢插零落桃龛舞呢喃燕徃者香山翁招携此游宴风流不可及玉局旧曾叹忽忽数百年不异卯酉换藏书委蔓草胜事逐激电惟余千个竹清隂满别院繄余景前修坐迨昏鸦返【叶】生平卤莽性拟就初地缮栴檀热恼除饘粥残僧伴还同老居士刻碑记发愿
　　游黄山
　　新安黄山不得游姑苏黄山聊一访开门鼓罢命轻舠防滟横塘水新涨夹岸菜花黄到天防地云峰碧如障老夫癖好过康乐系缆攀藤觉神王伐石野翁连袂迎牧牛小儿折花饷稚松巨石相参错鸟道纡廻频倚杖宝坊址在费追寻贵主坟空足悲怆【山中旧有法云寺及陈国长公主墓今俱无】有僧导我虎洞憩意颇慇懃语全妄顾兹岩壑了无竒却有湖山得弥望洞庭波白众山青应接不暇旅懐畅相看伯仲是横山岝防一巻敢相抗归舟摹写掉头吟自笑今朝脱官様
　　春日过访叶星期二弃草堂不值二首
　　柴门寂历豆花香【蚕豆】一曲清池对草堂常日观鱼人似鹄也应唤作小沧浪【余署中有小沧浪】
　　别浦幽幽境愈竒春风篮轝尔何之小山桂清隂下想见苍茫独立时【书室题苍茫独立处】
　　韦庵闲兴示百药兼寄子湘
　　听罢旗门鼓二挝深沈庭院静无哗鞾纹碧沼飞新燕亚字朱栏防好花老兴自怜追白傅惊才近喜得刘叉韦庵聨句湏髥急怅望蓉湖日又斜【子湘家芙蓉湖】
　　题李工部竹村小照四首
　　窈窕溪山到眼清萧疎无复世闲情阿谁踞石披襟坐尽日松声与涧声
　　不事瞿昙不学僊临流把卷意翛然溪云过树溪鸟寂坐读南华秋水篇
　　筼筜万个防清沦冷艳秋花几簇新解道忘机同海岸飞来鸂也依人
　　屏除驺从爱菰芦风度何人貌得殊旦晩头衔知又换合将泉石让狂夫
　　香严寺看菜花留赠绀池上人二首
　　为赴山僧约南村看菜花黄云晴野布緑树道塲遮入院惟闻磬随縁且吃茶西堂谁貌取鹤骨耸烟霞【寺有尢悔庵小照】
　　开轩仍在野读画却通禅【时携画巻共玩】偃仰香如此林丘静渺然竹鸡喧暝色江月破春烟咏罢淹归骑从师促和篇
　　池上作次乐天韵
　　韦庵之南竹森森深净轩东波沈沈小沧浪只一勺耳此闲跌荡江湖心午衙放罢必周览夜案了却或静临洞庭三万六千顷云涛那用扁舟寻怪石欹柳得位置阶庭寥廓横古今鬭茶逺道致日铸翫画小幅县云林栖迟已过五寒食手栽桐桂清隂深纬萧目断涡河渚饭僧心切嵩山岑拨闷聊和池上作悠然手弄无弦琴乐天是处有真乐何湏海岸方投簪
　　高江村詹事以龙井茶见饷赋此答谢
　　江南春半茶事动老夫幽梦挂碧岩虎丘旧种铲已尽阳羡佳品心所忺小岘春作梅花片【六安茶名小岘春近制梅花片最佳】年来罗致余能兼谷雨已过山坞晓焙香几处吹茅檐江村詹事抱茶癖龙井手制驰邮籖银丝氷芽竝珍重白甀青篛劳封缄山瓢急取酌惠水折脚石鼎安风帘松涛响罢注缥盏清芬拂拂浮晴岚笑他七椀真水厄小啜已令俗韵砭缅兹嘉木出胜地辨才玉局曾遥探性芳味永正可録中郎何事相讥谗【袁宏道评龙井茶作草气】包裹那许钻权幸唐突未敢加姜盐沧浪一杯浇子美酬和七字促邵髥【子湘】从此漫堂开汤社舌本不强容高谈
　　【附】和前韵　　　　　　　　　　邵长蘅
　　古人品茶例烝碾团龙矞云夸芳甘缕金屑饼失本性有如玉环脂粉嫌今人品茶重烘焙拣芽抽叶劳掺掺土锉松薪夜火活三更烟白月挂檐焙成青篛旋包裹韵香色味百不嗛沧浪寓公【先生自号】今词伯琢诗战茗嗜颇兼棊盘北苑小岘春品题甲乙排幖籖我来偶值谷雨过樱桃映盌燕入帘邀我啜茗坐石上渇羌鼓咙惊胡贪公言此茗出龙井石乳云液丛幽嵒论文旧游得高适武林逺寄分缃匳呼酪苍头不肯受秃管城子聊戏拈公诗坚垒提一律草木臭味供镌劖野夫欲和愁险韵霜须断茎口衔箝且放退之教独歩何如玉川六椀七椀余黒甜
　　和前韵　　　　　　　　　　　必恒
　　龙井之泉出天目一石罅流瀐瀐禅老辨才剧风雅汲泉湖上供子瞻何年产茗入包贡名与顾渚夸东南江村先生好事者先春采撷穷林嵒拣制揉焙出新意雀儿鬭语开萌尖鍼芒微粗麦颗小一两直可抵一缣商丘公雅同臭味逺道裹致题红籖是时愁霖罨春晓公忧无麦心如惔开椷破闷忽色喜石鼎活火吹风檐惠山水递况新到烹鱼恰得熊蹯兼湏臾浮碧官字盏色香味胜清而甘余沥分霑及宾从未到口觉华池甜一椀两椀唫兴发青门逸叟来掀髥竞拈新句霏玉屑我诗蹇涩空詀諵忽忆武林岩壑天下胜对此佳味心弥耽布韤青鞵他日到酌泉煮茗寻僧龛
　　和前韵　　　　　　　　　　　髙士竒
　　雨中石花长云窦春半明月生松岩【国史补石花明月皆茶名】浮氲不入将军腹洁色长得诗人忺吴中开府季卿匹清事每许常陆兼【语林常伯熊因陆羽着茶论李季卿宣慰江南召伯熊又有荐羽者兼召之】义兴秋片六安蕊开笼老翠浮晴檐西湖佳种数龙井火前鸦觜如排籖野夫摘香手自焙翦绢穿篾亲包缄青猿急遣致铃阁花隂昼静虾须帘石铫火活汤鼔浪竹廊风定烟凝岚非独雪烦且破睡呕酸滞冷何劳砭【东坡诗草茶无赖空有名性滞偏工呕酸冷】座闲嘉客我未与案头险韵公先探解人自谓独知味君子由来不信谗【中丞诗云中郎何事相讥谗袁中郎言龙井茶时作草气也】品题堪破毁茶论音节如歌疎勒盐何时紫瓯得共坐红莲幕下携苍髥【谓子湘】各搜文字五千卷【玉川诗云三椀捜枯肠惟有文字五千巻】沧浪亭际资清谈
　　歩前韵　　　　　　　　　　　　　至
　　经旬病酒苦肺热颇思啜茗当山岩日铸半瓯聊止渇隔年香味惜不兼昨者蛮牋来吴防字带龙井之烟岚曰高江村饶茶癖筠笼小摘周林嵒雨前雨后分甲乙旗枪烘焙矜亲拈长于雀舌细于粒霏霏玉屑何尖纎笋绷包束快持赠爰博酬倡诗篇三盘空硬句得未有风韵与荈还相参逺道莫能惠煎瀹属和箭急催中男遥忆芳鲜餽春暮牡丹花正开韦庵一吟一臭总清絶举头明月凝湘帘佳品固应供佳客左携短李右邵髥梁溪水递不少缺腻白如乳盈瓶甔蟹眼才过松涛起瓦炉活火湏频添六安梅片岂娣姒敬亭緑雪同封缄却笑古人非知味或舂或碾劳穷檐龙团凤饼失本性况复猥加姜盐我昔秧鞵踏灵隠咫尺龙井未获探坡老辨才化已久谁识此种清而甘读诗疑茶霑齿颊今宵幽梦萦江南题王勤中柳塘聚禽图
　　疎柳残荷弄细飔野塘斜日聚禽时等闲写出无人态都是王维画里诗
　　戊寅七月一日梦入山亭看竹旁一人曰此尧峰老人故居也怆然有作醒而仅记末句因足成之
　　尧峰遗老不可见梦入空山旧草亭风梢月影无人迹賸有秋隂一片青
　　黄海山花图咏二十首【有序】
　　楚州雪庄悟公住黄山之皮篷性孤高有花癖尢擅绘事时时含丹吮粉于幽厓邃壑中貌人间未见花久之成帙新安吴生绮园笺其名寄余平江官舍戊寅七夕携过沧浪亭流览一再过各即其名状而疏之竝系以诗用补山志之未备其中数种不可名亦不能诗姑阙之
　　金缕梅　似蜡梅而瓣如缕春日开时翩翩欲舞
　　春林发异香缕缕雕黄玉已将写作图还拟制为曲撚蜡　亦似蜡梅一包四五朶其开也以春杪
　　丰格俨蜡梅一苞四五葩月明林下时幽香应倍加旌节花　老藤上作花行行垂如旌节色浅碧黎州汉源县亦有之
　　老藤作碧花鬖髿如旌节嵗嵗春风时长听花神挈
　　春桂　似桂而五出三月开
　　连蜷淮南丛山矾应弟畜惟有七里香高韵同空谷【山矾亦名春桂七里香江右最多】
　　海罽花　生云海春日徧厓谷红色深浅相错至铺海时烂然云锦矣彷佛睡香而差大
　　海罽夺蜀锦烂漫云海张大似庐山谷春深放睡香璎珞花　色黄碧幽倩澹冶清香隽永有垂柳之态
　　璎珞何澹冶香在众花右怜渠窈窕姿还过永丰柳
　　蕡桃　与桃无异但花跌先实耳
　　蕡桃跌先实折来自樵叟借问武陵人旧曾见此不山樱　木本竹叶初夏作花实如含桃
　　朱颗类含桃琐琐摘盈把赵昌化工笔好竝青梅写【赵昌有青梅含桃图】
　　紫云花　花深紫曰光下烛皛然凝望
　　紫云花即云光彩不可状想见白头僧含毫向千嶂木莲花　在慈光寺前高柯成围蜜叶蔽日冬不雕花肖白芙蕖惟房菂不类四五月开香闻数里山中无二本
　　木莲千载花香光照禅席记取谪仙诗五月雪中白玉铃花　树高大茏葱夏月碧隂中白花串串有类雕刻香甚
　　长夏碧隂中白花缀串串分明追琢成缥缈沈水荐香杜鹃　杜鹃处处有之此则高干浓香迥异凡种
　　高干盘云上浓香浮谷来问他殷七七顷刻可能开石兰　一茎一叶一花色紫生峭壁上
　　石兰种大竒茎叶花皆一彤颍赋左思其为此物必查葡花　木有芒刺四月开小黄花如丁香其结实也如丹砂
　　查葡丁香同实则丹砂似煌煌北征篇摩写曾到此覆杯花　攒生叶底空中下垂似镂竹髹朱而成
　　覆杯花空中垂垂叶底积镂竹而髹朱天公剧游戏仙都花　生仙都峰下古干屈曲花一苞七八朶望之如芙蓉而特香緑心如拳三年一放放则叶下披如相让然
　　色借秋江逺林开仙境深老猿偏爱此三嵗一来吟傲云花　形色似木莲自夏徂秋香不断叶亦微馨悟公云舫四围皆此树
　　云舫周遭树依稀菡萏香畅师相对处晴雪落绳牀鹅羣花　藤属叶似菰蒋秋日着花宛然鹅也
　　山花多竒状尢竒此鹅羣谁向清秋日拆遗王右军叠雪花　花如翦雪中含一壶卢九月开
　　霏霏叠雪花中有一壶韫巧疑滕六裁幻许长房隠
　　紫绮玉环　草花也颇肖二物
　　草花殊狡狯刻画闺帏闲既吐一片绮复配一防环


　　西陂类稿卷十四
　　钦定四库全书
　　西陂类稿巻十五
　　吏部尚书宋荦撰
　　迎
　　銮集
　　康熙己卯三月十有六日恭纪
　　圣恩诗仿柏梁体
　　皇帝圣徳媲陶唐三十八载大化翔边徼宁谧乐时康曰厪咨警维河防周廵淮甸区画详无劳璧马沈宣房省方励俗来吴阊赐租肆赦濊泽滂广搜岩穴寛征商湖山増胜衢歌扬臣荦承乏职封疆瞻觐蹈舞属车旁拜赐
　　御书恩浩洋仁惠諴民额臣堂怀抱清朗褒殊常临米芾书缭绫光天马赋巻五丈强谦徳末署仿其昌墨搨渊鉴龙剂香淳化阁帖难颉颃耕织图册勤农桑豳风七月将无同【叶】载拜箑书闻鴈章骊珠的皪惊奉将解推宠渥方未央紫貂狐白分
　　御裳东珠之防光荧煌羔皮之鞾出玉牀鹿脯鸡腊珍上方骈攽罗列酮与羊是时观者如堵墙盛事传播到八荒史臣纪载久愈彰防埃何以答
　　圣皇中心屏营临渊氷【叶】末路刻励讵敢忘拯救灾患除莠稂稍酬髙厚归故乡白鸥浩荡浮沧浪
　　【附】前题　　　　　　　　　　　邵长蘅
　　皇帝三十有八载乘春出震廵南陲河菑衍溢齧淮泗自临揵石拯阻饥遂浮大江下呉防驾六苍虬翳华芝呉有贤抚臣曰某地大物奫诚难治
　　帝曰汝某予汝嘉仁惠諴民有褒辞
　　御书四字字径尺荣光休彩天昭囘渊鉴斋帖攽一束
　　宸章骈罗尤瓌竒五纬埀芒峙五岳【赐书共五种】龙腾天门鳯翽岐耕织绘图讵游戏邠风无逸厪民依传
　　诏又赐袍与帽帽珠熉黄光煇煇袍织蟠龙龙五爪贵从
　　圣躬亲解衣鹿脯麂尾分玉馔上尊黄封苞缥瓷奉擎稠疉恩数渥跪拜九叩
　　天顔怡是日百僚尽陪位虞廷肃穆班臯防
　　帝念臣亷赐予渥烺烺
　　天语臣闻之从官橐笔书诸册得贤臣颂千秋埀鲰生幕下偶欣觏典盛得不传歌诗如公十辈布中外宣
　　上徳意普泽施赐租复繇岁屡穣
　　帝埀衣裳万福来中和乐职应有赋王褒笔札生能为
　　三月十九日
　　上驻跸呉门
　　命【臣】荦恭进诗集竝防
　　天语埀问【臣】子至纪
　　恩二首
　　性耽啸咏自髫年寒食春城句浪传今日防
　　恩宣索去好将
　　御览署残编
　　准敕偏教进恶诗生平遭际算来奇麤传家学田间子又向云霄荷
　　主知【李肇国史补曰唐淮南进崔叔清诗百篇徳宗曰此恶诗何用进时谓准敕恶诗】
　　莺脰湖二絶句
　　埀虹亭畔峭颿开莺脰湖中激箭来我是沧浪濯缨客寄声鸥鸟莫相猜
　　孤舟落日漾波心湖树湖烟四望深空际一声闻欸乃钓徒何处许追寻
　　扈
　　跸西湖纪事
　　平生慕西湖闻説便神王吴越咫尺耳七载劳怅望何意奉
　　宸游夙怀得一畅朝出涌金门耳目忽清旷水泼葡萄醅山矗翡翠障白蘓勾留处西子譬允当追随豹尾间未敢策笻杖
　　圣情厪民依物外聊探访
　　御墨洒湖亭勾陈入云嶂
　　召许侍从臣小憩就画舫亭午独徘徊迢递闻渔唱六桥宛沿縁两峰屹相向指点从山僧脱帽廻堤上瞻拜武穆坟酹酒发悲怆还过冷泉亭兀坐茶烟飏奇峰真飞来惊叹莫能状胜地难久停归趁湖波涨道人索题诗留待后来偿残阳挂断塔古色落檥榜薄暮趋行宫劒佩依仙仗
　　登吴山过紫阳洞二首【洞侧有橐驼峰亦名小飞来峰】
　　名山今入手长啸向孱顔城阙烟中出江湖杖底环亭开瞻
　　睿藻路转得禅闗吴越当年恨消沈磬响间
　　峰亦飞来号耽幽访洞宫﨑嵚藏结构曲折入冥防遗像闲云外【洞有元丁野鹤像】踈花断槛中林鸦催客去马首月如弓
　　沧浪亭诗
　　防昌九老图歌
　　香山老仙风流客致政归来洛阳宅合罇尚齿招六贤拖紫纡朱尽头白后来方外两令威年貌絶伦竝几席九老八百十六嵗此防人间信创获赋诗纪事绘作图顿使千秋仰髙躅【叶】或琴于榭棊于舟或展图书互探索衣冠嵬峨防睂古童仆清妍户庭寂一亭林际更幽闲落叶频扫莓苔积画画者谁天机精冩出冲襟洽泉石流传妙迹到绍兴宸翰挥洒生顔色吴兴【赵松雪】巴蜀【邓善之】竞题名秘翫棠村【梁相国】抵荆玉【叶】老夫何幸得拜观一段零缣神奕奕防昌典刑令人钦岂独寳此粉与墨我膺旄节近县车抚巻归欤念转迫几时结社渌波邨也效耆英踵其迹
　　游摄山栖霞寺二首【寺有隋文帝塔江总唐高宗碑寺后有千佛岩】
　　江臯寻胜地谷口望踈林藤杖逶迤入香楼梵唱深丰碑留藓砌涌塔冠云岑世界人天接真教洗客心摄级向山巅神清忽悚然岩花千佛绕松响半空传僧老初成志【楚云禅师方辑山志】机忘共品泉题诗良自愧江令有名篇
　　灵谷寺
　　搘笻循钟山曲径投灵谷法界几劫灰绀殿防新筑钟鱼逈深沈是处妙香独瞻礼寳公塔遗像何穆穆风铃语一声相戒莫敢黩此地富松梅苍髯映寒玉今来总如扫晴岚但迎目荒凉琵琶街鼓掌骇童仆琤琮功徳水潄齿清心曲载过赞公房杂花媚幽独即境热恼除跏趺愿良足诗元不碍禅得句刻牕竹
　　以文休承定园禅定图赠开先渊公因题二絶句
　　文家画手数休承几笔秋山得未曽黄茅龛子空林下此际谁叅最上乘
　　老僧爱画入骨髓小幅携归敷浅原拾松煮瀑生涯在解道渊公即定园
　　题石谷画
　　浮岚暖翠元剧迹天池石壁亦一奇乌目山人今子久两图髙韵此兼之
　　梦中咏茶得首二句醒而足成之
　　采摘烟霞窟神韵金石含【袁中郎评岕有金石气】桐隂间啜罢三昧此中叅
　　送冯山公归试钱唐次留别元韵
　　湖上惊看未易才炎天冰雪好怀开谈深科跣同踈放注罢虫鱼羡博该【山公方注苏诗】归櫂六桥秋色里横江八月晩潮来公车待送沧浪畔重倒玻瓈潋滟杯
　　宿寳应人家
　　落日照穷巷茅堂静如许梧叶纷庭阶蕉衣被牕户而我此停车抖擞衣上土聊取浊酒倾还将素琴鼓永夜耿无眠萧萧听秋雨
　　过乔石林侍读纵櫂园感赋
　　城隅一径入深陂秋老荒园振策宜野水廻环山映带残荷飘防桞低埀溪堂賸挂东坡字【栁矦庙碑】渔具堪吟鲁望诗采采白苹斜照里十年兴废使人悲
　　淮扬赈饥示官吏
　　淮扬咽喉郡相望江海边三纪河伯骄沃野徧沦涟繄余移镇来适丁灾祲年四载劳补救奔走洪流前蠲租二百万兼糜水衡钱【赈过银米百五十万】屡请被吏议独荷圣主怜【余以灾田请作版荒停免部议罢斥防　思薄谴】今春
　　翠华临加意谋安全防瀹懋禹绩留漕惠颠连【诏留漕米十万平粜惠民】防防此孑遗相率拟力田河鱼忽大上千里仍长川危隄栖妇子茅茨断炊烟村墟何处所泛泛惟渔船漂波嗟麰麦临风羡乌鸢重臣躬负薪手胝足复腁臣荦承
　　明诏驻节向海壖轻装鼓短櫂来往狎深渊州邑十七八擘画废夜眠薄俸分已尽仓廪更荡然何以答任使俯仰忧怀煎
　　九重实洞烛转粟
　　恩命宣【上谕江右抚臣运米十万赈济淮扬】众商方戴徳秔稻来委阗【时盐商方蒙减课　时思输米五万助赈】羣公竞佽助【各官皆有赈米】稍稍给粥饘余家幸接壤致禾三百廛【余倡捐米麦】眼底饥溺俦庶几免播迁作诗示官吏相期共勉旃无使滋中饱哀鸿慰迍邅富公赈青齐盛事史册传岂敢希古人但愿寡尤諐漫郎委符节我志久拳拳嵗晏公事了好赋归来篇
　　【附】和前韵　　　　　　　　　　冯　景
　　大浸困淮扬薫风来日边
　　命公殿南服河润同沦涟忆自髙堰决川后骄频年四载厄秋霖耕耘功弃前民室尽悬罄身不名一钱荡析将离居公心恻然怜哀彼鸿鴈鸣保此家室全请蠲复请赈封事常牵连
　　天鍳俞孤忠农得事春田今兹望有秋秋水灌千川盲风挟淫雨产鼃突无烟庐舍齧洪涛民栖半在船飘泊随西东有似乘风鸢乞食满道路面黧两足騈州县十七八春邮迄淮壖
　　帝命往抚饥公心凛冰渊日昃不遑食宵中屡废眠聚米无成谋仰屋徒茫然赖有西江粟泛舟消忧煎矍铄马中丞转输恩亟宣公首捐乡麦运致何阗阗盐防防诸商五万佐施饘感激羣有司佽助盈囷廛父母方孔迩井邑何忍迁水涸扫牀藓安于卧细旃恩浓乐更生痛定悲前邅汲黯矫发粟仁心千古传损余补不足天道平不愆公真社稷臣开诚何拳拳作诗示官吏气压舂陵篇
　　寄怀彭无山中丞【老友邵青门尝称无山为鐡汉】
　　鐡汉髙名久属公几番爱防
　　主恩隆孤踪已致层霄上羣望方殷末路中独秀晴峰当幕府碧浔秋瘴扫霜风天涯嵗晩相思切欲寄音书少塞鸿
　　九月十三夜梦舟泊江上大雪中与故人周侍郎栎园杜处士茶邨分韵赋诗余得句云故人同野岸急雪洒船牕既寤于枕上续成篝灯趣录漏下五鼔矣
　　梦入沧波里重云压大江故人同野岸急雪洒船牕诗得荒寒助心将老宿防五更趣追冩残烛影幢幢月夜过天笠庵访无弦上人时约上人住沧浪亭
　　纤月长河岸禅闗独叩时竹传当径籁梅拗隔墙枝观画怀渔隐【是日观王孟端溪山渔隐图】弹琴接颖师沧浪还有约髙咏牡丹诗
　　含清亭赏芍药同邵子湘冯山公吴荆山次梅圣俞杨乐道留饮置芍药韵
　　花事故乡盛嘉名锡红药每当婪尾春平台展防乐老夫客震泽芳姿想累萼逺致劳园丁种植依林薄昱昱含颦娇【故园名种】风致宛如昨压倒金昌城不数广陵郭招邀澹荡人共此花前酌况我双戟门翛然可罗雀脱帽苔任借佐酒笋竞斫经时偪仄怀偃仰得开廓浩态与狂香怳疑天上落雅宜明月来生憎寒雨作觞行俨巻波矫首闻城柝折枝惜旖旎张幄添灼烁翻阶鬬新句岂同士女谑司花何狡狯旧谱武仲略载把都官诗高吟向铃阁
　　【附】前题奉和用韵　　　　　　　邵长蘅
　　中州盛牡丹迩又夸芍药玛瑙盈尺槃楼子十重萼红白争缤纷一一标名各种讵止三十翻笑花谱略风雅得元公移根自宛洛种近含清亭防畦借鉏镢立夏三日晴名葩披灼烁枝枝风妩媚朶朶露娟嫋亭空映红阑树密张翠幕公为文字饮饾饤闲杯酌樱桃筠笼冩鲜笋清泉瀹瓯香日注嘉酿渌玻瓈薄半酣徴故事髙谈展懽谑广陵金带围魏公久寂寞东武玉盘盂髯苏迹成昨髙韵继者谁公应蹑前屩诗篇余事耳雅音振韶濩大冯况诗豪解衣臝盘礴季重亦可人一鼓气堪作笑拍都官肩君笔真可阁【思拙笔屡阁即圣俞句】
　　前题奉和次韵　　　　　　　冯　景
　　郑国溱洧间士女赠芍药后来修禊游流觞传至乐丽草殿余春翠茎吐丰萼雪色含颦娇心染胭脂薄扬州三十种繁英已成昨吴苑栽灌肥疑种橐驼郭鹿韭怅陈迹凫花酣晩酌方塘敛夕阳前林集归雀爱兹婪尾春宁谢不忍斫芳园寄幽赏暂留慰寥廓好待纤月临防受微风落红药当阶翻佳句谁继作促坐未奏陔缭垣已鸣柝寓公兴不浅今古互销铄悬河三尺喙髙谈杂谐谑作诗驾宛陵使我步崖略何必赋梅花清才压官阁
　　前题奉和用韵　　　　　　　吴士玉
　　使院饶名花奇种来东洛牡丹最超羣骖驔乃芍药入夏留余春窈窕殿羣萼明公步屐来宾从携莲幕风迎香冉冉日照光灼灼公言故园中此花如绣错大者盈一尺琼彛玊盘托其余复善幻五色粉淖约髙下滋百畆本本埀璎珞折来挿作屛步障季伦若花时相经过朋好杂歌咢髙人既潇洒才士
　　亦落拓径造花下醉灌漏填巨壑雪苑风流盛俛仰犹如昨【公剧谈梁园花事之盛友朋之乐】四座听公语兴酣添杯酌把火绕露丛妍姿倍姌嫋怜此婪尾春感彼都官作公诗发髙倡邵冯鬭奇博逡巡怯大敌坐令小巫却一鼓偶试手鷇音还自怍
　　延熹崋岳庙碑歌
　　迢遥太崋叅金天虞周廵幸禋祀防集灵宫建炎汉代饰阙载纪延熹年望仙门下耸赑屭书壮伟蛟螭纒经始者谁袁太守【袁逢】市石者谁从事迁【杜迁】郭香察书义莫辨徐洪考究终茫然【徐浩古迹记以为蔡中郎书洪适释云郭香察书者察莅他人之书也】端严自可配白帝奇古直欲追周宣无论史晨与韩勅撇画巴开光和先桓灵秕政令人恨斯文颇盛千秋传片石不随钟簴改精光奕奕射岳莲后来好事录金石上絜斯邈邕随肩有明中叶遭掊击神物消灭同飞烟闗中秘藏或一二剥落那得骊珠全此本宋搨缺仅十一字可博一金钱河北金吾【王文荪鹏冲】老爱此摩挲珍比琼琚璇何幸鸿寳入我箧虹光顿压书画船寄语郭防赵崡二子道于今好古应让西陂专
　　【附】前题奉和　　　　　　　　　邵长蘅
　　崋山作镇帝所宫防地削成三芙蓉明星玊女竝娟嫮天神博处钩梯通少昊金天斡元化虞巡周望秩祀崇茂陵刘郎蕲不死集灵宫筑山之趾松乔芝盖纷往来子仙茅龙大憰恑亡新变乱迨东京文字磨灭余荒戺此碑纪年延熹八四月维夏日廿九勒石者谁农守袁逢开先孙璆后郭香察书恐臆説曰蔡中郎亦无考【叶】或云汉魏古碑今犹有例不书名著谁某纷纭辨駮姑置之法第一真瓌奇公此石本得何所点画完好无瑕疵圎方古匾体皆备挑拔劲如折刀铍斯邈故是丈人行冰潮呼作大小儿光和以前得有此岣嵝石鼓肩相随我思桓灵秕政吁可诧叹息痛恨谁能那钩党横填北寺狱儥官更谐西园贾太学石经空騈填鸿都鸟篆资詈唾雒阳钟簴俄销烬飞亷铜马亦推破岳碑赑屭岿然存千五百年安帖妥明嘉靖间始遭掊有如峄碑焚野火红豆老人作长歌缺百卄字相矜夸何况此本缺仅十纸新墨古神不磨虎爪攫拏气郁倔苍虬鐡屈枯枝柯知公鉴赏有真识棐几一日三摩挲
　　前题奉和　　　　　　　　　　冯　景
　　太崋山髙五千仞金岳克配旻天峻虞廵周狩省方同中间纂以嬴秦闰芒砀风云起赤龙山川祠祭攽秩宗茂陵辙迹徧天下集灵宫筑崤圅封亡新矫诬神不享露盘零落仙人掌建武以还珪璧防勒铭实自农昉河南山镇冠雍梁时廵礼与恒岱方触石兴雨蕃农桑有年祈报神歆香碑建延熹纪年八四月卄九日逢甲袁逢经始孙璆成赑屭嵯峨耸轩豁石从霸陵杜迁市书遣新丰郭香察慨自苍颉籀变丞相斯文龙鳞迷前规小篆程邈改为六体又杂甄丰为李阳冰潮递擅奇八分由权舆之要知汉之妙在龙举戈波撇画如锥土此帖鹰峙骨力彊方璧圆珠鼎彛古【朱竹垞云汉三种一方整一流丽一奇古此帖兼之】徐浩以为蔡邕书邕时称疾方闲居固辞五侯鼓琴召肯上三峰倒薤披浩之所记殆讹缪独惜岳碑名氏漏或云汉刻例不名我隘见闻向谁究此事掎摭无短长桓灵时事闗大纲卖官党锢奄人猖青虹堕殿星孛狼儿生两头四臂妖非祥三十六万黄巾黄可怜帝子逃萤光独有兹碑崨嶪不随炎刘亡世事都从驹隙过千五百年陵谷堕每叹沧桑变幻多方知文字因縁大嘉靖年间令不才碎为砌石委蒿莱六丁假手一何毒讵殊轰击靊霳防乌嘑有成必壊循环理万事纷纶尽如此商丘公耽集舌録剜苔剔藓皆标目何处购此最古本字皆可识摩挲读旧搨已苦缺百卄此但漫漶十五六峄山岣嵝不可求此帖寳之同图球集灵宫亦易详攷未湏更駮欧阳修
　　前题奉和　　　　　　　　　呉士玉
　　崋碑汉推第一芒夺少昊金天晶东追峄碑南岣嵝光贾鼎立齐峥嵘商丘先生雅好古得此善本识鉴精纸新字完少缺画嗟余一见心魂惊此碑刻自农守袁孙接迹劳经营延熹八年斗建已月卄九日告厥成郭香察书纷聚讼古碑谓不署姓名或云中郎亦罕据笔踪惊絶要莫京虎螭攫拏鳯飘举长翎修鬛摩鹏鲸规连珠树矩泄玉圆流方折随纵横按以法兼众妙欲名一体诚难评祖祢上溯籀斯派苖裔下传潮阳冰熹平石经尚晩出堪与追逐称弟兄桓灵败徳不足数摩挲墨玅聊娱情吾闻太崋削成五千仞河神手擘垠崖崩云泉天磴閟金液乘龙戏博多仙灵此碑厯千五百载呵护应烦勅六丁有明嘉靖遭掊弃可惜神物归杳冥成毁相因固其理世事反覆谁能慿不见峄山之碑焚野火岣嵝迹秘涕泗零公得此本真希有一字便足轻连城
　　前题奉和　　　　　　　　　王　戬
　　往嵗行经崋阴道岳庙肃肃金天开老树阴森夹阶戺古碑寥落纒莓苔抠衣爰登最髙阁三峰咫尺髙崔巍云气苍茫衣袂接夕阳明灭众皱堆藕船大片不肯吃摇鞭西向趋黄埃公作崋岳庙碑诗寄我【句】读之口中流沫字里轰风雷金钟大镛自撞击韩苏石鼓从胚胎和诗两篇盘硬语牵连纪载能别裁论文人【冯山公昌黎有与冯宿论文书】声出燥吻种瓜者【邵青门】手掀于防属予作和恐蛇足力薄气索难玮瓌惟雍州古帝王宅柴望上自虞周推嬴颠刘炽盛祠祀茂陵仙客秋风才承露铜盘切霄汉西母为乞蟠桃栽甲帐珠帘忽零落初明肠断通天台洎乎东京际衰乱黄门北寺吁可哀甘陵南北兆钩党豺虎遘患遂令庙阙陵墓成飞灰集灵宫不可复见延熹碑碣留蒿莱千五百年尚无恙有明中叶方隳隤宋代摸搨聿近古譬如汤孔辞器兼而该公从金吾得此本圣所贵重逾琼瑰诗中缕述信谲诡察莅书冩其谁哉筯埀薤倒体奕奕龙拏鳯跃形恢恢即非髠邕奏妙技总依邈穷初荄爰厯凡将未遐逺八分三体供潆洄天丁抉取字仅十北斗増色连三台太学苦县尽澌灭护持完好惟兹才好之有力竟克致集古序就长昭囘我犹未见摹拟涩一似有物横颐颏新秋旗门怀刺往小沧浪畔聊追陪借观亦不求甚解何妨传示同提孩摩挲不将寒具汚【去】当其得意且须巻还什袭放胆倾金罍
　　六境图咏【有序】
　　康熙甲辰予以侍衞出判黄州地故有子瞻洗墨池从荆榛瓦砾中搜剔而修复之是为予宦游之始忘归岩者防州山水最幽处得名自阳明先生予奉使经年过此亦每忘归后予观察通州咫尺京华最为纷沓赖潞河一水绿浪红蕖风颿沙鸟时可怡情因葺潞亭以存旧迹赵文敏有鹊华秋色图为齐州周公谨作也予以额亷访官署夕阳紫翠恒于坐卧间得之不数月移藩吴防簿书旁午闻有苏子美沧浪亭未及探厯忽有江右之役江右近郭有北兰寺据江山胜概因建烟江疉嶂堂与宾从游眺其中颇擅一时之盛壬申移节平江政心闲沧浪亭近在署侧取次修葺遂成名胜酬夙愿也今嵗夏乌目山人王翚过我俾作六境图叙述其事各系五言诗一章要一二故人和之庚辰立秋日
　　洗墨池
　　畴昔判黄州一官同泛梗江山乐清旷俯仰客怀永东坡洗墨池芜没无人境爬剔出神瀵一浮翠荇岂惟存旧迹兼可逐清景好风澹荡吹几席沦涟影幽人对如鹄瓯香时啜茗蛙口食墨黒【楚故载池蛙食墨口黒】臆説堪笑屛别来三纪余几思驾烟艇
　　忘归岩
　　姚江千载人看山有癖好棨戟防州时游屐徧云峤幽岩傍通天【亦岩名】几度展孤眺大书刻石壁公怀何浩浩我来追髙躅一杖凌奔峭修篁被邃谷森耸千幢纛水穷云起处默坐领其要夕阳促栖翼灵籁发防窱而我亦忘归苏门继清啸
　　潞亭
　　观察通潞日奔走苦近畿束带欲大叫如马困缰鞿偶值公事了一水防烟霏缚亭延古意四顾来清晖红蕖防白鸟到眼趣不稀谁言塞垣近江乡此庶防遂多酬倡什宾从有光辉湖庄清夏图【赵大年】夺取惟王翚孤山云外塔相望仍依依
　　鹊华秋色堂
　　济南山水佳城郭烟岚环鹊华好秋色鸥波貌双鬟我官日两衙尽在紫翠间故人额我堂【朱竹垞】见者为怡顔拟携红藤杖刻意穷跻攀无何置之去欲赋诗思艰冷云与残照幽梦恒相闗髙吟沟笥箧千年妒遗山
　　烟江疉嶂堂
　　晋卿有珍图曰烟江疉嶂玉局最心折品在李郭上朅来章江滨放眼得画状沧波带翠巘千里列屛嶂堂开古寺中佳处快所向三日一登临五日一酬唱嵯峨滕王阁较此逊奇创白鸥闲似我来往随荡漾琅琊老尚书节督诧别様【阮亭常目余为别様节督】
　　沧浪亭
　　移节来三吴我还用我法所愿风俗淳坐许泉石狎访古得沧浪澄明比苕霅空亭复旧观屋宇施版锸牡丹俨风鬟荷叶展罗箑故物补棊盘韵事添琴匣游人聫袂来名胜虎丘压英英子美魂吟啸定不乏图成当年谱画手颇称甲他日归西陂还倩冩放鸭
　　喜雨
　　初伏已过中伏来日日南风吹不息炎帝火作意张低田车水髙田坼淮扬灾祲已连年此地那堪罹小厄恤人闷闷同左司怅望髙天频蹙额池馆桞黄荷不花满堂宾客皆愁色日斜忽报风阵转门前旗脚皆南掷黄昏雨点如菽大乍停乍作耿胸臆三更已后遂滂沱忧思千邨一朝涤县知防防翠罽舒尝稻翻匙定雪白狂吟喜雨邀和章赋手如云不待迫晓烟未泮好作图乌目山人起泼墨












　　西陂类稿巻十五
　　钦定四库全书
　　西陂类稿巻十六
　　吏部尚书宋荦撰
　　红桥集
　　九峰曲二首
　　才过青浦望松江淼淼澄波白鸟双九朶芙蓉相并出一天晴翠扑船牕
　　雨过斜阳入趣途羣峰参错水萦纡看山怪道如相识往日曽披雪霁图【黄子久有九峰雪霁图】
　　【附】次前韵　　　　　　　　　　冯　景
　　九朶芙蓉出泖江空明荡桨自双双诸峰耸翠如相送倚徧雕航四靣牕
　　残澍初收湿逺途夕虹犹挂九峰纡不须更覩黄痴画此是天成雨霁圗
　　赈饥淮扬寓江都范公祠作
　　五年河决淮扬郡拯救偏当力绌时千里飞鸿连海岸二分明月对丛祠看碑庑下莓苔扫行药畦边楖栗随几日沧浪催刈稻并州风物使人思
　　【附】前题　　　　　　　　　　　　　至
　　鸭脚萧萧防短垣范公祠下复停轩经旬转粟烦飞檄何日哀鸿返故园极望平山云作阵还愁海岸雨倾盆趋庭小住刊江上向夕凭栏酒一尊
　　平山堂二首
　　路出红桥畔秋原问蜀冈穿林寻曲径拾级到高堂逺岫平襟带长江得渺茫呼童扫黄叶好煮石泉香昔贤良防防兹事遂千秋胜地几兴废闲云此去留楼开歌舞外塔入海天浮何处雷塘路萧骚起暮愁秋日由范公祠后圃过天笠庵二首【时沧浪亭方构碕西草堂】
　　古祠栖泊处几日遂深秋野岸霜风紧残阳废圃幽团茒収末利老树叫班鸠何意膺符节翻同世外游曾向南园里碕西构草堂大江隔呉防秋水忆沧浪行菜从公暇投竿引兴长闻钟催歩屧又到赞公房
　　邻家竹园
　　客舍傍荒园相去不数武修篁耸天畔参差展鳯羽清隂隔院来罗罗徧庭户时循麂眼篱迳造无人处遗箨与苍苔委积盈尺许呼童为扫除坐待明月举千纛万夫闲叶叶秋可数翛然坐忘归直待邻钟杵风至灵籁生俗韵洗肺腑因之念故乡寄书葺旧圃【子家竹圃梁孝王故址也
　　附】前题　　　　　　　　　　　　　至
　　立秋六十天暑气时作恶祠南美修篁连日出行药竹根蔓草纒芜秽侵茫屩呼童加翦除耳目得一廓譬如婴尘坌忽被清泉瀹徘徊日欲昏嘲哳罗归雀广陌起秋风干叶萧萧落
　　答朱慎人驾部二絶句
　　小别俄看菊有花沧江渺渺隔天涯八十老翁偏好我一封遥寄水精鰕
　　高踪世外自菰芦鹤格昂藏老兴孤青鞵布韤蛇条杖待尔沧浪作画圗
　　九日用至韵
　　乍晴乍雨当重九笠屐风前缓缓行傍水闲园留野鹤戛天高栁接荒城宦途偪仄谁停手秋鬓沧浪爱落英此际呼儿问乡国和松茅屋葺初成
　　【附】原诗　　　　　　　　　　　　　至
　　江风吹雨又吹晴萧瑟郊原获稻声走马空林防落帽窥墙小妇讶前旌愁分鸿雁三秋梦醉倒茱萸九日情怊怅雷塘何处是夕阳西下隠层城
　　秋日广陵杂兴八首
　　已过重阳雨不休丛祠古木响飕飗谁知聴雨无聊赖名画还披聴雨楼【黄鹤山樵有聴雨楼巻】
　　买得秋英碧玉枝一庭踈雨澹相宜二三文士成高防独有麤官愧左司
　　墙东菉竹一千个墙西鸭脚大十围公事一了即世外谁能局束为人鞿
　　淮扬蠲赈自年年一老轻舟遡大川岸上偶然成小住窥人霜月两回圆
　　去年留漕二十万今年转粟又海滨明年定拟塞瓠子太仓高廪应陈陈
　　独扣禅扉破碧苔鸡冠五色满庭开老僧背上筠笼重打得街头盏饭来
　　回颿鼓急隔墙闻不碍哦诗向夜分一阵南风又霪雨妬他凉月白纷纷
　　落叶声中与鹤闲竹西歌吹总教删写望朝来定何处冲泥还拟上平山
　　【附】前题　　　　　　　　　　　顾圗河
　　雪叶风花续续吹城南官舍破闲时雨师多谢勤来往一日催成一卷诗
　　空天忽注雨三尺空囊忽办米千钟饱饫江淮人万亿可知谈笑有神通
　　朝朝堆案压邱山秋箨随风顷刻间不是乃公工判事十分清得十分闲
　　千夫执防趋衙鼔十手研煤供写书高竹万竿双酒榼门生数辈一癯儒
　　绵津説诗惟一真绵津鉴画如有神画真画赝吾不辨天下真诗复几人
　　属和多来那易工小坡端不让家翁岩巅一滴狮儿乳猛接千寻絶壑中
　　跛驴滑防不受骑破屋牀牀无了期咫尺城南渺河汉拟将雅郑叩臯比
　　今朝旧説展重阳拗转云光漏日光扶起菊枝温雪酒料公无计奈诗狂
　　前题用韵　　　　　　　　　郭元釪
　　九旻霖雨湿残秋小驷柴车阻胜游却有水关红叶岸庾公高兴欲登楼
　　日影霜纹满防枝水滨闲建白云司韩瞻新句冬郎和未许门前横笏知
　　苔展重茵鞠打围高庭寒色试秋衣放衙不用凡胥吏一阵檀栾拥绿扉
　　檐声送到催诗雨野色营成命酒天笋脯橘干随意酌笔牀茶灶自牵船
　　浮山下格尚通津去住宣防负土人不有江南医国手钓鱼何处穏闲身
　　秋城如练水如苔沙鸟汀鸥日日来九日淮南有佳处蟹螯肥足酒无灰
　　老雨欺秋入夜分竹墙松院益纷纷荒凉逆旅三闲月触拨牀头一瓮云【宋人诗诗人例合三闲月】
　　竹舆轧轧秋山间松声欲落襟带间不教呵殿恼林樾诗心全在隔江山
　　前题次韵　　　　　　　　　缪　沅
　　铜斗洸洋唱未休雨声篷背响飕飗剧怜听雨孤篷客冷醉闲吟倚柁楼
　　青霜阵阵糁杨枝摇落秋心与客宜不道鬓丝禅榻畔重赓好句杜分司
　　遥山几防如泼墨螺髻碧玉交相围定携蓑笠造絶顶孤鹤傲岸谁能鞿
　　江湖载酒忆当年一叶渔舟舞巨川曾向邗沟赋秋月销魂少此一回圆
　　木霜后碧初匀满树累累江水滨小摘青甆聊位置湘帘不卷防横陈
　　沧浪亭子堆苍苔秋花篱落千丛开碕西草堂昨夜雨更有何人问菊来
　　瓦盆送酒隔篱闻银蜡裁诗賸五分吟罢呉枫冷江上满城落叶正缤纷
　　香凝燕寝意闲闲公事麤酬尘事删画手不教寒具涴溪山雨霁看衡山【时观文待诏画】
　　前题　　　　　　　　　　　　　至
　　雨槛风牀数笏寛蜗牛负壳转身难晩来小立门前望竹影修修塔影寒
　　麂眼篱根秋草芟一丛苦竹对松杉京江云作邗江雨水驿鸣铙促落帆
　　稻熟田家风雨连舍前舍后水平川不缘两月扬州住谁信淮南是漏天
　　眠凫翘鹭惊人起行饭溪南曳短藜独对斜阳懐杜牧竹西亭子草萋萋
　　半规月照玉钩斜此地曾经葬落花一种风流消不得香车寳马又天涯
　　蛟门【汪懋麟】墓已纒秋草梅壑【查士标】梅岑【宗元鼎】两惨凄屈指故人零落尽栏干倚徧日平西
　　采采茱萸落照微农家大半上渔矶酒旗歌板平山路惊起哀鸿何处飞
　　秋老江乡霜倒蒲渔庄蟹舍日提壶归时还倩琴川叟【王翚】貌我金焦放櫂圗
　　晴
　　野馆秋隂徧四围晴光才放啓园扉牵牛羞涩当篱缀鳯子伶仃贴地飞邻寺经声闻老衲隔江画本送元晖修修竹径寅缘处直似平台旧圃归
　　玉带生歌【有序】
　　杨铁崖有七客者之寮以贮所藏笛琴管胡琴古瓮与研竝已为七六客各锡以嘉名而硏旧寳于文丞相紫质玉纹所谓玉带生也丞相殉国硏归谢臯羽转归铁崖铁崖作志命门生张宪作玉带生歌余幸觏竒寳亦赠以歌
　　有客有客端州生家住下岩之老阬质温以栗静以正红光烛烛摇日星紫衣玉带端人相声价倐然来连城景炎丞相宿友善周旋几席侪墨卿防州露布曾视草寳惜不数琼瑶英柴市殉国客散走西防血泪同吞声冬青树罢归何处抱遗老铁邀作朋幽寮七客数晨夕文章之职惟汝承门人作歌写遗烈隠然五岳方寸横古心古貌俨旧服守那绚鸲鹆睛腰间骊珠四十四炜煌丞相所赐铭余也师事宁敢友如圭如璧亲典型安得七客忽邂逅得余而八重结盟
　　【附】前题　　　　　　　　　　　朱彞尊
　　玉带生吾语汝汝产自端州汝来自横浦幸免事降表佥名谢道清亦不识大都承旨赵孟頫能令信公喜辟汝置幕府当年文墨宾代汝一一数叅军谁谢臯羽寮佐谁邓中甫弟子谁王炎午独汝形躯短小风貌朴古步不能趋口不能语既无鸜之鹆之活眼睛兼少犀纹彪纹好睂妩赖有忠信存波涛孰敢侮是时丞相气尚豪可怜一舟之外无尺土共汝草檄飞书意良苦四十四字铭厥背爱汝心坚刚不吐自从转战屡防师天之所壊不可支惊心柴市日慷慨且诵临终诗疾风蓬勃扬沙时传有十义士表以石塔藏公尸生也亡命何所之或云西台上晞髪一叟涕涟洏手击铁如意生时亦相随冬青成隂陵骨朽百年踪迹人莫知防稽张思廉逢生赋长句抱遗老人阁笔看七客寮中敢防怒吾今遇汝沧浪亭漆匣初开紫衣露海桑陵谷三百秋以手摩挱尚如故洗汝池上之寒泉漂汝林端之霏雾俾汝长留天地间墨花恣洒鹅毛素
　　前题　　　　　　　　　　　宫友鹿
　　胥江潮落白雁飞谁斮鳌足支坤维文山独抱砚田出奋笔屑涕挥雄词蛟龙不合挂网罟虎口自脱非人为三宫衔璧水怒立正气只欠天扶持臯父得砚不小用用代铅筑沙中椎鲁连蹈海庆卿死女贞花叶空萎防百年汐社客才散【宋遗民社名】起辇谷暗隂风吹此砚阅人传舍耳铁笛老仙欣得之紫袍玉带称上客玉笥长句尤恢竒赤城霞起瀑水隔白虹影贯彤云垂至寳纵复有晦显神物要自无成亏漫堂夫子方晏坐一方软玉磨隃麋时平幕府罢草檄不须更替庐陵悲虫鰕草木待笺注门生问字来褰帷相与联韵效铁体踏歌先和嬉春诗
　　前题　　　　　　　　　　　　　至
　　玉带先生品端洁夙昔曾托文山契紫袍挂体不复变襟期磊落懐冰雪初疑巨璞禹凿余否即女娲捣链结阔才寸许长手耳波涛澒洞墨花凸龙尾鳯咮何足云况尔唇全额弗缺緜緜磷磷复【研铭中语】四十四字光昭掲一从供洒零丁辞当心忠义磨不灭文山頽后叹孑遗顽石坚贞谁见悦尤物原来耻受怜握手那肯便成热嗣偕臯羽拜诸陵冬青树罢分呜咽流传异代落巨手用翻乐府随老铁六客之中名第一却嗤焦氏秋【铁崖琴名为贾似道故物】非埒丞相虽同有贤奸一薰一莸手泽别袍笏拜之方许观天隂只恐蛟龙掣玉笥题句何凛凛小儒属和空咋舌
　　题王叔明听雨楼圗
　　清溪送客罢江天黯将夕秋林碧烟生寒雨稀疎滴茅楼跂脚人倾耳意何适妙义悟风旛耳雨两无迹山樵貌作圗笔自尘外得张【伯雨】倪【云林】发高唱属和皆竒特故人幸持示一览心一涤览竟步夜分帘挂霜月白
　　【附】前题　　　　　　　　　　　　　至
　　作客嵗已久夜来乡思生梦回西陂里听雨当茅亭晓起展圗画寓目心忽惊恍如梦中见琐细何分明千章映杨栁沙白水荇青邨逺堤压岸孤舟浮烟汀披蓑戴箬笠款乃冲风行几时赋归去小楼坐深更绿波罨霮防渔火看星星倩彼白描手貌我听雨情何事抚巻轴空忆声
　　湾口二首
　　秋云压断堤寒雨湿衰栁不见茱萸邨孤舟泊湾口咫尺露筋祠相望隔云树中夜倚篷牕长吟白莲句【阮亭尚书诗云行人解缆月初堕门外野风开白莲】
　　白田雨夜次顾黄公贳酒不得韵示王方若乔无功诸子
　　如舟茅屋当官阁小牕夜雨冷莞蒻吏案山横差排尽几簏残书此闲着溅溅檐溜入夜急恍向波涛耳喷薄五更卷地来霜风晴光愿放前日同招邀数子文字饮周旋拟接昆吾锋灾祲已过当大有嘉谷防见如墉崇老夫饱吃苏州饭沧浪射鸭弯竹弓
　　【附】次前韵　　　　　　　　　　王式丹
　　云拂帘旌香浮阁蕉屋秋霖湿枯蒻清閟便似写倪迂心与篆烟无系着绕檐琴筑不闻声【放翁夜雨诗绕檐防滴如琴筑】逗漏新晴日光薄从容谈防披清风读画却许生徒同精能神逸有妙理无上证入禅机锋刹那尘眼豁天外琅霄宫阙仙山崇卧游何处意惝怳阶前落日余半弓
　　懐陶季二首
　　白田遗老推陶季衰病难邀共酒缸此际清灯寒雨夜懐人端属鹿门厐
　　文酒昔同贾静子【开宗】舟车屡接顾黄公【景星】眼底风流亦无数谁曾横槊建安中
　　登文游台【台在秦邮城东为苏子瞻王定国孙莘老秦少游防集处】
　　高台傍盂城环绕尽湖水僻地得嘉名实自四贤始孙秦邦之彦别驾骚雅士文游奉坡公清芬洒千祀伊余搘防来小雪风日美啸傲仰遗踪几席荐芳芷孤桐依槛留衰草当阶委名画不可求【李龙眠曾有圗】太息渔洋子【阮亭尚书有吊古诗】俯仰五百年风流谁继轨湖树迥微茫湖云澹迤逦怅望迨黄昏鸥边霜月起
　　雨中舟次仙女庙示青门
　　芒稻河边路寒云竟日留荒祠问仙女疎雨滞行舟村隠敧斜竹童驱子母牛篷牕对诗老顿觉破离忧
　　【附】前题用韵　　　　　　　　　邵长蘅
　　野庙泊官舟萧条江上秋西风吹急雨木叶洒船头枯葑【芳用切】依扉落残罾挂树留元公忧国泪五载不曾收
　　前题步韵　　　　　　　　　　　至
　　湾口东头去荒祠得暂留野风吟落木残照冷孤舟生计怜投钓人家合卖牛飞飞淮海鴈何日慰离忧
　　前题歩韵　　　　　　　　　　男致
　　湾口曾经过荒祠那可留水平涵逺树风疾送孤舟有户皆沈灶无田不用牛哀鸿何处集未释稻粱忧舟次宁乡二首【属泰州为隋县治】
　　水气白泱泱扁舟逐鴈行伤心元沃野懐古到宁乡逺岸蒹葭没孤村网罟张老翁垂涕语五载罢耕桑邨邨鱼换稻在在树生苔拯救
　　恩诚渥丰穰运合开宣房沈璧马海岸辟蒿莱多少关心事停桡首重回
　　梦游山水作
　　夙好山泽游至老兴不却幽梦招素心水石踏芒屩雅追修禊风共摛飞葢作何以乐嘉宾清晖映杯酌
　　题徐学人云溪草堂圗
　　之子江东秀风流小杜齐人传秋栁句家住白云溪鰕菜供调膳烟波入杖藜几时共明月披豁草堂西
　　题梅雪坪画即送归宣城
　　诗是都官裔画追清閟踪霜风吹旅馆幽磵写寒松【倪迂有幽磵寒松圗】流览移情剧烟岚到眼重敬亭归去好粉本得搘笻
　　红桥【命名自阮亭】
　　最是扬州胜红桥带緑杨著名同卄四佳话自渔洋去住笙歌接空蒙烟水长几回凭吊处诗思寄斜阳
　　松花江緑石砚歌【即鸭緑江】
　　圣武孔昭大文洽寳物千年忽腾蛰松花江逺银涛翻绿玉英英此中拾
　　天家妙选职端明佽飞或取归鞍压故人辍赠意良厚入手波纹翠犹湿青花蕉叶润徳同高出鼍矶与洮歙巻荷雅制凹有容毛頴托契墨卿狎老辈更有玉带生坟典发皇共几榻
　　【附】前题　　　　　　　　　　　　　至
　　鸭绿江深鼍窟冷云根截断光炯炯碧烟一片入手寒腹作团荷背盘梗隃麋沈洒松花香咫尺波涛荡晴景摩挲雅爱含风漪好仗濡毫联石鼎【山谷诗赠君洮州绿石含风漪】
　　刋补施注苏诗竟于腊月十九坡公生日率诸生致祭
　　文章气节睂山苏高名岳岳惊凡夫七百余年余欣慕梦中恒接鬑鬑须公厄一时死不朽遗编学者多霑濡诗注呉兴最称善梅溪旧本徒区区断简搜得费补缀邵【长蘅】冯【景】顾【嗣立】李【必恒】儿至俱刋成恰当公生日嵗暮霁景堪欢娯招邀名士肃下拜小沧浪挂笠屐圗黄鸡花猪荐夙好亦有蜜酒盈杯盂左圗右书歊寳气霓旌髣髴来云衢顾余江湖久放浪长安餽嵗毎嵗无似闻家僮相窃笑媚兹一老毋乃迂麤官自审亦良怪行事动与今人殊且同我辈永今夕缺月皎皎县墙隅短劄急报渔洋老应有好句酬狂奴
　　【附】前题　　　　　　　　　　　冯　景
　　七百年前宋景祐天生名世睂山秀腊月十九乙卯时嵗维丙子降奎宿后贤神契商邱公笃好先生表至忠玉局诗篇广笺注刋成悬像东轩中恰逢先生生此日玉糁羮荐花猪白蜜酒新斟药玉船爰率清流拜前哲命宫磨蝎等昌黎身在斗牛复簸箕一生遭谤被口语譬彼攻石成完瑜愿进先生一杯酒日星河岳千秋寿髣髴肸蠁笑掀赤壁黄楼生户牖孤鹤南飞俯鹊巢笛吹江上声嘐嘐穿云裂石复三弄青巾紫裘人亦豪吾侪岂必皆李委甘心御车执鞭弭马齿偶与先生同四十九年穷不死【先生送沈逵诗云嗟我与君皆丙子四十九年穷不死】平生未到九江东谁和太白诗句浔阳宫【先生到九江和李太白浔阳宫诗序云今余亦四十九】只今奠斚仰笠屐且醉小沧浪畔玻瓈红
　　前题　　　　　　　　　　　呉士玉
　　冬十二月日十九商邱公为睂山寿异代称觞神所契风流韵事昔未有飘然画像垂中堂纷纷墨迹陈左右诗巻新雕竝在御笺注完好无瑕垢彞器斑斓银烛光花豨亦荐明粢后奠斚各拟奏新诗筦鼗不用烦蒙瞍恍若先生临几席议论悬河开笑口忆昔置酒赤壁矶笛声嘹亮穿林薮连珠更和王郎句片片云腴报琼玖【公生日事】胜迹于今七百年何异朝昏换夘酉先生身命等韩公三星什伍嗟牛斗南箕簸扬不肯停屈指生平多谤咎【公尝云吾生遭口语无数葢生时与退之相似吾命在斗牛间而身宫亦复在焉】孤忠排荡激頽波百折不回坚有守呜呼世事尽浮云顷刻白衣变苍狗党锢频仍何太劳羣小今在否先生风烈俨生存亮节雄文寿永久嗟余小子生苦晩玉局一编时在手拜公遗貌思执鞭幸陪羣彦骏奔走男儿堕地七尺躯立名会须期不朽不见小沧浪中笠屐圗兹辰竞献东坡酒
　　前题　　　　　　　　　　　　　至
　　前年才葺子美祠去年又刻东坡诗祠成得以奉爼豆诗成尚未陈明粢今年腊月十有九月日适当公生时我家旧藏笠屐像抠衣冒雨行逶迟悬小沧浪防致祭邀诸同人罗拜之髣髴先生开顔笑长须飘肩何嬉嬉缅维景祐嵗丙子奎宿照耀临峨嵋大儒崛起司文枋纵衡上下天人姿无端党锢来奸忌百折不死神扶持公之诗歌炳星日光焰万丈无时亏吁嗟乎不见四十二巻复完好何必景繁顾子呉兴施











　　西陂类稿巻十六
　　钦定四库全书
　　西陂类稿巻十七
　　吏部尚书宋荦撰
　　沧浪亭诗
　　雨中元墓探梅【余于吾家山题香雪海三字】
　　探梅冒雨兴还生石迳铿然杖有声云影花光乍吞吐松涛岩溜互喧争韵宜禅榻闲中领幽爱园扉破处行望去茫茫香雪海吾家山畔好题名
　　又絶句
　　好游呉下从来説元墓看梅半月忙头白老翁公事了也教阑入散花塲
　　天平山四首
　　白云泉
　　迢迢白云泉一线吐岩腹涓净莓苔凄清韵琴筑时有白头僧持瓢到幽谷
　　莲花洞
　　嵯峨莲花峰中有莲花洞扑人蝙蝠飞霑袂烟岚重斜阳倚洞门清啸山猿共
　　大小二石屋
　　石屋藏碧岩户牖天然具谽谺大小殊几席总堪布好署燕子龛来学无生住
　　望湖镜
　　山巅望湖镜团圞疑明月风来势欲倾雨过光逾发茫茫太湖波镜中望超忽
　　送超侄归里二首
　　卄载离懐结相逢感慨多江湖余遂老患难尔才过放眼夸登眺遐心托薜萝况当樱笋容易醉颜酡邓尉花前屐沧浪月下琴言归仍繋缆无计是抽簪永日披圗坐全家击鉢吟预愁相送罢后圃聴幽禽
　　送心壁道人游黄山二絶句
　　黄山拔地万峰攒蜡屐空抛坐一官羡杀道人瓢笠去天都云海尽情看
　　迎客乍闻仙乐鸟盘空惊抚扰龙松幽寻好问皮篷老貌得山花又几峰【僧雪庄住皮篷尝写山花圗】
　　【附】前题　　　　　　　　　　　　男筠
　　才共沧浪话言寻六六峰莺歌当祖席岚影入支笻水挹砂泉洁松怜晩翠重匡庐旧隠处谁扣白云钟
　　前题　　　　　　　　　　　孙韦金
　　小住沧浪正闭闗探幽又欲向黄山横肩瓢笠平头杖一线天中自往还
　　木莲花发緑隂深山乐迎人弄好音安得抽身随老衲洋湖云海共清吟
　　雨
　　太湖澒洞胥江平风吹梅雨惊如绳衣裳霑湿户生菌步檐倚杖气郁蒸匡牀簟纹琉璃滑永昼偃卧聊曲肱池水防滟上阶砌辘轳旋汲旋复増朱鱼戢戢罗扇底投以饼饵波闲腾斯时插莳正旁午秧马蹀躞来相仍劝农且驾撅头舫斗酒慰劳循畦塍黏天云水决皆入村歌呕哑得未曽西陂鱼麦亦大好侧身北望归懐兴
　　竹院
　　绿竹如绿玊叶叶森开张小院蔽白日青苔延石牀炎天急雨过扑鼻来湿香振触念畴昔防笔当筠廊
　　【附】前题　　　　　　　　　　　　韦金
　　霁色明修篁罗罗展鳯羽行饭小院中脱绷纷可数绿隂生晩凉幽香满庭户东风时一吹枝头滴残露夏日于役毗陵舟中杂咏六首
　　市颿风送穏暑气晓来苏稻发坡陀隠云开岝防孤三时快灵雨十载狎川途望子亭边望晴波乱浴凫向夕长河外青来是九龙炎天坐随牒灵境失支笻僧寳舍人笔【王孟端】泉留坡老踪秪今清夜里懐古意重重园林秦氏好真趣甲江南涧曲泉声聒池平松影涵天书仰腾翥古屋閟烟岚拟挈桃笙去蘧蘧一梦酣彼美青门子【子湘】经时抱病归蓉湖栖处近锦字到来稀药物分官阁文章拜布衣似闻牡丹觞咏兴无违系缆毗陵郡褰衣烈妇祠采风余入告
　　赐表尔应知曲几香苹荐孤坟杜宇悲允宜称铁汉千载励须眉【烈妇徐州海氏遭强暴不辱死三十年后以余疏请得旌祠有香闺铁汉额】呉歌何处发归櫂晩徐徐波上邀明月罾边买活鱼寻常诗老共【山公】容易世情疏思颍欧阳句沈吟独怅如
　　结习二首
　　旧书探取几回温结习应知老尚存静聴旗门三弄鼔偶来竹迳一开尊浮云顷刻看生灭归计商量共子孙漫道犂头苍藓积防须铲削向西村
　　禅衣剪就买蒲鞵藜杖提携兴颇佳不怕炎官张火似移冰壑到衙斋新蕉舒巻从遮户鬭蚁凭陵欲上阶明月清池相对处诗成体自号俳谐
　　题画二首
　　董北苑半幅溪山行旅
　　诗中圣人杜少陵画中圣人董北苑上承荆关得浑厚下啓倪黄入萧散惯写雨后江南山海岳房山支派衍山口待渡屡挂梦龙宿郊民旧过眼【俱北苑画】半幅溪山行旅圗曽向春明一再展流传有绪寳华亭题字如蚕意欵欵往来懐抱二十年今日重披兴非浅连天铁壁开崚嶒穿石枫林列偃蹇山麓茅店走笔成人物草草生趣满峦容树色涨檐楹神韵儿曹颇能辨譬之大令十三行无须完璧始称善悠然静对小沧浪神明升辅虚妄遣【东坡语】画理诗理好同参俯仰临风快何限
　　黄大痴陡壑宻林
　　一峰画画师虞山有元四家推第一人间摹写莽烟海谁见超超尘外笔浮岚暖翠蝴蝶飞雨意【溪山雨意圗】虽存非佳絶惟兹陡壑与密林简逺萧踈脱轨辙片纸展处发幽光想见冲襟满冰雪大痴非痴句曲【张伯雨】云精进直入巨然室文敏敬跋奉常【王烟客】藏痴亦自爱此生活更有长巻富春山相配岿然两神物清鉴迩日归达夫流览容余共披豁个中真趣解人难一笑栁塘来皓月
　　梦云
　　幽梦入高峰云气吐缕缕荡胸忽弥漫散作人间雨
　　九日逰寒山五首
　　稻黄山碧水淙潺九日风光破客顔不逐游人治平寺独乘笋轝入寒山
　　回环川色与峦容画本初惊此地逢【沈石田有峦容川色圗】空谷庵中一延伫老僧才打午时钟
　　别从初地恣攀跻【法螺庵】赤帻红英【见山谷诗】冷色齐欲同弥勒龛中住省得幽香是木犀
　　螺顶由来絶防尘危楼岚翠染衣巾殷勤小摘篱边菊一荐寒山旧主人
　　漫同樵子问归途片月迎人兴不孤新诗写就儿孙和白傅当年似此无
　　闲情二首
　　庭院桂香中闲情老鹤同南田【恽正叔】遂已矣谁写雁来红
　　霜下荷全倒风吹栁愈踈往来小池上不觉十年余
　　天平山看红叶
　　五载为拯饥嵗晩驻河曲呉门好秋色不得一寓目今幸书大有穏坐愿良足饫闻红叶佳烂熳天平独萧辰发孤兴牵藤入确荦时向野田中荈花摘寒玉蓦坞到白云【寺名】千林蔽隈隩连蜷雅桕攒夭矫霜枫矗或绚如赪虬或灿如黄菊参错青松间一一媚晴旭胜接车箱岭逺嫓虞山谷【车箱岭与虞山吾谷址以红叶名】崖壑遍登顿石眼探飞瀑樵迳息腰脚禅牀设茗粥斯游惬微尚哦诗屡画腹幽寻更何处蜡屐望林屋
　　辛巳十月十日梦一巢居老人出示古琴云制自秃髪乌孤明日客以琴饷因记二絶
　　枯桐得自巢叟梦里携向山隅清竝一秋水传来秃髪乌孤
　　明日故人过我七特地相遗沧浪一曲弹罢胜事匪夷所思
　　题宋徽宗竹禽圗
　　春风艮岳罢朝时蕞尔微禽费睿思膓断燕山亭子畔杏花新燕又题词
　　春日雨后游华山伍氏隆池山堂因过合流庵感旧有作【已酉夏同亡友计甫草游此庵已三十三年矣】
　　山行雨后佳是处泉声作千岩若膏沐石磴松花落谁家丙舍傍柴扉隠丛薄桂枝低罥衣藓色碧迎屩堂开崦里幽署书蛟龙攫【范长白笔】位置得真趣总不事雕凿谷雨烂天香风景缅嵩洛玊茗杂紫藤赵昌笔难着何须问主人园丁颇不恶矢口诗种树直压橐驼郭古迹谙隆池逺岫指莲蕚跪言木犀开洒扫待觞酌一笑舍之去清兴更踊跃隣寺访旧游振防入寥廓门敧栁半存栏败花偏灼钟鱼昼无声惊湍自喷壑年光等飞埃三纪恍犹昨老僧如野鹿见客不住脚防合念朋好风流怅寂寞向夕命归舻沈吟返铃阁
　　盘山青沟拙道人逺道见访留住沧浪亭二首
　　青沟辟就老烟霞瓢笠相过道路赊携得一瓶豆苗菜来看三月牡丹花因缘大事公能了潦倒麤官我自嗟好向沧浪亭子上栴檀香里奉袈裟
　　经行斜日且观鱼黄鸟緜蛮入耳初接席金风旧亭长【竹垞】懐人蚕尾老尚书【阮亭】春深玊版容参悟嵗晩花宫待扫除拂子一挥仍小住空林明月暮钟余
　　【附】次韵奉酬　　　　　　　　　智　朴
　　暂别青沟一片霞南来不怕路途赊为寻澹荡题襟客得看沧浪出格花世事从知都是幻人生任运莫须嗟拜赐金襴虽爱惜随身敢弃旧袈裟
　　客有谈康对山坟被发者慨然赋此
　　盛明七子交最笃康对山与李崆峒李在罗网康营救恶名何惜当时蒙此心久久益昭著千秋高义传无穷谁知两公归地下先后俱不保殡宫往者大阳【禹州山名崆峒葬处】遭椎发遗骸委弃荆榛丛卢龙义士为哭葬【韩子新鼎业】哀愤几欲呼苍穹尔闻武功亦被祸黄膓抛掷郊原中身后画鼔三百面那有长物烦剽攻控颐别颊真惨絶口珠不见来悲风嗟哉七尺已消化双目掣电惊村翁咄咄怪事类陈武【陈覇先】须生白骨如飞蓬英雄才士两不朽岂与泉路万鬼同达人观化有深省无须懐抱恒忡忡酒边记事有振笔回首圆月升天东
　　录欧公思颍诗为一帙讽而赋之
　　欧公宦游每思颍集中备载思颍诗坐怜缨佩久羁束拟寻渔钓浮涟漪南都中书歴多载十有三首琼琚词迨亳及青三年耳中间吟咏实过之年益加老心益迫千秋想见公风期我官于南将二纪清梦往往落西陂缚桥结屋野岸阔捞鰕打鸭扁舟宜县车以届愿未遂以今视昔增怅而沧浪亭上月照席述鹿轩畔花盈枝是处取公诗再读口为流沫情为移防须请急赋归去耆英几辈相追随此诗此志喻者少只应辇下渔洋知题呉荆山吹劔集兼寄韩慕庐王阮亭两尚书
　　昔人论弹琴但视第一指一指苟不合终身无合理呉子三呉彦文坛树高轨风行遍海内制义振骫骳儿孙幸得师余接金玉美几载不窥园坐伏乌皮几前年红药飜髙防官斋里羣贤发新咏强韵分之子出口如景宗直抉骚人髓尔后衮衮来杜韩无坚垒一巻冰雪文把诵每移晷吹剑何言谦雅音实在是元晏得青门【邵子湘】余言遂可已秋风奋健翮天池看一徙携琴向长安尚书扣知己愿子慎所操勿恱筝琶耳
　　偶阅梁书陈伯之传云暮春三月江南草长杂花生树羣莺乱飞櫽括其词作絶句一首
　　三月江南正好春水如碧玊草如茵杂花生树莺飞乱一段风光恼杀人
　　题顾侠君噉荔集二絶句
　　迢遥归櫂自闽疆六月登临兴太狂添得新诗佳絶处武夷山色荔支香
　　炎官赫赫苦相仍栁下池边尚郁蒸寻幽想像天逰宿【集中有宿天逰观诗】胸次真同万壑冰
　　题朱悔人庐山观三叠泉图
　　仰睇飞泉寄兴孤石梁天半老僧俱若教添入沧浪叟便是当年三笑图
　　冬日小沧浪同朱竹垞送张超然冯文子汪武曺右衡韩祖语张日容顾侠君冯孟容吴衞猗蒋扬孙慕苍玉公车北上儿至筠同行用方千寄吴磻韵
　　茂苑才欣接天台赋已成诸生方振翮一老待归耕邓尉传梅信胥江杂雨声颿樯乗涨发冠佩切云行好赴春官验无烦别恨生须知齐稷契莫止羡科名冻月窥檐白沧溪映酒清闗山双毂转京国一军惊杏蕊当春日音书望
　　帝城腾骧随骥騄何限嘱儿情
　　【附】前题次韵　　　　　　　　　朱彛尊
　　问业龙门近聫华凤防成齐浮渡淮舫并辍有莘耕骐骥争先路壎篪恰应声井东星偶聚河朔计偕行葭琯迎阳动梅花破腊生五云邀驿传千佛注经名入廨冬犹暖临池水至清别筵容我共佳句使人惊送喜中丞座驰书北斗城非徒慰公望兼协野夫情悔人之官石泉过吴见访以江上图索题葢取义太白江上吟寓豪举也漫题二絶
　　木兰之枻沙棠舟太白髙风万古留羡尔画图轻夺取也从江上载花逰
　　蜀道迢迢向石泉枫桥祖席正霜天峭颿欲发不肯发苦索故人诗一篇
　　吟窝小集赋赠悔人用杨铁崖在彞斋试新制铁颍韵
　　髯也嵚嵜有髙格谈风不让过江贤气呑云梦九百里名著风骚三十年此去石泉容啸傲何须勾漏学神仙吟窝酒熟梅初放且舣横塘鸭觜船
　　【附】次韵奉酬　　　　　　　　　　载震
　　霜月窥檐铃阁静花前展席列羣贤何期深坐当今夕不减豪吟忆往年籓触羝羊空有角字餐脉望未能仙感公惆怅分携意缓刺归途入峡船
　　题李营邱古柏圗邀悔人山公同赋
　　屏开防防飘霜风谁移老柏高堂中几枝掩映接邃合千寻挺拔当晴空韵流户牖香满席衣袂霑翠清隂重画手似此刮造化令人一见心神融龙腰纽结绣苍藓鹤盖葱蒨凌长松其下丛棘纷防缀坡陀迤泉淙淙营邱剧迹压范【寛】郭【熈】零缣寳与琬琰同孔明庙中少陵赋太室山下武帝封一旦放笔巧摹取离竒臬兀惊儿童近代文沈颇能事七星古桧貌洞宫只向元人得气韵那许哲匠争巃嵸嵗晏张圗镇靣壁俨探林壑搘吟笻诗句排奡与画敌急请二客来交锋
　　【附】次韵奉和　　　　　　　　　　载震
　　清昼柏影回长风鬰苍挺立生绡中根纒礧砢枝屯雾惊怪逺势摩层空水墨通神真竒絶叶柯交错宁嫌重昔闻画师非俗士兴与理防象外融肪含芝术陨丛草容歴冰雪抗五松屈铁皮纽青苔古黑隂垂防大壑淙信非营邱无此手咨嗟满座心赏同疑是当年植新甫龙姿鹤骨烟霞封不尔曲筋络榛蔓野烧难免来樵童材大身全亦可贵何必定入明光宫青牛化去将焉往且饱雨露临嵱嵸樽开华屋一相对宛陟崇冈扶孤笻李圗宋咏斡元化更谁劘垒能铦锋
　　次韵奉和　　　　　　　　　　冯景
　　崇冈古柏摇天风如何屹立高斋中磥砢孤撑压万木楩楠杞梓椅梧空竒姿屈铁龙骨死数围不计苍云重黒入太隂含雨气蛟鼍翻浪流胶融苍皮駮如孔林楷碧藓斑似秦时松忽闻天籁起毫末髣髴四壁泉淙淙乃知画手逞神妙毕宏韦偃经营同作者擅塲营邱李祗疑放笔圗登封黛色参天踞地势何止车盖张童童黄鹂犹在孔明庙白牡未荐奚斯宫园桃夭夭枣纂纂葱蒨那得标巃嵸斯材足任栋梁重讵比篠簜聊支笻珍圗好句两不朽把笔欲赋难争锋
　　和前题　　　　　　　　　　朱彛尊
　　毗陵董哑子不画山画水淮隂龚高士不画人画鬼乃知负絶艺落笔恒自矜独立万古意耻与时争能试观营邱画中柏宛似青牛道士井边植一株足敌一百株数尺看成数千尺树根有泉亦有石树旁有草亦有棘当时画柏不画松桧叶枞身更竒特商邱副相寳之久是日从容出娯客满堂观者齐动色浓香亟就棐几薰韦偃毕宏妒不得此树不知寿几千或与黄帝兄同年吟窝东北池西偏玊丫叉挂逾清妍彷佛素壁生苍烟公乃体物赋长篇格高调逸信可传我见近来文官惟公不要钱寄兴自有瑚铁网珍珠船往年文康公晩为
　　孝陵辅君臣相悦迈曩古龢调文武致太平
　　赐予图书出内府郭熙范寛真迹存犹载香厨旧时谱公今鉴赏多愈精暗中以手摸绢可别宋元明得闲论诗兼论画过庭才子迭品评三呉开府近一纪尽收江表诗人作弟子只如二客【谓朱冯二子】亦是诗中豪惜我和歌今老矣
　　次韵答阮亭尚书
　　停云赋罢思悠悠三纪论交已白头记得与君初见日一樽松下説黄州【嵗丁未余以黄州倅入　觐寓报国寺】
　　【附】原唱　　　　　　　　　　　王士祯
　　尚书北阙霜侵鬓开府江南雪满头谁识朱顔两年少王扬州与宋黄州
　　犇牛道中二首
　　一片浓隂压大河翻盆急雨打船过水车不响农歌歇但听飞泉落磵阿
　　斜阳开处稻油油坐向篷牕对浴鸥自笑真同蚁旋磨一年六次过犇牛
　　迎
　　銮二集
　　康熙癸未春河工告成
　　上亲临阅视臣荦趋迎境上途次恭赋二首
　　几度
　　宸游问濬川平成今遇锡圭年
　　天心总为苍生系
　　庙算真超大禹前蠏舍鱼邨齐望幸汀桃岸柳各争妍久膺旄节惭无补清静惟期效昔贤
　　勾陈停处省耕桑
　　圣主忧勤久愈彰
　　少海逺依
　　宸幄至
　　重离共仰
　　属车旁问
　　安绮陌晨昏肃授简春风翰藻香一事拟从
　　天上乞西陂烟水任相羊
　　驾幸金山
　　允【臣】请
　　赐御书西陂二字恭赋一首
　　圣皇巡河拯昏垫
　　省方布徳临江南金山名胜
　　帝所爱
　　翠华四度来幽探时维仲春之九日楼防岩壑晴光含皇情悦豫洒
　　宸翰动静万古题精蓝【时　上题动静万古四字】羣臣跪覩目瞪久龙鸾飞舞辉江潭臣奏宋臣有故事石湖赐字荣抽簪臣乡西陂富烟水鹭朋鸥友素所耽乞
　　赐寳墨压成大不令独美千秋谈
　　至尊含笑輙命笔骊珠宠贲添惊慙观者如堵剧叹羡佽飞竞进偕瞿昙自顾垂老荷旷典涓埃未报情何堪拜归倚櫂一頫首虹光照烛凌烟岚
　　恭颂
　　万寿诗【有序】
　　皇帝御极之四十有二年春河工告成
　　六龙亲阅
　　省方南幸黎庶观光适逢
　　万寿无疆咸颂
　　一人有庆【臣】荦承乏守土再觐
　　天顔得遂呼嵩忭舞之私窃附薄海赓飏之后诗成百韵律制七言凡千有四百字管窥蠡测莫罄高深庶几铺张对天之闳休扬厉勤民之伟绩文虽荒
　　陋志切咏歌谨拜手稽首以献诗曰
　　万年
　　天子太平春大衍欣逢协洽辰表里河山真孔固升恒日月自常新虹流华渚先征兆电绕枢星早降神有命自天隆峻极无为而治轶常伦从来十有歌君子自古三多祝圣人虞夏商周开寿域东西南朔转洪钧赤符握后雍熈奏青简书来美善陈厯服无疆能缵
　　祖孝思不匮在尊
　　亲寝门防舞龙楼夕阆苑萱舒鳯辇晨
　　明徳殿中尝膳防
　　宣仁宫里献卮醇炙来白鹿欢呈尾脯进黄羊笑啓唇慈圣贻谋传永永
　　元良垂裕庆振振鲤庭言动闻诗礼鹤禁温恭慎笑颦丕显丕承师不逺重辉重润瑞相因克昌厥后金枝衍则百斯男
　　寳训谆问夜瞻云无日懈五风十雨有时防寸心俄顷周青甸万里痌瘝达
　　紫宸亲睦平章光上下畴咨吁咈敬臣邻春秋弦诵敦庠序
　　郊庙馨香洁祀禋刑省三千执法简条颁十六教民淳官方考绩征龚遂舆论优贤借寇恂无党无偏遵路直有冯有翼弼谟诜缅思三蘖干
　　天纪遂发千驺动地尘迅转秦车驰畅毂大鸣越鼓扣金錞
　　王师声罪清渊薮大将临戎扫棘榛韎韐未曾瞻至洛黍苗先已慰来郇星旗耀日全吞蜀霜防凌风直到闽箭射六麋飞电刷军摧九虎疾雷震西开道绥蛮徼南辟棃闗奠海漘铜柱朱崖齐向化龙湖象郡悉来宾铁桥已立韦臯垒玉斧还通庄蹻津紫葢黄旗降已晩青丝白马悔何悛走林尽窜昆阳象营窟前除东郭防况附台湾收岛屿也随职贡达江岷封侯相叶头如虎裂地勲酬手不既筑鲸鲵归凯宴毕除枭獍解戎袀敷天共服
　　皇猷壮羣帅能钦
　　庙略遵何意狼烟明絶塞又烦
　　鸾辂出重闉桃花露拂朱旂染杨栁风牵翠葆纫三驾隂山奔骇鹿一临瀚海伏穷鳞熟筹上防非矜武但治渠魁可徧徇雷雨动时开草昧刚柔交后始亨屯未裒荆旅淹三载秖格苗顽逮七旬西賮南琛纷蹻蹻梯山航海互踆踆象胥谁敢不来享
　　龙徳方知自有真天不阶升高莫竝地非尺度逺无垠堂廉虽肃犹三接袵席能安及八夤有此武功何赫赫矢其文徳更彬彬日新学问空前哲
　　天纵聪明却介傧火照青藜宵不夜珠探赤水旦方寅左绳右矩禔躬密玉振金声履道纯六艺精微尊曲阜五经同异析成均每嘉文学如游夏更饬儒修判孟荀孝秀书升罗俊髦圭璋特达黜嚣嚚譬需巨室梁楹柱必备良材栝柏杶梦卜载姜辞钓渭聘纁来尹罢耕莘干干终日宵衣屡矻矻穷年旰食频赤县有储常豫积苍生无告輙周询
　　省方裒对临呉越辑瑞懐柔莅晋秦赐复普天霑湛露蠲租率土起荒蓁眚看棘木春鹰化仁沛桑田野雉驯已贮常平供大赉复留转漕劝吹豳连年徐泗冲波亟五载淮扬振廪匀南畆百千羣贷粟西江十万逺输囷泽飞鸿鴈人安堵吏牧牛羊农乐畇寅畏治民齐太戊普施利物媲高辛闗讥末作通平准税恤商车不算缗采菲受言因止辇悬鼗闻善即书绅衣冠璧水圜桥听圗史金华鼓箧呻中秘缥缃翻蠧粉西昆芳润选彪虨万几多暇奎光焕二酉余闲藻制伸云汉昭回文濯锦蛟龙飞舞笔钩银诗如雅颂饶温厚书使钟王失寳珍典重瞽宗亲释菜蜡隆乡饮礼成僎每行黜陟薫分莸不使贤愚玉混璡禹域继离乘橇檋尧言申巽涣丝纶桑干齧岸狂澜横瓠子冲隄故道堙铁锁支祁齐下竹璧沈河伯捷揵薪渠成燕赵神为助水滙淮黄绩不泯草木知春先望幸梅花如雪又
　　时巡汾隂寳鼎轻沙砾成纪黄龙比蛭螾岂若
　　皇心安海宇转忘
　　帝力奠河滨去年全免江东赋今嵗除征皖右民应见虞廷仪鸑鷟防觇文囿舞麒麟南山翠色长蟠岳北极瑶光自照旻四十二年
　　恩愈渥千三百载美谁臻孤生黄口叨余防窃附青云早致身德合天人归一统任参调燮宠先臣螭头交防鹓班侍豹尾随车虬漏逡报
　　国愚忠蒙鉴拔居官曲谨仰陶甄滥竽旄节跻荣膴揽辔封疆事拊循未及郑庄能荐士仅如庾亮不私姻深惭懐抱
　　褒清朗实愧诚民
　　奬惠仁已际时雍收棫朴尚圗嵗晩励松筠都忘栁质因霜悴惟矢葵心向日申驽钝岂追千里马品题空负九方歅幸逢春日歌鱼藻敢托秋风想鲙莼但以衰年堪杖国或邀盛典许悬轮
　　天高地厚何时报海宴河清此日洵三万二千成一嵗老臣长愿戴灵椿
　　驾幸浙江仰荷优老殊恩
　　命于呉门只敬赋一律
　　随刋绩奏
　　幸南邦翠盖华芝泛大江呉越韶光开
　　辇路湖山秀色入船牕
　　湛恩汪濊康衢颂
　　睿藻缤纷艺苑降白首重蒙
　　优诏及自怜遭际近无双
　　扈从杂记十二首
　　迎
　　銮日纪有前编【己卯　南巡臣有迎　銮日纪】再扈
　　宸游荷宠偏天上
　　玉音频问答愧无文笔继胡铨【铨有玉音问答】
　　郯城四鼓漏声沈驿骑传呼使命临不道微臣衰朽质云霄独系
　　圣人心【上念臣年老遣侍卫止臣逺迎】
　　道旁迎谒快瞻云喜气真从豹尾分白首中丞还健在微闻
　　天语告
　　储君
　　故人相遇属车旁弱嵗同为执防郎话到承恩
　　先帝日不禁老泪各霑裳【侍卫鄂罗　世祖朝与臣同官】
　　河堤四幸惠元元善后经营总
　　湛恩鸡犬不惊邨舍静
　　銮舆亲歴小桃源【邨名】
　　御笔颁来讶再三西陂寳墨秘龙圅一时盛事流传速已入渔洋续偶谈【臣于金山援范成大石湖故事乞得御书西陂字王尚书士祯采入续池北偶谈】
　　九重
　　恩赉剧便蕃貂帽龙袍竝上尊故乡再建寳纶阁官舍新开赐果园【上赐西域异种葡萄二株】
　　天厨珍品来络绎土木上药挹芳芬绿端眼镜万寿字郑重还从
　　御佩分【上取松花江绿端石链作玻璃眼镜皮圅上有金丝绣万寿字精妙絶伦】
　　最无谓者惟任子极力排诋自老泉老臣所遇总格外诏同宰相挍诗篇【呉门进诗者　命臣同大学士张玉书阅定】
　　奎章照烛日星高海内诸儒仰望劳剞劂流通非细事偏容薄劣外臣叨【时颁　御制诗集于呉门挍刋】
　　周庐
　　召对竭愚衷冲默应知感遂通谁云廉逺堂高处不与家人父子同
　　自怜老去遭逢盛倚马吟成纪事诗几日一闲真到手斜风细雨赋西陂
　　使院新构成恭悬清徳堂
　　赐额适至儿南宫捷音至
　　池北新堂啓恭逢
　　赐额来
　　殊恩嘉旧徳重地愧凡才赋客追随过林花次第开老懐添慰藉送喜又燕台
　　六月苦旱忽蒙
　　恩赐
　　御笔书扇二柄旋得大雨恭赋纪事
　　火云烧空何赫赫是处山田尽坼千邨望雨农歌劳职在封圻忧惧迫忽惊
　　宠命九霄临习习清风传蓟北近臣【织造臣李煦】捧赍寳光歊
　　御书二扇防
　　天锡老臣拜罢敬展观鳯泊鸾飘双拱璧其一
　　御制省刑诗仁民
　　徳意殊恻恻背写杂花艳有香紫檀细股穷雕饰其一白檀嵌美玊尺余宫扇真创获谛视名画属征明玉帐山铭【御书此铭】
　　圣人迹动摇炎暑讶迸退到眼隂云渐四塞凉飔急雨如愿来原隰匀匀霑濊泽从此南国庆丰登野老恬熙安作息须知太平有本原端自吾
　　皇手中得
　　上己卯南巡视河
　　赐江宁巡抚臣宋荦仁惠諴民四大字又
　　赐懐抱清朗四字癸未以河工告成再
　　南巡渡江
　　驻跸金山之江天寺荦扈从因奏臣家有别墅西陂敬乞
　　御书西陂二字
　　赐臣不令宋臣范成大石湖独有千古
　　上笑而书之即以颁赐
　　驾回行宫又
　　命侍卫取入重书赐焉再
　　赐清徳堂额荦西陂有纬萧草堂芰梁钓鱼诸胜常属予辈赋诗今乃获
　　御书张之不世之遇也古来名臣别业最著者无如午桥平泉顾未闻有此矧辋川盘洲以下乎荦自有诗记事济南王士祯敬为之跋
　　鱼水君臣古不如
　　玉音问答驻
　　乘舆近来官阁无留牍更
　　敕香厨挍秘书
　　西陂水比石湖清云汉天章照影明且莫平泉疏草木试看马乳后园生
　　朱彝尊











　　西陂类稿巻十七
　　钦定四库全书
　　西陂类稿巻十八
　　吏部尚书宋荦撰
　　清德堂诗
　　秋杪奉
　　命行赈淮徐偶于村舍壁上见无名氏二絶佳甚次韵
　　漫和三首
　　每为行藏独倚楼淮徐行赈又经秋驱车野店随霜月系艇荒滩枕碧流
　　河流囓处大隄环鸿鴈哀鸣落照间记得江南当此日梅花消息问查山【查山滨太湖梅花最盛】
　　月上茅檐欲二更天涯嵗晩不胜情清诗谁写黄泥壁未许人间识姓名
　　【附】原诗
　　横篴何人夜倚楼小庭月色近中秋凉风吹堕双梧影满地碧云如水流
　　渺渺孤城白水环舳舻人语夕霏闲林梢一抺青如画应是淮流转处山
　　行赈淮徐恭闻
　　上幸秦晋由中州
　　回銮臣疏请迎
　　驾于大梁只旋奉
　　旨免迎返辔过里门信宿而行赋诗纪事时康熈癸未
　　仲冬十二日也
　　别家逾二纪魂梦西陂绕今春
　　上南巡周庐荷传召问答及私情县车曾靣告屡陈未俞允
　　天语加慰劳抚躬増怦怦高飞羡黄鹞秋月赈淮徐拯救遍隈隩疮痍虽未起庶几安井灶恭闻
　　驾西幸秦晋仰离照
　　回銮经中州瞻云来僬僬迎
　　銮臣奏请頫首剧腾踔叱驭过里门骨肉未遑造隋堤走兼程夷门七校东京繁华地兴废足凭吊艮岳冠亭榭繁台俨云峤昔贤几酬倡我复此临眺上方云外塔色与古铁肖吟鞭方在把
　　玉音倐驰到执殳免越境
　　天意怜誖毦节旄返故乡此行匪意料踊跃扣垤泽仓卒谒家庙上冢仅卮酒翦棘事洒扫乘夜防三党积愫讵能道畴昔总朱顔今叹鬓髪缟后堂小儿女相见辴然笑问名祗悤悤榛栗未一犒羊枣三世树婆娑附萝茑先公手植松青葱挺石窍对此忍遽别摩娑发清啸诘朝探西陂云水领其妙枯荷数里香烟树莽防窱天涯逰子归骋懐忽大叫田父喜我来杀鸡设村防稚子喜我来白鱼回溪罩即目得逍遥感旧动悲悼载酹老妻坟泪下林乌噪指防结屋宇安排乐耕钓
　　宸翰慎寳藏牟麦谨籴粜牡丹为我培荇菜待我芼将行重眷恋絮语涉聒噪嵗暮嗟于役朔吹欲堕帽较量出处闲沈吟首频掉据鞍赋此诗心比风中纛
　　赋红白洋茶
　　竒葩海外占春风乍挹娇姿曲槛中澹扫蛾睂怜虢国艳分鹤顶伴秦宫蛮烟瘴雨移来逺厚叶深花貌不工想见高懐苏玉局长明灯下赋芳丛
　　官居二首
　　那复似官居搘笻步广除心空宜读画性癖爱钞书栏压枇杷树池翻玳瑁鱼寻常来上客【谓山公荆山】清啸此同舒
　　竒福尚书羡【阮亭司寇闻余得名蹐秘书叹为竒福】闲情使相嘉【张洎谷中丞以余闲情为不可及】铃旂心不繋云壑兴还赊震泽阻游屐沧浪频泛艖老懐方浩浩何用祝苍华【苍华髪神名元白有祝苍华倡和诗】
　　题汪东山修撰秋颿圗
　　暂脱朝衫觅檝师呉江枫落缷颿时浣裙调饍融融乐好补南陔逸去诗
　　一峰画本对松闗不少烟岚几席闲风流欲竝盱眙尉时捉吟笻入破山
　　墨品【余有雪堂墨品漫堂墨品漫堂续墨品】
　　文房上品推隃糜易水良工剧传播鱼胞犀角巧制作乌玉清烟慎包裹隔囊揣测古有人入手欢呼世惟我家藏墨品费搜寻断璧零圭箧中锁神物栎园拜最久软剂藕湾【张长人】贻更伙虽无潘谷寳邵罗旗鼔方程但琐琐鳯咮磨罢时小啜总拙临池无不可三雅堪媲退谷装【孙退谷先生有三雅斋寳玉器】几笏待压西陂柁每逢好事共摩挲豪夺巧偷近来颇人不磨墨墨磨人欲用几番仍不果仰天大笑癖难医阮孚蜡屐征南左
　　题李苍存雪江垂钓圗
　　叠叠寒云四望同雪花如掌舞回风一天诗色分明在付与荒江把钓翁
　　雨罢
　　雨罢翛然斜阳药院中竛竮笋迸砌森挺桂抽丛诗话儿孙在山居襟抱同最怜花事过留得杜鹃红得李梅崖中丞报书书尾附一絶奉酬六首
　　京华文酒剧周旋上谷重逢揖马鞭别后真同少陵句中闲消息两茫然
　　扈从河隄葭苇中故人言笑暂时同不道行踪类飞鴈断行南北又乘风
　　武昌杨栁自依依一片冰心物望归载拥旌幢南浦去顿教山水发清晖
　　追思滕阁十年余此际高风愧不如一事后先堪比调双睛长自对匡庐
　　前月裁书逺寄将今朝锦字报呉阊书尾骊珠惊错落朗吟清夜向沧浪
　　旧游落落已晨星蚕尾尚书尚典型振触原鸰无限恨如麻老泪一时零【梅崖官礼部时阮亭尚书及余与亡弟炘皆称莫逆】
　　【附】原倡　　　　　　　　　　　李基和
　　天际郇云五朶开追寻去日等飞埃空吟滕阁风流句谁识庐山靣目来
　　牧仲中丞来诗感三十年前知交零落读之黯
　　然再寄三首　　　　　　　　　基和
　　记听双鬟杨柳词春风几度系人思那堪幕府分麾日重溯旗亭画壁时【懐阮亭尚书】
　　傲骨昂藏只自怜黑头归早卧林泉读他如练澄江句不见宣城又数年【谓谢方山郎中】
　　渺渺河山宛画圗暮云岑寂野烟孤同游嵇阮归何处太息黄公旧酒罏【叶苍岩田子纶两侍郎曹实庵舍人白仲调评事顔修来宋子昭两郎中俱谢世】
　　题杨补之四梅圗巻四首
　　梅花格最高貌取固难肖况当未开时蓓蕾藏防窱南宋草元裔实与梅同调妙笔写横斜意兴迥孤峭遥父【马逺】伤刻画元章【王冕】渉狂躁何如此尺幅遗世独窈窕流观俨林下拂衣起清啸
　　右未开
　　看花趁欲开写生亦其时独将尘外笔夺取尘外姿东风正料峭黄昏篱落吹薄寒喜将吐上春来未迟孤山有遗老配女亦良宜何事起巡檐索笑向疎枝
　　右欲开
　　好花当盛开摹写剧酣畅繁葩映晴昊新妆逞越様层叠冰绡圗宫闱有高唱【南宋杨姝子有题层叠冰绡圗诗】似此化工笔潇洒出其上所欠但香耳老农赞匪妄【海野老农题补之画梅但欠香耳】邓尉我屡游对画神逾王茫茫香雪海待着屐几緉
　　右盛开
　　画手有三昧盛衰奚不可还从溪桥边貌此飘残朶高低几片飞一带寒烟锁恍如絶代人百尺楼头堕零香挹微茫遗恨属婀娜题词重眷恋胷与画史左和歌得丹邱【柯九思】胜事共传播清閟富收藏较余未为伙
　　右将残
　　【附】前题　　　　　　　　　　　　韦金
　　梅花盛江南铜阬频放櫂每恨来时迟不识腊前妙画师画未开翩翩冰雪貌或如椒实悬或与荷珠肖紫蔕经霜寒白苞映日耀芳心休轻发须待东风到
　　右未开
　　东风一披拂冷蕊放疎枝清絶逃禅老此际传芳姿莫讶细细开恐负早春时佳人初睡起犹自敛蛾睂含香如有待乍吐凝幽思不见桃与李飘零恐自悲
　　右欲开
　　从来写生花盛开尤易状长条杂繁葩维笔之所向暗香若浮动梅格实无上孤山脚下逢大庾岭头放璀璀复皑皑银河翻白浪嵗寒折一枝三友好酬唱
　　右盛开
　　花事有盛衰如人多轗轲高士感此意更貌雕零朶偶来棐几右穿过风牀左还疑带雨飞漫天雪片堕盛开才几时忽忽自飘独有栁梢青【补之题词】至今尚婀娜
　　右将残
　　小圃
　　身虽尘坱兴沧溟小圃柴扉尽日扃是处萧闲堪独往朅来朱墨喜初停穿林曲折凭双屐傍水倾敧有一亭泉出池隅澄似练轩开松下泛如舲菁葱北望分邻树空阔东偏对射听墙角楼桑纷羽葆风前迳竹列竛竮疎梅丛桂柯交叶国色天香尹竝邢杂本四时移虎阜名葩千里走园丁【牡丹来自故乡】西羗
　　赐果虬盘架南海甘蕉鳯展翎上客勾呉数晨夕旷懐彭泽仰仪型沈酣尚忆婪尾宴节序将看河鼓星已觉佩缨无顾恋更饶酬唱是家庭昂藏高格偕孤鹤偃卧清宵弄湿萤矢口吟成追白傅沧浪烟月上遥汀
　　送汪陛交入都兼寄阮亭尚书二首
　　节犹残暑胡为襆被行片颿带疎雨逺道赴神京山色过江改乡心见月生回中知有遇大礼赋须成白髪渔洋老风流众所师好同天下士去和济南诗霄汉悬清梦云山失旧期沧浪倘相问道我泛涟漪余四十七年前与官谢孝廉尔元【天枢】订交辇下后尔元自栁州司理归余正判黄州盘桓数日而别又二十余年弃世今其子孝廉清裁令武进得所着岭外诗读之感悼慢赋二首
　　杵臼交情记栁湖玉缾浭酒几回沽花前坐具晨昏接辇下吟鞭意气殊健笔君元追子厚漫游我自吊髯苏临臯夜雨重逢日翦烛东斋兴未孤
　　负笠搘笻蹑九仙生天灵运遂多年清诗岭外遗编在明月楼头旧梦牵【尔元于京师寓楼招妓宴客客赠诗有楼上来明月樽前出丽人句】继起两家堪慰藉归耕一老尚迍邅方塘斜日行吟处肠断西风堕白莲
　　祷雨二首
　　三月四月雨不住六月七月防滴无元妙观中正祈祷报道阳山龙挂湖
　　沧浪水缩三尺强稻畦坼桔橰忙早晩甘泽一霑洒回隄解带闻荷香
　　闲情
　　桂香堪领略薄暮一扶藤鹤病心常系霜迟嵗欲登碧摇当槛水红过隔墙灯拾得眼前景闲情谁个能
　　【附】歩前韵　　　　　　　　　　　韦金
　　香风凉桂院残雨落修藤节喜重阳近山将结伴登看松乘晓露散帙对孤灯自尔闲情好和歌惭未能示韦金孙兼送其省试八首
　　何必城南始读书伊吾官舍十年余而今头角峥嵘甚也解谈诗一起予
　　百常名尔剧堪哀【范镃遗腹子名百常韦金小名取此】失恃重嗟身尚孩谁知若雨凄风后酿出兰芽玊笋来
　　授研圗成镇自随骅骝逺道去骙骙征君题字分明上万丈光芒为尔期【魏叔子铭亡儿着所用研曰女方其外而去其棱角因其自然而不琢其璞斯文章所由作予授研韦金爰作圗名斋】
　　共怜二阮此追随【大阮谓筠儿】刮垢磨光庆得师【呉荆山】几番衙鼓咚咚罢授研斋中独办诗
　　柯亭汝伯逐羣贤【谓至儿】汝叔秋风又着鞭【谓筠】我老自怜当蔗境烟霄望尔去联翩
　　嘉辰侍防向高轩老辈亲承笑语温无端拜倒缘何事晏先生乞一言【谓朱竹垞】
　　童穉归依属阮亭未亲杖履接谈经停云共我殷勤赋蚕尾遥看一抺青
　　胥江风正片颿扬梅雨如丝竞插秧橘绿橙黄好时节待传吉语醉沧浪
　　迎
　　銮三集
　　康熙乙酉扈从恭纪七首
　　圣皇重民瘼匪以翫物游淮黄庆底绩利赖垂千秋清口实要害善后须良谋有
　　诏二月吉南幸临河洲山左荐饥民几载厪
　　帝忧哀鸿虽渐集果遂安全不巡行载周览德意剧绸缪封圻臣忝窃星驰觐
　　龙斿仲浅【地名】欣就日当荷颁珍羞问年啓船
　　天语亦何优【上问臣年对以七十有二　上笑云还健】野岸赓
　　睿藻【御制湖口闸喜雨诗　命臣恭和】短櫂导
　　御舟【命臣于　御舟前行】被宠忽小极伏枕惟吚嚘河隄
　　宸算罢浦溆
　　寳幄留凌晨望淮郡列鼎香烟浮【百姓列大鼎焚香迎　驾数里不絶】引缆寂无声不惊沙际鸥
　　转漕资重臣使院驻
　　天仗【驻跸漕臣公署】进献一不受市肆真无妨信宿经甓社牙樯送春涨迎
　　銮走旄倪竹西行在望防棚飞翚同灯船游龙状稍探初地胜【驾幸天宁寺】旋进闲园榜迢迢茱萸湾
　　离宫赫有伉高旻【寺名】钟鱼清别殿花木畅
　　皇情得愉悦
　　圣制写幽旷露台美汉文琼花诮隋焬【御制诗中语】煌煌日星垂允媲南薰唱宣示及从官恤民
　　帝所尚微臣病良已趋侍才却杖爰代呉民请敬设虎阜帐前路即金山澄江插碧嶂
　　动静万古字【前年御书】光焰腾嵯峨胜地洽
　　宸襟一櫂投山阿云岩快探歴风榭聊婆娑明发渡京口呉山俨娙娥浒墅箫鼔竞金昌香花罗呉民结圣缘眷注加抚摩
　　驻跸仍公居防缀添庭柯既无供亿繁亦无羽林诃流虹届
　　圣节羣进天保歌官寮肃展谒劔佩相戛磨愿
　　天子万年黄髪来番番愿
　　天子万寿儿童舞傞傞我
　　皇但垂拱大廷列象牺诸生献诗赋巻比束笋多卞璞杂燕石咸荷一笑瑳省耕及宥过具区流恩波顾瞻薄海内熈熈游太和
　　九峰三泖间畴昔荷
　　明问适以元侯请
　　诏许龙舸进玉峰临眺余军容观重镇喧阗百戯陈壁垒连营峻五茸海隅地
　　天顔何由近一旦仰勾陈万姓耳目震
　　法驾临世英【提臣堂名】供具昭敬慎灿烂洋茶花雅助帘栊韵挍射帐殿开环侍尽精悍
　　神箭激流星英风压行阵
　　帝子侍朝夕控纵秉
　　圣训洞目欣且骇衰病为一振休息两奉
　　谕【上以臣衰病两命退帐后少憩】慰留载叨眷【上阅黄浦江免臣扈从】送
　　驾幸武林守疆反呉苑【叶】
　　囘銮迓垂虹存问逮荒岸【上问臣病愈否全愈否头不晕否】扶持命臣仆
　　圣意更周徧【上见臣仆跪岸傍　命起扶臣】前史覩未曾感极涕欲吾
　　皇天纵
　　圣百事皆人师咏歌振大雅染翰留芳规
　　宸画乞可得云汉恒昭垂臣宝实最伙骊珠耀西陂忽惊福寿字龙鸾下
　　丹墀跋云老臣荦年七十有竒歩履尚强健特书以赐之茅堂题鱼麦【赐鱼麦堂额】家庙表令仪【睗世有令仪额】楹帖勗出处【赐地连江海屏藩重赋甲东南节钺雄儿孙歌舞诗书内乡党优游礼让中二联分悬公署西陂】双箑光陆离【赐二扇】解推有后
　　命恩赉逾等夷【命臣与将军总督同受赐】衣冠宠封疆【龙纹袍袿貂帽】饮食怜衰迟【先后计赐二十二种】
　　御研【先　赐御用绿松花研一后重　睗大松花研一】上品药【高丽土木人参各一觔】骈攽及玻璃【计十八件】菽乳
　　天厨珍方法谕使知【遣　御厨官役授御用豆腐袐方】禁籞动色告传写逺道赍臣职未一効曷克承
　　恩私感泣但泥首披陈拙言辞耿耿此寸衷惟同倾日葵
　　辟门有盛典多士此云集江左十五子诗巻臣手辑献颂者五人文行素所习荐牍竝诗进须臾荷收入【荦有十五子诗选在呉者呉士玉等五人荦奏荐竝进其诗】遣试就泮宫引见到
　　御榻七字得殊遇【应　制七律一篇】京国去何捷清和趣回舻好风上颿叶看山名园留【惠山秦园】试茗石泉挹是时雨泽愆前路河流涩号屏忽効顺甘澍来恰恰遍野罢桔橰瞻
　　天着蓑笠
　　车驾发铁瓮抗旌过建业城阙六代遗烟云三山匝夹道管籥迎极望锦坊接田夫献新麦停
　　辇聊一捻所贵农事成欣然
　　圣衷惬雨花临高台长干眺古塔猗欤
　　大圣人举事千古压每过酹明陵万口传喋喋阐幽署书额【赐汉蒋子文宋程颐各祠额】风示意不乏归途访灵谷禅机叩老衲
　　金山
　　帝所爱过輙凌其巅旷望极溟渤高歌薄星躔偶将张祜句挥洒向梵筵江空有灵物十尺惊蜿蜒【上正书唐张祜龙出晓堂云句而龙忽见】神龙来谒
　　帝感召非徒然左右瞪目视逺近俄争传前期高旻寺浮图光烛天【舍利塔放光】朅来水精域法鼓声鼘鼘中夜契妙谛
　　天藻振大千【御制闻磬诗】青宫钟镛继朱邸圭璧联羣臣俾赓和墨彩浮鸾牋斯盛幸目覩良亦有夙缘恭送越大河常泊
　　龙舟前河隄训诫毕官箴以次宣臣格【漕臣桑格】暨臣荦独荷
　　帝宠偏跪奏越境送少摅此拳拳
　　恩谕可即止伫立夕照边方将伏道左
　　宸章下河壖【御制研说】郑重畀臣荦
　　殊眷空后先自顾同老马矢报无由焉夙夜愈砥砺庶几晩节全
　　赐物慎藏弆
　　御书敬雕镌他时想西陂荣光映沦涟还呉奏谢已迎銮有三编【荦有迎銮三纪】奕世奉家塾长使宝防防
　　西陂类稿巻十八
　　钦定四库全书
　　西陂类稿巻十九
　　吏部尚书宋荦撰
　　藤阴酬倡集
　　藤花防
　　长洲少宰【吴文定寛】令名埀手种藤花世共知一片清阴连古木三春紫萼飏防飔储才想见当年盛好事堪为我辈师未答
　　君恩绳祖武闲防惆怅每移时【先伯曽祖庄敏公万厯朝为冢宰】
　　次前韵　　　　　　　　　　　周起渭
　　竹埤槐院古藤埀阅世苍茫不自知浓结绣帏遮晓日乱牵珠琲飏春飔尚书屡叶经行地大雅新音举世师更上沙堤寻鳯阁紫薇花好似当时
　　呉陈琰
　　尚书防事紫藤埀不改清阴鸟雀知曲干恰宜搘老屋繁英犹记堕轻飔摩挱生意怀诗叟传冩风流付画师【禹鸿胪尚基作图】竞指柴车来徃地咏花人似种花时
　　郭元釪
　　闻道华防紫幄埀文昌春色外人知正看云木悬高蔓想见繁花动晩飔小锸长镵懐昔哲隐囊纱帽称吾师后园竹木东厢笔千古风流又一时【吴文定有吏部草木诗晩年抄书皆自署曰吏部东厢书】
　　余与宋牧仲冢宰订交最早顷不相値者二十余年去年扈从吴门得一相见今年春相聚于京师三月二十八夜啓事苑中同宿郊馆漫作奉赠
　　陈廷敬
　　黄散功名画省诗卅年心事故人知回惊海内交游少却讶天涯聚散迟芳草长洲春去后落花高馆夜深时藤隂旧是栖栖地风月今宵有梦思【余曽官吏部】
　　别陈相国説岩三十年矣丙戌春啓事西苑共话旧逰猥防赠诗依韵奉答兼寄阮亭司寇
　　英游日共论诗写意开心托素知一去江湖惊浩荡重来京国叹衰迟緑杨上苑闻钟处红药香风入座时赢得藤隂投赠句却教蚕尾寄遐思
　　五月三日夜重宿郊馆叠前韵简牧仲冢宰二首
　　陈廷敬
　　漫叟遗风写兴诗关西清徳畏人知竹林啓事偏来早兰褉流觞不较迟秀句我应慙少俊名塲公自擅当时龙云相逐还相见卅载能禁一昔思
　　同咏清晖谢客诗暮天云树杜陵知二泉水绕波来逺【西山有二泉著名】新月山长影去迟麦熟鸠飞疎雨外栁眠人过晩凉时相逢为道频相忆缀璧聨珠繋我思
　　重宿郊馆説岩相国叠前韵见示奉答二首
　　相将啓事即谈诗投老心情明月知过雨青山争簇簇防波白鹭任迟迟洪声毎駴鶢鶋听故疾真逢鰕蟹时野馆一灯凭话旧风飘僧磬助清思
　　沧浪亭畔罢哦诗
　　恩许京华接故知回首烟波空在望题襟江汉未云迟鸟衔樱颗春残后酒泛蒲香夜静时乞得西陂公识否防中鱼麦惹寻思
　　夏日邀诸同人寓斋小集晩过龙泉寺南风氏园看古松限韵同赋
　　自我来京华公事困蠭午休澣値新晴看山笏一拄爰招淡荡人共挥谈诗麈盆兰初试花幽香散廊庑珍赐及
　　宸章开圅惊创覩食单出上方飜匙啖菽乳游兴晩忽发龙泉寻绀宇结构故相劳【宛平王文靖公】旧物余巨鼔荒园夙所谙迳曲披榛莽翛然野色中瞥见苍虬舞盘拏去复迥引步首频俯耳邉响轻涛枝头滴残雨有客踞其巅大呌舌为吐野老扶笻前更报邻槐古相将入翠幕凉飔沁肺腑此地足勾留无烦忆竹圃
　　和前韵　　　　　　　　　　　王式丹
　　浃日埀云隂霂霡细于缕高斋憺防霁户外屦方聚客袂香浮浮兰气扑檐宇山公兴味佳谈笑写胸府寳翰出防缇家珍粲可数良宴及萧晨逺心眷埜圃出门风吹衣入寺日过午林静或闻钟粥罢方卧鼔委委风氏园怪松森独树幽寻已夙识盘桓更摩抚裹叶郁细烟润肤溜新雨偃伏乆婆娑倔疆乍搘拄是时万花残秾茵为臭腐卓哉蟠虬姿荟蔚不敢伍西邻四古槐架緑俨列柱相望各老苍歳月一仰俯物态含风霜冷眼阅今古莫叹衣上尘【山言诗三年衣上尘】兹游良有取野酌亦已酣酬诗集賔主欲别犹低徊斜阳罥深坞
　　宫友鹿
　　弧矢出夏冰雩坛请甘雨既滋中田苗亦濯行人暑山公啓事归朝爽映廊庑折柬走铃吏分日命俦侣连朝食指动莫慰作劳苦趣闻长者召期集恰亭午相将饮文字不事踏筵舞幽香扑簟扇清言拂巾麈解带卸朝衫重席共賔主既饫诗中腴亦饱盘中脯锵器声在厨传餐脍成缕方法出大官食经阙可补珍从亦古典宠赐重璜琥开圅展缇袭晶光照檐宇迢遥子城南精蓝带荒圃缅懐王相国施钱兴百堵迩来曲池平遗迹黙可数无复魏綘钟尚存密湏鼔风园何代松攫拏须鬛古伸臂鄋瞒长缩胫僬侥偻幽燕气雄决植物尽狞武俯仰罄折门见公奭召虎西邻槐埀埀修架自支拄衡鹿守山林材大不容斧杂坐长松隂涛籁鸣徴羽送酒烦马军浮白当杜举接防倒着归夕曛射林坞知公数假借车茵未妨吐
　　郭元釪
　　胜地宠佳招于迈搴宿莽爱此名蓝偏幽竒探废圃稍稍辨径入惊见苍龙舞怪松信独絶游歴曽未覩不知歳月深但见蚪鳞古距地二尺强南横十数武两头屈曲上门立若双柱枝叶尽樛盘结翠叠檐庑防风起海涛清寒落空宇疑是龙泉龙攫挐吼风雨爱客今山公礼数寛賔主珍肴与上尊竒味出天府展席古松下畅懐歌且鼓发兴唱高吟劲骨翻媚妩势若与乔松元气共搘拄美比歳寒姿枫槐焉敢伍悠然耳目新心醉手还抚醉后不忍归卧看鸾鹤聚
　　刘　岩
　　一雨洗千峰残云恋林莽淅淅清风吹天光碧于乳沙路草蒙茙肩舆正亭午耽幽憩僧寮澄虑听佛鼔一径入青苍人家类村坞榛棘编籓篱薜荔缠门户槎枒屋角旁怪松目罕覩何年此痴龙一睡竟终古势欲擘天飞欠伸舒爪股墙外四小槐屹立俨如柱亭子缚其中袅袅互撑拄自我居京华衣裳困尘土峩峩康乐公风流迈俦伍而我从之游灏气灌肺腑平生宕徃胸叹息自摩抚买屐欲及千登岳期至五佳境当眼前掷之毋乃鲁谷谷鸣鸤鸠交交呌桑扈徙倚夕阳外欲去翻怅怃归读种树书从今学为圃
　　陈鹏年
　　长安英游塲冠盖日旁午缁尘翳紫陌西山笏谁拄吾师论道余炎歊散挥麈坐我兰蕙丛清风在庭庑珍竒出尚方仙翰开听覩从容陪杖屦绪论融水乳南有梵王宫莲花净襌宇布金思故相饭僧击雷鼔安知千歳后百身同榛莽落落园中松自挟寒涛舞灵虬既盘拏餧虎亦伛俯苍茫阅人代剥蚀几风雨我来坐松根尘胃聊一吐旖旎花药繁轇轕槐隂古携觞更命酌冰盘冷肺腑安得借绳牀十旬住场圃
　　吴士玉
　　林际暑欲无天街洗涷雨我公创彦会晏坐作诗主郊岛籍湜徒堂室或廊庑环侍聆清言幽兰沁肺腑奇寳瞻荣光珍味尝内府饮酣游兴发出门日卓午城南风园松盘攫歳月古撰杖试徃观小憩青莲宇已闻惊涛喧风过殷雷鼔荒寒得野趣细路披榛莽俄然苍云低团团盖废圃偻身席其下翠幕容布武盘根擢老榦高才倍尺五卧柯三丈横厥势犹奋怒樛枝回屈铁突兀互撑拄跄跄跃鳯鸾矫矫拏螭虎呌絶浮深杯一杯还一抚邻槐亦助奇疑与精灵聚緑烟连暮色残霞逗缕缕怯胆震雄笔有句不敢吐
　　顾嗣立
　　丘壑道已忘风雅事如土京华夸燕防一日或四五賔主率应酬羶荤何足取尚书文章伯诗教东海溥崇班移日下选将整旗鼔良辰文字饮新旧客参伍湘帘花艳艳庭砖影过午瓶荷折江臯盆兰种澧浦果珍八逹杏餐制尚方腐传看鸭緑硏秀骨铲玉斧鱼子涂硬黄大字健如虎轻箑防雪山草木尽泼卤明镜颇黎莹水纹碧千缕四者见未曽
　　赐予出天府醉眼照陆离斜阳到堂庑趁凉过城南游兴聊一贾车轻马力骄杂遝各飞舞招提临路隅萧防结村坞凭轩懐故相登坛礼佛祖遥望风氏园积翠浮天宇篱落无人行矮屋牵萝补入门寒飕飕青天落疎雨平地起伏龙径广相撑拄圆顶拥高盖曲枝弯强弩霜皮裂寸理空心积余怒势欲凌苍穹老犹卧荒圃宛如隆中人抱膝吟梁甫簿书堆山丘行动束规矩苟非心迹清谁来披榛莽公言昔渔洋休沐于焉抚风流写新篇韵事传牧竖移席坐邻槐行厨擘脍脯摩挲想陈迹壮年乐堪数小子辱齿牙推奬到愚鲁十年长史祠赓唱满檐柱穷途滞燕台乃复接谈麈依然籍湜辈清啸韩门聚尘懐顿消释座暎须眉古授简步芳躅胸臆试一吐愿公续长篇沧浪傲渔父
　　张大受
　　载榼寻清幽看松识奇古新城罢官归复从诗老聚浅酌各开顔晩凉过梵宇逶迤緑树隂似经江南雨长条斜蜿蜒密叶百幢竖未能閟穷崖稍待风掀舞逺林堕防红逸气欲吞吐颇卧隆中人长懐咏梁父宋公爱士切白髪运匠斧分题到裋褐肃肃此蹔抚邻槐暎亦佳不厌多领取此时沧浪荷水香冲渔艣翻思陪旧游客踪笑踽踽湘潭海内豪【陈沧洲】睢州见绳武【汤孟升】落落十数士词战勇可贾公子翰林望授以白鹭麈所欠青沟僧【谓盘山拙庵】入座恣仰俯名园四时花逺近出郊坞随公日眺赏羇旅未为苦醧舫【竹垞先生】书来招诸生散如羽南还及丹枫醉檥吴江浦
　　杨开沅
　　东堂啓事余觞咏辟庭户招要及从游披襟散防暑啜菽传禁脔流匙滑石乳胜引爱良时杯行不待数仰曕赐书丽摩挲法器古陶然曦景西公兴逾健举聨步城南隅平芜霁疎雨名园傍梵宫虬松势掀舞角髯之而鳞奋迅首长俯一见怵奇絶延伫莫敢抚徐探肘腋间苍防閟重宇郁盘帟幕牵防密茵席伍洗盏酒再酌剧谈森玉麈涛声沸盈耳谡谡如钟鼔谁家丝竹音独许彭宣覩
　　缪　沅
　　中夏苦炎灼十日九风雨桑干高亢地卑湿过南土新晴得佳招到门日未午南台休沐暇双藤倚庭宇口咏青琅玕手挥白玉麈韩门旧生徒灿灿列廊庑一枝空谷兰緑香凉肺腑擘窠瞻
　　寳书龙鳯势轩翥黎祁与牢丸珍异夸食谱从公领清言妙谛吾有取
　　罢酒事登陟曲折过林莽渟镜奁波娟娟照睂妩遥山映媌娥峰峦青可数苍凉龙泉寺涓滴鵞玉乳缁徒三五人钟鱼间粥鼓穿云小略彴一径翠蛟舞怪松如草书盘攫躯干古据地龙衙衙尻起首频俯荒落葆性灵逺身脱斤斧对此谢羁足悟飬生主邻槐堕璎珞碧棚张小坞茶瓜复迟留拳石莽搘拄日暮啸烟归松花落如雨
　　刘青藜
　　駃雨驱炎歊云駮日吞吐防风吹九畹幽香散旷宇天公真解事快此兰台聚满堂尽豪俊碌碌何足数嘉筵既忝预珍赐复幸覩余兴到龙泉怪松寻邻圃盘拏低俯地云埀长虬舞洗盏坐其隂苍翠清肺腑新诗出懐袖健笔凌白甫伊昔山巨源风月时挥麈不闻啓事暇更作竹林伍千秋留余欠好待西陂补
　　李嶟瑞
　　治安迈轩虞职业勤臯禹公来领铨衡吏事纷如雨清通阅时贤简要超前古退朝惟杜门暇日还挥麈綘纱依然设帐畔生徒聚谭芭侍樽罍彭戴环廊庑积阴气乍晴蔚蓝见天宇虚室尘不生幽兰香正吐公忽顾而笑目有未尝覩黄罗捧重重小胥胜海贾镜明察秋毫砚润沾花雨戈法挺擘窠跳龙兼卧虎摩挲眼已饱况复陈食谱珍异传上方芳鲜出翠釜速未让萍虀清应敌钟乳酒酣披衣起夕阳在南浦但爱觅林泉何辞陟榛莽城隅有法宫道可迂廻取听梵出幽廊望松入荒圃髯翁鳞甲老风霜耐凌侮夭矫枝拏云轮囷根离土不汚秦人封却逢陶公抚荒凉几百载品题才得主声疑幽涧鸣势讶瘦蛟舞隔溪立丛槐讵足称侪伍徘徊恋浓隂曲折行小坞我闻京辇间名胜未胜数康乐屐懒移元规兴稀鼔烟霞付渺茫水石归童竖非公丘壑懐看山笏谁拄
　　乔崇烈
　　我昔住京师缁衣困软土寄寓必僧寮怕路如怕虎以此七公车踪迹常踽踽来暮去辄先晦朔不及五婆娑风氏松廿年未再抚平生了无恨念兹毎莫补山公雅好事逸兴为新雨忘年集小友清言述前古余韵尘既浥幽芬兰亦吐昭回出
　　圣藻光焰被衡宇磊磊及余物
　　君恩难悉数我从蓬蒿来一朝睹未睹是时云漠漠漏可届未午挈榼城南游招提拔灌莽故事説半甲【寺初建时得一泉泉出大鳞一片识者以为龙所遗】法物列两鼓【时有巨鼓二为故相王文靖公所置】惊闻涛声高左右欲挽弩始知十八公去此才数武躧履亟相就不异故人聚浮云几苍白散质谢斤斧别来看更长【上声】欲语畏罗缕已有鳞似龙寜无脂化琥邻槐亦已老翠棚爱撑拄归意视夕阳歌音借蛮贾勿忘今日乐尘埃暂弛组
　　吴陈琰
　　京雒好事稀一饭亦奇遇贵交坚闭门何暇问寒素贤主有商丘佳客多依附长夏折简招落落酒星聚我方病蹒跚疲马强犇赴初筵设腐羮郇厨承异数仙藻更纷披五色庆云防镜可彻纤毫画恐染寒具酒半话旧游欲往慰迟暮夙有山林心肯为宦海误扬鞭各贾勇花宫晩钟度落日淡无痕选胜辄少驻疎竹绕翠幢妙香生防悟南折风家园一松突当路横空逞拏攫将堕仍撑拄痴龙睡不醒四百年如故【相传松为宋元间物】覆以二畞阴下有瑶席布携尊洗醆酌复协醉翁趣忽焉吼风涛苍髯且无怒径欲骑上天顷刻作霖雨兼约龙爪槐披鳞轩乎舞蕴隆自兹销一洗尘俗汚年年良会健请君视此树
　　嵇曾筠
　　緑树荫苍苔轻风送疎雨东阁窈然深佳时逢夏五广平铁石心独擅梅花谱当暑爱冰清风雅频挥麈高会延四方举觞胜飞羽菽腐出仙厨珍错安足数荣光忽烛天
　　睿笔蛟螭舞宠锡何便蕃房杜崇贤辅灿灿埀星辰渊渊发钟鼓逸兴到精蓝清阴过亭午名园百尺枝偃盖虬龙古下列水晶盘悠然坐琼宇老榦薄丹霄青槐借邻圃即席出新诗烟云落秋浦此道鲁灵光俯视庾开府文章经济兼衮职凭山甫
　　汪泰来
　　高防不卜夜旨酒设亭午清言涤暑氛况复对香祖昔从四方士觞咏集幕府自公既归朝诸生亦鳞聚旧徳冠清班眷注今房杜
　　奎章展签轴仙藻袭绣黼琳琅上方制乃得再披覩歳月溯旧游名迹穷三辅座上抵掌谈有若按图谱指防到城南风氏园松古渔洋品题后嘉名甲诸圃斜日晩凉生请随公步武经行憩寺寮野色对村坞地僻苔无痕疎篱插榛莽槎枒形状奇知自何年树虬蟠故作势螭卧低可抚苍翠欲湿衣横柯仰还俯曾闻慈仁松防天撼风雨我来已雕落涛声寂廊庑此中老榦在灵光犹峙鲁西邻谁氏槐稠叶结緑宇敲门如看竹去来那问主幽寻公不倦引胜客鼔舞斯游倘流传习池未足数
　　沈　埁
　　晓来云叶疎千峰巻残雨藤阴纳防凉荷花飐逺浦谢公诗思发退食及亭午招携旧生徒裙屐满庭户高论洗蓬心妙香沁茶乳觥船一再廵精膳出翠釜大官授方法未许传食谱开圅夸
　　寳书天光駴未覩赐予都瓌奇商尊而周簠乗闲想幽寻选地城南坞钟梵隐林间共探清风宇山门草色青小殿幡幢舞栏楯百个竹檀栾似南土更爱风氏园歳久髯龙古一枝起搀天鬅鬙毛髪竖一枝横曲几跁跒木撑拄俨若支离叟头低身伛偻杂坐豁尘襟漈漈清音吐自我客京华七度过摩抚每伴逐凉人太息埋榛莽何幸丹青手朅来作松主借取有声画写仿流乐府墙西罥虫槐柯老差足伍徙倚晩烟生残阳穿邻圃
　　成文昭
　　碌碌九逵尘净浥连朝雨凌兢鞭瘦马倒载腐儒腐曰赴山公招名流集参伍竹林富清暇骚雅得宗主湘箔啓虚堂幽兰淡亭午珍馔自郇厨不羡麟作脯
　　御墨飞名笺惊眼龙腾舞觥船捩醉余逸兴晩还鼓城南境静佳曲曲疑韦杜丞相襌悦地庄严薙榛莽咫尺步野园主人姓氏古何年老苍虬蛰此学偻伛拏云懒掉头攫人欲伸股振鬛寒潭翻清风洗天字意本钓诗歌讵直逃斤斧我公陶谢手神巧发连弩万物无遁形沾洒醒聋瞽况复小坡从夙擅诗中虎但可风月谈昔言饶有取小子愿勉旃日侍玉柄麈
　　至
　　三年衣上尘一洗彻宵雨晓来迳草丰盆兰亦初吐呼童理茶铛浓香炷数缕招邀诸素心纳凉及亭午华文
　　君赐夸琐细话邻圃共爱龙泉幽风氏园尤古向夕次第过虬松快再覩恍若揖故交苍髯笑捋取盘拏短垣邉枝回而榦俯青翠适当头涛声时暗鼔下可坐百人藓花绣根土酒户我曹强余勇颇能贾落景透残红欲去手重抚偃盖得未曾捎云那足数墙西四老槐离奇与松伍
　　溽暑读史蕉饮黄门使滇集题巻尾二絶句
　　湖海襟期冰雪姿风流共説使滇时今朝怪底炎歊退案有黄门一巻诗
　　把读行吟喜欲顚个中三昧许谁传若教比调渔洋集神韵眞齐蜀道篇
　　奉答西陂先生见赠之作【公精鉴法书名画侧闻绪论故末章及之】
　　史申义
　　野鹤山鸡自弄姿忽逢香象渡河时淫哇郑卫当删者已被宣尼采作诗
　　行穷水涘与山巅王宋齐名万口传解向西陂求识字略摹蚕尾不成篇
　　公望公才龙鳯姿明良一徳庆今时鼎钟竹帛名难朽清庙明堂合有诗
　　尽扫倪迂及米顚区区六一若为传推寻法物周秦上博古应嗤石鼓篇
　　晩凉
　　晩凉疎雨罢风物届新秋无数湿萤闪几株邻树幽藤方攀辇下藓欲铲犁头【范石湖有归铲犁头藓句】未识家园里葡萄已实不【哈蜜异种】
　　次前韵　　　　　　　　　　　陈廷敬
　　肃肃花影动檐风催早秋梁栖双燕老帘度一萤幽书欲亲黄妳【六朝人以书为黄妳】人谁共白头闻君感纨扇缓置箧中不
　　史　防
　　藤阴闲徙倚别署爱清秋吏散文书静花香砚几幽夕岚供防笔啼鸟唤梳头席帽红尘客能来领略不
　　周起渭
　　火云新濯露河汉已先秋萤小穿帘冷莎长覆迳幽枣初繁树底蝉欲老枝头寂寞披襟坐纤尘倘到不砌藤深贮雨庭树老悬秋便作山林想仍兼洞壑幽隼旟归画省乌尾下城头兴发成高唱谁能继此不
　　史申义
　　萤飞月暗夕蝉噪雨凉秋一径草花密东偏门巷幽苔侵金屈膝香润玉搔头肘后楞伽在跏趺得谛不【公深于禅悦】
　　王式丹
　　过雨初销暑当风已觉秋晩开花朶淡夜语草虫幽露气依青汉商声感白头横塘万杨栁记得早春不
　　乔崇烈
　　凉风来木末萧寺易临秋葛草空箱及苔花寄径幽家书嫌纸尾旧学怯词头渺渺白云下衰顔似昨不
　　恭次前韵简荆山陛交峙公　　　　　至
　　防云送疎雨萧瑟逼初秋篱落蛩声动宵来听处幽清言思麈尾苍鬓忝词头借问江乡客鲈鱼上钓不秋日邀诸同人过圣安崇效二寺四首
　　柳湖古寺市南头芳草闲房处处幽歳月已同游伴改依然文防此中留
　　栴檀妙像拜余芬往迹消磨几夕曛古槐自是金源物不与长楸入旧闻【朱竹垞日下旧闻载长楸而遗古槐】
　　无尘别境许重寻【崇效寺有杨忠烈题无尘别境字】异代翻教托慨深清诗满壁回环读心折王刘两翰林【方若大山】
　　藤花防里漫栖迟寻寺看山有素期多少闲官同返辔一天秋月照哦诗
　　和前题　　　　　　　　　　　王式丹
　　尚书清兴属萧晨埜寺烟光洽主賔莫讶门前驻车马官塲自有爱闲人
　　已公茆屋足茶瓜记得长安客里家五十年来重俯仰当檐一树马缨花
　　琳宫阳马尚崔巍碑版苔花对夕晖多少停骖惆怅处不湏重问李宸妃【宋显夫诗停骖惆怅圣安寺后堂空祀李宸妃】
　　头童楸树草交加别院荒凉噪晩鸦尚有金源旧时物墙根秋雨落槐花
　　扑枣僧寮隔市尘纵横墨迹照秋旻孟津声价当时重未抵杨公千载人
　　东涂西抺为谁姸肠腑栖尘不可湔逢得山僧吟一语便如花雨散诸天
　　曾趁春光碾小车松龛风叶又秋初莫言满壁诗篇好前度刘郎我不如
　　延清诗律压羣贤览胜寻题每拍肩媿比王筠诗十咏麤知雌霓诵新篇
　　吴士玉
　　哦松朱夏涌秋涛萧寺凉生兴转豪旧是城南联句处满天诗色碧云高
　　老槐阴合古楸长碑访金源迹已荒一自宸妃香烬灭萧萧僧影挂空堂
　　柳湖湖邉秋色赊柳湖西去飘枣花行来枣下歌纂纂别境无尘噪晩鸦
　　谁道眞人异散仙公余游展徧苍烟侯芭局冷追陪数乞取飞霞试上天
　　缪　沅
　　停云回忆殿西头种树参天翠色幽五十年来一弹指松风解带复勾留
　　茶瓜鎭日挹清芬槐老楸荒又夕曛灵鹫飞来何处所栴檀香已离知闻
　　湖烟柳翠杳难寻转入前山路转深小队初过挑菜圃缁徒迎出枣花林
　　读画看碑归去迟冷云残照有前期上都韵事先传播争搨山公五字诗
　　郭元釪
　　城南坊曲水云虚秋树如山绕佛居此地逹官嫌寂寞小舆唯过宋尚书
　　墙上笼诗有碧纱十年芋火旧僧伽圣安寺是尚书寺不让佳名擅枣花【王阮亭先生改崇效寺为枣花寺】
　　半筵秋物有余清茶屋香台非世情昔日青樽无座客重来白髪有门生
　　大云春事法螺秋画防清香处处留多少江南旧烟雨又随佳句入红楼
　　沈　埁
　　花落高槐蝉乱鸣东湖野寺试闲行从公一晌僧牕话指防诗情约略生
　　何年花手禁中飞【寺中栴檀佛相传是飞来者今为　大内供养】旧刻栴檀竟不归除却长楸谙往事谁将香火説宸妃
　　画壁云深殿影秋合昏花下重夷犹不知几阅曼陀雨还为尊前旧识留
　　小车又过柳村西绕寺秋风菜一畦看画尝茶幽兴剧枣林烟暝草萋萋
　　无多墨迹掩蛛尘不与时贤巧鬬新为语山僧好珍重名衔犹感去来人
　　石栏防笔月初生寒瘦何由许挂名一段韩门奇絶处尚书首唱野人赓
　　至
　　柳湖湖上起秋风撰杖行来日已中草草茶瓜供老衲清言不涉輭尘红
　　萧森画壁闪灵旗佛拜栴檀立少时惆怅宸妃曾祀处长楸树下读残碑
　　枣花古寺近西偏枣子累累罥暮烟一种城南荒废地争从四字识前贤
　　忆陪蚕尾老尚书枣剥空庭月上初草色依然僧磬冷梦回忽复十年余
　　过万泉寺
　　我生好游老愈猛马上看山日引领忽闻胜友説万泉此心便已落幽境乘暇晓出右安门儿子门生辔同整闲坊曲径逺市声堤柳溪花弄秋影访旧折入祖氏园小憩藤轮敲松瘿一亭欹斜波上留香送残荷四望迥佳处渐涉湿余水传道清流八百顷禅扉寂寞枕弯环沙防双凫睡交颈正逢野叟刈防防只少吴歌摇舴艋老僧踏藕作清供冰雪堆盘风味永名花烂漫忆丰台社鼓喧阗厌中顶长歌此地即沧浪莫问长洲旧烟景归途更就退院僧一饭野蔬与村防中秋看月订怡园无事诸君再三请
　　和前韵　　　　　　　　　　　王式丹
　　小驷牵车踏秋影近郊已觉殊人境清兴遄飞指万泉烟林夹路西南永雨零青陇菜分行云罨黄塍稻埀颖縁溪旧是祖家园板桥压水人迹静亭馆萧萧浦溆荒几个残荷敧败梗前途数折到寺门一派清池漾野景池底泉源何处寻但见凫雏散畦町招提金碧半凋零古碑蔓草双趺竝鵞鸭内官留姓名成化年时谁记省僧寮繙巻説支那聊遣烦忧蹔时屛门前报道山公来当堦一笑趣已领诸君联步意翛翛俛仰林塘望中骋墙根散屧上崇冈万树梢头出西岭野马排空岚翠飞回照波光一千顷花时咫尺记丰台醉卧红香梦已醒薰风转眼动凉飔吹彻商声合溟涬坐来清话僧两三雪色藕丝一柈冷茶烟禅榻小徘徊白日西斜暮天迥归途古刹复经过槐火石泉饱蒸餠尘中曾得几清游撰杖追陪数相订长须騈叠投新篇快若辘轳汲修绠深慙浃月和歌迟震耳鲸铿手寸莛公余兴发更招邀膏秣从公辔还整
　　吴士玉
　　战诗兴逐寻幽猛出郭一片秋光冷万泉古寺东丰东从公游骑参差骋逶迤荒迳憩祖园亭倚衰荷頽不整白杨几树生悲风飕飕凉雨洒人顶西路去觅旧草桥湿余之水潆千顷老僧傍岸辟禅栖野鸭浮波嬉断梗采藕充盘香色鲜雪霜入口胜玉井谁家获稻声萧瑟碧畦水与天相永凭高更挹西山翠遥空飞堕修蛾影清秋佳日足登临何当踏遍云中岭
　　顾嗣立
　　秋光着人发兴猛一抹西山谁管领出城风物便萧疎幽趣终湏踏禅境西陂先生爱佳日小队穿花斜复整老树飕飗白昼风晴岚烘染青天影祖家亭子水周遭屈曲古藤怒埀瘿消夏曾经一再过红云平铺蘸孤迥【祖氏庄荷花最胜今夏两过之】枯荷折苇像家乡思入太湖三万顷老僧揖客指残碑瘦面长身耸鹤颈门前野水三四尺那得咿哑泛舴艋盘切藕丝白胜雪细嚼牙根鲜味永拄策高墩辨碧云爽气青葱生絶顶归舆缓缓望平畴夕阳闲照田家景软脚频倾贤圣杯浇肠旋煮龙凤防佳节追陪多胜游莫言王事有秋请
　　张大受
　　游兴晩兼诗力猛野色风香分管领右安门外屡停车望絶埃尘歴清境人家梵宇画参差緑柳斜行不湏整堤边流水绕名园孤亭衔日沉山影扫枯松叶入茗罏甘泉可汲瓢生瘿草桥一庵环柳村十里溪光与鸥迥藕丝切出凉于冰似种具区碧千顷西横翠嶂仙人居直儗身骑黄鹄颈吴侬薄醉双眼花跨马归如乘舴艋公意未阑从敢后唫声要入秋蝉永早成篇什冠词塲那许后来居絶顶緑波杏照明扶摇不忘西陂好烟景龙光逺压石湖字鱼可为羮麦作防天留风雅付白头心爱家园未容请
　　缪　沅
　　果下防晓来猛导我看山趣独领西陂自是飞仙人籋云已过招提境支笻殿角神倍王握手山房冠不整高低坡陇闻稻香曲折林峦送秋影老柳衰荷水面亭大瓢小杓松间瘿披榛斸莽寻万泉山路崎岖乐清迥已无尘土三丈扑况有水云一千顷高人从不受羁馽野鹤尤能伸脰颈就中何可少禅悦此地端宜摇舴艋藕香一瓣心骨清味似醍醐风韵永已见泉流白石根还看月出孤松顶升高望逺腰脚健朶朶芙蓉临倒景香林解带复勾留随意村醪杂山防辋川后约和裴王窥园不待莺三请
　　沈　埁
　　豆花雨过遥岑靓晓约看山出画省争从后乘到城南天碧云凉秋炯烔谁家亭子入波心冷翠遗香无管领濠濮之间且小留防心不觉尘事屛苍烟一簇祖庄西逺水鳞鳞望眼醒笼鞭度彴转莲塘乱叶蘸波三十顷参天老柳立汀沙无数水田界畦町稻穗埀埀没鹭鸥野鸭咬咬唼藻荇蓼花小墢摆西风一坞红云飐水影赵昌徐熈冩未能天然王储好诗境老僧解事占万泉安坐蒲团乐闲冷禅房不见花木深雪藕堆盘当瓜茗出门西望何郁葱千岩红緑鬬情景人言风物似江南我亦钱唐有林岭如此家山久不归徙倚竟忘烟水冥擘牋拈韵第七成甘避诸君才气猛【时七人继和埁最后成】
　　至
　　秋染园林风渐猛萧瑟稻穗摇波影祖氏庄西涌万泉方罫水田三十顷人家生计等江南数鵞放鸭提笭箵寺门頽落枕溪漘簇簇蓼花斜复整出泥冰藕荐僧盘齿颊未动惊香冷鎭日西山泼翠来荒寒诗色谁知领回首夕阳剰浅红一声清磬发深省题陈相国午亭山村图四絶句
　　太行西望郁迢遥泉石争传午壁饶好把东山行乐处调烟杀粉冩生绡
　　古寺山城转处幽园开林麓胜盘洲行人指防晴岚外此是仙人十二楼
　　水云容裔匝山家尺幅才披野兴赊待到武公年九十再来携杖看桃花
　　身居十丈輭红内心在千重积翠间我亦小山有丛桂只凭归梦一跻攀
　　西陂先生题陈相国午亭山村图有小山丛桂归
　　梦跻攀之句敬和四首　　　　　宫友鹿
　　铨衡日署吏文书尚有闲心説遂初最忆西陂田一棱连耞打麦纲收鱼
　　埋盆作沼可淹留僦屋栽花事事幽朝市不曾妨作逹买山何必定菟裘
　　茂苑山川宛画图十年游舫徧三吴不湏更赋梁园雪一曲居然赐鉴湖
　　南城移宅对西山排闼青来好破顔江左门生半京洛篮舆扶引一跻攀
　　次西苑唱和韵寄西陂先生　　　朱载震
　　经国勲庸雅颂诗公才公望
　　圣人知两江持节恩原渥一徳交孚遇岂迟绳武衮衣过里日【公三世节钺从曽祖庄敏公为天官尚书公由商丘入都】同朝啓事戴星时遥从天末瞻台斗为冩蛮笺系逺思
　　奉答
　　忽接防州以后诗老来宦况两心知専铨
　　圣代余非望剖竹天涯尔遇迟麦瑞风谣传此日【岁丙戌石泉有麦秀十岐之瑞】藤阴酬倡定何时章江烟雨沧浪月往事徒从待漏思
　　岁杪谢方山以杏村诗见寄即用集中喜阮亭携孙酂下榻西堂韵
　　雪满长安画掩庐故人马颊【河名】羡幽居卅年契阔縁何事十子风流每怅如【余昔与方山诸公称长安十子】明月入怀惊好句梅花绕座读来书白头自顾疎慵甚汀树溪云也待予
　　原倡　　　　　　　　　　　　谢重辉
　　瓦雀连朝聒敝庐故人小住慰穷居白头兄弟身无恙绕膝孙枝玉不如把酒倦谈当世务挑灯喜勘已残书年来废学唯疎放此日逢君重起予
　　西郊
　　向晓西郊路韶光入望幽日蒸沙气动风递水纹柔白髪怜驱马青春爱咤牛江湖波浩荡无计逐轻鸥
　　和前韵　　　　　　　　　　　王式丹
　　纵是喧车马长懐人境幽荡胸平野阔吹面晩风柔市树多归鸟投村有习牛陂塘饶暮景吾意在沙鸥出郊春意早即目得清幽緑入杨枝浅青苏菜甲柔迷离谁覆鹿安稳是骑牛最爱忘机侣相将赋海鸥
　　宫友鹿
　　闻道西陂上春来竹树幽明知宋云逺聊赋辔之柔【左传国子赋辔之柔矣遂归卫侯注古逸诗名】宦路同驱马诗编欲汗牛忘机心自得随处狎沙鸥
　　蒋仁锡
　　乘兴来郊墅情恬景倍幽泥融莎径软风暖笋舆柔林影晴飞鸟松阴午饭牛忘机随所适便可狎沙鸥
　　梦舍弟之次日次前韵　　　　　乔崇烈
　　池塘前夜梦酌酒共宣幽诗本劳相忆蔬盘更拾柔花番樊圃树人服许田牛为计梧冈鳯何如藻面鸥
　　春日有怀西陂次前韵　　　　　　　至
　　春到西陂早连宵归梦幽摇村杨叶嫩傍岸舻声柔水渌宜披网莎青足饭牛自怜京雒客不似防波鸥梦西陂秋日
　　霜染丹林照緑波采菱歌继采莲歌可怜白首京华客梦落西陂烟水多
　　和前韵　　　　　　　　　　　王式丹
　　一梦秋陂记碧波低徊小拍石流歌南和莫便怀归切赋就梅花歳月多
　　清凝去冰壶更不波茶烟丈室自高歌办将双屐春风里野寺山亭花更多
　　乔崇烈
　　花落蒙笼溯洛波江边黄竹子频歌思乡怀古年年事不道今年白髪多
　　至
　　西陂西望足烟波听彻渔家铜斗歌春梦秋归偶题句莺花撩乱客思多【吉师老春梦秋归故里诗惊起晓庭际莺啼桃杏花】



　　西陂类稿巻十九
　　钦定四库全书
　　西陂类稿卷二十
　　吏部尚书宋荦撰
　　藤阴酬倡集
　　盘谷拙道人以豆苗菜见寄用儿至韵答之
　　杏白松青地幽岩豆有苗盘餐足风味采撷讶迢遥烟叶看仍脆香茎芼未消因之忆庐阜佳话记清宵【庐山亦有此菜】
　　和前韵　　　　　　　　　　　周起渭
　　盘谷与庐阜嘉蔬产豆苗芳香一种合南北两山遥禅悦有同味荤羶诚可消诗情喜尝遍【涪翁诗自许诗情合得尝】清咏发中宵
　　王式丹
　　土膏春应山陇豆抽苗此日尝新好相思饷客遥饭香良可佐酒渇亦凭消防物成追忆庐山似隔宵
　　宫友鹿
　　彷佛南山豆芳时已立苗摘归春晼晩分送路迢遥篱落雨初过筠篮露未消怜渠有生意芼食待深宵列鼎烹珍膳操镵采豆苗天渊虽隔阔鹏鶠各逍遥下箸朝餐饱登柈宿酒消乡庐荒旧圃因尔立中宵
　　乔崇烈
　　不荷金鸦久南山想旧苗阑干看寸寸荒秽付遥遥撑拄应无负【方岳豆苗诗逺莫致之长负腹】膏肓定未消【东坡书生説食真膏肓】春羮添故实高唱玉堂宵
　　刘辉祖
　　不是南山种东风暗助苗提携烟露满寄赠水云遥至味人如淡尝新使意消周颙爱佳句咀嚼坐深宵
　　蒋仁锡
　　开士金鸦觜春山斸药苗食单如在野驿致未辞遥叶尚含烟湿清宜荐酒消吟成斋阁里晏坐彻中宵匡庐开府地清节比时苗感旧风情托寜论南北遥落萁形特肖然釜泣全消好与岩栖者同禁【平】风雨宵新诗缄读罢焚硏学君苗冩得山林景谁云陶谢遥野田疑叶盛【陶诗叶盛豆苗稀】幽壑见冰消借问登柈赏何如煨芋宵【此首専简山言】
　　郭元釪
　　闻道盘龙谷幽深长翠苗叶如戎菽细名引玉渊遥入品应称逸为羮旋欲消山公朝退后清兴想连宵木鉢安禅处清泉长嫩苗盘盂登味别支许寄情遥云甲何曾变山香久不消何湏同碧藕杂遝上春宵平生学圃手未辨此佳苗小谱看如画【西陂公疏示此菜甚详】清诗韵转遥韭花春睡足菰菜旅情消欲侍桥衡席清言失禁宵
　　汪泰来
　　山蔬肥谷雨野豆摘春苗莲社尝来旧盘山寄处遥土香浑未改酒渴已全消无那僧归急诗成冩隔宵
　　李嶟瑞
　　山深出佳产春摘野蔬苗恰得逺公送无烦庐阜遥清湏茶臼挹热赖蔗浆消比似那胜此应厌【平】晏坐宵试下何曾箸知胜笋蕨苗萍虀难傲猝鲈鲙反嫌遥午梦无羊蹴朝餐觉酒消宜公就新句肩耸向清宵
　　原诗　　　　　　　　　　　　　　至
　　小雨初晴空山长豆苗殷勤道人意百里寄来遥嫩緑寒犹巻清香摘未消好将一杯酒感旧坐春宵【旧有豆苗菜倡和诗】
　　圣安寺看楸花
　　长楸百尺荫禅扉花发清和香气防不知鸟散繁英落只怪南风紫雪飞
　　前题　　　　　　　　　　　　　　至
　　紫雪堆空当首夏柳湖宿雨喜初晴残花不住枝头落矮树还从腹内生日射围垣香乍动烟笼小院气偏清连朝酒榼提携遍只欠南邻枣下行【谓枣花寺】丰台看芍药
　　丰台芍药辇下奇城南十里纷离披连日阴霾忽晴霁寻花车马相攀追东丰西丰花作海竹篱茅屋翻朝曦相公之园【王文靖】众香国一亭环绕皆燕姬提携游伴过别坞展席呼酒夕照时狂香共挹老槐下一朶压帽从余嬉忆昔家居古竹圃花屛插就云霞埀含清亭畔【平江使院】几开防当筵各鬬琼琚词此际吟怀得浩浩顚狂一任旁人嗤寄语西陂灌园叟旦晩会有看花期
　　前题　　　　　　　　　　　　王式丹
　　雨歇郊坰沙路软吹袂东风泠然善巾车小驻访花师正及春残夏犹浅千塍白白与朱朱次第枝头破春茧粉靥娇黏露液融霞裳艳拂烟丝巻平生颇不恋繁华却为勾留重回眄昔年曾一到丰台金埒锦围策疲蹇【余往年游丰台有金埒锦围之句】漫兴挥来十二章饮徒歌侣同沈湎长安合散比浮烟且与风光共流转秋官去后孰论诗【余有丰台芍药十二章曾见赏于司寇新城公】喜接山公清兴展花里林边布席时冶态横陈香漫衍举觞四顾久低徊絪缊夕照相迎饯临行折得数枝花五色云衣落幷剪便从灯下办诗忙坐对浓花毫自吮【西陂先生有诗云正値丰台看花罢一时灯下辧诗忙】红镫正合退之吟玉盂好是坡公撰捧诗欲和更踟蹰遨头岁月生遥缅那得王防作赋才笑把一枝犹婉娈
　　宫友鹿
　　青阳少女催花信药栏晓洗红妆靓天公着意惜余春故遣奇芳为后劲刘攽旧谱三十二广陵散絶从谁讯北地风流称自昔祓除艳説风诗赠丰宜门坊草桥市婪尾东皇传甲令居人种花如种谷络绎包原无地賸四月游人举国狂车马如流剧高兴山公啓事有余适众賔杂遝随鞭镫玉盂紫胜晓云凝俪白騈红朝日映名种无劳金带夸芳姿合遣姚黄聘锦幛横陈不见后十里惟看平野亘相国亭台连旧阁园官篱落开新迳尽醉尊前我不辞一枝插向繁霜鬓记取春风烂漫时起舞会湏赓病竞
　　吴士玉
　　芍药最数东西丰尚书载酒门生从风日清酣初破萼绣谷十里攒芳丛短篱曲径披赏遍名园步入花光浓朝云英英铺粉白晩霞艳艳摇铅红钿车寳马不知数喧蜂乱蝶俱悤悤自昔从公醉使院洛下珍卉来吴中含清【亭名】高会婪尾盛倡姸酬丽年年同十枝五枝鬬姿媚三朶两朶标丰容此处娇花乃万本周围锦浪亭浮空举杯忽悟昌黎句狂香浩态今相逢
　　乔崇烈
　　我乡芍药世称最太守当年盛车盖一时花数偶符人好事流传説金带此间名地维丰台四月狂香吹馣馤玉轮宝马人人过不少高阳一杯酹山公病愈呼我出日淡风轻净流壒千朶万朶循巨观一枝两枝有防会酒酣忽忆故园趣曲槛离披烟水外一官拘系返何时乞假嗟如船上濑归来更向甁中看几上风光正无頼击壶烧烛已忘愁醉笑竹王轻汉大
　　顾嗣立
　　丰宜门外车迟迟游人四月如云痴羇心一春苦惆怅笑口始见看花时草桥挼蓝上柳色田田荷叶抽清陂西山断处茆屋露笆篱麂眼光参差千枝万枝自婀娜露红烟紫纷离披相公花圃更佳丽入门魄目去眵分明置身锦绣谷四座围绕娉婷姿西陂先生发兴猛消摇散步穷茅茨行厨出酒话花海往事一一陈商彞隔墙老槐弄葱旧緑阴入戸添防睂借草杂坐独醉倒满身疎影斜阳宜误疑秀埜一弓地米囊错防空庭埀金带围名最难得归路折取催新诗何事扬州万花防金钱浪掷令人嗤
　　郭元釪
　　都城旧説丰宜门出门十里苍烟昏丰台之名何所始无台但有花连村就中芍药号尢盛香霞四月当晴暄京华往来已五载未踏此地心烦冤今朝乌骡出翠甸小棚半畞临红繁排头茧栗尚娇小姹女龋齿何婵媛犹闻緑野閟幽事数十万本丛环琨欵门请看久始入果有异境藏丘园风铺霞缯不可卷熨帖飐滟如无根朱栏百曲入花衖温香熟美熏衣襌锦窠香海不可得此地乃有花乾坤人间美好岂滥获一枝已足当阶翻何为千花复万朶不辨香色栽篱籓春风摇荡等燕麦坐使国艳伤心魂山公临风展襟韵称与花相鸣箎壎【李茶陵诗持杯劝花相】从游衮衮尽名彦玉堂宴赏风流存【明天顺间李贤等有玉堂赏花集】是时辋川遇摩诘携家借墅高情鶱【少宗伯瑁湖王公开防园中】风流二老步相接巡檐吟啸诗清温楚狂小子被花恼狂香之侧为狂言【昌黎芍药诗浩态狂香昔未逢呉荆山吉士举此以评园花景象大合樽前醉倒歌者谁楚狂小子韩退之亦昌黎芍药句也】江乡已无万花会合来此地倾芳樽樽前且倒勿相谑金围几朶何足论
　　沈　埁
　　百舌声老月过三枝头茧栗春尾婪丰台风光正邀勒游花冠盖南城南蜂蝶前驱莺燕閙棃云冉冉红酣酣王园万本更奇絶蓬莱一宫花海云阶月地仙驭列防旄綘节纷相参雨洗凝脂分外白态醺卯酒天然憨花侯花相漫题品较之姚魏青于蓝赖公鳯笺为收拾秾姿贵防诗中含我本臞儒断结习对此香色迷瞿昙饮余防马不忍去帽檐一朶从人簪
　　至
　　花事悤悤剰芍药右安门外车轮错十里丰台锦绣窝粉云零乱红霞落朝分万朶佐賔筵暮翦千头供画阁浩态狂香倍可人讵使春归叹索寞我家小圃宋城东丹山雏鳯【芍药名】纷栖托六载骑驴踏輭尘芳时应被花神噱数枝买得破羇愁小贮铜甁颇不恶清吟冷嗅到三更梦入乡园披露萼
　　拙道人再以豆苗菹见寄分送诸公竝答道人
　　又拜山菹自上方几茎吟社许分尝正値丰台看花罢一时灯下办诗忙
　　前题　　　　　　　　　　　　周起渭
　　蔬品传来自上方风流太宰遣分尝便教翦烛裁诗答撚断髭防为口忙
　　医治诗句有奇方香草湏教取次尝痛噉此蔬兼饮酒愁魔今夜一奔忙【坡公诗愁魔得酒暂奔忙】
　　王式丹
　　小擘吟牋数寸方嘉菹分送喜新尝尚书风格清如许莫笑平生为口忙【坡公句自笑平生为口忙】
　　乔崇烈
　　公示豆苗诗复送豆苗菜茎叶何青青香脆曾未改摘撷缅白云山趾及溪背顷筐课髠塞解箨括晻薆封题逺饷公分食逮我辈长安盛苦苣已箸逹编阓我昔误一食厥刺戒膺肺念彼山中人食此大自在径湏从之游悠然咏采采
　　李嶟瑞
　　方外调蔬别有方松腴应胜鼎烹尝段家食品荀家馔却笑徒求异味忙
　　菽乳才传自上方清菹又许客同尝谁知谢傅称诗好不碍山公啓事忙
　　郭元釪
　　山菜居然冠朔方绕牙清脆得新尝祗怜三韭无风味添与斋厨一日忙
　　碧叶膏肥真似豆清香酷烈胜于兰尚书不独分廿旨要使门生议食单
　　恨无邮使寄将归分送幽邻识者稀一昔乡心凭翠叶水村春雨豆花肥
　　登舟留别牧仲太宰　　　　　　陈廷敬
　　御沟属瀛海驰道连大川流澌及晨潮解缆春风前湖江渺万里似揽昆仑源巍巍居崇高下念临深渊羽卫静无声波涛平不諠息虑寡朝谒离羣旷周旋旣慙隐沦乐尚慕肥遯贤别意方超忽赠处昔所敦
　　午亭先生扈从南行途次以鸿篇见寄次韵奉答
　　淮泗议疏凿
　　六御临长川左右资良弼
　　诏附龙舸前风颿漾春旭信宿经清源省务阻瞻送津鼔怀渊渊我公发高唱顿息回波諠遥枉琳珪赠坛坫俨周旋生平鄙吝消端赖云陛贤申章企会合白首情弥敦
　　七月十五夜过慈仁寺成周卜寓斋看月
　　入寺寻明月高空过雨时湿烟开古阁静影踏疎枝清兴秋来发深杯老不辞归途灯万防荷叶碧参差【是日儿童舞荷灯为京师旧习】
　　次前韵　　　　　　　　　　　　嶟瑞
　　地僻秋生处天空月上时好风防到袂栖鸟不惊枝麈净谈应起杯深醉莫辞宵分更流彩云影未参差
　　陈琰
　　昨爱雨余月【前一日看月山言寓斋】今逢月满时灯摇擎露盖鸦堕碍巢枝地僻谈无忌秋清醉莫辞夜分钟梵歇吹出玉参差
　　嗣立
　　古寺初秋后凉宵乍霁时话深钟到院坐久月当枝把酒尝新果移灯读古辞盂兰人未散归骑听参差
　　泰来
　　秋月初圆夜僧寮晩霁时清光销薄雾凉露缀疎枝庾令南楼兴苏公水调辞胜情忘漏永觥影照参差
　　文昭
　　雨后新秋好凉生月上时疎风传晩梵浓露匝深枝白传情偏逸山公醉不辞披襟移席处杯浪緑参差
　　至
　　雨势宵来歇僧寮挂月时故人成小饮凉露滴高枝顿切投闲意争吟絶妙辞天街灯火静听彻玉参差
　　上自塞外网得松花江鱼遣使进献
　　皇太后分
　　赐九卿有差臣荦得拜四尾敬赋二首
　　江色松花冷文鳞出网肥使星驰絶塞方物献
　　慈闱画省承
　　恩渥新诗纪盛挥白头藤荫下不少素餐讥
　　讵数江鲥美春秋荐
　　寝园【陵庙时享必用此鱼】拜归肃家祭烹出集高轩松酿当墙过霜花防座繁
　　宸章仰鱼麦【上赐鱼麦堂额】清梦到荒邨
　　次前韵　　　　　　　　　　　　陈琰
　　大漠秋江阔名鱼二尺肥分鲜自
　　行在拜赐出宫闱正席腥先荐飞觞箸欲挥曾叨关外鲤饱食恐贻讥【前年冬琰曾拜东鲤之赐】
　　珍重天家味携来只树园【时游天寜寺出以共尝】鸣姜离翠釜香鲙溢雕轩缕切银花细纷霏雪片繁和羮手亲试莫忆渌波邨
　　九日陪西陂先生曁诸君登毘卢阁饮樵沙道院
　　陈琰
　　一年几佳辰浮生徒劳攘宋玉懒悲秋重九期无旷言指毘卢阁殿古仍宏壮伛偻摄衣裳危梯取次上攀跻忆吾曾见闻若新剙俯视但鸿蒙焉能辨所向稍觉疎林外隐隐闻樵唱大哉黄金阙郁葱气何王烟散西山明紫翠千万状回防游樵沙羽化寜欺诳一醉乘松风欲掷卢公杖飘飘吾亦仙宿因未曾忘
　　和前题
　　昨为郭外花宫游【天寜寺】塔外松风剧萧旷别来三日软尘中铃语犹闻耳畔飏今辰兴发作重九共蹑慈仁高阁上盛明七子此振衣诗句流傅竞壮迩来松死游亦稀霄汉我曹任俯仰嵯峨宫阙驾方蓬迢递云山俨屛障凭栏一啸凉飚吹宦况羁愁尽驱放我过七十望八十登顿虽烦神逾王更从别巷访樵沙道院幽幽惬防尚到门鸟语讶梭鸣行地桐阴疑水涨仙坛屡事文字饮此际追攀得哲匠儿孙侍行颇解事采菊荒园导卭杖携来
　　御赐松花鱼分噉还期发高唱道人尸解已百年【万厯朝有道人号体物子尸解于北】郁郁孤坟仍在望呼之或出松楸间浊酒一瓢好相饷风林纤月且徘徊脱却长安冠盖样
　　刘　灏
　　公昔建节三吴时手辟沧浪遂高旷公今入为六卿长心与云烟遥荡飏载酒常寻老树边吟诗独立浮图上朝坐持衡鉴自明暮归蜡屐神犹壮屛驺散步路人惊呼为地仙争攀仰闻昨重阳登杰阁凭阑饱看青霞障云高秋野鹗雕盘日落烟村鸡犬放蓟丘险地古渔阳战守千秋几霸王荆榛台下吊燕昭风雨云中懐魏尚兴来扫壁恣挥毫澒洞势如江水涨同游賔佐束手观引墨操斤仰大匠篱外黄花如解人葳蕤故绕蒲萄杖顾我忝为王翰邻隔墙往往闻清唱泾流河伯敢欣然靣目向洋聊一望蜀笺岂但木瓜投似把天浆充餽饷和诗持报屡逡廵欲画葫芦难依样
　　元釪
　　人生重九信佳节帝里逢之亦闲旷黄花得气要晴暄不遣满城风雨飏是中古寺密于荠多有楼台写清壮登高半是天涯客三尺丘陵亦争上尚书翠袖拂凉旻秋阁高吟万夫望白防红颊八座尊步屧登临事真剏门生热喘如筩吹坐讶飞行空所向岂知逸兴未渠央放笔裁诗神更王樵沙道院上真前酒经鱼亦佳状頽然啸咏足清音丝竹何湏发姸唱吕家亭子虚浪迹未得银筵撰藤杖酒边谁是吐茵人落帽叅军翻旧样
　　嶟瑞
　　萧晨逼摇落羁客空首搔那能着短屐但欲歌离骚广平具好怀车前屛旌旄酷爱览观适都忘登陟劳杰阁凌层空四逹瞻周遭烟生出逺岫鴈下连寒涛苍茫入无际秋色何滔滔日斜兴未稀更起寻林臯城隅有道院地僻离尘嚣疎黄堕鸭脚净緑浮簩鱼来松花江【公出　御赐松花江鱼噉客】风味胜蟹螯傍篱旣采菊捉笔还题糕龙山传往事千载推人豪不落孟生帽且餔屈子糟公欢顾而笑我官岂冷曹长安曾几辈今日闲登高
　　赋得重阳寒寺满秋梧
　　草草登高兴未酬还寻萧寺一林秋寒柯遍向香台覆破叶仍看玉露流洗罢清阴留满院倚来凉吹引闲讴自怜老去无拘束黄菊何妨插白头
　　次前韵　　　　　　　　　　　　陈琰
　　佳节花宫互献酬高梧萧摵四山秋碧阴三畞掩荒迳黄叶半林飞乱流疎雨滳应消薄醉寒蛩吟欲伴清讴风枝戛处闲僧笑破帽吹余莫恋头
　　送李少司空贞孟
　　予告还柘城
　　司空致政令名全五老风流继昔贤白髪清时方待漏黄花斜照又离筵诗歌共羡归装满车骑偏宜画手传他日望衡寻旧隐涡河同上打鱼船
　　前题　　　　　　　　　　　　　　至
　　白髪心情
　　圣主怜闲身乞得守林泉名传殿上韩公最社结睢阳杜老先箧里
　　天书夸族党雨中鸠杖话桑田他年问字云亭去清酒盈尊祝大年
　　小除日漫堂防集诗序　　　　　　　灏
　　康熙丁亥岁除前一日太宰商丘公召其通家子及门生凡如干人合飨于邸第之漫堂众賔旣集子姓侍侧公举觞谓坐人曰昔合肥龚端毅宛平王文贞两公每以除夕会賔僚其家为守岁之饮嗣后长洲汪尧峰新城王阮亭犹踵其事前辈凋谢废坠到今兹焉防集冀续前休于是盍簪列炬以次就位燔炮胾炙方物盈俎觥筹酬酢匪疾匪徐尝读王子安守岁序云年防将晩志事零落对他乡之风景忆故里之琴歌斯盖羁人旅士感时触绪之恒情也若乃登孙之阁举孔融之尊礼成于旷欢洽于同衎衎从容笑语卒获四座之人如比闾族党飨蜡伏腊各忘其身之淹而志之郁今夕何夕昔人陋已于时公诗先成铿锵之韵旁逹轩楹灏以病止饮已数年是日醉焉乃拊缶为秦声其词曰岁序忽已尽去日不可招万壑趋溟渤繁星依斗杓非公敦懿义谁怜岁寒凋广筵列芳酌紫衣将兰肴道契迹自亲岂惟颂春椒风徽缅曩哲百年有今宵一聆大雅曲羁思忘飘摇乃知君子心化人如箫韶奉公千万寿愿言镇浮嚣歌旣阕复顾谓同座曰公年今七十有五而康强矍铄才如五六十岁人奬风流百年未艾独念我辈聚散若云烟寜能岁岁登斯堂举兹觞耶则今兹之会可无纪述以永公德且俾后之来者知某某曾与于斯也
　　防集诗
　　少陵岁暮诗阴阳叹转毂奔走九陌中逾觉去日速谁从冰雪窟寸心盟幽独忆昔开国时前辈许接躅南北两巨公【龚端毅王文贞】守岁酒频漉汪王后来哲【尧峰阮亭】踵事韵不俗老我趋省闼彦会偶一续招邀吟社侣无待长防促食单集方物颇亦穷水陆滦鲤登盘美汾酒开甁馥紫菌与黄雀琐细风味足觞行一洒然胸尘洗十斛起观壁间画春色满岩谷如觌沧浪亭兼挹匡庐瀑借问辇下贤有此胜情不暖房花虽繁生意困缚束东风几日来樵沙杏吐玉相将更一探豫出佳题目
　　式丹
　　臈尾未破春一岁残一夕虚堂耿寒光梅花香着莫山公兴味佳饯岁聚诗客此风念已杳九衢尘空积龚汪与二王先后慨陈迹复此文字饮槃桉照幕帟水陆压段珍殽蒸丽兰籍三爵接谈谐四壁赏古迹把巻诵清芬文康遗手泽书题关世变毫素感今昔起步更促坐汾酒瓮初坼名酎不虚传深杯乃络绎清烟吐烛花防颷动帘额节序赴壑蛇【坡公守岁诗语】新旧几迁易东坡岁暮篇三和忆风格悤悤三十年此日足可惜【坡公岁暮三首丹三十年来凡三属和】今幸游师门唱酬奉砚席山阿拾香草云津弄瑶碧随时境皆佳觅句地无择行将踏春芜东风傍轻策
　　友鹿
　　晼晩岁云除羲驭不停晷土风重时令市肆正填委况此都城中人海闹如螘前术笼百货后衖驰九轨喧阗迎年鼔腾踏看灯市软红高十丈灰洞差可拟出门不仆蹶衣衫亦尘滓食事尢荒唐略与陇馔比馈节趋铃驺召客刲羊豕防餠压貊盘花饤方簋山葱与泽蒜未噉颡已泚顾我穷薄官虀盐嚼宫征冬冰斧作糜鼎食竟安企属以休沐暇阛阐厌转徙科头坐下舂拥被得晏起何来剥啄声赤防走胥史吾师修故事征召共诸子连朝食指动趋赴欲倒屣围炉兽炭红款坐蜡花紫厨人方欲清锵器声入耳莱鸡抹作鲜韭蓱风味美巨觥斟羊羔老枕斫滦鲤鳆鱼生可致驿送已千里一饷良足乐万钱讵云侈放箸腹果然老饕信吾以酒阑烛未防谈清掌犹抵文康手泽存烟云萦侧理敬观聊一过典型追正始曲房护羣葩火迫绽霜蕊东皇来有信浓香艳桃李稍待春融怡西城陪杖履分日理行策联袂出郊鄙摩诃庵里花玉泉寺头水清游要及辰取次韵言纪
　　陈琰
　　一岁行尽矣万感了无益纸牕竹屋间青灯太阒寂坡公无聊语佳趣何从觅商丘雅好事大会能诗客足散羁人怀兼踵前贤迹明宵任藏钩今夜恣浮白守岁何所谈风月外俱斥吁嗟古道亡长安非曩昔自述公卿贫谁负风雅癖餽岁无具文传柑成虚席有文不送穷安用千篇积有诗徒设祭苦心一笑掷约略终岁功酬应最可惜今日良宴会闻者惊剏获门前塞车马阶下错履舄才皆掣龙虎歌欲裂金石作此不急务邻巷争啧啧尔时春事迟寒威起肘腋何来防律吹阳气盈大宅唐花破蓓蕾晋酒泛琥珀【时饮潞酒汾酒】堂悬文会图坐对古裙屐西园俨未散南皮亦咫尺笑语若可呼赌茗或鬬奕食单非烧尾方法胜脍炙知味不知名半劳逺人驿只余一私憾病夫口不适观饮兴亦酣雄辨气欲激突传江乡信旱后人民厄饥寒徧闾阎盗贼肆横逆坐客色然惊欲归苦无策我谓天可回杞人徒滋戚圣主及良佐蚤夜定区画但醉无多言今夕是何夕
　　嶟瑞
　　北陆未回阳西山尚飞霰栗烈气方寒峥嵘岁又晏明宵当守岁今夕谁家先山公饶胜情爱士心无倦暂得歇啓事早思集羣彦筵开具方物风味种种善讵鬬何曾厨自兼羊曼馔花房更加暖繁萼枝间绽争分龙脑馨寜输马塍绚时节不虚掷典型诸老擅烂漫椒辛盘沉酣文字战此日事犹传何年风遂变词塲一灯在不絶今如线高调唱白雪好词续黄绢非公踵昔贤风流那重见
　　林　佶
　　忆昔初至吴公方理藩政春风绿牡丹薇省联高咏尔时东南士望公如斗柄嗣闻抚西江笳鼔赋竞病潜消反侧心深契湖山性及再移吴会坐镇崇清静文教事昭宣繁华俗黜屛节钺十三年心比沧浪净迩者陟天卿喉舌巽申命人才罗夹袋铨叙澄明镜素丝退食余风雅资泳开尊集名流守岁协家庆簋陈方物错缻挈醽醁逬良会旣懽騈新诗絶幽夐鼔吹张休明激扬崇雅正承平前辈韵故事遥相映懐新念旧欢慰感忽交倂年华如转毂岁月易驰骋非公嗣芳徽谁为煦冬凊翻因雅集同回溯流风盛玉河请车下半薧为寿竟西涯有佳话传闻生肃敬惟公恢昔贤赓飏弼明圣燮调玉烛光不弃短灯檠爱古岂薄今直道还孤行走湜与僵籍抗手得王竝序当小除前论从月旦评春生绿醑浓寒泄缃梅靓穷应送去休福自邀新迎东皇取次来骢骑花间横载和嬉春体敢辞盘空硬
　　合尊饯岁列賔筵文防清娱踵昔贤都下名流罗俊及盘中方物品芳鲜腊残才换大寒节景淑先来小尽年满室春花占得气春风取次更留连
　　图书插架笏堆牀扫地焚香雅兴长久识中原文献在更占黄道斗杓光韦门相业诗三世王氏通天帖一囊韩范功名燕许笔几家阀阅敢论量
　　十年踪迹等浮萍六载残冬客上京略见风流前辈韵犹闻宛洛旧人情时当岁杪周星转运际承平四海清东阁留賔守除夕楷模还仰继仪型
　　人中麟鳯文中虎霞蔚云蒸聚此都岁序峥嵘忽已晩风尘荏苒孰相娱汾香沧辣频开瓮滦鲤莱鸡更饬厨促席从公谈旧事新诗传与后人图
　　大受
　　长安岁除逼人意寒于冰山公雅好事开閤筵张灯珍羞备川陆此腹颇能胜頽然饮径醉旨酒歌如渑起行披书帷花气春风蒸慷慨念前哲佳晨会賔朋高谭经世业余事篇章称后生附云路故典今可征无为伤暮景欢乐时方乘江南繁盛地旱潦忽频仍从公燕京洛百虑兹乃兴日月行迅速客子归未能朗咏慰今昔清霜映鬅鬙
　　鹏年
　　古人重岁除流光慨转毂椒盘列华炬继此白日速恭闻有脚春惠泽及防独钜公啓沃余风流擅芳躅置驿召賔僚琼筵酒频漉顾我文园病自覰殊恶俗佳辰一向隅后会安可续因思穷檐士岁暮多刺促谁能庇广厦毋俾舟推陆城东屋数椽茗香昼芬馥忧痒念遘闵雨露濡已足独怜定省缺莫释愁万斛努力祈青皇阳和遍黍谷手掬西山云衣露洞门瀑逍遥咏归信更许追从不幽期惜蹉跎佳赏愁缚束顾瞻春风座阶庭满兰玉崇班颂天老羣贤借题目
　　嗣立
　　百货堆九衢家家寂如水闭门送残年寒风出户里尚书晩邀呼别岁交舄履满堂尽毫翰壁画净琴几都城夜喧哗韵事那得此盆梅逗暗香薄霰防寒蕊
　　腊尽冻仍紧春风未漏泄防灯转华堂帘埀火愈烈彞器旣纷陈方物更罗列食品膳夫经羔儿酒味别脱略寛礼文小饭兼大歠莫伤岁迟暮良会且欢悦
　　此日修故事前辈不可期维公数曩哲当年亲见之往者叹零落存者伤别离拦街挝更鼔寒灯影迟迟登坛首高唱桐华思纷披清声激金石喧传看新诗
　　昔年侍吴阊莱鸡岁相饷【丁丑岁除有谢饷莱鸡诗】粼粼沧浪水渺然云汉上水旱召雈蒲伊谁作保障家书故乡来中丞永弗忘不才滞书局得随籍湜行厯头止一日烂醉尽量
　　士玉
　　伊余入京华岁除已逼三穷年事编刬兀兀书中蟫兹晨得休暇如壮马脱衔属公高兴发招邀盍朋簪红炉围绮宴方物罗朔南汾酒滦河鱼割鲜鬬芳甘试尝披绵雀更觉乡思添急觞荡烦虑正襟聆雄谈风流龚王王汪亦骖驔后生困尘缚胜情畴复谙矧公海鹤姿济胜雅所兼春风生杖履花事先期探
　　泰来
　　岁月新旧催修蛇望壑赴此嵗一日剰客里三年度尚书晩肆筵守岁修典故炉狮蹲焰红雪茧沉烟炷八簋旣罗列食前方物具酒清秔稻香对之触南顾吴田失西成此乐未易遇人事改畴昔曷以娱岁暮思公不可忘有如夺乳哺吾侪尚饱徳毋乃异寒煦风流数前辈琅玕生咳吐明烛照丹顔神仙主瑶圃竟席意不罢矍铄天所赋欢宴永今夕花期复遥胜事当追随步屧春风路
　　储在文
　　四序将更始月穷而星回我公顺时令守岁华堂开遂于均国暇觞咏会羣才四座挹高言已觉春风来异味穷水陆旨酒盈樽罍相将乐未央今宵去难追
　　郁郁庭下松翛翛槛中竹共此岁寒心临风韵戛玉公言壮盛时彦会踵相续鸿辞逼岁除错落烂双目俛仰六十年人事如车毂惟公寿而康风雅事所独
　　济济众君子杂佩皆夜光更闻羣从贤新词奏笙簧接席一堂上文史何汪洋杯觞间谈笑浩思坐飘飏我公吟怀发抚时自歌商谁将冰雪姿仰酬金玉章
　　三年京洛尘又见岁云暮朝来登公堂旅愁风卷雾几横万巻闲寒梅一枝护乃知勲业崇冲怀在幽素高会眇难俦明时良易度千秋愿若斯岁岁从公赋
　　埁
　　黄宫应两月官厯余一行尚书修故事高会招王杨银筵蜡如纛枥马争徬徨敕厨致珍馔品数客未尝花瓷泻羔儿入手破鼻香埁也来京辇八年三径荒每因节物改车轮转中肠不图虀梦中如挹金棃浆旣醉客愁醒那复辨他乡矧公笑语温几席生春光不待健步移梅花吐座傍津津説当年前辈风味长开樽同守岁鹅鹳为之张迩来耆旧散声利徒奔忙岂知东方星太白独煌煌盛事有今夕千载记斯堂
　　元釪
　　逆旅岁云除光阴亦如客腊尾得大尽乃有小除夕自公得休暇旷欲排羽翮出门无所之谁为阿戎宅尚书开华筵明镫盍冠帻四座皆老苍屠苏愧先获春盘多异馔茫不辨菽麦烂蒸莱州鸡缕切滦水鲫江南黄雀肥山东汤餠白人皆薄海彦器有殊方食非徒醉荤羶因之养风格欢酣意未足留客复改席评诗兼看画清兴有余适珠韬韫明辉锦轴展遗迹恭惟文康公股肱弼台德当年政事堂天下仰赤舄至今海防内嘉谟饫膏泽龙鸾舞缣素髣髴圭璋色霛爽归帝旁菁英在防画拜看肃衣袂敢不步局蹐韦平世业长三事在一室我公鱼水分岂不过畴昔黄阁即奋庸朱门看舄奕一士饱不难苍生仰安石
　　仁锡
　　天运当归余人情重暮节迅飚催急景百感纷如结忆昔侍渔洋高情缅曩哲韵拈常侍诗唱酬出更迭一从归田来此事久歇絶旧而随晨星念之肺肝热英英商丘公文采当朝杰休沐踵前修招邀简频折入座多胜流芳醴觥心凸觞行间珍错金盘飞素雪伊余性寡谐岂以醉饱悦仰止大雅栋委心不敢媟抗懐千载名谢彼九衢辙东风时一披花柳齐舒缬春波展縠纹春山露环玦何当撰杖从登临恣搜抉旨格辨风骚就公叩真诀
　　王图炳
　　忆昔聚星堂冰雪碾轮毂深杯寒可销佳客来不速号令诗坛严风流醉翁独遂使门下士白战慕高躅吾师掌邦治和膏盛渗漉淡泊鲜嗜好酸咸迥絶俗锁印有余清觞咏古欢续春迟腊鼔催夜久铜壶促家琛集许燕国彦会潘陆红灯翠幕间梅竹幽以馥怀哉旧雨多【原唱极怀合肥宛平尧峰新城诸钜公守岁之会】乐此胜情足即事赋长篇原泉涌万斛譬如观沧溟朝宗纳川谷又若三峡桥天半晴飞瀑试问蹑青冥寜有阶梯不勉和调刁音避席手频束随门敢献珠楚肆难衒玉悉索笑馈岁碔砆杂鱼目【用东坡句】
　　至
　　我爱开先僧【心壁】朋情何缱绻每当岁之除残札罗几案曰别故人久检阅当会靣矧共京雒游而不时相见向夕走家童委巷招邀遍迂辛与短李骑驴赴欵宴石花双鲤鱼冰盘促首荐蜡黄莱鸡肋肪白东鹅片字裂赪团餠缕切银丝面乡味及方物厨娘取次办鬬箸俄已空汾酒行无算或与话交游或与説乡县或以肩相倚或以拇自衒宛若雅集图西园岂独擅忆昔丙子年大雪深没骭门前罕车马九陌铺江练好客王新城烧灯当夜半雪事任分余赋王之涣回首忽一纪旧雨多星散忘形剰我曹得酒亟应劝年华不少留头衔何湏换好待春雪飞还期共白战
　　过银锭桥旧居
　　鼔楼西接后湖湾银锭桥横夕照间不尽沧波连太液依然晴翠送遥山旧时院落松槐在僊境笙簧岁月闲白首链师茶话久春风料峭暮鵶还
　　和前韵　　　　　　　　　　　　　埁
　　长桥如画枕银湾旧路沙痕想像间巷里几更春燕主水边仍对夕阳山风烟乔木苍龙老钟鼔灵坛白鹤闲正欲淹留追昔梦满城鸦雀故催还
　　早春游高元殿
　　岧嵉殿阁御河湄早岁来游太乙祠一自世宗留法驾几经元老进青词僊坛寂寞箫声歇深院阴森柏影移常日闭门春色里碧桃开落少人知
　　和前韵　　　　　　　　　　　　嶟瑞
　　殿峙西华照水湄世宗当日望仙祠才教张桂争新礼更遣徐袁进丽词鹤影已随云气灭松阴犹趁日光移雷坛劒室依俙在虽有中涓问不知
　　春日雪后西苑啓事
　　晶莹雪色带云沙啓事郊宫听晓鸦天外羣峰真削玉苑中春树乍开花攀藤日下情愈恋种麦原头兴自赊好待夭桃红泼眼诗瓢酌酒送年华
　　和前韵　　　　　　　　　　　　　夔
　　别甸晴风漾白沙上林初日散宫鸦蓝田向暖犹生玉苑树逢春已作花丹鳯楼前班未卷金鱼馆里酒频赊新年细草皆霑泽不独苍官领岁华
　　陈琰
　　一宵飞雪压尘沙车出城西起曙鸦破冻冰生沟外水暗香风动禁中花郊宫退食蔬堪饱山店冲寒酒可赊预识今年书大有普天佳气兆京华
　　元釪
　　细玉罗纹似搏沙晓山宫树冻啼鸦相看不辨章台絮无頼犹迟韦曲花革履踏来诗幷冷小车冲处路从赊山公啓事悤悤毕更向尘埃得净华
　　咏怀简西陂先生　　　　　　　　廷敬
　　一月不相见三春有所思残花遮径浅孤鸟托枝迟物望如公在生涯敢自私祗应埀老意摅冩向西陂
　　次韵答午亭先生
　　一病春将老高贤系梦思闭门芳草积返岫暮云迟丘壑元难忘烟波乍许私【时余奉　予告之命】白头同调在午壁与西陂














　　西陂类稿巻二十
　　钦定四库全书
　　西陂类稿卷二十一
　　吏部尚书宋荦撰
　　乐春园诗
　　恭和
　　御制赐【臣】荦予告还里诗四首【有序】
　　【臣】荦樗栎庸材谬膺
　　皇上特逹之知
　　隆恩渥典备极殊荣兹缘衰老乞身荷蒙
　　予告重以
　　圣制宠行嘉奬逾分旷古所无诡诵之余益滋感愧不揣愚昧依韵恭和四首俾世世子孙不忘报称于万一云
　　先皇知遇早曽奉属车尘久忝封疆寄今惭藻鉴真农歌安晩节
　　圣制宠微臣鱼鸟西陂在同逰浩荡春
　　寳气光腾箧龙媒步絶尘【赐砥石砚玻璃诸器御乘名马乌獬豸】便蕃中使畀眷顾
　　圣懐真遇已超前代
　　恩还感众臣
　　玉音传问答【宋胡宗简有玉音问答】一日足千春
　　轻舟游上苑过雨净纤尘亭榭沿流啓林峦入画真昼长重
　　赐馔病差
　　敕扶臣明发清河送心依塞外春
　　烟水蒙
　　君赐纶竿谢世尘藤隂风月渺花屿笑谈真图画传高手【禹鸿胪之鼎作图】耆英聚老臣【谓同郡李少司空元振】耄期乘獬豸载祝万年春【荦奏　皇上六十圣寿臣年八十当来称贺】
　　题史蕉饮黄门春泉洗药圗
　　春风长药苗乍喜新雨足青黄界小圃参苓杂杞菊诗人每善病药里香可掬经巻伴绳牀炉烟霏疎竹因病輙得闲清诗盈巻轴萧晨入春山长镵掘黄独灵根出紫泥和露半囊束归来呼奚童涧泉一为沐髣髴天台还回首迷岩谷高踪寄霞表相防鬓长緑
　　寄竹垞检讨
　　淼淼鸳鸯湖中有陶朱里相传此泛舟高风杳难拟胜朝相国孙厥推朱翁子学赡不求名浮华视敝屣少壮称布衣居然天下士中嵗应徴轺词苑诏修史君才兼三长大手罕其比供奉直
　　内廷文如绣鞶美如何掉首归魏舒聘不起著书几等身今齐尚父齿定交忆京洛唱酬附贺李平江欢聚频燕寝香凝几一别来輭尘相思在中沚我亦甫抽簪西陂耽烟水扁舟欲访君登堂酌清醴二老亦风流耆英防方始
　　题微峰侄沧浪挍书圗二首
　　御书借尔挍讐精野水孤亭一巻横霜缣貌出翛然态也似王维冩伏生
　　进书辇下便圗归共我西陂访旧矶清诗携得牛腰巻不许缁尘化素衣
　　初至西陂寄长安诸子用东坡松风亭韵
　　有脚不踏渌波村清境往往萦梦魂今年得请返旧隐烟水顿洗双眸昏堂开鱼麦宛世外略彴近接乐春园【御制诗有当乐故乡春句敬以名园】穿花时见孤鹤舞倚石偶把残书温空亭林月散清影只疑海上升朝暾孤篁行药遵野岸扁舟吹笛归衡门故人天末几怅望得句难共伧父言沧浪琴僧【澄照】期过我西陂春【家酿名】熟开芳尊
　　冬秀堂偶述
　　我家微子裔宋中聚族处高曽并隐沦老屋庇风雨后来递修葺稍稍添廊庑先子致政归人比谢公墅楼隂侧垒石巉岩起庭户当年手植松根下无寸土盘孥逼层霄防缀红榴妩迄今六十年见者舌为吐傍有曽祖遗婆娑羊枣树望去咫尺间似欲相尔汝近啓冬秀堂陶公句有取峩峩午亭笔鳯鸾势轩舞我老赋遂初偃偻守旧矩
　　圣人赐西陂盛事高千古乐春过盘洲幽亭峙风渚实以张
　　君赐匪敢越祖武几日春风来杏花绽孤屿九老缅高防我将继而举
　　雪桥吊郢子道人
　　雪桥风物剧清幽四纪重来吊贯休防萏香消谁泛艇樱桃园废自鸣鸠闲寻旧迹林间少追写遗诗壁上留垂白不堪斜照里一声邻笛送悠悠
　　【附】步前韵　　　　　　　　　　　韦金
　　西陂西去梵宫幽瓶拂曾经住恵休几处霜风吟落木无边秋水泛王鸠桥头茅屋谁重葺箧里新诗我独留开士城南飞锡至依然钟鼔听悠悠【时约僧月溪住此】早春喜沧浪僧澄照逺道见访适乡僧月溪亦至口占以赠用孙韦金韵三首
　　玉兰千树杂红梅领略春光第一回牡丹曾约沧浪衲不道先期得得来
　　曲径深林取次探西陂也复似江南空亭怪底云烟起画巻同披海岳庵
　　大事恒从方外期高人接迹慰遐思清琴狂草移情处正是朝衫乍脱时【澄照善琴月溪善草书】
　　【附】原诗　　　　　　　　　　　　韦金
　　连宵风雨绽寒梅索笑巡檐日几回正是春深花事好柴门剥啄颖师来
　　曲崦幽溪且共探还招老衲宋城南【谓月溪】西陂韵事由来胜舍外新添二妙庵
　　与尔茶瓜有旧期三年不见繋人思数声秋啸【琴名】重弹罢梦到沧浪月上时
　　上已邀诸子游乐春园
　　令节催游兴芳郊过雨辰千林花竞发万象气皆新傍水开园好归田荷
　　宠频
　　御书惊父老
　　赐果带松筠岂独安衰质还依聚故人风骚推作手【谓周汉荀】甁拂接闲身【澄照月溪二上人】碧藓欣迎步幽兰许共纫清隂墙柏送红湿海棠匀梅落疑留雪芹香当煮莼树根才命酒河上又垂纶杨栁萦波靣樱桃防磵唇待摇乌榜去长与白鸥亲老境惟潇洒高歌异隐沦载赓圣人句真乐故乡春
　　【附】前题次经一韵　　　　　　　周龙藻
　　春游刚过半令节又重三绕郭田凝緑当门水积蓝芳菲须遍采景物得深探花药初分径琴书合共龛平畴欣四达孤屿喜中含树拥苍髯立藤抽短髪鬖晴烟浑似烧川气忽如岚淅淅声藏坞霏霏影照潭御风君正健坐雨我还谙好事倾江左名园胜洛南赏竒开芰阁遇隙结茅庵每送闲鸥浴频来小燕喃清谈方外洽逸兴座闲耽叔夜居非锻渊明轝是蓝解衣浮舴艋岸帻逐驔骖试待千林晓依然万象轩昂随老鹤束防解枯蚕唤起歌莺脆扶行舞栁毵遨头犹可续婪尾肯辞酣只有新诗警牵吟转自慙
　　前题同汉荀作【归途遇雨】　　　　　　韦金
　　花事九分九令辰三月三陇田相错绿天宇乍垂蓝古意追修禊芳园得共探踏莎循僻迳闻鹤坐幽龛木笔芽初迸海棠蕊半含龙头槐攫搏鳯尾竹防鬖松老盘青盖山低挹碧岚展茵临月榭浮斚对花潭名画骚人读清琴衲子谙曲终过【平】舍北地胜媲江南桃李开千树汀洲峙一庵绕村莺睍睆掠水燕呢喃鰕菜从人觅渔樵素性耽麦荒翁荷插桑嫩妇携篮落日才摇艇言归又驾骖歘然云靉靅遥看雨气暗投林鸟声清食叶蚕马行泥活活烟罩栁毵毵愁湿春衫冷冲风逸兴酣高吟酬倡句属和自懐慙
　　邨居即事【时闻筠儿南宫捷音】
　　祓除才过麦藏鵶投老邨居兴倍加缚就小桥通竹圃搭成高架待藤花疏篱偶趁飞飞蝶逺水时闻阁阁蛙吉语忽从天上至正当倚杖路三义
　　【附】次前韵　　　　　　　　　　　龙藻
　　渌波邨畔噪林鵶此日先生乐事加老去可容闲种菜春来又报早看花翩翩舞对迎风燕唯唯声催过雨蛙传示新诗教属和不嫌才尽手空义
　　步前韵二首　　　　　　　　　　韦金
　　几日孤邨噪乳鵶平林接叶暗交加清泉白石成幽圃野杏山桃带晩花竹坞隂深方聴雨渔歌声断更闻蛙惜春无计春归去徙倚空亭手八义
　　疎林落日乱栖鵶诗思闲凭景物加陇上新苗翻碧叶篱根野菜缀黄花尘难到处聊驯鹤雨欲来时早聴蛙舴艋轻摇垂栁岸一湾春水响鱼义
　　折得西陂新发牡丹一枝付孙韦金戯成二絶句
　　异种天香出画阑嘉名特赐紫罗幱【明进士初第服此】折来笑向龙孙道好把花枝子细看
　　汝叔春风得意时人言瑞应此芳姿无多日月三年后又见西陂挺一枝
　　【附】和前题　　　　　　　　　　　龙藻
　　春到雕栏万锦姸新看赐紫更超然亭亭秀骨钟来独不是东皇雨露偏
　　盈庭根干费栽培凝艳还应次第开却指一丛香雪在白衣也傍紫衣来
　　步前韵　　　　　　　　　　　韦金
　　带露迎风压曲阑紫英端不譲罗幱青衫未脱花饶笑且向枝头尽意看
　　淡白香红各有时谁从空谷挹瑰姿须知此地滋培久才逐春风放一枝
　　春杪苦雨忆长安故人二首
　　坐向雕栏畔天香衣袂侵千邨将刈麦三月忽愁霖邱壑蒙
　　恩日晨昏望嵗心且同方外客闭户弄清琴
　　忆昔淹京国英游载酒频飞腾当
　　圣代【谓湘沚日容坛长礼执侯赤静山诸子】迟暮有佳人【谓侠君寳崖于宫陛交峙公诸子】赠别还留句相思又送春西陂烟水遍伫立向通津雨中书事寄汉荀用东坡除夜赠段屯田韵
　　近郊千顷麦扬花迨将半老农顾之喜庶免去年叹説餠行有日摘穂堪把玩何期连旬雨湿云不肯散村居似乘船朝夕鸥鸟伴移牀避屋漏自暮遂达旦残书未及整瓶花落满案出门望四野芃芃尽凌乱欲向丛祠祷试取清泉盥呼童疏积水操锸戒勿缓冲泥钓叟来栁枝将鱼贯念我逼耄期颇自振慵懦蔬圃独荷锄竹炉每炽炭【元恵山僧性海常制竹茶炉题咏最多】此日懐郁郁搔头坐空舘可怜婪尾花含愁待晴暖五字走笔成聊博诗翁粲
　　【附】次前韵　　　　　　　　　　　龙藻
　　入夏甫十日愁霖惊过半阶头滴不休客子自生叹青绿遍郊原秀色繁可玩歘遭狼藉余低昂各分散出门泥活活独与形影伴颇如江乡恶梅雨迷昏旦拥书无好懐枯坐守几案街衢浊波连势欲一叶乱湿薪朝不燃频就檐溜盥排闷强裁诗頿断思苦索朅来大篇寄累累珠在贯朗吟到百回顿觉起疲懦隂阳一气抟造化同炉炭尽埽障翳空旭日照亭馆岂惟麦浪轻倂遣花房暖喜晴句再赓笑语风前粲
　　喜晴步前韵　　　　　　　　　韦金
　　千邨麦齐腰四月行将半积隂不放晴频为苦雨叹凌晨耳目清霁景真耐玩杲杲朝曦升霏霏宿雾散摊书坐南轩论文欣有伴雅志薄高云无劳悲独旦摇牕竹几竿扶疏影傍案舞檐紫燕低穿丛黄蝶乱新茶呼童焙苦笋手自盥残云归去疾微风吹来缓樱颗熟堪摘荷珠擎可贯上客赋初成【谓汉荀先生】雄词振衰懦载听颖师琴【谓澄照上人】置肠无冰炭还拟过西陂绿野开池馆晴烟汀树明戏鱼野岸暖天光入沧浪长歌白石粲
　　喜晴用东坡安国寺寻春韵
　　送雨一月来东风大麦卧地小麦同西陂树色抺浓绿薄寒不放樱桃红春雨如油记农谚霪霖惊倒白髪翁转眼积隂忽一扫黄鹂晒翅斜阳中却向柴门望邨外穗起依然似烟海芰梁新涨圎荷生想见风裳与水佩何来盲妇剧可怜沿门唱曲横索钱但愿一晴二十日黄云堆陇田歌发
　　【附】次前韵　　　　　　　　　　　龙藻
　　竹鸡啼雨兼啼风舍南舍北泥淖同小园独坐情绪恶架有肥绿无繁红何况麦畦连穗倒饭罗愁絶妪与翁尚书精祷隂沴屏铜钲正挂天当中便觉欢声充野外目送波光浮两海【土人呼城壕为内外海子】么荷盖小蒲叶长折来不减湘灵佩书生习气还堪怜贺晴快饮倾囊钱酒半霏霏花弄日一丛香剩蔷薇发
　　送澄照上人归沧浪
　　雪压梅花扣我扉风翻红药送将归江天浩渺看飞锡水竹萧闲待步碕月下无凭抚弄秋来有约寄芳菲【约送牡丹于沧浪亭】沧浪故老如相问放鸭西陂趣不稀
　　【附】次前韵　　　　　　　　　　　龙藻
　　乡语初闻喜款扉不堪襆被又言归淹留西郭风摇麦想像南园水没碕太古音传终漠漠将离花发正菲菲与君同作游梁客百日过从尚觉稀
　　步前韵　　　　　　　　　　　韦金
　　避地西坡正掩扉高人何事忽懐归笔牀料理兼茶灶鱼扈招寻又蟹碕来看梅林纷绰约去当婪尾鬭芳菲凉秋景物还相报万恨南翔鴈足稀
　　对月和孙韦金次王半山题白雪楼韵
　　听风听雨连三春见月恒同见日少海棠花下记持觞曾覩娟娟一睂小闲园新霁月乍盈此际何分夜与晓万籁无声惟蛙声虽有此声不觉扰栏花迳竹影婆娑百尺髯翁独矫矫二更欲尽三更来时见飞星惊宿鸟美哉明月如佳人光彩四溢霄汉表步檐高咏老瞒诗乌鹊南飞树三绕
　　【附】原诗　　　　　　　　　　　　韦金
　　入夏几曽值晴时愁霖日多见月少雨余乍吐分外明半规当空讵嫌小恍似千里故人来良宵坐对直迨晓天色如水露华浓万籁声清絶撞扰龙鳞老松耸榦高疏影落地惊夭矫凉波澹澹轻风生流光照见安巢鸟可惜孤鹤不成眠身依藩篱心霞表引吭忽逞闻天声今夜月明无云绕
　　乐春园防芍药用孙韦金韵
　　一春花事系清梦日日邀宾设飞鞚天香已过来狂香茧栗几枝芳意动漫将盛事説扬州溱洧已入诗人讽鸎粟粗俗只堪奴木香琐细难为共騈红俪白殿青阳亚字栏边任披弄忆昔六子啓吟社【雪园六子】竹圃丛深露华重甁罂满插蒸云霞清啸从人诧鸾鳯后来南国久勾留阔絶花香及鸟哢玩芳偶防小沧浪好事呉人传说众丰台前嵗探繁葩颇与吾乡相伯仲防旄绛节晴旭临锦帐芳畦殊色送故相一亭号最幽【王文靖别业】解衣槐下偕宾从乐春此日得遂初樱笋经时足清供借草杯将花相酹【芍药号花相】翻阶句听龙孙诵上客赋手嫓王筠我老花前气豪纵人言八十如四十懐抱翛然扫憁恫前月花发紫罗幱【牡丹异种余为命名】既醉犹嫌饮未痛防看婪尾作狡狯异种又出西陂宋
　　【附】次经一韵　　　　　　　　　　龙藻
　　春归怕作繁华梦犹为寻花频蹑鞚高亭弥望万枝悬枝枝逞态疑飞动此花昔先牡丹出折赠曾闻郑风讽尔来变格日争新培壅须臾红白共开迟不肯嫁东君恰留婪尾滋嘲弄连朝积雨未飘零湿处微看香雾重从头一一谱佳名玉壶冰与丹山鳯纷纶蜂蝶止还飞杂以黄鹂数声哢天公嵗嵗蓄精英吐遍竒蘤欲惊众当初若并牡丹开三迳何妨呼二仲却忧相妒到尹邢特教次第芳菲送其余桃李尽凡姿仅足先驱充侍从寻常园官致数丛胆瓶斜插成清供凭栏反覆悟天机有似庄生轻洛诵肌肤冰雪服绮罗眼光独向花梢纵君诗首唱邀我吟转因恶韵懐憁恫和就甘受邹阳罚一饮三升未嫌痛广陵东武故事存今段固宜高北宋
　　原诗　　　　　　　　　　　　韦金
　　唤起一声破晓梦西郊看花争飞鞚到门先闻扑鼻香婪尾春好迎风动当阶翻出元晖诗溱洧涣涣回环讽十畞灼烁高下分一丛低亚红白共小如盘盂大如斗逞竒鬭丽待玩弄夜来风狂折几枝低头不起含露重翠叶参差红蕊垂阿谯倒挂绿么鳯蜂须蝶粉都有情燕翦莺簧不停哢寒梅高调真赏稀浓桃俗韵悦者众按谱等量谁为俦牡丹丰姿宛伯仲忆昔大父镇呉阊数本逺从洛下送种向含清小亭中开时杂遝携宾从树根展席看不足朱樱紫笋行厨供纪事各拟奏新篇好句至今能暗诵云散风流渺难期嗟余对花空陶纵狂香浩态又一时感昔抚今意憁恫眼前且倾酒如渑文字之饮宁辞痛邀我当歌濓溪生花边醉倒呼小宋
　　赋芍药罢再成三絶句
　　将离赋罢思如泉援笔还成七字篇髣髴放翁居蜀日一春常发海棠颠【见放翁花时游诸家园作】
　　丰台春晩竞繁华吟向芳丛兴倍加渔洋句子吾能记十里徐熙落墨花
　　东丰【丰台有东西二处】前嵗忆题诗寄语园丁归有期今日共知诗是谶戴花饮酒乐雍熙
　　【附】步前韵　　　　　　　　　　　韦金
　　自怜结习在林泉量雨占晴赋几篇此日将离花正好何妨醉后语尤颠
　　腻白殷红带露华绕栏三匝兴偏加己公南去应传遍乍见连云芍药花【时澄照将归沧浪】
　　朝来续得郑风诗独对芳丛惬素期题就嘉名待圗谱却无好手似徐熙
　　西陂诗四首
　　粤余仕
　　皇朝四纪霑
　　殊恩云陛虽洊致心惟在衡门持节潞亭日常懐渌波村西陂拟结构全家就潺湲绘圗邀客赋南望归思繁转瞬三十载今始来邱园徜徉烟水中激流兼植援忆昔金山寺游眺侍
　　至尊西陂乞
　　御书龙鸾拜腾鶱嗣颁鱼麦堂防励及儿孙钓家易旧额
　　宸画悬朝暾堂开遂夙愿愉悦送晨昏爰啓荣光楼照烛遍中原唐宋两赐湖【谓鉴湖石湖】盛事史册存优渥似此无镂刻讵能谖聊写下里词庶共农父言
　　迳转地幽僻有堂曰纬萧亢爽秀而野颇足安渔樵廊虚备曲折山小具嶕峣吟窝【斋名】美防周玉丛【万玉丛轩名】清响飘栏花纷防缀洋茶带铁蕉架上千巻书嵗月借以消云烟时过眼懐抱何翛翛琴僧授指法溪友共酒瓢知交遍海内闾里乃寥寥南北两诗老【竹垞阮亭】怅望不可招儿孙半仕籍幼子亦扶摇书来拟归养云已理征轺家声日以振所重非金貂且同遗腹孙酬倡得逍遥圣制宠归老
　　异数高千古篇中乐春字园名臣敬取一杖度溪桥十畞入芳坞芒山积翠分乔木清隂聚罗罗马缨花势与海棠伍节序届南讹俯仰不知暑荦确行迳微丛薄香气吐和松庵夙构赐果亭近补婆娑引蔓长何日摘马乳练雀往来飞雌雄相娬杏照【亭名】故人书【午亭公】老笔剧掀舞天香防异种婪尾出新谱竹摇千尺烟松活三月雨未同玉版叅已快渊明抚平泉世所艳盘洲吾独许散髪步回堤鱼儿静堪数惟有望
　　阙心不以云山阻
　　梁苑三百里此亦苑中地胜迹总消沉荒烟但委积几处流水存遥波荡晴吹浩浩清冷池咫尺西陂防想当邹枚后高李起而继登临藻思壮歌声振湍濑太白赋鸣臯酒酣发长嘅风骚供鞭挞小儒三舍退其时三尺雪尽入公胸次迄今明月洲斯人呼或出有梁【芰梁】跨岸觜有亭【放鸭亭】矗波际荷花红黏天长此送馣馤网鱼鼔轻船时向栁隂繋或乘乌獬豸沙路信所致非同亷将军尚懐复用意只待八十时揽辔去谒
　　帝
　　长安午日诸同人集儿至筠融舟寓斋用余邨居卽事雪桥吊郢子二诗韵见寄仍依韵答之
　　经年不复听宫鸦晓起南荣野趣加满院苔痕行竹迳绕邨香气送荷花云霄喜接篇篇玉鼔吹初停处处蛙寝食少陵诗味里无须冰柱説刘义
　　旧雨情深句最幽传来逺道慰归休共言老去清如鹤自笑生平拙是鸠蒲酒未同林际饮骊珠长向箧中留相思竚立荒陂上嵗月空怜逝浸悠
　　【附】原诗　　　　　　　　　　　　　沅
　　午檐晴霁散风鸦节近天中景物加半盏香醪沉艾叶一株高栁当榴花软尘怕逐天街马幽梦时听水阁蛙此际西陂无那好只思踏浪舞鱼义
　　乐春园后景清幽岩畔孙登啸不休小圃偶寻风蛱蝶空庭闲听雨班鸠龙鳞肯向松闲老鸿爪曾看雪上留【戊子夏留宿西陂三日】问讯前时乌獬廌青沙白水意悠悠
　　陈琰
　　霁色微凉散晓鸦舫斋绿树影交加故园新笋将成竹此地戎葵小着花清浊祗应凭酌酒公私底用问鸣蛙辋川正忆东菑乐恰好帘前拄画义【时悬陆包山画辋川积雨诗小景】
　　西陂泉石夏来幽居士偏宜署四休访道有时冠制鹖看山随意杖扶鸠沧浪僧到琴重抚【先是公见寄喜沧浪僧过访诗巻】雪苑人过酒可留自倡水僊浮一叶荷香月白梦悠悠
　　元釪
　　晓树分飞绀色鸦小堂名饮兴偏加杯浮平老三年艾【党竹溪五日诗三嵗已无平老艾一杯聊作辟兵符】座有科名一树花【石榴一名科名花谓兰挥吉士】偶对午风思梦蝶漫随秋水听鸣蛙春帆竞渡江南岸红断溪西燕尾义
　　好在西陂杖履幽小亭初筑号休休缥壶送喜风吹鴈纱帽行田雨唤鸠霜鬓四方知未满名僧万里为淹留中朝司马归田后多少人闲去事悠
　　至
　　莺啼才过噪雏鸦嫩绿当牕客兴加视草今年联棣蕚趋庭往事説藤花官闲大似三眠栁门静何须两部蛙蒲酒盈樽来旧雨新题罢手频义
　　西陂烟月足清幽方外诗人到惠休【闻沧浪僧澄照过访】十里芰荷藏鬭鸭千章杨栁带鸣鸠平头拄杖穿花去短后单衣冒雨留极目雪桥何处是鸥波无际梦悠悠
　　再叠前韵二首寄懐经一　　　　　沅
　　清泠池上销魂地追记前游兴倍加晓陌笼鞭过竹坞水天沈醉宿荷花白沙翠沼村村栁菱荡蔬塍处处蛙正是谢公行乐处吟窝得句手频义
　　封胡遏末人人胜小宋临风忆未休下笔怜君如渴骥营巢笑我作痴鸠才华冀北宜轩翥涂輙嵩南久滞留且喜鲤趋文选熟侧身懐古思悠悠
　　步前韵兼答湘芷先生　　　　　韦金
　　正当撰杖数归鸦重五诗来兴更加诸父一时方视草故人偶过共看花萱含晓露回幽蝶栁暗遥汀噪怒蛙未到融舟萧散地倚栏欲赋手空义
　　清泠池畔景清幽仙侣同舟思未休染翰才高君附鳯为巢性拙我如鸠半桥斜日行吟过一曲轻烟把钓留记否去年相送处柴门月色望悠悠
　　秋晩漫兴
　　漫道沧溟是我家西陂随处足烟霞孤松涛起闲堪抚野水波澄望更赊鼎鼎年光来鴈阵悠悠生计付鱼义回銮方物时当献自向园中摘木瓜
　　【附】步前韵二首　　　　　　　　　韦金
　　闲闲十畞好移家竹里烟光竹外霞叠石为山登欲遍埋盆作沼兴偏赊霜迟麦熟【荞麦】方争刈水落鱼寒渐可义莫道荒村经过少老僧来往共茶瓜
　　住近荒芹白鸟家关心端只在烟霞联吟花外幽期好拖杖原头野趣赊大谷棃成枝拂槛乌椑柿老影攒义夕阳西下荆扉掩除架闲园自剥瓜
　　往嵗畅春苑啓事常随午亭先生出西便门公重出此门感旧有作逺道见寄走笔奉答
　　少陵昔出金光门后来重过忧思繁东坡五字答公择彭门防合曽为言古人风义皆如此此道今人谁复敦午亭先生行古道顾余情实逾弟晜别来一载念甚渴彼此酬倡劳梦魂今晨西陂除架了忽枉雅调来荒邨为言啓事便门过忆昔与我同短辕朅来载经增怅惘风花辇路依然存清辞健笔逺相寄宛如握手笑语温余正停云欲有赋神契直竝居易稹清泠池水清见底哀雁叫侣黄叶翻千回孤咏胜服药幽忧之疾一朝伸菊英满把霜月上何当此夕同倾樽
　　【附】原诗　　　　　　　　　　　　廷敬
　　音书迢递雁飞翻往事谁堪与共论十里烟花随辇路五更灯火出重门东都祖帐何人在北海宾朋旧日存再见渭城新栁色残年销得几回魂【时具折子将请告未果】
　　梦中赋白菊醒记首二句为续成之
　　晩花不设色寂歴绽荒园偶梦空亭外相看老树根雪花纷自照香气澹能存味得陶公句无从着一言送汉荀返呉江用阮亭雪后石帆亭懐宾公山中韵
　　偃息烟水窟检厯嵗已穷西陂雪三尺林壑改旧容故人返南国颿挂新霁风留别枉瑶草怅望阻江峰安得身为云长与龙相从月怜宋郊白梅忆昌亭红中懐方凄如雁响来霜空
　　梦赋海濵楼阁得起二句醒来续成一律
　　危楼缥缈俯归墟碧瓦丹楹落照余自是老懐无俗韵偶从幽梦到仙居摩空激箭看飞鹘出水如山讶巨鱼记得秦皇高岛畔酒酣作赋拟元虚【余有秦皇岛望海歌】
　　致儿自闽海之任巴蜀便道抵舍留西陂一月适至儿自都门寄致五絶句因走笔和之
　　几载闽天入望遥又官巴蜀路迢迢小住西陂好风景栁丝匝岸水平桥
　　樱桃如火笋抽簪红药狂香度逺林一杖偶寻清净退儿孙诗话共松隂
　　江瑶柱喜行防荐鳯尾蕉从海舶移称觞一事犹懐歉未得轻红擘荔支
　　鹅儿似酒趁渔舟放鸭空亭取次留又送吟鞭过劔阁月明无那鸟钩辀
　　纬萧授研传诗可竹新篇亦起予多少阮亭旧题处扪碑好为一停车
　　儿至奉
　　使黔阳计程当过郑州遥望赋此
　　冲炎乘传相骅骝天外黔阳路漫悠山水方滋新句得文章有事素懐酬回瞻
　　北阙増惶恐近接西陂敢滞留好待秋深果熟【今嵗哈宻蒙　　赐并御赐葡萄最盛】张筵四世听呉讴
　　屈指
　　屈指将成八十翁扶持犹未谢双童谈禅社结烟波上谒
　　帝心悬霄汉中游屐拟追刘秘监【刘九游嵩山凡七十四次】学书恒愧杜祁公偶携坐具空亭畔领略荷香月正东
　　纪梦
　　连宵有清梦今更入云峰似此仙灵窟全开浩荡胸盘山杏花雪庐阜月明钟彷佛曾游处重来防短笻王宾兴方伯致政归江南以小照索诗漫为赋此
　　遂初谁为写羲之别业金沙一水歌颂两河盈箧在还将七字索西陂
　　看花
　　天与芳春乐看花日几遭土墙行竹色茒屋落松涛作社邨烟乱催耕鸟语劳提携双蜡屐还拟谒崧髙
　　送眼闻禅师主古白云法席
　　白云萧寺旧知名枮木堂前野草生何意西江禅叟到顿教中土法轮明祗林风过飞花雨祖地春回见象耕欲问苾刍随粥鼔金山公案许重评
　　岁暮梦游西湖
　　游兴老不可遏诗瓢永夜凄清孤山踈梅几树冷泉明月三更




　　西陂类稿巻二十一
　　钦定四库全书
　　西陂类稿巻二十二
　　吏部尚书宋荦撰
　　联句集
　　初冬夜集联句【同高念东先生曹实庵王阮亭谢方山】
　　羇栖欲何为不如行荷锸【念翁】笻倦招提游【先是有胜果寺之约】饮爱文字洽【牧仲】晩照横苍山凉风吹白帢【实庵】稻芒蟹初擘松牀酒新压【阮亭】残菊映深杯狂言递相狎【方山】人皆白社侣诗竞黄池歃【阮亭】妙画鉴东丹【是日观东丹王射鹿圗】归人忆巫峡【阮亭坐中吟不得茘裳娄孥下峡消息诗　牧仲】西曹最喜斋北陆巧当祫【念翁】霜威逼檐牙星芒动帘押【牧仲】不妨乘兴哦未中考功法【念翁】暖思汉庙酎冷畏尧厨萐【阮亭】巵漏川灌河气壮兕出柙【牧仲】暂尔贤圣中讵必金貂插【实庵】采隐梦庐霍泛宅羡苕霅【阮亭】斗室即江湖拍浮类鳬鸭【牧仲】旅懐欢已忘险韵句偏恰【念翁】天马行馺娑海鲸动呀呷声殷雷破壁势急帆出夹【阮亭】纵横字屡乙跌荡颜能甲【实庵】铭镵聱叟樽书留老妪箑【牧仲】久企松子游无事宣公劄【方山】稍闻动鼍鼔曾否热羊胛【实庵】勿惮金吾诃重沽钱未乏【念翁】
　　圣安寺联句【同高念东先生施愚山王阮亭谢方山钱介维袁士旦】
　　暮云如断山返照林下寺【阮亭】萧散乃良觌断续幽人至入门盼寒柯揖让争行次【念翁】墙剥古时红柏剩经冬翠【士旦】肃肃僧寮清穆穆禅宫閟【方山】草创缅金元烝尝借初地【寺内旧有金世宗章宗像元初奉太祖以下神主于寺之瑞像殿　牧仲】金貂防三族绛节来羣帝爰遡大定年下洎至元世刹那人代变弹指河山异【阮亭】茅社闭天阳仍归瞿昙氏【念翁】法象穷雕锼郑重
　　先皇畀【寺有佛像出大内　牧仲】鹫岭旧飞锡龙驭屡回辔【栴檀佛尝飞至寺中元学士程钜夫有记】百灵走苍茫三车赫鼓吹【愚山】妙相初无言宛若拈花示维摩不二门灼然第一义【念翁】画壁啇喜留呉装何诡丽【牧仲】絶笔追顾陆缨络杂佩璲【方山】天女静窈窕云旗俨容裔【牧仲】势伏龙虎驯气摄魑魅悸【方山】栴檀邈古迹金粟烂名绘【介维】竹房穿碧烟苔碣扪绿字昨闻捷奏宣黔阳走呉濞从此罢鼓鼙花龛得高防【牧仲】殿阁明佛镫斋厨出香防【方山】生菜荐春盘巨匕削羊胾【介维】难穷祖帐情【时念翁将还山】略遣文字戏【愚山】拥鼻发长唫谈天奋高视酒气彻防睂墨防涴指臂【士旦】雅调纷鳯鸾险语掣鹰鸷笑驱山可移怒号星欲坠韩社竞倔强皮陆闲流易错杂成宫啇一滴大海味【愚山】既足张楚军亦已拔赵帜【念翁】舒啸和哀猿振藻惭上驷【牧仲】共拟寒山诗聊述净名意【阮亭】鼠须争葳防鹆眼交睥睨挥毫诧脱兔敌人不及避【介维】河岳旷遥情海岱罗竒思欣感共颠倒主客谢拘忌【愚山】綦舄错羣贤旗鼔当大帅【士旦】鬭场号禅窟东安妙谈议未能离尘垢稍欲借钳锤【阮亭】精蓝梅吐苞老树乌垂翅蒲牢时一鸣牟尼静如睡【士旦】飞甍落罘罳空垣凋薜茘【牧仲】篆烟萦狻猊香防蹲赑屭【方山】野马静诸天苍隼侧双眦【士旦】醉乡战已疲重围或可溃天寒仆御愁促别喧车骑【念翁】回听金琅珰星河宿檐际【阮亭】
　　读高念东先生琼花观诗因懐广陵旧游即席联句【同念东先生施愚山王阮亭谢方山】
　　琼花何意也愁人【念翁】且遣当杯酒入唇万事扬州成旧梦【愚山】三生杜牧失前身【念翁】雷塘萤火犹侵夜【牧仲】官阁寒梅又放春【愚山】吟罢新诗转惆怅【阮亭】二分明月竹西尘【方山】
　　即席奉送念东先生还山联句二首
　　莫教严漏促行觞【阮亭】好月迟来纵我狂【念翁】九老几人归洛社【牧仲】五言今日赋河梁【阮亭】还山白首身犹健爱客清尊夜未央【愚山】他日登临重相忆【方山】平泉风物辋川庄【阮亭】潇洒由来属乐天旷懐今复见菑川【方山】香山旧隐人归去长庆新诗世久传【阮亭】才罢朝叅翻独笑【愚山】频耽野饮纵高眠【牧仲】劳君三叠殷勤倡我已风尘四十年【念翁】筵上咏铁脚联句【同周紫海王阮亭谢方山钱介维程山尊袁士旦】
　　经年疲尘鞅埋首困束防休浴乘春闲客过欣同酌【方山】春盘风味佳荐此野田雀【牧仲】羽族诚琐细高举惭肉攫【阮亭】逐队从鸠燕濳身避雕鹗【方山】曾向大官厫鼔翅恣馋啄【紫海】有声但劳利无心慕寥廓【阮序】稻梁性能谙林园意弥乐【士旦】穿屋躯体微啅檐毛羽恶【牧仲】祥知近集庭孝感遥投幕引羣贺厦来应瑞衔珠躩六翮奋何时一枝且深托胡为铩羽翰横取脾臄【山尊】啁啾鸳瓦翻歴乱云罗着【介维】弹射空城寻缕切初筵数【牧仲】量同十步饮智愧三嗅作长竿类黏蝉明珠异弹鹊【阮亭】率场田父愁绕砌儿童捉【介维】佛首野夫献斮胫庖丁斫【阮亭】稍闻鼎爼香太息虞罗虐【士旦】品虽逊熊鱼味终压藜藿【方山】匕箸任纵横口吻鉴精凿充肠失肥甘腻手信披剥微如出醯鸡飞似抢榆鸴【士旦】鲜肥有本来香脆妙煎煿肠胃少腥羶骨骼耐咀嚼伙聚无一脔连啗岂满壑【介维】瞪目冀丰余朶颐恣酬酢【山尊】染指类鼋羮鬬箸并鸡臛【牧仲】狂宁乞鹅炙渴欲思羊酪妙手葅姜橙真意谢糟粕噬闻宫徴调老畏牙齿落【阮亭】髯掀竞横肱缨絶肆浪谑【紫海】披绵映短烛截肪侑康爵报恩懐玉环赐名征铁脚【牧仲】讵能咸其腓谁解铸此错【阮序】人生耽口腹是物劳熏灼【牧仲】适口念生成感心增索莫【山尊】小鸟生有营老饕意无怍【士旦】羣飞失翾翾脔取争霍霍【牧仲】杀机满天地缯缴到山泽【阮亭】慨彼弱羽加何异游鱼涸【山尊】静观大化理坐叹生机薄【士旦】侣燕危处堂伴鼠憎无角【介维】探鷇饿悯赵衔谷贵占郭【牧仲】蚌蛤化已迟螳螂伺犹昨勿笑掩目捕宁思抚髀跃【阮亭】我欲反其淳解网出汤镬尘清威鳯游政怿仁麟格皇然象帝先鸟兽称咸若【紫海】
　　木联句【同钱介维儿至】
　　嘉果美中州硕大悬楙木爇檀香胜棠烝栗色嫓玊种处异东门摘日当西陆【牧仲】李生怪心空柰似喜瓣簇数枚燕公袖五株华林曲【介维】实成压哀棃花发值杏粥删叶烦邨翁缀枝骇园鹿【至】斗漫夸赤萍卵或遗黄鹤蛮樝颗逊芳谏果品同肃【牧仲】盐山恨未登何赋快曾读光怪金累柯声价珠倾斛【至】曰省锄劳非枣恼邻扑韵继万卉凋收比五谷熟啄防大觜乌蠧剔在桑蠋【牧仲】攀取得团圞拂拭借巾服【至】素啇吹自幽青女饱更馥药物宣城良土赋杭湖足【介维】装疑海国珍虑闗门酷【牧仲】邮递竞兼程稇载妙盈簏【介维】听鹂鄙一双耀车当二六懐橘自徒尔过江能化不【牧仲】濡泽佛手慙氤氲仙掌【出岭南】恧【至】持赠灿篚筐护惜视寒燠【牧仲】磊砢幽人喜饕餮稚子欲【至】盘盎位置高橙柑娣姒属虽谢霜柚圆颇笑冻芋缩【牧仲】种忆黄防分蔓匪朱陵续蜜脾润讵干砂斑防未浴供讶缑氏埋削宜公输督【介维】当俎菌蠢敧萦座霏微独【牧仲】冰骨傲雪霜腻色逞膏沐侑酌薰夕牕伴书朝旭【至】鼻观趁静便手弄戒迫促【牧仲】酿酒和秫穄瘳疴薄参茯【至】岂惟呈陆离兼能己拳蹙【介维】伙荐傍画屏醉攫翻碁局释名酢可餐御冬防偕蓄【牧仲】酸苦愁客心苞苴感末俗宛将栀蜡搏那异郁金筑【介维】三复报琚篇相投莫碌碌【牧仲】
　　宋刻丝蟠桃圗联句【同儿至】
　　短嫌结竒绘有蕡羡嘉果【牧仲】纂组浑端倪防染谢婀娜【至】借机杼写生堪禋祀伴蓏青丝用引枝缥色妙烘颗【牧仲】独树迥扶疎连蒂恐倾堕【至】干横待胎禽叶蚀疑蜾蠃【牧仲】赪榴或等观玉李未足伙【至】海峤貌来遥斗室悬亦颇【牧仲】磈礧实一防掩映云五朶【至】鳯梭意良工鲛织笔非左【牧仲】在艺得神明涉想极么麽【至】肖形俨吮粉申咏穷炙輠【牧仲】细玩倍咄咄蓦见信可可【至】憎俗锦段抛畏偷房栊锁【牧仲】鹅溪逊烂熳顾绣笑纤琐经营实云劳位置亦殊妥【至】王母授恒珍徐熈技难播涎从摩挱流摘欲襟袖褁【牧仲】宋代制何人潞沙寳维我【至】精光腾卷轴压倒米家舸【牧仲】
　　雨中漫堂联句【同何次徳陈次山】
　　薄宦念索居苦旱忧正切客惊二妙来霖降三伏节雷殷荡郁烝飇散动骚屑【牧仲】松舞日色沈础润土脉泄【次山】黑入太隂垂光闪银海澈卫公一何莽钱唐信作孽澎湃河势倾照燿电影掣【次徳】赋草愁漫摛亭名喜任窃别院飞潺湲急响传驷铁【牧仲】阁铃乱匉訇庭麦漂潎洌燕翻失呢喃鹤耸羡孤洁【次山】谁移匡山瀑悬向官舍棁生憎溢阶除将母烦榜枻【次徳】石洗苔露钱涨发洲隠玦滦鲫竚大上潞沙畏突决牀迁丰溜随步举洪涛截【牧仲】披襟弥清凉巻幔谢炎热【次山】幸停呉牛喘宜取汉书阅【牧仲】蜗庐纷纵横蛙鼓独怡恱【次德】荷叶倒半池榴英坠千结【牧仲】檐柯俯而恭槛草偃莫茁【次德】俗韵清淙淙幽兴争潏潏气清香篆摇波晃觥心凸【牧仲】娟净明葛衣萧爽透簟篾【次山】坐起嗟滂沱转盼届防泬丰凶变俄倾天地用竒谲【牧仲】泛滥成巨浸畚锸开水埒只合把钓缗还须蹑轻橇垣頽户难扃薪湿烟不爇【次徳】泥融拔蜀黍风微鸣蜻蛚【次山】蝶防黏帘旌蚁阵遁槐穴酒瓢忆空山破牕记老铁【杨铁崖有破牕风雨记】感宋玉秋懐夺阮瑀吟诀【牧仲】茫茫隔林峦活活泥车辙【次德】咫尺同濠梁旷望渺勃碣陂塘下闲鸥睥睨挂残蜺【次山】云威互凌竞星芒作明灭【次徳】戌漏听已罢筵烛跋亦迭既醉霁景临申旦高唱阕城南追胜游絶尘共奔轶【牧仲】
　　孔雀联句【同儿至】
　　珍禽产炎方嘉名锡南客品流亚鳯鸾羽毛艳圗册【牧仲】纪官今大夫献瑞昔重译【至】卵伏或在埘笼致恒从舶小儿对本佳九嫔赋称借翠旍兮楚吟飞盖焉汉借【牧仲】树尾声肃肃蹀足睛覛覛矜丽逐冶容导舞应手拍【至】思鬭俨鸡雄独立分鹤格【牧仲】金钱列绣屏緑防耸彩额【至】行怜防褷披叫任郁吚吓似窃背穹应受莺歌责【牧仲】饮泉抵防牛啄地毒寻螫【至】薄怒首漫翘偶惊角忽坼【牧仲】入春倍绚竒落花齐凋翮碧鸡谢森纚緑鸠畏逼迫丝竹爱啁啾鹧鸪等格磔团扇制逊工车轮様争赫栖宜珊瑚枝步当琼瑶席织裘藻火鲜珥户锦云奕万里来三梁两年伴双防铃阁引颈闲岭徼归路隔【至】影弄晴景初梦绕瘴海夕【牧仲】每叹造物灵允属文鸟伯【至】命俦整以暇比翼光而泽朝饥生菜耽暮宿高架择沙虚卧喜便径曲飞嫌窄【牧仲】颊浑染浅黄衣不着防赤【至】傍篱菊愧金照水池全碧看云频孤鶱下阶时一掷懿哉西施称困矣太尉宅枇杷取共写【黄荃有枇杷孔雀圗】鹦鹉许同适丹梯旧讶登桂蠧畴医瘠病亦来清诗贵维因创获蹉跎感待士怅望伤寄迹【牧仲】久结清霄懐防充元圃役【至】西昆刻画余漫堂更攟摭【牧仲】
　　鲥鱼联句【同周屺公朱悔人呉志上儿至】
　　时鲜夸南州首夏三黧荐嘉味配朱樱芳辰趁紫楝【牧仲】白浪狎噞喁碧藻恣游衍【至】昔名江东产近忆富春岸【叶　屺公】巨口不足称缩项那可羡【至】呴沫信知乐小触輙生悁色洁镂晶寒腹皤坚甲缮【悔人】鼔鬐夺烂银脱网闪净练形秀跃匣刀刺氄折袜线【牧仲】后鲚谅匪诬去鮝当属谚【至】出水尾未頳入笱目犹眴【屺公】来应月令行不江湖遍【至】恪贡驰驿骑特献开
　　寝殿稍逾往嵗期恰佐端午防【牧仲】饫尝欢野客中厨先使院【悔人】既陋白小微亦哂松鲈短【叶】如荼列犀铠滋灰结寳钿细琐骨支撑丛苞子连贯【叶】餁合涧芹兼隽并卢橘见【屺公】涤腴挹泉乳助韵芼姜片【志上】释名尔雅阙方法本草撰登俎防损鳞贮肪偏宜甗【悔人】较河豚谢毒与熊白等观【叶　牧仲】香疑蹯鼎熟饱觉鼹饮滥【叶　屺公】脂滑乍霑唇羮美留渍麪【志上】生致体殊莹缓烝势若颤畏啖何其愚【蜀人呼为瘟鱼不敢食】得珍未妨擅【悔人】买时绿荷包脍处霜刃剸玉屑簇簇攒冰花差差纒【至】风透座送香日晡色不变骨鲠虽摧残烟波仍眷恋【志上】老饕偕五君朶頥或三咽盘罄风雨疾箸鬭楚汉战【牧仲】蛮语咏参军斋心戒许掾【予是日蔬食　志上】雅章缅信阳托讽意何限【叶牧仲】
　　红豆联句【同钱介维呉志上儿至】
　　亭亭海南木结子丽不亿【牧仲】托根自蛮方秉性具炎德【介维】种稙徐表传土物宋祁识【至】树争号桫椤花迥类檐卜脱荚状仍菽却瘴功等薏【牧仲】击瑚纷如染韎韐一色【介维】脐裂俨掐痕肤茜足首饰【志上】啄许绿衣觜栖合丹山翼【至】妃泪凝冰丸鹃血渍粒食【介维】含桃唇乍翻澡豆靣同拭【志上】饤果陋巴蜀伙银尚京国【俗多于银袱中贮之　至】艳将火枣齐圆未骊珠逼【志上】映烛晕弥增记曲名旧得【介维】贻喜倾筐倾贡缺职方职爱之则龙睛弃之则鸡肋【至】嵌骰播乐府赌酒效钩弋【牧仲】打鸳鸯以双寄绸缪怨特【志上】比难穷罗虬艺匪待后稷【介维】好制绛囊盛恐被黠鼠贼【志上】蒙叟名山庄风流信无极【牧仲】
　　秦吉了联句【同朱竹垞邵子湘】
　　珍禽产邕管自呼秦吉了【子湘】翛翛羽仪泽炯炯眸子了【竹垞】绀衿映日明花翅防雪防【子湘】尾输山鹧长形陋么鳯小丹咮漫多知黄距亦何蹻【牧仲】批肉冠様竒垂耳蜡光皎【竹垞】跦跦俨鸲鹆嗅嗅鄙伯赵好语镇闲关余音或缭绕【牧仲】虽殊鴂舌蛮偶类雉鸣鷕【竹垞】宣和谱乃遗尔雅释未表屡奋跃不停独立声忽悄唳受野鹤欺飤虑狡童嬲【牧仲】甘与炎陬辞怕趁海舶杳羇栖恣饮啄帘幙信昏晓寄身在笼中结思仍木杪【子湘】禀质洵云微即物慨讵少所以韩退之作赋感二鸟【竹垞】



　　西陂类稿巻二十二
　　钦定四库全书
　　西陂类稿巻二十三
　　吏部尚书宋荦撰
　　枫香词
　　天香
　　龙涎香
　　岛屿蟠沙烟波抱月潜虬吐沫如许敛自绡宫滴同薇露万里浮槎谁取博山小试似快翦云英一缕袅袅萦帘拂座怅望海天何处　最怜空闺独炷对氤氲燕梁莺户漫倚银篝聴尽夜深梅雨此际相思不浅叹荀令风流顿非故素被余薰纒绵未去
　　水龙吟
　　白莲
　　田田漫舞银塘鱼牀捧出棃云好新籹淡泞静窥湍濑临风窈窕翠羽低穿水葓斜压数枝偏皎宛湘妃独立轻绡掩映明珰缀波光照　三十六陂淼淼渐黄昏冰姿恁悄开宜玉井折应素手闹红都扫露冷才香月明无影薲花共老对鹤洲千朶堪成雪赋向邹枚道【鹤洲在梁园即邹枚赋雪处】
　　摸鱼儿
　　莼
　　甚江东緑波无际泖湖风物尤美露葵生处春洲逺翠叶紫茎铺水轻摘起见説道参差荇菜浑难比烟邨小市算只有呉鲜依稀钗股好自伴菰米　秋风动有客天涯徙倚采芳曽作归计当时但为鲈鱼脍何事怅然如此谁鼔枻常是那香羮调向芦花里樽前漫记与碧磵芹芽帘泉玉版潇洒共丰味
　　齐天乐
　　蝉
　　西园渐届清商节疎林一声凄切叶底潜流枝头乍送常向空庭纷聒齐姬恨结正无限伤心晓风残月寥落高天满身凉露响还歇　故园旧曾聴处柴门闲倚杖清韵飘忽翻入云深传来院静不数哀蛩啼鴂悲秋自説任南陌东城斜阳明灭更忆闺中鬓丝真髣髴
　　桂枝香
　　蟹
　　江湖嵗晩正水落空洲枫下高岸设平沙败苇灯光零乱轮菌乍向临流得掩青筐霎时皆满谁怜携去鱼庄草舍清霜一片　又早是重阳欵宴叹秋色殊佳篱金初徧几处酒人对擘新橙同荐老饕只爱持螯嚼想眉山旷懐如见还从醉后茶烹石鼎恍窥双眼
　　齐天乐
　　春日同诸公游祖园分赋
　　栁烟如织绵初落好春尚留南郭野色分桥清隂涨圃彷佛江乡池阁碧桃吐蕚更红药芽新紫藤苞弱斜日溪亭半篙绿水燕低掠　旧游嵗华已逺宾朋仍此地共倾山酌扇底眉弯花间句丽多少相思依约东风轻薄渐吹得羇人鬓丝非昨一曲高歌醉中天作幕
　　虞美人
　　酒边用呉凝父春色韵
　　横波翦得吴江影髪覆蝤蛴领文茵走上脸微红恰听雏莺羞涩哢东风　轻盈拟倩游丝惹留住春光也暖香艳雪绮筵边好个朦胧烟月断肠天
　　永遇乐
　　栁絮和曹实庵
　　望去非花飘来疑雪轻狂如许未作浮萍已离深树此际谁为主隋堤三月几回翘首一片漫天飞舞最堪怜无根无蒂总被东风弄汝　蹋歌魏女离情多少问道春光何处乍扑空帘旋黏芳迳好倩莺衔取还思往日鹅黄初染变态顿分今古枉垂着长条踠地绾伊不住
　　调笑令
　　任邱旅店有呉门怨妇题句自叙云妾白捖月号莲仿家住半塘幼失双亲寄养他姓姿容略异慧业不同非敢擅秀闺中愿效清风林下岂意我生不辰所适非偶日弹琴而相对百恨纒绵时卷幔以言征一时哽咽余爰题之驿亭人各怜之黄土可耳丙辰三月卄日北上过此挑灯细读感慨系之因櫽括原诗为小令用贻好事云
　　呉宫春深怨别离风尘惨淡双蛾眉鹃啼月落寸膓断香消芍药空垂垂流黄未工机上织生小殷勤弄文笔新诗和泪写邮亭珍重寒宵谁靣壁
　　靣壁泪痕湿想见含毫灯下立风鬟雨鬓呉宫隔芍药香消堪惜明妃逺嫁归何日一曲琵琶凄恻
　　阮郎归
　　闻画眉声和徐方虎用山谷韵
　　雕笼小鸟两眉弯谁为描逺山好音缥缈落檐前空堂成碧山　低格磔碎间关新声李义山聴鹂携酒送春闲何时少室山
　　唐多令
　　偶忆
　　杨栁正如丝虫虫见客时爱房栊乍出迟迟几度问年羞作答微笑道有娘知　回首便天涯幽情减牧之怅红桥云树迷离应是寻春人去晩风雨过绿隂滋
　　蝶恋花
　　送曹蛾眉归毘陵用王阮亭韵
　　溽暑长安榴吐缬客忆莼鲈不待清秋节座上高谈惊乍歇箧中留得文如雪　折栁旗亭歌一阕竟别东华人道真痴絶无限相思何日彻春申浦上芦花月
　　绮罗香
　　萤
　　借草生情因风弄影熠燿飘来何处个个轻盈防缀秋光无数才乱穿小幔疎櫺又暗照空墙废圃似从他狡狯天孙繁星洒作夜深雨　佳人轻把扇子扑取青苔砌上玉纤笼住凄切寒蛩妒杀流辉迟暮怕烛至暂敛微明缀庭柯顿成珠树最堪怜数斛征求遍山嵓放去【隋炀帝征求萤火数斛夜游遍放嵓谷】
　　鱼游春水
　　漫懐
　　蕃马屛风小围向洞房春正好鸳鸯飞起不道云深波杳映日曾怜杏蕊新笼烟还忆杨枝袅片月常亏双鱼恁少　逺道萋萋芳草天外山同眉黛扫谁知孤客登临总伤懐抱轻寒轻暝春归久闲闷闲愁秋到早断续哀蛩萧疎丛篠
　　青玉案
　　余以枫香名词漫赋
　　枫香桥是黄州路曾岸帻扶笻去一望霜天风景暮空山流水白云红树动我悲秋赋　于今屡梦髙歌处聊取嘉名锡痴语兰畹金荃休见妒花间低按尊前轻度总愧江枫句【宋高宾王词名竹屋痴语】
　　送我入门来
　　闺怨
　　翠浪翻惟红绫灿枕灯花细落银釭夜雨春风寂寞掩兰房吐丝妾似蚕眠箔奈化枳君同橘过江　此恨倩谁説与愿逐晨风飞去遂到君旁水逺山高云树但苍茫鸳鸯几见池中睡叹芍药空飘槛外香
　　醉太平
　　春闺用方虎偶作韵
　　花开亚枝鹊飞绕枝临风偏恼萱枝道春归有期　牕悬网丝琴闲鳯丝伤心聊写乌丝问人归几时
　　栁梢青
　　早春
　　何事淹留朝米春色又遍皇州绮陌烧灯鳯城挑菜吹靣风柔　招寻漫逐鸣驺回首处伤心旧游燕子穿帘杏花倚槛小小红楼
　　百字令
　　同王北山叶讱庵王阮亭过张晴寓斋聴金山人弹琴【晴出藏画鉴定】
　　消忧何处爱张融舟屋轩牕偏阔绿树隂森新雨后一架藤花争发文酒移情云烟过眼俯仰尘襟豁枯桐挂壁鞠通【古琴内蛀虫名】隠隠曾齧　客有江左风流郢中高调抱取金徽拂四座无言灯影静清响传来超忽曲奏离骚膓回冰炭宿鸟惊林樾嗒然相对当檐飞出明月
　　少年游
　　清明
　　禁烟时节好花开客思暗中催几树垂杨一庭芳草小雨燕初回　春光记得江南早林际倒深杯杏子衫轻藕丝裙软游女踏青来
　　三字令
　　春夜雨
　　春正好雨丝丝湿花枝朱户掩画屏围耐轻寒聴细响夜何其　三更后梦迟迟几多思灯影涩漏声稀恨残红愁嫩緑晓来时
　　越溪春
　　赋得流水桃花色
　　灼灼花开溪水上天气艳阳中断桥野岸芳菲满把碧流染就嫣红沙鸟惊波游鱼骇浪春到绡宫　木兰艇趁东风好景武陵同最怜十里五里浅濑明霞一片轻笼渔父旧时应有恨舍櫂去悤悤
　　珍珠帘
　　题陈其年词集
　　苏门曾説孙登啸又何似仲举清歌偏好一曲和皆难听余音缥缈漫写江南肠断句又变作离竒夭矫高调是乌丝旧唱迦陵新草　还忆往日风流向旗亭画壁双鬟争道卄载飘零剰髯霜多少
　　天子凌云思赋手喜嵗晩遭逢非小堪傲有牛腰词巻将人压倒
　　采桑子
　　舟泊南康望庐山用钱介维韵
　　亭帆旧是兵戈地寂寞城闉肠断行人何处吹烟一缕新　屏风九叠干霄立翠染波纹多谢匡君双劒峰高割晓云
　　南浦
　　登滕王阁
　　高阁尚岿然背江城俯瞰东流朝暮双桨遡波米登临好襟带风烟无数断霞缥缈孤飞犹是当年鹜潭影悠悠浑不定送尽几畨歌舞　最怜词客消沈有残碑剥落半敧古础胜地走戈鋋帆樯集乍息一天鼙鼔倚栏呼酒黄昏还聴涛声怒归去篷牕明月上照我醉眠南浦
　　高阳台
　　章江舟次读玉田词步集中韵
　　逺水拖篮晴峰送翠徐牵三板轻船野岸风筝撩人恰是新年垂杨不负东君约袅鹅黄一色堪怜更悠然几处渔歌几防村烟　家山回首斜阳外但萋萋芳草淼淼长川十八滩遥舟人指向鸥边红牙漫拍王孙句倚篷牕聊破愁眠莫垂帘尚有江梅尚少啼鹃















　　西陂类稿巻二十三
　　钦定四库全书
　　西陂类稿巻二十四
　　吏部尚书宋荦撰
　　序
　　御制诗集后序
　　圣人之言大备于六经而温柔敦厚易感人性情之深者惟诗教为然粤自濬哲文明之圣在天子位又当中天盛时帝庸作歌元首起而股肱喜诗教之兴自此始也钦惟我
　　皇上圣徳神功登三咸五光天之下从欲以治乃以天纵之圣稽古典学惟日孜孜
　　万几多暇
　　圣藻掞天每一篇成层霄绚采用以人文化成天下日进百姓于昭明虽放勲之光被四表格于上下何以加焉惟是皇极建而万方平四十二年于兹矣乃
　　天章韬秘犹未布于天下四海黎献引领观光臣久有懐未敢轻渎今年春恭逢
　　六龙阅河南幸【臣】乃得于对扬之下奏请
　　圣制诗集鸠工梓行蒙
　　允【臣】请攽发
　　御制诗集十巻二集八巻又
　　命臣士竒赍到续集二巻共二十巻【臣】盥手跽诵如闻钧天广乐猗与盛哉【臣】不揣愚陋管窥蠡测窃见圣制往往与四始六义相为表里集中煌煌大篇美难遍举试言其略如长至祀
　　天恭谒
　　孝陵告祭
　　福陵
　　昭陵则思文我将清庙之什也
　　巡幸诸诗则时迈其邦敷天裒对之篇也
　　慈宁问安南苑进果山中获禽恭进诸作则南陔白华之纯孝也升平嘉宴同羣臣赋诗及赐大将军以下则鹿鸣天保湛露彤弓之咏也春搜大阅行围阅马及亲统六师徂征漠北则车攻吉日瞻彼洛矣之歌也收复岳州及台湾平勦灭噶尔丹则江汉之雷霆飞翰殷武之赫声濯灵也其观苗喜雨题耕织圗则豳风之七月小雅之大田周颂之良耜也其夏旱夜坐蠲逋留漕见泰安等处饥民亟命设法赈济诸什则瞻云问夜之忧勤而鸿雁安宅之岂弟也阅马牛羊羣及松花江网鱼最多则三百惟羣九十其犉而潜有多鱼也所过松山杏山大凌河皆
　　圣祖用武之地有述则皇矣上帝天作高山而燕天昌后之贻谋也其懋勤殿读书经筵讲易静坐读书自喻诸篇则日就月将学有缉熈于光明也其他游览山川留连景物虽短韵偶吟莫不本仁民爱物之天懐随感而輙寓其诸所谓
　　圣谟洋洋嘉言孔彰言而世为天下则者乎臣忝挍刋事竣与有荣幸焉爰献刍言敬书简末巡抚江宁等处地方都察院右副都御史【臣】宋荦拜手稽首谨序
　　重订家乘序
　　先文康府君于顺治戊子秋洊经兵火之后搜缉先世嘉言懿行二巻以示子孙名啇邱宋氏家乘未卒业也越四年而府君捐馆荦等读礼之余仰承先志更为裒益之又十一年康熈甲辰荦以侍卫奉
　　简书判黄退食无事重加厘订焉梗概略具拟剞劂而未果又十三年丁巳荦以内补得判藩院复乘公暇取而编次之共成八卷适仲弟炘衔
　　命芜闗载与俱行因付之梓梓成乃再拜为之序曰古者诸侯世国大夫世家故氏族递传子孙皆能知其所自始后世谱牒散淆涣然靡所统纪而士大夫崇本返始之心茫乎无所寄更三四世子孙不知书或至迷其所出者有之抑又闻古圣王之治天下上治祖祢下治子孙旁治昆弟合族而食序以昭穆以能长世而不乱盖亲亲故尊祖尊祖故敬宗敬宗故收族自王公以逮士庶教化明而礼俗成非独以其谱也至谱亦不存又安知世裔族属之所系哉吾家自微子封于宋后遂以国为氏而家乘不及者世逺年湮不敢苟为附防也着其近者则自荦之从曾祖庄敏公始公修身制行衾影必饬立朝大节经国猷载在史册天下后世蒙其利焉爰及秋部计部二公皆以经术行谊振厥家声荦祖福山公澹泊宁静垂裕后昆虽未竟厥施而厚集于我文康公歴官中外以迄秉钧防不兢兢翼翼移孝作忠实继述我祖之志事而善成之也至我王母丁太夫人贞操淑徳阅四十年如一日即古称贤母何多譲焉荦等不才谨守先人堂构惟是前规在望惴惴焉不克负荷是惧尤恐愈逺愈忘不知水源木本所自因辑是编而志其慎重之意若此呜呼后之人览家乘者庶其念祖宗积徳之艰而不至荒坠厥绪乎
　　三订家乘序
　　商邱宋氏家乘八巻荦判藩院时所重编也迄今几三十年子姓愈以繁衍又其中间叨遇
　　国恩天章宠锡有加于前乃随时缀辑踵事增华凡遗文轶事散见于学士大夫之记籍者旁搜博考靡不摭录又不揣固陋篹为家传九篇外传六篇至于发凡起例向时多所未安则更易审定列为九条而排缵其文为一十四巻书成重开雕于平江使院家乘于是乎彬彬可观矣荦惟司马迁班固之作史也并终之序传以阐扬先烈文中子著书亦首纪铜川六世所述用昭先人之成训盖荦闻之论譔其先祖之美者礼也先祖有善而弗着着之而弗详则皆礼之所非而仁人孝子所隠痛于中也今夫身都贵富缨绂轩冕之胄世世弗絶人情鲜不慕望以为荣然君子之所谓美者弗存焉昔叔孙穆子谓保姓受氏以守宗祊禄之大者无世无之惟功徳与言久而不废乃为不朽故曰鲁有先大夫曰臧文仲既没其言立其是之谓乎然则论譔其先祖之美者亦于是取之而已矣我庄敏公正色立朝以掌邦治我文康公乘时奋庸熈
　　帝之载其丰功骏徳嘉谋嘉猷固己各被于当时而表于后世即乐庵公潜而未曜福山公施而未究或厪修于一家或厪试于一邑然皆劬躬焘后有以大啓其子孙乃若丁太夫人以巍巍孝节育其孤以成台辅而闺门之内肃肃雝雝递相师法亦近世称壶德者所未尝有也夫君子乐道人之善苟遇一二事之可传者虽得之交游之亲见闾里之传闻犹且流连太息笔之于书以垂劝于来世况其为先世之盛美卓卓如是忍聴其阙略而弗圗则无乃遏佚前光而滋之罪戾乎古人有言曰挈瓶之智不失守器荦所为夙夜兢兢惟恐废坠自莅官以来四五十年常愧徳薄能尟而一言一事必谨守先祖之懿矩至于老而不懈盖虽
　　玉音间答之时所以对扬
　　王休者胥此志也于戏凡我后人尚皆敬畏恪恭惟趾美前人之是务此荦今日慎重排缵之意也夫若夫谱牒所纪期无失乎先王尊祖敬宗收族之遗法而示后人以崇本返始之心则曩者固言之已详矣今可不复赘云
　　江左十五子诗选序
　　周官太师之职教六诗必以六德为之本而王制天子巡狩则命太师陈诗以观民风故观于诗而其人可知也观于诗不一人人不一家而民风亦可知也予不敏建节抚呉且一纪休养以无事既久而民安乐之则日以多暇乃得振兴风雅后先赏识名人才士于大江南北间凡十五子着于篇夫人三为众至五其三而众大萃矣虽江左人文实繁然在吾左辖之内者其亦庶几无留良矣乎昔呉季札观周乐工歌十五国风本无呉非自孔子删之盖其时僻在荒服风气未开汉魏以来文人代兴诗乃渐盛至于今而极岂非由
　　今天子濬哲文明言成雅颂久道化成于上而大江南北丕然从风遂甲天下也与夫上古之九歌用以劳民劝相而春秋君卿大夫燕飨答贶率歌诗以交邻国往往尚礼而息兵如郑七子及六卿赋诗见志之类以其有用故贵之也岂若后世月露风云为无益之藻绘也哉今十五子中有连茹而升岩廊者亦有翽羽于将来者予咸望其载赓明良矢音巻阿作为雅歌而追虞周之作者讵不伟与予尝举是集与老友邵子湘氏共精选而存之得三之一授之梓诗无甲乙以齿次第十五子者曰王方若曰呉山抡曰宫友鹿曰徐大临曰钱亮工曰张日容曰杨青村曰呉荆山曰顾侠君曰李百药曰蒋扬孙曰缪湘芷曰王麟照曰徐学人曰郭于宫但着其地而不书其爵盖所期者逺也噫人才之生日盛士本六徳以陈诗于太师者又岂十五子所能限乎行勉而竢之则吾犹有望

　　西陂类稿巻二十四
　　钦定四库全书
　　西陂类稿巻二十五
　　吏部尚书宋荦撰
　　记
　　御书恭纪一
　　皇帝御宇之三十有八载春二月
　　驾幸淮扬阅视河隄三月以省方至吴门
　　驻跸织造公署【臣】荦职任封疆得附内廷诸臣扈从之末是月十有六日侍卫马武海青五十太监李玉传防命【臣】荦于
　　行宫门外只
　　恩赐随捧出
　　御书仁恵諴民四字字大迳尺
　　御书天马赋一巻
　　御笔临米芾书一幅
　　渊鉴斋法帖十册
　　御制耕织图一册又
　　御书怀抱清朗字一小幅云此可作尔斋匾太监梁九功续捧出竹柄素面诗扇一口传
　　上谕此朕征厄鲁特时在口外所作闻鴈诗与巡抚看即赐与以上
　　御笔共七种臣荦敬跪受行三跪九叩头礼谢
　　恩讫钦惟我
　　皇上圣徳大业超越千古于万防之暇偶尔临池龙翔凤舞云汉为昭晋人风韵唐宋体格种种兼备洵集书学之大成或云临米芾或云仿董其昌实则化工之笔为芾与其昌所不及
　　渊鉴斋帖摹画精妙在淳化阁帖之上耕织图与豳风七月相表里仰见
　　宸宫宵旰无日不厪民依岂如汉唐以来令辟仅仅留心艺事者所能髣髴哉伏念【臣】荦才植庸驽以任子叨圣天子非常知遇江右江左再膺旄节十有二年纤毫无补幸逢
　　巡行大典得觐
　　龙顔珠帽裘鞾上尊天厨赉予优渥重以
　　御书骈攽宠絶伦等播诸海内传之史册窃有余荣焉昔唐太宗宋仁宗皆尝以宸翰颁赐臣下所得不过片纸或数字耳然犹当时夸为盛事后世侈为美谈以今视昔何啻什伯过之且
　　翠华南幸【臣】荦首被
　　奎章仁恵清朗之褒
　　天语煌煌抚躬増媿此【臣】所为夙夜图维战战兢兢惧不克承
　　天宠而扬休命也爰装成巻册晨夕载拜仰瞻仍以墨迹钩勒上石奉归【臣】家恭建
　　御书楼俾子孙世世寳蔵用昭
　　恩遇焉巡抚江宁等处地方都察院右副都御史【臣】宋荦恭纪
　　御书恭纪二
　　康熈三十八年春
　　皇上巡幸江南阅视河工【臣】荦扈从之次防
　　天恩眷注锡予便蕃计拜
　　御书凡七种【臣】已摹勒上石建
　　御书楼于里第寳蔵
　　圣迹传示子孙永永无极今四十二年春
　　上以河工告成复临阅视【臣】防
　　恩赐优异视前有加
　　御书则西陂大字一清徳堂额一元旦诗虎丘诗督抚箴各一官箴三命凛家学一经传对聫一
　　囘銮后复
　　赐御笔书扇二柄一临董其昌玉帐山铭一示诸臣省刑爱民诗共八种【臣】随具奏称谢恭制匾额对聫分悬官廨里第仍勒石奉归
　　御书楼竝垂不朽【臣】窃窥我
　　皇上御笔得于天授重以学力精纯惊鸾回凤凌驾钟王海隅日出之拜罔不钦仰推尊书圣岂谫薄微臣所能形容赞颂其万一耶惟是
　　御书赐臣下或片纸或数字如【臣】之每赐数种者未有也前赐【臣】仁恵諴民怀抱清朗二额褒奬逾涯今赐【臣】对聫命【臣】自行撰拟而西陂二字复因【臣】援宋臣范成大故事即欣然挥毫且重书以赐此更诸臣拜赐者所未有也【臣】躬逢
　　殊遇有万其感亦有万其惧敬诵江汉之诗以答宠赉曰天子万年曰天子万夀复诵蒸民之诗以自勗曰夙夜匪懈以事一人若夫恃
　　天宠而夸乡邦或因以自暴自弃焉此鄙夫之所为也【臣】虽不才曷敢出此爰稽首拜手述其大略缀于巻末巡抚江宁等处地方都察院右副都御史【臣】宋荦恭纪御书恭纪三
　　康熈癸未春
　　圣驾南巡
　　赐【臣】荦
　　御书六种
　　囘銮后复
　　赐御书二种共八种【臣】谨摹勒上石奉归里第
　　御书楼与己夘年所
　　赐御书竝寳蔵之此清徳堂额为六种之一如景星庆云光被万物诚杜甫所云郁鬰三大字蛟龙岌相纒也按陶宗仪书史防要称南唐徐铉书映日视之中心有一缕浓墨至曲折处亦然乃笔锋直下不倒侧故耳常阅铉真迹未必尽然我
　　皇上此书却一缕贯下直欲透出纸背仰见
　　宸翰独髙千古宗仪之论不虚矣【臣】又闻
　　皇上作书晨夕靡间即
　　亲征漠北于天山瀚海间犹日作五百字与昔人所称临池学书池水尽黒何以异哉【臣】恭跋各种
　　御书以为
　　御笔得诸天授兼之学力精纯允称书圣然总鸡窥测髙深于万一耳明年二月装潢堂额竟载纪于后巡抚江宁等处地方都察院右副都御史【臣】宋荦恭纪御书恭纪四
　　康熈四十四年春两河底绩
　　上以清口一工尚须善后之防
　　驾临阅视遂
　　巡江浙【臣】荦以守土大吏得觐
　　天顔而膺
　　宠赉者及兹而三矣二月十二日迎
　　驾至无锡织造臣李煦家人自京囘赍赐
　　御书除夕诗一幅三月十八日
　　万夀圣节于苏州行宫
　　命侍卫五十宣赐
　　御笔书扇二一
　　御制喜雨诗一
　　御制栁梢青词四月初一日
　　特赐御书福寿二大字字迳二尺许下题江宁巡抚宋荦年逾古稀步履壮徤故特书福寿二字赐之又允【臣】请
　　赐先祠世有令仪匾额一鱼麦堂匾额一儿孙歌舞诗书内乡党优防礼让中对聫一又
　　赐地连江海屏藩重赋甲东南节钺雄对聫一闰四月十六日送
　　驾至珠梅闸
　　特命内臣梁九功宣赐
　　御书制砚说一巻
　　囘銮后七月初七日又
　　赐御书北台眺望诗扇一柄以上
　　御笔共十六种【臣】竝只受谢
　　恩恭制屏匾对聫仍勒石奉归
　　御书楼世世寳蔵传示无极伏念【臣】荦衰年乆叨重任前两遇
　　巡幸
　　赐赉多冠絶伦等今兹异复过于前
　　皇上六飞方驾尚未抵【臣】疆域先防系念首被
　　天章迨囘銮过珠梅闸诸臣跪送者济济在列独于稠人之中载锡
　　宸翰以彰宠异至
　　特赐福寿二字使頽龄末照永庇洪庥
　　天慈眷注大矣至矣又复书官书名惓惓嘉奬迥出寻常体例之外况乃令仪褒及先臣诗书眷垂奕世不惟加
　　恩【臣】身并加之于身之前后【臣】尝稽诸史册遭逢盛世躬被主知者未易一二数而荷宠如【臣】实所罕觏敢不益敬蚤夜初终一节仰答
　　圣天子非常之荣遇哉若夫
　　御笔煌煌辉映日月善并美具各体臻极则大宇之下靡不瞻仰钦崇推为自古帝王所莫及臣盖颂飏弗能罄也巡抚江宁等处地方都察院右副都御史【臣】宋荦恭纪
　　御书恭纪五
　　康熈四十有七年闰三月【臣】荦防
　　圣恩予告归里五月初十日赴
　　畅春苑面辞
　　特赐御制五言诗一章以宠其行伏念【臣】樗栎庸材谬膺
　　皇上特达之知出领节旄入管喉舌超越于寻常万万今释位而归得为
　　圣世之完人已属多生荣幸乃
　　陛辞之日天闲良驷尚方秘器颁赐者不一而足至宸翰亲挥奎章下被为从前致仕诸臣所不敢望者而臣一旦身受之首述其封疆之乆次奬其性情之真甚且比以曲江风度而
　　圣徳谦冲犹曰无文饯老臣【臣】荦跪诵至此惟有感愧交迫而卒章复慰之以故乡春之可乐何
　　天恩垂注【臣】荦若此之极也盖
　　皇上临御以来治防三五而励精之志始终不辍常谓封疆大臣以中正和平为主庶地方共享无事之福而岩廊之上尤欲得真心为国如张九龄者而任之故于【臣】荦之行反覆示意以为在庭劝虽【臣】荦受之多所愧而
　　大圣人鼓率百僚之盛举至深逺矣今而后奉
　　天语以终身耕田凿井与康衢诸父老熈熈春台中其为乐岂有既哉恭和
　　圣制诗成因纪此致仕吏部尚书加二级【臣】宋荦恭纪陛辞恭纪
　　【臣】荦于闰二月二十三日防
　　恩予告四月初四日赴
　　畅春苑谢
　　恩竝奏恳令子翰林院编修【臣】至暂假送归奉
　　防准假初十日赴
　　畅春苑
　　陛辞先期
　　上谕内侍李玉云宋尚书来时朕欲亲见勿令即去是日传
　　旨着宋尚书十四日来朕见他有话说还赐他御书他是
　　世祖皇帝老臣以后仍用折子请安九月朕囘銮着他差人来朕当赐以口外鹿肉及十四日赴
　　畅春苑
　　旨旋传
　　防云连日事忙御制诗还未写就着他多住防日旨传见至五月初八日内阁传
　　防着于初九日赴
　　畅春苑伺因于初九日启奏奉
　　旨今日甚忙还不及见他着他明日再来朕必当一见随
　　命侍卫五十领内侍捧出
　　御馔于
　　澹宁居内赐食传
　　防尚书是将囘去的人着他多坐坐初十日传
　　防着于内阁启奏时一同进来竚立启奏毕内侍李玉领内侍捧出
　　御馔传
　　旨尚书是有年纪的人着他先吃了饭等着少顷命李玉领臣于
　　澹宁居后登舟遍逰苑内清逺亭苍桧轩渊鉴佩文式古无逸等斋
　　赐御制五言诗一章云乆任封疆事苏台浄防尘东曹班次重北阙性情眞怜旧吟风度无文饯老臣林泉益壮志当乐故乡春后书康熙戊子赐吏部尚书宋荦予告归里又
　　赐御乘黒枣骝马一匹名乌獬廌砥石砚一方琥珀色玻瓈匣緑玻瓈盘二十面蓝玻瓈酒杯十二只白玻瓈盖盌四个传
　　防马是朕骑坐多年最为良善老年人骑乘可以放心复防
　　皇上召见云卿的精神还好【臣】荦奏云【臣】外貌似可支持就里衰惫不能耐劳
　　上颔之又云江南盗贼从前曽闻得否奏云从前竝未闻知今既发觉【臣】愚见以早结为上【臣】两任巡抚时如江西之李美玉袁大相江南之孔文泰张白云皆拏获随即审结庶不至拖累无辜
　　上首肯临出奏云
　　皇上六旬圣寿时【臣】年八十当扶掖来京称贺总之天恩如此眷注【臣】或得以乆延视息亦未可知
　　上为欣然复于
　　澹宁居对门房内
　　赐御馔而出十一日早【臣】于清河地方送
　　驾
　　上望见停辇呼至
　　御前云逺了囘去罢
　　命近侍扶起又向左右云他的精神还狠好的伏念【臣】以谫劣庸材遭逢
　　盛世防
　　皇上特达之知屡加拔擢复念【臣】曽逮事
　　先皇帝恩礼尤隆厯官中外洊长百寮
　　宠荣已极报称未能既而引年求退复防
　　皇上特降优防追奬前劳
　　内苑召见
　　锡予稠叠身乘
　　天驷疑陟云霄手捧
　　宸章如亲日月及道左送
　　驾复防
　　驻跸慰劳沉吟移时殷隆眷顾之意动于
　　天顔【臣】仰瞻鸣
　　谢不觉涕零去国之人承
　　恩至此衰朽余生惟有祝颂
　　万年而已因恭为纪述使子子孙孙仰戴
　　君恩永永无极致仕吏部尚书加二级【臣】宋荦恭纪
　　祝
　　圣恭纪
　　康熈五十有二年恭逢
　　皇上六旬万寿【臣】荦于二月十二日由【臣】本籍启行命
　　【臣】男筠随侍赴京恭祝
　　圣寿以展微忱【臣】于三月初五日扺都门初六日率【臣】
　　男筠诣
　　畅春苑宫门恭疏叩请
　　圣安由奏事官入奏随
　　差内侍李出云
　　皇上叫我来看尚书怎麽样精神还好麽囘奏外面精神还好就里耐不得劳
　　问尚书饮食如何囘奏饮食亦好总是极清澹的若吃厚味却不好又
　　问外邉人都知道
　　皇上爱民麽都感激麽囘奏
　　皇上爱百姓那个不知道无人不感激就是【臣】居乡间凡愚夫愚妇见【臣】说及
　　皇上爱养百姓从来未有人人争聴数年以来毎逢万寿【臣】于【臣】乡鸿庆万夀宫内建醮庆祝【臣】穿着蟒袍朝服拜贺人人欢呼皆云我们那里得见
　　皇上尚书是常见
　　皇上的我们见尚书庆贺
　　万寿就如我们同庆贺
　　万寿一般总是
　　皇上行事贤于尧舜甚逺那有不感激的至【臣】优防于太和元气之中私心庆幸又非语言所能罄也又问你是防日起身的囘奏是二月十二日起身的又问是防日到的囘奏是昨日到的又
　　问一路来二月十九日可有雨麽囘奏在济宁州有雨到河间府也有雨又
　　问雨大麽囘奏虽不甚大地里已霑足了又奏【臣】囘家五年犬马恋
　　主之心一日不忘今【臣】年八十原启奏过来恭祝万夀只要瞻觐
　　天顔以遂微忱李云这是自然的李公入奏
　　皇上甚喜又
　　问宋筠你是庶吉士麽囘奏是又
　　问你是上科中的麽囘奏是己丑科中的随望
　　宫门叩谢而退初七日【臣】荦进呈古翫书籍十五种防收宋板书三部十七日
　　皇太后同宫眷自畅春苑先还宫各省官民跪迎少顷皇上御香歩辇囘宫卤簿大驾全设各省官民耆老俱齐集各省龙棚接
　　驾行至福建河南江西山东广东广西六省龙棚大学士【臣】李光地衍圣公【臣】孔毓圻及【臣】荦率领六省官民迎
　　驾奏云
　　皇上爱民如子小民戴
　　皇上如父草野愚诚不识分位悬絶欲奉一觞恭祝万寿但小民山野【臣】等敢代进夀觞效诗人遐不睂夀天子万年之祝
　　上防首【臣】光地【臣】毓圻【臣】荦各奉一觞
　　天顔温霁问【臣】荦云你今年八十九嵗了麽【臣】荦奏云【臣】犬马齿今年八十嵗随退伏道傍送辇过十八日万夀正节黎明时诸王贝勒大臣率满汉大小文武官员及各省耆民人等齐集午门外先朝贺
　　皇太后次
　　皇上御太和殿受贺诸王大小官员等跪宣祝
　　圣表章毕行三跪九叩头礼耆民人等在午门外行礼驾起还宫是日
　　皇太后同宫眷先赴畅春苑诸臣复至各省龙棚跪送次
　　皇上驾至诸臣照前跪送二十五日传
　　旨于
　　畅春苑正南门外
　　赐现任与在籍诸臣宴及各省老人饮食俱系年六十五嵗以上者时【臣】荦率【臣】子筠扶掖诣
　　官门与宴先有内大臣五公出传
　　上谕今日之宴
　　皇上意在敬老尊贤所以教宗室阿哥送酒
　　皇上说自
　　太祖以来此时成丁者有八百人俱系天潢嫡派你们俱是年髙有徳的不必推辞少顷南书房诸臣复传上谕各直省老人书称文王善养老者孟子云七十者非帛不暖非肉不饱帝王之治夫下发政施仁未尝不以养老尊贤为首务近来士大夫只论做官之贤否移风易俗之效騐所以不暇讲究孝弟之本心今日之防特出此意若孝弟之念少轻而求移风易俗其所厚者薄而其所薄者厚矣尔等皆是老者比囘乡井之间各晓谕邻里须先孝弟倘天下皆知孝弟为重此诚移风易俗之本礼乐辞让之根非浅也昨日甘霖大沛四野霑足朕心大悦尔等勿悮农时速囘本地特谕臣民闻命之下欢声雷动感颂无已随有诸王阿哥至宴前云今日
　　皇上总是尊礼髙年所以教我们送酒你们不必再辞我们与你们送酒也沾些夀意随与诸臣及老人各送酒一杯茶一杯诸臣及老人俱跪领宴毕
　　圣驾御门先唤各省老人年八九十以上者约三十人至
　　御榻前各亲赐酒一杯次命诸臣八十以上者至御榻前各亲赐酒一杯受赐者六人【臣】荦居第一【臣】荦奏【臣】五年不曾瞻觐
　　天顔今见
　　皇上精神倍于从前眞是法天行健万夀无疆【臣】托皇上洪福得多活防年到九十嵗还来恭祝七十万夀皇上大喜还官随
　　颁赐诸臣衣帽并传
　　防云这衣服都是阿哥们与朕祝寿的朕不肯独享今赐与尔等【臣】荦得秋帽一顶墨色八寳团龙縀绵袍一件石青团龙縀绵褂一件嵌玻瓈鱼石砚一方
　　赐毕诸臣公奏
　　皇上万寿之前天气那様晴明万夀以后时雨四郊霑足皆是
　　皇上福泽深厚上格天心随时感应【臣】等不胜欣跃今防
　　皇上赐宴令宗室阿哥送酒已属非分又防
　　亲赐御觞赐砚赐衣帽不但【臣】等感激即【臣】等祖宗也是顶戴的随谢
　　恩出是日奉
　　皇上硃笔谕旨宣示大学士温达等为钦奉
　　上谕事二十五日奉
　　皇上硃笔谕旨这年老诸大臣内于
　　世祖章皇帝时居官者惟宋荦田种玉而已今年齿老迈虽闲居林下朕覩之不禁轸恤宋荦现在尚书品级在身田种玉着给工部尚书衔俱准给诰封宋荦田种玉着给宫保以示朕不忘耆旧之至意钦此恭惟我皇上笃念旧臣恩礼优渥臣僚衔恩戴徳者五十余年矣兹以宋荦田种玉系
　　世祖章皇帝旧臣年齿髙迈特沛
　　隆恩田种玉家居已乆既还原职复加尚书且均与诰封荣及祖先而又令均加宫保此不特身受者铭佩髙厚即在廷百尔臣工亦皆感激欢忻颂
　　皇上之宠眷耆旧始终不替即予告投闲之人莫不宠锡隆厚诚千古之仅遇史册所希觏也其作何酌加宫保之处应交与吏部察例具奏可也是日奉
　　旨依议四月初五日内大臣和硕额驸【臣】尚之隆等满汉年老文武大小官员谨奏为恭谢
　　天恩事钦惟我
　　皇上至仁性植景福天申跻一世于春台享万年之寳厯大徳得寿圣言明征昌后燕天诗篇炳焕兹者躬逢万夀六十自近畿逺省暨于海澨边陬扶老携幼奔趋阙下盈千累万祝
　　圣瞻
　　天此诚发于爱戴之公心故不觉其欢呼之同愿自三月朔日起至二十一日日霁风和尘霾不作
　　辇路所经万姓跪伏焚香填塞道路咸得仰观
　　芝宇俯惬葵倾防
　　皇上赐席数千张自
　　畅春苑至禁城沿途摆设命皇子皇孙百余人步行看视醉饱
　　天恩普及萌逮至祝颂事毕二十二二十三两日甘雨应时淋漓溥徧贻我来牟兆启丰穰【臣】等愚昧有以窃窥天意人心上下响应断防乎其不爽者也更防皇上轸念逺来数万官民于二十五二十七等日举行养老之典且使【臣】等在朝满汉大小臣僚以至八旗兵丁闲散人等齿及格者皆得与焉
　　皇上御殿令皇子皇孙执爵
　　皇上亲赐臣民老者酒又
　　命皇子皇孙执爵传觞徧行劝侑二十八日又齐集八旗年老妇人于
　　皇太后宫赐宴隆仪渥泽振古稀闻凡兵民男妇人等自六十五以上者
　　赐縀匹衣服及银两有差又进臣等于内自六十五以上者
　　赐凉暖帽袍褂鞾韈寳砚各有差诗所称般赉之恩防酒之贶衮黼之锡未足为喻也至于旧臣以诖误落职者咸矜其年老还以原官使完晩节其中大臣逮事世祖章皇帝者宋荦田种玉则复
　　特加宫保以示
　　殊恩故事恩诏封廕止于现任
　　特旨休废之臣亦得破例均沾此皆厯代所未有也皇上手撰谕防示天下老人以
　　朝廷优眷之恩实为草野风厉之本俾各归家教道子孙力行孝弟以笃风化之源以兴礼乐之基
　　训词深厚【臣】等跪读之下莫不悚然动心焉伏念【臣】等生际
　　清期恭逢
　　旷典平昔之所未闻者今日皆得亲见千载一时欣幸何极乃共沐
　　恩波光荣逾分感激生愧又未知枯朽之身何以仰酬雨露天施于万一也【臣】等不胜欢忻感激之至【臣】谨合词奏谢以
　　闻奉
　　防览卿等奏谢知道了该部知道初八日吏部为钦奉上谕事议得原任吏部尚书宋荦加授太子少师田种玉今给工部尚书加授太子少傅可也初十日奉防宋荦加授太子少师田种玉加授太子少传十二日赴畅春苑具折谢
　　恩致仕吏部尚书加三级今防
　　恩加授太子少师【臣】宋荦谨奏为恭谢
　　天恩事兹恭逢
　　皇上六旬大庆【臣】年八十来京叩祝
　　万夀防
　　皇上赐宴又
　　亲赐酒一杯并衣帽寳砚等物业已
　　恩出格外又念【臣】逮事
　　世祖章皇帝特加授太子少师以示宠异
　　圣恩稠叠有加无已防【臣】刻骨铭心惟衔结于生生世世而已为此缮折恭
　　谢谨具奏
　　闻苏大人代奏出传
　　旨知道了随望
　　宫门行三跪九叩头礼而退二十五日赴
　　畅春苑请
　　安并具折为子翰林院庶吉士宋筠求授职致仕吏部尚书加三级又加太子少师【臣】宋荦谨
　　奏【臣】防
　　皇上天髙地厚鸿恩亘古未有虽捐糜顶踵不足以报万一何敢再有干请致滋罪责但舐犊私情老不知省敢仰告
　　君父之前【臣】长子提督浙江学政【臣】宋至次子四川布政使【臣】宋致嫡侄直守道【臣】宋起俱防
　　皇上破格简用【臣】谆复勉励令至等洁已奉公仰报天恩有少子己丑科三甲进士翰林院庶吉士【臣】宋筠以【臣】年在桑榆陈情终养【臣】衰頽耄齿不识忌讳欲及【臣】之身见其成立倘得比翰林院编修髙舆蒋涟之例授职检讨晨夕侍奉以慰余年此【臣】无厌之求望恩施于格外者也冒渎
　　宸严【臣】可任惶悚待
　　命之至谨具奏
　　闻苏大人转奏出传
　　旨宋筠着授为翰林院检讨随
　　召见渊鉴斋问对良乆始出防
　　赐佩文韵府一部共二十套渊鉴类函一部共二十套上等土木人参一斤髙丽人参一斤蜜饯山查一瓶关东白蜜一斤蜜饯郁李一瓶蜜饯北花红一瓶制黄瓜糖果一瓶蜜饯热河棃一瓶蜜山查末一瓶干香瓜片一瓶蜜饯图衣克特一瓶蜜饯山杜一瓶炙干细鳞鱼十尾炙干鳇鱼条二封鹿肉干十束干哈蜜一盘关东松子一石口外榛子一石随率子筠望
　　宫门行三跪九叩头礼谢
　　恩而退五月初十日
　　上巡幸热河【臣】于清河送
　　驾
　　上望见【臣】荦命停辇
　　天顔甚霁【臣】奏此畨恭祝六旬
　　万夀臣民集
　　辇下者数万人
　　天恩普被独【臣】防
　　恩最渥
　　赐宴
　　赐衣冠寳砚已属殊荣而
　　手赐御觞秩晋宫师并给
　　诰命尤为前史所无铭刻心版口不能言至请
　　安之日幼子邀
　　恩授职且
　　赐秘书上药及鱼干鹿干哈蜜瓜榛子松子口外蜜饯果品等物
　　颁赐之厚莫与伦比以此思感感当奚似【臣】归老畎亩歌咏太平晨夕祝颂
　　万夀无疆
　　圣主恩庇待【臣】九十仍来叩祝七十
　　万夀此臣之至愿也
　　上云尔如此清健朕专望尔来又云尔必来尔必来随于
　　辇旁取出笺纸一幅
　　御书御制赐臣七言律诗一首云受祉林泉頥养年世家耆徳自天全少时佩剑登三殿乆任苏台抚九阡行俭铨衡有令誉拔才吁俊入清篇【臣抚吴日曽以选刻江左十五子诗进呈御览】修龄善得人间夀雪作须睂兴欲仙后防云吏部尚书引年致仕宋荦因朕六旬夀庆祝来京事毕五月内囘乡朕念旧臣特书七言律一首以纪其盛云尔康熈癸巳清和月御笔书【臣】跪领之次感激涕零九叩谢恩而退伏念【臣】衰老余年获庆
　　圣夀累防
　　宠锡自惭逾分濒行复防
　　皇上云章下赉与前此予告
　　赐诗后先辉映【臣】何人斯独膺
　　圣眷一至于此惟有寳蔵
　　宸翰俾世世子孙永矢报効而已谨彚为日纪用传不朽云致仕吏部尚书加三级又加太子少师【臣】宋荦恭纪
　　祖茔祭田碑纪
　　周礼有冢人之官正墓位跸墓域守墓禁凡祭墓为之尸先王縁人情之不忍而万世之礼文由之以定盖神依于主体魄蔵于墓厥重惟均仁人孝子固冝竝致其追逺之诚而不容恝也吾家自福山公立祀先防而文康公继之其后废而复举举而复废率醵钱为牲醴之资而族姓之丰啬不同故难久行而不替荦虽驰王事于四方未能嵗时伏腊追随于诸父伯兄仲叔季弟之间扫丘陇而修馈祀然心切切然未尝不寤寐念之谋所以乆其祭之法盖莫如祭田之设也按茔田故有百畞计其冡墓之所占盖已过之故荦与弟炘炌已公益之以一顷九畞二分六厘七毫矣而其赋役旧期以服官者承之假使后世盛衰靡常有一日无服官之人则又将奈何此亦不可不筹之于蚤也故今荦又自设守冢田一顷应毎年赋役之外而供牲馔酒醴之费谅无忧矣况其倡之于前必有继之于后者田益多则祭亦丰而祭之有余又可以修祠宇之頽赡族人之困济婚丧之所不能举祖宗在天之灵庶防可以无怨恫乎夫荦非敢薄前人之制而更之也变而通焉要不失前人之意焉耳然则继志述事岂必拘拘循成例乎哉凡厥孙子谁无水源木本之思尚其永念荦志有加无损慎勿将来仍复取之置祖宗而不顾也凡有愿入祭田者请次第镌之左方其卜是田为茔兆者计用一畞买隣近地一畞五分易之不然恐将来墓田多而祭田寡矣此又不可不逺虑云
　　文康公
　　赐茔祭田碑记
　　事有不可不蚤虑而豫图者盖经乆之难期也易不云乎君子作事谋始始之不谋而欲终之无弊顾可得乎哉荦幸嗣守先文康公之遗绪而沐其余泽入侍明光出领方面一门皆清华之选而子辈又循循守礼法无荡陵之习一再传之家声知不遽坠也虽然后世乌可永保哉毎见故家之子孙有不肖者析田争产辄至于祖宗蔵体魄一席之地而亦裂之其墓头之一草一木亦皆人人有分可以斩而取也及夫秋霜春露则若敖氏之鬼馁而弗恤焉呜呼尚忍言哉荦家幸席旧业庄敏公福山公之家法未替文康公之教泽犹新感时物而兴孝思登陇亩而防妥侑固弗之敢斁矣即墓田隧道之赋役固无虑有不供应者然而终非经乆之谋也除墓田旧有一顷七十九畞六分五厘五毫之外荦复设祭田一顷供徭役之余可以办烝甞之献也从此子孙世世承之无得割为己有以取不孝之罪而嵗时之享祀永为典型敢曰荦谋始之功哉实文康公之福佑逺矣
　　宋氏先贤祠祭田记
　　先王制礼自诸侯以降凡卿大夫士皆得立庙以祭其祖考皆有采田以共牺赋笾豆尊罍铏鼎俎篚之数其无庙而祭于寝者惟庶人故戴记曰圭田无征疏曰圭洁白也言卿大夫徳行洁白而后可以承祭也又曰大夫士宗庙之祭有田则祭无田则荐礼书曰祭必卜日而荐不择日祭有尸而荐无尸不出神主奠而不祭是也周之盛时卿大夫能力于田事以奉祭祀而雅诗咏歌之故其诗曰楚楚者茨言抽其棘自昔何为我艺黍稷又曰我仓既盈我庾维亿以为酒食以享以祀言农之去草芟除蕴崇之而百谷以茂则可以寘之仓廪以供祭祀也其卒章曰子子孙孙勿替引之言子孙守此圭田世奉享祀长行而勿替也遭秦灭典井赋采田之法既废又一切尊君抑臣臣下无营宗庙者魏晋而后渐复庙制至唐宋乃着为令五品以上通得立庙然间考前史唐侍中王珪以不营私庙为法司所纠宋文潞公奏立庙河南而未知筑构之式则知唐世王珪而外不立庙者鲜宋世潞公而外立庙者盖未有也岂非承五代荡析之余礼頽教弛而士大夫相沿为陋简与南渡后多有建家庙赐祭器然出于大臣之滥恩武臣之请乞无足取者明制阙略品官不立家庙修防典者仅以朱子祠堂礼当之而祠堂之立于家者又多不备虽贵极人臣而祢食于寝下侪氓庻而今世俗所为宗祀则又徃往聚族合主于一堂之中冗杂蹖駮不应古礼嗟乎先王制礼吉凶乡射賔燕之仪文今皆废逸而扵人治之隆所谓莫大于祭祀莫重于食享者而亦聴其苟简如是可慨也哉予常以谓士大夫庙祭之制虽令甲所未该而亦非令甲之所禁特未有举行之者耳迨宦逰大江东西见当世名卿钜公崛起始受爵者身虽不及立庙而其子孙往往为置祠寘祭田世世不祧视始祖予乃慨然叹息以为是得先王礼意不可以非古礼而訾之也吾商丘宋氏之先始开之者为庄敏公畜而未究厥施者为王父福山公继而大之则显考文康公顾未有特祠文康公常欲成之致政归未期遽弃賔客志不克就自惟荦不肖徳薄能鲜以文康公防窃禄四十年遭逢
　　圣天子知遇之隆握节千里秩三品微前人休庇曷致是今年春乃率犹子起壆超壔捐公宅一区新之为祠谨按庄敏公于文康公为从祖祖父祠建于荦而首祀庄敏公不忘始也次福山公次文康公成先志也祠必有祭乃捐田百畞为祭田遣次子至自江南归经纪其事既成顔曰宋氏先贤祠而告于族之人曰凡吾宋氏子孙有立身居官无愧三公者乃附主于祠不则无论宗子支庶皆祭于寝毋或干也祠之祭吾子孙世世恪守宗子主之介子助之凡牲牢酒醴黍稷之共于田乎是资后人苟能斥而大之至千畞或数百畞则以其余赡族人之婚丧如范文正公遗意则荦有志焉而力未逮者也其能无望后之人也夫建祠月日既具载牲碑祭田畞数坐址则勒于记石之隂俾后有考
　　重建三报祠碑记
　　大河南北俱有三报祠祠宋孝肃包公明忠介海公及先伯曾祖庄敏公夫三公生不必同方任不必同时而同俎豆于一堂者何哉昔贤有云为天下国家惟刚者能守其法亦惟公者能以刚服天下公而刚若三公者其尽之矣以荦观孝肃事宋仁宗朝廷清明而危言谠论犹日闻于上开封之政贵戚敛手不敢为非忠介与先庄敏当明世穆神三宗之世忠介諌斋醮封事其言皆敌以下所不能堪者出抚三吴力锄豪族以恵小民先庄敏筮仕之始即不肯迎合上官意防洊厯中外弊絶风清晩年秉铨尤以直道自任此俱刚者之效也而其心实以至公出之孝肃惟本于至公故禀峭直之性而不尚苛察能使见者自生畏惮忠介惟本于至公故遇世宗之暴而不以尽言受戮严霜烈日所至辄为小人所不便而亦不能诬其行先庄敏惟本于至公故强忮如江陵模棱如茂苑前后俱所不悦而生平大节卒归于不磷不缁然则刚以御其公公以养其刚虽古之聪明正直而壹而为神者其孰加于此乎今天下淫祀繁兴而吾乡所报事者独在三公焉盖孝肃昔尹开封于归徳为邻壤而忠介与先庄敏服官南北均为海内所称服因聚而事之一堂之上春秋歆荐凛凛焉若肸蠁之临其上而忾然有当于心吾知柔荏者感之其必刚偏私者感之其必公矣祠旧占关城东北隅地最荒僻又以典守无人日就倾圮荦致政归即肃谒于庭覩庙貌之将頽而惧其无以矜式乎乡邦也乃率族人相地西城醵赀庀材中起屋三楹以奉三公神像旁列厢廊用蔵祭器祠之后别为宇招僧居之且买地若干畞以供饘粥俾可守而不废鸣呼宋明以来爵位之崇髙声施之赫奕与三公并而湮没不传者多矣而三公独以其刚与公之名阅千百年而不朽是故刚者天地之正气而公者古今之常理也凡吾族人久服习乎庄敏公之遗训而又当由庄敏公以尚论孝肃忠介两公而今而后仕宦则耻为赃吏立朝则羞为妇人焄蒿凄怆人人知有所砥砺庶防于报事之义无憾若谓楹础既新徒以侈祈赛而希福利则非荦所为重建此祠乏意也夫
　　西陂类稿巻二十五
　　钦定四库全书
　　西陂类稿巻二十六
　　吏部尚书宋荦撰
　　记
　　记壬午脱难始末
　　明末李宼披猖中州大河以南无乐土歳壬午三月二十五日贼逼归德先文康公同守令及诸乡老登陴死守三日力不支城陷贼大肆屠戮公自拟必死家且破顾独不得一见丁太夫人为恨忽晋人为贼者喘遽遍索公既见曰公非宋公耶吾活公即引至营掘小窖匿公戒卒守防而自引予仆丘山贾进孝入城遍求太夫人刘夫人及家口俱至得保全无恙予时年九嵗随乳母仓皇走匿民舎三日忽一贼挟而去置之府治前曰少待吾即引汝予望劔防森森惧逃入委巷中遇一妇曰汝非宋公子耶遂引见一贼贼方饭闻之惊喜以饭饭予曰无恐因携归营谓其党曰吾弟也善视之是时予与公及太夫人存亡不相通者且十日至四月初七日贼语予曰今日起营矣吾故晋人受汝父宋公恩不及救公今救汝遂匿予芦蓆中去须臾铁骑数十万绕蓆过蓆蹴踏碎几半或以鎗刺之飒霅有声幸不及予仅以身免薄暮随一僧入城见家人俱在家人亦惊予在乃皆大喜时余贼在城者尚众土贼亦乗机入焚掠前防公者呼曰不得犯宋公家以令箭插门一时男妇逃予家得脱者千余人墙上皆满踏死者三人公度残城不可居遂拥家出城将北渡河随行者数千人公有诗纪之曰难民随我行百家如一族盖实录也俄二贼骑自后突驰至同行皆骇视之则前防公者曰吾虑游骑惊公故复来耳公宜速渡河因以椅舆太夫人下所乗马载公与予以二牛载刘夫人及二姊荦生母洎庻母郝控之以行遇一贼醉甚步行持令箭一长枪一沿路刺人为戏防公者前呵曰汝何人无礼若此遽引刀杀之敓令箭付公曰持此以往可无恐因拜辞去问其姓名始终不答行数里望见余贼屯如蚁诘曰吾营令箭汝辈何得持至家人绐之曰营将与吾箭正欲令持示公等贼竟不疑踉跄走戈刃中半日出营抵河上日暮饥甚沿河采蒿莱食之时官军在河北河无渡舟先君索片纸书数字觅善泅者夹两壶乱河流而济求救于官军明晨官军驾小舟来迎既济因之城武居焉荦曰方正德时刘千斤石和尚为宼有赵鐩者过钧州慕马端肃公之为人防其居而先庄敏当柘宼乱亦相戒不敢犯公庐今予举家颠沛万死中卒得全如此非先君两莅晋德泽入人深安能至是哉两贼以报恩称而不通姓名又何侠也
　　记文康公遵化平伪始末
　　先文康抚遵化三日逆贼李自成陷京师先君仓皇调度以一旅之师仅而得济予时年十一颇能记忆事一二仆在行间者往往道説其详云甲申三月自成既犯阙分设伪将军方面州县官遍布畿东亲提贼百万徃拒山海而遣骑分逮诸旧官甚急公闻变时防出巡徼外百口犹在遵化逮者将至公欲归见丁太夫人家人王楷曰事急矣同死孤城无益乃率楷与杨俊等数人间道骑一骡一夜行二百里走白羊峪防宣府旧镇唐公珏自京师出亡与公遇遂同至白羊谋起义计无出公倦极卧地忽守备张允重踉跄至呼曰公尚卧耶太平路伪将黄锭以五十骑逮公今已在门外公奈何尚卧耶公遽起顾五十人者皆旧卒不忍害公公黙计是五十人者可用也乃呼至前徧抚慰之且告以起义故众皆诺独一人语稍异公叱曰鼠子敢尔趣命斩之唐公珏跃起斩异言者首徇众曰急取太平以应吉兆不半日至太平路入邮舍伪帅黄锭方掠一民间女饰衣服鼔吹讲合卺礼忽传公至锭仓卒出忘所佩刀仅带一小刀至则公端坐堂上待锭锭出不意惶愕向上揖公命左右防锭锭故悍甚取小刀左右刺尽卸其衣裸而走家人王楷追之不及适吏陆魁春带刀从外入楷急呼曰杀贼杀贼魁春浙人文弱刀又不利第双手持刀向锭锭急奔出春入两相値正揕其胸锭仆众因杀锭锭党箭从外射入如雨公命持锭首示之曰伪将已诛汝等皆吾民亡动众遂定是时伪将马应湖毕三才踞喜峰松棚刘拥贼数千踞三屯公曰太平已定汝等谁可分徃杀贼者守备米富玊同姜承印慨然请徃公曰须兵几何玉曰不须兵吾二人足矣公壮之各饮以斗酒上马携一大囊驰至喜峰语门者曰宋公有密语遣白将军贼见人少不疑命之进贼坐堂上富玉前谒作拜跪状承印西向侍贼欣然下扶玉玉奋力抱贼承印以刀砍之误中玉左臂几断玉终不释承印遂杀贼二人大呼曰官兵数千且至伪将已斩众咸詟伏二人以其首投囊中归报公公大喜顾视玉衣袖重类有物解之血淋淋下也玉既报命遂晕倒急以药投之苏须臾松棚诸处各杀伪将以应盖先后仅二日云时自成兵败于关门奔还京三屯贼刘衷犹不知也公度彼兵众未可力胜密谕旧镇孔希贵子国治潜入为内应而公率数骑至衷营屏众耳语曰公知自成已败乎曰不知公曰今自成败三屯义旅齐举公宜早为计迟恐不利衷心动遽上马拥众去三屯一带俱下公反遵化有众三千而遵化伪道潘跃龙伪同知张跃然伪知县李廷瑗素惮公威名虽踞城不敢害公家公至城下宻约旧将张德裕等以计悉诛之得伪印七伪官十余人自成既败归京师闻公诛诸伪将怒甚将屠遵化公召诸将计曰今初起义师赖天地之灵三协稍定而贼势剽悍度不能御不若乞援关上与并力贼渠可歼也众曰首诛贼者公也敢不惟命因共歃血北向拜故主还拜太夫人约合力御贼而太夫人素知唐公珏骁勇可借以集事至是泣语珏曰吾知公百口在京师然举大事者不顾家公勉之万一不测吾孙即若子也唐公感激泣下遂单骑徃关门乞援公虑贼至震惊太夫人令家人奉之夹山身自宿城上御贼贼果遣铁骑数千驰至公密遣将士易甲胄扬鼔旗声言北兵数十万已至贼惶惑不敢前公乘势出数百骑蹂之贼大奔溃遵化获全而唐公至关得遇
　　王师具言公仗义复仇状大叹美之又数日而
　　王师入都自成奔闗陜公迎太夫人入遵化曰故主之仇已报吾事毕矣疏请归田不许仍抚遵化如故
　　黄州洗墨池记
　　仕宦而至黄者毎艳称子曕雪堂元之竹楼子瞻故有洗墨池在黄人罕知者予判黄之二年梅川张子长人过予言曰吾黄洊离兵燹以来名胜悉委榛莽墨池一洼亦就湮独赵文敏手书三字犹存瓦砾中使君得无意乎予闻大喜命舆人移置东斋又三年为康熙己酉予董漕自淮归簿书多暇念先贤故迹久就芜不亟思表章亦守土者责也始从坡里访求墨池旧址得之頽垣败础间于是芟榛莽剔朽壤决淤涂甃以文石周以栏槛俯视一匊浏然然池故无桥今则跨池为桥翼桥为亭而取文敏字掲之楣既而曰池复矣无堂曷祠乃建堂池东祠子瞻以张文潜秦少游配两先生固尝游黄又苏门士也仍其名曰雪堂堂成有余材建楼池西祠元之仍其名曰竹楼墨池因故址雪堂竹楼非其地而仍之者从名也合之为宋贤祠祠既成移予书之复者置楼上移予东斋花木自中州来者植池侧而旁为数楹招僧末子住其内以供朝夕于是黄之人若忘其为旧有而焕然新出于耳目之前也未几张子复来予与之周视池上欣然曰甚矣先贤之赖有使君也是乌可不记予唯唯乃镵石寘雪堂壁间以记月日张子又语予昔尝读楚故载先生墨池蛙口食墨而黒予未之见也
　　贑关蠲除船税碑记
　　古之关以察非常后因税其货岂徒为国家开利源哉盖隐寓崇本抑末之意俾国家不赀之费借助于商不至重征田亩以厉农亦裒多益寡称物平施之道也然缘例日増税务浸重遂至渐失其平盖不佞荦自宦游以来南北舟车所至其蒿目于商困久矣今荦奉简命榷闗于贑贑故闽粤孔道而商贾舟楫所辐辏也荦于是日夜筹所以搜蠧剔弊凡斗尺权衡之不如法者正之额外之朘入者已之至则例所载
　　朝廷额饷在焉虽欲寛而不敢也独货物正单外又有船税非典制之旧稽之故籍往时借以供修造两关厰船及帮四季赍册人役船夫之用今赍册火牌已裁而额银又奉文解省舟车之费更何所需是船税确乎宜革顾宜革而久不革者何也利其入而挠之者众也不佞窃念九江芜湖诸闗有算商货者有算船料者大抵取此则蠲彼未有船货并税如贑关之厉商者易不云乎损上益下曰益损下益上曰损与其瘠诸商也毋宁瘠诸官且夫立法善则吾为官之瘠止于一年法不善则商之害被于世世而无已吾奉
　　朝廷命通商以补不足原非病商而求有余吾敢负吾心以负
　　朝廷哉爰与同官笔帖式昂君进胥吏而庭告之谕以商之疾苦船算之非制立为蠲除犹惧后之复行之也故敢以不文之言勒诸石今夫除一弊法难创一弊法易循例而行弊法尤易之易也先行者御人而取货踵武者则以为当然而无过矣后之君子其慎毋轻言复船算哉不宁惟是凡关政之无益于国有害于商而不佞智所不及知力所不能去者一切与为改革则上利国而下利民为官者之子孙实隂隲焉此又不佞所祷祀而求者也
　　韦庵记
　　韦庵在抚署来鹤楼东池上为予读书之所窃有慕于韦公应物而名之者也盖予俛仰平生偶幸与公似者有三予年十四以大臣子入侍交防出叅属车豹尾而公有燕李録事诗云与君十五侍皇闱逢杨开府诗云骊山风雪夜长杨羽猎时其起家同公以比部郎出刺滁歴江州苏州予亦由曹郎歴行省开府回翔大江东西间宦辙略同昔人称公鲜食寡欲所居焚香扫地而坐又称居官自媿闷闷有恤人之心则予之澹泊迂拙亦复相同独予所为诗无能闚公之藩良用抱媿此予深有慕于公也抑尝诵公诗曰无术谬称简素餐空自嗟又曰逍遥池馆华益愧专城宠噫嘻予之任视公逾重矣然则抱愧者独诗乎哉
　　重修沧浪亭记
　　予来抚吴且四年蕲与吏民相恬以无事而吏民亦安予之简拙事以寖少故虽处剧而不烦暇日披图乘得宋苏子美沧浪亭遗址于郡学东偏距使院仅一里而近间过之则野水潆洄巨石頽仆小山藂翳于荒烟蔓草间人迹罕至予于是亟谋修复构亭于山之巅得文衡山书沧浪亭三字掲诸楣复旧观也亭虚敞而临高城外西南诸峰苍翠吐欱檐际亭旁老树数株离立拏攫似是百年以前物循北麓稍折而东构小轩曰自胜取子美记中语也迤西十余步得平地为屋三楹前亘土冈后环清溪顔曰观鱼处因子美诗而名也跨溪横略彴以通游屐溪外菜畦民居相错如绣亭之南石磴陂陀栏楯曲折翼以修廊顔曰步碕从廊门出有堂翼然祠子美木主其中而榜其门曰苏公祠则仍旧屋而新之予暇輙往游杖履独来野老接席鸥鸟不惊胸次浩浩焉落落焉若游于方之外者或者疑游览足以废政愚不谓然夫人日处尘坌困于簿书之徽纆神烦虑滞事物杂投于吾前憧然莫辨去而休乎清泠之域寥廓之表则耳目若益而旷志气若益而清明然后事至而能应物触而不乱常诵王阳明先生诗曰中丞不解了公事到处看山复寻寺先生岂不了公事者其看山寻寺所以逸其神明使不疲于屡照故能决大疑定大事而从容暇豫如无事然以予之驽拙何敢望先生百一而愚窃有慕乎此然则斯亭也仅以供游览与亭废且百年一旦复之主守有僧饭僧有田自是度可数十年不废嗟虖当官传舍耳予有时而去而斯亭亡恙后之来者登斯亭岂无有与余同其乐而谋所以永之者与子美事详宋史与兹亭之屡废兴宜别有记者皆不书经始以乙亥八月落成以明年二月买僧田七十亩有竒并着之碑隂令后有考
　　曹氏一门死难记
　　崇祯甲申三月流宼陷北京凡都人士女为贼所戮辱者甚众而曹持巽之母张孺人以一门死难闻曹故三河巨族籍兴州后屯衞因家于京师其先两世皆举进士为大官张孺人者官廕生曜之妻也有妇德曜殁四男子俱娶妇二女子已适人防女顺未嫁能教之以礼法闺门之内肃如朝典流防初迫人心恟恟不安咸欲出避孺人独谓长子持巽曰吾家世受国恩不可临难苟免天若祚明必且无事万一国事不济我当从汝父于地下耳去将何之时都城守备废弛人知宼至必陷诸子间以告孺人孺人坚持前志且曰国家根本一动未有枝叶不随之摇落者巢倾卵破在所不免我断不肯偷旦夕不可必之生贻辱家门汝辈宜早散去以延先人血食但不失身逆贼我死亦瞑目矣三月十五日贼薄城孺人率子持巽持敏肃持毅妇李氏周氏邓氏女顺哭祭家祠中因与家人诀命各自为计诸子与妇与女亦相向哭誓从母俱死十八夜外城陷孺人以尺练自随神色阳阳不少变十九日辰刻内城陷即以练自缢死从死者曜父妾姜子持敏子肃持巽妇李持毅妇邓女顺及乳妪孟也持巽自刎未絶肃妇周与持毅缢绳絶而苏俄顷贼大至持巽为贼执持毅乗间扶其嫂周逃去呜呼甲申之变人恨死之不早一堕贼手遂有求死而不得者若孺人之慷慨自矢先率其子与妇与女以死难矣而予谓孺人之死所难不在慷慨而在从容从容者知义之当死然后以身死之者也夫惟审于义也明故其赴于死也必人处防乱时岂有义不先定而能毅然不移其所守者哉持巽陷贼中犹得具棺入殓孺人及诸从死者贼退乃与持毅奉以于永定门外石榴庄之祖茔持巽亦竒士予尝为作传所谓曹风子者
　　记游寳带桥书付筠
　　康熙三十四年七月十五日午后与族子儿致筠孙韦金族孙鈖出盘门泛舟至寳带桥桥迤逦五十三洞长以尺计者八百七十有五相传唐刺史王仲舒粥寳带助建桥因以名其右为震泽左为澹台湖一望弥淼维舟步桥上时日将落楞伽灵岩阳山诸峰如积翠浮水面余霞散绮映带其间顷之圆月东上烂如银盘与波荡漾俨然金碧图画渔人网得白鱼呼奚奴买之坐船头煮鱼小饮已复登桥徘徊微风清露中流萤闪闪作团飞入稻畦款乃之声隐起别浦数月以来此乐得未曽有归途倚舷望月华抵署漏下二十刻矣拟作诗纪游而吟兴不属聊书此付防子筠仿东坡例也
　　游姑苏台记
　　予再莅吴将四载欲访姑苏台未果丙子五月卄四日雨后自胥江泛小舟出日晖桥观农夫插莳妇子满田塍泥滓被体桔橰与歌声相答其劳苦殊甚迤过横塘羣峰翠色欲滴未至木渎二里许由别港过两小桥遂抵台下山高尚不及虎丘望之仅一荒阜耳舍舟乘竹舆缘山麓而东稍见村落竹树森蔚稻畦相错如绣山腰小赤壁水石颇幽髣髴虎丘劒池夹道穉松丛棘薝葡防缀其间如残雪香气扑鼻时正午赤日炎歊从者皆喘汗予兴愈豪褰衣贾勇如猿猱腾踏而上陟其巅黄沙平衍南北十余丈阔数尺相传即胥台故址也颇讶不逮所闻吾友方钝翁记称方石中穿传为吴王用以竿旌者又矮松寿藤类一二百年物今皆无有独见震泽掀天涌日七十二峰出没于晴云防淼中环望穹窿灵岩高峰尧峰诸山一一献竒于台之左右而霸业销沈美人黄土欲问夫差之遗迹而山中人无能言之者不禁三叹从山北下抵留云庵庵小有泉石僧贫而无世法酌泉烹茗以进山中方采杨梅买得一筐众皆饱噉仍携其余返舟中时已薄暮饭罢乗风容与而归侍行者防子筠孙韦金外孙侯晸六日前子至方应试北上不得与同游赋诗纪事怅然者久之
　　记宣铜鑪二则
　　宣铜琴鑪一无盖栗壳色质柔而气厚明末出自大内都门王济之以一金得之穷市旋为济之宗人有大购去后抵百金负于辽阳耿继训继训亡以原值归予有咏鑪联句载予集中
　　江南有真宣鑪二一为鱼耳石榴鑪其一为鱼耳八吉祥鑪即此是也雕花藏经色内含神采信一尤物二鑪为明中贵王瑞楼所藏后归长洲韩敬堂其嗣古洲赠金坛于季鸾季鸾授子连水连水之叔逸圃以二百缗购石榴鑪以百缗购此国初转归江都李书云康熙已卯冬书云辍此见赠爰着其流传之槩以示后云
　　小孤山题名
　　康熙八年己酉予以督漕舟泊小孤作诗一篇后两过此山皆不及登庚申春暮自防州返命停帆竟日留前诗刻山上絶顶时华亭钱介维柏龄同来侄墉男基着侍行商丘宋荦识
　　谪仙楼题名
　　予识萧尺木在顺治乙未后十五年为康熙已酉舟过采石登谪仙楼观尺木画壁作长歌纪事庚申春三月防州使旋同华亭钱介维宣城袁士旦来游与侄墉男基着俱士旦工书为书前诗留壁间尺木即世已久临风怃然商丘宋荦牧仲记






　　西陂类稿巻二十六
　　钦定四库全书
　　西陂类稿巻二十七
　　吏部尚书宋荦撰
　　杂著
　　漫堂説诗
　　诗者性情之所发三百篇离骚尚已汉魏高古不可骤学元嘉永明以后绮丽是尚大雅寖衰独唐人诸体咸备铿鍧轩昂为风雅极致顾篇什浩繁别裁不易高廷礼品彚庻几大观廷礼又抜其尤者为正声一编近代庻常馆课与文章正宗并诵习之盖诗家之正轨也学者从此入门趋向已定更尽览品彚之全编考镜三唐之正变然后上则遡源于曹陆陶谢阮鲍六七名家又探索于李杜大家以植其根柢下则泛滥于宋元明诸家所谓取材富而用意新者不妨浏览以广其波澜发其才气久之源流洞然自有得于性之所近不必橅唐不必橅古亦不必橅宋元明而吾之真诗触境流出释氏所谓信手拈来庄子所谓蝼蚁稊稗瓦甓无所不在此之谓悟后境悟则随吾兴防所之汉魏亦可唐亦可宋亦可不汉魏不唐不宋亦可无暇橅古人并无暇避古人而诗候熟矣不则胸无定见随波而靡譬一盲导之于前羣盲随之于后曰左曰右莫敢自必乌虖可哀也已
　　明自嘉隆以后称诗家皆讳言宋至举以相訾謷故宋人诗集庋阁不行近二十年来乃专尚宋诗至余友吴孟举宋诗钞出几于家有其书矣孟举序云黜宋者曰腐此未见宋诗也今之尊唐者目未及唐诗之全守嘉隆间固陋之本陈陈相因千喙一倡乃所谓腐也又曰嘉隆之谓唐唐之臭腐也宋人化之斯神竒矣盖意主捄弊立论不容不尔顾迩来学宋者遗其骨理而挦扯其皮毛弃其精深而描摹其陋劣是今人之谓宋又宋之臭腐而已谁为障狂澜于既倒耶
　　李于鳞唐诗选境隘而辞肤大类已陈之刍狗至于専尚尖新诡僻又似鬼窟中作活计皆无足取盖诗道本广大而彼故狭小之诗道本灵通变化而彼故拘泥而穿凿之也近日王阮亭十种唐诗选与唐贤三昧集原本司空表圣严沧浪绪论所谓言有尽而意无穷妙在酸咸之外者以此力挽尊宋祧唐之习良于风雅有裨至于杜之海地负韩之鳌掷鲸呿尚有所未逮古乐府音节久亡不可摹拟王【世贞】李【阙】　云间陈【子龙】李【雯】诸子数十年堕入云雾如禹偁石鼔妄欲执笔效之良可轩渠少陵乐府以时事创新题如无家别新婚别留花门诸作便成千古絶调后来张【籍】王【建】乐府乐天之秦中吟皆有可采杨铁厓咏史音莭颇具顿挫李西涯仿之便劣要当作古诗读无烦规规学步也亡友顾赤方【景星】擅长此体余最好之
　　五言古汉魏晋宋名篇甚伙独苏李十九首另为一派阮亭云如无缝天衣后之作者求之鍼缕襞积之间非愚则妄诚哉知言阮嗣宗咏怀陈子昂感遇李太白古风韦苏州拟古皆得十九首遗意于鳞云唐无古诗而有其古诗彼厪以苏李十九首为古诗耳然则子昂太白诸公非古诗乎余意歴代五古各有擅塲不第唐之王孟韦柳即宋之苏【轼】黄【庭坚】梅【尧臣】陆【游】要是斐然而必以少陵为归昔人诗评杜工部如周公制作后世莫能拟议盖笃论也至杜之北征咏怀韩之南山诸大篇尤宜熟诵以开拓其心胸
　　七言古诗上下千百年定当推少陵为第一盖天地元气之奥至少陵而尽发之允为集大成之圣子美自许沈郁顿挫掣鲸碧海退之称其光焰万丈介甫称其疾徐纵横无施不可孙仅亦称其驰骤怪骇开阖雷电合诸家之论施之七古尤属定评后来学杜者昌黎子瞻鲁直放翁裕之【元好问】各自成家而余于子瞻弥觉神契岂所谓来自华严境中者余亦有少夙縁耶初唐之长安古意帝京篇已属陈言无烦效矉何大复序明月篇谓初唐四子之作徃徃可歌反在少陵之上此未尝槩七言之正变而言之不足为典要也
　　律诗盛于唐而五言律为尢盛神龙以后陈【子昂】杜【审言】沈宋开其先李杜高岑王孟诸家继起卓然名家子美变化尢高在牝牡骊黄之外降而钱刘韦【应物】郞【士元】清辞妙句令人一唱三叹即晩唐刻画景物之作亦足怡闲情而发幽思始信四十字为唐人絶调宋元明非无佳作莫能出此范围矣
　　初唐王杨卢骆倡为排律陈杜沈宋继之大约侍从游宴应制之篇居多所称台阁体也虽风容色泽竞相夸胜未免数见不鲜品彚以太白摩诘掲为正宗钱起刘长卿录为接武均之不愧当家晩唐李义山刻意学杜亦是精丽若夫浑汪茫千彚万状惟少陵一人而已上韦左相赠哥舒翰谒先主庙等篇雄浑悲壮譬诸泰岱沧溟高深无际品彚推为大家谅哉后来元白尽多长篇去之霄壤
　　世之称诗者易言律尢易言七言律每见投赠行巻七律居半不知此体在诸体中最难工品彚推尊盛唐未尝不当至王李七子而滥矣后人起而辟之然等之自郐也自后云间诸家又出奴入主迄无定评平心而论初唐如花始苞英华未鬯盛唐王维李颀岑参诸公声调气格种种超越允为正宗中晩之钱刘李【义山】刘【沧】亦悠扬婉丽沨沨乎雅人之致义山造意幽邃感人尢深学者皆宜寻味独少陵包三唐该正变为广大教化主生平瓣香实在此公惜未能闚其阃阈东坡云天下几人学杜甫谁得其皮与其骨然不敢以难而谢之学杜有得即学苏学陆无乎不可
　　五言絶句起自古乐府至唐而盛李白崔国辅号为擅塲王维裴迪辋川倡和开后来门迳不少钱刘韦柳古淡清逸多神来之句所谓好诗必是拾得也歴代佳什往往而有要之词简而味长正难率意措手六言作者寥寥摩诘文房偶一为之不过诗人之余技耳
　　诗至唐人七言絶句尽善尽美自帝王公卿名流方外以及妇人女子佳作累累取而讽之往往令人情移回环含咀不能自已此真风骚之遗响也洪容斋万首唐人絶句编辑最广足资吟咏大抵各体有初盛中晩之别而三唐七絶并堪不朽太白龙标絶伦逸羣龙标更有诗天子之号杨升庵云龙标絶句无一篇不佳良然少陵别是一体殊不易学宋元以后颇有名篇较之唐人总隔一尘在
　　唐以后诗歴宋元明至今略可指数宋初晏殊钱惟演杨亿号西昆体仁宗时欧阳修梅尧臣苏舜钦谓之欧梅亦称苏梅诸君多学杜韩王安石稍后亦学杜韩神宗时苏轼黄庭坚谓之苏黄又黄与晁补之张耒陈师道秦观李廌称苏门六君子庭坚别开江西诗派为江西初祖南渡后陆游学杜苏号为大宗又有范成大尢袤陈与义刘克庄诸人大槩杜苏之支分派别也其后有江湖四灵徐照翁巻等专攻晩唐五言益卑卑不足道金初以蔡松年吴激为首世称蔡吴体后则赵秉文党懐英为巨擘元好问集其成其后诸家俱学大苏元初袭金源派以好问为大宗其后则称虞【集】杨【载】范【梈】掲【奚斯】元末杨维祯李孝光吴莱为之冠前如赵孟頫郝经后如萨都剌倪瓒皆有可观明初四家称高【唘】杨【基】张【羽】徐【贲】而高为之冠成间李东阳雄张坛坫迨李梦阳出而诗学大振何景明和之边贡徐桢卿羽翼之亦称四杰又与王廷相康海王九思称七子正嘉间又有高叔嗣薛蕙皇甫氏兄弟稍变其体嘉隆间李攀龙出王世贞和之吴国伦徐中行宗臣谢榛梁有誉羽翼之称后七子此后诗派总杂一变于袁宏道风流渐薄矣再变于陈子龙其流别大槩如此
　　余年十二即奉先文康庭训从事声律旋入侍
　　禁闼侧身属车豹尾间此道便弃后归故园之日追随吾乡前辈诸君分题拈韵篇什遂多迨筮仕黄州官衙岑寂颇究心诗学然初接王李之余波后守三唐之成法于古人精意毫未窥见康熙壬子癸丑间屡入长安与海内名宿尊酒细论又阑入宋人畛域所谓旗东亦东旗西亦西犹之乎学王李学三唐也庚申防州返命舟泊鄱湖月夜望匡庐与儿至作诗话忽有所得阮亭侍郞序余西山诗云黄州以前守而未化防州以后每变愈上余愧未敢当足见此道自有实证放翁论诗长句云我昔学诗未有得残余未免从人乞力孱气馁心自知妄取虚名有慙色末云诗家三昧忽见前屈贾在眼元歴歴天机云锦用在我翦裁妙处非刀尺殆先我而言之矣年来平江使院与老友邵青门【长蘅】晨夕扬扢方思就所已造广所未能而老已冉冉至念之三叹戊寅长夏儿致筠心艳父兄倡和之乐欲请学诗因书此説付之并记余学诗崖略于末
　　端砚铭
　　紫云一割讶昌谷形或不足德维淑高文载摅光四烛绵津山人永寳蓄
　　栗以温截云根文之门
　　斸山骨岩之窟烟以靡頴不龁吐皇坟于世世【叶】下岩蕉叶歊浮云益毫起墨海岳云
　　岩之腴截诸下理维缜制斯雅墨一着不相舍光焰万丈由此写又奚取乎铜雀之古瓦
　　体纯德厚君子所守
　　羚羊之峡抉閟藏云日辉映烂天章永寳用之文字祥
　　方竹杖铭
　　直以方曰余襄山水适其适奚拘拘乎朝国郷
　　防竹杖铭
　　劲骨掲坚光发与周旋免颠蹷
　　怪石赞
　　齐安怪石名天下自苏子瞻始余寓黄年余遍求不可得所谓聚寳山者断岭頽冈累累皆粗石几令子瞻之言不信今嵗秋友人以石饷者屡矣较文辨色得十有六枚甚可寳翫始信子瞻怪石供非虗语也爰置晶盘注以泉水各即其形象名之而系以赞时康熙四年九月一日也
　　其一圆透径寸色黄白上有红文锋棱如翦因名宜春胜赞曰
　　人日有俗作宜春胜维此文石翦防之賸绘画莫及光彩照乘爰置雪堂发我清兴
　　其二如紫菱有僧黙坐蒲团凝然在望其逹摩壁上影乎因名逹摩影赞曰
　　逹摩面壁影在嵩少胡为此石端然含照不起不灭孰拟孰貌稽首皈依渊乎防妙
　　其三如菱而小上淡墨色裹肉其内下紫色莹澈白文缕缕睂目宛然与鸳鸯无异旁有一卵以翼覆之是名紫鸳覆卵赞曰
　　文禽敛翼在河之干爰覆其卵相彼流湍谁赋畀尔蔚然可观采之山麓荐之晶盘
　　其四类枣而匾色白内含碧草数茎如寒潭秋藻因以名赞曰
　　霜飞木落秋水澄清数茎翠藻潭底纵横维兹景物造化之妙三伏炎蒸于焉攸好
　　其五为红蜀锦大如栗文彩如织赞曰
　　爰有红锦其色斒斓不出蜀道乃在寳山薄言采采濯以潺湲文章之瑞发此瓌观
　　其六如红豆内圆光隐隐非朱霞笼月而何赞曰
　　赤城霞气薄暮弥天中含片月既洁且圆盘中一觌缅彼列仙挹浮丘袖拍洪厓肩
　　其七为鬼面石大如指顶色红白赞曰
　　鬼固无形何有于面亦既有之借石以见瞪目张唇谁为尔撰选怪探竒高斋永荐
　　其八则玉贝叶也以淡墨包深紫色类鸳鸯石上有白玉贝叶亦一竒观赞曰
　　念彼梵文实维贝叶与此顽石迥然无涉谁谓无涉渊乎其渊斯焉可悟奚事陈编
　　其九匾小色白三星在列是为三台象赞曰
　　三台维六名取其半煜煜星文两两同焕影入斯石光彩灿烂以三代六供我把翫
　　其十圆而白形同芡实双眸炯然岂是白眼看世人耶名双白眼赞曰
　　人有白眼维石亦然聊复尔尔高致堪怜人之白眼可转为青石之不转岂曰无灵
　　其十一曰红虾蟇造物之狡狯固如是哉何其宛相肖也赞曰
　　蠢然一物名曰虾蟇出入蒲苇鸣聒泥沙在彼可憎在此可嘉玉形丹色頫首无哗
　　其十二青黄二色形类碁子有鸜鹆眼一因名赞曰
　　端溪之良曰鸜鹆眼兹石信美实维楚产足见造物好丑无限人为地囿对之慙赧
　　其十三与红虾蟇相伯仲眼差小而口甚分明背有红防曰玉蟾蠩文之也赞曰
　　抱朴子曰寿矣蟾蠩三千余嵗颔有丹书高高者月亦号蟾光风清露白素彩飘扬斯石玉色非雕非刻光不经天寳堪华国
　　其十四匾小而长彷佛乎美人之肌肤有瘢殷然可爱或曰此杨妃瘢也因名赞曰
　　盘中有石如肌如肤桃花一片防缀堪娱何以象之曰杨妃瘢房帷妖艳作如是观
　　其十五大如松子青色白防光比猫睛因名埒猫睛赞曰
　　首饰之珍有曰猫睛维其似之乃锡嘉名今此片石实与之衡晶荧闪铄埒彼琼英
　　其十六则诸石之殿也枣形氷色上下白防二俨然氷天皓月影在地上是名氷天月赞曰
　　嵗云暮矣满目氷霜中宵皓魄千里流光一月一影两两相望谁貌此景维石之良效周生术作袖中藏昔苏公于赤壁有前后赋而怪石亦有前后供顾世皆艳称赤壁怪石则微之不知赤壁特石之大者耳其斜仄蠢顽较怪石之玲珑藻缋不敌也自两赋既成饰仄斜以虬龙被蠢顽以虎豹又复防缀江山风月羽鹤飞仙曹刘周郞战争之槩以増其气势而后赤壁之石乃大异若怪石供不过一时赠答游戏及之耳宜其不能与赤壁争艳而有待于牧仲先生之扬发也读诸赞其象形切其取类竒其撰述古其斑剥奥幻如石鼓岣嵝亦如灵均天问昔干寳记搜神人谓鬼之董狐若斯赞即谓石之董狐可也今而后玲珑藻缋者之真面目乃出而赤壁不得专美于黄矣良因有所感矣自有宇宙即有此山有此山即有此石何以湮晦数千年至苏公而始防一盼幸已阅数百年而又得先生大加拂拭文以青黄然则凡物苟有其质含光隐耀终不能自晦而至于知己之前快遭逢而感遇合者又不独此累累片石也黄安张良跋
　　怪石诗用东坡石鼔歌韵为牧仲先生赋
　　原
　　防苏好事天下无谁其匹者商丘叟游踪宦迹髣髴同夙昔剖符楚黄走赤壁赋处频系舟怪石供文常挂口陶潜自谓羲皇人何论但距千年后叟蓄怪石费检搜剔麤取精十弃九竒章品第分甲丙君平占辨识井柳十六应真幻化身偶然游戏下南斗大如鹄卵细如丸圆如指螺曲如肘或丹如霞皓如月或紫如菱碧如莠或如胡僧鬼面侪或如玉蜍虾蟇友宜春翦胜锦脱梭鸜鹆睛殽鸳覆谷荆关画笔亚化工钟张书学失蝌蚪一双眼白世无才三垣星黄国有耉摩肌索瘢剧惜怜伺鼠射眸畴指嗾疑从沧海数珠恍谒閟宫覩罇卣即非真赏亦色飞那能具目甘同瞍祖龙鞭笞剩璅碎大禹刻削落岣嵝养以圣水光绰腾贮以晶柈影无厚老苏之后此发竒可笑宦游多某某神工鬼斧雕斲艰轻易岂为俗子有山巅水涯韬精英不忍衣冠辱鞭杻翔燕成羊理不诬须臾白衣变苍狗窈防晦遯留待今此石此人遇非偶焦先铛内尝疗饥米芾褏中应頫首即逢周客莫借观未得蜀桐休击掊测公珍之逾大贝心纵涎馋难乞取公也素负好古癖自笑多生一宿垢我谓廉吏嗜颇均不见当时郁林守高致超超果足竒矧有赞语垂不朽噫吁嗟乎兼金良璧敢终保世更何物如石寿
　　友人像赞
　　烟霞之侣松鹤之形萧萧白髪谡谡清风【叶】其子瞻所谓无问无答如意自横者乎是则髣髴乎天竺之古先生
　　漫堂墨品
　　余性嗜墨向于黄州得三十六丸详张长人所撰雪堂墨品距今康熙甲子已十四年矣暇日检笥中所续得又三十四丸辨而记之曰漫堂墨品
　　止云馆写经墨一面方氏珍藏两旁彦成专制万厯丁未明一元造上漱金字嵌珠重四钱一分
　　寥天一下画一主人方印一面汪伯玉铭建元墨旁辛丑字重二钱一分
　　草亭墨旁庚戌吴汝修制楷书一面双螭嵌珠上倒香字小圆印漱金重二钱三分
　　龙香剂説虎斋藏上有庚戌字洒金嵌珠重三钱一分龙香剂一面十笏斋篆书两旁万厯甲辰年歙吴康虞造行楷重四钱五分
　　墨皇一面汪儒仲藏于快雪楼上己未字楷书重一钱七分
　　方于鲁瑞元极品漆成断文重七钱五分
　　蝉露一面精一斋藏上辛亥楷书漱金重二钱四分来喜阁制墨下觉我方印万厯己未楷书墨首两面盘螭如古碑重一钱三分
　　九三极一面建元二字楷书式甚竒古重一钱八分羲苍篆墨绂麟斋藏篆书歙方于鲁仿易水法造楷书一面龙文子封氏督制小字漱金嵌珠重四钱二分元灵气下程幼博方印一面程大约铭上庚戌字旁君房氏三半字薄甚重二钱一分
　　观妙斋墨一面吴肇一制旁万厯壬子楷书漱金嵌珠重二钱四分
　　玉一面吴云卿珍藏八分书重三钱六分
　　青藜光一面蕴真阁藏歙方林宗制上为朱太史先生珍赏上下云头方印林宗二字重四钱六分
　　空赏斋墨楷书漱金上嵌珠重二钱三分
　　祝彦辅九三极楷书邉防高重二钱一分
　　圅一墨下尚友斋印一面曹和初制重一钱七分精一面闲道人三字八分书下东冈印落花流水其金重二钱
　　寥天一一面吴象监制楷书其下作云头重二钱二分
　　双渟化光一面朱一铭八分书漱金漆边重九钱二分
　　爽阁墨一面壬戌大年氏藏洒金圆而扁阔一寸长倍之重三钱六分
　　虚白斋墨一面壬戌年制行书洒金线边上圆重四钱二分
　　吴大年仿李法一面水华居珍藏上壬戌二字漱金线笾重二钱八分
　　野弦堂藏墨一面崇祯元年楷书圆印有家字方印浚明字重二钱一分
　　延陵吴元养墨篆书旁崇祯年造楷书镇纸式重一钱四分　以上二十六笏得之辽左张秀升氏秀升曽为新安太守
　　大圆墨一池春绿四行书字一面盘螭戏水上旁小华逸史又水云居制楷书重一两五钱五分以粤纱易之米编修紫来
　　极品墨半笏下书不全一面海阳草书字当是邵格之制重五钱二分
　　当朝一品墨半笏花边一面仙人吹箫立于首重五钱二分　右二墨从子静侄得之庄敏公旧物也
　　文嵩友墨书下叶向荣珍藏向荣小印一面壮丹双凤旁万厯丙辰年造上大千氏楷书宣城袁士旦赠重三钱八分
　　赤水珠两面双螭盘绕旁柔翰斋三篆书上有小铜环系新安程山尊扇头物解赠重二钱
　　芝墨寿星文一面楷书铭旧为汉阳熊次侯太史赠存实兄夺去今只存一段复从子静得之重四钱二分璧下程氏君房印一面盘螭上妙品字漆色如新麻城刘子贞赠重九钱
　　吴去尘墨一面太极图一面百子文上盘螭纽旁去尘监制小字亦山尊赠重一钱二分
　　漫堂续墨品
　　康熙甲子余撰漫堂墨品迄今庚寅又二十有七年所得佳墨计六十五笏虽不及子瞻之七十枚亦足见余隃麋之好老而不衰与世人所嗜迥别编次漫堂续墨品成书数语于巻首
　　大圆墨一面书精字下楷书古歙玉泉孙瑞卿识一面篆书铭霞城山中制重五两九钱质如漆斑剥陆离似太学石鼔康熙乙丑得之卢龙塞上为续墨品之冠
　　方正牛舌墨一两面正书一新安方正一上品清烟重三钱八分为维扬查梅壑赠
　　罗小华龙柱墨二一重一两九钱顶上环书明乙卯小华山人制一重一两八钱四分上圆印篆龙涎香墨字双凤柱墨半笏上圆印篆小华山人字重一两三钱腰子样墨一重八钱一分一面螭虎一面行书华道人造两旁细书一嘉靖乙卯一通天香墨
　　墨一笏重三钱楷书华道人三字有异彩
　　程氏圭形墨一重八钱三分一面小飞龙一面草书为龙为光殿天子邦两旁细字一賔馆珍藏一程君房制
　　方氏墨半笏两面楷书一大紫重一方于鲁画一墨重五钱四分
　　墨一笏两面篆书一寿萱堂一【阙】大年氏重二钱六分吴鸿渐漱金墨一腰子样一面云螭一面篆书青麟髓三字下楷书又室藏又小楷书海阳桑林季子鸿渐监制万厯庚戌重九钱四分
　　金墨一笏重三钱六分一面立麋上行书隃麋宗三字一面行书铭今王有命曰记功宗颛顼之臣惟尔是崇赵嗣芳旁有鄣山余廷登仿古楷字　以上十种得之金陵旧家
　　龙柱墨一重一两四钱四分有一柱擎天篆字古甚必华道人旧物
　　盘螭小柱墨一旁楷书鹿角胶三字顶上环书介圃吴龙媒制重二钱四分　以上二种为家人无意得之墨一截一面飞龙在天万国咸寜书字一面龙文不不知为谁氏制重六钱西陵吴志上赠
　　方墨一重六钱八分一面金螭一面上截小道士执笏如蝇两旁极品墨精四字下截细楷书唐宗见墨上有小道士呼万嵗曰臣墨精也夫墨何至于幻化物各有极极则神【阙】　耳某所【阙】无亦墨精者欤吴世贤制顶上高【阙】一片类莲瓣式最竒古旧藏吉安太守罗君处今归余
　　华亭钱介维贻墨一截一面篆书九子祝一面书文台僊珍藏一旁篆书大明崇祯年一旁楷书去尘吴拭督炼重四钱六分
　　方氏墨一重二钱阔边其面楷书寥天一字画一主人印其幕楷书轻则豨也膏清则麋也角德非馨太冲惟莫汪伯玉铭建元墨旁方于鲁制上乙未字俱小楷方氏墨一重四钱一分遍铤凸起仙乐天花两面有天寳香方干鲁制字上寥天一字俱小楷
　　又一铤方林宗制幕楷书此四字面楷书逸品寥天一字览堂印旁细楷乙未年字重四钱四分
　　君房氏元灵气赝品最伙此铤浑中迸出精坚之色可隔囊揣识之重四钱二分欵恒见不具述
　　有名砥者面篆书凹字涂金幕楷书祁阳汪氏宜中珍藏上与旁细注戊寅敬如监制字重三钱四分将磨子墨一铤重四钱其阳【阙】　字又题【阙】　威制于具轩隂铭曰未然者轻清已然者浑朴计自今而后有事乎追琢亦楷字漱金
　　漱金羲仓篆墨重四钱六分面凸起八卦崇祯己巳方子封按易水法制建元于鲁二小章幕凸起仓颉篆其旁一为易水歙山中原文献翰香子封二小章一为快雪斋墨癖勒欵尧之小章
　　紫雪百昌佳品也面有枵之精元始之液九转百炼神明紫雪吴百昌铭幕有吴象监制上壬戌字俱精楷重三钱八分　以上八种得之靳熊封郡丞熊封旧宰歙辨墨称具眼所赠固不凡
　　君房牛舌墨重三两五钱遍铤行行云纹两面楷字一君房士芳制一万厯甲辰年又横书寥天一三小字绫囊一面朱印寥天一字下室圆章寳墨斋方章一面防博藏墨长记下铭云我墨百年可化为金易传者法难传者心寳之藏之为汝实深世世相传振起缨簪嵗戊寅查梅壑八十有四临终驰赠余为近得苐一墨墨一圆一面凸起作狻猊盘卧形丹碧涂金一面少凹行书古狻猊墨篆书方于鲁制重一两一钱五分最精古
　　深柳读书堂墨一铤重三钱二分其面楷书堂名吴羽吉造　右二墨从金陵市上购得之
　　【缺】
　　龙纹柱墨一段重七钱望而知为华道人物
　　方于鲁画一墨一面楷书此六字一面楷书寥天一字牛舌式重五钱七分精光迸出　右二种得之吴郡朱广文端时戊寅除夕前二日
　　牛舌墨一片重一钱七分无题字磨去十之九矣光可鉴物当是方程佳制此墨并下二墨皆金陵朱生廷柏为余寿
　　牛舌涂金墨一重三钱六分一面双螭中凸起三直线一面楷书仿宣和法制上图章一莫能辨
　　小素方墨一一旁如道人墨一旁叶卿制上最上乗俱楷字重二钱
　　康熙己卯秋冬之际往来白门防沟购旧墨十余种拔其尢七笏入袐笈一为南岳衡山墨重七两五钱一面山图一面温陵杨道賔楷书题赞上有万厯壬寅程防博墨旁有君房聘衮监制字墨苑中上品也
　　八角墨一重四两两面马麟【阙】　涂金题【阙】图求骏马惊代得麒麟句不辨为谁
　　方于鲁画一墨瑞元妙品也有畅楼图章重八钱君房氏写经墨一为元灵气重六钱五分
　　寥天一一背有程君房制旁有甲子字重七钱
　　非烟墨一书有还朴斋图章背有程君房制楷字重三钱五分
　　松圆墨精一背题百年如石一防如漆旁程甫之制皆诗老手迹也重四钱
　　于鲁载防之璋墨重一两五钱
　　牛舌墨一君房士芳制式与梅壑所赠同但差小耳重七钱
　　青麟髓牛舌墨一水中双螭重三钱八分于鲁世寳漱金落花流水墨二笏各重二钱五分辛亥吴广微制菉筠轩宝藏
　　碧松烟半笏吴懋循制重一钱二分　以上五种得之庚辰辛巳两年不记为谁氏赠矣
　　丹阳贺氏墨名最着万厯朝有名学仁者字知忍官中翰以子世寿贵赠宫保学仁与兄孝廉学礼皆有墨癖所制以髻珠为最他松润云香次之今絶不可得康熙壬午四月孝亷之元孙今孝廉洪道以其家藏髻珠墨一段松润云香墨二笏相赠髻珠缺三之一重五钱一面双树斋三大字万厯壬辰年造六小字一面知忍氏监制五字虽磨之少浓而古色如圭璧最堪把翫松润云香大者重四钱二分一面松润云香四篆字下吉云居珍藏方印一面丁云鹏画松云有南羽小印其小者重二钱三分一面松润云香四篆字一面吉云居仿小华逸史八楷字二种皆学礼制亦方程之流亚也癸未十一月舟过淮隂晤朱生廷柏赠我小华柱墨一重一两九钱单螭盘绕顶上有华道人墨香林馆制字君房蟠桃核墨一重四钱甲申正月维扬郭生元釪为余寿
　　六月朔宿迁徐孝廉用锡赠余贺墨一笏重四钱一面行书李法二大字一面双螭上倒用香字小圆印一旁行书万厯丙午汪仲嘉造一旁行书龙香剂用锡为儿至北闱同门友
　　元灵气涂金墨其幕程君房制俱楷字重四钱五分髻珠一腰子样涂漆下妙有楼世寳墨皆篆字旁万厯戊戌吴右千制小行书重二钱八分
　　又腰子样青麟髓一重二钱二分下如如室珍藏篆书又楷书万厯甲辰歙方于鲁造承郁小长印一面云螭圭一篆文幕有研露轩寳藏墨丰千吴嗣宗仿廷珪法式楷字重二钱四分亦腰子样　右四种为笪江上在辛松子阁中物从其孙得之不记为何时




　　西陂类稿巻二十七
　　钦定四库全书
　　西陂类稿巻二十八
　　吏部尚书宋荦撰
　　题防
　　先文康白华堂诗跋
　　先文康诗才敏妙得于天授毎酒酣落茟如风雨骤至而法度一与古合世所称刻意苦吟者恒未逮也明末中原丧乱稿多散失仅存白华堂诗一巻鼎革后篇什遂少康熈丁未荦曽合刻于黄州校雠未善剞劂亦恶深以为憾今辛未秋于豫章官舍率儿至重加考订梓而藏诸家塾呜呼荦年十二三即从先人学声律今发白齿豁始获与儿子收拾遗草奉扬清芬是则荦之罪也为之然泣下
　　文康公十友图跋
　　明天啓崇祯朝一时名士大夫往往寄情绘事纵六法有未精而一种髙懐别致盎溢笔墨间如倪文正黄文烈诸公皆然得者无不珍惜先文康公绘事彷佛诸公此巻本朝初年开府畿东时为属吏萧五云氏作记荦童子时于渔阳官舍见公醉后泼墨题为十友图今五十年后偶从呉门僧舍得之前题字已无拜阅一过泪落纸上王于一题字佳絶后溧阳陈相国宛平刘司马胶州张银台诸跋皆有三昧语王陈文望最着刘为至戚张亦公同朝精于鉴别愈当子孙永寳也
　　文康公画册跋
　　文康公杂画一册凡八页山水三石一竹一写生三前题带砺河山字为沈阳范文肃公寿盖文康公开府畿东时也文肃公开国名相与文康公情好最笃文康公薨文肃公赐荦书云尊公心事不佞能知之不佞心事亦尊公能知之荦谨藏笥箧中十五年前荦宦京邸从文肃公五子彦公学士乞得此册忆文康公图此时荦才十二今忽忽六十有三自文肃迄今宣化守时崇已三世自文康迄荦曽孙已五世矣两家子弟讲通门之好宛如当日此册不独子孙永寳兼足征吾两家之克敦古处也文康公画笔乗兴防染烂然天真生平心折陈淳徐渭二人此殆似之康熙丙子三月十日重加装池洒泪题此
　　西湄草堂诗跋
　　右西湄草堂诗一巻为季弟介山氏遗稿余携之笥中久矣今年冬潜江朱子悔人访余南州官舍俾其删正付梓寄侄壆壔谨藏之介山诗才清絶初学刘文房钱仲文逮奉教王阮亭先生欲肆力于唐宋诸大家所进有未可量而介山年甫四十一死矣呜呼同气雕丧抚兹遗篇泪如雨下介山品洁而气和风流自喜书画皆可观恒语人曰世间事无一可怒者此其所以合于三百篇之防欤
　　跋杨文恪手阅刘后村集
　　右刘后村诗文抄本五十巻为丰城杨宗伯文恪公亷手阅康熙庚午三月得之豫章官舍后村集流传颇少文恪常荐李文正王文恪诸公太原王端毅被谗又力为伸救其品最髙手泽尤堪寳爱忆先文康语荦云先庄敏以中丞家居所阅史记最精当字皆蝇头楷惜于崇祯壬午贼防郡城时失之今观此知前辈读书不苟大略相同更慨然于图史寳玩销沈于兵火者不少也
　　跋曹实庵咏物词
　　今人论词动称辛栁予观稼轩词以佛狸祠下一片神鸦社鼓为最耆卿词以关河冷落残照当楼与杨栁岸晓风残月为佳它亦未尽称是迨白石翁崛起南宋玉田草窗诸公互相唱和如野云孤鹤去留无迹此竹垞论词所以必推南宋也今读实庵咏物十首彷佛乐府补题诸作拟诸白石暗香疎影何多让焉阮亭读之拍案称善曰曹大乃尔奇絶予亦云
　　跋徐巨源友评
　　余到南州三载求徐巨源文翰甚渴自陈伯玑所刻榆溪集外即片纸不可得今春罗饭牛诵巨源赠诗云云山已是无常主更写云山卖与谁又云记得扁舟初过访草堂门外水齐天令人讽叹不已兹又从朱子庄得巨源友评一巻手书六百八十九字文既散朗冷隽字复本色其引喻玲珑超脱直是晋人风味米海岳云前贤征引迂逺如龙跳天门虎卧凤阙是何等语吾所论要在入人不为溢词知此者可与读巨源此巻
　　跋孤树裒谈
　　右孤树裒谈十八巻杂记明太祖迄武宗朝事最为纎悉建寕李公古冲着公名黙嘉靖间歴官冢宰康熙癸酉九月三日周子雪客访余呉门以是书见赠按王阮亭侍郎皇华纪闻云广州老城内督粮道署西圃有管树一甚奇古略如榕树叶絶大其干皆根枝樛结而成李冢宰着裒谈于此树下有记刻石嵌树间乱后兵妇得之作捣衣砧一士人夜闻砧声甚异赎取之今尚存
　　跋朱竹垞和论画絶句
　　余暇日创为论画絶句如干首理絶绳尺意在独解陈后山所云晩知诗画真有得也竹垞先生见而好之走笔属和不摭拾画苑剩语第吟赏生平所见而神理已超超元箸近代数十年名手皆得附之以传抑何幸耶先生平日论诗颇不满涪翁今诸什大叚学杜而髙老生硬之致正得涪翁三昧信大家无所不有
　　跋宋史续通鉴长编
　　宋李焘有通鉴长编百六十八卷续长编集要六十八巻续宋编年十八卷今世藏书家徃徃求之甚渴此宋史续通鉴长编三十六卷非焘本的是元刻巻首割去著书人姓氏卷末割去大元字贾人狡狯乃尔按元胡宏亦有通鉴长编续长编此其续编无疑前有焘进表一通或当日与焘本并刻今所存者止此耳康熙丙子六月从姑苏书船上购得识而藏之
　　跋滏阳张氏两世家训
　　张氏为滏阳望族此两世家训为司马公训太史公太史公训阁学公者先文康旧与司马公同官太史公实先文康门下士今阁学公视学江南又与荦有同岑之雅故知公家敎最详康熙丁丑嵗杪阁学公玉峰校士毕道经金阊饮余公居之小沧浪酒间手家训示荦俾为之跋荦敬读一过大而立身从政小而起居饮食靡不谆谆告诫有古箴铭之风至司马公云外其官而官存尤令人闻晨钟焉阁学公似君又蚤成进士能世其家滏阳之泽永永未艾盖其得于庭训逺矣余家叠遭兵燹先荘敏福山诸公遗迹久随云烟灭没所存者独先文康数纸耳摩挱此册不胜慨然
　　跋铨事记
　　右铨事记十篇明云梦邹大泽先生着先生名观光字孚如万厯庚辰进士歴官太仆卿尝讲学东林学者称大泽先生当在铨曹与邹南臯先生同事厘剔奸弊一时有二邹之目先曽伯祖荘敏公为太宰最相得详记之第三篇为荦家乘所不载康熈癸未春从锡山顾梁汾舍人见之端文公手泽存焉荦采入家乘更録一通置家塾敬为之跋
　　跋文肃致入闗诸王启
　　右范文肃公建议入闗致诸王启一首副本在其先文正祠内有徐韩二先生防后余得拜手读之启凡洒洒数百言大防以任贤抚众为急务公在政府凡所厝注不越斯语盖见之实事不徒托之空言而已先文康由畿抚
　　召入秉钧公之荐也当
　　王师入闗时先文康亦献治平三防首议崇祯庙号次则裁加派以苏民困罗贤才以佐上理与公言如出一辙岂非英雄所见畧同固冝其有水乳之合也欤洎先先文康殁公视予犹子尝举似予曰令先公之心独我知之其久要不忘如此文肃即世令嗣总制今尚书侍郎诸公或以忠贞或以弼亮
　　天子倚毗为世臣贵显累叶而予以任子际衰老之年沐我
　　皇上优渥之赐盖两家之谷贻者逺矣雒诵之下追维通门之好庸敢牵连书之明渊源之有自俾予小子窃附以不朽至是启言皆硕画功在
　　庙社实维
　　国家永永无疆之休固已载之国史彪炳天壤抑徐韩两先生论之详矣兹不复赘云
　　跋懐素小草千文
　　懐素绢本小草千文刻文氏停云馆帖中其书法髙古流传有绪已悉衡山三桥二跋独卷中相接及题款处用汉军司马印殊不可解二文亦置而不论偶阅大唐传载摘胜云永州龙兴寺乃呉军司马防之故宅素师浚井得军司马印毎作书用以为志不胜快然漫书卷末
　　跋范文正公书伯夷颂巻
　　余再宦游呉获谒范公祠屡矣毎瞻拜文正忠宣遗像令人肃然起敬今年春从公十九世孙主奉能濬得观祠中所藏墨迹九种其一乃文正公楷书伯夷颂贻京西转运使苏公舜元者文正公为有宋第一流人固不以书名而此书谨严有法度一笔不苟世之善书者或莫及焉虞道园有云仰惟前贤争光日月不敢妄有赞述良然按跋中文富晏杜四名相俱与文正相伯仲忠宣晜弟不忝象贤君谟才翁及元明诸钜公一一具在真巨观也秦缪丑题句欲与韩范论心得毋颡有泚耶此巻南渡后归缪丑又归贾似道宋亡流入北方元李侯戡得之因来守呉举而归之范氏义庄明神宗时曽入王弇州质库后仍归范氏不取直未久主奉者不戒复失去为云间贰守朱勲追得复归祠中今岿然无恙信有神物呵防其间也其余八种一为唐懿宗赐文正公四世祖柱国诰一为宋哲宗赐恭献公拜给事中诰恭献公纯礼也一为哲宗赐忠宣一公御书一为文正公与尹师鲁二帖一为文正公道服赞一为忠宣公劄子一为忠烈传芳卷忠烈徽宗赐文正祠额巻中载诗文甚伙一为东溪书舍巻文正与尹师鲁二帖道服赞皆赝本东溪为唐以安氏读书处唐正统间人因其地邻范祠巻不知何时归祠中展阅诸卷定当以伯夷颂为第一余承乏此地幸覩鸿寳敬缀不文之辞于巻末尚有忠宣诰未及见在两江制府苏公先生处先生即忠宣二十世孙也
　　跋朱文公书杜诗巻
　　右朱文公书少陵送路六侍御入朝诗后题仲春后三日寓劒川书寄伯恭友丈朱某载拜前有黔宁王子子孙孙永保之方印又钱氏素轩书画之记花边圆印钱氏合缝鼎印后有素轩清玩珍寳花边大方印又合缝鼎印顺治三年七月初二日
　　世庙以赐先文康
　　今上康熈三十四年六月荦重加装潢此巻纸色苍然书朴老而劲的是真迹尝藏明沐昭靖嗣侯家后为武宗朝钱宁所得宁败没入大内其源流歴歴可考或以宁本佞幸其印记未免为文公玷余不谓然从来法书名画多辱于权门如蔡京贾似道严嵩诸人藏弆最富览者更以诸人题识印记辨别源流真赝翻益声价今宁印正为此巻添一考据庸何伤以是知自古小人亦未尝无益于君子也为之慨然
　　跋宋搨兰亭三种
　　兰亭拓本始自开皇唐文皇见拓本而求真迹命廷臣临摹选偪真者得欧阳本刻寘禁中即宋世所谓定武夲也自唐至南宋翻刻不下千种宋理宗内府所藏百十七种贾秋壑所藏八百种此巻三种一为九江本签题辛之三后题右九江夲绍定壬辰归涂所得与辛袠第三本殊不同一为唐安本签题壬之三郭明复于淳熈间用贞观旧本刻石自有跋后题右唐安本得之于王同年震举泽之一为家藏石本签题癸之三后无题字又有蔡君谟诸人跋范太师本签题癸之六后无题字盖南宋丞相游似所藏百种之四也范本今失去仅存跋国初
　　世庙以赐先文康又有定武一本今亦不存按胡菊潭相国禊帖综闻载游丞相兰亭以天干编处自甲之一至甲之十毎本横表折折作册末题所自得自出乙癸九干皆然钤记凡五种或用名或用景仁其字或用克斋其别号或用游氏图书或用旌德堂章有单用者有兼用者前后装池用蓝牋钤前池有珍秘小章后池有赵孟林印不知何许人明归晋藩前后皆钤记相传宣庙时进内府以鼎革散布人间菊潭所得十八册同理宗者仅定武阔行鼎州唐人双钩蜀刘泾四种今此三种独九江本与理宗所收者同以此类推宋世好事者摹刻最多虽肥痩不一皆有一种晋代风流耐人寻味独定武如明河珠斗耳宋豫章京堂云前贤笔迹真者当祖之临者当孙之定武兰亭去昭陵所得殆曽孙行耶余谓兰亭考纷纷聚讼要当以黄鲁直存之以心防其妙处为此中三昧语正不必过为辨别反堕云雾也九江本有喜闻过堂印唐安本有主忠信河东郡图书余与菊潭所记同者不具録又卞令之中丞书考载赵孟林为游丞相装潢人未识何所据附记以广异闻
　　书半塘寺血书华严经后
　　维元至正间有比丘善继精严持梵行妙契无上道愿写华严经流布作佛事将爇松为煤捣和冩此经是具黑暗相不可以为用或煆汞为丹硏露写此经虽然颇炫燿亦能盲人目或以金作泥及泥银而写纵寳实外尘初非我所有惟此指端血为我所甚爱乃今发宏愿刺以写此经百千微妙颂及十万正文一一缮写竟证入华藏海无相宋居士【无相居士金华文宪别号也】未出母胎时母梦一异僧手内持是经云吾乃永明假室终此巻母觉居士生大有因缘在居士洪武初过呉半塘寺展阅悟前因稽首而作赞是名三世经传闻遍逺近我今得拜观心中大欢喜昔苏子瞻氏四菩萨阁记舍人所难舍用以作功德我思不忍舍孰过于此血见血不见经血与经为二见经不见血血即是经故一身而三世弹指之间耳滴血遍大千圆满靡缺陷凡一切血属尽得见如来时西陂居士口説此偈已再拜还其经
　　跋宋刻淳化帖第九巻
　　宋郡南有幸山堂爲宋髙宗驻跸之所明崇祯中沈氏濬池得石一片两面刻字乃淳化帖九巻第一二两版王献之书也旁有陈懐玉镌四楷字董文敏见而爱之后防乱失去康熙丁丑余侄壔偶掘地复得搨以寄余笔画遒劲精采奕奕爲北宋刻无疑按阁帖祖本用枣版而陈简斋云太宗刻石宠锡下方则阁本固有石刻也南渡后摹刻者纷纷曹士冕法帖谱系云襄州刻本第九巻大令帖毁于王旻之变余曩撰筠廊偶笔即以此石为襄州所失不知旻变在理宗端平三年以地以时相去逺甚且既毁矣安得复出今为正之别刻一石附帖后俾壔永寳焉
　　双忠遗翰跋
　　明熹宗时逆珰魏忠贤窃弄威福其恶在王振刘瑾上当时撄其凶锋受祸惨毒如杨左诸公较之东汉党人不啻什百过之迨后甲申三月一时尽节诸臣半属东林君子虽曰三百年养士之报亦杨左诸公有以风励之也长垣王少司马家桢爲杨忠烈同年生当忠烈被逮两致书于公公复札稿竝致崔冢宰景荣札稿又忠烈狱中寄儿絶笔皆爲司马公子武进令元烜辑而藏之题曰双忠遗翰康熙丙子六月余舟过毘陵从元烜借观忠烈札有死为厉鬼杀贼语絶笔有杨大洪为臣死忠此心耿耿不愧天地鬼神语何其烈也书法秀整胸次具见司马公复札稿云大丈夫独行其志但要拿得定做得成利害祸福可置不问致崔札极为忠烈拯救书亦苍然有顔书争坐位风骨均冝永寳忠烈死司马公与崔前后去位甲申之变司马公亦以起义诛僞官不胜死与忠烈先后一揆虽争光日月可也嗟乎嵗月变易手泽依然如元烜者亦可谓贤子孙哉余幸覩名迹肃然起敬再拜题此
　　跋罗珂雪临古帖
　　先文康评黄慎轩书出米而出乎米今观珂雪所临晋唐宋明诸帖皆出晋唐宋明之外所谓作诗必此诗定知非诗人也昔吾友曾有跋云珂雪勤勤于倪【鸿寳】杨【机部】二文正当不独以其书珂雪亦无以书不工为恨然则珂雪固不独以书重矣
　　跋九峰山人诗册
　　九峰山人徐霖别号防仙金陵人能诗画善书尤工乐府受知于明武宗授以官不拜其篆法与李长沙相伯仲真行皆入妙品康熙戊辰嵗暮得此册于南州
　　跋黄石斋先生楷书近体诗
　　明末倪鸿寳杨机部黄石斋诸先生诗文书法皆有一种抑塞磊落之气必传无疑石斋先生楷法尤精余向见先生请室中所书孝经直抉钟太傅之秘心好之而不可得此册书万籁此俱寂和韵诗十五首真所谓意气密丽如飞鸿舞鹤令人叫絶忆亡友栁愚谷堉常推先生楷书与张瑞图竝传太傅衣鉢余急止之曰信如子言蔡京当与苏黄米三君子抗衡千古不必以君谟易之矣愚谷爽然自失聊识此以博观者一噱
　　跋侯氏家藏杂帖
　　右明人杂帖八册自嘉隆以迨启祯东南知名之士略备同里侯君辅之于明末丧乱中以百钱买得之国初辅之出以见示旋装池付子方至方至余女夫也父子相继弃世久矣弥甥晸摩挱两世手泽寳爱有加今丙子夏六月携过余呉门官舍披览之次不胜今昔之感题数语册尾以志嵗月内二册有济南邢氏及万钟题字盖曽藏子愿友石两先生家云
　　题陈子文比部临东坡寒食诗及山谷跋
　　东坡寒食诗及山谷跋皆偶然欲书遂入神品余观察畿东时从迁安刘鲁一总宪借阅眞迹一过二十年往来懐抱不置今观陈子文比部摹本神采焕发顿还旧观昔右军兰亭叙以醉中无意得之后屡书终不能逮子文乃独从临摹中得两公偶然欲书之妙那不令人心折坡公题画雁诗云君从何处看得此无人态诗文书画正可一齐参悟
　　题费氏所藏周鬲款识竝释文
　　周鬲款识竝释文费子葛陂定爲松雪翁手迹与中郎辨柯亭篴材何异知赏鉴自有真也
　　跋王摩诘画济南伏生像
　　此王摩诘所写济南伏生像载宣和画谱南渡后入思陵甲库题字竝乾卦印绍兴小玺具存观后呉傅朋题名盖不久归开府郡王矣明李廷相黄琳皆赏鉴名家曾经藏弆顾邻初客座赘语云都敬从黄美之家见摩诘伏生图为之吐舌即此巻也不知何时取入大内鼎革时散落人间爲孙侍郎退谷先生所得刘□五石瓠孙氏藏画目首列之先生殁转归梁相国棠村先生今康熙庚辰十月余从相国孙右江佥事雍处见之疏其流传之绪以示将来摩诘画为南宗第一人髙出从来画史之上伏生授书又闗经学非天王洛神诸图可比收藏珍重当何如也至画入神品有目者皆见之无庸赘
　　跋王晋卿渔邨小雪巻
　　昔人云书中唐模画中北宋得之便足自豪驸马都尉王晋卿北宋中巨擘也其遗迹最烜赫者爲烟江叠嶂图次之为瀛山图陈眉公云烟江巻旧藏王元美家余曾见于万巻楼下后转质虞山严氏遂如泥牛下海董文敏云瀛山图在嘉禾项氏惜不戒于火已归天上余二十年前于棠邨梁相国斋中见设色一幛相传为晋卿笔恐尚未确都尉风流殆随云烟灭没尽矣渔村小雪巻载宣和画谱歴代藏弆御府鼎革时爲沧州戴侍郎岩荦所得侍郎殁其后人求售辇下乌目山人王石谷购作枕中秘康熙庚辰正月山人来呉出以相夸为之叫絶按晋卿画源本营丘此巻清苍秀润人物林木大类摩诘尺幅中具有雅人深致非寛范醉许可比痩金题字宛然玺印累累诚希世之珍也夫汉碑在人间略可指数曹全碑晩出顿焕人耳目此巻得毋类是
　　题东坡笠屐图
　　予家藏绢本东坡先生笠屐图当是元人笔其上题曰东坡谒黎子云途中値雨乃于农家假篛笠木屐戴履而归妇人小儿相随争笑邑犬争吠东坡曰笑所怪也吠所怪也觉坡仙潇洒出尘之致六百余年后犹可想见防予订补施注苏诗成因橅其像于巻端以识向往盖康熙己夘六月二日也
　　跋李希古长夏江寺巻
　　南宋李希古长夏江寺余见凡三巻其一为迁安刘总宪鲁一所藏余曩曾购得笔墨浑厚神采奕奕上有髙宗题云李唐可比唐李思训乃从来烜赫名迹也旋为有力者负之而趋迄今怅惘其一无髙宗题残缺已甚余见于梁相国棠邨先生座上所谓素丝断续不忍看已作蝴蝶飞聨翩殊无可忆此巻雄峭幽邃写出江山之胜以泥金防苔尢爲奇创流传有绪详董文敏跋中品在刘氏巻下梁氏巻上亦希世之珍也康熙甲申正月余从岭南得之足以豪矣装池竟漫爲跋尾
　　跋仇十洲沧溪图巻
　　义兴呉克类俦世宗朝宗伯文肃公俨之弟以明经爲武城令归老沧浦因号沧溪与呉门文氏父子交最笃此图爲十洲名迹追踪二赵后题诗秀水仲春龙与谢茂秦同爲赵康王上客诗字皆不俗亦可寳也
　　题外祖涝丘赵公像
　　此荦生母赵淑人之考涝丘公七十六嵗像也公力田抱朴爲徳于乡终身不失赤子之心荦周旋杖履恍如对羲皇以上人康癸夘十月以微疾终享年八十有六此幅爲防稽沈生明仁笔无毫髪遗憾毎一展拜依稀北庄花下分甘共尝时也今丁丑小雪呉门重装敬题数语可胜追慕
　　题逆修生七往生净土画巻
　　右画佛説阎罗王授记四众逆修生七往生净土经一巻爲陈观音庆妇人文殊男庆福造不着时代及著书画人姓名纸罗纹古色画法诡异书亦具有气格似是五代北宋人迹签题阎立本地狱变相未足为据东坡云佛灭度后阎浮提众生刚狠自用莫肯信入故诸贤圣皆隠不现独以像设遗言提引未悟今观此巻所以提引众生者至矣摩挲寳轴憬然如闻晨钟余藏箧衍最久防匡庐开先心壁师访余呉门即举以赠俾归贮之七佛楼仿东坡施四菩萨版例亦都安哉
　　跋燕叔髙青溪钓翁圗巻
　　叔髙画最不易得余家
　　赐画旧有叔髙溪风图绢本髙头长卷布景幽峭笔墨精致后有元冯子振奉皇姊大长公主命跋同时馆阁诸公题咏将二十人惜以气色黯淡乙之后归梁棠村相国相国殁书画多散去访之遂不可得数年前从毘陵庄氏得古岸遥山一幛北宋而开南宋之派亦以绢太破碎未爲甲品康熙戊子正月儿致观察闽海遣人持此巻来寿初入目未见其妙展玩数四始得橄榄回味因寄书致云此巻以朴淡寓古秀上承唐人坠绪下启元人正宗神韵超超在牝牡骊黄之外与枣子入口便甜者防别洵叔髙第一合作也后题诸公人品最髙语多三昧尢堪寳玩杨铁崖狐狸聴冰之诮尔其免矣余摩挱三十年仍当付尔寳藏座客闻之咸爲轩渠聊记此以见老子兴复不浅云是嵗清明前七日重装毕西陂放鸭翁荦书时年七十有五
　　跋王文安公枯兰复花巻
　　顺治己丑夏五月先文康公京师别墅枯兰复花集同乡诸先达暨子姓赏之时王文安公在座援笔画兰为长卷竝图萎后之一茎三萼而题跋于后予年十六侍立旁观屈指今年七十有五忽忽六十载矣予方重修中州防馆适携是巻于箧衍曩时同席诸公子孙半在京师而予子孙较诸家尤盛不禁抚今追昔之感焉予忝秉铨衡顷以老疾乞身防
　　圣防优奬予告濒行为纪其事于末幅示予子孙勉旃毋忘先公之遗泽及乡先生之训诲以副老人之望庶可附斯巻以不朽云同观画者梁公眉居兰阳少司农諡康僖云构也孙孝亷瑶海今除江西南丰令黄君于石洛阳人东阿令甲第也张公坦公新乡少司空缙彦也张公玉调永宁少司马鼎延也薛公行坞孟县少宗伯所蕴也孙琳声今官刑部郎中傅公梦祯登封少司空景星也曽孙孝亷树崇今候补京职刘公瀛洲祥符大司寇諡勤僖昌也侄士聪今官内阁中书孙灿候补知县赤城余族侄诸生之城也王公觉斯孟津大宗伯諡文安铎也今公孙鹏贡生曾孙眉谷主事俱需次在京外孙吕公履恒今官广西道御史予字牧仲子至今官翰林院编脩致福建按察使筠举人侄起湖广驿盐道副使孙如金候补主事吉金新除湖广辰州府同知康熈戊子闰三月卄五日商丘宋荦识
　　题呉逺度画山水
　　逺度具妙笔居胜地江山吞吐人文切磨其以画得名非偶然也后游雪苑纵观余家所藏
　　御赐旧迹浸淫寝食其画益进于古梁棠村先生以爲摹仿元人而不自知其入于宋信夫
　　题呉逺度画竹
　　文与可墨竹子瞻深得其萧疎之韵元管夫人又以丛篠见长逺度此巻潇洒苍郁加以溪水绵邈境地幽胜使人一往移情则又于古人中独开生面不似息斋规规与可也
　　题栁愚谷西陂第二图
　　原图疎秀类元人此更加以苍莽浸浸乎入董巨之室矣始知愚谷胸中笔下无所不有不似右军禊帖再作便不佳也
　　跋文休承云林山色袖巻
　　休承此图所谓山川浮纸烟云满前酷似小米青山白云防巻正如五代史无一字蹈袭龙门而深得龙门神髓恐索解人亦未易得耳
　　题恽香山仿北苑夏山图
　　香山画有二种一气厚力沈全学董源为早年笔一惜墨如金翛然自逺意兴在倪黄之间晩年笔也此幅仿北苑夏山图正其蚤年得意作题语亦颇自负乃家人从朱生卧庵处得之疑爲赝本将覆瓿矣余取付装褫跋而藏之盖亦中郎防下桐也
　　跋惠山聴松庵竹罏图咏
　　明洪武朝髙僧性海住惠山之聴松庵尝命工编竹为茶罏体制精雅王学士达善朱少卿逢吉王舍人孟端各有诗文纪其事而舍人复为之图永乐中性海示寂罏亦沦失其徒韶石复以道行继师席藏弆诸公翰墨惟谨成化中邑人秦太守廷韶撰访罏疏付韶石弟子戒宏于城中杨氏求得之仍贮庵内邑人盛舜臣复仿制二罏携至京师一献其伯冰壑侍郎一奉呉匏庵宗伯自是题咏益富巻轴比牛腰矣
　　国初有窃舍人图及李文正篆书题字鬻辇下者旋爲邑人顾舍人梁汾购得曽出以示余康熙壬申秋余移节呉阊道经泉上取竹罏煮茗慨然念髙僧徃哲之风流从寺僧收拾断纸残墨竝求梁汾所藏王李遗迹装池爲四巻付寺僧永寳之计文十三篇诗九十二首名贤髙逸见巻中者六十有七人麄官如余得附姓名以不朽亦何幸也
　　跋呉门诸子游上方石湖图咏
　　右明宪宗朝呉门诸子游上方石湖图咏前有白谷题清谿留墨字刘完庵沈贞吉恒吉释碧虚图咏各一杨景章周廷礼沈石田图各一金辂陈防张浩沈橒诗各一马愈词一皆以赠东禅敬上人味巻中跋图咏甚伙今所存止此耳按完庵名珏长洲人官佥事画有盛名贞吉名贞号南斋恒吉名恒号同斋兄弟皆髙隠恒吉石田父也辂石田祖姑之夫防常熟人字允德别号东家生有诗集石田志其墓浩呉江贡士字文逺恒吉之妻父石田外祖也橒字才叔石田从弟愈嘉定孝亷自署痴愈余未详诸图咏皆翛然防俗碧虚诗亦可观画类方方壶细玩似为石田捉刀康熙丁丑正月于呉门官舍得之携至沧浪亭览讽一再过想见此中三百年来髙贤遗老徜徉于山水佳处日作词章翰墨因缘令人叹羡不置也
　　题韩干放马图
　　韩马余见二巻一为圉人呈马图一为马性图皆绢本长不满二尺唐人画巻徃徃如此二巻笔墨髙古望去肥泽所谓肉騣碨礧连钱动彷佛似之此放马图长与二巻等绢虽浥壊而三马神采奕奕腾骧旷野天骨开张大有兰筋权竒走灭没之势宜不爲少陵所讥且牧人奇古较前二卷似当出一头地读退谷先生跋流传有绪允属妙迹余更缀数语巻末聊于画苑中留一段公案耳
　　跋宋儒遗墨巻
　　右宋儒遗墨一巻巻首篆书四字大径五寸爲明中宪大夫致仕太仆少卿前直文渊阁经筵国史官陈纲题纲成化朝进士篆法与程南云相伯仲第一范文正公与秀才仁弟札昔人评公书以爲得乐毅论笔意清劲中有法度当时善书者如苏才翁子美蔡君谟咸推重之曩从呉门范公祠见公楷书伯夷颂诚烜赫名迹其他多赝本此札正符清劲二字爲眞迹无疑第二司马温公启太师劄子世传公书若隶端正似其爲人此札旧刻文氏停云馆帖中仅存骐骥之骨今观眞迹楮香墨彩浮动几案且文笔古致错落尤堪寳翫后跋云范文正司马温公二帖林文安所藏传少司马仪部郎三世什袭犹新熙燥髪知慕二贤今获覩手墨如承顔色后学四明丰熙谨识再为太师祁国正献杜公致留守龙图札祁公暮年学书与壻苏舜钦讨论笔法遂有草圣之目停云所刻一札其墨迹今在予处粉牋剥落不似此纸墨完好触目皆琬琰光也又唐介启侍讲待制晦叔一札介字子方江陵人擢第为殿中侍御史直声震天下后参知政事諡质肃其笔墨具劲直之气令人望而起敬韩绛字子华忠献公亿之子官司空检校太尉康国公諡献肃弟维字持国官翰林承防竝以豪翰名此绛札致文通大尹维札启平章太师一以萧散胜一以浑厚胜皆采贤剧迹也后跋云杜唐张二韩书世罕见匏翁博古称藻鉴要为不诬数公非以书擅名今去之五六百年而名家珍袭如此其可重固有在哉嘉靖庚寅蜡月既望四明丰熙识张札不知爲谁呉文定当亦有跋今竝逸去可惜按杜祁公书苏黄诸公咸所心折此云非以书名误矣林文安瀚闽县世族官南吏部尚书子廷防工部尚书諡康懿廷机工部尚书諡文僖孙燫礼部尚书諡文恪烃南工部尚书廷栉子炫仪部郎此巻为文安及廷防与炫三世秘藏丰跋称廷防为少司马盖未爲尚书时即寳此也熈鄞县人治朝一甲进士官翰林学士其子南禺坊尤擅翰墨之长足爲此巻増重明末归福清叶台山相国相国裔孙贫不能守爲男致购得康熈辛夘二月致迁蜀藩便道来省以此巻爲子寿摩挱一再过愿吾子孙亦如林氏累世寳弆无爲大力者负之而趋幸矣是年七月七日西陂七十八翁完庵荦志








　　西陂类稿卷二十八
　　钦定四库全书
　　西陂类稿巻二十九
　　吏部尚书宋荦撰
　　尺牍
　　答盘山拙公【四则】
　　簿书委座心力为殚烧灯挑菜随手都过遥忆青沟长松参天羣峰绕屋此时杏花雪深三尺令人有青鞵布韤之想损贶山蔬得未曽有佳句翛然无一防烟火气勉为属和儿至亦得一首竝呈异时留作山中一段公案也
　　十日前将有蓟门之行拟入山与师一晤忆友人词云见十里五里青松暎将花未花红杏窃谓此景当与师共领略乃竟以事阻信乎缘不可强耶怅怅蔬笋分惠深荷注存公如端为苦笋归明日朝衫诚可脱此山谷赠子瞻句也某今日恐未便受和尚硬差如何一笑数日来贱体小极枯坐斗室中剧想髙坐披对其奈盘山云树逺在天末手翰忽来竝寄示诸作快读数过顿觉纸牕木榻拂拂生春温也冬寒惟为道法珍玉不备千峰雪霁幽森光景宛在心目间怅不得好手图来作卧游也大师拥衲扶笻启户即得如此人天供养消受无量觉怪石罗几阁未免饶舌附寄二事知无足以充方丈清设惟鉴皈忱不一
　　寄叶荃伯
　　庚申拜别又十一载矣相思之切屡形梦寐昨秋月梦足下以菊花巻索题醒辄走笔成长歌今寄似用代握手一笑足下今年正七袠耶不获尊酒称庆广缎拣参聊将逺意至儿来説尊体稍稍违和此自老人常态惟节饮食省思虑游心于方之外自当勿药也毎念吾辈皆借先人余防列名仕版初意宦途狡狯得一方面足矣不意菲才如某谬叨
　　圣天子非常知遇一嵗三迁遂膺旄节纵不能建树非常亦不敢随波而靡自欺以欺
　　朝廷因而认理过眞守拙殊甚动与时乖未卜税驾之所然旦夕不能忘我西陂徐图引退如子曕所云与君坐庄门吃瓜子炒豆当有日也公霖昨字来欲求解组已转致抚军如其所请矣广文先生出处得以自如不似某一领朝衫欲脱不得脱也笑笑季芷太藜见伯子建俱遍致再问尊嫂及阖眷万安闻子岩秋闱得而复失良为扼腕破壁飞去不过迟之三年耳某十年不能自作书此札拟破例为之而苦于帯眼镜又偶値臂痛故仍令至儿代之
　　答潘蜀藻
　　平防竹圃文酒流连忽忽将四十载曩承乏呉门恒有事于金陵意便中可以图晤一展亲戚情话不谓叨防圣明非常知遇数月间骤膺西江之命鼓枻泝流适楚氛震邻因之豫章有警幸而定变俄顷四境晏然谈者率以张肖甫之定浙乱谬相比拟即知已如足下亦未必不以遭逢之盛为仆称庆也奈仆认理过眞守拙日甚此中不合时冝非可一二为故人道虽偃仰防门铃阁间而南湖鸥鹭发于梦想未审何时得扁舟落吾手耳手翰遥颁兼读种种佳集欣如面谈拙集及豫章祀纪附正有道别谕具悉不一一
　　寄王阮亭侍郎
　　荦莅此三年以安心守拙为主始而吏民疑之渐且信之近则深山穷谷之老穉靡不相与乐之计列郡七十二城嵗省金钱无算暇则焚香扫地而坐官舍阒寂不异空山或聴炬儿诵左传一二篇或婆娑防榈桃竹间看孔雀雏鼔趐徃来差不寂寞一切文案苛责直聴之而已京华故旧契阔多年未尝不歉然于心然将奈何知已如先生想能谅原也拙诗刻后又得四巻独今嵗爲多録上辄求批防千万拨冗爲之纱葛聊以润笔仍是寒酸风味笑笑附寄三孔集及敝乡沈文端贾静子诸君集统乞照收陈士业集容续呈徐巨源榆溪集外别无全刻此中万茂先邓左之刘士云余小星诸君皆式微之甚遗稿零落敝乡刘山蔚近亦作古人可为浩叹临楮依依不宣
　　寄阮亭侍郎
　　荦于呉门四值锁印今岁聿云暮吾家山香雪又将成海矣虽军需孔亟羽檄交驰而事过心空不异岩谷近复于沧浪亭畔叠石种花时时小有吟咏谅先生闻之又笑我为别様节督也兹顾子侠君入都奉寄諡法考卄册又蚕尾集刻成前二巻竝往卄册秋冬来儿辈有事子湘病归暂停剞劂者月余故未竣工落灯后当渐次料理二家诗钞刻己竟尚在校阅容即续寄侠君少年笃学所选元百家诗一时为之纸贵素仰髙山愿侍圅丈惟先生进而教之假之羽毛将来自是我辈后劲也腊月十六夜偶过虎丘看月口占四絶句聊博一粲亦足爲官热心冷之证沧浪亭小牋附上望即和我把笔怅然
　　寄阮亭侍郎
　　先生台斾还
　　朝即辰兴居万福儿至家邮中具述髙情垂注感感蜀道后集想又成帙矣蜀中山水自是奇絶少陵至今千余年乃得先生两番品题何所遭之幸耶新诗勿恡攽示荦剧地劳薪忽忽五载秋月承乏省闱又奉
　　命赈济淮阳一带徃来千余里转运经营心力为殚所幸百余万生灵不致流离失所差堪自慰目今疏请蠲租颙望防泽正复眠食爲废耳承委大集陆续竣工文略昨已呈上今再往蚕尾集二部乞照到诸版存荒署应发何处印行伏候宣示子湘近刻井梧集属致二册中有尊评三数条从荦述鹿轩诗中録出我辈尺素往还满幅闲话无一长安书牍语令热客见之捧腹而走谅先生亦掀防笑竖儒故态也侠君与至儿同中副车令人怅怅信笔覼缕不一
　　寄彭无山黄门
　　春月从舍侄接足下寄书娓娓数千言开心冩意无异潞河把臂时适大雪盈尺于萧然官舍中长歌起舞其欣快非复语言可喻随赋小诗纪事虽不及来书之髙古委折而语语流出肺腑一段勤恳至情似有针芥元白千里唱酬形于梦寐以今较音殆为过之今往小刻中具载此诗足下试取阅之想亦犂然有当不以山川之间阻为怅惘也闻荣补尚须时日不冝骤归
　　主圣臣直非可以寻常例也叨在忘形必能心喻至于足下将来事业如何期于不朽仆此时宦况如何善于弛担尚望有以教我炬儿初学行文正在读左传向承垂念特附以闻
　　复无山
　　乆不得淮壖闻问正切相思使至得良书欣慰饥渴少陵所云纸长要是三过读也进马劄子忠悃流露大概足下以豪杰之气骨力行圣贤之体认其不媿衾影不欺
　　君父一念真堪泣鬼神
　　主上圣明赐环有日纵知交相爲之殷恐未能遽返初服流行坎止聴其自然圣贤平实道理原是如此在足下今日乘流习坎亦惟有任运而已心言集崚嶒孤迈文品如其人得古人神理必不肯蹈古蹊迳倘圣门所称不践迹亦不入室意在是耶仆浏览前代文章之士自汉唐至今以文传人较难以人传文则易足下立品当是青史第一流不待文亦传况文足传耶以一身兼三不朽不足下望而谁望耶西河之痛久已忘情忽得来函枨触重一澘然梦幻空华旋当拨置耳青门集叙即日与子湘宣之喜极欲狂以为得铁汉先生一言胜名流什伯语也立付剞劂竝切嘱致谢承索江南通志架上偶缺此种容取到另致先寄似三家文二家诗沧浪小志三种皆近刻也仆硁硁故吾食贫日甚奉寄纱葛聊识相思佳果领到荷荷酷暑困人兼苦旱望雨忧心如焚通昔不成寐晨起趁小凉口占率复不尽
　　答无山中丞
　　自足下开府粤西音尘久隔己夘秋儿至北闱幸售荷足下从邮递中赐书殷殷奬借所谓疎于迹而不疎于心已早喻之矣兹中秋后五日陈纪纲捧手书至展读之次恍如四千里外握手快谈积怀为之一畅雅贶及赐两儿方物俱领到谢谢昔轩介肃观察武林尝留客杀鸡人惊异曰轩亷使今日杀鸡留客大破费公今之介肃何破费如许得勿伤惠耶询起居无恙外惊闻似君赴玉楼之召悲悼不已足下崛强不作西河戚足征道力坚定仆枨触大亡儿旧痛不觉黯然神伤闻两令孙英英玉立足下又有梦熊之兆知天之报施善人未艾也苍梧呉使君赍呈
　　御书搨本迎
　　銮日纪知尚未到此时当已入览矣足下以非常之人膺非常之遇粤西已被深仁粤东又入大造一时岳牧四君子以莆田为首称良可健羡前奉赠拙句云孤踪已致层霄上羣望方殷末路中窃自比于他山及读尊札老惟戒得穷当益坚桂性嵗増惟老辣葵心晨发即朝阳愧我饶舌矣欧阳思颍吾辈固有同情惟是岭南吏治未善盗炽民困正赖大君子湔洗而抚摩之尊体虽苦晕视仆尚少三年那可便作归计仆今年六十有八因前嵗
　　大驾南廵防清健之褒不敢冒昧请告须再迟二年引年疏恳倘遂西陂垂钓所深愿也仆寓呉十载吏案如山风波似海总守定汤潜庵二语事繁而御之以静人诈而待之以诚觉荆棘化为坦途寸心毫无罣碍目下河工底绩可期江南北俱大熟下河蠲赈可已俾谫劣穏坐署斋时于小沧浪残荷衰栁间得少佳趣第不堪持赠也于襄勤公千载伟人志状所载不过官爵宠遇其嘉谟宻计都未收入昨从于太夫人乞得公存日自记一二再当追思博访僭撰公大事纪一篇録正知己留之五十年后出而问世如何如何至公家庭萧索太夫人耄年艰苦吾辈嵗时量力遣候正不必问悠悠世态也昨浙中鹾使髙君见过接其言论丰采信为吾道干城愈服藻鉴不爽今嵗江南补行计典大有才难之叹安得如此公者为之推毂哉来嵗乡试儿筠与孙韦金颇知奋勉未审能副期望否邵子湘以病归毗陵数月未晤俟其来当致台意幕友钱塘冯山公景文章之士筠辈业师呉门呉荆山士玉江左名士之冠与数晨夕殊不寂寞均仰髙山特附以闻仆幼而失学中年略事词章经史理学诸书毫未渉及近偶读平湖陆稼书三鱼堂集心颇好之吾辈暮年当于此中生活辄以一部并江南通志奉览卄一史补缀甫竟尚未印出容嗣寄呉织二种聊将逺念匪报也方苦秋热晨起信笔作答希照不宣
　　答曹实庵书
　　荦顿首复实庵足下七月卄八日得书知起居佳胜拜惠春茗新烟荷荷往嵗拙句奉送有云他时相忆如相寄璧龙团色色佳何足下久要不忘乃尔耶毎念足下竒人黄山奇境必有不朽之篇为山灵増重今读纪游诸什其髙则天都信始诸峰防地参天也其浩瀚无际则文殊台下之云海也其离奇夭矫则扰龙卧龙诸松之盘空耸翠骇人心目也此山名作寥寥虽有传者今被实庵压倒矣熊封和章森秀雄恣有韩苏气掌霖长短句骎骎夺玉田之席足下拍肩揖袂其乐可知荦居此凡百任运极人世崎岖倾险皆以守拙二字处之心地萧闲不废吟啸昨楚中朱悔人来盘桓经月偕至儿更唱迭和得诗数十首差慰岑寂今悔人归东浦至儿亦将返里此后又当阁笔矣西江文官大小六百余人无一好文墨商风雅者昨一人过东林寺嘱其访王新建遗迹归而见复云新建诗在屏风上已破坏无足取闻有一僧名惠逺能诗偶他出未及见嗟哉即此事令人如何发付真可笑杀也匡庐林壑幽邃相望咫尺恨不能曳杖一游欲如足下与黄山结缘何可易得荦于足下不过多舆夫四人门前鼓吹一部实则青鞵布韤挹泉嚼蕊之乐逊足下不知何等矣偶收拾三年来拙诗共三巻寄阮亭防定目前正谋付梓梓成即寄正熊封掌森介维诸君均希道意敝乡沈文端贾静子刘山蔚诸集竝此中三孔集及拙作二笺奉览窑噐四件侑简统祈照入月日荦再拜
　　与邵子昆学使论乡贤名宦从祀书
　　荦顿首奉书子昆执事曩在畿南曽于稠人中一望顔色怱怱别去当不复记忆然荦窃知执事正直有学问君子人也中心识之未尝暂忘邀缘天幸得与共事比虽再通尺素俱寒暄候问常语兹有一事实闗
　　国家大典而学政所当问者敢以商之左右记曰乡先生没则祭于社乡先生盖即士大夫之贤而归老而敎于其乡者尚书大传曰大夫爲父师士为少师耰鉏已藏祈乐已入嵗事已毕余子皆入学是也既殁而不忘其德乃相与尸祝之于社后世乡贤有祀昉诸此传曰有功德于民则祀之汉元始间诏祀百辟卿士有益于民者蜀郡以文翁九江以召信臣应诏又朱邑祀桐乡王涣祀安阳亭则民自立祠后世名宦有祀昉诸此前明之制凡郡邑乡贤名宦各附祀于学宫守令嵗以春秋二仲率官属行礼典綦重矣不意沿至末流冒滥日滋其弊天下皆然而江南尢甚江南之乡贤祠则较名宦尢甚盖名宦非稍稍遗爱在人士民莫肯阿好虽其子孙欲得之于祖父无可如何乡贤则皆其子孙之陈乞与津要之请托始而荐绅之谨愿者得祀矣继而荐绅之有遗行者亦或祀矣始而科甲之貤封得祀矣既而入赀得官者之貤封亦祀矣甚至市籍估人其子列仕宦则亦巍然祀矣求之立德立功立言一无托足考之乡评公评史评略无据依爼豆之席罗列骈塡眞伪混淆是非失实至使正人君子临殁以此举诫其后人因而孝子慈孙不忍以虚名奉其祖父嘻可嘅也已士君子有风敎之任者始未尝不力持久之而情面所在稍示圆融籓篱一破来者接踵譬之江河日东滔滔汨汨莫知所底夫以
　　国家风厉之大典而凌夷至是不有大贤孰持其后哉执事固荦所素信正直有学问君子人也庐陵有言正直者不可屈曲有学问者必能辨是非以不屈之守具辨是非之识毅然决择而力砥其頽波非执事任而谁任耶按乡贤名宦向有咨部之例各省今皆行之故冒滥颇少近准部咨江浙两省节孝照直隷例学院防同巡抚具题夫节孝属执事爲政矧兹事体较重岂可不属执事为政耶此后有通儒亮节果应祀典其人伏候执事核实防咨内部然后入祠虽未澄其源姑窒其流冒滥请乞日渐衰止其于风敎裨补非小伏读大疏有不徇情面语想见岩岩风采令人畏爱即此亦不徇之一端也或者轩车按部所至慨然澄清竝举从前之真伪杂遝者确核而厘正之是又荦所欣然拭目者矣缘吏牍率略言不尽意辄奉长书僭布区区幸赐裁择不宣
　　答朱悔人
　　荦顿首复悔人足下五年阔别两月盘桓文酒流连无殊畴昔其乐可知足下解缆章江后讽咏送君南浦伤如之何语眞不觉黯然魂消矣接手札兼宣示近诗及庐山碑刻蔬笋种种不独金石之音迸流几案而名山烟岚之缥缈碑版文翰之奇古林壑风物之幽邃一一挹取不尽但别后诗思已枯不能即爲属和须兴发乃补爲之先以此为息壤可耳笑笑昨曹实庵以黄山纪游诗见寄荦答以君为黄山主人尽探黄山之胜荦为庐山主人不得一望庐山面目较君纵多舆夫四人门前鼔吹一部亦何益哉今为足下作答触迕前言弥増怅恨目下江南梓人即至当为足下绣雕章江集一巻其中寄大儿基二律与澹公茶话二絶竝昨寄简次儿至一律僭为删去知不罪也拙作御变诗刻王文成开先寺纪功碑后自是胜举愧不敢承尊稿评上荦再拜
　　与朱竹垞论荆公选唐诗
　　小役归奉到王荆公百家唐诗荦繙阅终巻窃意此书非荆公元本即章安杨蟠所改窜也按蟠序云唐百家诗选得者几希因命工刻版以广其传细字轻帙不过出斗酒金而直挟之于怀袖中由是人之几上往往皆有此诗矣云云语意俚浅可笑标门别类处尤大似三家村塾师所为荦今春于玉峰传是楼借得兹选残帙仅存四册去取大有可观其编次之法依三唐次序以诗从人不更标名目巻数亦不止十按焦弱侯经籍考列荆公百家唐诗二十巻荦所见已至十六巻王建诗入选最富乃独当二巻而此本絶少王昌龄李颀长篇亦觉寥寥可见此本不但翻刻并其去取乱之矣宋人有云荆公于宋次道家得唐人诗集择善者籖帖其上令吏钞吏厌字多辄移所取长诗籖置不取小诗上因悟当时所见定是此本而览者乃归咎于钞吏凡事譌以传譌大概如此可一笑也然镂板颇精定为宋椠亡疑谨完上竝希先生于亲友藏书家觅得元本寄视幸甚幸甚即日于役白门倚装卒卒不宣
　　与呉孟举
　　毎对叔度辄作数日喜别去乃尔黯然深净轩中尊酒细论良晤何可多得耶董氏棃园乐部足冠一时呉寳郎演玉茗堂倩女离魂眞不禁闻歌唤奈何矣惜足下遄返虚此一段佳话増怅怅也求题鱼麦图诗希即赐敎贱累重九可抵金阊次儿亦来此间冬绪萧闲拟邀足下斋阁聨吟一续城南髙韵耳石斋先生孝经如已觅得幸付去役子湘嘱致文集一部临椷瞻泝
　　答王山史
　　层氷飞雪中仙舟北首阙于言面念至黯然奉手札欣然慰也敬审足下道履清佳范文贞公扇领到甚喜仆藏弆便面百余多旧人名迹得此定推第一盖物以人重不第区区翰墨也敬谢敬谢辱諈诿拙序仆于经学未窥籓篱不敢作自欺语若诗文大集当僶俛如教然终是佛头罪过似不如竟已之也客嵗与许时庵学使共有本朝名家文钞之役刻成寄似一部恐选未必当足下幸有以敎我邵子湘适来金阊竝嘱致青门一集内旅稿六巻未有序意欲丐足下一言值簿领纷拏口占侍书率复不尽
　　寄李梅崖中丞
　　京华聨歩上谷题襟囘首前尘殆将三纪放翁云去日如飞埃洵非虚语己夘夏扈从
　　回銮于江南境上河堤葭菼中幸遘光仪悤悤数语而别迄今怅惘嗣闻先生屏籓荆楚声望烜赫昔轩介肃留客杀鸡便称异事以公相较不啻过之以是舆颂洋溢上彻
　　宸聪建牙江右凡在同心靡不企羡仆揣先生处此其枘凿不相入者正复不少今则公道久而愈昭始信大君子行事逺出寻常万万矣南浦东湖为仆旧游地种种陋态难逃冰鉴虽不敢方驾髙贤而四年认真守拙之苦心或不贻讥于知己仆昔移节平江万姓遮涂舆柅不行与公今日黄鹤楼邉攀留雨泣彷佛似之吾两人清夜扪心略无愧怍正未可为一二俗人言也仆题豫章署斋云云白峰青焕发庐山真面目蛟腾凤起扢扬滕阁旧风流似预为先生设者亦惟先生能喻之兹旌幢荣莅父老子弟欢声雷动特遣下走申贺一巵乞赐叱存江分左右事则一体向后凡百借庇素心知不我弃在先生播壮猷于方新仆亦凛素操于末路期为圣世完人足矣此语去春
　　行在曽经面奏今复为先生言之当信其无欺也防城郭外之北兰寺庐山之开先寺皆仆素所游歴其地最胜今得清诗名笔照烛其间后来居上又添一段佳话家刻十六种寄正依然措大风味呵呵别后新诗及尊刻名贤法帖竝望赐敎饥渴俟之
　　寄谢方山
　　一别二十年企慕形诸梦寐足下髙蹈逺引如云中白鹤可望而不可即凡在游好靡不钦叹仆不才猥防圣天子格外防遇持节大江左右十有八年安贫守拙毫无善状乃三次迎
　　銮荷
　　宠赉有加虽胡忠简玉音问答所载不是过也客冬以衰病引年复承意外
　　简防俾长六卿莅任以来兢兢如履春冰尚望知已有以敎之嵗杪接读杏村尊集竝见赠诗翛然尘外品在韦栁之间是人是诗同一不朽佩服佩服辄用集中韵奉和一首求正拙刻绵津集及古今韵略施注苏诗王荆公唐诗选三家文钞二家诗钞十五子诗豫章祀纪呉风沧浪小志筠廊二笔附呈览尚有未竟之刻容续寄趋
　　朝集议之暇草草作此幸即赐答闻阮亭司冦致书足下四次不一答云巢许那得与臯防往来愚意当日巢许胸中正多此一芥蔕耳呵呵临风神不一
　　答李少司空贞孟
　　客嵗台驾南归仆已翛然有西陂之想奉赠诗有他日望衡寻旧隠涡河同上打鱼船之句今如愿矣快何如之抵舍旬余俗冗猬集尚未遣候而盛使赍台圅逺来询知近履清胜不日命驾过我敬于西陂烟水中扫芰梁设钓筒以待仆三十年来荷
　　圣天子非常知遇
　　陛辞时复防
　　眷注优渥为旷代罕觏清河送
　　驾泪下如雨今戢影田间又不禁神依
　　北阙矣连日乘
　　赐马乌獬廌据鞍顾盼光溢道途但不似亷将军心企复用耳笑笑仆和
　　御制诗曽及尊衔吾辈骨肉之好已逹
　　宸聪足下似不容不一和也
　　寄午亭相国
　　京国三年时以公务参侍左右或竟日不得一语而寸心相照倡酬之作积于笥箧迨荦归田以来山川悠漫可谓阻于迹矣而不阻于心前月既拜良书即辰又接便门感旧佳什深情古道流露行墨间何先生爱我如是之笃耶适逢鸿便走笔奉答长句一章虽吟情荒涩不足副大君子引掖之雅亦秪布区区于万一而已雪苑花事最盛不见三十余载明春拟加意领略秋风一起便携遗腹孙韦金爲崧山之游遍歴三十六峰为先生作前导俟吾辈九十时当扶笻共探其盛也荦久不作书拙作成随手一挥丑态毕露且错讹不一拟令外孙髙岑代之而孙韦金谓代之遂失真意是以仍寄以博一笑不恭之愆所不计矣仍望嗣音用慰饥渴
　　与鹿兰臯中丞议赈济书
　　迳启荦归田后株守西陂地方事从不与闻不料今嵗罹此奇灾夏秋两收尽已委之波臣万姓嗸嗸颠连盈道前汪公在任虽经报灾而荒政未修自执事下车即以赈济入
　　告灾黎始有更生之望而侧聴日久膏泽尚稽荦受皇上非常眷顾目覩
　　庙堂侧席时以一夫不获为忧而隠情惜已不能佐执事急行赒恤不惟自负抑且负
　　国矣昔人有云救灾当如救焚早一日则有一日之利迟一日则有一日之害凡常平仓谷原爲备荒而设而州县积习类难问其有无必待本地仓谷以赈本地之民恐缓不及事者多目今开归二属丰歉相半而河北三府号称有年若先发三府所积行赈俟本地仓谷查出以偿不过一转移间可立起白骨而肉之执事饥溺在躬此番救荒之效自与富文忠治青范文正治杭相竝深筹宻画知不待鄙言之毕也荦赋性迂愚而赈饥一事实所素习此言非欲私于乡里亦非借以邀名避谤但念
　　圣明在上停征蠲赋
　　防纶叠沛而道殣未除不无隠恫且两年京邸承执事肝胆相照事同一体故敢烦词上渎惟鉴其悃忱而加之采择幸甚幸甚













　　西陂类稿巻二十九
　　钦定四库全书
　　西陂类稿巻三十
　　吏部尚书宋荦撰
　　行述
　　先母刘夫人行实
　　余家自从曽祖庄敏公以理学名臣制为家训一族之中若逺若近咸相劝勉不衰于是余王母
　　诏赠夫人张氏
　　诏封太夫人丁氏着懿德于前余母
　　诏封夫人刘氏嗣徽音于后呜呼痛哉母之亡阅一年矣以不孝荦抱病苫次不获赴
　　阙请防归窆无期罔极之防既不可以报至于起居饮食色笑之可思慕者皆邈焉不可得而亲姻戚有问及吾母者不孝荦及弟炘与炌但匍匐稽颡以手指胸泣血而不能言防不孝荦病少愈谨以母嘉言懿事可传于乡闾者质述一二庶以俟有道而文者状且铭焉夫人商丘人父讳永贻明万厯辛夘科举人爲先王父福山公
　　诏赠大学士讳沾同年友母贾氏夫人幼事父母以孝闻年十六归文康公值赠公已殁张太夫人寻亦殁奉丁太夫人温凊甘防不愆于仪丁太夫人常称之曰事姑者当如此夫人相文康公谨愼周详凡有所欲言必视文康公色喜然后进事大小无攸遂祭祀尽礼蒸尝爼豆必躬必洁庭戸之间不闻人声及文康公壮而无子劝娶李赵郝三夫人爱如娣姒明天启中文康公宰阳曲夫人劝以小心亷谨曰一入仕途功令随其后幸惟福山公清德是绍当是时阉人魏忠贤专政当事请建生祠于阳曲文康公拒不从忠贤使来侦其故祸且不测夫人曰以直道触法网人臣之义但丁太夫人耆暮无依盍以病归文康公遂浩然挂冠防忠贤败而止崇祯中文康公为给事中草铨政数十年大弊贻祸封疆一疏夫人又申前归养之説丁太夫人怂慂使上之一时叹丁太夫人之贤文康公之忠而嘉夫人之孝焉后文康公为顺天廵抚甫三日而流寇陷京师僞爵遍渔阳文康公诛其将黄锭等谓夫人曰我封疆重臣谊当报雠然死在旦夕丁太夫在子善事之夫人率家口五十人奉丁太夫人遯山中流离之际昏晨问视如常仪防王师入闗公廵抚如故夫人曰雠已报可长往矣文康公疏辞不许迨文康公征拜为相夫人复申前请六年而
　　予告归里夫人辴然喜静好黾勉比于良友其敎育诸子也虽顾复抚摩无不周至有大过未尝不面数之不孝荦病夫人祷于神寝食俱废一日不孝荦出饮归漏下四鼔夫人犹未寝曰汝不记丁太夫人之训汝父乎曰尔从文学之士游则吾喜非是吾竟日不能食以故汝父力于学卒致贵显岂于汝而可不敬承其训乎语罢凄然不孝从此不敢为长夜饮文康公卒将葬不孝荦请于夫人鬻产以襄事夫人不允曰
　　朝廷颁勅赐兆遣官营送所以重汝父之清德也今第随家有无何必鬻产且产先祖所留非汝父置奈何鬻之不孝荦卒鬻产夫人亦不加责乡闾称之近水旱频仍赋役烦兴不孝荦又好与海内贤人君子游及文康公故旧往来防聚戸外之屦常满用或不足夫人出簪珥佐之曰不忍以米盐困吾子使乱其心夫人御下寛仆婢辈不轻以鞭扑加之当壬午流寇破宋夫人匿于民舍为舅氏仆妇所侮及文康公晋开府其妇与夫叩首以请夫人曰侮者不记为汝何罪之有遣之人服其量焉夫人享年六十有二以万厯戊戌年二月十一日辰时生以顺治已亥年六月二十六日申时卒以文康公官
　　诏封夫人呜呼痛哉昔文康公之殁也余图书数巻窀穸之费贷于亲戚夫人没而余十二金即三日前副使徐公必逺所馈药饵资也其澹泊有如此夫人毎布衣蔬食与家人妇同纺绩偶邻妇过不辨为夫人焉其勤俭有如此所以不愧于荘敏公之家训欤子四长焞李夫人出壬午之乱出亡不知所在次即不孝荦也侍卫娶明兵部左侍郎叶公讳廷桂女次炘中书科中书舍人娶御史王公讳应昌女赵夫人出次炌国子监官监生初聘少保兼太子太保刑部尚书刘公讳余祐女未归殇娶中书科中书舍人梁公讳遂女郝夫人出女三长适明太常寺卿侯公讳执蒲子生员虑次适明光禄寺署丞侯公讳执中子生员勤李夫人出次许字少傅兼太子太傅工部尚书刘公讳昌子官生士元郝夫人出孙八基至未聘陆聘户部郎中崔公讳抡奇女着未聘荦出逵聘生员刘公讳榛女起聘生员叶公讳元渥女贲载未聘炘出孙女六一许字贡士侯公讳忭子方至三未字荦出一许字孝亷徐公讳作肃子世际一未字炘出不孝子荦泣血谨述
　　先生母赵太孺人行略
　　呜呼痛哉我母太孺人遂舍不孝而长逝耶维十二月十七日实爲太孺人诞辰先一月不孝在黄署出俸金备衣物陈之将母楼前北向再拜手授使者走都门为太孺人寿寄书弟炘曰言念母氏不能膝前进一觞余尚可以为人哉不谓书成而心动使者未出门讣音至矣呜呼痛哉居常念吾父相国文康公享年五十有五嫡妣刘夫人享年六十有二皆以未登大年为恨今太孺人享年五十有三愈不逮两先人矣不孝兴言及此五内崩摧若受锋刃安能追忆太孺人生平懿美着之于篇然賔客赐吊者问及母氏不孝但稽颡苫次茫无以对所谓先人有美弗传不孝滋惧甚谨匍匐泣血而质述之太孺人姓赵处士公讳时之女生而端庄事亲以孝先文康公壮犹无子先嫡妣刘夫人劝公娶贤淑为副太孺人笄而归公时先王母丁太夫人在堂顾之喜语刘夫人曰吾家自庄敏公以来世为名门内德茂着新妇必能佐汝相夫子承先烈刘夫人亦喜太孺人顾逊谢不敢当庄敏公者不孝从曽祖父讳纁明神宗冢宰以严训刑家为宇内称式者也太孺人慈惠勤敏从不以鞭扑加仆婢有过失理谕而遣之门以内事无大小必躬亲操纺绩执烹饪晨昏不倦久之丁太夫人愈大喜刘夫人遂以家政全委焉处李郝两庶母间以和谨自饬两庶母咸德太孺人终身无间言年十八育不孝荦又五年育弟炘不孝兄弟生数嵗皆依刘夫人为命不知其为太孺人出也后从婢子稍闻之以问太孺人太孺人笑而不答呜呼太孺人之晓大义度越寻常逺矣当文康公为给谏抗疏忤时祸且不测为中丞戎马倥偬濵于危殆者数矣日以丁太夫人爲念赖太孺人偕刘夫人赞襄于内甘防无缺卒无贻文康公忧明末防屠宋郡太孺人随文康公夜窜荆棘中手携炘以一牛载刘夫人与不孝荦太孺人且牵且走艰辛万状外祖处士公春秋髙衣衾棺椁皆取办太孺人手绩布数十端贮之别箧一旦闻讣悉携所豫备者出以助防乡闾至今叹美之事继母尽礼待弱弟情好最笃即遇刘氏舅无殊同气迨不孝以侍卫出佐黄郡太孺人就养官舍敎以廉敏小心毎语不孝曰天何厚吾家簪缨相继者累世盖源逺则流长耳儿居官幸自勉毋忘祖若父不孝敬受命不孝判黄五载迄无善状然不敢自暴弃以贻厥累者皆奉太孺人训也太孺人喜济人急恒出典簪珥以赡困穷称人之善孜孜惟恐不及于儿女辈爱养周挚拮据不恤弟炘妇王孺人卒妺氏又丧于逺方哀痛遘疾遂不起妺爲庶母郝太孺人出太孺人一视为已子其居心忠厚抑天性然耶嵗丁未不孝以代
　　觐如都送太孺人返舍明年
　　觐毕返黄便道定省临别太孺人泪盈盈承睫曰努力无相忆也不孝含凄就道旋闻弟炘从京邸迎养幸遇覃防封太孺人不孝举手加额谓罔极之防借以少展孰知太孺人目送不孝之日即不孝与太孺人永诀之日也呜呼痛哉已酉秋不孝董漕事舟泊江上夜梦太孺人执不孝手形状惨顇异于常日迨寤恍惚如有所闻见起援笔为诗纪之曰几日沧江上髙堂应梦频京华千里隔顔色暂时亲薄宦终何补中宵漫怆神慈乌天外至鸣噪向荒榛爲之不怡者屡日时方初秋意者太孺人念儿逺游无从诀别魂梦渉风涛走万里其朕兆固先见耶弟炘来讣云母素无病妹氏凶问至絮泣不休痰疾或作或瘳然不谓其遽弃世也偶夜半呼基起两孙至与之围炉话昔年乱离景况凄然泣下须臾痰涌而卒基不孝荦冢子也太孺人笃爱之适以赴监至京犹及与太孺人一见信有天意云太孺人生于明万厯丁已年十二月十七日子时卒于康熈已酉年十月二十二日丑时子二长即不孝荦也湖广黄州府通判娶明兵部左侍郎叶公廷桂女次炘吏部稽勲清吏司主事娶监察御史王公应昌女孙六荦出者四基生员娶兵部主事狄公宗哲女至聘监贡刘公动女陆聘戸部郎中崔公抡奇女着聘进士李公芳广女炘出者二起聘生员叶公元渥女超未聘孙女十一荦出者六长适贡士侯公忭子监生方至二许字江西提学道佥事王公震生子监生组三许字生员侯公懃子方履四许字工部主事刘公士龙子圣学五未字六许字江西岭北道右参政汤公斌子沆炘出者五长许字举人徐公作肃子世际二许字福建南安县知县刘公佑子栴三未字四许字内翰林文院编修李公元振子继修五未字曽孙一人如金未聘基出不孝男荦泣血谨述
　　亡弟介子行状
　　嗟乎痛哉余安忍状介子哉今夏六月
　　上幸古北口余奉檄运米于宻云宻云旧为先文康建节地制府倾圯惟古槐突兀犹存忆介子方两嵗绣衣文褓绕树下爲之临风慨然因作书寄介子书到而介子病已革不能语子昭弟持示之含泪頫其首须臾而亡嗟乎痛哉余安忍状介子哉然非状则幽宫之铭无从述也爰和泪濡笔而质纪之介子姓宋氏名炌介子其字亦称介山余季弟也明末天下大乱先文康携家避难江南舟过宿迁而介子生幼秀颖异羣儿先文康故善饮介子数嵗即耽杯酌家人戏之曰而欲效若翁耶先文康见背时甫十龄居丧如成人事先母刘夫人今庶母郝太孺人最孝于余与子昭风雨聨牀得友于之乐弱冠工制义能诗善画以门廕入国学余家为中州旧族而余又好交游喜词赋以故介子所至皆班荆于贤豪长者性恬雅风期遐畅类晋人于文酒髙防时出谐语倾座上客颇擅风流之誉遇事则周详谦谨无疾言遽色居然退让君子也于乡闾族党无间言下至奴婢终身无呵责甞谓余曰人言怒最难持我觉世无一事可怒者噫其养可知已嵗辛酉以候补内阁中书中式顺天乡试名次四十七受知于沈扶苍归孝仪沈昭子三先生咸爱重之先文康以前辛酉举于乡介子追踪其后以为公辅可期乃竟以胃病殁天乎天乎于理有不可解者其诗初学王孟近奉教于王阮亭先生又从余辨析气格声调精求乎汉魏唐宋作者之意一变而为古劲幽折之音七言近体尤擅塲殆不减李义山有集二巻校而刻之家塾画花草类陈白阳徐文长山水秀润得董巨遗法人求之多不可得时挥洒于断缣败纸精光炯炯动人爲余黄州所作花草十二幅耳介子生于明崇祯十六年三月二十七日戌时卒于康熈二十二年闰六月初七日辰时年四十有一勅授征仕郎祖讳沾明山东福山县知县祖母张丁两太夫人考讳权内国史院大学士諡文康母刘夫人生母郝太孺人初聘兵部尚书刘公讳余祐女未娶殇娶山东提学道佥事梁公讳遂女封孺人子二壆生员娶生员叶公讳元溥女壔聘前锦衣卫千戸叶公讳元滋女孙女二壆出未字将于某年月日葬于先文康赐兆之旁因以状寄壆俾乞铭于刘山蔚榛山蔚盖亲串中之有德而文者与介子情好最笃云兄荦抆泪状
　　庶母郝太孺人行略
　　呜呼太孺人遂溘然弃人间世耶太孺人素健旺自弟炘迎养芜阴归途惊于覆车而一疾纒绵越七年卒以不起岂非天哉岂非天哉荦是时待罪通潞既不能亲视含殓今将启先文康公之
　　赐兆而祔焉荦又新奉江藩之
　　命王程悤廹无能临穴一号竝以瞻望我先公先夫人托体之山阿谁谓宋逺一苇难杭则泪眼欲枯而悲肠欲碎矣忆庚申夏荦自贑复
　　命便道归省得侍太孺人之色笑不谓自此杳霭白云顿成人天之隔也呜呼痛哉太孺人生平妇道母德不可湮没于无闻而奈荦五衷摧裂莫能件系其详谨约畧质述其一二大者付其受重孙壆持以乞吾友刘子山蔚铭其墓石焉太孺人姓郝氏顺天人处士讳有德之次女先文康公居黄门省时与宛平刘少保相善也少保公纳郝处士长女知其妹之贤又加于姊少保公因自爲蹇脩于先文康公而纳之于京邸及生吾弟炌先文康公求少保公女少保公曰贤母之子必有异愿闻命太孺人事先王母丁太夫人有无形无声之视聴而事先文康公及先夫人敬顺有仪处吾母赵夫人李庶母之间谦和友善始终无间言平居庄以自持无谑笑无絮语余家自先庄敏公垂范甚肃门以内不敢有嘻嘻声而太孺人尤恪谨出于天性丁太夫人刘夫人交悦之待以异数当李自成之变太孺人奉丁太夫人刘夫人转徙流离而左右扶持无倦色及次第遭丁太夫人文康公刘夫人之大故凡附身附棺与祭祀賔客之奉皆一一经画周到无缺礼遇诸子妇蔼然慈和即仆妇亦措鞭扑而不用弟炌友顺温仁至死不见有疾言遽色者太孺人之化也先文康公弃賔客时弟炌方十嵗太孺人卒能敎之有成康熈十六年炌由官监生授内阁中书太孺人得邀
　　勅命又四年炌登贤书太孺人喜曰吾可报其父于地下矣未二年而炌亡明年弟炘亡又明年太孺人亦考终焉呜呼天乎其何弗吊予家至于此极也三年之间三讣叠来而余一官羁縻止于爲位长号余其罪人也乎太孺人生于明天启癸亥正月初六日卒于康熈乙丑正月初八日享年六十有三子男一即炌也内阁中书辛酉科举人初聘少保兼太子太保刑部尚书刘公余祐女未归殇娶贵州粮驿道按察司佥事梁公遂女封孺人女一适少傅兼太子太傅工部尚书刘公昌子邓川州知州士元早亡孙壆贡生娶増广生叶公元溥女壔聘前锦衣卫千户叶公元滋女曽孙绣虎聘武安县儒学敎谕刘公动孙女太学生德至女曽孙女二一未字一许字举人徐公作肃孙廪生世际子能昌皆壆出杖期子荦抆泪述
　　亡儿陆行略
　　余诸子皆有隽才能读书而三子陆四子着独不幸短命死着之死也余亲为文志其墓又有髙侍郎念东先生哀辞载家乘陆死时余方客京师又当诸子女俱无恙而突闻陆之变悲不自胜余素善病家人辈恐忧能伤人劝余痛自抑久之遂不敢忆及今甲戌夏距陆死盖十有七年矣陆之子吉金省余平江官舍出陆所书诗一巻求毗陵邵君子湘跋而藏之余嘉其意因追録陆一二遗事授吉金俾更乞子湘志陆墓垂不朽焉陆字海叔商丘县诸生居恒遵先庄敏福山文康诸公累世家法循循自好数嵗时值母叶淑人病昼夜省视不少懈每用药则与兄弟争尝之躬调以进淑人稍假寐则数穴牕纸含泪而望举家为之感动一日遣陆过邻邑致吊时深秋大风雨寒甚余解一裘衣之期三日返次日遽归余诘何速也对曰恐大人需裘故遄返耳其孝谨多类此陆就傅时余宦游不及亲为督课少长以制义数篇寄燕邸余与陈太史介眉同观介眉曰近日时文卑弱亟须此清疎苍莽之作正之余惊喜始知其能文也同里徐孝亷恭士以善书名有题余东园诗曰干叶闲中落虚堂冷色侵余最爱之他日陆窃书二句于壁劲防可观后不署名余颇疑恭士笔问知为陆书则益惊喜余又讶其能书也呜呼方以大成期之而不谓遽得瘵疾以死死时年仅二十有一呜呼余所为抚今追昔阅十七年而中心如捣不禁泪霪霪下也陆生于顺治戊戌年八月二十六日卒于康熈戊午年二月十六日娶户部云南司郎中夏邑崔公抡奇女子男子一即吉金嵗贡生候选敎谕女子一许字同邑刘锡嘏孙齐万







　　西陂类稿巻三十
　　钦定四库全书
　　西陂类稿巻三十一
　　吏部尚书宋荦撰
　　行述墓志祭文
　　亡室叶淑人行述
　　呜呼余年来所遭不造骨肉摧丧屡离期功之戚干支家言今嵗将不利于内子余闻即心动正月三孙岐金殇余意足以当之孰意命数有定余妻叶淑人竟溘然长逝耶念结发五十年自先王母丁太夫人至曾孙齐万已六世矣皆余与淑人所身歴今一旦舍余而去中心惨割如何可言又念淑人生平娴内则明大义其才德有不可冺者爰抆涙质纪乞一二文章之士赐之一言按淑人先世本江西泰和人七世祖讳受徙商丘之谷熟集为商丘人祖讳呈春以贡授训导父讳廷桂明天启壬戌进士歴官兵部左侍郎兼都察院右副都御史总督沿边军务崇祯朝先文康官给事中司马公官曹郎情好最笃余始生司马公饮先文康寓斋举卮相向曰我异日生女当与结姻明年淑人生遂订盟焉淑人嫡母李淑人生母帅孺人淑人生数日帅卽亡李淑人抚之不异已出方数嵗值甲申之变随司马公浮家江浙音问杳然司马公殁李淑人擕淑人归里余时以门廕入
　　朝侍衞丁太夫人谓先文康曰叶家女虽在弱龄可令荦迎娶慰我七十老人意迟恐不能待也以是淑人年十三卽归余时余家鼎盛丁太夫人余母刘夫人生母赵淑人庶母郝孺人皆在堂淑人曲尽孝谨处诸姑娣姒无间言余家自庄敏公以来家法严整至丁太夫人及余母愈加愼饬族党推爲女师余母在日卽命淑人代综家政迨今五十年于姻戚里党吉凶往来嵗时祭祀馈食及田园租税之稽核衣服酒醯米盐之琐屑皆井井有条理纤悉不苟其操作之勤自奉之俭有里中妇所不能堪者淑人产五男六女男督之向学女教之治家男学业进则辴然喜否则严责之不少假人咸曰淑人善敎子女适人皆勉以恪守女诫无攸遂惟酒食是议每戒曰吾见人家女子归宁多言姑之薄语絮絮不休吾甚非之愿汝曹毋复然不则吾不令汝归也女唯唯人咸曰淑人善训女余官黄州时淑人奉赵淑人归里劝余纳妾薛氏生子筠七日而薛亡淑人笃爱之每摩其顶曰余诸子女皆婚嫁独此子未婚是余所惓惓耳余自官郎署卽不以家随迨叨
　　圣天子非常知遇一嵗三迁再膺旄节
　　国恩愈重家计愈疎二十年来无一衣一簪珥寄淑人淑人从家邮中数数以廉谨相朂曰我家中黾勉耕纴足爲儿孙计不愿君寄一钱归也噫室人交谪自古已然余何以得此于淑人哉余年十七八卽抱清羸疾药饵终身淑人素健甚药不入口三年前忽婴血疾少间余迎之来吴方谓髙堂谢世手足雕伤独白首夫妇天涯相对庶几少慰余怀不谓两年聚首一旦摧折未免有情何以堪此嗟哉嗟哉遗挂在壁清尘委牀此余所以老泪涔涔呜唈而不能自已也数日前家人来吴淑人之娣寄语儿軰曰尔母曩衣一香色绫袄将十年矣今在署中吾料必仍着此衣余闻之笑曰果然其俭朴多类此淑人生于明崇祯乙亥四月十二日卒于康熈丁丑四月初二日得年六十有三初封安人再封恭人三封淑人子男子六基直保定府同知娶兵部车驾司主事狄公宗哲女皆前卒至内子顺天鄕试副榜娶慈谿县知县刘公动女陆郡庠生前卒娶户部主事崔公抡竒女着邑庠生娶中书舍人李公芳广女皆前卒致贡生初娶安平县知县刘公士冠女继娶沧州知州王公羽女皆淑人出筠郡庠生聘武英殿大学士吏部尚书李公天馥女薛氏出女子六一适贡生侯公忭子理藩院知事方至一适江西提学道王公震生子元氏县知县组一适贡生侯公懃子廪监生方履一适江南提学道刘公士龙子南阳县训导圣学一适镇守开归等处总兵官左都督髙公第子世袭二等阿逹哈哈番拱弼一适工部尚书汤公斌子贡生沆俱淑人出孙男六基出者二如金候选中书初娶理藩院院判李公防生女继娶贡生侯公方揆女岐金郡庠生前卒至出者一崋金聘翰林院检讨窦公克勤女陆出者一吉金临颍县学教谕娶候选州同知李公倓生女着出者一韦金邑庠生娶候选通判叶公增英女致出者一禹金未聘孙女二一适监生刘公德载子锡嘏陆出一未字至出曾孙一齐万吉金出当基与狄氏相继亡不忍闻之淑人淑人病中梦见狄氏曰吾夫妇已死愿姑无念我不久当相见也呜呼痛哉呜呼痛哉
　　亡儿着圹志
　　商丘宋荦牧仲曰儿着字锦含行四余妻叶安人出爲邑诸生勤学工书法试輙髙等以病痞夭忆儿数嵗时与诸兄以小过触余怒将杖之先母赵宜人爲之言儿怂慂诸兄长跪请杖曰杖则心安否是不受敎也其幼而明理如此后余以刑部员外郎关贑州欲革船税每年可省商人数千金吏胥多旁挠儿从傍曰吏不过八人商则千万人与其八人悦何若千万人悦耶余是其语毅然行之凡四方名流过贑輙令儿师事之尝爲儿铭一砚曰女方其外而去其棱角因其自然而不琢其璞斯文章所由作知儿之奉敎于棐几至矣归途泛大江和余诗云骀荡轻风日欲斜云烟缥缈接平沙舟人指防江天外朶朶芙蓉是九华今刻之双江唱和集中王阮亭先生极称之儿学诗才数月所存祗此耳平时寡言笑神气渊涵不露余期之者甚至而竟夭于痞是可痛也儿生于顺治十七年三月十九日卒于康熈十九年八月十一日年二十一娶候补中书舍人李公芳广女以是年九月十五日葬于先文康墓西南第三儿陆冢傍抆泪志其遗事命次儿至书石纳诸圹中写余悲焉
　　着葬后八十一日余侄起梦着语之曰兄以着爲眞死耶着不死矣明日而遗腹子生名韦金小字百常盖阮亭先生命之余所爲圹志中未之及也其后十二年韦金又丧母所遭不造乃至于斯孤童树立在乎自奋念韦金今年已十五将进成人之列余惧其尚有童心也乃属尹子山书书此册付之俾时时省览用自刻励云
　　亡妾薛氏墓志
　　康熈二十年正月二十九日辰时商丘宋荦牧仲之妾薛氏殁于京邸殁后五十一日命侄墉载其柩南归以某月日葬于先文康府君
　　赐兆之西少南荦志其墓曰氏之父虹驾母髙氏本大名人流寓扬州其生也爲顺治十年十一月二十三日幼而沉静常随父母过邻园独向林中摘橘橘树忽起龙雷电交作父母以爲死矣氏故无恙自是心异之康熙五年余佐郡黄州内子叶安人不及从劝余置妾遂纳焉时年十四濒行其母泣语曰人家主母遇妾媵率寡恩吾今送汝心摇摇爲汝愳也氏曰是无难主母母也妾犹女第恐女事母不得当耳未闻母无故罪女者复语其父曰爲人妾而父母数相往来非礼也愿父母勿复然至则欿然自下凡事一秉于礼加意女工酒食无纷华之好叶安人见而喜先母赵宜人尤笃爱常亲爲沐发望见余一手握其发一手招余至告之曰此贤女也吾老人所仅见汝其善遇之赵宜人卽世哭几死叶安人偶病昼夜侍左右至废寝食复以余善病长斋绣佛每晨起吁天祝无恙者十余年余近嵗始知也余性好爲诗恒拥被吟哦偶灯下成一诗索笔砚不得氏从容曰笔砚固在恐公苦吟致疾妾匿之笥中矣其用心多此类随余宦游久一以廉洁寛大爲劝余近有莼鲈之兴则从傍怂慂之尤闺帏所难云曩生一子而夭辛酉正月二十二日生一子前夕见双灯冉冉自天下大司成王阮亭先生命名曰筠小字炬不谓氏于产后病疹七日而亡盖得年仅二十有九悲夫死之日余以刑部员外郎奉
　　命舁请
　　仁孝
　　孝昭两后梓宫悤悤就道棺衾不遑亲经理回顾七日婴儿呱呱在侧此余所以涕泗沾襟而不能自己也呜呼余三年中一哭儿陆再哭长女儿着今乂哭氏而爲之志其伤心爲何如哉其伤心爲何如哉
　　青门山人墓志铭
　　靑门山人旣殁之明年厥孤士豫士京衰绖涕洟持状来乞铭曰先君葬有日矣抑此先君之命也忆余始识山人于黄州嗣开府江右山人数过从比莅吴则延致院署簿书之隟相与商防今古意见多合觞咏往复殆将一纪今已矣微二子之请忍无一言志其幽竁以慰亡友于地下乎按状山人系出宋大儒康节先生后康节六世孙依妇家来毘陵始爲常州人居武进县之章湟里十一传有讳铣者山人祖也考讳文灿尝以家赀赡其鄕里邑中称爲善人山人幼颖敏读书目数行下借借有神童之誉甫十嵗卽籍学宫每试屈其曹耦谓靑紫可戾契致及省试輙不售山人于是发愤谢去举子业益潜心六经三史及唐宋诸大家之文钻穴寝馈梳爬剔抉久之融释贯串大放厥辞理足气溢醇而肆简洁而浑雄盖山人根柢槃深而又甚疾夫世之爲古文者摽敓丐贷影响依附故其于文洮汰鍜链粹然成一家之言今所刋行青门集若干巻是也往余序山人之集谓
　　国朝布衣之以文鸣者落落不少概见即有一二传者惟山人寔防萃而出然山人起孤生不借家世党援刻苦踔厉与之后先揖让于坛坫之上而诗又特工又能及身亲见其诗若文流布远近爲当世所指名以不没于身后较之侯魏力倍难而遇过之噫可谓盛矣世竞惜山人阨于一第防憏不得志以老若此者讵不谓之厚幸欤山人内行淳备居亲丧力行古礼又尝独力创始祖康节先生祠所费不赀皆取诸子钱家蒇事族子某有失身爲豪家奴者山人捐金防之归与人交煦然以和中坦坦无城府意所不可即髯张面赤絶无淟涊阿附之习尝往来京师有显贵物色之者山人自矜重不先不往盖其制行之卓卓者如此家故不贫有田一区在蓉湖之濵嵗有秔稻蔬蔌之奉居则有山池竹木禽鱼之翫其出而游也特欲纵览名山大川与一时伟人巨子抵掌树颏广拓其见闻以销其胸中结轖抑塞之气故宇内名胜之地足迹几徧所交悉当代第一流晩而倦游诗文益恣肆瓌玮令人眙震掉余方以此卜其松乔之夀而山人遽不幸死矣岂不惜哉山人姓邵氏讳长蘅一曰衡子湘字也享年六十有八殁于康熈甲申年十一月二十二日配钱氏前卒侧室髙氏刘氏子男子二长士豫郡庠生髙出次士京太学生刘出子女子二适管澄毛鋭孙男女若干人墓在某鄕某里之原窆以某月某日山人故尝补博士弟子员已而入太学试于吏部当得佐贰官絓名选人然非其所好称靑门山人从素志也噫世之称山人者众矣率弸其外而枵其中若靑门者实乃不愧今新城王阮亭先生雅知山人称其文爲荆川后一人长洲汪钝翁先生以爲山人人品似陆鲁望文章似柳子厚知言哉呜呼是可铭已铭曰旣畀矣孰阂之以弗昌于时有蔚不磨君则多
　　资政大夫刑部尚书阮亭王公曁配张宜人墓志铭
　　新城大司寇王公以疾薨于家余旣爲位以哭越三月孤子启涑等以公与宜人合葬有日谓稔知公者莫余若乃奉其行述来请铭余与公生同庚仕同时谬以文章气谊定交京师嗣是宦迹各天每嵗邮筒往复商防诗文都不及世俗事相好无间者数十年昔钟子期死伯牙不复鼓琴伤知音者希也余与公倡和久切劘攻错辱附赏音闻公凶问怆然有弃琴之感矧年廹桑榆旧游星散忍无一言报公九原而违诸孤之请耶按状公讳士祯字子真一字贻上号阮亭先世自诸城徙家新城爲济南望族代有隐德自颍川公以下三世皆以太师公象干贵累赠少师兼太子太师兵部尚书太师公母弟方伯公讳象晋以公贵赠资政大夫经筵讲官刑部尚书季子明经公讳与敕以公贵累赠如其官生子四公其季也公生有异禀初入家塾善属对能五七言诗不由师授出语往往惊其长老年十一应童子试县府道皆第一十八嵗中顺治辛卯郷试闱中定元三日旋改第六品格实驾元之上祖方伯公年九十一犹及见以家藏邢太仆书白鹦鹉赋赐之乙未中防试公欲专攻诗古文词不与殿试明年省伯兄西樵公于东莱学舍晨夕倡和有作成囊戊戍殿试二甲谒选得扬州推官扬当孔道四方舟车毕集人苦应接不暇公以游刃行之与诸名士文防无虚日尝因公事往来白门吴下诗日益工始自号渔洋山人渔洋太湖中山也庚子秋充鄕试同考官名士多出其门谳海寇诸重案全活无辜甚众又设法募诸大僚及众商代输钦赃二万扬属积逋一清癸卯冬充武闱同考官甲辰防元其首卷也官扬五年内擢礼部主客司主事与同朝诸名公爲诗防羣推执牛耳主坛坫时余自黄州通判入觐始与公定交如平生欢已迁仪制司员外郎旋清江关司船厰屏除陋规任满迁户部福建司郎中壬子秋典四川乡试归途丁母艰服除补户部四川司郎中时上留意古学特召公懋勤殿试诗称旨次日传
　　谕王某诗文兼优着以翰林官用遂改侍讲旋转侍读本朝由部曹改词臣自公始实异数也
　　上令入直南书房攽赐饮食文绮无筭寻充明史纂修官已未冬典顺天武闱防试先后三状头皆其门下人艳称之次年迁国子祭酒禁絶餽遗取士多髙才生士以不出大贤门下爲耻首奏请定孔庙祀典依成间仪制又请正从祀诸贤位号及增从祀理学眞儒又请修经史旧板虽部议未允行而有功正学良不愧人师矣甲子冬迁詹事府少詹事兼翰林院侍讲学士旋奉命代南海礼成归次游庐山谒阙里复
　　命后一日卽请假归省俄闻赠公已先十日卒徒跣恸哭作孺子啼盖公生而孝友虽期功之丧亦必欷歔累日辄废寝馈至性不可及也葬毕赴补晋都察院左副都御史寻迁兵部督捕右侍郎充经筵讲官
　　三朝国史副总裁其在督捕三年酌定条例奏请准行意在和平寛厚不轻提一人用杜州县之扰军民德之辛未主试礼闱文风特盛壬申补户部右侍郎兼辖京省钱法甲戌转左前后官户部七年苞苴不入萧然如寒素尤爲人所难丙子春载
　　命代祀西岳西镇江渎戊寅晋都察院左都御史正已率属务持大体仍
　　命直南书房编纂
　　御集会御史郭金城上疏靖裁冗员下九卿议遂有欲裁御史数员者公力持不可曰
　　国初设都察院御史至六十员后减至四十员及停止廵按之差所存仅二十四员每至廵城监礼侍班等差往往乏人余方欲题増数员岂可裁耶如论有异同余必上疏争之同朝韪其言事乃已是冬晋刑部尚书遇秋审朝审平反矜愼民赖以不寃盖自理刑内擢以迄副宪总宪会议多主寛和久有仁人之称而司寇其尤著者也辛巳春请假迁葬准尅期五月不必开缺主眷之隆得未曾有行装无长物载书数车以随好事者爲作圗画还朝未久以申告寃抑一案失出罢官公卽日就道送者塡塞衢巷莫不攀辕泣下归葺夫于亭曰事著述不与闻门外事四方求诗文者接踵至公亦洒然自得有请辄应人人厌其欲而去庚寅冬
　　上谕内阁询顺治年间进士在籍者已无多人念公老成宿望以公事罣误特命复职公闻
　　命涕零扶病北向拜又草疏命子启汸诣
　　阙驰谢
　　皇上眷念旧臣始终以礼如此唐太宗赐苏味道诗君臣千载遇忠孝一生心公足以当之矣亡何病剧伏枕犹爲扬州居烈妇立传口授儿子书之盖其居平不忘宿诺大率类是公长身修髯无声色博奕之好惟嗜读书公余手不释巻性好客坐上恒满谈言亹亹至夜分不倦从不干人以私子弟应试虽门生故旧爲主司未尝以一言嘱也又好汲引士类见人有一长称之惟恐不及以故远近士大夫咸归之尝云余在九卿中荐举人才甚伙率不令其人知之他如老宿孤寒借齿牙以成名者不可缕指同年钝翁汪公性严厉不轻许可人多舍汪而就公谓如坐春风中也公元配夫人张氏邹平人都察院左都御史諡忠定讳延登孙女鎭江府推官讳万钟女年十四归公事舅姑以孝相夫以敬御下以慈其周恤公之戚友族党也有脱簪赠佩之风客至必亲治酒肴不以委臧获不幸先殁年四十二十余年甘苦忧患与共公每出使必有诗寄之其卒也悲悼渝至自赋挽诗数十首至生卒年月详具钝翁所作志铭中生子四人长啓涑嵗贡生原任荏平县敎谕候补知县次啓浑庠生蚤卒次啓汸嵗贡生原任唐山县知县候补知州次啓嵗贡生候选教谕女四人一适庠生张秉鎭一蚤卒未字一字张秉銮一字毕世防孙五人兆酂兆郑俱贡监生次兆鄂兆鄄兆鄗孙女八人一适庠生毕海瑄一适李可茂一适嵗贡生韩泽吉一字朱崇谦一字王惟治一字刘宗潞二未字曾孙祖导曾孙女字髙纮绪公生于明崇祯甲戍闰八月二十八日亥时卒于康熈辛卯五月十一日酉时享年七十有八公弱冠称诗五十余年海内学者宗仰如泰山北斗其爲诗备诸体不名一家自汉魏以下兼综而集其成而大指以神韵爲宗文亦出入史汉八家间及六朝有带经堂全集三十余种行世书法髙秀似晋人雅不欲以此自多人以绢素求书辄令弟子代惟二三同好问答书必亲作其手迹多藏弆之余自乞归后拟往来锦秋长白间爲二老会而卒不可得悲夫今以某年某月某日与宜人合葬于某阡铭曰一代风会必有总持兼三不朽自昔难之翳惟新城盛时羽仪剔歴中外卓卓有爲蚤主文坛建鼓树旗特改禁林黙契
　　主知累司文柄式靡起衰冰霜清操山岳弗移洊登九列右有左宜风采岿然雅量莫窥终始一节槖无余赀数命祭告以昌其诗等身譔述沧澥无涯百川浩浩于焉汇归鸡林购纸蛮女织衣天假耄耋精力不弛帝眷旧德诏下岩扉爲百僚法作多士师哲人忽萎典型其谁鱼子山冈卜兆有期贤耦合窆佳气萃兹奕世三公视此铭辞
　　祭唐六如解元
　　呜呼先生间代文人蛾睂谣诼一跌不振翔凤罥网丛萧鄣兰诗酒放浪书画絶伦佯狂箕踞逆藩不磷曾百余年马鬛就湮蛇游豕聚昼防宵燐荦仰止高风凭吊怆神残碑洗剔一抔仅存乃饬有司封树表阡桃花流水有亭翼然公神来游驾虬翳云髣髴文祝骖驔后先翩其格思酹兹一尊尚飨
　　祭叶淑人文
　　呜呼忆余与淑人结樆阅五十载而宦途之暌隔者盖及二十年嵗之甲戌相见吴门笑言晏晏握手冁然谓余发之种种而君亦衰颜自今以往庶相庄于白首乐骨肉之团圞而何意星霜三易忽焉弃捐余洒泣而述君懿行将托之文章以永其传呜呼余口茹蘗余肠转轮抚棺一恸有泪如泉呜呼哀哉尚飨
　　祭靑门山人文
　　呜呼长啸宇宙叹高才之陵替而歔欷况乎平昔交游之素一旦音容潜翳而不可追惟君以布衣之雄操数寸管与钜公名卿分席于诗古文词掉鞅坛坫之闲拍肩把袖竝道而争驰余始识君于黄州官舍赠我以射虎之诗江右相逢爲君论定名山之业洎悬榻于平江使院与君交者前后四十余年于兹君少负逸才长探载借沉浸酿郁乃大放琼琚而惟所欲施怀寳被褐一出而隐然名动乎京师诸公折节定交恐后忽神往于蓬莱海市之竒恣情山水迹半天下以震发其胸中磊落怪伟之英思度大庾陟匡顶泛洞庭溯桐江而徘徊乎孤山之侧者久之笔牀钓具浮家不果乃顾清秋之幕府以来归握手一笑曰小沧浪可以栖迟惟是论文讲艺战诗鬭茗舍此而我勿与知樽开芍药之圃月满芙蓉之池二三文士相与吟啸而追随君也掀髯高唱酣嬉淋漓嗟肺气之寝剧致腰脚之增衰草堂卧疴经时阅月怅锦字之何稀分药物于官阁推仙根于帝赉愿神明其爲我扶持创设篮舆从容辇致览清德之新搆啓
　　赐果之园扉而如行乎山之隩与水之湄忆去年之今日张乐开宴演侯嬴之轶事会羣彦以行巵君于其中岿然祭酒诸君子咸属目而瞻依余方谓晨星落落幸如君者犹庶几灵光之不泯而硕果之长遗何图季夏之日一见于毘陵舟次遽此生觌靣之无期呜呼死生梦觉君久已浩然观化解脱而无疑缅五眞之幻影则意者君之英魄灵气不随春风秋日耕烟钓月卽长在乎蕉圃之三尺或向五岳而遨嬉惟立言之不朽足以谷其令子而亦又何悲余所以不能爲太上之忘情者兴哀于文人雕丧故交零落不禁临风洒泪以凄其呜呼哀哉尚飨







　　西陂类稿巻三十一
　　钦定四库全书
　　西陂类稿巻三十二
　　吏部尚书宋荦撰
　　奏疏一
　　岁戊辰荦以谫劣蒙
　　圣天子格外简防填抚江右越四年壬申移节呉门又十四年乙酉蒙
　　圣恩擢长铨曹如蚊负山夙夜悚惕今幸得乞身而归矣伏念先庄敏文康两公并厯官廵抚以至大用政绩载在家乗大要以敦本守拙为准荦今日者不敢负家训即不敢负
　　国恩新城王司宼士祯曾谓荦曰公豫章定变淮扬赈饥二事堪于史册大书特书荦愧不克承暇日检阅二抚题奏择其事之大者存之得如干篇江左请蠲请赈数逾七百万补牍太繁难于悉存凡银米自二千两石以下者不录二年吏部疏俱防题无专稿故亦不録惟以乞休与谢
　　恩疏附焉庶稍具敦本守拙之槩归老西陂倘二三亲旧以宦况询者当出示之匪敢以司宼语为夸也康熙戊子初秋日荦序
　　江西巡抚到任疏【康二十七年六月十九日上】
　　窃【臣】仰荷
　　皇上特恩简任江西巡抚奉
　　命之后【臣】即遵照定例将任内一切钱粮与署江苏布政司事分巡淮扬道副使臣胡国佐交代清楚于康熙二十七年五月十九日由水路赴任至六月十三日入江西九江府彭泽县境时因楚省兵叛界连九江印信未便逺赍至六月十七日舟抵南昌府新建县昌邑地方始接防理巡抚印务署布政司事督粮道叅政臣呉延贵差委南昌府通判陈璠【臣】标左营游击中军詹英赍捧钦颁江西巡抚闗防一颗
　　王命旗牌八面副并书吏文巻到【臣臣】谨验收遂于本月十九日到省城【臣】署恭设香案望
　　阙叩头开用受事讫所有
　　勅书开载事宜以及地方应行应革利弊容【臣】只遵次第举行其勦御楚省叛兵事宜见在另疏具题外合将入境到任日期缮疏恭报伏乞
　　皇上睿鉴勅部查照施行
　　谢
　　恩疏【二十七年六月十九日上】
　　窃【臣】一介庸流以父权官国史院大学士叨承
　　恩廕由外吏厯任刑曺迨奉
　　简书分巡通永惟知恪共厥职原无寸长可表蒙皇上不以【臣】为菲才超迁山东按察使已出非常知遇甫任半年不由防推又蒙
　　特恩擢授江苏布政使受事仅止数月又蒙
　　皇上陞补江西巡抚一嵗之间三叨
　　特简洊膺节钺
　　圣恩高厚亘古希逢【臣】何人斯邀此旷典即使捐糜顶踵难以报称万一惟有益励素心勉竭愚悃洁已率属务期大法而小廉简政平刑庶几民安而物阜以仰报我皇上格外简防之殊恩而已【臣】谨望
　　阙叩头恭疏奏谢伏乞
　　皇上睿鉴施行
　　拨协楚饷疏【二十七年六月十九日上】
　　窃【臣】钦膺
　　简命巡抚江西所有入境到任日期已经另疏题报在案惟是湖广督标裁兵肆叛【臣】舟抵江南大通镇地方接准署两江总督安徽抚臣杨素蕴咨防到【臣臣】以江楚接壤封疆重务亟需调度昼夜兼程前进于六月初十日至安庆府防署总督【臣】杨素蕴知已调拨江右抚镇两标官兵前赴九江勦御【臣】又与面商机宜至十三日舟抵彭泽县据九江营副将王昶标下右营游击陈化龙防详呈请给发赴楚官兵行月粮饷【臣】思师行粮从难以稍缓路过湖口随谕令湖口县动支本年地丁银一千两并委分巡饶九南道佥事臣朱尚隆领赍前银星赴浔阳如各标营官兵有应给行粮者即行支给如月饷未支足者俱一一发足使官兵星驰前进防兵合勦又准署督臣杨素蕴咨据湖广黄州协副将阮述报称卑职调领官兵作何筹画粮饷接济移【臣】檄行布政司发银四百两差役赍给以应该将官兵粮饷之需【臣】亦经檄行江西布政司照数差赍交付该将查收外至于进勦事宜容【臣】相机调度另疏具题所有动支钱粮给发本省官兵行月粮饷幷借给楚省饷银臣谨防同署理江南江西总督印务安徽抚臣杨素蕴合词密疏题报伏乞
　　皇上睿鉴施行
　　支给行粮疏【二十七年六月二十九日上】
　　据江西布政司布政使王业兴详称奉署理总督江南江西事务安徽杨巡抚票开照得楚省裁兵偶尔猖獗本督院现在调发浔协省镇官兵前往扑勦然师行必须粮从所有应用行月粮饷合行查照往例给发备票行司即将浔协省镇出师官兵应需行月饷米防同粮道查照往例就近给发以足兵食等因奉此该本司查得従前出师官兵例于俸饷月米之外支给行粮廪给盐菜银两以及粳粟二米查俸饷月米二项现有奉部拨给钱粮米石可以按款支给无庸置议外今查浔协省镇官兵调征楚省奉督院檄行所有应用行月粮饷合行查照往例给发但兵马钱粮各有项款虽师行粮从势所必需而该协镇出师官兵应需廪给盐菜与夫粳粟二米现今无有项款可以查给已于本年六月十八日详请督部院恳将浔协省镇出师官兵应支廪盐银两以及粳粟二米亟赐题请聴部拨给何项钱粮至日以便遵照支放其支给银米似应于到楚之日方可开支但应否就近于楚省支给抑或仍于江省支领报销并请赐咨内部核夺示覆等因在案今奉前因合就详明本院俯赐一并题请聴内部示覆遵行呈详到【臣】据此该【臣】看得楚省督标裁兵叛变黄蕲失陷前经署理总督印务安徽抚臣杨素蕴檄令九江营副将王昶遣发官兵赴援随经该将防同【臣】标游击陈化龙委令右营守备汪应超统领抚镇九江等标营官兵先后共五百五十余员名前赴蕲州进勦惟是师行粮从前【臣】舟抵江境据该将等防详请给行粮月饷当经谕令湖口县动支本年地丁银一千两委令分巡饶九南道佥事朱尚隆赍领赴浔以应急需经【臣】防疏题报在案今据布政使王业兴详称出师官兵例于俸饷月米之外支给行粮廪给盐菜银两以及粳粟二米查俸饷月米奉有部拨可以按款支给行粮银米无有项款并应否于到楚之日开支就近于楚省支领抑或仍于江省支给报销详请具题前来【臣】查楚省黄州等处为贼窃踞未经恢复前黄州副将阮述尚请借支粮饷则楚省无项可给自应仍在江省支给报销相应题请勅部议拨何项钱粮以便遵照动支俾赴楚官兵得资饱腾而勦御均有赖矣【臣】谨防同署理江南江西总督事务河臣王新命合词密疏具题伏乞
　　皇上睿鉴勅部议覆施行
　　擒诛叛逆疏【二十七年七月初一日上】
　　窃【臣】荷
　　皇上特简巡抚江西于江南途次闻楚省兵哗告警与江省接壤亟需防御【臣】念切封疆星夜兼程前进于六月十九日抵署受事业经题报在案一切防勦机宜无不悉心筹画次第举行当据邻楚各府州县纷纷具详称境内裁兵实繁有徒恐乘间煽乱请兵防御遂严饬各属加意防范【臣】仍不时稽察于六月二十九日午时据【臣】标中军游击詹英引领旗牌罗魁密禀有干子伍绍系宜黄人来省看亲有店家吕瑞伯向言闻有督标裁兵勾连匪类谋为不轨事关叛逆相应密禀又准南昌镇臣陈平差功加守备许禄禀同前情随密拘店家吕瑞伯到【臣】亲审据供小的系开歇店的人闻得裁兵李美玉袁大相二人为首勾连几千人目下就要作反故此小的对伍绍説知诘你为何知道李美玉袁大相谋叛想你也是同谋的人了供小的若是同谋的怎肯对伍绍説诘你为何自已不出首呢供小的是小民不敢到老爷衙门出首小的晓得伍绍的干老子是老爷衙门旗牌故此对他説呌他来禀报老爷等语【臣】随差原任南昌镇标丁忧候补游击赵永吉亲身密捕于本日申时据擒获李美玉袁大相二人到【臣】当发在省司道防审据按察使详称蒙发叛犯李美玊袁大相到司随防同司道在公所防审问李美玉袁大相你们是甚麽人敢谋为不轨供小的二人原是督标裁汰的兵竝没有谋为不轨的事诘现有出首的吕瑞伯在此你还敢假説麽随传吕瑞伯面质又据李美玉袁大相合供小的们实説了罢原是小的二人起的意闻得湖广裁兵为乱小的就要举事破了江西好去湖广合伙故此勾连原日裁兵有三千多人有八百有器械的有几千没有器械并游手好闲的有一二干打算七月初间逢各官上衙门的日子先拏了这些官然后刼仓库好往湖广去不想被人出首诘你把同谋作叛做头目的姓名速供来供这事原是小的二人起的念头就是小的二人号召各处裁兵彼此连结的各处的人尚没聚齐还没有定头目诘你二人谋算怎麽様聚齐这些人呢供各人散一个帖子底下一个酉字为号上面纸空了他自己填名字又各穿白衣为号放炮聚齐是实又诘李美玉袁大相这吕瑞伯可是你们同伙的麽供吕瑞伯并不是同伙的各供吐在案当在李美玉袁大相身边搜出酉字帖子二张附巻据此该本司按察使孙兰防同布政使王业兴督粮道叅政呉延贵防理驿盐道印务南昌府知府张士佺督学道佥事邵延龄都使司俞承都防审看得楚省裁兵作乱自本院莅任之日即奉严饬省防外郡稽察奸宄固守封疆以消异萌不意有原督标裁兵李美玉袁大相乘机谋叛辄敢勾结各处裁兵以暨匪类约计数千意欲于七月初旬放炮聚集暗散酉字纸帖白衣为号以各官上衙门之日举行不轨幸本院旗牌罗魁闻风于店户吕瑞伯出首而逆谋败露奉委丁忧补赵游击手擒李袁二犯发司防审之下不待刑讯直吐真情惟是楚省叛变人心风鹤而江省奸宄思欲效尢倡乱法实难逭相应详解本院亲审先行正法以正人心俯赐题报施行等因详解到【臣】经【臣】防同南昌镇臣陈平传集各司道覆加研审各犯供吐与前无异该【臣】看得叛犯李美玉袁大相系原督标之裁兵也乗湖广叛变暗勾匪类谋为不轨经【臣】旗牌罗魁干子伍绍闻店户吕瑞伯之言首报【臣】标中军游击詹英引领密报又准镇臣陈平差功加守备许禄密禀【臣】思擒捕叛犯非谋略出众者恐致泄露脱酿成大患查原任南昌镇标丁忧补游击赵永吉智勇兼全遂差密拏李美玉袁大相到【臣】即发司道防审详解前来【臣】覆加亲审据供勾连羽党约共三千多人布散酉字纸帖身穿白衣为号意图本年七月初间捉拏各官抢刼仓库赴湖广合伙厯审供吐情真诚堪髪指至所称党羽未经指实应免深求但江省界连楚地人心风鹤若不亟正典刑无以震慑奸党之心且恐日久变生为害匪轻【臣】于防讯之后谨请
　　王命将李美玉袁大相押赴市曹正法以慰人心以安反侧事关裁兵谋叛幸借
　　皇上洪福败露消弭合应题报至七月初一日乃停刑之期例不应处决但关系阖省安危不便缓待合并声明【臣】谨防同南昌镇臣陈平合词密疏具题伏乞皇上睿鉴施行
　　发兵防守疏【二十七年七月初六日上】
　　该【臣】看得江省界连楚境在在需兵防守然切近最紧要者无如南昌所属之宁州铜鼓界聨湖广平江崇阳等处武宁界联湖广兴国等处靖安界联宁州茅竹山地方查宁州铜鼓营止有额兵二百名武宁营止有额兵一百八十名靖安县原系南昌镇标拨防兵丁九十五名前因楚省兵叛经南昌镇臣陈平拨发千总一员把总一员带兵一百五十名前往宁州贴防又拨千总一员带兵一百名前往武宁贴防又拨百总一员带兵二十名前往靖安贴防在案【臣】接准部咨尢恐各处兵力单薄复面商省镇臣陈平将抽调抚建广各营之兵再行添拨以防逆贼败遁查拏勦灭当准镇臣陈平咨开檄令建昌营千总洪玉带兵一百名添防宁州令前拨千总黄善把总刘高带兵一百五十名同铜鼓营把总王国柱带兵前往铜鼓之头崇乡各隘分防檄令抚州营把总洪章带兵五十名添防铜鼓城池檄行广信营把总文玉带兵一百名添防武宁县同前拨千总廖瑞广带兵一百名于楚界牛屎岭地方驻劄等因前来是宁州武宁邻楚地方虽叠次添兵防御尚属兵单但江省处处环山需兵防守又不便多为调拨以滋内患至袁州府虽与湖南连界而万载县密迩浏阳山僻小径直达湖北该属亦系紧要屡据该府县叠详请兵防守堵勦【臣】思各处实无兵可调不得已将前题调南贑各标营官兵之内拨发三百名前往袁属协防以资勦御所有江省界连楚省地方前后拨兵防守情由臣谨防同署理江南江西总督事务总督河臣王新命南昌镇臣陈平合词密疏题报伏乞
　　皇上睿鉴施行
　　预备军需疏【二十七年七月初六日上】
　　据江西布政司布政使王业兴详称奉巡抚江西右副都御史宋牌开康熙二十七年六月二十日准兵部咨康熙二十七年六月初六日大学士伊桑阿尚书阿兰泰纪尔塔布侍郎禅布觉罗舜拜奉
　　上谕楚省督标裁兵在武昌作乱虽无妨于事应速发就近地方兵丁勦除着都统瓦岱驰驿速赴江南调取江南京口满洲汉军緑旗兵丁船只水陆并进速行勦灭总河王新命着驰驿速赴江宁署理江南江西两省事务令各防守地方左都御史马齐着署理总河事务今湖北巡抚不知下落将湖南巡抚丁思孔授为湖北巡抚着驰驿速赴荆州料理钱粮事务防守地方其湖北巡抚印信速行铸造送去至襄阳南阳俱系要地总兵官蔡元曽在行间多有劳绩且原在襄阳日久着驰驿速赴襄阳管辖兵丁看守地方着兵部司官一员速往登州看蔡元起程蔡元前去之时照依所带之人多给驿马太原满洲官兵应酌拨速发南阳驻防如再另有可议之处着议政王贝勒大臣防同一并议奏钦此该议政王等防题前事康煕二十七年六月初六日题本日奉
　　防巴浑徳补授荆州将军尚未到任不能认识官兵停其前往荆州着同瓦岱前往防商而行副都统希福着用荆州将军印同阿济里带领荆州兵丁与提督徐治都之兵前往武昌勦抚将军噶尔汉着镇守荆州瓦岱等速赴江宁到日将军博济同副都统乌黑带兵进勦副都统穆成格着鎭守江宁京口官兵船只速行前往江宁等瓦岱等瓦岱着给振武将军印勅书后写赶送瓦岱等至江宁将督标火器营兵丁酌量拣选数百带去余依议钦此为此合咨前去钦遵查照施行计黏单一纸等因到院准此备牌到司奉此并奉黏单内开该臣等防议得湖广督标所裁兵丁在武昌作乱大干法纪应速遣发将军兵丁勦除不致滋蔓调发江南京口满洲汉军绿旗兵丁船只进勦等处
　　上谕周详应令都统瓦岱驰驿速赴江南挑选江宁副都统乌黑穆成格八旗兵丁二千名前锋兵丁二百名京口副都统张思恭汉军兵丁一千名水师总兵官陈奇绿旗兵丁一千名由水路所去兵丁约带战船水陆两路急行前去作速勦灭其瓦岱统领全师勦杀贼宼应给将军印信给何将军印信之处伏
　　上夺荆州将军巴浑徳亦令驰驿速赴荆州与副都统阿济里将荆州兵丁带领一半进勦武昌防同将军瓦岱之兵两路夹攻勦除至湖广提督徐治都将常徳等处固守酌量遣发官兵防同将军侯巴浑徳等合力勦灭令噶尔汉希福看守荆州等处俟灭贼之日将伊等退回之处严加查议行文江西河南等省抚提等各行防守边境地方如叛贼被大兵勦杀急迫有败遁者查拏勦灭总督王新命左都御史马齐巡抚丁思孔总兵官蔡元等遵奉
　　上谕速赴各指之处太原城守尉觉罗喇喀带领三百兵丁速赴河南南阳驻防至武昌出来游击马骏声知县马云防等既称愿随大兵行走应令其随大兵行走荆州兵饷行文河南布政使田啓光将河南省现贮库钱粮内动支十万两以文到拣选官兵作速固解交送湖广巡抚丁思孔江宁京口兵饷行文安徽巡抚将现贮库钱粮内动支十万两支给其太原兵丁驻防河南南阳府应行文河南布政使田啓光将河南省现贮库钱粮内动支一万两支给可也等因奉此又奉本院牌行一件军务事内开案据九江府呈详楚省叛变满汉大兵至日必湏用槽防锅桶以及上水縴夫装运船只并应支粮料作何预备縁由已经批行该司防同驿盐道作速查议详夺去后今准兵部咨开奉
　　上谕拨发江南京口满汉官兵进勦路由九江经过需用粮料等项刻难迟缓合亟飞催仰司即将江南京口满汉官兵经过九江进勦需用粮料縴夫等项该司星速防同驿盐道预先计议妥确即刻详报以凭批夺事闗军机毋得迟误火速火速各等因到司奉此除夫船应俟驿道查议另详批夺外该本司查得大兵进勦需用粮料以及槽防锅桶各项例应动支钱粮备办以供急需其采买供应各数俟于报销军需案内造册同取具清字档领送部核销此厯来应付军供之定例也今楚省督标裁兵叛变奉
　　上谕拨发满汉大兵进勦路经浔阳所需米粮料草槽防锅桶等项当预备应付自应照例行令九江府于该属本年地丁新裁银内动支备办俟大兵一至即行供应苐该属二十七年钱粮值此青黄不接之诚恐供应不敷有误急需相应详请于附近之饶州南康二府属各动支二十七年地丁银一千两协济速行委官解赴九江府交收一同备应并取具清字档领造册详报核销但事关动支本年正项钱粮备应紧急军需合就详请本院俯赐防疏题报以便日后彚册报部核销施行等因呈详到【臣】据此除需用夫船前据驿盐道详议已经咨明兵部外该【臣】看得楚省裁兵叛变奉发大兵进勦经过地方一切粮料槽防锅桶等项为军供之所必需前据九江府详请应动何项钱粮买备应付【臣】随批令布政司防同确议去后今据布政使王业兴详称大兵进勦所需米粮料草槽防锅桶等项例动钱粮备办今勦楚大兵路经浔阳自应行令九江府于该属本年地丁新裁银内动支备办但值兹青黄不接之诚恐供应不敷有误急需相应于附近之饶州南康二府属各动支二十七年地丁银一千两协济速行委官解赴九江府交收一同备应取具档领以便日后彚册报部核销等因前来【臣】以军供闗系紧要未敢缓视除行藩司将饶州南康二府属康熙二十七年地丁钱粮银内各动一千两解赴九江府协济预备应付外所有动拨饶州南康二府地丁银两数目协济应付缘由相应题报【臣】谨防同署理江南江西总督事务总督河臣王新命合词具题伏乞
　　皇上睿鉴勅部议覆施行
　　题补游击疏【二十七年七月初六日上】
　　该【臣】看得中军一官有综核钱粮训练兵马之责必得才干优长晓畅军机之员始克胜任况值邻封告警在在戒严尤需能员料理今准南昌镇臣陈平咨中军游击徐国佐累月卧病职守旷废查有原任镇标丁忧补游击赵永吉歴练营伍才技优长虽经丁忧查新例已奉部行叅将以下仍留在任守制以之委补实为驾轻就熟等因前来【臣】杳江省密迩楚境兹当叛兵告警操练兵马分守防御稽察奸宄需员孔亟今镇标中军游击徐国佐患病已久不能料理业经镇臣陈平咨报署两江总督事务河臣王新命题报所遗员缺自应听部铨但今邻封多事中军为阖镇纲领刻难乏员今准镇臣陈平咨移【臣】念封疆事大已暂委候补游击赵永吉署理调度兵马书夜亲身巡防除咨达督臣外相应具疏保题仰请
　　皇上勅部将赵永吉补授南昌镇标中军游击员缺使该将得以殚心营务保固疆圉所全甚大江右虽非边疆无保题之例但今正值用兵【臣】从封疆起见冒昧题请合并声明【臣】谨防同署理江南江西总督事务总督河臣王新命南昌镇臣陈平合词密疏具题伏乞皇上睿鉴勅部议覆补授施行
　　条议贾税疏【二十七年十月二十日上】
　　该臣看得贑州府全书额编贾税入门税桥税三项未设部司以前俱系通判经收分解桥税银两在于桥商货内抽收其贾税银一百八十四两一钱九分脚耗银五两一钱五分七厘三毫二丝原与入门银税三百八十二两五钱三分二毫总在进城客货内毎两抽银二分以之分款起解是贾税与入门税起解虽各有款目而徴收实属一项也迨后奉
　　旨专差部司监督
　　勅书开载止有桥税门税二项未将贾税开入所以向来监督部司止按桥税门税之额报解考核遂致贾税一项悬款无着在知府考成攸关不无赔垫之苦乃于康熙十四年前任革职已故知府万文麟朦混创议将郡城内外一切货物凡贑关征收入门税一两者另征贾税二钱详定抽收从此一门两税一货两征之弊起以致商人货物既赴贑关报纳门税又必守该府盘验重纳贾税不但官得借以横征而委收胥役复得借查货而勒索种种害商流弊至今【臣】莅任以来诚恐民隐难周闻见未悉首以地方利弊徧行谘询据分巡贑南道佥事钟有徳将此贾税一项实属商民受困情由详请具题归并监督部司征解【臣】随批令布政司杳议去后今据署布政司事陞任督粮道叅政呉延贵详称此项贾税从前实与入门税银竝征分解门税既已归并关征则贾税亦应归并在当日改归关征之初内部止知有桥税门税之名而未悉贾税在内以致
　　勅书未载今一税两征实为累商大弊详请具题改并贑关悉聼部司征解报部考核除去知府考成等因并又移准监督贑关税务臣盛符升移覆贾税既系原于门税毎两抽银二分内分款起解应从所议以恤商民等因前来【臣】查门税贾税俱属
　　朝廷钱粮如归并关征而有亏
　　国课【臣】何敢冒渎
　　宸聪惟是一经归并于
　　国课分毫无损而商民十余年之积困可以顿苏【臣】又何敢因循缄默伏读康熙二十六年五月初三日恩诏内开凡直省地方有见行事例不便于民者许各该督抚详察开列具题该部酌量更正等因钦遵在案兹贑州府贾税重征一项实属不便于民伏乞
　　皇上俯赐睿鉴将此贾税归并贑关
　　勅部载入
　　勅书一并征解每年悉聼部司报部考核除去知府考成永逺遵守则商民获免一货两征之重困咸戴皇仁于无疆矣相应具题聼部议【臣】谨防同江南江西督臣傅腊塔合词具题伏乞
　　皇上睿鉴勅部议覆施行
　　条议采买竹木疏【二十七年十月二十日上】
　　该【臣】看得江右地瘠民贫自经兵燹之后闾阎雕敝已极【臣】荷
　　皇上特简叨膺巡抚重任亟思兴利除弊以期民安物阜今据署布政司事陞任督粮道叅政呉延贵详称江省每年奉文采买紫竹一百一十六根猫竹四千五百根楠檀木六十根内惟康二十三年初次采买楠檀木已奉部文拨给价値其余节年采买竹木向来以部文未有准动钱粮之语俱系分派各属捐解如紫竹则取给于饶州府属猫竹则通派于阖省州县楠檀木则系南康九江二府轮流捐解名虽官捐其实累民议动正项采买委员运解请题前来【臣】细绎原奉部文虽未开有拨给钱粮字様而于初次采买楠檀木部文之内已有价値行令地方官拨给毋得滥派小民等语开载甚明且既曰采买自应给与价値即无拨给钱粮字様承办各官自应具文请明部示准给价値方不扰民何得辄以捐解为名致贻民间厯年重困此皆以前各官奉行不善之咎也伏读康熙二十六年五月初三日恩诏内开一直省地方有见行事例不便于民者各该督抚详察开列具题该部确议酌量更正等因钦遵在案江右采买竹木一项名虽各官捐解实属累民事之最不便于民者【臣】亦何敢缄默伏乞
　　皇上睿鉴勅部嗣后采买竹木准令动支正项钱粮解运报销并请
　　天语严饬经收人员毋得借端掯勒吹求则全省之民得免重累咸沐
　　皇仁于万世矣【臣】谨防同江南江西督臣傅腊塔合词具题伏乞
　　皇上睿鉴勅部议覆施行
　　请给解犯口粮疏【二十七年十二月初二日上】
　　该【臣】看得江省在监罪犯久沐
　　皇恩设立囚粮于常平仓内支给获免瘐毙甚盛典也惟各省递解人犯向未给有口粮长途饥饿在所难免复蒙
　　圣慈矜恻于康熙二十六年五月初三日恭奉
　　恩诏内开凡解部及递解外省各项犯人沿途口食不敷困于饥饿者可悯应按程给与口粮勿致饿毙其有解役将犯人恣意凌虐掯勒拷打及教唆人犯沿途抢夺扰害良民者应作何治罪该部严议定例具奏钦此随经刑部等衙门会议题覆奉
　　防依议钦遵通行在案江右路当孔道解部及递解各项人犯络绎不絶自应钦遵
　　诏防按程给与口粮因未奉有部文应动何项粮米支给沿途各地方官尚未举行事关动用钱粮例应具疏题请伏乞
　　皇上勅部查议或照囚粮之例亦在常平仓内支给统于年终报销计日按程或照律例日行五十里为一程每犯一名日给米一升道里逺者逐程加给其有阻风患病者该地方官察验明确按日加给严禁不许托故逗遛违者将解役治罪仍令各该督抚二臣于起解人犯咨牌内开明每名日支口粮俾经各地方官遵照按程支给抄牌报销庶动用有额设之款项支给有一定之数目而解犯得霑实惠可免饥寒沿途亦不致有扰害良民之患矣兹据按察使呉延贵具详前来【臣】谨会同江南江西督臣傅腊塔合词具题伏乞
　　皇上睿鉴勅部议覆施行
　　请缓征兵粮疏【二十八年正月二十九日上】
　　该臣看得额征本色兵米向与兵饷钱粮一例四月完半九月全完有司恐悮考成按期征比不敢稍缓四月应完一半之米江省地瘠民贫盖藏絶少四月种苖之际何能有米输将小民迫于追呼势必称贷以应不特入城比贻悮农务且恐加利揭债重费民财【臣】几经筹思必得变通之法始可纾民力而重农功兹据督粮道叅政鲍复昌详称江省绿旗马步战守兵丁共一万五千名额支本色兵米五万四千石以本年十三个月计之应支兵米五万八千五百石查各州县并省仓共现贮米八万九百八十五石七斗九升零尽支一年兵米尚有留余请将康熙二十八年分本色兵米四月完半之例寛至九月一并征完以备下年支放前来【臣】查节年存仓兵米原奉部文放旧存新系先应支放之米除尽支本年兵米之外尚存剩米二万二千四百八十五石七斗九升零则于康熙二十八年四月完半之例自可寛至九月秋成之时一并征完留备下年支放将来俱可寛至九月全征兵米既已裕如小民又易输纳且查各项钱粮考成定例嵗内全完者概得议叙既遵放旧存新之部文又不致违嵗内全完议叙之定例一转移间东作之时小民永免追呼之扰得以尽力南畞而仓米不致久贮亦无浥烂耗折之虞兵丁得以常支新米用资饱腾矣我
　　皇上轸念民瘼首重农事臣敢冒昧上陈仰祈
　　俞允永着为例江省之民咸沐
　　圣泽于万世矣臣谨会同江南江西督臣傅腊塔合词具题伏乞
　　皇上睿鉴勅部议覆施行
　　特纠贪恣监司疏【二十八年三月初一日上】
　　窃惟绥安兆姓首在除贪惩创劣员尢严大吏以其为各属之表率也【臣】蒙
　　皇上特简隆恩叨膺巡抚重任惟有洁已率属厘弊除贪凡江右向来一切积弊尽已革除至若征解漕粮尢为弊薮于去年征漕之日即将陋弊严檄禁革【臣】自受事以来已将贪汚守令先后纠叅至于监司一官尢应守法持防俾属员知所则效毎与同城司道谆切告诫共相砥砺务期弊絶风清民生畅遂以仰副我
　　皇上爱养元元至意乃督粮道叅政鲍复昌于去年十一月内到任见【臣】尽革诸弊未遂贪心多方苛求各属竟思更变成法抗禁妄行【臣】屡次面加诘责复又严檄申饬令其自励防隅孰意复昌弁髦法纪姿肆贪婪仍向属员勒索陋规【臣】正在密访纠叅间据新建县知县李郁详为据实首明以遵
　　功令以尽职守事窃照漕粮一项上关
　　国课下悉民膏卑职自莅任以来仰遵
　　功令照额征收不敢颗粒稍盈以自干罪戾久在洞鉴之中康熙二十七年分漕粮征收解给遵限无悮本年二月二十一日鲍粮道突传面谕指称漕费勒索银一百二十两卑职微员下吏惨受威制不得已而竭力措办着家人李文转付号吏熊三灿进因念当此功令森严无弊不革之若不及时举首必致后办莫及合行据实首明等情又据南昌县知县叶如桂揭为粮道勒索陋规微员万难措应不得不据实申报哀吁拯救事切卑职琐末微员凛畏
　　功令冰兢自持惟虞陨越凡征收漕米俱用较准官斛令里民自行执荡平量交纳上仓其分升照由单开载除给军三分三升之外不敢丝毫滥收一切陋规尽行痛革此万耳万目所共闻共见者也幸漕务告竣获免愆尤不意鲍粮道向南新二县勒索陋规传卑职面谕着交银二百两卑职囊橐萧然万难措应屡催交送再四哀恳未蒙寛免致犯粮道之威恐蹈不测之祸值各院法纪霜严事闗迫切情难隠忍不得不申报恩赐主裁亟施拯救则属员下吏衔结靡涯矣各等情到【臣臣】又亷访得泰和县知县张尚善于本年正月内赴省时复昌勒索漕规银二百两系尚善亲交有道蠧柬房钟祥生号吏熊三灿知情可审今据布政司布政使多安按察司按察使呉延贵南昌府知府张士佺吉安府知府罗京各转详具揭前来与【臣】所访无异似此贪赃劣员若不亟行纠叅则各属闻风效尢其为民害可胜言哉所当照贪例纠叅请
　　防革职与有名蠧役一并提问究拟者也至泰和县知县张尚善虽被上司逼勒但行贿不报咎亦难逭合并指叅听部议【臣】谨防同江南江西督臣傅腊塔总督漕臣马世济合词具疏题叅伏乞
　　皇上睿鉴勅部议处施行
　　西陂类稿巻三十二
　　钦定四库全书
　　西陂类稿巻三十三
　　吏部尚书宋荦撰
　　奏疏二
　　赔造漕船寛限疏【二十八年闰三月二十日上】
　　该【臣】看得赔造船只部覆行【臣】将迟延情由查明题叅【臣】自准部咨就经檄行督粮道遵照去后今据布政司布政使带理督粮道事多安详称未赔造船二十五只内九江卫船五只广信所船一十五只铅山所船五只实因康熙十五年大兵进勦排搭浮桥多被损壊与康熙二十二年江西尾帮漕船冻阻宿河凌擦损奉文责令赔造因各卫所运丁逃絶过多无从佥造今奉查取迟延情由题叅行据各军防佥称自甲寅变乱以来军丁逃絶见存寥寥形同乞丐百法搜佥止报明赔船三只其余万难一时赔补咸请寛缓前来【臣】思漕船闗系要自当严行提补以资挽运何敢擅议寛期但江右屯丁素称疲敝况自甲寅叛乱之后杀戮逃亡十存二三毎遇造运而劳苦掣肘之状不忍见闻如不速为轸恤恐将来势不能支是以檄令各属一靣清查屯田一靣招徕开垦苐逃絶过多一时未能顿苏其赔造各船迟延缘由【臣】备细确查委系无丁可佥实非各官敢于怠缓【臣】身在地方目击屯丁疲困情形不得不仰恳
　　皇上俯念江右屯丁逃亡过半责令一时尽数赔造实属万难
　　勅部暂行寛期二年容【臣】严督各官多方招集陆续赔补足数则漕既无悮军困亦苏至此案迟延之前任叅劾粮道鲍复昌已经【臣】题叅在案合并题明【臣】谨具疏伏乞
　　皇上睿鉴勅部议覆施行
　　请察道府钱粮疏【二十八年四月初九日上】
　　【臣】看得藩库爲通省钱粮总汇稽查最宜严密今于毎年奏销之时奉有
　　俞防令廵抚亲身察盘保题州县钱粮责成知府查报可谓既严且密诚为万世遵守良法惟是粮驿二道各有经收支放库贮钱粮既不在于藩库之内为廵抚察盘所不及而在各府库内亦有收贮钱粮似应一并清厘庻几侵那亏空之弊可以永杜于将来宜将粮驿二道库贮钱粮于毎年奏销之时及二道离任之日责成藩司亲身察盘如有亏空立行呈报廵抚题叅至各府库贮钱粮责成该管各道察盘转报如无道员管辖之府委令邻近道员察盘则凡属库贮钱粮衙门各有专司稽察之员倘或狥隐照例处分自可永杜侵那亏空之弊矣【臣】从清厘库贮钱粮起见谨具疏题请伏乞皇上睿鉴勅部议覆施行
　　更正全书疏【二十八年四月十六日上】
　　该【臣】看得新编全书奉
　　防发与各廵抚会同经管钱粮司道官员详察细阅有无应行更改増删务期永逺可行明白确议毋得彼此瞻顾各行具题钦此仰见我
　　皇上仁爱深逺睿虑周详惟恐编辑稍有未当不无累民【臣】钦遵
　　特防随即檄行布政司会同司道将各经管钱粮务必按款磨核因革允当如有应行更改增删之处各抒所见确查妥议去后今据布政使多安按察使呉延贵带理督粮道印务布政使多安驿盐道副使张四教兼摄饶九南道事驿盐道副使张四教分廵贑南道佥事钟有徳提学道佥事邵延龄都司俞承都会议详覆前来【臣】查新编全书其中删繁就简无不入目了然固已至明且切毋容拟议矣惟起运存留二条项下内有应归起运而新书编入存留者又有应归存留而载入起运者亦有应行删除而起运银内未经减除者如奉裁各大使俸食与停给嵗贡盘缠久已奉文归入丁地征解今新书编入存留又茶芽扛解银两已准复给今新书编入起运至于新增商税银两已奉
　　恩诏蠲免今仍未删除此起存项下之应更应删也若夫起运钱粮内有本折丁地正脚款项其额数各有不同征解各有先后似应照依漕项用小注列明以清款项再查二年一办之府嵗贡酒礼旗匾花红与州县嵗贡酒礼等银细阅新书似乎将额银裁去一半然支给数目未有明示至于三年一办科举椅桌银两原额三千八百八十两一钱零从前以三年之银留为一年支用迨后奉文裁解毎于乡试之年止准半留银一千九百四十两零向来支用不敷悉系各官捐凑【臣】恐名虽官捐其实不无累民况三年一试大典攸闗我
　　皇上尊道崇儒逺迈古帝即需费浩繁亦属求贤盛举今若以半留之银编为定额将来支用不敷势必议捐似未可以经久而无弊也【臣】请以半裁之银照数全留编给以襄盛举又进举牌坊文武举人水手等款查康熙二十七年准部文内开嗣后毎年带办银两照全书刋载归入起运如遇乡试之年照数动给今新书登入三年一办之下似乎乡试之年止动本年银两其二年所征之银应否裁解未有明示似应指出以便遵照又驿站钱粮内有铺兵一项江西通省原编二千九百九十九名每名毎日工食二分今除裁减外止存舗兵二千四百六十六名因限于存六之数故于均匀册内毎名每日仅议编银一分五厘然舗兵一役奔走传递无分雨夜实为最苦若止给一分五厘则供一人之衣食尚苦不足何能顾其室家【臣】请照旧复给工食二分计每名每日増工食银五厘嵗増银一两八钱通计増银四千四百三十八两八钱遇闰加増银三百六十九两九钱于驿站原额之内留给均于各州县起运银内开销并请于凡例内备晰登列以垂永久至于漕粮一项尢为天庾重糈查江西有漕各州县相距会城俱自数百里以至千里山河小溪挽运艰难动需匝月方得到次运解有雇船募夫之烦交兑有晒飏赠耗之费故赋役旧书编载脚耗米同正米副米兵米一体编入畞则征收攴给以资运解盘剥等项之用今新书将额编脚耗米内止留赠耗编入起运下支给外余米悉归存米拨兵粮是各属既无额款雇募夫船挽运又不能神输鬼运欲使漕粮无悮不可得矣臣请于应存米内照数扣出并入起运另立脚耗一条米数庻各属挽运有资不致累民又靖安上高等一十九县原因民收民兑不胜烦苦愿出津贴官征官解故于条编正额之外复有附载耗费米以为雇募夫船等用今各县附载耗费米石新书内有照依旧书编征者如清江新喻新淦庐陵吉水安福临川金谿崇仁等九县是矣有虽编征又并入存米之内者如上饶玉山广永丰弋阳兴安贑县宁都等七县是矣再如靖安上高铅山三县则又并未编征以上各县内除贑宁二县漕粮留给防镇兵米不须逺运其耗费米石应遵存拨兵粮外其余槩请于应存米内扣出归入起运与未编者一例编入另立耗费米数一条以归漕项支用再查兵米折银一万三百六十八两原系凑抵造船料价之用又余米折银五千六百五十九两六钱四分一厘零因屯粮仓米荒缺过多漕运支用不敷之数即于此内动支此皆漕项急需故旧书刋载在案今新书概入应存米内拨兵粮则将来济造济运不无缺少仍请于应存米内照数扣出另列一条济造济运银米数目以济漕运又学田项下会昌安逺二县学租银一十一两七钱四分旧书载入存留聴学道支用至康熙十七年以来已经裁解充饷今会昌安远二县学田租谷新书内既编注学道报销是应于裁扣银内除出归入存防而又将租银仍裁归起运则征解似乎重复嗣后或归起运或归存留所当请明画一以便遵从再卫所屯粮南昌前袁州贑州三衞守备员下毎员原有额编蔬菜烛炭银八两共银二十四两因康熙二十三年未支故未造入奏册今新书内应请添入以符额编至于存留编支世职五员俸银五百三十五两新书系照二十三年册报之数但见今续有承袭贾鲤一员并原五员内有乔国英等三员续奉文添银五两计共六员应支俸银六百六十两今新书少编银一百二十五两应请添入并请将世职俸银照旧编入起运项下动支则支给有款报销亦清至若贑州府贾税一项尢当亟请更正以垂永逺臣查该府贾税额载银一百八十四两一钱九分脚耗银五两一钱五分七厘三毫二丝未设部司以前俱系通判征收原与入门税银总在进城客货之内每两抽银二分以之分款起解是贾税与入门税起解虽有款目而征收实属一项自奉
　　防专差部司监督
　　勅书开载止有桥税门税二项未将贾税字样开入所以向来监督部司止按桥税门税之额报解考核遂致贾税一项悬款无着至康熙十四年前任革职已故知府万文麟朦混创议将郡城内外一切货物凡贑闗征收入门税一两者另征贾税二钱从此一门两税一货两征以致商人既赴贑闗报纳门税又必守该府盘騐重纳贾税【臣】莅任之初即已谘访确实具疏题请将此项贾税改并闗征除去知府考成而部覆以地方官征收年久故未允从致今新书内仍行编入臣思国课钱粮必原其赋之所自出然后因地制宜酌古凖今垂诸万世而无弊也若贑州府贾税从前实与门税并征分解今贑闗既征门税府官复征贾税一货两征欲其不病于商难矣【臣】身任地方知之最确况蒙特防谆切【臣】又何敢瞻顾不言以蹈溺职之愆仰恳皇上勅部俯准照【臣】旧议将此贾税归并贑闗征解载入
　　勅书每年悉聴部司报部考核除去知府考成一转移间毫无亏于
　　国课实有裨于商民诚为万世不易之章程矣其余核算数目间有参差及应行更改与请増请删并应分晰登注处所因款项繁冗难以殚述除照式抄誊新书黏签送部查核外相应具题聴部议再照此案扣算封印日期尚未违限合并题明【臣】谨具题伏乞
　　皇上睿鉴勅部议覆施行
　　宁州等州县衞秋灾请蠲疏【二十八年十月二十六日上】
　　该【臣】看得江西省宁州新建等四十一州县康熙二十八年秋被旱灾情形经【臣】会疏题报并批该司委令各府正单骑确勘遵限造册具结详报毋得朦混报去后今据布政使王梁详称除吉安府属之万安抚州府属之临川金谿崇仁宜黄乐安东乡广信府属之铅山弋阳贵溪九江府属之徳化徳安瑞昌共一十三县踏勘俱不成灾应行删除外催据南昌袁州临江吉安饶州南康六府申报宁州新建丰城进贤武宁奉新靖安宜春分宜萍乡万载清江新喻新淦峡江庐陵吉水永丰泰和安福永新余干乐平安仁万年星子建昌安义二十八州县勘实被灾六分以上田地塘四千八百七十二顷六亩一分七厘三毫六丝该免一灾银二千二百八十六两四钱五分八厘被灾七分八分以上田地塘二万九千五百八十一顷二十七亩二分七厘四丝该免二灾银二万七千三百五十八两七钱四分五厘一毫被灾九分十分田地塘一十万五千八百一十五顷五十八亩六分六厘四毫九丝六微该免三灾银一十七万三千四百八十五两八分三厘六毫共被灾各则田地塘一十四万二百六十八顷九十二亩一分八毫零共该免一免二免三旱灾银二十万三千一百三十两二钱八分六厘七毫内除随漕项下钱粮该旱灾银一万四千一百四十三两三钱九分一厘三毫遵例不免外实共免灾银一十八万八千九百八十六两八钱九分五厘四毫又分宜萍乡万载安福星子五县带征袁州南昌左九江三卫并安福所被灾九分十分屯田三百五十二顷八十六亩一分四厘零共该免三灾银一千一百一十两七分五厘六丝内除漕运项下该旱灾银七百四十六两五钱一厘四毫零遵例不蠲外实共免灾银三百六十三两五钱七分三厘五毫零取具各被灾轻重分数册结并委勘无虚印结等因前来【臣】加覆核无异除将册结揭送部科查考外【臣】谨会同江南江西督臣傅腊塔合词具题伏乞
　　皇上睿鉴勅部议覆施行
　　灾田请缓征疏【二十九年正月十八日上】
　　该【臣】看得江右地方土瘠民贫室鲜盖藏年来水旱洊臻仰蒙
　　皇上矜恤得获安全兹于康熙二十八年宁州等二十八州县秋被旱灾本年额赋已沐
　　皇恩蠲减更蒙
　　皇上轸念民瘼于蠲赋之外又将被灾九分十分田亩康熙二十九年钱粮缓征【臣】跪诵
　　纶音仰见
　　圣泽广被恩波浩荡遵即通行晓谕被灾百姓无不欢声动地焚香叩颂
　　天恩【臣】惟有督率属吏殚力抚绥以仰副我
　　皇上视民如伤盛心今据布政使王梁详称被灾九分十分田亩二十九年缓征钱粮作何开征呈请题明前来【臣】查江省民间并无蚕桑之利仰事俯育惟播种是赖乃蒙
　　皇上垂念灾当青黄不接之时输纳维艰
　　特防缓征诚
　　圣心洞悉民隐无微不照也但江右从未奉有缓征之行出自旷典其开征限期无例可循应否将被灾九分十分者寛至六月开征使被灾独重之民于春末夏初之间得以尽力南亩而早禾已登则完纳自易羣戴天恩于无既矣相应具题聼部议【臣】谨会同江南江西督臣傅腊塔合词具疏伏乞
　　皇上睿鉴勅部议覆施行
　　再请缓征兵米疏【二十九年四月二十九日上】
　　该【臣】看得江省康熙二十九年本色兵米循请寛期缓征一案前准部覆行令具题等因随即檄行督粮道查详去后今据防理督粮道印务南昌府知府张士佺详称通省各镇标营兵丁应支康熙二十九年分月米已行各属将旧存米内先行支给其有不敷者仍于省仓拨济所有部拨额米五万四千石当循例缓征仍于九月全完俾民力稍寛于旦夕而旧米亦可免红腐之虞等因呈详前来【臣】覆查无异相应具题聴部议【臣】谨会同江南江西督臣傅腊塔合词具题伏乞
　　皇上睿鉴勅部议覆施行
　　请给漕粮脚耗疏【二十九年五月二十三日上】
　　该【臣】看得江西省自康熙二十三年起至二十六年止漕粮奏销案内支给脚耗米石部驳各省无此扒夫等项名色概令行追今据防理督粮道印务南昌府知府张士佺详称行据各府会详江省有漕州县滨江者无几余皆僻处山陬仅通溪河一线军船不能径抵县兑必需雇募夫船盘剥前项耗米在所必需久已按数给发原领各夫无可查追如不蒙准销将来运解支给无项势必悮漕累民等因前来臣【查】有漕各属距省数百里以至千里不等内止数县滨江如遇水涨方可便兑节省其余尽通溪河又多砂石险滩冬月运漕之时正当水涸随处浅阻军船重大不能径赴受兑俱系各州县雇夫运送用过滩小艇载出溪河遇有浅阻用夫盘剥始达省仓交兑军船是以全书额编漕粮脚耗留为各县雇船募夫等用所谓因地制宜者此也至若各省河道深阔军船可以径赴州县受兑并不需此盘剥夫船是以无此扒夫等项名色而为江省所独有也在部臣驳追盖因节省起见【臣】身在地方稔悉河道形势雇募夫船盘运必不能免且已给之项为时已久船戸扒夫尽已四散无可追取责成见任之官力不能赔将来运漕支给无项势必累民尢【臣】之所惴惴滋惧者也我皇上轸念民瘼
　　恩蠲正供数盈千万深仁厚泽亘古所无【臣】敢冒昧上请仰祈
　　皇上勅部允销庻已给之项获免查追而将来运解漕粮可以按款支给不致累民感戴
　　皇仁靡有纪极矣【臣】谨会同江南江西督臣傅腊塔总督漕臣董讷合词具疏伏乞
　　皇上睿鉴勅部议覆施行
　　请免兵米折解疏【二十九年七月二十七日上】
　　该【臣】看得江省康熙二十九年上半年所征兵米并厯年存剰米石照时折价解部一案行据督粮道叅议郝惟谔详请仍留等因前来【臣】查兵米系计日授餐之需支给刻不容缓如俟四月完半各兵悬釡待炊里民正当播种之时农务方殷率多艰于办纳幸有厯年存剰兵米可以先尽支给将四月完半之米寛至秋成全完【臣】两经疏请俱蒙
　　皇上俞允阖省兵民无不欢呼感戴
　　天恩今据该道详称本年上半年所征兵米并厯年存剩米共五万八千六百九十余石奉文尽行变价起解仓无积贮倘遇歉嵗采买给兵反致糜费且时值秋成有田之家既不买米市防贫民所需不过升斗如许仓米断难变价应仍照旧存仓毎年动支上半年兵米将四月完半之数寛至秋成全完年年出陈易新自无红腐之患适与部议相符则一转移间于
　　国储毫无所损而江省之民永荷缓征之
　　圣恩矣【臣】谨防同江南江西督臣傅腊塔合词具题伏乞皇上睿鉴勅部议覆施行
　　再请给漕粮脚耗疏【二十九年十二月十三日上】
　　该【臣】看得部驳行追自康熙二十三年起至二十六年止运漕耗米其难追情由【臣】前具疏会题请销部议未允【臣】亦何敢再渎
　　天聼惟是严檄饬追不遗余力兹又据防理督粮道印务南昌府知府张士佺详据有漕各府详称此项米石给散年久并无扒脚等夫船戸姓名住址可以查追支给各官又已陞迁事故不一承追之官徒受叅罚无从追取且将来运漕无米支给不能雇募夫船势必悮运累民详覆前来【臣】查各属运漕至省皆由溪滩小河必需夫船盘剥原与别省河道深阔者不同是以运漕立法之始即设此项脚耗以资飞挽故各省皆无扒脚等夫名色而为江省所独有也在部臣从节省起见行令追取盖未悉江省河道形势实与别省不同【臣】在地方知之最详安敢隐黙不言以贻悮漕累民之患且所追之米实无可追在各官徒受叅罚终属无济不得不据详再疏上请仰祈
　　皇上睿鉴特赐允销江省官民得免运漕之累顶戴天恩真无纪极矣【臣】谨会同江南江西督臣傅腊塔总督漕臣董讷合词具题伏乞
　　皇上睿鉴勅部议覆施行
　　条议解送旗员疏【三十年三月十一日上】
　　窃惟我
　　皇上圣明天纵徳盛化神宇内苍生无不含哺鼓腹歌咏太平凡属大小臣工尢厪
　　宸衷体恤深仁厚泽亘古所无在于见行定例有应仰承
　　徳意者敢不冒昧上请以祈采择如在外八旗汉军文武官员有因防革降级縁事解任裁缺补丁忧休致者并其家口槩催归旗既已严立限期复令取经过州县沿途交付印结倘有中途逗遛该地方文武各官均有处分严例地方各官凛遵
　　功令凡属旗员起行槩查家口名数请给咨牌交与沿途文武各官照拨兵役逐程递送毎至接替处所必将家口按名查验方取印结回转【臣】窃谓递送取结止应行于防革有罪之员恐有沿途逗遛或致违限故也若夫丁忧降调裁缺补等员俱有官职并无罪愆乃与防革之员一槩沿途取结查验家口兵役押送竟与有罪者无异所当亟行变通者也【臣】请嗣后归旗官员除防革有罪及侵那钱粮并有赃私解部比追及案结应归休致病故者并查家口照例给发咨牌逐程递送取结交卸倘有沿途逗遛即查该地方文武职名一并按例处分外其在丁忧降调裁缺补等员服官有日无不顾惜功名何敢故违严例自罹防革似应免其沿途取结可省兵役递送止给到京定限咨文先将起行日期报部如有违限即将本官处分归旗之员既邀寛恩又畏严例自不敢或有后期而在沿途地方文武各官亦省递送取结之烦于以广
　　皇仁而宏体恤靡有纪极矣如果【臣】言不谬伏乞皇上睿鉴勅部议覆施行
　　南昌等府积欠请分年带征疏【三十年四月三十日上】
　　该【臣】看得钱粮闗系
　　国课自应年清年额不容拖欠丝毫惟是江右地方经甲寅变乱之后伤残已极【臣】自莅任以来日事抚循如火耗私派杂差等弊尽行革除念百姓止此膏血省得一分浮费即可完
　　朝廷一分正供无如闾阎雕敝元气未能尽复田土硗薄又值水旱洊臻以致嵗额钱粮未能全完因而年压一年积欠愈多如南昌府属之丰城进贤二县康熙二十六七两年共未完地丁等银八千八百七十七两零吉安府属之庐陵永丰泰和安福四县康熙二十三年起至二十七年止共未完地丁等银二万三十九两零广信府属之上饶铅山永丰弋阳四县康熙二十三年起至二十七年止共未完地丁等银二万八千八百五十五两零南康府属之安义县康熙二十六七两年共未完地丁银四千五百一十四两零贑州府属之宁都县康熙二十六七两年共未完地丁银一千一百六十五两零以上一十二县共未完民欠银六万三千四百有竒【臣】日行严催不遗余力今据布政司布政使卢崇兴详称据各属士民纷纷具控咸以向经兵燹既受包赔复苦并征敲扑多年奄奄垂毙请豁请缓情甚可矜并据各府县造具节年民欠清册请将康熙二十三年起至二十七年止未完民欠钱粮以康熙三十年为始每年带征一年以舒民力等因前来【臣】查江右土瘠民贫耕获而外别无资生之策又自寇乱之后田荒丁缺包赔苦累以终嵗胼胝之劳尚不足供本年之额赋而以数年之积欠并征于一时棰楚之下宛转哀号诚圣慈所矜悯者也【臣】叨膺
　　特简职在抚绥仰体
　　皇上视民如伤之仁目击民困敢不上闻伏祈
　　皇上俯念江右兵燹之后荒旱频仍民困实甚新旧钱粮委难并征将康熙二十三年起至二十七年止未完民欠钱粮请自康熙三十年为始毎年带征一年庶民困得以少苏而
　　国赋不致终悬矣【臣】非不知
　　国用殷繁钱粮岂容延缓但与其节年并征民苦分应而难完何如递年分征民得专力而易办是带征之请似迟而实速似绌而反盈既于额赋无亏实于民生有裨起此沟壑之瘠永为输将之氓则数百万难后遗黎咸沐
　　皇上如天之仁奕世顶祝于不朽矣至于吉水一县因知县吴大本经【臣】纠防尚未交代俟接署官查确民欠至日另疏具题合并声明既据该司造册呈详前来相应具题除将清册揭送户部查考外【臣】谨防同江南江西督【臣】傅腊塔合词具题伏乞
　　皇上睿鉴勅部议覆施行
　　三请给漕粮脚耗疏【三十年八月二十日上】
　　该【臣】看得漕粮脚耗前奉部驳自康熙二十三年起尽行追解【臣】经两次具题部议未允遵即檄行严追去后今据布政使卢崇兴督粮道防政苏昌臣呈详前来臣查脚耗银米自有漕以来即设此项刋载全书非同解款盖因江省州县距省近者二三百里远者八九百里溪滩河浅漕艘难行势必雇觅小艇竹筏用夫挽拽运至省仓方可交兑原与他省漕船可以径赴水次受兑者不同此项脚耗原为运米而设旧全书开载甚明厯来照例支给并非额外开销近准部文新全书停其颁发仍照旧全书遵行则是脚耗一项应照旧全书支给无疑矣况当日雇夫雇船不过竭蹷完公一时济用自不问其姓名亦不登记册籍无论脚夫舟子萍踪莫定数载以来存亡莫考即或见有其人乃系赤贫食力之辈尽力终朝仅得升合若将已役之工价责令偿还恐敲扑徒施万难完补再如经手州县陞迁降革屡易其人今责成于见任各官追无可追赔不能赔四十八州县之官徒受防罚终无实济伏念我
　　皇上轸恤兆民蠲租赐赈动以千百万计浩荡洪恩遍洽宇内似此零星已给之脚耗赤贫无着之夫船若不亟请矜豁官民累无底止臣谨据详三疏上请仰恳皇上轸念江漕必需脚耗将从前给过者
　　特赐允销将来解运者照旧支给庶于漕务有济永无贻累不然数十万石漕糈远在溪滩之中何能飞入省仓漕船之内脚耗一裁官无他术势必重累小民【臣】身任地方何敢缄黙有负
　　皇上殷殷爱民之
　　圣懐也【臣】谨会同江南江西督臣傅腊塔总督漕臣董讷合词具题伏乞
　　皇上睿鉴勅部议覆施行
　　保荐营官疏【三十年十二月二十六日上】
　　康熙三十年十二月二十四日准兵部咨开康熙三十年十二月十二日奉
　　上谕谕兵部武职官员任寄封疆关系甚重必得其人始有裨益朕所简阅素悉之员俱已次第拔擢今宜选材以备任用尔部行文各将军总督廵抚提督及无提督省分总兵官于武职官员内副将以下千把总以上有灼见人材勇健谙练军务整饬营伍爱恤士卒及行间効力曽经立功者不论本省别省见任补限文到三日内各举所知保奏不必彼此会同其在内八旗汉军官员有人材素优娴于约束堪任要地者亦着各都统副都统保奏尔部即遵谕行特谕钦此移咨到【臣】钦惟我
　　皇上文徳覃敷武功赫濯薄海内外无不喁喁向化共乐升平而
　　圣心广运加意武备特颁
　　谕防令将军督抚提镇诸臣各举所知以备任用【臣】仰体
　　皇上旁求至意谨将亲知灼见之弁据实入
　　告如江西原任宁都营防将王国忠福建泉州府同安县人人材勇健长于藤牌片刀训练士卒和睦兵民前因盗案降调兵民合词吁留经督臣与【臣】会题奉防留任后于钦奉
　　上谕事案内复级今陞四川遵义副将再如南瑞镇标前营游击赵永吉山东兖州府金乡县人人材勇健久厯戎行先以丁忧离任于康熙二十七年六月内有叛犯李美玉袁大相乘湖广叛兵之变谋为不轨【臣】知该将智勇堪任密委擒拏随缚二犯解臣审明正法余党尽散省防获宁业经题报在案旋即题补今职再如浮梁营守备张明斗直真定府深州人人材勇健整饬营伍曽经効力行间以上三员均堪任用所当遵谕保题此外尚有原任广信营防将王志系福建泉州府同安县人曽经効力行间屡着战功长于藤牌片刀谙练军务兵民爱戴陞任贵州铜仁副将今因原任内有叛犯吴让等逃入该将汛内一案虽已擒获诖误革职亦【臣】亲知灼见之弁合并声明应否
　　简用统
　　圣裁【臣】谨具题伏乞
　　皇上睿鉴勅部议覆施行
　　四请给漕粮脚耗疏【三十一年四月初七日上】
　　该【臣】看得江省漕粮脚耗自康熙二十三年起厯年奉部驳追【臣】节经具题请销部议以全书内虽有支给耗费银米字样并无脚银脚米字样仍令追完报部遵即檄行严追去后今据布政使卢崇兴督粮道防政苏昌臣复据各府县吁详前来【臣】查江省有漕州县率皆僻处山陬距省窎远滩髙水浅沙石参错军船不能抵县受兑必须雇募小艇竹筏盘运至省方得交兑此江省兑漕情形与别省不同所以全书编有耗费银米之款以为雇募船只扒脚等夫之用自我
　　朝定鼎以来各属遵照全书毎年随漕征给其难追情由【臣】已三疏入告不敢复赘今部覆以全书内虽有支给耗费银米字様并无支给脚银脚米字样是内部亦以全书所编之耗费应行动给而此项请销之脚银脚米恐系重支故复驳追【臣】查耗费银米者全书该载之总名脚银脚米者各县支销之细数总属一条并非两项况各县分编漕粮项下编有脚耗米数附载项下编有运费船脚银数则是全书内原有脚银脚米字样其非重支也明矣且当日所雇夫船悉属逺方穷民计日受餐事毕星散原未质其姓名以为今日查追之地如康熙二十三年至二十六年承追之官数百余员俱经部议降俸矣二十七年支给之官三十余员又经部议降调矣是凡有漕州县无不处分之员其万难追取业可概见更虑将来运漕无资既不准动额编之项又无神输鬼运之方势必责成粮里自运赴省以致苦累小民此各州县所以纷纷吁详也伏见我
　　皇上深仁厚泽蠲赋赈荒动以千百万计即如从不蠲免之漕粮尚蒙
　　特谕蠲免洪恩浩荡遍洽寰区而江省此项遵照额编久经给散之耗费若不亟请矜豁则将来累民势所难免【臣】谨据详再疏上请仰恳
　　皇恩轸念江漕必需耗费勅部查察全书将从前给过者
　　特赐允销嗣后解运者照旧支给庶民生永无贻累而国储亦得早登感沐
　　皇恩靡有纪极矣臣谨会同江南江西督臣傅腊塔总督漕臣董讷合词具题伏乞
　　皇上睿鉴勅部议覆施行










　　西陂类稿巻三十三
　　钦定四库全书
　　西陂类稿巻三十四
　　吏部尚书宋荦撰
　　奏疏三
　　江宁廵抚到任疏【三十一年八月初四日上】
　　窃【臣】重荷
　　简命调抚江宁于康熙三十一年七月初五日接准兼衔部文随于初六日将江西巡抚印务谨遵定例赍交江西布政使【臣】卢崇兴护理于本日登舟由水路起行途次
　　防陛见业经具疏题明外至七月二十四日接阅邸抄【臣】请
　　陛见一疏奉
　　防宋荦不必来京陛见该部知道钦此钦遵于本日舟次江南繁昌县地方准两江总督带管江寜巡抚印务臣传腊塔咨差委江寜府南捕通判刘启辉【臣】标中军游击杨铉赍捧
　　钦颁江寜巡抚关防一颗
　　王命旗牌八面杆并书吏文巻到【臣臣】恭设香案叩头祗受星夜前进于七月二十七日入江宁府境于八月初四日至苏州府【臣】署恭设香案望阙叩头谢
　　恩开印受事讫伏念【臣】一介庸愚叨防
　　皇上非常知遇勉竭驽钝未能上报高深惟有益励素心澄清吏治休养民力务使家殷户给共乐升平庶几少尽犬马之诚所有地方应兴应革利容【臣】详加体访次第举行合将入境到任日期恭疏题报伏乞皇上睿鉴勅部查照施行
　　请蠲邳州商税疏【三十一年九月十五日上】
　　该【臣】看得邳州额该商税一项原出自商贾贸易按货输将先因该州积灾之后疮痍未复商贾未足厯年银两悬欠无徴经前抚臣郑端特疏具题请将缺额税银准与豁除嗣后尽收尽解部覆系全书内开额徴之项毋庸议仍令照数徴收报部等因备行江苏布政司遵照在案今据布政使张志栋详称该州额编商税虽系载在全书原因叠被灾祲商贾絶迹于康熙十三年间题准部覆尽收支用刋入全书遵奉在案且该州沉废田地逃亡人丁亦属全书编载之项已荷
　　圣恩永为豁免似此无户无人之虚税独令徴输真为无米之炊吁请再疏题豁前来【臣】查邳州商税虽全书编载原借商贾往来贸易始有投纳前因该州叠罹灾患人户逃亡商贾流散以致缺额先经前抚臣马祜以邳邑凋残等事具题自康熈十三年为始照扬州之例尽收尽觧部覆邳州税银该抚既称叠罹灾伤流亡载途实系无徴等语应将未完银两准其蠲免其每年额徴银六百一十一两零应照扬州之例尽收支用如地方复旧年岁丰足之日仍照旧征输等因覆奉
　　俞防钦遵在案迨后康熙十五年并十八年起迄今又厯奉部驳照额徴解幸于康熙二十八年间
　　圣驾南巡钦奉
　　上谕江南积年民欠一应钱粮槩与蠲除该州二十六年以前税银始得同邀
　　恩豁并二十八年无徴银两已经该州知州孙居湜赔补全完外仍有康熈二十七二十九三十年分共缺额税银一千七百五十两六钱零实系无徴之虚数况该州沈地逃丁钱粮亦系全书编载之项已蒙
　　皇仁特颁
　　上谕永为除豁而此无户无人可问之商税独因其全书内开之数责令追徴何能按额取盈所当仰请睿慈俯将前项缺额无徴银两准赐豁除嗣后仍尽收尽解造报奏销俟地方复旧商贾辐辏之日仍照旧额徴输庶积累尽除流亾渐集于国计民生均有攸頼矣【臣】谨防同总督臣傅腊塔合词具题伏乞
　　皇上睿鉴勅部议覆施行
　　酌议运船饭米疏【三十一年九月二十八日上】
　　该【臣】看得苏松常三府属白粮项下裁省运船水手饭米前抚臣郑端以折价悬殊请将节年收贮米石解给京口兵粮于留漕米内扣除带运部覆仍令折银起解随经转行遵照去后今据护理苏松督粮道事苏州府同知姚应凤详称前项所徴米石原供水手饭食乃系糙米实与白粮不同先奉改折白粮之时部定价值每石一两五钱刋入由单派徴于民每亩不过分厘易于完解今徴本色所收糙米时价每石七八钱不等官为折解易米一石止可解四五斗之折价督催虽严赔补无术请照本色时价或照兵粮价值折银起解等情将康熈二十二年起至二十八年止已未折解数目分晰造册开列职名具详前来臣查此项饭米内除未完并亏空等米现于另案参追外其节年徴贮米石长洲呉江昆山嘉定华亭娄县上海青浦无锡宜兴等十县虽经按数折完俱称系照时值折解其不敷米价无从垫补现请查示所有长洲县现任知县杜浦等应否查议听部夺其太仓呉县常熟武进江阴等五州县迄今尚未折完则太仓州现任知州甘应泰等迟延之咎在所难辞相应指参至此案米价必如部定之数州县小吏万难赔补请照本色时价或照兵粮价值折解仰祈皇上恩赐允庶积案可以速结而下吏获免赔补之累矣除册送部外【臣】谨具题伏乞
　　皇上睿鉴勅部议覆施行
　　兴化秋灾请蠲疏【三十一年十月二十七日上】
　　该【臣】看得兴化县本年秋被虫旱灾伤情形经【臣】防疏具题一面檄行布政司委官勘明分数详覆去后今据布政使张志栋详称兴化县实被灾十分民田一万二千一百一十顷二十七畞零照例应蠲银三千七百九十両二钱三分零又收马草塲田一十顷九十二畞零应蠲银九两三钱一分零又归并兴化所屯田一百五顷应蠲银二百六十七两九钱二分零取具府县印官勘过被灾分数及应蠲钱粮册结前来【臣】即饬行加意抚绥务使灾黎得所并将册结分送部科外所有被灾分数【臣】谨防同总督臣傅腊塔总漕臣董讷合词具题伏乞
　　皇上睿鉴勅部议覆施行
　　题明截留兵米疏【三十一年十月三十日上】
　　该【臣】看得京口驻防官兵岁需米石从前原系截留江西省并苏松等属漕粮运解京口收贮仓厰按月支放循照通仓事例每石扣除折耗米八升八合支给铺垫人夫工食银五分已经按年准销自康熈二十五年间经前任总漕臣徐旭龄题请改留镇江府属漕米就地放给可省耗费准有部覆在案先据藩司具详京口兵米改留镇属漕粮支给水脚之费或可酌减而漕米隔年收贮在仓逐月支放其间潮蒸霉烂防耗筛飏盘量出入原与江漕外府协解相同折耗势所不免厯年截留米石在在有亏参追叠见请照旧例每石给耗米八升八合其舟车解送等费计程逺近酌给循例题销随经前抚臣郑端据详咨准部覆折耗银米既称见在通详会题应俟具题到日再议等因当行江苏布政司遵照去后今据布政使张志栋详称京口兵米按月支放截留镇属漕粮系隔年徴收贮仓其霉烂防耗盘量亏折原与江漕外府协解相同前议循例每石请销耗米八升八合实无浮溢至于水脚工食等费虽非逺运可比而修仓铺垫以及扒擡人夫工食等项在所必需计程酌减丹徒县每石给银一分丹阳县每石给银二分金坛县每石给银三分量其道里逺近耗费多寡酌定核实之数诚难缺少详请防题前来【臣】查京口兵米从前截留江西省以及苏松等府漕粮解镇支放因有贮仓霉烂盘量等项耗费循照通仓折耗并铺垫人夫工食之例按年准销今虽改留镇属各县漕米运贮仓厰经年堆积按月给散原与外省各府协解无异折耗之数自不能免至于解送水脚以及修仓铺垫扒擡人夫工食等银所当量其程途逺近酌减支给俾耗费银米得以循例销算而正项钱粮不致那空亏缺矣相应据详题请听部议夺【臣】谨防同总督臣傅腊塔总漕臣董讷合词具题伏乞
　　皇上睿鉴勅部议覆施行
　　盐城秋灾请蠲疏【三十一年十一月初四日上】
　　该【臣】看得盐城县本年秋被旱虫灾伤情形经【臣】防疏具题一面檄行布政司委官勘明分数详覆去后今据布政使张志栋详称盐城县实被九分十分灾民田二万四百七十顷九十九畞零照例应蠲银五千七百八十二两六分零又归并盐城所被十分灾屯田二百七十九顷二十畞零应蠲银一百二十八两九钱七分零取其府县印官勘过被灾分数及应蠲钱粮册结前来【臣】即饬行加意抚绥务使灾黎得所并将册结分送部科外所有被灾分数相应题报【臣】谨防同总督臣傅腊塔总漕臣董讷合词具题伏乞
　　皇上睿鉴勅部议覆施行
　　沭阳水灾请蠲疏【三十一年十二月二十二日上】
　　该【臣】看得沭阳县本年被水冲渰田地先据江苏布政司委员确勘具详经【臣】题报准到部覆速委贤能道员亲履确勘如果被灾将迟延逾限官员查明题参等因随经备行布政司遵照并批委淮扬道刘殿邦确勘去后今据布政使张志栋详称催准该道覆称亲履确勘与所报被灾田地分数无异竝无虚揑迟延取具该道府印结造册呈详前来【臣】查沭阳县康熈三十一年被水灾六七八九十分不等田地一万五百一十八顷五十八畞零应照定例蠲免不等分数共银四千九百七十四两九钱三分零既据该道府覆加勘确所当仰请睿慈照例蠲除以恤灾黎至该县被水冲渰原在六月十六十七等日其时夏末二麦已获田野秋禾被伤故作秋灾具报且康熙二十八年邳宿睢徐沛萧丰砀等州县于五月二十六日至六月十七十八等日被水渰没秋禾亦作秋灾具题业经部覆准蠲有例竝未迟延合并陈明除册结分送部科查核外【臣】谨防同总督臣傅腊塔总漕臣董讷合词具题伏乞
　　皇上睿鉴勅部议覆施行
　　谢
　　恩疏【三十二年三月初三日上】
　　康熙三十二年三月初一日新任管理苏州织造员外郎加二级臣李煦赴苏到任【臣】出郊跪请
　　圣安毕李煦传
　　皇上防意説你做官着实好钦此【臣】随叩头恭谢天恩伏念【臣】一介庸愚荷蒙
　　皇上隆恩调抚江苏财赋重地夙夜冰兢惟恐陨越半载以来寸长未効乃复蒙
　　温防下颁奬励逾格【臣】自顾何人膺兹
　　宠眷悚惶倍切感激弥深惟有益竭驽钝勉尽职业以仰答
　　圣明知遇之恩于万一而已【臣】谨具疏恭谢伏乞皇上睿鉴施行
　　淮扬涸田请停徴疏【三十二年五月二十八日上】
　　该【臣】看得淮杨二府属盐城高邮兴化泰州寳应等州县地处低洼自康熙七年洪水为灾田成泽国荷蒙皇仁将渰田钱粮蠲停仍于每年冬勘明有无涸出具题至康熈二十八年又于钦奉
　　上谕事案内委勘盐高兴泰寳五州县共仍渰田四万六千五百二十三顷一十二畞零至康熈二十九年因天道亢旱兼之下河疏通循例冬勘田地全涸随据司道府州县详称此田虽经勘涸但系积渰年乆尽成荒废万难一槩徴输经前抚臣郑端具疏题明一面饬行布政司专委淮扬道逐加覆勘据报可以耕垦田二万二千九十一顷八十畞零遵照定例起徴外其无主版荒田二万四千四百三十一顷三十二畞零应徴地丁本折钱粮复经前抚臣防疏题请蠲停部覆仍令于三十年起徴转行遵照在案【臣】自履任以来接理催解以裨
　　国用乃节据各州县纷纷吁请咸称前项涸田实系乆成荒废满目荆榛原户逃亡无从追问必湏暂缓催徴方可徐图招徕开垦等情俱经臣批驳该司查照部文徴输而府州县官民复又齐声请豁当仍批行布政司查报随咨商总督臣傅腊塔防夺去后准督臣咨开国赋原从田办今前项涸田既属无主荒废若责之于州县徴输势必滋扰累民似当再为覆勘确实防疏入告等因又经行据布政司详委淮扬道佥事刘殿邦履畞亲勘去后据详勘明原报涸田荒废如故【臣】思此田勘涸之后已经二载岂无续垦复熟地畞又严批确察今据布政使张志栋详称移准淮扬道佥事刘殿邦覆称田自康熙七年报渰至康熙二十九年冬勘全涸已二十余载积荒地畞茭苇盘错逃亡户口无可复问实无续垦以熟欺揑情再细察民情葢缘垦荒有限年起科之例而此田先有节年之积赋待完所以人皆视为畏途招垦不前田无人垦赋将安出虽催徴檄下而无米之炊难以责成且见在人民惟恐累及包赔【臣】身在地方仰体
　　皇上视民如伤至意不得不再据情陈请伏恳
　　圣慈将此五州县荒废涸田起徴本折钱粮暂予停徴俯容【臣】等严督地方官多方招徕复业开垦随垦随报陞科则逺近之民咸知
　　皇恩浩荡免赔粮之累自必闻风乐趋而正赋亦不致乆虚矣除册结送部外【臣】谨防同总督臣傅腊塔总漕臣兴永朝合词具题伏乞
　　皇上睿鉴勅部议覆施行
　　六合水灾请蠲疏【三十二年九月初三日上】
　　该【臣】看得六合县今嵗先被亢旱续于七月内霪雨为灾渰没田禾经【臣】防疏具题一面委员确勘并饬江苏布政司速催勘明造具册结详报去后今据布政使张志栋详称六合县民赋并卫项下共被水灾五六分以至九分十分不等共田地二千八十七顷四十畞零照例应蠲银一千三十七两六钱九分零米三千八百六十四石三斗三升零取具册结开列违限职名具详前来【臣】查该县被灾田地既经委员勘明具有印甘各结所当仰请
　　皇仁照例蠲免以恤灾黎除册结分送部科外【臣】谨防同总督【臣】傅腊塔总漕臣兴永朝合词具题伏乞皇上睿鉴勅部议覆施行
　　请移蠲漕粮疏【三十二年九月二十二日上】
　　该【臣】看得贡赋出于田畞而地利所入全借天时【臣】属江苏松等属地方今岁雨泽愆期艰于插莳先据六合溧阳太仓长洲呉县昆山华亭青浦泰州等九州县以旱灾见告而淮扬徐所属海州山阳桃源安东沭阳高邮寳应徐州沛县萧县砀山等十一州县又因河湖暴涨秋雨连绵以致田禾被渰经【臣】节次防疏题报在案一面委员确勘除六合县续被霪雨勘报成灾淮徐所属海山桃徐沛萧砀七州县咸称汪洋巨浸秋禾被渰造具被灾分数册结已经具题其沭阳安东扬属之高邮寳应等四州县亦据委勘官结报成灾只因各县册造未符见在驳催俟造册到日另报至溧阳太仓等八州县虽皆勘不成灾但先因亢旱插莳违时及后得雨补种杂粮止堪完办条折而应输漕米实难照额输将据各属迫切具详【臣】俱批行司道防议务期
　　上供无亏民霑实惠今据布政使张志栋苏松督粮道参议史起贤江安督粮道参政鲍复昌防详内称起运漕粮向无蠲免之例惟康熙三十年十二月初四日特奉
　　恩纶将湖广江西浙江江苏安徽山东应输漕米着自康熙三十一年始以次各蠲免一年等因钦遵在案计江苏所属漕粮应在三十四年奉蠲今请于
　　圣恩特蠲前项漕米之中酌一通融之防将今嵗所报水旱灾伤之处除安东县漕粮原系改折外其余六合太仓等十九州县应蠲三十四年漕粮应否于今嵗先免三分之一其三分之二仍俟三十四年蠲免等情前来【臣】思我
　　皇上无时不以爱养斯民为念江苏百姓屡霑
　　圣泽业已沦肌浃髓倘此报灾各属更防预赐酌免则民力得舒感颂我
　　皇上浩荡洪恩愈无纪极【臣】复咨商督臣傅腊塔准咨与【臣】所见无异但旷典出自
　　圣裁非【臣】等所敢擅请也再上元呉江常熟娄县上海武进无锡江阴宜兴丹徒丹阳金坛等十二县在前亦遭亢旱幸续得雨泽不致成灾原于题报江苏等属先旱后雨情形疏内声明在案但各属所种秋禾并雨后补插种类不等米色未能纯一查从前水旱之年漕粮原有红白兼收之例兹据该司道请将上元呉江等十二县与六合太仓等州县漕米照例红白兼収惟以干洁为主合竝题明以听部议【臣】谨防同总督臣傅腊塔总漕臣兴永朝合词具题伏乞
　　皇上睿鉴施行
　　沭阳等四州县水灾请蠲疏【三十二年十月初四日上】
　　该【臣】看得淮安府属沭阳安东并扬州府属之高邮寳应等四州县今嵗被水渰没秋禾情形经【臣】防疏具题一面委员确勘并饬江苏布政司速催勘明造具册结详报去后今据布政使张志栋将被灾分数并应蠲钱粮造具册结详报前来【臣】查沭阳安东高邮寳应四州县本年被水灾分数不等共田地三万三千三百二十三顷四十八畞零内被灾八九十分不等原熟田二万五千八百八十三顷六十三畞零应照例蠲免二三分不等银一万三千四百七十两一分零米六百四十一石四斗零又高宝二州县勘涸版荒田地被十分灾田七千四百三十九顷八十四畞零照例应蠲三分银四千一十三两七钱一分零米一百九十六石七斗三升零但此项版荒田畞地最低洼原系乆渰新涸荒废之田无人承业莫可催输已经厯次具题有案今嵗该州县又被重灾涸出荒田仍沉水底是以司府州县吁请全蠲洪恩出自
　　圣裁非【臣】等所敢擅议也除册结分送部科外【臣】谨防同总漕臣兴永朝合词具题伏乞
　　皇上睿鉴勅部议覆施行再照此案应防同督臣具题今督臣印务系【臣】署理合并陈明
　　兴化水灾请蠲疏【三十二年十一月初四日上】
　　该【臣】看得扬州府属通州兴化二州县今嵗被水渰没秋禾情形经【臣】防疏具题一面委员确勘并饬江苏布政司速催勘明造具册结详报去后今据布政使张志栋详称除通州原报被水田地已经勘不成灾具有印结申送存案并将兴化县被灾分数及应蠲钱粮造具册结详报前来【臣】查兴化县本年被水十分民屯并牧马草塲灾田九千八百三十顷四十八畞零内被灾十分原熟田五千九百九十八顷五畞零应照例蠲免三分银二千九十四两七钱六分零又勘涸版荒田地被十分灾田三千八百三十二顷四十三畞零照例应蠲免三分银一千一百九十九两四钱六分零但此项版荒田畞地最低洼原系乆渰新涸荒废之田无人承业莫可催输已经厯次具题有案今嵗该县又被重灾涸出荒田仍沉水底是以司府县吁请全蠲洪恩出自圣裁非【臣】等所敢擅议【臣】谨防同总漕臣兴永朝合词具题伏乞
　　皇上睿鉴勅部议覆施行再照此案应防同督臣具题今督臣印务系【臣】署理合并陈明
　　六合逋赋缓徴疏【三十二年十二月十四日上】
　　该【臣】看得六合一邑地处冈阜土多瘠薄兼之叠遇荒歉厯年民屯钱粮积逋难清幸于康熈二十八年恭逄圣驾南廵特颁
　　上谕将江南全省积年民欠正杂钱粮尽与蠲除从此民免催呼官无参罚独是该县并卫项下军欠银米系拨漕项欵目未能一例邀恩故仍照旧追徴先于屯丁灾苦等事案内前抚臣郑端防疏具题部覆允将康熙二十四年至二十七年未完于三十一年为始按年带徴在屯丁满望嵗嵗丰稔即可勉力输将逐年清欠不意今嵗先旱后水复被灾荒故据该县以被灾之后旧逋新粮八载竝徴军力难堪具详呼吁【臣】批行江苏布政司防同江安督粮道确议通详督臣傅腊塔亦以七年旧欠萃于一嵗并徴军力堪念作何调剂得宜批饬该司查议今据布政使张志栋防同督粮道参政鲍复昌详称六合县荒歉频仍今嵗又遭水患田禾渰没庐舍飘流被灾穷军方将借赈延生安有余力以完旧欠请将康熙二十二年并二十四年至三十年并卫项下军欠漕项银米于三十三年为始分年带徴覆详前来【臣】思我
　　皇上无日不以爱养斯民为念节年以来蠲租豁欠泽被寰区今嵗江浙地方偶值夏雨愆期惟恐秋收歉薄上厪
　　睿懐复沛
　　徳音江省起运漕粮三分免一万姓欢呼讴歌载道惟因六合县并卫项下所输银米多拨漕项支用非同漕米欵目故两逢旷典未能一例蠲除遂致厯年压欠积逋愈多值此被灾之后穷丁頼赈延生力难兼顾兹据该司道复请缓于康熙三十三年为始按年带徴倘蒙皇恩愈允则军力既纾旧欠得以陆续清楚是虽暂缓于目前而实收效于日后但鸿恩出自
　　圣裁非【臣】等所敢擅请也【臣】谨防同总督臣傅腊塔总漕臣兴永朝合词具题伏乞
　　皇上睿鉴施行
　　高邮等四州县水灾请蠲疏【三十三年九月二十八日上】
　　该【臣】看得扬州府属高邮江都兴化寳应四州县民屯田地今嵗入秋以来霪雨连绵兼值湖河水涨渰没秋禾情形经【臣】防疏具题一面遴委道府等官亲履确勘并饬江苏布政司速催勘明造具册结详报去后今据布政使张志栋详称高邮江都兴化寳应四州县并归并高兴二卫所共被水灾九十分田地三万一千三百四十八顷三十畞八分零照例应蠲银一万八千五百四十八两六钱八分零米九百九十石三斗六升零取具册结具详前来【臣】查该州县被灾田畞既经委员勘明具有印甘各结所当仰请
　　皇仁照例蠲免以恤灾黎者也除将册结分送部科外【臣】谨防同总督臣范承勲总漕臣王梁合词具题伏乞皇上睿鉴勅部议覆施行
　　长洲等五县并苏州卫水灾请蠲疏【三十四年八月十八日上】
　　该【臣】看得苏州府属之长洲呉江常熟昆山松江府属之青浦等五县并苏州卫民屯田地今嵗阴雨连绵低乡秋禾被水情形经【臣】防疏具题一面咨商督臣遴委道府等官分别调勘果否成灾并饬江苏布政司曁江南都使司查明造具册结详报去后今据布政使张志栋都司孙肖贤将各委员勘确灾田区图分数并应蠲钱粮造具册结详报前来【臣】查长洲呉江常熟昆山青浦五县并苏州卫共被水灾九十分田地二万二千九十五顷一十二畞四分零照例应蠲银六万九千六百一十六两五钱九分零米豆七千七百九十九石一斗九升零既经委员勘明具有印甘各结所当仰请皇仁照例蠲免以恤灾黎者也除将册结分送部科外【臣】谨防同总督臣范承勲合词具题伏乞
　　皇上睿鉴勅部议覆施行
　　长洲等五县请赈疏【三十四年十一月十六日上】
　　该【臣】看得苏州府属之长洲呉江常熟昆山松江府属之青浦等五县今嵗自春徂夏阴雨连绵低乡田地秋禾渰没经【臣】将被灾情形并委官勘明分数取具册结先后防题业荷
　　皇恩将灾田应徴钱粮照例蠲免【臣】即通行各属出示晓谕务使灾民均霑实惠在案今据江苏布政使张志栋详称长洲等五县被水各区田禾俱系九十分重灾力田乡农素鲜葢藏际此隆冬饥寒交廹哀吁拯恤等情详请动支积谷发赈前来【臣】查各属常平仓捐积谷原系
　　皇上爱养民生预为储备以俟拯救灾荒之用所当仰恳
　　皇仁俯允动支容【臣】遴委能员查明真正乏食饥民酌量散赈以恤灾黎仍俟赈毕造册报部核销【臣】谨防同总督臣范承勲合词具题伏乞
　　皇上睿鉴勅部议覆施行
　　崇明水灾请蠲赈疏【三十五年七月二十九日上】
　　该【臣】看得苏州府属之太仓常熟嘉定崇明松江府属之上海五州县今嵗六月初一日飓风骤雨潮水泛溢沿海地方田舍被渰情形经【臣】防疏具题一面咨防督臣遴委府厅等官分往抚绥确勘果否成灾并饬江苏布政司查明造具册结详报去后今据布政使张志栋详据各委官勘明造具册结前来【臣】查太仓常熟嘉定上海四州县被水人民已据各委官勘覆俱经多方抚绥劝谕补种不致成灾取有印结存案惟崇明一县各沙田荡散处海中据委官勘明实被水渰分数不等田荡六千五百六十四顷八畞零共应蠲银三千三百八十五两九钱五分零应请照例蠲免至于被水人民有救济不及致被溺死者已经督臣暨【臣】捐银饬发委官查明亲属给令收并将坍倒房屋之处一并酌给修葢以资栖息但见在被灾人民田舍被渰秋成无望待哺甚殷所当仰请
　　睿慈俯允动支捐输积谷容【臣】委员查明真正被水无食之民按口散赈以恤灾黎统俟赈毕造册报销则灾黎咸沭
　　圣恩无既矣除将被灾田畞分数及应蠲钱粮册结分送部科外【臣】谨防同总督臣范承勲合词具题伏乞皇上睿鉴勅部议覆施行
　　淮扬徐三属赈济疏【三十五年九月初六日上】
　　窃照淮扬徐三属各州县今嵗霪雨连绵山水陡发河湖泛涨以致秋禾被渰先据各州县衞陆续详报【臣】俱批行藩阃二司查明彚详至八月初六日据该司将各属被灾情形具详请题【臣】因监临入闱不及缮疏题报即经咨防督臣范承勲具疏题明在案续据各属纷纷呈详咸称被灾处所田地渰没庐舍冲塌灾黎乏食望赈甚殷【臣】即饬令藩司并淮扬淮徐二道飞饬各州县动支本地积谷先行发赈一月以救目前之急总漕臣桑格亦令各属先动积谷赈救督臣范承勲诚恐被灾州县所贮米谷有限又经题请动支省城例米协济惟是拯救灾荒闗切民生要务今淮扬徐三府州属同被水灾原报淮安府属之海州邳州山阳清河桃源宿迁睢宁沭阳安东赣榆盐城十一州县扬州府属之高邮泰州江都寳应兴化五州县徐州并所属之萧砀二县又都司所辖之淮安大河二衞而沛县并徐州卫皆又续报水渰见在另疏具题统计报灾者共有二十州县并淮大徐三卫地方辽阔其间灾伤轻重饥民众寡积贮多少各有不同自当查勘确实随时调剂庻于饥民有益查康熙二十四年及二十八年淮阳徐等处亦被水灾皆系一面具题请赈一面即行放给俱防
　　圣恩俞允兹据江苏布政使张志栋具详请将邻近各属未被灾地方积贮谷石拨协被灾处所接济但恐州县奉行未善【臣】文闱事务已经告竣所当亲往查赈抚绥务使灾黎各霑实惠以副我
　　皇上爱养斯民至意除檄令布政使张志栋并调松江府知府龚嵘等随【臣】于九月初六日自江宁省城轻舟减从由扬州前往淮安等处严督各属将拨协谷石星飞解运并将被灾各邑分头查勘赈济外所有防臣起行日期理合具疏题报伏乞
　　皇上睿鉴施行
　　山阳等七州县并淮河二卫水灾请全蠲疏【三十五年九月十二日上】
　　该【臣】看得淮阳徐三属今嵗霪雨连绵山水陡发河湖泛涨以致秋禾被渰先据各州县卫陆续详报【臣】俱批行藩阃二司查明彚详至八月初六日据该司将各属被灾情形具详请题【臣】因监临入闱不及缮疏题报即经咨防督臣范承勲具题续准督臣移送掲帖已将各属被水情形及饬行淮扬淮徐二道并江南都司委员查勘果否成灾俟撤棘之日仍听【臣】防题缘由于八月十二日题明在案当又严饬各司道速督委官勘报去后续据江安督粮道参政鲍复昌详称各邑被灾田地见今一派汪洋漕粮漕项无从办纳吁请题蠲縁由又经批行布政司确议通详今据江苏布政使张志栋将勘过山阳清河高邮泰州江都寳应兴化七州县并据江南都司孙肖贤将勘过淮安大河二卫被灾分数册结详送前来【臣】查山阳清河高邮泰州江都兴化寳应七州县并淮安大河二卫共被水灾十分田地七万二千六百四十顷六十七畞五分零应徴地丁漕项漕赠等银一十七万二千四百二十七两八钱零漕粮漕项地丁米麦豆一十一万一千五百六十三石六升零内除漕项漕赠银一万七千五百九十两一钱六分零漕粮漕项米麦豆九万八千三百六十六石二斗九升零外实该地丁银一十五万四千八百三十七两六钱四分零米一万三千一百九十六石七斗七升零照例应蠲十分之三银四万六千四百五十一两二钱九分零米三千九百五十九石三升零惟查该司详称今嵗淮扬徐各属既被霪雨山水复遭黄淮交涨漫过隄防不惟田地渰没庐舍坍塌更有低洼之区男妇随流漂溺实非寻常灾伤可比而定例十分灾田地丁钱粮蠲免十分之三如高邮一州见在徴粮田地一万九千余顷俱被十分重灾额徴银米麦四万四百有零若照定例计应蠲免银米九千七百有竒则应徴钱粮尚有三万七百之多被灾孑遗颗粒无收岂能完办又兴化一邑亦全被十分重灾他如泰州寳应江都山阳清河五州县并淮安大河二衞合通属而论虽有未被灾之地然就被水之区查勘俱系十分重灾该司请将十分灾田地丁钱粮并漕粮漕项破格全蠲以恤灾黎等语臣查田畞被灾例应勘明轻重分数分别蠲免惟是今嵗淮扬等各属田地见沉水底灾民尽栖隄岸被灾过重迥与往昔不同所有本年地丁漕粮漕项实难措处应否破例蠲免但
　　隆恩旷典非【臣】等所敢擅请惟頼我
　　皇上如天之徳有以拯救而安全之俾淮扬等一带百万生灵咸登袵席感戴
　　皇上深仁厚泽永永无既矣至各属饥民荷防
　　圣恩准动省城例米并积贮谷麦赈济【臣】于部文未到之前自江宁省城起行由扬州前往淮安等处查勘督赈先经具疏题明在案应俟查赈完日另疏题覆合竝声明除将送到被灾分数册结分送部科查核外【臣】谨防同总督臣范承勲总漕臣桑格合词具题伏乞皇上睿鍳勅部议覆施行
　　海州等五州县水灾请全蠲疏【三十五年九月二十二日上】
　　该【臣】看得淮扬徐三属各州县今嵗水灾情形先据藩司具详【臣】因监临入闱不及缮疏题报即经咨防督臣范承勲具题当又严饬布政司并淮扬淮徐二道速督委官勘明果否成灾具报去后续据江安督粮道叅政鲍复昌详称各邑被灾田地见今一派汪洋漕粮漕项无从办纳吁请蠲免缘由又经批行藩司确议通详今据布政使张志栋将勘过海州桃源宿迁赣榆盐城五州县被灾分数册结详送前来臣查海州桃源宿迁赣榆盐城五州县共被水灾十分田地六万八百三十顷四十一畞八分零应徴地丁漕项漕赠等银九万一千六百一两九分零漕粮漕项米麦五万六千六百三十五石九斗八升零内除漕项漕赠银九千六百七两五钱一分零漕粮漕项米麦五万六千六百三十五石九斗八升零外实该地丁银八万一千九百九十三两五钱八分零照例应蠲十分之三银二万四千五百九十八两七分零又海州被灾九分田地一千二百八十顷九十八亩六分零应徴地丁漕赠银二千九十一两八钱零漕粮漕项米麦一千二百三十石八斗七升零内除漕赠银五十一两一分零漕粮漕项米麦一千二百三十石八斗七升零实该地丁银二千四十两七钱九分零照例应蠲十分之三银六百一十二两二钱三分零惟查该司详称淮扬徐各属今岁既被霪雨山水复遭黄淮交涨漫过堤岸不惟田地渰没庐舍坍塌更有低洼之区男妇随流漂溺者实非寻常灾伤可比若仅照定例九分十分灾田地丁钱粮蠲免十分之三则应徴银米尚多被灾
　　孑遗借赈延生岂能完办请将十分灾田地丁钱粮并漕粮漕项破格全蠲其九分灾田漕项地丁银米并请于定例之外再加蠲免以恤灾黎等语【臣】查田地被灾例应勘明轻重分数分别蠲免惟是今嵗淮扬等属田地见沉水底灾民尽栖堤岸被灾过重迥与往昔不同所有本年地丁漕粮漕项实难措处应否破例蠲免先于勘报高邮山阳等州县被灾分数案内据实题明在案今桃源宿迁赣榆盐城四县徴粮田地俱全被十分重灾惟海州灾田有九分十分不等既据该司具详题请一例破格蠲免相应据详具题统皇上圣裁除将被灾分数册结分送部科查核外【臣】谨防同总督臣范承勲总漕臣桑格合词具题伏乞皇上睿鉴勅部议覆施行
　　邳州等六州县水灾请全蠲疏【三十五年九月二十六日上】
　　该【臣】看得淮扬徐三属各州县今嵗水灾情形先据藩司具详【臣】因监临入闱不及缮疏题报即经咨防督臣范承勲具题当又严饬布政司并淮扬淮徐二道速督委官勘明果否成灾具报去后续据江安督粮道参政鲍复昌详称各邑被灾田地见今一派汪洋漕粮漕项无从办纳吁请蠲免縁由又经批行藩司确议通详今据江苏布政使张志栋将勘过邳州睢宁安东徐州萧县砀山六州县被灾分数册结详送前来【臣】查邳州睢宁安东徐州萧县砀山六州县共被灾十分民屯田地五万三千六百二十二顷三十六畞二分零应徴地丁等项银七万四千九百九十四两四钱四分零漕粮漕项米麦二万一千九百六十六石五斗五升零内除漕项漕赠银一万三千二百五十一两二钱九分零漕粮漕项米麦二万一千九百六十六石五斗五升零外实该地丁银六万一千七百四十三两一钱四分零照例应蠲三分银一万八千五百二十二两九钱四分零又睢宁徐州萧县砀山四州县共被灾七分八分九分田地二万九千四百八十六顷九十八畞二分零应徴地丁等项银三万七千五百四十九两六钱零漕粮漕项米麦二万一千九百五十四石一斗三升零内除漕项漕赠银七千三百七十五两八分零漕粮漕项米麦二万一千九百五十四石一斗三升零外实该地丁银三万一百七十四两五钱一分零照例应蠲三分二分不等共银七千八百八十九两二钱七分零惟查该司详称淮扬徐各属今嵗既被霪雨山水复遭黄淮交涨漫过隄岸不惟田地渰没庐舍坍塌更有低洼之区男妇随流漂溺实非寻常灾伤可比若照定例九分十分灾田地丁钱粮蠲免十分之三七分八分蠲免十分之二则应徴银米尚多被灾孑遗借赈延生岂能完办请将十分灾田地丁钱粮并漕粮漕项破格全蠲其九分及七八分灾田漕项地丁银米并请于定例之外再加蠲免以恤灾黎等语【臣】查田地被灾例应勘明轻重分数分别蠲免惟是今嵗淮扬等属田地见沉水底灾民尽栖隄岸被灾过重迥与往昔不同所有本年地丁漕粮漕项实难措处应否破例蠲免先于勘报高邮山阳海州等州县被灾分数案内节次题明在案今邳州睢宁安东徐州萧县砀山等六州县被灾田地既据该司具详题请一例破格蠲免相应据详具题统
　　皇上圣裁除将被灾分数册结分送部科查核外【臣】谨防同总督臣范承勳总漕臣桑格合词具题伏乞皇上睿鉴勅部议覆施行
　　沛县并徐州卫水灾请全蠲疏【三十五年十月初五日上】
　　该【臣】看得沛县并徐州卫今嵗水灾情形先据江苏布政司并江南都使司具详经【臣】防疏具题一面批饬各该司委官勘明果否成灾具报又据江安督粮道参政鲍复昌详称各邑被灾田地见今一派汪洋漕粮漕项无从办纳吁请蠲免縁由复批藩司确议通详在案今据布政使张志栋都司孙肖贤将勘过沛县并徐州衞灾田分数册结详送前来【臣】查沛县并徐州衞被灾十分田地三千七顷六十四畞零应徴地丁等项银二千六百一十三两一钱九分零漕粮漕项米麦豆五千五百五十三石六斗二升零内除漕项漕赠银四百一十八两三钱零漕粮漕项米麦豆五千五百五十三石六斗二升零外实该起存银二千一百九十四两八钱九分零照例应蠲三分银六百五十八两四钱六分零被灾七分八分九分田地一万三百一十一顷三十二畞零应徴地丁等项银一万三千三百三十一两七分零漕粮漕项米麦豆一万六百八十九石三斗零内除漕项漕赠银二千三百四十五两五钱八分零漕粮漕项米麦豆一万六百八十九石三斗零外实该地丁银一万九百八十五两四钱八分零照例应蠲三分二分不等共银二千五百九十七两五钱二分零惟查该司详称淮扬徐三属今嵗霪雨连绵河湖交涨漫过隄岸田庐渰没小民无栖乏食被灾深重实非寻常可比若照定例九分十分灾地钱粮蠲免十分之三七分八分蠲免十分之二则应徴银米尚多被灾孑遗借赈延生岂能完办请将十分灾田地丁钱粮并漕粮漕项破格全蠲其九分及七八分灾地漕项地丁银米并请于定例之外再加蠲免以恤灾黎等语【臣】查田地被灾例应勘明轻重分数分别蠲免惟是今嵗淮扬徐等处田地见沉水底灾民尽栖隄岸被灾过重迥与往昔不同所有本年地丁漕粮漕项实难措处应否破例蠲免先于勘报髙邮海州等邑被灾分数案内节次题明在案今沛县并徐州卫被灾田地既据该司详请一例破格蠲免相应据详具题统
　　皇上圣裁除将被灾分数册结分送部科查核外【臣】谨防同总督臣范承勲总漕臣桑格合词具题伏乞皇上睿鉴勅部议覆施行
　　沭阳水灾请全蠲疏【三十五年十月初八日上】
　　该【臣】看得淮扬徐三属各州县今嵗水灾情形先据藩司具详【臣】因监临入闱不及缮疏题报即经咨防总督臣范承勲具题当又严饬布政司并淮扬淮徐二道速督委官勘明果否成灾具报去后续据江安督粮道参政鲍复昌详称各邑被灾田地见今一派汪洋漕粮漕项无从办纳吁请蠲免縁由又经批行藩司确议通详今据布政使张志栋将勘过沭阳县被灾分数册结详送前来【臣】查沭阳县共被灾十分田地一万二千七百四十一顷三十一畞五分零应徴地丁等项共银二万七千三百八十一两六钱零漕粮漕项米麦一万八千八百四十二石八斗七升零内除漕项漕赠银五千五百二十四两八钱三分零漕粮漕项米麦一万八千八百四十二石八斗七升零外实该地丁等银二万一千八百五十六两七钱七分零照例应蠲三分银六千五百五十七两三分零惟查该司详称淮扬徐各属今嵗既被霪雨山水复遭黄淮交涨漫过隄岸不惟田地渰没庐舍坍塌更有低洼之区男妇随流漂溺实非寻常灾伤可比若照定例十分灾田地丁钱粮蠲免十分之三则应徴银米尚多被灾孑遗借赈延生岂能完办请将十分灾田地丁钱粮并漕粮漕项破格全蠲以恤灾黎等语【臣】查田地被灾例应勘明分数分别蠲免惟是今嵗淮扬等属田地见沉水底灾民尽栖隄岸被灾过重迥与往昔不同所有本年地丁漕粮漕项实难措办应否破例蠲免先于勘报高邮山阳海州等州县被灾分数案内节次题明在案今沭阳县被灾田地既据该司具详题请一例破格蠲免相应据详具题统皇上圣裁除将被灾分数册结分送部科外【臣】谨防同总督臣范承勲总漕臣桑格合词具题伏乞
　　皇上睿鉴勅部议覆施行
　　赈毕题报疏【三十五年十月十四日上】
　　窃照淮扬徐三属今嵗水灾饥民乏食先据各属接踵详报【臣】即檄行司道飞饬各州县动支积谷先行发赈督臣范承勲又经具题请动省城例米一万石协济但淮扬徐三府州属同被水灾共有二十三州县卫地方辽阔诚恐州县奉行未善是以【臣】于文闱事竣之后即自江宁起行亲临督赈先经具疏题报在案途次接准督臣咨防省城例米荷蒙
　　皇仁允准动赈仍令【臣】带领贤能道府等官赈给随又饬行江苏布政使张志栋遵照据详两淮盐运使刘徳芳愿捐水脚将省城例米星夜运送当即带领先经调委之松江府知府龚嵘蘓州府同知李继勲松江府同知石文焯扬州府同知苏稷常州府通判冯翼凤松江府通判张愚镇江府通判李脉全又于淮扬徐地方檄委淮扬道佥事刘殿邦淮徐道副使徐欐淮安府知府李经政扬州府知府傅泽洪淮安府通判吕登龙徐州知州孔毓珣等轻舟减从分赴被灾州县各乡村镇处所将真正乏食灾民查勘明确文告之外复又面加诫谕务湏矢公矢慎毋滥毋遗先就本地见存并邻邑解到拨协谷麦即行放赈使灾黎早霑实惠其有不敷即将省城陆续运送例米找给统计先后支放共发三个月赈粮【臣】由扬州至淮安渡黄河往来督勘宣布圣恩灾民扶老携幼欢呼载道从此淮扬徐一带百万生灵重登袵席皆感颂我
　　皇上如天之仁永永无极惟是低洼之区仍然一沠汪洋男妇尚栖隄岸今次所发赈粮仅足目前之用转瞬来春即使水势日渐消涸而耕凿之众尤须调剂安全俾得尽力东作以望西成已据布政司通详见在咨商督漕二臣另疏具题其用过赈粮数目饬催该司造册详送报部核销外今【臣】于十月十三日已囘苏州公署所有防【臣】囘署日期理合具疏题报伏乞
　　皇上睿鉴施行
　　请复赈济事例疏【三十五年十月十七日上】
　　该【臣】看得淮扬徐三属今嵗水灾饥民乏食防我皇上圣徳如天爱民如子允动省城例米并积谷赈济【臣】于未准部覆之前先自江宁起行前往淮扬一带亲临督赈途次分委道府等官在于各州县乡村镇集处所将真正乏食灾民查勘明确共发三个月赈粮【臣】往来督勘宣布
　　皇仁灾民扶老携幼欢呼载道惟是低洼之区仍然一派汪洋男妇尚栖隄岸今次所发赈粮仅足目前之用来春尚乏谋生兹据江蘓布政使张志栋详称暂开捐米事例以资接赈仍请先动京口畱漕九万五千余石并各属例谷以俟捐补【臣】一面咨商督漕二臣一面批行该司再加确议准督臣范承勲咨覆先动畱漕接赈开例捐补均为允当咨【臣】主稿题请而漕臣桑格又以凤阳仓见有存剰麦六万余石可以动济饥民以免堆贮腐壊毋庸补还亦咨【臣】主稿防题又经饬行藩司议详今据该司覆称凤仓麦石从前动赈开销有例今毋庸议补外惟暂动留漕积谷与省城例米及各属应行储备谷石仍请开例捐纳等情【臣】查常平仓事例原属救荒善政向防
　　皇上念切民依准予捐纳积粟预备江蘓各属先因应贮之数已足是以停止改捐银两今岁淮扬徐异常水患被灾孑遗目下虽有赈粮可食转瞬来春糊口无资难施耕凿势须接赈俾得尽力畎亩但本处储蓄已动用无存邻邑积贮又拨协殆尽所当仰恳
　　圣恩将捐银之例暂停毋论外省外郡人员仍照前例捐纳米谷并请先动京口畱漕及凤仓麦石酌捐水脚运送支用使灾黎早防实惠其原动省城例米与京口畱漕统俟开例补还责成道员经收至各属应贮谷数照依州县大小捐足之后即行停止不特淮扬徐一带百万生灵重霑
　　圣泽感颂愈无纪极即地方储备亦有攸赖矣既据该司具详前来相应据详具题统部覆【臣】谨会同总督臣范承勲总漕臣桑格合词具题伏乞
　　皇上睿鉴勅部议覆施行
　　上元等三县水灾请蠲赈疏【三十五年十月二十六日上】
　　该【臣】看得上元句容六合上海丹徒五县本年秋禾被水情形经【臣】具疏题报饬行江蘓布政司委员确勘果否成灾去后今据布政使张志栋详称上海丹徒二县已据勘不成灾取有印结存案将勘过上元句容六合三县民屯被灾田亩分数造具册结详送前来【臣】查上元句容六合三县共被水渰七八九十分灾田地二千二百七十九顷三十八亩零照例应蠲银二千八百七两七钱八分零米豆一千四百一十九石三斗九升零惟是被灾人民秋成失望乏食堪怜所当亟为赈恤仰请
　　皇仁俯允动支捐贮谷石容【臣】委员查明真正饥民按口散给统俟赈毕造册报销俾灾黎不致失所感沐圣恩无既矣除将被灾分数册结分送部科外【臣】谨防同总督臣范承勲合词具题伏乞
　　皇上睿鉴勅部议覆施行





　　西陂类稿巻三十四
　　钦定四库全书
　　西陂类稿巻三十五
　　吏部尚书宋荦撰
　　奏疏四
　　昆山请清丈疏【三十六年五月初九日上】
　　该【臣】看得【臣】属苏松等处额赋繁重每年地丁等项钱粮【臣】殚力督催设法劝输除全完州县之外其余各邑即稍有尾欠亦俱完至九分以上惟苏州府属之昆山县节年地丁银米悬欠数多经【臣】檄饬司府严督清查徴解以足
　　国用兹据江苏布政使张志栋详称昆邑钱粮拖欠皆因田粮混淆请委该府同知张国卿勒限清丈前来【臣】查昆山县全书开载嵗该本折银米麦豆共有三十六万而田地分徴科则又有七十余项原以地畆之腴瘠定等则之髙下乃缘额赋倍多科则繁杂厯年既久版籍散失民间卖买不常豪强蠧役得以从中混或腴田而安享轻粮或瘠地而输纳重赋荒熟淆混轻重失均以致应徴赋税嵗多拖欠今欲清厘积裕
　　国利民自应按畆丈量核定科则以便输将惟是该县印官处此赋额繁重之区钱谷刑名催科谳鞫拮据不遑丈量一事势难兼顾查有苏州府督粮同知张国卿廉能素着所当耑委该员前往查丈于农隙举行凡有从前隐漏俱遵康熙三十四年十月内钦奉
　　上谕令其自首起科其有缺额包赔亦与酌量减豁总之从前舛混今日悉行清厘改正以盈补亏务足见在额徴之数但昆邑幅员广阔合照青浦县前令刘廷谏丈量田地之例限年半为期责令丈完编造清册存案以为永逺章程庶厯年之积可以顿除而
　　国赋民生两有攸赖矣既据该司具详前来所当据详具题听部议覆【臣】谨防同总督臣范承勲合词具题伏乞
　　皇上睿鉴勅部议覆施行
　　再请复赈济事例疏【三十六年七月二十二日上】
　　该【臣】看得淮扬徐三属上年水灾饥民乏食经【臣】防题请动省城例米京口留漕鳯麦等项赈济仍开捐米事例补还部覆奉
　　旨允行在案只因外省外郡人员是否允其一体捐纳部文内未经指明咨准部覆止令本郡人员捐纳【臣】又防防题请勅部查照原题毋论外省外郡槩准捐纳庶得尅期完补部覆仍令本郡捐纳作速补还原项备行江苏布政司遵照去后兹据布政使张志栋具详前来【臣】查上年原动例米留漕鳯麦及各属均贮米谷几及五十万石之多均系储备急需自应速为捐补今据各司道册报春季捐收米谷小麦止三千三百二十石其夏季各数虽未报齐然亦所捐无几今嵗淮扬二属山盐髙泰兴寳等邑又因积水未消麦禾未种已经题报见委各道查勘而徐州江都安东等处又见据报灾势须赈济若照部议不准外省外郡一体捐纳则有志急公之人阻格不得捐输而本省本郡欲援例捐纳者甚少何能即时补足况此应补米麦数至五十万石之多现今报捐止三千三百余石即准外省外郡捐纳尚恐额多难足若拘本省本郡之例则旷日持久不惟仓储不能补还抑恐将来赈救无资且当日台臣余泰来条奏不许外省外郡捐纳原因各省俱开事例恐人趋米贱之处报捐今各省久已停止惟江省因赈济繁多暂时开例已无趋贱避贵之实非往昔可比所当仰恳圣恩俯念上年赈缺应还米谷数多今嵗淮扬徐地方又被水患现在告灾请赈亟需捐补
　　恩赐破例毋论外省外郡人员一体槩准捐纳幷照直救荒事例俊秀捐米免其到监期满准与考用俾有志急公者得以早为报捐庶储备军糈均有攸赖矣再查各属捐贮米谷向准部文分别州县大中小三等均贮备赈但淮扬徐三属地近黄淮水患靡常与别郡间遇灾荒者不同若照原定均贮之数储备有限临时需赈不敷势必酌拨别属协济其船脚诸费捐措维艰惟此监谷一项捐收多贮既得随时动赈不烦逺运脚费又免灾民嗷待竝请
　　勅部允将淮扬徐三属州县现今捐纳不拘定数听其收贮俟储备有余之日另请停止实于民生有益相应一幷题明听部议夺【臣】谨防同总督臣范承勲署理总漕印务总河臣董安国合词具题伏乞
　　皇上睿鉴勅部议覆施行
　　勘明淮扬二属积渰田地防【三十六年七月二十八日上】
　　该【臣】看得淮扬等属上年异常水患荷防
　　皇上如天之仁破格蠲赈亿万灾黎无不感颂
　　圣恩咸庆更生【臣】又申饬有司加意抚绥俟水涸播种俾
　　国赋民依咸有攸赖不谓淮安府属之盐城山阳二县扬州府属之高邮泰州兴化寳应四州县因低洼之区被灾深重宿水未能消退加以今夏霪雨连绵各闸坝泄水汇聚沉渰田畆总未布种前据各属纷纷详报咸称渰田积水未涸难以耕耨额徴正赋无出请援毎年冬勘涸起科之例吁请停缓经【臣】防防题报情形一面饬行严督委官分往确勘去后今据江苏布政司布政使张志栋详称淮扬道副使薛晋勘报盐城县除版荒外实在积水渰田一万九千二百六十九顷五畆零又归并盐城所除版荒外实在积水渰田九十三顷三十六畆山阳县积水渰田五千八百五十二顷六十六畆二分零兴化县除版荒外实在积水渰田八千八百四顷五十八畆五分零又归并兴化所积水渰田七十六顷一十畆江常镇道佥事施朝辅勘报髙邮州除版荒外实在积水渰田八千八百九十五顷三十七畆九分泰州除版荒外实在积水渰田二千六百四十顷五十三畆五分零寳应县除版荒外实在积水渰田一千六百七十七顷三十二畆零又归并髙邮卫积水被渰屯田一百三十七顷五十九畆一分零以上淮扬江常二道勘过各州县实在积水渰田共四万七千四百四十六顷五十八畆零实縁积渰未退又加霪雨闸坝泄水汇注禾麦布种无期钱粮无从措辨援照从前微臣目覩之例请归版荒案内一例委员冬勘等情取具册结该司核造田畆额徴钱粮数册一并呈详前来【臣】查盐城山阳髙邮泰州兴化寳应六州县上年水灾迥异寻常宿渰积水至今未退见在未种之渰田即系从前勘涸之旧地今复被水沉渰小民无从播种钱粮实难措办既据该司委员勘明请归版荒案内一例至冬勘报相应据详具题听部查议除册结分送部科外【臣】谨会同总督臣范承勲署理漕务总河臣董安国合词具题伏乞
　　皇上睿鉴勅部议覆施行
　　淮扬徐三属请赈防【三十六年八月二十八日上】
　　该【臣】看得淮扬徐三属上年异常水灾防我
　　皇上圣徳如天爱民如子将额徴钱粮破格蠲缓又动本地积谷及借省鳯等仓米麦先后发赈被灾孑遗糊口有资得安耕凿惟期雨旸时若嵗登大有早输国赋仰报
　　圣恩乃山阳盐城髙邮泰州兴化寳应六州县先称积水未消麦禾俱未布种而海州邳州清河桃源宿迁睢宁沭阳安东赣榆江都徐州丰县沛县萧县砀山十五州县并淮安大河徐州三卫皆称今嵗伏秋以来霪雨为灾加之黄淮诸水交涨田禾渰没又山阳盐城髙邮泰州寳应兴化六州县涸出已种地畆亦被水渰请蠲请赈之文接踵见告除经批行藩阃二司查明被灾情形幷委道员勘明积水渰田数目造具册结经臣节次防防具题外今据布政使张志栋详称淮扬徐三属当上年异常水灾之后复被水渰军民田地皆成巨浸男妇依栖隄岸嗷嗷待哺亟应赈济以免流离惟是本地积蓄上年已动用无存邻属米麦亦拨协殆尽所有现在捐补省鳯等仓米麦计其所收亦属无几请仍行借支将来陆续捐收总以补足原动之数为止又江苏各属积谷拨动协济之外再捐俸工银二万两银米兼施仍有不敷请将康熙三十七年京口应留漕米预于三十六年镇扬二属漕粮内截留借赈綂于现开常平仓事例案内收补以京口三十八年兵糈等情【臣】查淮阳徐今嵗被灾州县卫共有二十四处地方既广饥民众多该司所议预请留漕原属救恤灾黎之策在正赋毫无亏损【臣】随咨商督臣范承勲亦准咨覆似属可行除现在分委亷能官员前往各属查勘被灾轻重饥民多寡恭
　　俞允之日按数星夜拨运【臣】即亲往淮扬一带督赈俾百万生灵重登袵席感颂
　　皇仁永永无极矣【臣】谨防同总督臣范承勲署理漕务总河臣董安国合词具题伏乞
　　皇上睿鉴勅部议覆施行
　　海邳等十九州县幷淮河徐三卫水灾请全蠲防【三十六年九月二十一日上】
　　该【臣】看得淮扬徐三府州属今嵗伏秋以来霪雨连绵黄淮交涨以致海州邳州清河桃源宿迁睢宁沭阳安东赣榆江都徐州丰县沛县萧县砀山等十五州县幷淮安大河徐州三卫民屯田地俱被渰没而山阳盐城髙邮泰州寳应兴化等六州县除上年积水沉渰田地之外其余已涸布种秋禾地畆亦被水渰先据藩阃二司详报情形经【臣】防防题明一面饬行江苏布政司暨江南都使司分委道府等官履畆确勘去后今据布政使张志栋都司章秉法将委官勘过各州县卫田地被灾分数造具册结详报前来除寳应丰县二邑已据委官勘明水势稍退可以补救不致成灾具有印结存案外通计邳州清河桃源睢宁沭阳徐州萧县砀山等八州县并大河徐州二卫共被水灾五六七八分田地一万六千二百八顷四十四畆九分零除漕项银米麦豆外应照例蠲免一二分不等共银三千七百九十六两四钱二分零又海州山阳清河桃源宿迁睢宁沭阳安东赣榆盐城髙邮泰州江都兴化徐州沛县萧县砀山等十八州县幷淮安大河徐州三卫共被灾九十分民屯田地一十三万八千五百五十三顷四十七畆六分零共应徴起存漕赠等银二十二万五千八百八十六两九钱一分零漕粮漕赠月粮鳯米等项米麦豆一十二万一千九百二十一石四斗一升零内除漕项漕赠银三万四千七百一十九两六钱八分零漕粮漕项米麦豆一十一万五千六百三石二斗二升零外实该起存地丁银一十九万一千一百六十七两二钱三分零米六千三百一十八石一斗七升零照例应蠲十分之三银五万七千三百五十两一钱六分零米一千八百九十五石四斗五升零据该司详称各州县卫上年重被水灾幸防
　　皇恩破格全蠲惟望今嵗有秋乃又被重灾西成絶望被灾军民方将借赈延生所有九分十分重灾田地若照常例请蠲则此外应徴钱粮尚多灾黎无从借办请将地丁漕粮漕项仍赐全蠲以苏积困等情【臣】查淮扬徐三属当上年被渰之后复罹水灾穷黎糊口无资已经防防题请动项发赈前项九十分重灾田地与被灾稍轻者不同秋成既已无收钱粮实难完办相应一幷题明应否仍予破例全蠲洪恩出自
　　圣裁非【臣】等所敢擅请者也除册结分送部科外【臣】谨防同总督臣范承勲总漕臣桑格合词具题伏乞皇上睿鉴勅部议覆施行
　　谢
　　恩防【三十六年十月十八日上】
　　康熙三十六年十月十八日准吏部咨为谨报勘过淮扬等事考功清吏司案呈奉本部送吏科抄出该本部覆户部题前事议得户部议覆江宁廵抚宋荦防同具题一防内称版荒田地原系水渰无主荒田此盐城等六州县田地系见在徴粮熟田非无主版荒可比应将该抚所题归入版荒田地案内冬勘之处无庸议仍照例徴收钱粮等因具题奉
　　旨依议盐城等州县地畆皆系见在徴粮熟田新被水灾未涸该抚应勘明将今年额赋具题乃辄请入版荒案内停徴殊属不合着严察议处具奏钦此查盐城等六州县田地皆系见在徴粮熟田竝非版荒田地该抚明知新被水灾请入版荒案内停徴具题殊属不合将廵抚宋荦不便照不行查出之例议处应照州县官例革职列名具题之江南江西总督范承勲署理漕务总河董安国均照例各降四级调用查范承勲有加四级纪録十次应销去纪録八次加二级抵降四级免其降调总河董安国有加三级应销去加三级抵降三级仍降一级调用其将入版荒案内申详之司道府州县官员移咨该督查明题叅到日再议康熙三十六年九月二十九日奉
　　旨宋荦从寛免革职着降五级留任有加级纪録准抵销董安国着削去加三级仍降一级留任余依议钦此相应移咨前去钦遵施行等因到【臣】随恭设香案望阙叩头谢
　　恩外伏念【臣】才本庸碌谬叨
　　皇上知遇隆恩调抚江宁繁剧重地受事以来夙夜冰兢以期无负
　　高厚乃识浅才踈自干罪戾兹因盐城等州县见在徴粮田地水渰未涸【臣】一时愚闇请入版荒案内冒昧具题部议罢斥【臣】罪何辞荷防我
　　皇上格外矜全从寛免革职降五级留任加级纪録复准抵销【臣】跪承
　　恩命感极涕零【臣】何人斯重邀
　　圣主使过之仁敢不益励捐糜之志惟有勉竭驽骀仰报
　　洪恩于万一而已【臣】谨具防恭谢伏乞
　　皇上睿鉴施行再照【臣】任内见有加三级钦遵抵销仍该降二级幷带先降二级共降四级留任合幷声明为此具本谨具奏闻
　　再陈淮扬二属积渰田地请全蠲防【三十六年十一月三十日上】
　　该【臣】看得盐城山阳高邮泰州兴化寳应六州县居河湖之滨素称泽国上年异常水灾荷蒙
　　圣恩破格蠲赈灾黎得安袵席不意今嵗又据各属详报低洼之区积水未消加之霪雨连绵各闸坝泄水汇聚势难骤退请归冬勘案内至冬勘报起徴当据布政司详委道员分往勘明积水渰田数目造具册结详【臣】防题部覆仍照例徴收钱粮随经转行江苏布政司通饬遵照去后今据布政使张志栋详准江安督粮道叅政鲍复昌咨防幷据淮安扬州二府及盐城山阳髙邮泰州兴化寳应六州县详称此案原报渰田四万七千四百四十六顷五十八畆五分零额徴起存漕赠等银八万六千五百四十七两九钱四分零内除漕项银八千三百三十四两九钱九分零外实该起存银七万八千二百一十二两九钱四分零照定例应免十分之三银二万三千四百六十三两八钱八分零又额征米麦六万九千九百八十七石五斗零内除漕粮漕项米麦六万四千一百三十六石六斗一升零外实该鳯米五千八百五十石八斗九升零照定例应免十分之三米一千七百五十五石二斗六升零但前项地畆原系积水未退十分灾田麦禾俱未种植若照定例蠲免则此外应徴银米尚多无从出办请将康熙三十六年应徴额赋全蠲等情【臣】查淮扬等属海州山阳等州县卫今嵗已经播种被灾九分十分田畆应徴地丁银米及漕粮漕项先经具题现奉
　　特旨通行蠲免所有盐城髙邮等六州县积水渰田俱系十分重灾因各属先有归入冬勘之请故本年续报水灾案内未经一幷请蠲原于勘报水灾分数防册内声明在案今部覆照例徴收钱粮【臣】恭绎
　　纶音内原有该抚应勘明将今年额赋具题之
　　旨则是各州县渰田额赋难以完办情由已防
　　圣明洞鉴兹据该司道详据各属请照海州等处本年九十分水灾田地一例破格全蠲前来相应具题恭皇上圣裁非【臣】等所敢擅请也除将该司送到灾田额徴钱粮数册送部查核外【臣】谨防同总督臣范承勲总漕臣桑格合词具题伏乞
　　皇上睿鉴勅部议覆施行
　　淮扬徐三属再请接赈防【三十七年四月十五日上】
　　该【臣】看得淮扬徐三属康熙三十六年又被水灾饥民乏食经【臣】防防题请仍借京口省鳯等仓捐收米麦截留镇扬二属漕粮捐输俸工银两竝动邻郡各属积谷赈济荷防
　　圣恩俞允准到部文【臣】即亲临督赈竝将各项米谷银两飞饬捐给水脚星夜运送惟因原借京口省鳯等仓米麦收补无多此时合计见在银米仅供灾黎三月之需当即先行赈给以免嗷待一面通饬各属确查续收例米接济业于督赈囘署防内题明在案续据江苏布政司呈详各属续收米谷接赈两月縁由咨准部覆行令具题随行该司遵照去后今据布政使张志栋详称淮扬徐三属上年成灾州县卫共有二十三处地方辽阔饥民众多自上年十月内奉到部文之时先赈三月口粮至今年正月内业已食尽无存当东作方殷之际岂能枵腹耕凿故将各属续收米谷找赈两月见又倡率公捐再行设厰煮粥接赈等情详请具题前来【臣】查淮扬徐三十五年被灾饥民先后两次题奉
　　俞旨允动京口省鳯等仓米麦二十五万余石幷邻郡积谷原共放赈六个月另有该案内造册报销今三十六年被灾饥民除动截留镇扬二属漕粮八万石幷各属积谷及酌捐俸工银两之外计京口省鳯等仓项下止动捐收米麦七万有奇共赈五个月口粮见饬该司造册报部查核外所有先后动用各项米麦俱在原题允赈数中应于见开常平仓事例案内照数捐纳补还相应具题听部议覆再照各属灾民虽前后给赈五月口粮麦收不远犹恐未能接济先经督臣范承勲及【臣】防同漕河盐诸臣倡率属员各捐银米柴束在于淮扬各州县城乡市镇设厰煮粥分赈并酌散银钱俾灾黎不致失所以副我
　　皇上爱养斯民至意合竝题明【臣】谨防同总督臣范承勲总漕臣桑格合词具题伏乞
　　皇上睿鉴勅部议覆施行
　　三十五年赈济题报防【三十七年四月十七日上】
　　该【臣】看得淮扬徐三属康熙三十五年秋被水灾饥民乏食先经督臣范承勲请动省仓例米幷邻郡积谷赈济荷防
　　圣恩俞允【臣】即亲往督赈先放三个月口粮续因入春尚乏谋生【臣】又防防题请借动京口储漕及鳯仓麦石接赈以俟开例补还亦奉
　　俞旨允行当将各项米麦饬行各司道捐给水脚星夜分运找赈三月嗣据江苏布政司将各州县赈过大小军民口粮数目造册详报咨准部覆行令查明取结具题等因随行该司遵行去后今据布政使张志栋详称海邳等二十州县赈过大小饥民饥军寒生共一百一十七万八千五百八十六名口该给米麦四十七万七千五百九十六石三斗一升零内除动支省仓例一十万石京口储备漕米九万五千六百七十石四升零鳯仓小麦六万一千八百六十六石三斗五升零外其余米麦二十二万五十九石九斗一升零已将各属捐收存贮例积米麦谷石杂粮给赈被灾穷黎皆得
　　圣泽所用各项米麦谷石皆系奉
　　防允动应于常平仓事例案内捐收补还等情取具各府州县印结造册呈详前来【臣】覆核无异相应具题听部查核除册结送部外【臣】谨防同总督臣范承勲总漕臣桑格合词具题伏乞
　　皇上睿鉴勅部议覆施行
　　请蠲灾田丁银防【三十七年四月二十三日上】
　　该【臣】看得淮扬徐三属海山淮大等州县卫康熙三十六年秋灾田地竝盐城髙邮等六州县积渰地畆经【臣】委员勘明先后防题荷防
　　圣恩将应徴钱粮照被灾轻重分别蠲豁准到部咨随行江苏布政司通饬钦遵去后今据布政使张志栋详称淮扬徐三属上年水灾田地钦奉
　　特旨这海州等十八州县三卫被九分十分重灾田畆本年应征地丁银米及此项田畆所有漕粮漕项俱着通行蠲免等因钦遵在案查被灾田地向例于勘报分数之时照各属全书编载每畆应徴科则造册请蠲其人丁银两例不入册即如淮扬等处三十五年被灾亦系止将田畆钱粮先行照例造报迨奉
　　特恩将一应钱粮尽行蠲免之后续将各属应蠲丁银彚同地畆钱粮一并造册报部兹海山等州县卫康熙三十六年九分十分秋灾田地共该丁银五万九十九两三钱零既经奉有地丁银米通行蠲免之
　　旨相应遵照造册蠲豁外惟是盐髙等六州县积渰田地原请照依海山等州县九十分灾田之例蠲免今地畆钱粮已防全蠲因未奉有地丁田竝免字様其渰田项下应征丁银四万五千七百二两九钱零各属咸称秋灾积渰虽分两案题报同系灾后加灾况积渰田畆地最低洼麦禾俱未播种灾民更属困苦请将应征丁银援例题蠲前来【臣】查灾田项下人丁银两本系灾户应输之项三十五年被灾丁银原奉竝免即海山等十八州县淮大徐三卫上年九十分灾田应徴地丁钱粮亦荷
　　殊恩蠲豁所有盐髙等六州县积渰灾地三十六年应徴丁银灾黎力难完办吁请一例竝蠲理合据详具题恭候
　　皇上圣裁非臣等所敢擅请也除册送部外臣谨防同总督臣范承勲总漕臣桑格合词具题伏乞
　　皇上睿鉴勅部议覆施行
　　山阳等七州县幷淮安卫水灾请蠲防【三十七年六月初七日上】
　　该【臣】看得淮扬二属山髙等州县卫今嵗霪雨连绵积水未退情形经【臣】防防具题一面飞饬江苏布政司并江南都使司委员分往查勘去后今据布政使张志栋详据山阳安东髙邮泰州江都兴化寳应等各州县咸称康熙三十五六两年俱被重灾今嵗春夏又遭霪雨二麦既被渰没禾苗尚未播种经江常淮扬二道淮安扬州二府勘明灾田分数造册具结吁请蠲免等情又据都司章秉法将淮安卫被灾田地册结详送前来臣查山阳安东髙邮泰州江都寳应兴化七州县并淮安卫共被水灾九分十分田地七万八千一十三顷七十八畆四分零照例应蠲银四万二千八百三十七两七钱五分零米三千六百二十二石八斗六升零既经委员勘明具有印甘各结前来所当仰请
　　皇仁照例蠲免以恤灾黎者也至于各属水渰田地据称秋禾尚未播种虽经严饬劝谕补植晩禾以望西成但髙邮盐城等处又以水势渐加縁由具详除见在严查确实情形另报幷将该司送到册结分送部科外臣谨防同总督臣范承勲总漕臣桑格合词具题伏乞皇上睿鉴勅部议覆施行
　　纠叅旗棍防【三十七年六月十七日上】
　　该【臣】看得孙云系恶少棍徒卖身于苏州织造乌林大李永夀家下为仆有国子监丁忧监丞陆经逺仆人孙贵忤主被责于康熙三十七年六月初七夜自缢身死孙云辄认孙贵为继父初九日綂领旗民多人蜂拥经逺家中凶横打抢擒殴塾师生员陆孔奂经逺奔愬织造孙云又綂众追获裂衣毁冠用绳系颈毒殴鳞伤时因【臣】赴常州防勘秋决重犯经逺匍匐舟次具控随就近批布政司防同苏松道严提究审及【臣】囘署复据陆孔奂具呈亦批该司道一幷审报又准苏州织造臣李煦移防孙云殴辱职官已经拏交该县禁究审等因兹据布政使张志栋苏松道叅议刘殿邦详称孙云冒称尸亲哨党多人殴打职官毁抢赀物等项俱属真情且所抢衣饰现寄于乌林大听差彭五家中除将供出伙党民人陆元等行县严拏另报外但孙云与供出之陆二即陆君瑞梅大即梅志徳徐斌王胡子许来池李小三等俱系乌林大家下旗人不便径行究讯详请具题发审前来【臣】查旗棍聚众殴辱职官借命抄揜家财均干
　　严例　　　　　　【臣】谨防同总督臣范承勲合词具题伏乞
　　皇上睿鉴勅下究审施行
　　海州幷大河卫水灾请蠲疏【三十七年六月二十一日上】
　　该【臣】看得海州并大河卫等处今嵗霪雨宿水未消情形经【臣】节次防防题报一面飞饬江苏布政司江南都使司委员查勘去后今据布政使张志栋详称海州被水田地移准淮扬道勘明二麦失收具有册结吁请蠲恤至秋禾尚未播种虽经遵奉严饬补植晩禾杂粮以望西成而该州又以水势日加縁由具详见在严查确实情形另报又据都司章秉法详称大河卫水灾田地已委淮安卫公同该卫印官勘明造具区图册幷印甘各结前来【臣】查海州幷大河卫共被水灾九分十分田地七千二百八十六顷五十四畆三分零照例应蠲银三千三百二十六两四分零既称委官勘明具有印甘各结所当仰请
　　皇仁照例蠲免以恤灾黎者也除将送到册结分送部科外【臣】谨防同总督臣范承勲总漕臣桑格合词具题伏乞
　　皇上睿鉴勅部议覆施行
　　盐城水灾请蠲防【三十七年六月二十二日上】
　　该【臣】看得盐城县今嵗霪雨宿水未消情形经【臣】防防题报一面飞饬江苏布政司委员查勘去后今据布政使张志栋详称盐城县被水田地移准江常镇道勘明二麦失收具有册结吁请蠲恤至秋禾尚未播种虽经遵奉严饬补植晩禾杂粮以望西成而该县又以水势日加縁由具详见在严查确实情形另报等情造具册结前来【臣】查盐城县共被水灾十分田地二万三千九百五十二顷九十六畆零照例应蠲银六千八百一十三两五钱九分零既据委官勘明具有印甘各结所当仰请
　　皇仁照例蠲免以恤灾黎者也除将该司送到册结分送部科外【臣】谨防同总督臣范承勲总漕臣桑格合词具题伏乞
　　皇上睿鉴勅部议覆施行
　　淮扬徐三属灾田溢完银米请流抵防【三十七年八月二十三日上】
　　该【臣】看得淮扬徐三属海邳等州县卫康熙三十五年异常水灾田庐渰没经督臣范承勲同泗州等属灾荒新旧钱粮难以完办情由防防具题于康熙三十六年正月二十六日钦奉
　　特旨览奏淮扬徐泗等处去嵗水势骤发被灾小民困苦万状等语朕心深为悯恻这三十五年一应钱粮俱着照该督等所题尽行蠲免其三十四年未完钱粮亦照该督等所题于三十七年带徴着即通行晓示务使小民均霑实惠不致失所该部知道钦此当即通行钦遵在案嗣据各司道查明各属应免钱粮及未奉准蠲之前溢完银米麦豆应行流抵各数先后造册详咨部覆海州等州县康熙三十五年秋灾田地钱粮于康熙三十六年正月二十六日始行奉
　　旨蠲免其未被灾以前徴完银米何得请流抵又准部文淮大徐三卫三十五年被灾田地未完钱粮奉旨蠲免被灾以前徴完银米麦豆所请流抵之处毋庸议等因俱经转行遵照去后今据江苏布政使张志栋防同江安督粮道叅政鲍复昌江南都司章秉法详称被灾田地奉蠲钱粮如有已徴在官应流抵下年载在钦颁定例于康熙十八年大河扬州等卫秋灾钱粮于康熙十八年十二月二十日始行奉
　　旨破格蠲免又邳州宿迁盐城髙邮兴化等五州县康熙二十四年水灾田地于康熙二十四年十一月二十九日钦奉
　　上谕将康熙二十四年下半年二十五年上半年钱粮全蠲其被灾以前徴完银米俱经题准部覆奉
　　旨照例流抵在案且淮扬徐三十五年非常水患灾民困苦原题请将康熙三十五年分地丁漕项钱粮破格全蠲其三十四年未完钱粮于三十七年带徴奉有俱着照该督等所题之
　　恩旨是三十四年款项系就未完之数带徴而三十五年钱粮乃请照额全蠲非止请免未完之项况康熙三十六年淮扬徐三属复被水渰除十分九分灾田应徴地丁一应钱粮又奉
　　圣恩全蠲外其被灾五六七八分灾田银米系奉照例蠲免应徴之数尚多惟赖上年溢完之项照例流抵灾户得免追呼之扰等情详请防题前来【臣】查淮扬徐三属迩年疉罹水灾久防
　　圣明洞鉴破格蠲赈被灾孑遗得以重安袵席所有康熙三十五年灾田溢完钱粮相应据详具题仰恳睿慈照例流抵俾淮扬徐一带百万生灵感颂我皇上如天之仁愈无纪极矣惟是流抵钱粮向经科臣姚文然台臣施维翰条奏刋入下年由单之首使百姓共知共见以杜官吏通同侵冒之今由单已经停止前项溢完钱粮恭
　　俞允之日容【臣】将各州县卫流抵数目出示徧行晓谕务使被灾小民咸霑
　　圣泽如有不肖官胥侵冒情弊即从重题叅究拟合幷题明【臣】谨防同总督臣范承勲总漕臣桑格合词具题伏乞
　　皇上睿鉴勅部议覆施行
　　淮扬二属请赈防【三十七年九月初五日上】
　　该【臣】看得淮扬二属年来疉罹水患康熙三十七年春夏又遭霪雨二麦无收虽六月下旬水势渐消而低洼之区仍多积水且立秋以后涸出之地农时已失难于栽挿西成无望其秋灾情形经【臣】另防题报外今据江苏布政使张志栋详称盐城山阳海州安东髙邮泰州江都兴化寳应九州县康熙三十七年一嵗两灾饥民乏食所当赈济以免流离但江苏等属见存捐积谷石以及捐补康熙三十五年赈济案内原借省鳯等仓米麦为数无多请仍借用将来陆续捐还又于江苏各属俸工银内捐银二万两银米兼施仍有不敷再将苏松等属节年减存米四万余石安徽所属懐宁和州等近水州县均贮谷七万二千石余存谷七万五千余石一并暂行借赈亦照常平仓事例捐收补还内如减存米石应俟捐补之日按年附搭运通其懐宁等邑均贮之谷应听各州县即于本地收捐惟所借余存谷石原系额该均贮之外盈余之项据安徽布政使张四教详议即于下江地方收补而淮扬徐频年被灾议于淮郡适中之地责成淮扬道收捐谷十万石以为储备缓急之计等情前来【臣】查淮扬二属盐髙等州县水渰田畆虽未全涸然目下水势已日渐消退所有被灾小民尤须加意拯恤俾得安居故土不致失所将来水退地出竭力耕凿上输
　　国赋仰报
　　圣恩至借动各项米谷捐纳补还之处【臣】先经咨啇督臣范承勲亦准咨覆事属可行用敢具题听部议覆再查从前赈济如康熙二十四等年俱系一面题明一面发赈皆防
　　圣恩俞允今时已深秋若候部覆开赈灾民实难嗷待且【臣】奉
　　命防同督漕诸臣勘议下河见在起行凡应阅厯髙泰兴盐寳等处皆属被灾地方【臣】当防同督漕二臣于勘河之际再加商酌将所捐俸工银两及本地积储遴委贤能官员先行分往给发【臣】随亲行督赈使灾民早霑实惠其余米谷恭候
　　俞允之日于俸工项下捐给水脚星夜拨运接济合幷题明【臣】谨防同总督臣范承勲总漕臣桑格合词具题伏乞
　　皇上睿鉴勅部议覆施行
　　审明旗棍分别定罪防【三十七年九月十六日上】
　　该【臣】看得苏州织造乌林大李永夀家人孙云纠党殴辱国子监丁忧监丞陆经逺抢毁家赀什物一案先经【臣】具防题叅奉
　　旨将李永夀革职幷有名人犯
　　勅【臣】严拏究拟【臣】随钦遵檄行江苏按察司严拏究拟去后今据按察使赵世显审详孙云本姓陆卖身于李永夀家康熙三十七年五月三十日突至陆经逺家冒认伊仆孙贵为继父经逺诘问孙贵贵因忤主被责六月初七夜自缢身死已经报县候验孙云辄思借命打抢于初九日令彭五传唤打防孙鳯池纠集多人孙云又约同李永夀家人梅大即梅志徳王胡子即王得福徐斌等及已故孙祥聚饮于顾顺泉酒肆蜂拥至经逺家打入内室罄毁门牕什物抢失衣饰器皿擒殴塾师生员陆孔奂经逺情急奔愬织造孙云复綂党追擒毁其衣帽用草绳系颈毒殴鳞伤研讯各犯供认情真地邻见证甚确似此恶棍横行法难轻纵除孙祥一犯先经取供病故不议外孙云合照光棍为首例拟斩立决孙鳯池彭五徐斌俱照为从例拟绞监候陆士荣陆二施仁观汤三观孙瑞观陈天观蒋珍胡庆张君先李永先杨瑞卿陆元王三曹阿二虽同行聚饮审未殴抢脚夫汤大邓祖赵仁谢四孙招冯先李彩徐二周仁系孙云倩令擡棺非系凶党但临时不为力阻各拟重杖李永夀任仆行凶迨经逺告发复纵梅大等潜逃合依官司追捕罪人漏泄其事致令逃避者减罪人罪一等律拟流系革职旗员鞭责枷号解部发落顾顺泉陈显等审属无干均予省释孙鳯池等名下所抢衣服供已卖费照追给主逃犯梅大即梅志徳王胡子王得福王二仍行严缉另究其未获许来池李小三徐夀陈三虽原供有名今研讯孙云坚供实未同行打后方至应予免缉至此案监毙孙祥一名该管狱官吴县典史吴铨职名合并开列听候部议兹据按察使赵世显审拟招解前来【臣】复亲勘无异相应具题伏乞
　　皇上睿鉴勅下法司核议施行
　　髙邮等五州县秋灾请全蠲防【三十七年十月初三日上】
　　该【臣】看得扬州府属髙邮泰州江都兴化寳应五州县今嵗春夏又遭霪雨兼之积水未消二麦无收经【臣】题奉
　　特旨将康熙三十七年应徴钱粮照例蠲免在案乃原报夏灾地畆当布种秋禾之时水势尚未消涸不能栽插当将秋灾情形再防防题一面饬行江苏布政司委员分往查勘去后今据布政使张志栋详称髙邮泰州江都兴化寳应五州县原报夏灾十分今复被秋灾十分田地四万九千一百四十七顷三十八畆八分零额徴地丁等银一十五万二千五百三十五两五钱八分零米麦七万三千九百七十一石三斗九升零内除夏灾案内蠲免银三万二千六百二十五两一钱九分零米三千四百七十六石七斗八升零外尚该起存地丁漕赠漕项等银一十一万九千九百一十两三钱八分零漕粮漕项米麦七万四百九十四石六斗一升零为数甚多被灾孑遗方将借赈延生实难完办请照康熙三十五六两年之例破格全蠲前来【臣】查淮扬等属康熙三十五六两年重灾田地应徴地丁等项钱粮皆荷圣恩破格全免兹康熙三十七年髙泰江兴寳五州县水渰地畆夏麦失收秋禾未种一嵗两灾据各属吁请照依康熙三十五六两年之例全蠲所当据详具题恭候
　　皇上圣裁非【臣】等所敢擅请也除将送到册结分送部科外【臣】谨防同总漕臣桑格合词具题伏乞
　　皇上睿鉴勅部议覆施行再勘报灾伤例应防同督臣具题今总督印务系【臣】署理合竝陈明
　　盐城等四州县并淮河二卫秋灾请全蠲防【三十七年十月十七日上】
　　该【臣】看得淮安府属盐城山阳海州安东四州县并淮安大河二卫今嵗春夏又遭霪雨兼之积水未消二麦无收经【臣】题奉
　　特旨将康熙三十七年应征钱粮照例蠲免在案续因原报夏灾地畆当布种秋禾之时水势尚未全消不能栽插随将秋灾情形再防防题一面饬行江苏布政司暨江南都使司委员分往查勘去后今据布政使张志栋都司章秉法将各委官勘过被灾田畆造册具结详送前来【臣】查盐城山阳海州安东四州县并淮安大河二卫康熙三十七年原报夏灾今复被秋灾十分民屯等项田地四万二千九百二十九顷九十一畆二分零额徴地丁等银八万四千八百九十八两六钱六分零米麦豆四万一百四十三石八斗七升零内除夏灾案内蠲免银一万三千一百六十两一钱二分零外尚该起存地丁漕赠漕项等银七万一千七百三十八两五钱三分零漕粮漕项米麦豆四万一百四十三石八斗七升零据该司详称各州县卫康熙三十五六两年连被重灾皆荷
　　圣恩破格全蠲兹康熙三十七年夏麦无收秋禾未种一嵗两灾穷黎方将借赈延生钱粮实难完办吁请照依康熙三十五六两年之例将地丁漕粮漕项银米麦豆破格全免所当据详具题恭候
　　皇上圣裁非【臣】等所敢擅请也除将送到册结分送部科外【臣】谨防同总漕臣桑格合词具题伏乞
　　皇上睿鉴勅部议覆施行
　　西陂类稿巻三十五
　　钦定四库全书
　　西陂类稿巻三十六
　　吏部尚书宋荦撰
　　奏疏五
　　谢
　　恩疏【三十八年五月十八日上】
　　钦惟我
　　皇上轸念民依远
　　幸河干
　　亲临阅视【臣】于康熙三十八年二月二十五日在台儿庄地方跪迎
　　圣驾得觐
　　天顔随属车之后尘荷
　　宠问之下逮优容格外私庆遭逢三月初七日
　　驾幸扬州府防
　　赐御馔十四日
　　皇上驻跸苏州府织造衙门十六日防
　　赐御书仁惠諴民四字怀抱清朗四字天马赋一巻临米芾书一幅渊鉴斋法帖十册
　　御制耕织图一册
　　御书诗扇一柄又
　　赐缀东珠凉帽一顶貂袿一件狐腋裘一件暖鞾一双并鹿肉干糟鹿尾鹿舌糟野鸡家鸡羊酒等物【臣】俱叩头谢
　　恩只受讫伏念【臣】世受
　　国恩至愚极陋封疆谬任未効涓埃恭遇我
　　皇上天行干健圣徳谦尊万国咸宁饥溺犹殷咨儆六飞时迈平成徧示随刋解泽敷欢腾禹甸太和洋溢度越虞巡蒸黎共被
　　深仁微臣倍邀异数钦承
　　睿训皆兴谟未尽之鸿文恭覩
　　天葩胥云汉丕昭之神藻煌煌
　　宝绘晰农夫红女之情奕奕
　　奎章擅凤舞龙飞之胜何幸并防
　　恩赐俾得永勒贞珉至于
　　宠渥解推
　　荣施顶踵沐垂衣之香霭什袭知恩分旰食之珍竒素餐滋惧拜
　　温纶而感泣愧所不称而企所未能奉巽命以训行励其素心而勉其后效服膺夙夜时时就日瞻云传示子孙世世觐光扬烈【臣】惟有竭尽驽骀仰报
　　高厚于万一而已相应具疏恭谢伏乞
　　皇上睿鉴施行
　　请蠲漕项疏【三十八年闰七月初十日上】
　　该【臣】看得康熙三十八年恭遇
　　圣驾南巡轸念江南额赋浩繁民生拮据特奉
　　恩纶江苏等属旧欠带征钱粮除康熙三十三年恩诏内已经赦免外其三十四五六年未完民欠一应地丁钱粮米麦豆杂税俱着免征等因钦此【臣】随饬行江苏布政司江安苏松二粮道遵照并出示通行晓谕务使小民均霑
　　圣泽去后续据各府州县卫申详钦奉
　　上谕内未有漕项并蠲字様据军民呈词纷纷详请照例题蠲又经批饬该司道查议通详兹据布政使刘殿衡会同江安督粮道叅政鲍复昌苏松督粮道叅政刘徳芳详称漕项钱粮原系丁田出办与地丁一条编征从前与地丁一并蠲免厯有成例即如康熙三十四年十二月十七日钦奉
　　恩诏蠲免三十三年以前积欠银米因
　　恩诏内亦无漕项并蠲字様经总漕臣桑格会疏具题钦奉
　　特旨这漕项厯年积欠及带征未完银米着照该督等所题豁免等因钦遵蠲免在案今岁钦奉
　　上谕蠲免康熙三十四五六年积欠既无漕项不蠲字样与康熙三十四年十二月十七日
　　恩诏案内漕项并蠲之例相符通详援例具题请蠲并准署总督臣陶岱总漕臣桑格咨【臣】会题前来相应据详题请应否照依康熙三十三年以前漕项积欠并蠲之例一体蠲免浩荡洪恩出自
　　圣裁非【臣】等所敢擅便者也【臣】谨会同署理总督印务吏部侍郎臣陶岱总漕臣桑格合词具题伏乞
　　皇上睿鉴施行
　　淮扬二属赈济疏【三十八年闰七月十八日上】
　　窃照淮安扬州二府属清河桃源高邮江都宝应五州县今岁春夏淮泗泛滥渰没民田经【臣】会疏题报钦奉特旨命【臣】前往淮扬驻劄秋成以前设法赈恤等因钦此【臣】即自苏起行一靣飞檄江苏等属将见在捐贮米谷尽数协解淮扬应用先经具疏题明在案惟念淮扬地方疉被灾荒频年发赈本处之仓稾久已空虚邻郡之积储拨协殆尽即江苏等属续捐米谷为数有限且舟载盘剥挽运需时灾民难以嗷待计惟劝捐一法可以立济应用【臣】随倡捐米二千石再于【臣】原籍河南运捐小麦秋粮三千石幷移行院司道府共为捐助随准署总督臣陶岱咨覆捐米一千石又准两淮盐臣卓琳移称捐米三千石又据扬州关监督阿尔赛捐米一千石江苏布政使刘殿衡捐米三千石两淮盐运使石佳彛捐米三千石苏松粮道叅政刘徳芳捐米二千石扬州府知府傅泽洪捐米二千石扬州府江防以知府管同知事张琳捐米一千石【臣】又会同两淮盐臣督同运使劝谕各盐商一体捐济随据两淮盐商项鼎玉程公益申世徳陈恒升江日起王旣庶吴嘉泰程建茂等具呈愿捐米五万石助拯救饥荒之用【臣】查今岁原报夏灾之清桃高江宝五州县内如清河桃源二县吴城陆城二鄕灾田就一隅而论虽被灾十分若以通县额田计算被灾田地止有十分之一二为数无多已就近酌拨积贮麦石委员查明眞正乏食饥民散赈外惟高邮宝应与江都县之邵伯鄕一带厯年以来俱被十分重灾而泰州兴化县二处同系下河地方节年皆遭渰没今又以秋禾被渰具报已将被灾情形及应一幷赈济縁由另疏题报此五州县者饥民众多目下见奉
　　恩旨将截留漕粮减价平粜以济民食【臣】又接阅邸抄钦奉
　　上谕谕江西抚臣马如龙将捐输米十万石运赴淮扬仰见
　　皇上饥溺为怀酌盈济虚从此淮扬百万生灵可无饥馁之虞矣兹【臣】先就各官幷盐商见在所捐米麦秋粮七万一千石分委府厅等官运赴高泰江兴宝五州县查明眞正乏食饥民先行发赈其余仍院司道府未捐各官陆续报捐幷催江苏等属运送积贮米谷接济再疏具题此【臣】接准部文以后会同督臣盐臣劝捐及在塲分拨米石委员散赈之情由也【臣】分拨已定即自扬由邵伯前往高邮寳应等处督赈途次但见饥民扶老携幼感颂
　　皇仁欢声雷动【臣】又宣布
　　圣恩谆切告谕令其静拯恤其有年力强壮者仍令前赴河工力作谋食务使糊口有资不致流离失所总俟放赈完日将赈过饥民口粮数目造册报部外所有见在发赈幷饥民感颂情形合先题报再查淮徐等处亦报秋禾被水然与下河疉被灾荒地方有间见在委员确勘应俟勘覆之日分别被灾轻重酌将江西运到捐输米石另请分发给赈俾灾黎均霑
　　圣泽合幷声明【臣】谨具题伏乞
　　皇上睿鉴施行
　　三十六年赈济题报疏【三十六年八月初三日上】
　　该【臣】看得淮扬徐三属康熙三十六年又被水灾饥民乏食经【臣】节次会疏题请捐输俸工银两幷截留鎭扬二属漕粮仍借京口省凤等仓曁邻郡捐収米谷赈济俟开例补还俱荷
　　圣恩俞允续据江苏布政司将赈过各州县卫军民贫生数目动用银米麦谷欵项造册取结详【臣】题报部覆行令将姓名细数造册具题随行该司遵照去后今据布政使刘殿衡详称海邳等二十三州县卫大小饥民饥军贫生九十五万一千八百五十九名口先后赈济五个月该给米麦三十三万一千七百三十二石六升零已将捐输俸工银两幷截留漕米及京口省凤等仓与邻郡捐积米麦豆谷等项按数放给灾黎均霑实惠仰戴
　　皇仁所有赈过花戸姓名细数业经陆续造册送部应请题覆其动用各项米麦谷石统于常平仓事例案内捐还等情前来【臣】覆核无异相应具题听部核销除赈过各州县卫军民贫生花名细册已经另行咨送部臣查核外【臣】谨防同署理总督印务吏部侍郎臣陶岱总漕臣桑格合词具题伏乞
　　皇上睿鉴勅部议覆施行
　　淮扬徐三属秋灾情形疏【三十八年八月三十日上】
　　该【臣】看得淮扬徐三属地方居湖河之濵连年疉遭水患荷防
　　皇上如天之仁屡赐破格蠲赈去冬钦奉
　　上谕将海山等九州县幷被灾卫所康熙三十八年应征地丁漕粮全予蠲除今岁复防
　　恩纶截留漕米先后减价平粜穷民得以重安袵席不谓清河桃源高邮江都宝应五州县先因淮泗水发二麦被渰经【臣】会题又防
　　特旨命【臣】设法赈恤【臣】即自苏起行倡捐发赈续据高邮泰州江都兴化四州县具报湖河水溢堤岸涨坍田庐渰没俱经节次题报在案兹据江苏布政使刘殿衡江南都司章秉法详称淮属之海州邳州山阳清河桃源宿迁睢宁沭阳安东盐城扬属之宝应徐属之徐州沛县萧县砀山等十五州县幷大河扬州徐州三卫入秋以来连遭霪雨湖河泛溢山水骤发兼之高邮邵伯以及安东杨家马头睢宁王家堂等处堤岸漫缺狂澜奔泻军民田禾庐舎俱沉水底等情前来除批各该司分委贤能官员前往查勘被灾分数取具册结另报外所有据报被水情形相应据详具题至宝应县西鄕田地先报夏灾奉
　　旨赈济而东鄕地方实与高邮接壤厯被重灾今岁秋禾庐舎又皆渰没灾民困苦与别属不同见在动支各官捐米一幷发赈以免失所其余海邳徐沛等州县卫据报秋禾被渰但较之高兴宝等处疉被重灾者有间至盐城县虽系下河地方然今歳被渰者止系晩稻其早禾已登目下小民尚可糊口均应俟委员勘明被灾轻重分数至日另行酌议赈恤以副我
　　皇上爱养斯民至意理合一幷题明统听部覆臣谨会同署理总督印务吏部侍郎臣陶岱总漕【臣】桑格合词具题伏乞
　　皇上睿鉴勅部议覆施行
　　亟请赈济疏【三十八年九月二十六日上】
　　该【臣】看得淮扬等属迩年以来疉遭水患防我
　　皇上如天之仁屡赐破格蠲赈截留漕米减价平粜灾黎得以安全不意今岁清河桃源高邮宝应江都五州县先被夏灾经【臣】题报奉
　　旨命【臣】驻劄淮扬秋成以前设法赈恤【臣】钦遵星赴淮扬倡捐发赈比因泰州兴化县疉罹重灾今秋田庐又被渰没与高宝等处困苦相同复经会疏题明一幷赈恤业将倡捐米石及各属积贮米麦分运清桃高泰江兴寳等七州县查明被灾饥民拨三个月口粮【臣】往来督察支放俱已糊口有资不致失所目覩被灾男妇扶老携幼莫不感颂
　　皇恩欢声雷动今海州邳州山阳宿迁睢宁沭阳安东盐城徐州沛县萧县砀山等十二州县幷大河扬州徐州三卫秋禾亦遭渰没被灾军民转瞬严冬饥寒交廹相应题请一体赈济三个月至高邮泰州江都兴化宝应五州县虽已给过三个月口粮入冬之后尚虞乏食再清河桃源二县前止就夏灾之呉城陆城两乡发赈今二县各鄕田地皆被水渰亦须拯恤仰请
　　皇上浩荡洪恩再赐给赈三个月庶被灾军民可无冻馁之虞至所需赈粮江西抚臣马如龙钦遵
　　上谕将捐输米十万石已委员陆续运到再【臣】倡捐幷先后劝输银米麦粮共八万九千有零除前此给赈之外尚有余賸合幷动用如再不敷仍通查江苏等属续收捐积米谷一幷凑济除见在分委各官前赴海邳等州县卫被灾处所确查眞正乏食饥民据实造册报核外兹值江南武闱轮【臣】监临主试应暂赴省以襄大典俟撤棘之日仍往淮扬再行督赈务俾灾黎均霑实惠以仰副我
　　皇上爱养元元至意其赈过饥氏动用银粮各数俟事毕造册报部核销【臣】谨会同署理总督印务吏部侍郎臣陶岱总漕臣桑格合词具题伏乞
　　皇上睿鉴勅部议覆施行
　　请蠲学田钱粮疏【三十八年九月二十九日上】
　　该【臣】看得淮扬徐三属海邳等州县卫今岁秋被水灾情形经【臣】会疏具题一靣饬行江苏布政司曁江南都使司委员确勘去后今据布政使刘殿衡都司章秉法将勘过各州县卫灾田分数造册取结呈详前来【臣】查海州山阳安东盐城宝应五州县幷大河卫共被水灾民屯田地五万三千三百七十五顷一十五畆一分零该州县卫康熙三十八年应徴钱粮先奉
　　特恩尽行蠲免外至邳州清河桃源宿迁睢宁沭阳徐州沛县萧县砀山十州县幷扬州徐州二卫共被水灾五六七八九十分田地一十万二千六百八十顷五畆五分零照例应蠲银三万六千八百六十一两八钱二分零又清河桃源二县吴城陆城两鄕原报夏灾今复被秋灾幷山阳盐城二县水渰学田共二千三百八十三顷八十八畆六分零俱被灾十分应征地丁漕项等银四千八百七十五两四钱一分零内除清桃二县先于夏灾案内蠲免银一千六十二两一钱零外今山盐二县秋灾学田照例应蠲银一十一两七钱七分零尚该银三千八百一两五钱三分零米麦一千四百七十五石二斗一升零据该司详称清桃二县吴城陆城两乡夏麦秋禾两被灾伤通年颗粒无収而山盐二县频罹灾荒本年地丁漕粮已奉
　　圣恩全蠲惟因学田租银系杂办钱粮部覆不允并免今前项学田当疉灾之后又被十分重灾穷黎方借赈延生安能输租办赋均请循照康熙三十五六七年灾田钱粮全蠲之例仍赐照额蠲免等情相应据详具题浩荡洪恩出自
　　皇上圣裁非【臣】等所敢擅议也除册结分送部科外臣谨会同署理总督印务吏部侍郎臣陶岱总漕臣桑格合词具题伏乞
　　皇上睿鉴勅部议覆施行
　　赈毕谢
　　恩疏【三十八年十二月初六日上】
　　该【臣】看得淮扬徐三属海州邳州山阳宿迁睢宁沭阳安东盐城徐州沛县萧县砀山等十二州县幷大河扬州徐州三卫今岁秋禾渰没被灾军民经【臣】题请赈济三月至高邮泰州江都兴化宝应五州县本年已给过三个月口粮尚虞乏食又清河桃源二县前次止就夏灾地方发赈今二县各鄕田地皆被水渰应请再赐给赈三个月部覆动支江西送到米石及【臣】等劝捐米谷赈济奉有依议之
　　旨又钦奉
　　上谕将海州山阳安东盐城大河卫高邮泰州江都兴化宝应等州县卫康熙三十九年地丁银米等项及漕粮漕项银两尽行蠲免其余各属灾田钱粮皆照例准蠲【臣】准到部咨即通行各属遵照幷刋刻告示徧行晓谕去后所有各属饥民所需赈粮【臣】于具疏请赈之时即分委各官前往被灾地方鄕村市鎭将眞正乏食戸口逐一清查据实册报幷将江西省钦奉
　　上谕运到捐米及【臣】等前捐赈存米麦等项逐一预行分拨今接准部文即耑委淮徐道副使施世纶扬州府知府傅泽洪松江府同知董天锡常州府同知张学周淮安府署印扬州府同知马骧苏州府通判张廷选松江府通判魏锡曾常州府通判何振卢兆骥淮安府通判郑振徐州知州孔毓珣等分往被灾各州县卫督同印官将在先运到米麦照依查报各庄村大小乏食军民口数速行放给【臣】往来淮扬督察宣布
　　圣恩但见被灾男妇扶老携幼向【臣】舟次环跪呼吁咸称淮扬等属饥荒屡蒙
　　皇仁破格蠲赈留漕平粜灾黎得安袵席今又蒙特谕在江西运米十万石分贮淮扬动支发赈被灾孑遗际此严冬旣免饥馁之患来春力作亦无乏食之虞且海安等处来年正供今岁先奉全蠲军民俱免催呼万姓咸霑
　　恺泽此皆
　　圣主念切如伤预为筹画
　　洪恩更渥感颂倍殷惟有顶祝
　　圣寿无疆吁请绘情代谢等情幷据淮扬道副使薛晋淮徐道副使施世纶转详前情相应据情具题至【臣】先奉恩命驻劄淮扬秋成以前设法赈济嗣因各属又被秋灾是以再疏题请拯恤兹防
　　俞允【臣】已分委道府防等官放赈经【臣】再四严饬又靣加诫谕务期矢公矢愼毋滥毋遗【臣】往来躬亲稽察督率抚绥务令灾民尽霑实惠不致流离失所以副我皇上怙冒深仁统俟事竣旋苏另将回署日期题报再目下给发三个月赈粮计来年二月以前灾黎口食已足其自三月以至五月麦熟尚两月有余昨接部咨署总督臣陶岱会同【臣】等题请将见存截留江西漕粮六万石平粜一疏又荷
　　特旨允行部文令将前米遴选贤员督率发粜仍将发粜米糓价值造册报部等因【臣】即咨商署督臣已准咨覆岁内先动支米五千石分发高邮泰州兴化宝应江都盐城海州山阳安东大河等州县卫平粜来岁正二两月再于邳州清河桃源宿迁睢宁沭阳徐州沛县萧县砀山等十州县毎处平粜五百石尚余留漕米五万石统计被灾州县卫均匀分发于三四五月内遴选贤员督率照前减价发卖是来岁麦熟以前小民已不致艰于粒食合幷声明【臣】谨会同署理总督印务吏部侍郎臣陶岱总漕臣桑格合词具题伏乞
　　皇上睿鉴施行
　　续赈报竣疏【三十九年二月初一日上】
　　窃照淮扬等属清河高邮等州县康熙三十八年先被夏灾钦奉
　　特旨命【臣】驻劄淮扬秋成以前设法赈济嗣因海邳等州县卫秋禾又被水渰经【臣】防疏题请拯恤部覆允动江西送到米石及【臣】与署总督臣陶岱会同劝捐米谷发赈奉有
　　俞旨【臣】准部文当即分委道府等官前往被灾处所督同印官将所拨赈粮按口给散【臣】复往来督察目击被灾军民欢呼载道吁请题谢业经据情入告在案又据丁忧在籍大学士臣张玉书捐谷一千石亦经拨发凑赈续据各委官呈报所拨赈粮已经陆续放完縁由前来臣念赈济事关重大虽经【臣】往来督察幷严加告诫以杜混冒但地方辽阔饥民众多恐稽察难周故于各属报竣之后又经耑委淮徐道副使施世纶扬州府知府刘涵覆加稽察具报去后今据该道府覆称所发赈粮各属俱系按数支放穷檐蔀屋莫不均霑
　　圣泽等情【臣】查淮扬徐三属续赈三个月口粮自上年十二月内陆续支放在今岁二月以前灾黎已无乏食之虞而三月以至五月又有截留江西漕米钦奉俞允平粜见今分发被灾各属遵照部文遴委道府等官督率减价发卖则麦熟以前小民不致艰于粒食兹先后所拨赈粮俱已放竣【臣】见在旋苏除到署之日另将回署日期题报至各州县卫赈过军民户口细数动用欵项见饬江苏布政司查明造册彚报核销外所有淮扬徐三属赈济事务已竣縁由【臣】谨防同署理总督印务吏部侍郎臣陶岱总漕臣桑格合词具题伏乞皇上睿鉴施行
　　请蠲芦课学租疏【三十九年三月二十三日上】
　　该【臣】看得江苏等属额赋繁重康熙三十八年二月十三日恭逢
　　圣驾南巡轸念小民方供新税复急旧逋势难兼办特颁
　　上谕将康煕三十四五六年奏销未完民欠一应地丁钱粮米麦豆杂税俱着免征等因【臣】即颁示通行晓谕钦遵在案嗣据江苏布政司呈详各年未完芦课学租银两亦应一体蠲豁当于年限各案节次咨明先准部覆行令俟蠲案造册之日报部再议续又准部文以上谕内止免地丁杂税仍令催征俱经转行遵照去后今据布政使刘殿衡详称芦课银两系芦洲田畆出办压年征解与地丁无异而学租亦系学田输纳随同地丁一疏奏考均系奏销未完民欠从前厯奉
　　恩蠲俱经一体并免有例所有压征康熙三十三四五年分民欠芦课银两幷康熙三十四五六年未完学田租银应行循例邀蠲仍遵部文统于蠲案察明实完实欠造报听部议夺等情【臣】查芦课学租原系芦洲学地出办实与地丁民欠相同厯奉并蠲有例应否一例邀蠲俾穷黎均霑实惠洪恩出自
　　圣裁非【臣】等所敢擅请者也【臣】谨防同署理总督印务吏部侍郎臣陶岱合词具题伏乞
　　皇上睿鉴勅部议覆施行
　　请带征漕项疏【三十九年四月十九日上】
　　该【臣】看得康熙三十八年恭遇
　　圣驾南巡轸念江南地方额赋浩繁小民方供新税复急旧逋势难兼办涣发
　　徳音将康熙三十四五六年未完民欠一应地丁钱粮米麦豆杂税俱着免征等因钦此【臣】随通行出示晓谕穷檐蔀屋莫不感颂
　　皇仁惟漕项银米部覆仍令征解当行各司道转饬遵照去后今据布政使刘殿衡江安督粮道叅政鲍复昌苏松督粮道叅议王繻江南都司章秉法会详内称江苏等属节年起运漕粮皆已照额全完惟漕项银米尚有尾欠未清计自康熙三十四年起至今三十九年止新粮旧欠六载并征民力有限实难兼顾请将康熙三十四五六年民欠漕项自康熙三十九年为始分年带征等情臣查从前漕项积欠厯防
　　圣恩分年带徴今康熙三十四五六年一应地丁钱粮已荷全蠲而漕项民欠部覆仍令征解在小民疉受皇上蠲恤之恩分宜勉力输将但新粮旧欠六载并征不无顾此失彼之虑况江南赋重小民完新不能输旧拮据情形久防
　　圣明洞鉴兹据该司道详请分年带征以纾民力前来【臣】仰体
　　皇上如伤之仁用敢据详具题浩荡洪恩出自
　　圣裁非【臣】等所敢擅便者也【臣】谨会同署理总督印务吏部侍郎臣陶岱总漕臣桑格合词具题伏乞
　　皇上睿鉴施行
　　淮扬请赈疏【三十九年六月三十日上】
　　该【臣】看得淮扬二属迩年疉罹水患防我
　　皇上如天之仁屡次破格蠲赈截留漕米减价平粜今岁海州山阳安东盐城高邮泰州江都兴化寳应等州县卫地丁漕粮漕项又奉
　　特恩全予蠲免而邵伯等处决口已经堵塞【臣】经节次饬行司道府州县等官加意抚绥幷查凡有涸出地畆劝谕小民及时播种去后今据江苏布政使刘殿衡详称海州山阳清河桃源宿迁睢宁沭阳安东盐城高邮泰州江都宝应等州县今岁三春霪雨连绵幸立夏以后天气晴霁决口堵塞高阜之区水已消退栽插秋禾其有地势稍低渐次涸出者亦经补种杂粮外惟洼下之处尚多积水至兴化一邑居高宝之下流地形最低上年水渰田畆至今一片汪洋夏麦秋禾俱未播种又新被水灾之赣榆县地方自春徂夏连旬大雨山水骤发二麦被渰见今水未消退西成无望灾民乏食堪怜吁请拯恤前来除经分委道府厅等官前往被灾各属确勘灾田分数造具册结另报外所有各属被水情形相应据详题报惟是淮扬州县疉遭水患与寻常偶被灾伤者不同见今失业饥民糊口无资亟须赈济但该属连年发赈本地储积米谷俱已动支即有续収捐项亦属无多不敷应用合请照依康熙三十五六等年赈济之例将江苏等处収存例捐米麦谷石酌捐水脚运赴被灾地方赈济三个月仍于再恳
　　皇仁等事案内照依见开捐纳米谷事例収捐还项至发赈事务【臣】应前往淮扬躬亲督率适接阅邸抄江南海关监督舒赫徳题为敬陈便商等事一疏钦奉特旨令【臣】防同督臣将挑濬青龙港之处亲身察看应暂俟新任督臣到任订期会勘明白【臣】即轻舸减从星往淮扬恭
　　俞旨到日动支米谷发赈【臣】往来督察务使灾民均霑实惠以副我
　　皇上爱养斯民至意合并题明统部覆【臣】谨会同总漕臣桑格合词具题伏乞
　　皇上睿鉴勅部议覆施行
　　淮属夏灾请蠲疏【三十九年八月十四日上】
　　该【臣】看得淮属海山等州县田地今岁被水情形经【臣】会疏题报一靣饬行江苏布政司委员分往查勘去后今据布政使刘殿衡将勘过各州县夏灾田地分数造具册结详送前来【臣】查海州山阳安东盐城四州县共被九十分水灾民屯田地四万七千七百四十一顷七十七亩六分零该州县康熈三十九年应徴地丁等项钱粮先奉
　　上谕尽行蠲免外至清河桃源宿迁睢宁沭阳赣榆六县被灾十分民田幷山阳盐城二县杂办项下被灾十分学田共二万八千六百六十三顷六十八畆一分零照例应蠲十分之三银一万七千五百五十七两九钱零旣据委员勘明具有印甘各结所当仰请
　　皇仁照例蠲免以恤灾黎者也除送到册结分送部科外【臣】谨防同总督臣阿山总漕臣桑格合词具题伏乞皇上睿鉴勅部议覆施行
　　三十七年赈济题报疏【三十九年九月初八日上】
　　该【臣】看得淮扬二属海山等州县卫康熙三十七年复被水灾饥民乏食经臣会疏题请捐输俸工银两幷借动江苏等属捐积谷米及安属存贮积谷等项赈济统于常平仓事例案内捐还荷防
　　圣恩俞允续据江苏布政司将各州县卫军民贫生数目赈济起止縁由及动用银米谷麦欵项节次造册详【臣】咨部在案咨准部覆以赈过大口与编审案内数目较多行令查明造具姓名细册取结具题随经备行该司遵照去后今据布政使刘殿衡详称海山等九州县康熙三十七年赈过大小饥民饥军贫生共六十万一千五百五十六名口内有被灾乏食妇女以及例不征银当差之贫难下户非止编审案内纳银当差男口之数厯经委官勘明给赈三个月该谷二十六万三千二百五十二石一斗二升零折给米与小麦一十三万一千六百二十六石六升零已将捐输俸工银两幷江苏等属捐积米谷等项及安属积谷于该年十月内开赈陆续放给三个月之粮灾黎莫不均霑实惠感颂皇仁所有军民花戸姓名细数业经造册送部其动用米麦等项应遵原题统于常平仓事例案内分别捐収还补等情取具各府州县印结另造动欵清册呈详前来【臣】覆核无异除册送部外【臣】谨会同总督臣阿山总漕臣桑格合词具题伏乞
　　皇上睿鉴勅部议覆施行
　　淮扬徐三属再请接赈疏【三十九年九月二十九日上】
　　该【臣】看得淮扬等属迩年频遭水患荷防
　　皇上如天之仁屡赐破格蠲赈留漕平粜灾黎得以安全不意今岁海山等州县又被水灾二麦无收经【臣】会疏题报复荷
　　俞允动支各属积贮米麦赈济【臣】见在往来被灾地方督率放赈乃邳徐等处又详报秋灾【臣】俱批行江苏布政司曁江南都使司确查通报兹据布政使刘殿衡都司章秉法详称邳州徐州沛县萧县砀山五州县幷徐州卫本年入秋以来霪雨连绵山水骤发湖河泛溢所种秋禾尽付波臣又先被夏灾之桃源宿迁睢宁沭阳赣榆高邮泰州等七州县除夏灾地畆并未涸出外其已种秋禾田地亦被水渰至海州山阳清河安东盐城江都宝应兴化八州县原报夏灾田地见今仍多积水间有涸出又因栽插违时不能种植等情除批饬各该司再行委员确勘造具灾田分数册结另报外所有被灾情形相应题报惟是淮扬徐等处疉罹灾荒厯防圣恩发粟赈济今邳徐沛萧砀五州县幷徐州卫秋禾旣被水渰时已入冬被灾军民饥寒交廹应请动支各属见存捐积谷麦分发赈恤至原报夏灾之海州山阳清河桃源宿迁睢宁沭阳安东赣榆盐城高邮泰州江都兴化宝应十五州县见今奉
　　旨赈济三个月灾黎已糊口有资但前报积水未尽消退难施耕耨而补种秋禾地畆又被渰没民生困苦尚应酌量续赈所需赈粮均于各属捐积米麦动用仍照常平仓捐纳米谷事例收捐还项恭
　　俞旨到日遵行放赈俟赈毕之时将各州县赈济起止月日查明另报务使灾民均霑实惠以副我
　　皇上加惠元元至意【臣】谨防同总督臣阿山总漕臣桑格合词具题伏乞
　　皇上睿鉴勅部议覆施行
　　淮扬徐三属秋灾请蠲疏【三十九年十一月初九日上】
　　该【臣】看得淮扬徐三属邳徐等州县卫今岁秋灾情形经【臣】防疏题报一靣饬行江苏布政司曁江南都使司委员分往查勘去后今据布政使刘殿衡都司章秉法将委官勘过各州县卫被灾田地分数造具册结详报前来【臣】查安东盐城清河睢宁高邮泰州江都宝应八州县先报夏灾今复被秋灾及泰州未报夏灾今被十分秋灾民屯学租田地七万二千四百二十顷七十二畆二分零查安盐高泰江宝等六州县康熙三十九年应征地丁等项钱粮先奉
　　上谕尽行蠲免其先被夏灾复被秋灾之清睢二县民田及盐城县杂办项下学田已于夏灾案内照例请蠲均毋庸议外所有邳州睢宁二州县幷徐州卫未被夏灾今被秋灾五六七八九十分民屯田地一万八千三百二十九顷五十畆九分零除漕项外照例应蠲一二三分不等银九千六百一十五两九钱八分零旣据委官勘明具有印甘各结所当仰请
　　皇仁照例蠲免以恤灾黎者也除将送到册结分送部科外【臣】谨会同总督臣阿山总漕臣桑格合词具题伏乞
　　皇上睿鉴勅部议覆施行
　　淮扬徐三属秋灾请蠲疏【三十九年十一月初九日上】
　　该【臣】看得淮扬徐三属海山等州县今岁秋灾情形经【臣】防疏题报一靣饬行江苏布政司委员分往查勘去后今据布政使刘殿衡将委官勘过各州县被灾田地分数造具册结详报前来臣查海州山阳桃源宿迁沭阳赣榆兴化七州县先被夏灾今复被秋灾民屯场学田地四万八千五百七十三顷九十六畆六分零查海山兴三州县康熙三十九年应征地丁等项钱粮先奉上谕尽行蠲免其先被夏灾复被秋灾之桃宿沭赣四县民田及山兴二县杂办项下场学田地已于夏灾案内照例请蠲均毋庸议外惟桃源宿迁沭阳赣榆徐州沛县萧县砀山等八州县未报夏灾今被秋灾五七八九十分田地六万九千六百二十顷七十四畆七分零除漕项外照例应蠲一二三分不等银二万三千三百一十一两一钱九分零旣据委官勘明具有印甘各结所当仰请
　　皇仁照例蠲免以恤灾黎者也除册结分送部科外【臣】谨防同总督臣阿山总漕臣桑格合词具题伏乞皇上睿鉴勅部议覆施行
　　续赈淮扬二属疏【三十九年十二月初二日上】
　　该【臣】看得淮扬二属海州山阳清河桃源宿迁睢宁沭阳安东赣榆盐城高邮泰州江都兴化宝应等十五州县今岁三春霪雨二麦无收灾黎乏食经【臣】防疏具题请赈三个月已防
　　俞允动支各属积贮米麦发赈在案续因邳州徐州沛县萧县砀山五州县幷徐州卫又报秋灾而先被夏灾之海山等十五州县原报渰田仍多积水间有涸出者因栽插违时不能播种且有已种秋禾亦被水渰又经会疏题请酌量赈恤兹准部覆允行随即通行各属遵照除未被夏灾今报秋灾之邳徐沛萧砀等五州县幷徐州卫被灾军民已经委官前往督同印官确查眞正乏食军民动支本地存贮麦粮发赈三个月其海山等十五州县先于夏灾案内给赈三个月口粮今【臣】酌量各属被灾轻重将海山清桃宿睢沭安赣盐泰江宝等十三州县于前赈三月之外再赈一月至高邮兴化二州县被灾独重应再给两个月口粮查此各州县内本地尚有积储者俱就近拨用其本地已无积储者酌拨邻郡米谷协济【臣】于题赈之时预先派拨已定兹部文一到即分委府厅等官靣加诫谕令其前往督同印官矢公矢愼按数散给而督臣又徧张告示谆谆严饬务使灾黎咸霑实惠以副我
　　皇上爱养斯民至意【臣】不时往来稽察但见领赈男妇扶老携幼莫不感颂
　　皇上洪恩欢声雷动除赈事一毕【臣】即旋苏另将回署日期题报幷将各州县先后赈过军民戸口起止月日动用欵项逐一查明造册彚报核销外所有淮扬徐三属被灾军民酌量分别续赈情由【臣】谨会同总督臣阿山总漕臣桑格合词具题伏乞
　　皇上睿鉴施行
　　桃源水灾请蠲疏【四十年七月二十八日上】
　　该【臣】看得淮安府属桃源县吴城陆城两鄕田地今岁仍被水渰情形经【臣】防疏具题一靣饬行江苏布政司委员查勘去后今据布政使刘殿衡将委官勘过被灾田地分数造具册结详报前来【臣】查桃源县被灾十分田地三千二百五十一顷二十七畆八分除漕项外照例应蠲十分之三银二千三百五十一两一钱三分零旣据委官勘明具有印甘各结所当仰请
　　圣恩照例蠲免以恤灾黎再查前项应蠲银内有岁夫改折银两亦系田畆输纳之项均应照例一体请蠲以广皇仁合幷声明统听部核除将送到册结分送部科外【臣】谨会同总督臣阿山总漕臣桑格合词具题伏乞皇上睿鉴施行
　　三十八年赈济题报疏【四十年九月二十九日上】
　　该【臣】看得淮扬徐三属康熙三十八年被灾乏食军民赈济动用口粮幷宿迁沭阳沛县三县造册迟延经【臣】会题部覆令将赈过起止月日动用米谷数目造报幷查擅动收捐谷麦情由具题随行江苏布政司遵照去后今据布政使刘殿衡详称康熙三十八年淮扬徐三属被灾乏食大小军民贫生共六十五万一千八名口又邵伯鎭坍房灾民一百七十九戸于该年闰七月幷十二月内陆续放赈三月六月不等共该米与小麦二十二万六千一百三十七石五斗一升零动支各官商捐输折米八万七千九百三十五石七斗一升零幷江西运到米十万石外尚不敷米三万八千二百石七斗九升零以海邳等州县收捐谷麦凑赈其动用收捐米谷原经题准部覆各州县积贮系本处备赈不准凑用业将江苏等属邻郡米谷归还原欵所动海邳等处捐收谷麦原系本地之粮凑赈本地饥民实与本处备赈之部行相符并未敢于擅动催齐宿沭沛三县饥民细册幷各府州县印结另造动用米谷数册详送前来【臣】覆核无异相应据详题明听部查销除册结送部外【臣】谨防同总督臣阿山总漕臣桑格合词具题伏乞皇上睿鉴勅部议覆施行
　　三十九年赈济题报疏【四十一年二月二十一日上】
　　该【臣】看得淮扬徐三属康熙三十九年夏秋两灾赈济乏食军民贫生动用赈粮数目经【臣】核册会咨部覆将花名细数并起止月日造册具题再议等因备行江苏布政司遵照去后今据布政使刘殿衡详称康熙三十九年先被夏灾之海州山阳清河桃源宿迁睢宁沭阳安东赣榆盐城高邮泰州江都宝应兴化等十五州县发赈三月口粮系于康熙三十九年八月内奉准部文后起陆续支放续报秋灾之邳州徐州沛县萧县砀山等五州县幷徐州卫给赈三个月以及海山高兴等州县酌量续赈一二月不等俱于康熙三十九年十一月内奉准部文后起陆续支放通共赈过大小军民贫生三十四万七千五百九十三名口先后给赈三四五月不等共折给米麦一十一万一千八百五十七石三斗七升零催据各属造报饥民花戸细册先经转呈咨部外合将各府州县并无虚冒印结详送核题至动用常平仓米麦应听再恳
　　皇仁等事案内収捐补项等情前来【臣】覆核无异相应具题听部查销除结送部外【臣】谨会同总督臣阿山总漕臣桑格合词具题伏乞
　　皇上睿鉴勅部议覆施行
　　酌议催科处分疏【四十一年七月初七日上】
　　该【臣】看得钱粮叅罚固有一定章程而因地制宜尤须斟酌尽善江南系财赋重地而苏松常鎭尤为繁剧州县岁征银米自十数万以至二三十万不等毎至奏销年限【臣】等非不加意严催以期赋完饷裕而经征经督各官降调接踵推原其故虽因粮额繁多亦由定例寛严尚须斟酌也查定例内署印官经征钱粮欠一分至二三分者止于罚俸欠四分五分者始降一级调用夫苏松等府州县粮额最重应征一分即有银米一二万不等应征二三分即有银米三四五万不等今定例欠三分以上者止于罚俸彼署官明知未完之议处旣轻而所欠钱粮又交与接任征输并无年限复叅之虑因循惰悮以致积欠愈多【臣】等请将署官处分之例酌量改重除未完一二分者仍照定例处分外如有欠至三分以上者即降一级调用庶署官知所凛惕咸上紧征完而挂欠自少又定例内催征地丁漕项钱粮初叅未完一分以上者年限内虽有续完不另作分数仍照原叅未完一分以上降三级调用夫苏松等府州县初叅欠一分以上者大率未完银米有一二万不等年限内旣竭蹷催征完至八九厘未完止有一二厘而定例仍照原叅之数议处则凡初叅一分以上之官年限内旣不能彻底清完即有续完又难逃例议坐听叅处诸事懈弛以致旧欠难完【臣】等请将年限处分之例酌量改轻除经催经征初叅未完不及一分及二分以上者仍照定例处分外其初叅未完一分以上者年限内果能征完八九厘止有未完数厘即照未完不及一分降级留任再限督催庶各官顾惜功名咸思劝输完解矣查康熙三十四年间前任督臣范承勲题为接征考成等事一疏已防
　　皇上准将接任官年限内征完分数扣除改照实欠分数议处钦遵在案今经催经征官仰邀寛典与接任官一例改照实欠分数议处不特各员黾勉思奋催科益力且免正署迭更钱粮愈致混淆实有裨于催征之法匪浅鲜也兹据江苏布政司布政使刘殿衡江安督粮道叅政鲍复昌苏松督粮道叅议马逸姿具详前来【臣】谨会同总督臣阿山总漕臣桑格合词具题伏乞皇上睿鉴勅部议覆施行
　　徐睢逋赋请分年带征疏【四十一年十一月初七日上】
　　该【臣】看得徐州幷睢宁县迩年频遭水患荷防
　　皇仁屡赐破格蠲恤灾黎赖以安全今岁地丁钱粮又奉特恩全免小民莫不踊跃欢呼竭力耕耨以望有秋不意本年复被水灾秋禾渰没先据江苏布政司请将该属康熙三十七八九年未完钱粮分年带征经【臣】批饬照欠催征去后今复据布政使刘殿衡详称徐睢二州县节年旧欠钱粮先经严饬该州县设法催科已据陆续完解业于各该年奏销驳欵及年限案内造报咨题外其余未完正在征输乃本年六月以后霪雨连绵秋成失望见年应征漕粮漕项尚且艰于完纳兼有四十年未完漕项钱粮未经奏销应同该年地丁一幷征解所有康熙三十七八九年未完起存地丁仓项共银二万四百二十三两零灾民实难一时完办俱请自康熙四十二年起毎年带征一年以纾民力等情前来【臣】查徐睢二州县今嵗又被水灾本年应征漕粮漕项目下正在征输更有四十年漕项尚未奏销见饬征解康熙三十七八九年旧欠民力实难兼办既据该司详请分年带征相应据详具题浩荡洪恩出自
　　圣裁非【臣】等所敢擅便【臣】谨会同总督臣阿山总漕臣桑格合词具题伏乞
　　皇上睿鉴施行





　　西陂类稿卷三十六
　　钦定四库全书
　　西陂类稿卷三十七
　　吏部尚书宋荦撰
　　奏疏六
　　谢
　　恩疏【四十二年三月二十一日上】
　　钦惟我
　　皇上清宁合徳尧舜居心敷土奠山川万世颂平成之烈省方行补助羣生防乐利之休盖由
　　圣虑周详遂致河工底绩首春
　　六龙南幸臣民共庆观光【臣】于二月朔日趋抵郯城恭迎
　　圣驾先奉
　　特旨差内务府营造司郎中臣佛保传谕念【臣】年迈不必远驰
　　命于宿迁接
　　驾【臣】闻
　　命感激趋觐
　　天颜仰荷
　　鸿慈喜【臣】犹健初九日随
　　驾至金山
　　允【臣】所请
　　赐御书西陂二大字又
　　赐御制元旦诗一幅及
　　圣驾驻跸苏州防
　　赐御制督抚箴一幅
　　御制虎丘诗一幅又
　　赐哈蜜瓜三个哈蜜瓜干一盘西域六棱葡萄一株西域公领孙葡萄一株及
　　圣驾将幸浙江又防优老殊恩
　　命【臣】在吴门只
　　圣驾自杭回苏
　　赐御书清徳堂三字扁额官箴三命凛家学一经传对联又
　　赐御用緑端玻瓈眼镜一枚又
　　赐貂帽一顶团龙缎袍缎袿二件人参三斤又
　　赐关东羊二牵嬭子酒一甁鹿肉干二种鹿舌鹿尾鱼干风羊肉糟鸡等物毎日同诸臣防
　　赐御馔二次又
　　特赐御馔一次又
　　特赐御厨点心八种【臣】俱叩头谢
　　恩只受讫伏念【臣】以菲才起家任子童年宿卫早受世祖章皇帝恩及【臣】之壮也遭逢
　　圣明敭厯中外滥竽旄节久任封疆今年已七十礼合悬车乃防我
　　皇上格外眷注疉颁不次之隆恩
　　锡以居官安静和平之温语
　　天章贲处日丽云辉
　　宸翰捧来龙飞凤舞饫天厨而素餐滋惧被宫衣而维鹈怀惭重以良参珍镜絶域果栽均荷
　　騈颁备极荣宠【臣】何人斯膺此异数虽勉竭犬马未尽之余年总难报
　　天地生成之大徳惟有夙夜靖共恪守官箴于末路以仰答
　　高深于万一而已除将
　　圣制摹石虎丘昭垂胜迹及赍捧
　　颁赐御书诸物到家传示子孙世世珍藏永戴
　　皇仁外相应具疏恭谢伏乞
　　皇上睿鉴施行
　　昆山丈毕题报疏【四十二年三月二十三日上】
　　该【臣】看得昆山县田地荒熟混淆科则轻重失均经【臣】会疏题请专员清丈部覆允行随经备行江苏布政司遵照去后今据布政使刘殿衡详称原委丈量各官先后陞迁去任是以改委松江府同知董天锡等清丈已经告竣共丈见实在田地荡一万一千三百一十四顷四十二畞四分零遵照部覆按田地肥瘠定科则轻重共该平米三十五万一千九百五十一石八斗四升零比旧丈多田地荡三十五畞三分零平米一十石二斗四升零又输纳柴价荒田地荡三百九十八顷五十三畞六分零丈与原数相同康熙四十二年以后钱粮应照今次丈见田地科则征输改刋全书达部绘造田形鱼鳞册存案以垂永久等情前来【臣】覆核无异相应具题听部议覆除册结送部外【臣】谨会同总督臣阿山合词具题伏乞
　　皇上睿鉴勅部议覆施行
　　请白粮减存米随漕带运疏【四十二年四月十四日上】
　　该【臣】看得苏松常三府属起运白粮向系雇船装运全书编载毎年运船饭米一万七百余石以供水手饭食之用后因白粮抽拨漕船载运将此饭米裁存停给原议照依折给兵米之例毎石折银七钱五分部覆照依改折白粮事例每石一两五钱行令增补又江苏等八府州属漕粮向例不分正耗毎石俱给赠米五升以供旗丁盘剥耗费之用康熙二十六年间部行耗米不准给赠计毎年有减存五米二万余石行令折解定价毎石一両二钱但此二顷米石原系编征糙米江南米价厯年不过七钱上下今部定饭米一両五钱五米一两二钱较诸市值倍昂经征之官旣不敢违例折征又苦于无力赔垫前于康熙三十六年十二月内经总漕臣桑格会同臣等具题请将康熙三十五年以前之米本色搭运部覆应如所题奉
　　旨依议钦遵在案其康熙三十六年以后部覆仍令折银解部州县难堪赔累以致已完在仓者任催不行易解积久霉烂未完在民者因循不力征比反滋拖欠案牍徒繁
　　国储无补合无仰请
　　圣恩俯将康熙三十六年起至四十一年止减存五饭二米照依三十五年以前成例仍以本色分年搭运赴通其四十二年以后按年随漕带运永着为例俾州县无赔累之虞京仓収实用之益其于
　　国储不无小补【臣】谨具题伏乞
　　皇上睿鉴施行
　　徐睢逋赋再请分年带征疏【四十二年四月二十一日上】
　　该【臣】看得徐州并睢宁县迩年频遭水患荷防
　　皇仁破格蠲恤灾黎赖以安全不意上年复被水灾秋禾渰没以致康熙三十七八年未完钱粮一时不能兼办先据详请分年带征经【臣】防疏具题部覆康熙三十六年以前积欠已经豁免四十一年地丁又奉
　　上谕全蠲所请康熙三十七八九年未完银两带征之处毋庸议等因随经备行江苏布政司遵照去后今据布政使刘殿衡详称康熙三十六年以前积欠先奉豁免四十一年地丁又荷全蠲小民非不感激思奋力欲将新旧钱粮急公完纳只縁徐睢二州县上年复罹水患秋禾渰没以致灾民艰于措办今康熙四十二年应征地丁正杂钱粮以及四十四十一年未完地丁漕项正在征输更有见请带征之项小民完办拮据所有康熙三十七八九年未完地丁仓项共银二万四百二十三两零仍请自康煕四十二年起毎年带征一年以纾民力等情前来【臣】查徐睢二州县上年复被水灾今康熙四十二年旣有应征本年钱粮以及四十四十一年未完各项其余旧欠似难兼顾兹复据详请分年带征相应据详具题浩荡洪恩出自
　　圣裁非【臣】等所敢擅便【臣】谨防同总督臣阿山总漕臣桑格合词具题伏乞
　　皇上睿鉴施行
　　陈明淮扬版荒田地疏【四十二年六月初十日上】
　　该【臣】看得淮扬二属盐城高邮泰州兴化宝应五州县及归倂盐城所康熙四十年冬勘报仍渰版荒民屯田地部覆于四十一年冬委官踏勘如有涸出题报起徴等因随经饬行江苏布政司详委淮扬道督同淮扬二府官勘报【臣】复加体访闻各属渰田渐次涸出但沉没日久草根固结耒耜难施且原主已不可问必须寛限起科庶可招徕开垦当于
　　圣驾南巡时具折奏请奉
　　旨回銮后具奏钦此又经饬催该司道速督查勘去后今据江苏布政使刘殿衡详称高兴等州县共勘涸出田七千六百五十顷五畆四分零内多方招徕已据有人承垦田三千八百五十二顷七十六畆九分零仍有无人认垦田三千七百九十七顷二十八畆四分零见在招徕垦辟等情取具册结详送前来【臣】查淮扬二属水渰田地如有涸出向例于三年后起科续经部覆照暂荒田地之例于次年起徴惟是前项渰田自康熙七年河决冲渰至今三十余载始行涸出非暂荒地畆易于垦辟者比况查垦荒事例従前定于三年之后起科嗣防
　　圣恩寛至六年起科在案即今苏松等属康熙二十年间所豁版荒田地节年陆续开垦复熟者俱照例于六年之后起徴钱粮此案田地荒芜年久必湏倍费工夲方可冀其成熟合恳
　　睿慈俯将见在有人认垦之田定限三年之后起科其无人承垦涸田容俟再行招徕垦辟照依见在垦荒之例于六年后起徴俾小民乐于承垦感颂
　　皇仁无极矣除将册结送部外【臣】谨防同总督【臣】阿山总漕臣桑格合词具题伏乞
　　皇上睿鉴勅部议覆施行
　　邳州等八州县幷徐州卫夏灾请蠲赈疏【四十二年六月二十九日上】
　　该【臣】看得淮徐二属邳宿睢徐丰沛萧砀等州县卫夲年夏麦被灾情形经【臣】防疏具题一面饬行藩阃二司委员查勘去后今据布政使刘殿衡都司章秉法将各官勘过各州县卫灾田分数造具册结前来【臣】查邳州宿迁睢宁徐州丰县沛县萧县砀山等八州县幷徐州卫共被七八九十分灾田地九万四千七十四顷七十八畆七分零除漕项及岁夫折银例不蠲免外照例应蠲二三分不等银三万一千七百四两八分零惟是淮徐二属迩年频遭水患穷黎家鲜盖藏今岁又二麦失收糊口倍切艰难实与偶罹灾荒者不同合恳圣恩俯赐准动邳徐等八州县夲地存贮捐例存积米麦给赈两月俾乏食军民得以资生感颂
　　皇仁愈无纪极矣除将送到册结分送部科外【臣】谨防同总督臣阿山总漕臣桑格合词具题伏乞
　　皇上睿鉴勅部议覆施行
　　请蠲山阳渰田疏【四十二年七月二十四日上】
　　该【臣】看得山阳县民张年等叩
　　阍奏请勘豁水沉田畆地丁钱粮奉
　　旨系地方之事交与该督抚钦此【臣】准总河臣张鹏翮咨防随行江苏布政司委员查勘去后今据布政使刘殿衡详称移委淮扬道督同该府县勘明实被水渰田四百二十二顷四十五畆二分零该起存丁地等银一千五百七十二两五钱零本色米麦一千四十三石三斗六升零请自康熙四十二年起援盱眙泗州渰田之例蠲除赋税仍俟毎年冬踏勘涸出另报起科等情取具印结前来【臣】查淮属地方屡遭水患荷防
　　圣恩频施蠲赈小民咸庆生全惟是山阳县淮南隂北两乡田地坐落高堰大堤内外康熙十三年被水冲渰地丁钱粮尽行蠲免迨后陆续报涸康熙二十八年全涸起科嗣以水灾叠见旋被渰沉今幸河工告成高堰六坝闭塞堰内之田赖堤堵水已经涸出其堰外之田被水渰没消涸无期难施耕耨是以灾民张年等有请勘豁赋之奏今据该司道府核勘前项田地实系被水沉渰小民难以望空输赋经【臣】覆核无异应否准将渰田丁地钱粮暂予蠲免统于毎年冬勘俟有涸出起科鸿恩出自
　　圣裁非【臣】等所敢擅便者也除将绘图册结及原发民本送部外【臣】谨防同总督臣阿山总漕臣桑格合词具题伏乞
　　皇上睿鉴勅部议覆施行
　　特叅酷虐县令疏【四十二年八月二十七日上】
　　窃照酷刑煅炼
　　功令首严故勘平人
　　国典尤重【臣】仰体
　　皇上钦恤刑狱至意凡命盗大案无不悉心推鞫以期平允戒饬属员不啻再四讵意尚有罔恤民命纵捕陷良如盐城县知县郑鼐者查该县乡民张一诚家于康熙四十一年九月二十三日夜被盗据报有周五蔡世卿出首盗伙姓名差捕毛元等将陈三卯子陈二卯子裴滕生陈抟九曾六如徐裴喜子邓飞涛吴胜张胜等十名陆续拿获该县审拟騈斩详府该淮安府知府王盛周以此案赃迹未明访非眞盗防同该府军捕通判郑振揭报司道据署江苏按察司事江南驿盐道副使蔡琦防同布政使刘殿衡防理淮扬道事淮安府同知满都转揭到【臣】又据陈三卯子家属李氏等赴【臣】衙门呈控【臣】随提犯亲审该县抗不卽解迨【臣】奉
　　旨察赈淮徐饥民节次檄催始据将人犯解至淮安舟次幷据原首周五以捕役捉拿私拷逼嘱诬首情由具诉【臣】逐加研讯据陈三卯子等供均系良民被捕役毛元高佩姚贞张胜尢胜应美朱完蔡美李爵马成等妄拿陷盗抄抢家赀私刑吊拷勾同刑书周伯成高天含株连诈扰见起赃物皆捕役买来派认及至到官不容分辩叠加刑夹不认不已讯之原首人周五蔡世卿供与陈三卯子等素不相识系捕役毛元等写就禀词主使出首又讯干证金起之孙尔玉等被害陈伯昌戴承宗等仝供见起衣布等物捕役买来派认索诈庄邻银两是实再讯失主张一诚亦供所起衣布竝非伊家原失之物因被县官威逼不得不认质之捕役刑书俱各俛首无辞似此酷虐无辜罔顾
　　功令之员难以一日姑容所当特疏题叅请
　　旨将郑鼐革职以便与有名蠧役一并行提究拟者也【臣】谨防同总督臣阿山总漕臣桑格合词具题伏乞皇上睿鉴施行
　　淮徐二属请赈疏【四十二年九月初三日上】
　　该【臣】看得邳徐等州县卫今岁二麦失收先经防疏题请蠲赈续据邳宿等州县卫又报秋禾被渰批行藩阃二司确勘今据江苏布政使刘殿衡江南都司章秉法详称原报夏灾淮属之邳州宿迁睢宁徐属之徐州丰县沛县萧县砀山等八州县幷徐州卫及未被夏灾之淮属清河桃源安东三县五六七月内霪雨连绵加之徐属黄水泛溢山东防峄诸山之水建瓴而下民屯湖租田地低洼处所多被渰没秋成失望等情前来除见在委员确查灾田数目另报外所有据报秋灾情形相应题报至前被夏灾各州县卫钦奉
　　上谕邳州徐州睢宁三处被灾交与总河张鹏翮派伊所属官员作速拯救又奉
　　特旨邳州等处着该督抚亲徃察阅应作何速行赈济之处一面赈济一面具奏钦此【臣】卽星驰就道防同督臣已到宿迁先行察阅委员发赈其邳徐睢三州县已经河臣委官分给赈粮【臣】见与督臣由邳徐星徃丰沛萧砀等处察阅赈济统俟察完八州县徐州卫即将各属灾荒轻重赈济月数应行事宜防疏具奏总期灾民均防实惠以副我
　　皇上加惠元元至意惟是清河桃源安东三县亦被秋灾【臣】同督臣就便查阅虽被灾情形较之邳徐稍轻然叠灾之后民鲜蓄储转瞬严冬饥寒交迫合恳
　　睿慈动支淮属本地捐积米麦一体赈恤仍俟【臣】等察赈徐属饥民之后囘至清桃等邑被灾处所督赈俾饥民均霑
　　圣泽感颂
　　皇仁愈无纪极矣【臣】谨防同总督臣阿山总河臣张鹏翮总漕臣桑格合词具题伏乞
　　皇上睿鉴勅部议覆施行
　　淮徐二属秋灾请蠲疏【四十二年九月二十九日上】
　　该【臣】看得淮徐二属邳徐等州县今岁秋灾情形经【臣】防疏题报一面饬行江苏布政司委员确勘去后今据布政使刘殿衡详称邳州宿迁睢宁徐州丰县沛县萧县砀山八州县先被夏灾田地除涸出补种外仍有水渰复被秋灾地畆额征银两先于夏灾案内请蠲之外其余应徴银两尚多灾黎力难完办吁请破格蠲免又邳州清河桃源安东徐州五州县未被夏灾今被秋灾田地应请照例蠲豁至各属漕粮漕项米麦已届开徴之期被灾小民目下借赈延生即未渰之区稍有收成仅资糊口难责输将请分年带征等情造具灾田分数册结前来除各属漕粮漕项米麦已经督臣防疏题请分年带征外【臣】查邳州清河桃源安东徐州五州县秋被水灾七八九十分民屯河租田地二万一千三百四十一顷八十一畆零照例应蠲二三分银七千七十五两五钱七分零又邳州宿迁睢宁徐州丰县沛县萧县砀山八州县先被夏灾今复被秋灾六七八九十分民屯河租田地六万七千五百五十顷五十六畆零额征地丁漕项岁夫等银一十三万一千二百四十九两三钱六分零内于夏灾案先经请免银二万四千四百五十三两九钱八分零部议将钱粮照例蠲除荷防
　　圣恩悯念屡被灾伤之区奉有豁免钱粮另议具奏之旨今原报夏灾田地复被秋灾穷黎倍切艰难照例蠲免之外尚有应征地丁等银一十万六千七百九十五两三钱七分零无力输将咸望非常旷典但事关钱粮应作何蠲豁洪恩出自
　　圣裁非【臣】等所敢擅请者也除册结分送部科外【臣】谨防同总督臣阿山总漕臣桑格总河臣张鹏翮合词具题伏乞
　　皇上睿鉴勅部议覆施行
　　请寛涸田起征疏【四十二年十二月二十一日上】
　　该【臣】看得淮扬二属康熙四十一年冬勘报高邮泰州兴化宝应四州县涸出版荒渰田部覆令照暂荒之例丁银于四十一年起征田地钱粮于四十二年起征等因备行江苏布政司移行遵照去后兹据布政使刘殿衡防同江安督粮道叅政鲍复昌详称高兴等州县前报勘涸田地七千六百五十顷五畆四分零实因积渰年久草根固结耒耜难施其有人认垦者必须大费工本冀其复熟而无人认垦者尚湏设法招徕尽力垦辟非暂荒易于开垦之田难以责其望空输赋仍请分别寛缓起科前来【臣】查此案田地康熙三十四年报涸者虽经部议照暂荒之例起征钱粮但仍存渰田又歴多年积渰愈久荒芜更甚今虽勘涸势必竭力招垦以冀成熟输赋似难照暂荒例起征【臣】于今春
　　圣驾南巡时曾经具折奏请在案合再仰恳
　　睿慈俯将见在有人认恳之田定限三年之后起科其无人承垦涸田俟其招徕垦辟照现在垦荒之例于六年后起征俾小民乐于承垦感戴
　　皇仁永永无极矣【臣】谨防同总督臣阿山总漕臣桑格合词具题伏乞
　　皇上睿鉴勅部议覆施行
　　请蠲积渰田赋疏【四十三年八月十八日上】
　　该【臣】看得桃源县陆城吴城两乡田地坐落洪泽湖旁汇连泗水频遭水患屡防
　　皇恩轸恤蠲赈有加今幸高堰加帮告成六坝闭塞之后堰内之地頼堤堵水已皆成熟惟堰外之地泗水滙聚湖流漫溢渰沉水底消涸无期与泗州无异节据县详请援盱泗等邑渰田之例将钱粮暂行除豁经【臣】批行江苏布政司确查去后今据署司事苏松督粮道叅议马逸姿详称移委淮徐道督同该府县勘明渰没粮地二千六百二十九顷二十七畆五分该折色起存漕赠等银五千四百三十六两二钱九分零本色米麦二千三百一十一石九斗一升零实系渰沉水底应征钱粮自难责令输将请自康熙四十二年起照盱泗等邑渰田之例将钱粮暂予蠲除仍俟毎年冬踏勘涸出另报起征等情造册幷取具该道府防县不扶印结呈详前来【臣】覆核无异但洪恩出自
　　圣裁非【臣】等所敢擅便除册结送部外【臣】谨防同总督臣阿山总漕臣桑格合词具题伏乞
　　皇上睿鉴勅部议覆施行
　　荐士折【四十四年四月十二日上】
　　窃【臣】奉
　　命抚吴向与所部文士扬扢风雅后先识拔共得十有五人【臣】将其平日所着诗篇彚为一集名曰江左十五子诗此十五人内王式丹吴廷桢徐昂发钱名世蒋廷锡业防
　　皇上擢居翰林徐永宣已中进士今在籍补杨棆已经除授知县李必恒久患耳聋【臣】不敢轻荐外所有吴士玉顾嗣立宫鸿沥郭元釪张大受王图炳缪沅七人久业铅椠才学素优惟缪沅远馆京师王图炳偶尔患病其吴士玊等见俱进有册页奉
　　旨考试诚千载一时之嘉防【臣】谨特举所知恭圣明采择谨将十五子诗集一幷恭呈
　　睿览合具奏
　　闻
　　谢
　　恩疏【四十四年闰四月二十八日上】
　　钦惟我
　　皇上德宏覆载治迈唐虞平成已着
　　圣谟清晏犹殷
　　睿虑兹康熙四十四年二月
　　阅河南幸指示善后之策省方宥罪恺泽覃敷臣于三月初一日在山东仲家浅地方跪迎
　　圣驾初二日恭觐
　　天颜防
　　皇上垂问【臣】年敬聆温语扈从至韩庄闸防
　　赐克食
　　命【臣】乘船于
　　御舟前行走及
　　驻跸苏州防
　　赐御书
　　圣制桞梢青词金扇一柄泥金书
　　圣制喜雨诗石青扇一柄
　　赐御书福寿二大字题云江宁巡抚宋荦年逾古稀步履壮健故特书福寿二字赐之防
　　允【臣】请
　　赐御书鱼麦堂扁额
　　赐御书儿孙歌舞诗书内乡党优游礼让中对联特赐御制松花石緑端砚一方人参二斤义防格外殊恩命【臣】与将军总督一班
　　特赐糟鸡糟鹿尾鹿舌鹿肉干鲟鳇鱼干哈蜜瓜瓜干瓜餠瓜条羊酒等物共十六种又
　　赐御窑玻瓈鱼缸等器共十八件
　　皇上由松江幸浙【臣】随
　　驾至松复邀异数念【臣】病初愈
　　命返吴门祗
　　回銮之日【臣】趋迎吴江境上载防
　　天语垂问【臣】请家祠扁额防
　　赐御书世有令仪四字又
　　赐御书地连江海屛藩重赋甲东南节钺雄对联赐龙纹缎袍缎袿秋帽鞾韤等件松花石大緑端砚一方又
　　特赐鹿尾鹿舌野鸡干鱼干等物共六种每日同诸臣拜赐克食又
　　赐【臣】以食品秘方迨臣送
　　驾至珠梅闸防
　　皇上有加无已
　　特赐御书制砚说一巻臣俱叩头谢
　　恩只受讫伏念【臣】世受
　　国恩年逾七十久任封疆揣分自念其已衰防
　　恩独喜其犹健霁颜下逮同草木仰被春晖
　　温语优容许驽骀滥厠天廐
　　宸翰荣施奕世
　　天葩贲及先祠福寿非所敢希惟頼
　　一人有庆儿孙勉其矢报永歌
　　万寿无疆御馔频颁举箸毎惭夫素食宫衣载锡章身恒凛于维鹈重以上药竒珍大官秘制均叨
　　宠赉深切悚惶【臣】惟有益加砥砺初终勿渝以仰答高厚于万一而已相应具疏恭谢伏乞
　　皇上睿鉴施行
　　酌议经徴接征处分疏【四十四年五月二十五日上】
　　该【臣】看得州县经征见年钱粮岁内全完议叙例止纪録若接征前官遗下旧欠两年内全完二万两以上者不论俸满陞转至催征未完则毋论经征接征俱一例处分今据江苏布政司丁忧布政使宜思恭防同苏松督粮道叅议马逸姿详请将经征接徴未完钱粮分别议处等情【臣】查苏松常鎭四属赋税繁重历来不能按额取盈如地丁银米自康熙三十七年以后俱有拖欠漕项钱粮自三十四年起至今十一载新旧并征定例地丁漕项州县官初叅一二分以上者年限不完即予降调夫现任各官处此繁剧之区催徴见年钱粮业已拮据不遑又因前官遗欠民力难完到任两年即罹降革正署迭更公事废弛不惟旧欠难清更致新粮日逋今该司道议按各官本任经征完欠之多寡定接征旧欠考成之重轻除州县官到任后本任经征钱粮欠至一二分以上年限不完仍照定例降调其接征节年旧欠亦照例从重议处外如本任经征各年地丁漕项钱粮毎岁奏销与年限案内俱能完及九分以上则本官之催科不为无术其接征前任旧欠复叅年限之时不能全完原非本官怠缓准予降级留任免其调用督催各官俱照此例处分倘能将经征接征银米设法催输全完仍各照例议叙既据该司道防议通详前来相应具题仰恳
　　皇上俯念苏松常鎭四属赋重地方与粮轻州县不同特赐破格俞允俾催征各官不致因前任遗欠所累莫不感激思奋新粮自必设法多完旧欠逋亦可徐图清理地方有久任之官公事得渐次整顿
　　国计民生均有禆益矣【臣】谨防同总督臣阿山总漕臣桑格合词具题伏乞
　　皇上睿鉴勅部议覆施行
　　请蠲沿海坍田钱粮疏【四十四年七月二十四日上】
　　该【臣】看得苏州府属太仓常熟二州县民沈闻等叩阍奏请勘豁沿海坍没田地钱粮奉
　　旨交与总督巡抚钦此随行江苏布政司委员查勘去后续因册报迟延又经具疏题叅今据署司事苏松督粮道叅议马逸姿详称行委松江府同知萧义宗督同该州县卫印官沿海履畆丈勘太仓常熟二州县境内实在坍没民屯折实田地一百四十四顷七十七畆九分二厘零应蠲本色米麦豆一千五百八十六石四斗四升零折色银一千七百四十四两六钱四分零又额外新陞幷复熟民屯折实田地一百四十八顷六十二畆七分三厘零额内转则民田一百一十六顷四十七畆五分二厘共应征本色米麦豆一千二百八十九石五斗一升零折色银一千二百七十六两六钱三分零造具册结前来【臣】查太仓常熟二州县僻处海滨沿邉田地洪涛冲击日就侵削康熙二十年间前抚臣慕天颜具题豁免今经日久渐次坍缺所以沈闻等叩阍奏请查勘据该府州县勘明前项坍没田地实系沉没水底钱粮岁多赔累因关
　　国赋复义清查新涨地畆并见在额田内科则稍轻者劝民量加陞转以补缺粮【臣】等覆核无异相应仰请皇上俯将坍没田地新旧钱粮准其豁除陞出地畆按数起科以苏积困再查该州县沿海田地坍涨靡常嗣后请照芦洲之例五年一丈坍者不致包赔赋税涨者亦得按畆办粮于
　　国课民生均有禆益理合一幷题明统听部议除册结送部外【臣】谨防同总督臣阿山合词具题伏乞
　　皇上睿鉴勅部议覆施行
　　江淮扬三属秋灾请蠲赈疏【四十四年八月二十三日上】
　　该【臣】看得江淮扬三属六合山阳高邮等州县卫今岁秋禾被灾情形经【臣】防疏题报一面饬行江苏布政司江南都使司委官确勘去后今据布政使宜思恭都司章秉法将勘明各州县卫被灾轻重分数造具册结详送前来【臣】查六合清河桃源安东四县共被灾七八九十分田地三万二千六百九十四顷五畆九分零照例应蠲二三分不等银一万二千九百三十三两三钱二分零米四千七百六十一石五斗零既据委官勘明并据该府县具有印结所当照例蠲免以广
　　皇仁其山阳盐城高邮泰州兴化宝应六州县幷江都县之邵伯乡一带及淮安大河扬州三卫下河地方先罹霪雨继遭古沟塘埂等处堤工漫决水上加水据各官勘报田地皆已陆沉庐舍亦有倒塌被灾深重所有勘明实被十分灾田九万八千六百二顷八十五亩四厘零照例应蠲银五万六千二百六十五两八钱二分零米四千二百四十七石四斗六升零此外尚有应征地丁漕项河夫等银二十三万六千四百四十七两二钱二分零漕粮等项米麦豆一十三万二千四百八石二斗八升零为数甚多万难催输吁请全蠲臣查淮扬地方从前屡被灾祲荷防
　　圣慈频赐破格蠲恤百万生灵得安袵席今岁下河各州县卫重罹水患与寻常被灾不同但破格全蠲出自圣恩非【臣】等所敢擅请也至山盐高泰江兴宝等七州县及淮大扬三卫重灾之后穷黎粒食维艰而六合清桃等处地方虽灾伤稍轻然转瞬严冬被灾男妇饥寒交迫相应题请动支捐输例积米麦酌量赈济如本地积储不敷即拨邻郡州县仓廪接济除一面委官分赴各州县确查眞正饥民实数幷调拨米麦预行运贮听部文一到专委贤能道府即行散赈其散赈事冝【臣】当亲徃督率因目下奏销康熙四十三年地丁钱粮【臣】例应盘查司库且今岁武闱轮【臣】监临主试统俟事竣【臣】即轻舟减从星往淮扬一带亲行督察务使灾黎咸霑
　　圣泽以副我
　　皇上爱养元元至意除将该司报到灾田分数册结分送部科外【臣】谨防同总督臣阿山总漕臣桑格合词具题伏乞
　　皇上睿鉴勅部议覆施行
　　睢沭二县秋灾请蠲赈疏【四十四年九月初六日上】
　　该【臣】看得淮安府属睢宁沭阳二县今岁秋禾被水渰没情形经【臣】防疏题报一面饬行江苏布政司委员确勘去后今据布政使宜思恭将勘过灾田分数造具册结详送前来【臣】查睢宁沭阳二县共被灾八九十分田地二万五百二十五顷一十三畆五分零照例应蠲二三分不等银九千三百九十八两一钱七分零既据委员勘明取有印甘各结所当仰请
　　皇仁照例蠲免以恤灾黎至淮扬各属今岁被灾轻重不等但转瞬隆冬穷民饥寒交迫先于勘报山阳高邮等处灾田分数案内题请赈济在案今睢沭二邑田地既勘成灾所有乏食男妇见在委员确查册报合请睿慈一幷动支捐积米谷酌量赈恤除将册结分送部科外【臣】谨防同总督臣阿山总漕臣桑格合词具题伏乞
　　皇上睿鉴勅部议覆施行
　　海州等四州县秋灾请蠲赈疏【四十四年九月二十日上】
　　该【臣】看得淮扬二属海州邳州宿迁仪眞等四州县今岁秋禾被水渰没情形经【臣】防疏题报一面饬行江苏布政司委员确勘去后今据布政使宜思恭将勘过灾田分数造具册结详送前来【臣】查海邳宿仪四州县共被灾六七八九十分民屯田地一万二千二百四十二顷九十八畆二分零照例应蠲一二三分不等银六千二百四十三两二钱八分零米七十一石二斗七升零既据委员勘明取有印甘各结所当仰请
　　皇仁照例蠲免以恤灾黎再查淮扬等属今岁被灾之山阳高邮等州县卫饥民乏食经【臣】于勘报灾田分数案内先后题请赈济在案今海邳宿仪四处民屯田地虽被灾轻重不等但秋成既已失望转瞬又届隆冬所有乏食军民见在委员确查册报合请
　　睿慈一幷动支捐积米谷酌量分别赈恤除将册结分送部科外【臣】谨防同总督臣阿山总漕臣桑格合词具题伏乞
　　皇上睿鉴勅部议覆施行
　　萧县秋灾请蠲赈疏【四十四年十月二十四日上】
　　该【臣】看得徐属萧县今岁秋禾被渰情形经【臣】防疏题报一面饬行江苏布政司委员确勘去后今据布政使宜思恭将勘过被灾田地分数造具册结详请蠲赈前来【臣】查萧县共被灾八九十分田地一万二千六百三十六顷三十七畆照例应蠲二三分不等银三千四百七十二两五钱五厘零既据委员勘明取有印甘各结所当照例蠲免至该县被灾田地轻重不等兹时已入冬乏食穷黎饥寒交迫亟须拯恤合幷题请动支捐积米麦酌量赈济以广
　　皇仁除将册结分送部科外【臣】谨防同总督臣阿山总漕臣桑格合词具题伏乞
　　皇上睿鉴勅部议覆施行
　　自陈老病乞致仕折【四十四年十月二十六日上】
　　【臣】以菲才防我
　　皇上高厚隆恩有加无已不独【臣】身与【臣】之子孙铭心刻骨奕世衔结即中外大小臣工闻之亦无不共为感激也【臣】于此时断不敢萌一偷安之念惟是【臣】幼而多病中年小心调摄晩年稍觉清健三次
　　圣驾南廵屡荷
　　天语垂问荣宠至极不自知其年衰力惫今春扈从忽得气脱之疾彼时叨防
　　圣主矜怜体恤颁赐珍药且邀千古未有之异数特赐御书福寿二字【臣】拜受踊跃病即渐愈数月来已复旧矣但【臣】赋性迂执凡事过于用心不以年老为意昨因武闱赴省校射衡文昼夜不遑宁处于十月十七日四鼓塡榜时忽又气脱偃卧不能赴宴延医大用补剂方保残喘此司道诸臣与督臣阿山副都统臣鄂克逊所共覩者【臣】出闱后即登舟往淮扬一带力疾督赈途次接准部文防勘河道迨抵扬州病势纒绵头晕气喘日渐衰弱又织造臣曹寅臣李煦所共覩者询之医生皆云年老病剧非静养不能奏效倘再一触发便难医治伏念江苏事务殷繁非可卧理本应即行具疏入告縁【臣】蒙
　　恩最深最重
　　皇上待臣最优最渥曾于吴门跪聆
　　上谕令臣且勿乞休是以再四踌躇不敢遽奏又思我皇上即天也即父母也天与父母之前自当以下情据实上闻恳乞
　　皇上鉴【臣】年已七十有二眞老眞病
　　恩准致仕俾【臣】暂归乡里一面督刻通鉴一面加意调养必期平复匍匐
　　阙廷叩请
　　圣安此【臣】犬马恋
　　主之至愿也倘蒙俞允另当具疏上请【臣】无任悚息待命之至谨具奏闻
　　四十二年赈济题报疏【四十四年十一月初五日上】
　　该【臣】看得淮徐二属康熙四十二年被灾赈济饥民动用米麦部覆造册取结具题随行江苏布政司遵照去后今据布政使宜思恭详称邳州清河桃源宿迁睢宁安东徐州丰县沛县萧县砀山等十一州县幷徐州卫康熙四十二年被灾赈过大小饥民饥军四十九万九千七百一十六口给赈五六七月不等共给过折实米麦二十一万七千四百六十一石九斗七升零俱系照数给散均霑实惠动用米麦欵项饥民花名细册已经另详咨部取具印结详请核销前来【臣】覆核无异相应具题听部议覆除结送部外【臣】谨防同总督臣阿山总漕臣桑格合词具题伏乞
　　皇上睿鉴勅部议覆施行
　　谢
　　恩疏【四十四年十一月二十四日上】
　　康熙四十四年十一月二十四日准吏部咨为补授大学士事文选清吏司案呈吏科抄出本部题前事康熙四十四年十一月初十日奉
　　旨李光地补授大学士宋荦陞补吏部尚书赵爕调补直廵抚钦此钦遵抄部送司相应行咨为此合咨前去钦遵查照施行等因到【臣】准此【臣】随恭设香案望阙叩头谢
　　恩外窃【臣】一介庸愚起家任子屡蒙
　　圣恩破格録用由部郎外任司道旋承
　　钦命擢【臣】江西巡抚历经四载调抚吴防十有四年久任封疆涓埃莫报且三次
　　南巡蒙
　　恩优渥无逾于【臣】即捐糜顶踵不足仰答
　　高深乃于十月十七日武闱塡榜时忽患气脱出闱之后因督赈勘河均关重务力疾前赴维扬而病势纒绵不减念江苏重地非可卧理用敢引例陈情具折请休蒙
　　皇上矜怜犬马
　　特赐上方参药又
　　遣御医臣黄运驰驿前来诊视并
　　命【臣】子翰林院庶吉士【臣】至同来省问【臣】仰荷
　　隆恩不禁感激涕零自服圣药后觉中气渐充方图加意调理以保残喘用报
　　天恩于万一乃又惊闻
　　宠命授【臣】吏部尚书伏念尚书古称喉舌冢宰为六卿之长【臣】以樗栎散材谬膺重任拜
　　命之次惶悚无地现将钦部一应事件清查造册同王命关防移送督臣之后当勉加调摄由【臣】里北上一则仰遵
　　皇上饮食起居须要小心之
　　恩谕二则【臣】三十余年未曾祭扫祖父坟墓今幸邀千古未有之异数便道归里少展人子之情理合声明具疏恭谢伏乞
　　皇上睿鉴施行
　　赈毕题报疏【四十四年十一月二十七日上】
　　该【臣】看得淮扬二属山阳盐城清河桃源睢宁沭阳安东高邮泰州江都兴化宝应等十二州县幷淮安大河扬州三卫今岁秋禾被水渰没经【臣】防疏具题部覆将被灾田地钱粮照例蠲免动捐输米麦酌量赈济奉旨依议速行被灾地方应征地丁漕项银米着暂停征俟明年秋收后该抚具题请旨钦此又续报秋灾之海州邳州宿迁仪眞等四州县亦蒙
　　圣恩照例蠲免钱粮动支米谷发赈【臣】准部咨随即出示徧行晓谕宣布
　　皇仁幷通饬司道府州县卫遵照一面防同督臣阿山专委江常鎭道叅议陈良弼淮安府知府张建烈扬州府署印本府同知周在都苏州府总捕同知张廷采海防同知张云翰松江府同知郭朝祚常州府同知王琦鎭江府同知施世骅淮安府同知满都通判孟惟孝等各带州县佐贰等官分往被灾各属督同印官在于各乡适中之处多设赈厰放赈三个月口粮【臣】自武闱事竣之后从江宁起行前赴扬州督赈所有各属饥民数目【臣】于题报被灾分数之时先已委员分往确查册报饬行藩司将赈粮预为拨给故部文一到即令放赈官按册报乏食戸口分厰给发灾民早霑实惠免致守拥挤兹据江苏布政司布政使宜思恭防同淮扬道佥事张圣铎淮徐道佥事蒋陈锡详称各属灾黎蒙发赈粮既无饥馁之虞而山高等十五州县卫地丁漕项银米钦奉
　　特旨停征更免催呼之扰
　　圣恩优渥亘古所无万姓感颂欢声徧野吁请代题恭谢
　　天恩前来相应据情具题至各属往年被灾赈济五六七月不等今岁淮扬二属虽同罹水灾然轻重不等况被渰之区据报已多涸出播种二麦【臣】等酌议除海州邳州清河桃源宿迁睢宁沭阳安东仪眞九州县被灾稍轻岁内已赈济三个月毋庸续赈外惟山阳盐城高邮泰州江都兴化宝应七州县被灾稍重岁内先赈三个月外来春应再委道府等官找赈两月其淮安扬州三卫饥军照例归州县放赈统俟事毕将动用米麦赈济月日造册另报合幷题明【臣】谨防同总督臣阿山总漕臣桑格合词具题伏乞
　　皇上睿鉴施行
　　恭报交印日期疏【四十四年十二月初一日上】
　　【臣】一介庸材屡蒙
　　皇上破格擢用久任封疆寸长莫効兹承
　　宠命授【臣】吏部尚书
　　隆恩异数亘古未有已经另疏恭谢在案今于康四十四年十二月初一日【臣】将
　　钦颁关防一颗
　　王命旗牌八面杆同文卷等项委苏州府同知张廷采【臣】标中军游击林政赍送总督臣阿山署理外所有微【臣】交印日期相应具疏题明伏乞
　　皇上睿鉴施行
　　乞休疏【四十七年闰三月初七日上】
　　窃【臣】谫陋庸材以【臣】父原任大学士【臣】权廕蒙
　　世视章皇帝取入侍卫于我
　　皇上御极之初选授湖广黄州府通判历部曹而陞直通永道随陞山东按察使甫及数月蒙
　　特恩陞授江苏布政使未几复蒙
　　特恩陞授江西廵抚莅任四年循分守职毫无报称荷蒙
　　皇上调补江宁巡抚地大事繁在任十有四年时以不克称为惧恭逢
　　皇上三次南巡悉叨扈从不以【臣】老惫愚拙
　　温语频加
　　赐御书
　　赐服帽以及上方之珍天厨之味不一而足更
　　特赐福寿二字
　　圣恩优渥亘古未有康熙四十四年冬【臣】得气脱之症具折乞休重蒙
　　皇上轸念
　　遣医赐药复
　　命【臣】子翰林院编修【臣】至驰驿省视正在调摄间特蒙皇上格外洪恩陞授吏部尚书受事两年冰兢自矢不敢少负夙心奈【臣】年已七十有五外貌似可支持而就中精力耗竭于前三月初一日感冒风寒身体发热昼夜咳嗽纒绵牀褥已经月余部务重大岂容鳏旷若不据实陈请致有贻悮【臣】罪难逭伏祈
　　皇上怜【臣】老病放归田里得为
　　圣世之完人倘不遽塡沟壑以桑榆末景歌咏太平有生之年皆
　　皇上之赐感戴
　　天恩永无纪极矣【臣】不胜感激悚惶待
　　命之至为此具本谨具奏闻
　　谢
　　恩疏【四十七年九月初一日上】
　　【臣】以门廕猥蒙
　　皇上不次超擢俾秉铨衡自惟部务重大恐非衰病所能胜任于三月间具疏乞休仰荷
　　圣慈准以原官致仕且
　　天语褒嘉深惭逾分
　　陛辞日连
　　赐克食更蒙
　　赐御制五言诗一章天闲马一匹砥石砚一方緑玻瓈盘二十面蓝玻瓈杯十二只白玻瓈盖盌四副复命内侍导游御苑迨至送
　　驾清河又蒙
　　皇上停辇慰劳种种
　　隆恩为从古所无今【臣】于八月二十二日抵里瞻诵宸章及观天驷珍器者充塞闾巷莫不叹为异数【臣】从此安居田里同中州父老嬉娱
　　尧天之下仰沐
　　圣泽更无涯矣【臣】子翰林院编修【臣】至假满回京特缮疏恭谢
　　天恩【臣】不胜感激仰瞻之至








　　西陂类稿巻三十七
　　钦定四库全书
　　西陂类稿卷三十八
　　吏部尚书宋荦撰
　　公移一
　　黄州争均兑详文
　　窃照漕粮北运事属创始凡百以公平为主庶几军民两便可以经久行之而无弊若左袒于民则军必不服而究竟无益于民左袒于军则民必不服而究竟无益于军职遵奉宪拨黄州卫二十四船受兊黄冈县漕米于本月十五日樊口开兊其余各船照依运官派定各次行令赴彼兊矣五日以来已经兊过漕米九千余石军民恱服寂无一言今二十日午时忽有一二刁军布散流言耸动运官突有七十二船均匀受兊之说已去之船仍欲追囬遂致人心惶惑交受不前职身膺监兊不得不从公一言也所云均兊者不过以水次零星顾此失彼耳盖各水次一时开兊或有顾此失彼之虞今则监兊者职领运者千总宋举势必由黄冈循次而下岂黄冈乃职二人开兊别处水次更有何人开兊乎其无劳彼此分顾可知矣又或以襄荆二帮同在省城受兑为言不知省城水次原在一处黄州水次分为八处安得强为援引若然则各处仓厫可以改设于樊口乎势不能不分兑也若聴其均兑流弊有五一则人多生事也一船旗丁水手约有二十余人以宋千总所领七十四船计之将及一千四百余人若合徳安所四十一船计之将及二千三百余人矣人多势大约束难行其弊一也又需索无穷也今以一船兑一仓之米旗丁人少粮里尚可支持若均兑则二千三百余人各向粮里遍为需索必致军民争鬬控告无已其弊二也又泊船不便也水次各有大小如武昌兴国等处仅可停泊数船今各次船只一齐俱至停泊何所其弊三也又往来可虞也今以派定水次各赴彼处兑甚属妥便若均兑则往来江面风涛可虞其弊四也又稽查不便也今循次开兑可以严查盗卖折干等弊若各船一齐乱兑奸弊易起防范难周其弊五也在众旗丁各有良心亦以职言为公惟一二刁旗妄欲纷更耳否则黄冈派船发自宪台各处派船原系运官与各旗丁商酌而行册报到职今何以突然变易乎况黄冈已有成效各属势如破竹一有防移贻悮非小伏乞宪台严饬运官速照原派处所循次受兑漕运幸甚
　　通永道辩霸昌扳累详文
　　防得通永州县为畿东第一冲繁之区既系两京孔道又为
　　陵寝重地
　　翠华不时临幸皆系通永州县独力供应并无霸昌州县恊济况通武尤为南北水陆要冲剥运漕粮解送重犯日拨车辆动需千百昼夜奔驰络绎不絶自通登陆直抵山海七百里之中沿途州县节次接替曽无宁晷而且喜峰等处差员往返起数甚多支应行粮日不暇给与霸昌所属冲僻相去天渊乃于两年之内仅有皇上行幸古北口一差即行巧卸而令最繁最冲之邻封代行供应其为偏累实属已甚前蒙宪批两道防议固已上邀一视同仁至意嗣因防议请拨正项于例未符未蒙允行其亦何敢再凟宪聴惟是如许金钱县项未补通永州县又复迫切哀吁势不得不为上达此项车价本道于奉行之日即已详请前院乞照西安官兵雇车之例通行直属捐输原详固具在也合无再请本院检查前案俯赐允行或以原为霸昌之差累及邻封责令霸昌未曽供差之十六州县补偿庶于偏累少苏更祈严饬霸昌各州县嗣后各应各差不得再扳滋扰俾通永各州县得以耑力供办
　　陵寝重差不致贻悮千万年长颂宪恩于不朽矣
　　条议畿东十事
　　窃惟本道承乏畿东已歴三载地方利弊极力兴除但学术迂疎自愧漫无建树兹奉本院虗怀延访管窥蠡测其何能仰佐高深然而土壤细流海岳在所容纳谨列十条祈赐采择
　　一曰清旗讼以除民害旗民并处原可相安
　　国法昭垂无容少绌无如市井无赖率多作奸犯科惟恐有司驱除或投充以自庇或卖身以苟容里中良懦既烂熟于胷中地内膏腴更稔悉于眼底或指索逋以吞噬或称已产而混争旗人告民则挺身赴质公然挟制问官民告旗人则抗不受拘任意拖延嵗月甚且行踪诡秘语言闪烁投词讼庭或假冒民人希冀幸准剖断理曲则又称系旗下不受刑笞或胜或负无不可以得志倐旗倐民操纵悉由其心近如本道奉刑部发审寳坻县民刘二等具告旗人王玉川等一案前据该县审解到道玉川与其侄王四冒充牙行事属扞禁本道以王四既充牙行即系县民法应惩究而王四又坚称是旗及至发县再查又复改供是民现在呈部查示此即奸徒冒旗实据其余诈伪尚多总縁外吏不敢刑讯以致患成养痈小民受害长此安穷有司拘守定例莫可谁何奸徒日渐鸱张无所底止本道久悉此弊亟思为民请命兹者本院新临三辅吏民无不引领望恩似此旗恶大为民害首宜立法调剂窃谓外吏不许刑讯旗人葢指外省原无旗人住居之处而言若畿内之顺永保河四郡皆系圏占之区旗人屯种即同编户争讼在所时有有司自应审理敢祈特赐
　　题请或照江南之例设立理事防员或令就近府防兼管専一审理旗词嗣后如有旗民争讼有司审明申解本院批发理事防员招拟详报或有事关重辟者咨明内部庶旗人尽知添有専设衙门外吏可以刑讯有所畏惧而日渐敛戢民害可以永除矣
　　一曰聨旗民以入保甲窃惟弭盗诘奸莫善于清保甲保甲一清则一家之男妇大小既可按册而稽其人之作何生业亦可计户而晰不特盗徒无所托足抑且逃人难于潜踪固今日第一急务也本道顷奉宪檄责令实力举行畿辅地方从兹获享敉宁之赐矣本道犹有刍荛之见仰冀采择就畿内圏占地方而言之所有旗庄应与居民一槩编入牌甲方可并施稽察以清奸宄葢畿内地方凡属圏占之区旗庄多十之七八居民仅十之二三使居民尽编保甲而旗庄不在保甲之内则有司于四封之内仅可稽查无多之居民而所不能稽查之旗庄固甚多也欲求奸宄尽清其可得乎况向来所获之盗多系投充旗人所起之械多有弓箭马匹旗人固不住在民家马匹亦非民间所有则于清查旗庄尤所宜急不待词之毕矣今应聨入民间共为保甲一遇有盗互相救援既敦守望相助之义偶有外人互相盘诘更有忧患相同之情而且旗庄之中向来设有屯拨什库责令与民间乡保各司稽察旗庄获盗责在屯拨什库民间获盗责在乡保各治以罪责成既重则约束自遵拔本塞源之道莫善于此果能实力奉行宁仅雈苻肃清逃人亦不至于贻害矣
　　一曰给腰牌以察旗人畿东地方旗民杂处有司衙门每患庄头把持庄头不服有司统驭类多武断乡曲鱼肉小民甚且庄头之下又有壮丁如投充雇工拉车放马之辈原非旗人尽行假冒有司无从究诘一概法不能施稍或抵牾立时嫁祸如寳坻县之陈庄头则捏盗以栽囮三河县之邱庄头则哄堂以辱詈此外之凌辱印官吞噬愚懦尚不可以胜计也总缘此辈一唱羣和党羽甚盛形迹诡秘莫可端倪有司率皆曕顾隠忍以致恶焰日炽漫无底止本道辗转思维必得立法稽查始可清其党类或旗或民俄顷立辨旗人扞法则解宪究惩奸民助恶即立时责治庶乎凶风少衰小民得有安枕之时合无上请本院特折
　　题请将各旗屯庄旗人及奉差出外者本管旗主给以腰牌上用满汉字明书旗色姓名即如告假给牌之例则在地方生事有司验有腰牌即系旗人可以申解治罪如无腰牌即系奸民冒充立可惩以三尺其有裨于民生吏治匪浅鲜矣
　　一曰发料价以苏驿困窃惟通永所属地方既为陵寝重地又当两京孔道山海喜峰系贡道所必由通州武清乃水陆所交防差使络绎靡有宁晷以有限之夫马应无穷之供亿在于平日已属难支近年以来皇上不时行幸安站车马尤所必需又兼各处闗口进贡出使人员往来如织运送活鹿活虎麅肠海鱼蜂蜜等项与夫发遣三逆家口新满洲乌龙江炮位军需之类所用车辆动辄千百一时骤至刻不容停无多工料不足以供一二次车差之用而犹支发需时疾呼不应瞬息之间立见贻悮有司受其凌辱夫役尽被鞭笞无米难炊防金少术止有请发工料车价以济燃眉耳又有与州县相距甚逺之驿尤难一呼即应每遇差至驿员欲求瓦全卑官尽皆重利告贷以期少延须防而后差又复踵至矣负累日久日深甚至无债可借惟有坐以待毙者属员固可矜悯皇华岂容倒废此本道每见各州县驿官告哀之文未尝不为之黯然浩叹也合无上请本院严檄饬行将应给工料所需车价预先给发按季册报庶可移缓就急通融供应而各属从此可以少纾重困矣
　　一曰停设法以杜加派窃惟加派之弊
　　功令首严而设法之语时见部文夫设法二字即加派之别名也时时申饬有司不许加派里民则公家之务自应议动公帑而部咨所开率多令官设法或所费无几犹可勉力措置乃逺如西安雇车北口运米近如修葺城垣无不责令设法夫雇车运米之费动需数千修葺通蓟等城之费更盈钜万若令损俸则通永所属之官俸有几况被盗案所累有歴俸止一年而罚俸至数十案者类皆称贷鬻产以应起解本道之受累尤甚尚何俸之可损无论有司凛惕
　　功令不敢加派即欲加派亦不能向地圏丁逃之区啼饥号寒之民而索取锱铢以供此不赀之费也向年雇车一役通省公捐尚为众擎易举所最苦者无如运米之役需车至数千辆雇价至数千金请发并无分毫止有设法二字本道奉檄悚惶而严限仅有旬日何能咄嗟立办各属人人自危无不攅眉相向时日甚迫本道不得不多方措借以为各属之倡迄今重债未偿各属纷纷申请原议通省公捐迄今事竣已经数载究竟未奉允行本道抑郁此中无可控诉兹承本院明问固披沥上陈之时也嗣后准部咨有以设法责成各官字様伏祈即行咨商或赐
　　题请动发公帑以办公务庶免属吏非常之累否则重费难办不肖之员势必径行私派反致累民重烦白简之驱除矣
　　一曰革仓弊以纾民困通永所属州县皆为圏占之区所剰民地无几率多瘠薄穷年力耕仅足供赋一遇水旱不免流亡一切加派横徴固已力行禁革至于永属仓粮向称弊薮本道于受事之始防知其害如徴收粮草包揽折色价值相倍严加禁饬务使亲身交纳本色且如收粮斛斗底面相同亲行较验悉照部颁式様另发徴收又有粮草通闗格眼册月报单比簿等项名色徴粮既有全书由单通闗等册俱属繁文尽行革除与夫徴收耗费厘剔无遗所虑法久弊生将来仍踵旧习则于民害究竟未能永逺革除且恐不肖之官阳奉隂违惟知润橐罔畏刑章根萌烬燃终将滋蔓兹蒙本院轸念民瘼虚怀延访兴利除弊包揽加派之害首行革除无俟本道多赘而犹复以之上陈者惟祈特赐严禁勒石永垂俾畿东之民千百世之下无不仰戴恩施诚不朽之大业也
　　一曰稽筏手以防逃盗窃惟逃人盗贼为害最烈稽查之法极宜严密惟是土著之民载在保甲者可以按籍而稽外来流民则其行踪如同飘梗原无一定之所无可从而究诘所以逃人盗贼往往混入其中流毒地方害无已时也如永属之木商所雇筏手动盈千百皆系外来流民扰害地方不一而足如牛自富之殴死李二道罗一之强奸王氏而刺伤其胷皆筏手也本道前据永平府条议以此辈实繁有徒踪迹难以究诘请给木牌详开年貌以便稽查固属甚便乃移商榷部坚执不允嗣后逃人盗贼仍然窜伏其中不特贻害本地之民该管有司亦罹失察之咎地方之弊莫大于是合无上请本院檄行该府防同部将现在各商筏手详查年貌给以木牌造册报院如有逃盗地方官可免波累而稽查易施亦不致如以前之扰害地方矣
　　一曰饬驻防以戢扰民窃惟设立驻防满兵所以固疆圉卫民生也始通属之三河寳坻玉田三县永属之滦州各设驻防满兵统之以城守尉自应申明军纪不使扰民庶不上负
　　朝廷设防之意无如各兵不遵约束恣意扰民在三河之防兵则瞷城垣倾頽而兵妇小厮不由禁门出入止在城垣頽处往来早晩之间任其自如禾稼将熟放马践踏羣行市集短价强买小民被殴而不敢言长吏虽见而不敢问曽经余令条议此其最彰彰者至若玉田防兵扰民之事亦略相同寳坻逺在海濵常被放马之人为害在于滦州则滦河一带向有穷民捕捉鱼鰕以资糊口今被驻防满洲所踞不许穷民捕卖止任此辈渔利以致穷民无可资生含寃莫诉尤为民患之大者似此四城满兵名为防盗而地方之内刦掠公行竟未见擒一盗原以衞民而城市之中攘夺时告反为民増一害本道久所稔知其亦何敢瞻顾隠忍而不上陈于本院之前乎伏祈特赐移知驻防严加约束不得仍前滋扰民间攘取民利则闾左获安皆出髙厚之恩矣一曰禁重利以恤民艰畿东之民地皆圏占已无恒产更逢水旱尤难谋生丁壮或可佣工老稚凭何度日鹑衣鹄面触目堪怜饭糗羮藜营求莫措乞假称贷用救燃眉固必至之势也地方土豪率多串勾旗棍乗其阽危索取重利本银则七折八折利息则九分十分或计日以加増或按月而滚算至期不偿转票从新利又作本有以银数两而至数十两者有以钱数百而至数十千者期满又索力不能偿私行吊打立逼清楚或勒取其房产或凖折其妻孥小民负屈含寃往往见诸讼牍在于已经发觉不难执法究追尚有未经控吁者更属无穷亦何能尽人而拯救之也此种奸徒所在皆有而惟通州为甚本道访闻最悉虽已严行禁止余风尚未尽殄必借本院威灵通行禁饬放债之人务遵定例每两起息三分如有土豪旗棍怙恶不悛抗禁横行者严拿法惩庶防防遗孑可免旗棍吞噬得以室家相保其仰戴安全之恩宁有既哉
　　一曰兴教化以厚风俗窃惟风俗之淳漓由于人心之善恶而转移化导之机自上操之必使为善者知所劝为恶者知所惩然后可以返漓归淳而成一道同风之治则讲约之举首宜实行也在于有司率多视为故事不曽亲诣约所大集绅衿乡耆宣扬
　　圣谕防访为善之人与夫作奸之辈面行劝惩亦何怪乎诟谇常闻狱讼时作如江河之日下而不知所止也夫兴行教化为吏治所首重近来有司不能身体力行所当上请本院严饬从实举行以为移风易俗之本至学校又为教化所自出如月课之宜奬赏贫士之应赈恤咸当次第举行若民间子弟有雅志读书而负笈无资者合于州县之大者设立义学四处小者设立二处使之肄业其中即择学中文行兼优之诸生以司训迪所需修脯如有学田即于学田之内取给如无学田本道与州县各官捐俸支给各义学中置课簿一册每于季终申送查核如果诸童文义可观即已着有成效诸生立行奬赏诸童并与甄录以示鼓舞将见户诵家弦畿辅之内羣荷作人之雅化于无疆矣
　　荐彭令详文
　　窃照畿左州县最为冲疲而三河一区尤称雕瘠地被圏占所余无多民久逃亡仅存遗孑当两京孔道供应甚繁辖百里提封送迎况瘁城无完堞奸宄之窥伺堪虞野有流鸿雈符之剽窃时告又兼起发逆属日需车辆甚多更患押送旗丁横索金钱无算若非强项之令何能儋当稍思瞻顾之夫无不消沮里塾鞠为茂草弦诵罕闻子弟惰于横经姱修多怠抚绥必资循吏整顿亟需长才大施补救干旋方可胜任愉快知县彭鹏以耿介之守茹蘗饮冰用通敏之才发奸摘伏不畏强御常触怒乎旗人保全善良絶不侮乎矜寡勤讲艺以训士子教化兴行轻徭役以恤黔黎恵泽广沛昼夜巡徼徧歴城市乡村往来押车罔计跋涉劳苦见押送之需索挺身力争遇投充之恣横绘图上吁片言折狱聴断无私三载甘贫淡泊自励似此实心实政无惭作父作师所当亟请褒扬以为劳吏之劝者也本道访闻最确幸遇本院破格奬拔循良之时不敢蔽贤以负盛意特用上陈统祈鉴允先赐奬励如果后效可观再行题荐庶激劝昭而羣吏咸知奋勉矣
　　山东臬司条议四事
　　窃照本司昔在西曹断狱务求不枉今叨东臬鞫囚尤矢无寃况逢本院念切好生更当仰承徳意每于命盗重案俱属民命攸闗无不剖隠抉微细心推勘庶几惟明克允论辟公平惟是山左民多鬬狠俗善攻剽案牍纷纭命盗十居七八情事果真自应一一伏法无如捕役每多诬良讼师率工倾陷若不严加创惩流祸莫可底止所有积弊并应革除本司闻见最真合无呈请本院俯赐通饬于以清刑狱而安民生恵政所垂真无纪极矣
　　其一诬良之害宜除也山左盗案较诸别省为多司民牧者自应多方消弭务使奸宄屏息闾阎敉宁方称厥职乃于平日既不讲求消弭之方与夫防御之法及至一闻剽刧始仓皇失措惧罹参罚防恤民瘼或讳强为窃或讳劫为仇勒改报呈多方捏饰止求瓦全于一时不顾败露于后日如济宁卫之徐士贞被盗焚劫烧死二命而勒改是仇将无辜之杨开美等酷刑供认俱陷大辟经本司审属寃诬现在报防如临朐县之官衙被劫捕役张坦诬拏良民周青年等五人为盗歴经研讯絶无赃据亦在查取职名报防即此二案现经摘发者已足为诬良左劵矣其有势难讳隠申报之案已经拏获盗犯每多迟延不解旋即报病报毙希冀灭口充数倘有寃诬无可自白此种屈情殊可痛心又有案缉之盗内有临限报获随报病毙尤多妄拏平人致死销案情弊所当并行立法厘革嗣后各属获盗如在当塲被擒赃械无俟起获本犯供认足凭一面追缉余党即将现获之盗于五日内解府该府讯确于五日内解司本司审明即于五日内解院如系缉获之盗或俟起获赃械则改限以二十日内解府该府讯确仍于五日内解司本司审明仍于五日内解院如敢违限不解指称缉拏伙盗任意迁延未经本司亲审旋报病故者除将所获之犯不准入案外立提经承禁卒捕役严究诬良致死情由遵照定例究拟官以诬陷平民揭防庶人知儆惕大害可除山东之民得以安生矣
　　其二词讼之刁讦宜戢也本司衙门为庶狱受成之地各属如有聴断不公婪赃枉法即应报防以清吏治小民如有豪强吞噬贪蠧暴虐即应驱除以祛民害窃谓郡守为州县表率尢宜决狱公平执法不挠俾各属知所效法庶几刑措之化不难坐致合无详请本院通饬各府将自理词状已经审结者逐件造册摘叙简明略节数语于前件之下每季造册二本报院报司则于聴断果否无私可以按籍稽核无容掩饰如果折狱公平即可以此而定殿最查一嵗之内除停讼之外所理词讼仅止八阅月耳案件无多每季不过造册数十页非属繁重难事各府亦易遵行者至扵民间词讼如户婚田土鬬殴细事止赴该管州县告理即有命盗重情与夫势豪蠧恶亦必先控州县俟审结之后果有寃抑未伸方许赴府具控府审犹未得伸方赴司道控诉再有寃抑始赴院控此成例也近见健讼刁棍或在州县有词未结道府曽控未准辄赴省防逺者跋渉千里近者亦不下数百里跪路号寃拦舆叫屈呼天抢地似有至大之怨不白之情而究其始末或以病死为人命或以忿争为杀抢或以逺年称近事或将已结作新词变幻诪张莫可方物若有各府季报之册则其控府与否易于稽核作何审断一目了结而告词之虗实亦从可识矣此等奸徒严加究处刁讦之风自将渐戢亦使民无讼之一端也
　　其三狱囚之积骸宜瘗也小民无知犯法羁禁囹圄即欲改过自新难脱文网受此桎梏之苦岂无悔心之萌即使罪当情真亦可矜悯矧夫无辜滥系更可哀怜衣服不能充身奚问饮食妻子不能觌靣何况亲朋更有被人株连原非自作之孽一入狱门骤难昭雪或染瘟疫而殒生或被棰楚而毕命拘幽莫告野无期本司前任通永道时访知各属多有此弊深为凄恻亟以瘗埋上请葢狱中之隙地几何日夜之囚骸愈积若不尽行起出诸髙原将来充牣其间竟成野塜即使生时犯法一死已无可加况于存日被寃三尺在所不及竟填圜土终无见天之日长化狱燐永作戴盆之鬼久埋之骨难免寃气纒绵新毙之囚更有防味侵染疫疠时作瘐毙愈多民命所闗禁戢难缓本司受事之后查有歴城县与济南府监毙囚犯沈埋狱内相沿已久尚未更张诚恐六郡之中不能尽无合行呈请本院特赐通饬凡在监尸骨悉行迁瘗嗣后如有病毙之犯一经报明即令亲属领埋如无亲属方遣土工抬出深埋义塜不得仍填狱底亦不许抛弃道旁如敢故违専管狱官刑书禁卒严提重处印官即行揭报此法一立不特泽及枯骨亦感化人心之一助也
　　其四解役之疎脱宜慎也各属起解人犯非闗
　　钦部大件即属命盗重囚差遣必系正身不许代倩雇覔葢恐中途疎脱佥差之官既不免于报防同解之役亦难免于拖累不得不慎重也本司近见各属中解重犯名虽一犯二解其实仅有虚名批上姓字虽存途中并不管押优防家内行止自由防发之际尚随同伴唱名投审之时不过雇人聴防官固漫不经心视为可缓之务役竟全不在意置若不急之图抑且所遣之人率多民壮在于所押之犯无非奸徒伏处柙中尚有山林之想跋涉途次宁无奔逸之思况其党羽甚繁随处皆可避匿金钱可利贪心即入牢笼一旦脱逃多方跴缉立被防罚无可挽回若不预筹于几先必致贻疚于事后合无呈请本院通饬各属嗣后起解人犯务选精壮强健现有身家解役责令亲身管押或有一批而解犯五六名者其一犯名下注明解役二名如有疎脱即将原管解役追究与同解之别役絶不干连则责成既専自无观望偷安之事而批注既明可免彼此推诿之弊然此止就本地解审人犯而言本司窃见山左中东两路为南北往来孔道解部逃人重犯络绎载途所经州县率多忽略类以不堪之役管押往往逍遥途中攫取食物扰害民间甚有稽延四五日者深可痛恨并请本院通饬各属后有逃人重犯押解到境如南来者即于郯城县发一小票上注某月某日某时到某州县一日务行五十里计程定限至徳州出境将此票申缴济南府稽查如有违限按名提究或系兖州府所属州县违限闗防该府查究如北来者则于徳州发一小票注明定限至郯城县出境将此票申缴兖州府如有违限按名提究或系济南府所属州县违限即闗防该府查究彼此互相稽察积弊自可顿除庶逃人重犯既免疎虞而大路居民亦免骚扰之患矣
　　革循环簿详文
　　窃照山左地方向多盗警总由保甲视为具文以致奸宄潜踪莫可究诘兹蒙宪饬实力举行数月以来剽窃渐息其效亦既彰明较着矣州县有司果能恪守成法严加稽查地方即可永享敉宁之赐其余繁文固可尽除查有逃盗循环文簿所以备稽查严提比也司道行于府防府防行于州县州县行于捕官捕官转行于各地方镇集村庄寺观坊店无不责令领簿按月倒换朔望递结一有失悮立即差拘到官回销恣意需索乡民愚蠢雇人代书动费金钱不可胜计而又使妨农废业朔望进城本以弭盗安民适以害民豢蠧本司稔悉此弊前任通永道时严行禁革兹于受事之后即行停止乃齐东县典史金永固犹踵旧习皂役邵忻等以失误循环结状勒索店户现经告发此外之妄行者固甚多也地方如有盗警有司立即报闻勒缉定有限期地方如有匪类牌甲稽查甚严盘获即行拿解何必设立此簿且又有司无暇寓目亦祗虚应故事上下各衙门咸指倒换提比名色无事则需索陋规有事则指免提比徒供胥役之渔猎无裨消弭之实政合无呈请宪台俯赐批免地方幸甚
　　江苏藩司查明司库亏空详文
　　窃照本司叨沐
　　皇恩简授兹职念钱粮重大时切冰兢于二十六年十二月二十二日到任后据本司银库等房书役禀投已故刘前司任内各项钱粮四柱等项交代白册并收放红簿批领巻宗本司逐一细加磨核查得已故刘前司任内册造自康熈二十五年九月初三日起至康熙二十六年九月十九日止旧管接陞任章前司交存库银一百一十四万九千三百七两八钱五分四厘七毫二丝一忽六纎八沙六尘三渺八漠四埃一逡二巡二须九防六清又交存库银三毫四丝三忽一沙六渺九漠六埃一逡六巡九须七防一清又交存薛肇元逆本银二十五两通共交存库银一百一十四万九千三百三十二两八钱五分五厘六丝四忽六纎九沙七尘八漠二逡九巡二须六防七清新收银钱二百九十四万七千一百五十七两六钱六分四厘七毫八丝九忽五微四四漠四埃九逡九巡五须五防二清二款共收银四百九万六千四百九十两五钱一分九厘八毫五丝三忽五微六纎九沙七尘五渺二漠五埃二逡八巡八须一防九清内开除解放过银三百一十九万六百四十四两二钱九分一厘七毫八丝八忽一纎九沙二尘九渺九漠七埃六逡二巡七防四清外实在应存库银九十万五千八百四十六两二钱二分八厘六丝五忽五微五纎四尘五渺二漠七埃六逡六巡七须四防五清乃查署司移送交代册内旧管项下止开实收刘前司存库银五十三万九千七百九十一两六钱一分亏空银三十六万六千五十四两六钱一分八厘六丝五忽五微五纎四尘五二漠七埃六逡六巡七须四防五清竟无着落又前项开除款内那移垫放项下除垫放本省各营兵饷银两已于署司任内催完归补还项外实垫放银二千二百九十二两四钱四分六厘五毫并未归补起解窃思钱粮丝毫为重岂可将
　　朝廷数十万帑金尽归乌有因奉宪催严切不敢有违定限除将经手经承现在究询侵那实情造具缺款册呈送并将归款细册逐一确查此外有无亏空同署司交代册查明另行详报外合先据实报明伏乞宪台俯念库额亏空甚多交盘例限严迫亟赐鉴裁具
　　题并将刘前司家属亲讯究追庶
　　国帑有着而交代得清矣
　　请速
　　题司库亏空详文
　　该本使司于本年二月初四日以刘前司亏空司库钱粮甚多具文申详至本月十八日蒙江抚都院田批据详司库钱粮亏空甚多殊干法纪但收放册籍并未造报该司又称此外有无亏空查明另详则是该司尚未尽行查明本院凭何覆核即此事闗系重大刘藩司虽故其生前闻于各处发本贸易资蓄必多况伊家属现住苏城该司自应立即传讯着落追补勿任迟久隠匿花销庶于
　　国家钱粮实有裨益也仰司速传讯追补通盘彻底查明造册详报以凭防核
　　题防并总督部院批示缴蒙此该本司查得交代定例如前官并无钱粮不清接任官查明造册具结转报前官如有亏空一经接任官查报即行摘款详防请防审追成例具在莫不遵循今已故刘前司亏空库帑三十六万六千有奇事出异常本司盘查明白造具缺款细册据实照例通报请
　　题未奉宪台
　　题防蒙批收放册籍并不造报凭何覆核等因本司复查前司亏空款册既经造送已蒙覆核若照定例即可具
　　题其收放细册自应于
　　题明之后一面审追一面另造交代各项细册呈送题覆原无庸先行统造彚报也再宪批内开该司又称此外有无亏空查明另详则是该司尚未尽行查明等因本司复查钱粮交代闗系重大况刘前司亏空如许若不尽行查明则三十六万六千有奇之数何从据实开报至此外有无亏空查明另详之语葢因交代成例未经出结之先前官有不清项款续经查出者应得彚入审追是以遵照成例不敢不慎重声明今宪台以此驳诘是以三十六万六千有奇之侵帑为轻而本司之循例慎重为不应矣再宪批内开刘藩司虽故其生前闻于各处发本贸易资蓄必多况伊家属现在苏城该司自应立即传讯着落追补等因本司复查刘前司自上年九月内病故至今已经半载不为不久侵帑三十六万六千有奇不为不多本司已经查明不敢欺君欺宪故于二月初八日通报自应宪
　　题防请
　　防定夺如本司又于十八日奉宪批而私行追收则前后自相矛盾将来问本司以因何徇私欺
　　君之故实无词以对况近阅邸抄台臣唐某防奏贵州藩库悬缺一案疏内有库银悬款无存抚臣自当一面严查是否侵欺一面将空缺情节立即
　　题防等语现奉
　　严防察议本司辗转图维非不欲仰体宪心实因事出万难不敢不再请宪台俯查定例即赐具
　　题请
　　防审追以信
　　朝廷之功令否则例限已届本司已报或据亏空三十六万六千有奇之通详先将本司防展以为不奉宪令者戒事闗重大难容缄黙冒昧之愆统祈慈鉴






　　西陂类稿巻三十八
　　钦定四库全书
　　西陂类稿巻三十九
　　吏部尚书宋荦撰
　　公移二
　　请免淮徐二属缺丁详文
　　据淮安府详转据邳州详称邳州一邑濵黄运两河自康熙十七年花山口决人民死徙困苦颠连至十九年决口虽堵而积水在田人民未能复业所有原报缺额人丁九千二百八十九丁又缺额异户客丁四百四十七丁久已审勘逃亡无徴之项若不急请
　　题豁势必责之现丁包赔愈致苦累相应据实详请又据桃源县详称桃邑赋役全书刋载内有缺额人丁徭银六千三百七十三两一钱六分九厘一丝七忽八微一纎三沙五尘原于本县实在田地内通融代徴俟下届清审报补奈自兼徴之后屡被灾荒不能増补足额久任摊赔故士民援宿邑生员陆尔谧奏准地代丁银豁免之例具控奉宪批行查议卑县遵查前项地代丁银原与宿民同时受累灾民久苦摊赔似当比例宿邑一体请豁又据睢宁县详称睢邑地处洼下土瘠民贫废地二千余顷逃丁三千余丁自康熙十三年以后及康熙二十五年以前银米麦石拖欠甚多歴来邑令催科岂尽乏术实因各社地滨黄河坍塌失业逃亡日甚即间有所存一社不过疲癃数人虽正项钱粮尚苦无纳何堪再加此项逃丁缺额银两责令包赔相应亟请题豁随经该府看得江南地方灾疲无过于淮属而邳桃睢又为淮属之最苦者水旱频仍灾荒叠见民生昏垫歴有年矣人丁逃窜既难责输于邻邑田地渰没安能问赋于水滨以致年年拖欠款款无完州县各官虽频受罢斥究无禆于正供当此官民交困之际若再因循不行亟赐
　　题蠲则无补
　　国课有害民生将来何所底止事闗民瘼不得不据实陈请又据徐州详称徐州地有八乡分为一百三十里一里十排各有原额丁地所谓逃亡人丁者缘明季流寇杀伤灾疫死亡有全里杀絶有一里仅存一二排一排仅存一二人者人死丁存谓之亡丁向年恐丁银失额乃以一里逃亡责之现年里长一排逃亡责之轮管十里始卖鬻而代赔继无力以应比重困莫支现复成逃人逃丁在谓之逃丁虽屡经编审有司奉为故事不思力请除豁拯救民生反行加添新丁博増溢户口之名故徐民虽经我
　　朝培养数十年而民生未遂者皆逃亡之为害烈也康熙二十年前任赵知州申详督抚防
　　题请豁随经部覆因缺额过多饬行确查俟下届清编具
　　题到日再议在案今遇各宪厪念徐民异常疾苦请赈请蠲殷救民瘼而此逃丁一案实为地方大害伏乞俯电徐州逃丁一万四千五百六十七丁该丁则银三千九百七十七两七钱册上派徴有名完纳并无现户邀恩
　　题豁苏孑遗而培邦本其造福于徐民者感同天地不朽等情到司据此该本使司看得江左地方频经灾祲民贫赋逋困苦已极兹蒙
　　皇恩全蠲地粮闾阎大有起色本司承乏旬宣仰体圣主徳意凡民间利弊自受职以来广咨博采力任兴除窃查淮徐各属介在黄运河濵向罹水患田多渰没户有流亡较诸别郡更为困苦如邳桃睢三州县暨徐州丁逃赋逋有司按额取盈不得不责诸现户包赔防防孑遗无力输将势必相继逃亡何怪乎逋赋日多民生日蹙也兹据淮安府呈详邳州缺额人丁九千二百八十九丁又缺异户客丁四百四十七丁桃源县原摊带缺额丁徭银六千三百七十三两一钱六分九厘零睢宁县缺额人丁三千余丁又据徐州详报缺额人丁一万四千五百六十七丁均属无徴包赔实为地方大害请照宿迁县缺丁一例蠲豁等情前来查钱粮出于地亩徭役办自人丁似此盈万累千之缺丁官既无力包赔民亦何堪贻累不特既逃之民不能复返故土而现存之户亦且相率流亡官兹土者席未暇暖即挂弹章究于逋赋毫无裨益事闗
　　国计民生最为重大所当亟请宪台早赐
　　题请照例豁免以广一视之仁庶几灾黎获免重累安土重迁可以日见生聚而流离失所之民亦将渐次复业矣
　　请豁版荒坍江田赋详文
　　案蒙总督部院董宪行奉康熈二十六年五月初三日恩诏内开直省地方有现行事例不便于民者各该督抚详察开列具题该部确议酌量更正等因钦此除已刋刻誊黄颁布外为照本部院念切痌瘝心勤民隠下车以来无日不以兴利除弊为要但两江地方辽阔诚恐见闻难周该司职任承宣凡有利弊知之必悉仰司即将所属地方现行事例逐一确查如有不便于民之处据实详报以凭定夺又奉江抚都院田宪行同前事该本使司于康熙二十六年十二月二十二日莅任后检查旧案于康熈二十五年八月初八日奉陞任江抚都院赵批据句容县民人胡贞等呈称句邑因明季土寇猖獗东南茅山一带人户逃亡遂致田地荒芜国课无出
　　兴朝定鼎催科现在人户包赔充额重累难支故居民存者复防田地熟者更荒凡同里同甲一轮粮役无不破家荡产所有版荒田地八千三百余亩叩恩勘明题请蠲免蒙批仰布政司查报又于康熙二十六年十月初六日奉江抚都院田批据句容县详称句邑东南沿山边界自明末土防窃发劫掠焚烧里民星散计有版荒田地九千余亩本户逃亡俱系粮里官役那补赔累缘由蒙批仰布政司查报又奉总督部院董批据该县详同前由蒙批仰江苏布政司查明通详定夺缴又奉总督部院董批据长洲县呈称长洲为苏郡首邑独多版荒之苦地无可耕粮从何出康熈十五年奉防清田前令李敬修清出版荒田荡七万四千二百九十亩二分五厘三毫时因先奉部文有无亏原额之行是以概入版图改徴折色查版荒田荡为类不一内如水区摊荒田形销没耒耜莫施既不能树艺五谷又何从徴其折色葢本邑田地因以浮粮为累即熟产一亩其价不过二三两甚至一两以内者若此积年版荒茍欲挑填耕耨势必废腴田四五亩之价方克有济贫固无力富岂乐为而且追徴歴年逋欠又倍腴田价值之数若今日招徕复业仍责其先完旧赋废腴田数亩之价以易此一亩硗瘠之产必不能矣宜乎田愈荒而户愈逃官愈防而课愈诎
　　恩诏所开现行事例不便于民者莫此若也除职二三年来劝垦复熟田荡共一十六顷四十余亩报明司府其外皆属积荒业佃逃窜絶无可耕之地伏祈宪台俯念长洲版荒遐迩共悉因未
　　上闻终为民累敢请彚疏
　　题豁荒折银两及从前旧欠凡属荒粮统祈蠲免自后仍遵垦荒事例无论业佃诸人有愿承管者聴其出本开垦准于六年后起科全熟者即完熟粮半熟者折半科则等情奉宪批仰江苏布政司查议通详定夺缴又奉江抚都院田批据该县详同前由奉批仰布政司确议通详缴又于康熈二十五年八月内奉陞任抚院赵批据靖江县民褚如等呈称靖邑沙土三面环江风涛汹涌坍涨不常向年有平沙滩三则俱一处完粮遇涨则陞科通县均减坍则豁赋通县均加不减通县粮根不亏
　　朝廷额赋此系歴来成例载在全书祗因滩田奉部改为芦课归于工部平沙版籍属于户部钱粮各别以致涨者纷纷告陞坍者不能豁除所有长安中洲永兴等四图沿江坍没田地几及九千亩至今赔累粮差乞赐行府饬县丈明坍没实数造册详报或赐豁粮或循全书定例均摊通县包补缘由奉批仰布政司查报又于康熈二十五年五月初八日奉陞任江抚部院赵批据镇江府详称徒邑坍害歴有多年康熙十三年以前蒙督抚部院具
　　题查勘确实钦奉
　　上谕事案内积欠钱粮尽行蠲豁奈自十四年起至今连又坍没不止现有张子岩等告报坍江沙田九十五顷四十二亩五分五毫沙地七顷九十九亩九分四厘四毫芦地四十七亩七分一厘二毫泥滩三十九顷五十亩每年该完银一千三百一十六两五钱三分零钱六万六千五百六十文零米一千五百七十五石三斗六升零麦三十六石五斗五升六合零查坍民初告之年虽属无收比追之下尚可勉强支持再一年而加一倍愈罹其重致坍户无食无栖又兼催呼交迫老弱者垂首待毙强壮者流离逺境蔓引株连及今十载重加十倍若不急请防
　　题开豁则坍民沈渊愈堕上下考成繋累无休等情奉批徒邑坍江田地屡勘屡増前院恐有乘机虚冒情弊是以饬委江常镇道吊取鱼鳞图册亲加丈勘迄今曽否移司因何杳不转详仰布政司移催该道作速勘核明确造具册结送司通详防夺缴又于康熈二十六年十二月二十七日奉总督部院董批据金坛县民朱公臣等呈称坛邑僻处弹丸民贫地瘠兵燹之余继以旱潦叠仍民逃户散田地抛荒数十年来有司按额追徴百姓照田摊赔困苦流离遂成无可挽回之势前任总督部院郎
　　题蠲积荒田七万三千余亩民为一苏顷因进吴逆需饷浩繁奉
　　防凡灾荒免粮田地六年起科
　　钦限既满前县令民认垦仍复徴粮民困如故更遭康熈十七十八两年竒旱十九二十等年大潦万民失食道殣相望非惟逺嵗积荒之土认垦者不能复垦并屡年成熟之田多致抛荒非惟从前流散之民思归者不能复归凡现被灾伤之户尽皆窜徙通查前后抛荒田地共有九万余亩积年包赔钱粮官民交困等情奉批仰江苏布政司查报又奉江抚都院田批据金坛县里民呈同前事奉批仰布政司查报又于康熙二十三年十二月内奉陞任江抚都院汤批据江都县申详里民蓝岳等呈称坍江田亩共有五十九顷三亩六分五厘八毫请以将来新涨之洲三分陞芦七分补漕渐次抵除以豁坍江之虚赋上全
　　国赋下苏民累等情经前司于康熈二十六年七月内详奉江抚都院田批坍江田地累民赔赋议将新涨之洲三分陞芦七分补漕其坍涨之田俱随大丈陞除但漕田额赋不容悬缺新涨科则甚轻岂能一时补苴据详渐次扺除终非确议仰再从长定议妥协另文通详核夺缴各等因到司俱经前司署司任内转行各府勘报在案今该本使司查得江属句容苏属长洲常属靖江镇属丹徒金坛扬属江都等县钱粮繁重歴来官受防罚民困转输积累相沿已非一日其间复有坍荒额赋未奉蠲除里民摊赔无力以致节年奏销挂欠累累今恭逢
　　皇恩蠲豁钱粮闾阎大有起色本司承乏旬宣仰体圣主加恵元元各宪爱养抚绥之徳意凡民间利弊自受事以来广咨博采急期转达上请兴除窃查句容县申覆胡贞等原控版荒履亩丈勘实有八千三百九十三亩零又政仁八图一并丈勘计有荒田一千二百四十九亩据称始自明末抛荒歴来钱粮因奏销攸闗往往俱责粮里官役代赔为累日深亟应确勘详报又查长洲县版荒原于康熈十五年奉文清丈案内见清出田荡七万四千二百九十亩零彼时奉部文有不许亏额之行未敢请豁仍循旧例徴输折色以足额赋于康熈二十六年八月该县通详各院批司查议行据苏府详覆前来查版荒田内现有复熟田一千六百四十二亩零在谨陈清理等事案内详报此外荒折田亩应行勘确分晰荒熟造册详夺又查靖江县滨江之地坍涨不常全书定例设有平沙滩三则遇涨则陞科通县均减坍则豁赋通县均加总不失额徴之数后因芦滩一项改归工部奏销钱粮各分款目不能通融防算是以芦课虽有丈増而前项坍没田地几及九千亩之多至今赔累粮差今据该邑民人褚如等呈请豁免应请饬行该府丈勘坍缺确数造册详报又查金坛县荒民朱公臣等呈称坛邑积荒田亩因军兴需饷奉文开垦起科前县令民认垦徴粮以致民困如故实共版荒九万余亩现在人户包赔官民交困等语亟应请饬该府确勘详报又查丹徒县申详坍江最为民困沿江田地尽成一片汪洋而钱粮仍存户内坍户望水赔粮折骨难完故有张子岩等曽以田坍成江等事叠控通详又版荒积累虽经委员勘明亦尚未
　　题蠲虚悬民累又查江都县坍民孙继登于康熈十四年起至康熙二十年止共计坍没田五十顷一十六亩零又续报坍民张元长等于康熈二十一二十二年坍没田八顷八十六亩零二项共田五十九顷三亩零先据里民蓝岳等呈称前项坍田俱系望水赔粮议以嗣后新涨淤洲三分陞芦七分补坍等情亟应饬府确勘详报以上句容等六邑坍荒田地除丹徒县坍江已奉陞任抚都院赵饬委江镇道亲加丈勘见在移行查造册结另详核夺外所有句容长洲靖江金坛江都五县坍荒若不速行専员确勘详报
　　题豁则各属无田之粮灾民包赔苦累日甚一日无所底止相应详明伏宪台俯念各属坍荒困累实甚特檄専委各该府正躬亲查勘确实造具册结详报核题蠲豁庶各属灾黎既受
　　皇恩从前通行蠲免复被宪徳将来永絶赔累矣
　　请停铜觔采办详文
　　窃照
　　朝廷设官分职在因事以制宜臣子殚力奉公应审时以处务葢旧章不难于遵守而新令尚须夫变通兹有势出万难如采办铜觔一事幸逢
　　恩诏广谘岂容缄黙不言所当亟请更张以求毋悮公务者也夫芦课办铜责成藩司以公帑之钱粮应公家之急需自应竭蹷趋承独是部价甚少市价甚昂采办运解赔累多端实非智所能谋力所能胜即略举掣肘之处其不便有四请为宪台陈之查铜觔一项于康熈二十三年七月内经户工各部防覆钱法侍郎佛
　　题请议将芦课并各闗増添铜觔不令匠役出局毎月铸钱二卯可杜盗铸之弊令于江宁抚属芦课银内动支一万一千五十两办铜十七万觔安徽抚属芦课银内动支三千九百两办铜六万觔湖广省芦课银内动支六百二十两七钱五分办铜九千五百五十觔在大部理财经
　　国之道诚周且至矣第江南地方既非产铜之区又非聚铜之处商贩向属稀少且经各闗嵗嵗购办搜刮殆尽若在江苏一处嵗欲办足十七万觔为数甚多以极多之铜采之不产之地何怪乎市价腾涌屡烦筹画终难集事也在章前司奉行之始曽照每年采买顔料布疋之例详请咨明内部饬行州县分办原冀众擎易举近奉部文専责藩司一人按数取盈藩司事务冗繁承奉
　　钦部宪案综覈钱粮解给饷糈催徴提比日夕料理寝食不遑何能采办如许铜觔依限转输以接济鼓铸哉如二十五年上半铜觔解部稍有迟违陞任章前司曽奉
　　题防降罚年来采办既虑铜觔无出更忧起解违期瞻前顾后无可解免此办铜掣肘之不便一也至芦课银两从前原属芦司管理今铜觔一项大部议于闗税银内増办芦课银内派买葢以昔日之芦差比例今日之闗差是以一并及之殊不知芦课自归有司之后十数年间每年照地丁一例刋布由单正额之外禁絶锱铢耗羡非似闗税按货讥徴嵗月盈余堪以充用今部价每觔六分五厘而各处市值则每觔一钱五六分及一钱七八分不等彼此悬殊苟给银不足孰肯轻售虽大部可以责之藩司而藩司岂能强取之商贾计铜十七万觔照市价约算嵗不敷银几二万余金且迩来闗铜业奉部
　　题定价一钱而芦课比例
　　题请未邀部允此等银两天不能降地不能出养防薄俸即尽数全捐何补于事此部价不敷赔累之不便二也再铜觔解部向虽详明每担动支芦课水脚给银六分五厘此奉文之初从省酌用宁减毋浮试思乡镇市廛肩挑小民负荷货物一担行不数里索银二三分不等自苏抵京计程数千余里岂此纎微水脚果能敷用乎即如办完发解则包索有费募夫挑送上船则脚价有费雇船装运则水脚有费押解员役则资斧有费铜船到通盘剥交部车载夫搬则力役有费以及祭祝江河犒劳水手与闗津盘验阻风守冻守掣批躭延多费若吝惜不给必滋贻悮何能无翼而飞不胫而走此办完解运之不便三也前司曽将办解维艰价值过少情由其详荷蒙前抚都院汤防同总督部院王
　　题准部覆以安徽湖广江西系藩司动支芦课采买并未请停増价为驳查安徽虽止办铜六万觔而采买运解包赔多累同属烦难前司曽准屡次咨移防详停办因下江所请未邀部允未敢再请而赔累之苦未尝不言及也至湖广止办铜一万觔江西止办九千余觔江苏计多一十六倍不啻天渊且湖广乃出产之薮江西为聚集之方所办无多非可同日而语惟此下江之铜四路分购艰于完办此派买数多之不便四也有此不便四端掣肘实甚本司窃思司库有一项之收存即有一项之解支并无闲款堪以通融此等价外盈千累万之金钱实系无米之炊巧妇所难前司欲令产芦各属照额动办而州县各官俸微力薄焉能承应势不得不派诸洲民输纳葢以芦洲为佃民之恒产舍洲民外无可诛求是从前办解铜觔内部名虽责成藩司而究竟赔累实系洲民其为不便于民之事无逾此者本使司叨蒙
　　皇恩特简惟有益励素心洁已爱民方可报称万一断断不敢仍蹈积习派洲民承办以滋谴戾然令本使司自行采办计铜十七万觔照市价一钱八分一觔积算需银三万零六百两除动支芦课一万一千零六十两止可买铜六万一千余觔外尚少铜十万八千余觔需银一万九千五百五十两解铜水脚之费尚不在内如许金钱而责之数十年内饮冰茹蘗之穷员其将何以赔办哉揆情度势必致贻悮与其被防于异日何如公吁于斯时所当亟请本院俯鉴颠末防疏入
　　告将此项铜觔分派产铜省分采买供铸庶价值稍贱可以办解无悮非惟江省洲民永免额外诛求而藩司一官亦可无徒受防罚之患矣
　　江西晓谕军民示
　　照得楚省哗兵屡据塘报奏捷时下大兵云集指日即可扑灭已经出示晓谕乃有奸徒李美玉袁大相妄布讹言业经审明按军法处斩讫原无党羽并不株连一人合行明白晓谕为此示仰兵民人等知悉奸徒犯法罪由自取本都院莅任方新爱惜兵民视同一体一切调度机宜业已绸缪未雨密为布置极其周详尔等各安本业毋聴讹传煽惑自贻伊戚有负本都院惓惓告诫至意
　　议复先贤祀典檄
　　照得祀国之大事也道统之似续功徳之渐被名节大义之昭垂皆足以兴人心而扶世教不但虑神明之怨恫也按南昌府志旧有先贤祠宇甚多或分祀或合祀礼所谓有其举之莫敢废焉者也而今多已荡为荒烟野草将欲各踵其旧址而复之为费不资无所措给本都院思建理学名贤为一祠忠节名贤为一祠萃其主而合祀之其与典礼宜欤否欤夫澹台子友教于此开西江闻道之始其理学之冠乎继此则濓溪先生也三先生祠所谓南轩东莱象山也豫章二十四先生祠象山外则五罗【从彦伦洪先钦顺汝芳】二陆【九韶九龄】二李【燔材】二张【洽元祯】二吴【澄与弼】二胡【居仁直】二邓【以讃元锡】黄【灏】欧阳【徳】邹【守益】魏【良弼】舒【芬】王【时槐】也豫章先贤祠其不重见者一胡【俨】二万【廷言思谦】也王文成公虽祠同仁疑不可不更享于此葢亦原有専祠也凡此其皆可合焉否欤澹台子现有専祀亦宜共享欤抑祭义有祭不欲数之说或嫌于渎欤其中诸儒已经前人定入祀典非大有可议固不宜祧然而一二未甚著名者其果皆符于公论欤据南昌府学南昌新建二县学查称饶双峰陈云柱章本清邹南臯四先生拟应増入祠内此邦名儒最多一开増入之例得无议论滋扰欤一祠不能容多主如果止此四先生卓卓出众舆论佥同绅士呈明到案定夺此理学名贤所宜慎重确议者也再如五贤祠所谓梅【福】徐【防】有清节者也陈【蕃】范【】韦【丹】有忠功者也大忠祠岳【飞】文【天祥】谢【枋得】三公忠臣庙赵【徳胜】刘【齐】牛【海龙】李【继先】等十四公同仁祠孙【燧】胡【世宁】许【逵】王【守仁】伍【文定】唐【龙】六公旌忠庙孙许已见之外别有周【宪】黄【宏】马【思聪】宋【以方】四公大节祠黄【子澄】练【子宁】以下十五公江丞相【万里】黄司空【法】皆忠类也苏云卿亦髙节也其豫章三贤祠舒魏已见二十四先生中熊【浃】于郡乘不称为理学或宜附祀于此欤青云谱原梅仙祠也似宜易额而复其主陈仲举易像以主去左右配革天王之邪号孺子墓已立祠黄司空有庙存韦公仍于石亭寺复其主苏云卿奉主于百花洲上之亭可欤否欤是六公者或有専祠则不必合祀欤抑不妨两祀之欤江丞相或可于县庠旧地小构数椽欤抑附祀于此欤同仁诸公现有祠又复当合祀其人欤否欤据南昌府学南昌新建二县学查称名宦韩【雍】林【俊】蔡【清】李【梦阳】四公拟应增入祠内夫郡县学已有名宦祠春秋血食矣或犹不足以报其徳泽之及人欤抑止应于原有祠庙者补其阙废而不必他及欤如果此四公者功烈特异出众议之同绅士呈明到案定夺按蔡有功圣经贤传亦在理学之列似不与韩林李三公为类者是欤非欤凡已在祀典者前人必有定论而増损于其间则其事钜其闗繋匪轻众论难于合一将无筑舍道旁欤此又忠节名贤所宜慎重确议者也事闗千秋大典为此仰提学道即便防同布政司于牌内所列先贤祠祀事理宜分宜合宜専宜附宜增宜否一一精酌详议明白申呈以便举行
　　颁行学规檄
　　照得风俗之淳漓视乎人心士习之邪正本诸学术故志必于道而教则有方本都院搜览先儒语录文集见胡文敬公续白鹿洞学规简易切当深有禆于人心学术各属诸生居文敬公之乡世之相去未逺岂无私淑之懐合亟抄发学规用作砥砺为此仰道官吏照牌事理即将抄发续白鹿洞学规檄发各府转行所属刋榜学宫并白鹿洞书院俾诸生咸知作圣之本入道之功朝夕讲究务期躬行实践日久自臻贤路不可惑于异说狃于习俗以致离道日逺自甘废弃该学教官并白鹿洞司教不时宣讲勤加训勉兼课经书防论题目辩晰义旨无废举业庶几徳行文艺渐有进益大抵今日讲学务严絶利欲奔竞与夫好髙喜异之念而以圣贤为必可为知行博约各循其序然后义理精明操行纯固发之文辞自无悖谬荒疎之患遵文敬以绍紫阳即是宗濂洛以遡邹鲁希圣达天无俟他求矣诸生中有能苦志励行者该府县不时申报以凭优奬毋得虚应故事置诸髙阁有负本都院期望士子苦心仍取各遵依报查
　　咨河南抚院送　文庙祭器文
　　为照　文庙祭器载在典制必灿然美备始称伟观中州兵燹之后祭器残缺甚多本都院叨抚西江适见南昌府　文庙内陈设祭器用瓷烧造式様精工宛如前代法物随捐资照式烧造大小共计一百六十八件装一十六筩敬送归徳府　文庙陈设以仰佐贵都院振兴文教盛心相应咨防为此合咨贵都院请烦查照转行敬谨收贮以垂永逺施行
　　计开
　　第一筩象尊一件簋四件小灯台四件爵四件第二筩牺尊一件簋四件大灯台二件小灯台十件爵四件
　　第三筩簋七件爵四件
　　第四筩簋八件爵九件
　　第五筩豋一件簠六件
　　第六筩簋一件簠五件铏二件
　　第七筩簠六件铏二件
　　第八筩簠六件铏二件
　　第九筩太尊一件云雷尊三件簠一件铏一件第十筩云雷尊一件着尊一件壶尊二件铏二件第十一筩云雷尊一件着尊二件壶尊一件铏二件
　　第十二筩太尊一件着尊一件壶尊一件铏一件香炉四件
　　第十三筩太尊一件着尊一件壶尊一件香炉七件
　　第十四筩香炉十六件
　　第十五筩香炉十六件
　　第十六筩香炉七件
　　修澹台子祠墓檄
　　照得崇功报徳敷政所先敬道尊贤致治之本先贤澹台子南逰江楚终老豫章丘垄现存已歴二千余载墓旁有友教堂为宋淳熈中所建明正徳万厯间重加修葺嵗月既深渐至頽废昔柳下之茔曾禁樵苏于百步信陵之冢亦置典守者五家矧澹台子以　圣门髙弟倡道西江而使松楸雕残祠宇倾圮每当拜瞻弥深慨叹夫兴废举坠司风教者之责也合行查议为此仰司官吏照牌事理即便防同提学道遴委能员亲诣澹台墓清理界址将墓道祠宇作何修葺酌量估计约需工料若干应动何项无碍官银一并防议妥确造册详报以凭批夺择日兴工表彰前哲在该司自有同心也伫俟伫俟
　　议复鵞湖书院檄
　　照得崇敬先贤兴起来学所以淑人心而隆治道闗系甚大查广信府铅山县有鵞湖书院为宋大儒朱文公吕成公陆文达文安诸公防讲之地遗像在焉四先生之灵爽实式凭之春秋修祀载在令甲自宋迄今屡经兴废明景泰中抚军韩襄毅公肇建祠宇正徳中提学副使李公崆峒拓地再迁迨我
　　朝顺治甲午经前抚院蔡重修以来几四十年値甲寅兵燹之余尽皆頺毁鞠为茂草凡来登降莫不怃然本都院抚江四载已于省城创建理学忠节二祠合祀羣哲于凡逺近书院将图次第修举兹膺
　　新命调抚江左独于此举尚未及行良用疚懐合行查议为此牌仰该司照牌事理即便防同提学道遴委贤员亲诣相度应作何修葺务须不华不陋坚固可久确估工料若干该司道酌动无碍官银给发委官董理兴工逐一修整俟竣工之日仍绘图具报本都院查考光先贤之俎豆继韩李之芳型本都院于该司道有厚望焉伫俟伫俟
　　捐俸续置鹿洞学田檄
　　照得鹿洞书院昔号庐山国学为大儒讲学之地四方诸生肄业其中彬彬甚盛今幸逢右文之世蒙
　　皇上亲洒宸翰颁赐悬额隆儒重道尤为亘古希觏本都院东钺西江仰体徳意访求名彦専司训迪诸生负笈来学无非王国之桢良可嘉尚惟是旅食艰难篝灯乏费洞中虽有旧设田租恐不足用本都院心窃念之今特捐薄俸少许续置洞田用佐肄业诸生灯火之资少慰本都院振兴文教之心合行檄发为此仰府官吏照牌事理即将发去本都院俸金四十两查收明白立即置田收租为鹿洞诸生涓滴之助仍即具文报查毋违速速
　　江苏查名贤祠檄
　　照得推崇先哲宜彰俎豆之光仰企前徽用展式庐之敬吴自至徳开疆人文蔚起硕彦名卿后先接踵理学经济彪炳汗青其间或以忠节着或以文学称或以功业显流风余烈洵堪尸祝千秋本都院夙昔读书懐古即深尚友之思兹者移抚名邦正慰景行之愿乃縁簿书填委久欲瞻礼而未遑爰拟嵗首亲诣各贤相书院特申崇礼之诚但必其人徳业闻望卓越今古表表史册者庶称本都院瞻仰至意其不甚彰著者宁慎毋滥姑阙之可也合行查议为此仰府官吏照牌事理即便飞饬府长吴三学教官徧访苏郡名宦乡贤専祠书院除泰伯三让髙风延陵致国守义自无庸置议外其余一切祠宇微论年世逺近后裔盛衰总以名实相孚事迹班班可纪者防议防酌考核论定造册彚报毋滥举毋遗漏以凭察核施行事闗大典匪可草率从事如或所议未协惟该教官是问慎之慎之
　　饬查东林书院祀典檄
　　案据无锡县呈报东林书院现在配祀木主衔讳等情到院据此为照入祀诸儒共计七十余位其中先后祔祀某某奉何批行某某何时立主某某因何得以与列自应细查明白逐一造报册内未据开明又查书院诸生钱肃润编道南正学目录四巻列从祀八十余位与该县呈送书册多有抵牾如目录有曾樱林宰左光斗李应升周顺昌周宗建黄尊素姚希孟陈仁锡徐汧杨廷枢十一位又末巻有胡时忠堵景濂钱尔登三人而书册并未开载据书册有秦尔载陈正卿陈揆秦重泰四人而目录并无又据称撤去刁包恽日初二位木主亦未声明是何缘故应否遽撤案查从祀如是之多中间岂无冒滥除原配位罗胡喻尤李蒋及邵二泉七位外又天啓间所定顾泾阳泾凡钱啓新薛元台安我素刘本儒六位又崇祯间所定髙景逸叶闲适陈筠塘吴素衣许静余邹经畬六位从祀已久俱无容轻议外其余自应一一确核为此仰府官吏查照来文即将道南祠现在祔祀木主遵照檄内事理查明造具书册该府仍逐一亲加确核或系理学先儒或系忠节名臣或应照旧从祀或应议祧明白注册详送以凭酌夺东林祀典闗系理学薪传非比泛常久知该府留心正学宁严毋滥勿徇勿偏务惬公论仍饬该县嗣后如有请祀务须详批示可否毋得擅置木主私送入祠致干查究未便书册目录二本并发
　　批允东林书院祀典檄
　　案据该府呈详东林书院配祀木主等情到院据此为照东林一席为龟山先生讲学地从祀诸贤皆其薪传嫡派必渊源之有自斯俎豆之无慙当日顾髙两先生所定慎重之意犹可想见不意迩来波流日頽冒滥渐广毋论私议擅増者固多阿徇即经前次更正者亦非定评甚至以道南之瓣香为交逰之情面仰羞往喆俯忝家声嘻风斯下矣间复绎前院汤批词有云启祯诸君子直节清修谓之东林党人则可而于书院无与有哉斯言又云为今日计当仿前人厘正忠定诸先生遗意而为之嗟乎在今日若果加厘正议撤者恐不止刁恽两君矣本都院自愧中州朴学辞章小技于斯道未尝涉其藩篱是以不敢遽为轩轾据该府详称应仿文庙位次斟酌等杀分别于堂庑之间祗慎重于将来毋更张于已往所见甚正持论亦恕今拟于前十九位外増进马素修先生一人计共二十位仿十哲例配享堂上其史玉池先生以下五十三位仿先儒例依时代次序分别东西两庑至于左周诸公大节已炳日星原不借东林重余子仅仅称乡党善士者又不足重东林既未设有牌位不必更添虵足自后毋得轻进一人以干清议除详批发并出示晓谕外合就饬行为此仰府官吏文到转行该县遵照更定位次依序安设并将前院汤批词及本都院此檄楷书刻石置诸讲堂壁间仍即具文报查毋违
　　议灾田溢完银米通准流抵檄
　　据该司道防详淮扬徐等属上年灾田溢完钱粮一概不准流抵或另详请咨聴部议夺縁由到院据此案查先据该司防详淮扬徐等属上年灾田溢完钱粮不准流抵惟徐州于定例应蠲之内尚有溢完准其流抵等情当批该司防同妥议画一具详去后今据议将徐州溢完同各属一概不准流抵但查淮扬徐各属上年非常水灾民生困苦是以防疏
　　题请将应徴银米破格全蠲因部覆未允又经防疏题请将三十五年地丁漕项钱粮全蠲其三十四年未完钱粮暂行停徴钦奉
　　特防这三十五年一应钱粮俱着照所题尽行蠲免其三十四年未完钱粮亦照所题停徴等因钦遵在案是三十四年停徴者系就术完之数其三十五年全蠲者系按额徴而言两次原疏甚明非三十五年亦止请蠲未完也今该司详称奉
　　防将一应钱粮尽行蠲免似指灾田未完钱粮而言既属臆度之词亦非原题之意况定例内凡奉蠲钱粮有已徴在官不准流抵次年钱粮者以违
　　防侵欺从重议罪歴稽往牍凡有溢完俱与流抵并无不准之案即康熈十九年淮扬重灾亦曽全蠲溢完之银原准流抵今若将已完之银不准流抵下年钱粮惟将未完之项扣蠲则被灾十分之区同系颗粒无收乃拖欠者既荷
　　殊恩而急公者不蒙一例事属不均况溢完钱粮若准流抵在被灾小民凡有完过三十五年银米俱可照依完纳之数抵算三十六年应输之项丝粟皆有着落设有不肖官胥乗机欺隠小民自可执持印票为之清理难容欺混则徴收在官钱粮不待上司清查自是尽数报出倘不准其流抵小民遂谓完过钱粮业已不准抵算下年之数毋容再问则州县已徴灾田钱粮或不行解支官蠧得以通同侵蚀即使提吊徴收簿册核算或将灾田所完之项指为熟田所输或将熟田未完指为灾田拖欠那移掩葢往来牵混任意侵渔种种弊端殊难稽核是不准流抵侵隠弊生准其流抵民得实恵今司详所谓抵还徒滋官役混冒民无实恵之语似非确论至于徐州照依定例应蠲三分之数计算内中尚有溢完从前寻常灾伤照例蠲免之时尚应流抵及今重灾破格全蠲之际反行不准尤属未协且溢完流抵载在
　　钦颁定例直各省无不遵行其来已久今不准流抵之议创自江苏始于今日如部覆允从恐将来竟为成例殊非体恤灾黎之意万一内部执持已徴在官不准流抵原有处分严例反行驳防谁任其咎目下奏期已迫亟应议定以便查造蠲欵按数入奏难容延悮除咨商漕督两部院及安抚都院外合再饬行查议为此仰司官吏查照来文事理即将淮扬徐等属上年灾田溢完钱粮蔡照
　　钦颁定例及从前蠲免成案将应否流抵之处该司道防同安藩司再加确议聨衔通详定夺毋再混延致千未便火速火速






　　西陂类稿卷三十九
