　　钦定四库全书　　　　　集部四
　　北溪大全集　　　　　　别集类三【宋】
　　提要
　　【臣】等谨案北溪大全集五十巻外集一巻宋陈淳撰淳有北溪字义已著录其生平不以文章名故其诗其文皆如语录然淳于朱门弟子之中最为笃实故发为文章亦多质朴真挚无所修饰元王环翁序以为读其文者当如布帛菽粟可以济平人之饥寒苟律以古文律度聫篇累牍风形露状能切日用乎否云云是虽矫枉过直之词要之儒家实有此一派不能废也又淳以朱子终身与陆九渊如水火故生平大防在于力申儒释之辨以鍼砭金谿一派之失集中如道学体统等四篇似道似学二辨皆在严陵时所作反覆诘辨务阐明鵞湖防讲之绪论亦可谓坚守师传不失尺寸者矣集为其子榘所编末有外集一巻载奠祭文志铭叙述五篇亦榘所辑附淳祐戊辰郡倅薛季良为锓板龙溪书院嵗久散佚元至元乙亥明宏治庚戌又两经翻刻今所传者葢犹宏治本云乾隆四十四年三月恭校上
　　总纂官【臣】纪昀【臣】陆锡熊【臣】孙士毅
　　总　　校　　官【臣】陆费墀








　　北溪大全集原序
　　道之显者谓之文措辞艰深造语险怪文云乎哉六经乾坤也四书日月也矢口成言下笔成书惟盘诰杂以方言初未尝艰深险怪也蜀之防之荘如驾蛟螭如攫虎豹文诚竒矣求其显斯道者无有乎尔夫以见知闻知之传有所自来孟子而后斯道显于濓洛濓洛之后斯道显于紫阳一时门人半天下惟北溪陈先生独传漳南始未获见员以成规方以中矩一聆謦欬红炉防雪查滓浑融观其问目如小戴曽子问随事辨诘毫髪不遗戒惧谨独二箴与朱子箴敬斋同一辙程张吕言仁二辨与朱子辨辑略同一机字义近思录也杂咏感兴诗也篇篇探心法之渊源字字究性学之蕴奥诚又与朱子大全文相先后朱子之道学大明于世羽翼之功先生居多当时称为朱子嫡嗣其信然与读先生之文当如菽粟布帛可以济乎人之饥寒苟律以古文驰骤连篇累牍风形月状能切日用乎否集五十巻淳祐戊申郡倅薛公季良锓梓龙江书院岁乆佚壊乙亥暮冬幕賔本斋髙公念斯文之将坠痛道统之无传遂乃文移有司力请夀梓于是太守张公是其说推理乌古孙公赞其谋遂以庠廪赢竒委学录黄元渊之三山墨庄锼刻而黄又勉斋先生之裔故其奉承惟谨不三月而集事环翁备员教席命序其事生晚謏闻扬休玉立不可得而见之矣所幸者嘉言善行犹未冺焉思昔吾莆陈复斋郑子上黄子洪诸老与先生同在朱门著述今无一二其子孙亦不顾惜使皆如朱公之敬前修勉来学安有竒寳横道侧之叹哉仆于先生之文集景仰也夫亦重有感也夫至元改元腊月漳州路儒学教授莆宓轩王环翁舜玉父序




　　钦定四库全书　　　　集部四
　　北溪大全集目录　　　别集类三【宋】
　　巻一
　　古诗
　　巻二
　　古诗
　　巻三
　　律诗
　　巻四
　　律诗
　　挽诗
　　铭
　　箴
　　赞
　　防
　　巻五
　　书问
　　巻六
　　问目
　　巻七
　　问目
　　巻八
　　问目
　　巻九
　　记
　　巻十
　　序
　　巻十一
　　说
　　巻十二
　　说
　　巻十三
　　说
　　巻十四
　　题跋
　　巻十五
　　杂著
　　巻十六
　　杂著
　　巻十七
　　杂著
　　巻十八
　　讲义
　　巻十九
　　讲义
　　巻二十
　　解义
　　辨论
　　巻二十一
　　辨论
　　巻二十二
　　书
　　巻二十三
　　书
　　巻二十四
　　书
　　巻二十五
　　书
　　巻二十六
　　书
　　巻二十七
　　书
　　巻二十八
　　书
　　巻二十九
　　书
　　巻三十
　　书
　　巻三十一
　　书
　　巻三十二
　　书
　　卷三十三
　　书
　　巻三十四
　　书
　　巻三十五
　　答问
　　巻三十六
　　答问
　　巻三十七
　　答问
　　巻三十八
　　答问
　　巻三十九
　　答问
　　巻四十
　　答问
　　巻四十一
　　答问
　　巻四十二
　　答问
　　巻四十三
　　劄
　　巻四十四
　　劄
　　巻四十五
　　劄
　　巻四十六
　　劄
　　巻四十七
　　劄
　　巻四十八
　　劄
　　巻四十九
　　祝文
　　祭文
　　巻五十
　　祭文



　　钦定四库全书
　　北溪太全集巻一
　　宋　陈淳　撰
　　古诗
　　隆兴书堂自警三十五首
　　堂中鹤髪老臞臞未能寛泮涣而尔防于汝其独安负米慙子路杀鸡愧茅容汗顔戴履间子职何以供富贵以荣亲有命不可必道义以荣亲古人所无斁茫茫八极内何莫非斯人苟非富道义何异彼黔民人禀五行秀卓然与物异由其逹大经秉彛不容己人为天地心体焉天地同病于有我私不能相流通二程十四五即为圣人徒汝年已蹉跎得无惊觉乎昔者抗厥志欲效顔子复今胡事悠悠反作曹食粟古人用功处歩歩最缜宻胡尔大阔防践履无其实细味古人书惕焉重深惭循首以至足百无一二三器局事宏大心期勿卑污俗士不必效汝为君子儒百乐不足玩万好俱无益休休事追逐荡志而害德辅仁贵有益谨毋友善柔良心放则死胡为乐佚游克己贵乎严存心大而正改过勿惮吝任道尤须劲知以逹其行行以精其知二者互相发不容偏废之诗蔽思无邪礼主毋不敬二言书诸绅时时与涵泳大学示絜矩中庸发尚防昔人深工处愿言日三省周翁图太极张子铭订顽吾门礼义宗毋离几席间言人必志圣论学必志道有如讲为邦规模必王佐志一气以动气一志以随持养使清明和平毋暴之血气有盛衰理义无损益理义要常胜毋为血气役始学何所主以心为严师动作必内惧隐微毋自欺心藏隐奥中乗间亦易动须于动之微坚持勿使纵人心甚可畏动炽如奔霆虽以刀锯降不能为之寜居独念无僻境动情不肆圣人然后能学者须敬忌圣人于燕居德容申夭如学者之自持其可惰慢与吉士无妄语德人不苟笑容貌端以荘话言谨而要勿谓善戱谑于我固何尤要知外不严中为之所流开巻必起敬肃容正冠襟如侍圣贤侧亲承謦欬音事事物物间私皆在所涤一裘憾虽微子路必勇克质暴难入德心麄寜配义君防箪瓢人磨礲极醇粹气禀微有偏积习日蕃衍矫厉工弗深其末必犹反今日一念差不即伐以柯明日又重生习熟将如何顔子不贰境如判桐叶然一絶不复续何尝有遗根成汤之盘铭新焉旦复旦未闻作圣功毫厘有间断
　　闲居杂咏三十二首
　　仁
　　仁人之安宅在心本全德要常处于中不可违终食
　　义
　　义人之正路中实存羞恶要常由而行不可离跬歩
　　礼
　　礼者人之门节文自中根所主一以敬出入无不存
　　智
　　智者人之烛于我非外铄清明本在躬无容自昏浊
　　孝
　　孝以事其亲斯湏不离身始终惟爱敬二者在书绅
　　悌
　　悌以事其兄温防尽乃情出门惟敬长内外一于诚
　　忠
　　忠以尽诸巳其中不容伪一毫苟自欺在我先有愧
　　信
　　信以实诸言于外无妄宣要湏循尔物何可背其然
　　父子
　　父子本天性人伦此其大一言在有亲不可薄厥爱
　　君臣
　　君臣本大分天尊而地卑一言在有义不可以为利
　　夫妇
　　夫妇亦大端干男而坤女一言在有别不可欲败度
　　兄弟
　　兄长而弟防夭属之羽翼一言在有序不可事私防
　　朋友
　　朋友同门志所以辅吾仁一言在有信不可私狎亲
　　耳
　　耳所以司听听正乃为聪匪彞谨勿闻闻之则为聋
　　目
　　目所以司视视正乃为明非礼谨勿睹睹之则为盲
　　口
　　口所以司言所言必正说非法谨勿道道之为噬噎
　　手
　　手所以司执所执必正事回德谨勿持持必为痿痹
　　足
　　足所以司履所履必正道邪径谨勿由由之为躃跛
　　心
　　心为形之君所主一身政持养常清明百体皆顺令
　　博学
　　泛观事物间是理眞卓卓无一非吾事要在博所学
　　审问
　　物理本不齐杂然各异分参伍寜无疑要在审所问
　　谨思
　　论学取诸友举隅发之师欲自得其传要在谨厥思
　　明辨
　　利与善之间微似未易断欲无毫厘差要在明厥辨
　　笃行
　　学问思辨者于中莹且精欲实据而有要在笃于行
　　隆师
　　师者人之范辨惑正吾疑苟不就有道伥伥其何之
　　亲友
　　友者人之辅以善相切磨不取直谅闻其如损德何
　　迁善
　　善者性所有不可无诸躬毎见必勇迁吾德乃可崇
　　改过
　　过者动之差毋容实诸已才觉必速改乃不为吾累
　　礼维
　　礼以维其心在心无不敬非此勿言动非此勿视听
　　义维
　　义以维其心在心常有制惟为理所宜不狥情所利
　　亷维
　　亷以维其心在心常有辨一介不妄取眞如视土粪
　　耻维
　　耻以维其心在心毎知愧不善临吾前眞如负芒刺
　　警惰
　　日月双跳丸一旦复一旦于穆无疆命后【阙二宇】如趱前头只逗遛不勇攻与战当然切功一一事散漫便是惰天职天地一罪汉
　　警滞
　　宾主辨贵白死生路宜分当克即便克当存即必存直须要脱洒如彼霁月轮超然物累上无复查滓浑不须事黏滞如咬老树根弥年齧不断岂不妨吾仁
　　丁未十月见梅一防
　　清清一防玉枯枝絶鲜鲜厯厯霜林竒未省有此妍雅如哲君子觉在羣防先揭之几案上使我心洒然
　　丙辰十月见梅同感其韵再赋
　　霜枝秃秃瘦孤英自中鲜出尘寒玉姿熟视何清妍端如仁者心洒落万物先浑无一防累表里俱彻然
　　忆李友叔皓三首【以所赠墨博雅堂为韵】
　　君居郭之东我馆亦东郭君已素我心我未一君目时初丙辰秋一见洞轩腹君即就我眠我亦共君读厯代故史编皇家新典牍我猎未暇精君记抑何博寒灯窻窍红明月庭隂绿君举口不休我听膝屡促忆从半载余丽泽情方熟胡为一别后终天诀遽作嗟嗟懐若人重搅我心曲
　　二
　　君资盖清湛君气亦温暇厌渠市利嚣向我访清洒卑渠世学陋就我咨纯雅肺肠无胶轕襟懐悉倾写谈义信即笃不以吾言野箴过听益敬不以吾为讶授之关洛编昼夜阅不舍窃喜得良朋可与结仁社同驱入德车共防适善马胡此防乖违使我闻陋寡嗟嗟今而后讵见斯人者
　　三
　　初见即我赠东京博雅堂再见复我和北窻小梅章此物今只存而人乃云亡有时牵龙尾浓磨发精光恍惚金漆交相与游翰场间或展骚轴熟玩题芬芳嶙峋骨鲠语犹能动刚肠触物即君感感物复君伤藏之不敢轻于以无君忘嗟嗟岂无朋知心鲜其当
　　自讼
　　气一志以动志动气益狂辗转互攻击其端何有穷哲人动知几清明常在躬私欲絶微萌天眞湛流通表里皎如日一隙无暧曚
　　失言箴
　　言者身枢机兴戎亦出好旣正且中节吉祥以类和正苟发不中忤物立召祸不可言而言夫子戒勿道言轻则招忧子云亦辨早龙门有明箴恳恳岂欺我尔素重所出胡兹失太果防驷非难追噬脐悔自蹈从今臭不同谨谨三缄些
　　榘子名字义
　　小子尔定孙来前吾语汝尔今旣加冠盍以成人遇今尔名以榘字尔以方叟告尔名字义尔其敬听受榘所以为方是为法度器极天下之方不能外乎是在人事而言不越乎此理此理根所性其本一而已散诸事物间各各有所止当然不容易万殊而一揆截截有成法方正无少陂圣人安而行所欲不逾此贤者勉而复折旋必中矣学者思圣贤于学亦必以所择要精明所执在固致法皆自中定方非由外至如或非礼视是以不法视于视为不方随物而妄伺如或非礼听是以不法听于听为不方随物而妄应如或非礼言是以不法言于言为不方随物而妄宣如或非礼动是以不法动于动为不方随物而妄徃惟视方而明不为非礼倾惟听方而聪不为非礼从惟言方而信不为非礼徇惟动方而直不为非礼适一一守吾法私意无容杂寻絶枉尺为乘戒诡遇合直道范驰驱何行不检押其可者则与不可者必拒交游自正方不随不可去有善者则从不善者必克处事自正方不随不善溺随物则为圆非圆特其偏同流而合污在方诚有愆先方而后圆于圆乃可全旣无一不方斯无一不圆动容皆中礼从心得孔传岂但方之熟实惟圆之安圣法万世在榘尔其勉旃称名惕自省闻字肃反观斯义无尔愧服膺常拳拳
　　警懦
　　顔子之克已镆鎁斫空桑曽子毅于仁重担硬梁子路勇有行劲兵赴敌场孟轲刚不屈砥柱立沧浪嗟哉入圣门迢迢万里长傥非四子才寜不中道僵尔宜变尔质变尔柔而刚
　　寓严陵郡学王生震欲徃四明求师因作谨所之以赠之
　　我赠王氏子作此谨所之之子何所喜喜有近道资妙龄正弱冠立志巳不卑与之语则解知弗流俗随今闻欲有行问之如何其曰取天下友曰求天下师斯言羙则羙乃大人之为在子则太早恐非其所宜去圣嗟已逺名家好相持师者毎异戸友焉亦多岐志稚未坚定焉保无转移识嫩未的确那知眞是非同人遽于野懔乎其亦危旣慕圣贤学须循圣贤规圣功有次序躐进徒尔疲非益欲速成孔深阙童讥登髙必自下子思端不欺道尔求诸逺孟轲尤所嗤小学极纎悉无非固骸肌洒扫进退间三千其威仪子曽与周旋有亏已无亏大学入德门纲条备无遗开端在格物大当致吾知子曽与讲贯有疑已无疑语孟两部书坦坦无峣﨑尽是平实语中蕴至寳辉子曽得其趣抑尔猎其皮入道贵有主何湏事支离进德贵着实何容慕新竒后生所可畏不在华藻摛亦非记览博亦匪谈辨飞勇徃识其正路头不参差终始一敬入絶无傲岸私驱车万里道最谨发轫时豪厘稍有差千里谬莫追志学错所学从心竟相违知止失所止能得之者希康庄大通衢无用径捷窥章韶大雅音不必转调吹羙璞要成器切戒浪琢锤良苖善保养粢盛方可期惜兹少壮力正宜自鞭治一一务下学俛焉日孜孜圣门缜宻功不容漏毫丝眞积中欠缺虚劳外奔驰杂乎其胷臆决堕狂与痴不为子行喜抑为子行悲子旣扣我门吾何吝子医不觉写肝肺有此谆谆词此理无强聒姑以诚吾思于乎王氏子念我谨所之
　　名陈宪友清轩
　　陈宪于仁智堂之西结小轩植梅竹求名因以友清命之而述其意云
　　名轩何以清惟有梅与竹梅清清且白竹清清更緑雪蕊破清洒霜操挺清肃至哉双友清格韵眞寒玉伊谁与之友相对淡无欲清心仁智翁妙趣于中足
　　赠伯翔相师
　　孔孟不説相于人洞肺肝由也行行如不得其死然括也未闻道其躯难以全赐亿亦屡中执玉俯仰间经礼视平衡下忧倾则奸兹皆以理决初匪由术传刘君以相名表里须相闗备道最上格温防厉而安晬靣盎于背德人盛容顔论心勿徇形心广体自胖敬吉怠则灭炳炳眞如丹此诀若未喻所阅非神观
　　赴调归忧时题壁
　　上林一株木其大千百围栽培自上古婆娑防八维云何岁月老頽衰复頽衰守者勿灌溉伐者交剥椎木根旣不固枝叶何所依心骨又有蠧皮肤何能为安得善场师转回阳春熈变却乆悴态如彼正茂时坐令万虫蚁稍托庇命丝嗟嗟难尔必慨然动长悲
　　秋夜玩月
　　月出已林杪夜深光更佳可爱满地隂扶踈漏琼花兴来不能寐庭除歩百回微吟弄清辉幽意谁防哉














　　北溪大全集巻一
　　钦定四库全书
　　北溪大全集巻二
　　宋　陈淳　撰
　　古诗
　　四十
　　孔子四十而不惑孟子四十不动心尔年巳及德未就可不汲汲痛自箴
　　和丁祖舜绿笋之韵
　　哦风径游卫山峬溢耳謡言如春敷猗猗青青发三叹熟察其调未免麄当年载歌淇水澳区区但取枝叶绿恶知中有至味存爽人神思胜于玉料想厥种未为良校之吾邦君视仆吾邦此君最佳处惟在根萌毓坤腹出尘妙质莹无疑彻骨不容疵纎厘地灵精白气所孕圃师培壅工弗施火行用事正炎郁故遣特特清南垂钻泥苯防伸蛰龙轧石胧肿亚卧狮蓄节正直巳不防藏心塞实如无私新班黄甲固脆润半露青簪犹珍竒雨余荷锄试一访頴頴竞脱毛囊锥发封奏之金错刀片片逐刃滋琼脂未数氷谷素龙肝岂逊金墉白云芝天然真味本自足不待滑瀡甘以饴烹煎燔炙无不可论材宜为百品师防肠涤胃扫烦秽侑巵赞膳功谁知九饤槃中若得此方贡诸羞特余子箪瓢陋巷时相逢炳腹琅玕熖欲起从知种种山海腴那有似此清中癯吴莼楚荇傥埒羙恰类防【音麦厯酪滓也】拟醍醐猫舄班孙眞徒胥何复敢校荣与枯信哉超越天地炉君子之德他所无
　　和丁祖舜二月隂寒之作
　　东皇涖事已告半农村恰恰脂田车胡为元冥尚偃蹇暗弄威权未退斜阿【于今切】最痴锁乌脚阿香亦懒龙芽竟日欲雨竟不雨号寒徃徃悲啼鵶原苖缩澁鲜生意且悴且腐眞可嗟皇天本自爱下氓隂阳舒惨元不差不知当轴爕理人此剂得之谁氏家傅霖遁迹莫与用邹律束手难为夸安得巨力挽天河洗净妖气无蘖芽放开和气充人寰均敷菽麦荣禾麻同作尧民含哺乐毋但独醉盈畦花
　　晴和再用丁韵
　　膏霖漑注旣优渥璇穹顿扫顽云车沉香乆郁悉清豁无复沴气东西斜金盘拥出三足乌赫赫耀目伸爪牙融融熈熈遍林谷鸣有喜莺无愁鵶东阡土脉浸温畅颇颇释我农人嗟壮者举耜趾相摩少者行馌肩相差乃知乾元父万物仁育两间同一家太和生生终莫遏不容痴寒固骄夸残隂曀曀终必退安能掩轧壮阳芽日渉老僊忧民隐诗词恳恻如黄麻料对兹晨少慰怿行歌幽颂笔生花
　　西征铅山遇霜
　　年来五十筋力衰不耐风霜不耐雪手为寒凋可鑢磋足为冻冽如刀切泥泞防渉负涂豕硗确陟降蟠山鼈欹行横行又跳行忍痛忍饥复忍渴此劳此苦岂再堪焚舟之战惟一决
　　遭族人横逆
　　顔子有犯不之校胷懐洒落氷雪融孟轲横逆必自反律已程度严秋霜君子于物本无闷小人胡尔好有攻矧今薄俗抑又甚絶无礼义争豪强大伦大法毁瓦砾小计小数横干将背靣反覆盖常态是非毁誉无定章朝为懿亲暮仇虏外结同好中豺狼奉之屈膝转揺尾挤之下石仍挥枪喜跻跖蹻夷齐上怒黜皋益共鲧傍要之搃搃皆吾外于我内者庸何伤逹人大观等毫毛不为欣戚留心胸刚应以柔逆以顺噪应以静暴以防红炉防雪不少凝曲直胜负何所量况乎他石可攻玉火经百錬金始刚坚吾志节熟吾仁理义之益端无穷
　　上赵寺丞修学释菜防馂
　　嘉定四年日在房赵侯来守南清漳下车百事所未遑先务化原修泮宫发帑市材鸠众工改偏易陋规模洪大门复旧正当阳直挹名第眞仙峯泮渠下防清波溶时与潮汐相流通两廊轩轩如翚飞朱栏翼之森衞防讲堂嵓嵓峙中央髙明洞豁无暧曚东西两舍夹其旁扉楹新厰标祠堂诸祠畴昔乱无章从今一正嶤相望东祀无极濓溪翁浑沦再辟如羲皇二程从而大发扬千载絶学始有光文公继之撷精刚发挥大学明中庸善集诸儒粲朝纲金声玉振眞珑此邦况又旧游乡流风遗泽尤洋洋合为四座俨颙颙卓示师表开羣蒙女令圣门知所从无徒自弃甘靣墙西祀唐人相国常【名衮】首变蛮俗趋文风配以周欧二俊良破荒桂籍先传芳端明蔡公着清忠始自莲幕起腾骧东溪髙公抜上庠劲节凛凛凌秋霜力摧秦桧鋭锋铓濒死奋不顾厥躬列为五像竦昻昻论世尚友激懦慵要令片善有磨砻无徃不切进修功越惟明年神祝融羣工告备襡器藏侯曰轮奂羙而彰落成合与诸賔同释菜之礼乆已亡在泮饮酒仪亦荒今其举之始自卬不宜草略宜周详时惟月琯中林钟旬有三日方曈昽阖郡文武诸曹郎下及生员学供庙廷叙立严班行银青错间绯紫裳主人升自阼阶东束茅灌献文宣王韭芹蔬笋罗芬芗配食兖邹二国封跪伏拜起仪从容精神昭格孚冥茫恭惟道德万世隆参天配地相始终再诣东祠诸儒宗荐以时器陈时饔粢盛醴齐烹羔羊尊师一意昭无穷三诣西祠诸贤踪馈荐一视东祠丰岂应故事诚有将示人友善何日忘祀事旣毕登堂堭峩冠列坐咸肃防广文巍榻歌鲁颂【古音容】讲扬经义发童蒙巻经羣趋跻而跄旧堂序列环而重老少团拜敬而雍申明孝弟消强梁更衣紫袖巾缩缝旋复故坐举馂觞羞桃华仍蕉黄左殽右胾羮及粱五行大白益静庄威仪秩秩无忀徉【徙倚也】三劝和乐恩意浓酬酢指逊交更相主人载笑色而康方今太平无征攘幸与诸賔相庆逢愿均饮醉文字中众賔欣谢且惭惶此防旷典昔未尝今幸亲与沾霈霶报之愧无圭与璋文班进请输肺肠泮仪民则诗言飏风教基本今旣崇礼逊兴行道义充观听感德还降自逹闾巷无奸凶异时刺史入三公又推此道柔万邦移风易俗归醇酿均令天下跻虞唐武班进请披心胷侯饮于泮为道长可屈羣丑服淮羗献囚献馘不告讻坐格飞鸮食我桑赂金贡齿皆来降异时锡命侯弓彤又相君德成安强樽俎自折万里冲防同四海来氐诸生继进吐卑悰惟申文武无异方加之俾尔炽而昌加之俾尔夀而臧降尔遐福如陵冈嗣续与国同无疆北溪野人狷且狂躬陪盛仪喜莫量直述诗史为铺张昭示来世惊盲聋
　　送赵寺丞解南漳赴湖北仓
　　前年邦人迎公来人人喜公来何暮今年邦人送公去人人恨公去何遽公在南漳甫三年仁政率起百年慕在民条目皆可书及人惠爱何胜数农歌田野士歌学工歌市廛商歌路攀辕无愿以公归断鞅必欲留公住天子爱民南北均岂暇私漳一隅故命公乘轺使荆湖厯访民瘼清民蠧况曰古来用武地直瞰中原正门户英才分布岂偶然筹画端为恢柘具北视敌众纷蠢蠢义槩寜无激素挽河洗兵特余功不日人为圣明辅沃心迪德文太平上窥周召参伊傅鲰生沗出陶镕下日望清光日以阻阖门惟知自好修何敢越分求攀附窃幸斯道有主盟用舍行藏无所与
　　用敖教所赠诗韵送行
　　臞庵先生仙籍豪固非尘中浪骼骨挺特不随时世妆那学儿女洿首髴朅来龙江主文盟鑪锤广大无弃物裁狂雕朽谁弗容游刃三年不少【九勿反刀曲也】野人掩关北溪曲于道未能探丝忽甘谢驰驱抱孤拙反获优容免呵咄纡轸衡茅过招邀寘之学海沧流潏道德渊源漫斟酌理义刍豢饱齧龁由堂赐室纵歩蹑渊鳞骞翼恣手捽金箆刮瘼丹起废万斛尘胷为一拂要令龊龊鑛璞姿无或晶光向埋没云何聚散不可常征车已驾城东月当今中原若角崩曦娥薄蚀耀计孛庙堂侧席急选用英才讵复偏方屈便起鸮林簉鹓行感时怒竪冲冠髪整顿乾纲靖坤维扶掖炎精夐熛歘拯危直鼔济商楫逄邪须奋击泚笏挽回一气转洪钧平地春雷百蛰出雍容细旃讲唐虞正鞸垂绅其弁突抑均斯道觉斯民何但诸王私防樾
　　咏陈世良天开图画之阁
　　九仙【县地名】来来到筠谷【居地名】谁向云端缔髙阁背倚金山【后山名】作后屏左右龙虎交蟠伏前头诸列碧霄献竒贡异相联络文笔【前山名】时时气蔚葱香腾【前山名】旦旦烟醲郁瀑布【泉名】西奔扈衞雄席帽【山名】东出朝宗肃玉栏【山名】管住不断势铜鼎【山名】蓄就无穷禄石潭【溪名】通贯洗马陂【溪名】一派寒流腰带束雨旸舒惨变万状青黄紫绿呈千簇十里风光尽入懐四时春色常在目好是天开一图画丹青巨擘难描摸阁中仙翁有佳趣襟抱磊磊还落落饱餐苍秀炯诗囊静挹菁华洗愁斛日暄昼永酒三樽月明夜清琴一曲兴来草木欣荣意意到鸢鱼自飞跃此外应无人境喧于中觉有天眞乐试问仙翁为阿谁世良其字陈其族
　　和林叔已咏扬守福夀林塘之韵
　　史君幽趣钟灵台胷中图画如天开居闲薄发林塘胜根原福夀两山来石骨旁峙虎蹲踞泉脉下绕龙瀊洄髙低随巧结亭榭収拾造化成锦堆绯黄紫绿献态度纎洪浓淡敷条枚四时春色常在目嘘咻无用邹律催那知禁林凤池上须君缓歩锵鸣瓌讵容防手此山下龟朋鹤侣相追陪
　　和林叔已咏福夀林塘四十九韵呈扬守并谢保举状
　　漳台最尊第一峯分支福夀飞双虹夀山左蟠气防防福山右峙状窿窿中有洞壶出尘踪景物簇聚造化功不减杜陵门城东未数漆园旧崆峒髙人卓荦关西公神僊识趣清瀛蓬防瀹寒泉众流潨刮筑嵓石羣山嵩涤洿剔秽辑和冲飞甍敞栋势如穹福夀【大亭名】林塘扁其中银钩鐡画灿黒松以次亭榭随窠空各各标揭题踈通濯缨【亭名】一防尘不丛澄澄北绕氷壶融新绿【亭名】东开青藻芃磨铜彻底莹渊水竹环之翠垂弓波光暗射惊鱼虫西问荷花【亭名问花】满池红千枝万朶烂烧空行行半山【亭名】杖履逢小憇平章景异同絶巓【亭名清漳竒观】竒观趋隂朦四方八逹辉明珑俯瞰阛阓罔利翁徒登垄断夸嵸嵸主人绿鬓碧方瞳夀山嵳峩福海洪济川才具如飞须游凤池职乃充能苏民瘼如香防须从禁苑驰华骢况屡秉麾天眷隆阳春脚布随处丰自当九二任发蒙均陶生民天降侗未应山人邀渤全登髙临清玩昽曈西隣隠雾有豹鼨欲化龙虎九霄翀卵翼之恩始而终端赖余福锡厥躬庻几攀附于飞雄
　　仙霞岭歌
　　仙霞何事名仙霞巓末得之神仙家此山南来絶髙峻上挿云表参夭涯羣仙游宴絶顶上不饮烟火汤与茶朝餐赤霞吸其英暮餐黄霞咀其华日傲烟霞为洞府不踏尘寰寸泥沙后躅跻攀不可得危梯峻级频咨嗟髙人欲解行者疲掇作好语清而嘉故取仙霞起人慕非以仙霞为世夸流传岁月浸乆逺此意零落説又差谓酌流霞固浅陋谓着霞衣亦浮葩我来登陟动幽趣愧无洒落清襟懐聊寓数言代岭记未可例视为南华
　　谒张公祠
　　古来传说双剑灵精气直上千云星有如掘出为世用一挥便可四海清方今扰扰边尘起中原分裂乱无纪正好提擕为扫平何事双龙卧此水试问张公知不知英灵千载如生时何时神物得神用为报风云防合期
　　三月十一夜纪候
　　春光正浓二三月气候不作春和柔白昼炎炎若盛夏半夜凄凄如老秋
　　乆不雨
　　草庐卧龙目未开嵓溪作霖手未擡苍生望望亦劳尔霶霈甘泽从何来
　　贺傅寺丞喜雨二十六韵
　　去冬九旬已渴雨那意今春渴尤苦自开正元越三月生意全蛰不闯吐阳威烈烈炽盛夏田野熬熬剧焦釡新秧旣长且干萎播种无由可入土农民望雨若倒垂类叹天命我无所太守念膺民命寄如伤体肤痛心膂奔祷山川社禝前下及百祠靡不举坛告雷师雷莫闻江扣龙神龙弗顾间或沾洒随即収翘想霶霈殊乌有日切一日不遑寜直欲伐牲实笾俎精度充积四十朝幽明贯彻忽无阻季春望夜五鼔余瓦鸣琢琢檐垂缕起来四顾云黒暝阿香驱车震鼍鼔甘霔一畨复一畨逹昼倾盆莫之御东阡西陌土膏溶负耒荷锄翕旁午父语其子兄语弟或曰我侯感格故滴滴皆是眞珠饭天救我民赐我哺非我下民能动天侯泽我民如父母旣优旣渥尚未已实頴实栗决可睹人解戚容为懽忻岁转凶兆为丰阜从知天人本一机气脉流通有如许端犹影响应形声证验昭昭眞足数亦侯作霖大手段家学渊源传自古岂徒蕞尔南漳濵特私所惠偏一坞抑将天下济苍生行赴九重大用汝















　　北溪大全集巻二
　　钦定四库全书
　　北溪大全集巻三
　　宋　陈淳　撰
　　律诗
　　训儿童八首
　　孔子
　　孔子生东鲁斯文实在兹六经垂训法万世共宗师
　　弟子
　　洙泗三千众何人得正传省身有曽子克已独顔渊
　　顔子
　　贤哉颜氏子陋巷独幽居箪食与瓢饮萧然乐有余
　　曽子
　　敬谨曽参氏临深履薄如平生传圣训要具孝经书
　　人子
　　人子勤于孝无时志不存夜来安寝息早起问寒暄
　　洒扫
　　奉水微微洒防提帚与箕室堂须净扫几案亦轻麾
　　应对
　　应对须防谨言言罔不祗父呼唯无诺长问逊为辞
　　进退
　　进退须防敬时时勿敢轻先生趋拱立长者后徐行
　　西征黄莲坑遇雪
　　行入黄莲北风严雪又加满山罗玉树遍地错琼花清洒姿无纇虚明质不华瘴眸为一洗惊觉若仙家
　　分水岭
　　寳贝山前去琼瑶世界行蜡鞋穿瑟瑟竹杖独铿铿冻色廹毛窍寒光射眼睛酒亭何处认速欲一壶倾
　　祝杖投钱唐江
　　尔自黄源岭相从到上都扶持千险阻防掖万﨑岖凤沼波应暖龙门路不迃便须齐变化霈泽济寰区和陈叔余韵二首一以谢来意一以勉之
　　碌碌平生学惭无席上珍仅余守师训岂欲衒时人误入侯门听飜劳友义陈愿从温故业庻或稍知新
　　又
　　此道何曽逺吾儒自有珍反求皆在我中画岂由人利善分须白知行语未陈若能祛旧见明徳日惟新
　　送王子正宰长乐二首
　　一阳天运复来亨君子随时亦吉征暂向三山濒海处小驰百里爱人声从知文物新长乐便作弦歌旧武城须信道行由此兆牛刀指日宰寰瀛
　　又
　　君当民社戴星游我玩箪瓢守故丘袂自此分何所憾学无与讲是吾忧圣心未可窥觇得道体难从寡陋求鳞翼元无南北间时推绪论发蒙不
　　送廖子晦倅潮还别四絶
　　紫阳门户耸参天骈徃纷来几计千谁立脚跟老弥笃交溪原上有深传
　　使车南骛过吾邦幸挹端严毅直风多谢两年勤尺素谆谆频为发童蒙
　　松窻梅雪岁寒余奉别城东古驿头君去有行应可乐我来独学重为忧
　　圣贤事业浩无疆未易孤闻寡见穷友善更资天下士时推一二附南鸿
　　送廖婿林伯鲁东归南寺席中因举送王长乐诗伯鲁用后篇韵求教故复依其韵以别之
　　良夜禅房欵一游义心相与重山丘少陪文字赓酬乐顿释胷懐鄙隐忧我愧反身无寸得君方努力勇前求悬知日有新新益还肯双鱼逺寄不
　　和丁祖舜重修日渉园
　　重来日渉整前盟欲与渊明细论朋向市閙中浑觉胜可人幽处不妨仍岁寒依旧竹三迳春意长新花数棚对景舂容无一事好将气马欵调乗
　　依赵尉狱空韵上陈宰
　　民沐仁风状小儿陶陶逺罪日何知圜扉草色春长茂公舍棠隂昼缓移谁复防牙纷击剥类将鸡黍乐追随涂歌里咏喧传处尽是吾侯德政碑
　　依方宗丞和林签判赏梅追璧水之韵
　　氷玉精神清且凝不嫌霜雪惨于刑传来春信严明地吐出阳和节爱亭孤艶逈凌仙子桂余香暗及庻民星寻盟璧水浑闲事好整和羮入帝庭
　　送陈尉【原阙】赏归二首
　　岩邑﨑岖俗最狞君来谈笑自风生平戎大防方微露执讯竒功便立成百里秋光代及九重春色笋班荣金闺此去应无阻好把胷中次第行
　　又
　　世论年来太不和眞眞伪伪总偏颇阳尊孔孟隂排斥深怯周程浪诋诃谁是横流坚立砥类于入室反操戈始终无负传心处一片精刚要不磨
　　送滕教归二首
　　本是山林一陋蒙何心驰骛利名中只因尺檄来蓬户故防驽才入藻宫旣尔薫陶知厚德又于厯练熟頺风区区未饫髙山仰何事征蹄今巳东
　　驿道芬菲春气柔征蹄去去不容畱俯辞南国抠衣佩直向端门拜冕旒璧沼从知新训导石渠旋复细刋雠泽民致主渊源学那或浮沉逐軰流
　　不赴十姊初度之席
　　吾姊今朝庆诞辰奈何贱弟亦同伦汝逄夀考荣双老我感劬劳悼昔人赞祝欲陪千岁愿追思难遏寸心眞一懽一戚应殊分只任天情不必均
　　湖斋对莲
　　平湖花叶乱相撑恰对幽斋小榻清万绿浅深非作意千红浓淡总无情好观物态羣嘉萃从识乾元一理生占毕暇余时与玩防予心处有谁评
　　对葵
　　开阖随阳自晓昏轻如绡縠净瑶琨淡黄相枕五重靓浓紫深藏一窍浑熟视絶无妆防态细防不见剪裁防谁能防取个中意与玩乾坤造化根
　　和丁丈咏史君祷而雨之韵
　　史君持志一防谦何间幽明与巨纎渴雨方将为旱闵卧龙便不复泥濳连宵颇作霶注阖郡均蒙优渥沾窃喜阳春端有脚闾阎和气日须添
　　用明师叔韵赠畵工张子英
　　虽凭缣素状仪容的自毫心蕴妙锋个个本来天所赋随人变化有竒工
　　送王子正赴灨倅
　　飞腾仙驭自漳滨去去西隅指灨津夹道宾僚方一际满城老稚便皆春正心诚意平生学爱物亲民此日仁只恐贰藩车未暖紫泥催促贰皇钧
　　又
　　昔日濓溪倅此州施为洒落岂常俦今承遗躅百余载又得当朝一隽流诏世典刑应未冺在民德化岂无求发挥旧事重增焕好与邦人作胜谋
　　子方宗弟侧弄之璋
　　珍祥充塞故旁流底信先传庆有由莫讶鸡胞寜吐凤须知虎气已呑牛古来孽士皆荣逹此日宗支自頴尤蛰蛰绳绳从未艾防看贵种出公侯
　　西征范田遇雪三絶
　　夜宿荒村曰范田声声频滴屋檐前朝来掲起柴扉看满目青山白玉巓
　　饱防炊粱莱菔羮皁台催促赶前程手携竹杖足穿革缓拨琼花徒歩行
　　厯厯山坳冻迫人指头欲堕痹难伸探囊速买三杯后更觉阳和畅此身
　　大浆岭
　　大浆陟降几千层积雪朝来错去程溜石琼花新琢就平田玉镜恰尘成不嫌冻气侵肌栗最爱清姿照胆明聊把杖头击处那忘疲苶旅中情
　　过武夷
　　武夷山下几回过未暇于中赏一遭狮鹤诸仙知我意故将青霭淡遮罗
　　紫溪遇日
　　日露雪头红玉盘氤氲和气霭人寰回眸万素无从覔依旧千山列翠鬟
　　鈆山遇霜
　　冒风冒雪冒霜寒手足胼胝百状艰只为胸中春一防未能忘世卧溪山
　　和人咏梅韵
　　不妨雪压与霜糊友结松筠鄙橘奴特放孤标先暖觉肯随众卉望寒逋疑将氷月为精爽端借琼瑶琢体肤闯出一元生物意从兹引领万容姝
　　示儿定孙二絶
　　童防发轫最初时庸圣分岐谨所之凢百小儿嬉戱事汝皆鄙俚不须为
　　丈夫尚志志髙明勿效卑卑世俗情从上一条平坦路千贤万圣所通行
　　邻舍横逆
　　茫茫薄俗沸蚊蛆礼义全无一防余只得杜门对贤圣专来教子读诗书千般横直休千已一切是非无问渠若救乡邻为被髪风波转起挠吾庐
　　西征过仙霞雪晴
　　自入仙霞十里程满山晴雪射虚明路从寳贝洞中去人在琼瑶世界行枯木竞传千状巧荒崖亦作十分清回环四望眞竒观识破乾坤洒落情
　　过江山遇雪
　　江山方进半程前正値羣逰剪水仙满道盐花堆粲粲飞空粉屑舞翩翩樊墙庐舍皆银餙沟渎潢污尽玉瑱却认青山埋不得嶆峨气势直凌天
　　平坦雪兼风雨
　　自从平坦望衢南値雪霏霏日日添旣挟狂风和靣扑又偕猛雨向身沾手拈纸伞凝犹痹足踏皮鞋冻亦渐那识坚刚金石操于中凛凛独争严
　　玩雪
　　南人乍见此般竒惊怪谁司妙化机月里姮娥筛粉撒云端仙子削琼飞寳山瑶室随村峙玉树银花夹道辉造物襟懐眞洒落更无尘滓间纎微
　　过衢州第二程见麦雪中青
　　雪过三衢越厚埋却于农事不为炎今朝方尔半融释陇麦青青奋出来
　　答留粹中承奉求教之韵
　　玉质虽精更用礲切磋磨琢趣无穷但于天理昭如视何患私情众互攻明善诚身为要诀博文约礼是深功从今日用培基处敬道尤须彻始终
　　横逆自广三絶
　　汤文事小岂为迷物我从来絶町畦胸次洞然天地濶本无南北与东西
　　乐天一説见轲书岂是髙谈强解渠牛马蚊虻无足校不须芥蔕此襟裾
　　仁人方寸万机空片逆何能介此中视尔恰如风动竹在予安有竹嫌风
　　赵寺丞礼延入学陈伯跃有诗咏其事因和以复之
　　赵学规模本自宏师传敢背此心盟追思严训昭如在立誓终身笃所行每患无成辜宿志那知自鬻钓浮名贤侯爱友交提奬重我惭惶未见荣
　　修学扁大成殿门依敖教韵上赵寺丞
　　育才为国寸心丹修泮时闻锵八鸾绿引沧溟循道入青徘名第对门防宸钩日焕龙蛇动书阁云齐牛斗寒末学幸陪芹藻豆讵耽秋菊夕英餐
　　存心
　　心藏隐奥最难知出入无时不可羁须向动时牢把住莫教失却便支离
　　和卓廷瑞赠诗之韵四絶
　　一见襟懐便豁然交情输冩意忘年倾囊经训璠璵富与我从头细细传
　　日复陪游泮水湄发挥史学到渊微直从天理人心处剖破存亡治乱机
　　长书一巻墨新题志在斯民夀域跻厯厯爱君忧国语施行须自起锄犂
　　我愧年畿六十秋时华虚度事优柔头云皓矣未闻道深借磨砻与勿休
　　林戸求明道堂诗二首
　　秉彞同是得天生道在其中本自明气为禀来微有蔽欲因感处复多萌磨砻须到十分粹克治全教一味清从此洞然无别体眞元辉露日光星
　　又
　　自从河洛发眞筌节目纲条已粲然志若坚刚方可适心如扞格决难诠从头格物为当务稳歩求仁乃秘传表里直须名副实髙标终不愧前贤
　　游雷峯塔处晦上人求诗
　　摆脱人间名利缰湖山深处事韬藏要知晦里眞消息养取灵台一防光
　　无言上人求诗依黄簿韵
　　休説西来几许年此身动静莫非禅须知天理流行妙不待人言髣髴传运水搬柴存实则着衣吃饭即当然若能黙悟眞消息剖破诸空亿大千
　　寓严陵学和邓学录相留韵
　　道为贤侯讲泮宫渊源程子及周翁路开正脉同归极川障狂澜浪驾空珍重前廊浑气合督提后进要心通圣门相与从容入矩歩规行不用怱




　　北溪大全集巻三
　　钦定四库全书
　　北溪大全集巻四
　　宋　陈淳　撰
　　律诗
　　题盖竹庙六絶
　　人心汚物本来灵动静那分晦与明昼接事为思有主夜思无主梦因成
　　梦生于想本来非一自魂交百感随漠漠茫茫无定凖若何据此卜前逵
　　世人莫悟此端原兆自心机辟阖间却向妖祠求证应妖祠于我固何关
　　至人神定气常清夜息虚明一若醒假使妖祠能献兆如何窥得此门庭
　　大都流俗急荣名切切于中梦自形附防便为神所告神明虚得号通灵
　　升沉大分系于天决匪人谋所必然告尔徃来通逹者不须赘赘鬼神前
　　冯中郎庙
　　为问中郎昔抗忠力箴颇牧不能庸如今疆场多尘扰颇牧还能容不容
　　西楚霸王庙二絶
　　气压关河力抜山絶人武勇更无前若于今代当戎寄子弟何须用八千
　　辙乱旗靡绕旧畿烽烟起处羽书驰思君一剑为平荡盖世英魂知不知
　　题江郎庙六絶
　　三石参天作柱擎自从开辟便峥嵘何为末俗好竒怪尽道江郎魄化成
　　缘尔江家兄弟三平生爱此石岩岩寓居石下多年代陋俗因成附防谈
　　好看三石絶竒踪自是山灵气所钟致雨兴云功利博合编祀典以神封
　　礼经岳渎视公侯只谓祠仪一例修不识鬼神情状者错将经意以人求
　　峙立嶆峨本石形人其庙貌据何经祗宜坛壝为民祷时雨时旸便是灵
　　礼学无人发世蒙正神流弊与妖同旣非气类相求者岂解精诚妙感通
　　和傅侍郎至临漳感旧十咏
　　阳复东郊雨阁丝欢迎父老拥车随竞传碧眼朱顔在宛若当年剖竹时【和始至】
　　黄堂盛事据今论向日郎君忠肃孙依旧诚心劳抚字漳民世世沐深恩【和阅题名】
　　郡圃森森几阅春一畨太守一畨新何如今日同行乐防袖防陪紫槖人【和行郡圃】
　　燕游规画孔明庐陈法区藏梅李株慨想先儒遗意逺能将旧观一还无【和访晦翁庐已毁】
　　老榕盘鬰植根深意到扶藜赏绿隂天理流行随寓足何心故歩与追寻【和访古榕茅亭】
　　依山种竹衬山佳傍水栽花水妬霞一意生生俱好玩休分红翠有无遮【和访西山爽气】
　　云移月色爽人防雨趂潮声迅拍栏自是与民同乐地何妨一整复前欢【和访水云馆】
　　南州佳品胜罗浮青女飞花任打头寒涸更深香更烈松朋梅友敢凌不【和游柑橘园】
　　主山昻首状魁嵬虎踞龙蟠萃一台若跨地灵规贡宇英才衮衮抜条枚【和登临漳台】
　　台前一带绕漳溪台下回环万象齐就拓宏模须大手非为谄语病丁畦【和下山】
　　和陈侍郎韵寄题林尉肯堂
　　肯堂题扁自名公表里须教实一同门阅不夸车马大家声端借礼诗隆熟仁便足膏粱味殉义能传清白风终始此生无忝处精诚妙与古人通
　　和陈侍郎韵寄题林尉尚防堂
　　中庸尚防示诸儒为已何心世毁誉只要羙中存德本无容餙外事文余鱼潜理趣眞如灼屋漏工夫的不虚珍重子思深属意一言纲领此篇书
　　权长泰簿喜雨呈郑宰
　　夜雨滂沱一若倾朝来南畆足春耕相呼荷耒奔趋急便与担秧挿莳盈令尹精诚知到处上天仁爱见眞情从今可释悬悬望百里已无愁叹声
　　四月十八日喜雨再用前韵呈郑宰
　　民间霓望正频倾天泽如期为养耕终夜连朝淋不住上畦下畆浸皆盈春来又见兹浓霈秋获何愁弗满情感格一机无外事气和端自有和声
　　解职归题主簿轩壁
　　偶然寓兴五山隂可叹颓波日转深鼔瑟齐门莫同调舞韶郑侧鲜知音归寻旧径扫新榻从整遗编理素琴惟有春秋知罪我外余横直一何心
　　挽诗
　　挽王郎中五首
　　蚤得名师友渊源正不他持身庄以重接物简而和游夏文章学求由政事科朝闻今可矣为恨复云何
　　二
　　壮岁登科甲淹迟暮始通闽中驰德政灨上振儒风药石王宫训权衡璧水功俨然遗躅在谁不悼思公
　　三
　　剖竹毘陵郡乗轺古越城活民均惠泽报国一忠诚强御敛踪伏奸欺束手清至今诵遗爱何日可忘情
　　四
　　暮景孤髙节岩岩挺岁寒松姿标雪岭玉质照氷盘一介应无取纎毫不可千老成视前軰宜作典刑防
　　五
　　近甸勲劳着中朝宠眷隆召从宗正贰躐进戸曹郎从槖方虚伫生经遽不融睾如嵓下息万古俨公宫
　　挽杨料院二首
　　早识渊源正从师事切磨天姿纯不纇世俗淡无波庐墓诚于孝刑家俭以和自应仁者夀命也奈之何恩沐贤关渥名登桂籍荣古田驰义勇永福播仁声料院从优选朝阶即坦行胡为成契濶第尔哭铭旌
　　挽程推官二首
　　壮岁声场屋髙年仅小行鄫江夷暴迹湟水雪寃情节志氷壶洁襟期玉井清竟登泉石趣勇去谢荣名生质钟来厚风流近古人奉官常翼翼居里复恂恂甥侄诲犹子夫妻敬若賔噫嘻公不死嗣世有簪绅
　　挽萧知县二首
　　资禀于人异天钟自粹夷懐才无表襮制行絶瑕疵孝比王祥笃知机下惠遗乡闾称厚德已矣但长噫蚤擢儒科秀旋驱仕路荣平反东广幕抚字桂阳城选调方优脱朝阶自坦行如何中道处遽尔辍干旌
　　挽孙少卿四首
　　自抛栏苎列簪绅便展施为志获伸剖竹三衢无警盗乗轺两浙蔑寃民居官清节氷壶凛到处仁恩雨露春厯厯典刑如在日慕思遗爱几多人
　　圣主更新大化年趋朝正预防茅连青华上厠郎星列近宻光陪卿月联垂蹑从班提从槖遽萌归兴乞归田至今士论追懐处第诵南山景行篇
　　厚德天钟有异资反身尤谨事操持俭勤忠孝传家训直谅忱恂获上知正色嫉邪严莫犯髙标立懦屹难移睾如香坂孤峯下千载唯存笃行碑
　　福庆于人鲜比方一生坦若履康庄好逑得偶天官胄嗣子能传月窟芳夀入九龄光寳箓服膺三品灿金章始终可谓无遗憾信矣荣归死不亡
　　铭
　　敬恕斋铭
　　天地之性惟人为贵由其有仁于我素备胡为不仁私欲间之欲求仁者敬恕是宜出门如賔承事如祭以主于中对越上帝已所不欲勿施于人以是而行与物皆春内外敬恕私欲何寓天理周流无所不具是之谓仁乃复其初孔圣明训的非我诬子程伯子正事斯语传圣人心立后学矩济南氏子是宗是师我赞无倦有此铭诗
　　希程贤友扁是斋于明道堂之后盖师慕明道先生内主于敬而行之以恕之説呜呼此正夫子所以告仲弓求仁之方至为要切而明道所以学问造到而得圣心之传者有在乎是也輙为之铭以相之嘉定戊寅春临漳北溪陈某书
　　枕屏铭
　　枕之为义以为安息夜寜厥躬育神定魄屏之为义以捍其风无俾外人以间于中中无外间心逸体胖一寤一寐一由乎天寂感之妙如昼之正可通周公以逹孔圣夜气之清于斯以存仁义之良不复尔昏咨尔司寐无旷厥职一憇之乐实汝其翼
　　箴
　　君子戒谨所不睹恐惧所不闻箴
　　天命之性具于吾心流行日用无徃不临即物即道孰非吾事与身而俱须臾弗离曷其体之其要无他只于平时事未萌芽已所未闻已所未睹即须自力戒谨恐惧战战兢兢临深履氷一主于敬中常惺惺从事于斯乃全所性本体浑沦无间厥命天理生生如坤之阳万化根原的在其中咨尔灵台所宜深警此第一功毋容昏暝
　　君子谨其独箴
　　天命之性不能常静感自外来动即中应由乎天理中节为和蹉诸人欲则为偏颇若何用功粹然一正事稍萌初念微闯境人所未闻已独闻知人所未睹巳独见之善恶之几于焉兆眹毫厘易差当切致谨扶持天理发逹敷荣防遏人欲无使劳生兹续前功相次加宻大本逹道表里为一咨尔灵台敬止缉熈契天合圣的其在兹
　　赞
　　晦庵先生赞
　　德禀纯阳清明刚徤笃学眞知全体实践集儒之粹防圣之精金声玉振绍古作程
　　梦中自赞绘像
　　天赋尔貌幽乎其闲地育尔形颀乎其寛视诸孟子之睟靣盎背孔子之温厉恭安须力学以充之而无愧乎圣贤之容顔
　　防
　　不允隆兴寺僧传经防
　　先王盛时黎民徧德闾里之间相劝农桑之外无他惟父慈子孝而兄友弟恭意诚心正而身修家理絶无诐行以汨善端自三纲九法斁沦而别殊宗蹂大抵化人导世急于觊果邀功视奉亲敬长为度耳闲谭把诵佛持经为切身重事需事畜之资以頥涂偶剥塞墐【音仅涂也诗塞向墐戸】之用以贲空庐顚之倒倒之顚厚者薄薄者厚蚩蚩者浑如大寐明明者亦被冥驱恬习成风迨至今日欲为尔重乃谒子文嗟哉浅德大愧无韩岂于滛辞澜复助墨作俑旣非予志率兽亦岂吾心屡逊屡前且笑且叹聊书此以自命或罪我而不知










　　北溪大全集巻四
　　钦定四库全书
　　北溪大全集巻五
　　宋　陈淳　撰
　　书问
　　初见晦庵先生书
　　十一月吉日学生乡贡进士陈某谨斋沐裁书百拜请备洒扫之礼于判府寳文侍讲先生门下某窃尝谓道必眞有人而后传学必亲炙真任道之人而后有以质疑辨惑而不差自孔孟没天下贸于俗学盖千四百余年得濓溪周子河南二程子者出然后斯道有传而正学始有宗主自程子至今又百余年矣见知闻知代不乏人然渊源纯粹精极眞可以当程氏之嫡嗣而无愧者当今之世舍先生其谁哉而天下学士有志于古欲就有道而正之者非先生亦谁与归哉某穷乡晩生愚鲁迟钝居于僻左无明师良友不蚤闻儒先君子之名自儿童执巻而世儒俗学巳蛊其中穷年兀兀初不识圣贤门户为何如年至二十有二矣始得先生所集近思录读之始知有濓溪有明道有伊川为近世大儒而于今有先生然犹未详也自是稍稍访寻其书间一二年三四年又得语孟精义河南遗书及文集易传通书与夫先生所着定语孟中庸大学太极西铭等传吟哦讽诵反诸身验诸心于是始慨然敬叹当时师友渊源之盛抽关啓钥如此之至而重自愧觉此身大为孔顔罪人而且益仰先生道巍而德尊义精而仁熟立言平正温润精切的实明人心洞天理逹羣哲会百圣粹乎洙泗伊洛之防凡曩时有发端而未竟者今悉该且备凡曩时有疑辨而未莹者今益信且白宏纲大义如指诸掌扫千百年之谬误为后学一定不易之凖则辞约而理尽防明而味深而其心度澄朗莹无查滓工夫缜宻浑无隙漏尤可想见于辞气间故孔孟周程之道至先生而益明所谓主盟斯世独惟先生一人而巳然求于书未如亲炙之为浃洽徒言之诵未若讲订服行之为实益故愚生窃不自量尝欲尽屏世学奔趋席隅靣领其梗槩然后退而结茅于清泉茂林以毕其业而终吾乐独奈何事与心违家穷空甚无千里裹粮之资而二亲臞苶又日夺于仰事不给之忧汨没乎科举干禄之累而于此第窃有志焉不克实下手专研而精究今三十有二矣十年之间但粗猎渉悠悠蹉跎若存若亡枉逾夫子而立之年未免曹交徒食之计良心芜没百无一就骎骎下流甚惧甚恐去年秋赋夤缘有临安之役自谓是行也此累了未了其归也道武夷当径走五夫共洒扫于墙仞之下以纾其所素愿不谓命也天穷旧累依然而先生又此来矣某始闻之欢欣鼓舞谓向者十年愿见而不可得今乃得亲睹仪形于州闾之近殆天之赐欤旣而又自疑曰先生郡侯也某郡之一贱氓也贵贱之分有等且侯门如海府吏森严如截问学若之何而通请益若之何而便讲论若之何而欵故又迟迟者累月屡进而屡趦趄然是学不可一日废而见贤之心油然动于中终有不容遏且人生聚散不可期幸与贤者并世而生而邂逅又如此其宻迩人未有拒我之形吾逆为之辞以自止是果于自暴自弃者也况先生以道学为天下宗师旣不得盛行于时犹当私淑于后乐育善诱循循不倦夫岂以鄙夫互童而遽弃之然互庭不敢私请輙冒昧先此导意并录旧日自警之章列于别幅以为贽先生傥以为可教而进之俾获预罏锤之末稍不失为君子之归是所愿望若不遇焉则亦命也安愚分退守穷庐只遥望门墙以自考而已敬恭俟命不备
　　孝根原
　　为人子止于孝近因读事父母几谏至父母之年不可不知等章极索玩味似畧见根原确定处未知是否试一言之夫人子于父母其所以拳拳竭尽如此笃切而不敢缓极至而不敢少歉者是果何为而如此也非父母使我如此也又非畏父母而然也又非兾父母于我如何也又非吾身自欲如何也又非圣人立法使人如此也又非畏神明谴之乡党议之朋友责之而然也其根原之所自来皆天之所以命于人而人之所以受乎天其道当然诚自有不容已处非有一毫牵强矫伪于其间也盖天之生人决不能天降而地出木孕而石产决必由父母之胞胎而生天下岂有不由父母胞胎而生之人乎而其所以由胞胎而生者亦岂子之所能必而亦岂父母所能安排计置乎是则子之于父母信其为天所命自然而然人道之所不能无俯仰戴履自此身有生以至没世不能一日而相离如欲离之必须无此身而后可然人岂能无此身岂能出乎天理之外哉旣不能无此身不能出乎天理之外则是决不能一日而相离旣不能一日而相离则决不可以不竭尽决不可空负人子之名于斯世决然在所当孝而决不容于不孝且如君者以天下奉以天下养父母之下唯子而已不以子之身勤劳奔走以事父母更教谁事哉设或使人为之岂理之宜乎或亲焉不免劳于自养岂事之安乎况子之身又非子之身父母之赐而天所与也天之命尔为人子者果何谓父母之生尔为子而字育惟谨者果何为壮尔体强尔力是岂欲使安闲空饱饮于天地间而全无所事乎则人子之竭力以尽所事于此岂得为过分乎维天于穆天命流行不曾停日复一日岁复一岁尺奔趱督趣乎其后往者不可以复反老者不可以复壮则亲不可得而再事亦不可得而乆事是岂可逗留于前私窃自怠若挨推不行而格其于穆无疆之大命哉万一大愿未偿终天之隔虽欲孝谁为孝岂不为大欠缺大悔恨耶此仁人孝子所以必汲汲急于竞辰爱日无所不自尽奉天命而不敢稽防天职而不敢惰如执玉如奉盈如养婴儿无跬歩不切于心盖必如此然后吾心始安俯仰无愧方足以偿愿塞责而恰得谓之人子不然则为天地间有罪虽安须眉靣目立于人类中不得名之曰人子是无父母而生之人矣即是而观为人子止于孝其根原岂不昭昭可见乎夫岂自外来乎夫更孰有加于此者乎是岂不为人道大本确然终其身而不可易者乎妄论如此幸望裁教
　　君臣夫妇兄弟朋友根原
　　又尝因是而推君臣夫妇兄弟朋友其根原所自来莫非天命自然而非人所强为者并一言之未知当否夫天之生人羣然杂处愚智不能皆齐不能以相安必有才智杰然于中为众所赖以立者是君臣盖天所命自然如此也然天尊地卑乾坤定矣则君君臣臣之所以当义亦岂自外来乎天之生人独隂不生独阳不成必隂阳合德然后能生成是夫妇亦天所命自然如此也然乾道成男坤道成女其分固一定而不可乱则夫夫妇妇之所以当别亦岂自外来乎天之生人虽由父母之胞胎然决不能一时羣生而并出必有先者焉有后者焉是兄弟亦天所命自然如此也思乎此则兄弟之所以当友亦岂自外来乎天之生人人必与人为羣决不能脱去与鸟兽为伍于是乎党类俦軰成焉是朋友亦天所命自然如此也思乎此则与人交之所以当信亦岂自外来乎夫君臣夫妇兄弟朋友旣皆天命所必然非由外而来则自此身有生以至没世决无所逃于天地间亦决不能一日而相离天下岂有离君臣离夫妇离兄弟离朋友而逃于天地之外絶不与世接之人哉俯仰戴履旣不能离此而兀然逃于天地之外絶不与世接则行乎其中其所当义当别当友当信决不可不随处各有以自尽思以奉天命而尽天职不然惮于为义而事骄谄则是不循天命之正为君臣而以私意为君臣矣岂天地统摄之权所寓哉惮于为别而事狎昵则是不循天命之正为夫妇而以私意为夫妇矣岂天地生化之根所寓哉惮于为友而事争防则是不循天命之正为兄弟而以私意为兄弟矣岂天地之序所寓哉惮于为信而事机诈则是不循天命之正为朋友而以私意为朋友矣岂天地并育并行之道所寓哉
　　事物根原
　　又尝因是而推之事物之间其根原之所自来皆天也敬献愚其当否焉夫天之生人首不能如禽兽之秃其顶则欲使人庄以冠身不能如禽兽之氄其毛则欲使人蔽以衣趾不能如禽兽之刚其爪甲则欲使人束其体则正其衣襟冠履乃天所以命于人如此也若祼袒徒跣则岂其天而专事华靡之饰亦岂其天哉天之生人赋以臀欲使之能坐赋以足欲使之能立则坐当如尸立当如齐亦天所以命于人如此也若箕踞跛踦则岂其天而专事释子之盘蹑亦岂其天哉天于人饥不能使之不食渇不能使之不饮则饮食者乃天所以使人充饥渇之患者也若厌之者为道家之辟谷而溺之者又穷口腹之欲则岂其天哉天于人昼不能使如夜之晦夜不能使如昼之明则昼作而夜息亦天所以使人顺隂阳之令者也若昼而为宰予之寝夜而为禅定之坐则岂其天哉以至头容之所以当直目容之所以当端手容之所以当防口容之所以当正皆莫非天也不然则天于人必偏其头侧其目参差其手飘揺其吻而生者矣视之所以当思明听之所以当思聪貌之所以当思防言之所以当思忠皆莫非天也不然则天于人必其视聋其听槁其貌瘖其言而言而其所以视听言貌非礼之具亦必元与形俱生矣又至冬之所以当裘夏之所以当葛出门之所以当如賔承事之所以当如祭见齐衰之所以当变冕瞽者之所以当貌乡党之所以当恂恂宗庙之所以当便便亦无一而非天也不然则天于人元必皆无是等事而吾身之所接元亦必不复与是遇矣由是而观凡事物所当然皆根原于天命之流行非人之所强为决不容以忽而易之者人之所以周旋乎其间只奉天命而共天职耳苟于此而容其私心便是悖天命而废厥职不审事物间只如此推之是否
　　仁
　　仁字近防未审认意定否请质诸明训之下夫仁者天地生物之心而人生所得以为心者其体则通天地而贯万物其理则包四端而统万善盖专一心之全德而为性情之主即所谓乾坤之元者也故于此而语其名义则以其冲融涵育温粹浑厚常生生而不死因谓之仁人惟巳欲蔽之是以生道息而天理隔絶遂顽然不识痛痒而为忍人人之所以体乎仁者必此身私欲净尽廓然无以蔽其所得天地生物之体其中眞诚恳恻蔼然万物之春意常存彻表彻里彻巨彻细彻终彻始浑是天理流行无一处不匝无一事不到无一息不贯如一元之气流行无间断乃可以当浑然之全体而无媿若一处稍有病痛一微细事稍照觉不到一顷刻稍有间断则此处便私意行而生道息理便不流通便是顽麻絶爱处乌得浑全是仁如人之一身浑是血气周流便是纯无病人才一指血脉不到便是顽麻不仁处商三子及夷齐虽皆许以仁然非正许以全德绎其辞意皆是从一节上説来但五子于一节上各做得极皆眞诚为之有以不咈乎其全体故孔子因各随事称许非若圣人大成地位其辞直截而无委曲也如顔子不违仁虽未端的许然辞意无所偏指较之五子却是具全体而圣人大成之亚也
　　仁者固是能好人能恶人公平无私然恐恶人之意常过寛好人之意常过厚恶人之心终较缓好人之心终较速
　　恕
　　恕固是推已及人若不眞识恕只管泥推已及人则又拘拘説恕字骨不出不见得曽子所解贯字广大也某近觉此大意只是我这理流注去到那事物处但仁是流去到便熟滑恕用推方到较生澁所以恕为求仁之方者只为事事物物间易为私欲所隔有不到处便要得逐一推引这天理出去流注到那事物使千条万绪无所不贯也然亦不必须是待人接物处凡行止坐卧但少有一念之私理便隔絶便是不恕故出门如见大宾使民如承大祭固敬也而亦莫非恕也居处防执事敬与人忠固仁也而亦莫非恕也凡礼仪三百威仪三千盖无一事之非恕也不审如此体认意有差错否又圣贤言恕多只就所欲字上言之如何是此处见心之所存为切否
　　忠恕
　　程子説忠恕以大本逹道为言只是借中庸此字言之其意自不同否盖中之为大本是专指未发处言之此忠之为大本则是就心之存主处眞实无妄为言彻首彻尾无间于巳发未发但就忠恕分别则忠主于心言恕通于事言然忠之彻首彻尾当其为忠时恕便包在其内及到那恕处这忠底又只在也如天命流行不巳自元至贞生物都包在其内而万物生生各遂处不已之命又只在也其实难截然分成两段去故发出忠底心便是恕底事做成恕底事便是忠底心
　　以上问目一巻文公答书云所示巻子防得甚精宻同时又答其外舅李文书云安卿书来防得道理尽宻此间诸生皆未有及之者知昏期不逺正为德门之庆区区南官亦喜为吾道得此人也











　　北溪大全集巻五
　　钦定四库全书
　　北溪大全集巻六
　　宋　陈淳　撰
　　问目
　　详论夷齐
　　来教论夷齐云以天下之公义裁之则天理重而父命轻以人子之分言之则又不可分轻重但各认取自家不利便处退后一歩便是伯夷叔齐得之矣某详此窃谓诸侯继世袭封所以为先君之嗣而爵位土田则实自天子锡故内必有所承上必有所禀而大伦大义又不至于相悖端可以光付托而无沗然后于受国为正伯齐叔齐以天伦言之则伯夷主器之嫡在法固当立然不得先君之命则内无所承乌得以嗣守宗庙而有国也以父命言之则叔齐固有其命矣然伯夷长也叔齐弟也叔齐之德不越于伯夷其父乃舍嫡立少是一时溺爱之私意非制命以天下之公义者也乱伦失正王法所不与何可以闻于天王而抚国也此皆在已有碍而不利便处此在伯夷所以不敢挟天伦自处以压父命之尊只得力辞而不受而决然不敢以或受在叔齐所以不敢恃父一时之命以压天伦之重只得固譲而不为而决然不敢以或为皆各据其分之所当然以求即乎吾心之安盖不如此则于心终不安为伯夷者是不受之先君不受之天王而受之于弟为叔齐者是成父之非命而干王法也岂得为受国之正乎
　　文公先生批云此説得之防防求仁得仁处
　　详发愤忘食乐以忘忧意
　　来教云忘食忘忧是逐事上説一愤一乐循环代至非谓终身只此一愤一乐也逐事上説故可遂言不知老之将至而为圣人之谦词若作终身说则愤短乐长不可并连下句而亦不见圣人自贬之意矣某详此窃谓圣人安得有愤只是做事与众超越做便做得极诚恳笃切如恐不及便是愤旣诚恳笃切则于事便做得彻底竭尽无遗恨及事既了便称意心得志满慊快充足有乐底气象逐事皆有愤乐愤在事方切之际乐在事既透之后惟真能愤然后真能乐不愤则事不极尽而中有愧悔安能乐然日用间应接酬酢自朝至暮事非一端方其为此一事时其愤其乐如此及又一事来其为之依前又如此其愤既做得透了依前人如此其乐每事皆然一愤一乐乐而又愤愤而乂乐工夫循环无所问断不知有岁月之逝此便见好学之笃而为圣人之谦处若通以终身言之则愤短而乐长只于童年志学时是有所发愤处自既立以后如不惑知命耳顺从心则皆其所以为乐之地故不知老之将至一句诚着不得而亦不见其为自贬之意矣
　　文公先生批云得之
　　详寤寐动静
　　来教云寤寐者心之动静也有思无思者又动中之动静也有梦无梦者又静中之动静也但寤阳而寐隂寤清而寐浊寤有主而寐无主故寂然感通之妙必于寤而言之某思此窃谓人生具有隂阳之气神发于阳魄根于隂心也者则丽隂阳而乘其气无间于动静即神之所防而为魄之主也昼则隂伏藏而阳用事阳主动故神运魄随而为寤夜则阳伏藏而隂用事隂主静故魄定神蛰而为寐神之运故虚灵知觉之体显然呈露有苗裔之可寻如一阳复后万核之有春意焉此心之寂感所以为妙而于寤也为有主神之蛰故虚灵知觉之体沉然潜隐悄无踪迹如纯坤月万核之生性不可窥其眹焉此心之寂感所以不若寤之妙而于寐也为无主然其中实未尝冺而有不可测者存呼之则应警之则觉则是亦未尝无主而未尝不妙也故自其大分言之寤阳而寐隂而心之所以为动静也细而言之寤之有思者又动中之动而为阳之阳也无思者又动中之静而为阳之隂也寐之有梦者又静中之动而为隂之阳也无梦者又静中之静而为隂之隂也又错而言之则思之有善与恶者又动中动之阳明隂浊也无思而善应与妄应者又动中静之阳明隂浊也梦之有正与邪者又静中动之阳明隂浊也无梦而易觉与难觉者又静中静之阳明隂浊也一动一静循环交错圣人与众人则同而所以为阳明隂浊则异圣人于动静无不一于清明纯粹之主而众人则虽同焉而不齐然则人之学力所系于此亦可以验矣
　　文公先生批云得之
　　详子温而厉章
　　子温而厉威而不猛恭而安集注谓盛德之容中正和平隂阳合德窃尝因其言而分之以上三截为阳而下三截为隂似乎有合然又以上三截为隂而下三截为阳亦似有合未知所决抑圣人浑是一团元气之防无间可得而指本不可指定为説但学者以己意强为之形容如是今且就其説自分三才而言则温然有和之可挹而不可屈夺则人之道也俨然有威之可畏而不暴于物则天之道也恭顺卑下而恬然无所不安则地之道也自阳根隂而言则温者阳之和厉者隂之严威者阳之震不猛者隂之顺恭者阳之生安者隂之定自隂根阳而言则温者隂之柔厉者阳之刚威者隂之惨不猛者阳之舒恭者隂之肃安者阳之健盖浑然无适而非中正和平之极不可得而偏指之也
　　文公先生批云如此推得亦好
　　详匡人不能害孔子意
　　圣人知匡人之决不能害已而必又有戒畏之心徃前看得偏重了所以一向不通后来乃觉彼此皆浑沦是天处盖此处以大纲言之斯文未丧固天意在我而匡人决不能逆天矣圣人于此更不复疑惧所以信天理之必然也然就其中细论之吾无以致之而彼无故而来莫之为而为是亦天也吾又安可轻自恃哉故圣人于此又必戒谨而不敢忽所以尽天理之当然也二者并行而不悖便见圣人之行缜宻无缝罅而左右动无非天处竪看横看道理便不偏着在一邉不审是否前节天在我后节天在彼文公先生批云是
　　详髙坚前后意
　　髙坚前后大槩只是譬其无阶可升无门可入无象可执捉也然后而考其髙坚前后之实恐亦不外乎日用行事之近即是日用间事但其理如是之髙坚妙耳髙是理义原头上逹处如性天道所由来坚是理义节防难攻处如数端参错盘根错节处前后是理义变化不居处如一彼一此亦时中之类仰者望而兾及之貌钻者凿而求通之意瞻则视之方微见也忽则认之又未定也此正用功愤闷恳笃之际而万疑查滓欲融未融之时也所谓欲罢之意亦易萌于此矣而夫子在前却循循善诱不亟不徐而教有其序既博我以文使我有以廓其知而无一理不洞研诸心人约我以礼使我有以防其极而无一理不实践诸已至此则髙坚前后之防趣要归亦不外乎其中而有可从升之级有可从入之门有可执守之象矣是以日益有味而中心恱怿虽欲罢而自不能以已于是又即仰钻博约之功所未精宻而犹可以容吾力者一一极尽更无去处然后向之所以为前后髙坚者始了然尽在目前如渠决水通大明之中睹万象眞见其全体之实卓尔直立于其所昭著亲切端的确定而无纎毫疑碍遗遁之处矣然欲更进一歩实与夫子相从于卓尔之地则无所由盖前此犹可以用力此则自大而趋于化自思勉而之不思不勉介乎二者之境所未逹者一间非人力之所能为矣但当据其所已然从容涵养勿忘勿助至于日深月熟则亦将忽不期而自到而非今日之所预知也卓尔即是前日髙坚前后底今看得确定卓然尔如巍巍髙底今从顶彻底皆分晓卓然尽在目中无有遗遁节防坚底今皆融判自成条理卓然森列于中不容紊乱前后捉摸两不定底今则前者的见其卓然在前不可移于后后者的见其卓然在后不可移于前不是髙坚前后之外别有所谓卓尔也
　　诸家多以前为过后为不及恐无此意前后只是恍惚不可认定处将以前者为是耶忽又有在后者焉而前者又似未是皆捉摸不着若见得端的时皆是时中无过不及诸家以卓为圣人之中卓却是中然亦恐未可便説中便説中则卓字意又看不切矣
　　文公先生批云此説甚善昔闻李先生説此章最是夫子循循然善诱人博我以文约我以礼是亲切处其言有味前后固非专指中字然亦彷佛有此意思详逝者如斯夫章
　　逝者如斯夫不舍昼夜尝因是推之道体无一息之停其在天地则见于日徃月来寒徃暑来水流而不息物生而不穷终万古未尝间断其在人则本然虚灵知觉之体常生生不已而日用万事亦无一非天理流行而无少息故举是道之全而言之合天地万物人心万事纯是一无息之体分而言之则于穆不已者天之所以与道为体也生生不已者心之所以具道之体也纯亦不已者圣人之心所以与天道一体也自强不息者君子所以学圣人存心事天而体天道也
　　杨氏此篇有不逝之説亦犹中庸説死而不亡之意皆是堕异端处
　　文公先生批云此亦得之
　　详学道立权章集注
　　学道立权章集注举杨氏曰信道笃然后可与立且笃信是好学前事既笃信然后能好学也今于此既学适道之后却言信道笃何也恐信字彻首彻尾不可分先后如笃信而后好学者方只信个大槩既学之后而又信道笃者是眞知而信之所信意味自不同其言各有主而此章所引笃字又应立字为切否
　　文公先生批云信道笃三字诚有未尽善者
　　此章又举杨氏曰知时措之宜然后可与权则是中在先如孟子曰执中无权犹执一则是权在先不审中与权先后果何别莫只是同时事不可分先后否盖中之在事物即其恰好处而无过不及者也权则称其轻重而使之恰好无过不及者也故中者权之极极犹屋极之极权者中之则则犹凖则之则中所以行权权所以取中论理则知中然后能权就事则由权然后得中犹之秤焉或斤或两莫非有中也然必识斤两之所在然后能以权而称能以权而称然后物之轻重得其斤两之平也
　　文公先生批云是
　　祷是正理
　　前承教子路请祷处云祷是正理自合有应尝思之周公请命而王乃瘳成王出郊而天反风耿恭拜井而泉出庾黔娄稽颡北辰而父疾愈与王祥双鲤姜诗井鱼等类其所以必如是而无不应者只为天地间同此一理同此一气理所以统乎气而人之心则又为理气之主而精灵焉随其所属小大分限但精诚所注之处恳切至极则是处理强而气充凡我同气类而属吾界分者自然有相感通随而凑集之以此见实理在天地间浑是一个活物端若有血脉之相关者矣虽然亦或有不能必其然者盖必然而无不应者理之常也或不能必然者则非其常而不可以常法责也故君子惟自尽其所当为而不可觊其所难必
　　文公先生批云得之
　　圣人千言万语皆从大体中发来
　　圣人千言万语虽或至粗至浅至近至小处无非从大体中发来就一语上直而观之亦可见妙道精义横而观之则与其他万语无不旁通贯串其于行也亦然犹天地生物虽一草一木之微皆从大气中流出就一草一木上直而观之亦可见造化之神旁而推之与万木生理无不相通又如裘然千丝万缕皆从领上系来就一丝直而寻之亦可见大纲所在横而推之则与万缕无不相联属故一不可阙而万不可厌以一为足而忽其余则见不广以万有余而略其一则识不周不审是否
　　文公先生批云得之
　　主敬穷理克己工夫
　　主敬是日用间动静不可间断要切工夫其次则穷理克已又其相须也盖敬者生道也心之所以常惺惺不昧而天理之所以聚也必主焉则专以是为重常存于中为此心之鎭而无少时之不然也无事而主乎敬者所以醒定其未发有事而所主之敬不弛者所以齐整其已发未发者醒定则天理昭融于方寸有以涵夫动之端而其发也必齐整巳发者齐整则天理森布于事物各不违其静之则而其复常而为未发也又益醒定矣一动一静只管如此循环去然亦岂一时暂尔之敬而遽能尔哉平时之学苟惟一理之未莹则未发虽醒定而其中已有是一理之欠其中既一理之欠则所发虽齐整而亦必有乖碍不中节之处矣一私之未克则未发虽醒定而其中已有是一根之伏其中既一根之伏则所发虽齐整而亦必有不觉乘间为事之累矣故平时之穷理克已非主敬不能而亦所以维是敬也盖敬贯动静而穷理者又所以栽培其未发而精明其所已发克己者又所以隄防其未发而洒落其所已发平时之穷理克己所以为今日未发已发之趾而今日之穷理克己又所以为后日未发已发之基理之穷也日益精则敬之致也日益宻而动静灼然纯天理之公已之克也日益力则敬之存也日益固而动静粹然无人欲之间夫是以未发之前全体完莹而真有大本之中已发之际大用通畅而实得其逹道之和矣此心地上工夫之大槩动静无端与日周流至死而后已也文公先生批云亦善
　　理有能然必然当然自然
　　理有能然有必然有当然有自然处皆须兼之方于理字训义为备否且举其一二如恻隐者气也其所以能如是之恻隐者理也盖其中有是理然后能形诸外为是事外不能是事则是其中无是理矣此能然处也又如赤子入井见之者必恻隐盖人心是个活物其感应之理必如此虽欲忍之而其中惕然自有所不能以巳也不然则是槁木死灰理为有时而息矣此必然处也又如赤子入井则合当为之恻隐盖人与人类其待之之理当如此而不容以不如此也不然则是为悖天理而非人类矣此当然处也当然亦有二意一就合做底事上直言其大义如此如入井当恻隐与夫为父当慈子当孝之类是也一泛就事中又细拣别其是是非非当做与不当做处如视其所当视而不视其所不当视听其所当听而不听其所不当听则得其正而为理非所当视而视与当视而不视非所当听而听与当听而不听则皆非理矣此亦当然处也又如所以入井而恻隐者皆天理之眞流行发见自然而然非有一毫人伪预乎其间此自然处也其他又如动静者气也其所以能动静者理也动则必静静必复动其必动必静者亦理也事至则当动事过则当静其当动当静者亦理也而其所以一动一静又莫非天理之自然矣又如亲亲仁民爱物者事也其所以能亲亲仁民爱物者理也见其亲则必亲见其民则必仁见其物则必爱其必亲必仁必爱者亦理也在亲则当亲在民则当仁在物则当爱其当亲当仁当爱者亦理也而其所以亲之仁之爱之又无非天理之自然矣凡事皆然能然必然者理在事之先当然者正就事而直言其理自然则贯事理言之也四者皆不可不兼该而正就事言者尤见理直截亲切在人道为有力所以大学章句或问论理处惟专以当然不容己者为言亦此意熟则其余自可类举欤文公先生批云此意甚备大学本亦更有所以然一句后来防得且要见所当然是要切处若早见得不容己处则自可黙防矣详公而以人体之故为仁意
　　公而以人体之故为仁李丈前所问盖以人字统就生人之类而言所以转见不通某窃谓此段之意人字只是指吾此人身而言与中庸仁者人也之人自不同不必重防紧要却在体字上盖仁者心之德主性情宰万事本是吾身至亲至切底物公只是仁之理专言公则只虚空説着理而不见其切于已故必以身体之然后我与理合而谓之仁亦犹孟子合而言之道也然公果如之何而体如之何而谓之仁也亦不过克尽已私至于此心廓然莹净光洁彻表彻里纯是天理之公生生无间断则天地生物之意常存故其寂而未发也惺惺不昧如一元之德昭融于地中之复无一事一物不涵在吾生理之中其随感而动也恻然有隐如春阳发逹于地上之豫无一事非此理之贯而无一物非此生意之所被矣此体公之所以为仁而所以能恕所以能爱虽或为义为礼为智为信无所徃而不通也
　　文公先生批云此説得之不然则如释氏之舍身饲虎虽公而不仁矣















　　北溪大全集巻六
　　钦定四库全书
　　北溪大全集巻七
　　宋　陈淳　撰
　　问目
　　详顔渊问仁段
　　孔顔答问为仁一段尝思之有理气之分盖人受天命而生必得乎其理以为性曰仁义礼智而皆具于心必得乎其气以为体曰耳目鼻口四肢五脏之属而皆具于身仁即此心所得天理之全体而主于爱常生生不已而包乎四端犹天道之元而包乎四德也礼即此心所得天理之节文而主于敬所以常生生不巳上继乎仁而下包乎义智犹天道之亨即元之始通而兼乎利贞也耳目鼻口四肢五脏之欲即所得气形之私而主于有我即所谓巳者而气之所禀有杂揉之不齐则欲之所感又有浅深之不一矣人惟天理私欲二者并行乎性命形气之间而又日接乎事物无穷之境是以性命常易为形气揜而天理常多为私欲屈故耳目口体之属徃徃偏为已意之徇有违于礼而害夫仁人而不仁则此心漠然无以帅气统形而御夫物殆将顚迷错谬无所不至而万善皆于是乎废矣此圣门之学所以必汲汲于求仁而求仁之要圣人所以必以克已复礼一言而断之而于是一言之中所要又在克巳而所至则在复礼诚以巳者吾身病仁之总自非他病之比而礼于仁为切近在吾心天理有持循之实非如义智之裁可否别是非介乎两端而未专于天理之守也故克去有巳之私以复还乎是礼之本然使日用间天理常为主而气形每听命焉则吾心常清明端肃无一动不合乎节文之正而人欲无得以干之则此身纯是天理而仁之为体不离乎是矣至其所以为克已复礼之目则又不过乎勿为非礼于视听言动之间夫目视耳听口言固也若动则兼乎内外而七情之所萌四肢之所运也四者皆形气之所为而与心相应者也视听则自外入而感于内也言动则自内出而应于外也视听言者发其端也动者成其事也四者视为接物之先而听次之然后继于言而卒于动也亦有各司其一而各自为一病者亦有因其一而动即随者要之四者足以该吾身之用而吾身日用所以为天理人欲出入之阶者亦莫要于是四者矣自一而入者病未蔓四者参合则病根深非礼者即形气之私欲所谓己者而天理之反也非礼而视听言动者一以己而不以理也以礼而视听言动者一以理而不以巳也出乎己则入乎理出乎理则入乎巳以理者性命之正所当然而然而形气顺从者也以已者形气之私所欲然而然而性命受制者也勿即克之事也非礼而勿视听言动即克之谓也以礼而视听言动即复礼之谓也曰克曰勿曰复曰为二者操纵之间又吾心所以为主而天理人欲消长之机也彼克则此复一长则一消兹又顔子用力所致谨处如臂之屈伸在肘如舟之纵横在柁如三军之进退在将而于所谓勿者又以见物欲本自外来吾心非预内蓄而所以为克之功初不用穷其巢穴而驱除之而亦非有斩伐攻战之劳也截然一段已往之放心置之勿论只据今日见定求仁一念之顷此时此心全然清明无一防私欲自此而徃于非礼但勿更为之而已一刻如一刻而常相接续一日如一日而常无间断由是岁复岁以终其身焉则浑然天德矣是其名义岂不甚精而为力岂不卓然从容不惫哉虽然非至明则不能察天理人欲邪正所由动之机将有误认天理为人欲人欲为天理而不自觉于防冥之中矣亦何以精其克复之功非至健则不能决天理人欲胜负所由分之势将有玩天理而不肯进恋人欲而不忍割而依违于二者之间矣亦何以勇其克复之力惟其知之也至明则表里隠显小大精粗厘分缕析无不了然如辨黑白而不可乱又焉有人欲与吾天理混哉而又济之以至健则割所爱如所仇舍所难如所易如一劒之断蛇更不复续如洪炉之防雪消镕无迹如决洪澜下临万仞之壑沛然谁能御之而又焉有人欲为吾天理病哉然夫子于此直曰克已复礼为仁止于行而不及知者非偏也一日克已复礼则天下归仁若是其速而无循序之渐者非径也此盖物格知至以上之事即顔渊学力所至而语之而惟顔子足以闻此未至乎此则迟速深浅不谙其所自而必有防濶渗漏之功矣若在学者虽不可以髙躐径造而亦不可以畏惮退缩而不务勉行之实也
　　已一名含二义
　　何谓已者身之私欲盖巳一名而含二义一以身言之如下文由已之巳与求诸巳之类一有私之意焉所谓有巳之私即此克已之已与至人无已之类亦犹我之为言一以身言之如万物备我我欲仁之类一有私之意焉所谓有我之私如毋我之我也
　　详克斋记克己乃所以复礼句
　　克斋记云克复虽若各为一事其实天理人欲相为消长克已者乃所以复礼而非克巳之外别有复礼之功也尝以是说验之见人有淡然不逐物欲者而亦不进天理未的见此为一处切恐自质羙而未学者言之则为二事盖其质羙不逐人欲矣而未之学则亦无进天理之功故旣克人欲于彼而又须复天理于此当两其进也若自求仁者言之则只是一事盖其平日用心所主者在天理惟病人欲之绊累而不得快于进尔今旣克去人欲则天理无所累而所进自不可御矣是所谓克已乃所以复礼也又尝细考之有能去人欲矣而未能复天理则是所去者止其粗而未及精止其显而未及隐其实只不复天理处便是人欲之根尚在潜伏为病未能眞去净尽而犹有隂拒天理于防冥之间似病不病正如疟疾人寒热旣退矣而精神犹浑浑不爽若病不病便是病犹在隐而未全退也假如人欲无别恶候只此不进天理亦是怠惰之私为病形气尚为主而天理尚为客也
　　克巳复礼须知二而一一而二
　　克已复礼须知二而一一而二者也盖克已是去人欲于彼复礼是复天理于此此二也然二者相为消长犹隂阳寒暑彼盛则此必衰絶无人欲则纯是天理故去人欲是乃所以复天理而实非有二事此二而一也二者虽同为一事然亦须有宾主之分天理主也人欲客也复天理主事也去人欲客事也吾日所重者当以复天理为主以为用力归宿之地而去人欲以会之尔于其去人欲也又每提天理使卓然清明不昧则权在我而所克也有统亦自不劳余力矣非谓止务克人欲更不必及天理则天理自复也此一而二也
　　一日克巳
　　当是时顔子固巳知至圣人更不待说知一节而以直说克巳工夫然于所谓巳者在顔子分上亦已自去七八分过乎大半无粗厉之显过了所以夫子假设而激厉之有一日克己之说未为径快防畧而在顔子刚勇手段若责一日工夫亦眞足以承当必能一日扫除得尽而不为虚此语也若在学者致知工夫未到克己工夫亦未曽一二而輙欲试一日之说则一下安能顿然尽知己私于隐微将从何所一并下手使彻底净尽于一日之内而无遗余哉
　　仁礼
　　仁者心理之全体礼者心理之节文全体者节文所合之本统也节文者全体所分之条派也故窃谓仁者礼之会而礼者仁之逹仁者礼之防明道所谓视听言动一于礼之谓仁伊川所谓克尽已私只有礼时方是仁也礼者仁之逹横渠所谓礼仪三百威仪三千无一事之非仁也
　　顔渊仲弓资禀
　　顔子有清明刚健之资可与大有为故告之以克复之事仲弓资禀安静笃学惟可与谨守故告之以敬恕之事顔子若不告以克复而下从仲弓位则是以千里骏足而局之牛车之下也仲弓若不告以敬恕而上躐顔子等则是以娴习南畆之才而责之腾踏千里也惟各随其资之所近而语之以理之所契虽其为説有浅深髙下之不同而所以切于二子之身各得以持循据守而进道入德则均矣
　　二説若就仲弓言之则出门如见大宾使民如承大祭其端庄恪谨之容如此盖有睟靣盎背周旋中礼气象非平时主敬于中有素者不能也已之所不欲者非吾本心天理之诚也必禁而絶之勿以施之于人则凡其所以流通贯造于人者必皆吾本心天理之诚然而恕之道也敬者吾心之所以生而仁之存也恕者吾心之所以逹而仁之施也诚能主敬持已若是其笃则私意无所萌于内矣行恕及物若是其实则私意无所形于外矣内外无私意则纯是天理而仁在是矣又何有所谓已而又何待于克为哉此夫子所以使仲弓必从事于此其用功亦可谓直而约矣虽不必事顔子之所事而亦未始与相戾也若就顔子而校之则彼敬固足以无私于内矣然平时私意之未克则所以为敬者亦将徒为是矜持而未必合乎节文之正也彼恕固足以无私于外矣然平时私意之未克则所以施其所欲者未必理之正而禁其所不欲者未必理之非也故敬恕但浑沦其功而已不若克去已私以复还天理于心地上工夫为亲切也敬恕但以善养而巳不若克人欲复天理两进其功之为净尽也出门如宾使民如祭已所不欲勿施于人在四目中特不过其非礼勿动之一尔又不若克已复礼规模之大而无所不总也出门使民推已施物所指言者皆详于显而畧于隐重乎外而简乎内又不若克已复礼条理之宻而不容有渗漏也盖一则鞭辟入里之功而一则持养放出之事一以上逹天德而极髙明而一以下学人事而道中庸其等级大不可以同日语在顔子正明道所谓学质之羙明得尽查滓便浑化与天地同体者仲弓则其次之庄敬持养者及其至则一也然在学者则亦不容有轻重之别当随所在而交致其功日用间觉其有人欲则克之见其为天理则循之持已则主于敬而接物则行夫恕彼此均无所偏遗然后吾为仁之功可以无隙漏而二子之长皆集于我矣
　　语司马牛又下于雍
　　语司马牛之説又最下于雍矣非秘其精义而不以语之也以牛多言而躁若不以其病之所切者而语之则彼之躁必不能自觉将终身为此心之累而仁无由可逹故必使之先致谨于此去烦而简反躁而静则心无所放而常定于中然后入德次第皆可渐进而仁可求矣譬如人身之有病未论其证之大小善恶但或有一指之肿一足之废一目之盲一耳之聩或肺之逆或脾之刺或胷腹之痞或腰背之疼或小肠之泄或大肠之秘或寒热吐利之行或痈痔癣癞之作才一有攻注作梗便通一身气脉俱为之牵引不寜而为此身对头之患当是时虽有神仙补养延年益夀之竒剂妙诀皆为无所用矣故必须先去其见在之病使吾身泰然无所碍然后神仙方剂可得而弭而延年益夀之诀可得而服也虽然圣人斯言固为切牛之病而发若就其言而防之则至理亦不外是盖言者心之声而行之表也关吾身曰用为甚切其心敬则其言不易而言之易则心不敬其行谨则其言不轻而言之轻则行不谨惟内外本末交相养心常主敬而行常致谨然后言由中出而动必顾行自然简重而不易其发兹岂易及之功哉而牛少之防濶甚矣此在顔子克巳目中即非礼勿言之事但其所主不同耳顔主于无所私牛主于无所放若在学者则尤不可不以为切身之戒苟或未能去牛之病而輙欲効仲弓之敬恕顔子之克复其亦将如之何哉
　　三仁夷齐之仁及顔子等仁
　　三仁夷齐之仁各随其事防皆是当理而无私心所以皆谓之仁然与顔子之仁与雍也问仁等相参校又觉仁所系甚大非全体不息不足以当之又未见二説相通为一处不审如何恐三仁夷齐之事皆是身分上大节目处因此以见其心之全体而顔子未遇事变只是暇日做仁底工夫须当举此一身絶无一毫私意而纯是天理然后得为仁若其遇事变则亦与三仁夷齐同而所谓易地皆然否然毕竟顔子底地位煞髙恐不止三仁夷齐之类如何
　　右问目一巻文公答书云其间説得极有精宻处甚不易思索至此今更不能一一批凿得乆之自见得也




　　北溪大全集巻七
　　钦定四库全书
　　北溪大全溪巻八
　　宋　陈淳　撰
　　问目
　　详集注与防説
　　天理自然流行圆转日用万事无所不在吾心见之明而养之熟随其所处从容洒落而无一毫外慕之私然后有以契乎天理自然流行之妙在在各足而无处不圆尧舜之所以为尧舜者不能加毫末于此矣如尧自明德亲族平章协和以往小而析因夷隩之授其时大而传贤以天与无非浑然此理也舜之饭糗茹草若将终身焉则此理行乎贫贱之中者也及被袗鼓琴二女婐若固有之则此理行乎富贵之中者也人悦富贵好色无足以解忧惟顺于父母可以解忧则此理行乎事亲之中者也象忧亦忧象喜亦喜则此理行乎兄弟之中者也凡所谓五典而天叙五礼而天秩五服而天命五刑而天讨于天下事事物物无一不从容乎天理之自然而舜皆无纎毫容私焉如孔子之志老者安之朋友信之少者懐之亦无非对时育物使之各遂其天理而无咈焉尔与尧舜同一道也若曽防之言志盖有见乎此故不必外求而惟即吾身之所处而行吾心之所乐从容乎事物之中而洒落乎事物之表固非滞着以为卑而亦非放旷以为髙固非窘迫而有所助而亦非脱畧而有所忘此正有与物为春并育同乐之意即尧舜之气象而夫子之志也推此以徃随其所应触处洞然氷融冻释小而洒扫进退三千之仪大而军国兵民百万之务何所而非此理何所而非此乐哉故尧舜事业于此可卜其必优为之矣若三子之事亦莫非此理之所当为但身未当其时履其地而区区焉以是横于心而不忘者何哉是则理在彼而不在此在异日而不在今日在吾身外而不在日用之见定便觉出位越思而有凝滞倚着窘迫正助之病较之于防则防见事无非理三子则事重而理晦防于理宻而圆三子则濶而偏不可与同日语矣虽然防亦只是窥见圣人之大意如此而巳固未能周晣乎体用之全如顔子卓尔之地而其所以实践处又无顔子缜宻之功故不免为狂士是盖有上逹之资而下学之不足安其所已成而不复有日新之意若以漆雕开者比之则开也正所以实致其下学之功而进乎上逹不可得而量矣在学者于防之趣味固不可不涵泳于中然所以日致其力者则不可以躐髙而忽下而当由下以逹髙循开之所存而体回之所事开之志旣笃则防之地可造回之功旣竭则防之所造又不足言矣
　　子路不逹礼
　　程子曰子路只为不逹为国以礼道理若逹却便是这气象也盖礼者理也天理之中也若洞然有见乎此便理明分定从容乎节文之中无过不及用则行舍则藏可则为否则止各安其所而自无忙迫出位之思便是此气象也子路行处笃于防平时胷懐磊落不为势利拘几有洒然底意如与狐貉立不耻与朋友共敝无憾闻过则喜等处可见其地位髙矣与浴沂趣味盖不相逺但其见处不及防故由此理而不知尔使其逹之则即此而妙用在如曽子之悟一贯岂复离此而为道哉
　　天理人欲分数
　　天理者上逹之正逵人欲者下逹之邪径二者向背之岐固当明辨而二者胜负之几最未易决盖天理一分长则人欲一分消天理二分长则人欲二分消便待天理所造者五分而人欲亦只五分之消犹有五分之相持未可保其决不为他引去万一把守不牢攻战不力一旦忽不觉为他引去则和从前五分天理都丧了更无复上逹而下堕于迷矣惟理到六分以上然后天理强而人欲衰天理把得住在中而为主人欲战得退在外而为客当是时始眞能入得上逹之正逵而勇不可御始眞能脱得下学之邪迳而确不复堕所谓显过麄恶已无复有但其念虑之隐应接之微失照顾处有三四分零碎底查滓在自是日亦渐易消磨如巳破劲贼而搜其余党不劳余力所谓十全极至之地于是亦可驯造不逺矣然则五分相持之地正圣愚对敌急要之关而天理须到六分以上方得为透过此关向上去然则亦若何而为吾天理已到六分而上之验乎曰亦须是好善眞如好好色之切则善者眞为吾里靣实有底物矣恶恶眞如恶恶臭之酷则恶者眞为吾外靣不容底物矣是乃天理胜得人欲之验也学者自验吾好善未能如好好色之切恶恶未能如恶恶臭之酷则便是天理人欲胜负未分不可不深知下堕之为可畏而当汲汲以上进自力也自昔学者有或不能善其善者其病正坐此欤
　　率性之道原有条理节目
　　天命之性浑然一大本而其中率性之道元有自然条理节目灿然万殊圣人生知安行万善无一不中节者只是全得本原底恰好无些剩亦无些欠而其所以循道立教于天下为三千三百之仪有轻重厚薄浅深防宻之不等者亦只是依此本元条理节目以示人尔非圣人撰之也君子所以穷理者亦只是要穷到本元恰好处使一一凑合得着无少差错方得为尽心知性知天所以力行者亦只是要做到本元却好处使一一各当无加无减方得为尽性至命而契乎天若所宜重而轻所宜轻而重所宜厚而薄所宜薄而厚所宜深而浅所宜浅而深所宜宻而防所宜防而宻不合本然分数便未是却好未得为大学至知中庸至德也
　　亲亲仁民爱物只是理一而分殊
　　亲亲仁民爱物大意只是理一而分殊然其所以为理一分殊者亦有二义以天言之则干父坤母民物皆为同胞与吾亲同此一气体而生是理一也然亲也民也物也其亲防本末亦天然自有个差等处是分殊也如人之一身四肢百骸皆是一体一气脉所贯然首之与足心腹之与四肢亦各有分别也以人言之则曰亲曰仁曰爱皆一仁心之所流行贯彻而所谓仁爱者不过出于亲是理一也然亲者隆于仁爱仁者止于仁而弗亲爱者止于爱而弗仁其亲重亦有等先亲亲而后仁民仁民而后爱物其缓急又有序是分殊也如人身四肢百骸皆知所痛痒皆无所不爱然其待头目则厚于手足衞胷腹则重于四肢亦有辨也此天命人心本然之目为学依此则为当然之功理一者统言其体分殊者分言其用理一所以包贯乎分殊分殊只是理一中之差等处非在理一之外也然于分殊之中所以如是其亲其仁其爱随其用而无不尽者是又所以全其体而使所性之分无有外兹又分立而推理一也理一者仁也分殊者义也仁者廓然而大公义者截然而有制理一而分殊则仁中有义其施有差等而不流于兼爱之泛分殊而理一则义贯于仁其防有宗元而不梏于为我之私此所谓体常涵用用不离体而非有二物也
　　利者义之和
　　利者义之和以理言利物足以和义以学言利者不相妨害和者不相乖戾以和解利和即利也盖义者心之断而事之宜其体严其用和如君臣父子夫妇之分截然不可犯者心之断而体之严也君君臣臣父父子子夫夫妇妇各安其分而无不利者事之宜而用之和也体严则用和而不流用和则体严而不伤亦非有二也故君子于事物也各遂其宜而无不利则于义也得其和而无乖戾伤严之病矣
　　孟子説天与贤与子可包韩子忧虑后世之义
　　韩子説尧舜传贤为忧后世禹传子为虑后世是就人事见定説固为亲切孟子天与贤则与贤天与子则与子是就原头説尤为精到若韩子説则不到上靣一着孟子説则可以包韩子之义其实忧后世而传贤虑后世而传子皆莫非天也非尧舜禹所能容一毫忧虑之私于其间也盖使天不与贤则尧舜岂能违天独私忧后世而必与贤哉天不与子则禹岂能违天独私虑后世而必与子哉故与贤与子者天也忧后世虑后世者圣人所以奉天命祗惕寅畏之意也其忧乃天理之发当然之忧而非私忧其虑乃天理之发当然之虑而非私虑皆圣人性情之正也韩子识未及此乃以孟子之説为非则失之矣
　　深造自得段意
　　深造之以道是千条万绪件件都恁地深着工夫去自得则为己物矣居之安是巳物已成个基址安固而不揺矣资之深是基址有个根原来厯可凭藉依赖而无尽非浮埃聚沫之比矣取之左右逢原是本末一贯浑成一个物降衷秉彛之本然者无不流行呈露于日用千条万叶之中而日用千条万叶无一不是降衷秉彛之本故才有一动眞情便现此理便在靣前无不遇其本处也
　　告子论性之説五
　　告子论性之説有五而生之谓性一句乃其诀本者盖性者人所得于天之理若仁义礼智者是也而视物为独全生者人所得于天之气若知觉运动者是也而与物为不异告子不知性之为理而指气以当之故以知觉运动不异也为解而断为一定之论谓凡有生者皆同是一性更无人物差别是立个大底意以包之而余之四説则又就其中推演如食色无善不善二説则正与此同盖一由其能知觉运动故能甘食悦色也一由其知觉运动之无所异故无善无不善也如杞栁湍水二説则亦不外乎此盖一由知觉运动之或偏于恶故必待矫揉而后成也一由知觉运动之或混于善恶故之东之西而无所定也夫旣以甘食悦色为仁生乎内矣而又反之以为恶旣曰无善无不善矣而又反之以为善恶混展转纵横支离缪戾要之皆只説着气而非性之谓也夫旣以气为性则仁义礼智之粹然者将与知觉运动之蠢然者相为混乱无人兽之别而且不复识天理人欲所从判之几矣其为害岂浅浅哉
　　告子与程张説气不同
　　告子説气与程张説气不同尝推之气一也告子生之説所谓知觉运动者是统指夫气之流行为用者而言程子才禀与张子气质之性所谓清浊刚柔者是分指夫气之凝定成体者而言自知觉运动者统言可包得清浊刚柔而清浊刚柔者分言其中亦各具知觉运动但告子之説乃即是以为本性而大为包含之意浑无分别如无星之秤无寸之尺而程张之説则是于本性之外发此以别白其所未尽如大明中阅物象了然更无隐漏矣如杞柳湍水之説亦气质意也但程张分明断作气质则自不乱此性之本便为精确不易之论告子虽于杞柳説着气之恶湍水説着气之混而其意不认作气质只专作本性防所以不可同日语也
　　三仁夷齐顔子之仁
　　某向者以三仁夷齐之仁及顔子等仁不相协合乆为之碍未能洒落屡次具问后再思之觉释然已无碍矣敢请质之盖仁一也而言各不同以理言则天理之公也以心言则此心纯是天理而无私之谓以事言则当理而无私心之谓若顔子之所谓仁是平时此身上纯天理而无私欲三仁夷齐之所谓仁是临大变中做事当理而无私心自有其辨亦必须平时此身上纯天理而无私欲然后能于大变中做事当理而无私心而非有二也但顔子无遭变之事而三仁夷齐不可见其平时之功亦不必区区为是优劣之较矣
　　用散而体不分
　　天地大化流行发育万物而浑然太极之全体则未尝动也人心日用泛应酬酢万事而浑然本性之全体则固自若也故自一而万也而一者未始支自万而一也而万者未始并
　　横逆自反
　　凡横逆之来必吾有致之之隙不然亦必有近似之情未有全无故而来者君子视之当如链金之火攻玉之错于中有进德无穷之意焉无恶也盖使吾之自反果无一不尽其理矣而犹未也恐吾出之有未中其节也使吾出之果中其节矣而犹未也恐吾之全德未能充实而素孚于人也使吾之全德果充实而素孚于人矣而彼犹若是者至此然后可以天地间一恶物视之亦未可亟胜而峻灭惟当公处而顺应如暴来者待之以逊毁来者待之以靖诈来者待之以诚慢来者待之以防一行吾天理之当然若无闻无见焉是则吾心无时而不休吾身无日而不泰地无适而不夷事无接而不利也
　　右问目一卷亲呈文公读至半曰説得也好遂瞑目坐少乆又读至近末曰説得皆好皆是一意


　　北溪大全集巻八
　　钦定四库全书
　　北溪大全集巻九
　　宋　陈淳　撰
　　记
　　贯斋记
　　圣门教不躐等下学而上逹未有下学之不致而可以径造夫上逹者当时门弟中从事于此为最笃者自顔子之外惟曽子一人平时于圣人用处每随事精察而实履之观曽子问一篇所讲明者皆其变礼则于周旋进退之常固巳无一节之不防矣日省吾身以三者内外交相饬则体之在我者又巳无一刻之不谨矣所欠者但未知夫大本之所以为一尔夫子知其下学之功到将有所觉而可以上逹发之也于是呼而语之以一贯之防曽子果能于言下心融神防即应之速而无疑亦其眞积力乆所必至而非一蹴之所能强也及门人扣之难于为言乃借学者尽巳推己之目所谓忠恕者以着明之欲听者之易晓自今观之忠即所谓一恕即所谓贯而未可以常情论也盖圣人之心浑然一理而至诚无息犹维天之命于穆不巳所以为天之忠固无待于有所尽及日用酬酢万物各止其所而莫非浑然一理者之所流行通贯犹乾道变化各正性命所以为天之恕而亦无待于有所推其为忠也道之体也而万殊之所以一本也其为恕也道之用也而一本之所以万殊也由一本而万殊而所谓体者常呈露于用之中合万殊而一本而所谓用者未尝离乎体之内此夫子所以授之曽子而曽子所以契诸夫子而喻诸门人者其为心法精微之实讵容以二观哉在学者追慕其学则未可躐进夫所谓一亦惟致曽子下学之功专从事于所谓贯者而巳尔凡日用千条万绪各精察其理之所以然而实践其事之所当然使无一不明诸心而无一不诚诸身然后合万理为一理而浑然夫子太极之全体自此其上逹无余蕴矣譬之钱十百曽子已数而列之整矣夫子与之缗一条则不复问而贯之矣其未曽下学者殆犹散钱之未数虽以贯指之亦末如之何此门人之同在侧者所以皆莫喻其防而异时子贡尝亦与有闻焉竟亦莫晓其意之果为何如也或曰曽防浴沂之志见道之大体甚明夫子深叹与之岂非与参之唯亦同一趣味欤曰曽氏父子之学正相反参也由贯以逹夫一防则又专防心于一而不必实以贯盖以上逹为髙而不屑夫下学者所以行有不揜而不免为狂士是固不可以同日语也仙逰陈生沂伯澡始慕防为名今复以贯名斋盖觉防之病而欲务参之学以实之且来讲明其义予嘉其立志之审而用功之有序也因书此以为之勉焉虽然曽子之所以能胜重任而逺到者亦由有其毅之质以充之盖不则畜德易厌而万理无以嘉其防不毅则立操易移而万理无以刚其守兹正古人之所不容阙而叔世学者之所甚不足者而况于颓波流俗之中欲卓然有以超凡而逹圣非此亦将何以眞能自防而任重致逺乎呜呼此又伯澡之所当深自警焉者也此又伯澡之所当深自力焉者也戊寅七月朔陈某记
　　仁智堂记
　　宪使陈侯结堂于第之南靣眞峯峦翠防参天其下甃为凹池导后山之泉注其中清泚寒冽取夫子所谓乐山水之意而扁之曰仁智噫有防哉夫仁者天地生物之心而人生所得以为心者纯是天理絶无一毫人欲之私以间之智则此心之虚灵知觉而所以是是非非之理也故有是仁者必安于义理而重厚不迁有似于山而乐乎山有是智者必逹于事理而周流无滞有似于水而乐乎水其气类相感物触而理形焉是岂寻常观览于外而玩物丧志者之比哉然于其乐山而有观乎山之时觉彼巍然盘峙于地而无今古之移也则必有以坚吾仁之守可以乆处约长处乐而不为得丧荣辱之所揺夺也觉彼青紫万状四时生春也则必有以养吾生物之心使胷中常如春阳之和而与之为春也于其乐水而有观乎水之时觉彼澄然可烛眉须而无尘滓之污也则必有以濯吾智之知使清明常在躬而不为私意杂虑之所汨挠也觉彼流泉之有本常新而不败也则必有以毓吾虚灵使觉之本体使之常惺惺而与灵源相为不竭也至是则又内外交相发彼此互相长仰观俯察鸢飞鱼跃盖无一而非天理自然流行着见之实无一而非吾藏修逰息之益也则侯与子弟賔朋于斯其为乐又何有旣哉堂之西又结小轩植梅竹曰友清已有诗为之纪嘉定戊寅元旦临漳北溪陈某记
　　韶州州学师道堂记
　　濓溪先生熈寜中提防广东刑狱公事而治于韶于是韶之为祠者有三祠于学者以二程先生配然在明伦堂之西廹窄无堂宇之严未足以称尊崇道统之意祠于宪司者即其遗躅本廖侯所重建于防之西偏而后人徙之西园之右乃与世祀滛祀五通庙门相向隣于鄙杂而祠于通衢为徃来士夫瞻慕之所者又与张余二公王令公杨诚斋合焉张余二公里之先贤风节可仰未为失伦如令公荆公之父天圣中守是邦安石用事时人建祠以媚之与张余并坐中堂而濓溪诚斋列于东庑位序不正尤为可耻嘉定丙子宪使陈矦深为病之乃于通衢之祠奉濓溪于中堂西偏而降令公于东庑于宪司之西园者改创外门以正南向藩墙周宻不与他神祠错列而学中三先生之像则移入明伦堂后主一堂之中间易去旧扁而以师道堂掲之取通书所谓师道立则善人多之説特以表先生宗师后学之意且以书来求一言以示学者窃为之喟然叹曰师道之不立也乆矣自孟子没天下骛于俗学盖千四百余年昏昏冥冥醉生梦死不自觉也宋兴濓溪先生以先知先觉之资卓然抜出于舂陵之间不由师传独契道体建图著书提纲启钥推原无极太极之妙而不离乎日用人事之实发明中正仁义之精而不越乎秉彝艮心之所固有圣人之所以安乎此而立人极贤者之所以执乎此而复其性处而学顔子之所学者学乎此也出而志伊尹之所志者亦志乎此也上与羲皇之易相表里而下以振孔孟不传之坠绪所谓再辟浑沦二程先生亲受其防又从而光大之然后其学布于天下使英才志士得所依归河洛洋洋与洙泗并兹其所以继徃圣开来哲之功可谓盛矣虽于当时不得大施以着尧舜君民事业而其为部使者于此一以洗寃泽物为巳任惟恐有一夫之不获其所皆莫非从大原中出而大用之所流行亦可以考验圣贤作处而未可以寻常吏治例观也故在万世公义而言自合配诸礼殿之侧与先师齐防接冕通为天下后学师表岂特尝临之地所得而私何韶人师事之意乃乆焉晦昧而不章今陈侯旣为之改正祠事复正名师道以掲学者之指南其所以观视韶人不浅矣韶之士果能因是兴起而师其道于遗编熟读精思深体而实履之无以俗学之见乱焉则是亦将不逺于我与凡宦防于韶者均能相与起敬师慕而吏事之有所本则亦将不失为有道之政而于陈侯之意皆可以无负矣诗不云乎髙山仰止景行行止凡我同志其共勉乎哉陈侯名光祖字世德德行政事皆不凡子沂从予讲濓洛之传为志甚厉云嘉定丁丒三月壬辰临漳陈某记
　　宗防楼记
　　古人宗法别子为始祖继别为大宗继祢为小宗宗其为始祖后者为百世不迁之宗宗其为髙祖后者为五世则迁之宗盖诸侯世适为君由次而下不得祢先君视正适皆称别子或异姓之来自他邦与庻姓之起于是邦者亦皆谓之别子其后世子孙为卿大夫则立此别子为始祖而别子之世适常继别子之正统以主始祖之祭与族人为宗谓之大宗虽五世外皆为服齐衰三月是谓百世不迁之宗其别子之庻子又不得祢别子而自使其世适后之以主庻子之祭与兄弟为宗谓之小宗旁而例之为类不一其继祢者为亲兄弟所宗为服期继祖者为从兄弟所宗为服大功继曽祖者为再从兄弟所宗为服小功继髙祖者为三从兄弟所宗为服缌外髙祖五世则无服祖迁而宗易是谓五世则迁之宗大宗一与小宗四为五小宗五世外虽已迁而复统于大宗百世未尝絶为宗子者所以主祭其体为甚专压族人其分为甚尊统率族人其权为甚重而族人所以只事宗子其礼又为甚严冠娶必告丧练必赴归器必献其上具牲必献其贤虽贵富不以入其家非所献不以入其门居庻者不敢僭其斩为支者不敢干其祭宗子有疾而摄则必告而后祭若庻子为大夫则以上牲宗子为荐于宗子之家或宗子居他国则庻子大夫称宗子使执常事而所谓摄主又不言孝不备厌旅嘏【读作假】绥【读作堕许规反】配归胙凡拳拳于宗子若是其敬者皆以重正体而一人情也何为其重正体而一人情大要上以事祖祢而尽尊尊之义下以合族属而笃亲亲之恩尔是以人知宗所自来本支昭穆不乱而宗庙常严家与宗党时相接长防戚防有纪而骨肉不离古人礼俗之盛孝弟逹于州闾者由此其故也今世礼教废已乆矣宗法不复存士夫习礼者专于举业用莫究宗法为何如祢已祔则不复飨其祖祭有适而诸子并立庙父在已析居异籍亲未尽已如路人或语及宗法则皓首诸父不肯陪礼于少年适侄之侧而华髪庻侄亦耻屈节于妙龄叔父之前是亦可叹也已吾友郭君子从乃于頽俗废礼之中卓为尊祖収族之举推原本姓出于虢叔之后自太原阳曲分徙颍川华隂昌乐中山唐末华隂之族有避地游宦于南而本宗始祖盖自漳来失其名位且非世家不敢僭祖其次据大父广莱府君讳近者实始基产业为继祢之适越考至已乂皆居长于是放小宗法与其弟某割先业潮阳汶沟田充蒸尝定为世适主祭之议并摭程夫子所取韦家宗防之説扁其楼曰宗防以为岁时防合宗人之所而书来请记以传言后代予发书为之深感因叙古人宗法曲折以诏其宗人使知子从此举实出古先圣王之遗典而非已意撰为苟合之私则凡防于兹楼者皆有以各尽其尊尊亲亲之诚而本根枝叶之相为依庇壮茂岂不休哉抑子从所为宗田之约适子不得出粥诸子不得均分专修四代坟忌及时祭各族之费忌日一按礼书不用浮屠其意义盖甚严明正大惟后之子孙及宗人其识之于是并为之书俾刻示焉嘉定庚辰十月望日清漳北溪陈某记
　　食燕堂记
　　子从旣以主祭合族立宗防楼复于寝堂扁曰食燕盖取礼经所谓族食族燕之义以为祭后与宗人馂之地且并以记文为嘱子窃以为古昔圣人所重民生赐姓命氏以别之而于姓氏中又立大小宗以联之非固外为是法以强乎人也犹之木焉有从根直上之榦有从榦旁附之枝于榦之上又分榦枝之上又分枝纵横数节后然后布为千枝万叶盖莫非一气周流出于天理之自然而然圣人特因而纲纪之以为长乆不紊之道焉尔走兽知有母而不知有父飞鸟知有父而不知有祖人灵于物知有祖祢尊尊亲亲秉彞良心夫谁无之本无古今贵贱之别虽叔世衰微离乱之极而犹有孝义族类班班史册或九世同居【齐隋唐张公艺】或缌服百口同爨【南史杨播】或宗族七百口合席共食【五代江州陈氏】尤可见良心天理之不容泯没惟其宗法不立无礼乐以文之而漫无统纪然今之条令有承重瞻茔之制髙祖孙之服即礼经宗法意而人不之察尔吾子从独能酌古参今举而行之于家可谓笃信实践而不为虚文之学者矣凡郭氏宗盟于岁事合馂斯堂之时羣昭穆长少咸萃宜交相训敕以尊尊亲亲之大义相与维持世守之而无以私意利欲壊焉将见人歌塘口郭氏家法卓然为三阳礼义之宗庻乎有以副子从今日创始传后之雅意而不为沗也子从又尝编宗礼宗义二篇附以立宗文约公状家约家谱于其后及晦庵防谷二先生宗法各一册并藏诸堂中以为后代维持之计者甚悉惟后人之考焉抑又有告者宗人之睦岂姑为是一燕之乐而巳哉冠昏丧葬必相助贫穷患难必相恤推先祖所以芘覆之泽使宗人无或顚连之病然后为尊尊亲亲恩义之至者又不可以不知也然亲睦宗族家道之一节如父子亲夫妇别男女止长防序实齐家之大经未有内治无本而能外睦者也然身者家之则也改过迁善惩忿窒欲又修身之要务未有身法不立而能齐其家者也而身之所以修又在乎有致知格物诚意正心之学交尽其至未有学术不正而能修其身者也而其所以为学节目在孔孟周程之书者又有明法则宗人于旣燕而归也必当各正尔学各修尔身各齐尔家以无失为人大体于父干母坤之下是又同宗相率入尧舜之域盖有醉道饱德之不穷趣味在焉兹説子从必已与宗人素讲之而今兹之言适所以为赘惟无视其赘而忽诸嘉定庚辰十月望后五日清漳北溪陈某记













　　北溪大全集巻九
　　钦定四库全书
　　北溪大全集巻十
　　宋　陈淳　撰
　　序
　　郡斋録后序
　　先生庚戌四月至临漳某自罢省试归五月方扺家而道途防渉之苦得病未能见也至十一月十八日冬至始克拜席下而居村食贫又以训童拘绊不得日侍鑪锤之侧明年先生忽以丧嫡子丐祠甚坚当路者又以经界一奏先生持之力虽已报行而终以不便巳为病幸其有是请也即为允之四月二十五日午时主管鸿庆宫加秘阁修撰诰到二十六日早拜诰州印付通判即迁行衙越两日通判及诸曹留酌别二十九日方行某送至同安县东之沈井铺而别实五月二日也区区所录姑以愚钝不敏私寓其书绅请事之意而已也非敢为他人道也然先生在临漳首尾仅见一期以南陬敝陋之俗骤承道德正大之化始虽有欣然慕而亦有愕然疑哗然毁者越半年后人心方肃然以定僚属厉志节而不敢恣所欲仕族奉绳检而不敢干以私胥徒易虑而不敢行奸豪猾敛踪而不敢冒法平时习浮屠为传经礼塔朝岳之防者在在皆为之屏息平时附鬼为妖迎游于街衢而抄掠于闾巷者亦皆相视敛戢不敢輙举良家子女从空门者各闭精庐或复人道之常四境狗偷之民亦望风奔遁改复生业至是及期正尔安习先生之化而先生又行是岂不为可恨哉抑先生在此其关于州乡之大者不特欲正经界以兴民利除盐钱以蘓民瘼盖又尝病贡院之迫窄学校之隘陋而议为之更张贡院则欲迁于东市兵官之居已差尉司广轮其地而度其规模拟容万人之坐以为后来百年之计其学校则以侍郎李侯之大成殿与尊道堂为不可改移而东西两庑则必开拓而明爽之东欲毁贡院之冗屋而尽贡院之址悉以为东诸斋西欲移行衙于马棚所而尽行衙之址悉以为西诸斋其斋相枕悉南靣每斋中间为防防之左右各为四大窻而各装截为四阁间防之后为炉亭炉亭之左右为小庖及浴室与圊【音清圂也】舍其外则以崇墉包之后斋之靣则对前斋之墉一如太学之制并拟秋月兴工而自是亦不复及矣又岂不为漳民大恨哉并附记于此以无忘先生之志而亦庻乎来者得以考焉庆元庚申十月一日某谨识
　　竹林精舍录后序
　　某自辛亥夏送别先生于沈井之后以水菽之不给岁岁为训童牵绊未能一走建阳再诣函文而先生屡以书来招至乙未冬始克与妻父同为考亭之行十一月中澣到先生之居即拜见于书楼下之閤内甚觉体貌大减曩日脚力已阻于歩履而精神声音则如故也晩过竹林精舍止宿与宜春胡叔器临川黄毅然二友会而先生日常寝疾十剧九瘥每入卧内听教而谆谆警防无非直指病痛所在以为所欠者下学惟当专致其下学之功而已而于下学之中所谓致知必一一平实循序而进而无一物之不格所谓力行亦必一一平实循序而进而无一物之不周要如顔子之博约毋遽求顔子之卓尔要如曽子之所以为贯毋遽求曽子之所以为一而其所以为人痛切直截之意比之向日郡斋从容和乐之训则又不同矣越明年庚申正月五日拜别而归临岐又以冬下再见为嘱岂谓自此一别方阅九十二日而遽有幽明之判反成终天之诀追思严训洋洋在耳不知涕零于是编而集之以为终身钻仰之警庶几朝夕目击常有以不替其在如之诚而无昧乎此心之灵异时万一获免罪戾于门墙之下则为大幸焉尔呜呼是可不敬乎哉是可不勉乎哉嘉泰辛酉正月一日某谨识
　　送徐杨二友序
　　绍熈改元维夏之初晦庵先生来临漳越月而永嘉徐君居甫不逺千里受业于门下又越月而郡人杨君尹叔与俱又五越月某方获侍洒扫于是始识徐君而杨君又其旧也声臭不谋而合自是相与徃来于郡斋疑之质谬之正防之释益之请或一二日三四日辰而入酉而出为月者几四其所以从容共学之情宻矣顾惟驽惰之资方有赖于左鞭而右防夫何合簪方勤而袂欲分丽泽方洽而席欲判徐君之归兴不可羇而杨君又有成均之役于我心殆戚戚然今二君行舆巳膏而征蹄已秣矣思无以见意姑借古人赠言之义以致朋友所以相切磨者而共勉焉可乎昔者尝闻谢尹诸公游河南夫子之门于其别也谢谓尹曰吾徒从先生见行则学闻言则识譬如服乌头者方其服时顔色悦泽筋力强盛一旦乌头力去则将如之何今吾先生所以药吾二三子者其方大畧亦可知矣而吾二三子相从服饵于此朝夕拳拳唯谨者则以有先生之严在二君自此而别也去先生之侧日逺厯邮亭越都邑纷华靡丽之衢放荡胶轕之境身日与頽俗接可玩可爱可昵可欲可骇可愕可愤可厌凡所以揺聪明拂心志者千状百证日交乎其前此正乌头力不足恃而已所自力焉者也自志柔气弱者于此最易为之荏苒臲卼而移其所守而见善明用心刚者以为件件无非实用工之地二君谓之何哉道无徃而不在学无时而不然二君自兹而徃也诚能常如侍先生之侧静则存主敬之味动则佩烛理之方参前倚衡念念以无负先生所期望无时无处而不用其力焉则是虽逺先生之函丈而正大之训常在耳于其洒然有得之时又无惜一二附南来之鴈以交致并为仁之意则是虽与某非向者从容郡斋之乐固千里共肝鬲也二君果谓之何哉抑南轩与先生有语云驱车万里道中途可停辀勉哉共无斁邈矣追前修吾二三子者共加鞭焉因录二通以赠行序辛亥二月望后四日陈某序
　　送赵秋序
　　庆元丙辰之秋三山赵君有裕来典左狱于临漳不鄙郡士陈某而下交焉一见之始即以心相与自是徃复讲论阅有三载为精宻矣今兹解印而归也适某有至痛不及为歌咏以叙别然又不能为无益之语也敢效古人赠言之义以寓区区之诚可乎尝观人生天地之间夫孰非才也而得其秀者为难所以成其才而诵诗读书夫孰非学也而卓然不迷其所趋者为尤难旣识其所趋矣而能至至而终终不至于复自堕于迷者又其难之难者也盖隂阳五行之运错揉不齐而人之得之者大槩多于浊而不能以皆清多于驳而不能以皆纯所谓清明纯粹之禀特其间値之而巳则才之秀出于等夷者非难乎夫天旣予我以是才矣而学之不正则无以磨礲成就而反为之变移斵丧是以其知非德性之良知而为私智之妄度能非德性之良能而为私意之苟作吐而为言非先王之法言履而为行非先王之法行施为政着为业又皆非根心盎背大用之所流行类亦不过人欲自便之私权术功利之陋而已滔滔者皆是而谁肯以易之则卓然识圣贤之正而不迷其所趋者又非其尤难者乎然天理正逵上逹如登而难进人欲邪迳下逹如坠而易狥吾之所趋虽审矣而二者胜负之几盖未易决此有一分之长则彼有一分之消此有二分之益则彼有二分之损虽天理所造者五分而人欲止五分之亡犹有五分之相持未可保其不为之引去也一旦忽不期而为之引焉则前功尽弃无复一存亦终于防溺而不可救矣惟天理六七分而上然后为足以胜人欲而人欲始为退负主日强而客日衰所向果而所背决眞有以骎骎于上逹不可御而必不复堕于下逹之境矣由是而之焉且又有以驯造于十全之地而渣滓尽浑化矣则能至至而终终不复堕于迷者又非其难之难者乎呜呼此予与求所以不免于圣门之诛而回作圣之功所以为万世法也赵君风采议论敏爽隽发而学问又有师友渊源所谓难与尤难者得之矣而难之难者兹正其几不可不深知复自堕焉之为可畏而当汲汲力进以取胜自厉也非惟赵君为然凡吾徒者皆所当然而愚与赵君尤有望于鞭之严而防之勇以交致其齐驱并进任重诣极之功也其毋以离合而异诸若其所以进之之科级节目则有圣贤严宻之训在赵君当自知之无俟于愚言庆元己未七月甲寅北溪陈某序
　　送家本仲序
　　眉阳家本仲访道闽山中都诸贤饯于吾山之隅清漳北溪野人与焉送行者皆有诗或谓野人曰子与本仲邂逅有一日之雅亦不可以无赠言野人因为之叹曰人生禀二五之气多値其不齐刚者则过于亢而柔者又愞而无立求其所谓絶止不杂者最为难得幸而或得之又每识凡志陋汨汨于颓波流俗而不能奋发于圣贤之学以求自拔今本仲于世味甚薄而狷介有守可谓粹然有近道之资矣而又不肯随波逐流甘于自弃为凡陋之归乃且不逺千里从师亲友以讲明夫渊源之所自来又可谓卓然有求道之志矣兼是二者度越于人不浅诚可为本仲羙或者曰是或以为足乎曰未也吾二年于中都接见士友者非一人亦多有是二羙矣至其责以切磨之实则类皆悠悠若存若亡而无急切恳迫之意正如舟人之适越旣南其樯矣而徜徉中流不果于进车人之适燕旣北其辕矣而彷徨中途不勇于行吾恐燕越非惟无可至之期虽欲保其不中辍而他防也亦难矣况圣人之门庭堂奥决不可以坐而造而宗庙百官之羙富又非可以想而知必笃吾力以实致其下学之功如顔子之欲罢不能如子思之弗得弗措然后有以成其资而逹其志也或者又曰是可以为足乎曰未也士之笃于道者盖亦尝屡见之矣而又多病于所闻之先入者私主以为安所见之素习者偏执以为固不能豁然虚其心以为大受之地若是则胸中已隔塞隘陋矣凡前圣徃哲相与发明眞义理眞趣味所谓公平正大之训将何从而入精微严宻之防又将何从而得之殆见用力枉劳而良资羙志亦终于无就矣兹又本仲之所当深自警焉者也兹又本仲之所当深自勉焉者也本仲而果无忽于斯则学将日进而日新其于所造又孰御焉本仲以为何如哉或者曰唯唯敢请以为送行序野人为谁陈某安卿也戍寅立冬后八日书
　　别徐懋功赠言
　　某区区此来所幸得一共学之友曰徐懋功今其别也而请赠言窃以为圣门用功不一而总其要不过曰明善诚身而巳善者天命人心之本纯粹而无恶也明善者眞知其为本善而无恶也诚身者实有是善于己纯是天理流行而无人欲之间也未能明善必在择善未能诚身必在固执而博学审问谨思明辨者又所以为择善之目而笃行者又所以为固执之功至于五者要归子思子必又皆以弗措为言而每百倍其功以进者何哉此勇以终之之事也中庸入德之门曰智仁勇明善在智诚身在仁所以明而诚之弗措者在勇易文言发明进德居业之方曰知至至之可与几知终终之可与存义而必特于干之九三言之者以阳居阳为刚健之至也盖惟刚健之至者而后能眞知与行俱到易与中庸无二防也故顔子克已复礼以乾道者由刚健之絶人而曽子竟能负荷圣人之传胜重任而逺道者亦惟于洪毅得之况今学者处斯世頽波流俗之中最易以堕人非厉刚勇之志则安能决所向卓然以自拔而血气之身日与事物相酬接又人欲私意之易萌也非刚吾质勇吾力亦安能以自克而洒然无累哉懋功于明善诚身之方尝切磨之矣而兹义有未及讲者因书以为赠言惟懋功其勉之嘉定壬午四月癸巳北溪陈某安卿书于武胜簿曹之读书室


　　北溪大全集巻十
　　钦定四库全书
　　北溪大全集卷十一
　　宋　陈淳　撰
　　说
　　心说
　　维天之命于穆不已所以爲生物之主者天之心也人受天命而生因全得夫天之所以生我者以爲一身之主浑然在中虚灵知觉常昭昭而不昩生生而不可己是乃所谓人之心其体则即所得元亨利贞之道具而爲仁义礼智之性其用则即所得春夏秋冬之气发而爲恻隐羞恶辞让是非之情故体虽具于方寸之间而其所以爲体则实与天地同其大万理盖无所不备而无一物能出乎是理之外用虽发于方寸之间而其所以爲用则实与天地相流通万事葢无所不贯而无一理不行乎其事之中此心之所以爲妙贯动静一显微彻表里终始而无间者也人惟拘于隂阳五行所值之不纯而又重以耳目鼻口四肢之欲爲之累于是此心始梏于形气之小不能廓然大同无我而其灵亦无以主于身矣人之欲全体此心而常爲一身之主者必致知之力到而主敬之功专使胸中光明莹净超然于气禀物欲之上而吾本然之体所与天地同其大者皆有以周徧昭晰而无一理之不明本然之用所与天地相流通者皆无所隔絶间断而无一息之不生是以方其物之未感也则此心澄然惺惺如鉴之虚如衡之平葢真对越乎上帝而万理皆有定于其中矣及夫物之既感也则妍媸高下之应皆因彼之自尔而是理周流该贯莫不各止于其所如乾道变化各正性命自无分数之差而亦未尝与之俱往矣静而天地之体存一本而万殊动而天地之用达万殊而一贯体常涵用用不离体体用浑沦纯是天理日常呈露于动静间夫然后向之所以全得于天者在我真有以复其本而维天于穆之命亦与之爲不巳矣此人之所以存天心之大畧也
　　心体用说
　　所谓体与天地同其大者以理言之耳葢通天地间惟一实然之理而己为造化之枢纽古今人物之所同得但人爲物之灵极是体而全得之总防于吾心即所谓性虽会在吾心爲我之性而与天固未尝间此心之所谓仁即天之元此心之所谓礼即天之亨此心之所谓义即天之利此心之所谓智即天之贞真实一致非引而譬之也故天道无外此心之理亦无外天道无限量此心之理亦无限量天道无一物之不体而万物无一之非天此心之理亦无一物之不体而万物无一之非吾心天下岂有性外之物而不统于吾心是理之中也哉但以理言则爲天地间之所公共不见其切于己谓之吾心之体则即理之在我有统属主宰而其端可寻也此心之所以至灵至妙凡理之所至其思随之无不至大极于无际而无不通细入于无伦而无不贯前后乎万古而无不彻近在跬步逺在万里而无不周虽至于位天地育万物亦不过充吾心体之本然而非外爲者此张子正防谓有外之心不足以合天心者也所谓用与天地相流通者以是理之流行者言之耳盖是理在天地间流行圆转无一息之停凡万物万事小大精粗无一非天理之流行吾心全得是理而是理之在吾心亦本无一息之不生生而不与天理相流行人惟欲净情达不隔其所流行然后常与天通耳且如恻隐一端近而发于亲亲之间亲之所以当亲是天命之流行者然也吾但与之流行而不亏其所亲者耳一或少有亏焉则天理便隔絶于亲亲之间而不流行矣次而及于仁民之际如老者之所当安少者之所当怀入井者之所当怵惕亦皆天命之流行者然也吾但与之流行而不失其所安所怀所怵惕者耳一或少有失焉则天理便隔絶于仁民之际而不流行矣又逺而及于爱物之际如方长之所以不折胎之所以不杀殀之所以不夭亦皆天理之流行者然也吾但与之流行而不害其所长所胎所殀者耳一或少有害焉则天理便隔絶于爱物之际而不流行矣凡日用间四端所应皆然但一事不到则天理便隔絶于一事之下一刻不贯则天理便隔絶于一刻之中惟其千条万绪皆随彼天则之自尔而吾心爲之周流贯匝无人欲之间焉然后与元亨利贞流行乎天地之间者同一用矣此程子所以指天地变化草木蕃蕃以形容恕心充广得去之气象者也然亦必有是天地同大之体然后有是天地流通之用亦必有是天地流通之用然后爲是天地同大之体则其实又非两截事也
　　河图洛书说
　　河图洛书有定义古今传者多矣刘牧之说最爲后出而世之学者多不自知其误也噫盍亦攷其源流之实欤谨按孔安国曰河图者伏羲氏王天下龙马出河遂则其文以画八卦洛书者禹治水时神负文而列于背有数至九禹遂因而第之以成九类而刘歆亦曰伏羲氏继天而王受河图则而画之八卦是也禹治洪水锡洛书法而陈之九畴是也河图洛书相爲经纬八卦九章相爲表里此河图洛书之定说也又按闗子明曰河图之文七前六后八左九右洛书之文九前一后三左七右四前左二前右八后左六后右而邵康节亦谓圆者河图之文厯纪之数其肇于此乎方者洛书之文州井之法其放于此乎盖厯法有所谓二始二中二终正一二五六九十之数而州井亦以九数爲率此河图洛书之定数也如刘牧者又在康节之后反从而易置之以九数爲河图十数爲洛书且谓二者俱出于伏羲之世而伏羲之所兼取托言其传出于希夷夫康节亦希夷之后也岂康节不得之而牧独得之乎吁是亦未尝攷其源流之实而已矣昔者尝观易之传曰天一地二天三地四天五地六天七地八天九地十天数五地数五凡天地之数五十有五此正吾夫子所以发明河图之数也又尝观书之洪范曰天乃锡禹洪范九畴而九宫之数自初一次二次三次四次五以至于次六次七次八次九昭然成列实吾夫子之所定是正所以爲洛书之数也盖天以一生水而地以六成之地以二生火而天以七成之天以三生木而地以八成之地以四生金而天以九成之天以五生土而地以十成之故河图之位必以一与六同宗而居乎北二与七爲朋而居乎南三与八同道而居乎东四与九爲友而居乎西五与十相守而居乎中积之爲五十有五也天地之数不出乎一隂一阳一奇一偶而己一三五七九者阳之奇而属乎天者也二四六八十者隂之偶而属乎地者也故洛书之位必前戴乎九后履乎一左列其三右列其七二四爲肩六八爲足而五居乎其中积之爲四十有五也二者固不容于无辨吾夫子所谓河出图洛出书圣人则之者亦但泛言圣人作易作范其原皆出于天而非止爲易言也然圣人之所以则之者果如之何葢则河图者虚其中则太极也奇数二十偶数二十则两仪也以一二三四爲六七八九则四象也析四方之合以爲乾坤离坎补四隅之空以爲兑震艮巽则八卦也则洛书者在一则爲五行二则爲五事三则爲八政四则爲五纪五则爲皇极六则爲三德七则爲稽疑八则爲庶徴九则爲福极是其义亦各有所取矣然合是二者而论之亦未尝不互相发明而迭相爲用也且以洛书而虚其中则亦图之太极也奇偶各居二十则亦图之两仪也一二三四而含九八七六则亦图之四象也四方之正以爲乾坤离坎四隅之偏以爲兑震巽艮则亦图之八卦也而河图之一六爲水二七爲火三八爲木四九爲金五十爲土则亦书之五行也虚而爲太极则亦书之皇极也其数五十有五则又九畴子目之数也横斜曲直无所不通则图之爲书书之爲图又岂复有彼此之间哉大抵天地之间理一而己时虽有先后之不同而理则不容于有二也但易乃伏羲之所先得于图初无待于书而自黙与之合范则大禹之所独得乎书亦不必追攷于图而自暗与之符矣至是则刘歆经纬表里之言岂不信然矣乎若所谓六篇九篇真有所谓赤文緑字天神言语则又皆不经之说而非所论也
　　四象数说
　　太阳之数九少隂之数八少阳之数七太隂之数六果何从而取之也曰在图书所取则以图书之数言在卦画所生则以卦画之数起不可一概论也盖河图之数本五行生成之数始于一而终于十五居其中则参天爲三奇两地爲二偶之合也天以一生水而居乎北则太阳之位也地以六成之而居乎北之外则太隂之数也地以二生火而居乎南则少隂之位也天以七成之而居乎南之外则少阳之数也天以三生木而居乎东则少阳之位也地以八成之而居乎东之外则少隂之数也地以四生金而居乎西则太隂之位也天以九成之而居乎西之外则太阳之数也位与数逆而相违其六者以一而得于五者也七者以二而得于五者也八者以三而得于五者也九者以四而得于五者也合而言之右旋则太阳居一而连九少隂居二而连八左旋则少阳居三而连七太隂居四而连六位极方正而数稍偏曲者也洛书之数本隂阳奇偶之数始于一而终于九五居其中则亦参天爲三奇两地爲二偶之合也虚其中则履一而戴九爲太阳居一而含九左三右七爲少阳居三而含七右肩二而左足八为少隂居二而含八左肩四而右足六爲太隂居四而含六位与数顺而相会其九者以十分一之余也八者以十分二之余也七者以十分三之余也六者以十分四之余也总其中则纵横皆十五而又互见之太阳之九南则太隂之六北则少阳之七西则少隂之八东则太隂之六西北太阳之九东南少隂之八东北少阳之七西南位稍偏侧而数甚明直者也此图书四象之所取皆自居位以外极其统摄者而言之也卦画则自太极动而生阳始爲画一奇而谓之阳仪动极而静静而生隂次爲画一偶而谓之隂仪静极复动一动一静互爲其根故又其次于两仪之上各生一奇一耦而爲二画者四谓之四象太阳居一其本体二画奇每奇之围三爲含三奇通所从生位一奇以三其围三者而起之故其数九少隂居二其本体一画奇一画耦每耦之围四爲含二耦通所从生位一奇以一其围四两其围四者而起之故其数八少阳居三其本体一画耦一画奇通所从生位一偶以一其围三两其围四者而起之故其数七太隂居四其本体二画耦通所从生位一耦以三其围四者而起之故其数六此卦画四象之所生专自本体以内极其根原者而起之也自本体以内而极其根原则数之体也自居位以外而极其统摄则数之用也二者其取数之象然也若其所以爲取数之义则如之何曰隂阳之数自一至五爲生数以方生其气也自六至十爲成数谓己成其质也今四象以成数言之阳主进自六方进至七而未极乎盈则爲少阳故其数爲七又进而极于九则己盈而爲老阳故其数爲九隂主退自十方退至八而未极乎虚则爲少隂故其数爲八又退而极于六则己虚而爲老隂故其数爲六此其取义又各有所主而非苟然也
　　先天图说
　　昔者伏羲氏之作易也始画八卦又因而重之爲六十四莫非其理气象数之自然而然初无一毫智虑増损于其间自孔子以来莫有明其意者【阙】　以爲伏羲止于八而文王六十四至我朝邵康节先生【阙】得其说于大传之文遂爲之图名之曰先天以发伏羲氏【阙】　今观大传曰易有太极是生两仪两仪生四象四象生八卦此正吾夫子发明六十四卦气画之所由以生者说卦曰天地定位山泽通气雷风相薄水火不相射八卦相错数往者顺知来者逆此又吾夫子发明六十四卦【阙】　　所由以寓者也【阙】
　　仪又自两仪之上各生一奇
　　一耦分之而爲二画者四是之爲四象其位则太阳一少隂二少阳三太隂四又自四象之上各生一奇一耦分之而爲三画者八于是乎八卦之名立而其位则干一兑二离三震四巽五坎六艮七坤八自是而往又自八卦之上各生一奇一耦分之而爲四画者十有六是爲两仪之上复加八卦八卦之上复加两仪又自四画之上各生一奇一耦分之而为五画者三十有二是爲四象之上复加八卦而八卦之上复加四象又自五画之上各生一奇一耦分之而爲六画者六十四于是乎六十四卦之名以备而易道浑然天成矣是固不容以赘一而亦不容以敛一于其中所谓干一而至坤八者又依然有自然之序在下则每卦之爲体者各八昭然布列于八位之内一周而不乱也在上则每卦之重体者各一粲然迭错于六十四体之上八周而不紊也合二体而言则重干又居其一重兑又居其二重离又居其三重震又居其四重巽又居其五重坎又居其六重艮又居其七重坤又居其八亦无往而不得其序者以是而为圆图则其一亦自干体之八重卦居于南之东其二则兑体之八重卦居于东之南其三则离体之八重卦居于东之北其四则震体之八重卦居于北之东其五则巽体之八重卦居于南之西其六则坎体之八重卦居于西之南其七则艮体之八重卦居于西之北其八则坤体之八重卦居于北之西自一而四依然序于其左自五而八依然序于其右合左右八八循环相次震而离离而兑兑而干干而巽巽而坎坎而艮艮而坤坤而复震而重干居于正南重坤配于正北则定天地上下之位也重离居于东重坎配于西则列日月左右之门也重震居于东北重巽配于西南则雷风啓闭之候也重艮居于西北重兑配于东南则山泽高卑之象也左爲阳也始于复而终于干右为隂也始于遇而终于坤复之爲卦也在震之八是爲冬至一阳之生而起于正北之分而东至离兑之中则爲春分正东至干之一则四月六阳之极又所以爲隂之父生长女而爲遇焉遇之爲卦也在巽之一是爲夏至一隂之萌而起于正南之分而西至坎艮之中则爲秋分正西至坤之八则十月六隂之极又所以爲阳之母复孕长男而爲复焉故自复而之干则皆其所以生之卦而爲数往者顺自遇而之坤则皆其所未生之卦而为知来者逆在震则始交隂而阳生其隂尚多也故二十阳而二十八隂兑离则阳长而隂少也故二十八阳而二十隂至于干则阳盛而隂微矣故三十六阳而十二隂在巽则始消阳而隂生其阳尚多也故二十隂而二十八阳坎艮则隂长而阳少也故二十八隂而二十阳至于坤则隂盛而阳微矣故三十六隂而十二阳自震而干皆其在天之属总之凡百一十有二阳而八十隂其阳爲生而隂爲退也则隂而亦莫非阳也自巽而坤皆其在地之属凡百一十有二隂而八十阳其隂为生而阳为退也则阳而亦莫非隂也阳在阳中则自一而六皆顺行在隂中则其行逆矣隂在隂中则自一而六亦皆顺行在阳中则其行逆矣总六画而观之自上之一画则爲一隂一阳之相间二画则倍之而爲二隂二阳之相间三画则又倍之而爲四隂四阳之相间四画则又倍之而又爲八隂八阳之相间五画则又倍之而爲十六隂十六阳之相间六画则又倍之而爲三十二隂三十二阳之相间又自下而推之则两仪之上生四象四象之上生八卦也又自外而反之则两仪之内包四象四象之内包八卦也又分而言之则两仪之相乘其六自内一画则隂阳之二其列而爲两仪者一二画则隂阳之四其列而爲两仪者二三画则隂阳之八其列而爲两仪者四四画则隂阳之十六其列而爲两仪者八五画则隂阳之三十二其列而爲两仪者十有六六画则隂阳六十四而爲两仪者三十二四象之相乘其三自下二画则列而爲四象者一中二画则列而爲四象者四上二画则列而爲四象者十有六八卦之相乘其二自下三画则爲八卦者一上三画则爲八卦者八也又统而言之则左皆阳长而属乎天右皆隂生而属乎地而通爲一两仪也震离阳长而方少兑干阳盛而之老巽坎隂长而方少艮坤隂盛而之老而通爲一四象也干之八卦皆曰干兑之八卦皆曰兑离之八卦皆曰离震之八卦皆曰震巽之八卦皆曰巽坎之八卦皆曰坎艮之八卦皆曰艮坤之八卦皆曰坤而通为一八卦也又合两仪四象八卦而会于一体则周环无端又浑然一太极也若又以是爲方图语其八经卦之生自干一而至坤八则由下而上而八位皆同其生者也语其八经卦之乘自干一而至坤八则由右而左而八位皆同其乘者也又语其八重体之纵则右自一八又皆属乎干而重干又居其一之一其次二八又皆属乎兑而重兑又居其二之二其次三八又皆属乎离而重离又居其三之三其次四八又皆属乎震而重震又居其四之四其次五八又皆属乎巽而重巽又居其五之五其次六八又皆属乎坎而重坎又居其六之六其次七八又皆属乎艮而重艮又居其七之七其次八八又皆属乎坤而重坤又居其八之八又语其八重体之横则下自一八亦皆属乎干而重干亦居其一之一其次二八亦皆属乎兑而重兑亦居其二之二其次三八亦皆属乎离而重离亦居其三之三其次四八亦皆属乎震而重震亦居其四之四其次五八亦皆属乎巽而重巽亦居其五之五其次六八亦皆属乎坎而重坎亦居其六之六其次七八亦皆属乎艮而重艮亦居其七之七其次八八亦皆属乎坤而重坤亦居其八之八又旁通而曲畅之自下左而之右上皆属干以交乎坤自上右而之左下皆属坤以交乎干则又天地包含交泰之义也次下二左而之次右二上皆属兑以交乎艮次上二右而之次左二下皆属艮以交乎兑则又山泽相通于四隅也次下三左而之次右三上皆属离以交乎坎次上三右而之次左三下皆属坎以交乎离与其中四卦爲震巽之交则又水火雷风之相荡荡于其间者也方圆曲直分合错综至纎至悉千变万化而天理自然之妙无往而不然初不容人力之牵合布置者是则八卦虽伏羲之所画而非伏羲之所自画也六十四卦虽伏羲之所重而非伏羲之所自重也当时文字未立而天地人事万物之理无不炳爕于其中使人观其象而玩其占莫不心喻而理得矣是所以爲伏羲之易盖至于夏之连山首以艮商之归藏首以坤遂皆因之为六十四卦至文王之防大难也则又取伏羲之六十四者而衍之首于乾坤以定君臣之分终于未济以尽人事之脩又于每卦之下系之以辞谓之彖亦谓之繇至周公则又谓之六爻逓相发明至吾夫子则又爲上彖下彖以释文王之辞爲大象以释伏羲之画爲小象以释周公之文又爲文言爲上下系爲说卦爲序卦爲杂卦极其明辨而详着之谓之十翼盖厯三古四圣而易道于是乎大备矣其实则文王周公孔子之辞又皆不外乎羲画之意也
　　后天图说
　　伏羲之易先天学也文王之易后天学也先天之卦以干居南坤居北离居东坎居西震居东北巽居西南艮居西北兑居东南乾坤纵而六子横者此易之所由本也后天之卦以离居南坎居北震居东兑居西干居西北坤居西南艮居东北巽居东南震兑横而六卦纵者此易之所以爲用也夫先天之所由本者如彼而后天变而爲用者乃如此其故何也盖干本生于子而成于午坤本生于午而成于子故干南而坤北者天地之成位也及其交则干反其所生于北坤反其所生于南于是乎爲泰矣然干者阳之极而爲父坤者隂之极而爲母父母老则退不用之地此其再变也干所以退乎西北而坤所以退乎西南也离本升于东坎本升于西此日月之常度也及其交则东者自上而西西者自下而东于是乎爲既济矣然坎者干之中男也离者坤之中女也父母既退则男女得位此其再变也坎所以得干位于北而离所以得坤位于南也震为阳生也本起于东北巽爲隂萌也本伏于西南然震者干之长男也巽者坤之长女也干既退则长男当进而用事以主发生之权坤既退则长女当出而代母以司长养之职此震所以居东而巽所以居东南也艮爲山也本高于西北兑爲泽也本倾于东南然艮者干之少男也兑者坤之少女也干既退则少男当出附于震之后以习其生坤既退则少女当反侍于坤之侧以成其养此艮所以居东北而兑所以居西也坎离震兑四者皆当四方之正位而爲用事之卦也乾坤艮巽四者当四隅不正之位乾坤则不用而艮巽则用之偏也震艮坎三男者皆相从以承干而任父事于前也巽离兑三女者皆相与以夹坤而辅母仪于左右也其爲序则始于震震而巽巽而离离而坤坤而兑兑而干干而坎以终于艮也以其义言之则爲万物出乎震齐乎巽相见乎离致役乎坤说乎兑战乎干劳乎坎成乎艮也此吾夫子之所己发明于大传之文而非康节臆度而强爲之也













　　北溪大全集卷十一
　　钦定四库全书
　　北溪大全集巻十二
　　宋　陈淳　撰
　　说
　　子石见子求名说
　　绍熙癸丑九月乙亥堂弟子石见稚子请名于予予观左氏传鲁人申繻对桓公之辞论名之所以爲名者其说有五有信有义有象有假有类以名生爲信如成季生有文在其手曰友而名友是也以德命爲义如文王生而名昌是也以类命为象如孔子生首象尼丘而名丘是也取于物爲假如伯鱼生有馈之鲤者而名鲤是也取于父爲类如子同生与父同物而名同是也今吾子石自外训童防适归而见稚子兹其一气感通之几夫岂偶然哉故今兹所望无求诸他惟即诸防之义以见意焉可矣夫防之爲卦山下出泉静而且清而君子所取以果行育德之时也其爲训则物方穉而未达之称而其在人则爲形既赋生之后而神未发知之际虽曰未发知而良知之真所谓降衷秉彞之本然与尧舜孔颜同一天者实为完具而未放由是而养之以正无异习以汨之则作圣之功恢乎有余矣其义顾不大矣哉此吾所以深有感于斯而以初筮告之义以配之曰初防初之爲言在筮则以其诚一之意可以对神明而无愧在德则四端万善之所由始而于类则爲第一子之象也子石以爲何如哉揆诸申繻之五言于中又爲兼备矣盖其生也应父自训防而至则其信也防以养正爲圣功则其义也物之始生曰蒙则其象也托物之蒙以见防之义则其假也取诸父之防则其类也则是名也夫岂常谈者比哉子石于阼阶只见之时执右手咳而授之勿容以常谈而忽诸至若欲讲明其所以爲防之学与成就其所以爲防之德则又在稚子之当其可焉越十日乙酉陈某书
　　朱仁仲字说
　　嘉定丁丑秋过严陵爲郑侠留在学讲说学徒朱君右者甚拳拳于聴受深有所警发每自恨亲炙之爲晩一日来请字以表其名因取表记仁者右也之语而字之曰仁仲且爲讲明其义之所以然古者以右爲尊其所右仁者亦曰尊敬奉持之意云耳盖仁者天地生物之心而人生得之最先具于方寸爲心德之全包五常而统万善及发而爲恻隐之情则又贯四端而生生不己是乃爲众善之长而天爵之最尊者亦犹四德之元贯乎亨利贞所以始乎物而统乎天者也仁之有常尊如是则爲仁者其可不有以尊之乎若屈于物欲则失之卑而非尊矣加之私意则几于慢而非尊矣视聴言动一徇于非礼则又邻于左迁而非尊矣必如所谓好仁者无以尚之不使不仁者加乎其身然后爲尊之而不卑必如所谓居处恭执事敬与人忠虽之夷狄不可弃者然后爲尊之而不慢必如所谓无终食之闲违仁造次必于是颠沛必于是然后爲尊之而不复有左迁之失夫是以仁体常昭融呈露于方寸间有以宅中而居尊而日用酬酢千变万化无一非天理流行而皆吾统摄之内矣兹固古人所以右仁之义也然其爲用功之要则在程子有主敬致知之说焉盖敬者此心常惺惺法而天理之所以生也能敬则仁矣而知者又心之神明所以妙众理而觉夫害仁之所由起也故敬不主则仁亦无由而尊而所知之不致则又若何而爲物欲若何而为私意若何而爲非礼焉能保其不害吾之尊耶呜呼此又在仁仲勉之名实表里其有以相副而无愧乎哉
　　卓氏二子名字说
　　温陵卓君廷瑞嘉定乙亥秋游临漳访予衡檐而定交焉予覸其爲人盖亦知有是学而好之者也自是相与几两阅月襟怀输写趣味投合有金兰之契一日为予言晩得二子有可教之质欲名其长以克字伯仁名其次以存字叔义盖取鲁论易传之语请爲讲明其义之所以然庶其归也得以爲趋庭诏士之助予义不得辞也爲之言曰
　　卓氏子克字曰伯仁惟仁如何心德之真浑然全体纯乎天理四端五常皆管于是众善斯长妙主性情如元统天不息其生人惟有身口鼻耳目手足四肢接物生欲人欲一间心晦厥灵天理之公不复流行于是不仁如顽如痹防理穷欲何所不至圣学要诀求仁爲大何以求之克去心害非礼而视非礼而听非礼而言非礼而行凡此众疾皆害于中克之克之靡他其功见善惟明真知不疑人欲攸起有触其几用心惟刚勇决不吝人欲之去有拔其本几莹无遁本絶不遗欲净理纯仁德乃辉在昔有囘从事于此心不违仁体具孔子彼我丈夫希颜亦颜咨尔子克其惟勉旃
　　卓氏子存字曰叔义惟义如何曰心之制制之在心如利刀云物来触之则半而分一可一否便成两片一从一违决有定见初无所爲惟理之宜日用由行坦然正逵父子夫妇兄弟朋友一惟当然何私之有起居话言饮食葛裘计较之私一毫不留酬酢万变其则不紊物各付物一止其分君子存之念兹在兹一息无间靡他其爲见义必明如辨白黒灼然不乱无爲利惑守义必固金石其坚确然不渝无爲利迁如是而存义即我立存之又存众义毕集慊心无馁气自浩然乃复其初塞乎两间体用具全终始惟一所谓终之于易无失咨尔子存毋忽于易舍之则亡是谓自弃
　　庄氏子名字说
　　庄氏子冠请命于余縁姓命名而以字俱名之曰约礼字之曰博仲以人生秉彞无不公共自禀气之不齐而感物之易动非有礼以约之则必流于放荡此古之君子所以必庄严敬只约此身于三百三千之内无细大之或违视以礼而无邪聴以礼而无欹言以礼而无妄动以礼而无非皆所以固其肌肤之会筋骸之束揉气质而使纯杜物欲之交铄无一节之不中以会归于至约然其至约之由乂在斯文之博盖博所以明万理于心约所以会万理于身不博则无以识夫约中止宿之地不约则无以体夫博中闻见之真尽心知性而后能存心养性物格知至而后能心正意诚苟蹊径之少差于堂奥而莫升惟两尽以造极信学功之大成昔子颜子从事于此竭吾才而无余如有立之卓尔博约之至是而俱融无惚恍拘絷之病矣亚圣人而具体为后学之指南尔约礼其景慕无斯名子之慙
　　严陵学徙张吕合五贤祠说
　　严陵学旧有严宋田范赵五贤祠在明伦堂之东偏近世又祠张吕二先生于别室嘉定丁丑秋郑侯徙二先生像合诸五贤而更其扁曰七贤祠时某自中都归为郑侯留在学与诸生讲磨诸生有扣其说者义不容黙因攷子陵里之高士其清风孤操有以起人主尊敬之诚而成一代节义之俗广平之危言峻行不少屈挠与谏议之劲直文正之忠诚清献之清白又皆郡之贤刺史载在史籍昭昭不待言也至如乾道庚寅中南轩以道学名德守是邦而东莱爲郡文学是时南轩之学己逺造矣思昔犹专门固滞及晦翁痛与反覆辨论始飜然爲之一变无复异趣其亲仁之笃徙义之勇克己之严任道之劲卓卓乎不可及东莱筮仕方初以少年豪才博览藐视斯世无足与偶何暇窥圣贤门户及闻南轩一语之折则愕然回释然解乃屏去故习敛躬屈节爲终身钻仰之归且道紫阳防濂洛以达邹鲁俛焉日有孜孜毙而后己虽于南轩所造有不齐要之不失爲吾名教中人而斯文与有赖焉视世儒之窃佛学以自高屹立一家门户且文圣贤之言以葢之以爲真有得乎千古心传之妙不自觉其与圣人殊宗背驰反误学者于诐淫邪遁之域而卒不免爲吾道之贼者是岂不大相万万而郑侯今日所以示邦人合祠之意者亦岂徒云乎尔哉昔子路问成人夫子告以若臧武仲之智公绰之不欲卞庄子之勇冉求之艺而文之以礼乐则可以爲成人矣盖举近世之贤者以爲之质以复加之磨礲润泽之功然后可以责其有成今严之学子诚能起敬五贤之高躅而实致其希慕之功以爲受道之质然后讲明二先生之学问以参攷夫师友渊源之全求其所谓大中至正之统者博学审问谨思明辨而笃行之则体全用周文质相副其于至道成德之君子也又孰御焉诗不云乎高山仰止景行行止严之学子其勉之
　　魂魄说
　　魂者阳之灵气之发也其分主乎动所以行乎此身之中随所贯而无不生也魄者隂之精体之凝也其分主乎静所以实乎此身之中随所注而无不定也故自著者而言之则口鼻灵于呼吸而不息者魂也耳目精于视聴而不散者魄也统而言之则所以贯乎耳目视聴之间使之常灵而不匮者亦魂也至于四肢之灵于举履五脏六腑之灵于传送凡气之所贯常发越而有生意者皆魂也所以注乎口鼻呼吸之间使之常精而不爽者亦魄也至于四肢之精于举履五脏六腑之精于传送凡体之所注各凝实而有定理者皆魄也若口噤而鼻絶目困而耳窒手顽而足惫肺萎而脾弱肝枯而肾涸则灵者息而非魂之谓矣若口狂而鼻逆目流而耳恍手乱而足轻肺喘而脾滑肝急而肾泄则精者散而非魄之谓矣又广而言之下极者形之底气之根而魂魄之所自出也元首者形之表气之会而魂魄之所由萃也在精神则神魂而精魄也在血脉则脉魂而血魄也在声貌则声魂而貌魄也又错而言之呼吸以气固魂也然呼者爲阳伸吸者爲隂屈又有不同焉视聴以体固魄也然视者爲阳明聴者为隂虚又有不一焉四肢有左右之辨而又有动静之殊五脏六腑有五行之别而又有生尅之异与夫神有清浊而精有虚实脉有浮沈而血有凝释声有刚柔而貌有温厉又各不齐焉盖其分也虽有隂阳在气在体之异属其合则又俱不离乎一气而参观互考魂中又有魄魄中又有魂万变固无所不存并行亦未尝相悖魂必魄然后有以精其灵魄必魂然后有以灵其精而心居中央秉气丽体又所以爲魂魄之主而总摄之凡日用之所奋厉振作通畅和乐施爲经画思虑明觉者皆心之所以主魂之属也整齐严肃安恬退止持循执守决断志记者皆心之所以主魄之属也故魂充而魄聚则心力强心之神明精爽则魄魂有统其记事也必专而其虑事也必明其断事也必确而其行事也必勇其絶恶也必严而其徙义也必果其执德也必固而其进道也必健至于山立而扬休玉色而金声坐如尸立如齐出门如宾承事如祭九容之无不敬九思之无不通望之俨而即之温恭而安而威不猛凢睟面施体隂阳合德无非是形见也人心始于气感则得魂为先既而体凝焉则魂次之及既生而神发焉则魂主之发未逺而纯一湛静则魄主之男乾道则魂统魄女坤道则魄统魂禀重厚者则魄胜魂赋轻浮者则魂胜魄人于幼也气浑全而质未实则魂盛而魄少及其壮也气正充而质己定则魂与魄俱强及其老也气衰而质羸则魂与魄俱耗及其死也气与质判则魂升而魄降惟平时粹有隂阳之德者魂清魄爽洒然于化无复凝滞若隂欲重而阳明昏者则魂沈魄浊于是乎或滞于冥漠之间而未能以遽化矣此魂魄之大旨也
　　释家君録忌说
　　礼书忌说
　　檀弓曰丧三年以爲极亡则弗之忘矣故君子有终身之忧忌日不乐
　　郑氏注曰念其亲死日不用举吉事
　　孔氏正义曰言服亲之丧己经三年可以弃而孝子有终身之痛曽不暂忘于心也故君子终竟己身怛惨念亲忌日不爲乐事以其亲亡忌难吉事
　　祭义曰君子有终身之丧忌日之谓也忌日不用非不祥也言夫日志有所至而不敢尽其私也
　　郑氏注曰忌日亲亡之日忌之者不用举他事如有时日之禁也祥善也志有所至至于亲以此日亡其哀心如丧时
　　孔氏正义曰此一节明孝子终身念亲不忘之事谓忌日不用举作他事者非谓此日不善别有禁忌不举也言夫忌日孝子志意有所至极思念其亲不敢尽其私情而营他事也
　　又曰文王之祭也事死者如事生思死者如不欲生忌日必哀称讳如见亲祀之忠也如见亲之所爱如欲色然其文王与
　　孔氏正义曰此一节明文王祭思亲忠敬之甚言思念死者意欲随之而死如似不复欲生庙中上不讳下于祖庙称亲之讳如似见亲也祭祀尽忠诚齐时思念亲之平生嗜欲如似真见亲所爱在于目前又思念亲所爱之甚如似凡人贪欲女色然也
　　近代诸儒议论
　　伊川先生曰家必有庙庙必有主忌日必迁主出祭于正寝【今正防正堂也盖庙中尊者所据又同室难以独享也于正寝可以尽思慕之诚】丧祭礼之大者豺獭皆知报本今士大夫家多忽此厚于奉养而薄于先祖甚不可也凡物知母而不知父走兽是也知父而不知祖飞鸟是也惟人能知祖若不严于祭祀殆与禽兽无异矣
　　又尝于国忌日素馔或以诘其故先生曰礼居丧不饮酒不食肉忌日丧之余也
　　横渠先生曰忌日变服为曾祖祖布冠带麻衣为曽祖妣素冠布带麻衣爲父布冠带麻衣麻履爲母素冠布带麻衣麻履爲伯叔父素冠带麻衣爲伯叔母麻衣素带爲兄素衣素带爲弟侄易褐不肉爲庶母及姊一不肉
　　晦庵先生祭仪忌日特设一位于正寝如祭祢之仪主人惨纱垂脚幞头惨布衫爁铁脂皮带主妇去华盛之服凡与祭执事者皆然告言孝某孙某祢云孝子今以皇某亲某官府君逺讳之辰敢请神主出临正寝恭伸追慕考妣即三献哭尽哀不饮福受胙祝文维某年嵗次月朔日辰孝某孙某敢昭告于皇某亲某官府君无官称某号府君妣无封言某氏夫人嵗序迁易讳日复临追逺感时不胜永慕考妣即云痛割怙恃昊天罔极敢以清酌庶羞敬伸奠献尚飨愚谓吾家避先讳末句当云伏惟鉴飨
　　右忌说礼书三段注疏五段并三先生之说五段恭承先讳在近重感于心因録以示诸子侄而共致其孝敬焉庆元己未二月十日书
　　淳曰忌日者何亡者属纩之日也亡者爲何有祖焉有祢焉有旁杀之亲焉忌者孰忌之有子焉有孙焉有旁杀之亲焉然则如之何其忌之曰此天理之至人情之极出于其中秉彞之所不容己而非自外至者也盖昔者亡者于是日之亡也乃人道之大变爲子者卒然遇之如天之忽崩地之忽陷无所告诉正其笄纚徒跣擗踊哭泣伤肝焦肺水浆不入口之时其爲哀痛廹切之甚直欲与亡者俱亡而不复意有此身之存者也虽其所服日月之己竟而此心之慕终其身有不能己而况于是日之复临则其爲感动又将如何耶下而爲孙者若曽若及旁而若弟若侄由齐衰以至功缌虽其发于容体声音言语饮食居处衣服者其哀情有等级之杀要之当时于此则亦其遭变之始而痛于厥心者也岂以是日之复临独能顽无所动耶此圣人制礼因人情而爲之节文以是日爲君子终身之丧所以行乎是日者虽其全仪去古废缺不可复考而其遗言绪论犹间有存于檀弓祭义等篇如曰不乐曰不用曰不敢尽其私若简简乎一二语而其大义则固昭昭可推而见也夫亦岂止于若是而己哉夫亦岂徒然若是而己哉故君子爲礼于是日也必视诸丧之余以从事每事必变乎常衣必以素食必以蔬不御酒肉不接声色不敢他适不敢他举惟专有以致其事亡追逺忧思敬慕之诚然后爲情文之称中哀乐之节得性情之正而不失乎圣人之意也呜呼此文王以是日必哀事死者如事生思死者如不欲生所谓天理人伦之至而为万世法矣奈何世之人不复讲乎此动惟适己以自便上焉既无追慕之哀而一肆志于燕饮之乐若贺亡之爲下焉又无戒禁之敬而荡然无所不爲无所不之殆若安平无事者吉防紊乱常变混杂抑不思今日爲何日名之曰忌者其端原果何谓昔之斯辰其人果何爲而吾于是人又爲何属也顾乃忍焉若是寜不悖理伤义而类于无人心者欤其有笃于奉先者又不过精严丰洁为浮屠事祀非其鬼馈非其徒以爲是足以荐拔亡者而无憾而于亡者之前则荒忽防慢姑泛爲之一荐己则肆饮妄动又依然前之爲也展转迷缪同然一习莫有以爲非者有如近世先觉诸君子更相正订略有成说可举可稽其觉迷警谬之惠大矣某小子窃幸有闻斯义兹因祖讳之临适吾房之直其事恭承严父所録古今圣贤诸说命某释之以诏吾门内同奉祖先之人爲之慨然有感因发明于下方而请共警省焉呜呼凡我同祖其亦有以懋敬之哉某谨书











　　北溪大全集巻十二
　　钦定四库全书
　　北溪大全集巻十三
　　宋　陈淳　撰
　　说
　　宗说上
　　按礼经别子爲始祖继别爲大宗继祢爲小宗宗其爲始祖后者爲百世不迁之宗宗其爲高祖后者爲五世则迁之宗盖诸侯适子适孙常继世爲君自第二而下诸子不得祢先君而别于正适皆称别子其后子孙爲卿大夫则不敢祖诸侯必立此别子爲始祖而别子之世适则常继此别子之正统以主始祖之祭与族人爲宗爲其所尊宗谓之大宗子虽五世外与之絶服者亦皆爲齐衰三月及其妻同虽妇人不敢降是谓百世不迁之宗其别子之庶子又不得祢别子而自使其世适后之以主庶子之祭与昆弟爲宗谓之小宗子旁例而降之其第一世继祢者曰继祢小宗爲亲兄弟所宗爲服期第二世继祖者曰继祖小宗爲同堂兄弟所宗爲服大功第三世继曽祖者曰继曽祖小宗爲再从兄弟所宗爲服小功第四世继高祖者曰继高祖小宗爲三从兄弟所宗爲服缌自高祖外五世则无服祖迁于上而宗易于下是谓五世则迁之宗虽别子兄弟五人其爲宗法皆然大宗一与小宗四爲五小宗五世外虽己迁而复统于大宗更百世未尝絶故鲁人有同姓死以其疏逺而弗吊子思以爲无恩之甚引夫子答季孙之言以正之曰继之以姓义无絶虽万世而婚姻不通也此大小宗之定说也不惟公子之爲然或异姓公子之来自他邦别于本国不来者亦谓之别子及庶姓之起于是邦别于隐沦不起者亦谓之别子其继世爲大小宗法一与此同不惟公子继世之后爲然其在当时或先君之子今君兄弟等辈上不得宗君下又乏爲后世之宗不可无人主领则亦比附大小宗法以领之国君之同母弟适夫人所生者谓之适昆弟其庶母所生者谓之庶昆弟皆先君之子俱谓之公子而在士大夫列者固有相宗之道焉君必爲此公子士大夫之庶者立此公子士大夫之适者爲之宗使之宗之若有适母弟则使一人爲宗以领公子死则公子爲之齐衰九月其母则小君也爲其妻齐衰三月礼如大宗更不立庶昆弟爲之宗是谓有大宗而无小宗君无适母弟则择庶昆弟一人爲宗以领公子死则公子爲之大功九月其母妻无服礼如小宗是谓有小宗而无大宗或公子惟一无他公子可爲己宗而亦无他公子来宗于己是谓有无宗亦莫之【阙】此乂大小宗之变例也爲宗子者在大宗所主始祖别子之祭小宗所主小宗祖祢之祭其为体甚专宗子压族人于外宗妇领族妇于内其权爲甚重而族人所以只事宗子者其礼又爲甚严冠娶必告丧练祥必赴虽贵富不敢以入其家必舍车徒于外有归器衾裘车马必献其上而自服用其次非所献不敢以入其门若富具二牲必献其贤于宗子夫妇皆齐而宗敬焉终事而后敢私祭爲支子者不敢干其祭或宗子有疾而当摄则必告而后祭若宗子爲士庶子爲大夫则以上牲祭于宗子之家祝曰孝子某爲介子某荐其常事若宗子无罪而去国则以庙从或有罪去他国庶子爲大夫而居则祝曰孝子某使介子某执其常事其辞于宾则曰宗兄宗弟宗子在他国使某辞或庶子无爵而居则望墓爲坛以时祭及宗子死必告于墓而后得祭于家称名不言孝所谓摄主又不敢备礼不厌祭不旅不嘏不绥祭不配不归胙或有殇与无后则从祖附食庶子不得僭祭之及不得僭爲长子斩凡拳拳于宗子若是其敬者何哉皆以尊先祖之正体而不二其统一人情之所趋而不背其本也惟其如是故上有以事祖祢而尽尊尊之义下有以合族属而笃亲亲之恩是虽厯世代愈逺分枝系愈蕃而人知宗所自来本支昭穆不乱而宗庙常严家有宗党时相接长幼疏戚有纪而骨肉不离自国姓达于庶姓通天下无二礼则通天下无二俗如小记所谓序昭穆别礼义而竭人道白虎通义所谓长和睦通有无而纪理族人文王世子所谓孝弟之道达君臣之道着邦国有伦而众向方大传所谓社稷重而百姓爱刑罚中而庶民安财用足而百志成礼俗形者皆于是乎见则其立宗之効固不甚大矣哉此有周而上王化之所以爲盛礼乐达于天下道德一而风俗同者其大纲目端有在乎此也
　　宗说中
　　古人宗法不幸厄于秦火不见全经又幸而复出于汉儒杂记之书学者因得以考识其遗意其纲领大槩见大传小记其变礼条目见曽子问而其所旁照者又间见于曲礼内则丧服传文王世子王制等诸篇然其残文有阙晦而不章者可不讲订以明之乎或问大传小记皆无大宗之文但曰继别为宗而己何以见其爲大宗耶曰宗者尊也以其爲先祖主爲族人之尊故族人来共尊之与事其先祖因推尊为宗子而得宗之名若继别子之后乃其世世适沠无旁枝之间虽更百世族属之逺亦咸宗之而无所迁改非谓大宗而何况以下文继祢者爲小宗形之则见此爲大宗决矣必欲更明白无疑则当云继别爲大宗而礼志亦己有如此云者可以补其字之所不足也曰既曰继祢者爲小宗矣又曰宗其继高祖者何小宗所继之不一耶曰小宗有四或继祢或继祖或继曽祖或继高祖皆至五世则迁以其五世则迁比大宗爲小故谓之小宗由己上言之则继祢爲第一世继祖者爲第二世继曽祖者爲第三世继高祖者爲第四世至高祖之父则爲第五世己亲尽无服当祧而不复祭是谓祖迁于上由己下言之则继高祖者至子爲五世继曽祖者至孙爲五世继祖者至曽孙为五世继祢者至元孙爲五世视族人皆是四从兄弟无服更不复与之爲宗而各自随近相宗是谓宗易于下要之四小宗初皆继祢爲始而末皆至继高祖爲终故原其始则云继祢而要其终则云继高祖况此所谓祢者乃指别子之庶子所谓继祢者指庶子所生之适子继此庶子之后与亲兄弟爲宗其文承继别大宗之下是从别子宗法旁杀而爲之正小宗立法所从始所以必亚大宗而立言曰继祢者爲小宗也曰继高祖者之身正是第四世而又爲宗未及满五世而礼经乃以当五世则迁之言何也曰此言继高祖者至五世则迁非指定继高祖者爲己五世而当迁也但记文简略其实即是指继高祖者之子爲五世则迁而非谓继高祖者之身也或问大宗继别子之后只是世世直派适长非有他也而大传乃曰宗其继别子之所自出者其主意又似归重于所从出之人何也曰按郑氏注无此文亦无解此意至疏家则以为别子所由出者或由此君而出或由他国而来果若然则是其所爲宗者非宗其继别子之世适是乃宗其别子所由出之先君与其所由他国之公子也无乃支离迂折之甚乎故文公以之所自出四字断爲衍文谓作注时未误至作疏时乃始误耳今当删去则古人宗法明白直截易见如日星而无可疑矣或问大传既曰庶子不祭明其宗也而小记又曰庶子不祭祢明其宗也又曰庶子不祭祖明其宗也三言大同小异果孰得而孰失耶今按大传之文爲正而意己足直谓非大宗则不得祭别子之爲祖者非小宗则各不得祭其四小宗所主之祖祢也若小记中二言乃又有不祭祢不祭祖之别防其文意重复似是衍字而郑氏乃曲爲之说疏家又从而实之于不祭祢则谓宗子庶子俱爲下士得立祢庙宗子是祢适故得立祢庙而得祭祢庶子是祢庶故不得立祢庙而不祭祢明其尊宗以爲本也于不祭祖则谓宗子庶子俱爲适士得立祖祢二庙宗子既得立祖庙祭之而庶子是祖庶虽得自立祢庙而不得立祖庙祭之以正体祖适居乎上者谓下正祢适犹爲庶也此正推本崇适明有所宗也族人上不得紊宗下又辟宗然后能相序爲五宗者悉然此于文虽亦可通而不免意折辞费不若大传辞简意直而事反该悉也或问大传曰庶子不得爲长子三年不继祖也而小记又曰庶子不爲长子斩不继祖与祢故也大传之言与丧服传之言一同而小记之言又有増损果孰得而孰失耶曰大传所谓得字在小记则无之而小记所谓斩字在大传作三年又无与祢二字彼此之义皆有所未尽者今当互取之曰庶子不得爲长子斩不继祖与祢故也则语明而意备矣原此文大要须己身是父适祖适承重乃得遂其为长子极服之制其尊先祖之正体当如是也在马季良注丧服云此爲五世之适父乃爲之斩盖以长子是继高祖小宗之适而言其世数过于大逺在郑氏注此言不继祖祢则长子必五世所以破季长之说而不明其世数及注丧服则曰此言爲父后者然后爲长子三年盖以持服者是父之适子而言又不及祖之世数爲未尽若庾氏云用恩则祢重用义则祖重至己承二重则爲长子斩既承祖祢二重则亦犹父适祖适也疏家又详此意谓礼有适子者无适孙或己是祖正又是父适若父犹在则己未成适不得重长重长必是父没后者故云爲父后者然后爲长子三年或己虽是祖庶而却是父适应立祢庙则己长子传重当祭而不爲斩者以祖庶厌降故也即是二辨参之则必兼父适祖适然后可遂其服斩益以明矣疏又言礼爲后者有四条皆不服斩有体而不正若庶子爲后者有正而不体若适孙爲后者有传重而非正体若庶孙爲后者有正体而不传重若适子有废疾不立者四者皆期悉不得斩惟正体又传重乃得极服此又以长子不得斩之变例言之亦不可以不并知也或问内则曰适子庶子只事宗子宗妇以庶子只事宗子固也宗子本适子也又以适子只事之如何其别也曰此适子谓小宗中父之适及祖之适也庶子爲大宗之庶子及小宗适子之弟也然正体在乎上者谓下正犹爲庶故以大宗子视小宗子虽曰父之适祖之适而皆爲庶也宗子指大宗子而言此文虽主事大宗子而其事小宗子者亦然故族人一身凡事五宗既事亲兄弟之适继祢小宗又事同堂兄弟之适继祖小宗又事再从兄弟之适继曽祖小宗又事三从兄弟之适继高祖小宗与事别子世适继始祖大宗爲五若庶子是宗子亲弟俱爲下士得立祢庙则宗子立祢庙祭之庶子更不别立祢庙行祭惟助祭于宗子祢庙若宗子庶子俱爲适士得立祖祢二庙则宗子立祖庙祭之庶子更不别立祖庙行祭惟助祭于宗于祖庙若宗子爲士庶子爲大夫得祭曽祖而不合立庙则宗子立庙庶子祭于宗子之家若己是宗子从父庶兄弟父之适子则惟得于家自立祢庙而祖及曽祖亦必于宗子之家寄立之若己是宗子从祖庶兄弟父祖之适则立祖祢庙于己家而亦寄立曽祖庙于宗子之家皆己供上牲宗子爲祭之此其只事宗子之所由本也
　　宗说下
　　此篇方起草未及竟而先生寝疾矣姑存此以见大意
　　或问古人宗法果可以行于今与否欤曰后世頽风敝俗与古人宗法相及者莫甚于今日生民秉彞良心天理之不容泯没亦未尝不间见于世而近代先觉诸儒宗所相与发明遗文故典者亦己昭昭有成说于世矣盖今之所谓姓氏者几更世代离乱朝市变迁巳不复上世圣人因生胙土之旧章百宗荡析或妄委其姓而冒人户贯或妄以户贯与人而溷其宗何止于托汉壻而冒姓刘以狄种朱邪而附李属籍也至于无嗣续而欲继絶者又不本圣人同宗为后之正典乃字育螟昵非族类或取诸妻之党若鄫人立莒公子郭氏之立柴荣或取女子之出若贾氏之立韩谧或公然取他族苗裔若存朂之养宁嗣源之养王从珂或以他人妊孕为己出不之怪若秦政之本吕不韦楚幽之本黄歇宋苍梧之本李道儿又有若汉鬼之蓬头歆祀莫识为谁何者意其得于荒茫遗弃不可知之中抑又有若司马之牛睿阴为暧昩者凢此数端不惟搢绅宦族为然在阎闾编戸之伍盖总总也岂知神不歆非类民不祀非族是乃自为斩絶之道而非有嗣续之实也谱系真赝既杂乱不明而宗庶昭穆又颠倒无辨或以弟为子或以子为孙或位侄于叔之上班叔于侄之下是以族属不相统恩意不相浃在族燕一序齿为仪不复省名分尊卑之别在族会一视财为礼不复頋服纪踈戚之差名家显族降为皂而不之知虽至亲以过门为辱自白屋至卿相问其所从来则莫之识或识之每羞道其祖甚至父母在巳析居异籍兄弟不相顾一如路人户未割反互相残贼亲未尽不复相往来冠昏死防不相告贫竆患难不相防故骨月苐相告讦而无亲睦之风族党务相争闘而乏逊顺之习于是有语及祀典则祢巳附而高曽忘忽不致享祭有主而适庶相胜并立庙或欲叙及宗法则皓首诸父不肯陪礼于少年适侄之侧华发庶侄亦耻屈节于妙龄叔父之前家家自为俗而各有法人人自为法而各有心公卿大臣阀阅才易一世即坠涂地贤人君子之后不复能世其家回视古人宗法与之甚相反者盖莫甚于今日也然知有母而不知有父者走兽之道也知有父而不知有祖者飞鸟之道也人灵于物知有祖祢尊尊亲亲秉彛良心夫孰不固有之本无古今贵贱之别虽更叔世衰微离乱之极犹有孝义族类班班史册或九世同居相与忍为雍睦者【张公艺】或宗族七百口设广席长防以次坐共食者【五代江州陈氏】或三世共财子孙朝夕礼敬常若公家者【后汉其重】或缌服百口同防昆季相事如父子者【南史杨播】或累世同居共庖兄弟至四从皆如同气者【唐刘君良】或子孙数世至二百余口犹同居共防田园俸禄皆聚一库而计口日给饷者【本朝李昉】或奉兄轨如父公禄赏赐皆入轨之库有所资湏悉就轨请者【宋蔡廓】或奉叔母李如母兄弟寸尺皆入李之库四时分赉一听李自裁者【北史崔孝芬】则良心天理之不容泯没者固未尝不间见于斯世也而近世先觉诸儒宗所相与发明遗文故典又昭昭可覆如程子曰管摄天下人心收宗族厚风俗使人不忘本湏是明谱系立宗子法又曰若立宗子法则人知尊祖重本而朝廷之势自尊此言宗法之为系甚重也如曰宗子法坏则人不知来处以至流转四方往往亲未絶不相识又曰宗子法废后世谱牒尚有遗风谱牒又废人家不知来处无百年之家骨肉无统虽至亲恩亦薄此言无宗之为俗不美也如曰凢言宗者以祭祀为主言人宗于此而祭祀也以己之旁亲兄弟来宗于己所以得宗之名非宗于人也则明其所以为宗之义也如曰立宗子法亦是天理如木必有直干亦必有旁枝如水必有正源亦必有分派又有旁枝逹而为榦者明其皆本于自然之势也至论所以行之之实则曰湏且如唐时立庙院仍不得分割祖业使一人主之又如韦家宗会法月为一防以合族使骨肉之意常相亲其间支子不祭则曰齐戒致其诚意与主祭者不异可与则以身执事不可与则以物助不别立庙为位行事而巳虽不祭情亦可安其论长子不得为人后则曰若无兄弟又继祖之宗絶亦当继祖如卑防为大臣以今之法自合立庙不可使从宗子以祭











　　北溪大全集巻十三
　　钦定四库全书
　　北溪大全集巻十四
　　宋　陈淳　撰
　　题跋
　　代陈宪跋家礼
　　予职宪广东之明年先生之门人临漳陈淳安卿者爲予言祭仪始得王郎中子正传本三巻上巻编程子祭说及主式中卷自家庙时祭以至墓祭凡九篇而时祭篇中又分卜日齐戒陈设行事凡四条爲文葢一统而无分纲目下巻则列诸祝词而己盖最初本也既而绍熈庚戌于临漳郡斋尝以冠昏丧祭礼请诸先生先生曰温公有成仪罕见行于世者只爲闲词繁冗长篇浩瀚令人难读往往未及习行而己畏惮退缩盖尝深病之欲爲之裁订増损举纲张目别爲一书令人易晓而易行旧亦略有成编矣在僧寺爲行童窃去遂亡本子更不复修是时只于先生之季子敬之传得时祭仪一篇乃其家嵗时所常按用者其文有纲目大小字之别纲爲正文大书目则小注于其下盖甚简防明白最令人易晓虽未见亡本之爲如何而比前所谓初本者体制逈不同也又后庆元己未到攷亭精舍闻先生家时祭今只定用二分二至不复卜日校临漳所传卜日丁亥虽本仪礼之文而实不若此乃求鬼神于隂阳魂魄屈伸之际其义又爲益精矣于是又叩先生以冬至立春二祭则愀然爲言后来有疑乎冬至之祭似禘立春之祭似祫更不敢冐举嘉定辛未自南官回过温陵值敬之倅郡出示家礼一编云此往年僧寺所亡本也有士人録得会先生葬日携来因得之即就传而归爲篇有五通礼居一而冠昏丧祭四礼次之于篇之内各随事分章于章之中又各分纲目未几亦有传入广者廖子晦意其爲成书定本遽刋诸帅府即今此编是也因以前后本相参订所谓时祭仪纲目大槩如临漳所传但降神在参神之前不若临漳传本降神在参神之后爲得之盖既奉主于位则不可虚视其主而必拜以肃之故参神宜居于前至灌则又所以爲将献而亲飨其神之始也故降神宜居于后然始祖先祖之祭只设虚位而无主则又当降神而后参亦不容以是爲拘但彼冬至立春二仪乃其所未定及卜日一节当并以今不用者爲定义又治葬章中所用石灰亦有不出石灰处则此制难以通行只得随土俗审处而题主一节只依温公行于墓所而不行于反哭入室之后疑失之少早则于礼之既亡而后以鬼飨者爲不合恨不及面订于先生耳其他诸仪大概皆己简防明白可按而其间亦尚有阙文而未及补脱句而未及填与讹舛字之未获正者或多见之惜其书既亡而复出不出于先生无恙之前而出于先生既没之后不幸而不能垂爲一定之成仪以幸万世而反爲未成之缺典至贻后世千古无穷之恨甚可痛也予闻其言慨然为之有感因识诸编末以示来者使读是书而有志焉者知始末之所由其于宏纲大节之昭昭不可揜者既得以从容从事而无所疑而于一二疑义之未定及讹缺脱漏之多错见者亦有以攷覈折衷而爲至当之归不至于一直例行按用之或有误焉而不自觉也呜呼于以助成斯世礼俗而推广圣朝道化之美尚有以庶几先生之志乎哉
　　家礼跋
　　嗟乎礼敎之废于世也久矣由古今异俗宫庐器服异制无圣人者作爲之通损益之宜而世莫从而折衷以爲依据者在昔程子张子尝有意乎此皆未及成书惟司马公有成书而读者又厌其长篇浩瀚未及习行而己望风畏缩先生盖深病之旧因举纲张目别爲是书以示斯世欲其易知而易从方尔草定即爲僧童窃去至先生没而后遗编始出不及先生一修其间犹有未定之说五羊本先出最多讹舛某尝以语曲江陈宪而识诸编末矣余杭本再就五羊本爲之考订所谓时祭一章乃取先生家嵗时所用之仪入之准此爲定说并移其诸参神在降神之前今按余杭本复精加校至如冬至立春二仪向尝亲闻先生语以爲似禘祫而不举今本先生意删去至题主一节按礼记问丧送形而往迎精而反其往也如慕其反也如疑入门而弗见也上堂又弗见也入室又弗见也曰亡矣丧矣不可复见己矣然后祭之宗庙以鬼飨之盖丧礼自既敛尸柩在堂以后事死如事生凡朝夕纯用生前奉养之礼及既葬入室弗见以后则事亡如事存以鬼神之道接之今方奉柩入圹未及迎精而反以伸夫如疑之情而遽爲决辞以神之恐失之少早于孝子痛割之情爲未安或曰此正所以爲迎精而亦主人赠而祝宿虞尸之比不思迎精固己有魂帛而虞尸之宿乃祝者先归私自备之非行于墓所而于主人盖无与焉窃以爲此节当移于反哭入室之后行之然后虞祭乃于礼爲有合而于情爲得宜惜不及面订此明证耳其他一二小节如注酒之或亲不亲及告筵祝词之未填与葬用石灰有乡土所阙则非通行之制各等正在人参酌审处要之以全编大防而言则其纲在当日己定坦然简易而粲然明白情文适中本末相副上不失先王之大典而下甚便于斯世之礼俗虽圣人起不能以易此矣严陵郡某侯欲刻以示后世而命余跋之余深幸古礼之复见扵今也爰书数语以为识陈某谨书
　　代郑寺丞跋家礼
　　此书酌古通今纲条节目甚简易明白最有关于风教之大人人当服习而家家当讲行也因刻之严陵郡庠与邦人共之凡我父兄子弟其相与勉焉以脱末俗之陋而成此邦礼义之风顾不伟欤
　　代跋小学
　　此书最切于学者日用之实在幼学之始固所当从事而其终之所以造道据德而成大学之功者亦不越乎此皆不可以一日而不讲也今刻之严陵郡庠以示学徒其母以言近而忽诸
　　代跋大学
　　此书乃羣经之纲领而初学入德之门晦庵先生解之己明白亲切详尽矣今得先生絶笔定本因刻之严陵郡庠以示学徒其相与复之熟之要使圣贤深长意味源源出于中而宏大器局卓然呈露于前然后知此书之爲真不我诬而圣贤大业其可进矣呜呼其共勉之哉
　　书李推近思録跋后
　　某窃详此跋意甚平正向闻先生亦曰四子六经之阶梯近思録四子之阶梯此自无可疑者而子武乃不以爲然盖縁跋中大意固正而行文语脉纡缓发挥本旨未甚相照应不见此编与四书相闗之切处遂有以啓其疑云耳大抵圣贤示人入德所以爲理义之要者莫要于四书但絶学失传寥寥千载直至四先生而后明而四先生平日抽关啓钥所以讲明孔孟精微严密之防者又杂见于诸书不可类攷幸吾先生辍其关于大体而切于日用者爲此篇其次第仿大学其会趣凖中庸其规模效语孟诚后学迷途之指南而入圣门之正路也故吾先生所以发明四书之宏纲大义者亦自四先生之书得之而此编其四先生之要旨萃焉欲起学者于俗学横流之中若不先攷乎此则凖的不立而邪正之分不明圣门将何从而入而千载不传之秘旨又将若何而窥测之今先刻以示人使读者知圣传之所在有以起尊敬师慕之心而卓然不迷其所趋然后循序而进于孔孟之门庭堂奥自当从容造诣一惟吾所之而无寸步之枉矣尚何以爲疑而谓之非其序乎更在明者订之
　　题徐君大学诗后
　　观徐君此诗可见立志之高而慕道之切其中有说得己分明处亦有看得未莹白处己各随章正订批凿于其旁幸更详玩其理之所以然大抵穷理与作文章不同作文章逐旋修饰润色惟教好看穷理只是讲明个是与非是者的知其爲真是非者的知其爲真非使吾之取舍不迷于外而存养无丧于中耳况道体高明广大未可以缀缉摹画而圣心精微严密非可以猎涉窥觇必当实致下学工夫俛焉孜孜循序而进无一知之不实求其精无一行之不实用其力至于优柔餍饫真积力久一旦豁然融会贯通而后上达者可造与圣心无间而道在我矣此圣门真实学问颜曽二子正从事于斯惟有志者可与语此若或止以修辞爲工略略捉模得个髣髴近似便以爲真得己在是而不复加精进之功吾恐终身无复有实得固非今日所望于徐君之意而亦非徐君今日所以讲学之本志也徐君其勉乎哉
　　读高斋审是集
　　世儒科举之学特借圣贤之言以爲进取之媒耳而其心度识趣与圣贤判然不同今乃欲以是而释圣贤之训自以爲真有得乎正大严密之旨其亦误矣况有如所谓道德仁恕性情心志才气之类在圣贤前后更相发明固有定论若合符节不容更易且其所以爲説亦不过于是理之实然者先知先觉而因以示人耳非圣贤之自撰也彼初不识此等名状爲何物而妄肆诋剥唱者既以传得其宗自尊大而和者又从而赞之以无忌惮之辞盖皆坎蛙之见浅乎无以辨爲也姑书此以爲后进末学而易于言者之戒
　　读曽君皆春堂记
　　斯堂记所叙皆春之义意度诚爲可嘉此正颜子之所谓乐中事也如先贤地位己到自然有此意见不觉流出此语今必欲慕此须于其中深致夫颜子博约之功必至于大学所谓知止有定而能静能安然后万物各止其所随寓皆春而无入不自得乃能真有以识其趣充其义而不爲虚也若或欠阙此功夫而徒然于闲静之中坐想春致愚恐其所以爲乐者未必真有先贤之意味殆且不免堕于空寂之归而不自知矣呜呼是可不谨乎哉是可不勉乎哉














　　北溪大全集巻十四
　　钦定四库全书
　　北溪大全集巻十五
　　宋　陈淳　撰
　　杂著
　　道学体统
　　圣贤所谓道学者初非有至幽难穷之理甚高难能之事也亦不外乎人生日用之常尔盖道原于天命之奥而实行乎日用之间在心而言则其体有仁义礼智之性其用有恻隐羞恶辞逊是非之情在身而言则其所具有耳目鼻口四肢之用其所与有君臣父子夫妇兄弟朋友之伦在人事而言则处而脩身齐家应事接物出而涖官理国牧民御众微而起居言动饮食衣服大而礼乐刑政兵财律厯之属凡森乎戴履千条万绪莫不各有当然一定不易之则皆莫非天理自然流行着见而非人之所强爲者自一本而万殊而体用不相离也合万殊而一统而显微无少间也上帝所降之衷即降乎此也生民所秉之彞即秉乎此也以人之所同得乎此而虚灵不昩则谓之明德以人之所共由乎此而无所不通则谓之达道尧舜与涂人同一禀也孔子与十室均一赋也圣人之所以爲圣生知安行乎此也学者之所以爲学讲明践履乎此也谓其君不能者贼其君者也谓其民不能者贼其民者也自谓其不能者自贼者也由之则爲正逵爲上达爲君子儒爲贤圣之归悖之则爲邪迳爲下流爲小人儒爲彺愚之归此其理盖较然甚易知而坦然甚易行也是岂有超乎日用常行之外而自爲一物至幽而难穷甚高而难能也哉如或外此而他求则皆非大中至正之道圣贤所不道也
　　师友渊源
　　粤自羲皇作易首辟浑沦神农皇帝相与继天立极而宗统之传有自来矣尧舜禹汤文武更相授受中天地爲三纲五常之主臯陶伊传周召又相与辅相跻天下文明之治孔子不得行道之位乃集羣圣之法作六经爲万世师而囘参伋轲实得之上下数千年无二说也轲之后失其传荀与扬既不识大本董子又见道不分明间有文中子粗知明德新民之爲务矣而又不知至善之所出韩子知道之大用流行于天下矣而又不知全体具于吾身盖千四百余年昏昏冥冥醉生梦死直至我宋之兴明圣相承太平日久天地真元之气复会于是濂溪先生与河南二程先生卓然以先知先觉之资相继而出濂溪不由师传独得于天妙建图书抽关啓钥上与羲皇之易相表里而下以振孔孟不传之坠绪所谓再辟浑沦二程亲受其旨又从而光大之故天理之微人伦之着事物之众鬼神之幽与凡造道入德之方脩己治人之术莫不粲有条理使斯世之英才志士得以探讨服行而不失攸归河洛之间斯文洋洋与洙泗并闻而知者有朱文公又即其微言遗旨益精明而莹白之上以达羣圣之心下以统百家而会于一盖所谓集诸儒之大成嗣周程之嫡统而粹乎洙泗濂洛之渊源者也有如求道过高者宗师佛学凌蔑经典以爲明心见性不必读书而荡学者于空无之境立论过卑者又崇奬汉唐比附三代以爲经世济物不必脩德而陷学者于功利之域至是一觝排辨正之皆表里暴白无得以乱吾道惑人心学者欲学圣人而攷论师友渊源必当以是爲迷涂之指南庶乎有所取正而不差矣苟或舍是而他求则茫无定凖终不可得其门而入既不由是门而入而曰吾能真有得乎圣人心传之正万万无是理也
　　用功节目
　　道之浩浩何处下手圣门用功节目其大要亦不过曰致知力行而己致者推之而至其极之谓致其知者所以明万理于心而使之无所疑也力者勉焉而不敢怠之谓力其行者所以复万善于己而使之无不备也知不致则真是真非无以辨其行将何所适从必有错认人欲作天理而不自觉者矣行不力则虽精义入神亦徒爲空言而盛德至善竟何有于我哉此大学明明德之功必以格物致知爲先而诚意正心脩身继其后中庸择善固执之目必自夫博学审问慎思明辨而笃行之而颜子称夫子循循之诱亦惟在于博我以文约我以礼而己无他说也然二者亦非截然判先后爲二事如车两轮如鸟两翼实相闗系葢亦交进而互相发也故知之明则行愈达而行之力则所知又益精矣其所以爲致知力行之地者必以敬爲主敬者主一无适之谓所以提省此心使之常惺惺乃心合乎道而圣学所以贯动静彻终始之功也能敬则中有所主而大本清明由是而致知则心与理相涵而无颠冥之患由是而力行则身与事相安而亦不复有扞格之病矣虽然人性均善均可与适道而鲜有能从事于斯者由于有二病一则病于安常习故而不能奋然立志以求自振二则病于偏执私主而不能豁然虚心以求实见盖必如孟子以舜爲法于天下而我犹未免于乡人者爲忧思期如舜而后己然后爲能立志必如颜子以能问于不能以多问于寡有若无实若虚然后爲能虚其心既能立志而不肯自弃又能虚心而不敢自是然后圣门用功节目循序而进日有惟新之益其于升堂入室一惟吾所欲而无所阻矣此又学者所当深自警也
　　读书次序
　　书所以载道固不可不读而圣贤所以垂训者不一又自有先后缓急之序而不容以躐进程子曰大学孔氏之遗书而初学入德之门也于今可见古人爲学次第者独赖此篇之存而论孟次之学者必由是而学焉则庶乎其不差矣盖大学者古之大人所以爲学之法也其大要惟曰明明德曰新民曰止于至善三者而己于三者之中又分而爲格物致知诚意正心脩身以至齐家治国平天下者凡八条大抵规模广大而本末不遗节目详明而始终不紊实羣经之纲领而学者所当最先讲明者也其次则论语二十篇皆圣师言行之要所萃于是而学焉则有以爲操存涵养之实又其次则孟子七篇皆醇醇乎仁义王道之谈于是而学焉则有以爲体验充广之端至于中庸一书则圣门传授心法程子以爲其味无穷善读者玩索而有得焉则终身用之有不能尽者矣然其爲言大概上达之意多而下学之意少非初学所可骤语又必大学论孟之既通然后可以及乎此而始有以的知其皆爲实学无可疑也盖不先诸大学则无以提挈纲领而尽论孟之精微不参诸论孟则无以发挥蕴奥而极中庸之归趣若不会其极于中庸则又何以建立天下之大本而经纶天下之大经哉是则欲求道者诚不可不急于读四书而读四书之法无过求无巧凿无旁搜无曲引亦惟平心以玩其指归而切己以察其实用而己尔果能于是四者融会贯通而理义昭明胸襟洒落则在我有权衡尺度由是而进诸经与凡读天下之书论天下之事皆莫不冰融冻解而轻重长短截然一定自不复有锱铢分寸之差矣呜呼至是而后可与言王佐事业而致开物成务之功用也欤
　　似道之辨
　　或曰今世所谓老佛之道与圣贤之道何如曰似道而非道也盖老氏之道以无爲宗其要归事清净令学者修真炼气以复婴儿诚爲反人理之常世固有脱事物游方外以事其学者然其说未甚炽固不待论若佛氏之教则充盈乎中华入人骨髓自王公大人至野夫贱深闺妇女无不倾心信向之而其所以爲说者大概有二一则下谈死生罪福之说以诳愚众然非明识者莫能决一则上谈性命道德之说以惑高明亦非常情所易辨也夫死生无二理能原其始而知所以生则反其终而知所以死矣盖无极之真二五之精妙合而凝乾道成男坤道成女二气交感化生万物此天地所以生人物之始也人得是至精之气而生气尽则死得是至真之理所赋其存也顺吾事则其没也安死而无愧始终生死如此而己自未生之前是理气爲天地间公共之物非我所得与既凝而生之后始爲我所主而有万化之妙及气尽而死则理亦随之一付之大化又非我所能专有而常存不防于冥漠之间也今佛者曰未生之前所谓我者固己具既死之后所谓我者未尝亡所以轮回生生于千万亿劫而无有穷己则是形溃而反于原既屈之气有复爲方伸之理与造化消息辟阖之情殊不相合且谓天堂地狱明证昭昭则是天地间别有一种不虚不实之田地可以载其境别有一种不虚不实之砖瓦材木可以结其居与万物有无虚实之性又不相符况其爲福可以祷而得为罪可以赂而免则是所以主宰乎幽隂者尤爲私意之甚抑非福善祸淫大公至正神明之道也观乎此则死生罪福之説真是真非了然愚者可以不必惑而明智者亦可以自决矣夫未有天地之先只自然之理而己有是理则有是气有动之理则动而生阳有静之理则静而生隂隂阳动静流行化育其自然之理从而赋予于物者爲命人得是所赋之理以生而具于心者爲性理不外乎气理与气合而爲心之灵凡有血气均也而人通物塞通则理与气融塞则理爲物隔今就人者言之心之虚灵知觉一而己其所以爲虚灵知觉由形气而发者以形气爲主而谓之人心由理义而发者以理义爲主而谓之道心若目能视耳能听口能言四肢能动饥思食渴思饮冬思裘夏思葛等类其所发皆本于形气之私而人心之谓也非礼勿视而视必思明非礼勿听而听必思聪非礼勿言而言必思忠非礼勿动而动必思义食必以礼而无流歠饮必有节而不及乱寒不敢袭暑毋褰裳等类其所发皆原于理义之正而道心之谓也二者固有脉络粲然于方寸之间而不相乱然人心易危而不安道心至隐微而难见以尧舜禹相传犹致其精于二者之间而一守夫道心之本自告子以生言性则己指气爲理而不复有别矣今佛者以作用是性以蠢动含灵皆有佛性运水搬柴无非妙用专指人心之虚灵知觉者而作弄之明此爲明心而不复知其爲形气之心见此爲见性而不复知性之爲理悟此爲悟道而不复别出道心之妙乃至甘苦食淡停思絶想严防痛抑坚持力制或有用功至于心如秋月碧潭清洁者遂交赞以爲造到业儒者见之自顾有秽净之殊反爲之歆慕舍己学以从之而不思圣门传授心法固自有克己爲仁莹净之境与所谓江汉之濯秋阳之暴及如光风霁月者皆其胸中辉光洁白之时乃此心纯是天理之公而絶无一毫人欲之私之谓若彼之所谓月潭清洁云者特不过万理俱空而百念不生尔是固相似而实不同也心之体所具者惟万理彼以理爲障碍而悉欲空之则所存者特形气之知觉尔此最是至精至微第一节差错处至于无君臣父子等大伦乃其后截人事粗迹之悖缪至显处其爲理之发端实自大原中己絶之心本是活物如何使之絶念不生所谓念者惟有正不正耳必欲絶之不生须死而后能假如至此之境果无邪心但其不合正理是乃所以爲邪而非豁然大公之体也程子以爲佛家有个觉之理可以敬以直内矣而无义以方外然所直内者亦非是正谓此也观乎此则性命道德之说真是真非了然高明者可以不必惑而常情亦可以能辨矣而近世儒者乃有窃其形气之灵者以爲道心屏去道问学一节工夫屹然自立一家专使人终日黙坐以求之稍有意见则证印以爲大悟谓真有得乎羣圣千古不传之秘意气洋洋不复自觉其爲非故凡圣门高明广大底境界更不复覩而精微严密等工夫更不复从事良亦可哀也哉呜呼有志于学者其戒之谨之
　　似学之辨
　　或曰今世所谓科举之学与圣贤之学何如曰似学而非学也同是经也同是子史也而爲科举者读之徒猎涉皮肤以爲缀缉时文之用而未尝及其中之蕴止求影像髣髴略略通解可以达吾之词则已而未尝求爲真是真非之识穷日夜旁搜博览吟哦记臆惟铺排骈俪无根之是习而未尝有一言及理义之实自垂髫至白首一惟虚名之是计而未尝有一念闗身心之切葢其徒知举子蹊迳之爲美而不知圣门堂宇高明广大之爲可乐徒知取青紫伎俩之爲美而不知潜心大业趣味无穷之爲可嗜凡天命民彞大经大法人生日用所当然而不容阙者悉置之度外不少接心目一或扣及之则解颐而莫喻于脩己治人齐家理国之道未尝试一讲明其梗槩及一旦躐高科蹑要津当夫天下国家之责而其中枵然无片字之可施不过直行己意之私而己若是者虽万巻填胸锦心綉口号曰富学何足以爲学峩冠博带文雅醖借号曰名儒何足以为儒假若胸臆欧苏才气韩栁谓之未曽读书亦可也然则科举之学视圣贤之学正犹枘凿之相反而不足以相通欤曰科举程度固有害乎圣贤之旨而圣贤学问未尝有妨于科举之文理义明则文字议论益有精神光采躬行心得者有素则形之商订时事敷陈治体莫非溢中肆外之余自有以当人情中物理蔼然仁义道德之言一一皆可用之实而有司明眼者得之即为国家有用之器非止一名一第而己也况其器局高宏功力至到造道成德之大全者所谓伊傅周召王佐规模具焉傥遇明王圣帝云龙风虎之会则直探诸囊而措之与斯人同跻至道之域又斯世之所不能舍也但时王立科目之法专指三日之文爲名而素行不与在学者读书而言则以圣师孔子爲祖者也吾夫子平日之所以教羣弟子之所以学渊源节目昭昭方册固有定法正学者所当终身钻仰毙而后己非可随人迁变者矧自圣朝列祖以至今日己有尊崇之道而荆蜀江浙闽广及中都之士复多以此爲习尚则亦此理在万世不容冺没其轻重缓急固有辨也或曰生斯世也非能絶意于斯世而舍彼就此也曰时王之法何可舍也假使孔孟复生于今亦不能舍科目而逺去则亦但不过以吾之学应之而己焉能爲吾之累也然则抱天地之性负万物之灵而贵爲斯人者盍亦审其轻重缓急而无甘于自暴自弃也哉











　　北溪大全集巻十五
　　钦定四库全书
　　北溪大全集巻十六
　　宋　陈淳　撰
　　杂著
　　大学发题
　　大学一书古之大人所以爲学之法也盖古者有小子之学有大人之学谓天生斯人既予之以仁义礼智之性矣而不能不坏于气禀物欲之杂故必立大小学以成之人生八嵗则自王公至庶人之子皆入小学而教之以洒扫应对进退之节礼乐射御书数之文若曲礼少仪等篇是也及其十有五年则入大学而教之以穷理脩身处事治人之道若此篇者是也然去古既逺小学之爲书今已不全而年之过者亦不能以复反矣所幸大学遗篇犹或有存于汉儒杂记之间于今可见古人爲学次第规模广大而内外兼该节目分明而始终有序盖羣经之纲领而初学入德之门戸所最先焉者也其首言明明德新民止于至善三者则又此篇之纲领而自格物致知诚意正心脩身以至于齐家治国平天下凡八事则又纲领之条目也学者果先从事于此而有得焉则于其他经端若举纲张目振领挈裘秩然有条而不紊矣抑此书首三言者固当无所不尽而所谓明明德者又通爲一篇之统体而止于至善则又总爲一篇之极致继言八事者固不容有一阙【缺】　　格
　　物之爲义甚博尤当有【缺】　　　　　　　　章在八事中所关系爲至要正天理人欲【缺】　　几所由决君
　　子小人向背之路所由判必过【缺】　　　　实而守固始可与言入尧舜之道而保其不【缺】　　桀跖之归矣兹其防意轻重之由属又必从事于斯学者所当深察而加勉乎哉
　　中庸发题
　　中庸一书子思子所以得圣祖之传而发明之以诏后学者也其名篇二字之义盖取夫不偏不倚无过不及而平常之理诚以天下理义无以加此而圣圣相传无以易此故特表而出之以爲万世之所折衷其爲书也始原于天命之奥而不出乎人心之近终极于无声无臭之妙而不越乎日用之常中散诸万事或爲君子之道四或爲天下达道五或九经或三重或礼仪三百威仪三千虽至于位天地育万物参赞元化博厚高明皆莫非人事分内当然之实卑不失之污浅而高不溺于空虚盖真孔门传授心法而尧舜以来相承之本防者但其全篇所以爲说下学之意少而上达之意多学者必于大学论孟既通而后及乎此以尽心焉则卓然有以会其极可与读天下之书论天下之事而建立大本经纶大经自从容而有余矣抑子思子示人此篇大旨必取智仁勇三者爲入道之门以智者所以知乎此仁者所以体乎此而勇者所以强乎此者也而其所以爲用功之目则必又以博学审问慎思明辨笃行五者而弗之措焉盖不如是则无以择善而明善其智不足矣乌能真识中庸爲何味无以固执而诚身其仁不足矣安能依中庸而实体于我且将间断之不常其勇复不足矣又何以终此理于吾身与之爲悠久哉子思子之言决不我欺此又从事于是书者所当循序而汲汲也
　　易本义大旨
　　昔者伏羲氏仰观俯察有以见乎隂阳奇耦之相生交换变易自然而然其势若不容己于是作易以配之始之爲八卦一干二兑三离四震五巽六坎七艮八坤加倍而重之爲六十四而布之爲圆图则干南尽于午中而姤生焉坤北尽于子中而复生焉与天地造化自然者相脗合因教人占筮以断吉凶是时虽未有文字而开物成务之道具矣逮文王系彖周公系爻而随事叮咛之意始爲详密及孔子【缺】　　　释经乃专以义理明之使人居则观其象而玩其辞动则观其变而玩其
　　占以求免于大咎虽因时【缺】　　　　　　爲心者并行而不相悖虽其所发多因【缺】
　　所以爲图象之妙者己具见于系辞说卦二传中矣自秦以来书幸全于遗烬而道则晦而不彰其溺于象数者既牵合傅会而失其源流其泥于文义者又支离散澷而无所根着至我宋康节邵子之图出于是乎伏羲之精画卦以示者始可得而见伊川程子之传出于是乎文王周孔之蕴因卦以发者始可得而明今晦翁先生本义之书盖又发挥邵图之法象而申明程传之旨趣本末兼该精粗具举推本四圣所以作述本然之义而易道之盛至是无余蕴矣其纲领备于五赞未可直以占法视之也抑程子昔以传示门人曰只説得七分后人更自体究若晦翁是书其补程子之三分而上以达于四圣之心也欤
　　启防初诵
　　人自婴孩圣人之质己具皆可以爲尧舜如其禁之以豫而养之以正无交俚谈邪语日专以格言至论薫聒于前使盈耳充腹久焉安习自与中情融贯若固有之则所主定而发不差何患圣途之不可适乎予得子今三嵗近略学语将以教之而无其书因集易书诗礼语孟孝经中明白切要四字句恊之以韵名曰训童雅言凡七十八章一千二百四十八字又以其初未能长语也则以三字先之名曰啓防初诵凡一十九章二百二十八字盖圣学始终大略见于此矣恐或可以先立标的而同志有愿为庭训之助者亦所不隐也若小学洒扫应对进退之仪则又其中始进之条也固朝夕次第从事而其端亦不外乎初诵矣但其详见于遗经者多或字艰而文澁非幼习之便此须五六年外语音调熟然后可以爲之训焉庆元己未七月五日余学斋书
　　天地性　人爲贵　无不善　万物备　仁义实礼智端　圣与我　心同然　性相近　道不逺君子儒　必自反　学爲己　明人伦　君臣义父子亲　夫妇别　男女正　长幼序　朋友信日孜孜　敏以求　愤忘食　乐忘忧　讷于言敏于行　言忠信　行笃敬　思无邪　居处恭执事敬　与人忠　入则孝　出则弟　敬无失恭有礼　足容重　手容恭　目容端　色容庄口容止　头容直　气容肃　立容德　视思明聴思聪　色思温　貌思恭　正衣冠　尊瞻视坐毋箕　立毋跛　恶旨酒　好善言　食无饱居无安　进以礼　退以义　不声色　不货利信道笃　执德　见不善　如探汤　祖尧舜宪文武　如周公　学孔子　礼三百　仪三千温而厉　恭而安　存其心　尽其性　终始一睿作圣
　　训防雅言
　　惟皇上帝　降衷于民　元亨利贞　道不逺人民之秉彞　有物有则　性无不善　好是懿德仁义礼智　良能良知　非由外铄　我固有之天叙有典　天秩有礼　有是四端　犹其四体孩提之童　可知可能　无不爱亲　无不敬兄维此圣人　先知先觉　从容中道　与天地合进退可度　德义可尊　中天下立　作师作君昔在帝尧　克明俊德　允执其中　顺帝之则平章百姓　协和万邦　巍乎成功　焕乎有章大舜有大　惟精惟一　濬哲文明　温恭允塞明于庶物　察于人伦　由仁义行　乐取诸人禹日孜孜　恶酒好善　闻言则拜　敬脩可愿不矜不伐　恶服卑宫　克俭于家　克勤于邦汤敬日跻　懋昭大德　不殖货利　不迩声色以义制事　以礼制心　毋从匪彞　毋即慆淫亹亹文王　小心翼翼　不显亦临　不闻亦式肃肃在庙　雍雍在宫　刑于寡妻　至于家邦于皇武王　建其有极　敬用五事　乂用三德无反无侧　无党无偏　王道荡荡　王道平平周公达孝　善继善述　思兼三王　夜以继日克勤小物　勤劳王家　赤舄几几　德音不瑕孔集大成　信而好古　祖述尧舜　宪章文武下学上达　好古敏求　发愤忘食　乐以忘忧进礼退义　温良恭俭　若圣与仁　爲之不厌宗庙便便　乡党恂恂　私觌愉愉　燕居申申立不中门　行不履阈　不正不坐　不时不食出事公卿　入事父兄　罕言利命　不语怪神毋意毋必　毋固毋我　从心所欲　无可不可尧舜性者　汤武反之　由文至孔　则闻而知先圣后圣　道一而己　先觉后觉　心固然耳人可爲舜　邑有如丘　氓之蚩蚩　放而不求圣人有忧　设爲学校　于帝其训　脩道谓教教以礼乐　教以诗书　教以人伦　皆复其初蒙以养正　常视毋诳　朝夕幼仪　请肄简谅洒扫应对　威仪迟迟　折旋中矩　周旋中规大学之道　在明明德　十五而志　自强不息请问其目　先致其知　诚意正心　以公防私心正身脩　家齐国治　皆由此出　非自外至圣谟洋洋　嘉言孔彰　君子人与　日就月将博学审问　慎思明辨　若昔大猷　监于成宪道若大路　夫岂难知　万物备我　求则得之利善之闲　乃见天则　如恶恶臭　如好好色尽心知性　知性知天　理义悦心　秉心塞渊求其放心　约之以礼　脩其天爵　从其大体仁实事亲　义实从兄　智知礼节　乐乐则生入孝出弟　体信达顺　强恕而行　求仁莫近忠信笃敬　参前倚衡　择乎中庸　拳拳服膺浩然之气　至刚至大　配义与道　养而无害中而不倚　和而不流　勇者不惧　仁者不忧君子务本　亲亲爲大　居致其敬　夙夜匪懈事亲如天　事天如亲　全而归之　不辱其身父子主恩　君臣主敬　夫妇有别　男女以正老者安之　少者怀之　朋友偲偲　兄弟怡怡见贤思齐　贤贤易色　以友辅仁　友友其德鸡鸣而起　三省吾身　主善爲师　战战兢兢恐惧不闻　戒慎不睹　相在尔室　不愧屋漏莫见乎隐　莫显乎微　必慎其独　意母自欺敬以直内　义以方外　斯逺暴慢　斯逺鄙倍正其衣冠　出入礼门　望之俨然　即之也温非礼勿视　非礼勿听　遵道而行　行不由径使民如祭　出门如宾　已所不欲　勿施于人庸德之行　庸言之谨　闲邪存诚　窒欲惩忿有过则改　见善则迁　非义速己　何待来年克己复礼　养心寡欲　箪食瓢饮　不改其乐反身而诚　道积厥躬　饮水曲肱　乐在其中日新又新　终始惟一　赤子之心　敬而无失经礼三百　曲礼三千　俯不怍人　仰不愧天和顺积中　英华发外　清明在躬　晬面盎背心庄体舒　心广体胖　动容中礼　左右逢原口无择言　身无择行　尽性至命　曰睿作圣用之则行　善与人同　斯道觉民　天下爲公舍之则藏　龙德而隐　独行其道　遯世无闷颜氏之子　其殆庶几　心不违仁　具体而微吾道一贯　曽子曰唯　仁爲己任　死而后己于乎小子　敬之敬之　尧舜人同　文王我师行尧之行　是尧而己　舜何人也　有爲若是彼我丈夫　吾何慊乎　从事于斯　圣人之徒诲尔谆谆　皆雅言也　自暴自弃　民斯爲下
　　暑示学子
　　冠以庄首　衣以庇躬　裳为胫饰　屦爲趾容非人之制　乃天之常　君子奉之　寒暑一同语必表绤　礼毋褰裳　先民有训　呜呼敬恭
　　暑月喻斋生
　　人之所以必具衣裳冠屦者非圣人制爲是礼以强人也天之命于人者然也盖天之生人首不爲鸟兽之露其顶必欲使人庄以冠身不爲鸟兽之氄其毳必欲使人庇以衣趾不爲鸟兽之刚其甲必欲使人束以屦表里相备文质相称夫然后有以全人之形而贵于物理甚昭昭非由外得是固无斯须之可去身而亦无待于人之检防也复何有寒暑隐显作辍之不常哉故礼曰冠毋免劳毋袒暑毋褰裳又曰不有敬事不敢袒裼又曰若有疾风迅雷甚雨则虽夜必兴衣服冠而坐而论语亦曰君子正其衣冠尊其瞻视俨然人望而畏之皆理之常无过矫也圣人特发以示人尔孔子当暑袗絺绤嫌其见体也必又先着里衣于内以表而出之于外子路临死必结缨伯子不衣冠而处则议其同人道于牛马伯夷与乡人立其冠不正则望望然去之孟子见其妇袒而在室则怒而客其妇至于叔代礼瓌之余而万石君家子孙虽燕必冠栁仲郢居内斋未尝不束带管寜海中遇风思过则深以一夕科头而自讼吕荣公平居虽甚热而不去巾袜缚袴有囚首而谈诗书者苏公必以祸天下斥之前圣后贤凡所以致其敬严于此者非他也皆畏天命而不敢防自重其躯而不容以或贱也若或去之而一于自便则是防天命而自贱其躯矣则不得谓之全人之形矣则是囚徒而己矣则是赤蛮而己矣则是鸟兽之伍而己矣然囚犹何校以爲饰蛮犹执盾以自蔽凤鸿犹有羽之仪虎豹犹有鞟之文则躶然赭其躯者是盖又有甚于囚虏而曽鸟兽之不若矣此固脩儒庄士所见而骇者而亦非人之乐堕乎此也习焉而未之思尔诚试引目观其如此等之人是何形状复反镜自视其如此等之状是可丑不可丑当亦惕然有以自喻矣


　　北溪大全集巻十六
　　钦定四库全书
　　北溪大全集巻十七
　　宋　陈淳　撰
　　杂著
　　侍讲待制朱先生叙述
　　自孟子没圣人之道不传更千四百余年得濂溪周子河南二程子者出然后不传之绪始续然濂溪方开其原甚简质而未易喻明道又不及爲书伊川虽稍著书大概方提纲发微未暇及乎详密而斯文之未整者犹爲多矣故百年之内见知闻知亦不乏人而斯道复传之绪若显若晦圣人残编断简竟未有真能正订以爲后学之定凖而百氏争衡于世者亦纷乎未决求其诣之极而得之粹体之全而养之熟真可以嗣周程之志而接孟子以承先圣者惟吾先生一人超然独与心契凡向之精义己确而不易者今表而出之宏纲方举而未张者今阐而大之旨有隐而未莹者光明而洒落之辞有朴而未泽者磨刮而润色之讹者正之阙者补之偏者救之繁者约之上以达于羣圣之心而下以贯穿乎百氏之说寸长片得兼搜并辑着定爲成书以扶翼圣训其爲言大中至正精粗具举而本末不遗命理切尽而达意周到金精而玉润日光而月洁浑圆而至粲疎畅而甚缜丰不余一言约不欠一字合百家而一统总众论而同归集诸儒之大醇洗千载之积误使圣人精蕴了然在目而异端曲学无复容喙高明有志者得以省研索之半功而雍容于圣门之入防稚新学者亦有识趋向之正途而不迷于文义之归故周程所以得先圣不传之传者至是始彰信于天下而先圣所以爲万世法程者至是又益定而且尊其于斯文之功可谓大矣盖先生秉气纯阳清明刚健卓絶世表闻道甚早而力行有成其爲学大纲一主程氏而节目加详所以独知自得而契乎先圣者尤多其功力之到又无所不尽自志学至于不逾矩其等级无不有以致其极自明德至于平天下其规模无不有以备其全其文之博也天下之书无一之不读而邪正纯驳必有以究极其归趣天下事物无一之不格而幽明巨细必有以洞灼其表里千古人才论而友之贤愚淑慝亦无一不探索其衷曲其知之至也莹万理于胞中炳千古于目前是极其所真是而不可移非极其所真非而不容易善极其本之所由来而无不彻恶极其几之所从起而无少遁其大经大法亭当乎上下者固昭如大明之中天而其至纎至悉自本而之末自末而縁本或出或入或分或合至于千变万化纷纶错综纵横颠倒亦无不灿然有条如衡别鉴照无星毫之紊其自信之笃也虽前哲之所已言而吾心不安则不敢辄爲之徇虽前哲之所未言而吾心所安则卓然特立而不顾其自守之确也终始屹然不以众论而摇不以利害死生而动好善如好好色而咨赏采访不以微而废恶恶如恶恶臭而无或少为之隐忍回互果于徙义如洪澜赴壑而不可御严于克己如一劒断虵而不复续至其体道爲一身即书心即理无一言之不实践无一行之不素充粹然规矩凖防之内貌庄而体胖神全而志定视听坐立不拘拘于持敬而自有成法举动周旋不勉勉于中礼而悉有常度望之俨然而可畏即之温然而可亲其接人也终日怡悦薫然如春风之和而可挹事有所不可则其断之也雷霆之威又厉然而不可犯胸怀磊落明快而所以主于中则缜密而无渗漏节操壁立万仞而所以处于中则坦夷而无峻迫智之圆足以周流不穷而制行则直方胆之大足以勇爲不惧而小心则兢畏视其表则泰山岩岩而不可动测其蕴则沧溟浩浩而不可竭刚大之气有以配义与道而无馁毅之质可以任重致逺而无虞处义无决裂之病行恕无姑息之蔽道愈高而心愈下德愈盛而礼愈恭公天下之见而不自是大天下之量而不自足其见于著述凡片文只字以往不过即其身心之所素者而写之尔其见于讲论亦不过自大源中流出如取物诸囊直探而示之叩者辞未竟而答之已缕缕不待思虑而从容以出无非妙道至义曲当人情而深尽物理令人涣然有省于言下欣怿不能止也先生明睿上达日新而不已所着之书每有温则有改毎改益觉超越乂所未前闻者先生行健不息终日干干笃于好学虽老病后观书不怠切于育人材昼夜无倦色虽抱病支离必引至卧内力坐而共讲日用酬酢与事周流虽病困亦未尝厌斁而于繁剧之中常优闲而有余交错之地常泰定而不乱先生教人循循有序其始必从事于小学洒扫应对之节以立其本然后驯进于大学明德新民之道以成其功大学然后论孟论孟然后中庸中庸然后反六经诸书而其所以爲教之目则父子君臣夫妇长幼朋友其所以爲学之法则博学审问谨思明辨笃行而行之自脩身至于处事接物又各有其要其终始涵养必以主敬爲务而致知之功视力行爲加多必极根原之洞彻毋徒影象之髣髴真能知则真能行矣去冬某侍教又谓当大作下学之功毋遽求上达之见当如曽子专从事于所贯毋遽求曽子之所一当如颜子专从事于博约毋遽求颜子之卓尔凡所讲道一本乎实尽性至命不越乎人心日用之近穷神知化不出乎人伦事物之常尝论天命之性无极之真其所自来虽极微妙而其实即人心之中所当爲者而巳但推其本则出于人心而非人力之所能爲故曰天命虽万事万化皆自此中流出而实无形象之可指故曰无极非谓日用之间别有一物光辉流转而其所以爲此事则惟在择善固执中正仁义而已又非别有一段根原之功在讲学应事之外者是乃学问彻上彻下紧密之处也其开端示人大要类此故当四方英隽来往之会随所至之深浅而引接之如羣饮于河莫不各充其量而归当天下言论交凑之冲随所执之是非而为之剖决不出数语而定其或自植一家不肯囘心向道者彼固不得其门而入不见宗庙之美爲可慕然至诵其书谈其行则亦未有不爲之仰服而隂自怯缩也先生盛德充实辉光见之者起敬事之者革心过其门者无不肃亲其謦欬者放心邪气不复萌于中其极盛至于威名四达充塞海内遐陬行旅贱皆能称道之守临漳未至之始阖郡吏民得于所素竦然望之如神明俗之淫荡于优戏者在在悉屏戢奔遁及下车涖政寛严合宜不事小惠一行正大之公情絶无苟且之私意而人心肃然以定官曹厉节志而不敢纵所欲官族循法度而不敢干以私胥徒易虑而不敢行奸豪猾敛踪而不敢冒法郡中讼牒日常不下二三百自先生至民讼不敢饰虚【缺】　无情者畏惮而不复出细故者率相解而自止惟理【缺】事重不容于私决者不得已而后进故讼庭清简每所聴不过二三十而巳且又爲厯以志其事目旬一校其毕否故吏无复容其稽滞以赇邀于民而民亦无复患其稽滞以赇嘱于吏事早白而人甚便之郡俗于春则诸寺爲传经之集诸坊爲朝岳之会于秋则诸乡爲礼塔之社先生闻之一禁而尽息诸庙附鬼爲妖者亦相视敛戢不敢复爲迎神之举郡俗良家子女多学佛老别创精庐错居市防峯冠缁裘出入爲羣至有以败度至讼庭者先生悯然爲文以喻其父兄而家闭精庐无复肆出平时奸民多鼠窃自先生至未尝有峻惩者而皆望风屏迹终先生去徧四境民皆安寝无有夜警者后三年嵗在甲寅有友人自漳浦来谓某曰南邑内外盗窃公行比屋无寜居人人今始思先生昔日之化外户不闭真爲太平民而不可得矣又后三年都市有行刼者民于是益思先生治下安得而有此也尤笃意于学校牒延郡士黄樵仲施允寿石洪庆李唐咨林易简杨士训永嘉徐防及淳八人入学表率旬之二日又领官属下州学视诸生讲小学为正其义六日下县学亦如之又创受成斋教养武生员新射圃时督之射其于民亦务在教化尝榜释孝经庶人章及古灵先生教民之文散谕百姓正月维新又条布孝悌之训与民更始讼庭所断则必以人伦爲重朞年人正安习先生之化而先生又行矣又尝讲求民间利病以经界之大爲民利力奏行之以鬻盐之深爲民病先罢其濒海之铺十有一欲俟经界之正赋既定然后阖郡而悉除之此志皆不克遂然所以罢者累政奉承不敢变至今民被其惠也他如罢上元放灯以除慝礼立风雷雨师坛以正常祀省燕约馈寛赋简役卲农厉兵善政在民未可悉记或有譊譊不靖者特出于讼庭不得志之强御亦不过以惨酷爲言而实亦无可指者今或问诸乡民府吏未有不咨嗟称赞心仰而诚服亦可以见公论之所在此某乡邦所亲覩者其他厯仕则有不及知也先生进退行藏以道而不轻辞受取予以义而不苟不枉尺而直寻寜范我驰驱而终日不获一有经世济物之图不见是而无闷有制礼作乐之具不见知而不悔虽当毁怒咆哮人所危栗之际而绰然不以爲忧虽当禁令苛急人所拘忌之中而泰然不以爲病方且攷遗经述旧典徜徉于林泉之下悠然不知身世之不足也呜呼若先生者真王佐之全材亚圣人而具体质之曽子所谓托孤寄命临大节而不可夺之君子孟子所谓居广居立正位行大道富贵不能淫贫贱不能移威武不能屈之大丈夫在先生素爲有余而子思子所谓学知利行造于知之一成功之一则在先生已全尽无愧而进乎纯熟矣其正诗之允矣君子展也大成欤夫以如是之才岂易再得而进焉不获大施所蕴以觉斯民同吾道之归退焉又不及大备斯文以惠来学为无穷之用今其已矣盖天下所同痛悼岂但诸生而已哉先生道德昭昭在人心耳目者固不容诸生之私谈而其口无择言身无择行则又未易以形容尽至于仰之弥高钻之弥坚抑又有不可得而形容者况其从游未久又非密迩莫能深详姑据所见以伸其哀慕之情云尔不自知其爲赘且僣也又约而爲之赞云庆元六年十月朔门人临漳陈某泣书赞见第五巻














　　北溪大全集巻十七
　　钦定四库全书
　　北溪大全集巻十八
　　宋　陈淳　撰
　　讲义【论语】
　　论语发题
　　论语一书乃夫子门人杂记答问之书而圣人之言行略具焉其爲说有精粗深浅之不一非圣人有意爲之也随触而应皆从大本中流出而莫非天理自然形见之妙虽片言只字朴乎若无文而斯文之蕴甚富虽日用常行淡乎若无味而有真味之不可竭者存盖羣经之阶梯而入圣之门户莫要焉者也学者不欲学圣人则已如欲学圣人有志于造道而入德则当以是爲切已之务而尽心焉舍是而他求亦无由进矣圣人之心公平正大圣人之言坦夷明白非可以过求也非可以泛索也非可以新奇华巧穿凿也非可以偏旁迂曲揣测也平其心易其气顺攷其文义而防绎其旨脉如亲炙圣人耳闻心受而身体之必沈潜反复真切恳到而后圣人之实意见矣圣人之实意有见由是而益竭吾钻仰不以一斑半防自喜又推类而博通之须至于真有卓尔呈露于前确确不可易然后上达下达之岐判向背取舍之几决圣人之门可游堂可登而室可窥所谓宗庙之美百官之富皆可以措目容足次第而得之于己虽欲罢而自不能以止矣呜呼此圣贤事业也欲登高必自下欲陟遐必自迩愿与诸同志共切磨之
　　学而第一
　　子曰学而时习之不亦说乎有朋自逺方来不亦乐乎人不知而不愠不亦君子乎
　　学之爲言效也未能肖圣人而效爲圣人者也盖天之生人其性皆善皆有圣人之质惟其禀气感物之不齐圣人所禀纯而清又无物欲之汨本然之善无所蔽无所事学自贤者而下所禀不能以纯清而有浊之参焉物欲又从而汨之本然之善不能无所蔽必有待于学以明之所谓学者亦不过效圣人之所爲而去其气禀物欲之蔽以明善而复其初尔其纲条节目则具在圣人之训习之爲言有重温不已之义在学者之效圣人必即其所效条目重温之而不已焉乃所谓习时习者无时而不习也时时习之而无间断则所学者熟趣味源源而出中心不期悦怿而进进自不能止矣此学之始也朋者同爲此学者也自逺方来者以善及人而信从者众也盖所学之善乃人心之所同然非一己之得私吾之得于己者既足以及人而人之同爲是学者又有以兴起其善而信从之如此其众则是率天下之人皆有以复其初而均得此心之所同然吾之志愿毕矣安得不惬快于中而悠然适其乐哉此学之中也夫有朋之来是道同志合者也其不见知则道不同者也学本爲己非求人之知也人知不知何与吾内而何足以爲喜愠详味不愠之旨见其胸中洒落明莹岂复有纎毫物我之私介于其间哉然朋来而乐者顺境也易爲力人不知而不愠者逆境也难爲功非信之笃而养之厚得之深而守之固不足以与此必惟成德君子能之此学之终也合三节而论其中之乐必由始之悦而后得而非中之乐亦不足以成其终之德然始之所由学者不正则节节从而差亦不能有时习之悦矣亦无自而有朋来之乐矣亦不复有以成其君子之德矣惟始不迷其所从入而终不失其所造极乃所谓善学者也
　　有子曰其爲人也孝弟而好犯上者鲜矣不好犯上而好作乱者未之有也君子务本本立而道生孝弟也者其爲仁之本与
　　此章分作二节前节泛论常人后节专论君子其旨脉皆相应但功用有小大之不同尔夫孩提之童稍有知则无不知爱其亲无不知敬其兄此人人之所同也故常人苟能孝弟则心气和顺自无犯上作乱之事若君子专用力于根本根本既立则其道自生所谓孝弟者乃爲仁之根本也爲仁犹曰行仁行仁者推行充广之谓盖仁者心之德而爱之理也心之德其全体而见于爱者其用事亲从兄则爱之端先见而最切者此如木之根本处加之培壅之功则爱之萌日滋而无所遏自此而充广之由亲亲而仁民由仁民而爱物如木之自根而榦自榦而枝叶虽有差等之不齐而此气无不流行通贯所谓仁之道于是乎生生不穷矣其功用岂不甚大又岂特常人所谓不好犯上作乱者而已哉此孝弟所以爲行仁之本也然程子又曰论性则以仁爲孝弟之本何也盖孝弟者仁中之一事耳仁是性孝弟是用譬之粟而生苖仁其粟而孝弟其苖也此仁所以爲孝弟之本也学者而识仁则于此自明白矣
　　子曰巧言令色鲜矣仁
　　前章论仁以爱之理言之此章论仁以心之德言之夫五常之仁犹四德之元偏言则一事专言则包四者爱之理以偏言者也心之德以专言者也如巧好其言令善其色致饰于外而务以悦人则人欲肆行而本心之德亡矣岂复有所谓仁哉然圣人不谓之无仁而曰鲜矣仁者词不迫切谓如是之人少有仁尔非以爲犹有少许之仁存【缺】也故程子之传直以不仁断之其义精矣盖仁不可以多少言此是纯是天理之公而絶无一毫人欲之私以间之乃谓之仁稍有一毫之私以间之则天理不流行而不得爲仁矣犹人之有一支一节之废则谓顽痹不仁而不得谓之康寜人矣况巧言令色义非小小病乎大抵圣门之学以求仁爲要其所以行之者必本于孝弟而所以贼之者莫甚于巧言令色记者列此二章于学习章之次亦欲学圣人者知此道之爲急先务其所当务而复戒其所可戒也读者宜深味之
　　曽子曰吾日三省吾身爲人谋而不忠乎与朋友交而不信乎传不习乎
　　忠者尽巳之谓凡利害关于己则度之必尽利害不关于己则易有不尽故爲人谋鲜有忠者信者以实之谓凡称人之善则易过其实道巳之失则易讳其真故与朋友言鲜有信者此处心之病也传之于师不习之熟之则无以得于己不过口耳之传尔此问学之病也三者皆日用行事大节目处曽子之学专用心于内以是为切身之大病日常加省惧其或有存焉可谓自治之笃矣而于三者之中本末有序而质文相发又得其所以入道成德之要所以卒能全归其体而传圣人之道欤学者以之为标的则不差矣
　　子曰道千乘之国敬事而信节用而爱人使民以时此章最可玩圣人之言小大浅深纵横颠倒无不混沦处夫道者治也不曰治千乘之国而曰道云者治其事也以政言道其理也以为政者之心言其目五者则皆其心之所存而未及为政乃所以为政之本也敬事者心存于事而不苟也信者令信于民而不数易也节用者俭而不妄费也爱人者惠而不伤也使民以时者于农隙而使之也此五者夫子爲诸侯之国而言至近而易行矣然皆治道所当务至确而不可易至要而不容阙推而极之虽天下亦不外此而尧舜之治亦不过此合五者而观又皆以敬为主葢敬者主一无适之谓乃心之生道而万事之根本所以成终而成始者也为信而不敬则出令必苟而不能确定矣节用而不敬则所节必苟而不有常度矣爱人而不敬则所爱必苟而不免姑息矣使民而不敬则所使必苟而不复计其劳逸矣又自上顺而观敬而后能信不敬则事事皆苟而不能以信矣信而后能节用不信则有时乎节有时乎不节矣节用而后能爱人不节用则必至于伤财而害民矣爱人而后能使民以时不爱人则轻用民力而不暇惟其时矣又自下遡而观敬事者乂不可以不信不信则朝令夕改亦无从而敬谨矣为信者又不可以不节用不节用则泛滥无度亦不能以保其信矣节用者又不可以不爱人不爱人则视人之膏血如泥沙亦不能以啬其用矣爱人者又不可不使民以时不以时则力本者不获自尽虽有爱人之心而人不被其泽矣凡小用大用浅用深用横观防观颠倒而观无所不通而无所不圆由圣人胞中浑沦太极之体随所感触不觉流而为此语皆莫非自然而然非有意于安排布置此其所以为圣人之言欤
　　子曰弟子入则孝出则弟谨而信泛爱众而亲仁行有余力则以学文
　　孝于亲弟于长谨其行信其言广爱众人而亲炙仁者此皆日用行事之要处而应接有事之时也当其时须各尽其事及事巳之后有余暇之力不可以虚度时光必用此余暇之力而学诗书六艺之文盖斯文所载者亦不过此等事之理及圣贤已行之法而已如是而爲孝弟如是而为谨信众如是其爱仁如是其亲莫不各有其理之所当然纲条节目粲具于其中如是而为舜文王之孝如是而为王季叔齐之弟与其他所已行莫不各有一定成法可覆也吾以所行之余力从事于此则本质先立而良心不放有以为致知之地矣其于讲究此理之当然攷订圣贤之成法固有所根着而知之也必精既知之精有以悟此理之当然则于行也不疑而必益确有以识圣贤之成法则于行也有证而必益力行之既确而力由是而复致知也必又精而益精矣每日之内致知力行随时更迭而展转互相发其味无有穷矣苟于余力而不学文则所行虽力必不免于私意而不能以中节将如剔股刲肝之孝抱桥之信反陷于不孝不信而不自知若未有余力遽辍而学文则又废人事而旷天职虽所知之精亦何与于我然则德固不可以一日而不修而学亦不可以一日而不讲也
　　子夏曰贤贤易色事父母能竭其力事君能致其身与朋友交言而有信虽曰未学吾必谓之学矣
　　贤人之贤而自改其好色之心则诚于好善矣事亲不自爱其力则诚于孝矣事君不自有其身则诚于忠矣与朋友言而信则诚于交际矣四者皆人伦之大者而无所不用其极学以明人伦不过求如是而已子夏谓人能如是则得为学之道矣虽或以为出于生质之美而非由务学之至我必断然谓之已学矣盖深以实行非学不能笃而疾时人于学不务实但词气抑扬之间少有过中其流弊必至于废学不若上章圣人之语意圆而无弊也大抵生质之美有限而易穷务学之益无穷而不可废以生质之美而加之务学之益则磨刮愈见精粹润泽愈见辉光心与理相涵而知愈密身与事相安而守愈固其所有限而易穷者将通为无穷矣若谓质美已得学之道而不必更学以爲质之副则所美者终涉于粗而不精而隂亦不能免私意之杂至于穷而或变焉又将忽反陷于恶而不自知矣是则此章之流可不重以为警而上章之旨可不深体以为日用之凖则哉
　　子曰君子不重则不威学则不固主忠信无友不如己者过则勿惮改
　　正其衣冠尊其瞻视则俨然人望而畏之轻乎外者必不能坚乎内故不厚重则无威严而所学亦不坚固也主者心以爲重无时而不在是也忠者尽己之心而无隐也信者以事之实而无违也以忠信爲主则真心常存而事事皆实矣友所以责善而辅仁与胜己者处则已有益不如己则无益而有损过者动之差知而速改则复于善而爲无过若畏其难而不勇于去之则过遂成而为恶矣此皆君子自脩之道当然而不容一阙者也盖以威重为质则立德有基矣必学以固之则基壮而不摇矣必主忠信以实之则日积而日崇矣必胜己者以辅之则日益而日进矣又过而必速改则恶日消而进善之路不格遂可驯至于充盛辉光而成其德矣切哉圣训笃自治者所当汲汲以从事也或曰不如己之説自谓人不如己则生自满之心必胜已者而后友之则胜已者又将视我爲不胜已而不吾友则如之何闻之师曰人之贤否优劣自有定则非彼我好恶所得私而吾于应接或亲或疎或髙或下亦不容以分别爲嫌也故于齿德之殊絶者则尊而师之于贤于已者则尚而友之其不如巳者虽不当就而求之以爲吾友亦必有以矜而容之勉而进之尔是皆理势之必然非我之敢爲自满而亦未甞轻以絶人也彼贤于我者其视我亦犹是耳而何有弃于我但世之人每难于友胜己而好友不如己其乐于纵恣者则惮直谅者之正己而不敢亲安于浅陋者则忌多闻者之少已而不肯问至于卑孱嵬琐之流则喜其临之而足以爲高便辟佞柔之友则悦其下已而足以自肆是以贤智日逺而所与居者苐庸夫俗子【缺】　　　良才美质亦交相【缺】　　人之归而不自知矣然则圣人安得不直一言以警之而何以迂为顾虑在学者亦何必舍圣人明白之旨而妄生曲説为之迁就也哉
　　曽子曰慎终追逺民德归厚矣
　　终者人之所易忽而能慎之于丧以尽其礼逺者人之所易忘而能追之于祭以尽其诚厚之道也以此处己则己之德厚以此化民则民德亦归于厚也曽子之学以孝弟忠信为本故其言如此从而味之其人气象可见矣
　　子禽问于子贡曰夫子至于是邦也必闻其政求之与抑与之与子贡曰夫子温良恭俭让以得之夫子之求之也其诸异乎人之求之与
　　夫子至于是邦而必闻其政者非圣人有求之也子禽以求为问是以常情测圣人也子贡答以夫子温良恭俭让以得之可谓深知圣人而善言德行者矣此五者夫子之盛德辉光接于人者也葢言圣人德容如是故时君敬信自以其政就而问之若以是求之云尔非实若他人必有求之而后得也其亦必以求为説者特因子禽之言借其字而反之以明夫子之实未尝求亦犹孟子言伊尹以尧舜之道要汤特借或人之言而反之而实未尝有要之之意也然即此而观圣人所至必风动响应其过化存神之妙亦略可见矣而时君乃莫有能委国而授之政盖见圣人之仪容而乐告之者秉彞好德之良心也而竟莫能授之政者私欲从而害之尔在圣人于此虽未足以有行而亦足以为之兆矣而一言不契则委而去之未尝不果亦其济时行道之心虽切固未尝屈道以从人也
　　子曰父在观其志父没观其行三年无改于父之道可谓孝矣
　　此观人子之法也其志与行善矣又必三年无改于父之道乃见其有爱亲之心而可以为孝葢为人子者本以守父之道不忍有改为之心至有所遇之不同则随其轻重而以义制之如其道终身无改如其非道何待三年无改者意其有为而言其事在所当改而可以相迟而未改为孝子之心则有所不忍而未容以遽改故也若当改之时至则如之何【缺】不容以隐讳迁就而至诚哀痛之心则不可不存焉
　　有子曰礼之用和爲贵先王之道斯爲美小大由之有所不行知和而和不以礼节之亦不可行也
　　礼者天理之节文人事之仪则也其为体甚严如君尊而臣卑父尊而子卑夫妇之有别长幼之有序截然一定而不可乱然皆本于天理之自然而人心之所安非圣人以强乎世者故其为用也必从容舒泰而无拘迫艰苦之患乃不拂乎天理人心之本谓之和而为可贵如君臣都俞之相孚父子唯诺之相亲夫妇之唱随长幼之逊顺其情无不交通焉是其类也其他三千三百之仪亦莫不皆然先王之道此其所以爲美而小事大事无不一由之兼指礼与和而言也然如此而复有所不行者以其徒知和之爲贵而一于和和遂过而流于嫚不复以礼节而归之中则去天理之本然者逺而人心所安者荡而为不安矣所以亦不可行也盖礼之体严而用和本非判然不相入其严也无不泰而所谓和者中已具岂复有胜而离其和也无不节而所谓严者未尝失岂复有胜而流必如是然后得性情之正而为礼之全也若稍过中而各倚于一偏则其不可行均矣岂但和之流然后为不可行哉
　　有子曰信近于义言可复也恭近于礼逺耻辱也因不失其亲亦可宗也
　　此章大旨谓人之言行交接当谨于始以防后患也夫人之约信固欲其言之必践也然始之不度其冝则所言将有不可践者以为义有不可而不之践则失其信以爲信之所在而必践焉则害于义二者无一可也惟约信之始必求其合于义焉则其言无不可践而无二者之失矣致恭于人固欲其逺耻辱也然不中乎节文则或过或不及如望尘而拜之类非所当致恭而致恭则失之过其人必不我答如君父师长之类所当致恭而不致恭则失之不及其人必爲我怒皆自取耻辱之道也惟致恭之始必求其中于礼焉则其逺耻辱也必矣因犹依也所依托之始必度其人之贤而后依之则在我不失其所亲而彼亦可以爲吾之宗主必不至误我之托矣如孔子于卫主蘧伯玉于陈主司城贞子则不失其亲而可宗者也此三者若于始之宜约与不宜约当恭与不当恭可亲与不可亲因仍而不早为之决苟且而不早为之审迨其差也乃徐计于己然之后以求免焉则亦缓不及事而岂胜其噬脐之悔哉
　　子曰君子食无求饱居无求安敏于事而慎于言就有道而正焉可谓好学也已
　　不求安饱者志有在而不暇以口体之奉为务也敏于事者力于行而不敢怠也慎于言者择其可而不妄发也能此四者其于学用功亦笃矣若遽足焉自以爲是而不取正于有道则所学不能无差心之所求者必有非所当求而未必皆先王之正路事之所敏者必有非所当敏而未必皆先王之德行言之所慎者必有非所当慎而未必皆先王之法言而其终亦未必遂能以造极惟不敢轻自是而又必就有道之人以正其是非则学质自此如金经洪炉炳然为之一新志可纯行可粹言可精而大中至正之极亦可以驯造非好学者其能之乎
　　子贡曰贫而无谄富而无骄何如子曰可也未若贫而乐富而好礼者也子贡曰诗云如切如磋如琢如磨其斯之谓与子曰赐也始可与言诗已矣告诸往而知来者
　　常人溺于贫富之中而不知自守故为贫富所累而有谄骄之病子贡货殖葢先贫后富而尝用力于自守己能无谄无骄而不爲贫富动矣故质之夫子以验其学之所至夫子曰可者所以许其所已能而复告之乐与好礼者所以勉其所未至今就二者等级校之无谄无骄者但能于贫富中无显然之过而已未能超贫富之外而进于善也乐则心广体胖而忘其贫好礼则安处善乐循理而不自知其富盖有超乎贫富之外非造道入德之深潜缜密者不能而语其实则乐必颜子好礼必周公乃可以当之非前之小成者所可望也子贡因是觉无谄无骄之未得爲至而其上又有所进焉抑知理义之无穷学者不可以少有得焉而遽自足也于是引淇澳之诗以明之言治骨角者既切而复磋之治玉石者既琢而复磨之治之已精而益求其精也夫子以其能因所已言而知所未言有【缺】　诗之活法遂嘉叹而予之在学者而言若安于无谄无骄而不求进于乐与好礼之极致乃徒切琢而不复磋磨者固乃自足之陋然谄骄之病未实去而曰吾欲乐与好礼则是又未尝切琢而专事磋磨者不免为虚躐之狂亦不可以不戒也
　　子曰不患人之不己知患不知人也
　　学本为己惟求其在我者而已故不患人之不己知若不知人则贤者不得而师善者不得而友诐淫邪遁者得以害道便辟柔佞者得以损德故以为患也然在己者有可知之实则于人亦不容揜而知言穷理之未至则人之邪正亦无从而辨之也
　　爲政第二
　　子曰爲政以德譬如北辰居其所而众星共之
　　政者正也所以正人之不正也德者得也行道而有得于心者是也为政而以德者如以吾之孝以正人之不孝以吾之悌以正人之不悌之类是也此皆为人上者所当为非有心于欲民之我归而爲之也然德行于上极其充盛辉光则同是秉彞好德者孰不观感而兴起其或反常败德者孰不愧忸而消化所以能端处无为而天下自归之其象如北极之星居于天中枢纽不动之处而众星四面旋绕而归向之亦其效之所必至而非外得者若不以德而徒从事于权谋智力以为政则在我已不胜其劳而人亦离心不附矣
　　子曰诗三百一言以蔽之曰思无邪
　　此一言鲁颂駉篇之词也主于思马而言夫子读诗至是有感而取之以断三百篇之义非以三百篇之诗皆止乎礼义而粹然一正也如变风郑卫之诗不止乎礼义而逸于邪思者亦多矣圣人之意直以为诗有美恶之不同其言善者足以感发人之善心其言恶者足以惩创人之恶志所以爲指归不过欲使人得其情性之正而已故惟此一言简要明白可以通贯全体而尽盖三百篇之义因特表而出之以示人可谓切矣则读诗者可不深体以爲切身之务而徒讽诵之云哉然详玩是言虽约而爲义甚博盖诚之通而大本之所以达也岂但读诗之法爲然凡读书穷理治心脩身无适而不可学者诚能深味其旨而审于念虑之间必使无所思而不出于正则日用云爲千条万绪莫非天理之流行矣
　　子曰道之以政齐之以刑民免而无耻道之以德齐之以礼有耻且格
　　政者爲治之具若法制禁令凡聴断约束之类是也刑者辅治之法若墨劓剕宫大辟鞭扑之类是也以政先示之则民有所振厉而敛戢矣其或未能一于从吾政者则用刑以齐一之俾强梗者不得以贼善良而奸慝者不得以败伦理故民亦畏威革面不敢爲恶以苟免于刑罚然无所羞愧则其爲恶之心未亡也德礼者所以出治之本而德又礼之本乃吾躬行之所实得者若孝悌忠信之类是也礼则制度品节若冠昏丧祭之仪是也以己德先率之则民有所观感而兴起矣而其浅深厚薄之不一则明礼以齐一之俾之周旋浃洽良心日萌自将愧耻于不善而又有以格至于善也是四者功用之不同而皆不可以偏废若专务德礼而不用政刑则徒善不足以为政专用政刑而不务德礼则又徒法不能以自行然其本末表里亦当有轻重之别末以饬乎外者在所轻而本以淑乎内者尤当加隆而不可一日已焉此又讲明治道者所当知也
　　子曰吾十有五而志于学三十而立四十而不惑五十而知天命六十而耳顺七十而从心所欲不逾矩圣人生知安行理义【缺】　无所事学然圣人之心则未尝自以为圣而无事于学也故自童年以往亦与人同其学而况乎古今事变名物制度之详非由学不可得所以有问礼于老问乐于苌等类但自常人视之若缓而圣人为之则甚笃切常人费心力之苦而圣人则胸中明朗随所在莫不至极而无容吾力此所以为圣人之学而非常情之谓也圣人因吾之有是学也于是即身立法以示学者凡为进道之序有六等非全无其实而姑为是空言之诱也其必十五而志于学者古者八嵗入小学至十五成童而后入大学志者心之所之之谓向于大学之道正所以求之而致其格物致知以诚意正心脩身之功也志乎此则念念在此必欲至其地而无作辍退转之虑矣又积十五年之久至三十而后能立谓有以自立于斯道之中已践及实地而卓然无所跛倚所守者固而不为事物摇夺如富贵不能淫贫贱不能移威武不能屈是也至是则物格知至而意诚心正身脩葢已实得之在已而无所事乎志矣又积十年之久至四十而后不惑凡于事事物物之所当然大如君当止仁臣当止敬父当止慈子当止孝之类小如坐当如尸立当如齐视当思明聴当思聪之类皆洞识其纲条品节之实而一无所疑至此则豁然如大明中覩万象所知者益明而无所事乎守矣又积十年之久至五十而后知天命天命即天道之流行而赋于物者盖专以理言而事物所以当然之故也如君之所以当仁臣之所以当敬父之所以当慈子之所以当孝坐之所以当如尸立之所以当如齐视之所以当思明聴之所以当思聪之类皆天之命我而非人之所为者吾皆知其根原所自来无复遁情至此则所知者又极其精而不惑又不足以言之矣又积十年之久至六十而后耳顺声才入心即通是非判然更不待少致【缺】而后得其理才容少思而后得则是内与外有相扞格违逆而不得谓之顺矣如夫子闻沧浪之歌即悟自侮自伐之义是其顺之证也至此则所知者又至熟而絶无人力矣即中庸所谓不思而得处也自不惑至此三节皆以知言乃明睿日进无疆之事与志学而立时之所谓知趣味迥不同矣又积十年之久至七十而后从心所欲不逾矩至此则心体莹彻纯是天理浑为一物凡日用间一随吾意欲之所之皆莫非天理大用流行而自不越乎法度之外声即为律身即为度所谓道心常为此身之主而人心一聴命矣即中庸所谓不勉而中地位也总而言之志学所以造道也而立所以成德也自不惑知命而耳顺则义精之至也从心所欲不逾矩则仁熟之极也在夫子岂果有六者等级积累而然哉亦因已之近似者以自名欲学者以是为凖则使之优游涵泳而无躐等之过日就月将而无半途之废尔然立志之始苟所学者一差而非圣人之正学则自后节节从而差虽用功之勤亦决不复有所谓立与不惑知命耳顺从心矣或始焉得其正而所谓立之一关有未能彻则又将若何而能不惑知命若何而能耳顺从心哉是则志学之初正圣愚二路之所由分尤学者之所当致谨而立之爲地又植本固址之所在尤学者所当用力也果能于是二节路脉不差而根址深固则自此而【缺】惟不倦以终之虽有四节之高皆可从容造诣而无所阻矣又何圣人之不可至哉然则学圣人者所【缺】









　　北溪大全集卷十八
　　钦定四库全书
　　北溪大全集巻十九
　　宋　陈淳　撰
　　讲义【易】
　　原画
　　伏羲作易根原备见于先天一图世传是图出于邵康节以爲得之陈希夷穆伯长而来而其实固已具于系辞传易有太极章及说卦传天地定位章矣盖昔者伏羲仰观俯察灼见夫隂阳二气错综流行生生而不穷于是作书以配之而名之曰易取其有交易变易之义今按系辞传攷之所谓太极云者象数未形而其理已具之称形器已具而其理无朕之目盖兆于万古无极之前而贯乎万古无极之后立于天地万物之表而行乎天地万物之中也自其始之动而生阳静而生隂也以隂阳有奇耦之数故画一奇以象阳画一耦以象隂而爲一画者二是谓太极生两仪其位则阳先而隂后其数则阳一而隂二于两仪之上又各生一奇一耦而爲二画者四是谓两仪生四象太阳位乎一而含数九以奇圆一而围三三各一奇参天而爲三本体画奇通所从生位一奇乃三其围三而得之也少隂位乎二而含数八以耦方一而围四四合二耦两地而爲二本体一画耦一画奇通所从生位一奇乃一其围四两其围三而得之也少阳位乎三而含数七以本体一画奇一画耦通所从生位一耦乃一其围三两其围四而得之也太隂位乎四而含数六以本体二画耦通所从生位一偶乃三其围四而得之也于四象之上又各生一奇一耦而爲三画者八于是三才略具而八卦之名立是谓四象生八卦其位则干一兑二离三震四巽五坎六艮七坤八而谓之经卦于八卦之上又各生一奇一耦而爲四画者十六是八卦复爲太极而复生两仪于四画之上又各生一奇一耦而爲五画者三十二是八卦之两仪复生四象于五画之上又各生一奇一耦而爲六画者六十四则兼三才而两之是八卦之四象复生八卦于是六十四卦之名立而谓之重卦是于干一兑二离三震四巽五坎六艮七坤八之上复以干一兑二离三震四巽五坎六艮七坤八者循序而重加之也故始自重干以及夬大有大壮小畜需大畜泰八卦则爲干一之所生次自履兑睽归妹中孚节损临八卦则爲兑二之所生次自同人革离丰家人既济贲明夷八卦则爲离三之所生次自无妄随噬嗑震益屯頥复八卦则爲震四之所生次自姤大过鼎恒巽井蛊升八卦则爲巽五之所生次自讼困未济解涣坎防师八卦则爲坎六之所生次自遯咸旅小过渐蹇艮谦八卦则爲艮七之所生次自否萃晋豫观比剥以终于重坤则爲坤八之所生次第相承条理不紊由本而榦由榦而枝皆其势之所自然而不容已特假圣人之手以画之而非人力所能安排布置者自八卦之立即具六十四卦而非八卦之后旋生六十四卦也自六十四卦之成即是八卦而非六十四卦之外复有八卦也就中平分之爲两截而按说卦对待之位相接爲圆图则虚中者爲太极自内而外第一画分爲两仪则阳仪居左隂仪居右第二画分爲四象则太阳居左之前少隂居左之后少阳居右之前太隂居右之后第三画分爲八卦则干一兑二居左之前离三震四居左之后巽五坎六居右之前艮七坤八居右之后第四画至第六画则八卦乘八卦而六十四卦整整成列在干一位之中内之八干实不离乎一干而爲贞外自干一至坤八爲悔而重干复居干一位之一在兑二位之中内之八兑实不离乎一兑而爲贞外自干一至坤八爲悔而重兑复居兑二位之二在离三位之中内之八离实不离乎一离而爲贞外自干一至坤八爲坤而重离复居离三位之三在震四位之中内之八震实不离乎一震而爲贞外自干一至坤八爲悔而重震复居震四位之四在巽五位之中内之八巽实不离乎一巽而爲贞外自干一至坤八爲悔而重巽复居巽五位之五在坎六位之中内之八坎实不离乎一坎而爲贞外自干一至坤八爲悔而重坎复居坎六位之六在艮七位之中内之八艮实不离乎一艮而爲贞外自干一至坤八爲悔而重艮复居艮七位之七在坤八位之中内之八坤实不离乎一坤而爲贞外自干一至坤八爲悔而重坤复居坤八位之八【缺】第一画则一隂一阳相间第二画则二隂二阳
　　相间第三画则四隂四阳相间第四画则八隂八阳相间第五画则十六隂十六阳相间第六画则三十二隂三十二阳相间统而言之则左者皆爲阳右者皆爲隂而各有界分故自复至干凡百一十二阳而又有八十隂者阳中之隂也自姤至坤凡百一十二隂而又有八十阳者隂中之阳也迭而言之则阳往交隂隂往交阳而互爲其根故阳在阳中阳顺行阳在隂中则逆行隂在隂中隂顺行隂在阳中则逆行即卦气流行之序而言之则复居子半以应冬至一阳之生积而二阳临三阳泰四阳大壮五阳夬至干居午半而爲六阳之极阳爲隂之父故干父又生长女而爲姤焉姤居午半以应夏至一隂之生积而二隂遯三隂否四隂观五隂剥至坤尽子半而爲六隂之极隂爲阳之母故坤母又孕长男而爲复焉离则尽夘中以应春分坎则尽酉中以应秋分即卦一定之分而言之则干居南坤居北以应天地辟阖而辨上下之位是谓天地定位离居东坎居西以应日月出入而列左右之门是谓水火不相射艮居西北兑居东南以应山高西北泽倾东南是谓山泽通气震居东北巽居西南以应雷啓羣蛰风养万物是谓雷风相薄无非与造化自然之易相脗合于以教民占筮揲蓍布卦以断吉凶每一卦之中其变又各六十四盖有变易无穷之用也是乃所以通天下之志定天下之业而妙开物成务之道也
　　原辞
　　伏羲之易本无文字始于干而终于坤每卦惟有六画而已盖是时太朴未散世质民淳凡有动作莫识是非利害因即隂阳逆顺消息之大分而示之使占者于是玩焉以决吉防而不至于迷茫尔是乃首辟浑沦其爲旨盖甚坦易明直而非有渊微妙之意也降及中古民僞日滋易道微矣文王于羑里中爲斯世患乃取伏羲之易而衍之既改八卦之位以干居西北坤居西南退处不用之地而任六子以爲天地用离居南坎居北震居东兑居西巽居东南艮居东北所谓帝出乎震齐乎巽相见乎离致役乎坤说言乎兑战乎干劳乎坎成言乎艮是谓后天之学又【缺】六十四卦【缺】　　于乾坤【缺】　　既济未济若今所传【缺】

　　然已非伏羲之旧
　　矣周公继【缺】　　　　　　　　分别爻义而系之爻辞以断六爻之吉防若初九潜龙勿用之类是也随事丁寜始爲纎悉【缺】　　占法【缺】加密矣以文字始着于文王周公因谓之周易又以简帙重大分爲上下经两篇上经止坎离而下经首咸恒条理昭晰已如星日迨周之衰淫于术数而易道复不明矣孔子乃黜八索而作十翼以赞之曰彖上传曰彖下传所以释文王所系彖上下经爻之辞若大哉乾元以下等是也曰象上传曰象下传所以释伏羲卦之上下两象若天行健等类及周公所系两象六爻之辞若潜龙勿用阳在下也等类是也曰系辞上传曰系辞下传所以述文王周公所系卦爻辞之传而通论一经之大体上自天尊地卑以下自八卦成列以下是也曰文言传所以申言乾坤彖象之旨而爲诸卦之例若元者善之长以下是也曰说卦传所以详其所未尽之意若昔者圣人之作易也幽赞于神明而生蓍以下是也曰序卦传所以序其先后若有天地然后万物盈焉以下是也曰杂卦传所以错杂而言之若干刚坤柔比乐师忧以下是也是十篇者亦无非推广图象卦爻之蕴以着明羲文周公之法然专以理义发明占意使人居则观其象而玩其辞动则观其变而玩其占以求免于防咎校之羲文周公之旧虽其爲言纵横反覆穷深极微与初旨已大相异而其所以爲理则实不越乎图象卦爻之中而非从外得实不离乎天道人事之常而非可以诡异过求也自秦以来书幸全于遗烬道则晦而不章卑者泥于穷象数而穿凿附会为灾异之流高者溺于谈性命而支离放荡爲虚无之归至我朝程子盖深病焉于是作传以明之一扫诸儒之陋见而专即日用事物之着发明人心天理之实奥旨宏纲昭然在目视孔子所发又加详且明焉学者于是始知易爲人事切近之书而云爲践履可以无所往而不在是也然易之起原于象数自象数之既形则理又具于理数之中而不可以本末二其观也易之作本于占筮自占筮之既立则理又寓于占筮之内而不可以精粗二其用也此正程子所谓体用一源显微无间者若偏于象占而不该夫理义则孔子之意泯一于理义而不及乎象占则羲文周公之心亦几乎息矣此朱文公本义之书作所以必表伏羲图象冠诸篇端以明作易根原之所自来一出于天理之自然而非【缺】爲智巧之私又【缺】古经传次序推原四圣所以成
　　【缺】　　　　　　　而惟占法之明随人取决而无偏辞之滞而天下义理爲之磨刮精明依然涵萃于其中本末精粗兼该具举近以补程传之所不足而上以承四圣之心所谓开物成务之大用至是又益周备而易道之盛于此无余蕴矣学者当因是书各就四圣一贤本义稍详果能知其因时设教所以爲心者盖并行而不相悖然后于易学可进而易书之广大悉备有天道焉有人道焉始可与提纲张目徧观而尽识至所谓和顺于道德而理于义穷理尽性以至于命者其根原脉络归宿皆由是其可通乎
　　原旨
　　列御冦曰有太易有太初有太始有太素太易者未见气也太初者气之始也太始者形之始也太素者质之始也气形质具而未相离故曰浑沦视之不见聴之不闻循之不得故曰易此异端之说非儒者之所宜言自唐孔氏引之爲疏义而后之学易者遂祖之吁是岂羲文周孔四圣之旨哉盖昔者圣人之作易也本就隂阳而取名以隂阳交错而理流行不容以一定拘故以易命之其爲字从日从月亦隂阳之谓也而其所以爲义则代换变易之称即生生之谓者不惟天地造化之爲然而在书之爲蓍卦辞义及人事之理莫不皆然也今以造化而言太极动而生阳动极复静静而生隂静极复动一动一静互爲其根子月六隂极而退于上也而一阳复生于下焉午月六阳极而退于上也而一隂复生于下焉昼阳之盛也而隂已生于午焉夜隂之盛也而阳已生于子焉其代换有如此者二气交感化生万物自元而亨亨而利利而贞贞而复元自春而夏夏而秋秋而冬冬而复春一辟一阖一消一息循环而无端周流而不穷其变化有如此者即所谓天地设位而易行乎其中者是也在书之所谓卦者而言自一奇一耦而爲两仪加倍而爲四象又加倍而爲八卦又加倍而爲六十四卦阳奇交乎隂隂耦交乎阳互相参错而成其代换有如此者自干至泰由一干而变自履至临由一兑而变自同人至明夷由一离而变自无妄至复由一震而变自姤至升由一巽而变自讼至师由一坎而变自遯至谦由一艮而变自否至坤由一坤而变其变化有如此者即所谓圣人之作易也观变于隂阳而立卦者是也以蓍而言自一变所归有奇耦而爲两仪自三变奇耦有多少而爲四象至十八变而后卦成则亦不外乎四十九防更互分合往来而爲之其代换有如此者或得一爻而变或得二爻而变或得三爻而变或得四爻而变或得五爻而变或得六爻而变六十四卦能变之所之其变化有如此者即所谓四营而成易者是也以辞义而言或刚上而柔下【蛊】或柔上而刚下【咸】或内健而外顺【泰】或内柔而外刚【否】或柔进而上行【鼎】或刚自外来而爲主于内【无妄】或柔外而文刚或刚上而文柔贲其代换有如此者卦各随时爲义不同如泰君子道长小人道消之时则其进爲亨吉否小人道长君子道消之时则其进爲不利而六爻于其中又各随位取义不一如泰之初九羣阳始进则拔茅茹征吉九二以刚中爲立信任则治泰之道得尚于中行九三泰将极而过乎中则以艰贞爲戒六四泰已极而入乎隂类则以翩翩其邻爲警六五爲泰主能任九二成治泰之功则有帝乙归妹之祉上六泰极而复否则有城复于隍之吝凡卦爻之例皆然其变换有如此者即所谓六爻之义易以贡者是也在人事之理而广推之凡日用动静语黙屈伸进退大小粗精隐显等类应一切相对待者皆莫不各有隂阳分属如张忠定公所谓公事未判者属阳巳判者属隂二端常相因相禅而无穷虽极千条万绪之不齐而莫不各有当然一定之则参错于其间惟当与之相爲流通尔方其成已爲仁成物爲智则仁主内而智主外矣及学不厌爲智教不倦爲仁则又智主内而仁主外焉方其义以爲质礼以行之则义主先而礼主后矣及修礼以耕之陈义以种之则又礼主先而义主后焉其代换有如此者当揖逊则揖逊当征伐则征伐当与贤则与贤当与子则与子在禹稷之地则当出在颜子之地则当处在曽子之地则当去在子思之地则当守在三仁之地当去者去当奴者奴当死者死在孔子之地可仕则仕可止则止可久则久可速则速于乡党则当恂恂于朝廷则当便便与上大夫言则当訚訚与下大夫言则当侃侃而皆不可以一律定焉其变化有如此者即所谓易穷则变变则通者是也而总皆不离乎隂阳之所爲也此圣人于系辞传必曰天尊地卑乾坤定矣高卑以陈贵贱位矣动静有常刚柔断矣方以类聚物以羣分吉凶生矣在天成象在地成形变化见矣所以取造化隂阳之实与卦爻无二致也又曰广大配天地变通配四时隂阳之义配日月易简之善配至德又所以即卦爻隂阳之旨与天地人同一揆也故庄周谓易以道隂阳亦窥见乎此矣然合而言之所谓太极者常流行通贯皆无不在焉在造化则隂阳二气之中各具一太极在书则六十四卦之中每象每爻亦各具一太极也四十九防之中每揲每变亦各具一太极也在人事千条万绪之中无小无大又无不各具一太极也即所谓易有太极及三极之道也故占者于此必各随卦爻隂阳奇偶与太极周流以决吉凶悔吝之几而不滞于一隅如程子所谓随时变易以从道圣人有圣人之用贤人有贤人之用众人有众人之用学者有学者之用君有君用臣有臣用无所不通若拘于一则三百八十四爻但爲三百八十四事而止也在学者之学易必平心以观其象而玩其辞如筮者之筮事每虚心以观其变而玩其占于逐位之下视隂阳消息盈虚以察其所值之时又于逐爻之中视刚柔进退偏正以攷其所主之义使万理粲然一定如森如列脉络不乱而分毫不差然后能体之在我而动静无非易于寂然不动之时则合万殊爲一本而浑然太极之全体常昭融于方寸间及感而遂通之际则散一本爲万殊而纵横曲直莫非太极大用之所流行又何有一物之不会于极哉故曰化而裁之存乎变推而行之存乎通神而明之存乎其人黙而成之不言而信存乎德行至是则羲文周孔之传始知其真不吾欺矣
　　天行健君子以自强不息
　　此象传之辞夫子所以释伏羲之卦象也夫干六画纯阳上下皆干爲重干之卦阳之性健其成象之大者曰天天一而已何以见其爲重义盖天行一日一夜三百六十五度四分度之一爲之一周今以行而言则见其日日一周若重复之象焉非至健不能也君子法天行之象而必自强不息者何也此正夫子示人以体道之要而非姑爲是区区之法也盖是道流行乎天地之间亘古穷今无一息之停凡天之所以爲天运行旋转终古而无息者乃与道爲体也故盈乎天地之间如日往则月来寒往则暑来星辰之回旋风雷之鼔舞木生而不穷水流而不息自元而亨亨而利利而贞贞而复元自春而夏夏而秋秋而冬冬而复春凡大化流行循环而无端者皆与道爲体也而其在人则总会于吾心天理本体亦常生生而无一息之已而其大用亦无一息不流行乎日用之间故孩童之良知良能无不爱敬见赤子入井者皆有怵惕恻隐之心见牛觳则爲之不忍嘑尔蹴尔之与行道乞人皆有所不屑是虽于穷防纵欲昏迷陷溺之极而所谓降衷秉彞亦终有不可得而殄防者惟圣人纯乎天德爲能全体之而无一息间断故仁则彻终始皆仁而无一息之不仁义则彻终始皆义而无一息之不义礼智则彻终始纯乎礼智而无一息之不礼智此正所谓至诚无息之地配天悠久无疆之境而咏文王之诗者有曰维天之命于穆不已于乎不显文王之德之纯纯亦不已又曰穆穆文王于缉熈敬止又曰亹亹文王令闻不已是文王正有以全体乎此而与天相爲不已也古之圣人莫不皆然尧舜之所以兢业禹之所以克勤汤之所以日新又新武王所以终身佩服丹书敬胜怠之训周公所以拳拳于无逸之书皆以此也吾夫子于此素行尤爲与天无间其曰爲之不厌诲人不倦又曰发愤忘食乐以忘忧不知老之将至云尔正其天行之健虽欲已而有所不能已也葢尝于川上发不舍昼夜一节以示人已爲精切矣今此适赞重干之象有契于其中是安得不爲学者一言哉夫道体本无穷天德本无疆圣心本不已在君子诚不可不深有以体之而自强不息也一事之不强则天德便息于一事之下一刻之不强则天理便息于一刻之中私事之一萌则天理即爲私意息而不能以自强矣人欲之一间则天理即爲人欲息而不复以自强矣夫惟卓然有清明刚健之资者既能致知至极有以见夫道体之所以然乂能克己净尽无以害乎天德之所本然则将见志气日强俛焉日有孜孜不能以自息如顔子之惟见其进未见其止矣虽然其所以爲存养之要者又在主敬而爲省察之要者又在谨独盖敬者贯动静一终始之功天理之所以生生而独者又几微方动而未形之初于是而不谨则私欲行而天理爲之间断矣此又学者所当尽心也








　　北溪大全集巻十九
　　钦定四库全书
　　北溪大全集巻二十
　　宋　陈淳　撰
　　解义
　　视箴解
　　心兮本虚
　　心之爲体其中洞然本无一物只纯是理而巳然理亦未尝有形状也
　　应物无迹
　　心虚灵知觉事物才触即动而应无踪迹之可寻捉处
　　操之有要视爲之则
　　人之接物视最爲先即此处而操存之庶乎得其要而有一定之凖
　　蔽交于前
　　蔽指物欲之私而言
　　其中则迁
　　中指心之体而言即天理之谓也物欲之蔽接于前则心体逐之而去矣
　　制之于外以安其内
　　物欲克去于外则无以侵挠吾内而天理寜定矣
　　克己复礼
　　上以一节言此以全体言
　　久而诚矣
　　诚者真实无妄之理也克复工夫真积力久则私欲净尽彻表里一于诚纯是天理之流行而无非仁矣听箴解
　　人有秉彞本乎天性
　　人均执此常道而生其原于天之所赋而人受之以爲性者也
　　知诱物化
　　知指形气之感而言物欲至而知觉萌遂为之引去矣化则与之相忘如一而无彼我之间也
　　遂亡其正
　　正以理言至是则天理俱防而无复存矣
　　卓彼先觉
　　悟此理之全而体之者
　　知止有定
　　事事物物各有所当止之处即理之当然者是也能一一知其然则此心明彻于日用应接皆有定理不爲之诱而化矣
　　闲邪存诚
　　邪者物欲之私诚者天理之实闲外邪不使之入则所存于心者彻表里一于诚纯是天理之流行而仁矣
　　非礼勿听
　　总结之
　　言箴解
　　人心之动因言以宣
　　一念之动于中或善或恶必由言以声之而后见于外
　　发禁躁妄
　　疾而动曰躁虚而乱曰妄人之爲言大概不出此二者皆人欲之所爲也故必禁之
　　内斯静专
　　静安专一皆天理之所存也外不躁则内静外不妄则内专此二句爲一篇之关要处
　　矧是枢机
　　门之辟阖所系在枢弩之张弛所系在机人心之动有善恶由言以宣之而后见于外是亦人之枢机也
　　兴戎出好
　　言非礼则有躁妄而起争言以礼则无躁妄而生爱
　　吉凶荣辱惟其所召
　　兴戎则凶而辱出好则吉而荣
　　伤易则诞
　　易者轻快之谓躁则伤于易诞者欺诳之谓而易中之病也
　　伤烦则支
　　烦者多数之谓妄则伤于烦支犹木之枝从身之旁而逆出者乃烦中之失也
　　已肆物忤
　　伤易而诞则无有成法在已者肆而与物忤矣内何复静之云
　　出悖来违
　　伤烦而支则不合正理所出者悖而来亦违矣内何专之云
　　非法不道
　　法谓先王之格言
　　钦哉训辞
　　钦谓敬谨其出而无躁妄也
　　动箴解
　　哲人知几
　　几者善恶欲动而未形之间其兆甚微哲人心通理明能烛于其先
　　诚之于思
　　于一念微动而未形之间便已知觉而实之无妄则天理之本然者流行无壅矣
　　志士厉行
　　见于所行之谓行志士激厉能勇于有行
　　守之于爲
　　爲事动之已著者也至此方知觉而守之不放则事亦中理而无过举矣
　　顺理则裕从欲惟危
　　结上文二者之动虽微显不同然循天理之公则皆无馁于中故裕逐人欲之私则易陷于下故危此正舜跖二路之所由分其发轫之始尤不可以不谨之也
　　造次克念
　　虽急遽苟且之时亦必诚之于思则其涵养之功密矣
　　战兢自持
　　常恐惧戒谨守之于爲则其操存之力笃矣
　　习与性成
　　习惯如自然则莫非天理之流行而仁熟矣
　　圣贤同归
　　自贤入圣同一归宿即其止于至善之地者也敬斋箴解
　　正其衣冠尊其瞻视
　　谓早起时主敬
　　潜心以居对越上帝
　　谓未有事静坐时主敬
　　足容必重手容必恭择地而蹈折旋蚁封
　　谓有所举动时主敬
　　出门如宾
　　谓近接物时主敬
　　承事如祭
　　谓已应事时主敬
　　战战兢兢罔敢或易
　　战战谓恐惧如敬于见宾之貌兢兢谓戒谨如敬于奉祭之貌
　　守口如瓶
　　谓欲有言时主敬无妄泄也
　　防意如城
　　谓欲有意时主敬无轻动也
　　洞洞属属毋敢或轻
　　洞洞谓质慤敬于言之貌属属谓专一敬于意之貌
　　不东以西不南以北当事而存靡他其适
　　谓心方对事时主敬无别走作也
　　勿贰以二勿参以三惟心惟一万变是监
　　谓心既寓事时主敬只专在一事上也
　　从事于斯是曰持敬动静无违表里交正
　　谓动而应事时主乎敬则外正矣静而无事时主乎敬则内正矣
　　须臾有间私欲万端
　　须臾以时言谓少刻有间断不敬则大病从此萌蘖而私欲乘隙丛生矣
　　不火而热
　　谓此心方炽于物欲之境恶念狂燥不可制其热有甚于火也
　　不冰而寒
　　谓此心既沉于物欲之下善端凝涸无复萌其寒有甚于冰也
　　毫厘有差天壤易处
　　毫厘以事言谓纎微有差失不敬则大缪从此胚胎而俯仰戴履变乱矣
　　三纲既沦
　　三纲见白虎通君爲臣纲父爲子纲夫爲妻纲谓一快巳欲而不复知有人道之大经也
　　九法亦斁
　　九法即洪范九畴谓一便已私而不复顾先王之大法矣
　　于乎小子念哉敬哉
　　谓主敬之功爲甚密当常存诸念而自力也
　　墨卿司戒敢告灵台
　　谓不敬之害爲甚大当常切诸心而致警也
　　辨论
　　程吕言仁之辨
　　程子曰医书以手足痿痹爲不仁主意此言最善名状仁者以天地万物爲一体莫非己也认得爲己何所不至若不属己应莫非己句自与己不相干应认得爲己句如手足不仁气已不贯皆不属己应何所不至句故博施济众乃圣人之功用仁至难言故止曰己欲立而立人己欲达而达人能近取譬可谓仁之方也己欲令如是观仁可以得仁之体主意
　　吕氏克己铭曰凡厥有生均气同体主意胡爲不仁我则有已主意立己与物私爲町畦详言己意胜心有已横生扰扰不齐大人存诚心见帝则初无骄吝即有己意谓吝则守已太固不能与物同体骄则好胜于己不肯与物同体作我蟊贼志以爲帅气爲卒徒奉辞于天谁敢侮予方其未克窘我室庐妇姑勃豀已与物敌安取厥余已既克之皇皇四达无已了洞然八荒皆在我闼至此则同作一体矣孰曰天下不归吾仁痒疴疾痛皆切吾身同作一体内事一日至之莫非吾事颜何人哉希之则是克己工夫未肯加吝骄有已封闭缩如蜗试于清夜深思省此空想像时剖破藩篱即大家即八荒在我闼意
　　此二段大概甚相似而实不同盖程子主意以天理周流无间者爲仁若手足痿痹则爲不仁吕氏主意以与物同体处爲仁若有已则爲不仁惟其大纲所主既异故其词语曲折往往不能相合如程子所谓万物爲一体者只是言其理之一尔吕氏则实欲以己与物混同作一个体程子视物若属于己之切必推吾之所欲者流行贯注于物吕氏则欲以已就于物而合之必与之大同而无彼我之间吕氏所谓痒疴疾痛皆切吾身者亦即是程子认得爲巳何所不至之意但程子认得爲己相闗之切则施之无所不贯故其归宿在下面已欲立达而立达人皆是天理流行之实事吕氏克去有已不与物立敌则天下各归吾仁中方相关如此之切然其实天下岂能皆归吾仁中不过只是空想像个仁中大抵气象如此尔是岂孔颜当日授受精微之本旨哉然则程子于仁体立而用行在我者有所统摄而仁在内吕氏于仁不免有兼爱之蔽在我者皆无所统摄而仁在外所谓差之毫厘则缪以千里者也
　　张吕言仁之辨
　　或曰吕氏克己铭岂非张子西铭之意乎曰吕氏之説盖本张子之意而差者也西铭之书明道以爲乃仁之体此亦只是言其理之一而已矣盖人物并生于天地之间父干母坤同得天地之塞以爲体同得天地之帅以爲性此其理固一也而君臣民物亲疎贵贱之有等则其分未尝不殊也故君子处乎中者必遏人欲循天理存心养性不愧屋漏以立其本然后流行是理而充之天下推吾亲亲以仁民爱物以吾之长长者及人之长以吾之幼幼者及人之幼使天下疲癃残疾惸独鳏寡皆莫不各有以遂其分焉是虽天下一家中国一人而一统之中自有万殊而不流于兼爱之蔽虽人各亲其亲各子其子而万殊之中莫非一贯而不牿于爲我之私此西铭之大旨也是固所以爲仁之体而义之用存焉故伊川以爲明理一而分殊可谓一言以蔽之矣右吕氏者以与物同体处爲仁必克去有己不与物立敌直以己与物实混同作一个体只于清夜一思省之间便剖破藩篱作一大家洞然八荒皆在我闼混天下同归吾仁中既无差等之辨又无天理周流之实其爲仁工夫盖甚疎阔于我殊无主宰是岂西铭之旨哉吕氏亲炙张子而其差若是然则见理不可以不真而立言不可以不谨也







　　北溪大全集巻二十
　　钦定四库全书
　　北溪大全集卷二十一
　　宋　陈淳　撰
　　辨论
　　太辨
　　太本为拟易而作也其文叅之易纬以序卦气准之太初厯以考星度盖少杂乎书而不纯于易宻于数而道则未也夫易以八为数而以九为数易数始于一一重之而为二二重之而为四四重之而为八八重之至于六十四而八八之数立焉故曰太极生两仪两仪生四象四象生八卦八卦生六十四卦数始于一一转之而为三三转之而为九九转之而为二十七二十七转之而为八十一而九九之数具焉故自一元分而为天地人之三方方各有三州三其三方而为九州州各有三部三其九州而为二十七部部各有三家三其二十七部而为八十一家易以六画成卦而拟以方州部家之四位四位立而首成焉自中至事为天元二十七自更至昆为地元二十七自减至养为人元二十七合三二十七为八十一首以拟易之六十四卦首下有辞以拟卦之彖首为有九賛以拟卦之六爻九其八十一首则为七百二十九赞赞下有测以拟爻之象为七百二十九测测赞之外又有元冲以拟序卦元错以拟杂卦元数以拟説卦元攡元莹元掜元图元告以拟上下系至于筮防又以拟易之大衍虚其一而用四十有九则虚其三而用三十有三大衍以干之防二百一十有六坤之防百四十有四合三百六十以当期之日积为万有一千五百二十以当万物之数而则以天数十有八地数十有八合三十六防以律七百二十九赞以当一嵗之日积为二万六千二百四十四防以配万物之数大衍揲以四而则揲以三大衍以七八九六定六爻而辨吉凶则以七八九六定四位而别休咎与夫三摹之拟三索三表之拟四象一一与易相准而犹以为未也何氏易纬稽览创为卦气之説以为起于中孚而终于頥六十卦别以坎离震兊四卦各主一方卦中二十四爻各主一十四气其余六十卦有三百六十爻主三百六十日余有五日每日分为八十分合四百分又四分日之一为二十分是有四百二十分以六十卦分之六七四十二卦各得七分每卦得六日七分以当期三百六十五日四分十之一之数而则又从而叅之始于中首以配中孚而终于养首以配頥凡八十一首皆法卦气之次序首以二赞当一日凡七百二十九赞当三百六十四日有半又増踦嬴二赞【阙】　　　数以天之太初上九十一月甲子朔旦冬至
　　无余【阙】　　　　　　十九嵗甲辰朔旦冬至又无余分又千五百三十九嵗甲申朔旦冬至又无余分又千五百三十九嵗复甲子朔旦冬至无余分而则又从而准之始于中首冬至之节初一日起牵牛一度而终于养首之上九以周二十八宿之行而为一嵗十九嵗为一章二十七章凡五百一十三嵗为一防八十一章则三防凡千五百三十九嵗为一统自子至辰自辰至申自申复子凡三统九防二百四十三章有四千六百一十七嵗为一元一章则闰分尽一防则月食尽一统则朔分尽一元则六甲尽与太初厯相应是之为数宻矣然宻于其数而道则未也吾观其书有如中首曰阳气潜萌于黄宫信无不在其中而养首又曰藏心于渊美厥灵根则天理始终循环无间之义似亦察矣然于元攡有曰其上也垂天下也沦渊纎也入薉广也包畛其道游冥而挹盈又曰虚形万物所道之谓道因循无革天下之理得之谓徳理生昆群兼爱之谓仁列敌度宜之谓义又未能根极乎理义之大本而不免乎老墨之指归于易之宏纲大义亦何所发明哉况乎以周配复以戾配睽以上配升以差配小过以童配防以增配益以达配泰以从配随以进配晋以释配解以乐配豫以争配讼以更配革以断配夬以装配旅以众配师以亲配比以盛配大有以居配家人以灶配鼎以大配丰以逃配遯以永配常以度配节以减配损以聚配萃以饰配贲以视配观以晦配明夷以穷配困以割配剥以止配艮以成配既济以失配大过以难配蹇以养配頥徒区区为字训之模仿而复拘拘于句法之循袭易曰幽赞神明而生蓍而则曰昆仑天地而产蓍易曰云从龙风从虎圣人作而万物覩而则曰风识虎云知龙贤人作而万类同易曰辟户谓之干阖户谓之坤而则曰阖天谓之宇辟宇谓之宙易曰干确然示人易坤隤然示人简而则曰天宙然示人神地他然示人明易之元亨利正万化之原也故君子行此四者曰乾元亨利正而配之以君子行此五者曰罔直防酋防愚不知罔直防酋冥于元亨利正之义何得哉易之隂阳刚柔仁义三才之本也故立天之道曰隂与阳立地之道曰柔与刚立人之道曰仁与义而配之以立天之经曰隂与阳形地之纬曰纵与横表人之行曰晦与明愚不知纵横晦明于刚柔仁义之旨何有哉其他效为天为圜等语则有为雷为鼔之辞效革去故鼎取新等语则有更造新常因故之説效十三卦所取则有衣裳圭璧掜拟之论若此之类不可胜数而于易道初无一补前不足以发往圣之心而后不足以开来哲之耳目子思氏之中庸孟轲氏之七篇所以与尧孔心传千载若合符契者何尝必为如是之配仿哉抑又多为夸张自赞之语曰知隂知阳知止知行知晦知明者惟乎又曰晓天下之瞑瞑莹天下之晦晦者惟乎又曰夫卓然示人逺矣旷然开人大矣渊然引人深矣渺然絶人矣殊非圣贤气象此当时如刘歆者所以有空自苦覆酱瓿之讥而近世如东坡如伊川所以谓其道不足取与屋上架屋之诮是虽侯芭之受桓谭之传张衡比之五经陆续推之为圣人宋衷之训诂范望之解释王涯之纂述司马温公之作书与拟类皆随已之好而终不足以厌服千万世学者同然之见也
　　潜虚论
　　潜虚本为拟而作也之数九而虚之数十九九者取三才相乘之数而十者取五行生成之数也温公之自序曰万物皆祖于虚生于气气以成体体以受性性以辨名名以立行行以俟命故其为书也有气体性名行命之别其意葢曰万物之始未有兆眹之谓虚此即一元之未形所以表是而出之以为物之祖以拟之所以为而命其书曰虚自天一生水于北而地六成之地二生火于南而天七成之天三生木于东而地八成之地四生金于西而天九成之天五生土于中而地十成之于是乎五行之气流行乎天地之间故虚于水之一则命之曰原而六则命之曰委火之二则命之曰荧而七则命之曰焱木之三则命之曰本而八则命之曰末金之四则命之曰丱而九则命之曰刃土之五则命之曰基而十则命之曰冡自有是五行之气也而后生万物而为之体故虚以是一原二荧三本四丱五基与夫六委七焱八末九刃十冡者随其序迭分左右而偶之自上一次二而下至于十等为五十五体以应王公岳牧率侯卿大夫士庶人之象而周五行生成五十有五之数自夫物之有是体也而后性具于其中随其体而有纯驳之不齐故虚于五生数偶五生数曰水火木金土而为生纯之性五于五成数偶五成数亦曰水火木金土而为成纯之性五十纯之外其次降一则自二至六偶五生数自七至一偶五成数皆曰火木金土水又其次降二则自三至七偶五生数自八至二偶五成数皆曰木金土水火又其次降三则自四至八偶五生数自九至三偶五成数皆曰金土水火木又其次降四则自五至九偶五生数自十至四偶五成数皆曰土水火木金合四降有四十是为生成之错最后于五生数偶五生数复得水火木金土之序是为五配之性以合五十有五体而性备矣自夫物之有是性也而后为之名以别之故虚于一与一偶则名之曰元以为物之始而中于齐终于余谓元裒齐散余五者形之运也自是而次柔刚雍昧昭则性之分也容言虑聆观则动之官也繇懠得罹耽则情之訹也歬郤庸妥灵则事之变也讱冝忱喆戞则徳之涂也特偶昵续考则家之纲也范徒丑林则国之纪也禋凖资宾则政之务也斆乂积育声则功之具也兴痡冺造隆则业之着也凡五十五名秩然有序于是乎又为之行以文之凡五十五行行下有辞以述行之意自初至上凡七变变下有解以释变之义于是乎又为蓍法以占之以五行相乘五其五为二十五又以三才乘之三其二十五为七十五防虚其五而用七十揲之以十而观其余以断吉凶元齐余三行无变皆不占其他五十二行初上亦不占而惟占其中之五变然后以俟命焉气体性名行命备而书以全虽若别为一家而大概与相凖虚之二数之相偶则以拟之四位之迭画虚之五十五行则以拟之八十一首虚之七变则以拟之九赞虚之七解则以拟之九测虚之虚五则以拟之虚三虚之揲十则以拟之揲七以冬至之气始于中而虚则以冬至之气始于元有七百二十九赞以当期三百六十四日有半而又有踦嬴之赞二虚则有三百六十四变以当期三百六十四日而又有元齐余不变之行三以后世有子云者必好虚亦以后世有君实者必好虚一一模仿要之俱不足以有补于易是亦工于其数而道则未也夫性者人所禀于天以生之理盖生生之所以为主而非气形而下者今其言曰体以受性又曰形然后性则性在于气形之后矣性之本体纯粹至善万物一原而非有不齐之品也今其言以柔刚雍昧昭为性之分则是止论气之禀而非性之谓矣其学已不识大本而其他又多为艰奥之辞以文浅近之理而所谓虚者即不能免子老氏之归于圣贤之心传大义要旨亦将何所发明哉胡不移是心以讲明羲文周孔之易上以发前蕴中以洗吾心而下以开后学胡为亦区区空自苦而复效雄之赘也














　　北溪大全集卷二十一
　　钦定四库全书
　　北溪大全集巻二十二
　　宋　陈淳　撰
　　书
　　答廖师子晦一
　　某前者与防説拜呈伏承批诲详委甚荷警防之勤然愚意更有欲讲者敢一披露以求正诲窃谓此章之旨未可容易读过夫子所以喟然发叹而深与者是岂浅浅见解学者须看得表里净尽方有实益程子以防为己见大意有尧舜气象而与夫子老安少懐使万物莫不各遂其性之志同此其为义巳精且备但其言引而不发如集注乃是即程子之意而发明之其要却只在见日用之间莫非天理流行之妙句上此正是就根源说来而志之所以然者可谓至精实至明白矣防得此意则曾防气象洒落从容优为尧舜事业方识得端的落着不是凿空杜撰而夫子所以深与程子所以发明并三子所不及之旨并洞见底里防同一源但此意乍看亦甚微而难着某自三四年前已略窥一线而口笔屡形容不出至丙辰秋因感严说大故遗阙忽跃如于中遂发此一段以记之只是推广程子及集注之意而不敢有加焉似觉如水到船浮不至甚有悭澁处而夫子曾防当日之意味亦觉洋洋如在目前以是自信常存于中而日用应接亦觉有洒然得力处多所以奉而质诸长者今承来教缕缕大槩排抑根原底意而深主严说似于集注未合夫所谓根原来底意是以天理言之看理至于知天始定此亦不过下学中致知格物一节事而所致所格者要有归着至到云耳盖致知力行正学者并进之功真能知则真能行知行俱到正所以为上达实见之地自不相妨恐未可偏抑而但如来教只务理防此不必理防彼而彼自在里许忽然自达恐差之多也如严説者全篇大旨只谓直到清明在躬志气如神则天下无不可为之事又曰素其位而行不愿乎其外无入而不自得又曰须自所乐中出方做得圣贤事业此只说得集注所谓洒落从容以下底意乃涵养成后之效也其所以如此者端由向前有造理之功洞见得天理流行日用间无处不是故涵泳乎其中即身见在便是乐地更无他念耳以此意推广之何处不是此理之妙何处不是此理之乐故虽尧舜事业巍巍荡荡其作处亦不过只顺他天理对时育物如此而已此意思一同所以谓可优为之言此底即是做彼底様尔窃谓此意味甚博洽此义甚缜宻最是圣贤吃处若无此则防然养个甚而亦安能恁地清明自得从容洒落所乐乐个甚而于圣贤事业亦将从何处有缝罅可入手哉严说正阙此愚所以不敢依阿徇情而有向前根原説不着之断亦何嫌于分别恐不得一衮以道彻上下贯本末为此彼此各是一义也理在事中理形而上事形而下三子只见物不见理严説未説到理鄙説正所以发明防于日用事物上见得件件都是理于形而下处见得一一都是形而上之妙又非语上遗下语理遗物之谓也况严説又全无下学次第如来教所谓与尧舜有天下不与者无间惟此一条云者正与严説同圣人所与之意决不徒然止此若但止此则意滞而不圆非惟不彻古人心而于自身又无受用实益其不骎骎成谢事去流入佛老者鲜矣所谓涂人为禹者义又不同亦不得引以为喻也若必论端的成个尧舜巍巍荡荡之功此须穷神知化盛徳之至有绥斯来动斯和底手段方能其中多少事在虽顔子亦未可快许而况于防乎至所谓虚见实不同而下叙顔曾所以为实见及以防无顔曾之功而君子欲讷言敏行行逺必自迩登髙必自卑者极善极善此则日用不可少歇工夫而鄙说亦略具于篇末矣讲之不厌其详也三复警竦当切铭佩然亦当知下学中知与行齐头并进如前之云不但偏靠于行而忽造实见地也区区欲长者详其是非底里而正之辞不觉繁千万乞赐斤砭瞻仰函丈岂胜驰情
　　答廖师子晦二
　　伏承録示先师别纸议论捧读载四追感严训何戚如之呜呼自今无复得此矣且此篇所谓日用间别有一物光辉流转最説得病痛切乃初学之通患如自原此理之所自来而下至便是理防此事处又最是説道理工夫切要处所谓彻上彻下宻之功便只在此向来攷亭之诲无不谆谆此意深嫌人説顔乐与防深恶人虚説天理人欲每每令就实事上理防今提出来发得又益亲切明白即此便见得圣贤之学甚实师门所传甚正而异端虚无之说真如捕风系影不足以为教矣某平日亦未尝不如此体悉未尝辄于日用外别立意见与实事不相干毕竟浅学未能徧观尽识所以未能全契夫道理岂容易自以为是且如万事须从一理防至百百理防至千一千理防至十千乃于万事得为透彻纵待理防得九千九百犹有一百未谙底里便欲去通论他万物亦恐或虚説妄断况浅学于万分中果能窥得几何宜其往往有病痛在不逃师鉴既荷指摘只当铭诸心腑恳恳常切加工凛凛常防差过乃为庶几耳大抵许多合做底道理散在事物而总防于吾心离心而论事则事无本离事而论理则理为虚须于人心之中日用事物之际见得所合做底便只是此理一一有去处乃为实见所合做底做得恰好乃为实践即此实见无复差迷便是择善即此实践更能耐久便是固执即此所合做底分来便成中正仁义即此所合做底见定浅深轻重便是日用枝叶即此所合做底浅深轻重元有自然条理缝罅非由人力安排便是天命根原讲此要明为学问存此勿害为涵养大槩只如此而已更不须枉去别求妙竒特也如来教别纸问目中分根原学问为二事此防大病先师指破已明白无可説然详来意终是未平于根原之论如谓识得根原合下底大意未是竒特须如先生所云择善固执中正仁义凡合做底道理一一实践方有向进工夫此只指根原别作一种妙竒特在日用事物之外与择善固执中正仁义凡合做底道理不相干切恐依旧堕在先师所説病痛中依旧是日用间别有一物依旧是别有一段根原工夫在应事之外与学问为二事转见刻画支离未有和平之益而尤非愚者向来区区之本旨也来教博文约礼之説愚见窃谓博文只是穷此合做底道理于事物而无所遗约礼只是防此合做底道理于身心而无所放二者实相关为一统如所谓择乎中庸所谓有不善未尝不知者乃博文之功所谓得一善则拳拳服膺而弗失之所谓知之未尝复行者乃约礼之事又如克己复礼则请问其目乃博文之属请事斯语乃约礼之属初非判然不相交涉而其所谓中庸所谓善所谓复礼其实又只是所合做底道理也别纸又谓韩公只于治国平天下处用功而未尝就其身心上讲説持守此説固然然亦须知韩公只是优于彼而欠于此尔不可谓只就身心上讲説持守更不必于治国平天下处用功而便自能了得治国平天下也所答死生精洁明快甚省发人最宜玩味祭文极荷防窜然金声玉振之説乃假借以形容先师之学集诸儒之大成所以接上文论学而云窃谓正使得着非孟子所以形容孔子全徳之谓也言虽同而旨有异青蓝寒氷异色而同根异气而同源此亦犹贤于尧舜之意乃以立教之功言所以以倍功之语承之非谓其道之有优劣也游其门者莫继其志指当时见知者言诵其书者莫追其踪指后来闻知者言皆非敢贬剥前辈欲直辞以见程子之后莫有正得其传而独吾先师得其宗亦不容于婉逊也然此等皆非容诸生私断自有万世公论在若根本之立此乃先师大有警防之辞首尾一套相关非褒扬之语然既防摘出有涉嫌疑不必道亦可也愚窃所病者浅陋口笔不相应一时姑少叙其哀慕之情大槩亦然而亦煞有形容不出处吾长者乃过称之岂胜负愧相望悬隔有所懐疑不敢不请质然区区尺楮终不尽意何时还过敝里得面承警诲数日之欵何啻万幸未间向仰函文岂胜驰情
　　答廖师子晦三
　　某特防惠易本义及卦图大学议论甚荷诲督不弃铭佩何巳某向者庚申春首自考亭传本义来前列诸图如伏羲八卦方位干一在左方之上兑二次之离三又次之而震四居其下巽五居右方之上坎六次之艮七又次之而坤八卦其下与今所刋本义正同但其中无太极字伏羲六十四卦方位左自干一至震四右自巽五至坤八亦依前八卦方位而正南之中注夏至午中正北之中注冬至子中正东之中注春分夘中正西之中注秋分酉中外无六十四卦名而内为方图与启防全同窃谓此为定本更不可易今不必证诸他只以太极生两仪两仪生四象四象生八卦画为圆图则太极浑然居中阳仪象居左隂仪象居右而八经卦粲然不待人力安排而干一兑二离三震四自然列于左巽五坎六艮七坤八自然列于右又因而重之八位之上各序以八为六十四如榦生枝而榦体岂移玩其象则重干居南尽午中为阳极而姤之一隂又接生于中为夏至重坤居北尽子中为隂极而复之一阳又接生于中为冬至皆自然与造化契合非是伏羲私巧撰造若校之启防八卦图以干一居正南坤八居正北则为蹉进了只做得八重卦方位而亦少偏不甚全正恐昔日攷之未精而今不从之若今所刋本义六十四卦方位以干一八卦居东南兊二八卦居正东又蹉退了不合自然之位且以复居北之初隅姤居南之初隅则是十一月节气便为冬至而五月节气便为夏至矣又无方布与图后説不相应为悮无疑书坊所货六经图有先天象图位次恰如此注出康节未必果康节胡本其出此欤后别换一版者位次却是而亦少有未当如其中方布无卦名亦可以证圆布之不必注卦名其八卦界处须有小防画以别之又须注干一兊二等字于本位之中及冬至子中等语于本方之中一如启防乃善大学之疑只须平心熟玩本文之意所谓知止至能得二段只是因上文止于至善一语而推明其所以然也知止是知其至善所当止之地能得是得其至善所当止之地而实止之也自知止至能得只是一事地步相去非甚相悬只如知命至耳顺知至至意诚之类定静安虑四节只是就此一事中间细破非如心正身修家齐国治等界限功夫之为濶也止以物言是事物所当止之地便即所谓至善处定以理言物既知所止则方寸之间皆有定理而无他矣有字亦有力是我有之也静以心言理既有定则心之所主更无外慕凡外物皆无以动之而能静矣安以身言心既能静则身之所处无入而不自得乐约夷险皆无所择而能安矣虑以应于事而言身既能安则向者知所当止之事物或接乎吾前而吾从容以应之自能精于虑而不错乱矣得以实乎已而言事既能虑则动必中节而所当止之地所谓至善处吾乃实得而止之不移矣其间名义若相类而界限所辨则甚明主意各有属而次序所续则甚宻虽其言专为止于至善而发而实所以推原上文明明徳者之止于至善必知明明徳之所当止如是而后能得所止新民者之止于至善必知新民之所当止如是而后能得所止故下文又所以详之格物致知诚意正心脩身即所以明明德之条目也齐家治国平天下即所以新民之条目也格物致知所以求知至善所当止之地自诚意至平天下所以求得夫至善所当止之地而止之也至于物果格而无一理之不到知果至而无一知之不尽则于天下之事凡为至善所当止者皆灼然有以知之矣由是而往意极其诚而无一念之或欺心极其正而无一息之不存身极其修而无一物之或偏则明明徳者之得止于至善有以为斯民之准矣家极其齐而无一仪之或忒国极其治而无一事之或偾天下极其平而无一民之失所则新民者之得止于至善有以着明明徳之效矣前后脉络相贯分明如此则此一段者实一篇之总摄今若不防绎此脉络而必欲与后段牵聨配合为一例求之则有不通者矣如来书谓知止是知至之事固也谓有定是意诚之事则定以见理之不易而言诚以发意之无妄而言自不侔矣又注意既实则事有定理亦恐可疑葢事有定理而后意必实意实则理益定非意实而后有定理也谓能静是心正之事则静止于不为物动而巳而正则体用明达也谓能安是身脩之事则安止于处不择地而巳而脩则克治粹宻也曰诚曰正曰脩盖皆以全体言之而曰定曰静曰安乃是发明一义云尔谓能虑则齐家治国平天下无所不管矣能得则家齐国治天下平各得其所止矣夫齐家治国平天下固当研诸虑然日用万事皆然而近或不审也家齐国治天下平固各得所止然特新民之止而内有所遗也要之非本文之旨牵强未合费力纵宛转凑合得只是抝理义以就经文而不因经文以发理义殊乏怡然气象昔日先生最嫌人如此而读书要在理防里面大义精蕴亦初不在于此来书又谓传释知止只指君臣父子国人交之所止而不及其他此姑举其凡例而非谓至善只在此也章句因谓推类以尽其余乃所以足其义矣大抵凡天下万事万物莫不各有所当止之处所当止者非他只是事物中一个恰好不易处大如君止仁臣止敬父止慈子止孝之类小如坐如尸如尸即坐之所当止立如齐如齐即立之所当止又如足容之重手容之恭视之思明聴之思聪等类皆是一事中所当止而即所谓至善处但总而言之必如文王之缉熈敬止无非至善然后为得其全必如淇澳之瑟僴赫喧终不可谖与烈文之没世不忘然后为造其极尔若疑传于知止能得段无释义则或问固已言之古人释经取其略未必如是之屑屑而有阙文则又安知非本有而并失之耶然究而言之则意亦具于三章矣臆见如此更愿髙明订之
　　辨林一之动静书
　　动中如何有静静中如何有动此理天地万物莫不皆然今就人心日用言则事物未感者静也而知觉不昧则静中之动也此复之所以雷在地中而见天地之心也事物既应者动也而各止其所则动中之静也此艮之所以行其庭而不见其人也静中之动即直内之敬也动中之静即方外之义也不敬则其静也沦于死物而无以存夫动之体不义则其动也与物俱靡而无以达夫静之用敬义夹持间不容髪然后吾心之灵周流该贯而无所偏其静也昭然而未尝不动其动也肃然而未尝不静常有以为一身之主而日用间莫非寂然感通之妙矣如尊见所论动静大槩亦不相逺但辞意有未完莹而其言不及心又觉无主统而于我似不相关所举总论之语恐亦不必然却觉于动静之正意有不切而依然枝蔓牵合之病也至于以无极而太极为人生而静以上事自原头论固不容有异理然其名义亦各有攸主恐不若随处体察为有力也葢太极者天地万物所同然之理至极无以加之名而为万化之所总防而取凖者也语其精则极天下之至精而无有以过其精语其神则极天下之至神而无有以过其神所谓无极云者则又以是理之至极而实无形象方所之可究极指定尔具于天地万物未形之先而立于天地万物已形之后行乎天地万物流形之内而超乎天地万物有形之表故自其冲漠无眹而巳浑沦完具则谓之无极而太极自其浑沦完具而固冲漠无眹则谓之太极本无极此彻上彻下之道处处皆圆而在在皆足非有动静之间而可以一所囿之也周子首无极太极一语于图之端者葢方统原天地万物根原之所自来辞意平正非偏指人而言而亦非谓止此一截是也如乐记所谓人生而静天之性也者则是専就人言其自形既赋生以往至情未感物之初人欲未萌未有物以间之浑是天命之全尔明道先生于此更从而精之谓人生而静以上不容説是又欲即人生分上别出气质而说天理也葢情即理也因生禀得名而不离乎气也然其初全未感物则气未有之此理本体尚浑沦完具凝然不动未为气质所牵尚未有隙罅走失纯是天命之真漠无形眹故亦未容易以性字説才立性字便涉生禀而牵滞于气不能洒然于气质之外端的说得天命本然之真也以上云者亦只谓自未感物以前至于己有生之始云云尔一从上説来一从下説去皆重在静字其中实无异旨但乐记主于未有人欲之汨而明道主于不杂气为言尔皆非离人而言天别説未生以前事也今若以此中所具浑然为人心太极之全体则可若直指此统为无极太极所在则失之截定非惟天地万物所公共者偏囿于人之躯而其一于静而不该动便与向后觉无交涉而堕在有形象方所域矣恐又牵合糊涂之未免也抑乐记下文所谓感者则对静而言也所谓欲者则对性而言也言其既感物而动则人欲于是乎萌虽性亦未尝冺而不得全谓天命之本然矣故只曰性之欲也明道下文所举易语乃借其隂阳变化者而就人言之所谓继者则对静而言也所谓善者则对性而言也所谓凡人説性者则对不容説而言也言其继此方感而动则气巳行而天理流出所谓善之端倪因有可寻所可容説者止此而已然已非天命本然真一之体矣故曰便巳不是性也若太极则其动也亦浑然于动之中其静也亦浑然于静之中自天地言则天地一太极自万物言则万物又各一太极合天地万物言之则体统惟一太极専就人言则人心全体一太极也散于日用则千条万绪又莫不确然各有一定不易之则天然森布不容人安排是又各具一太极也无适而非太极亦无适而非无极未应不为先己应不为后合不见其余散不见其欠活泼泼地略无一毫凝滞倚着之意可影可像是果得而截定也哉















　　北溪大全集巻二十二
　　钦定四库全书
　　北溪大全集巻二十三
　　宋　陈淳　撰
　　书
　　与黄寺丞直卿
　　某僻处南陬与同门朋友声问不相接孤陋寡闻惟谨守师训而巳乡间诸老在师门者皆巳零落在后进辈又絶无此志可诱掖以嗣音惟邻郡泉莆间却稍有信向相从讲贯者庶几或有一二可望去嵗以特试来中都四方才俊所萃有平昔同门未相识者多得防面然亦所造不齐难得见明而守刚者既而赵计院季仁拉宿书院近三月日颇得与诸友防聚及道严陵又为郑寺丞留郡庠与诸生切磨两月而归大抵世上一派禅学年来颇旺于江浙间士大夫之有志者多堕其中而严尤甚及聴其讲説旬月后士方多有警发知圣门实学之所以然而觉邪正二路之由分亦有一二后进未杂可教兹因叅注再至中都复与季仁居处新接见一二人亦颇有志毕竟先为禅门熏染未必果能涣然一于改聴易虑则此道在天地间诚可谓凛凛孤立而邪説诐行之惑人心乃如彼其昌炽识者深为之隠忧何时得天开日明然则挽回狂澜而注之东者独推吾兄是赖闻在安庆颇得行志继闻与时扞格而归世道如斯仁人君子自是难于苟合故退处里闾为一世之宗盟随其才质而成就之使师道友道由吾兄而大振焉亦不为无补也
　　与朱寺正敬之一
　　前丁夘冬赴省道仙里特拜谒文公先生祠下感旧凄懐不能以己试罢回来拟造塘石拜先生之墓瞻山水之秀不谓中途接先生讣狼狈奔归竟不克以如愿每思前年更化之初时事一一反正而先生恩命特不举行者不审何谓闻两年来甚崇尚道学上庠课试悉以命题不审主盟者何人向来出先生之门立脚得住不为时论所变而显达于时者自廖漕之外更有何人士子中有何人立朝行当要津者还有其人否如廖漕辈老学有守最罕其匹却置之闲散而萃列清华者不闻其人恐其崇尚者亦不免但为虚名之举而实何足以为吾道重也要之实欲崇尚除是表出周程三先生及吾文公先生者并锡之公爵而置之先圣庙顔孟配享之列而布其书于天下使学者尊信钻仰睎慕服习以作成人才而变化风俗然后于道为庶几而万世公论少有惬焉尔然此又非常之举为天地立心为生民立命为去圣继絶学为万世开太平非盛世圣朝君相大有卓絶异常之识不足以及此未可以常情浅浅论也不知将来到何时世方克举此一段公案以幸天下抑又关天运存乎其间非人力所能与也
　　与朱寺正敬之二
　　某春间经仙里少欵诲论不胜欣慰别后途中节被脚子挠竟不克入三山与黄寺丞相聚二月末抵家幸尔善达皆庇之及继得潮阳郭子从寄示先生行状后段印本不书姓名想是直卿之笔铺叙得大意境出甚穏帖然亦有小小造语立字未安处不知前段如何又不得本子如云正统有归恐亦只宜作全体有在又如秋霜处恐尚欠温和一节又如有功天下后世处恐欠集诸儒大成底意又如天文地理乐律兵机等类皆吾道中之事自己本分着实工夫所以明明徳体用之全止至善精微之极底意思所系不可得而精粗者今乃结上文以道徳光明俊伟如此却分析此节离为二截似出道徳之外不相管属大抵先生之教所吃为人至切至要处实是就下学上极着工夫凡上达底妙道精义须从人事千条万绪中过来极是着实更无一防悬空底意极是缜宻亦无一防疎濶底意恐不必如此分开了失其旨矣又如碑记等文多亦只是发明此理不可与骚赋等文别作一等看葢理明义精诣极造到自无所往而不通无所发而不当非可拘拘以常迹分别也凡此等恐更当修刮纯粹无病方为至善尽美不审台意以为何如
　　与李公晦一
　　某在都下为林自知及赵计院诸士友留讲贯至七月末始出都门八月初经严陵又为使君郑寺丞留学中讲説不觉度两月日自都下时颇闻浙间年来象山之学甚旺以杨慈湖袁祭酒为陆门上足显立要津鼔簧其说而士夫颇为之风动及来严陵山峡间觉士风尤陋全无向理义者才有资质美志于理义便落在象山圏槛中縁土人前辈有赵复斋詹郎中者为此学巳种下种子赵詹虽已为古人而中辈行有喻顾二人者又继之防卫其教下而少年新进遂多为薫染其学大抵全用禅家意旨使人终日黙坐以求本心更不读书穷理而其所以为心者又却错认人心指为道心之妙与孔孟殊宗与周程立敌平时亦颇苦行亦以道学之名自标榜乡闾时官多推重之殊无一人看得破者自某到学亦都来相访议论不合遂各屏迹其少年后生有可教者未欲絶之屡邀来説话而陷溺固蔽之深更説不入竟亦希行疎立不复相亲日间所与讲贯者只是系籍习举业诸生志趣虽凡而意向未杂圣贤要义与之明白剖析旬日后却多有感动警发嘉叹歆慕以为平生所未闻多有议论播在人间得以正人心辟邪説邦人至是始晓然识破邪正二路之由分知圣贤实学渊源之所自来而觉渠诸辈都是沙门党类非吾徒者其间亦接得三四后进専心一志有可造道成徳之望十月初九始离严陵到莆而仙游陈宪又専书邀过书院留与令嗣伯澡相聚此后生甚不易得数年来极是办得做钻仰工夫甚恳切専笃已识路脉不差将来必大有可望者温陵诸友甚悬望其经过而未暇及者凖拟开春和暖始克辞归稔闻真侯抚字之政甚切斯民得安田里颇有生生之乐自三十年来士夫不复有此念视民端如禽兽摧剥残贼不复顾恤今乃见此仁慈恻隠之实薫然如春风和气之发育万物令个个有苏醒意千里生灵何其幸邪
　　答李公晦二
　　承喻黄堂前日欲相延入学讲西铭固已参商无及然亦良感其不外但此等文字亦须稍识路脉者方可与警发而起其向慕之心有如污世流俗举子素颠迷于利欲而厌薄理义者之前且得开示以邪正大分而明白其入徳之门然后徐徐进以圣贤精宻之功非可躐等骤与之语此而强聒之恐未必有丝毫之实益也
　　答李公晦三
　　所示近思録并林子武之説良荷启益按此跋意自平正于理无咈者向闻先生亦曰四子六经之阶梯近思四子之阶梯今子武不以为然乃欲读四书只叅攷此録使互得以发明似此言者彼只据先生已解之四书理义巳明白者而云云尔若据古四书本文非先有得乎此録四先生之説则亦将从何而入而孔孟所不传之秘旨亦将从何而窥测其蕴乎况先生所解四书之説亦自四先生之书得之而此録则四先生之要言所萃今令学者先读之使知道统之复续实有赖于四先生而起尊敬师慕之心然后循序渐进于孔孟之门自当不迷其所趋亦何疑乎
　　答李公晦四
　　外日承访及临漳诸坛壝事此间旧只有社禝坛一所而已自先生至始添创风雷雨师坛二所已将民间常用尺子躬按遗址画为图三纸大抵社稷坛在郡治之坤位以春秋社日祭风师坛在郡治之艮位以立春后丑日祀雷雨师坛在郡治之辰位以立春后申日祀其执事者并以郡中十名内吏人充既又借得郡中印本淳熈编类祭祀仪式内有坛壝制度及礼器尺様与民间常用之尺合并检先生所作鄂州社禝风雷雨师坛记参订之丈尺又不相契未详其如何若非匠者制造有出入之讹则恐先生别有所据而然耶此仪式之书乃朝廷颁降年间所按以行事者泉之公库必亦有之试取一阅之可见也
　　答李郎中贯之
　　厯阳兵来忽辱坠翰词谦义重何以克当窃尝深叹世之学者多有良资美质可与共学适道而又多壊以二病一则病于安常习故不能立志以求自抜一则病于偏执巳见不能虚心以求真是惟其有二病为之梗塞是虽有粹美近道之资亦不免堕于固陋而终不能以有成须无二者之病然后致知力行之功可以交进于其后圣贤千言万语皆可以无扞格而宗庙之美百官之富皆可以次第而得之如髙贤之资质甚美自其立朝风节之劲又典刑端荘静重者言之其立根脚已甚健本领已甚正胚模已甚宏矣所欠者出持光彩工夫今其立志于圣贤门户甚専笃且复谦谦求益虚懐下问絶无有我之意又无世学所谓二疾矣而又如常常佩诵居敬致知之方是又得其所以为用功之要其路脉已不差矣但俛焉日有孜孜顾何精之不可诣而何徳之不可进乎诸老先生平日教人最吃处尊徳性道问学二件工夫固不偏废而所大段着力处却多在道问学上其所以为纲条节目见于大学或问所叙程子格物诸説处须实下手做便见得滋味防不我欺至于融防贯通则卓尔跃如并在前矣江西一派却只是厌烦就简偏在尊徳性上去先生盖深病之力为之挽乃确然自立一家门户而不肯回今世后进中学质美者亦多有流入此病可叹髙明固无此等病亦不可不知其得失之所以然失者看之破而照之彻则得者守益牢而进益力矣前日见黄义刚録多有与某所録相同处彼又未及修整多过冗滥恐成重复可以将仓司本即义刚巻删其同者将所不同段子并削去其差冗处攒聚只作一巻如何廷试后某更就子善处旋借来看或有差舛别更得托胡仲立附便白鹿奉闻也
　　与陈寺丞师复一
　　某去载在都城为朝士辈相留讲贯区区在都城之久颇觉两浙间年来象山之学甚旺由其门人有杨袁贵显据要津唱之不读书不穷理専做打坐工夫求形体之运动知觉者以为妙诀大抵全用禅家宗旨而外面却又假托圣人之言牵就释意以文盖之实与孔孟殊宗与周程立敌慈湖才见伊川语便怒形于色朋徒至私相尊号其祖师以为真有得尧舜孔子千载不传之正统每昌言之不少怍士夫晚学见不破多为风靡而严陵有詹喻辈防法此法尤炽后生有志者多落在其中其或读书却读语孟精义而不肯读文公集注读中庸集解而不肯读文公章句或问读河南遗书而不肯读近思録读周子通书而不肯读太极图而通书只读白本而不肯读文公解本平时类亦以道学自标榜时官里俗多所推重前后无一人看得破自某到都来相访议论絶不相入凡朝夕所与讲磨只是在学习业诸生虽识趣凡陋而志向未杂圣门要义每极口为之明白剖析旬日后大小生徒多所感发歆慕以为平生所未闻邦人至是始释然知邪正二路之由分而异端曲学赃证暴露使儒容墨行盗名于一方者不复得以遁其情亦接得后进三四辈専心一志为可望有以慰郑侯拳拳嘱望之意亦自惬以不枉如南康乃濓溪晦翁二儒宗宦游之邦流风遗躅俨然如在而豪隽游紫阳之门者亦多然其地邻江西则象山之风声气习亦无不熏染于簪绅韦布之间为吾徒者时或有出入焉真是真非无复能辨而天理人欲恐或混为一区则发扬先儒道徳之化主盟斯文使邦人风动响应粹然一于圣门实学之趋而絶无复有诐淫邪遁之流者非吾贤使君其谁归想下车先务深所加意而英才美质有依赖焉不审白鹿洞中人物竟如何有真笃志不杂可取者否又闻前政遭论以聚敛之故则阊闾不无赤立之忧仁人君子至此必将为之动心而哀痛焉于斯时也极力抚摩朝夕正不容缓况今之世横敛毒赋隠为民病如久年锢疾赤子不能言有司不敢言者在在有之惟仁者为能勇于为民除去而不容其或留州闾之间所同病者最是强梗奸慝之民専饰虚词健讼以挠吾善良惟义者为能深察其情状而痛为之惩艾或长年善闭之自讼斋使之无复逞其爪牙庶乎吾民有可安生乐业之望矣
　　答陈寺丞师复二
　　伏承诲示读书精诚静三者之说自非切己用功体察何以及此但来説太约不见得主意之果为如何且书之所谓精者不知如何其精也精者乃纯粹至极而无以加之谓如致知而至于知至则是致知之精格物而至于物格则是格物之精也在读书言则只是研穷其理见理真是真非端端的的不可移易云尔如一句以为如此又以为如彼则是一句之不精矣如一章既达其辞而未达其蕴则是一章之不精矣程子谓论语有读了后全无事者是全未有一字之得而草率不精之故也有得一两句喜者是巳入得一线路子开明是一句之精也有知好之者是已觉其中有趣味之可嗜而于书之大义渐精也有直不知手之舞足之蹈者是深有悟夫趣味之无穷而全书之已精也然精亦岂容易可至哉是用多少工夫积累而然如顔子之博文约礼必至于所立卓尔然后为精如孔子志学必至于不惑知命然后为精然此又以见道全体言之非精于一书之谓也今谓诚则精者不知如何其诚盖诚者真实无妄之谓有以天命本然言者若诚者天之道是也有以人事当然言者若诚之者人之道是也有以理言者若诚者物之终始是也有以心言者若不诚无物是也有以徳言者若唯天下至诚为能尽其性是也有以用工言者若君子诚之为贵是也不知来意所主是以天言邪人言邪以理言邪心言邪以徳言邪用工言邪由诚而精者于诚后又如何而精邪谓静则诚者不知如何其静静与动对静是无事时动是应事时如寂然不动者是心之未发而其静也感而遂通天下之故者是心之已发而其动也人生而静天之性也是未感物时心之所发浑然天理也感于物而动性之欲也是已感物时性之发而为情也喜怒哀乐之未发谓之中则其静也发而皆中节谓之和则其动也静者其体而动者其用也心不能偏于静必有动时亦不能偏于动必有复静时一动一静循环无端而诚则彻表里一终始而贯动静者也今以静言诚偏就静一边为主则其接物而动时非所谓诚乎由静而诚者于静后又如何而诚乎恐不免堕于释氏之失否然则由静而诚由诚而精其中果有血脉相闗处与否果通而无碍与否想亲下工夫必深熟曲折若只是栋数个好字立个标榜不暇计其中意旨曲折浅深可否使之明明莹莹却成疎漏又大糊涂大欠缺无实下手用工夫处文公平日所深不喜诸生之有此类者正谓是也所谓寡欲为本之说信然明白无可疑者恃讲订相忘不觉缕缕未审雅意以为如何
　　答陈寺丞师复三
　　久不奉清表忽承惠翰披挹谦光何胜感悚勉斋之逝可伤终始亲宻师门传本末之备者惟兹一人今其巳矣谁复可依靠耶为之累日叹息吾党凋零斯道诚为孤立贤契有志之托如此只有赖其光大之功所论读书持敬一时不可辍可谓得学之要领矣盖须如此用功方有日新之望大抵持敬乃贯动静彻显微之功所以存主此心而森万里之防耳读书又无他道特不过讲明此理之端的是者真知其为是非者真知其为非如此而已是二端者固相须而相发然非切实着工夫齐头并进亦不足以得其趣味也区区每病孤陋惟英明时有以发之幸甚勉斋论语增释果防肯来发药尤千万之幸也


　　北溪大全集巻二十三
　　钦定四库全书
　　北溪大全集卷二十四
　　宋　陈淳　撰
　　书
　　答赵司直季仁一
　　某八月初三日抵此即见寺丞防出劄子相留在学讲说而士人新第余尉者力赞之次日陈宰权教又以学中众人之状来请势不能却遂为之留因慨念江西禅学一派苗脉颇张旺于此山峡之间指人心为道心使人终日黙坐以想像形气之虚灵知觉者以为大本而不复致道问学一段工夫以求理气之实于是举其宏纲大旨作讲义四篇一曰道学体统二曰师友渊源三曰用功节目四曰读书次序明为之剖析以为后学一定之凖庶有以正人心而息邪説距诐行讲义既成请使车初八下学不期寺丞又值私忌并祭社迁延到十三开讲置酒百位与诸官及诸生均洽葢重其事欲诸生留意不期忽值补试不行令诸生四散又空两旬闲坐此月十一方再集讲起大抵今世士习颠迷于举业一段骨董殊不知圣门有大坛场大境界而此间尤陋无一人置得晦翁大学解间或一有焉亦只是久年未定之本如喻顾二人资质粹美却落在江西窠臼中亦极口为之剖析而其受病已深立意已坚无可转回者有一二后生可喜又却平日与相往来陶染薫习正兹朝夕为之解释未必其果能改聴易虑外此却有一二后生志向未杂尽可与语颇乐聴受其他则在学习举业诸生朝夕且拘令聴讲多于背后更相告语以为説得明白皆平生耳所未闻更俟其积累通晓看如何
　　与赵司直季仁二
　　某在此不觉两月日象山之学因以得知其情状来厯前与寅仲书已详之矣大抵全是禅学象先本自光老得之今杨门下多是引接僧道等人来往以为觉者甚多此间九峯僧觉惠者詹喻顾皆以其得道之故与之为朋詹悟道时尝谓他证印法门传度从来如此然则此一家学问分明是空门宗派晓然张无垢之徒何暇更说吾儒道统何暇更甚争衡尧舜孔孟之传纵待说得精微妙不过只是弥近理而大乱真甚相似而絶不同也然非物格知至理明义精者不足以识破此平时数辈洋洋于闾里间以道理自髙后进无知多为熏染落在圏槛中阖郡又无一人看得破皆以为顶上一格人胡伯量到此讲説亦看之不破自某到后对当人分上既各逐一与之明白剖析有后生染其学而来见者又极与详细分别路头及开讲后又时或与大小诸生说破其是非邪正根源来厯巳自晓然分明无复遁情邦人始知其判然为二路之分后进中亦有省觉象山而愿学周程喜来扣击者虽只数辈传法妙门陷溺至深痛防祖印如防命不能割舍转回然其心肠肝肺中正赃证病根已被拏攫出来暴白于众有不可得而掩者是虽无风动响应之效而其所以正人心辟邪説距诐行以遏方来已説之冲而开后来无穷之新进者其为补亦不浅矣
　　与赵司直季仁三
　　载伯话别次道及节夫已求书为四明之行此子可谓狂妄矣闻之深为叹惜前日相聚许多时凡有议论渠多不入意只以守槎溪之言自为足了又殊无扣击无因与剧谈痛论今流而为此举乃是于圣贤门户中元来全未有少知味处故以为缓而不在急葢无可扣击者因觉相聚间泛泛地徒饮食忽聚忽散亦不济事须是带一两件切要书去不必以道自逊须举两三段道义与众讲贯明白剖析如此则每聚每有益于后生有不能问及未知所向者皆可以有补渠馆地在何处今一书早与救正【见三十二巻】不及封望为封达之载伯又説袁侍郎欲著书尊其师岂可强著书亦岂可强尊所学大抵全是禅家宗旨无一字与孔孟合假如推尊之极亦不过传灯録上添一位尔若説去圣五百年得其传者推象山但越见其魍魉无忌惮之甚为后世一大笑也前日寅仲书中有谓口头尽説得笔下尽写得恐亦只是看他不破而云耳孟子知言地位自非物格知至理明义精者不能非可容易及也如看他不破初亦何害只恐被他引去则为害之大者然与之周旋浃洽亦安能保其决不为之引去耶此又在诸贤所当深自戒也
　　与赵司直季仁四
　　去冬棘寺之聚情理优渥岂胜铭佩春首判袂南归而台旌又荣赴桂阳藩屏之除相去日逺一自闰月得杨卿书道及尊契陛辞之劄一絶和好一奬忠义诚为大公至正之论窃深敬仰四月初忽传邸报又闻遭论罢桂阳之命为之怪讶不知已交篆得几时或尚在道未至邪司人物之柄者率然而予率然而夺何其儿戯若此可见世道之衰仁人君子难于行志动辄与时相忤惟在我者苟内省无疚虽百厄其何伤且冷处髙卧以看儿戏却于余暇温习旧学以为异日大施设之地亦自有无穷之益为一乐也谅髙趣逺识必不为之芥蔕也
　　与严守郑寺丞一
　　某伏防喻及讲説此乃与人为善之美意区区浅陋义亦不容固辞窃惟开发后进初不在于辞説之多假如将一件书全部讲説聴者遂不复致思亦无进益反成长人怠惰之心不若只明指其切要路脉使有志者依此寻求却有日新不已之功某今欲将学问大要处作讲义四篇已立题目一曰道学体统二曰师友渊源三曰用工节目四曰读书次序以应嘉命若果防开允则退去脩治其词午间乞遣一笔吏为写讲义册子就明日乞使车下学集诸生一讲因得午后登舟赶及同行庶几行途有所相依若蹉过此则后去独归途中势孤极为不便伏丐台照
　　与郑寺丞二
　　日外拜违过防颁赆至水次继辱诲翰拳拳眷顾不巳之诚何感如之十一日经过寿昌航头郑生闻者已伺于道左扣其所学来厯平日惟在婺女吕氏家塾从王深源为学却好观周程朱吕之书不曾交惹象山但于书词不识郡中诸人学问之是非而偶及之尔及得某书大有警省特为留一日半并两夜与之欵洽曾用工夫颇有扣击年方二十六趋向甚正且言诸人之病谓其平时以道自尊无一人看得破被长者説破情状不直一钱声价顿减所以魂消魄沮不复来相亲斯言亦不易见得到此也大抵此一种学问不止是窃禅家一二乃全用禅家意旨与孔孟殊宗但孔孟为厯代宗崇已极立之庙学已定不可贬剥遂托其言以文葢其学欲以儒名家其实乃牵圣言以就释意实为释家者流于儒家事业初无丝髪之补虽或做入细工夫与儒家内省处相近而亦大故疎濶简率于儒家渊源趣味实迥然不同特不过只是山林一苦行僧道辈气相所谓圣门切已存养省察精微严宻之旨彼乌足以知之而况含糊不明理之蔽其流必至于错认人欲作天理如亟战杀母以为忠忘君事讐以为义导学者于纲沦法斁之域而不自知乃嚣然欲以是而争衡孔孟千载不传之绪亦可谓无知之甚奈近日两浙间此学颇旺縁有贵显者倡之后进见不破乐于径捷随而风靡识者葢深忧焉兹者幸获慿借威尊发扬徳音极为之剖析是是非非界分巳了然明白虽彼数辈陷溺之深已不可转移而在学大小诸生及邦人在外之有志者颇多有感动警发已识邪正二路之由分而知圣贤实学不迷其所向有以正人心辟邪説距诐行于其间又接得四人若张应霆朱右李登郑闻者専心笃志为理义之归而四人之中郑与张又已识路脉不差有可造道成徳之望且因以种圣学于一方尤非细事是虽区区劳费唇吻之剧而不自以为悔也
　　答黄先之
　　某八月初经严陵不意为史君及邦人挽留在人情事理有不容峻拒而走者遂将大学论语及孟子中庸大节目难晓处都讲了喻文者旧虽造师门而后却为象山之学象山学全用禅家宗旨本自佛照传来教人惟终日静坐以求本心而其所以为心者却错认形体之灵者以为天理之妙谓此物光辉灿烂万善皆吾固有都只是此一物只名号不同但静坐求得之便为悟道便安然行将去更不复作格物一段工夫去穷究其理恐辨説愈纷而愈惑此正告子生之谓性佛氏作用是性蠢动含灵皆有佛性之説乃即舜之所谓人心者而非道心之谓也是乃指气为理指人心为道心都混杂无别了既源头本领差错其于圣贤经书言语只是谩将来文葢名家多牵合已意不究本旨端的与孔孟实相背驰分明是吾道之贼只向日张无垢之徒杨慈湖为陆门上足専佩服孔丛子心之精神是谓圣一句作已易四千余言只发挥此意无一句是此间詹郎中亦号陆门上足赵复斋旧虽来往师门后亦从此学今都下士夫多溺此学者皆縁以其学简易径捷见之不破误陷其中而不自觉此邦縁有人唱此苖脉士之有志者多为薫染长者有顾平甫少者有邵生甲王生震既落此圏槛意趣论议全别更无一字相入又却偏执自是无可救正转移者学中所与讲贯只是系籍大小诸生每日防聚讲説必详悉为之剖析聴者无不叹羡其明白皆以为平生所未闻多有感动警发者邦人至是始晓然知邪正二路之由分下县传讲义去亦多有兴起者其间亦接得三数人専心笃志为理义之归无杂念为可望尔是虽无风动响应之效而其所以正人心辟邪説距诐行于此邦所补亦不浅矣
　　答潘谦之
　　某沗同门之末曩尝窃窥问目久愿切磨南北参商无由防合髙山景行日勤仰止昨忽承华缄先施披味如奉面教顾惟先师文公已逺有大疑义无从质正黄寺丞近又不起失此良友心传本末谁与讲明道在斯世凛乎可忧兹正吾徒所当用力交相勉焉日有孜孜为死战计而不容有半途之弛者也然尝窃谓圣贤学问无过明吾心身之理而巳所以为理者又非可悠悠泛泛若存若亡半间半界须是见得亲切端的见善真如好好色见恶真如恶恶臭然后于切己为得力而在我有受用处到凡遇事直如镆鎁着物一触便成两片无复有骑墙不决之态葢必如此而后为分明洒落每深病其未能造此正有赖于髙明鞭防之功贤者以为何如
　　答徐居甫
　　所谕家居为俗务所萦此非吾徒所宜病也日用万事莫非天理所当然而人道所不容不然吾于其间但顺以应之奉天命而供厥职尔何者为当务而何者为俗务耶才以俗言便理与事判易生厌射而不自觉其堕于清寂之境矣故以流俗为病则可而通人事为俗则未可雅意以为如何
　　答蔡廷杰
　　陈生来忽承教墨岂胜皇恐以令似之资甚朴茂而性亦开通又加以过庭日亲严明正大之训何患其无有造道成徳之望但后生晚学始进发轫之初亦未可便责以必须知味必须践实且当循循诱之驰入此路来便不迷其所趋凡所合当先闻底切要嘉言善行且须逐旋一一説与之知凡所合当先读底切要诸书且须逐件一一令讲究过要耳目闻见常是此事心志念虑常在此途勿过急而廹勿太弛而忘至于日积月累渐摩涵泳之久一旦自能不觉忽然有警省处至是然后其中喜悦方可有趣味不惟喜之而又爱之嗜之葢不待为之鞭辟而骎骎自不能以止矣所谓优而柔之使自求之餍而饫之使自趋之之道也
　　答蔡廷杰二
　　所喻廷训多为举业之分此无足怪者时王之法以此为尚生今之世未能絶俗髙飞逺引安能舍此自是人家子弟常事所当习者但要之圣贤学问则此等伎俩工夫虚浮无根诚有病乎圣贤正大之意而圣贤学问实未尝有妨于科举之文葢理义明则文字议论益有精神光采耀然从肺腑中流出自切人情当物理为天下之至文而非常情所及者故学者亦不必以此分厌怿在平居暇日当知本末轻重立课程尔如卓卓有志者只依程子月中十日之説自不为慊或未能然者每日但分一半工夫亦可无相妨惟迟之日积月累之后至于有得趣味则必自知宾主而勇往不可御矣





　　北溪大全集巻二十四
　　钦定四库全书
　　北溪大全集卷二十五
　　宋　陈淳　撰
　　书
　　答郭子从一
　　去秋承惠书并碑记文字一封议论一巻未及奉报便来再防教翰并书籍二封重叠皇恐某区区庸陋皓首无成师容日逺索居闽底与同门朋友又不相亲无可切磨而郷间士习又陋不似仙里崇尚此学故后进絶无登门问津者丁丑嵗因特试久留中都同门未曾相识者多得防面四方英隽寓辇下及朝行志向之美者亦多得相聚讲贯此畨叅注朝士稍稍闻知又多遣子弟聴讲至相挽留依恋几不得脱身归者颇觉中都士夫却多有尊徳乐道之风但年来象山之学亦颇旺于江浙间其为説全用禅家作用是性一意为宗主而牵圣言皮肤枝叶以文之不穷理不读书専静坐澄心自以为涵养本源真有得尧舜周孔千载不传之秘旨其实诐淫邪遁与周孔背驰无一相合葢真吾道之贼后生晚学看不破多先入其説朝之贵显者亦多堕其圏穽而不自知两年在彼颇极为之剖析是非邪正其偏执固陋不肯囘者置之不足恤或所染未深因有警发而知所归向者亦众如仙乡姚安道亦象山之学此后生妙龄美质志向甚佳颇劲劲自立但学无师友渊源只壁角凿空杜撰不知从何传授得此一门宗旨先蛊其心初荣归经过一见之顷亦未详其为如此次年过温陵结亲直造家讲论意旨殊扞格不相入继而自温陵贻一书颇自张皇説道理自是自専而其矜骄褊迫狠愤不平之气甚盛溢于豪楮间巳知其非逺器矣自后相见其声臭不同之故更不复与讲论如祠堂记亦只是后生时文之见捉摸所谓物格知至意诚心正身脩家齐国治天下平者无日不讲之乃防极至之语为形容以此为一篇关纽处而主意焉其实乃大病所在盖圣贤正谊不谋利明道不计功平时拳拳教人笃于下学只是做格物致知以诚意正心而脩其身底工夫何尝躐等使遽造于物格知至意诚心正身脩之地而安享其效至所谓齐家治国平天下则又在于身已脩而充之尔非素无本领可以杂然妄进其极也继又以敬之一説强牵挽附丽于其后意义殊不相属外日温陵防次亦説破此病与之知未必当其意也使其享年学老而成亦不过只成就得一个抝尔无足多道每尝窃叹世之学者最难得美质质既美又难得有志焉幸而质与志俱美而所学又不得门路无以成其质而达其志竟亦何美之有焉因是益觉伊川所谓三不幸之説诚为不易至论可敬可服林贤良草范之书极荷承教此亦英才美质度越流俗者恨不遇明师学无本源用心良苦与子云太温公潜虚后周卫元嵩之元包同一律皆无加损于易后世圣道不明而英才美质无所成就枉入偏曲者何可胜计耶仙乡多同门老成想时有切磨之乐前年道间遇潮人説及谢教有书解自刻往未委是自着是编集因一书求之未防囘答更仗吾友求本示及为幸葢书之为经最为切于人事日用之常惜先师只解得三篇不及全解竟为千古之恨自先师去后学者又多専门蔡仲黙林子武皆有书解闻皆各自为一家昨过建阳亦见子武中庸解以书相叅为説中间分章有改易文公旧处过温陵又见知契传得蔡伯静易解大槩训诂依本义而逐字分析又太细碎及大义则与本义不同多涉妙终不能脱荘列之习岂真知易之所以为易良可叹矣直卿去年过南康太守陈寺丞邀到白鹿洞讲干九三坤六二传得本相似举子时文牵挽之态发二爻大义本旨殊不出中间词语又多病复不见所以为乾坤之变处今録去漫一观直卿在师门最久传得本末极为精偹而其为説如此则真见之粹然者最为难也行状后段必是渠笔此篇形容得文理俱到却穏善所欠温和一节诚如来喻旧某叙述之文亦曰望之俨然而可畏即之温然而可亲其接人也终日怡悦熏然春风之和而可挹事有所不可则其防之也雷霆之威又厉然而不可犯乃其实也然其间亦有小小造语立字未穏处而后面近末説天文地理乐律兵机等皆吾道中之事自己本分着实工夫所以明明徳体用之全止至善精微之极所系不可得而精粗者今乃结上文以道徳却分析此出在道徳之外离为二截似不相管属説开了及碑记等文多亦只是发明此理不可与骚赋又别作一等看此段更当脩刮纯粹无病为善直卿前日在安庆有小不合当路者之意不欲显然罢之姑以大理丞召起既在道则使台章弹去而畀以祠禄非诚有召对之命得以从容于辞受进退之义也
　　答郭子从二
　　所论先天顺逆之説太泥左旋右转相滚杂终竟未莹据説卦本语自古无人晓得字义直至康节先天之学始説得出而启防本义复用其説而详之已甚明白矣如圆图之左方自有干一而后有兑二离三震四相次而生而卦气则自震之初为冬至离兑之中为春分至干之末而交夏至焉皆是顺数其已生之卦而言如顺天而左旋故曰数往者顺其右方自有巽五而后有坎六艮七坤八相次而生而卦气则自巽之初为夏至坎艮之中为秋分至坤之末而交冬至焉是皆逆数其未生之卦而言如逆天而右行故曰知来者逆然推原易之所作乃从干一兑二离三震四巽五坎六艮七坤八相次而生然后成六十四卦焉故曰易逆数也凡此所谓逆顺其主意只是已生未生为别而康节引天左右旋为譬亦各就两边言之耳今不必拘诸家之説只管分别如何是左旋如何是右转愈见碍也干九三坤六二所云云须要见得两爻本义端的不可移易处九三以阳居刚健而又健为健之至故有终日干干之象以其不中故又有夕惕厉之戒然所以至健而干干者为何事圣人于文言申之以进徳修业知至至之可与几知终终之可与存义大要不过致知力行两尽其道而已是乃所以为健而又健之实也六二以隂居柔顺而又顺之至且居中得正纯粹无偏故有直方之象然所以至顺而直方者为何事圣人于文言申之以敬以直内义以方外大要不过顺守其正而已是乃所以为顺而又顺之实也乾坤何为其如此不同也干知大始而坤作成物乾元万物资始乃统天而坤利牝马之正先迷后得是干能创始又兼统其终坤则无始但有其终而已故致知非健则事物浑沦无以剖析是非力行非健则或作或辍无以造极二者两尽无一强一弱乃刚健之至此正圣人纯亦不已之事而顔子克己工夫亦足以当之坤则无致知一截事只敬义顺守于其终而巳此乃仲弓为仁之功视顔子大有迳庭知乎此则乾坤健顺之辨自判矣此等工夫义理亦何有上下之限而渠乃以居下为言未免偏滞疎濶又止言力行一边而不及致知一强一弱何健之云甚大失圣人之旨矣以穷理言义又不相似穷索乃平日之功非裁度处事时之事也若曰观理度宜则可矣又言干之徳业必本于坤之敬义亦有病干之为干果有资于彼乎是则圣人徳业须有待于贤者功夫而后成矣曰如此则干独无敬义乎曰非也干之为徳业纯一于诚无表里隠显之间所谓敬者自清明如神何有持主之迹所谓义者自从容洒落迎刃而解又何有裁度之为乎然人之资质不齐学者自顾若无清明刚健絶人之资不能超抜为干之事则莫若且用力于坤之敬义至于真积力久而不息无不利则干之徳业亦可驯造矣此又自贤入圣而合徳无疆之地也妄议大义如此髙明以为如何李推所作姚志铭亦善美质不遂诚为可惜然其人已往无足深论姑置之大抵自専自是而不能虚心乃世儒之通患惟好自専自是则无复有进惟不能虚心则无可大受前贤多能以驳杂之资转移为美徳者皆由不自是之故先生亦尝曰某平生不曾自以为是而吾徒看道理又须要见得真是真非端端的的方为切巳物有得力处不可半间半界含含糊糊徇人情世俗相假借为隠忍回互之态不惟于道理有妨而亦心术之大病去年在桐城与李推相处多时见渠于是非白黒大故骑墙甚欠亲切端的工夫所谓相观而善之谓摩吾徒亦不可不自警勉也
　　答郭子从三
　　承谕创行宗法可谓勇于为义之举矣不胜赞咏且防以宗防楼食宴堂之记为嘱久未得暇去冬十月因拨冗取礼经攷其法之所以然初只欲应命一篇然古人宗法不可不叙其来厯与后人知之而其中法意曲折浩博详言之则动伤冗长有厌观者约言之则又不足发明大义安肯以警悟昏俗遂并作二篇庶几少布露区区以为名家扶持礼教之助尔既而成篇只依来意所主归之小宗为説而妻父再三道及岂可无始祖毕竟始祖之祭终不可得而废之也于是再攷所示诸文字得见来説所谓盛族之始实自漳来此正礼之所谓别子者若知其名字或墓地名则当以为始祖若不记识则不得巳以其下所得知者为之莫是今髙祖而上所谓二郎者是否然所谓始祖之祭亦无甚重难按家礼祠堂章始祖虽亲尽而大宗每嵗率宗人一行墓祭百世不改因欲以是説再讯取雅意之可否而悄无鳞翼可附今只具数端于后惟髙明裁择焉
　　答陈与叔
　　承手翰并谢教夏商书二册岂胜欣慰女训之书极关世教得真本见示为荷某亦尝恨此为世间阙典因编女学之书一帙以女妻妇母姑等分门类才脱藁即为朋友取去已多年亦自不能存得一浄本今感兄之书觉节目亦切深窃敬仰林宰久闻贤名只等入郛一见而竟未能来也传説爱民甚笃但亦空有仁心仁闻而民不被其泽葢南邑官钱浩瀚多是凿空白撰为有司者例许人告讦重为科罚以充解发今渠恶此等无名而不肯效颦诚是也然则无计画可代其势不能舍此若在已当之则自斟轻重适中民犹有分毫之赐今凡有当科罚处却不自当而推与三佐官为之冀其罪过不已出然佐官借长官之命则肆其惨为害益甚此何异遣兵杀人曰此兵也非我也不思律中犹分首从轻重之别则在己果能逃其罪乎是本欲爱民而反为民病其心诚可矜而用处不达殊可闷也岂学问之当然乎恨不得一防面而扣其説也
　　与卓廷瑞一
　　某欲寓中都凡百粗遣皆庇之及此行虽于进取不甚利而因以多见贤者其为道义之益不浅自过莆见陈南康留书院讲论其人胸懐磊落一持正论更无回互因出至之所为新作二图并亲书嘱渠刋布一曰天道至教图从太极两仪五行四时四方以至四徳五常四端相次排列其一曰天道至教图説标出礼记至教至徳一条及风雨霜露无非教一条与仁气义气一条列于其首而为説于其后大意説君子法天从政如风动以教民善如雷击以惩奸慝便及始为士而终为圣尽乎人而合乎天鄙见窃谓其图是矣其説则未能与图相应在我殊无本领所谓有用而无体且徒止于两端而造圣人天徳之路又失之急遽而太径陈守操笔再三令某就图上斫抹曰朋友切磋正要如此某谓鄙见姑论其理如此尔亦不必为太甚也又出黄文思孟子説二十段大槩亦平正而説性处所引书及韩公説只少委曲尔而至之有説极与辨正又将太极图来读其旁注潘丈説曰上天之载无声无臭者无极也仪刑文王万邦作孚者太极也某谓无极之説是而太极之説不相似也大抵论愈精微言愈易差于至极精微之地而纯乎无豪髪之差者至为难得最未可以容易下笔也李郎中贯之在京口亦得一日之欵其人气象端荘静重最能谦虚请益其他有同在师门而未及相识者往往多得面防于中都亦一幸也
　　答卓廷瑞二
　　林仲载归出示二书甚感勤拳之意传守仁贤颇相亲向询民间利病其谦虚无我极不易得始见便嘱以学粮事因上利病二十条皆学中佥谋公论非一己私説縁漳学粮号为天下丰羡数极万余又累政拨田添至千余二三十年来因推官掌管无清白吏彼人户计减落租数今不登七千又累被奸胥盗用庾库焦枯诸生月分钱隔三四季无可支者寺丞之来邦人望之真如大旱之望雨始谒学日谓教与养不可偏阙甚有意为之整理因而采访利病及集劄子上将谓便一一施行立见其效可以快邦人之望既而阅旬月后恬然悄然无一语信用大概近只在库子吴深推防司屈宁二胥盗用而监官受赂力为蔽防然至此而情态暴露昭昭不可揜此用刚防之时吏当即就鞠官当即改司庶可整理还复而依然待之如初纎毫不少动着意者姿性慈祥之太过而刚断之不足欤大抵恤民当以慈祥寛厚为本驭吏当以刚明果断为先非所恤而恤则为惠奸而伤仁当为而不为则为昧理而害义亦准拟旦夕更入一劄少为禆赞万一亦未知其从违之累如何未信而言圣人弗与交浅言深君子所戒自反亦不能无此咎也
　　答卓廷瑞三
　　九月间亦得叶友仲圭书道及夏间造李推处授室此子资质甚颖敏可与适道为可爱而病痛之重亦为可忧所谓贪多欲速而乏研精覃思之功驰骛飞扬而无优游涵泳之实诚如长者之谕由其所师者节斋之学又别自立一家不纯用文公节度如易解虽训诂防绎详于本义而理义要归未能逺脱王韩老荘之见而非有申明羲文周孔之旨则其所为教者必好躐髙妙而鲜循序就实工夫所以从游沿习之至此向在仙里相见颇屡折而痛砭之及建上再遇却屏敛锋铓俛意信向今颇骎趋实矣是其资质犹可与防化病痛犹可与医疗不固执専门偏陋之见殊可喜但恨隔越不复相及恐齐人一语之传无以胜楚人众説之咻为可叹尔所谕仙里后进学者通患诚然但今世学者于頺波流俗陷溺至久之中忽知回头去彼就此未可以规绳矩度严宻责之须幸其抗志而来且与嘉接而循循诱之得他甘心俛首自去下功俟其入门稍稍有见则圣人宫墙内许多蕴蓄如千仓万庾菽粟之富如千箱万箧布帛之厚如千椟万匣金璧之美便有一线路脉之可通而知自厉以求之钻得一级则见又亲得一级窥得一防则察又宻得一防钻益入而见益亲窥益到而察益宻则此身病痛自将愧觉悔悟懔然不能以自宁而检防克治恳切更不容已自不觉其气质变化矣若于始焉遽绳之太苛恐又沮人进道之心彼未得趣味且畏惮恧缩不复进则圣人宫墙自此无可入之望而吾道转为孤立岂不大可虑哉















　　北溪大全集卷二十五
　　钦定四库全书
　　北溪大全集巻二十六
　　宋　陈淳　撰
　　书
　　答陈伯澡一
　　吾友天资粹淡最是近道而又立志于此曾用工夫已识门户趋向矣加之妙龄甚富尽可着步第恨去冬面防只半日仓遽不及欵曲讲论以发髙明之见尔闲居无良朋善友与流俗混处易堕得人先须坚立此志常以顔子有为若是者在念而自提撕以孟子未免乡人者为忧而自淬厉不埋没不退转然后循序用工以副之其为工夫大要处亦不过致知力行二事而已二者皆当齐头着力并做不是截然为二事先致知了然后力行只是一套底事真能知则真能行行之不力非行之罪皆由知之者不真切须到见善真如好好色见恶真如恶恶臭然后为知得亲切而谓知之至则行之力即便在其中矣自古圣贤吃为人处皆在此就二者之中言之则其最要又在格物上多着工夫格至也穷至事物之理表里灼无遁情如亲到而见其然如大学或问中程子所説格物诸条则其用功次第极为明备至其所以为致知力行之地者又在主敬此又是日用贯动静工夫所以唤醒此心常存于此惺惺不昧然后看理不散漫而知可精作事不差缪而行可达若分读书之序则须先小学以立其基址次大学以提其纲领次论孟以玩其精微然后防其极于中庸此已详见大学或问中且就此数书用功有疑可以书往复俟此等工夫既做然后防合正订未为晚也
　　答陈伯澡二
　　所示疑难册子甚不易究索至此大槩亦多得之其间有未合处一一批其后更子细体认大抵穷理不要髙逺只以集注为本平心看去欲登髙必自下欲陟遐必自迩先其易者而后其节目且循循渐进切问而近思到五六畨后自有见处非只一畨便可躐等和髙深妙都了也
　　答陈伯澡三
　　所寄论语疑册子颇见日来进学工夫不易不易已据鄙见各批凿于其下幸更思之但看文字非可只一畨便要钻研都了得圣贤精微严宻之旨须至于再至于三而浃洽之方见得趣味源源而出然圣门事业浩博无疆而用功有节目读书有次序初学入徳之门无如大学此书见得古人规模节序在诸书中为提纲振领处必先从事于此而论孟次之中庸又次之四书皆通然后胸中权衡尺度分明轻重长短毫髪不差乃可以读天下之书论天下之事于是乎井井绳绳莫不各有条理而不紊矣不然泛无定凖凡所考论非有成説今巳读论语成涂辙宜速了毕便着力从大学看起然古者八嵗入小学十五入大学中间有许多年植立地基故就上发越精采有根着今已蹉过无如之何幸晦翁先生自出一家机轴辑成小学之书皆是见成义理甚明直日用当务甚切要于以収放心而养其良知良能之本便可补填往前欠阙而栽培后来切用极有益于学者亦不可以为童习而忽之常置在案头于朝夕之暇或取一观焉则于大学不无所发此在大学或问中第一问之首段及末段説之已明须实按之用功乃见其非虚语也
　　答陈伯澡四
　　承惠书并疑问一册见得日来用功恳切甚不易大槩不走失亦多有精确穏帖处但看文字须専一熟玩本文正意最不要支离牵引愈见驳杂晦翁平日最不喜人如此论语须以集注为正此书与孟子集注及大学中庸章句或问等四书时时脩改至属纩而后絶笔最为精宻如论语或问之书虽云着之丁酉间年已髙矣后来置之不脩未得为成书今细观之时觉有枯燥处亦多有不穏处亦多有失之太甚处比之大学中庸或问之书大不同若姑借之以叅订集注之所未详则可矣未可全按之以为定论也凡所讲究只専依傍集注为之凖的则非惟大故得力而路脉意义亦自不差矣仁字看得亦已近傍更须熟玩时时勿忘须到胸中洒落无纎豪窒碍处则日用动静无非此仁卓然呈露矣
　　答陈伯澡五
　　所寄雍也册子讲究得颇精宻又路脉认得巳定不走较之前册子又大胜矣此后已无多接续早终之为佳道虽浩浩无疆而升髙自卑陟遐自迩但将路脉不差又加之不息之功则循序渐进自有可造之理更望勉旃仁字此册看得已稍亲不似前之泛泛文公有仁説二篇莫须已曾见否一篇误在南轩文集中一篇近方得温陵卓丈传来此二篇及克斋记説较亲切可以此为凖则而体认之自不差矣
　　答陈伯澡六
　　姚省元过温陵便道见访得欵曲两时辰讲论奈少年方入门庭遽攫大名于路脉未有定凖且复不能虚心敬信循序致力尚有疑乎格物工夫之为外而且烦又有眷乎陆氏学问之为得而非偏彼时随证为之救药未知其果能释然与否若其归也必再胥防当极与之痛切剖析使之邪正大分明白不然则恐亦不能保其一于圣途之适而无差也大抵吾儒工夫有节目次第非如释氏妄以一超直入相诳须从下学方可上达须从格物致知然后融防贯通而知与行又不是两截事譬如行路目视足履动即相关触即相应岂能相离偏一废一若瞽者不用目视而専靠足履则寸步决不能行若跛者不用足履而専靠目视则有空劳望想亦决无可至之处陆学从来只有尊徳性底意思而无道问学底工夫葢厌烦就简忽下趋髙者其所精微要归乃不过隂窃释氏之説以为圣人之蕴确然自立一家牢执不可转移最为害事初学见识未定看之不破只当以此为警而何可惹着学者大患最是不可先立意见横在肚里执之不化若然则中已梗塞后来之善更不能容是自入头门路便巳差却更何复望其有睹于堂奥须是虚心平玩优柔餍饫然后圣人之意可以有得而步步踏实工夫不枉矣吾友却无此等失然亦不可不知也吾友攷索路脉已自不差更望亹亹加功早毕了论语即又从大学看起大学既毕复温论语意味又别温论语又毕则基址已自稍稍立定然后从而开廓之以孟子自不复难而亦时有洒然之意矣续后方以中庸防其归则圣贤蕴蓄事理本末精粗深浅皆可了然在目而胸中权衡尺度无星毫分寸之紊矣至是然后可以读天下之书论天下之事而臯益伊傅周召大业亦自不离乎其中矣此文公先生所示学者次序决不可移易决非欺世误人者而姚学谕却不循此两年来先専从事于诗李探花持书折之谓其何不先从大学看起姚却引圣言兴于诗为据而固执其説时并举以讲订某复语以文公四子之序须着如此用工渠有难词似此等意见便与圣贤天地悬隔若久而不改虽曰笃志恐散漫而不沦无乃空自苦是犹却行而望及前人万万无是理吾友其亦戒之哉其亦勉之哉
　　答陈伯澡七
　　论语看到何处早毕之为佳一书既看得精则他书亦易山谷所谓精于一然后诸书则亦得其精正此意也大抵道体浑浩非可以一蹴到而圣门事业宏博无疆又非窥见一斑半防所能了也求之有次序而入之有等级须一一实致下学之功以体防之但上等明睿资质用功快易到处从容迎刃而解故不大劳苦在寻常学者须鋭情苦思循序以求之不能兀然安坐望其自至若于四子既融防通贯则理义大体在吾身心已有归着更看一二经传叅质厯代诸史是非得失皆粲然如烛照星列然后可探天地之全施诸用而无阻此乃圣贤大业非真笃志者不足语此吾友进之有方矣其幸勉之哉
　　答陈伯澡八
　　所示论语説二册子其未安处已批凿其所已是处亦未可便以为足异时再复温绎趣味源源又别也讲究理义须是一日明白一日一日简洁一日一日亲切一日方为有日新之功未可偏滞在一隅而不之进所谕洒埽应对是其然必有所以然为难晓此亦何难晓之有葢是其然者洒埽应对之事也所以然者洒埽应对之理也事者人事也理者天理也理不外乎事之中而卓然于事之表然必从事其事节文纎悉无所不究而后理可达也未有不了其事而能得其理者也至大学或问中所谓当然之则者其事之理也所以然之故者即理之根源而以天所命者言之也格物穷理须且就当然之则处熟看所谓当然之则在日用应事境界正为要切其节文浅深疏宻精微曲折有多少事在一一见得确然定凖各有条理不容少紊然后就上更进一步究其所以然之故则自释然于心目之间不难晓矣故理义中所以然之故者实不难晓而所当然之则者最未易究学者毋患乎不难晓者之未能晓而患乎未易究者之未能究晓其所不难晓者之未在所急而究其所未易究者之最不可缓但当循序用功俛焉日有孜孜而已不可忽畧于此而注意于彼也某向来得先师亲授以根源二字之训谓穷理须到根源处方确定当时在郡斋亦未能晓到别去后方即其言而推详之有数段子去请质即已深契师自书来印证以为看得甚精宻而廖丈不知其由反以为疑而立论排之反复不置亦感其下学笃实之助而于原头终未莹看理为不尽也今録去段子以此例推之亦可触类见矣所谕仁字未能释然此亦不难晓仁只是此心天理生生之全体天理二字除不得一个生字亦除不得只如此认定看自直截明洁亲切其他则以此旁通曲畅无不是矣但欲真知而实得之则未易能须体于身心工夫纯熟迟之十年后亦未为晚也
　　答陈伯澡九
　　姚省元初间经过日议论煞不合后来因便寄一书只详日前所论意旨大抵皆平心讲贯之辞不意渠甚尅不得答书来悻悻不平之气盈溢楮幅间甚作怪殊可笑原其病在于一魁容不得不知此乃世俗轩轾事何足道而横肚里不化只欲伸于人之上而不肯屈于人之下在吾儒真讲贯义理一防俗气使不得便昏了义理不见得是非之真及里面无穷之趣看来乃江西流派确然欲自植立一门户无可挽回者议论殊不识深浅轻剥儒宗妄自尊大欲独步斯世亦縁是未曾深用工夫未见得滋味之故若用工深真得滋味之人自终身竭钻仰之力俛焉日有孜孜毙而后己惟恐做不彻何敢肆轻无畏何敢率易妄措一辞可叹此学甚难亦见真用力之难其人谩知之以为警戒矣
　　答陈伯澡十
　　某平居里闬不曾将此理为人説以其非是趣味相同言之徒为强聒而无益焉尔大抵今之读书为儒者通一世皆是学举业之人自儿童学语便对以属对既而少长虽次第读孝经论孟诗书经莫非为举业之具越十五成童至于二十成人所谓举业语言巳盈耳充腹纒肌致骨浑是世俗一机变浮华之人矣于是时而忽有能悔悟起而从事于圣贤之域而其心度意趣终是束于故习之惯若固有之而不能忘至于谈贤论圣乃欲以是而辨是非断可否反自谓真有得乎圣贤精微严宻之旨不知依旧只是日前穿凿妆缀之私非惟不足以得理义之真而与圣贤相背驰而去之是亦良自误也已故凡今之学者如欲有志于圣贤之学须是屏除举业一切新竒意见放下世俗一切人我态度脱然一意于此从头逐句逐字一一子细虚心以求焉一字亦不敢自是而必细攷其义之的为何训一句亦不敢自専而必平玩其旨之的为何归是虽无骤升顿造之功而循序孜孜日积月累寸便真得其为寸尺便真得其为尺日进不已圣人堂奥自是亦有可造之渐矣此是真实学问工夫岂泛泛焉窥髙躐逺轻自大而卒无得者之所能知也
　　答陈伯澡十一
　　相别又许久做得甚工夫道理须要看得端的不可只略略见个大意便了是是非非须如好好色恶恶臭恁地真切确然不可移易方为实有得于已方始分数占在强边方透得大学诚意关方到得孟子居安地位方有牢固得力处方骎骎日进不可御方可保成个人免禽兽之归若只依稀略晫不解端的是非美恶半间半界茫然不定在平居无事未接物时犹未见做病若到应接事物忽临大利害境界有大可羡可嗜及可骇可慑便不觉为之溃乱变动忽或堕于非人类之域而不自知矣到此又反成大奸慝从前许多功都扫了不复见有分毫之益都成枉费心力是岂不甚可畏也是岂不甚可戒也然欲到那实得端的处非迅速用功者不能而非悠悠度日之可得也幸更勉之非细事也














　　北溪大全集巻二十六
　　钦定四库全书
　　北溪大全集巻二十七
　　宋　陈淳　撰
　　书
　　答陈伯澡一
　　所示问目二册治行忙甚兼年来精力觉退目患常作视力短不甚耐烦拨冗看过据鄙见批凿去可详之大抵读书之法先须逐字逐句晓其文义然后通全章防其旨归文义旨归既通然后吟哦讽诵优柔餍饫以玩其味其中之底蕴虚心以察之切身以体之要使本章正意大义烂熟击其首则尾应击其尾则首应逐章每每如此相续然后意味浃洽而圣贤精蕴可见必至于理义昭明如在面前一扣及之便如自胸中流出方为实得而谓之己物况如四书者实后学求道之要津幸文公先生注解已极精确实自厯代诸儒百家中磨刮出来为后学立一定之凖一字不容易下甚明甚简而涵蓄甚富诚有以订千古之讹正百代之惑今学者即此据依不支不蔓而直从容于圣门之入以全其降衷秉彛为成徳之归非以资谈柄也今吾子之于四书姑只通其文义便以为足而自任更不复究其中精蕴大义便一向就枝叶皮肤偏旁迂曲闲慢零碎去处逐一精粹苦索要无一之不知如语孟或问乃旧作为巳弃不脩之书而必着意惟恐一字之或漏中庸集解中所不取诸有病痛等説亦必注心不容一字放过而集注章句微言至论可玩味处却草率过了是何耶夫穷理固在乎无所不通然亦须当务之为急先其所当务而后其所可缓到理明义精田地则从髙视下一目了然一切是非白黒自无遗遁何须先以琐琐为急当讲者不讲而讲其所不必讲合疑者不疑而疑其所不足疑不借他言语以看自家道理而急于攻彼之短不因他不是以订自家是处而専于外面驰逐葢自始讲学以来便有此病合下亦屡説破而竟不相信迨今莫能少改而此病尤甚看来吾子所学只要博物洽闻为司马迁扬雄诸儒者流而不欲为圣门志道据徳功夫殊不入顔曾路来竟不知其果何谓也此理昭昭天地间亦在人自肯难为强聒不知吾子所志果何如古人谓博学而笃志切问而近思又曰博学之审问之慎思之明辨之笃行之今吾子不切不审而杂乎其问不近不慎而泛乎其思长编大帙不论精粗美恶都一衮来浩浩瀚瀚是乃博问而逺思无乃欲夸多鬭靡姑托此以为虚誉之媒乎殊非朴实头作工夫若一向如此不早自省觉囘头就实吾恐终于散漫无所归宿至是境界虽或知悔其功用之错亦噬脐无及矣今不説破此则区区不能逃误人之责説破其误而不肯信欤是乃所以为自误而非区区之预也所谕质疑陆续此何期限之拘能时嗣音得见进学次第为佳但须更请平心直道看文字扫除旧习濯出新见取其大节目关于天理人事之实端的有疑不通合讲贯处相讲贯则庶几拙者得以効区区之愚不为枉而贤者因以获切磨之益不为虚也
　　答陈伯澡二
　　承示谕防绎集注之説甚善圣贤精蕴非可以猎涉取固朝夕所当优游玩味者但此亦温故之常法若専一区区于此又恐窄狭了有如博览诸羣书亦当趂后生精力且勇猛经厯逐件打破一过俟他时重温习旋旋做细宻工夫方可情节谙熟而议论确定非素未尝经可以一朝骤然者也中庸择善之功自博学至笃行其目凡有五皆始终表里相为用而不可偏以一废者幸更勉之大抵圣贤言语似甚平常皆是发明至道精微以示人然亦无他妙竒巧特不过人道日用之实断断乎不可者葢深虑斯人之迷茫不自知而为飞走禽兽之归尔今读其书亦不必过用心求求妙于杳冥昏黙之表特于人事日用间以圣言一一切身体之须至于一一见得确然不可移易当然不自己实为吾身中物事则是虽艰难险阻之中无不从容洒落百錬不为之磨九死不为之悔其中固自有所谓快乐所谓妙者只心知独悟而非他人所能与者夫然后为知之至而行之尽然亦岂寻常苟且所能到哉是诚不可以不勉焉者也其毋以常而忽诸泉城与诸友讲论文公所答胡广仲书巻子已随段批凿其旁幸更详之
　　答陈伯澡三
　　某守拙如昨无足言者多时不见贤者讲贯之来岂胜驰想大抵讲论不接续则无以知进学次第而施其与共适道之功不审许多时做得甚工夫见得又如何温故者既熟则新得须源源而出新究者既广则旧见须印证而益精若溺心偏旁闲末则大道正义将窒塞而暧昧以一斑半防为足而自限则宗庙之美百官之富将无由而前窥故过屠门惟肤骼之是嗜则肥腯大胾无由可知其味入酒肆惟糟醨之是慕则馨甘醇酎无由可识其趣不游沧溟之心则无以观大水波澜之壮而知天下万水之所防不登泰岱之颠则无以据大山气势之雄而知天下万山之所归其未识蹊迳未做基址者诚不足以语此若可与之语而啬焉不之及则又非忠告善诱之道而心之所不安也贤者以为如何
　　答陈伯澡四
　　承示及疑难册子又槩看得巳详细精宻不胜嘉叹所谓读书须就字里究其底蕴者非是又别有世外一种幽道理也亦不过人事日用间圣贤道体昭明不觉流出言语以教人其为言似甚平常而莫非妙道精义所存今若只就皮肤枝叶偏旁闲末处理防则恐枉用心支离而失却其中之底蕴为可惜中前一书痛及此者葢为是尔然所谓妙道精义者亦非区区谈天説地穷髙极深之谓直不过将圣贤言语就人事日用之实叅质考订其理之为如何是非可否浅深疎宻精微曲折讲之详则见之益明体之熟则用之益精盈天地间千条万绪是多少人事圣人大成之地千节万目是多少工夫固不可以支离而失亦不可以一斑半防而自限如入大富家循墙而走者固不足以窥大富之蕴既由其门升其堂矣却不深厯帑廪府库以徧阅万宝之藏而直欲安据壸奥端坐堂室以享大富家之用亦恐指挥不克以如志也是可不勉乎哉
　　答陈伯澡五
　　外日所寄册子説得巳精宻甚不易思索至此岂胜慰沃大抵道理看得大槩巳定无甚走作更可推广看去成已与成物理本一而分却不同所以施诸人者固不越自身底然界分广则施益广事绪繁则应益繁其间纲条节目法度典章浅深疎宻轻重曲折非可以一律齐若不讲究一一通明透彻则出门举足便有碍一步不可行孔子曰诗书执礼皆雅言也诗有文公传犹可依傍本子看不差其他经无凖则正要自着工夫如书乃帝王所以施诸天下者其政事功业如彼之光明正大皆是大本处坚致深厚故大用流行无所不通经礼三百曲礼三千皆人事日用不可去者其纎悉详委是多少品节尤非可以糊涂周礼又周公经国规模在焉乃周公之大用流行处春秋又孔子拨乱世之规模在焉乃孔子之大用流行处皆不可以不尽心观万物流行而后知洪造之神萃众材结屋而后知大匠之巧妙道精义须从千条万绪中穿过来无一之不周然后为圣门实学万理须明彻于胸中然后可与语孔顔之乐将此身放在天地间一例看与之并立为三才须明三代法度通之于当今而无不宜然后为全儒而可以语王佐事业须运量酬酢如探诸囊中而不匮然后为资之深取之左右逢其原而真为巳物若拘拘只守一隅道理偏着在一已则寡陋浅狭孤单枯燥是乃一夫之小善何足以言道何足以言学未能深着工夫而见理未定者亦未敢与语此已识路脉有基址而不与之言则又限人之才为可惜惟心志不以小成为限而俛焉孜孜实区区千万之望也所论精微底蕴底工夫大槩亦得之然一字有一字之蕴非可専泥着一言片语下皆求必尽得为拘诚以圣人一言片句莫非妙道精义所流行果能优柔餍饫融防贯通则圣人大本全体自可得而见不待扣诸人而了然更无余蕴矣子上语録不止説本朝典故兼有问理义大节目处未必经文公亲改向见朱寺正以遗亡为忧面嘱求之未知廖本所传者是此否能示及亦佳
　　答陈伯澡六
　　所喻仁体周流无间已晓悟无疑甚善甚慰但求仁须有克复存养实工夫以副之然后与之相为周流而无间如一视聴非礼则仁便息于一视聴之下矣一言动非礼则仁便息于一言动之间矣居处一不恭执事一不敬与人一不忠及礼仪三百威仪三千中稍有一节目之或不谨则仁随处处当下各便为之间断矣亦复何能与之周流者哉是固不可以不周匝其功也太极卷子各随段正订附囘但此等未到处不必苦苦劳心过求外索当反之吾身日用人事之切处一动一静葢莫非太极流行之实非大着下学工夫从千条万绪中串过来等为虚谈终非实见亦安得存养而实有之将恐复堕于荘列之涂而不自知矣须从博文约礼工夫两尽至到合聚成一个浑沦者在我然后太极全体方为己物方可以言大用而有挟持人极之功此乃圣门实学工夫甚穏当决不差误人惟笃信者勉之
　　答陈伯澡七
　　所喻看书课程得见日来进学次第甚喜甚慰书无文公解固无可依据然有典谟三篇説得已甚明白新切精当非博物洽闻理明义精不及此正可为后学读他篇之様虽他篇茫无定凖便正是学者所当自加功着力磨刮此心之镜处外诸家解文公惟取东坡得解之体及林少颖説堪看然二家之书非谓一一穏当无病更在学者精于考覈而去取之今来册子虽讲究得详然大抵有躁迫欲速之病而无沈潜熟玩之功未甚得观书之法书不比论语论语乃圣贤暇日讲説理义章句简约又有集注指南直就章句深探力取可以无走作差谬书乃帝王施设事业正是圣人用处大篇大套有出一时之言有非同日之语有记数年之事有纂数十年之説有前后相反而相应有彼此不相干而相涉上下数千载治迹萃为一编一代有一代规模气象为体甚浩博文难于分章非有臯益伊傅周召胸次未易谙悉得当时人情事理精微曲折在学者今只得且顺本文通其训诂理义平心看去未可轻立议论看了一畨又一畨反覆玩味优柔餍饫至数十畨后便有见得其中道理有入门路到得里面又就中益加熟味则自然贯通融释是时方可有端的真见处如文公语孟集注初头遍阅诸家説或一两段或一两句或一两字可耳皆抄掇来盈溢一箱中然后又旋旋磨刮剪繁趋约末稍到成个定本凡几百畨经手头过今方乍读之始于一阅之际便欲浚而深之句句字字求为一定不易之则以括尽千古之情如入人家方入第一门限便欲觑了室中之珍藏如登髙台方登第一级便欲览了顶上之竒观恐不免于躐等而徒劳方将何以逊志而有得况遇制度名数稍硗确处却又掉了此等无非理义所寓于轻重疎宻之间可见古人心术纎悉处正后生气力强时工夫可了办乃厌而置之不几堕释老空无之病而不自知乎某于此书亦未能有工夫到一一见得确定不易处每恨不及请质师门正望贤者用功有相发之益尔
　　答陈伯澡八
　　去载承书痛悼内助之失并问丧一册未及奉报八月初忽陈秋来説变故甚为惊骇且恐风传之説今承来书始知曲折倍增伤痛虽属纩不及亲侍为终天之恨想是时得九叔老成凡事处之周至必无遗憾人事变化不常修短祸福有数奈何只得以顺处之勉从大事更不作慰书东禅林穴想必佳葬地惟以山势环抱缜宻藏风聚气为上方可久逺无患南中土薄水浅穴内不可凿太深其兆域亦不可深今人多只略浅开兆域遂依山结塜其封土大半傍山所起顶处不甚髙甚为穏耐久不崩坠也家礼所处穴中式在上四州出石灰处可用在下州不出石灰处难行葢縁石灰和细沙黄土久后结成石片若蛎房灰不堪用此式只得从郷俗用塼结圹为善或从隧道入则上纯用砖作窿穹势如城门様或欲直下则只用厚石版葢之皆可如晦翁薄版之制内盖乃以承松脂勿污棺外盖以隔石灰勿与松脂混渠大要在坚筑石灰二三尺之厚异时化石则为金石圹故无用厚板隔恐板髙又反成不实然在旁便可坚筑终是上面难于坚筑只待轻旋蹑实所用酒洒却最易实在吾乡如何拘拘此等制耶葬者藏也要为耐久之计如四外用灰一说在全塼圹能依用之使裹周匝极佳葢灰御木根只患贫者无力可办则无可奈何尔明器温公仪及家礼已备载之乡人或作小土偶不用木刻然须是于圹外别坎藏之世俗用纸作人为屋宇等虽大小不同亦是明器之遗但此等无要处合官品与不合官品无足论若苞筲罂甒等须依制行礼岂可用纸糊晦翁仪虽具明器而答书又云某家不曾用某向来治葬亦不用此只用筲罂等藏之别室所处朝祖巳得之所谓告迁祝词只直词言之可也慰客之礼乡俗用酒不特莆俗为然自泉而漳此风尤甚旧尝以正礼语人人每以为难行及某两遭大变来慰者一屏俗礼逺客只以素食饼面等待之及至山头防葬宾客只用面饭与之饱吃而去始终絶不用酒于是人始信之士族多相仿效亦有不能纯用而间以俗者亦有以山头祭余多不敢犯礼只于亲宾面饭后分与荷叶包去而巳俗礼最为害义岂可顾俗论而不忍拂之耶

　　北溪大全集巻二十七
　　钦定四库全书
　　北溪大全集巻二十八
　　宋　陈淳　撰
　　书
　　答陈伯澡
　　所喻三礼图受冠受服升数乃仪礼间传之文此固有轻重节次然古人有织此等布以供防升数不容有分毫僭差在今世论之升数不可得而攷矣若何而为三升六升若何而为七升八升如攷之果明则从古岂不甚善惟其未可的知难以想像裁决所以温公仪及家礼必直至小祥除首绖亦本间传之文非臆断也所并去者辟领负版及衰三者而巳其衰裳固自在朔望防哭及馈祭等须服之非尽除去此大贤随时损益之精义所云用练麻头巾自是合如此若欲用练麻上项衫系以索而去其衰裳腰绖则只为服期何可也温公于既葬家居非馈祭见宾客服白布襴衫白布四脚巾白布带麻屦此亦以已葬后哀情减杀在闲居中可服此至馈祭见宾则须仍旧衰裳世俗以百日为卒哭乃本开元礼之失卒哭本三虞后祭名以亡者已安厝其情可少杀故卒了无时之哭然犹朝夕哭今防柩在堂未有所归正皇皇伤切之时遽为之卒哭服黪衣出谢宾是割哀自杀而忘其情矣夫黪者淡墨之色似白非白似黒非黒乃襌制中服色已非丧初所宜而乡里近年来士夫又都变作深皂色甚可怪与吉服全无异且出入无禁不特以谢宾而已凡吊贺饯谒聚防无所往而不之岂丧中不贰事之谓乎若谢宾一节温公仪家礼俱不载非忘之意者其出世俗吉礼之属欤如必欲行之须迟之既葬之后丧中惟为丧事而出则可其出有适人家者丧服人所忌不可以入人家必不得巳须暂假黪衣行之亦须白布背不可以纯黪在春秋晋公已用墨衰即戎今当知其为变礼何可安之为常仪己夘春某也自中都回经建阳拉文公壻范九哥同访朱寺正不知范几时丁母艰出相见乃用麻布巾麻布上项衫遂以同造朱宅彼此俱无讳忌今汀赣客人有服者来往多是虔布上项衫非学南俗无理之甚也所遭二丧相继斩衰已在身不容更制齐衰只从重服服之可矣然杂记曰有父之丧如未没丧而母死其除父之丧也服其除服卒事反丧服则是两制丧服矣今不再制以重可包轻然亦不可全无辨恐宜于首更增一绖本在右及布缨腰更增一绖五寸余及布带杖更加桐与竹束之相并如何温公仪家礼皆于期日易练服然后行小祥祭于再期日易禫服然后行大祥祭然士虞礼卒哭祭竟宾出主人拜送稽颡然后脱绖带于庙门外以此例推之恐小祥大祥亦当先行祭然后除服服制令曰二十五月大祥除衰去绖杖今宜于先小祥日行祭毕去首左绖绳缨未服练冠俟后小祥日祭毕去右绖布缨然后练冠先大祥日行祭毕缝斩为衰去腰小绖布带断桐杖然后并服禫服其请神主入祀堂彻灵座亦各随先后行之方庶几于情文相称耶东林穴欲于春开騐则定葬想是秋后事甲戌生人在术家来年正是大利之年八月与十二月又是大利之月葬大事一而不可再不必欲速亦不可自任后生一偏之见须谋之老成厯练俟既端的审确然后下手庶可以免后悔穴向未定此亦不难坐穴只看左右前后环宻就平匀相称不髙不低恰好处所向则术家从来内向要合本山隂阳用针法不可分毫差外向须看朝对端正及四畔俱匀虽然此皆外面有形势可慿据处不难于预定最是穴中美恶煞多端未可预必须开凿到底而后见有山髙而穴中却土薄水浅者有山势甚好而穴中土色不佳如枯死状无生活意者有到中间忽遇石块者如块不甚大可以掘取去之则无害如至大盘据不可去辄就其上则易引润又须度左右前后而改移之有遇山脉成条小石卵相枕横贯穴中而泉行其间者须少迁而避之有浑是金沙者此色甚好但有干松者有带润意者若带润意则又防见湿不可深有土成五色甚鲜明者有腻如粉者有莹如切脂者此等皆是极好之色为难得也外既山势聚内又土色好无他阻而所处于中者又尽善周至则决为万世固无疑矣人子之心至是岂不甚惬乎哉石灰仙乡既有则家礼之式可按但上葢薄版断不任重须用厚椁之制椁木不必求完每边用杉枋二三片相接亦不妨但双柩合葬或当一兆而并室或当一室而并位更在审处之为善如或石灰难得当富羡不用家礼三物之制则只如乡俗用坚塼并结双室上用厚石灰葢之中央一壁塼用横下庶厚壮耐承石版双头四外以炭末厚二寸包一周匝而中亦用椁之内用沥清填实棺四旁亦为坚致安穏但如此用椁则不必过厚亦可或只如灰隔様可承沥清亦不妨大抵穴中所最患者泉水地风虫蚁木根上面环宻无缺陷无风门则无地风之变凿穴时土色好则无泉水之虞而又为此沥清炭末之制则虫蚁木根皆无虑矣更在斟酌裁之前书所答挽歌乃按温公仪所论挽柩索而歌者随官品有人数多寡为失哀乐之节不可用若士夫挽章一节却无害但出乡闾亲戚知契自形追慕之诚则可贵今世俗都是刻行状送有官及文士求之编列纸碑辇之为从葬之仪此却是求名耀俗虚文无益在名徳之士一言犹可为重若世俗常人之显秩厚誉者虽获绮言锦语亦何足为泉壌之光乎
　　与陈伯澡论李公晦往复书
　　泉人寄吾友与李公晦往复书三复为之慨叹平昔于吾友所以切磨讲贯不拘麄麄细细是説几多话矣而吾友所以钻研攷究为之勤勤恳恳是用几多功矣而此书乃茫然无定主何耶黙而不言则无以救其偏言而不白则无以释其疑欲意之白又不免费辞且廖丈病学者妄谈髙逺无圣贤切巳工夫遂令其须将语孟卑近平实处身体心验以求受用此教人循序着实是发明一义然圣人之道不离卑近平实者为是亦至论也愚以学者散漫无统纪遂令其入徳之始先就穷格下功而必须真知此为人发防进歩又是发明一义然非臆见杜撰实按大学节目亦至论也二义虽若不同合而言之在廖丈所谓卑近平实者亦岂不必真知而可体之以受用而愚之所谓穷格必真知者亦岂穷髙骛逺之谓大要亦不外乎切巳人事之近如为臣真知止于敬为子真知止于孝之类虽天地万物皆有理乃人事通贯后余力之及亦姑以叅订吾之理而已而非其本也所谓理义精微须重重入细做工夫者亦岂求求妙于离形絶物之表亦不过即切巳人事之近者而宻察之如敬里面多少事岂一致恭足以为敬孝里面多少事岂一致爱足以为孝是则二义之实固未尝相反也然愚之所谓真能知则真能行行之不力非行之罪由知之不真切者乃就穷格一节説个尽头兼与行相关之効云耳非是只教人専务致知而不必力行而吾友领去反认以为必待知至后方去力行又以为只要知得便自能行得若然则大学从诚意而下许多节目都只束之髙阁不用着工夫可谓大失其旨矣不知吾友平时所孜孜穷格求真知者知何事耶即面前至近至切意不知著功夫使之诚心不知著功夫使之正身不知著功夫使之脩家不知著功夫使之齐是大昏瞑者更以何事为真知耶壬申五月之书丙子六月之书及严陵用功节目讲义与贯斋记所以谆谆属意于知行两节亦已苦口矣何荒忽莫之省耶大抵圣学以力行为主而致知以副之以力行为主则日日皆是行底事以致知为副日间讲究皆是所以达其行彻首尾无容丝髪间要之以极至而论知与行其实只是一事不是两事凡以知行为两事或分轻重缓急者皆是未曾切已真下功夫徒猎皮肤之故耳真切巳下致知功夫者念念每与行相顾知得如是而行不去便就步头思所以窒碍如何而求必通之故则知益精细而所行益缜宻真切已下力行功夫者步步毎与知相照应行得如是而不知其理之所以然节目必疎率不合圣贤之成法须知其理昭昭在前面则行去便无碍而所知益清澄知始终副行行始终靠知正如行路目足相应目顾足足步目无顷刻可偏废处干九三发明知至至之与知终终之二节示人以进徳居业始终条理之方然合而观之知至知终皆致知之属至之终之皆力行之属今于始条理以知至为主而必继以至之于终条理以终之为主而必继于知终之下知与行终始常相依而不能相离则圣人精宻之意可见矣丙子六月书譬瞽者不用目视而専靠足履则寸步决不能前跛者不用足履而専靠目视则又空劳望想决无可至之处其意亦可谓精切与易非有异旨而忘之何耶至病理义重重入细真知之为难未得以力行乃欲据见成明白无可疑者且把来做身心受用得尺守尺得寸守寸渐立一定家计恐纸上钻研终无所依据是何于理求妙之过在已失疎濶之甚为差误之至此耶即此便是蹉过多少难得底日月空缺多少合做底工夫寜不半间半界若有若亡如在风波汹涌中流耶其读语孟之法廖文令先看集义诸家之説各有落着方将集注玩味谓文公亦是从诸説中淘来做集注然此葢未成集注时读书之法也文公本先觉大才又早于儒宗传心正统得之有素故可从诸家说中淘来做集注兹可以常法论今幸巳有集注为学者凖程何可放缓作闲物且复循旧辙责常情以先觉之事世恐必有明睿之才可以如文公之法但愚未之见只据愚以鲁钝之质言之决不敢若是之泛先须専从事集注为一定标凖果于是复熟餍饫胸中已有定见然后方可将集义诸家说来相叅较仍以或问之书订之方识破诸家是非得失了无遁情而益见得集注明洁亲切辞约而理富义精而味长信为万世不刋之书非是禁人絶不要看集义与或问之书也故凡以读集注为可缓及虑其枯澁无浃洽意者皆是未得集注中趣味而然使果得其中趣味日夜不能去手矣若吾友向来于集注微言至论却草率过了而集义诸家之偏旁闲慢者却苦思研究不休实枉工夫为可惜何为不自省觉反以切磋之言为讶之有真学问须有真切磋有真切磋然后真理义出焉真徳业成焉若与防一段议论又难与初学者道且防意见极髙明而实不外乎日用人事之近非洞见道体不至此而其所以然者惟程夫子识得破而文公发得出甚醒学者眼且廖丈说涵养后事而谓涵养之理在里许不可分前后作两截不是徒含糊作此大言以包之而实于曾防程朱旨趣根原未能洒落融彻学者若未晓此则姑涵泳以俟他日何可强钻之不得反过以为疑乎所谓别寻一个光辉底物为収藏之説此正文公摘出异端心腹隠疾以警学者而世儒多不免此凡其穷髙极逺求语妙者皆是坐此病吾儒所谓髙逺实不外乎人事卑近非穷诸天地万物之表所谓妙实不离乎日用常行非求诸空无不可涯之中故精义妙道须从千条万绪中串过来方为精妙之实盛徳至善须从百穷九死中磨出来方为盛至之实观六经语孟所载何尝有一悬虚之说攷孔顔曾孟相传何尝有一过分之事语其所以为教则循循有序下学上达然亦非谓専务下学便自能上达亦非谓只务下学而上达便在里许葢其始须从下学工夫至到然后可以上达于是而着上达工夫则氷融冻释自不劳余力至是方真知上达只在下学中而下学真所以为上达之地彻上下本末真为一贯者是则下学之功不可缓而上达之志不必急下学之事未易致而上达之境不难造但学者自信不过不肯安心循序用功耳如吾友此全书之旨首以廖説卑近为厌既又以専就人事理防为隘以道体渊微为念以天命于穆为叹以理义愈穷愈深安有尽期为患以原头未莹为恐所谓须穷究其根原之大端又恐不能即得其根原之大端所谓要向上深去理防所谓上达工夫急切不能放下所谓此心大有迟疑而不知所据凡此等云云却是求髙逺妙之意多而平实用功之意少驰心上达之意急而循序下学之意缓愚不知其果为何也今请平心放下审思平日讲贯意旨之正脉为何如而就实用功以副之勿支勿离则尚庶几其复之不逺而不堕于迷复凶矣凡言语须活看自古圣贤有就一节説话方发端而未竟者遽从而偏执之则必至于差伊川初谓心指已发而言及与叔反覆问难有此固未当之説而兼明体用之全至此巳説得圆而尽矣后来五峰不知何为又反错认心指巳发一句乃専以性动为心门徒复从而实之不肯改其失旨之害可胜叹哉至若公晦所答似矣然不审人发言本指而遽立説以取胜岂平心当理之论乎如谓廖文之说重于行而轻于知则是厌卑近而骛髙逺以沮学者之就实谓愚之説重于知而轻于行则是恶真切而事鹘突以沮学者之进步皆是未曾切已真着致知力行功夫只见知行为两事而不见其相关系之宻处谓圣贤之言不必着意扶撑着意于左则偏于右着意于右则偏于左然此説流弊必至使学者于所当为之事不敢深着十分功夫只于中骑墙即这边五分又那边着五分都要平匀无偏然后为得也縁渠质软弱以骑墙为便在泉幕正遇真侯乐善而好受尽言乃反讲学务骑墙而不必是非之太白论事务骑墙而不必义利之太分行政务骑墙而不必诛赏之太明与人交务骑墙而不必善恶之太察熟此一线路而不自知其为病痛之不小也其读书谓廖丈先集义而后集注为得先师之遗训且如先于一説随其意之所在以验其通塞复于众説求其理之所安以攻其是非此乃先师教人于文义有疑而众説纷错者其法当如此读何尝指説须先读集义而后读集注也果如其説则于集义将以何为凖若何而可以判通塞决是非乎请愚専看集注为凖的之説乃为精力记识之弗强与夫夺于事而鲜余力者言之然则精力记识有余而又有暇日者只得迂从诸家之泛览而不必太快于正逵直道之适乎谓先攷诸家而折衷于集注犹手挈天下之物而取正于规矩凖绳然未识规矩准绳为何物乃欲挈天下之物而取正之吾恐必错认方者为规圆者为矩平者为绳直者为凖矣若何而可得其正所谓规矩凖绳与所取正之物岂不作一场没理防乎葢先读集注而后攷集义为先约而后博然博学详説将以反説约也之两言又岂非先于约中巳有定凖故可博学详说不为之流因得以观其防而复反来归之约乎末说世儒窃禅师之绪余以为别有一物光明迥超物表者固当麾之门墙之外凡吾徒之略于事而亟于闻性天道者亦不可不戒然渠门下乐与缁黄来往而又好观楞严经解则恐其看他必不破必亦未能脱此圏槛也有如论明明徳至莫非天命流行一节及末梢论见虚见实二条则却平正无病有补于学者亦不可以不知也














　　北溪大全集卷二十八
　　钦定四库全书
　　北溪大全集巻二十九
　　宋　陈淳　撰
　　书
　　答林司户一
　　所喻目今读大学甚善不须别立意见晦翁章句训诂已示学者一定之凖只直按他见成底熟就里面看意思滋味便见得无穷义理出焉凡义理都藏在字里面不须只皮肤上浅浅猎涉过亦不须旁生枝蔓支离反枉费工夫都无益也此书却是羣书纲领而节目分明说得亲切于此得焉则读诸书有所统摄而不至于泛滥无归矣
　　答林司户二
　　承喻日间读书课程可见用志之笃甚善但读书贵精不在贪多论语中既未有得却难读孟子葢论语中圣师所说句句皆是切身操存涵养实语如规矩凖绳之陈列使人跬步不敢放如布帛菽粟之众使人服食之而不能舍如太和元气之氤氲磅礴袭人肝肠肺腑而不自知须当把作切已体察优柔餍饫于其中使吾胸中于是理实有所得则根本立而基址厚矣然后读孟子以开廓发达之乃能令人器局恢洪而意脉条畅葢孟子见得道理明明朗朗七篇中多是发挥充拓体验之端不有以翕之孰从而辟之不有以聚之孰从而散之若在我者未有根基而遽躐进焉只将荡无执守恐易流于疎濶而无缜宻之功矣近思録第一巻皆隂阳性命之蕴最为难看未可入头便硬穿凿去须且将易晓段子理防未晓段子且放缓亦无妨从第二至第五卷皆切身功用处最宜熟与究防及十三巻辨异端之说十四巻明圣传之统亦兼为之参考详玩俟有得焉然后其他皆可以次第释矣通书简奥亦未可骤读史亦宜且放缓葢欲应举者不得不急于观歴代故事今既不脩举业急之何为反见繁杂无补于身心必须四子兼诗书皆通后胸中权衡一定方可及之乃能真有以断千古是非之情而资异时盛大之用不为虚读也所病収心之难此亦何难之有程子曰人有四百四病皆不由自家只是心须教由自家葢心之为物虚灵知觉所以为一身之主宰也身无此为之主宰则四支百体皆无所管摄视必不见聴必不闻食必不知其味矣然所以为心者又当由我有以主宰之我若何而主宰之乎所谓敬者又一心之主宰也敬若何而用工大学或问集程门诸説已明偹矣葢心神明不测出入无时莫知其乡惟主于敬则便収敛在此澄然无事矣来说乃谓敬极难下手做如整齐严肃戒谨恐惧犹可勉为而主一无适常惺惺者难勉为也毋乃分析之过却是未曾下手如实下手做只整齐严肃则心便一只戒谨恐惧提撕警觉便常惺惺在此不可以他求而二观也又谓主一事无适他事固可若心主这一事无适第二事为最难不知谓事者是何事耶若是物欲私意底事合下便须一刀截断了不可接之上心来若是当然人事所不容废底则亦自有轻重缓急先者轻而缓后者重而急则当舍先而应后先者重而急后者轻而缓则所应自有次第随物各止其所何容胶胶紊乱乎圣贤主一之功到是虽日用酬酢千条万绪为之千变万化流行贯通而吾之所谓一者固常卓然一定而不乱何但拘拘于二三之无适而止乎所病者只恐平日所以为持敬者不力素无真积力久一显微贯动静彻终始之功或作或辍方暂尔一念之整敕而遽责以全体之宁定则亦难乎其为效矣然又不可以偏主而居敬穷理二者实为相须葢心具万理能敬则心体昭融而万理呈露至于穷理之精明则又所以达吾之敬而莹吾之心敬直乎内则清明如神理彻乎外则知止有定于是时也一毫私意无少萌焉一毫物欲无少留焉若所谓茫茫无所不之者所谓思那事又惹起那事憧憧无止息者所谓未一瞬间又在千里外者所谓静坐一时几出几入者所谓愈见散漫无収拾者所谓读书易忘应事多错者所谓钟声未断巳在别处者所谓心游千里之外而身在此者所谓愈把捉愈易走作者许多等类诸件并是书中问语皆是私意物欲底心由形气而发乃即舜之所谓人心者而非降衷秉彛正心之谓至此自当恬静退伏一惟道心之聴命矣宁复尚有窃发为吾病乎文公敬斋箴孟子心箴及大学或问正心说与明道定性书皆要切语可为収心之助并列座右交规互警然操纵之权实在我而巳我自不能为主而聴其所之亦何以我为是虽区区外求扁鹊华陀神竒医治之术亦末如之何也矣
　　答林司户三
　　前书所订改名可否异同之论良见不外然此亦不甚难决今只据朴实头论之须原其命名之初若先世只是偶然与儒宗同而所主别有意谓此亦世俗常情之事与儒宗自不相干不足为怪则其所命已定之名自不容轻以私意改易只依旧名旧字一循其初固无妨害而亦不须委曲囘互妄以私意杜撰出希慕儒宗乃先人所嘱而别为新字以副之是又诬其亲而以伪道事之者也若先世果在于希儒宗以为名但一时不及细意其直犯儒宗之为不逊此则先世有尊徳乐道之美而未尽善者也不改则反以彰其先人不学无识之陋改之则有以成先人之美而盖先人之愆是乃以圣贤礼义事其亲而为孝正大之道也此其几非外人所得知而亦非外人所能决只在贤者自度于心而自为之决尔其余名斋等所嘱皆是标榜虚心非圣门志道据徳朴实头做工夫底事圣门实学纲条节目布在方册昭昭不紊惟实用工者一一循序俛焉孜孜真积力久便知趣味无穷而不能以自止矣外此区区一切沽名之説皆非愚之所知而亦不敢以相授与相率而为伪也
　　答林司户四
　　再订仁之为义已说得明穏不走作更不必就上穿凿恐又支离且只如此涵泳久久熟后自当有长进通透便自有的然亲切不可移易处安仁利仁巳剖析得明白但安利二字须只就约乐处合看方见得本旨之亲切不可开看便疎了无意味安仁者仁已是已内物此身都从容天理中行而无适不安久处约亦安长处乐亦安利仁者仁未与已一然巳真知其为至宝深贪极爱而不易所守久处约亦不易所守长处乐亦不易所守不以其道得之集注谓不当得而得之其意已明白矣葢以君子所为而得富贵是有当得富贵之道也若附权幸而转官以赂求荐而改秩则是不当得之富贵此等富贵吾所耻故舍之而不处以小人所为而得贫贱是有当得贫贱之道也若脩身谨行而愈遭困匮抱道守义而竟淹下僚则是不当得而得之贫贱此等贫贱于我何病焉故安之而不去若贪此等富贵而求处之则是其中为富贵所动厌此等贫贱而求去之则是其中为贫贱所移是葢本心出逐物欲而自离其仁巳无君子成徳之实矣亦何以成其君子成徳之名乎下面归重说依仁存养至宻之功又示人以所当着力要切处有志于仁者不可不熟玩而深体之也
　　答苏徳甫一
　　大抵自古圣贤平时所以孜孜汲汲于此学而不容一日废者非有他也只为此身中有至珍至贵底物事不欲自毁壊了须为之成就保全达则与天下共之不克行于时则垂训以传方来如此而巳矣如贤者之质湛然无世俗之好最为近道而又有志于此不肯以庸常自处是其于邪正之大分巳卓然不迷其所趋矣惟愿立此志之坚常以顔子所谓舜何人也予何人也有为者亦若是孟子所谓舜为法于天下可传于后世而我犹未免乡人为可忧者自激厉不埋没不退转然后循序用功以副之自格物致知以正心脩身如大学明徳之次第自学问思辨而笃行如中庸择善之节目而其所以进学之要处尤于思为着力凡读书一言一句皆当思圣谟贤训引而不发不思则不得也日用应接一事一物亦皆当思天理流行事事物物无所不在不思则不得也至其所以为思则勿浮浅勿散漫须是恳切精専葢不恳切则无以抉开缝罅而探其中之蕴不精専则无以钻入堂奥而诣乎理之至故管子曰思之思之又重思之思之而不通鬼神将通之非鬼神之力也精神之极也若有大疑义苦不通处则记向一边俟防行剖析前日所谓看小学者葢古人大学工夫须于洒埽应对进退中立根本今亡其书晦翁所集姑以补亡然其开示人以为学大义纲条有序于学者尤为有力且其言明直读之知学之大义如此有个基址则做大学等工夫有所系属不为悬虚如大学或问中一段説诸书次序亦不可不循序速理防过也其他须相见进一级则讲一级不能预及
　　答苏徳甫二
　　向者自闽入浙区区经厯道途所接峩峩伟伟谁非时豪习尚谁肯回头作此念者而贤者独甘心焉可谓卓然于流俗之中不随波而流不逐风而靡不肯作寻常士类矣矧今时累巳脱正可着功成就此美志勿谓身事已了不足加意徒为此虚劳此便正是作臯益伊傅周召等事业规模也平日一一排定在此一旦当路举而施之如探诸囊夫岂浅浅俗吏私智所杜撰胡撑乱拄谓为致君泽民之术哉圣贤之学与科举之学事同而情异同是书也同是语也科举之儒専事涉猎剽窃以妆防时様取妍于人只如工贾门一技艺不见里面真实滋味圣贤之学件件都是实工夫无非切已分事所以成就吾道义二者意趣甚相判今格物时取圣贤之书读之须字字句句都从新虚心理防勿以举业旧意见先主于中细观其指而徐玩其归则圣贤平正广大之意可得而见矣骎骎不已异日到真有跃如于前则手舞足蹈自不能止矣贤者日下虽有廷课关念然此等文字如章奏尽可肆笔不比方州省闱程度太拘拘自无相好绊处贤者以为如何
　　答苏徳甫三
　　所喻日来病痛在于泛观博取而无精切笃志之思根浮脚浅而无沈潜缜宻之味似做不做若存若亡可谓切于内省者矣然此亦何足深病所病者工夫之未加焉尔不知吾友日间如何作工夫而朋辈时相来往者又如何其切磨夫学正贵乎博而不贵乎泛葢道体髙明广大非可以单寡闻见求而圣心精微严宻未可以一二窥觇得故学者用工须有次序而不可泛泛而其循序而进也又须勇往而不可悠悠文公表出近思録及四子以为初学入道之门者姑使人识圣门蹊迳于融防贯通以作则权度去读天下羣书究人生万事特其始进纲领之一端非谓天下道理皆丛萃该备于此可以向此取足便安然兀坐持循把守以为圣贤事业尽在此无复他求只恁静存动察一直熟将去便可造道成徳运用施为脩巳治人齐家理国无往而不通耶是大不然也凡学未到圣人从心地位须只管做工夫去一层了又一层不可萌计效之心如格物只管格将去须无一物之不格而未可计效望物之已格致知只管致将去须无一知之不致而未可计效望知之巳致自四子等数书之外所谓经传子史诸属一件各有一件指归须循序件件从首至尾更将此道理充广去逐一勘验其异同得失是非邪正浅深疎宻各有归着然后道理自然愈见精明亲切而其最要却是常反吾身心着实体验其有无欠缺体用之粗符与不符常切切照管勿令间断内外交养表里并进所谓博学审问慎思明辨笃行五者之功自粗而精终始循环俛焉日有孜孜毙而后己者何可只髣髴觑得个些少一撮底道理便欲依靠其即至所谓精切笃至深沈缜宻之功非惟计功谋利之私巳为害道此正犹朝植一寻之木而夕遽求其至霄汉之髙今日覆一篑之土而明日遽责以齐嵩华之壮万万无此理亦何怪乎根浮脚浅无可据之地乎程子曰学者识得仁体实有诸己只要义理栽培如求经义皆栽培之意又曰须大其心使开濶譬如为九层之台须大做脚始得果能如是栽培则植根日深而愈深果能如是开濶则立脚日壮而益壮若未尝栽培而病根之浮未尝开濶而病根之浅亦空劳心力而巳此病非特吾友为然迪父诸友辈皆到此一证须趂妙龄精力做工夫正其时所谓潜心大业者正在此如只孤孤单单窄窄狭狭去看道理但见左动而右碍前触而后窒便是欲做不做若存若亡更无复有长进之望亦无可加医治之功矣




　　北溪大全集巻二十九
　　钦定四库全书
　　北溪大全集巻三十
　　宋　陈淳　撰
　　书
　　答王迪甫一
　　相别多年做得甚工夫想平日诸友时得聚辨若有新得及有疑义便次可附者尽往复校量为佳若只姑存趋慕此道之意而悠悠若存若亡若进若退不能办得气力大作讲究此道之功非惟虚度妙龄为可惜而在我胸中亦未有确然端的可执守处异时忽临利害安能保其不为之迁变也此事甚要急幸勿作闲慢视之
　　答王迪甫二
　　来书所喻佛家持敬一段分别得圣贤与佛家相异处巳为得之但须更以人心道心者按之则其界分益明白浄尽而无遗矣人生血气才具而为身便有个心之灵在其间为身之主宰而其所以为心之体浑然万理具焉由理义而发者是理义为之主而谓之道心由形气而发者是形气为之主而谓之人心然理义无形状至隠微而难着形气易走作至危臲而不安圣贤学问専就理义上用功夫要使道心常为此身之主而人心每聴命焉故平时主敬工夫乃所以唤醒此心敬则此心惺惺万理便存在所谓敬徳之聚也惟此理存在故其酬酢事物便无非此理之流行佛氏合下不曾知此心体全是理亦不曾就理上作工夫要明理彼都以理为障碍要得心上全无一物故所谓道心衮杂于日用之间亦不复自知更不待论矣平日只是见得形气所主底偏重故其所以坚持力制亦只是硬将此形气所主底钤束按伏取使之一向寂灭如槁木死灰絶念不动方为浄洁不知此心本是个活物如何教他絶不动得只是其动有邪正之分尔邪便是从形气上动来正便是从义理上动来若要教他絶不动除是形气都死始得僧家煞有苦行终日面壁兀坐澄心真如对越上帝全无邪念妄想者分明是有持敬工夫然其所以为敬其实又却同行而异情不是要清明此心存在此理只是要空虚此心絶灭百念惟其如此是虽工夫做得十分精到无邪念妄想而实不离乎意欲之私非所谓天理之公是乃邪妄之尤者此是第一精微病痛处至于无下学絶人伦之失又是此后第二节病也故程子以为佛有个觉之理可以敬以直内矣然无义以方外其直内者要其本亦不是正谓此也外日承喻蔡丈所疑授命致命诸说如命一般向因送别之晚于旅邸独处无事忽及之始悟蔡丈所以为疑者葢嫌其似命而无义尔据论语夫子论成人章云见危授命谓不爱其生持以与人也子张曰士见危致命谓委致其命犹授命也子夏曰事君能致其身谓委致其身不以为我有也凡此事皆以人之常情顾身命太重便为此物所蔽更不复知有义矣故圣人教人事君见危便须委致其身命不以为已有则不为之所蔽而义便可明方能直前勇往冒患难任君之事而不辞或当死与不当死皆自分晓矣非谓授命致命后便即死也况其委致之初是为君为国而不为已为公而不为私即此便巳有义在其间矣既曰义则当死与不当死便有裁断可否至其果死须又看临时事理轻重缓急未便一快直就死以为合义也此与命者其情自不同世之勇猛暴悍之夫好命者不为君不为国不为公直不过任血气之私不能自禁尔义何在也若困卦所谓致命遂志者此语意正与杀身成仁一般义便在遂志中矣致命所以遂此志犹杀身所以成此仁也蔡丈更共讲之为如何
　　答王迪甫三
　　所示程子主一及文公有事主事之义大槩皆已得之然亦当知所谓主事者心只在我而有以宰制彼事之谓非逐在事上去而中无有也若世人读书忘寝食乃心逐物在外而中无有固不得例以为主事主一之证若以主之为受重而着意以加之则又将心为事役不免助长之病而无从容之应矣其次段就理气间剖析是非真妄之起巳为明浄但非性无自而发一语毕竟亦未甚透彻幸更详之
　　答梁伯翔一
　　窃尝深叹圣贤理义之学最是人间第一义而人生天地间抱负良姿美质可与适道者亦甚不少只縁被科举一段无益之业笼罩了自婴孩便聋瞽其耳目不复知有圣贤门路是以终其身颠冥于同流合汚之中而不知觉竟亦醉生梦死而已尔未可全归之自暴自弃而不肯志焉者也今贤者幸迷途未逺早自悔悟而有志于超凡而入圣又正是妙龄可畏之时如其立此志之坚果能勇往精进则何理义之不可明何圣贤之不可造圣贤著书垂训以示天下来世千言万语无他大抵亦不过明此理义而巳理义乃人心之所同然固有圣贤先知先觉先铺排在那里巳如日星虽极千条万绪之不齐其实不离乎日用人事常行所当然者初无妙髙逺底事学者读圣贤之书亦不过平心讲究以明此理义之攸归其大要亦惟欲内成诸己以无失吾之所固有者而巳在巳者有余然后推而淑诸人以广吾之所同然而非其所先也今来意先急诸人而后诸己失其序矣且人性虽曰本善然自有生以来拘于气禀狃于俗习蔽于物欲汨于私意是几重埋没则其所以检察克治之功虽汲汲穷日夜之力犹恐其不逮而何暇及乎其他然其日间用功节目亦自有其要程子曰涵养须用敬进学则在致知二言者夫子教人所以造道入徳之大端而不可偏废者也葢敬者主一无适之谓乃贯动静终始之功有事无事皆常主于中中能主敬则此心大本清明而万理萃焉致知者推致吾心之知识欲其精粗隠显无不极尽也知不致则无以识是非善恶之真将从何而趋从何而舍必有错认人欲作天理而不自觉者矣欲致知在格物而读书其格物之一端也然读书次序亦自有其要先须大学以为入徳之门以其中説明明徳新民具有条理实羣经之纲领也次则论语以为操存涵养之实又其次则孟子以为体验充广之端三者既通然后防其极于中庸而胸中之权衡一定矣至是乃可以进读他经并及诸史子而论天下之事无往不迎刃而解矣若所谓近思録者又四书之阶梯也诸先觉君子发洙泗千载不传之秘其全编大帙若遗书等类文字浩博难骤得其门而入文公集其要者为此録真迷途之指南而初学启防之最切者文公所答邓卫老论其标目巳甚分明如第一巻较渊奥有未晓处且放过无妨自第二第五巻皆日用切下工处并末一巻説圣传标的皆宜先反复玩味以防其旨归为善所喻借伯澡注本今纳去幸检至若小学一书文公虽以补古人防学之阙而其终之所以凝道据徳而成大学之功者亦不越乎此且甚坦易明白最为切于学者日用之实亦不可不常在目前也
　　答梁伯翔二
　　承特有讲订三段之说得见日来进学次第颇有切巳体察之功深以为喜第一段所论持敬工夫谓静亦敬动亦敬只管恁地却茫然无下手处恐只是于动静时止死法空念个敬字不曾实作持敬工夫所以如此今不必他求只原程子说敬字本旨其以主一无适四字为言者可谓极其精矣主一是心只在此所主惟一不二不三无适是心只在此不走作亦不之东亦不之西亦不之南亦不之北然主一即是无适只展转相解释要分明非于主一之外又别有无适之功也惟心主乎一所以无适惟心无所适所以常主于一此四字贯动静无事时其心収敛主一在此不走作应事时心又主在一事上亦无走作其他又以整齐严肃为言及谢氏常惺惺之说尹氏其心収敛不容一物之説皆是详发明此一意整齐思虑严肃容貌此心便一更无他适常惺惺亦只是心常惺定在此不昏困所主便一若昏困则便有他适矣其心収敛着一物不得亦只是主一若更容得一物便是有他适矣此三言亦皆贯动静之功可谓甚亲切明要只依此为凖作工夫自不差错虽然亦偏靠一个持敬不得须是致知与持敬相发知精则敬益宻敬宻则知益精知苟不致则理义不明虽无事时澄心浄虑持敬亦姑死守个无事之敬或有一念之私欲忽萌亦何由知而截之必至隠伏以为吾病或有一念之善端微露亦何由知而养之必至壅阏而有所伤及事至而敬以应之又姑死守个应事之敬或事中于理而当行亦何由知而为之必从或事违于理而当止亦何由知而为之必拒故程子曰涵养须用敬进学则在致知二者常相须不容以偏废惟二者工夫俱到则于静而敬时万理森然在其中常昭昭不昧及动而敬时此理流行乎万变之间又整整不乱也若欲就九容九思上用持敬工夫九容皆敬之事亦善小学所载一依古注甚简而切而立容徳句下又详之曰徳者得也立则磬折如人授物与己巳受得之之容也亦巳甚明白矣若九思乃思诚事不専说敬惟敬而后能为是九思以至于诚所以文公敬斋箴铺叙日间做工夫节目最为切宻正宜常置目前今别纸略解析去幸详之第二段说大学体验省察之意多而涵养本原之意少以小学时徳性巳自涵养了到大学工夫只一向理防进学致知以造道成徳所体认已得之矣但更须知小学涵养只是个胚朴已就到大学进学时此等工夫固自在其中未尝间断非谓止一向进学去遂忘却此工夫不相接续也古人此二项工夫常相须如车两轮如鸟两翼极是相关缜宻无缝罅可截断处若文公以敬一字为今学者补小学之阙而后进以大学之功固是完备无缺然亦须十倍其力做去方见得滋味功效次第而有进之之实也第三段所分别意与情未明心是以全体言意是就心上发念处言有思量运用之义凡发见于外思量要恁地底皆是不可截断以几微方动处为限情是心里面自然发动改头换面出来底与性相对是从性动来只直恁地亦不必截断以大段动来出底为拘如接物时在内主宰者是心动出来或喜或怒是情思量要喜那人要怒那人或轻或重是意里面有个物能动出来底是性心所喜所怒之人是志许多便都一齐在面前经曰欲正其心者先诚其意又曰意诚而后心正其言若有次第者古人此等工夫合下皆齐头并做逐地头个个各着力如手捉物时十指俱动无一个放慢处但遡其本之序而言则欲正其心者必以诚意为先非谓欲正其心者更不必做正心工夫而但専做诚意工夫便了也又顺其效之序而言则必意之已诚而后心乃得其正非谓意巳诚了更不用做正心工夫而心便自尔正也但曰正心曰诚意又自有疎宻缓急而工夫皆不曾偏故大学于正心章但大槩説个喜怒忧惧四者做病而必常致其存宻之功至诚意章中却再三致意于自欺自慊与君子小人诚善诚恶之辨而归重着力在谨独以心大体明白易见而意极细宻隠奥潜伏难测最难得表里真实如一此诚意一章所以为大学要关处説得尤力正圣贤进退之路所由分天理人欲胜负之机所由判处必透过此关而后道理方牢固实有善而真无恶始真能入得尧舜孔顔路上行而决不至于下坠若过此未透便待博闻洽见说得道理如天花乱坠终未可保其必不下从桀跖之归也可不畏哉可不谨哉可不深致力乎哉
　　答梁伯翔三
　　所示大学疑见得日来进学次第间有未安者敢一评之谓虚灵不昧皆属气此当详本文全句其曰明徳者人之所得乎天而虚灵不昧以具众理而应万事者也此句皆是解明徳两字为言所谓明徳者是専以理言之谓人之所得乎天者是得于天之理谓虚灵不昧者是状此徳之光明谓具众理而应万事者是又兼举此徳体用之实要圆备或问中曰方寸之间虚灵洞彻万理咸备亦只是再详此句无异旨凡此主意本皆是以理为言但今实论其所以为根原底里则理无形状其为物是如何而解如此之灵且明哉毕竟是理絶不能离气而单立因人生得是气而成形理与气合便有如此妙用尔外日姑就四字分析其实灵与明处非可専指气之自防如此亦非可専指理之自防如此要之气非理主宰则不防自灵且明理非气发达则亦不防自灵且明理与气本不可截断作二物去将那处截断唤此作理唤彼作气判然不相交涉耶粗一譬之明徳如烛之辉光灿烂理则烛之火而气则烛之脂膏者也今指定烛之辉光灿烂处是火耶是脂膏耶専以为火而不干脂膏事不可也専以为脂膏而不干火事亦不可也要之火为之主而脂膏以灌注之方有是发越辉光灿烂尔此等处须了了岂可含糊今不因此句就吾身心上实体认此明徳是甚麽底物其为体段形状是如何乃解如此之虚灵洞彻光明不昧在日用见定间所谓虚灵洞彻光明不昧之实又如何就何处可实见得其为如此于此果见得落着便可实下操存涵养工夫不平心定气实计见此本物只区区计较闲末寻枝逐叶展转差讹正如防者之扣槃扪烛流为闻钟执籥之谬乃反归咎于告者以光与圆之言为不识日而非所以论日岂不大误也哉若李推説尤为乱道胡答胡辨殊不成说话只似不曾读书者之言且如好学论曰天地储精得五行之秀者为人其本也真而静其未发也五性具焉曰精曰秀以气言曰真曰静以理言继曰五性又以理言亦可剥以为理中具理乎又如太极图曰无极而太极起头四字便都言理下又言真言性言仁义中正又皆以理言亦可剥以为理中重重具理乎古人文字血脉相应自如此假如以虚灵洞彻不昧等皆为气如一般心恙底只有其气存何故一恁昏迷颠错却无此虚灵洞彻不昧底意何耶若尔讲学枉用心神而无长进之益矣格物致知所以求知所止物格知至则已知所止诚意而下所以求得所止意诚而下则已得所止此固是总八者説上至善之大纲亦须知就八者之中逐件亦各有止至善处即其逐件中所名各到至极之处者便是而于逐章中亦已黙寓其意矣感自外入以彼物之至吾身而言应由中出以此心之接彼物而言彼物之来有千变万状之不齐而吾心之应各随彼天则之自尔当好当恶当喜当怒轻重浅深分数无毫髪差是谓物各付物各止其所而我无与焉然亦须吾胸中鉴空衡平之体素定然后能如此而非临时区处之谓也诚意段小人外一等未实见道理人虽分明有好善之心终是不能彻表里必有陷于自欺田地不自知时节须是真知善恶分明然后有真好真恶之切如好好色恶恶臭之彻表里一于诚尔所以经文曰知至而后意诚然当知己至后亦非聴之自诚葢无一刻不用其戒谨之功岂但如来说一日之谓所以传文反两言必谨其独及结以必诚其意以明此功夫须如此不可间断而所要着力尤在于幽独几微之处也二必字正立文着力处最宜详味始终条理之分难易姑以骨角之脉理可寻与玉石之浑全坚确为切磋琢磨之辨最发得本文之旨莹白为可玩况其实如物格知至所谓真知觉贯通田地又非容易可至固未可以易视之而不深加工也力行固难然知之真而行之勇则循理为乐自不见其难者惟知之不真而行之不勇遂不见其乐而每苦其难尔若孟子始终条理分智圣主意乃言二者须两极其全为贵非有难易之辨而文公知行如车两轮之説其意又要齐头并进非可以难易论也各随本文自不碍而各实用功自可见要之圣贤固有言易以诱人之进处亦有不敢言易以骄人之志处固有言难以勉人之进处亦有不敢言难以沮人之志处皆不可以一律定也治国章所载先君子之言诚为至论葢君子之学惟求其在我者而已本非有治人之念也在我者既至或出而当治人之任然后推已以及人而非预为之地也若为人而学则有计利之私而非诚于学矣论语时习之説于当事亲时而习前日所以学事亲者当敬兄时而习前日所以学敬兄者其为时似稍疎却是实体此语做工夫处初无妨害然亦当知君子缜宻之功固无一事之不学而无一时之不习也亦在人随力量循序而进果有实工夫进进不已则由疎而宻无空隙闲事矣更在勉之其十一段之所谓一意者乃是剖析理义之渊微精宻处皆上达底意思非初学所可骤晓姑缓之可也






　　北溪大全集卷三十
　　钦定四库全书
　　北溪大全集巻三十一
　　宋　陈淳　撰
　　书
　　与姚安道【潮人名宏中】
　　外日特承光访匆匆恨不及欵洽清论别去倐易三晦朔而区区未甞不向往也诗传中所疑难如何并乞一一防示庶得以交相讲订而为定是之归盖学不厌讲而贵乎有疑必有疑而后能进以疑则辨辨则明明则通至于工夫大进而万疑毕凑涣然为之一决则如冰消雪融而不复疑矣此顔子所以既竭吾才而如有卓尔也所谓格物之说今见得果如何此最进学之要处所当大致其功不得以为烦劳而状之也盖不如是则理无由明义无由精其于行也必左动而右碍前通而后窒欲保其骎骎一于圣门之入而无路脉之差亦且难矣何复望其有从容洒落处乎程子诸说示人精微曲折已为详尽而文公发明考证又为明莹亲切确乎不可易学者但当按之循序加功便自见得趣味而知圣贤之决不我欺大抵圣门工夫自有次序非如释氏妄以一超直入之说欺愚惑众须从下学方可上达须从格物致知然后融防贯通而动容周旋可以无阻譬如行者之适都城未曽识得路脉从南从北几程几里如何举得步出门便差却如陆学从来只有尊徳性底意思而无道问学底工夫盖厌繁就简忽下趋髙者其所精要处乃隂窃释氏之防而阳托诸圣人之传确然自立一家文公向日最欲挽而归之正而偏执牢不可破非如南轩之资纯粹坦易一变便可至道也初学者识见未定其立的最不可泛孔顔曾孟逺矣不可得而见矣如近世周程诸儒亦不可亲见其人之为如何防其道于遗编而师之若文公者同时并世某于经籍中师仰其道者十年而亲炙函丈者又十年真所谓身即书心即理凢昔闻其语者今亲见其人真所谓宫墙巍巍不得其门而入不见宗庙之美百官之富仰之弥髙鑚之弥坚瞻之在前忽然在后者也学者惟当终身竭鑚仰之力未可以道聴涂说世俗常情而窥测之此心先有一般意见横在肚里为之梗塞则一切微词精义便相扞格更不能入最是大病处为学工夫所最先者一当立志以断定邪正之路一当虚心以玩味理义之实然后致知力行可以交进于其后不然则散漫不伦终亦不能以有得矣恃同臭讲此不觉缕缕不自知其为过繁也高明以为如何
　　与陈仲思【镇江人】
　　某前月初八日抵临安依旧宿故垒廷试已定四月十八日此事从来无定凖一聴造物之为如何无可言者前者高才网漏欲寻旧迹升黜之为如何恐亦不必如此介注科举本是壊天下人才底物本不足以取人才其为法不考平日素行只校三日虚文固无一定之贤否矣今且就虚文言之又只各随有司意见之不齐亦非有确然一定之能否则得不得有命之说焉逹者当之只可付一笑非可以是为介注也况举子学术技艺从来有浅深高下之不齐考官学术意见亦从来有浅深高下之不齐安能保其必相偶合即此不能保其必相偶合而其相偶合者非人力之所能为是命也只此非人力之所能必处便是天之所为便是命更不必冥搜逺索指苍苍者以为天之于我如何而后谓之命也虽然此就格法中论之如此若超乎绳墨之外以高明正大之见言之欲治国平天下而专靠此以取天下人才以为治国平天下之用直是儿戯亦只是未有三代圣君贤相高见逺识无人看得此事破无以变通其法尔向来伊川先生修学制畧本先王遗意非有过高之事以刘挚非不贤乃独毅然力排之以为髙濶以慕古新竒以变常其识之不足而妄论如此无足怪也毎尝最爱明道先生修学校尊师儒取士一奏盖斟酌三代之意而损益之以宜于今者若有圣君贤相者出欲变通其法于将来须如此奏节目施行然后为可而非可与常情论也因话谩及之聊以发高明之一笑
　　与黄寅仲
　　外日书院相聚极荷爱笃迁出江下又防连日绸缪何感如之别去区区第有铭佩而已某到严陵不意以人情事势所不容峻却而去又留滞在此许久寺丞端人正士慈祥恺悌诚心爱民今年水旱大歉无日不忧形于色子和亦多能之士厯医山水皆精由其资禀聪俊故无所不通尔可中资质极是纯粹惜乎学问差向一偏去巳纒肌入骨之深无可转回者初间到旅邸相访亦开懐说其学问来厯及詹郎中悟道一段殊无隐情以为尧舜至孔子相传都是如此是时与他详细剖析从原头梳理下来忽尔日暮各且散去后再相见更不扣竟前说又多是匆匆不暇大抵先入者为主确然固执自以为是了外言更如何入得其祭詹文道孟子后千五百年得其传者惟象山象山之传惟黙信其意向偏暗如此末结说黙信未甞死又全用佛庄死而不亾底意更何暇责顾平甫资质亦庄静扣其所学及与詹杨来往有何传授欲因其所偏而为之救正絶口不出一言屡扣屡寂但义手声诺而已又不如可中之无隐为其坚意隐黙如此后因来访只直剖析儒释之所以分及陆杨之所以偏处与之自后或相见坐未暖则别去不暇讲论必是意防不相契兼未能知味故以为缓而不在急也自到严陵益知得象山之学情状端的防大抵其教人只令终日静坐以存本心无用许多辩说劳攘此说近本又简易径捷后进未见得破便为竦动今按其说若果是能存本心亦未为失但其所以为本心者认得错了只是认形气之虚灵知觉者以此一物甚光辉烁烂为天理之妙不知形气之虚灵知觉者人与物皆同如牛羊鸟兽虫鱼凢有血气之属皆能知觉趋利避害不足为贵此心乃即舜之所谓人心者而非道心之谓也人之所以贵于物者以其有道心若仁义礼智之粹然者是也人心血气之私也道心性命之正也仁者虽不相离而本自不相混今指人心为道心便是向来告子指生为性之说及佛家所谓作用是性之说蠢动含灵皆有佛性之说运水搬柴无非妙用之说故慈湖传之专认心之精神为性则是全指气为理矣惟其全指气为理故安然以隂阳为形而上之道言之不惟论天论易论乾坤都做此一物论道论徳论仁论义论礼论智论诚敬论忠信诸等固有万善皆只是此一个浑沦底物只名号不同尔夫道徳仁义乃专以理言而指气以当之已为不是而诸等名义各有所主头靣体段自是不同甲件自有甲件用乙件自有乙件用都来混作一物尤含糊鹘突用处岂得不差错读书穷理正要讲防此令分明于一本浑然之中须知得界分不相侵夺处又于万殊粲然之中须知得脉络相为流通处然后见得圆工夫匝体无不备而用无不周今都扫去格物一段工夫不复辨别如无星之秤无寸之尺只黙坐存想在此稍得髣髴便云悟道既悟得后却又将圣贤言语来手头作弄到死后又依古礼行丧如此者何故盖须是如此方为儒名家不然则为佛名家矣其实于圣贤言语只是略略依他见成条贯不要甚通解多牵来拗就已意未尝讲防圣贤本防端的之为如何既不辨别众理又不见得端的之为如何则临利害之冲如何应变又如何守得牢固因知辅汉卿所録譬如贩私盐人担头将鮝鱼妆靣之说为发得情状出甚端的也以晦翁手段亲与象山说不下况今日其如此等人何近思量渠门既偏溺于此矣又直攻其所偏溺则愈畏缩而不入今喻文得疟俟两日平和更见之将此话头置放一边絶口不及只以孔孟工夫精宻切要处开诱之令且子细师法孔孟不可恁疏阔恐渗漏处多但诱得入穷理路来可渐有见自能觉其是非尔
　　答黄寅仲
　　所摘胡义之疵甚当不特此句之疵其说敬之大义亦不出縁是未曾做得持敬工夫未见得敬滋味也其他亦多有句不穏及多有欠意不圆处只说气禀之昏不说物欲之蔽而明徳新民止至善三句里靣底蕴殊未曾动着此非有妄议之慊乃讲其理如此尔亦格物之一端也
　　答林自知
　　自严陵一别偻指忽三易嵗华而此念无日不向往昨许友之来承惠手翰深认勤诚赵司直宫洞庄严幽居想时得过从讲贯有洪论大义时析一二附南来之鴈得见故人不防之意不为恶也抑尝叹今之学者其随波逐流者固无足论或有不肯自暴自弃而愿志道者已为度越于人不浅然又多是悠悠泛泛不能勇往直前的为正道之趋方且彷徨中流骑樯不定则殆见好善决不能如好好色恶恶真不能如恶恶臭切已将何有得力在我将何有受用又将若何保其断为君子之归而决不复小人之堕邪此亦入门未见趣味者之常态尤吾党所当痛自省察而用功加勉焉者也贤者试三复之为如何
　　与邵生甲【严陵人】
　　数日甚企想而佩音悄然何邪始者承贤者来访谓贤者资质志向之美亦易通晓者便极为剖析其是非邪正之分庶几晓然不迷其所趋再防见访又道及濓洛诸老先生之书都曽看来亲手编写成帙又知其亦素用功者继而讲论鬼神之事乃至偏执异端死而不防之说滞而不能化亦未晓其受病之由续到贤者之居获奉从容仍出江西至言示其意所主者始读一篇不见其有一句入正腔窠再读二篇又不见其有一句入正腔窠遂掩巻不读而贤者又示以小诗与行状乃知自孩防时已□异矣而贤者嗜之不释口且曰从濓洛诸老先生书来某方得此是其为好并谈易谈心悉踵已见之误而安之不怍至是乃知贤者平生学问知贤者胷中底蕴知贤者病根所在从原头本领差错来纒心肠蚀肝肺者已深矣因觉始相见极为剖析之言殊不入贤者之耳枉为虚说而贤者于诸老先生之书亦枉用许多工夫全未有一字之得此其故何也由诸老先生见此道理素熟所谓至精至好处只作家常茶饭底事平平说去淡若无味而其中发明孔孟不传之秘防实为格言至论千古攧扑不破以时文浅识泛泛读过莫能晓解忽见此人说得竒竒怪怪又简易径捷便为竦动而陥堕其间所向于诸先生书上稍得一字之义而知味焉则决不至有此防堕处非惟于诸老先生书未有一字之得在孔孟之门亦未得寸步之入并觉昨所论鬼神一节乃至幽至无形影事非物格知至理明义精者不足与语而遽于贤者之前言之乃强人以所未到之理讲其所不当讲答其所不当答不能逃躁瞽之愆然此心终不能恝然于贤者以贤者方二十六正孔子所谓后生可畏之时前程地步阔日子长尽可阔步着工夫做圣贤大业不可但为山林苦行偏滞在一隅枉了可惜今固不敢劝贤者絶濓洛而师象山亦不敢劝贤者舍象山而从濓洛此事未易决姑置之勿论且贤者读书为儒岂非祖孔孟者乎今只以孔孟门庭精要工夫与贤者共切磨之如何某在此不久只月末便归不得与贤者久处若不说及此恐失此等工夫则疎阔走漏处多且孔孟门庭精要工夫如何在书则惟精与惟一不偏废在易则知至与知终不偏废在大学则知止与静安虑得不偏废格物致知与诚意正心脩身不偏废在中庸则明善与诚身不偏废道问学与尊徳性不偏废博学审问慎思明辨与笃行不偏废在孔子则始条理与终条理不偏废在顔子则博文与约礼不偏废在孟子则尽心知性与存心养性事天不偏废盖察之不精则若何而能一知之不至则若何而能终不知所止之地则将于何而静于何而安于何而虑于何而得物不格知不致则意将如何而诚心将如何而正身将如何而修善不明则身将如何而诚问学之不道则将如何而为徳性又如何而尊学问思辨之不博审慎明则将如何而行又如何而笃始不知条理则终如何而为条理文不博则礼将如何而约心不尽性与天俱不知则又将如何而存如何而养如何而事万物固皆备于我然物物各有头靣事亲当如何而为孝事君当如何而为忠事长当如何而为弟夫妇当如何而为别朋友当如何而为信曰仁如何而为仁曰义如何而为义曰礼如何而为礼曰智如何而为智合当用义时可只以仁应否合当用智时可只以礼应否曰诚如何而为诚曰敬如何而为敬合当用敬时可只以诚应否曰忠恕如何而为忠恕曰中庸如何而为中庸曰义利如何而为义如何而为利又有义之似利利之似义则将如何而辨曰天理人欲如何而为天理如何而为人欲又有天理之似人欲人欲之似天理则将如何而分凢此等类只可坐想都了否还亦须着工夫理会如合着工夫如何而着不审贤者于此已生知安行将去抑尚在学知勉行邪抑未能知未能行而合求知求行邪此等工夫甚欲与喻顾二丈及王生相切磨不然则空为世情契不为道义交今喻丈疟未愈顾丈又拘书会自讲说诸执事并在坐相陪独渠不曽一来将意防不相契而禅进耶抑某说之不足聴邪抑未能知味以为缓而不在急邪王生又屡邀而屡不至昨适幸其至方回头欲与语而忽又不见或谓径去矣殊不晓其意之如何也此理十说无穷七说无尽虽终日不食终夜不寝以求之犹恐不及而悠悠若是岂所谓志学者窃叹黄堂笃意于开明后学毎见毎必问是何阖郡亦无一人稍体黄堂之意以自笃其意为开明之归可以为黄堂说幸而得贤者一人可语又唱焉而不和何邪此天下公理是曰是非曰非一行乎大公非可拂理狥情拗非为是而相取谀若拗非为是而相取谀则是防人于非道而贼夫人之子乐人之取谀而忌人之救正则是又护过以匿于己而吾道之贼也此皆私意之尤非君子豁然大公之心而岂所谓切磋之道也所学为何事而私意如此何时得胷中洒落如光风霁月何时得本体辉光洁白如江汉以濯之秋阳以暴之邪野人前所讲义四段想必巳见又不敢奉呈恐不相契反为覆瓿旧亦有心说二篇皆未敢唐突出授深念贤者更遣此忠告能并逹此意于王生诸人幸甚
　　与王生震
　　某始到学吾子不外首先来访见其资质志向之美可与适道岂胜欣幸续于九峯闻尊丈说吾子聪俊之发甚早自九嵗已能文十二三已志道今年方二十又不胜钦慕屡使人邀屈欲细扣所学来厯庶知其是非深浅可以置切磋之功而屡邀屡不至屡唱屡不和今几匝两月矣竟未得与吾子有一日之欵剧谈而痛论昨忽承吾子之至方回头欲与语而忽径去又不见此其故何谓邪是固不难晓矣子学渊源祖象山曲防祖印如防命惧拙者有以攻之故稀行疎立而不欲相亲吾何私寃于象山哉为其佐异端鼓滛词为人心害吾对越上天讲明公理为人剖析是非深有爱于人而存忠恕之心惧其或至误防焉而枉害了一生也今吾子既深忌而痛防之矣吾亦何苦强聒于子哉姑置之勿论待他日识见长而自定焉只如洙泗之上大圣羣哲端拱肃列相与讲道下学而上逹是多少精微广大之防是多少缜宻要切之功殊不得与吾子浃洽讲贯后生失此不及知岂不大欠缺为可惜又深念吾子妙龄美质正孔子所谓可畏之时气力正强志意正鋭正可阔着步做圣贤大业工夫为天下大儒无但隘守隅角小道细行姑长雄于山峡间枉度了一生又可惜学中讲说大小诸生皆环坐乐聴是开阐多少宏纲大义是发挥多少微言秘防而吾子独不得一闻以发高明之见又可惜此月末欲便归矣与吾子只成结世情知识而不成结道义交契者何邪九峯又闻尊丈说吾子旦夕为四明之行此岂小儿志识未定者之事邪彼持敬苦行一节为可美而学术议论只是一老禅伯见之何为看之不破稚嫩之质寜无转移溃乱邪闻之极为良资美质痛惜夜睫为之不交早作不觉肝肺流而为一篇今未知吾子此行之果如何将别矣亦録为赠言在别纸










　　北溪大全集巻三十一
　　钦定四库全书
　　北溪大全集巻三十二
　　宋　陈淳　撰
　　书
　　与郑行之【严州人名闻】
　　某外日都门一接见深为吾子喜何喜也二五流行叅错不齐而人生所值驳者多而纯者少故赋质之粹美者最难其人或既有是美质矣而又安常习故不能志于学以成之其有是美质又能立志于圣贤之学者岂不为难中之尤难者乎今吾子俱有是二难之美是安得不为吾子喜自奉严陵郡侯命入学与诸生讲贯深念吾子有此宻迩实为不可逢之良便是以专人奉书兾其一来相聚旬日少效愚见以发高明而吾子辞焉回武只奉空书而至又大为吾子愕何愕也圣人垂世立教是多少精微广大之防欲与吾子讲而不得讲学者师慕圣人是多少缜宻要切之功欲与吾子防而不得防日间与诸生诵大学论孟中庸之书是开阐多少宏纲大义是发挥多少微词奥蕴而吾子皆不及与一聴焉于学问诚大欠缺者而安得不为吾子愕既而开缄读之心病隐隐于声画间又极为吾子忧也圣人不作专门名家以乱吾道者甚众学者立志之初最当明别邪正二路之所由分适乎正路则为贤为圣差之邪径则为狂为愚今子之所志者何学欤书词主象山其根原差错矣道学师友渊源自孟子没千四百年得濓洛诸君子更相发明而后孔孟之心始白斯道之传始有继其微言秘防又得朱文公精明而光莹之实后学之指南而百世之师范一定而不可复易者也彼象山者不师孔不师孟而师道光【号佛照】窃其宗防而文以圣人之言屹然自植一家与孔孟背驰与周程立敌学者于诐滛邪遁之归诚异端之雄而吾道之贼也子平日在吕氏家塾相讲磨东莱盖友朱张师周程而宗孔孟者也其子弟决不肯背其先学为异端之趋不知子从何而得之欤大抵其教人终日黙坐以求本心以万善皆吾心所固有无事乎辨说之劳屏去格物一段工夫而其所以为心者乃错认形气之虚灵知觉以为天理之妙不知形气之虚灵知觉一也而有人心道心之不同焉由形气而发者以形气为主而谓之人心如耳目鼻口四肢之运用者是也而人与物同不甚逺也由理义而发者以理义为主而谓之道心若仁义礼智之属是也而人与物异独为最贵者也二者在方寸间本自不相紊乱如饥而食渇而饮此由形气而发人心也此心最危臲而易防若穷口腹之欲则防矣嘑尔蹴尔嗟来等食则不食此由理义而发道心也此心甚隐微而难见如其嗟也可去其谢也可食自非圣人莫能见之圣人精察二者不容于杂而一体道心常为之主使人心毎聴命焉故声为律身为度从心所欲不逾矩则日用动静云为无非纯是道心之流行矣自古羣圣所授受相讲明者其要诀正在于此今却指人心为道心乃告子生之谓性佛氏作用是性之说是指气为理矣则其所谓道徳仁义等万善皆不说着本体端的而万善本一而分殊名义又各有所主一物自有一物之用随感而应脉络粲然各不相夺今都混为一物无用致穷格之功以明析之则用处岂能各止其分不过直行己意之私而天理人欲杂无辨矣虽万善本皆我固有然人自有生以来气禀习俗物欲私意是几重湮蔽岂可但坐想即得之便安然行去有如此之径捷乎此根原来厯与圣人殊宗盖昭昭矣吾子晚进见之不破而遽有嗜焉又安得不为吾子忧然人之禀性也有偏圆而其受病也有浅深圆者易转偏者难回浅者易医深者难救吾子之性若圆而病若浅也愿因愚言凝然思惕然动释然悟幡然改悉濯去江西旧见一新更窠易模循濓洛渊源以逹洙泗其用功也必依某所谓致知力行之节目而主敬以为之本其读书也必依某所谓四书之次序而复熟焉果能致知力行之功到而四书之义彻至于一旦豁然真有卓尔跃如目前然后知今日之言的不为吾子欺矣吾子之性若偏而病若深也则濓洛江西二派未容易决愿将二家之书且束之髙阁俱勿论惟清心专读大学论语专以孔圣为师顔曾二子为友而孟子亦以为体验充广之助是三书者既融会贯通则邪正之分自定而取舍之几自决所谓濓洛江西二派不待较而判矣如或皆不以为然而偏执旧见牢不可解则是不师孔孟而师异端不由公平正大之道而趋诐滛邪遁之域其归宿成就不过一老佛庄列之徒尔反不若常人之未能立志者之为愈也何者以彼之心未病犹在人理之常而此为心恙已甚乃出乎人理之外也至是则更不能为吾子救而但为吾子哀矣况子之妙龄甚富正孔子所谓后生可畏之时前程地步阔日子长正可着圣贤大业工夫为天下真儒而拘拘于一隅之小道细行枉了一生抑甚为吾子惜也此间詹喻顾皆江西之流詹不及识如已易全用空门宗防无一句是而防为清明则其胷中可见矣喻防不相契顾自是自足议论不离流俗之见后进有邵生甲王生震者妙龄可教而亦堕圏槛中不惟自是自足而又自高自傲无可救药而甲者又不能闭戸自靖牢守祖印乃自矜自衒自哲自圣为祖师解析鼓滛词而张之既奉墨以附于儒而又去而归之墨殊无知可笑假如有庄周口吻说得至至妙亦不过弥近理而大乱真絶相似而极不同也而况于无庄周之妙乎其殆客气忿愤欲角胜负儿态癫狂乱为呌呼乃自絶于长者非长者絶之也外此惟接得张生应霆一人志趣未杂而一心乐聴讲论为可望尔近又得李生发有志舍旧从新为可嘉亦未知其终之如何也今恐南去与吾子益逺又未敢絶人向善之路輙叙此曲折托寿昌县前董四省元转逹并録讲义四篇乃立后学一定之凖决无相误及旧甞解食无求饱一章恐可以为进学之警别纸録去幸详之区区词不尽意诸客来年九月叅选过此吾子有定见无惜披露一幅预于九月初寄董家见示当观新得为吾徒贺焉
　　答郑行之
　　承喻及临利害得丧輙觉气慑心动为身之大患自非切已用功何以及此然去病当从根则无遗种此病岂非见底事之理不破而所养之气馁而未充故邪大凢临利害得丧见其理不破则于中不能无所疑所养之气馁而未充则于中不能无所惧疑与惧交战心乌乎而不动欲见事理之破者在乎致知格物之功欲养气之充者在乎致集义之功所谓格物者格至也穷至事物之理如亲到然其真是真非甚端的明白所谓集义者集聚也甲事为之合宜则在我得一义矣乙事为之又合宜则在我又得一义矣丙事为之又合宜则在我又复得一义矣毎事皆然则众义聚集而行无不慊于中其气自浩然生矣果能物格知至则于天下之事无所疑而其中所存者定矣又能义集气充则于天下之事无所惧而其中所主者壮矣是虽临大变当大任而应之无不从容闲暇又何有以为吾动乎不特此尔凢一切病痛但理明义精则皆无逃遁之所矣更在有志者勉之
　　与郑节夫
　　自都城获奉从容知贤者资质志趣之美实惟欣幸别来山川日阻愈见差池而此心则未甞防也载伯来得知贤者巳有馆地便即就赴不胜慰怿报别次又道及贤者巳覔书为四明之行其意久矣甚锐而不可遏者何邪骤闻此举甚为贤者伤惜弥夜逹旦耿耿于中不能以自平也且彼持敬苦行一节诚亦可钦羡然所持者亦只是一个死敬所苦者亦只是一个死行而已有何运用活乐处有何禆补济益处其学术议论不过只是一老禅伯祖师传授根原本领差错来本只是禅家宗派非可以吾儒论已易数千言无一句是察言以求其心即此便见他所以为心处永嘉之政殊可笑攷迹以观其用即此便见他所以为用处其门下多是引接僧道軰来往以法门兄弟气类相同之故严陵之詹乃其朋侪防已易为清明则其胷中亦可见矣喻顾及后进軰有卲王皆其党议论乖缪处甚乖缪凡鄙处甚凢鄙无一字合正腔窠无一语相入严陵有九峯寺僧惠觉者詹悟道时甞造请证印得朝闻夕死一言而归不胜其欣荣喻顾即日与他为至朋无时不造谈论其平日从逰趣向只是如此彼识吾儒门户是如何识圣人坛场境界是如何而欲以儒家事业圣门渊源与之讲订则大误矣某严陵讲义四篇曾见否此吃紧为天下来世学者立一定凖程非止为山峡间一州之设的无相误处幸勿以厌平淡喜新竒之心而易忽之及所与寅仲初书并严陵学者郑生闻书卲生甲书王生震书及诗所辨论象山异端之学及学者要切工夫处甚详明幸一复熟之此等軰不师孔不师孟而师佛照其为学防式用功节目别杜撰创一种径捷门戸与孔孟殊宗与周程立敌只当以非吾徒防之何暇更求见之云求见不徒是空来往劳费无益而又不觉能转移人眼睛防斜向一边去不成本来靣目受害反有甚亦凛乎可畏而贤者冐行之殊不晓所谓吾儒门戸修身行巳自有正法造道入徳自有正路等级次序一定不可复易而圣人坛场境界公平广大载在语孟大学中庸六经之书又万世通行昭昭可覆也能循循而进日有日之功月有月之益嵗有嵗之效贤者与槎溪相聚许久所谓格言至论诵之亦云多矣所谓宏纲大防讲之亦云熟矣想其志必亦欲为君子儒而不为小人之归必亦识圣贤趣向而知所用力之方矣今忽舍儒而归墨叛圣贤而入异端不师孔孟大中至正之教而宗慈湖祖象山为竒惟之习出人理之常是亦甚可哀也巳岂槎溪有以误之邪抑贤者之无常而负槎溪也谓其急于求道而不暇择欤然饥者之欲食亦须是食五谷然后可以充饥岂有不暇择五谷而但急于走江以渔鱼走山以猎兽而侥幸其或可以有济也谓其旁搜博覧以备参考而中自有主欤然此则大贤物格知至理明义精学有余者之事而非新进晩学志稚而未定识嫩而未确者之所宜也志稚而识嫩则是非茫然莫得其真而遽欲为泛泛之举殆犹乗一叶之舟于风涛汹涌之冲其不覆而沉者希矣因觉前日都门相聚虽贤者之意亦甚拳拳而退后之语毎以守旧为足亦殊无一言扣击是以精切之论无因而发不得到贤者之前以广高明之见致使贤者有今日之流则拙者亦不能逃其罪也今白沙舟中念及贤者恐南去益逺与贤者愈不相及而贤者之病日深纒肌蚀骨不可救药因急发此托计院转逹愿平心定气而三思三省焉无为是支离驳杂且取四书循序而熟读之俛焉孜孜须到混融贯通处自当卓然有见而知天下真是真非邪正之分自定从违之几自决而且以知今日之言的不为贤者诳也若不以为然则是欲果于自暴自弃为狂妄之归愚亦不能强聒于子矣
　　答郑节夫
　　某十月初抵中都即探知贤者寓京口今承惠书甚慰但某寓此不能久而贤者开春方归又无会合之期不无怅然前年唐突附计院一书盖以贤者可与语而惜其为邪说之流遂防正理直情剖露更不复委曲回互效世俗书札谀言謟语之态亦以真讲学故有真切磋有真切磋然后有真警发而亦惟真好学者然后能乐真切磋而可以有真警发不为讶也今承来书未能释然缕缕分析犹有不能割舍之意何邪岂愚者之言未白不足以发贤者之正见抑大贤固无可无不可非浅拙所能识也大抵此一种门户全用禅家宗旨无一与孔孟合其要诀所主只是祖述那作用是性一说再得孟子所辟告子生之谓性底意重唤起来乃是指气为理指人心为道心谓此个物辉光灿烂至灵至圣天生完具弥满世界千万亿刼不死不灭凡性命道徳仁义礼智等都是此一物而异名禅家此等意旨从来交相宻付只是口诀不用文字所以渠门不要读书更不用穷格一段学问而非有存养底工夫凢平时所以拳拳向内矜持者不把作日用人事所当然只是要保防那个辉光灿烂不死不灭底物事是乃私意利心之尤者其状甚有似于存养而实非圣门为己之学也惟其所主在此故将下学千条万绪底工夫都作外物一尽扫了合下处已便直向圣人生知安行地位上立至接后进亦便直引向圣人生知安行地位上行其待斯世常人亦便直以太古太朴之道待之所以出门动步便有碍寸地通不得其徒一二老軰间有践履好处者此非由学力师训之故乃出于生质之笃厚而然而亦只是与道暗合按之正理实不相符不过只如僧道苦行郷原忠信亷洁之类无足歆羡在后生晚学只当专以孔顔曾孟实践处为凖的果能深熟用功实得其趣味则其中之乐自足自无复走作他求有如必欲识他是非邪正者须是真识得儒释之辨方可然儒释界分亦未易白自唐来名儒多不能识破直至周程诸君子有物格知至之功理明义精方始剖判得分明夫岂初学志识未有定主者所可遽论程子曰学者于释氏之说直须如滛声美色以逺之不尔则骎骎入其中矣又曰释氏之学更不消言常戒到自家自信后便不能乱得又曰若欲穷其说而去取之则其说未能穷固已化而为佛矣不若且于迹上防定不与圣人合者固所不取其有合处则吾道固巳有如是定立却省易此数言皆切为人处真千古不易之确论若学者未能见破须且权作未防底公案束之高阁且须依此数言佩服他日有见自定何须坚欲俛首鞠躬于其门姑为观徳考行退自警勉之计邪实得是理于心谓之徳实践是理于身谓之行彼于是理本原既差错则何实得实践之能有而何徳之可观何行之可考舍圣门正大真切缜宻之功不之事而为是支杂曰吾自保其必不为之流万万无是理也前年与黄寅仲及郑闻书说破儒释之辨甚明今更不暇论此畨都下新接一二非不笃志于道然皆偏执先入之说为主初见间亦不能不出一二语以正之既而颇防其说确然自以为是遂更不复与语聴之自错自误于我何加损焉要之吾道自孔孟周程朱诸儒宗受相发明已明明白白于霄壤间如青天白日万古不容掩没岂小小异端所能为病举斯世莫非斯人亦何阙一二人之防其中自不须劳唇吻费词说徒为纷纷彼此俱无益也别纸所论人心道心中间自人受二五之气而下一截似已识得人心道心界分而亦未莹其首末处所辨论则甚支离又似于二者之名义全未曽晓得何邪大抵人惟有一心非有两个心并生来只是所以为虚灵知觉者不同尔其虚灵知觉从形气上发来者以形气为主故谓之人心如耳目鼻口四支之运动是也其虚灵知觉从理义上发来者以理义为主故谓之道心如仁义礼智之形见是也人心方是就此躯殻上平说虽上智不能无未是不好底物但此心最臲卼不安易流于不好故谓之危道心专是就理义上说虽下愚不能无但此心本无形状至幽隠而难见故谓之微且如饥思食渇思饮此由形体而发人心也因而饮食未害也若穷口腹之欲便防矣其动来易防如此非危而何如嘑尔蹴尔嗟来等食皆不肯食此由理义而发道心也然此犹是易见处若其嗟也可去其谢也可食则于理甚隠最为难知非圣哲莫能识之非微而何二者在方寸间无日无时不发见呈露非是判然为二物不相交涉只在人识别之其工夫要在精一二字精则察乎二者之间而不杂一则守夫道心之正而不离既专守道心之正而不离则道心常为此身之主而人心一聴命矣如此则实理流行动无非中至于声为律身为度从心不逾矩田地则此身日用酬酢凡由人心而出者莫非纯是道心之流行而不复有二者之间矣舜此四言极是亲切端的无一字可改易圣人见道明朗如此若赵临川所论人心不可专作人欲看此语既说得是未见其差而贤者攻之不置却是未识人心之所以为人心而求之逺矣所引克己毋意为比亦不相似克己之巳合下乃指身之私欲而言非单指此身只因对复礼形之而后为己私也若对复礼形之而后为己私则须复礼而后克己而非克己以复礼也毋意之意合下亦只是指私意而言与诚意之意亦自不同也赵临川说危字之义又太迟缓此物好动本不安帖最易流易防即此便是危处岂必待到逆伦乱理争夺相杀然后谓之危也说道心隠于人欲炽盛之中视之不见聴之不闻为微亦失之迂折兼似未识道心之所以为道心也来説折之以为若如此则是人心流失必至于人欲已炽天理仅存然后即此道心之隠然者而充之此时济得甚事此一义发得甚当但其他所说危微二字之义却不亲切与夫所谓纯乎天理而中庸为难及所谓不合于仁则合于义不合于义则合于礼等语殊不可晓也大凢知言最难而立言亦难须见理明彻后自然无差非区区口舌所能强也惟愿格致之功真积力久则他日自当条畅更在勉旃












　　北溪大全集巻三十二
　　钦定四库全书
　　北溪大全集巻三十三
　　宋　陈淳　撰
　　书
　　答西蜀史杜诸友序文
　　某外日别次甚感诸友各勤赠言途中匆匆未及披覧至家人事稍暇后方得一观类皆志趣高明不肯埋没流俗俱卓卓有景慕贤徳之意窃深为之敬叹其间有义未安处敢一切磨之史兄全篇以濓洛之学乃洙泗万世之正学为主意而谓文公集厥大成粹乎真洙泗濓洛之渊源可谓巳认着圣贤门路而得其一定凖程矣但当即此为终身鑚仰之计且须平心玩味切已体察孜孜循序毋支毋离毋过毋凿则异日自有登堂入室处所论乾道变化各正性命无非生生不息之诚鸢飞鱼跃上下皆察无非成性存存之妙此等陈义似高然不免举子时文牵挽之态看道理正不可如此含糊须各随本文子细防绎乃能明晓莹彻有切已得力处如干彖传所谓变者化之始以所赋之命言化者变之成以所受之性言二句乃谓乾道变化无所不利而万物各受其所赋之正以为一身之主所以释干利之义盖就隂静一边言之生生不息之诚乃一元生理之流行贯彻乎四徳动静之间循环而无端也中庸引鸢飞鱼跃以证天理自然流行之妙昭昭乎天地上下无所不在若成性存存乃言智礼本成之性存存于我则道从此而出其存之又存乃工夫纯熟无间防之意此等语脉自各不同强为牵合则浑杂无别有害于穷理之实至所谓清浊混杂有待澄治则为庸人者又欠委曲防人生气禀除了圣人一等自贤人而下便已皆然但其中多寡分数煞不齐而人品随之亦煞不一未可都以庸人一例防之失权衡之平矣余所讲明则皆平正穏帖路脉不差为可喜千万勉之杜兄深有警防于为学当在自己下工夫实体之一言全篇反复推证以是意为主而服膺之可谓得切问近思之要矣大抵古圣贤邈在数千百载之上影响絶不相接只有遗言在简册间今若不实体于己则何由识言中滋味而得古人心肠肝肺于己分亦何相干须把圣人之言如亲承謦欬于羣弟子如亲与同堂合席相讲磨其所论事如自己亲做底一一就已上实体之则其是非当否轻重缓急一如痒疴疾痛之切于身皆了然可得而知矣由是而之则圣贤千言万语皆为切已之盘盂几杖个个有受用处及其久而熟也虽或闲言漫语亦无非吾切已之益而用功之实也然于实体之中亦须致知力行工夫并进盖实体察之则知益精实体而合之则行益切又不可徒守彼一言恐复糊涂无活法也子安所叙虽嫩而旨意已平正其论闽浙湖湘江西之学为门各异而独有取于闽学得正传之粹亦所主之不差矣但诸家之深浅邪正亦当灼知其本末表里无纎悉遁情方能决不为吾惑而所主者益坚以定若未能然则全未可惹着只一意坚吾所主以待他时识见长而自明且如湖湘之学亦自濓洛而来只初间论性无善恶有专门之固及文公为之反覆辨论南轩幡然从之徙义之果克己之严虽其早世不及大成而所归亦已就平实有功于吾道之羽翼浙中之学有陈吕之别如吕以少年豪气雄大俯视斯世一旦闻周程朱张之说乃尽弃其学而学焉孜孜俛首为圣门鑚仰之归未论所至之何如只此勇于去邪就正一节深足为至道者之观亦吾名教中人如诸陈軰乃鄙薄先儒理义为虚拙専驰骛诸史攟摭旧闻为新竒崇奬汉唐比附三代以便其计功谋利之私曰此吾所以为道之实者兹又管晏之舆皁而学者于卑陋之归也若江西之学则内专据禅家宗防为主而外复牵圣言皮肤枝叶以文之别自创立一家曰此吾所独悟于孔孟未发之秘防而妙契乎尧舜千载不传之正统者其实诐滛邪遁与孔孟周程大相背驰甚为吾道贼害尤甚后进看邪正不破乐其径便多靡然从之此种自江防浙已滋蔓矣兹其取舍从违之机非理明义精未易决在初学有志斯道而为圣贤之归者诚不可不谨其所习也其名约之则泛滥驳杂之甚矣所列道学四条之义安得许多分裂所谓道学者其所学以道为主而所谓道者又非有他只不过人事当然之理天下古今所共由者而已初非有幽高妙悬空在万物之表与人事不相干者也但推其根原所自来则出于天命之自然而语其全体所会则实具于吾心惟是气禀物欲之交累而致知力行等工夫少得人勇猛去做如果有能做得此工夫净办至到则是理可复全于我由中而见于四体则目视耳聴有常度手举足履有常节至于动容周旋无不中礼者皆仁义礼智睟靣盎背之余而为道徳之容见于应事接物则为父子有亲为君臣有义为夫妇有别为长防有序为朋友有信无不各尽其道者皆此理之大目而为人伦之至其与朋友切磋琢磨者亦不过讲明乎此理而相勉以进之也如大学所谓如切如磋者道学也盖以切磋骨角有脉理之可寻乃是言讲学之事非指此目为道学也其发明圣经蕴奥著书以后学者亦不过冩其平日躬行心得之余而寓于修道之教也虽至于治国平天下弥纶天地裁成万物亦莫非其中大本之所流行而明徳新民之极功非度外也是虽曰万殊而皆一本也此尧舜禹汤文武臯陶伊傅周召逹之所行孔顔曾孟周程诸儒穷之所明无二致也若所学不由此则无其本而所固有者不能有凡百所为皆不免于外靣计较之私是虽言动有礼容止可观未必合理义之当然而为先王之法言徳行也是虽忠于君孝于亲弟于兄信于友未必得古人之成法而为中庸之至徳也虽于朋友讲磨极其博洽殆亦不过俗尚意见之偏而非圣贤之精义也虽训释诸经穷深极微号为名儒殆亦不过曲学专门之凿而非道徳之格言也虽至于治国平天下亦不过才智功利之陋而非此道之大用流行也是特汉唐诸儒及管晏俦軰等事乌识所谓圣门之学而乌可以道学名之至所谓终日兀坐与坐禅无异而前軰又喜人静坐之说此正异端与吾儒极相似而絶不同处不可不讲其所以为邪正之辨道佛二家皆于坐中做工夫而小不同道家以人之睡卧则精神莽董行动则劳形揺精故终日夜专以打坐为功只是欲醒定其精神防魄防心于冲漠以通仙灵而为长生计尔佛家以睡卧则心灵颠倒行动则心灵走失故终日夜专以坐禅为功只是欲空百念絶万想以常存其千万亿刼不死不灭底心灵神识使不至于迷错个轮回超生路头尔此其所主皆未免意欲为利之私且违隂阳之经咈人理之常非所谓大中至正之道也若圣贤之所谓静坐者盖持敬之道所以敛容体息思虑收放心涵养本原而为酧酢之地尔固不终日役役与事物相追逐前軰所以喜人静坐必叹其为善学者以此然亦未甞终日偏靠于此无事则静坐事至则应接故礼经于合当坐时则坐如尸合当立时则立如齐明道亦终日端坐如泥塑人及至接人则浑是一团和气是皆天理之公而学行当然不容废者若江西之学不读书不穷理只终日黙坐澄心正用佛家坐禅之説非吾儒所宜言在初学者未能有得则其志道精思未始须臾息亦未可须臾防也安得终日兀坐而无为如理未明识未精徒然终日兀坐而无为是乃槁木死灰其将何用来说乃谓心最难制黙然端坐举日纷然不火而不氷而寒欲其无所思而不可得则差之逺矣心不能无思所思出于正乃天理之形非以无所思为贵坐当思亦思思其所不当思则为坐驰非以无所思为竒特他门欲终日黙坐无所思便自忽然有个觉悟处宁有是理哉道必讲而后明物必格而后知大学首重在格物致知者非谓格物致知都要周至全尽方始可做诚意正心修身等工夫凢一切工夫合下须齐头并做但语其功效次第必物已格而后知乃可得其至知己至而后意乃可得其诚以至心正身修各随次第得力尔天下事物无一非理之所寓而格之自有次序先其近者小者而后其逺者大者先其易者著者而后其难者幽者论其极则天地万物皆不可遗语其要则日用人事最不容缓如事亲当孝者非是空守一个孝字必须穷格所以为孝之理当如何如何而为奉养之宜如何而为温淸之节凡古人事亲条目皆无一不讲然后可以实能尽孝如事长当弟非是空守一个弟字必须穷格所以为弟之理当如何如何而为侍坐侍食之礼如何而为应对进退之仪凡礼经事长条目皆无一不防然后可以实能尽弟况此身在目当如何视而为明在耳当如何聴而为聪在手当如何执而为恭在足当如何履而为正内而曰心当如何而存曰性当如何而尽曰情当如何而捡曰意当如何而诚曰仁曰义当如何而居如何而由曰道曰徳当如何而志如何而据善如何迁过如何改而为吾益忿如何惩欲如何窒而为吾损利与义杂如何而能舍利如何而能取义已与礼并如何而能克己如何而能复礼言当如何言为法言行当如何行为徳行居家当如何为齐居乡当如何为睦居官当如何为理事君当如何为忠待人当如何其节文接物当如何其品制似此等类是多少底事皆为人至切要处若不讲防得一一分明如何忽然自能之亦如何做得人今舍此等不务却疑身外别更有深奥处而欲博穷六合知其非所得知果何以彼为无乃太失之支离向庄列圈穽去岂圣门实学之谓哉程子曰致知之要当知至善之所在如父止于慈子止于孝之类若舍此不务而欲泛然观万物之理吾恐其如大军之逰骑出太逺而无所归正为此尔若果能低心逊志于人事处下学既到则根本体统一定至是虽或穷高极深莫非吾度内亦自可以通天地之大全矣若读书次序则严陵讲义第四篇已明须循此而进方可入道读晦庵之书则第二篇已言其略矣须以此为定凖方可路脉无差果于是焉真有实得则胷中权衡尺度明明整整以之读他书真伪邪正自判然迎刃而解虽汗牛充栋不能为吾惑不然则将有泣岐望洋之忧亦难保其不迷而覆矣近思録之读则已见答林司戸书大抵首尾隂阳性命之説姑示学者以理义根原大端有在于此而不在乎他盖亦不离日用人事之实特欲使志道者起向慕之心而知所底止非遽躐等俾之强通也自第二至第五巻皆用工夫之切十三十四巻又辨异端明道统尤不可不熟于防竟此数巻果通则首巻将不言而喻矣
　　答杨行之
　　承附逓书翰深惬间阔之情去冬都城幸获邂逅诸贤拳拳向道之志度越流俗倍等窃深以为喜盖圣门之学虽自濓洛紫阳诸儒宗发明得已有成説如皎日如夷途如桑麻谷粟之切于日用奈斯世士俗甚陋类竭一生心力颠迷沈没于科举中毎厌薄理义以为若将凂焉更不复有回头问津者不知举业有害乎圣贤之学而圣贤理义文字本无相妨理义明则文字益条畅有精采况日下视聴言动事亲事长待人接物处个个有合用道理切身不可一日阙者乃反屏去不少顾而急急于身外傥来不可必之物冥其心于虚浮无根不之觉多见其不知轻重而果于自暴自弃为下流之归也某自戊辰辛未两至中都絶无一人知音过门丁丑嵗再至虽四方英隽来往相过者亦众然大抵或只欲识靣或图结交或只要知己求其所谓确实下工真以理义相切磨而期有实益于己者絶难得一二见既不可以往教又不可以强聒遂使区区与人为善之心无从而发而圣贤精切正大之论亦无由得到后学之前今诸友皆真情悃愊有乐相亲之意切磨讲贯日求实益不为具文可谓真有志于圣贤者此岂世俗寻常所可论哉惟真有志于圣贤然后能办得真下工夫真相切磨而可以真有警发异日必亦真有造到真有成就而不徒尔也诸所惠序文可见人人志向其中或有合讲磨处巳别纸剖析去可相与详之所喻读大学论语二书已毕再欲从首子细穷索所疑甚佳但所疑亦未可强索须意到自见文公四书一生精力在是至属纩而后絶笔为义极精矣凡立语下字端端的的如逐字秤过一般无一字苟且过大学约其防于章句己的确真切而详其义于或问又明实敷畅观章句中太简而或未喻则易枯必于或问详之观或问中太博而或未贯则易泛必于章句约之论语圣人之言真如个元气极是浑沦无缝可凿被文公直就句里靣剖抉出许多精蕴来为词甚约而涵理甚腴注文与经文字字元自照应有一字当数十字者有一字当数千百字者不可草草率畧皮肤上走过然亦不必别生枝节过求只就本句下所注本语逐字相照理防要实通晓其义字字句句既分明则总一章全防玩之一章既通透讫则读第二章二章又通透讫则读第三章章章如此相接续去则前后防意又相发到一篇终则一篇中许多理义又接续相发而圣人之防可见于一篇矣到二十篇俱通则篇篇许多理义又接续相发而圣人一部书之全防粲然尽在目矣果能于是中有得则理义巳稍见大概方可读孟子以发畅之今吾友读之太快易恐未见得趣味处程子曰论语有读了后全然无事者有读了后其中得一两句喜者有读了后知好之者有读了后不知手之舞之足之蹈之者全无事者是只空念过全未有一字之得恰如未曽读也得一两句喜者是已开得一线路子入也知好之者【缺】　觉其中有趣味之可嗜也不知舞蹈者是已嗜后沉潜餍饫在里靣又深悟其趣味之无穷而不能自止也旧答林司戸书中亦有説读论语之法可参看若诸子时文之类欲应举者自是合当读后生笔力未熟此等工夫岂容少废但在平居暇日可酌轻重立课程如程子月中十日之説未为害若在今试期之迫则且将圣贤等书权放一边而专做举业工夫亦无妨
　　答叶仲圭【邵武人名采】
　　某前者过建阳朱寺正处领文字一封并别简议论迫行匆匆不及报今回程不可无一言简中所喻性一条别立语固佳然彼此都一般但文质不同初未尝有异防也又谓仁义礼智四者之发本无次第则恐未然大抵心之理本浑沦只一个物分而言之则为四位相对截然各有定分而于四者之中脉络又未尝不相为贯通又非判然各成四个界分絶不相交涉去惟其如此故才一遇事触物此中打一动便都呈露在靣前随吾所用而应固自有秩然不紊可以次第言时亦或有杂然并见不必以次第言时初不可执定拘着在一偏况如所讲两节一从下说上去一从上说下来自是天然如此不待人安排亦乌得强欲紊之以为不然如所谓与賔客相接初才闻之便有个恻之心怛然动于中是仁此是合相见之客初闻之自是如此其后接见之礼管待之义自是随应相继而出复何疑焉来说乃于既恻后方裁度其可见与不可见若是不当见之客合下便不见自不曽上心来岂得思量而后决这里合下元亦不曽有恻之动又何待至此后方徐徐为之裁度其可见不可见邪恐皆杂乱不可得而通矣如所讲两节方是粗言其大畧耳据里靣曲折大有事在必若防言之大处则大有小处则小有疏处则疏有宻处则宻有充之天下莫能载敛之毫末不能遗若果见得本物真玲珑贯穿四方八靣俱透彻则横说竪说七颠八倒说无所窒碍而无所不通何但止此为然哉更在详细深切体察而涵泳之无急轻议论他日熟后自当条畅别纸更録所改命章一段并仁义礼智章数节寄范九哥处逓逹聊以为讲磨之助也


　　北溪大全集巻三十三
　　钦定四库全书
　　北溪大全集巻三十四
　　宋　陈淳　撰
　　书
　　答陈遂父一
　　外日特承光访深认来诚因以接见贤者近道之质为甚美而慕道之志为甚锐何胜賛咏第恨区区不及奉从容而有歉尔盖圣贤精微严宻之防未可以立谈判而斯道高明正大之体非可以翘想窥彼此交拘于内外之为限而无以畅切磨之情恐不免有滞乎骏才一日千里之进也
　　答陈遂父二
　　所喻病痛有喜善嫉恶之心太胜而包荒之量则未洪勇往直前之力有余而详缓之意则不足非自反之笃何以及此大抵病痛有从气禀之偏来者有从己意之私来者其类自不同而于气禀偏中又不一有偏向上去是过于厚过于善而为君子之过如党锢诸贤之类有偏向下去是过于薄过于恶而为小人之过如世俗五不孝之类若喜善疾恶勇往直前等类却是气禀之偏为病而过于厚过于善者固非私意之属亦未可为之深疾然欲去其病者无他惟进吾之学至于理义穷格昭明气质磨礲纯粹则其遇事所发当好而好当恶而恶当进而进当退而退当轻当重当缓当急皆莫非天理流行自无不各中其节而无复有太过不及之病矣若吾学未进理义不明而气质不化则病根不去虽欲力摧强制亦末如之何况如一以包荒为量而其理不明则混而无别有妨乎智一以详缓为意而其理不明则懦而无立有害乎义又不可以一定拘也至程子读论书法要平其心易其气所谓平其心者是虚其心如衡之平不可先立一个定说才先把一说为主于中便如秤盘上先加一星了到秤物时如何得铢两之正易其气者只是欲见得圣人真意时须是和平其气雍容和缓自然而得之乃能黙契非如初入门鑚仰考索时奋厉吾气力鋭攻急逐之可能也如左序所谓优而柔之使自求之餍而饫之使自趣之涣然氷释怡然理顺然后而得即此意也然读书见今要处最是虚心玩味切已体察两句为要不可易之以为常谈而忽诸
　　答徐懋功一
　　承示及大学章句杂咏一篇可见用心传习之不苟非徒为口耳之好者窃不复事形迹輙以情义相防详为三复直据鄙见随章改抹批凿而总论讲学之大意于其后亦惟有真切磨然后有真警发有真警发然后有真造到惟英明无以为厌而深为之熟复焉果若有会于心而实用其功以副之沉潜浃洽见得其中趣味源源而出则嗜之有不容释而进进自不能己者夫然后知愚言之为决不我欺若以一斑半防自竒以直诣径造为志务猎虚名不图实得则与圣贤心事相反非愚之所知也
　　答徐懋功二
　　某始者接吾子于稠人之中见其粹然有近道之质而卓然起慕道之志为之敬爱既而日夕相亲声臭相投而不相枘凿窃不自胜其喜以为斯学之不孤也今承贻书乃以亲朋相责以为恐害夫场屋之文而中心亦为之自疑而惊且叹焉嗟乎吾道不明至是哉自尧舜周孔之教不行于世而禅学老子习盈乎中土世之儒者类以吾之为道亦二家之比盖皆有超乎天地人物之表为世外一等幽微妙之説与日用人事不相闗遂为吾子忠告其惧有防溺之害是盖不知吾道中体统不识吾学中趣味而为是卑陋之见亦无怪乎其然也自有天地则有此理有生人则在心所具有五常在身所接有五品在日用动静有万事而道行乎其间不能与之相离讲明是道则为学实践是道则为行实得是道则为徳举而措之天下则为事业而发逹于言词则为文章故道与文非二物也是则吾道岂日用人事之外别为一等幽微妙之说而文即是理之所形见岂能有外乎道哉道者文之根本文者道之枝叶华实道即体文即用弸中而彪外和顺积而英华发六经孔子之文也而实孔子之道所以浑然一本者流行贯通也七篇孟子之文也而其大本自性善而来故醇醇乎仁义王道之谈荀卿惟不识大本故其文偏驳而不纯扬雄惟善恶无别故其文浅短而艰晦董子最得圣贤之意故三篇之防纯如也惟其见道不甚明白故其失也缓而不切韩子惟有见乎尧舜禹汤文武周孔之传故其文雄深雅健最为近古惟其知用而不及体故无精微缜宻之功欧阳之文步骤最学韩而欠韩之健不免浅弱而少理致由其不事性学无韩之渊源睂山之文老苏波澜最为雄健然纵横偏驳原于战国之学欧阳子以为似荀卿其偏驳者相似也东坡雄健大不及其父然节气所充亦英发但揆之理则不十语必差未能改家学纵横之旧至子由则弱矣又不及其兄然其致颇近理而少缪又似过于兄惟所学以虚无为宗皆非有圣贤之渊源者也若濓溪闗洛诸儒宗不为文惟其道体昭明间有著书遗言一二篇实与圣经相表里为万世之至文厯考古今其文之粹者未有不根本于道而多駮不纯者皆由是理之不明者也若今科举之文至为陈腐烂熟浮虚卑薾不足以古人前軰论然其所以为文亦岂能外天理人物离身心万事而为说哉既不能外天地人物离身心万事为说则所以行乎天地人物之中身心万事所当然之理古今所共由而不可离者正所以资文之精采而发文之波澜何有妨于文哉虽今之文不本于道而文中之杰者盖亦有与道暗合由之而不知者也况国家法令何甞禁人为理致之文而有司程度亦岂必取夫无理之文哉学者惟穷理之不精而见义之不明尔理义决非害人之具果能穷格工夫至到胷中昭融洞彻无一毫之少蔽则于吐词论事如氷融冻释如破竹迎刅而解如春阳着物随所至无不敷荣条畅又何艰深蹇塞之为乎故凡状物意之不切者由其见物理之不真也论事情之不白者由其烛事理之不莹也然则理义于文章果不相为悖而世儒交攻卑陋之说无足惑亦无足责也吾子于文已成一机轴词源之正驶词锋之正锐其于对敌有余也科举之文足以对敌则巳其得失有命焉若于其上求之益工为必得之计则惑矣理义在吾身心不可一日阙者一日而舍去则醉生梦死为迷途中人为庸夫俗子为自暴自弃于孔孟门墙之外此其轻重缓急之辨亦惟有志者之自择连日公事冗扰不得暇今拨剔奉报并録旧作似学之辨一篇与此意正相发者幸并一覧焉当有以释其疑矣
　　答徐懋功三
　　外日承喻及世俗风波有譛言之入于百里者不审其然邪此无他皆由未知心事之故尔大抵世俗耳闻目见口诵心惟是非美恶好恶轻重只是流俗一种见解初不识古之士君子用心为如何不识古士君子之用心由其不识圣贤学问功夫之所在圣贤学问功用之大极于弥纶天地化育万物而其用功之至切至要处惟在于此心此心寂而静则有直内之敬感而通则有方外之义体未发则卓然存大本之中用既发则粹然逹中节之和在吾身主宰人而处巳则不愧屋漏不欺闇室肃肃乎上帝之临汝出而应接则如见大宾如承大祭兢就乎不敢有一念之忽视不妄视而视必思明聴不妄聴而聴必思聪言不妄言而言必忠行不妄行而行必谨足容必重而不妄履手容必恭而不妄举口容止而不妄欬色容庄而不妄笑头容直而颈必中气容肃而屏不息山立而扬休声律而身度而其所以为戒谨恐惧提撕警觉常惺惺乎一敬者盖又贯动静显微彻表里终始而无顷刻丝忽之容有间防志于古学者平日用功盖如此虽未敢望圣人之纯亦不巳常必勉为君子之自强不息一有非礼之稍干吾防则亟察而克去之一有私意之微动其几则早觉而勦絶之日惟切切自攻其恶无攻人之恶乐取人善于己闻人之过如闻父母之名凡其磨礲剔刮直欲使吾胷中光明莹净洒如光风霁月日用浑是天理流行无一防障翳尚何有世俗相毁相訾相倾相防等猥污陋气习此岂不为妄言妄动之大非礼私意之尤者乎所谓戒谨恐惧提撕警觉之功者至此何在宁不重为吾心事之累吾天理之玷乎若世俗颠迷于颓波之中心灵昏昏莫克主宰体用动静无复凖则目随物视耳随物聴行信足步言信口说靣对人谈欲猝取其舌貌与人笑欲隂刿其肝贵利如珠玑刈义如草芥上下同一习惯矣不曽此等学问工夫不曽知学古君子平日用心之如是谓其饥食渇饮与人同也冬裘夏葛与人类也意其心度识趣与世俗人一等则世俗所谓相毁相訾相倾相防等气习例以为常情俱不免故譛者之言易入而聴者之惑易深此无足怪亦无足憾无足为解析无足为芥蔕也何者此吾外无预吾内也吾惟尽吾分内之所当然事官长惟知尽吾恭而巳不知官长怒我之有无轻重交僚友惟知尽吾信而巳不知僚友挤我之有无浅深凡在内者一毫未有尽则为吾愧而在外者于我无加损吾无容心焉论语所谓人不知而不愠易所谓不见是而无闷正此其境也故于此益有以宻吾恐惧修省之功増吾之徳而熟吾之仁是又为吾进学之益也何病焉某防檄此来盖甞讲道矣而知心者絶少幸吾友臭味相投可与晤语而相聚日浅恐亦未知心曲精微严宻之功因此畧道其梗槩以为切磋之资庶几发轫取舍之分白得以相期一意于圣贤高明正大之域之归而世俗猥污陋之蹊迳不在论也惟其勉之千万之幸千万之望
　　答林若时
　　价至辱惠书知诸贤俱悄然者何邪敝里榜重阳前已掲亦不惬公论然此等末世敝法其得与失从来不足为贤者轻重而士君子立身行巳自有法度亦不当以是为低昻也某区区皓首未能闻道有玷师门暮年叨冐末职又需逺阙不足以行志极为之意防居常惟念世道之衰同志者鲜如吾执契者以纯明朴实之资春秋正盛而志趣不凡毎恨往年接识之不早方邂逅而忽分飞不及从容于切磋磨琢之场迨今以为歉也兹承枉翰拳拳惟以反观内省求道寡过为务窃深叹咏窃深嘉仰大抵此道理本无妙竒特只是人事日用之常于中一一见其职之所当然而悟其理之所以然又厚养而实体之然后为己物而区区正病此而未能也不无望于吾执契交规互警之力傥能时加箴砭岂胜万幸
　　与林一之
　　闻有欲収养遗弃之说果成否还论其姓同异否若异姓则如何此虽比傍律文然本律之意主于存恤之仁而非与其继絶之义且系在禁养异姓条之下则非律之正按之礼经又甚违戾在本宗而言阳若有于为继而隂不免于自絶秦之吕政晋之牛睿识者贬之世之蚩蚩愚氓或多有循习此态成俗而不自觉而谓明者亦为之岂当局易未之思乎且度其果能息异日争之之患乎恐未为计之善者更当熟入思议未可轻决也未及躬拜函丈姑此一言少尽忠告之愚不宣
　　与王仁甫
　　春首绍兴书院得拜侍先丈郎中极荷欵洽岂意自此一别而归反成永世之诀追思畴昔其为感怆何可言谕前日一慰之顷仓卒不及少叙所欲言既而归村杜门不复入郛日来传闻襄事巳有定期在十二月十六日果然否切惟郎中之才学行义风节度越于人非循常之比不审所当墓志铭之类亦曽经营诸作者之笔以发先徳之幽光否在祭义孝子显扬其先一节反复甚详明以为无美而称之是诬也有善而弗知不明也知而不传不仁也况郎中如彼卓卓而道义之交为世显显者有廖帅寳谟公其次有黄宰直卿皆平生号为素相知而时之贵人有如邹给事公又其门下士最相与者合具其行状为之一请可也而行状则孝子之职非他人所得熟知不然则或编其事实只作段子亦可也夫孝子所谓孝之云者岂专在于送死能终其大事之谓哉又岂专在于泣血三年而尽其痛慕之谓哉又岂专在于保其财业承其爵命以光大门闾之谓哉善继前人之志善述前人之事显扬其美而明着之后世最为孝子致孝之大节所闗系事体甚重未易以尺楮防想在贤者素有是议无俟于鄙贱者之言而区区忝辱知识之末不得不为之一讯抑又有欲讯者郎中道义家平生素持正论不与世俗浮沉其身后举动正乡人观礼者之所属最不可以不谨始者自荒惟未至之前七七日盛为缁黄之会存殁殆若相反何谓邪或者犹可诿曰此家人随俗之礼而贤者不之与也昨承惠斋食甚感至意然亦颇为讶愚不晓其所谓将随乡仪为此以答来吊之客邪抑尚缁黄荐防邪若是为乡仪以答吊客则已为濡滞流俗而立脚不住然犹庶几其有说也若是靠缁黄荐防则无乃随颓波流转全然放倒门户者所谓君子之泽一世即斩不待其至于五世之后也如何如何已往无可言会塟之礼更宜谨之唐突附此少伸平日道义交契之忠更望炤亮不宣
　　与陈正仲
　　始吾子造门求教拳拳执恭甚卑甚巽将谓吾子之诚有志也因为讲大学以开其入徳之门既而方及首一章吾子乃无心于聴受遽告为清源之行覈其所以行之故则无说亦未晓其意之为如何也越旬日后令叔遣人来道慇懃厯厯吾子之详家人生产之不事而事落魄不羁之态庭闱素行之不修而修猖狂妄行之术请为之严加箴砭以惩其旧而进其新创其既往而淑其方来某闻其言慨然为之三太息曰噫有是哉有是哉且吾子之及吾门者何谓邪意者为慕道而来也欲相与讲明圣贤之学而为君子之儒也而其为清源之逰者又何意邪无亦为孤陋寡闻而欲从师取友于四方也以一乡之善为未足而欲兼天下之善也其立志亦可谓伟伟不凡矣然道不在乎他只在日用人伦事物之间所当行者是已子家有母之亲有叔父之尊有兄长之严正大伦大法所系所谓孝弟为仁根本者实在此入孝出弟行有余力而以学文盖有无穷之乐存焉而子欲反之不禀叔父教命不随兄比肩事母朝夕承顺以安子职是根本巳先拨矣举足第一步便错而与道背驰矣何更以求道为圣贤之学不过讲明此理而以明人伦为主败伦逆理之人正圣门所必诛而不赦者何复以讲学为而亦何君子儒之有道在迩而求诸逺素未曽识蹊迳而狂走四方者何之假使徧谒明师厯扣良友鞠躬尽敬于其旁不知欲闻见何事欲讲贯何说不爱其亲而爱他人者谓之悖徳不敬其亲而敬他人者谓之悖礼求师友于四方而悖徳悖礼之是习不知此为何渊源吾乡儒宗所临道徳遗风未泯虽后进拘于举子程度未能嗣音然犹寳祖业安里塾日怡愉于事亲敬长之侧不失人道之常亦足以为善俗子不是之善而欲变常求异以取善于天下是乃反人道为行怪之举既自误其身而复误其弟相从于狂妄之归盖莫大焉而何善之能为道若大路然岂难知哉人病不求尔子归而求之有余师孟子不聴曹交讲学于其门而必使之归求诸孝弟之间者非有秘于交也欲其朴实用功屏虚文而务实行以为入尧舜之实地是诚深有爱于交而不为交之欺也吾子其熟复斯言以为切巳之警请无求诸他且安心定志从小学之书始君子之过也如日月之食焉人皆见之及其更也人皆仰之若甘于自暴自弃则无可言者矣
　　答陈正仲
　　承喻文公语録云自家只着些子力提醒照会他便了不要苦着力着力则反不是此语只是指此心万理本自完具只着些少持敬工夫便都森然如在面前所谓持敬便即是提醒便即是戒谨恐惧此中趣味须实用工夫便自见得若苦执捉太重则又太拘拘反成畏怖惊惶去本然道理反晦了戒谨恐惧四字解析亦切于自省者但此处用四字意说得较轻戒字只是惩创禁止之意莫恁地不好而巳不必记人巳前后又多端了









　　北溪大全集巻三十四
　　钦定四库全书
　　北溪大全集巻三十五
　　宋　陈淳　撰
　　答问
　　答王迪甫问仁
　　承示仁说大概近傍无甚差错处然亦未见得真有贯通之实也盖仁最是个大底物事圣人所以教人急于求仁者只为此物乃人所以为人之主日用不可须臾失才失之便身心颠冥而入于禽兽之类矣其所闗系如此之切里面底蕴是多少曲折今不合只将数个字立数个语要拘定包盖了便觉见如絣放在那里意味殊枯馁孤单徒依傍人言语不自胷中流出恐于切已之用无补非求仁之善也若是真晓得底人假如简说一两句亦自明白亲切纵教详说到千言万语亦自不差今须如程子所谓将圣贤言仁处类聚观之体认出来须是逐件一一考防要有归着各各通透如寳藏四方八面玲珑穿穴无所壅窒然后于仁始无遗蕴而可以从容体之在我矣今就段子亦畧批其大意未穏处幸更详之【批答段子见下巻】
　　答王迪甫问性
　　非性无自而发一句前日伯澡録所说巳自明今忽将此一句揷在彼殊无理会又似不晓何也大本一正后下面许多查滓便如何自会浑化说得又太快易得无糊涂鹘突也邪
　　答林尉问仁者心之徳爱之理
　　四端是仁义礼智所发见端绪如何指作四者界分仁是此心中天理生生之全体发出来真情自恻隠自无不爱但恻隠是于浑沦体上方萌动便是从恻隠端来流行及到那物处故爱与恻隠皆仁之情性之用如何全指仁作本是个爱底物无乃认情为性认用为体恐差之逺矣更子细体认之
　　答郑尉景千问持敬
　　所喻持敬之难恐莫是大把来做件事太重了须是见得敬字明则做便易无所往而不在是矣所谓主一无适者敬之义所谓常惺惺者敬之体所谓整齐严肃者敬之容所谓戒谨恐惧者敬之意所谓其心收敛不容一物者又正持敬时凝定之功人心散漫出入无时莫知其乡须敬则有所统摄主宰许多道理便萃在其中生生有不容巳所谓敬者非有他也只是此心存在不走作尔非是专要整襟肃容端身拱坐而后谓之敬也坐则在坐言则在言视则在视聴则在聴无事时在此常惺惺有事时则呈露在事执此事则在此事执彼事则在彼事对境而见当境而存既不走东又不走西既不添第二件又不揷第三件既不执着太重又不忽畧太防既不拘束太迫又不放荡太寛只如平常做去久之自然耳目手足有常度容貌身体有常节初未甞着意于持敬而固无所不敬也如文公敬斋箴正是铺叙持敬工夫节目不可不详玩在目前然程子曰涵养须用敬进学则在致知二言者又夫子所以教人造道入徳之大端而不可偏废不是只靠着此一边便自可管得那一边也故既尊徳性须又道问学二者互加功便互相发而互进不然则亦不能以上逹矣若在官中自涵养而言则酧酢应接莫非做工夫处本无相妨自穷格而言则纷来防至却有所妨夺然于公余所谓四子面前明白底道理亦未可全然弃却因话缕缕及此亦同臭讲贯之故不自知其为过繁也
　　答郑尉景千书中穷格一条之义
　　或疑应接事物亦穷理也而书中乃以为有妨夺何也曰是何言之易也予非不知程子论穷理之目曰或读书讲明道义或论古今人物而别其是非或应接事物而处其当否然其言固有序矣读书居其先而应接事物居其后无亦以应接事物一节为最难非读书有定见者未易以当此而非初学者所可遽及也予向于书中所云其意为初学者主于读书而言虽事事物物固皆有理而圣贤书中又见成理义所萃而皆事物之则也在初学者入穷理工夫或茫然未识其入门或泛然莫得其要领未可当动而妄求凭虚而暗索须先且就圣贤言语实处为凖则于幽闲静一之中虚心而详玩随章逐句一一实下讲明考防工夫盖幽闲静一则心清而不扰虚心详玩则前无所蔽而可以有见果能于是理实有得其大纲则是非邪正大分巳明而胷中权度稍定然后次而及于论古今人物以相参质则其褒贬去取方可有定论最其后也乃及于应接事物以相证订则其裁处剖决方可有中节而不至于差舛至是则吾之见有以照彼之情而厯练感触又有以长吾之见内外交相发权度可以愈精理义可以愈莹将无所往而非吾穷格之益也若在我未能有定见而遽欲于酧酢求穷格之益吾恐外纷而内扰彼求而此震稚嫰者为之惑柔弱者为之牵引其心之不流而亡者鲜矣尚何理之能穷哉此夫子于子路以社稷人民皆所以为学何必专于读书然后为学必深斥其佞者亦正为是尔然程子之言必兼该众目者博其功而言之也是用功深者之事也予之说非偏靠一边乃循其序而言之也是方用功者之事也意各有所主而不相悖惟实用功者加勉而无忽焉可也
　　答徐懋功问过化存神说
　　旧说皆以过化为物巳过乎前者即消化无凝滞存神谓心存于中常恁神妙应事物而心常虚灵故谓大而化之之化即此化意此说似精而粗与上下文不相贯决非孟子本旨在常人质羙者可能之流有老学之病至程子说曰身所经厯处便无不化心所存主处便神妙不测二言巳甚明白而南轩又错防下句复如前之意文公集注上句证以舜事下句证以夫子得邦家一节到此乃极明莹无复可疑矣其意盖谓圣人到处无不感动从化心存主要做那事便自响应此由盛徳之至便自然有此神化之妙上下与天地同流语脉浑然贯通其说似粗而实精自非圣人大根大本博厚深固安能及此乃尧舜地位事非常情所可容易到也若来说晓会未通乃是字义未明欲合二意为一说请更详之
　　答李丈人因亡妇欲辍春祭之问
　　伏承示喻以亡者之故欲辍春祭此在曽子问诚可考者曽子问士缌不祭谓主祭者巳身有缌服则不当行祭世又曰所祭于死者无服则祭郑注谓若舅舅之子从母昆弟以己身于舅有小功于舅之子及从母昆弟有缌然在所祭者而言于是死者皆无服又皆外服也神明之情自无阻也则巳虽有服是私义也何可以己之私义而废祖先正统之常祀也此于不可祭之中而有可祭者焉固不得而屈也若今之亡者在主祭者己身则谓之堂弟之妇固无服阻碍而上自二代言之一谓孙妇有缌麻一谓亲子妻有大功于死者分明有服又皆内服也冥冥之间必无安然享祭之情则巳虽无服可祭是私礼也恐亦难以己之私礼而通祖先必享之情也于此可祭之中而有不可祭者焉又不得而伸也二者其义固一无可疑也若疑一代废祭而余代并废者葢自三年及齐衰大功而下其例皆然不复分别岂不以四代精神则一祖祔合髙祢祔合曽祔合不全则难以独享欤
　　答李丈人论防疑
　　伏承示及丧疑所引杂记之文窃详其义是前居重丧巳制重服服之矣未终而复并遭轻丧则又制后轻丧之服暂以从事而不以轻为常若前居轻丧巳制轻服服之矣未终而复并遭重丧则又必制后重丧之服而专以重为常及除轻丧之日暂服轻服以与祥祭既卒事然后反服重服如常恐无待于服前服不脱体俟既一处不祭乃可以为嫌今则屋祭乃后屋具馔去若二处俱祭诚为重复而只行祭于前屋不必再行于后屋自可以为义之通矣若必欲别择日具一牲特讲后屋之祭此义却无不可者不必以支子专祭为疑也若必欲同日兼同一牲则于义决为不可矣
　　答陈伯澡问居丧出入服色
　　所叩出入服色在今时俗言之只得用黪布衫巾为得情理之宜温公论禫服亦云未大祥间出诸人家假而用之正是此意其为白布四脚白布襴衫者乃公所自撰为家居之服说见本章巳明矣若今人假禫服果为丧事而出未为失礼惟其视以为常直至防哀庆吊燕集无所往而不之全似巳除丧者却为大害义也
　　答庄行之问服制主式
　　承喻及绍兴服制之说某不曽见此书但据礼经己之子与兄弟之子以己视之若有亲疎以父毋视之已与兄弟均为父母之子已子与兄弟之子均为父母之孙故已视兄弟之子谓之犹子其服均为期不容以私意有所轻重此引而进之者也兄弟之妻与堂兄弟子之妻若有尊卑然古礼嫂叔无服盖推而逺之重别之义以亲兄弟之妻犹无服况堂兄弟之妻乎自唐太宗始制嫂叔服小功而后代因之兄弟子之妻绍兴服缌今律服大功已为定制盖亦以子妇视之引而进之者也若其式古无传不可考矣荀氏始有祠版而温公因之然字已舛讹分寸不中度难于据从至程子始创为定式有所法象巳极精确然陷中亦不言定寸至髙氏仪始言阔一寸长六寸朱文公又云当深四分若亡者官号字多则不必拘六寸之制温公仪韬以囊考紫妣绯者亦是以意裁之见小祥篇首所谓府君夫人则自汉来以为尊神之通称文公说汉人碑已如此云





　　北溪大全集巻三十五
　　钦定四库全书
　　北溪大全集巻三十六
　　宋　陈淳　撰
　　答问
　　答南康胡伯量问目【名咏文公门人】
　　问大学敬四说一长上云四说乃是互足先生可之是否
　　互足之说亦未为差但如此様校量都是皮肤上走四说之意各有所主亦不须比并相校只须直就里面深着持敬工夫到融会贯通处无所往而不敬四说个个有得力受用无复更有窒碍矣旧日答人书有持敬一段恐可以助髙明别纸録呈【见上巻答郑尉问持敬】问游气纷扰合而成质者生人物之万殊其隂阳两端循环不巳者立天地之大义游气在隂阳之外恐是二物否
　　防气隂阳不必分别隂阳循环不巳是统言大化全体游气生人物是就上拈出流行发育底说所谓隂阳防气亦犹言山之土石水之波浪云尔岂得以为二物而在外也
　　问动静无端隂阳无始或云动静是理或云是气或云是所乗之机所谓无端无始只是二而一一而二者也
　　动静气也动阳而静隂其所以动静者理也无端无始说亦未明只是此物浑沦就中分作隂阳动静虽分作二个依旧只是浑沦一个也不见起头处也不见合尾处在造化言亦如此在人事言亦如此如元亨利贞循环不穷元亨动也属乎阳利贞静也属乎隂谓动为始则动前又是静谓阳为始则阳前又是隂若就日用论则程子所谓冲漠无朕万象森然巳具未应不是先已应不是后者亦此理也寂然不动感而遂通以寂为始则寂前又是感以感为始则感前又是寂元无间防将那处窥其端乎
　　问明明徳章句注
　　明徳专以理言但不外乎气气有象理无形无气则理无寄劄处无理则气亦不解妙用虚灵二字看得是然虚灵二字大概形容本体明处只虚灵不昧四字说明徳意巳足矣更说具众理应万事包体用在其中又却实而不为虚其言的确浑圆无可破绽处至此谓之直指全体亦可见矣
　　答郭子从问目【潮州人名叔云】
　　问孝弟为仁之本章
　　来说解释得前言巳明然毕竟只不过依傍人言语未见有自得处仁之所以为仁湏是切巳体察自真见得亲切端的为物果是如何加之涵养常如在目前则日用动静无一不在是而无往不得力矣若按册子上便见得掩了册子去应接事物便不见则只是纸上仁也与巳何相干愿更勉之
　　问曽子啓手足章
　　来说巳详明此固是奉父母遗体亦为人合当本分底事盖天下万万道理非此身无所该载岂可一日而不敬谨邪
　　问先天后天说
　　来说发明先天大义未出从干至震以下分别逆顺又杂乱不可晓防系辞易有太极及天地定位二章最是紧要处于以见易之象数次第全是天然特假伏羲手画出来无一防智力造作至其为圆图则隂阳消长布置又全与天地造化自然者相契合无纎毫出圣人私意最可深玩圣人作易本原精微之义若逆顺之説则在啓防本义解释巳极分明恐读之未详请更子细消悉后天之说则巳详明矣当敬承教益
　　问前书所扣三子出位越思而有凝滞倚着窘迫正助之病
　　三子所言自量才力所至亦皆是实事但身未当其时履其地却先去着意想像把那事放在胸中如此则是理在彼而不在此在异日而不在今日在吾身外而不在日用之见定便是出位越思不安已之本分便是凝滞泥着那事不待其来则应过则化便是窘迫要急于用而不从容于酬酢之间便是有意于期必正心助长而失却自然流行之意若防则志识髙明存见乎日用处处无非此理流行之妙故从容洒落惟即吾身之所处而行吾心之所乐絶无一毫外慕之私此其所以为高而非三子所及也但其行有不揜不免为狂士又不若曽子工夫从实地上逐一做去到那一贯处为无病也
　　问后书所疑太极图说中正仁义而注脚又云仁义中正
　　曰中正仁义曰仁义中正互而言之以见此理之循环无端不可执定以孰为先孰为后也亦犹四时言春夏秋冬或言秋冬春夏以见此气之动静无端隂阳无始也
　　答王迪父问仁之目
　　问自其包四者而言则曰心之徳自其偏主一事而言则曰爱之理然爱之理即心之徳非心徳之外复有所谓爱之理也
　　此说固然须看爱之理如何便即是心之徳徳里面须有血脉贯通未可强牵合恐成鹘突也
　　问仁者爱之性爱者仁之情
　　仁何故是爱之性爱何故是仁之情须见得相闗亲切处乃为有益
　　问孝弟者仁之实心犹谷种仁者谷种所具之生意爱即生意之发孝弟乃其发出至亲至切之根苗
　　此段与程子本说又差程子以生之性为仁今以生意言则是已发矣根苗二字亦不可含糊根是生入土底苗是生出土来底须认定以何为主
　　问公者仁之量若夫爱则此心元有之理以公而后能充其本体非因公而后有是也
　　公所以为仁也盖仁者本心之全体浑是天理人惟私欲间之故为不仁惟廓然大公则无私欲以间之而天理便流行矣今以量言却不亲切文公尝譬仁如水泉私如沙石能壅却水泉公乃所以决去沙石者也沙石去而水泉出私去而仁复此说得甚亲切矣爱是仁之发处爱之理则具于心今指爱为理则不可
　　问觉者仁之着按文公谓仁是个生物必具生之理满腔子纯是生理则其所知觉者即此生之理之自然呈露者尔其界限盖智之发用而仁之所兼也若指以为仁则又离矣上蔡所谓觉者又异是上蔡谓活底是仁死底是不仁与程子手足顽痹之说最近但程子主脑在于生意不贯上蔡以察识端倪为主
　　仁以理言知觉活物以气言上蔡之病在于指气言仁而不及理正佛氏作用是性之说若能转一步看只知觉纯是理及所活底道理便是仁也文公说不差来说却鹘突矣若程子手足顽痹之说只是譬生理不流行尔上蔡意虽相近而甚不同也
　　问敬者仁之聚此心兢兢收敛不放则一动一静自不违乎爱之理而心之徳全矣
　　敬固徳之聚乃左氏语然敬字看得未亲切与聚意未甚相闗也
　　答陈伯澡问仁之目
　　问语録以初意看仁及生之性只是状得仁体段
　　此等言语若见得破后皆无窒碍盖仁者天地生物之心而人生所得以为心者在五常得之最先故可以初意看如一阳来复之初生理昭然可见而在人正所谓性之仁者故春所以为生物之初而元者所以为众善之长也道夫乃指动之机运转流通者言之分明靠一边了晦翁合看程子心譬谷种一节及夫子克己复礼一节诚为亲切不可不深玩之所谓生之性是仁者以大本言之也若该内外本末言则生之性乃为状得仁之体矣亦犹其他处言仁是性又曰仁之体用所以专一心之妙而主乎性情者也
　　问生之性是偏言之仁段
　　爱之理却可以为偏言而生之性则未可以为偏言也谓其不能兼包而贯通则误矣
　　问语録谓须将仁义礼智四者共看便见仁
　　须于浑然统体之中分别出四者所以条理不紊处又于四者界至分明之中总玩其所以血脉处要得纵横颠倒无所不通若靠着一边则狭隘而不能以周匝矣问语録就恻隠上看段
　　傍恻隠上看则仁意不差然靠着则又迷其本矣问语録说恻隠之心林择之谓人七尺之躯一个针劄着便痛问处事物亦然否曰此心应物不穷若事事物物常是这个心便是仁若有一事不如此便是这一处不仁了
　　晦翁所谓若事事物物常是这个心便是仁此一节发得极亲切与择之所说亦无异防须详味之若来说只发得恻隠之贯四端处而亦不亲切要见恻隠之贯四端只遇事到那真切恳到处便是亦只于不期而然不由人安排处见之如已有不善忽自觉着再三羞愧痛自悔恨人之不善忽然闻着再三酷恶至于痛责又如人忽有馈赐不欲受再三辞逊情甚迫切必欲脱去又如忽览古迹之兴亡忽闻时事之得失是者再三慨叹其为是而起慕之非者再三痛愤其为非而切责之似此等类皆是真情恻隠贯通处
　　问仁者以万为一体段
　　人物事物皆在其中然人物以生体一源而言事物以本体未发而言
　　问论语或问辨谢氏活者为仁死者为不仁
　　谢氏谓活者为仁死者为不仁此语未为失但其主意必欲识此活物乃为知仁而不务操存践履之功则为大失而其所谓活之意乃知觉之谓平时专以知觉言仁而深疾夫爱之说不思仁者能知觉而非可以知觉训仁知觉乃智之事舍爱而言知觉则去仁愈逺矣前日所谓心是个活物仁是心中活底道理其意又不同活犹生也心不是槁木死灰常惺在这里生生为不息也仁是其中活底道理此正犹程子所谓生之性也更在体认之
　　问杨敬仲诗云有时父召急趋前不觉不知造渊奥五峯说人要识心与谢氏说如何
　　杨诗不曽见全文不晓所谓然其学无本领持循笃而讲贯畧五峯多教人识心而其所以为心则指用言之又有心无死生之说殊涉妄诞而其论为仁必先识仁之体则又谢氏之说也
　　答陈伯澡问性之目
　　问理气段
　　合是非真妄皆以为性则不可须是是者真者乃理之所当然而谓之性非者妄者则咈乎理之所当然而不得为性矣
　　问性无善无不善与性可以为善可以为不善何分别
　　谓无善无不善则是天理人欲于中虽未见而已隠然同体矣谓可以为善可以为不善则是天理人欲于中虽未分而已晦然并生矣
　　问佛氏作用是性与虚无寂灭去四大除六根之说相反
　　佛家以作用言性作用是动作运用是指气之活处谓众生与佛同一性者在此故有问如何是佛答者呼天而前以示之他把此处做大本一源更无分别不知只是说着气之云尔非指日用动作等实事为言也凡日用动作等实事他又却把作縁累须要一切扫除都归于空寂虽天地日月山河亦以为幻妄不实都要一空始为正道其谈说妙不可致诘处只不过即此空幻者极言之尔尝爱程子之言曰学者于释氏之说直须如滛声美色以逺之不尔则骎骎然入于其中若欲穷其说而去取之则其说未能穷固已化而为佛矣此乃示人不易之格言非徒务为却絶而漫无是非也吾惟专从事于吾儒经常之定说到自家理义明彻根本深固后则其差缪处自一照而破不待劳心苦索矣大抵老释差处只在判道器为二物而欲离日用实事以求道于冥漠之中虽其用功有极精笃处要之无下面一截则其所谓上逹者便亦都全不是而不得谓之逹也而何得以为道乎
　　答陈伯澡再问仁之目
　　问晦庵说克己复礼如何便唤做仁疑是兼体用而言
　　克去己私以复于礼纯是天理流行则仁之体极是亲切虽是用在其中不相离然恐愈惑若到真识后自无所不通贯
　　问生之性兼包四者
　　生之性是就心之体言义礼智都统在其中若无此生性则义如何裁制礼如何敬智如何别正犹元之贯亨利贞无一刻少息黙验之自见
　　问克己复礼为仁乃统言心之全徳天理之公也今卓丈所传仁说则云天下无一物不在吾涵育之中却就爱上说似偏言之仁如何
　　仁离爱字不得所谓爱之理只就心之徳上状出来非于心之徳之外别有爱之理也
　　问傍恻隠上看则仁意不差然靠着则又迷其本
　　恻隠是爱之初萌便是从生性发来于仁之意义为亲切只是发在外不可偏靠着尔
　　问心生生不息又与知觉意思相类而仁是活底道理又隣于谢氏活底是仁之说
　　生生不息是心体本如此然贯动静而无间惟其生生所以能知觉然可以生之性言仁而不可指知觉以言仁也仁是活底之理谢氏所失只在于活物而不及理便是涉释氏作用是性之说其取譬直以桃仁杏仁为仁与程子谷种生性之意大异而其所谓活物者又作弄太过如有一个物跳跃流动常在事物之间欲见此为知仁主意又専在于知见而无撡存践履之功其差之愈逺矣
　　问谢氏所谓活即知觉之谓
　　防谢氏所谓活所谓知觉按程子顽痹不仁之说亦相似但主意却差把作一个物恁地活欲瞥然见之方得为仁全流入异端去也







　　北溪大全集巻三十六
　　钦定四库全书
　　北溪大全集巻三十七
　　宋　陈淳　撰
　　答问
　　答陈伯澡问论语
　　问程子说作经之意
　　到经明后方知得作经之意识圣人心体方知得所以用处今不必指定为证
　　问学而时习之
　　集注数语须当详玩所谓明善而复其初者其中极有含蓄乃兼知行而言非谓明善便是复其初也学自是兼知行工夫岂但明此善而己哉
　　问不亦乐乎
　　此正孟子所谓得天下英材而教育之之乐也盖人皆信从则是道所传者众吾中心之所愿者惬矣岂不快乐也哉不干人共乐事
　　问说无迹乐有迹
　　説者得此理而活说自形见有迹乐者胷中快乐形容不得何迹之有非因恱之发散也
　　问学之正习之熟恱之深
　　学之正则路不差习之熟则学在巳恱之深则乐作矣问不和不乐
　　鄙者麄俗自是乖戾安能和诈者机变胶扰安能乐问孝弟为仁之本
　　行仁只是推行仁爱以及物须从孝弟处起盖事亲事兄乃爱之发所最先处以是为根本然后可及民物所谓亲亲而仁民仁民而爱物也须认定此意熟看不必支离
　　问犯上者鲜
　　一言稍不中节便伤父母之色便是犯上岂是易事问心之徳爱之理
　　爱之理即是心之徳非于心之徳之外又别有个爱之理也但心之徳就体言爱之理就用言须兼两语方圆问为仁之本
　　此第一仁字合如此正解然仁字随处用又有浅深此为仁只以仁爱而言不必深看
　　问木神则仁火神则礼
　　此神只是气之伸只以五行分配而言不必重看问恻隠贯四端
　　贯是穿透去不可分先后就羞恶恭敬是非中只看真情所发恳切处便见得恻隠相为贯通
　　问仁活物
　　心是个活物仁便是心中活底道理所以谓心之徳问论语或问中说仁与巧令气象
　　仁者中有实徳自是浑厚慈良巧令者言轻貎轻外事虚饰自是轻浮刻薄气象自明何用过索
　　问忠信
　　尽已之谓忠是就中心处说非指其发于外也以实之谓信是就言上说非谓所为之事理也
　　问五常之信与忠信之信同异
　　信之得名只是实而巳五常之信以心之实而言是其体忠信之信以言之实而言是其用非有二物也问贤贤易色
　　易色是改易其好色之心正如中庸逺色所以尊贤之意不必将好好色来掺
　　问忠信与诚
　　忠信是人做工夫处不诚无物之诚亦是就人工夫言若诚者物之终始与诚者天之道之诚则以自然之实理言当随处看
　　问晦翁平生防义分明最得延平此一言之力
　　晦翁平生防义分明最得延平此一言之力如东莱则正坐此病
　　问节文仪则
　　四字相对说节则无太过文则无不及则定法也仪在外有可观则在内有可守宜细玩之
　　问不患人之不已知患不知人
　　不知人则人之是非邪正不能辨故贤者不得亲不肖者不得逺所以为患也
　　问其言微婉或因一事而发
　　此乃说诗中其他言语如此便证见思无邪一句为直指全体自明也
　　问知天命
　　天命初无甚妙处但学不躐等且等循序逐件理会事物当然之则若果知之明而无所疑则更推上一层其所以然者便自了然矣
　　问生事以礼段
　　须熟防以礼事其亲之正意始终一以礼事其亲则为敬亲之至矣然若何而为以礼事其亲其中节文纎悉委曲多少事皆不可以不讲也
　　问父母唯其疾之忧段
　　凡集注有二说者当以前说为正后说虽于文义亦通终不似前义之为长尔此章乃发父母子情之真切处以感动之使之起孝起敬自不容巳亦可见圣人之变化人有道矣
　　问夫子答子防以敬子夏以爱段
　　爱敬固是两尽须深防其所以为爱敬之蕴不但口咬此两字而已
　　问武伯多可忧子防狎爱子夏直义
　　武伯諡以武为人自可卜子夏只于不可者拒之一节及北宫黝似子夏底意亦可见其气象端严子防亦未至于狎处但警之恐其流如是尔
　　问顔子不违如愚段
　　延平发得固明白亦须自体认得洒落方见趣味盖圣人言语皆从大本中流出虽一言半句若常谈而莫非妙道精义所形见他人闻之只如平常岂曽识破顔子工夫至到见识明睿其于夫子之言耳才闻得口不待说而心中了了如氷之融释随入随化此理洞然呈露自成条理不复疑碍所以虽终日言而意防相契不相违背此于圣人耳顺地位虽未几及而已同是一般趣味矣来说虽随文解析终不免牵强未见洒落处所谓坦然由之而无疑者只是见得此理明甚坦然平步进去更无阻碍尔亦未说到安行底意恐不必过为是支离也
　　问观其所由段
　　观其所由是就意之所从来处看察其所安是就心之所安乐处看意是发端处心是全体处
　　问温故知新段
　　知新是心中有得于是理巳觉悟曰新云者是日毎有得而学能日进所蕴未可量也故可应学者之求曰可以犹云足以之谓何必又生方仅而非有余之说以汨之乎恐涉支离而晦其正意矣
　　问学而不思则罔段
　　学统言之固是效先觉之所为今就近言学只是学其事思是思其理学是身去学思是心中思
　　问子张学干禄段
　　慎乃不放纵不轻忽之谓非方为之审择而亦不必说仅能寡尤悔而未至于纯尤悔岂易寡哉恐转见支离而不得其所以慎言行之趣矣
　　问举直错枉段
　　好恶情也好直而恶枉则情之由性而发者也不可混杂无辨谢氏居敬穷理之云乃因而及之其实此二者圣贤之要诀大有工夫在未可以易视之
　　问非其鬼而祭之段
　　妄祭未是謟于其中趋媚以求福则謟也
　　问不仁如礼何段
　　仁不止言心须兼以理看盖仁者之心纯是天理其从事于礼乐莫非天理之所流行着见故玉帛所将皆吾之敬钟鼓所发皆吾之和与礼乐只是一物不仁之人则本心亡而天理灭所谓敬本无有虽欲用玉帛以将之而莫之能将所谓和本无有虽欲用钟鼓以发之而莫之能发便是礼乐不为之用而无如礼乐何身与礼乐判而为二矣
　　问防氏程子如礼乐何之说
　　仁者此心天理之全体也程子正理之说虽寛而实切却见得仁与礼乐相闗甚宻处然须更兼防氏人心之说乃圆所以集注并言之也
　　问林放问礼段
　　俭戚虽非得中终是本之所在要须先以此为主而加隆焉然后文以副之尔
　　问知其说者之于天下也段
　　此是最大节目难明处既有以明之则其他无有不可明者也最疎逺难格处既有以格之则其他无有不可格者矣所以于治天下不难也亦犹至诚感神矧兹有苖之意岂谓只能如此便能如彼更不必用工夫心力邪
　　问获罪于天段说天下只有一个道理云云
　　天即理也只是一物若所说则天与理为二矣夫天者其尊无对而岂有容夫媚奥灶者之祷乎
　　问入太庙毎事问段
　　集注云虽知亦问则不知而问者自在其中然此章须于圣人敬谨之至处玩圣人气象
　　问射不主皮段
　　此章须玩古人尚徳不尚力之意乃为得其防
　　问子贡欲去告朔饩羊段
　　须知子贡意思未免计校涉于为利圣人则大义甚明故防制直截如此
　　问君使臣以礼段
　　吕氏齐头说本章之义已明尹氏作相闗说可以足其余意所以并取之亦不可遗也
　　问管仲器小段
　　奢而犯礼事目皆莫非在器小之内不待功业着不得后方奢而犯礼
　　问局量规模
　　局量是就身上言局是格局其所存处量是度量其所蕴处规模是就事业言其所施设处局量褊浅故不能正身修徳好奢而犯礼规模卑狭故不能致主于王道仅相威公霸诸侯而巳二者盖兼内外体用平说以为器小之证亦畧有先后但不可分明开了如苏氏说得不知大学本领所以局量褊浅处杨氏说得不能致主于王道所以规模卑狭处须兼二说通看乃备其义凢义当以集注为正如或问之书乃旧说不曽经脩更在平心去取不可全靠为定论也如召陵之役以义服楚最为春秋盛举然细考之当时所以责楚者亦不过只搜寻昭王逺年巳徃之事及包茅小小不供贡便休了如僣王猾夏之罪实闗天地大经可以为兴周之举殊不敢问着恐他未肯退聴便大费力无合杀也此皆是器小之故须如大学局量规模乃为大器非王佐之才不能
　　问纯如皦如
　　二字正相反纯则相济如一而和皦则节奏分明而不相侵夺
　　问韶武善美
　　美以功言善以徳言集注已分明揖逊征伐乃所遇之时不同非干性反之故
　　问性反与乐何相干
　　乐虽由外作却与本人意思相合便是徳之影子不可谓不相干也
　　问居上不寛段
　　观字有辨明两件底意此三者是根本切要处可以观人之得失若无其本则其他末处无可以观其得失矣必如此然后文义乃足矣
　　问久处约段
　　仁者智者之能处约乐只于安利处便见盖仁者安其仁而无适不安久处约亦安长处乐亦安如舜饭糗茹草若将终身及被袗鼓琴若固有之殊不以约乐为事视外事若无有也智者贪仁如嗜利而不易所守在富贵不能滛在贫贱不能移故久处约长处乐皆确然不为外物所夺
　　问仁者心无内外精粗逺近之间段
　　内外以身分别内是里面外是外面逺近以所在言近是目前处逺是千里之外极天所覆处精粗以事言精是入细底事粗是至麄鄙底事仁者之心日用间浑是天理流行无一处不该无一物不贯何有内外逺近精粗之间若见得仁分明此等处自晓然矣
　　问孟子中天下而立君子乐之所性不存焉与乐为情而所性不存焉相类得失如何
　　孟子主意在所性不以行藏而有加损谢氏主意在尽性以防情之累自不同矣但看文字只须随本章直看正意正意既明涵泳熟后自有通贯处最不要如此牵东牵西引南引北胷中扰扰越见窒碍大义无由而明如或问之书亦姑借以证集注之所未详其与集注异者当从集注亦不在旁搜横索一一勘定且须放缓将见大体通贯后此等自迎刅而判不待劳心苦索矣问强仁恐不能无易所守
　　强仁亦有浅深若用功深后天理有以胜人欲亦能确其所守也
　　问程子公正二字
　　二字固须兼尽然亦相因非截然二物更须知虽无私心苟不合正理乃私也虽或当理苟未能无私心亦未得为当理也
　　问或问辨杨氏会万物于一己之说以为僧肇之言也段
　　世之想像理义者多好为此等大言以笼天下之物而不防其实背理伤义无一可通或问辨之已悉矣原其初亦是放孟子万物皆偹于我之说而不得其防毫厘之差则千里之缪所以至此
　　问富贵是人之所欲
　　不当得之富贵如齐不用孟子而欲养以万钟之类及世人买官覔荐等皆是贫贱在天如何去得如不能安分却非理求官营财便是欲脱去贫贱
　　问好仁恶不仁段
　　好仁恶不仁二者字固若以二人言然真能好仁者未有不恶不仁真能恶不仁者未有不好仁但圣人于此二者各极其趣而言之未有好仁者只知仁之可好而不能恶不仁恶不仁者只知不仁之可恶而不能好人底意恐不必恁支离也此处须深防如何是好仁如何是恶不仁见得其中底蕴方有益凡看文字只就字里防底蕴不须就字旁生枝节
　　问实理虚理
　　理无不实非有虚也但人之闻见自不实尔
　　问程子实理者实见得是实见得非段
　　晦翁亦尝疑此句记有误实理与实见不同有那实理人须是实见得也
　　问闻道非但知一理
　　闻道是真知非一二髣髴之可得
　　问谢氏谓不闻此而死则谓生而死者为吾身血气之为闻此而死则知生而死者乃道之出乎生入乎死而无所复忧段
　　此言闻道者生死乃道出入而非血气之生死故超然无生死之累而无所复忧亦死而不亡之意盖异端惊怪之论非儒者之所宜言矣
　　问士志于道段
　　志方求而未真有得安能保其无外役以分之
　　问佛有觉之理可以敬以直内是如何
　　觉只是未接物之前惺惺不昧也故亦可敬以直内然细论之吾儒觉中皆是实理又非如释氏空寂之云矣问能以礼让为国乎何有段
　　此章读作三句为安上句至有字中句至国字絶逊者礼之实一句最要乃以心言真能如此则自足以兴起国人之心矣集注文义不倒更详之
　　问一贯段
　　忠恕之分不可乱忠尽巳是在我底恕推已是及物底今曰就事物上尽巳心推将去则恐浑杂无辨若曰以其尽已心者推将去则可尔
　　问更无余法段
　　详集注所谓自此之外更无余法而亦无待于推矣系之天地至诚无息而万物各得其所之下则更无余法是言巳尽之意应至诚无息句亦无待于推是应万物各得其所句
　　问一事各具一理而万理同出一原
　　一事各具一理若易防也然一一下学欲徧观而尽识则未为易也万理同出一原若难穷也然到上逹境界则了然在目亦未为难也在学者用工须俛焉从事于曽子之所以为贯而未可躐等遽求夫子之所以为一譬之一贯散钱须巳数成十个百讫与之一条索子便都贯得若散乱堆簇未曽数着纵与之索子亦无从而贯之矣
　　问君子喻于义段
　　义只是心之裁防而宜之理也利是利便只是讨便宜之谓凡所以行乎父子兄弟夫妇朋友之间饮食起居言动之际才有一毫涉于便已自私皆利也其事虽善而有所为而为之如内交要誉恶其声之类稍有萌于中是亦莫非利焉不止于名位货财之谓此特其流之甚着见尔



　　北溪大全集巻三十七
　　钦定四库全书
　　北溪大全集巻三十八
　　宋　陈淳　撰
　　答问
　　答陈伯澡问论语
　　问雍也仁而不佞集注仁道至大全体不息段
　　仁惟此心纯是天理之公而絶无一毫人欲之私以闲之乃可以当其名集注所谓全体云者非指仁之全体而言乃所以全体之也仲弓又不止日月至焉之地位问顔子具体与全体如何分别
　　具体之体实字乃以成人身体譬之全体之体虚字防意自不同
　　问夫子之文章
　　文是条理相错章是彰著可观
　　问文章性天道
　　文章固是性天道之发然圣人教不躐等平时只是教人以文章到后来地位髙方语以性天道尔
　　问令尹子文陈文子未知焉得仁段
　　此处论仁以当理而无私心正以其事言未可开看问三仁微子先去比干继死箕子后为奴
　　按史记是时箕子先諌纣囚之为奴箕子因徉狂受辱徉狂非本意也比干继而諌纣杀之微子乃去周以存宗祀尔
　　问三仁夷齐顔子仲弓子路等及宪问等仁
　　仁一也而言之不同以理言则心徳之全而天理之公也以心言则此心纯是天理之公而无一毫人欲之私者是也以事言则当理而无私心之谓若顔子仲弓子路冉有公西华及宪问等章之所谓仁则以此心纯是天理之公而无一毫人欲之私者言之若三仁夷齐与子文文子等章之所谓仁则以当理而无私心者言之然以心言者是以平日统体言之也以事言者是于临事变中因以观其心体之云尔非姑指一事而言其实亦非有二义也
　　问子文不能无喜愠文子不能无怨悔与克伐怨欲不行及夷齐三仁相反段
　　圣人于子文大概以所仕所已所告者未必皆出于天理而无私故不得谓之仁非专以无喜愠者论也文子大概以洁身去乱其心未能果见理义之当然而有失正君讨贼之义故不得谓之仁非专以反国而未能无怨悔者论也与宪问章意自不同而三仁夷齐只是一様心又不可分髙下
　　问一事可谓之仁段
　　仁者心徳之全其道至大非全体而不息者不足以名之非可指一事而言若三仁夷齐之仁是于大变中做事见其当理而全无私心之谓若子张之问子文文子则又但以其一事之小者而欲信其大者则不可也问二子事圣人为之亦曰忠清与比干之忠见得便是仁段
　　圣人之心浑然天理流行通贯固无一事之非仁若但指其忠清一事而遂以为仁则不可若比干之忠而谓之仁者是于此见其心之所存者皆天理之正而无毫髪私欲之为累尔非指忠之一事而名之也
　　问君子务穷理而贵果防段
　　理之明则是非判防之果则从违决此又工夫最切处问程子谓微生所枉虽小而害直为大
　　程子之意恐只是以乞醯之事至小而害乃心术则为大也
　　问足恭等可耻有甚于穿窬
　　穿窬者之志不过隂取货财而止若此二者过謟以事人慝怨而面交其所包藏岂止于取货财之谓邪故可耻有甚于穿窬也
　　问雍也可使南面段
　　寛洪只就仁字见之简重则就不佞及居敬行简见之然此须看寛洪简重乃君人当然之常度仲弓特于此有合焉非专就仲弓起此意
　　问不迁怒段
　　更看理所当怒而不在血气则伸缩由我自是不迁若怒自己起而不由于理则气不能平必至于移甲加乙问不贰过
　　有心背理谓之恶无心失理谓之过过者误也不必拘定以为只在心术念虑之间不贰云者只是不再作若念虑间觉得为过则便克了此念更不再作若于行上觉得为过则便克了此行更不再作只如此看甚明白不必过为支离也
　　问顔子好学论
　　其本也真而静只就人说其未发也五性具焉亦只一套接去真只是理即所谓五性者静亦即是未发尔情循性而发则善不循性而发则不善非因所行之得失而后有善不善之分也其余并已得之而以顔子就性情上用工夫发得尤为亲切而程子曰心一也有指体而言者寂然不动是也有指用而言者感而遂通是也又曰自性之有形者谓之心自性之有动者谓之情此论心性情三者为一处更详玩之
　　问喜爱欲如何分
　　三字有浅深喜方见于顔色爱则心中好之然未有取之之意欲则贪意直注于彼必欲拏将来矣
　　问程子论七情与孟子四端之情不同
　　情只是心之发予思只说个喜怒哀乐四者到礼运详而为七情又就上生来爱自喜上生欲又自爱上生程子只是申明此说尔若展转相生不巳虽什伯千万而无筭者如大学所谓忿恐惧好乐忧患所谓亲爱贱恶畏敬哀矜敖惰之类是也岂但七者而已哉若孟子论四端之情乃专指其由仁义礼智之性而发者其言各有所当不必相比较也然七情之类亦未尝不由性而发大抵心统性情其未发则性也心之体也其已发则情也心之用也情发于心而根于性虽古人诸说详畧之不同亦未尝不相为流通而发之有中节不中节则又系乎所养如何尔
　　问横渠说当知三月不违与日月至焉内外賔主之辨
　　知只是一知只有浅深真与未真尔横渠说亦只是平说而浅深皆用得不必过求不必泥着亦随人用力旋旋加进如内外賔主之辨初学便当知此然天理人欲相为胜负之几最未易判也若到天理决然常在内而为主人欲决然不随之追逐于外而为賔非真知而足目俱到者不能到此田地则主势日伸賔势日屈其进进日不能止过此方如车轮运转不停非是放下全不用力前头限量不由我非吾力所能料虽欲辍不用力而力自不能辍矣此即日进无疆地位也然此等皆学者所未到之理非可以臆度想像而识须临境而后知味也
　　问程子说心广体胖这里着乐字不得延平以明道吟风弄月为初见濓溪时事
　　心广体胖地位髙自是乐之发散有自然安防气象人见其为乐而自不知其为乐也如何更着得乐字明道见濓溪吟风弄月以归虽云胷中快乐有自得之意然未免有形迹若邻于乍见者未能恬然以为家常茶饭底事延平疑其为初见时事也
　　问程子说为人欲见知于人谢氏说利为适已自便南轩说有所为三者不同【君子小人儒章】
　　欲见知于人便是求自利便便已而后为之便是有所为程谢张说更相发明初无异防
　　问生理本直段
　　只是秉彛中许多道理本甚坦直何尝有一毫峣曲迂折如自孩童便知爱亲是直妻子具而孝衰则不直矣长便知敬兄是直紾兄臂而夺之食则不直矣见孺子入井便怵惕恻隠是直纳交要誉恶其声则不直矣见牛觳觫而不忍是直以羊易之则不直矣又广而推之至于君臣之当有义夫妇之当有别居处之当恭执事之当敬与人之当忠理本甚直若沈湎滛佚若鑚穴逾墙若箕踞傲惰若相倾相诈则非其直矣似此等类皆可见
　　问程子以先获如利仁是也段
　　先难后获本文为事而发若程子利仁之说乃于言外发此以警学者心术之微在学者虽以利仁之为笃而亦当知利仁之为非所谓地位亦未易定其优劣也问齐鲁一变章集注谓施为缓急之序
　　恐只是变齐之习至鲁在所急而变鲁之习至道在所缓以霸俗贵扫除之亟而王道须浃洽之深故也问博学于文约之以礼段
　　博文是所以穷理约礼是约此理于吾身而巳
　　问杨氏辨髙明所以处已中庸所以处人之说
　　或人之说固失矣杨氏辨之虽得而所以主意亦未能无失也大抵皆是不得本文之义本文所谓极髙明者是言存心处无私欲之累故恁地髙明所谓道中庸者是言处事处无过不及之差皆由乎中庸而已今彼主意皆以理论则是理有二致矣而可乎
　　问已欲立而立人章集注谓状仁之体
　　仁者之心廓然大公无所不爱其体自如此非姑指其交物处为然也但不可偏靠此为言尔
　　问程子谓仁者以天地万物为一体
　　程子之说亦只是言其与物为一而无所不爱之意然专靠此为言则穷大而失其本当于此处观天理所以流行无间之体则仁可识矣
　　问程子手足痿痹为不仁段
　　仁只是天理生生之全体故仁者之心浑然天理生生不息者其本体也视物为一而无所不爱者其用也夫子所答以巳及人公乎天理流行无间者正是指言其体而用在其中矣程子集注所发明皆是不外此意问黙而识之段
　　不言而存诸心谓口虽不言而厯厯记在心也
　　问依于仁段
　　仁非万理之总名所以该贯万理而为之总会也依仁则此心全体不昧而是理之在我者有所总会而主宰之矣
　　问志道据徳章
　　初学须循四者之序而不可乱到成徳后日用间四通八逹穿穴玲珑方有更相为用处
　　问用之则行段
　　此章文义固然然其主意大体更须看圣人道全徳备其具在我顔子体道几于圣人亦有其具故用舍行藏独与夫子能之在他人则假使遇明王圣主之用亦无可行而舍之亦无可藏矣
　　问乐亦在其中段
　　若欲知乐之实味湏到万理明彻私欲浄尽后胷中洒然无纎毫窒碍而无入不自得处方庶几其有以得之矣
　　问乐在其中与不改其乐有浅深
　　乐在其中与不改其乐诚有间但程子于此却用不改字主意全别其添一能字而又系之疏食饮水之下者是虽疏食饮水亦不能改圣人之乐便见本然浑成之乐元不曽动比之顔子不改系之回也之下是回不为箪瓢陋巷所改语意轻重自不同矣
　　问子所雅言章说性与天道夫子不言
　　性与天道非圣人絶口全不言之但以此理奥未易遽知非教人之所先耳其与学力到地位髙者亦未尝不一二言以发之如语子贡以天何言及賛易以一隂一阳继善成性乾道变化各正性命之类但不如日用切近等事常言之尔其曰不可得闻者亦姑言其大概如此而在学者黙而识之亦非是全用不言而解亦须畧凭圣人一二言为之法然后从而凖则以演而伸之触类而长之尔
　　问子不语恠章论鬼神造化之迹
　　造化之迹只是天地间造化之显然可见处莫非隂阳二气之所为来说大概近之而未广更详之到无所不通处为善
　　问桓魋其如予何段
　　曰天生徳于予亦其至圣之实所不容掩处曰桓魋其如予何乃圣人极防制以理虽临患难而毎自必如此无复頋虑也
　　问二三子以我为隠章论道果有隠显之异否
　　如性与天道是深隠髙逺处日用人事是浅近卑显处然深隠髙逺之理实流行乎浅近卑显之中而浅近卑显之事实根原于深隠髙逺之处其分不同而其理则一而已由其理之一所以夫子无行而不与二三子作止语黙无非教也由其分之殊故学者当循序而渐进不可躐等而顿造也
　　问子以四教章
　　须知学文所以穷理修行所以体是理于身而存忠信又所以萃是理于心者也
　　问程子曰一心之谓诚尽心之谓忠一心与尽心何别
　　一心是终始无间防之意尽心是自尽于中而无隠之谓一心是自然尽心是着力诚以理言忠以心言诚以天道言忠以人道言诚以圣人言忠以学者事言在圣人之诚则天道也在圣人之忠则诚之发也在学者之诚则本然之理也在学者之忠则近于诚矣
　　问程子曰忠信以人言之要之则实理也文公语録曰以人言之则为忠信不以人言之则只是个实理如诚者天之道则只是个实理惟天下至诚便是以人言之也
　　五性之信是即仁义礼智皆实有而无妄之谓此理之总名程子所谓实理者此也其见于用则发巳而自尽者谓之忠循物而无违者谓之信是以人工夫得名程予所谓以人言之者此也文公所引诚说亦正如此问圣人者神明不测之号
　　圣与神无甚分别合而言之只一套事分而言之神只是圣之不可知非于圣人之上又别有一等神人也所谓神明不测者自其底蕴言之则渊而不可测自其施为言之则妙而不可测不可以偏看也
　　问我欲仁章
　　据一时言只我欲仁一念之兴此心便在此仁便当时即此而在矣此圣人示人亲切直截简洁明快处自足以起人欢欣爱慕亹亹不厌之心
　　问丘也幸茍有过章
　　吴氏之说甚善甚穏甚精甚宻最发得圣人盛徳酬酢从容中节之意更不容贬剥宜详玩之
　　问程子谓巫马期以告孔子孔子只得不答
　　程子之意以孔子既不可自谓讳君之恶又不可以娶同姓为知礼自受以为已过又恐彰君之恶只可不答而巳然以吴氏之说通之其受以为过也亦不正言其所以过初若不知孟子之事者是则彼此俱无妨碍非惟程子之所疑者不足疑抑以见圣人盛徳之言随触而应自然从容中节而不失乎人情事理之宜真可为万世法矣
　　问温而厉威而不猛以气禀言恭而安以气习言
　　此皆圣人盛徳充溢睟面盎背自然之容岂复可见气禀气习之所以然而何可以是论
　　问泰伯父死不赴防髪文身
　　此乃变中之正不可以常论盖不如是则无以絶君国之念而成其让矣
　　问动容貌章动正出三字
　　若以三字作重看为用力处则正字可通而动出二字非其例也若作轻看则又有行信脚动话信口出之今只得平看其用工不在三字上而在三者之时问所贵乎道者三集注新旧说
　　斯字犹必字意据曽子此章主意不在斯字上最重在贵字上动容貌以能逺暴慢为贵正顔色以能近信为贵出辞气以能逺鄙倍为贵其意止此而已程子及门人发明防极三者之所以然则有平时涵养之功有临事持守之力以平时涵养而言则工夫在上三句之前而下三句乃其效验处斯字犹绥之斯来之斯谓其必能如此也以临事持守而言则工夫在上三句之时而归宿在下三句斯字犹闻斯行之之斯谓其必要如此也是二义皆曽子意之所未及集注旧本以为修身之验非庄敬诚实涵养有素者不能则申程门平时涵养之说也改本以为修身之要学者所当操存省察而不可有造次颠沛之违则申程门临事持守之说也今考之平时涵养之说虽有根原然却在三言之外起意其工夫全在日前而目下则疎阔有任其自尔如前所谓信脚动信口出之不若改本工夫缜宻亲切既可以包平日涵养在内又从目今临事以至于将死一息未絶之前皆无有顷刻之违其所谓操存则在上三句所谓省察则在下三句本末不偏终始兼贯其义为长却皆在曽子三言之中起意于曽子正意不相悖所以集注如此改定而程子尹氏之发明有味不可废亦必系之于其后也
　　问以能问不能章
　　理义无穷如何尽得顔子汲汲下问惟恐其有一理之不获而已如何敢有必其尽之之心若有必其尽之之心则是自为之限而学不能以日新矣犯而不校亦非只见理在而不见其有犯我者不专是所存之广大也问可以托六尺之孤三句
　　三句谓之君子者乃有学以成其才徳者之事周公固不待说孔明正可当此若子孟軰只是资禀来厚朴实头能镇压故做得赢尔他无可恃也
　　问程子曰而不毅则无规矩而难立毅而不则隘陋无以居之
　　二句亦明白不难晓如栁下惠是底人其流失之不恭则无规矩而难立然惠却不以三公易其介是而能毅也伯夷是毅底人其流失之隘则是隘陋而无以居之然夷却不念旧恶是毅而能也而能毅则和而不流而有规矩矣毅而能则中立而不倚而有以居之矣
　　问民可使由之章理之当然与其所以然
　　理之当然如父慈子孝之类亦是大纲说其纎悉曲折乃是中间慈孝节目如内则许多事件之类皆日用常行当然底非谓其所以然者所以然乃根原来厯是性命之本处
　　问学如不及章
　　此章大意说为学用工如此之急程子不得放过又接此发明恐失之意才放过待明日便缓便失了非是常持此二句之心不得放过也
　　问唯尧则之章尹氏说
　　尹氏说当与前合作一意看无为而成是大里面事凖则之以治天下亦是徳里面事













　　北溪大全集巻三十八
　　钦定四库全书
　　北溪大全集巻三十九
　　宋　陈淳　撰
　　答问
　　答陈伯澡问论语
　　问子絶四章横渠说四者有一焉则与天地不相似
　　无我一义杨氏所谓道通为一者亦精盖圣人之心廓然大公与道为一何有私我如天地大化一辟一阖无非公乎太极流行之妙而天地何预焉又细思之我与物对因物形之而后我始见恐亦去此意不得须兼之于中盖圣人于应事也物各付物而我何预焉同然大公岂复见有物岂复见有我惟纯见是理而巳
　　问仰之弥高章程子谓到此地位工夫尤难
　　前此尤可以用力到此则自大而趋于化自思勉而之不思不勉介乎二者之境所未逹者一间非人力所能为矣但当据其所已然从容涵养勿防勿助至于日深月熟则亦将忽不期而自到而非今日之所预知也问子在川上章
　　程子与道为体四字极精盖道体本无穷天运日行水流物生乃与道为体而无穷者也
　　问程子答张思叔无穷之说
　　思叔于此直防以无穷二字而不知其所以无穷之蕴煞有义理在观诸集注亦可以见其大畧矣
　　问未可与权章汉儒程子经权之说
　　权不可直谓之反经汉儒之说诚非程子亦不直谓权只是经本文谓经所不及者权量轻重使之合义才合义便是经也其为言亦婉矣来说所辨巳得之谓权异乎经而不离乎经者亦当甞爱栁子之言曰权也者逹经者也斯义甚精并详玩之
　　问子莫无权与此章权字轻重不同
　　权之得名本秤锤之义所以称物轻重而取中者也然古人用之有以一节言者有以全体言者自其一节言则如时中之类亦日用所不可阙自其全体言则如中庸之为至徳非义精者不能及也
　　问程子曰权义也义以上更难说
　　权所以量轻重而使之合义不可直谓之义也盖亦有体用之分焉然处义未精者亦未可与权必有错用其所不当用处而欲精其义者非物格知至者不能此程子所以谓义以上更难说也
　　问与上大夫言訚訚如也
　　先言和恱后言诤和恱者事长顺也诤则不诡随矣问足躩如也盘辟貌
　　盘辟乃盘旋曲折之意辟音辟蹜蹜乃举足促狭也问立不中门注当枨闑之间
　　枨是门旁枋闑是门中立木以为门扇之碍者
　　问过位注位者君之虚位人君宁立之处
　　门屏之间谓之宁屏犹今之塞门也古者觐以正君臣之礼天子当依而立不下堂而见诸侯朝以讲賔主之仪天子当宁而立在路问之外相与揖逊而入
　　问享礼有容色段
　　聘礼有享有私觌聘者奉君命聘问于邻国之君以结其好也享献也与飨不同既聘而行享献于邻国之君以厚其恩也私觌者既享而以私礼见邻国之君以尽其欢也聘君用圭聘夫人用璋享君用束帛加璧享夫人用束帛加琮庭实用皮或马私觌用束帛乗马既觌就舘君使卿致饔饩赠贿及飨食燕将反则还圭璋而不还璧琮享币圭璋以致命璧琮享币以致献重命而轻献所以轻财而重礼也璧琮享币不还者有贿及币以报之也圭璋必还之者礼命之玉非财之比也详见聘礼及聘义
　　问顔渊后段胡氏曰闾巷之人辞亲逺适则同患难有相死之理况朋友乎况弟子之于师乎又曰其可不可当未行而预防不当临难而始谋也
　　胡氏所谓未行而预防不当临难而始谋者盖以常人大槩言之若回于孔子恩义极重岂他人之为师弟者比假使夫子在患难而回不预其行则于风闻之始亦必禀父而纠率以赴救之亦不当以在父而不在师者为辞况巳辞亲之侧而侍师之旁则其同患难危迫灼然有相死之理在师为师天理人情大公至正无可疑者非回私为师而不存其父也是乃所以忠于师而为不辱其亲之孝也万一夫子不免于难而死而回赴救之不克及则奈何至是则又不当继之徒为无益之死矣必当告天王方伯请讨复雠如胡氏之说以伸此心拳拳事师之大义乃庻乎有以对越神灵而无忝也问亲在而仕当致死不致死
　　所在致死之说古人巳明白然于临境情态亦多端而所以处之之义亦未可以一概定也若东溪赵苞于鲜卑入防之时其母为所质以要之乃亟战以杀其母则大非所宜矣
　　问与防章程子谓游心千里之外为曽防设
　　程子之言亦只是平说非有讥防之意然防亦未能脱此病也
　　问克己复礼段
　　一日克己复礼天下归仁焉极言其功夫之勇猛至到与效验之速而大不必赘添支节也
　　问心兮本虚应物无迹即孟子出入无时莫知其乡也
　　与孟子语不相似所谓虚者只是本无一防物事虽里面都是实理然理有甚形迹
　　问知诱物化
　　程子此四字正用乐记中语非指耳而言也
　　问发禁躁妄与伤易则诞易即躁诞即妄
　　躁妄与易诞似相类而实不同躁妄二字是双头并说与静专二字为对躁者病而动也而与静对妄者虚而乱也而与专对此二字置于心动之下枢机之前所以总提其意易者轻快之谓诞者欺诳之谓其伤易伤烦两脚则从躁妄句中分来易自躁中生烦自妄中生诞则易中之病支则烦中之失易而诞则已肆而物忤矣内何有静之云烦而支则出悖而来违矣内何有专之云其首尾意脉相应可详玩之
　　问视聴有节文处
　　礼文正是指礼仪三百威仪三千之类但书亡无传其绪余可见者如视母上于面母下于带坐视膝立视足应对言语视面将入戸视必下入戸视瞻母回经坐视平衡恭坐微俯视尊者之膝肃坐仰首视不出寻常之内朝廷之视端防平衡祭祀之视视如有将军旅之视固视虎张丧纪之视下防垂纲皆视之节文也如毋侧聴不倾聴聴必恭之类则聴之节文也古人此等想极纎悉详备人动容周旋无一日一时不在礼文中今既无可考但当以理为主理之当然处无过无不及便中节文之会如当视而视当聴而聴当言而言当动而动便中理之节文便是礼如视其所不当视聴其所不当聴言其所不当言动其所不当动便是人欲之私不中理之节文是之谓非礼然非穷理之精则必有错认其所不当然者为当然而节文亦不能以中矣
　　问死生有命章
　　天者命之所自出命则天地之所赋于人者故以理言之谓之天自人言之谓之命其实一而巳
　　问盍彻章
　　周制国中乡遂之地周贡法田不井授但为沟洫一夫受田百亩与同沟之人通力合作计亩均收大率什而赋其一所谓彻也野外都鄙之地用助法田以井授中百亩为公田八家各私外百亩同养公田公事毕然后敢治私事详见周礼孟子
　　问子张崇徳段
　　主忠信则存无不诚而本以立徙义则动无非理而行以通又互而言之能主忠信则所徙者溥博渊泉而时出能徙义则所主者笃实辉光而日新此徳所以日积而髙自有不容巳者
　　问子张问政章注
　　凡文公之说皆所以发明程子之说或足其所未尽或补其所未圆或白其所未莹或贯其所未一其实不离乎程说之中必如是而后谓有功于程子未可以优劣校之
　　问先事后得段
　　先其事之所当为而后其效之所得是不计功谋利也只营为所当为则徳日积不计效则徳崇而不自知矣集注巳甚明
　　问名不正段
　　两句亦甚明如父唤做子子唤做父名不正了便说来不顺呼唤既不顺则所以待父待子之事都不成了便颠倒无序乖戾不和礼乐如何兴得以此推之他可类见
　　问见小利
　　见小利便被小利牵制防蔽了更都不见大体处故大处做不成只如此看自分晓
　　问克伐怨欲章集注防去病根意
　　学者惟患不能自知己之病根所在耳若果知却合下便当下克己工夫对境直截与之防去一举浄尽然后为快岂有放缓第一着且做第二着且制之不行待他时工夫稍熟后乃渐进以防之邪若然则恐病根转深不可得而防胷中一起一伏转为之扰非所谓笃志求仁之道也
　　问集注管仲子产才徳
　　二子皆无大学规模须是大学规模乃为王佐才而伊傅周召其人也
　　问以直报怨章
　　以徳报怨乃老氏语出于有意之私可谓特加厚于怨者矣而徳无物可报不几于薄乎其言死定偏滞在一边若圣人之言怨则以直报徳则以徳报二者各得其平极是明白简约更无峣欹劳攘而其中防意却反覆无穷且如此人旧于吾有怨今适相值有罪邪随其罪之如何而公防之果贤邪亦荐之果不肖邪则絶之设若不肖者后复能改而贤则吾又荐之一惟理之当然而吾无容私焉是之谓直而于怨固未尝汲汲以图报也如此人旧于吾有徳今适相值果贤邪吾固荐之以为报若不肖邪吾则权其轻重使公义行于上私恩伸于下于徳亦未甞失其报也此其言甚活乐圆转无所用而不通所以为圣人之言欤
　　问上逹及程子说下学上逹意在言表句
　　有一节上逹有全体上逹因其言而得其意便是下学上达也
　　问修巳以敬章程子说
　　此又极言敬之道程子此段成二节皆是推广修巳以敬以发圣人言外之意
　　问予一以贯之章
　　此章须玩味予一字要认定是就吾心浑然一大本而流行贯彻乎万事者言之非可泛言其为一道也谢氏譬天之造化发育万物亦是一元之气流行贯彻初无二理末以中庸语证乃形容天理自然流行之妙无雕刻形迹即以结前意尔
　　问行笃敬笃之一字
　　笃谓厚而力也不止是厚一字于厚之中有自力之意圣人无不然但不见其迹尔笃与敬乃相对双字若笃敬则又是笃其恭也语意自不类
　　问志士仁人及集注语録所辨
　　仁人身与理俱志士亦能确然不易所守集注两条是解本文两句文义字字相应甚明语録所辨是说当人临境时直截一意无他顾虑尤为简洁
　　问义以为质段
　　事到面前便防可否此在先是义以为质可否既定或从或违所以区处须中节文无过不及是礼以行之于其区处或出辞气须逊顺而无峻厉方不忤人是孙以出之其总归须诚实则此事之成无欠缺可悔处是信以成之四者皆一套事只于日用间验之自见
　　问思无益不如学段
　　学是亲身去理会兼知能说思是心头空思量
　　问知巳及之而动不以礼乃有小疵是知处犹未周匝如何
　　理义欲其周知而无不尽学问欲其大醇而无少疵夫岂易至而亦岂可以易言哉
　　问禄之去公室章南轩说以禄去公室为专制鲁国之富以政逮大夫为政悉移于大夫解得明
　　南轩分别二句诚明但恐无事实则难为确论集注意恐以上句主于君言之故曰君失其政以下句主于大夫言之故曰始专国政盖君失其政不能制禄则禄去公室也
　　问苏氏说鲁失政恐鲁未有专征伐之事
　　鲁虽无威文专征伐之事然征伐亦不无按春秋可见凡征伐皆天子之事非诸侯所宜出则鲁亦岂得为无僣者
　　问性相近章
　　论性之本只是说气中掇出理言非于未有气之前论也若未有气之前则是未有人所谓尧舜亦何在问公山佛召二段延平师弟答问中云元晦更熟玩孔子所答之语求一指归处所谓指归处是如何又问自其欲往观之则见圣人神化之妙虽叛逆之往亦无所弃自其卒不往观之则见圣人圆通明逹才知其不可为则便不为之凂此乃涅不缁磨不磷处
　　磨不磷涅不缁是就到地头说非是知其不可便不为处看所谓指归处只就程张说中意看
　　问朱先生语録云吾其为东周乎谓干木随身逢塲作处是如何
　　只是有家具在身遇着用处也要用
　　问六言惟刚勇二者相近如何分别兼后章恶果敢而窒与此二者又如何分别
　　勇是气奋发直前其蔽便作乱鬬打刚是体质刚硬其蔽便躁率果敢是好果决作事若窒塞不通便妄作矣问正墙而立段
　　二南所说修身齐家最日用至切事若不知此举目便有遮蔽无所见动步便有碍不可行集注解得极亲切分明问民有三疾
　　荡忿戾诈乃是意欲之私非小病也
　　问恶紫夺朱
　　朱是南方正火色赤紫是北方间水克火赤黒色似朱而非朱恶邪之夺正也
　　问三仁按史记三处不同殷纪以微子先去比干乃谏而死然后箕子狂为奴周纪云杀王子比干囚箕子宋世家云箕子先谏纣囚之乃狂为奴比干乃继而谏纣杀之大师乃劝微子去遂行未知孰是
　　或问中主殷纪亦未纯以为然小学书又却取世家之言其先后亦有理今集注中又却是参取殷周二纪并世家之文其考之必得实当按此为定然其大义则须各就逐人分上看他所处如何亦不必苦泥此先后非大义所系也
　　问三仁
　　三子谓之仁者只是即此等事变之中见他心体之所存洞然无一毫私欲之为累而其所处又各当于理而无咈焉尔
　　问小子当洒扫章
　　须是先从事其小者近者而后从事其大者逺者是谓循序渐进由末以逹本工夫不偏靠在一边此章程子说得甚快而防意甚微頼文公防得分明于学者极为有力
　　问程子曰从洒扫应对与精义入神通贯一理虽洒扫应对只看所以然如何
　　如曲礼为长者粪一段第一畨且讲防此礼要见其中一个节文曲折所当然不易处如必加帚于箕上此是初往时以帚加箕上方得两手奉箕为恭若不然则所执参差不齐不得而为恭矣于此知必加帚于箕上乃初往时节文所当然不可易处也如以袂拘而退其尘不及长者此是正扫时以袂拥帚之前而却行以退则其飞尘不污及长者若不然则其尘必污及长者而不敬矣于此知以袂拘而退其尘不及长者乃正扫时节文所当然不可易处也如以箕自向而吸之此是收粪时必以箕舌向巳而勿向长者乃为敬若不然则是以秽处向长者为不敬矣于此知以箕自向而吸之乃收粪时节文所当然不可易处也既各各见得节文当然不可易第一畨看便要见初往时节文因甚如此当然不可易正扫时节文又因甚如此当然不可易见得时此便是理也是理合如此而吾不得不如此也既各各见得为当然之理第三畨又看初往时当然之理因甚其如此正扫时当然之理又因甚其如此收粪时当然之理又因甚其如此既不是圣人制礼使我要如此齐整又不是生于吾之巳意要如此好看又不是迎奉长者意思要道好又不是畏长者恐激怒又不是恐旁人窥其所为彼此俱无所由便是天之命我者如此而一毫人为之私无所与于其间吾只得尽恭敬以奉天职尔是谓必有所以然者是理之根原来处所谓人事一处是为天理于此可的见其实而于其中又细玩之可见此心生道焉可见天理流行者焉可见敬之所以主一者焉可见诚之所以不息者焉可见仁之所存焉可见恕之所贯焉可见中之所寓焉此又其精义入神处即是上逹处以此类推之三千三百之仪皆可见然终是根原来厯未为难穷而节文曲折最未易防尤不可以或忽也
　　问立之斯立章
　　植其生乃制民之产底事感乃上四者应乃下四者问防而不骄
　　安舒气象似骄心广体胖何骄之有
　　问不戒视成谓之暴与慢令致期谓之贼意相似何以分别
　　上句是工役等事下句是约束立限输纳及禁止等事









　　北溪大全集巻三十九
　　钦定四库全书
　　北溪大全集巻四十
　　宋　陈淳　撰
　　答问
　　答陈伯澡问辨诸丈人心道心之论
　　问张吴【南劔张显父字敬之淮阳吴恭之字叔恵】说人心道心一是天理一是人欲
　　程子虽有是说然更在人自体察而人欲亦有浅深若察之不明则人心与人欲又都没理会了
　　问二丈云操则存道心也舍则亡人心也
　　操而存则道心便在此舍而亡则人心便放荡去了非可直指此为人心道心也
　　问二丈云其为物欲者都是此心做去难呌做好
　　嗜欲皆从人心出心逐欲而防乃不好
　　问二丈云主宰便道心矣
　　主宰万物皆由理义乃是道心未便可唤作道心问人心道心大意
　　中庸序说巳极分明可熟玩味为凖不必他生穿凿转见迷大抵心一也就中分别以其从形气上发来本形气为主故谓之人心即四支百骸之所知觉运动者是也以其从理义上发来本理义为主故谓之道心即此所禀受仁义礼智之心是也二者之心上智下愚皆所同然但人心至危殆而难安道心至微隠而难见虽上圣大贤亦不敢以为易而忽之况在学者尤须要分别得二者界分分明而操制之如饥则食渇则饮之类人心也嗟来之食则不肯食嘑尔蹴尔而与之则不肯食等类道心也如男女之欲等类人心也夫妇有别等类道心也人徒见程子有天理人欲之分更不实自体察于已以道心全做好底物亦便以人心全做不好底物夫天理与人欲相对天理分明是好人欲分明是不好道心全是天理固全是好然人心只是平说形体之知觉运动未便是人欲未是不好只是嗜欲之类皆从此出极是危殆卼臲而难乎安息安帖最易流易陷尔古人于此有精一之功焉精则要分别二者界分分明不相混杂一则专守道心之正而无以人心二之要得道心常为一身之主而人心毎聴令焉至于工夫纯熟气质变化则从心所欲不逾矩声为律而身为度即人心便都纯是道心而不复见人心之为吾间矣
　　问人心无定如翻车流转无须臾停杨至之曰此乃人欲非人心也
　　此乃人心驰逐于物欲之私
　　问程子谓逐物是欲而非心
　　所谓逐物是欲程子之意盖谓欲者情也感物而逐之者乃情欲尔本心之体在中却自若然细论之情亦心之成也更以人心道心按之则逐物欲亦是人心而非道心之谓未可全以为非心也文字须要活看
　　问心者知觉之谓而智亦训为知心与知字亦须分明杨曰不须如此说有心便有性二者不相离不是先有这知觉而后这是非之理旋旋安排出来又问语録云动处是心动底是性杨曰仁义礼智性也恻隠羞恶等情也心统性情也分开说则动处是心动底是性然论得来心性自不相离此心才动那个仁义礼智便在里许非旋旋安排出来
　　心者人之神明所以为身之主宰者即此身上个灵底是也性即心中所具之理若仁义礼智是也心是个灵物能知觉智即心中所能知觉之理能是能非者岂可更将心与智相对持分别是犹指日与光对分为二物也而可乎所谓动处是心动底是性动处是其灵活能酬酢处也动底是动之理也若合心性情而言则静是性动是情心贯动静而统性情静其体而动其用也所谓知觉在理义便在只有浅深缘知觉则惺惺不昏昧理义便都在其中若然不省则礼义何在邪如人呌则便应其知觉之浅处见孺子将入井便怵惕其知觉之深处理义随深浅呈露尔杨文此处说不破
　　答陈伯澡再问论语
　　问祖孙一气
　　精与气合而生防升魄降而死然祖孙一气祖宗虽死而子孙之身在此则所谓一气者犹相贯于幽明之中固自有长存不灭者所以礼重于絶人后而人以子孙世世有常祀为贵也
　　问康节谓性者道之形体与文公语録性是道骨子及道是在物之理性是在已之理
　　道者事物中所当然之理人之所共由者也性即在我之理具于吾心而道之所总防也所谓形体者正如此初非有待于人为而后得而邵子文公之说皆互相发明本无异防
　　问杨氏会万物于一己之说与孟子万物皆备于我异同如何
　　万物皆备于我是言万物本然之理皆具于吾身而巳若会万物于一巳是言人恁地做工夫然万物如何会合于己巳亦如何会合得万物此其意特不过佛家平等之说墨氏爱无差等之云不知万物从来不齐人酬酢于其间小大疎宻各有其分而不乱但仁者之心无私则自无物我之间尔非以彼合此之谓也
　　问学者就事上逐件尽巳心推将去
　　此语之病是临事方尽巳心而无平日存主之功尔所谓尽巳心者只是此心存主处真实而无伪妄便是忠平日常如此到临事时只是此心无间防非于此而方尽也
　　问尽巳推巳就事父孝事君忠及泛应事物上如何
　　事亲孝是忠恕之本所发用来最先第一件便在此上若就此上分别二字则其正所从事孝时便是恕起头处其所存主于中真实无伪妄处便是忠至于事长弟事君忠便只是以此事亲防心逹之尔但学者着力而然便是尽便是推故自其所存主于事亲时真实无伪妄底心到事长事君时无间防便是尽巳之忠自其所从事于事长事君时要得皆如事亲底心便是推巳之恕至凡应事条皆是巳与人相接了其为心皆如此若其思虑当如何如何此又是讲学之事
　　问尽已心者推将去一句
　　泥文执义太局蹙了凡穷格到窒碍不通处便须退步澄神反观其本义然后复徐徐寻绎而进则坚者亦将自破矣
　　问遗书仁者浑然与物同体义礼者皆仁物字是人物是事物若说人物则恐连礼智信不来若说事物则与订顽备言此体之句不合如何
　　仁者与物同体只是言其理之一尔人物与事物非判然絶异细论之事物只自人物而出凡巳与人物接方有许多事物出来若于巳独立时亦无甚多事故此物字皆可以包言所谓订顽备言此体者亦只是言其理之一尔更详玩之
　　问文公称许明道湏先识仁一段复叹其说太广学者难入学者于仁合如何下工夫
　　明道此一段说话乃地位髙者之事学者取此甚逺在学者工夫只从克己复礼入为最要此工夫彻上彻下无所不宜
　　问程子说订顽意极完备乃仁之体此篇只发明与万物为一之意如何见得仁体
　　非指与万物为一处为仁之体乃言天理流行无间为仁之体也
　　问程子此下云实有诸巳其地位巳高到此地位自别有见处不可穷髙极逺
　　见得此理浑然无间实有诸巳后日用酬酢无往而非此理更有何事更何用穷高极逺
　　问仁者之心廓然大公无所不爱其体段自如此非姑指其及物处为然但不可偏靠此为言尔是如何
　　仁者之心廓然大公视天地万物皆为一体固无所不爱但偏靠此为言则穷大而失其本溺于情而不及性尔
　　问博施济众章文意曲折
　　此章须将夫子所答本文分作三节看何事至病诸为第一节夫仁至逹人为第二节能近至也已为第三节上节是辨子贡之失夫博施济众亦仁者之极功但不可以是求仁今子贡欲以是求仁则失之泛滥高大而不切于巳故夫子折难之曰何止仁能如此必须圣人能之乎虽圣如尧舜犹不足于此不能做得此等功汝安可以是求仁中节是就已上平说仁者之心以已欲立欲逹之心而及于人则天理流行无间便正是语子贡以仁之体而为切于巳矣末节遂说恕所以推已及人之事是推巳所以欲立欲逹之心而及于人亦引天理使流行无间其示子贡求仁之方可谓益近而易勉若果能如此则博施济众之功亦自此而可进矣程子之说正是状天理流行无间处当以此意体认之可也若不观此而偏靠天地万物为一体上寻求则是吕铭之失矣
　　答陈伯澡问大学
　　问小学大学所教子弟如何分别
　　初间未知智愚皆当教之到十五年则智愚可见矣故入大学须有别然天子之元子当有天下之责众子当建国为侯公卿大夫元士之适子当有家之责故皆在所教庶人则惟俊秀者乃得与以其亦将任之以位也问敬以直内如何是直内
　　内主敬则私意不萌更有甚峣曲所以谓之直也问文公语録无事主心有事主事如何是无事主心工夫
　　无事主心有甚大段工夫只是提撕常教醒定常敬而已若有走作便是不敬了心亦如何絶得不思但无邪思可也才思便是已发便是有事了惟动静皆一于敬则静无走作动无邪思
　　问气质二字
　　流行乎一身之间者是气凝定成形者是质
　　问物得其偏有专得水之性有专得木之性
　　如动物头横植物头倒人头圆象天居上足方象地居下两目象日月居前南顶中央百会穴象北极居后北亦其得天地正气之一验也
　　问其正也有美恶之异其通也有清浊之殊正如何有恶通如何有浊
　　偏正通塞方以判人物之大分其美恶清浊又就人中细别
　　问齐家中所以新之之道治国中所以新之之道平天下中所以新之之道或是只自眀其眀徳而人自观感为善邪或亦须有施为如礼乐刑政之类
　　二者皆不可偏废家国天下大小虽不同而其所以为齐治平之道则一前古帝王此道皆备而尧典称尧自克明俊徳至于恊和万邦二南诗咏文王之化自关雎至于驺虞尤为明着易见者亦其全尽此大学之一验也
　　问至善是指工夫做到极处而言是事物中极至之理而言
　　至善是物事中极至之理是所当止之地也止于至善是做工夫做到极处是止于其所当止之地也文义自不乱
　　问新民是在人底如何使之皆止于至善
　　须是到比屋兴仁人人有士君子之行处方为新民之止于至善此亦是圣人善政善教全尽之功
　　问或问致知章中云身心性情之徳人伦日用之常天地鬼神之变鸟兽草木之宜莫不有所当然而不容巳与所以然而不可易者乞一一分析
　　当然所以然皆言理当然是就目今直看其合当如此是理之见定形状也所以然是就上面委曲看其因甚如此而来之来厯根原也当然者在身如手容合当恭足容合当重之类在心如体合当寂用合当感之类性如仁合当爱义合当防之类情如见赤子入井合当恻隠见大賔合当恭敬之类人伦如君合当止仁臣合当止敬之类日用如居处合当恭执事合当敬之类天地如天合当高地合当厚鬼神二气如阳合当伸隂合当屈鸟兽如牛合当耕马合当乗草木如春合当生秋合当杀等类皆有理存乎其间也所以然者如手容因甚当恭足容因甚当重以下诸条一一各因甚当如此是理之所自来天命之本然也凡此等然有事在皆当理会要一一通透果能一一通透无所窒碍便是物格便是知至前书并所答洒扫条及寄去根原段子巳具其详可并玩之
　　问诚意前巳有格物一段工夫而此章所谓自欺犹有阳欲为善而隂在于恶如何
　　虽是物已格知巳至而后意诚然必须透过此关之后善恶进退之机方真能决君子小人之岐方真能判物方为真能决知方为真能至若未透过此关则所守不牢忽取变溃其所以为自欺情状自有如许亦何怪乎可不重以为戒
　　问絜矩章初言上下四旁如一自南山诗以下止言好恶两端有不同及请实事为证
　　初言上下四旁均平如一是总说个絜矩正意自引南山诗以下则姑举两端以见其例云尔如巳欲孝其亲弟其兄慈其防而使民父母冻饿兄弟妻子离散亦上下之证如戸开亦开戸阖亦阖不以后来变乎前有后入者阖而勿遂不以先入拒乎后亦前后之证如并坐不横肱恐妨害旁人亦左右之证或问中所举赵由为守则易尉而为尉则陵守王肃方于事上而好人佞巳皆巳明白于此见得明则广而言之如已欲立而立人巳欲逹而逹人巳所不欲勿施于人所欲与之聚所恶勿施尔及文王视民如伤如保赤子等类皆此一理也问或问中有以倡焉而兴起矣然不能察彼之心而失其所以处之之道则或不得遂而有不均之叹
　　上既老老长长恤孤有以倡民而兴孝弟不倍矣而不能制民之产使仰不足以事俯不足以育至乐嵗终身苦凶年不免于死亡则是不能察其心而失所以处之之道使彼兴起者或不得遂也只观孟子答齐梁行王政条目五亩之宅一段则古人察民心之所同而得絜矩之道可见矣
　　答陈伯澡再问大学
　　问或问中于致知云表里洞然无有不尽于格物云精粗隠显防极无余不知何别或一物俱含此四字或总百物始有此四字
　　致知言表里以心之内外而言格物言精粗隠显方周匝物之曲折而偏言总言皆当如此也
　　问知与觉字不同
　　知与觉并言则知是识其事之所当然觉是悟其理之所以然
　　问程子曰但于一事上穷尽其他可以类推是如何
　　如亲亲上理会得尽便推类去理会仁民仁民是亲亲之类仁民上理会得尽便推类去理会爱物爱物是仁民之类如视思明上理会得尽便推类去理会聴思聪聴思聪是视思明之类聴思聪上理会得尽便推类去理会色思温色思温是聴思聪之类
　　问天地之所以高深鬼神之所以幽显
　　此二节求之过深了只须平看如天之状如何便恁高地之状如何便恁深天是覆地上是包地下过地是上载天是跨在天中问天是浮停在上是旋转不息日月星辰是悬在天上是附天而行地是如何结而为山岳如何融而为江海只如此等理会便是理会天地之所以高深处何必更过索之冥冥漠漠邪
　　问或问中云莫不有以见其所当然而不容巳
　　日用事物间见得到当然不容巳处则于此理便真切自住不得自不得不恁地做此最为人切处也问极其大天地之运古今之变不能外也尽其小一尘之微一息之顷不能遗也此处欲分别其所当然与其所以然之故如何
　　理无物不在无时不然大而天地之一开一阖古今之一否一防小而一尘之或飞或伏一息之或呼或吸皆此理之所寓也当然就其见定者而言所以然乃大化本体从来如此
　　问表里精粗四字分别表里是言物有内外精粗是言人见有浅深否
　　表是外面里是内面粗是外面形状大槩精是内面底蕴细宻处凡物皆有此四者未说到人工夫处
　　问修身章喜怒忧惧四者
　　此章只是四者感物而应不中其节则此心便为四者所动而不得其正矣
　　问如恐惧如忧患若是小可底事未甚逼近犹可排遣若是大祸患逼近在目前则恐惧忧患如何不动其心不知当此之时果何道以处之使各当其分而不动其心邪
　　此一节是当恐惧当忧患之时如何要排遣死了心不应若强要排遣灰槁其心便成释氏去而所以为祸患者处之便失其几矣
　　问意者心之所发若忿懥等四者谓心之所发亦可不知与诚意何异又如忿懥四者与亲爱五者亦相类亲爱畏敬乃好乐之属贱恶傲惰乃忿懥之渐不知正心与修身又何别
　　随本章各有所主且诚意章是说好善恶恶须恁底真实正心章忿懥四者是说心之用处不可不中节修身章亲爱五者又是身接物时事不可失之偏所主各自不同安可比而同之
　　问或问云若于理有未明心有未正则吾之所欲者未必其所当欲遽欲以是为施于人之凖则则其意虽公而事则私将见其物我相侵彼此交病虽庭除之内跬步之间亦且参商矛盾而不可行矣
　　若以今人溺浮屠者言之是所欲非其所隂欲为郡守者率民礼塔修善自州治之前及诸坊巷各建道塲使民废耕织买卖来会是我侵乎物民托太守威势张皇其事莫敢谁何是物侵乎我太守送诸处香烛虽费不敢辞民亦敛财备灯烛化粿食犒设虽费不敢道是彼此交病动关郡男女防观因而有争鬬滛奔等讼太守亦莾卤隠忍不敢正其罪虽亲子弟仆从亦动防观之念而不可禁遏是庭除之内跬步之间参商矛盾而不可行矣






　　北溪大全集巻四十
　　钦定四库全书
　　北溪大全集巻四十一
　　宋　陈淳　撰
　　答问
　　答陈伯澡问近思録
　　问发防不可见充周不可穷二句如何分别
　　发防指几言充周指徳言其所发见流行之实则诚也问一阳复乃天地生物之心
　　须元亨利贞乃心之全一阳复处乃天地之心此动之端乃天地生物之意于此可见耳程子动之端三字最精宜详玩之
　　问人生气禀理有善恶
　　人生气禀理有善恶者非指此理之体有善恶相对而生也只是言气禀之不齐所以有善有恶此乃其理之必然耳
　　问冲漠无眹万象森然已具云云
　　此句已甚明白不容添字赘了造化人心皆如此当寂然不动之时是冲漠无眹然日用万事之理皆森然已具于其中及感而遂通之际千条万绪泛应各当莫非即此理流行发见非至此而后始旋生也故或寂或感虽有体用之殊而其实只浑沦是一物而已不容以先后言如就莲子中最可观造化此理尤爲明甚方成房结子稍可食时来年生意絶未有兆眹而其根叶花实则已尽具矣每于此深有省焉所谓涂辙云者只犹曰路脉云耳
　　问心本善发于思虑则有善有不善若既发则可谓之情不可谓之心
　　心自是本善何甞有不善其不善者乃发而流耳其曰可谓之情不可谓之心乃随人问意各有所主今但当以意逆之岂可又从而贬剥之
　　问气坱然太虚一段
　　此乃是从太初説来至爲霜雪而上则气之成象者至爲山川万品则气之成形者耳
　　问游气纷扰如何是游气
　　游气只是流出来生人物底气
　　问推行有渐爲化合一不测爲神
　　化只是变化此物变成彼物惟是变则有迹而化则无迹至于神则又妙而不可测耳
　　问定性书无将迎
　　未然而趋之谓之将未至而逆之谓之迎若如此则是求物爲应先已自乱矣何定之有
　　问忠信所以进徳修辞立诚所以居业至存义本义程传不同
　　忠信进徳是存心处修辞居业是行事处本义与上文相应而程传不相应亦不害其爲同也
　　问咸九四程传
　　传义已明今只以王覇观之王者之心无偏无党所过即化所存即神上下与天地同流岂思之所及若覇者一用其私心只盟防所及之国则服从所不及者岂能感而通乎
　　问忠恕所以公平公平是言理否
　　忠恕是做工夫处其工夫极处则自公平故曰其致则公平语脉自明不必以理言也
　　问公而以人体之故爲仁
　　公只是虚説个理以人体之则公在我此心廓然无私天理便流行而爲仁矣
　　问横渠精义入神段
　　此张子推明易系辞本文只是极言屈伸感应自然之理所以交飬互发之意若谓动静相爲用则稍缓而非切本旨矣
　　问穷神知化四字兼穷神与入神浅深
　　神是天地之心化是天地之用入神以知见言穷神以至到言知化非闻见之知如知化育之知乃黙契之谓耳
　　问领恶全好领是一齐扫去更无少留迹
　　领是统领之意其权在我矣古人下字甚有力
　　问莫非天也阳明胜云云此语法与视听言动皆天也云云一同否
　　何必相牵此最读书之大病每每爱如此便将其中无穷之味都失了且如视听言动皆天也是以气言于其中要识得真与妄是以理言而阳明胜则德性用隂浊胜则物欲行领恶全好等语若就日用以昼夜体察则其切已做工夫有无穷意味不此之究岂非其大欠缺乎
　　问体天下之物体字是体认体察否
　　体是以身体之谓视之无一非我如此则切于已而此心之用无不周矣
　　问易有圣人之道四以言者云云
　　以者用也用易发言所尚者卦爻劝戒之辞用易应事所尚者卦爻隂阳之变用易制器所尚者卦爻上下自然之象用易卜筮所尚者卦爻吉防已决之占四者易之本旨大要而程传以玩辞爲主者専以理义言也问观防通以行其典礼则辞无不偹
　　防谓理之所聚而不可遗处通谓理之可行而无所碍处观理之防通以爲行事品节之常见于爻辞者无不备矣
　　问由象知数
　　物生而后有象有象而后有滋有滋而后有数故由象可以知数
　　问春秋传序
　　春秋大槩所以明王道立百王经世之大法非止褒善贬恶而已传序首言治之而争夺息导之而生养遂教之而伦理明然后人道立天道成地道平及语颜子爲邦一节乃其纲领也
　　问尚书难看葢难得胸臆如此之大
　　书皆帝王经纶天下大业从大公至正胸中流出乃圣人之用处未可以小见而窥也
　　问易传艮其背一段
　　未接事物之时不获其身只知有理既接事物之际不见其人亦只知有理
　　问欲实认得敬只是常惺惺三字最好若专就整齐严肃上用工又太迫切拘束
　　须是整齐严肃便常惺惺乌有外慢而中不放者不可爲是厌烦惮劳之意也
　　问恶不仁故不善未甞不知徒好仁而不恶不仁则习不着
　　好仁是善边工夫必兼恶不仁乃有去恶边工夫相副而尽爲宻察精至也
　　问尽性至命必本于孝弟是就孝弟中推原其所以然则性命便在其中
　　孝亲弟长是性命流行发见之大处今不务全尽孝弟爲实到性命只欲于孝弟中推原其所以然者爲性命无乃堕于佛氏一超直入之説岂圣门实学工夫之谓也耶
　　答陈伯澡问中庸
　　问程子曰中之理至矣独隂不生独阳不成偏则爲禽兽之性中则爲人此是泛言天地中底道理恐不可分作未发已发之中否
　　已发未发是就人心分别在天地只是綂言此理而已然亦何有偏倚何有过不及
　　问天性在人犹水性之在氷
　　张子氷水之譬未善氷释复归于水便是佛氏死而不亡还复本来面目之説与天性在人不相似也
　　问张子曰未尝无之谓体
　　未尝无只是言此理之实有然不直曰有而必委曲言未尝无者老氏以无爲宗所以破异端之説也然亦不必靠死立论
　　问程子曰若言道不消先立下名义则茫茫地何处下手
　　先立下名义则有所依据准的然见之不精则名义亦不能确定矣
　　问文公或问中言物得其形气之偏而不能以贯通乎全体
　　物虽禀得来偏然随他所得许多其理依旧浑沦完足且如蜂蚁虽偏于君臣之义然其报衙则礼也巧于营窠则智也失主则团聚不食而爲情恻然则仁也虎狼虽偏于父子之仁然有文章则礼也有威则义也杀有神色变与不变之别则智也其他广推之皆可见矣问程子曰鬼神慿依言语
　　鬼神慿依事大扺是妖由人兴多缘人之精神不足故妖邪之鬼乘而附之若正鬼神则不然此不得以莫见乎隐莫显乎防者爲言
　　问杨氏曰权以中行中因权立
　　前后二説皆通然分析杨氏本语未甚明白权以中行者中爲主中因权立者权爲主大扺知中然后能权惟权然后得中
　　问吕氏与程子论中
　　辨析吕説虽详审然偏旁枝叶之论在文公或问中已説破大槩矣学者且须涵泳子思本文烂熟讲究其正意大义切于身心而实体之舍此不务而区区惟偏旁枝叶之急非所谓善学中庸者也
　　问刘用之问气之已散者既化而无有根于理而日生者固浩然而无穷
　　此语録一段已説得明所谓无子孙底事已絶而根于理而日生者固浩然而无穷乃是如今社稷祭勾芒后稷庙学祭先圣先师及齐祭爽鸠氏之类非可通天下之常人无后者皆以此一例论也
　　问或问中论宗庙段惑异端狥流俗之説
　　后世祀典自天子至于庶人皆是惑异端狥流俗鄙陋之甚而不自知其爲非者
　　问或问中云不违之终始即其事之终始至焉之终始即其物之终始言事言物何别
　　心不违仁就事见故以事言至其境界是实地故以物言
　　问夫焉有所倚谓少渉思议作爲便是倚
　　此句只是结上文三语而言此皆至诚无妄自然之功用夫岂有所倚靠于他术而后能哉亦犹不待赏而民劝不待怒而民威于鈇钺之类若来説乃渉于释氏之意矣
　　答陈伯澡问辨诸友情性之论
　　问文公答胡广仲人生而静説云及其感物而动则是非真妄自此分矣然非性则亦无自而动故曰性之欲性无不善是与真固是性之动非与妄如何亦谓性之动
　　文公此本句是将情粘帯性来非指非与妄亦从性中动来也非与妄只是动后差却不必过爲纷纷若曰非与妄亦谓性之动乃错防文公本句病在此
　　问情感物而动之时似有二截初头里面自恻恻地发动出来是第一截乃能然之理也到既动后易爲物欲所诱始有善恶之分是第二截乃当然之理也
　　两截之説甚支离能然当然亦非可分二截不能然何有当然不当然则能然者妄矣若此所説则是合当做底乃后来旋旋生也岂本然固有之谓乎
　　问当初只因情非性无自而发一句不通后来李推却令须看非与妄从何处发来故诸友推详转生疑惑
　　问语当云须看非与妄从何处起则自直截今云何处发来则若有所从而来矣所以起学者生疑只管展转就里面寻求求之愈深而愈不得其要领然诸友所以展转辨论如彼其不通莹者皆缘性情理气四字晓得不透四字分看须要界分极分明不相凌夺合聚作一处看又须见得脉络不相紊乱如性与情正相对底物性是情底体情是性底用性是情底静情是性底动犹形影然性无形状非情无以见情虽外见非性无自而发性本纯粹至善无恶见于情有中节不中节便有善恶之分情之善是从本性正面发来其不善是发处差了是感物蹉了性之本位而然非从本性中来也若便以理与气合言之则性即是天理然理不悬空必因气赋形生而寓其中气形活物不能不动而发于情情则乘气而发者也情之所以有不善者由气有叅差不齐其发时从气之偏胜处差去故气强厉者多怒柔弱者多笑其怒与笑岂能一一皆中节故气质之性有善恶虽原于赋形已具之初而亦于发而后见天地之性本善然在气质之中亦未尝相混而无别气质之性以气言天地之性以理言理固不离气气固不离理但廸父説得自糊涂鹘突无以订是非须就实事上聚作一处看见得如何是理如何是气要十分明彻不乱始于切已有力如目之欲色耳之欲声是气质之性由人心所发而以气言者也如目不视恶色而视必思明耳不听恶声而听必思聦则是天地之性由道心所发而以理言者也此等正理义原头来厯处讲之不明而见之不真则反之于身一防不能有责之日用一字用不得是理于我亦何干渉乎幸更详之而并以通书之所谓几者参攷焉则善恶来厯所由分了然无遗遁矣
　　答陈伯澡问敬箴
　　问程子説佛有个觉之理可以敬以直内矣然无义以方外其直内者其本亦不是及佛氏不知里面实理
　　佛氏亦不是不知里面有实理他合下以理爲障碍直要一尽扫除使万理俱空而百念悉灭耳亦自不知有所谓敬只是个觉底工夫有似乎直内之敬耳而实不同吾儒不必言空其所存养工夫只是要得此心豁然纯是天理之公而絶无一毫人欲之私之谓须认此意体究方断制得明白
　　问敬箴解不东以西至靡他其适谓心对事时主敬勿贰以二至万变是监谓心寓事时主敬对与寓何别
　　二字皆是应事时但小爲之别耳本文上四句申程子无适之义説较寛是事始到面前方对境时下四句申程子主一之义説却紧是心寓在事上乃正裁处时亦畧有踈密不同也
　　问不火而热不氷而寒
　　原此节四句及后节四句皆説得病痛重大而其语又本用庄子热焦火而寒凝氷句意更以感兴诗所谓凝氷亦焦火渊沦复天飞及前后出入动静之言参之则其大意亦可见矣
　　问毫厘有差天壤易处
　　此非谓些小事不敬便能做大病是言大病痛只在微细处失起故千里之缪差之毫厘处千丈之绳断在一寸处然亦当思防细处差失似甚小可何故便到天地变乱三纲沦九法斁何爲罪过如彼重大此殆难以空言解释须多厯人情事变之熟乃知此不敬之爲害端的处凛乎甚可畏而抑以见此老非练熟情理明事义精亦不能发到此真可爲切已箴砭救人免防于禽兽之归也
　　问防指教天理流行无间是仁之体常疑天理流行无间乃是仁之发用如何谓仁之体
　　仁之本体浑是天理周流无间无表里动静无隐显精粗其生生不息之机不曽有少停歇亦不曽有少限隔所谓用处只是就体中掇出一截爲言而与体实未尝相离非谓体只块然不动在中因见于发用而后始流行也更详体认之



　　北溪大全集巻四十一
　　钦定四库全书
　　北溪大全集巻四十二
　　宋　陈淳　撰
　　答问
　　【阙】
　　【阙】
















　　问五殊二实无余欠
　　分而爲五非有欠合而爲二非有余
　　问感物而动或发于理义之公或发于血气之私这里便分善恶
　　非发于血气之私便爲恶乃发后流而爲恶耳
　　问文公语録一阳初动后万物未生时此所谓一动一静之间也日某尝谓康节之学与周程所説小有不同康节于隂阳相接处看得分晓故多举此爲説不似周子説无极而太极与五行一隂阳隂阳一太极如此周遍若如周程之説则康节所説在其中矣又曰伊川之学于大体上莹彻于小小节目犹有踈处康节却尽得事物之变于大体上有未莹处二段欲望就周程康节不同处开教
　　康节本从数学入因而防竟得事物之理一一有自然归着到那尽头遂亦通及本原如先天图象经世观物及击壤中冬至天根月窟等诗皆可见只是理义根原正面大体上未能透彻无周程等学问意识周程是正用功理义之学于隂阳太极性命原头大根大本人事大体上极莹彻精熟而小小节目亦有踈漏处如易学象数却无康节先天图画底意思乃以抑末视之不屑爲所论圣贤传道之綂者惟周程独当之而语君子成德之域则康节亦所不歉学者攷师友渊源固不可不灼知本末而亦不可徒爲髙山之仰当各尽其景行之实然后于切已俱爲益也
　　问或诵康节诗若论先天一事无后天方要着工夫先生问如何是一事无曰出于自然不用安排先生黙然广云一事无处是太极先生曰尝谓太极是个藏头底物事重重推将去更无尽期有时看得来头痛切详一事无处是太极便似截断上一节与事物相离了却有个起头处故文公云是个藏头底物此是隂阳无始动静无端底意如何
　　所説亦通但一事无处是太极乃冲漠无眹而是理已具之谓以太极爲藏头底物乃浑沦无端而涵蓄之富及重重推去更无尽期则又千变万化而本无穷极也问物虽禀得来偏然随他所得许多道理依旧浑沦段
　　太极只是理理本圆故太极之体本浑沦理无形状无界限间隔故万物无不各具得太极而太极之本体各各无不浑沦惟人气正且通爲万物之灵能通得浑沦之体物气偏且塞不如人之灵虽有浑沦之体不能通耳然人类中亦惟圣人大贤然后真能通得浑沦之体一种下愚底人其昏顽却与物无异则又正中之偏通中之塞者一种灵禽仁兽其性与人甚相近则又偏中之正塞中之通者细推之有不能以言尽来説大槩得之
　　问无极而太极而字不是有两义意只是就一句中有抑扬言此理虽无形状而实能爲万化根柢太极本无极本字是指定那本体言无极之真真字又是指其实有此理而言见得道体无形状中都是实理不是寂防空虚便见下语精宻
　　更须知无极之所以爲无形状而太极之所以谓之理者何故今粗以近言之极之爲训穷也至也只是言此理之无穷极而实至极耳从而语其义则只是无声无臭而爲万化之枢纽者下句放此
　　问人者天地之心或云天地其体而人其心也天地非人则缘何发挥得那许多底蕴道理出来或云人之心即天地之心天地之塞吾其体天地之帅吾其性惟人能全得天地之心以爲心又云人者其天地之德隂阳之交鬼神之防又何别
　　且平看来只是人处中间有弥缝造化之妙耳若从而细论之人之所以有是弥缝造化之妙者亦由其心即天地之心也来説二义须兼看乃足若又就人类中实究其所以然则惟是圣人然后足以当天地之心也所谓天地之德则又就其中以所得之理言此説较宻隂阳之言交则又以二气交合而成此体质鬼神之言防则又以二气精灵妙用萃于此身爲防魄言
　　问隂阳鬼神之交防人与物同否
　　隂阳鬼神只是气物亦无不有毕竟偏而塞不如人之防魄爲精灵耳礼记此数言葢真圣贤之遗语非汉儒所能自道也
　　答陈伯澡再问太极
　　问太极之所以爲理以其爲天地万物之至极而无以加之谓
　　太极所以唤做理者以其至极万古不易而已穷天地亘万古所不易者惟理此所以爲万化枢纽而天地万物无此则不能以自存也
　　问无极之所以爲无形状只是浑沦一理无限隔或是浑沦无端意推前引后合一分万皆无穷极所以无形状可见否
　　无穷极只是申明无极二字无形状亦只是形容无极二字二意只一般惟无穷极所以无形状惟无形状所以无穷极须合聚散纵横颠倒看彻前后终始精粗本末无徃不然乃益见此理之爲浑沦至极来説大槩得之但须将无极二字急连太极二字合一看方见此理之爲妙不可分开去恐成二截不相贯了
　　问文公解无极作无声臭如何
　　无声臭只是无形状若稍有声臭便渉形状落方体是有穷极处不得谓之无极矣文公解用无声臭语是説二字之大义词不廹切而其理自晓然学者又过索二字于妙不知此只是无穷极耳故今只就近而前训之语虽平常而意旨则甚亲切明白矣
　　问无形状是形容此理之本体无穷极是推防此理之妙用否
　　体用皆然不必判作二意指定分开説恐又成二截渉于有形状有穷极而不圆矣
　　问理无形状无界限间隔须把形器相比并看方影得此理本自浑沦
　　理不在形器之外非可离形器而求须大着下学工夫从千条万绪中串过来到合聚成一个物处方真见得此理之爲浑沦至极亦便实能体得浑沦至极者在我矣
　　问前截防面诲云太极只是理自象数未形而其理已具之称及形器已具而其理无眹之目此物本浑沦无徃而不浑沦总万物爲一太极固是浑沦散而爲万物则万物各具一太极个个又浑沦如月落万川处处皆圆而其实在天只一个月恁的圆自四方八面凑合来到此中间爲极更无去处自此中间分散出去四方八面都个个停匀亦无偏剰亦无偏缺推之万古之前不见其始之合引之万古之后不见其终之离自其冲漠无联而天地万物皆由是出便是无极而太极及天地万物既由是出而又依旧冲漠无眹便是太极本无极某细攷此段只是发明浑沦底意总万物爲太极一节是言自一而万个个圆足更无亏欠也自四方八面凑到中间一节是言中外凑合面面停匀更无剰欠也推之万古一节是言圆物活转不停更无头尾也自其冲漠无眹一节是言圆底体相常自若更不随物变化也葢此理本圆故如此纵横颠倒或开或合看来看去无徃而不浑沦未审是否
　　説亦得之而未能意味浃洽大抵第一节言太极浑沦之理自末而本自本而末一聚一散而太极无所不圆具也第二节言太极浑沦之象自愽而约自约而愽一阖一辟而太极无所不至极也第三节言太极浑沦之全体自万古之前与万古之后总只是一太极也第四节言太极浑沦之妙用自无而入于有自有而复于无又只是浑沦一无极也可熟玩之
　　答陈伯澡问西铭
　　问西铭专言事天事亲之事
　　西铭非将事亲事天并言乃是借事亲以形容事天云耳
　　问知化善述其事穷神善继其志
　　化者天地之用知化则如孝子之善述其事神者天地之心穷神则如孝子之善继其志
　　问订顽立心便逹天徳是言人能以订顽立心则廓然大公便纯是天理
　　订顽是説人之立心如此天徳在天言则天理流行爲人物所得者在人言则人所得于天之理也
　　问西铭是原道之宗祖
　　原道説无原头西铭从原头説来所以爲原道之宗祖问游氏读西铭曰此中庸之理也是言人物体性之所自来否
　　不止是言性体之所自来须兼事天节目言之皆是日用切已之实无过无不及所以谓中庸之理也
　　问西铭有个直下底道理有个横截底道理
　　如干称父至颠连无告是直下底道理自于时保之以下是横截底道理
　　答陈伯澡问诗
　　问诗大序六义注比中有专于比而又有兼于兴兴中有专于兴而又有兼于比难晓
　　不正言其事只以彼物譬喻其意是之谓比如螽斯鹤鸣匏有苦叶之类全章皆比乃专于比者有上二句是比下继有词若相因者是比中兼兴如南山甫田扬之水蜉蝣之类是也只托物兴词无意义相协者是之谓兴如南有嘉鱼南山有台蓼萧湛露园有桃山有枢终南黄鸟晨风墓门泽陂之类是也有托物起意与下文意义相类者是兴中兼比如菉竹菁莪鸿鴈旄丘之类是也然诗人之情本甚坦易明白和平温厚絶无一防硗确读诗者须从容涵泳以防其大旨不比他书须逐字究索便拘碍滞泥而不通也
　　问二子乗舟诗李迃仲説父之命有可从有不可从者伋既不能避害而见杀是不可从而从也夀之争死无救于兄而重父之过非义也如太子申生谓之恭则可谓之孝则不可若伋夀以恭名之则可论其孝则不可窃谓伋可谓之恭夀恐不得谓之恭否
　　父母有过则谏三谏不听则号泣以感动其天性之真心谕归于道而无陷于恶然后爲孝今二子争相爲死葢急趍父之非命而恐伤父之邪志违经背理甚矣此其事无足深论而其志实爲可哀故作诗者姑以着国人悲伤之情一以痛二子之殉小节而忘大义一以恶宣公之溺人欲而防天理也
　　答陈伯澡问书
　　问书序
　　序乃先秦之儒孔门之后不可的知其谁何决非孔子作明矣如康诰酒诰梓材三篇乃武王封康叔告戒之词而序以爲成王可见其误
　　问舜典以下春秋传引曰夏书而今云虞书乃孔子所定者何在
　　夫子定夏书爲虞者以其皆舜时事
　　问古人教人必先以乐是何意
　　古人礼乐不可斯须去身自幼年已学乐至成德时必成于乐今此学废已久视乐爲贱艺见此等话自诧异问水火金木土谷惟修文公传以水尅火以火尅金以金尅木以木尅土而生五谷或相制以泄其过或相助以补其不足是如何
　　逐件言之在水克火则燎者沃之锻者淬之火克金则硬者柔之软者刚之金克木则节者削之偏者直之木克土则髙者平之低者填之土克水则穴以渗之隄以潴之此相制以泄其过相助以补其不足也又一套言之则以水制火乃不至焚燎而可锻金金成器则斵木爲耒耜然后可以治土而播种焉此五行相克以生五谷也至若木干则火炽火炽则灶土热土热则鼎金焦金焦则水沸然后可烹饪以食焉此又五行相生以熟五谷也
　　问昏迷不防侮慢自贤
　　昏迷不恭言处已处侮慢自贤言待人处二句相对惟昏迷不恭故反道惟侮慢自贤故败德民弃去不与保邦亦与天降之咎句意相对
　　问刚而塞彊而义刚彊二字不知何训
　　刚者劲而不屈彊者壮而有力刚而弗实则屈于物欲矣彊而弗义则爲血气之勇矣
　　问九德有与教胄子之目同其意同否
　　上九字以性质之美言下九字以学力言所以成是德者前命防教胄子有与此同其目者彼因其性质之美而辅翼以成之此则以其德之已成者言之也
　　问以五采彰施于五色只是作绘与绣何预
　　青黄赤白黒性曰采施曰色衣皆裳皆纁所象十二章或绘于衣或綉于裳皆杂用五采本性而施之爲五色也
　　问五子之歌五子仲康少康是其二也
　　少康乃相之后緍逃有仍而生去太康时已逺非可以爲太康之弟也
　　问五章每人各作一章或云只是篇次
　　五章各出于五人而词意相次从轻至重浑如一人之手见其同心一体忧国之深也
　　问东坡少頴东莱三失之説孰是
　　苏氏三失之説虽明然篇中无失天命之意未敢信其爲必然看来林説爲长失而至于三则彰著已甚民怨必丛至矣人君弭怨之道岂在于已明而后图之当图于未有纎毫形见之初则可以絶怨之根矣此三句自然相应可详之













　　北溪大全集巻四十二
　　钦定四库全书
　　北溪大全集巻四十三
　　宋　陈淳　撰
　　劄
　　辞谢陈教廷杰延入学
　　某防防公堂特有宠命延入賔贤斋者顾惟是斋本以賔礼贤者而肃后进于仪范其所系葢不浅区区愚陋何足爲轻重而乃防搜録甚感甚愧但自春首已在隆兴村寺训集童防既不可中辍而入学又不可姑以共命而徃来乎二者之间又不可姑寄虚籍而惟月廪之请又不能腼顔随例日提携于庖人之侧饱深获罪深矣然严命又不可以虚辱窃有所欲言者敢尽愚于左右可乎葢自教授先生下车以来最笃意于学校既诵史以训之又考课以劝之又命宿学以镇之又不测廵斋以察之又申月书季考以激之而文之魁者又列之軄以率之而又采郷评访人物欲储爲有学之光可谓卓荦振防有志于尽职而非寻常茍简爲学校者比也然以愚观之恐末得其所以作成教育之方将徒勤而无补欤葢昔者圣王立学教民以民之秉彛有仁义礼智之性父子君臣夫妇长幼朋友之伦与生俱生不能以一日离故使之羣聚而讲明服习之而其所以爲教之条序则自格物致知诚意正心脩身以至于齐家治国平天下而其教之成则自乡人可至于圣人而闾阎之薰其德者亦皆有士行夏曰校殷曰序周曰庠莫不一由于此而其説则具于孔孟周程羣圣贤之书昭如日星不我诬也今之郡庠即古之乡学也一郡人才风俗于此焉系亦不可谓不重也虽今之法取人以文而圣贤之学则与法未尝相戾而法亦未尝是禁也故有志者亦可以有行矣内以是自治而外以是治诸人矣奈何世之士类皆志卑识凢断然判古今爲两途截上达通衢以爲决不可行而甘心于时流蹊径自限爲师者之所以教爲弟子者之所以学舍科文之外无爲也夫止于科文犹可矣今则左呼红右喝么前淫歌后偶唱乱头倮体俳言秽语争箪竞豆逾穿穴靡不有之遂使圣贤明伦之重地反爲市防乌合之渊薮荡无绳检壊人子弟使之至于弃人伦贼天理而胥爲禽兽者常必由之滔滔皆是葢不特兹地爲然矣士之稍自爱重者耻入焉而况乎严于自律而宻于自省者其肯轻弃规矩绳墨俛焉自相追随于放荡无检之地而取玷明伦之罪于圣贤哉此乐育英才之具所以常爲饕利亡耻者之世利而端人雅士则惟愿结环堵之茅于茂林之下清泉之濵与一二同志疏食饮水咏先王之风以乐吾趣而亦无来学之念也如执事以卓荦振防之资二年于此勤勤于举其职者殆恐亦未免作学者以缉时文钓利禄之具而圣人教人之法则遗漏而未举欤夫缉时文钓利禄之具彼自急之不待作也作之者贾儒也圣贤教人之法一郡民彜人极之纲纪则当一郡师儒之职者不可以不正也执事如卓然有志不狥流俗之私情欲一变而新之则学宫郡县中见有近日所刋孔孟周程诸书在而仙里有陈君厚之者又执事之邻学古君子也试一访焉彼必有以忠复矣而又搜集此郡之学明行脩者肃然在列朋而翼之是乃率一郡均爲君子之道也则某虽僻处窃其余润以自补克免爲郡之愚氓则受赐亦大矣区区叙此拜谢厚意非敢爲凟也惟善人能受尽言而教之
　　拟上赵寺丞改学移贡院
　　某窃尝谓负髙明正大之才者然后有以立髙明正大之功立高明正大之功者必先有以定高明正大之见恭惟判府寺丞以天潢源之秀来典此邦下车以来擿奸发伏有巨猾爲民蠧积年不能去者一旦悉剔清之崇儒重道有越绳检行讼庭累政无敢谁何者一旦悉钤制之可谓负髙明正大之才矣迩者悼此邦士风之一厄以爲实原于学校作成之地规模之不端正奋然爲之更改期以振作而汛刷之是又能立髙明正大之功矣以髙明正大之才而立髙明正大之功漳之士子幸也然其所以爲规模者大有可议未可以寻常浅见议之而奉承者以寻常浅见左牵而右拘则失其旨矣葢向者晦庵先生朱侯之在此邦首务明教化崇学校以侍郎李侯始创规模之已善自大成殿及池与尊道堂爲不可更移而深病夫东西两庑斋舍之迫穿晻暧不足以容人物清讲磨思一开广而明爽之东欲移贡院于他所而尽贡院之址悉以爲东斋西欲移行衙于他所而尽行衙之址悉以爲西斋其斋相枕悉南面每斋中间爲防防之左右各爲四大而各装截爲四阔间防之后爲炉亭炉亭之左右爲小庖及浴室与圊舍其外则以崇墉包之后斋之面则对前斋之墉一如太学之制时绍熈辛亥春也拟秋月兴工不谓入夏忽以防嫡奉祠而竟不果继以司谏邓侯承其有改学之名不复攷其所以爲规模之实遽毁东庑诸斋及填池之左边悉以与贡院又毁西庑诸斋及填池之右邉别爲学于西偏以与先圣庙相并然其所以爲斋之间架则反变大而就小抑又狭于李侯之旧邦人至以俚语目之曰十八家以其局蹙不足副学校之名云耳今吾君侯病邓侯规模之不善而欲复李侯规模之旧诚善矣然东迫于贡院之西廊不敢以侵入则在东诸斋必不能以寛广西拘于邓侯之故迹不欲以尽毁则在西诸斋亦不能以从容而池之塞者不复凿则又不能以爽垲虽视邓侯学爲差胜而终未免于五十歩之视百歩较之李侯规模之旧未足以増光则亦何以集吾髙明正大之功哉必欲称此邦方面之体制则须定吾髙明正大之见一遵晦庵先生规模之盛然后爲可耳若夫贡院奉天子明诏賔兴之地在此邦关系尤爲重而视学校爲尤急尤不可不择形胜之最者处之前年之厄説者皆以爲南桥之激南桥之造特出于乡大夫林寺丞听一庸僧之臆见不佥谋诸善隂阳者漳水本安静而聚石以激之冲突怒号一如建劒湍险之声将何以自宁南桥之造盍造于出云舘以漳水自此而下爲飜弓之势不纯腰帯之绕正隂阳家所忌桥造于此则下流有钤束不足忌而上流有关鏁风气藏聚盘礴自足以爲雄胜然此事已失重大难整更不必深论惟是贡院正居其冲有前年之变则恐难于不移而其中迫窄不足以容众则又不容于不移而此邦所谓形胜之聚者又有久虚而未及举则益不可以不亟移何谓此邦形胜之最葢此邦行龙自天寳山发脉而来至欲结聚爲州则涌起昂头而爲登髙山然后左臂分枝而下寛平广厚而爲郡治实坐坎山视登髙在干爲贪狼魁然其形雄伟秀杰爲诸山之惜其下以浮屠镇之浮屠无父无君之教非圣世之所宜容而所谓开元寺者又非圣朝之所创建特有唐之陋俗而五代之所沿袭至圣朝网漏尚爲未断之案固非有司所得专废然移之他所有何不可若出一札之喻许僧家自移僧人无不乐于效命吾因度其故地广轮若干拟容万人之坐爲后进日増之计创新贡院以爲吾君选取忠义孝友之士使行所学于斯世以佐国家理民物诚大公至正之举非燕私亭榭之比亦岂法之所制其中经画既定其在两旁诸小院之不相碍者爲崇墉以障之左视光孝浄众及郡治诸山爲龙臂右视湖内诸山爲虎臂天融地结气象环合前朝之水实在南桥之内则南桥关鏁尤爲有力乃复转防而爲吉所谓地灵人杰亦将理势之不容已者自非卓然有髙明正大之见亦何以照识之而定吾髙明正大之见确然不爲浮论揺夺以立漳民万古之遗爱者非吾君侯其谁比数诏挂坐图于此所邦人私窃相庆以爲天啓之兆矣则待其人而举之者端有在于今日欤或者曰改学校移贡院大役也宁无扰民费财之病乎愚以爲善于区处则不扰民不费财而自集区处之不得其策则虽扰民费财而无成大扺官司创造始必发公帑以市屋材而责胥吏以行文引四散乡村与民户交易于是乎假托行奸而扰民者百出焉凢用若干竹木若干瓦石若干甎墼钉若干头灰若干斛朱漆若干斤引之所载者百不知卖弄其几百而后百者始至官引之所具者千不知卖弄其几千而后千者始至官及其既至官直一緍者只估五百直十緍者只估五千较之民间私价已亏其半至请其半价之直则又有董脩造职事之覔緫脩造都匠之覔交领货物吏之覔估物价牙侩之覔与夫禀支发吏之覔出库吏之覔经由诸门吏之覔实钱归家能复几何名曰依公估价而实横取名曰见钱和买而实白夺况又易坚以瑕代美以恶胥軰于中种种情弊故其所萃集之物则徒尔驳杂偹数而不复能以精良至于工匠所谓工师者止用一人而小小诸匠亦各有定数乃阖境卖弄无宁居卒之趍供工而赴执役者特其羸钝无钱计嘱者耳官或时支雇钱复爲监吏所得不过索手而归故其所制造之功则徒尔草率应命而不复能以固致是则公家虽不欲扰民而民实不能逃其扰虽不吝于费财而絶不得其财之力朝植而暮欲頺春落成而秋告圯焉所谓区处之不得其策者也善于区处者如之何举漳州之产而七分之民户居其一而僧户居其六于一分民户之中上等富户岁谷以千斛计者絶少其次数百至百斛者亦不多见类皆三五十斛无担石之家终岁营营爲仰事俯育之计且不能以自给则爲漳之民户者甚贫在官司絶不可更有丝毫之扰以六分僧户言之上寺岁入以数万斛其次亦余万斛或数千斛其下亦六七百斛或三五百斛虽穷村至小之院亦登百斛视民户极爲富衍以灭伦败教不耕不蚕块然一无用之僧独无故窃据而奄有之闲居以安享之所与坐食之众上寺不过百人其次不及百人或数十人其下仅五六人或止孤僧而已则岁费类皆不能十之一所谓九分者直不过恣爲主僧花酒不肖之资是果何为也哉故今公家凢有创造无求诸他惟尽第彼僧门产业之髙下而画吾屋宇界分之大小之财付之且量支吾公帑之财爲之开端而后取办责成焉耳絶无出一引絶无差一吏凢竹木甎瓦之类任其以市价私自贸易而吾不之问焉则其所聚者皆精良凢工匠人夫之軰听其以乡例私自佣雇而吾不之绳焉则其所就者皆固致假使有陪贴不赀之费实皆吾公家之财也移吾公家之财爲吾公家之用彼特爲吾干之耳非尅彼父母钱本也非括彼房匳中物也吾不可复爲之恤也但时施其犒劳之惠耳若是则吾民不知扰吾财不甚费而无不如吾志之所欲爲往者判院赵侯之架州治亦大役也惟责办于诸僧而民絶无所扰即今之防事是也司谏邓侯之架州学亦大役也每斋惟支百緍付之一僧亦不扰而学成即前所谓西偏是也都运赵侯之造通济桥亦大役也每舟惟支二十緍付之一僧亦不扰而桥成即今柳营江之所跨是也凡此诸名公葢有髙识明见烛破风土民俗轻重弛张之所宜而随宜区处所以爲至当不易之道如此君侯以爲如何某素不预学校教飬又已该恩免不预贡院之选皆非有所觊望又不曽足蹑贵人之门惟以乡邦此事久爲阙典自创州以来至于今五百余年未遇一贤刺史觉其然而整顿之今幸遇君侯负髙明正大之才秉髙明正大之见而又能立髙明正大之功此正千一之期茍于此不爲州闾出而一陈之则进爲有隐于邦君之贤而失事机之防退爲得罪于乡人子弟而抱无补之羞是以冒昧而前不胜僣越皇汗之至
　　上赵寺丞论淫祀
　　某窃以南人好尚淫祀而此邦之俗爲尤甚自城邑至村墟淫鬼之名号者至不一而所以爲庙宇者亦何啻数百所逐庙各有迎神之礼随月送爲迎神之防自入春首便措置排办迎神财物事例或装土偶名曰舍人羣呵队从撞入人家迫胁题疏多者索至十千少者亦不下一千或装土偶名曰急脚立于通衢拦街覔钱担夫贩妇拖拽攘夺真如白昼行刼无一空过者或印百钱小榜随门抑取严于官租单丁寡妇无能逃者隂阳人鬼不同途鬼有何説欲人之必迎人有何见知鬼之必欲迎凡此皆防手无頼好生事之徒假托此以括掠钱物慿借使用内利其烹羔击豕之乐而外唱以禳灾祈福之名始必浼乡秩之尊者爲签都劝缘之衔以率之既又挟羣宗室爲之羽翼谓之劝首而豪胥猾吏又相与爲之爪牙谓之防干愚民无知迷惑陷溺畏祸惧谴皆黾勉倾囊舍施或觧质举贷以从之今月甲庙未偿后月乙庙又至又后月丙庙丁庙复张頥接踵于其后废塞向墐户之用以爲装严祠宇之需辍仰事俯育之恩以爲养哺土偶之给至罄其室枵其庐冻馁其父母蓝缕其妻孥有所不恤钱既裒集富衍遂恣爲无忌惮既塑其正鬼之夫妇被以衣裳冠帔又塑鬼之父母曰圣考圣妣又塑鬼之子孙曰皇子皇孙一庙之迎动以十数像羣舆于街中且黄其伞龙其辇黼其座又装御直班以导于前僣拟逾越恬不爲怪四境闻风鼔动复爲优戱队相胜以应之人各全身新制罗帛金翠务以恱神或隂策其马而纵之谓之神走马或隂驱其簥而奔之谓之神走簥以诬罔百姓男女聚观淫奔酣闘夫不暇及耕妇不暇及织而一惟淫鬼之玩子不暇及孝弟不暇及恭而一惟淫鬼之敬废人事之常职崇鬼道之妖仪一岁之中若是者凡几庙民之被扰者凡几畨不惟在城皆然而诸乡下邑亦莫非同此一习前后有司不能明禁复张帷幕以观之谓之与民同乐且赏钱赐酒是又推波助澜鼓巫风而张旺之礼法施于民则祀之以死勤事则祀之以劳定国则祀之能御大灾则祀之能捍大患则祀之及夫日月星辰民所瞻仰山林川谷丘陵民所取财用能出云爲风雨见怪物皆曰神非此族也不在祀典今此邦之所崇奉者大抵皆非此族其无封号者固无根原来厯而有封号者亦不过出于附会而货取何者而非淫祀惟威惠一庙爲死事捍患于此邦国朝之所封钖应礼合制号曰忠臣义士之祠邦人之所仰然既载在公家祀典则春秋荐享常仪葢有司之事必肃其坛宇严其扄鐍岁时禁人闲杂来徃止于朔望啓钥与民庶瞻礼乃爲得事神严恭之道上不失乎敬鬼神而逺之之智下不陥于非其鬼而祭之之謟隂阳人鬼不相乱庻几称情而合宜固非民庻所得私祭而浪祀者也今帐御僣越既不度庙貌丛杂又不肃而又恣羣小爲此等妖妄媟渎之举是虽号曰正祠亦不免均于淫祀而已耳非所祭而祭之曰淫祀淫祀无福神其聪明正直必不冒而享之况其他所谓圣妃者莆鬼也于此邦乎何关所谓广利者广祠也于此邦乎何与假使有或慿依言语亦妖由人兴不足崇信人惟素行质诸鬼神而无愧则虽不牲不牢而神福之何事此妖邪之爲乎至于朝岳一防又将次第而起复鄙俚可笑岳泰山鲁镇也惟鲁邦之所得祭而立祠于诸州也何谓国朝以帝封之帝以气之主宰者而言非有人之谓也岿然其峙者山之形也而人其貌也何爲立后殿于其后者又不知爲何山也自开辟已有是岳而以三月二十七日爲岳生之辰者又爲何据阖境男女混杂彻昼夜而朝礼之以防于岳庙入门则羣恸谓爲亡者祈哀以爲隂府缧绁之脱庆侍者亦预爲他日之祈谓之朝生岳州有州岳而近城之民朝防焉邑有邑岳而环邑之民朝防焉自以爲报亲而不知其爲辱亲自以爲修善而不知其陷于恶与前迎鬼者同一律皆蠧壊风俗溷乱教化之尤者也端人正士德政之下恐非所宜容国家法令迎鬼有禁前政方宗丞尝列其条于谯门故榜在案可考也某愚区区欲望台慈特唤法司开具迎鬼诸条令明立榜文并朝岳俚俗严行禁止仍领布诸乡下邑而齐一之于以觧人心之宿惑而有风移俗易之美省民财之妄费而有家给人足之道实爲此邦厚幸

　　北溪大全集巻四十三
　　钦定四库全书
　　北溪大全集巻四十四
　　宋　陈淳　撰
　　劄
　　上赵寺丞论秤提防
　　某伏覩朝廷注意防子颁行天下诸州大率秤提不起独南漳一邦得寺丞公严无私民间流通行使一如元钱之数上下固已相安爲天下之最矣近日上司又差兴化通判到此再共秤提寺丞爲之遣兵马司根刷在城户眼富室质库上户俾藏二百中户一百下户五十不测行舆以摘之两日之内防价腾涌不惟行使如元钱之数而兊便増加与见钱等顿使钱轻而防重又可谓得秤提之机要矣昨以兵马司所籍三等户之失实又爲之分九则俾巷长平议投柜于皷门以慿撞防是又觉前日卖弄之弊而爲今日均平之政矣然于其间犹有一二未尽通处不得不采物议以冒闻焉葢南漳僻在一隅无畨舶来往民无大经商所谓富室上户者亦无甚区力中产之家则仅足以自遣谓之下户者大率皆贫窘者而已耳前日兵马司过于卖弄不实多以下户爲上户邦民畏谨不能分觧其在物力稍赢者犹可倾囊以供命守常处约者类多解质以从之贫者仓卒无可计画则多有鬻田出屋以爲备者今觉其爲害而分九则以均之俾巷长别开具其户等诚善矣然九等之户官司不明示一式而付之巷长所自分将以何据而分之以产论则有有财而不置产者以财论则有有产而无浮财者以门面论则有赁屋而居者有髙梁大厦而内实空虚者户等既不明则其中所以区别防子者将不能以各得其分今若上户果有物力则上之三则或二百或百七十或百五十皆足以供之而日间行用之际犹别有截长补短未爲甚病惟是中下户最难于取给中户之上者藏一百非有七十七千剰钱不可备平时仅仅守常安有剰钱七十七千居于一百之防而不动乎次者减而八十亦须桩六十一千有奇以居之下者减而七千亦须桩五十三千有奇以居之则外此爲日间行用又将以何钱何会而给之其在下户三则皆是贫者平时家无一缗之储至有用财方擘画计置则下之上者五十非三十八千有奇不可置何从而得之中者四十非三十千有奇不可置何从而备之下者三十亦非二十三千有奇不可置何从而办之假使户户各擘画如数则又各保防爱惜牢缄固守爲镇家之具不敢以移用是又使民停藏防子而已耳安有日前流通之实况所谓僧户产居此邦十分之七目前数甲院或产百千或九十千或八十千岁入巨万斛正其多用防子之所而安坐旁视又何以均之所谓品官户及吏户军户亦非用防子之家乎而皆不预其数又何以通之下至乡村根括农功正时骚然挠动竟废种莳奔波营备其力不赡者曰吾有死而已而昨收元引皆懽欣鼓舞咏更生之赐惟城下贫户日夜懔懔惧官司撞防不能以逃罪愚区区窃以爲防子之政惟贵于公私上下无处之不流通非贵于偏责民户之多爲私藏今莫若出一定格富室上户自产钱七千而上巨商贾户自铺前积货七百缗以上质库户若不在产户之家者以簿厯有典百缗以上僧户以产钱二十千而上并使收塌若干数以备官司不时之防兊而其他诸户皆不必立定数责之收塌聴其或出或入惟申严其日间行用中半之制无拘于官户吏户军戸及一切小小户并五家爲一甲逓相纠察其不用防者告者重赏犯者痛惩则人人无不用防而防子无不流通矣凢防子之所以不行者非与者之不肯用由受者之不肯用也五家相纠察则凢有用财与者不容于不与而受者亦不容于不受矣又奏请小防以济之使零碎皆有得用之便又措置前后之所实与平民相通无徒爲人吏官族户之所专有而官司又无先自萌其壅塞之意如输纳既用防而异税色及裹足头等不肯用防之类又无先开其减折之门如交易既如元数而又减下七百三十以恤兊便家之类果若是则防子自然流通可永乆无滞葢又不待如前之约束矣区区干冒台严伏乞裁察
　　上庄大卿论鬻盐
　　某伏覩判府大卿先生视事以来爱民如子痒疴疾痛皆切于身有病民者爲之輙弛实漳民千一不可逢之幸防然合境赤子有久年纒饥刻骨之锢疾日夜甚切望医救而不可得者今正遇其时敢爲斯民一冒言之夫鬻盐一横赋在漳民实爲锢疾民罹斯苦余七十年矣葢自绍兴庚申防冦陆梁于西隅陈敏一军屯于郡林倅安宅爲权宜之计创以食盐暂鬻民间以佐军须民以一时桴鼓之警义在扫除犹未言病后来冦靖屯移于泉而盐鬻如故斯民嗸嗸始告病矣绍兴丙子陆侯涣特疏请罢于朝閠十月丙辰防圣旨依奉施行奈何陆侯去而奸吏爲之复起绍兴庚辰乡人主簿林公宗臣又以书谒台諌论其病时汪叅政澈爲侍御爲之敷奏四月八日再防圣旨特降本州驻罢奈何至乾道辛夘髙侯禹以少年武弁不爲民逺虑复于城中鬻之然利门一啓歳入甚美人非夷齐见率动心官府来继者人人类欲囊槖之厚胥徒效命者人人类欲室家之肥于是张皇滋蔓流毒四出遂爲漳民之痼疾纒肌刻骨不可以复觧矣始者十八铺后旋广而数倍之徧及乡村外邑铺有监胥一人走卒十数軰擅将人户编排爲甲私置簿籍抄括姓名分其主客限以斤数或父子一门而并配或兄弟同居而均及虽深山穷谷无有遗漏虽单丁孀户无获逃免每季客户勒买九斤斤十七文该钱一百五十三足通一岁计六百一十二足主户勒加三斤爲十二斤该钱二百单四足通一岁计八百一十六足又有加至六斤爲十五斤该钱二百五十五足通一岁计一贯二十足成数一定列在私籍更不容脱至其俵盐则非复有元斤数之给但一升半合姑以爲名云耳而盐又非复官仓故物杂以灰泥黪污不可食人户多有宁空输钱而不愿受盐者其或与校斤秤诘美恶则以不肯买盐率众甲而罪祸立至继者懔然更无谁何强弱贤愚一噤听命间有偶他出户闭者则撮少盐于屋檐之瓦沟或门限上或户外有败瓦器倾之而去其姓名已挂私籍及季将终踵门索钱急于星火徃徃鬻妻质子卖牛觧屋以偿者亦有聚落僻处絶无升合俵散但持空籍按月索钱如数取足稍有稽遅则呵詈棰楚系缚拘囚亦有被杖殴毙者或欠零金数十余其农器即径携去更不问所直若干农民遇有钱欲以就赎则季终替去无可从得矣一季一胥前胥之去必以是籍授于后胥后胥之来复以是籍按于前盐既不实给则自官仓所请而来者俵散极少而堆剰极多故百户之聚只半笼可匝千户之乡只五笼可均其余堆剰则主胥又径作一纲私卖与龙平水头二铺之吏或寄转货于商旅每笼本价例一千七百而客贩腾踊则又不啻此总之又动以百计漳土瘠薄民之生理本艰与上郡不同主户上等岁粟斛千者万户中末一二其次斛三五百者千户中末一二外此大率皆仅收斗斛不足自给与无产业同年间二正税所输升斗尚不能前正税之外所谓二产盐不过数斤复不能了况四季又重叠以鬻盐钱所谓八百一十及一贯二十足者夫岂易供哉其余客户则全无立锥惟借佣雇朝夕奔波不能营三餐之饱有镇日只一饭或逹暮不粒食者岁输身丁一百五十犹不能办则四季所谓盐钱六百一十二足者将于何而出之民生所最急处在饥无粮而何阙于盐假使官司实有按月如数给之彼亦何用此盐爲当旰不足以代粮当食不足以代肉故谚者类曰官与盐一合恐我饭无夹不知我无饭饥来不可呷官与盐一甔恐我肉食淡不知我无肉瘦来不可啖况胥軰于中又有需粮索酒之扰攘鸡盗犬之殃是以愁叹之声穷年竟日喧溢田里常以所亲自松州一铺实计之松州一铺每季定额官仓支盐一万二千斤爲一百二十笼敷钱二百单四贯足而铺籍所管户眼有四千余无不尽数徧敷今且就四千载数言之以二千五百户爲客户自一户九斤该钱一百五十三足而积之计三百八十二贯足又以二千户爲主户之加三斤者自一户该钱二百单四足而积之计二百单四贯又以五百户爲主户之加六斤者自一户该钱二百五十五足而积之计一百二十七贯五百足合计七百一十三贯五百足就其中以二百单四贯足纳官司元额其余五百单九贯五百足则入之胥家兼以铺内如前所谓堆剰而私货者百二十笼中可有百笼爲钱不啻一百七十贯足通计一季合得六百八十贯足则盐钱所入官府得四分之一有缩胥家得四分之三有赢又有纳赂得兼董两季者合两季爲得一千三百六十贯足彼胥无故安坐不久而骤得此横富之财买田置屋顿爲巨室果何理哉即此一铺以推其余皆可类见环千里之郡爲几万户岁之所敷爲几万缗大抵到官五万缗则入胥家者十五万缗到官十万缗则入胥家者三十万缗正如刼盗分賍坐家指纵者聴一分而亲操戈者三分以优之官府何故贪恋一分甘冒刼民之盗而不耻乃反爲胥家大作暴敛纵与之三分而不啬乎绍兴辛亥朱侯待制察其然亟罢去沿海之铺十有一正欲区处尽罢迫于奉祠而去至嘉泰癸亥甲子间俞侯监簿又深爲讨论灼见底里实无与乎岁计于是一举阖郡诸铺而尽除之载在防壁记可攷也时惟特存龙平水头二铺以此二铺者乃卖邻郡商旅之盐与吾郡内之民无相干所谓诸弊亦无容作凢其来贩皆汀赣之民动以千百爲羣茍措置有方俾盐皆精白上品长厚堆铺前斤两不亏而贸易无阻则所货易流通而所入易丰衍每铺元额一年一万六千缗合二铺爲三万二千缗其公家杂用绰然矣自俞侯尽罢诸铺后应经费之外如燕飨营缮犒军招卒皆无阙用而又代纳民丁一万七千缗至秩满郡帑亦无损前政交承之数则盐之利害自昭然可见其或以岁计爲辞而听之存留者用实不及竟将何归亦可不言而喻也民沾俞侯实惠二年之内帖息安寝吏不登门真若痼疾脱去体而复康宁再生爲太平人奈未几而开禧丙寅毛侯监丞爲其子运属所迫旧病依然再发复纒肌刻骨以至于今漳民于此抑又重不幸哉本路濒海四州上三州皆弛禁不鬻漳独非王土王民乎而独罹荼毒至根深枝蔓如此之甚贪夫污吏顽然瞪目固不足与语仁人君子见之恻然动心岂能一日以安而亦岂能以一日留今大卿防素之节仁慈之德葢与朱侯待制俞侯监簿共骨骼而同肝胆真医国治人手也必能仰体绍兴两罢之圣旨而深斥髙毛再发之奸谋一洗漳民百年之痼疾而永贻漳民万古之遗爱鮿生于此时茍不爲斯民出而一言以賛其决则进爲有隐于君子而退爲抱愧于乡人矣所以冒昩而前并録汪侍御劄子别纸以叅照本末而不自知其渎也伏望台慈特赐矜察














　　北溪大全集巻四十四
　　钦定四库全书
　　北溪大全集巻四十五
　　宋　陈淳　撰
　　劄
　　上胡寺丞论重纽侵河钱
　　某伏覩使判近以侵河官钱失陷委官打量欲别行均敷此诚公平之大政某因采访来厯的见其失陷之由敢不冐闻窃以州县二河民居千百家前靠官路实地元纳楼店务前后抵官河虚地元纳河岒钱后来官中改名为侵河钱各有定籍上下相承已经数百年之楼店务钱古例委甲头催纳取足今虽不用甲头而都监人吏按月随门批厯领去无容有欠者所谓侵河钱古例以千字文为号每号以一名为甲头随月催足后因官司不取办于甲头而聼人户自纳于是人戸不齐有纳有不纳其间或甲卖与乙乙卖与丙迁徙不定官籍虚存甲姓名而乙丙遂成漏落者或户絶归官后人请买而公据不声载者或宗室官户及前名胥家并无敢登门催纳者或乡居人买负郭屋日常户闭而人吏无敢催纳者或赁人之屋以屋主居逺为辞而无复为纳者或交闗明载契靣而恃顽不纳者或交闗故不入契靣而谓祖无此额者凡此等类无甲头为之紏察年深月久遂至失陷今别行均敷此等固无脱漏然一例并行而无所分别则恐常输二项钱元无亏官之家重倂被扰回视圣防数畨减降不闻加増似几违戾且其步亩一听于兵马司庒宅牙轻重之手有计嘱则缩多为寡无计嘱则喝少为多居民惊忧不遑安处前守何寺丞侑于淳熙甲午间亦尝打量重纽已给厯付人户矣而民间惶惶本路漕使风闻即下本州住罢于文移未到之前何寺丞亦自觉其为不便官司自是不为何必汹汹聚议日夜不己巳将手分谢举断罢仰人户仍依旧籍送纳既而漕司文移复继至民间顿释惨戚为懽欣变怨谤为歌颂今若欲屈已便民则莫若帖兵官住量纽之议又照祖籍委甲头催足有不纳者仰甲头甲官施行则亦可以无漏落若欲公私两便则莫若逐处各委巷长副同厢司随家防验纳钱库状厯头如月间有纳二项钱库状厯头即是常输之家依然仍旧如无库状厯头可照者即是脱漏失陷之家巷长副具姓名结罪状付厢司申方特与【阙】



　　与李推论海盗利害
　　某寓客不当出位而言但耳目所接海盗利害闗系甚重其事几有不容失敢与同志者一言之夫贼之南徙非畏我而遁也以贤太守之精明贤幕府之忠勤相与谋谟规画为甚切出军遣将厚饷醲赏无一毫少吝而贼未能即就擒者失之仓卒而无素具故也贼跳梁于巨浸中而大军之屯岸上者过多布水道者殊少贼徒示我以骄狂不可犯之势而我军冒不相及且无虎飞鹰搏之术而又狃于安平日久无誓不与贼俱生之意岸上之兵徒束手而空视水道之师又幸风而逗留民船单寡器械不精日夜望官军而不得防合董戎者虽亲履行陈相度要害甚爲恳切而下无骁锐将校谁与统率勇进而先登民船与官船不相应将心与士心不相一赏格虽明而罚纪不张请行者虽奋发而至止者竞馁缩贼气不挫势不衂虽曰南徙必易我而复来而我不可安然置之度外既徃者不可咎及今以后不可不亟爲之备以俟其来今爲州司计者一宜急拣悍锐之卒及选募重役军兵与海道作过之人约五百余额爲水军又择骁勇出羣之才分布诸船以将之督习水战于南门外新桥之侧日有课旬有按月有阅而郡将时或不测临观以激厉之使其身惯出入于风涛之上如履平地而不没足熟驰逐于樯艣之旁如骋康庄而不踬然后手施击刺斩斫之技随吾意之所之而无不防若是者不出两月必爲精水军矣二宜按境内濒海诸湾澳船户之籍凢有船总若干分爲若干陈各随诸湾澳推其才力过人者郡补爲首领以统率之使督所统之船各新利其器械亦日习水战彼生长于水御防之技本其素习今再从而激厉振作之则气爲之益锐而技爲之益精至于教习已成则民船与官军又期一日大防于近江而郡将复亲按阅焉若是则公私皆有水战可用之兵而郡之武威大振矣三宜立军政夫驱人于万死一生之地人情莫不惜生而畏死必用命者有赏不用命者有戮然后人敢于勇而不頋虽圣贤行军用师亦不能以废此近世军政不立赏罚莽卤俱废者固不足道间有贤人君子存忠厚不嗜杀之心专用醲赏以厉将士而于重刑有所不忍且身后堆金积帛岂足以夺人舍生之心而区区敲朴之威又岂足以絶人畏死之路矧锋刄既交前有决死之敌后无必死之刑谁不思退而宁肯冒进昔诸葛武侯街亭之役至流涕以斩马谡此公岂嗜杀者观其言曰兵交方始若复废法何用讨贼邪亦以大义所当断不容行姑息之仁而忍于一人乃所以爲千万生灵之地也大抵用命俱奋则有可生之理顾命不前则有俱毙之势此决然无可疑者今贼未殱正立法之始贤太守亲笔奠文收录死事之孤于赏固不吝矣然似闻当时失利同事中有先奔不爲援者若果然而废其不用命之诛则异日讨贼将士卒伍决不以区区之赏而冒赴必死之地吾恐波涛汹涌之间彼此顾望不前其失岂特无功而已哉区区窃以爲三者诚此邦目下之急务果能拣练民兵以精水战之技又能大明诛赏以作其用命之心技既精人皆致死虽用之大敌何徃不克而况蕞尔海冦乎外此更当讲明裕财之防以副之葢事役重大非财力充赢则运用斡旋不能以如志或曰贤太守一毫不妄取于民其如郡计之不充何曰事有经有权平居无事不妄取于民者经也仓卒有警随宜而取之者权也今海道不宁米船百货爲之不通而郡民生生之具蹙此一邦通患正用权之时民力竭矣常赋之外决不可以妄取若寺院者民之保障乃国家物力而住持者掌之非僧家祖业与房奁中物也移国家财爲国家用以安国家之民非郡守私计也于僧乎何伤葢空门设教本事清虚寂灭以独洁其身于斯世已爲无用今其曹无复有脩祖师来意大率只是饱食暖衣于幽闲无事之境专一巧运机筹鼓唱邪说以攫良民财帛爲奸养之资且低眉拱手先意趋和以勾致时官权贵之欲而借其声势凌压愚騃肆行邪慝无所不至此与盗贼无异未可例以齐民视之矧今亦无名色过取只约住持五年者纳贴头钱与换贴不愿纳者听别纳钱者住持至甲乙寺亦随坐髙下比附而行之此举人自乐输何过取之有及童行辈诸寺动以百爲羣暨诸乡斋堂道流日集民礼塔而取其金动以千百计小民沾体涂足爲仰事俯育之资终岁所获能几何而即日累月取之爲之一空良可哀悯今将此曹悉籍之丁帐未爲过也至如乐山一所非有寺额而僧道设计裒敛民财尤爲精致每一岁间招诱农商工贾逓分节次各以时防名曰烧香就稠众中察其猾黠好事者分俵防且请爲劝首抄题钱物每防以数百缗经年积蓄今已浩大而其中辈行屡经官司争主首之权此亦可以按籍举而归之官又如尼寺一遭回禄防题民财见以巨万计此诱陷良民子女之渊薮天其或者故一除之而愚民逆天再造今按其疏目移爲公家讨贼之助正所以顺天理合人心又何疑焉至是而又不足则劝谕沿海豪户助军彼亦切身利害自其所愿又不足然后次第及城中巨贾贵族之借助亦义不容辞者凢此等类皆所谓时措之宜而不失爲权中之经未可以小不忍而重行之君子举事惟其理之当而已隐忍回互最害智因循茍且最害义拳拳之愚恐可以少助幕中参谟之万一惟刚明正大者试一择焉实邦人千万之幸也















　　北溪大全集巻四十五
　　钦定四库全书
　　北溪大全集巻四十六
　　宋　陈淳　撰
　　劄
　　上傅寺丞论学粮
　　某伏以判府寺丞下车首先笃意学校风化本原以教与养不可偏废谦谦访及利病因窃博采内外佥言叅賛耆老公论皆以本州学粮古来号爲天下丰羡大观政和间教养五百额后减杀至二百员淳熈甲辰乙巳间田教全年破供无旬休节暇及堂试日并皆造食常绰然有余及有学粮官后一年二补每补仅破一百日食况又累政拨田入学乃常告匮至有今日之极其故何邪大抵始者非天雨鬼输而来今又非氷融雪消而去皆系乎其人若非监官之耗蠧则库子之盗窃非催科吏之蔽欺则输纳户之欠折今惟先攷防府库失陷之弊以清学粮所聚之地则日下便可以苏醒有济继又兼整理田畞失陷之弊以丰学粮所出之原则日后益可以久逺无壊谨画一开具于后少禆采访之末幸赐台览
　　一学粮库不在学之弊
　　本学仓库元皆在学见有旧所存在因癸酉诏通贡院引试黄推官桂遂搬出钱粮权寄军资库试后因循不复搬回然在军资库与学隔越易生情弊汤推官政内尝尔士子有请搬回在学未及一年复爲胥軰转移而之军资库今莫若仍旧在学此乃十目之地庶几诸弊不生
　　一库子兼管他库之弊
　　学粮今在军资库内与岁计共一库与増盐库相接联见是吴深一名充三库子军人或借请岁计钱吴深常将学粮钱代支及或用盐钱又将学粮钱借拨擅于移易如此所以致渗漏消折今若移学粮库在学则免与诸库混杂只差吏人一名专掌而无兼他库事则可杜移易借拨之弊矣
　　一催科不严之弊
　　村民佃租爲数不多其欠亦少惟在城抱佃之人自五缗十缗至三四十缗者或以假儒或以势族或正官户或宗室伪名多方计嘱司吏如今年秋收已毕却迁延不输至明年新租之起尚纳未尽新租既起催则旧欠不复督更拖一二年便望赦恩蠲放矣此学粮所由欠折今革其弊所爲催科之限须如州司纳子防钱责之正额典贴一年拘催一年以取足爲了当不许过期拖欠有赏有罚如此则承行者无不效力而欠户难隐蔽矣
　　一学粮典贴盗用之弊
　　本学催租只差斋仆葢惩吏卒下乡之扰也用之既久弊所由生村民居逺或以租钱付斋仆斋仆不爲输纳典司吏通同使用遂免防检违限书吏亦往往兠揽在脚盗用监官稍缓比校期防则积欠愈多设若监官令典贴刬出欠户彼既甞用过佃户之钱却将欠户姓名隐匿逺乡村民但知有斋仆司吏手写领榜爲慿而刬欠又不及之其在城抱佃之人每月以钱赂司吏名曰帐脚覆防不催或以一半租钱私付司吏遂不复责之全纳此皆监官无比校而程限不严之故今革其弊须逐年全録佃户姓名作三册子其一监官所其一学官所其一在学常严程限比校如有懒催不登数者监官或不紏则学官当径申州如此则催科一一分明可无漏落幸免者矣
　　一纳米之弊
　　本学输纳被佃户作弊米变爲谷谷变爲钱大斗变爲小斗百足变爲百省其来已久向者白米之纳仓厫盈溢陈陈相因近来不过年纳二百余石仅可以周一补造饭继后一补则官库支钱就米铺籴钱既不时给铺户皆临时供恶湿之米葢由纳米之日防子与典贴取裹足太重一石至费六百文佃户苦之遂计嘱减落米数祗作钱纳如游洋一庄租来纳白米米又精良去年汤推官临替却计防纳钱是致学粮米数又须减少外有合纳本色之户多迁延不纳至来春却图折价折价既行又不铺钱此皆在城抱佃之人百端计嘱司吏通同作弊遂至学厨一旬有三五日不造食今革其弊须覈实一年合用若干米取元纳米精良处籍定其数俾永输本色仍减轻裹足立爲定制而严禁胥徒之横取然后人户乐输而年间可以足用矣
　　一库子受纳之弊
　　旧学中受纳监官给一到库印与职事收每日有人户纳钱到库库子交收讫即批上都厯职事遂将库状就都厯上合同打到库印付人户去及人户取钞时将库状比都厯上合同方给钞与之此更无可容弊处后来库子爲见其中无所取乃转移监官毁职事印只给一印与库子自打库状从此遂无稽考如有一日或十户钞到皆是自印库状付佃户去其实只将五户纳入附都厯而余五户别作小草簿私记姓名爲盗用计官司无从而知但云鼓门下抄附纳钱有总厯皆本人自抄附已有登帯然鼓门抄附所纳佃户姓名钱数不曽申学粮官学粮官亦不曽就门头取防一日有若干人钱数是致库子公然盗用一半不入都厯谁敢诘其端由此观之库子私记小簿最是作弊要处藏之甚秘如去年春库子杨茂冬则陈起一年首尾盗用数百缗或下狱或逃窜皆以私领佃户钱不入厯之故亦狱司不测打开私柜攫取私记小簿鞫之乃获知其状情然其钱竟无复追补今若移库在学并依旧差职事于受纳时亲就都厯打到库印则此等盗用诸弊无容作矣一库口桩钱之弊
　　纳钱权桩库口至晩监官须入库收藏或请职事监收今多阅日不曽搬入收藏吏人埀涎无不潜移盗用则是官司以钱付盗手而非盗者之盗用官钱也
　　一驱磨且从近年
　　主学粮前后亦多美恶不常如甲子年间在黄判官景渊手多有计校减下租数然未到无支梧处至癸酉甲戌间在敖教政内俸钱犹依旧例定于本月初六日支食钱定于旬日给嵗暮又预出来春两月钱与人爲岁节之用亦未闻以匮告及丙子后入汤推官政便支遣不行或春季钱至秋而后支或秋季钱次年而后给縁是汤推官不了胥辈多作奸弊不曽知觉且时受其蕉布吉布厚贡每以十疋爲束因遂钳口无复检防矣岂知蕉布吉布等物即是学粮钱换名邪至任满之末有人户钱被吏人领去在已以百贯爲率而不到库者有欠在人户分上只厚赂吏人庇葢而不复纳者叶检院见学粮大欠阙不与批书责其填补未几而权要之书至复与批书去新官交印乃曰前事吾不理于是诸作弊老奸巨猾网漏矣今幸遇天开日明若未能从逺年驱磨且近从汤推政内丙子年以来委清明官驱磨其出纳之数年间所纳若干所出若干一一严核其实则诸般渗漏侵盗情弊皆了然不能逃矣
　　一主学粮时择清明官不可拘在一司
　　学粮専在一司掌管则官无常人有公清者有不公清者有明晓者有不明晓者幸而遇公清明晓者则才有乐育之喜士无不饱之嗟不幸所遇非人则其中奸弊纷拏胶轕惟随时选择曹职中清明者主之至或满去则又聴学中公论推荐曹职中清明者代之而不拘定在一司此穷则变变则通之常道果如是则管学粮常得人而士子常沽国家教养实惠矣
　　一教官与钱粮官通知出入之数
　　学粮收支出入固当责之监官而稽攷叅验权当在学官若学粮官主钱粮而教官只知教导各不相通财则已匮而教官增额太滥钱当给而学粮官反以窘乏爲辞前此教官亦尝检防学粮同签押似乎通融而权实不在教官及汤推官禀白州郡复不令教官与检防而钱粮官始专其权以自恣矣
　　一学粮典贴及库子须择人充
　　旧来典贴及库子皆都副吏保明选差正额手分贴司谨畏有家地底保人充后来所差不择多用防子数百求之縁其中可以作弊大有所获之故老奸巨猾一入其中肆行盗用无所顾忌寒士更莫敢谁何必欲选差宜从旧例
　　一虚蠧学粮之弊
　　旧未有钱粮官差龙溪县尉受纳有茶汤钱旧置武生员以兵官爲教导有教导钱今尉司无与受纳而供茶汤钱者如故武生员废已久而供兵官教导钱者犹昔果何爲乎
　　右关府库失陷条件大槩其间情弊颇多未能悉知更在委清明官以类推防先且从汤推官内三年来驱磨其出内之数复移库置学中择谨畏人吏专掌然后即诸宿弊一并洗清之则府库之失陷者可以立振矣
　　一学田图籍有青册子可按爲凖
　　本学田元租有大观年间图籍传之既久颇有遗亡不具在淳熈戊申间黄推官渥主学粮注意覈实爲久逺计申州重造图籍每庄保田各差职事一员副以官牙一名书吏一名画匠一名前去地头打量歩畞图画田叚纽定租数类爲簿籍名曰青册已公平明允可按以爲凖一正本藏学粮司一副本寄军资库及黄推官满去诸奸弊即复旋生今已三十余年田租数数更变未委此青册尚无恙与否恐有恶其害已而去其籍者今宜速契勘此青册果俨然无变动必按其图以覈今见在之田按其数以覈今见在之租则凡今之不如旧者皆可从而整理矣如其无足慿则重差人造图帐亦不容废
　　一累政拨田添学粮
　　前郡守自傅枢传侍郎俞监簿庄侍郎赵寺丞诸公屡拨废院田添助学粮或二百斛或三百斛又在青册租数之外具载碑记分明年间用度宜有寛羡而乃日甚焦熬何也此等田若例遭作弊暧昩则方近接耳目未至无稽考处不可不覈定数附青册子爲传逺计一田租减落之弊
　　本州学粮元号万余今年间所入仅止七八千而已葢缘三十年来累被奸猾佃户计嘱司吏于钱粮官临替之日假作抛荒逃亡诡名入状计较减落田租承佃依旧只是元佃本人然租簿所批附减落之数不过只是司吏自注有何勘防慿据有何经官印押大抵都是作弊莽卤所以大至失陷今欲一一整理须先多散榜诸庄保内许人户告首其隐没之数者与赏佃或自首其元数者亦与元佃及趂春工未动许人増租改佃务以青册元业爲率则学粮庶乎可复旧矣
　　一田租瞒减之证
　　涌口庄元系庄氏捐百斛租田以助学粮具载学碑始者每壹桶防纳钱一百五十足中间将贰桶防析爲三官防纳钱三伯足有旧钞可慿后来佃户郝谦之蔡恭叔林容等计较将每防壹伯足作七十价输纳今元佃见在无恙而租钱乃至三变然其间亦有人户分佃如陈髙黄进者目今尚每防作壹伯足纳官比郝谦之等瞒官颇多岂有一项租田却有两价按库钞相校爲弊灼然上项本末庄氏子弟备知端的其他庄田情弊亦多类此举此一端则他田情弊可以类推
　　一学田有偷卖者
　　村民有世佃学田上世祖父立书遗后人载所佃学田与诸子分佃至再易世后又再至分佃书而不声说是学田又易数世后子孙不复知其由以爲祖父产业遂立赤契与人户交关而无可奈何矣若明皇庄田是也
　　一学田有偷占者
　　本学田有一叚在城东之村七里曰赤岭图记分明而无有的知疆界之所在遣职事出地头访之居民皆曰无之又以图记细考而物色之乃觉其爲武断乡村者所盗据居民葢畏惮而不敢言然此叚竟亦无如之何一学田有偷入帐请买者
　　本学官洲庄田有三洲年科占稳谷一千五百斛其中大者曰北洲该纳九百六十斛次二洲共五百四十斛今北爲洪水流崩未有拄应淳熈间赵师洽舍田入学其田下防生泥淤学中岁收莴草钱一百九十一贯殆未足以裨补北洲所崩地位近縁谢念二念九盗刈莴草断罪挟怨欺罔顔知县宅唆令干人计较入帐请买顔宰最是洁白之官一时爲村人所误纳钱请买岂有本学防生泥白而可以入帐请买乎近又计较林廷秀诡名増三百石租撡佃彼官洲佃户父祖世居在彼或有海涛冲突随即补治久而输纳无欠岂应爲谢念三计较诡名撡佃乎
　　右关田畞失陷条件大槩其间情弊颇多未能悉知亦在委清明官以类推防于府库既有伦序之后必又相继按青册子田图租数从根本处整理若明白易见者先与之正定其经界或暧昩难知者徐爲之爬梳其条绪务要如青册子元业则田畞之失陷者可以复还矣











　　北溪大全集巻四十六
　　钦定四库全书
　　北溪大全集巻四十七
　　宋　陈淳　撰
　　劄
　　上傅寺丞论民间利病六条
　　某伏承台慈不以愚贱访及民间利病敢采摭目前切近者凢六条上浼台聴
　　一此间民俗大概质朴畏谨然其间亦有奸雄徤讼爲善良之梗使不获安息者在民师帅不可以不知葢缘一种人长于词理熟公门事体浅深识案分人物髙下专教人词讼爲料理公事利于觧贯头钱爲活家计凢有词讼者必倚之爲盟主谓之主人头此其人或是贡士或是国学生或进士困于场屋者或势家子弟宗族或宗室之不覊者或断罢公吏或破落门户等人皆于影下教唆或小事妆爲大事或无伤损妆爲几防性命或一词实而妆九虚以夹之或一事切而妆九不切以文之承行之吏亦乐其人爲鹰犬而其人亦乐于挟村人之财与之对分此词讼之所以日繁一日聴断之所以徒爲虚劳而善良者之所以虚被其挠也前政赵寺丞知其然当听讼时灼见有此等人便严行惩断其在士类者则善处之自讼斋【斋在州后园】穷年不与归人因畏戢不敢徤讼次年所引词状日不到三十纸庄卿继之废自讼斋词讼翕然日至四五百其中虚妄徤讼者虽亦能烛破其情末却放之善去无所惩艾于是奸雄鼓舞而词讼益蔓善良益不克安迹矣张郎中再按赵寺丞故事榜仪门晓示词讼又顿少今寺丞下车第一引词日几至三四百者亦以故事未曽举行故也而今而后宜申严约束如有此等人出入公门隠匿司房爲词人盟主者门卒案吏同坐若其人非士类则依条重行科断在士类者则循旧例决竹箆处之自讼斋穷年使读论语小学之书是乃以善治之之道如此则徤讼者无复敢恣爲虚妄而肆行教唆然后人之以词讼来者必皆其事之不可已而情之不容僞听断自可常清明狱讼自可常简少也
　　一此间村民有一种折合之风甚爲善良之扰葢村民中有浮浪贫穷无顾借人不安已分营生反妬人之有财专萌折合之心如同侪軰是一様门户才见渠所蓄有二三十缗稍胜于已便思以事与相干渉而折合之或以牛羊践踏頼或以妻儿鬬骂頼甚至或食野葛仆于其室或潜夤夜经于其门必巻他家之财爲已有然后已况视产业温燠家其设计谋取钱物尤爲诡谲一唱百和至朴拙无能者亦相效成风故或田主取偿于佃户而佃户适有家人病死乃以頼其金谷者或财主索债于贷户而贷户无还乃杀其幼孩以谋钱帛者或屋主有责事于店客而店客生憾乃扼吭杀其病母以刼白金数百两者或良家产户婢仆不幸婴病以卒而父母兄弟姑姨叔伯必把爲奇货羣凑雇主之门争攫珍贝者悖理伤义大不可言亦由州县无清明有司复于其中乘隙图一分已赂推波助澜遂愈滋蔓前政叶检院知其俗一镇以无事凢有此意来者悉折之不行至其实有鬬死方与依条防治葢其所辨别亦惟以贫论富以贱论贵则决知其爲折合之计或两家之力俱相等方疑其有鬬敌而爲之受词龙溪陈宰亦深能照破此等奸状只于其始便遏絶之不与肆数年来阎闾田里此风稍息粗获安寝今仁政之下决不容此等俗然亦不可以不预知
　　一屠牛之风与盗贼实相表里葢屠牛者盗杀人之牛与承盗者之牛而屠之以盗遇盗岂但姑爲一牛之故而已必无不盗之所由长也此间屠牛在城是宗室不检者乡村是亡命浮浪者近日肆行葢縁前政以军需牛皮不欲科配只出官钱付吏和买承吏因自收钱入已只分些少与屠家爲名屠家因是公然牵人之牛而屠之村民失牛者拱手相视无敢谁何今使府新政之初尚稍观望敛戢既而旬日便遂纵横无顾忌春功将动耕牛有限安能供日日无穷之屠恐不可不申严约束如有犯者若是亡命浮浪人宜借一人重行惩治以警其余未可只与一决杖快便而去须索烹宰之具槌毁之锢身徧押诸下县纳牛肉钱及徧号令四境诸乡村以苦之到一年后有犯者代之方可听放若是宗室亦如前决竹箆穷年闭之自讼斋以善治之又严左右邻甲告首若容隐必同坐如此则人自不敢犯果屠牛能禁止则是亦去盗贼之一端也
　　一此间有所谓乡税扰民甚于官租官租犹时有定目乡税则不可以一目计而又无时之能已也何谓乡税扰民之甚如诸庙之率敛民财其一也葢此间民俗尚滛祀多以他乡非鬼立庙其植祸深其流殃蔓今未暇细论姑以目前粗扰者言之一般浮浪不检人托鬼神图衣食趂庙中防首每装土偶如将校衣冠名曰舍人或曰太保时骑马街道号爲出队羣不逞十数辈拥旌旗鸣钲鼓随之擎疏头假签土居尊秩名衔爲都劝缘继以宗室列其后入人家抄题钱物托名脩庙或托名迎神禳灾胁以祸福不分贵贱贫富必足数而后去虽肩担背负小夫亦必索百文五十爲香钱连日自朝至暮徧匝城市无一户得免者其实所抄题钱大槩皆是防首入已自用爲醉饱计爲肥妻孥计于鬼神何有计阖城诸祠似此类假托者不知其几庙一岁间自春徂冬人户遭此等挠聒者不知其几盖愚民无知畏鬼诛谴割仰事俯育之具爲无用不切之输不胜其苦此乡税之至横者漳民无大经商衣食甚艰十室而九匮非如温陵市舶连甍富饶之地其何以供此爲千里人之主可坐视而不之问乎假鬼神以乱政及裒敛民财在法有明禁恐不可不申严约束如有故违者将防首计賍依条重行断罪仍押徧厯在城及乡村诸庙门号令以困苦之若然则奸民知惧不复卖弄人户遂可省此等横赋之扰庶乎其稍苏矣
　　一此间多有一般无行止奸雄浮浪客旅上既非商贾贩卖之流下又非残疾跛躃之辈形貌巍堂如大兵气力凶很如暴虎假名尤溪师巫或携刀子或鸣牛角或吹竹筒或木拳槌胷打业或蓬头或祼体入人家乞丐厉色峻辞如诛所负排门逐户无一放过应之稍迟便出恶口人户畏惮不敢讥呵有人一日一畨有人三四日一畨有日三四人叠至徧氓间日又爲此等所挠兹又乡税之一横者熟覸其人实非乞丐乃假托此态窥觑人门户爲盗窃计目今夜行之党甚炽者多此曹之预其间也前政张郎中尝榜缉捕闾里清晏今亦不可不申严约束应旅邸不可居停有依旧临人门户者许人户吿厢官地分等捕捉趋押出境不然刺爲散兵而重役之是亦去盗贼蠲乡税之一端也
　　一此间僧寺极多极爲富饶十漳州之产而居其七凢爲僧者住无碍屋吃无碍饭着无碍衣使无碍钱因是不复知稼穑艰难而至于骄纵虽已出家爲方外之徒不肯安分修方外之行却与俗人结寃于贪痴嗔爱之场争人我者甚大如五禅大刹爲郡头目皆出头好閙至猾黠者图之握钱谷大权在手聚奸防大众在院遂作无邉罪苦侵虐平民陵抗士夫非有率众脩善根意以圣节道场一所系阖郡文武祝圣爲体甚重而主者乃旧住光孝犯奸坐狱行赇茍脱之人岂不爲公家污辱其他多此类不待言外而环城诸寺尤爲豪横多买土居尊官爲芘护举院界址皆托名爲土居尊官坟林倚靠声势酷毒村民有拾界内一枝薪者则以爲斫坟林而吊打之有牛马羊豕食界内一叶草者则以爲践坟庭而夺没之村民受苦无敢谁何诸寺类皆招集无图浮浪人充行者结束作士人衣冠防悍如大兵气势专以打人示威名曰爪牙外防其出入践履公庭尤甚于民间徤讼之夫至其恃财纵欲行奸乱民伍污风教者久被俗之常态秽人楮笔不在论祖例州县凢有营缮修造等大役官司量以钱付僧家仍授之规模而责成焉至有不给则令彼出陪补亦不离公家常住之财于吾民免被扰而闾里获安息后来诸僧院设计厚赂都吏去其籍遂破元例而有事复敷之民民遂被扰而僧家安飬端坐无爲矣自是有司行遣作辍不常存心公明正大者则宁役无用闲僧而不忍扰吾民以种福田爲心者则无暇虑及吾民而惟恐一毫有伤于佛子二说相持然一邪一正一公一私贤有司爲国家根本地者不可莽卤无辨也昔南轩先生帅靖江日待僧家甚得体以公防非接见夷狄之所凢有干谒白事者但令趋庭无上防接见之礼其说载在语録诚可爲斯世大公至正之式今宜比傍自讼斋将后园冗屋一间作自讼庵有蹑公庭犯典宪其罪不在徒流之科者处于其中一如自讼斋行遣是亦善治之道而可使之敛戢无复纵横者矣
　　上傅寺丞论滛戱
　　某窃以此邦陋俗常秋收之后优人互凑诸乡保作滛戱号乞冬羣不逞少年遂结集浮浪无图数十辈共相唱率号曰戯头逐家裒敛钱物豢优人作戱或弄傀儡筑棚于居民丛萃之地四通八达之郊以广防观者至市防近地四门之外亦争爲之不顾忌今秋自七八月以来乡下诸村正当其时此风在在滋炽其名若曰戱乐其实所关利害甚大一无故剥民膏爲妄费二荒民本业事游观三鼔簧人家子弟玩物防恭谨之志四诱惑深闺妇女出外动邪僻之思五贪夫萌抢夺之奸六后生逞鬬殴之忿七旷夫怨女邂逅爲滛奔之丑八州县一庭纷纷起狱讼之繁甚至有假托报私击杀人无所惮者其胎殃产祸如此若漠然不之禁则人心波流风靡无由而止岂不爲仁人君子德政之累谨具申闻欲望台判案榜市曹明示约束并帖四县各依指挥散榜诸乡保申严止絶如此则民志可定而民财可纾民风可厚而民讼可简阖郡四境皆实被贤侯安静和平之福甚大幸也
　　上傅寺丞论告讦
　　某窃谓民生秉彞以人伦爲重治民听讼亦以人伦爲本故百姓不亲五品不逊圣人所深忧而听五刑之讼必原父子之亲立君臣之义以权之亦王制所先务诚以美教化厚风俗所系在此而不容缓也共惟判府寺丞治贵清净政尚中和用刑必期于无刑听讼欲使之无讼下车之始即明榜通衢首崇辑睦之风申明孝友之道劝喻谆切可谓知所本矣今已渐及一朞固宜人心感格同归于善风流笃厚莫不耻言人过窃怪近日以来乃不其然民间词讼大槩多是吿讦或蔓引其无干渉之说或妄发其十数年之事揆之事理无甚切按之人伦大相悖戾以兄弟均父母遗体而交相告讦入室操戈如何相之于何尚忠林鼐之于林衡等类是也以叔视侄爲犹子侄视叔爲从父而交相告讦入井下石如戴世略之于戴夣松王振之于王椿等类是也甚而妇姑勃豀有违不顺父母之律而不恤者夫妻反目有违前贱后贵之说而不顾者似此类例奸险百出不可枚数皆关人道之大经犯天理之大戒抑又有难露楮笔者虽其情状不能逃神明之鉴然而贼害纲常败壊风教莫此爲甚此而不禁将恐薄恶之习愈炽而醇厚之风不闻昔旧邦君枢相傅公在此尝劝人户赈粜有林仁夀者告其兄林尧夀产钱之髙合先粜谷公判其状曰官司宁可无二百石谷而兄弟告讦之风不可长此判一出邦人传诵以爲神笔闻者褫魄无复效尤今弊俗如此可骇可叹某辱知门下有所闻见不敢隠黙谨具公劄申闻欲望台判严榜晓示杜告讦之一门明人伦之大法以开其友睦礼逊秉彞之良心使人人知恩义所自来有相赒相恤之爱而无相刃相靡之薄一还昔日清漳道院之美岂不伟欤或自此之后犹有循习不悛者则用孔子拘三月之说以揉之庶几良心必有悔悟天理必有还复之时矣

　　北溪大全集巻四十七
　　钦定四库全书
　　北溪大全集巻四十八
　　宋　陈淳　撰
　　劄
　　上传寺丞论释奠五条
　　某伏以仲春上丁礼期在近其间有大不偹当预措置及大失礼当预禁约处谨条画于后少俾郡国典礼之末议伏幸台览
　　一祭器大不备爲侮神甚矣按先圣先师三正位每位前祭器一分该用笾十豆十俎八簠二簋二爵一皆初献官所亲临固不敢阙次而东西壁从祀十位每位前祭器一分该用笾三豆二簠一簋一俎一爵一迫近先圣先师左右亦初献官目之所及犹不敢不具至两庑从祀九十八位每位前祭器一分亦如东西壁之数爲其初献官目所不接大故欠阙徃徃九十八分之中所见存只有三之一故于陈设不能一一均备或两神位共祭器一分或三四神位共祭器一分亦有神位对空而无所设者使诸贤神明一皆来格则全分者如何其独安共分者孰先而孰后无分者得无空视乎其爲侮慢可谓极甚大有失礼经备物尽志之义宜移文学中掌仪阅实其数除先圣先师三正位及东西壁从祀十位分前所合用祭器足数外凡两庑从祀九十八位分前所见存祭器实有若干所欠若干若笾豆若簠簋若俎爵逐一计数并尊罍之属有损当脩有阙当制者一并具申早差工匠制造使前期照数一了办庶至临时应用无少阙乏而有以实致其事神之敬矣然祭器之所以多欠阙者亦有其故缘本州社稷风雷雨师坛俱无祭器当行礼时只就本学借用春秋二社日祭社稷立春后丒日祀风师立夏后申日祀雷雨师每年间借用凢四次所用既频在本学乃士人收管固自谨重而外借用者兵卒搬担既不保护而吏胥抛掷复不爱惜或阅日之久而不还或委地之湿而致腐遂至损壊遗失有此欠阙及本学正当释奠礼官茍简蒇事不知防检掌仪卤莽供职复惮申糺非惟无以致事神之诚而反以重慢神之罪其害顾不大哉礼大夫祭器不假此言大夫家祭器不可假人亦不可假于人况堂堂郡国而可爲假借用事乎以先圣之位之尊而其祭器乃浪假于人何以示严肃之意以社稷诸神之重而乃假人之器以祭亦何以致恭诚之心大夫祭器未成不造燕器今燕器纯用金银且无不备祭器古朴所费甚简岂能当燕器百分之一而不専致其用岂州郡事力不足办之良亦不识轻重缓急之体矣今莫若于社稷祭器亦各専置一副仍于官库所特立一祭器阁谨其出用而严其收藏不必专靠假借于学则在学者不致易损壊有全敬享先圣之心而在社稷者亦获尽精専无失钦崇祀命祀之意爲两得之矣
　　一牲牢大不备爲渎神甚矣如先圣先师三正位分前牲体皆初献官所亲享固不敢不备次而东西两壁从祀十位分前迫近先圣先师左右亦初献官目之所及犹不敢草率至两庑从祀九十八位分前乃初献官目所不接大故灭裂不惟祭器欠阙三之一而牲肉只据位前所见有祭器实之每分一爼羊腥肉一小片豕腥肉一小片如指面大可谓至极防鲜堂堂州郡奉行国家尊祀先圣重大典礼以诸贤陪从爲荣其正食惟在牲礼而所荐只如此使诸神一皆来享则若何而饱乎或三四位共一分则若何而均乎或对空无分者又何以爲顔乎其爲防渎得无太重大有失礼经所以厌饫事神之义按朱文公释奠申明指挥乃颁诸州县所通行者也其中附载政和五礼新仪一条称释奠文宣王羊五豕五其割牲体大小各有定品今本学释奠羊豕仅三头又渉稚嫩未该肥腯而所割丰约又皆无度闻官府例破牲牢钱六十贯今宜依文公申明羊豕之数乃就上件钱数内防计诸色祭馔如鹿臡鱼兎枣栗等类所经措置牲牢羊豕各五头宜从使防裁断每头羊若干斤様每头豕若干斤様立一定数合该用钱若干可以了办其上件钱有无剰欠如或少欠则并与支添永爲定例牲牢既备又依礼割则庶几从祀爼实可以丰洁足致郡侯奉祀之敬而不爲虚享以渎神矣至祭毕之后又须从使府指挥索久近例分胙有无丰约之数别加裁处立爲尊卑隆杀一定之品庶以均神之福而无至防神之恵又以定人靖恭之心而息人贪竞之志令终一于礼也国之大事莫重于祭毋以馂爲祭之末尊者不屑细务而忽之礼曰善终者如始馂其是已故由馂可以观政所以别贵贱之等而兴施惠之象以庙中爲境内之象而祭爲泽之大者上有大泽则恵必及下而境内之民无冻馁者此之谓也
　　一按古礼经皆是质明而始行事质者正也方正明而日光未见未及乎明也今释奠仪有丑时行事之文乃是奏大安大成等乐多占时刻之久至行献处实在交寅以后前后有司行礼多是始于丒初未及寅而已毕皆失之过早惟晦庵先生在此于五鼓一防而始行事至礼毕而天明庭中恰已辨色叅之礼经虽非质明而始行事亦至质明而毕事也欲及将来上丁行礼之期一以晦庵先生爲式庶不失早晏之中爲得礼之宜一灌酒是尽倾于地上其三献中所谓三祭酒是少倾三滴也每献毕执事者彻爵中余酒于他器于受胙主人之就席也执事者奉先圣前所献余之酒诣主人之右主人搢笏跪受爵祭酒啐酒饮是乃饮神之恵爲福酒不当别以酒进于主人恐非所宜
　　一子弟士人观礼者多入殿内两隅至四五十人既迫近防狎纷拥喧哗无以肃事神之仪而其间又有寡防鲜耻者于献官方徙歩未出殿前而已争攫菓攫烛烛光顿灭军人乘隙又攫肉攫酒盈殿中不胜其閙甚非古人祭后陶陶遂遂之义使先圣神驾尚留宁不大见鄙于殿上乎昔晦庵先生行礼虽郡斋中子弟来观只设次于防门内庑右旁植碑之处未尝敢有一人径造殿内者今欲乞约束禁止仍于防门内庑右旁植碑之处特设一观礼幕次以待观礼者造焉庶几殿内肃静无犯礼之虞
　　右画一如前欲望台慈特赐详酌施行非徒以整饬一时礼仪之事实所以兴起一邦礼义之风诚非小补区区干冐台严不胜皇恐之至
　　请傅寺丞祷山川社稷
　　某恭惟判府寺丞仁心爱民以春序过半农事正兴雨意颇悭朝夕忧劳与僚属躬礼百神遍走祠庙寺观凢祈求之方无所不至虽或屡洒而复收竟未防优渥之应此其故何邪窃按之礼经曰天降时雨山川出云言雨之所从出者在于山川也又曰山林川谷丘陵能出云爲风雨者皆曰神非此族也不在祀典言山川神灵爲祀典之正者也又曰诸侯祭名山大川之在其地者亡其地则不祭言诸侯所当祭者惟境内山川诸神而不可以他求者也近世张南轩帅靖江以尧山漓江爲州之望坛而祝之水旱祷焉随感随应今漳之望其山则天寳圆峤雄据西隅天将雨则云气先冐于颠其川则西北二江发源汀潮夹绕州治而合归于海此正吾州隂阳融结之防宜于城西五里内度髙爽之地筑坛壝载祀典但今仓卒未暇姑席地望祷亦合礼典之正其次则有社稷风雷雨师之坛在焉近邵武陈史君于水旱惟专诣社稷致祷俗人笑之而不知其爲礼之正也天人一气幽明一机本相与流通无间而郡侯者又千里山川社稷之主而万户生灵之命系焉其所感格爲尤切而甚易惟患诚之不至尔有其诚则有其神无其诚则无其神诚者心与理真实无妄之谓在山川社稷有是真实无妄之理矣若又加之真实无妄之心以萃集其神灵则必能实感而实应不于此致极精専乃杂焉外求之异端淫祀彼土木偶何从而有雨露邪既无是理而强爲之心虽防于造化乎何关至如舞师巫绕僧道设斋醮禁腥臊等类又皆循俗之常仪非所以交神明之要虽圆山尝致祷矣然所主乃山下寓居之鬼而本山之神未之及也惟龙潭祈祭亦此州山川之一者但恐文具而徃初无所补况因而图利抑又甚邪今若扫去流俗一切冗杂之说而専一致吾精意于山川社稷正神之前则脉络贯通无有不感格者设若至是犹未获大应则更退而求之政事之间若刑赏若财赋恐或微有召天意之悭是亦汤自责已吾夫子素行合神明所以爲祷之实也某辱知门下不皇宁处敢冐昩以此少禆黄堂之末议并録南轩尧山漓江坛记上呈惟髙明垂照幸甚
　　祷山川事目
　　一就西门外五里内择髙陵平旷四逹无壅之地见天宝圆山呈露分晓刬草爲坛场设爲四席位每位各以幕围三面其上露天幕不必髙恐遮蔽只平胸乃须上下防定其天宝山神席位直向天宝山圆山神席位直向圆山西江神席位向圆山天宝二山之间正平匀对中是西江上源来处九龙江逺不可见水其神席位只向梁冈天宝二山之间正对缝中是九龙江上源来处每位前留空地稍寛度可展拜缛及陪位官列班一每位各用牌子以纸粘上书曰天宝山神座曰圆山神座曰西江神座曰九龙江神座
　　一行礼之序先天宝次圆山次西江次九龙江每一位脯一盘用猪肉三斤醢一盘用鱼三斤作鲊菓子三盘并列作一行其余茶盏酒盏香桌香炉如常仪或用牲牢随意
　　一祭馔多是庖卒无知易至窃食须令监官务极精洁一差官出门做事多是影下假托科配乃其常态须严行约束无骚扰村民以动其怨叹之声反亏祈祷之敬一祷名山大川事体之重须三日斋戒致极精防则精神所注神灵必集有感格之理
　　一山头防屋幕次恐难宿斋只宿斋于郡舘四更命驾到幕次少静坐澄息思虑凝定精神至五更行礼一逐位各一祝版
　　一读祝宜差官
　　一祝版之文须识本州山川来厯说及相关系处方切事情有通神意如天宝山发脉行龙涌爲州治实郡之宗祖如圆山雄据西隅镇翼右臂实郡之藩屛如西江发源汀潮绕抱州治实爲郡右襟帯如九龙江发源汀赣绕郡东臂与西江汇归于海实爲郡左襟帯四者皆漳之望恐撰祝文官外州人未谙悉此不可不报知
　　与仙逰罗尉论禁屠牛惩穿窬
　　某少有所闻敢浼台听此间乡民甚感戴前政禁屠牛惩穿窬二件德恵之美三年内四境编民晏然奠枕兹者幸遇台旌之来乡民深望其举行故事以爲帡幪之赐葢前政于此二件处不可坐视其俗之恶而听其所之若坐视其俗而听其所之是乃恣其俗而助之爲恶也今献岁在近旧俗将作不如禀官长预先出榜明文戒约又逐乡责保司与团司罪状入按令他预随门戒喻不能止絶者同坐当其时更遣人郊外黙黙缉之或所在有此风不改者以违法论追保司团司及犯人痛行惩治押逐乡号令则人必畏戢而恶俗可革矣区区所闻不敢不以吿也更在台慈详之以爲百里编氓之恵且以爲兼善天下之兆自此而始尤千万之望也










　　北溪大全集巻四十八
　　钦定四库全书
　　北溪大全集巻四十九
　　宋　陈淳　撰
　　祝文
　　祭四先生
　　谨以释奠之明日致祭于濂溪周先生明道程先生伊川程先生文公朱先生道防千载得自濂溪太极一书浑沦再辟二程亲受濬其渊源河洛洋洋与洙泗并闻而知者卓有文公发挥微言皎如星日惟四先觉前后一心道统攸归百世师表学官列像昭示仪刑敢率彞章少陈明荐陟降庭止恵我光明
　　三贤
　　谨以释奠之明日致祭于唐相国常公四门助教欧阳公髙州刺史周公闽自唐世始向儒风惟尔三贤倡导之力遗祠在学称思未忘敢率彞章少伸报享洋洋昭格恵我无疆
　　蔡端明
　　谨以释奠之明日致祭于端明学士忠惠蔡公惟公义槩忠风在朝显著筮仕之始由此幕賔厥有遗祠称思未冺敢循故典少荐微昭明格思慰我景慕
　　李侍郎
　　谨以释奠之明日致祭于徽学侍郎忠肃李公公在绍兴力排和议权臣见嫉出牧此州建学崇儒人懐忠烈遗祠未冺报事敢愆式遵彞仪少陈明荐来格来祐多士以宁
　　东溪先生
　　谨以释奠之明日致祭于东溪先生髙公惟公志节坚髙议论鲠切一视夷险之死弗渝贤者之清闻风肃立学存遗像庸激懦贪敢率彞仪少陈明荐英灵如在鉴此拳拳
　　立后土祠
　　敢昭吿于后土氏之神古者家有中霤之祭谓土神也故礼经自天子至大夫皆祭五祀而中霤与户灶门行之神并列而其所以祭之则皆用特牲爲礼士不得祭五祀以位卑禄薄不克备特牲之礼然礼有士祷于五祀之文则虽不得行祭而五者之神无不具亦以人之所居虽有小大之差而五者之事则无不同也某以庶士之贱于五者不敢僣礼以并立窃惟土位中央神实爲尊而居地之主在有家所不容废今辄以义起而特立中霤一祠以朝夕致其奉事祈报之诚剏事之初敢伸一荐惟尔有神尚明鉴之
　　祷山川代傅寺丞
　　具位敢以酒菓脯醢之奠昭告于天寳山之神礼诸侯祭境内之名山大川以其能兴云致雨而润泽羣生有神灵在焉惟本山发脉行龙结爲州治实郡宗祖爲漳之望合筑坛壝编诸祀典而阙然未有举之今春序过半雨意甚悭羣民告病日甚一日某膺民命之寄惕不皇宁敢席地望拜防精以祷迫于仓卒鲜克如仪惟尔山灵垂闵大蒸云气沛爲三日之霖以慰我民来苏之望俾四境均洽无失岁事有以生生实頼我神无疆之休谨告
　　圆山之神仝前惟本山雄据西隅镇翼右臂实郡藩屛爲漳之望后并仝
　　西江之神仝前惟本江发源汀潮绕于州治实郡右襟帯爲漳之望后并仝只改山灵爲川灵
　　九龙江之神同前惟本江发源汀赣绕郡东臂与西江滙归于海实郡左襟帯为漳之望后并同
　　祷雨良岗山
　　年月日从政郎长泰县令郑焬谨遣佐官廸功郎权主簿陈淳躬致香茶酒菓之奠昭告于良防山之神礼诸侯得祭名山之在其地者以其能兴云致雨润泽羣生有神灵在焉今之邑亦古子男国之比而此山行龙自北而来结爲邑治实吾邑宗祖巍然一巨镇葢居民所頼恵泽以爲生而有司当建坛壝以严祀事者乃久焉阙典今春气已暮雨意尚悭种不及施民甚吿病恐蹈旧岁与死爲隣吏膺民命之寄惕不皇宁是用奔走俯伏爲民请命于尔山之神仓卒爲仪未能如式惟尔神灵昭鉴亟垂闵救蒸气兴云沛爲三日之霖优渥四境之内俾我合邑土田春膏溶溶播种毕兴无失一岁之望以活我万户生灵实頼尔神无疆之休尚飨
　　黏蝇
　　维尔之生于气之查腥渠鲍壑乃尔之家非可与人是俦是侣同焉是食杂焉是处况此之地待圣对贤天心之讲王道之传于赫有临齐严庄肃尤非尔曹所宜厠足云胡麾之顽不肯归天讨明命岂容已而咨尔司黏恪共乃职澄清诛夷以防于一
　　喻蚁
　　维人之生得天之精服役万物通天之灵惟物之生得天之秽服役于人其天则昩惟尔虫蚁又秽之余腥渠鲍壑乃尔之居非可蠢蠢入人之室循人之器人之食况我灶君爲祀甚尊我家奉之洁浄精勤尔物之么尤不可黩胡爲于斯羣趋队逐污我庖厨蔑我鼎鼐非惟黩神抑干我私匪干我私实乱天纪姑息茍容则非天理噫尔有义能相君臣物性之中亦觉其真今与尔约三日而徙四围之外各逺去耳三日不徙徙之不遥是尔有罪昏顽踞骄天讨明刑吾何容止即命司冦恭行而已以扫以除焚如弃如诛夷澄清一复厥初呜呼蚁酋告尔党类吾言不再尔毋自毙
　　祧迁祝祠
　　亲未尽逓迁
　　世序代易义当逓迁追旧感新不胜惨怆
　　亲尽别子祖
　　世易亲尽于义当祧惟别子祖盍迁于墓
　　亲尽族有亲未尽
　　世易亲尽于义当祧族脉犹存盍迁彼室
　　亲皆已尽
　　世易亲尽义当祧迁追旧感新不胜惨怆
　　祭文
　　奠侍讲待制朱先生
　　呜呼痛哉吾道之不幸而先生之亡也自孔孟既云没至周程始得其宗然提其纲者甚简而未悉阐其绪者微露而未彰闻者方疑而未信望者亦而莫从游其门者莫继其志诵其书者莫追其踪独吾先生见明守刚超羣儒而妙契能至至而终终体致广大而用尽乎精微志极髙明而行道乎中庸自一本而万殊无一事之不贯由万殊而一统无一理之不融所以能讹者订而阙者补晦者莹而略者详啓羣哲之未发集百氏之所长防圣训以作程极至正而大中辞逹意以俱到无或欠而或丰折天下言论之冲而定于一合今古道术之异而归之同使真是真非若白黒之不乱人心众理有脉络之可通圣心贤蕴如丹之炳炳帝谟王范在目之洋洋大金声之条理粹玉振之玲珑葢不直可以当周程之嫡嗣是又益精而益光所谓青于蓝而寒于氷半与事而倍其功天既不付之以重任使大施所学以措斯世于尧舜何不假之以遐龄使大备斯文以觉后学于无穷呜呼痛哉吾道之不幸而先生之亡也礼经脩矣而未具将谁有制作之才可以绍其业书传纂矣而未就将谁有帝王之学可以毕其章春秋深斥诸儒失圣经之旨又将谁与发其大义而振其宏纲呜呼吾道真不幸而先生之亡也先生之蕴浩乎沧溟先生之德巍乎穹窿望之俨然乎其敬即之温然乎其雍其春风之和薫然袭人而可挹其雷霆之威厉然断事而不可当其襟懐磊落明快如青天白日之豁其节行屹立万仞如泰山华岳之崇其取善也乐而无纎微之弃其疾恶也严而无回互之藏其强徤天行而不息其明睿日进以无疆其应学者愈出愈新直探诸懐而不匮而言之入人也又涣然洞彻乎心胸真可谓通儒全才而体道之大成抑自学知利行之至纯熟而从容淳以小生获侍门墙荷警防之十年幸不至于迷防昨岁暮之趋隅诲谆谆而益隆谓愚根本之已立正可阔歩而力攻责之以参乎之贯戒之以防尔之狂宜友善于天下毋孤陋于厥乡抑上论于千古毋隘守于厥躬须万变之毕习庶十分之可充于临岐之丁宁且再约乎兹冬岂谓斯言之在耳及爲永诀之悲伤呜呼而今而后有疑无复质矣但日诵遗编以自攷而无严训之忘薄写情而寄奠流涕其淋浪惟昭明而不昩有以廸乎愚
　　祭侍讲待制朱先生大祥
　　惟先生讲明是学于周程夫子之后又精明而光大之上以逹于洙泗渊源之盛使圣人嘉言懿范益信白于天下来世而诸家百氏之似是乱真者悉颠末炳炳无复可遁其情其于斯文之功大矣虽使泰山其夀长爲吾道之主盟于戴履可也何乃气数之不融而遽与化爲徒使海内学者顿失依归而长抱山颓安仰之恨耶况如某者深荷教育幸粗知向仪刑永隔无从卒业则其痛慕之私又将何时而已邪日月不居奄及大祥慨道里之云阻望几筵而莫亲窃惟先生道在天下昭明洋洋无徃不临谨爲位兹精舍薄陈蔬酹聊伸一恸之诚仪菲哀长辞不尽意惟先生之灵实鉴之
　　爲廖师举哀
　　惟朱夫子唱明洙泗濂洛之学于斯世游其门者庸讵以数计公独所志毅然终老而不衰所守确然经变而愈厉所谓百炼之金不以烈熖烁其精岁寒之栢不以严霜改其翠葢前軰老成之风而吾党直谅之士非惟有以无沗师门之传而亦足以少増善类之气何爲不早及于中朝之显用而仅晩见于南方之小试所抱负于胸中姑稍施其一二方祠奉之未几遽圹息之奄至呜呼哀哉追念平生情义周致切磋琢磨其已矣遥望然而出涕爲位家塾以泄哀昭明洋洋兮来戾
　　奠廖师
　　惟我夫子发明周程之所传上以逹于孔孟在斯世者葢五十年天下士无贵贱羣趋而争凑之者何啻以千自排僞之说一行未仕者顾逺举而奔溃已仕者顾位禄而变迁卓然于门墙之下一始终而不变者能几何焉公以刚严毅直之资独屹屹乎其间所志者自少至老而愈厉所守者更险如夷而益坚夫子尝爲之嘉叹谓公独爲拳拳正犹寒松之节不爲严霜而改精金之质不爲烈熖而燃非惟师门之无沗而亦国士之所难何爲不显用于中朝而仅小试于南偏始漳户职已趣操之特特不同流而合污常自律以清德分教韶浔惟宣防夫道心掲先觉之模范正所适于青衿抚字于莆笃哀鳏而恤孤闵岁荒之在疚屡切切以蠲租倅贰于潮当僞禁之正苛图太极以立祠岿砥柱于頺波执宪南粤适洞蛮之猖獗设方略以捍御督师徒而平遏移宪而帅抑森严乎阃制清海道以宁谧镇连氓而安泰虽胸中之负抱未及竟其施行然学之笃而见之实得之深而养之精故所至如春风和气之着物随所寓而无不发生何琳馆之清游方适而圹息之大期已丁呜呼哀哉追念畴昔辱公知之最宻不以愚之晩进每谦谦而下屈时切磋而琢磨一相与以情实凡书牍之徃来则缕缕其盈溢或所疑之讲订或所闻之攷质或师说之推明或已见之剖析或证印其所是或辨正其所失或相发以并进或交规而互敕既有以挹其虚懐乐义之洪又有以浃其责善辅仁之益虽相去之甚越固精神之无隔懔讣音之奄至嗟死生之异辙呜呼哀哉吾党之雕零若是斯文谁与扶持而提挈则愚之西望以哭公也岂爲私恸而缄词以奠公也岂爲私设昭明洋洋鉴此诚切
　　奠陈宪
　　惟公出忠臣义士之后负英明信厚之姿髙标伟躅有祖之遗天子象贤崇德特垂眷遇之私以南方赤子之未遂俾分符秉节而抚绥恵泽浃东衡之民威信着永宁之夷洗寃泽物于曲江之上又接踵乎濂溪之规何世道之不谐未及竟而遽归逍遥山水之爲乐殊亡身世之是非方耆年之尚壮忽勇退而髙飞兹其雅趣之不凢未可常情而度窥葢不以荣贵利逹之爲事而超然欲怡神养性以终享于期頥何七之未周而仙驭之去不可复追呜呼哀哉公胡爲而遽止于斯某有同窓之契既而翔泳之分殊而云水之势睽自十数年来防其不鄙联缄累牍之贻拳拳以其嗣伯澡爲切磨理义之嘱且复招致金山爲家塾之师畧形迹之不事披诚悃之爲仪既感公之教子髙谊欲成圣门之器以脱流俗之陋亦感伯澡之能恭父命每笃讲学之功而精入道之思颇能有以继父志而悟防窃喜之殆若干里似人之爲必将无忝庭训以副先志亦私自幸此学之不孤而斯道有望于扶持则公之所以教子弟隆师友者非世俗相从于无根无用之比而孟子所谓人乐有贤父兄者于兹见之昨闻伯澡有铨闱之防意其旦夕荣归侍下圑栾戱防之愉怡何及境尚一程之未及而反成契阔千古之悲药饵不及躬殓含不及亲固足爲终天之恨然全送终大义以慰亡魂于九泉而谨承顔致孝以奉偏亲于慈帏者尤子职所当深念而不可亏始得讣于行道莫可覈其的今承书以爲信重惊怛而痛悲嗟善人之不淑夫何脩短之参差慨然缄词以寄奠引领东望不知涕泗之交垂惟公之有贤嗣以昌厥后兮在公爲不死矣谅昭明焄蒿如在兮其照予之曲而鉴予之哀词






　　北溪大全集巻四十九
　　钦定四库全书
　　北溪大全集巻五十
　　宋　陈淳　撰
　　祭文
　　祭石子余
　　论学于去圣頽波之世者知精行宻固难其人然能识向背之大分而卓不迷其所趋者亦千一而未闻惟夫子巻道于兹不得其门而爲叔孙之自絶者葢泯泯而棼棼如君以耆艾之年不知爲将老之身乃奋然一屛其平生驰骛之气而敛躬肃容与后进趋隅而问津不自讳其浅陋而倾囊倒槖以求是正之真俛焉孜孜不惰于勤此其志趣之超卓夫岂寻常之可伦况其抱刚方不屈之资可与勇于义而果于仁自建阳再谒而归气象温然非复曩时行行之云使天假之年则其所就又未易论某辱同门之义所以严鞭勇防者方有頼乎终始之勲何癸丒之冬君有南游之兴而间阔乎二春幸去秋之来归谓合簮之有因矧一缄之先枉惟疑辨之是询何望望更不及见而是缄反爲永诀之文呜呼吾畏友防矣吾将谁爲作德之邻山川之阻哭临莫亲忽焉斗建之九移而适圹息之将湮是用走价薄奉一酹而东向长望不知然流涕之四奔昭明如在其鉴此诚兮石君
　　祭陈景文
　　呜呼哀哉吾爱友景文之死爲可惜也世竞拏攫于利门爲机巧者百出而子独恬然守先人之稼穑也世争驰骛于荣途至皓首不肯休而子独退然惟林泉之乐以自适也世皆以絺章绘句爲学无一字反诸身而子独毅然屛去时技之习一惟躬行自饬也葢其禀纯慤近道之姿而非世味之所能溺也生长田间而有士君子之实也胸中负抱有定主而时人莫之识也自少年讲学一闻圣贤正大之论则信之不复疑而嗜之不容释也凢语孟之格言要旨则诵咏之甚力也事有触乎前则举以应之若流诸肺腑而不外索也故日用对境而至理成法昭昭在目不揜匿也其文虽不足而甚有余其质也其节目虽阔疏而所谓大经大本则无慙德也以先业积累艰难之爲念与其兄一心共保之而不异籍也友于兄如一体而无纎毫之间隙也所以爲之经纪其后累者不以存亡彼此二其心而一如已息也充此念以徃端可质神明而入尧舜之域也平时轻财重义无吝啬也存心济人常怛恻也四邻假贷无不赒之而未尝爲尔汝之择也宿逋积负时必蠲之而未尝计锥刀之获也仁恕逹于一方而困穷无告者均含茹其泽也与人直情而行无粉餙也所合者不茍而胸中泾渭则甚白也贤者之交久要不忘而挟势之临则一毫不可得也日饰十畞之园而蔬菓之是植也蔵脩游息于是而悠然以朝夕也与童子六七人弦诵乎其中而视浴沂之趣一也外此无所知亦无所役也葢上古之遗民逸士与比屋可封之叟康衢顺则之童者爲俦匹也非后世所谓耦耕荷篠竹林自放之徒或洁身而乱大伦或蔑礼法而爲名教之贼也其视斯世之醉生夣死于頺波流俗颠迷于私欲诡道不自觉者大有径庭之隔也昔与子相聚隆兴迨今葢三十余年而尊德乐道之诚如一日也每以得一言之训不迷错者爲深感而谓成已之恩爲罔极也常存父事之敬而拳拳不忘悃愊也年来屡有游圃之约而因循未之前即也夏季之简方以学道不勤者自咎而请益也何越秋未几忽以讣闻爲之震惊而禠魄也呜呼哀哉天何夺我爱友景文之若是亟也知心者世固鲜而知子之心者谁其的也哀死者人之常而子之死诚可痛戚也呜呼哀哉追念畴昔心如噎也一樽之奠仪甚瘠也所以写缱绻哀情于子而不自已者非私爲之昵也惟精爽之不昩兮其歆我之诚而来格也
　　祭十五伯父伯母
　　噫惟二老享夀俱隆如彼双椿垂防我宗一门长稚均在帡幪胡爲兹今相继云亡合族失庇如露于空号鸣蹢躅莫诉彼苍行趋窀穸益怆于中恭陈菲奠聊写哀灵兮不昩来挹其芳
　　奠陈亲晦之
　　人生气禀最难其醇如君之质湛乎其人不随风而靡靡不逐流而奔奔其洞洞其容温温其行谦谦其言恂恂持恭之常不以隠而废处义之厚不以利而湮接物无所忤而非诡道之谓与人无不周而非污合之云葢有得乎恵之和而不流而语其资之所逹则暗与道以相隣是所谓吾党之德友岂直爲同门之懿亲何相与之未几遽幽明之两分嗟游陪之契阔孰始卒其陶薫感圹息之及期怆兹懐而莫论聊一奠以写哀噫来格兮灵魂
　　癸王氏姊
　　维灵父母兄弟蚤已俱亡孑然以一身孤立于太原之胄嵗时来徃乎宗家者恩意未尝少间视叔父如乃父同祖兄弟无异乎同胞壬子之冬与济阳氏姊胥燕于吾家合亲族长幼萃焉献酬祝颂方相期于夀考期頥之地百岁团栾常如此日窃亦喜其康宁未艾谓岁岁必可星圑蕚聚以洽骨肉之懽何意自此反成终诀灵之归方再阅旬略不闻有微恙而遽奄然以讣而济阳氏姊亦继此不可再见呜呼天何降割于我有系之如此邪一朝千古感旧如新薄奠告哀语不能防惟灵其垂飨之
　　祭蔡氏姊
　　惟我兄弟姊妺自同祖而下惟太原氏姊居长灵而爲次平时相与于义甚笃未尝有尔汝之间壬子冬暮之集夀觞交错方相期于圑栾未艾何一别而去春籥方更而太原氏姊忽焉如夺泪睫未干而夏之季灵又继之呜呼哀哉灵之秉心甚慤而直灵之处已甚约而质其志洁也丝毫垢汚不能容其性仁也里闾惸独无所吝亦非歉然于夀者之证也天胡降割而遽止于斯呜呼哀哉昨朝侍疾之语今厯厯恍如在耳岂谓自此遂成永诀耶一樽之奠莫诉予悲灵兮不昩其鉴于兹
　　祭程氏姊
　　嗟嗟姊兮与我同祖恩义绸缪有若同父虽既从人而义不阻岁时徃来宁曰尔汝何事不常倐焉龃龉数奇以穷阅十而五六袠方开遽判今古男二未室女一幼处骨肉之痛彻我心膂窀穸届期益重怆楚聊荐一樽以寓哀素灵魂不昩来格来顾
　　与堂兄等祭程亲正仲
　　前年丙寅鹑尾之防哀哀涕涟既哭我姊如何丁卯方阅岁余泪防未干复哭姊夫吁嗟君兮慈良其性于已不华于物无竞来徃我门恩义甚敦与我軰行如亲弟昆其在家居恂恂信实伉俪如賔伯仲如一仁何不夀善何反殃夫妇中年相继云亡苍苍茫茫不可致诘爲君痛悼中心如噎一樽之奠聊写此诚仪菲哀长词不尽情
　　妻李氏祭嫂宋氏
　　哀我嫂嫂何遽防兮弃我父母不终养兮反令舅姑哭汝葬兮三袠爲妇一如夣兮人道反常何胜痛兮我感畴昔而来恸兮一樽之奠有余怆兮焄蒿如在其来享兮
　　妻李氏祭姊八姨
　　嗟嗟姊兮何数之奇而命之促也徃岁既防尔良人兮何未匝四朞而姊又继之不淑也弃其父母不以周旋兮反令爲汝哭也四十八年兮如梦之倐也仅有一子兮庶几其遗躅也幽闲贞静之姿兮不可以复赎也温恭婉娩之容兮不可以复瞩也我畴昔姊妹之情兮何胜其痛毒也感窀穸之届期兮病不能以行服也姑一奠以寄哀兮歉然终不足也惟灵之格思兮少鉴我心曲也
　　同族人祭八叔
　　哀哀我公粹乎爲人吾乡之表吾族之尊辞气谦和容貌恭温与人有义接人有恩视五服外如亲子孙凢我宗人帡幪是均一朝契阔若防厥亲号攀怆慕痛懐莫论菲奠荐诚聊寓此樽洋洋格思呜呼灵魂
　　奠外姑黄氏
　　惟灵享夀七十有四妇道母仪两无所愧我托恩庇余二十年一朝千古痛复何言窀穸戒期薄陈奠爼灵魂洋洋鉴此素
　　代姨子奠外祖母黄氏
　　惟灵以膏腴之胄朴淑之资出自江夏适于陇西育一男而二女早毕夫昏嫁之仪与君子以偕老享夀龄于七十四朞在人生之希有固亦何憾而怨咨惟痛念夫我父之蚤世兮不得预行服之列鞠躬尽瘁以荅授室之义而我母又继以先亡兮不克执防服勤以终大事而报夫劬劳罔极之恩私此实孤外孙终天之所长恨无一日忘诸心者而在灵亦岂能恝然瞑目于斯上无以诉之天神下无以白之地惟愿逹此情于我父母兮交相隂隲以黙祐使我粗克立于斯世以无坠乎香火之祠则其于无可奈何之中或稍其庶几呜呼哀哉日月不居窀穸有期聊薄奠之敬陈以寓哀乎此词词不尽兮哀长惟灵如在其鉴兹
　　祭三十一堂兄
　　呜呼哀哉吾兄曷归我辈之悲兄弟手足之爱同气连枝天属真情之所在终有不可得而亏自孩童至耆艾相与羣聚乎一门恩意绸缪何可以岁月而计之以兄爲之长正所頼其防樾之私况兄禀气之厚虽年登六十有九而姿态未瘁殆如五十之期意相处之未艾何一旦忽焉不可得而追所享年者未爲不夀亦未可以爲怨咨惟其卧病不及知候以药疗而其属纩不及知与于扶持所爲弟者弗获于此以尽吾义而于兄者遽成终古之永相违呜呼而今而后更莫陪游息而奉笑语更莫聆謦咳而睹容仪嗟天伦之割痛将正寝之告离日月逝其益逺涕泗霈其淋漓一尊之奠莫写哀思惟英灵之不昩兮其鉴斯
　　祭三十二堂兄
　　惟我与兄皆自一祖同根而生同门而处出则同游入则同聚食则同馔事则同语恩义相期何可计数胡爲中道遽判今古夀不享百仅周五祸变殚极莫可扶救死者已矣生者何慕原鸰之情曷胜痛楚日月云吉庸奉尔柩壬山之麓于焉安厝虽弗如仪亦可保固一樽之奠聊泄哀素灵魂如在来享来顾







　　北溪大全集巻五十
　　钦定四库全书
　　北溪外集
　　奠文　　　　　　　　　　　　王　隽
　　维年月日学生王隽等谨致奠于近故北溪先生判簿陈公之灵呜呼夫谁不传道受业真实难其人昔在洙泗若曽与顔所造弥真降及伊雒尹谢游杨实超等伦逮近世紫阳朱子之门号爲嫡嗣亦惟先生与黄廖诸君子仅仅若参辰始先生之进见紫阳也貌木讷而甚古语期吃而少文紫阳随其叩击察其素蕴葢有本而有根延之郡庠而礼特异接之郡斋而情愈亲凢有所质正有所辨难众方讶其陵僣紫阳则倾囷倒廪而乐爲开陈葢先生亲切洒落之见基于覃其思研其精而先生研精覃思之功则又得于静而一敏而勤紫阳明睿絶世故洞识其所学于始觌之辰逮精舍之合并则又痛加砭剂既博之以尚友四方之志复约之以从古圣贤克治之实屡警诲之谆谆紫阳是时葢望先生以成德而先生亦心领意防而书诸绅继是紫阳即世矣先生念遗训之拳切惧正道之废堙愈精思而力践学进进而又新隽等不获遇文公而亲炙得师事于先生而幸实均荷抽关而啓钥阐正涂而指迷津熟四书之讲贯摭字义而讨论防隽等于坎穽脱隽等于荆榛如焦土而沃以膏泽如晦谷而耀以曦轮尚赖先生之终教岂谓讣音之遽闻呜呼天其忍防斯文欤思昔先生承紫阳直截之训未几紫阳遽尔奄逝今隽等正望先生痛切之规有求未即而亦遽泣先生于苍旻呜呼先生探其赜而索隠精其义而入神遡大原之脉络觝异说之纷纶别分数于理欲之界限析锱铢于全体之浑沦攷古之博而精礼文之品节穷理之粹而防易学之渊源彻终始表里之谓敬极生意不息之谓仁议论也水有源而浩浩德行也玉有彩而磷磷其言语朴乎若讷而发爲词章则有烂如之云其辞色凛乎若严而即之造请则有温如之春呜呼天何忍夺隽等之师匠孤哉此道其谁与邻抱羣疑之轇轕揽遗巻而酸辛设灵几以一恸徒有涕以霑巾缄词逺奠意不尽言
　　奠文　　　　　　　　　　　　陈　宓
　　呜呼自文公朱夫子阐孔孟之秘吾道大明游其门者天下居其半独北溪先生传一于南漳问学髙明践履端方哜嚅理义之奥沉酣道德之乡使伊洛源委于是乎有属而开诱后进不至擿埴索涂而驰骋乎康庄学优则仕意谓官无崇卑皆可以行志天胡不憗一病莫支而公之抱负不及设施其一二宓托契之乆闻讣惊怛恨不及徃唁繐帷以少见朋友之义所幸传家有子含英咀华犹可以继志而述事薄奠效诚不觉然而出泪尚飨
　　祭文　　　　　　　　　　　　黄必昌
　　呜呼讲学至于精微则益易差进道至于峻絶则愈难守孔门之速肖凢七十而具体者葢亦仅有自轲死以及周程越千四百年而授受尹谢游杨皆有过人之才终未尽化乎查滓又厯数传乃及朱子集诸儒之大成振前圣之坠绪朱之门人半天下其升堂入室者又可数伏惟先生朱门嫡嗣一见之初遂防许与外若朴钝而明敏絶人言若拙讷而勇进莫御混然之中而有粲然者存寻常之中而有精妙者寓慤乎子舆省身之诚湛乎曽晳咏归之趣德量浑涵则顔子之不校气象岩岩则孟氏之无惧宜乎独得朱子之大全而考亭夣奠之后犹使学者有所宗主也呜呼后学所望于先生者何如而一旦遽止于此也人莫不悼先生之亡而孰知仆之戚戚尤不能已也仆慕先生之道亦既有年去先生之居仅数百里然而进见之日爲最晩亲炙之时葢无几迨夫同试南宫栖迟逆旅耳提面诲犹侄犹子念聚防之爲难急讲明乎大旨既而金陵之游仆守不逺有方之戒而不敢从严陵之讲仆懐倚门之望而不能俟及先生横经温陵仆仅得私传诸人而淑艾乎已将谓先生来仕安邑而仆已觧戌安阳则卒业之期尚可倒指曽谓西郊拜别而遂判袂于生死乎呜呼先生之疾不知时没不知日既不及盥手以饭含又不及执绋于道周闻讣遣奠独在诸贤之后仆之罪不敢讳而先生之恩义将曷酬已焉哉泊然之容不可复见琅然之音不可复闻所恃者遗书之可攷则堂堂之心庶千古其犹存怅南望以何极徒纾哀于此文呜呼哀哉尚飨
　　墓志【叙述附】
　　有宋北溪先生主簿陈公墓志铭　朝奉大夫主管建康府崇禧观陈宓撰
　　嘉定十六年四月一日北溪陈先生卒后四年其门人苏思恭梁集陈沂以书抵莆阳陈宓谒志陈宓既题其墓又爲之辞曰先生生有淑质幼而頴悟少长趣识已端髙爲学务实以同于俗爲耻间取濂洛遗书伏而读之曰是若与吾心防葢真得洙泗之传者循闯门未身其奥吾心恧焉闻朱夫子讲道武夷是又真得濂洛之传者赢粮愿从厄于无资天啓其逢夫子出守实维先生之乡一见与语知其用工之深久直以上逹之理发之谓凢阅义理必寻防其根原如爲人父何故止于慈须穷慈之根原所自来爲人子何故止于孝须穷孝之根原所自来先生一闻其语深思黙探日求其所未至不以茍得而遽止也夫子去漳每语诸人屡以南来吾道得一安卿爲喜或士友疑问不合夫子意独称安卿爲善问其许可如此先生又积其十年之学凢所读圣贤之书讲明义理洞防渊防日用之间行着习察有以洞见乎天理流行之妙胸中洒落随其所处莫不有从容顺适之意不逺千里质之夫子有喟然与防之叹则又告之曰当大作下学之功毋遽求上逹之见当如曽子専从事于所贯毋遽求曽子之所一当如顔子专从事于慱约毋遽求顔子之卓尔夫子葢许先生以曽晳之意而勉先生以子路冉求公西华之事也先生于是无书不读无物不格旁搜广览惟恐或遗尝语人以文公表而出四书与近思録乃圣贤传心明道之要法学者造道成德之大端非谓天下道理圣贤事业可以取足于此而已也凢经传子史之所载纪纲制度之详礼乐刑政之用古今兴衰治乱之原得失利害之机与夫异端邪说似是之非浅深疏宻难明之辨须一一讲防勘验过方得又曰书乃帝王大用流行处周礼乃周公大用流行处春秋乃孔子大用流行处皆不可不尽心焉者葢妙道精义须从千条万绪中串过无一不周匝然后爲圣门之实学不然则不免落空矣此皆先生中年再闻朱夫子一贯博约之语积功而有得者也至是夫子之所以教先生之所以学彻上彻下该贯精粗无复遗恨矣夫子没先生僻处南陬与四方同门朋友声问不相接乡间诸老曩在朱门者皆已零落后人累于科举习于见闻絶无此志唯邻郡泉莆间有相信从者嘉定丁丑以特试寓中都四方士友所萃有平昔同门而未识面者闻先生至叩门求质者甚众朝士大夫争迎馆焉郑侯之悌刺严陵招致学宫坐臯比讲道发明正学求其指归则有道学体统等四篇觝排异端中其膏肓则有似道似学二辨葢近世固有学无师传窃似乱真自立门庭者但教人黙坐求心谓一蹴可以至道而以致知格物爲支离认人心爲道心而理欲是非之所在皆置之不问后生晩出喜其奇而便其简羣而和之牢不可破朱子没其说益张其徒益繁故先生极力排之者昔孔子没有孟子息邪距诐以正人心而孔子之道始尊呜呼是先生之所以爲心欤归自中都泉之人士争师之先生爲之讲解率至夜分惟恐聴者之劳而住已曽无一毫倦色惟虑夫人无以受之而不惮于倾其所有以告于是门人随其口授而笔之于书大学论孟中庸则有口义仁义礼智心意性情之类随事剖析则有字义详讲仙谿陈沂徃来其门岁月逾久以一时问荅之言辑均谷所闻二巻尤其深切着明者也今二邦学子欲识圣门蹊径者皆頼是书以爲标的云惟先生之道至晩益尊行着于乡德形于言其胸中明莹湛乎太空之无云也其辩说条畅浩乎水涌而山出也其推已及人之心甚于饥渇嗜欲而不能以自遏也先生调官泉南诸生预窃自幸其有以终教于我也将之官而先生卒于是相与哭之哀曰此后学之不幸也呜呼先生仕不逮禄而行可爲法功不及时而言可明道死而不亡信然非邪先生讳淳字安卿漳之龙溪北溪人淳熈己酉与计偕嘉定丁丒该特奏恩越明年授廸功郎主泉州安溪簿壬午以恩循修职郎享年六十有五曽大父宥大父尚德父懐忠咸韬德弗耀妻曰李氏同门友唐咨之季女子曰榘能读父书而诠次其家集爲五十巻女二人长适萧笃志次未行铭曰
　　在昔洙泗　　孔圣尚存　　羣弟亲炙各有所闻　　及师既没　　源逺流分子夏知过　　葢爲离羣　　卓尔曽子道晩益尊　　伟矣先生　　始登朱门妙契厥旨　　一贯紏纷　　师去愈久不替讨论　　由泉暨莆　　从者如云衞道严陵　　大论始伸　　剖析幽防如木斯春　　瑞泉之里　　石鼓之原过者必敬　　岿彼新坟
　　叙述　　　　　　　　　门人　陈　沂
　　先生禀姿无华识性頴悟少习举子业嗜学精勤趣向不凡髙东溪门人林簿宗臣乡之儒先也一见奇之谓曰子之所习科举文尔圣贤大业则不在是乃以紫阳朱文公所编近思録授之先生退而诵习始知濂洛之渊源于是尽屏旧学博访诸君子之书専研精防得其梗槩时有愕然疑諠然笑哗然毁者先生确然自信不爲之感思欲抠衣文公之门迫于亲飬而未能也歳在庚戌文公出守临漳先生抱十年愿见不可得之诚廼防所着自警诗而贽敬焉文公恨见之晩首授以根原二字谓凢看道理须各穷个根原来处方见得端的确定而不可易首末表里必极其透彻不可只窥见一斑半防便以爲足因剧论详剖且欢然曰某到此未曽将这般道理说与人今向公都说了先生面领心防时造郡斋讲论或至夜分凢所扣击无非向上意旨文公屡以善问称之延寘学宫表率后进辛亥夏文公去郡先生推详所授根原析爲问卷书来印证有看得甚精宻之语贻书于李唐咨尧卿曰区区南官喜爲吾道得此人尔丙辰秋先生因感严时亨与防论大有遗阙发爲详说槎溪廖子晦先生剧与辩论犹以语上遗下语理遗物爲疑质之文公虽未免互有得失之荅然终喜先生所见净洁爲不易文公晩年叹此道之寂寥屡书招致己未冬再谒于攷亭文公时已寝疾延至卧内扣以十年之别有甚大头项工夫先生缕缕开陈文公复抑之曰所欠者惟当大专致其下学之功尔葢至是甚嘉先生已见根原大意复欲其详验实体于日用事物之中也故竹林所闻无非直截痛切吃紧爲人底语与昔日郡斋从容和乐之训逈然不同越明年庚申正月告归文公借棊引喻犹欲其博友四方则拳拳属望之意有在矣三阅月而文公即世先生追思严训痛自裁抑一扫平日立定大底意见平心下气悉力探讨于书无所不读于事无所不格凢千条万绪分合出入实是实非易惑难辨者无不毫分缕析各有以诣其极而无余故其真积之久浑然不见其本末精粗之间此先生再见文公而深有得也先生之道黙探乎太极浑沦之妙而实不离乎粲然日用之中剖析乎事物流行之费而实緫防乎本原之所自出故其言太极曰太极只是理理本圆故太极之体浑沦以理言则自末而本自本而末一聚一散而太极无所不圆具以象言则自博而约自约而博一阖一辟而太极无所不极至自万古之前与万古之后无端无始此浑沦太极之全体也自其冲漠无眹而天地万物皆由是出及天地万物既由是出又依旧冲漠无眹此浑沦无极之妙用也圣人一心浑沦太极之全体而酬酢万变无非太极流行之用学问工夫须从万事万物中串过凑合成一浑沦大本又于浑沦大本中散爲万事万物使无少窒碍然后实体得浑沦至极者在我而大用不差矣其言仁曰仁只是天理生生之全体毕竟天理二字除不得一个生字亦除不得仁无表里动静隐显精粗之间惟此心纯是天理之公而絶无一毫人欲之私乃可以当其名若一处有病痛一事有欠缺一念有间断则私意行而生理息便顽痹不仁矣又谓忠如水之润恕如水之流发出忠底心便是恕底事做成恕底事便见忠底心至于心思与形体之动则验其所发之时防不同食色与才禀之性则辩其所指之本大有异皆探赜发防之至论也其他阐明经防诱掖后学循循有序爲之立一定之则此浑沦圣门所从入之地则曰圣人言语皆从大本中流出虽一言半句若常谈而莫非精义妙道之所发见凢义理都藏在句里其间有正面说者有偏旁及者又有纵横颠倒说者虽不同然须先于本物根株上见得烂熟然后纵横颠倒无所不通其始学未有所入者则正其路脉而语之曰读书之法须字字句句晓其文义然后通全章以会其旨归文义旨归既通然后吟哦讽诵以玩其底蕴固不可只皮肤上浅浅猎渉亦不可就字旁生枝节支离但虚心玩味浃洽日乆自然有得其已学粗有所得者则进以入德之次第而勉之曰道理浑沦非可以一蹴到凢看道理须就里面重重入细做工夫自防到至精至极处最紧要是就身心上着实体验其有无欠缺常切照管勿令间断方可已分上有得不是悬空闲说恐其骛于髙逺则曰道理初无妙只在日用人事间但循序用功便自有见非如老庄脱人事之外而求之虚空旷荡之表也所谓下学上逹者非谓专务下学便能上逹须下学工夫至到然后可着上逹工夫则氷融冻释自不劳力尔恐其画于小成则曰盈天地间千条万绪是多少人事圣人大成田地千节万目是多小工夫惟当开拓心胸大作基址须万理明彻于胸中将此身放在天地间一例看然后可以语孔顔之乐须明三代法度通之于当今而无不宜然后爲全儒而可以语王佐事业须运用酬酢如探诸嚢中而不匮然后爲资之深取之左右逢其原而真爲己物若拘拘只守一隅道理偏着在已则寡陋窄狭孤单枯槁是乃一夫之小善何足以言道何足以言学至于以天理人欲分数而验賔主进退之几如好好色恶恶臭而爲天理人欲彊弱之证必使之于是是非非如辨白黒如遇镆鎁不容有骑墙不决之疑则虽艰难险阻之中无不从容自适夫然后爲知之至而行之尽此又深砭学者之膏盲而示以至极之标的也先生平居里闬不沽名誉不拘流俗恬然退守若无闻焉然德名播天下大夫士有志于道者往来必致敬壬申夏赵公汝谠守临漳一见先生貌粹而古言约而精信其爲得道君子也重礼招屈处以賔师之位先生逊谢不获而后就其后大老贤侯时造其庐或质以所疑或咨以时政而一时之硕儒学子问道踵至岁在丁丒待试中都同志之士逺及川蜀争投贽谒朝绅之彦闻风加礼归过严陵郡守郑公之悌率僚属人士延讲郡庠先生叹陆学张王学问无源全用禅家宗旨认形气之虚灵知觉爲天理之妙使人终日黙坐澄心以求大本屛去道问学穷格工夫欲一超径造上逹之境反托圣门以自标榜牵圣言以就老释意其爲吾道之贼极口辨论辞不少逊遂发明吾道之体统师友之渊源用功之节目读书之次序析爲四章以示学者大公至正之标的于是儒名墨行盗名于一方者敛缩不敢肆而志学向道者始释然知邪正之所由分然则先生之息邪说讵诐行正人心其有功于斯道也大矣注簿安溪未上而殁学者痛慕或奔赴其防或爲位而哭或缄词寄奠寺丞复斋陈公宓大书其阡曰呜呼有宋北溪先生之墓复志而铭之先生学力造防充飬有道胸懐磊落而榘度端方智识髙融而文理缜宻言语简讷而入人也如时雨之润容貌朴古而接物也如春阳之温形于议论不待思索自中流出如长江大河有沛然莫能御之势见于动作不事矫揉而见面盎背有粹然不可揜之美晩年叹师友之凋零直以传道授业爲己任乐于教人虽终日应酬而不倦或有愤悱而不能自发者先生爲之逹其词意彻其骨髓令人言下省悟忻怿不能止生理素薄量入而出衣敝緼袍畧无少憾菽水甘旨曲尽其欢其顺亲有道世俗多用浮屠先生谕父以理屛去不用母疾亟药剂罔功先生号泣于天乞减已夀以延母年弟妺之未婚嫁者则竭力任责以次了遣亲党之不能送者则倡义经营爲之安厝先生虽不见用于世然忧时论事感慨动人每诵前軰歌词击节长啸以发其勃勃英毅之气尝代人奏劄言山东归附有若可安之势而实非所以爲安者不可不深爲之虑亡金屛息有若可缓之形而实非所以爲缓者不可不急爲之防目击闾阎利病慨然开陈如止横敛惩豪奸实检旱秤防价禁屠牛惩穿窬戢海冦之请无非深切时政杜絶民害如请改黉泮移贡闱罢塔防祷山川社稷禁滛戏滛祀则又一以崇化导民爲意陈复斋尝云盐防爲漳害最深先生条画详尽使其说果行则惠流数世何必仕是邦而后爲政耶先生旧所编缉则有礼诗女学之书外有字义详讲大学中庸口义筠谷濑口金山所闻皆诸生所録而先生笔削之矣其他著述与夫徃复书问先生之子榘编次爲五十巻吁道必真得其人而后明学必真得其人而后传若先生真文公之嫡嗣欤沂抠衣师门二十年矣先生不【阙】





　　北溪外集
