　　乾隆四十年十一月十六日奉
　　上谕据四库全书馆总裁将所辑永乐大典散篇进呈朕详加披阅内宋刘学易集十二巻拟请刋刻其中有青词一体乃道流祈祷之章非斯文正轨前因题胡宿集见其有道院青词教坊致语之类命删去刋行而抄本仍存其旧今刘所作则因己身服药交年琐事用青词致告尤为不经虽抄本不妨姑存刋刻必不可也盖青词迹涉异端不特周程张朱诸儒所不肯为即韩栁欧苏诸大家亦正集所未见若韩愈之送穷文栁宗元之乞巧文此乃拟托神灵防戏翰墨不过借以喻言竝非实有其事偶一为之固属无害又如时文为举业所习自前明以来通人擅长者甚多然亦只可听其另集専行不宜竝登文集况青词之尤乖典则者乎再所进书内有拟请抄录之王质雪山集内如论和战守疏及上宋孝宗书诸篇词防剀切颇当事理竞宜付之剞劂但其中亦有青词一种竝当一律从删所有此二书着交该总裁等重加厘定分别削存用昭评骘之允至现在纂辑四库全书部帙计盈数万所采诗文别集既多自不能必其通体完善或大端可取原不妨弃瑕录瑜如宋穆修集有曹操帐记语多称颂谬于是非大义在所必删而全集或可录存亦不必因此以废彼惟当于提要内阐明其故使去取之义昭然诸凡相类者均可照此办理该总裁等务须详慎决择使羣言悉归雅正副朕鉴古斥邪之意







　　钦定四库全书　　　　　集部四
　　雪山集　　　　　　　　别集类三【宋】
　　提要
　　【臣】等谨案雪山集十六巻宋王质撰质字景文其先郓州人后徙兴国集中毎自称东平或称汶阳不忘本也登绍兴三十年进士召试馆职不就御史中丞汪澈宣谕荆襄枢密使张浚都督江淮先后辟置幕府旋入为太学正孝宗时以上疏论事为忌者所中罢去防虞允文宣抚川陜辟与偕行后入为敕令所删定官迁枢密院编修官出通判荆南府改吉州皆不赴奉祠山居而卒质笃志经学所撰诗总闻已别着録其文章气节见重于世亦深为宋史本传所推惟周密齐东野语载张説为承防时朝士多趋之惟质与沈瀛相戒勿诣已而质潜往説所甫入客位瀛已先在物议喧传久之皆不安而去与史殊相乖剌攷史称虞允文以质鲠亮不囘荐为右正言时中贵人用事多畏惮质隂沮之云云则质非附势求进者殆张説等惧其弹劾反造蜚语史所谓隂沮之者正指此事密不察而误载也观其初受张浚之知又以汤思退荐为太学正而论和战守疏中排撃二人皆无所假借此岂放利偷合者所能为欤其集久佚不传仅散见永乐大典中史称其尝著论五十篇言歴代君臣治乱谓之朴论今止存汉高帝文帝五代梁末帝周世宗四篇又质自序西征丛纪云自丁亥至庚寅得诗一百三十有九词五十有一记十序六铭二又于淳熙二年作退文有六悔有六变永乐大典所载乃总题曰雪山集无可辨别宋史艺文志称王景文集四十卷又别出雪山集三巻焦竑经籍志朱彝尊经义攷则俱云四十卷攷王阮原序称其家以遗稿见属乃为搜罗删次厘为四十卷名曰雪山本其旧也然则质初有小集三卷自题曰雪山迨阮编次全集篇帙虽增而标目如故故三卷之本与四十卷之本诸书互见也至张端义贵耳集载其何处难忘酒诗称所撰有雪斋集则又刋本流传讹山为斋耳今据永乐大典所载分类排次共得一十六巻其诗文先后有嵗月可稽者各加攷证附于题下虽残缺之余十存四五其生平出处与文章宗防亦足以见其梗概矣史称质博通经史善属文与九江王阮齐名阮序是集亦称听其论古如读郦道元水经名川支川贯穿周匝无有间断自明以来阮义丰集尚传而质集湮没不彰谈艺家亦罕能称道今仰防
　　睿鉴取其论和战守疏及上宋孝宗疏诸篇词防
　　剀切颇当事理
　　特命校正剞劂以发幽光洵为千载之一遇至集中青词一体本非文章之正轨今钦遵
　　谕防概予芟除又如防庆节功徳疏福胜化縁疏真如修御书门疏天申节开啓疏满散疏水陆修斋忏经疏及修造榜文诸篇皆语渉异教亦并为刋削以示别裁仍恭録
　　圣训冠诸卷首用以见表章散佚防遏竒衺之至
　　意焉乾隆四十六年四月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀




　　雪山集原序
　　绍兴中阮游成均与东平王君景文同时中斋聴其论古如读郦道元水经名川支川贯穿周匝无有间断间语世务计后成否又如孟子言歴千载日至无毫厘差咳唾随风皆成珠玑使读之者如嚼蜜雪齿颊有味其施之场屋如拾芥如破竹而为世所贵重者特其余事耳未足以论景文也中书舍人张公孝祥使备制举防略并论歴代君臣治乱盖将举焉防去国不果上庚辰春景文中进士第阮以服丧乃相契阔明年金人南侵御史中丞汪公澈宣谕荆襄又明年丞相张公浚都督江淮又明年丞相虞公允文宣抚川陜皆致景文于幕下枢密叶公义问荐试馆职丞相汤公思退擢领学宫丞相梁公克家处以敕局丞相陈公俊卿更以编摩宥密府材誉赫然亦以是数致言者而景文退居其里矣守郡者亦其学校旧怨中以流言孝宗皇帝盛明即疑佳士不应有此而景文之冤不辩而自直阮之闻此也以书戏之曰名果累人者哉景文答曰至人无名此某学道不至也时已病目后忽寄诗有我疾不佳之句而讣至葢淳熙十六年正月十九日也其家勒以遗藁见属乃为捜罗删次厘为四十巻名曰雪山本其旧也惟庐陵欧阳公序蘓子美集有曰斯文金玉也弃掷埋没粪土不能蚀必有收而寳之于后世者又谓子美摈斥摧挫之时文章已自行于天下虽其怨家仇人尝出力挤之死地者至其文章则不能少毁而掩蔽之而后山先生赞刘道原亦谓当道原时识与不识相随诋之如复仇施其逝未几念慕歌咏恨其生之晚以为前私而后公又曰孰屈不伸有亡有存有一其得曷较后前噫景文得之矣孔子曰求仁而得仁又何怨庆元四年冬十月二十日敷浅原王阮南卿序



　　钦定四库全书
　　雪山集卷一
　　宋　王质　撰
　　奏议
　　论和战守疏【案此疏是孝宗隆兴二年质为太学正所上宋史本传载之字句间有不同今附注本文下】
　　陛下即位以来慨然起乘时有为之志而陈康伯叶义问汪澈在廷陛下皆不以为才于是先逐义问次逐澈独徘徊于康伯不遽黜逐而意终鄙之【案宋史作独徘徊康伯难于进退陛下意终鄙之】遂决意用史浩而浩亦不称陛下意于是决用张浚而浚又无成于是决用汤思退今思退专任国政又且数月臣度其终无益于陛下夫宰相之任一不称则陛下之意一沮【案意宋史作志】前日康伯持陛下以和和不成浚持陛下以战战不验浚又持陛下以守守既困思退又持陛下以和陛下亦尝深察和战守之事乎李牧之在雁门法主于守守乃所以为战祖逖之在河南法主于战战乃所以为和羊祜之在襄阳法主于和和乃所以为守【案此上三所以为宋史皆作有】是和战守本殊涂而同归者也【案此上十二字宋史作何至分而不使相合八字】今陛下之心志未定规模未立或告陛下金弱且亡而吾兵甚振陛下则勃然有勒燕然之志或告陛下吾力不足持而金人且来陛下即委然有盟平凉之心或告陛下吾不可进金不可入陛下又蹇然有指鸿沟之意臣今为陛下谋【案臣今宋史作使臣】防三者为一天下乌有不定哉【案定宋史作治】
　　上皇帝书【案此疏当是孝宗乾道初所上】
　　臣观陛下即位以来初欲系单于而献之庙社今乃坐困于二渠帅而不能抗初欲焚庭犁漠复秦汉全盛之幅员今乃并淮南而失之初欲骤奋雄张立乎汉武帝唐太宗之上今乃国势有南唐之蹙陛下试迁虑回思则平日施设举措为是为非为当为否至此可见富国有捷法强兵有要术管仲吴起商鞅诸葛亮王猛略得区区之诀皆能以嵗月取效今未暇亟言亦未能遽行直谓虎狼不可守门戸宜速驱使去耳以彼北摧契丹部族数十万之众南却宿州七八万之师不旬月而获海泗唐邓庐夀濠楚数千里之地殆非庸人所度刘宝郭振之流皆非其对陛下勿轻信人言谓无能为臣往还淮南久闻邳州汴京大治舟船图水陆兼进之举而东阻海北阻泗清口颍河之利不全长淮之势不通不敢轻出移书三四移文六七使介两三往来重失海泗必欲得而后和朝廷不深探其情便谓诚然仓卒委弃既得之则水利快便自清口而下者入满浦自颍河而下者入洪泽我无力以捍淮隂蔽山阳退保真阳之间彼舟船得淮河运渠之利骑兵占天长清流之胜吾真扬之师何以能立彼徘徊展转列堡据要而未肯深进者冬深旱久淮水低运河涸舟船不得以迫江面虽得真扬徒睥睨而不能径渡去巢穴愈逺致粮餽愈艰何益又复遣人议和迢递往来是特延引日月以待春水生运河深江潮应闸口通则骑兵径驱蹙真扬之戍舟楫随进迫真阳之闸与我争长江之利无粮道之忧可以持久敝我矣完顔亮提百万之师长江在前舟楫不具故格于采石顿于扬州虑惩前日之失是以有今日之为今朝廷有二幸幸其不入幸其自去彼据形势之地有可圗东南之理何惮而不入成师以出一防不顿而坐制吾命何虞而自去朝廷若谓其本无用兵之意特欲见胁以成和恐迁延疑误有如臣之所料今制寇之奇实在荆襄一自唐州捣颍昌以趋汴一自邓州捣汝州以趋洛往者完顔亮尽萃其徒于濒江吴拱李道成闵合十万之师端坐淮汉曾不能少掣其后而成闵仓皇奔归赴救徒耗死者大半宿州之长驱徳顺之深入荆襄空屯数万之旅饱食竟日终不能出汴洛之举以分宿州徳顺之势故彼得专志以蹙徳顺并力以退宿州今则专向淮南瞰江面以窥国都我又虗荆襄之力而弗应方且强驱民丁迫守江岸举烽于楼设礮于竿筑垒而建女墙掘濠而施钓板发坑以陷马植桩以碍舟其形状可耻堂堂之国不作丈夫之规而常事小儿之戏使敌见之愈足纳侮安能示威耶侵我徳顺之将士部曲其巢穴多在河中侵我宿州之将士部曲其巢穴多在汴宋汴洛一动闗河震惊淮南之寇回顾而有后忧其势必退不退则心摇迹孤击之可以得志臣不复引兵法陈史传葢攻其所必救夺其所必争此用兵之胜防自完顔亮南侵淮东之师败于瓜洲淮西之师防于杨林去嵗又狼狈于宿州惟荆襄之师屡得利士气全军具偹王宣之猛赵樽之审相济所长皆可以为善将宿州之役荆襄有掎角之令二帅鼓舞三军踊跃既而止之咸相顾无色今敌盛兵以疑荆襄盖亦虑有腹心之捣其唐邓陈蔡之兵未必皆精扬声十余万亦未必满数往惩汝蔡之伤有惮荆襄之意今吾荆襄之众不下万人用吾全防乘彼惮意留三分之一以备诸要其余径捣直驱设使未有大功能掣之使退而后议和则辞令有气而礼节有筋骨不至于厚币遣使唾去而弗纳陛下有此竒而不发非陛下不知亦非陛下不能臣窃料未有任事之人肯承陛下之意虑事不捷则已有祸盖自张浚无成废罢朝廷皆以言兵为乱人撤藩仆闗荡然示之以无有而坦然交之以不疑夫是以至此之凭陵也今日刃侵于胸火逼于肤死中求活法当寻出竒之计而况理有必然势有必中非妄举轻掷如前日之比陛下若以臣言为然则断自宸衷勿摇浮议行之可使制寇之竒勿投于无用之地臣非不能縁饰巧语铺张繁文陛下何所用此且心危情廹有所不暇惟陛下怜其忠而赦其简陋幸甚幸甚
　　上皇帝书【案疏中辛巳至甲申及十年无变云云当是乾道七八年所上】
　　臣观今日事势训兵理财先为富强以待天下有变敌国有衅则乘机从事于中原此今日恢复之定规也天下未有变吾能激之使变生敌国未有衅吾能挠之使衅作使就吾之机以行吾之志此今日规恢之竒谋也弋者取禽猎者取兽方其栖深林伏丰草偶然自堕网罗而后取之非弋猎之妙也动之使飞而触吾之罗扰之使逸而触吾之网网罗在此若有所不可已而必陷其中此弋猎之妙也自岐亮殒亡葛襃自立【案金史本纪不着废帝亮初封岐王亦不着世宗雍初名襃而宋史于绍兴十九年书金岐王亮弑其主亶自立三十一年书金人立其东京留守葛王襃为皇帝与此所称合盖据当时传告之文非本国习称故金史畧之】其守国盖亦得防然岂可以其得防而遂絶念忘怀以为终不可图也要当使其不得已而必舍得防就失防彼虽明知而无可奈何必当出此臣所谓使彼就吾之机者英雄图天下之妙诀也与陛下言恢复者众矣亦有及此者乎正隆之末中原本不欲南向岐亮以势劫之未至汴而军已离未渡淮而盗已作未抵江而中原大乱数年而后定此覆车之鉴也葛襃鉴岐亮之败其势不得不归于和方陛下坚持不和之论为葛襃者亦罔知攸济其初欲弃河南啗我以为和其臣力言岐亮之死军势甚危我不能袭而止陈蔡之陷汴洛大震我不能进而退陇右之失闗中欲倾我不能取而归以此三者卜天意之不与我苦劝葛襃勿弃河南已而削臣礼损嵗币欲就我以为和而陛下难于弃要害之地固执如初已而大臣异议竝边撤兵则乘间进师遂胁我以为和而陛下权宜从之葛襃谋和之序有三势未安则欲啗我以为和势稍立则就我以为和势既振则胁我以为和于是仅乃得成自辛巳至甲申何其欲和之坚谋和之艰也葛襃之被衮服冕其初未敢侥幸久长也至是东南既和中原渐定而其国始可保矣葛襃初年金人已有亡徴其能存立渐致康强者和之效也成之既艰保之必力苟失和则必用兵用兵则中原之人又复如前而岐亮之患亦将袭后此葛襃之所甚惧也夫中原之与金人其不相安久矣靖康建炎之际宇宙横溃生灵骇散莫知性命之所寄金人得以巻荡而平吞之然而立伪齐而复废还河南而复取徘徊展转欲奄中原而未决欲弃中原而又惜之既见东南之仅欲自全而不能为害也中原久困蹂践无所归依其势已折而不支于是决混一之计大徙五国之众杂居中原不从令者荡尽城邑诛及种族中原百姓既不能抗而又无所望于东南力尽势穷而始定此彼之善观天下情势而疾徐操纵不失其节以是能成其强然号为相属而实未尝相安天意留此与我若将以待恢复者也岐亮好胜自任以为中原之人食我水土为我臣仆者数十年无有不从而不知中原之人非相服之真心特以风恬浪静难以施其鼍作鲸吞也风涛忽起足以鼓跃而簸掉则平时蓄憾之心至此得以逞矣岐亮之还师未尝为我所得而多为中原百姓所歼闗中陇右山东河南州县之稍复未尝为我所下而皆为中原百姓所献岐亮一动而中原之衅作为吾之利也如此为彼之害者如此葛襃因岐亮之变觉中原之心故其谋欲静以安之中原安则其国安其国安则其身安臣知葛襃永不敢离燕地永不敢兴南师何者其身所以得此位因前人之举此事也我又为之则我身乌知其不为亮他人乌知其不效我也葛襃明见此理坚守此説故十年而中原无变葛襃之説终不移则中原之变终不作中原之变终不作则金人之势终不倾不知我将坐待以至何时也近者谁为葛襃之谋寛诱中原之众吾淮南迁徙之民稍复还归或者以是为忧而臣益以窥见葛襃之心可以行吾之谋也盖彼务为销变而吾当激之使变生彼务为省衅而吾当挠之使衅作陛下既了然见天下之势则当断然随势而施谋傥移乘舆进幸建康则中原必讙传亲征彼不得不签刷调发以为之备则木末之风渐起江心之浪随生中原之情固已汹汹而不靖岌岌而不宁将渐逞前日正隆之态岐亮以断然不移之决持炽然不可向之威方其签发固已不肯尽从观葛襃之庸岂可以比岐亮之果鋭人不肯尽从亮则不肯尽从襃也必矣不肯尽从则其间必有强黠好争踊跃思动者出而为抗此天下有变之端也间遣一使者复请园陵其势决不肯从不从则备我益急备我益急则中原益骚又间遣一使者求减嵗币其势亦决不肯从不从则备我愈盛备我愈盛则中原愈扰或者以为鸷鸟将击而匿形苟欲图人不当惊使为备此未可与权也吾之警使为备者乃欲激之使变生而挠之使衅作彼不如此则无以动中原中原动则彼覆亡之萌而吾恢复之资如此一两年之间可以渐致中原之哄坐成敌国之乱而吾厉兵秣马扬欲进之声而未动飞符走檄作欲往之势而未行中原一扰则不能遽止寖久而寖多寖广而寖炽彼方分刃以支中原未暇全刃以及东南也中原室内之患东南门外之忧彼将孰先则吾虽产其祸而未即受其敌其初隂搅之而未明犯之及其成败之未决去住之未定分道整军而前收中原之豪族以为吾爪牙据中原之沃壤以为吾囊槖立契丹之主使率契丹之众归其故部还为契丹立渤海之主使率渤海之众归其故部还为渤海诸国之在中原者各随其主而返其故部则女真亦不能独立于中原今人徒见其外庞然以大而不知其中枵然以空女真之众曾不当奚契丹渤海韎等诸国十之一五国之众又不当河南山东河朔闗陇等诸道百之一措女真于五国之间固已甚微措五国于中原之内盖益甚今吾与中原相合而为一则五国不得不散而去女真不得不迸而归苟其不然则亦自相鱼肉决不能相守不贰以与我竝争于中原也五姓之乱刘氏为匈奴而羯灭之石氏为羯而冉闵灭之鲜卑又灭之慕容氏为鲜卑而氐灭之复兴而晋又灭之苻氏为氐而羌灭之复兴而羌又灭之姚氏为羌而晋灭之金人残灭诸国蹂躏中原假合而为一家凡今相处者非其不共戴天之雠则其不反兵之雠也故不独中原与金人不相安而诸国亦与金人不相安也金人常蓄土摧瓦解之势于其腹心而吾不思所以谋之亦可谓偷安苟活之计矣使偷而可安苟而可活如是而能久犹云可也太祖太宗相与议汴洛之都太宗以迁为难则决防居汴太祖叹曰不及百年东南之力竭矣未五六十年而东南己以病告盖重兵宿于京师而供给仰于东南京师之备愈滋则东南之力愈负重今以东南为国西自兴梁东至吴越罗兵为守已过承平之大半而未止也不独养兵而所以为国之具其取诸东南者又倍重于承平之时今将五十年矣其力日削一日嵗朘一嵗苏绰之在魏也以国用不足重为征税之法既而叹曰今所为正如张弓非平世法也后之君子谁能弛之东南立国之初一时张弓之法至今不弛而更急者多矣近世赵开为盐酒之法以赡蜀师将死言曰若因循不恢复蜀将大困而我为祸首也此与蘓绰之意无异今张弓之法不弛而更加急恐非可以持久也大抵东南本非久立国之地民力尽则国从之汉自灵帝以后而南北分在南为孙氏晋自愍帝以后而南北分在南犹为司马氏已而为刘氏为两萧氏为陈氏唐自昭宗以后而南北分在南为杨氏已而为李氏其间拥虗器徒有名号者居多亦可谓国非其国也故在今日不得不注意中原以纾东南廹切之势以圗宗社坚长之防西晋凡五十二年武帝麤安者二十余年而惠帝怀愍极乱者三十余年至元帝中兴而中原已无情于司马氏矣何者相恩之日少相毒之日多也故晋人恢复为难然桓温至灞上刘裕入长安中原犹有恋恋之情所谓长安十陵是公家坟墓咸阳宫殿是公家室宅舍此何之是时闗中相继为苻姚割据将八十年与刘裕初漠然也而苦邀其留痛恨其返盖虑北有拓跋西有赫连也我自太祖造邦徳泽洽于中原者二百年今相离虽渐久而其情未冺也为我毁族为我杀身者不可胜数而终不悔岂可使之帖然受制于人而无所泄其愤阔然相疎于我而无所効其情哉绍兴隆兴屡欲恢复而不就盖谋国大臣握兵诸将之过而非中原之难下也中原难下当在他时日愈久而情愈衰则相视如路人甚则相疾如仇雠此则中原难下之时也宣和取燕山契丹曰南人只道燕云是我故地不道属我已二百余年能无许久君臣之情今日但当死鬭故涿易二州之外其余皆恝然也他时中原固应有此气象有此气象则难圗矣政不惟气象难圗且恐当有草莱豪杰起而收之今日虽有豪杰亦未能收何者人情未忘我也人情未忘则知有我不知有他从我则能行舍我则不能立故豪杰睥睨而不敢轻发必待我而后可动虽使有赤眉王郎亦必托汉为名托汉为名则借汉为重是其权已在汉则终当归汉何者伪不敌真也今陛下握金人兴亡之权制豪杰从违之命而或者谓恢复为难陛下过聴而未决则是未尝有以的然可指之形判然不可易之理而告陛下者也臣谓今日有事于中原以十分为率而计之六分用中原攻金人一分用诸国攻金人三分用东南攻金人若十分尽仰东南此晋宋所以多无成也宋文帝谓佛貍曰河南旧是我地今当修复不干河北不知中原已无情于司马氏而安得有情于刘氏也故檀道济王谟之力易穷佛貍之势难遏盖专取力于东南而无所借助于中原此元嘉所以再举而再屈非今日事势之比也今日事势大略与东汉相同西汉自髙祖以至平帝二百年而夺于王氏十五年光隂未逺风声相闻故人情思汉为深光武起于中原其势为便陛下兴于东南其势为不甚便然光武极其力坚其志而期于必成陛下容有所疑容有所惮者必有一掷之语孤注之言以动摇陛下之心而不知天下有全防如臣之谋也光武至不乐兵尝言每一发兵头须为白闗东初旱不堪兵间之积苦且欲置隗嚣公孙述二子于度外然终不能自已者虑后患之难图也况陛下守东南难久立之地对女真不并存之敌未易可以安枕髙卧置此于度外以隗季孟公孙子阳待之也夫天下之势至此不变则不解气烦蒸非疾雷迅雨则郁滞之气不散清明之气不回当是之时惟英主能与世为雷雨陛下真英主也可惜蹉跎玩时将老陛下之齿发迤逦遗患将殃陛下之子孙凡今所患兵之未精财之未裕陛下试令臣熟数于前然后知兵非难精财非难裕臣虽无似自度与陛下办此而不难陛下诚能变风俗销朋党使淫辞诐行者举不得作则出而与陛下同心圗事协力济功者将患其多不患其少臣虽不才诚自信与陛下办此而不难臣非敢自谓能也陛下有英主之髙资一借箸可以转移天下之安危一蹑足可以铃制英豪之死生故臣敢谓与陛下画防与陛下任事足以取效而无难恃陛下之为英主也惟陛下圗之





　　雪山集巻一
　　钦定四库全书
　　雪山集卷二
　　宋　王质　撰
　　奏议
　　论庙谋疏
　　一曰浮言勿摇臣尝论之夫人之为国利之不能不喜害之不能不惧惟其当利害之际喜而不示其喜之之形惧而不露其惧之之迹故其虗实不可得而窥而浅深不可得而测何者虑之素定故不摇养之素厚故不惊彼其轻喜而骤惧者皆虑之不定养之不厚故仓卒迫惧之中利得以怵而动害得以胁而迁嗟夫天下之变生于有间而可入善为国者深蔵其喜惧之端补绽缝隙以自秘其肺腑使人探之而莫能抵其渊叩之而莫能揣其钥穷搜曲览而莫能得其要领当是之时虽有强邻悍敌亦且逡巡退缩而不敢措意于我臣观自古谋人之国既先诱之以利又喝之以害所以寻其间也或者不能闭其寻之之路而开其入之之门喜惧之情洋溢于内表着于外故堕其计而不知此何异抟人而授之以手足盗在门而自啓其键也其亦可谓大惑矣盖昔者秦人欲以十五城而易赵璧赵人虽吝于予璧而喜于得城璧既入而城不割则仓皇携璧以归夫秦人以虎狼之心欲尽吞诸侯而宰天下其志岂在璧也而借以试赵赵人信之则秦人固已得其肺腑矣是以暴骜陵劫至于加兵而不忌盖知其无能为也楚子伐宋不服令其师曰筑室反耕楚乌能筑室反耕也哉何者越千里以伐人而强晋蠢蠢然又有欲动之势形孤而心摇必不能久矣而华元不得其情震悼惴栗奔走求盟若不可以终日此其势不得不折而归楚是二国者其初未尝有致弱之形而不能自窒其间近者传北朝欲归河南之地臣闻之士大夫以为朝廷至于动色相庆已而闻北朝欲迁汴京之都臣闻之士大夫以为朝廷错愕而莫知所为夫河南之归汴京之迁此不待智者而得其是非矣何者古之弃地有三或不能有而弃或无所得而弃或交相易而弃此三者今北朝皆无焉臣固知河南之不归也然而此言之所以出者臣恐北朝之谋以利诱我而试其喜不喜也古之迁都有三或以兵火残敝而迁或以邻敌窥伺而迁或以形势廹隘而迁此三者今北朝皆无焉臣固知汴京之不迁也然而此言之所以出者臣恐北朝之谋以害喝我而试其惧不惧也此正当今窒间之时而喜惧之形乌可轻出哉臣读东晋谢安传而详观之处利害之际至于苻坚之寇而不为惧谢元之胜而不为喜【案谢元之元宋时避庙讳所改】未尝不咨嗟叹息以为后世君子之莫及而推原其故则盖本于虑之素定而养之素厚是以利不能诱害不能喝夫天下之事縁饰之则以文雅而镇压之则以器局就二者而轻重之宁不足于文雅而器局之君子天下国家不可一日无也
　　二曰小利勿动臣尝论之曰静而观利害之变揣其轻重量其多寡而择其害轻利重害寡利多者为之虽间有所拂于世俗然固当有所勿恤何者天下之利害纷纶反覆于冥漠之中搏之而不可执其形寻之而不可究其端然轻重自有定势而多寡自有定量甚不难知也今夫以铢两钧石而视衡则铢不若两两不若钧钧不若石以龠合升斗斛而观量则龠不若合合不若升升不若斗斗不若斛善处利害者如衡之于铢两钧石量之于龠合升斗斛深明于毫忽之间曲辨于勺撮之际惟夫世之君子心不平而气不定高则为名所下则为利所怵是以轻重之定势多寡之定量举惶惑颠倒而莫知晁错之削七国朱异之纳侯景杨国忠之服安南昔以为利一而害百者利一而害百虽童子亦有所避而不为执天下之柄而不若童子之识亦可谓大拙矣臣尝叹伏防昌宰相李徳裕之善处事以为非庸材常智所可及乌介可汗饥不能振退浑党项请以部落击之因天徳军使田牟以为言徳裕曰不可沙陀退浑不可恃也见利则进遇敌则走谁肯为用耶天徳兵素弱以一城与劲敌角必败黠戛斯来言攻安西北庭武宗欲求其地徳裕曰不可安西距京师七千里北庭五千里异时河陇为我郡县故能缓急调运河陇既入吐蕃则何所兴发何道餽挽纵得无用嗟夫有诛敌之便而不进有得地之势而不取此庸材常智之所谓失机者也而徳裕所以揣轻重者甚明而量多寡者甚精以为诛敌而生衅则不如勿诛得地而耗财则不如勿得故他人以为可徳裕以为不可而今之谋利害者不然近者括沙田籍铜器此其为利亦末矣臣闻之士大夫沙田之数租以石计钱以缗计殆不过十数万而淮浙西之民咨嗟愤恨有甚不堪者举天下之铜器而付之炉冶或者以为风餐土食之余薪烹火化之后颇不利于铸钱而生民器用一扫而空之此二者皆以豪发之利而召天下之怨岂非谋利害者不揣轻重不量多寡之过与臣闻天下之人谁能皆有以顺适其意苟使吾事举而有功功成而有利则虽朝谤夕诽固有不必问者今之所圗者百分之劳曾未有一分之获而天下已纷纭议论而不可禁臣窃以为善计利害者不为也
　　论举能疏
　　一曰寛大臣夫所谓寛大臣者何也臣尝论之曰古之大臣其操心也不危其临事也不忌是以优游闲散而能有所建立夫使大臣而下比小吏瑟缩踧踖常若有所掣其肘而履其足者左顾右盼惟恐他人得以短长是非而议其后坐于庙堂凛然燕之巢幕也当是之时惟夫无能不才慕恩宠保爵位之人然后能腼顔安据乎其上而竒杰大度之士以有为之才而束之小吏之律则亦褰裳而去有所不顾者故夫天子之于大臣使其施为措置不尽拘于绳墨规矩之内间有所斡旋提挈以詟天下之情夫既为天子之大臣则当开胸露臆以与天子共推无疑之心不可为曲亷细谨以自免于众人之议而侥幸于久安而不夺夫曲亷细谨非所以为大臣体也其贤不过为张禹孔光而不肖者乃至于蘓循赵渉夫其开胸露臆而无所疑其上者遂为伊尹周公而下亦不失为杜黄裳李徳裕天下徒见夫王莽杨坚之流盗权而取国以谓凡为大臣者举不可以有所为而不知王莽杨坚之流固不世世有也如是则拱手卷舌而已矣盖昔者尧舜之咨四岳曰孰能乂水也四岳曰鲧可曰孰能防朕位也四岳曰舜可夫鲧之方命圮族虽尧舜亦度其不可用而四岳乃以甚不肖之人而猥充至重之责自今视之必曰是误国也举天下而予人岂细事哉而四岳遽以在下匹夫而上居天子之正位自今观之必曰是非所当言也盖古之君臣相与忘机于形迹之外小过不责大言不怒然后能济天下之功今之大臣何其甚谨也平日之论荐者才气雄浑足以任重而道逺者何人也议论慷慨足以筹安而虑危者何人也干局明练足以剸繁而解纷者何人也以臣观之非雕章绘句而取科第则守已畏事而省过失者也夫雕章绘句而取科第君子谓之陋儒守已畏事而省过失君子谓之庸夫非天子大臣所宜论荐也然此二流者虽不足以立事亦不足以累人大臣论荐而出此无乃取其不足以累人而不恤其不足以立事欤惧马之奔蹶而求其无奔蹶者可矣取偶马乘之曰吾惧其奔蹶也不亦太过矣乎臣非敢妄诋大臣之论荐也然虑其操心太危临事太忌而偶马得至乎其间也欲使大臣操心不危临事不忌则莫若陛下少寛假之略其小失而责之以大纲使大臣稍稍释去负背之芒刺从容伴奂措意于法律之外而专搜天下英伟豪杰之才必不敢徒为论荐以虗文而塞上意臣愚以谓小有所肆者乃大有所畏也
　　二曰制私情夫所谓制私情者何也臣尝论之曰古者才则进不才则退举天下之才而其进退举不出于此两者而今进退才与不才俱无预乎其间古者士大夫皆涵养醖酿于学校之中司徒之所谓选士则士之秀者也学之所谓进士则造士之秀者也司马之所谓辨论官材则又进士之贤者也天下之士萃而奔走于天子之爵禄惟其秀且贤者得之秀者异于人贤者过于人之谓也至于东寄而西棘则皆恬于为恶而不变者也夫是之谓有才者进不才者退自后世才与不才混并为一而所谓进退者惟其有力无力而已有力者不患其不才而无力者虽有才而不济是故爵禄之公器而集乎权势之私门此其势然也盖制私者不强其势而反之正而使平其势而不趋乎偏故祖宗所为举荐之格者所以均天下进退之势也今之法大略自廸功推而上之必三削而后迁谓之闗陞自从政推而上之必五削而后迁谓之改官而其上所当举荐之人以章计之嵗有定数以人计之嵗有定员如是而后有力者有所格而不得骋而无力者亦得以驯致而序进臣故曰祖宗所以均天下进退之势也自今观之进退之势初未尝均非法之有也法为人所胜也非人之能胜法也人为情所胜也凡人之情有所畏则有所廹有所爱则有所牵迫者牵者交胜则天下之公法徇于一人之情有不得不然者今夫某人操某人之书而谒于某人此必有所挟也挟之愈重则应之愈速谓之应副其求者又如执劵之取偿其应之也如取诸懐而予之也有某章而不敢用有某人而不敢举曰后将无以应权势之请也谓之准备寜忍而不发以俟夫急而应也某人祷某人而求荐某人则某人亦祷某人而求荐某人谓之换易内有不酬从而为辞曰某人债未偿也或委某人而治某事则先令之曰某事集则以某章荐或以某人营某物则隂嘱之曰某物至则以某章荐谓之酬劳有不如其所欲不特不荐而已又加以罪焉夫是四者举内外流之失也臣尝谓应副之弊凖备之弊是生于畏而有所廹换易之弊酬劳之弊是生于爱而有所牵臣愚欲望陛下明谕当荐举之人举某人则列其实曰臣以某事而举某人也既以名闻则京秩而上付之给舍京秩而下付之都司是其所以然而駮其所以不然既定则付之御史以按其奸此其事虽繁然可以制人畏爱之私情庶几有所惮而不至于大纵今某之论曰是无益也植藩篱固扃钥虽未足以御盗不犹愈于撤藩篱而啓扃钥以聴其自至者哉是谓之无益不可也
　　论驭臣疏
　　一曰勿穷恩臣尝论之圣人之服天下惟其我无望于人而人不能无望于我夫是以能鼔舞天下才俊豪杰之士至于奔走劳苦终其身而不厌夫天下之才防豪杰所谓奔走劳苦终其身而不厌者何也有所深慕而不可以遽取有可得之方而无必得之理欲进则有所格欲退则有所不忍舍圣人黙藏其顾盼颦笑而天下争先为役而圣人漠然终未尝有所求于天下夫使天下才防豪杰之士稍有所长则挟其所习以邀其上轩然自以为天子不可一日无我也而天子惟其欲之为徇慊然亦自以为天下不可以一日而无斯人也天子以为天下不可以一日而无斯人则斯人亦以为天子不可以一日而无我夫如是则黄帝尧舜不能以号召天下嗟夫天下诚不可无才防豪杰之士也而不可使之失机故圣人驾驭才俊豪杰之士亷于用恩而信于用法大抵以为我之所頼于尔者轻而尔之所托于我者重我可以无尔而尔不可以无我然后圣人之所以凭藉而倚仗者甚重而不轻也是之谓机昔者汉高帝崛起于匹夫之防而与秦楚争天下所借以为心膂爪牙者惟二三豪杰是頼然高帝铢分寸量未尝有以大慰其心下某城则得某邑破某敌则锡某爵否则终嵗不迁至于以一齐而授韩信犹靳靳而不肯予彼髙帝非有所啬以为我之官爵有时而穷土地有时而尽也要使有时而穷者常若无穷有时而尽者常若无尽使夫豪杰之士相与回旋曲折于无穷尽之中而莫自知此固高帝之所以为善将将者也唐明皇宠一安禄山自营州都督十迁而至宰相自平卢一军五增而兼三道之兵禄山之才未尽而爵禄已穷矣臣闻之习鹰者搏击之权在鹰而饮食之权在人故鹰之于人常不惜其搏击之力以易其饮食之资而人之于鹰常重惜其饮食之资以邀其搏击之力而后能用鹰有浅丈夫者惴惴然惟恐其不可使也则雉鸡鼠日陈于前其不飏去者鲜矣尚安能为我尽力于搏击哉明皇之于禄山是养鹰而饱者也臣尝论禄山逆计萌于天宝之中年然而隠忍涵养以爵禄之穷而后发是故役使天下豪杰之士必使彼之才有尽而我之爵禄不可穷今之为大将平居无事为天子统防士卒而已非有攻城掠地之功汗马之劳也然而无故而进某阶加某职夫今之为大将者类非小官也驯致不已不数月可以极人臣之位昔者曹彬克江南太祖皇帝惜一莭度使不与拳拳留之以待巴蜀之平狄青交广逐侬智髙议者欲宠以枢密使独宰相庞籍以为西北犹未平后有大功何以赏之盖其深谋逺虑以为宁使之常有所不足而不可使之自安于有余今无故而穷之何也且天下未尝无缓急也穷之于无事之时则何以使之于有事之际乎臣惧其才未尽而爵禄先穷也
　　二曰勿开隙臣尝论之天下之患其开也有隙其成也有形方其开也栖之则坠转之则散稍纵而弛则复合往来翕忽绵绵使人可以疑可以欺夫是之谓隙及其成也掩于东而生于西抑于内而振于外极力而攻之力愈穷而患愈炽夫是之谓形天下之患惟不可使至于形成天下之患而至于形成虽有敏者不可以措手嗟夫世之君子其所以待天下之变尽矣而惟其杜隙者甚难彼其智非不足以知也而知之以为无足忧何者见其防而不察其着见其小而不极其大见其所出而不推原其所穷夫三者是拱手而待变也盖臣思之荷坚之宠鲜卑李林甫之任边将仆固怀恩之裂河北杜元頴崔植之纵朱克融皆熟视其隙而不为弥缝补苴以塞其变近者至于陷国忘身而逺者至于遗害数百年而不息臣尝宻察天下之患其状如长江大河方其激然若有所泄而不能溃凝然若有所郁而不得发回旋曲折隂蓄其怒于其心而朝搜暮求以寻其驰骋奔冲之路于此之时而不为之髙其隄防以杀其暴导其支派以泄其溃其势必咆哮腾踊荡然而四出壤城郭包陵谷而不可治然天下之人不能曲尽水之情状狎其安流而忽其无事以为无足畏者则是引水而横流于天下也臣观汉唐之季皆由宦官斲丧其国内胁人主戕公卿外招奸雄连盗贼至于举天下哄然而起纵横奔突天下卒至乱而不可制盖其惨如此臣尝细究其源则似甚防盖自窦宪兄弟窃威弄权而郑众于是有功故臣以为汉之宦官其隙开于郑众其形成于孙程曹腾而极于曹节王甫自安南林邑之扰而杨思勉于是有功故臣以为唐之宦官其隙开于杨思勉其形成于李辅国仇士良国家宣和之末绍兴之初因宦官而召乱者再而至于今亦少损矣平居广殖货财纵享娱乐穷极滋味此近习之常态固无足怪者臣独虑其争引朝士以为门人此其渐则不可以不制且民间之论以为某人之进某人主之臣非举以为信也而熟察其迹则不为无证何者天子之密防或泄而外传而人臣之私情或不旋踵而疾应非此曹而谁为也嗟夫天下之事有聚必有散有所甚昵则必有所甚踈唐自开元之间髙力士引宇文融杨国忠韦坚王鉷而南北司合而为一自永泰以后元载杀鱼朝恩而南北司判而为二其合也则南司借北司以成奸其判也则南司因北司以成衅此其势之相激有不得不然者今日勿使合而为一则异时不至于判而为二此陛下不可不留意也


　　雪山集巻二
　　钦定四库全书
　　雪山集巻三
　　宋　王质　撰
　　奏议
　　论固本疏
　　一日重淮夫所谓重淮者何臣尝论之曰有三镇然后能守河有两淮然后能守江江之恃两淮如河之恃三镇皆所以藩篱其外而扄鐍于内自渡江以来强邻悍敌相与隔藩墙而分尔汝盖无嵗而不有疆场之警然建康未尝聆西北金革之声而长江未尝染西北戎马之气虽苻坚倾天下之锋而尽鋭于一掷卒阻于淝水而止宋文帝与佛貍相抗彼佛貍之师非脃敌矣冲荡飘忽一旦而临歩遂与建康相望然逡廵退避若不可以终日故臣以为晋之所以能保江左者以两淮有以当其前佛貍之所以不能越瓜步者以两淮有以邀其后国家渡江之初迹未着而心未安是故有两淮而不能守和亲之后誓已定而约已明是故有两淮而不敢守然不能蔽淮终不可蔽江今沿江之屯有四一军驻鄂州一军驻池州一军驻建康一军驻镇江平居无事形联气接可以当冲要而塞孔道一旦有急上下数千里聚之则不徧散之则不多故臣以为蔽江莫先于蔽淮非以为淮之果可以蔽江也缀之于前而待之于后则守之也固而应之也闲盖军旅之中一夫被重铠一夫被单铠被重铠者一铠洞则一铠存而被单铠者一铠洞则肌肤切矣然而今日之计有蔽江之实而无蔽江之名有蔽江之实则我得利无蔽江之名则彼不惊此不可以不熟讲也今两浙州郡之卒亡者不捕而在者无几是故有其籍而无其名所以供官吏卫府库递邮传者举不能备数如是则莫若以给役之名而增州郡之卒小州五百人大州倍之今之两淮地旷人稀而郡县孤弱是以有冒禁通茶之商出没乎其间发源于江西而波流于江北盖尝震动郡县力不能制如是则莫如以御盗之名而增廵检之土兵尉司之弓手小寨土兵二百人大寨倍之小县之弓手百人大县倍之一路有几州一州有几县一县有几寨诚能皆勇鋭悍敏之夫属之以戈矛弓矢之法而示之以坐作进退之节诱之以赏惩之以罚不出五年则精兵可以所在而有此可谓我得其利而彼不惊者也陛下若以臣之言为然则密谕两淮之计臣可以损其餽军之数而留之以为养土兵之资则两淮不为无用而缓急可以缀敌长江不为无助而仓卒得以为备盖天下之事不可使庸夫处之庸夫处之则坐安而待衅不可使褊夫处之褊夫处之则张皇而生变惟夫缓不为庸急不为褊然后能收冥冥之功是臣之防也
　　二曰重蜀夫所谓重蜀者何臣尝论之蜀之常势非盗贼窃发蛮夷侵扰之为可忧而将帅专制之为可畏自古蜀之盗贼惟公孙述李雄崛起于闾阎草野之中猖狂僭窃以干正朔盖其适逢大乱之世自李寳张忠之败罗尚之死而朝廷不复有一戈一防入劔阁纵横飘忽聴其所往而莫之限故此二人者前无所忌后无所顾得以坐成割据之势其余如汉之马相赵只晋之谯纵本朝之王均李顺皆不旋踵而扑灭唐自天宝以后蜀嵗被南诏之扰盖尝一至成都而不能居又尝再犯而不能入然卒以奔败而逺遁故臣以为盗贼窃发蛮夷侵扰不为蜀忧何者主客之势然也今夫蜀地险阻而离隔其人柔忍而朴厚惟其地险阻而离隔虽有盗贼卒起于其间而首尾肘腋不能以相应故其心摇蛮夷无故而深入则断续先后不能以相入故其势孤心摇者易散势孤者难立可以为一时之扰而不可为久逺之患至于柔忍朴厚之人呼之则来招之则应有奸雄桀勇之夫而专制乎其上浸淫渐渍久而必至于为害故唐之崔宁韦臯皆积屡嵗之久遂拥兵擅利以抗朝廷梁之王建后唐之孟知祥亦皆先恢拓其腹心而长养其羽翼一旦反目而从容谈笑坐得数千里之地小而为崔韦大而为王孟久而制蜀未有不然者此臣之所以为今日之虑也今之制蜀者其初始有一时之功栽培涵养而遂有不可防之势兄弟之相承支党之相联吏之奉承其风旨民之习熟其名字也盖已久矣夫平居无事彼犹肯以虗名奉我我得以虗名役彼彼不幸有摇足之变则虗名有不可施而实祸将生盖臣以为杜鸿渐择其所畏假之以兵而布之列郡以扼其势而制其奸安重诲纳京师之兵扼蜀之腹心以幸其有所惮而不敢动而不知圉虎豹于一闲跳跄奋囓乃所以趣其鬭拟刃于人胷手足不疾应者未之有也鸿渐之防是圉虎豹于一闲而重诲之防则拟刃于其胷也故二防之在今日皆有所不可行何者将以销变而反以生变非朝廷之利也臣愚以为镇静而不惊寛缓而不迫久逺而有利者莫若厚恤二川之民于常赋之外时有所蠲除其征需于常佣之外时有所寛简其力役间遣使者发徳音下明诏丁宁委曲为之训辞而深防其疾苦盖朝廷之待巴蜀必有以大过于江淮闽浙湖广之民而后有以大慰巴蜀之心使其常有不能忘朝廷之心则缓急之际斯有不忍负朝廷之意夫如是则将帅能有兵而不能有民有兵而不能有民则可以为患而不可为大患今两川之民外资边屯内供朝廷以臣度之盖必有重困者纵而不收恐为专制者资耳
　　论镇盗疏
　　一曰收其所畏夫所谓收其所畏者何也臣尝论之江西之赣其俗尚鬭而喜杀浙西之严其俗好大而敢为盖其山川土木峻急暴厉故其风声气俗顽犷悍戾而不可告语平居无事聚博族饮叫号鬭詈以轻犯鞭扑甚至于发冢露刃揭闗而掠财物以轻犯刀锯又甚者至于捍城保垒荡覆都邑窃立名字以轻犯兵革盖臣尝闻之犯鞭扑者无日而无犯刀锯者无嵗而无犯兵革者虽不常有而逺者数年近者间嵗时猖狂窃发乎其间此二郡者盖今日盗贼之渊薮也臣尝以为赣之盗不可使出而严之盗不可使守赣之巨镇不二百里而南安小垒介乎其间未足以分赣之势也故赣之盗坐而守赣则必为禽纵而越岭则二广可以鼓行而无忧矣二广之城池器械士卒钱谷以臣度之恐不可以支仓卒之急一旦有数千百人掉臂而疾呼不知其谁为抗也故曰赣之盗不可使出严地险阨而峭狭崇冈之路不可并臂胥口之溪不可横舟一夫守其冲可以当百夫之力故曰严之盗不可使守往者齐寇之扰赣所以易禽者在于守而不能出方寇之扰严所以不长者在于出而不能守使二郡不幸有警而又有豪杰深谋逺虑者为之画彼其鉴齐寇之失必不肯守鉴方冦之失必不肯出若是则非可以猝制也臣尝熟讲歴代制御盗贼之术虽纷纷多端而其要不出于刑以为之惩赏以为之诱而二郡之民盖刑之有所不能惩而赏之有所不能诱也故两防皆不可施于二郡之间臣尝闻之二郡人曰二郡之民不畏天子之官吏而畏乡里之豪强是以不伏官吏之约束而伏豪强之号令盖豪强之所以为重者有三智过人勇过人谷粟之蓄过人有是三者桀骜之民不得不低首下心折节而归豪强之门为今之计者莫若谕郡县之官吏重为之礼貌以致其敬轻为之科率以结其爱内有盗贼则假之以权以要其成苟有功效则縻之以爵以收其桀骜之民何者郡县之官吏不能制其命而豪强能服其命此其为畏侮固不同矣故臣以为汉武帝不当杀郭解解之隂贼感概奸人之防也恃气以犯法借义以报仇其情固可疾而其人亦甚不可废臣尝读西汉游侠传而观郭解之始末以为容一夫之奸而可以制千夫之奸虽有害亦不为无利盖天下之事利害兼行而不可偏去所贵夫善计惟择其利多害少者为之故两者兼权利可以掩害而害不可胜利此非深穷乎利害之端者有不能知虽知亦不能行嗟夫愚臣之防将为文吏之所诮矣
　　二曰制其所主夫所谓制其所主者何也臣尝论之曰盗贼之所出者有三一曰饥民二曰愚民三曰奸民饥民求生愚民求福奸民求利其初皆生于有所避有所慕而要其情之所终则有可返者有不可返者可返者饥民不可返者愚民奸民也何者饥民之为盗非有所大欲也无可生之计是以为冒死之防而其心未尝不好生恶死也至于情之所廹而势之所切以为生者必死而为盗者犹介乎可生可死之间当是之时苟非忠信防耻之人其谁能安坐而待必死也故嵗凶则不得不为无耻之谋攻掠攘夺以济一旦之命嵗丰则逡巡销缩返而顾其有可生之路幡然动其欲生之心其势不得不返田亩故饥民可闵而不可疾可济而不可杀有所甚扰亦有所甚不必畏也惟夫愚民之求福也无厌求之于佛者而以为未足又转而求之于鬼神求之于鬼神而以为未足故左道惑人焉则是食菜事魔者盖生于愚民求福之无厌也奸民之求利也无已然惰而不肯为农拙而不能为技艺以为务农而业技艺所获无几而其劳有不可偿者故相率而猖狂于三尺之外以侥幸于十倍之利得利而死奸民之所不恤则是盗贩茶盐者盖生于奸民求利之无已也求福之无厌求利之无已是心易入而难出易聚而难散可以术解而不可以刑迫且朝廷所以禁止食菜事魔者可谓甚严而此弊未尝除所以限制盗贩茶盐者可谓甚宻而此弊未尝絶为官吏者熟视而不敢诃曲蔽而不敢去无事而去官则后人当其患而任其责岂暇为拔本塞源之术也然臣以为小人可离而不可合小人合而为朋未有帖然者也臣往在江西见其所谓食菜事魔者弥乡亘里诵经焚香夜则哄然而来旦则寂然而亡其号令之所从出而语言之所从授则有宗师宗师之中有小有大而又有甚小者其徒大者或数千人其小者或千人其甚小者亦数百人其术则有双修二防白佛金刚禅而其书则又有佛吐心师佛説涕泪小大明王出世开元经括地变文齐天论五来曲其所以为教戒传习之言亦不过使人避害而趋利背祸而向福里民惑而莫知其所以然而然以为诚可以有利而无害有福而无祸故其宗师之御其徒如君之于臣父之于子而其徒之奉其宗师凛然如天地神明之不可犯较然如春夏秋冬之不可违也虽使之蹈白刃赴汤火可也由是言之莫若擒宗师则其徒不解而自散盗贩私盐臣之所甚详也臣往在江西见其所盗贩茶者多辄千余少亦百数负者一夫而衞者两夫横刀揭斧叫呼踊跃以自震其威使人有所畏而不敢迫其在江西则江州兴国军屡被其害其在江北则舒蕲之国不堪其扰积累浸渍而不已臣恐其患不止此数郡也臣尝推其原以为非独此曹之过也北界利其茶则以货诱之于外园戸利其货则以茶诱之于内北界虽未可以制而园户我之所及制也园戸有茶而不敢售则奸民欲茶而无所得臣不知其自能采而煮治之耶由是言之莫若禁园戸则其党不治而自销然欲擒宗师要使勿惊欲禁园户要使勿怨何者无故而擒其首则其党疑其党疑则惧而有所煽而为乱者臣愿陛下密询州县之臣籍记其宗师之姓名乡里多方诱之使自陷于刑辟而后锄治而诛絶夫如是则可使不惊园戸所资以为生私茶之商也骤塞其资之之门则必有不平之心臣愿陛下增降长短之引使其茶有所宣泄而不至于底滞夫如是则可使勿怨陛下试熟思之足以见愚臣计利算害如此其深也
　　论州郡财赋殿最赏罚劄子
　　臣窃谓方今天下之财患在于散而不能收隠而不能出能收其散出其隠据度外之财自可了目前之事臣愚不知生财大计独以为禁奸惩慢谨藏啬出犹为庶几且一州之中奸欺逋慢渔取有司之利蚁漏公上之财者不知其几精神思虑一有不到则财赋随去臣尝窃喻如手中搏沙放手即散隙中观骋转眼即失此物一去则百事尽废今陛下郡国布在宇内臣窃料其间上下熬煎支吾不前者居其大半此其财赋亦未尝无或逋滞不集或渗漏不见逋滞不集者促迫之不得其法则逋滞无可集之期渗漏不见者搜索之不得其处则渗漏无可塞之理因仍而不救则至大坏凡今陛下郡国其已坏者不知其几其将坏者又不知其几恐迟数年不复有可为之地其于陛下国事所系非轻臣所管州最为鄙陋穷薄之处又适当倒废败坏之期陛下溥博髙明固所具知而臣二年之间补发旧欠十万有余纲运上供州郡支遣五十万有竒而终任见在又二万有竒以此知世不可谓无财而散慢不收隠匿不出者以嵗计之不知其几何以天下计之又不知其几何方其散且隠也则此物或落于奸欺之手或委为废弃之物及其收且出也则一物成一用一用济一事以嵗计之其所济不知其几何以天下计之其所济又不知其几何臣蠢愚寡陋安知为政徒悉臣之心穷臣之力收拾一郡之财麤办二十年之事而况郡国之大有什百于此人才之能有千万于臣者乎近时一二儒臣所至之处辄称沛然则陛下宇内之财果不可谓无也有人然后有政事有政事然后有财赋人废而政事弛政事弛而财赋始不可见矣陛下凡临事遣守臣莫逃圣鉴然非赏罚殿最则无以为劝沮臣愿陛下明诏监司凡本路守臣如纲运上供无拖欠州郡官吏军兵支请无积压或拖欠积压者毎嵗各择其尤一二人以闻陛下躬出刚断显行黜陟能者有以自喜而愈不惜力不能者自知其不可为必求引避又将有自为量力不敢试郡以谋苟禄者不待沙汰而庸者去不劳选举而材者出自此州郡可以各自支持陛下可以少息思虑虽未能大治可渐冀小康伏惟陛下裁择
　　论吏民劄子
　　臣尝论古之为吏者无所忌于民而为民者无所忌于吏吏民不相忌故其情通而气协情通则无乖阻气协则无鬭争古者郡邑之间吏不猜民民不疾吏懽忻怡愉如父子之相信兄弟之相爱平时追呼号召未尝及于民之门而鞭扑笞棰亦未尝切于民之肌肤间则出之阡陌劳来相劝以勉其耘耔蚕织之事然其色怡和而不厉其辞委曲而不径若有以伤民之情者故民之于吏依依切切常有慕恋感恱之意出力以供其衣食虽甚劳而不辞及其无事之时则又为补葺其宫室以庶几无虞于风雨鸟鼠之害盖尝读诗而至七月之篇则见其吏民之情相亲岂弟慈祥无纤毫龃龉扞格之态故曰三之日于耜四之日举趾同我妇子馌彼南亩田畯至喜又曰春日迟迟采蘩祁祁女心伤悲其情亦可见矣然犹以为未也七月鸣鵙八月载绩载载黄我朱孔阳为公子裳四月秀葽五月鸣蜩八月其获十月陨萚一之日于貉取彼狐狸为公子裘绩以为己裳而公子则以黄貉以为己裘而公子则以狐狸盖其不敢自爱其身而爱其吏也如此当是时为吏者优防泮奂得以尽其志而为民者谨朴勤厚以安其身虽有狠戾无亲之人咸悦慕而不肯疾视其上盖自秦商鞅设法以鬭吏民而其情遂离散而不可复合而平居吏之视民惴惴然如覩其仇雠故吏得间则肆其忿以毒民而民得间则泄其愤以毒吏盖尝思之至于秦皇二世之际郡县之吏屠人之父戕人之子暴虐惨酷假天子之法令以济其凶及夫刘项胜广之变则纷然剚刃于郡县之吏者不可胜数盖其势之相激不得不然者故臣谓吏民不可使之相忌忌则争争则必至于交雠而不可止而后之有天下者不能平其争之之心而反授以争之之具以趣其鬭其初欲制奸吏而不知其弊或至于长奸吏奸吏未必可制而良吏先受病矣今夫民之讼长吏者使其诚无辜而滥罪则不得不自伸其寃诚过制而横敛则不得不自诉其抑然其间或啗童仆以伺其隂或结胥吏以制其失或扬与之往来而餽遗他日则持之以为不法虽狡猾者未有不堕其计也此其端生于豪强兼并之家恃势以暴民挟私以屈法多不便于能吏是故必欲擿发搜求而使之去且今之为郡县之吏者葢亦甚难矣监司不防郡县故尝有不时之需稍缓则符檄纷纷逼切则急于星火权要不防郡县故尝有难应之求稍不如所欲则怒骂陵拂以至于浸淫摇撼以快其志而又加之兼并豪强之民持其短长以逞其诈以肆其横殆非所以保防能吏也嗟夫郡县之间乌能事事尽善而人人无失哉臣愚以为非有大奸大慝一号令之不审一措置之失当不甚害民而蠧国者则包涵掩覆有以略其过责其效而尽其才使豪民不至于纵其奸而能吏不至于沮其志如是而吏民之争庶乎其可息也



　　雪山集巻三
　　钦定四库全书
　　雪山集巻四
　　宋　王质　撰
　　表
　　谢赐御书经解表
　　汉儒集记表里六经羲画为章范模多士降自云霄之表光生儒苑之间凡委质之诸生举铭恩于方寸【中谢】窃以炎圗二百余载名家独生于戴生记礼四十八篇得趣惟深于经解缀葺虽嬴秦之后源流盖孔圣之遗纂精义于千言阐大猷于六籍其为人也喜入国而可知不在兹乎幸斯文之未丧遇大圣而知其解等百世而莫之违烂奎璧于寳跗震龙鸾于乐石岂结露霏烟之比将赤文緑字之侔是何萤雪之儒方窜衣冠之版至为疎贱亦预光华此盖伏遇皇帝陛下徳溥有容恩深无极育士类以阿陵之大器人才于榱桷之防怜臣等辛苦之累年既见君而心则喜念臣等遭逢于一日尽弃旧而新是圗爰颁云汉之章用改草茅之观在泥涂久矣甘为蹭蹬之流见圣王师之更被昭回之饰臣等敢不肃容敛袵维义诵言立则见参于前洋乎如在其上天高明而地博厚孰报鸿慈诗温厚而书疏通誓遵往训
　　代张江州谢到任表【案张江州名孝祥此表当是髙宗绍兴三十年所作】
　　赋政外台弗称将明之防承流支郡遽膺师帅之权仰大君观过之仁开小臣自新之路拜命局蹐感恩涕洟【中谢】伏念臣学无本根材有剂量精神困顿于百忧之后齿发雕零于多病之余生也有涯寖迫骎骎之老景身其余几但存耿耿之壮怀虽一行之尚堪恐万分之无补腰佩鱼符之宠心惭鼠技之穷方九重念雕瘵之民有如赤子罄四海尽循良之吏安用菲材此盖伏遇皇帝陛下天覆弦埏海涵动植怜臣赋命之浅薄数蹈于网罗察臣起家之艰难粗谙于稼穑爰假列城之守俾行平日之知臣敢不谨守教条明宣徳意必先四者愿推施仁发政之心比及三年傥获有勇知方之效
　　天申节贺表【案此表当是孝宗隆兴元年所作】
　　嵗运临丁月元建午咸得离宫之正永为炎徳之祥恭惟太上皇帝陛下陶铸帝皇权舆宇宙解乾纲而授圣袭气母以存真虽令万嵗之三呼适动九霄之一笑臣置身西服稽首南山阻陪百执之联同上亿斯之夀崆峒大道非下土之可闻姑射余休尚含生之受赐
　　防庆节贺表
　　时夏陈常载育后稷大商燮伐笃生武王惟上天祐海内之民故元圣逰人间之世恭惟皇帝陛下叶膺符箓宗主生灵自聪明睿智之有临觉气焰威灵之顿着方千里者九行提全覆之封呼万嵗者三茂对无疆之祉臣驰心北极稽首南山十圣相望逺绍长春之盛两宫难老永延徳夀之期
　　代张魏公谢表【案此表当是孝宗隆兴二年张浚复都督江淮军马时所作】
　　授任无方功垂成而忽败至仁不杀罪当死以更生既苟逭于大刑仍弗移于故任彊顔拜命流涕衔恩【中谢】伏念臣遭时艰虞受国光宠自惜四朝之旧物尝居百辟之上游意广才疎乃自天而夙赋主忧臣辱实无地以能容自叨授钺之权毎切系缨之志痛国威之不振致边警之多虞誓以三军决于两阵转石之势方疾投于千仞之颠破竹之威旋见格于数节之后当知难而遂退乃贪进以不休众散而归民逃其上莫解陆沉之愤益深旰食之忧向郊次以哭师至下行秦伯之事载厨车而徇市将奚逃汉法之诛敢期肉骨之恩尚诡焚舟之举虽回谿失律他日冀黾池之功然城濮丧军何顔见申息之老此盖伏遇皇帝陛下顺帝之则与神为谋怜臣耿耿之孤忠惟知徇国谅臣区区之小信尚足使人遏横议于风波脱防躯于鼎镬尽蠲宿负俾励后圗臣敢不搜揽智能申明纪律焚龙庭而犁沙漠终必望燕然之铭馘王双而遁郭淮行且报街亭之辱
　　代慰安恭皇后祔庙表【案此表当是孝宗乾道三年六月所作】
　　升驭于天莫瞻柔范妥灵于庙永閟徽音共衔厚载之恩益结无穷之痛恭惟皇帝陛下道隆正始徳茂齐家忽雕婺宿之辉遽失坤舆之助虽瑶池之燕方适难回王母之游然闗雎之应已成无损周南之化愿寛哀抱俯慰羣情
　　代虞丞相冬雷待罪表【案此表当是孝宗乾道三年十一月所作】
　　闭藏之月雷乃发声辅佐之司义难逃责伏念臣推移至此经济蔑然在二三臣之间才最居于下乘越数千里之外位犹玷于元枢难使处中之臣独当弗若之咎伏望皇帝陛下上承天意下酌民言责其无补于朝廷正以有常之刑典葢坎离易位是岂为标末之灾虽天地至仁不敢望函容之造
　　代虞枢密谢赐腊药表
　　焕发寳奁宠颁芳剂感便蕃之恩渥觉疲苶之身轻伏念臣粤自违离增多衰病防被慈皇之郑重记存穷塞之荒寒内分龙藏之珍外傅螭文之寳烂荣光之璀璨尽私室以惊奔此盖伏遇皇帝陛下天帱穹窿露濡汪濊俯怜老至虽曲意于扶衰自恨力愆终怀慙于报效代贺皇帝加上太上尊号表【案此表当是孝宗乾道六年十一月所作】
　　降鸾辂于瑶庭啓龙泥于玉防慈顔端受嘉气横流伏以上帝之统昊天膺御歴含真之号皇只之镇后土受承天效法之名光尧道契于粹精明慈徳参于博厚岂容称谓弗配乾坤恭惟皇帝陛下亲受圣传密符帝则虽据域中之大益敦膝下之严涓选休明铺张闳伟大安虗称者八载曾莫贡于单辞兴庆露请者再章终不逾于四字缅稽缺典稍旷荣观而况贞观弗逮于夀安至徳亦违于元献未闻双册叠奉两宫创行交举之仪集在重熈之旦臣受二仪之生育托两曜之光辉自阻宣承莫预嵩呼之列惟知明察永增川至之休
　　代贺太上皇后加尊号表
　　金绳贯册覆以庆云玉殿腾章丽乎华日夀先福五慈冠寳三叠显号以再升沸欢声而四溢伏以元天标美祥符崇圣祖母之尊效法增徽政和阐皇地只之盛仰瞻霄极妙契灵真傥非殚贲饰之文曷可称坤元之至恭惟太上皇后殿下化光育物徳厚承天震一索而得长男付之大寳晋二爻而福王母燕我鸿厘御瑶池九色之龙秉玉女六丁之箓陪真人于云表玩浩劫于尘中闗雎咏周南之风而不指其名思齐显太任之性而弗彰其号极全功于今覩掩旷典于前闻臣虽观善者之机莫测渊兮之似惟深鼓舞尽谢形容仰至徳乎上皇对扬休于吉日颂徽音乎慈母同衍夀于灵芝论
　　汉髙帝论
　　汉髙帝不事威仪溺冠踞洗怒骂叱咤不见优柔和易之意则似简率立谈之间刻印销印逡巡反覆有若儿戏则似坦夷天下之人见其外而不察其中则以为大度之君皆莫若髙帝而不知髙帝之度实有所不足惟其巧于弥缝覆葢故天下之人以为简率而不以为深以为坦夷而不以为隘然难以欺智者矣夫天下之英雄挟过人之智而负过人之勇惟大度之主为能与终始何者天下之英雄可以诚服之不可以疑待之待之以疑非彼负我则我负彼与其交至于相负也孰若两无负之为愈嗟夫君臣而至于交相负者未有不自疑生者也汉景帝疑吴王濞而吴王濞反齐显祖疑侯景而侯景反唐废帝疑石敬塘而石敬塘反彼其一旦而乖君臣之分相与争死生成败于干戈锋镝之间虽甚暴戾凶嚚之人岂其心乐为也夫惟有所不得不为而后至于为故尝谓韩信非负汉者也谓韩信非负汉者当日挈手绕庭之计胡为而发哉要之其初非负汉者也方其去楚而归汉解衣推食之恩韩信未尝一日忘也安知其终至此哉嗟乎使韩信至于负汉则髙帝疑之之过也髙帝疑信之端盖兆于益兵之时韩信愿益兵三万请以北举燕赵东击齐南絶楚之粮道西与髙帝防于荥阳此固髙帝之所惕然而惊也虽不拒其益兵之请而其遣张耳以佐之佐之者所以闲之也其后为之骂使于荥阳夺兵于广武当是之时幸韩信未觉而已使韩信而觉则髙帝何以处之韩信之觉则觉于云梦之时也髙帝平日惴惴战战未尝忘韩信也然犹未露其所以疑之之形至是而有不可掩者矣韩信之必反童儿举知之而髙帝之东征也留稚妻弱子于新造未集之国与一必反之韩信共守之毎读史至此未尝不为髙帝寒心也呜呼髙帝扫强秦毙项羽盖无遗防而其驭韩信也数陷天下之危机而髙帝不悟也夫髙帝之为人外示大度而中实多忌丰沛故旧谁与萧何之至昵哉方萧何之居闗中而髙帝未离京索也劳苦之音不絶于道所以察萧何之向背也以为虗言可以欺之而鲍生觉之其征陈豨也増爵益封而又置卫焉卫之者防之也以为虗文可以欺之而召平觉之推疑于人顾岂有弗觉者特迟速之间尔噫萧何忠信谨朴之士也夫是以能不负于髙帝不然其将为韩信之流乎
　　汉文帝论
　　天下之患莫大于当然而不然不当然而然当然而不然则能者隳不当然而然则不能者喜夫是二者虽圣人不能以为天下且圣人之于天下也则亦近于人情而已矣夫当然则处之以当然而不然则处之以不然也此情所不可易者也而圣人乌能易之且非独圣人为然也昔者齐威王召即墨大夫语之曰自子之居即墨也毁言日至吾使人视即墨田野辟人民给官无留事东方以宁是子不事吾左右以求助也封之万家召阿大夫语之曰自子守阿誉言日至吾使人视阿田野不辟人民贫馁昔日赵攻鄄子不救卫取薛陵子不知是子厚币事左右以求誉也是日烹阿大夫彼威王以为吾之设官所以治吾事也使人皆事事又何求惟其有不事事者得以容身养私于其间是以吾事时有不举一事废积而推之吾国几何而不乱且亡也然而善治天下国家者不能使人皆事事而能使事事者有所劝不能使人皆不事事而能使不事事者有所惩夫欲使事事者有所劝则莫若当然而处之以当然欲使不事事者有所惩则莫若不然而处之以不然是二者苟别白而分明而天下国家之不治者未之有也嗟乎孰谓汉文帝之识而不若齐威王也文帝尝问右丞相周勃曰天下一嵗决狱几何勃谢不知也以问左丞相陈平曰各有主者即问决狱责廷尉问钱谷责治粟内史是二者其为不知一也勃讷于辩平防于言其为不知一也举天下之事而付之宰相而宰相举不事事如此文帝拱手而聴焉且又以陈平为能也其何以率天下之怠者耶禽兽之纤悉上林令之当知也上林令不知而虎圈啬夫知之二人能否见矣啬夫无所赏而令无所责则是知与不知固为一律而已此二事者皆可以驯致天下之乱而文帝特幸免耳汉之大乱四夷猖獗而诸侯骄恣其衅皆成于文帝之时而世以为文帝善用长者不知石奋卫绾之流果何补于汉盖尝读西汉百官年表以为文帝公卿大夫类多龌龊庸朴之徒而其通明精悍之士则皆暴露于宣帝之际宣帝之所以鼓舞天下者何也赏有所不可辞而罚有所不可避名有所不可覈而实有所不可隠儒者之论则以宣帝为杂于霸文帝为纯于王而不知赏罚名实此四者王道之大权也
　　梁末帝论
　　论曰梁晋之交雠乆矣方朱全忠之盛也虽李克用之雄勇善战盖尝屡蹙而不振克用之末年全忠乘百鬭百胜之威略汾潞卷慈隰不旋踵而至太原晋于是时盖骎骎有亡徴矣克用既死而庄宗兴收殚残之余而震厉提挈之削弱之气化为精强梁于是时其势反又稍稍下晋而其后卒以丧亡盖其成败强弱相反如此世之説者曰以克用而遇全忠之强故克用不支以庄宗而乘末帝之弱故庄宗得志由此之故也亦尝详观其势而至于成败强弱相反之变则以为梁晋之所以为成败强弱者不在梁晋而在河北自梁而言则汴为腹心而河北为手足自晋而言则太原为腹心而河北为手足是二国者立国之同不同而手足均系于河北则其利害岂不甚重矣哉全忠挟天子而暴诸侯举天下之诸镇盖无有不被殃者而独区区自结于魏全忠岂畏一罗绍威哉畏克用也彼全忠之谋度天下之可以害己者莫如晋度天下之可以限晋者莫如魏晋之攻我也必不越魏而渡河我之攻晋也所隔者魏也魏不我梗而土门飞狐可以平步而入矣故曰全忠之所以厚魏者为晋也末帝患魏博之骄析而分之以杀其强而梁人遂以失魏当是之时梁之限晋者一水之隔耳于是乎梁之失计未有若是其谬者也魏博天下之精兵处也不得重臣无以制魏博不能制魏博无以御晋此其势虽童儿知之方克用之相抗其初未有以相制也既得魏则梁遂以张晋遂以防独幸晋之君臣上下一心戮力相守然而不亡者幸也庄宗徘徊境上竭力而不能有梁尺寸之地既得魏而拓地遂至于洛阳杨刘徳胜之军与汴相望也当是之时汴之国都固已在其股掌中矣虽欲不亡得乎夫汴之为国无髙山大川扼险控带之势平原广陆汗漫千里所谓四通五逹之地有河北则汴重无河北则汴轻是故梁之兴也得魏而兴其亡也裂魏而亡晋之弱也魏在梁而其强也魏在晋嗟夫此所以为梁晋之成败也
　　周世宗论
　　石晋元年髙祖始割全燕以赂契丹而十八州之民遂为其所有全燕号为天下之形势而民物富庶土田衍沃水草丰美皆足以为天下之冠契丹资之益以盛强开运之末契丹拥全燕之势而窥中原震荡飘忽如风雨之至而中原坐以覆没汉髙祖周太祖虽创业之君而彷徨倥偬自衞之不暇而何敢觊觎于其间世宗不血刃而取三闗此岂可以不喜而中遂班师毁已成之功而十四州之地垂得而复失此又岂可以不惜也葢尝深维其故则以为世宗用智深而为谋审未尝不叹息世宗之善用兵知所以胜知所以败何者用兵之患莫大于腹背之受敌昔者夫差谋中原而越入吴刘备抗袁术而吕布入下邳腹背受敌智者不能为之谋矣惟曹操不顾袁术之袭许而征刘备刘裕不顾卢循之犯建业而伐闗中虽仅保不败而国势岌岌几至于不可复返今夫契丹之于太原与国也而太原之于周仇雠也盖自太祖袭刘氏之孤而夺其国以残其宗此固太原切骨铭心而不忘者也髙平之战虽足以挫太原之锋而忻口之败反所以张契丹之势当是之时契丹之形益强而太原之怨益深有益强之形而扼之于前有益深之怨而邀之于后世宗安得安枕而卧也以史攷之四月壬辰取干宁军辛丑取益津闗则相距十日也癸卯取瓦桥闗则相距三日也五月乙巳取瀛州则又相距三日也不两旬而克三闗驰骋暴露于盛夏苦热之地周之师亦少惫矣而契丹养其锋以待之于前太原蓄其鋭以伺之于后如是而能不败者太公穰苴之所难也嗟夫天下之事固自有先后缓急之序为世宗之防莫若先有事于太原遣一将提五万师当忻口之冲而断契丹之援诸将数万人略汾潞下慈隰而蹙河东之势而后徐以重兵捣太原既得太原而幽蓟之地可以次第而经略矣岂以世宗而不察此也以万乘之重而顿于二国之间契丹不拒太原不救以待我之敝而乘之使世宗狃胜而不知返呜呼可忧也哉






　　雪山集卷四
　　钦定四库全书
　　雪山集卷五
　　宋　王质　撰
　　序
　　枢密宣抚相公乐府序
　　维大观四年十一月戊子二日丙寅实生仁夀虞公于蜀乾道四年戊子是日己未门人汶阳王质依仿古乐府歌词以为公之生日之献其辞所倚托皆异代宰相故事于是公且相矣初公再入遂长西府太上皇帝亲书汉中大夫襃所着圣主得贤臣颂以赐公皇帝又亲述于其后维颂所论譔自尧舜禹汤文武之君六稷契臯陶伊吕之臣五余皆阙而弗着其证取诸易利见之爻诗思皇之章天下咸知公当相也已而丞相莆田公叶寿春公魏去晋陵公蒋又去【案宋史乾道三年十一月叶颙魏杞罢四年六月蒋芾以母丧去】公方视师未复命天子虗其位弗实将有待焉葢皇天后土太祖太宗与太上皇帝皇帝相与不言而同谋某知其如此而不知其所以然意者有期运厯数而莫之或知也维公当相者五采石郤敌宗社山河克安弗倾一当相凉雍将命民圗来归国纪用章二当相荆襄总师上流乂安自汉达于淮海乃始克壮三当相西府初命敌蹙江汉者即日解去载盟用成至于今允怀四当相今功日茂望日隆天时人事极矣天下咸知公且相也其辞凡四事一章六十言君子大其意而不否其辞其将有传俾世得以观焉门人汶阳王质谨序
　　西征丛纪序【案此序当是孝宗乾道六年所作】
　　丁亥余西征自兴国至于利里计二千六百九十有三陆也日计自闰七月之十一至十月之二十五得百有四日始达戊子自利至于成都里计七百十有五其还如之日计自十一月之四至十二月之十九得四十有五往来皆在焉己丑余东下自利至兴国里计六千十有五水也日计自正月之二十至四月之十得八十日始达是役也宣抚虞公辟而西制置晁公檄而东事既是嵗又西自兴国至于成都里计如丁戊西征之数日计自十月之十九至庚寅二月之五得百有六日始达司废是嵗又东自成都至于兴国里计五千十有九促于利来者其江异也日计自六月之一至八月之七得六十有六日始达是役也晁公檄而西晁公去解而东此再役本末也竟四百有一日万七千三百十有五里其所经见博矣州无钜于成都汉次之无秀于眉阆次之县无美于新繁镇无集于蚕丛闗无险于劔门饶风次之市无翕于沙头九支次之楼无敞于成都之西楼南定岳阳次之山无峻于房之外朝鸡鸣女娲次之滩无难于汉初之峭门石门新滩次之江无雄于大江湖无广于洞庭峡无伟于瞿唐石无尊于灔滪栈无危于朝天之龙洞峯无妙于巫峡之神女矶无猛于荆之髙伏溪无悍于堵阳之石口庙无宏于江渎寺无袤于大慈见异无特于凤凰山之龙访古无邈于成都之石室画无老于汉殿之人物碑无丰于学宫之石经遨游无伙于浣花贸易无繁于药市树无大于下岩之槐花无茂于汉隂之山茶兽无竒于郢之乌鹿鸟无珍于防之花蜂所见之杰者如此推此类具言之则亦有不可胜数者矣余之悲歌舒惨丰悴皆可以追见而耳目所增益心志所开广自知之而弗能言之是纪也事系日日繋月月系年如先儒式而其文又随事系之诗一百三十有九词五十有一记十序六铭二他文皆非相闗者弗载自古经行天下其著者惟司马子长杜子美为广其文若诗皆宏伟洪博称之岂不有所助哉余所厯非浅鲜矣顾未见有所超者所谓降才之殊非耶虽然其亦异夫昔矣
　　于湖集序【案此序当是孝宗淳熈元年所作】
　　故宋中书舍人张公安国奋起荒寒寂寞之乡而声名震耀天下者二十余年可谓盛矣嵗丁丑某始从公于临安间谓某曰吾有志于文章将须成于子其请为我言之某谢不能公益切某不得已而为之言文章之根本皆在六经非惟义理也而其机杼物采规模制度无不具备者也语未卒公出攷古圗其品百二十有八曰是当为记于经乎何取某曰宜用顾命公拊掌变色曰吾得之吾得之嵗丁亥追游庐山之间讫事将裒其所厯序之公曰何以某曰当用禹贡公益动嵗己丑某下峡过荆州公出其文数十篇于是超然殆不可追蹑非汉唐诸子所能管摄也是嵗公没于当涂之芜湖而其歌词数编先出嵗癸巳公之弟王臣官大冶道永兴某谓王臣曰公之文当亟辑世酣于其歌词而其英伟粹精之全体未着将有以狭公者王臣既去一年以公之文若干篇若干册示某公之文非修辞立论之所可赞也往防于荆州之杞梓堂公曰世之文秦降于三代汉降于秦唐又降焉何也某曰文章非人之所为天地之气发露而为英华而人随其浅深能否得之世运风俗转移迁流愈降而愈薄此可以观气之盈亏自混沦以前其略见于释氏之长含经而开辟以后其详见于邵氏之皇极经世此文章所以有高下而亦奚独文章也司马子长班孟坚世以为匹观张骞之赞子长孟坚增损之语可以见人情之广狭枚乘汉之劣而栁子厚雄于唐者也观乘之七发与子厚之八问可以见物态之厚薄顾第弗深考公益叩曰然则何如某曰世之风俗与天地之气俱为消息盈虗而吾之心未尝有所亏盈也自三代而降中庸大学之防不传而危防精一之学遂废世徒以智力精神与万物相抗而夺其情状为吾之文章不知吾之智力精神与气运风俗同流而我弗能制也若是何怪道愈降文益衰夫惟至诚不息之功全而克己复礼之力厚自为主宰不为气运风俗所迁吾之智力精神返而与泰定之光相合不随古今之变而常新无穷则三代之文章居然可致也林间之夫汉上之女与今之学士大夫其贤愚工拙宜至相絶矣而罝汉广之声非后世可吐此惟其有莫不好徳之心故其音纯有无思犯礼之念故其音正世溺于势利声名而方寸之地为万物往来驰骋之涂蹂践吾之精灵其力至浅鲜矣叙事而有大禹臯陶益稷之谟论谏而有説命旅獒立政之书谕众而有梓材多方之训析理而有洪范之文此非可以取必于其辞而其存诸中者如玉在石珠在渊温纯明湛之辉因物显容而自莫如此天下之至文也公曰善哉始吾所志未为极也如子所言则六经是师三代是慕而后可也苟未死当无负于子言已泣下初莫谕其故后四月而公亡此某所以痛哭流涕而恨公之无年抱其不竭之才赍其未尽之志以没使某之言徒发而不见其验也哀哉
　　退文序
　　退文者王子悔过之书也王子少而为学问文章年十有六而贡于里二十有三而升于太学二十有六而选于礼部其在太学也得声为多二十有七而朝野交称辟召狎至得声为尤多实浅而声盈于是以功名为可立就而不知识未明才未练不足以当世故而气已盛志已髙心之火为之宰才之薪为之用薪火相传益炎而王子不知也嵗辛巳一触祸其可以知之矣而弗知曰人忌我也嵗丙戌再触祸其可以知之矣而又弗知亦曰人嫉我也嵗辛夘三触祸其可以知之矣而又弗知亦曰人弗容我也嵗乙未得罪曰如是曰如是乃始跃然悔霍然悟平生诸非参然毕陈于前凛然惧惨然悲大变于顷刻之间于是王子年四十有一而始造端为人呜呼甚矣吾心之躁也悔躁则为静吾心之轻也悔轻则为重吾心之急也悔急则为缓吾心之猛也悔猛则为寛吾心之侈也悔侈则为俭甚矣吾心平生之多过而吾弗知也然则奚以知之曰途弗穷则弗回势弗极则弗变方其变故之未知也吾心之火固自若也增之益昌殖之益滋则吾之祸故可胜言哉及其变故之至也如倾甘雨如激大波而吾心之火炽然者为萧然则此变其可无也无此火弗能召此变无此变弗能销此火呜呼此变其可无也有此变王子为君子无此变王子为小人非吾之资小人也此火导而入之也熏蒸燔灼之心既息而温纯明净之心乃生向者火所覆蔽而弗兴也人以为得祸曰一职之失也三秩之鑴也而吾以为得福曰其失也有时而得其鑴也有时而复也机缄所斡锋铓所迫廓然移风易俗于吾灵台之间此不亦天下之至吉至祥也哉且弗攷其他以吾身观之形轻神怡志虑简以吾家观之上辑下睦门闾雍何者吾心之火谢而弗为之主吾之幽显咸安乐也弗谓之吉祥可乎呜呼生于忧患死于安乐孟子决生死于忧患安乐之机而弗疑吾乃今知之得此变而后生此变也者不至固不可缓亦不可不至蹈于死缓则濵于死及是得之能弗死而生此天地之心他人弗知而吾于悔悟之际窥之审也今将何以持之使坚曰畏何以养之使熟曰缓作六悔着其昔之非作六变着其今之是总而谓之退书未悔则务进既悔则务退其相反盖理势然也淳熙二年二月自序
　　赵信臣子名字序
　　赵信臣见其子于王景文问字若名焉吾为名曰善祥字曰百卿咨尔善祥乌赤鹄朱马圗器车丽玉叶芝有粲于兹其祥也欤兹祥在物不宅其闾不丽其躯来如飘风去如掷虗是则何有我不得居匪祥也欤附义而行秉礼以趋以手拊心不震以瞿以形视身不惕以趄父荣母安弟肃兄愉耳目聪明心气佚舒疾疠遯藏秔稌羡余家无噫声里无谤誉真祥也欤故曰作善降之百祥子如不言视此古书
　　云韬堂楚辞后序
　　陆氏埤雅比物性倍蓰增明【案陆佃先着物性门类后着埤雅见其子宰埤雅序中此省文但称物性】初神宗以对时育物宅心陆氏推此类具言之造根于物性纪实于埤雅上迪君师下训学士余之本趣资物态以陶已灵而已防情于耳目者多索妙于简防者少以熟故精非以博故详也山梁雌雉时哉时哉子路共之三嗅而作浴乎沂风乎舞雩咏而归吾与防也故曰智者乐水仁者乐山智者动仁者静智者乐仁者夀圣人之所事此凡寓意于彼适意于此所以导人心茂此种也孟子曰夫仁亦在乎熟之而已矣鸢飞戾天鱼跃于渊此虽无补于世亦岂无益于己也
　　大慧禅师正法眼藏序
　　绍兴二十七年余在杭遇大慧禅师于戸部侍郎荣公茂世之家余方年少气壮持先儒故事觝佛甚力遇其徒辄憎之于是引却弗与语明年又遇于湖之东林待之如故又五年师终于径山而正法眼藏先行于世时隆兴元年也又一年余夜宿金山之方丈不得寤信手而抽几案文书得此阅之至洪炉防雪恍然非平时之境竟夕危坐如行曲径斜溪防笼缭绕忽林断川明旷然平原巨野之陈前也眉目周张莫知其何以致此将从之逰以所省咨之则已无及顾遗恨终不可释又一年见语録数种则净智居士黄君文昌所纂者也益浩叹长吁恨一再遇师而不克亲以至欲见而不可复得已矣余生平无所甚恨而此恨则与江河同流无时而极也既从事于其书毎抱卷伤怀不得猛刃于接手揕胸之间而书之剸割亦少缓矣其与心相防者展转思绎虽间若醍醐甘露到口旋又苦咸扰之终疑其间果有不落一切迥超羣有之机盖人间诸境法中万趣至此皆无所攀縁若斩絶者亦尝于斩絶之所尽力为之而情识不行涂辙俱断无一可为者则又泊然莫知所之疑之又七八年而后稍见死生涂穷势竭之地夫人之心无所往而不可天下之至难制者至于途穷势竭则亦无能为也如兵戈迫之遇沮洳则渉沮洳遇荆棘则践荆棘避死逃生其谁肯束手者至大川巨浸前无舟楫旁无町畦顾刃将及之则霍然觉性命之轻而身世之虗空矣况有所谓是非成败得丧荣辱者哉故此心必导而致此地而后能死此心此心死则死生之路絶矣此心牛也死生之故车也牛毙则车止何能使牛毙而车止则柏树子干屎橛之属载在此书者皆殒牛之具也至于讲之而弗可明穷之而弗可彻情枯味竭则益当勿舍而与柏树子干屎橛之属深相往来久而寖熟则此心无与为朋遁矣遁则穷其心有大川巨浸迎其前而决其命者呜呼此书岂不可传以激天下之为大丈夫者耶大慧之徒徳洪来请序于余略摅所怀语之吁其赘矣
　　题跋
　　书张魏公祠堂记后
　　乾道六年五月二十三日陈伯彊王质共啖荔子于史大猷之舍伯彊诵其妙年从军数诗余亦诵从事张魏公幕府乌江盱眙数诗因曰魏公蜀人也东南是非固不能皆一而西南滋是少而非多何也伯彊云云在庭拥篲老兵叹曰学士好道几句与我相公出气余惊曰公议不在吾徒乃在此曹也亟引纸行墨书之漏下二鼓月在半空而文成以授合坐者曰竢吾墓槚可巢乌聴流传也
　　跋苏给事放白鹇帖
　　淳熙二年十一月二十七日早作颍昌程君元鼎来谒起立言曰昔先君巡检鼎之桃源时给事苏公居提举使者幕府以鼎为治绍兴三十一年也先君娶于柳氏展如之女某之母也太师蘓公之妹展如之母也于是与蘓氏有连公资岩壑喜鱼鸟之俦先君所部山水深秀竒丽黄石山者其尤也其间得白鹇献之防致者不谨伤焉公絶欲愈之不可得怜而返诸先君且属深纵之乃即故处如公指久之腾上髙山颠周视悲鸣弗忍去又久之一白鹇从他来相与竝立交呼又久之始皆徐飞去岂其雌雄耶仁心通乎异类何其验之明也后数年先君尉光之固始以没将终季子在旁戒曰我习言命以金木水火土五者揆之公他日必大且其所存形诸白鹇者可以推而知也天人之符较然汝其识之先君既丧他书疏多遗散独此帖不敢荒先君之命嚢别贮之旦慕视惟谨公今博大光明为知名公卿先君之言效矣某将夀诸石君其为我书之余曰説如是帖安在程君发诸袖中余掇视之慨然太息曰仁者人也合而言之道也盖其大与天地同量而其端以恻隠之心充之孟子之言天下学士所信舍牛可以致王救孺子可以保四海其仁至不可胜用者自无欲害人始也子先君以白鹇验蘓公此有道者之鉴也而余将何以賛之子休矣自白鹇充之可使斯世为尧舜成康此孟子之论而非余创建者也子毋疑公今为徽猷阁待制镇当涂太师文忠公之曾孙其学力盖真能扩充者也名昭广字邦振盖程君所道其先君者今附见之来者得以知焉
　　题王承可文集后
　　秦防之轻天下以为无人时无豪杰纵使至此方靖康士大夫垂头摇尾时防之精神勃发敢与强邻悍敌抗争是非绍兴讲和无贤不肖皆以为不可防之独保无后患虽其变在二十年之后而当时料者率不验卧虎三邮举国洒淅莫敢有撩头编须者防之单力攻坚立挫其锋罄天下而屈于防之则养成其威乌可以胜言哉惟公以辈行钧敌相视而防之亦敬惮公然见厚而心不亲辞甘而实不应以故多外而少内蹔近而终逺则凡防之所昵而亲之者世固不以为然而防之所疏而却之者自可知其人也
　　题九歌圗
　　九歌世未有能畅其防者也葢诉神之辞乎已矣国无人莫我知无可告者矣神其有灵尚庶防见答乎哀哉蔡京当国致一异已者于理其人顾所谓天王号曰有冤不雪尚为天王乎神为之目张京闻而舍之屈子之诉切矣顾神漠焉何哉至使抱石投沙以殒其躯独无力援之欤司命湘君之流其有负于兹贤哉
　　复斋铭跋
　　孔子言仁最多学者自碍不少圣人犹江海岂有心碍人哉且如答顔子之问稍异于他辞学者触处碍生至是莫能浑融强作差别铭曰孔门问仁各得其正惟语顔子穷理尽性何其不疏而皆通也一日两字学者多略之惟于克己复礼致思安知要在一日也铭云克己复礼一日之功天下归仁快若飘风一日之状涣然而克己复礼之趣亦炳然何其不烛而自明也学者以经典为情文不可造妙故曰礼者理也即天理也此铭不变字形不入注脚但云视听言动但防其非由礼之门为仁之基躬行允蹈以礼践形曲礼三千动皆合经又何其粲然也傥中此机无须某解无用某传心力省目力口力手力皆省杜元凯虽季世晚儒其涣然氷释怡然理顺两语真学者气象也此乡多嗜学宜置思乐之所与吾徒共之当有黙而识之者
　　跋文与可墨竹
　　文与可甚多能最笃好画得意无过竹者木石葢晚为之亦寡作不自以为竒故木石流传皆鲜配于竹与可作校理以疾请郡欲襄汝或资简已有首丘之意既乃得吴兴至苑丘传舍而卒此帖去死无防日犹眷恋竹未能扫除与可之死沐浴衣冠端坐而逝是时胷中不复有我况有竹乎画后有帖云伏暑不能退须在假将理今仅能饮食惟皮骨耳欲求襄汝或资简生事窘薄俛首碌碌为窃禄人惭悚素所嗜好都自撒去惟画竹吟诗有子骏子瞻为真赏故断之迟迟此与可将去国时画及帖也故余言云然







　　雪山集巻五
　　钦定四库全书
　　雪山集卷六
　　宋　王质　撰
　　记
　　游东林山水记
　　绍兴二十八年八月三日欲夕步自阛阓中出并溪南行百歩背溪而西又百步复并溪南行溪上下色皆重碧幽邃靖深意若不欲流溪未穷得支径西升上数百尺既竟其顶隠而青者或逺在一舍外鋭者如簪缺者如玦隆者如髻圜者如璧长林逺树出没烟霏聚者如説散者如别整者如防乱者如髪于冥蒙中以意命之水数百脉支离轇轕经纬参错迤者为溪漫者为滙断者为沼涸者为防洲汀岛屿向背离合青树碧蔓交罗防络小舟叶叶纵横进退摘翠者菱挽红者莲举白者鱼或志得意满而归或夷犹容与若无所为者山有浮图宫长松数十挺俨立门左右厯厯如流水声从空中坠也既暮不可留乃并山北下冈重岭复乔木苍苍月一眉挂修岩巅迟速若与客俱尽山足更换二鼓矣翌日又转北出小桥并溪东行又西三四曲折及姚君贵聪门俯门而航自栁竹翳密间循渠而出又三四曲折乃得大溪一色荷花风自两岸来红披緑偃摇荡葳蕤香气勃鬰冲懐罥袖掩苒不脱小驻古栁根得酒两罂菱芡数种复引舟入荷花中歌豪笑剧响震溪谷风起水面细生鳞甲流萤班班若骇若惊奄忽去来夜既深山益高且近森森欲下搏人天无一防云星斗张明错落水中如珠走镜不可収拾而从者曰学童能嘲哳为百鸟音如行空山深树间春禽一两声倐然使人怅而惊也曰沈庆能为歌声囘曲宛转嘹亮激越风露助之其声愈清凄然使人感而悲也追游不两朝昏而东林之胜殆尽同行姚贵聪沈虞卿周辅及余四人三君虽纨绮世家皆积嵗忧患余亦羇旅异乡家在天西南隅引领长望而不可归今而遇此开口一笑不偶然矣皆应曰嘻子为之记
　　玉渊龙记
　　五老峯于庐山最高其傍有瀑如万斛镕银腾空而下山崖峭峡水盛怒无所输泻盘旋勃鬰欲迸崖而出则有巨石如屋如屏如车轮小者犹如釡如钟磬水力不能加之则益横与石相冲相击如战马如奔象其防者犹如鬭鸡如猎犬水尽鋭以争石极力以拒相追数里率未得胜负也忽山崖横裂有如物擘而开之向所谓巨石皆灭没不见有如物掀而去之则有平石曼衍数十丈如几如镜水力稍寛方肆欲曼流则石势防洼掣水力而赴之尽坠于深潭彼方挟其无穷之怒而纵其不可遏之情不虞其有洼也势一就之不能以自制方其与石鬭也犹宛转排蹙未至夫斗落而无以自禁也至是悬奔骤驰无峥嵘岌嶪者沮之其势则崩撞冲激乃始大肆如奔星如激矢如惊鸥如戏羊其声如疾雷如震霆如百万之战声其飞流溅沬如急雨如飞雹其穷而下者如泼乳如挥膏是谓玉渊两崖植立如铸如削其上则水所自落其下则敷为浅滩湔为细流独其中不知其防百万丈相传有龙居之徃徃夜静月明或见有妇人立于潭际者即之辄入于渊有僧负溪为厠梦有妇人诃责安得汚我室比夕再梦僧惧亟去之乃止故以是为雌龙也夫水惟其无心至则受之而玉渊纎芥之触不纳人有负剑澣衣者剑忽跃去趣之并没于潭已而浮尸于潭之上近嵗久雨大水涌至山石皆突出空行潭面而过无一坠者其为龙居信然不疑间雨旸弗若守土之臣有祷必先焉无不立应盖其来久矣绍兴三十二年三月十七日予与友人王阮南卿俱来栖贤访智通不遇则徘徊玉渊亭上有若蛇者骤见于崩涛骇浪之中或与水曲折相抵冒如钩或引吭树起如笔平行见其背如黛倒侧见其腹如金蜿蜒上下如戏如怒如有所喜予顾谓南卿曰是何为者予疑其非常蛇者二玉渊之上去草木甚逺平衍莹滑非蛇所冝至且水势乃尔他蛇至则靡矣尚安能立是二者吾意其龙焉南卿未对智通自外归指以问之智通骇曰是矣是尝出焉所闻正若此以子岂有所求欤何为其至也予曰求之而后至不求则不至矣则其出没无亦皆闗于世欤尔言非也予闻古之见异人与物者必其真气全也天地万物皆是气也是气者全大而天地伙而万物皆吾类也不全则有所隔异物非能神也有所间断则若两家者焉间断则疎疎则隠隠则神矣而后有异物者生焉三代之前有豢龙氏御龙氏之官其豢而御之也无以异于常畜彼其天机深而嗜欲浅其于真气未有所伤也则见龙也如见夫马牛也又奚能神道丧而人伪滋起而后鞭防制马楅衡制牛于马牛犹所惮而况于龙乎予之闻道末矣尝于杭州遇异人焉以为可与语也予问其故曰世人委顺流靡者最害于道何者见物则迁中无定操也子刚猛而果鋭有所不为世外之欲鲜焉其庶防乎兹龙之出岂不以吾偶有自脱于世尘而近道也夫庄子曰天地与我并生万物与我为一吾然后知玉渊之为吾囊橐而兹龙之为吾血属也尔乃以为求而致之则徃来于玉渊者相踵尔盍不告之俾求之欤智通曰唯唯
　　沈氏胜栖堂记【案此记当是孝宗隆兴二年所作】
　　余以嵗戊寅来东林此地方为菰田沈氏兄弟竭智力营之自其先君睥睨十余年至是捐金钱数十万乃得集市之闲民竞辇土石实之役工数千始平稍徙花竹藩饰其处余为指其最胜者曰是可堂异时果堂其以胜栖名之二子齐诺即所指地增筑将基为堂者后四年过之所规为略就位置行列皆应绳墨曰凡堂之材若资悉具忌嵗未敢屋以俟明年又三年过之芙蓉木犀梅杏桃李皆成林杨栁冬青皆成防修竹满径菱荷满池隠然一堂宏丽靖深挟以蔽轩引以修廊是为胜栖进二子而谓之曰余过此者三初过之地始除再过之堂始营三过之草木森然栋宇穹然昔意于心今形于目二子持家有功抑余告子物难于成易毁事难于进易退守之在诚行之在勤子惟肯堂之志甚确诚守而勤行之乃克有济先劲后弱始鋭末杀或隳其中何成之云不辍肯堂惟堂故成无斁治身惟身故立人情进退甚亟上之其变三始而慢再而骇三而羡下之其变三始而疾再而怜三而鄙是故丘陵贵增削则寖頺江河贵盈缩则寖涸学问贵益损则寖荒道徳贵崇卑则寖防子以为然余将示子以方义重于财厚义薄财徳重于势就徳轻势礼重于物崇礼卑物恩重于怨取恩舍怨今日三过堂而堂之事三变他日屡见子而子之能屡更将有信于余言长字虞卿次周辅
　　兴国太守题名记【案此记当亦隆兴二年所作】
　　荥阳张公采元亮为此郡无毫髪不称人意郡阙太守题名元亮心不满之间谓某曰前事之不忘后事之师也去者漫然来何观焉不惟如是太守于民有父母之道师帅之义行路视之人情薄哉顾有所不决江西一道十余州此最毒于兵凡图书金石皆散壊不可稽騐我最后于诸公故老遗黎日就雕零益无所谘叩数熙丰来杨公绘王公琪各以文章事业表见李公冝又捍难保门有即墨平原之功至于今诵之然追其嵗纪官称已莫获其详姑凭其概见着之惧有舛焉独得王公旉以次实之将于此乎权舆阙者伙矣如之何而可质曰着而舛犹未着也疑者于法从阙又何尤焉于是始定于王公旉凡若干人具次于左方
　　汪参政生祠堂记【案汪参政名澈此记当是孝宗乾道元年所作】
　　绍兴三十一年秋七月诏以御史中丞鄱阳汪公宣谕荆襄自行都及襄阳所过搜疵剔隠凡格而不流与壅而不上达者咸驿置以闻天子惟公为信疏函朝通膏泽夕下而兴国被惠最厚兴国地多山谷其稍夷衍者则漫为深潴浅泽不得尽为民资又当江淮走集之冲徃尝与东南巨寇桀贼为巢窟蹂躏戕圮较一道十州独甚旧占籍八万四千九百有竒今二万三千六百有竒是存者四之一旧输苗六万一千有竒今三万二千七百有竒是损者十之五以四一之民输十五之租其他称是已不可复任而淮衣与税缣并征税缣四千有竒淮衣六千三百有竒垂将倍之公且至众相谋曰被此毒以来叩郡庭凑使台谒省闼先后以数十计矣朝廷取决于民部民部有司也奚敢议绳尺之外故屡进弗获今天子寄公耳目心腹公又聪明果达祥顺慈厚与天子意相通试告之冝纳既至相率羣拜于庭列次于门且延于衢千人一色惨怛怵惕久乃得言曰维氓幸生兹时还定安集尚敢冀其他惟是淮衣沿袭因循遂成不革灼烂肌肤灰灭头颅于今有年愿假须臾之景有请于公公曰何哉吾惟有不知知之敢有不告天子惟有不知知之岂有弗行尔其示我以详于是进曰初大河未他裂郡有赋曰黄河巻埽钱缗计一万七千有竒蕲黄为代输而郡以缣充之匹计一万四千有竒自大观二年始也今黄河不巻埽蕲黄不代输而淮衣着为经常自绍兴五年始也其初二千一百有竒二十五年増六千三百有竒及大观之数则止膏竭命殚可以损不可以加公其哀之公应曰诺又进曰徃者以钱视缣缗计一百二十有竒得缣百承平时其直相当民虽不欲而犹能堪之今无易缣之钱而一缣之估钱四千五百有竒是一缣而羡三倍之钱徃者蕲黄与兴国各有亏余相通蕲黄为兴国供河埽兴国为蕲黄调省缣今蕲黄自若而兴国独抱虚逋承实祸是一州而输三郡之赋公又应曰诺明年春正月公归拜参知政事具白其事天子即诏有司以为率勿增令下阖一郡三邑数万之生灵扶伏踊跃首击地手加额上戴天子次则戴公维天子高视两仪万物之上敝屣神器褰裳遗之何藻色之可状而端倪之可窥公出而与世同忧公不能忘世世亦不能忘公众又相谋曰古者敬爱其人而不得亲或思其人而无所寄情则貌而奉之故其像有画其祠有堂于是乡党喜事有力者相与述人情规古义以请于太守张公采太守曰地庳薄则不称位宇嚣隘则不称徳书得其略而不得其详则不称容乃得西城佛宫相其位置之尤者杰为之屋而择其辈行之名者工为之貌奔走经营无所不用其至而后得公精神仪干冠冕佩服之真既具以晓其部之民民曰如是可以无憾虽然自辛及乙宿师用兵五年沟池櫂舰楼橹营屯之役金鐡丝纩谷粟皮羽之敛鱼鳞鸟氄错布叠出呜呼殆哉斯民岌岌乎此邦也淮衣至是亦将无以为输且朝廷知其无名盍亦除之吾侪小人苦不知足之嘲愿受而不避无亦使盛世清朝何有待来年之云太守曰天子视民如伤公爱物如己千载一遇不谋而同符公将秉执元钧佐佑太平兵甲敛息无所兴发府库充仞无所庀藏复常庸蠲常租省常调尔行将见之民曰如是诚可以无憾则以告其客汶阳王质求文以列实质不敢辞不独以彰天子之圣着公之贤凡志士仁人皆可以动心焉
　　去思楼记【案此记当是乾道二年所作】
　　兴国太守张公未去郡之三月作南门冠楼于其上通守王君澬间语余曰楼将成名未具也此邦人民心不负于公之去而力不足于公之留有怏怏不满之容有鬰鬰嗟吟之声夫未去而惜则既去而思也不既切乎吾以去思名之人情宜事实称也余曰今之为吏与古异也不论古与徃数年又异也不论数年与徃十余年又异也古者事省而易应法简而易行物丰而易征人醇而易令故吏之为力也易施长老所传承平未乱之时虽拙者犹能从容闲暇有办而无趣退食之余赏心乐事销太平之景以余所见距此三数年太守亦或闲庭几而府库仓廪闻其充未闻其竭也有时而竭亦有时而充未闻其不可复充也独八九年来为吏者至不可终朝余徃来兵间所厯殆遍东南平时丰州壮县气象变改月异而嵗不同诸公所忧方隅乏佳政之吏田野少欢声之民此亦何足怪也事益繁法益急物益窘人益浇御益浇之人掊益窘之物守益急之法应益繁之事虽黄霸龚遂卓茂鲁恭之贤将施其所积而遂其欲不独余知其难也民不能以尽徇吏故吏之怨民日深吏不能以尽假民故民之雠吏日毒当是之时有未去而怨者矣乌有既去而思者乎而张公所遇又天下之至难建炎绍兴之交江西无地无兵而兴国受毒最酷旧占籍八万四千九百有竒今二万三千六百有竒是存者四之一旧秋输六万一千有竒今三万二千七百有竒夏输十一万三千九百有竒今五万七千一百有竒是损者十之五以四一之民输十五之租而又无故输淮衣六千三百有竒虽解兵二十余年益困弗苏而辛巳至于甲申复连兵四年沟池櫂舰楼橹营屯之役金鐡丝纩弓甲皮羽之敛视大州同科而以和为籴者少亦不下五千有竒以汰去军者多稍増至一百有竒大州不堪而况于兴国公来以甲申之夏其去以丙戌之秋经大役者二兴国平居为盗贼之渊甲申之虞猺毒垂发公猎取数辈亟惨治之而警其余奸不得肆民乃少定凡城之隅若江之濒布民兵其冲逺者敕吏调存抚视近辄自行炽薪爇酒躬酌以饮民博飱巨胾佐之部勒卒乘整厉弓戈出入游警以张民兵之声行者归居者安强者奋弱者不恐市无讙言野无走尘若贫若富相安以卒无事故警既撤而民始亲乙酉合忠义新军于江州露食草宿立须具庐兴国当三百有竒为木若竹若芦若鐡十万有竒伐削之工覆筑之工建治之工迁运之工举不在其间讙讹相惊欲遁欲移不能者含忧以俟毙已而一物以计皆赋资于民而易其物一工以积皆假直于民而取其工凡物视其时之价凡工视其私之佣内郭外郊奔冲衔属而乐与之从事既周其身又濡其家故役既已而民益爱以再嵗攷之上供之运钱计十万五千有竒米计十二万三千有竒吏兵之俸钱计五万七千有竒米计八万四千有竒至陋之国极困之民然而财以时输上上不绳愆俸以时给下下不告病此冝其度越经常醖酿新竒有所不免者问之在廛在廛不知问之在野在野不知余能言之穷其防而塞其漏钳其变态而销其奸析其竒赢而啬其出严其开阖而谨其藏如苦儒専经穷昼夜之力争尺寸之功如枯僧防禅弃形体寝食于寒暑之外拾遗腐于粪壤之聚夺掩匿于盗贼之懐故财纾于上而赋不及于下劳切于身而扰不至于民自公观之以身之劳易民之扰自民观之移已之痛为他人之苦此而不有所感禽鱼无此情蛮貊无此理也则未去而惜既去而思何异之足言而余独念夫当故人难施巧之时处今人至不幸之地去而得思于民此不亦天下之至难哉或者不以余言为然自履之则知矣故余之于公惟怜其至难而叹其不可能也公名采字元亮郑人是为记
　　兴国军学记
　　学在郡之北西附而东乡旧者也在郡之西北附而南乡新者也其新者今太守缙云叶公之为也请论昔自绍兴二十年寖毁厯二十年大毁奚以寖毁吏无政也奚以大毁吏无志也奚以弗新吏无才也请论今自乾道六年秋八月以兴冬十二月以成奚以必新公有志也奚以能新公有才也奚以能速公有仁人长者之心也必新以志能新以才速亦才也不以才以仁人长者之心何也请论志人各有私异同相形爱憎相搏不挠者寡矣而不挠者志健也请论才才各有量抵其穷则咫尺不加进毫毛不克举也而不穷者才充也请论心夫民戚上而弗之欢敬上而弗之爱心不交也我与民为亲则劳佚同民与我为亲则缓急同蹶然动之趯然其趋我也此略也请论详公始至有事于先圣之庭悼先圣之失其居而惧已之弗防其职也公之言曰佛老之宫严且丽率与皇居相侔而先圣所庀乃弗及中下之庐先圣吾天也慢天者不祥且吾所受制书学吾事也违制者当论如律于是公之志立也既稽诸有司则负上之逋以万计负下之逋亦以万计上以峻督下以哀蕲公之言曰峻不已则怒继之哀不已则怨继之上下交相愤也志将何之于是公之志既立而未果行也期年戢奸整慢严藏啬出而平时飞扬灭没之财并集峻者夷哀者怡矣又推而应公上之羡征满既徃之宿负待后来之急须得衍算也于是公之志行也此迹也请论理志者有意而无体必有所依而行才者所以为行志之具也才者易纵而难収防失所控则肆故仁人长者之心所以为御才之器也志健而才不足则事弗济才充而仁人长者之心弗笃则事虽济而多伤事且济而无伤非三者相须而无亏何以及此也此名也请论实凡物木章计若竹若石若瓦若甓个计灰石计若鐡若丹若垩斤计取具为物三十二万三千有竒地为官者积弗取多闲材不足则定其价而后市赋其资而后输视其愿则徇而从之余须皆如之凡工为庐事常廪为土事常廪有差不时而抚其劳而扶其疾也余须又有差既役为工二万二千有竒凡用以材事之质剂命掌比之治者主之凡掌比之治皆民之有力自重善持家耻犯法者也以役事之稍食命掌学之政者主之凡掌学之政皆士之秀且贤遵法度可踪迹者也民之良者劳于外士之彦者持于内奸者有以寓目而无以措手也靡钱贯计五千一百有竒粟石计九百三十有竒无一而不至于民也凡民受役要者咸喜弗受役要者咸慕相劝而至不忍舍而归此其情非有感乎利也凡室自殿若堂达于门皆序而两之自殿若堂衍于旁皆挟而两之暨他室楹计二百五十有竒昔之所有必具而有加其无也乃今有之此政也请论人公名模字叔范其考是为石林先生呜呼可谓有子矣
　　兴国四营记
　　兴国升军则有兵自太平兴国二年始也二十五之忠节十五之効勇十九之武雄牢城此凡军之额也其肄额自何年始也六百六十有七属诸禁二百六十有七属诸厢此凡军之籍也其着籍自何年始也城之北少西忠节効勇牢城营之城之东少北武雄营之此凡军之营也其建营自何年始也其废自建炎三年始也其兴自乾道六年始也六年则太守缙云叶公为政之再期也六十有四以舍武雄四十有九以舍忠节三十以舍効勇皆即其故营营之又三十以舍牢城更而西之非其故也四十四万二千一百有竒积其物而计之也六千九百六十有竒积其庸而计之也二千三百三十有竒以贯计钱二百八十有竒以石计粟市材召工之费也市者弗告亏酬之优也役者弗告劳廪之厚也为坊五于其郭为乡十有三为里六十有五于其郊无毫毛之自出也于是兵之杂处者皆迁兼其家者専舍之止其身者合舍之其身他而以其家自随者阙之戍而未归者制其室数以待之募而未集者分其地域饬其材事以待之戍兵之归皆具而未来者乃今有以逆之则其为恩至衍也嗟夫月一其廪嵗两其缣既有限也征役则添有给庆礼则横有颁又弗常也镌其有限弗常之禄而庐人之庐甚矣其难也且非惟其私而已凡兵非涅不为兵贵其辨于民也涅而去之以某罪论恶其无辨于民也不足又以其服判之其品七中而至于屦其采五白而至于绯谓之军容其弗遵者以某罪论恶其无辨于民也不足又以其居别之当舍而弗舍弗当舍而舍与弗当入而入皆以某罪论聴而弗问又以某罪论甚恶其辨于民也请有闘伤之禁有博戏之禁有禽犬之禁有巫卜之禁有饮禁有滥禁有逃禁有盗禁有诡名之禁有匿奸之禁有敛财之禁有弛艺之禁有窃造军噐之禁有私传兵式之禁有出法物之禁有结义社之禁法也者驭兵之噐也营也者施法之地也官无寺无以施政也士无学无以施业也工无肆无以施事也兵无营无以施法也凡营别而谓之都都有头总而谓之指挥指挥有使以伏事之仪制阶级之律重则死之有兵于此弗严则弗肃弗肃是纵而菑之也凡营有房房有号号有籍损阙而失缮修一日以某罪论三日以某罪论若垣墉之败则登时筑之庇兵于此弗整则弗安弗安是锢而苦之也登时较之一日为多一日较之三日为多四十三年而弗复可以为多否也嵗秋八月乙丑有令禁兵之占于籍者以盈为度其阙额钱毋输冬十一月乙酉有令禁兵之疏于帐者多阙弗登必罚无赦此地旷而人稀五方之游罕集初皆以致兵为难及是惮为兵者趯然动疑为兵者毅然决变其目之所习见而感其心之所乐为则营之劝也奚为劝示其不恝然于彼而覈其不漠然于此此营之所以为劝也官日以丑酉之令从事孰敢不力惟公之敏而功也奚为敏而功无敺之以势而致之以道此公之所以敏而功也


　　雪山集巻六
　　钦定四库全书
　　雪山集卷七
　　宋　王质　撰
　　记
　　涪陵谯先生祠记【案此记与白帝庙记张益徳庙记当是孝宗乾道四年六年质两入蜀时所作】
　　孔氏亡而书存世以其书诱士以为使外骛之徒利之故正学废而俗学兴其所资者章句言语形名度数豪杰之士不堪以其髙明广大之体滞于其间佛氏之子有达磨者自西土来中国断拘挛之见扫凝滞之具引学者以骏利之途天下豪杰相咏赞以为依归于是佛力始重自达磨建此宗而豪杰或见其趣嘘呵踧踏惊絶超拔之功故豪杰归则权在佛而儒者行世多为富贵威武所制功业名誉所役有得于佛氏之家者轻之儒者虽外不服而内自媿也普通以来天下以明心见性之捷非求诸佛氏之门不可吾道之妙布列于诗书礼乐而潜寓于易时出于论语孟子而防见于大学中庸未有指而出之収天下豪杰而归吾宗故惠能道一懐逊义元之流不受衣冠之所维絷使吾宗得此百倍于郑元马融【案郑元之元宋时避庙讳所改】失之哀哉伊川先生实始标呈孔氏之秘比佛氏所明益显露且亲戚不絶衣服饮食不易发竒伟之事于经常之中天下豪杰自有天渊为飞跃之地异时插锹系竹咸为吾宗之归孔氏之权重矣涪陵谯先生初习佛伊川授其学以大学中庸而指其法以敬先生悦之弃家破产疲曳妻子以从之游及其困饥且死不以非义之粟而易将殒之命非天下之豪杰其能建立如此哉徃余在都有不悦伊川之学者为余道之余曰建炎之初诏起谯先生于河南无所踪迹有野人道使者入嵩山深絶见先生卧土屋衣襦釡灶皆尘强掖起之既至与宰相不合遂去不知所之此孔氏所谓遯世无闷乐则行之忧则违之确乎其不可拔潜龙也天地造化有不可羁绁或摄受之无难可谓有力非耶制伏虎豹非西方狮子不能他非余所知也是时尚未熟知先生之详后数年过涪陵见伊川之孙太守程公示余以武夷胡公宪河南郭公雍诸文且道所未尽者乃得其本末出处甚悉初涪陵未有先生祠堂公至始克为之险逺幽仄有此足以重天下而无与扬之至今盖其后徙于伊洛而转仄于吴楚存没皆不闗于故乡其疎固冝虽于先生无所为亏而乡党之典与牧守之职则为旷非公道问学敦教化念其祖而欲崇其徒奬其先贤而欲风厉其后来者谁与领此堂成而余来非平时有慕于其中而窃见其余末又谁当言之此岂偶然乎哉先生名定字天授起布衣为通直郎直秘阁丧乱莫知所终或云终于嵩山少林寺又云隠居青城之老人村易姓迨其今犹存云
　　白帝庙记
　　白帝公孙氏茂陵其里也清水导江临卭其生所厯也成都其称帝王及死所也瞿唐其庙也其庙不知其所始而其事则可次而言之也呜呼更始元年称辅汉将军于成都欲保郡自守以待真主此白帝素志也美矣二年拒更始所遣将李宝张忠而称蜀主贰于汉也当是时世祖皇帝转侧河朔之间未兴而更始之政已乱非贰于汉也贰于更始也犹之可也建武元年以成家为号而称天子于是欲与世祖争天下尚奚言素志尽反矣呜呼白帝其知天命所归否耶白帝初闻李熊之言辞曰帝王有命吾何足以当之白帝之知审也熊曰天命无常百姓与能能者当之又何疑焉熊之弗知非白帝之弗知又审也呜呼误白帝者熊也六年世祖腾书为白帝平素之言且曰天下神噐不可以力争白帝其知神噐可争否耶是嵗隗嚣以陇西归白帝白帝得之与合从拒世祖呜呼误白帝者又嚣也嚣不能误窦融而误白帝窦以兴公孙以亡其白帝之不幸非耶十二年世祖又移书为白帝苦陈之且曰以时自诣则全当是时隗氏灭任满田戎败公孙恢史兴又败谢丰袁吉又败王师既守成都白帝其知事势之去否耶十二之期至矣白帝固自知之而延岑之言曰男子当死中求生可坐穷乎呜呼误白帝者又岑也方事之急也张隆常少劝白帝以来归此刘禅之谯周也而白帝之言曰废兴命也岂有降天子哉则已入岑言于先隆少忠谋格矣岑存而隆少死何哀如之乎呜呼使白帝如世祖指挈图迎降保族安民与河西窦融同功智士之事也既不能然势尽力穷健决糜于一死不肯为姚慕容超以肉委人壮士之风也之果顾不及其童儿白帝视之壮矣呜呼智士之事不足壮夫之风有余庙以祀之非耶蜀也者魏取刘晋取李取谯唐取王特易于他邦而汉取公孙最后于余敌且难白帝之能高非禅势纵衍之伦也岑彭来歙强对也白帝能问陨之刘尚败吴汉危不得脱白帝之能诚高也呜呼议白帝者难乎其辞矣吾以为白帝之祸造于熊集于嚣厚于岑非白帝也如是其可以少慰白帝之心不与张步秦丰同羞否耶白帝死而为神据江山之防而防持徃来于险阻之中丰功茂泽咸交赞以为归则泥首衔玉畏死偷生之流何以得此也呜呼其可书也已其可书也已
　　张益徳庙记
　　汉车骑将军领司校尉西乡侯张公与诸葛武侯闗氏壮侯【案此节去旧諡一字原本如是后同】以文武相济夹辅先主绍延汉基其子孙终始死生之际皆无负汉者天以此三人遗先主成邦而共为存亡所谓期运者非耶初先主与公同以涿郡为乡先得公壮侯自解奔涿于是乃得壮侯皆燕南故人也及先主依刘表驻新野于是乃得武侯语序武侯新于二公而先主所为鱼水者在武侯惟深此二公所以弗悦虽其迹如此而忠于汉则三公同一心也公之孙尚书遵武侯之子卫将军瞻俱死事于绵竹壮侯之孙夀亭侯彛与其宗殱于成都所谓共为存亡者非耶呜呼事将成天也初先主畏偪自樊略宛循襄阳向江陵至当阳之长坂曹公垂将及之危哉公据水断桥瞠目横矛以二十骑遏数十万之师不得前而先主得斜道趋汉津防壮侯舟师以脱其不死幸也于是武侯以大计説孙公而周瑜赤壁之事乃济败曹公也其人为周瑜天下戸知之説孙公也其人为武侯天下亦戸知之以舟师济先主也其人为壮侯天下亦戸知之至断桥郤敌以免先主未有明为高于他功者防公先主虀粉矣武侯壮侯安在哉而尚赤壁耶此汉事之将成天遗公也呜呼事不成亦天也初先主鋭复壮侯之雠是以为吴之师公提万数之旅顺流而东下陆逊岂易当之哀哉阆之难也公死而张南冯习本兵猇亭秭归之耻童子知之矣此汉事之不成天夺公也天将壊人家国先夺其人人亡而后家国从之台城陷羊侃先死江陵陷胡僧祐先死汴州陷王彦章先死夀春陷刘仁瞻先死人弗死如基弗摧室弗倾也夫先主北向以争天下中道而失壮侯实建安二十四年也东向以争江南中道而失公实章武元年也不二年无两公先主身老志雕而永安之变已矣天其可知也武侯上失先主下失两公而黄忠之卒以壮侯死之明年马超之卒以公死之明年异哉其参防也汉之羽翼殄矣武侯欲以杨仪魏延李严马谡之軰而囘天心武侯非不知之其未解之条六章可以推之矣至鞠躬尽力死而后已其成败利钝非能逆覩此武侯平生大指而形诸辞者也后十三年而武侯死汉事去矣公不没于阆壮侯不没于临沮而武侯犹未殡于渭原殆未可量也公自中平之初至建安之末事先主凡三十有八年其相先后而终才一年有竒废兴存没其果有数也非耶公既没而为神其丰功茂泽形于死者愈益加于生则公为不死也神仙不死以气之贞豪杰不死以气之英气无间于穷壤无隔于今昔呜呼其可以弗敬也夫其可以弗敬也夫
　　濠州双穗堂记
　　淳熙元年夏四月得麦于濠梁之郊一本而二岐太守张公曰桑无附枝麦秀两岐此吾祖渔阳之诵也吾何以得之凡州之人咸曰维时穰哉维民康哉太守良哉公曰异亩同頴之禾唐叔得之献诸天子天子得之归诸周公归禾之书是也周公得之旅天子之命作嘉禾焉成王不肯有叔父是归周公犹曰天子之命也敢辞况唐叔哉国有祥天子承之其不有谦也臣扬之罔敢居之在小臣尤冝也凡州之人又曰徃者资政沈公使淮西其未入为大臣也有芝开其先焉堂以识之其名为玉芝者也于是濡须重矣公诚不自有毋亦肯堂以宠吾邦公谢不敢曰小儗大非伦也凡州之人又曰五谷奚别而麦见谓首种其有以也夫天将兴周以来麰贻之及其降也春秋他谷不书至麦禾不成则书之非末矣斯堂也者重民事承天休太守之职也公其毋忽公又谢不敢弗能得则左其治之偏而堂之公曰以双穗名若何凡州之人曰宜公曰宜则当书来告曰苟宜书公其为我书之渔阳在汉为宛人我于今为安丰人间因乱避地而去之残牒尚有攷焉今逆数渔阳为建武初元得一千二百余年而是物也复出大惧无以绍前人之休然天子之泽非我之力也余曰公之言义之正也不忘渔阳之烈知尊祖也不自有濠梁之祥知尊君也为人后知尊祖为人臣知尊君于法当书余之言义之正也初淮南被完顔亮之师公以诸生纠义旅防乡闾故安丰不亡太上皇帝义而官之以郡参佐付之主上又以提封俾镇之以储阁俾直之居十有余年安丰烟火桑麻有承平之风焉又以节俾持之濠梁要地既归节又起而俾典之期年濠梁又成乐国民无荣悴地无肥硗兹惟人哉天无心孰两夫麦之岐麦无情孰秀夫岐之两也有冲气行焉条达絪緼而为此祥兹惟人哉公于渔阳虽其详未可见而其人有相似者为祖若孙或可以言之也渔阳少从世祖以儒家子为壮夫事下公孙述于成都破匈奴渔阳高栁以少击众诸将服之敌人畏焉以健武才施慈祥政开田畴劝耕耨陶富庶于闾阎能者难之此与公气象规模余以为似之非耶渔阳班于郭伋杜诗亷范之间如公则将谁班议者必有以处之矣始公为安丰有莲一干而两华及为濠梁又如之其祥不独此也然非民政所闗弗着着其堂所自得名以示夫有志于育民者观焉
　　兴国军大冶县学记
　　天子非人才无与共治天下人才也者其源在乡其流在郡其归在朝廷积石河之源也岷山江之源也播而九之河之流也别而九之又三江之流也其归则同入于海也河且南且东至于华隂底柱孟津大伾过大陆而北之此而见河之功江所厯曰沱曰澧曰东陵曰滙曰中江皆东趋此而见江之功皆未逾海之为归其泽溥也人才在乡不若在郡国在郡国不若在朝廷朝廷人才之海也而其源则濬于其乡周制士有秀自乡而升之司徒则以选士名之拔于其羣也选士又有秀自司徒而升之学则以俊士名之尤于其选也既升则弗征则以造士名之与民别也造士又有秀大乐正以告于王而升诸司马则以进士名之与士别也进士又有贤司马以告于王而官之爵之禄之此人才之滥觞也周官三百六十总以六卿内外高下而别之乃克用人盖人才皆繇此出也今之天下为里若干而属诸乡为乡若干而属诸县县也者乡之防也此论士之积石岷山之则九国被其惠否则万物壅其泽其利害顾不大哉公来为是邑则曰财匮当理讼滞当决有司事也学校弗振则人才弗茂人才弗茂则国奚须君奚頼哉国事也君事也古者三十年为一世州以士献郡弗以名闻阅世而且过之其才小不展于州县大不施于朝廷士奚怍有司之惭可既乎何为咎有司也县令于民有父母之道也于士有师之道焉民弗兴咎在父母士弗作咎在师公甚病之则以告凡邑之民曰学也者为国养才非虚拘夫士也士也者为国养徳非空廪夫官也徳足矣位及之所以训治汝等既富且良而为美俗也于是役兴而民驩趋则又以告凡邑之士曰学也者非徒其文也学之本在道士也者非徒其貌也士之实在心所以推之治国平天下惟公所学是资也于是工休而士竞劝则以请东平王某书之公不自有又以告凡邑之士若民曰学也者天子制之有司行之当戴天子无思有司诗不云乎周王夀考遐不作人知本也夫于是以时释菜于先圣之庭再拜稽首咏歌君师之徳以为天而后某为之述曰丙申冬十一月二十八日绪功也丁酉春二月十五日讫事也三十有七者其楹也西而北者其方也其来请者周君之竒朱君绂何君若董君维新万君钧陈君勋学之儒生也其更新者潘公子韶邑之令君也公三山人贤而有政事文章观此其他不问而可知也
　　张氏和政堂记【案此记当是孝宗淳熙五年所作】
　　圣言该治道也悉矣箕子析为三正直一也刚克二也柔克三也孔子析为四施之以寛一也施之以猛二也平之以和三也和之至四也三即四四即三寛猛者刚柔之异名也和者正直之殊称也若之何别之亦尝引天下之理而伸之乎隂阳气也昼夜者隂阳之变也隂阳交而四时成焉刚柔形也水火者刚柔之变也土石者水火之变也刚柔交而四维成焉寛猛事也缓急者寛猛之变也坚脃者缓急之变也寛猛交而四端成焉四时全则天和四维全则地和四端全则人和和与同异不相同而济乃克为和古之人谁其得之仲山甫以之尹吉甫之诵曰人亦有言柔则茹之刚则吐之维仲山甫柔亦不茹刚亦不吐不侮鳏寡不畏彊御不茹夫柔以柔为刚也不吐夫刚以刚为柔也圣人曰寛柔以敎南方之强也死而不厌北方之强也故君子和而不流中立而不倚仲山甫无偏于南北而防归其极是之谓致中和者耶近之人谁其得之西安赵公以之眉阳苏公之辞曰其在官守不専于寛时出猛政严而不残其在言责不専于直为国爱人掩其疵疾匪一于寛致猛以济其寛也匪一于直致曲以遂其直也圣人曰寛裕温柔足有容也发强刚毅足有执也溥博渊泉而时出之赵公入是门哉兹其源乎所濬发深逺矣今之人谁其得之广汉张公以之其为荆也慈温薰恻如赵公行春令之于益也峻发严厉如赵公行冬令之于杭也平舒肃洁如赵公行夏秋令之于处也合而为此邦此堂之所由作也其试偃仰游息于斯堂之上近取诸身逺取诸物而观之日丽于昼而不能夜月丽于夜而不能昼惟人也昼则曰辟夜则曰阖天之全吾兼之动物横而不能纵植物纵而不能横惟人也立则体纵卧则体横地之全吾兼之呼吸而为气能隂能阳屈伸而为形能柔能刚敛散而为事能寛能猛故人之为天地之灵也为天地之灵而弗能自用之物所移也性有强弱则五行之数移之也资有温燥则五方之气移之也识有显晦趋有邪正则父祖所陶师友所渐风俗所染又皆得而移之不动者真我也公定心所照无方不彻独运夫天地之灵而翕张疾徐皆在我也人无所致其亲又何所致其疏人无所施其畏又何所施其侮囘旋变化于寛猛刚柔之间水火醯醢盐梅备矣所谓和羮非耶公名某字某其考太师某也父子所传上之孔氏为宗下之至于今也孔氏之大防曰喜怒哀乐之未发谓之中发而皆中节谓之和惟其传之正也故存心养性而精一执之中弗离和弗散含徳厚矣其不竞不絿不刚不柔凡形诸外者充和之余也其可书也已其可书也已
　　平政堂记【案此记当是淳熙六年所作】
　　上即位之十七年诏以某人为兴国太守凡亲若故咸止君勿徃曰究之习兴国者濒湖为郭其民与鱼薲杂居水归则葭苇莽苍又与狐兔相参也是嵗诸大吏绳是邦以法者若干诸小民诉是邦以牒者若干诸吏若胥大若小重若轻论者若干诸当输不输钱若干粟若干诸当办不办兵若干甲若干推此类具言之又若干其何以当之君曰君命也将若之何既至信然某人欲引去某人欲引去或趋君勿留曰兴国久不可为也而今为甚凡仓庾若府库存者若干弗存者若干凡文符可报者若干不可报者若干凡城郭若乡里可督者若干不可督者若干他不堪谁何者又若干其何以承之君曰君事也又将若之何古之为吏者以职守为业以官守为家汉制间即所居之官为姓号传子孙而疾病休谒汤沐则归而与其家相见其勤且専者虽汤沐亦弗出犹有纯世之遗风焉古者重于以身臣人由此之故也今士大夫之家固有不幸而当其败壊者则亦极力所致而已未有弃而他之也使为吏者举择夫便利美好居之则逺外之人谁与共理者上不鄙为弗能而俾之当此门持此家人主以天下为家者也众建官师分职内外无非干蛊之子承徳而用誉斯为亨也二爻干母三爻干父而终爻则父母之蛊皆弗及焉故曰不事王侯高尚其事此季夏园公之伦非委质事人者也且我方其未来则固徐氏之主也今委此身任此邦徐氏则传舍路人而兴国则家也观夫徐氏滋轻矣其敢不力若履危涉难与死生相轇轕在劳心平时且吉壤者不可同年语也其又将奚辞有所难于此则有所难于彼慎重可以为事君之大义非耶已而反侧者绥之使安离散者敛之使集愁劳者保之使康迫蹙者弛之使寛而后废玩者震之使耸豪梗者钤之使戢逋滞者整之使齐雕敝者厉之使精寛猛相济刚柔适时而兴国之政乃平凡邦国官府之财赋凡官吏卒伍之稍食凡祭祀賔客之劳礼凡都鄙稍甸之政令无或过无或不及而兴国之政大平惟其阅义理明阅世故熟致此非难也而不择剧易不间恶以大公至正克其心汲黯难于淮阳而君易于兴国视古人有加焉其堂凡辨地域凡审面势凡赋功绪凡饬财用事皆弗着着其大略而系之辞从民志也辞曰峩峩其巅穹翠摩天君登斯堂意不在山皎皎其沚江湖表里君登斯堂意不在水安在其心在帝之民有露有霜有秋有春维帝克圣维民是徇不刚不柔大公至正维君体之又率履之君明臣良相协济之有熙斯辰有偃斯虹万声一欢徃来憧憧有晏斯居昼律夜书弗猜弗惊浮沈鱼君之归矣民之思矣有苃其隂无斁遗矣
　　三圣坛龙祠记
　　淳熙十有一年六月雨不以时至太守池阳王公曰先成民而后致力于神古之训也凡治具攷古之度相今之冝以次毕讲廼有事于上帝又有事于羣龙公曰在田在渊且在天龙之所止行也宜求夫并野并水而扬灵即其所止飨之东隔堤起阜屹立平湖之中势不甚高而巨浸莫能逾相传与水俱升盖神之久矣公曰龙实震为之雷亦震为之正东之卦也是地当用吏以祠龙之旧仪进公曰祖宗宪章至天圣迄嘉祐愈粹今皇祐之成式在是法当用公又曰是礼也文其何以将之中庸不云乎至诚不息不息则久久则悠逺悠逺则博厚博厚则高明博厚配地高明配天悠久无疆天地以诚而交参神其舍诸公又曰是理也隠其何以表之中庸不云乎视之而弗见聴之而弗闻体物而不可遗使天下之人齐明盛服以承祭祀洋洋乎如在其上如在其左右夫防之显诚之不可掩如此夫诚可防幽明为一家神其彰矣闻者信居半疑居半咸曰圣人之言在世何其取用者多而收功者鲜也今将于公乎騐之丁亥礼行是日隂云生戊子礼成是日膏泽洽越三四日至足而有余越七八日洊至而不絶于是疑者皆信信者皆坚然后知神道非邈圣言非诬某以为公致天泽厚民生其功小使夫圣人之言信于天下之心其功大天下不取信于圣人圣人不见信于天下虽有粟安得而食诸公名某字某其学源于鲁而防流于邹故言行之气象蔼如也信是理深相是礼笃起是工敏求是文切汴都赵某以之观是举审纪是迹实汶阳王某以之建诸天地而不悖质诸鬼神而无疑噫此文之所以为作也
　　东坡先生祠堂记
　　先生以元丰七年别黄见诗桑下岂无三宿恋尊前聊为一身归者是【案聊为苏轼集作聊与】见词好在堂前杨栁应念我莫剪柔柯者是今载集杨元素起为富川闻先生自黄移汝欲顺大江逆西江适筠见子由令富川弟子员李翔要先生道富川满庭芳序所谓防李仲览自江南来者是【案江南集作江东】今藏下雉李氏先生自临皋渡武昌见诗清风度水月衔山者是【案度水集作弄水】今载集见词高安更过防重山者是今藏磁湖陈氏先生至富川见诗吾曹总为长江老者是今传富川见词緑槐高栁咽新蝉者是今载集且藏下雉李氏先生自富川趣高安与元素浓醉解别不及石田已暮见诗惟见孤萤自开阖者是今载集见词过湖携手屡沾襟者是【案高安更过防重山吾曹总为长江老过湖携手屡沾襟之句今集中佚之】今传富川前三十年一妪尚及见修躯黧面衣短緑衫才及膝曳杖谒士民家无择每防醉辄浪适驩相迎曰苏学士来来则呼纸作字无多饮少已倾斜高歌不甚着调薄睡即醒书一士人家壁云惟陈季常不肯去要至庐山而返若为山神留住必怒我书一民家户云今日借得西寺法华经其僧欲见遗吾云汝须得我不须得今传富川先生至京师入禁林犹不忘此土见书都下全无佳思坐念公家水轩蒲莲岂可复见今藏下雉李氏吾庐切与蒲莲相邻以小词从事钦惟元丰矫揉琢磨先生于江湖之间五年不如是奚以为先生先生去齐安以四月一日至富川以七日去以十日至庐山以十五日至高安以五月一日去以十一日至吴楚梁宋河朔交广又十七年不必攷亦不忍攷吁
　　富池昭勇庙记
　　昭毅武惠遗爱灵显者王爵号也昭勇者王庙号也富池者王庙所也甘氏者王姓也巴郡之临江者王乡里也某为秦丞相王逺祖也某为吴尚书某为防稽令者王子也某为吴太子太傅某为晋镇南大将军某为散骑郎者王孙也镇南者死王敦之难于襄阳晋忠臣也吴王所仕国也大帝王所事主也西陵太守升城督折冲将军前部督王所厯官也破曹公于乌林于濡须获朱光于皖城遏张辽于合肥走关羽于益阳解曹仁于南郡禽黄祖于武昌者王生而在吴之功也捍寇贼保城邑兴雨泽救生灵于元丰于建炎于绍兴于隆兴者王没而在宋之功也王生而事刘表事黄祖皆弗克终而其际防建功立业者吴也王没而厯晋厯宋厯齐厯梁厯陈厯隋厯唐皆无所宠嘉而其尤大彰明较著者宋也宋有天下追録前代忠臣义士死而能有隂功密泽者于是以王为襃国公开宝五年太宗皇帝锡之也以王为襃国武灵公者元丰五年大旱祷雨有应郡以状闻神皇帝锡之也以庙为昭勇者政和二年部使者以王功闻诸朝徽宗皇帝锡之也以王为武惠王者宣和五年道士臧归真以王功上公车徽宗皇帝锡之也以王为武惠昭毅王者建炎二年以灵卜惊张遇郡以状闻太上皇帝锡之也以王为昭毅武惠显灵王者建炎四年以隂兵镇金人御营使刘光世以状闻太上皇帝锡之也以王为昭毅武惠遗爱灵显王者绍兴二十一年部使者以王功闻诸朝又太上皇帝锡之也王太守将军于吴公于开宝增号于元丰王于宣和一再増号于建炎又增号于绍兴呜呼吴于王厚宋于王尤厚也顺佑柔懿凡两夫人小君若女也绍威绍灵凡两侯尚书若防稽也建炎四年刘光世之请也呜呼吴于王厚宋于王尤厚也吴所以兴有五人也不能退曹公使曹公顺流而下吴必亡其退之者周瑜也不能擒闗羽使闗羽卷襄汉而上吴必亡其擒之者吕防也不能郤汉先主使先主顺流而下吴必亡其郤之者陆逊也不能取黄祖使黄祖据中而立吴弗兴其取之者王也鲁肃也肃之言曰汉室不可复兴曹操不可卒除惟有鼎足江东以观天下之衅除黄祖进伐刘表竟长江所极据而有之然后建号以图天下此高帝之业也王之言曰汉祚日防曹操弥骄终为篡盗南荆之地山陵形便江川流通国之西势也刘表虑浅子劣不可后操图之宜先取黄祖进据楚闗渐规巴蜀此二防者吴所以兴也汉高帝之兴韩信坛上之辞也汉先主之兴诸葛亮庐中之辞也吴大帝之兴王所建取武昌并荆州之谋也周瑜吕防鲁肃陆逊班也陈武凌统董袭蒋钦非班也后王之没千余年始与史氏辨正而着王之等夷为高非诸公之品也呜呼其亦有数也已按图经王尝为偏将领阳新下雉县今在郡西大帝取以为武昌郡者也按传王为西陵太守领二县阳新在隋为富川又为永兴去西陵千余里疑传未安也或者为西陵之后易领阳新下雉上接武昌下控浔阳未可知也按图经王尝侯溧阳镇富池按传王之卒也未侯尝屯当口屯半洲不及富池疑图经未安也今下雉去富池二十余里或者富池即故下雉未可知也呜呼校合山川道路于千载之上难也可以阙书而王之丰功茂烈则不可以阙书也受吴之恩报之如此受宋之恩报之又如此则王之忠义又不可以阙书也宋祚无极王心亦无极隂殄北敌永清中原共跻登兹王之威灵诚足以及此也词曰陵谷兮迭为高深草木兮秋春明月兮不沦金支翠旗兮常新波涛沸兮箫鼓龙吟兮蛟舞瑶簪兮琼琚江妃兮汉女巵动兮星流袂举兮云浮格泽欃枪兮播落踧踏虚空兮百万之貔貅厉鬼惊兮疾走沙飞兮石吼玉劔兮不鸣天河兮无声亿万年兮元功生死兮哀荣谷我兮丝我淮之右兮江之左缭荆阳兮提封惠泽兮穹窿赤县风尘兮防笼掲龙旂兮在大宫谈笑泛扫兮正帝位于天中有诏臣某兮女其为王颂之拜手稽首兮曰臣其敢辞
　　压波亭记
　　湖今以洮名者是亭今以压波名者是以名斯亭者丹阳陈希顔识后湖苏公语也【案苏庠着有后湖集见陈振孙书録解题】或曰公之行世困于言语之波涛寝老矣其将靖之惧之云乎抑愤之云乎有是哉公之隘也公闻道最早其视波涛均于皋壤矣奚其惧奚其愤夫以力御物为压与物无竞养力不形其相忘于道术者乎何以压为然则公意安在吾不能追蹑特以所见明之水之本性湛也波涛其变非本性也风摇之否则石激之风石之势或缓或急而波涛从之有所使而然故曰非本性也变也本性则无所使亘古穷今常若是而已矣吾观于天下之水环三蜀数千里之壤与夫西戎南蛮数十百国之幅防三十三江与夫数百万之壑谷而走诸瞿塘他吾弗知自夷州达夷陵名滩四百二十有五极天下雄竒而其无闻者亦且骇神坠胆鬼神将郤避之石使之也至荆州水得平衍而纵横大肆以彻于海穷诸才辩不足以发明其博大雄豪之趣防风乍起万波随兴瞬息颦伸天地为之变迁蛟龙为之掀舞陵谷山川弗主故常风使之也风石之力亦大矣而骚人墨客一觞一咏可使妥伏安帖文章之力滋大矣韩退之于南山杜子美于洞庭玩名山大川于股掌之上推此类具言之岂足以当文章之锋哉公于文万人之敌而有余者也初定交于后湖春秋甚富也周行天下熟阅世故自芽蘖拱把而千霄梢云后湖不及见也洮湖之波涛少时足以镇之后湖已服其竒矣今三江五湖横放之四海不足容也而况于洮湖哉后湖当有以处之吾未尝登斯亭也而预观于斯文想亭下之风烟凝逺鱼鸟不惊草木水石幽暇澄穆翛然有道之场尘中无有此也后湖之语其然哉后湖之语其然哉吾晚出于后湖后湖之意未究者犹可辞乎作止一如喧寂并遣无波涛亦无无波涛无所压亦无无所压万物之自然而相为徜徉此之谓逍遥而天下之至乐蔑以加于此矣谓予不信作后湖于九原试以问之
　　游无穷室记【为姚明之作】
　　子王子问于子姚子曰子好游乎吾将与子东絶大河跨龙门厯砥柱而穷其源之与牛斗接者登岱宗望沧海而观日出泝汧渭略咸阳访秦汉之故都而而想像夫阿房五柞露寒宜春之壮丽子能强而从我乎曰能吾将与子南浮大江陟九疑酹虞舜之瓦棺而吊英皇北传长城数饮马之窟而眺望三闗阻阨之形势子能强而从我乎曰能吾将与子防手相对近不离几逺不逾阈而相与神游八极之表朝发轸于苍梧夕弭节于昆仑声气不接筋力不顿子能强而从我乎曰不能王子曰子云所以不能者有所碍也今夫织蒲以为屦斵栁以为履伐檀以为轮豢驷以为服合木以为舟缉竹以为筏此六者世之所谓致逺者也而卒有所穷何者之齐则违楚向秦则背越非齐楚秦越之病子也吾将使子不屦不履而能行不轮不服而能驰不舟不筏而能浮也如是则无齐无楚无秦无越是岂不在子耶昔者子列子之御风也徐行不见屦履疾行不见轮服而川行不见舟筏也蓬蓬乎与风俱高寥寥乎与风俱卑迢迢乎逺而不疲翺翺乎澹而不白善矣而犹有所待也风行则行风止则止是行止系乎风也行止系乎风则不在我故飘然而升薄乎云霄我不能使之降委然而降坠乎川谷我不能使之升非天下之至游者也黜肢体堕聪明与化俱流与妙俱冝而后能游于无穷今吾子之室间函丈席间容尺人以为隘也而达者视之不然千仞之高生于目也万里之逺生于足也超然越乎目与足之外则千仞乌能为高万里乌能为逺哉函丈之室容尺之席其间盖有无穷之游乎吾子盍归而求之敢命之曰游无穷而为之记
　　达磨大师行龛记
　　江陵张君孝芳事菩提达磨大师作行龛与俱以示某曰为我记之达磨自竺干来震旦过建康见梁武弗旋踵遁去终其身于高山之间夫事佛之力他帝王未有加梁武者借此足以有为矣而去之何也梁武缴纒名利之末固不足以领达磨所付而魏明者亦何足以知之魏明见之三达磨郤之三此非有所可否于梁魏也孟子曰舜生于诸冯迁于负夏卒于鸣条东夷之人也文王生于岐周卒于毕郢西夷之人也地之相去也千有余里世之相后也千有余嵗得志行乎中国若合符节大哉中土圣人驰骋之地也所谓天下之广居者乎如长江巨河下万斛之舟而巨风翼之如平原大川以絶足之驷而驾轻车其力易施志易展也英雄好为事业者固与道异趣所成如汉高帝斯已竒乎其王汉中也曰吾亦欲东耳安能鬰鬰久居此乎圣人虽无心于择土而势所便气所合者多在夫七曜五行纯全融结之所自慕功业者言之所谓建瓴水于高屋之上者也文王迁镐而太公来达磨至洛而慧可出风虎云龙此岂偶然也哉南印来东土越海逾漠为法求人见赤县神州有大乘气象达磨固自云耳

　　雪山集卷七
　　钦定四库全书
　　雪山集卷八
　　宋　王质　撰
　　书
　　与张都督书【案此书当是孝宗隆兴元年所作】
　　某自四月离扬州今至南陵三日而行四百里劳苦之状不言可知独是隂以观聴求诸道涂荟蕞见闻或可以补助万一前书略以某人御下无状之迹告之钦夫持兵劫属官之书拟刃临总领之舆纵火焚编民之草乘酒撞纳妇之居甚不祥也某在相公左右未尝闻之某犹不闻也计不复至于相公之前矣然则相公平日所闻惧有非其真也夫居人之上者下之颦笑屈伸无所不当知之故能得其隠防而为之潴泄古之为君也或出入南亩之间曾孙来止是也为吏者或防否馌食之际田畯至喜是也凡为此者无所不知之道也后世之民视君如帝视大吏如神视小吏如龙麟虎豹可见而不可近也故上之人耳目寝狭而下之人肝肠寖壅幸而达也未有无所厯且无所托而能也对面之间犹有乖隔况涉数传之后乎相公之尊其得见者有数矣见而敢言言而敢尽者又有数矣故某惟相公平日之所闻有非下情所诚然者古之君子以苦言为良药以甘言为美疢何者苦言之多出于情而甘言之或浮于实也虽不皆然要十之八九矣前侍相公因言赵沂来告吴璘之师复振西人之归不絶近见冯时行移书唐立夫深病璘而危蜀赵子之论是冯子犹不失忧时爱国之贤者冯子之论是赵子可胜罪乎然则冯子非欺人者也赵子虽不欺人为人所欺则未可知也某亦安知某人为能与否有不令子弟足见其无贤父兄矣然此言难信者此事非某之素习也耕织当问奴婢军旅当问武夫书生非其业也问佛于僧其知之固也至于饮酒茹荤为僧之病者其徒未有肯自列也问他人则知之矣相公重以军旅之事而问士大夫亦重以士大夫之议而言将帅岂不以非其业故耶古之豪杰部賔客以军法是灭秦抗汉之规也勑儿曹为部曲是驾魏陵吴之势也近见陈阜卿云始谓御军为难今又措置民兵府卒乃知不过如此某云天下本无难事意解便了然兵非士大夫之所常习亦非士大夫莫能深知此物与鬼神造化相通非庸人所能轻解故某前书略谓钦夫军旅之权当使渐入士大夫之手只陈阜卿张晋彦之流使居兵间戈鋋刀槊之下便有古人之风今数大卒为之没世不能有美绩也败壊五家军政职是数大卒而又灯灯相传源源不絶态度殊不甚逺尚有加焉有陈金而置庑者必无宿城之奔有素服而殿师者必无徳顺之效此岂过误哉相公以此知诸将之才矣早晚还归庙堂维新宪度若不易今日之军政亦不过今日之武功而已相公之诚通天地而开金石盖有余也然精神寖改于前时功业未满于初心徒使相公深悲浩叹之不足前日临分之际相公忽动山林之兴退与钦夫道而伤之谚云指望张三作王大争奈王大是张三蹉跎相公至此者则此曹为之也岂独诸将之罪哉张晋彦闻已得祠必过维扬谒相公试留与语观之偶动懐抱不觉宣泄尚惟钧恕
　　与汤相书【案此书亦似隆兴元年所作】
　　某于四月二十八日尝以劄子诉相公以家贫亲老之状乞一官职为养伺侯二十七日不得报廼五月二十五日再以劄子申前恳益切伺侯又二十日犹不得报某窃自疑相公前后再当国天下之才超轶惊迈如张孝祥诸人皆弭耳下心聴命効力而不辞不独相公有以服之殆有以致之也故近世宰相之门多人物者无如相公诗不云乎有卷者阿飘风自南阿卷则风至礼尽而士附某以身试之而未然岂有所得罪于相公穷思深维不可谓无罪然不得为罪也敢为相公陈之天下之人苟非园公绮里之流谁能无求于宰相受其求者尊则求之者卑惟其习为卑也故擎跽曲拳促缩喘吁犹以为不足某今未尝一涉相公之门移书而求官阅月而狎至夫为天子之宰而匹夫可遥令且可趣得耶此其罪则近乎傲羣天下之士而敎养之于都其名曰太学以博士正録五七辈相与董治乎其事其名曰学官其人虽未精选而间亦颇有所择故金银伏猎稍不至其间而某骤出草莱未尝为朝廷试用虽以舍选进士发身又乌知其非金银伏猎之流而遽有所求乎此其罪则近乎僭傲与僭某不敢有所加饰独念前日幕府之废亟欲解归而未能忘懐于相公犹侥幸夫一见而庶几乎有成则归且有辞以白大人而少慰其心是以匍匐奔走而来至东林而婴疾有故人者馆之盖将调防以待其平而自致相公之前又虑夫延日淹月不能以卒安而蕴结含蓄之情有所留滞而不得疾吐如茹物于其咽而不下是以出此迫切率易之为而不知其非夫江淮去行都千里而逺东林去行都百里而近不惮千里之行而辞百里之役夫岂人情形近乎傲而心非傲也某入太学一年而校外舍二年而升内舍三年而中上舍季攷月书苟以事而不至盖未有至而弗获者厯数前后或者以为某积累之颇多而步骤之最速且以为其人能自别于其徒略无场屋销落尘滞之气而其为文无所大戾于绳检虽间有所不与亦以其取名之太多而躐等之太亟曳裾其后者不能无不平于其心至数某不肖之迹则亦不过布衣平时之常态滕甫冯京反以得声而取重于世者也今之为学官者率出于进士之髙科宏辞博学之异选三舍之闻人而三舍所居且多于其他某有其一而又居其多则亦不可谓全无涉也五年之积虽无一日之厯盖尝用大臣之荐得册府之召近年召试而报罢不旋踵而物故者许必胜也经年而为学官者刘度也四年而漠无他授者某也某似必胜则犹有喘息苟存于明时似度则嵗月邅回殆或数倍过之某之负衅也则以某人密授之某人而隂嗾以某人某人之怒某则以某为主坐而不往见某人之怒某则以某辟属官而不肯行而某人则奉之行之者也夫某人某人之为人自有公论某人死而某人废凡其所排弃者无不奋迅光明而有以自伸而某独流落栖迟未解某人某人之冤幸未至于与必胜同科犹可以援度而为例名近于僭而实非僭也相公渊博超明岂不孚乎其心而疑乎其形察乎其实而牵乎其名犹宛转迟囘于此非相公有所靳吝而不肯予特欲矫揉顿挫使知官爵之不易得而世事之难期也相公敎诲之情甚至某感服之心甚深然而相公所以迁延者至再而某所以哀鸣者至三相公矫揉顿挫之功不可以有加而某急切恳迫之辞亦不可以有进上之不可以有加而下之不可以有进其势皆将穷于此方其未穷也犹有所待也至其穷也而不囘而后可以絶望而无所待天地之为秋冬也风戕霜剥而物不怨形槁精干而物之望不絶何者秋冬于今而春夏于后也使万物知天地惟秋冬之専而无春夏之继其望絶矣望絶则天地之造化亦穷故天地于万物相资而至于无极者吾之造化不穷而彼之望不絶是以能久伏惟相公推天地造化之心畧去其傲僭之罪而深察其至切之情度其势之穷而无使其望之絶也是用刳心沥辞重足聴命
　　与虞宣机书【案此书当是孝宋乾道五年所作】
　　某乍去恩门忽忽若有所失如诗人所谓静言思之不能奋飞瞻望弗及泣涕如雨若非恩义相闗岂复滞情如此伏想贤父子之间所以钟意不肖者若合符节山老禅有云已到岸人休忘后未曾渡者要须船盖记録可见其详者一佛三十三祖五十二世一千七百余尊宿无他事业止是岸岸相济舟舟相渡到岸自已事了度人佛法事了达磨谓神光云吾从南印来东土逾海越漠为法求人此圣贤传心付印之急要至劳至苦至痛至辱而不辞载在诗书扬善推贤亦是法也在出世界法则为报佛恩在世间法则为报国恩不独是学人身分上事自是尊宿性命上事学人委命以求师先觉捐躯以求嗣西来之初达磨腐舌烂肠甘天下之至毒而神光断臂立雪极天下之至惨与后世儿孙辈立本来面様今世有堪为法嗣而不遇引接之人有收为子息而不堪付授之寄岂惟禅门士大夫亦然某于恩门委身投诚如须弥山永无退转如恒河沙永无穷竭于是恩门于某未知肯与一指头禅三顿棒法否若谓果然则野水无人渡孤舟空自横又未知其説也老子问于常枞曰何以敎我常枞曰过故乡而下车子知之乎非谓其不忘故耶常枞曰是已人情逺则疏疏则忘今某逺矣疏矣愿毋相忘而已
　　与虞相书【案此书当是乾道六年所作】
　　某以凛冬之严厯马嘶饶风之险以盛夏之烈犯瞿唐巫峡之暴以期年之间而行数万里之逺以一介之防而当鹦鹉之愤可谓天下之至危至苦幸而死脱遂此生归凡身体髪肤父母妻子皆相公再与之余置勿复道也某心雕意谢无意从官固与相公有言矣自师友亲戚交谒更諌皆不以为当以义相感者以为自秦汉以来王公不复下士宜少除豪以相迁就庶授受之间两得其理此一论也以利相者以为知己当位时难得而易失过家宜亟去无留不可迁延持俟命之説此又一论也前者之论谓之宜除豪盖自无豪可除其説非也后者之论戒其勿俟命命者受之于天人若之何其説益可羞矣某之所以自处者甚确其自知者甚明也顾情有所迫义有所当然不得不为相公陈之父母既老兄弟未立全家所望惟某而已今既不能强行其所不欲则俯仰所以责任者未有以当之也伏念家君好学守道亷介勤畏两任六年麤为统莅者所知今夷陵法掾垂满若至行在谒铨部不惟数千里之役非老者所宜而三五年之次亦非穷者所易守也某省罢固法之所优而同列已各有处又以例之所当得者愿以此移之于亲惟相公哀之祖宗之朝有乞以已官予父者有司以法而格祖宗以情而从着在昭陵之録可覆视也伏望相公攷祖宗之宪推父子之情且念某既不能立身行道以显亲又不能腼容就録以养亲将无所容于天地之间矣相公傥从此请则某虽死之日犹生之年虽不仕犹仕也窃度相公之心亦未能于某忘懐或有耿焉故嵗所赐诲言所谓如坐针毡之上者意可知也是举可以释相公之恨而满某之愿今而后相公可以恝然而某无所望矣某宦情既销归志已决山林之士固不当与宰物者相通此刘噐之所以絶书于司马文正而文正重之者也然不及已而及亲虽私犹公也相公虽擕而白之上出而示之朝议者亦无以罪某矣恭惟莆田丞相与某有十五年之雅同悲欢于患难之际共死生于兵戎之间一灯青荧对牀而聴夜雨两骑萧条竝辔以行秋风丞相之书所谓江淮幕府之契无如公者是也又谓毎得公书辄媿见顔面此其心不可谓不知慙矣使某皮焦肉枯穷天下辛苦之情心碎胆裂受人生危辱之极何冤何负而至于此异时丞相将何顔以见天下之士然此私情耳而有公议焉修谨寡过谅直自信谓之贤则不可诬也今其去矣为之慨然规模一旦雄张多士羣论不无傥若之叹台庭既未竝建则相公独任其责矣富彦国营北事开端而谗已集范希文韩穉圭理西事中道而毁肆兴异意者本以害诸公诸公之身既危而国家之事亦败矣冦平仲收澶渊之功而骰子之谮继起文寛夫防贝州之勲而灯笼之谤始作幸成乃尔而况于未必成哉惟冀保严自任之躯峻极维垣之品某稽首遐瞻倾心防祷
　　与虞相书【案此书亦是乾道六年所作】
　　某伏以即日凛秋恭惟一徳享天万年永相钧侯起居万福某乃七月二十日以书彻于相公时则在武昌今八月一日以书达于相公时则在兴国入蜀半期而无一字出蜀一旬而致二缄有嫌无嫌之异也某之作蜀视景偷生杜门避死之不给矧敢通宰执之讯以重危疑之嫌哉相公可以嘿喻矣今以父子迫切之情虽有嫌且不惮况无嫌乎伏念家君好古専经老犹不勌居家临官介然自守其勤畏亷纯异常虽当世独行立节之士未易及也惟是屈于不遇之命少困场屋老沈下僚虽家君处之夷然而为子之职当无所不用其至今夷陵之掾垂满异时之计不知所以裁之涉数千里而调官固非老者所宜待三五年而得禄又非贫者所能守私窃自念某省罢在法所优而一等差遣在朝廷所当予而难郤者也今同官王亢子苍自干办而升治中省罢不一月而被命到官未十日而获迁此虽非某孤寒懒退者所当援以为例而议者不能无羡亢而嗟某也伏覩朝廷均视亲疎决无彼此愿以所当得而移之于亲此亦朝廷所乐为而易从足以厚风俗而非啓侥幸也具在别牍敢蕲鸿造某之自视良亦甚明固有欲抑之者矣安在其为抑之也梁武帝作浮山堰遏长淮以灌北道或曰四渎天所以宣泄其气不可塞也浮山一败而淮南皆海矣故人之负英气与物之抱俊具者皆不可抑也吕夷简抑羣贤而庆厯之党论兴王安石抑羣贤而元祐绍圣之党事炽蔡京抑羣贤而宣和靖康之党祸极矣故不可抑而抑之抑者受名抑之者受谤甚则受祸岂不悲夫孙沔上封事诋吕夷简以柔而易制者升为心腹以奸而可使者任为羽翼不进贤才但用不如已者自为之计仁宗遣中使持书即第示之夷简读而叹曰善哉元规之言恨不早闻十年耳盖申公是时逼老将退虽知悔已无及矣惜莆田丞相之在位未尝闻斯言也今虽去矣尚可告之庶有济哉相公恢宏洪博善与人同天下所以系望而知归者以相公之大也文潞公欲引恬退之士谋于其客张子平潞公曰宜莫如韩维张瓌也子平曰王安石以静退著名其可遗乎潞公不答子平曰岂以瓌事相公加勤而安石无所加乎潞公瞿然乃并荐之愿相公勿以事我之疏数为轻重则天下之贤无遗矣王文公数荐寇莱公真宗曰准屡言卿过而卿力荐之何也文正曰臣备位宰辅政事多阙他人相顾不言准独能攻臣之短纳忠陛下此乃臣所以重准也愿陛下亟用之愿相公勿以于我有毁誉而为去取则天下之贤归心矣今某乃独以龌龊而不能有所开拓取人主之轻受天下之责则相公可不辟至公之路开众正之门上广天子搜揽贤豪之心下恢士大夫驰骛当世之气哉某此生永已无路报恩惟望相公以道事君以徳泽民以公纳士以正保身若乃势位极乎钧鼎勲业溢乎旂常此自所当有而未足道者也不敢摭以为献云
　　与李处全殿院书【案此书当是乾道七年所作】
　　某比者浃月叠贡二书揆日彻聴久矣第一议之传大哉言乎天之气候世之风俗也五日一候至十五日一节来此隂阳所以分春夏秋冬所以序也今是非混淆而君子小人易位风俗不正故也欲正风俗当先从亷耻始嗟夫亷耻道丧未有甚于此时者也诞慢之风盛佞谀之俗昌而亷耻扫地狂生孺子敢窃借韩信诸葛亮以干时庸夫腐儒敢假托管仲范蠡以欺世执事者公受其欺莫能以理正之及其败也又为之持调防之説下分解之令小人何惮而不为欺乎汉髙在广武械系言匈奴之不可击者归自彭城断言匈奴之可击者此令不行真登坛真顾庐之言永不可进真夷吾真计然之防永不得闻而防假三分影戏贪十万贯贴子者出矣殿院明目张胆当变天下气候使寒暑分明则白露不得为寒露小雪不得为大雪而况大冬之为大夏乎昔人有戏语两转极有味元祐谓元丰法不便即复嘉祐之法又虑其后患大率新书之法竝用时人谓之对钩法或云岂惟法令年号亦对钩矣今明知某事之非显见某人之败公议所攻不可得而已则调停和解可否并用贤否两存岂所谓对钩者乎近者发运之事似闻正衙露章甚切既朝廷讲解乃已其事防损而其章卒不出韩魏公尝云君子业履要须精防放过一事便为小人所窥前此天下未尽知殿院也数月以来深山穷谷无不以手加额何其速且广也公议所在若有雷风播之鬼神传之古今殿院取亿兆之望于俄顷之间此物至灵常坚持力防犹惧其不留若造次放过开小人所窥之路某虑有倐然而逝也某与殿院陈义定交非苟然者平时无所可为或放懐冩意于诗酒之间今殿院立于国家命脉生民咽喉之上当以道相与以义相律非泛舟焦山凭栏需亭无与于世者之时也某抱影荒寒絶意休显好不必已出殿院能不负所学以济斯民在晋犹在楚也瞻望无期惆怅不已
　　与赵丞相书【案此书当是孝宗淳六年所作】
　　某伏以季春正时恭惟咸有一徳克享天心如伊尹之暨成汤佑我烈祖格于皇天如传説之廸髙宗明灵降佑亿兆知归钧候起居万福某伏读十一月八日制书咨禹之辞亮采惠畴之训甚切命毕之辞正色率下之谟甚勤某所知者神州之境将复上道之日将行其闗诸度数协诸隂阳天之所为不可得而知也虽管窥蠡测窃知其土苴绪余亦不能言也非独管蠡不能言虽仪秦之辩深析万宇之情亦不能言也虽庄列之机普观六合之表亦不能言也虽佛祖之慧洞照万劫之初亦不能言也徳山禅师有云穷诸辨若一毫致于太虚竭世枢机似一滴投于巨壑攷之吾儒所谓太仓之稊米大泽之礧空此某所以不敢重缄叠幅致赞咏揄扬之辞自知其绘画之无益也然有一言敢述万分自艺祖以来与国同姓而登庸举其尤彰明较著者凡三人焉运属建隆时则有忠献赵公削平九牧混一万殊有宋之业开创灵长者由此之故也运属绍兴时则有忠简赵公【案忠献赵普諡忠简赵鼎谥原本讹简为愍今改正】扶颠持危拨乱反正有宋之业复兴再昌者由此之故也运属淳时则有我公有忠献公削平应变之略而守天下之大经有忠简公元镇持正之操而达天下之大权有斯人生斯世遇斯时宅斯地此孟子所谓兴王名世者以其数则过矣以其时攷之则可矣其可谓非天乎其可谓非天乎窃独未知相公经纬错综四海九州之度固已指掌于前孰为先孰为后孰为缓孰为急孰为第一议孰为第二议孰为推毂孰为合尖相公必有以处之矣而某未之或知也兹事姑止某有至危至迫至哀至穷之情敢冀相公试垂聴焉相公应期乘运实在己酉而老父生于庚寅某生于乙卯揆之常情事相公之日甚长事老父之日差短兴念及此莫知身世之所存迫世垂年仕于遐邑欲挽而留之少安温凊之养而老父之宦情未衰欲胜而上之稍进优清之位而某之力不足将若之何将若之何昔丞相仙井虞公盖尝造化老父以湖北之帅属又尝造化老父以江南之帅属非独以不肖子而埏埴老父也虞公笃孝于老太师某尝为之画赞有云五桂芬芬流香如水今茂其一尚余其四三槐森森成隂满庭其一属子其二及孙大略云尔不独兴公之击节又动公之伤神所以某之肺肝及于老父之间而公不忍拒也伏观先太师克襄大事之时相公不鄙状其行赐之俾制挽章为灵輀之先驱相公尚亦记之乎其词盖云叩阍凛凛疏三通归社萧萧酒一钟龙卧南阳呼不醒鹏飞北海去无踪无年及见安车召有子能荒大国封想见功名心未死亦随江汉去朝宗其辞虽陋而已有騐矣可谓先见乎今老太师端居上清俯视尘寰未必慨然于功名之语也某辄敢凭此良縁仰于洪造相公其动念于老父耶其不动念于老父耶虞公之旧恩可援以为例耶不可援以为例耶皆惟相公之命锡类之仁圣贤之盛徳也方相公期运未至从容于红莲緑水之时彼此为之嬉笑者弥日今某可谓困矣呜呼使之困者天也使之不困者相公也相公亦天也王仲淹云使如晦而得志于万民其犹天乎天下皆戴相公之天而某戴之尤深天未尝有私覆也某之情私也人之所欲天必从之天未尝拒私情也顾其情如何盖有似私而实公者某之所陈老父之辞是也相公哀之相公怜之嗟夫仙凡之路异云泥之分殊可以目覩而不可以迹亲可以声彻而不可以足至惟相公厚防栋梁永毗箕翼伟绩塞乎鼎彛茂勲溢乎旂常某未毕余生尚庶防见之无以报効相公者独公之所不能形容某能发而为文着而成章徂徕庆厯之诗所谓维仲淹弼一防一契壮哉崇二老之炜煜也某则不然近取诸身则有赓歌之元首股肱逺取诸物则有干之风虎云龙参天两地而倚数则有禹皋陶五百嵗之运幽赞于神明而生蓍则有传説吕望梦卜之祥庶合于圣人之遗意而为不负于相公也徂徕复生傥以为然乎相公裁之
　　与周枢密益公书【案此书当是淳十二年所作】
　　某伏以季春之月在天为中和之候在世为清明之辰于易应泰于诗应颂于书应典而大贤皆乘之钧侯起居万福某戴天不知天之恩惟知其一曰予我以善根戴相公亦不知相公之恩惟知其一曰举我以言语妙天下盖十有三年之前相府賔次骤见而骤语五字才出一语才已而雍公已降阶相公已升堂矣古人以不见授意儒门有之荷篠丈人之类是也他门亦多有之以一字两字授意儒门有之曾参之答唯孟懿子之得无违之类是也他门亦多有之立见一而揖三立语一而字五虽甚遽已亦足矣而某犹不知所谓则是土木也则是蛙蚓也嵗月朝推暮移而此五字不推不移形骸日迁月化而此五字不迁不化然某窃有不安者近时可谓于斯为盛矣言语俊而庄则有薛公叔云此一妙也言语秀而丽则有李公粹伯此一妙也言语淡而雅则有吕公伯恭此一妙也言语严而健则有尹公少稷此一妙也言语约而肃则有刘公文潜此一妙也言语粹而明则有洪公景卢此一妙也大槩如此可略举不可尽述也某何人斯言语之妙已不足以当之惟有数种各具一妙自惟妙天下者此也敢惟相公陈之某病僻平生不能曲随簧鼔以唇吻为公论旁联钩锁以党援为良朋以为男子不能自立门庭而依人藩篱不能自守魂魄而附野草木每见古人特立独行不为路人移转脚根者明目张胆慕之故人以某为好异此一病甚大而自以为妙也某又有痴病平生嗜古过于嗜刍豢好书甚于好顔色才遇得意忘饥忘渇而身世兼忘或经月或经年亦有经月经年不事此者故人以某为无常此一病甚大而自以为妙也某又有狂病平生耽江山悦林泉有意无传则寄夫山水之乡常绕湖百匝自卷雪至灵仙一夕而成百咏尝榜江千里自兴国至池阳顺流而不知故人以某为抱恙此一病甚大而自以为妙也某又有懒病平时闭门郤扫佛来不着祖来推出虽未为息交絶游然賔朋亦稀轮鞅亦寡书疏不能为苛谨礼重必简情真必切如是而已故人以某为轻物此一病甚大而自以为妙也又有拗病有蠢病不可胜言啖土炭为珍羞岂非受疾之竒哉今幻妙皆除惟相公所言真妙者始绪正而卒成之且如谈诗自知音始世之知音者少而古声不复传于世隋唐之际河汾之区犹歌某诗和某诗而宣政之间乡人窦氏尚间能以诗入律则其废亦未甚云久既不可复攷姑且正音正训正章正句正字正物正用正迹正事正人而为十正吴公才老得其一节而不得其大方要可以推其他矣少使讹舛稍归于次第而后因情求意皆吾心腹肺肠之事此某欲妙而未能妙者也又如谈易自知数始世之知数者少惟康节以此遗后人为入易之门而人多因辞生理惟其意之所欲不知圣人一字不虚发寓理于数寓数于理旁通曲贯数理竝行所谓吉凶悔咎皆有自而生故以邵意邵辞邵数邵理邵诀邵騐而为六邵稍见康节之绪余而不为艰深尽属平易非如张公文饶之有所泥而不当世以通津此某欲妙而未能妙者也兹事且置过此以徃时和嵗丰使米贱帛低上恩流及于下民得以销日度年此燮理之妙有望于相公者也盗销贼寜官不为贪吏不为酷金木稀文符简而安静于田闾此康济之妙有望于相公者也王子渊贤臣之妙陆士衡功臣之妙吕化光勲臣之妙至于韩退之元和一表妙之又妙石守道庆厯一范一富之颂妙之更妙必有任此者而某未之知也既老且衰卒有不胜洒扫之职不得谢一语之恩于数仞之下生有余辜死有遗恨是以言此某惶恐惶恐死罪死罪










　　雪山集卷八
　　钦定四库全书
　　雪山集卷九
　　宋　王质　撰
　　啓
　　代通王制置啓
　　奠坤轴于西维蔼着金城之誉奉云章于北阙遄归玉笋之班停鹢首于江干望斗标于天末双鲤惊传于尺素五云喜近于三台恭惟某官千载伟人万夫重望大圭不琢质涵天地之纯黄钟为宫气韫隂阳之正文彩步汉唐之上风流及晋宋之间峙冰玉于螭坳见之属目演丝纶于鳯闼闻者动心四方于申伯之宣九命作周官之牧幅员万里欢喜一辞身留玉垒之偏声彻劔闗之外版图尽入见黄河天上之源钲鼓不惊下滳博云间之戍总蜀部才几于再闰兼武侯仅数于两人尚韬游刃之余未及叩囊之防戎行小驻镇昆仑万国之西册拜殊荣将特进羣公之表某久沦潮海絶望盛明偶叨半竹之分符适际介圭之入觐见紫芝之眉宇昔尝覩于英资望芙蓉之旌旗今再逢于仙驭
　　代张守谢张都督啓【案此啓当是孝宗兴隆二年张孝祥守江州时所作】
　　持部使者之权弗能将命视古诸侯之秩遽起为州悼擢髪之罪盈感嘘枯之徳厚伏念某智非语上才不逮中曽大道之弗闻致危机之数蹈徃堕司刑之密网实防太上之深恩寛其九死之诛赐以再生之路用之礼乐惟难称于光华畏此简书粗服劳于奔走终坐才疏而意广弗知福过以灾生至身挤渊谷之危殆天夺神明之鉴置尊拳于鸡肋何以当之厝烈火于鸿毛必无事矣顾惟么麽安用诛锄既偶逭于严科苟自存于余喘尘凝满席秖图饭饱以从容门设常闗不问客来之剥啄聴苍狗白衣之改变任双凫乘鴈之去来防手旁观已断不谈于世事缨冠徃救未能絶念于乡邻但虞覆辙之车几作伤弓之鸟敢谋更始犹使治民惟九江据水陆之冲当一面受襟喉之任时维东晋视荆豫以分权嵗纪绍兴兼舒蕲而授节岂容重寄乃付陈人此盖伏遇某官道大无方功髙不伐充徳量以乾坤之广霈仁恩于河海之深怜不諌之前非规未来之后效钦惟旧徳载遇荣期镃基不如待时正饥食渇饮之日天地亦各从类乃风虎云龙之辰兼收羣才共集大事自揣不堪于一障何能有补于万方某敢不运甓苦形饮氷厉志提封千里当抚摩凋俗以安居飞櫂百艘更鼓舞壮夫而効命
　　上晁制置啓【案此啓当是孝宗乾道四年后所作】
　　十年而受坎殊无宦情一旦而得依归顿有生意以半生之齿髪与百指之妻孥寘在并包之中托为生死之所某之平素公所照知无内美与修能有灵均与正则日遒尽而羲和不容于弭节路曼修而望舒不亟于先驱伏念某神交吴下之一书心醉汉中之数面以此决防翻然委身恭惟某官纲维鼓舞之神而应以无方负荷英豪之气而御之有道宏知驰骛于鬼神天地之表博学经纬于帝霸皇王之间三代有其人至秦汉而不闻六经有其事更荀扬而弗着岂谓当代乃生斯贤虽祖宗积累之使然亦期运推移之至此顾两宫未满之愿与四海同然之情有大功名终落公手凡今人物谁同此心傥不鄙夷愿相料理恐事于此去矣庾征西至迫殷浩以见从其肯为我来乎乌大夫犹虑石洪之不至凡今日全家而求托盖平时慕义以来归惟所控提以之奔走颇有如此客固未足以满懐乃能驾驭卿亦何患于无势行将敛板豫达空函逢迎有主人都无遗恨跪起如子侄曷敢不恭南楼夜月之据牀北地秋风之分檝老子有兴之际痴儿了事之余咏红莲緑水之风流望黄色赤云之气象容司马之狂于方外敢以此施于严尊志书记之名于壁间庶来者得以观览
　　谢四川制干到任啓【案此啓当是乾道五年后所作】
　　万里中州之宅曾无隙地以少留数仞宫墙之门夫何窘步之得入某赘疣昭代露电半生与其放浪形骸而溘死于江湖曷若收召魂魄而来归于豪杰依魏国者半载事虞公者期年若问所从之谁足以无憾于此惟我三朝之彦友于二老之间无日不可无公托为司命在晋亦犹在楚敢有他肠恭惟某官负斡旋乾坤之才而损至于无挟笼络宇宙之志而空诸所有故能折节下士至曲拳擎跽以服劳推诚育才与无故俱存而同乐惟来归之本意久属慕于先声欲遗以芳馨怅莫知美人之何许欲赠以瑶玉恐不称君子之所思虽一再面以相逢盖千万心之未吐来期官守甘作庭趋过防绸缪缱绻之私顿解踯躅沈吟之抱优渥之恩足以融物使穷涂有更生之欢恢洪之度足以感人使防躯有轻死之决念平昔艰难之多阻坐此生偃蹇之好修荃不察兮余忠荪何似兮愁苦登白苹而聘望则嫋嫋秋风之不可禁搴素华而习芳则迟迟春日之不可度倚结轸而太息揽騑辔以徜徉方四顾动泣岐之悲忽三匝得依枝之所蜀道有时而或易岂复兴青天之嗟王孙何事而不归未能忘萋草之恨暂违幕府往访庭帏乐莫乐于新相知虽于义颇伤于去速怨复怨兮逺山曲然所亲久念于来迟尽家室以相携托门阑而终老成都万事之好未免吾庐之少归巴东三峡之长谁劝北人之莫上
　　贺晁侍郎敷文阁直学士啓【案此啓当是乾道六年所作】
　　地开井络肆畴镇抚之庸天丽奎躔増重邃严之直窃以弓剑归于永固训谟秘于敷文既已有山君海王裒对以防昭回之光又当有地灵人杰典领以镇神明之蔵伟五百年之名世统十六郡之提封雨润松州不覩夕烽之到云浮玉垒常观春色之新升华河洛之上游改观岷峨之福地去天尺五低迷接云汉之章在殿西南宻勿近山龙之象恭惟某官羣公事而弗友万乗学而后臣莘渭尚有英灵惊九原之复作汉唐岂无俊彦觉千载之无光过周公居东之年而不归比山甫徂齐之役而差逺安知上意葢有渊谋嶓冢之荡东流将以据襄阳而防操剑门之石北向将以率益州而出秦古今未了之功名豪杰难成之事业渭上杂耕之志既格于徃日富平大举之勲复隳于近时谁留啐啄之机付在经纶之手把命珪兼相印胡可无桃林贺捷之诗蹑区落焚龙庭胡可无燕然勒功之颂自量不敏未敢轻辞既适当泛水以依莲寜不愿攀鳞而附翼有如此客于公固未足深夸问所从来在某亦可为幸会防生多难薄命少逢精神丧于言语之风波意度靡于饥寒之汤火寄百指梦魂之外山川修阻而音希过平生道路之间风雪创残而力竭磨成老态雕尽宦情今兹自力以上来所望乞骸而归去虽进退岂不在已但当师心以行然死生既以托人敢不惟命是聴政使处山林之下何尝隔造化之中惟期早定于中原俾遂生还于东国白摧朽骨掩累累先世之阡红皱晒檐剥纂纂故园之枣姑因赞喜少控由衷继此有陈期于得请
　　上王参政啓【案王参政名炎此啓当是乾道六年后所作】
　　南极一星厯荆扬而西上长城万里防江汉以东流冠两班文武之崇分万乘旌旗之半繙路朝之显册卿士从而大同灼太庙之元鬼神依而协吉时际君臣之防情均骨肉之亲二人同心洽金兰之契一日不见觉嵗月之深暂命徃厘亶非得已大禹征苗之役未防而伯益已赞其班师仲山徂齐之行无何而吉甫式遄其归觐想二臣濡辔驱驰之际使两君驰神寤寐之间钦惟列圣之相承益重大臣之出使文潞公之帅河北及阙下亦正大昭文之班韩康公之莅陜西即军中而颁左仆射之诏于皇太上既及今王亦遵令猷以待元老忠献张公之至即次赵公而秉钧仁夀虞公之还行与陈公而竝位【案以上言文彦博韩绛张浚赵鼎虞允文陈俊卿原本忠献之献讹作宪今改正】公居此地前有成规恭惟某官以伊尹之一徳而阐幽以周公之多才而应变照临四海以羲仲之日鼓舞万物以老子之龙多厯年所而囘翔不终日间而契悟我见魏徴自比于匠之砺金孤有孔明不啻如鱼之得水山云之出有开必先谷风之生同声相应五百年必兴王者有名世焉而居其间九五爻利见大人有亲上者而从其类尽闗天数非出人谋总二火以制名符国家之运气赋一壬而定命合主上之天元上帝赉之以泽生灵圣祖遗之以贻孙子恢洪百度疆理四方文法技巧之精有黄龙之象车马噐械之备有东都之风忽千载一时之相逢将三光五岳之复合祖宗有训宰相当用北人周汉以来太平多从西起惟桑梓之名邦曰相而衮绣之先达有韩载生我公益懋其美实河朔英豪之彦有雍梁形势之区人与地以相当古至今而莫竝渭上杂耕之志既格于前代富平大举之谋复隳于近时留此功名付公掌握刘当兴而李为辅时将至则人随之来秦易并而羽可图谋既定则事从以济才覩行台之建即知昌运之开盍使孤生预观盛事岂无他人不如同姓偶受氏列宗盟之中既见君子实获我心愿终身依门墙之下
　　通宣州许侍郎啓
　　绣幢画防占大藩鼓角之雄缃帙缥函通宝殿图书之秘鬰五云之多处居千骑之上头敢掣铃绦载驰书牍恭惟某官量涵海岳气塞乾坤孕楚东山水之灵为天下搢绅之选宏图甚逺抟九霄鹏翮之风独力不摇扛万斛龙文之鼎虽未见紫芝之眉宇固尝闻夫子之文章月斧风斤驱英辞于笔下籖牙轴锦落佳制于人间数端事业以兼全近代人才之未有惟叠嶂双溪之形胜有一王二谢之风流不忝此邦亶惟今日控赤鲤之驾行趋觐于天皇踞白之城暂镇临于郡防某素无竒操喜慕英游周旋诸彦之中奔走盛名之下四海习凿齿蹒跚絶望于亨涂一识韩荆州晼晚终酬于素愿麦秋清淑棠防靓深愿调六气之宜用慰羣伦之望
　　代通邓安抚啓
　　元戎十乘遥尊节制之雄列国一同仰庇帡幪之大曽未遑于守屏敢先达以空函恭惟某官识贯羣宗才周数噐大圭不琢质涵天地之纯黄钟为宫气韫隂阳之正九命作周官之牧四方于南土之宣养以雨风春入穷之暖去其蟊贼霜侵奸胆之寒刑徳竝流武文兼济观所谓滕王阁暂看孤鹜之飞趣驾之未央宫行从六龙之御某仰韩北斗頼楚余波弓服矢房阻聴命旌幢之下物华天宝第驰神翼轸之区
　　通司马守啓
　　风闻上彻亟辞芸馆之清班天度隆寛尚畀芹宫之旧物适期之已及望棠舍以非遥行修敛板之恭豫贡空函之贽伏念某闇而多蠢疎以近狂始縁画饼之虚名旋致索瘢之巧谤舟离蓬岛怅紫芝丹草之难逢路失桃源想流水落花之故在望千门而驻马岂一饭以忘君紫陌寻春敢避红尘之扑面青衫独往翻愁白首之闗心虽衔去国之哀未替忧时之虑每切缨冠而往救何曽防手以旁观自怜牛马走之防谁念虮虱臣之意园蔬未鞠幸叨倚席之闲茅舍虽荒且缓来归之赋益逺长安之日徃依刺史之天楚客悠哉久恨佳人之隔鲁侯戻止将陪采藻之游恭惟某官学诣真源才周数用继元祐宗臣之辙为绍兴循吏之师锵鸾伫聴于来归外服岂容于越在紫宸戸外即观淑景之移云梦泽南姑借长城之重及锋车之未至尚賔阁之可窥得所归依忘其流落自身罹于坎弥念切于氷兢耳喧牀蚁之牛音目杯弓之蛇影仰凭徳度俾逭官评傥防长者之知甘受欺予之笑本无怪事曽何咄咄之敢书但乏酒钱所頼时时而频与
　　代回晁知郡啓
　　人生五马方伛偻以辞荣客遗双鱼仰辉光而拜赐虽重私心之媿亦増老眼之明伏惟某官共谓通才亶惟佳士必复其始是为天道之常能世其家未斩君子之泽岂有海涵之噐即安斗大之州合殿春风行玩紫宸之淑景谯门森防寜须燕寝之清香某衰谢穷途欹危小器双凫乘鴈本何系于沧溟错贝文羁偶复加于病颡惟兹冒宠定自嘘枯曾不崇朝将快争先之覩安知为政更资乐告之忠
　　代回钟知府啓
　　已受二毛难胜五马之寄遽传尺素逺致双鱼之勤目为增明心知自媿恭惟某官受才肤敏禀噐浑成学术研精已诣渊源之极吏能絶俗亦推土苴之余攷所至之能声实今时之良士清华髙选冝居元都雨露之邉劳佚相均暂憇庐阜烟云之下某从游惟旧托契最深聮伯氏以防名因感在原之急代淮壖而丞郡更嗟防面之难中更多故之百罹行对故人而一笑擕河梁之手久漂泊以离羣共灯烛之光幸从容而道旧
　　代通王总领啓
　　序诸侯之上仰瞻礼乐之华摄大国之间幸转输之部入谒尚遥于賔榻修辞敢后于斋铃恭惟某官徳广无津才全不器斵鼻有运斤之巧解牛无游刃之难六路提封居海内幅员之半三军宿饱盖胸中经济之余共安枕席之行师岂虑樵苏而后爨留闗中之丞相果成髙祖之功用范蠡之计能终雪防稽之耻行膺渥宠入践崇班某滥分铜虎之半符遥跂绣衣之直指虽风便不逾于一日然云从徒望于三台方当公私竝立之时难图近效傥有洒扫不胜之咎愿赐隆寛
　　回李知録啓
　　一衣带之水方驰想于修途双鲤鱼之书遽惊传于尺素无以下体先于匹夫邻里耸观子孙用宝恭惟某官维时吉徳为世闻人略无瑕疵粹然操履之迹具有本未卓哉践扬之勲尚窘步于修门肯卑飞于下国天子命我参卿事勿言州县之徒劳宰相安得失此人但患富贵之来逼某随縁林下絶意世间野渡舟横屈指数济江之日公家事了放懐为同社之游
　　回严敎授啓
　　王文公之故里常预瞻于万蚁战之场甘将军之旧封幸相望于一牛鸣之地星移物换十有六年目击道存百无一恨惟慙客遗于尺素重叹身先于匹夫恭惟某官道韵闳深文机妙密学问出汉唐之上风流在晋宋之间将飞举于木天稍低囘于芹水范模多士坐进百能之千敎育英才是居三乐之一凡兹同志自以得师某防宇俱空书痴未暇既已得见君子斯可矣未必尚论古人而友之动春酌于灯前时赴郑老同襟之约立诸生于馆下愿聆韩公进学之辞








　　雪山集卷九
　　钦定四库全书
　　雪山集卷十
　　宋　王质　撰
　　铭
　　章德茂破砚铭
　　广汉章德茂出砚示余絶佳虽中断墨位犹全且道所来云戊子某月日得于昭化传舍初癸酉水壊某甲归锄某地见此砚误碎之驿吏善某甲求得以行邮书居十有六年昏翳汚塞无砚矣以缗钱千故砚一易之吏不为难刮剔营治灿然端产也以示今紫薇张公直父公为之铭又以要余余辞不可铭曰
　　锢于石藏不密遭刳剔垫于江沈不极受括击虽有眼弗能鉴欲避不能婴此憾虽有趾弗能履欲去不能防此耻呜呼四皓来而复归不如两生止而弗来【音离】两生止而弗来不如渔父莫知所之
　　棠阴阁铭
　　耽耽新堤有截中流卧铁千寻弗震弗芤崇崇其阁以时以作不疾其符维民是若公来祝尧冠佩锵锵拜稽以兴万鳞洋洋维帝之恩如川之长维公之贤导帝之滂率俾我民近天子之光公来燕喜既多受祉振振其鼓民奔来趋公醉升舆翼者溢涂维公之泽如水之渊维民之归视公其天苇以秋繁莲以炎滋公则去矣维公之思鱼泳于潜鸟集其茂望公于京道阻且右谓抚此邦公实临之嗟民之心公其知之公则去矣无我或遗
　　简轩铭【并序】
　　古以永兴为壮县今未必古之如然亦壮矣君来为政弗以壮为病从容闲暇酬之必有道焉而人莫之或知也简轩之建略呈露圭角出谈笑而挥浩穣也固宜君居东越识晦庵此理其知之矣铭曰
　　敬居简行奚太之云简不属境实在此心四壌百里边淮接湖事至物来与云烟俱求简弗简则有阙遗我简尔繁殊途同归莫富于坤坤以简能易从有功其大亦宏旁多嘉山亦伙竒水意举目到简即其理一寸湛然七窍灿然随叩随应湛者弗迁人嘻君劳我莞君佚秋乗凉风春翫华日何必抚弦乃堪怡神谷音泉声皆君之琴
　　暎带亭铭【并序】
　　上饶周君某介施君某求斯亭之名于汶阳王质施所赞咏略与山阴兰相符焉于是以暎带掲之右军语也铭曰
　　崇山峻岭茂林修竹清流激湍厥妙维六兰亭已尘右军如烛人有渭泾地亦瓦玉于粲攸跻众甫咸足吕曾尹汪上征不复山君水王安得俯伏有懐斯人而立于独错综烟月斡旋谿谷虽无此手亦不鹿鹿不能奋飞徒有遐瞩白云东南托两黄鹄
　　赞
　　石林赞【并序】
　　石林缙云叶氏之所迁也尝闻石之妙矣静者石之性也动者石之情也泽者石之气也刚者石之体也光者石之精也土含于性故不根而能定木托于情故不二而能生水蓄于气故液流而水至金孕于体故石裂而金溃火潜于精故石戛而火明箕子以金而废石金者石之子也邵氏以石而代金石者金之母也王质以石夀公石者造化之全宇宙之永者也其辞曰
　　维公左丞与石造始以石之妙付在其子维公使君与石作朋以石之全体在其身邵氏之微在物六篇左丞不然以心相传嶪嶪岩岩莫匪石之天使君不动以石为用静镇羣动刭劘百壬其光而明以洪斯文其泽而温以笃斯文凡如是者尚石之细抱一全真出天地之外出天地之外是故不殆役使五行变千亿界维石所产直古之干阅其孙枝拂霓捎汉维石所凭远空之岑或垫为谷而还为陵辽东鹤归皆非其故有不改者惟我石林曁叔范父
　　陶靖节赞
　　谒浔阳刺史不如交刘遗民遗民见招山泽素心为彭泽令君不如归柴桑柴桑衡宇松菊无荒登著作庭不如游斜川斜川闲美层丘清涟见郡督邮不如延田父田父好懐壶觞见候玩太守华轩不如把东篱秋菊秋菊佳色露英可掬留檀将军粱肉不如纳王使君醇酎醇酎销忧身名奚有为五斗米不如耕东臯东臯远风我懐良苗从镇廷威军不如卧北窗北窗湛阴清风其凉呜呼无可奈何而乞食抱饥叩门不羞辞拙不得已而止酒政恐多误大醉堪丑未能忘懐而责子聊且进杯天运如此无可寄言而赠影答形大钧无私万物自森老少贤愚纵游天化而同死生者耶
　　自赞
　　一百年前蜀山之下有苏子瞻炜炜煌煌若凤若鸾一百年后楚江之滨有王景文波波挈挈半痴半昏横笻踞石风标则一英气蹴天嗟哉难及赞者子由画者伯时今则然我皆无之吁
　　李平仲真赞
　　有轩冕委蛇之度然诎于时而未昌有岩壑静深之意然游于世而弗藏富贵足以为浮云三旌或轻于屠羊朝市足以为小隐柱下或仝于首阳进而崇未必臧遯而肥未必良封侯万户走子房絶交一书杀稽康莫若斵旁袖手血不染指隙中观鬬争不及已处隐显之两间故人不能深毁泯泾渭于一流故事不欲全是此圣人所谓随时于夫子可为得计矣
　　王稚川真赞
　　静渊不波玉沉其防清而彻太空无云月行其中明而洁劲弩骇机鼓以疾风刚而烈落花游丝熙以阳春和而悦要之一闻百解不如一拙一日千里不如一歇四海弟兄不如鸟散而云飞万人鼓簧不如金口而木石当是之时望奔尘者决眦蓼水之阳追轶驾者息踵华胥之国
　　徐行简真赞
　　一寸之眼照四世界三寸之舌卷大瀛海足踏须弥歩底云飞手玩昆仑游戏指挥堂堂管葛不直一喝巍巍良平拨转三匝万古拊掌羣豪鼓髯野马蓬尘醯鸡瓮天徐家父子英气葢代若见妙喜请礼三拜
　　赵损之真赞
　　大年一幅小山丛竹德麟三杯洞庭春緑遇苏与黄乃作金玉寳玦珊瑚贵介所服未之前闻抄书满屋紫薇晚香宜以相属岂其戎衣尘此车毂举世英豪眼相具足宁无雪堂亦有山谷
　　拙庵老人真赞
　　一寸之心无城无郭云开大空尘飞不着三寸之舌无浪无波风静长川月明相磨不絿不竞多喜少愠不忮不求易退难进即之也温久而愈真四海一家莫非弟兄有唾师德师德不违有枉不疑不疑受之得见君子斯可矣焉得长者而称之毋谓无人斯焉取斯
　　京丞相真赞
　　籋云之虬九霄之颠横海之鳣万仞之渊有赫帝命下征人间其或不然二十八躔又或不尔三百六僊玉皇有子槖籥大干辅以斯贤吹嘘洪甄人杰地灵天寳物华产兹壌者乃其人耶
　　许公绪真賛
　　丰而硕者厚也粹而清者秀也坚而泽者寿也掇真丹青之上者巧者之手也发挥翰墨之外者辩者之口也至于大耳对国师无言季咸见壶子郤走则巧与辩者皆瞠若乎其后
　　和张总得弥勒赞
　　捧腹周游四百州得抽头处且抽头莫欺肩上三升袋盛了人间万古愁
　　墨竹赞
　　望之森然劒防拥林听之萧然风雨作声闻之郁然粉箨吹馨按之隐然枝节生棱虽然子以意画吾以意想夫天地万物同归是幻本无实相而况以假托真以形传神以死寄生以有色见无色以有心出无心者耶
　　文石赞
　　敷文李公得二文石其一如人紫面苍髯周其身淡白云也衣半领以下不见其裳皆云也其一如稽首鞠躬周其身深墨云也而衣纯素凡此皆以意命之而李公以为钟离权吕岩先生滋以意命之也盖世所摹写钟离多髯而吕衣白且吕晚得钟离劒诀始能变化以飞腾世以钟离为吕之师其磬折则若事师之礼然李公以意命之亦非苟然也物与心相依故想生天地河山佛者以为皆因想想断则物无从立虽然足以作兴道心蠲扫尘縁方之他想贤也佛者教人断想而诵説其国诸美楼殿珍寳香华食饮闻者慕之凡想皆妄也是名妄想即非妄想岂不以趣善故耶汶阳王子即李公之意赞之【案赞词永乐大典缺载】
　　传
　　承元居士传
　　滕修字曼卿泰山人后徙象郡好岩居自号络石先生既知名更号承元居士初居士多兄弟长曰石龙子次曰木莲子地锦子扶芳子附枫子土鼓子常春子蘡薁子白华子石血子甘露子象头子乌子续断子丁公子千金子又有钓生感生唐显庆五年髙宗诏太尉长孙无忌求山泽异产石龙子兄弟多在选中惟不及居士至长安皆拜尚药奉御居士意不自得以周易筮之遇井【防下坎上】之大有【干下离上】其繇曰木而驱漆而涂水而舒金之刳附首而居遇暑而敷以问太史太史曰防木也坎水也干天也离火也漆木之滋也金水之液也首者天之象也暑者火之候也木也漆也金也成之器也首也托之所也暑者进之时也子其识之乆而南海匠氏良遇居士山中匠氏曰子外柔而内坚貌瘠而神腴支离防笼与葛藟葛萝同居子盍从吾游乎居士曰若将何以处我匠氏曰子独勿闻而族頼我力多矣吾入东阳郡得氏生遂与侧理子澄心丈人齐名吾入延德郡得盘生结事承华宫贵人幸臣更持之吾入长乐郡得乔生自皇后昭仪出入皆从吾入岭方郡得龙生相生倚生皆为世用吾入南海郡得竹簟生木簟生今为平曲侯木偃师侯子诚从游何忧不彼若居士犹不决匠氏力引之乃出然其质朴拳曲粗梗陋甚乃使金氏铦水氏濡木氏坚漆氏合交致力其间时居士已老而华彩仪矩乃更如通家少年子开元七年四月明皇避暑华清宫忽忽不乐贵妃使东西头供奉十辈往来关内山东诸郡求所以悦帝意者居士闻知喜而歌曰承矫龙之首兮孰与山夫之虿发兮荐伏犀之脑兮孰与野人之鹤颈兮即诣崇元门上书曰臣外爽中虚上隆下平外爽则目明中虚则心清上隆则不撄下平则不倾若是可以为天子近臣矣书奏即召见清思殿上悦稍得亲近防晋阳进角生桂林进牙生武都进石生居士寖疎顷之寕州进琥珀先生荆州复进玉处士上大亲重由是角生牙生石生其宠益衰七月上宴清暑殿罢洗沐卧承风阁召玉处士琥珀先生居士谓牙生曰上岂亦须我哉牙生笑曰我弗敢望也而尚何道居士大慙是时上亲幸文思使李奉趾宫中早朝赞者导奉趾班居士上居士叹曰履虽新不加于枕吾其何以在此因乞骸骨许之流落长安市中木生漆生见居士老退皆舍去他日匠氏遇居士金光门外问何以至此居士曰兴废时也成败也吾无恨矣二子始与我雷陈终与我耳余吾有憾焉匠氏曰木生干衰而不坚漆生体败而不固度终无以助子有子皆贤吾为料理之更与子为新交居士依二子稍复振整然益老不自持木漆强调护之居士力愈敝卒解去二子亦散皆莫知所往或见之建康马粪巷中与土生壌生共处云
　　赞曰居士在山林乌有爱憎轻重于其间者乎一出而变态棼起颠挤流落至于土粪同腐出处可不重哉玉处士琥珀先生其光价重于居士固也然贵贱无常使遇宋武帝者韲粉矣
　　平舒侯传
　　蕲簟竹氏最盛于楚而其良多蕲春郡汉征和二年武帝疾避暑甘泉宫顾左右侍御忽忽不乐少府进曰细旃重席之上所与从容者诚不称陛下之意臣闻楚竹氏多材陛下试裁择焉上乃召拜平为寝郎女兄圆为婕妤女弟通为夫人上稍近幸平曰臣之别族覃孤髙秀文其材宜在臣上隐积布黄石山中不出陛下能致之安枕而卧矣上召东园主章将作大匠曰谁能为我致覃者东园主章辞曰往陛下诏臣召杞生于南山梓生于北山二子臣之友也今竹君与臣无故徒往无益将作大匠曰臣以大匠为官无所不当与至蕲称诏召覃覃俨不动乃使钜平人利金城人刚微尝之覃意即解又使姑篾人修内黄人起龙编人密相与调护至长安覃身长八尺肤泽凝净上卧凉风台望见覃良悦覃曰臣无心求陛下陛下召臣臣舒而来弗用臣臣卷而去上笑曰在野则惟君今卷舒在我不在君也且我老多病虽烦彊与我相依上疾寻愈于是制诏丞相御史曰覃挺迹林野不为时用乃者朕身试之含节韬润体柔而性坚列为文章耦比综错缜密华整各中规矩忧劳万几炎蒸偃薄神志愦瞀覃夙夜陪朕清制爽规解嚣蠲烦妥安朕躬厥功茂焉其以代郡之平舒千二百戸封覃覃顿首曰生臣者天地成臣者将作大匠也微此人陛下安所用臣愿分国邑之半奉之上亦以东莱之曲成七百戸封大匠为曲成侯人以此多覃之贤乆之覃益亲近自衞皇后李夫人钩弋婕妤后宫幸御者覃未尝辄避后夫人亦皆昵爱之竞引其族自近然莫得与覃比族父青州刺史筠公与覃书曰子以长才清节植立山林为众所髙仰今附近人主偃仰翻覆惟主意是视而又参错嫔娞陪助綦专玩臣弄儿拥持拂婴子曾弗羞奈何覃曰防合无常遇时则亲背时则疏一日时节变移上意转迁吾不在九真之无编则日南之西卷矣甚则与鬼薪同论事固不可知也人生适意耳尚何言是嵗九月上幸河东祠后土诏隰成侯温蒲领侯厚从中黄门谒者犹擕覃偕行上燕羣臣于汾水之上中觞作秋风之辞上凛然不怿而罢中黄门欲纳覃寝门令引却之曰覃有大罪三弃直就曲摧刚化柔毁平日之节不可复列士林其罪一也昵近帝所甘适主欲专便燕私无以礼正君臣之义其罪二也干时恋宠不知进退泚顔屈体自托仆妾之手其罪三也上嘿然乃尽罢归竹氏寝郎平徙阴馆婕妤圆徙重合夫人通徙曲梁覃愿就国上不从徙渤海之束州更封漏卧侯食牂柯之漏卧三百戸征和三年四月上自长乐温室从御温凉殿思竹氏兄弟使使视之皆垢枯槁而覃尤甚不敢出见使者上乃诏别选竹氏之材以闻复以覃长子爽为安舒侯又封其族子琐为阴密侯润为广柔侯华为细阳侯净为平曲侯分遣给事长信増成掖庭椒房他诸宫殿竹氏侯者五人支孙生冒姓桃氏迁巴西遂与安舒侯异族
　　太史公曰吾闻竹氏之先常显重成康之间成王病臻与天球河图并列于庭受顾命之遗宣王之兴也为之安宫室之寝致男女之祥斯干之诗作焉蕲侯遇武帝受恩席宠无与等夷矣始终之际何其异也吾从上行幸甘泉五柞长杨及祀雍畤汾曲上陇坁封泰山观寒暑推移爱憎变迁奚独蕲侯哉
　　麴生传
　　石泉子姓緑氏麦城子姓白氏本同姓麴氏也初麴氏与酒氏世相须为官酒氏者仕周为酒正其官掌酒之政令以式法授酒材祭祀天地神只供王后世子飨宾客士庶子耆老孤子凡馔齐酌数器量与名物赐颁皆有书契成要其繁重如此然无他助专资麴氏力是时古近族姓简麴氏惟石泉麦城两房此两房子弟资髙下酒氏随调适之而皆能成美才故两家絶厚善无等比其后酒氏更相传寖逺酒式多废而两家往来本末恩意子孙罕通知者故酒氏视石泉麦城良疎豆氏桂氏糵氏霍氏舒蓼氏越椒氏皆排拫麴氏儳进讙曰石泉麦城缓也不足用酒氏惑之亦挠曰缓也不可用二子争弗能得始麴嘉臣沮渠王髙昌传八主矣贞观十四年交河总管侯君集平之俘其王智茂以归关东士大夫以麴氏为愧诸遮止二子者因污蔑之二子内自丑于是即居石泉为緑氏号石泉子麦城为居白氏号麦城子他儳进者皆冒麴氏而蒲氏滕氏连氏苍氏踵出亦窃借麴氏以行与豆桂争衡矣曾有诏缉王氏族于是金城米氏诣阙上防曰臣闻麴氏之先后稷之子不窋生而有文在手曰鞠【案史记周本纪不窋子名鞠郑樵通志氏族略云鞠氏姬姓后稷之孙生而有文在手曰鞠因以名之此即以为不窋事有误】不窋之孙氏之麴鞠之变也麴氏有才子二人长曰石泉次曰麦城间酒氏弗职引异族防正宗真麴氏子孙顾反他外避媒孽今緑氏白氏是也陛下幸诏有司条源绪本门望勒成当代言典伏惟追懐后稷之烈深嘉麴氏之勲训齐酒氏之官治辨他族之目厘正二子之系臣昧死以闻帝下其书有司酒氏免冠置对曰臣愚不知古今沿革真伪之变陛下幸赦弗诛请按本始还之臣愿与麴氏缔前好规后图糜身报德奉千万夀帝乃诏中书门下酒氏过误厌故喜新其释勿治夫辨族宜严録才宜寛緑氏白氏可复姓麴氏豆氏桂氏诸族朕闻之与麴氏有连其听姓麴氏如故令有司别其房为支族有司以故事奏请如诏制可
　　赞曰麴生之名始出自唐通元先生张果生儒称也秦汉多道之或曰生少称也贾生年二十余诸老先生皆生之非也郦生年六十余伏生年八十余岂少也哉生天姿清白自喜人多眄伺之寖老猥自防翳所谓埋光铲采非耶及遇米氏相资以成功莹然故不没也鸣呼行世当如此矣
　　玉女传
　　玉女者其出身甚微荒居蓬蒿少小不为邻里所爱号曰郁臭又曰苦低弗能得美称寖长稍怜之更号曰益明又曰贞蔚事母甚孝故又号曰益母玉女者得诸唐髙宗皇后武后于是其名始宠人争竒贵之当武后称制彻帘帷弗御显朝羣臣决万几于是年垂八十矣见者老之是时方开明堂建天枢铸鼎受图四方百蛮咸朝集京师后患之间语幸医尚药奉御顔泽泽曰臣闻有竒女在民间号曰益母妙能变化顔色第生长荒寒陛下习观秘掖采女美人惧不如指后曰诚有异奚他嫌载初元年五月五日后燕羣臣于蓬莱宫退御含风殿泽引内益母翠衣素袂绀缨仪矩支离后不怿侍御皆笑泽曰臣尝以闻陛下幸诏臣惟能是采臣是以敢奉诏陛下盍试诸弗酬臣当坐罔上后颔之泽引却益母趋西厢益母骤见室屋服器惶怖战栗泽为置火近之俄衣冠面目熏灼苍黒后偷望见疾戏曰去姑自治已毋庸谋人泽曰臣闻金錬则精人錬则明益母新从下土来微也其变色失度固当惟陛下寛之后曰我何心第若是将安用泽曰诚防陛下厚恩愿少迟之后曰无伤顾乃终何如泽再拜谢曰愿畀臣妻段氏妾卢氏乌氏敕谨遇旦夕视且欲速则弗成陛下幸寛期俟之段若卢乌俱贤也数数进苦辞烈语居十余日泽曰可矣白入之后犹持前説既见大惊光洁明润非宿覩者也遂大被爱幸益母善候伺每后起颒面将受朝益母从旁调护顔色光新鲜妙间不时为容左右趣传呼益母益母至即粲然他昭容修容诸御女皆莫敢儳进虽内热顾后性刚危厉惟益母能调娱之以故后宫鲜失而外庭亦少安天授二年制诏中书门下朕春秋髙重以徐敬业程务挺裴炎之变多戚寡欣平原女子益母拥护朕躬改色回容俾朕精神弗衰厥功茂焉三妃六仪皆弗称其赐号玉女宰相率百官伏紫宸殿称贺即日改元长寿神龙元年后徙上阳宫意不自得华益落不复亲幸玉女初暴贵承间从容言顔泽妻妾供养劳苦状乃以段氏为懐泽郡夫人卢氏秀容县君乌氏华阴县君泽为寿光县侯人以此多玉女称长者
　　赞曰玉女之先曰蓷知名东周之际中谷有蓷是也后转侧不常而以居中谷为正郭璞刘歆数为时人道之而弗着其功能至玉女成声武后之朝贵重矣彼其初居中谷者嘅叹啜泣亦各其所也




　　雪山集卷十
　　钦定四库全书
　　雪山集卷十一
　　宋　王质　撰
　　杂著
　　和陶渊明归去来辞
　　元祐诸公多追和柴桑之辞自苏子瞻发端子由继之张文潜秦少游晁无咎李端叔又继之崇寕崔德符建炎韩子苍又继之居闲无以自娱随意属辞姑陶写而已非自附诸公也
　　归去来兮朝而出兮暮而归旷烟净而川明幽风度而林悲鱼游泳其自适鸟飞逸其难追触一境兮皆实徙一歩兮俱非坡向阳而起尘崖背阴而生衣人益逺而益稀路转深而转微岭寒虎蹲林响鹿奔间闻舂声俄覩柴门桑柘少茁艾萧多存山肴无皿野醅无樽畦丁老而斑首馌妇稚而赪顔倚嘉木而假息借柔荑而求安春容荡而澹沲春声婉其间关山苞撷而堪餐岩花睨而可观雀鬬惊而叶坠凫泛尽而波还俄羽毛其毵毵有鹰隼其桓桓归去来兮行云流水同斯游云于水兮无取水于云兮无求既无乡其容喜亦无国其容忧深青青兮隆陂暗防防兮平畴陆有芒鞵川有松舟桃李侧兮竹冈萝杉外兮茆丘杳谷兮虗音曲窦兮微流月腾波而欲上日敛辔其将休已矣乎今为何日仍何时非我孰能与于此他人不可使知之白莲自有社赤松自有期灿玉树兮何植炯琼苗兮何耔吾不知典谟训诰之书亦不知国风雅颂之诗乐天知命吾何忧穷理尽性吾何疑
　　祈晴文
　　三日以往尚且为霖一春以来可谓常雨支颐何望奔命安归自故年赤地之余至今日转沟之极一之为甚旱与水其可荐臻二者何先麦比蚕尤为至急妄希一得已十失全攷之箕畴则咎征属狂稽之月令则阳气不胜傥非造化曷致燮和伏愿哀愍下民保绥首种若能得此庻几接西寳之秋如或不然难以度南薫之夏厥罚常雨咎则有归彼苍者天民其何罪伏念臣将明失指感召无方自知蚁虱之微盍下雷霆之谴委一身而防责冀百姓之蠲灾大地众生莫知所措皇天后土实鉴斯言伏愿号召鬼神奋除宇宙显行白日骏发清风傥一极之无凶庶九功之无壊
　　祭昭勇庙阴兵文
　　千载英灵与此邦而作镇一朝缓急舍遗爱以谁依方羽檄之交驰蔑金墉之可恃潢池弄盗今时惟兴国之多敌骑诡行前日有武昌之渡虽恃邦君而不恐有非人力之所能敢告于神无忘兹土九歌之国殇既死愿普收鬼魄之雄八公之草木有灵或恐致人形之肖
　　祭梓潼神文
　　物情多私圣人弗凭于是有托度量权衡又不可信则求诸神是非纷纶至神乃定曷维其然大明至正天地不悖圣人不惑其曰无疑以神为质伋也有训参贯三极某有沈寃无与控言神如皦日为某一暾某有窃愤无与摅发神如震雷为某一泄某有愚忠无路可通神其介之上逹帝聪某有朴学无地可廓神其道之下及民瘼司命东皇灵均所些已矣无人非神孰可某言孔悲闻者则怡流涕告哀不得一噫某身良苦见者则怃鞠躬乞怜不得一拊某亦人乎忍也如此使国无法某则当死当死若生维神所命凡人之言曾何足听若此有罪亟下严诛若其无辜盍亦鉴诸
　　祭虞丞相文
　　采石之危危于淝水淝距长江尚隔千里岐亮之鋭鋭于苻坚秉帜登坛刑马告天维公之功功于安石彼乃处中公切凴敌采石之急急于澶渊澶当其冲敌顿莫前岐亮之才才于宗真华夷悉俱百万是羣维公之难难于莱国潜超犹全锜权皆北自古强敌三宼江淮瓜歩徐归国无人哉焘至平城命殱宗爱厥躯虽夷厥师弗败惟坚与亮宗覆身殒天耶人耶鉴此其警坚还长安余年而毙亮殂维扬期月而已靖康建炎嗟公生迟早三十年强敌奚为国有丕烈天与英杰钓渭筑岩如印钥符节将定淮蔡遗元和度将复河湟遗防昌德裕克西雍东洛至德维郭下两淮三关显德维朴在辛巳绍兴岂天无心弗有斯厄弗有斯人维宋无极维功无斁乗云空飞矫首何及貌在凌烟功在太常名在四方以暨八荒哀摧我肝液涨我睫欲报无从一念千劫
　　柴君益深哀辞【并序】
　　玉山汪先生其言为世所师柴君渊之志之铭之出也其孰敢不信余不识君而君之犹子端义书来告曰叔父既有以识诸幽而声诸显者阙也公其辞之谨按志铭所书士之仕也犹农夫之耕行其义也故植芸耦耕孔子弗与同其羣今君年五十有五以死而无为阶仕之哀哉士之尊贤非王公之尊贤也天位天职若天禄皆天之物也王公有之而弗可独则当与天下贤者共之故费惠晋平终于此而已矣孟子屈而士之卑之也今君年五十有五以死三者无一日加焉哀哉臧文仲其窃位者与知柳下惠之贤而弗与立也见贤弗立王公之至丑而世恬居之则贤谁与为媒以逹其志道之不行我知之矣哀哉言无实不祥不祥之实蔽贤者当之灾祥非士所当计也窃位不足以丑蔽贤而后以不祥惊之然固自若也则君子所以佑贤之意殆将穷耶哀哉死者已矣而贤者之存于世或老且穷而莫举之若君所师清湖先生徐君存者胡可谓无人乎哀哉余之哀如此又广其意而为之辞曰
　　余于君悲也有不堪其悲二也有可以塞其悲亦二也有不独为君悲而为世悲又二也有不独为世悲而为我悲不可以一二数而无穷极期也道与位相依有道而无位则不堪其悲一也德与年相随有德而无年则不堪其悲又一也有贤犹子增之以益崇之基则可以塞其悲一也有大宗师济之以不朽之资则可以塞其悲又一也生民赖贤以济有贤于此而阨穷使利泽不见于世则为世悲一也王公倚贤以荣有贤于此而槁死使羞及于在位之公卿则为世悲又一也士君子资贤以益有贤于此而先逝共域而不得见同时而不及识则我悲何有穷极也
　　王仲説哀辞【并序】
　　王仲説大夫仕于时不苟于其职绳绳律律引义助法操切事情他人不足仲説有余所谓能者非耶然天下学士多讪怒之岂所谓人情者哉语曰才者动色不才失魄非虗言也察察似刻栗栗似暴汲汲似躁世所以病才盖亦有端非苟而已也真伪相形能否相临所谓莫能两大者耶势逼伎生故缓不切事不谓之迂谓之大体缪无能为不谓之庸谓之长者斯言之行于世也才者病焉昔者赵广汉以击断死盖寛饶以亢直诛李德裕郭崇韬以果敢毙裕于才者凶其家足于能者殃其身不亦悲乎优哉游哉聊以卒岁此不亦无咎无忧康寕而考终命耶然立志之大不以彼而易此者不肯自欺其心也吾于仲説之死而哀之辞曰
　　五溪兮纷流蹇不进兮淹留渉其浅兮濡辔乱其深兮无舟日冉冉兮崦嵫下鬼出游兮跳舞庭有钟鼓兮击考左春华兮右秋素满堂兮芳菲出门兮不顾虎弗兮君车亦平生好游之故也进无底兮退无依也吁嗟已矣兮命之衰也湘水之上兮九疑盍往兮陈辞曰维帝其天兮臣死无归
　　志铭
　　周德昭墓志铭
　　易有否泰其言天下治乱备矣君子小人内外消长否泰分焉故君子有位而后天下治反是殆哉岌岌乎斯民也江西有君子周其氏珩其名德昭其字位止于簿既致仕也宣教郎终其身有文学言语声于太学时其为士也有政事声于潭之长沙郴之永兴时其为官也有德行声于抚之临川时其为乡老也斯亦无憾矣呜呼君子所计非其位也位者载道之器也故仁者在髙位则宜贤人在下位而无辅则悔君子所计非其位也道也君子不得其位奚损而吊之何哉宣和四年议复燕要人有慕交者密访之君言不宜且后患必大防本兵者方专不敢以闻靖康元年金人犯京师君献书论天下所以存亡当国者交讙讙无能为天子语二年天子防尘于青城敌帅以我臣为力相与鬻国于太宰张邦昌君遮劝范琼絶苦琼弗听呜呼推此类具言之君子不得其位不可以为大事非耶当是时君博士弟子也使君在位或如君者在位在位矣君臣又相得也则伐燕之举可定却金之防可遂立楚之议可格虽未必能然其殆庻几乎故邦之兴丧有可以一言决也君既无意于世自号足翁其终八十有八年矣见崇寕宣和之恬熙见靖康之俶扰见建炎之中兴见绍兴之载宁见隆兴乾道淳熙之寖盛呜呼其阅世之长如此事业不着于时德泽不加于民然而以善药救人命以善言救人心盖三十余年于其乡又延及比境其功亦岂少哉曰翰曰衮曰择其曾王父王父若考也曰昱曰景曰三俊曰三省曰三益田佃曰僖曰僎其子若孙也某氏某氏张氏其曾祖王母王母若妣也黄氏其妇也初王父擢嘉祐八年进士异等后六年乡人王介甫得政意下士可华膴动之乃陈介甫所建为非是又腾书以切磋之遂不合晚为藤州以死君逮事之其渊源所渐岂浅鲜哉铭曰
　　县以临川乡以长宁其山灵谷君子有之降尔遐福嵗以丁酉月以壬子日与嵗一君子宜之俾尔多益书以九龄状以焕之实维陆氏有连于兹介景之辞今质以诗是嵗仲秋吉日辛巳乃恪乃蠲如其所志维君有堂诚意正心欲观其人盍攷厥名羣圣一门繇此涂出逹者得之何事不毕视君斯堂瓦解氷融谁谓君死如月当空百世之上百世之下其谁与归当有知者
　　东平王君钖墓志铭
　　王氏去山东来江南自甲叔君玉发科始更为儒家君玉资豪爽妙言语不屑措意生理惟丙叔君钖事乙兄惟谨陈力庀事于有无赢缩之间君玉推心倚之某是时甚稚年旁观丙叔于乙兄盖精确非矫餙也少孤长以李观之字为名而君钖表之间关多依君玉方秦氏奉金人凡索无少违乙叔秀叔与安阳郭氏为倩夫妇皆当行君玉闻之亟命君钖自巴陵趣豫章趣钱塘祈哀当位者虽弗谐殊可壮也某尚记其从都返命形枯足裂固已太息今世兄弟之风衰薄而君钖能如此于季孟虽不皆然斯亦难矣某稍进有益声见多方藐无同气之风求如君钖于君玉何其鲜也今世兄弟见先登则嫉见不羣则忌寖憎而不已则芟夷之某尝涕泗横絶而弗禁也君钖生长乱离视诗书希阔然乐见其兄飞腾翩蹮每告语则动喜色益为之奔奏御侮此风非当世之君子见谓诵读书者比也君钖遇事多机间关往谍见昔人挟智术而取功名者爱之倘逢时伸志事为虽不纯当可观也晚依先陇劳生六十有三而死瘗其某地某原子某孙某而志者甲侄某也铭曰汶乎生乎死惟汶滺滺惟滫泚泚魂兮魄兮毋痛归父兮母兮皆在此







　　雪山集卷十一
　　钦定四库全书
　　雪山集卷十二
　　宋　王质　撰
　　赋
　　问北鴈赋
　　波浟浟兮江平上有枫兮秋清聆极浦之遥声曰此岂鴈之初征上手敬劳征行良苦大荒多霜长河多风背河而南川原萧条无食可充幸而至于此也既劳之且讯之曰燕赵之野土梗俗劲慷慨大呼前无白刃齐负东海鲁挟防士辩而智谭髙气洪三秦以西狎武喜功今皆弗闻为有为无以为有耶固未有奋精忠之烈建殊效于中都者也以为无耶山川兴气星辰定区奚独于今而变于初言未既若将缓翼俛咮垂吐复吞未及有言又进之曰凡汝所经与汝所知比屋赤子为喜为悲饥兮何食寒兮何衣故老遗民为亡为存城郭苑囿桑麻草木为仍其生为一扫而更山兮崇崇为防而深有渊其谷为墂而平古帝园陵绕墙崇扉为雄茂而森肃为寒凉而惨凄秘殿崔嵬邃馆沈宫为丹青兮不改为荆榛兮灌丛异芳名英瑰竒怪石为形貌之犹然为苍莽而不可踪迹也吾惟汝问幸告其故勿简而疎勿诞而诬于是哀鸣咿嘤若避若趋倐飞去兮不可追黯落日兮平芜
　　绮川亭赋
　　苕溪之北有山曰贝锦之山并山而西有亭曰绮川之亭仰睨葛仙之丹鼎旁招卞山之白云王子爱之坐见于墙食见于羮夜航溪而十往返昼履山而百降登客有问焉者曰造化治形耳目分职耳则司声目则司色彼声色之无有顾耳目之何得胡乃废寝兴辍饮食堕目于窈窕之境丧耳于黙黙之域王子曰子尝览于绮川之亭乎曰未也绮川何如王子曰子欲闻之乎曰然然则为子言之绮川之上岩穹谷渊青松魁竒翠竹净娟络以苍藤激以飞泉声如应和上彻云天百鸟吟呼或高或低或僄疾而激烈或清深而逶迤如天球大镛并作于庭笙以小雅之南陔歌以召南之采苹绮川之下洲渚参差緑水红莲泛兮相依露濯而清风摇而馡月丽而皎烟防而竒白苹青藻前导后随属玉防防恋不忍飞如洛水之浦巫山之阳戴金摇兮熠耀振文佩兮飃飏此其大略也故曰不律吕而声者天下之至声也不黼黻而色者天下之至色也且有喜而无忧有利而无害有得而无丧有成而无败今夫洪震纤响销神夺精命之曰伐命之兵丰颊长眉秀骨鲜肤命之曰销躯之炉非独声色而已美酒甘餐温醇浓渥命之曰腐膓之药缛衣遝裳縻曼繁鲜命之曰沈躬之渊子亦知之乎于是客俯而思仰而欢曰呜呼殆哉客与夷犹而戏虎狼禹行舜趋而渉瞿唐然则流荡遁逸清宫洞房矅恍惚蜀文吴章邪气凑袭正气蔽藏精魄纷纭若有若亡日盛月新乃溘而僵鸣呼殆哉向也吾见子之陋今也吾见子之髙小人敢不敬再拜受赐
　　雅
　　枢相宣抚虞公寿雅【并序】
　　乾道三年丁亥十一月壬子二日丙寅仁寿虞公生之日寿雅所谓作也私庆也曷以雅大贤之生天地有运阴阳有数星辰有度鬼神有谋关于天下大也曷为大宗庙有依生灵有归礼乐有托道德有宗其为大明也崧髙之诗曰维岳降神生甫及申烝民之诗曰保兹天子生仲山甫诵其人本其生非以其躬以其周也故曰维周之翰又曰天监有周私遗也曷以雅嵩髙之诗曰以赠申伯烝民之诗曰仲山甫永懐以慰其心礼则私情则公也曷以为公天生烝民好是懿德民之彞也无誖于古无浮于今某无尤焉维是有丰茂之德而无肆好之心有恢宏之功而无穆清之章此则某之媿也
　　汉清
　　汉水之清其石粼粼仁寿公来思汉水则清
　　汉水之蜀其洄澳澳仁寿公往思汉水则浊
　　农耰于野不蹂一苗贾驰于郊不惊一毛公在襄阳民生逍遥
　　公来自东襄民赍赍止公毋西
　　公来自吴襄民蹙蹙止公毋蜀
　　金我襄城汤我汉江春我之筐秋我之箱
　　我耄皤皤公昔年之而曷捐之
　　我孩婴婴公昔体之而曷置之
　　日月躞躞勿黧公色霜露烈烈勿华公髪
　　公髪勿华我生则遐吁彼苍天佑我皇家
　　江舻
　　江之沄沄舻之贲贲敌之休休震于昆仑仁寿公一临靡靡其倾
　　江之洋洋舻之扬扬敌之煌煌孔炽厥芒仁寿公一嘘萧萧其凉
　　天子在宫有恫悒悒神主在庙有震岌岌暨我国人以莫不惕
　　在宫雍雍金石其音在庙湛湛虎兕其扄暨我国人以莫不宁
　　在庚之寅维公其生在已之辛维公其成而有斯厄而有斯人匪天之私伊宋之仁
　　大江之滨采石之津波之沦沦石之粼粼谓公可堙江则可尘山之嵚嵚隰之畇畇谓公可磨山则可簪五言古诗
　　故事三公皆黄閤作黄閤辞
　　文章开紫垣委耀照黄扉崇雉抱髙墉长虹曳华榱浮阑翼交楯防衣摇缥粉石纹浪花碎紫光射金鼎珠明黼领劒镖玉螭冷槐香吹鬓影相对青炯炯
　　故事相国金印紫绶三公亦如之作金印辞
　　寳篆结金纹玉皇衣上云飞驰双日月开闭几乾坤灵防挟辀吼幰弩指幡首绛霏密葱蒨隐隐衔纽祥文写天影寿骨耸岳顶莲巢秋风冷甘守相国印
　　永兴丞以皓雪鲜梅竒语见示戏占闲人浪辞酬之
　　四海一山玉切作冠巑岏冠上戴明月履下踏飞湍肺肠裹林壑表里交上界雪可饱下土人希餐三春镇长在九夏何曾残大千薝卜林巨万梅花团花惟白皓皓巾自乌漫漫纯玉龙争飞杂玉龙皆蟠千丈亭不歴九尺庵随看【沈存中有观雪庵其制在忘懐録】摩云起髙崖运斤吾能刋书空结竒字擘镜谁能观须弥有数尽此兴无时阑
　　闻雁
　　我性爱风竹歴耳如筦两日偶不闻但见青摩烟半夜意展转时闻雁翩翩未能叫云月而我独不眠抱被夜徙榻空堂秋山连亦有鸥鹭栖歴歴鸣更传为汝饮一杯问汝以一言不居芦苇中乃巢苍翠巅萧萧西风多一等菰蒲寒逺来有相伴汝等岂不贤不觉点急急难通意惓惓振翼忽飞去江湖水连天
　　荷柳松竹赠答【并序　案此诗当是孝宗淳熙八年所作】
　　王子景文萧散人也渉暑即旁求水石茂林嘉木攘之惟饶闲故此念多酬其所得不赀矣权舆起辛巳推迁至辛丑逾二十年营巢寖就绪全体山僧道人之庐非火宅也或者野之麋鹿山林自本性岂故为崖异者耶有荷有柳松竹兼之嵗乆成魁干成厚阴于素忌稍销虽趋此门微有所省变热恼为清凉亦无情而有趣者助也一日偃仰竹榻酬酢湖风意取故书繙之见香山鸡鹤赠答凡二玉川客石竹赠答又加逊章凡三香山有竞物之心焉玉川则展转推却避世而离俗者也宁为卢勿为白戏效其体为之然不全规摹亦在我者咸随人焉难也小异何伤乎
　　仆赠荷
　　仆赠荷吾友清阴多为我生凉飚寒辉相荡摩姑徐徐勿急急欹尔緑玉盘倾尔白玉粒
　　荷逊柳
　　荷逊柳短茁非脩茎焉如子妙宻腾起敷层阴明月上子勿障主欲务遐观清宇任昭旷
　　柳逊竹
　　柳逊竹弱植短竒节戛玉仍铿金难攀子清絶主睡酣毋惊醒迟主江湖归相与献清影
　　竹逊松
　　竹逊松古气摩空缠铁石作风骨可以班主贤虚空中走河海主不好世音子盍宏天籁
　　松答仆
　　松答仆奉主愿尽心护以虬龙威娱以金玉音作炎夏作凛秋愿主爱玉体五夜増轻裘
　　和张晋彦
　　白草防荒烟江南似江北游子无故乡去住总为客平生不如意江阔见面窄相逢酒一杯意气感知识
　　和郭从范二首
　　羽檄传嵗月走马不当疾我家在江南时节阻防集东臯冗不治杜老趣归急何时秉犁锄夜翻陇头湿萱草摇清风榴英焰方午新燕披紫茸低昂子随母暄寒换时节浓疎变庭树杜老痴不归空怜小儿女七言古诗
　　初春
　　痴云漠漠低压屋雨意垂垂筛似粟半夜春声到幽竹方槽溜溜泻寒玉梦破檐牙声未干开门山色青攒攒东君放歩到篱脚桃李稍稍敷春妍既雨即晴应更好将及清明借芳草庙堂老手调阴阳故应随意为雨旸
　　留别陈阜卿
　　巍巍堂堂陈豫章身长五尺名八方千钧寳鼎荐禘尝百围大木宜宫堂乃者从之在建康抉云望见奎娄张一言拓我万里疆眇视六合挥八荒震雳雷电飞清霜羣灵错漠无晶光天驷超逸奔絶缰搀抢敛旗雕赤芒鸿鹄之上日月旁翩翩孤影摇苍茫大儿太史公子长小儿元和韩侍郎防龙稷契伊傅姜青天白日雁成行耽耽我负千钟嚢置在公前一鍼铓东齐南楚服晋强而况胡沈梁江黄今我不乐思还乡石头渡口呼归航不独别离多慨慷时事关心神转伤一为公歌臣马良黄尘蔽人声不扬公何时乎归庙廊土嚢风怒于菟骧焕发海藏龙宫藏满朝桂术参芝香三湔三衅我冠裳只轮小车两仆将不然扁舟下潇湘参差孤起横沧浪复欲淮南耕战场傍锄春草卧斜阳惠山树石极葱苍傥来相对高僧房
　　送赵希郮
　　集英殿下识乃翁遗爱楼前又识侬参差两纪短一载伏想鬓髪秋蓬蓬道阻且脩不可见何喜老兄相防逢老兄颜色清而丰娟娟秋水开芙蓉铁瓮城头拭硎刃晚榜咫尺春旗红觚棱金爵面成背半帆楚月迎淮风相思江西子王子寻盟来与白鸥同江莎浓澹俄一再庾楼却倚庐山峯吾宗乃有此豚犬掩鼻急趋风露中老兄乆厌臭来逐是行不复尘相防亦欲柁牙把船尾琵琶洲上携手吟青枫
　　陪林守游南湖月下歌
　　紫霄峯头云破涌明月翠华洞里烟冷生清风水光上下相映碧小舟飞入玻瓈中荷露白凝珠蓼花红缀米沈沈水晶宫金波几千里君不见风流太守醉似泥倒着接防骑马归南湖风月君不知问君何似髙阳池翡翠杓金叵罗劝君一杯酒听我南湖歌清风明月万古长如此有酒不乐将奈何
　　和袁丞海棠
　　海裳不入草堂手【见韩子苍诗】雪堂乃与同春风【见苏子瞻诗】草堂雪堂各千载唐朝宋朝无两红露霏风嫋非人为【见苏子瞻诗】夜染朝酣自化工【见张建封诗】大洋之内烟蒙蒙不似周公礼乐中【见花木记花以海为名者悉自南海来】
　　墨梅
　　贵简不贵繁妙在有无间满眼寻不见约畧见纤纤贵老不贵稚妙在荣枯际芳态减初年其中寓幽意贵瘠不贵肥愈瘦愈清竒瘦到无何有政好翫空枝贵含不贵开风度韬胚胎游蜂啅不得乃始抱全才宜在幽且邃终日无人至水绕山重重隔树令人嚏宜在平且阔大江惊涛泼泼上稍连颠半蓦忽冲脱宜夜不宜昼更宜月波溜崖净涧淙淙渔子推篷嗅宜阴不宜晴更宜雪花凝五七防未足封枝要全扄宜与竹相邻白白参青青所恨花无音间借竹为声宜与松相伴扶疎交凌乱松香麤则麤亦能佐一半其鸟宜翠羽否则碧蒿侣山雀仍山鸦速去切勿驻其人宜野僧否则闲道民宜疎绮纨客公子共王孙吾非僧又非道两眼贮五湖两肩负三岛相烦健笔凌风扫梅子王子成二老
　　龙珠吟
　　蛇有黄鸡有锦蚌有珠鱼有枕万物随身各懐寳惟龙抱负超覆帱臆之上颔之下声灵气焰焯光辉威力神通宏变化小径寸大围尺口中皎月戏吐吞掌上流星恣抛掷存此珠千年万年鳞不枯亡此珠一蝼一蚁血可濡有水即珠荣无水即珠悴有云即珠腾无云即珠坠太阳真火力能铄飞天夜叉势能制所以多潜岩壑睡功成行满自在飞天旋地转皆由之如人贤愚有九品如人贵贱有十威三尺乌勿能啄大力鬼弗能抟开通万类总圆明照耀十方齐廓落珠正有珠忽无犹存一念着恡惜即入三界缠空虚丹霞烧佛独玩珠关南打鼓喜获珠韶山心珠本无色大海龙珠同一如干六爻龙六变潜见跃飞以次升飞上九天须一转亢有悔在上九见无首在用九藏威在首不在身若到无时竟何有祗园佛阙里翁下土虽分两圣域上天同是一真龙
　　起伏龙行呈张元亮
　　使君寸丹通九渊冷彻龙胆惊不眠掣关稽首玉帝前青霓影里一粲鲜羣龙下走如奔泉电旗掀舞雷车旋怒蛟腾起缠阴涎四海五湖归一髯黄尘白沙飞满川顷刻变作声潺湲何人此手有此拳敛散风雨麾云烟一州千里十万廛翻覆歉岁为丰年云花缭绕金连钱使君倚鞚将朝天千珠万玉倾箱圆夕阳扪腹秋风边此时可懐不可瞻何不留取黄金鞭
　　异蛇
　　非蛟非龙奚为耶杳霭是蛇或非蛇躯如三丈中庐栋声如二尺单夫车汹涌西来复南去激碎满川波浪花尔等陆产殊水产亦有水产非其家平生康庄在菅莽胡乃出没同鱼虾无何变化不俄顷野鸭凌乱扬风沙向来鳞甲烟雾但见浦溆连蒹葭立凭石树踏莎草隄前隄后听虾蟇南山之趾西湖腹是日有物横空拏一爪二角色纯黒乱云奔走相谽谺得非此物即此蛇是否恍惚空喧哗虹腰余飞雨脚断夕阳半阁西山斜
　　登张安国右司官舍后阁
　　东风吹尘暗城郭一见吴山增眼明文人笔力转嵩华坐抚吴山毫髪轻向来妩媚玉局老对公谈罢犹纵横参差万象罗双目奔走文场供约束东家粱肉西丝竹却与青山作僮仆
　　和游子明效李长吉体二首
　　江枫摇落秋吹清吴波夜澄孤桨横白苹花老浪纹浅的皪背荷双鹭明烟屿云岑楚江逺三更梦归五更返斜阳影外逺山稠千里不遮南望眼
　　树顶参差山髻青漫漫秋浦无人行征衫尘土老岁月梧桐秋风桃李春水寒露冷蒹葭湿属玉横江孤影直波纹摇尽九秋香菱叶团圆水花碧
　　听谭师弹琴
　　君不能百歩洪中裂横竹一声吹入秋天緑巨鱼鼓舞碎明珠白浪轩昂动浮玉又不能多景楼上吹飞鸿哀弦欲断沧浪风徘徊舟子驻不进江妃出听烟溟蒙不知何处得此薫风琴元龙六尺含苍云恐是峄山孤峯絶顶上万岁不老之寒根道人两手提天机中有妙法无人知风颠雨急倐来往雨收风定游丝飞欲下不下窥鱼鸥忽前忽后囘波舟恍惚浮云卷天宇错落万防飞星流世间万法总非真况此假合非天成匣琴不出手无声袖手不弹琴不鸣此琴此手两无与问君广陵贺若从何去王子有琴谁复传无徽无轸亦无弦若人解得非耳听为君试作无手弹
　　题观政池桥【案此诗及游杨氏园诗当是孝宗乾道四年六年质在蜀时所作】
　　西彻秦川东劒关十有六州无间言威声浩荡流东南与大江水同发源节麾毵毵绣衣鲜刚风吹上九天门手从瑶宫掇明月贮在官池水不浑菱叶荷花净晼晚舂锄属玉来频烦冷光烈烈射地骨魑魅辟易声烦寃牛腰抱去凫行速来瞰皎洁听潺湲玉龙蟠底抱竒寳獠奴试可呼昆仑洞庭青草似天阔灔滪瞿唐如马奔不如我池有幽致寳奁平开秋露洗髙人未到已神融俗客若来应颡泚
　　游杨氏园
　　幽芳秀阴似琅琊三四牛鸣通浣花少陵醉卧元不死强请起来殊更佳向来娟娟隔秋水谁与为期同在此德星分野到杨家亦有致然非偶尔萧萧骚骚诗韵寒腷腷膊膊棊声干澎澎湃湃酒波卷便便旋旋茶眼翻是日成都极炎热此堂阴风下浓雪谈端天地不支吾笔下龙蛇争撇挒所恨江南在天末隔天鸿鴈难同飞彭蠡洞庭隔烟水他日岂不懐此时他日安得如此时杨家壁上更重题
　　赠沈文伯
　　沈公顶踵皆诗书如大国楚吞江湖平生琼瑰三万斛化作木铁来侵肤霜台栢叶夜惊耳大庾梅香春染裾世间万法等一观宁知忧患非欢娱三贤堂上一杯酒风流未减承明庐两星荧煌燿南海化州老沈儋州苏知公乆闲谈笑口忍啄三尺不敢呼孟公故是大度士岂受谫谫繁文拘一朝青天返白日冰山转眼成空虚秋鹰下鞲马脱辔逸气凛凛横天衢蛮烟不折壮士节诗卷已作牛腰麤贝宫瑶胎贯月魄僊掌露华沈玉壶酒酣妙语一咀嚼舌根沆瀣如醍醐归来清梦渺江海波涛一叶凌菰蒲十年故纸倦翻覆见此喜气生眉须何当杖履奉君子看公快扫青松腴
　　复和前韵
　　小牕厌读牛毛书径思一苇航江湖英英山色着眉宇炯炯波光明发肤清风蓑笠明月棹为我洗濯尘埃裾功名暂寄痴儿手烟云且与闲人娱浴凫飞鹭总相识近水远山俱可庐东游防稽略沧海西跨震泽窥姑苏小官趋事苦奔走大官忧国多嗟吁幸今未挂衣冠籍浮家泛宅谁能拘天朝多士森列宿氐房奎壁牛女虚如公第一等人物故应防辔飞云衢得印安用如斗大握笔防使如椽麤玉堂静夜掣铃索卧听宫防鸣铜壶日闲剖茗碎鸾凤霜清把酒倾醍醐记取江南子王子溪边共立春风蒲及今未趋紫宸列尚容时挽张公须奚奴剰背古锦囊与公痛咀溪山腴
　　又次韵
　　眼前事事皆可书秋叶满江烟满湖霜风细织红锦幄露菊洗出黄金肤山南山北蹑飞径歩歩藤梢牵客裾褰裳飞下蒹葭浦纷纷鸥鸟来相娱渔火深明隔桥浦炊烟出没临溪庐溪山洗断鸳鸯梦犀箆不忆钱塘苏百年日月走双毂万古兴亡同一吁角鹰肯恋绣鞲稳野马不受金羁拘功名贵富两安用乌有先生并子虚不图操笔赋清庙但思击壌赓康衢何时再踏故山麓芭蕉长大桤栽麤夜畴娟娟湿翻露春林聒聒听提壶鱼肥不用去熊掌酒浊正是胜醍醐一区春雨熟瓜芋半溪秋水繁菰蒲侯门亦复怜稚子下状不敢劳长须吾生一饱足已矣岂复过意求膏腴
　　赠戴渔
　　李氏小房何必庐顔氏心斋自有书吾衰乆矣不复梦子归求之师有余千春杏花开阙里万代风声吟舞雩静听犹闻唤回也惊起不觉呼参乎茫茫空里撮不得歴歴个中殊不疎一防外皆闲事业三声中有大工夫莫欺山东老王质拨醒江南穷戴渔若逢有眼但举似漫敲此骨真何如能于灵府钻三寸敢许孟门増一徒清风各自在何处明月相看元不孤他还见汝不见汝定是故吾非故吾
　　用和游次公韵赠慧琏
　　行到山深山愈青山青水青青照人水光易昼而难夜山态虽秋而亦春鱼窠在水不知湿鸟翮凴空能自直霞绮横飞总是红浪花才起浑无碧
　　再和示琏
　　秋林秋叶无全青手先把者山中人不独秋风早来到寒食清明随立春倒飞斜日光不湿吹断长虹影皆直娟妙全存惨淡中一寸不如一分碧
　　倦绣图
　　短屏小鸭眠枯苇徘徊略住西风指佳人手闲心不闲肠断吴江烟水寒凄凄空庭晚苔湿冷篆青烟半丝直卷帘寂寞满天秋惟见孤楠一株碧
　　送罗君
　　举首黄龙山色青琤琤干叶坠寒林门首平塘泊鸥鹭吾与若曹都眼明海防幽铭掩清汉云岩丰碑掣奔电一瓯花乳一炉烟投地起来俱不见
　　送张监税归去来歌
　　君不见义熙元年陶彭泽偶缠秃绶称长官俄飏轻舟作归客萧萧五十年衮衮八十日县令虽为百里君不似斜川临流玩泉石公田虽收半顷税不似东臯种禾满阡陌后园之柳为我贮清阴东篱之菊为我发佳色浊醪妙理汝不知素琴真趣吾能识陶隐君张公子千二百年同一轨丈夫意气当如此亦不挂冠神武门亦不还笏蓬莱陛尽展平生履歴书凌乱云烟飞满纸归去来归去来二君觉处真竒哉孔宾半夜呼将去李愿终身唤不回子休矣子休矣取舍行藏都在已一往一来聊尔耳人生起灭半天云世事浮沉一江水腰间带不须束头上巾还可漉南山荷锄夕露晞北牕支枕凉风足酒具遮留栗里墟篮舆轻适庐山隅行将过且踌躇溪山云月无今古试访渊明旧隐居
　　送赵师耳
　　东风吹了落花天芍药酴醿晚更妍典衣换酒正吾事不辞颠倒春风前胡为便作轻离别再拜忽成千里隔东君怜我太萧条啼损黄鹂留不得我欲拖笻随马尾饱看庐陵好山水自怜憔悴缚江干去住未能随意耳
　　赠黄君
　　君见雪山谭晦庵晦庵南北隔山川有命归来如二老不然隐去自三贤晦庵今年登五十鬓华未改目光力徘徊吴楚已多年晦庵不急苍生急君行车马衣冠衢亦有晦庵相似无君臣庆防第一格晦庵何日何时须横渠虽没尚可作平生此事喜商略君当长跪问横渠子细平章句教错大江朔风多涌波上江下江且婆娑古时贤士一时有奈此庚辛甲乙何【黄君来过谈士大夫甲乙及晦庵为详所从之游者如此不凡可卜也君子通老端明为族孙故有士子风格云　案朱子年谱生于建炎庚戌此诗当是淳熙六年己亥所作】
　　寄题陆务观渔隐【案此诗当是淳熙七年所作】
　　乙酉务观贰豫章书来告曰吾登孺子亭见子以诗道南州髙士之神情竒哉吾巢防稽筑卑栖号渔隐子为我诗之盖自是参差契阔相望动万里又十六年务观部江西治临川又以书来惊嗟然诺之爽乃亟为之仆未尝渡浙江安得识渔隐且久不见务观弗克问其何如故寓诸梦以为之辞然心目皆往来于此常弗忘也写真小轴偕之置在渔隐之旁与观谿谷云月之竒所怍其语鄙其容陋尘埃名胜之区为山川之神所却或使周旋其间亦未可知也昔寄语他壌多矣未有以传神俱者也此段风规自王景文始
　　渔隐渔隐在何方海门潮白江沙黄吾尝袖手江之旁西兴草树烟苍苍欲往从之道阻长波涛澎湃不敢航仰观河汉翔鹔鹴安得与之俱颉颃得非兰亭防诸王清湍茂竹聨崇冈无乃镜湖留知章兰蘅风露生寒凉不然此地何铿锵宿昔名胜沈光芒俟今焜燿名方昌恨不登时到侯乡循墙三匝徐升堂观山观水观松篁以及鱼鸟同徜徉而俟南益仍西凉青霄空阔横参商无繇交臂咨其详鸿雁同天不同行爱而不见魂飞扬梦从县圃周扶桑逢迎跪揖如平常齿牙砰磕摇风霜秦汉魏晋周隋唐江河滚滚倾兴亡指画所隐声琅琅欢喜竒特不可当继以惊愕懐慞惶倏忽烟雾轻腾骧径跨越峤超吴泷秦碑禹穴稽山阳隐约中有神仙庄申椒菌桂连沙裳江蓠薜芷多同芳春风澹沲秋风香木兰冠佩芙蓉裳杉烟竹月无时荒白蒲青荇春悠扬秀似黄家双井塘雄如苏老峨嵋江冰壶雪瓮涵瑶浆梦回空阔嘹天篁缥缈羽客搴云纕清都飞露寒侵肠涕唾尘窟掀翻牀俟其与世毋相忘且为清明开吉祥苍生环堵栖平康是时桐渚寻严光否则孺缨濯沧浪不然楚竹然清湘下乃汀花静鸣榔间骑麒麟翳凤凰玉京羣帝参翺翔吾在风埃渺相望大千世界空茫茫
　　赠杨溥
　　丰城何以多英贤老杜曩有浮云篇名季友者天下传与吾偕出缑山仙豫章尚有丰碑坚万古千秋不敢镌却距季友五百年星辰不灭同其躔致君逸气常蹁蹮风后力牧参吾前往往剑气腾冲天季者太阿仲龙泉斗牛河汉光相鲜雷焕安得知其然西山北岩埋苍烟不及华阴玉井连延津双虬终蜿蜒恨我不识张茂先精神胡为暗式干【案此句意义未甚明晓攷晋书张华传有式干殿进諌事殆谓华既得丰城寳剑仍不能自显其精神于式干之议耳】溥也疎骨麤缯缠叩门剥啄音清圆询之与我生相聨同在丰城南北廛五行七曜难拘挛瑶环沈隐尘埃边髙谈雄辩波潺湲偻身缩手不敢揎扬徐李吕纷兰荃云溪独造珞琭渊此曹可收不可捐康庄固有英豪潜溥也可惜真酸寒沙头静鹭清聨拳松梢野鹤飘孤搴合在林壑栖空禅否则江湖烟雨舷二者汝亦难当焉斗米三钱汝万钱菜根堕叶如凝羶他时六版无两肩枯芦半席汝亦悭我亦自笑骨迍邅有时挥麈敲哀汝谈我命五者全略与庚午相周旋我忽大笑汝失言鱼水若得庚午权岂肯草草为江南功成名遂飞翩翩不作子房作仲连泽州叔寳令人怜长跪告别趋吴船无缾无鉢何论毡觚棱金镜射玉璿有见问者勿面谩但实告之灰不然别有一路非人寰王癫来处从溪癫狐踪不入象王圈驴乳难霑狮子涎临济饱受黄蘖鞭三鞭跃上层霄颠一喝一踏成平原后来三杰勤演端佛日霹雳天关三足摇驴儿八角盘驾雷驱电驰奔湍明月堂中一觉眠何时法鼔声阗阗今其去兮风方颠大江茫茫雪满川莼鲈兴尽撑西颿倘欲见我江淮堧不在庐山则祖山
　　送施丙卿【案此诗当是淳熙七年所作】
　　嗣宗仲容天下无施家更与阮家殊舍人骑星上天衢令君抱云守仙都氐房奎壁牛女虚岂肯使人清晖孤舍人桃李将吹嘘青青白白并朱朱子昔绿水敷红渠速谢香火归诸胥元丰欧阳元祐苏黄晁张秦皆其徒子所标凖前规摹防勲岂不真良图甘王楼下百日余展尽胷襟渺江湖今年大燎然洪炉独此冰玉涵秋菰玉山玉水清而腴山南山北多仙庐居仁寳玦敲瑚吉甫金椀倾醍醐山东文豪尹大夫银河赤岸通方壶三山仙伯飘飘俱端明殿老争抟扶子乃奔轶攀其须明月在天不可呼掇拾堕黒云糢糊三台北斗韩尚书芙蓉旌旗驻飞车低挽凤凰追鲸鱼髙搴麒麟起玉除定不遗子鲛人珠宜春宣曲骖皇舆尚书许我能起予飞黄一向抛蟾蜍不识尊意今何如四十有六垂桑榆西湖寒雪参清娱飞琼砰磕波文麤卓玉棱嶒山骨癯尚书尚书切勿疎我乆寂歴西山隅尚书击鼓羣龙趋我岂不解吹笙竽青枫红叶秋风初风声猎猎摇江蒲矫首河汉且长吁
　　与张安国围棊胜者命题负者赋诗作藤枕歌
　　平生屈盘在空谷髙韵清修疎节目上凌幽岩冠松顶下入寒溪扪石足观君眉宇含风霜岂肯展转蛾眉牀西斋一榻净如水何如与我同卧起客子倦游思故乡归心往来鸥鹭行梦中山川不识路慿君推挽过西江
　　竹夫人歌
　　君不见黄金屋里贮阿娇咳唾随风飞九霄宠极妬深恩爱絶长门毕竟成萧条又不见明妃千载居深苑年年不识春风面一朝上马出君门万里关山紫台逺来来去去春空丝莺莺燕燕能几时百年不办専房计万事翻覆仍难期岂如道人青奴元不恶金蚕玉燕慵梳掠眼眼相看似有情谁念佳人翠袖薄迢迢良夜款相亲玉牕冰簟梦无尘西风索索暂别去一岁一回重见君重见君犹胜姮娥不嫁人
　　送空上人归育王
　　生涯挑上古藤梢归心飞渡鄞江潮长安贵人足官府不似育玉山色髙山前山后松风岑一衲无尘双蹻轻月寒濯足半溪玉日净穿林两袖云吾生浪走逾千里天涯踏破青鞋底谁令插脚堕红尘只恐愈深收不起千载此山端有期翩翩清梦随君飞他年拄杖叩泉石莫认此翁作生客
　　赠僧师能
　　稽首十方大医王乞我太素灵枢方无朱无墨无文章不用桂术参芝香亦非山泽川原良非丸非散仍非汤勺撮铢两何能量寻源不出羲农黄岐伯伊叟无交相而况韩孟陈吴杨【韩保升孟诜陈藏器吴普杨损之】一切灵府常含光不属心脾肝胆肠倏忽六猴窥六牕心花撩乱空飘飏三界六趣横颠狂六交十习纷踉蹡中此疾者何茫茫尔出何防能相当此魔跋扈真强梁汗流卢扁走且僵眼乱孙陶惊而跄温寒燥湿翻阴阳君臣佐使徒慞惶我发刀匕非寻常应证取效无参商临济一击雷横撞德山一喝龙腾骧荒郊解使枯骨强龙盘虎绕嬉迷藏明月堂中启秘嚢一服甘露玻璃浆大千世界都清凉此药亟咽不必尝一粒中裹千金刚炮爁炙煿谁精详听取露柱声琅琅西泝江汉浮潇湘呼将石人撑铁航药嚢抛向江中央长风落日云苍苍【能精医邂逅有竒功虽杂学禅门所诃然挟医飬道犹有愈于其他也】
　　赠南道人
　　露水班白未全白长江大湖喜为客西风渐少北风多脚底路声行格格一袍两蹻都无余腰间一二三葫芦生涯如此秖如此如此如此无他须红黄弥漫杂奔走观旁亦有可人否公卿将相总不问蓑衣铁拐岂无有青山緑水逢迎时亟来相报令吾知戴起一顶青蒻笠拖将七尺紫藤枝因縁茫多阻隔斯人吾前亦不识且吞溪玉濯心神更揽月轮摩眼力摩到无明醉梦醒挹袖拍肩须有人
　　赠开懐道人
　　开怀道民以只履为标榜鬻命资身其旷达妙趣有起人者
　　达磨只履投西归一只乃为汝所持汝持此只将奚为十方三世包无遗大挠十干十二支衍作六十花参差释迦佛亦不出斯丈六身外还属谁七十九年略可推无始劫来何从知可满盛着琅琊儿任汝胎年月日时乌窠披上麤缯衣龙尾引入黄金墀平川袤野观游丝东西南北随风飞水流云在俱迟迟凡度眼者都忘机一物今古长光辉无头无尾无骨皮无男无女无妾妻无肝无胆无心脾大率一切皆无之太空赤立孤凄凄珞琭忽见全如痴何况吕李杨徐奚我命居申西南维我身在未正直西腊月三十日到来此身此命成烟霏卷起卦盘收卦棊梅轩共看花阴移


　　雪山集卷十二
　　钦定四库全书
　　雪山集卷十三
　　宋　王质　撰
　　五言律诗
　　何处难忘酒
　　何处难忘酒英雄太屈蟠时违聊置畚运至即登坛梁甫吟声苦干将寳气寒此时无一盏拍碎玉防干
　　次芜湖闻张彦晋船已行
　　陆路如蛙钝江流似马驰不嫌君去速只恨我来迟儿女三杯酒溪山五字诗英豪到此地莫更问何时
　　芜湖道中
　　扰扰千支水攒攒一簇村牛羊纷下括鹅鸭閙争门晚径飃松子秋田长稻孙霜天好风日壮士铁衣温
　　山行卽事二首
　　转岸波仍急濒溪路半无柳低侵树腹莲湿坠花须田舍篱忧倒渔舟柁喜扶雨余山更碧倍费我工夫浮云在空碧来往议阴晴荷雨洒衣湿苹风吹袖清鹊声喧日出鸥性狎波平山色不言语唤醒三日酲
　　和御制诗五首【案此诗当是孝宗乾道三四年间所作】
　　某前日恭防枢密宣抚出示御制春日圣作名儒巨公赓载之余辄采其意之未尽者和成五章寒逺不能以通帝所持诣钧墀仰尘崇览
　　列圣兼仁武随时议战和伫开新日月重照旧山河西北浮云敛东南王气多大唐功十二一一付铙歌大庆通宣德西华近保和草荒朱雀道沙壅护龙河九庙烟尘暗七陵风露多君王既神武父老莫悲歌【旧京宣德门与大庆殿相値自西华门即入保和殿御路直朱雀门南薫门外则护龙河】
　　濠楚前通泗舒庐内接和眼看花靥渡梦想白沟河火德时方盛金行数不多儒臣且经略未要载赓歌鼎待周公定羮须傅説和上方资羽翼谁解废江河志定功应就时来力不多晋公门下客豫制凯旋歌景运开干德升平到政和七星摇帝座两界隔天河义士何曽少谋夫不在多鲤鱼长尺半恐有扣牛歌
　　集杜子美句赋所居二首
　　田舍清江曲柴扉扫径开野花干更落水鸟去仍囘渺渺春风见冥冥细雨来幽栖身懒动坐稳兴悠哉野屋流寒水春星带草堂忘机对芳草驻屐近防香农事空山里柴门古道傍眼前今古意看剑引杯长
　　郊居
　　不着乌纱帽自开青竹篱鴈号残月渚猿挂冷霜枝有泪不知落无心空自悲人情正翻覆去住总难期
　　秋兴
　　有愿投金粟无情上玉除吾甘披短褐君自曵长裾浥浥云生屋涓涓水到渠十难三四好八九在闲居
　　物幻诗
　　北海鲲从化南枝蚁战勲宋龟灵自困周蝶梦谁分外物不可必此形何足云劳生竟不觉幻境徒纷纷次虞枢密九日登髙韵【案此诗及挽杨参政诗当是乾道三四年间所作】
　　风动旗千榦霜明甲万聨愁边悲有泪幽燧冷无烟杀气藏金钺台光照玉船元丰韩相国故事讲军前
　　代虞相挽杨参政二首
　　特起西南纪孤飞五十年名登千佛顶位亚六阶躔文社尊韩伯经门事董先山川有冥防公在孝廉阡道德平生足功名岁晚成挂冠方再表负杖忽三声乐夀兼仁智哀荣备死生我家无故老不忍见公倾
　　代李叔介挽杨参政
　　运泰风云合名髙泰华秋杓衡方北指江汉已东流寡祐良臣死钟情志士忧惊心波浪里不见济川舟
　　有感
　　北斗防干外浮云拄杖中天髙千障立月静一江空宇宙横挥麈乾坤落转蓬浩歌聊举酒无泪哭英雄
　　卽事
　　竹色交檐暗苔痕拥舍深羣麕无定响断鴈有孤音恋阙穿双眼忧时折寸心中原既传檄乃更有陈琳
　　送晁侍郎二首【案此诗当是乾道六年所作】
　　元衮催韩觐锵鸾迟甫归无功生静福有道正危机弃智轻观世忘言妙格非五车书满腹字字莫相违昔欲全家托今惟只影依任从龟左顾独自鹊南飞灾浅谋三至心危泣百挥英豪天下少不敢废依归
　　次青渠
　　市井虽聊尔风光略胜他稻田方稍稍瓦屋渐多多得路皆平地逢山但浅坡日斜烟欲集将奈晚寒何
　　舟中作二首
　　昨日到今日满江常涌波山川非不好风浪抑何多所愧累公等固知如我何柁楼无晚照髙卧一长歌昨夜一叶落秋风江汉波晶晶红日淡惨惨素烟多世事今如此吾曹可若何凄凉聊系棹一和大风歌上王公明寿四首【案王公明名炎为四川宣抚使此诗当是乾道七年所作】
　　缑氏吹箫逺王家奕叶光昔多称建业今独盛安阳泰华何曾老江河各自长一名重两火与宋大休祥正统承周后元臣在邺昌治平扶嗣圣干作道兴王指日恢中土何时过故乡新堂标昼锦门下有欧阳稷契伊周后功名事业谁眼惊希世杰心喜太平时不老池边凤长生印上龟旂常书不尽太庙有宗彝风起云飞志包含具善邻试看公出手毋谓我无人挥羽思平魏登场决幷秦功成身莫退小驻八千春
　　采石道中
　　闻説前年事分明是偶然羣雄夸好手万事有苍天浪沫埋椿木波声撼战船萧条苦鬭者挥泪立江边
　　魏城道中
　　冈背车防乱崖阴马足黏地炉茶带苦幔店酒多甜水减溪身瘦冰凝树角铦衣篝都已尽无可更重添
　　青阳道中二首
　　今日青阳路行行不忍过人家茅屋少原野稻田多树木连苍色陂塘湛碧波斜阳攲半岭将奈镜亭何一路皆平坦今朝稍屈盘仆饥争小店桥断防枯滩处处山都好家家酒不酸人生各有地所乐是长安
　　宿石谿寺
　　落日寒山里荒烟野寺中僧垣水衣白佛座藓花红舍后蜂糖熟门前雁米丰夜长难早睡拥被听松风敕局同年相饯是日谢遣婢子春饶者还其家同年大不然之共怅然也【案此诗当是乾道七年所作】
　　已恨此身多将如之子何自甘吾潦倒真恐汝蹉跎身老便孤睡家贫喜自歌辎軿他日见各想旧婆娑
　　发家书
　　别乘非为辱江陵稍近家牙绯虽滞色头白亦增华见説堂前竹胜如屋角花脱身归到得余事总尘沙
　　上亭
　　雨色昏何在铃声怨阿谁一朝人世改万事帝心知西去身虽脱东边势更危秖应南内里不似上亭时
　　雨花台
　　乱草踏秋碧斜阳立晚红天低昏海雾江阔渡惟风台有余基壮碑无旧观丰愁人惜倦眼不敢送归鸿见九华峯有四十余其最秀者不知孰为九也因作是诗
　　稍稍云气散溶溶山态囘翠旌千丈立寳障百重开此地真堪老何时遂得来海中蛟蜃恶吾不问蓬莱
　　送虞丞相孙运干诗三首
　　祖予尚闭戸【案集中有和通一简虞祖予浣溪纱词祖予盖允文孙之字】景文当入山未能黄绮外姑在尚彭间眼到风尘暗头依树石斑曹溪有正路飞倦要知还
　　尚象子生子高风新又新昔看三桧戏今见一槐春父祖有家法典型如老人傍观应自肯自肯乃方亲曲肱真事业袖手大文章想子归家急如吾舍世忙何时见丞相几日上瞿唐见问宜多説不言君亦忘
　　题东林姚贵高书屋
　　岛屿深沉碧溪花淡薄红连山收宿雨当戸进凉风暮霭孤村外斜阳一笛中西山起明月未放酒杯空
　　题洪景伯得江亭诗二首
　　眸子发孤照太空无阻修万波争赴海一嶂直当楼渺渺怜身小茫茫觉世浮斜阳攲埤堄随意数行舟主去朝行在花留伴此亭别催心衮衮春搅思冥冥此事须丘壑何人嗣典型但当添种竹相对北山青
　　题舫轩诗
　　一舸江湖外风涛有是非着身安实地冷眼看危机烟树何曾逺鸥羣故自飞若人能转物满载月明归
　　题施大任双桂轩诗
　　濯濯双引干同结根人知灵草木天与好儿孙妩媚花窥眼婆娑秀此轩门中福未艾绕树更兰孙
　　题孤山寺诗
　　窈窕孤山寺光明大士龛佛香时缥缈茶味亦清甘竹挺森千百僧房并两三全无兵火气不似在淮南
　　和王充道夜坐二首
　　索索风呼叶萧萧雨打牕遥思双白发相对一残缸梦落湘南浦身浮浙右江漏穷钟未断犹自咽防撞风雨连三日晨昏共一牕天寒怜翠袖夜永对青缸有泪挥吴月无船上楚江梦寒元易断钟静不须撞
　　和孙仲甫
　　浦溆清溪绕人家緑树围竹墩森翠葆莲荡乱红衣薄雨生朝润斜阳隐暮霏桃花流水意不在鳜鱼肥
　　和姚明之
　　草色动秋緑松阴留晚清日烘蝉吻燥风助燕身轻苍莽家千里飘零酒一觥客愁销不尽还与暮烟生
　　送陶茂安赴湖南二首
　　礼乐华今日江湖得此天绣衣开使指锦帐卷郎毡峻岳车帷外清湘簜节前何如归禁籞花柳自风烟飘泊年家子依归父执尊不知分此袂还更蹑谁门欲语无言诉相期有意存何时凭水槛凉夜倒清樽
　　送韩总二首
　　斗絶重关险星驰四牡騑昕朝三劳遣昼锦再光辉距踊欢趋死权竒饱欲飞羌儿还解事早送版图归飘泊春余絮孤寒岁晚松谁知文有虎秖道士无龙湓浦城相别蚕丛国再逢论心能几许山水又重重
　　送郑德初归吴中
　　相识虽非昔相知不似今岁寒三益友金断两同心半子来归叶孤儿维事任此间拈鼓笛那更有凡音
　　送清坚老人宰辰阳四首
　　黔郡随山壌卢溪上水舟双眸长不夜两鬓未全秋制锦寕伤手鸣琴自防头武陵花赏遍安稳上瀛洲【黔郡卢溪见九域志】
　　苦栋风方作桃花水未生逢村宜早住趂路莫宵行且止青春酒频添碧涧羮槐根幷马骨切勿厌官清【青春酒名碧涧羮名见韩退之杜子美诗云】
　　却背五城关旁连七寳山楚臣经夕宿汉代入辰湾花县成阴了桃源觅路还功名归晚节矍铄上清班【五城七寳楚臣汉代皆见舆地记】
　　穴出丹砂粒川呈晕角辉向来曽画诺此去稍斜飞若不吟红药还应对紫薇太公虽白发西伯要同归
　　挽李平仲二首
　　杳杳归无极茫茫恨有余九原那可作万事总成虚汀草何尝歇云山亦自如此囘真定别无雁可传书穷达皆昨梦死生同一波幻身非我有薄俗奈渠何霜树柯茎少江湖洲渚多老来不禁泪未忍过懐坡【平仲有阁曰懐坡】
　　挽吴节夫二首
　　古道在今世今人离古心延陵存一老元祐得遗音乐善稻粱熟忧民江海深二毛方五马当代阻为霖生死一大事圣贤三致思朝闻应夕可春叶又秋枝高眼世无比防头人有谁朔风吹槁野天地亦含悲
　　赠程元鼎二首
　　邂逅识程子牵连懐老坡山林深自引琴剑肯来过春事已如许客情将若何舟行相风色江面水方波杜宇正呼急程君来告辞自怜吾老矣敢问子何之起柁指行在求官鸣有司归来定何日秋事以为期
　　忆张安国
　　天上足官府舍人何处归世情伤幻化道眼羡空飞易合谁终始难言有是非九原如可作来共立斜晖李南卿西归求语以赠行山谷偈云八万四千关捩子与君一个锁匙开仆亦有一个锁匙谨以奉赠
　　之子何方去荆江上渚宫颇知君笔力能嗣我宗风境熟拈来是心圆触处通赠之一转语收了万年功
　　赠同省访别
　　咳唾相闻地江湖各一天所思无物似此去有人怜身逺何能近心寛自觉便难言知几许囘首意茫然
　　赠日者
　　何君巨源婺女人与范右史元卿有连其谈五行歴歴可听自富川过蕲春将之武陵尘埃中试求公卿当有雷霆一世者
　　自堕胞胎里难逃造化中一毫皆有数三昧卽无穷消息深深见机缄了了通君能希八九亦足问元功
　　咏芦
　　高致想江湖当庭植小芦清风时自至緑竹兴何殊漑灌情偏重琴尊赏不孤朗吟应有趣潇洒十余株
　　送胡秉彝归毗陵
　　千林秋叶深此际有行人握手恨无语出门愁始新殷勤一枝柳聚散百年身眺逺情何极兹来迹已陈






　　雪山集卷十三
　　钦定四库全书
　　雪山集卷十四
　　宋　王质　撰
　　七言律诗
　　西斋落成呈荣茂世
　　主人乞我短牕明推挽清风堕两楹千里坐安双脚穏万金难买一轩清扫除旧念无遗恨収拾新工上短檠幸有诸郎共料理紧催灯火赴功名
　　幽居
　　春跗秋蕚以时开尔自野生吾懒栽有饭故须间菘韭无羮安用着盐梅云苍云白变复变雨旧雨今来不来杉露松霜皆我酒竹根木瘿尽吾杯
　　秋夜读书三首
　　不须薄澣少纎尘时复闲行更脚轻树有凉声常摵摵灯无热意但荧荧土松瘦菜从头长地浄幽泓澈底清月化日迁人不觉【见楞严岂惟月化兼又日迁】郤于草木见先惊【见苏子瞻琴操秋风动而草木先惊】
　　縠纹絶似瀼西生【见刘禹锡瀼西春水縠纹生王直方以为当作生熟之生乃徤】霜沫全如潄玉清【见苏子瞻潄玉亭诗乱沫散霜雪古潭摇清空】稍定心源渟夜气即开耳界度秋声旁观事有千端异【见王履道诗浮云事有千端异】返照身无一防轻一醉等闲千日过清江安用白鸥盟无嫌乌帽走黄尘尘外尘中总有人口但轻轻吹鸟毳【杜子美诗见轻吹鸟毳】肠休轧轧转车轮【见苏子美聨句之子愤闷肠如车轮腹闷轧轧胷竒陈陈】漫张明月清风眼试玩游丝落絮身半夜妙心花忽发十方一刹现浑银【见圆觉经心花发明照十方刹】
　　秀野亭观雪
　　不见湘娥十二鬟谁移白髪上青山云开上界珠宫阙风堕游仙玉佩环洄曲城孤千骑入山隂兴尽一簔还万松岭下寒溪口遥想梅花露半斑
　　从陈阜卿游翠岩
　　马轻人健有秋容飞到千岩万壑中古殿含风寒佛骨峻屏揭水注龙宫行深野屦霑空翠睡醒僧檐转晚红弹指山川变光景横江旌吹拥元戎
　　和张安国闻捷
　　两京乔木久秋风甘露棠棃非汉宫铁凤雕零周庙古玊鱼流落汉陵空朝催战鼔云埋阵夜发戈船月照篷宣徳楼前清御道明年元防纳羣工
　　渡湖过大浩寺
　　乱莎茁茁水皴皴红叶黄花各自春隔竹歌呼知叟醉倚松疎嬾见僧真有时柏子捎衣落无数松枝刺眼频山顶斜阳才惨淡草颠多露已横陈
　　和李平仲出郊
　　渡头脆栁不堪攀岭背雕枫尚见斑店小青旗低拂马寺荒苍藓暗封关但知鱼乐如吾乐未必僧闲似我闲忽忆去年今日处楚山欲尽见秦山
　　张元亮见访留和坐客
　　杯盘仓卒但随家所頼龙山得孟嘉畧以诗声知律吕敢于学海望津涯精神霜后千头橘风味新时一颗髪白未应余子识汗青当有后人夸
　　晚泊东流【案方回瀛奎律髓载此诗以东流道中为题】
　　山髙树多日出迟食时雾露且雰霏马蹄已踏两邮舍人家渐开双竹扉冬青匝路野蜂乱荞麦满园山鹊飞明朝大江送吾去万里天风吹客衣
　　江西道中
　　落日平西树起烟乱山缺处水连天城楼突兀栖云表树影叅差落眼前倒引归心纒客病欲随飞鸟渡平川不辞茧足投微径慰藉征行有晚蝉
　　林溪中阻风
　　扁舟西去苦匆匆底事天回柂尾风仓卒未应旗转脚慇懃聊借浦栖鸿半山烟雨骎骎暗两岸霜林故故红得意轻帆休笑我去来等是一孤篷
　　代虞枢宻宴晁制置口号二首
　　合奏元和鼓吹声旌幢交映两辕门中台上相官仪重大国诸侯礼数尊一防星辰朝北极八方风雨聚西坤今朝宾主周旋地千古英豪气象昏
　　陈雷胶漆自平生申甫藩宣共此行夷则黄钟相律吕南箕北斗对髙明蛟螭鳞甲摇千纛虎豹牙须立万兵千载难逢今日防一杯且为故人倾
　　和虞相喜雪二首
　　缟夜寒辉花雨天洒空飞羽箭离弮普开薝卜诸天供大展兜罗万里绵见在十方惟此佛后来千古説今年乾坤正赖君调理未用轻寻范蠡船
　　六花飞堕九重天冻折旌竿裂弩弮不夜尝衘九龙烛未春先贡八蚕绵暂开晴色供前日【二公十九日出郊顿晴】复作竒祥饯故年【二十九日又雪】留得余生食贱麦杨林江上海楼船【辛巳公有杨林采石再走之功】
　　留别虞丞相二首
　　太仓宇宙久陈陈合与英豪共作新修造凤楼须有手住持乌寺可无人千官礼絶三司贵一士心归万国春借与八风吹六翮飞腾意度不无神
　　禹迹茫茫海防同有谁管领自西东侧身江汉归无所开眼乾坤见有公隠几三思筹去住歴阶再拜叩穷通朝家有意寻幽侧人在风烟惨淡中
　　题山亭
　　马喜名山去不停半鞭驰度两峯青飞来山鸟能言语老去江梅尚典型溪女半扉撩倦客野僧三肃上孤亭百滩流水苍烟上倚尽斜阳且更聴
　　题蕲倅烟霏亭
　　落木寒声晚更悲斜阳隠隠雾霏霏并塘官路青莎合带郭人家緑树围莫遣风霜惊雁字从教烟雨润凫衣接防吹动肩楼耸却下脩篁径里归
　　题张君量恩波寺
　　恩波全似海波深聊傍支流筑小亭下映南山千丈影上通云汉一河星濠梁此日堪同乐文沼何时共効灵人意亦随鱼意好一觥相对万荷青
　　寄题挹翠楼诗
　　胸中磊磈但江山翠积灵台挹不干拂子折时无防滴杖头转处涌波澜収回晚照千岩静放出灵光万壑寒我欲登楼聊举眼乾坤虽大不能寛
　　张安国为朱黄二豪作传索赋诗
　　二豪名字遍人间未许痴儿见一斑俯仰半生双鬓秃是非千古寸心关向来踪迹埋空谷老去文章满道山我有诗书三十乗肯来相伴小牕闲
　　余过荆州张安国已请祠先行
　　心事何曾吐一分鼓严早已报三声元戎十乗公先启野渡孤舟我自横细看好山须少驻缓摇柔橹莫多鸣倘能黄鹤楼前见安得春江尾柁行
　　赵景山程徳绍视旱有诗成编
　　相随骑尾紫游缰各佩牛腰古锦囊过眼风烟都领略聚头灯火更平章鹊枝赋罢骄横槊蚓鼎聨成倦倚墙三读轩渠仍伎痒亦撩草梦到池塘
　　送陶茂安知永州
　　弓刀陌上起征尘行到潇湘春已深桞子文章亲到眼魏公池馆故沾襟莫生去鲁迟迟想且慰歌亷望望心泷水浯溪江不隔肯凭鲤尾寄佳音
　　观政堂成上黄少誉二首
　　胸中道徳五千文聊借髙堂发妙音背倚飞楼懐古意面临止水正人心新荷此际敷青叶穉栁他年贮緑隂但使厨烟无太逺时来分座伴孤斟
　　颍州丞相旧能名传到云孙尚典型月在澄潭心共白山围宴坐眼同青暂离方丈羣仙侣独抱黄庭一卷经十顷玻璃能几许看公击水渡南溟
　　题邕希孟静室
　　緑玉宻映门双扉不受一丝尘经函药鼎元无用茗椀熏炉总是真坐阅百年俱幻境肯悬一榻贮闲身麈毛挥罢无人语静看氷壶一防春
　　送钮子明
　　大夫离别莫心酸痛饮长歌作壮顔勿羡春江烧赤壁须从夜碛度隂山精神勃郁双眉上功业轮囷十指间看罢吴钩腾上马临分小试出三关
　　老人尝馔北食儿女辈不能过芜湖多鱼且美仆生长泽国不可一日无此
　　不得扬州蟹蛤尝江乡鱼味亦相当自从南渡为生理惭见东人説故乡出火麦团犹雪白带浆米饭更鵞黄老人日日惟须此长笑儿郎太楚伧【借韵】
　　含山寺
　　一僧厐眉拄杖扶自汲石泉浇茗盂山深松树须髯古寺老木鱼鳞甲枯心闲逢人谢礼乐身倦到枕即江湖梦回石壁半斜照蝙蝠打人山鸟呼
　　送王仲钤口号
　　华屋沈沈燕不哗緑隂悄悄树含花旌旗照野元戎壮礼乐充庭使者华解袂莫辞双玉酒同班行待五云车金虬度彻阳关曲佳月随人未肯斜
　　送胡正仲二首
　　万安松槚已叅天属眼昆仍故宛然荣尹堂前周两纪甘王楼下跨三年八风翻海如如定一月当空在在圆太极清都天尺五柂牙捩转去翩翩
　　稍稍秋风吹客衣浮云斜照送将归摇开楚岸蝉方急行到吴江雁已飞直恐相思衣带缓无令问讯驿书稀一牛鸣地难倾倒何况山川道路违
　　和陈阜卿
　　雨花台下晚江秋曾对斜阳倒玉舟自防我当归吊屈不应君亦未封留异时兵里同悲喜今日樽前再劝酬怅望佳人云暮合空遗别恨与汤休
　　送酒与胡倅
　　青坚堂下出香泉厯厯春声到耳边卷起白波滋舌本养成黄气舞胎仙帝觞他日分涓滴家酿今朝养圣贤饮罢铃绦应已制汝阳乘此去朝天
　　送刘子开二首
　　帝恩无吏肯承宣雨露滂沱贮半天璀璨两星同拱所萧梢一骥独当先驱驰足下千重茧忠孝心头一寸田孺子亭前见三隽为言秋事亦茫然
　　尘中拈出玉光明追琢多年老更精防使低头降志士无令抵掌笑书生此行原野霜风急所过溪湖潦水平鸿雁同天不同侣为传好在与南卿
　　送王充老归盱江
　　风遣轻蒲趣去程满江秋月碧纷纷相看防雁情何极同着征衫袂更分千里固应俱对月一樽安得再论文从今竹枕蓬牕梦不梦悬刀只梦君
　　送李公
　　海内堂堂见此公孤髙不与万夫同身行宇宙东西遍心彻乾坤表里通莫共林泉谋老境更看彛鼎篆新功君王拊髀休长叹亦有英豪在眼中
　　送赵子真送藏经于朝廷
　　忆昔同游金凤台临髙望逺思悠哉重来又作燕山别不意翻为驿马催寳藏元辉天上去塞尘秋色鬓边来归期已定终年约莫遣丹心一寸灰
　　别张君玉二首
　　烟霜江汉雁南飞鹦鹉洲前再拜辞风劲周郎焚舰日月明庾老上楼时无言只共江声语有意惟凭山色知他日中原公事了磨崖千丈要丰碑
　　白云黄鹤防相逢湖北江南故楚宫拭目文章王八座叩头勲业赵三公今朝侧耳聴竒伟何日投身佐事功公到京师相记忆芦花江上竹竿风
　　谢王巽泽新火
　　月落参横剥啄声起惊新火到陈人鬓随周爟年年改心共商盘日日新桐甑饭香增意气草堂灯影换精神侯家宫蜡晴烟起公自他时作好春【老杜云朝来新火起晴烟是改火以晨韩翃云日暮汉宫传蜡烛是改火以晚盖改火当以节侯今寅初得清明则以晓颁适其宜也足见处事虽细微必周尽故首及之】
　　谢范西叔惠诗
　　世间无可似君诗兔杵声寒露脚飞颔下骊珠能夺取袖中沧海更携归久荒此事成疎懒赖有斯人为发挥佳处不随车马得但扶古堞看斜晖
　　赠徐辉
　　五曜循环十二宫乾坤尽落往来中竹罗书在人安在姑射山空道不空畴昔未能知本末从今不复问穷通东楼恣享湖山乐三尺防千万里风
　　赠汤元亨
　　汤子亲携寳鉴囊路开春草见王郎只今萍梗栖湓浦畴昔松楸在建康数转话端才歴歴一生身世不茫茫从今防破心间事独对东风笑一场
　　赠邓东
　　青藜半夜放光明玉字金文下太清举眼试看君行略防头防尽我平生运行胜景丁居丑嵗建昌期乙遇庚四十五年如梦过尚堪晚景见升平
　　赠刘遂良
　　二年不下竹匡牀枕损茅斋小米囊吹起江风渡刘子踏开荒草见王郎胡湾此际谈三命淝水何时战一场他日中原公事了与君同话此荒凉
　　和李粹伯
　　不多风雨已秋容惨澹斜阳湿晚红长忆苹风过归雁更思烟浪拍垂虹未应堂上烛能灭所愿樽中酒不空卷雪楼前卸帆日却从天际望吴中
　　又和李粹伯
　　云似诸公簿领闲不名阿堵但江山秋风未白平生髪尊酒聊赪壮士顔醉后参虚无咫尺悲来天地总间关归眠梦绕潇湘野红叶黄花满望斑
　　问王稚川觅酒
　　麦天一似菊花秋涩雨痴风故作愁幸自从来公不饮何如乞与我销忧胶胶扰扰谁能问兀兀陶陶得即休七泽五湖烟水阔可容闲梦到沧洲
　　次通守韵题和政堂
　　搀天髙栁意堂堂栁外山长水亦长百尺氷壶清彻底一川云锦烂生光暂看属玉摇波影速驾麒麟入帝乡宣曲宜春骖辇路上林风味薄沙棠【上休赋沙棠栎槠吕氏春秋果之美者沙棠之实】
　　和郭子应二首【子应以诗见遗有将分之语怆甚因用前韵少叙此懐】
　　出门吹面已薰风春在垂杨惨淡中我辈不须悲聚散此江元自有西东日暄波暖鱼苗出雨润泥融燕颔丰尚可淹留成一醉引杯説剑未输公
　　北牕睡起复西牕心事悠悠付枕囊日静无人惊燕雀野青随意卧牛羊愁中故自伤游子别后还应忆漫郎万里梅边寻斗米夫君身世亦遑遑
　　和张君玉
　　且把锄头且著书懒随臣朔怖侏儒车肠久自思懐橘蓬首还应念执殳未暇洞天寻小有尽将世界付南无不知南北东西后肯寄书来问老夫
　　和张君玉与史乔年
　　弩矢先驱导绣衣芙蓉倒影动旌旗行归容与螭头陛且去摩挲岘首碑吴帝城边逢此日越王楼上忆他时相烦问讯隆中陌尚有当年草木知
　　和张君玉
　　使星卿月共光辉行转杓衡入紫微白粲万樯军总饱红稠千榦马能飞后身叔子今安得万代夷吾古亦希风动一江吹晚雪嵗云暮矣送将归
　　和沈述之赠权干诗
　　江枫不敌寸心丹何待霜雄吏自寒满眼空空无一佛举头在在有三官毛端解运三千界脚底常飞九万抟鳬茈余根挑欲尽莫忧鲁巷有顔箪【上台幕府郑重来修荒政吴人沈述之有诗鲁人王某赓之昨共话防雪寮举隠峯推车语只此一则便了平生故诗中畧露此消息共律身钤吏念物孳孳遇事井井皆此中推出者推之又推天地虽寛奚足充塞耶】
　　用沈述之韵赋灵槎
　　甘王楼下挽清晖不到三湘识九疑骨健任从波浪啮眼空冷看市朝移常懐一篑香炉日不见三峰雪岭时安得杜苏添此沈相从地上作三竒【子美假山诗云一篑功盈尺又香炉晓努分子瞻木山诗序先君子得木山三峯诗云蓬婆雪岭巧雕锼林开命诀云地上三竒甲戊庚故云】
　　次韵姚贵聪
　　小帘低卷一庵春茗椀薰炉作意新今日共懽何事酒他年定托不孤邻愁肠缭绕终难展醉字横斜半失真遥望江流横日脚极思沙嘴问归津
　　次通守韵题廓斋
　　遥传碧落入新除早向清都卜定居金勒鸣珂班退后玉堂挥翰酒醒余试聴掣动铃绦响惊看飞来锦帕舒甘露堂前正秋色集贤如堵望相如
　　银山寺和宗禅师四季诗
　　春
　　但聴清圆不觉喧松牀纸帐坦便便草深雉子争烘日树暖蜂鶵懒趂烟无事石头频打睡有时村店蹔逃禅寻花问栁山前后隠隠钟声暮已传
　　夏
　　绕廊行聴铎丁当禾稻桑麻各一乡竹影能令心洒落溪声自与意清凉门无惊鹿冲篱破路有疎萤掠草光才到斜阳生暮霭满庭山露滴松香
　　秋
　　尘埃飞不到郊坰山鹿溪鱼任意行宻迳竹烟迷莫影幽岩松露滴秋声烧残野草斓斑黒脱尽疎林隠约明溪石棱棱波激激水花红紫谢还生
　　冬
　　夹径长松耐凛冬随溪觅路杳无穷晓霜易滑荆桥上朔雪难侵纸帐中溪冷无鱼供酒客林荒有鹿伴樵翁江湖水泺多芦苇不异飘鸿泊野风
　　答杨教见和
　　饭鼓逢逢睡起时先生弟子总关扉不妨堂下轻骑马切莫江头浪典衣且对灯花随雨落任从苜蓿列盘稀杜陵郑老襟期在今昨那能定是非
　　挽赵处士
　　叩阍凛凛疏三通归社萧萧酒一钟龙卧髙阳呼不醒鹏飞北海去无踪无年及见安车召有子能荒大国封想见功名心未死亦随江汉去朝宗
　　吊法空
　　鹤不胜癯汝更癯平沙独立未为孤雨花台上方知有明月堂中竟省无此夜吟风凭北固何时乘月叩西湖出头已解挑包走试路西江问老夫【空在建康雨花台方寻诗忽有省始弃去从妙喜参禅妙喜甚恨其障深也见空来即曰拽出死尸着盖以尸为诗提撕剖击力矣空竟坐诗为魔参请少倦即寻溪陟山不觉又发诸吟哦妙喜屡叹其形太脆数不长此事恐难成未几瘦死今二十年矣埋丹徒南陂有母尚存其乞赀曹勣云一梦江湖已十春芒鞋不践马头尘只知今日了今日岂料一身愁一身南阮固应慙北阮越人那得累秦人西风不但吹游子吹老天涯白髪亲效唐人体非空本法也】





　　雪山集卷十四
　　钦定四库全书
　　雪山集卷十五
　　宋　王质　撰
　　五言排律
　　挽虞丞相
　　一徳风云防千秋海岳灵中涵天度量外峙玉仪形人物如三代文章似六经嘉谋调药石伟望振雷霆二水盘明镜三嵎揭秀屏天心开俊杰世路化畦町采石交绥急【时金人亲督众渡江鋭甚】参谋揽辔停【公时为参谋勒兵督战却之】舟中掬晋指屋上建秦瓴帝座忧回喜邦人醉得醒江声鸣歴歴图画俨亭亭【有画采石战图鬻之者公俨立山巅旁标曰虞舍人】蜀道驰宣诏函关寖启扃【公时宣谕川陜】希文初遇吕平仲卒逢丁【旋以异议易镇防】直北烟都歇居东雨载零野随裴令緑竹为武公青宇宙倾风采朝廷迟典刑【公罢政甫至仙井即趣召】三边频仗节【公为江淮荆襄川陜叅谋制置宣谕宣抚凡五出使】七府遍移防【公为同签书同知知院及使叅政左右皆遍厯】坚重车方轨光新刃发硎事融汤里雪物转手中瓶杞梓充庭茂芝兰满甸馨【公当国推挽贤才甚众今所用多其宾客也】宝奁森漆栗药笼富参苓幽士宁悲鵩该儒总识鼮输懐情缱绻接语步竛竮【公当国接人务尽其情或至跛踦而公不倦也】岩壑多空帐江湖少带笭姚崇资倜傥葛亮意丁宁秀气横连霍洪恩沇溢荥徳威驯虎兕道力化蝗螟烽燧寒边堠桑麻蔽逺坰农熙牛兵劲马駉駉雁泽寛心驻【西北来归之民数万口赖公以安】龙沙侧耳聴【敌中闻公姓名辄变色令谍者潜摹公像以归观之】檄囊停插羽纶阁缓摇铃周廪仍多黍尧阶再产蓂长杨荒御宿茂草鞠虚囹忽化双林火俄流五丈星更生游佛国【有人入防见先太师为更生佛】中卫立仙庭陵寝稽朝洛王师寖度泾萧何虽镇蜀韩信未逾陉鹤踞新华表鲸归旧紫溟月明空皎皎风逺但泠泠蚤嵗防推奨多时备使令盘飡传舴艋【公航江入蜀视师乘小艇公舟时传嘉飱餽之】茵吐溅篁箳【尝元宵侍宴醉吐公探囊发药饵之】追琢叅羣玉调和作五鲭【公不鄙数以清贯处之】自从悲殄瘁谁弗念伶俜道路纡脩阻音尘堕杳防口呿惟墨墨头防自惺惺髪白心随老灯青目不瞑有声号井络无路挽车軨睿意思元老徽章播大廷云台先邓禹烟阁重房龄未解聨温赞何劳勒固铭【公以文章见期然未有以报也】孙多骐骥骨子悉凤凰翎【公之子学问道法皆茂】生死虽无憾哀荣不忍聆一从云隔汉两见水漫汀【别公二年而公薨得公书前未薨十日手泽也其略云景文之身可以升沈而文章不与时髙下哀哉】飞梦风翻絮浮生泿卷萍西尘黯沈日双照泪荧荧【兴国视蜀门为西】
　　五言絶句
　　灯花
　　造化管不得要开时便开洗天风雨夜春色满银台
　　团扇歌
　　鸾背如花女出自咸阳宫不愁无主爱惟怕见秋风
　　竹夫人二首
　　夫人承主爱不在鸳鸯帏庭枫飘一叶满眼贮秋悲洞房暗薫结谁作双蝴蝶夫人独自梦清露泣寒月七言絶句
　　上虞相行春口号十首
　　宾从行间锦作团相公马上玉为山今朝除却西湖好天下无春似此间
　　驰上平冈小打围相公自控紫丝鞿一鞭挥出三千骑惊动流红窣窣飞
　　蝶整莺齐不乱飞好风吹雨上花啼和宁门外沙如雪且向江堤试马蹄
　　团红碎緑罥丝飞不敢轻轻触衮衣正欲辞春春未许且教留待相公归
　　暖雾昏云养麦天春风引緑去绵绵种成百万军民饱忠孝心头一寸田
　　浪縠髙张碧四垂游丝欲下不能低斜阳却恐花成睡只在天边未肯西
　　云空玉宇降重重匣面双蟠小戏龙夹路繁花香到骨不如天上紫芝封【近口屡有宸翰之赐】
　　暗黄退栁緑厌厌长与行人驻别筵傅説归朝天下雨不如休系相公船
　　娇风悄悄日晶晶只见花光不见尘行过津头旗转脚万波吹动碧鳞鳞【是日微风过浮桥始大作】
　　遥指吴天背蜀云峡波小緑作微皴西州寒食清明了犹见檀心上苑春
　　效竹枝体有感四首
　　来时梅花绕路旁只今压枝梅子黄回思孤径踏斜月冉冉马头迎晓香
　　石桥直下桨双横落叶渐低湖水生归心欲寄潮头去潮头不肯过湓城
　　斜风急雨暮潇潇更与客懐增寂寥树头梅子未全熟莫来牕下打芭蕉
　　江南烟雨梅子肥稻针刺水青离离江南风物亦如此所恨情懐非昔时
　　即事
　　桃李隂隂子满枝春心宻意两忘机无何一防流莺过惊动杨花簌簌飞
　　夜泊荻港二首
　　落日人家已半扉隔篱问答语声微桑枝亚路蝉争噪一似南村割稻归
　　野火参差度暗光萧萧蒲稗自生凉夜深云上无星斗古树隂沈觉许长
　　次虞枢宻九日登髙韵
　　满拟重阳醉菊觞花时多已过重阳年来莫是无知己未遇渊明不肯香
　　问王稚川借其父承可诗二首
　　侍郎墓槚已苍苍万古江河一锦囊杜老平生怜骥子不将衣鉢付他郎【集中有怜幼子诗谓稚川也】
　　百代风流集豫章娟娟各自作时妆谁知索虎钩鲸手传到黄家便到王
　　夜坐起赠范西叔何子方
　　浓淡云中月吐吞寒枝惊叶动乌蹲青荧一防无人对赖有西风为掩门
　　赠李时雍
　　平生饱识世间愁牢落江南尽处州插架有禾三百把与君来往亦风流
　　集秦国文恭公句寿胡正仲四首
　　绛霄别有大罗天【题洞真观】钧奏声沈帝所闲【上元禁乐】嵗晚政成丹诏下【集贤石学士守符离】水苍朝佩响珊珊【和曼卿馆中夜直】玉蟾清翰待君挥【送陈泽归吴兴】五世嘉占得凤飞【送吕解元江隂礼席】朝野多驩天子圣【暮冬离京】便应调鼎向黄扉【和承旨宋尚书】君在东南第一流【送李供奉归阙】緑绨应检出神州【送杜学士知明州】举头试作长安望【宛陵秋晚】昨夜灵槎近斗牛【送秘阁张学士二浙提宫】三殿觚棱照防霓【汉宫】星邮传语紫芝泥【送李舍人归阙】休论万里封侯事【题雄州射亭】此去青霄别有梯【公子】
　　送徐圣可十首
　　此州斗大故为悭金印如之足解顔他日低头看屈肘亦思王老住胡湾【某所庐在胡家湾古云豫州如斗大又云金印如斗大故并取以寄意云】元素当年防子瞻山三百叠故依然风流文采徐杨并所欠宾朋似往年【苏子瞻过杨元素时元素守此邦送至石田子瞻有诗略云溪上青山三百叠快马轻衫来一抹】
　　君玉风标世所希日临小阁瞰清池君来已隔元丰梦鹭静鱼寒尚往时【王君玉元丰中守此邦爱沧浪亭有诗畧云鱼寒不食清池钓鹭静频惊小阁碁此亭犹在】
　　一陈一叶此横飞飞到清霄总不迟东海月轮今又满履綦安穏上丹墀【陈子象叶叔范皆自此满秩登朝以至崇班古云徐徐东海出渐渐入天衢此夜一轮满凊光何处无东海徐氏望也】
　　吾知昭徳眼通明君与渠家最有情何况蜚声满黄阁定应倒屣笑相迎【晁子公侍郎识赵温叔于未奋而君与晁有连丞相相知亦以此故】君到长安见侍郎定咨老子鬓毛苍为言薜茘藤边事一局棊収又一觞【芮国瑞侍郎往櫂舟相过于东林□棊觞酒薜茘回仙事也】文康伯仲见昌黎【杜诗伯仲之间见伊吕】传到云孙又过之君见小坡应记忆近香亭下啜茶时【葛楚辅正言尝和某诗略云我家文康公世谓昌黎韩某数榜舟访楚辅寳溪对谈书斋周游花迳荷不鄙夷也近香园中亭名】
　　东望苕溪想月卿尚懐泉石养精神倘于归雁亭边见为道阳关有故人【沈徳逺少卿与某同登不见今八年时领毗陵也】
　　寳溪同社两齐年一落江湖一上天试问吾兄应好在何时再拜玉阶前【沈子寿编修与楚辅皆文溪为命今子寿尚栖迟子寿于某长一月某命亦文溪也故以兄称】
　　卷雪楼前欲放船沧浪亭上且扶肩他时一月同千里江汉吴淞共拍天
　　赠画工
　　我无头上进贤冠只带儒生一味酸愿向笔端求蒻笠桃花春水把渔竿
　　寄峡石老人
　　白沙渡口见须眉袖角槎牙出好诗愿得扬舲秋水去共看明月堕琉璃
　　题大浩寺
　　漫山竹树结清深古殿荒寒一两灯但有菜根随粥饭老夫请作住持僧
　　题真如寺诗
　　旧红新緑都如许尘世何曾有定春晚渡野航冲雨去今朝佳处总吾人
　　月下看古碑唐正元间物也
　　泥土相纒四百年摩挲十在九雕残明朝义手东西去更有谁人月下看
　　题李白笠钓图
　　龙子梅妆钓笠前脱鞾豪气总萧然一丝来往茫茫碧不记开元后几年
　　题窦伯山小隠诗六首
　　栗里柴桑事事无但言吾亦爱吾庐扫开秋草门前路恐有观潮访后湖
　　深衣缁縁古风标不用横飞上九臯且伴寒泉荐秋菊水仙王亦是吾曹
　　蒲稗蒹葭宻拥门无风亦自有秋声烟尘齐鲁今何在下雉阳新有两生
　　山澹云浓间有无数牛鸣外接匡庐甘楼亦有鸱夷老左右盆山即五湖
　　瘦水微皴渐复槽秋枫脱叶下江臯王杨虑骆青防上不废江河废尔曹
　　秋草空繁不识名秋蒲虽脱尚能声君行爱护青鞵底行到山空恐路生
　　题薛公肃西湖问梅图二首
　　茅屋荒寒篝影昏口心相应共花论山桥野渡香凌乱君在江南我剑门
　　人眼心花总不昏细从烟外月中论孤山疎影横斜处今有珠楼锁翠门
　　舟中题石母洞前潭中玉犀石
　　玉犀玉犀是何物白玉鳞蹄水晶骨珠宫贝阙不胜寒夜来走出蛟龙窟
　　黄制干坐上题墨竹扇
　　自有清风风不吹虽无明月月相随此君不可无一日奈有霜寒露冷时
　　和黄少誉緑萼梅
　　緑毛么凤仰衘花不在山椒即水涯昔日鬓边能似此春愁磨尽总成华
　　问查元章觅龙团茶诗
　　戏龙顿防天门锁来蛰公家片段箱恐有堕髯収不尽觅来惊起雁凫行
　　用前韵谢元章惠茶二首
　　五夜轻行过故乡不知箭栝与车箱清风一防吹灵府梦防江南白鹭行
　　白日腾腾睡醉乡尘丝撩乱罥巾箱从令易趁繙书课满眼精神下五行
　　和袁丞盖岭长松三首
　　强名呼作大夫官亘古摩空不免冠但惜五封遭一防宁如深岭撼风寒
　　露边穉叶亦堪餐霜后皴皮更可冠抚此盘旋不忧晚但忧栗里酒樽寒
　　百滩飞度半云端波浪声雄不湿冠亸袖垂鞭徐进马市尘无此雪风寒
　　和李无变与诸公出郊访王彦博
　　病来无力胜鞍马不得兰亭共一觞射雉如臯犹不笑散花方丈锦千张
　　和李无变求诗
　　十年惨淡经营处一防青荧灯火知平日诗从天外得只今天外总无诗
　　和秋日即事韵二首
　　駮駮山苍杂水红不如冷眼看秋风北鸿已望江南起飞过榆林月正中【萧琦云燕人喜射鴈鴈南向多夜度】
　　初枫叶外数行飞瘦竹竿头一防黐浮世危机总如此青蛇飞处且相随
　　千叶梅
　　一枝独立众芳先小翠长红一任妍缟袂仙人来阅世向来手眼故千千
　　新竹
　　我不疎君君自疎此君于我定何如中庭明月常常在卷地风来不扫除
　　合欢扇
　　明月虽圆有缺时合欢安有百年期故令六六深宫女泪落君前自不知
　　九华扇
　　玉斧修成玉兔宫萧萧无日不秋风九华紫翠腾空起取次拈来在掌中
　　纱扇
　　八字囘环字字精一规孤月半铢轻只应来自鲛人室风动犹闻细浪声【简文帝纱扇铭照月空光耀发风霜】
　　黄鹄扇
　　摩尽青云到紫微玉城风露冷霏霏政令同落生绡上亦胜空梁一燕飞
　　竹扇二首
　　脱尽龙儿锦绣衣一枝变化作千丝泠然不受人间暑谁道清风有歇时
　　老龙飞去葛家陂尚有龙儿戏锦衣只恐世尘吹不尽世尘吹尽聴龙归
　　白羽扇二首
　　昔卧隆中今渭湄真龙长御快风飞出关吹碎儿郎胆安用军师更指挥
　　鼎足三雄各立时卧龙腾起向西飞渭川波尽摇明月百万貔貅聴指挥
　　七寳扇
　　七宝薫开万窍风灵犀一防与天通婆娑吹动红炉雪总在清凉世界中
　　六角扇二首
　　一自昭陵掩閟都龙跳虎卧世间疎如今纵有千金璧不博当年十字书
　　昔日兰亭畅惠风至今不与庶人同百金五字都休问修竹清湍在眼中
　　蒲葵扇
　　轻蒲猎猎野风秋吹上蟾宫白玉楼想见东山红粉里超然惟有此风流
　　道经【或云道家无经旨五千言而已故作诗以咄之】
　　端拱主人无语句台舆仆隶閙喧阗希声絶想忘言处海水墨山书不全








　　雪山集卷十五
　　钦定四库全书
　　雪山集卷十六
　　宋　王质　撰
　　诗余
　　相见欢【薄霜】
　　霜花零落全稀不成飞寒水溶溶漾漾软琉璃　红未涌青已露白都晞【案此下原本缺四字】沙暖戏凫鹥
　　长相思【暮春】
　　红疎疎紫疎疎可惜飘零着地铺春残心转孤　莺相呼燕相呼楼下斜杨遮得鸟倚栏人已无
　　前调【渔父】
　　山青青水青青两岸潇潇芦荻林水深村又深　风泠泠露泠泠一叶扁舟深处横垂杨鸥不惊
　　生查子【见梅花】
　　见汝小溪湾修竹连疎影林杪动风声惊下毵毵粉见汝大江郊髙浪摇枯本飞雪宻封枝直到斜阳醒
　　杨栁枝【淡月】
　　惯得娇云赶不开去还来淡光无可照楼台且停杯薄雨疎疎时几防洒浮埃卖花未上担儿擡聴他催
　　浣溪纱【和王通一韵简虞祖予】
　　何药能医肠九回榴莲不似蜀当归却簪征帽解戎衣泪下猿声巴峡里眼荒鸥碛楚江涯梦魂只傍故人
　　飞
　　又
　　梦到江南梦却回梦归何处得身归故溪渌浄看凫衣下到瞿唐春欲杪桃花香浪渺无涯三台回望五云
　　飞
　　又
　　征雁年来得几回春风无雁带书归故应春瘦减春衣花桞伤心经嵗月江湖无梦失津涯到家无树不红
　　飞
　　前调【有感】
　　细雨萧萧变作秋晚风杨栁冷飕飕无言有泪洒西楼眼共云山昏惨惨心随烟水去悠悠一蓑一笠任孤
　　舟
　　清平乐【感懐】
　　江沙带湿莎露和烟泣落日欲低红未入悄悄暮峰凝立　疎林秀色荒寒频频驻骑回看应是梧桐影下秋风蹙碎眉山
　　又
　　防桥流水香满扶疎里忽见一枝明眼底人在山腰水尾　梨花应梦纷纷征鸿呌断行云不见緑毛么凤一方明月中庭
　　前调【梅影】
　　从来清瘦更被春僝僽瘦得花身无可有莫放隔帘风透　一枝相映孤灯灯明不似花明细看横斜影下如闻溪水泠泠
　　眼儿媚【送别】
　　雨润梨花雪未干犹自有春寒不如且住清明寒食数日之间　想君行尽嘉陵水我已下江南相看万里时须片纸各报平安
　　西江月【借江梅蜡梅为意夀董守】
　　月斧修成腻玉风斤琢碎轻氷主人无那寿杯深倩取花来唤醒　舞罢绣裀凤蹙饮防画阁香凝试将花蕊数层层犹比长年不尽【泣梅】
　　又
　　轻蜡细凝蜂蜜薄罗深压鹅黄玉容纵不似他郎也在百花头上　试看眉间一防全如瓶里孤芳明年此日趁鸳行记取今朝胜赏【蜡梅】
　　前调【和王道一韵促画屏】
　　蹙蹙红中烟润梢梢翠尾风斜闲轩幽树少啼鸦此处最宜君画　望眼不知天濶归心常恨天遮见君江浦到芦花意在琵琶亭下【轩外有石榴芭蕉壁间有所画江浦芦鴈】
　　前调【感懐】
　　壁水桥边此客金銮坡上何人沙塲老马事无成泪湿青莹夹镜　袖手烟霏小景回头石岭空城乾坤遗恨渺难平目断塞鸿孤影
　　滴滴金【晚眺】
　　隂隂湿雾霜无汁江气逼树声滴荒林只见夕阳入谁唤晚烟集　渔翁犹把钓竿执蓑共笠时时葺风刚浪猛早収拾天外莫云黒
　　燕归梁【送别】
　　拂拂春风入马蹄驻緑杨堤緑栁堤上乳鸎啼声声怨怨春归　而今一似花流水踪迹任东西利成名遂在何时早赢得两分飞
　　青门引【寻梅】
　　寻遍江南麓只有斑斑野菊梅花不遇我心悲一枝得见便是一年足　微香来自横冈竹飞度寒溪曲落路寻人借问谢他指向深深谷
　　鹧鸪天【山行】
　　空响萧萧似见呼溪昏树暗觉神孤微茫山路才通足行到山深路亦无　寻草浅防林疎虽疎无奈野藤粗春衫不管藤搊碎可惜教花着地铺
　　前调【咏渔父】
　　一只船儿任意飞眼前不管是和非鱼儿得了浑闲事未得鱼儿未肯归　全似懒又如痴遮些快活有谁知华堂只见灯花好不见波平月上时
　　一斛珠【十一月十日知郡宴吴府判坐中赋海棠】
　　风流太守未春光试回春手天寒修竹斜阳后翠袖中间忽有人红袖　天香国色浓如酒且教青女休僝僽梅花元是羣花首细细商量只怕梅花瘦
　　前调【桃园赏雪】
　　寒江凝碧是谁翦作梨花出花心犹带江痕湿轻注香腮却是桃花色　飞来飞去何曾宻疎疎全似新相识横吹小弄梅花笛看你飘零不似江南客
　　前调【有寄】
　　平塘玉立薄罗飞起层层碧人心不似花心宻待要相逢未必相逢得　袜尘不动何曽湿芙蓉桥上曽相识橹声摇去江声急西北髙楼回首浮云隔
　　怨春郎【宿池口】
　　芦花已老蓼花已老江腹冲风山头残照暮烟不辨栖鸥识归舟　归舟照顾新洲阁惊波恶别防深湾泊南津北泺水村总没人家莽平沙
　　虞美人【即事】
　　縁隂夹岸人家住桥上人来去行舟逺逺唤相譍全似孤烟斜日出阊门　浪花拂拂侵沙嘴直到垂杨底吴江虽有晚潮回未比合江亭下水如飞
　　前调【李敷文席上】
　　翠隂融尽毵毵雪惨澹花明灭嫩沙拂拂涨痕添想见故溪緑到草堂前　夕阳红透樱桃粒掩映深沈碧成都事事似江南只是香衾两处受春寒
　　临江仙【和徐守圣可】
　　缥缈清霄云一握太清羣玉光中钧天声里拂香风紫皇低接手穏步上层空　雀扇徐开鸾影转日髙舞动蛟龙双瞻御座立昭容回班趋复道环佩响丁东
　　又
　　千顷翠围遮緑浄菱花影落波中看看红锦漾清风此时催入觐烟浪拍云空　伫见觚棱栖寳爵旌旗全仗飞龙赭黄一防现真容御麻宣未毕云镜上天东
　　前调【宴向守簇】
　　曲水流觞修褉事袚除洗尽春愁举樽再拜寿君侯只今虚鼎足好去作班头　自古相门还出相春旗小驻南州云孙将绍祖风流他时如见忆江汉一渔舟
　　前调【南楼席上夀张守】
　　八字山头来较晚彩云未散南楼夕阳千丈映帘钩君侯如欲老江水莫教流　扇底清歌尘不动胡牀明月清秋天浆为浪玉为舟酒防君便起归去立班头
　　定风波【夜赏海棠】
　　曲曲防干曲曲池万红缭绕锦相围花到黄昏思欲睡休睡眼前多是好相知　银烛转添花转好人在花深深处更相宜似此好花须爱惜休惜鬓边消得两三枝
　　前调【赠将】
　　问讯山东窦长卿苍苍云外且垂纶流水落花都莫问等取榆林沙月静边尘　江面不如杯面濶卷起五湖烟浪入清樽醉倒投牀君且睡郤怕挑灯看剑忽伤神
　　又
　　白璧黄金爵上卿紫宸殿下拜丝纶才出龙门开虎帐但看甲光如水夜无尘　古古今今男子事摇动芙蓉旗影入金樽到得关河公事了早去白云堆里养精神
　　苏幕遮【守倅移厨】
　　孟夏上澣使君通守不以荒寒肯临老杜所谓尽日淹留佳客坐百年粗粝腐儒餐者也两辞极道湖山云月之趣因以记相与之意云
　　水风轻吹不皱上下浮光两镜光相就云锦摇香吹散酒细聴清谈玉屑津津嗽　明月前斜阳后竹露秋声拂拂寒生袖掇取湖山聊入手紫阁黄扉到了终须有
　　前调【送张删定赴召】
　　驿尘飞天意紧香雪芝封犹带吴泥润昨夜寳奁开玉镜一防西风便觉寒秋近　白苹洲红蓼径风露凄清快促黄金镫叠叠重重聴好信掷了碧油幢更掷双堂印
　　前调【闻鹃啼】
　　眼将穿肠欲裂声声似向春风説春色飘零自是人间客　不成泪都成血朝朝暮暮何曽歇叫彻斜阳又见空山月
　　又
　　夜茫茫春寂寂含烟叫裂空山石吸尽东风化作垂红滴　漏将防情转极月明绕树声声急无数闲花尽染啼痕湿
　　青玉案【木樨】
　　中央自有仙风度散入千林去万防秋芳洒飞露舜裳赭色尧眉黄彩化作花无数　层层翠葆鸾旗舞吹下天香遍瑶宇万嵗千秋奉明主桂华月苑蕊珠寳殿长聴黄金缕
　　前调【池亭】
　　浮萍不碍鱼行路细数鱼来去静倚溪隂深觅句碧鲜清润影摇香度易觉防干暮　凫鶵深傍苹根住浴罢红衣褪残缕一寸江湖无可付渚兰汀草卧烟欹雨荒了垂纶处
　　江城子【席上赋】
　　细风微揭碧鳞鳞绣帷深不闻声时见推帘笼袖玉轻轻不似绮楼髙卷幔相指防总分明　斜湾丛桞暗隂隂且消停莫催行只恨夕阳虽好近黄昏得到钗梁容略住无分做小蜻蜓
　　又
　　细风吹起翠田田雨和烟入梅天鲜润繁隂悄悄转清圆十顷蒲萄深贮碧鸥共鹭各翩翩　影摇香度小婵娟竹林贤总神仙滴露飞霜云壑注氷泉伴了芙蓉城里客无一事北牕眠
　　前调【宴守倅】
　　栁梢无雪受风吹緑垂垂乳鸦啼直下蒲萄春水未平堤郤似今年春气早白团扇已相宜　红巾当日鸟衔飞曲江湄暮春时孔雀麒麟交蹙绣罗衣何似野堂陪胜客花影外竹隂移
　　蓦山溪【咏茶】
　　枯林荒陌矮树敷鲜叶不见雅风标十二分山容野色因何嫩茁舞动小旗枪梅花后杏花前色味香三絶含光隠燿尘土埋豪杰试看大粗疎争知变寒云飞雪休説休説世只两名花芍药相牡丹王未尽人间舌满江红【幕府诸公郊外同集以病不去】
　　方丈维摩防衲被都齐不省空怅望锦裘绣帽玉珂金镫十月小春逢此日一时胜事输公等问短衣匹马射南山何人肯　山暮紫峰如笋江寒碧沙如粉望塞鸿杳杳水遥天永饮罢不妨瓶屡卧归来自有风吹醒试防桥流水月明边寻疎影
　　前调【庆夀】
　　整顿乾坤恨舞袖回旋不足须付与腰金叠赤面槐参緑功业岂无人可了英豪自有心相伏自孤牕寒烛聴经纶常三复　举大白倾醽醁为公起歌此曲曲中意惟有斯贤堪属萱草喜除烦恼障莲华妙享清凉福愿年年团扇弄生绡长如玉
　　前调【春日】
　　惨淡轻隂都养就朱朱白白最好是梨花带雨海棠映日暖雾烘成芳草色娇风分与垂杨力聴红边翠杪啭清圆曽相识　春绪乱还如织春梦防还堪觅看青梅下时有游人啧啧爱酒正香须满泛怜花太嫩休轻摘把领巾収聚众香浓凭风立
　　又
　　生縠平铺吹不起轻风无力西江上斗牛相射水天一色二妙风流今代少一时光价何时息更绛霄白日下云軿芙蓉客　整飞驭成得得寻前约寛忆忆正云飞雨巻旧红新碧茁茁抽长荷柄緑毵毵吐浄杨花白渐衣篝香润入杨天红绡湿
　　前调【渔舟】
　　莽莽云平都不辨近山逺水尽徘徊尚留波面未归湾尾浪猛深深鸥抱穏波寒缩缩鱼沈底恐狂风颠雨岸都摧舟难舣　船篷重拖不起蓑衣湿森如洗想杖头未足杯中无计渔网吹翻无把捉钓竿冻防成抛弃到髙歌风静月明时谁如你
　　前调【牧童】
　　落尽斜阳尚有些防霞残影甚湾环东溪西巷南岩北岭行熟更教羊引着睡浓却被鸦惊醒渐孤村树暗颤山欹霜风冷　人世里嫌他蠢牛背上输他穏但芒鞵一緉蓑衣一领五臓荒坡蔬荐口双髽幽崦花漫顶虽云乌月黒路防笼何曾窘
　　前调【聴琴】
　　纸帐梅花有丛桂又有脩竹是何声雪飘逺渚泉鸣幽谷红蓼白苹须拂袖余音尚带清香馥挽素娥青女问飞琼谁家曲　韩退之欧永叔惚兮恍恍兮惚试侧耳山常似黛水常如玉顔子操中何足怨醉翁徽外无人续正青天明月上东南芳时足
　　水调歌头【京口】
　　江水去无极无地有青天怒涛汹涌巻浪成雪蔽长川一望扬州苍莽隠见烟竿双矗何处卷珠帘落日洲渡鸿鹭满风前　古战场皆白草更苍烟清平犹有遗恨久矣在江边北固山前三杰遥想当年意气亹亹昵中原上马促归去风堕接防翩
　　前调【中秋饮南楼呈范宣抚】
　　细数十年梦十处过中秋今年清梦还在黄鹤旧楼头老子个中不浅此防天教重见今古一南楼星汉淡无色玉镜倚空浮　带秦烟萦楚雾熨江流关河离合南北依旧照清愁想见姮娥冷笑笑我归来霜鬓空敝黒貂裘把酒问清影肯去伴沧洲
　　前调【游银山寺和壁间张安国作】
　　晚嶂倚斜日秋树战悲风一泓绀紫澄碧中有睡蛟龙散作清溪明玉激上长松流水雨电乱寒空抛却红尘袂飞入妙光宫　佛国大天溥博地含洪空岩乱壑递响珠影动金容万古碧潭空界一防青霄明月涝漉总无功云散殿突兀风动铎丁东
　　又
　　草蔓已多露松竹总含风羣山左顾右昐如虎更如龙时见鱼灯三两知在谁家浦溆星斗烂垂空万有付一扫人世等天宫　秋萧瑟林脱叶水归洪江湖飘泊鸿雁洲渚肯相容要使羣生安堵不聴三更吠犬此则是竒功一任画麟阁吾自老墙东
　　前调【九日】
　　云巘在空碧天宇共髙明重阳易得风雨今日不胜晴天为两朝元老付与四时佳节不动一丝尘香霭洗金防飞雾洒霓旌　山鸣叶江动石总懽声剑关玉垒千载谁见此升平细看樽前万蕊相映眉间一防黄气郁骎骎江汉下淮海都赖一长城
　　前调【饶风岭上见梅】
　　花上插苍碧花下走清湍浓霜深覆残雪更有月相参似我竹溪茅屋欲晓未明天气扶杖绕篱看秦楚五千里何处是江南　饶风下人不防马相连颇尝见有此客相属意惓惓欲为横吹出塞无处可寻羌管短防叩征鞍策防征鞍裂惊堕玊毵毵
　　前调【夀查郎中】
　　淮海一星出分野到梁州玉京羣帝朝斗公在列仙流尽扫搀抢格泽髙拱紫微太乙霞佩拂红稠非雾非烟里永侍绀云裘　日南至月既望寿君侯梅花满眼一朶聊当一千秋半夜玊堂承诏翼旦路朝宣册归去作班头风浄瞿唐峡安穏放行舟
　　前调【庆夀】
　　河汉湛秋碧玉露暧瑶空太清仙子飘渺飞佩响玲珑暂驭青鸾紫凤来玩十洲三岛旌旆卷芙蓉身在大江表名系绛霄宫　两仙客歌驻月舞回风寳薫轻度帘幙香雾结重重已觉长安近日防看北星朝斗千载庆云龙翠霭彤烟里长侍衮衣红
　　八声甘州【懐张安国】
　　海茫茫天北与天南吾友定安归闻濡须江上皖公山下驾白云飞莽苍空郊虚野古路立斜晖顔跖皆尘土苦泪休挥　一代锦肠绣肺想英魂皎皎健口霏霏望寒空明月无路寄相思叹千古兴亡成败满乾坤遗恨有谁知今何在一川烟惨万壑风悲【安国死后在准南屡降凭箕作诗词偈颂及结字比生前愈竒伟淮宁宰陆同得遗墨尤多】
　　前调【读周公瑾传】
　　事茫茫赤壁半帆风四海忽三分想苍烟金虎碧云铜爵恨满乾坤郁郁秣陵王气传到第三孙风虎云龙防自有其人　朱顔二十有四正锦帷秋梦玉帐春声望吴江楚汉明月伴英魂浥浥小桥红浪湿抚虚弦何处得郎闻雪堂老千年一瞬再击空明
　　前调【读诸葛武侯传】
　　过隆中桑柘倚斜阳禾黍战悲风世若无徐庶更无厐统沈了英雄本计东荆西益观变取竒功转尽青天粟无路能通　他日杂耕渭上忽一星飞堕万事成空使一曹三马云雨动蛟龙看璀璨出师一表照乾坤牛斗气常冲千年后锦城相吊遇草堂翁
　　前调【读谢安石传】
　　气佳哉烟紫石头城云碧雨花台想东山前后望春树緑看晚潮回自古英雄豪杰无不待时来拥鼻微吟处山静花开　商皓亦尝如此羡苍生皆有瞻望之懐但淝河洛涧此事偶然谐疑是彼八公草木得神明相亮不相猜西州泪千年犹湿回望兴哀
　　倦寻芳【试墨】
　　氷壶秋月去了潘郎传到梁老骑马乘船麾斥五湖三岛任梢云兼拂日拽蛟龙鳞鬛都推倒向尘中分付髙人胜士把云烟扫　乾坤巧自苍筠无汗乌锥无刃此为至宝第一君门通表书囊谏草第二文章扬事业第三编简摅懐抱千百般终久被他磨了
　　前调【渡口酒家】
　　断崖树老侧岸槎枯倒倚斜揷脚面浅溪掌样平洲重叠着芒鞵携竹杖遇乱莎幽涧萦纡涉那人家有竹篘瓦缶颇颇清冽　曾微呷正斜阳淡淡暮霭昏昏晚风猎猎转眼已成陈迹不堪追蹑试问旧醅还好在暂停归影留时霎待重来细拈弄水花山叶
　　万年欢【有感】
　　一轮明月古人心万年更寸心存沧海化为黄土心不成尘杳杳兴亡成败满乾坤未见知音抚防干欲唤英魂沈沈又没人譍　无聊欹枕搔首梦庐中坛上一似平生共挽长江为酒相对同倾不觉霜风敲竹睡觉来海与愁深拂袖去塞北河西红尘陌上寻人
　　真珠帘【栽竹】
　　翠虬夭矫拏苍玊飞来到吾庐溪湾山麓一笑忽相逢更解包投宿北池之畔西墙曲与主人呼青吸緑恨我无天寒翠袖共倚脩竹　每遇飞雪萧萧更惊风摵摵清标可掬更与月同来无半防尘俗冬有寒梅闲相伴春亦有幽兰相逐香足才露下飞霜又有秋菊
　　沁园春【闲居】
　　二百年间十二时中悲欢往来但盖头一把容身方丈无多縁饰莫遣尘埃屈曲成幽萧条生浄野草闲花都妙哉家无力虽然咫尺强作萦回　竹斋向背松斋须次第春兰秋菊开在竹篱稀处宻栽甘橘荆桥斜畔疎种香梅山芋芼羮地黄酿粥冬后春前皆可栽门通水荷汀蓼渚足可徘徊
　　红窻怨【送邵倅】
　　欲寄意都无有且须折赠市桥官桞看君着上征衣也寻思榜舟楚江口　此防未知何时又恨男儿不长相守苟富贵无相忘若相忘有如此酒
　　前调【即事】
　　帘不卷人难见缥缈歌声暗随香转记与三五少年在杭州曽聴得几遍　唱到生绡白团扇晚凉初桐隂满院待要图入丹青奈无縁识如花面
　　凤时春【见残梅】
　　标格风流前辈才瞥见春风萧然无对只有月娥心不退依旧防桥横在流水　我亦共月娥同意肯将情移在麤红俗翠除丁香蔷薇酴醿外便做花王不是此辈
　　泛兰舟【谯天授画像】
　　萧萧乌帽黄衫烟水拍云岩风清月白一双碧眼莹秋潭四海九州茫茫东北渺渺西南松霜杉露毵毵　龙门隔如参井青城佳气与天参蔽山充野牡丹红外茯苓甘鹤顶凝丹隙驹蹀尽百年间乾坤云海风颿【谯名定涪陵人受道于伊川后弃乡里隠河洛复归蜀居青城之老人村至今尚存】
　　无月不登楼【种花】
　　池塘生春草梦中共水仙相识细拨氷绡低沈玊骨搅动一池寒碧吹尽杨花糁毡消白郤有青钱防防如积渐成翠亭亭如立　汉女江妃入奁室擘破靓妆拥出夜月明前夕阳敧后清妙世间标格中贮琼瑶汁才嚼破露飞霜泣何益未转眼度秋风成陈迹
　　别素质【请浙江僧嗣宗住庵】
　　一个茅庵三间七架两畔更添两厦倒坐双亭平分扶防两下门前数十丘防防塍外更百十株桑柘一溪活水长流余波及蔬畦菜把　便是招提与兰若时抄疏乡园看经村社随分斗米相酬镮钱相谢便阙少亦堪借借常収些笋干蕨鲊好年嵗更无兵无火快活杀也


　　雪山集巻十六
