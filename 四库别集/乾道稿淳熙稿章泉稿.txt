　　钦定四库全书　　　　　集部四
　　乾道稿　淳熈稿　章泉稿　别集类三【宋】
　　提要
　　臣等谨案乾道稿淳熈稿章泉稿三集并宋赵蕃撰蕃字昌父号章泉先世郑州人建炎初其曽祖旸官于信州因家焉蕃以旸致仕恩补官后终直秘阁蕃始受学刘清之年至五十始问学于朱子朱子文集与蕃尺牍凡六首蕃与朱子往还诗及他作之称述朱子者亦二十余首其相契颇深朱子答徐斯逺书有云昌父志操文词皆非流辈所及且欲其刋落枝叶就日用间深察义理之本然庶几有所据依以造实地不但为骚人墨客而已所以期许之者亦甚至然蕃本词人晚乃讲学实未尝有所论著其究也仍以诗传与涧泉韩淲有二泉先生之称淲集久佚今从永乐大典裒辑已别着録蕃集亦无传本而永乐大典所收颇富并为采掇编次依旧本标题厘为乾道稿二卷淳熈稿二十卷章泉稿五卷共计二十七卷而以蕃本传及刘宰所作墓表附録于后初蕃为太和簿时受知于杨万里万里赠诗有云西昌主簿如禅僧日防秋菊嚼春氷又云劝渠未要思旧隠且与西昌作好春又为作写真赞云貌恭气和无月下推敲之势神清骨耸非山头瘦客之容一笑诗成万象春风云云则其诗派实出江西刘克庄跋亦云近嵗诗人惟赵章泉五言有陶阮意所作后村诗话録其诗颇伙诗人玉屑载蕃论诗一则以陈后山寄外舅诗为全篇之似杜者后戴式之思家用陈韵又全篇之似陈者观所品题其渊源亦可概见矣乾隆四十九年十一月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀














　　钦定四库全书
　　乾道稿卷上
　　宋　赵蕃　撰
　　五言古诗
　　东坡在惠州窘于衣食以重九近有樽爼萧然之叹和渊明贫士七诗今去重九三日尔仆以新谷未升方絶粮是忧至于樽爼又未暇计也因诵靖节贫士诗及坡翁所和者辄复用韵
　　故乡堕茫乃此穷山依力业困乏资萧飒如秋晖人生初无根岁月着翼飞更堪防寒暑蔓草真同归与懐死后名不身前饥已矣勿多谭宁能置防悲
　　渊明生乱世何意争鹤轩念归非一日寓説因田园不嗟瓶储空宁叹灶絶烟声名向千载谁得加磨研孟轲论尚友我亦佩此言古人未易诬今代无兹贤
　　谁云钟期死伯牙遂忘琴渊明出晋宋东坡作知音究其出处间岨峿皆直寻和诗固亡恙端若一手斟我时诵其集危坐常加钦缅懐两先生千古同此心
　　四皓逃南山下视衣褐娄不知建成客孰与封君酬夷齐古逸民食粟犹耻周何曽堕人计图安卒成忧不然靖节翁那与沮溺俦顾于一日间无羡斯无求
　　去年廹重九倦游正长干税驾僧屋古无従借船官今年山中居朝暮无续餐朔身谩九尺何时辞馁寒货殖赐何有箪瓢未臞顔因知昔人意道胜贫非闗
　　闲居起常早倦巾首如蓬偶繙西都书意外文字工清名谁为高澟澟惟楚龚当时岂无人罕与二子同乃知士生世不贵侯籍通九原如可作何惮执鞭从
　　昔在厐徳公有足不入州鸾鳯自有志燕雀安可俦廼知金石坚不逐万物流当时天下事固为长者忧未易一木支杀身何能酬令人为短气哀哉融与修
　　谒文叔于松谷
　　鸡鸣戒柴车月落到林寺先生方睡美童子惊客至晨霜粲屋瓦初日照平地虽非赞公宿似是超师谊分防属秋风倐忽竟此歳相望不为逺数见良不易公行立朝班我政亲农耜自兹出处殊宁使心迹异欢华一朝宠风节千古事要令松谷名因公表于世
　　自玉山归竹隠投宿广平院
　　乆客倦城市薄言归田庐抹马待日敛颠风忽来俱横防径成去扑扑埃满须晴雷隠虚空数雨如投珠渇甚念茗饮迟回寻梵居少焉复前迈行行过烟墟但惊田畴间有似槁复苏及经道途冲余流尚通渠乃悟适来雨咫尺或有无天公本何心分龙信非诬自兹到吾栖岗岭更复迂山穷偶逢寺可以休仆痡投鞍议食事仅具粥一盂道人吾故人问我来﨑岖既能设瓜果村酒亦复沽我愧非渊明僧诚逺公徒停杯竟高枕梦境知何如明当带星起草露徒侵裾还家一何忙视竹齐架书优哉且自适休问瓶无储
　　遣兴二首
　　秋清意自佳况此山崦静今晨风日暖亦复起我病丛深木犀多激烈香成阵何必薝卜林方能明佛性西风何从来惊我庭下緑竹君了不知俨立若带东山居陋无友吊影唯吾仆得此助婆娑宁能叹幽独
　　寒夜晓起呈斯逺
　　黄昏月甚佳夜半风忽起直疑天又变况觉寒逾水破衾不能温曲身岂复论牕明亟问似霜里明朝暾梅开何处树索莫谁能顾被褐复扶笻从君覔诗去
　　晨起
　　布衾失余温纸启微明霜粲万瓦白江可一苇横故园菊应荒郢岸梅且荣客游胡滞留歳事行峥嵘
　　幽居
　　前亦何有有槐俨而长植之自谁欤花开防经黄那知窻中人不作昔日忙但恋六月防超然傲羲皇得晴欲过江访梅已忽病作天亦复隂怅然有赋
　　立春数日间梅花未多睹书窻有折枝每浸则微吐残编宵未眠卯酒朝自举时闻逓幽香似接谭妙语林园何人家厥地非容与曽知将军祠老木瞰江浒时中防及之欲往遭雪阻莫要居士麯但费先生楮前朝得霜霁决意唤鸣防肩舆已出门邂逅谒吾侣忽焉头岑岑归卧更侵膂或者疟为祟又意瘴莫御杯铛且弃置药饵事煎煑岂唯病独然隂云重弥宇羲之嗜山水誓墓不自许涪翁访岑公亦叹连朝雨世人肆贪求妄意輙簪组宁知一笑适亦自有从拒天云防当开我病亦应愈但恐梅之花蹁跹如化羽
　　从孙一昆仲求毗陵笔
　　宣城死诸葛管城不中书我无操舟长顾病河流纡朝来罢茶瓯闲诗念追摹毛锥不胜任一战惊摧车孙郎吴中回此物富有余日云得秘法蠧口絶觊觎君今英妙年赋成似相如自宜给笔札奏技承明庐非如寒窻人章句分锱铢多贮竟胡为何妨稍遗余
　　七言古诗
　　逺斋作十二辰歌见赠且帅同作
　　虫臂鼠肝能几许何如径驾牛车去虎头未必果痴絶死宂旧来输狡兎先生端是人中龙为蛇画足吾何功士穷有愧食谷马况乃烂羊关内封春风开花到猴李白酒黄鸡思下里赋因狗监笑相如猪肝不食宁为诡
　　题归去来图
　　渊明岂乐居岩薮逢此百罹聊饮酒龚生未免不食亡孔融竟落奸雄手想见龙眠下笔时伫目精神思尚友开图我亦有遗恨不得执屦从其后
　　送周仲材罢官还婺女侍旁【仲材名楠湖州人尝尉玉山】
　　天风索索鸣枯桑天寒自兹繁雪霜故人别我向何许兰溪水深苇可杭忆初识君上君堂论交许叅鸿防行三年还往少间断惠好如此宜母忘人生防合胡能常君行我留増慨慷虽云吴楚数驿地书札便恐踈寄将君才有如玉截肪不待雕琢成文章一官婆娑百僚底众谓寳器横道旁问君此去何其忙金尊防服乐未央佗年盛事一门见父子持槖俱明光
　　张信州祷晴輙应以诗贺之
　　舍东舍西缲车鸣陂南陂北秧垅平共期今年好春事自兹无苦惟须晴如何忽作十日雨农夫辍耕病红女尔曹惴惴何足云忍使忧形使君虑人言水旱有常数丰凶不假祈禳助那知使君为民尔一念未萌神固许朝来风色端何祥溪流复故山屏张欣然此屋尽和气使君之赐真无央
　　喜晴
　　春风吹晴檐雨止兰芽半吐梅堆委阶前背防苔藓深曵杖不妨成细履浮生忧喜均何如谁能役役愁其躯时闲意适且自慰莫问诘朝瓶乏储
　　乐岁歌
　　早禾登场无余粒晚禾结穟俱全实如闻自入夏秋来十日一雨晴五日去年夏旱秋与同早禾半获晚禾空未云收获告毕工十家九家愁叹中岂知今年有丰殖父子相安妻反室东坡先生故尝言民自天民天定防我今千里方来归释担先题乐岁诗其谁传似闾里儿乘时闭籴将安施
　　落星寺
　　我自庐山十五载犇走坐受世廹隘今年一梦落星湾遥赏意短终不快褰裳高歩千仞冈下视城郭等蓬块隂风逺来龙噫吟大江东下波滂湃逺防止为两眸计扶杖深叹造物大五老自是吾故人一笑却恨浮云碍欲捜短句记来防倚槛孤啸上方外康州涪翁我所师借问遗碑悉安在
　　过女儿浦
　　青山峩峩耸髻鬟流水瑟瑟鸣佩环朝云暮雨在何许秋月春风空自闲予今老矣鬓且班行役殆遍江之南旧逰邈大姑石吾家侧近了头岩
　　抵南康
　　江天漠漠江云湿江波浩浩江鸥急二十年间几经厯欲论旧事俱陈迹舟人渔子笑且语不知客子行路苦今夜解帆落星渚典衣市酒寛乆旅
　　成父以子进酿法为酒酒成许分贶趣之以诗并呈子进昆仲
　　蘓仙尽饮不满勺平生愿求酒方略空山松桂不使间必使捐糜效斟酌自言坐客有酣适已虽独醒同醉乐是心可以付调元叹息乡来湖海着迩来继有孙夫子文高饮少俱蘓若如何喜酿又相似叔敖典型乱今昨谈间快説酒中病鏖战如遇将军霍至其妙处殆神授后稷播种神农药冬蒭近撇不老泉石室兰溪望风却我时篮舆适过之静扫玉亭供偃薄呼童洗觞置我前谓我多寡随人各讵须珠玉始脩容濡唇顿尔忘谐谑我云此乃酒御史径取橄防充咀嚼庶几正味两相类祛我沉疴屏无作我家是邦陋随俗白酒酿来才宿诺彼人固肯号茅柴此意岂复知京洛阿连闻道愈于我换米急抛居士屩不劳火齐挠妻孥要与论功上麟阁祗今旬月计已熟沾溉况自有夙约醉乡道路乆生梗愁城疆界思开拓便须徤歩速持似预恐肴核穷捜索梅公不与俗子对我亦竹门无鎻钥但判醉倒更微吟万事休休还莫莫
　　近乏笔托二张求之于市殊不堪也作长句以资一笑
　　诗老作诗穷欲死序诗廼得欧阳氏序言人穷诗廼工此语不疑如信史少陵流落白也窜郊岛摧埋终不起是知造物恶镌镵故遣饥寒被其体嗟我少小不解事失身偶落翰墨里年来百念已灰防只有宿心犹在此后来不作诸老亡冥行恐堕涧谷底虽云黄卷可尚友糟粕讵能臻妙理率然有作每自厌一纸真成再三毁庶几穮蓘望丰年亦学乗流到涯涘那知事乃有大缪艺未及成穷已至皆言诗工固可俟穷为先兆自应尔坐兹不复置追悔志在温饱诚足鄙管楮日相从固异小人甘若醴朅来中书忽告老一朝左右手俱废嘲风咏月不耐闲按图姑聴求诸市我诗纵不称犀象苇管鸡毛那惯使纷纷着墨与水浮势如丝乱安得治戯题满几輙大笑翻忆儿诗污窻纸操舟无长病河纡我诗固説当罪已【仆旧诗云我无操舟长顾病河流纡】又闻工欲善廼事未有不先资利噐作牋捜乞累朋友徃徃犹吾叹崔子锦囊藤箧世不乏鼠齧虫攻谁料理那知我辈有百艰此事且然他可比
　　郡檄子肃检视旱田以诗寄之
　　是邦且熟无多收况于水旱相为忧使君奏课避非实檄公按视临田畴民闻公来相告语活国忧民公自许平时爱我如恐伤今胡不能为轻赋人生衣食固有端作苦宁敢求自安分当戮力给公上何意年岁逢艰难吾君徳盛过文景诏书屡下民惟省公其为我谢使君考虽下下民安枕

　　乾道稿卷上
　　钦定四库全书
　　乾道稿卷下
　　宋　赵蕃　撰
　　五言律诗
　　题江贯道江行晚日图
　　霞尾千山赤云腰几树连若非彭蠡正当是洞庭偏岁月惊飞鸟功名忆堕鸢开图若有感归思忽无边
　　晨起
　　人语村村好鸡声处处闻树犹埋宿雨山未释停云俯仰夏已度屈伸秋义分平生灯火念牢落叹离羣幽居多暇风雨兼旬山色菁葱禽声在树顾而乐之因赋此
　　林雪干留冻巘云行帯昏幽人贪熟睡檐鹊故多言宿润微侵屦晨光渐满轩倦能行竹迳闲且灌兰盆有以灵夀杖为贶周旋累年忽尔摧折感而赋之
　　度岭且万里友于凡几年忽惊同拉朽何敢恃扶颠跻胜亡行具结趺聊坐禅山南与山北从此罢蹁跹
　　山行
　　晨起雨间雪晚行风送晴梅残氷玉瘦林逺画图呈贾客嗟长路农夫乐早耕余懐独无累徙倚待诗成
　　清明
　　寒食又清明连隂得蹔晴欲知春事晚已见緑隂成蝶有俱飞逐鸟仍求友声春衣期暖至短褐尚寒生
　　徙居祖印寺
　　十载依脩竹今秋始一辞琴书与俱载风月故长随四海均为寓旁观莫浪疑全家肯同住未媿鹿门期
　　郊居秋晚五首
　　旧歳早为虐今年雨以时如闻诸郡国可脱半寒饥我自无田者空成乐歳诗谁官太史氏直笔要无遗只道秋萧索木犀能再开惊看倚修竹便恐满苍苔花瘦非畴昔香深有自来微吟真浪尔细折为谁哉庭菊种匪晚秋风开尔迟人嗟地力薄我有歳寒期兰芷元同类蒿莱敢肆欺懐哉非失所社老谩衔悲松柏有正性风霜无横侵南方异摇落众木共青森曲士应懐悦我曹尝感心诗成谁和者弦絶未忘琴霜雨飞何密穷秋易作悲长身竹孤瘦短发草黄萎渐迩风霜廹谁无裘褐思向惟迯夏日今已念朝曦
　　催租人至作
　　竹屋煎茶罢风床散帙余花残蜂不至食尽雀来踈无客对挥麈有笻扶绕除兹时潘处士诗败为催租
　　端峯往还三首
　　振衣犹户内发兴已云端问路非生境逢人若素欢行知近林邃望觉逺峯攅顾可资瞻眺胡能防髀髋甚厌穷居陋聊为佛界遨追随有逢掖应对属方袍褊性便幽隠畏途思避逃明当与山别回首念尘劳蹔住已积日此生知几来敛容看天矫侧足避崔嵬随意从登降无心计挽推云寒易成晚家近故须回
　　小园早歩
　　今朝欣雨止天气渐清和篱落小桃破阶除驯雀多占方移果树帯玉数蔬科农务侵寻及吾宁乆卧疴閠月二十日离玉山八月到余干易舟又二日抵鄱阳城追集途中所作得诗十有二首
　　摧轮荒水磨涨潦失连湖纵使非长路能忘去此都未应为物役真复坐饥驱好在佳山水悬应识故吾草草朝成市怱忽客系船荒鸡乱人语细雨杂炊烟歳月真前梦江山殆宿縁沙鸥应笑我踈鬓异当年岸尽催撑渡风横促解桥传闻记常歳伟观得今朝时有踈钟度谁云隔岸遥明当絶溪去应为好山招下水有放溜泝流多哭滩人能等迟速事岂病艰难返照千山赤春风两鬓寒生平惯行役无复漫悲酸汭口成孤泊章岩说旧逰征商毋见挽日暮自应休烟暝栖鸦树沙昏宿鹭洲浮生真泛泛吾道本悠悠借石谁为主呌应呼莫譍楼高才隠约树逺更崚嶒挂席凡三过停桡欠一登扁舟向何许漂泊傍渔罾楼殿何年寺樯帆别郡船溪山妙图画井邑盛人烟未觉乡音改空惊歳事迁桃花知不逺底处覔真僊不见千株树空留百尺台仙人定无有行客自裵回更欲危栏倚生嫌莫色催病僧多不出门外长苍苔望望龟峯寺行行畨国船林深寒日薄沙逈晚风颠能赋思孙楚同行有惠连好诗相拨触才尽不能宣【孙子进子仪屡欲游龟峯不果经行溪上恨不同载故及之】
　　唤渡风殊懔穿林日向中飞泉半崖落峭壁与天通往者名犹在仙人事已空徐岩不为逺归去若怱怱试登云锦阁还上揖仙亭栋宇虽摧落江山自典型冲风聊策杖晚日更扬舲要冩吴江句初无六尺屏【孙子肃有揖仙亭上观秋涨坐我吴江云水郷之句】
　　草草天涯棹悠悠江上鸥琵琶千古恨蓑笠十年防莫向官亭泊闲为佛界流明朝更西去依旧覔扁舟
　　定夸浦
　　棹掠湖边浦帆收桞外桥蒲深映鳬没浪静觉鱼跳纱恰因眠侧霜豪倚醉摇春风空浩荡客思只萧条
　　富阳道中遇风感叹作
　　回首江山旧他年来往频人谁无一饱汝独值多辛泛泛将何往悠悠媿此身懐哉松与菊白露及时新
　　将宿天心寺以失路遂止野人家
　　一出有百阻吾生何太艰问途迷野寺积淖落前山势必鸡晨待聊安虎落间浊醪无路覔破衲与渠关
　　喜公择之归兼懐子崧三首
　　曽因避仇去竟作倦游归梅蕋经青眼缁尘染素衣湖山新有得歳月旧成非小定能来否柴关夜啓扉子去吾谁与诸孙共此悲几经行役苦还读寄来诗事要规摹立宁忧寒饿为安知造物意于尔不吾私建徳老斯立近来防鲤鱼殷勤数称子交友未惭余多病谁如我微官政凂渠吾君方鋭治何乃缓徴车
　　悼亡
　　死别生难见生离死防逢休慿海山信浪覔少翁容春院无新迹罗衣有旧缝昨朝桃李艳今日緑隂重
　　悼刘仲逺【名嶅时待次濠州别驾】
　　平生逺斋老为説惠连贤制行有成徳工诗称旧联几年徒慕想十载获周旋别去吴中逺书无雁足传朝共阿戎饭暮同乌戍舟新诗防惠好顾我阙赓酬化鹤惊何往观鱼事已休音容无日见巾屦想神游不念廼兄老忍遗诸子才结交予最晚闻讣亦深哀铭志谁为作松杉何地栽堂堂那复有皎日竟浮埃
　　五言长律
　　竹隠新篱
　　地逈阙虎落秋来逢鼠偷贫居乏给使力作费营谋邻近俱相集讙言卒未休浊醪浇渇肺香饭饱饥喉密篠分新翠深林失故稠斩除才就束委积动成丘经布潜依堑蛇行曲过沟周遭类屏障森列胜戈矛黄耳斯逃责青氊好在不幽栖知有托髙枕得无忧
　　七言律诗
　　呈赵叔侍郎子直二首
　　忆昨才闻召节趋江湖日月诵除书政途去此不容咫物望在廷谁得如岂但疲民望蘓醒更知寒士待吹嘘所期异日施行次不负于今拜献初
　　潦倒三年白下官畏途常以此心观求为庙令直不易翻入帝城良独难落落白头游且倦悠悠青眼刺空漫文章功用知无保此不渝惟歳寒
　　侍郎周公不赴富沙士论推髙以诗寄呈
　　人谁不慕直言名未有保持终不倾可使浊泾侵渭水信于落月见长庚要令国有九鼎重自是身如一叶轻常病此风今寂寞古涂荆棘頼公行
　　新淦道中呈运使钱侍郎
　　几日隂霾鬬不开今晨万顷静无埃山枫借润旌旗色江鸟忘机鼓吹猜诏狱务平勤驻节阃符兼总待还台扁舟又迩东随檄借此余波亦快哉
　　同谢丈签判送赵台州至灵鹫签判丈道中有诗蕃同赋
　　朝来细雨又微风迟我山行尽日中莫叹篮舆碍泥淖也胜策马犯尘红欲知风俗家家厚看取耕桑处处同更访百年垂白叟要聴旧事説元丰【是日同访进士周仁于玉田周以百年得官云】
　　访梅殊未有开意
　　不惮朝寒起杖藜问梅随往到山蹊枯根半死苔痕剥细蕾深藏藤刺迷倚市悬知无正态入空还恐见深挤幽居空谷端可愧顾叹诗无老手题
　　次韵子肃秋日感兴兼懐公择二首
　　炎冷财分覆手间化机于尔见深悭归欤君钓荆溪水已矣我耕懐玉山几羡脩翎辞世网絶怜骏足老天闲区区莫有穷途叹了了要从初地还
　　秋尽谁无狐貉思一年行矣又垂垂顾惭志行如山立敢为推迁作浪悲贫贱已知安少壮功名何有望衰迟长安此际尤萧索坐念故人应窘炊
　　十三日逆风舟行甚迟
　　昨夜縦风几防生今朝泝水颇留行细看汹涌收帆脚孰若夷犹聴桨声客路了知难数傲长年谓我勿多惊世间迟速元同致莫问到衢今几程
　　寒食前一日发黄堰明日抵定夸连日逆风吹沙不可渡湖
　　故人留我过寒食意重宁同所厯家苦信长年贪道里翻成五日滞风沙拟从塔上占铃语又见云间起炮车立遍津头无数桞乱丝频摆失栖鸦
　　两日随钱丈放舟恬无风浪今日别归仍值逆风作长句寄钱丈
　　大舸舧髙掠浦飞小舟笪短泝滩归虽云来去难俱遂自是神人相不违頼得好山看要熟不妨晚雨落仍微迟回半日夫何叹于此因知造物机
　　雨中遣兴呈逺斋父子孙文昆仲
　　睡思昏然昼掩门觉来山雨已翻盆黄梅应熟骚人念緑野可耕田父言林外竹鸡时自语阶前花鸭故相喧诗材满眼费驱使此事合输刘与孙
　　趣成父酿酒用子进家法故及其昆仲
　　入眼江梅皆好枝是中劳我几懐思诗声何止一头出酒事乃称百室师【百室之醅醇碧惟师涪翁语】闻道名方曽口授定应买秫趂冬炊小须旬月酿当熟寄我茅斋不可迟
　　感懐
　　忆在儿童闻混融江湖老矣再能逢潮音遁伏门间虎神骨峥嵘霜后松粥饭蹔应随愿力井舂终可聴吾从萧滩滩上风帆发引领白云何处峯
　　清明懐成父
　　只道今年寒食晴那知风雨在清明异乡逄节自感动何况此身今老生为底轻辞坟墓去不敢回首弟兄情悠然强作江东望云涌如山白浪横
　　喜晴
　　地虽湖北稻为乡岁比曽微一报欀望望雨晴求屡告欣欣守尉徳俱良共期负笼争晴割敢爱当檠滳夜凉更拟年丰酒初贱钓藤免饮涩如棠
　　五言絶句
　　渔村落照
　　落日千山赤平林一帯青翁方卖鱼去孤檝自横汀以坡公君如大江日千里我如此水千山底为韵作小诗十四首重送在伯盖深有感于斯句云
　　落此鼪鼯野宜从麋鹿群何知交友内而乃得夫君何氏之从学源流逺有余穷经类元凯能赋似相如楩柟霜雪余用之可以大蓬蒿束防之世亦安取代楚国千年薮岷山万里江胡为入吟笔政以落蓬窻游从二年中离濶三百日政自迹如疏不妨心故密今日东阳郡城南尺五天胡为五溪行道里逾几千重湖岳阳楼五栁渊明里定复有佳人与之同徙倚生儿思称家人孰不欲可门户冷如冰其尤莫如我曽闻一夕语可胜十年书同舟数月程其得当何如明经取青紫此谚亦已鄙至哉师初录弃彼当在此频登采芹亭所乐非山水君今去我东愁絶重来倚闻君射防日落笔字数千行看玉堂试濶歩踵英躔君行过吾里舣舟并南山王郎两徐子非必素往还﨑岖千万山踏破青鞋底何似引章泉同耕老兄弟
　　题钓雪图
　　一日得此图于表弟刘和叔许弟令予作诗因题数语竟未识舟中垂钓者果谁何耶防诗多矣而予之所知者四人曽丈宏父寓居上饶溪南与先君游甚厚谢公景思于予为表伯父徳庄赵公尝与武义叔祖同僚雅多见其诗文刘丈凝逺则予之所愿学者遂表而出之赵号介庵刘文号逺斋云
　　空蒙天外林璀璨岸头石何许放舟回寂然方自得沙鸥故飞飞湖雁更厯厯顾我亦忘机相看同一适画师端为谁钓者亦安在我不识若人相望大千内曽恨固无遗谢兴亦不浅入言介庵介我谓逺斋逺
　　六言诗
　　二十三日早霁
　　晴云如衣如絮落月似钩似梳鸬鷀鸂防未觉一叚并能属予
　　七言絶句
　　喜晴
　　两脚昏昏扫不空柴门未觉有春风晚晴骤喜牕明处犹倚蒲团附火红
　　梅花已逐冻泥空留得余香傲晚风春事十分财入手与愁病眼青红
　　扫除诗癖未能空从使人讥手病风事业深虞一无就壮顔都有几时红
　　两公贤比道州阳总为勤民鬓已苍喜雨喜晴俱有赋乐忧宁止为诗昌
　　晚霁
　　雨歇蝉声抱木悲茅檐独立看云移一隂十日不见月想见清光分外竒
　　帖俞王诸君求笔
　　顔公笔法有家法豪锥料得皆千金闻道分张遍亲友可能乞我助呻吟
　　成父期以十八日至已而爽约
　　已是跫然误足音更堪踈雨过平林呼灯自举一巵酒颠倒海涛寻破衾【子肃常令成父见问老杜海波涛乃在短褐疑仆为误仆笑曰褐且可用衾岂不可耶】
　　雨后晨起懐斯逺
　　梦过百花蝴蝶飞可堪朝暮子规啼山中有屋不归去想见当门碧草齐
　　百鸟喧嘲工败眠静聴黄鸟独清圆何云丝竹不如肉佳处政因出自然
　　泊舟西村见居民云数里间有梅访之殊未花
　　漠漠烟村四五家水清霜落路平沙我来欲问梅消息地冷年年未放花
　　文殊院晨起
　　山禽百族自呼名撩我僧窻睡不成纵汝多言吾自喜了知今日十分晴
　　舟中清明
　　三日舟行风打头春愁那更值覊愁一年谁似清明节忍向天涯除破休
　　离家
　　饥来驱我去何之束担垂行却住时防女亦知离别感挽衣端欲问归期
　　灵鹫道间
　　霏霏小雨湿松株疑是初成道士图我亦搜诗要穷底此时幽思不枝梧
　　竹岩道间
　　前山后山异夷险昨日今日分炎凉人间万事秪如此那似一杯真意长
　　尹丈少稷旧作借竹轩诗数首如雨重时惊入屋梢风微亦得聴萧骚之句尤为警防雨中看竹因用其语作两絶句
　　山居面面皆脩竹雨重时惊入屋梢坐诵方斋旧诗句人间那有续弦胶
　　离立何妨出屋髙风微亦得聴萧骚南山昨夜新雷起行有横鞭破土膏
　　答施荣甫
　　昨韵村中好客稀今吟临水送将归笑谈未了风吹断何日重来叹竹扉



　　乾道稿卷下
　　钦定四库全书
　　淳熈稿卷一
　　宋　赵蕃　撰
　　四言诗
　　碧云【并序】
　　碧云思亲友也孙郑暨徐期以入山既期而愆聊发我言
　　碧云散舒合且复离皓月涌照圆而不亏嗟我所期曷云不来
　　翳翳村巷遥遥犬声肃肃庭树啾啾鸟鸣所期不来实闗我情
　　寒镫既张幽室有光岂无他人惟子之良闭彼柴荆今夕斯长
　　三月十三日夜五更闻杜防时成父欲入浙因赋六章章四句以送之
　　不如归去苍山茂树独胡为乎空此号謼
　　归去来兮斯言可师我今已归胡能不知
　　不如归去春且云莫山中之乐岂同岐路
　　归去来兮言发动随古之逸民舍陶而谁
　　不如归去载丁载宁劝子勿去子宁我聼
　　不如归去子宁肯住归去来兮早歌式防
　　山行见月作
　　有风肃然落于树巅使我沈疴不药而痊
　　意行何之陟此云岭如梦而觉如昏而醒
　　东坡老翁有言莫酬凉天佳月即为中秋
　　恨我无酒负尔一醉酌兹寒泉兀尔忘睡
　　五言古诗
　　古意二首
　　齐王昔好竽有客工鼓瑟持之立王门三年不得入不知所好异卒致遭怒叱我今幸早计归去无自逸曽闻蜀道难难于上青天蜀道难何以嵳峩劒门闗未抵鄱阳湖无风浪掀船脱身其早归无污蛟鳄涎
　　拟古
　　松栢抱竒姿自应能嵗寒篱菊盖小草后雕良独难谁云一时芳頋将比春兰兰开桃李际菊傲风霜阑
　　呈尤运使袤延之五首
　　徃者江次对不妄出荐口门无杂遝賔麟角鼈肋九斯文独许公是谓言可否几年阙通谒今乃获拜手今时使者中所进非一律学术用其长公独名副寔江左更江右非为循更迭政以歳方艰当遣德星出少年见公文大类韩退之集古一千卷复楷欧少师楷欧亦类韩万顷定弥于今到収敛宁易窥涘涯翰墨有先逹知己仅三数省斋怜其贫晦庵过其誉怀哉介庵老先我骑鲸去公如幸教之岂叹嵗不与青衿诗学为白髪歩乃却茫茫悟中入了了难邉觉抱疴每向人谁有如神药公乎有异闻蕲为啓钥
　　常州先生以太守入对五首
　　皇皇畿甸符郁郁容台礼固殊彼奏召有待今沃啓上能格君心次可禆国体俗吏急簿书细务纷塩米争观苏翰林未识李北海独能亲话言异彼想风采徬徨计拍马留滞搴兰茝匹马候南还轻舟即东滙一州固匪轻四海岂不重与其事扶疎孰若深培壅骥不取德称马多求驾泛伟哉底柱功障彼百川汹青氊非旧物乔木岂故国家传墨荘书人嗣文靖德欲知治兴衰是系道滋熄愚独愧衣冠身宜亲稼穑姑蘓访虎丘西庵作清逰能谈著书人老僧非黒头义兴望荆溪景坡亦前脩不能乘桴者沧波没白鸥【西庵有僧犹及和靖觧孟子诸事潘友恭云景坡堂蒋宣卿所筑】
　　送赵叔自吏部知福州四首
　　当年治安防通逹如贾谊汲黯不留内似非朝廷美得非萧望之政事要详试两州已有声刺史还连帅人从闽中来尽道闽中乐旧谷既年丰今雨还时若公行亦何事重赴三山约我乃愿从之防官还见缚公虽去朝廷秘殿通班在不应献纳忠于尔分内外而况我此州甘棠存蔽芾旱疫苦相仍要当蒙大赉忆昨过辞公云有湖外役迟迟未能去乃此困艰食湖外米虽贱旱嵗贾者多贾多米必贵吾饥其奈何
　　呈陆严州五首
　　江山不因人何以相发挥人而非江山兴亦无所归是故新定郡得公倍光辉岂惟江山然鸥鸟亦依依簿领古白下檄书走临川陈诗道所怀奈此巍巍然临分得闻见语以故有连此意亦厚矣乖离今十年防稽岩壑林新定山水薮一焉唤来居一焉烦出守人言公未遇我独以为不得失彼此间于兹分薄厚一代文翰主百年风月怀于今则所独视古良与偕试评云雾孰与山水斋况我方与严身沈名不埋徃游金陵都始攀石湖仙为我谈公诗大雅后有焉谓我欠公诗勉哉成其天此语久不理今朝堕公前
　　闻克斋舅氏除江东提举以此寄贺
　　春风桃李花开落几许时谅彼松栢质动有千嵗期舅氏早负名不作窈窕姿氷霜饱摧剥未觉明堂迟小休朱两轓四牡已载驰敛防有常度刺举由我施过家得上冡偃薄宁乆为又意汉廷上鼓舞须厥辞文章岂憎命穷人讵因时贱子盍自勉毋庸罪毛锥
　　寄贺周子充除左相留正除右相王谦仲除参政
　　淳熈十六年正月十九日雪余雨更作有客方抱疾忽传底处书昏暮叩蓬荜问之何许人乃是吾家侄书中道何为除目报甲乙要令二父知此意深所悉我方盘谷归讵应闻黜陟虽云在田野又可忘辅弼况于乡里贤与夫旧连率及其先友家投分亦颇宻恭惟三君子德盛难具述要皆由从官以至秉政笔于今天下事孰得复孰失仰思与夜继想不遑暇逸置邮速传命颂口当四出而我病不能欲置还未毕要歌防臯诗称美宁敢溢愿观勲业成公论斯可必曽闻鸟鸣春气应还唧唧喜甚屐且折忧深纬宁恤
　　子畅尉曹秩满侍亲摄户掾于上饶赋诗二首以送之
　　游君父子间情谊等骨肉那知三年度但谓一日足今晨复何事溪头有行舳临别惨莫言裵回谩瞻瞩平生几游居有亲亦有故一饭或相忘素书不能屡心知世情薄但益古人慕如君父子贤百盖一二数
　　寄曽运使
　　知名必曺刘乃可暗中索无闻若我遭过眼谁复忆如何十年后姓名犹见识当时所陈诗亦复能道説岂我能致然先生自为德维时歳云莫归路千山隔见公不三四身已限南北迨兹去无由乃悔来卒廹况今落蛮夷公且天咫尺犹拟信州船防竹茶山宅
　　谢王使君
　　卧疴衡茅下谁頋疾作门忽传故人书犬吠鸡争喧书陈使君贤有好罔不惇念子药物须万钱致深恩我未谒使君此馈曷见存是风久寂寥当于古人论亟起欲下拜展转足但扪事殊送酒家孤负老瓦盆食粥已数月政类颜平原呼僮籴新粳洗甑汲井浑邻蔬价不二取足充盘飡岂止饱妻孥自可留弟昆聊寛口腹累姑置袴温惟我困流落寄迹无田园东南数十州遍走如乞墦今者属有役病缚不得犇几思出入劳复虑霜雪繁使君傥加兹又何足言屡将入城府局蹐驹在辕因风道感谢情至笔载援
　　送刘得华赴汉阳教授二首
　　昔公去太学士曰夺我师今公去皇阁里闾极公思公何德于人曰公勇于义使其用于时其効何止是汉阳在何许越在河之北圣朝富文物要使均万国辍我学省彦以为逺方重化成亟归来明堂待梁栋席上奉呈教授欧阳文时并饯戴兄故其中及之
　　良由姿不敏所以须朋友朋友多得人不忍相瑕垢万安初经过渝水重邂逅君今分教来我政官曺守何期逃虚中乃值平生旧蛮山虽云荒蛮水亦颇秀功名汉将余草木骚人后春园纵芳歇夏屋属隂茂官池荷卷舒野寺泉波骤追随方自兹留落复何有合者故慰心离者频囬首聊歌五字诗以侑一杯酒
　　送施教授
　　盛心盖俗忘奸声其道伤掺别伊何吟停杯慨以慷君官上饶郡分教明虞唐俄而及代朝天架康荘岩廊冠剑地学省翰墨塲失人易揣摩失已劳酌量情融香梅葩玉水春茫茫鸿毛遇顺风市朝在钱塘
　　送彭孚先赴辰州教授
　　因行碧湘门倐念黄草尾曩辞戴安道同者欧阳子那知三年过仅谓一日尔惟辰虽陋邦分教多名士前瞻固髙明后至复竒伟天将其俗贤者不自鄙流传几人説邂逅一见喜谈论未云终别袂已复起勿谓隔沅湘因来致兰芷
　　送梁仁伯赴江陵丞三首
　　徃者左司公防作荆州牧君时虽从行所志惟圣读今焉去为吏与昔当异躅试以身所经参之耳曽熟直道多不容枉道夫岂可直道诚忤人枉道还丧我如君直有余为计亦多左而我枉未能若为逃轗轲君搴澧之兰我撷沅之茝邂逅桃花源一笑若相待那知青草湖追随复连载南浦问何邉冰谿复安在
　　挽宋栁州绶
　　少陵在大厯涪翁在元祐相去几百载合若出一手流传到徐洪继起鸣江右遂令风雅作千载亡遗究猗欤宋栁州有志诸公后作诗匪雕琢气质先忠厚锐锋深自敛至寳不轻售行年且半百才为峤南守峤南山水佳中州未曽有慨然逺游意不惮万里走下车甫朞年已上政成奏无何天作孽一病药莫捄跖寿回乃夭天理果大谬诸郎有家法处已知孝友﨑岖穷川陆寓郡还公匶卜龟得安宅厥后斯云覆自怜踪迹脱敢叙亲且旧作诗冩余哀清泪空如□
　　读吕益卿所寄诗编明日四月一日也
　　旧雨连今雨空庭防行迹有时出门防平湖四无壁忽传何处书令我喜折屐新知吕夫子寄我诗满册是时羊牛下携之就檐隙首披山居赋竒字多莫识徐徐见闗键坦若由戸出定师离骚经不入相如室秋怀似选诗法严仍事寔白沙龙阳作如杜纪行役卒至同谷吟三读泪横臆君何知之晚今古盖一律儿曹苦问耶何事尔不怿径卧忘觧衣中夜犹太息晓啼鴂喧今日复何日和以扶疎篇吾驭真可叱
　　五月下旬梦赵文鼎书寄斯逺
　　我不见君死直疑君固生赋诗无所寄始复为失声鸡窻已三号不但当既鸣恍云秋之中取酒相与倾坐有馈生鱼欢言事煎烹饮我谓杯小何翅一再行落月落未落犹疑见鲜明已焉觉梦尔起坐神未平沧波万里底处防骑鲸怅望莫子语徘徊空思盈
　　重阳近矣风雨骤至诵邠老满城风雨近重阳之句輙为一章书呈教授沅陵
　　好诗不在多自足传不朽池塘生春草余句世无取诗家黄州潘蘓黄逮师友六义极渊源一贯相授受秋风有竒思箪瓢忘巷陋奈何催租人败之不使就我谓此七字已敌三千首政使无败者意尽终难又纵令葺成章未免加饤饾衣锦欲尚防何尝炫文绣一洗凡马空浪説充天廐重阳晴则已雨必风在口今兹季月来隂雨变时候愔愔爵罗门寂寂鸟噪牖黄花冷未芳黄叶扫复有颇将写吾怀渠在那出手并想东篱人瞻前忽焉后
　　重赋畏知寓斋
　　君昔少年日起家官帝城诸公盛称许徃徃动得名夷途一歩趋可到公与卿永怀松栢坚高谢桃李荣谥斋廼曰渐毫髪无妄行惟时尹夫子犹躬南山耕是公妙言语一字与不轻铭能为君述君志益以明蹉跎才几何白髪殆数茎低囬尚前衘牢落方南征潇湘清絶地屈贾放逐情感今重恻古慨叹识此生究竟渐之义顾未忘蘖萌彼哉少年事老矣夫何营彻之易以寓俯梦仰輙惊何止宦为客身悟浮云更南轩子张子好学如成奋然吐长句真觉万户轻尹张志则异与君尽同盟见君极空洞不比小器盈嗣宗絶臧否白眼常若瞠司马万事好是中差自宏防君接物际二士盖熟评君今家山居扁榜犹在桁傍陈漆园书立参舆倚衡因兹大有得居穷亦如亨嗟我道学晚颇困尘网撄性又多忤物举足逢沟阬誓将过君斋指南问初程但恐持寸莛莫致洪钟鸣
　　有怀子肃读其诗卷因成数语
　　退之以文鸣余事尤长诗名家贾孟流未必逾于斯渊明工五言亦有归来辞乃知意到处百发无一亏孙侯絶人才诗文俱中规究其所源流盖匪一日基有如审言门遂至杜拾遗余波被芝兰同功有埙箎嗟予晚闻道未易等级推剧谈每从容瞠若莫可追闲窻念从公两脚如絷维探囊获新句亦足慰所思
　　将谒介庵以诗先之
　　溪山故无尽随取随以足平生笑贺监勅赐镜湖曲今代介庵老未归先筑屋一区占何地琵琶欣在目是洲出谁氏诗自随州续当年名絶唱今也安可独溪如益弯环山为増隐伏以知得所托水润由韫玉一朝起乘传屡防乞祠禄俞音落天上装行不待束还家谢溪山拄杖巾一幅开堂防賔友快语防酃醁我时得得来奉屦期追逐维摩适示病对客倦冠服悠然失前瞻重诣规再卜尺书徃问讯劳公手亲复爱我诲我至敬拜不敢凟自怜生无资是役尤仆仆辕驹岂忘逺归棹戒已宿但乞老先生一言壮空麓
　　书田中门示成父
　　每逢田中来必问田中事言者为蹙额聼者为酸鼻皆云水莭愆所以陂修废田栽未曽了旱势已复至承天无可説有淀亦将既早禾以日论晚禾尚月许饿莩已五六疫死又三四自兹傥无雨何以能卒嵗时成道危苦示尔应歔欷
　　送逸归上饶赴试
　　谓汝可勿去汝去意已坚念欲终不遣汝请倍谆然平时父母傍一事畧不与及今身自行凡百谁汝护况当苦炎热道逺不可説晚须背斜阳晓要踏残月墟落乃可尔陂湖深戒之药物务频进童马勿过疲得失渠有命勉旃非日竞汝解事文科吾其老三径汝归见吾友见叔仍见舅为道糠覈肥无奈相思瘦
　　寄在伯三首后一首并示逸
　　出门欲寻岩闻君已行舟川逺不可渉伫立空夷犹雨风既冥冥离思复幽幽人生苟无别安能成白头君行日已逺我思日益长何物可谕此山髙水茫茫人生要有别男儿志四方奈此老多感况于朋友良儿行欣得师爷徃愁欠友去爷勿惘然得师知慰否有时频执经无事莫多酒无谓数月程秋风在囬首
　　寄主管舅二首
　　少公上黄扉长公思玉局恭惟我舅氏出处似前躅浔阳开三径镜湖赐一曲是为千载人何有万钟禄新诗乆不诵妙墨时在目黄落又秋风林空见松竹
　　甥官楚西南舅住天尺五安否候何如嵗月旷如许阿兄有书来报道安舆举东閤故莫留西湖要为主寥寥和靖君遗迹堕榛莽咫尺到梅花追随怅脩阻
　　寄衡州舅氏
　　西山有乔松蒙附百亩隂蓬蒿宅其下旅生亦骎骎永怀豫章公斯文金玉音徐洪盖出自源流髙以深吾舅之扵黄端若一体临媿我望数子引尺那及防弱冠诵流传苍苍且垂簮前防去已驶后舟政忧沉忆昨送弟行作诗道离末篇何所言志我念母心岂知辱况荅武夫致璆琳退之赠郊籍少陵寄髙岑我固觧公意诲我力自任不惟书诸绅起居见前参几思侍公侧取酒亲酌斟积荒赖锄耰痼疾蕲砭鍼渉湘定何时纸贵行见今勿继屈贾词起和南风琴
　　寄刘叔骥
　　朝行巴陵帆暮泊汉阳鼓胡为我所思只説在何许折麻念离居搴若怀逺渚望望莫致之江头漫延伫
　　寄郑舜举
　　吾友欧阳生诗律杂郊岛相逢每谈君必谓诗太好送行许长句兼复书小草鸿鴈傥不来何由慰怀抱
　　寄怀在伯三首
　　沅水与湘水合流俱洞庭如何君于我廼隔影与形沧江鸥鹭野深林兰蕙馨含章斯发发遂性逐冥冥我苦千里役儿荒三月书役苦殆委顿书荒廑垦锄夜雨倒湖水春畊竞田庐事贵在勇决尔胡但居诸倐尔聼鸣鴂慨然悲众芳春事且衰歇吾行可相羊问年逾不惑嘐嘐斯谓狂益矣多闻友从之道阻长十月八日闻鸡鸣即起案上偶有陶集繙阅数诗有怀斯逺三首
　　衾寒数窥暗鸡已号比邻逓东西我起披緼始占霜担粲忽聼风林鏖廼知中夜雨吾念亦良劳寒缸烛余膏破炉明宿火嬾复布衾眠遂作藜牀坐黙坐亦何为姑取陶诗课我友安在哉良思与之和闻君治书楼诵书仍课文古人不朽计政在三冬勤今时独不然白屋期青云君岂斯人欤大雅逈不羣
　　冬至后五夕频梦陈择之
　　所见日杂遝宁复当我思我此僻且陋三夜频梦之遣骑告欲行手持一通诗发缄与儿读絶妙觧人頥我欲留君饭颠倒裳与衣宛如快阁日不似南浦时到蜀今几日首议何所为一俭胜百奢徐公亦安施幕府足闲暇浣花有余嬉谪仙纵多才蜀道无险防疴固除洗起居当具宜蜀中富名士匪卜亦隐医秘方苟有传寄我无或遗寄我亦何用多病成早衰归哉复归哉秣马车载脂上君白玉堂王人亦黄扉
　　雨中忆花寄怀曽季永严从礼二首
　　余寒苦淹留破衲无遽弃欣闻好雨来正念春耕未濒南花退早何止桃李事牡丹及酴醿锦碎仍玉委流年定何之叹息付流水想像田庐中桑柔麦如尾
　　白下古聚落种花成土风贫者篱疎薄冨家栏槛重严曽盖甥舅交友着我中牡丹大盘盂酴醿欝蛟龙走观仍折送忆费诗酒供今年百里外此事不得同坐病风雨恶因之怀二公
　　湖州亲旧二首
　　忆昔倚少壮不畏离别苦及今更中年颇识谢公语连朝接殷勤故已办兹去今晨竟不免况此风更雨夹溪谁家柳向我强作舞汝且不自持宁能留我住
　　舟行风打头苦恨行不驶今晨得顺风亦自非所喜溪山如许佳欲画无絶艺要当稍収拾一一付诗里近防忽成逺得此已失彼但令人此心惘惘不足耳
　　寄孙子进昆仲
　　霜风入枯苇客枕那能安起防短灯檠捐书复慵防缅思平生逰平陆多奔湍怀哉岂无人荆呉路漫漫大孙行秘书今古靡不观天文号隐奥坐使十载殚溢而为文章卷舒见波澜丞哉亦竒士老不卑小官诗成太白豪笑杀东野寒酒酣或防劔肯为无鱼弹仪也节更苦凛若谁能干譬之于草木青松蔽春兰不愿太官赐自爱苜蓿盘相携住荆溪冥鸿云端酿泉饮佳客采溪荐朝餐不负风月佳始知天地寛我欲徃从之买舩斩钓竿富春访严陵呉淞覔张翰人生鲜如意髙趣况易阑君毋轻此乐此乐非游般
　　寄李晦庵
　　昔我曾大父髙交世无伦晚生不尽得所知三数人堂堂賛皇公实能继张陈【谓无尽了斋】谏垣磨荐墨许之以经纶江陵竟连蹇翰墨留余珍晦庵乃其季英气盖八垠家世斯文事属付真不冺我亦早闻义中年见天津委曲问先世与成倾盖亲公故鼎富贵我乃困贱贫有诗猥蒙诵頋乏佳句新徃过龚州庵冻笔书吟呻公来辱继作春气动壁尘去年濡须家墨妙出倾囷乍疑何人书老大能精神熟视乃鄙作愧汗几拭巾已焉忽语此知公盖深仁悯我抱竒疾不救死且濒稍加匕寸施庻使屈得伸宁知苶然姿挛拳殆终身一官胡为哉鸿毛等千钧野马窘受驾白鸥悲就驯五斗未及饱已遭穷鬼嗔劔津骇腾变牛衣泣酸辛非惟糟糠念要是无纫朝餐罢举桉寒日空悬鹑舍公竟谁诉尺书走踆踆如闻著书余抄经穷夕晨傥匪官闲防那得了此因枫香出楚地茗椀宁加闽水屏供倦息枕流絶缁磷献芹则小小用意谁谆谆秋风日夜急木落知松筠竚立不可见悠然漫溪濵
　　寄施进之
　　我逰尖峰囬一歩成数憇仰攀松夭矫俯睨石赑屭路穷入平野飞鸟迎决眦庐舍半茅瓦阡陌相栉比谓皆耕稼徒不复问名字那知君子居廼在青山际聼君谈所宅悟我曽略至时犹未识面岂得漫通刺都城一觧后草木同臭味我旋反林栖君适寓古寺肯来穉子师歴嵗殆逾二既均手足亲又笃朋友义去年君还归城闉直童骑楮生分草余鲟鲊动食指今年我属疾故旧多遐弃愧君不惮劳冲暑到溪次买肉烹伏雌芼姜仍着豉无资鹿脯求竟是猪肝累以我病若渴榴实冨汁滓累累解包褁其大盖絶市劝我飬形神勉我进药饵裵囬昼难别展转宵失寐分携六十日顾我病秖尔虽云间何阔恋恋曽莫置惟君名家驹少日便千里赋成惊老生谓敌相如谊姜侯号博学【凯德安】无忌称酷似我尝叩疑阙应荅罔不记江流滥觞来层台累土起如君之于学何但一第已独闻家素贫慈亲下妻子躬耕不自给负米常逺致愿君力勉旃事固有堂陛髙贤昔未遇勤苦类如此我行下吴防破蠧且料理念将一过君薄酒期共醉又恐饭与刍未免为君费不然君即我防于章老氏素书久不徃徃亦难尽意诗以道鄙懐因焉论夙契
　　寄雷丈朝宗
　　忆我前年秋驱羸赴行在凄凉醴陵门公独枉轩盖客中遇还使素书仅一通计之曽未逹公起使广东而我困流徙日月无定止逮今得还山莽莽舟在水长沙公寓郷来徃维其常傥复后此使音问政茫如公所抱负外敛中甚富遄归定非晚入侍帝左右车行过怀玉寄声到林谷容我复驱羸宵征戒童仆
　　寄范建康
　　平生闻石湖谓是千载人去年此何缘乃获身造门公盖廊庙贵我乃防褐贫既以賔客见复叨尊俎陈谈间必文字媿我非比论虽知媿公厚猥诵终慙新别来才一书无使无由频河内闻发粟原思阙周邻江东且云然湖外将何因再拜谢洪乔浮沉问水濵
　　顷见迂斋谈游子明不容口且诵其诗恨未遂倾盖之愿前年一见既慰我心所恨俱怱遽不得欵语近过迂斋闻寄书又复访问死生顾屏窜林壑逃死无日何以辱盛意如此輙成一诗奉寄
　　平生施迂斋剧谈髙安郡山川固清逺得士且韵胜就中防其尤游子盖防领长哦唱酬诗使我醉复醒前年客游杭氷雪滞归相逢逆旅间一笑交已定近闻寄书来谆复问名姓如公真骐骥顾我乃下乘嵗晚傥不遗庻几望三径
　　寄谢新安丰守胡逹孝见遗近诗一轴便呈甘叔异章梦与
　　向子识损益扬雄爱清静我行萧滩上二宅驾輙命而于酬唱中又得胡安丰诗作文选体字有眉山踪扫门今已后倾盖非敢望谈间问先世盖乃丈人行归州片时程乃复来髙轩从容仅数刻倾倒贻百篇平生嗜江山到处须着语及兹足漫揺久乃舌自拄时惟桂林掾与彼新喻丞俱以行卷来暴富如不胜
　　代书寄吴仲权
　　长沙失防面龙阳将叩门君行黄鹤楼我乃桃花源裵囬遂两月问讯非一言时时得新作日日思髙轩宁知竟相失有抱阙细论闻君方被荐清庙陈璵璠而我政落南空江撷兰荪虽云出处异得以书疏存言之有不尽笔兮还载援惟当道情愫故尔略寒暄
　　潘恭叔欲归寿其母夫人谢子畅以事客其舘辞病在告骑招周文顕为别仆不得与也作诗寄三兄
　　伏暑推不去秋风来何暮深居谢巾帻适意亲杖屦缅怀江湖游怅望南北路旧交已如隔新知孰成故庞公非浪出东野方废务共饯献觞人我病不得与
　　简寄潘恭叔
　　物生惧焦枯吾身困蒸煑起占天外云坐隔空中雨故人住呉越一别几寒暑今焉在咫尺何事复间阻缅思冰雪容重想金玉语可但发其蒙端能病斯愈
　　寄怀章衢州辛越州
　　江东去江西道阻而且长懐我金石交每瞻鸿鴈行信州去衢州道阻而匪脩黄花遂九日明月负中秋江东去淛东江表邈剡中莫云岩壑异固有丘壑同一出与一处或嘿而或语行歩澁如棘欲飞恨无羽风髙已木落薄寒能中人室迩人甚逺不孤必有邻
　　发隆兴后寄宋茂叔赵然道昆仲并属逹后篇于待制侍郎二首
　　连朝南浦亭系此一叶舟未去已欲动既行奚复留篙撑尚依岸风至忽打头中宵无际清晓浩莫収行止固有定淹速宁与谋我友邈难见西山澹凝秋
　　晁君父之舅徐子我之友晁诗紫防来徐学新安后徐固困箪瓢晁复厌奔走当今诸侯贤孰愈豫章右经行见虽屡欵语不能又烦君因几席为我探怀防
　　寄徐斯逺并成父弟
　　淅沥夜来雨萧条林下秋因之忆我弟重以思吾俦农工方鼎来蚕事已告休得无隂寒妨知复多寡収防官本为贫中道成倦游洪波政稽天险路新摧辀吾俦与我弟既喜应见忧忧我困一箪喜我归故丘付与有定分短长宁自谋相期黄髪保共勉素风脩
　　得友人俞玉汝书云客逰建业月尝能致钱十万时方客溧阳感假尉事作诗寄玉汝
　　士有孟东野荐乃韩退之五十才一尉俸钱仍半支嗟予亦蹇者白髪方糟醨因声谢吾友十万亦多为
　　寄荅潘文叔并属恭叔五首
　　人生无友朋何以攻短阙我交君弟兄意合非固结奈何不须臾已复经嵗月叶落政知秋竹新还缥莭君家舍人公世谓王杨作谁知所传授白首终林壑至今有源流泾渭分清浊岂比世上儿风姿矜濯濯【王杨谓黄州文公】
　　主簿舍徙説御史身耻呈夫岂为异与义理可不明嗟哉后来者窥逾多丧贞所以使古人炯炯长擅名平生蒋诩径家老扬云宅木老夏敷隂泉疏春动脉索居每怀弟斗食身乆客况乃蒲栁姿茂悦非松栢斯文吕与张用世故落落年来踵蒿原天意亦已虐君尝登其门如戸发管籥何当传相授此道得深酌
　　赠曽槃乐道
　　我居怀玉山茶山非一游每观文清竹凛若人好修徃来道嘉禾诗曽长公投十年再建业问劳加绸缪中歌殄瘁诗尺疏去莫由虽防荆州论感叹自不休今日复何日兰溪系归舟典型君尚有一见冩余忧
　　赠路芾德章
　　忆昔介庵老视我犹子弟于今于越州必洒西州涕重忆郎中公契与外氏通慨我未知学一见宁发蒙公于介庵老笔砚相亲友而于郎中公学问躬授受与我非素交有儿仍甚愚辱公収教之举俗有是夫辱书示深眷未报无加谴平日但闻风今朝真识面
　　赠孙从之
　　吏事要及民何假须缘餙是故西都儒徃徃名背实萍郷孙明府抱负惟儒术起家长此邦为政皆有述催科非我急急民使滋殖今夏戒艰食粒米劝蓄积种麦贵宿耕禾孙视前绩是我贤弟昆三市俱鼎立正之官南昌大吏遭丝刻为陈先世事稍稍从吾律窃尝叹斯人当諌争缺如何即九原我为长太息叔也今王官路以云霄逼才难未易识屡荐今始入贑川与洪州目见非耳得使之佐庙谟弥缝宁阙职公行被里言歩武俱文石为移一县政于以均万国我虽落蛮夷归来岂无日傥遂乐耕耘于焉吾事毕
　　赠耆英
　　用世故欲巧拙者终近德人皆笑髯曽我独长太息贫吾岂人为问天天不痴君防松栢受宁与春风期
　　赠尤检正四首
　　多书如邺侯读书如张廵一代信不数吾身见能亲门墙虽云旧踪迹乃若新政以沅湘逺无由书疏频徃焉石灰桥粲粲方秘书近者南浦亭皇皇乃轺车遄归今几年人望益以储俱期白兽省共傒玉堂庐榜舟浙江潮僦屋长安雪寒涛幸少年积冻还复结虽逃蛟鳄虞未免薪刍絶噂怅难登嗫嚅羞妄悦季秋过庐陵客有示新録尤杨两诗翁间以严州陆澧兰与沅茝顿觉无芬馥何况破囊中欲探还自忸
　　呈严黎二师并寄韩季萧
　　名者世公器丈也宁取虚我闻曽严黎盖自入学初每繙东莱集出门思税车一见良不易寒暑三十余前年太和官遣书叩曽庐得报副以诗妙处真起予更有严黎在因曽庻几欤骤闻鄂渚殁经年为欷歔严黎固老矣我亦雪满梳奈何苦偪仄决焉不踌躇严师虽龙钟眸子炯炯如纵云昏忘集觧记韩吕徐黎君更强健白髪尽扫除岂非仙人家服食信有诸我诗燕石尔报以琼与琚便当与曽作编聨世行于季萧陵阳孙与严并门居弃捐举子业尽读先世书时从二老游不曳王门裾我言无可采殷勤乃来渠二老已知名保此良不疎惟我与尔者勉哉凉入墟
　　次韵斯逺见寄
　　天地如许寛出门自无之筠书味长靠壁笻一枝吾曺本通脱孰谓书有色但取翰墨娱且然相主客霜檐晓皑皑落叶拥不开门开有行迹元是题诗来
　　次韵马荘父问行期之什
　　日日言归去年年事逺逰世态甘若醴我曺和不流殷勤枉诗问准拟系帆防
　　次韵斯逺二十七日道中见怀二首
　　去冬黄公亭咏诗防梅花深行或山崦纵歩亦水涯虽知追随乐固有间濶嗟词锋君莫当鋭甚如莫邪我欲尾其后志局道苦遐千年定藏山一世斯名家
　　我姿甚不敏与俗仍倍殊难贪太常酒頋归陶令庐山中亦何有寂寞谁与娯晤言濶无友展卷聊得书人生七十稀我今半已余百里九十戒踌躇重踌躇
　　次韵审知遣兴
　　沉绵既逾时生死谁或访殷勤之书畴昔固有望载观近赋诗颇复献穷状功名岐则多究竟防非上贾谊卒避灌晁错终死盎孰愈安一区随事享三当嗟我信畸人逐食无定向转蓬真飘风断绠遭逆浪悠悠任通塞冉冉失少壮志愿老栖迟耕寛筑夷旷










　　淳熈稿卷一
　　钦定四库全书
　　淳熈稿卷二
　　宋　赵蕃　撰
　　五言古诗
　　与蘓运使诩四首
　　筠阳有贤牧典选得望郎汉廷急献纳使节乃辉光翰墨一门盛人才当代良平生愿识面今日获升堂培塿无大木沟渎无巨鱼窈然涧壑深若江海潴涧壑虽云深萧艾宁废诸江海虽云广蛭螾亦与居昔在元祐初重选舘阁才时我高王父实与数子偕黄门任言事荐口曽为开有孙不能振白髪自兴哀草木日摇落道路方阻长豊年米故贱逆旅钱自荒暝宿村舎烟朝行板桥霜岂不愿息肩于此増徬徨
　　闺怨二首
　　维南有佳人实秉絶代色防闻妾妇道不肯倾人国幽居今过时行媒逈无迹世方求冶容孰能知妇徳东隣有贤女膏沐不如御朝惟躬奉养莫且趣机杼曰贤嫁何晚政坐一贫故谁能币聘之此女非傲妇
　　检校竹隐竹数三首
　　忆昔山中居朝莫惟脱粟何以居之安頼此猗猗緑一朝顾舍去梦寐劳心目今晨忽在眼如客得归宿竹虽不觧语风能为之言斧斤伐我本畜牧践我孙戕者可以隄践者可以藩我顾不忘汝汝言毋重烦钱多论以屋畜多论以谷我独何为者个个数脩竹竹个虽不多是亦我所欲于以盗之防盗防宁此足
　　移送与斯逺同赋
　　垂垂白髪侵落落青松爱恊趣在山林移根出蓬艾逝矣我何悲苍然渠可耐
　　舂米方归瑞峯寺僧送菜适至遂成晚馈
　　香秔出村舂晚菘来野寺八珍不吾易一饱有余味鸣钟与列鼎饭防仍饮水此道本平观在人安择尔
　　栽田行
　　早田栽已成晚田耕未遍风吹苖已长汝事不可缓迩来雨况足高下通溉灌虽云手足瘽孰愈沟壑患自兹日不百早稻期入防晚禾虽云晚霜肃但秋半我昔山中居升没每闗叹及今食官仓谓得度昏旦那知不足饱过午或空桉尚言工吟哦犹説鄙计算那知汝田翁栽种日月断但惧政或疵因之罹水旱
　　成父送梅一株
　　无竹恐人俗无梅忧竹孤阿连觧我意为致三尺株莳之西前青白相与扶梅瘦竹亦瘠岂唯人独癯终年厄贫病借尔得暂愉索酒莫计琖瓶罄当续沽
　　得蕙数本有怀斯逺二首
　　幽兰一収馨余卉无足睨今晨采樵子贻我以数蕙风气固王谢兄弟犹鲁卫雨合打深于余真得计酒热无共酌诗成欠同哦况此春旦莫忽来蕙成窠樵蘓尚知贵采掘能异科安得同心人与之酣且歌
　　赋滕彦真家玉桂
　　伏暑不可耐所思惟执氷常时月桂红乃作素色凝维南实炎方草木气所凭素馨与末利玉色俱相仍得非因月感光射尚能乗
　　扫桂
　　年年赋木犀独未到此树信知官舍居更甚此身寓黄叶满堦除蔓草委霜露相逢每变色此树独如故殷勤为扫除不必但花务风月四时佳吾其枉幽步
　　对菊有作
　　草木均是体顾有幸不幸故侯住爪田四皓卧芝岭譬如佳山川何地乏幽屏居然説终少籍甚谈箕颍得非以人重后世闻之警维菊本甚防在昔曽莫省罗生蓬蒿间自分托地冷一趋骚人国再堕渊明境遂同隠居者身晦名独耿何当园五畆不觊田二顷秋风及春雨采撷花与頴既充天随饥亦望南阳永有志未能摅对花徒引领周江州有灵壁石赵蕲州名以玉芝周索诗为赋一首
　　论石如论玉贵徳不贵名形似偶尔同未妨聊置评呜呼禹甸破土贡久莫并问公安取此万里随南征向来四方游束书与俱擎愧彼钱马癖寄我山林盟风流蕲州守夙有能诗声见之谥以芝用意真不轻谓公许器貭一再临専城宜为斋房秀作瑞于圣明未应如啇山寂寞身中清须公力勉旃石亦当与荣念我匪能赋徴索见公情又惟此必诗落笔空汗生传闻南池上有石来自英我虽未识面想像犹弟兄【李丈提点有英石名千岩万壑石】
　　咏隔堑梅
　　丛篁乱临溪丛树深隔堑爱之不能即玩之宁有厌五字遣谁哦一杯频尔念幸勿折新开留将遂幽占
　　题防后梅树
　　移梅初有诗梅开重成赋岂问耳目谋葢珍贞白故花宜倚竹妍隂称巡檐步或嫌太幽閟结实每愆御我非调鼎手何暇为此虑但取氷玉姿不遭桃李汚
　　明叔送一丈黄菊
　　菊开本丛丛此种乃树树尝闻一丈黄直谓庄周寓及兹锄移来信可绳尺度乃知太华莲十丈语非误陈君怯风景酒尽不能酤遗我遣我愁仍湏堕言句更念贫无帷何以致调护
　　除草
　　入门空榛芜半死犹未槁清霜且零落纵蔓那得保奈何刺吾眼快意思一扫童来乃钝锸兀兀日又了兰枯艾长壮乱多治则少君子小人欤幽忧挂怀抱
　　卖花行
　　赪肩负薪行所直不满百大舸载之来江头自山积不如花作稇先后价増损身逸得钱多人宁知务本
　　投宿广平道上逢梅怀斯逺
　　驱羸度斜影恨不与子俱梅花忽照眼烱若氷玉臞暝投佛寺宿忆子曽寄躅摩挱壁间诗虽昏尚能读
　　出北门记所见二首
　　浮云冐山顶横碧门与直所嗟蓝舆驶令我头屡侧前瞻亦何有浮图梯七级彷佛记遗基当年居皖伯我行舒州来触目叹荒棘今经北门道麻麦殊翳宻乃知人力愆地固有遗殖安得遍厥耕疲羸当少息
　　将行示逺父秉文四八弟【逺父王彦愽所改字】
　　鸡啼午方停蝉噪暑未秋寓居虽市近适意如林投可人谁能来王徐真胜流王居近官道树林间田畴徐居复何如老木防浊沟我徃必竟日不为有鱼留我有长安行食谋非道谋王郎上冢去决焉问呉舟令弟饥所驱迤逦从此由徐郎独不出于世罕所求念当为此别要厯山寺幽令弟既泣汝我亦病未瘳是事且若此其他当罢休中秋与重九预作濶忧惟其梅花时醉之此山头
　　别齐之
　　新月净林木防风动菰蒲客子不能寐拊身念艰虞忽思骑鲸翁已去不可呼乐哉今夕境忍令堕空虚南都李文学豪气老不除将为章江行值我彭蠡湖一见如平生健论真起予座间诵新作峥嵘突黄携酒夜过我烹鸡仍鲙鱼快饮不记琖耳歌乌乌乘坠俱大谬醉倒不用扶几梦即了我此身无复余胜践无古今人事自作踈东西南北人何必怀此都明朝两茫茫危途各﨑岖语离有遗恨更起捋君须
　　赠别呉仲权三首
　　英英延陵家蔼蔼宜章县政用鲁诸生俗今齐一变诸公竞推毂天子思晚见用舍有是夫交亲谁不羡昔在山水乐徃徃失意人公今歌余廼复于此亲搜罗既竒胜落笔为冩真文章复何似高处殆先秦移舟汉祠蹑秦人洞一别几何时酒杯还此共前途或追随只恐终倥要是防羸无繇踵飞鞚
　　荅周升留别
　　客居江之南未识衡岳大长于想象中便作登临外南防怅不已病目恍増快要穷山水原靡问仙灵态镌镵雅未能造物底不贷欣逢人中龙一扫次隘偕为青云期岂顾白眼怪多闻与多识几别复几防籓篱我妄窥根柢君有在自惭非孟嘉直恐误郭泰兰被余薰珠玉非对兹方赋归来与乃别所爱于今未深悲后日当重慨江流固滔滔山木亦斾斾烟霞既有疾风月岂无债相与咏和平无庸噍杀
　　用程季仪送行之韵为别
　　过江今几年遗俗不屡见纵余门户称直有冠裳变惟君河洛间南走楚粤遍虽从科诏求未脱衣贱芬然兰三薰粹矣金百链潭潭务中澄煜煜鄙外绚遂登南轩门如识伊川面周旋茍有得喜跃几成抃渊深保战兢鸩毒戒安宴于今过城南政似趋无倦儒冠盖多端剧论如合战试评季路勇孰与之反殿前日我辞君炎风尚交扇只今君别我余暑已堪饯嵗序急推迁吾行甚流转爝火讵当阳雨雪宁待晛唳岂潜声卑飞终挂小令泊扁舟暂为破研我如浩然归君异方朔荐契濶方自兹追随复何便
　　平江寻呉恭叔不获
　　皋桥在何许往者郊送翱【孟东野送李习之诗云赠君双履足一为上皋桥】我行姑苏城半日空周遭惟君昔我契义不减同珠林一杯酒明朝隔江涛年来尺书絶目断飞鸿高我今换一官五溪当不毛君行官王都杂遝从英髦城中十万户歴问无乃劳兹焉失一见使我心忉忉
　　冲谷道章少隠还自上饶不见过而遂归懐玉作诗十二韵奉寄并烦送似寓斋也
　　幽居非不佳竹屋静以深春归邈亡踪草木成嘉隂天气殊未快令人头岑岑忽思从公谭防风动衣襟白云何许在引领劳我心平生诵佳句三叹有遗音端如猛虎啸百兽藏中林交游一周子自昔已至今论道若有合根源要追寻文章固定价美玉同精金穷通我均乐兹事要力任通脱不累物贤哉阮瞻琴【仆以轴纸从师乞诗未诺故云】
　　送公择入浙
　　日者君过我今焉我辞君楚荆易得秋霜霰行在辰我车甫来归君骑已在门喜我更安健劳言再三陈已焉忽谓我我行不逡廵问君何因尔欲语声辄吞我自解君意操袂増酸辛男儿志四方怀安实败名不见折胁睢慷慨西入秦君行其有合宿愤当一伸造物固甚巧颇解戏弄人愿君稍安之无为自伤神诸孙君好交送君必以文可慰别后览何忧去装贫
　　送昭礼还金陵四首
　　上饶去金陵道里何其邈俱为江东郡各在天一角君行宁知逺我住若有防何以见相思书来不嫌数君诗便风船千里才一瞬我如久眢井湮没不可浚愧君力推挽今我去鄙吝加我以数年庻几乎少进松峦特立士君也为之子异同诮歆向父子自知己向来知名人得此多失彼愿君攷其然九十半百里诵君赠遗诗吃吃口不倦相从曽未款取别宁我愿竟乖卜邻约遂作抟沙防君如不我忘我复何所恨
　　茂徳行亟不及作昭礼书姑此问讯
　　忆昔相从初二十有三年别日更莫纪少壮成华颠中间何不有匪但嵗月迁几防长安居莫访新市船尺书且难寄再面端何縁今晨大阮来倒屣不待前问君比安否谈君语蝉连短髪尚短褐青箱保青氊吾人相从初情与兄弟肩兰陵折梅赠虞山聴鸡眠如何一分首遂作胡越然诗以道所怀宁冩宣城笺
　　蕃与斯逺季奕同生于十二月蕃初五日季奕初十日斯逺十八日近辱季奕贶诗犹未获报兹及斯逺之夀并此奉颂二首
　　徐子崖根竹风雪不掩緑郑子谷中兰氷霜已腾馥二子有此风冝尔生穷冬我独何为者飘然直转蓬郑子才不踈徐子文甚勇一旦召严徐一旦防晁董去年萧寺中杯酒兼旬同间濶见难合况乎分悴丰
　　次韵和答斯逺见过书所见
　　来归仅兼旬来过已云屡共耽林刹深同赏溪亭露浊清一再行俊逸今古句或哦山更幽或咏舟横渡竟日为之留曛黒始能去昔人物外游隠遯亦数路于今区中縁向背岂同趣我非韩伯林君殆黄叔度莫嗟声气卑但恐嵗月遽解謿乃文嬉賔戏盖言谕陶冩固不恶沈溺斯可惧人虽或我寛我则难自恕望望独行忧瘽瘽良友助
　　明叔每见过不乆辄去仲威尤难招致索居书事呈二君
　　可人费招呼柰此陈与胡问事失昏忘论诗辨精粗清风不可绊白日易成晡欲睡难安枕繙书得踞炉聒人纷宿鸟对面走饥鼯啁哳聊容汝睢盱反闯吾宁无捕黄口亦有聘貍奴
　　仲威复枉粥字韵诗见属甚厚不可不荅
　　盛时无穷民汉诏优廪粥迩来诏书行亦赉帛与肉荐才职诸侯因异驾徴卜共思急贤治惟日有不足士生幸斯时讵应隐岩谷盍出致吾君尧舜其尔俗余孽何足云况説故地复堂堂胡澹庵夫子乃其族防君妙人物门户真不辱必须长养成明显待拭目而我夲防材谬赋支离粟宜从力田科邂逅赋取菽敢如陶渊明归欤托松菊亦有父时书续将教人读
　　子肃以古风见还诗轴颇述归田之乐次韵荅之
　　春风忽满目感叹离羣居郊行竟何之野蔓徒侵仰防岭头云片段随卷舒悠然若有得似我心地初乃愧学道晚何时悟真如自兹稍鞭防齿发及未疎有儿幸成丁可以亲犂鉏要同商州民穷功治山畬【事见王黄州集】王租及时了优游伴樵渔时乘少防马或卧渊明舆所过辄就醉其他焉取余此计傥遂心谁能更淫书公诗胡为哉指南实前车事贵在勇决骎骎嵗将除
　　夜读子肃诗再用前韵
　　栖鸦既投林萧然野人居独立茅檐下依依月生渉春抱烦疴兹夕稍自舒诵公寄来诗何啻超黄初正声久欲絶作者徒纷如得公振頽波如汉有二疏拟欲摄其迹荒棘废恳鉏譬由治田人必待三年畬敢矜一日功草草同猎渔穷通固定分徃者悲接舆百年等梦间夀夭谁赢余如何彼虞翻惋叹輙著书人生贵适意安歩可当车兹道傥与闻他焉从破除
　　向监税以前韵见贻复用韵荅之
　　邹阳困游梁自喻托枯朽功名彼何能慷慨终无取宁知古君臣义盖存师友高谢亦有人班班推广受先师有遗言何有居夷陋叹息桞仪曹枉尺賛五就诗书自青衿事业见白首基本苟不定嵗月宁能又煌煌潇湘姿肯杂樝棃饾而彼倚市门讵复工刺绣骐骥伏盐车驽骀空满廐置是勿易谈旧矣憎多口君诗定自佳官乃等尉候诗成不自足乃复过我牖同官有欧沈一时真颇有要加万镒雕必待无价手君其往从之我亦瞠其后
　　答审知见贻
　　昔我堕极南去兹千万山见面夫岂易附书良亦难官今聴之归连日乃获语洗蘓尘埃怀如久旱得雨君才日苍苍略已千丈长计其所功用可中栋与梁如我蓬艾等怒长不足寸秋风一摧折仅可供束蕴宜君有声名光彩益以新而我复何事强谓诗穷人春秋了集义诗笺复编类建有朱校书婺有吕正字二公今儒先名满天地间勿谓东家丘晞顔人亦顔
　　晦日用陶靖节蜡日韵
　　正月忽已晦风亦全和更留十日晴桃李当有花病夫不知春但觉所感多东轩对深樾日暮鸟犹歌
　　晚立偶作
　　晨雨湿木兰夕风吹紫荆江南异中州春晚犹秋清壮年不可恃老态忽已生柴门立乆倦浊醪归徐倾
　　晨起见牧牛者
　　前者蓑而眠后者笠而坐陂长不待鞭草软无用莝蚤耕蹔廑力午放长逸卧薄暮翁洗犂儿歌互相和
　　晚立有作
　　朝晖熏我肌不饮类酣适夕隂惨我顔所抱非隐戚昼夜无停机日月布常职浮生任变防二者互出没汝忧何从生汝喜何自得隂晴况莫料暄暖难屡必顾虽甚蒙昧讵敢规造物衾裯欠宵具薪炭乏预积未免形语言宁知见顔色
　　书事
　　长年获稻时人尽趋南畆束薪固图售求益敢屡拒念昔居田园连林恣斤斧炊饮煮坡徒闻乱风雨山谿急宵舂野市赴朝籴人言非踊贵富者犹露积豊年且不饱恶嵗真可戚悬釡以待炊衾裯宁许直贫非事烹煎病止治药物乌薪鬻之市束缚论寸尺烟浮多穉松质重非老栎炽熖忽复然寒灰已成积乆旱始足雨畦圃新料理秋茄尚入馔晚菘能败齿万钱固无相三韭聊自诡抱瓮岂忘勤移家嫌近市儿童不知忧度日长戯剧忽传山中讯欣喜沾柿栗为物虽甚微贵是家所植何当携尔曹绕树亲防摘东街鼓坎坎西街鼓咚咚市酒倚法禁椎牛聚羣防差事惊父老狂歌走儿童此俗苟不止斯民始终穷早禾虽登塲舂簸才足食晚禾尚栖陇登减未可必吏持与催符官趣违限责为政本忧民民忧政何徳儿啼宵不饱女诉夏无衣几载宦逰倦素来生事防诗书湏自勉纫补莫多违我亦田园去终难粟肉希北风卷湖水万里雪欲狂乘势不自止云开日埀光风伯益振厉行子立欲僵青女探其机变作明日霜湖水冻成坼层氷傲朝阳松柏愁悴死宁云草苍苍哀哉羇栖人破褐无几长塞向亦墐户退怜无地藏缅思六月中誓言望清商及今冬时懔栗反莫当流金与折胶事乃旦暮常安时辅尔躬毋为徒自伤
　　我行一何忙羽檄来星犇忙行抑何事列境备戍屯贼犯连英郴江右声已宣往年防李金此邦盖晏然而今独胡为骚驿穷朝昏政坐茶贼时曽窥此邦藩茶贼异此贼本皆商贩民忽当法今变州县复少恩求生既无路冒此图或存此贼据巢穴其徒况是繁萌芽手可披不披生恶根虽云巢穴深岂离率土濵彼犹蠭蚁聚我军貔虎羣彼积防壤余我粟多腐陈彼乃冦攘尔我盖仁义云边庭尚思犁此又何足言何当快除扫聴民乐耕耘我亦得抛官归舟趁春浑胡为故使我驹局仍鸱蹲更虑一朝焚碔砆同璵璠
　　乆不作诗诗思甚涸春物日盛漫兴三章用常徳枣心笔书本不工重复加弱似亦与诗相称云
　　威严退冰霜清润归梅桞少时骋青春老至伤白首日长卷添书病倦杯费酒姑置鴈鹜行顾惭牛马走庭行看萌芽檐立聴呼应在物且云然于我可不竞青衫恋五斗白发间三径是岂人之为絶知吾有命春囘溪山姿候趣农桑务自知盍归来人叹推不去顺心岂故违宿诺宁久负既已媿渊明又应惭季路
　　即事二首
　　问薪薪已无问米米已空假贷愧隣里犇走愁仆童乞食陶徴君乞米平原公昔人有如此吾今未为穷废圃失不治委积成荆杞何敢问嘉蔬亦无马牙齿旧闻苦行僧破铛煑糙米我今颇似之但未除髪耳
　　杂兴四首
　　家居百金货富可千金敌持行鬻于市曽微一钱直人或不汝知汝售无固急邂逅识真者百金还复得兰生深林中故与萧艾同春风披拂之芳气何冲融宜有同心人采撷佩厥躬采撷苟不至依然守荒丛不见涧底松树子元楚楚长大今几年植立无风雨一朝建明堂未免斤斧苦斤斧不为伤抡材固其所良农之于田曽匪一日力耕耘各以时志在秋有获其间罹水旱亦是天地徳汝不替厥功后当值丰殖
　　旅中杂兴五首
　　炯炯氷玉姿落落山林相问渠坐何事斩伐伤神王更加束缚之求市朱门傍渠虽不解言我为成惆怅英英深林兰发发不自閟谁遣入市门樵夫强解事渠虽赏芬芳我自羞妩媚怀哉山中人纫结参佩璲屡雪不一雪云脚何时絶春风虽云来积冻吹又结未论刍薪价曵履冻欲裂苦欲作商音声寒还复辍旧雪固已多新雪翻増剧立春已渉五太昊犹辟易长安有羁旅无以度朝夕所愿见白日归舟泛深碧少慕隐逸人开口谈四皓及今闻其风尚愧刘德老诏恩虽与官辞避犹却扫不应吏部门皇皇踏泥潦
　　晚书二首
　　落月不可驻落日不可挥岂昧白昼长畏此余暑威人生延促顷光景变灭微水雾已似合山烟亦成霏抱道等金玉乃不知自珍终朝噂间叩门复随尘那知江湖叟生计竿与纶逢人问售否或至生怒嗔此理何谓然即我我即人
　　酬李益
　　君家三尺尽着溪上山怪君坐其中举世招不还余嬉到五言时许见一斑顾我仅曺郐季孟胡可间比年尔何缘乃复罹间闗试问蓬蒿居孰愈辙迹环古来千里足未必十二闲是故东方士长饥犹好颜
　　十三夜招全真沅陵
　　昨朝热如焚今日凉如水岂惟悟天机政自知物理黄华一月賖桂子数夕事已办烹伏雌相期泛浮蚁中秋以山居不得与周文对饮况子畅在数百里外也怅然有怀
　　山林逺俗人风月亲我軰凉秋半今夕痼疾况少退诗怀客子哦酒欠伯仁对百年等梦幻一笑有成败秃巾倚枯松赤脚踏断瀬何当约二叟胜践同一防
　　秋日独饮二首
　　秋风何时来庭树非昨好树犹不自持况问青青草人生甚草木阅世安可保頼此忘忧物陶公盖知道素怀乐清旷长言待秋风及兹揺落初感叹如有攻长卿既倦逰嗣宗复途穷苟无杯中物何以娯我躬
　　李声父唐徳舆程士和梁和仲过饮
　　相期本林园相厄乃霰雪不难屐齿去所怕巾角折香烧古铜鼎囊贮今墨帖欲醉竟不能怱怱谢车辙
　　病中寄呈王信州老谢丈
　　韩诗不可犯颜字不可凟旧言驱疟疠其效甚符箓追慕记初学讽诵怀三复如何且逾月此物犹肆毒得非縁法异无乃灾衅酷推移自前后进退亦淹速岂惟搜脂髓直觉憎面目医方戒山果牙颊怕脔肉味嫌东野荠馁猒平原粥莫知所生理真恐遂鬼録属时秋已季更值雨相续卧闻扫空阶起歩惊陨木蛩号故亡頼蚊豹成暗逐未资卒嵗计颇病严霜促幸遭贤使君立政匪今俗教微下黄堂惠已周白屋论情素有托谒见惭未卜讵应四壁立乆作穷途哭谢公方在郡荐士宜首牍畴能借齿牙价可重金玉自怜非道谋触事先顔恧病倦不成书书成况难读
　　初三日晚题
　　浮云晚陆离巨浪朝澎湃橹揺虽甚亟岸逺不可届巴丘两日中湖路千里外月上照遥山修眉雨新画
　　是夕微雨
　　腊雪财覆地春雨不溜瓦天公务塞责人意自嫌寡岂惟田未耕况是麦在野安得三日霖滂沱遍天下连日雨作顿有秋意怀感之余得诗七首书呈教授知县
　　小雨洗清画幽花耀寒防云间返微照风薄成细零蝉凄如欲収虫咽无蹔停渠将趣寒事我自感頽龄頽龄不可羁寒事亦已廹女褐破未纫儿短仍窄杜陵叹女痴渊明更儿责返念田家翁囷禾与机帛墙根数席地聊尔遣耘治年丰菜亦熟采掇斯及时防葵媿公仪学圃非樊迟幸逃肉食鄙用补囊粟饥渊明抱羸疾犹复归田园安能为五斗折腰若拳拳箪瓢非可乐不改廼称贤夫子故不死仰鑚高且坚我官虽云薄廪粟犹有继怀哉江东弟糊口当何计风悲陨高梧雨叹凋碧蕙富合与贫离怛然抚身世闻儿诵书声两耳輙为明青紫云乎哉老我愧此生家声寒如氷奔走霜鬓盈束书故好在淹泊谅无成沈侯赋郊居欧公赋鸣蝉谁谓逺莫继有孙笔翩翩我独歌肮脏世憎还自怜秋风鸣不已如欲相和然
　　趣章永丰祈雨
　　高田卷苍埃下田积荒稆频闻父老叹似诉车戽苦吾乡地犹薄有类家素寠旱繇十日晴潦自三尺雨吏斯靡常祷神得夸屡许近虽畧丰稔曽不厚仓庾桑麻籍铢两门户强撑拄徃时属初夏挿秧未终亩甘膏偶愆候人意已深阻沛然天为赐翕尔农遂举沉忧释阽危乐事觊安堵迨今几何日所厯无废土岂惟劳手足殆欲病腰膂早禾穗且寔晚稻花半吐更寛经旬虞当作有嵗取奈何又觖望嗟尔复奚补云师匪云怠风伯敢固拒烹鵞竟何术象龙恐非古精诚苟潜运响应犹或俯谁能任此责再拜谢明府
　　初六日雨而甚防
　　旱势若燎火雨粒如投珠望望恐不及嗷嗷欲成呼叩龙探古湫号佛喧通衢山川祷斯必社稷报不渝古人之所是今人之所迂龙神与社鬼其事亦区区
　　雨二首
　　旱极乃得雨凄然天已秋譬如病且革药剂方一投不犹愈于无庻几千一瘳未闻失东隅果有桑榆収得雨天忽秋起我凄其悲凄其亦何悲嵗晏霜雪期壮志久已谢白发来及时絺绤与裘褐弃置复营为
　　闵雨
　　青山本无垢坐受瘴雾侵马倦不加鞭暑气令人昏去年蝗为灾千家百不存流亡不自保聚掠连诸村闵闵望一雨可招若敖魂旱势复如此早禾空如云丰登数有常赤子皆天民惜此三尺雨龙师恐不仁禳禬古有法至和格神人不见东海郡孝妇寃欲伸
　　闰月二日雨三日复雨寄斯逺三首
　　大雨固霶霈小雨更霡霂萧然凉已生隐若雷未伏前时厯月隂迩日连朝暴早田有愁干菜本亦恐缩居闲苦无事忧国愿时熟老翠上松篁余滋到兰菊
　　夏雨多骤止晚洒苦易干隂乎不能释膏尔殊未阑疎踈政檐溜浩浩忽木端沈疴顿如失甘寝不自安遅明复大集平地如涌湍戏作拥鼻调以歌田父欢
　　无人南涧游老我北卧雨为洗炎蒸身成起頽惰幽花曜丛丛新竹排个个是中有余诗独唱谁其和怀君固非逺念我当数过蝉噪晚声清萤飞新月破
　　闰七月五日雨中记所见
　　两来山为昬雨罢山如洗秋风歘已髙长空澹如水其谁知此乐胜处属幽子登临无所诣溪楼成徙倚沙鸥意气逸冲烟栖复起是身困覉束防戏直愧尔平生耽佳句此癖殆至死得酒忽诗成頽然自醒醉
　　连雨独饮偶书四首
　　縁山灌木长绕舍芳草积敢希陶渊明自谓张仲蔚出门无所诣闭户聊自得简编或倦壶觞恣酣适自昔嗜酒徒徃徃皆能诗诗亦何与酒胡为必相资我诗既不工我酒还复漓頽然亦复醉信笔輙书之人无送酒钱官无种秫田邻家頼可賖醉过春风颠春风急雨颠梅黄更连连不念陋巷士其贫类顔渊伯论无他文一颂自不朽渊明饮酒诗乃至二十首未易多寡论俱能金石夀我乏二子辞徒然老耽酒
　　寒雨感怀呈斯逺三首
　　穷冬固多悲冻雨仍并作真成昼连夜直欲寐无觉其隂似春仲其令岂天错林栖未归休萧寺犹旅泊孰寛留滞怀政頼朋友乐梅华开且半芒屦曽未着溪亭纵防吟破屋成细酌悠然起遐心彼哉羞好爵渊明念田园防舆志丘壑坐钓有羊裘峩冠自麟阁
　　少读隐逸传雅意烟霞人居官早自防半世几没身青衫类枯叶两鬓如烂银人知趋走苦已重疾病湮归防三径资尚窃太仓陈邻里有伏腊弟兄无越秦况此交友高而能朝夕亲君还志逺游所愿犹逡巡我乃叹寡与未易论苦辛勿道车马乏勿嫌风雨频
　　平生几交游念徃常恍惚始从五州数郤自他邦述徐州殒川鱼叶县飞鳬舄呉兴罢童迎汉殿空履迹鲸鱼洪波长城堕立壁元龙漫豪气子云终执防诗坛絶韩吕诗友无道释文章固能传事业竟何得是皆我深知半亦君旧识更将冩其心悲甚不能笔【谓贾季承周畏知贾元放施文叔赵文鼎韩南涧赵介庵刘逺斋陈择之陈明叔杨夀罔杨无逸曽艇斋严黎二师他盖不能一一】
　　是夕雨大作复呈潘提举
　　云行方陆离月出重蔽亏旋聴隐其响已见沛然驰信有谁能御那云鼓再衰天瓢快倾防旱魃勇鞭笞卧想歌謡疾顿寛车戽疲中宵犹飒沓既晓尚纷披五日能如一有年端可期旱头今已破雨脚不难垂使者岂为徳天心兹可知在予非赫赫于汝要熈熈始急救荒法终传喜雨诗但须观气象不必问蓍米贱行当复物生斯得宜宁容倦游者侘傺独天涯
　　招明叔
　　平原拙生事数月且食粥蠋也巧于贫晚食以当肉士穷见节义不以富贵卜用志苟如此宁有忧不足我生本寒士犂鉏起穷谷顾惟踈野姿动辄当忤俗得禄本甚微夺去盖聊复虽云出无车定免赤其族在我无所念于君果何辱而君终日间惘惘形面目防穉悉遣归不虑瓶无粟大儿颇类吾藜甘半菽庭前既除草外亦栽菊属君早来过束书期共读
　　再用前韵
　　田家虽贱劳丰嵗饱餐粥儒士笔以耕相形无食肉我生文字盟向日交友卜自从此邦来得君一防足作诗非野格悟坡更参谷字法皆有师翩翩信超俗谁云前軰逺解使神观复鸾乃鳯之徒蕙乃兰之族惟我甚亡頼于何能见辱又何与于人嗔君刺在目寒窻夜沉沉灯烬落金粟刍薪价益高窘状稭然菽相防一何有有子所送菊何以得今夕把君诗过读
　　十四日二首
　　梅开在高冈仰望不可攀微风一动揺落片纷斓斑下者隐幽閟丛然榛棘间着根近溪流堕地即水湾是物佳莫匹在处堪解顔扶藜曵芒屩永日不得还
　　穷冬无苦寒寛我欠裘裘褐苟不偹道有犹絺葛童奴忽告言薪尽米复竭市籴不可賖囊钱顾安得诗成讵堪煑梅望当止渴一笑谢儿曹尔饥由我拙
　　十二月七日病题四首
　　晓枕闻屐声方知夜来雨遥怜江南梅玉立胜越女林深笑成暗溪浅照亦俯想象不胜情吾宁久羇旅前朝困壶觞昨日强撑拄今晨不能支谒告报公府噤瘁苦春寒亷纎真雪雨病状虽摧頽犹思鸥鹭举一代数百年作者不数人桃李非不芳梅花独清真是故吾党士爱之逾等伦诗成欲何属目断楚江濵酒亦不难止无以寄吾兴纵然酒可止诗恐不受命二者必相须未易相负胜所以千载人不能除此病

　　淳熈稿卷二
　　钦定四库全书
　　淳熈稿卷三
　　宋　赵蕃　撰
　　五言古诗
　　天箒竹
　　自离竹隐居借宅亦多种周旋虽不乏潇洒常入梦猗欤此窻緑辍自口腹奉别之亦几年似困鸟雀閧兹晨蹔来归溉扫何妨痛竹隐从未还风猷入吾用
　　悼竹
　　此君如高人风节常凌厉虽经隆冬中正色不少替春今尽正月萌蘖且次第天公出竒手白昼变昏翳初飞佛场花继洒鲛人涕羣儿顾惊走老眼亦睥睨是时凡草木掩抑若自卫惟君独傲然畧不威严霁太刚竟摧折乃悟非善计追怀周旋久于此増懔悷其生既寃死其死可轻弊当为杀青简更以色丝缀尽书卓行人出入生死际作我座右铭蕲能免于戾
　　次韵斯逺投宿招贤道店对竹再用前韵见懐二首
　　兴懐王子猷匪但一朝夕看君爱主意与渠盖连璧诗成辱持赠絶胜梧桐滴我句本非俦分光借邻壁君行日未昏意适先投宿世有疾走人奔波宁自足遥知琢诗际声韵惊邻曲寄谢主人翁取将宜刻竹【来诗述店旁大竹可爱】
　　明叔以仆防笋不除作长句为调次韵
　　春风逞夭邪烂漫吹已足维暮笋乃生如乱更约束吾人为之寄讵可谩弗录况其耿介姿政已不可辱去云解箨后为我呈新緑新诗急拜赐句解先我欲我岂儿女曹抚玩斯同俗又殊市井軰狥利蕲尽劚要当去留间明见妨意曲分饷可得多但令舂脱粟
　　有懐竹隠之笋复用前韵
　　我家章泉旁生事苦不足惟余数畆地有竹森似束别来梦寐之诗语见编録况当萌茁时孰杜樵采辱官居亦何有有此数竿緑定应好事人知我来此欲不然朝暮间何计能医俗尚嫌地形浅笋伙当掘斸不能助幽深何况増诘曲袖短舞难长吾俸五斗粟
　　徐提干为沈运使种竹于上饶新居昭礼有诗蕃同作
　　玉谿佳山水不减阆州南新居助幽深所欠万竹叅徐郎亦好事知公幽趣耽过溪买龙雏云根破烟岚地形择便宜土壌泉亦甘春雷一畨笋要戒园翁馋邻里约来徃要须开径三风月无常主平分未为贪定有王子猷造门不舆蓝啸咏忘主賔用意端不凡政尔功名迫此事未易谭待公幅巾归我亦脱青衫
　　至节矣犹未见梅颇形思渇书呈斯逺滕兄主簿前日书来亦问梅花消息并此奉简
　　言归虽故栖雅志亦良友奈何数诗筒不得屡杯酒纵云三十里每见莫能久是以朝暮间相思輙成又去年梅花作佳处犹在口今年梅花期抚事才转首翩思接巾屦兀若限林薮君行集彤庭我政安瓮牖西湖覔林逋东阁懐杜叟寒嵗识松坚同心见阑臭前朝习凿齿书来问安否并话罗浮山抗尘应抖擞
　　三月三十日余有章贡之役陈明叔严从礼载酒见饯于白泉张伯永继至
　　相从数月间已复两为别此身竟何有百年终是客近役不隔州音问可络绎江南虚成市白泉强名刹何劳共追饯令我滋不悦觞行期月上月上尊己侧我卧四壁空君归度舟阔
　　仆自北门放舟过溥子而告行坐间出示上蔡景迂两先生墨帖具道先世契之许益重其别为成是诗
　　扁舟过辞君落日系高桞愧君惜逺别留我饮以酒夜深不知罢感叹屡执手书题见晁谢光恠森在牖忆昔蓬山老实与文靖友同登靖康朝諌疏犹在不吾人世其家树立敢自后君才真杞梓如我乃枯朽漂流偶相值称我不容口君今非少壮我亦惊老丑相逄定何日相免敢不厚老农诚有言良田务除莠
　　中秋无月呈审知
　　前年中秋月痁鬼方见虐彻曙不得眠搘炉亲煮药子时过桥来劳我非赴约评诗杂精粗有味胜大嚼去年中秋月应候痁复作少休塘下寺欲进悲足弱乔松接修竹听雨仍落落【乔松聴两俱二堂名】徘徊亦忘寐孤咏同纬络漂流到今年高兴属快阁何期悼忘归舟并南山泊前年呻吟地追随光如昨天公似怜我为遣云垂幕那知千家墀惨澹对杯酌不然适与值用趣则相各人世夫何常明年定忧乐
　　邂逅孙子仪于临安喜而赋诗并懐子进子肃
　　车尘高没人欲障无能施忽逄故人面如濯清涟漪客居纵荒凉聊复具酒巵劳苦数语外论事仍索诗长年口欲棘一笑为解頥懐哉二难兄何由防埙箎
　　次韵斯逺入城见迎
　　舟才汭口过山已鹅湖出穑随鸦鹄兴防与鸥鹭夕青青玩鱼藻烂烂数滩石经行尽吾旧佳处悉不宅有身漫漂流有志空郁积题诗喜将见重子深垂忆吾侪信老大触事异畴昔君能师友偕我媿洒扫役嵗月又何如骎骎戒轻掷
　　九月晦日舣舟浴于昭真既罢同方元直成父弟儿侄游徐岩南禅之新亭已乃絶溪而还
　　客子下水船幽士登山屐二事莫与谋聊复尽此日山房富薪水泥墐仍纸羃沈疴快一洗清吹生两腋徐岩旧所访举歩能厯厯树树虽剪伐苔藓更襞积葢可买以居惜哉无巨力旁谁斫幽径复道精庐立新亭踞其上逺水山四壁骤来落日挂忽去昏鸦集不惟我友俱携子仍弟侄民生固常苦此适未易得物役不可留溪流还汰击
　　丈叔兄以泉州丈之亡自萍乡奔赴归途以书约相见防蕃留邑中得以合并时复闻袁州先生之讣哀伤之余诗以叙别
　　一雪五日隂氷冻吹不裂今晨定何朝万里来霁色我将还山中已驾还复辍故人有书至防靣不可失故人江西吏何为浙东役恸哭竹林廻我实门下客去年送朝天除书报三易心知以病辞岂料成死隔东懐防未赴西望讣复得追惟平生游语涙相陨杂僧房幸小驻聊以舒鬰结酒固不成懽梅开况当说
　　水浅
　　嵗暮百日晴江水三寸浅褰裳歩可渉石子大如茧沙干蒲菼死穴邃鱼龙偃防看桃浪来一碧千里逺贑县道中有懐晦庵用江东日暮云为韵作五诗寄之
　　我行向何许贡江与章江悠悠异所见俗变服亦厐定迁本中州来南已殊邦况此接荒服寸心那得降此心如江水日夜东复东不惟爱吾庐顾瞻防临风今者欵叚马向来御史騘在我何得失人自分悴丰自徃一寄书俯仰又许日岂无东归便值遇多卒卒昔如马口衘欲去随缓疾今者身属人动歩窘刀笔去年过辞公忽忽值春暮及今复兹时而公在何处荆溪坡之居瀬上郊所赋公能蹑高踪我岂遗野趣半出未吐曰徐行欲归云岂惟隂晴殊政自凉燠分物态故应尔天机宁亦云安得变淑气尽为除楚氛
　　晚行
　　侵晨毕先祀将午趣疏饭中途徃固宿顾影曰未晚逶迤行不尽登顿力苦倦马言虽不通吾意其自赧
　　施衢州除浙西提刑以诗寄饯三首
　　昔公立螭防秉笔罔不书及乎上諌坡论议无曰虚直言有不雠柴桑念归欤高卧属防曰朱轓起阎闾政成合入奏返直承明庐如何更持节未便经纶摅上心岂无谓劳公重皇居吏恶必剪刈士良必吹嘘此自宰相事于公定何如
　　六飞驻呉中地实三辅比择守固甚艰况于部刺史惟公治衢州他郡葢无是岂惟教条清坐见风俗美邦畿四方本王化所自始俾公按连城此责亦重矣绣衣非古官汉乃有直指于今盗贼清所繋狱事尔谳议苟以平遗公孙若子
　　我客懐玉山有如梓与桑地故江东与衢葢邻疆自公剖符来亦既阅雨霜非惟衢人安我民亦小康去年旱无收闾里惊欲惶匪借衢粟输乌能免流亡嗣闻被灾郡诛赏率亦当况于惠比境于今见何尝事虽欝上闻我民不公忘【去年玉山大旱赖衢粟以济】
　　偶用不才明主弃多病故人疏之句感孟浩然事作孟浩然诗一首
　　吾评孟浩然雅意作诗人死经四百载赋诗名愈新爵禄岂不赏不义宁贱贫身虽遭放还未必非得仁
　　次韵全真所感
　　淡交异甘醴云雨相覆翻二者固殊辙终当戒多言所遇既混殽所防难每存懐哉古之人闭门或逾垣
　　宿汪山之福田院
　　前身云水僧今世山林士游方未能遍行脚方自此朝行或官程夜宿必野寺我自幽有期人言痴了事闻潘衡有婢出适安福传其法造墨甚精孙温叟捧檄其县诗从乞之
　　如闻墨潘氏一派传婢子世上多徇名我曹宁贵耳公其品题之为我致窻几定知青出蓝未信橘为枳升堂与入室亦喻接花理又如淮王仙鸡犬悉飞逝况兹薪水供得法信有是我书初不工为诗长费纸笔墨倘精妙尚可令予起誓将扫灶煤顿顿烧寒苇度曰有不烦扫煤复何自公闻应大笑士穷乃如此非但我有求知名渠自尔
　　久不看镜须之白者众矣得数语寄成父兼示儿侄
　　始白才二三今白乃四五萧萧十数茎防用更缕数年来悼忘悲老至作诗苦外形虽由中不应遽如许叹息计此身防何不埋土而此尚低回悄悄受羣侮弟能教儿书儿足事吾圃吾岂不可归兹为寄门户
　　用前韵寄明叔
　　须白防用悲我十君二五亦莫问此身寒暑堪防数别君春已夏徃徃疏劳苦况说买江天重聴诵诗许君徳故有基层台繇累土不问鸱鸮诗犹谓民或侮如我乃宜归舍农即为圃永与世俗辞君来当勿户
　　晓晴
　　蓬窻昧隂晴布衾寒气穿起视天正霜璧月俨似悬空蒙十日雨氷天湛相连氛翳一洗去旧观还山川
　　冬晴三首
　　氷雪四十日朝光开晓霜短褐忘蓝缕茅檐失荒凉缅思江南梅安得置汝傍明朝傥更晴一苇聊可杭吾家章泉村有竹数十百平时爱不伐雪后多摧折江东絶近书未省有无雪颇复念此君谁欤抚霜节我家读书堂堂下才防席常年曝背地兄弟兼子侄长者坐藜床稚者把书帙此叚不可忘何时复能集
　　斯逺生日
　　下湖有隠人卜筑自厥先官曽驾高车屋乃无修椽究观诸郎贫固知大夫贤籯虽乏黄金家故余青氊其季我与游于今防何年文得南涧赏经从晦翁传味有陆子同誉由吾辈宣其人可知己忤俗何病焉今逄初度日为颂初度篇君非黄叔度殆似元鲁山见之意輙消坐久归忘旋是资薰陶益能使鄙吝捐冲风足披挹好句宁引牵况复两玉儿共嬉郎罢前潜鱼必求深鸣鹤终闻天君当茂明徳食菊仍佩荃我亦愿黄髪挹仍拍肩濯足冰水流振衣懐玉巅世苟混氛浊神其歆吉蠲我老不足道君乎斯勉旃
　　欧阳全真生日
　　旧闻新喻学靣势如眉州冝有妙人物举世让一头君于文忠公谱牒明派流当时山公启有言曽未雠在今人与门推君两俱优分教固罔外首善乃所由南风属初度杯酒相献酬愿君云间鹄聴我江上鸥
　　题郑季奕火阁
　　朝来日当窻晚矣犹未落梅开怪璀璨信是日初薄勿云丈席地可咏亦可酌嵗月与情懐宁须问今昨
　　养源斋
　　江源初滥觞其末千万里婆娑数畆隂嵗月拱把尔士之于为学岂得独异彼岿然九层台亦自抔土累平生养源斋曽诗与王记二公死何年夫子葢老矣向来之滔滔今乃见涯涘木殖嵗云秋实落材则美
　　本斋
　　王子母之弟徐子父之友徐学自赣翁王则因病叟游目乡闾中孰若二士秀为汝名本斋乞言置汝右如病资药石如饥待粮糗嗟余亦老矣门户百年旧躬耕贫无田为圃圣所陋家携一束书勉汝期曰懋
　　虚白
　　陈君作斋舍谥之以虚白惟虚白故生此义无二说人言荘周愚我爱荘周逹东坡老仙翁出语世津栰亦尝为虚白是乃道所集荘苏一等人夫子盖三益惟虚定何虚而室又何室是取此蘧庐而谓无一物鉴明尘垢去水静须眉出是中可观妙无但充游息何当过夫君相与以终日賔主两嗒焉不言而目撃
　　二十六日与公择歩松岭而返
　　青山招我来松风送我去白髪频脱帻足适欲忘屦春初更和悦我亦除疾痼莫作倥偬归兹游已成屡
　　轿上闻薝葡香
　　曽闻薝葡林自是佛世界何许郁若风飘飖能自在不然山之灵作意现竒怪于此证香严通途葢亡碍十有二月二日晚同向景先阅江船忽雨作从教授假葢继以诗来次韵
　　谁令类痴儿乃是妨曰假君方遡归鸿我政専野马成诗忽能送有酒胡不防此叚亦可传谁与妙挥洒
　　挽胡澹庵二首
　　忆昔乐全公暮为老苏表载其辨奸论此老一生了澹庵夫何如书有斩桧草顾岂无他欤言大可畧小昔我曽大夫尝作舂陵适时惟萧子荆防书实见客公经本萧自于义岂秦越三年期扫门竟欠今生识
　　简彦博审知
　　朝昏困薪水寒暑念裘葛度日少复佳此嵗又已卒﨑岖向行旅蹭蹬遭羇絷故人肯留连客况免羞涩隂天苦错莫梅事去飘忽要寻幽遐地共作须臾集徐陵峻诗坛王衍深理窟我独媿其家徒穷頼如壹
　　用招明叔之韵简胡兄仲威并属明叔
　　一白不尽茶妙试在茗粥相马不举肥干也更画肉士当何如观一语可以卜我生嗜朋友有余补不足要求栋梁具必问涧与谷毖兮本希声何能娯世俗陈君于为文笔力见徃复剧称南郡胡曰此吾类族舆篮昨过之懐刺今来辱谈间不须臾未暇问以目陈君有江阁旷瞻不遗粟非如昧者徒白昼迷麦菽何当约夫君载酒撷杞菊我记不足云渠诗当细读
　　泊舟呌岩入法林院访洪驹父留题
　　溪邉遵防径林下陟荒级逄僧衣蓝缕对面日曛黒堂空若无人岩浅仅容席流传昔闻诗求访今罔获
　　次韵斯逺三十日见寄
　　窻明内晴景书味真隽永长年悔逺游纷蠧几莫整子猷调固疏竹可一日无看渠姿尔瘦瘦而何用腴因兹想风度朝夕如相晤岂不欲就之身羇未能去诗来政此时好处无涯圻吟哦不自已亭午墅鸡啼
　　次韵在伯送行
　　白石何凿凿白鸟何鹤鹤吾行甚悠悠物境自廓廓缅思友生良顿使懐抱恶别辞固丁宁醒矣转寂寞近犹已栏槛逺乃失城廓重惟始相遇夫岂世所乐逮今信素交是果天所酢相期振古风相与务天爵兴时山水凭意或风月托君亭足鸥鹭我砌下鸟鹊诗盟寄闲嬉笔势异强弱君诗似陈黄君字如张索悠然正前瞻渺矣已后落譬犹层台登亦类中流泊怜我狂而疏诲我详不畧是行亦流转敢谓逃束防移官傥可归故免聴邻柝闲员苟得去自此投逺壑要期终身游岂但今曰约吾曹念元賔学子慕有若至味匪塩梅至乐非管籥四三分喜怒非是论今昨扰扰与胶胶休休仍莫莫
　　奉思斯逺兄成诗以寄
　　丛丛庭前萱叶叶檐外蕉何曽百忧释但觉中心焦故人在何许山川极呉楚大江涌奔腾重湖互吞吐别来书不至更望诗能寄相从志若何相去有如此普天仰何大一已俯何隘胡为自罗网无事忽投械凭高政悠悠思逺忽不收归来重有感立壁成幽幽萱丛暗已敛蕉叶抽未展百忧攻余心舐笔空喁噞
　　以予与斯逺倡酬诗一卷寄钱伯同运使郎中二首
　　公作广信牧我为辰阳掾长沙趣归程临汝甫再见我今华岳祠公乗江东传虽能递尺书未易重防面钱晁固世亲贵贱宁异眷复此候寒温因之致诗卷
　　我家怀玉居盖自南渡初元无五畆宅仅保一束书不调如释之何翅十年余但有四壁在倦游亦相如况此方病卧何繇瞻使车所徯公嚬笑以为民惨舒
　　次韵王照隣去秋送行并呈滕彦真
　　风人伐木歌咏写求友声亦有脊令赋月迈而日征平时朝夕居一旦离合情何以着此情赋诗兼轴盈【蕃湖南之归送行诗凡二卷】怪来担肩重忘去破橐轻时时一披展絶胜五色盲今日复何日霜檐晓争明青天尽开露如见心目诚鄙夫独何为似觉幽忧撄缅怀平生游多留定王城晨出湘雾湿夕归湘浪平王滕唱酬诗我亦滥一名别之今几何秋枯复春荣素书不来叹我无鱼烹要赓旧贻诗饾饤仍经营定知他年见不复刮目惊檐前坐久如四体醺欲酲梦作扁舟去湘西寻旧盟曽微白首哀但作青眼横山鸟何自鸣欠伸巾尚倾
　　次韵酬呉徳夫去秋送行之作
　　湘西一杯酒渺渺红叶换江东千里云落落黄犬叹人生七十稀百里九十半初期枉车马近廼遗札翰小迟君不肯一出我岂惮虽防办鸡黍岂乏具薪炭古风久不作我友当力讃旧诗况琼玖触目屡璀璨中馨称兰佩外饰匪玉冠初年已飞腾中道翻叹惋恐遗知己羞遂许独力断于兹树风声何止评月旦君如渥洼种可以羇絷绊我异淇园姿犹晞嵗时贯君乎甚英爽我也终浪漫自应殊显晦宁复待剖判湖山氷玉明楼阁丹青焕叩舷或乘舟曳杖或登岸君行定有得我去何可愞与想悠然时郤忆苍然观
　　次韵和答周伯寿送行
　　秋月日以明秋风日以清秋今且云暮而我遄东征虽云别寓邦且复遵故程久结山水念况闗朋友情惟昔未识初闻风已先倾一见辱与交再焉许同盟吾徒务切磋俗士资飞鸣我事太卤莾君为久専精我行政依刘君言将入衡要期一见重可使万户轻春风一转首南山各归耕君亦竟闭户坐阅水火争临分枉题赠至味如太羮此意可虚辱不然讵为荣去去复去去行行重行行
　　次韵沈司法送行
　　坐上着孟嘉不问知小异岂其眉睫殊傥或偶相值余生慕名流得见忘履屣雅闻东嘉州儒服类洙泗于今师友间授受由原委沈君葢其徒徃徃无不肄乡虽未云识早已知名字胡为冠惠文更复仓库吏人之不相知撃磬与荷蒉至其移怒时水蟹或遭忌人谁不君知相与共愕眙君方繋官曹我乃赴幽事别语纵可佳离愁渺无地
　　次韵潘端叔送行二首
　　君公隠牛侩文休食马磨身则困空乏道为如切磋昧者不知此轻受郑灼唾遑乎欲奚为况覔阳春和余惟素贱贫学晚仍废惰念将求嵗余要必取日课向来四方游不办一室坐已深芜秽遭更值雪霜挫兹行自栖迟讵得嗟轗轲固殊南山归敢曰东山卧胡为论知仁乃复称同过我无归去辞君有归来些【仁过之语南纪之论也】君言不为诗乃有如许味诗亦何与人政恐伤吾气中懐松栢坚外暴丹艧塈君虽不我语我亦长自畏不惟费口颊政尔悲肠胃良由习未除匪是真为贵君言固邹鲁君笔犹汉魏絶倒岂自文善谑非加诽赠言要有益佩服当无既胜私与致果曰克仍曰毅曽闻郑渠凿终有秦畆溉闵闵望其成悠悠勿虚费
　　次韵刘先生送行并令诸友及子侄同赋
　　斗食缀散吏幽栖还故山平生读书志欠此厯年闲马倦政长路鹭饥方浅弯吾师与吾友高处若为攀
　　呈赵常徳四首
　　东南米最贱旧说湖南北及今身见之价岂下江国此行为米来对此増叹息人谓使君贤宁虑有失职朝廷不忘逺徒欲得公重不然如公贤久合居侍从少须嵗和丰归骑承天宠看取武陵原田耕麦米垄丰年易为政凶年易为徳政本拙催科徳乃足民食蛮貃忠信行田里愁叹息徳政秖如斯何用求赫赫将身付铨选乃奉蛮府檄蛮语初未学崄絶闻人说进前退不可信有难如棘所赖使君贤余波能普及
　　呈游子明二首
　　安仁山水县令君文章伯林深兰自吐川媚珠所宅弦歌导斯民传舍阅过客口虽絶雌黄眼顾分青白频乘信州船屡泊云锦驿登临有胜絶偃蹇费收拾令君名能诗公事多暇日傥可付篇章大胜资粟帛
　　呈叚元衡
　　君从桂林来我欲衡阳去邂逅一尊同飘流数年叙我未长沙去君复衡阳来还思数年隔更遣五言裁我归玉溪傍君向灵山侧来徃方自兹飘流勿多惜
　　呈贾新之兼简谢子畅
　　拥衾困朝酲着防从宿诺我家附东溪君住穷北郭俱悲壹无钱独媿喜好学诗声漫天壤头白尚丘壑去乡今几年末路得其托相望固非逺相见每不数所思闻清谈何意发狂药
　　呈程可久
　　微风送落日余霞杂停云陟彼山之巅谁识我与君彭蠡咫尺见匡庐毫髪分波澜似吴淞冈巘殊胜云是间岂无诗愧我初不文图画亦足写摩诘居离羣裵囘竟何得指防徒加勤囘憩僧所庐幽閴令人欣谈锋壮鏖战茗椀频策勲交游数伯厚文字从右军【君与王性之米新仲为文字游】我是漫瞠若莫能窥厥垠少焉复来过凛然落衣帉江山怳疑非林空月纷纭旁有博士湖姓名未前闻何年隐君子高栖辞世氛得非羊裘渔当是植杖耘至今宴息地离离幽草薰人生七十稀过眼俱蝱蟁适意何必多悠悠几朝曛君明履霜畦我正坐水濆防合且不常使我生忧慬何当十日欵诵说心为醺庶如逢豫章其藁一以焚
　　呈寿冈先生
　　我行上萧滩惨澹无与适肩舆问何诣扬雄一区宅地虽占城隅野澹绕修碧主人谁何辈葢代文章伯喜我过其庐倒屣相应接似闻杜陵翁一饭无俗客如何重留我更道鸡黍窄谈间虽文字徃徃先名节我语固多狂公亦不我折为言古今人耽诗信痴絶身名两弃置死若堕霜叶公言葢有激我亦因启发莫将梦中事重对痴人说此语竟云何梵志翻着韈
　　次韵元衡送别
　　老马千里志老鹤万里心武夫用清庙珍材卧中林进寸輙退尺枉尺宁直寻桃李本无言山水乃有音靡不竞盛丽畴能聴幽深平生文字游几作南北襟清宵寄明月逺望伤遥岑悠悠归计晚卒卒年事侵狗监荐相如将军知杜钦彼哉竟何处已矣真难任乖离叹每昔邂逅期岂今赠别枉古调和之徒苦吟我何一钱直君自扺千金
　　留别成父弟以贫贱亲戚离为韵五首
　　秋日苦易暗秋宵苦难晨虫号鸡不已我亦长吟呻哀哉念何深出处累一贫在家庸可忍行旅计愁人今年嵗大熟价率以贱富家积囷仓贫自无饱饭悲哉五斗图去矣千里逺四民士为先今乃媿工贩木落山有骨水落河有津扁舟所常经大半迹已陈身非鸿鹄举心乃鸥鹭亲胜处自属我尘事勿败人我家如陶舍防稚有盈室汝家亦十口持去何可得嗟我寡兄弟至此得无戚虽尔敢或忘呴濡期沬湿人事苦好乖咫尺当语离及乎中年后畏与亲友辞陶谢得道者其言且如斯况我乃畸人呜呼得无悲





　　淳熈稿卷三
　　钦定四库全书
　　淳熈稿卷四
　　宋　赵蕃　撰
　　五言古诗
　　咏古
　　按陶渊明传为彭泽令在县公田悉令种秫曰令吾常醉于酒足矣妻子固请种秔廼使二顷五十畆种秫五十畆种秔渊明为令在晋安帝义熈元年乙巳是年三月渊明犹为建威叅军仲秋到彭泽在官八十余日又传解印去县廼赋归去来本集亦云十一月也则渊明去官当在十月而赋归去来在十一月耳仲秋到县非下种时秔秫之语岂举桉间戱语耶因赋诗以纪之
　　渊明欲歌为酒利公田到县十余日归意已拳然一稔且莫待遥遥问归船是事可质信考之归来篇种秔与种秫梦语落何边
　　和陶渊明乞食诗一首【并序】
　　自八月来日以抱衣易米为事衣且竭矣米卒亡术可继因读东坡和陶乞食诗有幸有余薪米之句则知坡之贫盖不至于陶而陶虽贫犹有可乞食之家仆今纵欲乞食将安之耶輙亦次韵
　　我生堕贫中欲避将安之去年未是贫假贷犹有辞亲朋戒今年相与谢徃来朝昏曷以度半菽藜懐大笑不知悔且和渊明诗儿曹相与语我幸乏此才聊为一饱谋饿死无自贻
　　和陶渊明己酉嵗九日诗一首【并序】
　　立冬十日矣所至菊皆开今日读东坡和陶诗有十月初吉菊花始开与客作重九因次韵陶渊明己酉嵗九月九日诗一首輙亦次韵
　　山中无厯日不知冬已交起行视林园草木如半凋黄花独何为亭亭有余髙俯不媿转蓬仰何羡凌霄当其杂众芳开落真谩劳岂若稍退歩坐阅枯与焦建中方死苏元嘉廼终陶二老盖岿然所歴匪一朝【渊明元嘉四年卒年六十有三坡建中靖国元年卒年六十有六】
　　重九才四日尔风雨如此病卧殊亡聊小儿軰取酒饮予且索作诗强和渊明九日闲居一首
　　乆不观陶诗彷佛如前生忽此迫重九意是渠所名我方卧病中齐居忘昏明不知檐雨落但觉奔涛声两儿絶可怜弱者才五龄深悯乃翁惫取酒前为倾嵗月已如许我衰难复荥但愿此可安闾里无异情何必议徙居终焉计将成
　　九日用靖节己酉嵗韵
　　宿雨晓未止纷纷云气交秋令迫凄厉草木无多凋去年当兹晨采菊逾山髙晚上寳公塔徘徊意干霄今年此幽居粗免出入劳茅檐纵偪仄亦类蜗庐焦旧醅更可漉幽愤斯能陶莫问无穷事人生如露朝
　　人爱九日多以靖节之故仆以邠老七字为可以益其爱者且连日不雨即风尤觉此句妙处赋诗八韵
　　东篱满把菊柯山一句诗四时皆有节九日独如斯潘子夙所尚陶翁何敢师是故逢此日爱慕仍凄悲所愿学渊明归去了不疑松菊傥犹存田园随事为亦愿如邠老白首邱壑期人穷与诗长得失其在兹
　　拜严方范祠
　　东都重风节先生实啓之有士盖如此不拯家国危廼知大厦倾未易一木支我读党锢传涕流毎交頥徃来桐江船必拜严子祠俯诵宛陵句仰观文正碑禹稷与颜回千载同其师数公固天人可望不可追但愿如英隠居名能诗
　　读阮嗣宗传见其醉六十日免求昏之言与醒忘作劝进辞据按便书何乃异同耶作阮嗣宗诗
　　吾观阮嗣宗醒醉俱托狂广武叹已絶苏门啸何长昏既以醉免辞宁不终忘又疑杀青上阙文今或亡不然竹林游何独弃山王
　　论诗寄硕父五首
　　诗人例多穷我穷亦何因频年走道路一饥累其身箪瓢岂非福天理元自均俯仰苟不媿此心犹昔人我诗元不佳病后日益退年来穷到骨未可专诗罪故人周与施爱我不我费嵗晚短书稀相望千里外学诗如学道先须养其气植苗无它术务在除荒秽滔滔江汉流源从滥觞至要作千里行无为半途滞东莱老先生曽作江西派平生论活法到底无窒碍微言虽可想恨不床下拜欲收一日功要出文字外溧阳罕贤才两沈好兄弟读书不求功其涯未可既古人岂难到顾我力行尔兹道果何如在此不在彼
　　杂咏
　　兰生杂蓬藋匪愿为世采一朝落城市未免论金卖金轻孰见多弃不待其艾杯土傥与期含薫嵗犹再鸟雀虽微物颇知庇其身育雏并庭宇用意盖即人即人亦何为吞噬防暮晨巢空傥不捄岂曰近乎仁妇有居冢亚冡富亚则贫贫知敬尊章富不亲补纫尊章爱贫妇富妇谗生鬬谗巧伪若真两妇俱遭诟贫妇自修饬富乃计之得日复鬬其间众谓贫当出尊章頼深慈不纳富妇词贫妇亦勿疑但瘽前所为谗言有时辨富妇何施面贫妇贫无归尊章愿终眷
　　令逸作嵗寒知松柏题诗因作
　　不有嵗寒时若为松栢知南方故多暖此物宁能竒漫道同生植何云盛衰齐不臣真浪説难用空増悲匠石今孰是明堂那觉迟都种桃者一笑已前期
　　严山
　　严山多嵯峨婺水争平逺山如古屏张水似横轴展世絶郭熈画我无摩诘诗熟视眼中景偃蹇不得追春风吹桃花适与流水防流水固无心桃花亦何意如何武陵人便至神仙家神仙不可见回首空烟霞范湘监务许惠其父盘溪居士诗先徃数语焉
　　国朝防名家在蜀苏与范斯文何与人竟作南荒窜盘溪诸子行少小便精悍早从宜州游句法悟骨换官称薄如纸名盖越千万我为余杭役识子非楚产姓名问即识一笑冰已泮长哦廼翁诗亹亹无间断使我倾耳聴妙处惊輙叹前軰今逺矣俗眼易作玩大轴许见遗此赐安敢慢行囊政尔空得此吾无患
　　二十七日作
　　卜居靣势隘附山枕林麓旷瞻既无地何以慰覊束昏昏半月雨候应黄梅熟晨兴更凉冷转午増蒸溽山蝉苦见聒声乱非丝竹病夫不耐事颇复伤烦促缅懐江湖旧歴歴梦能续谁与具扁舟我被立可襆
　　桃花台下望峯作仆为信人而未歴此山懐玉最近亦所未游因赋此诗并自讼云
　　吾州四名禅【谓鹅湖灵鸳懐玉及此尔】独未歴玉足后懒不鞭防同毁于椟系舟桃花下峯正相峙决意欲造前已行卒成止尝观是山图未究所得名道人相指似咸曰因赋形方今圣人治图书当瑞出胡不负之去而此乆屹立老我无借在放意师荘防不愿智以用懐哉曵涂中期斯逺不至登谿亭有懐并属云台刘先生三首
　　落日照谿谷寒光摇树林宿鸟投宻枝归云释遥岑余辉尚燠背纎月忽在襟可人期不来何以写我心近者且若此悠悠望西南
　　西南定何方路逺惟迢迢白鹭帯演迆青居鬰岧嶤下有隠君子内盛外不骄芳春觉兰馨穷冬知木乔无为事独徃车乘方翘翘
　　戚戚重戚戚有抱不自释问余何所忧学道不早力悠悠复悠悠头秃颔须白先圣有遗言朝闻死可夕矢诗道其怀庶获师友益
　　二月二日阻风呈同行
　　平居説江湖似若苦饥渴及今落吾手谓可娱朝夕胡为连日行廼复形叹息使风不终朝阻风有并日欲行波涛恐欲住饥馁迫吾舟仅如芥吾命真若髪吾罪不足云吾家复何説不唯风浩荡更直雨骚屑鸡啼三家幽鸟度万里濶遥闻君山青旧咏高楼月何当俱醉倒梦去山南北
　　与彦愽审知同为问梅之行到溪南仆与审知俱以畏风罢兴止小酌于僧房以有寒疾不可以风分韵作诗得有寒可字三首
　　惊颷振林梢落日挂马首世方功名图我自饥寒走萧条政长路驩喜逄故友酒酌戒毋多诗声媿新有非为十日留重此一嵗阑嵗去易悲感日来盛隂寒今晨已春意欲出反浩叹梅事足可惜病躯良独难山梅且翩翩溪栁向婀娜羣行欲何诣僧屋惟所可连朝谩蕲尔作意终败我此事且复然吾生信多坷五月十有八夜与审知同宿塔山次审知韵
　　初期半山来已止輙复上山游更同君兼取鱼熊掌向来观极南屡作此山想那知有今日谈笑得纵赏谢公彼何人诗声擅霄壤得非山川行于以助其长逐人易浮沈与物多俯仰政当恨未立安曰悟已往萧萧烟云变浩浩风雨响世岂乏此观身由居苍莽
　　再次韵
　　偶来无一闗何必化身上下视胶扰中脱去如覆掌我生本山人説山非妄想赋诗亦漫兴不要世称赏与君志同趣匪但居同壤惟惭学不进莫称年事长今人岂无贤敢谓吾安仰不尔简与编言行富前徃相期山中读勿待秋风响而我累饥躯畏途方莽莽
　　雨宿永源寺
　　六月有此雨是为丰年徴我眠虚堂上肃肃若有氷预愁前溪水明发度凌兢
　　十二日登列岫亭有设空幄者去之荐福酌浅沙泉登大梵之秋屏阁而归赋诗一首
　　轩亭着难穏名字又恶同譬犹死得谥羙恶百代公维洪之厌原兹为众山雄何许千万间可以屏障充不于春夏时刻画仍遗冬岂非即其西故取摇落中所得正且尽评自曾南丰是令登赋士谈説口不容我留豫章城十日雨且风重寻湖上宅再叩仙佛宫未行北沙门忧心实忡忡落日拟进棹殷勤谢篙工我游有未尽汝去何匆匆肩舆天宁寺髙下一迳通其谁列翠幕正尔遮青松欲住不得乆傍观南平钟清澄浅沙泉一酌醒我胷秋屏适跬歩直上如凌空回观列岫亭有见真附庸晖弹丸句固足名壤穹后人竟攘取榜识千家逄况兹如许山讵止戸供脊记题葆真疑未经此翁【亭之脊记乃折仲古重建】
　　孟秋八日夜伯寿仲理过予同访俊乂歩月入城南书院繇东渚上读书堂过防轩憩卷云欲访月榭而月未到坐濯清者乆之乃归赋诗十四韵以记
　　昨夕城南来鬰鬰张园窥坡头歩荦确墙下循委蛇今夕复何夕二妙爰集兹重为南坡行因作张园之无风幽自凉有月光仍滋菱荇与草树陆离间参差卷云一举趾濯清乆支頥空无十丈莲湛此数顷池堤栁有倒影画手不可施爱之不能已遂许他夕期昔人安在哉万里鲸鱼骑神游傥来欤恍惚不可知林园想巾履编简遗书诗怀人无尽乐处翻成悲
　　克斋
　　百川恣奔腾底柱乃屹立万物盖可流畴能转金石世纷峥嵘来何啻一敌国油然反吾斋梦觉春氷释
　　题郑氏北墅
　　篮舆度浮梁朝岚尚蒙蒙十有九日雨得晴类投空逰岩既愿适访隠亦好从道傍得野舍一迳幽且通主人谁与者其祖郑七松流风被云仍真有隠者风问年七十余曵履不扶笻我年仅其半而已衰龙钟岂其养生效殆自起死功若人种艺法橐驼安取同木老徳亦熟闻之苏长公
　　题彦真天开图画
　　湘山不为髙湘水未为逺湘城几何家湘景无不挽滕矦宅虽早郭圃市之晚纡余直陂陁突兀对偃蹇登临适正画亭榭惬深穏诗材浩无穷画手羞用本虽然倐变化正以发闗键
　　余干游昌国寺【寺旧名思禅】
　　于越之为游束髪迨中年契阔固多矣梦寐如唤焉迩来数经过所休必思禅凭栏上清音解包留煑泉摩挱壁间诗几人获流传欧吟庐山髙坡咏西湖全惜哉此竒胜乃不遭两贤何当觅扁舟穷老依云烟脱屣尘垢外岸巾鸥鹭前
　　学佛者祖迁自南陵来谒莫万安题诗于知津阁适同莫过而见之用韵以赠
　　尝闻学苦空世事应废阁颇疑休已軰顾以诗流落尔今定何业更慕扬州鹤愿长嵗寒柯勿矜春濯濯
　　独过知津阁二首
　　忆昔正月五渊明游斜川我亦屏百事来兹并栏干虽无与俱人鸥鹭翻以翩吾生后渊明此心两悠然忆昔孟东野作尉悲龙钟有诗即景赋大吏怒不容我痴坐移官避事得养慵寄语鸥鹭軰勿惊足音跫
　　题沅陵县治廓轩
　　昔我过此屋四壁蔽莫窥屋外何所有榛草连汚池今我重来过壁去檐竹垂榛草既除屏洿池出涟漪檐前复何有江上山参差山穷望不穷所恨眼力遗主人要命名名泛境不随昔闇今则廓曰廓咸谓宜慨兹一室尔系在治不治除昏与致明可不念己为游焉且息焉舍斯复何斯岂惟君是规我亦因得师
　　胖轩
　　陶翁避暑者容膝取易安贾生忧世患晚乃悟逹观出处等蘧庐可作异致防胸中极空洞流止亦鲵盘
　　与潘文叔逰衡岳四首
　　欲行雨如蓰既出云若涌山髙一身微风动万国汹岂唯林木悲亦为毛髪悚众谓当亟回吾行便曽勇逺看云吐吞近见日出没解駮谓须臾迷漫翻倐忽山灵似知我老兴不得发纵使尽髙深安能造剞劂寥寥两石门此地忽在眼临栏塞云雾入户欠编简规模自我友恨不同叩欵仙佛匪吾徒兹焉聊可馆常闻祝融峯今日上封寺虽孤登望眼要逐幽遐志盖渠目力及皆我脚力自是可将无同吾言亦聊戯次韵衡州先生游花光因泛舟过向园示坐客之作
　　使君有佳招宿雨晓更惊晨起候天色对岸烟岚生使君匪遨游因行问农甿农甿趋急务欢然慰中情天公亦喜事为办终日晴唤酒屡酌客徃徃颜半赪兴乗不暇止遂作浮舟行园荒乆闗闭谁复相逄迎但余古梅花防缀莓苔轻想其种莳时老大繇孩婴中筵出高唱妙絶五言城勇起欲强和媿此淫哇声
　　衡山道中怀清江旧游寄长沙诸公
　　昔我官白下屡到清江上清江众君子我友或我丈至今过其邦眷恋若乡党几思结庐居风流共来徃柰何怀玉山挽我不我放去年五溪归泊家长沙国长沙今洙泗不但谈贾屈梁呉兄弟游两周新旧识【谓仁伯徳夫兄弟允升伯夀】咸能不我鄙更复成我益其余或一见徃徃情如昔【谓郑仲理诸公】自疑长沙人宛类清江时官期纵卒卒行计犹迟迟出门即风雪怅此将安之然薪旋烧酒借笔追索诗诗成何所属兴落古湘西
　　发潭州
　　人言天宇澄政好行逺道秋阳既已后朔风尚兹早那知覉旅臣宁有佳怀抱鬻田就逺宦□薄不得饱故乡虽难归万里生且老及今翻滞留悠邈不能到客中更作客此意将谁告妻儿重相别更语各善保蛬鸣幽砌苔马龁荒原草深羡田中人春禾复囷藁
　　顷在杭叔骥以离湖日见懐诗相遗舟中无事取而次韵兼呈同舟到衢当示叔骥及其兄法曹
　　江南千万山何许为吾栖深林与丰草本自麋鹿宜长安冠盖塲谁识杜拾遗日赴郑老饭未救方朔饥如我何如人飘然亦天涯买舟今日归已恨作计迟山川旧曽经所至皆依依共载得王蔡何乐其如之但恨诗豪人先我浮春溪眼中清絶处收拾随以西遂令我笔端失去温润姿衢州法曹君句成亦多竒防当一快读遣此别后思人生离合间可喜更可悲但泛石室酒万事端能齐
　　溧水道中回寄子肃玉汝并属李晦庵八首
　　出门复入门去来何悠悠故人别有见见乃不重留居人宁念此行者可胜不
　　今年非闰年是月已腊月北风勿渠嗔汝自衣百结永夜只愁隂清晨吹作雪
　　僧房四立壁淅沥夜吹风破衲作深拥其势乃若空晨钟不能待宿火拨通红
　　悲风吹篮舆如孤舟我亦作坐睡兀兀随轻鸥鸥翻梦亦觉未絶叩舷讴
　　抱闗故悠悠挂壁仍骎骎况此十日病酒止诗废吟别来定安否千万闗我心
　　借宅亦种竹知子未忘此竹间有余暇尘事勿到耳行年且半百太息我与尔
　　怀绶新括州乘骢前御史一州与天下先后宁同轨纵云山水佳何与于疮痏
　　李孙两词伯我尔乃学子軰行虽不同趣操要相似嵗寒松柏知春风谢桃李
　　自溧阳逹上塘官河舟屡行矣不能尽名其所经偶书小韵
　　平生溧阳船白首凡几遭冝其登览地靡复应接劳呉流乱如带呉岫冗若毛呉人阙共载呉语闻空嘈虽云面目熟竟尔名字逃冬常置雨雪春复冲波涛兹行又累日逆风苦悲号曾微咫尺帆颇费千万篙一以付累句再焉兹薄醪诗书陶靖节相马九方臯
　　贵溪出陆
　　舍舟觅篮舆意欲避搜句那知花草香不减江山助霏霏雾将敛兀兀村又度长卿故倦游征夫问前路归欤亦何为时哉正农务
　　二十三日雨中发贑州
　　江流何汤汤万里势方注僮奴劝乗舟期至才旦莫我闻是江石屹立甚可怖水干或能避水涨多与忤卒行偶相撄取死将谁诉况我坎坷人快意天所怒迟速均一归可犯冯河惧吾宁事﨑岖依旧来时路梅月况何常无庸虑朝雨
　　再宿合龙山
　　山僧虽居山山岂山僧有政如多藏家黄金为谁守我虽不居山随至輙有取未嗤无田人饭薄亦昏昼生平所经歴胜处十八九要当考于诗未易谈诸口合龙近始至游访兹亦偶爱其四回合中乃开户牖欣然遂留宿日早未及酉壁间右丞句嵗月蔽尘垢摩挱追和之武夫继琼玖及今再来过如客还旧亩徃泉但涓涓今作雷音吼徃笋尚戢戢今已长过母长夏当更佳我住不得乆绕竹聴泉鸣悠然屡搔首
　　桃川山中用陈苏旧韵示周游
　　仙人之为仙终古莫尽世颇笑区中人沄沄逐川逝念将与之游端恐吾道废如为千里行数歩輙一憇不如返吾乡耕凿仍树蓻及私具伏腊输王应租税人惟颜徒睎学匪桀犬吠桃源定何许説自渊明制今日复何日身乃中山诣嗟哉彼嬴秦其虐甚幽厉不知防无日万欲从始岁商山被褐者疢疾由徳慧徐福尚海山此地只楚界胡为畧不闻政坐耳目蔽神仙非吾学可以置度外山髙水深深好事幽寻契
　　与成父弟自严礲同入城晚宿黄岩
　　昔人重离合感慨思功名我今迫贫贱乃作分惊徘徊未能别﨑岖复同行扪萝到黄岩倚杖日已倾摩挱磴道古开拓窻户明道人惯看客拨火治短檠村醪偶提擕霜柑亦包并病来不喜饮一再防浊清道涂今日劳林壑他年盟苏州对牀卧不下五言城自经长少公増重手足情细聴松竹响疑是风雨鸣披衣更起坐月出山四更
　　过爱直驿次张安国韵
　　亭然一何竒枯者亦靡侧虽经嵗祀多未觉霜霰迫余行再此驿尔故无变色慨念题诗人深为九泉客泥深兀羸马苔老迷旧刻爱尔故苍苍余今变为白
　　承契兄昨过我于永丰山间今又相遇于鄱阳以暇日同游荐福寺防轩盖鼎来避之天庆观作诗一首
　　君为日边行过我迂道里我有江上役值君亦行李谁云动参商邂逅乃如此似非人力为定是天所使古云昔道塲门枕东湖水相从及休日趍去不停轨叅禅固未暇作诗实先议要问戴叔伦当年卜居意【寺前之堤名戴堤乃叔伦旧宅】
　　发衡州后怀使君刘先生
　　四年别师门十日留函丈所问与所知安得回赐放孰为驱之去兹行定焉徃倦马苦陂陀白鸥思莾闰七月二十日侍知府寺簿先生为石皷山向园之游
　　晦翁守南康政成有余暇驾言山之中于日非聊假紫霄作重阳白鹿见图画闻之几向风恨不欵跨今年五溪归迩日三湘役先生喜其至舍以江亭阔频能枉高轩人骇非重客那知先生意于此自为徳兹日复何日休沐着甲令先生重过之俱欵石皷胜西溪命题字东岩俾开径既除古莓苔又索贤名姓已焉兴未休棹舟放中流西风未却署一雨方回秋僧坊逺莫至隠墅近得留宁同岘山辈不异舞雩游
　　蕃方为纪游之诗未就知府寺簿先生宠示佳句敢輙次韵
　　兹因谋道来不为看山新看山虽云新图画犹昔人虚亭十日留欲出凢几廵隔江树差差俯槛波粼粼终借席间语乃涤胸中尘况兹篮舆行攀崖陟嶙峋是知竹使符不异邱壑身世人何不察百伪嫌一真而我孤拙者﨑岖聿其轃话言聴矻矻书札胜频频先生今徐州愚非欧阳陈庶因唱酬诗牵聨诏无泯
　　仙岩道间
　　兹岩如许深中乃一物无非仙莫能幻故即岩之呼何代有禅衲子焉寄褐蒲名字不可考种松今欲枯我来值雪后隂崖尽成晡茶罢摄衣起巾车问前途前冈云气敷后岭雨脚暗宵安礼贤枕蚤赴天心饭犇驰亦云极憇息宁卹蹔自犹厌登车况乃躬负担行年甫三十道里遍千万怀哉坐一饥使我歴诸患长卿病故多次山仕真漫盍整旧诗书归欤老山涧
　　题新药铺铺在滩头
　　朝烟山蒙蒙暮霭山羃羃穷日作山行而不见山色投昏宿此舍乞晓动前辙归梦绕家山滩头有轻檝
　　夜泊刘口雨连明有怀成父
　　山中风雨夕招要对床期今夕风亦雨牢落孤舟维蓬与竹窻萧瑟雨在兹不寐欲至曙何繇梦见之
　　重九前一日东流道中
　　明日乃重九今晨更天涯马嘶原上草菊放崖边花吾家白云合归路青嶂賖去去无复道行行空自嗟
　　意钓
　　仲舒区中贤谈治苦吃吃但知羡川鱼不虑网罟宻仁哉东坡公游戯亦此术究其广大心意钓真玩物我欲窃其语作庐以自逸东西南北人有志特未必相防有溪竹竹下亭可立亭成乞以名四海一明月
　　半江遇风涛其势危甚晚示同舟
　　言归固多欣值险輙大怖方趋顺风防忽与犇涛遇得非蛟龙争无乃雷霆怒我舟仅如掌我命且如缕何止失人色殆欲成狼顾神明力扶持生死费调防平生素多艰安坐乃其处便哦归来辞勿草逺游赋同行信同忧相唁劳相谕急反浪头魂还寻酒中趣
　　十二月一日使风
　　中宵不得休常州已鸡鸣欲知五更寒扫霜四闻声出门风暴起挂席遂前征官河沟渎耳汹汹若未平想见太湖中白浪山岳倾纡直虽有殊髙枕幸不惊舟师尚若悔吾身未宜轻既无性命忧从使嫌怨并
　　严州道间得顺风俗云七里泷篙师云风便才七里无风乃七十里尔
　　桐江多犇湍牵挽厌劳止旧云七里泷实乃七十里篙师为予言风便輙易尔廻思前日惊留滞固可喜溪神果何心怜我倦行李有风西南来不徐亦不驶布帆保无恙为赐何其侈眼中峯峦过天外鸥鸟起画图欠传貎诗语费驱使生平登临心于此得自已勿叹囊橐空收将遗妻子















　　淳熈稿卷四
　　钦定四库全书
　　淳熈稿卷五
　　宋　赵蕃　撰
　　七言古诗
　　永丰令括苍章君尉上蔡谢君以淳熈改元二月晦日劝农于负郭祖印院事已率蕃为泛舟之役
　　前村后邨桃李空牡丹酴醿当春风令君无暇问许事亲率僚吏行劭农清晨小队东郊出宿雨初开泥尚湿白头扶杖稚子旁不待符移自相集令君盛服临致言国因肆赦新改元雍熈淳化太宗年治道度越唐汉前尔曹何幸生此世身不知兵无横税去秋小歉未足云诏书屡下忧勤意吏令奉行敢不躬尔无自惰愆尔功吾言谆谆尔其聴酒肉更戴君恩丰我时伫立观盛举径欲佣田买牛具不然枵腹亦以寛年登贱籴夫何虑少焉有白官盍休携我山隂上小舟谓我聊此半日留与民同乐非宴游
　　四月十二日以夏潦暴甚舣舟辰之鐡枪崖下偶得浮木于水中宛然如山因其形似名曰卧岭立峯喜而赋诗当寄交友之能诗者求着语焉
　　昔读梅苏木山诗未信人间有此竒虽云尤物不必有时一玩之何病为吾行东南千万里仙游不已遂臻此竒竒恠恠日在眼浩浩汤汤夜盈耳旧评峡江似严陵此行佳处亦可朋又闻八桂好山水亦应与此相云仍画师好手不可遇诗中有画无其具江神好事不我尤乞与一山酬愿素不知何年遭仆落浪激波冲防飘泊岸高壁立自崭岩浅坳深非斧凿老夫得之喜莫极欲加名字相刻画卧之成岭立成峯天成故尔非人力多言譊譊欲何如要覔新诗为冩摹余名敢与昔人并用寄我友梅苏徒
　　八月二十四日同审知登塔山用审知前载九日留题之韵作二首时彦愽归及常山
　　郊原莽莽吹黄埃余暑已去若复来昨宵一雨为苏洗晓兴坐觉飞崔嵬平生诗盟有徐孺笔力可挽狂澜回要明两眼费双脚作计似我何防哉兹游只欠王子在见説归书一纸开追随正复聴君乐流浪如我空増哀吾邦此山颇高絶泛菊况堪临季月要当相与一杯酒只恐因之又成别
　　出门生憎触风埃故邀幽人山中来小休危亭带曲折未尽高塔当崔嵬目营所到岂有极脚力尚壮不拟回旧游乆阔空信耳高处一上何佳哉是山百年定谁主一丘新壤手所开渊明自祭岂非逹杜牧作志夫何哀如君风流固旷絶与我论交忘嵗月异时访我入此山扣牛共唱生生别
　　明日同数公复登山忽闻履声乃审知也擕和诗三篇来复用韵作一首
　　松间谡谡冲浮埃跫然谁能为余来凭高所厯故已下得君更觉争崔嵬兹山不到近十载频日能来已再回人生万事每如此而欲取必真愚哉防衔文书辱持似快读不待纸尾开金声讵湏掷地出隐隐自杂山风哀吾曹用意果痴絶非尔何以娯嵗月明当举似子王子不但慰归仍赋别
　　贵溪隔岸有二岩仆旧游也闻子畅受秋租于彼以诗寄之
　　黄岩崭絶人人居徐岩蟠郁处士庐扁舟半载泊南岸折梅看雪频携壶黄岩夹道松百株风来迎送齐笙竽坛崩殿古黄冠癯悬岩石刻墨可模徐岩触目多荒芜啼啸徃徃纷鼪鼯废基断砌或有无名字不复知谁渠闻君奉檄方受租播糠眯目莫与娱作诗为君道何如寻幽速遣从骑驱赋成孰寄当念吾不用寒温枉素书
　　次韵斯逺同宿嵗寒西轩六韵
　　思君无计忧能舒见君还愧腹每虚知君于此未见止而我但觉有不如他人招呼厌来集为我淹留成屡屈岂惟高义笃交情政頼防言起衰疾南山三刹此最高平生防许乎逍遥异时我去君独遨期当寄我山中謡
　　谒孺子祠后由南昌还舣舟之地
　　南昌假传欲上书孺子乃复辞聘车东都已颠不可救莽簒未露犹枝梧福为市卒终潜呉穉乃悬榻太守居吁哉迹异心不殊出处语黙如是夫
　　呈齐之二首
　　舍舟歩到南山寺恍然忽记当年事李侯见我顔色温席间欵语真有味翰林风月久芜没莫叹青衫百僚防君不见少陵一生穷到死亦有诗能驱疟鬼【南山清隠寺仆儿时尝游焉】
　　夜闻袁宏诵诗声空山寂寞鱼龙惊丈夫有才不贫贱倦游何乃困长卿平生读书得力处公卿褐夫安重轻鸿鹄一飞定千里俯首莫与燕雀争
　　主山湖围二渡
　　主山渡头成久立长年傲客呼从疾撑舟来前仅如掌泝波却下防百尺湖围桥壊新有船众壑犇流防一川嗟我胡为数此险争似饭余牛背眠
　　约明叔过买江天阁
　　前年为君记江阁醉里狂言不知怍岂惟大负退之慙要似扬雄真悔作君家此阁端何然万里长江咫尺山江流湛湛山平逺合付画手非诗传画工纵得空诸境阁中之人妙难领世人纷纷防蚿蛇是公了了形神影
　　白鹭洲词寄曽裘甫【曽时在鄂】
　　白鹭洲前烟草防黄鹤楼外烟云飞缥缥黄鹤政高举漾漾白鹭孤无依鹤举直上登寥廓鹭立汀洲方俯啄卒然惊堕野人罝岂不欲飞遭急缚
　　示儿
　　我昔读书夜逹晨膏烛且尽继以薪年来渐知得力处箪瓢陋巷忘其贫尔曹有身须自立幸逃薪水供朝夕不于文学自勤苦长大始悔终何益
　　十八日记梦
　　防防落月子规哭幽人梦成续复续茅檐壊砌到何许酴醿架倒留紫竹紫竹新抽雨又滋泪粉娟娟凝翠玉梦中自省非宿游又意檐村旧林谷阿连对牀呼得醒亦説梦作防花行防花梦向江南去江石荦确屐有声行逢古屋欝峥嵘仙家释氏俱莫名防花非扬亦非洛但见满眼灼灼朝霞明梦中又意东庄路普圆寺下芙蓉树主人亦道旧相识乃复不逢戸外屦嗟我与君无自疑夜之所梦昼所为扁舟若具可径归知长不必询筮
　　别韩尚书
　　南山之作险以壮南溪之作闲以放流风莫和况当家南涧先生堪颉颃吾州自昔寡所传一自南渡居羣贤迩来寂寞谁嗣焉先生筑屋南山邉先生事业本廊庙履声夙已光明到阖庐固非避寒暑大厦万间均覆帱我家为庻为清门早因昭徳容攀援自期松栢嵗寒后不入桃李春风园乡者屡见不一见何但懐刺亦行卷胡为于此不继来衣食遑遑游苦倦扁舟去矣江复湖可能不一趍庭隅吹嘘上天不敢望赠言于此能无乎送徐季益赴婺州陈尚书之招并属寄谢郡守韩侍郎
　　禅月台邉草树苍下临溪流碧泱泱君卜居之嵗且长径路不忍夷其荒我时巾幅上君堂劳君煮茶炷炉香与谈世故如有亡掉头诵诗声绕梁别来书劄阙寄将忽然贻我细作行似言欲从懐玉旁迤逦逺趣金华装金华尚书汉豫章招礼孺子固所当出处有道君素详此行甚重无或伤况君防手久退藏九十半百胡可忘傥谒地主询吾乡为致登临忆侍郎
　　寄新喻丞章季亨
　　忆昨寄声因鲍子阙然已复四终星向来相期台阁者薄宦乃淹松竹防颇愿近诗见新述旧好尚意能忘形临风三叹不知罢梅花落尽兰未馨
　　送王亢宗赴劒浦丞
　　青松自是山林物移植堦除傲难屈杂居棰楚尘埃地譬似高人累簮绂孰能哦咏于其下古今仅有一斯立昌黎老翁为之记遂使崔名等金石王郎家世本爱竹旧説不可无一日要将我竹配渠松聊复从容寄卑秩春风咫尺龙蛇动除地求栽政宜疾为铭耘业定谁欤是公笔力韩之敌【李袁州尝为君作耘业斋铭】
　　送程提干【宏靖】
　　尚书曽剖上饶符我姊亦归高邮掾与公既亲亦有故此地经行防相见十年幕府持旌麾日月计之无乃遅治世急才宁定制徯公把节慰民思
　　送丁懐忠朝佐赴象州教授二首
　　西山南浦昔相逄桂林象郡今相送长才妙略世所知诸公贵人胡不用文风广被固可喜志士逺适岂其理上书报罢君勿悲广西政复多事宜
　　我今方从湖外归君行重向湖外去湖南山水故佳絶我独茫茫畏长路君行更过五岭南象郡我亦闻人谈纵令为郡真尔好愿勿久留归要早
　　留别子肃
　　欲雪不雪云雨愁将行未行心口谋问胡不去良有由故人防枕关我忧自心初识十年游不作世人新白头抱关非为辞挟搜乃知自欲吾志求适来遂作兼旬留昔者公侯今日瘳河山空能泣楚囚不如窓几问不休公如大道鸣骅骝我乃蹇足厯涧沟弥明故足悲侯刘淙淙讵识东之流懐哉黄堰公先畴章泉吾亦营莵裘莫言相望风马牛苇间防有延縁舟
　　次韵呈审知
　　谁去徐郎瘦如竹撑肠书若相如粟渠侬高处背时俗而独许我游与辱旧来诗已有老气迩日更觉加圆熟我生取友固不苟乃复得君真厌足清朝求士正侧席可使白驹咏空谷期君布衣应徴书未见却从东观读我今作官竟何事亟拜未应徒鼎肉与民忧乐安得同所念因人终碌碌
　　再次韵呈审知
　　秋风冷然动高竹起并朝檐温体粟忽惊剥啄意谁何乃是和诗重拜辱再三开阖手不置不惟诗好字亦熟我虽年事滥催忝于此论功真未足重怜别来不我舍连日追随访林谷和诗未厌数还徃别后要期常诵读知音已死或絶弦闻韶解忘三月肉但得我軰识铮铮徒使世人讥碌碌
　　审知以诗送行借韵留别
　　十年保我章泉竹木枕布衾供易粟家贫纵尔不自给且不知荣安取辱今年谁令起作官此路向来非所熟示诗徃徃道离索又説是邦山水足风流文物夙有人九州共识黄山谷细哦海内流传句足缓司空城旦读少时已无鞍马志老矣岂堪消髀肉但令诗与故人期此外声名甘碌碌
　　季奕枉诗送行借审知韵奉别并呈伯元
　　徃年敌来如破竹九州泛若浮海粟郑公仗节守冯翊毅然可杀不可辱飘流南浮适兹里平生行事耳目熟防回下马过其坟溪水洄洄抱山足季孙甚才耻为吏哦诗欲效云台谷四篇赠我劳我行入手为之三过读君家泾县亦工此知者尚稀凡眼肉防防入洛似机云不应如我但碌碌
　　孝显追送至沙溪书所见以别
　　白云英英行空山白鹭矫矫去复还雨声骤来却小住树色全緑或半殷谁家有屋茅三间舂声未断横炊烟刈禾虽阻得治圃造物所惠无一偏我亦愿此坐无田千里頋上西江船经年扰子曽未厌更烦车马相追牵客中无酒可醉子聊书所见为别言
　　成父来自玉山审知有送行诗且以见及次韵
　　思君一夕或三起诗卷曷从来眼里骤疑笑语接秋窻不悟江山隔吾里近来海内诗好谁贱目可怜空贵耳谪仙既作东山称杜陵亦贵衡阳纸吾人得穷固其分幽谷安能争市倚何当与子弃兹世卜居在在佳山水不同渊明田下潠即效龟蒙耕甫里文成不作封禅词相我于耜并举趾
　　次韵徐运使送行
　　归耕负郭家无牛手持钓竿何适投长年惨惨集百忧土牛未肯随狝猴秋风别家月未钩弹铗永叹客五侯呉江枫落曽四愁行行重到江东州谁能着意怜转流新诗忽俾吟掉头念将小驻蹇莫留氷霜岂不思推辀山川回首空相缪
　　再次韵审知索彦博送行之文
　　江清可钓思持竹地广可耕思种粟胡为作计久低回而乃覔官亲贱辱南州徐孺晚与游江东文度昔所熟堂堂荆州止获一人半我邦有此二士差亦足五君流咏转竹林兰亭何意慕金谷徐诗到眼以数过王笔入手曽未读但能赠我以规不以颂不用崇酒仍载肉嗟哉他人岂无言交友不高徒碌碌
　　寄刘叔骥兼索逺斋伯端仲文叔鱼叔骥和叔太和送行诗
　　苕溪徃来非不欵何山道塲况非逺如何着脚竟无縁孤我平生防山眼刘郎生长在溪山吸光饮緑嵗月闲不惟人作晋宋様更觉诗防简逺间向来稍得相酬唱别后阙然难屡枉况今结束事西浮那可无诗道遐想逺齐视我犹其子伯仲视我乃其季傥能俱寄絶妙辞更约髯叅并表弟
　　寄杨溥子
　　昔闻许劭月旦评人生倚以分重轻当时初非狥虚名徃徃夷考其学行今人谁复持此柄乡评亦复无公论故当信目不信耳毁誉不用从人问我行溧阳得杨子何止国士天下士大科异等非谩狂笔头真有三万字十篇琅琅金玉音一唱三叹感我心子昻感遇不啻过阮籍咏懐何念深匡章通国称不孝夫子与游仍礼貌虽然前圣亦有云善与不善分恶好
　　文显和答旦字韵诗用前韵寄文显
　　忆昔追随昏复旦负郭虽賖足忘倦别之未觉梦魂防但恨有时音信断世间变化何不有深谷寜须问高岸我今瘦骨立如山君亦童头不能乱君不见箪瓢自乐保清名富贵失时多逺窜千年青史固茫茫精意所关唯此叚
　　逹观僧绍本年九十能记东坡建中靖国题诗之事且云清都道士者坡同游此寺坡题诗后道士临之而灭其迹为赋诗记此
　　老僧长生元祐年厐眉皓首高颊颧纷然送迎过云烟解记南归玉局仙清都道士同蹁跹诗成忽俾如蜕蝉嗟哉用心故可怜那知海内争流传
　　鉴山主以天圣宣赐行道者五百金装罗汉青甆香炉为示复用韵
　　高林杲杲日欲出却视诸山云自入道人导我启圆龛五百金仙争突兀耀州烧甆扑不朽狮子座中莲叶绕乱余得比镇山灵莫恨当时赐田少世人变灭随空云至人来徃繇念根长眉下生防有辰摩挱笑视黙与论
　　寄婺州喻良能叔竒
　　我家入婺四十里有竹叅天山崛起寻常一过故人饭长是驱车不停轨去年偶为逃暑留禅房小憇清溪头君当适闽驻行李遣骑问我安与不我闻君来固惊喜君亦怪我穷不死殷勤竟辱懐刺先我乃踉蹡成倒屣相防问我今何如为言斑鬓甘泥涂君时新有阿兄戚语及徃事犹长吁君归匆匆莫可挽剧谈未了风吹断赠君不直一钱诗何以报之锦绣叚【蕃以诗送君君以所着二碑见答】明朝过君君且行我思重别难为情劳君下马更握手三谓我频寄声别来仅可熟羊胛含薫待春兰已发拟将采掇慰离居路逺何繇置君侧如君人才谁与俦直谅岂下西京刘校雠秘府自能事何乃传经濒海州吾君急贤每旰食诏书取士到防仄君今未免滞周南诸公贵人曷逃责愿君覔句勿自哀清尊无事日日开未有白地光明锦用作人间负贩材
　　到家寄季承二首
　　相逄到别二十日披覧溪山驻行役凄凉浩荡两生境意不求诗诗自得临分不作珍重语顾欲倡酬诗卷覔问君得此君何用云比相如家四壁杜陵囊帛解捄寒陆生越槖千金直人言君侯真太痴君痴不痴君自识向来已念修途苦还家作况初无愈娇儿失乳索饭啼病妻服药思鹿脯关心药裹诗自废无复吟哦继朝暮与君定交且十年相从未有如君许信知此药莫可常后防惊心念风报侬安否比何如莫以素书慵不具
　　寄子畅文显兼问佥判文起居
　　昨忆长歌与君属嗟尔明月悲黄菊问君得归今防日我廼还家期未卜人生防合不可常何止有类参与啇月明固可共清影菊开安得同幽香安舆厯想来自越贺以羊酒生暖热小人缪忝通家子不获亲陪上寿列羡君斑衣有余欢怜我緼袍无乃单何当卒嵗从周子陋巷箪瓢忘馁寒
　　以归来后与斯逺倡酬诗卷寄辛卿
　　人家餽嵗何所为纷纷酒肉相携持我曹餽嵗复何有酬倡之诗十余首缄封寄藁英方从人笑痴我自狂狂余更欲谁送似咫尺知音稼轩是公乎比复何所作想亦高吟动清酌賔朋杂遝孰为佳咸推杨范工词华我曹所乐虽小技厯古更今不能废嵗云暮矣勿叹穷梅花烂漫行春风
　　寄莫万安
　　天生尤物为民瘵荔枝奔腾自南海后来始説闽部采亦有风人刺丁蔡嗟哉万安十室邑橘比江陵梨号蜜尝闻旧曰事包苴千数私家公百十莫侯为令知其然罢献初从使者先其余诟病置不问贫友或乞捐餐钱忆昨追随秋政热不但近公如玉雪别来已忽露为霜当念相如多病渇
　　送周守二首
　　昔我移官皇恐滩缄诗送公因阿连转头梅事两飘忽我亦解秩当返辕岂期邂逅客归舍逄公政成朝日邉可无一语道离阔顾待别后空阑干我闻袁人道路言徃者颇病吏道烦袁人傒公以为治如赤子待父母安问公治袁竟何如寛不至弛严不残不惟民絶催科瘢吏亦不急恵文冠太平官府见今日珥笔旧俗略不存簿书期防足闲暇江山风月忘游般作堂圃中视所尚我所尊者房李韩东西日月双跳丸后人思公靣孱顔【尊徳堂两旁名晨光夕照后名爱山】人言循吏治无迹有如春风被田园试防一一发生意从千百数何繇论淳熈圣人叹才难得人之路无不殚而于守令最注意徃徃六察并郎官少公迩曰与防政仲氏力请得皖灊公虽迟登玉笋班持节其惠寡与鳏未知除书落何地我家懐玉江东山勿言形迹暂云逺在处孰非千万间
　　珠玉非粟雨【三字皆去声】悬知胜珠玉去年病祷只如楚今嵗应祈如撒菽黄云割尽緑浪揺可实饥肠慰枵腹防官但为斗食谋再拜题诗谢贤牧
　　早过桃川不能谒一庵走笔寄之
　　山苍苍水茫茫落月未落归故乡扁舟欲繋忽已逺隐居不见遥相望思君山中煮白石叹我道上炊黄粱开书视古常太息今人高处亦难及
　　泊舟桃花台入妙香院
　　擕家本避长城戍孙子相仍住桃坞虽云秦暴赋可逃后乃开通晋南渡当时未有神仙传创自渊明诗五言只今图画遍四海楼台树木空苍然都亦説桃千树梦得飘零因怨句未应只属羽人家亦有因兹悟初祖我州那得桃花台台下清溪转石哀仙耶释耶不可见每一过之空系防
　　晨起闻杜鹃
　　水声嘈杂蛙声小客子披衣坐侵晓平生嗜懒每贪眠行李催人未渠了不胜倦叹歌方苦更聴林间杜鹃语杜鹃我岂不知归渊明政为饥驱去
　　初六日絶湖
　　政尔喧豗浪如屋忽焉熨帖纹如縠大船双橹鸣鹳鹅小艇孤桡乱鳬鹜金沙粲粲列宿明君山宛宛修眉緑囊无东绢画无工为冩南征图十幅
　　南风行十八日早作
　　吾闻黄帝张乐洞庭野始意荘生言故假又闻湘灵鼔瑟进螭亦意屈子夸厥辞属行洞庭四月半南风三日吹不断黄昏犹是天陆离午夜忽成云片叚病夫数起不知睡数起侧聴仍熟视恍疑帝乐尚铿鍧又谓湘弦发幽閟乃知二子元非虚吾闻自用耳目拘须臾月落天向晓依旧南风波浩渺
　　游山谷寺赠住山钦老钦嗣愚丘诗
　　少小已诵山谷丈老大始游山谷寺按诗寻境尽可得落笔不容追一字旧闻是老诗有宗韩门更许愚丘雄风流前辈曰已逺此道此山俱属公
　　除夕万安寄成父并示儿女
　　去年除夕遥怜汝今嵗酒觞期对举谁知人事若好乖百里相望竟成阻去年虽深兄弟思儿女抱负有母慈今年已作生死隔恸哭无地天使之哀哉一官竟何直南北由人长役役属儿无恨弟勿嗟来嵗田庐当毕集
　　初六日阻风新淦二首
　　昨日北风犹可行今日北风不可撑虽无人止公无渡冯河而死圣不与况我生平忧患多平陆徃徃愁风波近连章贡逺鄱蠡如此千涛万浪何
　　北风不但江流白天色徃徃吹作隂漫云一水六十里中有青山千万寻人言下水必犇驶而独于此成滞滛防防属玉尔自得短咏长歌吾亦任
　　投宿圣仙寮
　　晚发枫桥期宿圣仙寮大风逆靣至已二鼔叩门甚久老黄冠方出迎馆予于一室有酿存焉未熟沽旧酒而饮
　　已惭叩户惊庄梦更喜置牀邻毕瓮新醅未熟不可尝旧酒虽漓聊入用道人深居怕宾客老子频年惯行役细聴木杪风向息起视月沈天正黒
　　宿合龙山逹观寺用张澂逹明壁间韵
　　游山到处不拟出防向官程问山入旁人笑我防悠悠我亦应縁聊兀兀平生作诗忌大巧到此真成肠胃绕试将阁笔罢禇生又病嚢中此山少入山已破山中云出山定复松崖根合龙端为此得名逹观妙防又莫论
　　博山道中
　　春隂春晴徃复佳园花落去逄山花城中小驻欲十日坐觉老眼孤芳华中团寺前惯休歇故向博山寻曲折眼中竒处要使传倚頼笔端真有舌
　　芙蓉道间二首
　　芙蓉山上芙蓉尖【土人语】向人咫尺分毫纎或如冠剑或鸟兽令我左右烦窥觇平生退之南山句为渠特骋笔力严那知刻画果办此造物至是无留殱
　　芙蓉山下芙蓉渡厯尽崔嵬何物路更观溪水突人来令我诗情杂欣惧舆夫重说松原山如此积应生湍从来潢潦无根源水收石露须臾间
　　辰阳待岳祠之命舟发武陵回寄从游诸公
　　叔父风流元祐支清贫逺自相国时旧闻河朔人伟竒元衡笔力犹可窥佳哉伯玉贤埙箎小阮亦与竹林期兆民虽云非旧知知之正自梅花诗伯寿憔悴儒冠衣十年不调长苦饥经明行修后所归非吾光逺其谁推洪文学问方筑基基成可保无倾欹嗟我误落东南陲疏者乃亲亲异宜念我流转终年疲去章已上归俟之或持酒肴或赠辞亦或眷眷江之湄数靣成亲还语离前日之乐今日悲秋风飒飒衣披披山长水逺属玉飞高城望断日已西望不可见令人思
　　明叔有语赠贑丞曽防度次韵简叔明并寄防度为明叔赋买江天诗
　　诗成要落天地间太虚明月相徃还声名或觉四海隘身乃憔悴穷闭关诗中妙理超生死何但不以彼易此我来白下岂徒然簿书鳬鹜非吾事陈君一见投纻衣刺天翼并青防垂楚人不悮玉在璞山川终用骍之犂曽侯愿识今已后因君示我诗到手不惟我軰独识真异馔珍羞甘众口防思挿翅飞堕前漫看壁月缺复圆符移催来定不逺拿音不见闻担肩世人千金买婵娟我视弃去如浮烟万言杯水世所捐顾欲赖以无穷传
　　次韵徐季纯见贻
　　尺浑孰愈千丈清幽居何以争城倾翺翔蓬蒿岂不适乃欲万里劳蜚鸣文章纵云有定价瓦釡亦或能鉴鍧知音固当属善聴我初未鼓一行郑人之璞周死防昧者自谓懐连城我于翰墨虽早嗜四十五十今何情元无小异君孰取矻矻便欲扬其名得非念我西南征倦游久意思佣耕少年不饮老更醒而众纷纷多絶缨属君勿用扬其名臃肿拳曲能全生
　　毕叔文擕坡帖及与季真给事倡酬诗卷见访于邢大声家相与观之明日次韵淳熈癸邜正月二十有一日也
　　精金美玉当难朽白衣苍狗终何有胡为径欲老东坡应坐生时宿南斗何时斯文曰中共推元祐超羣公衮衣已易深衣古醴酒宁思客酒浓当年政化方随日诏访贤良设科十玉堂发防肆雄深四海旁招无遁逸缅惟贞观图凌烟功臣劎佩空跄然未如武徳藏书府至今名字星曰悬君之曽祖我高祖想象闻风谓千古书藏东里罔或存集喜西台刋未覩相逄已足慰悲凉墨妙更许窥家藏趣竒造异两邢子置酒共亲灯烛光
　　次韵斯逺同彦章见过之作
　　昔人结交谈耳余一朝变起肝脑涂吾曹结交自有道嗜好又况子与余每忆见君吾里初中间去君落江湖归来忽忽夏复夏相过凡防穷朝晡君家仲容亦吾徒向来亦恨天一隅我今借屋得近市渠乃屏迹田间庐吾曹与物自多忤颂诗读书犹论古君才端可供王羞而我不足供鼎爼胡为爱我不弃我匪但追随仍晤语南山有约不可渝可堪旧连今雨
　　次韵徐审知寄赠古句
　　倦游厯落三载中重来触事多不同旧交云散隔山岳在者一二莫我从新知喜获徐孺子年少已有诸老风譬之宝劒虽尚伏清夜徃徃舒长虹惟君家学故有宗念我早日尝登龙周旋何止道畴昔玷缺便拟相弥缝分擕转眄且十日梦寐尝若见徳容要裁短章寄离阔抒思苦穷无由丰新诗忽来堕我侧句法沈稳字亦工寂寥此道几欲息文纵在人非雄吾君嗜好乃如此谁为冀北真羣空我今百不一称意顾赖交友忘终穷兹焉得君益足贺自起酌酒浇块胷滔滔原从滥觞至君其勿惮寻尺庸异时相见定刮目敢作呉下旧阿防因君我亦事穮萒瘠卤要使成千钟
　　呈审知
　　去年别君重九日君时痁作卧一室许我为我一入山人事好乖言竟食一官我落江之西每附书来必以诗宣心冩妙无不尽知君不累寒与饥念君见君何由得江西水深波浪阔无何奄忽室人防繋舟复在南山侧君来见我顔色好不但文章能合道信知木润山有辉盎背晬然眸子了向来之所未见书向我诵读如贯珠有时举问不知对汗为浃背口輙呿嗟我忝惟十年长学业无功时既徃羡渠松栢拱把姿絶胜樗栎高寻文一官羁我端何为投劾归来亦未迟岂惟问字当载酒傥复借书仍一痴
　　呈叶懐宁陈参军章簿公
　　潜山皖山烟昏山城索莫少所亲令君邀我入山去复道山流方四奔侧闻剥啄来叩门疑匪索我云见存已焉一见即倾倒乃与诸刘相弟昆因君又来惊坐陈吾尝同寮义世敦不惟邂逅索诗卷更复追随擕酒尊
　　呈任邕州诏子言
　　清江江上贤大夫我所识者向杨胡盘园近説在城郭使君政剖邕州符笑谈虽阻亲顔色新诗徃徃流传得岂知舟楫复江湖飘飘又堕清江侧向来一识苦无因兹日何縁得造门要题诗句道所以行色苍茫难具陈盘园已成十年隂使君二毛殊未侵平生慷慨功名事切勿恋此成遐心
　　用前韵呈硕父昆仲
　　嗟我失脚堕棘榛寸歩有若千里行穷山自防数椽屋便认懐玉为里门扁舟泛从呉楚转逺游欲赋惭无文他乡喜见两表弟把臂劳苦仍如勤夜窻欵坐屡续灯有酒更倒樽如岑祗今一笑莫轻失转首便恐成后今要知后防渺何许慷慨忍对临风襟故家如子未多有立身行已须自钦不惟门戸在所寄异曰亦足张吾军曽季明经过相见闻寿冈先生挂冠之报且承动静因其归赋古句寄呈用坡谷赠王庆源韵
　　夫子文章何所如高处直命骚为奴世人共诵词人赋不道雕虫羞壮夫儿时闻公芗林社既见则喜已白须公亦与我自言志笑谓此客向来无昨传得官王都且复将试齐相壶岐江严湍浪饶舌【顷闻公除车辂院有寄公诗云尝评峡江上山水似严湍】爱公愿公吾道扶今知谢事归悬车食可无肉寒须襦再三问公近起居复道今腴非昔癯君今好去相与娱马牛宁得加我呼絶代幽居在空谷市门三五方当垆
　　戏呈喻叔竒丈
　　平生喻工部许我诗盟与迩来每见每怱怱倚赖深春间归路问我自行何所去告以吴门当小住问公公有故人否为我畧营薪水助欣然恵我书一纸为我殷勤谈所以我云素书难送汝并复因之陈骩骳公言于我则厚矣枫落吴江自为累幸逃乌有一先生犹胜东城老居士
　　坐间呈曽防度兼属陈明叔
　　三年几度江天阁我尔相看两牢落江山好处欲题诗下笔逡巡媿吾弱诗中最爱曽赣丞恨渠不来俱此登今最驱车叩吾门寒温未了先觅君乃知吾人同臭味识面闻风总相契一杯聊尔劳江山向来郁郁今开顔留清江蒙简兄寿玉徐兄思叔皆以文卷宠敎愧未有以谢又承寿玉枉示古句仍用鄙韵谨次韵并呈二兄
　　客亭何以祛暑溽一时顿有此两玉逃虚不用听跫然医俗宁须更栽竹平生韦布困蓝缕敢并竒文森绮縠爱而防丑反誉我恵以大篇仍短幅颇思浃日相就谈应对先生媿空腹奈何别棹复催去一日十日寒且暴两君如此尚场屋吞舟讵可寻常渎怅子薄官亦碌碌政坐家贫耕不足
　　二日晚得少空偶阅杜集无何坠火焚者数叶谨成古句致愧惜之意呈明叔仲威
　　去年防齧涪翁文今年火攻少陵诗虽云成毁有定数天意于此可逆知我之所嗜何足计上有先墨顔之姿况渠诗本贯忠义在处神物宜护持向来一字且莫补脱此千百何繇追我诗不工空自欺天意岂欲警戒之不然身当贫到骨俱应蓄此瑰玮词又疑风来劝勤读邂逅俾之遭祸竒平生学易未有得损益二卦须湛思诗成书以示我友不惟自讼仍求规
　　莫万安生日
　　员多阙少铨曹病陛下用人多择令公今秩满代未除召节盍来人侧听我知天意从民欲要暖袴襦饱餐粥遂令局促滞腾骧百里孰如天下福我官白下未识公謡俗往往闻其风坐移不作趋走怕政喜官曹退食同我尝从容听公说劳心抚字催科拙昔人如此号循良叹息今时异途辙虽然自有公论在民之所言上其采举觞不但祝长年始立新秋甘雨霈
　　送赵一叔江西漕赴召代成父作二首
　　忆昨公持使节西迎公曽渡石田溪今公复因召节至送公亦渡石田水公今西来又东去送迎车马纷无数我虽憔悴不如人倚赖故情蕲一顾
　　阿兄今得太和官买舟同载初不难公持使节豫章郡蕲以过公道窘寒公今召节趋日边我虽失望犹欣然西江恩波千万里活此枯鱼当易尔














　　淳熈稿卷五
　　钦定四库全书
　　淳熈稿卷六
　　宋　赵蕃　撰
　　七言古诗
　　正月二十四日雨霰交作
　　杏花烧空红欲然桞色亦复青可怜胡为雨霰忽交作已洗破衾还被绵去冬梅时雪复雪未省好防氷玉洁秖今纵有已残枝零落敎人已愁絶故知好雨当趣耕快雨仍湏作快晴放渠花桞十分事我欲浩荡郊原行
　　二月十日夜雨起书曽移忠禾谱后
　　去年秋旱冬尤剧一雪不能濡土瘠立春日雨虽应时到今阙然又防日游人但欣春物荣农夫痛心田禾耕我因于役偶适野骇见蓬勃烟埃生我今一官非劝农为民闵雨常颙颙如闻春寒雨之候病骨不惮添衣重朝来数防初蔌蔌势黄昏成霡霂虽云润物要无声未捄田畴背暴眼前市籴虽云贱复道输租钱乏见从来糓贱必伤农政亦何能堪此旱天公用意何难为三日为霖事可知区区折腰困日籴苦忆村舂宿雨时屠龙先生曽夫子著书斤斤良有以徃曽持献儒林苏为歌秧马附书尾髯孙知我此书爱遗我殷勤意何在世人菽麦或未分而翁有意除稊稗我今一官故不堪此书归田为指南便当教儿罢群读读此寕忧饭不足
　　二月十二日偶题
　　空庭无人风自扫风定时闻有啼鸟簿书幸免苦束防文字何妨恣探讨菊汤瀹茗杂防蓂瓦鑪欲作风泠泠睡魔于此不得灵檐间卧对山横青
　　二月十七日
　　入春不雨忧在田数朝乃复相属连今晨得晴絶可喜病体素羸犹着绵杏花始开忽已落桃李安能问今昨独余杨栁故青青乃似仍叔之子弱春今二月已强半怱怱何方为覊绊雨虽未厌愁奈何又聼仆仆林鸠唤
　　社后一日风雨中作
　　南山北山雨未分东村西村鸡呌羣病夫深居百不闻香炉茗椀频防勲浮生踪迹空中云斯湏变化归无垠春风九十又足云眼中红白徒纷纷
　　张王臣载酒约同过梁和仲既以风雨大作举杯相属而止偶成四韵呈和仲
　　秖疑寒食无风雨不料今晨顿如许纵然风雨敢怨尤留得佳人驻南浦佳人虽驻亦何为杯酒竟成孤晤语巴陵他日记同曾君叹淹留我羇旅
　　三月十八日
　　巴陵一月雨不休岂惟人病天亦愁蚕饥麦腐糓种壊农夫田妇呼天求巴邑有客方倦防杭湖欲归思具舟冥冥政尔羡归防拍拍安淂从轻鸥逺书数月絶不得尔穷故与吾髣髴或云此雨秖此域又道淋滛遍江国夜来痛饮不知极终日破牀成兀兀感斯风雨忆江东诗就鸟栖纸黒
　　二十一日雨
　　疾风吹倒庭前树更有飞来雨如注终朝畏暑自脱巾亟起收书不能屦前山云重如泼墨坐想溪流髙数尺是间无乃隔分龙防滴才堪清几席前时小旱已作忧三日为霖遂不休早禾尽实晚禾秀造物于此功无留秖今望霓尤所急百里之行半九十民乃犇走奉神祠神盍经营足民食【时西山方剏东岳祠基今日之雨谓神告也】
　　寄懐
　　风声雨滴相骚屑深山深处应凝雪丰年未虑米如珠病骨自安衣百结隣翁墐戸行径断恠我读书声屋彻兹时意绪政复佳欲徃寻梅问何濶
　　田家即事
　　东村鞭牛耕未已西村车水愁秧死可怜番人长苦辛旱干水溢年年事旱干水溢天之为天意如囬一弹指所愁郡县无良吏不得辛勤住田里
　　长安行
　　东街女儿谁家子有名籍籍长安市不知身失不自囬顾侈金珠炫罗绮西街贫女夫何如年长不见行媒车有时视倡独叹息从之不可翻踌躇伤哉彼倡不自丑顾嘲贫女为牛后此时贫女将何言嫁与不嫁悬诸天
　　清水道上望隔山桃花盛开
　　青山深处桃花红应有幽人住此中又疑山深人迹絶封泥弹核如芙蓉树成花开亦既实实落山中还自植年年嵗嵗长芳株人人错认神仙宅
　　偶得牡丹之白者赋之
　　梅花当冬吐冰雪古今已复称髙洁春风草木争宠光尔乃白乎无得涅屈原放逐楚江滨山髙水疾谁与邻商山山中四老人汉且终辞肯事秦白山茶有涪翁赋莲自逺公仍白傅数公已矣不可作风雨明朝埋玉树
　　见负梅趋都城者甚伙作卖花行
　　昔人种田不种花有花只数西湖家秖今西湖属官去卖花乃亦遍戸户种田年年水旱伤种花歳歳天时禳安得家家弃花只籴米尘甑炊香胜旖旎
　　对菊成咏
　　城隂何有唯蓬翳为乏人工欠除薙连朝隂雨早始晴照眼黄花惊嘒嘒结根失所少陵悲晚何用好退之诗那知是物有竒操要并嵗寒松栢知
　　风雨兼旬继之以雪作惜梅叹
　　至寳横道惊路人明珠白璧天不珍风饕雪虐雨更打委珠碎璧同泥尘天生人材怨不以天亦何心及于尔不然明珠白璧当爱惜忍使飘零至于此
　　有懐故居梅花
　　梅花照耀山下村旧居不返伤我防破苔履迹谁复扫定要风雨参成昬只今环堵聊自存亦有独树背竹园骤防疑是云母薄细睇乃识玉体温裴回竟使不忍去歩绕直欲穷晡暾是中有句欝莫吐如禅未悟参多门湏臾月上花且落四顾无人相与言经年取酒借地饮饮醉更觉山林尊
　　次韵斯逺折梅之作
　　春归寂寞谁与传梅开年后并腊前江南此物处处有不论水际仍山颠为之着句道所以防检败箧曽年年七言五字古复律非独爱渠还自怜见君新就之长篇有如潢潦投清涟俗间比拟不足道老大更争儿女妍山行蜡屐要上下水泛艇子思延縁岂惟病思待一洗直恐髙致成轻捐定逄缟衣露皎洁仍聼翠羽啁清圆赋成从使笔并秃饮隽更湏瓶屡眠
　　对隔壍梅赠斯逺
　　梅开壍边勿渠陋倚竹长年固成瘦风期唤得髙人就防度行防仍落齅是花佳处絶难摹思虽宛转终不如我诗有媿渭南赵君句自续东湖徐
　　忆山中梅送大声瞻军赴调
　　江南梅蘂腊前破忆我林园疲坐卧君行正过玉溪边雪后应余欲残朶君既不饮何以酬诗成寄我无悠悠得意归来应不晚雨肥红绽緑隂稠
　　初五夜再过昨逄之梅乃酒家保也
　　前日日莫相逄初今日日斜来防再閧然肯作时世妆萧然自有无人态题诗欲报故人知为尔停骖一杯买
　　初十日早起
　　北风动地木欲折雨既不成当作雪黄昏侧聴到鸡鸣才有飘萧兴骚屑虽然风力犹未止雨耶雪耶知孰是防将被褐出门防不待足前成辟易迟明廼知雪未就雨亦甚防风独吼晨炊未暇询无有亟令问讯邻家酒
　　闻鸠有感
　　可怜鸠拙安无栖雨来逐妇晴呼归我行愿晴不愿雨忧乐殆与鸠同机长安通衢多顕位长江大艑谋崇利我图非利亦非名胡为役役无寕嵗
　　田家叹
　　春欲耕时天不雨小雪不能濡旱土辛勤仅得遍鉏耰浸种可怜沟脉缕忽然一雨催挿秧东阡西陌青山望谓兹劳逸足报补岂知亢旱愁秋阳髙田已分卤莽取下田庶防十八九柰何雨势反作滛令我痛心仍疾首我曹饥馁无足悲不死防值丰登时所嗟官吏不相察借租日日来符移
　　有懐江南作田家忙
　　南风吹动原头草秧老麦收蚕向了田家政用此时忙不问儿童与翁媪五溪之俗殊江南刀耕火种不知蚕劝农未有陶苏句俗陋不改奚多谈
　　田家行二首
　　雨声飒飒断复来间作隠隠兼出雷田家作苦乐不哀防秧挿田政时哉谁知有客洞庭上船破篷踈蔽无障何如雨笠与烟蓑相逐田伴歌田歌
　　江东闻田歌湖北聼田鼓鼔声于以相疾徐歌调因之慰劳苦东山丝竹仍携妓风月鸣蛙胜鼓吹何如田鼔与田歌乌乌坎坎安而和
　　苦雨感叹而作
　　不肯官岭海颇畏瘴疠虞谁知江西山尽处亦有岚雾昼若晡五斗何所直千金不保躯司空城旦困刀笔尺籍伍符愁钺鈇吁嗟此贼防蚁如飞烟一炬斯无余柰何徴兵动州闾纷然亦复劳转输戍栅如栉犹恐踈江徼一朝成塞隅
　　连雨即事
　　官居如穴还如巢数间编竹仍结茅滛霖更值七八月凉冷不待秋冬交岂惟寒近感蟋蟀更为役乆悲蟏蛸偶兹得句付排闷嬾复多言强觧嘲
　　长江
　　长江滚滚来无尽顺流逆挽纷成阵谁令转侧入漕河舟似鳬鹥亦难进长江漕河唇齿间去留异态空浩叹孰能稍激长江水顾使漕河舟亦起
　　晚自白沙投宿侧水
　　白沙漫漫风肆威白沙道上行人稀征衣摄叶马力微问胡不归驱以饥浮家洞庭书未来膓九回兮朝莫思莫投道店鸡已栖一杯自慰无嫌醨
　　题刘炳先兄弟怡斋
　　晦庵贻我书满纸为説君家好兄弟人言是公轻许可我谓亲仁乃渠事客游偶尔过君庐中有诚斋榜怡字斯人许可盖不轻何事斋名契于季嗟余夙昔两公游与君常恨风马牛何知一见辱倾盖四海兄弟寕待求有弟有弟江南州尺书断絶安与不因君使我増离忧一夜夣逐沧波鸥
　　三兄既见过喜而赋此
　　村居不记元夕期田蚕镫火俗异宜但余林月光陆离所期不来空赋诗明朝风作后日雪秖道来期中已辍今朝小霁泥未干或报门前有车辙我穷政尔落荒山跫然忽复解我顔平生交旧固多矣风味如此端亦悭梅虽已谢兰可掘有酒縦漓醅可拨为予一醉莫深辞更要好诗书嵗月
　　次韵毕叔文苦旱叹
　　尔何不归乎故宇郤向殊方书闵雨江东数月不得书忆弟防云在何许旧传重湖北之北米贱真成等泥土如何比嵗公及私衰竭不能堪皷贫家一饭有并日逺市朝炊或亭午朱门但知粱可厌我辈翻嫌字难煮晚且禾秀早向实舂不湏逾处暑胡为旱势复如此坐致诗人形苦语如闻巫觋有通灵肸蠁似逄人问妪前朝一雨苦不难况今靡神无不举防当劳以三日霖緑浪黄云防掀舞
　　呈李齐之文学
　　大机石头云自横钓鱼防下潮初平侧闻左蠡春水生蛟龙改穴鼋鼍争扁舟夜泊鄥江尾空山月出中夜起政湏杰句弹压此乃祖诗成防泣鬼
　　赠唐徳舆通判
　　忆昔中原全盛日犹推巴蜀多人物况今王气在东南北望中原萧瑟先生隠居谈典坟愽士乃有垂世文内前之行传未了钓党已到白鹭羣舍人父子自知己红药翻残棠屡憇逮公四世传以是池上鳯毛宜翽翽胡为一再才别乗纵説翺翔岂其称鸡羣牛皁匪殽杂玉水珠渊自辉映维公大父我曽祖绍圣同年蒙主恩我今流落不足论附骥讵敢侪青云鄱阳别去今三嵗邂逅从公寕自意防思着句道所以笔力甚孱无好思今辰何以为公寿四世斯文端不朽匪蜀眉山还有否
　　简子崧时丞建徳
　　石田渡口钲鼓鸣忆同居民送君行至今是邦数亷吏君与韦陆俱其名【谓韦公能千陆公洸】别来忆君已腾趠故人无复思渔钓岂知更作畿县丞未免流俗轻嘲傲如君为学未易论渊源固自知所尊使其防足上防省憸人吉士当以分韬藏自是玉之美奈何有道贫贱耻汉宣且识东海萧吾君聪明岂不尔愿君强饭力自持九十半百古语之扁舟仅可顷刻住便风催人当语离
　　懐昔
　　君不见昔日朗州刺史贤何多考功右史名不磨当时岂亦为名计民自思之相与纪如何后世异于是我自为我民为尔但忧潦浸务安居不虑旱年当使水一时掘凿恐不深今日车戽乃无地常闻退之勇词讼风伯甫也亦欲鞭起雷公洗呉越我知二子属风雷引喻政合离骚辙虽然桞州防説义甚显神且逃难吏何免周愚卿用荀卿氏之语以遇名斋从余求诗为赋古意一首
　　世俗争知竞冶容纷纷墙穴交相从谁知亦有秉正色奉飬辛勤供织舂过期不嫁心不悔偃蹇数夫终徳配君不见兰生林下久含章得时可以充君佩
　　遂初泉【并序】
　　成父以孙子进家法醸酒既成竒甚予病其名不足见吾故人风味爲易今名且赋是诗
　　荆溪溪水清无底下有乱石白齿齿东坡先生所卜居想像神游应不死后来髙躅嗣者谁东门孙氏贤埙箎不惟文采风流是醸酒喜客俱似之忆昨为官在呉里三年徴逐一日尔诗传活法付乃兄酒有名方属吾弟当时醸熟曽入唇大孙絶叹能逼人世间名贤久难辨顾恐石室来乱真遂初自是渠家赋大孙取以名其住我今以是谥君酒要使交情不忘故嗟予老矣百不如有竹万个中藏书愿从吾徒授此术归去佣田亲种秫
　　次韵曽季永乞笋
　　鄙夫食肉书生菜要是均为口腹卖箨龙虽美亦菜流我苦嗜之还自恠君家作屋溪上篁想见春风参短长柰何反向寒防乞一束未能成报章
　　九月晦日
　　经旬不饮仍废诗不唯多故病使之黄花潦倒乌桕赤穷邉物色分付谁空庭索索枯叶吹气象如我苶且羸强思把笔与摹冩安得豪壮生毛锥秋冬之间获稻时日脚苦翳雨脚垂鸠鸣逺树蛙吠坎宜我病骨疲支持
　　同成父过章泉用前韵示之
　　频年尽室依此竹意谢朱儒奉囊粟今当舍竹去作吏竹为嘿嘿如抱辱嗟我作吏岂俗徒虽非计然念则熟如闻西江之水深无底可以濯缨仍濯足昔人一为功名误置碑且虑变陵谷那知立名自有道未妨痛饮离骚读人生于世譬于味马肝不食寕非肉弟当进徳使有闻兄亦自期无碌碌
　　比见愚卿于庐陵出示杨谨仲诗卷中及其弟鲁卿问其所在云携琴徃岳麓度夏今日见杨谨仲又云其弟卓卿近过此奉其母徃防洪之西山廻途防阁皁乃归尔余方困于道途有叹于其人作诗湏到吉示愚卿及二君云
　　庐陵得交君弟兄杨子诗中称鲁卿问云携琴岳麓行归期去日云秋清今晨复见杨子面为言卓卿近相见玉隆阁皂两仙山逰以娯亲趂鲜健我时闻之与杨子啧啧叹息久不已我方五斗困尘埃渠亦栖迟一丘底鲁卿卓卿真愈人枉道儒冠解误身异日名山倘行遍卧图好学宗少文
　　李大椿伯寿见示寳劎歌答之
　　李子久不调慷慨多雄辞题为寳劎篇赠我何足知我为读数过因之重嗟咨尚方愿赐有朱云櫑具带劎有不疑云也安能斩张禹曼倩脱或逄胜之君才固有用我病且复衰谁能长佩矜陆离但取短铗歌归来新桂林户曹甘叔异过余于津亭留以小饮论文县僚有招之者遂败此兴既夕作诗呈之
　　平生所闻甘叔异半日为泊寳气亭逄迎稍稍昏忘集诵説矻矻文章聼其谁呼渠红裙饮遣我负此双玉瓶临流不寐待月上漫见紫翠横山屏
　　读去非有行集
　　山嵳峩冮汹涌舟疾如飞得无恐忽来何处有竹编势与江山欲争勇回思往日曾倡酬我诗岛屿萦防流鹤鳬长短天所付追随恐失邯郸步
　　寄题山居【山居旧名需斋在泉司主管廨中】
　　山居为山何所如非灊非皖非匡庐问云非山何所居屋中主人山中徒当檐屹立防丈余亦有竹树相盘纡朝聼鹤吟暮猿呼那知门外临通衢或闻此语谓我诬答以君意诚守株人间有国名华胥其徃初不因舟车神游倐忽已即涂晨鸡唤觉犹蘧蘧山名无乃类此欤胷中有山无地无朱门蓬户何别区叅前见处成工夫
　　季承作诗敏防而工因成长句
　　我诗纵疾无多工君诗严甚仍匆匆君酬我唱輙媿我野鹜欲睨天邉鸿平生交防不乏此快笔相追属吾子莫愁风雨留滞人不尔归装孰慰贫
　　王彦愽愚斋
　　王郎立志谁能儗适逺寕为中道止愚斋之名岂真愚用心盖欲师顔子圣门之徒三千人回独好学学何事箪瓢陋巷不自贫防此力量如何尔愿君勿作嵗月计有为要之亦若是它年究竟所归宿莫负名斋本来意毕叔文借示郭峡州诗二轴志其所见
　　真行黄家元祐脚隠帙奥篇穷秘阁计其胷中所余地数百犹能君辈着中朝文物政湏此刺史郎官谩今昨脑脂遮眼失乗黄安得金箆令刮膜
　　寄青原山常不轻
　　吾舅每谈方外友吃吃醉吟长在口李侯佳句徃徃有示我不轻诗数首江湖愿见非一日岂有闻名不相识路头且向鬱孤台却傍钓台深处囬
　　戯明叔
　　晚食以当肉故云巧于贫我云未若子陈子挂箔为图能事新剪刀不用求诸并海图波涛供补纫我今非剪讵可坼树林楼阁相参陈君知人穷定何因政坐百巧逄天嗔天之嗔人或可恕君更白取遮四邻虽然我诗聊戯君天生万象孰主賔渠如爱惜不我借聼渠收卷藏箱巾
　　简赠祖髙上人
　　黄山别乆阻再披青山路逺终未窥忽逄隠静髙监寺不但学禅仍学诗禅机最上吾不防诗笔少亲今老退青山卧冡谪仙才功名孰愈凌歊台
　　示表弟沈见可
　　裵公台上送入日道乡台上防出云穷居偪仄不屡到拄杖容与能平分江湖鹤发叹老我道路蠒足嗟夫君画手政自难隃度诗里还嫌异所闻归来客去雨亦作此故未易轻谈云
　　赠于革去非时为武陵尉
　　忆昨闻君谓君老及见知君得名早文章妙处殆夙成不作扬雄少而好西山南浦饫搜寻武陵桃源蹔探讨诸公识面争我出学子闻风竞门扫嗟我无闻不足畏何事相逄亦倾倒论诗未易当韩豪聊复悲吟似郊岛
　　次韵元衡病酒伏枕
　　隂从元日到人日四体不佳真若病每烦从事与料理百战不能图一胜防思屏去不复亲茗椀薫炉事闲静鸣鸠聒聒殊未已门外雨狂风亦横此时但觉浊醪贤少日漫知黄卷圣
　　屡遗公择书且寄以诗皆未得报成父弟书云公择欲过予再寄
　　与君相从不知乐别去悬知顿牢落一旬两诗三附书底事来音向人邈知君去住良关意养节忍穷非失计如君岂得终布衣防有髙名耀斯世我居正在千山底落叶填门吹不起薄醪纵有不敢醉留待君来相料理惠然过我今其时篱下菊香惊早衰南山石老有梅树要君分韵共哦诗
　　公择失期未至再督以诗
　　作诗有病谁与説读书有疑谁与决思君秪在百里间底事相望若胡越阿连报君有来期候君未至趣以诗想因故人意恋恋故作去鲁行迟迟
　　醉呈亦韩
　　人言唯酒可忘忧我今醉廼生百感又言和气如三春我廼凄凉似秋惨层氷积雪春接冬安得阳乌出幽坎纷然桃李吾不关要与晴窻事铅椠
　　呈审知并简伯元
　　溪流渇雨今防日夜夜月明翻我室江西回首安在哉南北故怜无定食君居未尽乔木西旧识邻墙解作诗如闻过语必更仆饭寒麈秃忘其饥我思从之不可得书防空云间何濶秋风吹我逐转蓬何自翩然堕君侧君诗比昔更大好谁谓文章技非道暗中摸索未易窥众里卒逄分眊了我昔少小嗜读书老类贾胡空识珠潜珍懐寳衣蓝缕见之每輙惊成呿郑君况是余所长君得结交真迈徃如我何取亦与游聼呼殷兄唤张文两君抱才终有为丰年未厌甘雨迟我无良田莳嘉糓取譬但可同蹲防
　　比作诗从成父索不老泉并简子进昆仲今日成父送酒与子进子肃子仪诗俱来复次元韵
　　闲居顾合亲杯勺醉后无人恠疎畧所嗟故旧不可同徃徃茅斋成独酌儿曹痴疾故我问问我嗜此有何楽那知是郷疆塲寛南北东西无住着自应秪覔睡昬昬不肯留计绶若若浮生倐忽防许事今是何必还湏昨粗能适意效陶阮底用策勲追卫霍比年多病苦羸劣暇日关心惟裹薬誓从欢伯重寻盟身虽欲前心廼却今晨风日亦佳哉冬暖如春木隂薄潜鱼拨剌鸟缓鸣得处与我端相各应门走报白衣至麾去谓尔寕善谑山隂应接已不暇安得此君仍大嚼湏臾负担置我侧趺坐方稳为惊作问之遣向阿连家季也不爽千金诺竟徴西园昔人例尚病无花来自洛快令汲井洗觥觞小摘畦蔬失穿屩俱来数纸定谁氏疑枉续帖摹秘阁抽簮击鉢一诵之郊居赋谢东阳约苍然暮色且欲合檐光小占明拓一时顿有未足道真是曹刘暗中索预愁取将下雷电破箧深藏更牢钥出门仰视天雨霜良夜初沉云四莫
　　代书寄候毛伯明李叔器康叔临张王臣
　　巴陵洞庭在何处我昨移官向其所士所得者毛李康兼之旧识祁之张毛公学问本伊洛康李从之亦不恶皆能脱去科举累相与探求圣贤事张侯英爽固絶人亦复降志相友亲谁云巴陵洞庭侧有此四士宁易得别来书防犹数通辰溪与巴陵同张侯再把蒸湘酒别后不闻安与否遥知嵗晚巾屦从当亦念我穷山中尝疑昔人重离别生不相逄死何别偶逄鄂渚行人去嬾复作书题此句巴陵若个邉何时重泛洞庭船
　　次韵斯逺夜归自溪南之作
　　忆昔曽闻南渡初里人最赏白社徐君如竹林有隽子我类犬子睎相如君子何翅一头出李杜齐名真是溢唱酬纵许并流传安有隋珠混燕石我今鬓髪衰且残君乃春秋冨未阑后人纵使加讥弹韩也固豪郊自寒明叔用大字韵作诗见寄复用韵作七言一首荅之
　　人皆言君酒肠寛我亦畏君诗胆大有时长吸百川空放意独扫千军败不堪悠悠射马耳颇愿骑鲸背问君何如差楽否愿窄江湖低华防
　　叔文再用韵赋诗亦复用韵荅叔文兼呈伯玉昆仲
　　杜陵心喜归茅宇无复长安叹今雨事虽聊向朱阮论身盖自与稷契许胡为流落不称意长铗貂裘遍南土我尝细把遗诗读大半悲伤闻战鼓徒空至徳至大厯田车竟絶维庚午区区清醥与肥羊何似松根茯苓煑是翁独破念吾庐太息明光谁避暑诗穷如是仅得名欲作诗人寕易语要呼同志共讨论客里那知酒家妪便从瓮侧覔茂世谁复尊中似文举共将崄韵搜崛竒要逼蛟龙起飞舞
　　王伯玉兄弟皆用叔文韵作诗见示荅之
　　春芳凋兮瘖杜宇留得鸣鸠呼渇雨谁能使我病斯愈矻矻深思诵诗许朝来剥啄有扣戸亟起褰裾犯尘土三王诗就俱送与律应莭防如防鼓我家与君同郑圃流落殊方繇丙午岂惟交友叹云翻亦有弟兄悲豆煑羡君聚首共文书怜我离形屡寒暑江南丰歉未可知安得书来相告语已过有力健如犊莫待无须行似妪我归当事力田科君行寕后公车举防当过我南山南门有修篁风屡舞
　　寄荅晁百谷元归
　　嗟我与君为近亲向来未识但有闻维夏临川省伯父时君束书寄荒村岂知邂逅冝春郡皎如玉树相辉映品题旧熟大参文诸公所作皆传信探懐赠我一纸诗功名慷慨真男儿我衰怕作此硬语君言水涨方东之外家自有文章种国朝名家居伯仲只今人物未厌多属君勉矣加研磨
　　赠弹琴李晞尹
　　临川郡古多竒迹严黎已老裘父没江山纵是诗得摹峩峩洋洋亦其物谪仙防世之云仍平生嗜渠如嗜文光风霁月胷次有渭北江东脚底频忽来过我今防日拟欲赠行空四壁临分谩与一篇诗筝笛纷纷敢谓知九日病中无酒无菊寄王信州老谢丈
　　有身那识禁酒国何乃飘零堕其域儿曹强欲覔市酤颇畏饮灰仍饮湿重令寻菊菊未芳飞蓬野蔓交加长是知此物贵晚节无意与俗充杯觞生平浪説爱重九今年无菊还无酒要携藜杖作登临病不如人空竚首使君闻説同王半道邀公絶送迎要见一时賔与主舆篮侍坐俱门生
　　二十七日既浴于干明庵负暄乆之诗示住庵
　　天公于人元不负书生何用深追咎无衣还可卒嵗无我有大裘聼汝覆吾家防屋依山址晏斋之前仅盈咫霜飚卷席不畏渠羲驭停车吾事已有时携书唤儿曹坐来和气生髪毛眼眵岂待金箆刮背痒不借麻姑搔今年谁令落湖尾塞向墐户殊未止移床也拟傍晨光蓬勃如烟纷欲眯今我懐抱不自聊归爇生薪翻緼袍人间万事固絶望天赐一暖谁相要兹晨归闷忽念浴试觅僧庐渡乔木道人见客如昔逰为煮清泉注万斛湏臾一洗垢且空渐觉表里俱冲融清虚日来滓秽去吾貎可瘠神当丰起寻冠服风动腋却向茅檐亲野日恍然堕我晏斋前鸟语不闻山四寂道人领客殊忘倦茗盌薰炉共闲燕为言炙背颇楽否此味可湏天子献














　　淳熈稿卷六
　　钦定四库全书
　　淳熈稿卷七
　　宋　赵蕃　撰
　　五言律
　　壬寅元日
　　壮歳频羁宦王春又履端东占风料峭北验斗阑干厯数尧年永条章汉诏寛残生侣麋鹿何路接鹓鸾人日感怀因寄玉山亲旧并以示当涂溧阳诸表弟
　　唐人重人日徃徃见于诗孰谓风流逺聊须着语追凭高纵无地念逺得忘思欲寄江东弟防膓梅满枝
　　寒食日呈庆伯
　　浩浩风兼纷纷栁与花不知春事减但觉旅愁加嗜酒谁明意耽诗老不佳无家对寒食相与重成嗟
　　又呈庆伯
　　下里又寒食寒居犹去年萧条花不见牢落病仍纒强起陪亲友题诗未究宣方欣好天色云气复油然
　　咏牡丹
　　洛下谁移致江南种得成高株非自接径尺信能盈恨匪坚牢质漫令城国倾未宜贫舍有风起莫多惊
　　三月二日同明叔过从礼观牡丹
　　新晴唤我出负郭看花来窈窕栏槛入咄嗟尊俎开嫣然同午醉老矣怕春催身羡双飞蝶翩翩去却囘
　　瓶梅
　　骤逢初粲粲俨立更亭亭汲井洗醉尽倦谭挥麈停搜诗未穷妙能画孰遗形风日人间苦飞僊不假翎
　　再题
　　旧歳只五日晚梅能几枝婆娑一尊酒陶冶数篇诗牕静游蜂寂檐深立雀窥书斋寂寞里借尔对支頥
　　题堂前梅花
　　废宅委尘埃梅花亦自开九泉无起日双鬓有新摧索莫生何理飘零句易哀若为归去晚茅屋老苍苔客长沙邢园堂下梅花一蕚先开有怀成父斯逺二首时闻朱先生辞江西宪节归旧隠恨不与斯逺同上谒也
　　老树发青枝晴多亦竒一花成独破病眼得先窥又作殊方见还成寄逺诗不知闽与淛何处念乖离亦到溪南否还能念我不梅花今次第客子政飘浮师法真难得微官盍罢休饥寒还累我寤寐只闗忧
　　咏梅六首
　　十月江南路梅花次苐开殊方孤病眼高兴阙诗材几日风鸣屋连宵浥埃曽令四郊覔未见一枝来腊前能几日年后不多时五岭无千里东亭共一陲胡为欺北客未即见南枝或谓氷霜候还忧衣褐为老眼从昬翳高情未脱遗虽云谢能赋政尔动相思彼自无妍鄙渠寜可磷缁犹须借名胜相与厚襟期纵乏幽人宅犹余大树祠带山仍带水宜饮亦宜诗勿待全开后当乗半放时昬昬廓隂雾皎皎上朝曦【谓伏波祠前老梅】
　　溪北溪南路山前山后居兴来随杖屦意到总林庐触目常怀尔闗心相忆余虽然风月趣千里故非疎【谓斯逺】几日寒如许梅花好在不汝虽甘寂寞吾自念深幽静坞无车马清溪足鹭鸥何当细扶杖随处小迟留
　　十六日雨中忆梅花
　　莫问帆迟速且防山晦明赋诗忘意索图画得天成白髪应无种流行讵有程清霜可期至郢树合争荣
　　次韵何叔信书斋梅花
　　坐对牕中帙起寻檐外花因之观物化借以发天葩一笑故无恙百年终匪他端殊苦心士志失鬓先华
　　严先辈诗送红梅次韵
　　尽道梅花白能红又一竒浑疑丹换骨不是酒侵肌看此敷腴色思侬少壮诗盛年虽不再犹拟歳寒知植梅一株于防事之后招丞及明叔同观倪严二先辈送酒陈簿送茶因以成集
　　有竹似吾家无梅觉欠花移将香索莫来伴緑交加好事适餽酒诗情仍得茶相过况非逺胜处莫令賖
　　和何叔信别种蜡梅韵
　　不识梅当牖唯知竹映墙脱成元似蜡染就郤殊黄自是风神秀寜由肌骨香木犀虽琐碎品色庶同芳
　　师契约看白莲
　　勿陋盆为沼能生径尺莲乍开氷刻镂欲谢羽蹁跹得意疑来鹭凌波欲问仙平生苕霅兴拟借叶为船
　　丛桂
　　漫道希为贵那知伙不奢江南故多桂秋仲举敷花徃徃因人好萧萧得句佳人谁不种菊千载但陶家元之去非来邢园折牡丹酴醿碧桃以去
　　花取三英粲时高两玉人毋嫌应接费要悟色香真诗定一题纸酒应多入唇病夫方坐穏幽独恐伤神
　　理菊
　　防鉏乘夏雨分菊待秋风幽事常闗我闲居不负公苔深连竹地篱破接兰丛更约儿童辈须勤灌溉功暇日过在伯辱对菊置酒已焉甚醉得四十字
　　雨后江犹涨霜前菊正繁波光摇槛楯花气入楹轩病不胜杯勺情欣接话言兀然成径醉涕唾老仍烦
　　牕前葵萱皆吐花成诗二首
　　僮能去蓬藋手自植葵萱叠石就为砌啓牕因当轩后先殊早晚开敛共朝昏长夏曷以度幽花相与言落去梅堪褁乍开台更重老怀非我独幽质为谁容短髪簮犹惜高轩咏可供还愁早衰歇无以慰疎慵
　　咏智门佛殿前凌霄花与斯逺同作
　　桂栽初得地藤附亦凌霄层叶圆如葆高花艳若烧故能开续续殊愈落飘飘有木方思种从僧会乞苗
　　咏蕙
　　莫与兰争长风期本自同俱高汉赋上并録楚词中斛种当书屋篮移自佛宫更余千个竹相与慰诗穷
　　蘐草
　　伯兮当日意蘐也直云忘岂是名兹草真将种北堂能丛又能干非绛复非黄开处隂当合看时昼阅长
　　杨花
　　树防茸集晴空散乱飞若为能扑扑何只咏依依花里浑迷蝶风前屡防衣未妨吹尽得病起带寛围
　　蛱蝶
　　不逐春风去仍当夏日长一双还一只能白或能黄恋恋不自己翩翩空复狂计功归实用终日媿蜂房偶得扫竹因培竹五字会仲威见过留与明叔同饭用此语成诗
　　扫竹因培竹畏人非避人跫然闻响屐莞尔正欹巾坐子竟日久饭吾三韭贫能来不嫌屡梅底要深巡
　　斫病竹
　　采掘寜悭供护持期有成时今阅春夏尔独意枯荣琐碎日无影萧骚风罢声樵蘓勿怀辱而我岂无情
　　新竹
　　新竹不数辈歳悭非地贫破苔方挺出突屋已长身未害少为贵居同徳有邻山中乏朋友舍尔复谁亲
　　题新竹示韦徳卿
　　戢戢初成茁骎骎渐可竿朝幽粉泪渍午静箨声干枝且胜栖羽隂仍合翠寒书斋有余暇可以过予看
　　竹迳
　　一日犹思种长年可不栽初时丛足玩歳久径成开明月虽妨约清风得叙怀未须縁客扫频肯为诗来
　　种栢
　　挿栁终慙桂殷勤买柏栽予如樗栎者汝自栋梁才今日藩篱防他年风雨哀人生朝暮尔此物到云来堂下梅一枝开迟而花极小疑地势使然感叹而作
　　梅发无衰盛根生有瘠腴都縁托地薄故使着花癯小吾怜尔伶仃尔念吾讵须诗欠兴何用竹相娱
　　梅未开书四十字
　　地与南荒接梅花合早开如何长至后不见一枝来政尔縁霜早多应待催檐边有独树日绕故千囘
　　约老谢丈及诸友寻梅
　　闻道梅花发山边复水边要穿居士屩还傍野人船盘礴须穷日飘零忆去年携壶虽我约能赋属公先
　　梅微开复题
　　晨起浑无事巡檐立久时不惊新苦瘦频忆旧题诗次第开全树搀先见一枝故园春尚晚折寄欲因谁
　　陈严二先生和前诗见示次韵报之
　　梅蘂何曽见诗筒已再开如怜今歳尽唤起好春来咫尺花当动侵寻老故催不知荣悴阅更得几何囘
　　和荅曽季永县尉用前韵见贻
　　旱久疑成疠梅枯未得开怅然因有句作者賸能来风日寜渠贷光隂觉我催郤愁看欲尽忆着首频囘
　　梅骤开旋有落者
　　强说歳寒姿曽无旬浃期多縁夙日苦休道雪霜欺烱烱方怀璧依依遽泣岐飘零陌上土收拾卷中诗
　　梅且尽作四十字
　　江梅自癯瘠挫抑岂多禁未腊忧风雪先春病雨隂开时能慰眼落去更闗心何以寛愁寂村醪得屡斟
　　至莭后犹未见梅疑旱使然
　　败砌初无菊空林合有梅如何长至后不见一枝开岂是春渝信端縁旱作灾蔬畦与麦垅满目但黄埃
　　和斯逺西轩竹二首
　　轩辟因松倒轩深为竹成山灵囘俗驾鸟语助诗鸣客子息肩地诸公携酒行白头哀我独青眼为渠横道上行人暍林间释子幽去无相趣迫聊得小夷犹竹树拥檐立溪山随槛流自非能赋者常是欲眠休同成父弟访王亢宗遇周钦止同过圆通看竹二首
　　访客因逢客相防看竹来径从林下转门向水边开高顾防惊鸟徐行恐破苔故嫌溪浅落妨我泛舟囘邻圃伐曽经僧园种得成不闗新雨过自是絶尘生疎直能明眼幽深足叙情何当共携被重此聴秋声
　　饮袁州惠仰山茶
　　黄溪方辍供顿有仰山来乆怕羊肠险小聴松吹回喜能浇渴肺愁柰走饥雷何日俱君谒香凝燕寝开
　　大琛沽酒
　　吾州大琛酒名不谢孤洲女子亦知价【酒家多韩姓】行人皆系舟西来滩过险东上寺逢幽未说千忧散姑为一醉谋
　　邻居送梅子朱樱
　　山居蔬果少口腹毎劳人梅子欣初食樱桃并及新供盐贫亦办荐酪逺无因便可呼杯勺数朝隂雨频
　　萤火
　　浑忘生朽腐直拟暮光辉解烛书帷静能添列宿稀当风方自表带雨忽成防变灭无多理荣枯会一归
　　赠墨二首
　　奚李风流逺名家得自贤粗能明欵识不暇别中边歳计一丸足痴人连屋悬此生能几屐兹士信超然斵我千年质成兹数寸瑿当从黒白辨岂问姓名题愿效文章用寜辞肌骨刲先生无浪语略为究端倪
　　赠砚
　　一种端溪石下岩滋别源千金腾有翼尺璧走非跟自顾婆娑质适堪椎钝根终焉老茅屋已矣献金门
　　砚答
　　食砚固可笑砚枯还有云先生信难说吾事亦徒勤歳久当消髀研穷且防筋不如因坠地瘗得退之文读子进浙行诗轴中有二诗见寄次韵报之
　　近有平安使新诗得尽传深怀行役苦更忆弟昆贤笠水鸱夷子荆溪玉局僊经行如有访小为系归船何夕佳风月仍陪笑语清依依数行李了了尽平生要使交游态浑如手足情居闲有此乐那用占时名
　　秀奕以文编垂示简之
　　每念新疎阔还思旧倡酬年龄故相并文事孰能优媿乏闻多益难支问不休黄陈有正派舍是复何求
　　以近诗寄丘运使
　　古货自难买良工徒苦心谁能明致力于此是知音门第成乖隔江湖阻滞淫寄书因有使还得附防吟
　　呈林子方运使四首
　　去歳都城客传闻召节驰深期遂披覩得以叙乖离竟复参差是空成怅望兹外台知不逺匹马敢言疲忆自梧州别怀兹下榻勤寸心长烱烱尺素毎云云逺地必迂报高情真薄云百年公几见五十我无闻一代推人物诸生赖楷模高风虽莫并盛徳本非孤物望归台阁官称复转输澄清虽雅志献纳政时须白髪丝难理青衫叶半枯自怜谋斗食敢作恸穷途试问遥书扎何如迩坐隅合江趋浩分水忘﨑岖
　　投曽原伯运使二首
　　一自嘉禾见于今嵗几多飞腾公可那流落我如何旧说金能防今成镜失磨未甘终痼疾还复向医和逺地书邮絶长年属望劳要期亲帚柄寜惮学舟操媿守藩篱小难窥墙仞高秋风满天地不废候虫号
　　以近诗寄尤运使
　　求识尤太史泛舟维豫章秋天值摇落行色况苍茫竟乏惊人句莫升君子堂学诗虽老矣犹拟遍诸方
　　呈丘运使三首
　　海内求名辈如公得未多风流正始士艺达孔门科愿识亦已久陈诗无见诃蒿蓬虽培塿松栢自嵯峨奔逸闻千里飞腾见九迁禁途才咫尺玉节屡囘旋防即自天下催归夜席前如怜落鸢外为遣反驱边从士二千里学诗三十年坐穷寜为此将老岂其然耻食陶奴未羞言夷甫钱相逢何用早契合有忘年
　　呈黄永新希二首
　　江夏无双士嘉禾百里君信非今日吏要与古人羣阅世卧松栢过前纷蚋蚊薰莸自我别青白在渠分偶作空房寓频成假日从平生壮诗胆一见怯谭锋天地虽云碍江湖讵不容终南捷径絶衡岳卧图逢【君有足病又性嗜尽】
　　呈张太平三首
　　游日甘泉旧如公孰与先内虽资献纳外乃借蕃宣今日江淮地寜惟牧守权功名端未晚勉力继青毡贵者多骄士古然寜迩来惟公独超俗片善靡遗才誉已满防阁勤方散草莱深知桃李径不为看花栽门墙十五载毎见辱加亲老至名不立道乖家转贫世谁能我及志欲向公申賸欲搜诗献青山恐笑人
　　送刘通判二首
　　射防今晁董摛词昔左班题舆已最课召节待遄颁鹏背九万里龙媒十二闲除书看台阁盛事耸荆蛮国祚重兴后人才应运生端殊飞紫鷟亦异梦长庚大半庙堂用若为州县更垂弧贺今日连茹徯兹行
　　寄赵信州一叔二首
　　蓬山辞上直番国唤囘舟旧事超千佛兹行夺万牛未除真学士且列古诸侯诏防防敦迫民言愿借留官梅亲手种山阁聴僧修【公直梅后园及属僧修灵山阁】授简慙吾事登高企胜流葭莩元有托桑梓近临州媿我资身拙从公但食谋
　　呈葛抚州二首
　　人物与江山风流适比肩家声自勾漏出守更临川美政人人说新诗句句传五言成漫兴一见岂无縁试说临川郡江西第一州晏王今邑子顔谢古诸侯未觉流风逺端知物望优岘山犹得拟湛辈肯容不
　　与李潭州椿夀翁五首
　　荷橐上甘泉居多政府迁胡为抗章谢而必退身全自计虽良已人贤讵舍防吾心故公尔斯道合幡然疏去良臣散文兴大老归能忘缪公侧何有步兵几暴虎无苛政鸣冈览徳辉辈虽参落落业且相巍巍今代长沙帅当年汉李膺登门故未易为御亦堪矜嗜好虽章句经营在斗升青衫旧蓝缕白髪近鬅鬙万里沅湘路千年贾屈文迹同探禹穴心毎望尧云未说茫隠长思矍铄勲不应迷出处四十畏无闻日夜霜风急东西客路昏诗方学蛮语病昔似文园俯上辕门谒愁干节制尊顽踈寜自昧剪拂望深恩
　　呈李赣州四首
　　忆昔重湖北逢人问处州寄书寜尽达覔使苦无由风月无离阔山川自阻修那知逺游櫂又傍昔年洲见自长台数于今十五年虽云公偃薄政坐我迍邅苦志思重冩愁肠不易煎却怜难掩处霜髪半萧然安否毎难问姓名今得通久忧埋积雪大喜得春风与世故多识如公能几同既欣还有感愁对海棠丛学时元草草赋就每怱怱竟复无真好空令坐枉穷春风才乱鸟秋雨又鸣蛩笑我胡为者真成浪自攻
　　赠刘进父监庙四首
　　退士今安有微官讵足旌茹蔬知味薄不饮见神清要是高其事况堪诗有声淮南人物论是亦一权衡北客自无几老亲寜重论客居谁肯记郊寺辱深存厚义真难得高情独见敦寒灯仍薄粥相与话黄昏彼美南山石槎牙更贯之道虽横至宝谁复赏竒姿叹息已云屡冩摹尝有诗吾曹从行者名字亦俱垂嵗晚戒行路问君何逺征风霜虽自苦坟墓不胜情南徙计岂得北归边未平非惟慕严父抑亦念难兄
　　呈杨谨仲监庙三首
　　秪道无前辈于今识后凋形容犹矍铄鬓髪自飘萧早日破万卷暮龄甘一瓢纷纷盈郑卫洗耳骤闻韶刘孔何如士欧苏敢并行江山故好在人士熟知名道遇澄清使为言月旦评经过才一见已似慰平生【赵子直为余道其人】
　　地占清江胜居兼水竹幽衡门阻静僻高卧乐优游深雾隠豹沧波翻白鸥弓旌不可挽刍牧政旁搜
　　十八日分谒升徳庙过江作
　　命有丛祠事晨兴敢惮勤渚沙微隠艇山木总藏云雨势纷未已诗材怳见分中流更回首片片媿鸥羣
　　寄峡州使君郭郎中三首
　　汉代郭林宗词场继国风郎官曽赐被刺史蹔凭熊为客留工部移官滞酒翁淮阳岂为薄无恨不居中何处观文献如公尚典刑诗先获麟作字本换鹅经牛斗漫宝气虚危须徳星无为偃薄计不晚诏除聴契自西台叙亲从昭徳论名声葢前辈牢落媿清门既见未知日因风聊自存秪愁千里面识我故尘昏
　　冯守生日
　　西汉冯君裔康时万石家治边清皷角劝课足桑麻诞日今年再欢声阖境哗无言政长夏亦可醉流霞报政期年外里言朝夕间省郎何太晚召节防遄颁屡上薰风殿行参玉笋班故应怜末掾牢落尚羣蛮移官巴陵行有日矣书呈唐徳舆程士和梁和仲于去非叚元衡邢大声七首
　　骤雨落还收余寒去却留飘零梅树底髣髴杏梢头酒有连朝病诗从一笑求平生湖海兴又复具扁舟门戸怜非寄声名叹不羣倦游俱楚子旧识记番君去覔江山助行思风月分诗成如枉寄亦足张吾军问讯书能数飘流见愈亲通家如弟数受赐亦州民莽重湖路羁栖一病身欲行行未得风雨况频频太史羲皇上嵩山季孟间诸孙均内外文采被斓斑顾我何足数遗风莫可攀知音愧流水仰止在高山有集能行世初疑是古人大波皆汹涌小石亦嶙峋时誉归雠校微官尚徼巡竹塘春水满双防飞驯客里仍为客天边嬾问天春风几经厯老病一蹁跹君句真严律侬诗但散禅锦囊如许借不惮手亲传只道花争发那知雨较迟病躯犹故絮霜鬓益新丝鄙性岂耽酒写怀聊赋诗经过顿能尔无久溷公为诸公皆和诗再用韵并属湛挺之七首
　　谊也期淹速渊乎任去留服来占夏首归去及春头岂必忧怀累当从乐处求控揣终异物窈窕一孤舟戢戢一天翮纷纷凢马羣囘头异生死对面或公君渐欲薰莸等反嫌黒白分居然樱众怒政尔怯孤军翰墨平生友江山数面亲诵骚悲楚国访古失秦民丘壑岂无趣尘埃空此身风行思数数粮食厌频频呉楚他鄕外沅湘久客间已知身若赘讵惜鬓成斑酒债贫常有诗坛老倦攀穷猿难择木怨鹤望还山和我闲中句俱来作者人步吟才勃窣耸咏忽嶙峋浪说能声喜端虞试问巡天资固有分野性杂难驯投老知何地此生休问天未须悲坎轲聊复寄蹁跹但觉官如防浑忘诗似禅不堪儿子诵敢望故人传旧作游梁倦今成去鲁迟跳珠先集霰涷雨乱棼丝萧瑟夜来酒悲凉别后诗洞庭归雁蚤枉寄莫迟为既别晦庵复成二诗呈之近欲同游善权不果临行録其湖北道中诗一轴
　　既返山前棹还斟枕上杯雪飞如唤住鴈呌苦催回金濑半篙緑石亭千树梅竟孤陪李郭亦愧匪邹枚去始丰城剑还终大仰禅【记所抄诗卷起止】纵横几诗句摹冩百山川竹使承流日蓬山促召年侬行亦何为白首使如迁
　　玉汝置酒招二十一丈同之鄙句奉呈
　　薄宦一鸡肋饱霜双蠏螯祗言成尔负那卜会吾曹我已媿蓬鬓君俱追锦袍团团石头月其下走江涛【顷官江右尝得句云可怜薄宦一鸡肋负尔饱霜双蟹螯久未能用云】
　　贾丈用昻字韵作诗中有见及复用韵奉呈并简徐谢二丈
　　人谓先生老诗坛近一昻共知文力健何有鬓毛霜自料才非敌从今气减狂同宗有徐谢我亦漫窥墙【徐东湖谢溪堂皆入宗派者】
　　呈叔骥和叔
　　呉楚山川隔埙箎笑语欢栁迟因积雪梅悴坐余寒痛饮还忧病离愁孰可寛故非元与白压倒又何难【叔骥曽示以所赋喻工部园池诗甚佳】
　　二十一日晚呈全真沅陵师契
　　酒味虽云薄谈端却甚长过从未能数咫尺每相望几念乘羸出还嫌触热妨檐昏书掩卷月晚坐移床
　　呈毛伯明李叔器
　　隂雨春三月倦游天一隅故难同类我还复叹犹吾不惑防终蔽无闻恐遂愚犹欣得师友可以慰羁孤
　　寄汤司谏
　　自发袁州使侵寻复暮春何人话安否官路政艰辛章贡未归客湘沅薄宦人何当一倾葢肯作白头新【何人谓叶伯永】
　　寄谢汤司諌二首
　　十徃九不报好辞开几番夸张示朋友问讯异寒温岂必待倾葢何时真扫门絶胜东阁下布粟对公孙章水清初涨梅花雪正飞不惟催我去似亦待公归有弟能频说高情真见几男儿出处耳麟阁与渔矶送湛挺之提干自武陵迎侍于侯官兼寄鈆山尉曹马庄父二首
　　太学声名旧丈昌荐墨珍铨曹略常调幕府得嘉賔使檄辞南楚安舆发故闽春风满行色有赋不妨新未厯番君国先乘汭口船春波元甚驶顺水岂劳牵我去殆同适公行真若仙壶头虽不逺不见马文渊
　　寄呉吏部三首
　　捩眼看翺翔经年尚省郎诏除应迩日传播未遐方山连蜀滔滔水接湘有怀虽昼夜其奈道涂长元日送朝天侵寻又一年无诗供猥诵有志辱哀怜茅屋苍苔合芳洲杜若搴去留俱未遂两鬓已苍然梅逐轻氷泮春从细草生孤山应最早假日想频行竹阁思贤意菊泉招隠情柰渠歌皷竞使我鹭鸥惊
　　呈王平江二首
　　倦着尚书履闲凝燕寝香声犹传汉殿句岂羡韦郎偃泊姑铃阁遄归定玉堂不惟资献纳政复用文章先生自词伯举世孰诗人纵不藏人善惭无佳句新毎怀青眼旧应念白头贫未弭沅湘楫蒸湘复问津【蕃初见公于庐州防赐帖有诗人之日】
　　赠张次律司理三首
　　长沙有贤掾京兆出名门笔力追前辈阴功及后昆龙门首加荐枢府旧弥敦看即飞腾去寜当寻尺论及是凢几见于今乃白头殷勤蒙饭设缓急与医谋夫子自为徳畸人何足忧诸家何所厯更有若人不长沙今十日曽未及湘山旧疾痁频作方炉火自跧风高知木脱雨细念梅斑飘泊方兹始林园未遽还
　　次韵师契诗中及赈贷事
　　督赋停勾赤开仓体诏黄旧唯优附郭近乃略诸乡天意终深防人谋岂尽长要须梅雨歇快放麦风凉
　　早出小北门
　　闻道灊皖下杂然仙佛居心期穷杖屦宿昔戒车舆晨起先僧磬逢人尽趂虚烟霏欣在望风露尽侵裾
　　夜赋二首
　　欲寐已成寤暂欣还作悲三更风雨聴四海友朋思拊榻虫频息挑灯鼠屡窥莫呼僮仆觉翻到自题诗下上严婺路徃来苕霅舟何胜百篇咏不啻十年游志愿终渔钓经蹊熟鹭鸥清风慕唐汉高友得孙刘【谓子陵英及逺济子进父子兄弟】
　　二十日同官相约过水乡蕃雨中先至偶成二诗
　　约客客来至寻诗诗偶生秋如惊栁色雨未改荷声江湖趣悠悠鸥鹭盟意虽能浩荡笔乃欠纵横此雨不易得有秋端可期防官如饱饭余事亦穷诗鸡逺村场聴鸠深客路疑是身真已老何事此长羁
　　秉文以田事入村归而寄之二首
　　村村获稻急得得跨驴行别野片时役好诗无数成羸躯难并出病眼待渠明落日斜犹挂凉风晚更生屡雨不濡土凉风兹已秋不知今嵗事定获几分收日籴毎怀虑嵗余当逭忧题诗才纸尾又取望云头伯威和章记祥符定交云尔蕃之次韵曽未及此再用韵作二首后一首重寄伯山尚留太和伯威诗乃去腊既望写四月晦蕃始得之
　　前贤嗟不及夫子葢其流海内闻诗熟言间惬意投午暄同静庑暮雪阻高楼别似崇晨耳一年今半休不作山王咏故闻嵇阮流龙渊失珍袭猿木悔穷投子句成江阁余怀限戍楼碧云嗟暮合黄髪诵归休
　　别沈二弟
　　一别动五载此生能几囘其间何不有祗是恐生哀我病真衰矣君才盍勉哉要留还索去风雨更漼漼
　　呈逢宣子
　　叹息逢宣子频为郡国賔人皆说才具我独爱词人邂逅殊方见凄凉半月春但能诗似镜从使鬓如银
　　昭礼书来告其行日再寄以诗
　　已执临岐手仍通叙别书絶知于我厚何敢向君疎江上留残歳呉中拟定居莫为南北恨天地一蘧庐
　　自作
　　素仰儒先徳兼闻内助人齐家真有道相敬俨如宾女已节义着儿仍经行醇他年书附传落落众星陈闻刘凝逺丈病已欣然成诗并怀伯瑞仲文叔骥二首
　　我行过苕水公疾卧漳濵底处书传鴈如闻药有神作诗应更老比旧想増贫坐与江山隔何縁杖履频诸子皆文士仍传骥絶羣连牀思聴雨拄笏漫看云病有交游念书无歳月勤扁舟问归路应见老防军【伯瑞为衢州法曹防军】
　　呈杨溥子
　　晓过子云居霜风栁未疎飘零五年别防絶一行书安否劳苦外诗编吟诵余君寜老骐骥我已媿舂鉏
　　呈公择二首
　　背郭才数里深林溪四环精庐于此建寓舍即其间我已成栖遁君能数徃还故知交义厚不与世情闗此地无此客若人吾故人论文皆意到出语见情真未议作轻别且当留浃旬畦蔬饱春雨小摘未妨频
　　呈邢叔三首
　　前辈已云逺公身亲见之老成疑故在风俗未忧衰问学本日用文章先达辞从兹得夷歩不复困多岐浏浏晴檐响愔愔兰斛香时于簿书暇乐是话言长政可昼连夕兴怀参与商平生事贤志烱烱未尝忘聴说桃川事凭虚意欲仙真成在人境无用覔渔船卜宅自何载赋诗凡几篇挥毫傥毋靳图貌并流传
　　呈亦韩
　　寒食寒未归清明清晓时花残无迹栁细不胜垂即事须诗写多忧赖酒支虽亲友朋益更苦弟兄思
　　呈审知
　　晨出及未热饭余因就谈结交真有道致此亦何堪静聴多闻益微吟佳句耽疎檐有新月当共影成三
　　次韵和叔并呈叔鱼【鱼名筌】
　　望望呉楚隔悠悠兄弟思经行偶来过喜极为成诗二父已名世诸郎皆好辞谁云前辈逺未觉此风衰
　　呈全真鲁山
　　有怀思放旷兹地窘幽潜屋脊山微见庭前树莫添把书唯立壁扶杖秪巡檐深羡凭江宅登临万象兼
　　呈唐徳舆兼寄呈可久三首
　　白头四海客青眼几何人况复平生旧端殊数面亲文声虽益振仕簿亦何屯好在章江水聊堪濯世尘前歳长安雪从公饮屡过放谈成絶叹狂态亦悲歌我仕鱼縁竹公行漩绕涡相逢虽足慰相别奈愁何敬作沙随问归来安稳不一官成弃却微恙想今瘳诗箧犹堪倒钱囊不用谋更思从二老何日具扁舟
　　呈陈深父二首
　　相望仅一水相賖逾十年寻君向萧寺叹我已华颠老至是其理穷来当益坚云深雪溪树尘暗曲肱役役到番国悠悠谁故人僧房半牢落湖水失清沦我岂倚楼赵君真惊座陈何为辱倾倒相与尽情亲
　　呈晁舅祖叔蕴
　　辈行虽如祖年龄仅可兄经过得屡见文字有同盟门戸当深责饥寒猒此生良农务穮蓘初不计秋成
　　呈许深父及之
　　路入分宜县心驰月旦评参差万木合曲折乱滩行江右孰茂宰斯人垂大名鳬飞看公入鸢堕黯余情俗有雪上加霜之谚今日之谓也二诗呈知县契丈教授尊兄
　　叹我贫兼病当渠雪上霜忍饥无异术炙背有竒方重忆茅檐下还嗟楚水傍官曹竟疎阔诗病得商量雨雪欣能霁氷霜苦未知体孱寒有相絮败暖无多二妙今谁敌有诗皆可歌暗中知沈谢灰里拨隂何
　　呈李思永
　　徃见刘夫子得闻君姓名飘零方客路邂逅若平生学要精微讲文须仔细评道林并岳麓他日得经行
　　呈宋伯潜
　　学有南轩派文仍二宋家泉源端有本玉立更无瑕傥遂成三径当从读五车朋游有如此未恨落长沙【伯潜方陞京秋而云不欲注见次故云】
　　再呈伯潜
　　政尔羞余子胡然说故家人方笑蓝缕君乃不疵瑕厚义重缟纻空言非笠车委思精絶处百链出披沙
　　再呈思永
　　宝气疑犹在诸公盛得名新知虽可乐旧恨卒难平我句野无格君诗工莫评青钱宜妙选墨绶盍迟行
　　呈刘子卿四首
　　南渡六十载况谈元祐时故家垂欲尽遗事莽难知文字既多舛传闻寜破疑唯公有源委万折必东之近喜周公相初传荐士章非才孰为治与国倍生光故国异乔木白驹空食场弹冠与结绶吾道不其昌王气东南盛流风西北疎徃犹称旅寓今乃逐乡闾要熟儿童聴惟传父祖书如公不一二安得亦相于徃自清江别于今近十年依僧聊避暑拥节会朝天我愧不如昔公乎真过前政规期防手明本已终篇
　　别邢公昭文
　　适逺能忘别冲行敢惮泥野航初唤渡茅屋正啼鸡雨后妨梅步风前对竹题因公动高兴忆我旧幽栖
　　次韵周钦止送别
　　不见送将归惟闻逺别离身今成老大官岂计高卑萧寺已移酒便人还枉诗临风三复罢有恨落无涯
　　留别子肃子仪三首
　　度桥遵野径夹树啓篱门剥啄传呼疾周旋色笑温万金才到几一棹复过村郤恨侬来独飘零说在原长年梦黄堰今日饮红灰径緑无多草庭阴半是梅海棠留雨醉杨栁傲风媒对此浑无事一杯重一杯一别动五载人生都几何谈端方间起行色又犇波賸欲摅离语不成翻醉歌飞腾与流浪已矣两无那
　　留别陈明叔兼属胡仲威五首
　　我去孰君友君留谁我游定应縁宿契不待分今投年事鬓俱白时名诗独优未知兹日别重见又何由论事从违数题诗窜定频客君徒得重爱我不言贫薄俗无兄弟我曹相主賔别觞终作恶别语要须真簿领三年吏江天百里居我非拘鴈鹜君乃傲樵渔得誉且得谤似高仍似疎襄阳耆旧传书子定联予我覔祠官俸君防异县书一穷直若此五字果何如底用频看镜终当老荷鉏未知渠作计颇亦似侬无汲汲求交友良由不敏姿风流伯始后文献澹庵师此士世亦寡因君交不疑倡酬凢几纸别后慰相思
　　留别折子明丈二首
　　久作湘中客数从林下游契繇先世叙人向古人求我敢逃黄绶公寜卧白头庙堂有北客人物想中州行橐何轻重新诗得卷藏犹须与先集并为补山房更欲询言行持将益废忘匆匆语难尽莽莽恨空长
　　留别徐季纯
　　隠墅夙未到扁舟空屡经滩长石璧寺洲绕縠波亭厚禄头空白新知眼倍青虽云遽离阔也足慰飘零
　　重别成父二首
　　尽室蕲偕隠持家又即浮可怜居不易还是食为谋风雨连朝暗江山千里游不能防汝去翻觉重吾忧中原归尚棘三墓久成芜未议増封树先宜禁牧刍便须营虎落将以防龙雏不用平安报惟期剪伐无送恭叔赴海门尉端叔约同过湘西酌别四首
　　寓舍我至晚官期君已催犹当载酒别共作访山来雪谷防题字风雩话昔开乐山并乐水随处一裵囘君叹父兄别我嗟朋友疎穷冬仍逺道异县复离居仅得追随再何由怀抱摅因来湖外使为寄海边书楚岫新经雪湘江半露沙萧萧防行鴈后栖鸦别意浑相似诗成秪重嗟未嫌杯酒满直恐鬓霜加入自芝兰室重之珠玉渊一官从草草万卷本便便对镜平多垒闲郊辟废田尉曹应事少賔友定谁延留别徐斯逺时斯逺将赴朱晦庵之约三首
　　共有山林趣相期问学功一官重此去三迳几时同我鬓因诗白君顔非酒红从游纵有日羸疾柰相攻君质故甚美加之仍得师今为李君御何后老人期念欲通名姓还忧辱弃遗何当武夷下与子共追随事变将酬万身分若化千凄凉辞古寺辛苦问江船秋得村村雨凉生树树蝉重哦五七字还约四三年
　　坐中留别正之
　　已别还成住多君意甚真自非敦友好寜复见情亲月已秋中过雨如春暮频临分匪杯酒幽独恐伤神
　　别赵信州
　　拍拍桃花水轻轻莲叶舟生憎冲野马失喜见沙鸥漫浪端如此饥寒信有不未探怀玉蕴且访九华幽
　　别赵叔
　　汉廷无出右天下举归心歳晚雪霜榦春余桃李隂班崇贰卿贵掾落五溪深勿谓无囘鴈邮传可嗣音
　　别宗父
　　许日问何滞今晨真遂行人生苦飘泊歳事复峥嵘鹤髪欠亡恙燕雏怜未成临分再三语不为别离情
　　别马庄甫
　　邂逅成深识慇懃不作遥鹅湖书后约汭口骑能招奔逸君诚俊衰摧我不聊嗜书甘寂寞破敌看嫖姚
　　别杨谨仲
　　篱竹又离箨沼荷还叠钱我来成伫立公为起高眠清静子云宅扶疎陶令篇三年浑易尔此别各苍然




　　淳熈稿卷七
　　钦定四库全书
　　淳熈稿卷八
　　宋　赵蕃　撰
　　五言律
　　别季承
　　兼旬眠食同慷慨豁心胷尚喜斯文在未忧吾道穷鵞湖余旧厯鹫岭子新逢四海均同宇休言两地中
　　初六日呈明叔
　　冷澹清明节萧疎斑白翁不知春事减但见緑隂重坐卧书里隂晴啼乌中年龄故尔似贫病亦应同
　　二十五日呈明叔
　　七十且强半骎骎数日间不成悲白髪犹説爱青山五斗虽为累千篇政不悭与君同甲子此事合相闗
　　别近呈明叔
　　靖节甘忤俗子云空解嘲纷纷多面友了了独心交四海叹浮梗三年嗟系匏语离无几日梅蘂况江郊
　　再呈明叔
　　欲过江天阁出门如有方乍闻禽磔磔还是雨浪浪放意官曹外关心药裹旁聴渠桃李退兰斛政幽香
　　呈潘文叔二首
　　岳寺分携后邮亭邂逅时鸣鞭萍实驿分韵木犀诗契濶书忘素飘零鬓益丝我归寕偶尔君至忽于斯寓舍莓苔合春郊花草香忽逄宁比料欲语未能长大阮为勿药阿连欣对牀嗟予重多感有弟各殊方
　　呈叔文诸公
　　村村迎湫水户户爇鑪香何以捄我穑但知呼彼苍傥寛饥欲死聊聴醒而狂困极惟思睡诗来得助凉
　　和答黎季成送行
　　自坐还山计如同去鲁情水风元不断山月每同明试问诗能和何如酒共倾吾家近京驿侧耳聴车声蕃近有鄙句简诸公而广文先生专以见贶盛意自不可不答
　　居然自驽骥陋矣説黄章贡昔连地沅湘今一乡谈端惊絶倒诗学味尤长对月他时白披风此日凉
　　再和诸公
　　官故尚白山能青又黄娵隅学蛮咏欵乃和渔乡世用有公等我才无日长盍簮休间阔回首易悲凉
　　简黄子耕
　　不见吾叔度侵寻将六年林间迂子歩江上望余舡防合信不昜徃来成屡愆孤山梅未老曷日访三贤
　　简李伯仁节甫
　　溧水忽再到清明无隔晨一翁方上府二季曲留宾诗律叹仍旧鬓霜惊渐新君家真李杜我乃愧黄陈
　　简彦博
　　忆昨连郛住犹为解榻期古书相是正余事剧娱嬉近者间何阔懐哉我所思如闻获稲毕当是入山时
　　简元衡
　　鸠唤林深拥蛙鸣草乱科群生为疵疠首夏失清和谢病防故倦尊天问可何政须闻妙语一为洗烦疴
　　再简元衡
　　积雨朝收础清隂画满庭骤干无雨候忽动有风轻药裹长羸疾茶瓯蹔一醒故人才咫尺愿见兀如扃
　　用初三日韵简伯玉昆仲
　　雨势忽已过云峯空复生蹔能蘓暑病未足慰农情同社推诗好今宵况月明三人非对影难弟与难兄
　　逺父徃富沙兼简马庄父二首
　　徐郎既吴越王子又瓯闽孰与还仍徃惟余病与贫尚寒花有信欲尽雨催春子去宁闗抱余留独损神子过铅山县知名有尉曹谈端抽茧纴文力壮波涛见子心应识思渠首屡搔共为徐庶友而独不能高【逺父庄父皆斯逺交游而余独媿焉】
　　念欲春游春既莫矣而在伯微恙不近杯勺作小诗代简便呈阮陵何邓二尉曹
　　屡有一杯约况今三月来属君繙药裹而我欠诗材楚塞稀红蘂僧坊賸緑苔几时能出郭分韵与徘徊
　　十一日简王进之
　　晓枕闻檐溜闲筇立寺门宿醒连卯酒幽趣落无言山色丹青湿梅花璧玉温谁能此乗兴风味昔人存
　　简徐季益二首
　　野寺钟鸣后溪桥雨合时杖藜能过我酌酒更论诗意作匆匆别仍愆得得期近知踈问讯不那费懐思好士今谁是怜才亦漫云讵须随进士直拟慕徴君确论终当有浮言断莫闻儿曹与余子録録更纷纷
　　简王元宗
　　相望两招提林深路不迷微躯敢高卧借屋且幽栖问讯聊题句经过阻杖藜良由日日雨山径亦成泥
　　简斯逺兄
　　已办入城府尚留縁雨隂相期着屐过空想掉头吟子故因贫出余宁叹老侵鹓鸾满台阁麋鹿自山林
　　简文显
　　敬问周夫子端居又半春初无酒作祟合有句如神桃李已陈迹谿山同故人何能过茅宇谈笑奉清真
　　简全真
　　方喧思独坐当静想清言我扫庭前树君凭江上轩有诗烦共赋无酒与重论既乏公田秫仍孤老瓦盆
　　过周文显所居
　　不谓于兹世而能有若人藤萝为遮屋图史漫娱身安邑谁为令黔娄自守贫他时独行传端可并麒麟
　　喜见周司法和诗有赠仍用元韵
　　路絶岭梅赠江揺沅茝春敢云倾盖故喜甚诵诗新刀笔非吾事文章可致身江陵法曹掾宁乆滞斯人
　　至日与明叔逸及明叔之子凉孙饮
　　至日还为客穷愁亦去年隂阳自升伏老壮只推迁易险安常度呴濡无妄怜儿能寿翁酒不必问愚贤
　　过介庵旧宅
　　悠悠西州路惨惨日暮云天不慗此老世孰张吾军成都扬雄宅青山太白坟可怜车马迹不如鸥鹭羣
　　连日与邢伯言兄弟饮成四十字
　　江上风虽横林间月自新探囊看墨妙酌酒话情亲感叹思前日飘零媿此身未妨频夕醉初不汚车茵【是日观南征赋及诸老题防折仲古帖何子应诗张安国诗帖】
　　雨中与公择对饮已而大醉既醒作此
　　身世一飘揺羇愁两寂寥怨歌空耿耿晚雨况萧萧饮强真能醉诗成或当謡明朝对清镜鬓恐十分凋
　　与伯玉元衡大声兄弟饮
　　何方应雨落此地只凉生杯酒偶相属晤言聊叙情登楼念王粲促席想渊明乡里无新故情亲总弟兄
　　刘万二弟置酒与八九兄同饮
　　每忆踈诗卷何期其酒尊高楼子苕霅孤宦我湘沅暮夜风仍吼途穷志自存悠悠几山岳泛泛一乾坤
　　二月初十日自荻浦絶湖三首
　　二月风涛壮扁舟性命轻白头高浪接青眼逺山横客子空懐怖渔家自乐生湏渠一杯酒助我五言城逺浪已揺目疾风仍打头翩翻仰飞鸟矫防羡轻鸥湖有万顷白舟才一叶浮意行从泛泛吾道本悠悠倚頼尊中酒枝梧卷里诗贫嗟居不易境对语成危往日行犹记冲风去不疑舟师笑相谓未有若人痴
　　三月八日发舟后作
　　沙歩行初改津亭望且遥青山出图画白鹭立风标境熟诗难就愁深酒易消云归还漠漠雨静复萧萧
　　寄建宁韩尚书二首
　　今代韩夫子频年刺两州官崇古常伯地重汉诸侯父老记荗宰山川皆昔游悬知里闾化不待教条修【公昔宰建安有善政云】
　　宰席犹虚位尚书合赐环进贤同防茹去佞已无山诰命从天下延登指日间蕲公为大厦我亦防欢顔三月审知以余行有日置酒于智门寺后竹间小亭时与者王彦博审知之侄彦章余之弟成父审知命以尊前失诗流为韵分得流字书以呈之
　　林下有高兴眼前无此流并溪村迳入背佛野亭投绿竹依及好红蕖取意秋病多寛酒债别近耿离忧
　　读东坡和陶诗
　　食已无余事坡诗信手繙飘零落蛮蜑收拾重璵璠未易穷关键才能味语言向来陶谢并今日要重论
　　读王有道诗
　　校书非隠遯逢乱偶栖迟少日治安策暮年忠义诗空闻狩岐陇不见颂浯溪有墓荒丛棘无祠奠酒巵
　　读林子仁诗
　　连林泥滑滑遍地草青青多病愁难却春风梦已经曽过蕲水郡不见少微星独行慙方驾清诗许乞灵
　　王璠伯玉携诗见过二首
　　大热有如此凉风安在哉书慿长日度客欠好懐开豹立妨看竹蟾飞为扫槐欣然王氏子枉歩袖诗来故国闻江左名家数建隆南游新识内东里旧鄕中有句君真癖无诗我浪穷更期风月夕相与课新功二十四日一日作十诗季承同之既罢复书四十字并呈季承
　　米尽不忧饥行行且赋诗相看一大笑从谓两真痴未用追元白聊湏效陆皮流传君不媿附益我奚为
　　偶作二首
　　旧箑已成挥还披御腊衣乗除固人事变化亦天机道路飘零乆形容少壮非无徒微禄眷长与故人违未仕思从仕言归盍赋归世方踈直道身亦堕危机旧宅存松桂春山富蕨薇渊明觉今是伯玉悟前非
　　十三夜秉文携诗见过
　　餐玉我无术防金君有方胡为仍各瘦更复问何长月好桥同歩诗佳袖取将归来未成寐看叶堕危黄
　　书管掾所抄张安国诗
　　天上张公子诗轻万户侯驾车追熟路顺水放轻舟化鹤惊何逺藏山散莫收可人秋浦掾着力为防捜
　　题三径图
　　忆在宜春日曽看三径图腥羶尚京洛覉旅乆江湖岂曰有安宅絶然忘故都人琴怅俱已松菊孰充娱题旧日所藏晋陶渊明采菊东篱下悠然见南山画
　　未必形模似良由意象高见山非得得遇酒辄陶陶芜没念三径飘零悲二毛南征傥亡恙归老旧蓬蒿
　　寄呈寿冈先生二首
　　竹户与松当年拜老厐鬓毛霜自满文力鼎犹扛我句何堪读公诗旧所降宁闻曹与郐可并楚三江我爱清江郡端如屋上乌挂冠推二老缝掖盛诸儒吴蜀书难得【谓陈择之彭之寿】荆蛮病益癯飞黄去腾踏局趣效辕驹
　　二诗敬寄致政大夫先生
　　每见清江使常询向子平徐行为山徤老眼对书明世共尊耆旧愚犹及老成谁人要半道愿与一门生不向芗林去于今又四年琴书故间止草木想苍然安否音书旷飘零日月还礼加如下榻兴尽敢回船
　　投介庵先生并寄庐陵周侍郎四首
　　忽忆沧州去何心汉节持上书期得请勇退复奚疑用舍非吾事荣枯自彼时疾风劲草见松柏嵗寒知贰卿辞郡日刺史乞身年往事甑已堕归来璧顾全坐令頺俗振未觉古人贤白鹭思高举琵琶有直弦【白鹭洲在庐陵琵琶洲在余干】
　　桐乡曽作令使者复乘车风俗因予厚溪山要我居此声闻旧矣今日见归欤秪恐功名事毋庸遽舍诸粗识诗中趣翻怜笔下难中流疑失檝逺举虑摧输起我七十病蕲公九转丹韩豪非所敢曽未到郊寒周愚卿以二蘓先生李公择黄鲁直秦少游真迹见示敬赋四十字
　　蘓李是吾师黄秦实嗣之爱其吟可老得自买倾资有本皆如是斯文不在兹因知乃翁意遗子以镃基
　　文叔见饯于郊外且有所论复赋此
　　已辱临岐送还能唤酒来欲行虽倥偬数刻为裵囬出处岂漫尔古今宁异哉滔滔勿渠叹落落自余哀蕃舣舟湘西之明夕郑仲理吴徳夫周伯寿黎季成共置酒于书院阁下追饯者邢广声王衡甫时戊申仲秋七日
　　已别还重送情亲独数君赠诗难卒和别酒易成醺渺江山恨飘飘鸿鴈羣不忘相博约未可间知闻
　　趋上饶道中
　　风雨催梅子溪山进客舟登临虽慰眼怅望复増愁嵗月常为旅饥寒不自谋翩翩羡林鸟闲逸愧沙鸥周愚卿同丁永年陈明叔见饯于去城之十里致严堂经夕乃别
　　林表枫能赤崖边菊许长别情俱惨憺风日倍荒凉岂为钟情极端由取友良頺然醒杂意初不累杯觞李叔噐方养源叔噐之侄填载酒饯余于思敬
　　亭
　　倦客理舟楫高情擕酒肴有亭当水澨共步转江臯我已乘流去渠犹伫立劳风前醉难倚月照首频搔
　　新漕道中
　　夜雨响屋瓦曙烟遮树林田行疑倍滑水度觉知深顾望劳防目颠跻抪此心垂堂不知戒家故乏千金
　　宿分水
　　夜枕疑为雨晓檐还见星骤闻成槭槭熟聴乃泠泠信矣无不下况于高建瓴此行非絶逺楚粤自相因
　　舟行
　　下水复上水暮秋仍早秋暂归非去吏触绪苦添愁本乏风雅作谩于山水游经营欲终日人谓我何求
　　二十一日湖中
　　岁晚仍湖路客中还病身似闻今大熟那故独长贫方朔一囊粟季鹰千里篿扁舟固高蹈金马亦沉沦舟中读子进昆仲西游集有懐其人作诗寄之并示成父弟二首
　　君是三珠树子非两玉人水南留步武竹隠记风神往者兄同弟今焉越与秦细哦诗语妙如欵笑谈真文士今固有未闻居一门松筠无异操兰蕙若同根试问临风读何如抱酒论兹行羡吾弟弥檝向湖村【成父欲访子进昆仲于黄堰故云】
　　闻晦庵罢宜春留南昌亟往见之将至贵溪逆风大作
　　下水放轻舠真期快意遭那知吾道蹇还值逆风鏖空阔初慿棹渊洄竟倚篙三山信非逺弱水谩増劳约斯逺同谒晦翁先生八月十六日发章泉夜宿永丰
　　比夕皆佳月几年无此期亲朋方战蚁而我自驱羸夜作银河隔明当玉树窥犹须发高咏于以慰长思
　　初二日蚤发亲防
　　水落滩鸣急山高雾散迟夜愁余响逓晨幸日光披颇忆茱萸饮还思薏苡赍异乡逢物色老病益清羸
　　放舟始作
　　扁舟落吾手逺役怆余心道路经过数秋风日夜深青林向揺落白髪益侵寻况说潇湘去仍懐屈贾吟
　　九月二日发舟快阁下
　　开船风打头举棹水分流到处皆成客今年未识秋意哀吟蟋蟀声苦乱飕飗拊枕仍推枕谁知梦觉优
　　次韵成父舟中
　　乆客日复日穷冬冰复冰知还怜倦鸟侧翅耻饥鹰搔髪伤今老防塘记昔曽舒忧足行卷教讇谢书縢初五日晚雨欲舣舟大琛而舟行过焉示成父弟
　　一雨晚来凉山长水又长防诗贪屿岛沽酒误村塲萧瑟聴连夕飘流入异乡对眠还晤语浑忆在山房余干放舟后作时以病不饮故见之诗
　　月驶云俱驶风恬浪亦恬浑如画横轴又似镜开奁蛮子钓未已长年行不厌素羸同李贺止酒效陶潜
　　舟中病思三首
　　桑叶緑已病枫林黄亦危行舟得秋日满路入新诗照水惊非昔临风病不支乾坤一惠施吾事独多竒已见横山塔兰溪路不多青铜吾欠此竹叶奈渠何贫病成驱役幽忧复放歌平生钓台下老矣负渔蓑日脚隂晴屡船身坐卧俱溪山无入望覉旅孰为娱路识长安近名非短策图无迷蔡谟蟹且覔季鹰鲈
　　初到舒州
　　承平非不乆淮地秪凋踈负贩资它郡蒿莱塞旧闾近江犹若此穷徼复何如可议轻征战仍闻急转输
　　旅食有作
　　旅食频年倦田居乐事遥春余桑柘静波泛鹭鸥骄折竹深防笋撑船满载苗新诗随见冩旧髪不胜凋
　　万安道中二首
　　雨小亦滑道马迟元自佳金章橘弄色玉面茶吐花科科初种菜丛丛未收麻人生皆有理吾事独无涯篱落未经霜林园尚吐芳豆花连豆角榴朶映榴房揺落虽兹候敷荣未尔妨我懐收柿栗物色自凄凉
　　将至邬子
　　湖水冬犹壮林烟晚更孤荒凉诗莫状零落鴈成图厯厯旧行路萧萧新鬓须不知造物意投老又何如
　　宣风市作
　　不误晨霜白但惊浓雾黄过桥初有迹着木顿生光未怕寒如许殊胜雨见妨燎薪仍酌酒一笑作烘堂
　　上宠市早饮
　　雾合疑为雨云开复变晴梨花高朶盛桞树弱枝荣间寺山场逺逄虚旅饭营侵晨王事起亭午野田行
　　九月二十七日题柱溪铺
　　昨日方揺扇今朝可拥裘顿能惊北客方觉是南州岁傥不逢閠时今宁复秋无庸叹踈漏聊得避飕飕
　　饭枫桥铺
　　只堠复防堠晨鸡仍午鸡春风空浩浩客意只凄凄驱我因微禄言归欠薄畦有懐无与共聊以命诗题
　　自荔支铺至楠木铺偶成书南木
　　勿谓他邦陋深行亦或嘉林空闻落叶涧浅度枯槎蓐食能支午劳歌不致嗟道边惟驿舍山后有人家夜过半村李啇叟谓不可无所赋为作唐律二首
　　旧竹茶山宅新松南涧坟闻风与识面老我及夫君瘦马政长路哀鸿仍莫云虽然当努力亡奈复离羣访子林间宅系余溪上船还成一夕语宛似五年前白髪鸾新梦青灯读近编黎明又当别相对欲忘眠
　　将至豫章
　　棹落归云底帆飞夕照间起予为白社极目是西山芦雪新须鬓枫丹昔面顔炊迟饥已惯酒贵醉能悭
　　巴丘驿晚题二首
　　水驿聊容借官曹少逭劳关门对风雨防杖看波涛浩浩心疑壮悠悠首遽搔忽来防白鹭伫立久江臯战伐求三国覉縻自五溪归飞慕鸿鴈防戯狎鳬鹥酒以忘忧酌诗因访古题是身眞老矣南北更东西
　　緑萝道中
　　人间白马渡世外緑萝山水驶舟何蹇人危境故闲传呼屡落胆应接一怡顔更拟桃川路明朝得意攀
　　宿野人家
　　凛若将崩石狂哉既倒流诗危欠好语日晚覔安投劳我行何苦嗟渠戌未休田居与官籍俱坐有身忧
　　宿蓝畬寺
　　岭断仍分径林纡更着行畏人嫌俗驾留客得僧房脊记年何古【梁题云景福二年剏天祐十一年造】吾家句亦香【寺有赵清献知防州赴召时与周荗叔赓唱之刻】兹行经寺五于此独难忘【近所经白滩头筋竹新兴与此凡五云】
　　游浮洲寺
　　乆客浑忘頼羣山得细看身如悟浮没诗喜助波澜塑象观殊诡作钟懐叛干【寺之阿罗汉塑用武洞清本钟乃伪吴武义年中所铸】东湖空壮丽芝岭漫林峦
　　宿彭湖寺怀斯远
　　路仄山崖滑庭中桂树苍骤冲疎雨过徐步晚风长沽酒防官道哦诗绕佛廊旷懐思我友林趣忆支郎
　　过石陂少焉至曲睹寺
　　朝雨自应雨晚晴真是晴犹经水曲折方得寺纡萦鸟唤声何好云归迹故经青山能见导破衲可无迎【时寺僧适出】
　　早饭大明寺因题
　　晨起浑疑晚山晴尚踏泥花边花鸭卧竹里竹鸡啼问店欣逄寺命车仍杖藜松篁犹有径桃李得无蹊
　　投宿龙溪寺夜行迷道者乆之
　　已辩龙溪宿宁知鸟路迂林光收琐碎山月失须臾见绐虽田父归尤自老夫但知防野寺不拟问官途
　　将至信州二首
　　长年遇百艰十步九逢滩龙湫平渊蓄灵山列岫寒庖厨朝饭薄絺绤晚衣单独抱高深意知音谁为弹溪日照人明溪风着鬓清一生长是客半日讵留程緑水浮梁贴青林古塔擎虽然异乡国聊尔寄归情
　　渔门舟中
　　霜落芦可杀水归湖渐洲遵鸿岁栖集振鹭日优游邬子兵廵徼豫章吴地头兹生凡几过时序古囊收
　　十三夜使风
　　雪浪涌如山乗风失泝滩穷途虽粗慰悸魄敢懐安灯闪渔家逈鴈哀江渚寒怪来诗语瘦良欠酒杯寛
　　三日风果止早行
　　侧枕听风吹撑篷避雨丝不忘披败帙何暇问朝炊浪静川无迹云行山不移自知非画手游戯一于诗
　　六日早途中见耕者
　　夜雨未收脚宿耕初起头聊兹一日力慰此半年愁长路厌防蹇还家思借牛未须论防蓄端尔待来牟
　　杭桥道间二首
　　屡起瞻云物频成聴雨声与忧明所厯咸谓晓当晴一水通高下千山杂晦明逄人问前路为报已堪行安穏侵晨发杭桥薄暮休山穷多石峙渡渉乱川流野性安猿马归心逐鹭鸥时平从路险吾在岂人谋
　　玉田道中
　　释屩云移树批崖水暗桥殷勤劝耕鸟劳苦趂虚樵晨起人忘惫泥行马不骄哦诗殊有味造谒未妨遥
　　过分水岭二首
　　水激风仍疾山丛日易收才欣稍妍暖忽恐变飕飗乆客奚多感对兹真欲愁无为尚絺绤当复念衣裘不厯闽山险空云蜀道难有泉皆瀑布无路不纡盘酒薄愁难破诗成鼻为酸举头唯见日何处是长安
　　下七盘岭
　　路絶疑无地山穷复有天林圜更田畆鸡犬亦人烟江右名疆界南中势接连周书信无外禹别自何年
　　宿永福院
　　白塔转青林微闻谷鸟音行余四回顾风至一披襟半日春游当劳生落景沈眷焉聊税驾老矣盍抽簪
　　早过兴福寺
　　谒客因过寺无车且借驴晴岚四填拥我意一凋疎僧劝茱萸饮身能瘴疠袪宁堪乆居此曷日遂归与
　　过水寺
　　步向溪南寺行防白社徐秪言犹作客不悟已迁居照壁诗无恙当轩竹未踈挂包蕲异日我欲掇其余未见南溪泛一看洞府家径荒冲暮雀林静起栖鵶锁钥何其密推敲漫自加及归已薄暮渔火在园沙
　　广平寺次孙子肃壁间韵
　　野寺夙所厯山程行苦賖桂荣秋賸馥蓬勃旱吹沙徙倚俄成乆飞腾已向斜异时如问隐此地亦吾家
　　重阳日
　　仆夫催蓐食客子叹萧晨青嶂如迎客黄花似笑人所思空脉脉何日罢踆踆未慕龙山逹深懐靖节眞
　　归途马上二首
　　兀兀眞成去悠悠莫自嫌阳光施徳惠风力霁威严不待投醪赐端同挟纩兼山林从尔老岁月岂余淹赤叶江南少黄花秋后开禾场皆槀秸茅屋半蒿莱负日儿童乐背人鸥鸟猜归心已飘忽鞭影顾裴徊
　　早行五首
　　前迈不待晓昔归何苦稽挂防欣暂逸薄险悸深挤试问危行水何如稳杖藜梅花好调防春事有端倪万石湖南港杨林湖北潭不胜揺橹倦顾欲使风贪凛凛岩墙戒悠悠鸩毒耽频能愧沙鸟数可傲征防蓐食催束担候月不待鸡始焉星垂野转已雾寒溪苇杭悸欹侧鸡栖困攀跻何可数道路无为厌蒿藜茅屋鸡初递枫林月半残滩倾惊枕仄露下觉衾寒客子愁无那舟人语未阑兰溪今夜泊湏酒慰艰难落月挂林高溪行屡着篙不令惊水宿频觉送鸡号此趋今成熟吾生毋乃劳何能永谢去自学小舟操
　　早发建徳
　　雨雾连晴雾山行近水行悠悠成小驻役役又前征底处冲烟泊谁家趁晓耕诗材动乡邑防检欠经营
　　隆兴城外作
　　风动云昏月橹鸣鸥避船秋清生既夕客意怯幽眠滞尔江行驶病余人事牵府公仍仲举白屋定谁贤
　　问宿
　　川原泥滑汰山岭石麤疎经厯虽云恶驰驱不暇徐逄人询野寺对宿秪村墟薄莫湏安止平明议所如
　　二十日夜宿小杨
　　侬问何村泊人询底处船凶年无善俗永夜少安眠仅有多年被犹无旧物氊未应能我累瑟缩自成然
　　秋陂道中三首
　　晨钟离野寺早市出村墟山在空蒙里路经崩缺余﨑岖方自此阻絶信非虚却羡林间翮飞翔得自如止水通流水前陂接后陂农夫柍马驶客子竹舆危五斗真聊尔百艰谁使之不能惩创在犹后强裁诗雨止鸠频唤雨来鸠蹔停愁懐惟惨惨望极更冥冥鹭举青林破牛行白水经浑忘峻岭在便拟午钟聴
　　投宿湘东
　　雾雨杂炊烟山巅复树巅初疑但纷若有聴忽骚然立马看题壁冲鸥唤渡船莫嗟饥鴈外且及暮鸦前
　　晨起行菜
　　勿谓山园瘠能令菜本肥相虽无肉食谷免病年饥看此鲑三九何时腰十围试评能自照孰愈莫胜衣安福界上逺山之巅樵者颇众而山色如墨盖烧余也路逄村妇携篮者数軰问之云采野菜去
　　日上野烧没云端樵路分猿猱同矫矫斤斧竞纷纷有妇能供饷擕篮更采芹田桑虽未动尔事亦云勤夙约签判文运属文同迓客于玉田比出郊侧闻二文已先行及抵所期二丈元未到也因成此四十字玉田周氏有酴醿甚盛且临官道云
　　晨起不为晚所期安在哉如言屐上下复道手敲推乆立酴醿架频怜玉雪堆睇瞻殊莫及欹帻屡裴囬初四日同诸公饮饯共叔于株林明日再往共叔为置饭归途赋此寄之
　　一别定不免重来聊见情匆匆置朝饭愦愦困余酲防合知何日升沉恐异情毋忘尺书寄慰此寸心倾
　　赠顔文昺子明用孙从之韵
　　微风醒蝶梦骤雨防天瓢剥啄携诗过丁宁寄语邀词臣上雍槖勲阀侍中貂试问藏椟何如鹤唳霄
　　湖州赠刘二弟兼呈伯瑞昆仲二首
　　人物称吾弟空踈愧老兄别来书更数相见眼增明行李虽亡恙艰危实饱更到家春已动政可及农耕流落又穷岁漂零悲此生诗才元自窘日近转销声后防未可必离懐空作惊平生愿交意为我谢诸兄赠刘子卿时刘将赴官镇江并以道别三首
　　幕府江宁日校书元祐时堂堂公可作岌岌我何衰孰有入门冠而淹管库卑用长宜顾问谁与荐天墀江驿频临我林园屡过公只言成遂别何意复来同有用期思勉无诗枉坐穷旧闻京口酒凖拟醉孤蓬吾友周信道坐思终死穷眼中宁复有地下亦难同梦絶西州路愁闻北固鸿并游惟伯厚还愧尺书通【信道名孚死于真州教授伯厚属信道与余同逰】
　　赠别邹君昆仲
　　湖北湖南路俱行不惮疲难追燎须意姑慰倚门思世士才华取君家孝友基更能知我友相与切磋为
　　用思叔韵赠通神郎翁思明
　　吾友徐思叔防稀多阻离要知名下士看取卷中诗识面恨已晚因渠端可知通神定何物莫致孔方疑卢谊伯宜之见过要斯逺同赋以赠二首
　　近别溪山郡忽过风雨村浊醪成共把佳句得深论旧价真齐骆新题复到元从今得还往宁只问寒暄苕水固多胜吾州亦可隣卜居虽匪旧取友不妨新佛屋从堪寓溪亭更可人莫嫌鹅鸭恼最喜鹭鸥驯再见王进之于潭王即有岳鄂之行赠之四首
　　我客犹湖外君行返汉中乖离从此异邂逅复兹同始见忘曽识徐言乃渐通恠来顔重渥深感鬓成蓬别日故已乆愿言今则多寒温一劳苦身世两蹉跎在已须当勉其余莫问他昔贤虽已矣吾辈合如何既见虽云喜语离仍复悲未知今日别还是几年期风雨方频日波涛絶壮时长途乆已廹苦语遂成诗君髪未可曰亲顔元自红防甘知有子婚嫁趣成翁世岂无高义途宁叹乆穷但当言计拙不可怨诗工


　　淳熈稿卷八
　　钦定四库全书
　　淳熈稿卷九
　　宋　赵蕃　撰
　　五言律
　　读东湖集二首
　　世竞江西人吟老杜诗五言真有律徐穉是吾师不但时相似还能猛出竒平生误学处深恐不能医赖尔破孤闷读之惟恐残行间虽旧熟句外得新看已后平生学悬知欲到难堂堂宁复有凛凛故疑寒
　　移官万安道中
　　立春今几日物色已全回青入株株栁芳残树树梅自由人歴落莫怨马虺尵总是天涯客何伤岁尽来
　　赠笔
　　管城封已失少室价难高外作萧嵩表中慙去病鏖纵横才适用脱畧已陈劳自分当频弃毋庸谓不遭
　　笔答
　　防毛知不免受防叹何穷屡沐虽蒙赐披心每尽忠愤然成臆对老矣实头童醉素今安在归真托此公宋行中履叔以其先兄时中亨伯穷藁借观归之
　　古寺秋风客难兄昔日诗人间非旧识地下有新知为禄归难早知穷计已迟因声语吾弟吾亦类渠痴录去冬舟行诗一编呈陈丞并作四十字致见而不欵之恨
　　旧诵流传句今逢訾謷丞不除湖海气何急簿书仍秃麈期相对归车顾已乗井眢诚漫汲城壮敢轻登
　　题重脩玉光亭
　　山无古今异亭有废兴因地迥轮蹄隔官闲鸥鸟驯仆碑还屋壁老栁困樵薪载酒论文处重来感叹频
　　过叔文园亭题于竹上
　　一亭幽入径万竹上参天我欲成闲咏君能起醉眼清风谁为起宿雨昼犹悬莫厌此物聒管弦非自然
　　郉氏园池上作
　　可意于兹夕乃能来此风稻畦初吠蛤草岸已鸣虫三径思茅屋归艎忆钓筒渊明宁隠者鲁望岂渔翁
　　游妙香院
　　说似桃花寺逢人举旧题山门循古磴阁槛枕淸溪三老催人去孤笻得暂携峰仍不逺触热未能跻
　　莫万安要平题知津阁
　　势并江矶起檐因佛屋高靑罗一萦带石黛四周遭谓我其留句谁知老不豪蹔来还亟去岂亦病滔滔
　　游彰法寺打擢秀阁诗以行
　　四海擢秀阁兹晨彰法游名随寺俱徙地入道家流尚喜黄诗在仍容墨本求从今茅屋底自有皖山幽
　　留题郑山人
　　昔到曾看竹兹来待酌茶林深惊吠犬路曲转脩蛇爱客自不恶教儿仍足佳半园如可买欲种邵平瓜
　　懐旧
　　千林犹自绿一树独能红午霭全收外夕阳将坠中画谁能事独诗我故人工物色凄凉甚裵回讽咏同
　　咏智门寺前古树
　　爱此山中木真能阅盛衰近从吾祖日逺至乃孙时徃徃多摧折堂堂独保持何殊孔明柏但乏少陵诗
　　题梅山
　　望觉林峦合行知陇亩分转亭桥跨壑入寺阁连云薪水僮奴事经禅长少勤令人生爱敬何止息尘氛
　　咏武安山塔
　　矗矗南山塔亭亭古邑标闲游賖积岁共宿忆淸宵尖出知天近层分见木雕未须轮犊徤直欲便鹏揺
　　再登愚卿无尽藏时已重脩
　　凉风檐外入皎月坐中流白首无新句靑山非旧楼一杯宁惜醉万事入搔头勿向栏干拍恐惊江上鸥
　　吉水落霞亭观程运使师孟留题作
　　倦客扁舟泊危亭落照微余霞信如绮孤鹜更齐飞感叹昔所作传闻今则非江山有如此风俗应未违
　　书买江天阁壁
　　赵壹乡党摈陈登湖海豪飘飘风欲举凛凛雪争髙眼界自无极画图空复劳未须惊白髪聊得湛春醪成父弟作书室于前山举予旧名堂曰青氊以榜之其旁一窗政直瑞峯取曾大父留题之句榜曰霞牖赋诗二首
　　土防既已久北人谁复论莫嗟前辈逺尚有束书存未免文科事犹须素业尊怅余今白首宁复振吾门避地初尚走吾家住瑞峯曾门有遗刻一代仰髙踪几恨烟霞隔忽欣窗户逢眼明聊隠几足倦免扶笻
　　书方伯谟窗间
　　问此林间屋何年所筑成开窗山自入绕屋水长鸣可静看书眼如参琢句声白云原上宅比并孰堪兄
　　题干明庵
　　谁结道人庐前临博士湖【或云博士姓王东晋人今双港王氏其裔也】名非窜荒李官是避秦庐隠徳虽无述淸风不可渝严元有孙子徃徃混樵渔
　　俞孝杨殖斋
　　士患不知学既学思有终一年农作计十稔圃收功四业独为重九经皆寓中勉哉期岁晚禹稷与顔同
　　无尽藏境界
　　窈窕矶头路参差木末檐朝岚变明晦晚照出浓纎旧日诗故好新来才更添嗟余已衰薄弹压不渠厌
　　题刘正之所得绵州摹本画鹰
　　姿态何雄杰盘拏更崛竒曾闻左绵画旧熟少陵诗说似殊方寄还容老眼窥君手速收卷燕雀恐惊疑
　　隠山寺梁昭明题额
　　山深不知暑五月冷如冰寂寞前朝寺风流帝子能田荒空野水树老半枯藤不尽懐人兴钟楼日暮登
　　寄题分宜簿舎懐古阁为刘公度赋
　　虽云闲主簿曷日顾能闲因榜白云句遂追千古还功名常慕蔺事业亦希顔易地能同道高山俯仰间
　　觅应氏庵
　　秪知嫌湫隘何意落﨑岖问路因居者褰裳媿仆夫恸曾怜阮籍泣岂效杨朱不费幽寻胜宁思防径趋
　　与契兄
　　因懐碧云友发兴靑林端要尽深幽趣浑忘下上难泉声流咽絶松韵响髙寒久作庐山别疑从梦境看
　　与契兄相遇于鄱阳同游荐福寺
　　佛寺诚避俗道宫还少休摩挲汤饼腹咽漱乳花瓯爱此当檐趣同为解带留不惟纾我暇聊亦散吾忧同成父逸逺自桃花游峯复回桃花赋诗二首
　　杖防入峯行穿数里松殿依山立壁门迳石成踪药有仙灵异僧才粥饭供青防谁为斵衰疾奈何攻【道傍松上有悬葢二旧闻为茯苓苗云】
　　薄暮出峯何嫌细雨冲道边方闭户溪阁正鸣钟客意冷如水诗情哀似蛩更思眠借榻终夕听淙淙
　　游吉祥寺
　　寒深朝未定暖翠晚能佳不饮靑帘酒来寻古寺茶连枝空绿竹独木漫桃花埋没聪明水凄凉六一家
　　游太平寺
　　一水萦纡渡千松髙下栽童师空有塔皖伯已无台似为寻山至那因问法来茶香从汝供诗味遣谁陪
　　游茶山广教寺
　　在昔鸿渐宅当年东野诗两贤虽可象二士岂难追汨汨泉鸣谷靑靑竹守墀平生志独徃晚岁敢乖期
　　题东台寺
　　日日东台寺今朝一苇杭不关公事了政以病躯妨大士迁居梦寒炉得圣香世人空自异吾道本何方假宿总持寺从僧如应借读高僧诗法钦所编无为子所叙者
　　携衾林下寺借读碧云词窗迥月资白林疎风起悲生平故耽此坐久觉忘疲造请非吾事幽期不在兹
　　莲荡
　　舟涉越溪悲梯攀玉井危何如澹成映更有绿相欹不作骚人恨频成谢客诗钓船如许坐簔笠不辞披题白龙洞三首洞在常山负郭有俞叔夜留题
　　循除初防防出谷重潺潺骤或鸣琴瑟幽疑杂佩环茶经不载陆瓢饮合居顔借问龙君事异辞纷莫删瘦竹依竒石流清照古梅那知道傍舍遽絶眼中埃肯惮巾冲雨深防屐破苔病来无脚力一为上崔嵬俞君昔行倦曾此见留题丘壑胷中具烟云笔下跻如闻在干越复道走江西使我登临处依依独杖藜
　　王岩
　　二十一日昏时雨后解舟三山絶溪过招真方元直寓焉因谒之王岩之傍为徐岩徐岩之傍又有所谓射虎岩者道士言王岩猿猱甚多仆旧亦尝见之徐岩属居民家葢可贾而居也作二诗
　　夜入王岩观真同久客回望松知窈窕次背识崔嵬有客成幽屏谈诗记昔来暂游还契濶欲去重徘徊洒落松揺雨飞流谷坠泉画图难写貌诗语易流传射虎石谁没说猿童谩颠徐岩葢可买羞澁欠囊钱李通判休日约僚属追凉于净因已复酌于芙蕖馆既题名于寺之壁为赋唐律
　　野寺依林木官园带芰荷饭蔬朝共集尊酒晚成过岁月记游胜礼容寛俗苛公能数倾倒我得慰蹉跎
　　题飞霞亭
　　处处江边阁悠悠客子诗欲知岁不与验取鬓中丝风雨凄其作江山益尔竒怜渠不解语有恨莫能知【作此诗方阅东湖集忽思此公尝为别驾而无其迹前辈过此多矣快阁得山谷诗而名益彰知津亦得坡公之句此独无有可叹也】
　　谒孺子祠
　　务创西都宁知此一时忠邪争愤嫉基业竟陵迟岂曰忘五就哀哉逢百罹严陵亦同趣始盛及终衰潜徳固宜祀高文宁可埋凄凉危像设渍蚀半莓苔昧尔前贤贵空令见者哀欲言宁我听小立谩徘徊
　　避雨入总持寺谒澹台子羽墓
　　濒湖有幽寺避雨适来过吏役毋庸遽幽寻所得多雷祠真诡特古墓絶微讹鸟篆森竒画趺再雅歌
　　慈泉
　　山骨何时凿泉几许深羶芗四时供教养百年心可栽莲实傍宜引竹林勿云闲草木于以助徽音【山谷食莲诗有分甘念母慈之句竹亦有以慈名者故云】
　　周十三丈约同马三丈入靑原山赋诗五首以记行
　　渡江不待饷胜士约三行梦境故常在重来年漫更又成春雾扫何日野田耕要向思公问灯明香缕横【郡方祈雨】有见匪山色所闻非市声思公藏有塔钓士隠无名兀兀故林愿悠悠流俗情经禅虽未暇樵牧念余生艇子君先唤篮舆我复追闻钟疑寺直见塔上林移早起犹思睡冲寒故觉羸山游定何得饭饱细吟诗萧散得终日驱驰难久居灭瘢苏病竹抛食引潜鱼问话僧寻蜀多茶椀似卢主人佛事外游戏亦多余【住山法宇】游山忘襆被唤渡已无航隔岸初更动缘沙数里长大呼空亟疾小立更微茫莫遣眠鸥觉笑人朝夕忙二十八日同临湘尉曹吕益卿登岳阳楼
　　地已兼旬住楼孤百尺登谁与同我适政尔待君曾韩杜愁来读西南乐得朋仲春新雨霁山逺水波兴草没重湖路帆孤一叶舟飘风来复防冻雨落还收游目穷天末题诗欠笔头登临有如此好在岳阳楼
　　自九度至衡岳呈同游潘文叔二首
　　荦确浑因石飕飗半以松秋鸡添老状老木怯秋容迩日朱张句当年韩杜踪辞工欠诗本理到倚谈锋衡岳文公寺南昌梅福官意驰虽若近身到每疑难社木怅鸣防集贤欣解鞍未须论契阔聊复话圑栾
　　送赵一叔江西漕赴召三首
　　两载皇华使江湖得少寛见皆儒雅录闻絶惠文弹内外有轻重言行无易难春秋贤者责倾耳向长安圣朝无阙政贱子有私忧盗贼何多报边防益弛谋循良宜择守徳政合交脩懐此言无路公今近冕旒我捧江西檄公乗使者车飞腾今已去留落又何如谁敢懐离濶惟思读诏除九州期大庇宁独爱吾庐
　　奉送达之秘郎还豫章亲庭
　　吾友不藏善相逢过所闻政兹欣再见忽尔叹离羣举子名场事躬行圣处勲相期在白首勿漫蹑靑云
　　感懐二首
　　无闻真已矣曷不遂归哉试问惠文治何如三径开人嗤曹是马梦觉蚁安槐得防吾知己讵须呼去来佳客与凉风俱来破蕴隆风流自江左材秀又湘中未暇嗟渠屈端知慰我穷嚢钱叹元叔斗酒羡无功送常宁吴尉并属寄声吴交代尉比行余亦行追作此诗与之
　　我有章贡役而君亦解舟飞腾今有路憔悴不同谋黄甲昔簿尉秘书行校雠同年若同舍好为话绸缪【尉恭叔同年也】
　　送王亢宗赴建徳尉
　　雁防行连雨梧干叶陨风悲凉今日别邂逅几时同末路多浮梗吾生甚转蓬青衫溧阳尉不叹孟郊穷
　　寄送周子中监丞赴舒州二首
　　引嫌初补外懐绶复频年自得山水胜定由仙佛缘徃游成旧矣有梦尚依然六字今谁嗣留题乞我传欲问淮南米皆云岁不登疲羸不难活摩抚政须能但使荒田辟无劳铸铁增素书宁敢寄苦语未宜憎
　　送赵成都五首
　　蜀道当谋帅维城孰愈公夷陵防江左斜谷顾关中北敌心豺虎南蛮势蚁蠭守攻虽有异镇抚不妨同不但元戎贵仍兼制使雄深沉天与度简敬学成功人士薰陶内兵民教训中讵应先却縠宁复后文翁甫也防依武君平直见强沈冥几大隠坦率异真狂此士不易得遗风今未亡经过下帘肆好觅浣花堂是别且万里可无书数行经过连鄂岳留滞隔沅湘渺渺孤鸿送悠悠一苇杭有懐春水濶无奈暮云长雪岭瞻新镇冰溪想旧州向来欣御李今日怅依刘有志思乗兴无才称防尤深知取义负不假采薪槱刘茂实赴省袖澹庵旧赠见过索送行诗用韵
　　蚤日已俊茂髙交仍老成贯通虽七畧陶冶异长城【君学刘又作诗】圣世患才少忠言繇主明平生捩眼看得隽每知名
　　追路送诚斋到滩头驿
　　树树春花阜田田秀麦滋虽持玉节贵不废笋舆诗追送宁辞逺乖离故在兹无嗔白头旧一见有深知
　　书滩头驿
　　闭户只书痴郊行粗有诗翠深千顷峤烟迥几茅茨雨作衣添袷炊迟昼不饥旧题看好在重是一春期
　　送李袁州泛舟入浙
　　晦庵无【阙】着泛宅又吴淞载月初寻棹看山不借笻听渠猿鹤怨心喜鹭鸥逢遥想题诗处枫桥半夜钟
　　送李元藻入浙三首
　　唐室登科士多因行巻知至今传不朽犹或谓能诗辟置仍于取山林亦罔遗莫嗟今古异穷达岂人为汉广求才路严徐出上书朝犹辱徒歩暮已待公车今世无兹辙夫君欲振裾虽然宁有限或者为吹嘘我作长沙客诸公多与游闻风亦云旧识面怅无由忽辱高轩过仍蒙古句投偶从旁舍去不办小淹留
　　送信丰詹丞并寄贑陈丞二首
　　此地已穷域更乗惶恐滩家声词学旧勇退急流难使者威严霁尚书礼数寛听渠丞訾謷也胜尉酸寒君见陈夫子悬知问我能江鸥惯眠草野鴈怯逢矰矫首困疾首折肱懐曲肱携家能有弟托死岂无朋
　　送王子尊赴衡阳丞
　　王郎妙人物独步尚江东昔尉既不醉今丞宁肯聋相依唇齿国忽去马牛风淸絶官曹外何年着我同
　　送赵咏道还侍兼简然道昆仲
　　既见章江水重逢懐玉山匆匆成履躧草草仅荆班遥想献觞后应多对雨闲期君好兄弟并辔古人间
　　寄晦庵二首
　　道大谁能与才难圣所叹浮云虽蹔掩寳气不终蟠走卒称司马苍生起谢安纵无临贺送当有翰林观张胆言何壮擎天志未摧真成一防足何有万牛回感兴能无句忧时谩举杯江湖嗟屡役巾屦阻追陪
　　寄赵元归并属元黙三首
　　忆在袁州见曾遗满纸诗临川得再面近作重相贻我老已成退君才真尔竒纵能连日语宁慰积年思抚信元相近乖离乃尔赊何堪落湖外动即阻天涯叹我干微禄期君起故家文科须中早学力更功加黙也未识面向来曾予书由来几兄弟絶叹每乖疎见説长沙驿犹迟古寺车差池今再矣伫立又何如
　　寄韩季萧二首
　　怕到看经院愁登拟岘台人言已仙佛我意只悲哀此道谁人付陵阳有后来欵门期一见投刺只空回近与李商叟共谈韩季萧旧氊余翰墨幽寺乐箪瓢问友多防漠须君慰寂寥云胡又相失于此亦何聊
　　代书寄防阳令于去非
　　来徃丰城县寻君总不遭如闻漾鳬舄已复用牛刀徃事多遗迹边庭简吏曹莫由同古访尚拟见诗豪
　　寄喻叔竒文二首
　　不见喻工部经今两暮春遥知磬湖上不减浣花濵佳句能名世浮云岂绊身为贪烟雨胜聊复驾朱轮饮我长安酒歌公亦好诗试思犹宿昔忽念已差池要识园林好何由杖履随有时观叙梦亦复叹吾衰
　　代书寄刘伯瑞仲文叔骥二首
　　每忆分携地蒸湘绿遍春于今懐想处苕霅暗迷津但有乖离数何由宿昔亲附书书复懒君自识吾真难兄两别驾难弟一叅军从仕信多誉传家仍茂文嗟余空白髪期子在靑云寂寞题诗罢林窗日半曛
　　代书寄俞玉汝
　　送弟秦淮逺懐人楚驿长素书慵写得白髪漫相望再见知何日孤懐只自伤春风桃李径流泪不成行【舒州之感吾辈所同】
　　寄懐赵南纪二首
　　闻道君先我论交我愧君长沙辱倾葢懐玉怅离羣怪底书多枉情知义薄云金兰虽甚笃药石愿时分自别匡庐去名山不再逢图看白鹿洞诗咏紫霄峰泉石难名状烟云几许重巾车君傥命襆被我斯从
　　寄梁从善【梁官道州】
　　旧说舂陵郡全如石作州胷中饱丘壑笔下剖琳球遥想窗扉厰多能磊落收平生有余嗜安得致林幽
　　张王臣贶诗诘朝遂行次韵寄之
　　书贵在瘦硬诗须成管弦典刑君尚有老至我加年早作诸侯客逺劳从事贤见来元不欵别去忽何边寄懐大声兄弟叔文老丈兼属三王叔侄二首
　　听雨侵阶竹归艎入槛荷天晴龟曝背人静鸟吟柯挟册弟兄对煮茶宾客过居间有此乐余乃事奔波今代河南客当年吏部孙靑氊余翰墨白髪念田园邂逅成相识飘零忍重论三王如见问寄谢勿辞烦九月一日晨起风物凄然不胜懐逺之思作五首寄和父憨申并烦转致湖池二州也
　　作别已半百得书无二三飘零各天外揺落共江南此去仍加逺相思转不堪懐哉对床约老矣折腰慙节佳重九近风急授衣初茱菊年龄迈枫柽日夜疎欲题懐逺句频展寄来书憨子能思我申儿更忆渠秋气故悲哉连隂况不开黄花九日近白髪数茎催山际擎新塔江边峙旧台谩看云日暮安得雁同来【台谓凌歊塔在玉山之水南】
　　姨母比苦胫渉秋今若何音书君定密离苦我何多鳬舄思文瑞灯窗想骥和何能俱欵集未厌数经过秋浦新为别秋风阙寄书虽然声问阔未觉梦魂疎杜牧登临后宛陵吟咏余三冬如有暇五字不妨渠
　　重阳前一日同成父二儿游新庵
　　细雨不湿路薄云空碍山穷居嫌局趣乗兴偶跻攀并水枫初落悬崖菊未斑清游了无累短句不须删杨谨仲和顷者三诗见贻复次韵六首
　　江南秋得闰草木向迟雕正性失松桧羣生同艾萧漂流又舟楫隠约念箪瓢賸暑犹须葛谁能逺致韶去年才一识何意复兹行隠墅全依郭幽居亦占名万金真国士十室漫乡评汉制谁绵蕝且征齐鲁生功名误黑头晚卧此山幽落拓扬执防浮沉马少游豆刍千里骏烟草五湖鸥早晚相从去髙深日纵搜病骨觉难强鬓华惊易雕壮懐鲸访李老习蚓同萧久已思抛笏悠哉曷泛瓢东游穴探禹西上石宾韶江湖余所乐岁月老于行酒有杯中趣诗无世上名悠悠真自得悄悄莫加评尚要髙交友风期同死生不减涴花头仍兼事事幽浑忘帝城札好在竹林游有意求如愿无机防海鸥秋凉入吾树旧读定能搜次韵莫令因迓使者同泛舟至漂神已而误焉问宿临江钟氏之阁二首
　　我割仅铅刀公铦比孟劳莫酬谈絶倒难和句挥毫既误前驱逺不妨乘兴髙悠然风月底脱畧异官曹璧月俨中悬村空听悄然借床依树阁辍棹上滩船物外我懐趣区中公了缘异时殊出处安否要诗传庆伯以二诗送别已而又辱同广声追送庆伯复有所赋并次韵为答三首
　　在昔歌诗义尝关治乱音流传纵今体陶写亦吾心未答论交作还赓送别吟识君于此道亦复用功深凛凛君中外堂堂国盛明曾闻百年契岂待一朝盟老矣我何事勉哉君勿轻科名虽世业直道是家声试问为黔郡何如与质要其行既穹絶有思只飘萧但悔崄投足未论官折腰同舟故能送折简不劳招再来常州昭礼出示虞山往来诗巻先是昭礼与予共载昭礼上虞山予过溧阳昭礼有诗次韵
　　舟人厌牵挽我辈乐萦纡晨起愁分背逢人屡问涂看君着屐进雅胜折腰趋此段真髙迈诗中不可无
　　次毕叔文见贻二首
　　山川畧吴楚岁月涉春秋为米媿元亮乘舟思子猷黑貂尘土重白鬓雪霜稠志合成三益诗来减四愁寂寞吾知贵纷华世所荣常评败素紫孰愈浊缨淸爵禄心无食山林志有盟幽居自空谷哲妇乃倾城
　　次季奕见怀
　　雨脚何其厚云头不易空病怜山叟甚诗喜故人通慰藉殷勤里吟哦怅望中地炉无热火林屋但鸣风
　　次韵欧阳伯威见和
　　宗滔滔是于今得障流无悲和者寡故愈暗中投我愿下取履君其高卧楼穹冈如诗割肯爱一官休刘兄垂示同张兄游向园呈先生诗卷次韵
　　闻道舆篮出兴怀反棹时身虽缚官簿心岂忘笻枝已后斜川集方赓人日诗因君竹林咏动我故园思
　　次韵子肃懐逺斋并以见及
　　如公人物表上下孰分床但有官成集初无智作囊所嗟人契濶不为雨悲凉顾我端何幸新诗获夜光陈择之经过以贑守留尚书得祠亟归别之其行甚遽途中有诗见寄次韵
　　过我不停轨嗔公但忆归民思河内借士失荆州依别去目易极诗来寒益衣今时未为贵岁晚望荆扉佥判文两赐新字韵诗因次韵兼简文显
　　连朝枉诗句俊逸且淸新叹我徒劳思知公固絶人林园能数驾风雨未妨辰作底周夫子关门懒似真
　　次韵审知寄来二首
　　一日复一日何胜一万周有山皆萃萃无水不悠悠为我谋归防将诗说旧游山林与城市吾亦任乗流书去愁难悉诗来造愈竒为言僧可寓为念槖空垂鸣鴂惊时晚羇鸿暂水湄逆风仍上水日月是难期
　　复次韵呈沅陵诸文并懐在伯二首
　　逸兴犹鸥白残驱异犊黄靑衫漫蛮府黄防合鲈乡既自老将至何由心甚长倘能藏斗酒未暇愽西凉佳诗如隽永余论敢雌黄幸甚官同府懐哉居择乡江湖身固逺风月兴何长勿作湘累吊行赓殿阁凉
　　成父有诗懐斯逺次韵
　　港汉自相见去来元一风无宁敢天怨亦未决途穷白社明朝是南山几驿中君归不能逺我去若为同
　　次韵吴仲权镒见简
　　今代风骚将先生合冠军几年求识面数刻遂离羣江急舟难驻风回橹细闻还家经醉卧斜日对炉熏教授文作黄字韵诗十首愈出愈竒而有作法孰为凉之句何耶因次韵以见窘
　　苦思髭催白交驰耳困黄欣欣贪得侣落落异殊乡顾欲穷余短安能敌众长蒹葭倚玉树华衮照厐凉广文先生送诗方思所以报之而未得忽鹂落庭树殆天与此韵也李君在傍知状
　　君亭揺鹭羽我树下鹂黄政尔无何境能来底处乡搜寻疑日短吟讽喜风长独愧非韩敌联诗效纳凉
　　次王照隣滕彦真韵二首
　　黄妳能生睡朱弦孰写忧客居兹已病归去合成谋华岳虽遥吏陶窗得素求小舟何日具湖水正漫洲王子诗如照滕侯隠似真倘来宁取遇居易若为屯酬倡虽才始风期自夙亲江湖纵悠逺徳盛罔非隣
　　次滕彦真韵三首
　　地接沅湘古人留屈贾香政须烦胜士时为发幽光贻我祛愁具怀君待月章朦胧成少味失喜见琳琅暂作长沙住侵寻两过年萧然唯壁立终矣欠蓬编尽室嗟长客归途喜再缘还家定何许当在早梅前我欲湘西看行须觅渡船何如临絶顶得以尽长川鸥鹭烟云表蚊虻埃前隠宁分大小那更别山
　　次韵叔骥兼呈伯瑞二首
　　晚作临卭客相如真倦游又成悲卒岁及此问归舟共隠期他日相逢记此州江湖有来雁可以谢书不贻我五字句清诗曷以酬端知檄愈疾未信酒忘忧多难屡濒死诸兄虚见收病驹叨蓆秣顾影益增羞陈丞以南安寨上所得二诗及到龙泉闻余戍地最逺见懐二首为寄次韵
　　郴州何许是山逺水仍多江徼重重栅田夫户户戈雷同嗟不早叹我亦奔波未必甘如此而今敢谓何路穷千涧底人絶万山旁暝宿茅寮冷晨炊土灶荒多年布衾裂倍觉夜蔬香有底从军乐题诗日在忙问我能嗟逺如公肯见卑十分期一见四首仅蒙诗傥许抄传可何堪絶赠宜虽然籍湜辈附此姓名知剪茒仍伐木去凸亦鉏坳响屐无惊谢投金政拟郊百年终显晦一稔在肥硗隠地两成隔頽墙空长梢
　　再用前韵并寄孙推官四首
　　试觅图经看宜章路几多彼谋宁去穴吾偹且横戈累土生平地安流起丈波计愚无可采敢复问云何恍惚迷来际周章失去傍怕闻行戍逺愁听哭田荒要挽天河水方焚玉帐香夷吾政分阃吾党讵应忙青云懐趣逸黄绶屈官卑屡捧将军檄一哦从事诗少陵忧有在充国事多宜傥上休兵议因人愿早知我亦端渠似图中见此坳一身非惮崄十日未穷郊问水水源絶逢山山石硗政便安蹇足敢说负萧梢
　　次韵深父送行
　　吾行殊坎坷此地极淹留少欲破万巻老惟思一邱谩言诗作祟长愧食为谋穮蓘君其务农良乃有秋子进示懐玉诗巻有归途见懐恨不同游二诗次韵
　　望压大江东兹峯独着雄潜珍伏其下神画隠于中旧俗多厐说因公得细穷从今逢有问身与到山同山有英灵在眼应青白分问禅公得髓呈佛我无文意赏人知独神游黙固羣淸诗传妙旨读罢雨花纷贑丞曽幼度相邀过明叔买江天阁幼度有诗明叔与成父弟皆和之亦次韵
　　落木千山迥空江一带横画图非意匠诗句亦天成老我头今白逢渠眼暂明诘朝山岳隔杯面莫多争逺斋顷寄在湖日所作三诗舟中次韵
　　黜陟无新报山川懐昔人诗能言我志贫不累吾身登眺尽遗胜经行那厌频江头钓竿客何物是元真近日杭州见殷勤蒙置樽别来几朝夕书问欠寒温谭妙元超诣诗高外语言何当从杖履底尽得深论向来吴楚隔书札苦难通信与衢相接我归公亦同寓懐须酒圣适意岂诗穷情性思陶冶吾宁较拙工
　　次韵愚卿留别
　　有约端能赴如君信可人解冲衡岳雪宁问海棠春雨后虽悬榻泥涂政没轮笑谈能欵欵书札胜频频
　　次韵郑季奕见寄二首
　　暑退伏才末月明秋又中蛩多喧向夕蝉寂罢吟风留滞周南事苍茫阮籍穷寄书无厚禄犹喜见诗工一写山中信自嗟天外人诗无咏贫士政岂失穷民已悟哀仍乐勿论亨与屯我交非势利宁有白头新
　　次韵黄子耕因任伯起见寄之作
　　客有能相觅书来慰我思贫寕可诗罪老不悟书痴旧友厪长忆新交曷取知况渠停轨日政我出山时
　　三诗寄郭古夫
　　巫峡闻归斾潇湘说定居若亲千里面曾捧一缄书山桧风霜老江枫日夜疎穷秋已凉冷体候复何如往日台郎选今年散吏员词华推匠哲问学得师传视草应栖掖谈经合细旃诸公曷逃贵诏旨尚求贤【近又降贤良诏】
　　丐去秋今晚能归岁且除须公一尊酒胜我十年书生死交情异乖离人事疎如闻厚风谊何敢自趦趄
　　至夜读子肃诗巻帖
　　应【阙】　　　　　能顿除明当增短日后且怆离居恨我平生友翻成咫尺疎为生端不易作客又何如









　　淳熈稿卷九
　　钦定四库全书
　　淳熈稿卷十
　　宋　赵蕃　撰
　　五言律
　　午饭资福寺
　　病骨怯秋凛羸骖疲路长人烟少行店楼阁见僧房憇息今成暂从游旧不忘却尘防姓字淮楚路茫茫【文叔旧寓此刹仆尝过之有畏知题名存焉】
　　二月十九日同两都监沅陵令尉饯叙浦簿公子兴福
　　随处野花发所须村酒沽江平初出岸山好渐成图从此经行地能留物色无少陵那老蜀张翰政思吴慨我复成留辞君重作愁春风归鴈野水逈浮鸥已别还来见因行亦当游同僚二三子杯酒互相酬
　　过明叔有诗次韵
　　出门无所诣引兴独兹长万事一杯酒三春百草芳暇能过巷隐痴岂累官忙久坐疑成晚樵归渔返乡
　　春尽
　　南国春方尽南风吹昼长野香花袭草秀色麦侵桑客子政懐倦田家任苦忙怅予终愧汝垂老未渠央
　　春尽日
　　山宻风蟠木檐疎雨着牕拥衣憎旧絮酌酒爱新缸放意初无累冥观久已降一春今日尽归梦三江
　　寄在伯二首
　　积雨早凉天南风下水舡江山浑未识鱼稻不论钱在路几何日得诗多少篇何当重相见尊酒话蝉聨成我中兴年朝家政急贤侍臣更论荐东阁重招延子去当兹日才惟莫与先习轩经济学于此定为川
　　寄郑伯元【时作泾县丞】
　　文学崔斯立才名郑广文传闻定省暇不废簿书勤流落谁如我交亲更念君水西佳絶处诗就想超羣
　　寄徐季益四首
　　不见徐夫子于今已二年转头疑夙昔屈指悟推迁书欠洪乔寄诗烦阿买传相思到极地把诵一悠然君不减徐穉豫章仍主人结交非势利此客况清真今日山中友他年席上珍玉堂如伴直怨句不须陈吕氏多人物譬之珠玉渊世官渠有命家学定谁传籍甚羣公誉皆云正字贤掖垣君旧识聊与话当年我已非青鬓君今定白须田园稍治否寝饭比佳无闻道为归计何当出此涂相期一邂逅得以话艰虞
　　寄公择兼问讯季益二首
　　忆昨分携地隂风送酒杯深嗟九日菊未说一枝梅我友多贫士夫君况茂才行蔵苟无媿流落未须哀孺子家何在溪邉百尺台句追唐甫白词鄙汉邹枚此士诚髙遯诸公谩挽推因过问消息几日送诗来
　　寄审知并属彦博三首
　　病榻论诗罢僧舆趋驾归倦书踈竹几多夣绕湖扉赤叶霜前坠黄花雨后稀直堪凋鬓发何祗减腰围地逈林逃斫湖深水易平隣多为圃住门有趂虚行游钓昔爱此林庐曾属情谁欤二亩乞已矣一枝营豫章稠众木孔翠逐羣飞梁栋期终用文章莫露机枉为时俗忌空使寸心违语以王郎子因来荅是非
　　寄成父并帖彦博审知
　　贫贱分离苦飘流日月除重沽分岁酒空展寄来书祖印书齐架章泉竹绕庐生涯故在此调防合何如霜落湖邉路林疎溪上居向来行载酒今日问慿书一饱异初计五言真累渠故人谁我念烦为语王徐
　　寄懐伯瑞
　　四海今诗伯三衢聊署曹望之甘録録桀溺病滔滔有志躬簔笠宁能类桔橰我交天下士如子未多遭文叔转送畏知初到长沙寄诸弟及示同志二诗次韵寄畏知二首
　　山林容我病道路忆君长忽枉潇湘句中含屈宋香细叅同晤语深卷胜书行归棹知非逺胡为苦念乡【畏知欲随橄来挈家故云】
　　闻道湖南幕人无第二流文书有余暇风月可销忧夣逺宁能续诗成谩益愁幽庭歩春草鸡撼屋山头
　　寄明叔且示逸逺
　　别我已似久起予当有诗筠牕坐风雨儿軰乐埙箎归日近休日春时盛此时观山仍快阁太史昔幽期
　　寄李宁卿
　　不寄来南録但传多景诗长安分袂后湘水寄书时我欲归三径君方闻四驰未知囘首地宁有盍簮期
　　以旧诗寄投谢昌国三首
　　昔在方斋老南游为我言庐陵得佳士康乐有贤孙许可渠不易殷勤相与论元宾虽已矣所与见如存我有江西役清江公所乡放舟频下上欲见苦参商扁榜书皆到流传句必香何当仍大嚼鼎味也先尝活法公家论东莱盖有承先生真伯仲小子愧云仍昧昧防为璞纷纷虫语冰今朝方见佛平日谩依僧
　　寄周文显二首
　　我敬周夫子安贫得士常然居陋巷隐若卧襄阳应对昔为役滞濡今阻方虽慙寿陵歩犹拟旧君傍白雪郢中少青蝇楚国多知音自古尔防口奈渠何皎皎宁遭污防防岂畏罗秋风下庭叶乃见贯时柯
　　寄懐徐行仲
　　夣想西禅寺春隂绕夏池投枝语鸟雀叩槛出鱼用舍平生学嬉娱即是诗覔公端不晚江涨即东之闻杨谨仲得车辂院又闻其哭妻有寄
　　得酒不孤酌有诗仍寄防亲舂闻失伴执防报除官浩荡皆鸥鹭翺翔岂鳯鸾尝评峡江上山水似严湍
　　寄明叔
　　闻道南池上日来幽事多株株揺弱柳柄柄出擎荷长夏端能好新诗况可歌无庸问凢楚一以付无何
　　寄刘伯山【伯山时在太和】
　　魁梧任嘲剧短少盖风流邂逅为頥解殷勤成刺投遥知江夏阁不减仲宣楼颇愿相从去湖南兵未休
　　寄王彦愽
　　年来困犇走事与素心违岁晏草木肃天髙鸿鴈防故人天外别尺素眼中稀问我还乡斾春风当与归
　　因曾相士寄韦南雄
　　窈窕梅花岭风流燕寝香如闻省条教复道富篇章近作凢几首新来无一行因人问无量并遣騐征黄
　　次韵欧阳伯威因书见寄
　　病过一春事不惟嗟索居酒杯疎到手药裹每関予曹务宁知马悲歌岂为鱼故人能枉问安否报何如
　　抚州初程夜寄孙温叟甘叔异
　　水激成悲壮星稀乍有无店荒容托宿酒逺懒能沽冉冉非今日遑遑媿此途孙甘两竒逸萧飒旧怜吾周愚卿同内子游仰山南岳后予一日行途中寄之
　　溟蒙初莫辨飘洒忽成妍地岂三千界山迷尺五天画图宁有此言句可无传却恨与周子行差一日先
　　寄胡逹孝二首
　　中庸有胡公千骑乃安丰气自论诗合情因叙旧通莫窥鸿鹄志相望马牛风邂逅长安使丁宁覔置筒问讯安丰守开藩且半年秋收多少麦春辟几何田但使民能足端知化已宣誉毋求赫赫腹肯媿便便
　　用斯逺韵寄赵湖州三首
　　窜迹穷阎底求交四海中为懐黄阁老长咏白苹风逺禄宁堪借吾身未适终何山道埸麓政尔属君公薄暮雨如驰中宵月半规真成忆度不是突西施蝉坠风枝急蛩鸣露草垂不眠还索句自笑欲奚为别去虽天外书行毎便中昼吟宵不断夜夣晓还空时用有显晦交情无逹穷防公与徐孺宁复计违从
　　寄赵湖州
　　平生清逺地几首徃来诗独负防山债长年属夣思故人今五马薄宦乃南夷要寄登临胜当来墨妙碑
　　寄周畏知
　　书疏虽能数飘零可奈何毎懐谈绪逺更益鬓丝多治行今难及声名保不磨公宁免腾踏我乃愿婆娑
　　寄李处州
　　近别遂累日逄人空附书虽能道所以未辱报何如千里江山外一春风雨余夣成同泛宅起欲命篮舆
　　寄喻叔竒
　　雨雪长安日覊栖独旅时累觞欣防面到处益潜悲旧识文章伯今犹国子师何当一持节来惠楚人为【辰故楚公有补外之意】
　　斯逺徐兄擕李文子永去冬江上诗卷来成四十字寄李
　　建邺复当涂征行歳又徂青山奠椒桂白鹭泊菰蒲人物豪三国文章到两都因君俾传诵使我不枝梧闻曾幼度近况于陈择之作二诗覔使寄之
　　自辱缄书报于今歳有秋飘流闻客语消息解人忧荐牍新频上诗声旧得优君归定蓬阁我去复炎州夜醉江天阁赋诗殊未央自兹悲契阔谁复慰凄凉有抱何由写因诗得寄将丁宁贑江水莫惮遡流长成父弟书来报朱先生过玉山留南山一日且有题名余不及从杖履为恨辄成鄙句寄斯远彦章且示成父
　　闻道朱夫子南山尽日留经行还阻见防合信难谋湛軰我无与顔徒君好修题名凢几字好为刻岩幽
　　寄吕谦益卿三首
　　多谢临湘尉书来并枉诗夜吟忘夕寐晨诵愈朝饥我亦穷耽此君仍老嗜兹虽然不相弃竟尔欲奚为一尉荒山里髙名四海中初非大夫逐定自溧阳穷荐士犹王政招魂已变风懐今更思古伫立晚江空诲我肱三折思君肠九回尽忠真药石欲报异琼瑰交道孰云防古风今未頽狂言喙三尺百罚酒深杯
　　代书寄吕益卿
　　问讯临湘尉冬来定若何凶年无盗否清俸及时麽再见不易得惠诗空复哦素书慵冩得此纸字无多
　　示严君
　　酒债未忘索诗狂无用嗔年华犹是腊风日已如春我鬓萧萧白庭柯濯濯新晚来暄暖剧还遣振悬鹑臧正卿示旧所唱酬秋字韵诗轴要季承同用韵赠之
　　平生人物论自谓富阳秋满世多遗恨相逄足破愁独怜金错罄虚负木投风节他年事期君折槛游
　　夜坐示进之兼懐文叔
　　贫病人谁数情亲肯见存掩窻同此夜拨火共残温未暇饭饱吃且从文细论平生松谷老同姓与君敦
　　用韵示成父
　　林动风防扫庭空月正方不知昼已短但觉夜初长了了游乖旧骎骎老至将街头卖紫角瓮里洒鹅黄
　　示成父
　　雨重冬裘薄泥深古道賖东西但烟嶂髙下絶风花斵句病肝肾食寒愁齿牙赴期元不后分路各从家
　　同子肃过玉汝饮题玉汝壁二首
　　踯躅来千里﨑岖为一饥客情方惨惨雪意又垂垂万事岂无命百穷宁坐诗前贤有如此而汝欲何为晚日虽云短故情能尔长杯行要陶冩赋就复凄凉此别防不免有懐宁遽忘明当视清镜应已变苍苍
　　雨中简章令
　　夜雨仍朝雨知时复后时禾囷愆黍稌麦地及耘耔屡起瞻行斾频成阅赠诗渠方谨期防君自念疲羸
　　晚雨后虹蜺并见
　　薄雷收淡雨雌蜺映雄虹云拥竒出霞飞散绮红渠无画手妙我久作诗工泛泛身随梗萧萧鬓似蓬
　　早醉
　　晨起倦乌巾还倾老瓦盆自知中了了人谓日昏昏迤逦谿山别披纷鴈鹜喧春风得亡頼幽趣与谁论
　　晚行
　　溪上晚来雨江西东泝舡波停镜平坠霞散绮相鲜老火滋烦浊初凉洒静便题诗差落耳把酒又茫然
　　骤寒二首
　　一晴疑尚暑一雨顿能寒气候从兹变病躯那得安频闻风淅淅不见日团团附火贪新燎添衣怯帯寛日薄林园静天寒鸟雀防无人行古径有客滞荆扉疾病淹时久亲朋枉问稀渐谙风俗异还觉歳年非
　　黄昏骤寒
　　过午风犹怒及昏寒骤增衣皆祫无絮被只楮非缯所赋端如此谁令病不胜更怜余习在挟册自篝灯
　　夜坐观书作
　　久矣疎黄卷欣然对短檠灯寒度窻影雨骤落檐声伏枕身虽惫观书眼尚明帯经真有道发冢复何情
　　枕上
　　防上书檠暗巢惊瓮牖明不眠知夜乆欲起怕寒生城与江山近秋添皷角清经营才五字展转欲残更
　　又
　　风雨杂荒更晨鸡不暇鸣客程难去住秋感易凄清强説骚为仆那知钱是兄长贫自吾事未用悔平生
　　乞晓
　　乞晓占云物过东还过西已因月仰瓦真騐水平溪齐楚自得失短长从鹤鹥谁能效巢宂聊得寄诗题【月如仰瓦不自求下云过东雨头空云过西水平溪皆谚所云】
　　十五夜玩月有懐
　　四海中秋月三衢上水船栖迟犹故我飘泊记今年乌有空成句无何不具钱还家知不逺飞去苦无縁
　　自吉水乗月放舟至潭
　　木叶未尽脱水光眞接天苍然江上石兀尔渡头船酒有三杯饱诗无万斛泉冥冥鸿鹄举鹭鸥眠
　　月夜
　　振厉山风作咆哮涧水喧不堪蛙取閙更奈鸭能言月色虽云好云浮竟自繁白头清不寐止酒罢芳樽
　　余干月夜
　　风月随地有溪山天下稀临流醒客寐静夜觉渔归浥浥露侵鬓飞飞萤防衣鹭鸥栖亦稳知我故忘机
　　晨起示圣仙寮主
　　薄酒亦得醉熟眠无所闻林园夜飘雨牕户晓封云米借隣翁易衣防宿火薰为官君笑我乐道我输君
　　和祖上人见贻
　　久客黄金尽思归白髪添春泥妨驿路细雨泊僧檐骤喜诗情浃还增酒律严云山防终徃瓶锡岂长淹
　　呈慧力然老
　　慧力知名寺混融开士英宗乗真继祖翰墨亦兼名更用终何得悠然听此生懐哉躬井碓永絶世尘撄比因和首座诗有故欲撩公嬾是真之句名其室曰嬾真知客一牕对青山尤可爱名其轩曰遥碧属王君进之书榜为之赋诗二首
　　少日经禅暇犹余文字嬉老来无复事日用亦奚为衲被忘宵度团蒲失昼移谓公眞是嬾如我不其痴牕户洁仍间峯峦列以攅旧因行脚见今得坐禅防明晦隂晴变青黄草木观本来元不动是可学心安
　　渔父
　　自得江湖乐信无朝市求扁舟载妻子没齿是春秋见客如成愕问鱼多掉头严陵疑可亚范蠡岂其流
　　招谢文签判出郊
　　桃李竞芳春晨妆故斩新周遭遍晴野络绎动游人闭户端无事命车当及辰澄流帯修竹足以奉清眞
　　同诸友送潘文叔出郊
　　数月卧城郭兹晨厯郊原林莺语声近陂鹭背影翻稻栽已遍畆桑采无剰园因行一欣尔送友重惘然
　　十六日出迓客
　　逢迎非我事且逐众人行粗识郊原趣因兹诗句成黄华菜谁主自唤鸟何名忽忆来时路还思去日程
　　分宜示沈弟
　　水后虽頽圮江邉不寂寥嚣声收市井落景见渔樵喜我扁舟泊劳君半道要他乡惟表弟兹语騐今宵
　　次韵师契早过东园
　　旧説东西圃新知上下池山亭犹有记水馆独无碑防凿由今守登临要子诗倦游吾老矣况复思多迟
　　湖州亲旧
　　去住两无由终成上客舟香如添酒病雨亦帯离愁两岸青青柳空江防防鸥总堪添鬓白不必问春秋搔首对青波萧萧半欲皤不关年运廹政为别离多落魄空长恨飘零谩短歌残春与倦客已矣更如何
　　口占示成父
　　雨暴落何方空成掣电光凄凉风陡变黯淡月防妨就取征衣盖共谈三径荒蝉连几彻晓有恨故浪浪
　　早行示同舟
　　了了晴山见纷纷宿雾空樵归妇腰斧渔罢叟收筒但取登临适何须吟啸工平生钓台路明日与君同
　　早起登覧有懐山居
　　日出早烟消舟行不待招乍明村市坞初露逺山椒胜处宜规隐浮生只浪飘章泉在何许绕堑碧萧萧
　　和折子明丈闲居杂兴十首
　　维南有衡岳一扫众山空天既柄斯假祭应仪比公穹林行莫尽杰句古来供叹息缁黄軰昏灯及晓钟江清山照影山净水为容纵复俯仍仰难分边与中云兴绘后素雨合听思聪安得渔舟去于斯作钓翁赏识元非易登临政尔难要须穷应接宁可肆讥弹胜践千年近髙风六月寒由来炯水玉固愈耀朱丹水汇终趋海葵倾必向阳欲行疑或使将下盍先翔听尔嘲白从渠本校黄生平志濠濮老去客沅湘诗有江西首书江夏黄精神如有得形似直堪忘拱把至合抱江流由滥觞屹然成巨室勇若泛飞艎万里江山助千年蘓李师纷纷多假力落落要眞知巧手宁无伪徐行不厌迟文章自公器造物匪人私未话田园薄唯关道路长春风又寒食多病祗殊方缅想迎门问深思暴槖香无劳谢猿鹤好为约求羊抄冩犹前日吟哦遂隔年眞成坠眢井未易及深泉曷日仙能至何时弹比圆自非深致力宁识贵吾贤径草余幽色盆兰有静芳取穷应有在虽病亦无伤暂得闭门坐已胜趋道傍鸿斯逺缯缴木岂愿青黄人説居闲久园今数亩开荒榛除旧舍规画见新材鬰鬰宜深芘堂堂岂易摧遐思挹湘水髙兴拟裴台
　　呈闾丘四舅二首
　　忆昨都城见于今歳月长中间各忧患重对两悲凉课最舅材显诗穷甥鬓苍相逄又相别客路况氷霜不识髙安县饱闻明恕堂毋卑百里小未觉四年长议论兼秦汉规模类越杭庙堂方急此已试乃为良
　　晚晴
　　溪雨无常度隂晴日几回山容朝政合水靣晚仍开乍觉巉岩尽又防平逺来髙人欠摩诘空为袜留材
　　咏晴
　　冥冥十日雨不见海棠梨霁色晨初上禽声乐可知春衣犹故褐薄饭祗朝虀自信端如此流行任所之败屋两三间随僧且住山诗无一朝废官有十年闲日上花明野鸡啼门掩关春风从草草老态已斑斑
　　雪晴
　　啓户犹飞雪披衣忽报晴慵为踞炉坐喜作出门行草冻袍争色梅残玉堕英未能忧旱苦聊复快诗情
　　秋声
　　何处忽秋声千崖万壑并不知繇雨故直觉太清生絺绤且重着褐裘须渐营晚禾资秀实尚有暖而晴
　　次韵签判丈因旱而作及喜雨二诗
　　稍愆梅熟雨似作旱时风此柄知谁宰皇天不病农桑麻初告毕仓廪旧犹丰莫起焦熬叹当期渗漉通在家乃虑国此事古人风蚤作欣闻雨欢謡欲助农不须询父老防可验防丰药裹从兹屏诗筒要数通
　　雨余
　　雨余还返照墙靣亦髙林独坐残书卷支頥谷鸟吟百年今半过三迳岂遐心日莫重萧瑟悲歌不自任
　　大雨连昼夜不止
　　天漏谁能补河倾势未平踞床如露处曵履学泥行朽柱芝菌出断沟蝌蚪生南公安已惯北客见犹惊
　　连雨
　　夜牕连晓枕城郭与山林旱苦七八月雨欣三日霖殊胜建武糓更愈栎阳金斗食端可直胡为久滞滛
　　连雨书事
　　麦熟蚕将老晴须雨不宜频年荒已甚一饱此为期陛下故勤理尔民无怨咨磨鎌亦装簇晴日防当披
　　连雨
　　牕外檐絶雨槛前山返云细听还摵摵触眼又纷纷旱昔晨昏望滛今昼夜闻平生忧国愿敢废野人芹次韵张王臣既晴复雨欲去尚留见示且以识别二首
　　逾月能连雨今晨少散隂病寛游子念愁豁老农心始虑春成旱那知夏苦滛举头问白日恇怯一何深我住难期夏君归岂待秋投章同缟帯共敝愈轻裘浩浩羣属玉隂隂黄栗留叙行如有寄何处覔孤舟
　　二月十日雨
　　喜雪仍喜雨相须旬日期天民终自卹歳事可前知起我泛舟役思渠荷笠诗嗔人问米价王掾果眞痴
　　雨中不出呈斯逺兼示成父四首
　　燠甚宜为雨晴来又复隂霜风吹不变雪霰已相侵寒且依鑪宻泥防着屐深未能从子去何暇复梅防歳事今无几来归畧未安若为佳抱发頼有好诗防賸欲江村访却遭天气寒雪犹思剡曲雨亦过苏端湖外频年客江东迩日归欲知年事廹防取鬓毛非寄意虽梅栁关心在蕨薇令余倒芒屦须子叩柴扉兄髪久已白弟顔那得红从今喜朝夕不复恨西东耕稼眞吾事诗书是祖风扶犂有余暇把卷不妨同
　　雨后偶题
　　漠漠青山雨霏霏白鹭烟诗材来逺近画本极中边流落虽天外登临頼目前浮生才几日此地欲三年
　　雨中四首
　　积此檐间雨骤兹山下谿眞成乱昏昼何止碍轮蹄云变防苍狗泥深听竹鸡不能同愦愦政尔合栖栖古屋先知雨空林易得风阶除滋緑草门巷拥丹枫衣褐从兹廹稻粱安得丰病来方止酒愁絶若为攻浏浏檐雨暮萧萧牕竹秋蚊雷宵罢响萤火暗停流政尔具絺绤又当营褐裘桑麻岂无地卒歳负悠悠稍稍风头变侵侵雨脚来峯峦忽成暗云雾亦旋开谩易炎凉候无矜狡狯才天髙独鸟度林合乱蝉哀
　　八日雨是日期成父来已而不至
　　一雨毋嫌骤炎蒸得解围桃笙踈不御蕉萐顿忘挥月暗萤偷照风清虫趣机所思期不至还是掩荆扉
　　雨后
　　前朝呼蜥蜴今雨跳虾蟇听罢僧钟击停闻庙皷挝长饥逭游子乐歳慰田家未得江东信频防天外鸦昨日过县斋莫令方以阙雨为言薄晚雨作山行书呈
　　草树髙低湿陂塘曲折通鸠鸣朝未已雨气晓犹蒙念发堂皇上云生山谷中滞留公勿厌更享一年丰
　　明日雨不止风加甚
　　大雨晓未止疾风朝更顚茅飞踈我屋禾偃病民田未可专时戾多繇得地偏虽然岂无念衣薄尚无绵六月十三日四更登舟县岸迟明抵薉歩宿雨犹湿昨夕近郭风而不雨不知此间盖滂沱也
　　月落艣咿哑晓登江上家冲田多偃稻直岸有頽沙始悟雨如许更欣晴亦佳林中尚余滴不管垫乌纱
　　八日夜雨九日不止
　　中夜忽闻雨迟明殊未收都縁数日热变此一庭秋不但梅当熟从来夏或裘可怜方止酒何日畔牢愁
　　雨脚
　　雨脚才能驻风头倐又髙未成曾防服犹衣仲由袍斗食尘埃媿束书灯火劳丁丁几樵斧泛泛一渔舠
　　月方上雨忽作
　　作底浮云合从何细雨零庭中方照影叶上巳传聼耿耿深飜鹊飘飘暗堕萤倦身抛曲几髙枕对疎櫺
　　雨作
　　晚泊鱼虾聚蚤行葭苇丛纷纷腥落日袅袅乱长空风既滞游子雨仍愁社公眞成才欲尽有句不能工
　　寓舍遭雨漏甚
　　无计补天漏宁关以瓦为昼居衣数燎宵卧枕频移愦闷长凭酒穷愁更有诗何须偻句问可向穴居知
　　舟中雨作
　　旱而逄小雨月亦当季秋便觉重阳近还成一舸游关余荒径菊媿尔没波鸥诗就云如卷推篷得纵求
　　连雨有作
　　徃晴忧小旱今雨慰深望细听林园响如闻粳稻香客来无褦襶兴可傲羲皇恨我痬居体孤渠醉作乡
　　八月五日雨
　　小雨新凉进遥山翠霭分稻粱先告病粟麦晚收勲助尔农人喜嗟余课子勤跨驴穷有相琢句老无闻八月十二夜至十六夜皆无月赋诗三首
　　月向中秋俟隂从一夕愆望中孤老眼暗里耸吟肩灯婢深留照桃笙冷废眠思兮在何许有夣隔山川雨后凉虽在秋中月遂孤未妨疎狡兎端恐失遗珠屡起瞻云汉还成候挈壶清羸祗益苦庭树有栖乌已失连宵望犹余此夕谋疎明时递见暗淡幸空休无复丹梯意居然四壁幽有懐千万种都付一搔头中秋不见月次韵元衡十四夜江干歩月五言
　　月待今宵满秋空此夕中与君俱客路而我欠诗工短髪添新白頽顔失旧红波长嬉属玉渚逺怆賔鸿中秋不见月得斯逺所寄诗有懐兼呈逺父成父
　　中秋不见月空传江左诗隂晴定俱尔离合政关兹亦复婆娑否还成赋咏为溪南旧游地谁与共襟期
　　三夜不见月
　　中秋隔明日月色比常佳晨气早已肃暮云深更遮廵檐徒四立顾影晚兴嗟桂旱犹藏蘂橘秋反吐花
　　是夕再题
　　只道隂能蔽那知吹忽开萧萧故差胜皎皎适何来起防宁辞倦放吟无自哀虽然不可久白露防苍苔
　　九月晦日雨忽杂霰
　　九月霰维集南方见未曾马寒添瑟缩我瘦益崚嶒穷相有如此昔人谁似能树深鸦屡落滩逺鴈相譍
　　十一月大雷雨
　　疾雷惊万里冻雨落三更未暇防洪范谁能究五行短檠无熖续髙枕待天明钟省成深省鸡声匪恶声
　　十一月十五日风大作偶成四十字
　　江南无此风羸疾讵烦攻异事眞同夸辞嬾问雄梅犹隐荆棘菊已堕蒿蓬坐拨寒灰尽诗成欠得工腊月二十四夜同成父对所传赣陈丞诗作此寄陈
　　旁舍棰楚息小斋灯火同犹贪诵诗好未暇问人穷笑我尉方暇忆渠丞不聋移官故相近得句可邮筒







　　淳熈稿卷十
　　钦定四库全书
　　淳熈稿卷十一
　　宋　赵蕃　撰
　　五言律
　　立春日自城还县道中作
　　晴烟生野聚冻雪被山田树树梅花下芊芊麦秀边青春今日立白发此身怜更想痴儿女悲啼忆去年
　　旧县道中二首
　　昨日风既止今晨风未収浮波羡幽鸟唤雨怕鸣鸠遗寺荒村里贞祠古渡头登髙谢能赋物色漫分留緑树依平防平波映緑芜中分虽有路四极却成湖艇子时三两渔村定有无谁其为题作东野覔诗图
　　五月二十一日徙寓智门二首
　　来归迨一载借屋已三迁易觉林间寺难求郭外田缾储朝乏粟市籴日増钱屡起瞻云汉今年甚去年欲去未能去暂留还此留参差乔木合映带野塘幽父老记旧筑孙曽非昔游惟余补陁像香火得勤修
　　六月十五日时闵雨甚矣三首
　　一雨向何落众蝉空此鸣乍欣凉吹入已复防霞横尚拟通宵聴何妨碍月明丰凶终有数忧苦自相并万室望霓愿千村车水歌民劳已至此天意定如何朝聴闻争米宵传说借禾始焉因食饭终矣事干戈去此林篁蔽出兹溪谷深倍能明病眼顿觉洗尘襟问隐平生志依僧夙昔心危亭已无迹防刻尚堪临【是日除翦寺后临溪亭下林薄之翳宻者】
　　连日欲雨辄为风所败
　　不雨又一月望霓空众心雷师非敢怠风伯故相侵国祀居常典天诛徯下临谁能奋韩笔并为丐商霖
　　初七日雨殊未沾足作四十字
　　上天怜久旱赫日变浓阴要使今年熟须成三日霖萧踈财却暑防滴谩过林问我无田客那懐闵雨心
　　迟晓微雨已而复止
　　晓雨初传聴晨窗已断闻日行将杲杲云起更纷纷不似嵗且尽直疑春向分南方故谙此北叟漫惊云仆自乙酉至今凢四冬至皆在覉旅感慨成诗
　　至日长为客天涯空浩叹贫知学道力晚悟作诗难故旧劳相问功名梦已残书生例难蹇未可厌寒酸玉汝从溧阳来辱李晦庵以诗问讯次韵寄答二首
　　新诗明胜锦徤笔快于锥工部深陶冶昌黎杂恠竒殷勤能寄逺风俗頼扶衰屡作挑灯读何胜对雨思有身真有累无地亦无锥遇事频三北干时愧六竒自嗟寒若此谁闵病而衰已办穷秋去寕余防日思
　　冬日杂兴
　　日出山门晓日入山径隂区区昏复旦役役古犹今竹瘦人群玉菊荒文碎金泛观难究理黙识自明心节物他乡晚风声大壑俱深愁木斯防寕虑蔓难图杜老衣何短顔公米已无可怜鸡瑟缩幸免防睢盱暑雨报禾熟霜晴忧菜空藜羮聊自诳肉食念何功岁晚贫兼病年来西复东诗成资遣闷文就返招穷愦愦若有失岑岑殊未佳枯藜茅屋静高枕竹窻斜冬日谁云短吾生幸有涯薰炉微结篆茗盌细浮花鹭举虞卿璧山开京兆眉穷愁虽付酒闲意更闗诗地瘠黄杨燥旱深荞麦迟冬温要非正冰霰汝为期要识丰年象闲观别墅诗鸡声一闲暇人语两娱嬉北阙非无怒东臯旦自怡物华从晼晚吾意亦差池久矣劳生厌欣然野趣俱苍姿松砥节外饰橘纡朱翰墨真吾好功名已后图一椽今粗有二顷莫忧无杨柳迎霜败枇杷隔岁花柴桑今学隐杜曲旧为家北讯时闻鴈南烹久厌蛙归津隔吴越随地且桑麻
　　留题竹隐
　　逐日身频役来归岁两徂已悲松老大更觉径荒芜筑室期终隐干时耻异图因声里中老为护竹边雏
　　雨中怀竹隐
　　还因今夜雨忆着故山凉野水循除急脩筠出屋长萤光侵蕙帐防迹乱书囊岂不念归去怀哉方絶粮
　　得山中讯
　　忽枉山中讯新篁长旧竿风神渇潇洒消息报平安昔已开三径归何病一箪借居寕自逸理槖不应难
　　次韵斯逺见寄
　　近市嫌纷扰山居取静深俗尘虽逺隔住处阙同临孰愈思君瘦频来可老吟便应如对面何止伴孤斟
　　冲谷过予晏斋
　　梦里春归去榴花晚欲然晴书味熟竹宻鸟声圆多病妨搜句逢人懒问禅澹然无可语危坐了鑪烟
　　夜忆逸
　　雨聼止复作滩闻抑更扬贪程谓日短无寐识更长儿叹父官逺父忧儿学荒渠能志防夏我可吊沅湘
　　寄内及儿女二首
　　谁令未得归不解忍长饥嵗晏得无感书来何况迟鴈闻伤北客梅动是南枝怅望山庵竹青青独守墀防子未识面吾儿无用英家虽以儒奋身欲事农耕水竹为居处布荆令女行超然老夫妇脱粟配藜
　　曝日二首
　　勿谓吾居陋能来晓日多屈伸防病軆沦浃见天和孰愈万全药贤于五袴歌食芹真有味献语欲同科肃肃初停照熙熙顿得春人知受天赐为我乐尧民軆垢便搔抑坐多防欠伸阶除失余润户走逰尘
　　早作
　　鸡送山月钟残欹枕眠栉疏知鬓秃肘见觉裘穿覔句无新意繙书有旧縁縦违幽事喜差免俗尘煎
　　元日病中
　　故国归无路深居懒问津莫嗟今嵗病还守去年贫御冷休嫌絮开懐但饮醇东风到梅栁枯木自逢春
　　病中即事
　　病态与时关炎凉仅覆飜秋风已吹鬓沴气尚留根比屋均如此吾生敢自论苦嗟诗揔废斗水汲深浑
　　病中即事十五首
　　半百还过半平安殊未平饥寒兼抱病造物此何情讵敢懐尤怨那能问否亨独怜无以飬深愧下帘生汀袍犹拥緑林幄尚遮青霖雨秋冬接商飚早晚经枯荄明野烧槁叶暗深坰荣谢何终极衰迟孰所令炎凉自时态何乃战胷中谴句追韩子辟碑摹鲁公闻尘非为蚁是境不因工要使神眀复毋辞瞑攻宵晴朝复雨夜雨晓还晴未识冬天尔浑疑春令行人人忧疟疠物物败生成禬法繇来古官居孰用情端居念朋友多病懒书题懐旧频搔首看云独杖藜鱼沉秋水濶鸿逺暮天低直恐乖离久相逢老少迷莾莾前山隔防防独树遮断行迷白鹭垂翅湿归鸦瞑色看仍合覉愁望愈賖不应縁一病全失醉生涯晚食以当肉人言蠋巧贫茹蔬何不可设説未为真既屏猪肝累何湏鲑菜珍夜煨牛粪芋朝罨破铛尘蒲栁望秋衰风霜况此时人今非少壮病秪益清羸几诵立名语频哦看镜诗浮生那足恃迅景不容追业菊虽云薄秋花独此芳只愁霜后槁寕虑雨前荒蝶冷飞无迹蛩哀咽更长嗟予自失所对汝益増伤嬾命鸡栖驾分安龙具寒枕肱朝日羙拥鼻北风酸伪异公孙被甘同陋巷箪啼号従强聒忧乐聼旁观精庐名负郭古路别通村落叶多新积苍苔半宿根杖藜溪见影歩屐雨流痕更羡児童軰骑牛不驾辕暮与牛羊夕朝随鸦鹊兴山林真可乐轩冕梦何曽供给欠升斗往还无友朋粗成酬二事老此讵难能雨合湍流急风髙松韵寒中宵空耿耿长夜苦漫漫梦去无多地愁来匪一端明朝对清镜政恐觉凋残雨湿云衣敛风沉月镜昏谁家宵急杵何防苦啼猿睡思浑无思吟魂欲断防钟声才近寺鸡叫已遥村风雨虽如晦鸡鸣不废晨牕明惊次第吾卧特逡巡泣豆因煮豆柏人何迫人为家疑宿业旧学似前身
　　人日立春
　　隂已至人日雨仍当立春梅花一开谢草色半陈新节物变风物病身成老身防吟终楚调髙兴属词人
　　十四夜用立春韵
　　旧雪犹连雪新春未得春烧灯当变节圆月与俱新邂逅成朋饮飘流怆客身还家重萧索山鬼闯厨人立春日邂逅周文顕于子畅兄许饮酒论文欢有余也成二首
　　文字追秦汉箪瓢保贱贫延英空侧席下里老斯人倾盖寕嗟晚推门莫厌频罢谈刍狗用且看土牛春吾友南昌尉典刑诸父风元龙豪气在东野古心同置酒能招我论文更许公相従真益者那复叹途穷俗有社日不饮酒变为猪之説作诗示儿曹
　　雨势来相续隂霾欝不舒举觞随楚俗酌醴従枯鱼宰肉非吾事祈田愿嵗储龙猪自有分社饮不关渠徐丈大雅有诗赠子畅尉曺用韵呈子畅兼柬徐丈
　　谢子姿野鹤耸然常自昻贪留故人饭防踏板桥霜【近有贵客过县君不出迎而招余饭】举世谬为敬从吾醒亦狂交逰有徐庶头白尚东墙
　　二月初二日二首
　　去嵗不作疟今年乃病温初无一牀卧但有小舟蹲未怕黄州鬼唯忧楚国魂明朝强撑拄揺兀到吴门所见与所闻豪华同贱贫寒时端有独温防乃能均幸止药饵费深知天地仁流行代斯有不必嫁诸邻
　　二月十二日雨寒
　　重设匡炉火还披故絮裘春风今已半地域况南头次第农耕动侵寻花事休浮生有过鸟归计欠沉牛
　　伏日
　　热若应伏至风清非雨祥那知潦未退遽与旱相望荷损无裳被菊枯愆糗芳农夫还噍我汝事异吾忙六月十七夜出寺门骤有所闻疑水与风即而观之雨也对面而横骛焉已而倾注中夕复作明日犹未已赋诗三首与钦止斯逺同之
　　骤得疑倾峡徐行若泛潮胡为隔田亩而不度林椒爽气虽能及余波不可招不眠如有待冲口漫成謡昨日真聊尔今宵颇快哉无嫌雨脚短故喜旱头开一饱归天赐群凶勿幸灾谁驱霹雳驾更起阿香雷中宵还浏浏乞晓更萧萧亟作溪头看犹霑树杪飘田家比屋喜沴气十分消我得扁舟去江湖兴久揺【时旱久溪为之絶流】
　　过水南甚早
　　夜雨晓仅止前山云未収陂田飞宿鹭社木唤晴鸠云里浮图级滩邉贾客舟故知山可住不觉利能谋
　　早题
　　夜雨晓犹湿晓天晴未分澄波静如练秀野緑于云禽语无殊聼鄊音有异闻要知皆可隠鸟兽讵同羣
　　早作
　　萧萧初对雨灔灔急看晴逺树孤烟出旷陂春水生不关形役累自作野田行独愧龙钟者犹敺觳觫耕
　　早出
　　平明防蹇出遇雨且归休树树花藏雾田田水漫流徙居还客寓败意阻春逰頼有题诗兴聊当一以酬
　　示逸二首
　　纵欲必富贵成身多贱贫寸隂寕重璧江水本觞岷勿但愈流俗要当论古人残冬不十日又説待来春菊种初犹落及今当稍滋晴多湏灌溉草蔓合耘治夏欲助茗椀秋当浮酒巵落英如可拾更得慰长饥
　　次韵斯逺晚歩见懐
　　友逺弟仍出柴扃谁复过卷终方独坐诗至得长哦我乏王杨体君寕崔蔡多相思欲相觅马瘦怯陂陀
　　晚歩溪旁示周次顔
　　村醉不能醒徐行得蹔停路収泥活活田拥麦青青放意知予独哦诗頼子聼要观溪潦暴却畏晚风泠
　　中夜复书
　　凉生愁辗转月上照鬅鬙林壑故对此溪山逄未曾吟哀蛩伴苦书絶鴈无凭更欲留危坐枝梧殆不胜
　　怀明叔晚题
　　室暗莫遽寝庭空成漫行蚊喧方夏聚虫咽已秋鸣月淡星能着云疏电或眀可人非故乏幽防莫能并
　　晚作
　　午暑如许酷晚凉能尔清山隂双鹭落林杪几蝉鸣懒对自闲坐闲穿不惜行追风更撑月安得小舟横
　　郊居书事
　　物意因人喜人情与物和家家缲茧火处处挿秧歌麦熟黄疑委桑余路尚多我居虽偪仄度日亦婆娑
　　课诗
　　滩长有余逸滩逈不胜迟山防堆云絮水纹飞雨丝鸥鸣如避弋鸟倦盍投枝无计繁忧整聊因课小诗
　　信题
　　假日成愒日朝酲还暮酲余寒犹未去破褐尚留情野树梅花落空庭春草生得闲聊信笔不复强为名
　　不寐
　　近梦续远梦长更和短更月疑雪积风柂苦宵行天外独身在暗中华髪生归田莫迟暮防是物穷亨病卧闻益卿未行不能晤语成四十字
　　卧聼晚来雨悬知明日行破床空辗转髙论阻峥嵘文选君精理江西我滥名官曹敢论契翰墨且寻盟
　　晨起闻鸡
　　宿雨収茅屋群鸡叫逺村病羸深拥褐厨罄晚开门流落何年已荒凉莫自存束书徒负载饥至不堪论
　　次韵和答斯逺入城见迎诗
　　往辱携诗送今劳入郭迎交情如许厚俗眼亦增眀冬仲溪宜涸滩长路失平要归归已近物物系吾情四海岂不广一身何所归倦逰成白首知己固黄扉媿我尚斗食如君犹褐衣长年恨相远晚嵗得相依
　　晨兴次季承韵
　　薄雾収残雨踈云漏晓暾泥行从上下归近得欣犇近作要重録旧书仍再温平生屏居趣毕世愿衡门饭后独立寺门颇见揺落之境欲収以诗大费弹压仅得二首
　　作诗无远到伫立有深思集此溪山趣充吾耳目资唐虞紫防论苏李少陵诗落落心虽在茫茫力已疲起望若有得欲言殊费辞冥搜累肝肾凝想见须眉此乐谁能愈虽贫自勿疑是身寕大谬无事及诸儿
　　待成父不至
　　晚日下前村呼儿候荜门屡惊邻犬吠频问路人言凖拟繙诗卷经营置酒尊此懐无与共愁坐虱空扪石田渡口待潘文叔去嵗亦尝于此待端叔
　　野店当溪静荒园得日寛频因候客至并此把诗看肯寄山中信如今世上难却防相见后劳苦杂悲酸
　　书事寄呈斯逺
　　路熟疑为短马迟翻更长野田吹欲合林日冻无光未暇亲书案频成唤酒觞短檠今夕念我友正相望
　　晴晚立田间二首
　　落日明深坞微流咽断桥牛童肩滞穂汲妇抱遗樵谁谓居田贱殊胜防富骄归哉各其所吾亦饫吾瓢负稲赪肩已腰防裹饭归犬能迎别径儿亦候幽扉共説去年熟却愁今嵗饥及闲还治圃促妇更鸣机
　　观田者有感而作
　　白水田田满青秧防防髙雨滋无复旱人喜不知劳顾我方羇旅徒能慕汝曺豊年如可望贱籴亦多遭
　　已晴复隂
　　云去疑収雨云来复作隂已闻崩涧壑何止暗园林蛙闘怒何事鸠鸣非好音农心殊闵闵病体更岑岑
　　晚坐欲过在伯而不能
　　暑威騐伏始月迟知望过无风能濯热有句可蠲疴竟拙空频防求工复屡哦思寻戴安道寕待雪舟何
　　书事
　　当暑暑何在以风风为生舆夫防倦色客子慰归情往者千年隔人焉防日程同行得老伴余事率诗鸣寄题宋舜卿家小阁兼属李亦韩梁进父二首
　　湖北终连北辰州是古州故家唯宋氏旧物有书不几踏縁江路频登小阁幽虽微少陵句不减浣花头忆我辰州友英英李宋梁参差由百拽怅望到三湘邂逅书能寄追随辱未忘南山如访旧下有老耕桑
　　独歩寺前待斯逺不至
　　隔墅鸡啼午经檐鸟唤春静中成野歩老去得闲身咫尺频相覔追随定几晨村中应倍忆海内复谁亲中秋夜作去年今夕仆自北关过吴兴
　　明月同千里寒鄊又一秋牀随桧隂侧巾与桂香浮此夕山中趣它年霅上逰诸儿皆楚语老子自商讴
　　十六日夜邀二刘饶钱同成父饮
　　籍甚中秋月飘然四海兄诗兼淡仍泊酒任浊还清栁映萧萧影滩闻活活声明年当此夕击柝政重城邢兄大声以重九日置酒约梁文仁伯叚兄元衡蕃亦与焉赋诗二首
　　觧印何其勇五噫谁谓狂云仍有人物家世未荒凉学造渊骞寝文推翰墨塲论交有如此敢恨落殊方栗里当年节柯山七字诗举觞非狥俗懐往要销悲暑络肤侵凛风巾鬓飒衰多君能醉我有客更同之
　　九日欲行宜之兄见留赋诗一首
　　节里留覉客愁邉识此心防髙午时暖斋静晚来隂白髪有衰盛黄花无古今君其赐茱防我乃见山吟
　　九日
　　今年重九日舟檝次兰谿懐古心虽壮登髙思却迷山空分向背木落尽髙低多少覉栖恨寒猿断续啼
　　十九日招老谢文
　　再失重阳集才能一笑期儿童闯车马鸟雀避茅茨雨后橙初熟霜前菊未衰招邀幸临頋倾饮莫相疑
　　十一月二十三日
　　正尔元无事胡然不自聊髯衰纷若雪梅早缀如椒太白倾残榼方炉爇柿樵宦才成此味隠莫待渠招
　　嵗除日立春
　　旧嵗此夕尽新春今日囬天公贪省事嘉节并相催谩有诗堪写初无尊可开去年湖上寺尚可寄寻梅
　　还章泉山居
　　林园柿栗日郊野杭稻风居皆有余适嵗久无此丰台背敬父老裹头问儿童作客勿浪苦此地吾当终
　　同文顕过山居
　　不惜露侵衣俱行草径微论文尊有酒竟日坐忘归谁谓吾居陋能来好客稀林园故多暇杖屦莫相违
　　初夏山居有懐长沙従防四首
　　日者因囬使人才致一书有懐那再写为况又何如贾傅长沙国陶公五桞庐文章且难进可向友朋疏我爱长沙国全如洛与伊诸公早闻道老我谩耽诗忆昨相追逐何知有别离湘西一回首莾莾便天涯府谷我先契诸公吾軰流悬知盍簮际颇觧忆人不蕙逐光风转鸎啼出谷幽因声烦为我传写寄荆州想见湘西路扶疏夏木长佛龛钟磬寂书屋简编香破雾穿晨屦冲风唤晚航向居嫌是客今梦却同鄊子进子仪过予山居子进有诗次韵呈子进兄弟二首
　　蓬蔴成蔽蔚隣曲防经过茶供同桑苎香闻共补陀寒蒲空有节古井久无波尚病留余习诗成索细哦荆谿有三士求识自初年才大俱诗伯公惟媿饮僊【子进不饮而来诗有酒禄嗟予薄之句】结交期耐久过我地防偏惭愧衡门下今成顿有邉【王立之居于大梁城中有顿有亭为坡谷而名也子进今同子仪耒过故得用此语】
　　挽汪飬源舍人二首
　　要识公兄弟当年蜀两蘓文章到宗匠人物见规模谩有词垣用终迟政府须世縁殊未了忽复返清都公作庐陵掾先君官贑州书邮时问讯江驿防淹留抚事今安在临风涕莫収谁为耆旧传好寄竹林逰【先君顷为泉司属官舍人为吉州狱掾】
　　挽施文叔三首
　　岂但吾州少端如四海稀儒林据根柢玉徳着光辉不遇寕渠戚传亡始谓非及今何所语徒有泪霑衣小作王官试还为幕府留绮歌偶意改散号觅归休屈贾当重作潇湘漫一逰胡为车未发已报病难瘳资福我跨蹇智门分命车那知毕世隔但惜数年疏此士岂复有余生谁与居遗文好収拾骥子记怜渠
　　挽谢景英丈二首
　　尚友固十载过江真一时信曽前軰及寕后古人为竟作东山卧漫传康乐诗荆州人物论夫岂惜吾私不见遂歴载寄书寕写心凄凉叹垂白索寞逺知音只道成乖隔那知遂古今赤城何许日云物难寻
　　挽余正叔
　　半生初未识一见骤相亲九曲泛舟日紫溪沽酒晨我曺俱蹇薄吾子固真醇竟尔萦何疾胡为遽没身
　　挽周畏知二首
　　鄊里虽诸彦情亲不数人比年成屡哭将老怆吾身问学文辞外追随寂寞濵有懐终不遂囬首倍伤神目疾初传剧犹思碍读书那知遽至是此恨合何如我已鬓俱白寕能世久居吾人门户责骥子搃怜渠
　　挽周畏知母俞夫人二首
　　夫人不佞佛平日事何如临死无贫苦与常同起居巫医空睥睨孝敬谩勤渠性识真眀达油然悟本初卜兆虽自古迩来闻见殊一言福后嗣百计走愚巫用意非流俗惟贤异此涂徐看好兄弟玉立骋天衢
　　挽沈夫人【五峯先生夫人也代潘友人作】
　　夫子家齐政夫人实并贤女能坚素节儿亦嗣青编往日僧房寓曾亲夀酒邉吁嗟难重拜奠哭亦无縁
　　挽徐提举夫人卢氏
　　进已后师説中犹亲母仪百年蕲未已一病乃无医令子髙交友韩公直笔辞是为能不腐虽死亦期頥
　　挽杨茂原二首
　　玉羙终怀璞兰香竟死林名期百世后恨独九原深夜雨长形梦秋风遂絶音扁舟载孤施行路亦沾襟松老成哀吹天高惨暮云如何嵗时隔便作死生分经纪无家事编藏有旧文周侯诚义士节概过非君【谓周畏知】
　　挽俞克晦丈二首
　　忆昨陈平相鄊闾例荐延蓬山渝奏墨岩邑漫铨员祠馆归求志周行数选贤那知终不偶幕府遂终焉好官堪底用厚禄竟如何诗可传家集名能继世科流风亲党竞余庆子孙多挽送归无防凄凉谩拟歌
　　挽周德友
　　不作玉堂仙犹宜入道山予才无乃厚赋命一何悭此日骑鲸去它年化鹤还委疏仍嗣野芳桂杂榛菅
　　挽赵路分善应三首
　　世俗纷为伪躬行率以诚拳拳将母念侃侃友于情济物岂求报得仁非近名谁为太史传独行有宗英公就専城飬我安陶令庐防因州府入得侍笑谈余课诵列童稚【公尝觞蕃命诸孙朋诵语孟孝经于前】戚休询里闾髙堂朝夕望寕复象平居
　　惟我先君子相于出自同年推大父行议笃古人风薄宦曾怜我经行阻见公讣闻仍塟日恸哭匪途穷
　　挽防廸功
　　通学元分族渊源信有余二龙名屡贡一老庆悬车义利过庭训兴哀迂叟书他时家国事蕲不负幽墟
　　挽曾达臣二首
　　邱壑岂遗物市朝寕污尘士当明大节天下弃斯民玉笥逰仙梦浮云阅世身防阳独耆旧他国頋无人江右曾为氏南豊与赣州推其本儒素夫岂异源流迩日过遗宅有逢皆好脩公侯生积善天道非悠悠
　　谒赵文鼎墓
　　君卧青山久余今白髪新秋风对揺落旧事入悲辛此世寕长世吾身岂久身萧萧闻鹤夜耿耿待鸡晨
　　同方景严谒介庵墓
　　又过余干县来瞻马鬛坟侯芭今白首李汉旧多闻采若溪头屋骑鲸海上云生存零落句三复涕纷纷乐南金秀才求其先防士君挽诗追作
　　此邦来已晚人物欠冰清要摭平生实聊徴月旦评有儿真不朽求志得知名【秀才求周子充内翰为作志铭】更欲求吾语吾言曷重轻
　　闻郑仲仁讣
　　未快沉寃雪俄惊东逝波平生万卷读遗句百篇多盛德今如此天心果若何青山忍囬首南望欝嵯峨
　　挽李舒州二首
　　忽报舒州逝深同海内伤平泉无草木北海漫文章要作人琴叹空懐道路长临风为之恸髪色变苍苍一跌竟不起两州空复更台纲元振举物论甚分明遂絶朝天骑空传跨海鲸遥知流涕者岂但一门生
　　挽曾仲躬侍郎三首
　　昔者嘉禾郡曾容谒长公已焉地官宅还获见今翁识面虽先后陈诗匪异同如何一再恸只向十年中政报朱轓起旋惊丹旐归死生何忽忽闻见悉依依献纳名元在吟哦事已非清风端可继黄髪独成违好在茶青竹青青十百竿风烟饱持防鸟雀静謿讙父子当年趣声名后代看兴懐非一事愁絶更思韩
　　挽南涧先生三首
　　唐室文公裔国朝桐树家学探和静蕴文嗣一门华尚拟咨黄髪居成后白麻公身寕有憾物论自兴嗟曾吕兼晁郑吾州夙所尊流风嗟日逺耆旧頼公存见必询诗卷闻仍置酒樽从今入州府寂寞向谁门寂寞溪南路于今忍重经东来待樽爼南去哭丹青四裔传碑版谁人作志铭屏山空矗矗涧水暗泠泠淳熈稿卷十一
　　钦定四库全书
　　淳熈稿卷十二
　　宋　赵蕃　撰
　　五言长律
　　初五日呈潘提举时祷雨应而未洽
　　潦退旱随至吏忧民足伤陂塘待天雨饘粥仰官仓事势胡能久収成亟所望关心厪汉节用意格穹苍忽已云霓合兼之雷电将骤来能防防快落遂浪浪未复田畴緑才苏菜陇黄粗能寛闵闵聊且慰皇皇末世耽饕佛前闻戒暴尫于公明孝妇卜式讼羊是可资邦本寕唯致嵗穰公行有余力我句漫斯狂半载官离次欲归行絶粮何当荷簔笠及此济江湘
　　季萧兄三贶诗且辱出示陵阳墨帖敢次韵一首为谢
　　中朝当极治人物近臯防南渡更衰乱诸贤困逸遗舎人名最早白首但论思尚喜诗传于今学有涯居然老成独异彼俗书姿明眼逢吾子掀髯话昔时端能继芜累【芜累季萧尊公集名】所见匪狐疑愧我安能友酬篇只韵随
　　寄王谦仲周子充文
　　吴蜀三分地沅湘合水流鱼鰕今岛屿兰茝旧汀洲逾月雨连画莫春风送秋湿桑蚕饿死壊种糓漂浮屋无干防吁嗟防日休事多徴放逐文欲号穷愁惧祸初求免兹行重失谋官曹待符檄食事指衣裘淹速空占服行藏漫倚楼生涯纵草草行路胜悠悠弟妺懐天末梦魂栖浪头何当得散号从此具归舟特达非无仗迍邅自过忧禁庭敦宿契枢府记鄊州防遇长安使频蒙礼翰投虽孤悬釡煑且益破囊収忧禹思由溺阿衡任内沟岂伊侪子弟而俾堕拘囚霄汉瞻归雁波涛羡没鸥懐哉上南斗去矣事西畴
　　雨后
　　畏暑常疑病逢凉还作诗岸巾看镜懒歩履过廊迟草树消陈意江山发令姿裵徊如自得徙倚竟何为厚禄书多断长贫志未移无官帯难缓有竹俗能医不遇徒成赋归来亦漫辞行藏随所遇造物岂无欺
　　呈莫大猷令
　　入境能知政昔闻今信然吾行万安道颇识令君贤阡陌东西隔人家逺近连鍼青秧出水穂长麦揺烟犬吠稀逢客牛耕不废鞭幽啼催谷布午霁起蚕眠檄罢追呼扰民争赋入先太平真有象循吏可无前径欲捐五斗从之受一防经行嗟阻免少日待回船
　　归途
　　招要非故约谈笑偶然期假日寕忧夜徐行不用迟吾曹欣窈窕童骑苦逶迤罢酌余樽酒催成未了诗事虽同栗里宿乃异西枝雨合泉如瀑岚昏石似螭兹逰蕲可再约友更携儿
　　赠严黎二师
　　徃者闻三益今焉欠一防寄诗曾并达得报乃相遗自说斯人死尤懐一见思高楼虽物外好句必天涯渺渺烟霞趣萧萧蔬笋姿徧叅真已悟换骨久其时以彼大成就而余深惑疑刀圭如乞与瓶锡讵难随
　　读旧诗作
　　长日胡为度繙嚢阅旧诗渭南虽乃祖脩水是吾师论自唐虞逺名繇屈宋垂相传均一体所得乱他岐智凿空竒字天成在逹辞江山真末助学问本深基性癖端渠似穷工殆我欺谁能钓时誉聊以慰朝饥
　　使君以十月上休日燕通判敎授县令录参沅陵贵溪两尉曹蕃亦与焉坐间出示宋莒公草书刘賔客诗图李西台吕东莱朱希真赵忠简诗帖蕃赋诗十二韵以纪其事
　　假日黄堂燕穷冬白昼长风流话前哲翰墨出珍藏莒国龙蛇字西台锦绣章东莱先理致朱老继颠狂最后吾宗帖深于徃事伤汚泥跃鳅鱓大薮暴豺狼薄暮仍添火终筵更益觞时虽当嵗廪气乃返春阳此固公为徳寕云势所当广文防独冷半刺喜翺翔四士俱才茂一夫惟鬓霜骖鸾防霄汉买犊自耕桑
　　谢张帅
　　试仰元戎贵还瞻簿领卑居间凡防级其势可悬知屡进黄堂拜夙蒙青眼期筵华纷餍饫饮剧聼淋漓既纳违离谒并颁道路资间令叩斋阁礼谢列堦墀披豁防名位高流讵测窥忧人多语政余事亦论诗似欲徴凡作何胜枉誉辞更成湖上集仍厠幕中竒七字昔灵鹫五言今縂持【両防皆有公留题】流传久已困収拾尚无遗自省才惟薄难堪徳过仪受之増踧踖见者亦惊疑暂尔休行役于焉纪谢私钓竿如可把悬榻定除丝
　　呈王侍郎昆仲二首
　　先契今余防交情不易论畴能逾薄俗未肯弃衰门慨念我伯仲仰懐公弟昆自知真瓦砾那得并璵璠谁谓长江逺兹来匹马奔匪因穷附达政以曲能敦遗爱凄其久髙风凛若存青云防星聚白髪对鸰原
　　徃未瞻乌府先曽渉杏坛予诗厪和答贻教异暄寒名位元相絶知闻共骇观干霄峙松柏流水防波澜应念登门旧防嗟行路难蒸湘方渺渺淮楚防曼曼既见得良慰语离还浩叹深思尽心曲直觉欠豪端
　　沈沅陵生日
　　十载郊居赋当年蜡□逰江山元好在人物继风流奏牍频能上弦歌特暂留白云寛志飬黄纸拜天休先契仍僚契赓酬复献酬悬弧颂初度横鹗防清流
　　寄成父【近寄成父书疑不报忽得书知在城中约重九欲归过节来此】
　　屡约过茅舎终成覔顺舟书来勤问讯病去苦淹留邂逅行人往丁寕药物求那知空怅望直恐遂沈浮篱菊犹青蕊鬓毛非黒头平生爱此节今嵗□空酬度日浑无頼期君得散忧柴车夙湏办草径扫令幽岂乏登临防堪为耳目谋跻攀无脚力梦寐想神逰
　　寄赠曽裘父兼呈严黎二师
　　忆昨初南渡吾家住信州枢庭尝牧守词掖旧淹留生世夫何晚斯人不易求风流付篇翰零落卧山邱尚友当论世如公实并逰近功称共学为伪说横流白首无愆素清名所得优百年安瓮牖万里罢浮逰太守尊徐孺鄊人慕少游成蹊自桃李有臭别薰莸久矣闻风义因兹速置邮碧云増怅望石鼎怕冥搜王谢池台古严黎钟磬幽林园小摇落岩壑细雕锼岂曰防徴逐懐哉困阻脩駏蛩终有合鍼石讵难収
　　用韩文公送郑尚书韵寄雷朝宗兼属欧阳全真
　　莾莾湖中客悠悠月下杯飞腾南海士断絶尺书开三命今为牧传闻祝以来贪泉姑着咏驿使且催回賔客有文士登临仍古台唱酬湏写寄属和恐非才
　　寄黄子耕
　　野寺已黄昏髙轩辱过门交游夫岂乏情义独能敦我已家声愧君今风气存一官何未试多难亦成屯诗本吾家事经从逹者论明知有传受未易测渊源近访湖邉宅犹余涨水防如闻江上郡欲觅隐居园邂逅空题句飘零难具言折梅无以赠三嗅鬓霜繁
　　寄程可久丈
　　闻道沙随老遂为安国居逢人难问似近况复何如此士犹松径何人在石渠儒林有韩孟待诏自严徐别去常劳梦新来更欠书久知腰倦折悬想病都除番国吾州近冰溪一水余秋风期命驾春雨政携锄
　　送蓝吉州
　　前嵗公开府隣疆我适移山防深遣戍斋阁逺投诗去国哀王粲逢人说项斯春秋其我罪观过可仁知流转今初定保持端自谁笔难穷记牍礼欲簉賔墀累日方求棹传闻遽觧只云那有是及此信无疑春事峥嵘际农工劝相时吾曹一身计父母百年思鴈渚新浮緑杨堤亦褭丝兹时系舡地异日寄书期学道安时顺余寒近酒宜临分意无尽公尔岂其私
　　寄李防州
　　自入湖南路驱车得屡停流传虽有句次舎或无亭崄絶犹云未艰危不易聼真宜太白醉未信屈原醒我去方蛮府公归合汉庭愿言均沛雨尚想独当霆白雪故寡和黄麻湏六经诏除期不晚得以慰飘零
　　送江宪移京西漕
　　流转江湖后飘零嵗月余仅能瞻玉节忽已报除书借防情虽切依刘计已踈二天元不逺大厦岂殊居使者澄清事明廷献纳摅循行聊偃薄朝觐勿踌躇防士独苦节清江空旧鱼昔闻曽诵此今日定何如
　　呈李和卿法曹
　　使者趋朝后参军捧檄初重湖来至险两月聼闲居岂是拘形役真成畏简书祠官请已再邮传报何防风雨工欺我江山頼起予刍薪频益槚防稚苦无储凿枘寕防此冠緌信有诸何心事刀笔但觉愧樵渔观水知除满防云见卷舒故人方幕府见谓合何如
　　问候周子充丈
　　抗疏有歴载宣麻兹一朝漕河讙啓闸江水待乗潮岂有防龙辈而从鸥鹭招定应聊偃薄寕事久逍遥世既仍才羙居还絶吝骄龂龂自防慝皜皜本光昭往者资先觉今焉倚后雕公如再廊庙我亦遂箪瓢
　　寄诚斋先生
　　迩日使岭表歴论无此贤谁欤记南海久矣赋贪泉已上蓬山直还居吏部铨省郎迟岂恨宣室夜重前掌制宜鸿笔谈经合细旃兹为重儒术何止用诗仙四海推鸣鳯孤生怅跕鸢长安近抵日蜀道逺如天【辰故黔中郡地】防褐春风倚归心夜雨悬十年期撰屦斗食政穷边
　　寄刘子澄先生
　　春雨寒犹积春园木又荣武昌闻别驾生米见题名安否逢人问书题阙便行周园懐细履陶酒忆徐倾防合知何日羇栖尚此生向来犹楚越今日遂蛮荆妻子饥寒累交朋时势情未应终薄禄当复事深耕
　　魏辰州生日
　　昔在思文献今焉见典刑玉良中有韫陂广外无形毓秀舒淮水飞声出汉廷恩虽予符左官未继氊青谕俗书隂徳传家刻孝经庶防相感格于以称丁寕万象皆春气斯人乃徳星否臧斯列上耳目岂途聴松茂寒仍秀兰幽逺更馨不惟归盛羙并用祝脩龄
　　何叔信生日
　　既自科名就方勤问学为一官寕恨晚万里此其基晁魏通家旧沅湘识靣迟髙懐每倾倒胜日共追随要拟维熊什惭无黄绢辞乃翁松柏茂骥子渥洼姿
　　贺吴仲权召试馆职
　　重为湖外别难寄日邉书讵敢疏风义欣闻有诏除图书天禄阁文阵玉堂庐秘记资讐校人材务飬储端如策晁董不比召严徐惟我髙曽世曽仍位序居永懐元祐始絶叹建炎初衰谢今如此凄凉实在予【高祖尝为秘阁校理曽祖为秘书少监】
　　蕃欲为辰阳之行适寺簿先生以使事来武陵既获再侍又蒙俯用近者寄上鄙韵赐之辄复次韵叙别并呈子实百六丈
　　嵗事有丰俭民情关悴荣蓄储虽具数郡邑颇空名为国深存虑劳公作是行违离频领引邂逅复心倾有志空前躅无成愧此生匆匆还进棹草草仅班荆对雨埙箎句防云手足情千林唤归去一雨劝催耕
　　张次律见招欲同一诗人饮既见乃新定逺令刘旦元赞也诘朝与之别别后寄之并寄次律
　　张侯呼我饮云欲醉诗人我媿野无格君能髙出尘句中真有畵笔下信如神不待平生识由来一语亲众皆嫌坦率意独取天真颇恨匆匆别殊乖欵欵陈王官欣旧辙蛮语昧初询起此穷途哭端非倾葢新度江风吼夕发轫雪飞晨行路嗟离濶题诗报苦辛
　　咏笋用昌黎韵
　　山居何所用种竹并楹轩聴雨宵防寐揺风日破烦春来仍引蔓雨后竞添孙迸砌思移石妨池欲废盆隄防虞采掘检束费晨昏自是林深茂非因地独温有朋如角立布阵似争骞戢戢株虽短骎骎势已存郤行才避碍逆曵遂难垠婢喜频防歩儿欣屡发言纵横从可目散漫孰寻根蚁败湏攻穴羊侵要补藩骤惊疑九合还讶若车奔岂害偏藏径何妨便满园拥培规我力振抜果谁恩坐见身长堑行防箨蔽垣苔俱滋湿晕兰与王芳荪未肯低前辈终当及次畨万杉真浪说千橘更何论蹇傲冬方见隂森夏乃繁务令収晚节忍把助朝餐此日聊成隐它年定改门韩公留句伟侯喜漫名掀韵险言无丽搜穷笔殆髠直将摅欝闷底用役神魂示子斯同作哦吟莫接□
　　谢知县文相率泛舟且访寓舎并呈子畅兄
　　父老延见后诏书宣布余临流具舟檝散歩辍车舆天气清而朗物情和且舒聊为曲江饮报此暮春初人物玉相倚山川画不如要穷诗律细寕遣酒行疏既益园官菜亦留溪友鱼风期湏我辈乐事见群居欲去鹭前导重来犬入裾还迂长者辙薄憇野人庐
　　既别文显兄弟晚宿日光寺书懐寄之
　　别君当以诗此物不充饥二事交为病吾曹均坐兹欲谈殊烂熳趣去苦凄悲晚宿投幽寺翻思赴野期风灯半明灭雨叶乱纷披安石畏作别渊明当语离萍蓬居靡定燥湿志难移问隐俱携弟躬耕皆有儿懐哉衡泌乐可以共栖迟
　　口占
　　稍不作山行山行眼界生晚禾塲已筑宿麦地初耕丱角収牛防青裙负水甖自安如有道所乐是无营我亦懐兹愿胡为计莫成
　　挽向参议
　　丞相遗家法云仍多耐官着鞭期一跃失路困千盘竟死诸侯客空留神武冠枭鸾终异志松柏遂孤蟠前辈今无防临风特屡叹臧孙宜有后厐老遗之安
　　七言律
　　立春日呈彦博并帖审知
　　忆昔少陵身在蜀遇春曾忆两京梅我今久隔鄊关念病后徒惊节物催不见过门长者辙可怜到手故人杯长亭与想东征路栁色青青拂面来
　　晚春呈全真
　　九十日春余十日庭隂已作夏扶疎桃花浪暖且振檝燕子日长空废书故人行行重作别倦云悠悠思定居及此莫孤朝与暮易胜书礼问何如
　　周愚卿出示杨谨仲墨帖
　　成都旧日掦雄宅今在清江鸥鹭洲颇念书题成间阔忽逢翰墨见风流芗林草木年仍故此老诗篇晚更遒官事安能久覉我何时载子以扁舟
　　建康回使寄范帅从求诗帖许而未至
　　作意投公好赋诗无盐竟自突西施生憎逼仄饥寒态不尽从容质问时已办过江还败兴要期重谒愧无辞夜光明月虽防暗白日青天不碍知
　　闻子耕司户兄非一日昨见墨帖于中州又诵五言长篇于刘子澄许今兹乃遂识面輙题絶句以叙区区
　　墨妙初防眼自明诵诗还见五言城不惟喜获吾党士要是未防山谷盟我亦可怜耽句癖君其勉力振家声祗今此道寒如水莫以微官取重轻
　　马上读子肃诗集并懐子进子仪
　　一雨初収更有凉我时驱马度危梁溪山惯见少新意诗句熟窥多旧行【仆先见此集他本】不使髙飞向台省忍教微禄滞柴桑难兄难弟俱竒士寕愧诸洪出豫章【谓驹玉鸿也】
　　夜坐读书有感示儿曹
　　昨夜秋风入短檠试繙编简似前生不求甚觧慕名语足记姓名嗤老兵但得作诗穷有味曷忧从宦久无成汝曺未可还翁学当念无田事笔耕
　　伏读时中胡公墓志輙用澹庵省斋铭诗之韵从仲威昆仲求本
　　千年亷蔺凛犹寒岂似乞人夸豆箪经病汉儒颛学癖义求秦火未烧残名章可愧功言立门户在君兄弟难至寳独完元自贵用轻寕事雀空弹
　　曽耆英録先提举著述及屠龙禾谱与先世志文见贶副以长句次韵为谢
　　试用初如江发源斯人欠使百其年有孙觧保书如束过我不嫌寒乏氊郡守旧闻曾奏疏鄊人今日有经筵纵云録后有前例循吏艺文应并编
　　曽耆英自太和携所録谢民师观妙诗文副以长句见恵次韵酬答
　　别时黄落问山风见日清霜鸣哑钟二谢有诗皆可诵七言兼与见传宗举幡故异司救右徒闻吕氏从君独凄凉能过我逢迎敢作谬为恭【耆英尝从观妙学诗太和近有攻令之变皆士子所为云】
　　张因叔尉曺借示贑陈丞择之文编以长句还之
　　子昻髙蹈固家风诗到后山仍更工何事栖迟犹五斗向来推许漫诸公【谓张安国钦夫】平生但记逢人说一洗真成凡马空今日宦逰得此士知君不类溧阳穷
　　读山谷文
　　深居度日浑亡頼小役逾旬抑又疲到防青山恃青眼随行黄卷有黄诗少陵授受后千载此老风流彼一时众作沛然虽莫御要云万折必东之
　　通问贑州留尚书并寄三首
　　去冬曽作送行诗岂料重临嵗甫移盍遣徳星均四海愿令竹马快并儿使君不独符仍剖刺史还闻节再持吏治久安民则化九重于此有深思
　　畴昔王门耻曳裾毎懐端拜献公书简编讫遗防后餽赆分霑忧患余只信此心无改事讵知彼譛欲何如属闻盛府重开幕适此故山归驾车
　　陛下胡为先一州是公岂合久诸侯东江西江水且涨南山北山春正浮促席久思宣室问都人愿覩翰林逰我家懐玉山之下亦拟探竒谒道周
　　贺周待制兼直学士院
　　重闻陆防掌丝纶可念公朝道必伸暂向玉堂还旧直亟从鳯沼防通津招来賛普邉疆肃诏感山东徳意新谁谓文章财小技计功端合画麒麟
　　呈曽侍郎逮
　　思人防作访茶山竹宻如云不敢删未觉风流成嵗逺政繇伯仲力追还长公旧日曽一识末路后来遭百艰邂逅探嚢得行记赠公试遣略承顔
　　赠萧叅议徳藻二首
　　诸侯賔客湖南盛东海萧生汉帝知前后相望真一揆流传况复有新诗鄊来识靣嗟无地今日登门可自迟未信千岩趣归去近传新把峡州麾
　　平生苕霅防扁舟意在斯人岂漫游闻道千岩有高隐甚思一见苦无由虽云药石稍亲近未害烟霞厪揽収况是交承我伯父援兹论契许前不
　　寄郑秘校
　　吾邦豪杰未多闻义薄云天独数君遇歉登仓真甚恵当郊置驿信徒勤目前米价未为贵我自囊空先有云食粥敢言今数月更忧无粥但芹
　　闻宋伯潜李和卿孟飬直有审察之命
　　柴门一闭动经旬何许书来事得新骆驿诏追三县令峥嵘名耸汉廷臣浩然岂忆南山旧太白寕歌泗水春赋就梅花如肯寄长安不足少年人
　　观贾元放书迹寄其弟季承
　　古寺荒凉客寓居闭门百事付乗除学知定力贫非病诗见新功乐有余化鹤已空今已矣骑鲸何防问何如追懐存没伤零落底事秋来音讯疏
　　寄赠汤司諌二首
　　御史曽追庆厯唐有孙还是绍兴汤絶知骥騄难羇绊故遣松筠试雪霜如许人才岂终弃要之日月本何伤欝孤台上蘓仙句多载寥寥无和章
　　自闻寛法离新州日日江头数过舟学子尚知称述作君王寕不念谋猷五车颇困十年读一见蕲胜万户侯我亦东归苦无日待公行矣勿迟留
　　赠杨左司三首
　　白下初逢使广轩始披云雾见青天黄花红叶蒙深赏白髪青衫又十年举室尚为湖外客一身还上浙江船莼羮鲈鲙虽佳矣不是东归重惘然
　　先生文力早骞腾今代词人尽服膺已见陈诗歌上夀更湏作颂纪中兴敢如杜集髙岑比尚媿韩门籍湜朋政尔周流不知届况于朝夕遂师承
　　有来闻说上封章造膝言之外敢昌但见诏除频宠渥是知明圣识忠良都司万事无不理一语九州当致康况此十年门下士反从勾漏吊沉湘
　　寄林运使三首
　　番禺城下牂牁水亦复分流过此州使节长瞻万里外尺书忽到五溪头酸寒应念卑堪说竒胜聊云旧所逰岭海滞公犹未召蛮荒着我更何尤
　　门第违离又一冬素书寥濶便艰通身随囬鴈辞湘水官许骑驴看华人笑半生躭落拓自欣三径着疏慵頋惭囊粟无功受勤动终年是老农
　　忆昨登门误取知再焉犹复似当时已容尽醉尊中酒更辱频询别后诗落落有懐那得写悠悠重见果何期南山幸迩朝天路凖拟追随竹马儿
　　寄曽运使
　　携诗十载旧登门一见长思阙细论岂忆犹蒙记名姓故情仍许奉罍尊临分更俾传家集请事于今行嫡孙傥有新闻幸无弃素书无只报寒温
　　别曽运使
　　钟陵寂寞防何年公自茶山又一传万里未能攀老鹤晚风那复聼鸣蝉乖离毎觉如思古流转何知复拜前賸欲相从还索去候门稚子望归鞯
　　投徐运使
　　白社多年井迳荒有孙还复以诗昌此懐愿识亦已久兹日能来岂所望萸后菊前霜错落地长家逺客凄凉平生知己晦庵老为我谈公遣堕旁
　　别徐运使
　　风声富贵毎多偏造物于公独俾全笑我效矉忘露丑不知学歩返难前侏儒自合奉囊粟卫尉何曽直一钱我地有饥能任耻熟闻髙义薄云天
　　程阁学知建寕府入对二首
　　日邉飞下诏黄新大府潜藩属老成一代儒宗还北阙十年法从对延英从容定有回天力咫尺重闻曵履声便觉儿童语音好谢公今起慰苍生
　　湖山十里芰荷香穏送朝天一夜航前席固应思见贾留行政不待徴黄悬知笔下三千字小试囊中一二方自笑侯芭今白首弹冠何敢企王阳
　　送周礼侍赴召
　　昨奉书题嵗且更毎逢人士说先生名高正倚斯文在身屈不妨吾道行天以苍生付安石孰能三径老渊明自怜留落端何幸得向溪城一送迎
　　送韩建寕赴召二首
　　频向清时课郡功履声长忆未央宫只言治行称黄覇果见朝廷徴弱翁简注岂惟陛下圣讙謡还见庶民同孰云故国非乔木赐第行防又植桐
　　忆公典选继昌黎是我学人行卷时香火奉祠虽望簿书栖邑尚淹期长年敢有飘零恨末路欣逢陶冶私自度才能不堪举直思求地勉寒饥
　　送吴提刑赴召三首
　　拥节西来嵗未更提封畧已遍循行洞庭青草絶余防沅水武谿俱力耕勿漫绣衣闲直指正应天下急澄清治平已召吴公去材秀何人是贾生
　　连朝欲作送公诗以颂悬知孰愈规万事要当明本末一身切莫计安危老农不过除荑稗良药安能弃术芝勿谓常谈便轻鄙献言端自戒新竒
　　只道邉城狱讼稀那知亦有造空为不惟寛大难容止正畏精明莫可欺已矣搒敲成俗吏懐哉香火奉湘祠傥蒙一纸闻天奏便是吹嘘送上时
　　送王饶州赴召
　　吾君日旰坐延英寤寐得人成太平常恐珍才在空谷岂容旧徳久专城颍州便合为丞相渤海无庸拜水衡今代吴公祗公是自惭名谢洛阳生
　　送京运使赴召二首
　　南浦维舟初拜公五谿随牒限趍风问途欲假移官见倾聴讙闻召节东不但朝阳傒鸣鳯正思御史昔乗騘我曺意见非黎庶大庇要令天下同
　　一官不恨落羇縻正谓邉头狱讼稀但有胶胶还扰扰略无是是与非非诗书旧学浑防却梦寐衡祠放得归邂逅两台俱趣召莼鲈于此合知防
　　代成父送赵信州移知台州
　　邦人初喜两桥成诏防还传易鎭荣千里溪山如有恨一川风雨似増情未应重畀临凋郡看即归来侍迩英平日空哦海山赋便思懐谒问经行
　　呈赵蕲州善扛
　　雨合园林水满池黄鹂无语鹭频窥哦吟终日大自好黜陟与时殊不知北海定欣真识面阿连还喜伴成诗自从诸老凋零后此事于今更属谁
　　送张真州大经
　　渺渺春江緑水波客中送客倍愁多一麾出守输公去三径就荒如我何暂为淮人符剖竹即归汉殿槖持荷异时治状称优最十万疲羸蒙拊摩
　　寄林信州
　　岭近梅花开已多水南梅事又如何使君假日曽逰否客子临风空屡哦好士何妨勤下榻丰年那有拙催科倦逰我亦懐三径何况传闻政免苛
　　送莫贑州
　　赤县权宜非昔时近闻谁复古人为向来声烈有如此今日飞腾已似迟鴈序相仍尽词掖虎城寕独待期归哉懐玉山邉路准拟重看召节时
　　呈郭峡州二首
　　徃者枉书并赐诗蔼然髙义见乎词防阳耆旧今余防海内风流更属谁早日有懐期见止秋风于此得来思顾虽愿被林宗识却恐人非讵辱知
　　鄊来识面苦无因今日升堂叙所亲岂爱潇湘为隐地故嗟伊洛涴风尘周程授受源流逺广受声名物望均诏防已闻班郡绂徴书看即动蒲轮【时姑夫有与郡指挥而长阳亦有就问之命】
　　呈陆严州二首
　　一代诗盟孰主张试探源委见深长家声甫里归严瀬句法茶山出豫章千里寸心长炯炯十年两鬓漫苍苍扁舟纵欲乗风去可不一登君子堂
　　去年犯雪到严州呵笔题诗曵履投所恨决然成间阔故兹复尔小迟留精金羙玉自有价伯乐王良无即休珠玉见褒犹羙疢药湏瞑疾方瘳
　　呈莫信州障二首
　　稍将书札报黄堂仅得官亭系野航文物愿窥中秘直风流曽识省曺郎莫言长孺今闭閤旧説葛豊能击彊未信吾州留得住天书咫尺防徴黄
　　公为州牧我州民敢叙当年半面亲故喜来归逢稔嵗况于逰倦得闲身无功良醖不可恋仲叔猪肝犹累人最是妻孥苦惊恠奈何造请尚趋晨
　　寄李舒州二首
　　賸欲寄书兼寄诗病余殊觉不能支西山南浦风前恨皖水山天外思四海旧知寕我识百年深契舎公谁自违门第秋重老华髪萧萧异别时
　　賸欲题诗诗不成遣人空复附书行言邉讵止寒温事纸上胡能底里倾以我向公深有托知公于我未忘情扶持未可言门户老大相看祗弟兄
　　寄曽使君昭【昭空青之孙时守濠罢归除郢不赴空青学诗山谷山林使君之先郎中所居堂名溪山则其园榜也】
　　溪山杖防过山林万竹千梅可慰心已悟濠鱼真得计未嫌郢曲谢知音飞腾要路终无那咫尺春风且细寻诗自空青受山谷到公探讨益精深
　　寄进贤令程可久
　　愽士湖邉初拜公后来超化信常通一官何意偶同千里长懐防望风墨绶于今天下半弦歌谁复古人中双鱼敬遣问无恙目极春江鸿堕空
　　送周徳望之参告太学
　　郢州清节着吾州宜尔诸郎縂好脩过我山林防僻陋为君鸡黍乏淹留结交群从非一日欲话令人翻百忧画舸曽同李膺载竹林仍并阮咸逰【蕃与徳友徳邵之和三丈及昭礼皆旧逰膺咸谓和礼也】
　　呈何县丞
　　古屋无多客挂包占风政类鸟居巢谁能故赋感不遇亦莫空书广絶交开阖屡揺尘户牡戞磨时袅竹檐梢南朝文物君家盛聴我追随学咏嘲
　　送向如愚赴庐陵丞
　　乃祖当年耐官职远孙今日振家声闭门已尽五车读补吏反为千里行丞不负君休自厌诗能穷我竟何成春风尽可寛役役不用回头数去程
　　呈谢资深县丞源
　　平生梦寐临川郡故在溪堂竹友斋句法已看行世集风声犹得起人懐有孙住着园依水薄宦旧来松俨槐纵是尘埃政冲突可无一语道离乖
　　懐张丞用多字韵兼属明叔
　　愁隂颇觉助烦疴别日回头已似多聨诗古亦有韩孟共和今岂无羊何踏青未晚归来约举白何妨醉后歌顾惮礼容成简慢愿君贳我勿加诃
　　过玉光呈吴丞
　　又见秋风拉芰荷也无官栁共婆娑青山只作向来看白髪自惊重到多莫道予方有公事湏知地僻少经过数公句刻虽无恙题榜风流欠景坡
　　贺向伯元通判休致
　　芗林再世企疎堂不但私荣国有光毕娶了知家法在耐官爰是祖风长眼明图史犹年少手种桧松今老苍父客同时亦同盛成都卜宅匪它扬【谓夀冈】
　　赠王教授基仲【基仲讳莱无为人父讳之道字彦由先君为无为县日与彦由文逰】
　　先君昔作濡须令闾里所知清徳髙末路我今惭世业一门君乃冠辰髦长公已有朝阳誉【谓其兄兰谦仲监察御史】夫子寕淹独冷曺颇念相从问畴昔不堪嵗月去滔滔【先人病中闻先公持节湖外尝草啓云弟兄并擢于儒科闾里独髙其清徳葢不能成篇言之痛心】
　　赠袁州王教授时防
　　邂逅相逢索我诗我诗何有鬓空丝能声故尔媿侯喜到防其谁説项斯肯约山行频滞雨预懐别后费相思一官独冷休形叹斯防簿书都不知
　　用韵寄孙推官二首
　　泪垢悲啼失母雏可思营室共啣芜未能因事赋归去尚此折腰成走趋岂谓防官堪顾借不难征路指虚无重轻得防吾知矣莫待孔賔闻夜呼
　　珍重章泉万竹雏防烦邻里未应芜浮生固觉浮云似逝者难堪逝水趋尚喜论诗有新益幸逃阅士若旁无君平未可山林去傥欲赴盟其见呼
　　蕃近有千字韵属教授兄而知县尉曺皆尝用是韵相酬赠亦成一首奉呈并属録事今年未见梅花故及之
　　囬首江南千万山渺如霄汉邈难干至前不见梅花朶客里何由老病寛往日簿书如束湿新来诗卷喜频防我衰才尽浑无奈倚頼诸君为发端
　　八月二十六日雨后呈沅陵教授
　　秋风比已凉如水秋日还能热似焚骤对碧云成突兀忽防快雨洒缤纷梧应留响中宵聴菊为韬香九日闻排遣羇愁消底物要君诗律张吾军
　　挽黄参议
　　给事勲庸太史诗【山谷先生有叔父给事挽诗十首】凛然人物见家规霜须同老岂无种孝友深根真得师治行所居皆可纪人亡于此叹吾衰旧闻有道碑无媿今见云孙无媿词【郭林宗之塟同志者刻石立碑蔡邕为其文谓卢植曰吾为碑铭多矣皆有慙徳惟郭有道无媿色耳】
　　挽朱通判
　　堆胜题诗尚可懐异时吴楚渺何哉传闻屡作南州佐政自不妨三迳开准拟归舟成再见惊嗟玉树有新摧要知盛徳亡穷防连璧光辉防后来
　　题重脩堆胜楼
　　白鹭洲前堆胜楼相望前后防监州【东湖尝为是州别驾有赠洪承奉诗】枝梧合付陶谢手啸傲亦湏稽阮流怪得江山还旧观只应栏槛有新脩登临媿我焉能赋假日空成半日留元衡过邢园同广声终日坐于习堂梅树之下得长句
　　一间茅屋数株梅三径频成为我开賸有游蜂能掠蘂寂无饥雀下行苔长吟共惜频惊落久坐何妨晚始回为语清风莫轻扫明朝更欲杖藜来














　　淳熈稿卷十二
　　钦定四库全书
　　淳熈稿卷十三
　　宋　赵蕃　撰
　　七言律
　　用老谢文立春韵赠周文显蕃与文显以癸已嵗是日相识始有倡酬故及之
　　时序飞腾不贷人相从还此赋迎春秪言世态有凉燠须信吾曹无故新长句能同李白好为儒未许贾山醇两郎玉立仍难弟谁道先生解乆贫
　　次韵签判丈立春日长句
　　未説麦黄如病人可堪梅落似残春休论北客惊相叹试问南公见一新谓恐齐民罹疠疫又言汉诏发深淳从兹度日能无事频与传诗慰此贫
　　是日招明叔饮明叔有诗次韵
　　客罢萧然欲闭闗竹隂梅影两烂斑温风不捄诗寒相老色聊须酒借顔此味何妨君与共流年莫待水西还破春行乐胡为始快阁之余有观山
　　两日不见在伯风雨中有懐因以简之
　　卧闻急雨响林柯想见江头声更多两日不来百忧集一杯犹忆醉时歌已孤柿栗霜天熟其柰衣裘卒歳何掾奉酸寒古云叹治时还重力田科
　　初二日复雨偶成
　　秋旱连冬势未平何期小雨趁元正休论忽忽生为乐且对欣欣木向荣已分终身乐贫贱自无岐路覔功名独于诗律存余习三日不谈荆棘生
　　十九日雨中
　　防来鸟去苏州句落木长江老杜诗得意冩图那办此惊人吐句或能之长年役役愁肝肾老态骎骎入鬓髭寄谢樵夫与渔子可怜日用不能知
　　二月六日雨中简诸君
　　人言好雨知时节红白纷纷柰若何田父相呼稲当种园官语我菜添科日长燕子自无事渚涨桃花思泛波寄谢同防二三老未妨乘间数经过
　　雨隂未解成长句
　　一日舒晴十日隂春来时节更萧森徐行索句茅檐静孤坐焚香书屋深少日饥寒真累已莫年勲业已无心先贤遗传时披读颇怪山王在竹林
　　初十日早立寺门作
　　春天隂晴无定姿隂云未卷晴风吹青山表见花顔色緑竹増添鹭羽仪郭外不知谁是主眼中今日我题诗人生何物非邮传敢谓吾庐不在兹
　　季春十有三日作
　　晨起风寒又觉加不知信复到何花晴多且欲雨知节雨乆更思晴亦佳寂寂蕙兰菲賸馥纷纷姚魏扫残葩故山政好不归去笋蕨登盘僧餽茶
　　三月三十日
　　正是春时病不聊未嫌风雨送今朝今年红蘂明年在此日繁隂后日凋诗癖不除终作祟鬓霜无种自能饶平生吟友俱安在寥落天涯不可招
　　暑甚有怀山居
　　风不能清友病人睡常忘起更疲神世间自有寛凉处胷次休怀偪仄嗔腕倦不胜持羽扇头童端欲垫纶巾归欤旧隠连脩竹幽鸟窥檐席有尘
　　呈欧阳伯威
　　传得新诗字字惊佛廊骤识病身轻李邕昔已求工部文举今宜荐襧衡秪道迷邦尚蓝缕试令吐气即峥嵘一官不作来南限取友得交齐鲁生
　　呈夀冈
　　夏雨凄凄曽过公秪今端复是秋风青青但保庭前竹渺不悲江上枫毎忆诵诗头且白可期频见颊犹红【蕃儿时已诵公诗今且老矣则公后凋之操可想而知】陶家九日明朝事问讯菊篱开几丛
　　九日
　　涧落峯寒似往时重阳面目许谁知摇摇枫叶未全赤草草菊花成后期酒量稍増愁渴肺诗材顿减费衰髭一年节物财如此太息空形老大悲
　　九日游马祖岩
　　环城往往尽高峯更欲登高底可同马袓自今成故寔龙山翻觉堕虚空当公迭唱青霄上政我孤吟返照中要是不孤吹防节孰云真隔马牛风
　　重阳后一日作
　　昨日重阳故作晴今晨隂惨倍愁生慿高已负登临约展卷空余赋咏情篱下菊香殊寂寞瓶中桂影谩凄清感今怀古无穷意秪取村醪细细倾
　　至日
　　今年至日还为客堕我侵寻老境中照影不堪诗鬓秃向人无复酒顔红石田茅屋乡闗异官栁野梅时序同试问一防何所直苦令飘泊困西东
　　闰十一月十一日病酒不能扶头忽得成父弟书继又得叔异季承和诗偶成长句防有便先寄叔异季承
　　北风将雪昼成隂冷屋闲牎偃卧深百虑欲醒还皎皎白头高拥更岑岑诗从岭外来防壁书自江东得万金得友似斯真足慰有兄如我竟何任
　　酬在伯再用书事之韵
　　西行险絶类中巴东望悲凉底是家渺渺春风限啼鴂悠悠落日送归鸦室盈防稚为腰折腹有诗书冝气华两日不亲顔色好出门还恐滞泥沙
　　酬汤莘夫用怀孙温叟韵见贻
　　长夜漫漫起饭牛飞鸢跕跕堕炎州是皆有命无悲感孰若委心安去留骏足岂嫌銮辂苦散才当逭斧斤搜吾人故有交期在出处何须终并游
　　尉曹用赠沅陵韵作诗见示亦用韵奉酬
　　元祐于今几故家要寻遗事渺难涯虚名可媿鐡炉冐实羙当知丙穴嘉柱后惠文余故窘伍符尺籍子无嗟神仙也説多官府何物蜂房亦趁衙【元祐谓君家玉池先生蕃之高袓亦为元祜馆职云】
　　王原庆有诗寄谢丈签判子畅尉曹且以见及次韵酬之
　　相望千里旧闻风何意论交邂逅中别去伤心念风雨诗来满眼青红通家契好君能记末路飘零我亦同江左名流数王谢一时况有小安丰
　　昨见子畅尉曹与灵鹫长老年公用蕃船字韵唱酬佳什用韵呈年老
　　几思杖防礼金仙闻道客来如贯船政恐方成过溪送不能容此对牀眠爱公诗律真余习怜我宗门乏厚縁愿以伽佗示深防莫将丽藻闘多篇
　　莘夫再用前韵作诗谢余过其居复用韵荅之时莘夫欲从孙温叟之馆于庐陵城并以为别兼用韵作一首寄孙
　　漫道平生风马牛也能厯厯记吾州相从大胜十年读肯过轻为一饭留气合未知投分晚腹虚终苦和诗搜我方覉旅君当去契濶何时重与游
　　塩车骥服驾罢牛政使斯人此佐州大防本収经济用三年何有课程留爱其义重云天薄怜我诗穷肺腑搜子见悬知问何似为言归决梦成游
　　寄荅曽无已见贻诗卷
　　吾舅风流名海内霜清月淡有梅诗君曽一向蒸湘识句里悬应摸索知邂逅已能成屡见殷勤还辱问归期谈间并为诸兄谢从此论交更不疑
　　沅陵用在伯林字作诗见属次韵荅之
　　畏寒终日卧隂衰飒政如霜后林勿谓官闲得防冷几因诗至啓门深酒才饮湿宁崇味琴且无岂嗜音政尔欲闲闲不得和诗频改又频吟
　　季奕见蕃与审知唱酬近诗过辱枉赠用韵奉答
　　故里归来迹转浮是身投老计何由山中阅世松筠老江上随波雁鹜流揽鬓不堪供潦倒诵诗犹及问朋游西隣徐孺今文伯我尔俱当让一头
　　汤莘夫用孙温叟韵见寄次韵荅之余前寄莘夫诗元未逹也
　　生气千年蔺与颇生前杯酒事如何谁令误舍清江钓政尔甘持絶徼戈有句忽成能见忆感君知我未加诃晚风苦杂蝉鸣树不谓林鸎尚有歌
　　再荅曽元之
　　春风吹雨雨还晴晚日才昏昏复明屋角乍闻乌鹊喜林间又聼勃姑鸣鸡豚已负隣翁社诗酒尚欣吾辈盟笑我难忘澹生活因君重忆旧风情
　　迂斋往葛水道中蚤起有诗见寄次韵荅之
　　桑柘隂中数畆村病多终日厌昏昏忽传寄我道间作径欲过君竹下门坐防诸公上防省谁知陶令在田园文章勲业元难并未易轻为得失论
　　和荅李季蓬因观鄙语见赠
　　沅有兮澧有兰到今风物尚班班有怀未觉千年逺无力能追一字还赠我诗何冨风月知君助不待江山况闻方奏凌云赋宁复留繻待出闗
　　赠韦徳卿秀才
　　蚌繇珠剖孰为寃鹤岂鸣臯且唳天对策未居金马上夜书犹即短檠边子诚异嗜如昌歜我媿沉疴非藕船永好固知当有报思眢才索不能篇
　　次韵酬荅陈席庆伯见贻二首
　　诗成毎辄肺肝愁那与人充耳目谋敢谓老怀千里志故怜饥作四方游若人尚隠南山雾老我合从春水鸥旧契百年谈未易且言家共古扬州
　　问君有赋敌相如谁为君王诵子虚去嵗别家今未返有亲须养得安居附名愿见先友记宣布曽传太史书清燕倘思询旧事莫辞待诏乆公车
　　次韵元衡忆上饶见示七言
　　避兵俱落信州溪为客岂知湖外期逺役不应因米屈秋风政尔怅鲈时故人已寄招魂作【斯逺近寄数诗】吾子重歌隠士诗囬首天寒又霜雪可教猿鹤苦凄悲
　　玉汝行颇遽以诗留之
　　云物荒荒苦未晴客程惨惨易成惊家贫纵乏淹留具意合能忘赋咏情底用飘然轻此去未妨聊尔聼流行年来已是乖离数况复相逄俱老生
　　寄太和旧游
　　李暗桃春未是晚可怜孤负海棠天故应陶冩皆诗内安得淋漓到酒边已办经营求散吏便思潇洒泛江船相思异曰题诗句绕屋扶疎陶令篇
　　秉文同成父问屋普圆过予而归
　　朝响疎疎不晻光暮檐浏浏亦无长胡然可救焦枯厄政尔能成湔袚方堆案文书小盘礴并溪草树一徜徉君方问隠我思去异日相望何有乡
　　过陈莘叔尹因以赠之
　　几从邢子问先友相与谈公口不空治狱尽心无诡论挂冠犹徤有高风峥嵘正尔尚豪气矍铄未应闲是翁两月淹留见何晚竹林松径暂时同
　　晚待明叔不至
　　为霜未就觉风繁拨火成灰思晤言立壁旧谙宁怲怲孤灯埀上只昏昏防言已过一阳复归去可忘三径存赵孟孰云能贵贱万年端以势依温
　　王彦愽徐审知频来问疾口占示之
　　秋来疟鬼不销亡令我兼旬病在牀治药频成问良苦易衣终日屡炎凉但添物色増悲壮那有功名忆慨慷多谢故人来问疾几囬宵度石为梁
　　邂逅徐应卿于都下要之同归不可索诗因作
　　铅山假尉懐初识祖印依僧忆屡过防镜余今叹斑白束书君亦尚犇波肯因艇子俱归否扪此空囊奈若何好并千岩学诗去侯门弹铗为悲歌【千岩萧徳藻敦夫参议湖州所居萧与应卿尊公右元官教为武冈军判官交代】
　　偶书
　　隂云不肯放朝阳雾雨真成作早霜窻静网丝萦棐几壁疎虫语撼藜牀故人秦越自肥瘠世事鹤鳬随短长病不衔觞惟覔句不须吟咏转凄凉
　　赠徐处士
　　南朝文士数徐陵骑省流风篆法存翰墨了知无异道丹青今复见诸孙规模要自胸中具防尺嫌于笔下论太息艺成头已白谁能持使献金门
　　蕃有诗谢萧伯和见访伯和和之莭推文见而同作谨用韵并呈教授丈宋衡兄和诗之夕莭推丈置酒招二丈饮予咏归也
　　忽闻独奏鳯将雏三叹遗音特未芜禁里端冝奉朝事幕中那得尚平趋临流置酒高人意叩户求诗俗士无迨此何妨屡还往可人况不费招呼
　　夜忆钦止斯逺
　　木叶骚然雨到时共眠僧榻各哦诗推移忽已年时事怅望相防天一涯别后屡书浑未报风前小立重相思人生知复几寒暑一别长为数载期
　　访韦丈叔能于严州西溪门外
　　春王正月附人书踵报祠官赋遂初到处频成询所寓忽能为説已谋居苏州旧日诗无敌严瀬从来画不如东馆轻舟虽若驶可辞蹑履到阶除
　　示詹深父
　　浊泾清渭本源分寂寞安能乱纠纷世黠只知钱使鬼我痴但识頴呼君乘时大驵千金射望嵗良农赤地耘冨贵要知定何物五车何必为渠勤
　　经旬不作诗示明叔
　　春风着物已熈熈枯木无心亦自知径欲殷勤辞故絮却怜窘束欠新诗老来政怯花经眼游倦翻成鸟绕枝同病同忧有如子更堪相对两霜髭
　　入夜应潭对岸作示成父
　　溪山风月两相当痼疾真成得袐方往日同舟伹饶信秪今去路落湖湘贫亲戚古所叹归去田园老未忘试遣溪头问酒价扫沙聊得踞胡牀
　　别约之舅
　　叹息无钱归买山驾言渺不知还为家百畆未为防何事一生长苦悭我漫参军作蛮语公能诗赋动江闗固穷似舅诗难敌不待牀分上下间
　　送成父弟赴补试兼属同行亲友
　　南省新陞弟子员诏来郡国示详延百年涵养期为用一日选抡非所先珍重好营当暑服丁宁休覔候潮船故知同役皆亲友莫忘书来慰目前
　　用送成父弟韵送周明甫赴补
　　诏取咸知有定员朋来争欲副招延扬眉欲竞将谁与见敌能轻孰子先养志郷时惟负米薄游今日蹔求船男儿富贵须勤苦笑我区区但眼前
　　送孝显彦博昆仲赴补仍用前韵
　　清时择士岂充员大辟贤闗务逺延一日擅塲称举子百年匡国是儒先为言行役加餐饭仍祝涛江穏放船意惬归来期不晚秋风觞酒大人前
　　送张刚中赴省
　　王都观阙两巍巍逺道观光亦已稀当念功名方发轫可辞尘土蹔侵衣春风咫尺君得意晚嵗伶仃我欲归傥过南山语吾弟尺书因冷倦重挥
　　又成父弟往余千谒赵叔遂至池阳庐陵谒二周先生长句送行
　　归我山中未一年两囬题子送行篇况今客路飞红叶不比春风啼杜鹃东阁翘材嗟乆阔长沙夜席已喧传子行厯防应兄问并谢江东有二天
　　过吴江访尉曹李仲纯不值代简寄之
　　晓寻仙尉向吴江闻道乘舟警吠厖渔具畵图賖面觌松陵酬倡阻心降因人尚拟它时寄共防无因絶境防二季一翁新作别望君湏遣候舡牎
　　因送王亢宗便寄
　　经年不遇辰州使忽喜黔阳信使通县尉已闻辞令尹校官仍説困治中可堪契阔漂流处长忆追随寂寞同已是湖南更湖北欲言风物怕愁公
　　赠王进之
　　走遍东南数十州皇皇长媿食为谋阅人政尔亦多矣有客可能如此不叹我漫知耽句僻如君真复是诗流相逢颇恨夫何晚华发萧萧今满头
　　赠别游子明时子明已解安仁印绶未离任云
　　频年此地几维舟愧费主人鸡黍留秪道防鳬已朝帝那知一鹗尚迟秋小能过我谈不恶重复别君空作忧问讯东归所经厯伹云岩石过丫头
　　奉赠子冉议郎老兄
　　大阮谈诗数起予为言小阮最怜渠客中邂逅能君识天外飘零孰我如家世要谈京洛旧古碑共阅汉唐余所期共剪西窻烛郤值移家方借车
　　赠别谢茂直
　　江东何许上饶郡置吏能淹谢法曹与世相逄腰漫折对山吟咏首频搔谁怜老去斗升防未博平生灯火劳我自都城与君别一官于此始青袍
　　赠沈沅陵
　　绍圣同年今几家泛然游宦偶天涯先因避贼来江左身欠防山到永嘉世防相期防腾踏束书宁复漫咨嗟我今山色催归意君政黄防穏聴衙
　　赠李子永泳
　　漫刺平生不妄投不知我者谓何求平生愿作李君御问事况闻他秩抽驿舍夜凉陪麈尾野田风晚从遨头可嗟鞅掌催成去未尽登临山水幽
　　赠马奉先二首值其已病竟不相识
　　使君何苦向冝州应为涪翁句法留铜柱宁兴跕鸢叹金华要遂牧羊求壮时根本先培固老去波澜重卷收我亦学诗穷未逹是中得处可闻否
　　湘山湘水乆经怀近嵗扁舟始一来颇见留传诗句冩故胜摸索画图开城南虽欝平生志冀北未空千里才壮节曽闻趣除诏辞官何乃尚徘徊
　　溧阳别成父弟兼寄逺父秉文
　　策蹇同来秋始高肃霜于此背征袍别离摇落谁人句险阻艰难卒嵗劳好在梅花千雪树因思我友两文豪莫道凶年政艰食径须一醉办糜醪
　　溧阳邂逅胡安丰赴官送以二诗
　　清江江上顺风船大轴持来得纵观几对江山忆谈笑故懐书札欠平安传闻召节趣归对不信淮州劳跨鞍我欲渡江因病返岂期于此刺探漫
　　丈人笔力老波澜平处犹能敌建安蹔为时清掌边钥却来夜直上金銮怅侬三径归来引飜作五溪行路难邂逅一欣还别去雪泥连日未全干
　　邓师契县尉以沅陵韵作诗见贻次韵
　　叹息师门乆不传苇间几欲聴延縁多君有意工文字老我空能厯嵗年鹏鷃故知难一辨防蚿空复妄相怜虽然亦可凄凉慰秪恐赓篇别是篇
　　十二月二十六日
　　水有萦纡何自来竹能森爽为谁栽山僧乞饭朝一出幽子题诗日几廻放鹤未妨频有客骑驴正尔独寻梅得闲且尽幽居趣顾我初无当世才
　　人日
　　元日虽晴人日隂梅花如积杏花深未忧盈室无储粟且恃春风洗破衾莫恠物华常草草定縁老态日骎骎不须愤泣卞和玉何有矜夸季子金
　　人日怀成父弟
　　人日雨连元日隂杜陵时节已如今苔迷草色闲多思竹倚梅花瘦不禁徴事还愆退之集题诗漫有蜀州心溪南有弟遥成隔目防苍然暮色侵
　　同邢希声游化成嵒
　　客授袁州且二三胜游兹日始舆篮僧残尚保高低寺迹古犹呼上下嵒不省眼中如昔否可慙笔底欠穷探平泉草木今金瀬免郡还家未趁参【寺有李卫公嗣金瀬在溧阳怀前守侍御史李公】
　　寒食前一日伯永相约过陈氏茅轩蕃亦载酒共往与者常宁尉曹明叔伯和蕃赋诗
　　茅轩临水自谁开况有荼防玉作堆佳节愁孤一百五可人共约两三杯轻雷淡雨林间过落日清风座上催更喜经行逺城市不妨杖屦晚方回
　　袁州北崇胜寺二首
　　病中曽覔扊扅炊别后东西无自知似说诸侯枉行卷却从羣彦赴明时相如定辱君王问郑老宁容尔汝期几欲寄书愁不逹偶因闲暇一酬诗
　　故人贻我壁间诗何处飘零负此期蹭蹬我今慙薄宦飞腾君合趂明时虽然不用逄人说老矣何庸覔世知借问还家底为计儿能樵木妇能炊
　　呈明叔且约诘朝过买江天阁
　　老屋支风政觉疎况堪急雪堕空虚黒甜颇念华胥去白战仍牵故事余雀噪还喑家立望防窥欲下粟无储江天快阁相萦带曵履明朝不命车
　　三月十七日以檄出行赈贷旬日而复反自州门至老竹自老竹至鵞口复囬老竹由干溪上入浦口泛舟以归得诗十首铜马丁女诸峯皆舟行所厯云
　　参军出郭匪幽寻使者移文播徳音石蒜榆皮那得饱刀耕火种岂能任义仓政尔因饥发赈厯兹焉遣吏临比屋故知难戸晓分行聊得尽吾心
　　闻道高原尚苦干未妨平陆欲生湍眼中乍见扶藜出耳畔未嗟啼鸟讙汉诏当知本寛大豳诗政复着艰难尔能粗得饥膓实我亦安辞脚力酸
　　马騣岭下源初发鵞口山前渐可舟一百八盘谁谓险二十四溪何自游深厉浅掲故数数车烦马殆真悠悠惜哉当此方倥偬不然亦足供夷犹
　　大麦初齐积渐黄青青小麦更连冈去冬屡雪有如此今嵗一丰端可望负笼不须嗟甚苦腰鎌行且防争忙大仓红腐憎泥土亦复遥思饼饵香
　　既雨得晴晴亦佳笋舆终日度咿哑蒙笼篁竹四三里髣髴茅茨三五家邻舍相闻亦鸡犬田畴随事有桑麻居夷何陋惭君子不尔辞官学种畬
　　干溪溪侧弹子洞薄暮过之聊且休志欲山林成独往媿无名姓继三游竒竒恠恠乏画手凿凿磷磷冝枕流岩岫水泉真两得未容石井独吾州
　　春今囬首便天涯留得芳英在物华野色似云闲放犊树隂如幄暗巢鸦金钱满地空心草紫绮漫郊苦菜花试攷方言助多识欲传名字入诗家
　　浦口江头艇子呼有懐逸兴恐成孤非闗邮传憎尘土自爱江山入画图峯势宛如神峻防瀑防浑似笔浓枯顾怜文力孱非敌賸欲追摹忽已逋
　　晚日防风坠镜平中流直下縠纹生烟云防缀多新态鸥鸟逄迎殆宿盟聚落近于边境接村墟亦有戍楼横虽然王化初无外接畛农桑畔不争
　　世竒粤水与湘山此地元居楚粤间尽日觅诗终莫就有时游目不能还骤来遥防雨初过忽尔数峯云自闲逺碧近苍元互映浅青深緑更相闗
　　九日冝春道中
　　勿云秋意漫生悲可欠重阳一首诗瘦马嘶风红叶树村帘沽酒菊花枝壶觞徴逐纷皆是人物风流眇莫追独立斜阳屡搔首未妨乌帢鬓丝埀
　　十二月一日因出小憩快阁而归
　　昨宵已辨雪中灯今日晴来聊记曽病骨可堪风似刮衰眸自喜句如氷鴈因就暖长为客鱼为逃寒返堕罾北去南来勿渠叹身今淹泊嵗还仍
　　赋辰州东园水乡
　　往日苍苔满癈墙袛今新緑涨芳塘不唯新种荷成柄更复添栽桞作行墨客休题洛神赋主人政念水仙王倦游拓落浑无此伹拟攀搴学制裳
　　早到超果寺示成父且约归日携家来游
　　雾里防花喜未昬竹园啼鸟爱频言土膏穉麦如争长水脉清流却变浑负郭无如此山寺携家更拟泛溪村卜居苦欲规佳处佳处都归袛树园
　　归途
　　篮舆伊轧又前村何许风来洗睡昏木落尽还山面目旱深穷见水根源相逄负担皆征利难覔隠居躬灌园归路苦长行易倦防鸦残月记松门
　　桃源道中用邢子中丈旧韵
　　山川曽是避秦余何得真成画不如想象曽闻昔所赋经行为记我今初欲知赋役无逃遁防取耕桑映宻疎雨笠烟簔春正好盍抛手板便从渠
　　昨日絶湖颇危追赋二诗
　　平生谩説江湖乐小遇风涛意不任颇云山相俯仰却怜水鸟恣浮沉神游险向寃魂语笑傲强为洛下吟頼是初谋壮维楫不然何地覔壶金
　　鄱之为险旧知名盗夺渔侵恃以成波静宴安犹几席风来汹涌甚戈兵欲知舟楫洄防趣都在溪山表里清明日余千又维缆诵诗还是忆长城
　　既絶湖得顺风顷刻已见弁山二首
　　五日隂霾鬬不开歩行湖觜防帆来秪言命有穷年厄岂料风能今日回自是人心分顺逆枉于造物示嫌猜篷窻纵雨无深掩要见前山翠作堆
　　几向诗中覔弁峯倦游何意道兹从欲搜短句五七字却值浮云千万里颇觉啸歌随趣得不同应接向人慵连朝苦厌浮家恶今日翻思此地容
　　二十三日使风
　　江行已属北风权此去宁忧上水船卧聼招呼帆转脚起防飞溅水平舷鸥乘逸气防仍泝鴈怯惊吹防复连元妙未穷天籁说雄豪诗读快哉篇
　　比与成父别谓先行矣及再至溧阳则犹未也留数日与之同归用雪中怀家之韵
　　分携决意归先我邂逅尚留飜挽渠已是常饥思稚子更逾三月欠家书嵗云莫矣嗟何及归去来兮计莫如壮志渡江思击檝老怀寻壑愿巾车
　　过南昌以病不入城纵望偶题
　　滕王阁上退之碑徐孺祠中鲁直诗往客欠游常系梦今行縁病复愆期霜雕南浦短长栁云掩西山浓澹姿落照有情増我恨晚风无力度防迟
　　峡江舟中懐徐审知
　　峡江江上晓乘风人语鸡声宿雾中自入江西此差胜有如吾子乃无同未怜终嵗数行役可料此生长困穷独是嗜诗余习在耸肩搔发愿求工
　　寄题周氏园亭
　　红紫矜春一梦空緑隂青子竟匆匆那知黛色二千尺况说苍髯十八翁万卷读书余旧习百年种徳待成功吾家相望牛鸣地来往悬知亦许同
　　蒙斋
　　崭岩郁欝势参天下有幽幽百尺泉浅汲宁容长蛙鲋旱年端可洗蚳蝝若人怀寳故如此笑彼发蒙真易然不伹作诗能换骨更知读易已忘筌
　　题堪隠【在玉山尉廨】
　　考槃何必涧之阿喧寂由来无异科笔下烟云供防缀胷中邱壑寄婆娑清谭不负玉尘尾白酒未孤金叵罗试数王春才几日落梅将尽鸟闻歌
　　蕃归自浙之十日斯逺赴处州之约入城自此遂将从处州入关迤逦往谒朱晦庵先生兴怀契阔乃成长句
　　展卷才披别后诗倡余和汝媿犹迟书来唤去有前约力挽莫留聊后期徴逐里闾平日事飘零山水异时思从师千里多君志糊口四方怜我饥
　　寄题周霍丘寓斋
　　君住潇湘作寓斋赋归仍与是斋偕已知身世非真着肯向功名怨寡谐雨后更无云在岭晓来那有月当阶几思谈妙相从去人事胡为苦好乖
　　同张伯永出郊迓客倦叹之余因以成咏
　　度日无悰得养疴不知春事已云多桃花灼灼为谁好杨栁依依如恨何曲折东西山展画抑扬高下鸟闻歌是间有句彊能管古淡如君莫我诃
　　周允升见临已而涉过其书堂二诗赠之
　　涟川川上一书堂岸缺篱崩径亦荒问讯主人空日日自怜求友亦皇皇岂期雪后能相过不惮风前徃送将陇菜半芜梅摘索未妨小立更寻香
　　问学知君有所从未闻论事剧谈锋滔滔元自滥觞水凛凛定期寒嵗松不负师承经子厚共于人物惜元龙涟川川上书堂路宁复斯人旧履踪【谓南轩先生也】
　　访孙子进子肃于黄堰
　　茅屋啼鸡日过中小舟随问曲能通遥遥黄堰忽重到落落白头今一翁别后每懐音问阔见时还许笑言同倡予和汝平生事惆怅春风又起鸿
　　刘伯山书来云有施主为造一亭刘子澄名曰竹溪索诗为赋二首
　　竹外青原乆不防书来賸喜报平安脩筠流水故亦有高士韵人良独难杜老不应栖锦里谪仙终合见金銮兹亭便与图经载何况制名繇孟韩
　　今人那有郗嘉宾为子经营茅栋新可待弦歌资廼具讵须出郭始离尘旧诗颇愿穷冈割后约要容王翰邻更唤能诗子欧子不因对月自三人
　　游石壁寺懐襌月
　　一棹夷犹石壁来寺门杂树向溪开七言粗可供诗本十幅谁能致韈材想见高情澹云水未嗟陈迹掩莓苔倦游到处浑如昔欲住还成破雨回
　　登愚卿无尽藏再用韵呈愚卿
　　白云故绕青原寺青竹深藏白鹭洲物外未能穷往迹眼中欣复对诗流功名邂逅何嗟晚嵗月侵寻直漫遒拟尽﨑岖仍窈窕几时扶防更挐舟

　　淳熈稿卷十三
　　钦定四库全书
　　淳熈稿卷十四
　　宋　赵蕃　撰
　　七言律
　　宜春县斋寒食日作
　　故知寒食住为佳可奈携家更忆家忧乐相寻定何种死生如梦本无涯节中天色少来旧诗里风光别去嗟李迳桃蹊事虽退栁行因雨未抛花
　　三月初二日人以为风止之祥
　　防言雨作风当止得雨喜如遭旱时枕藉无嗔杂簔笠跧藏不异庇茅茨近看杨桞大垂手逺对云山图入眉日暮横流难共济明当安穏遂东之
　　三月十六日郊行
　　乍惊风色扫羣隂旋见朝光上逺林李径桃蹊愁欲寂麦畦桑畆秀何深未云晨出因迎客自喜山行不废吟春晚得晴如此少寄声鸠辈且停音
　　宿柞树下见赵行之所题诗
　　人道朝霞不出门今朝失喜见晴暾长林未减霜前翠叠巘全收雨后昏兀兀不知为防曰悠悠又复度前村眼明见此壁间句回忆东江数过村【东江亭在衡州】
　　寄克斋舅氏
　　不奉书题遂一年书犹断絶况诗传兴来亦复吟哦否读罢何当疾痼痊慷慨初无伏波志忧愁枉类屈原迁使来覔我当何处水出牂牁若个边
　　次韵晁大舅祖子应
　　离骚皎皎在湖湘冀北茫茫失乘黄徒手岂能探虎穴敝车安得绕羊肠外家文律况吾祖有作嵗时常一囊天遣南来端有意要须徤笔冩秋光
　　久不领衡州舅氏书以长句问动静枢宻舅镇京口户曹兄官宣城闻安舆徃来之故见于辞
　　寥阔书题久不闻可怜鱼鴈动成羣未传春兴衡阳纸长忆江东日暮云见说风防京口泊又云山色敬亭分莫言翰墨才游戯看取毛锥解致君
　　次韵逺斋春雨有感
　　春今着物防陈新未扺新诗得许荣韩子虽云誉东野侯生终竟愧弥明已知林下栖迟计何处人间宠辱惊更欲从公问归宿夜深风雨四山倾
　　冲谷和诗惠书且有访予之意
　　门外秋来草长科寂然何止雀堪罗清诗寄和劳相忆手札俱来仍足多豆饭芋魁吾自有芒鞋竹杖防时过相逄不用论余事兹道待君相琢磨
　　逰管厯院用乔子迁韵
　　北沙一勺浅沙泉三曰弯跧厌客船指似殿楼知有寺经行陂泊见多田清泉方斛快新浴草屦葛衣便晚天阅遍题名重惆怅越州何许但云烟【越州谓喻叔竒时为是州别驾】生米市尽处有寺名演义有二物且得甘叔异邓南秀简寿玉诗
　　徃来屡覔肩吾钓八十初逄演义僧香爇黄连云细细薜看石柱帔层层何妨杖防徃幽歩频念竹炉眠曲肱海内故人难数见壁间时得姓名曽
　　岭路恶甚问章圣寺葢欲投宿也书寄周袁州
　　举头易见天邉曰属目难逢山下村行尽土麤仍石恶望穷黒与云昏此身何可数兹役薄宦有谁能见存章圣明朝还曲覩信知縁契在空门
　　六月五夜斯逺防宿西轩为赋七言四韵
　　雨余信宿尚留凉况是僧房对竹床异曰江湖成逺隔只今林壑可相忘囊空未易苏贫极酒薄聊能衍话长竹树并檐虽尔宻不妨新月吐华光
　　韦南雄惠酒六尊以诗谢之
　　叩门何处逺行人撩乱鸡飞犬吠隣信有青州六从事讵多驿使一枝春经秋未愈文园病晚嵗更余扬子贫愧是无诗堪每诵意中殊觉丈人真
　　同签判谢丈简寄教授李丈仍用王原庆旧韵
　　斗酒百篇家有风故应名堕胜流中从教客论嘲元白嬾向东华恋软红好句旧来传已熟并游今日敢言同看公人物非如我毕志区区在草丰
　　简谢张王臣
　　病过春风二月时不知春已到酴醿当公置酒招新社念我因诗辱旧知岂但讙言慰羇旅更容醉墨对淋漓寒牎卧想夜来乐门外卒然风雨驰
　　又简张王臣
　　留落殊方少故人岂其再见愈情亲防因高论兴衰飒频借深杯慰苦辛只道朝天在长夏那知奉檄又残春未闻行日先惆怅君复何忧慨此身
　　白水道间
　　一源曲折防成桥稻陇蔬畦高下浇水碓暗鸣蛙吠草緑云乱防鹭侵苖谁云斗粟可相挽到处佳山如见招东畆防秧南畆莳乐哉安得助长謡
　　贑州出示马提刑留题麻姑山次韵
　　发轫名山三十年毎逄佳处一悠然独于此地欠行迹始信兹游亦属天坛记旧模唐刺史句题今诵两诗仙和篇末至夫何敢势似求鱼乃木縁
　　得邢广声书且索近诗走笔报之
　　春来日日雨兼风朝暮昏昏扺梦中村巷忽闻喧吠犬逺书何自落征鸿殷勤每辱寒温问邂逅防思言笑同曲逆不侯繇计拙相如游倦欠词工
　　呉仲权相别诗云欲少留桃川山中昨日同在伯懐之作诗约在伯同赋以寄并属徐季纯于去非
　　诗卷方欣见管斑酒杯已复动离顔余当大朱冠际君政清虚爽气间逸兴飘飘难并驾好风发发待吹还如舟可使长身久有竹悬知不用闗
　　题湘乡道中梅花
　　道上梅花无数株似能相与慰穷途色严不畏晨霜劲馥賸宁须爱曰敷落落卒无词客赋纷纷只了酒家沽虽然根本故亡恙犹愈松明日夜刳
　　长田道中梅花
　　腊前已赋忆梅诗年后才能见好枝我亦嗟渠苦孤瘦渠应怪我防清羸虽然故有临风趣政尔难忘覔句痴回首江东在何许故人相逺费相思【谓徐斯逺】
　　梅已开犹未知之简斯逺
　　问梅颇复恨开迟及至开时病不知何自折来相料理似怜一见苦参差君今政草凌云赋我又初无却月诗风月孰于风日愈要须一语为评之
　　初见梅懐玉山友弟
　　江路野梅初折来班班已有数花开细看浑觉风神在且老空惊鬓髪摧我所思兮千万里知其趣尔五三杯半年未有音书至未过衡阳防已回
　　挽李子永二首
　　灵山山下初逄处溧水水邉重见时草草犹传出山句勤勤更枉送行诗传闻恍惚疑升报问讯凄凉自越医【始见建业张孟逺章谓公已没继审于陆用之】畧计别离能防日谁知生死遂分岐
　　封侯寂寞空飞将佳句流传自谪僊半世作官才六考他年垂世有千篇箧中酬唱都无恙天外音书不复传五岭三苖防处所千岩万壑若何邉
　　去徳清十数里阻氷舟行甚艰
　　常时一夜北新桥问讯兹来故不遥岂虑坚氷忽成合更当冷日未能消志存纡直无渠怒行有艰难自我招頼是晴山有佳色不然何以慰无聊【自湖州欲行大溪舟人以路直而来】
　　贵溪简李啇叟方元直
　　李侯佳句似隂铿早向茶山识贑曽涤器宁同长卿逸闭门不学玉川憎平居尚忆寻君去南庙应还访我能诗卷当时更谁与英文采被云仍
　　十七日晨起简诸公
　　年多病暑苦亡聊夏忽如秋意自消竹屋纸窻宵摵摵雨条风叶晓萧萧凶年未易办五斗乐处郤思甘一瓢防日诗筒似疏旷意乗聊复一长謡
　　六月十一夜简孙子肃子仪
　　暑气侵人百不堪晚吹防喜鬓毵毵手持白羽不胜倦醉潄清泉欣尔甘定夜数钟随谷应临流防木与天参况当风月佳如此秖欠两公相对谈
　　简季纯去非
　　寒食今年两日晴已焉疏雨洗清明酴醿自后牡丹发反舌乃先鶗鴂鸣多病未能疏酒盏畏闲聊复近诗盟相看政尔间何阔异曰书题空叙情
　　简斯逺兼懐成父
　　闻道篮舆出行田归来药裹手亲煎旱而不雨热尤剧节且立秋凉未便我亦南山成卧疾弟犹北阙未廻船江南已自伤流落何况湖南路渺然
　　简赠呉仲权镒
　　江西名士多所识尽道延陵有异孙赋就早能传学子诗成晚更彻宗门经过县郭办相覔邂逅心期欲暂论禁省催君咏红药江湖要我撷芳荪
　　简贾新之
　　君诗耻作阆仙瘦颇厌飘零其故何求士近闻劳仄席斯人未用岂悬科交情满眼尽今雨世态由来俱一波所愿深持后凋节传书独行不为过
　　用賖韵简贾新之
　　洛阳人物旧传夸殊县相依得贾嘉鲁殿独余多刼火都看尽防畨花寓懐不但篇章好评古犹多论议哗问我若为成间阔路经墟落苦嫌賖
　　骤寒简明叔闻仲威数过之
　　相逄日日讶冬暄为此隂寒仅覆飜破屋未愁茅尽卷近林无奈鸟相喧驰驱短景贪黄卷咫尺梅花忆故园闻道频迂长者辙教儿勿掩席为门
　　用前韵再简明叔仲威
　　晨兴袄子欠黄绵宿火灰深更苦翻官冷自疏鳬鹜进儿饥不作鴈鹅喧孰云数口须防禄已料此身终灌园二子交期非势利故能冲雀屡排门
　　药圃旧无竹仆为作诗从闲止乞栽
　　如闻旧隠竹多有想见频年笋更添一日借居无不可数竿分我未伤廉悬知影可连书屋便恐山无到野檐如许作谋还自笑未应于此是真潜
　　重懐思隠之作因回使寄明叔兼呈从礼景立
　　问讯新篁今几长髙应出屋下侵廊遥怜初日弄碎影想见午风传细香卧看行吟君得意昼思宵寐我回肠譍门为戒须髙眼有客能来傥姓王
　　去非尉曹于廨舍之侧凿池种竹为亭其上名曰有竹取文公诗云也
　　旧日南州于去非一官黄绶不嫌卑要为賔主壷觞地因着胷中水竹期怪防不同东野耄政由深得退之竒过君池草生春日忆我丛篁长夏时
　　乞竹亡有药圃主人买以种之
　　时人靳惜千金费肯似俞郎买竹栽老节尚封南磵雪定交新得北枝梅幽禽亦自知人意度曰频能为我来十饭未妨全不肉上畨春笋待新雷
　　建徳道间
　　妇并蚕筐候蚕浴儿眠牛背趁牛行要知比屋俱无事看取人家尽乐生麦畦就熟黄云委秧垅初齐緑浪生快活收声闻布谷可怜鸟语近人情
　　蕃来湖州连与叔骥和叔明父叔宝相从又从和叔获见先给事遗墨輙赋二首
　　东南名胜白苹州人物咸推故国刘徃叹赋归何勇决今观遗翰许风流逺斋视我曽青眼酒正今年成白头尚喜君家文墨事到今三世未能休
　　邂逅忽成三癸亥就中和也少三年诸公濯濯故如许老我萧萧真足怜少住政当愁雪曰欲行飜是喜晴天东南故旧多离阔犹喜丞能共此筵
　　登李叔器家见一亭
　　别驾当年蚤见防郎君久亦弃文闱闭门幽径滋苍藓杖防高亭接翠防试问丘园返初服定胜风雨葢征衣一官政为饥寒计未免饥寒故不归【卒联蕃自谓也躬之不逮之媿可胜道哉】
　　贑丞陈择之官满归清江追饯珠林
　　经行此地防维舟我亦飘零苦倦游旱久未教梅破腊霜迟留得草含秋离懐不似残年促细雨何如骤雪收防事令人重分首自兹出处恐殊谋
　　程季仪沈俭夫携酒见饯于湘中馆借用季仪所次五峯先生旧韵见懐之作
　　拟和题诗畧未成卒然风雨暗前津高秋政应凉如水余溽胡为暖似春载酒肯来真好事舣舟聊为驻行人异时懐玉山前过一访耕桑老病身
　　谢李正之惠潘墨
　　地炉穷曰坐寒灰顾与貍奴争席隈砚少磨研尘满面笔疏驱使腐生莓慇懃不记圭覔邂逅欣同赐璧来药裹闗心废诗久恐因诗械却为灾
　　曽郢州携和诗见过次韵谢之
　　家世风流翰墨林政和佛祖务传心浮辞肯作齐梁体古调直谐韶濩音入社敢期陪唱属赠言从此得参寻惠然更辱高轩过不问春溪緑涨深
　　留别周叅政诗二首
　　元祐登瀛盛古今秖今衰冷媿诸任圣朝既有徐州相得路仍知异曰心龌龊更无防价市鹪鹩自爱一枝深故同坎轲荆蛮徙昔所悲歌今放吟
　　故意还叨累十觞诸家所厯信逾常黄尘倦马久非地野水白鸥终是乡勾漏不惟兼采药长沙更欲访沉湘凭虚便谓神仙近却觉仕途真渺茫
　　程士和和诗送酒复用韵
　　半夜诗成疾置看甚思走笔退知难我如枫叶非关伐君比梅花不带酸岂是独醒羞众醉政由尚白惧朱丹一尊重辱相料理不尔何縁罄一欢
　　趣成父寄酒
　　如闻已熟遂初泉曰曰江头数过船梅岭望来能止渇麹车逄处觧流涎故人海内忘形少风味杯中到手贤遥想容斋对陈子有时醉倒竹骚然
　　喜俞玉汝见过
　　秋风起我友朋思倚树谈君语未移秪道穷年上湖海那知今日防茅茨病多止酒家无酿贫乏嬴粮甑罕炊作底勤渠相劳苦倒囊共出别来诗
　　明叔今日不过书斋
　　竹屋深深画亦隂病多无复短长吟三年肯住见君意一曰不来闗我心蝉噪未知秋日晚雀投如识故枝深残书乱帙慵能整倚頼残樽尚可斟
　　呈衡州使君先生二首
　　当年月以秋中过今嵗凉因闰故迟渇想话言思亟见暑侵鞍马敢云疲曽闻遗俗有存者岂若吾身亲见之少不如人今老矣朝闻夕死庻防为
　　常州何乃又衡州或谓兹行乃胜游钟鼓相闻寻岳寺茝兰无数踏湘流是中夫岂先生乐此叚聊供幽子求岳麓相望唯石鼓要令吾軰务藏修
　　清江道中
　　自入西江絶少山蹔看平逺又弯环【自过南昌两岸絶不见山】望穷浩浩鸥波里诗堕苍苍暮色间网戸谩多鱼踊价酒垆虽少客酡顔儿时所厯今重过无复衣斑徒鬓斑
　　次韵陈县丞谢送笋
　　官曹常恐废书勲頼是相看有竹君送笋但知修嵗例辱诗还喜继前闻【顷送笋与张伯永丞常有偶酬】馋涎肯为口腹计幽处要期风月分我事且然成忤俗奈何君复露竒文
　　晚晴四首
　　残风落日蝉乱鸣细履小园欣晚晴投林倦鸟分暝色满地落叶无秋声卫尉一钱曽不直阮郎防屐毕此生三十六中第一防脱却世故甘佣耕
　　五曰舟行雨间晴晚逄寒日上晴林山因絶翳修眉展水得无风坠镜深可恨飘零独南北不如水鸟共浮沉向来止酒縁多病新为清羸又一斟
　　度月隂霾増病苦重阳开霁见秋新菌生康乐登山屐尘败渊明漉酒巾强拟扶持成小憇路逄借问一何频莫惊老瘦非前日看即推迁类昔人
　　不知林薄上新月但见村墟生逺烟满地蝉声争嘒嘒连溪鹭影落翩翩旧时不负登临集未老还为疾病纒赖得一晴供节物未妨七字发孤妍
　　孝扬成父约见过屡展期云须晴也
　　雨到丛篁忽暗鸣谯门应已载传更伯淮被冷睡难着孺子榻空尘欲生防戒樵青成痛扫屡闻黄耳递虚声逄迎可待休形叹秖恐穷冬无好晴
　　刘通判
　　自昔盱江妙人物未容修水擅璵璠狱平寃滞繇仁勇众息讙哗頼徳言谓继更生校中秘却追子骥问桃源神仙天上多官府盍乡蓬莱蹔弭辕
　　隂伏阳升直防辰当年犹想降庚寅防山北斗人皆仰和气春风徳有邻防即吹嘘九天上岂徒风月五溪濵不惟相国同年契更有齐年相国人【公与右相同年而与左相同生】
　　过在伯于学中
　　晓出城南日映光水烟横截树烟长多闻政欲从君语造请宁能遣我忙胜可作亭摅意匠醉因种竹试传方规摹岂止衡山小安得高歌题屋梁
　　呈广仲运干
　　招真岩畔菊花秋忆昨赋诗相赠投不但居民思憇树每令客子击行舟只言腾踏已云逺岂料转输由尔留我亦老焉犹昔日倚楼看镜两悠悠
　　负暄
　　天公知我寒无褐惠以檐间百尺裘挟纩固殊如是想索衣不叹晚为谋神融遽合庄周梦意气俄乘竹叶舟侧聼屋山鸡正午又愁寒雀暮啾啾
　　送潘湖南二首
　　湖海频年厯四迁治声徃徃遂无前长沙夜席喜今召右史素风追昔传要识平治端有道不知论奏孰为先岂惟人士想风采闻说天心正渇贤
　　名世公今第一流百年端见防人不临民不作子桑简好善咸推乐正优侍从近臣方妙选林园胜事未冝休曽闻王贡弹冠事无奈相如故倦游
　　和青田刘令同年见答寄茶之作
　　越国春芽旧有闻换来佳句益堪珍主张品格曽无过吟冩工夫直有神鸿渐烹煎应巧宻玉川才调本清新索居海角凄凉甚时得吟哦慰此身
　　周愚卿求所藏灵壁石名堆云
　　一自风尘没泗濵英遗何敢漫嶙峋崩腾直自天邉落拳握空夸席上珍好事了知真是癖倾家务买不论贫不来俗客仍湏钥夜半负舟端有人
　　六月初九日晚大雨简文显子畅
　　千里归来病作劳偶因好雨试挥毫凉声何止到草木秋意直将侵鬓毛坐念司功狂欲呌【谓子畅】更懐元亮卧方高【谓文显】何当过我茅檐底不独谭诗亦具醪
　　午风大作已雨甚防
　　老屋支风惧压焉若为吹雨但疏然池蛙閤閤自得意圃蝶飞飞人故怜玩物不妨寻物理得闲聊尔赋闲篇枕书防欲成幽睡又怕饥鼯搅夜眠
　　莫万安以甘雨应候用社曰韵作诗见贻次韵
　　今君忧乐皆农务信有雨来晴便晴宁似倦游伤偪仄不堪终日屡昏明归舟净緑不可唾旧舍小滩浑欲平元是江湖竿钓伴可湏钓叟自为名
　　子畅雨中见过且惠以诗乃用蕃谢文显载酒之韵复用韵为答并简文显
　　草木荒凉门半掩故人谁肯为予来要师原宪安非病敢学襄阳怨不才春自堂堂花更落髪今种种老其催谢安故有东山志过我题诗拭砚埃【仆所居名东山】
　　雨合茅檐书罢看惠然君乃过蘓端浇胸细酌杯中物洗耳饱聼溪上湍近喜同防诗有味晚期偕隠谷名盘因声寄谢周夫子文行如斯古亦难
　　毕叔文以双头白莲送程士和録唱酬诗以求次韵
　　是间何处有涟漪况复双莲为出竒要使惔焚成一洗政须氷雪露多姿折来不许从君玩赋就空能唤我为已见神人出姑射定烦朝日避咸池
　　次韵签判文牡丹
　　长红小白总堪珍一见名芳叹絶尘畴昔空传醉翁谱秪今如访洛阳春重跗固已称尤美径尺真成出斩新好物坚牢世那有莫嗔采掇付厨人
　　次韵毕叔文牡丹
　　春来不雨即冲风纸贵衡阳欠此工未问姚黄并魏紫但思涧碧与山红敲门惠我枉新作展卷想君恰绕丛旧事与谁谈洛下倦游聊尔话黔中
　　严从礼折送牡丹且副以诗次韵
　　防日云昏病亦昏问春咫尺负名园两枝何自落书几一笑为之开酒尊怪底江南新种得未饶洛下旧名喧不然故有栽培力能使芳根学返魂
　　水仙
　　楚辞香草费磨研何独无言到水仙荐菊要令和靖配思鲈更儗歩兵贤未应玉树能回死宁与梅花作导前多坐未能空结习故遭天女散诸天
　　倪先辈送水僊一科数花
　　倪郎知我愁无度故遣水僊来叩闗悄悄如逄度相逺亭亭似直待夫还飘流歌舞余杯斝脱略簮筓失佩环寒眼何堪重对此一轩风月闭穷山
　　咏书斋梅
　　忆昨看梅恨不早而今顾索晚方开朝来已作二月暖花事应怜老境催防防可加人漫巧飘零未免句空哀夜深耿耿欲忘寐明日更忧风雨来
　　陈严二君频送蜡梅因以成咏
　　缀蜡为花荆作枝列为梅种自何时诗多草木初无与贤比兰荃又见遗秪道品题终不遇岂期坡谷觧相知却怜二士空齐鲁不及西都讲盛仪
　　观邢园梅偶成长句録呈上饶故人叚元衡钧
　　今年未省赋梅诗疾病侵陵道路疲雨日喜逢新霁后数株还见欲开时色香于汝宁能尽心迹如余只自知不是新来苦耽酒舍渠何以慰支离
　　早歳
　　早歳耽诗老不工但余多难似诗穷忽来数纸丁宁甚怳忆他时缱绻同幕府十年公勿厌风霜满面我思东几因江发蛮夷涨欲问渔翁借短篷
　　田家即事
　　漫道诗书可起家未如田舍足生涯不辞伛偻翁栽稻能作纷耘妇剥麻口腹定繇勤力许衣裘宁怕大寒加防知耕稼求温饱行役虽劳莫重嗟
　　闻桑叶贱甚感叹有作
　　种得桑栽接始成剃【土人呼为平声】锄长及夏时营叶黄已说都无价蚕老那知转更平自是初头放种薄曷能断手有丝赢田租减放犹科校况此全催可后程
　　偶成
　　落尽羣芳未肯晴重寻破褐尚寒生风轻檐庑频来燕雨合林园未有莺慷慨董生悲不遇萧条靖节赋闲情倚楼看镜徒増叹散髪采薇真是清
　　即事
　　秋日胜春句匪夸信春无赖觉秋佳睡余对客霏谈屑茶罢卷书揩眼花寂歴斜阳檐影断萧疎黄叶雀声哗家贫尊酒虽无旧多谢邻翁许屡賖
　　寄周内翰
　　一自春风辱报书后来安否定何如江山我敢涪翁后事业公真六一余百里半途过九十千间大厦岂无庐不知蹀躞天街马孰愈﨑岖经壑车
　　上七里岭
　　天公知我行良苦垂上岭时容少晴登山着屐自不恶卧游作图空复情此来岂止试脚力政坐久不寻诗盟山矾雪白藤花赤高树木兰低紫荆
　　晨起闻徐应卿诵季益诗作诗寄季益兼简公择
　　诗工于我贫相似憇迹招提亦尔同问讯稍愆书草草徃来长恨马匆匆黄花红叶时将晚衰髪苍顔道转公寄谢俞郎近安否防看抟翮上秋风【公择欲赴秋试】
　　呈简寿玉
　　门外双槐日已高庭中钜竹与争豪萧萧共倚青云翰渺仍工白雪操欲向潇湘访兰芷却从呉越看波涛问君役役胡为尔我亦叹嗟出入劳
　　签判丈见约同诸丈携酒过贾新之运属适以周侍郎过郡附舟谒之比到城周已先去既失见周又失与贾集不胜怅恨因成长句呈签判丈运属丈
　　载酒俱期过阆仙怅然何事独求船春风易逺朝天斾夜雨空成借榻眠谁谓此行真不遇了知一笑欠前縁连朝定有新酬唱到我凡当第防篇
　　在伯欲见洪龟父夏均文诗因逸归玉山取之自常徳先寄以来偶得长句遣呈
　　疾风不雪翻成雨甚欲相过愁出门短曰已曛灯未上曲身难直坐如蹲儿归尚作他州隔书到能开病眼昏并致江西洪夏集一樽径欲与君论
　　呈晦庵二首
　　一纸书来遂隔年江湖逺地水连天纷纷横路又逄此凛凛嵗寒嗟独然学道终期世勲业抄经蹔了佛因縁白头下士重来拜依旧鸥汀鹭渚邉
　　不上龙门五过秋防诗还是觅扁舟胡然贫病秪如昔聼尔行藏随所由未厌室人能我讁故防知已作公羞孟郊五十酸寒尉想见溧阳神尚游
　　呈康职君谟
　　高谭自可解人頥何况擕醪烹伏雌衰白无庸辨须髪困穷端只坐书诗西湖阅境君其访南畆深耕我自期异日书来话畴昔黄溪寺下雨昏时
　　呈季承
　　发舒言笑非闗酒慰藉辛勤一以诗徃日追从虽旧矣秪今夷险更同之真仙岩壑君行访【融有老君岩张安国题云天下第一真仙之岩】快阁江山我亦披【快阁在白下】但恐衡阳无过鴈书筒不至费人思【季承欲适古融余亦行官白下故云】
　　呈周昭礼二首
　　自从君发信州船令我登临每怅然把臂真成一倾倒转头知隔防山川憎余况有年年恶羡子诗堪句句传记取相逄又相别菊枯荷尽早梅前
　　又向江头覔去船故山归路反茫然秋鸿社燕各千里落日残霞同一川酒得老兵犹可饮诗须我辈始堪传经行到处无生景平日梦中今目前
　　呈刘子后赵行之司理舅二首
　　南渡凄凉六十年故家遗俗日萧然不应门戸端如此政坐吾曹欠勉防斗食我今悲白髪束书今喜继青毡乡来未识衡州士闾里皆推有此贤
　　忽忽江头住一旬敢疏请谒恐烦人肯敦宿昔论交旧更辱慇懃枉句新已向清斯看流水更从高节抚霜筠白醪煮饼留终日吾舅于今惊座陈【行之并枉惠诗是日同为两寺之游故及之】
　　告别晦庵晦庵有惜别语因用张志和答陆羽问作诗呈之
　　负笈初忘道阻长求船翻为嵗犇忙一尊故惜时重与四海当知别未尝渭北江东无异辙太虚明月本同光属公忽讳轻为别遣客仍知醉不忘
　　用文显秋字韵呈签判丈兼简子畅兄
　　林园瑟缩似高秋门巷萧条若故侯粗有百篇儿可诵何须四海辙能周怜才满世今谁是好士如公独见优父子曽闻自知已朅来敢意许同游
　　雨后呈斯逺
　　已是霜凝更雨温春其渐起但无防莫嗟草色有垂死定自梅花当返魂小驻要须穷日日细寻无惜遍村村揩摩病目从兹始并待君诗洗睡昏
　　呈庆伯
　　开到牡丹春十分不堪风雨尚纷纷酒杯强适谁知我药裹闗心更念君老去青山甚蓝缕愁来白髪嬾锄耕稻鍼出水蚕初扫惭愧耕桑每废勤
　　用韵呈明叔
　　白鸥自倚占深湾亦有幽人此照顔岂但襟期非世俗要知吟啸夺天悭江天见处从教濶松竹栽成不要删我若赋诗君为冩絶人翰墨胜高闲
　　用签判丈送徐大雅之韵呈签判文兼简子畅兄
　　年高端已辈吾翁况倚通家夙好同长夏江村能数过论文尊酒未忧穷分趋幕府如工部耻入帝城因子公闻道郎君亦轻禄故知难进是家风
　　夜呈钦止审知时钦止归自三衢
　　政尔相从问阿兄忽闻门外竹车鸣对床纵复无今雨展巻不妨同短檠颇念兴乗聊一诣却怜侍立苦频更风防佛屋琅珰絶古栢隂中看月明
　　呈庆伯
　　顾借防官无一分强能从俗亦徒纷他乡骤喜逄诗伯故里浑疑对竹君莫为饥寒常道路要留精力事耕耘如君少壮端冝勉老我衰摧直漫勤
　　呈梁从善
　　飘流老矣谓知津邂逅欣然愿卜邻不但梁邢丈人行更吾骚雅社中人前秋一见遽为别今日重来情倍亲政自论诗得欢喜更因话旧忽酸辛
　　呈审知二首
　　秋风已作重阳雨客子将回下水船卒嵗褐裘悲破箧丰年稌黍欠多田平生漫说诗书学满眼不祛儿女煎颇怪渊明瓶乏粟若为犹送酒家钱
　　楼前木叶下缤纷楼上长吟独有人勿漫悲秋成楚些要知逹识自天真从渠屐着一生防莫问锥无今嵗贫平日相期定何事君今到岸我迷津
　　九日王越卿司法置酒要客始约登武安之塔为游人所先已过圆通晚更集于彦愽之居越卿醉后作画其先大夫公亦能画云作诗二首
　　登高有约乃相违故遣村船逆上溪寺与松篁元不隔路经蓬藋却成迷数君放逸仍懐古老我悲凉况哭妻郑重莫逃鸡黍社又随新月共扶藜
　　王家父子竹林期谈笑初无世俗姿戯搦败毫成冻羽醉回老力出枯枝解吟秀句寰区满不拟常称老画师大令右军疑只尔外人笑怪若能知
　　九日莫令置酒县斋余以病不饮作诗呈坐客
　　孰使庭花未肯黄政应知我鬓新霜茫茫永夜无时旦索索穷愁曽断肠坐久支吾催煮药饮豪络驿看传觞废游不但因公事风雨连朝故觉妨【莫令有不及登山之叹】李啇叟举似用南涧山字韵茶山星字韵数诗輙借韵呈啇叟二首
　　已悲傲吏失南山尚喜王儦峙旧坛感怆自应新髪白乖离可使旧盟寒篙师径欲通宵发我軰深嗟防靣难月底婆娑灯下语怳然还是昔年看
　　吾州畴昔聚文星我已后之君有声丹笔未雠天禄阁白头犹住锦官城旧谙林麓深堪隠今见溪山逺更明賸欲相投小盘礴溪头亡那橹双鸣
　　蕃尝以闰九日约谢章二丈防南堂有事而止既欲复理前约乏酒未能因见唱酬嘉字韵诗卷借韵呈章丈
　　已后儿曹疾走夸分同杜叟客忠嘉白衣莫致有名物青眼谩看无数花念我岂无岩壑暇从君恐及簿书哗不唯孤负登临约亦觉诗筒到眼賖
　　九月十一夜雨中读呉梦与诗书以示之
　　疾风吹雨过江干老屋阙牀无处干切切冷蛩深撼壁累累饥鼠下窥箪枕衾屡抚眠难着灯火重呼诗细看谩说为官犹我似念君懐抱若何寛
　　九月十六日文兴折赠緑萼梅数枝花多而甚香非寻常梅花比也
　　旧闻良月似春时真有梅花如许枝緑萼深宜翠羽宿静香独许蜜蜂知木犀莫道开能再庭菊无嗟晚乃移不是南方地偏暖宠光潜已落天涯【是日明堂肆赦】
　　十月晨雨
　　昨夕斜阳照墟落今晨细雨暗檐楹田夫荷笠趋田去织妇连机竞织声畏馁但忧瓶粟罄怕寒聊倚鬓丝明古来名士多如此底事于予亦麽生
　　十月三日郑秀才惠菊植之晏斋窻前尊酒偶乏与稚子烹作重九
　　旋斫寒梢防短篱菊窠三两带花移莫嗟已落重阳后自是江南秋到迟【江南一作山寒】菊开便是东坡节酒尽空哦清昼诗竹隠异时寻故事送花常亿郑当时【东坡尝以十月作重九皎然有九日与陆羽烹茶诗清昼皎然字也】
　　十一月初五日晨起书呈叶徳章司法
　　卧闻落叶疑飘雨起对空庭葢卷风政自摧頺同病鹤况堪吟讽类寒虫忽思有客浑如我郤念题诗不似公已分虀塩终白首可因霜雪媿青铜
　　徳章法曹再用铜字韵作诗为报复用韵奉答
　　人穷徃徃咎文穷厯数前贤半此风春去林园乃啼鴂秋来墙壁自鸣虫世悲工瑟如齐客我叹好龙多叶公苦节期君类松栢根能如石干如铜
　　十二月一日同陈明叔修絶江游古城白泉
　　快阁呼舟渡碧江举篙惊破白鸥双谩云择胜心如渇不待穷幽意已降试遣折梅廵野圃少须酌茗坐僧牕欲将韵语题今日笔力输君九鼎扛
　　十二月初四夜同呉资深陈明叔宿观山
　　一源何自发嵌空潄月流风画夜中故有松声杂清越独无梅影照玲珑乡人但说观山寺客子深懐太史公好事陈呉不易得冐寒襆被肯来同















　　淳熈稿卷十四
　　钦定四库全书
　　淳熈稿卷十五
　　宋　赵蕃　撰
　　七言律
　　呈辛卿二首
　　诗老当年聚此州迩来零落尽山邱公虽蹔尔淹时用天岂特令继夙游幽事傥多尘事絶灵山孰与博山优林栖相去无百里窈窕﨑岖可后不
　　今昔名流几许人况于室迩更身亲南州行卷虽云旧东閤知名固若新【蕃顷闻右揆称公文章】再见毎懐风度逺两年空恨徃来频其谁为我谈名姓车辙勤公野水濵
　　进之复有湘潭之役二诗见惜别意
　　嵗尽君当又一归开正我亦具征衣祗今湖北地非逺异日江东书恐稀酬唱未能相数数别离于此再依依到家无事还宜早栁弄色时梅片飞
　　君诗悟入已多年信手拈来总自然静似幽人居在谷勇如壮士起临邉波澜収卷虽余地光艳发舒终属天笑我饥吟空白首乱蛩衰草晚风蝉
　　湖洲赠别刘叔骥昆仲
　　吴楚相望信不通谩凭防眼送归鸿岂知留落江湖外又得从容笑语同賸把诗篇摅别恨莫辜杯酒对秋风明朝径问呉松路恨不与君俱短篷
　　别赵常徳
　　旧诗零落似前生岂意公能识姓名青眼何堪辱如故白头自觉已无成普天无复归耕处薄禄谩为糊口营今日违离定何徃壶头路险更秦城
　　别晦庵
　　身堕南州已觉賖五溪从此更天涯别肠何止成万转霜鬓不堪今半加颇念客留同此日絶怜归夣毎还家公如踵赴仙都约犹拟颉颃飞佩霞
　　留别邢大声昆仲
　　再嵗春风把酒杯今年更觉倍迟回海棠消息知渠负杨栁风流笑我衰舟过重湖定安否书来一纸勿悠哉是身老矣腰仍折宁待田园归未来
　　留别赵南絶
　　少时未识庐山好老去知山却逺山白鹿何繇与弦诵紫霄还复共跻攀林峦有失君何意松菊犹存我得还俱是江东巡管内异时书札愿无悭
　　留别俞孝显孝扬
　　生事平生非我谋饥寒长是费君忧相如自厌逰成倦曲逆人知老不侯尽室经年曾未厌一官千里去难留异时安否如相忆一问溪头上水舟
　　留别在伯
　　凖拟梅花共赋诗那知人事有乖离交情自谓惟君厚世态于今犹我知尽室飘飘虽匪计此心烱烱幸无欺一官谩浪端何以从此归耕已自迟
　　钟子崧己丑嵗簿秩满去今自饶州教授还犹选人也感叹之余赋诗以别
　　十四年中三别君别君毎輙叹离群案惟占位崔斯立客乃无氊郑广文给札不能因狗监校书从昔老扬云君顔得酒犹能少我髪如霜不可耘
　　赠别徐永叔
　　忆曽防竹过焦山重记同舟骇浪间邂逅真成肺肝热别离空益鬂毛斑刍青饭白吾能设车殆马烦君莫还此去江淮两萧瑟为言无遣尺书悭
　　别范建康
　　早日学诗才得穷人穷乃复媿诗工如公乆已独歩外顾我何堪猥诵中嵗晚人家方墐户地长客子尚飘蓬如闻深讲捄荒政忍使箪瓢独屡空
　　别朱子大蘓召叟昆仲
　　薄宦尘埃易满襟问盟犹喜盍朋簮只今风月一杯酒明日云山千里心杨栁隂踈秋舘净芙蓉香冷暮江深潮回一信西兴渡频寄相思别后吟
　　留别周愚卿兄弟
　　四海虽云皆弟昆怅兹薄俗与谁论平生泛爱老逾厌独觉君家乆更敦百里阑千山作几数家篱落竹为村异时相忆相思处明月清风同酒樽
　　留别叔骥和叔
　　一见梅花醒病昬重逢防璧竞清温占风占雨行未已防水防山心故存亹亹爱渠谈绪逺班班觉我髩丝繁江天何处不须买畆蕙畹兰期并门
　　寄周昭礼
　　都城饮别四年余寥濶无因问起居闻道客防犹徃昔不知生理比何如谩从诗卷追还徃肯向书筒计宻踈折得梅花睇江水驿程千万愁予
　　寄刘凝逺丈二首
　　清时二浙湖山主合在公家不属人求去非贪镜湖赐归来便作许由邻喜闻吾党有高退顿使幽居防贱贫想见诗题硬黄纸更无梦到软红尘
　　水云痛饮玉光诗胜践那容俗子知此乐袛今宁梦见临风空尔费懐思苏门长啸谁能和赤壁成功顾已迟当日唱酬谁复与皆云骥子好男儿
　　得周畏知书病乆不报以诗寄之
　　莫道寒温袛素书也于朋友见亲踈自从一反南昌役无复能安古寺居憔悴直为人所弃殷勤独肯问何如缺然不报非缘懒疟疠经秋未扫除
　　去年过鈆山一见季承自后邈不相闻秋试度必入城因成父行寄之以诗
　　去嵗飘然反自闽访君曽为驻征轮尺书不至知殊县五字可追如隔晨【君与袁干有唱酬五字诗】秦论旧闻追乃祖汉庭那得弃平津行当过我一饭去要话别来长苦辛以孟夏唱酬陈子高诗寄季承并借穷愁志及其兄兴化集四首
　　莫嗔不寄一行书半百光隂伏枕余寂寞瓶储同靖节荒凉壁立类相如君今为况复何似秋尽想应成定居获稲谗终还墐户有诗何日定遗予
　　东湖共欵竹多竿妙果同登塔几盘冲雨冲风緫幽事一谈一笑尽诗端随人似我空为计出语如君当不刋派后江西有惊坐封题倂与略评看
　　故家不复见中州挿架闻君似邺侯徃事谁能论牛李旧书聊欲借穷愁薫莸政自难同器泾渭悬知卒异流何事古今朋党祸力争终似杀身酬
　　著论端能拟过秦苦吟长学跨驴人十年不调非求异三径为资本作贫囬首浮梁屡还徃断魂宿草几陈新藏家有集曽三复借我流传莫谩珍
　　九日寄和父弟
　　走马忆登江上防闻知兴废使人哀遥怜冷澹黄花节逺对飘零白雁来念尔不堪懐为恶思余应是首频囬诗成寄与憨申诵句累难教心孔开
　　寄懐畏知二首
　　湘山峻刻湘流深中有骚人愤世音吊古自为吾軰事宦游端识故人心别来未有音书至嵗晚勿令霜露侵闻道元戎今仲举定除尘榻伴登临
　　共旅长安暑未徂到家忽已秋风初十诗道别心期逺千里相望魂梦踈驿使梅来应寄我衡阳鴈更愁予如君乃作诸侯客顾使谁雠东观书
　　乆不闻表叔张平子安否覔使寄此
　　一自书题阙寄将不知今度几飞霜空云梅岭有驿使可奈衡阳无雁行好趂荐章求北阙莫因文价滞南荒已令快阁治诗板凖拟归舟略系傍
　　寄懐子进昆仲三首
　　晚雨催寒着破裘官梅应是动扬州相思不见蘓门隐好在当年玉局游【子进所居东坡旧游也】拟向防稽探禹穴却从吴防下扁舟不须幸甚门亡恙翻到旧诗容我不鴈不归时闻有行鴈南飞处更闗情【子进以暮春归子肃子仪以仲冬归】三年有句説还徃半载无书存死生莫叹河山殊举目防须童仆为欢迎四方取友吾非乏孰若君家贤弟兄闻道筑堂名遂初规模浑是退居图【子进欲筑堂名遂初退居先大夫所卜居】藏书自有三万轴种橘何多二百株我似杜陵宁老蜀君如张翰已归吴诗成把酒遥相属门外北风方怒呼
　　寄懐畏知二首
　　忆昨题诗嵗且更路长谁与附书行登楼见説同王粲为赋悬知似贾生杜老性非真傲诞元龙气自旧峥嵘天寒万物皆収敛惟有孤松独向荣
　　驰檄传闻思一来溪头几立望樯桅黄花又作霜前槁白酒空留秋后醅早嵗交游今孰在暮年林壑要深陪世间名宦岂不好只恐势移成溺灰
　　过吉水问萧伯和兄弟云在县四十里之罗陂逺不及见以诗寄之并呈仲和
　　忆昨携诗辱报诗再来有约竟乖期不应置我毋庸友何自令人极所思千里叶舟黄落后一官斗粟倦游时访寻不见萧齐处风雨何由话别离
　　寄南安李使君三章其一谢使君惠酒六尊先是万安令莫君尝以使君所惠之酒见饮而惠余者适误持过太和舍弟至方得之南池使君上饶所居其二从君乞南安石茶磨子其三贺使君歩履复故且致乆濶愿见之意焉
　　频宵为月卧风前异世风流懐谪仙半年且濶书邮置六肯来从事贤白衣不但覔陶令春草因之感惠连醉里悠悠更何梦南池水长叠荷钱
　　臼捣纷纷何所如碾成更自治家模不尽粉身兼碎骨为防落雪又霏珠体用同归人力致粗精孰愈磨工夫旧闻此物独君地要伴笔牀能寄无
　　如闻舍防已蹁跹神物防持非药痊为州莫漫贪良醖把节何迟复旧氊但期米许频仍乞敢望舟同缥缈僊别乆未能成一诣故怜终日泥陈编
　　寄赠孙教授兄弟【逢吉从之逢年正之逄辰防之】
　　籍甚所闻三桂堂向来相与但南昌横经重识泮宫老捧檄仍思幕府良日暮酒尊勤洒扫竹邉谈几爱苍凉梅江父子风流旧今见君家鸿鴈行
　　成父自太和来相防复囬既别有作寄之
　　一马能来破逺愁送归还是上扁舟鸰原眷眷急难义莬裘切切将老求吾儿可使齐书帙汝归仍堪为酒谋把玩余龄无几许可如罝媿江鸥
　　寄俞玉汝
　　晦庵寄我溧阳书报道今为建业居作客遽经三嵗乆赋诗应尽六朝余莫将明月夸鱼目自昔盐车羡蹇驴期子归来趂鲜徤老无筋力事犂锄
　　十二月初六夜梦客溧阳半月而未见晦庵梦中以见迟为媿作诗谢之首句云平生知已晦庵老嵗晚方懐见晚羞寤而诊曰覊于一官乆去师门精神之感形见如此耶用其句赋诗一章寄上
　　平生知已晦庵老嵗晚方懐见晚羞题诗寄公夏始盛遣弟持书春又浮谢安东山岂我舍迂叟洛中常国忧蟠桃结实动千载朝菌不与晦朔谋
　　闻刘彦説率友生过别业以诗寄之与彦説之约者皆当和此诗也
　　柿栗当収获稲终驾言野适兴何穷门生二子归来画张丈殷兄邻舍翁豆饭芋魁吾岂乏鸡豚社酒嵗仍豊家山日日长牵念何况传闻襆被同
　　因诚斋寄张三十叔
　　韶石驰书嵗屡终浮湛聼殷洪长年苦望吾地渉宁料它途马首东鸿鴈又当辞瘴海孔鸾端合在髙桐忽逢玉节春江上再拜题诗覔寓公
　　寄孙从之
　　顾使斯人墨绶腰不知谁合上丹霄得非疲瘵要摩抚是遣循良颁诏条闻道过家犹数月尚期论荐出公朝过予不作一饭去政倚相望非甚遥
　　寄赵著作
　　有客东来为我言诏书传已下修门幡然要识朝廷意易此方明父子恩物望祗今谁得似道行宁负夙心存公其大作斯民庇我亦耕桑安故园
　　寄彭元思
　　忆昨寄书今几日缺然无地接殷勤秋风红叶堪题句寒夜青灯忆对君三径吾将归问路一尊何日再论文畨湖政与氷溪接鸡犬虽遥亦共闻
　　寄黄子耕
　　谁能一枉林间寺君独屡过湖上村先世文章出遗逸当家句法有渊源平生所识盖无几盛意若何如见存元祐兰台妙人物我今寂寞媿诸孙
　　寄曾季永
　　水竹悬知属所思风埃遥想未忘诗万言何有一杯直三径宁须五斗为安否频来道州札缄封更得白鹅碑政和父老犹存否烦与殷勤访逸遗
　　寄愚卿兄弟兼属伯威
　　楼上长江江上山烟云鸥鸟尚班班归来靖节荒三径已矣卢仝屋数间书肯细行知义立梦能频见识心闗因声重谢穷冈叟太息刘郎去不还【时闻伯山之讣】
　　寄赵文鼎
　　殷勤寄谢湖州牧五马谁能鬓未斑民事虽云急期防登临要不负溪山如公讵免帝城入有诏不迟旬嵗间人士端能客张贾声名自不减蘓顔【谓张志和贾牧为鲁公坡公客也】
　　寄道正阇黎二老师并帖季萧兄
　　三年光景一篇诗此世何堪作许离一代声名属韩吕百年衣鉢付严黎风生佛屋朝谈处月满仙坛夜歩时珍重陵阳老孙子当时酬唱亦同之
　　寄倪好问
　　问讯永州倪户曹别来嵗月已滔滔贤居幕府定余暇舟过浯溪今几遭颂出次山防自显诗成太史贬无褒因来打寄山中本并以张秦翰墨豪
　　寄赠侯宿彦明
　　晁郑风流俱外家源流如此见津涯难兄竟没荒三径吾叔重嗟书五车家世诗声继叔起古来材秀滞长沙顺宁不作南轩死吾道伤哉鬓已华【君尝从刘子驹游张敬夫亦所厚善者】
　　李啇叟传録临川与黎师侯唱酬懐曽文清公长句用韵作四首二寄师侯严师且懐裘父一寄啇叟一懐文清公并属三君
　　欲访临川苦恨迟一官窘束费符移台高纳日朝寻胜蕉合生风夜语离别后有懐长入梦向来未识已传诗信知习气难除洗可怪深悲墨翟丝
　　生世胡为尔许迟况经事变与时移论文尚喜两公在一见何胜隔嵗离落木长江天末恨清风朗月卷中诗有懐曽子今冥漠雨泪真成满面丝
　　向夕相寻苦歩迟坐残初月见隂移闗心去后几南北倒指从前屡合离君叹我贫犹为米我怜君苦但耽诗三山堂下氷溪水何日扁舟两钓丝
　　叹息茶山识面迟经过旧宅恨推移聼泉尚想甘瓢乐抚竹如亲与物离千首未多行世集数篇才刻住山诗属君勉力任兹事吾道祗今棼若丝
　　寄徐季纯于去非兼属梁和仲曽元之呉仲权
　　西来政尔叹离居数士英英端起予情话不遗亲且故髙交寕有数能防诗章许和平反暇尊酒仍饕簿领余幕府河南亦名胜愿交烦为问何如
　　寄甘叔异户曹贾季承邓南季教授二首
　　去年舟上曲江矶招隐无人咏桂枝常恨书题苦寥濶不堪嵗月重流离谁云司户官虽小旧説訾洲前所遗登临想见日成赋寄我何当为解頥
　　婺女牵牛皆粤分欝林合浦属交州偶逢人向渠阳去为寄书从八桂求率土溥天非不广劒山帯水祗供愁明年阙下当皆集谁序盛山今日游
　　寄陈择之
　　几向图经问水源未知蜀道逺如天书题无自寄鸿鴈鸟语不堪闻杜鹃已自草堂叅句法更于锦里醉风烟使行万里无空反乞与新诗到处传
　　寄周允升
　　竟孤春碧醉梅前犹喜囊中有和篇雪后晚风衡岳路雨余秋色五溪边一书寥濶忘重寄小别侵寻过半年頼是时从安道逸有时共説伯仁贤
　　子耕録寄老圃赋及千秋观诸诗寄谢
　　歆向当年苦持难少卿为有广之风求君政合形骸外笑我犹拘意匠中逺寄一朝成暴富深藏没世免终穷客来賸喜夸张事何幸交防得是公
　　寄谢景英丈
　　先生岂是爱监州髙兴应为雁荡游康乐当年空想望云孙今日慰淹留幽人衲子应多识妙偈名章可寄不兠率蓬莱果同异不妨归歩在丹丘
　　子进昆仲俱和寄懐三诗复次韵
　　此山祗合便终焉底用心劳学计然贫贱已安身外事功名宁顾俗间縁旧游要纪东南胜有句湏从甲乙编闲向晴遮老眼亦堪时伴结跏禅
　　古途荆棘少人行制礼难招鲁二生世上児曹俱覆辙公家伯仲自争衡一年欲尽见松秀众水莫汚知渭清保此不渝真有道更湏直以所能鸣
　　有竹相娱道岂孤信知造物未遗予交防更许得竒士保社却嗟无定居懐玉近传酬倡集荆溪与説徃还书世人徇利轻翻覆我軰百年端一如
　　次韵程士和并帖元衡
　　满目风埃顿尔清秪縁朝两过林声兴乗政欲蝉连语酒酽才胜一再行容我不应嗔醉卧忆君还复有诗成定知今夜江东梦夣炤氷溪雪鬓生
　　审知用由字韵作诗见示次韵
　　山可屐登溪可浮﨑岖窕怅无由功名竟尔异吾事邱壑只然湏我流夏日炎蒸端畏病秋天潇洒信宜逰関心懐玉山前路要上诸峯最上头
　　次韵佥判丈
　　芳逰忽忽未多谐芳事怱怱已覆杯可恨海棠经雨尽尚余芍药殿春开公能有意巾车出我亦乗闲歩屧来倚杖防花从迫窄未妨随处一徘徊
　　次韵斯逺见寄
　　春今半歴未知春可奈昏昏昼复晨药裹岂能知许病诗囊亦觉顿成贫羲和送日何其怯天女司花不觧神何但子行无所诣我懐端亦在湖漘
　　次韵何叔信
　　苔藓斑斑过雨廊菱荷猎猎晚秋乡庐山大似要元亮江夏安能隐戴良酒遇诸豪君可敌诗逢二妙我无长昔何勇鋭今何怯畅叙深孤咏与觞
　　赵龙泉惠书及和三诗且用孙温叟韵作诗见劳次韵
　　一纸翻翻正复颇数诗兼与问云何敢言少曰期耕籍但道今年学荷戈已办向人腰为折更愁逢彼怒成诃知时未暇伤鹈鴂拨谷惟思和九歌
　　次韵何叔信刘元之魏昭父
　　徃事悠悠谁悼屈土风徃徃但争舟儿童助勇竞拍手鸥鹭惊飞皆落流倦客归心思鹢首壮年科第慕龙头诗中具见飘飘意如我将搴杜若洲
　　次韵王驹父
　　谁欤觅我更贻诗欲报飜惭思苦迟自古结交真有道可能随俗似凢儿功名有命寕湏此贫贱从吾欲怨谁我亦与君俱白髪世间冷暖要当知
　　次韵叶德章见示
　　穷冬未省见梅班故里何繇报竹安归意寕湏卜以决衰顔不待镜频防交情谢子来今雨节物娱予后苦寒独苦更怜终漫兴不如骫骳得天欢
　　次韵严从礼兼简明叔
　　晚风吹雨过前湾载酒谁欤起病顔政尔交逰能不乏故知酬唱未令悭只今冲口从俱録异日芜词合细删如我论材真欵叚两君骏足本天闲
　　在伯用沅陵韵见贻次韵
　　一代数人君有传九原可作我无縁颇思灯火亲余暇郤恨江湖枉过年载辱新诗为永好絶知高义有哀怜官闲借问忙何事日日经营作和篇
　　王亢宗自玉山寄二诗次韵报之
　　孰计还家底许居政犹秋雨堕芙蕖只今敢谓嵗不与自省从来术故疏刍秣可怜哀病颡江湖寕得欠舂锄小舟已向山隂去但遣和诗慵报书
　　一官偶落大江西名姓摧藏肯愿知取友但论诗好恶逢人不説位髙卑殷勤媿子能相觅邂逅起予还有诗是物解穷无苦嗜恐教盛业枉明时
　　防宋衡送示登明録诗卷次韵并呈同赋诸公
　　赤气排空势且然簿书何急又堆前忽来疎雨微云句置以清氷寒露边想见坐中皆玉雪更知眼界足风烟虽然此乐宜输我公等谈经合细旃
　　次韵和仲留别之什
　　政怯离忧致感伤要烦杯酒洗苍茫湖山已负二楼胜风雨还并一笑妨邂逅苦为轻此别漂流重见定何方人归帝所门非邃江出岷山道苦长
　　昨日过仲威不值作诗来谢因次其韵并呈明叔
　　故山端可计焉终孰遣求官自取穷诗遇二豪真胜已鬓惊霜白验成翁醒狂在昔人增盖间濶于今安取豊邂逅过君无厌数异时相逺念难同
　　次韵成父
　　山经立壁动危情路入悬崖作峭行雨露正昏当昼黒瀑泉倒泻助波惊万无一理可至防十有九家空避兵媿子逺来端有意更开诗箧对灯檠
　　次韵在伯夏夜独坐见懐之作
　　暑气侵人抵病中阙然求旧管城公相逢共説山中月有赠忽来天末风君向离骚熟兰芷我于尔雅昧鱼虫纵令酒盏能频把孰若诗筒得屡通
　　次韵审知十七夜
　　风月当佳可易捐共须重立虎溪边天于变化自竒手人欲追摹真强怜牢落朱弦千载下凄凉青鬓十年前放歌莫作啇声发惊起沙头鸥鹭眠
　　签判丈读曽文清公坐闻幽鸟语胜与俗人言之句感之为长句蕃谨次韵同赋
　　客至真成罢送迎頋于禽鸟未忘情雨边鸠妇离羣去烟里竹鸡相应鸣肯对子规愁百草愿令反舌遂无声支頥独爱提壶语似念田间有饷耕
　　签判丈再枉长句次韵
　　纷纷红蘂一畨春寂寂清隂几处新陌上风光属防女林间觞咏聼幽人经旬便作治聋饮渉七还当脩禊辰无事相过勿相逺具宜从率亦从真
　　次韵欧阳全真送行
　　几欲归休反服初契论今昔更怜渠非関造物相料理自是吾侪计濶疎似我端宜吏刀笔如君乆合召严徐胡然更作丁宁语道所经行觅细书
　　次韵李子永见贻
　　何能辛苦叹人穷况复经行觅句工平日相思在天末今年逺别遂湘中饥寒似我谁驱迫人物如公孰长雄蕙帐山人乆寂寞曽何防省欠诸公
　　次韵孙温叟问讯之韵
　　拊髀尝闻问牧颇秪今时势定如何要知絶恶思除本莫为轻降信倒戈幕府似公犹不用官曹如我政宜诃兵传家法檄愈疾不伹有诗皆可歌
　　在伯用巴字韵垂示次韵以报
　　我诗音节变巫巴君向风流守故家剥啄未嫌惊夣蝶吟哦惟恐到昬鸦沅湘自昔皆因蛮左于今况杂华岂不怀归归未遂水痕还落岸头沙
　　次韵希登送行之什
　　频年颇觉困邅屯勇意归寻寂寞濵去日屡移虽怕别积霖成潦政迷津浮生聚防不终免一语丁寕惟爱身来嵗入関湏早计要期过我待王春
　　杨録事以仆与孙温叟唱酬韵作诗见贻又用仆与吴梦与诗韵作诗赠梦与兼以见及并次韵二首
　　丹鳯哀鸣领九雏雀飞饱食下平芜寒拥褐兹晨卧急鼔穿鞋旧日趋客至渠能劳剥啄赋成我岂寓乌无説天更拟愚溪去荣辱端知可罢呼
　　了知人事近天机苍狗斯湏变白衣逋客几囬惊鹤怨弋人终日慕鸿飞由来灾恠自珠玉不以贱贫安布韦我鬓已霜君可料况堪七十古来稀
　　次韵子耕去秋临安归途见过于玉山智门寺之作近方録寄也
　　不但乗舟亦跨鞍道长无地问平安相逢只谩分襟速既别方知聚首难海内防形今有几天隅独在若为寛夜过林寺犹前日诗到还成隔嵗防
　　过豊城访甘叔异闻在曲江之矶头庵放舟过之棹未及弭迎劳之诗已至次韵上呈
　　竟日江行歴抵寻耸然髙屋在深林夷犹未觉矶头逺下上方知磴级深好句已从天上落快谈仍慰别来心经行賸约重来见岭海他年无鴈音
　　次韵徐丞用韵见示
　　徃将短木青黄负此枯林嵗乆霜穷为多言慕柔舌病因止酒制刚肠交逰大抵要晚节谈笑可湏空累觞净扫松阶决流水效予清坐亦何妨
　　次韵南涧韩先生二首
　　嵗月侵寻两鬓稀驾言乃复叹多岐陈诗故匪初来识辱赠何堪谬取知太息先生作今日顿还诸老在当时倦防已恨归来晚南涧潺湲日日思
　　秋入园林日夜稀慨然那复更临岐暗中摸索非其物海内流传防有知岂但文章振吾道更蕲饥溺济斯时直声旧着尚书履召节行闻夜席思
　　次韵李啇叟见示
　　路熟江郊不待寻每来真得慰余心新诗自作弹丸羡旧帖不教鱼蠧侵莫叹高山与流水难迷美玉及精金频年浪作江湖走从此氷溪得并吟
　　签判丈以新字韵作长句见赠次韵
　　剥啄无嗔叩户频要聼论古诵诗新百年风雅乆不作一代典刑今有人敢谓投心似胶漆故知与世若参辰如公接物何多得岂复畏人嫌我贫
　　次韵伯瑞叔骥常字韵
　　来徃区区莫谩忙转头还是俗相妨题诗见子留人意作客如家自我常休叹清明仍值雨好于元已趂还乡布衾木枕犹堪质要似当年人姓阳
　　逺斋用常字韵见贻次韵
　　闲中未免和诗忙忙里偷闲莫自妨一梦江山惊草草半春风雨自常常桃花落去空流水燕子归来非故乡世事多端付醇酎我知公不愧平阳
　　次韵逺斋夜饮舒啸之作并呈坐间诸公
　　偶上坡亭底用扶登临于此记公初不胜酒敌先齐败粗有诗资皆楚余出处絶知难逆计从逰常恐易成踈啸挥边骑数君事我自欲安陶令庐
　　次韵王进之雨中见懐并示诗卷
　　落落穷居无与徒几思短李及辛迂别时尚欲题书寄近处何湏折简呼笔下烟云寕取异胷中丘本来殊年侵病剧浑防却今日因君整旧模
　　次韵伯瑞见示并懐叔骥和叔
　　世情易作风沙防我軰端知雪柏坚不以翺翔鸿鹄与遂防寂寞鹭鸥边徃来苕霅浑疑梦邂逅潇湘重足怜何日笑呼贤伯仲持螯剥芡大人前
　　慈利簿乐思中自沅州考试囬经过见之留以小酌既以诗来次韵
　　飘然一舸顺流东敏防如鸿恨不同为我能留半日许得君何翅一聨中颇思着句记初识已复枉诗醉古风沅芷澧兰元属尔既难衮衮乂匆匆
　　次韵魏饶州用蕃唱酬诗卷最后一篇韵见赠之作
　　世纷徃徃竞趋竒半额真同慕广眉我已自知成忤俗公今岂亦故违时觧鞍屡辱留连饮出防仍蒙惠好诗异县絶踈亲且故相从且免问为谁
　　次韵李子永
　　词源谁可障东之今代谪仙仍有诗戏调犹能出平澹意加毎輙造瓌竒白头不用论新贵黄卷惟应保素知我恨从公十年晚公宁于我亦深期
　　次韵萧之沈弟
　　外家人物盛东南古已云然岂独今兄弟长懐未多识江湖廼得话同心岂知行日还先我更枉长吟冩意深别后相思囬首处山哀浦思有余音
　　九日次韵斯逺去年是日同成父登半山亭见懐之什寄斯逺兼示成父
　　去嵗修途度此晨今年抱疾更漳濵官壶可醉难多致城菊未开空屡廵忆我有诗朝在手思君何处暮伤神遥知置酒登高者囬首西南只两人
　　在伯用铜字韵作诗复次韵二首
　　闭门怜我欠新功下笔竒君有古风岂但众多穷草木更能细及鱼虫昔人要作有为者后世多归亡是公叹息知堪几寒暑此身寕异物为铜
　　冻笔题诗我故穷怜君嗜好有同风政如之越资章甫何异当氷语夏虫既欲纷纷视儿子可湏衮衮羡诸公虽然心气无多废水旱犹闻咎取铜
　　逺斋和示踈字韵四诗复用韵并呈子肃
　　交旧年来寖作踈两翁频肯问林居儿时已诵天台赋老去思传秘府书可使鸾凰栖枳棘未应骐骥伏车时平自是功名晚莫叹江湖嵗月除
　　杖履过从毎恨踈何当有屋并门居我疑竒字就公问公赋新诗令我书无事昼棊仍夜酌有时溪檝更山车从教老色侵防鬓凭藉黄精为茀除
　　春风吹雨宻还踈门掩荒山数畆居换米但湏居士屩入都寕倚子公书安贫自足容髙枕处事时应念覆车所恨卜隣非二仲枉教三径草频除
　　竹经载伐似防踈濩落犹能伴我居自分举家长食粥从渠厚禄絶无书诸公漫仰蘓门隐吾軰还羞李武车役役眼前何所直百年终向梦中除
　　上巳
　　朝来一雨快隂晴东郊百鸟间闗鸣受风栁条不自惜蘸水桃花可怜生不见山隂兰亭集况乃长安丽人行东西南北俱为客且送江头返照明





　　淳熈稿卷十五
　　钦定四库全书
　　淳煕稿卷十六
　　宋　赵蕃　撰
　　五言絶句
　　七盘岭
　　远近分浓淡阴晴异蔽亏不知山路险却幸马行迟
　　涧铺岭道中四首
　　近岫披晴雾遥山纵雨云皑皑疑雪积莽莽若江分岭路萦纡合泉流诘曲通田毛无岁旱山课与耕同芋亩疑如蜀山田更似闽只看无废地宁复有闲民钜竹差差合青杉袅袅长人多表池槛此乃亘山冈
　　铁笛亭
　　怅彼荆榛合欣公杖履开倘非人隐异何许笛飞来
　　重午日摘枇杷荐酒因成两絶句
　　已载相如赋还披杜老诗团团自长叶佳实欠累累蜀酒能袪虑昌阳解引年楚君为楚节湘客念湘船
　　早题
　　欲雨雨似止为霜霜不成山云解衣带晓日挂铜钲
　　雪观
　　冷语可销暑昔人曾咏之我来登雪观政值绿阴时
　　仁智堂
　　公乎仁且智意托山与水唱道本龙门遗尘仍栗里
　　白雾溪
　　雾雨犹疑合槎头不可窥凶年走牲酒平旦但茅茨
　　晚歇溪上
　　爱此沧浪水临流坐冩诗赋诗元未就借水发幽姿
　　题西轩竹上
　　昔去无此屋今兹更添竹吾辈固萧闲道人殊不俗
　　周允升三首
　　相逢亡恙外第一问书堂为说当年树如人出屋长春来多睡思茗椀亦时须不敢家园乞芭蕉有剰无君为乡校长我政旅人居借屋元相近相过莫放疎
　　云锦
　　西湖万顷荷护以隄千丈应诏待新辞无为恋盆盎
　　感归鸟
　　鸟雀知既夕相逢如择栖嗟余独何者失侣自东西
　　水乐
　　如抑又成扬既考亦或鼓始信石能言无疑铃解语
　　雨游青原山二首
　　松竹青原刹香灯七祖籖穷通非所问风雨暂成淹要作山中宿怅无林下期摩挱鲁公字咀嚼豫章诗
　　登亦好亭
　　风潮涌琉璃露朶纷锦绣景物故不贫诗篇况能富
　　冽泉
　　名士每名泉一瓢宁取贤道行期及物为涧定为川
　　寒栖馆
　　畦资搰搰功爨借丁丁力但取茅盖头不嗟家立壁
　　感鬻笋者
　　一寸葆萌茁琅玕千尺姿园翁不知爱采掘竞刀锥
　　送笋与胡仲威
　　掘我窻前笋与君充煑煨槎牙勿多弃聊用敌崔嵬
　　玩易斋
　　晋士祖虚无宁殊卜筮书公今编几絶加我问何如
　　石井有感
　　岁月不可玩变迁何所无青衫今白发泉谷乃官途观吴兴兪君新之作画于瑞竹兪君索诗漫兴四絶句
　　我无岩壑姿空有山林想看君落笔时形滞心已往平生苕霅舟略计忘几厯诗里不能收付君医画癖作画与作诗妙处元同科苟无自得处当复奈渠何烦君索我诗我诗老不支因君为作气竟亦不能竒
　　题刘叔骥所画竹
　　竹不媿老可人今无老坡聊将一巵酒相与酹苹波
　　呈宜之兄八首
　　兄昔守清江弟亦官白下檄书几经过铃閤奉闲暇别来才一书似若向兄疎逢人问江右说兄不敢虚兄今得太末去弟不数驿弟官蛮夷中何啻限南北回舟德清县期以一会面去去不可留岁尽多冰霰雪抵东野县晴值安丰车坐定取谈兄示以咫尺书书中道何似诗有林霏寄怪其句律工定自工夫至弟诗吴江枫未秋先陨风骚人或取咏零落鸥鸟同兄诗楚山竹岁晚色愈绿譬彼朝阳桐当令鳯栖宿【近见吴逹孝出兄书及寄题林霏诗】
　　闺怨四首
　　辞少不尽意辞多还尽纸纸尽意无穷相思似流水红芳不可待绿荫忽已成妾貎愧花好郎姿如柳明拟凭魂梦寻苦恨山川远山川远不愁风吹梦魂断风前挥珠泪吹落春江去日夜只东流何时复西泝连雪不已复作絶句咏之及六而止殆未免不愁冻杀之诮也
　　粲粲初投米飘飘旋落花巷深迷吠犬林合误归鸦对岸初封屋临流已敲汀长江停衮衮去鸟失防防勿谓虚明质能成积厌威由轻终及重至着本从微不假丹青手居成水墨图莫嗟尚白靡叹粪难汚往记严陵岸乔林挂乱丝还思溧阳路小艇触轻澌背荫常先积当明竟早消草衰犹秀色柳悴亦长条
　　晚对
　　朝从前山看莫与后岭对晓雾或纷纷晚烟增紫翠
　　仲春杂书二首
　　社公能作雨社子复成晴日薄风仍薄花明柳亦明二月倏已尽一春余几多不知花过矣谁问病如何
　　晚书二首
　　春晚苦多风花残不见红问花宁自觉愁杀白头翁何处黄鹂语玲珑芳树间可怜求友意飞去又飞还
　　磬湖
　　凿开何自来名得因形似似欲使先生因兹号居士
　　芦苇林
　　虽为林园居不忘江湖趣更着小舟横无惊野禽聚
　　题邢园壁
　　池草似争长木阴如合围不惟催我去政欲饯春归
　　方池
　　藻荇参遮面菰蒲耸立隅飞来双野鸭几幅画成图
　　幽兰坡
　　斗坡能曲折乱石故峥嵘篁竹几成蔽幽兰何处生
　　题君子亭
　　菊落渊明手爱人仍及乌荷花定好友周子亦陶徒
　　紫君林
　　箨脱始犹青粉滋旋变紫斩伐不须加森然自堪倚
　　北风
　　北风故应阴南风还当晴占风更占雨巢穴寄吾生
　　日入
　　日出复日入寝饭但默默堪哀笼中鸟欲去飞不得
　　野息
　　覆之茅三重树以不加斲野息若规模规模如是作
　　长门怨
　　只看金屋贮便有长门弃始盛终当衰人情亦天意
　　九日
　　尝评节物佳无出九日上岂独为黄花端由有元亮
　　过湖
　　杯珓吉难同开船得转风无云仗神道人厄匪天穷
　　钓矶
　　公为浙东行曾憩桐江碧汉节世闻风羊裘人尽识乐是烟波好宁须竿线劳功高殊钓渭意适似游濠
　　到江口寺
　　已絶朱林渡还瞻白塔擎欲从微径陟复命小舟横
　　过祝氏南山
　　梦寐南山久今朝始一来主人虽不在亦许步崔嵬
　　止宿寮
　　虽云居异方政自生同宇不但撷园蔬仍须催酿黍
　　濠乐
　　韩悲沮洳居贾叹寻常渎何似老庄周逍遥一篇足
　　海棠坞
　　尝哦坡老诗未识柯山坞想像亦好园规摹自渠取
　　石门坞
　　溪已曲更曲坞仍深更深端居与奚自出处各何心【衡岳邺侯书堂亦以石为门】
　　悠然亭
　　亭能招南山径亦栽黄菊我乃愿师陶过公期托宿
　　小山
　　昔人评画图咫尺论万里公家一拳石意趣端如此
　　闻蛙
　　惊蛰已数日闻蛙初此时能知喜风月不必问官私
　　花屿
　　杨垂空寄恨草碧会添愁只有花无数春风醉不休
　　弄月亭
　　明月故在天何自堕此水倘匪骑鲸人孰能相料理
　　荼防洞
　　春花苦无阴况与花俱秀好在月明中仰攀仍落嗅
　　雪中三忆三首
　　忆我山中竹长身立崖谷势重且抢头谁欤摇蔌蔌忆我园中菜栽迟科未敷哀哉被摧压端亦似人癯忆我檐间梅腊开余未破未破想深扃已开应槁堕
　　至日雪后简在伯二首
　　一雪顿能晴江山万里明故胜茅屋底空聴滴檐声灰里拨阴何思君欲就哦还忧好时节来揽或遭呵
　　长田铺二首
　　野驿人稀到空庭草自生霜清殊未觉雨细更含晴晚入东西路秋风长短亭悲歌浑欲絶衰泪不胜零
　　宿竹瓦舗二首
　　投鞍才近午置榻已成曛岂乏道旁店恐逢梁上君连根煑莱种带叶爇生薪琐琐无庸叹区区媿此身
　　落叶
　　卷卷从何起多因为晚风飘飘久不下还复反荒丛
　　花屛
　　阴能间其疎竹可扶其弱点缀自天然讵须金孔雀
　　种菊
　　甘菊移时晚少陵曾有诗落英胡可待已分阻长饥
　　次韵审知寄赠
　　以我思君见知君念我还相逢劳苦外迳问竹平安
　　微雨三首
　　雨丝情脉脉雨点泪浪浪无处堪回首如何不断肠大雨若盆倾小雨如丝乱盆覆几时收丝长何日断云深不见山雨密还遮树相见说相思相思说何处
　　赤岸道中呈斯远
　　小雨洗红叶青山舒白云秋风有竒处我友得平分
　　寄怀
　　雨足新晴后凉生静夜时支笻谁得见惟有鹭鸥知
　　途中杂题六首
　　人疲故思息马倦亦成嘘彼政嗟吾役吾宁陋彼居石有千年藓崕悬百尺藤祗疑云尚合忽见日初升山果秋皆实山花晚更馨鸟飞时暗落风静或微聴下壑疑无地高崕恐接天端殊益州驭敢尽祖生鞭树合猿啼远崖荒虎迹新寻常惯居者辛苦恐行人异俗吁成怕吾身行若何略人仍负担祭鬼更鸣锣
　　立春日小饮
　　今日青春立今年白发多酒杯欺我老梅朶奈渠何
　　严从礼求先照轩诗
　　日上照万物心明观一身为光讵资火在我不闗人
　　读朱先生云谷诗
　　昔在龙门胜只今云谷居吾州端不逺曷日从篮舆
　　寄审知
　　枫赤芦花白扁舟夜泊时平生故人梦细雨说相思
　　赠笔工
　　食肉既无相良工徒苦心吁嗟君类我何处覔知音
　　老梅
　　穉梅非不佳颜色终敷腴惟此老不枯故能清且臞
　　篱落间见凌霄偶书
　　凌霄何自名縁木与俱生底事因蓬附故为亦蔓荣
　　金鳯花
　　既知梧留鳯宁令鳯在笯胡为五色羽散作一庭花
　　口占三首
　　殷勤语舟子举棹莫悤悤恐怕鸳鸯伴飞息不得同鴈鴈呼其羣饮宿不相放春至且北归秋来复南向溪头柳依依溪畔草离离草木本何与行人自愁思用一代不数人百年能几见为韵诗赋十章呈陈君举
　　东南固多贤莫与永嘉匹王郑已骑鲸辈流公第一公乎不为文为必行于代诵习孰其人儿童兼老辈昔人颂诗书论世犹尚友生幸同斯时识面可独不人言会合难会合端有数公不絶槠洲我政长沙住云物瞻闽峤风声望海滨如何一年内顿得见斯人贤愚之相悬千万或什百所以天地间寥寥苦难索山色仍前日梅花又一年休为招屈些好泛渡湘船少小耽文字初非哲匹能空令为已学老矣见何曾桂阳去衡阳道里端能几倘许钓竿投春风叩葭苇流传昔多闻邂逅今既见顾我何足收期公示深眷
　　田家即事八首
　　水泛将晴雾山行欲雨云鸥翻随渚见鸡近隔林闻十载溪山梦一川桃李花春深犹是客几日定还家社鼓村村急春流岸岸高双分待鱼鹭红认隔溪桃波静童闲笛舟横翁卖鱼村村皆乐业处处尽安居行役渠怜我生涯我羡渠太平今有象随寓即吾庐老屋愁风破空林过雨干飘零黄叶满寂寞野香残下田已鸥没上田更龟坼欲知雨未已看取云泼墨田夫荷锸去乘水防田缺田妇贳酒归相与慰勤力
　　六言絶句
　　海监院惠二物戏荅
　　打粥泛邵州饼候汤点上封茶软语方炉活火清游断岸飞花
　　远意
　　不待苍然暮色可应万里须论要悟须弥芥纳莫夸云梦胷吞
　　次韵斯远见梦有作六言二首
　　白也江南逐客少陵因梦成诗我亦移官衡岳惊乌未有安枝
　　几欲罢官归去未应形役能拘矗矗竒峰晚对岂如云谷同趋
　　戏作梅花六言未就而得兰一盆幷颂之三首
　　絶叹园林枯槁顿惊溪谷精神两鬓我终如雪数花渠可回春
　　死欲千秋万岁生须四海九州人里封胡羯末诗中沈谢曹刘
　　梅句商量未稳兰诗拥并人来试问闗山细雨何如茅屋苍苔
　　发潭州后作
　　昔日道林岳麓每逢图画诗篇今日羸骖东首却成惨澹云烟
　　幽居即事八首
　　游丝落花春尽緑叶青阴夏来雨润苔钱更积风清竹户频开
　　笋迸阶石欲落树成窻影疑深未能作有画句聊且弄无弦琴
　　枵腹搜诗甚苦睡眼看山若无得饱径成嘲弄稍醒便欲追摹
　　空山百族鸣禽静聴无非好音何止胜俗人语便可罢无弦琴
　　月皎白发可数冷风病骨难支何许林中肉醉谁家世上钱痴
　　世事不闗幽事睡魔可伏诗魔隐几灰心南郭无言示病维摩
　　雨压藤架半倒草荒支径新鉏尚有诗翁入社未妨俗子回车
　　及此风收雨止坐看月缺云移未办敲门赊酒何妨覔纸题诗
　　因书寄黄子耕六言三首
　　旧谒南州高士必过江夏无双吊古已悲衰柳怀人更隔长江
　　忽有长沙使至为传江右书来茅屋于时已黑青灯为尔频开
　　自失孤山杯酒雨年相望梅花交友平生几许差池重复成嗟
　　蕃丙午冬分宜见公度簿公尊兄已而邂逅于宜春蒙以蕃与徐斯远志别六言之韵作诗为赠久未和荅今日东归乃克赋之蕃欲自涧舗过庐陵谒云台先生又惟公度亦不可不别故宁迂来问安福路云四首
　　缭绕竹青沙白縁情政可生愁寂寞鴈秋猿冷未妨相与成游
　　往别政当冬仲今来再阅新凉簿事知君不短啸归叹我何长
　　近事真堪深骇欲言未可轻论唤起庄周蝶梦多由杜宇啼魂
　　捷径虽云可去故人有约难休往矣百书一面豁然一日三秋
　　三月十一日
　　少年意与春竞老去全将病供鹊噪芳阴树树蝶飞幽梦重重
　　赠别周文显三首
　　苦节虽非中道清风要激贪夫寂寞掩闗高卧纷纷顿辔长途
　　有别动五六载相过才一二朝白首我方糟麯素风君欠箪瓢
　　夏旱更忧秋旱江南未卜湖南兀兀相看蹇步萧萧重跨羸骖
　　龙游道中三首
　　下水檝轻如鹜泝流帆敏于鸿人心愿祷欲遂天意若将无同
　　山连远近惨澹水合东西渺弥旧说诗中有画今成画里寻诗
　　晴山阴雪犹在西下东风苦高眼贪白鸟孤没耳怕哀猿数号
　　从莫万安覔柑子幷以玉山沙药合寄之六言三首
　　忆过万安连郭家家碧树团栾想见如今霜后摘来可口甘酸
　　我识令君人物传柑合侍清都寂寞当思林下有时病渴犹须
　　世态多随燥湿物情大费隄防遗以药筒如截取其勿败甘香
　　赠耆英见过题赠六言四首
　　庭空不张爵罗林静可窥鸟窠髯曾暇能过我诵诗口若悬河
　　大谢文经长公观妙有广之风君今文白首肯夸乡里儿童
　　衣敝不羞狐貉气华正在诗书穷通故是有命天也岂人力欤
　　我敬大门名节絶叹乃孙贱贫故知风气犹在不肯叩户随尘
　　次韵斯远别后见寄六言四首
　　避暑真成畏病逢秋便觉生愁回首南山幽处有怀数子同游
　　旱势东南已病秋风早晚室凉蓝缕青衫可笑萧条白发增长
　　学道了无得处空云孟子鲁论为文老益退步怀哉赋鵩招魂
　　子国有黄叔度女子识韩伯休晤对可忘长夏分携况值新秋
　　次韵斯远重别六言四首
　　欲语动怀抱恶重吟生肝肾愁平生几为此别今年又作南游
　　微禄我嗟趋走穷苦君厌荒凉谋道与之谋食未知何计为长
　　不惮舆篮百里要成对榻深论论自衷怀易感况因远别伤魂
　　君才絶出辈流语不惊人不休莫叹阳春寡和会逢知我春秋
　　次韵蔡叔清六言二首
　　陶潜必遗俗患侯喜新有诗声容我深藏蹇步看君大展修程
　　牕户初干宿雨林园已报秋声欲访残僧野寺未妨水宿山程










　　淳煕稿卷十六
　　钦定四库全书
　　淳熈稿卷十七
　　宋　赵蕃　撰
　　七言絶句
　　呈潘潭州十首
　　西江亭上东风客鸥鸟重来似亦驯买得小舟连夜发不知肯别定留人
　　江边石上白皑皑逺对难分李与梅因是欲占春早晚桃花一树有新开
　　梅花初出炯如冰未许余花似我能太息天公不加意放教风雨苦侵陵
　　楚国固多兰与荃长林野水若何边樵夫政自不知贵采卖何曽直一钱
　　微官本欲救饥寒欲逭啼号政尔难不是贤侯任吾耻未容陋巷乐瓢箪
　　犯雪渠乘访戴舟不逢安道便归休我今一月春风里纵复回舟匪浪游
　　昔者湘西借榻眠自嗟老眼负青编虽然旧识山中趣絶爱松风泻百泉
　　少陵已入严公幕徐孺还为仲举宾自愧无诗复非隐况堪谋食更忧贫
　　满城游女竞纷纷柳岸桃蹊昼复曛不道贫家有机杼夜窻灯火尚加勤
　　臂膝真成具老形每逢趋走叹伶仃故园松菊幸亡恙何日扶藜得屡经
　　呈愚卿昆仲二首
　　百个脩篁一树梅蕙盆兰斛共相陪客来不但繙书帖兴至更能传酒杯
　　忆过君家梅半开梅花未落我重来寻常一饭履迹扫独向君家不记回
　　呈明叔七首
　　近郭梅开应已多几思扶防奈慵何兴来起觅墙阴树点检无花除病柯
　　今年梅愈去年多我亦催行奈汝何此树与君同所植交情要保岁寒柯
　　屋角梅开才一枝道人眼净得先窥寒防政尔犹官舎不似茅檐见汝时
　　一枝自可不须多少已难知多奈何汉殿纷纷锵劒佩桐江但有一渔簔
　　手种竹边梅一株地幽终觉病而癯不然我尔要相似异日重看瘠解腴
　　岁寒谁觅此穷交只有梅花发故梢我坐多言得穷祟不应于汝更轻嘲
　　伯威虽拙诗故巧我拙似渠诗欠工竹溪想见梅花发问讯穷冈今不穷
　　呈子肃三首
　　坊静行人昼成絶柳吹黄叶落毵毵知君不作官居看陋巷旧谙人不堪
　　忆过君家黄堰居春风杨柳政扶疎人生离合自多感邂逅更当摇落余
　　牢落空房我挂包忆君过我夜推敲东南大半行将遍应有新诗许借钞
　　呈杨谨仲二首
　　清江郭内千竿竹爱此浑如屋上乌我亦山中富此物若何奔走为饥驱
　　南浦相逢使蜀船为余高举送行篇我行纵有荣枯异可乏新诗处处传【近见陈择之诵送行诗有太白休愁横阁少陵剰赋浣花春之句以为絶唱先生又云金沙银铄巴中路緑水红莲幕下宾此一联尤为亲切】
　　将至信州呈季承
　　行役将穷兴未穷百篇酬唱与君同人间此乐胡能再何处江西更古融
　　张帅置酒环波觞孙会之签判严造道主簿及蕃作絶句呈二君
　　炎蒸三伏有无中十里荷花四面风严濑苏门两竒侣一尊共德使君公
　　呈折于明丈十首
　　儿时已见葆真诗写诵抄藏不惮疲白首始游衡岳寺扶藜处处读苔碑
　　朝廷经略在中原西北人才要讨论节传曽闻付吾属潇湘可俾卧林园
　　故家人物几沈沦公独风流似昔人不但金声吐佳句尚余玉立耸长身
　　不惟句律有家风笔阵仍推大令工兹道祗今殊寂寞求公须向古人中
　　曽门昔作广文官先正曽同苜蓿盘交道不惟当日见遗风更俾后人看
　　相逢几说李端公未报舒州谢表通要识淮南佳絶地灊山皖水莫之同【属李粹伯丈】
　　旧有园林新近开凿池培址遂成台台颠纵有蒙笼处不碍遥山次第来
　　如闻欲印葆真诗我亦犹多未见之副本傥蒙轻乞与真成暴富诧穷儿
　　客舎潭州又一春花时风雨困频频欲知夏木扶疎处好挂陶翁漉酒巾
　　道山峻峙不容攀咫尺今遭风引还闻道公曽踞其上莫憎官府久人间
　　范参政自建康得资政宫祠六诗寄呈
　　闻道石湖天下竒城南未数阆州稀江山胜处世或有祗欠若人相发挥
　　细思不是乞身难政为贫贤不放闲奏疏比闻频叩阙诏恩今见许还山
　　出处如公亦甚都不携西子不思鲈三高异日当为四不见方严与范俱
　　一再将书托置邮渺然殊未亦湛浮平生愿识才能见别去于今岁又周
　　风月沧浪自逐臣烟波甫里亦遗民未闻官号大学士辞逊雍容得退身
　　我梦石湖堂上书烟云鸥鸟不闗渠奥篇隐帙诚难了辞愿一鸱开鏁鱼
　　奉呈何叔信魏昭甫三首
　　寒防寂寞不知春登眺招要借所亲始谓姑倾一杯酒已焉颠倒白纶巾
　　梅花寂寞已飞仙一夜春催杏欲然老眼看花愁欲却怜草色静芊芊
　　春风大属野樱朱树树相望绮不如却忆山家篱堑畔十分春日付谁渠
　　送前始兴谢令二首
　　维舟畴昔见南昌杯酒还能共宝坊我自解君庾岭意清朝使者得梁扬
　　江南梅事已吹残想见岭南青作团邂逅诗成肯相寄憧憧驿使入长安
　　怀东园寄赵令
　　绕屋扶疎孟夏时东园政好坐题诗水穷尽处山烧秃叹我不知春已归
　　次韵刘寺簿二首
　　山寺方同祭祀斋忽惊茧纸一诗开从今傥使亲余论愿借譍门许数来
　　草树扶疎书满斋夜窻灯火酒尊开知公善诱盖前辈不以见闻嗔去来
　　送曽季永赴道州永明尉三首
　　西昌阀阅推曽氏夫子家居仍旧溪我政结亭临水际君行谁与共攀跻
　　去年洞贼惊郴道闻说居民甚可悲太守只今谁漫叟舂陵示吏两篇诗
　　忆昔曽闻谪道州每于文字见曽游白鹅寺近永明县试觅记碑还在不
　　投王饶州日勤四首
　　福星谁遣出虚危帝念鄱人困数饥试问公来若为政皆言吏瘠与民肥
　　我行三日鄱阳路每向居民说岁年荞麦吐花胜宿麦山田小旱熟湖田
　　为政悬知如治疾岂求汤砭一时功但令安养无遗防肤革充盈由本丰
　　使君本是经邦手聊为疲民滞一方直道正声谁可拟百年文正故堂堂
　　喜雨投詹信州口号六首
　　插秧未了早愁干民不知由作屡叹天欲明吾使君政故令一雨示艰难
　　使君自是为霖手要雨雨来何旱忧报尔田家但勤力今年定有十分秋
　　昔在乌台誉已休旋分符竹政仍优论思未即归清禁厯试何妨又一州
　　开藩甫及四十日籍甚治声过所闻吏畏神明简朱墨民怀清净乐耕耘
　　使君笑别赤城僊来结山中【谓懐玉山】大士縁仙佛将何佐佳政但当惠我以丰年
　　久晴政为收蚕麦好雨从今及稻禾试向诸生选何武要歌乐职颂中和
　　投曽秀州逢四首
　　我向茶山得屡行至今人说老先生九原不作吾安仰宗武宗文贤弟兄【茶山寄公兄弟诗云欲寄宗文与宗武一春风雨大江横】
　　人物如公乃作州不知谁合致公侯清名不与官称等颇解天公用意不
　　有蟹无监乃乐邦人生如意信难双公才自是明堂用寄语蚍蜉盍少降
　　请到江西得正宗后来曽吕出羣雄大阳遗履归何处端欲从公一破聋
　　与李衢州峄四首
　　忽逢旗鼓去翩翩道上行人喜欲颠为说吾州新得雨使君惠政实闗天
　　跨驴冲晚背常山急雨飞来瞬息间问讯元从禹迹洞我家虽近却愁悭
　　黄尘扑扑倦征途忽雨能来快洗苏旱接夏秋才得此一身宁敢叹沾濡
　　洪井登龙记昔年祗今太末又行纒余波所及盖多矣一夜水高溪有船
　　用洪觉范诗为首作四絶
　　剰水残山惨澹间道人名字满江干向疑此语来天上何意真成朝暮看
　　钓舟无事白鸥闲自是江湖境界寛我欲泛然随所往竹君谁与报平安
　　个中着我添图画能画今谁如辋川但冩一簔仍一笠不须羽服记蹁跹
　　便似华亭落照湾要人弹压媿诗孱余霞散尽空无绮新月初升势已弯
　　涂中每息必索砚笔抄诗作廿八字
　　望望青山乱作堆行行身到白云隈偶逢道店聊休歇又被怱怱诗债催
　　寄怀二十首
　　晏斋生理比何如破砚今来亦已枯珍重此君为耐久澹然相对祗清癯
　　旱风吹野未成阴空喜孤云出寸岑饱食便知难自必茶瓯小注莫令深
　　阴晴竟日漫难分远岫犹藏欲雨云叹息无言桃与李一年踪迹又纷纷
　　正月山园未有花梅花落尽亦堪嗟瑞香莫与兰争长独立风前自一家
　　春风底事苦欺梅旧雪未干新雪催元自不侪桃与李何须着意苦相摧
　　读书万卷不充饥枵腹吟哦大似痴不是邻僧能送米囊空何以续晨炊
　　县官寛减去年租癃老扶携聴诏书和气定能消冷气未知天意又何如
　　早禾栖陇待晴收雨欲为霖势可忧似觉朝来乌鹊喜便携童穉过西畴
　　扶疎夏木已来禽安石榴花出树深六尺纸窻明棐几迸堦闲笋欲成阴
　　栋树层层细着花日薰香暖蜜蜂衙客来傥有论文兴活火风炉自煑茶
　　春今五日如京兆风雨更堪摧折之我病不能知许事饭余扪腹细哦诗
　　秋风常恐到无期一雨便兴摇落悲疾病相攻今转甚囊空何以致高医
　　破屋支撑风雨余世间种种不关渠忍饥要惯无他术过午未炊犹读书
　　终日搜诗思不枯坐间失喜折冰须寒窻雪满无人到伴我一枝梅更孤
　　雪没东园一径深频惊饥雀落空林疎明自喜山房小更聴哀弦空外音
　　下水乘舟恨少滩泝流翻恨泝滩难人生淹速祗如此何必区区千万端
　　祝融香火我亡縁还上江头上水船赖得江山旧相识登临到处一悠然
　　忽忽离家且一年春风又是海棠天还家何以遗妻子倾倒囊诗近百篇
　　剰水残山觉范诗泛然孤棹去何之倚樯吟啸元无忤谁信今朝无早炊
　　早起阴晴殊未分杜鹃何许叫深云眼中忽尔生新句何异风行水面纹
　　见焉奉先宁祖诗于伯言处题其后
　　闻说湘中马奉先数诗初喜见流传何处宜州勿多薄金华曽识老诗仙
　　从欧阳全真借观陈择之蜀中诗题其后
　　书去方怀蜀道长寄书未逹忽传亡那知今夕辰阳郡洒泪残诗十数章
　　题曽幼度诗集后二首
　　江南山水尽宜诗几欲经营竟不竒不料此编能到手意曽闻处辄能知
　　客路东西曽数州诗成宁免暗中投我今办取逢人说倾盖悬知胜白头
　　阅韩伯修集示其子二首
　　吏部名高世所尊一传曽说误金根陵阳父子风流胜政似苏家擅蜀门
　　诗篇图熟无凝滞四六雍容有典型请君持上图书府要与紫微俱杀青
　　途中阅曽运使所况文清集得四絶句寄之
　　玉山冰水是吾家城郭屡过三姓茶满庭修緑谁人种高节岁寒仍有加
　　旧抄题作茶山集每恨不多看易穷全编敢意落吾手何自得之从长公
　　两贤堂下千竿竹萧散风流政昔时何妨乞我一洒扫不用文移只付诗
　　桃源梅岭几成游天欲昌诗不自由一代如公才得此五溪着我更何尤
　　从赵常德觅鼎帖
　　字法微芒久失真时闻鼎帖尚精神小诗试向铃斋乞近舎远求公勿嗔
　　从元衡借庐山记偶成三首
　　吾家昔住庐北少小未能知看山南北东西今老矣欲从图籍见班班
　　要为冷语豁心胷孰若相羊涧谷中试把遗编一开读恍疑涧谷为鸣风
　　山南山北富深幽羽服方袍占上头吾道才余白鹿洞寂寥几载有新修
　　题王远父所藏苏沧浪帖
　　吾家旧物见君家说起漂流屡叹嗟甚欲持归试摹冩不堪病眼已昏花
　　读二传作
　　长卿召问自狗监子云待诏因王音得官甚薄不捄辱作赋可怜空苦心
　　以介庵集遗成父
　　弟曽一识金川驿兄盖屡维干越舟羣书博极诗无敌乞尔此编无暗投
　　林湘乡出其先人诗卷题其后二首
　　知公苦急薄书仍留我闲窻语夜灯更出此诗令细读今宵有梦到松陵
　　松陵我亦屡曽经几欲张帆过洞庭愿借此诗传善本教儿诵读醉时聴
　　以穷藁借全真
　　平生不识宋亨伯老去手将穷藁编六一家风真好事要渠行世欲抄传
　　题渊明采菊图子璿所作
　　云出无心还自归乱峯明处日西微白衣不至东篱寂满把菊花风动衣
　　以短轴从杨谨仲求字仅书其半而见还絶句戏谢
　　先生字有千金直乞取宁非亦坐贪更欲从公请终卷又虞卖菜或蒙慙
　　从潘丈求字二首
　　束发学书今白头腕中无力合休休规模尚欲从公乞翰墨于今第一流
　　摩挱石刻叹微茫孰若汗青移硬黄几净窻明肯游戏千金便当槖中装
　　题沈弟所作短轴
　　冥冥细雨熟黄梅欲起看山懒又回咫尺忽能来万里恍然堕我晓船开
　　作诗政欲江山助老矣东西南北人弟却把诗摹作画东西南北是知津
　　帖永新韩主簿
　　韩君惠我涪翁帖三世风流不在兹诸老当年会临汝更须多有未传诗
　　魏昭父惠新刻李西台诸公帖二首
　　墨妙初闻探锦囊刻成愈觉烂生光登登打就分来处雨合新篁夏日凉
　　翰墨要知真有种怪来下笔每多姿不如家学相传授玉轴锦囊皆得师
　　帖耆英
　　朝来霰雪遽如许忍冻髯曽应屡哦急送饼芽并致炭助君灰里拨阴何
　　跋长公帖
　　每见故家观故物辄思前事念前人锦囊玉轴千年秘儋耳珠崖万里身
　　题刘正之少陵像二首
　　逢人欲问成都事见说成都信便回欲问草堂亡恙否恍然图像对人开
　　我今即有湖南役凖拟扁舟泊耒阳敬谢此图非久别会倾桂酒奠椒浆
　　鬻菜者
　　早禾未熟晚尤迟卖菜归来始得炊谷者本从田户出未滋反取市人嗤
　　晚晴二首
　　山中岑郁倍怀人况是春来阴雨频到得小晴堪细履又嗟落莫与谁亲
　　空山草木固能长迩日曽经剪伐荒一笑为渠成解说政防妨我步斜阳
　　王主簿以湘潭检旱诗卷为示用其广惠寺蠲放韵谢之
　　旱年蠲赋本深仁州县宁闻以实论细读赋诗知用意是为忧国爱元元
　　陇亩循行不惮难是知汉诏本从寛讲求利病非无补老矣犹能防治安
　　曲江道中二首
　　舟下丰城十里余树烟鸥泊尽人居是间欲画已不得况有乱舟来捕鱼
　　晓甑初炊早稻鲜传呼与觅卖鱼船可怜弹铗竟成恨空对筠篮翠柳穿【买鱼于钓舟皆为贩子所先欲从市之率健步不顾】
　　以笋送诸公二首
　　兰在当门未免锄竹生那可碍阶除莫言无罪充庖宰自汝为生托地疎
　　昔闻市上三时卖今已春深见未尝莫道寒防只寒相及时也复事分张
　　张伯永和诗以仆送笋减于常年复用韵以调一笑
　　竹薄方思渐补锄笋时可得尽驱除此生已负管城债计且不悛真个疎
　　八珍既饱思持去借问何如一脔尝笋例减常犹费说可堪余事极更张
　　孝扬成父约须晴见过二首
　　积雨能凉故自佳候当秋早欲收畬频宵佳月连朝雾雾破山空日已斜
　　雨来喜逭车田苦晴至欣成获稻忙恊趣终焉在农舎倦游不拟老官仓
　　题子璿浯溪图
　　璿之戏墨万之诗不到浯溪坐可知凛凛元颜千载意若为付与水云期
　　题堂下桃花
　　桃花颜色晓犹深薄暮风烟已不禁人生抵死朱颜恃不料青铜霜雪侵
　　晚登邬子亭用壁间韵四首【前二首向吾叟韵】
　　秋入江湖事事幽未妨着我咏洪流水居三雨似相识苦问来船仍去舟
　　朝行忽尔逆风颠已到津头尚耸然不似渔翁易夷险雨簔晴笠住忘年
　　中流掀簸势难停望断龙祠与戍亭胡不少留风止去塔铃昨者故丁宁
　　何处鸣桹歌浊清鹭飞鸥舞惯忘惊卒逢已觉翩然逝犹欲因之问水程
　　入严州界二首
　　朝来爽气致西山孰愈严州百里间佣贩悬知尽冰玉不惟二士眇难攀
　　有山如此可忘看政恐轻舟下急滩卯酒一杯扶病起秋风千里怯衣单
　　白发三首
　　始余髭发未白时诗中多与言之今乃信然不足怪也作三絶句戊戌十月十四日丰城之宝气亭
　　忆昨鬓毛殊未白斑斑已复见于诗天公嫌汝底相耗故遣齐生不待衰
　　叶落归根莫漫悲春风解发次年枝人如草木空多智一老宁闻再少时
　　少年志愿立修名隐显悠悠略未成倚赖少陵诗不误白间会有黑丝生
　　次韵秉文初九日过先垄
　　剥啄敲门走梦周夜来一雨润方收徐郎示我郊行作亟起讽之天定秋
　　耕道十年无九秋无田长抱老农愁因君动我束书感君子恶居惟下流
　　枕上
　　道人急打五更钟窻外悲风正吼松归梦不湏惊久客骤寒便欲作初冬
　　次韵刘子道几宜送酒
　　穷居谁肯念穷愁况复凄凉雨似秋疾置送诗仍饷酒唤回落日在帘钩
　　因翟子固行送酒杨谨仲
　　君行为觅清江宅水竹依依自作邻问字未能从好事一壶聊为乞诗陈【公许作官舎三题子固亦欲求公诗云】
　　季永和诗索酒用韵送酒二首
　　珍重平生书五车不妨有子更持家小闲便欲巾车去只欲论文非看花
　　我贫无酒为君欢渴梦相从碾鳯团薄暮白衣才有馈试令分减愧酸寒
　　凿磨岭
　　复岭重冈向背迷瘦笻深与病夫宜早禾未割尤艰食过午人家犹未炊
　　题曽真君炼丹井
　　樟源岭下炼丹井建德道间仙女泉埋没只今谁汲引信知名字托人贤
　　冲雨投宿石佛院次季承留题韵二首
　　尘埃彷佛前朝寺客子今縁避雨来欲访当时漫亡得緑丛蕉并野花开
　　石佛如今安在哉至人无往亦无来山僧顾欲谈遗迹说道空岩闭不开
　　题石潭观音院用王枢宻庶愚丘正宗韵二首
　　老衲迎门祗敝裳问年还举四山黄谁云此院通衢着渠自长闲人自忙
　　所至滔滔不问津故知此地往来频从今更识林间寺再到不愁无主人
　　读介庵集题其上
　　风前旧揖青绮帔老去今披古锦囊千古未忘图像拜也知风骨类文章
　　代书送橘沈临江
　　谁贻新橘两筠笼尚带霜林错落红转送清江供寿酒草书因病废匆匆
　　从兪少孟觅橘
　　忆昔为农近石田年年为橘走霜天大逾三寸曽何直裁得开元斗米钱
　　从李崇道觅潘衡墨四首
　　人言潘谷久腾空衡也﨑岖隐墨中谷见坡诗衡用诀了知真是一家风
　　眼寒不识黟川李相好长迷大禹圭见说潘郎亲有女独能传业向深闺
　　丈夫久弭江西节闻道诸侯尚扫门箧有圭肯分似从今默默面称寃
　　识字才能项籍欺灶煤研瓦分甘之如何乞索忘唐突拟赋江南鹤膝枝
　　以酒钱送明叔二絶代简
　　酒钱时乞故怜苏三百青铜寄与沽砚水长枯肺仍渴可兹涓滴所能濡
　　我乃病多长止酒有时渴梦落江湖江天濶处识君阁要破熟茶共嗫嚅
　　登清虚亭
　　步上危亭欲细看忽惊风雨暗江干此身不作蛮州鬼犹拟扶笻再倚栏
　　十八夜宿秀城外
　　月子弯弯四面歌扁舟今夜泊嘉禾颇欲歌呼起相和一声轧轧又前波
　　山行见野樱桃花
　　徐行厯厯转深豅人意何如鸟语同山路梅花浑扫迹春风尽属野樱红
　　将谒延庐州行至板桥忽病而止复还建康以五诗寄之
　　驱车晓蹋板桥霜头为岑岑势莫当颇念索衣为御具可怜行李祗空囊
　　数载炎州不惯寒并江已怯瘦栾栾旧识淮南今更老絶知于此亦良难
　　欲前复却路成迷冷日悲风为惨凄以口语心千万种可能一一见书题
　　袖诗已失天津面路返新林病岂期一见可能难若此定繇或使岂人为
　　甑倒悬知解死饥故殊道路永为嗤我今恃有彭州牧二柄宁当复误疑
　　实相书院
　　已矣骑鲸去不回怅然犹咏早归来空余旧日读书地水绕山围似钓台
　　自造口放舟至道林院偶题
　　晓起乘舟江上凉昼携蕲竹卧僧房隐雷骤作分龙雨限我潇潇幽梦长
　　观曽文清诗刻
　　我访茶山公已僊向人惟有竹苍然摩挱欲问当时事竹不能言风为传
　　夕庵观吴夀宁画
　　樛木蟠崖错节深拍天风浪卷江心有人来问夕庵境万里孤云无处寻
　　观祝少林所藏画三首
　　萧寺相从三十日知君有画未曽窥烟云过眼还收去恰似凭栏立久时【米元晖画】
　　沈牛二可归耕去百尾言之无乃多安得神仙张果老为君叱起满池阿【百牛图】
　　吾祖曽为沙苑牧有孙穷相合骑驴朝来忽起驰驱兴为见龙眠十马图【李龙眠画】
　　简见可觅画三首
　　我居何有惟脩竹一日真成不可无别后平安久无报为予十日冩成图
　　白头流落离骚国香草虽多独嗜兰犹恨芳时有衰歇要须貎取四时看
　　少文忘却行山脚收拾经行入坐中我亦江山欲归去自无画手得君工
　　观徐复州家书画七首
　　草衣旧识牡丹碑字字腾拏更倔竒我亦参军成潦倒愧无笔力欠渠诗【潘逍遥字草衣寺在信州水南有逍遥诗云水南闻有牡丹花多少游人耳畔夸潦倒参军来看晚数枝已谢病僧家】
　　苏公书法自颜行犹谓蔡公居第一【见东坡跋欧公论书帖】我穷颇亦类贾胡笔势翩翩疑可识【蔡苏二端明帖】
　　世人竞冩襄阳字政似云师太白诗才匪若人宁躐等自颠自醉祗成痴【米元章字】
　　旷怀谁不作山游谁似柳州谈永州何能乞我一片石刻此数纸俱传流【克斋舅冩柳州永州山水记】
　　万竹阴中屋数间几回剥啄叩柴关忽开短纸霜雪干如对照人冰玉颜【杨谨仲所临文与可墨竹】
　　误笔犹能作防牛信知书画本同流不惟下笔苏仙似更似斯人不可求【杨谨仲草虫山谷跋坡公书有不可乞之语蕃尝从杨丈求字其与颇艰】并竹作门亭得山我来还值雪消残江梅未有腊梅破丈室不须香屈盘
　　简全真二首
　　捐弃悲歌咏白团未忘衞霍内金盘要知公子貂裘暖孰若山人短褐寒
　　我诗每觉就怱怱君句由来咏叹中爱我更能怜我友谁云南北马牛风
　　奉简钦止兼忆斯远
　　前日丛篁苦蔽溪祗今檐与四山齐裵回有句不能吐要与乘凉一杖藜
　　阿连闻说有归期凖拟俱来赋此诗已是欲行还小住纵令频合故伤离
　　口占简去非
　　春风春雨急仍颠闻道远劳从事贤软脚不应惟命酒池塘生草要新篇
　　奉简在伯四首
　　渊明种秫有公田郑老时时得酒钱笑我作官浑乏此自炊斗酒慰馋涎
　　先生自合饮官壶野老端宜满眼酤白酒酿成聊送汝未知湿沫与江湖
　　书中旧学来禽帖今日蛮州得饫尝要与先生共咀嚼更将煑蜜助甘香
　　落日余霞已自竒况于人静月明时重城着我非无意前遣先生独赋诗
　　简徐季孟
　　月台台上几经过白发重登奈我何树影漫能参独立溪声无复乱长哦
　　不到西湖又五年况当风雪探梅天出门有愧登山屦寻友空回访戴船
　　我诗虽老竟无上君句能佳更不穷立论曽闻紫微老赠篇期见习轩公
　　问讯西湖旧隐庐水边雪后又何如祗今付与谁人手籍甚诗名白社徐
　　南山最数月台高曽着能诗何水曹略计出山今几载生令梅赋阙风骚
　　自从传得婺州诗南北飘零阙后期一纸忽来湖上信怳然堕我水仙祠
　　故人索我近题诗何处如今更有之十载未论前日梦一枝还动昔人思
　　简周文显借王有道集二首
　　乡人不识王有道抔土空传唐校书闻道遗诗尚多有典型不似晚唐余
　　先生风节昔人似白髪箪瓢犹嗜书家有校书诗百首可能乞我助三余
　　代简琛卿
　　是处梅花与雪融竹间开晚正玲珑陈君为我言如此折赠当期慰眼中
　　琛卿为梅置酒用前韵
　　背荫初疑星未融细看真有映玲珑兴深且约诸君往明日当愁着土中
　　琛卿论诗用前韵示之
　　活法端知自结融可须琢刻见玲珑涪翁不作东莱死安得斯文日再中
　　简严承务二首
　　玉梅遭旱颇萧然清润思逢得水僊【谓得水而能僊非直谓水僊也】出门一笑不易致许送茅斋端可怜
　　霜髭不摘老可憎迹虽未然心已僧舌根鼻观习气在茗椀防勳香事仍
　　简严先辈
　　闻道君家緑蕚梅韵胜绛袂拥冰肌夜来一雨应堪折好寄尘牕伴觅诗
　　简施文叔絶句四首
　　草树阴阴一径开饥乌闲下啄莓苔清风无事自还往时送官池荷气来
　　今日之热不可触闭门养疴适所欲振衣防杖一欣然凉风为我生脩竹
　　营营青蝇挥不去为问适从何处来病人埃郁思一洗沈李浮亦快哉
　　世上小儿迷黑白此翁胸中泾渭殊少卑高论近流俗恐妨要路肩安舆
　　简赠欧阳伯威二絶句
　　江西人物况欧阳少有诗名老更昌左辖虽能诵佳句子虚胡不荐君王
　　三年身不到穷冈诗友飘零半在亡杯里纵能谈矻矻镜中无复鬓苍苍【亡友谓刘伯山】
　　简兪尉
　　世人往往嗜甘言正味多嫌橄榄严寄我要须并海物花猪顿顿饭难厌
　　简陈择之索诗
　　游山闻说多诗句久已传抄聴小胥屡戒譍门老马走门前驿递不为疎
　　简邢公昭丈
　　梅园想见緑増深竹迳遥知笋出林坐底未能成一出祗縁多病与多阴
　　昆山兄惠笔颇佳谢之并呈克斋舅二首
　　吾舅书名早并诗我兄名誉称家儿异时大小欧阳体肯道外人那得知
　　殷勤双笔肯轻投识面端能解所由自笑真成似罗赵流称安得并何刘
　　孙子进惠笔乃周寿玉簪样试用其一已作秃翁犹耐驱使成絶句二首异日当寄子进昆仲
　　遂初赋就笔余铓赠我蒙探古锦囊耐久固殊流俗败含情浑似故人长
　　遂初赋就笔余珍赠我多君意甚真累句尚能资借助拙书犹得长精神
　　探梅
　　石上生梅老未枯着花虽少更敷腴要须邻老深调护莫遣儿童纵牧刍
　　晚行见梅
　　玉立空林一树梅向人脉脉似怜才微波托使为媒去一被晚风吹又回
　　瘦梅
　　明叔谓今年思隐梅瘦甚成絶句
　　清虚日集人当瘦粪壤不资梅合癯君看霜皮藏玉骨肯如朱粉鬭涂糊
　　永丰尉治神祠前梅已成阴忽着花七出而无鄂色又正白众咸异之尉上蔡谢君子畅有诗蕃次韵
　　谢君为吏清如水神吐祠前不鄂花我欲将诗道其事却防流咏入京华






　　淳熈稿卷十七
　　钦定四库全书
　　淳熈稿卷十八
　　宋　赵蕃　撰
　　七言絶句
　　智门寺后梅开丛竹间斯逺举坡公春来幽谷之句因成二絶
　　花开的皪固难知旧识黄州副使诗政使尽开能尔盛孰知将吐乃为竒
　　朋游落寞毎形悲喜甚归来慰所思况在水濵山崦里两笻相对索梅诗
　　梅落二首
　　春风可是独嗔梅不待飘零着雨催我欲挽留无上防戯拈落蘂荐芳醅
　　春风次第归桃李催得梅花一夜飞时序怱怱防回首即看红绽雨添肥
　　章少隐尝有逸句云片片梅花随雨脱浑疑春雪堕林梢今日雪后梅已有落者偶与公择清坐举似此诗欣然聫成一絶
　　片片梅花脱雨轻半飞欲坠更多情【蕃】浑疑春雪林梢堕输与诗翁照眼明【公择】
　　道傍落梅
　　一树梅花古道邉随风堕落自年年情知所遇合如此未必春风独尔偏
　　兰溪溪岸梅花
　　不用温家玉镜台下临溪水静无埃若非姑射氷肌至即是罗浮缟袂来
　　题杨补之画梅
　　翠篠横侵鹤膝枝江南篱落雪残时杨郎笔下烟岚集留作晴窻覔句资
　　简沈沅陵求潮州韩文公庙碑并抄山谷碑诗二首
　　公曽数载潮阳掾笔力怪来韩与蘓壁上庙碑当乞我庶求涓滴润焦枯
　　涪翁昔在黔戎贬逸翰遗章久更多字画公今元祐脚拟烦妙手定如何
　　早晴闻啼鸟作
　　侧岭横峰靣靣同雾空烟扫鸟声中丁宁不用忧泥滑珍重提壶屡劝翁
　　伯山因其侄来恵书报以二絶
　　昔日穷岗今竹溪更生臣向复奚疑此中安否渠能说懒复作书聊寄诗
　　蕙亩兰开梅吐枝近来凡有防篇诗已令经纪江头竹早晚为君修短篱
　　作五里雾以藏身仰日谷为朝饭坡谷诗也山中即事颇实斯语作二十八字
　　无屋藏身雾政昏饭资日谷欠朝暾起居饮食难兼享傥欲不饥湏露蹲
　　山中四絶句
　　桃源政自人间世山故苍苍水故流不是幔亭张席地卒然风雨卷山头
　　去年徂暑桃源过今嵗秋高到武夷不遇名山一来访箧中寕有此山诗
　　武夷仙伯定能诗觧赏僊人张湛词更诵人间可哀曲飘飘亦复动人思
　　欲访武夷毛洞竹路穷九曲更山深道人知我衰无力乞与一枝酬素心
　　知府提举访求前守凌公遗迹忽于庭庑雨压复壁中得公所题诗赋六絶句
　　辰人只识凌刑部不识尚书晚嵗官晚嵗功名益堪纪辰人不识坐荒寒
　　使君剖竹继先贤四十于今又六年毎恨无从考遗事但凭亭槛覧山川
　　不因风雨壁寕隳雅志安和寓此诗前此后今寕浪出岂非显晦亦关时
　　故相曽兴告讦风一时多坐语言中乃知复壁遮防意是谓知公亦爱公
　　檐浅终防剥蚀灾好移深奥示将来更湏刻石行于世公道只今方大开
　　郡斋新刻縂珍藏得此遗踪益有光再拜从公乞余本归赍不复恨空囊
　　立春
　　腊中要雪逢三白春日还霑雨似膏天意于农亦良厚何湏耒耜我家操
　　昨日元正今日春佳辰并作一畨新试看栁色遽如许无耐梅花憔悴人
　　春日毎颁寛大诏天公意与圣人同故于半载焦枯后一雨聊资土脉通
　　上元口号呈莫令三首
　　今君忧乐与民同灯火随时祝嵗豊我亦颇懐归去乐田蚕处防逐儿童
　　一琖华灯直万钱谁知下里取薪然绮纨照耀舆台体民得褐衣犹破穿
　　华灯能得防时新明日当为刍狗陈我识令君敦厚意不能奉已厉吾民
　　社日醉起
　　醉状初如春水船梦成蝴蝶更翩翩觉来已是情无奈那更急风吹雨颠
　　端午三首
　　谩说投诗赠汨罗身今且尔奈渠何尝闻求福木居士试向艾人成祝呵
　　年年端午风兼雨似为屈原陈昔寃我欲于谁论许事舎南舎北鹁鸠喧
　　忠言不用竟沉死留得文章星斗罗何意更觞昌歜酒为君击节一长歌
　　中秋寄上饶赴试亲友池阳当涂三沈弟
　　中秋佳月去年同卧病还应记此翁不但婵娟千里共客逰俱在大江东
　　渔父诗四首
　　掉船晨出暮知归举网惊呼鱼定肥倾倒得钱何用许江头取醉暮相违
　　泛宅浮家一叶间长年緑水又青山若为不使兼能赋始信天公到此悭
　　风色披披手欲日光飐飐鬓成丝只今网罟无穷利乐在竿纶顾未知
　　早悟君王物色求子陵应已弃羊裘絶知至徳终难掩女子亦称韩伯休
　　次韵季承闻田歌
　　布糓収声老尽秧直縁避潦有今忙歌呼嘹亮相讙襍肯媿悠悠道上商
　　晚行田间书事三首
　　青裙汲水过前溪白髪譍门儿戯啼试问主人何所在为言南亩正扶犁
　　郎罢肩犂稚子前牛行熟路不湏牵归来饭倒初糁洗脚还将草履穿
　　我生饱识田家趣只坐无田归计迟纵是无田慵可得莫将画饼欲充饥
　　从赵崇道求蜀纸五首
　　紫岩黟歙畧相同小字缄题寄子公纵使分沾能到我质麤肉缓不堪攻
　　旧闻黄雀走头颅近嵗清江亦与俱舒卷定怜无尺枉敷陈尽可见臣愚
　　人伪区区信日穷楮藤苔竹互争雄自从蜀纸东南见凡马真成一洗空
　　麻纸敷腴色胜银冷金凝滑倍精神自余族类犹多有王谢名家縂絶人
　　病起犹余覔句勤要题柿叶厌缤纷陟厘尽付五十万今代谁为王右军
　　反禽言二首
　　雨后翛然欲变秋意捐絺绤揽衣裘林间脱袴催人急时有炎凉底过忧
　　御雨无过以瓦为古人朴直致君辞我今闭户疎还徃滑滑从深三尺泥
　　闻禽
　　天公端以鸟鸣春百族喧喧晓更频最是客中贪聴尔防晴忧湿似关人
　　闻杜鹘
　　山禽我不如归知我西游有定期若使藜足供给衡门之乐肯轻辞
　　鸡司晨者而此邦夜鸣为常不寐闻知作絶句
　　鸡鸣非时乃祸口那无荒更同疾徐信知南来事縂异不但斯人难并居
　　简梁叔昭覔香
　　雨住山岚更欝深病夫晨起畏岑岑可能乞我蓬莱【香名】炷要遣衣襟润不侵
　　简倪秘校覔香
　　雨合筠窻书满床坐来颇觉欠炉香卒然欲买何繇得问道倪家有异藏
　　夜坐读书闻瓶梅之香口占五絶
　　客去门扄未作眠续灯添火了残编此时孤絶谁相与能送幽香亦可怜
　　非风非月自腾香我亦何心适与当此味絶佳谁得觧顾湏攀折走林塘
　　旧说春寒花较迟况今氷雪已逾时一枝借得书窻暖未许逰蜂戯蝶知
　　身落江南不自悲正欣梅也可供诗纷纷桃李胡为者政似当年蔡克儿
　　一从丛桂落秋风佳防长孤阿堵中及至梅花又氷雪一枝虽少与多同
　　有闻若管吹者意儿童为之问之乃鸟有名竹管者其声政如是云作三絶
　　细聴非笛复非芦絶讶儿童底所呼邂逅因之问何似鸟鸣竹管自乌乌
　　尽日闲窻运秃翁自怜虚出管城封不知尔更何为者初聴犹疑似足蛩
　　蚕丝百箔旧曽闻【亦鸟名】未説新丝价尔分卒嵗我无裘褐计早知劝尔勿多云【乡民谓初闻此鸟声可以卜丝之贵贱】
　　寄白云覔茶
　　忆别白云笋渐长而今想见出梢墙道人寄我不忘我盍寄茶瓯洗睡肓
　　以茶寄杨溥之二首
　　要题尺素问何如病过春风体益癯采得山茶漫持寄草余暇想时湏
　　忆过君家置酒杯病予方止只空陪而今梦想论文地栁合沙堤鸥去来
　　从萧君求茶二首
　　园官阙菜犹形讽年例求茶可欠诗为报萧郎勿多怪已令汲涧拾松枝
　　旧传汉殿三眠栁烧烛仍闻照海棠草木困春人可奈政烦茗椀为禁当
　　从萧秀才求茶二首
　　丁蔡纷纷竞宠加底如好事玉溪家至今有子能传业不待茶精句亦佳【秀才之先以玉溪为号】
　　磊落真同席上珍忆蒙况我意殊真今年尚许分张否试遣诗筒告及春
　　简莫令求茶
　　万安近说神潭茶颇似文当屈宋衙山中索居睡不足碾寄盍令舒眼花
　　谢莫升之恵茶
　　双罂稍辍焙中茶好卧黄防稳聴衙御雨况闻当用瓦固知不怕落檐花
　　曽秀才送茶
　　正尔耽诗不耐闲镜中频觉瘦栾栾曽郎恵我尽清供椀把春风香并兰
　　送新茶与俞尉
　　山居毎啜社前香及是清明茶政尝叹我白头无毋遗一杯持与供高堂
　　从王彦博覔洞庭柑三首
　　扁舟防泊洞庭霜曽见连林橘柚黄秪道陋邦无此物那知种树有诸王【石田之王家种橘而洞庭柑亦出王氏】
　　逾淮为枳信堪奴珍植何分楚与吴不但居家有遗帖醸成赋辱长公苏
　　闻道居家近橘坡青黄遥想问疎篱可能乞我数包否仍寄韦郎七字诗
　　严先辈送鲤鱼
　　严郎得鱼不敢食走送茅斋嫌步迟却媿家贫惯粗粝无人为我脍银丝
　　再蒙签判丈恵示惜花三絶句因次韵
　　花飞忽忽减芳菲欺我新来诗思迟笔底羡君能防敏好词频许坐中披
　　佛屋支撑仅可间过门无客客非残公能有意重来否竹涧松门暖不寒
　　兰馨岂亦竞春狂不为无人废不芳长使幽居在空谷也胜半额趁时妆
　　又次签判丈惜花絶句三首
　　江南花草易芳菲今我还家已似迟最恨春风苦无思卷藏红绮不容披
　　蚤作抽书对白间瓦炉犹有宿香残诗来报我羣花尽亟起巡檐忘帽寒
　　春事违人去若狂便惊鶗鴂怨年芳儿童强作留连意拾去残花学试妆
　　野花
　　野花吐芳不择地幽草吹馥寕只春兹日纵为无事日此身不是自由身
　　野花无数不知名白白红红俱赋情纵使不蒙姚魏赏雨开风落亦何争
　　杨知録送千叶白莲
　　防思载酒问扬雄不但尊空囊亦空枉道荷花有新发又闻能白胜能红
　　见紫荆有懐成父
　　一树幽花见紫荆杜陵诗句属吾情江东消息关河濶况我平生寡弟兄
　　题芭蕉
　　卷藏政尔待时雨及此发舒天已秋已是萧萧吹我急主人寕得厌飕飕
　　谢人送水僊
　　珍重江南好事家老将种莳作生涯似怜寂寞书斋里折赠盈篮栗玉花【太和谓江之南岸为江南】
　　海棠
　　肃肃朝寒不自持晕生因酒似朱施向来只梦梨花雨不见西湖浓抹时
　　沅陵见招赏海棠病不能徃輙尔言谢三首
　　去年已负海棠期今嵗还当卧病时造物小儿应见相恐余无此防花时
　　四海知名蜀海棠是邦元与蜀同方少陵当日犹无语而我何人敢漫狂
　　二月已尽三月来计君行日已相催奈何病着不能徃岂但防花仍把杯
　　木犀四首
　　细防秋露黄金蘂不减春风白玉枝人道江南冨山水江南山水冨于斯
　　人言山水种人物我道英灵属此花枯死犹堪作香供不同桃李混泥沙
　　浪说西京斗大花赤栏青幄五侯家那知林下余幽物雨打风吹不怨嗟
　　我生天与山林相不羡人间冨贵花折得幽芳顿何许纸窻书屋伴煎茶
　　见卖梅花者作卖花行
　　来时才卖木犀花卖到梅花未返家作客悠悠有何好定应诗兴在天涯
　　连日隂风作许寒晚来妍暖似春阑十分待放梅花否留我数枝归到防
　　次韵孙温叟求芍药二首
　　邦人竞说江都胜一朶千金尚恐非自笑寒防何自得但余堦砌长苔衣
　　送花政自从人乞名品安能择是非风雨连朝更工厄便应红尽緑垂衣
　　送芍药与周子开
　　涉春风雨见花稀红药开时春已非病夫何与知许事送与缓歌金缕衣
　　木芙蓉
　　三两芙蓉并水丛向人能白亦能红浩然不在芍药下如何独占晚秋风
　　过邻家防菊乞之以归
　　径荒空道菊犹存岂不懐归病苦昏乞得邻花有根橃带泥栽着定州盆
　　重阳甫近菊殊未花而木犀再开遂成一絶
　　今年为况添萧瑟无菊能酬九日杯天意似怜愁欲絶故令岩桂为重开
　　十月见菊二首
　　黄花狼籍晚犹香冷蝶频来着意忙不见东篱千载士自应埋没老风霜
　　花前曳杖极徜徉为汝临风一慨慷直自东坡僊去后无人十月作重阳
　　黄白菊
　　白菊欹倾拥玉钿黄花零乱委金钱饥寒未免交为累金玉繇来枉现前
　　祝君适中折所居南山岩花二种曰玉梅曰含笑者为况名乃适中自制人鲜知之题五絶以广焉
　　柯茎全与腊梅同色洁香幽梅亦通以玉谥之真不僣何湏汉赋楚骚中
　　南山岩壁尽阳冈草木朝朝被宠光梅事已居桃李上尔于梅也更前行
　　大笑能株小作丛吐香全似酒微中旧观但比山茶白无此枝头破颗红【南山含笑有两种曰大笑小笑】
　　含笑初无巧笑容未知名字复谁从尔今顾有嫣然状不笑春风却笑冬
　　蜡梅当日过苏黄名压西川旧海棠太息此花终未遇而余与子漫平章
　　以蜡梅分供堂头希卢首座冲南首座恵絶句次韵并简堂头二首
　　蜜黄初出一枝春分似堂中得定人各各闻香获三昧信知文字本非真
　　才尽年来怕及春上人那说是诗人拨残芋火寕余事故欲撩公嬾是真
　　书案上三重梅三首
　　人人共说梅花好试问梅花好奈何到底物名嫌太甚市区酒肆尽东坡
　　我贵当由知我希蜡梅全不事芳菲自非牢落山中士谁可与之同一归
　　翠袖佳人倚竹诗昔人比兴乃陈辞我今顾欲求真相緑蕚梅花并竹枝
　　即事呈斯逺三首
　　并湖微径曲通村步步防梅遂欵门犬似不能知客意苦相唐突吠篱根
　　去却蔫花意转新是知疎宻总宜人正由秽去清虚集不碍萧然冠与巾
　　一花固觉有余香况此寒梢数尺长怪底诗来总清絶始知逸韵与相当
　　对梅有作六首
　　賸欲将梅月下防却愁风露不胜寒有时暂作披衣防积雪凝霜不可干
　　四十飞腾暮景斜更云学易数年加勿谓衰催便欺我尚能髙兴属梅花
　　老来诗兴苦无多折得梅花奈若何便恐飘零不堪触正湏绕树数婆娑
　　酒恶思茶更炷香不如梅蘂嚼冰霜文园病渇知如此未遽骑鲸返帝郷
　　日未落时香未归晚风方觉雪霏霏月明纵可形模似不比风流殆庶防
　　寥落江山无故人见梅忆着故园春水南水北寻诗地想见风流一幅巾【谓斯逺】
　　经旬不作诗今日霜晴可喜问梅沈园得两絶句此坡所谓痼疾逢虾蟹也
　　自从篱菊报香衰便说南枝与北枝底事频来问消息山翁近日絶无诗
　　莫问今年与去年祗应贫病两依然故人满眼今谁在且赋梅花第一篇
　　谢答严用韵送緑蕚梅
　　两咏君家两様梅清愁已瘦一分肌春风咫尺花无数更合安排防首诗
　　残梅
　　片片干飞已足悲况堪风雨横相欺卒然此恨何由释倚頼重开有背枝
　　同徐斯逺防王逺父所藏僧圆契梅二首
　　西轩宜热竹能藏雨落何方此自凉已对西湖冰雪句一时顿有更徐王
　　炎天梅蘂简斋诗坐胜山村雨雪时闵雨正歌云汉句忽来为我起凉思
　　懐梅花及斯逺
　　防思载酒更擕笻一访梅花山崦中忽念去君三十里怅然将复与谁同
　　张伯永折梅走笔谢之
　　嵗晚梅花未经眼自嗟枉作近南官忽来数朶惊初识已是先生覔句残
　　折梅赠答二首
　　送君秪数梅花节开到岭梅君不回折得花来有重出妾惟孤影媿妆台
　　昔人行役功名误嗟我何为久未回落尽繁花有青子期君烟雨上池台
　　感梅属周文显二首
　　严冬今日更天风我与梅花瘦骨同我纵寒生犹附火尔能孤立乱山中
　　玉薄冰轻不自持可能当此恶风吹要知此物坚牢质不比渠侬耎脆姿
　　次韵明叔送梅
　　长条忍使就斩伐未信园翁珍此花不然造物故料理宜使飘零到我家
　　瓶梅
　　纸窻见月影横斜不是桃花与李花一夜清吟忘客睡祗愁到晓鬓双华
　　从徐处士乞梅二首
　　江南处士杨无咎畴昔最工梅冩真闻道徐郎得其妙何妨乞我一枝春
　　我居旧植千竿竹賸欲栽梅苦未成要冩横斜湏老手是君头白眼犹明
　　王兆明恵梅花诗二十首口占谢之
　　腊前再雪已相侵年后更连人日隂欲问梅花苦无地把君诗卷得叅寻
　　五月十七日谒伏波庙四首
　　万里才传却瘴方药囊翻谓橐中装防人不敢投豺虎空见壶头石室荒
　　仰视飞鸢始欲愁要之乐死胜懐忧功名慷慨吾无志所愿平生马少游
　　邬江江上祀陶公亦以吾孙靖节从我谓辰州升徳庙要当并冩少游容
　　防从江上望朱栏今日扁舟径往还潢潦傥収应易耳白汀翠竹最相关
　　拜朱仲卿墓
　　西都何啻万公卿纸上空能阅姓名桐乡啬夫少吏尔墓木梢云独未平
　　王昭君
　　絶代方能入汉宫画圗何必更求工纵令得幸因圗画已落君王疑信中
　　卓文君
　　成都共逸为琴心岂不尝闻赋丽淫重聘茂陵今已晚不湏多赋白头吟
　　雨后二絶句
　　疾风吹雨过前溪留得余凉在竹扉为我拂床仍置席今朝梦穏故山归
　　竹树翛然亦雨余便疑秋已到林居恨无新月当霄挂空遣清风为扫除
　　六月二十二日病中得雨顿觉沈疴去体欣然起饮遂成一絶
　　涉秋得雨便生凉起我萧然病在牀径自典衣谋一醉要令清梦畧还乡
　　是日雨隂殊甚咫尺如隔然
　　青山咫尺不容防岂是山灵意有难定自知侬坐诗瘦故令空雾作漫漫
　　西轩杂题三首
　　晓起防山谓得真突然山外见嶙峋须臾释屩浑无迹絶倒山灵觧戏人
　　早风蓬勃不能凉独卧幽轩日日长頼有圗书慰岑寂左抽右取畧无妨
　　卧防修筠不见梢所欣轩户緑隂交蝉吟鸟语尽堪喜不用先生自觧嘲
　　漫兴十一首
　　桃树深红亦浅红竹竿个个又丛丛儿男在田妇行馌犬卧鸡啼茅舎空
　　风雨属连殊未休豫章城中十日留江云有意作晴色今者薄暮当行舟
　　风雨萧萧病欲侵杂然啼鸟在中林细聴却有黄鹂语端是当年隔叶音
　　截竹钩丝作钓筒半纒苍石着波中忽焉快跃知鱼中相语相呼促短篷
　　钓发关余谓吉徴长年三老尔何凭那知我本江湖士失脚东来亦堕罾
　　已遭穿颊尚洋洋尔本何辜饵触香断肉未能聊戒杀念将赎尔又空囊
　　望极平湖不得山水长山逺画图间赋诗不似王摩诘湖北湖南空徃还
　　一日风帆数日程絶知快意亦轻生延縁始欲濵湖去可奈同途莫并行
　　风顺风横总欲乗传呼虽数不余譍去程湖邉草宿伴悠悠水上罾
　　春风吹緑满天涯想见山园尽落花少日意狂轻节物秪令流转谩成嗟
　　寒日萧萧上矮窻竹隂窻影两舂撞是中寓意真无尽笔底寻诗卒未降
　　雨中
　　四月梅黄雨易成夜来犹是十分晴吴山越岭浑遮尽惟见江流靣靣平
　　玉山久旱七月一日雨作望者云从常山来时赵吏部赴福州适入境已闻境上大雨取书邦人欢喜之词为口号二首呈之
　　一雨胡为限古城定应留逐使君行前驱尚逺毋庸遽已见萧萧破久晴
　　父老争迎旧使君使君何以为吾民要须一举为霖手快防天瓢洗旱尘
　　病中
　　风树萧萧雨若筛间飘黄叶挂蛛丝虫号亡頼更满耳况是病夫新起时
　　七月十有五夜一再梦故舒州使君侍御公宛如平生且于其案间得若纸若缯者一防皆公所书或印者繙之有如帜者三有曰苛政曰赃吏忘其一焉问傍立者以何所用云始朝议欲遣公为某使故建此云觉而赋诗四絶
　　谁云死别已吞声此恨何年得遽平林响风声雨萧瑟败人残梦欲残更
　　一夕安能再与俱话言寕觉死生殊帜书更识埋轮志生有不忘如是夫
　　弟过江东得附辞奠犹乖徃恸奚为情真未觉幽明负贫病牢人甚絷维
　　梦回始觉死生分愁咏江东日暮云安得分明再如昨并须示我玉楼文
　　步溪头
　　溪头弱栁已丝垂那得江南尚好枝从此春风日亡頼与须排冩付新诗
　　浴鳬拍拍已春声相趁双飞属玉明更待前山一犂足断槎号瀬总波平
　　草软沙平路不泥岸巾扶策步循隄江南春事信能早正月已闻林鸟啼
　　昨日
　　昨日张帆着翼飞今朝风送蹇驴骑吴淞山水夙所爱得意还教多赋诗
　　初八日微雨明日犹有凉意作两絶句
　　小雨那能救旱禾定催粟玉放庭柯一从赋罢横斜影谁复风流似汝多
　　不堪积暑帯烦疴幸甚新凉脱网罗闻道重阳更逢閠今年节意属秋多
　　晚秋郊居八首
　　梨枣熟时须一雨江南底忽类中州南人不识北人事懔懔已懐禾黒忧
　　宋玉悲秋殆我欺江南摇落定何时不因枫树顔如渥松柏连林漫莫知
　　病橘萧萧秪古枝二三酸子间虫丝人言社酒堪医此太息于今已后时
　　九日黄花信昔谈是身何自见江南故今开晚方为贵失所胡为浪不堪
　　病夫慵出长蓬蒿但见刍薪价益髙积雨了知寒在候我方随事典衣袍
　　霜天柿叶须収拾咫尺山园底去迟不是功名覊绊得病来筋力费扶持
　　蔓草依依网作窠荒庭寂寂蚓能歌人言病久须闲黙习气相攻未易诃
　　邻父疑为三径孙一生辛苦在田园近来交友谁相顾渠独频沾菜把恩














　　淳熈稿卷十八
　　钦定四库全书
　　淳熈稿卷十九
　　宋　赵蕃　撰
　　七言絶句
　　元日寄成父四首
　　旧时元日羡吾庐称夀献觞懽有余今日児曹还效我凄然事忆十年初
　　家家节物竞今朝风俗未分南北遥莫向除薪覔如愿且凭爆竹走山魈
　　冐晨造谒愧悠悠残客不来门更幽邂逅行人覔花防春风已属杏梢头
　　客里那知嵗月迁梅花报我又今年兰溪桥下扁舟泊把笔题诗意惘然
　　二月初八日
　　只道贫无置锥地根株戢戢自何生春风向暖浑冝裌抛掷残绵傍砌楹
　　三月一日
　　粤山深厯备辞劳虽有故人谁赠袍归卧茅斋且休歇竹风山雨两萧骚
　　三月六日
　　桐花最晚开已落春色全归草满园破衲欲捐还未可炎凉翻覆在朝昏
　　自把残书洗睡昏欲求甚解与谁论乍然好鸟闻深樾忽尔荒鸡听逺村
　　怪底朝来暖欲昏故应晚雨剧翻盆空斋寂寞催成睡风为卷书还闭门
　　初九日
　　一片花飞春未知杜陵野客已深悲况堪昨夜狂风雨吹折东家桃树枝
　　日日题诗待海棠要从地主借防床偶因风雨愆期至已是飘零学退妆
　　十一日
　　老眼防花抵雾中寥寥鼻观与香通水蜕去梅成实只有山矾印此风
　　老去读书非少年故怜觳觫尚加鞭防竹偶然闲半日归来还愧腹便便
　　独行
　　独行曼曼绕江湄正是春风日暮时折得芳馨无所遗寄懐空诵碧云诗
　　春风浩浩水横波水逺滩长可柰何送尽碧云人不见折兰采若自行歌
　　登山临水送将归揽涕无从日向防水逺山高动千里春风浩浩客吹衣
　　春日杂言十一首
　　兰也结根幽且深若为容易出山林定知亦以香为累不尔人于何处寻
　　山寒花事自迟迟归至况当梅谢时秪有山樱能照眼属遭风雨又离披
　　寒多草亦未抽芽漫説春今一半加试向小园闲防检忽逢一树木花
　　晚欣斜日照茅檐意谓新晴已可占雨脚晓収云更合阳乌将出尚窥觇
　　买得荒园近坞居但供樵牧废犁锄漫营篱落今将合犹恨人工乏剰余
　　旧时曽咏木兰幽旧藁飘零莫自収老境不妨花固发人今白尽十分头
　　落叶踈踈似雨鸣莫疑春晚有秋声抽条易叶年年事防取一畨新緑成
　　山中寂寞少花枝过尽春风病不知未分春归便无迹陶瓶聊复浸酴醿
　　春风吹緑緑成隂新有黄鹂度好音我政卷书成坐睡恍然疑是拂瑶琴
　　燕子日长冝读书若为病思每欺余形骸筋力今如此惭愧丁年不荷鉏
　　春山啼杜鹃开花解使碧山然韩诗李赋纷难考犹喜知名向谪僊【或谓此花即踯躅韩文公李卫公皆尝及之未知即此物否】
　　晚卧二首
　　轩小才堪置竹床晚来新浴快初凉扫除诸妄归真想薝卜林中闻妙香
　　戯学韩公盆作池雨来亦解起风漪蛙鸣莫作鼓吹想更问属官仍属私
　　夜赋
　　雨挟松声落枕邉道人巾屦极萧然忽思旧宿庐山寺曽听悬崖瀑布泉
　　晚作
　　古屋黄昏蝙蝠飞尔飞干我竟何为但愁蚊子且生翼饱尔亦当侵我肌
　　夜作絶句三首
　　秋入吟牕夜气清旧书虽老眼犹明悠悠行李空长铗落落功名负短檠
　　月明入户白于霜林影当檐耸若翔睡味不应如许好不来吟咏荅寒螀
　　高下钟声一听闻林梢落月乱纷纷忽来眼底诗无数颇念高人与细分
　　郊居晚行呈章令四首
　　斜阳下前陂牛自安眠儿得嬉行过中林却回顾眼邉依约有新诗
　　早禾打谷归高廪槀秸堆场尚若云目见田庐无此比劝耕知自令君勤
　　人言乐嵗好催科吾令方知自拊摩要识田家略无事杀鸡为黍自相过
　　渊明薪水忧儿子玉川送米烦邻僧我今穷状不可道减忧得米忧年登
　　还家二絶
　　小出端如逺客归仆迎儿候犬循衣家人不问城中事但道雨多蔬茹肥
　　竹因易叶听风吹入屋穿纵所之我亦闭斋愆扫溉渠因投隙遂纷披
　　八月八日发潭州后得絶句四十首
　　湘神知我爱湘中故遣舟迟匪厄穷可笑儿曹不解事故云常值打头风【是日逆风舟行寸寸而上】
　　才把离觞已足悲况哦别句慰相思月明未比夜来别人影已知天外追【是日懐初七日阁下之集寄仲理德夫伯寿季成】
　　平岸朝阳已映光高林宿霭尚深藏客中亟起繇何事要趂侵晨数刻凉
　　鸥如玉洁鹭霜明闲意相防了不惊乃不悟予非慕者决然飞背晚烟轻
　　罾塘断港劣容舟鱍鱍盈篮呌不休我亦买之将作腊要和蔬茹绐饥喉
　　投罾政尔不能逃偶逭还遭别网要此意岂能知数罟不论他日且今朝【江中横栅二罾舡对之每举所横輙呼声讙然】
　　南风纵急但温其小雨虽防却透肌永日蓬防难坐卧祗随舷侧就隂移
　　刻木如瓶粉渍之挂林聊当酒家旗我当物色登临处亦复因之为解頥
　　借居虽陋自如常舟小安能具斛汤郤羡沈牛浮鼻去緑桑隂下趂苍凉
　　扁舟徃作槠州过烟雾空蒙祗市声今夕再来还小泊却逢江月正空明
　　午风吹坼稻花香晨雨翻掀稻叶凉道上尘埃犹净尽田间欢乐讵能量
　　一年风月属中秋今昔相传无异流定自天公亦兴此故敎雨脚破云头【是日雨而夜月皎然】
　　卢溪望望接宣风景富犹能慰客穷已爱熈熈村舍好更欣漠漠稻田丰
　　晚山能紫复能青逺岭犹分近已防好语忽然生眼底遽将摹冩已无形
　　晓山能浅复能深浅似朝晴深似隂山色岂知朝暮改行人自费短长吟
　　山驿虽荒亦可安要眠杉月夜深寒昨宵虚落才闻皷明夕江臯想枕湍【投宿爱直驿】
　　露冷初疑是晓霜风高已觉爱朝阳莫云节变能如此直念吾衰不复强
　　城上青山逺近横城邉草树亦相萦城中台殿还相倚画手其谁为写成【袁州吉祥寺作凡二首】
　　溪上秋来境倍佳附城犹尔况村賖郤嗟政尔营行棹不得于兹理钓车
　　仰山林壑旧曽逰拟欲重寻不自由倚頼舣舟相对处为予排闼向城头
　　晚日才能度两滩诘朝应复又成干从来但说泝流苦到我顺流良亦难
　　仰山山峙季溪流知我东归俾蹔留尽日如推复如荡为之成喜不成忧【冝春余旧防故别之不无眷眷】
　　两岸多为激水轮创由人力用如神山田枯旱湖田涝惟此丰防嵗嵗均
　　烟消日出见秋真政恐郤成憔悴人頼是倦逰归去日扁舟载着自由身
　　鹭鹚虽说擅风标永日滩头腹苦枵鳬鹜杂居宁自异鸡羣鹤处更加骄
　　秀植如云不可穷长杉钜竹畧相同嗟余讵可如材者政似飘飘秋后枫
　　遥防巨石屹相冲不道中江有路通几度跨羸行荦确又成全室寄蓬笼
　　昌江直下水能平郤爱泷流激激声频嵗水灾何自拯政由防凿欠流行
　　病思昏昏略未醒木犀谁遣浸饶瓶兀然随我故山梦竹故青青雨自零
　　三迳虽荒菊尚存重阳想见露花繁那知欲去去不及病卧他州空断魂
　　去嵗重阳事已讹今年亦复病蹉跎明年想见山中集弟妹团栾黄菊歌
　　老去真成病不禁炎蒸三日疟如侵江山旧识思新面佳处真成畧枕衾
　　季月将穷更起风秋声乱杂防声中倦防归去浑忘事淹速从渠不计穷
　　煮泉树石闷幽深来景栏干敞眺临可是溪山须一面懐人政尔动哀吟
　　暮色苍然遂不开我舟亦欲傍崖隈不唯帆过谁家宿水鸟林栖亦并来
　　落日苍苍烟树林渚鸥沙鸟更浮沉过湖未逺犹空濶不见遥山出寸岑
　　日之夕矣下羊牛想见吾庐树掩幽儿自闲行牛自去溪头熟路不须求
　　大琛酒价旧知名樟树姑洲得并行晨起亟思谋一醉逺钟已作呌岩声
　　午蔼纷纷无柰浓晚来防敛见山容鹅湖旧日经行地清吹思乘十里松
　　终朝未厌哭滩声归近何妨细作程送尽鹅湖青一带灵山已复逺相迎
　　与成父自信同舟到饶分路而别以诗送之三首
　　川行歴览不知劳我有新诗听汝抄今日语离还索句况堪风雨满江郊
　　我自飘零更汝忧贱贫骨肉不相收马家堤上休停骑愁有居民说故侯【堤在无为无为先君旧治也】
　　向来三复渭阳诗羡汝此行亲见之若问廼兄何样似家徒四壁更书痴
　　过湖得便风舟甚驶
　　鸟飞不尽水黏天隐隐青山若个边六幅蒲帆去如箭江神有意特相怜
　　连日得顺风
　　上水深虞费挽牵顺风似得江神怜云山好处留不得纵望令人空惘然
　　风
　　逆风忽作大王雄客岸淹留半日中亭午却囘张席去向来骇浪亦潜空
　　大风二首
　　杯水得风犹渺然况兹章贡逺连天一穷坐我靡他问下水宁闻劳挽牵
　　颇爱峡江江上山几囘陶冶付毫端眼中谁为善图貌貌与桐江相并看
　　过生米市舣舟求浴望山巅有屋岿然至石岸数歩宛转荒级榜曰钓矶入门古坛对江上则有独栢余屋悉具体问之云施肩吾尝垂纶于此柏则唐胡天师所植他无碑记惟华邦直则留题一诗有石刻因用其韵题钓矶又复用小阁壁间韵留题胡栢并书柱间浴罢理棹而去时淳熈戊戌七夕前一日也华诗句云一簇亭台瞰碧流坐无尘土染衣裘舟人来往风波里指点神仙在上头阁诗不佳故不録
　　枕水危矶峙不流是谁曽此被羊裘遗踪几覔无从问落日清风过树头
　　荒坛有栢翠参天尽道栽从五代前仙事茫茫真是否试当风月听跫然
　　过湖偶题书于邬子之津
　　洞庭厥大九州间此地吞□未觉悭一抺逺青为四望亦云髣髴似君山
　　溧阳书事
　　风引僊舟去莫同自知名媿郭林宗倦游偶作连朝住颇觉临卭费缪恭
　　舟中二首
　　频嵗﨑岖道路劳江山妙处属吾曹欲将一笼盛归去安得并州快剪刀
　　嵗月侵人去若犇雪消归水不留痕诗情本自无多子深谢江山稍见存
　　湖州舟中
　　平生苕霅又扁舟尚喜深盟不负鸥忆昔诗篇浑漫兴秪今翻觉费冥捜
　　舟中雨
　　秋草犹青可放牛雨林如豁更鸣鸠荒鸡三家墅白鸟悠悠数里洲
　　舣舟龙游龙游唐盈川杨炯尝为令
　　縠波亭下一维舟小对秋风梳白头欲赋新诗欠时体江河万古叹风流
　　安仁舣舟作
　　客路不知时节移忽逢桞色已依依无悰却数离家日腊尽春囬方始归
　　松原山行七絶
　　雨势崩腾略未休涧冲溪恶使人愁那知今日松原路拄杖挑包得自由
　　莫道松原路不通担肩樵斧徃来同老夫自是山中友要渉﨑岖尽日中
　　乌噪猿号古树丛乱青叅倚更撑空悠然到处皆诗本湏信山行不负公
　　雨后浮云更拥山湏防已作太空还了然悟得渊明意投绂归来径掩闗
　　电激雷犇是处闻緑周青绕四无分哦诗几侧风前防纵目闲看雨后云
　　渉水穿云殊好在自知元是个中人何时粗毕尚平志衡岳匡庐收此身
　　一日周遭度九溪快侬防脚净无泥真同落落石为枕宁媿区区沙筑堤
　　与硕父沈弟伯仲晚行河堤硕父欲作小亭于其上且云西南得山最多即其语作絶句
　　断水桥横独木过西南尽处得山多自嗟不及児童乐横笛骑牛稳下坡
　　舟中晚作二絶
　　天如悭此好江山故遣风防送我还日暮白鸥犹未宿冲烟时复度前湾
　　严婺江山天下竒经行凡作几篇诗何当便毕尚平趣占断清波垂钓丝
　　江山道中
　　萧萧风雨急还休无数仓官立道周多少诗情浑漫兴烟云不隔四山秋
　　防山
　　防山山下防山潭名字常因艇子谈几欲赋诗収拾汝技穷如我莫多贪
　　登岳阳楼
　　太史南游上防稽爱竒端欲助文辞萧骚白髪离骚国不到巴陵终欠诗
　　自昔骚人半此州不因放逐即淹留我今毋负仍非客何事泛然还一游
　　几思假日赋登楼风雨连连不肯休待得晴时又成去再三举手谢沙鸥
　　晚风何许递参差南望令人思九疑烟波莫能极谁云一苇可杭之
　　鹅湖道中二首
　　两道苍松列翠幢雨来浑似度桐江恨无东绢堪图此归伴蒲团挂北牎
　　人间那有万株松莫道名山都未逢自拄枯藜行不倦更听斋后几声钟
　　鹅湖道中呈斯逺
　　翠阜奔腾似列屯老松错落更横陈风高日暖鹅湖路宜此萧然两幅巾
　　将至辰州走笔寄在伯教授二首
　　去年十月君行此今嵗兹时我继君黄花赤叶虽如昨所恨诗坛欠防勲
　　庭前甘菊都开否记得去年同把觞相逢劳苦定愁絶我哭途穷君悼亡
　　亭午欲过意复凄然偶引杯酒而沅陵丈送诗适至因走笔成両絶并呈教授兄
　　梅花玉立知何许囬首江东日暮云白发萧萧不归去顾征蛮语作参军
　　寒防冷日不能暄杯酒时须手自温頼有好诗频送我能敎病眼洗眵昏
　　姑苏道中
　　麦浪摇波桞映津吴乡春色见今晨欲将何以慰无頼一酌浊醪如有神
　　早饭龙堂寺【寺之左庑为昨雨所败】
　　榉藤束缚竹为舆野饭来寻僧所庐茅屋正逢飞卷破夜来风雨问何如
　　过旁罗见灵山
　　过得旁罗上下滩望中青出是灵山三年此地四来徃老矣向渠成厚顔
　　归近
　　黄溪潭上晚风生吹我孤舟直又横归近尚余三十里不妨待得月同行
　　楼歩
　　人家簇簇晓烟青湖上船归渔市腥细雨如丝山色暝一杯浊酒慰飘零
　　上饶道中
　　踏土忧疑似踏舡土塍滑汰胜于舷川行可怖陆行苦谁遣为之空自怜
　　过雨市二首
　　卢溪溪水接宣风四面青山图畵中尽日苦吟吟不足始知才尽景无穷
　　晴里防山故自佳雨邉益觉兴无涯我家正在千山底每一防山还自嗟
　　书防迳铺
　　昔者曽防此柞花今焉梅谢桞生芽无穷甲子随车毂有限光隂属鬓华
　　题仁康铺
　　四松离立类岩幽遮我聊为半日留更恨月明清夜影不能于此听飕飕
　　发石佛
　　石佛如今果有灵尽驱昏翳作空青松原白石今朝过云洞月岩明日经
　　舒村
　　有竹如椽故可佳况于竹外隠鸥沙不嫌官道多车马此地端冝着钓车
　　发豫章后二首
　　枫林灭没橘林多酒户渔家奈若何賸欲与渠论乆住一官老矣尚奔波
　　诗成欲赋江山好政尔多言恐害亷只恨十分朝日美可能身独负茅檐
　　登安仁云锦驿后挹僊亭三首
　　古木隂中屋数椽下临萦折几山川晚来快雨仍新浴端觉飘飘意欲僊
　　未解桃源果有无树林楼阁世行图此亭纵说空无物犹有僊山来坐隅
　　对面雨来山欲移援毫我亦赋新诗扁舟纵是促行去不废小亭笻一枝
　　题泰州司理舍小亭
　　凿去为亭因得池面池老桞蔽仍亏客来不用勤修供乞与防牀令赋诗
　　寳气亭三首
　　西下扁舟浩所经蹔梯隄石上津亭偶从长老询遗迹説道神游尚炳灵
　　谁道劒池今已荒有时光恠此何祥平生自省慙多识曷日乞灵亲炷香
　　徐家笔力见南唐今代更推江夏黄屹立二碑端不朽未输滕阁擅三王
　　滩头寺懐莫升之
　　青衫县尹沈泉乆黄绶尉曹华髪多重到滩头旧逰寺一觞独举奈愁何
　　邓林寺用孙温叟韵
　　上天有路不为难丈七坳头莫据鞍小憇还寻去时寺戯拈枯笔臂犹酸
　　宿甘陂寺
　　逢人问得甘陂寺窈窕深穿翠剡来细雨斜风勿渠忤要令潇洒满吾懐
　　途中呈明叔
　　相逢何必道寒温所过江山合细论四体不佳谈舌强不妨展卷有诗存
　　自安仁至豫章途中杂兴十九首
　　野市穿残路接溪败船糜索两相依居人欲渡频囬首客子将行屡揽衣
　　漠漠平芜逺际天青山若个暗霾烟行人更説桥新断试遣招呼与借船
　　极目荒陂十里余壊堘依约旧犁鉏问言业薄无牛力更説州家催积租
　　几日舟行罢作诗直縁山水賸含辉今朝眼界荒凉甚却遣毫端为解围
　　快雨悬知亦快晴解包何惜片时程须防雨止晴能好一道云山泼眼明
　　小立溪头唤野航雨余林木倍森凉少焉歩到临流寺鹳鹤飞鸣满夕阳
　　湖南茶冦甫能平湖北徭人复弄兵政是耕桑好时节尔曹何苦自捐生【涂中遇湖北告急之使】
　　郡邑贪残固合诛衅端繇尔复何如官军可怖无轻敌直恐防躯不足锄
　　积潦当涂三尺强笋舆那得代浮梁脱靴直厉成孤笑赤脚踏冰思旧狂
　　草树防茏山有衣稻秧刺水緑生漪眼中风物方人境犬吠鸡啼间扊扅
　　平生食肉吾无相雨甲烟苖足慰贫几日山行更无此况堪拈米恶于尘
　　提封俱是太平人尔軰何縁独苦辛见説穷南有蛮蜑直疑于此是比邻
　　叅天落落复青青风过笙竽得细听睡思莫将茶料理只须卧此片时醒
　　虬龙夭矫已分形想象灵根长茯苓安得一椽风雨庇要思服食制頽龄
　　已是酴醿堕玉尘尚余芍药殿残春山行寂寞那逢此喜向僧房见斩新
　　晓雨犹偷客枕安重烦啼鸟报艰难整车欲去还休歇云合忘踪山四攅
　　林雨凄凄林鸟啼水田漠漠水禽飞人间何处有此境只欠冰纨相发挥
　　时雨催农不厌多客行无奈路长何怨咨何与天公事慷慨聊为劳者歌
　　农事催人未遽央种秧未了挿秧忙田家作苦吾常逸所愧饥寒趋路旁
　　发大通
　　五更催发船无限及此风收浪不生何事渔舟亦争进始知为利緫营营
　　安福道中见牛行陇畆间龁草而不食禾问之皆云谷成实则牛不复食矣
　　种得离离职尔劬朝塍暮陇只生刍丝毫无补家先实媿杀纷纷小丈夫
　　囬憇芙蓉寺偶题
　　太华难攀十丈花白莲零落逺公家此中那得嘉名占緑水绕除山四遮
　　独树
　　独树幽花明屋角顿惊门户有光辉向来荒草几埋径今日行人欲叩扉
　　过王宗臣允元园庐三首
　　大梁城里王居士园有江南数种梅乱后只疑随刼火那知移向此间来
　　不但栽梅如昔人诗名籍籍旧传闻我来岂直为花设倾倒相期出近文
　　拟欲过君非一日哭妻值我买船东人事好乖有如此转头今忽两春风
　　歩北园示沈四弟
　　得趣堂前蓬荟深主人何惜费千金我行旬月当重到要见梅花出树林
　　亦好园
　　金谷惟堪贮俗尘辋川今复得诗人先生道是贫到骨犹有山园斗大春
　　歩沈园
　　黄菊花残白菊花孟冬风日亦云佳晚来忽有寻诗兴送尽投林万防鸦
　　寄向伯休且约他日道为芗林之游二首
　　东郭竹谿君所庐我家此物也扶疎何时归去数来往不似而今空寄书
　　平生芗林五十咏何意扁舟其下过王郎逸兴非余有不问主人防怒诃
　　游叫岩用范元卿自普康归日留题韵【元卿诗云溪心绩石图如磨岩腹精庐冷似氷弭楫来游冲夜雨翛然一叟对孤僧】
　　溪行又作叫岩登凉冷端如快踏氷所过有山成一访是知我亦在家僧
　　雨中同曹尉游王儦岩二首
　　旧说吾邦岩谷多歴观无愈此嵳峩今朝唤渡仍冲雨慙愧溪神不我诃
　　骤雨翻空何自来飞流溅沬洗崔嵬要题短句书竒事付与曹郎八斗才
　　十月十五日
　　栁行摇落参差际鴈字虚无灭没中醉面红来因卯酒征衣脆去为霜风
　　题白龙洞
　　流水踈梅我有诗偶来重见雪离披五年不蹋常山路咫尺宁乖一赴期【丁酉首春过此尝有句辛丑嵗除前三日再来】
　　题黄溪壁二首
　　新居不见邠山主及到黄溪又不逢锡杖徐飞向何处槛前山水自为容
　　此邦茶品固多有闻说黄溪独未尝何日敲门辱持赠更湏高诵碧云章
　　过饮毕叔文家题其壁
　　拟过君家看牡丹数枝才及海棠防百年旧事谁从説杯酒相逢强自寛
　　过叔异曲江矶叔异已赴官矣题其壁
　　故人去适梅花外客子来哦桂树秋欲寄一行无鴈过漫题数字荅蛩幽
　　书灵鹫壁
　　支頥独立到栖鸦送了虚廊日却斜冷蝶不知时节晚伶仃犹自抱寒花
　　题新庵壁间
　　道人庭宇知何有几个修篁一树梅説似庵门莫深闭断无俗客此间来
　　书干明庵壁
　　道人持鉢向何村黄叶投风静拥门自买束薪来烧浴浴终早已四山昏
　　九日题越州光孝观壁
　　小槛丛花未肯香客中我亦忘重阳要酬风雨满城句早合四郊尘政黄
　　题三老堂壁
　　雨过湖邉秋思多怅无轻檝傲渔簔向来夣境今安在名与青山保不磨
　　题刘叔骥夣防赤壁赋后二首
　　三国功名可立谈赋成赤壁倍崭岩想君夣去神防处慷慨风流真可参
　　江湖知友亦云多每叹风流柰若何水落故知当石出镜中宁惜鬓将皤
　　偶书道店之壁
　　愁邉得酒宁论味马上成诗不计篇不是行人那识此知音应为一悠然
　　题豊陂铺壁
　　树影当阶日正中一蝉何适自吟风病夫畏病怕触热聊此设牀寻睡功
　　生米矶之至德观余旧逰也尝有题钓矶胡栢七言二絶句庚子夏五月八日再来道士复向余乞赋仙洲平逺濯风涌月四题因各与一首仙洲则新建簿严造道名之
　　此地传为天寳门政由渔叟话桃源阁中名字谁为立知是君平几世孙
　　旧闻但觉生米矶新逰更见黄连石石邉矶上有轩防万里一时来咫尺
　　徃逰故喜秋无暑今至还欣夏有凉褦襶不能来热客泠然听我梦还乡
　　团团政尔来天下皎皎何从堕水巾賸欲学为牛渚咏只愁笑杀绮裘翁
　　题方士繇伯谟五丈所居三首
　　诗名旧仰方丰国句法亲传吕紫防闻道有儿能世业师门更向晦庵归
　　文定去营衡麓宅仲容自老籍溪傍祗令风月无人主今代英更姓方
　　逺庵庵榜晦庵书不独人髙字亦如陇畆纵令非我有溪山政自要君居
　　题临水茅亭
　　竹里茅檐竹外溪青琅玕映碧玻瓈吟从亭午到薄暮诗就不知安所题
　　晒簔亭
　　欲买寛闲结钓庵一竿投老寄江南是州亦在经营里先手落君无可谈
　　冰玉溪山近与隣我舟来徃故成频眼邉风物浑如旧只欠行吟采若人【谒介庵】
　　爱竹旧时王子猷造门忘主见风流如君不但无鏁钥更向山隂具小舟
　　叚元衡出示与晦翁九日登紫霄峯诗及手帖幷及贾八十兄诗旣敬读之得三絶句
　　紫霄峯上登高节想见笑谈賔主间我亦于今有遗恨不隋巾屦上南山【晦翁比自浙东归过玉山留数日】
　　文章定价如金玉入手可知高与低今代师儒晦庵老许君先逹并江西【晦翁与元衡帖见示佳句有正使江西诸先逹在不过如此之语】季承新寄峤南诗君亦南游吊楚累氷水玉山元自好蛮烟蜑雨只生悲
　　月岩
　　论画以形诗必疵东坡老子笑人痴月岩本是梯空石底事轻论圆与亏
　　举头见日犹为近何况凌虚到月邉更欲裵徊究真妄无人与我共谈
　　那得空山月半轮天将絶境验诗人古今来徃知多少底事流传略未闻
　　从礼载酒要余及明叔游合普六首
　　此君住处是长身静绕吟行要日亲何事当前遽安障未能忘俗遂忘真【寺有竹当轩僧筑墙以截之】
　　花开无计杜游人未若栽松逺世尘莫问何年栋梁用也胜开落搃由春【寺有牡丹为从礼移去今植松云】
　　儿曹谩作防花忙我軰看山兴更长败意幸賖鳬鴈集少湏落日下牛羊
　　尘埃老矣未收身每对山林强自亲诗纵满囊慙李贺笔虽成冡媿藏真
　　一轩高竹似高人鸟雀驯除不动尘首夏清和故应好可湏载酒秪寻春
　　宦忙未抵作诗忙九十春光自短长三径可归谁是伴若人风节慕求羊
　　书合龙寺旧题后
　　题诗客子鬓如银壁上题诗墨尚新犬已乆忘曽宿客半山风铎似迎人
　　题中团寺柱
　　向来不识中团寺一自移家得屡过纵使山僧真厌客淡然相对有维摩
　　妙香院僧堂后路直临溪石防古松蟠其上松之下有足迹及石宂三十余浅容杯水问僧云自昔葛洪链丹种桃于此宂乃丹灶其数三十有二适与峯相应亦谓足迹为仙人迹又有云日光照石壁隠若青红盖桃影云作两絶
　　防高十丈独株松下有僊人旧履踪三十二窠丹灶在亦云数目应峯
　　壁间石色隠青红指似夭夭即此中金石着文犹叵信况堪传者自渔翁
　　重过东湖二首
　　忆昨追凉孺子亭再来荷桞竞凋零试当止水凭栏防我亦踈髯白数茎
　　敝车羸服豫章城几向东湖得细行不但屡来人似识白鸥相惯亦忘惊
　　游仰山欲游兰若不果懐混融二首
　　冐雨来防大仰山不惟泉石意相闗混融时事谁能説稍向诗碑见一班
　　欲寻兰若尉知名獭迳桥头水乱鸣引领白云人甚逺纵游谁解饮渊明
　　梅林渡懐惠卿
　　近城亦复多渔户作吏聊湏似马曹更想周家江上屋竹林梅树出檐高

　　淳熈稿卷十九
　　钦定四库全书
　　淳熈稿卷二十
　　宋　赵蕃　撰
　　七言絶句
　　白水寺
　　雾合深林晓到迟树摇宿雨讶晴曦不知客里何迁次一似山中初起时
　　玉聚
　　介然谁主复谁賔风月婆娑却自亲留得清名传野史未妨白眼向时人
　　卄二日题水南寺壁
　　落花飞蝶两翾翾二月清明雨后天白酒一杯成坐睡宿寒犹在未除绵
　　题衢州城外包氏水阁示逺父成父二首
　　溪流屈曲总成滩滩外云山逺近防何许诗情最闗处渚鸥能白晚枫丹
　　买得溪头一叶船去留无繋总悠然不惟画本输摩诘更有诗材属惠连
　　晓登快阁
　　庭中但觉木摇落江上始知秋气髙不待月明飞镜夜此时自可数秋毫
　　木落千山秋又深病无眼力怕登临所湏一雨添清涨送我归舟返故林
　　雪浪阁二首
　　木末阑干未平泊舟石径得深行舟行不见江流濶一上凴髙觉快生
　　雪浪轩窗由块石未知栏槛倚江邉故人曾为炰烹怖一看姓名增惘然【谓莫升之】
　　憇汭口之秘藏院
　　老至浑亡旧所经漫嗟古屋暗丹青庭空废扫苍苔长时聼风抛柏子铃
　　题圆通院
　　吾家旧筑炉峰宅岂不懐归困转蓬奔走微官遍林谷却寻清磬到圎通
　　晏斋余自名也故常以榜自随乃以名防事之东偏防之后旧有一室面对竹余山居富此物亦以竹隐名对此竹而有思于山中故以思隠名之思隠之东又辟屋丈许连以为斋乞名于张君伯永为名曰容斋并作三絶志其事马
　　以晏名斋惧不安居闲从仕莫殊看葱麦饭自可饱惟去不湏如井丹
　　此地何因着此君借之除扫簿书纷山中为尔曽成隠回首悠悠空暮云
　　容膝徒知取易安容君数百又何寛若人问我名斋义两语从渠作麽看
　　徐君季纯常徳教授廨中名一室曰如舟取东坡为宛丘诗而云也过之欲为赋诗意到辄书故不免杂出君居龙防故有盈川之句诗臞云者盖初未识而为簿公曽元之所言也凡五首
　　知君雅趣在沧州防戯名斋亦以舟旧识盈川川上路防时乗月下严州
　　我本江湖一钓竿直钩不幸得鱼难虽然尚有扁舟念一到君斋作是观
　　莫嫌学舍小如舟容得平南酒拍浮试问梦为蝴蝶去何如万里没轻鸥
　　欲为如舟一赋诗如舟无楫更无维汜虖不繋知何处当有长风破浪时
　　满靣风埃霜鬓须何如相识谓诗臞君行学省得佳士我乃烟波称钓徒
　　戱呈卢老
　　晓起题诗砚欲氷折梅还却歩凌兢不如纳被防头坐坐到斋鱼始一兴
　　赠龙王山庵秀上人
　　道人学易更参禅一住江头已六年劝我小留殊不顾那知风雪有回船
　　示梅山寕老三首
　　梅山不见梅夫子宗仍亡宗上人梅句不刋宗有集山应生喜亦生嗔【梅公圣俞有诗山中今亡矣】
　　八年再到仍冲暑长愧堂中结夏僧我欲松间借余地聼风聼雨髪鬅□【仆丁亥夏尝过此】
　　赠南首座兼简卢老二首
　　旋糊纸屋过冬寒客至成开去即闗我亦借寮成挂搭未妨朝暮徃仍还
　　主人禅伯仍诗伯招得渠来共此山挂搭问侬能胆大诗闗直上有禅闗
　　雷老欲退普寕二絶句
　　借阁看山且半年看山未饱此为迁闻师亦欲抛山去祗恐山灵未许然
　　懐玉山中旧住人嵗寒庵里坐禅身当年未解来飞钖今日何妨却问津【雷自懐玉来住今刹】
　　赠法雷
　　道人曾与谪仙防仙去骑鲸师白头骑鲸端复向何处试问援琴招得不【谓李松庵】
　　待斯逺不至
　　灵溪寺下灵溪渡防马欲前还又回凖拟故人能防宿不知何事不成来
　　彦愽周伯休来
　　剥啄能来两玉人饭蔬糜粟共吾贫更欣两子知人意为作萧萧破暑新
　　与欧阳伯威同饮遇卿江楼
　　不上江楼又两春人间到处略知津劳君置酒仍呼客快语端能洗刼尘
　　雨后口占简在伯二首
　　雨小寕论旱可濡凉生但喜病微蘓归云返照当年句落在君家我所无
　　蕉心待雨慵能展栁叶非秋间自零觅句政资闲草木荒凉于此只空庭
　　代书示逸二首
　　风号窗外独株松想汝看书趂晓钟是我起行茅店月御寒还觉欠茏茸
　　别日才留两月粮况经裘葛变炎凉未知别后端何似不见寄来书一行
　　雨中夜归闻两儿诵书偶成二絶幸明叔先生同赋以示之
　　檐雨浪浪欲二更短檠明火读书声忆如汝大政如汝一事无成今老生
　　家世无田事笔耕五车精熟是收成穷通有命吾何与若若多慙短褐荣
　　同何叔信赴在伯之集醉甚既归得二絶句并呈
　　醉里狂歌君不嗔知予嗜酒见天真还家径卧寒防防要暖编麻更爇薪
　　已向剡溪冲夜雪要从东阁问官梅气豪湖海寕辞醉老怯风霜祗自哀
　　予方作书招成父入山成父亦移书招予出县报以两絶
　　阿连折简能招我危坐哦诗正忆渠不是下山防破戒政縁抱病怯行舆
　　乏食寕忧陈蔡厄堆案自有班左书不嫌荒寂肯来过草径已教童子鉏
　　招在伯
　　忽忽重阳今一月菊花数朶见城根前诗有约能从否不厌张罗幸过门
　　舟中独饮
　　已是支离百不禁况堪多病苦相侵村沽纵薄可不醉梅半落时天政隂
　　示赠耆英并其侄
　　伴我山行陈与呉曾家父子更怜渠武山碾得雪相似来酌观山氷不如
　　雨过知津酒正潘元夀皆留饮漫兴絶句
　　杨栁依依洲渚深驾言聊尔纵幽寻不虞为子登临费但约新诗好处吟
　　赠呉昻山人二首
　　又是芳菲一畨新寂寥依旧去年贫相看不用谈余事且道逢迎有故人
　　君行足迹遍江南我亦飘零老不堪幸自尊中有醇酎何妨醉倒又空谈
　　荅简审知
　　早起难胜上水寒为君还复念湖滩泥滑蹇驴难跨去七言聊遣问平安
　　老卿携诗三篇来复荅一首
　　闭门两日病不出得句谁能就我哦贫家尊酒可怜许饮君寕得到无何
　　曽相士约过意钓荅以絶句
　　为竹作亭还斫竹取诗名榜更题诗归来十日未一徃聊待萧然雨后时
　　沅陵契丈用蕃将至辰州寄在伯兄韵作诗见属用韵奉荅二首
　　徃日交防才着我近来酬唱喜添君请君立拜诗坛将容我闲寻茗椀勲
　　能事岂工刀与笔闲情聊付咏而觞生前忧累湏陶写身后声名尽在亡
　　仆有诗思成父輙知之而绝不肯道一语以二十八字戯赠
　　诗情欝鬱见须眉何意君能輙识之目撃道存真有得傍观防手岂非痴
　　报谒徐大雅仁因以题赠三首
　　好在东都孺子孙壮年曽谒舍人门秪今此道同终少君独深藏耻自论【君昔从吕公居仁讲学公有赠诗】
　　我住东郊秪树园无人肯顾席为门多君用意非流俗忙里偷闲毎见存
　　兰芽紫坼映青盆杏蘂红深供佛瓶何独春能归草木看君已老鬓重青
　　赠许季升五首
　　东都籍甚汝南许人物尝更月旦评后嗣流传齐一变如今推歩有知名
　　清江人物推陈谢不减当年孔与刘肯为赋诗仍作序要明吾子乃儒流【贑陈丞序赠君艮斋谢昌国有诗有防】
　　方朔人传是嵗星又云太白本长庚如何未免饥欲死亦有佯狂万里行
　　惶恐滩头一扁舟桃花水涨如乘流君来叩户喜欲倒一问此行还遂不
　　学诗自足致寒饥更欲探求造化机我坐一偏犹不免君今两取是邪非【许亦作诗】
　　读公择箧中徐季益孙子进昆仲诗有懐其人因以题赠四首
　　几年禅月閟灵栖石磴崩摧仅可梯谁遣诗人来借住自应无饭只藜
　　恠渠诗律自江西曽把文章谒紫微今日凄凉亦何甚异方流转未能归
　　囊有清诗无一钱夜翻倒谩妨眠荆溪溪上长回首不见音书已二年
　　我贫犹说在家贫覊旅如君更感人强道诗工能泣鬼未如钱伙可通神
　　再赠
　　众醉纷纷忌独醒也思放意遣沈防斗牛用事无庸问为问何年用酒星
　　赠别耆英二首
　　学诗曽及谢晖传授应同一唯归旧宅纵荒书故在不妨幽僻借僧扉
　　忆我移官惶恐滩肯来徒歩不为难颇亦念君家四壁囊中羞涩但频看
　　冝春道中赠邢公昭二首
　　清江台上读君诗颇欲相从慰所思何意昌山夜止宿忽成风雨对牀期
　　问君家在离骚国句里应含兰芷香邂逅冝春湏小住要期倾倒锦为囊
　　斯逺兄入城见使君郎中且谒尚书韩先生提属李丈题诗以赠四首
　　雨后乘流絶快哉眼中无适不诗材诗成去覔骑鲸李衔防探将一笑开
　　南涧先生归几时南溪如泛未传诗君行为我殷勤録并问茶山僧乞碑
　　永嘉别驾从渠説为说钱晁好夙通聊以吾云卜吾子傥贤吾亦出蒿蓬
　　上饶耆旧无曽吕月旦多称李徳翁闻道二难真防有盖公堂下求盍通
　　余客长沙寒热骤作其证未分理掾次律张君为致医王生述治之药与病合两日而愈作七言二韵诗二首赠之
　　士不知闻未易轻问医谁复话君名殷勤多谢长沙掾为我致之分死生
　　频能通汗信柴胡亦是于君想报珠传闻治更多活岂止飘零一老夫
　　次韵斯逺见过三首
　　形影相随一病身穷愁忽忽又经春为传车辙来何自知是君存寂寞濵
　　语到蝉连自不休吾曹岂亦固相求望穷云谷云深处共约骖羸向晚秋
　　四山一夜雨连明岂料新晴防得成还徃自兹寕可计要湏留句当题名
　　次韵杨廷秀太和万安道中所寄七首
　　记得诗来半説花不言长道苦风沙知公不薄峤南使政似昔人何以家
　　爱竹知人忆故山食贫过午尚悬箪长萹乞与小诗并要似韩豪东野寒
　　旧说洛阳天地中遂令北客病南风只今政教通南粤亦有大寒桑树红
　　几欲裁诗托便风苦慙别后欠新功何时寄我广南作压倒蕉黄荔子红
　　先生力学自诚明忠信今知蛮貊行忆昔韩苏两仙伯海成冬市况融晴
　　几为年华叹物华只今结束定还家且看垂发江邉树未问长安一日花
　　莫为趋朝亟载脂小令羸瘠长肤肌帝城书疏旧不入何有画图传荔枝
　　次王照隣韵二首
　　长年未省厌长病一暑方憎又一春把卷颇思亲玉雪出门无那苦埃尘
　　虚防徒恃井陉师空壁争趋汉鼔旗少不如人当自笑况于心在力疲时
　　曽裘父寄二絶并呈审知一再次韵前以寄曽后寄审知四首
　　向来共和有羊何今见公才十倍过可念此身如垢镜要须着手为揩磨
　　纷纷竞説杜陵翁此老真能数百容我亦几同叶公好骇然今日见真龙
　　安否别来端若何尺书可是雁无过南丰惠我新诗什亦复懐君旧琢磨
　　南豊鬓髪已如翁子盖他时氷雪容长少结交端有道我凡何处滥登龙
　　七月六夜闻雨寄懐钦止斯逺而玉山便来亦得斯逺六月十五日懐去年夜雨之絶句复次韵以报
　　夜闻檐雨忆年时亦复思君近寄诗开卷忽来同此作信知神合但形离
　　次韵成父二首
　　离居想见泊无娱肯惮尻为上下舆一见故怜无可语要知终胜百函书
　　苦爱香醪似蜜甜旧如杜老意拳拳而今已作渊明止别意欲醺醒重怜
　　次韵审知十三日四絶
　　起看山月堕金盆不料隂晴忽异门我亦忍饥无复睡絶怜甑倒又空樽
　　咫尺相望得歩过忽然一阻山河兴来迳欲寻君去数问溪流退几多
　　尺水真成起丈波水南水北断经过几思落茟题观涨却恨诗材本不多
　　连朝风雨已如秋颇念林园柿栗收谩说为生鄙计筭迩来塩米屡闗忧
　　次韵衡州先生嵗除前三日席上两絶句
　　青山着雪倍増妍青草掀泥浩莫邉便觉欣荣似春日不知凋落是残年
　　非无旷野堪犂具亦有清江可钓丝为底﨑岖衡岳路良由寐寤竹斋时
　　次韵斯逺过彦章倂属彦章二首
　　闻君访隠晓衡泥竹尽林峦入稻畦我亦有懐思并辙不堪驴蹇更牛罢
　　老去萹章耻未穷力耕岂谓嵗能逢切磋政尔湏公防户牖多开恐妄从
　　昭礼在虞山与予分路昭礼举王光逺在庐山别周元翁明朝山北山南路各自逢人说胜防之句昭礼用此意作诗因亦次韵二首
　　昔年挂席过江州曽为庐山尽日留断句得君相举似夜应复梦成防
　　人物君非第一流周南底事叹淹留清名所得盖多矣骑鹤扬州有是不
　　次韵斯逺二十六日三絶
　　几欲收声效不鸣恶同鸠軰管隂晴有时触拨无穷景又遣新诗取次成
　　佣贩人人有阖庐借居如我絶无娱书无厚禄庸何叹頼尔诗能数起予
　　春风去我孰能防寒疾闻君顿已瘳示以斜斜并整整故知莫莫复休休
　　次韵衡州先生除夕絶句
　　懐抱因公得好开鬓须嗟我怕年来敲门既辱频传句守岁仍呼共引杯
　　次韵见可书示二絶并以送行
　　鹭立长滩本为饥水深鱼没定奚为何如烟雨青林畔漠漠防防纵所之
　　诗材画笔本同姿造物嗔人可怨饥行槖君无叹悬磬褐衣我亦欠絇丝
　　次韵元衡两絶句
　　倦逰如此不嗟穷醉眼犹能远送鸿笑我老无湖海气但思疆理事南东
　　旧说诗坛不可攀岂期于此得窥斑茫茫世事催人别数见犹期数日闲
　　次韵唐与文驿驰代简二絶句
　　西去曽悲鸟道沿东来又骇畏途鞭如何一舸西江上放溜乘风不用牵
　　别日常多见愈亲立谈已觉澣车尘诗成两地嗟何及明月相同影伴身
　　见梁检法书怀八絶句于广文尉曹处次韵
　　文力纵横昔未窥毎闻二子说襟期来朝借得新诗卷起我闲病酒时
　　醉眠欹侧似乘舠飒飒溪风吹鬓毛颇念乘流覔归路兀然惊起遇滩髙
　　修眉画就莫求工自昔常闻妬入宫不为无人芳自吐也胜能白又能红
　　汉诏元从漏网寛可将数罟作惊澜幕中有此贤从事我亦他时逭免冠
　　山行难得上天梯舟泛还忧水路迷忆我故栖何许在玉为山下是氷溪
　　辞好曽闻喻色丝那知妙处本天姿若穷句法源流逺曽见梅山唱和诗
　　中圣流风乆未寒然何但酒肠寛渠诗下笔如山峡我思攀危上七
　　傥欲昌身诗莫昌折腰也莫叹凄凉上书假传非无例慷慨相期入皂囊
　　次韵斯逺十六日见简
　　忽来叩户新诗句谓我将行可自踈蹔向沅湘采兰芷扶踈终亦爱吾庐
　　次韵伯元季奕送成父因以见寄五絶句
　　几欲因人与问安南来不见信州船细思人世孰为别明月相望同一天
　　句里兴懐快阁晴独登长是费幽吟有兴能来故差易真愁回棹似山隂
　　轻薄纷纷覆手空两家交契百年中要折青兰为逺赠同心更助服之
　　嬾性作书非所便忆君回首漫悠然如闻有弟忽相覔复道诗筒见附船
　　秋之为气已堪悲那对掺掺旧补衣为报君家小儿子见时苍白莫言非
　　次韵李袁州絶句七首
　　蕃以癸巳冬谒先生于长台山间道中得三絶句书之毛龚州庵今春先生因逰秋禅过而见之乃防宠招并作四絶句语皆见及先生时有溧阳之行蕃来别并沐録赠归因继作以献崧庵已老杜陵树家世斯文属晦庵我是两翁门下客未传活法且深参蕃旧诗中萹也前后二首已逸去此萹以晦庵曽写以与人故存
　　深林尽处背浮图却悔舆篮不跨驴珍重病僧留别语晦庵去后亦来无
　　路从迫窄因山转喜见临岐释子庵野茗柏香俱不恶老松髙竹更相参
　　山僧见客苦多惊问我何时复此行笑指壁间旧留句继题曽辱老先生
　　先生句法从江夏今代词人孰比肩戯出小诗还防否要收万斛作泉
　　崧庵视我亦诸孙已矣无从作九原毎聼先生谈旧事怳如秉烛对羗村
　　先生对宅投金瀬林壑要从东野分便覔余闲访吾舅郊居赋就比凌云
　　传闻起柂祗数日引领白云犹在天试问今谁满防阁顾令是老落林泉
　　奉寄斯逺兼属文鼎处州子永提属五首
　　吟诗日日数梅花梅向飘零我返家尚有北枝堪防检君舟已泊岸头沙
　　水南佳处説吾州塔庙相髙竹树幽落尽梅花雨方暗垫巾无借一来逰
　　两贤堂下竹参天雨后涓涓陆子泉耆旧难防是曽吕逸遗更取孟郊篇【孟东野有题陆鸿渐上饶新开山舍诗云惊彼武林状移归此岩邉开亭拟贮云凿石先得泉啸竹引清吹吟花成新篇乃知高洁情摆落区中缘】
　　几向余干覔介庵骑鲸已去不容骖流风付与南池主何日约君相就谈
　　闻道当年五色裘飘然又入帝王州烦君一为问行李早晚遣诗相报投
　　寄文叔且问畏知近讯五首
　　胷中何止五车书记诵张廵恐不如有意词科不难中掖垣谏省政湏渠
　　左手持螯快引杯诵诗屑屑吐琼瑰清逰晚上僊林阁平楫森檐玉万琟
　　醉里挥毫君不嗔平生嗜酒见天真离觞曽为黄花满别日行看梅又新
　　去年犯雪到西湖眼见梅花玉立孤今嵗定无牢落叹君诗清絶似林逋
　　近来周子絶无书目继西江双鲤鱼出处不应违素志君如得来我归欤【畏知时赴试江西】
　　寄刘凝逺峦四首
　　旧来人物数诸刘公更诗名盖几州新贵祗今多故旧先生宁乆滞丘
　　曽因下座识元龙深觊归途得欵从顾我殊非黄叔度多君不愧郭林宗
　　少陵衣钵在涪翁传述东莱得正宗闻道曽经亲授记不求印可谁更从
　　一生已分阻长饥轻薄羞随造化儿逺寄防言作君夀无塩何敢突西施
　　寄潘恭叔曽防度三首
　　一冬风雪苦多寒春至氷霜更积攅咫尺端如隔千里况于楚粤路漫漫
　　去嵗附书并附诗自呉适粤至何时殷勤再覔铜鱼使傥不沉浮敢恨迟
　　天将絶境付竒才万里飘零莫自哀不尔如何吾防度鬱孤台又粤王台
　　寄毕叔文二首
　　小园春物比如何想见花稠草作窠老去不能知许事顾懐修碧可磨挱
　　闷甚长湏酒破除酒能作病又何如故人欲问春来趣多病还于酒醆踈
　　全真以斯逺所寄文卷后夜赋雨絶句元韵作诗寄斯逺蕃同之
　　甘林彼美露初团纵小犹堪白玉盘叹息菊黄虽可待孤根失所漫荒寒
　　行时取别太匆匆别后经懐数载中頼有书凾与文卷不然何地可闻风
　　寄逸
　　思隠今年竹几竿因人畧不报平安门东呌认真痴絶但有书来说饱餐
　　代书寄成父
　　已作南山半月留欲行更复待新秋不知几日潮当发可及沙头一醉不
　　寄李叔噐兼寄毛伯明张王臣康叔临三首
　　春水满时春草生春风日日上江亭苹花采得从谁寄空送沅湘入洞庭
　　洞庭拍拍浸君山亭对君山君闭闗胜日想多文防友定应怜我在荆蛮
　　向来相别恨怱怱别后长思讲学功江水无由致双鲤春风又是起归鸿
　　寄林敏夫二首
　　闻説君家家具区秋风应熟季鹰鲈虽云祸福有倚伏要是知几失早圗
　　呉江应已落丹枫况说枫桥半夜钟想见归心成日日暮云如我忆江东
　　寄居邠
　　黄溪茶种有闽风忆昨缄封自賛公筠焙乆空青箬里纸囊盍寄白云中
　　闻曽裘父丈亡追用前韵寄审知二首
　　凉风不审意如何逝日能言客有过师友渊源说宗要君文字饱研磨
　　钓船颇欲佐涪翁当世知余莫取容谁料传亡终欠识但同物论惜元龙
　　寄谢周子开
　　四益堂中四益碑南轩文字述家规殷勤打寄非无益从此折肱当得医
　　因汤莘夫行寄欧阳伯威
　　传得新诗过半年故应松柏尚苍然要持尊酒为君夀邂逅门前有过船
　　寄毛伯明李叔噐及康叔临二首
　　日日江头闻鼓声问船云作岳州行如闻风便一日尔我乃终年懐友生
　　忆泛扁舟过洞庭自嗟埀老见飘零只今説着非无为曽与荀陈聚徳星
　　寄莫万安升之二首
　　我坐移官不作忧得君为主见风流移官得此天如恶遣落江西尽处头
　　身在江西尽处山江东家住几时还苦吟更与风光别一夜倂成双鬓斑
　　次张汉卿次房
　　平生几读右丞诗未见贤孙归去迟邂逅虽欣适吾愿欲嗟人事好乖离
　　寄愚卿二首
　　江邉栏槛竹中斋縁我频能扫又开茅屋苍苔唤归去来禽青李待书来
　　马甘荐秣自投鞿巧弹何曽射倦飞风急正看蛛去网雨酣还见螘争围
　　人日寄成父
　　人日今年合有诗逺犹成忆近成悲试令一问津头栁早似山中寒食时
　　有懐施文叔寄之
　　超果寺前江抱村数株乔木拥山门先生得酒日成醉不负春风野外昏
　　寄周愚卿兄弟
　　渚花飘锦已残春几对江山思故人邂逅欲书书不得醒狂于此见天真
　　寄李啇叟二首
　　笋茁桐敷又一时想君日日有新诗诗成寄我何其晚要与羊何共和之
　　卿来我已后诸公颇愿相从缯简中岂若吾身得亲见怪君风味莫之同
　　代书寄周愚卿二首
　　友于阁上友于人忽忽分携又两春賸欲作书书不得旧知吾懒是吾真
　　穷冈冈上欧阳子荷屋屋中常不轻邂逅论诗傥相及为言即日鬓霜生
　　寄蒋攸县砺二首
　　君家三径开来乆不待弦歌始得资傥欲赋归归便得湘山越岭匪逶迟
　　湘山越岭纵懐归可废当年靡盬诗府主甚贤賔得士岂忧磨磷涅能缁
　　寄周愚卿
　　买得武夷毛竹杖忽思江外友于人青原若访常荷屋助尔扶携覔句新
　　寄简欧阳伯威刘伯山
　　问讯穷冈病主人若为买得竹溪邻是中剰有堪诗处恨不与之相主賔
　　代书寄张次律二首
　　道入袁州首问君却言守舍有宗文不知木落风髙际何处登临对夕曛
　　闻道浮家歴上塘寒山钟接洞庭霜是中佳句知多少傥有书来幸不忘
　　日者张一麟求诗谩与二絶句
　　惶恐滩头住过秋秋风吹白几分头倚楼看镜嫌多事况问隂阳家者流
　　防里之书辱见捐细看知是我行年家徒四壁将何赠乞与两诗赊卦钱
　　郑仲理送行六首
　　周郎三复似南容君亦因之师友同岂待湖南始相识闻风元自大江东
　　几度拏舟湘水西风雩亭下咏而归驩然诸友相忘意不叩仙坛与佛扉
　　坐上毎懐歌慷慨杯行岂复计寻常我知不隔清风面君想未忘明月章
　　溪山廓廓眼増明鸥鹭依依旧有盟所恨登髙临赋处却嗟我友不同行
　　然一棹去何之满目新诗与旧诗细读赠章多好语顾怜追和却无竒
　　病着形骸冷更慵短檠寕复有新工异时邂逅相逢处应叹依然旧阿防
　　又次韵宋荗叔送行五絶兼谢修叔
　　送我归舟水一篙更携佳语赆吾曹暮云真作江东去不复沅湘诵楚骚
　　平曰长嗟取友难年来颇得见班班顾怜蹇歩终无及天马逍遥十二闲
　　太息平原生事踈老来亦欲事犂鉏傥然识得箪瓢乐祗见何妨有不如

　　淳熈稿卷二十
　　钦定四库全书
　　章泉稿卷一　　　　　　　宋　赵蕃　撰五言古诗
　　郁孤台
　　合水自汀庾更时阅汉唐郁孤居耸特望阙漫更张层台吾家复壮势江石望旧逰那复省老至増悲伤里巷盛人物登临多发扬士人皆孙李必诵苏与黄不但山水窟自是仙佛乡扶舆淑气钟宁谓接遐荒歴访愁重再来期裹粮悬知耳目接故与闻听详
　　发溧阳
　　久客问归津如鸟脱网罗日夜数去程未遑防其他殷勤谢故人送我山之阿舟转岸亦移青林隔坡陀
　　弋阳道中
　　霜风不成霜雨云复为雨溪山谁旧逰草树得新趋蓬牕递明暗客枕随仰俯老子政哦诗诸儿贪赋芋
　　弋阳陆行
　　细雨湿篮舆穿翠楚林园知秋近已作西风语昨朝汗浃背今晨冷侵膂感慨悟乗除人生防寒暑
　　八月十二日发潮
　　来犹念衾裯去已谢絺绤浮生防寒暑大半是行役长安冠葢地难着山林客虽云住连月归梦无废夕扁舟落吾手旧路渐可识迎潮初荡桨晚日旋挂席如鱼离罗网如马脱覊絷回首钓台高清风明可揖
　　枕傍有杜集防其行役诸诗有感复书
　　既将取诗名先应歴诗穷不见杜陵老飘转一世中世学汝不嗜而顾思此工岂惟人汝憎造物且见攻无须叹苦絶甑倒与囊空
　　除夕古体三十韵
　　疾风鏖夜滩古木撼石壁渔火暗复张隔江哭声接哀哀或到明语细杂呜唈我舟若孤鳬欲去意转絷终宵炯不眠残红照孤泣舟人吁且言今夕乃除夕官何自苦甚兀此六尺箦城中知旧多市上灯火集朱门酒盈樽高防马喧枥一饮涤千愁共送残景急低头更堪伤正此坐鍼席去年腊尽时家寓金沙碛身虽隔剑栈母在犹戚戚贼风吼西隅百日走荆棘一鸣婴祸罗转翅千仞逼母忧儿不归儿归母已殁没身无以报天地终罔极永懐荼苦心况复对节物今将万里归机防不可失丹旐倚江村百里莫相即弱弟奉斋灯孤女想在侧夜夜梦慈容枕泪迸腷臆死者遥相望未得就真宅故山春事动展敬遍丘域松钗挂纸灰阴苔借芳冽那知藁殡寒古佛伴萧瑟魂魄无不之吴蜀云万叠国步尚忧危家囏更堪说江湖多红中乡闗断消息曼声一长哀山石为我裂
　　为施衢州作超览堂诗三首
　　浙西水平逺浙东山偃蹇使君是中人胷次极收卷竚舟固佳处超览更胜践智匠一何深天藏一何浅为州古云乐今盖异昔时防公振规模于古端似之乃知用有余如体运四肢苟能尽此道天下何难治我评信安士无若捧檄孙政如卖卜严势屈蜀郡尊堂成为公记宾主不在言更有梦得句真成压璵璠【谓毛平仲刘凝逺】
　　宿玉观次斯逺韵【观去鈆山五里】
　　吾曹肮脏姿共此高深趣要休车马罢岂为仙佛驻红蕖照阶除翠竹森庭戸今夕且幽期明朝尚征屦题蒋伯玉作白玉山创亭于廨舎之后榜曰望云思其亲也因赋十韵
　　蒋侯家荆溪胷次饱空濶一官寄楚尾常病登眺窄有酒无地把况助诗句活规模作危亭更为思亲设安车防时来歴览吴与越俸廪虽云薄采菽水可啜我实通家子此意敢自别愿同竹马儿就彼上寿列岂惟一门事犷俗坐可革长使是邦人指亭记所茇
　　同陈严倪三君饮素琴于延真观严置酒要余至其家倪陈与焉酒未竟而使客至余亟引去明日作此
　　听琴访黄冠置酒烦好事邀我过其庐二子相与至开囊出书画黄李可人意蕙梅妙疑神旧识子扬子水仙初破颜缟袂亦启齿婆娑哦其间二子俱徙倚杯行畧数计共约到罍耻忽闻古连村络绎催我起有愧孟浩然业饮故恤是
　　和答斯逺因梅见属三首
　　梅时寄我诗梅月方能至迢迢隔三湘莽莽非一水褰裳欲何之浩荡正如此
　　穷居君勿厌穷途我何之初心欲求免卒志还累饥滔滔果何向命也将奚为
　　君行过海门惟复仍旧里友朋不易得相与况能尔独念吾家侄无由从夫子
　　十一月二十三夜通夕不寐为赋梅诗且懐斯逺成父友弟及五首而晓书呈在伯
　　年年赋梅诗不赋如有阙于梅亦何事我好自渠结昔人思故人往往托风月我今故人思因梅念高节我欲赋梅诗诗故未易作劲质攘冰霜高情傲丘壑褒如应时清殿若羞世浊阴伏阳乃升此物方濯濯我欲赋梅诗佳处不自呈老树赏空旷长条贵疎明既如幽人幽又似贞女贞可闻不可见可见不可名婆娑风月隅窈窕溪山宅林园故幽幽鸥鹭空脉脉虽云有逢迎未易相主客桃李自成蹊嵗寒知松柏名园多攀折野树多零落零落夫何恨攀折适为虐山居老莓苔竹径无锁钥何当归去来有弟同斟酌
　　在伯沅陵俱和前诗复次韵五首
　　暇能频相过间或终嵗阙宁将数疏论白有绸缪结高山与流水清风及郎月花且事深期人能废明节
　　梅兮何等花意似幽人作芳不待三熏胜自专一壑屈原语醉醒孺子歌清浊醉如糟可餔清亦足可濯班左昔成书幽秘或未呈孟坚得师古征南传丘明维昔西湖花人孰知其贞自非处士句世亦安得名爱山驴倒骑爱竹种借宅是能寓吾神夫岂有断脉平生江南春老去荆州客生徒叹飘萍死乃悲墓柏二君思飘飘独我意落落博乎犹贤已谑兮不为虐是中有闗键未易轻启钥至味匪盐梅舎古复奚酌
　　对月
　　平生喜临风今夕愁对月月好若愁防寒苦侵肌切岂无一短褐自不生暖热想像水栖禽冻羽难拍拍
　　闻舂
　　我居田野间籴米如赁佣晴天得晒暴雨日还燎烘昼役薪水事故尝多夜舂簸之有余谷再以瓶罍充时时付手碓玉粒胜腐红三年食官仓尘土填腹胸归乃值嵗歉半菽了不供糊口于四方指囷其谁逢啼号蹔逺耳梦寐深有攻宦逰竟何得不如学为农水旱纵莫逃穮蓘年会丰因闻村舂声竟晓成噞喁
　　访梅仙宅
　　山林岂真遯江海讵忘君乘传既良已变名诚有云遗风故凛凛异教莫纷纷尚有十年臭千年宁废薰蓬藋暗成径树林深拥门人言旧宅是乱絶古碑存烟霞趣萧萧风雨昏何从觅遗蜕但可赋招魂
　　同见可过书院
　　逺山来释云近山复垂雨清风飒然下吹落何处所虽为湘中客湘西不屡来晨舟冒雨过晚櫂乘风回防山亦何有要落渔樵叟我虽甚爱之可暂不可久吾弟之于画逍遥殆能事好作渡湘图他时寄离思
　　次韵斯逺同过智门茂草之中独剪春罗花炯然
　　山客城市役故人鸡黍情懐我旧隠地偕为萧寺行草茂既已合花孤遂能明防渠色弥正宁使城为倾君诗如苏州真足继善鸣我乃愧野格从教哂薄轻
　　谢文显老丈见过
　　茅檐冷如水落叶堆不埽林深日上迟近午犹未冒忽闻咿哑声篮舆逺来造儿言此何客貌古玉色膏心知定夫子躧履仍着帽我居甚荒僻好客鲜能到自非金石交性不移湿燥谁能忘崎岖于此修夙好贫家鸡黍窄菜甲仅可芼属君又止酒何以相慰劳寒牕数日欵但有相交导我姿虽不敏敢不期勉蹈滔滔流俗中往往皆媚灶防君闭戸志有力甚于奡衣单食不足耻以饥寒号曰吾道当然尚友古人操我虽因事归未免斗食耗而君辱与逰何殊渭冲潦穷年语未卒乃以将归告半百顾非遥驱羸行往报
　　呈严造道主簿
　　漫刺不待投数面自成亲对言或无味况乃诗筩新佳处在阿堵小异果此君我行萧滩上所食杨与陈百药及寿玉磊落俱可珍今又见夫子此邦何多人一官二十年须髪颇费耘得非坐诗故造物主怒嗔如我亦复然此理又奚云一见互兴叹呴濡胡足仁湖边雨新足荷背白胜银是中何以思何当并车巾
　　过曾相士所居因题
　　见君毎尘中访君毎尘外茅汤煑仙方茗椀出新焙溪亭不难作轩树茅为盖面识欲何如临流乌臼背
　　因送客过六叔
　　荷衣绿破碎稻实乱撑拄秋悲空多风云重乃不雨黄花已成昨白酒真漫举小作谈笑期暂纾追送苦
　　雨过寿冈先生
　　烦浊不能胜自知为雨候俄然落疎疎颇恨殊不骤欵门执防家竹树密以覆书帏与书帙晚静乃移画人高固莫企境净不受垢飘零嵗时隔邂逅顷刻叩明当复告别使我心如疚何以寿先生嵗晚松柏茂
　　徐审知置酒防者三人以为此春酒以介眉寿分韵作诗蕃得介眉字二首
　　纷纷春来华动行迈浮川向吴防走陆转江介酒勤三釂爵礼重百其拜既慰推迁悲亦劳驱驰债饿死因细腰半额由广眉是知风化速有类形影移时人走功名我軰陈诗书虽病勿是疚虽贫勿自悲既过曾居因访刘茂实秀才是日明叔同出恨仲威不至
　　官身肯听俗人事直强亲开牕对脩竹笔墨得具陈俗子有时来挥去防怒嗔相防久不厌陈子清且真昨宵一雨余村村农事新我亦思驾言出门免冲尘是邦亦有园以鸟视其人宁从穷巷居鸡犬喧四邻刘君方授徒曾君说人伦室屋不寻丈猗猗防长身未嫌酒杯薄政爱茗椀醇曾君索我诗出语愧逡巡烦君书题笔意堪嗣秦春逰有如此省费能全神但恨子胡子招要不能频
　　送莫万安
　　西江十一州我所歴者半纷纷墨绶徒十有九顽懦使者金闺彦【谓运使赵公子直】用意人物中见我辄询我称防不数公【时并朱庐陵致知王南昌中复言之】我时官白下与公未相识何以知其然鸡犬相接迹无何困流转卒嵗下风趋防其日所为自喜言不诬人皆竭民脂我独求民瘼上官虽喑呜民气得和乐体用夫何如动静惟以诚夫岂今人欤古人斯与并朝廷重县令不减用儒盛六察与郎官迁除匪他径公行始发轫九万当自兹侍从近臣间况复多已知
　　送交代吴共叔师礼
　　往君在太学有类如何蕃仁义积诸身诸生知所尊今君为主簿又类习凿齿不仁荆州士四海名未已谁云斗水浑可养横海鳣涧壑虽阻深松桧能参天羣公顷争荐亦既陞初秩似君许人物岂计一阶级圣朝开文馆政为时育才似君此风骨咫尺斯蓬莱而我独何者瓦砾偶居后纵加刻画工未捄无盐丑古人重交契今人顾不然愿君保金石勿为燥湿迁饮君一巵酒属君千万寿更欲挽君船江头已无柳
　　送沈沅陵
　　世官古所讥世禄今不废要之苟有人二者非苦背君祖我曾祖绍圣同廷对素风我莫嗣清德君可軰江湖闻名荆蛮适亲诲忘年君固美并行我终悔许以相唱酧何止闻磬欬君行竟先我后防何时再江花与江草颇恨逺目碍君于门戸责有似松栢耐而我诗书乐政尔羞同队临分曷告我苦语幸勿爱我亦安赠君结兰以为佩庶防二祖风嵗久端如在
　　与叔骥父子别后怅然怀之三首
　　君家苕霅间呉楚梦莫续兹行得所未到处须着目平生胷中奇于此不容缩江山虽云生诗句何妨熟逺斋老于文立语更造极为我寄竹隠深意遗笔墨向来说山林俗眼多见白是公不吾呵可谓计之得客中得君来念我防偪仄君行竟先我未免为此别自怜性多忤每负朋友责如何君父子相与独无隙子肃示九日山谷间怀兄弟三诗因怀子进子仪次韵并呈子肃子进客常未归子肃子仪在懐玉山中故及之子肃昆仲出示游懐玉山诗蕃不同行无缘属和谨成古诗少见嗟叹之意闻俨上人方集山中故事当并授之
　　我为懐玉人不踏懐玉路非因访仙懒自畏触崄去闻君兄弟往勇决不少顾念将摄衣从欲行却回虑人云山峰高白日蔽烟雾况方迫穷冬我褐犹未具虽欣陟幽遐政恐成疾痼以兹不暇逰心与飞云遡君还得新作快读喜莫喻上言道傍见次及岩下趣恨无龙眠手按此摅毫素昔君家兴公曾为海山赋至今斯文名殆将压彪固凄凉禅月踪牢落高人住得君为着眼草木应亦豫好事俨上人方集山中故并当收君诗在在神物防
　　子进游懐玉山度必有诗未辱寄来作诗索之
　　秋日清且美于游也固宜迨今冬已仲墐戸惟其时若人兴公家嗜好夙有诗防谭岩壑间尘落不自知靡辞陟降难顾病风露披旧闻懐玉山地置多侧危我为是邦人毎恨着脚迟闻公勇决往身住心俱驰是邦有兹山盖已千祀垂曩者尹夫子【谓少稷名穑】携家隠于斯与山结胜因诗成多及之去年公二仲探讨曾至兹今公又继去秘密真无遗山名谓懐玉自昔传我疑众作乃圭璧名实信不欺书来报行程快读只欠诗春膏有余否【公自造之纸】佳笔锐若锥会当冩真行寄我光茅茨
　　有感
　　食肉固可鄙枯肠合捜诗旁观听平亭蔬笋同阿师涉春拟办多才尽不自支贺也能苦吟玠体忧素羸防花辄有感袖手増愁思
　　枕上有感二首
　　霜月有余照风灯无停光客梦一何短乡关一何长拊身念艰虞失足増徬徨平明揽清镜鬓髪应成苍我欲学为农力耕不逢嵗我欲学为士儒冠多饿死誓将弃犁锄亦复罢书史长随马少游浮湛自闾里
　　感懐五首
　　新霜迫人寒落叶无停枝长夜不得旦四壁崩莫维牀根蟋蟀亲幽怨如陈辞感我平生心搔头半成丝木落无着叶枯林多悲号饥乌不得食拾樵防遗巢居人宁知悲客子中心焦故里一回首山高水迢迢多病成早衰忧苦相与并嗜书不自知欲视防其盲平生金石交夜牕短灯檠幽熖吐复灭花寒终不荣短褐不御寒哀哉不言贫逺客自多感况此霜露晨惋彼篱下菊粲粲晚始新余荣何足恃枯槁同荆榛我生天地间亦是天地民造物苦见欺轻薄随时人抱道鄙富贵徇势陵贱贫声名自青史骨肉终黄尘
　　连日昏雾感懐
　　穷山逼穷冬苦雾作苦寒举头不见日况乃见长安朝听樵鼓防午听庭雀讙占晴复畏雨有抱那得寛少日谬学诗中年痴觅官择术不自审终焉堕艰难妄营三径资轻舎陋巷箪胡不返故步无为学邯郸
　　怀斯逺
　　前宵雨浪浪昨夕风浩浩相逢固欢喜相去复怀抱闲牕酒自引败笔诗试草引酒愿诗成诗成醉而倒
　　夜坐怀子肃子仪
　　寒灯耿书牕槁叶鸣竹屋懐人在咫尺令我叹幽独难兄如大苏令弟优小陆未容侍明光端合校天禄如何衫尚青或乃袍更鹄又疑致逺大无事计淹速不然被造化宁忍恣颠覆如我辱交友蒙顾等骨肉三年且过半良晤可不促要将倡酧诗尽用首尾录我曾泛荆溪君亦访怀玉他年三人名定载图经续
　　秋夜懐彦博审知
　　山深月吐迟亭亭夜向残露气挟与俱侵牕迫人寒团扇甫罢去布衾已觉单傥无寒暑期何以雕我颜人生七十稀俯仰半已阑隠显两无得永懐那自安不能躬灌园而顾学弹冠不思行所易而独务所难王徐两玉人结髪栖儒冠徐诗壮城垒王笔长波澜出从举子逰隋珠供雀弹得失何足道如博资众观念欲与子谈衮衮非一端符移苦见催行色不少寛十年山林静一朝尘土干足虽未出门归兴已浩然溪头枫变赤篱下菊且斑客居岂无酒迟子一跨鞍
　　怀徐审知王彦博审知之侄彦章
　　为见山花发忽思湖柳深当君散帙坐着我倚楼吟别句漫多纸别觞终欠斟光阴防尺壁书疏阙万金病驹匪恋秣鸿雁归有心已后兰亭集犹能与竹林
　　有怀二首
　　桑落黄而陨于飞雁翺翔岂无同心人滞彼天一方刘氏贤父子好古俱志彊向来文墨盟许我由升堂三孙子荆家人物妙过江当时载酒地朝暮一玉光防年断行迹老柳知在亡苕溪到荆溪一苇可以杬定应数相过我顾不得双属谋吴防行秋疟冬尚僵迨今病小愈又值天雨霜饥寒苦见驱此役殊未央苕溪道所见有宅非他扬我犹识其门寂寞罗可张防成整衣冠牀下拜老厐退从阿戎谈麈秃饭不尝独说孙之居更下荆溪傍慨兹如许别肯惮一水长孤篷不难遡物色因鸣榔傥闻苇间音躧履斯迎将剡曲笑徒反竹隠聊与当古人有成言居必思择乡我今落殊县絶交类康论丈得重与近作期倒囊从逰不徒然防合况莫常匪但鸡黍约要资药石良鍼砭苟不靳我何惧膏盲痿盲于起视顷刻未始防阴风忽动地暮色自逺苍归寻短灯檠依旧平生牕
　　忆我官白下梅蘂破腊前维时初识君共呼江南船我作七字句君答如倒自兹三年逰如箎复如埙中间虽契濶防合踵不旋东阁坐明洁意钓行方便快阁诵长句观山酌幽泉别来嵗云暮书札迥莫传客授比安否曾氏称好贤况乃我畏友于君宁间言生涯富黄卷代宝余青氊酒色湛若空弟兄皆璧连吾事岂不济宁当论嵗年日者大雨雪我行政金渊朝跻遍田野夜梦惟江天梅花且复开雪屋鸣溜悬思君不可见使返徒悁悁
　　秋怀十首
　　秋林如老髪賸好忽已衰委身造物中宁得逭厥时木落有再荣人衰无少期可不思自勉无闻戒在兹我生不敏姿求友富三益向来或晨昏今乃限南北悠悠江山念耿耿风雨夕以我思渠心渠能不余忆平生迂斋老雅志在考槃尘氛小败意顾輙求辞官谷中万松株郁郁知嵗寒茯苓傥可掘宁用菊为餐寒温问虚名杜老厌束书半百无一行又似计数疏傥非奉子公不妨问何如因声遇斋叟簿领想多余苕溪在何许水逺山幽幽自闻逺斋亡时序忽晚秋尺书不能寄有懐空泪流何以谅我心诸兄交白头吁嗟古诗人达少穷则多定逢造物嗔故此成折磨懐哉兴化令累然蓬一窠融州计官满归日定如何侯芭老于后山称嫡孙师法苟自是顾可名他门欲观尹方斋请视周伯仁我亦识此老一尊思细论吾友王彦博结交二十年早孤能自立不待孟母迁乡闾固多士如子盖少焉祖述端自谁书有太史篇吾友徐审知识自弱冠初中间防离合每见愧不如乃翁春秋学老死使者车官职不足道门户政要渠情亲骨肉均未可一一数君家盖其人进也边城戍肃仪虽近家白首犹管库好歌归去来莫赋感不遇雪中读诚斋荆溪诸集成古诗二十韵奉寄并呈吴仲权
　　云埋懐玉山风断羣玉府霰声歘成跳雪陈翻已舞槎牙粲瑶林突兀森琼戸山差丈人行鸟絶兄弟语初防失南东旋觉迷仰俯恍疑羣仙下直谓阴灵聚回霑须萧骚细着衣防缕履穿不能曳笻冻莫可拄书牕偶朋防诗册随意取诚斋入讽咏思隠记称许甘能膏齿颊清且醒肺腑讵须割蜂房底用煎茗乳非惟雪花同又并梅花妩调孤匪相寒法凛由思苦想应当此时有句肯易吐平明入贺回马向章台拊过午下直迟手映玉柄麈同僚有同社久已齐白甫长别漫长懐何因似郊愈风引故能亲云披禽先覩
　　晨起雪作
　　苦寒不成眠哀哉何时旦拥衣听鸡鸣有类巢木鹳牕明若彷佛自起寻宿炭残炉星销尽束緼分邻爨频年惯羇旅未省今日叹为生乃至是可复一笑粲阴风忽悲吼出戸雪欲乱所恨梅未开不得争璀璨
　　连雪偶书
　　初雪为欢謡再雪犹喜视三雪已恐多四雪翻为异坐栖漏明屋卧拥如铁被萧条市无行寂寞门半闭官居且云然野处当何似凶年畧无储度日唯旋计糟粕有十百糠覈匪一二葛根借长镵蓼草同滞穗哀哉当此时已矣良不易仰头叩皇天俯首局厚地天地岂不仁氷雪行且霁春膏动土脉好雨趋嵗事但勤力田科且下半租赐当思硕鼠去切勿厌狼戾
　　晨起观雪
　　荒鸡号何多邻犬吠愈悍初迷纸牕隙旋失布衾暖呼童戸先启走报雪且满为言果羞明若尔真待伴须臾起孩稚次第及衰懒索衣乱襦袴取酒防濯盥试观尚零落骋目迷间断青黄倐衰白陵谷置平坦灞桥欠驴蹇剡曲无棹短有兴不可乘摅词讵能诞
　　九月十一日雪二首
　　九月天雨雪何曾见南方我行蒋山来解辔菩提坊一饭谁为设百钱倒空囊平生逺逰意到此増徬徨勿厌在家贫轻行更离乡
　　寒风动地至有如穷冬时居人不知感客子深懐悲故山邈何许倐忽半嵗辞行脚债未了悠悠遂臻兹刍薪且弗给更问裘褐为
　　七言古诗
　　寄题林宪景思雪巢
　　雪堂竟向雪中成四壁纷纷洒雪霙春秋记事有成法匪同风月徒虚名雪巢之雪竟何许岂象主人清且苦长镵长镵吾与汝诗瘦谁令如杜甫我尝快读诚斋赋凛凛风前留不住防思从君借一牕细读妙句令心降
　　题沈临江邀凉亭
　　昔我过此暑正薄是时此亭亦新作竹移不问醉与迷柯叶一敷无病箨今兹再来毒热新客尘昏昏能病人正思一坐此亭工骇俗宁待徴龙鳞世将大热比酷吏亦以清风喻君子公凉何止一庭中寒露清冰遍闾里嗟我行色一何迟不及亭成分韵诗竹溪之逸故难着竹林之贤容可追【亭成之初临江与杨谨仲彭子寿仲衡徐百药简寿玉以不可使居无竹各分韵作诗】
　　题喻氏万卷楼
　　今人藏书务书多昔人读书病书少藏书不读竟何用嵗老财供蠧鱼齩俞君命意何其贤藏书读书两相兼有楼不肯贮风月名以万卷非徒然我今百念空如水只有耽书心未死为君作诗岂无意一防时送从兹始
　　题周袁州尊徳堂
　　视其所以知贤否论世亦云当尚友宜春郡圃作新堂名不他求斯有取堂堂房公暨李韩文章事业两不刋俱曾屈绾此州绶年祀虽逺犹班班淳熈中兴公出守然独继三公后政成乃复作新堂亦使此州传不朽江山虽胜何足称风月之逰不在民未如考徳接以道视古所作书诸绅龙舒使君适来止吐词为记甚瑰玮徐州忆昔黄楼成少公赋屹班扬垒记终慷慨思盖公平津东阁方穹窿分符与政两如此天下寒士何忧穷我思作诗颂公政万民有口人其听矢为此章载厥德后之视今今视昔
　　招审知步月
　　三年不对溪南月况乃哦诗向君说前山落雨此地雷我自生凉人厌热林梢虽复乱蝉鸣岂不大胜苍蝇声市声收尽浮桥寂要子同来作细行
　　舟行
　　夜来投宿定花浦迄晓占风更前迈波涛汹涌势莫遏顾视吾舟真若芥是时霜威甚可怖篙师战缩不可耐急温浊酒浇肺肝向者饥寒人安在自怜不比娄师德未可轻犯垂堂戒径捜苦语谢江神恐惧偷生勿吾怪
　　明叔同舟见别于永和
　　炮云忽作空中起坐觉相顾移表里儿曹厌静欣聚落数问篙师行防里人生到处如燕鸿南北故怜无定耳有时相与说旧逰此味犹如蠧书纸秋风日夜催落木我鬓半霜那足倚况堪忽忽新悼亡忍并高山对流水陈侯于我四海人气合能同旧州里向来风雨嬾出门今乃江程劳玉趾
　　送吴叙浦
　　生年月日虽则同学而闻道莫比踪学而闻道胡不庸咎且不免宁论功一官俯首蛮貊中防年积频年凶去奸植善扶疲癃我所目见非闻风孰持黄诏来自东谓君违天合君冲天家误听州家谬歴计月日曾未充使家熟视州家惜万里君门谁为通学而闻道要有用达岂吾泰穷何穷君之授受逺有宗湘水浩浩湘山雄龙门当日谓不遇尹杨亦到明光宫
　　送徐彦章并属光庭
　　儒冠往往令人羞夫君经明行益修岂惟吾州罕此流他州亦复难多求迩来黙黙如有忧君其莫遣胷次留是物能为人赘疣不但萧然成白头闽山重行嵗且遒梅花落尽腊酒稠茅檐夜气侵征裘一杯颇解思人否君家大阮真吾俦许君能从竹林防福清政成早回辀饱食相期趂麦秋
　　抚州城外作
　　城中一雨仅飘洒城外此雨乃霈霶分龙古语信不妄不尔惠施何偏方我行驱车一何忙早起犹乘昨夜凉旧闻既雨晴亦佳岂但蕙叶蒙宠光早禾已秀半且实晚禾已作早禾长不惟稻陇有佳色菜畦苗叶相与昌园丁采撷入城市不用涤濯临沧浪我虽无田岂无圃归计不决空傍徨翻怜买菜籴占米烟火薫人官道傍
　　次韵斯逺闻蕃移官岳州见寄
　　西南之役凡防州行行不已兹登楼防懐佳日怅日暮谁谓澄江驱客愁巴陵洞庭故胜絶李白杜甫曾漂流亦思着句道所以语不惊人空白头
　　书紫防集后
　　诗家初祖杜少陵涪翁再续江西灯陈潘徐洪不可作阃奥晚许东莱登遗书散落亦已久是编颇得十八九景公千驷何足云伯夷垂名端不朽
　　题王叔毅画
　　乾道八年嵗壬辰秋旱冬十二月八日才防有雪意晚复快晴予时将自玉山还章泉山居秣马且行湍石俞季扬以此画二纸示予云临川王叔毅所作也予即折简问名于晋陵孙子进子进以欲雪弄晴名之季扬令予作诗予且迫归有所不暇季扬强之以俱道间无事欲为下语而耳目所接率如画者自惟诗材素孱而又厌以此境若勉有所作亦何能工遂书八句聊记其实不复加櫽括也
　　天公知君有此画要遣题诗与当价故令欲雪还弄晴尽日神机不容暇毫端自出右丞维孙郎一见欣得之写真命意两俱盛我今落笔胡能奇
　　反舌
　　卧闻百舌鸣春风起睇檐间惟见一自惊夫岂鬼神欤久立恍然神未释人能化鸟旧所传断以不疑因杜鹃尔今变化自何物傥匪败家由败国
　　梅花二首
　　折来才见开三四但觉槎牙乱经笥迟明已复吐六七颇怪鲜明侵竹隔多花璀璨固可人疎花的皪意逾真固知此物无不可风月婆娑仍着我
　　山矾水仙兄弟数姚魏称君真僣取三国人物谁可许大儿仅得孔文举我家绕屋碧玉椽下有独树争婵娟平安无使信莫传疎枝冷蘂空凄然
　　梅花用东坡惠州韵呈子进昆仲
　　春风未着江南村梅花有方先反魂斓斑初疑霜集晓烂漫忽若月挂昏孤山寺下林逋宅松风亭前东坡园想应照水自愁絶谁复好事来相温我今居间百无念夜半始寝起及暾欲拈堕蘂每攀树要防落影长开门东南文士推诸孙妙处不在工语言要于险韵出奇峭敢云小技未为尊
　　归计未成不胜家山之思用元明山谷唱酬韵寄成父
　　近来多病不饮酒少日兴酣那计觞当面背面从誉毁覆手翻手分炎凉老冀伏枥志千里壮士悲歌泣数行故里悠悠无逺梦寒猿歴歴断人肠
　　周文显之子来过因斯逺过余于智门相与坐于遗爱亭工书所见附寄文显
　　仲冬六日如春旦偶向溪亭适吾倦山耶云耶逺莫知但见青苍属仍断其余杂树亦稍稍复有深溪临断防谓言雨后当有梅倚薄敷丛忽陵乱一杯共摩石田甘走笔题诗待君窜因之并寄伯仁君傥肯来逰驱欵段
　　再用韵呈斯逺
　　与其纷纷评月旦孰知黄妳寄疲倦夫君忽来语不休政使风吹吹不断我归政泊水之南君往适当溪北防有时浩歌送激烈却恨中流鵞鸭乱防君鹄举且鸿飞而我孤奔仍鼠窜终焉岂有尺布缝其价可值锦绣段
　　懐赵蕲州文鼎
　　吾州忆当南渡初居有曾吕守则徐本门林下亦此渠往往诗流非酒徒迩来流风颇寂寞南池二公也不恶李今作舟大如斗公更蕲春方待守防宵春雨落连明南池水满春草生不知春兴凡防首寄我因之报安否
　　彦博许见过不至
　　高轩数许过三径日云暮矣殊未来汤熨病人狂欲走戏作冷语成优俳歘思官池颇空閴况有水花明晚色人间虺虺方蚊雷植杖裴回须月出
　　大雪
　　长年南雪不到地瘴疠惨毒愁北人今年初见腊前白宠光并与梅花新客居破屋愁欲裂病目不嫌熏湿薪鹑衣百结不蔽膝恋恋谁怜范叔贫
　　二十七日复雪用东坡聚星堂雪韵禁物体作诗约诸友同赋
　　温风忽来振柯叶翻覆手间重变雪天公作事岂容料坐使南人惊旷絶朝来送客到江浒冻骨凛凛吹欲折归来席戸已迷漫芋火拨残灰没灭眼中所歴要摹写拙笔难书非被掣叩门好事忽有饷一盏径能生脸缬昌黎咏雪故雄健取喻未免收琐屑争如欧苏两仙伯一白解遮羣丑瞥我今困客乃自困韩非说难竟死说戏诗还与作官同大错知合防州铁
　　十一月晦日欲雪
　　九月不雨至于腊北风忽来吹作雪竹头抢地何肯低梅面着沙终自洁书生好奇甘忍冻屡起推牕探云物虽然亦有过计忧忧怕水仙重蜕骨
　　雪中过在伯
　　北风一夜吹成雪城东城西人断絶冒寒客有晨独起不畏风吹骨欲折刍薪价高瓶粟竭妻子亦作异县隔防官本为饥寒计到底却如生事拙奈何曾不此为忧政尔发声歌应节岂惟入地絶遗蝗便想连天摇宿麦寒防逼仄碍眼界古岸寛平可车辙宁能不见戴安道我无逸兴须渠发
　　卧闻
　　卧闻急雨吹风颠吾家泊船若个边此懐自足滋白髪况复哦诗浑废眠欲呼杯酒慰枵腹童奴告我尊空然
　　夜坐
　　竹风疎疎雨打篷松风汤汤水赴洪道人闻尘扫未空不如杜老前月聋山斋夜坐僧跌同团蒲细软方炉烘灯花开落纵怱怱我今无害斯无凶
　　连日风雨有懐沈仲良欧阳全真
　　满城风雨重阳近此句岂惟时节咏古今凡歴防诗人独觉柯山有余韵临川之谢东莱吕往往懐潘用兹语我尝评此七字句政似江边乌臼树去年此节虽凄凉和诗有沈与欧阳今年愁絶不可道三人各在天一方章泉稿卷一
　　钦定四库全书
　　章泉稿卷二　　　　　　　宋　赵蕃　撰五言律诗
　　立春前三日雪明日犹未已诗简子进彦博昆仲示成父四首
　　稍稍因风集萧萧与霰俱山明一笑粲竹重折腰趋白战惭非敌清谭孰可娱无庸杖方竹随懒坐团蒲应候犹当腊争先未得春人贫只如旧天意欲呈新尽洗江南瘴全消渭北尘能逢中兴日甘作未归民衾冷方高卧窓明误揽衣问梅穿破履借米启柴扉晓日犹藏密和风盍解围冬春俱正令宁复病年饥待伴先春至差明积夜初空庭戒无扫冻笔屡成嘘溪逺应回棹窓明好读书惠连临此际题赋复何如
　　正月六日雪
　　立春才十日春事已交加政苦诗材窘欣逢眼界赊漫天皆柳絮何地是梅花无复青帘覔敲门问酒家正月十三日过邓师契邂逅伯山在焉师契置酒因成五言四韵是日阅南轩诸公帖
　　竹已连梢种梅应带蒂栽因留防书帖更辱倒尊罍胜士亦俱集好怀端为开春风不拘束两鬓自摧頽
　　正月十六日雪
　　竹屋偏宜雪江亭更受风一杯时自酌五字不须工柳色全然未梅花半堕空东江虽可住吾志在江东
　　二月十四日发潮后作
　　归路今无几春风半已经潮回知防逺雪积见山青问欲从渔父明当访客星未须伤偪仄那敢怨飘零
　　文显兄弟见过
　　东郭有二士闭门甘一箪贫非原宪病诗岂孟郊寒俗子往不顾斯人交亦难若为能步屧相与转林端
　　审知见过
　　吾庐非不爱计拙未能还坐我云山表望君邻里间暂疎成郁抱才见即开颜安得同三迳长年只闭关
　　施进之见过二首
　　君来能破闷雨至更蠲愁旧识庐山道长怀鹦鹉洲相从今十载一饭未成谋俱作江西去君车我具舟鹭影投山背蝉声满树头千峰雪未释四野雨初周甚矣厌余暑欣然当早秋半年才此见一夕可辞留
　　社日风雨
　　坎坎连村鼔喈喈隔墅鸡云低天欲夜雨合路平谿酒为治聋饮诗因排闷题休嗟妨杖履聊取便鉏犁
　　晚坐偶题
　　檐外归云绕檐前落照防牛羊知既暮鸟雀自相依积雨虽推阵余寒未解围何妨向僧火亦复盖征衣
　　过钦止
　　一饭肯留我羣书容恣繙雨收还摵摵云破复昏昏山水琴中趣桑麻野外论淡交真有味炎附卒成燔
　　再过斯逺
　　雨暗湖堤没藤交树色深两来因问疾毎至亦幽寻勿谓年方壮须知老故侵暄寒多变节调防盍闗心
　　寓舎书怀
　　还乡一过年借屋两成迁旧阁爱晚碧今居因地偏居然阙生理复尔办行缠四十今如此修名后若传
　　赠别欧阳全真三首
　　我尚长沙客君归自五溪放舟知有日枉驾忽冲泥少慰三年阔重嗟千里睽交情故如酎薄饭不嫌韲防日暄寒候浑如到岭南岑岑无药疗愦愦只书耽雨止隅仍漏鸢飞潦政涵君来得披豁万里散晴岚往者贑州牧与君乡里儒身俱上黄阁官或伏青蒲荐口宁虚啓才名不可诬下僚如处士鲠论亦时须
　　书怀
　　倦栉头如葆深居心若斋作诗须识病遇事莫装怀富贵乃身贼饥寒为道阶长贫君勿怨天岂困吾侪去冬过新喻得前四句因见全真行足以成篇
　　雨里过新喻风前忆旧游凄凉孤鹤化寂寞两羊裘屡雪交游涕无惊鬓髪秋君归应有感荣谢冬悠悠
　　溪枫
　　溪枫一萧瑟溪柳四缤纷年事有如此吾生何足云登高欠能赋有感在斯文欲向洲前问哀音不可闻
　　咏鴈
　　胡为去闗塞何事落江湖嵗月常违燕飞鸣每候奴菰蒲虽足乐矰缴絶须虞矫矫其高举纷纷莫下俱
　　对月简全真
　　对月重兹夕吟风尚昔怀思君兼野水恨我局空阶意向元相似言谈自莫谐忽思成简寄还觉费安排
　　邬子对月
　　庭戸容才咫江湖见毎赊秋毫浑可数纎翳不能遮颇念从此去还愁兴尽嗟不如沽酒饮饮醉卧芦花
　　过易简彦从
　　雨从笋怒长春雨阴暗成闗门有余暇散帖不妨清从仕亦何好隠居无用名悠然防心处便欲寄吾生教授知县以释奠宿于学宫輙尔奉简
　　秋色肃已甚斋居清可知无由一夜话漫兴五言诗祀有同王者居无陋九夷校官俱长吏不比判司卑叔文见过且擕赵祖文归来图来为赋四十字
　　蝉噪天边柳鸠鸣雨外桑江东千里逺湖北比年荒画展归来赋辞吟老至将终焉莫陶写醉帽晚风长
　　与成父夜坐
　　抱病俱不饮清言醒肺肝山空知室迥念静失忧端纵笔诗还作无琴废弹庵居已清絶况及夜防阑
　　琛卿坐上作
　　负郭有佳处昔时来未曽梅高居竹表石瘦倚兰层置酒能要我哦诗更得朋醉挥君勿怪明日吊溪藤伯玉夜过因谈西湖石笋峰旧游用初三日韵
　　相识欣佳士常谈厌老生湖山游息处风月笑言情岂但沈疴愈能令老眼明无嫌数呼唤政尔一殷兄张伯永简来云雪欲作而酒适熟尉又过之要余同集
　　久旱疑为瘴晚风生许寒梅花逾孤厉人意絶荒残漉酒能呼我知公故解欢平明如雪满快阁上危栏
　　次韵王进之欲雪兼属林令
　　雨集疑为霰云阴骤欲开共嗟三白晚还是一年来令已忧民切君当着语催不应浑似我形槁亦心灰欲再过子进昆仲舟人绐以迷路既逺不能复也怅然怀之
　　数畆湖边宅千篇海内诗机心谢鸥鸟乐事付埙箎艇子思重过流行竟莫知吾侪俱老矣怅望复来期
　　过从礼
　　崖壁怒开张盆山草木苍高深类盘古琐细亦禅房雨润画粘壁风防书散牀小留谈不恶而我病成妨过西峰主人适出回访刘伯山不值云过黄永新也
　　佛寺兴已尽隠庐来不赊隤基濒野水瘦竹隠踈花试挽添丁问云过叔度家清谈固难覔渴肺颇思茶
　　夜过李商叟
　　毎见必匆匆谈诗口不空林间惊落月坐上觉生风老大君无敌飘零我漫穷问年才半百归及未成翁
　　独坐晚题
　　斜日欲向夕孤怀谁与开慵能繙故纸闲且拨寒灰海内长为客江南欲放梅竟将身自絷宁有水西回
　　次韵欧阳全真过玉山见寄
　　只道欧阳子行飞入道山报来犹佐幕书至得开颜过我不相见底忙成往还未知重回日端复防年间
　　丰城送成父弟还玉山三首
　　溪上同舟送江头独步归秋风方落木客路要添衣故旧询安否形容话瘠肥吾行犹许逺尔去复谁依酒薄仅饮湿謌长欲泪垂人皆有兄弟我独困乖离苦乏田园计初非干谒资途穷与计拙千载少陵诗调防山中竹斧斤毋使侵当门要移种绕堑合分隂诗去慙如锦书来定抵金上言说儿女其次及山林
　　娱山亭【在太平州判官廨舎为大舅氏作】
　　嗜好虽同辙贤愚本异岐簟飘乐吾道钱马昧真痴吾舅端何以名亭不在兹登临如有得勿用语羣儿
　　访白鹤山祥云观
　　白鹤空鸣鹤祥云只乱云流传因长老纪载未前闻步屐欣逢胜题诗愧不文林园犹午雨墟落遽斜曛
　　烧浴昭真观逢方元直诵仆旧诗
　　泉落千岩雨松鸣万壑风徘徊岂人世清絶况秋中就浴能除垢催行觉未穷逢人举旧句已似宿生同
　　赋胡达孝林霏五题
　　老树绿相交新林翠褭梢童能奉巾盥客有问推敲香事身依佛炊烟地逺庖浑疑宿雨在不见晓禽嘲
　　涧舗岭
　　登山自不恶飞雪况相仍照映慙非璧攀援笑引绳向来闻矻矻今日上层层可但长安道骑驴覔句能
　　散庵即事
　　屋冷频添火牕深逺炷香荆榛白堕境杖履黑甜乡晚日谁云短闲身得暂长畏人成免俗治药屡传方
　　东庵上方
　　地瘠不宜竹山寒多种松路穷千折险庵在最高峯石澑通泉乳晴檐喧蜜蜂客来僧不语日暮自鸣钟
　　雨入丈七坳
　　信是长安逺休疑蜀道难千崖悬尽斗万石列皆攒举足无非仄扪心毎为寒不堪天更雨政欲助吾官【天助官政坡翁杭州雨中督役诗也】
　　投宿清福寺
　　落日迷墟落林霏隔树林入门疑寺近出谷听钟深墐户覔安寝隔篱谋浊斟不眠还耿耿百虑搅予心
　　题龙州亭
　　亭自君家筑洲从何代名诸公多好句老子敢争衡賸欲危栏倚少须春草生毋庸为鲈去聊欲赴鸥盟
　　过上村庵二首
　　朶朶艶红蕖丛丛映碧芦秋风见池沼幽思发江湖爱竹宁询主行山得当图弟同仍子侄我友亦相俱秀色留金鳯余芳在木犀日明能皜皜风急似凄凄野地犹飞蝶深林亦啼鸡居闲常却扫安步辍扶藜
　　怀甘叔异曲江庵寄叔异
　　梦寐曲江矶矶头隠墅扉朝笻惊鹭起暮履防渔归志士泣兰芷高人甘蕨薇怅予非所事乐尔谢尘鞿
　　书李氏园亭
　　坐久思行步因而上野亭日兼梅雨落山接稻田青何术销终讼连朝役瘦形早知还走俗不用学通经
　　章坞庵
　　路尽庵才出云深山更藏陂池新得水松桧旧成行午供随斋鉢畱题陟上方林鸠方唤雨归路恐相妨
　　寄题安福士人家赏静轩听雨二首
　　心逺渊明趣室虚庄叟书宅边种柳树濠上乐鯈鱼往者不复作斯人今则踈谁为赏静者吾欲并门居有听輙有感所闗非所闻小轩渠对雨逺地我防云大被清霜晓短檠寒夜分朝昏解同趣南北谢离羣同俞公择孝显王彦扩谠子逰白莲庵饭于东庵而归
　　幽禽鸣屋角唤我起寻春山径八九里角巾三四人侧行松偃蹇倦憩石嶙峋谁道春犹早山樱防树新
　　早出城
　　夜雨细无声朝光快作晴空庭芳草合逺树鹁鸠鸣无复知春处闲来防水生不唯身暂适更觉眼増明
　　明日复出城
　　夜雨更连明篮舆偶出城田畴蓑笠事江海鹭鸥盟少小规防禄侵寻愧老生茝兰春渚满桃李绿阴成
　　逰齐山
　　借马访齐山犇行不待衔旧来闻若渇今日嗜如馋故喜地殊胜却嫌僧近凡谁能一除洗更出万嵌岩蕃侍舅翁衡州史君游吉阳山舅翁举往年与南涧韩公唱酬长短句蕃赋三诗
　　惨澹松围障蜿蜒石隠龙背城无数里献状有千峰此地虽为寓兹山特未逢因公九日集临眺得从容闻道常年会尚书领客来公能哦旧句我恨阙初陪郁郁云峯雨苍苍石磴苔人亡与节逝已矣两裴回出郭雨遽止下山云复收人疑有神防神若为人谋败壁凄凉句邻家断续讴明年回鴈上应忆此山头
　　过黄狗步
　　古步经黄狗平沙隠白鸥顺流翻逆浪欲去若苛留歴歴川原路萧萧风雨秋頽然怕防镜白尽防分头
　　官池即事
　　偃薄虽兹驿相羊赖此亭鸟飞防破縠鱼动暗冲萍岂但忧怀惬还能倦眼醒独余春草梦才尽不能灵
　　再题
　　既悟当寒雨仍知雾乃晴病躯聊自适闲望亦増明絮落还将化荷新且解擎怀哉老将至没世曷为名山花有所谓绕蠒漆者盖缲丝借此以取头耳
　　树树山矾落枝枝绕蠒开论香宁敢辈取用实能皆白屋珍姚魏朱门贱草莱勿嫌卑薄域解产栋梁才
　　观王文之所藏荆公帖
　　余行江左路曽涉蒋山椒野逸思乘蹇仪型想冠貂帖窥藏五世诗续咏前朝永日欣无斁巾欹膝屡摇周袁州惠建茶黑笃耨以四十字谢之
　　书斋怜寂寞书札慰荒凉劝把春风椀仍薫知见香未忧欺短褐宁虑厄枯肠尘思如能雪诗情或可昌
　　题毕叔文所藏赵祖文画
　　数月湖山路未防湖上山尘埃苦相败疾病亦多闗见此防茫画如行惨澹间小舟帆正饱何日载余还
　　书后湖集
　　我怀苏养直不作汉三公隠墅人安在春溪草自丰遗文尚亡恙斯道未应穷会与吾尊友青灯话此翁
　　道傍菊一首奉呈安福丞公彭子寿
　　彼美东篱菊胡为官道傍蓬生虽翳翳秉色故煌煌风露与湔洗牛羊违践伤未嗟愆节物终必在医囊
　　溧阳道中怀秉文
　　不见水南梅春风已四回纵传诗满纸何似酒同杯已与修涂背还寻旧路来计期犹促迫到处勿徘徊
　　过余干怀介庵呈其壻方景严
　　重过余干县长怀谪仙人犹如见颜色不复听纷纶栗里柳未倒桐乡祠尚新遗文李汉在属付斯无冺新月甚佳方思明叔乃忽见过作此诗
　　出戸江山好入门风雨新荒凉如宅舎窘束是官身念子岂为逺能来端可人笑谈殊未了催去阻重闉
　　宿龙须山
　　俯仰犹前日侵寻已半春行因累符檄来为阅松筠着脚尽可隠是身宁属人云泉混糜鹿冠劔上麒麟密竹复踈竹老松仍穉松担肩元近俗吟趣得深供要宿招提景犹賖日暮钟殷勤问邻寺指防说前峯
　　六月一日始热二首
　　雨后疑无暑晴来乃若焚污渠工聚蚋闇室賸飞蚊愦愦妨书防岑岑似酒醺不知三伏久何以度朝曛落日防篱脚晚风占树头庭荒虽若咫步绕亦频周我老自投网民愚还坐囚相哀莫相释防防更悠悠
　　同儿曹步月寺门作
　　溪风乱林影林月漾溪光宿鸟无安止飞鸟为敛芒儿曹从杖屦老子废杯觞谁谓时方暑端疑候已凉
　　对月
　　风清胜夏暑月薄借秋光坐觉还神观心期隔帝乡满阶蛩送感何许飞凉盘礴俄成久轩然睡倚墙
　　对月怀签判丈兼简文显
　　季月风当凛南方候实偏长林未摇落频夕对婵娟恨我遥成隔知公夜不眠连墙有周子置论毎超然
　　十四夜月
　　既夕风犹进凌空月故迟明宵纵当满今夕可乖期少壮欣逢节年侵意自悲平生一杯酒即事五言诗镜破何年合珠沈防日还空明歙溪石行列婺州山鴈泊宵仍警虫哀夜不闲传呼语舟子移檝近前湾
　　十五夜月
　　老至自多感月圆仍此秋又成愁里见都白防分头酒罄妨人醉诗穷不易捜径归掩闗卧还杂候虫幽
　　十六夜月
　　月早昼氛在月迟夜气澄秋毫细可数乌鹊栖亦兴青山李白苏门隠孙登吾老无逸气頽然照鬅鬙
　　江月
　　江月照将夕江风吹欲霜残书防莫尽病骨凛难当俯仰年龄迈飘零道路长丰年易图饱何乃又殊方
　　秋日书怀
　　冉冉年将老冥冥雨送秋衡门想芜没萧寺苦淹留工部诗陶冩平南酒拍浮九原如可作千载愿同逰畱元衡须月上因抄贾元放旧词并怀季承
　　北客飘零恨南逰邂逅情防年悲赋鵩万里想骑鲸月已徐徐上云能故故生吾曹重离合可问欲三更
　　雨后对月怀斯逺
　　旱后虽逢月方忧未觉佳雨余当委照此趣孰能加要觉湖边宅遥知海上槎絶嗟同味少莫遣寸心遐
　　夜怀成父弟
　　晚蝉犹噪树新月遂当天闵雨心虽切题诗思亦牵故应听摵摵殊愈对娟娟忆我章泉弟松牕竹屋边
　　对月怀秉文
　　有此佳风月溪上更复奇山阴应接际赤壁诵歌时恨子不同载冩怀聊作诗平生三五夕咫尺又乖期
　　雨夜怀明叔并忆成父
　　放竹近轩牕地方中对床非贪起居适乐是话言长已解萧骚味仍忧摆撼伤去君才数驿忆弟更他乡
　　怀公择且问讯成父
　　山雨戴溪云茅檐画不分林花应扫地我友况离羣数口饥寒累三生翰墨勤因声问吾弟防日定行云
　　怀成父
　　晓枕占干鹊昏檐数湿萤竹风愁独立山雨要同听懒更翻黄卷还成倒浊瓶犹疑到或晚戒勿掩柴扃
　　月夜怀成父
　　尚缺佳已许既圆明若何一年増我老千里念渠多柳乱谁屡舞虫喧空作歌要为终夕防四体奈烦疴
　　夜月
　　晓枕厌蝇声昏蝉复乱鸣耳根喧自合心地寂常生习气存诗句平生爱月明钟情在我軰安得到无情中夜风雨骤作怅然有怀简全真沅陵并寄成父弟
　　酒尽云间月诗成雨至风支离如病鹤吟咏杂寒虫摵摵朝梧叶萧萧瘦竹风飘零偶天末憔悴只江东
　　骤雨
　　乍觉尘成敛旋闻土亦香沟渠勇飞溅竹树返青苍既使雷先戒还资风助狂未充田父望聊益病夫凉分界铺爱直驿张安国因杉制名而驿之前有老梅一株不知安国何为舎彼而取此也
　　杉自谁人种梅从何代栽腹空雷有击根古土无培要是百年物曾经防客来直哉虽见录清矣可遗材过潼川之飞乌县见余干丞相题驿舎诗有感次韵
　　道学元无伪标名徒尔劳孤忠天不管一死世尤高未洗边庭血先焚董腹膏乱离元有自附壁为三号
　　舟行赋山中梅花
　　自与松筠并宁容草棘欺盈盈皆正色脉脉匪邪思照水初开处临风欲坠时深幽殊可念酹酒侑之诗铅山道中怀故兴化令贾元放故郁林教授贾季承
　　驶雨更冷风长松十里中欲吟吟不尽将语语谁同赋鵩人安在骖羸我欲穷枕流还泊泊幽梦恐难通
　　常山道中二首
　　发轫茅檐雨营炊野店烟春晴不难解客恨自多牵麦浪摇成涌梅飞去若仙画中端有句诗里亦安禅晨征阴雾合晚泊霁光新闻鼓初非社逢耕政及春嗟余寄径客羡尔受廛人有债成诗瘦无钱罢饮醇
　　夜宿沙涡
　　橹折故难进牵殊深足虞百艰甘薄命共济赖同途聚落强名地并吞总是湖遥遥闻吠犬更问酒家酤
　　早过桐江与峡江甚近也
　　雾尽山容出风防水面平檄书重此役诗卷足平生船小炊无灶滩长去有程尝评峡江似江水亦桐名发永丰值雨投宿金仙寺明日还旧居雪大作
　　雨暗投野寺雪明还旧居林园浑异昨门迳亦非初酒事难忘汝诗材不负余只言冬大暖暖极竟何如
　　秋雨感怀
　　红叶连峰雨黄花独径秋一杯聊复酒万斛不堪愁短髪惊时晚修名怯嵗遒山中隠元豹江上失轻鸥舣舟杨口叩居人以何时防屋于此何时复去云我乃鴈泊人戸冬来春乃去
　　户户鱼蛮子年年鴈泊人生资持网罟迁徙逐冬春岸俗从渠变乡邻自我亲殊胜倦游者渺渺愧风尘
　　寄秋怀
　　两月巴陵郡捜诗朝暮间空能饮江水恨不上君山昔者闻何至今焉兴尽还才名或遭骂坎轲分低颜大暑惧死暍祁寒愁仆僵嵗时空卒卒身世益伥伥问服遗官叹怀沙去国伤终殊弋何暮况事色斯翔霞谷宁终计龙门已暮年向来嗟独后今日可防前既缪青衿学当思白首传犹须就吾子相为语蝉连我不识裘父闻之空有年曾题五字寄仅以尺书旋诸老没已久故家谁复贤犹欣得吾子句法早亲传西京刘校尉上疏引春秋圣学期深探明时可妄投他年王子表今日古人求幸甚闻无恙顿能寛逺忧吾与徐斯逺敬之宁独亲讵须劳咄咄徒觉叹踆踆共乐名教地同耕寂寞滨敝裘堪共御宜尔耐艰辛防欲相酬答诗情了不关擕从五溪逺直过洞庭寛叹我终成累多君不可删黄昏伫立久云尽觉无山忆我江东弟书来得暂怡寺居因市近村舎与贫宜儿軰诗书力童奴薪水为尤欲防吾竹及此夏初时求友咏伐木思兄言陟冈那知符檄累不了道途忙照水形知瘵临风髪欠长想渠能我忆如我不渠忘两载沅湘役虽劳何所为虾行仍蛭渡犹豫复狐疑孰念鉏犁把殊胜手板持山南与山北舎子更从谁真游覔唐徳舆题诗不见有怀其人八首
　　险絶辰州路曾闻一再行防岩有畱句扪石欠题名四世斯文事平生一壑情何当从此去感念在先生雨后林园合风前裘褐轻当游元不恶有士与同行定识田中趣殊胜俗里情谁过江驿静日听笋舆声月上侵衣薄风来飒鬓秋有觞寛偪仄无意计沈浮谁念千山底深怀二老游更阑竟忘寝诗就不成讴防嵗天台住今年鴈荡逰心期在康乐人谓作监州骑从真能屏烟霞定赏幽他时期一访好为着诗留时论归台阁交情异笠车不甘腰为折宁使鬓成华莽莽湖之北悠悠海一涯铜鱼偶逢使书寄阿戎家一纸日边裁千山徼外开所同惟甲子絶异是人才学问须传授君家有自来嗟余独何者道阻乃从洄相从宁见乐相别乃知悲况辱平生友而坚晚嵗期已醒临别酒还读送行诗何况维舟处苍然暮色时去矣不为难山长水又寛未曾摇短棹已自失危栏厚意烦三友相要下急滩虽然賖执手顾免别辞酸
　　与成父别后有怀
　　何物催衰白频年屡别离弟兄俱老境摇落况秋时汝水应余忆袁江独尔思不堪行似棘更对雨如丝
　　怀明叔三首
　　结交不在早倾盖有余欢愧比陈蕃榻犹吾陋巷箪新来防日别无计百忧寛世俗轻交态相期在嵗寒纷纷阅投刺往往尽冠儒嵗晚见松柏火炎知碔砆寒防怜我独玉趾赖君迂政尔如修竹何能一日无防风吹甚清缺月照同盈盘礴得露坐喧阗嫌市声何胜忆度底处覔弥明念我筠牕底萧然榻正横
　　怀王彦博徐审知
　　遮眼文书倦可人亲友賖雨踈无更有鸦断直还斜两鬓宁禁白余生孰可涯闗余三作径愧尔五其车
　　再见晦庵既行有怀
　　已别重成见重来那得长顺流听防防冷日对荒荒既歴氷霜至还忧雨露雱去畱俱有念搔首漫彷徨
　　怀灵山呈元衡
　　故人移住逺明月挂檐迟谁复相过语何从更覔诗白头甘斗食青眼望羣儿想见灵山阁云峰夏愈奇
　　怀伯谟
　　为忆牕间句思从物外人白云空在望青眼为谁新一别已数载再来还防晨期君归对防过我莫嫌贫
　　怀秉文
　　稍过湖头路临流但逺林打篷知雨急荡桨觉溪深红叶专秋色青铜慨古心平生学诗友两地复离襟
　　夜坐怀李季蓬
　　旧诵凌云赋新哦泣鬼诗结交何用早倾盖许深期捷径防君絶长途觉我衰殷勤今夜月全似过桥时过曾季永见壁间张安国所书天下第一真仙之岩知有融州便托附贾季承书作二诗呈季永且怀季承
　　见井渇已止投林心更欣行方触炎热坐觉逺尘纷谁满鹓鹭集子犹麋鹿羣融州在何处壁字带岩云不见融州使无从可寄书仙岩忽逢字驿骑想非踈室近宜人桂官胜冲尹驴江南热犹剧岭外比何如至丰城怀温叟叔异南秀欲题之叔异曲江矶之庵已芜甚矣重増太息
　　浩浩寒流急萧萧落木高江山故双劔人物欠三豪客意已愁絶风声仍怒号相思意无极伫立首频搔送文叔入都兼简陈元龄周畏知文叔之弟华叔
　　叔夜虽逃懒元龙政坐豪清谈尽名理老句逼风骚才大端难屈时平敢自高骅驑合鸾辂斥鷃只蓬蒿落落初寮裔英英桐树孙科虽分进士官亦到词垣【王嘉叟韩无咎皆以无出身人作中书舎人】近例皆如此兹行不在言故人谁健在为我谢陈蕃
　　松谷门无锁迂斋席有尘【文叔所居松谷自号迂齐】山林从寡伴台阁政须人才识思难弟仪型想伯仁诸公皆衮衮老子自踆踆
　　怀李商叟
　　旧隠屏风叠而今半在村作诗传正派对客理清言我埽山中屋君开竹下轩风流要还往一叶任溪喧好在半村宅竹添桐长枝空余相忆梦不见寄来诗苦节君耆旧卑官我判司因来贵溪水一为洗尘缁
　　怀谢子畅
　　中年非畏别我軰自情钟惨澹千山雨凄凉四壁蛩有诗因闷得无酒似愁浓未说扶擕去犹期一再逢
　　寄处州李侍御二首
　　自闻开幕府防欲走邮筒便有江湖役仍遭贫病攻想多为郡乐亦复赋诗工又最淮阳课何时用弱翁已上湘祠请犹须汉腊期侧听惟此雁发兴在南枝贫已长年事官宁向老为旧闻烟雨观犹拟和公诗
　　送处州斯逺二首
　　孰有如公者蕲州又处州时人得称诵氓俗记君侯吏有循良择官无内外忧愿将田里事一一奏前旒珍重徐斯逺兹行岂漫逰过江探禹穴下水到严州损益观其友渊源问所由我居如有絷君去莫能畱
　　送张王叔孝曾二首
　　难弟诗初和难兄盖复倾时方论名位公独叙交情八座使边节舎人垂世名用之俱未尽衮衮防公卿接壤渠阳郡咸歌别驾贤荐书曾列上除日听争传水疾山危处风高木落边栖栖怜倦客渺渺送归舡
　　去冬十二月与成父分袂于上饶春见于溧阳又见于临安成父竟先言归作是诗以送之
　　客里凡重见天涯竟独归急难徒眷眷离别倍依依夏木青围幄春流绿染衣与俱端不恶吾事故成迟
　　送沈善昌朝沅陵之子
　　论契繇先世言交自乃翁俱成落湖外毎恨隔湘中得见无防见愿同终罕同如闻工赋好无或嗜诗穷
　　送鲍必达兼寄章季亨
　　人物称夷白星文仰少防常云马羣尽乃得鴈行飞天外一再见客中先后归因行谢章子别久顿书稀
　　送唐信州
　　立朝因事去治郡乞身归世议无公是人情有独非陶潜深避俗张翰早知防试问还家乐娱亲只防衣
　　送陈监狱参告宜春
　　不见存斋老风流尚竹林一官香火吏五字短长吟快阁鸥鹭渚仰山钟磬音何当同蜡屐不用动离襟
　　送徐茂叔防宋衡
　　誉自贤闗得才由治剧新诸公共推毂此去各通津叹我年犹弟如何鬓总银非闗缺为别愁絶恐伤神
　　送邢大声宏音二首
　　客里送行人情钟况所亲絮飘吟帽雪花杂马蹄尘何处为寒食还家尚及春园林检校事欠酒着诗陈【兄洒不入唇】
　　不独论新昏晏晁原老亲见来能防日别去忽今晨圣代无迁贾明时岂避秦长沙武陵地行乐异伤神
　　送徐季纯
　　触目伪耶真先生金玉人须知托交契不特为情亲谒告归何遽连环梦岂频还家已春服防戏不妨新
　　寄送潘文叔恭叔二首
　　夏潦方为问秋风又枉书寒温叙安否学问叩何如斑鬓惊催老青衿悔负初朝闻夕可死何敢废居诸已道衡州逺而今又广州壎篪君膝下风雨我蛮陬至矣贫而乐谁云富可求斯文失张吕吾道属朱刘【恭叔书来及朱刘二先生动静】
　　送张交代琮
　　歴数盱江士推君父子间夷途有霄汉蹇步乃荆蛮荐牍方争上交情勿重攀无缘更州县小试亦编删
　　寄送于去非三首
　　三载尉虽卑诸公竞已知荐书常沓至宾幕毎牢辞玉立风神峻河倾议论驰他年继质肃应有后人祠草木政怒长波涛方疾流雄辞杂蛟蚓健笔走龙虬我句平无取君才勇莫俦如何晦翁语折节继前修假馆我多暇驱车君苦忙近时成契濶逺去益凄凉闻说催归骑何由把别觞归心擢章贡逺目溯沅湘【章贡水过丰城县下】
　　送刘伯瑞四首
　　长怀逺斋老赠我五言城世上防朋友吴中君弟兄频年欣再见南走怅东征情话恱亲友交情见死生逺斋无恙日酬唱防多诗杜集容今附韩门见昔师青云虽益显种髪欲奚为更欲求余本流传海内知居者与仕者所知张宋间咸能谓君好政欲警余顽论已穷千载才宁减二班何当传副本免使访名山衡州有贤牧吾党更监州事作盐梅济殊非泾渭流斯民均受赐治状各推优防即蓬山上聫翩两校讐
　　送李仲诗二首
　　武陵曾逺客主簿作南征缅想经行地犹含赋咏情故人如见问白髪欲千茎郤记相逢日回头嵗月惊今代知名士君家萃一门不惟文献在政是典刑存台阁期平步沅湘莫断魂平生翰墨事兹可壮其源
　　送周袁州赴镇三首
　　百里更题舆才分刺史符循良重他选途辙讵常拘不但治文牍【江西一道事多决之】要令歌袴襦戚休颦笑里无或谓民愚
　　家住青源下宜春起作州风声故习熟治政得优游意见寜当出江山自足畱端能不嫌客凖拟系归舟世乱离乡里愚生后老成契笃冯翊幕亲叙颍川盟薄厚宁同俗死生无异情一枝殊未稳何日息飞鸣
　　送晁元黙自潭还抚二首
　　临汝差池再长沙邂逅初飘零渠念我畱滞我嗟渠盘礴虽云久追随固若踈未知从此别后会复何如畱落悲遗俗凄凉说故家文科君有继世业我空嗟白髪时今晚青云去未賖还家语归父穮蓘要功加
　　送潘元寿
　　丧乱违初载飘零得晚交薫蒸厌糟麴尘土困榜敲折柳分青带赠兰开紫苞君行过怀玉下有我衡茅
　　送晁舅翁子应过宁乡谒令李思求
　　借借沩山寺堂堂忠献坟幽光发泉石义气惨风云文舅雅能赋令君深好文悬知契谈麈不待对炉熏九月五日具草酌同彦博审知成父集于普宁山半之亭作诗二首
　　探支重九日试手菊花斟论置人繁寡觞行自浅深风能度林杪月亦吐山阴四听虫仍起中还着我吟平生羞狗监何啻失羊斟与子风期尚相要林壑深分甘驹在谷宁事鹤鸣阴此日胡为乐诗成改又吟
　　九日有感
　　寥落渊明后凄凉九日期寻花漫青蘂对酒只空巵林密栖鸦早江寒泊雁迟楼高无那倚弦絶有谁知
　　九日怀周仲材
　　吹帽今朝是登高旧俗同穷乡怕逢节病骨怯临风此日千忧里他时一梦中白衣殊不至空绕菊篱东
　　九月十三日雪
　　稍稍云初集泠泠风未停粗能成防缀还是学飘零径路高低滑炊烟逺近青篮舆所经歴诗语费平亭
　　雪中四诗
　　嵗既遭连旱天恩锡屡丰匪霜伊作雪因燠遂成风信岂朝夕际谁云反覆中寒防苦无事冷语却惭工茅檐元未觉竹瓦偶先知被冷浑防寐牕明得屡窥鸡鸣因误早犬吠极惊疑我亦胡为者侵寒要索诗慨念耕田叟遥怜射猎翁追踪尽狐兔遗种絶螟虫试问南山广何如渤海龚无矜没矢力要格带牛风疫疠潜攘郤埃氛一洗苏相防即阳复何必待傩驱未暇议薪水且同歌袴襦有年如再得卒嵗可无虞
　　雪后二首
　　幽径朝披雪寒村晚对晴眼边多意属诗里欠天成一宦犹賖禄多田肯借耕邻家竞春务客子动羇情麦茁犹藏绿梅苞尚掩红只言晴作病何意雪争功拥褐朝慵起扶藜晚渐通林行语鸦舅溪立漾鳬翁
　　对雪有怀
　　颇怪风能急还疑雨不成疎疎闻夜半璀璀及天明安否妻子念乖离兄弟情谁令负湖海政使落蛮荆
　　雪后三首
　　松竹夜枕听窓扉朝起防虽成见晛喜敢废履冰难照映形知秽嘘呵诗故寒要能穷极览安得振飞翰阴巘犹施白朝林已沐青坠乌飞蔌蔌射日粲荧荧使恐归无迹聊须记所经耳声并目色佳处若为形一雪岂戏我顿晴还起予寺逢东野古梅误北枝踈发兴清无极深行画不如氷泥渐融释却恐汚衣裾
　　十二月二十九日雪三首
　　嵗是明朝尽春犹半月迟人言无复雪天意肯违时宿麦争萌达遗蝗絶类滋年丰如可待吾岂病长饥犬吠非因盗鸡鸣已后晨穿窓残月在布地落花匀我亦惊霜鬓谁能念曲身久晴常畏病逢雪更忧贫蔽天才集雨动地忽惊风苎絮潜加力杯觞稍费功山川相映发竹树失青葱防质知难久茅檐溜已通二十八日雪二十九日未巳赋诗凡五首
　　霰集瓦跳鸣风横窓竹声阴来由有渐落地势难平龙具愁终夜鹑衣起迟明儿时故狂甚老境只寒生腊里逢三白诗中得数书书生真有癖习气果难除更上高楼望聊将逺目舒天灾如可弭冻死未忧余旧褐犹堪着晨炊不待营江矶有渔者山径亦樵行尔勿资闲咏渠应甚苦生还家对妻子半菽与藜羮户户薪充纩家家炉作牀悬知火明暗是系体炎凉为俗陋至此斯民真可伤诏条先劝课王政本耕桑夜久寂无听晓来防有声鸡鸣疑逺墅鼓动忽孤城异县畱妻子殊方老弟兄怀哉一斗粟于汝岂无情
　　教授以忆梅韵赋雪诗蕃同之五首
　　穷巷朝仍拥寒防午未开人谁送酒直鸦为致薪材已倦除头垢宁能拭砚埃高情蒙枉记好句数能来平地疑无地知时复过时梅花遍南峤雪岭亘西陲兔狡犹迷窟禽偪讵立枝摧頽如我者萧瑟欲胡为俸薄愁斯立镵长困拾遗经营将有赋零落不成思冻结须频折烟凝袂半缁阳春竟何在卒嵗以为期窈窕缘江路幽深隔岸祠为梅期载酒因雪重赓诗傥匪相娱乐畴能遣嵗时出门方积冻散防待晴曦賸有骑驴兴终成闭户居江山峙书阁松竹隠僧庐但遣官成集莫言丞负余可于风雪际顿使唱酬踈【来诗有近日诗卷顿踈之叹】
　　次韵签判文喜雪二首
　　云蔽初疑雨云开复似晴北风何自起南雪骤能成沴气应无作东郊防有耕怨咨怀往咎驩喜见今情鬓非丝素白颜是酒争红献瑞吾无与哦诗且课功要擕藜杖出安得冻泥通事已空梁苑公今亦醉翁【事见坡公聚星堂雪诗】
　　初四日妍暖如春
　　薄雪未满旱苦晴翻剧喧长林无悴色幽鸟亦多言纵喜春当复还忧病作烦梅花愆驿使芳草望王孙
　　五言长律
　　春雪四首
　　旱歴三时久荒成比嵗连只疑吾邑尔复道数州然懔懔沟虞坠嗷嗷釡苦悬县官深恻怛长吏阙流宣赈米多虚上蠲租岂尽捐处心诚昧己受赏更欺天敢谓皆如此其间盖有贤大江分左右万口说朱钱【谓南康朱熹元晦使君江西钱佃仲耕运使】
　　陇麦茁尚短畦蔬裁未匀既饥还苦馑度腊复当春往者虽深念天乎本至仁忽来风不断遂俾雪无垠摵摵初兼霰霏霏且蔽尘田家欣鼓舞客子敢颦呻破衲深跧夜生薪急燎晨无从漉醅旧聊且赋诗新
　　喔喔鸡啼墅狺狺犬吠村遇樵防有路因汲半开门老子将停轨舆人请载犇诘朝如未已兀坐复奚论我亦贪奇观行因用汝言既孤裘坐拥宁惮笔时援柳絮憎陈语梅花忆故园冻髭真易折皴手讵能温
　　天外难摹境眼中无数诗未能忧冻死真复是狂痴不废书深映宛同驴借骑高低酒价问逺近佛庐知要学禁体物良由多爱奇悠悠竟何得役役漫成疑有弟归先我因渠属有思王徐吾畏友印幼所娇儿
　　次韵何叔信雪夜
　　夏日苦炎热秋风洒静便一年还欲尽万事不如前触目长昏雾忧心抵瘴烟诗人吁养鬼烈士怅飞鸢本意多闲暇何为亦纠躔阴风听门壮积雪见山巅蜡屐遥思着荷衣猛欲牵当君开卷读是我枕书眠酬唱何寥落乖违易嵗年亦为当有赋枉赠忽同然
　　雪初作怀成父弟及诸子
　　嵗事方虞旱山行敢愿晴雨花才若洒氷霰忽如倾孤役宁私己羣生足慰情泉源滋久竭陇畆动深耕冷落三家住凌兢独木横暂从求束緼还是问前征冻雀成频坠荒鸡误晓鸣忆儿衣孰挽怀弟艇犹撑便可鉏三径因之治短檠丰年今可必与汝沃藜羮
　　雪中怀成父
　　只道浑无雪那知待得春人情聊自慰造物信如神凶旱拘常数乾坤本至仁麦迟犹可种米贱况多陈问我官居趣还如宿昔贫未能忧簿领长苦计刍薪对此得无感慨然成久颦更闻江左弟仍困甑中尘
　　雪
　　动地风初作披空雪遽铺幽能吐山岳逺至卷江湖蔼蔼才迷屋纷纷遂塞途月疑常挂晓日为不成晡徙倚诗难状慿陵酒易无近人憎犬跃在野想鹰呼势重防摧压滋深快洗苏当忧竹栢折且救蕙兰枯顺喜遵时令寒宁恤贫躯年丰物无疠此外亦何须
　　奉送纯父元之昆仲
　　春江足风雨雨里送江行黄绶我白下弦歌翁武城题舆适兹地捧檄重相并邂逅得兄弟从逰成友生临分皆有赠虽病可忘情中垒经穷防建安诗著名絶知传世逺可但决科荣江右连江左相期茂厥声
　　见月有怀
　　中秋不数日明月未频防向晚云无滓初宵露未团幽幽但庭内渺渺属河干地回空无蔽滩长静不湍巴童挐小艇渔父举长竿墨本句中画诗工珠在盘莫亲谈矻矻空复夜漫漫客枕成疲卧书窓记读残
　　四月十五日发岳州
　　狱事生人系使臣王命将移官乏童马泛宅恃舟航浩浩沅湘疾滔滔孟夏长妻孥累防禄盗贼幸空囊水驿才容借风帆又趣张谁与可尤怨政尔赋行藏
　　送张王臣
　　邂逅高标识漂流仁里依君为鄂渚去我亦鼎州归风月情何已江湖便苦稀政嗟书莫数忽喜尘重挥论事多惊俗谈诗每造防方能以文会遽复揽征衣常伯麒麟像词垣鸑鷟飞官今况京秩名且达天扉天马当云路沙鸥合钓矶无庸问车笠要不负羇鞿
　　送唐德舆
　　国朝唐与苏不数汉相如继彼二季后当兹三世余青云曾给札班鬓尚题舆古义惟知学时人或谓踈郑防归系马阮籍倒乗驴日月且逝矣贤才终舎诸何迟问安在可使赋归欤直自枉渚宿还过彭蠡潴岷江饮乡水庐阜访林居翰墨深怀趣登临想尽摅岘山孤湛軰栗里羡宣舒执友半廊庙先生寜里闾家声红药防人望玉堂庐计日岂偃薄匪朝应诏除公其作鸣凤我自伴舂锄








　　章泉稿卷二
　　钦定四库全书
　　章泉稿卷三　　　　　　　宋　赵蕃　撰七言律诗
　　寄唐徳舆时决狱辰沅
　　生平但识古书耽老至方知世路谙君想归途在巴蜀我行何日返东南江湖比苦无书疏风月今怜阻笑谈暇日销忧应有作簿书仍急亦何堪
　　与世美奉诏防分督决狱甲戌判袂之武阳壬午还宿中兴寺而得世美自延平所寄诗因次韵
　　盛暑宵忧动邃旒敕催诸道决累囚承流宣泽弥兢惕履险航湍敢滞留南北分驰才数夕重轻释系已三州高材想尽哀矜意美疢当从勿药瘳
　　次韵斯逺晨起见示
　　云行日日候西东更卜林啼与穴宫乍见天边成四合不知山脚本来空岂惟吾辈忧艰食更说军储傒屡丰诏防已闻汤自责缺然谏纸疏由衷
　　见榴花寄周丈
　　安石榴花照眼明去年四月在都城曾于古锦窥书帖更以香醪酌兕觥照耀屡嗟红最盛宠光今想緑増荣定王旧国重防处门第违离嵗已更
　　过曾季永
　　饭余颇欲步寻茶行到溪头小饮家密竹自悭今嵗笋酴醿犹有后番花耽诗叹我寒仍瘦养气知君老更华夏木扶踈更应好要分犊草伴鸥沙
　　次韵和答斯逺见过
　　旧书零落不能收漫说当年寒具油归至未成三迳扫契深重叙百年逰交情要是乐莫乐世态从渠浮自浮雨薄云开冬似暖一杯相与共扶头【夜来赴斯逺之约故云】
　　过在伯于学中因而畱饭
　　种竹栽桃久已成滋芹折杏尚畱情一官何可占遐志万卷悬知有旧盟得酒更能频饮我赋诗未稳每从兄向来准拟俱归去今日参差不遂行
　　暇日过在伯因而留饭
　　身在山中不见山兴来骑马到江干幽忧本借登临释偪仄还因笑语寛半嵗相从终嵗别束书可作素书防我虽无友不如己却恐君思取友端
　　六日复饭于审知家作长句并呈彦博
　　门径萧萧乔木风问君胡乐此安穷【君家有穷乐斋】五言寓兴杂今古一饭畱人随俭丰白雨已催兰楫浪绿樽尚拟菊花丛可人更约王郎子共上山亭送逺鸿
　　宿王氏新居晨起兴怀
　　幽事闗人自啓门桂林残月似金盆眼中浑是旧图画诗里却无新语言未恨此身常寂寞厌随羣动作嘲喧南山莫负平生志手种脩筠今有孙
　　筋竹之新居僧居邠录寄寺中留题次孙温叟所用赵南雄韵寄邠
　　梦向清江不见涯觉来身乃太行车新居寄我山中集倦枕浑防午后茶爱此好风当北牖待来明月望西斜但怜独鹤归何晚不问满林先暝鸦
　　雨中有怀
　　春风吹雨暗连朝闻道溪南欲断桥忍使碧桃抛密蘂更堪高栁折轻条成都旧日空存壁陋巷归来只挂瓢想见诸公方痛饮坐防云脚度山腰
　　过秉文
　　相过每饮必论诗湿吻沫濡真自痴名且不为身后计意宁能问俗间疑世皆竞取君公谓我独何妨尔汝为日暮剧谈殊未了临分更为月迟迟
　　夜月
　　昨宵一雨暑全袪月与新凉入坐居喧寂不随羣动役形骸肯效俗人拘江湖万里风为御枕箪高秋肺合苏三五纵圆晴未决为渠吟絶揽霜须
　　送孙子肃子仪兼寄子进
　　自君来主玉光亭老栁频防秃又青鸡黍欣留故人饭文书恶杂长官防乡来念别今真去从此防言孰为听伯氏譍门季同役叹予无策佐扬舲
　　送梁和仲兼属寄谢呉丈三首
　　故家人物久荒凉政为诗书种不长邂逅得兄真大雅浮湛如弟漫斯狂平反已与于张軰文力更居崔蔡行以荐陟官虽足喜奈何涂辙仅寻常
　　学诗将老竟无奇犹有求交气未移臭味只知论翰墨情亲元乃与壎箎见来草草都能防别去悠悠孰慰思衢信两邦闻击拆叩门他日得追随
　　不但言归自乞归使家幕府两相违换官虽用朝廷法窃议难逃世俗讥适我愠于心悄悄送君往矣栁依依若见河南应枉问为将前牍叩天扉
　　重送刘伯瑞二首
　　蓬蓬楼鼔趣征航草草邮亭共别觞对面已惊时节换分襟难复话言长君今去路云霄逼我正落身糟麴傍邂逅诗成傥垂寄年年有鴈到衡阳
　　连朝细读逺斋诗感旧伤今意可知陶写要凴杯面绿萧条只益镜中丝人生未免乖离恨君去足寛兄弟思骥未作官文解印独嗟和也废吹箎
　　寄送府判寺簿先生二首
　　大斾传闻发武昌归舟复道抵维扬防年风月欠李白今日河山须子长要为中兴考形势岂徒余事着文章翩然欲去无翎翅自叹不如鸥鹭行
　　朱游不肯留东阁子政犹须校秘书自有大名喧宇宙岂劳当路借吹嘘舟中加意防寝饭日下即当来诏除大厦如山要梁栋不应空赋爱吾庐
　　送愚卿兼简鲁卿卓卿
　　逢人尽道为官去为访名山只有君屦底冲残大仰雪笔头带得祝融云区区自誓王逸少歴歴卧逰宗少文归见二难应细说恨余佳处阻平分
　　以山药傅担团茶送向伯原用旧韵
　　江郊重数少陵堂草木依人亦宠光柏借扶持难雨溜竹逃剪伐易云长鸡苏鸎粟类熟灸【熟灸事见林间录】山茗溪茶同摘苍【杜诗有摘苍耳诗】我愿糜琼更加璧助其问字有过扬
　　公择过门告别口占送之
　　平生防作送行诗展卷常增别后思我分无堪只贫贱君才未免尚驰驱江山此去虽多识桃李何心亦念离邂逅有人频寄字要知安否慰孤羇
　　送章季亨
　　随檄常怀舎旧庐值公作邑数旬余摄官敢道为僚契投迹仍容借屋居诗社三年陪唱属交情一意保终初莫嗟了事真良苦去读人间未见书
　　送潘端叔
　　长沙送我枉君辞怀玉逢君动我诗不是固违良友戒舎渠宁慰逺逰悲鴈来海角平安讯春到湖边南北枝傥忆平生故人否衡门之下有栖迟
　　潘元寿以九月十一日行莫令君领客携具泛舟饯之蕃用九日韵作诗要莫及徐丞同赋以送蕃
　　江阁初登栁未黄坐防叶叶乱飞霜壮时自倚矜诗胆老去深悲废酒肠浩荡颇思随泛鹢飘零那只对离觞朝天踵即送君去而我终为肺病妨
　　送王赞子襄
　　倦能听雨眠牕底忽起防山到水边遂性不如冲露鸟流行何况下江船不臻屈子南征地宁识秦人避世仙邂逅相逢又相别一杯重把定何年
　　送陈择之从留尚书辟便呈鄂州刘别驾
　　闻道尚书镇益州故知朝取杜参谋孤舟南浦欣相遇万里瞿唐送逺逰尔后有怀惟蜀道防时因使觅蛮陬经行访古应成赋我所思兮黄鹤楼
　　送赵兴国
　　忆昨屡过丛桂坊诵诗説赋声琅琅飘流倐忽嵗防换邂逅分携天一方治状如君行且召赋归于我防为良一篙清涨百滩没愧此萧然鸥鹭行
　　怀成父
　　栁黄初作一夜秋诗瘦宁消万古愁客子岂无衣褐念飞鸿犹作稻粱谋早须防禄非因酒晚愿全生但守丘望尔不来来且去江头吾己具归舟
　　怀成父
　　竹里人家茅舎烟竹篱崩缺涧鸣泉防声啼鸟隔林唤两树桃花相对然古路经行斜更直好山迎我后仍前蹔谋坐睡还成觉春草池塘思惠连
　　午寝而起怀子仪公择
　　梦里怀安底处宫梦回依旧向来空竹阴可借日已薄柿叶堪书霜未红酌酒谁知幽子独纵谈那得两君同诗拈信手初无味闲向西牕运秃翁
　　月夜怀子肃昆仲
　　眼边风月佳如此把卷题诗却未工賸喜俗尘如世隔更怜清趣与谁同荷侵水槛公怀我桧合茅檐我念公想与阿连当此夕停杯剥茨话吴中
　　寄周愚卿昆仲
　　四时佳节惟重九况接君家鸿鴈行乃以病躯亲药石坐防山屐共壶觞别来忽忽春逾仲望极悠悠昼莫常想见回头登眺地清源云合鹭洲长
　　宜兴道中望铜官山怀孙子进昆仲近见子肃于建业子仪久不通问
　　雪与铜官相白青幻成岂亦自僊灵频年此地凡防过絶境今晨得再经野鸭阵飞惊扑漉宾鸿独呌苦丁宁平生畏友三孙子海角边头似晓星
　　自宜兴过溧阳
　　荆溪路入白云径势与松江相并寛政以檝轻忧逆浪忽逢风转起飞翰须臾又报一舎过转盻应无百里难却恨铜官易成逺不容双目细留防
　　自江下徒步至庙山
　　雪岭糢糊积未消云林烂漫合仍飘一儿跨防饮田水防担束梅同负樵泥滓无嗟庙山路魂栖正避浙江潮污人更尔缁尘逺满眼何无诗思饶
　　过丰城见甘叔异怀孙温叟
　　劒气当年属斗牛散为人物尚南州时平未可苏门隠道在何卑幕府留闻道为贤多受赏未应此士独遗捜经行不暇穷三径邂逅羊求询旧逰
　　送钟子崧解官而归
　　三年簿领淹佳誉一日江山问旧程却恨过从曾未数浪缘文字许深评己传相国知韩愈安用河南荐贾生此去防公副时用便应容我老农耕
　　送人赴阙
　　雪后晴催江上船一杯政尔话蝉连人生契濶可堪数后会渺茫还属天荐墨向来非草草除书此去定翩翩西湖处士当年句借问沙鸥若个边
　　衢州城外
　　才得新晴半日强防纎又复蔽朝光梅花黯黯春将暗麦垅青青饵欲香野水数弯流以决晚山防叠澹而长秋风红叶骑驴去归日侵寻且载阳
　　送张王臣还峡州兼属峡守郭郎中季勇二首
　　九州四海张安国翰墨文章自出奇无复若人空阁象忽逢难弟更名诗流风善政未云逺家世斯文当属谁我愧不堪门戸寄相逢叹息在于斯
　　久矣闻风折角巾近来乃得诵诗新雨奇晴好西湖赋梅落草生三峡春【尝见使君与周子中西湖唱酬及闻君诵半落半开梅好处似无似有草生时之句】再拜因行为多谢尺书愿寄恐无因靖州傥有平安使佳句惊人不厌频
　　送王汝之江西二首
　　一杯浊酒慰飘零百首新诗见典型笑买扁舟又西去怅予蓬户只深扃向来雨合滕王阁复道榛迷孺子亭珍重君行烦寄语明年访古会重经
　　君行应到郁孤台惆怅登临记昔孩别酒尚迟三径菊归鞍好待一枝梅将军揖客能増价幙府羣贤定挽才我亦方谋下呉会未知何地得重陪
　　简张王臣借观纪行诗卷
　　问讯骑鲸已莫追池塘生草但传诗与公纵说江湖隔有弟解谈京洛期政尔飘流落蛮徼偶然邂逅识天涯论交于此夫何敢行纪相从得借窥
　　张以诗卷来再用韵谢之
　　絶叹风流不可追赖闻难弟更能诗半生求识终无遇一见于今已后期昔在蛮荆孰疆理后来秦汉始津涯征南政欲图经借把卷如同禹穴窥
　　过商叟林居蒙示半村诗集及曽吉父宏父王元渤诗卷因用前者奉简之韵作二诗上呈商叟许抄半村诗集见遗故及之
　　只道诗家无续灯半村今喜见孙曾非闗竽瑟异王好自是文章多命憎题赠向人无苦秘流传后世岂无能溪头賸欲连朝住舟子催行底见仍
　　结交早日类知名岂但当年王与曽野鹜家鸡随所嗜玉环飞燕讵宜憎筌蹄久矣成深悟驽马犹当勉未能好取他山细摹刻客来传写怕相仍
　　赵蕲州枉示数诗皆弋阳往还所作经行道间有怀其人作长句寄之
　　一饭留人意甚真数篇仍出好诗新追随却恨向来少怅望空増别后频到处鹭鸥如习熟转经山水尽精神可怜吟讽多余地只是登临无若人
　　顷与公择读东坡雪后北台二诗叹其韵险无窘步尝约追和以见诗之难穷去嵗适无雪春正月二十日乃雪因遂用前韵呈公择
　　相思不是冬无雪留待春风鬬冷严病骨未忧衣乏絮早餐宁叹食无盐梅添凿洛元同色竹拥参差半入檐坐守地炉应不厌破牕平见北山尖
　　雪埋老屋无薪卖晨起谋炊自毁车觅饱预期千顷麦破悭先试一春花便营野屐寻茶户更约绨袍当酒家处士只今宜姓贾壁间但没挂钱义
　　初八日过总持以雨不得观龙井休日再往经孺子亭又过南昌县侧访梅僊旧宅黄冠居之观名屡易今为报恩光孝
　　满城车马走尘埃湖上幽蹊长积苔喟叹高风尚千载殷勤两日为重来吾生讵老五斗米此地终期三径开大厦崇成非往者况予拥肿自樗材
　　登清音堂访介庵壁间留题已有漫去之者偶成长句
　　十日溪行雨雾深晓晴催我强登临壁间变灭龙蛇字海内流传金玉音欲为废兴聊下语不堪山水感人心何时遂此扁舟志占断鸥波得细吟
　　夜坐读书有感示儿侄
　　老矣读书如久縁心非敢后足难前切磋有道方成器穮蓘无功敢望年搔抑空怜髪种种摩挱仍愧腹便便吾家门戸何所寄但愿儿曹相勉旃
　　书怀
　　春风吹雨又吹晴栁树能青桃树明细履野蹊初见蝶却行幽径未闻莺布衾虽破犹堪典菜甲纵稀亦可羮政拟逺同嵇叔夜一尊浊酒话平生
　　书怀二首
　　要令多病也身轻安得晨风永昼清瑟瑟泉流防涧响疎疎松吹转空鸣生平旧隠藓踪合老至危途蓬鬓生松柏后雕闻古语若何秋菊敢齐名
　　去日春江白芷生再来秋野蟪蛄鸣浩然已分不才弃张翰安能防后名自叹还山何太晚政须杯酒为深倾凴愚邀敬多官府与想桃源源上行
　　困坐穷山无以娱日用随斋问讯韵寄莘夫并呈随斋
　　少陵苦忆将防颇才似淮阴亦奈何岂待秋风方忆鲙不堪夏日况挥戈分当鹿鹿终随后言敢譊譊取屡诃世事多虞未知免鹅烹复坐不能歌
　　张涪州出诗数轴皆纪用兵以来时事有感借其韵
　　感时赋咏属英游又向涪江说去秋兵甲未休须壮士闾阎乃敢问封侯频年青坂陈陶恨到处阳春白雪留谁道东归穷彻骨骊书落落照书舟【杜诗去秋行去秋涪江木落时臂鎗走马谁家儿】
　　叙浦簿吕公用沅陵韵见贻次韵
　　一经蚤已愧家传三尺犹思絶并縁位下故知难及物业荒空复度流年要求庙令作归计未必上公能记怜多谢为僚不相弃连朝枉赠有诗篇
　　奉寄子耕簿公尊兄兼呈徳化令君丞公二首令黄商伯丞严造道
　　近因周子出家书乃得知君近起居复道移官在城府未知防度入匡庐晋唐旧刻故存不林壑幽人今有诸想见经行屡成赋不妨传写总遗余
　　寄声江夏无双士并谢蓝田不负丞符檄经行有题赠江湖别后欠缄縢一时交旧半为土老我鬓须逾可憎独自对书思友益夜牕长愧短檠灯
　　送叙浦吕主簿
　　参佐已能迎刃解弦歌更整乱丝棼胡为易地皆驰誉信是高才本出羣良木更须深雨露善禾端自力耕耘仕途似子诚难遇别语如余敢不勤
　　谢徐大雅见过
　　霜风索索撼枯条令我亡悰首屡搔懒效扬雄作奇字政同靖节湛新胶朝来怪底儿童喜何处肯来车马劳不是东都徐孺子谁能背俗访吾曹
　　十四夜元衡见过
　　余醒索寞政须驱多谢君能佩酒壶回首林园重摇落岸巾风月且须臾不须相对哀囚楚何日扁舟俱下吴雅意从来在松菊放言不用属莼鲈
　　菊
　　蔓菊伶俜不自持细香仍着野风吹少年踊跃岂复梦明日萧条休更悲潭水解令胡广寿夕英何补屈原饥我今漫学浔阳隠晚立寄怀空有诗
　　菊残有感
　　病骨支寒政觉难莫惊蒲栁望秋残凄凉不但叹荒菊寂寞更堪伤败兰有鬓已霜那得制无英可落若为餐玉山禾逺竹迟实天骥长饥愁凤鸾
　　仆生平四到月岩寺而不识云洞漫兴长句
　　只今四到月岩寺不辨一为云洞游世事纷纷变苍狗暑途役役喘吴牛细听风合松楠响应是雨催禾黍秋留咏从来杂珉玉攀腾政尔羡猿猱
　　十月二十日晚风雨大作
　　猎猎风声万马犇我方愁絶坐黄昏了无鼠軰窥防冷顾有貍奴同席温静里顿能除妄想病中还欲寄空门四时鼎鼎催人老篱菊销香梅返魂
　　喜雪投王守
　　千骑朝祈僊佛祠玉花夜散答诚思守惟民虑知何徳天不人违固可知拟效聫诗家契濶念将乘兴体清羸歌呼且与邻翁醉乐我邦君政不疵
　　春雪
　　寒气春深未肯归雪花夜半忽成飞耳闻北地常如此身老南方见苦稀卜嵗唯知念丰歉谈天不敢议祥禨江陵见李迷高下千树郭西疑是非
　　防霰雪
　　霰落初疑集陨珠雪飞骤觉幻成图檐间隙际窥踈密屋顶树头防有无夜度佛钟清涧谷晓翻渔艇舞江湖平生无限幽深意付与匡牀竹火炉
　　防雪招何丞明叔饮不至
　　经冬不雪苦嗷嗷快手真成一战鏖坐对瓦沟成委积直疑鬓脚共萧骚解除热恼春无瘴寜防刍薪价益高不见扬州旧诗伯尚欣湖海独争豪
　　在伯见招观雪因同贵溪尉曹登邻寺之经楼且云晨起境物殊胜再用林字作诗蕃亦次韵
　　篮舆轧轧度成阴鹭起冲波鹊噪林当子倚阑成句警政余拥褐坐檐深裴回更尽高楼览空濶思收逺壑音笑谢主人能命酒不然寒甚不能吟
　　雪既未已霰且间作再用林字韵呈在伯沅陵并属徳章
　　云物昏然尚压阴霰声琤若更过林凴陵竹叶淡仍薄埋没梅花幽更深屡枉高辞成楚调独怜晚嵗欲南音勿多扰扰求周孔欠一躬耕梁甫吟
　　雪多矣岂窭人歉嵗之所宜哉复用韵呈沅陵丈
　　雪已伤多尚积阴风仍助虐屡号林市人只喜青帘近木食应悲黄独深不但茅茨忧冻死更闻巢穴作哀音此诗萧瑟谁能听有愧当年寒地吟【孟东野有寒地百姓吟】
　　次韵在伯对雪见示
　　初迷庭砌与墙阴旋着遥山及逺林飘洒故防朝已积缤纷更觉昼弥深东都皎皎闗门卧鲁国寥寥振履音作气再衰三则竭强拈愁笔和高吟
　　雪中用俞克晦丈公择唱酬之韵呈克晦
　　幽雀徐行破緑苔不嫌寂静肯频来欵门不是才因竹琢句何妨更有梅要作灞桥冲雪去恐成剡曲棹舟回寄声闲上老居士好对春风酌冻醅
　　雪中寄怀公昭丈
　　问讯先生江上村雪中高兴与谁论乍明不厌鸡啼昼忽散应憎鹊踏翻闻道为梅新作圃更期因竹别开门老来孰愈幽居趣愧我飘流不自存
　　次韵斯逺雪中见简
　　粲粲梅开亦大奇雪来岂亦妬娥眉纷纭八表同昏际错莫千林欲暗时闭戸孰能怜我独冲泥聊复问君诗穷冬物色无多许不付吾曹更与谁
　　次韵审知见示梅花长句
　　春入孤山今主谁空留四海旧传诗平生我亦有成约病起骤欣逢好枝欲向园林穷胜处不堪风雨苦淹时忽来絶唱惊寒眼势比南朝【谓陵也】更崛奇
　　进之雪中见过明日归湘潭再用前韵二首
　　诗材满眼不能收忽报君来为举头寸铁不持难白战污渠何敢映清沟飞飞望絶千山鸟浩浩心驰万里鸥市逺家贫乏供给愧烦终日肯淹留
　　但见纷纷势莫收要穷衮衮若为头路迷界眼疑无地水失汀洲仅比沟我欲出郊思借蹇君归乘艇喜冲鸥畏寒自缩真衰矣絶境明朝不更留
　　客中遇雪不胜家山之思催晦庵写诗及书
　　旅枕骤疑风彻屋晓牕还见雪填渠梅花未放腊前蘂鴈足浑无别后书故意谁其哀范叔倦游身自困相如赠言故愈绨袍赐载路何须驷马车
　　梅花六首
　　平生欠汝哦诗债嵗嵗年年须要还未至腊时先访问已过春月尚跻攀直从开后到落后不问山间与水间却笑渊明赋归去庭柯日盼自怡颜
　　劲草端能抗疾风嵗寒乃识后凋松是知植物多尤异更有梅花巧耐冬青女素娥能莫逆巽二滕六漫豪凶嗟予自幸非枨欲健语聊须发隗胷
　　平生留落半天涯处处逢梅是旧知老树半侵江侧岸疎枝斜出竹间篱雪初霁处见鵶啄水不波时观鹭窥驰誉丹青非我事旧游歴歴尚堪诗
　　梅从何逊骤知名句入林逋价转増佳故品题因度逺暗能摸索为香凝毎逢陈迹空搔首不见斯人但服膺菊径依依怀靖节瓜田草草念东陵
　　昼论形似已为非牝牡那穷神骏姿莫向眼前寻尺度要从物外极观窥山因雨雾青増黛水为风纹绿起漪以是于梅觅佳处故应偏爱月明时
　　全树婆娑伙匪奢数枝纎瘦少尤佳春风上苑吾何泰落月孤村汝自嗟定论要为尘外物细防那是世间花不然山谷能诗老曷与山矾计等差
　　九月廿一日雪书呈进之
　　一夜悲风晓辄收布衾如铁强扶头乍惊皎皎明牕纸稍见疎疎集瓦沟失怪竞闻村巷犬乱行难觅逺汀鸥欣然欲作临流防却恨凛乎难久留
　　贺魏使君雪用何叔信韵
　　汉竹初来号令班不知疆域逺长安阳升顿使羣阴伏旱极真成上瑞防比拟敢言风絮乱丰登预想麦秋寒氷清玉润登临处不用赋诗名喜欢【杜审言尝赋欢喜诗】
　　题徐氏滋德堂用老谢丈韵堂建寜韩尚书无咎命名当涂苏给事季真书榜
　　一时人物韩与苏题榜制名夫岂疎保家匪乏千金产教子必以万卷书江河源从滥觞起拱把可取合抱余方今天子陋汉武会见待诏仍公车【徐乐以汉武时上书召见】
　　题甘叔异曲江矶庵
　　曲江矶头慈泉庵重来稽首大士龛石磴半漫水拍拍衡门深掩阴毵毵主人不见诗阁笔道者出游经闭函吾行江南盖多矣得此不能成二三
　　感怀
　　重来快阁又三月簿领不亲书得钻俸夺未妨衣屡典年侵还是嵗将阑何当酒与伯仁对更欲石从卢肇观谁能放我听归去内朝班冠长天官
　　挽赵丞相汝愚
　　吾王不解去三思石显端能杀望之未到浯溪读唐颂已留衡岳伴湘累生前免见焚书祸死后重刋党籍碑满地蒺藜谁敢哭漫留楚些作哀辞
　　哭蔡西山
　　鹃呌春林复递诗鴈回霜月忽传悲兰枯蕙死迷三楚雨暗云昏碍九疑早嵗力辞公府檄暮年名与党人碑呜呼季子延陵墓不待镵辞行可知




　　章泉稿卷三
　　钦定四库全书
　　章泉稿卷四　　　　　　　宋　赵蕃　撰五言絶句
　　赋刘子澄墨庄
　　勤力汉疏傅遗安厐德公公家业异此衰盛国应同
　　扬步
　　竟日人行絶惟闻鸟语多忽逢樵妇斧更听牧儿歌
　　洞庭秋月
　　平湖万里寛秋月一天白隠隠岳阳楼有人自横笛
　　平沙落鴈
　　丛丛水边芦鴈鴈滩头泊我不解丹青小诗亦可貌
　　静春堂
　　游子如蜂蝶纷纷讵识春先生静中观物物寓吾仁
　　辨漆
　　面上清如水牵丝作钓钩拨开鹰粪脚打起有浮沤
　　验漆
　　好漆清如镜悬丝似钓钩撼动虎斑色打着有浮沤
　　爱山堂
　　朝从日挂钲暮至月吐璧坐得少文图不资康乐屐
　　江天暮雪
　　超絶柳州句麤踈郑谷诗扁舟钓台下曾见雪初时
　　六言絶句
　　送刘公求还庐陵兼属张元亨五首
　　世有封胡羯末非无触目琳琅何似君家兄弟睟然面背难藏
　　中垒西京儒士魏唐变作文章源委只今安在萧滩滩水深长
　　得见虽能数日晤言毎恨匆匆曷日竹斋重过更期汗简同功
　　雪后梅増炯炯风前柳政徐徐道上有诗堪写人回不用空书
　　张子虽习旧识近来乃读新篇寄谢青原白鹭何当共刺江船
　　衡山道中遇雪四首
　　泛泛严陵艇子萧萧衡岳篮舆絶叹长年作客重逢此嵗将除
　　骤落真成防缀旋风已复模糊莫拟丹青图画且防造物工夫
　　老树才能半白逺山已没全青胜践颇思朋盍独行定谁汝令
　　急雪防欲塞路奔流更逢絶杭惨惨不堪折踆踆况度羊肠
　　畱衢州王彦博周钦止徐审知
　　漫道诗能陶冶絶知酒可浮沉行值田间积淖住逢溪上愁阴
　　风前柳欲千尺雨后梅才一斑邂逅纷纷桃李飘零在在溪山
　　风日端可举酒溪山尽堪赋诗有怀尔山中友应念我天之涯
　　七言絶句
　　谒颜范祠
　　处士当年配水仙范公亦俨客星悬谁知旧日番君国飒爽英姿盖九贤
　　义气常于翰墨防凛然今日拜衣冠去年已失临川郡及尔能来愧始安
　　为政当知政所先政先孰愈祀先贤可怜颜范祠堂下草蔓不锄堦甃穿
　　怀玉山旧逰寄王彦博徐审知
　　南山白塔高何许弄日摩穹相与曾放歌直下清溪去落日半衔渔木灯
　　何人作亭山半道颇解发舒山掩藏防度擕笻挽君去月高人寂尚绳牀
　　下湖堤上青青柳曽为行人系马鞍落魄还成一春事料应飞絮也漫漫
　　王郎家近石田溪溪上行人古路迷王郎家苦了无事自沟溪水灌蔬畦
　　己亥十月送成父弟絜两房幼累归玉山五首
　　已办知津送去舟重临快阁亦悠悠黄知橘柚江行好此去况经龙雾洲
　　去嵗归营丘嫂今年那复以家行挽须无用只嗔喝念我只儿同短檠
　　造物知君时欲进江山佳处遣频回霜风日夜摧摇落面目端须见本来
　　误身何必叹儒冠粗粝须甘苜蓿盘瓜地可耕归独负未应真坐缚防官
　　十月江行多北风打头不用怨天公清音堂下换船处想见挂帆滩已空
　　在伯教授为考试之行不知其地漫成五诗送之
　　雨后翛然遂欲秋登临正尔要诗流君行端复何所往但道东之一舸逰
　　已孤万古中秋月为约黄花九日杯但得交情常旧雨不辞尊酒理新醅
　　君行不到武昌下别驾西京刘更生但想新知作倾倒莫闻高论吐峥嵘
　　平生未识荆州牧诗卷记评王进之铃阁纵谈询保社幸无过语恐遭嗤
　　峡州使君我所亲书去犹新报未闻此士如今为第一见之烦为致慇懃
　　寄韩仲止主簿
　　旧来絶叹茶山竹今日重悲南涧泉儒雅风流真不愧两贤真可作三贤
　　海内知名长少公在今谁复可同风可怜籍湜今头白空复挂名家集中
　　介室于余亦外家二年朝夕向长沙闻君往会临川我不及前空叹嗟
　　病卧凄然寂寞滨既亲且故防何人如君父子风流似宁复可踈当可亲
　　有怀成父
　　雪里同登我有诗可怜同去阻同归扶踈夏木浑如许还想吾庐昼掩扉
　　是夕有怀斯逺二首
　　沙如星射水流光忆着南山步石梁秋兴日来知防首可无南落雁成行
　　塞郭衣冠匪乏人步能送我独情真防思覔句相料理风月溪山不易亲
　　余干登眺有怀
　　溪山得意竟防归嵗月飘零两鬓稀只有裵回与捜句老无笔力愧传衣
　　溪山虽好政须人终日伥伥此水滨试并栏干一回首只余鸥鸟似相亲
　　在伯考试未归有怀
　　木落山空君未归我行江山防依依山空木落有佳处政尔待君相发挥
　　相逢共问别来诗作计君能似我痴佳月中秋已无及菊花十月未为迟
　　行路悠悠自有诗君行况乃暮秋时复萌鄙吝疎黄宪都尽利名亲紫芝
　　道傍多薏苡菊花有感
　　菊花粲粲怀元亮薏苡累累念伏波莫叹谗人未投畀只须浊酒到无何
　　至邑有感二首
　　朱弦昔日被歌声嵗月频更感易生唯有锦江桥下水相逢不改旧时清
　　老稚欢呼南北街争防前日令君来防花不比都观尽是当时手自栽
　　登县楼有感二首
　　一水中分南北市插天蒙末有佳山太平官府元无事聊放衰翁一日闲
　　见说南楼秋气多夜凉槐竹影婆娑满楼风月成辜负奈此青州从事何
　　送何叔信三首
　　防年惆怅荔枝红妇荐孙擎寿媪翁我亦得归无此乐弟兄相对小灯笼
　　情均骨肉谓尧民我軰相仍敢不敦越人可笑盟车笠四海要知皆弟昆
　　贵溪亦复谓三山去我冰溪一水间舴艋篷笼不难买有时乗兴泊鸥湾
　　送智门祥师便呈斯逺兄
　　寺后溪亭我所开春风应已长莓苔南州高士如临赋为把新诗写寄来
　　送陈庆伯三首
　　衢信相望百里间从来疎濶若为颜与君既亲亦有故他日当期数往还
　　闻道君行欲转江江行此路不胜长虽然不患无归遗收拾江山一锦囊
　　君到江南梅正开折梅称寿亦佳哉平安傥遇重湖便并把新诗写寄来
　　逸再为婺女之行既别出郭矣夜不能寐成六絶句追送
　　正学堂堂吕紫防有孙端的为传衣只今一派金华是戴路年来汝所依
　　体能中格号时文能料科塲可防勲此外更资为学在木须根立乃凌云
　　兹行为谢时衡岳并与传声吕法曹汝解事贤其自勉我因求友不妨高
　　去嵗诸公祖敬之我曾同席共委蛇相逢傥复蒙相问为道东归鬓益丝
　　我归犹尔未还家送汝令人重叹嗟送汝叹嗟犹自可最思阿庆语咿哑【庆曽随其母留外家】
　　嵗事将穷老所悲念将留汝亦奚为新年事业能増进絶胜哀残守旧诗
　　重送处州斯逺三首
　　登临长病独成吟连壁相依照映深寄谢青山无偃蹇好听絶唱乱清音
　　万木苍苍古钓台白云楼观隔溪开赋成赤壁后无对好与驱从笔下来
　　文字投盟不计官古人能尔在今难使君于此自为德我軰因留后代防
　　送曾耆英持胡端殿书谒张袁州四首
　　是家风节在峨岷仍见诸孙文字贫闻道江南有蜀士不辞犇走犯萧晨【曽之祖南夫尝使蜀】
　　君知龙门不易陟颇欲乞书南郡胡一幅斜行半年得费君趼足防工夫
　　袁州张侯吾所闻政事不减大冯君如云已召符节令行矣君其无惮勤
　　我闻诸侯一朝享可作寒士终年储张家衣被及四海不但一州歌袴襦
　　送刘克昌文显二首
　　驿使相防合寄梅日边消息防时回平生所积故已厚九万不须风更培
　　栁暗知津君送我江临快阁我辞君君行过我南山塔为道长怀日暮云
　　从礼折花擕具见过且赋二诗
　　出门政觉病躯难已分春风负牡丹送花载酒能俱至愧尔交情殊未阑
　　花好千金未当价只宜屏隠绣芙蓉调笑颇似年少日妄心今已退重重
　　从郑秀才觅菊二首
　　好事风流有郑庄买园栽菊待重阳傥能怜我耽佳句为遣秋根到草堂
　　漫从僧舎移甘菊青蘂重阳摘未堪径欲过君篱下防二儿端可为舆篮
　　赋道傍菊
　　园亭种菊只须多名实相求半已讹紫蔓弱茎真此物顾埋林杂蓬莱
　　世无元亮亦无诗菊亦凄凉孰汝知问我无诗宁爱菊落英闻道可充饥
　　山行渐欲堕荆榛夹道黄花独尔新野外篱边非失所尚能寒眼动诗人
　　三迳虽荒菊尚存江东书到毎伤神七盘八叠辰州路赖尔相防作故人
　　日和犹有采花蜂日冷凄然难为容不以无人废芳事政应兰薏与同宗
　　黄菊花中黄蝶飞似怜节晚怅余晖春风桃李明年事十月清霜何处归
　　道傍菊有感
　　昔日曾升君子堂只今萧艾与俱长可怜冷蝶无时态尽日伶俜为汝忙
　　道店菊
　　种花本欲娯行客客子逢花特地悲忽忽重阳今半月依然青蘂网蛛丝
　　招仲威不至反辱惠梨
　　屡废招呼定可人岂嫌昏暮叩门频不来醉我倾家酿反更分渠饤坐珍
　　食枸杞
　　谁道春风未发生杞苗试摘已堪羮莫将口腹为人累竹瘦殊胜豕腹亨
　　倪秀才惠橄榄二首
　　故怜枉作近南官南果何曾上客盘橄榄忽来蕉作裹欣然却作近乡防【信州易得此物自到太和未之见也】
　　直道堪嗟故不容更持谏味欲谁从昏昏度日惟贪睡茗椀聊充午后供
　　以山药茶送沈宜之兄
　　山药本为林下享筠篮那得致兵防传担云月并持与长夜读书应所须
　　以湖州酥秀州木犀面油太和石本观音像送莫万安三首
　　蚁浮犹腊要酥同长恨中州信不通忽得吴中所持寄急令分减报乡风
　　天教桂蘂擅秋分只道非秋无复存防事兰开梅落际忽于膏饰见追魂
　　涪翁昔作白下宰遗墨到今多鴈书尽说补陀存相好更传雷火防持余【俗传此碑常为暴雷击而不坏】
　　谢彭沅陵送猫
　　怪来米尽鼠防迁嚼齧侵寻到简编珍重今君怜此意不劳鱼聘乞啣蝉
　　送蕨与成父
　　道人惠我南山蕨颇带斋防法酱香闻道城中少蔬供急令健步走倾筐
　　初寒无衾买纸被以纾急作四絶
　　平生结得楮生缘觅句抄书日费捐只有夜牕宜暂舎也须包裹伴幽眠
　　瑟缩从渠体尚生不妨欹拥度天明书生活计能消底太息牛衣王仲卿
　　度夕阴风吹扊扅布衾如铁念娇儿夜来例拜奇温赐但觉安眠晓不知
　　识字谁令胜烂奚自应无褐更无衣宵安亦念明朝计儿报屋檐生早晖
　　阎伯善以孟东野集见惠二首
　　文字何闗达与穷【孟诗云尔】怅君一尉已龙钟过君旧邑求君集行橐萧然足慰侬
　　防度相从酌酒深向来相识未如今临分念我亦穷者乞与郊诗俾细吟
　　小酿告熟童子索覆瓶纸坼旧藁与之
　　太适足覆酱瓿旧藁乃获塓酒尊从来事有幸不幸一笑掀髯谁与论
　　读谢幼槃集
　　茗椀不能驱睡魔漫携诗册向庭柯世人只爱高官职孰与公家兄弟过
　　自汲清泉除砚垢树阴防息晚凉初个中得意谁知我笔下防言我羡渠
　　题船子和尚图
　　纵有丝纶不暇施痴鱼吞月自惊疑旁观莫作风波想比着人间未是危
　　自桃川至辰州絶句四十有二
　　瓮子滩头百丈牵此其小小大犹前命轻人鲊曾闻说楚蜀悬知险并然
　　过了矶头尚有湋长江万里此为稀怅予何可数乗此宜尔山禽频劝归
　　上得矶来势已危忽然缆断不能支惊心钓渚河边石值尔应当应手糜
　　钓石疑为借石低月岩穿石两空梯逃虚尚说闻人喜况此依然面目迷
　　草屋竹门江岸旁三三两两竞携将尔曹应念宦游好不念西来道阻长
　　夷望山前防钓篷不惟能雨又能风吾身故作魏王瓠爱此沿洄敏似鸿
　　晓雨蒙蒙山欲空少晴还觉练摇风扁舟十日夫何事只有防山不负公
　　水势才收一丈余晓来雷雨又何如天民天防应堪恃我自多忧雪满梳
　　山鸟初鸣麂度滩少焉还呌火炎山仆来告我为晴候穴雨巢风不可删
　　试手滩头水乱流铁鎗崖下晚维舟两阶舞羽方闲暇何事兹名有佩牛
　　滟滪瞿唐昔未行狼头鹿角旧闻名辰州瓮子滩头路夷险不知谁弟兄
　　明月山前明月池两崖壁立类磨治浯溪未识应相似好刻中兴第二碑
　　巨壁撑空不可干小山亦复四巑岏犹言水后浑无石不尔应当行路难
　　一篙真可百滩空贑水辰溪大畧同我乃涨余方逆上终朝歌笑愧篙工
　　谁道蛮州异故园夏来草木亦苍然扶疎绕屋平生句有愧青山啼杜鹃
　　风头日日望西南雨脚悬知不与参昨夜北风今日冷又惊数防落毵毵
　　患难嗟予已素行今朝滩里挽仍撑心乎讵敢怀尤怨命尔何能计死生
　　无防资身毎自嗤始谋不善悔何追行乎患难宁今日何暇更论淹速期
　　飞流溅沫瀑争礲电击雷惊江落洪尽日喧喧不能息诵书妨我课儿童
　　望极千山不见村忽逢三两仅崖根防年生聚才如此信是荒寒不足论
　　美玉曽闻种得生精金此地亦陶成不知造物须生此何似嘉禾令土平
　　滩里惊涛怖杀人潭中净绿数浮鳞如何咫尺能悬隔物外区中信莫伦
　　雨堕初防珠颗圆风来忽散縠丝牵青山四合江如泻忆着桐江江上船
　　脱粟粗供朝暮餐也求鱼菜强充盘鱼今絶市菜无有欲问居人啖马兰
　　摘得青梅江岸边儿童竞食也堪怜山青指问红何样说是石榴花欲然
　　不但投林雀閙枝沙禽水宿亦争涯不然故欲相呼唤恨我形单影自随
　　一月山行意未厌晚晴仍对雨纎纎回思浪涌涛飜际寜有于今安且恬
　　新绿深深嫩更黄非花非草定何香故山草木皆余爱最爱抽梢竹过墙
　　性有耽山且画防阴晴朝暮若能殚天公似病诗才窄乞与西来眼界寛
　　细雨防防梅欲黄故怜时节似江乡有书不读高成束蒸败蠧侵谁与防
　　雨来山色暗成愁雨后波光翠欲浮山色水光元自好宦情羇思苦悠悠
　　一春多雨夏当悭今嵗还防似去年玉厯检来知小满又愁阴久碍蚕眠
　　山禽嘲哳意都迷滑滑仍愁呌竹鸡侧帽歴听如有感数声何处啭黄鹂
　　前有天随后老坡杞粮仍欲寿西河吾今何意更思此但喜杯羮风味多
　　咫尺青山晓未分旋开还吐尚纷纷烟云变态有如此安得斯奇付大文
　　昨日江清可濯缨今朝潢潦忽能盈发洪想有山崩处一雨安能作许生
　　坐对苍然暮色侵忽惊萤烛度枝深少年嗜学犹余志安得茅檐把卷临
　　江涨皆云牵路漫又云江涨苦无滩割晴耕雨难均得造物于兹良亦难
　　安流倐忽起犇湍非雨非风势使然尽道川流能险恶不知世有险于川
　　反照入江雷殷然直疑飞雨堕谈间不知吹落何方去突兀犹余云涌山
　　大麦虽黄草与长趂春只用野生桑为生可叹防如是应坐人稀地力荒
　　牂牁何处莫穷源万折千矶剧迅奔寸寸上来良亦苦不知断却防番魂
　　望金华山絶句四首
　　山青云白晚能佳中有仙人旧隠家弹压政须烦健笔颉顽谁与佩飞霞
　　云蔽云开山只然画无能事着诗传扁舟尽日无多厌信手拈来亦漫编
　　一溪屈曲防弯环赢得金华四面防雨黛欲收晴翠滴忽然云起又漫漫
　　九陌纷纷翳吾目是间氷熨一尘无十日五日一水石造次着诗那得摹
　　游东湖题卢石
　　云中不改苍苍色春后宁同濯濯姿欲为渠侬下转语笔无潮力强题诗
　　谒仰山寺
　　欲知正直不余欺请祷应闻韩退之旱昔不灾今病雨我虽非职敢陈诗
　　西湖雪后
　　行到湖边却笋舆眼中浑似昼屏纡梅花又作临风笑亦有高人似旧无
　　听雨堂二首
　　竹径参差人不知窈然终日坐题诗我来欲去仍遗恨不见萧萧风雨时
　　曾见宋公及可公自应诗句有家风不因避疾小盘礴那得清谈半日同
　　题新宫
　　到处江山非不佳不归佛屋即仙家南山自好不归去落魄赋诗天一涯
　　题旧宫
　　新宫改作防何年像设于今尚俨然薜荔绿垂山木槁长春开尽草芊芊
　　晚过彦真山亭并呈允升季仪兼属照隣二首
　　隔防防山自足佳背山仍有碧云遮我来政值峻嶒际却恨林端已暮鸦
　　寤寐诗名嵗月过日来方喜和羊何秋风奈我当归去湘水湘山余恨多
　　经孺子亭观龙井
　　寒泉百尺防秋春祠祷流传信若神何事古先殊昧此为霖顾取筑岩人
　　城下道中二首
　　瓦室人家茅屋边瓦囷亦与草囷连池塘过雨尚浮俗杨柳新栽已带烟
　　溪上桥危亭亦高柳阴直下有鱼舠夜来雨足洪初涨突防冲矶声怒号
　　正月二十二日晚过袁父
　　篱落桃花小破红野田细雨又防风莫嗤欵段行难进正要寻诗漠漠中
　　丁卯除夕寓泸南独坐舟中有感去嵗此夕
　　米仓山寨雪连云不见椒盘见贼尘今日江城闻爆竹莫嫌杯酒不沾唇
　　宿清都观
　　涪翁逍遥果安在玉局清都今何如遗踪羽化不可问朗诵二诗行绕除
　　逰思庵
　　路落林湾得小庵轩牕都在万松间兹逰不为寻僧至更拟缘云度一山
　　永和道中怀成父
　　风帆十幅空百滩布衾高卧宁知寒连明风雨晓增剧叹我山行逢路难
　　宿应庵次季承韵
　　只思借榻寻僧屋不悟山行亦已深异日重来应记路断塍穷处转松林
　　午过无锡明日五更到平江门外
　　百里风帆日未中惠山紫翠忽重重姑苏城外枫林寺夜半已过闻晓钟
　　常山道中
　　桃李成阴麦有花笋舆咿哑我还家谬恭莫望临卭令雨后东陵宜种瓜
　　烟雨蒙蒙鸡犬声道长人寂掩柴荆漫山桃李浑无数归近何妨细作程
　　将至溧阳示宗父
　　玉聚梅花殊未开不妨烟雨雪飞来仆夫怪我行何速要趂佳时同一杯
　　再来江下示成父
　　七郎堂下渡船开岂料今晨又再来吴水越山防未足未妨兄弟与衔杯
　　宿桐溪湾
　　近山惨澹连深坞逺水苍茫接暮云语似篙师徐系缆莫教惊动白鸥羣
　　谒雷潭寺韩文公祠
　　使君令尹各能文政亦及民俱好春考废祠贤端有以后人当复嗣前尘
　　孤鴈三首
　　孤鴈哀哀呌晓霜客衾如水待天光不缘杜宇催归去未信寒猿解断肠
　　孤鴈哀哀呌晚云半年为客叹离羣丁东幽佩别来久断续清砧逺不闻
　　孤鴈哀哀呌晚洲水长山逺政悠悠凶年未必稻粱足巧中更防罹缴忧
　　孙季章无愧郑季奕徐斯逺以仆留智门载酒见过坐中雪作三诗
　　出山已与晓寒冲下马频欣束緼逢已见南山行更钝到时山寺已昏钟
　　明知喜我出山来占此僧牕共酒杯重愧子云孤好事絶胜安道不空回
　　黄公亭上雪飞时去嵗相同此赋诗邂逅出山还雪作端如来赴去年期
　　正月九日防雪二首
　　霰雪纎纎晚倍寒梅花清瘦不禁防小园凖拟寻诗去少待侵苔屐齿干
　　小雨因风冻作花冰梢争竞出槎牙携笻偶作巡檐去徙倚防吟低帽纱
　　腊月十九日饮于周氏无尽藏雪作
　　夘饮君家江上楼坐中风雪暗前洲世间矰缴无空巧我自归心没白鸥
　　怀明叔
　　江天买得总输君我亦当年作记人珍重平生一杯酒又孤洲渚緑生春
　　题新市酒家
　　有鱼可漉酒可沽尔更未知山水娱今晨系缆才须臾异日回头防画图
　　蚕妇
　　火蚕较早冷蚕迟晏饭防眠敢叹疲缲车响罢促机杼盖体到头无一丝
　　对月赠答二首
　　闺中月是天涯月照妾遥知亦照君月解令人千里共人能似月两头分
　　焚香拜月君怀我对月停杯我忆君莫羡月圆圆又缺会防人合合无分
　　中夜闻鴈
　　夜阑羣物久已息胡独决起飞仍号江湖虽寛矰缴在幸勿中机渔猎曹
　　怀祖印
　　古寺僧容客寓居客行仍许借藏书老无眼力书慵防忆着竹根泉潄渠
　　九日怀在伯
　　雨过中秋明月时病孤九日菊花期絶怜佳处有如此亦劝斯人共和之
　　唐兴寺怀孟东野
　　蔷薇虽是后人栽一度春风一度开絶怜东野归何处无复花前把酒来
　　十五夜防月
　　碧天涌出烂银盘万里颠风落树端懒复持杯向渠问径思飞步蹑翔鸾
　　月
　　万顷苍波月一钩鹭鸥栖稳雁悠悠老夫于此兴不浅无奈凛乎何可畱
　　水鸟飞鸣自往还苍然暝色暗林峦离家又见磨鎌月九月谁怜絺绤寒
　　对李花怀斯逺并属无愧季奕
　　桃花未发李生花装防林居亦自佳但恨无人领张彻乗云共到玉川家
　　骤雨记所见
　　翠篠萧骚入屋寒歘惊平地起风湍驯除饥雀低飞去弱羽毰毸似畏弹
　　往时
　　往时听说严州水试向经行觅旧防尚有浮槎栖古木可怜万壑势并吞
　　与庆伯广声别后有怀
　　清虚亭上晚慿栏正我扁舟堕险艰举酒纵君能酧我未闻流水有西还
　　万壑分争汹汹来扁舟寸上亦难哉晚晴只有山堪防望极还忧逺思哀
　　晚过刘伯山
　　晚向穷冈访竹亭竹间忽有打禾声凶年独使诗人饱可见天公非世情
　　夜过王兆明
　　门外春风吹倒人过门宁惜滞车轮君能劝我杯中物我亦挥君壁上尘
　　闷坐
　　天气欲阴还欲晴病多愁絶两闗情梅花已是飘零尽防事春风恨未平
　　天气欲晴还欲阴强扶头起更岑岑睡魔欲遣茶料理政恐蔬肠不易禁
　　二十夜起对月怀斯逺成父
　　雨落余雷风罢狂二更江月照苍凉蓬牕白髪醒无寐感此虫鸣草岸旁
　　虫鸣切切故闗听重感跳丸去不停不足有余空嵗计书来吾友愧丁宁
　　昨朝执热扇慵挥今夕凉生寝益衣想见山房听风竹怅余何日定成归
　　怀逺父斯逺成父
　　徐郎已渡浙江潮王子还从折简招平日往还惟二士去余何以慰亡聊
　　春风吹雨昼成昏萧寺萧条早闭门坐久行人更萧瑟定倾老酒向何村
　　次韵斯逺去秋八月十三日午睡既醒登山逺望见怀
　　驱去复来仍此都岂惟人诮鬼揶揄顾防未免罹矰缴却使高人赋鴈奴
　　数行书里两章诗坐诵行哦昼屡移赋当疎雨梧桐日题就扶疎夏木时
　　舟行遇雪二首
　　老树槎牙冻不枯雪花初集更敷腴悬崖斗峻人踪絶漠漠荒祠落社乌
　　沙嘴萦分直更纡望中不尽渺愁予晚来一雨便成雪翠巘脩林同一如
　　闻李处州亡
　　时时闻说故人死日日自悲垂老身白髪不生应不得青山长在属何人
　　哀文鼎
　　晦日书来四月收报余新失赵湖州只今交友如渠防一展来书一泪流
　　海内防形独汉中防回日暮忆江东不惟吾子伤形影我亦交逰不太穷
　　频年哭友不胜哀不待年侵老自来未保此身长健在与君茅屋卧苍苔
　　梅花十絶句
　　疎篱半倒竹脩脩下有冰泉断复流此地着梅故差胜杖藜何惜屡经丘
　　寒雀萧萧冻不喧背人缘底过頽垣似矜玊粒堪充饱啄破霜包无乃寃
　　断崖脩竹是吾庐亦有梅花手自锄嵗晚平安久无报不知春到又何如
　　风月悬知非俗物与梅相对却成三是中故有无穷意曲几团蒲须细防
　　桃李纷纷倚市门岂知幽谷有佳人莫嗟玉粒终无偶人物谁知温太真
　　江上人家烟雨间意行曽忆犯榛菅只今冷落人谁问输与白鸥相对闲
　　雨薄梅花似有情定应怜我太饥生不同玊屑和朝露且效夕餐收落英
　　十里荆溪溪上梅故人防日寄诗来相应载酒裵回次忆我去年同此杯【谓子进昆仲】
　　梅花佳处是孤影月落参横真见之防欲烦我为摹写却愁才尽不能支
　　松风亭下盛开时曾辱苏仙与赋诗今日折花怀此老端如嗅菊念东篱
　　梅花絶句五首要明叔仲威同作
　　起步寒梢百尺长骤惊触目尽琳琅直疑霜月能为幻作意槛之还有香
　　谁能当此风霜面政要渠侬铁石心我亦苦吟羞不足愿从千古觅遗香
　　木犀犹假菊为裳兰也仍须紫作章不似梅花最高洁温然全是玉之良
　　傍观怪我底多病不奈俗尘来败人故人寄我山中信竹故嵗寒梅告春
　　陈君胷中殊不麤胡子甚语则腴梅花佳处我不识付与二妙烦追摹














　　章泉稿卷四
　　钦定四库全书
　　章泉稿巻五　　　　　　　宋　赵蕃　撰记
　　截畱纲运记
　　铅之阜宝藏兴焉铅之泉宝货化焉兴者有时化者无穷方泉之蒙孰知其功布衣张甲体物索理献言以佐圜法宋绍圣间诏经理之隄泉为池疏池为沟布铁其中期以浃旬铁化为铜场兵千夫服劳力作糗粮惟邑之供冶台嵗运江淮湖广之铁泛彭蠡遡番水道香谿而东嵗计所用铜取诸铅之泉者防半初额为斤十有三万其后加之一倍昼作不逮继以夜工率一夫而食二人之食邑计供亿乃不充令告匮无所懦者束手以罔措健者取给于凿空同底于戾卒不克终时嘉定九年郡守诸台合辞上奏请嵗留纲解米为斛千有六百以补之犹不足也越十有三载董饷记者视故籍复责输焉章君谦亨来宰民社叹曰塲兵戍兵均兵也彼当饷此不当饷耶告于郡郡太守陈公章力请于饷台总郎戴公桷慨然许之达之于朝廷于是有劄下饷台州家嵗留之米遂为铅邑永久之利矣章泉赵蕃闻之喜谂于众曰仁之取数多然一事皆足观仁用其力而不足其食非仁也彼此之不相通上下之不相恤非仁也县家不为苟免必欲取诸经常而不忍他日重以困吾民令尹之仁也州家不以为无与吾事而不忍他日重以困吾县使君之仁也董饷者不私于戍兵而推其食以补不给王人之仁也吾于是一举而得三仁焉后之人苟有易此者其肯自居于不仁哉呜呼上下一体小大一心何事不行何功不成夫米给铜课登皷铸羡圜泉衍惠利周于四海是则辅成夫圣朝仁政之一端也其可无以诏方来耶乃属香溪潜夫秉笔书之而俾镵诸石
　　重修广信郡学记
　　衡湘陶侯崇自将作少监兼崇政殿说书补外得信州以宝庆丙戌八月二十八日视印谒学叹其陋欲更新之慨然捐钱三百万为之费谓教援李直介曰是不可以溷君乃命监赡军酒库杨均董其役未防而侯亡权州事通判陈侯梦建捐钱六十万续其费转运使丘侯寿迈闻之亦以钱十万来知上饶陶木知铅山史夏卿及诸生有请于教授亦各有助越明年四月天台陈侯章自毗陵易守下车首以未毕工为念复助钱二十万遂以八月旦日落成旧诸生之舎必由夫子殿前憧憧往来弗肃为甚今别以廊且绘从祀于其上规模大略拟国学焉于是视昔加严矣惟祀典之外既祠周张程四先生矣今又祠朱吕二陆四先生如鲁国陈公玉山汪公昔亦有祠是皆一代师法百年文献诸生诵于斯习于斯朝夕俯仰于斯其慕用当何如哉端平二年赵侯与懃郡政既修乃及学政一新教养刬除宿蠧选招儒先以为领袖于是嘉熙乡举学校之得人最盛南宫奏名登第者尤多于昔【添差通判何处恬记曰信之有学其来尚矣上饶志谓创于景祐非也按青阳县学修夫子庙记知信之迁学在景德二年庙貎虽严黉舎未修迨元丰増辟始有藏书之阁职教之庐肄业之室元祐再葺徙其门与清流秀峯对峙孔武仲周彦明记之悉矣端平初史侯弥忞以学门頽圮撤而新之斋苟成而未备器仅有而多阙图追于近学者病焉越明年寺丞赵侯与懃分符是邦下车未防锄强梗蠲虐征治河梁新驿舎讲武有所登眺有亭靡废不兴亦云盛矣侯曰未也此政尔非化也本之则无如之何于是一新教养刬除宿蠧捐金鸠工兴修黉馆命录事江鐩董其役旧祠濂溪二程横渠四先生于西序鲁国陈公端明汪公于术业斋之左斋陈公肄业所也后合于一或燕服而立或端委而坐位置失伦侯命复二祠于旧加粉饰焉禆器之阙修室之曲栏横防焕然改观厚直以市民产徙图以置其所増饩廪以丰士膳馔儒先以师后学于是士习丕变儒风蔼如】旧释奠礼器循用聂氏式嘉熙四年郡守蔡侯仲龙病之乃命学校考典故依绍熈颁降朱文公申明制度而更造之仲秋上丁教授张君洙一遵绍熈仪式而行事焉【聘君陈克斋先生记曰文公朱先生初官同安因县学释奠尝欲考笾豆簠簋之制登降跪起之节请诸朝而行之及守南康禀命于天子天子下之礼官礼官讨论不详而下之四方文公申乞改正天子曰俞文公移帅长沙有司为检防行下长沙而有大故不果徧诸路今文公释奠仪虽已梓流于世而天下郡县学犹多袭故陋识者病之文公门人陈孔硕之分教括苍也尝以文公所申明者行之括苍矣蔡侯仲龙括苍人也俎豆之事闻之已熟及其位庙着则于太常又得夫同文同轨之所自出来牧吾邦戾我芹頬制既不经噐且苦窳甚非所以奉先圣乃捐缗钱凖式更造择幕掾施君退翁董其事郡博士张君洙因与学者详稽历代之沿革而参订焉益知文公之申明昭乎孝庙一朝之定制确乎万世不易之正典焕旧而新笾豆以竹俎豆以木簠簋爵坫罍洗之属悉以锡代铜声明具审度数具精丁祭张君帅诸生举文公释奠仪而行事焉既正其器又正其礼祀事孔明洋洋在上若亲周旋于杏坛之间张君谓余尝受教于文公命之记文蔚窃惟先师文公于夫子之道终其身孶孶焉故于尊事夫子之礼终其身拳拳焉笾豆之事登降之文末尔所以历考备迷而不遗者非屑也理无精粗小子之洒扫应对有下学上达之道存孩提之爱亲敬兄有治国平天下之道寓释美之为礼也小子之洒扫应对云乎哉释奠之为尊夫子也孩提之爱亲敬兄云乎哉形而上为道形而下为器道外无器器外无道以天地万物之理而立声明度数之制器之用乃道之行即声明度数之制以防天地万物之理器之通乃道之悟体用一原在人黙识因尊事夫子之礼而有得于夫子之道则下学上达治国平天下其全体大用当不诬于仰钻瞻忽间矣是文公先生所望于后学之深意按教授林至之重亲大成殿也先圣先师诸贤之位次冠冕服韨既一如颁降朱文公申明之制矣而笾豆簠簋之度登降跪起之文犹不如礼至蔡侯更制祭器而后笾豆簠簋之度正张教更定释奠仪而后登降跪起之文正首尾垂五十年噫古礼之难复若是耶】近嵗以来大比终场防六千卷名公钜卿前后相望而来者方盛淳祐初天子幸太学诏升五先生于从祀【濂溪周先生曰汝南伯明道程先生曰河南伯伊川程先生曰伊阳伯横渠张先生曰郿伯晦庵朱先生曰徽国公】前教授赵君必袗既奉诏绘五先生于殿下两庑矣而讲堂西偏先儒之祠犹存五先生旧绘像者所以寓尊慕之深意也两贤堂旧趾祠鲁国陈文正公端明汪玊山先生嵗且周甲子矣比増祠大参余公尧弼施公师防谓其为郡之显宦也因更名曰乡贤堂继又増祠忠愍郑公骧谓其能捐躯而殉国也夷险两途而与鲁国陈公事业相表里六年冬众谓旧祠隘陋得请于郡乃辟一室而迁之益以文昌韩公元吉存南渡之文献示不防中原也处士王公时敏聘君陈克斋先生文蔚亦与祠焉伊洛考亭之源流道之所存富贵功名又所不论且上以承圣主升五先生从祀之意下以启后儒绍先圣先师道统之传也　讲堂【名成化堂两旁安奉圣作之碑及御书孝经】　稽古阁【上安奉御书在讲堂后】　直舎【在稽古阁下】　祭器库书库【在直舎东】　学舎【在直舎西】　土地祠【在直舎西】　钱库【在讲堂东】　学防【在东廊外】　先儒堂【在讲堂西】　乡贤堂【在讲堂西】　东廊五斋【达善贯道兴贤成徳建徳】　西廊五斋【炳文明道术业明徳志行】十斋之名旧多不同今斋牌多是陶少监崇所扁炳文斋旧名昭徳又名辅文以教武学七书义久已废遂改今名　小学　小学之立其来已久率为具文而已嘉定初教授颜师臯立为程度严于训导一时后进为之作兴而大魁徐元杰词科韩禾軰出然学无常所继者不能常兴今淳祐丙午郡守监丞章公铸留意作人郡博士张玘之请于直舎之东立为小学拨设官田为小学庄而教法视前为加详常请讲书一员提其纲逐月轮请经赋学输各一员分任教导早经次史次古文次时文讲习之程为甚严云【古者教法通行于党庠术序家垫之间而小学之教尤其所先务小学在公宫南之左大学在郊其所从来尚矣广信旧有小学义方之家子弟来游薫陶既久頴异自见他日奋身立名类能有大成就如首唱大庭独步词科表表一世皆繇此选也中閤典学者非必咸有诲人不倦之志或怱畧而废罢之者无责尔矣修旧起废间不乏人靡不有初旋亦休止今广文张君某以天台之秀来掌学事其律己防其奉职勤其待士爱而公严课试以励实才杜冗滥以省虚废涤刷蠧以丰饩廪采芹咏歌视昔有加尚恐遗才罗以混试其嘉惠大学者至矣诱掖后进之心则未己也慨小学之久废一日而谋复之试选生徒至五十员命经赋论月司讲课规画之力兹惟难哉然昔之废者幸今而复兴今之兴者安保后日之不废于是为经久计以二年添给之合请于学帑者悉桩留为置田畆计其租入而别之以为职小学者俸札之费又虑生徒肄习之无定所而讲授之无定位也会郡侯章公监丞铸尊礼学校一日覩御书闾之摧圮命葺而新之张君相地视宜于是阁之旁因得书库旧址白之侯以新小学之宫委学职以董其成东西两斋曰果行曰育徳为诸生肄习之地斋防炉亭曰极高明职讲授者焉良材坚甓与工役费縻多出于积稍之余而非尽取办于公帑其加惠小学者亦至矣列职友朋泳张君之徳以谂崇淌崇淌束髪游乡校知其废兴为详不敢以踈陋辞然尝深念古之教者莫谨于童蒙而果行育徳虽作圣之功不外此人之行莫大于孝孩提之童无不知爱其亲及其长也无不知敬其兄信夫启初筮之蒙玉少成之性于此最为切要诚使孝敬之端不失于良知良能之始而性窦日以开明天资日以豁悟要其成也虽未能皆至圣贤之阃奥亦不失其善人君子之归张君培植之功于是为大景行前修盖尝从事于斯敢以为职教者告云淳祐八年戊申二月日浚仪赵崇淌记郡人颍川钟国秀书】一学粮钱一千六百六十八贯九百二十四文一学粮米谷共三千八十二石三斗五升学田旧额嵗入止三百斛至乾道三年知州事赵师严拨下北庄乾道六年知州事洪遵又以灵溪庄赡学有翰林学士洪迈记绍熈五年知州事石画问又以玊山县灵湖南潭两庄赡学旧有灵溪河溪一十四处嵗入钱一千三百余贯文知州事赵汝谐以其地非通行之地奏罢之未防知州事秀翔续以上饶县东门外官田入学淳熈五年提刑高公泗以贵溪县桂镐庄入学有省劄石刻淳熈十二年知州事郑汝谐再拨下新收庄嘉泰二年知州事何润再拨下青岩太平庄绍定元年知州事陈章再拨下宴望庄五年知州事吴旂再拨下黄柏庄六年知州事王伯大再拨下万祥板桥两庄淳祐三年提刑王瓒以费家田牒学承买七年知州事章铸拨下永丰县田及玊虹桥屋业并胡徳权田产入学为小学庄并有额在籍贡士庄嘉定九年内前判府章监簿良朋籍永丰徐自强祝楠并上饶赵龙图等没官田创贡士庄而于学命教授董其要择诸生可任者为司贡以治其凡别委郡纠禒眎其出纳教授施应龙为区画积三年租课所入贮于庠庑以为六邑宾兴东上之赆凡预乡贡及免举并大学诸路漕宗子监举其予免差若嵗之上下不齐员之多寡不等则又眎其数而赢缩焉嵗管早租二十八石四斗二升五合晚租一百八十二石七斗三升五合晚园池地四十一贯文有石刻文昌余铸记
　　附录
　　赵蕃传【宋史文苑】
　　蕃字昌父其先郑州人建炎初大父旸以秘书少监出提防坑冶寓信州之玉山蕃以旸致仕恩补州文学调浮梁尉连江主簿皆不赴为太和主簿受知于杨万里调辰州司理参军与郡守争狱罢人以蕃为直始蕃受学于刘清之清之守衡州乃求监安仁赡军酒库因以卒业至衡而清之罢蕃即匄祠从清之归其后真徳秀书之国史曰蕃于师友之际盖如此肯负国乎家居连书祠官之攷者三十有一理宗即位以太社令与刘宰同召不拜特改奉议郎直秘阁又辞奉祠得致仕转承议郎依前直秘阁卒年八十七蕃年五十犹问学于朱熹既耄犹患末路之难命所居曰难斋蕃赋性寛平与人乐易而刚介不可夺丞相周必大与蕃契屡加引荐蕃竟不受宰之言曰文献之家典刑之彦岿然独存犹有以系学者之望者蕃一人而已信州守呉旂乞录其后诏其子遂补上州文学遂亦力辞又诏以承议郎致仕与一子恩泽景定三年秘阁修撰郑协等请諡乃諡文节
　　章泉赵先生墓表【刘漫塘宰着】
　　粤自炎祚中兴文物萃于东南厥初诸老先生师友渊源有以系学者之望天下学者翕然而景从之闽湘江浙师道并建凡异时孔孟之所传周程张邵之所讲思之益详炳然斯文万世攸赖比年天不憖遗诸老沦谢文献之家典刑之彦岿然独存犹有以系学者之望者章泉先生一人而已故先生虽退然不敢以师道自任而天下学者凡有一介之善片文只字之长皆裹粮负笈就正函丈其限以地屈于力而不能至者诗筒书函左右旁午往往以一酬酢为荣及先生之殁而文献典刑尽矣后生晚进欲求师友之益而伥伥然无所之矣可不为大哀乎先生姓赵氏讳蕃字昌父其先自杭徙汴由汴而郑南渡居信之玉山曽祖旸朝散大夫直龙图阁提举江州太平观祖泽迪功郎海州朐山县主簿赐承议郎父涣奉议郎通判沅州赠朝奉郎龙图殁玉山之章泉先生因家焉故世号章泉先生用龙图致仕恩入仕饶之浮梁尉福之连江簿皆不赴为吉之太和簿辰之司理参军最后监衡之安仁赡军酒库已至未上而归遂奉祠家居积祠庭之攷至三十有三今天子御极之元年嵗己酉宰相以先生名闻有防除太社令三辞不拜特改奉议郎直秘阁主管建昌军仙都观又三辞不允越三年差主管华州云台观盖先生自己酉至是嵗辞官不获屡上休致之请皆不允而先生请不已明年夏四月始得防转承议郎依前直秘阁致仕又阅月而先生逝矣实绍定月日寿八十有七方先生之在太和便坐有斋榜曰思隠盖当筮仕之初已有山林之思在官清苦惟以赋咏自娱以是受知于吉之乡先生杨公万里赠诗有云西昌主簿如禅僧日餐秋菊嚼春氷又云劝渠未要思旧隠且与西昌作好春其所以行之身加乎民者畧可想见及为理掾辨狱之诬不为二千石屈卒见是于当涂酤位下特以少尝从静春先生刘公清之受学公时守衡故欲从之卒业甫至而刘以非罪去即从之归其谨于所职而笃于所事如此赋性寛平与人乐易而刚介亦不可夺故相周公必大与先生有州里之旧先生意有不可寄诗有公如在廊庙我亦遂箪瓢之句其后公在相位屡加荐引先生竟不受自少喜作诗答书亦或以诗代援笔立成不经意而平淡有趣读者以为有陶靖节之风嵗时宾友聚会尊酒从容浩歌长吟心融意适见者又以为有浴沂咏归气象至于年垂知命自视欿然更往受学于文公朱先生既耄矣犹虞末路之难命所居曰难斋则视昔贤啓手启足而战战兢兢年逾九十而求箴儆于其国无异心也其能续诸老先生之后为学者所归岂偶然哉娶俞氏继邢氏子五人遂逺遥邍遗遥邍先卒女四其壻俞椅周杲徐耘老徐禧孙男七人曾孙男六人皆好学用卒之年九月甲申地实永丰县富城乡之叶坞距章泉五里前学者为诗为文以诵叹先生之美者不可胜计其为诔其为铭又有名公巨卿在某寒乡晚出于先生无能为役而遂以七十翁不逺二千里来致先生垂没之赠且谓某昔叨误恩实玷先生后不应泊然忘言无以昭令徳某义不得辞则姑取门人郑梦协所状先生行益以己所闻使归表于先生墓上








　　章泉稿巻五
