　　钦定四库全书　　　　　集部七
　　因园集　　　　　　　　别集类六【国朝】
　　提要
　　【臣】等谨案因园集十三巻
　　国朝赵执信撰执信字伸符号秋谷晩号饴山老人益都人雍正中益都置博山县今为博山人康熙己未进士官至左春坊左賛善其诗集流传颇伙诸本往往不同此本末有乾隆辛酉执信门人丁际隆防称是秋重谒秋谷先生于因园时先生病目弥甚不作诗者六年矣从仲君羮梅得先生手定诗稿分十三集録副未及校而羮梅遽索原本以去嵗寒无事乃校一过曩见手书济南竹枝及宿法庆寺二律皆不在葢所删多矣云云羮梅者常熟仲是保之字为执信门人之冠最为笃契则是集为执信晩年定本手以授之者矣十三集者一曰并门集二曰闲斋集三曰还山集四曰观海集五曰鼓枻集六曰涓流集七曰葑溪集八曰红叶山楼集九曰浮家集十曰金鵞馆集十一曰回防集十二曰怀旧集十三曰磺庵集集各一巻以存其旧不复以篇页多寡为分也执信娶王士祯之甥女初相契重相传以求作观海集序士祯屡失其期遂渐相诟厉讐隙终身今观还山集中尚有酬士祯诗二首又为士祯作西城别墅十三咏至鼓枻集中渡江一首已有祗应羡诗老持节问岷源句注曰谓阮翁又悼呉孝亷一首有渔洋未识名先着句其词气已不和平自是以还遂互相排击则谓二人之衅生于作观海集时其説当信迨其后沿波逐流逓相祖述坚持门戸入主出奴数十年迄无定说平心而论王以神韵缥缈为宗赵以思路劖刻为主王之规模濶于赵而流伤于肤廓赵之才力锐于王而末流病于纎小使两家互救其短乃可以各见所长正不必论甘而忌辛是丹而非素也乾隆四十五年九月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀









　　钦定四库全书
　　因园集巻一
　　左赞善赵执信撰
　　并门集
　　督亢怀古
　　燕丹昔逃秦身免怨未雪千金求死士快意期一决徒逞匹夫愤焉知霸王烈我闻燕先王筑台市骏骨晩得昌国君雄心一朝豁全齐七十城纷如槁叶脱但隆郭隗里不洒田光血岂有熊罴臣轻试虎狼穴可怜易水上壮士冲冠髪事败国旋亡寂寞名未灭
　　陉阳驿雨甚行橐皆湿舆中聊述
　　欲知肩舆行遇雨有似曳尾涂中耸身延颈欲前去四足不动如悬槌搘窗欹枕雨脚入纷斜一任西风吹我既衣裳有霑湿回视我仆嗟亦疲幸余脏腑未湔濯岂免涕泪同淋漓无因天漏借石补反思油衣以瓦为人生有情每无厌遨游谓乐居可嗤请看行役足辛苦他时枯坐无庸悲
　　道傍碑
　　道傍碑石何累累十里五里行相追细观文字未磨灭其词如出一手为盛称长吏有惠政遗爱想像千秋垂就中行事极琐细龃龉不顾识者嗤徴输早毕盗终获宫既葺城堞随先圣且为要名具下此黎庶吁可悲居人遇者聊借问姓名恍惚云不知住时于我本无恩去后遣我如何思去者不思来者怒后车恐蹈前车危深山凿石秋雨滑耕时牛力劳挽推里社合钱乞作记兎园老叟颐指挥请看碑石俱甎甃身及妻子无完衣但愿太行山上石化为滹沱水中泥不然道傍隙地正无限那免年年常立碑
　　获鹿至井陉道中三首
　　城邉沙水路数里入山村髙处云封屋秋来草没门牛羊缘涧逺童稚避人喧却聴樵歌返前峯日已昏驱马指榆水【村名】晩阴山雨来前村一防火倦客意悠哉犹隔数峯逺还从深树回暗中闻犬吠始见竹篱开晓日不照地羣峯方障天行人聴鸡起鸟道接河悬逺树犹藏雨髙城半出烟秋来无限思牢落付山川
　　井陉道歌
　　晩云挟雨风不休井陉古道行人愁未知驻足竟何处羣山来往相遮留初縁细路行逾上风中一线秋空浮径回两壁竞竒诡坐令谿谷成深幽久行祗畏前路絶下视寻丈何能投失势忽落不自觉天宇顿被苍厓收四围树石怒相向森然拏攫纷蛟虬人如回飚激下叶马拟古栈穿猿猴已觉心气俱沮防敢云追蹑穷防摉嗟乎絶险天所设左车当日真良谋如何旗鼔走水上戏下反致成安头古来成败两寂寞山川满目増烦忧道傍战垒野花放雨余山鸟鸣啁啾
　　宿平定州雨竟夜闻七十二河水大至
　　倦行得投憇如鸟有栖托下马衣尽霑入门歩犹却屋角张明镫晩炊具藜藿取足供醉眠浊醪恣深酌窈窕青玉峡迢遥梦中约如何就枕忧反逊据鞍乐入夜殷雷喧雨声乱城柝汍澜散檐溜浸淫到帷幕颇闻向晓行驿路縁涧壑石齿既丛生潦水正喷薄四山悬瀑集势若崩厓落直恐穿山胁安能容畧彴已知前路难更聴雨势恶残更逺欲防冷熖湿不着转畏天欲明孤吟向索莫
　　涉七十二河
　　犯晓指前途天清雨气散回瞻孤城际遥出大河岸山势郁屯云水声激流电波荡巨石奔滩坼地轴转居人能向导小驷颇趫悍扬鞭乱流去直与惊湍战圆浪欲没鞍轻沤时及面浮沉遡众川攀縁望絶栈岂惜衣履濡宁辞登涉倦斜阳向晩放驿舍炊烟乱有如异国归遥天见乡闬马饥仆亦痡水尽山未防候吏不须迎前驰已如箭
　　晩发芹泉驿夜过寿阳
　　日暮憇芹泉暝色动诸岭路纡未拟停马饱方思骋新月乍微茫羣星半耿耿逺云时作阴积雨正多泞地明知近河径转畏逢穽不知几里遥忽在万峯顶阴阴俯厓际簌簌乱林影深谷聚豺狼涧潦喧鼃黾山腰忽一灯鬼火出埳井秋毫皆易惊观聴何由屏风髙溪壑哀露下衣裳冷前途渐逶迤客心转虚迥昏眸呼不开倦辔时复整夀阳城上钟残梦三更醒
　　夜度黄岭
　　星稀月落夜转昏黄岭岭上寒生云凭虚直上二十里势与天阙争中分我行但觉马人立据鞍自笑如孤猿前驱已逺后相失空余呼啸风中闻昨闻此岭真险絶顿愁无翼难飞翻瞢然登降无所慑夜气为我留精魂泥路蜿蜒势渐下俯聴鸡犬嚣荒村东方放晓日欲出却望天际危此身
　　中秋夜
　　秋气驱残雨空庭来逺飔一杯桑落酒半夜月明时久客嫌宵永初寒觉醉迟还将萧瑟意遥与菊花期
　　太原县拜先曾大父生祠三首
　　曾大父昔为少参均晋祠水利有徳于民故祠焉祠邻大佛寺楹间有观察叔祖奉使时所题诗
　　晓色微分秋暮天村烟祠树正清妍逺山云气日初上古寺梵声钟共传下马身从千里外登堂梦隔十年前他乡歳晩增多感酹酒临风一怆然
　　当年棨防驻河干片纸能令万戸欢曽向清流照顔色到今白叟识衣冠村荒乱木随秋下山逼惊风尽日寒嵗序易迁遗庙在居人珍重后时看
　　忆从薄宦客京师邱墓松楸入梦悲乍喜家山归有日又来汾上住经时儿孙枉洒天邉泪父老能留去后思待向故园兄弟道他年重问旧题诗【方图便道归省】
　　雨中泛汾水感兴
　　细雨已作泥微风能漾舟入汾水悤悤怀胜游汉代昔巡幸画舸张龙斿冠葢拥前列箫鼓横中流棹歌今歇絶千载长清秋我行望天末云物惨不收羣山莽回互水木相绸缪地势亘终古世事随浮沤乃知前人名翻借山川留舟人理楫急及岸还夷犹把杯酹水涘此意空悠悠
　　九日晋祠
　　野菊霜姿向客妍孤村木落更苍然也将世上黄尘面来对山中碧玉泉桐叶遗封还百里晋阳王气已千年爽鸠东望堪凭吊都付西风落照边
　　将游镔铁院以病不果
　　古院不一游虚作并州客寒铁夜有芒秋井水无色病思清冷对梦觉钟梵寂想见静中僧时时扫苔迹
　　发太原
　　青烟一防望依然马首苍茫又着鞭此地空斟桑落酒故园已过菊花天薄游歳月清霜候归路闗山黄叶前惟有离心汾水上应随秋雁共年年
　　晩行
　　雨脚背城见前村开晩晴近山风转急隔水月初生树杪悬灯火烟中隠碓声今宵魂防处野馆醉三更
　　郭有道墓下二絶句
　　斗筲贱役良不屑识鉴人伦亦偶然何意舟同李元礼时流解望作神仙
　　中郎无愧至今称因忆昌黎岂近名不是髙文能谀墓黄金何处夀刘生
　　冷泉闗
　　霜凝疎树下残叶马踏寒云穿乱山十月行人觉衣薄晓风吹送冷泉闗
　　晓过灵石
　　晓色依微岭上横望中云物转凄清林收宿雾初通日山挟回风尽入城客路逺随残月没乡心半向早寒生惊鸦满眼苍烟里愁絶戍楼横吹声
　　国士桥
　　桥上马嘶破残月溪边流水声幽咽风回激浪上桥头似溅当年击衣血伏剑如饴岂顾身至今此地留精魂由来国士自千古试问中行是众人
　　始雪过东西坞二岭
　　天阴觉晓迟乍雪山更寂萧槭絶人烟苍茫入寒色林空逺望通径转回峯逼二岭郁相当中见云气积髙风束四山防防接天白行人蹑空蒙马足畏偪仄忽疑厚地倾又觉阴厓踣涧壑何深幽云是虎狼宅地险念身孤客久知时迫故山候尚温奋飞无羽翮向暝昧所投浩然促轻策
　　沁水使院望石楼山雪
　　孤峯压城头雪色落屋瓦髙堂收众阴目极天四下空烟寒欲开晩云散如防逺见羣山来莽莽乱奔马长松分岩谷猛虎凭城社入夜风怒号居人畏中野行役良苦辛山川自萧洒怅望聴深更踌躇引杯斝
　　阳城夜饮
　　髙馆张灯天向昏山城打鼓晓逾喧不知酒力谁深浅一夜开帘雪没门
　　山行杂诗四首
　　岭路盘盘行欲迷晩来霜霰忽凄凄林间风过犹兼叶涧底寒轻已作泥马足蹙时疑地尽溪云多处觉天低倦游莫讶惊心数歳暮空山鸟乱啼
　　晩云忽散见峯巅逺寺鸣钟思悄然积雪更宜新月照轻烟不障暗流悬行同宿鸟趋林急穏羡山僧拥絮眠正好溪风送前路一灯明灭戍楼边
　　絶巘平临逺目开天风吹我离【去声】氛埃路于残雪消中见人自羣山阙处来树外连峯横作鄣马前云气散成堆平生蜡屐防幽兴落日登髙首重回
　　十日山中汗漫行山云作意变阴晴连天细雪因风急近郭空烟接日生鞭影逺牵残照色马蹄寒踏防冰声定知此后相思处赢得清樽夜夜倾
　　发泽州宿星轺驿尽日行太行最深处
　　出郭未十里陟岭凡几盘徘徊初日影隠见羣峯端遥空敛余阴山风増晓寒我行曽冰中仄径愁跻攀马压后人顶足滑不得安萦纡自信地倒侧惟随鞍久依悬厓转每疑絶壁穿歘同鸟上下纷与云勾连平临众皱出旁见髙天寛四山森列笏戢戢争荒烟林木接萧瑟万壑寒声传牛羊入残雪蠕动丛莽间登顿倦行侣旷览开心顔日晩见人家列屋縁层峦斜阳明万瓦烟火动夕餐不厌野宿孤益羡山居便溪黑虎豹嘷月出乌鹊还歳晏逺为客中宵起长叹
　　天井闗
　　试凭雄闗望偏増客意豪惊风吹涧直落日觉山髙乱树入云尽悲禽分野号从来争战地览古首频搔
　　下太行入河北
　　万山围马首崚嶒行相逼如入稠人中仓皇乱迎揖连朝蹑危险徒侣疲登陟晓看白日近渐觉山势急前路纷羊肠下赴将何极眼明见平地河色漾寒碧浮云千里通清流一线直参差散林莽指防辨城邑久行望弥真屡下境转偪回视髙峯颠一一诧所歴野旷山尽收村晩天半赤向风指孤烟息此穷日力
　　晩次清化镇
　　晩风乱丛竹四野青欲收回头谢寒山临别还夷犹孤城残照尽雉堞随星浮烟际闻人声马倦亦知投
　　仙居行
　　仙居亦在黄尘里碧瓦如鳞防卫水卫水无声四野愁神仙不至千夫死城头寒日翻大旗使君来游何委迟朝朝鼓吹沸城出借问曽与仙灵期仙灵窟宅知何处海天茫茫隔烟雾尽将膏血作楼台留与行人自来去
　　蘧大夫墓
　　车声辚辚及阙止卫灵夫人识君子可怜荒土不分明千古弥瑕共埋死因知往迹多湮沉下马陌头霜草深尺寸偶然留姓氏武公康叔难寻
　　大名
　　霜树迷离拥戍楼寒风近北倍飕飗英雄河销亡尽独倚斜阳指魏州
　　鲁连村咏鲁仲连
　　漫说帝秦片时事独怜排难一生心空惊玉貌围城里东海茫茫何处寻
　　华山行
　　跛者御跛者登妇人帷房闻笑声笑声未絶晋师兴华不注山干青防山前东亩何纵横欲寻丑父易位处华泉之水今犹清纪甗与玉磬差异城下盟寡君奉亲以色养岂意社稷将随倾呜呼宁独巧笑能倾城
　　杂诗五首
　　作客一朝归如梦久而寤时时心目间惝恍各有遇绕溪清浅流连村逺近树儿时所经觏半犹存其故峩岭雪乍晴烟敛万家曙磴道入髙寒云山逺回互忽惊风景真转恐遨游误渐多相识人踟蹰屡狂顾遥见西郭门疲马趋如骛莫避市上尘去此十年路【峩岭山名】
　　羁栖空计日客游常畏人岂意广坐上复覩平生亲再拜视顔色悲喜不可分长者酌我酒相问逓殷勤童稚不相识牵衣皆弟晜自怜语音变稍有形容存且与恣欢防艰难安足陈
　　雪后天气佳选胜擕我友不知山与泉颇忆畴昔否城边初日上寒色遍林薮行縁荆山足渐出秋谷口浅濑漾轻氷空烟散枯栁更陟峩岭颠极目尽诸有峯壑杂楼台出没各为耦疑是太行中西望频搔首风土有雷同取意分薄厚笑问同游人还劳倒尊酒
　　招我何碌碌家家春酒熟朅来二十日日日得所欲风霜虽苦辛醉饱亦酖毒昨宵双眼昏辗转羞明烛向晨昧冠履对案废篇牍妻孥颇嘲讪客至每局促忆登并州塞逺穷千里目只恨杯酌疎在家病良足
　　髙堂张华灯少长各为羣寒风敛残日气候晼如春酒行更相劝既醉情弥敦岂辞今夕醉将为明年人非徒明年人复是异地身预忧西北路冉冉随浮云住日殊未厌去意方恐分人生苦乐情终古何时均
　　因园集巻一
　　钦定四库全书
　　因园集巻二
　　左赞善赵执信撰
　　闲斋集
　　送同年冯大木舍人校士湖广
　　春秋鬻熊国强大割周甸壤地尽荆梁雄风帯江汉中分齐晋霸外并秦吴悍三戸竟亡嬴遗烈发项难当时盛兵力逓世优文翰庄屈引商音朱弦余叹迩日颇衰靡声格就雌懦才岂敌国用瓜待梁人灌吾友冯舍人诗思掣惊电蹔辍秘阁直不愧中朝遣振衣黄鹄矶搴芷碧湘岸楚士竞磨厉治韅靷鞅绊两广严权劲三秋耀组练看君建大旗一鼓万色变彻札养叔登搜蒍得臣荐前年我往晋力欲追旧观势已弱古昔时会多谤讪厚乞汾晋灵小觉耳目换于今论文事毁誉杂真赝主盟不相下牛耳争欲擅邾滕为人私门戸纷难算吾侪亦分道相视各笑粲两贤既莫避计画须早办楚自长宋盟晋实先鲁传虽聴向戍成不免防疆谏一彼与一此事后互讥羡我方怙鄢胜君请力邲战彬彬晋楚从来歳交相见
　　送吴天章之太原二首
　　秋雨势不已秋风动万山送君蓟门路计日井陉闗水暗黄榆色峡回青玊顔犹余马行处凭梦一追攀【青玉峡在井陉】
　　把酒説并州茫茫感昔游边声催月晓山气压城秋桑落经时醉黄花九日留君归渡汾水为问雨中舟
　　赠李生【生宣城人能星纬兼相人时将归矣】
　　李生烟霞人至道窥窔奥有术不自匿变怪出谈笑往为岭海游列郡耻晩到朅来长安市一日屈众妙传声疾雷霆摉访逮形貌舆熟招邀公卿借炫燿相知我最先竒技向亦好每同宋忠载过请季主教干支重爬罗头面久量校劝我忍贫下计日许腾趠感子郑重意失喜还自悼生本田野夫一第良忝冒早仕乏问学行意成轻傲闲官慙报称孤立丛谤谯常忧忽失坠知病竟莫疗天时子有徴人事我所料子今欲归去旧山谱清啸索诗持当劵不贷王孙报何殊俟河清未必同烛照觊子言屡中万一此亦效待我乘星车请子理烟棹赠贿恐未能逺当遣迎劳
　　送费生赴淮上
　　燕市居十年酒徒能几个假使设坛坫我将子当佐僦屋一僻巷气味两寒饿招请无昏旦主宾杂坐卧狂或怒朋辈醉不避惊逻世事如澜翻旧欢与梦破子今结束去幕府据髙座骑马到淮南犹及尝新糯我方持笔札计日按程课心随知旧散气以贫病挫海门波澎湃蓟北尘堀堁衔杯逓相望独唱谁与和
　　送同年梁原山吉士改官归太和
　　西江人士意气豪浔阳九派飞寒涛吾党梁子尤骏发雄视不觉霜天髙姓名早入玉堂籍十年削迹栖蓬蒿今冬强起赴铨部俄看换职归诸曹主者用人有深意众口不解徒嘈嗷尚书事重系民命竿牍山积烦爬搔年少诸郎习疎放止堪持酒谈风骚木天清旷足容纳坐令戢戢同牛毛如君才力岂易得列卿端借分忧劳鸿鹄一举不可网复欲息羽投林臯蹔归聊以慰慈母骤别岂免伤同袍酌酒劝君好自爱南下催马风如刀与同年李丹壑编修以事出朝阳门晩宿田家
　　繁花已尽木叶肥城中城外尘交飞不因出郭了公事当与野色终相违芳春三月键戸坐日在愁阵遭重围我自久旅成习惯今昨等耳安知非怪君连歳卧江上舍舟即陆谁指挥今朝眼豁向水木翻若所见从来稀清溪宛宛帯榉栁村舍歴歴通烟霏故山未敢诧竒絶风物似此犹庶几人情厌常每易动微官窃禄难肯归且买浊醪酹暮景新月正照林间扉
　　夜雨有怀丹壑
　　卧闻檐瓦添新响坐爱虚窗受逺风不忘对牀前日约梦随雨脚过街东
　　题程松臯舍人诗巻四首
　　四海故人杨伯子【海宁杨耑木】春来几度説君诗城东记否鸡羣里标格亭亭识项斯
　　昨日叩门日卓午槐阴入座风披猖尚觉归来太萧瑟袖中冰雪生清凉
　　宋唐门戸久难齐颇怪康庄俗自迷要识神明焕然处非縁野鹜胜家鸡
　　时人口齿竞呀咻字顺文从解辨不苦厌支离尘满眼期君濯足大江流
　　观奕歌
　　髙堂昼闲棋局陈隠然左右敌国分主人与客据四角宛若势子何停匀微风动窗日光入帘影欲乱楸枰文未知失鹿向谁手但见眼底生纷纭乍如青天敛余霭一南一北行秋云又如残日堕西极大星小星耿不昬丰隆驱雹撒沙落毛仲牧马云锦屯肃肃鱼丽就行阵翻翻鸟散随飞尘观者坐久失向背目瞠舌挢伤心魂良工运斤色不动森然万枝同一根攒眉思出九天上奋袖气夺千人军少焉胜负判然决谁与戚戚谁欣欣古来两贤不相厄何况同道犹一身寻讐伺隙有何故日斜人散宁复论嗟乎世间强弱终无据空遣旁人笑相语
　　谢王子言前辈饷酒
　　偪仄曽同巷南北每看屋角即相思雨添庭际汍澜处风搅窗前竹树时无复罇罍邀我共坐愁泥淖出安之今宵遣入去年梦一枕檐声成醉迟
　　夜大雨晓起视庭际花竹有述八韵
　　夜半梦惊雨天明庭浸波几回临牖视何异泛舟过砌失开花满堦余衬草多长条疑折苇圆叶作翻荷独有幽窗竹依然緑玉柯当风转孤挺帯湿自婆娑应结苍松伴相期碧涧阿秋霜凋众卉争奈此君何
　　七夕雨饮松臯舍人分韵得九佳
　　与汝结交异行路三日不见无好怀寒官多暇还往易不以风雨成暌乖更番既已倦舆仆踪迹岂免疑朋侪论诗相赏由宿分语似惊羡实嘲谐词塲近来盛稂莠虽有条蔓亡根荄楚相衣冠惑左右狡黠终是输优俳我曹岐趋有何故苦向漫漶求模楷河汉今夕事荒怪妄者以意窥津涯丈夫要自识真意耻逐俗子由由偕所忧学啬难树立山岳势就谁能排谈深不畏口枯渴主人有酒如长淮扶醉出门风灭烛天光照泥星满街【入夜开霁】
　　杜门
　　小病杜门殊不恶静中一倍爱秋清微寒牀下王孙急细雨篱根稚子生闲觉诗怀増搅乱贫余酒债费经营新来自笑躭工课半夜披衣看月明
　　秋热
　　西风不作力大火张余威雷雨呼莫应毒热来非时七月月向尽午汗已去肌昨夜梦颠倒谓是初炎曦晓窗日泼眼如临洪炉窥翻身欲起避衾簟黏胶洒扫就厞隠娇儿啼相随藏冰日十市怒詈来何迟暑寒代有常奚由失其宜太寛以猛济遗爱传良规琴瑟忌专一改弦待工师敢持区区意仰诉皇天慈
　　节候
　　今年节候太支离独有闲人次第知暑似饥鹰恋鞲久凉如隠士出山迟昨来一雨醒尘梦陡觉清秋赴夙期日午当窗看竹色微风卷緑入帘帷
　　中秋例相餽遗贫家此事都絶友人颇有以酒见饷者喜而为诗
　　昨宵细雨洗余热卧聴寒声泛窗竹今朝晴天作好月坐待清光媚幽独令节屈指不三日比舍喧喧走僮仆寒家无往亦无来闲看炊烟上墙緑故人相知到嗜好美酒逓致车连毂未放狂夫杯入唇已见痴儿欢聒屋岂少贵人相饷遗珍味充口帛盈簏因思天公换嵗时賸遣朱门臭新肉中厨佳醖贱于水涓滴如余已霑足质衣更为买蝤蛑不遣便便负此腹却笑阮公无好怀官酒自供何事哭不学碧鹳裴家郎寂寞荒园自埋鹿
　　赠钱塘吴舒鳬因怀河中吴天章
　　吴子意轩豁有似髙秋鸿息羽就尘坱鼓翼随天风矫然众鸟中一奋千羣空却顾望寥濶谁与为两雄河上中条山遥对莲花峯峯壑相遮罗青翠几万重中有栖托人帯萝衣芙蓉长啸临闗门浊浪声相舂与子才匹敌姓氏正复同并扬骚雅波交暎氷雪容闻当蹔来此晋楚中原逢何故先避去不肯交刀弓故山结茅处秋色寒蒙蒙湖如新磨镜照见松桂丛苟能纵髙卧投老安耕农不然逺遨游自等无根蓬作诗贵言志饮酒聊快胷时世方妬色贤达当固穷彼吴昔顦顇上书不得通丈夫能文章岂必为三公
　　为舒鳬题吴山草堂
　　两峯相忆不相识中着茅亭定可怜那更西湖似西子横陈日日小窗前
　　送朱悔人归潜江
　　霜信风髙尘满衣征人遥与雁南飞凄凉客向秋深别珍重身当乱定归松竹从添三径合江山无恙十年违翻愁未抵他乡乐去日亲知有是非
　　孤酌
　　短烛照孤酌长宵容苦吟窗虚闻雨细人静觉秋深儿女迎寒病乡园久客心无因得料理争遣不侵寻
　　即目
　　烟外风翻数防鸦板墙欹处夕阳斜空庭客去闭门晩零落一堆红豆花
　　戏孙子未检讨病瘖学奕
　　孙郎甚口如虫鸣嘈嘈颇为流俗憎冬来肺病渐作哑歘与雷鼓齐收声齿牙翕张不达意翻怪宾客皆重聴身手虽好欲安试寒天瑟缩闲无营今晨书来语刺刺终逊舌本工掀腾假我棋局破岑寂何异膑脚初修兵北风激箭射窗纸黑白在手如凝冰短烛前头置酒盏夜长椓木闻丁丁吾党躭奕独冯子淩厉同辈夸最能闭门今知勇可习便拟齐晋相代兴劝君且止勿自苦料理药具兼茶铛弛弓櫜矢备不用蹔依律吕调箫笙他日临敌战偶胜髙歌奏凯喧鼙钲有时意外值强悍一叱可使楼烦惊
　　和大木除夜作
　　君子敦夙昔纎人艶鲜新荒哉眼底歳欲变风中云邻舍儿女欢迟明作好春寒家灯火静夜久杯在唇巷柝入耳急妻子倦相嗔酣眠非不适所恋在逡巡昏眸渐不支倚壁强欠伸恐有乡梦回梦见平生亲冯生发归兴奋作孤鸿鶱余岂异人情悲怀难可论
　　十四夜对月寄丹壑【是日立春】
　　春风寒近酒杯前街鼓声中夜可怜愁向东窗见明月故人居在月东边
　　闲
　　闲凭书巻添眠味暗刻窗阴觉日长暖色待将花打叠春怀须着酒禁当
　　感兴
　　二月不见雪积冻已潜消融为夜分雨客枕惊萧骚晓晴日气鲜余寒不敢骄起看小庭竹覆砌青寥寥枯草亦茁芽琐细新雏毛托根久泥土今与阳春遭稍见云际鸟飞鸣何交交万物各有时终戴造物劳
　　调丹壑二首
　　张侯邀我入城去西苑水风终日凉却笑人间李公子出门十歩似他乡
　　每欲嘲渠等虫蛰新来看尔似蚕眠除将善病兼能酒百不如人也可怜
　　芟竹
　　抱节久相于因多自翦除一朝窗影瘦昨夜雨声疎不惜衰晩日翻怜移植初新梢当戸好着意九秋余
　　梅耦长画幅
　　只合归与卧一邱松门萝径足清幽谁教老树旁边立黄叶无风也打头















　　因园集巻二
　　钦定四库全书
　　因园集巻三
　　左赞善赵执信撰
　　还山集
　　园林即目
　　丛竹才苏三两竿杏花如雪压春寒雄蜂雌蝶披猖甚却放王猷冷处看
　　清明
　　乡曲相将作寒食弟兄无恙共清明雨余花栁逢人好春半溪山信意行上国尘埃聊复涤中宵魂梦不须惊持杯酹向山英道莫遣移文斥姓名
　　园亭杂诗八首
　　开门流泉侧引径脩竹阴虚亭动逺色微风生古音更日得异赏寥寥朝市心
　　久旱万彚槁一雨四山活轩楹觉晓润池沼漾新濶览时会天游惟我知鱼乐
　　鸣泉类相和游鱼出有羣觞飞竹林雨坐接山烟曛何必侣嵇阮蔼然弟与昆
　　雨脚欲入戸山云方挂檐落花烂如织行屐何辞霑无路溪西去夜来秋涨添
　　晴日出山脊荡漾髙城烟幽人倚林表目力穷苍然不知晨风翼飘飞何当还
　　众芳委逝波幽事属篱菊霜时挺峻洁歳晏伤孤独昨行山岩际乃识无用木
　　新月上归云纎纎动清影林深多得烟地寂易为冷岂必闻寺钟我意黙已领
　　日日城东门一出还一入往来颇知烦动静聊取适终愧山居人犹有城中迹
　　观鬬促织
　　金商动伤杀惴耎气一王俄然角翅完自喜牙须壮草间分蚁穴水次杂蛙唱岂有势必争羣以力相尚幽人洞物情罗取就盆盎无声出指挥快意见跳浪初合犹两疑再鼓乃齐抗摽抶猛士心奋迅良马状大鸣类譹呼小利増跌宕逓进恍寻讐独胜欣得将旁观识强弱万事有得防一笑天地间孤怀足闲畅
　　赠山居者
　　长如野鹿依岩宿偶与流泉出谷行从被游人问霜树都来知邑不知名
　　遣怀
　　过眼烟云忽若驰投闲林壑雅相宜飘风踪迹青蝇管素月心情白堕知学道还应输意怠无权争拟问穷竒近来解识逍遥趣溟海蓬蒿信所期
　　题大木所寄晴川集后
　　前年送君往武昌赠君束锦充诗囊男儿手持三寸管取快正在江山长鹦鹉洲边久留滞身骑黄鹤追凤凰归来烂漫出妙句颇疑胷已收三湘我时纵观屡击节顿从尘垢生清凉矧今削迹处穷谷逺寄无异琼琳琅楚骚风流日凌替吾道欲付多岐羊巨手有力惜不用蚕鱼路塞谁开张渔洋诗翁老于事一一狎视海鸟翔赏防题品什六七时放瓦釜参宫商苏门上客虽旅进未许与子为秦黄兹集评防信精审莫遣流辈轻料量传声吠影两无当口似昭旷心苍茫我昔有志峻格律失足罗网縁谤伤人谓意气定衰减讵知胆力犹坚刚会与五岳果夙约独乘莽游八方他年自擕三万首要向君论抗雁行
　　詶王阮亭先生见寄三首
　　生长山水窟新归似乍经书来羡岩瀑梦去畏山灵醉遣池鱼见吟教谷鸟聴追游失仙侣怅望向晨星不为躭闲寂终朝坐拥书敢衔湘水怨只傍漆园居噫气飘风外忘形大瘿余犹多竒字在载酒欲谁如何事中朝旧他年愿卜邻乘时朱虎让失意绮黄亲斜日依台柏惊风荡塞尘请公树竒绩容我乐芳春
　　感怀
　　朔云南雁思腾腾薄暮阑百感増岂有声名折官职却将山水换宾朋壶觞佳兴从看减海岳前期未可凭寂寞吟情相伴在自持诗巻映寒灯
　　对雪寄凖提庵融上人
　　羡尔安禅处寥寥逺垢氛钟声出山雪精舍在松云桥迥风常合门闲水自分定中应有喻迟我共知闻
　　赠彻禅师
　　昔在大都游每过前朝寺习闻钟梵音似会西来意夙因应有在往往形梦寐若欲归参求蓄怀久难遂近获出樊笼忽若醒宿醉已将心向空弥觉身为累假忧息诸縁借病谢万事凭谁作导师为语第一义眼中数缁流潦倒难位置髙者盛威容出入陈轩骑余者竞垄防蝇营殉财利文章窃皮毛贵游倚声气鄙夫多附和市儿有吐弃咄咄清浄门到此土委地师独山中居不与彼同器躬耕孝事母儒者或负媿我今一相见顔状觉顿异语言行住外宗防复何寄俯首欲借问顾慙非上智尘根除未尽如盲遽求视惟当安钝拙且免逐臭味去师禅栖近乱山接葱翠藜杖与芒屩招寻亦良易请结物外交人间共游戏
　　园亭寓目
　　经月不出郭池台今蹔过岸融看水减花晩逼寒多烟意浓归栁山容緑上蛾便应随日至春事莫蹉跎
　　社日
　　浓花有信烦风伯微雨何縁乞社公莫上髙楼看栁色春愁多在暮山中
　　遣怀三首
　　所思在何许乃在扶桑东褰裳海腾沸游目天空蒙手引三足乌一照天下红倦攲蓬莱作髙枕企脚直上方壶员峤之颠峯梦回忽覩水清浅坐恐飞土扬惊风九州犹变灭何况羣沙虫局蹐复局蹐不如掉头拊髀随鸿防
　　所思在何许三江连五湖逺追防夷步近慕烟波徒当时泛舟浮家处至今惟有雁鹜鸣相呼沉沉千寻渊下有如山鱼春风艶桃李吹落不须臾浮云蔽天白日暗逝川长此东南输局蹐复局蹐不如刺船径去偕妻孥所思在何许乃在桃花源清时欲焉避但羡山中田秾桃成障閟山口渔人何自来梯攀灵境随闭塞耻与浊世通人烟至今阅千载想见桑麻鸡犬还依然借令无地列阡陌居人仍须絶粒求神仙丈夫短气向家室宇宙虽大如笼樊局蹐复局蹐愁对屋外山花繁
　　园林题感
　　栁眼青青媚烟景竹风谡谡帯寒声生人有意从怜取一种春来各自情
　　春寒
　　乍看晓色漾帘钩不觉轻寒着布裘风力峭于秋扇发雨丝细若夏蚕抽分从浊酒寻前醉耻向东君诉旧愁有约山椒探花信春情争被梦勾留
　　三月十五日大雪
　　似与棃花竞晓开春工有意缟楼台余寒好为邀残梦遮莫天门贺瑞回
　　西城别墅十三咏为阮亭侍郎作
　　石帆亭
　　孤亭拥石帆百雉列髙岸达人休天钧舟陆岂殊观坐鼓沧浪音髣髴中流半
　　樵唱轩
　　日暮敞轩窗野色逺浮动樵歌发何处偶被林风送和我洛生吟陋彼舆人诵
　　半偈阁
　　千偈本无言云何作半想譬如调一弦堂室各应响君聴手指音故出丝桐上
　　大椿轩
　　庄生夸大椿意似悲朝菌春秋八千歳屈指终有畛何如静者心一息古今尽
　　双松书坞
　　手把一巻书日夕双松阴风过幽响激月出苍翠深莫羡芳树姿保君迟暮心
　　小华子冈
　　髙冈陟无时拄杖戛石齿遥山没飞鸟秋色复如此不识追陪者谁为裴处士
　　小善巻
　　洞古石气幽林峦防萧摵无事此焚香坐爱香烟碧自悟夙生因海山见灵迹
　　春草池
　　岸草衣裠色萋萋媚烟景池水古镜明照尽青春影悬知佳句成不待清梦醒
　　三峯
　　海客炫灵竒口出三神山乘风去万里终古何时还且移太华形置我庭戸间
　　啸台
　　长啸临髙台川谷逺相应林霭忽自开风籁久未定奚假鸾凤音所期嵇阮聴
　　石丈
　　大块肖有形真人托不朽坐任苔侵衣卧觉栁生肘年年好面顔甚媿丈人厚
　　竹径
　　脩竹蔼贞萋四序一萧索野客擕琴来仄径穿林薄不愁步屧迷前有导行鹤
　　緑萝书屋
　　数椽覆緑萝四壁绘霜雨中有披髪翁雅调抗千古余亦絶俗人和歌出商羽
　　寄刘波山编修
　　脩篁密树足凉飔池外朱炎坐不知忽忆槐阴遮巷北从君索吃冷淘时
　　追寻噩梦觉犹憎十载衣尘涤未能学筑沧浪亭子好苍茫不共酒人登
　　寄新诗与门人谢文洽编修系以絶句
　　狂风寥落在人间馆阁文章已尽删好为流传闲适句莫教谣诼到溪山
　　闰月七夕
　　晩云不散垂垂雨乌鹊争飞一一回未必天孙思再渡世间儿女浪相猜
　　望云门山
　　轻烟漾午晴十里见山月稍观飞鸟度始识一峯阙云生自吞吐天回忽穿穴秋风从中吹万树离披列空象蕴真境仙迹传幽絶恨身无羽毛从兹弃尘绁
　　感事二首
　　碧山胜赏已全非谁向西州泪满衣解识贵官能续命可怜疏傅枉知机
　　防矜底事各纷纷万事秋风卷乱云谁信武安作黄土人间无恙灌将军
　　壬申元日
　　元日首四序曜灵明万方万方起同时相擕拜天光海风驱阴翳绛气连西荒踆乌始飞出翩然栖扶桑蚩蚩横目民毫髪得所将岂知造化工但谓开阖常今兹值沉防理数难推详星辰夜敛避云雾朝披猖狂飚挟飞尘万彚皆摧藏山川与城郭一气迷烟霜午景忽跃然回光不满墙荡摩见苍黑倐烁成亏伤防蝀潜莫指羲和走且僵坐令阳徳微下土将何望乡党纷童叟相视各仓皇人情诧未覩沸语如蜩螗余时力疾起空庭独相羊颇闻儒者言薄蚀非灾祥两曜有交会奚事分柔刚四海方清宁三公理阴阳大庭用鼓币下士为秕糠年嵗不我遗青春获旧亡深居聊取适戸外天苍茫
　　弃妇词
　　两姓无端合亦复无故分昔时鸳鸯翼今日东西云浮云本随风妾心自不同君心剧无定见弃如枯蓬出门拜姑嫜十步一回顾心伤双履迹一一来时路留妾明月珠新人为耳珰不恨夺妍宠犹得依君傍寳镜守故奁上有君家尘持将不忍拂旧意托相亲此生一以毕中怀何日宣愿得金光草与君驻长年
　　春日园亭有怀
　　飞絮满天地春风余几时孤亭临暮景久坐忽相思野水浮烟逺空山落照迟佳人不可见浩荡忆前期
　　三径
　　栁絮晴方落山花雨更香苔痕双木屐池影一绳牀待月观鱼静因风聴鸟长春来陶处士三径未全荒
　　闲园
　　闲园坐长日水木共萧森疎竹风前合清池雨后深逺山无定色幽鸟自多音霞外余孤赏泠然不可寻
　　伏日
　　谷口羣峯障火云水风送日易斜曛防刀割肉非吾事自折荷花遗细君
　　暮大雨
　　晩风吹不极飞雨浩无边日月皆归海蛟龙乱上天櫩声通竹树云影泛山川惨澹为霖意安居独惘然
　　野兴
　　荞花开处朦胧逺春雪轻埋草半青豆荚肥时纷歴乱错疑蔟叶緫蚕形有年比屋迎田祖无事从余说孝经传语霜风须着意安排醉眼眺林坰
　　早行学剑南体
　　啓明煜煜沈东方欲阴欲晴天正凉日脚挿地若飞火雨气过山疑始霜鸡惊人语出村树马恋夜饲投秋塲市门一老笑相问忽入城府君安忙
　　临淄道中怀古
　　秋骑羸马营邱道千里齐风入旧闻鸡狗有雄还自许淄渑无味底须分原头寒意离离草海上朝光叠叠云几度爽鸠増太息牛山长傍景公坟
　　过郡城故座主冯文毅公宅
　　难凭楚些遣离忧摇落非闗怨素秋梦防云烟还北阙醉余城郭忽西州马嘶荒草无鞭防燕过雕梁自去留回首春明万杨栁几多飞叶赴东流
　　出郭
　　朝来微雨过出郭览秋容烟隠初生日云添不住峯年知古原草心寂寺楼钟濯足巨洋水海山寻旧踪
　　微雨道中书所见
　　西风吹雾白难收沙引清淄入地流緑树连天村暗雨牛山何处见全牛
　　牛山西麓温泉
　　崔嵬万古邱石腹出清泚不知华清池水色何如此我来饮琼液临去洗尘耳浊秽乃名髙于兹识所止
　　寄唐豹岩先辈村居
　　欲叩城西白板扉逢时触事与心违乱山约马悤悤过落日将云片片飞野水半篙谁唤渡敝庐十步且言归空余借鸽楼中月分取秋光上素衣
　　寄洪昉思
　　垂堂髙坐本难安身外鸿毛掷一官独抱焦桐俯流水哀音还为董庭兰
　　自郡归多病索居两月未尝着笔雪后将赴新城遽成长句
　　病来诗思不胜秋红叶黄花索莫休出郭即知山意好闭门恐向北风愁所嗟龙性常牵俗岂为瑶车慕逺游会得髙人佳兴否雪中驴子灞桥头
　　春日郡城无酒言怀
　　城中三日风野客迷朝昏误疑酒所致岂知未霑唇愁疾强扶防况复抛青春遣寻诸从事往往皆贤人凌阴恋权势太皥几退奔冰花耀枝柯桃李不敢嗔寒威入衣袂鼻气増酸辛安得一瓢佳生我四体温敝庐有赢藏风味清而醇缾罂二百里失计单车轮戸庭能免咎嗜欲恐汨真太息稷下士古言谁与论
　　醉歌赠同年张薛杜三广文
　　秋谷先生怕孤闷青衫席帽来州郡春风三日栁满天自拥犂騧鞭不进广城如梦身自藏故友如烟谁可问三公何意相随来各将竒兵赴愁阵薛张几日别海鸥【皆海上人】风格虽寒故清峻杜生与我齐飞扬酒气犹能防青鬓廿年往事犹浮沈欲指云门比离恨即今大府盛文儒【学使者方在郡试士】忆昔吾侪严韅靷九原坟草又清明【同年五十三人死者十余矣】生得相逢今者仅冷官正喜少拘牵逋客还矜出尘坌解衣径就市垆沽闭戸遥同竹溪隠不辞连醉破昬朝屋角花开雷雨迅
　　寒食
　　寒食寒犹甚春光底处賖风声勒杨栁雪意逼桃花城逺山烟澹天低麦垅斜酒边倦游客十日觉离家
　　清明登云门山
　　云门山势春云横回冈簇起如箫笙中间石气忽决坼古镜照耀悬窗櫺下临齐城月华满桂树掩暎江山形凭阑驻马每望见恐是阊阖无由登童年结愿堕世网归来始得寻青防郭门南畔踏芳草天气正喜清而明仄径延縁讶破碎颠厓近逼増峥嵘羣松离立类阍者闯然欲与人争行山风四吹变烟雾却疑鸾鹤缤纷迎空潭古洞閟幽境待我拄杖传铿訇门中掉臂忽自笑虎豹不怒天闗宁檐牙错落殿交角胜地往往栖神灵王母蛾眉飒霜雪众仙杂佩璆锵鸣弇州山人好声势残碣賸遣伧荒惊髙亭削壁览题记千年吾爱曽空青悠然会意谁与语溪桃涧栁空含情衔杯枕石纵独卧游人但怪顔何赪连峯西去浮落日归心逺目相牵萦城闉回首动暝色大星一防留光晶通天匙钥倘可乞我欲翻飞朝太清【山中石刻文字甚多非浮即俚惟曽子宣率僚属及六子游山题名书法雅逸如新似空青居士纡笔纡子宣第二子也东峯有留弇亭藏弇州山人王世贞诗碣亦不佳】
　　访友村居
　　麦与栁深浅柴门相暎开春风无间处野客有时来语久云景变主人欢酒杯醉余应自去微雨莫相催
　　不过怡园二首
　　城日山烟锁寂寥石阑苔径望迢遥游人自上清音阁流水还过后乐桥
　　堂榭虚闲碧沼清长天无主自阴晴最怜荷叶兼蕉叶送尽风声复雨声
　　因园杂兴四首
　　雨过空山草木香轩窗緑重午生凉流莺声滑幽眠熟但道人间白日长
　　台上松风吹野烟峩眉新黛逺相连不须更翦青梧叶已见山椒六六泉【泉出石壁下壁有前人题名称六六子余因取以名之】
　　清池一曲浸回廊斜日朱鱼烂有光负手巡檐唤鱼晩野风时送枣花香
　　林峦佳处日平西竹柏无烟咫尺迷山月渐髙人影寂溪南还有鹁鸠啼
　　苦雨
　　湿云无赖压荒烟时遣轰雷入醉眠黯黯山城惟积水沉沉夏日更如年骄龙逆作穷秋气赤帝空持大火权莫问郊原骑马路碧苔青草总堪怜
　　题文姬观猎图
　　天山霜草白于雪金勒明驼行复歇贤王前行屡停鞭顾笑欲得车中怜车中美人色赪玉汉日边风摧鬓緑旃裘乳酪镇相亲寒束芳心羞不瞩健儿身手如犬鹰争倚雕弓驰射生忽闻鸣镝云间响何似焦桐弦上声
　　题郭令公退回讫图
　　汾阳功业扶天日一木峩峩造唐室古来何代无鱼程当时犹夺汾阳兵功臣仆固为戎首闇主骄奄齐束手军中忽闪令公旗回鹘十万如伏雌连营奔散晨星灭战马不惊笳吹咽入闗空破雁门烟出塞惟将汉家月长安一日啓九门手持畿甸奉至尊辟雍将将髙座矗诸生聴説覆公餗
　　薄薄酒
　　薄薄酒胜茶汤不信试酌与君尝云阴月黑旅夜长孤灯照梦隔故乡轻寒被体如雪霜此时细引不成醉栩栩自觉春风香拟陪瑶池宴髙冠揖穆皇玉女八九人紫霞劝天浆不然沉香亭戏草清平章玊手玻瓈盌葡萄艳晶光人生待此始痛饮便应长跪辞杜康借使昔游曽快意梦之帝所安可常
　　悲骊马
　　故人送我国西门赠我骊驹出瀚海北风吹鬛入寒云千里凝冰渺相待杯中醽醁相与倾袖底瑚不须买腾身挥手疾于飞好爵良朋两遗躧家居本在岱山阴一日霜蹄碎碨磊春来花发万峯幽玉勒黄尘恣湔洒去秋纵辔访神洲拟蹑方蓬刷渤澥谁知中道忽然迷紫燕啾啾失鲜彩丈夫壮志久摧頽分学庚桑老畏垒独怜我马气难降死骨甘心掷燕隗未令峻坂服盐车忍见敝帷埋爽垲酒酣自击唾壶残白日回光天色改
　　聴张翁挝鼓聊为短歌
　　春风吹花花不开羯鼓落手声如雷丈人脱帽散霜雪自倚掺挝送明月酒酣似欲鸣不平奋臂直与金石争渔阳壮夫髪上指千古雄心曲中死鹦鹉西飞江汉空人间此技久难逢为君起舞花影中使我三日犹耳聋喜门人张浴日自山右来省却赠其还
　　林扉掩乱山落日万重翠麦黄桑葚熟黄鸟犹不至子从何处来疑是天上坠入门向我拜执手各骇视十年两相见心迹托宵寐岂意泺水鱼忽为陇水骑【去年曽由泺上寄书】子家太行深我昔停征辔青松防云雪黄河缀天地极知登览优敢谓经行易相寻无险难子真饶古意藏酒当尽倾欲去更同醉持我逺游心千里为传致
　　寄博兴杜广文
　　山窗枕前水北落锦秋湖湖上故人逺山中清兴孤何时欹短棹载月入菰蒲极目相思处遥天秋雁呼







　　因园集巻三
　　钦定四库全书
　　因园集巻四
　　左赞善赵执信撰
　　观海集
　　东向言怀
　　秋草缀白露凄迷晓色寒怪余竟何事结束辞家山东去入溟渤天水相漫漫岂有古仙人引手许延縁男儿负竒志夙欲吞巨川转侧在世网焉能死草间长风倘可驾一上蓬莱颠安期何用见但取开心顔
　　临淄咏古六首
　　淳于墓
　　昻藏赘壻走王门斗石区区聊与论一醉欲倾天下士何人送客独留髠
　　淄水
　　寒沙小渡逺逶迤淄水东流无尽期莫怪田巴清自镜要将面目示齐儿
　　三士墓
　　石父曽令脱网罗留将三士竟如何孟尝坐食三千客拚尽园桃杀几多
　　愚公谷
　　牛马何心一任呼观臣状貌故应愚寄言谷口诸年少好为伊人絷白驹
　　弃繻生墓
　　却被闗门识此生尺繻谈笑换长缨只怜贾谊空流涕赢得长沙鵩赋成
　　梧台
　　城南万木入天风雨送秋声过故宫总是于今萧瑟地当年那更树梧桐
　　望温泉
　　日照牛山石上泉琉璃浮动出寒烟惊心沙路晶明外泼眼风林摇落前沆瀣试尝应不减清泠可枕岂虚传扬鞭却与飞流语比到东溟孰后先
　　乘车渡巨洋水
　　乘车如乘船却顾失船尾倦马一声嘶双轮碾寒水帷裳动郭索容葢入弥仆夫挥长鞭岂有楫可理中流纵邅回弥望出涯涘絶胜繋瓠樽拍浮不自止濠鱼乐独知海鼈笑无已借使求三山安能泛万里
　　月
　　海月自东出照人如有心犹悬九秋影顿失昨宵阴叠嶂依云逺空烟向水深无因乞灵药桂树漫森森
　　昌乐道中
　　轣辘轻车不动埃营陵旧社晓徘徊青林白露微茫下丹【水名】岸黄花琐碎开城日初悬遥海色野风偏向晩秋哀行人莫讶宵衣急要踏鹰扬赐履来
　　昌乐过阎谕徳前辈话旧
　　菊篱茅屋正萧然往事随君到眼前荷锸真堪唤牛走拂衣同是值蛇年青门夜月三更梦丹水秋风十亩田莫倚清樽説生计神洲东去海浮天
　　雨霁早行
　　寒雨净天色晓风收暗尘乱霞明绮皱初日上金轮草草鸣鸡市悤悤渡水人凉秋纵东走海气正鲜新
　　潍水咏古【昌邑名芙蓉城】
　　芙蓉城外秋萧洒古渡寒波东下舟人犹説淮阴功墟里空存柏栏社昨过弥水【即巨洋】按图经大耿差堪淩邓贾如何人杰冠萧张不得云台姓名写列侯未保及身荣刘氏齐王许谁假白水真人赤帝孙当代应羞汉恩寡拟将潍水上游沙烧作未央前殿瓦
　　垂至莱州兴尽却返
　　海天遗兴竟如何返辔真成此浪过万里沙头风色迥三神山上夕阳多餐霞食枣元无分弹铗思鱼漫作歌归去清真堪自守不将身事问沧波
　　再宿胶水客舍
　　去海三十里北望空防防斥田秋草白古灶盐烟青信宿非怀土寒霜又满庭夜潮如有意遣我醉中聴
　　寒亭雨夜对酒遥寄诸弟
　　寒亭两度逢寒雨孤馆秋灯照酒巵海外方蓬迟后约山中萸菊误前期仙人攀树徒欺我羣季开樽更忆谁为报西风莫吹防预教归梦过清淄
　　归途即目
　　霜树荒村又午鸡去来应自笑栖栖秋风吹水偏流北【自巨洋以东水多流北】海日催人却向西逺目欲迷山影转双轮曽压岸花低相逢若问何闻见袖里诗篇只自擕
　　戯题
　　冰雪寒多空自抱青防路絶与谁攀早知卿辈真难记何意相逢饭颗山
　　却寄途中诸水
　　几临秋水涤风埃不学东流去不回海若形容浑未识寄言众壑莫相猜
　　与冯信州躬暨夜话感旧
　　空村万木号寒雨坐来歇秋灯照病顔各已生华髪庭轩飒以清壶樽偶然设岂知故乡亲有似天涯客十年异出处相望若秦越心依玉山云梦防金门月欣逢水聚萍惜别风振叶人生离合情且与尽今夕鹊惊三匝飞鹏去六月息何处与子期神洲有银阙
　　冯文毅公别业古柏
　　公今游戏仙人乡手折苦木攀扶桑却挥龙骑返故里碧鬛苍鳞欲飞起化为老树当庭蹲排突云窟盘山根要将直干留天地岂为清阴覆子孙我来俯仰三叹息何必新甫之颠锦官侧吁嗟乎门前几日不霜风君看万栁何顔色
　　题信州所畜白鹦鹉
　　自爱晴窗理雪衣霜风还为下帘帷情知舌巧王孙喜不向金丸落处飞
　　题摉山图
　　深山穷壑妖所都帝遣丁甲行天诛飞亷屛翳丰隆俱鬼狞神怒争前驱戈矛霜耀森旌旟彼主者谁提鹿卢金甲错落须眉粗前伏帖息为于莵何不乘之趋亦趋却跨两鬼麾前徒杂还万众飘风徂蚁视蛇虺鼠熊防剸胷碎首不须臾立使幽险成夷涂窈窕岩洞中纡徐猿猱狐狸相与娱炫服丽质人无殊新妆盈盈施粉朱狙公醉倒笑语扶峩冠堕地犹狂呼大罚降矣何其愚死且不悔可叹吁巨蟒脩鳞千丈躯举头倐忽排云衢掉尾已防将焉逋黑螭拳缩甘就拘潜飞无计空牙须俛视水澨羞虾鱼禹鼎象物良非诬烈山焚林劳朕虞未抵神力工扫除阊阖巍巍临太虚清问下逮知民瘉山川永奠人安居麒麟凤凰岂竟无问君胡然为此图
　　途中杂感二首
　　龙腹龙头谁是非名髙容易与心违千秋皂帽比肩者只有仙人丁令威
　　上天入海事虚无纵饮东方计未迂借问金门名业在都将分付牧猪奴
　　野行访王文学不遇
　　秋田泥活活野路半分明露下麦初茁烟中人自耕溪沙夜牛迹村舍午鸡声惆怅林扉寂幽人不出迎不得游九仙琅邪诸胜留别王汝敬汝谨兄弟
　　结愿苦不遂吾生难自任故人满目前相对惟悲吟天寒日月逼海近云雾深驰马忽归去清淮渐我襟【潍亦名淮】云中九仙人挥手笑不禁岂意鄣日山障此一寸心秋风浩相送却顾烟在林马耳幸无恙卢敖期重寻
　　过郑公乡感怀
　　康成去已久秔稻荒书堂书帯在何许不如秋草长此间颇丰饶万疋传鱼梁人言管公都当羡郑公乡二公相视笑吾意故难量君看鸿鹄举云海恣翺翔
　　旅宿见王子言侍郎壁间题句怆然感怀成二絶句
　　于今海峤秋风候还似天门暮雨时忽忆当筵索狂饮何如败壁读遗诗
　　广陵弦絶竹林愁阮籍回车哭未休千载穷途数行泪无人解道为同游
　　平度州道中望东北诸山
　　秋风吹倦客缥缈凌紫霞赤松仙人要我去为驾白鹿青龙车羽轮飘飞不自制始计已失秦琅邪大劳小劳逺相待回驭又复成参差明霞碧落杳梦寐玉女有爪羞搔爬北行度胶水惟见尘与沙晴岚百里豁心目髙望一防青于鸦众山肩随出戢戢木末争槎枒天柱孤标依萧爽下笑两髻鲁始髽东莱岱华列首室不敢加譬人名既成无事相矜夸大泽东来独雄杰森然列仗排髙牙云峯飞瀑落千尺烟光蜃气无由遮台殿嵯峩市空曲浮金炫碧生谽谺我今矫首意惝恍况于抗策穷幽遐人生能几何引领白日斜海山有约易错此中便可终来家
　　药石水
　　大泽亘万壑雪瀑生金泉飞流不东注逶迤林薄间海中有灵药帝力不可干神人故相靳地气郁欲宣葳防被幽谷馥郁滋长川微风引香逺皎日临波寒公沙饮白鹤此事昔所传突兀青山台秀色明霜天我欲褰裳去服饵遂忘还且复进一掬尘襟倘可捐【金泉山名白鹤泉名】
　　莱州咏古
　　天光尽处指神洲碧海丹霞万里秋千古雄心百年恨三山亭北是沙丘【三山亭汉武所筑海岸有沙丘城俗亦指为始皇崩处】
　　山行求道士谷及长生披云诸洞处【在莱州东】
　　晓日出海如新沐光射东方山更簇白沙已没祖龙城青嶂犹藏道士谷我来含笑淩防岏惟见翠樾苍松寒山烟十里浮空碧知是披云人炼丹
　　将赴莱阳道中作【姑尤二水亦名大沽小沽】
　　松云沙水际微径引﨑岖天入东南海山围大小沽人烟连岛屿风日近茱萸错莫王猷兴穷秋信所图
　　莱阳雨夜对酒赠同年张伯绩兄弟
　　髙城吹角引严霜良夜开樽共烛光傍海鱼龙多出没方秋雷雨更苍凉年华荏苒看篱菊身事萧条寄醉乡家在蓬山云卧穏故人且莫叹沧桑
　　偶题
　　服食何心觅大还劳劳但取换闲闲要知伐木牵萝处不向芝山向藿山【二山俱在莱阳】
　　重九亭子山登髙
　　仙人结亭就松树至今松色离离青松间时复有人至惟见石壁衔清泠霜催客鬓不辞醉日落秋声谁可聴仙人此际俯视笑海山亭阁云长扄
　　游伯绩东园
　　不知门径处黄叶自成堆是尔种瓜地为余擕酒来秋风生水曲霜月转城隈已遂十年约重倾九日杯
　　别莱阳
　　十日醉眠穏都忘东走迷离心忽客路又栖栖霜树明见野城烟寒过溪羸骖如有恋却望郭门嘶
　　暮抵栖霞
　　秋色组青黄幽丛乱松菌晩日照逾妍空烟寒向尽山深路屈盘霜老风凄草际清浅流纡回似相引峯开睥睨明水濶楼台近误疑到汪洋已见驱蛟蜃入郭如有获披图始自哂托宿碧霞端仙期梦应准
　　絶句
　　万里海风吹片雪紫皇一笑电光开霜寒歳晩梧桐老饥凤啾啾何处来【李诗孤飞一片雪】
　　隔清洋水见山寺寺门霜叶甚盛
　　斜日秋山一掩明寺门迢逓落钟声半篙白水千红树疑到樱桃涧底行【福山有樱桃涧】
　　福山县就同年陈踽庵宿语次及长安故人
　　入门一长揖相见海山间把酒对明烛何如畴昔顔宁辞我独醉聊与子同闲已结紫霞侣空怀青琐班
　　对酒寄任登州具茨时淹歴下
　　蓬莱主人深避客何事三秋归未得故人却趁西风来拏舟径到三山回羣仙招我入云去自爱掉头不肯住拚将身计托糟邱忍使情交隔烟雾雾重霜深醉起迟惟凭海日寄相思遥怜束帯趋公府正是神山日上时
　　被酒赠踽庵【踽庵天性不饮而家蓄防酒甚富诗才亦超】
　　陈生意气何卓荦每谓古人今可作余力间出为新诗清响夐然动寥廓壮怀方拟淩云烟刚胆翻令怯杯酌应縁造物忌豪雄恐尔狂酣摇五岳我从放后拙言词不遣悲吟赴谣诼酒兵积渐亦已疲犹令偏师且前却昨擕短策逐鸿防西风吹背霜侵脚始过东武后昌阳随处虚船自漂泊旧知不弃邀我食一一盘筵致珍错径将海国比屠门总使甘鲜换藜藿饥肠虽充如有亡意外新醅失前约浊贤接迹来无时强饮终羞鸬鷀杓朅来访子之罘阳但欲髙歌激海若清樽入手忽信眉一洗胷中九秋恶怪君不饮有厚藏正似束书置髙阁投辖便为十日欢留宾立尽千金槖寒山萧条云压城缺月微茫夜传柝聴君吟诵鹤唳天看我沉酣鱼纵壑人生适意贵当前梦扰魂惊真龊龊常持美酒对故人多事祖洲求大药
　　秋尽日感怀【乡俗以十月朔上冢今年正当立冬】
　　西望寒山千里秋飘飖身落海东头壮心岂为金丹误往歳空将玉舄留不觉衣裳侵霰雪遥怜车马拥松楸清霜事毕黄花了明日新成一种愁
　　久滞福山赠邑中诸君子
　　山城倚沧津着眼若黑子由来蕴仙灵乃有佳人士二鹿各好文一郭犹秉礼厐眉陈文学言必举前史我友瑰奇姿朗抱脱泥滓虽异邺中才颇与竹林似见我皆欢顔迎我皆倒屣邀留散烦懑日夕醉多防我如失林鹤飘飞不自止何意洪厓俦披云笑相视尚想昆仑颠一候蓬莱市移家定未能且住为佳耳
　　始见海
　　洗眼看云海前期未参差心目忽一豁神情恍四驰大地直前赴髙天歘下垂颠波从东来神山竞西移斜日万里碧寒风十月吹半生在埳井跬步临津涯蠡测亦云妄桴泛将安归虚倘可作词赋犹能追
　　望之罘二絶句
　　谁临青镜袅烟鬟夕照遥分海面山传语蛟龙守宫阙暂令仙侣住人间
　　屈指秦皇勒石年雄文二十字流传当时总遣山为碣谁向沧溟防一拳
　　题海岸小溪
　　沙岸坼逺海微涓先见容为怜江汉水万里始朝宗雪晴过海上适海市见之罘下自停午至晡快暏有述时十月十日
　　今晨雪乍晴寒日生扶桑出门邀河伯东向同望洋昨日之罘山紫翠防水如鸳鸯未至二三里见人欲飞翔坐来忽复不相识回峯叠障皆摧藏赫然烟霭中城郭连帆樯疑是秦楼船归来阅千霜又疑瑶宫与贝阙神山倒影沧流长飞仙骖虎豹晃漾淩波光招招不得语目极天苍黄同游竞指是海市对之使我神扬扬歳序闭冰雪鱼龙走颠僵非时出瑰丽此遇超寻常当年苏夫子雄词自炫惊海王慙予本凡才未敢纵笔相颉颃不请亦得睹失喜欲发狂巨川细流两无拒信知大海真难量准拟还家诧乡党讵肯此地辞杯觞天穷人阨总莫问微尘大地俱荒唐客散境变灭半山还夕阳醉归却聴暮潮上浩浩天风吹面凉
　　月夜饮酒烧蛎房赠陈康海
　　月满古镜耀潮至羣龙吟主人有玉壶屡为酒仙斟仍呼丹砂童吹火竹炉深一炼碧山骨遂陈绮席琛杯吞渤澥波食割蓬瀛岑不惜尽寒夜因君豁烦襟
　　泛海言怀
　　忽登万斛舟如蹑长鲸背寄身入无涯旷览乾坤态潮动风色遒棹急云光碎潜随元气游迥出人境外千山相簸荡六合欲横溃顿觉防吾我何知齐小大幼安漂泊久谢傅襟情在谁发小海讴回颿引雄槩
　　即事
　　大雪三日十日阴穷冬坐学秋虫吟兹游汗漫不自解对客猖披非我心山翁折屐村径滑稚子送酒寒更深不如却访成连去万里云涛无路寻
　　晴日村南
　　朝曦上窗户许我出村行海暎半天雪松吹十里晴溪流有归处鸟雀尽寒声不觉山中客遥牵歳暮情
　　再寄任登州
　　歴下亭边秋色改明湖寒水东流海飞雪满天不见君回宾为主遥相待海上沉沉絶素书经时烹尽锦鳞鱼请君归扫蓬莱顶我欲丹霄骑白驴
　　遣怀
　　东来作计近全非半欲栖迟半欲归病喜宾朋同雪夜寒知僮仆尚秋衣沙鸥日久随人狎塞雁天长背海飞【久不得家书】何计差堪解愁思清樽潋灎蛤蜊肥
　　大雪日简踽庵
　　飞光误我守东隅坐阅杯中节候殊蝶化寒宵浑自觉萍依絶岸未为孤辞家见月三圆缺对雪看山半有无宿醉欲醒千日过人间何意尚迷途
　　赴登州留别康海
　　微雨牵行色离觞且对君预愁见何日不惜手轻分逺海髙于岸空烟聚作云来朝倚仙阁吟望背斜曛
　　海潮庵
　　万里青莲色虚空拥化城人随海鸟至僧帯磬声迎梵呗潮相应楼台蜃不争登临悟无住浑欲厌浮生
　　蓬莱阁望诸岛歌
　　君不见不周崩摧地维裂东南海溅共工血千山万山皆平沉鼇撑无力海水深女娲拣石炼天色余块累累向空掷落处蓬莱浅且清看当霜雪寒逾碧长山西接沙门长鼍矶北去淩苍苍牵牛灭没见尻臂大竹小竹争颉颃或如星槎堕河汉或如古鼎腾光芒鱼鼋戢戢尽昂首云霞歴歴森成行余者琐细不足数鸥浮鹭立参微茫雄观何年付髙阁丹邱县圃檐间落云卧分明见凤麟天飞真拟骖鸾鹤惊风飒飒碣石来银涛连山中划开漂摇岛屿相摩戛激荡海底生轰雷登髙望逺心易哀黄昏白日须臾催半城烟火下山路身是仙人被放回
　　坡仙词
　　五日登州守千秋海市诗蛟龙留胜迹雨雪满荒祠才觉乾坤尽名将日月垂丹青余想像漂泊识须眉岛翠堆虚牖檐丝罥防碑仙灵几延伫山鬼强攀追黯淡苍苔气凋残碧树枝夀陵归国步邻舍捧心姿徧选丹厓字谁为黄绢词寒山公独在坐卧我于斯酒酹沧波逺吟躭夕照迟方平有云驾肯负执鞭期
　　田横寨咏古
　　骨换黄金赤骥趋何烦絶海覔龙刍但令和氏能知玉谩道齐门总滥竽舍客三千两鸡狗岛人五百一头颅凭谁寄问重瞳子死到虞兮更有无
　　大风登海镜亭观潮
　　疾风鼓穷冬大海势一变顿收浩溔形坐获竒丽观耸身列缺旁侧足虬龙畔譬如倚阊阖下见元黄战波腾银屋翻沫吼白雨乱万灵助呼吸百怪忽隠见东连汤谷沸北汨雪山转恍忽掣丹厓苍茫吞赤县天吴本肆威飞亷苦相煽莫测天地机但觉心目倍看城市亲遥被舟楫羡一笑险夷间吾生失忧患
　　海潮庵观出月
　　晩潮碧黤黮寒月金玲珑谁持琉璃盘捧出蛟龙宫方圆随想像根蒂生空蒙黏云欲飞动蘸水聊从容长风荡千山夜色明万重幸依系象前得闚顾兎踪披怀倒冰壶扬袂拂桂丛七寳待修合相期跨星虹
　　食海族有名海肠者戏为口号
　　越国佳人空有舌秋风公子尚无肠假令海作便便腹尺寸腰围未易量
　　却望登州
　　碧水绕丹山重城云雪间回看身卧处真作海中关误被神风引遥寻陆地还故谿堪枕潄仙路莫轻攀早发沙河店是前年却回处【过此望海惟见雾气】
　　沙和积雪压村低客路曽经到此迷三载回环贪碧海平明行李信黄鸡东来日射山形防北下天横雾阵齐破浪雄心浑未惬乘风更问大荒西











　　因园集巻四
　　钦定四库全书
　　因园集巻五
　　左赞善赵执信撰
　　鼓枻集
　　别兴
　　对酒不辞饮浣此湖海襟请看石上泉中有万里心我性爱烟水乘秋恣所寻三江连五岭浪漫问知音
　　泰山下作
　　昨行泰山东白云蓊天门但疑霄汉近岂谓冈峦尊今晨路南转北面朝丈人秋风生西极万里开朝暾披豁盛大容摆簸雷雨痕洗然耳目前赫矣神灵存两观耀日月指顾引越秦三溪郁参差秀色相吐吞左暎万碧瓦松柏晴犹昏禅亭久芜没辇道方増新右拥千寻壁瀑布悬天绅冉冉水帘垂一一白鹤驯喷薄冰玉碎腾攫蛟龙伸谁掬沧海波濯此青嶙峋匡庐抱银河失意空南奔眇兹峄与防亭亭复云云我如蓬蘽士意外睹九阍崴嵬但睨视虎豹无轻嗔平生几緉屐咫尺惭逡巡终当结茅宇长与神房邻【天绅白鹤水帘皆西溪瀑泉名数十年来今为最盛】
　　东阿县哭故同年房舍人
　　满目惜离羣秋风不可闻鱼山才识我黄石故非君往事庭中草前期水上云遥怜有新契子建接荒坟【昔在长安每以庭中花草见遗】
　　谷城山咏留侯
　　秦皇殪六王按剑坐虎视收兵作金人天下心俱死子房貌妇女起挥报韩椎万乘尽辟易祖龙防天威却顾发难徒狐鸣岂足道智倾垓下雄气敛圮桥老功成何淡荡济北逺相寻奇杰丈夫节委蛇君子心悲哉韩淮阴胯下同一趣终思蒯生言不从赤松去
　　陈思王墓
　　大雅此丘阿千秋寄恨多名非宾客借才自父兄过雨暗狼厓树风生马颊波灵祠傍神女作赋问如何
　　微雨登舟留别相送诸子
　　雨隠官栁暮西风为解维骊歌随棹发帆影帯云移秋水正空濶闲身易别离天涯説相识从此属篙师
　　自张秋漾舟至济宁即事口号四首
　　闲倚樯竿学榜歌翛然身世入渔蓑无端一夜孤篷雨比似山窗聴更多
　　天和逺水共防防司业清歌落洞庭斜日登舻望秋色君山何似蜀山青
　　黄公垆近同游逺消息难凭可奈何分水津头逢汶鲤南书多定北书多
　　湖堤新涨不分陂船满城阴放溜迟半夜月明闻笑语江南江北两迷离
　　泊南池
　　雨过城隅净分明杜老诗停桡就森木况值晩凉时秋浅风生细湖平月上迟相逢无白也何处説襟期
　　太白酒楼歌
　　髙楼势与泰岱平楼边夜夜辉长庚仙人犹似恋陈迹长援北斗东南倾当年贺监早相识长安论诗青眼明金换酒定何许酒家恨不传其名任城地好富水木凭髙纵饮神峥嵘当时我若接杯斚岂复于公为后生今来隔水望丹雘栋云檐雨纷纵横君不见少陵诗台留鲁郡秋草芜没飞流萤又不见曹王陵墓碻磝北残松积藓荒碑亭雪泥鸿爪半澌灭雄名空自驰风霆文章故是身外物敢与麴糵相争衡文章殉人酒殉已此论虽创堪服膺舒州长杓力士铛公昔与之同死生我亦欲与寻前盟重来大醉槌黄鹤吾言不食星辰聴
　　昭阳湖行书所见四首
　　湖上人家无赖秋门前水长看鱼游当窗莫晾西风网时有行人来缆舟
　　白波如沸浸沟塍禾黍菰芦互作层棹入青苍前路夕半规秋月起鱼罾
　　屋角参差漏晩晖黄头闲缉緑蓑衣倦来枕石无人唤鹅鸭如云解自归
　　微子山头隠晓霞湿云浓压峭帆斜回风忽皱平湖水雨立船舷看浪花
　　泗上亭
　　汉祖遗墟古道旁秋波东去管兴亡骊山气向沙邱尽泗水云连芒砀长豪吏宁知季成事沐猴安得帝归乡贾生漫防歌风意前席无縁问四方
　　大堤叹
　　大堤宛宛蛟龙形长偃通津驱不去夜来风雨天河翻一半随波忽东注长淮失势常恐倾尺土犹使残黎争缚茅编荻学蚁聚十里喧喧歌哭声堤边村落由来少况遇洪涛迹如扫鸡豚儿女未全漂相唤相牵此相保秋阴茫茫昼不分绕堤时有雷霆奔桑田若复变沧海天大神州无去门年年筑堤不作力今日堤头留一息督河使者不烦催来歳筑堤如筑室
　　新晴过骆马湖
　　日射晓帆紫始怜湖上晴持篙雄意气捩柁碎波声树动风偷转云飞鹭逓明故乡沂泗水从此送南征
　　渡河
　　浊波腾蹙轰雷吼百万惊龙尽东走片帆巧坐西风头眼瞥开箭过手长年轻趫空自夸山翁变色愁且嗟借问髙人长啸意正临秋水诵南华
　　淮安城西泛舟
　　名城银瓮西数顷碧玻瓈舟上平桥迥波衔雉堞低秋林空露杪夕照不分堤他日怀今雨香尘扑马蹄
　　髙邮
　　不见秦淮海烟波恨不平空余半钩月犹照覆盂城栁帯平阿暝珠涵甓社清扣舷歌楚些淅沥动商声
　　夜泊扬州
　　雨过江城半夕曛维舟就夜思纷纷碧波送客忽千里明月迎秋刚二分亭榭谁家堤畔栁烟花南部海西云浪游莫问前朝事付与涛声浩荡闻
　　渡江
　　晓霁开江路秋风动海门波涛天不极舟楫道斯存游子苦无着榜人相与言地吞三楚尽水汨百川浑帆席轻云飏舲船渴骥奔烟姿媚南服山意改中原时事歌黄鹄佳期望白苹逃名终泛宅浪迹莫招魂荷芰衣前制澄清志漫论只应羡诗老【谓阮翁】持节问岷源
　　望金山
　　窈窕淩波姿合在中流住台殿势难安参差欲飞去天龙谨防持日日溅花雨翻疑妙髙颠上接诸天路忆曽望神山但见蒙蒙雾巨鼇畏动移灵境欣指顾吴榜轻可涉海潮晓方怒帆腹饱西风挥手成前度
　　惠山
　　孤墖空明外连冈翠霭间一杯分雪乳夹道指名山闻道康王谷飞流不可攀由来天下士脱屣去人寰
　　野泊对新月口占
　　欲飞欲落萤火明为官为私鼓吹声溪头月上菱角曲水面舟浮莲叶轻
　　过苏州
　　楚江烟雨送行舟偷得呉阊一段秋竹树向人皆秀削山川随地自清柔娇歌软舞时时酒贮月延风处处楼闻道沧浪有遗筑故应许我问莵裘
　　柔艣行
　　纎纎岸草蛩螀鸣嫋嫋湖风鳬雁声且前且却似含态乍防乍连如有情遥添野响秋山晩细入离心乡梦短枕舷倚酒夜厌厌水濶天低烟月满
　　平望舟中长句
　　吴淞流水清且妍越波鳞鳞要我前孤舟翩如来自天微风不动舟如山幽人寂坐无一言倐吴倐越心流连秋容十步一图画争与我目相夤縁青林萧森出云烟位置有意无意间防防万顷平不翻细雨净緑生长川如斯景色故不恶只少碧嶂搀天寒曽淩沧海攀日观下视不觉成微澜岂以松柏独贞坚遂欲翦弃桃李顔峩冠长剑神宇耸曲眉嫮目遗视二者正使交生怜虬须蝉鬓皆便娟试将我语问西子淡晴浓雨谁能偏桂櫂兰枻肯我延饱看湖月秋中圆
　　寄朱竹垞检讨村居
　　江村水树澹秋烟不见幽人思悄然往接簪裾三殿侧近聨踪迹五湖前老为莺脰渔翁长间上鸱估客船各有弹文留日下他时谁作旧闻传【竹垞昔着日下旧闻】
　　石门县晤呉青坛顾诗城二同年诗城皤然矣青坛学道而意境殊不佳诗以慰之
　　语儿亭边开竹林故人潦倒来披襟黄冠白发讶相见莼菜鲈鱼秋正深我邀酒徒同钓艇卿无瓠落犹蓬心天台髙髙擕手去一度石梁何处寻
　　论诗二絶句
　　画手权竒敌化工寒林髙下乱青红要知秋色分明处只在空山落照中
　　无弦只许陶彭泽会得无弦响更长若使无弦亦无响人间悦耳足笙簧
　　晓驾小舟诣西湖至昭庆小憇
　　尘踪落名境茫昧失所择欲寻湖山去竟被人烟隔寒溪一径通短棹破浓碧由来访仙源必借渔舟入鳬鸭晴自散菱荇露犹滴微微日上衣钟迎客山僧开竹房焚香设瑶席斥鷃亦逍遥崇朝且休息
　　西湖
　　轻舟晴夷犹湖水秋渌净客心与物态曲折入明镜东南结秀异江海呈清莹空含天地姿细写烟月性龙潜惜不翻潮逺波常定尽收山色妍岂借朝阳映林峦纷重叠并进请主盟始疑造物意故遣防灵胜寺将城错互隄与云横亘那能罄登览且复恣游泳水仙不可招孤立发浩咏幸濯缨上尘髙情托越榜
　　中秋夜与泾阳刘西谷编修呉山对月
　　东见千里江西见十里湖寒光歘合离荡此秋月孤吴山秀接天月出当其前登髙莽四顾清晖满人间逺心忽飞扬南北同一圆我乘白鼋越沧海君亦赤鲤辞秦川忆从燕市别九十度盈缺宁知来此地复共今夜月雄城百万家歌吹方阗咽邈然山颠客一笑两幽絶明日扁舟江上风思君独在湖山中
　　饮宋声求比部庭中桂花下
　　入室如山幽爱君展心晤飒然湖上秋集此庭中树淡月漾杯空微风落香雨
　　晤洪昉思聊答赠
　　颇忆旗亭画壁时相逢各讶鬓边丝早知才薄犹为患正使秋深总不悲吴越管弦君自领江湖来往我无期只应分付亭中鹤莫谓风髙放故迟
　　凤凰山下感南宋遗事四絶句
　　凤凰山树夜栖鸦月识前朝天子家故国不和江在眼荒冈犹遣石排衙
　　帘卷江湖紫禁清山胜艮岳是生成不知云月芙蓉阁何似风沙五国城
　　如霜瓶防防秋阴雨洗名蓝旧殿金凋尽梅亭千緑蕚賸栽珠树入仙林【寺名】
　　莫问宵分玉辇踪观堂香雾翠寒松却教词客闲支枕聴彻三茅观里钟
　　雨中钱塘江登舟
　　息棹六桥曲西湖不我留径去勿返顾趁此江上秋八月天宇廓千里风力遒潮如万山雪胥怒殊未休身非弄潮儿疾呼转船头萧条飞雨来洗我懦与羞西南江山丽可以穷讨摉坐览云木秀卧挹沙水幽宵为渔浦济明追康乐游
　　富阳道中
　　烟含富春郭雨润赤亭山矫首短篷底秋风凋客顔萧萧枫柏暮中有屋庐闲遥羡幽居者清江照闭闗
　　嘲同舟栾翁
　　罢酒顔不改先霜鬓更寒沙头小蹲立真作白鳬看
　　桐君山
　　仙人偶休息名与此山分何不随黄帝而来卧白云荒亭留鹤怨逺浪蹙龙文好去空岩畔栽桐长对君
　　桐庐
　　烟袅寒山似在空三江合处碧蒙蒙回舟忽入楼台影无数人家秋雨中
　　富春山下口号
　　浮家水爱挼蓝色垂钓山依疉翠屏到此偏宜弃官职前身恨不妙丹青
　　严先生祠墓
　　先生髙卧躭江山下见汉火熸复然直钩而钓心悠闲一朝蒲轮贲空谷直上九重企两足麻蹊戏阁天子腹帝座巍峩不少倾千秋此帝容客星潜光归去天防防遗祠正对髙冢开云林烟水清无埃原陵荒草谁低徊
　　即目
　　木芙蓉发江之滨镜中溪女明妆新客心无赖望枫树树里画眉啼向人
　　雨登八咏楼临双溪聴弹琴
　　登楼怀八咏俯郭见双溪梁日不可接越呤空自凄江沉寒雨净山入暝烟齐此意凭谁领清琴有客擕阻雨不游金华洞金华明府鹿友兄为言三衢山中有仙人楼阁居絶壁上人迹不可到而望之甚真近亦每施丹采余心异之乃记以诗
　　神仙楼阁难近傍鱼龙就海摹其状天风乱卷入云烟剩遣人间道虚妄羣仙大笑悯愚顽显以灵通布叠嶂飞檐下视白日流洞戸重开翠微上不知厥地谁主宰不知厥宅谁营剏构造知用何材木执作知用何工匠或依帝所宫阙形或仿世中屋庐様传闻藻绘屡増新岂有尘氛得遮障丹房紫翠出寰区咫尺金华庸敢抗赤松定已久移居故洞石羊两相向我从早歳佩豁落几抱残书摉脉望二劳曽乞紫霞餐万里终持緑玉杖身何日排青防挥手同时谢谗谤待兄扣壁唤初平遥见松扉一鹤飏
　　自龙游至衢州杂感四絶句
　　石子斓斑界縠文凭舷弄水到西曛溪山合让严陵好只爱今朝不受云
　　每聴滩声忆鼓鼙张公端是称须眉于今姑蔑余秋色不见西风掣大旗
　　人间胜负能销骨仙客迟留只烂柯樵叟归来应有语可知无奈斧斨何
　　白首清风琴鹤俱千秋作计信公迂都来鹤瘦琴材薄直得儿孙一饱无
　　泊常山明日将山行
　　北客南来掷马鞭渐于水宿得安便忽逢楚越相参处无数青山阻进船麋鹿定寻笻杖约鳬鹥犹傍柁楼眠此身牢落如秋色不择江风与岭烟
　　坐竹兜子中戏为其状
　　迳纡万重云身寄一片木知我不能縁横施两竿竹拥肿毡裹石睢盱笼盛鹿宛披山海图穿胸下垂足林风吹蹒跚世路悲巻局却忆故园秋黄牛牵碌碡
　　泊广信怀冯三躬暨
　　髙溪碧玉流石濑戛我舟偶随豫章客欲向彭蠡游江湖本无主客游亦无期夜泊信州郭忽知秋气悲一杯亭上月独照离忧发不能止绵绵思公子
　　葛溪
　　曽淬芙蓉色寒波照眼明人间干莫尽天上斗牛横剩有匡庐畔双峯挿紫清拟将欧冶子西去问丰城
　　望仙人城
　　翠削四壁合空山谁定居髙秋动云物西北接匡庐雅意仙城主神官不见除醉邀弋阳月飞梦入清虚
　　九月舟中无酒对月放歌
　　我不为刘寄奴六军大飨陈茱萸又不为孟参军龙山风髙帽落云貔貅百万齐俯首葢世勲名一杯酒窥窃神器称王公龉龊自古非英雄元子须如猬毛磔絶倒谓有如此客是儿不死更数年宋公应输捷足先坐中俛仰供嘲弄寒贱依人殊可怜丈夫失意江湖上别有重阳发幽赏牵船就岸暮到家何妨无酒无黄花况复林间故人在娟娟寒月生天涯月照昔人空已矣黙看时节东流水独飡阴气御霜风不放清光怀袖里江岸竹林板屋石路下属注目者久之
　　脩竹连江色谁家屋数椽翠侵檐侧出烟没径空悬躭隠思投足乘流不系船遥知俯视者亦羡我悠然
　　晩阴舟行
　　空波与淡月漫漫同一白长年与游子泛泛同一客渔火起微茫沙禽惊格磔前山如云屯独树作人立我行数千里揽此秋暝色浩歌合重阴天地了不隔何事楚三闾长悲俗迫阨
　　彭蠡湖
　　颢气中流转烟光四周遭层波碧离离秋色寒滔滔泠然乘风游托身任毫毛仰观天垂羃旁见林露梢山移舟向背日荡心飘摇北望千帆走灿若组紃交五老云外笑人世心魂劳我但唱小海君其歌大招
　　望匡庐不可见
　　香炉烟散半湖云舟入荷陂【地名】水又分却羡沙头双白鹭潜随明月过匡君
　　野岸疎篱始见黄菊
　　目惬重阳后黄花倍有情雨畦留骆赏栁径得陶清背橹看乡县倾杯隔弟兄谁知秋向尽初访豫章城
　　微雨登滕王阁望西山
　　秋明帝子阁雨起真人山乘髙扫云雾江动襟裳闲孤鹜时自飞珠帘谁复悬惊风送林响浦溆萧萧然我从帆樯中直拟鸾鹤颠倦目极缥缈逺想穷清寒昔人文字名几随劫火烟岂如洪厓井玉雪长峥潺偶陪湛露游长啸终来还日夕见州郭世尘萦苦顔
　　南昌杂诗八首
　　梅仙礼斗坛
　　旧观秋深北斗寒岭云长自拥仙坛不因老尉焚香拜争得元公旋席看【谓王莽随斗柄而坐】
　　孺子墓
　　欲致生刍意转哀思贤亭没雨荒苔诸侯满眼俱悬榻遮莫南州髙士来
　　铁柱宫
　　闻道神功此地偏灵池八锁尚森然潜蛟不起江湖濶野客闲吟寳剑篇
　　翻车径【许真君佃人事】
　　揽辔埋轮非我徒酒樽诗巻世何须从今便覔鉏犂去准拟仙山学佃夫
　　冩韵轩
　　好妇相随便作仙书生的有夙生縁可怜十载钟陵市费尽人间买韵钱
　　昌黎碑
　　千古韩碑付茫子安雄据少年场盈川已负同时耻至竟吹嘘荷马当
　　苏圃【张徳逺云云卿今之管乐】
　　虎帐酣眠是壮猷故人龙卧隔三洲争教管乐轻相笑大有人呼作武侯
　　东湖
　　不见陈陶栽紫桂漫从徐俯钓金鱼更闻兰若龙沙北策何年为卜居
　　江上逢乡人归
　　霜枫落叶暮江头南信风飘北水流浦外渔歌催短景樽前齐语起离愁三秋独送还家客万里仍依上濑舟好去津亭问殷羡何妨聊作寄书邮
　　梦大木
　　本自长相忆非因梦始明如何随落月迢逓到丰城剑没星虹气秋添故旧情壮心与离思催看二毛生
　　梦回
　　万里烟波八尺舠梦回客意更萧骚江声夜入枕衾急帆影晓参云月髙白雁风来迎翡翠黄桑叶尽熟葡萄南天濶逺秋摇落归去酣眠对二豪
　　吉水咏雁字
　　戏海游天得几回家鸡野鹜任相猜山阴道士无由换特地文江照影来
　　庐陵感怀先叔祖观察公昔巡湖西发奸靖冦着有异政实驻是郡矣
　　霜凝沙渚白于银欹棹澄波【门名】独怆神夜火不教惊过客寒防无地问诗人功成寂寂江山色去后腾腾战伐尘为道九京荒宰木还应三户泣遗民
　　无风泝江崇朝十里忽得午风快然成咏
　　欲知舟上泷譬若鱼升木因循日髙舂跌宕水一曲欹岸黄叶林谙数参差屋翻疑白下山苦恋篷际目何来快哉风径为帆鼓腹又如絶尘马或是避鹿奔云乱鹅鹳碎浪喧琴筑列堠争送迎顾揖不暇瞩榜人啸间逸余亦谢拘束濯髪洧槃流何心诮旸谷
　　小泊万安
　　帆落鱼梁北前山合万重遥知欲惶恐且复此从容郭静聚洲鹭滩长吟峡龙五云不相借独去采芙蓉【五云阁在江渚隔岸为芙蓉山】
　　惶恐滩口号
　　斜阳一线系金船鸦轧桡声尚满川何处人间不惶恐羡他髙雁入青天
　　行十八滩中
　　滩行日百转转转山四围寒流中屈曲郁怒不自持秋凛肃杀威陆发龙虵机回风地底来雹雨皆倒飞乱石势腾攫狞恶各异姿似嗔舟船逼列阵前相追篙师工避就色授颐指挥蓄力争毫髪同心生坦夷游人阅奔峭快意耽幽奇秋云摇水壁杉竹森下窥弄波情无极棹月愿犹违夕阳驻西岭为我延晴晖
　　晦泊大湖口滩行三日矣
　　岂意随渔父他乡防送秋炎云浮庾岭清涨阻防州征雁寒呼客跳鱼夜打舟自怜同贑石留宿遍中流
　　十月朔日雨中即事
　　峡云压船如连屋半夜滩声搅眠熟天明坐失乌影翻林静遥闻鸠妇哭起看厯日一怊怅暗数蟾光几盈朒故山此际正荒寒万窍号风摇北陆祝融南纪肆炎威余力犹能庇草木雨师附热走且僵为致亷纎洗浓緑黄杨乌桕气鲜新蔗陇杉冈烟防续凝妆乍爱紫艶垂避湿还憎白鸟簇水程和缓衣裳宜归梦生疎嵗时速心期飞步罗浮巅荷笠披蓑杖笻竹四百三十二峯青晴望超然雨亦足
　　发贑州数里阻雨野泊
　　峭帆湿落郁孤西千里彭江咫尺迷却坐荒波愁真成久客耐凄凄有情白鹊云偏暗无赖黄茅瘴易低遥羡青鞋持杖去梅花岭路不霑泥
　　咏江岸拒霜花
　　露浥风翻袅袅枝可怜闲澹与霜宜江妃无语空含睇妬杀天寒独倚时
　　南康县
　　水萦山诘曲千折到南康孤墖穿帆影回江纳夕阳风声撼横浦峡势冩瞿唐莫问严城戍时平汉筑荒
　　遥见
　　松云翳悬瀑遥见是何山定知会寒流赴我急棹前白龙困鱼服屈曲随泥蟠方其为霖雨可望不可攀所以岩栖者沉防长闭闗
　　南安赠逆旅黄翁
　　城帯寒江居者清主人白髪称书生行来欲半地南北爱尔不知余姓名似讶狂夫重问讯凭将前路话分明宜城春【酒名】尽夜霜薄一笑出门鸡乱鸣
　　度大庾岭咏古
　　昨辞灌婴城今陟梅鋗岭朝光未放疉嶂开一碧微茫千丈影前行冈阜纷借重林间石磴垂虚空縁壁直上虫脉脉出峡欲落云容容独立天风一回首古来地势东南走中原山岳莽纵横海徼川原吞八九莫言形胜闗兴亡秦人当年此啓疆祖龙自用千军守故吏翻称五世王陆生行处余幽赏伏波定后多来往无雁能裁迁客悲重闗不隔降王长汉文皇帝一缄书神武千秋总不如君不见南征多少熊虎将岭头却祀张丞相
　　张曲江祠
　　丞相祠前古木齐旧开闗路俯丹梯君王底事忧南越不遣经营剑阁西【梅闗公开元初奉勅所开】
　　泊修仁水口对新月
　　今夜三枫月离家四上天池何处徙北斗不胜悬舟楫欹韶石衣裳入木棉却寻过岭路归梦满风烟
　　食槟榔戏题二絶句
　　犹自清冰趁齿牙强含玛瑙嚼硃砂怪来老将风前唾也防昭阳袖上花
　　侏儒从遣笑长饥舌在唯应韫秀知忽忆金盘盛一斛丹阳老尹是男儿
　　曲江咏文献公
　　览古江仍曲怀公我欲愁无心应避隼作扇不禁秋汗竹迷金鉴琴泉咽寝丘【公自题园林句云风泉何必琴】凭谁问风度山鬼竞搔头
　　野泊闻虫鸣
　　不放秋声絶冬吟聴更悲岸船相掩处烟月未分时故向风霜语如矜天地私微生吾识尔端是与炎宜
　　舟中观英徳濒江诸山
　　毒溪收乱流炎海纵轻装羣山似相识左右献竒状赫如鲸波怒云雪立叠浪灿如季伦豪青锦排步鄣气郁水木秀势倚霄汉壮横江失全照急景迷定向髙帆忽飞动逺目屡得防谁知英灵姿竞进无苟让顾望恣恢诡登临阻雄旷幽岩落钟声结想烟霞上
　　读故人王南村副使忆雪楼诗喜闻其尚在广州遥寄
　　独卧罗浮巅长忆寒门雪岂知万里心空落峩眉月峩眉山月秋照见南海头故人吟啸风飕飗问胡不行为我留我家北海侧雪花大如席偶来岭表游亦作怀乡客作客何期与子逢买舟疾下趁天风蜀江且愿持为酒共醉海山明月中
　　乘风度浈阳大庙清逺三峡
　　急峡束奔流髙风纵客舟蛾眉含意别中宿有情留斜照侵帆逺轻烟到月收孤怀信漂泊江海日悠悠
　　晩望飞来寺【寺有归猿洞】
　　东峯微霭西峯黑万树云浓蘸江色名蓝绀碧杳难寻疑是飞行夜无迹佛灯忽闪光青荧殿角暗与船欹倾山风吹过松门去十里月明猿啸声
　　闻鹧鸪
　　拥棹聴南禽寒风生夕阴月黄江淡白山静竹萧森为客欲万里此行违寸心殷勤相劝意空入榜歌音
　　暮抵广州
　　扁舟忽南海万里又黄昏落日动江色寒风生虎门逺钟催蜑唱微月逗珠痕【江中有海珠石】沽酒酹归汐此波连故园
　　访南村不遇题寓斋壁
　　故人卜居处门对碧海间海上无心云送我来扣闗应门僮仆静晴日栖檐端照见读书室隙风乱尘编炉香寂不发庭树寒自妍思君在何许窈窕西樵山云峯七十二峯峯落飞泉遥知客中意拟谢区中縁闻当诘朝还一夕剧十年且复拂君牀遣梦相留连
　　下榻于南村氏【前守惠州筑忆雪楼以书招余】
　　他时忆雪楼头望悬榻江上待我来今日越王台畔客对牀怀抱为君开乳蕉花下风落橘荔子林中香绽梅共醉不须论往事南溟清浅易生埃
　　寄同年张潮州拗斋余不日将诣之
　　潮州东去尚千里每聴潮声空忆君遥意髭髯浑似昔【昔送张出守平乐有句云珍重殊方岚雾里他时看取旧髭髯】故披瘴疠一相闻山寒麋鹿心无主海濶鱼龙气不分报到春前多酿酒待看官阁雪纷纷
　　与陈元孝王蒲衣两处士夜坐论诗
　　老大两布衣宴然当世士各出一诗卷邈矣古男子岭南冬亦春坐讶清寒起乃是冰与雪披拂怀袖里我行穷万里所遇无可喜今夕忽欣然风灯落莲蘂
　　长夀庵赠石濓上人【近始浮海归自安南】
　　城西闻磬处寂歴赞公房池聚碧海色窗分絶域香树形龙聴法【庵有老榕甚奇】僧病鹤还郷颇爱宗风大能知楚客狂
　　樊检讨昆来招同刘郎中省斋梁吉士药亭及南村元孝蒲衣雨中泛舟小港桥
　　是日天大寒北风落潮早郭外霜雨深水南溪山好髙贤命彩鹢狂客蹑朱鸟相与写胜情殊方事幽讨寺荒花木荣地迥人烟少杯舄淩空明歌呼动莽酒酣起四顾海气横八表诸公济川才飞动意未了吾与二三子仙期缅云岛东去访泉源青春长瑶草
　　过六榕精舍
　　门榜大苏书游人到不入钟鱼发妙音花药引深室无言玩香烟我欲来卧疾
　　光孝寺怀古【寺有南汉铁墖刻上柱国龚澄枢同女弟子邓氏及大寳六年云云】
　　走傍菩提访夙因王园钟鼓尚清新功曹旧种诃林老丞相经台瘴草春谁向曹溪分滴水还开莲社待遗民翻怜大寳年中塔龚邓分明是主人
　　题光孝寺风幡堂所藏贯休画阿罗汉像二轴各一首
　　老宿写经经在眼千偈歘随电光转山精洒扫倦欲眠拥篲而偻人衣冠小师欲语不得语微笑当庭白日午人天湛然池水空殿角飂飂幡动风
　　打包何来自西竺憇足昂头观有欲猿公低树如有言山僧无我何见闻一雏如拳缀母背非人可以人理会尔曹攀枝无损根此物云是菩提身
　　示善相人曽翁
　　入洛英姿早出尘天涯顦顇二毛新忘情未必非吾辈不相应知是至人阮形骸从土木鄂褒图画冠麒麟百年且作千秋语记取相逢见在身
　　石公刻所着海外纪游集未竟余因以观海诗属之复有此赠
　　巨海汇东南兹惟天地薮古今相波涛万象入涵负疑是造化源永与虚空守岂复世间人智力能挹取偶借君中书顿忘身刍狗不觉荒忽形遂为耳目有师应异国请持杖歴南斗杯前罔象趋鉢底毒龙吼我登之罘巅十月羣灵走貌得三神山烟云落吾手髙吟非酬和万里互先后譬如悬黄钟噌吰同一扣朅来此相见欣赏意良厚海山长啸时却忆无斯友仙城多好事传诵畧上口随时遣流布投报任琚玖别期我已卜大业谁不朽他日俯鲸波相思各回首
　　与元孝南村登镇海楼
　　登楼窥元冬满目尽江海三城飒雄风五岭凝寒彩髙天如可扪短日复谁待太息越王台乾坤尔空在
　　朝台
　　西拜心悬千步台枭雄气尽陆生才三门汹汹寒潮急犹应当年朔望来【潮以朔望大上】
　　歌舞冈【冈侧即南汉呼鸾道】
　　老尉髙居作好春呼鸾相接海扬尘青山不肯留黄屋翠羽时来学舞人
　　花田【南汉宫人塟处产素馨花独香】
　　凄迷云雪绕昌华尽是刘郎解语花犹有芳香未销歇可怜烟草玉钩斜
　　石门泉
　　春风薇蕨首阳田洗耳清流亦偶然一自沉香有遗浦更无人解饮贪泉
　　别意答南村
　　十年万里欣相见相见知应有别时晨夕阴晴经月酒江山鱼雁几篇诗只言他乡路动作迢迢隔歳期试问云中望桑浦何如天半倚峩嵋
　　过南海庙以晩不及登呈同舟王明府
　　暮江防灔潮欲平林间金碧摇空青波罗古庙昏自扃昌黎文光闪列星骆越铜鼓寒有声祝融此时朝百灵海风飒飒云防防扶胥龙鱼纷送迎北人屏息不敢庭相与闭船火荧荧对语参差乡曲情邻舟互猜洛下生呼禇季野为荒伧自笑所至人易惊不如去访朱青精天鸡夜半开层城与子撇波可以行
　　望罗浮
　　昔游东海观蓬莱宫阙晃朗金银开扶桑坠枝生夜梦火轮飞破琉璃堆南纪羣真羡竒丽狡狯驱石鞭龙雷偷移左股置戸牖青天突起瑶石台飞云列坠引羲驭欲与岱岳争风霾朱明洞中夜奏乐瑶池半入流霞杯巨鼇伏罪坐失守千年防骨森皑皑我是安期瓜枣使泉源主者无嫌猜乍可老人赐顔色敢向玉女通诙谐拟寻松迳窥上界凤凰去作髙辛媒珍禽聨翩迓贵要洞天犹尔吾何哀神丹火冷灶土埋虎喑讵敢瞠狼豺灵异剩讶仙坛竹横斜莫问荒村梅空明九百八十瀑不为逋客湔尘埃片帆摇曳荡寒碧长烟落日相徘徊江回目徙几图画持较登眺谁为佳譬如对酒不得饮且复饱玩金尊罍东皇大笑君休矣春色指顾生阳厓赤芝青饭久相待但欲扫洒太古苔会探风雨合离处袖擘海山归去来
　　晩阴泊惠州怀南村
　　髙城结愁阴我亦忆雪色寒烟防续生晻暧鹤峯白美人隔层波怅望江湖夕孤梦耿残灯微风闻叹息舟中阻风寒甚饮博罗所赍酒却寄明府王静斋同年
　　别酒难成醉擕樽独上船客过长至后寒逼大风前不羡髙斋夜雄谈动四筵真成狂贺监水底恣酣眠
　　夜泊龙川
　　犹有秦时县雄名割祖龙江盘鳞甲影天拓斗牛封地古生新月城寒隠夜舂欲寻老夫宅【志称城西有赵佗宅故址】山郭满云松
　　山行二首
　　回头谢舟子前路入寒山径上风中曲人从水面开胜情忽飞动着脚向孱顔连夕还家梦依稀林壑间岭自秦皇辟人传韩子来地形残末造天意挫奇才薄日光难定横云郁不开千秋余过客失路一徘徊
　　长乐道中即目
　　雨寒山净屐无泥野濶江分路向低井邑入云皆绘画田畴随竹忽东西寻源渔子迷秦代买宅嘉宾误剡谿残腊过时春更好却防勾引子规啼
　　兴宁县登小舟
　　梅溪三尺艇相待沍寒时歳暮江山合游人有所之傍城烟苍茫返照水参差揽辔亭前路【亭在县城西】澄清付与谁【苍茫并上声】
　　月夜泊程乡
　　和月到梅州江烟澹未收落帆闻击柝暎郭数维舟客思频清夜波光自白头遥应结幽梦仙嶂百花洲
　　蓬辣滩
　　烈风送奔滩跌宕入新险遥收百里聴近慑千夫胆林壑势回薄云日气苍惨腾波尽起立巨石屡惊闪寒雷闭厚地积怒时一撼半帆舒鸟翼疾下不容掩回思贑江平坐羡楫师敢何必歳悤悤逺游本多感
　　对酒赠抝斋
　　海天流素月照见故人心浑似中宵梦何知万里寻北风催换嵗南斗近低参离思比樽酒与君论浅深
　　潮州凤凰洲
　　江上洲平沙水碧何年曽见凤凰飞偏宜晴日望山海直上髙楼当翠微云际清歌人命酒春前緑草客思归凭谁添入闲风景脩竹满川梧四围
　　除夜杂感四首
　　闲身恋残歳相守海南偏旧厯随灯尽春星傍戸悬客愁先入醉归梦不知年迢逓今宵漏遥同故国传屠苏连少长此夕笑顔开雪意低迷夜灯光晃漾杯坐中应道我嵗尽未归来万里三更乡心一倍催南国冬多雁无因覔北书妻儿愁病隔江海歳华虚星斗移游迹烟花近敝庐可能和燕燕春社咏归与故人为郡处留我似平生失意无亲戚他乡有弟兄年将人荏苒春与酒逢迎莫漫躭良宴来朝别有情潮州昌黎庙碑东坡手书者久亡后人摹刻者亦毁拗斋礲石要余书之因繋以诗
　　潮阳文物区韩公实肇造至今牛斗间光熖纒遗庙汤汤恶溪流鳄尾不返掉峩峩笔架峯嘉树留他燿庭阴暎江空碑势挟山峭苏公振雄词言大而体要仰追申吕生深契天人奥衣公云锦裳骑龙发长啸两公于二代日月迭为照陋儒肆谤讥吾意甘洒扫游踪接后尘适愿忘絶徼残碣手摩挱悲吟向同好使君苦要余炫弄嫫母貌宁辞白茅借从被青云笑我拟谢尘赏春风理归棹孤琴南海头寄此千秋调
　　寄生榕
　　羡尔参庭树清阴自一隅已看碍云日谁复辨根株
　　茏葱竹
　　池上緑翛翛轩窗暎更幽夜深烟月好记取凤来游
　　香螺
　　玉脆雪芬芳珍奇逺尚方只应海南客大嚼傲含香
　　人日韩江归兴
　　春寒晴压空江水山翠云光荡船尾篙师挝鼓作回颿万里还家从此始人日他乡人别离郊原新緑已参差遥怜沙渚多阳雁肯向东风更退飞
　　山行遇雨同拗斋
　　蛮烟烘日昼长曛箐竹穿林望不分雨逐君车何冉冉花霑客袂故纷纷同牵直北山中梦共踏穷荒海上云梁甫春岚太行雪不知底处勒移文
　　嘲岭南梅花
　　芳香已是输岩桂细碎还堪比涧毛莫更因依林处士何当刻画郑樱桃
　　上元日微阴夕泊惠州合江楼下李督君奠原张灯置酒大陈百戏适闻余至遽邀登楼纵饮至二更云散月出望江山夜色作歌
　　春风吹佳节忽来如我舟偶着循州东城下仰见城上缥缈之飞楼云是东坡曽居处两江依旧前合流夕阴未散水烟起灯火欲动光幽幽楼中防然焕霞彩楼外倐尔喧蛮讴元戎目力出宾从遥讶舟中之客狂而脩招邀恐不赴岂知髙阳酒徒酒外无能谋轩然后至忘弊陋四座匿笑居上头连浮大白纵鲸吸怪语顿发谈天邹请君莫恨明月下相借故放龙腾狮舞照耀催歌喉恍疑蓬海幻冬市此身再与坡老为同游千年境事定无别不识当时今夕有此主人不更深列炬已半灭月出皎若吴山秋河汉倒防万里碧江山一气晃朗不可求起挥云片作帆席导我直上恣所投不然乍可锦袍同夜泛惧为白鹤唐突青莲羞聊呼鼓吹送归卧一石醉矣髠不留
　　隔江见白鹤峯
　　旧馆规终老眉山此买山游人自东望江水不西还湖上云难问林中舍半闗髙楼晴对处风细夕阳间
　　惠州署寄南村
　　饱闻君作郡触事得清新无讼多佳句为楼望故人迟来空对月近约又辜春吟绕堂前竹王猷我后身
　　遥题代泛亭【南村所筑】
　　髙亭一凭眺闻道尽西湖湖阔水清浅亭闲人有无挐舟何路到载酒与谁俱賸语名亭者他年寄画图
　　博罗访王明府不遇口号别其二子
　　罢酒依微醺归心共海云临圻絮乡语不觉字尊君
　　重望罗浮见双瀑二絶句
　　偏傍仙山得好晴泉源双落望分明青精生有招人意白水岩惟放佛行
　　春到家山忆采薇不将蝴蝶制生衣何由乞取鲍君履一化云间双燕飞【罗浮有蝴蝶茧可为布】
　　再入广州舍于南村新居
　　我行蚁旋磨君居鸠移巢萍流大海中浩浩还相遭初寻门巷殊渐入花树交空斋识旧榻细雨清尘寮几间纷毫素屋后堆芳醪云知子当来以此为久要我已决归计春风感柔条愧君惓惓意且复同寂寥同声二三子过语不俟招愿挥鲁阳戈回夜长为朝
　　聴歌口占
　　牢落周郎发兴新管弦闲对自怡神早知才地宜江海不道清歌误却人
　　陈山农为余泼墨作山水因题赠
　　太息尘埃内丹青老此贤相逢在江海为我冩云烟雨入竹间屋风横山半泉何当骑白鹿同往翠微颠
　　悼吴孝亷文炜山帯
　　渔洋未识名先着谢客相知意最亲【余门人谢文洽编修其座主也】为欲寻君来岭海岂闗避我走风尘【余未逾岭山帯已入都】遂于北土为新鬼何处天涯见此人归槖强擕遗砚去一回防笔一伤神【山帯有砚在南村所以遗余】
　　詶石上人惠日南藤杖因以为别
　　弹指与师别掉头看我去师言不相留于法本无住手中八尺日南藤随君试向家山行近霑花雨留痕紫曽划蛟宫帯水腥自怜旧是山中客青壁千重岱宗北持归石路闻微铿万里南云疑磬声
　　江上别张潮州二首【其次子随余北来就医】
　　寒烟上初日双照客凄然江水自流海春风分放船君归教鳄徙我去伴鸥眠挥手不得语髙帆相背悬连宵一樽酒强笑不胜倾以我思家意知君恋子情葠苓随地覔梨栗肯教争况是闗人处春深乳燕声
　　佛山别南村
　　相逢元不意相别更无聊执手江干暮东风催上潮蜑人寒泛泛龙目雨潇潇复有销魂处清秋万里桥【计南村今秋定至蜀矣】
　　望西樵山却寄元孝南村
　　舟行甘午睡雨过起开襟忽与西樵对顿惊离别心昔来劳怅望君正快登临春色碧云【峯名】际佳期谁重寻
　　雨入清逺峡
　　危樯中矗破天痕峡与云波互吐吞欲取军持騐坡语春江急雨水増浑
　　阻风泊浈阳峡中夜大雷电晓起对雨
　　禺阳帝子调黄钟坐爱空山有来往【二禺祠在飞来寺内】昨朝宿雾隠飞来自笑游踪何卤莽峡风忽讶失前津浈水翻能泊归榜孤舟萍梗仰阴崖敢以微躯触罔象夜深魂魄悸崩雷便恐乾坤裂惊响羣龙久困快一伸火鬛朱鳞竞腾上地穷川岳疑变移天逺鬼神畏钩党岂知作剧向幽人苦欲要遮纵欢赏晓披万瀑散晶明烟放千林动萧爽芳春烂漫未过半絶壁丹青划成两闲情留梦寄孱顔涷雨为余洗怅惘殷勤更拟乞瑶笙徐引回风送兰桨
　　英徳西郊由峩眉冈至圣夀寺下涵晖谷望南山作
　　积雨暗江郭不知青翠浓寺门隠深竹磵道袅疎钟北客惊春早南山为我容应寻读易子【谷昔有宋人读易亭】持杖歴云峯
　　饮周象九江干草堂题赠
　　不信君全别请看江上居春波汹云雪山翠绚堦除劚石应逢髓投竿岂羡鱼眼中我同醉留醒与三闾游碧落洞【英徳西十五里坡仙有诗宋人石汝砺居此自号碧落子着有琴防行世】
　　乱峯走山幽絶壁开天罅恍然金银宫疑向蓬壶借杳防积云日阖辟生昼夜洞戸拥惊霆飞泉就中泻虚明所照暎万象森相射络岩乳倒垂翼石枝交亚纷纶霓羽衣腾闪龙蚪驾知有世间人隔波欲前迓低徊抱琴踪雅志牵婚嫁挥手岭海间兹游独堪诧
　　冐雨归自碧落洞夜泛浈江饮酒示门人田英徳及同舟诸子
　　雨飐仙舟似在空故教蜡炬照江红扶笻幸不虚灵境载酒何辞信好风三月烟花荒徼外二更宾主乱流中州民他日传遗事莫唤闲身作醉翁【县古英州】
　　即事
　　山城日日坐凄其打揲归期未有期更被东风作寒食当庭和雨绽辛夷
　　观音岩
　　舟仰崇岩不雨露自滴蹑级淩空行导火扪星入屡转失向背絶顶得开辟佛座积香烟出戸孤云直轮囷青莲花百丈烛江色前见万巑岏争头刺天碧非唯阅幽峭亦复豁胸臆安得桓子野临波弄长笛
　　龙头影山别田晓山【即英徳令】
　　分襟便作隔生期回面轻将万里移风雨满江春晼晩龙头影下独行迟
　　舟中忆内
　　孤舟独夜感春华乡里牵人道里賖鸟语如人催去急刀环似月趁波斜苦将红豆闲抛子遥意青灯病对花十亩暖风三径雨几时归到种胡麻
　　韶石
　　君不见虞庭始成韶乐时两间干羽何参差声容尽善地则陋茅土未改陶唐遗六龙南巡恣游放江山自献羣灵驰苍梧东畔湘水曲怪石林立争嵚崎搀天防地三十六形状瑰诡神所为鸿防凿处试天刃岿然列此左阙右阙毬门基是时鳏帝心顔怡顾视岳牧咨后防胄子蹡蹡执器随崇卑逺迩各有据俨然堂上堂下森等衰始作云波势绵既乱风雨中合离鱼龙腾踏蛟螭泣祝融延竚禺阳窥坐令后世闻有飞仙语到今指似空猜疑峯驼阁凤或变化想像当年百兽率舞凤来仪呜呼重瞳野死竟不返不识箫韶未奏之前此石安所施举头一笑天低垂吾欲飚车寻九嶷
　　重题二絶句
　　寒风夜雨送艅艎泷吏相逢笑客忙【去冬以雨夜过韶石比晓已至曲江县】今日归程如有约澹烟斜日曲红冈
　　余霞分暎碧丛丛回首迢遥望益工北客来游须着眼当舻三十六屏风
　　寒食
　　孤篷坐寒食犹是岭南天江路多芳草春山见墓田岸花明彩鹢帆席入风鸢却悔乡书误归期题闰前【今年闰三月】
　　江梅驿偶成
　　海南风物向谁夸归去羞看岭路斜却对梅花满枝子人言荔子此时花
　　却过岭北寄南村省斋【皆相约同行而不果】
　　风吹归客落千寻草色黏天蜡屐深岭路春回唐日迥闗门云过北偏阴羣峯故掩经行迹野水能知欲去心忽忆故人虚结伴纁黄徙倚独长吟
　　南安即目【南安之俗自寒食至月晦无日无上冢者】
　　野烟半入岭烟横栁飏轻风水泛晴异地看花误时节春山有女即清明客心近北翻多感况聴吹箫日暮声
　　读药亭吉士见赠诗戏答
　　玉堂故事推前辈金粟三生失后身传语海头狂贺老不应错唤谪仙人
　　顺流下十八滩
　　春水决连峡归帆吞乱滩江山解人意不复相盘桓怒流如龙鳞可顺不可干怪石如恶人形灭气亦殚我身列御风舟子僚弄丸俄然郁孤影遂着五云端忆昨强沿泝目摧心肝雷霆争寸隙性命轻微澜人生忧乐情旷士同一观怀哉今所易即是前所难
　　峡江怀古
　　日出巴邱半青林飞赤乌周郎不可问古戍日荒芜长啸东风外春江几舳舻小乔眉黛好羣玉一峯孤
　　百花洲【在东湖上】
　　雨濯云水气春荡葭菼烟隔城见江波爱此鱼鸟闲寄言莳药翁迟我当来还
　　重泊余干溪书感【是去年九日无酒处】
　　湖畔沙鸥觉往还又临野岸弄潺湲三秋留恨茱茰酒两度维舟苜蓿湾应有居人猜白舫空教新月笑朱顔青春欲尽犹为客纵伴渔樵未是闲
　　雨泝鄱江过贵溪
　　山色凝前度归心只自迷帆迟彭蠡曲春落弋阳西急雨牵江直新林翼岸齐逢人问溪馆沙鸟至今啼
　　微雨见峯山
　　弋阳江头晓望时春山烟雨如罘罳桃花滩水侧明镜三十二峯攅黛眉
　　吊辛稼轩故居
　　拟诔辛书记中兴第一流慨慷词独絶惨澹志难酬才驾张丞相神依谢信州瓢泉无恙否春水漫荒邱
　　上饶江中滩行
　　西江山水工留宾长滩飞送来游人游人已倦欲归去却遣前滩阻归路玉溪流波清可怜秋浮一叶何翩翩当头秋水落千丈翻似钩梯求上天疾风倒吹十日雨榜人与我同愁苦江山厚意岂得忘嗟哉信美非吾乡
　　新晴
　　新晴玉山道水树相玲珑啼鸟自清晓髙帆当碧空滩声掩客日麦浪逼乡风且复躭吟赏芳春闰未终冒雨出金华郭行水树中至普静寺暮由双溪泛舟乃返
　　山云满郊郭野水交溪路襟舄生逺心徒御无安步南风有约来飞雨亦争注浓緑洗分明离离半江树新篁引径幽古寺闻钟赴鱼鸟静人声茗香延日暮仍躭画舸泛复聴清歌度灯火落髙城波光互吞吐兹游喧寂兼夙志烟霞误缥缈牧羊人何因展心素
　　再饮查春谷广文斋中即事
　　梦绕陶家菊半黄重来把酒共清狂闲庭雨过桐阴转鸎粟花开天夕阳
　　重经钓台
　　严陵气髙洁本自宜清秋鼓枻江山晓茫茫感昨游楝风纷岭绣梅雨涨滩流谁把一竿竹来披五月裘
　　湖上
　　重来清絶处容易惜余春泼眼晴湖水如逢旧识人山容动明媚栁色转鲜新顾揖桐江叟此堪垂钓缗
　　答洪昉思吴舒鳬【拟同向湖头徧游诸胜】
　　云泥踪迹半生尘湖海襟情一梦新天下应无他胜地眼中能得几髙人邺侯井畔葑成径伍相潮头月满轮只合香山并玉局能将文采照千春
　　假寓黄氏楼在风篁岭下【故文僖公丙舍】
　　湖色分明暎酒杯山楼日夕向湖开已拚十日平原醉故就平泉坐石来
　　沿湖山行至灵隠寺上韬光庵四首
　　东南行欲徧苦爱此湖山落手扁舟穏随身一杖间信抛空碧外独去翠微间惟有林和靖春深觉往还墖意似相要幽寻避六桥人家兼竹静野径帯沙遥湖势回逾媚岚光近未消不须清磬引自识岭岧嶤蔬圃斜分径松门正对泉竒峯悬异域积翠蔼诸天粥鼓斋厨日风铃落院烟无因参玉版步屧且翛然竹暗禽如引苔深径欲封两峯遥对雨三竺乱闻钟湖影山腰出游人树杪逢西溪隔年约惆怅付云松
　　湖心亭
　　亭开縁近郭日日足招寻人起随波兴湖生避世心秋蛇蟠处满春燕坐来深借问林和靖邻居耐赏音
　　孤山
　　秾桃落尽客来过更问梅花意若何便与兰亭争坐位全胜元墓隔烟波天边使者回车逺隄上行人饮马多纵使千年有归鹤可能重认旧岩阿
　　冷泉亭
　　珠光金色耸天闗涧响泉声落小山才到山门生面熟何如却坐聴峥潺
　　灵隠后山
　　幽寻越禅扃相期罄心目常令饶胜情自与佳境属峯壑望忽无蔽天但脩竹飞光玲珑来襟袖漾微緑古苔上屐齿危径有防续宛转深丛中前后失遥瞩僧扉亦间开小构引空曲清磬落笕泉因风乱琴筑何年列磴石倦憇堪投足感昔共兴怀镂名徧青玉攀跻疑路穷欲却不可复惊见长林梢浮浮数间屋洞天倐变现寻丈在一掬便合谢同游兹焉蹑仙躅【林尽处得韬光庵中祠吕仙】韬光庵金莲池上茅屋三楹逺见江海下尽西湖杭城浮动其中极旷奥之趣余醉后独往得之倚酒大书曰直须还他第一既而成二十韵因留别诸子
　　钱塘奇秀雄东南城郭江海湖相参归墟无涯罗刹怒虽有木郭难穷探西湖近人逞姿首百媚并入微波含我曽髙登凤凰顶左右顾盻情所躭颇憎防市接嘈杂日夜沸耳声何堪湖楼今来成小住浮金耀碧输名蓝自矜坐卧得闲静潜临清镜窥烟岚江神海若定大笑茧中局缩如春蚕提壶曳杖赴林岫欲摉幽僻供馋贪岂知造物无尽藏天心秘惜留深龛盲僧俗客日交臂但于池畔争肥甘幸偕佳士解乡导倦足造次趋沉酣披榛陟险就破屋山灵许我前生谙当门纵目忽狂呌一洗曩昔游人惭波涛云雾拥郁郁楼台烟火浮澹澹竹树前张绮绣幄峯峦竞挿琼瑶篸丹青琐碎賸可喜付与荡桨儿童谈排空奋笔独题品直以第一还斯庵羣贤齐声和真赏拟劖丹嶂藏金函万里兹游殿竒絶归程无复魂黠黯
　　雨泛苏堤戏呈席上
　　湖云乍涌帯轻雷十里平波防灔开惯趁斜阳抛月去却冲飞雨放舟来潮声澎湃遥随榜峯影防蒙倒入杯从此风篁清夜梦六桥一曲更迟回
　　小西湖
　　翠巘仍两峯碧波余一帯谁向西湖西经营出狡狯窱冩亭堤区分具中外狭能増曲折细易生容态当为明圣笑偏得女婴爱濯足望青天世间孰者大
　　泊呉阊遇吴江徐电发釻以小舟游虎邱共饮话旧二絶句
　　江城梅雨挂帆迟欸乃声中遇故知却向名山重【上声】擕手松寮苔径夕阳时
　　艇子飘摇似此身深杯照影并无尘闲评廊庙将烟水何许堪容澹荡人
　　归次淮安值端午观龙舟呈阎百诗【若璩去秋下榻其家】
　　五千里外转萍踪重倚通明满院松人向日南怀霰雪路移天北骇鱼龙诗囊畧遣装増重归兴偏教酒让浓箫鼓声中渡河去相思独上岱东峯





　　因园集巻五
　　钦定四库全书
　　因园集巻六
　　左赞善赵执信撰
　　涓流集
　　天津喜晤老友吴天章兼赠其所主张君
　　走访吴先生因识张公子能为诗人作主人此士定知不凡矣况复接坐来触事皆可喜开轩解衣裳留客披图史海气暧暧横庭除古色斑斑盈案几杯槃既杂陈谈辨遂蜂起剔抉六义微错互八法防门外喧阗南北尘共洗清心照秋水老我数年来袖手复掩耳谤多固可畏才尽亦知耻胡然此相见马逸不能止莲洋诗格如莲花引我亭亭出泥滓请君髙咏结交行和我狂歌从此始【天章诗名莲洋集】
　　赠门人张逸峯坦因呈其尊人鲁庵霖且以为别四首
　　擕手望秋旻此行欣识君谁知沧海月近接泰山云雅意黄花澹浮踪白雁分空惭向衰暮何以答殷勤忆与尊君友重逢念载遥甘输才不世岂谓谤同招对酒海空濶吟诗秋寂寥眼中贤子在愧我益无聊【鲁庵亦罢官家居】
　　书舍静偏宜邀欢尔许时忘形信杯斚善谑入风诗退笔欺伧父新妆玩雪儿残秋足风雨别路不堪思努力家门重清时事业优潜鳞且寒水健翮有髙秋青紫君如拾方蓬我可求相期各珍重鹤背与螭头
　　暮春泰山道中遇雨
　　余寒和晓色客路转氤氲五汶入春雨千山行岱云尘消容马健緑净向天分未拟成归梦今宵遮莫闻
　　晩晴过泰山下【时将之江南】
　　烟披岳麓翠帷张雨浥春畴细草香人帯防霞过小渡鸟冲飞絮入斜阳鞭丝帽影垂垂逺日观天门望望长岭半桃花陇头麦肯余物色与江乡
　　自济宁至清江浦舟中杂诗六絶句
　　上闸下闸春水平大船小船衔尾行樯间神鸦忽双落堤畔官蛙时一鸣
　　歴歴千艘北上天南音入耳总堪怜微风忽逼吴侬语却忆昌亭夜唤船
　　湖上残秋隔嵗情雪芦霜树映妆成渔歌唤起扁舟梦独倚篷窗看晩晴
　　栁帯浓烟千顷新年年空防锦帆春只今飞絮凭谁管惟有随波上下人
　　虚传银汉接黄流迢逓天孙不可求云锦织裳成几许文星无数傍牵牛
　　桃花浪落失残春鹢首风髙阻去津三老惯知河伯意金钱偏与赛夫人
　　酬张孝亷日容大受招同朱竹垞及吴中诸名士防集河上新斋见赠二首
　　词塲髙步已无縁賸向江东作酒仙未免能为洛生咏何因直上孝亷船禾中一老晨星在吴会诸君竹箭偏除却雄谈似焦遂道余底事足流传【见赠有十年秋谷流传体之句】虎头痴黠体难调客况犹怜未寂寥竹径主人从见闭桃源居者徧相邀凭将文酒尘如涤何必湖山夏可销魂梦勾留知有处緑杨风外赤阑桥
　　暮登金山宿海岳楼二首
　　江晩潮半落鸣桡乘好风欲寻浮玉上遥过碧虚中塔入山烟澹栏欹夕照红前期欣有托海岳一楼空秋色连江暝凭髙望欲迷汀烟向山叠渔火引星低天阙扪疑逼龙宫迥得栖今宵孤客梦清絶海云西清江浦雪中饮同年杨芝田大鹤寓斋
　　十年相见大河干倍忆春明离别难形影似怜新解组鬓毛应笑旧弹冠舟冲霰雪归犹逺门对流澌住未安老向天涯且同醉休论尘海足波澜
　　腊日
　　腊日暖于春深杯引醉频始疑寒雪意似惜敝裘人官阁梅千防他乡月两巡简书倥偬会间杀未归身赋得病中送客难为别梦裹还家不当归句各一首送人还青州
　　无病别犹难支离望去鞍赠鞭数归路留语劝加餐好月遥同思残冬剧耐寒家书凭仗寄强为道平安不道身长客逢宵一度归风尘从冉冉儿女故依依白昼躭眠过青春结伴违文书疏梦徧到日騐依稀
　　夷门
　　入闗娄敬奉前旌姓氏谁闻鲁两生十日春风千丈土夷门独去吊侯嬴
　　青龙冈北渡河口占
　　杏花风飐榜人歌一瞬轻舠济大河解道险巇有安穏只应银汉日颠波
　　定陶道中即目
　　钿车飞鞚乱黄尘栁拂衫襦鸟傍巾看尽春风眉髻様始怜曽有戚夫人
　　春郊即事【天津】
　　偶与春郊约还将酒伴行云烟际沧海花栁过清明曲度野风袅杯衔溪月生醉归天上路十里暮潮平
　　揽镜见白髭一茎自题
　　余春犹自爱朝晖镜里新霜防颔微莫倚雄豪夸似防空怜少壮去如飞铅膏坐觉输青鬓刀镊归应媚緑衣夙习吟拈今防絶从知四十二年非
　　篆水楼夜饮
　　游目偏宜傍海天髙楼夜上更悠然流波遥作方圆折明月全收上下客似闲云信来往杯将清漏共留连主人肯借匡牀卧坐遣蓬壶到枕边
　　问津园即事
　　闲园有约几回空逸兴无端趁海风緑树自随人逺近斜阳不隔水西东槐阴老屋宜清簟莲叶新陂待碧筒便与诸君常倒载儿童一任笑山公
　　五月晦夕鲁庵邀登篆水楼纳凉余以病目辞明日为长句奉戏且自嘲
　　昨暮君在篆水楼楼中凉冷如始秋我闻未往神已往长须更遣来相求小庭屣履忽却坐心与喉语空吚嚘与披海风对明烛宁俟夜露清昬眸连宵轰饮错宾主如入酒池争拍浮敛眉愁病悲红袖侈口狂怪惊白头【皆比日座中事】阿戎阿咸剧不耐战鼓正急戈先投【子弟辈往往先醉】英雄惟有使君操长鲸渴吻交飕飕丈夫渐老身如寄失计未是埋糟邱但忧遇疾无小大十指亦足妨觥筹何况神明在阿堵讵令岩电精光収宾筵佐史职不称妖姬遗事酬靡由纵使当杯强成醉羣仙应共嗤盲修极知良时足可惜请君此夕无朋俦青天髙悬列星在招呼一一堪劝酬不然言归洞房回红醥翠袖聊绸缪文昌服药我自忍玉川讼月君其休【昨望日月食】开轮满须臾耳所冀一雨生清幽登楼风景应更好便拟长夜穷歌讴酒空客散初日上与君纵目沧津流
　　闻鲁庵自河北移竹种于垂虹榭后奉题十八韵
　　爱君池上榭六月如寒防连朝坐新雨倒尽双玉瓶小山当戸矗孤云霭亭亭微风香池荷跳鱼响清泠四围杂树色参差翠成屏犹嫌未浓阴不蔽白日形卫水二千里水滨竹青青深丛积雾雨新箨抽雷霆一舸衣帯流千竿凤凰翎遂使寻丈姿入此方寸庭君真好事者回斡动地灵劚象起嵚岑排空生杳防凄清髙士庐缥缈仙人扃正赖琅玕景一洗鱼肉腥潦倒王子猷长日烦居停追凉应更数啸咏或可聴娟娟海天月照人易飘零与君即阮但醉不用醒
　　风人诗二首
　　莫茹沙头蓼难堪一防辛不知莲薏苦争道解莲人缫得新丝絮牵萦几许长春畦闻药气试与覔蘹香
　　题家弟稼民执谷所画花草便面
　　十年山居侣草木篱外荷花水边菊闲摉薉莽品清新细草幽花总堪掬出山忽作尘中游袖手昏昏沧海头轮与惠连能染笔临泉坐石冩清秋谁送一枝来眼底露态烟姿梦魂里凭君传语报池亭开到秋花我归矣冬日去天津鲁庵及其子弟相送至逺郊留别二首
　　寒郊晓风日惨澹引行尘经歳忘归客今朝独去身可怜相送者一一最相亲试与斯须立已伤无限神临岐黯无语忍泪望风埃久住浑非客忽行如未来林疎残日逺溪午薄冰开宛是相迎处春寒首重回








　　因园集卷六
　　钦定四库全书
　　因园集巻七
　　左赞善赵执信撰
　　葑溪集
　　防山湖舟中作
　　舟前湖泱漭湖上山横斜湖中何所有千顷秋荷花山雨飒然来风香浩无涯移舟青红端飘若凌绮霞林光村逺近楼影帆交加疑是桃花源参差出人家流览情所喜避地想更佳何必博望侯虚无乗海槎
　　山阳题李学士惺斋铠归钓图
　　李侯抱防尚汨没金马门手持史臣笔夣爲渔父竿天子不听还益复崇其官入直殊萧散退食乃吟叹钓防归老计挂口二十年于今欣得遂忽若笼鹤翻旧侣复相逢清淮照病顔髙官不可见但见白须繁顾笑韩淮隂遗墟亦荒烟信知黄阁尊何如秋水便我虽山中客屡刺江上船君其钓白鱼来徃爲我餐
　　暮雨过召伯镇泊扬州
　　风起鹳鹅鸣髙帆纵暮程湖翻遥海势两挟晩秋声衰鬓三年客荒烟六代城清宵十里郭留月向谁明雨中过查编修徳尹嗣瑮寓斋杨编修耑木中讷亦至小饮志别二首【二君皆在诗馆】
　　忆别尘埃里重逄江海间我来先落叶君似深山松桂雨中緑书琴秋日闲廿年一樽酒新照鬓毛斑杨子翩然至相防泪转挥九原知已尽四海故人稀骚雅时方盛渔樵道未非悲欣付酣醉岐路各翻飞【耑木先公少司马余座主也去嵗新逝】
　　寄曹荔轩寅使君真州
　　闻道髙楼临水起使君坐卧此楼间帆樯竞作鱼龙戯賔客空和燕雁还唐代精灵应有属【曹实司诗舘】清秋烟月肯教闲遥怜觧帯衔杯里收取江南防许山
　　江上阻风
　　放舟下瓜歩江逺海天逼初曦将宿隂缭绕绚秋色林声发惊响野水动平碧风从东南来欲荡防沟直新潮复大上急雨更交射徒闻捩舵勤进寸退乃尺屡因欹岸转渐与頺波即心豁津树横目慑洲烟坼中流本雄旷足逞冯夷力霆雷无节奏龙怪有跳踯是时凭舷人快意危畴昔翻思造化功不在通南北涛澜可恒怒舟楫愿终隔截然燥湿分倐尔徃来息土风不相移民患从兹释天聴方喧豗长謡竟何益
　　雨泊虎邱
　　十里浮图影三年舴艋舟溪山总相识风雨复遮留烟树空波暎秋灯小肆幽桥邉忆斟酌遣夣与同游【虎邱有斟酌桥】
　　小舟沿葑溪至李莱嵩煦使君别业对饮话旧知王南村亦客此二首
　　秋水迷城郭悠然小艇来碧溪新结屋端爲故人开桐竹细含雨轩窗虚照苔心情无恙在未减昔衔杯寒日传书逺【去冬使君以书见招于天津】江天鼓棹迟祗縁忧俯仰岂敢避旌旗迹已飘蓬惯身从道殣遗年来问生事賸被子猷知
　　新晴与南村及张超然逺暂过虎邱
　　虎邱好秋月我来逾所闻正当积雨晴亭午烟景新寺门画舸集冶游何缤纷顾笑万众中有此三数人栉比见华馆喧阗罗芳樽竹树酒炙丛水石红粉春云方初时歌管欝未陈预愁三五夜客夣惊心魂临髙野四望歴歴多松云何人赴幽赏惟有清逺君因知习俗古弥感气象尊廽棹同所适月明白鸟羣
　　中秋与南村泛舟石湖望月
　　王郎与我能无愁客中放棹寻清秋清秋了知在何许且逺城市辞歌讴胥江水洗天宇浄片帆轻驶如星流横塘西去见山影苍翠豁露霜烟収楞伽灵岩两迎揖此中安得无夷犹湖光一曲萦我舟与子呼酒相劝酬以湖爲酒恣拍浮湏臾湖月忽晃漾照暎天上白玉楼须眉萧飒风飕飕飘然疑坠海外洲却视人世真蜉蝣我已一身随落叶子亦一官成赘疣不见吴越俱荒邱鱼城酒城何处求伍胥种蠡同浮沤惟有石湖湖上月曽照石湖居士游西施溪畔余温柔坐中防笑寒花羞子既醉矣我未休廽颿挝急不可留夙昔中秋有此不令我却忆西湖头
　　小舟晓入阊门至葑溪口号四首
　　阊门进船处星没逺鸡鸣舟子暗相唤遥分荡浆声太阳欲上时比户人未起一防晓光鲜先落侬船里臯桥犹众桥岂有云虹驾苦爲梁伯鸾低头出其下燕垒向空悬蜂窠临水聚小门一一闗不辨垂竿处
　　九日石湖
　　前日石湖气澄澈惟照碧山与明月今日石湖势纷纶长篙短檝多于人我过横塘沽斗酒欲与凫鸥作重九中流且去恣逍遥月来人防湖萧萧
　　月夜重过彩云桥口占
　　湖山索莫夜迢迢霜信风中酒易消还是秋来可怜月照人独上彩云桥
　　送孙发舟北返
　　渐老情懐剧耐秋暮寒掩抑独临流从今夜夜还家夣一半分将傍汝舟
　　偶过沧浪亭十二韵
　　间阔沧浪甚闲行一暂窥檐楹晴日好荷芰晩秋衰径入延縁仄池悬畧彴危新亭芳宴数旧物石枰疑胜岂东南尽花将富贵移每闻呵殿至转恐鹭鸥知忆把松枝麈曽通药石规风流宁足竞诞傲竟何辞蜀国登牀日樊川索笑时由来主坛坫不在倚旌麾芜没都官渡苍凉刺史祠九京呼子美相赏讵闗诗
　　苏州府学杂题四絶
　　南园千畆任流萤谁爲王家更勒铭一种迎春与消暑【皆钱氏亭台名】时人賸上道山亭【学中土山名】
　　五柳风流自得师争教刘白敢同时木兰堂里分明道千古清香属左司【韦公祠】
　　合向宫墙厠一隅廿年遗爱倍霑濡后来好事思邻并却是千金买得无【汤公书院】
　　短篱破屋广文贫竹径蔬畦野客亲落日西风闻鼓角披襟无限庾公尘
　　饮泮池木芙蓉畔赠学博士
　　防霜入红蕚临水色更好不以地闲澹遂使意枯槁清樽恋池上皓月窥林表秋静夜澄明与君展懐抱
　　师子林赠主人张吁三士俊
　　髙亭擅一邱怪石拥四面坐疑夏云起顾觉秋山乱初窥惟谽谺渐歴有登践区分磵壑成径纡尺咫变深洞转地中飞梁出檐畔前行鸟投巢后至狖縁栈峯峦入衣袖松桂吹霜霰犹被元时苔复充目前玩我本岩穴士茧足攀跻惯羡尔市防居闭门恣幽窜
　　又絶句
　　才华敢拟鹿门生佳士相防合有情满屋藏书满庭石如君便是二游并
　　出郭
　　扄户坐烟水不知秋已深偶然浮小艇出郭见霜林初日照溪色防风吹棹音试与清絶处聊系欲归心夜抵常熟宿揽秀东轩感懐【庚辰省故主翁大司防留止两月秋暮辞归遂爲永诀壬午夏暂至不宿此轩】
　　华烛清樽识鬓霜重来又过五重阳马公礼乐空相付陆氏田园已尽荒东阁郎君还下榻西州义故独霑裳黄花零落和寒雨忆引彭宣到后堂
　　虞山有吾谷谷中枫林甚盛将徃观而诸子请俟明日余不可遂载酒游焉夜归輙雨逮晓弥甚爲长句简同游者
　　枫林萧森新得霜虞山佳处云锦张昨来挐舟隔十里暝色爲我开纁黄晨朝故人许乡导举趾倐欲从风翔临行胡然有改计道傍筑舎空回遑郭门西去不五里讵要卜吉仍舂粮胜境到眼弃不取山灵应笑痴非狂烟溪一棹檥谷口幽径顿入秋茫茫万夫罗列何崒嵂乱霞飞堕纷披猖丹砂翠羽不可别交枝动影争斜阳何年髙人参造化手植巨丽留山冈青女有情妙防染惨澹耻与春颉颃我曹寄身殊恍忽绛宫碧落仙人乡同来少长数得七潦倒谁是籍与康中林累累见邱墓对此安得辞壶觞昏夜呼火照豪举灯烛暎树収光芒醉归挥手兴未尽后期一昔寜荒唐东轩静卧雨惊梦犹疑落叶投匡牀天明起坐忽自笑始愿若失今难偿人生快意及旦暮莫令事过徒感伤诸君畏湿幸不出他时秋雨莫相忘
　　对雨忆破龙涧呈王西涧材仕同年【近卜居虞山】
　　絶涧实峥剰境亦幽异松风桥上下客夣时一至将老子已营暂徃我未遂最忆石上苔晶莹防寒翠
　　胥江晓泛有懐南村
　　寒烟漠漠曙江平柔艣何心有送迎忽忆隔窗人草草渡头和月唤船声
　　寒夜与张汉瞻云章食蠏
　　葑溪公子排寒来风味乃出太湖上【蟹即城外池中出】登盘乍晃赤玉光入手犹惊怪石状金膏雪脍与口冝把酒持螯觉神王竹林饮户竟参差稷下谈锋互雄长【张不饮】灯前尔雅再三读明日悬知各无恙莫将羊酪调茂定有鱼牋詶鲁望
　　数过前长洲令陈燮公治防侨寓园池二首
　　彭泽何湏去桐乡定可居髙踪三江水长物一牀书故吏教賖酒寒畦自撷蔬慙君谬防敬犹爲病相如相近门如对频来鹤亦亲霜池空暎月板屋小冝人僮仆形骸忘【去声】交情放废真江东举杯侣谁复似陈遵
　　雨中与爕公同舟过万里桥
　　乆客闲故佳防雨出不厌舟如鳬孤跃人与萍同泛晓溪呈宿浄霜叶送余艳棹意入烟轻山姿向寒敛深情属促膝狂兴引掀髯云重喜炉明风严知酒酽人生快朋俦流落何足念万里起船头苍茫讵能缆
　　秋憇轩赠海宁陈副使傅岩世安
　　幸自城中隠于人息外求前荣虚受日小沼浄涵秋有子续书巻留賔分酒筹逍遥君已领鹏鷃任同游
　　翁云木饷酒及鳬【翁名橒居洞庭东山】
　　我闻东西山下临三万顷人参水仙居地与洞天并常通缥缈夣虚对明月影欲徃畏风涛【今冬湖水大上】披图但引领君过诧灵胜比日聴清省伻来致醇醪一啜得隽永慧山光自隠南浔气莫逞恐是林屋开琼液漏尘境残灯共防酣竟夕失孤冷更见素盘中珍禽灿双颈身手欝未试口腹黙已幸终拟纵幽探况烦屡勤请春波帯氷消烟棹当风整期君梅花时香雪满诸岭
　　问讯傅岩卧病
　　酒阑曽忆共阑池上萧萧惹暮寒乍可藏身躭屋暖未容伏枕送冬残遥怜翠袖如云侍时放清眸似电防【陈多姬侍】庑下故人空吊影待君强起劝加餐
　　代沧浪亭送别
　　沧浪亭子春无主亭下寒波泣爲雨北风一夜山自移城中百万人不知朱阑绮防将谁托过客长吟向寥廓可怜百本洛阳花更爲东君几开落湖州长史惊破顔还我旧日荒溪山溪山有灵面发赤此年但就东家食髙天惨澹连春隂雷雨一洗亭萧森欲知去后懐恩者精舍僧雏独抱琴
　　傅岩顷疾愈以书来云已遣之故乡致佳醸湏至同醉二十韵讯之
　　孟公自雄豪偶疾乃易起终依磊砢流肯效儿女子昨日读我诗大笑非知已身腾元龙牀笔奋仲连矢咄咄来逼人洋洋遂盈纸相劳无防言取醉其大指致师勇欲贾成列时犹俟逺信要麴生越在东海涘我昔渡浙江颇尝饮清防闻之色飞动瞑坐筭烟水连朝积霜霰失计困泥滓岂无贤人来都未具妙理迹寄偶防中梦落恒瓮底大声呼芳醪湏女浇块垒极知虎难撄尚觉猎可喜公明胆忽刚子反败何耻请君趣白堕更爲驰黄耳劳逸固不齐客主各有恃云龙许追逐虞虢羞唇齿天下健者谁但容壁上视
　　赠阿童【史生小仆也余饮酒湏热惟阿童能供之不失其度故赠以诗】
　　南人饮酒如饮水细掬甘泉润牙齿北人饮酒如饮汤肠热不愿生防凉南人北人互相笑并坐茫然判寒燠我爲谐语卿无嫌北人自北南自南吴中贤豪逓开宴爱我踈狂日相见酒行到口俨未尝却指金樽频索换仆人嚬蹙炀人嗔立监佐史皆逡廵阿童阿童絶解事爲我执爵留阳春芳醪吐云杯炙手蜺吸鲸吞落谁后襟懐浩荡胆轮囷忆向他家未曾有主人爱客僮能知客于此后来无时剧怜北去山斋夕对酒欢腾独尔思
　　题春墅晩归图
　　春风开花花满家主人出防江头花朝和卯酒上骄马嘶入春风藤笠斜江头日日人如织主人何人不相识昬酣不觉徃来频到处据鞍倾一石长江解渇无时醒快意但与花逢迎青春未肯私白日暧暧西山烟景逼归时翻讶日能沉委辔垂鞭爲花惜马前呼门声欲低主人醉夣花犹迷
　　顾霖苍索赠
　　归心如残岁飘忽不可止既发复停桡乃爲二三子虎邱徃来防相送每彼此住乆混乡闗裵回临水涘诸君亦恨恨不与他时似我何以得斯坐中慨然起忆从客名邦已阅两星纪知交间新故投契存终始歴畹采芳兰摉林赏杞梓愧非晏相贤谬荷季札喜半生累踈狂所至足嗤毁岂知在诗中竟未遗一矢酒樽注江河诗律错宫徴初犹隔形骸近欲浃肌髓风流固易散苦乐本相倚欲知别时情请喻聚时指长康索赠言我意正难已便恐杂惨凄何心竞恢诡把袂且湏臾登舻即千里去去从此别人生偶然尔
　　虎邱留别相送诸子
　　北风何意阻归舟海涌山前半日留转觉离心剧杨栁寒梅初发小桥头
　　更与诸君各尽觞拟将酩酊敌凄凉文通多事闗人别管领销魂只杜康
　　白舫青楼习醉翁湖山花月兴何穷经游一一俱无恙赢得临行似夣中
　　梅雨菰烟处处冝前身自笑是吴儿即防相送人如许不信参差隔梦思










　　因园集巻七
　　钦定四库全书
　　因园集巻八
　　左赞善赵执信撰
　　红叶山楼集
　　夏日移居山庄四首
　　长日生清兴幽栖向逺山去人惟恐近无事更图闲白石知心素黄鹂约徃还悠然顾城市便觉不相闗香緑袭衣裾逍遥恣所如田家麦秋至村落枣花初旧蜡登山屐新钞种树书北窗容倦卧无暇赋闲居南风吹好雨与我忽同来野色一时活岚光四面开林花争浥露园笋乍抽雷谁访清凉国平分顿逊杯欹枕雨声清髙楼马耳平岳云飞断续溪涨上分明厦庇心难遂田畴计已成沉吟身世事惟有学躬耕
　　即事
　　绕屋千章树连村二顷田溪声翻麦浪山雨浄林烟地僻聊充隠楼居不学仙祗应似彭泽种秫徧门前
　　村舎
　　乱峯重叠水横斜村舎依稀在若耶垂老渐能分菽麦全家合得住烟霞催风笋作低头竹倾日葵开卫足花雨玩山姿晴对月莫辞闲澹送生涯
　　积雨寄稼民弟方同在此庄
　　同爲岳阳人屋宇相参差如何十日雨迢逓成天涯登楼见场圃麦积髙离离盈村泥活活芒屩无所施山云蓊然起羣峯不相知门前流浪【平声】水倐去如风驰晨朝揽镜叹浊酒思共持努力保百年永与稼穯期
　　携酒溪头酒尽雨至
　　携酒溪上饮酒波相暎清林风东南来飒然吹我缾山云亦大上迷漫如炊蒸雨脚森森明青天引万防主客相视笑兴尽可以行径滑沙自软衣霑体更轻回望莽苍间人牛纷纵横始怜力耕者未是心无营
　　新晴
　　好雨无妨乆新晴更自佳儿教送藤杖仆爲晒防鞵山翠浓霑袂溪风乱入懐闲身乗兴出偏与夕阳偕
　　望夜雨
　　雨师长傍岳阳行夜半悬檐有瀑声清夣惊回牀漏彻水晶宫阙月胧明
　　舎弟三人各自其庄至
　　城中聚族居兄弟良足欢深林有曲枝积水多涛澜朅来掩山扉孤鸿下长川岂不躭闲寂对食恒怃然今者二三子并至谁招延皆言小麦熟从事塲圃间山中一月雨髙垄生流泉持防空踯躅沽酒聊纒绵暮霞何澹泊西南起炊烟出门指邨墟阡陌相接连幸防先人力各保百畆田春秋恣徃来晨夕欣盘桓锥刀诚可鄙文史寕尽捐苟能勤耕获亦未虚岁年无以子衿诗而易蟋蟀篇
　　送稼民返舍
　　独向斜阳纵辔迟新晴风日促归期登楼西望千重黛此是今生近别离
　　霁日
　　晓霁雾欲収青山自吞吐朱曦荡积隂朗然当我户俯视见防豁聚落粲可数淄水抱日来浮光动禾黍农夫击柝集邻舍缫丝语饱食出溪桥防风坐停午
　　酷暑醉卧夜分疾暴作防危顿比晓愈戯示小妻
　　人生生死如晦明嗟我未识犹营营人生疾病当炎暑如鸟遭笼鱼在煑狂夫嗜酒三十年此身那比陶器坚圣人忽然爲竖子穷山深夜来相煎雷公沉湎羲和睡独使惊魂逃宿醉平明童稚笑相防一昔中山恍隔世从今不薄刘伯伦老去低头聴妇人
　　七弟徳琏邀至郭庄朝徃暮返乱淄水行是日防隂时复细雨
　　依山欲十里经流凡防渡轻隂贶凉飔宿涨开沙路暧暧烟际村蒙蒙水邉树遂至惠连居颇谐濳夫趣虚楹积暑避老屋遥山防蔬果不外市鸡黍亦立具童时忆曾过丱髪今已素留连感平生长日易爲暮伏雨止复集小驷嘶且顾幽兴属清淄朝昏暎来去
　　与吴客食佳李
　　团香融蜡玉盘堆乞与吴儿一百枚饱啖知卿减乡思那余风味到杨梅
　　七月一日登前山卧石上与道士语乆之
　　日日对孤岑防风落磬音扶笻秋乍晓觅路树逾深青壁潄尘夣黄冠通野心稔知霜叶好留傍夕阳吟
　　晓起即目
　　睡足爱秋晓迎凉独啓闗初阳防冩水余雾防栖山树与禾麻竞人将鸡犬闲遥怜五侯宅春夣未阑珊
　　再饮溪上
　　浮烟羃村榆桞晩返照侵溪沙水浅塍间鸟雀惊忽飞林际壶樽纷又满酒人正与夕凉期坐客还云席地善石梁经日尚温暾莎草承秋校深輭行觞碧波争迅急对踞苍山交偃蹇稚子环防入画圗老农错语通寒暖是日晴天无片云新月如弓挂遥巘残钟出寺一帯风髙屐过桥数声犬蓬心已逐大火流尘袂更教清露澣他年应笑竹林人黄罏自近公自逺
　　答十一弟缓庵见懐因寄诸弟四首
　　问讯山中况能来领畧不屋庐从草草水木故修修禾稼十分雨峯峦三日秋凭君试遥度此境尚堪留案酒溪鱼小充蔬野菌香行依林作幛醉爱月临牀秋浅冝新健山深纵老狂闲寻髙士传若个足相方自有琹樽乐还将妇孺俱敲针任螭虎説稼与清娱多事佣舂隠何心击缶呼朝来感懐抱岩畔见茱萸荷汝殷勤意连朝嬾报书耻争鸡鹜食坐使脊令踈好月相延竚荒庭与扫除应携逺山色归去慰离居
　　七夕偶题二絶句
　　机丝娇嬾不成章牵惹黄姑伴恨长格是住期聴【去声】乌鹊隔河无事莫相望
　　飞车交碾海生尘竒巧由来属世人传与天孙湏下乞银河一苇即通津
　　秋光
　　觧道渊明日夕佳秋光次第列山家薄寒防防浮云叶细雨蒙蒙飬豆花螺髻千峯争渲黛蝉声万树半拖霞橘中不羡商山乐况乃飘摇上海槎
　　絶句【中元暂返里第】
　　住山情未厌奈此城中节山月苦随人天明不成别
　　飬病山庄自赠
　　息机逃世网所乐在幽僻自纒疾痛来体性弥不易门户矧多虞氛垢日以积托兹屋数椽拘维暂如释分庭得翠巘习我相主客春风去不尽红药犹狼藉掩闗防枯藤独践昨行迹髙鸟未倦飞斜阳暧将夕
　　偶题
　　坐起如孤客谁知意绪佳髙闲三嵗病富贵一庭花緑麦朝经雨青山晩上霞余生能保此何事觅丹砂
　　悼脩竹
　　碧嶂清泉总可悲万竿脩竹异平时主人犹自矜风调不惜荆花惜柳枝
　　防雨山行
　　小麦花开秫始萌村墟处处黄鸟声肩舆晓出犯雾雨住山一徃多山情岳阳南下纷涧壑羊肠数折分马陉我从世中来措足转觉坦易无欹倾连峯倐闪溪沙白湿云防入炊烟青飞鸟忽纵见平旷东西石马相逢迎垅头草盛耰鉏聚林端人过鸡犬惊何当桃花未零落仙源作记烦渊明【石马村东西各一】
　　田庄赠十一弟
　　结屋偎青壁当门界白沙山云千畆乱溪月一条斜饭美蔬厌雨楼香枣送花比年康乐思对尔欲无涯
　　渉淄水感懐
　　鼓瑟吹竿岂自由少年卤莽长年羞而今不作齐门客才泝清淄最上流
　　循淄东下偕十一弟及栾傁
　　淄水多伏流浮沙云雪两山夹歩幛锦绮参差列縁山出村落颇有佳田畴山风吹垅麦涌作淄水流衰翁跨蹇驴兀如乗舴艋快意緑隂中矍铄思一逞自我废行歩游渉恒因人因思舟船适共説杨子津今年定有年我疾亦应校及尔裹赢粮秋风期鼓棹
　　重过邀兎厓【不至防四十年矣】
　　竹马心情老病侵嬉游旧迹与谁寻揽衣无限存亡泪屋角低迷夏木深
　　郭庄夜坐示七弟时十九弟自麻庄来与十一弟先醉卧
　　空村转山隂落日荆扉啓壶樽俨然陈知汝乆相俟兼旬隔欢笑尽日困逦迆觧帯就中庭新月色如水小弟何处来移家傍畏垒阿奴幸不至火攻吾免矣夜分各醉防偶语未能已家门盛衰由老大哀乐指南山白杨风石阙自磈硊荣名良足寳勿遗后人耻
　　喜孙淳夫王通逺见过
　　林下移茵避午晴溪头防马辨人声觧襟相对有野意浊酒一壶还细倾日影留连縁北至麦黄深浅入西成草烟犊路频来徃便可山田事耦耕
　　月下塲中聴歌
　　晩霁塲圃静空村云月闲此时歌白雪偏称对青山十载违髙调中宵觧病顔淄流入新雨清响冩潺湲
　　寄讯稼民弟登马鞍山
　　十里马鞍山依依户牖间峯峦列城堞梯磴造天闗云月忽明晦仙灵应徃还望賖疑夣寐病起待跻攀羡尔身手健当兹耕稼闲杖藜入苍翠行饭上孱顔名岳分尻臂清淄转玦环防余髙卧处黒子着尘寰
　　暂归省侍
　　夏云欝重隂长昼趋庭闱清凉虽适体宁不懐炎威入门奉杯酒欢顔幸无违槃防郤伯歩烂漫莱子衣疾病岁月永放佚礼乐防嗃嗃窃自保憧憧何所希
　　宿因园
　　独卧境倍寂心情恒有闻终夜风雨声水与竹平分经时栖穷山自谓逺垢氛却返鳯麟洲顾笑麋鹿羣
　　夜雨晓防山行漫咏
　　雾外鸡争咽村邉客暗过溪流夜痕乱山雨晓凉多幽径披禾菽生衣润薜萝空慙荷锄侣犹未具烟蓑
　　观涨二十韵
　　积隂归山南风日啓清丽午景浮前川奄忽水大至初闻声震荡涧壑助逺吹渐见势弥漫坡垅各易位前奔如有程横溃遂无际摆簸困乔林崩腾坼厚地荒涯牛马迷吼沬儿童悸空村走若狂余亦曳杖出半生放浪游动与潮涛防浊河千丈波八月夜掉臂朅来卧山陬每爱沙水细消长固有时变更或失计乞假淫潦资依倚冈峦势造次快狭中苍黄逞雄气蛟龙羞蹙缩鱼鼈纵凌厉小利欲何成暴兴恐难恃大海在宇宙终古不涌沸一瞬泛滥流祗遗元防媿褰裳谨漫投濯足存深致髙咏秋水篇斜阳敛晴翠
　　杂题三絶句
　　积雨药栏斜复斜日日日出防朝霞墙角已然覆盆子树头犹絓牵午花
　　宿酲初觧饱藜扪腹荒园自在行拟唤邻翁夸食指两畦新长紫膨脝
　　移牀恰就井栏平槐叶隂浓水气清机事自劳心自逸夣回不厌桔橰声
　　耿明府再枉山居奉留小饮
　　伏雨霾来径倍荒乱蝉聒处日犹长频教仙令过愚谷始信闲人住醉乡白水青山围促席紫茄红苋侑飞觞前驺莫便施衔辔门外秋晴涧草香
　　七夕示内二絶句
　　香浓灯暗立秋庭近月防茫欲辨星窥尽风情是乌鹊人间空自媚丹青
　　宿醉狂颠近病慵明河篇咏媿舂容衰翁都未经营巧那得天中记到侬
　　十四弟邀同王眉山之城子庄两儿随行道中戏呈眉山
　　秋山前分逺相引秋水中曲行相遮山似主人乆倾待水如客意纷交加蹇驴乱流等凫雁稚子疾走过麏□知君体极念平陆黄尘深稳眠牛车【王居新城地无寸山】
　　晩出城子庄感懐
　　落日溪山剧可怜防霞敛黛入村烟村东老树浑相识春雨骑驴四十年
　　钱塘曹自蕙来视余山中将之歴下访友
　　门前西湖水枕上浙江潮作客二十年此间谁乆要我病不能行君病不能止惊蓬将落叶正値秋风起拟过大明湖爱其清且沦湖月照归梦西子笑煞人闻有卖药翁壶中隠天地拄杖防成龙赠君莫轻弃我本东海客愿从安期游当飞赤玉舄与子偕来不
　　书病三十四韵
　　积饮腰脚湿我行浸不良左杖杖乃立右杖人乃行立如枯朽株临厓常恐倾行如弄郭郎俯仰何郎当所居是危楼去地寻丈强上下恒栗栗甚于陟髙冈因之出入稀竟日依匡牀伤鸿与病鹤垂翅常悲鸣引颈望青宵已矣将翺翔逸乆筋骨舒避俗心神清况爲妇所制什九损杯觞秋风来超忽溽暑濳退藏迩觉胈胫间蠕动如有营初试屡畏缩积日能支撑乍可歴梱阈渐已出户庭遂踈婢与僮不复扬粃糠惟有所持杖与我欲合并不谤毁推挤胜朋友弟兄雨后天气佳独歩越沟塍逶迤一二里至止淄水旁盘石故无恙隂隂榉与柽恍忽增感叹坐起乆徬徨秋水莹于镜照影万念平水东荞麦花浮浮防雪霜我髪亦如之尚竞何短长新卜杏叶岭其兆获允臧余年自天假宠辱皆过望足力幸见还躄蹇固无伤迹落吴牛队吟作樗鸡声村氓尽相安山鸟亦不惊南山千万树斜阳变防赪嵗丰人和乐病起心飞扬秫足不虞客稼毕冝多晴寄言旧游侣能来我同登
　　枕上闻雨口号
　　农意欣厌客兴狂雨声半夜满藜牀浸淫麦脚赴春日洗涤林梢承晓霜
　　偶行淄岸见病渉者遂呼工伐槐树爲桥于水上既成以诗落之
　　村东淄水寒不流行人脱袜愁穷秋山深奄冉北风起霜刄如氷割人趾山居虽抱利济心腰无犀带思不禁老槐萧萧花落尽甘作津梁辞故林匠人交臂集溪上三日荒村斧斤响门前緑隂减数弓水面苍龙横十丈嗟尔百年材始成安得扶持大厦倾从拚嵗月山林老且就支离乡党名
　　晴蓑道人歌
　　长空云暗蛟龙泣短褐锦衣尽霑湿一蓑不蔽天下人自爱防褷仅称身曦轮忽碾浮云浄物态缤纷入明镜岂知天意厌昏霾却遣人心艳华盛妍皮痴骨各自骄髙冠竒服争市朝机中狼藉千女指马上摧残百兽毛深山有客坚避世芙蓉爲裳蕙爲带道人大笑何必然安能翻飞去人间短蓑一着无冬夏青天白日相周旋相周旋从来乆斜风细雨无日无激电轰雷有时有陆鲁望张志和防人渔父共髙歌但愿长晴不愿雨霜月满身笃速舞
　　趋红树
　　雨足山容重秋林不悦人防茫觅红意黯澹度萧晨舍弟飞书数邻翁送酒新因风谢青女九日只逾旬送常熟冯代公元振南归因懐其弟伯髙
　　南风吹夣阻山城賸引归心促客程别酒杯深迷返照骊歌声缓杂流莺年来漂泊怜兄弟老去心情恋友生若见江湖旧知已道余泛宅计将成
　　寄闻喜同年张潮州四首令子亦堪乆在余家今以季夏西返
　　积雨添愁思临岐更不任病滋新别泪酒引旧离心徃日空裁赋髙山自入琴未甘同蟋蟀不俟早秋吟【楚辞有惜徃日】
　　携手瘴江邉分防二十年鹏飞终逝北龙卧讵移渊书到落花后人归霜月前近应减悲喜消息未茫然【珠江别后今年始得君书】
　　太行邈天上君在太行西雨向汾隂暗峯将海日齐衰年稀夣寐壮嵗苦攀跻尚想东西坞【二岭名】嵚崟入马蹄故友都零落端居只忆君始怜疑落月絶胜咏停云老有相扶药穷无可送文殷勤寄懐抱但恐不堪闻
　　题因园聴泉榭
　　池光回暎曲栏平涧水遥穿洞户行竟日深林响寒雨四时空谷送秋声主賔谈向铿訇息鱼鸟心从寂歴生忆访仙人阅亭舘水精帘槛坐分明
　　调冯生南归不果夏垂尽矣聊以慰其客思尔
　　冯生初骑齐地马掦鞭欲驰且复下何如安隐乗扁舟夜半月明闻棹讴夣廻髙枕匡牀雨疑是虞山山上头借问何縁未归去本畏严寒不闗暑九江老翁言语夸相留计日成丹砂幻人方士迹如鬼使尔参差空忆家对牀有客同乡县絮语明镫常逹旦霪霖穿屋雷破山长昼酣眠不闻见我有善防与君期夜惟饮酒朝吟诗酒爲客舍愁中物诗是君家世所司拥鼻寒蝉声屡絶衔杯倦鸟飞仍歇人愁我病共萧条奈此新晴好明月请君强笑开君心图归莫问囊中金西风无钱防相送一夜江河秋水深
　　拯弱蝉
　　髙栖饮清露自谓无所求忽縁山风堕适与池水谋池水深尺余緑浄当深秋纎鳞不容跃薄翼不能浮初投木叶落渐转车轮周冠緌困倒侧狂噪声如抽我时倚危栏怜尔爲尔羞失势辞乔柯贪生负清流呼童拾竹枝立具梁与舟遂使伏机羊化爲释缚囚亭南日正长据牖曝且休防眴似有觉徐鸣意相酬騃童乆旁睨引手鹰上鞲翻然弃人去宁爲恩私留本蓄粪壌心妄托鲲鹏游勿狃今更生螳螂满林幽















　　因园集巻八
　　钦定四库全书
　　因园集巻九
　　左赞善赵执信撰
　　浮家集
　　仲冬携家南发
　　似有风尘负重教惹病顔残年累妻子多故厌家山旧夣江湖杳荒程雪月间溪声逺相送拟问防时还
　　乗月下扶羊岭口号
　　新醅寒送瓮头香絮被羊裘暖覆牀窗际分明晓来月却于半岭见防茫
　　嶅阳店
　　谿浅林荒路转生午鸡唤客入村行太山东下山无数只有嶅峯觧送迎
　　渡沂水即目
　　水落风髙沙满天板桥摇动剧于船风波恶处亭亭立白露飞来乍可怜
　　防峿道中示儿二絶句
　　斜阳峯壑有无间登顿从今合放闲前路江河乆相待更回马首别残山
　　长途风物未能谙指防平堤小驻骖云断天低波动处樯竿簇簇是江南
　　防雨登吴船赠内
　　河北征人舍辔行江东舟子刺船迎一千里外闻乡语十五年来识棹声襆被从霑寒雨浄闗门不待晓鸡鸣篷窗儿女浑相对别有天涯岁暮情
　　淮安感旧【老友遂无一人矣】
　　三日维舟楚水滨重城出入剧酸辛乍过衢陌疑前路防歴门庭失故人便恐苍山都化冢賸怜碧海未扬尘不辞忍泪还同醉年少争依隔世身
　　抵扬州【己丑至亦以暮冬】
　　雾外风生日上迟湖氷如镜一帆驰十年重入扬州夣残雪东门系防时
　　赠老友王羲文
　　心貎日髙古生涯长困穷繁华遗俗处风雪闭门中诗格年俱老雄情酒并空祗应携麈尾随我向江东题王竹村诗巻二絶句【蜀游及与曹栋亭鹾使唱和二集】
　　爱君温润足诗情试把新诗眼倍明西笑悠然识风格峨嵋回暎蜀江清
　　横槊襟情忆阿瞒不教词客唤粗官庭柯引得东方鳯却与羣鸥一例看
　　旅舍苦雨
　　北人惮船居失喜入城市谁知屋三间仍与船相似东偏啓门径西头着妻子就中容一席狼藉堆衣履僮仆隠墙隅坐卧杂徙倚是时天隂寒十日雨不止荒庖断续烟败砌沦涟水窥天如坠渊墐户每坚垒行踪脱尘垢客夣困泥滓扶杖出何縁扬帆兴翻起飞书问旧故恍忽半生死鹤语悲千年海势限万里中路滞留难遥期嵗华驶佳霁恐无时因风径南指
　　晴夜发舟
　　残雨将寒泥客程好风送夜似多情布帆载得扬州月直到江头看放晴
　　渡江指金山示舟中
　　晓帆翩翩下瓜歩风引鸣钲入江雾乱霞红与日留连寒浪碧于天晩暮轻舠平进疑不前后岸濳移惊屡顾中流水落见潆洄大海潮归罢冯怒长年舞櫂指南徐稚子登舻迎北固金山独立出江妃翠袖明妆澹容与髙楼绮疏迷故栖欹磴雕阑敞仙路可能划境絶游人便合将家就中住
　　奔牛道中大雪
　　北风吹船船欲裂万里寒门吼飞雪空蒙江国气惨凄宛转河流氷断絶避地南来惜病身图于暖日渐相亲严寒随我不相舍猬缩虫号恼杀人
　　风雪泊胥江三日
　　忆昔初维吴地舟胥江烟雨沉清秋十年浪迹经三度花月迷离和夣去而今衰疾寻前辙满眼江山对骚屑空将贺监酒邉身来卧王猷篷下雪大船小船寒不移城扉半掩闻流澌欲问城中谁在否故人三日不相知
　　重寓葑溪
　　雪拥葑溪驻短桡城烟巷日未萧条当年冒雪行吟客白髪人扶过板桥
　　辛丑元旦
　　坠汉有还星乗秋见聚萤判年连雨雪随客具家庭暮齿灯辞夜乡心酒注瓶比乡吴语沸夣觉不中聴二日南村以小舟见邀冒雪至其寓斋晤汪叟共饮因谈出世之事
　　屋埋袁安雪巷絶陈平车偶縁剡溪棹直造彭泽庐客情怳未宁春气惨不舒防酒畅夙契清言探至虚坐中老臞仙妙义宣最初将遗黄石履聊发青囊书尘网我自缚枯株今见嘘因贫遂疏澹借病成扫除况逢胶漆交各保衰残余动静与世隔形神将道居岩壑理可恃洞天望非纡推篷即林屋浩然同所如
　　陈傅岩宅饮沧酒二首
　　故人藏美酒相待防经年握手春风里衔杯暮雪前清谈抽别绪红烛粲华顚莫觅当时醉沧津意然香归澹漠色归空吴越甜浓拜下风借问当筵赏心侣何如北士到南中
　　南村同舟至虎邱访汪叟
　　平江小艇如浮蚁谁知中有天随子虎邱比屋如聚蝇谁知中有安期生春风吹来作賔主倐然世外成将迎斟酌桥头沽浊酒闭门各哆谈天口松云尽处波涛多从今扶曵频相过
　　吴中多见故人
　　南来问旧屡澘然賸喜交游此地偏须鬓苍黄惊雪后觥筹明白聚灯前不愁落日还闻笛肯向空江却棹船得结渔庵傍临顿捞虾乞米拟终年
　　亡友顾小谢之子长成示以四韵
　　帝京诗结契甫里客依栖徃事人俱尽遗孤我独携行年近文赋学语避家鸡赤骥非凡种无轻万里蹄
　　旅舍苦寒
　　溪邉一区屋琐碎似蜂房晓日不入牖天风常撼牀摉囊失裘褐携防诉凄凉穿地燃山火春温属故乡门人李定洛爲余僦得陈氏西园兼具器用遂移居之颇有池亭竹树
　　客游如蹑空所倚在同好不有磊落人缓急焉可料中吴旧知己文酒萃众妙何期援鸣琴徃徃发苦调子从天上来爲我济枯槁黯黯寒雾中孤光耿相照饷遗嵗事修招邀旅愁扫旁舍僦闲园水树春窱野性嗜幽寂羸躯容简傲幸能亭子云奚必宅安道况复盛供张老屋开新燿既徙忽如归妇子喧语笑髙楼临广池卧起得登眺快心乃不翅沉痼倘终疗诸羣寻声至有时挈榼造请子爲涖盟从容理歌啸
　　寓楼见梅花
　　春绽池邉向暖枝防香初送暮窗知不縁积雪相欺得坐到楼西月暗时
　　风雪寒甚闻邓尉梅花尽矣遂罢同游之兴简南村
　　人生惟有登山临水可自由兴至即徃无所求邓尉梅花系魂夣况与好友期同游先期十日具小舟北风旋春作腊月十日乃有九大雪凝氷黏地云冻天城郭愔愔橹声絶小庭一树梅始花枯条残蕊临池斜遥想太湖三万六千顷寒气浩汗山难遮含香蕴玉无限树摧林扫地一一成泥沙与君对酒空咨嗟君既低头就尘累我又跬歩苦不遂眼前何处容快意不如径出人间世
　　闻尚有游邓尉者寄讯絶句
　　坡公偏趁未花来白傅夸称爱半开何似寒风送孤棹湖山寻徧爲残梅
　　食河鲀六韵【近体】
　　水族有殊珍逢春乃一荐空懐酖毒资岂免烹炰献玉筯拨羣羞雕盘厌芳宴浓香越女愁软美江瑶贱天使并芦生人常轻果谏宁知惜命翁谈虎容顔变
　　园中桃花颇盛
　　仙源无处访桑麻闲防渔郎引路花忽忆春山新雨后斜阳屋角防红霞
　　春长暮行
　　良辰佳事春三月惟有江南最阗咽绮罗弦管如屯云此意要令天上闻天上寒深积氛雾星沉日晦雷霆怒争知胜地隔烟波别是人间行乐处闲居有客夣惊回醉倒花前更举杯再拜青春愿长暮年年夏日不湏来
　　赠李客山
　　始与李生言世味一何寡既见所爲诗乃知真静者栖神入恬澹肆力薄风雅古意黙已领孤懐间自冩此邦盛人文千载非茍且自从科名张不觉江河下迩日尤波靡篇章但土苴谁识荆山珍潜待连城价我来披荒芜独立赏萧洒晨夕乐居村茗香期结夏松陵烟月新拟续昔吟社相赠无常辞愿得白与马
　　和陆耔宜止园感旧【小谢别业也在支硎山下】
　　西庄秋月忆流连旧夣轻抛二十年鲁望有居临鹤市道林无冡近寒泉桂丛人防香归水芸叶庭空翠化烟肠断稽康锻时侣残春独憇竹林邉
　　即事
　　竹里幽禽弄曙声短衣携杖绕篱行荷钱贴水田田防榴火烘枝的的明案上鹅溪憎廹促门间狗窦罢逢迎园林未是陶家物莫遣蓬蒿满径生
　　夏日甚寒
　　池上春光去不留凉风作剧入深秋今年凖拟称髙士垂钓防披五月裘
　　调南村
　　怜君乆客去留难幕燕樯乌强自安出苦舟车天积雨衣空纱縠夏多寒人情公叔堪成论仙路淮王未就丹犹有金门诗酒伴却从流落奉清欢
　　防雨出望齐门
　　飞禽有来去乆客亦樊笼出郭烟树好临波心眼空游踪迷细雨徃事入回风欲上城楼望乡闗碧海通
　　蠡口
　　扁舟吴越恣廻环賸吊遗墟杳霭间一种鸱夷随水去涛江号怒五湖间
　　雨大甚小舟不可前野泊芦中遥寄寓舍
　　湿烟争归蠡口树斜照不开乌目云风和雷电一时至雨与天水难可分篷席全収幄幕用菰芦合防堂皇勲行人此行幸安穏破冡驰书相报闻
　　暮抵常熟止翁秋允斋与陶改之夜话
　　满山青翠半城烟旧客来停日暮船还向髙斋展长簟顿惊小友入中年存亡虚忆风过牖身世难凭雨暗天蜡烛有花如觧笑杯中兴亦减于前
　　饮改之斋中观其近笔数首【余以戊午秋与改之先君子师先生订交济南】
　　积隂垂天天在夣城市沉沉息迎送故人开径扫荒苔破晓相邀见情重门前池涨欲侵扉屋后山云每穿栋当窗横几堆图书坐我如陈怪石供云中飘堕惜断鸿济上追攀懐老鳯名成了与事无闗身退要令心有用新篇出视倦眼明恍忽晴曦照浮动始惊题目托迂阔渐识精神工错综古史披开大木丛遗经汇入奔流众防安太傅涕空挥引罪舍人言屡讼嗟我老大猎虚名俛仰执鞭随屈宋偶逢快士通唱詶敢向名山藏怨讽输君才更富于年努力词塲纵飞轻竹林胜侣冲泥来永日歌呼杂嘲弄中郎秘赏潜夫论公子防成酒德颂狂酣不怕雨翻盆夜分卧近牀头瓮
　　王西涧招饮见余风鸢之什病其一字喜而易之即席呈谢
　　谁解攻吾短平生君尚存便应师一字何减和千言古道浮云薄风诗野水浑髙歌空郢市下客满齐门善病知方药离居重酒尊终期来卜宅细律老同论
　　登超然阁望虞山方苦雨不得游
　　栋宇开向山云烟坐盈阁良朋许追攀美酒恣盘礴清言殊未厌长眺忽不乐荏苒十六年英灵责前约岚光见掩暎瀑水想喷薄幽踪石崩奔清夣松拏攫霪霖故遮笼病客就束缚无计限篮舆何心任芒屩似闻破山院已失昔兰若胜境亦靡常今兹俨成昨诸君意惓惓留我纵欢谑新霁指佳期逡廵未能诺
　　钝吟冯先生宅感懐二絶句
　　青山一掩子云居风松门雨涨闾破屋时闻吟啸苦诸孙寒饿抱遗书
　　间世钟期强聴琴潜依流水冩防音敝庐未解相料理枉被名卿妬范金【阮亭司冦谓余尊奉先生防欲范金事之爲不可觧】
　　爲求书者所苦戯题长句
　　童年弄笔学临池形状乖离宁自知一朝逐队玉堂上恶札人夸我不譲同时能书千百家一一挥斤称大匠钟王连车顔柳弃孟津秽解华亭贵金针闇度香泉生垂手回腰作妖媚人间惟有上党冯石室秘法传来工遗书拜读恍夣觉却笑举世皆抟风癖躭苦学今白首心目分明难上手更趋世好乏精专賸与吴兴给奔走昔贤歴歴如星云纸墨黯澹余精神粗知布置亦无益生气顿尽真死人长史防言靳要妙时流但解求姿貎未经入室数家珍门外品题徒絶倒狥名好事忘我疾腕脱眼枯复何必诸君且休共我谈老马识途犹尚堪飞鱼杀兎日有事防旗穿札谁能嫌不然老夫将逃矣明日冲风摧挂帆
　　闲园偶疾
　　倦游偏觉嵗时徂归计荒唐梦亦无僻处闭门饶水竹客中卧病对妻孥拙谋未就寻山志豪兴甘辞贮酒厨喜与壶公近相识防将药物遗潜夫
　　喜门人仲生至【昰保字梅常熟人】
　　积日相求人不知但云家在海之涯扁舟还似山中至正是去年相见时
　　送南村之金陵
　　蓟北遥闻日倚闾浙东消息近何如长江有夣交加路頳尾休令更寄书
　　中秋细雨夜泛虎邱
　　防风和雨袅轻舟仙侣相将耐夜游澹泊月光浑向曙凄迷灯火更冝秋縁溪越舫喧残醉夹岸秦箫倚妙讴爲问西成充羡否吴中自古不知愁
　　游沧浪亭六首
　　碧波涸尽芰荷空落落危桥一径通小阜孤亭浑不改石枰斜抹夕阳红
　　春风旧垒防绸缪海燕归飞不耐秋敢是自来还自去主人终竟属湖州
　　初辟榛芜便结庵诗翁何意伴瞿昙而今防得经营巧身后刚容住一龛
　　南禅防殿未全崩賸遣游人感废兴白傅藏诗无覔处山门赢得卖茶僧
　　曲榭深堂宛转安朱櫺碧瓦照荒寒御书亭子喧卑外别起髙楼直北看
　　梁苑相如故倦游谩夸文酒擅风流平台未是题诗处留待当筵菊部头
　　九日后二日与冯三躬暨泛小舟暮泊虎邱山后红树下
　　溪浅山黯澹移舟薄暮时菊花殊未苦枫叶偶相知鰕菜秋行酒篷窗月对棋他乡作重九归日不胜思冬夜盗入寓舍取求书绢素及借来器具以去成十二韵
　　将家爲客暑寒移老屋荒庭住故冝敢以文章充货贝聊因水竹起籓篱旧交乞假施棐几年少过从羡墨池隔日街头买鲑菜比邻灯下见书帷门生匝月空邀醉开府经冬爲疗饥俭嵗支吾中馈倦羞囊消息典家知辞餐每媿刘真长作剧偏逢戴苦思半夜雨声人宴息平明晴色舍猖狓绢佳去制他人袜釡破留供稚子炊堂室空虚元自惯庖厨周歴想应嗤珠抛象防求何益火失参元贺莫迟犹有诗篇盈箧在肯输光焰与偷儿












　　因园集巻九
　　钦定四库全书
　　因园集巻十
　　左赞善赵执信撰
　　金鵞舘集
　　元日野行至虎邱访汪叟山居
　　嵗朝连逹明举世狂奔走火尽爆竹寂于人竟何有老夫睡足起小饮隔年酒扶杖歴溪桥倾心向山叟防隂水澹沲余烈风防飗莫厌野荒凉会见春花栁望塔屡促歩叩门乍携手案有设肴核胷无宿尘垢谈言出烟霞归路迷林薮试问今日人颇复有此否
　　赠何樊圃【本吴人今家杭州】
　　何生天下士逸气凌太虚心随鸿防游家傍湖海居才大不可降入世憎拘迂偶然渉技术管郭遂并驱胷罗山川秘手握造化枢平生仁智情借此聊发摅豪吟愁愤中纵饮衰病余去吴四十年作客来乡闾余昔飘忽别再见悲喜俱虽对须鬓改未觉肺腑殊徃事空欝积古风乆沦胥流萍湏臾聚逝水昼夜输恒恐宇宙狭未易容此躯茫茫吴越间岂乏幽遐区凭君语山灵爲我开云衢大地何处避诸縁倘自踈棼丝断婚嫁急景収桑榆薇枯紫芝长偕徃无趦趄
　　泛杨城湖
　　春江屈注漾澄波门趁无风有日过薄暮回帆觉船重酒邉乡思载来多
　　上元观演长生殿剧十絶句
　　倾国争夸天寳时才人例解説相思三生影响陈鸿传一种风情白傅诗
　　遥指仙山唤太真华清一浴斩然新怪来宇内求难得元在深闺未识人
　　脂粉无由污淡妆双飞端合在昭阳酷怜姊妹开来艳虚忆梅花冷处香
　　温泉清滑浸芙蓉玉女飞来太华峯石作凫鱼犹触忤那教取次近猪龙
　　月殿酣歌夣许攀轻将仙乐落人间笑他穆满无情思身到瑶池白手还
　　垂老荒迷花月塲临淄英略未销亡投珠抵璧寻常事夙遣元臣驻朔方
　　蜀山秋雨感飘零残夣频回旧驿亭妙冩铃声入新曲可能浑似月中聴
　　牛女经年夣亦慵翻从人世管情踪玉妃应有婚姻牍才过开元便得逢
　　黄泉碧落事荒哉差胜楼船去不回本与求仙情味别何尝身欲到蓬莱
　　清歌重引昔欢塲灯月何人共此堂六百余年寻覆辙莵裘怪底近沧浪【余以此剧被放事迹颇类苏子美昔过苏州有句云间道沧浪有遗筑故应许我问莵裘】
　　止酒
　　年衰万事倦对酒意多违自识今能否谁论昔是非摄生甘寂寂颂徳尚依依从此髙阳侣应怜不醉归
　　春日闲居杂兴
　　惯作吴中客偏于池上居波光暎朝夕春色媚堦除老栁烟丝转新桃火齐舒緑斜縁壁茑白小避人鱼石迸防抽笋庭荒自茁蔬开门见麰麦乞友种芙蕖溪唱催鸣橹邻箫落歩虚晏家从近市陈巷不容车西蜀经营始辽东漂泊余生涯賸艰食俯仰愧樵渔
　　留仲生
　　去年怅望徃来舟今日荒斋独尔留濠上乐鱼偕惠子竹间羁马得之罘珠辞合浦还应误璞匿荆山献已羞眼见虫沙满城郭休从户外覔交游
　　王羲文自扬州再至
　　前年相见江干雪去年相送霜林月祗今就我及深春桃花栁花迎故人萧条客舍住经时我不饮酒君无诗日夕髙谈不知厌防牀竹杖俯清池畴曩追寻足哀乐此意要令儿軰觉春光冉冉随流去投老留君复防度
　　赠王豁然链师
　　一笠一拂子飘然何处来相防出尘共语坐莓苔道气山岩秘仙期劫火催栖邻得深稳浮海且迟回
　　寓居新营门屋
　　局促复局促狭巷与破屋更教藓壁一帯隂遮断秧田千畆緑蓑衣墩前草树浓朝曦暮霭交翠红早知烟景丽如此合是开门元向东林塘弯环溪流转溪上风帆来近逺客到惟贪野色佳门前坐卧门前饮欲移胜赏入中庭池北墙头起草亭诸君能爲王録事好待秋晴携酒至
　　王链师之洞庭东山因寄所主席氏
　　羡君家傍林屋居碧琉璃上开精庐偶经殿陛一噀酒归卧烟霞惟著书我欲携笻逺相访莫厘峯下恣来徃闻道松云拥翠防此中岂有尘埃想长抱心情奈病何洞天窈窕许谁过淩秋遥见赤松子直驾苍虬劈白波
　　老仆自故乡来省候
　　投筯闻人至中懐讵得舒残年亲旧仆乆客怯乡书弟侄存亡隔田畴水旱余飘零尚多累愧尔逺求余王南村重寓虎邱旋之西湖访其表弟钱塘令
　　身落江南夣不移飞乌三匝未安枝湖山风月年年改争遣人心似旧时
　　钱塘明府贤中外应向花前説故乡莫只临波爱君子忘忧容易入秋霜
　　池北构室畧如舟制小楼冠壁极望平楚日夕旷然可尽雪月之趣
　　思光贫无屋牵船却上岸永叔作舫斋髙文世争羡近来巧规制但欲侈轮奂徃迹偶相循胜境时自献兹庐亦人居嵗月防迁换垣墉暧蔽亏牖户荒漫漶清晖日晃漾咫尺不可见我来运新裁无计改旧观故交数敦廹合力佐营办因材幸不乏辟地复何惮初矜外间敞渐觉内清宴遂就佳檐楹水木洒然变四窗终日开城郭充近玩山影墨池中人声碧天半昔贤欣颉顽幽赏恣昏旦秋月正徘徊稻香复烂漫过从素心人文酒期无间雪际剡棹轻花时渔路逺暂成避地踪未适逃名愿倘披髙士编应媿梁鸿传
　　虎邱暮归小舟口号
　　稻花菱叶满流波秋色其如夕照何暝泛不知柔橹乱前川防月雁声多
　　闻南村説近日西湖成五絶句
　　昔游恍惚失东隅聴向尊前与恨俱羡尔轻舠去来处他年鸡絮得将无
　　花月争邀半醉天风光何似绍兴年已知歌舞休来乆留取湖山作可怜
　　平湖空水不容鱼人迹谁侵处士居放鹤亭依黄屋在更将封禅较相如
　　风篁松栝匝幽扉日日悲风卷落晖拟上髙峯唤西子分将浓抹属明妃
　　空山清夣闭烟萝重阻江南一带波忆与渔洋解嘲语平生六一未经过【阮翁未至西湖深以爲憾每引欧阳公以自觧】
　　池上桂花重九前始放
　　防雨暮来过楼窗香自生枝头少女定池面上明物色三秋逝淹留一径成故丛黄绽否近节倍含情
　　生别离爲友人作
　　生别离奈病何枕邉一掬泪江上千里波秋风吹陇鸟却向来时道岂不识将归随君异乡好浓妆剰今夕香阁失前晓镜里十年容君看一时老妾意长纒绵君情宁弃捐愿移君病着妾体宛转君前不辞死
　　南村移居师子林是故人张吁三宅
　　遥从松吹认幽居恨赋偏成感旧余逝水年华鳯毛短飘风计画鹊巢虚山楼只有仙来徃苔径都无人扫除衰病飞扬前度客重寻石磴曳衣裾
　　生涯我已入羣鸥何似君爲不系舟乞米未甘拙言语寄居犹择好林邱担来仆厌书填簏卧处心随月挂楼此外惟余我相对聴君酌酒数交游
　　悲南村复徃金陵
　　金尽囊空不自羞江风惯引去来舟游人燕子矶头见便合呼君作莫愁
　　闲
　　清池长在竹篱前莲叶生来倍可怜梅雨入檐侵乳燕栁风吹牖带新蝉稽生客至无妨锻贺老船停定好眠每拟龙沙觅消息不知闲外有神仙
　　赠邻居黄孝亷孚五
　　桐隂入我楼竹径宛相接未与主人谋素心遥共悦昨来叩荆扉一笑觉全别温温就冬日皎皎落夏雪浮名世徒称幽抱我黙结濡足汜滥中沉吟慕髙洁菊意淡可亲兰芬近弥烈晨夕多竒文未应遗靖节
　　夏至雨中遣兴
　　庭际寥寥起晓隂门前荦荦絶车音熟梅节过犹宜雨苦竹年来自作林但乞厨烟消白日敢期鼎药变黄金流光又向人间短合傍江湖寄隠心【东坡水车诗荦荦确确蜕骨蛇】
　　贞观半砚诗
　　古人不可见古物弥足珍何由劫火灰出此月半轮墨精凝体质文焰防鬼神寥寥贞观字千载今犹新想当濡毫时得近兰亭真文皇睿圣姿欧虞爲之臣治平尧舜齐笔札羲献亲讵知几案间终起沧桑尘圭璧宁免剖干莫忽中分所幸得所归不向俗手沦主人何如人疑是房魏孙故家与遗寳会合良有因钱刀方施行玩好各盛陈愿同鼎彛藏永与诗书敦纷纷词章客赏誉徒殷勤秋晴上夜何处容烟云
　　偶过东田别墅
　　爱从幽僻问寛闲小憇青林碧沼间觧与衰翁作酬对荷花浑似昔时顔
　　苦热二十韵
　　共道今年热三吴得未曽蚩尤初燀赫阏伯故凭陵威借融风扇骄看赤日升九霄炉上覆万彚甑中蒸避地知无处深居转不胜昼长惟兀兀夜寂更懵懵始觉衣冠累徐将饮啖憎汗多头雨渍气极腹烟腾垢腻随身具胶黐触手增诗书浑再火枕簟谩如氷惯浴情滛水躭眠目悸灯樊笼拘户牖刀箭战蚊蝇羽扇救时相甆瓯耐乆朋裸裎真足法剥啄底湏譍醉与昏相倚棋因病不矜差胜趋府吏深媿住山僧老栁依朝防空池爱晩时寛蹔苏息吟苦逺师承人境都如梦天心讵可凭遥遥问霜雪防日始相乗
　　移牀
　　移牀就池上未许便清凉所爱夜不寐荷花时送香竹近有露气栁踈多月光妻孥与烟火渐逺渐相忘
　　简南村余与汪叟絶乆矣
　　分泉已谢檀香井乞火谁过师子林传语留侯湏好觅山邉黄石是黄金
　　祗凭灵语接神君宛若无精续冠军青鸟飞来嵗星去白头父老夣中闻
　　送儿念返里
　　独向秋风动老悲三年情事汝周知祗怜作客縁婚嫁谁信还家是别离鼓擢挥鞭南北路塞鸿江燕去来期故园诸父惊相对若个形容似我衰
　　知儿愚不禄
　　人来无汝书问知汝病乆忆我临行言汝命系于酒汝弟昨独返强笑神憯凄新婚胡不恋我意黙已疑重翻家中书渐觉心了了举室相掩覆不向老夫道我从学道来所期在忘情未能得病愈岂肯使忧生汝既不我聴我何爲汝哀天地风波恶夣中汝莫来
　　索纸行
　　君不见相如病免过临卭人前车骑犹雍容程卓何知重文士偶縁令客来趋风丈夫无财亦无势枚马重生不能一钱値賸将书札动交游落落明珠暗中弃多生宿垢根尘现老以虚名殉笔砚临池却忆永浮屠一字时人输五万近来不拟徒挥毫防润聊且慰啼号眠中吴儿讵得尔日日门前空索纸穷交旧识理则然金穴铜山情最鄙公等不以财事人才人何苦虚辛勤金帛与文字分不两相亲文星敛光避钱神烟霄失据粪壌尊胡爲乎长卿四壁羞文君千金万里来长门寥寥一赋狗监闻天子飘飘欲淩云同时在廷无比伦赤车驰檄声雷奔富人匍伏献笑颦姓氏反頼相如存我今卜居廹荒村鹑衣鱼釡三寒暄所与徃还惟贱贫一彼一此枭鸾分吟诗作字强缤纷讥评赏誉皆狂昏逝将归去北海濵退笔瘗向青山根南望但见波沄沄此中墨沈千秋新公等龊龊何足云







　　因园集巻十
　　钦定四库全书
　　因园集巻十一
　　左赞善赵执信撰
　　回颿集
　　将之江宁与南村聨舟暮发【暮冬十二日】
　　三年潜菰芦每出昧所徃扬舲无逺近都未惬夣想今朝偕旧侣忽欲成北上归计尚迷漫客心且浩荡波寒山啓途日落风送响篷底对防醺笑言聴荡浆
　　晓过惠山口号示儿庆【此行将爲之婚】
　　阳乌栖柁送江闗坐尔萍流老未闲貎我龙钟入寒日荒烟落木九龙山
　　奔牛遇雪呈南村
　　交期垂尽蹔同舟八口飘零感未休一瞬南来还北去三年风雪度奔牛
　　将至镇江漕艘壅塞河浅不可以前南村由丹徒闸觅江舟余以肩舆山行儿子骑驴从之是日大风寒止江口观音庵
　　寒潮夜上二十里万檝交争三尺水舴艋失势涸辙鲋篮笋多情跃氷鲤故人寸歩依江南死守穷波迟挂帆稚子冲风行不顾挥鞭导我縁山去盘廻荦确陟层巓恍忽思归夣中路青松离离暎城堞江色空明与山接问君防脚歴千寻何似低头藏一叶信穿阛阓临江头僧房茗粥能邀留却怜比日同詶唱复作东西逺相望
　　夜宿观音庵不寐
　　长宵风逼剧寒生引尽深杯醉故轻雪色侵龛灯半壁江声撼夣月三更未成洗鉢金山寺翻遣闻鸡鐡罋城爲报僧雏催晓梵暮年心地聴教清
　　明日买棹南村昏暮亦至乗夜遂济江
　　待君终日坐心与水潆回大舶淩风至髙帆冐夜开乘槎近星月破浪入云雷却讶剡溪棹携将安道来晓大雪顺风张帆行大江中竟日日暮抵观音门外
　　海云秘日朝光黝潮拥江廻水西走浮玉便娟尚趁人钟阜英灵已招手篙师捩柁与寒争风伯催帆向空守雪花有意纷斜来助我推篷唤沽酒两山夹岸献琼瑶万里平波糁星斗葭芦影乱渚烟空凫雁声多冻云厚是时舟中心目开共説平生未曾有太行峻耸坤舆脊田盘幽探沧海口曾经积雪徧峯峦未免游踪倦培塿何如坐卧恣中流赏防摉竒在襟肘不愁短晷失奄忽顿觉长江吞八九幕府山头落晩钟廿年颇忆曾来否
　　题燕子矶
　　淩波掠雪似飞飞千古长巢在翠防桁断何由半朱雀巷深底处觅乌衣江山社换无来去宫殿春残有是非赢得扁舟南北客风髙日落镇相依
　　寄寓朝天宫飞霞阁
　　残冬日月忽阑珊蹔托仙居夣亦间爱向飞霞啓东牖半城晴雪暎钟山
　　新春独游莫愁湖上望石头
　　殷勤江南春慰我逺爲客东风引逰心忽落城西陌湖光漾防晴山意动新碧偶逢亭榭连遥喜舳舻隔岸栁欝未舒水烟澹逾积飘荡两蜻蛉凋残几家国地形长虎踞鼎兆屡坼峩峩帝王业瓦石同狼藉天子与佳人俱供后叹息兵戈或取快粉黛乃增惜宴坐歌无愁酒徒信良画跂足傍鱼庵沙禽飞格磔
　　南村将携家附漕艘北返见邀小饮话别赠之十六韵
　　拟作余生别重论半世交盟心京邑挥手黯江郊徃事蕉覆鹿浮名星系匏蜂游千畆失蜗鬬一官抛花月迷牀笫金兰误斗筲自矜身皎皎人怪气烋烋粤峤悬舆诵吴阊集客嘲藏孥轻鼠穴避地爱鸠巢有意营三窟无师御二崤羊公慙舞鹤周子耐潜蛟老饮情偏减穷吟体更拗仙期躭链石妄夣泥观爻故国虚风木他乡恋画桡真成鱼在釡始见芥辞坳冉冉分南北匆匆对酒肴临岐翻赠防爲我挂船艄
　　晩行句容道中见月
　　寒霭澹平川松风防暮烟江回天北望月试嵗初衰病青阳外行藏句曲前归程任顚倒客舍待团圆
　　行次丹阳登舟口号二絶句示庆
　　野旷日曈曈轻尘扑袂红蹇驴浑不进应是打头风归夣迷挥防连宵属岱云吴歈转柔橹重向月中闻
　　上元前夕却归寓舍
　　红兰灯火逓相催白板林扉乆始开船尾潜移春澹沲楼头髙引月徘徊情牵五岳婚还嫁兴尽三江去又来且与妻孥话风雪屠蘓遥接嵗除杯
　　虎邱玉兰传是齐梁间物
　　春风不恋梵王家绣岭荒凉绀殿斜西望六朝文物在辛夷闲放最髙花
　　门外菜花大放
　　日倚闲门对野塘爱防十顷菜花黄栁因烟让分明色麦向风偷散漫香夜半霏防经好雨溪头平逺放斜阳春来每载兼旬酒拟换他乡作醉乡
　　爲菜花语风神
　　寄谢封家十八姨三春二已不多时黄金狼藉那収得莫倚顚狂抵死吹
　　何樊圃携庆自西山返各述所歴因忆湖山旧游
　　昔我游石湖月满秋水盛湖影与蟾光天地两明镜旋舻入支硎黄叶糁幽径戛石一枝笻穿云数声磬斯时饶胜情亦复能济胜坐使具区涯羣山期涖盟春帆挂浓雨风力因寒劲一瞬失灵岩吴宫莽寥夐未追朱公泛且得邓尉迎晩霁虎山桥湖山动晶莹月上缥缈峯廽与西崦暎却笑西子湖近人如妾媵晴光晓敛灎香气日奔迸一昔四十里梅花漫林坰外防峯峦周中积玉雪賸三万六千顷晃朗欲相竞平生登覧懐烂漫兹游罄归路穹窿颠旷奥皆迳庭忆从鸟还巢翻觉兽在穽重来足滞留欲出奈羸病譬如今年舟水落不可榜四度过花时三生罢佳兴君能抵掌谈儿学拥鼻咏驰想踞防牀烟岚满清聴
　　诸葛菜
　　半庭紫艳暎青苔丞相军中旧种来千古英雄羡名士并时雠敌叹竒才星沉阵石阑江列春聚营花匝地开爲问邺都并洛下荒榛残甓不堪哀
　　暮春送仲生偕庆游虞山
　　吴地春事喧今年减大半偶因长官严顿觉风流变香花冷僧寮裾屐空仙观寥落千人石笙歌付夣幻支硎松篁丛禽鸟乐相唤娇女红闺啼长年画舫怨畴昔寻春人扄户亦愁叹始怜韵士懐非爲幽境恋小儿好事日日聒山水县熟知乃公意常在破龙涧吾子沧海期已寄徂徕畔未免故乡心临行弥缱绻似闻箫鼓声不畏旌门逺放櫂及佳时岩花正凌乱
　　赠山阳程逺复
　　程生意气倾四海骑虎攀龙一身在半生賔客防如云可怜谁绣平原君黄金百万随手尽犹倚雄豪不觧贫前年酌我潍水上一石鲸吞不相让今年过我阖庐城笑谈欲尽今古情丈夫方寸纳五岳那得人间无不平我行虽廹白日暮西望槃防作徐歩阆风缥缈弱水深想像颷车引前路君才与年俱莫当且复敛頴囊中藏斗牛紫气常浮动定有张雷识剑光
　　池上归兴四首
　　三年池上劚萧莱手种荷花今再开老栁乆抛青眼送故山屡趣白头回杜陵潭北终湏去庾信江南剧可哀未免违他慈氏戒连宵桑下苦低徊
　　郊居风味赋来真不道元非土著身尽室儿童音语换比邻鸡狗应声驯门当秔稻闗晴雨溪有鱼虾结主賔莫待秋风刚舍去紫菱红芡倍留人
　　经年坐卧小楼中日夕搘颐望不同乱洒松声枫叶雨平翻麦浪菜花风池光浸牖天如镜林影穿帷月似弓最是勾留魂夣在画船居岸桂成丛
　　卜筑初心拟隠沦投林挥手莫逡廵漂摇屋宇慙新主老大文章想替人逺海忽传珠徙日髙梧长忆鳯栖晨书窗映竹题诗处未必官奴与扫尘
　　归舟
　　望齐门外望青州一室欢声入棹讴十幅风帆半城月最难图画是归舟
　　是夕泊胥江
　　茶灶余温尚未休全家已到水西头胥江旧是闗情地来即盘桓去却留
　　舟中题别四首
　　移家行不易犹傍越来溪但道兴亡忽难将去住齐旧交知落落前路觉凄凄晓月偏无頼抛人独向西频年居北郭岂是卜南村唱和无一友招邀能防门程书困毛颖止酒病文园此际成追忆中懐已不存逺闻吴季子髙义至今空自许言辞热相矜酒防工情输船尾柁事系渡头风道是华胥国元来一夣中乆住我自厌将行人罕知黄金怜汨没青翰喜推移地岂千年改才应二陆遗如何相送处不见一篇诗
　　风雨早发呈同舟何翁
　　南风稔识客心悬曙色沉沉促放船川涨十分挟梅雨山光一带荡菰烟城闉好忆辽东鹤津路闲论绛县年谁似洛中诸好事觧呼李郭作神仙
　　行次乐社念勰两儿却从后至盖自故乡来迓亦以雨夜泊湖墅舟相近而不知也
　　湿云初散兰陵道干鹊登桅唤清晓舟人息理帆蒲归客凭舷玩烟草忽从逺岸闻招呼急足追奔似飞鸟回看一艇三数人半翳低篷难了了须臾二子过船来相与喜笑还惊猜中途寄语教坐待何事悤悤轻徃回答言小向扬州住眼见长江心欲渡朝朝倚柁问篙师夜夜悬灯认津树昨日晨过吴市门妇孺皆言已归去却凭闗吏指分明宛在前宵同泊处是时大雨如翻盆船船相并不相闻讵知岐路生夣寐一寸波光万里分老夫垂头长太息由来物理无穷极天地山川反覆时父子当前不能识何况悠悠世上情空驰南北劳吾生正逢午霁觧维好互语家园我卧聴
　　雨泊京口驿去端阳数日矣
　　江头系防坐清深爱听潮声厌市音酒自六朝何薄薄雨经三日故愔愔空余沧海乘桴兴无复春波接叶心闻道鱼龙嬉戯絶金焦晴色尚堪寻
　　仲生及三儿子冒雨登金山
　　江山日无事雨中山有情行教鸥鸟引身落画图轻攀塔呼羲御廵栏歴化城僧寮凭寄问经嵗防逢迎
　　细雨渡江
　　江雨已无时归心坐汗漫移舟方暝隂鼓柁遂平旦风威乍衰歇潮势小淩乱放目极东溟収神投北岸徃来三十年自许知津惯讵料大江中脩途有迁变畴昔谭家洲云树浩沃衍上天下息壌横割中流半西来万里波廹蹙强回旋金山复后逼对垒日挑战蛟龙束约中盘礴每腾窜行舟出其间纡折避湍悍长年互手语过客疑夣幻矫首望名蓝蜃市忽隐见近知阳侯意拟使桑田换水弱能侵蚀地乆易涣防俄然失洲渚不假走雷电潮涛如鼓舞鱼龙亦矜直驰赴海门千里一飞箭平平扬子渡去险就清宴浮玉倍分明金碧堆素练何人觧乡导路绕三山面帆摇塔影迷掉戛阑干徧列牖与篷窗相依乍宛转我时临船舷妇子同赏叹昔来所指似今者充近玩兼存溯游兴不苦攀跻倦江山具賔主烟雨荷祖饯胜境况剏辟离情弥眷恋归语曽游人南风起遥羡
　　端午抵扬州假寓于使院之前鹾贾之舘颇寛洁有竹数十竿
　　图归触炎暑中路仍滞留就喧与居卑岂复郊原幽芜城百万家皋庑不可求江山一区隔花月千载羞犹喜鹾使者避我停真州门前荒草积日夕鼓吹休纷飞附臭蝇奔防当车牛遗此虚闲舘可以坐待秋庭前有此君风雨相绸缪主人不愿识聊比王子猷
　　亡友王羲文之子携酒见过
　　眼中磊落见王郎地下交游失老苍离合栖栖徧南北徃来冉冉判存亡素琴挂壁空留水长笛临风易夕阳强作清谈不成醉甘年前是此蒲觞【初订交以庚辰五月】
　　王竹村招饮北郭园亭
　　幽径万琅玕森沉夏欲寒酒人爱亭舘诗客赏林峦画舫清池外红桥緑树端斜阳连北郭金碧一横看有以诗巻见遗者自题曰江南某戱成絶句
　　黄金白雪本岐途滥耳何人觧聴竽自许周郎擅江左不知消得小乔无
　　遥寄程逺复江宁
　　闲把松枝坐竹风道林蕉萃罢谈空如何一片韩陵石逺在雨苔烟草中【李山甫诗雨苔烟草石城秋】
　　题王链师潮上新居【师能医与余有山中之约】
　　万顷波光里平添屋一区焦庵惟结草董杏偶论株饥鳯下依竹蛰龙深飬珠太山阿阁在莫只恋菰芦逺复自江宁来见邀城东吴氏园赏桂花
　　出郭野望逺到门秋树深相将转幽径何处慕遥岑香向小庭发人因佳霁寻防风防杯斚斜日袭衣襟竞作诗骚语难通醉饱心钟期江上至使我爱横琴
　　恽氏园
　　梧隂竹径积苔痕石压阑干水浸门二十年来盛衰事试凭游客问名园
　　戯题王九蘧庄诗巻因呈其兄竹村
　　并赏分评何所似天台连接赤城霞辋川漫着裴居士相国元来大作家
　　重九前得家书知勰妻亡因遣其以车重先返
　　使尔先归我后期蓬蓬南北本难知己甘半了余生债何意平添乆客悲下泽车轻载书賸稠桑店僻觅程迟可能里舍初还日刚及天涯好去时
　　广陵湖
　　钱塘八月湖如雪月满风髙更竒絶无縁却到广陵城罗刹难移吼怒声汉代枚生妙骚赋指防王家旧封处千年文事不分明竞倚防江咏秋暮骄龙昨夜吞五湖茫茫海底沉陶朱惊涛真入扬州郭一舸空悲文大夫
　　寒雨移居
　　北风吹雨如乱麻还家客子远移家不嫌触事得琐碎但愿随地无諠哗巷狭兼闻絶冷僻屋稀正喜非新华舆仆暮行郭索蟹妻孥寒入盘屈蛇楼头可以见帆樯户外亦复卖鱼虾邻无卜处谢王翰酒有载者充侯芭行藏斟酌渐觧箨嵗月参差屡及更余一迁向何许氷雪湖隄薄笨车
　　留别逺复卧病
　　卯酒鵞黄夜蜡红留连话别未悤悤惊心归客成衰乆回首情交在病中入舍空多弹铗士同车无复抱闗翁相思此后肠何似汶水千回却向东
　　召伯镇别王链师
　　趣途辞水宿芦舍讶初暝强偕仆圉情未适麋鹿性故人携酒来清言引幽聴鱼罾带月供马防临墟赠道心縁时深尘虑入山定莫负春风期爲君扫松径
　　淮安客舍题感
　　伏波惯作贾胡留偏向山阳一夕休长老无縁重问讯少年何必共言愁凋空桃李松应凛食到鱼虾虎亦羞况复归心似清济寒烟一道贯河流
　　郯城道中
　　炊烟葱翠逼寒新倾盖亭前憇马茵遗老含凄説生事今年饼饵属行人
　　山行遥寄何翁
　　畸士仙踪未易攀窭人好语且湏删怪来郭璞藏身地只是因依浮玉山
　　大雪过十八里岭【岭半下见新泰县】
　　羣山如故人走迓二百里风雪亦有情掀飞作狂喜嶅峯后依依寒翠入我指晓与驿尘辞幽意引行李初寻困梯攀前歴得逦迆仆夫愁厓谷客兴超泥滓西望泰山云防蒙拥雄峙近临稍开豁烟火见蕞尔一身蹉跌余万象迷漫里盟心谢英灵终焉托畏垒
　　顔荘即目
　　溪水弯环落雪痕乱山髙下尽当门渔舟添个溪头防便是江南黄叶村
　　村宿尝新醸调仲生
　　比年对饮杯在手只忆家山寒夜酒今宵与子细细斟颇谓老夫失言否京口百花香透罂南浔澹泊秋露清酒人犹自意索莫但觉平原醉不成何如雪后开新瓮金粟晶晶防霜重竹炉煎出寒作轻玉盌盛来空不动口辛喉滑到脐甘仓猝满引能防酣从此桓公老从事应传别谱过江南
　　河庄戯题
　　欲知太行摧车道扶羊岭头雪初晓欲知蜀栈天低路青石闗前冬已暮深山犯难谁相从吴儿使马如扰龙不如倚柁听歌好淄水尘沙愁杀侬
　　问弟侄儿孙来迎者
　　怜余爲客乆迎劳见情亲忽忆前相送而今减几人












　　因园集巻十一
　　钦定四库全书
　　因园集巻十二
　　左赞善赵执信撰
　　懐旧集
　　雨中得大木遗诗题感因懐平生故人
　　素士恋知己衰年感同心懵懵如见夣恻恻还听琴户外波荡潏庭中山嵚崟绵邈三十载空天落遗音向夕防雨过悲风生竹林当时文酒侣满目成飘沉调恍一接阮樽谁复斟浩然望云海独发懐仙吟
　　懐旧诗十首人各一小传以相识之嵗月爲先后尔
　　淄川毕世持公权少有隽才康熈戊午乡书山左之文冠天下公权爲首举余次之齐名相善后三上春官不见取其文清深幽异俗流浅识莫能窥也由是愤鬱遂卒年不满四十余仲子戆婚其小女颇知爲文年二十有八暴死女亦旋亡
　　城西阀阅才笔力追大雅三十作觧头一朝名天下侧身睨青云引手攀金马讵意商羽音知希和弥寡卞玉三不售顔年终莫假寂莫长白杨斯文弃荒野我有早慧儿众誉期终贾遭逢未清氷凋谢亦飘瓦长忆初颉颃肺肝共倾冩残年西河泪独爲离羣洒
　　常熟陶元淳子师戊午之秋从翁司防来济南与公权及余结交明年余留京师晨夕无间钝吟先生遗书子师先得之转以付余且爲赏析由是得肆其力于诗与书法子师以文自豪名日以髙性岸异自余而外无所推许时軰咸以爲狂年四十始成名诎爲县令得海南之昌化以儒术爲治对上官无所降屈爲民除积逋着爲书指画痛切竟卒于官
　　忆于舞象年出交天下士得识元紫芝以免浊世耻入朝偶见容踈放每自喜推毂入髙流非君复谁恃既传碧云学砥砺日靡已谬窃当代名芽蘖从兹始狂声相倾动贵势每切齿名成身见排万里落儋耳结束万古心劳劳向赤子能令野雉驯不畏苍鹰视触忌恤民依涕泪托空纸我曾覧遗编朗抱长沙似乃使如斯人沉沦瘴海死
　　徳州冯廷櫆大木亦乡同年也壬戌榜进士明年授中书诗才清防恒与余唱和并以诸葛铜鼓诗得名阮翁称曰二妙大木始渐于其里中及新城之习诗惟主新异疏阔唐贤后于余所闻冯氏学又熟读太白集乆之自能成就章句与风雅相出入矣然鲜妍修饰未遂防也官十年不进后将迁仪曹主事未拜职一昔无疾卒于寓舍
　　独立诸生中才名海岱盛一出赋雪车诗豪敌卢孟时世相波靡唐风方不竞各弄姿貎妍争盘言语硬君故优爲之国色新妆靓闻道厌纷华収心归雅正壮游渉江汉力可排茅劲幽意属郊居义能兼比兴偶以余勇贾輙获偏师胜遂使老涪翁絶倒爲恭敬惜哉仅中夀宵寐溘不醒岂复玉楼成赤虬闇要请更令假数年风格氷雪净并世见桓文中原谁主盟
　　沧州刘果实提因与余同康熙己未榜榜下相见长余四嵗后同入翰林相于如同气居数月假归甲子授编修明年被调去遂不出提因貎白晳秀异行动如鹤坐必跏趺防精内典其于世味了无所系恋三十丧妻竟不复娶意其前身盖髙僧也诗文恢诡雄辨菲薄迂儒不可以法度求之余于甲申冬过其家出沧酒共饮词色古淡使人意消余甚媿之近闻尚无恙
　　翛然野鹤姿不着世尘垢借问何处来夕阳一回首三年出游戱璞玉偶然剖毕世归沉防落月不可取拂衣尚朱顔扄户遂黄耉隐居大小间道在夷后昔傍集灵防嵗星昵爲友近访华阳洞壶公沃以酒嘲弄人尽亡酣放吾何有相待浄居天无顔开笑口
　　闻喜张克嶷拗斋自三榜入词馆无一不于余同后改官主事累迁郎中出守广西平乐再守广东潮州奉讳返里竟不复起其在潮也每对酒即忆余常至陨涕大醉輙呼余字曰何不来乎痛哭乆之既而果至倾囊觧赠无难色盖其性抗爽无城府与余一致故投契独深也然不能事上官意有不合或面诟之而清惠得民其贤者每相调防精时艺于诗洞识佳否而曰吾不精则不爲也年垂八十乃卒
　　太行限东西上有九折坂我肠亦如之盘回更无算比闻君亡日坟土嗟已暵其时我滞吴天长夣魂短君昔临南溟怪我行何缓积嵗守乡园病深徃来嬾缅懐鳄溪旁花月丽髙馆游踪牛斗賖归槖象犀满朋交今所轻髙义古亦罕怅断买青山葱葱长在眼
　　诸城李澄中渔村少爲名诸生其始生也父夣李攀龙入室既长能诗仍效攀龙体而差妥帖矣以荐入翰林于时宋元风气方煽渔村独守其故歩然学识日进弥扩而清之作者不能薄也文格下于诗二者皆谬以推余曾値余观宋史谓曰此书湏大手笔更修之非君家事欤余辞以官况廹窘力不能独举恐中废时渔村方撰五岳志采摭甚勤竟不克就如余言与余同被论独得解歴迁至侍讲左调归年六十余矣未防卒
　　东武利逹区君独超以静读书九仙颠纵目三山影前身白雪翁蜕化失麄犷子虚赋未成得意荐已幸史笔从委积诗篇浸清整与我分最深先后落机穽馆阁崇声华吴越积假请北士才天然空踈势难并忽于羣木中千丈见孤挺垂头让英盼侧目忌髙骋玉顔奚足恃图画变俄顷紫府袐瑶籖容君终主领
　　蒲州吴雯莲洋拙于时艺困踬塲屋中体貎粗丑衣冠垢敝或经嵗不盥浴人咸笑之而诗才特超妙余尝比之温飞卿云与渔村同荐既试报罢其父故与阮翁同年始入都以诗投谒阮翁心折极口爲延誉而其性迂僻寡合遂沦弃终身与余甫一见如旧相识余好用冯氏法攻人之短惟莲洋不以爲忤其作字用冯法粗知间架然不能工也晩相値于津门出诗巻见示曰曩之所攻悉删改矣乃知其非名軰所及也属余论定余请俟异日盖其时正逢阮翁之怒不敢阑入诗坛故耳又数年莲洋卒于家卒后其集闻送新城阮翁爲作墓志且删定其集迄今将二十年矣而未行于世意其时阮翁耄而多防未防遂亡未及归诸吴氏耶若然池北藏书防失殆尽莲洋集从可知矣
　　筑室中条山招手玉女峯黄河绕门前涤荡万古胷埋头试牍中啼号羞秋虫风骚适榛芜挥刃侔神工脱弃范陆习践履岑髙踪貎似温方城才与遇并同诗老性防前于君礼独隆贵游负贩豪交臂来趋风声名天可假时命人能穷濩落王官谷穿冡连司空遗文寄池北飘防随萍蓬追维平生言使我心忡忡虚疑玉溪底匣剑藏芙蓉终当沉鐡网大索蛟龙宫【王官谷玉溪皆在中条】钱塘洪升昉思故名族遘患难携家居长安中殊有学识其诗引防切墨不顺时趋虽及阮翁之门而意见多不合朝贵亦轻之鲜与徃还才力本弱篇幅窘狭斤斤自喜而已见余诗大惊服遂求爲友乆之以填词显颇依傍前人其音律谐适利于歌喉最后爲长生殿传竒甚有名余实助成之不时唱演观者如云而言者独劾余余至考功一身任之禠还田里坐客皆得免昉思亦被逐归前难旋释反得安便余游吴越间两见之情好如故后闻其饮郭外客舟中醉后失足坠水溺而死
　　每笑苏子美终身惟一蹶永抛夣华尘长啸沧浪月千秋觅同调舍我更何人髙骞云中鹤俯视爨下薪当时共造迷鬼神实假手委曲以相成君无道慙负羣儿旁快意一网尽无余借问即陆者谁能免沦胥吊君水仙操置我愚公谷得失物鸡虫死生身翻覆歌塲倐已散此是无色天翩然成独徃直上三神山
　　长洲顾以安小谢少有才辨能爲捭阖言不屑塲屋游南北大吏间爲幕客稍不合即舍去潜习禅观其诗以妙悟入颇尚比兴中嵗贫甚来长安依其侄以居侄在翰林中粗有文藻小谢视其诗輙唾骂且曰尔曹安得有识字者其侄病之徧索有时名者之作咸骂如前虽阮公亦不能免最后见余诗于他所击节叹赏归而笑其侄曰仅一人而尔又不觧奈何遂来缔交后其侄以忧去小谢从河上入都囊无一钱余适亦被放过慰余了无困苦之色展转借贳不复离辇下居数年忽携十万金归吴买田宅构池亭俨然素封厚遗故旧恤贫乏通賔客人莫之测也余客吴门必主其家小谢亡家亦尽矣
　　中吴信繁侈独恨人士少文章与意气一风可尽扫况欲二者兼何殊来鳯鸟天生未易才舒卷形象表论诗如谈禅半偈宗旨了取金如承蜩外府皆吾宝笑骂今邹枚不畏公卿恼百倍陆贾装挈归一腐草宅嫌金谷奢洲引石鱼小英彦聚纷纷穷交爱扰扰同舟忆微言高视淩穹昊方期弥勒龛岂羡蓬莱岛离居我自憎乘化君何早寄谢阖闾城努力事醉饱
　　余懐一首
　　东阿房嵩申公长清于绍舜毅斋并余三榜同年申公孝友大节余前为之传并记其白昼见夣事毅斋一仕辄退终乐田园今尚健在频有书来往山阳程光奎逺复豪侠丈夫误絓宪网百万之赀一朝荡尽壮嵗而亡于余有恩故不欲叙述之尔
　　舎人高独行史传余钦仰精神贯良朋停午发夣想于公恣闲放非隠亦非仕生存天地间硕果我与尔程生今尝陵下视朱与郭失足散黄金收身投碧落眼中磊落人歴歴五十年崩奔避三事牵率归九泉古来成大名奚必怀高位扬袂指层霄泠泠起长喟















　　因园集巻十二
　　钦定四库全书
　　因园集巻十三
　　左赞善赵执信撰
　　磺庵集
　　望春曲
　　嵗已换春不来所见惟氷雪日夕增皑皑春未来冬且乆寒威尔何苦劝尔一杯酒天地本无私盈虚合有时但临碧池待莫怨惠风迟
　　有感二絶句
　　漫天飞絮落泥涂或化流萍水一隅賸向鱼虾矜覆载不知记得本根无
　　东君剧戯唤春回贩弄羣花处处开一种风吹偶先后却教山杏妬江梅
　　题衔月亭
　　髙亭尽道与闲冝对雪当风酒共持输与山翁自怡悦凭防月月月明时
　　晦日大雪与仲生及子弟开南窗畅饮成杂言学欧苏禁体
　　闲居每爱雪助我园林幽去冬围火坐寒意时侵裘帘隙试防瞰仅能没瓦沟今晨偶偕二三子林下共语春和柔飒然霰先集大至风莫収惊尘有猛气溅沬无平流驱廹入深屋各耸山肩头众情殊不厌撤墐呼觥筹惟有杜康刘白堕觧与滕六除怨【平声】雠南窗骋望得快意竒絶非可人间求羣峰晃朗相烘染万树匼匝争雕锼石路自覆荒秽净池藻细呈青翠稠中流澹摇漾恍棹山隂舟孤亭炫突兀新成天上楼神山仙阙暂飞落但恐不爲东皇留当杯吟赏还俪事无使谢庭儿女羞犹胜令节对芳宴夜珠明月乗昏投长宵红烛照白战酒行与雪俱无休
　　春如冬诗十二韵【今春多雪少晴二月初旬雁犹南去】
　　拟将时序问天公半觉青春度若空斗柄指来元的的羲轮行处太悤悤年光飘忽随流水气候回环象引弓旸谷讵应长避地寒门犹道未成功尽収川岳凋残色防入乾坤惨淡中有信风花翻瑟缩无情雪月镇朦胧氷山浸失支撑壮玉琯难求燮理工北户摧藏何振蛰南云零落尚征鸿豺狼踯躅嘷溪黒儿女悲啼望晓红深巷袁公耐枯槁敝裘晏子爱防茸竹炉火足能偷暖瓦缶醪香欲送穷却怪诗人縁底事双垂冷泪向和风
　　嘲近春花
　　黄金偷色未分明梅傲清香菊譲荣依旧春寒苦憔悴向风却是最先迎
　　山半花树移就小池北栽之
　　地髙苦风多山尽得日暖主人与春闲幽事触何限荒园有花树托根半嵼寒威易侵陵土脉况踈防滋分雨雪轻气受天地浅秋叶早投地春花稀入眼对之喻懐抱终嵗欝不展宁辞就卑迁何处觅余堧近于小沼北撤屋出平坦未胜数弓量犹愈一席巻通流初徧润除石渐成窽老夫独指挥童子竞徃返朝至日中昃柯条坐来满连朝晴和意有似故缱绻何以答恩私争妍不容缓秾华众所欣细叶我勿翦举头见崄屏迹恣偃蹇且待緑隂繁时时来洗琖
　　栽杜拟以接梨
　　春风暂爲防根芽池影先容细碎花好待他年落香雪垂垂玉乳满贫家
　　栽檍【诗疏云官园种之谓之万嵗】
　　幽岩逺去防云移爲爱兰芬与雪姿莫向官园争物色深山始有万年枝
　　大风惜玉兰花
　　池烟径柳漫黄埃苦爲辛夷酹一杯如此髙花白于雪年年偏是鬬风开
　　山径爲尘土所埋拟疏出之
　　三年修葺因园居造舟移亭风景殊岂免土木有委积尘灰瓦砾纒山隅清池倒影见曲折层厓幽涧愁糢糊南州髙士惯洒扫此事讵可期僮奴北风昨夜狂而急茅卷石奔水飞立掩闗塞耳意欣然将谓林峦浄如拭宁知埋没转更多骄龙挟雨慵经过自知三径秀而野奈此枯烟暗月何褊心忽发蓝田叟尽唤乡邻沃以酒摉山先事防荆菅一日缚成三百帚
　　暮春晦日族弟邀徃山村防桃花偕诸叔登髙小饮二首
　　闲与病相守山情犹尚存桃花半开地春雨乍霑村随水频纡径縁厓自识门携笻如拥棹重入武陵源髙冈出花顶坐处欲千寻风起香偏逺烟过色更深春山世人面西日老年心徃事衔杯説儿童莫厌斟
　　即事示子弟
　　虚阁踈林视聴清连朝偏是畅幽情墙头柳色和山色池畔书声乱水声于世偶然寕复避此中有底尚难平因怜独乐名园者却恐同心积渐生
　　宋孙二翁见过
　　闲居所喜在无喧日日支离学灌园已送三春如过客爲迎二老忽开门风花奄冉成黄叶霜鬓婆娑暎緑樽四海经游总陈迹不堪倚醉一追论
　　芍药
　　阅尽繁华委地空独将姿格领薫风已富贵藩篱外渐入烟霞仿像中水畔丛深惊洛艳雨余香重厌春工一从品作姑山雪悔向扬州识相公【东坡玉盘盂诗姑山亲见雪肌肤】
　　重题芍药
　　醖醸春光故放迟清和不失画栏期浓香拥径风防防艶色翻堦日半欺士女有懐充报赠君王无分领歌词壶公偏觧相料理手植灵根近上池
　　遣兴二首
　　草色斜侵磴道齐短笻长昼足攀跻清风发自小池上红日移于深树西暗水檐楹随宛转遥峯屐齿互髙低仙源黄髪闲相笑前度渔人到已迷
　　心迹孤髙寄草亭昨宵新雨洗扃林风急处水争响垅麦黄邉山倍青时势空华随现灭劳思天地竟清宁间披书帙相闗者祗有浮邱相鹤经
　　悲小女
　　十载痴龙抱里珠由来怜爱与悲俱偏工吴语从慈母苦诵唐诗向老夫昨过碧池犹弄水那教黄土便埋躯欲知学道忘情未晓枕无眠有叹吁
　　即目
　　北窗坐长昼晴雨倐难分林影有无变溪声髙下闻山深应隐日嚢涩岂容云觧识天无定心依止观文池荷五月已花是九家弟盆池中物去秋八月取之沉诸水而破其盆今年计可大盛报家弟订饮赏之约
　　园亭水木乆益佳自矜不数吴中家南头池方一百歩其中讵可无荷花去嵗经营殊草草澄坐待慙鱼鸟闻汝空斋荷正芬有花却値无主人呼童冲晓相舆致一朶伶俜露将坠不辞地迥近清寒且向波深作红媚水仙从此住中央拥雪抛春飬暗香渐喜林风翻翠盖俄惊山雨洗新妆时序舒迟夏才半菡蓞离离逾旧观从三月水云中身坠莲房梦淩乱知汝踈慵罢出门好乘凉月访黄昏牀头幸有多瓻在偿取分香老瓦盆
　　题山前破屋
　　柁楼背倚山前溪篷窗每啓怜溪西老屋三间破如此村农乆恋成幽栖儿啼妇语当其下败瓦残椽莽相亚炊烟涌出云无心天影常悬城不夜频防鉏笠出复归宁识全家在翠防眼中篱障撤都尽多事黄昏仍掩扉昨宵惊龙起行雨驭电排风吼雷鼓断岸粗能撑拄牢壊墙犹得存留古敢将结构鬬鲜新风月玲珑合与邻但惜中非玉川子茶铛腾沸隔波闻
　　新蝉
　　泉响复禽鸣闲心有底惊午窗闻嘒嘒陡觉是秋声
　　秋谷夜雨
　　幽栖清夣着烟萝奈此秋宵积雨何岂是乱泉添响急非闗深谷贮风多千峯势极趋沧海三径心期接绛河情兴尚堪冲晓在满林飞瀑满溪波
　　闻王南村于去年九月病亡
　　酤酒秣陵市送别春江头题诗泪随笔已识今生休渡江滞三时所至触君迹一自掩山扉山深断消息知君所居处近海越帝城帝城深于海造次谁敢行仙期俱茫魂夣各疏钝但有旧音书那觅新闻问昨日故人子缄寄津门遥当食读未半投箸惊长号言君虽得归生计日已寠衰病积不支委形値秋暮含悲算嵗月相识五十年应縁夙生契肺腑乆益坚出游必逢君不限地近逺平生缀篇章忆赠他人罕交情会有尽从此隔泉扄神理如可托爲君冩道经
　　喜晴
　　一天风日送新欢报到秋霖兴已防林雀声中双牖朗瓦松花下数楹干峥潺涧响残朝夣苍翠岚光接暮寒便可琴樽迟希逸同来赋月碧云端
　　送仲生南归六十韵
　　送别三秋逺追游七载赢舍余非失计将父自深情江引迷漫夣山衔宛转程眼防今契阔魂断昔逢迎作客时逾夏论交嵗在庚因依聊下榻仓猝似班荆本袭师门旧【生防受冯氏学】非寻大国盟空慙我衰朽乍喜子峥嵘载酒籍恒醉称诗郊善鸣伸眉得知巳拂袖罢求名仕路虚侯喜儿婚廹向平前驱水东返后队雁南征岱出霜烟耸河穿雾雪横遥怜驰马处独聴刺船声踯躅舟将陆逡廵雨复晴挂帆瓜歩迥僦舍越来清度嵗漏催烛懐人波漾萍屋庐连浩姓字没讥评有意歌招隐无縁订耦耕翔蒿和斥鷃防浪失长鲸讵料挐孤榜还能觅老伧荒园携手晩村塾寄身轻来徃途犹涩栖迟嵗再更石间欲移栢郭外遂迁莺地唤金鵞舘餐分玉糁羮摊书依桂緑把琖暎莲頳气味随时澹心期向古澄紫霞欣可托白雪调同赓儿遣从君读贫教与道争见多憎落落友益信硁硁旅况葭芦厌归心涧壑萦拟邀张翰载好慕李膺行壮齿辞亲许余春结伴成淩风上浮玉阻暑息芜城巢羽宁知幕游鳞已在铛傍人浑虮虱识客半蚊蝱沧海翻何骤流星落易惊羣言任嘲哳尔咏倍噌吰徃迹摉牛斗【生有苏掦懐古诗各十首】旋师卷斾旌赋哀周庾信脱繋晋荀防生计从狼狈吟嚢賸满盈希贤才避地懐土重瞻衡晨夕聨南北薫犹愧弟兄蜂房苦屯聚蚁垤强经营防石开千丈疏池贮一林隂披帐幄泉响乱竽笙室静云常集亭髙月自呈小楼窗似柁欹榭树爲楹底物堪谐俗于中合着卿清欢足图史公事属杯觥佳趣兼寒暑忘机付晦明蓬踪蜨自化尘网虎谁撄境习萧闲惯思因寤寐生每观辞社燕屡感坐衣萤野菊初含色灵椿正向荣行方冲落叶到及荐新秔蹔使剑离匣永懐桃报琼话言要的的意绪结怦怦地蹙沉三岛天低碍八纮何当翘皓首相望入青防
　　仲生临发再送之
　　溪桥转处即长途晓啓柴闗见仆夫霜送新寒入防人将旧夣寄菰芦黄尘路尽波声急红叶庭空月影孤若向西风问归雁三春还忆北来无
　　九日仲生去后弟数人来登髙适有风雨夕无月不尽欢而散又明日复至同饮月下
　　篱花入酒香初发霜树满山黄未匀风雨重阳元不恶减将秋兴是行人
　　清池遥暎酒杯空佳节虽过醉复同知我连朝无与语不堪独坐月明中
　　送菊者数人合十余本皆云病雨故不佳对花独酌輙题长句
　　东篱丛花绽来乆掩暎青黄门外栁悤悤客至裹巾迎头上淋漓洒余酒飱英岂是拟三闾避厄宁湏卜重九偶然兴与髙秋谋何物堪和杯在手爱将佳色助清吟不分拘儒能借口自居君子托朋侪冨贵斤斤排向后虽评贤圣立等差命公侯奉圭卣幽人一笑返无名卉木縁时本刍狗比防好事致霜葩烘染枯寒洗尘垢漫云蕋细叶凋残入我窗扇总琼玖天公晴雨自年年举世空劳竞妍丑更呼缸面酹渊明谢去诸君吾与友
　　赠善醸王生
　　家当后乐桥嵗醸范泉水罋底毕卓眠牀头杜康祀自言収得深山春老向其中风味真虽无仙侣逡廵术合与人间麴米亲我居桥东泉绕屋年年酒近重阳熟倾杯色暎一池霜入口香分满缾菊每临虚柁饮秋晴羣季争夸坐客惊尽道兵厨容阮尉宁知纪叟隐宣城将以醇醪毕吾世籍手相供足酣醉醉余飞夣海山颠举尔蓬莱充酒吏
　　山庄送山药一本大于臂重防三斤蒸而食之累日乃尽
　　深山积嵗飬难成便腹连朝饱尚赢谁信酥陀天上有即防石髓洞中生烹煎减处知心澹饼饵抛将觉齿轻更爲幽丛觅花犬残躯拟从赤松行
　　夜大雪口占
　　夣傍寒林半不成宵分雪色射帷明明朝门迳知埋没聴彻窗前折树声
　　题十三叔佚老庵
　　齐年臣叔健白首嗜遗经旧着潜夫论新成陋室铭抱怜文若防谈许阿咸聴缥缈天文里谁占处士星
　　大雪弥日子弟来共饮
　　昨日至城中冐雪独来去衣冲郭外寒屐折池边路今朝啓扉视荒砌积已深城中人来言门巷防莫寻里居四十年不忆有此雪应縁心识清始见今竒絶园如水面云黏天平不动山川与城郭尽作湖涛涌千林复万树殊怪不可图纷披珠璎珞争耸白珊瑚对之心怡旷亦觉兴萧索缅想山隂人风流竟谁托何意二三子相携陪醉游茅檐晩吹发恍惚漾轻舟
　　晴日即目
　　大雪连日夜始知天地寒午晴携杖出清景不胜看山倚城髙洁池凝径渺漫千重氷壑底賸着一袁安
　　懐仙诗
　　氷雪覆大地思从天上临五山将四海晃耀复森沉鹤翅度无影颷轮行有音犹怜壶峤客跂足发寒吟
　　饮新酒戱成
　　户外氷棱增刻削杯中风味足清醇不知朝暮有寒意所与徃还惟圣人儿侄同希小阮逹云烟偏向老顚亲醉乡宻迩何湏羡欲寄和神国里身
　　哭四弟稼民
　　嵗晩荆花尚满庭一枝带雪忽凋零长贫浪学朱公术乆病虚参岐伯经宿世心尘误乡里平生手迹倦丹青北风送响东陵下应供残魂怨脊令
　　老僧复宗来唁
　　山僧踏雪过山翁老病同栖隙影中説着存亡浑障碍只将无语破顽空
　　得天津书知沧洲同年刘师退健在【师退防学禅观】
　　童稚情亲五十年浮沉踪迹两茫然经过初见霜生鬓相望长如月在川贫乆原思兼抱病醒多苏晋本逃禅海山他日期携手何必求归兠率天
　　书又云王南村自知亡日沐浴具衣冠拜母无病而逝
　　迷漫欲界隔仙都老向烟霞忆旧逋赢得翛然挥手去得如辅嗣守门无
　　得仲生书及江南亲友消息
　　懐人三月意黯黯雪送深杯欲半酣接得报书翻不乐重牵离绪到江南
　　江声凄恻动心魂侍立儿童讶泪痕除却黄泉音响絶药炉侧畔有人存
　　乡人苦觅余书犹子钩摹一幅以绐之余闻而取观戱赠二絶句且爲书数纸【己酉】
　　不拟牀头故捉刀那将刻鹄诫儿曺十年粗识兰亭面偷取家鸡炫羽毛
　　秋晓轻隂黯不开请君自扫小庭隈乍惊天外云雷气此日真龙始下来
　　庚戌新春遥赠旧门下士公车北上
　　在三往语底须论凖拟登朝不负恩此去汝南门下过譬如今日入东门
　　口号
　　茫茫尘海没天真虚谷无声好问津延得希防驻灵府一心长作守门人
　　小庭栽竹比遂成林对雨题长句
　　王猷故是潇洒人一日不可无此君少陵不保破茅屋必种数竿聊免俗我从山家移竹来正当醉日劚石栽比年雨多易成长新梢戢戢穿檐上摇风漾月六十竿昔时盈尺今逾丈晓隂连山収火云乍爱林响踈踈闻七贤六逸随流水长啸独搴青鳯尾
　　阿趁周嵗戏题【观其取物先笔后剑】
　　老爱佳孙子从教溷乃公齿牙氷雪凝【去声】言语栗留工提剑非吾素抽毫有父风朝朝颍川郭抱汝着车中壬子始春十有一日己巳夜夣与老翁对坐观周易遂爲余卜得同人之遯其繇则七言絶句也既寤惟忆首句及第二韵乃足成之
　　江声海气入诗瓢汨没吟魂未易招夜半东风吹夣觉铁船元在华山椒
　　春感
　　年光易换似流莺老觉心期暗不惊华屋山邱等零落风花烟栁惯清明林深自许鹪巢稳道险谁甘鼠穴争却被阳城要上考闲闲十畆意难平
　　清明后大雪
　　泠泠鹤语遡唐尧卯酒防曛抵敝貂氷雪陡侵三月迅阳春恍忆十年遥有知社燕飞飞晩无幸园花灼灼凋借问汉廷贤丙吉八荒寒徧若爲调
　　题王临川集
　　熙宁名绩惠惇聨千古江山气惨然玉茗堂中词客在始应替得谢临川
　　夣在吴门李莱蒿侍郎握别云肯思我者惟有君耳寤而怆然遂成絶句
　　啼乌唤泪落江云断夣分明太息闻三十年中万賔客那无一个解思君
　　过梁庄望涧园同二十三弟感懐之作【园已鬻之俗子矣】
　　依旧飞梁接钓矶临流清泪不胜挥髙楼长闭窗三面新冡才营土一围驵侩有时喧酒炙儿孙无恙隔林扉屋庐迥与人俱换千嵗何由待令威【弟向居他县近始返舍】
　　雨后即目
　　好风佳霁变园林耳目清新莫逺寻淡竹暎池千防黛陵苕縁霤一沟金朱鱼羣作穿荷戯时鸟偏工食葚音不许老夫心便死静中牵惹发防吟
　　暮秋吟望
　　小阁髙栖老一枝闲吟了不爲秋悲寒山常带斜阳色新月偏明落叶时烟水极天鸿有影霜风卷地菊无姿二更短烛三升酒北斗低横未拟窥
　　癸丑上元后病中作
　　老爲欢伯意踌躇路向穷时地有余零落夣魂灯月后膏盲始是道人居
　　赠日照秦生昆雪【与其乡人丁鹤亭李经五皆好学笃行】
　　逺闻海上三君子乍可三株树并防一鹤翻飞临磵户六经错落起波澜残春羯鼓判花入晩道盐车引难便合招携采芝客沧溟结队理鱼竿
　　秦生言宁海州七真人故居烟霞洞者中有鸟其声云归山好令闻者作出世想至夜则杜鹃满山悲啼不絶令人凄然肠断道人并谓之仙禽余闻此语漫成口号
　　世人劳夣复劳形鸟语相嘲不遣停才唤归山又催去阿谁觧向寂时聴
　　明邉华泉尚书有诗云庭际何所有有萱复有芋自闻秋雨声不种芭蕉树前人谓其意取出象而芋非庭中之物讥爲凑韵余则谓呼芭蕉作树乃乡俗之言尤爲不典作者与讥者踈陋一也遂改之
　　庭际何所有离离花药苗自闻秋夜雨不复种芭蕉
　　新秋园夜
　　夜气澄来耳观平迎秋防许搅心情山泉林竹窗风外更与添将蟋蟀声
　　病目自嘲
　　昬眸老尚曵心旌云母屏风就里生韦卓便应传道术文昌那敢竞诗名信抛大地烟花色遥接髙天日月明旧友能来慰离索醉歌犹爱有声情
　　秋暑口占【甲寅】
　　尘氛热恼避无门短壑层氷役夣魂无语収身北窗下清凉元只此中存
　　记夣【十月十日】
　　七十余年不可追夣魂常与幻参差三彭昨夜故尝我一豫从今当格谁眼已逢人混清白心犹和月变盈亏分明记得崆峒语却是无知未易知














　　因园集巻十三
　　因园集防
　　今年秋重谒赵秋谷夫子于因园而夫子病目弥甚不作诗六年矣从仲君羮梅得夫子手定平生诗藁分十三集假归録副未及校而羮梅遽索原本以去嵗寒无事乃校一过曩夫子手书济南竹枝及宿法庆寺二律皆不在盖所删多矣乾隆辛酉除夕前三日门人丁际隆谨记








　　因园集跋
