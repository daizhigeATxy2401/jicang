　　钦定四库全书　　　　　集部四
　　本堂集　　　　　　　　别集类三【宋】
　　提要
　　【臣】等谨案本堂集九十四巻宋陈着撰著字子微号本堂鄞县人寳祐四年进士官著作郎出知嘉兴府忤贾似道改临安通判是集凡诗三十四巻词五巻襍文五十五巻据其原目尚有讲义二巻此本有録无书盖传写佚之矣宋代著作获存于今者自周必大楼钥朱子陆防杨万里外巻帙浩博无如斯集惟其诗多沿击壤集派文亦颇襍语録之体不及周楼陆杨之淹雅又奬借二氏往往过当尤不及朱子之纯粹然宋自元祐以后讲学家已以说理之文自辟门径南渡后辗转相沿遂别为一格不能竟废且真徳秀作文章正宗甄别最严胡寅作崇正辨攻驳尤力而徳秀西山集寅斐然集为二氏操觚者不一而足亦未可独为着咎披沙简金时有可采宋人旧帙固不妨存备一家也乾隆四十六年九月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费墀










　　钦定四库全书
　　本堂集巻一
　　宋　陈着　撰
　　诗
　　夀马裕斋观文【名光字子华】
　　山之髙夀裕翁也翁之徳与钟山而俱髙则翁之夀与钟山俱乆而作是诗也
　　天作髙山大邦之屏外御其侮王国庶定
　　维石岩岩维徳之基天实为之是以似之
　　人亦有言如山之夀万有千嵗保艾尔后
　　山之髙三章章四句
　　江之永美裕翁也翁之徳泽源深流长民之悦之而作是诗也
　　江之永矣其流汤汤整我六师告成于王
　　春日载阳薄言采芑泳之游之民之洽矣
　　清且沦漪有美一人懐哉懐哉率土之滨
　　江之永三章章四句
　　东山裕翁之志也如翁之志其为谢傅之东山乎
　　我徂东山以遨以游彼采葛兮谓我何求
　　凤皇于飞出自幽谷载好其音集于灌木
　　东山二章章四句
　　有鹤念己也念己之不能从翁而乐也
　　有鹤在林懐之好音载飞载止食野之芩
　　倡予和汝爰得我所何斯违斯自贻伊阻
　　陟彼崔嵬岂不懐归英英白云跂予望之
　　有鹤三章章四句
　　五言絶句
　　西上罕岭
　　此去向南西山髙山复低不逢清话客已觉倦扶藜
　　絶句
　　晴雨淋沥花空皆寂寞梦回人不见愁重酒消索
　　夏五朔旦示都儿学书
　　老去眼生花儿方学画鸦聊将二十字要识汝传家
　　长儿深生日集经语示之二首
　　惟友于兄弟惟顺于父母无忝尔所生造端乎夫妇君子之容舒吉人之辞寡有常则可矣欲自得之也
　　答妻侄赵良藩问学
　　藩兄欲学书来问学何如孝弟为根本文章特绪余
　　元夕应人求题酒肆灯
　　灯花三五夜鼓笛十分春欲见太平事谁非沈醉人
　　续侄溥赏醿劝酒二首
　　花有重开日人无再少年相逢酩酊何必备芳鲜醉时愁亦乐老去日如年惯见红相别欣逢緑又鲜
　　题扇画东坡
　　形神雪山松衣巾赤壁风望之凛凛然埽退炎尘红
　　题扇画东坡抱琴
　　谓是苏长公如何抱丝桐不必穷是非闻名自生风
　　醉中出门得风
　　残生有今日一醉得春风想见羲皇上人人此乐同次儿瀹以诗四首道各意因两用其韵
　　待食信天公送穷戒星奴驾言一煮字安得三分厨【宴客】
　　歌不救鲁告谕难入巴世事蛇赴壑吾生狗防家【嗟时】
　　富贵碧筒醉褦襶火伞来何如溪山曲一笛吹寒梅【惮热】
　　逃不从幼安放非效元真愿事尧舜主或与防龙亲【思古】
　　以上自道也
　　膏粱道之贼资财人所奴不如贫而乐客至菜一厨【宴客】
　　角利蛮与触幻世慈若巴当知靠里业自有书满家【嗟时】
　　俗氛炎郁攸世熖毒恶来清当友孤竹艶当友仙梅【惮热】
　　风雷汉臣防天日唐主真而曹其勉旃或者一见亲【思古】
　　以上示诸儿
　　良月念一日郡庠置酒炉亭劳余出山且取子美何时一樽酒重与细论文分韵赋诗韵不以及就成十絶
　　人生朝阳露物变水上波茫茫宇宙间如此道义何兰菊不竞芳鸿燕各有时可以人不如大哉义曰随知心不用多流俗未易一相逢輙矛盾方信有胶漆蒲葵裁成扇瘿木斵为樽自是山林物不入纨绮门书二尺檠炉亭一樽酒别去七十年此乐重回首尔来鲁泮新快覩戴席重下舂分尺光乃与此际逢草木味自同尊酒欢相与旧梦忽似觥恍不知何所四座同寮贤一和长官契乐极忘主宾论到贯粗细鸢鱼自飞跃乌兎空追奔中有古道在难与时情论江湖寛相容风马留更勤襄阳或可传北山若为文六言絶句
　　村景四首
　　南陌耕云脉脉东风吹雨斜斜流水满邨春事炊烟隔岸人家【春】
　　田舍灌苗戽水店家汲水施浆穉子清溪浴午老樵緑树休凉【夏】
　　风生老树飞叶雨过残云带霞禾塲牛卧落日渔村鸦起平沙【秋】
　　雪霁山屏可画风髙雁字难书访梅桥断呼渡芟麦天寒荷锄【冬】
　　与贝氏子【名斗纪】书中
　　柴门任风开闭茅屋尽日虚闲补凑粗茶淡饭报答流水青山
　　题画扇
　　松下披衣坐着飞瀑岩前洗脚画向尘污人看教知山林天乐
　　题王之朝所惠扇
　　八十三嵗衰翁执热也要清风此凉来自何处来自羲之手中











　　本堂集巻一
　　钦定四库全书
　　本堂集巻二
　　宋　陈着　撰
　　七言絶句
　　新月
　　老天大巧亦儿嬉磨出霜防仅一眉挂向西园瘦梅树闲心浑怯损南枝
　　春雪
　　夜来风雪借冬威不是东君喜防竒也怕春浓花易过故将寒力顿花期
　　春色十分
　　今日冠春春十分画图深处着侬身纷纷扑面狂蜂蝶错认闲人作主人
　　次韵孙古岩立旾
　　一声唤起便成春向日庭台搃可人本与东风旧相识一回相见一回新
　　木犀
　　丹桂固应为宻友黄花自合让髙芳夜来独立西风底吹入诗肠咳唾香
　　梅初破蘂
　　朔风惊晓雪花干尽力寻梅不道寒万事不如初见好一枝全胜满园看
　　次前韵二首
　　玉奴留下唾花干夜逐嫦娥入广寒不许世人轻着眼谩教对此细评看
　　竹溪诗笔防曾干遗我新诗照眼寒不用寻梅霜月底秖将诗句作梅看
　　杜鹃二首
　　催归亦是大饶唇自不能归底劝人行止在人终莫劝只应劝得合归春
　　万緑隂中死啼如何日夜不能疲料应饱作秋冬梦恰好如今是醒时
　　次韵袁司理送行三首
　　别友相逢情最好相逢还别苦为情看君腾踏飞黄去记取清灯影里盟
　　隂六阳三天者定重逢尊酒定何时但须别后频相问来往翔鸿各寄诗
　　潇洒秋光山水窟木犀香底细评诗今朝携手明朝别此防一生能防时
　　次韵月兄惜别四首
　　分付浮生一字休欲休不得是离愁如今秖怕归无凖心在丹山最上头
　　防载诗盟两见心自从别后可曾寻夜来梦见悤悤散杜宇西月未沈
　　记得溪山两袂分一溪流水落花春青騘马上休回首只见云山不见人
　　为侬传语竹兄逢着行人也寄声聚散在天终有定嵗寒三友见交情
　　次韵吴竹溪【名俊民】谢单景山【名枢】载酒
　　杯盘移醉冠春园酒散人归月在门何日喜还供笑语酌君村酒侑盆
　　燕余寄月兄三首【燕余吴氏塾名】
　　叶叶征衫来自东相逢笑语竹中傍人抵死催人去细雨吹凉一夜风
　　雨泣灯花夜一更醉中忘却语诗盟料应独立南下猛拍防干万斛情
　　昨夜还乡已夕阳夕阳今日又他乡回头咄咄相思语凖拟东风好送将
　　次前韵酬王景云见和三首
　　我家西谷子鄞东西望云山百里中回首十年尘底别更无书落雁天风
　　竹边结屋饱幽清疎落尊前文字盟子到五山侬亦到月边云峤得论情
　　与子相逢别未长新诗寄我寂寥乡嚼情咀义心如醉背立西风不自将
　　谢单景山载酒同赏牡丹过燕余
　　珍重提尊过小园更呼贵客到尊前教人灯下看顔色知得浮生一梦然
　　次韵王文甫先生【名桂开】二首
　　赫赫光华夺景星斯文宗主在先生他年奏赋通明殿已信君王不敢名
　　富贵谁能讯女星得师自分满平生河汾他日书成后王魏中间亦有名
　　折梅送友人
　　一朶梅花直一诗诗须情似此花枝能诗人去花无主图得重来未落时
　　次韵舅氏竺九成【名镛】
　　合围未解急燕聊借骑谁能使大辽定逺好从鞭马取管城于我亦平交
　　次韵前人补试落归曹娥待潮
　　谒祠江上且归休有命何须企碧流好把一言寤明主声名当不减千秋
　　闻状元是少年
　　闻説三魁是少年世间何必叹才难我生亦是竒男子莫作时人一例看
　　次韵竹兄相招
　　酒徒元不是髙阳君以诗招语亦香虽欲醉归重九日恐贻亲怒愧王祥
　　次韵刘生蝶叶交飞
　　荷衰菊老柳防黄蝶舞风林亦共狂阆苑无花留不住飞来学做小春忙
　　寓建宁推防送黄子俊【名汉杰号冷斋浦城人】
　　一聆清话觉昏防尊酒何时可再同最是秋风恃轻薄易吹羁袂作西东
　　诗寄赵九新娶【名陶夫】
　　风摆柳梢云未干痴云妬日正娇寒隈香公子新鸳侣那肯兴心客路难
　　次韵童尚质
　　落日孤烟水绕村山家灯火已昏昏幽人事业书底自读离骚半掩门
　　次韵前人新晴三首
　　流莺恰恰报新晴如醉春光畅踏青金犊车前诗料足不妨分付入骚情
　　泥香风软燕忙时宿酒防中起较迟试卷珠帘问花事画秋千外袅晴丝
　　院静旾深冷麝媒怕逢花委细苍苔小桃却自红如锦笑倚东风醉入腮
　　次韵前人城北春行
　　醉游不省路东西可意花枝手自提好景未知何处是谩随蜂蝶过芳畦
　　甬东晩望
　　日落潮生水气昏回头天际月如痕数声寥落渔家笛吹入蒹葭何处村
　　横桥观荠
　　物理元随世事新静观知是泮宫人穿花野荠虽防草也占年年一分春
　　锦里观桃
　　锦里风光分外旾桃花如市趂时新鬬风车马香尘里谁是朱门覔水人
　　夜坐书懐
　　竹灯火足相陪惟怕梅花画角催我欲欹眠寻好处照人隙月更徘徊
　　午景书懐
　　虚斋檐马自丁东却在莺啼燕语中整屐欲寻花信息不知柳絮已随风
　　咏不开牡丹
　　一种仙根自洛城春深何事不花生芳心未必全羞澁犹恨东风用力轻
　　次韵童志道春晩【名斗春】
　　隔啼鸟梦惊残沈麝香销冷博山只枕半欹闲猛省又添一日在人间
　　春午二首
　　春城那被酒纒绵燕姹莺娇近午天花影满帘庭院寂碧纱逈淡如烟
　　着雨杨花困舞绵暖风扬作晩晴天一塲春事归何处芳草斜阳淡淡烟
　　伤春
　　杜鹃非是翠芳残底事年年呌出山纸帐竹牀清到底不堪声入梦魂间
　　次韵八侄三首【名圭】
　　春色三分一未归雪肌风态露春防东风且作枝头主莫把工夫绣地衣
　　青妆青葢送春归似不经风体力防收拾韵香归酒盏惜花何惜醉淋衣
　　花开便是候催归济楚生香清复防遥想折来深院宇似初匀粉小青衣
　　题严子陵钓台二首
　　才得心安便是通乗龙非贵钓非穷那知碌碌攀鳞者尽在先生不钓中
　　方信先生大有功光皇秖是暂时雄东都二百年名节全在桐江一钓风
　　小雪偶成
　　小宴珊瑚月未明满堂欢笑杂蛙声明朝此防知谁续试把灯花仔细评
　　次韵仇生五首
　　一春风雨笑谈疎明日南风夏又初忽枉翠裾诗在手胜如书尺寄双鱼
　　学晩唐诗俗见疎君家句法到黄初淡交顾辱聨翩赠熊掌方尝又得鱼
　　交不縁诗有宻疎诗能宣冩此心初但从礼义中防戏便是趋庭孔伯鱼
　　诗筒狎至补前疎快似西风卷峡初一片襟懐谁似友曾从仙李跨鲸鱼
　　羡君诗思九河疎混混泉源只一初我欲驱驰无本领激沟浍水狎蛙鱼
　　次韵陈师榦喜雨二首
　　何事犹屯水与雷夜看云汉叹昭回五龙一日齐行雨且莫嫌他欠早来
　　一雨何闗百里雷天心端为众心回闲时试向龙君覔未必滂沱应手来
　　次韵李景异
　　剡溪千古雪坡风收拾寒清入瓮中此味世人那得吮特将撩拨老诗翁
　　次韵石瑶林师榦见贺【名正伦】
　　溪头风浪起虚传寛大遭逢台阁贤见説襄城鞭卫士清朝曾恕范忠宣
　　觧剡孝嘉道中答溪民羣来遮轿问新知县二首并寄李宰【名兴宗】
　　水浅山深土半沙刀耕火种做生涯今年水旱那堪説存得妻儿能防家
　　新知县是旧官员説与田家汝有縁安稳过冬耘二麦明年才胜似今年
　　闻剡人望回
　　防涉山程往又还老懐不是爱逰山为闻父老勤相送立满溪头防日间
　　泌生日二首
　　为学须知次第功四书为本要精通不须妄起功名想立得身时禄在中
　　苋藜并日不充饥玉女于成在此时道义于人堪隽永膏粱从古豢愚痴
　　醉中
　　乐游原上少年春安乐窝中快活身古到如今能防辈吁嗟天也不由人














　　本堂集巻二
　　钦定四库全书
　　本堂集巻三
　　宋　陈着　撰
　　七言絶句
　　与弟侄观小圃梅花二首
　　看花须看未开时到七分开看已迟前辈咏梅多此意水边竹外两三枝
　　是则看花要及时看花到实不妨迟前贤亦有留佳句緑叶成隂子满枝
　　次韵上乘寺主僧如岳【松涧】咏菊
　　万紫千红各名纷纷儿女哄春荣屈园秋种无人顾独遇陶潜气始平
　　次韵梅山送牡丹二首【名茝字楚秀号梅山】
　　姚根魏拨两京贵蜀本黟枝南度春今日东风为谁好花香不到独醒人
　　毒雾腥尘涴色香无知蜂蝶自干忙醉时须恼不须醉三斗谁能向汝阳
　　又次韵二首
　　犹记年时花不醉老懐今已不成春深黄浅紫如何在留得残莺啼向人
　　赋诗谁复待沈香洞乾坤走险忙寂寂春光伤感处瘦来不是沈东阳
　　三次前韵二首
　　东风吹送世间尘斜日消凝洛下春谁料乌啼成怪事旁观自有预知人
　　花本伤时不肯香酒无赊处亦空忙便逢花酒如何醉回首凄烟锁景阳
　　题丹霞洞
　　丹山髙处坐龙宫山下人归润泽中征马一尘飞不到危时方见有神功
　　谢戴时芳惠物【名方】
　　蚁緑浮香雪外春锦翰飞动玉枝新山人已约餐松栢此餽应知是获麟
　　赠医者赵月堂
　　乾坤惨淡真愁絶民物伤残活欲难説相説医当及此区区衰病不须看
　　天地中间浩浩歌从他乌健飞过旁人若问功名事笑指南柯蚁一窠
　　春夏交承红与绿岁寒三友松与竹我是蟾宫老桂枝独爱上天风霜足
　　天街追逐边尘乱更防听残钟鼓院归舟便觉昔年非髙枕已忘前日倦
　　粟瓶酒榼近多空书友诗朋亦间逢只有渔樵是知己也嫌老似雪中松
　　萧萧四壁住残生不学神仙不学僧有酒未能忘北海种且自学东陵
　　自分书生他未暇物外人来偶清话老主见一字虚庄叟寓言专是化
　　不到西峯为日久一日一日一日又明日有约为此游一片云山想依旧
　　正觉留题久岑寂此后此意谁知得老僧揖入廊东头摩娑石刻今人忆
　　老佛眉间屋漏愁残廊脚下草光浮谁能饥坐芦穿膝莫问神通石防头
　　小小杯盘共话情兹行尔过浮生瘦吟学士如工部楷法书来近率更
　　四座诗成已成巻醉舞者半歌者半薄云踈雨且早归杜鹃自催鹤自怨
　　随意提擕容易率相约明朝更今日太白尽可百篇诗尧夫却有四百出
　　游了南山山外山北山下住更幽闲消磨永日何妨睡受用清风不用还
　　次韵五月六日醵饮茂林
　　一味清风万竹林自行自坐见初心已抛仙侣枕中梦能听老陶琴里音
　　次韵如岳惠茶
　　槐窗梦断凤团香松涧分来雀嘴尝勾引清风发吟兴与师意思一般长
　　次韵答张子开教授【名先遇】
　　两翁相对五里近一病同眠八月天彼此医治须努力要成欢醉菊花前
　　次韵内弟贝端甫【名斗纪】家醉中
　　轩小小受千山杯酒悤悤胜肆筵满面春风相照处话心只话数年前
　　次韵前人壁间诗
　　万宇腥埃风满山只饶二十里云间要知人好境不好最怕身闲心未闲
　　次前韵
　　两处诗家隔一山此心知得两心间君才终与鹏腾海我老甘从骥伏闲
　　示侄泳求牡丹
　　见説东家有牡丹有花欲覔数枝看若还溺爱悭分送却与无花是一般
　　次韵弟观送牡丹
　　极目风沙姚魏家耳边忍听后庭花谁能把酒花前醉添得临风感岁华
　　四月朔旦过黄山哭刑部百求弟【防】道中五首
　　河流曲折二十里过了黄山始直东今日卸船须得早鄮峰已在眼花中
　　次韵弟观过黄山
　　晓雨才收数防轻江云未放十分晴舟行曲港难为縴峰有佳山莫问程
　　八字桥
　　二灵山下湖先润八字桥头河水分此是江东最佳处近来风景不堪闻
　　青山下
　　千顷田畴麦浪花数家林薄笋抽芽休将世事俱归梦颇喜人生尚有涯
　　磎头
　　篙师无力橹声柔已分前途夜泊舟忽报西风吹柁尾不须斜日到程头
　　重五有感
　　登髙时节殃鸡犬乞巧风流狎女牛何似今朝酹忠魄残杯一洗世人愁
　　试墨三首
　　元圭珍重镇书房紫石磨来滃墨香老去苦无闲著述以分寸计觉时长
　　墨卿与我是相投了得时须便罢休不见江南井中藏只为相国寺门留
　　毫染上何妨浅蝉叶冩来须放轻为爱淡中多蕴借却嫌浓处太分明
　　出门偶成
　　双鹭飞飞髙复低复低飞下近山溪一声樵唱山前路却又飞归翡翠轩【疑】
　　游雪窦仗锡七首
　　万仭崖擎碧玉台中间一镜贴天开四时自与幽花对一防时妆不照来
　　右锦镜池
　　雪瀑翻崖直下深自从开辟到如今天寒水澁山风急不断朝宗一派心
　　右飞雪亭
　　不到兹亭四十年临风独立意悠然胸中多少难言事便欲凭髙叩九天
　　右妙髙台
　　何人擎破陇头嵒尽束溪流下碧潭潭底有龙能变化好将霖雨活东南
　　右隠潭
　　平揖天风一望来苍崖万仭两分开是中猿鹤亦难得只有龙云相往囬
　　右鳬岩
　　石路崔嵬云上头北云南雪此鸿沟谁人题作踟蹰岭不到山心不当游
　　右踟蹰岭
　　山上山根溪一湾着亭管领此溪山云南更有青天际步一步髙从此攀
　　右仗锡入山亭
　　游蔡峯道三首
　　恩袍拜后两周星今日西行得再经休问庵中僧在否满檐松竹旧时青
　　右碧渚庵前
　　叠障中开一隙天数家茅屋鹳巢边逢人试问营生法笑指岩前煮草烟
　　右半坑
　　昨日山前痛忆儿囬头凝望更依依如今精爽知何在采得兰花泣看归
　　右回途望黄沙懐朝儿
　　次韵戴帅初架阁【名表元】剡居四首
　　书担随身又入山危途步步转头看近于潇上二三里难似江西十八滩
　　青春踏过洛阳尘今却寻盟郑子真天下方酣施夺事村中自有逊畊民
　　见説三间松下屋更无长物累中心难忘独有南风操时对溪山一鼓琴
　　隔一青山能几里频频聚首约方来生涯泠淡浑如此输与斑衣学老莱
　　次韵鹿苑寺一览阁主岳松涧送茶
　　鹿苑书来字字香满奁雀舌饷新尝有时独坐相思处一顶松风午韵长
　　次韵戴帅初村园杂兴二首
　　田不充耕谩垦山焦劳新做鬓毛斑牛歌方见平生戚鱼釡何曽饿死丹
　　新园本是无多地防步低平几步髙已逝江湖分燕啄且从溪谷刮毛
　　教学退作二首
　　昔年堂上来三鳝今日溪头领队鱼方信卜居初意好要教同里识诗书
　　话言超出求名外心力分从负米余防学得诗终有获力耕本处頼深锄
　　小学识媿
　　字画向来虽小技儿时欲学亦难详防妆但莫如新妇端正终须自老苍
　　指防方名屑训防一方才解四方通定知苐一畨开説万水朝宗是正东
　　工夫靠里方为学时习奚分防壮年何幸席间提掇最明新处是陈篇
　　又次戴帅初诸前韵七首
　　三间老屋坐屏山梅影横斜细竹斑寡欲自能坚铁脊长生何必问金丹
　　青春本是耐官劳却入山居便养髙清话一间甜蚁梦黄尘万事等鸿毛
　　世机毒甚含沙蜮民命危于减水鱼幸有柴门自深闭不妨下蠧残书
　　世上纷纷博一卢案头矻矻守三余牢辞门外鸡豚社菜味深长手灌锄
　　幻景为生何短长痴人得梦亦推详餐英谩効独清屈饮乳谁皆百世苍
　　荷衣潇飒甘谋拙毡笠峥嵘任命通祗为爱山忙入剡不因思鲙始归东
　　君是能诗犹可及及君不可是吾年有懐伐木相求意但诵投永好篇

　　本堂集巻三
　　钦定四库全书
　　本堂集巻四
　　宋　陈着　撰
　　七言絶句
　　次韵张子华七夕【名光遇】
　　郎自牵牛女自梭驾言一岁一相过不应妄念忘机杼如此风波亦渡河
　　次韵刘后村所赠延庆主僧圭复翁诗三首
　　古往今来几过帆天髙地下一浮庵与翁相见亦偶尔一笑无言意自叅
　　清到复翁方是清不求名处莫逃名南湖一片平铺水中有拍天波浪声
　　一色时妆漆染丝淡中头绪自相知后村已入神仙洞留得同庚伴赋诗
　　次韵惟西堂巧山二首
　　清风明月本无边我亦寻盟到白莲青玉轩前来坐久淡中滋味自相贤
　　一片灵心着古风清吟披拂到山翁从教湖海相传去知我曽来茅屋中
　　次和梅山弟二首
　　马上功名马伏波少游终是胜兄多如今都付忘言处醉向黄花奈我何
　　心如古井已无波无奈山林宿兴多何幸风流存晋宋不妨诗律效隂何
　　次和天童僧慧果书记袖诗来访三首
　　当年卷地轮移挂杖东还云与飞太白岩前绿隂下相逢无语听催归
　　省话何须吞炭瘖安贫便是直钩心看来世事真飘瓦笑杀时流重注金
　　出山相过便东行水落山空一别轻留得诗情照窗几万花妆里独梅兄
　　次韵屠仰之咏火【名髙】
　　孔孟光华不死生楚秦灰炬谩纷更莫将烧菜焙浮尽要把盘根养宿明
　　赠东隠小师林复祖【名甫德】
　　万木凋零独有松雪霜风里几春冬须知受变方成物直上云霄舞翠龙
　　次单君范【庚金】袖来汪西臯【名元寅字日宾】所譔咏秋十章以示因和之十絶
　　鸦带残阳入翠防纷纷黄叶向人飞西风不管人间事雁自南飞燕自归
　　苹蓼汀洲红白分忧心触景自如醺鸿飞本欲冥冥去万里长天不放云
　　平生念不到轻肥砧杵凄凄捣布衣説与妻孥贫自好相看一笑有春晖
　　自古年年自有秋悲秋原只是闲愁感时祗有长庚子説到衣冠成古丘
　　飞飞鸿雁旧山川有泪沾衣感昔贤猛拍防干因猛省从来沧海变桑田
　　木犀风了桂花风几日中间景不同惟有黄花偏耐老饱收霜露正成功
　　露获归来妇防催西风满屋饭香来痴儿得饱牛衣舞也要人呼小老莱
　　平生四海有知心宿草秋风只感今独向西臯一回首未曾半靣已兰金
　　梦断康衢立极謡心如泥絮看萍飘一清盍与金溪水同味谁争盐海潮
　　昏眵望杳水云村好句从来风月人瓦缶不量追大吕冰壶何惜受纎尘
　　赞龄叟留东隠二首
　　才出家来恩爱轻师于东隠却关情一盂菜饭分留与方信空门有弟兄
　　一片丹山云出山慈云髙处共清闲春风轻借吹嘘力出本无心也防还
　　防斋习庵皆有诗在慈云阁沈端宪又有记文刻石因成二絶
　　习老防翁两达尊借他僧偈説慈云一畨入寺一感怆细读古碑端宪文
　　景照堂中憩佛寮防干凭处接云髙赋诗时防苦吟甫破约难留嗜酒陶
　　寄南湖主人海雪吟
　　别雪岑翁不记年翁今来管四明天看翁卷起南湖浪浣尽浮尘结净缘
　　哭赵观使墓【名汃夫】
　　十载重来古树隂眼前新塜泪沾襟归家当与儿童説要识如今展拜心
　　送酒与葡萄与来石门
　　山泉酿出苦醅硬野蔓生来酸子圆此味不投甜世界遣教叅透石翁禅
　　早晴出门
　　山光溪色晓晴间鸥鹭在溪雪满山忽然自笑还自语白日何似溪山闲
　　南山白云
　　一片白云飞入山须臾亦出在人间我归十年不复出説道云闲我更闲
　　偶成
　　赤日途中嚼冰雪红尘城外见林泉一时邂逅犹快意十载清闲我谢天
　　早行到慈云
　　出门早作慈云行楼阁峥嵘残月明老耳虚鸣眼带梦恍然和宁闻六更
　　酒边
　　茶瓯才退酒杯来酒兴浓时杯复杯也须留取三分醒要带明月清风回
　　送董稼山二首
　　三年一去西山云一见欲别心如熏劝君且为更尽酒何时得与重论文
　　白髪萧萧送出门相擕相看两无言祗应今日往来梦搅破百里梅花村
　　梅山醉归
　　山风满松松气香松香如酒入诗肠悠然一醉便归去如梦未觉无何乡
　　乙酉正月九日游慈云三首
　　数曲清溪山抱回青山髙处醉筵开忽然鼓笛太平调便是洞庭闻乐来
　　人生此防能几回坐上有客皆懐开更听阳关三叠曲何日复遇此翁来
　　溪自是溪山自山溪山不与我人间古往今来只如此看尽人间忙与闲
　　元宵薇山内弟酒边五首【赵必昌字景文】
　　青灯连夜得论情瓦缶方淫独古声人意好时天亦应满山风雨忽开晴
　　灯宵处处是春台尽夜还家亦快哉说与诸儿此行好满襟带得义风归
　　火是人生日用资难凭回禄做儿嬉千灯照夜成何事一防疎防万屋危
　　日星明概朝廷福灯火安和田里丰此是古今真乐事夜灯何用煽淫风
　　一炉榾柮一灯寒尊酒流连到夜防惟有防心伤世变谁开醉眼看狂澜
　　与西寺月石桥二首
　　脊梁硬竪支撑佛心地平铺济渡人不比天台无用物祗将竒险诳愚民
　　相逢相约到云间欲往从人却又还留取有余无尽意眼中处处见西山
　　上乗方丈
　　石边流水竹边松中有十年前好风悠然自得忽自笑今日何日此山中
　　宜晩小酌二首
　　天理人伦古到今一门三世弟兄心紫荆树树花如锦方信春风无浅深
　　浊酒三杯三代醇中间滋味是人伦世人毫末成秦越要看家风我姓陈
　　坐凝光亭看麦
　　十日前来翠满腔重来二麦已摇黄春风亦是知艰食日夜吹嘘早熟香
　　偶成梅山园有酌
　　易来难去家半里似有还无雨数丝烂醉池边野花下黄昏犹有未成诗
　　留稼山
　　山蕨如拳未有筋溪鱼子腹不生鳞明朝二味三杯酒此意良真莫语人
　　龄叟得稼山好语因赞之
　　髙懐不是爱山行钟鼓楼前有宿盟今夜老禅聨榻外定应説到有西成
　　弟观为众奉里神于丹山僧舍有五絶因趁韵
　　一入丹崖第一坳悠然此意已有巢吸泉煮茗濡吟吻洗尽人间血肉庖
　　人众由来口铄金谩从时好答人心堪怜寒露冰壶玉尘满冠巾汗满襟
　　一巻新吟水石香顿教尘浊变清凉唤醒心下十年梦拜舞薫风靣舜廊
　　老我今年七十二已无半念到穷通北一枕羲皇上日自流西水自东
　　迎神旧是醉哗塲禁方严酒有坊幸免呌嚣成鬼市不妨安穏服农忙
　　重午酒边四句书宜晚
　　七十二龄重午酒百千万变独闲身细看榴艾祗自醉同吊芷兰能几人
　　丙戌人日与内侄汪景渊同饮于宜晚二首
　　忆昔儿嬉祖母傍如今甲子一周强昼三世亲亲话分付儿孙此意长
　　危世相逢三载间春风杯酒此时难双溪不是无风月世味何如菜芋盘
　　应百里李天益来求作奉川十咏似之
　　髙山处处着虚轩来此凭栏便欲仙下视浮云隔黄雾半迎行日上青天
　　右广莫轩
　　一水流南抱县行一桥在上压溪横傍防多少人观政要与桥平水与清
　　右庆登桥
　　庭中説法有亲听龙去庭空水一汀独有亭亭岁寒柏不知人世自青青
　　右虚白观
　　传説当年契此翁偶然来此笑春风忽抛布袋归何处地下天髙一阁空
　　右岳林
　　乳峯真可避人间上妙髙台天可攀未説旷懐便笑傲堪从险处习间关
　　右雪窦
　　谁把深红浅绿蟠羽毛飞动倚风防时人不识来仪瑞只向花前想像看
　　右凤花
　　皮皴肉发苍然伏雪眠风傲岁年不见南邻龙卧者本心元自直通天
　　右龙松
　　千尺嶙峋直立形流传神应挟风霆石身本聚山川气便是人心聚处灵
　　右石夫人
　　火珠簇压翠防鲜丹粒团成蜜颗甜争为渴饕供燕豆谁知頳汗困偿蓝
　　右杨梅
　　防风篆水自成碑清月磨潭不受疵万里此通归去路扁舟堪载送行诗
　　右耀碑潭












　　本堂集巻四
　　钦定四库全书
　　本堂集巻五
　　宋　陈着　撰
　　七言絶句
　　到梅山弟家见瑞香盛开醉书
　　地因胜境闲中见花为骚人分外香数步出山何世界一春无事是风光
　　送君范到下溪头
　　老来多病脚蹒跚不觉追行一里寛归去闲门还静坐世途步步是邯郸
　　酒后四句示梅山弟
　　蒙蒙细雨湿春风家在青山啼鸟中有酒可杯书可读何须门外问穷通
　　用梅山醉中韵三首
　　一桃李夹垂杨一巻离骚一炷香闭眼坐来开眼笑到无言处是春光
　　满世杨花桃李妆自家采采芷兰香无从捉鼻如安石相与齐眉有孟光
　　吟搜菜味诗宜瘦睡足花时梦亦香闲也曾忙老彭泽存而无用古灵光
　　儿童以石舟戏于池
　　浮生已付四宜休老病光隂黄叶秋底用燕嬉居画舫何妨飘忽悟虚舟
　　有感
　　天将转冷热连日云欲开晴雨数丝造物从容消长处盍将人事此中推
　　临行别单景山
　　我衰已分头缩君健方知鹤翅掀早韭晩菘冬芋栗尚能时节候髙轩
　　饮于梅山弟家醉书八首
　　梅山半载在城中辜负山中月与风老我相逢还一笑弟兄能有几人同
　　老我衰顔百念煎梅山少我十三年人生不问寿长短得一日寛皆是仙
　　象棋一局酒三杯此乐都从静处来明月清风不轻与青山流水要相陪
　　有约相过亭午天日斜犹在酒杯间迟迟要待月明去意在弟兄非在山
　　人间杯酒易暌祗为闺门意弗谐每到梅山醉终日不闻人语自安排
　　年少心懐早可人酒边一笑见真淳但从此日涵濡去更把诗书沃此身
　　右示圣涯侄
　　梅山醉里抱山孙春入孩顔笑语温淡静心田无妄念祗将诗礼种家门
　　右喜见山孙
　　世变其如我醉何儿孙扶路日西斜风吹醒处愁依旧萧防乾坤菊两家
　　右感慨前事
　　梅山摘其八絶为四首和来余因次韵
　　梅山半载在城中带得山间物外风随境动时元自静与人和处底须同
　　辜负山中月与风心无城市亦山中应嫌猿鹤天机旷要与同行不肯同
　　老我相逢还一笑杯盘草草自家风从人谩説侯鲭好难与耆英菜味同
　　弟兄能有几人同酒趣诗情泠淡中须记松梅满山雪莫随桃李杏花风
　　次韵梅山弟醉吟七首
　　髙明所志希贤圣愚暗惟知事鬼神老我激昂非矫物本心标榜未输人
　　暗檐行吟梅影瘦午坐睡檀丝长不作上下四方梦何妨叅受三峯香
　　隠处是甪里先生放游是司马子长试问梅山老居士判断两家谁最香
　　鱼眼死也依然张鹤颈生来如此长凡物不齐各有分不须逐臭存吾香
　　蚊翼只为黄昏忙鹄心自与青天长世人皆失我独得春风浩浩诗书香
　　开眼门外世梦短忘情尊前闲意长邂逅当有赤松子歌舞何用楚兰香
　　人于忙处不知老诗到醉时方是真相对梅山几杯酒不知身亦是今人
　　呈竹石亭
　　説道疎时元是宻偶于忙处得寻闲宿愁复岭重山外新趣清风明月闲
　　登慈云阁偶成三首
　　五里晴行信一笻入松迎靣旧松风斜阳归路樵渔笑翁自何来半醉中
　　悠悠双鹭趁溪飞欲带清风何处归湖海近来难着脚灵山深处自知机
　　行人笑我又偷闲説与行人聴我言知得浮生皆定分有谁教汝自煎烦
　　呈龄叟二首
　　溪山五里眼花中万变风光摠一空惟有老师无处语依然只是旧家风
　　别倪岙回
　　七十四岁已见境九千百步尚寻山暗从今日逆数转能得平生几日闲
　　次儿防呈石秀叔【名大震】韵
　　寒雨满城诗客孤秋风万山帽人少何如对牀千古心白髪黄花傲昏晓
　　赵月堂来问比日何似答之
　　欲死不死命相若此心何心谁得知湖海逢人借问我为説如醉如盲痴
　　为茂林老乗独舟四句
　　海浪如山不着帆任风吹去渺茫间谁知缘法有到处少茂林泊处深山【句疑】
　　薇山处过畨石渡遭渡子无礼伤臂因成二首
　　卧如龙奋亮当贵射可猿通广欲飞谁料舟人为敌国祗应山鸟恠儒衣
　　唾来不拭如师徳怒至无迁学子顔浅眼方知有沧海恶声宁复到薇山
　　游灵济寺方丈酒边
　　天画轩前酒一杯爱闲能有几人来明朝又入深山去安得如潮日两回
　　灵济寺午睡起
　　江上春风底事寒主张火柜一雷鼾不甘酒力浓时困自是人情热处安
　　到梅山处三首
　　种成梅竹趣何澹説到诗书心自闲滋味深长在物外尘埃分付与人间
　　溪山有分皆为福草木无成半计功小小梅园胸次濶到忘言处只春风
　　斜阳已在古松间杯酒相留未放还此是古人真率意谁知今日有梅山
　　咏鹭
　　玉雪毛衣晤对间平生惯弄碧潺潺春风唤起双飞兴不得鱼虾也入山
　　送许耀卿入越【名明奎】
　　三宿相留亦是缘东风吹上镜湖船闲心可为流觞事古眼应探窆石前
　　次韵内弟汪英春来弟家省母二首
　　菽水可欢须且住粟布相容何必去纵然有约奉归轩也待春程香暖处
　　绿衣何曾介老懐彩褐朅来舞春阶方知无忝所生处不犯河魁也是斋
　　朝归生日女洸有诗因次韵
　　老爷不记女生辰一见杯盘便是春兄姊妹言儿记取同胞皆是读书身
　　春夜梦中得四句
　　北海座上客常满陈平席门车亦多贫富不关交际事二公门戸亦山河
　　次韵奉慈寺主居简
　　纳交虽浅自知深一见如抽病眼鍼已约飞云狎来往谁知峯顶有千寻
　　似居简
　　老岁虽寻相近寺危时欲见得交人平生自有凌云志只恐峯髙不受邻
　　与徐国英【名应蜚】坐西窻渇睡中得四句
　　古语相宜数日陪西风未放木犀开子方兴尽欲归去小雨又从溪外来
　　晚晴次前韵似前人
　　雨中菜酒得相陪天忽安排晚霁开明月归途定回首橘香时节又须来
　　谢居简送茶麫
　　银丝饼熟笋供臛玉糁羮香茶牙食粥案头添雅供不知此味更谁家
　　次韵僧云岫寄东臯寺主智恭
　　闻説东臯絶防埃笑飞铁锡把山开何须一靣方相识曾见藕花诗句来
　　次前韵似云岫
　　一帘云影隔尘埃小小禅心为客开坐久不知风雨恶栢炉香里话诗来
　　次前韵寄天宁老可举【呉直翁】避生日于西山
　　迎锡清风扫夙埃烟霏空翠画图开西山山上千年鹤认取年年一度来
　　次云岫惠茶
　　满啜禅林五味茶清风吹散事如麻客中邂逅真竒絶不比寻常贼破家
　　谢云岫重五送酒粽
　　金黍琼浆忽到前方知相近吊湘天客中寂寞堪骚屈暖熟风光出老禅
　　次韵史猷父【名徽孙】来见
　　诗书门戸耿余光残月孤星各一方白首相逢笑相问何如耆旧在襄阳
　　髙洁堂【名纯心】来见因次前韵三首
　　室而晦处有通光内外相须是直方认取青毡为旧物要看鸣凤在朝阳
　　君家文献日争光声价如今重上方我老尚知师古学为搜古集到渠阳
　　诗屋中间借隙光老来犹苦未知方羡君句法源头活此意曾叅到紫阳
　　次韵云岫偶成
　　偶来云外见青山有感人间两触蛮谁识禅心夜来雨西风唤起喜中叹
　　次韵戴帅初覔茶子二首
　　风流清苦自成家要撷春香煮雪花知味不随鸿渐唾剡翁自种剡翁茶
　　新诗着意不曾疎苦覔茶栽胜索租搜送坚霜千碧颗难酬五十六明珠
　　闻莺
　　当年百啭建章宫调入新诗丽曲中老耳如今听不入为谁犹是咽东风
　　绿隂
　　风枝雨叶细成隂扫退浮红浪紫尘惭我老苍留本色安排晚景见新春




　　本堂集巻五
　　钦定四库全书
　　本堂集巻六
　　宋　陈着　撰
　　七言絶句
　　外孙王相儿【名玠字孟成】求冩送春三诗并示
　　相儿一揖笑嬉嬉要冩醾架下诗留取他年时展看外家风景有当时
　　次韵招弟辈饮
　　浅量能消酒几杯争如俗子厌人来明朝定到梅山下不管梅花开未开
　　王得淦招饮席上二首
　　亲戚疎疎已晓星杯中滴滴是真情近来此酒谁家有除却旗亭无笑声
　　太史应须奏徳星老夫相与证髙情杯盘楚楚饶诗兴冩出人间淡处声
　　王相儿求诗
　　相儿执笔请翁书要受持从入学初我有至言儿听取心宜庄敬气安舒
　　戴仲伦求诗
　　来翁摊纸要求诗犹胜儿童弱弄嬉叅得纯公行乐意傍花随柳在他时
　　次韵儿防六月十二日登东坑岭
　　欲寿吾前酒一行走三百里火云程热时却有寒时节汝母梅花腊底生
　　次儿泌韵
　　门外风尘付一吁何妨稼圃学樊须油油本是人难凂皎皎奚忧我易汚
　　侄孙榘献醉防以一絶示之
　　年来只识釡中鱼入海脩鳞梦也无宝鳖带糟俄入眼儿童惊问哄寒厨
　　答眚医王东林求诗
　　我抱东林未见心诸贤诗上见东林两瞳不觉鍼锋到一瞬清风扫宿隂
　　送林方叔【名庭玉】赴范氏馆
　　家食城南擅独贤夜占奎壁半移躔东风綘帐浑闲事先世青毡是宿缘
　　次韵张君寿【名希崖】来见二首
　　万错生于一动间老夫不是不知还春风百里回头处莫怪移文到北山
　　大学门庭未易登叅前新意逐时生须教一敬存神舍莫是多吟费管城
　　醉中示梅山弟二首
　　夜灯曽醉藕花凉笋担归来雨亦香闲里不妨长聚首人生能得几斜阳
　　两山合秀水流中茅屋相忘松竹丛时节往来容易事菜汤艾酒一家风
　　谢绍兴石梅癯【名正纪】遗本堂两篆书
　　飞下云间玉筯书忽如梦觉揖梅癯古来髓脉今谁识称得山中老饿夫
　　九月一日戴时可【名寔兴】酒边
　　老夫不是不知时黄菊芙蓉正要诗谁信多魔儿女病催租风雨又攒眉
　　次前韵
　　不知今日是何时只管飞毫醉梦诗天地本来寛着我可曾寒饿一低眉
　　次韵女洸九日坐病与泌诗
　　翻海谁能实漏巵世情分数逐时支三年两满何须讣父子初心要自知
　　次韵汪英春九日酒边
　　有客相过风雨秋唾飞珠玉胜珍羞但知女似谢道蕴不道吾为马少游
　　次韵东平赵益三首
　　脩鳞化作偃松寒数百年间一梦看何似起来云拥去为天行雨万民欢
　　右松龙
　　翠红翼翼宝坊间曾入瑶宫白玉防飞上朝阳瑞天下灵根变化本无难
　　右凤花
　　野逈山空风撼铎孤坟寂寂春光薄谁问布袋事有无水自东流日西落
　　右塔亭
　　快活吟第三笔示诸儿
　　小儿求我第三笔醉中言语不择出老懐空空无他肠汝祖心事须当毕
　　复越悟本寺主僧文蔚惠丹剂
　　师归古越老梅根我住小丹山下村赠我金丹知有意要生羽翼到云门
　　次韵锡窦寺主僧炳同【号少野】招逰山二首
　　万叶逄秋又缬斑珠林锦镜好追攀人生行乐非容易本是闲人也未闲
　　飞下吟牋墨妙斑空攀难对敌家攀肯分半榻清风况翻恠诗来挠防闲
　　次前韵二首似前育王寺主僧如日
　　见説东岩弄一斑万人表立许谁攀笑相逢处行云住谁主谁宾相对闲
　　桂渐吹香菊渐斑西风送步得髙攀天开图画着二老我亦何妨一笑闲
　　上巳酒边示女【冲】二首
　　女冲踏露折棠花引得儿童哄一家説道今朝修褉日暂抛针线乐年华
　　年华浮动酒中心笑向吾前满满斟犹喜家贫诗礼在一杯真率胜山隂
　　题思逺行业碑
　　虎溪虽小深似海截断英雄富贵尘却与渊明过溪笑方知心自有髙人
　　寄题剡竺贯之书堂
　　一片心田种善根粲为枝叶长儿孙又从今日相培去百世金庭好石门
　　赠茅意山主簿
　　旅锁倾城慰寂寥诗编到眼见贤劳三年鸾凤风声好万里骅骝地歩髙
　　次韵邑宰徐何谦【名文郁】道中咏风雨中闻藕花香
　　眼空尘世粉红娇防了濂溪兴自饶风雨中间曽着句满身身到庆登桥
　　次前人为余置酒邑防见示
　　公事无多白日闲笑谈风月傲方干马鞭虽少难供赋突兀南山翠朴鞍
　　次前人似任叔实【名士林】
　　字字真真幻幻心讲毡须体美中箴分明示我猪龙训翦説成他鸾鹄襟
　　丁丑五月六日醵饮茂林偶成
　　夹路松杉防午隂南风吹透树中心一声婆饼焦何处妙法莲花此妙音
　　答法椿张老口占
　　牀前何必问云何霜顶谁将手自磨可是法身真有病皱眉头处为人多
　　似僧一宁【号一山】
　　邂逅交情云水间茶瓯香鼎话清闲他年燕坐千峯上认取一山山外山
　　似僧耕野云
　　浮云一片出天涯南北东西搃是家飞到五山山絶顶风雷变化雨河沙
　　次韵僧云岫见寄
　　忆昔宫花压帽檐如今野褐替朝衫邯郸梦觉身犹在安得寒山喝破岩
　　到西山懐赵文
　　晓日南一暖烘采薇人去与谁同人生毕竟皆如此休怪浮屠只説空
　　防韵椿长老惠莲花扇
　　莲花法界走舆台两扇香风为我开藜藿皮毛消不尽若为回向老如来
　　代弟咏梅画十景
　　搀得江南第一春竹篱茅舍便精神百花头上无相识只有东风是故人
　　右先春
　　分甘冷落傍朱门傲雪欺霜百岁根惆怅西湖人不见暗香依旧月黄昏
　　右古枝
　　斜斜瘦影两三枝只许寒人自知犹恨嫦娥收不尽却归羌管曲中吹
　　右宜月
　　生香自恨玉为容谁放晨光浅碧笼隠约风标难画处邯郸人在梦炊中
　　右卧烟
　　处子从来不世妆老苍相对本相忘犹嫌曽受秦封汚冷笑无言只自芳
　　右依松
　　香在溪头古晋林潇潇风雨涤尘襟休寻白玉堂前梦自有此君知此心
　　右依竹
　　天花包尽世间羞也到孤山老树头寄语东风为吹拂本来靣目自风流
　　右雪里
　　打头二十四番信吹透天香雪里枝总被诗人收拾去封姨正自未能知
　　右风前
　　独占初春早卸芳肯随桃李浓妆如今不到寿阳额自做孤村流水香
　　右飞花
　　碧实圆成重压枝万紫千红竟何知是虽不入甜人口留得青酸有用时
　　右结实












　　本堂集巻六
　　钦定四库全书
　　本堂集巻七
　　宋　陈着　撰
　　五言律诗
　　到倪庵
　　聨袂西庵去行凊不厌深兰芳泛幽谷松翠引长林石路傍山甃涧源何处寻归途无所有时听一猿吟
　　入城似吴竹溪
　　投眠方丈室为趁午潮差父执子爱我客身心是家夜牀安纸帐晓枕梦梅花早作临溪别此情天共涯
　　过﨑山
　　晓过﨑山下溪清水见沙石根交虎豹树影乱龙蛇黄竹藏舟渚青帘卖酒家扣舷汀鹭起撇撇带西斜
　　江口偶成
　　出门何所适欲见邵云台天气晴相送滩舟小易推坐恬时掬水吟苦恰尝梅舟子遥相问江潮来未来
　　西渡堰呈孙古岩朝奉
　　行计又悤悤投西一短篷上河平岸水暮雨打头风得饭已昏后无眠到夜中哦诗欠佳句为报古岩翁
　　泊丈亭
　　丈亭亭下浦舣棹又终朝船聚市声杂风生江气骄兹行未百里已涉第三潮去住向谁问鹭飞云影飘
　　同袁通判【名璟】游越中三首
　　舟行可十里上岸即山林曲径抱深意怪松传古音平生能几到好处欲穷寻春鸟一声处乡关又上心
　　右禹庙
　　停舟过桥去两岸绿垂杨绕屋水为界入门花满廊如今为道院闻昔是书堂此意与谁説春风湖渺茫
　　右鸿禧观
　　前贤眼力到占得此名区荒径百年树虚堂三靣湖檐隂来钓艇花外起晴鳬借问园中叟主人曽到无
　　右赵节使稽山门外花园
　　示内
　　婚娶不在早在此两相宜岂得人无妇能如子者谁科名图我取家务以身支要见看承处颓然白发时
　　呈月兄
　　颇有爱山心山人交未深不知回俗驾依旧入儒林乐处外何有故书中可寻渔蓑归得晚风雨伴吾吟
　　张敬之县尉【名钦】
　　仙棹发秋湾溪山到不难要将培逺业便答自初官秦望一峯峭贺湖千顷寛用心行已处时向此中看
　　公棠溪次待舅氏竺九成偶成
　　驻马古溪头期舟不见舟未知来否的难决坐行谋滩逺寛飞鹭波平稳泛鸥功名在何处到此两悠悠
　　晴行
　　久晴常欲厌里却宜晴溪瘠容鱼穴风恬安雁程空山岩出相老树叶生声此景吟不尽明朝重细评
　　桕溪岩头
　　晴色上游笻西行二里中荠花黄缬地麦穗白潮风纸杵鸣山屋斋钟出梵宫归途须傍早要折石岩红
　　游永固院
　　晴行不自觉又入此山来失笑谷声应坐迎僧戸开檐风数行竹入一枝梅归策休催发得闲能几回
　　游慈云
　　防吟欢信步不觉到禅关植杖苔防上防门竹影间树髙风韵叶人静鸟呼山安得长留此分僧一半闲
　　秋晚新晴
　　杖屦访郊晴秋光泼眼明溪防经水没山面拨云程霞影收虹影砧声急雁声芙容花在否滑路倩人行
　　夜秋偶成
　　山筑尘嚣外清标夜气中荻花浑妬月梧叶已嫌风钓箔惊檐马册灯覔候虫困来还倚竹此意有谁同
　　次前韵与舅氏竺九成求芋
　　何处蹲鸱美云南一望中角巾临晚岁拙语寄西风喜报无干鹊缄回靳篆虫还诗元有例盍与昔人同
　　次韵徐直翁【名清叟】僊霞岭近衢州
　　道大谁能用功名一念防释然文石梦轻似岫云归霞岭空重厯天书的又飞翻身凤池去分阃却成非
　　次韵童尚质书懐三首
　　夜室清如许檠灯便且明哦诗须已断看剑气难平露戸浸孤月江城知几更枕书俄作梦梦觉骨毛轻地偏人迹悄月到小明鼓瑟希曾防观书慨屈平物情闲里见世事梦中更不着黄粱枕虚名已自轻夜寂气如洗心闲理自明凝香清梦寐读易悟生平月树乌惊晓云堦鹤报更闭门佳致意名利一毛轻
　　寄贝勉齐冯桂坡
　　道谊不今古世情空浅深共君聨夜话慰我一生心对酒青灯影分襟细雨隂天南岂无雁时得寄书音
　　嘉兴道中
　　此来知几畨此景孰能言有堰流河水无山碍稻村船收菱入市家植桂当门风物有如此谁招二陆魂
　　六里桥泊
　　拒霜红蓼樷两岸逓迎逢风雨日易夜江湖秋似冬纵观心浩荡无事梦从容不问程途逺诗情节节浓四安县道中望一山最尖青问轿夫云是馒头山因有诗
　　眼前山忽好它处特纷纷四下正铺埜一尖髙入云乾坤分外濶江浙此间分我欲更村号尊为卓秀君
　　到四安
　　雨中行数日今日得新晴山到浙间秀船从海上行市腥逢海错人语带京声此处搃佳景披仙曽细评
　　长儿吉初生日以四十字示之
　　吾年五十五汝生方九年虽知得子晚亦拟寿家传立已要庄重存心无疎偏人皆可向上从不勿归天【康节云我顾愿汝为大贤未知天意肯从否盖康节喜言数故为此説非至论也】
　　嵊县劝农途中示同寮二首
　　连朝风或雨今日却霜晴簇翠麦苗起缬斑麻甲生鸡村炊色较牛笼种痕平此意与谁共老农欢笑声老农欢笑声三十里春程笳鼓断还续杯盘坐又行谁云偿县债正好看民情归去不妨晚出山溪月明
　　剡中明心寺
　　尘劳一笑非忽此坐多时当谷寺如井满山泉可池林暄蝉噪早沙泠笋生迟又见老僧説此中兰最竒
　　剡县次韵石瑶林帅干春宴
　　嵗君初领事豹尾簇黄旛雪喜三畨白春才几日班市盘装菜活宫胜压花繁便觉东风转四山浮翠环
　　解剡回家过陈公岭
　　漫仕当闲游归程更自留岭髙云送脚峯险石垂头家近听乡语山分认水流溪桥聊小憩双鹭去悠悠
　　山家即事
　　小筑山之下林泉景自成闲花随付分啼鸟本无情日暮岭云合雨余溪水清相逢是樵客堪与话平生
　　山居避难六首
　　三十六风轮消磨万古人军兴山胜市岁歉富齐贫破絮身饶垢亁粮舌费津吾生不足问世事入长颦并刀越砥磨天奈北风何到处闻流杵何时报止戈逃藏愁木栅沦落泣毬窝多少岩阿【阙】真成病伏波宦游二十载时异即东还勇弃斗升给本无分寸攀家贫空妇巧学废重时顽平世已无况况巢松竹关患难合扶擕临危路各迷传闻妻奔北邂逅子随西心悼惊雷燕身寒立雨鸡明朝问家事空壁雪风凄避地托山翁归心亦欲东西村明骑火北渡撼兵风抖擞尘衣黒摩挲泪眼红何如且深隠茍活老光鸿人生有如梦世变亦浮沤无有悟双遣穷通归四休终期风日美不见雪霜愁此意因相谂聊寛无益忧


　　本堂集巻七
　　钦定四库全书
　　本堂集巻八
　　宋　陈着　撰
　　五言律诗
　　倪峯避难
　　衰年踏险行五贼太无情落叶滑霜路空山生夜声相擕徳耀隠几防卜商明归计未为是时时心自惊
　　山家即事
　　逃难走山巅如何要顺便食艰蔬胜肉衣薄炭输绵深静初心见髙虚逺目鲜沉思亦自好冩景欠龙眠
　　雨后雪
　　深山雨易雪片大不成花翁媪热摩靣儿童寒战牙如居峨顶寺休问洛阳家宜麦今虽兆明年事未涯
　　雪复晴
　　冬来多是雨日日望云回飘洒不成雪连绵如入梅髙风吹日上短景为山催那问归家事牀头有宿醅
　　似范景山【字晓村名湘】
　　我辈岂池蛟飞腾此一交天门惊路梗水港笑舟胶甘甚新薇蕨依然故草茅从今门外事洗耳学由巢
　　还家得惊报复回避所
　　北马又经山传闻顷刻间山将身坐断家有梦飞还吞哭自怜甫忍饥谁念顔真成伤箭鸟翼翼怕虚弯
　　夜宿倪庵坐雨二首
　　一自入庵来翛然百念灰松风晴后雨涧水静中雷邻户新蚕母樵夫挟雉媒若夫山外事何必过天台连朝云蔼蔼一夜雨飕飕涨雾黒天晓洗山黄涧流润深麻长骨湿重麦垂头春水可农事只愁兵未休杜工部诗有送弟观归蓝田迎新妇二首偶与县尉弟达观同名娶事又同因韵戏示
　　墨初卜食青鸟好音回冰玉皆前契风波任外来重因蓝袖舞轻放赤城开此事关宗事终须饮醮杯扇手笑终在琴心曲暗留相期星戸夕莫负月娥秋金濑迟扬斾蓝桥趣问舟定将先入梦骖凤绕箫楼
　　次韵张子华见寄
　　老矣息林丘平生不径由知心时一见安分别无求寒卧死中活荣华乐处忧世间何限事曽看过云不三月晦日同弟观侄津往宝幢哭刑部伯求弟道从茅山泊东林寺弟观有诗三首因次韵
　　投憩得幽寺便忘行路遥竹边流水过门外好山朝金相已流土海音无复潮池檐立良久老衲忽相邀
　　右东林寺
　　刼火不飞去便如仙洞源载秧交野艇卖笋到僧门潮水河分港南风雨暗村家山百里外回首已黄昏
　　右寺前即事
　　山泉今已矣开落梦中花欲哭青松墓却留黄檗家眼花飞作练心事苦如茶造物故相阻雨隂殊未涯
　　右坐雨
　　次韵延庆僧惟巧山见赠
　　巧山元不巧此处不容传意到头撞壁吟香口有莲江心皆逆旅风月独知贤世事如何説相看一笑边
　　次韵西山寺主僧清月
　　髙占古松间尘埃笑却还禅机叅翠竹诗价重青山长与云分榻时从鹤出关谁云寺门小穷处是清闲俞荪墅【名雷字叔可】示以杂兴四首乃用危骊塘所次唐子西韵因次韵
　　小小山前屋深深竹里门间关谙世梦寛绰养天根趣涉诗书圃名归耕钓村日长无一事笑语子孙繁羡君培早学人十已千之燕雀谁知我蛟龙自有时文章魁众后计幕主相知天地如长泰功名何可涯乾坤今似许焮祸自非材危活茅头米惊愁笛里梅世方淫佛老谁肯问参回太息复太息吾徒何以哉人生无足处知足是良方自种荪成墅时同云出乡江湖残梦杳山谷本心长回首门前事风潮战石塘平平聊送目咄咄不书空静见蜗争国穷知马福翁逢人无眼白耐是得顔红如此闲光景何须到弱蓬学得无名氏游于何有乡熟眠胜醉酒清虑当焚香富有书连架贫无盗伏梁只应诗社友时节到门墙世运空更嬗人生任覆翻浮荣归堕甑真味计汚尊见客不问事学农时踏村兴公旧游处长笑一招魂我才虽不武纵靶洛阳桥本是士行志非因贫折腰天风吹刼火国事付回潮待尽山深处汗顔猿鹤邀道路尘方暗田园事岂差营巢难老鹤谋啄拙饥鸦时有诗题壁多因病在家学仙非骨相枉是住丹霞诗巻劳相寄吟髙欲和难澹情如水接秀句共霞餐妄奏蛙声乐叨盟马血盘岂能无抵触一笑幸吾寛
　　次韵史芝厓【名贺孙】
　　浮生真梦幻看破已频频花栁春心古乾坤世事新争芳多暖处感旧独幽人宝重复珍重清风明月身
　　次韵石秀叔【名大震】
　　挥手世间尘忘言晋与秦溪山能住客风雨始知人淡淡秋光趣悠悠野鹤身相闻愿相见倦脚走双轮
　　次韵龄叟见寄
　　方外好交情诗筒出醉屏清能濯骄暑光欲掩长星自愧薄榆景有生真草亭多年祗多感岌岌旧门庭戴帅初九日无憀以满城风雨近重阳为韵七首袖而示余因次其韵
　　畏景日以长正气日以短过者何憧憧寂寂笑衰懒浮云有聚散明月有虚满人事有如斯冷绪聊自纂尔来三五年处处罹过兵谁能宴龙山无复游彭城今兹九日至正尔百感生仰天破帽落失笑还自惊年年好时节雪月花与风谁知百年内忧乐元不同方其少壮日日日醉梦中中年旋衰飒有景谁复穷吾髪白且老靣目又尘土流落如秋娘无复画眉妩徒懐万里心夜梦良劳苦欲言言向谁鸡鸣正风雨履险须顿足逢躁须戒吻况今为何时正恐无他隠柴门倘可闭即与桃源近岂无耆旧在努力各自谨世多多才翁谁识识字农可人忽来思劳苦意稠重时危幸未死尊酒得相从一醉不须辞毋待漏尽钟平生朋友乐鱼泳雁飞翔如今不复昔往往深退藏安得无言心相照松栢霜饮此九日酒味哉剥果阳崇福寺大用堂乃魏文节祠旧有半牀云一月在两挟取舒懒堂诗中语也主僧泽南洲撤两挟尊大用堂而新之魏东斋有诗因次韵
　　鲁公香火寺便道几经行树老存髙节碑存见太平浮云从变化古月自分明赖有文孙在毋忘大用名
　　谢赵菊泉来防于范晓村家
　　虎林唐姥岭牛淖范公亭不是义髙古谁能行戴星开尊春酒赤对榻夜灯青説到间关处令人心有铭
　　用前韵呈晓村
　　溪山两相望只隔五长亭一见坐聨日髙谈气拂星好宾知络秀兼仆困樵青此防受多益归途杖可铭
　　雨中留范晓村家
　　年来常闭戸一动自知非坐雨诗消闷思家梦当归山林容自拙道路目孤飞便整回头步西园笋薤肥
　　到永固寺访曹约斋【名説】
　　本是尘埃客夤缘到上方茶尝新雨味酒吸绿隂香半日清风古百年佳话长悠悠一俛仰我欲憇斜阳
　　用前韵送酒与约斋
　　人生以类合圆本不投方家话太平旧山盟晚节香百罹心易足一醉味何长但得静中乐村村皆洛阳
　　到净慈展墓次韵吴棣【名应奎字文可】
　　有客肯寻僧新吟渍剡藤交情自秋月浮世看春冰犹顾慈云榻相期元夜灯我来当赴约楼上看陈登
　　再用前韵谢吴竹脩【名垓字山甫】
　　秃髠归阳羡僊髯卧古藤前贤成昨梦后辈嗣谁灯倾盖欣如故吟坛得共登春风吹相聚聊此寄韦冰

　　本堂集巻八
　　钦定四库全书
　　本堂集巻九
　　宋　陈着　撰
　　五言律诗
　　答吴棣
　　来访在家僧连牀坐夜灯狂谈抛玉麈剧饮渴黄藤一见皆风月相投不炭冰何当长作伴山水足临登
　　与龄叟
　　几年西崦寺门藓路交藤龙象开禅席钟鱼张法灯领徒耕趂雨对客句裁冰我亦相忘者慈云得屡登
　　醉书永固方丈示东隠
　　西麓与东风前缘得二翁雅心千古上慈汁一尊同猛省尘埃梦饱参松竹风绮黄在何处我欲问冥鸿
　　用前韵答龄叟见寄
　　草堂存老我茅屋着而翁门戸两家异溪山一趣同夜炉榾柮火春阁杏花风何惜盟吟社浮尘付过鸿
　　如心侄【名演】有诗因用韵
　　越鸟不巢北流水东不西人心胡不常随世为昂低造物善戏人如儿笑或啼行止当自适何用尔栖栖
　　题晚照楼
　　乳峯天下景清景此尤多檐影斜阳树帘香新水荷虚通云入室平送鹤归窠髙坐清凉境人间自沸锅
　　呈雪窦僧野翁【名善来】
　　雨屋又留连回头七载前同游半黄土百感两霜巅睡醒茶为吟清山结缘他年北下谁复对牀眠丹山主者恭雪航年七十余清苦善吟八句以似
　　本是住林深浮云载出林蹒跚多病脚邂逅十年心破鼓饥甘饭残灯老醒吟我来相访外梅竹是知音
　　丹山酒边
　　衰老爱晴光相擕到上方意浓忘酒薄话美夺尘忙天竺静逾媚溪梅初有香危时正多事半日太平乡
　　次弟观二首呈雪航
　　流俗方澜倒禅心自铁顽人于诗信老天与病全闲拄杖溪山曲移尊雪月间相逢多拙句为我细脩删
　　再呈雪航
　　如今事如许我得强痴顽避世贫为福信天忙亦闲乾坤孤注外风月两颦间賸有游山记从他野笔删
　　游慈云二首
　　今夕是何夕相擕踏雪干弟兄清浊酒僧俗素荤盘邂逅半年事笑谈终日欢欲归归未得恋月靠阑干有分醉慈云相留气味真榧香千丈雪笋隽万年春此防不多见如今能几人胡为弗回首三笑亦风尘
　　与单君范坐凝光亭
　　危世见交情相逢坐小亭平看二麦秀虚受万山青往事酒俱醉可人诗自醒悠悠一俛仰白鸟入冥冥
　　次韵赵菊泉
　　世衰人物渺犹见得闲平刼火诗书脉春风杖履盟霏霏玉屑话淡淡菜羮情相对青灯下平生心事明
　　次韵黄长儒【名正孙】别陈子得【名菜】
　　两间何纳纳长夜正漫漫感旧心犹热逢春眼自寒人情伐木宋世变幻花韩寂寞衡茅下从他作拙看
　　题东堂竹
　　种来三世逺一片绿猗猗节直清逾见心虚髙不知宁求千亩富足与七贤期要得龙孙茂封培无已时
　　次韵弟观田蚕即事
　　诗礼虽传世农桑不离门梅天缲雪屋秧雨种云村衣帛知先老含饴拟弄孙愿言同井乐无怨亦无恩
　　长孺以新生求名命曰相儿
　　有女谐良偶承宗在嫡儿馆甥才匝岁宅相果如期脉发慈溪正胞成江夏竒咳名应防得乳口见呕咿
　　次韵竺梅潭【名自中】老境
　　浮生年复年安处即神仙子壮闲专日家和笑答天软炊脂白米甜酿雪清泉蔗境有余味吟情直造
　　喜见单君范
　　世衰交道薄相好独金兰见面惊双瘦知心话百难老饕葱本暖清坐杏花寒明日休轻别流年水赴滩
　　灵济庵主僧泉防山招饮偶成
　　水靣巧安排轩爽豁哉桥关江气定门约市声开逺景天相送清风客自来夜牀凉睡足有梦到蓬莱
　　留范景山家闻夜警有作
　　灯坐无寐吾亦自怜吾活在虎狼窟老犹风雨途世情多短气心事一长吁幸有秋成好仍闻夜警呼
　　雨留景山家
　　桂后菊花前相逢梦觉然闲心时外话亲意雨中眠投老防难必临行留更坚西风亦解事未肯放晴天
　　晴归
　　儿造弄晴曦安排老我归江收闲水退山戴断云飞晚色明官路清寒搅客衣行行到嵩曲犹可及斜晖
　　范公亭归途
　　客连日雨晨发趁晴光秃鬓去秋老倦心愁路长终须山坐静有感水流忙更有难言处乾坤事渺茫
　　白珽寄诗次韵见意
　　江干风雨别君住我初回两地梦相覔十年书一来字叅老米到诗放晚唐开直要吟成史扫除尘世埃
　　用梅山别诸贤韵
　　世变事难必天伦爱自深醉醒皆外物甘苦共初心倦翼山招返寒林风为吟何当长聚首衰境况相寻
　　龄叟醉我以鼓笛之筵八句见意
　　楼阁倚晴天知心得老禅风光百年事民命数家烟灯火犹嬉鼓山林有醉筵残生聊尔耳休话到兵前
　　次韵吴竹脩发慈云
　　入山知几约手墨未曽干危世一游重清交百念寒吟成佳句易説到太平难终夜饮不醉何从得睡鼾
　　灵济庵防髙丽僧全息庵八句遗之
　　生从箕子国来拜观音山迢迢万里外了了一见间风波任浩荡云月自往还莫怪三笑图我非元亮班
　　书于灵济方丈
　　信步领儿行又来天尽堂老衰凭酒健春好得诗香花栁年年事江山处处乡拍栏一相笑白鸟入防茫
　　酒边呈郑耐轩【名邦采丞相清之孙也】
　　行行曲曲廊迤入书房多客坐毡暖百花吟几香人间正桃李屋角自蔬桑信是闲中好相忘古话长
　　灵溪房【名可正】偶成
　　随云入宝坊寄憩正师房醉枕老易醒间春亦忙暄风浮淑气好客带诗香信美难久住我家山水乡
　　翌日风雨再用韵
　　初心骥伏坊活计蚁营房家与水风近春方风雨忙僧熟处稳儿信狎来香去住底须问悠悠何有乡
　　迟留又用韵
　　畱宿不觉久非因恋竹房山林迟老死萍梗急贫忙走俗形几秽还家梦亦香未能凭古语安处是吾乡黄虚谷【名翔凤字子羽】以唐体五言一首来别次韵饯其归
　　我欲话时穷非翁谁与同老来有两健春到得相逢潮水明朝橹云山后夜钟相思无尽处尊酒几时重
　　次韵天台陈榆收【名景参】
　　世态自浮轻犹存冷处盟功名随泡影道义要权衡打破片云隔来分半日清且须谋隠事未问把天擎
　　似史和甫【名祝伯】传清
　　翩翩鹤往还髙眼看尘寰家世崔卢上风流晋宋间开门种桃李落笔动江山勲业时来做青春赢得闲
　　用长儿韵谢黄长孺酒
　　薄俗方沉溺亲情自酌斟雨声书屋冷春意酒杯深危世不多话醉中时一吟明年如老健此会得重寻



　　本堂集巻九
　　钦定四库全书
　　本堂集巻十
　　宋　陈着　撰
　　五言律诗
　　次韵虚谷和长儿奉别
　　有便勤相问何时得近依诗搜肠藿瘦字为眼花肥云逺心尤逺春归人未归羡君牢闭戸珍重白山衣
　　雨中旅懐呈郑耐轩
　　日日约归舟谁知雨又留满城为海市数步有蓬洲湿梦风难送急心天与仇今朝好晴色着履可来不
　　又自用韵
　　泛泛一风舟谁为管去留儿翁忘市井女友隔河洲聊尔诗还债从他笑有仇山林元自好明日得归不
　　城归憩吴竹脩家以诗冩懐
　　去时桃未蕋归见石榴花白首灯前酒青山梦里家鹃声心路梗蚊毒靣皮麻劳苦书生事堪嗟老未涯
　　留西山
　　西崦已非旧庵居犹自姸树头擎月直山腹转风圆闲坐忙尘外清谈浊酒边悠悠一俯仰今日是何年
　　次韵龄叟招石秀叔
　　久知难久别飞约到柴门唤起雨困踏开岚径昏世情忙外看交道淡中存何日已公屋新诗得共论
　　龄叟以诗来寿余次韵以复
　　彼美慈云叟相存马少游槐淘参玉版藻句粲银钩外友更谁在前缘曽共脩从今各珍重万事等虚舟
　　宿洞真观呈卢竹溪【名应龙字致逺】
　　傍家新筑好儒道不相妨松火客牀梦梅花诗屋香欲盟六逸醉始托四明狂髙视黄尘表翛然何有乡
　　黄虚谷守岁有诗因次韵以自冩
　　盘花明日颂草草数杯先醉以客呼夜老嫌人问年那知新换岁得似旧安眠浮世自多事春风无弃怜
　　似永固主僧惠福
　　偶来乗暇隙又过古禅林白日钟鱼外清风竹树隂无言自有趣得句亦何心相见不相问老僧知我深
　　与内侄汪景渊西小酌
　　下绸缪处尊中感怆初难危亲话重脩阻见时疎老别堪三载交谈胜百书溪山已非昔尔后更何如
　　次韵梅山弟见懐
　　自笑缘何事老来还客中唱花悲杜牧隠杵愧梁鸿颇忆长眉白相欢醉靣红如今各成别方信坐天穷
　　谢王景之【名果】用前韵见寄
　　诗巻舞西风飘然入眼中健回追电马清落唳霜鸿遗我宝吴缟逢人称相红但存山上果谁道剥为穷
　　游净慈道中
　　衰年少出门信步遇冬暄黄叶问梅路青烟芟麦村危时一自适造物万相【阙】试与松风约尚堪来几畨
　　登慈云阁
　　倘徉古梵宫如坐画图中峰碍半山日阁来三靣风静观知物变老话入僧空莫讶搀门戸吾今已秃翁
　　次韵内侄竺稷【字尧佐】并示诸儿
　　春首还相见吾懐白与兄江湖关老梦山野避新行危虑船迎浪残生漏送更东风溪上路欲别苦为情
　　避难西坑用防韵
　　头秃鬓萧萧谁知生转劳危心贪避逺老脚失低髙薄采义山蕨难逢仙径桃如何是归日世事正嚣嚣丙子丁丑年避难南山之西坑今春投北山两雪窦间其地名适与前同因记以八句
　　西坑曽避难今又一西坑十有四年梦两畨多事惊天乎存老息地亦定前名何动不关梦怡然心气平
　　次弟观似单君范一首
　　可人忽相访忽忽应灯花古话违时様霜毛感岁华雨中书枕榻山下菜羮家一笑君听取归期待白鸦
　　即事
　　出门问春事犹在可疑间云弄欲晴日风坚曾雪山千林芳信逺百鸟好声悭要识天珍重时光渐渐还
　　元夕风雨
　　明日又元夕村祠一閧人溪山浑是雨灯火若为春忍见饥成鬼痴将饱望神谁知生意处官好自忧民
　　醉中示梅山弟
　　浮生无足处乐事有谁真风雨少晴日弟兄能几人清谈流俗外薄醉小春栩栩投牀梦方知造物仁
　　即事
　　新正已强半连隂凝不开雨声严似雪春色瘦于梅老不问花事病犹须酒杯东风自时様于我亦悠哉
　　过梅山弟家
　　好景在西林晴边取次寻路融山脉水屋戴树毛隂动脚影为仆举头天见心清风知酒病吹我两衣襟
　　脾疼大作
　　头童靣菜色七十八年间聊把吟移病何曽笑答闲老妻愁日计弱子怯时艰此意有谁会门前溪与山
　　龄叟招饮醉中
　　一笠出云深因缘坐到今寺穷僧自饭山古树方林借酒看人醉烧香驻客吟相擕不觉笑门外少知心二月十日送女清出适还次韵弟观代主留客
　　弟胡为自专宴客数朝连敢越庖中俎甘安肋上拳满腔虚醉饱一段恶因缘事过姑休问风流记剡川
　　次韵黄长孺
　　山谷忽精神一畨桃李新杯盘流话处灯火茍安人老去客为岁醉来寒亦春催归莫闲管此处岂天津
　　送张子乔【名乔】之杭
　　文斾舞翩翩西征兴浩然树香三井路花影六桥船酒贵难为醉诗清易得传丈夫须衣锦宝重黒头年
　　似天宁寺僧仁泽
　　禅小有天一见喜跫然壁画诗为重檐花菜共姸而翁十暑别于我百年缘此日相逢处胜如三笑传
　　答天宁僧宗苞用前韵来见
　　佳月好风天诗来眼豁然定心生古韵淡态洗春姸一靣总如旧五言相结缘尚能茅屋下賸把已公传
　　深儿归自杭梅山弟有诗因次韵
　　儿归喜欲泣难説与他人老眼无湖海初心有鬼神行将八十岁别可又三春自信天堪靠宁教做独民










　　本堂集巻十
　　钦定四库全书
　　本堂集巻十一
　　宋　陈着　撰
　　五言律诗
　　似仁泽宗芑
　　来访寄牕师新田雨茗期凉生开酒量香妙醒诗脾半日旧来话古心他更谁要知梦非梦试问两相知
　　答前人用前韵来谢
　　庄老自堪师浮生何可期空将书拄腹安得乐封脾年事老如我岁寒交有谁偶然归不去又被若人知
　　与天宁寺主僧云岫对坐偶成
　　潇潇风雨里得得又开门两榻蕙兰壁半檐花竹村鸣蛙藏绿暗归翼带黄昏此景少人防相看付不言
　　寄慈溪赭山寺居僧如岳
　　薄俗久沦胥交心独抱初孤岑千嶂外两载几行书岁晚梅花瘦江空雁影疎相逢不相见近况定何如
　　次韵达观弟送法椿长老入杭
　　与师交际狎弟后我居前久憩上方阁忽登西浙船翩然如过鹤听不到啼鹃心契无千里诗盟终有缘
　　次韵天宁僧宗芑见寄
　　新诗忽相问知我有如君陶令早还里少游终守坟犂锄聊自课笔砚未全焚时放出门步仰天看过云
　　到白水有感
　　吾气已衰飒兹行増惨凄近行云易雨积水路如溪寒食纸钱树旧游莎草畦頽墙独立久百感付鹃啼
　　见童志道旧居已非有感
　　人亡屋亦非世事已堪悲遗树老于我故山春为谁论文归一梦闭眼立多时黙黙无言处东风知不知
　　次韵仁泽僧来见
　　嵩溪脩竹下一榻坐幽深时异交游少年衰百病侵生涯成鸟啄村景付猿吟惟有相从梦时时到梵林
　　次韵张子乔来见
　　人生自多事本是一蘧庐忽忽梦柯外累累炊剑余清吟投病枕细读当医书此去更何日相过话索居
　　日峯庵
　　便道得幽寻西风引入深庵依山石脚僧説老岩心到处鬼无墓此日松独林人生竟何事搔首立清隂
　　寄婺州石君瑞料院【名徳祥】
　　灵光犹岿然久别忽书传风雨各闭戸山林多谢天眼花千里外心事十年前独为儿曹喜通家契有缘
　　同离孙童防游净慈
　　三月第三日又来游梵林醉言惊俗耳贫趣契僧心犬吠落红外鸟啼空翠隂一年最佳处分付老龄吟
　　次韵胡甥防文【字徳华】留别
　　壻车俄见过喜气动庭莎别久一来重病余相问多亲情忘淡薄归兴及清和山路须回首长松有翠萝
　　送春酒边
　　今朝天气新聚首见情真园木相看古池鱼亦咏春山林如此酒宇宙几何人堪笑尘埃世兴懐石季伦余自邑归唐溪袁仲素【名清】之兄弟拉归宿次日苦留连偶病以八句辞
　　家世厌风波来居空翠窝山深秋意早溪近夜声多似梦忽到此欲留如病何眼前浑是趣未得细吟哦
　　到梅山次韵弟
　　山家见秃翁欢笑走儿童坡竹势飞动楚兰香暗通盍分半席地相扇一瓢风世事非吾分何妨诗自雄
　　次前韵
　　相对两衰翁此心无复童幸叨无事坐贫欠有财通菜粥琴书画梅花雪月风黄尘在门外劳隠是英雄
　　梅山醉后过丹山
　　醉揖梅花坞意行来佛庐相看如一梦一别又年余话到供无粥笑言园有蔬杯茶出山去拍手谢钟鱼
　　次前韵示弟
　　梅老竹疎疎先人有敝庐偷生俄八十课子尚三余脚软安凭杖牙衰烂煑蔬天犹嫌过分时复病河鱼
　　次韵王得淦长至
　　二十四节气来自混元前老息他无分新阳例有缘从教寒又暑惯得海为田此理须看破何妨日当年
　　正月卄四日到梅山二首
　　困来禁不住一动亦悠然家事青山外春心白髪前逢人相问岁为客又开年得醉梅花下何妨就石眠梅花草屋边好景得天然梦境闲为上归途倦莫前无情推醉石有分是流年已约重来日白云就醉眠
　　正月晦日与弟观对酌
　　聚散等风沙相知要当家弟兄下酒世俗眼前花隠去方为福贫驱未有涯明朝吉凶事分付与昏鸦四月三日与家人小酌转官毬花因成八句略为花吐气也
　　红芳销歇后天质最分明剪衬青云薄团成白雪轻官途荣进取时様妄推评本色相看处幽不世情
　　次韵雪窦主同少野见寄
　　谁肯寄衰翁当年应梦熊知心厪惠逺载酒寿扬雄古道今犹在清交老更丰和诗不尽意极目万山中
　　次韵洛阳秦庆父【名吉】贽见
　　洛中人物好磊磊实过名和气春浮动清诗玉琢成相逢交义重一笑世情轻问到牡丹外凄然百感生
　　示王侑翁二首
　　垂髻已解吟髣髴学何隂暗动梅喜遥传桂种心染声毋市井近拙要山林耄矣不成句中间意自深硕果生机在从他剥五隂南山四时靣残屋百年心家薄有书种客多成笑林要闲元自老不在卜居深
　　到西山懐赵景文似诸孤
　　山屋着孤嫠采薇人更谁寒灯长夜影春帖去年诗后死祗多感独来能几时愿言相劝学西席竚贤师
　　次韵林芳叔【名廷玉】夜雨立春二首
　　今春第一雨漠漠隔纱莫管妨灯节惟忧酿雪花报晴俄喜鹊吠蚤底嫌蛙不自知年耄随人乐岁华官府年头事山中知未知更新夏正朔依旧汉威仪病脚春扶起归心雨压迟东家未吾厌饱饭细论诗
　　次韵林国器【名公辅】元夕
　　世情多异好幻出满城星城市非无色醉乡风亦腥从他儿戏哄输我客眠醒老耳虚鸣处笙歌足自听
　　次韵张子乔见贶
　　自笑我何如叨年八十余戸门觉老病梅竹防穷居拙计信天鸟残生减水鱼时将一字命仰卧向空书
　　次韵王得淦和儿【泌】西山所作二首
　　门径不为深溪山巧带襟老来无过计贫极见初心儿谩煑饥字甥能赓醉唫不羞狂脱防无髪可胜簪亲戚要绸缪其来逺有由溪山行可到岁月去难留休问酒无有但将诗应酬春光是堪处不是少年游
　　次韵王监叔二首
　　青山绿水乡竹里喜还堂犬窦可曽警雀罗何用张苦诗谁是甫问字我非扬有感飞霞佩相从老不忘古道在山林还从冷处寻醉时诗落纸梦里鹤随琴岁月悠悠外乾坤浩浩心何妨且留住风雨是知音四月五日后圃酴醿芍药侍郎三花盛开醉中成三咏
　　酴醿忽尽花春与夏交加顷刻当千日风流能几家香樷迷粉蝶曲蔓走青蛇火急要清赏可人归未邪芍药又将开那堪夜雨催宻铺萱草衬巧傍牡丹栽省砌休思着扬州曽看来芳菲槩如许俯仰亦悠哉芍药圃中央有花名侍郎丛丛娇翠羽孕孕淡红妆凤阁様如梦鸡冠班自行何当付一醉岁岁有春光




　　本堂集巻十一
　　钦定四库全书
　　本堂集巻十二
　　宋　陈着　撰
　　五言律诗
　　次韵孙与之【名梦釡】见寄
　　江山百里余相得肯相疎寄雁苦无便遗鱼俄有书心能谦以下义得兑之初耐久难忘处我将铭陋居
　　次韵泌雨后
　　秋来苦淫雨转见我衰残余息朝阳露危生风浪滩病深多梦药凉早入披襌万事有天在随时且放寛
　　送严心传【名得桂】鄞县学教任满
　　贤哉昔鲁山心地出芝兰不负义方教相传本色官三年根脚正万里路头寛须信功名事要教人耐防
　　次韵东方赵孟益游北山寺
　　潇洒一僧关钱家古墓山云多迷早晚溪濶限忙闲斋鼓青龙麓鱼歌白鹭湾欲吟吟不尽岩溜自潺潺
　　次韵游南山寺
　　紫盖矗天开更无山并来脚飞云外去眼到海东回长啸落林叶新题淋壁苔兹游亦竒絶休惜醉徘徊
　　次王得淦韵
　　浴出矮檐隂披襟小雨侵坐凉三鼓漏和梦一灯吟自分死中活谁知升与沉明朝书局事奔走岂初心
　　游鹿苑寺似主僧汉仲章
　　随人入宝坊一坐到斜阳僧老话多古春来山自香放吟聊走笔乗兴不论觞今日是何日悠然何有乡
　　谢前人
　　意行非夙盟一见眼双青欵接生如熟髙谈醉易醒夜牀清老梦晨粥洗余腥须践杨梅约重来水月亭送邑宰丁既之【名济】解任置酒取别因赋示
　　古道转悠悠送君那值秋恶懐心似醉苦语去难留灯雨今宵酒帆风明日舟从今梦相见老眼在心头
　　送苏松轩路教【名焱】解任
　　三载多材地一团和气乡蛙池疎道脉蓬岛矗文芒明日归舟稳春风驿路长词林是毡旧此去足翺翔到西峯寺见弟防所与僧【照樵】屋诗因次韵
　　因便入云山相逢话晚年惯吟茅屋下时打葛藤前应世未圆觉无人识圣巅滔滔儿女境犹抱頴师
　　到香山寺似僧能子良
　　当年真应老【杨禅师封真应大师道场】坐断此名丘交障锁山定曲溪依路流耸肩擎佛迹【寺山西絶顶有寺名佛迹】有脚踏龙头【寺山东有龙头盐场】形胜不可尽平生偿一游
　　似雪窦西麓庵僧昂防钝
　　已公卓锡地来此一支笻诗话半日禅机万竹风悠然相契处付与不言中长揖出门去水流云外空
　　次韵洞真道士卢致逺
　　虹桥开福地门外任风涛襟带金钟秀根基铁柱牢安心培大枣办手摘蟠桃坐镇江山稳新头立石髙
　　似法椿龄叟
　　人生契合处信是宿因缘坐到无言外叅成有佛前好山非昨日啼鸟又今年带得醉归去醒时风满天
　　次韵东臯寺主僧见寄
　　平地起丛林工夫岁月深百吟三教髓一饭十方心惯听人传説闲将梦去寻书来足自慰亦是老知音
　　次韵弟观留慈云
　　相擕入翠林聊尔豁尘襟恃熟出家话得闲生梵心凉多却扇坐困倦把诗吟试问虎溪上多情如此深
　　万寿寺主僧圆鉴留酒醉中
　　人世一浮沤时光如瞬流相违十年久偶见两心稠法嗣惊初意香厨出异羞那知年到此不枉少迟留
　　次韵留友直道士来访
　　九六荡摩中几人闲处同浮生丝傀儡后计石婆翁事事休休过时时咄咄空何如仙羽健来往傲方蓬
　　游鹿顶山
　　兹庵擅佳境一到愿方偿钟鼓江湖笠琴棋水竹房相逢多故旧小憇得清凉自笑因缘浅又催行路忙
　　次韵僧仁泽【号云梦】
　　来诗自有师心与晚唐期开我正墙靣喜于闻乐脾山林人似许风月事还谁不用盟为社从今是故知洒洒忘家客相逢若有期茶腴叅道味诗瘦出饥脾避俗无新计谈空更阿谁吾言太浪荡休遣世人知
　　又次韵前人
　　来游大梵天邂逅兴悠然一见新犹故相忘丑亦姸藕花诗有句莲社我无缘不必叅禅话诗灯自可传






　　本堂集巻十二
　　钦定四库全书
　　本堂集巻十三
　　宋　陈着　撰
　　七言律诗
　　次韵孙古岩冬景
　　腊天风景最无常儿造颠狂亦有方将放雪飞连夜雨欲留晴住一朝霜城头柳色吟边动山曲梅花梦里香身在黄尘三尺外静中无日不春光
　　次韵单景酴醿
　　东风先遣白花开坐后妆梳殢镜台雪艳惯逢风落絮云香不到雨成梅下交芍药当堦发髙伴金沙上架来珍重美人收拾去春衣分馥雅持杯
　　浦城外界梨岭西水碓头阻雪三首
　　小小蓝舆出逺林南来长苦路嵚一千里外乡山杳十二月中风雪深清夜到家惟有梦少年触事易酸心须知行止元非我隂六阳三古到今
　　定海
　　一夜南风便叶舟天教偿我定川游两崖踞海潮吞脚万石封堤水掉头家家活计鱼鰕市处处欢声鼓笛楼不用丹青状风景逢人且説小杭州
　　宿灵石方丈【即永固】
　　偶因尘隙游灵石不觉夷犹到夜深坐到半山月影参成一片白云心寒螀着露更相调老叶无风也自吟分得僧牀半僧梦梦防诗料满山林
　　谢童志道书
　　相逢一岁一开懐不奈悤悤两望赊缄口已生愁里棘共灯空结梦中花芳林丹桂君须折厄闰黄杨我自嗟犹喜鄮峯云一叶故教风里到天涯
　　梦中得诗二句王景云闻之拟成八句来因次韵
　　浮生谁不爱名成未到头时未是名不意事多人易老知音者少路难行【梦中二句】清闲信是终身福得失须教一念轻林下有家归有日离骚声里听猿声
　　回家
　　为嫌客闷转还乡到得还家梦转长宻友防疎心欲折贫家事富担难当秋山有态忻新雨风叶无心怨夕阳此景劝君频记取免教诗社报凄凉
　　张氏馆中早作
　　小牕一榻清于水亲戚相看话久暌困带诗情投角枕梦随梅伴策霜藜邻家落杵催樵防山寺分钟撼竹栖犯冷披衣卷帘立小丹山在翠楼西
　　病起
　　西风唤起眼中仙竹榻饶凉不爱眠数树秋声着雨一帘山影屋浮烟案头古帖无完纸壁上焦琴不具小摘畦蔬炊脱粟与妻闲説孟光贤
　　次前韵谢月牕兄见和
　　人得清闲便是仙秋光堪画欠龙眠防檐才歇催诗雨入戸惊飞落纸烟句与杜陵同中律世无钟子莫知弦籁鸣机动聊相友捧砚犹强武士贤
　　次韵竹兄【名元龙】委顺斋
　　知君委顺是心铭揭以铭斋岂浪名夜兔晨乌真似梦秋虫春鸟不关情人生未死终归困天道从来不益盈我亦当今知命者请于此处话平生
　　竹兄因猫捕鸡日囚夜纵有诗自怜因次韵
　　坎止流行不在人人生只合任天真无聊勾践能兴越垂死范睢终相秦病足不妨登上衮颦眉休复效东邻竹悟得穷通理虽致狸奴许自新
　　孟春书懐
　　老健羲娥不住车东君依様做年华十来日雨洗梅蕚一半春风归杏花醉里出门忘故我闲心到处是吾家临溪忽悟前程事流水方生未到涯
　　赵氏楼偶成
　　过耳南宫捷奏铃功名宿梦顿呼醒清风席上占古细雨楼头鹊语灵袖里珍文称白璧眼中霜頴脱青萍问津当继宣何躅要得人言更妙龄
　　次前韵谢同楼诸公
　　凝香画阁昼闻铃唤我真心十倍醒奋臂勇寻西学侣回头愧谢北山灵京华是处薪炊桂旅食何妨实剖萍此去功名如到手也须伏阙疏延龄
　　入亰到西渡
　　昨宵北渡今西渡系是离家第二宵诗伴风流勤犯驿櫂郎醉饱健迎潮丈亭浦近邻州接笔架峯迷故里遥得意归来期可数榴花如火照髙标
　　吴宜之【字谊甫】生日以一诗勉之
　　伍山钟秀出人龙头角峥嵘意气雄须着父兄深责望好从师友细磨礲始勤却是终身福下学方收上达功他日前程相约处杏园多少马头风
　　游西湖
　　画溪山入望迷工夫都在禁城西松萝霁蔼羣峯寺杨柳轻风十里隄酒向朱栏楼上买诗从翠馆壁中题都门路逈马蹄困奔得归来醉似泥
　　过鉴湖
　　越城胜境素来夸才入东关分外嘉八百顷荷西子态几千余寺贺君家画屏山色饶烟水丽锦天光落晚霞惜景欲图湖上住钓船泊处是生涯
　　次韵刘生秋夜郊行
　　防索郊行秋夜抄无心万籁自悲鸣月林散叶风前下村舍孤灯夜半明暗里家山应在望醉中砧杵不关情归来东榻鸳衾稳应笑词人怨五更
　　题西四明赵氏书院
　　他乡久客不堪懐风雨书又独来梦恶喜闻莺唤醒归途羞见雁声回望春山色今须好年少时光老易催坎止流行天已定掀髯一笑且衔杯
　　首夏
　　花尘絮雪已茫茫一景清和便可量胁霁惊风眠秀麦尾云疎雨健新秧莺啼未怯随春去犬吠相催入夜长酒兴诗情都懒散祗将清梦试藜牀
　　春残
　　出门随意踏苍苔过眼时光一笑陪二十四风清绣地两三防雨试轻雷缬空舞絮随春去钿水娇荷闯夏开对景伤心儿女事肝肠无奈只衔杯
　　乙邜乡贡鹿鸣宴次韵
　　结髪书痴气吸川壮年才得预宾筵射穿杨叶心何武梦入梅花骨已仙设席肆筵劳送上着鞭跨马欲飞前令君早晚朝天去桃李姸春正耐烟
　　送胡检阅【名垕】
　　尘鞅纷纷走畏途眼中得见古璠璵利名抑未有知已骨相虽癯却饱书已把三长脩信史应无千斛到清居文章到地此为最凤阁鸾台次第除
　　吴江县作【保佑六年七月二十七日往镇江考试】
　　不行浙右已三年却上今秋考试船文禁何妨鸥鹭狎厨供旋得蟹鱼鲜逺山浮动太湖浪宻树防防小市烟及过长桥风正恶倚篷无语看清天
　　长桥望湖
　　太湖缺处束为桥摠把吴中景色包去百里间山独立跨三州地水平交古亭休説曽垂钓长剑何妨更斩蛟欲覔鸱夷无处所如今祗自网船抛
　　送沿江制使姚橘州尚书【名希得】自金陵赴召三首
　　自紫岩来百载余我公徳量世间无官髙也祗如韦布家庆真堪入画图忙处转多闲气象平时惟做实工夫此行当坐经纶阁须念苍生已及肤
　　阃寄当今第一难三年裘带笑谈间寛扶民力野声乐静压边风江水闲福地有缘钟阜住清朝却诏履星还过家闻説须留憩荷满江洲笋满山
　　当年赤手战南宫道眼收归造化中欲把一陶成异日已教两度受春风登门英俊知何限着意孤寒却最丰但愿身如秋后菊橘州深处寄深丛
　　咸淳元年乙丑冬同金陵制幕诸公游旧乌衣巷新来燕堂制叅董静字【居烈】有诗因次韵
　　王谢风流堕渺茫黯然懐旧见新堂山无多树夕阳逺梅始一花春意长燕去有时来画屋鹤飞何日到青冈休言枉洒新亭泪犹胜如今似醉乡
　　云西已矣江东漕司绣春园柱间诗尚存因次韵以冩感云【陆云西名献字景思陆佃之后】
　　栁边桃杏竹边梅尽是先生手自栽旧事已随春梦断新愁偏入老懐来空将满柱留题看无复常花画册开试上层台望秦望乡心禁得杜鹃催
　　自金陵趋行都过顾城湖三十里水光接天但风逆不可帆午间到银林登陆雨作
　　沿路连朝天逆吹今朝登陆雨相随自缘寒素例难阻非为老苍私控持山色青青无世变梅花皎皎是心知眼前有景足相遣到阙何妨数日迟
　　闻伯求弟鞠狱明允今日行刑而雪应祈喜而赋诗
　　勅香勤雪未如期谁信沉寃在狱扉玉阙晓俞三覆奏瑶妃夜剪六花飞从知刑罚分明处最系天人感应机喜极吾家有宣静眼中琼树转光辉
　　次韵子苍【名琦】二首
　　清溪游倦又浮家带雪来观上国华飞檄有声争致藁通闺得荐已攒花立看云雨蛟龙起坐笑春风鸟雀哗好向江湖忙着句回头纶凤出南衙
　　君学柯山我学家相逢悃幅两无华有缘偶食金陵粟连岁同听玉树花各占路头图展布不随人口鬬喧哗向来平实交相勉笑杀麤心古押衙
　　次韵史猷父乡集
　　两贤主礼一般春还是慈湖里曲人久旷忽行知世变相逢交贺见情真发身清苦盟方暖回首荣华迹縂陈更看他年陪菜酒耆英防后接芳尘
　　嵊县次韵赵主簿
　　为长于斯愧善羣那当世事日轮云吾宁忤俗少行志谁忍欺民上负君临政可能皆冉季读书均欲致华勲有澹台者良知我嘉惠新诗不敢闻














　　本堂集巻十三
　　钦定四库全书
　　本堂集巻十四
　　宋　陈着　撰
　　七言律诗
　　嵊县次韵答过客常徳慰覔酒
　　渊明欲学醉阳城种秫无由谩着情渴枕误成頽玉梦空槽宁有滴珠声去寻云岛人非俗吟到雪溪诗转清邻瓮夜赊聊送似知君已洗大苏觥
　　嵊县解印回家东郭道中
　　过雪溪前第一湾面前境界尽寛闲犹听人説我知县谁识身知前住山民社三年忧责外家山百里笑声间最堪喜处交情好明月清风心徃还
　　剡民望回再回剡宿陈公岭
　　夜宿云间第一峯一鸡鸣动万山空薄餐菜饭留中火牢着忙鞵踏上风髙处更无尘隔碍满空惟有理玲珑此时此意平生乐山下人谁此乐同
　　出剡北门道中
　　晴日烘冬宿扫隂蓝舆伊轧出山深田夫忍冻张旗帐学子忘劳走佩衿三载一余多少过万人相送独何心新官便好观风俗莫道无人识古琴
　　到徐晚村点木三首
　　江云薄薄弄秋晴小小蓝舆欵欵行才出晨光山自别稍迂石险垢方清峭崖全是古铜色好鸟畧无京様声林下住家图稳静近来此处亦多争
　　【阙】　　　　　　出门犹有梦悠扬五更风里秋初旺十里湖边雨亦香才出江头腥满市却行潮脚淖濡裳【阙】
　　山民垦种不供炊专把山林抵岁支父子风涛关性命官司分付取便宜泽梁无禁是三代竹木有征何待时便尽放寛能几许低头不问只攒眉
　　甲戌考类试院呈同官
　　天风吹散朴衣尘奎璧光中预校文老眼可能私李豸公朝正欲第刘蕡平生泾渭岂无见暗室雷霆如有闻一雨快晴秋意好预占太史奏祥云













　　本堂集巻十四
　　钦定四库全书
　　本堂集巻十五
　　宋　陈着　撰
　　七言律诗
　　次韵梅山弟惠鸡臡
　　手制鸡臡味可知两书走饷慰穷饥可能夜去闻声舞却效早鸣逃难迟伴宋读书知己久止由为黍愧非宜从今定入餐松约分付饕涎莫再垂
　　次韵前人醵更生会三首
　　满天地里暗尘飞老息奄奄一髪危种秫为生姑托醉采薇忍死未忘饥三间书屋鬼神防百两芒鞋风雨知咄咄书空如梦寐龙山谁记有佳期
　　刼火吹炎海水飞九州同沸釡鱼危有时杜老泪盈把终日顔回靣忍饥今古滔滔无限事乾坤纳纳竟何知便教强趁黄花约终恐趦趄罚后期
　　世变如轮到厄年危魂飞绕万山巅冥心前路追陶令回首中原属汉渊树鹊频惊枝上月醯鸡茍活瓮中天悠悠未是归时节风雨何时复对眠
　　次前韵示前人
　　人生不料有今年知汝扶亲走翠巅动脚可能无陷穽保身正合惧冰渊夷伤无奈明归地坎险惟将心靠天岂意老驱几折臂未能扄户日髙眠
　　次韵前人讯余遭蹶之苦
　　桑榆正要补东隅与子初期继二踈铁马涨尘难着脚霜猿引径各伤肤苦劳筋骨宁非福剥落皮毛不管癯賸欲寄书相慰藉呼儿频问雁来无
　　避难周姓家独眠偶成
　　夜宿山家谢主翁安排蓆藁地炉东枕头就借支矶石帕额防箭隙风酒瓮下眠添古话牛衣中卧有时通老吾看破人间事锦帐牙牀总是空
　　周翁留饮酒
　　晓对山翁坐破地炉拨火两相忘茒柴酒与人情好萝卜羮和野味长外靣干戈何日定前头尺寸逐时量而今难説山居稳飞马穷搜过虎狼
　　余牀帐为过兵卷去答梅山弟用余韵见寄
　　一牀破帐防衰翁席卷俄随掠骑东与妇同围肤炭火呼儿排作肉屏风从来不起羊羔想困倒何妨蝶梦通乱世流离多露宿盖头有屋未为空
　　十一月八日全家避难周姓家终夜以榾柮火用为御寒之具
　　兽炭银山醉梦乡何如榾柮地炉香防烟暖火权春燠错节盘根傲夜长夙许孤寒陪暖席不将光熖买烘堂风饕雪虐天昏黒独占山家一脉阳
　　长至日山家偶成
　　畴昔随班舞御香如今忍冻坐山房台云谁取书黄瑞宫日空舒刺绣光懒把酒杯心自醉闻歌肱枕意何长晚闭眼消详易赖有生生不断阳
　　次韵内兄舒通叟大博【名津】寓云南僧舍
　　河海翻飞信有由相逢莫学楚囚愁人方椎髻説苏子天把布衣存武侯世变古今张与翕人心造化去中留云南髙处应看透许得溪翁入坐不
　　又次前韵
　　吁嗟天数不人由举目江河万种愁为厉可无忠义鬼覔封忍见笑谈侯功名只作无时看气节须存险处留归去来辞非浪赋曽知此老此心不
　　三次书懐
　　黙察天翻地覆由寸心无处着私愁忠唐不复瞻双庙误汉皆知罪五侯牧马入南飞淛水将军遵北感陈留山川满目花如旧邂逅春风可问不
　　四次寄意
　　正大从来不径由穷崖今却伴猿愁栖栖宇内知师孔矻矻人前爱説侯昨夜撞钟搜句到他年笼壁把名留崆峒麦熟关时事此意还曽入咏不
　　闻西兵复至又为逃隠计二首
　　千村奔走浪尘沙又报西兵沸鼓笳厄防有谁知死所危途无处问生涯孤灯闭户一山雨逺梦当书二处家最怕入深饥莫忍难逢流水出胡麻
　　军屯多似撒星沙夜月犹闻奏月笳尚有空囊随杜甫幸无复壁累王涯草根木实逃生饭石室泥龛到处家天下苍生是谁误当年悔不壊庭麻
　　中和节寓山庵
　　小庵亦是小桃源时事方难住更便啼鸟落花忘客主青山流水见因缘得过一日是一日浪说百年谁百年分付妻儿更深避扫岩趺坐学枯禅
　　二月十八日过邑有感二首
　　植杖东风立晓寒凄其极目甚穷边黒尘犹暗新焦土青日无光老晦天花凤逢春谁借景杜鹃懐古自啼年吾今且忍须臾死得见生平或有缘
　　説着时难心亦寒斜阳焦土更无边故家空梦莺花地残户不成蚕麦天造物未应终絶物今年莫省是何年鬰攸独免侵乡校也向斯文要结缘
　　次韵梅山弟感时四首
　　吟情本是谢元晖邂逅年来世事非到处望中千甲解无人留日一戈挥杜鹃入洛啼拚死鸿雁辞南去有归浩荡春光千万里孤云叶叶向谁飞
　　世事滔滔趁多晖仰天咄咄付非非乾坤谁解中撑拄江海方听北指挥风舞南人新万户灰飏西岭旧三归只应天竺孤峯在一自飞来不更飞
　　春造曽分寸草晖晚经霜雪始知非中心痛事神孤往前靣虚名手一挥肯使晓猿随陇笑不烦倦鸟引云归絶粮只管餐松菊赢得身轻入险飞
　　边将才无日越晖中朝人是李斯非顺流兵马竟掀舞死战规模谁发挥忍看金茎移露去空歌玉树空春归不图世变今如此真与尘埃蠓蚋飞
　　次韵董伯和名箎二首
　　事难言处只长吁沸海烹煎一鼎如贫累转添知有命故交自絶本无书仕方见境大槐蚁走不离乡千里鱼已分归农谋半菽尚忧尤岁起秦闾
　　时难何必苦嗟吁自有山庄只自如行担应擕杏花谱闭门堪着竹林书静观尘外乗风鹤坐看人间减水鱼宇宙平安终有日却从旧卜大门闾
　　次韵弟观到蔡峯庄
　　簇簇羣山似铁围中间着屋与山依园多芋栗佐清饮池足芰荷供隠衣畴借搬家牛自跨有时见客鹤先飞未宜回首林丘旧賸把诗脾厌翠防
　　次韵前人寒食
　　今年寒食倍心寒不独松楸感涕潜青草遥悲新瘗塜苍梧谁认旧来山人生醉梦乾坤里时节晦暝风雨间只有杜鹃知此意傍云归去又啼还
　　次韵前人访旧
　　铁石心肠本自顽着身无所奈时艰仙舟难问桃源洞诗笠聊寻饭颗山道义岂随天地闭风埃不放水云闲相逢休説如今事回首斜阳古汉关
　　次韵前人伤古
　　当年天与袴中儿天到如今不与时事变风涛掀地轴军声电雹散雷槌鬼蓝柄国苦相误佛防守城甘自痴旗葢已知随驾去留西太乙更谁欺
　　次韵前人形役
　　谁能禅寂效裴休自爱清名慕李舟云露中年开辙迹风波晚岁转船头见花如刺时难痛遇事生根老滞忧但欲渔樵相尔汝怕人知我问来由
　　春晚课摘茶
　　玉川子后自吾生自课园中拾晚荣搀雨金芒排世好饱春翠瓣见天成不烦钲鼓腾山噉賸有旗鎗战酒兵凤舞赐团今絶想只凭苦硬养幽清
　　次韵梅山弟感时
　　翳日腥云洞尘是虽天做亦由人难禁老泪如囚楚忍托空言冩过秦风雪正培阳气脉山林幸有岁寒身功名已付无何有要及余光耕富春
　　三月卄五日醵饮于西峯寺分韵得因字
　　牢穿不借踏青晨信与林泉有宿因忙里偶成真率防醉来不省乱离身归途西岭何妨晩吹雨南风正送春烧笋煮茶须再到一山古意要诗人
　　次韵董声可重五
　　人事俄随世事殊尚存榴艾伴嘻吁懐沙到处哀新鬼瑞市何时见醉夫荣赐休思当暑葛早衰空感望秋蒲避兵禁恶同儿戏无计能逃急急符
　　次韵弟观喜雨二首
　　天勅龙瓢到底倾阿香飞驾防苍冥风霆震叠四溟立宇宙清凉万物醒行蚁知机先畏湿升蜗向上谩遗腥平生霖雨苍生志对景空懐海眼亭
　　世事纷纷付渺茫且迎雨信看农忙鸠声隔树宿云湿牛影落田新水凉处处丛祠羣卜稼家家蓐食早炊粮及时种得苖青活便觉秋风饭粒香
　　感时二首
　　国事如今到底输九天难叩哭穷途精忠无一郭中令异志居多刘寄奴经哨地空如大漠逃生山险甚飞狐回头钟鼎王侯宅今是谁人便豢刍
　　一防忠忱无处输与滔滔者走危途新声感泣尚书客破镜传盟宫主奴流散莫非中泽雁死亡谁是首丘狐平生师友多黄土吞哭何曽奠束刍
　　六月六日倪岙庵坐雨
　　山外黄尘不到门南风松竹翠纷纷暗中有虎村嘷合夜半闻鸡老睡分带得儿来同坐雨飞归家去欲排云收书忽报今朝喜病女加餐药奏勲
　　九月十日醵饮丹山
　　举头又是菊花天走遍山林命茍全忍赋庚寅伤乱世谩书甲子记流年陶篱一醉虚抛久萧寺重游梦觉然今是何时成此防教人平地説神仙
　　次韵赋南山广莫轩
　　洗眼来看广莫诗烟霏空翠雨防防四平地上一山起独拄天南羣望归乔木不随兵焰动好云时入寺门飞乾坤浩荡难言处猛拍防干阁口机












　　本堂集巻十五
　　钦定四库全书
　　本堂集巻十六
　　宋　陈着　撰
　　七言律诗
　　次韵梅山弟咏梅
　　冬塞方严春自通老根芳脉与天融清于僊李月梁上瘦似神苏雪窖中庾岭依然开信早孤山无复课诗工一枝在手驿风逺渺渺予懐谁与同
　　雪中偶成
　　寒光皓皓照残年方信人间别有天一色村中见流水半干屋上有炊烟洛人僵卧今谁问塞马飞驰正自便想得南枝梅好在风檐独立思悠然
　　次韵弟观雪中二首
　　剪耳严风利似刀吹嘘滕六做功劳大包天地为一色老尽山林无二毛借暖尚能賖绿蚁御寒终不羡裘羔天涯多少穷途客欲寄书南雁影髙
　　万里长天一様云纷纷吹下玉成尘能令下界皆称瑞谁谓南人不识真积冻已多为麦地培汤更办百花春强将光景寛衰老呵手微吟意欠新
　　送江与人
　　玉分自海仙奁藜腹新来约束严入手颇忧穷鬼捩収涎已羡老饕餍何妨带甲归庖惯相与调珍助齿甜要识淡中滋味永多加椒酒少施盐
　　正月四日到张车偶成
　　晴行半日到张车石路﨑岖趁水斜一窟山中成草市数株松下见梅花居民尽老他无事就土为生自有涯谁料如今同沸鼎不时飞鸟涨尘沙
　　正月五日访王韦轩知府【名槻】东坞真诏道中
　　晴光欲雪做新元访旧西来第一畨十五里行千曲路两三处见数家村山培浮土为田肉涧束湍流有石痕安稳不知危世事更从何处覔桃源
　　次韵董伯和灯夕有感二首
　　万灯无复艳端门一簇星毬里域春羌调悲酸吹笛社村声祥瑞卖饧人鬼神亦要民心乐山谷聊舒世态颦防好今宵天上月安知时事有陈新
　　其二
　　数枝灯火口祠门妆防山中一閧春俚语为求蚕麦福队游多是布荆人强随戏鼓防狂舞忍聴嘶入少颦见説九街罗绮地传呼禁夜令方新
　　次韵董三余【名元龙】约赏月丹瑞香
　　老仙平日练心丹荏苒光隂百嵗间随分种花供冷眼逢人留酒有温顔乾坤只作醒中梦风月何妨忙处闲有约酬春争起舞要防北道破先悭
　　二月二十五日醉吟
　　午酒三杯率处真不知门外有风尘溪山花木一帘影兄弟妻孥满屋春万事到头皆有命两间立脚要求仁羲皇以上已难问且作渊明左右人
　　次韵梅山弟感春
　　老来危迹感秋蓬万事都归马耳风百五节为春好处两三年在乱离中溅花难禁少陵泪缚柳休辞韩子穷最是残灯风雨夜杜鹘声里梦西东
　　用前韵记梦中所感
　　风引归舟逺翠蓬转头三见柳花风伤心殆尽王摩诘痛哭真成贾太中尚有鬼神知夜问谁知兄弟坐天穷此时此意无人防放读离骚太乙东
　　上巳日同弟观张子开防内弟贝端甫家
　　村环十里即朱陈时节过从气谊真酒味同甘山脉水韭香一洗俗饕尘云南近日偶无事天下几人知此春相对无言无尽意不将桃李着精神
　　三月五日过云南竺湘家旧轩南轩懐朝儿
　　忆昨携儿寄小轩儿今何在小轩存唤爹若有褰裳语恋毋犹多泪席痕两树桃花飞痛血一山松影防游魂销凝良乆忽如见与我同归家处村
　　山人送桧植于当门偶感
　　山人知我嵗寒情十里携来老眼醒凿破苍苔方丈地种为门户四时青春寒亦是雪霜意世变从他风雨腥牢立本根须畅茂不施巧结防真形
　　戊寅三月十一日为桑麦説苦
　　一年景象在春光底事今年春反常四十日来无防雨二三月里却多霜麦苗病燥饭亏料桑叶死寒蚕絶粮天下苍生不堪命但防人事即隂阳
　　脾疼大作
　　夜来宿痼起心脾展转无眠不自支水鸟信天那得饱河鱼作祟却乘饥苦无药力课神效烂煮菜为善医造物怕生安乐病时将疾痛甚吾衰
　　昨方为桑麦为苦今日忽喜得雨
　　连日南风雨不成今朝忽有洗檐声春膏唤起地元气仁脉流行天本情桑媍惊传二叶迸田翁痴望两岐生穷阎系命皆蚕麦最是难供急急征
　　闻杜鹃
　　帝魂旧话是邪非知得安危动处几自出蜀啼随地气直从洛去泄天机春风万古此心在云树千山何日归聴到如今转难聴恨无双翼与俱飞
　　与弟观侄津哭伯求弟道茅山泊东林寺坐雨
　　西来本是趁晴天雨卧东林日似年百念已成沈水石一行直作坐滩船何妨华萼添诗集暂与阇黎结饭縁决意明朝向东去山堂未到已澘然
　　题雪窦西麓庵
　　踏遍山南紫翠闗转西寻麓更幽闲菊花数本竹边路茅屋几间溪外山巧着轩窻随上下賸留书画在中间是庵信美非吾土自有莵裘足徃还
　　同黄东发提举游仗锡山
　　十八盘头翠碧函参差檐栋倚嵓崭桑根已换如来座峯顶犹存太白岩地有栗泥堪当饭山无松木独宜杉半天圗画风尘外我有新题居士衔
　　次韵前人食素馄饨
　　庖手馄饨匪一朝馔虽多品此为髙薄施豆腻佐皮软省着椒香防乳消汤饼粗堪相伯仲内包那敢奏功劳还方谨勿传方法要使安贫无妄饕
　　仗锡山别前人
　　结约登临百里深流连风雨一窻隂新寒灯火照清梦絶静山林生古音此日与君相别处有天知我不言心归途歩歩须回首苍壁擎云几万寻
　　次韵前人取别二首
　　初心髙处欲穷游兀坐书窻七月秋风雨已成贫甫叹山云却为老韩収从来人事有圆阙可是天公分去留正尔无聊负暄立志书忽落剡溪头
　　云斾吹晴踏翠巅冩成诗巻思翻然谁知同赋有齐已人指醉吟为乐天意自源头水中涌语如山色雨余鲜尾貂付分归鸿去欲便寻盟未有縁
　　黄子羽山长为不及同山行次余别东发别余韵见寄因再用韵以谢二首
　　文脉丝感慨深奎躔今直鄮山隂末流自直狂澜倒独步直成空谷音四海园林春事里一家松竹嵗寒心相知不必长相见明月春风处处寻
　　忆昨追随太史游欠招吟脚共评秋自怜蒲柳难禁老君向桑榆尽可収人物多从危世见山林盍有好诗留和篇忽转云南去便当同行云上头
　　十月二十四日过弟观寓出莱菔相欵
　　趁溪茅舍竹篱隂石径如蛇屈曲深吏卒不行烟冷处弟兄聊説嵗寒心牀头无酒可归算窻外有鸡留伴吟过午忽脩莱菔供悠长滋味在山林
　　次韵剡张知録名宓见寄
　　危途葢把隐为师名姓翻嫌世或知栗里已成终老计桐鄊犹记旧游时云山杳杳勤搜便风雨潇潇独寄诗目送心期无别语厚培根本做春枝
　　留范景山
　　满天风雨作新正下访劳君一日程长揖不交随俗礼苦言惟有隔年情灯生晕处醒相对犬吠声中心自惊人事难齐时事险聚头时节且迟行
　　游蔡峯过黄沙坑懐朝儿
　　入谷﨑岖十里程更﨑岖处见沙坑防儿曽记流鸿影老我难忘防犊情后日早知为死别当时寸步亦同行如今但有东风泪洒入流泉恸失声
　　溪上岙
　　满坡翠竹间梅花梅竹中间住几家本为牛羊安着脚近来狼虎肆磨牙青山緑水成烹鼎白纸乌薪等撒沙邂逅老农聊慰劳且随时刻做生涯
　　蔡峯似徐鳞卿名攀龙
　　老志襟懐得防齐东风吹暖送行藜羣山捧谷云居下一岭分疆水向西有路不来多事马满邨交唱太平鸡主人九十清谈健樽酒留连日又低
　　三井
　　两崖削铁上擎空下有灵潭与井同龙出世时磐石透水无低处洞天空余波喷作雷霆怒大旱腾为霖雨功兄弟相携防竒迹脚根牢立险中
　　董伯和竹溪寓居
　　三井西边十畆坡与云盘礴傲羲娥危时自説升平话险地今为安乐窝鱼鼈収溪供草酌竹松临户当花窠故园防榭姑苏问万世从来蚁一柯
　　次韵徐鳞卿
　　百罹身世不成家赢得萧萧两鬓华梦想山行三载里绸缪亲谊百年賖苍顔一见如枯柏佳语相延总粲花别后有诗须狎寄莫嫌踏险路谽谺
　　九月十日乡人醵饮丹山分韵得东字
　　山光肃肃净杉松草草提携里曲同不是休官住林下无縁问菊到篱东世途险廹闲为福乡谊绸缪醵有功酒散月明多感处牛山故国正西风
　　示都儿学书
　　都子方知砚石亲字虽小技盍留神鲁公米帖犹存古王氏兰亭已失真莫事锋铓多巧鋭要令骨肉两停匀中心端正手圆活此外无方可教人













　　本堂集巻十六
　　钦定四库全书
　　本堂集巻十七
　　宋　陈着　撰
　　七言律诗
　　次韵戴帅初不赴舟山醵饮二首
　　吁嗟世事已难言得过重阳强作欢白髪不供新様眼黄花却喜旧儒冠两三杯里意存古四十年前盟未寒青壁丹崖本深窈谁知冷处有人防
　　危时时节已难得况得知心盍共杯我檄方从风里去君诗却占日前来何须一醉独重九但是相过多几囘门外斜阳送行去眼光飞过碧崔嵬
　　次韵帅初浙西囘及得新居三首
　　闻得胥江尚涨沙徃来虽便重嗟嗟旧游怕説铜駞棘遗曲难聴玉树花满目山川谁是客无情天地若为家栖栖又入西峯下踏破山鞋几两麻
　　自昔恒河可聚沙今为何日更堪嗟未应絶物从孤竹尚可依人住浣花薄俗久嫌投刺客危时仍重读书家老吾幸有相过便尚得如蓬倚直麻
　　家有图书便不贫二湾门径碧溪濵山林深密宜今世梅竹婆娑似故人少闭柴门延野叟多营菜圃慰脾神几年役役方休息收放浑如一钓纶
　　载酒过俞叔可运干夜话
　　晴边杖履学偷闲十里溪山送入檐门外方争危处路竹间自下旧时帘数杯同醉寒中暖一枕髙眠苦后甜何幸诗坛有盟主狎相来徃亦何嫌
　　次韵史芝田来访
　　然环佩下芝山醉梦人间醒眼防三世相家知有后十分谦德似无官骚盟寛与江湖接清气直将星斗干难得相逢容易别因风时得劝加餐
　　晴郊意行到梅山示弟茝
　　安排聚首易参差信意行来始是竒山色堪餐饶有菊樵歌相应自成诗危时杯酌旱云雨老境襟期春水澌醉里更无门外话一声寒雁弟兄知
　　次韵范纯甫【名应发号着林】
　　与云俱卷出山迟邂逅初寒旺菊时纵欲挿花安得笑无从賖酒若为诗乾坤许濶自多碍风雨又来有故知白首犹存旧乌帽龙山何处渺余思
　　次韵黄子羽七十自叹
　　弃瓢巢父固云稀解印陶潜非是非风雨似知人世换溪山自爱主人依归时孤闷有茶屋天地独醒存芰衣我亦嵗寒松下草相望百里借春晖
　　次韵卢致逺见示
　　新春欲洗旧氛埃并竹寻溪试一来冻雨忽交疎霰下严风不放寸云开主人雅量诗相住老客归心梦亦催滑道何妨徐着步袖中金薤不虚囘
　　次戴帅初以水涨不及赴茂林醵饮重午韵
　　囘头林谷已云迟心不懐疑遁自肥有菊可寻方觉是无根自乐岂吾非危时一醉便为福好客相过莫放归欲吊湘累波浩但须珍重芰荷衣
　　次韵前人祈雨未应二首
　　交秋苦雨走疲农惟合投忱洞府龙里社相师凭梵呗山川无语笑盲聋忍教地寳罹枯渇安得天机防应舂聨日定劳君眼力雨晴只隔望春峯
　　龙君非是忍忘农一敬初终自见龙雨感通时元有待天分晓处可曽聋雷车怒激腾东海火伞忙収入下舂我辈报神无别事请裁佳句勒霞峯
　　连山王开诗试子午花【其説曰其叶落花红萼紫心黄其开也殆子末午末以复后则合故得名但于盛暑中见之】四首
　　三数茎须细撚金圆齐五瓣外红深酷憎媚俗长垂首善处骄阳不动心色变化成丹灶火时开落应土圭针感懐南北多分裂此独全名古到今
　　嫩緑扶疎红倒垂红间黄染数茎丝牢存本色心为主懒竞时妆面向谁受二气中开正昼当三伏里号炎曦隂崖故国长安路万里倾阳共藿葵
　　赤日黄尘任涨浮直茎疎叶里垂头金心不逐时妆褪赭面应为世态羞分昼夜间开落凖备离坎气品题优倚栏感物伤懐处何日崔卢入此瓯【此花一名覆金瓯】
　　低垂不足畏炎氛自是居髙避俗喧五瓣圆粘腥血重数丝牢缀蜡心存雅持本色明清昼肻驻残妆媚黑昏林下何人修炼到丹余流入此芳根【修炼人养子午气】
　　访赵景文不值
　　见了西山叹复歌老天元不奈人何一身死防松楸活满眼生来兰玉多忍处要如顽铁石平生能定恶风波世间终有安时节细把林泉嵗月磨
　　次韵朱景伯来见【名承孙】
　　平生四海弟兄之况是乡闗见白眉方醉梦中能独醒自离乱后笃相知溪山坎坎劳飞斾风雨潇潇苦説诗老耳不堪闻别话青灯对影复何时
　　次韵戴帅初见寄二首
　　胷次玲珑逹事端入山买屋贮清寒奉亲最乐危时见与俗相忘实处防闲辍琴书翻兎册旋添竹树隔牛栏防衣淡饭门多闭章甫何妨独旧冠
　　水镜空平取友端频来山外伴酸寒交朋旧在兄弟列古道新交世俗防地近诗筒多便翼月明心事两危栏自家头脑冬烘甚犹幸偷安未毁冠
　　次韵弟观授学陈子得家
　　忆昨依依话别端潇潇风雨满山寒去家幸是老亲健坐馆当如初宦防归梦随风扬客袂吟情逐日冩诗防从今稳入林深处涂炭何縁得污冠
　　赋陈子得书楼
　　危楼得地着身安冬月烘炎夏气寒木末清风平与接山中本色晩宜防课儿勤读书充架留客髙谈袖满防门外流渠源水活不妨时濯自吾冠
　　次韵张子开喜雨
　　泽连朝拍稻畴老天着意做今秋虚爨已报生尘甑艰食俄忘淅米矛甽口涨新浮白腻禾头濯莠湿青油疲农欢喜还长叹官已催租不待収
　　送酒与元春兄
　　九月风光又一年君家无酒坐无钱翠微虽负菊花约安乐应米饮縁举世方争沈醉境谁人能顾独醒贤两从事送聊相谂防取一般平淡天
　　与延庆老若圭游锡窦仗锡二首
　　坐断青莲七寳池又携铁锡踏嵚嵜一千丈锡与心照二十里云随步飞崖壁遍留吟墨迹樵刍争防袒红衣山林湖海本无二处处风光属指挥
　　有意西游万玉峯徃来何事太悤悤知心能几片云外囘首应多明月中争供栗泥懐太白终留梨实待兴公从今若枉诗相问我住丹霞水竹丛
　　同赵景文到梅山弟家
　　脚力犹支一里间得闲便不知艰难可人本色山林屋避世珍羞芋栗盘来徃任教诗眼热笑谈能化老身寒感懐棠棣诗章在试把丝桐櫽括弹
　　次韵戴帅初见寄
　　儿造从来自不情百千万变底人惊人生水上浮沤影物论风前乱叶声自笑醉吟空赘传谁知橘影竟无名况今衰老知何用惟有闗门答五行
　　寿同父兄七十二首
　　光风顔色雪髯鲜已到人间稀有年心好共称生下佛身闲自谓饮中仙安贫真味齐眉馈养善良田髙枕眠更防灯宵儿迎妇一家春与月团圆
　　吾家兄弟笃天伦晩景怡怡仅两人门户相依杏隂旧藩篱不隔棣华春难逢燕夜如今日囘愧鳞年以次身造物倘容顽健在愿为老栎伴庄椿
　　闲居有感
　　参差梅竹槿花篱强对溪山傲百罹终日书声清屋气四时蔬食寿家规苦儿知学何妨懒老妇安贫未觉衰无处可脩牀下拜门前心事碧天涯
　　壬午九日有感
　　修茂堂中九日杯今年无复寿兄来把茰空感同防防挿菊难教一笑开不使犬鸡当厄去却闻鸿雁送声哀浮生忽忽何须感荒草牛山戱马台
　　出门寄弟覩子得
　　半年腿卧近方仁一出门来拂濯身交十月天村景好连三日雨晩晴新青山无语自知我黄叶是愁还可人谁信幽居便忘世渔樵亦自有经纶
　　偶成寄呉竹修【名垓字山甫】
　　天自髙髙倚葢斜遑知人事可嗟嗟公移急甚擘张弩私系甚如求破家镇一方浮劳地柱救众生病办天花万般巧计输平实笑杀当年复壁涯
　　次韵呉竹修庆余免役
　　大道荆榛万径斜中间役事防堪嗟私心自分齐编戸公法仍条存宦家免把血躯供刻木尚存醒眼傲空花要知天理无穷处风雪严时春有涯
　　次前韵与前人同舟自城归
　　夜泊南津梦岸斜老来行役只堪嗟满篷风露五更月残梦溪山百里家蹴起睡奴催縴路坐同吟伴説梅花此归又且深深住澜到中间要见涯
　　谢前人留宿饮食
　　芒屩东归日已斜故人留滞岂来嗟数杯烂醉饥时药一枕熟眠安处家湖海友朋多宿草乾坤今古一风花但将无事防时事来徃溪山诗未涯
　　又似前人
　　薄俗交朋赴字斜可人一见只惊嗟心凭实地应多事诗引清风归一家休防马头秋后叶自培门里嵗寒花何时相接从容步遍歴山巅与水涯
　　寄魏倅万初
　　衣冠古雅御风行为我迟留半日程未盍簮时劳梦寐一倾葢后见生平相防惟有兴亡叹欠死难将出处评囘首梅花古松下忍寒终不惹春情
　　寄崇福王泽南洲
　　天地中间澒洞尘山林须是好三分危时安饭僧家鼓浊世清风相国坟老后重来如梦见静中自韵以心闻同游话到溪头别寂寂斜阳淡淡云












　　本堂集巻十七
　　钦定四库全书
　　本堂集巻十八
　　宋　陈着　撰
　　七言律诗
　　赓呉竹修雪诗二首
　　寒勒银河不放流幻飞六出人眸谁知青女老成手自媚冥冬尽头积峻便如羣玉府抛空还作水晶毬西湖桥畔孤山上欲访梅花有路不
　　天将洁白洗纷华谁识人间有叹嗟驴子已无诗客路羔儿偏属武流家惊心玉树伤遗曲囘首琼林忆赐花毕竟纷纷总成幻抱琴无语剡溪涯
　　次韵戴帅初除夕并寄弟观二首
　　天如旋磨又今春留得非才未死身浮世生来真逆旅危时老去少同人俗情一夜分寒暖道眼百年无旧新但恐明朝官事动呌嚣隳突满乡邻
　　兄弟相依久在邻又添一嵗话情真梅花素入两年眼椒酒难痊百病身敝帚自珍从众笑破皮非怪亦多嗔柴门一任风开闭静防争春车马尘
　　次韵单君范行李中诸诗前数章自道后二章为此人作也八首
　　心如古井不生澜无奈形骸寄两间老境阳春亦风雪危时明月自江山琴书有旧聊相与门户虽贫未是闲儿女不知何世界欢传花事已烂斑
　　宇宙中间战血腥不才难应少微星穷顽得寿非三甲老拙无闻况六丁醉后时歌东里曲闲中堪伴北山灵门前总是尘埃事惟有梅花照眼醒
　　老不能狂心自箕覧观宇宙百非宜沉舟那管防争水抱瑟难随竽用时秪把书医凭困几闲从决访山疑夜来牕下青灯下兀兀无言思
　　纷纷万变自鸿荒人事都归梦一塲龚胜余生秪亷里渊明初意岂柴桑山林有味儿亲圃风雨无眠客对牀衰老近来诸事废渔樵倡和是文章
　　残生光景满腔愁平地江河汹涌流可痛事多周正月不言心有晋春秋俗饕无梦亦寻鹿人饱自歌谁饭牛咄咄向天天莫问方来毕竟几时休
　　欲言心事鼻先酸冣怕平流亦倒澜尘路争车甘下泽雪毛满镜自南冠髙悬古月防时变相与春风到嵗寒案有陶诗须细和无鱼归铗不须弹
　　浮世憧憧为底忙百年光景等风狂乾坤自隘胸襟豁言语无多意思长但觉髙歌同夜酌未应别赋冩春伤吾侪渐喜无人识自做无名草木香
　　山林气骨本来癯客气乗时敢阚虚韩愈无医惟赠遣宗元何病岂工书不烦天女梵花散自有乡人傩茢除到底羣邪须一正请师孔祷莫踌躇
　　次戴帅初与范儿瀹诗
　　世变纷纷蜂蝶丛人情落落马牛风山林犹喜典型在师友相从义气同坎有亨心方善处兑为丽泽要深穷暮春乐处儿知否好趁曽门咏舞童
　　同范景山到城西岙游鹿苑寺
　　片防带月趁潮行晓夜三江作住程上塜偶随厐老去过溪忽见逺公迎山疑无路亦多路鸟独有声时一声幸自醉归风唤醒斜阳烟草旧花城
　　留前人处有感
　　友壻从来义断金旧春一别到如今琴帏絶奏香灯冷花圃犹荒风雨深三夜书窻同话古十年人事百伤心杜鹃只管催归去不道客行有苦吟
　　城中赴范纯甫酒有感
　　杜鹃啼断洛阳桥心与萍流絮与飘风雨故都同死梦山林晩景十年饶相逢得醉有今日万事忘言付落潮见説隐居归我里尚堪鸡黍狎招邀
　　天台徐德源许以谷应借
　　枯淡生涯寄草莱短供不给甑尘埃吾徒例有絶粮事世俗何从索米来邂逅指囷如鲁肃分明流饭自天台不将乞字书为帖拙语聊于一笑开
　　次韵杜孟传【名世学】送归剡
　　天空地濶本无言兎走乌飞自做年老景光隂炊黍外客窻风雨醸梅前事随笑去户门福诗为别来朋友贤河水洋洋山杳杳一声归橹緑杨边
　　和呉竹修
　　滔滔世事黯难言忽忽光隂况晩年草野姓名萤爝里江湖消息马风前论交有得无新故处变如常是圣贤何幸相知足磨琢言诗须到赐商边
　　癸未生日书于本堂
　　与云俱卷十年强百短难医独命长自有青天防晩节不将白髪换时妆田园活计雨声好湖海醒心山气香得一日闲胜一嵗老来免得别思量
　　次韵呉竹修立秋日
　　白帝来时赤帝归年年流转不违时书灯有约花先喜庭树无情叶自知楸市谩劳兵后梦莼乡仅免客中思老躯便动衣裘想胠箧其如穴壁儿
　　次韵前人贵籴
　　麦甑凄凉稻尚青粒珠乘急价掀腾市平本易无千斛仓籴良艰且五升长是信天还自活未能送鬼任多憎囘头钟鼓羣峯寺饱饭髙眠独有僧
　　次韵四明孙常州【名嚞字耕寛】
　　忽忽光隂日隙尘囘头十载两襟分聴经偶枉真人驾过首犹懐处士坟危世清风谁一面青山啼鸟自相闻慇懃寄到新诗巻寄字终须问子云
　　拜先外舅墓坐雨用赵景文韵二首
　　説着韬翁泪然得来展墓及春先松楸旧垄惊如许风雨寒宵坐有縁余味淡交微醉酒囘头流俗未烹鲜明朝又别西山去多少懐思集晩年
　　巻懐经笥袖名鞭千载隂何暗结縁清似嵗寒松独立健于霜晓鹘争先尘埃事与心相避醉梦人防眼亦鲜肻使鸡林浪传去纷纷吟梓不同年
　　賛前人第四子良汉周嵗
　　昨见初防浴露儿如今又满一年期山林深处寿髙木薇蕨清风坐瑞芝试取印来知异日能将字认已多时诸郎自是诗书种嫡出源源分外竒
　　梅山弟来同饮醉书本堂
　　谁将糟粕视诗书兄弟何妨做拙儒流水青山同醉处清风明月几归途樵歌相与为吟友草市谁教见瑞夫宇宙如今惟有酒太和楼下烟芜
　　嵗首戒子到外家展驾寄内弟竺少博【名滈】
　　古俗流传重嵗新交相来徃笃亲亲外家在望无十里内表如今能几人筋力难施身已老形骸不索意方真儿曹能拜何妨遣要使绸缪百世春
　　二月四日梅山弟留饮
　　醉中咄咄向空书开眼犹能傲薄夫多事光隂存社栎十年筋力老园芜籓篱吾道难为党衣食诸人未信儒懐抱海深姑寄酒习家池上不同途
　　春日偶成二首
　　老景还逢春一畨尚能消受自温存蚕寒风雨棃花屋蕨熟人烟桦角村无事课儿多闭户有时见客一开尊旁观莫笑谋生拙元是诗书旧子孙
　　乌兎催更日夜畨独于衰朽尚相存世情富贵鲍鱼肆老眼风流麻鸟村牢立诗肩撑雨屋施营酒料续春尊芒鞋又办游山计我亦兴公不姓孙
　　用戴帅初韵寄孙常州
　　溪绕山围杨柳遮战蜗国里退闲家儿孙满眼堂千巻賔客多贤馆五花立脚东臯防倚鸟囘头温水笑跳蟇相知惟有诗相寄便羽一封三印斜
　　送丹山主者周东隐
　　飞来峯头飞铁锡一坐八载丹霞岑山林成隂饕眼浅议论近古咻机深白云泊对不留迹明日行空是归心可无坡翁捝戒老试聴重新钟鼓音
　　夜酌丹山
　　石路深深着梵宫緑隂截断出尘红春风杖履闲忙外明月山林醒醉中有酒何须白莲社无诗可入碧纱笼归途自有儿扶笑不用过溪劳逺公
　　东隐退永固龄叟留之慈云西堂
　　识破机闗便出林满天刼火可能侵水流不去青山影风雨俱髙白鹤心物外弟兄相契合眼中世界几浮沈是知处处虚西榻难得慈云一片隂
　　拜赵端斋墓有感而书
　　流俗滔滔逐乱尘典刑卓卓老宗臣山川在眼孤忠泪风雨无家一梦身及奠生刍吾已晚忍防宿草自成春方来世事谁能料须认分兵防墓人
　　咏孙常州飞蓬亭
　　藕花池上竹梅隂一舣中间用意深畵舫规模供燕适虚舟世界防浮沉快风未信千防福逆水难凭百丈心惟有此蓬飞已定更无惊浪怒涛侵
　　过仙山咏孙松磵新庵
　　雅懐欲友汉刘樊巧筑廜防压大兰檐宿白云山气重门无赤日树隂寒少年自得老成趣危世难如肥遁安下界黄尘从扰扰不妨髙枕梦邯郸
　　甲申夏到仗锡忆戊寅秋同黄东发游
　　布袜青鞋共踏云七年徃事不堪论湖山宿草梦防到风雨秋灯诗巻存后死犹能传耆旧平生相属老儿孙老禅携手经行处薄采芷兰招楚原
　　暇日偶成
　　天赐衰年一屋清住深不接过门声带泥笋角烧易熟得雨芥心批又生山与云深时弄色鸟乗春旺自呼名谁能计较方来事粥料何妨逐日营
　　夏五再游慈云
　　青山屏绕碧溪湾不是闲身欲到难好客易招才隔水先茔在望莫凭栏三杯便是人间福半榻聊分物外安扶醉有儿归路稳不妨风露旧南冠
　　诗似来石门同少野
　　山林危世是亨途道眼相逢菜味腴愈契大颠非为佛坡知老印本来儒携晴雪瀑藤花路话旧青灯栢子炉万事已抛松枕外不妨姓字落江湖
　　用帅初韵谢其爱我之意
　　锦云忽把老瞳遮寿语何为及我家怕説庚寅赋湘芷谩书甲子谱桃花长途交骛防为虎孤迹偷生蛇放蟇人世到今何足问桑榆况已日西斜









　　本堂集巻十八
　　钦定四库全书
　　本堂集巻十九
　　宋　陈着　撰
　　七言律诗
　　兄弟醵饮访雪航次弟观二首
　　天女多年为散花晚年来此寄年华贫因好客甘如荠诗解醒人苦似茶入室谩为云作主开窻惟许月通家有时得句忙题处满壁淋漓字湿鸦
　　梦断天边飞佩霞短笻松路趁溪斜归鸦山外烟如畵过雁云间雪欲花跌宕琴书谁我辈承平钟鼓自僧家从今载酒须同醉兄已头童弟髪华
　　偶成
　　生计何曽问有无心安便是邵尧夫搀春菜奉清饕味耐冻梅呈本相癯闭戸茶香浮雪屋推窻山影落氷壶终朝幸自无他事忽聴儿童报索租
　　游慈云
　　老懐不与世情便才説闲行兴翼然微湿易干沙软路大寒却暖雪晴天未曽到寺香先妙底用寻梅山自姸笑问松边人立石汝知今日是何年
　　次儿瀹以年字韵呈喜而又赋
　　一诗未足见儿贤意气中间颇蔼然忠厚人家宜有后乱离时世始知天老懐信汝穷须逹俗眼从渠丑傲姸培得根深花自茂莫将今日防他年
　　深瀹既聚用先前韵示之并示侄溥
　　吾将语女女来前勿聴吾言藐藐然君子最难端造处人心易失本来天须知妻系家兴废自有人分行丑妍三世一门诗礼在莫教春意有穷年
　　游慈云
　　晓日烘晴一白晞青鞋踏滑叩禅扉千山流瀑溪声活二麦涵滋野色肥僵卧不妨晴又出兴来谁肻夜空归弟兄欢笑儿扶醉满袖新诗下翠微
　　次韵赵景文见寄懐亲
　　薄俗滔滔逐水流谁能古意两绸缪白云终日静相向紫气有时来更留啼鸟已呼春到了醉驴曽记旧游不山林乐事输君早未遇仙炊已转头
　　七十见梅有感
　　万木多由冬折磨孤根却做老生涯寒心欲吐知谁主瘦相依有自家祗许江南鸿雁见肻教春后蝶蜂哗风吹不断西湖梦一曲从他月落笳
　　送单君范赴汪西臯馆
　　溪水沄沄云出山行边意思自相闗欲从杖履吾已老犹喜诗书君未闲道脉不随多事去文风似放一分还纷纷世变忘言外春在西臯花柳间
　　次儿生日八句示之
　　祖心流庆我生儿説与吾儿初诞时吉梦觉来珠蚌拆喜声浮动玉麟知如今弱冠归妻后此是平生进德基自有季方家様在一门诗礼要扶持
　　凝光亭偶成
　　一寸春晖直万金谁能白发系花隂燕莺已付新春耳蚕麦犹闗活世心坐到夕阳如梦寐防来时事只沈吟满风吹面忘懐处何日何人更似今
　　梅山弟池边醉吟
　　两冈衔口水流唇茅屋三间松四邻花影落池尘外境鸟声喜客静中春生涯已付桑林旧活句还随菜酒新滋味悠长有兄弟不知山外更何人
　　弟观喜董稼山至有诗因次韵二首
　　苍狗白衣纷过云到头故我始为真山林髙防平沈世风雨难摧独乐春时出苦言医俗耳多培好事寿闲身仰天咄咄今何日百里相过有若人
　　误辱髙轩访子云须知我自是元真石心已落千寻海霜鬓难留一髪春门外道途新旧眼兵前朋友死生身如今聚首休轻别他日黄金枉铸人
　　次弟观与龄叟诗
　　雪窦飞来一片云寺门兴起緫由身钟鱼饭众有今日钲鼓粥神多信人两阁眼空风黑夜四山手植雨青春我今亦是陶潜辈三笑图中就冩真
　　八句呈董稼山
　　楼阁髙虚压翠微诗囊酒檐答春晖山环水抱花相映天濶云开鹤自飞已有新隂共醉卧何妨清话放迟归浮生难得如今日囘首人间万事非
　　别龄叟八句
　　翠竹黄花曲曲香中间犹有太平腔淡交一饭云山鉢诗梦对牀风雨窻忽动归心随晚防尚留醉兴寄春缸闲行除到禅闗外牢闭柴门学老厐
　　次韵黄长孺
　　人情相得古来难肻遡溪山伴退闲潇洒风流屏缛外和平气味琴瑟间鹊巢自爱居南国鹤帐从教怨北山只恐杜鹃声梦里与云飞去欲飞还
　　长孺因吾二诗有负米分邻之语因又次韵饯其归二首
　　声气相投玉应金花前话到翠成隂一清门户无同脉万古诗书可立心母子要知乌哺反夫妻应感白头吟若言相谂早须觉难得青春长似今
　　纷纷薄俗事轻唇自喜衰年德有邻危世孤儿华髪母归舟百里碧波春不因噬指感懐切肻学呕心搜句新娯舞慈庭应细説丹山笋蕨正宜人
　　次韵黄虚谷
　　弓招消息下幽京羣起张弮不受檠衰朽分为林下物英雄谁取彀中名坐防年少抟双翼争把时铦驱五兵万事要终方可见休凭水到説渠成
　　答范景山昼诗见意
　　緑隂门外涨黄尘来徃清风自可人契濶一尊灯雨旧平安数字麦寒春闲居有味何妨拙古道无情却耐贫漠漠水云山隔断何时王翰卜为邻
　　次韵弟观晚春风雨
　　天正宜晴却又非云顽未是放开时可曽路滑官移缓但觉山寒农务迟风雨颠狂如醉汉乾坤正大亦嬉儿隂阳自有人调燮牢闭柴门只自规
　　次韵石秀叔闻莺
　　分得天机自动簧与春相约不参商无情有态眉如畵是曲非腔口尚黄公子旧呼归梦境友生新好出村庄山窻诗客先聴处冩入乌丝句亦香
　　次韵侄溥到云南外家囘
　　二竹家传发亦微眼中难问是和非诗书事冷官符快韦布形枯缯户肥儿戱仙楼空梦见老过颠岭只愁归山溪亦有不平处终日喧声水战矶
　　四月八日携子侄到上乗偶成
　　白首犹堪数里行相过一笑见山堂残僧门径静于夜新夏林塘暖自凉且借吟牀娯半日何妨归笠戴斜阳我来岂敢辞筋力先陇松楸倚寺劳
　　次韵长儿生日示诸弟
　　吾爱吾儿责望儿终身实处防平时夫妻琴瑟方为顺伯仲埙篪便是诗要向鲁邹中进步先从曽闵上求知酒边见汝倾心句不觉摇头笑脱颐
　　用弟观韵二首
　　住世光隂晓日霜浮生谁弱又谁强干戈时节贫差穏诗礼人家话亦香何用移文来北陇可能把酒博西凉妻无愠见儿堪教门外从他沸一铛
　　粉儿乳子等蓬麻书种精神见始哑自分闲居培玉树无心劳役防金沙如龙当有腾髙日何恙能侵积庆家乳哺薄乖随勿药畨成防浪记涂鸦
　　季秋入城郡人迎鲍王有感
　　满城呵道涨黄尘仪卫森严亚玉宸幕帟游魂勲阀旧鼓笳杀气谱家新西风儿戱知何世末俗民心只有神元坐僧窻増感慨梁公已矣更谁人
　　次弟观与雪航韵
　　老友姑从方外求危时亦可少纾忧笑图难赘余人契病室应闗一世愁饭淡是縁终有味故山虽好莫囘头满航雪意偿无价住色空中足应酬
　　次弟观为陈子得纳妇别李亲家
　　马头姻缔熟相寻谁识清交旧绂簮泽底李无门望态村中陈有世婚心别来得见百罹后坐到忘言两意深醉里送君何所有嚼梅花碎冩成吟
　　侄溥生男命曰迎孙取迎长之意且为方来期也因赋八句时乙酉腊月二十六日
　　应梦熊祥月又圆以迎命汝岂徒然迟之蓐卧十朝后恰似阳来一日前极处逢生天意在长孙得嫡祖心传相期他日成人事复见升平要着鞭
　　次单君范遗次儿韵效鲁直体
　　世变不常有隂晴吾道由来自坦平安得天资白受采要凭学力浊为清三日刮目迎逊吕一月坐春盍孔程便须从今加鞭去庶免辕越辙幽并
　　次韵梅竹潭见示
　　曽携古调坐琴清独有知心老灭明百拙相安无异政三年一信自同情绥强粗祖太丘实宰社终慙户牖平桃李春风重囘首谁知倚树有新盟
　　次韵夜坐
　　山林分老不求官梅月窻深耐坐寒浮世人如春梦乱明晨事作宿縁防膝边灯火心相付眉里杯盘量自寛睡去醒来朝复暮百年如此是平安
　　单君范过西臯迂途来访一诗道别
　　老境途迎作梦防出门相送是愁端分携不去有心在长揖无言囘首难雾雨暗山家信逺春风吹笋客心寒儒生例是多劳役幸得琴书路尚寛
　　送同少野赴华藏寺【在常州】二首【有父年已八十】
　　絮防防头太白峯忽然霹雳起虚空遯庵强出本心退荼毒髙迁好様同南北云山十年梦东西浙水一家风无边福量如何説龙象都归禽纵中
　　落花流水去防孤风雨交情奈老夫诗屋知谁共云月笑图和我入江湖千山遮眼梦自到万笠传身书可无家有寿翁垂百嵗尚因归省及桑榆
　　次前人韵以寄
　　流俗谁能问故知殷懃书信驿同驱古心地老天荒日闲意风来月徃时交一臂间机尚失隔千里外防难期从今要识相思瘦认取青山槁木枝










　　本堂集巻十九
　　钦定四库全书
　　本堂集巻二十
　　宋　陈着　撰
　　七言律诗
　　期归生日
　　当年分得月中胎八嵗精神愈觉开小学路头方谨入平生根脚要深培家贫只问子贤否父老何妨兄教来须识此身闗系大莫如流俗趁波颓
　　次韵女淑寿兄诗
　　道韫生来亦谢芝解吟今有寿兄诗着行布字银钩细镕意成辞金薤垂义气流行亲手足笑风吹到老须眉自家儿女能如此一味清甘足养颐
　　又用韵示长兄
　　向来枯卉亦生芝种学才深可瑞时语海方知蜗井浅培风当使翼云垂可能任运如彭泽也要名家似蜀眉理义本来非外铄自求两字盍观颐
　　丙戌五月朔闲坐偶成
　　石火光中见嵗华溪云深处寄生涯诗书屋下无嬉具桑竹窻前有美花抝境日増多活媿嚣尘天与一贫遮乾坤自隘乡邻好犹得开门守故家
　　宿天寜寺偶成
　　参差新复古禅闗残树踈篁百亩闲清晓轩窻初雨过黄尘城市自深山一家暂付客天外半榻分僧夏间犹有故人相访问到无言处是时难
　　因闲坐偶成韵谢黄虚谷
　　梦曽骑马到京华老矣盟鸥寄水涯囘首故人多宿草攅眉晚节自寒花南风谩把初心鼓西日难将只手遮犹有穷吟谁管领何时王翰作邻家
　　次韵黄长孺
　　玉润深惭氷未清午轩杯酒见人情艰难方识山林味亲戚还兼朋友盟安用白头伤世变又防黄叶报秋成羡君燕奉潘舆处淡泊中间礼乐声
　　用长孺七夕韵
　　炳炳双星从古然滔滔多话到今传茫河上曽无事醉梦人间自并縁妄不易袪姑立我巧如可乞岂为天痴儿受三年诈独有崔生此语贤
　　七月望郡庠赋秋声诗且欲不犯题字及见所作良可发笑因赋二首示诸儿
　　天教少昊管金行发越清商妙莫名万宇虚凉机自动千林摇落气难平怒为伍子潮江吼细入欧公夜壁鸣冣是幽窻多戯处数声唳月雁南征
　　气应商声又清人间难聴亦难名非神非鬼洞庭乐为鹤为风淝水兵老叶自吟髙处调寒螀相趁閙中鸣西风机年年事分付与天心自平
　　次呉竹修寄泽南洲韵
　　君客蓬壖偶滞留我寻菊伴枉经由翠微轻失相逢笑白髪堪禁几别愁只为交情如管鲍未能忘物似聃周何妨重约论文酒尚有橙黄橘緑秋
　　次韵梅山弟
　　挂畵烧香书满前风标清出剡溪源平坡肘腋眠牛陇小屋规模放鹤园外事任如黄叶寂闲心暗与白云论应须到希夷处自是三峯直下孙
　　卢竹溪得处士号邑伊有诗卢以其唱及其自和来求余次韵
　　梦破邯郸百念齐长汀西畔半分溪防符清出黄冠品承命荣加紫诏泥径防更谁疑晩节山居有客侈新题老吾亦是三峯裔何逹相逢有子兮
　　儿侄軰为燕老集石秀叔以诗来和之二首
　　身是书中老仆童布衣不遡马头风虽无二顷资穷巷犹有三峯着睡翁虚室谩留荘叟白新诗忽见相州红危时流俗滔滔去铁石心肠独我同
　　白发扶携緑发迎今为何日自欢声任供觞豆人情便存古门庭俗眼惊寿语相期滋我愧醉吟多感有儿赓但令里曲皆知孝此酒何殊考叔羮
　　丙戌十一月十六日迎孙试周八句
　　杏林深处长孙枝春意烘堂防试儿硬不移匍匐手语迟厚养粹凝姿喜开三世瑶环瑞满望重闱白髪慈与汝家传双色笔文章得力岂无时
　　呉竹修以诗寄次韵以复
　　避世归来星一周小丹山下剡溪头风尘满眼醒如醉宇宙闗心笑亦愁书几日聴诸子业菜畦时共老妻游吟鞭倘践相过约鸡黍犹能食仲由
　　用前韵似龄叟
　　蚤嵗雄心撼不周晩年归老契禅游肻除酒戒容元亮欲答梅花愧子由隐几云山长在眼出门风雪又囘头元宵有约慈云阁灯火能无感旧愁
　　賛王来山爱竹祠前枯竹再生
　　清防祠香立翠痕谁知活处发霜痕生生与善相为脉节节是仁皆可根方信虚中含造化何妨直下长儿孙更须就此封培去千亩成隂百世门
　　次韵崇福老泽南洲
　　邯郸枕上梦囘身景照窻前醉卧人山别是天迟放晩鸟知何世早呼春乾坤大事三缄外湖海清交一笑新此去莫嫌来徃密免教云树两驰神
　　示梅山弟八句
　　浮世蘧庐付一呀诗书余沥子孙家两池分受髙低水四岸量栽次苐花笑傲溪山如故旧招邀云月共生涯相逢数酌春风酒不信人间有战蜗
　　次韵古竹亭
　　巻収湖海入髙懐勘破人间蛇影杯老骨耐防寒后柏古心相沃渴中梅何妨风日同清美不怕山云碍徃来多少诗香播牙颊夕阳移酒坐兰苔
　　和息庵呈防山韵
　　象骖来自海之濆何幸相逢孤独园好句不妨诗共屋戱言敢及赋名坤江湖自有清风调云月难招流俗魂千里文章本同味几时尊酒细重论
　　诗送读易堂张碧窻之扬
　　占得资身话柄髙六鳌岛上足逍遥南风又送飞霞佩北道相期明月桥要坐虎皮专易説肯携鳯侣共吹箫此行直上青霄去不比闲纒鹤背腰
　　呈龄叟
　　寥寥古道独开门一见无言心自闻别后黄尘留四月坐来清雨洗三分鳞鳞秧活方吞水翼翼山飞欲舞云此景此生如此酒证明耐久有南薫
　　留西山
　　老惫无如汗枕何起防玉宇防银河残山剩水凄凉甚明月清风感怆多无计闭门遮外事真成开眼梦南柯坐来不觉东方白又是余生一夜过
　　赠平原师妙觉归温州
　　喝破炎尘一锡飞迂程千里访衰迟袖中明月无时价面上清风似故知契顺何求惟勇义参寥欲去且谈诗便应立脚五山顶未死相闻倘有期
　　次韵赵寄庵【名应龙】
　　家住黄沙緑水湾功名土苴任天悭顾瞻宇宙惊多碍収巻江湖憇一闲处子声容心自铁太公年几鬓才斑老来难得重相见明月清风处处山
　　见雪
　　冯夷老手妙庄严一色工夫一夜添统巻山河还太极平抛珠玉到穷阎瘦吟相谂梅寒苦渴饮何妨秫冻甜黄竹方哀籴方涌幸犹三白是丰占
　　次黄长孺元夕韵
　　流俗谁知运防元逢塲作戱逐时论梅花簮烛行呼野竹叶装巾醉舞村幸是深山寛夜禁苦无佳月破天昏鼇山盛事当年梦老不禁寒早闭门
　　上乗展墓示子侄
　　吾行荷谢老天公不放南来送雨风笻杖步前皆雅兴梅花香底欠诗工尘埃辟易青山外丘陇凄凉落照中一片初心分付处儿孙他日记衰翁
　　次韵卢致逺祈雨喜应
　　四郊多少出云山六月如何得雨悭天意茫茫知否外秋成岌岌有无间人非稼穑谁为命职在蛟龙可聴闲终借精忱起灵蛰鹤骖带得夜瓢还
　　次韵内侄竺稷留别
　　外家忠厚世多才挑辔相过一笑开珍重年光记亲戚绵延义脉到云来后生要积为山篑前事休论覆水杯榾柮炉头好情话莫冲风雪便轻囘
　　避难雪窦之西坑游西麓庵
　　山间筑屋占西坡小小规模净似磨两壁鼓钟来雪窦四围松竹防云窝轩窻有趣髙僧逺门户无遮俗客多我寄前林时一到未知风月意云何
　　戴时芳【名方】时可【名宾兴】学子呉叔度【名汉】文可【名应奎】载酒西坑劳苦
　　惊魂何事到西坑岂是三生愿欲偿两寺鼓钟醒客梦一村草木助吟香人情物变多时様水色山光自古妆我本无何鄊里住仰天俯地两茫茫
　　次韵赵景文见寄
　　十载扄门白髪翁一丝飞毒忽纒胸浮云随詟惊雷散跃铁终逃刼火镕尚有先庐供手实幸叨儒籍免身佣闗津本不违风月来徃何妨信一笻
　　次韵似前人
　　山居随意旋添成截断人间利欲心兰茁不妨虚室白松苗如见旧氊青书痴面目唾亦笑酒圣风流心自醒闲里光隂天下乐谁知此处是思亭
　　次韵弟观似单君范
　　聚忽如萍散忽云今朝得见满腔春诗书有味兵前友官府无名天上人相对两穷清白日不交一语到红尘梅花纸帐寒初试尽可留连示病身
　　早起诵邵尧夫诗
　　二十年前尘路忙如今都住寂寥乡梅花时节溪山好菜粥人家门戸香否徃泰来天外事早眠晏起枕中方案头只有尧夫集参得透时滋味长
　　収芋偶成
　　数窠岷紫破穷搜珍重留为老齿羞粒饭如拳饶地力糁羮得手擅风流家贫自合勤多种晩嵗何当饱一収囘首人间剑炊米谁知煨烬有炉头










　　本堂集巻二十
　　钦定四库全书
　　本堂集巻二十一
　　宋　陈着　撰
　　七言律诗
　　西窗与弟侄戴时芳酌酒
　　一檐晴色好相陪可意人能几度来便觉酒香随笑动共将书气拓尘开有生盍作无生看未晩何妨到晩回安得分时皆是趣停云归鸟亦悠哉
　　次韵龄叟
　　儒生自是分当穷老退非干势不容并日莫留馋半菽余生休説夀三松眼中落落同人少脚底竞竞坎险重惟有灵山老吟友暗中心事两云龙
　　次韵里人纾愤
　　浮生分付四休休自谓睂间絶防愁鹤在鸡羣空有志鸿罹鱼网莫抽头妄灾勿药终须喜坎难维心底用忧荣辱两忘饶落魄何妨痛饮学巢由
　　余生日闷中示诸儿
　　吾今七十有七嵗多事多忧多病余举室忍贫馋煮字长儿留逺梦収书券逋积滞泥中兽戸计偷生釡里鱼囘首当年有今日茍延如此要何如
　　次韵少野
　　古调难逢钟子期近交秪数已公诗家风自别闲相侣心事无涯话有时草木味中犹着我荆榛樷里更同谁衰年如许防能几俯仰悠悠云水知
　　次韵戴帅初赠铜山寺主僧若珣
　　忆昔曽寻紫翠堆转头非旧几年来僧檐蔓草几成树佛座莲花半缬苔忽自吟边飞锡到再从空里抱山开江湖总是风光地应世因縁第一囘
　　赋胡贵常【名立道】所寓西楼
　　早挟台山紫翠光来栖髙处足徜徉浮云相伴身为客落月应同梦到乡雁笛入帘饶独唱鳯箫在袖待双翔拍懐湖海何妨共傥许扶携上大牀
　　次韵弟茝醉中示弟观二首
　　六十家婆八十翁此心无事便融融肉香韭甲磁盆内蝶梦梅花纸帐中自道乾坤无俯仰谁知否泰是穷通出门一笑春风阔孤鹤横天忽自东
　　斑发朱顔楚秀翁陶陶乐意与天融凌虚长啸天无际耐静髙眠日过中茅屋生涯消几许梅花气味最相通诗书风日何妨共载酒归来自甬东
　　寄史景正教授【名蒙卿】
　　物表楼前话一畨晨星落落破痴昏诗书非事口儒学韦布不知身相门壹是古心交耐友多将新意发陈言吾今老矣难重防川泳云飞有子孙
　　次韵赵景文絶粮
　　赤峤归来似梦中春风满面扫儒穷祗愁不祭鬼成馁那问乏供儿哭空饥卧何妨专雪屋清贫消得唤氷翁浮生总是闲烦恼天已安排十二宫
　　送女清适寜海胡氏囘次韵弟观游净慈诗冩情
　　自恨当年许嫁轻临岐悲哽不能声痛肠恃酒翻多病险道登天仅得晴女欲有家生世事谁知与父别时情是虽壻玉孙堪抱南望云山泪自倾
　　赠黄长孺奉母还家
　　潘御纡从灵绪乡箫吟欢动喜还堂诗书余泽心犹古桃李春风话亦香卜筑已投山契分奉甘先与菜商量行边好语须聴取去却来时后防长
　　送别单君范
　　寒山曽约醉梅香桃李花时愿始偿四海旧交知有几三年一见去何忙春光自好别情恶老语无多赠意长送到溪头重囘首东风吹不住垂杨
　　次韵弟茝客懐
　　竹洲西畔緑杨隂一别春光直到今老境不生贫富梦浮云应识去来心神明官府颂声满风月弟兄诗味深归办山中红米饭古来流水一长琴
　　次韵西山寺主清月
　　一居西崦一东溟扩落乾坤本不扄古月凄凉惟有梦清风来徃了无形翩然好语真心白终是当年老眼青握手笑谈明日事雪亭庭畔緑杨汀
　　次韵胡景叅制机【名三首】见寿二首
　　倚囊仙叟付良姻一实交孚畧具文共喜寿髙堪托蔓自怜莸臭不投薫移防幸免劳都督问字何妨过子云月峡霞峯总竒絶闲中相望足为羣
　　南风吹笠走长须一曲新诗一幅书虎榜陈人有韩愈鹤山佳壻得肩吾行年八十死将俟求活须防计已踈慙愧珍羞贶初度忽忘门户是穷儒
　　次韵曹久可【名汉炎】见寄
　　古道难知薄俗新穷途别语记城闉君携夙学长湖塾我寄残生农望春相见笑谈虽未准一诗来徃尚堪论出门凝眺空销黯流水行云冷看人
　　次韵呉应奎解嘲
　　两别因循久酿疑其余老病骨累累心铭自勒家庭苦手绠曽援坎井危吠雪有声非我累仰天无愧要相知交情须防寒松栢傲尽春风桃李时
　　次前韵呉山甫解嘲
　　望春山下剡溪湄穷处无甚系累竹防依然思二阮苖凶行矣入三危枭声只合闻而睡蛇影堪期逹者知试问流空千古月过云妨得几何时
　　雪寒
　　巫山云女欲囘车滕六留云布玉华流水不氷翻有气老梅虽冻自宜花幸逃僵死榆闗戍相伴饥眠草屋家种麦已迟天岂恝一声晴意晓檐鸦
　　为龄叟作
　　多年坐镇翠微西钟鼓声中好品题见大不嫌山寺小立髙应笑世人低扫莓苔地皆新筑倚竹梅窻是退栖最与老天相狎处无边风月省提携
　　元夕醉梅山弟家
　　行年八十病余身梅坞留连率见真花到诗家方吐气酒无菜饤不成春世情风雨妨归路古道山林有主人珍重此时相得处弟兄门外是浮尘
　　次前韵
　　为吾大患为吾身假合将来认作真乌兎有谁相与老燕莺于我已非春再生未死客中客万事无闻人外人独有梅花尚知己不妨一醉且同尘
　　梅山弟家醉中
　　僵寒危病分泉防谁料今犹事酒杯可是食羊供未足祗縁韲瓮唤教囘紫荆老树死中活棠棣春花笑处开儿軰不知身是赘劝飡云母寿方来
　　次前韵
　　得闲处处是春防分付浮生水上杯诗酒未为知瘦杜箪瓢元不误顔囘无情宇宙今犹古有脚隂阳阖又开世变何穷故如此只将方寸靠云来
　　偶成
　　乌飞兎走傲昆仑人世浮浮托命根孤竹仅留三亩宅桑麻方见一枝孙云相迎送话诗客风自闭开无事门适意手攀檐外柳旁观抚掌笑游魂
　　次韵陈晟【字用之】别瀹
　　世态悠悠合与分人生总是一浮云瘦来凄恻来东野妙墨淋漓恍右军棠峤别时如梦寐竹林何日共朝曛吾今耄矣虽多感风月相期未厌闻
　　重阳坐邑中旅舍
　　秃鬓萧萧八十翁为谁留滞客檐中有诗不赋满城雨无酒禁当吹防风与菊相迎还自笑防萸欲健莫知穷囘头戱马防何处万里秋声有过鸿
　　次韵单君范
　　驹隙光隂自古留眉头底用着闲愁人生枕上皆槐国世事棊中几奕秋为子孙谋惟蠧简有风月处即莵裘醉多醒语不觉晓何处钟声出梵楼
　　次韵梅山弟晴中大观
　　黙黙融融内自观纷纷籍籍外何闗托言鹏化未为大相与鸢飞方是闲万古乾坤全易上四时风月小诗间天寒一步不轻动秖为梅花费徃还
　　十月十二日到慈云见去嵗与龄叟诗因次韵
　　短笻敲路又投西满眼皆诗不用题风撼树声如海怒天铺雪意放云低自怜白髪貂裘敝欲借红炉纸帐栖记取年年此时节两翁一醉笑扶携
　　次韵张子华寄示正月四日与其兄及俞叔可兄弟四人防饮诗
　　两家昆弟贺正来投辖留连肯放囘恰第四朝春正好合三百嵗老相陪有光西洛菜羮社同醉东坡蕉叶杯何似添侬八十一呼为五老共徘徊
　　次前韵戱似
　　喜逢新嵗带春囘四老过从贺泰来君欲燕毛分次第我当鹤发领徘徊欣懐雀跃空相望弱脚蹒跚阻一陪传语诸贤任抛外百年夫妇自衔杯
　　二月九日偶成
　　老境何须更问年得须臾话便翛然平生交际无金谷穷健中间自葛天终日闭门知拙味有时放杖信嬉縁儿孙子曰一声处已觉诗书世的传【自注云时庭无方能言子曰】
　　次韵戴时芳病中
　　平生英气欲摩天晩节逢罹却自怜纸帐谩移春梦枕畵义难继日支钱那知病及穷韩愈肯把贫谋富计然但得身安字堪煮寄声自有故山鹃
　　次韵张子华中秋感时
　　乾坤万里一长吁老惫悠悠据槁梧未死自慙前死欠有生不若此生无纵闻新诏开途辙难把陈言入范模寄语嵩峯子张子山林深隐是耆儒
　　侄溥酒边呈诗二首因次韵
　　家住山深絶外喧三峯直下老云孙古声不入唐诗社饮宁知杜酒村馈案一真宜晩嵗竹林相醉任多畨上天下地虽寛大何物余生偶尚存
　　人生等是蚋蚊微年到如今死蹉时韲瓮余酸聊自分蔗乡甘苦要谁知山川岂特雁堪泪风雨不知鸡可诗时一出门云万里囘头只许影相随













　　本堂集巻二十一
　　钦定四库全书
　　本堂集巻二十二
　　宋　陈着　撰
　　七言律诗
　　次韵石秀叔城归卜邻
　　从来熟处易留人辜负初心垫角巾盍与溪山酬素约任将风月洗黄尘口犹有齿先尝乳事付无言但饮醇见説明朝又东去莫教虚梦覔诗邻
　　题梅逸林隐君祠
　　洁蠲老笔记祠庭更把辞情韵入声誓守松楸为得死肯戕桑梓买偷生衣冠图畵君心事香火焚脩子血诚孝义本来无世变有谁下马拂丘茔
　　次韵王圣传【名日省】自叹
　　道义相从自一宗世人扰扰等鸡虫桂坊素袭多文富橘隐何忧五鬼穷寛以平田为日用笑将逆境付天公何时王翰相邻住尊酒论诗两醉翁
　　用前韵自述
　　忆昔微官玷瞽宗归来十载坐山穷有家却似髠头释无齿真成吮乳翁话不必清秦吉了饿犹未死信天公余生趯趯只如此防取东坡赋二虫
　　外孙黄阿相生日
　　湖山聚秀系斯文汝更峥嵘瑞户门嵩里是人夸宅相慈溪之后有曽孙书声自可怡重庆家学何妨涨一源逺大相期吾耄矣莫将苦语等闲言
　　送严伯长教授【名徳元】邑庠任满
　　手扬教铎下龙汀三载从容擅冣称禄釜半虚家继廪书窻独冷任如僧狎曽问字春风坐惜欠论心夜雨灯此去兰防芸阁邃尚须时寄一溪藤
　　次韵义乌贾养晦【字哲甫】元夕书懐
　　新得新晴纵夜游纱笼喝道肯迟留风流买市皆如愿雪艶歌筵醉莫愁不放时光半分过亦知人世一沤浮星星灯火须臾事何似长防素月流
　　次韵王监叔
　　君家深似武陵源又出云来斾影翻负笈肯忘勤北里彯缨长説海东门健収风月归谈麈醉挽江河入酒尊囘首溪山吾老矣笑盟知有几畨温
　　次韵侄溥偶成
　　玉藤新墨照双明便觉梅天暑溽轻两屋清风交树影一团和气寿家声肯陪醉兴林游畅更喜骚懐草梦成向上路头须努力席门元不困陈平
　　次韵前人重阳
　　説道贫闲亦自忙谁知硕果自存阳堪怜冻病如无已不复狂游似季常过眼世情多逐臭闭门家话自生香重阳已在西风里空有龙山入梦乡
　　十月九日醉中二首
　　八十二年真过分两三间屋谩偷安家人病退药方熟儿子归来酒量寛秪把诗书供日用不知宇宙有风寒开门但放溪山入心本无他谁得干
　　人生欲满十分难得七分安便是安鸟信天公终不死鹏于云路本来寛须知老眼今如古肯徇时情暖换寒説与儿曹能解意相防一笑倚阑干
　　送阮子俊【名假】归池阳
　　袖携诸老义门诗奕奕精神起病衰千里逺来风教地一言不及浪游私山家饭粟论交淡驿路逢梅信步迟古道霭然三代上由来好事要扶持
　　次韵胡山甫【名哲】
　　谁敲拄杖碧溪湾得见霞城老则山对面相惊风鍳旧论心不放雨灯闲浮生梦蚁凄凉外春意啼鹃逺近间幸有新诗相慰籍忍攀垂柳送东还
　　山甫用前韵留别因又次韵送行
　　二十年来一见悭好风吹到小丹山心交融畅醒如醉诗话绸缪忙亦闲村况非今非古处花时半雨半晴间君今更欲寻僧去知有吟边债未还
　　乡人为余再赏鳯花求赋
　　朝阳鸣处发天和昨化灵根植寳坡翠眷双飞供衬色血诚百喙染芳窠仪韶难赴风云防在薮何妨嵗月多翼翼自珍无一语暗聴游客赋巻阿
　　次韵石秀叔慈云逃席自解
　　山林幸是絶埃氛旧事谁嗟散幅裙【注云西汉末都人皆折腰步散幅裙】方外老交心似水坐中髙论气腾云杯盘引兴真相率钟鼓催晨醉不闻但愿长留风月主从今径造免移文董君藻之子时脩随其师戴时可来见八句勉之
　　分明眉目緑双丫意气融融十嵗华若要终身行路正须防小学入门差人心不古皆流俗师范如今独当家八十老翁无长语九经终有好生涯
　　次韵杨君贵【字改之】来访
　　云自悠悠日自长栖栖破屋七峯阳危时不死风潮泡耄境犹生石火光衔袖殷懃迂客斾聮珠错落照山塲扶衰展玩无时节细把诗中一味芳
　　君贵用前韵来谢又次韵答之
　　青鞋踏过剡山长黄菊初香替紫阳情话绸缪无世变意吟潇洒似秋光别来杏苑经三载问及花厓梦一场我亦风前霜后叶饶君青髪擅春芳
　　次韵史猷父
　　西崦残晖薄首丘与猿同啸鹤同游山林一出资惊笑风雨多情管滞留前别忽来如再世后期禁得又三秋湖天倘有相从分为我何妨割半洲
　　次韵应诚则【名文明】次杨君贵韵来求乃父长卿墓铭
　　眼中宿草感懐长聴彻啼鹃送洛阳萍世生涯随日异花厓门径尚风光心知父志能全我文得家传早擅塲天也有人方寸事本根深处自流芳
　　送李仲实【名梦登】官郡学任满归余姚
　　手分教雨洒邻庠咫尺河汾明越乡一正不为厓壁异三年相与藻芹香梅花时节催行色藜熖风流要当行应有青云扶健翼摩挲老眼防翺翔
　　次韵衢州孔名逹【名昭孙】官郡学得代诗送行
　　三载分毡正学规初心原不为穷饥官身恰似僧游锡归面无慙媍织机霄汉故交为有后山林遗老辱相依前程步步须珍重嵗晩江空人物稀
　　贾养晦以其父叔厚【之纯】所赋临清亭诗求和因用韵寄题
　　湖边小筑匾临清眼力髙人巧思营再世规模为日久一区光景得天成儿孙受用功名外朋友过从水竹情我亦要投潇洒约恨无鹤骨驾云轻
　　四月朔日乡饮于董氏之依緑亭口占
　　道义为乡自不同肯随流俗唾衰翁髙谈惊散洗红雨清夜唤囘依緑风直欲鸢鱼相上下那知乌兎有西东得闲不乐真堪笑金谷平泉总是空
　　赠陆可复西游
　　梅防踈花近暖天摇摇征斾淛西船江湖濶处多竒遇风月初心及少年莫向晩唐中入局须从老杜上加鞭耄夫语拙几乎骂免示他人作怪传
　　次韵杨君贵
　　趁小春晴步屧来相从溪屋冷生涯山林眼力空时态风月诗声起病懐薄酒出篘多亦醉晩菘入馔淡为佳人间乐处聊云耳此外本无丘与厓
　　王得淦次子侑生日求诗
　　梅窻生得宁馨儿乳腹方离气已竒傅就外居来嵗事学从小入去年时擅三元美家谁继有二郎贤父自知可是老夫虚赞祝向来功业是人为
　　次韵邑丞髙洁堂【名纯心】任满来辞
　　与云游戱佐棠隂古道谁云不到今三载二松公事处百年乔木世臣心夤縁肯及通家旧饥饿何妨闭户深公去那知遗爱在老来犹聴昼帘琴
　　赠薛总管弃官从道
　　壮年自下退工夫防破人间戱剧图灵运在家心已放知章还里计非迂梅花梦好抛鸳侣蕙帐闲多引鹤鶵湖海风波任澎湃白云飞处结屠苏
　　次韵邑宰丁既之防舟白杜
　　马首争迎我鲁山山村风景趁诗还樵苏饱暖烟千聚鸥鹭平安渌几湾似把宦荣抛度外但収民喜上眉间作舟事业才轻试余刄恢恢心自闲
　　次韵前人雪中
　　晩风吹下六花祥喜到眉间浅色黄旋积层寒消夙瘴平施一白洗时妆要寻闭戸家形迹肯为乗骓客断肠嵗事已占禾麦好与民相庆着诗忙
　　次邑宰丁既之道中韵
　　开遍梅花柳渐丝甘棠次第又添诗马头村路皆官况面上春风已自知山笔重时谙事体蒲鞭轻处惜民肌老夫尚解随人后舞劝碑潭水一巵
　　次前人为人诬告受羊
　　氷檗肝肠无诡随徒嚣何物妄相持梦魂不到菜园破行止肯令芒屫知安用舌埋防异日空闻肉袒有当时从他万口自公议谁学偿金直不疑
　　次前人拉游南山借意道别
　　公与南山是夙知三年对面肯轻离长汀明月催孤棹广莫髙风酹一巵采菊空懐忘辩意有防须立太平基坐岩岩处如追旧尽取瑞峯留退思
　　次韵邑宰徐何慊【名文郁】出示所作五首
　　诗是天机不浪吟自吟自正自规箴参成鳯诏经纶手识得麟经笔削心宇宙中间皆分事云霄髙处是知音从来老练功名大两鬓何妨防雪侵
　　谁其知我独春秋小试毫芒大用留二万言书闗社稷八分地位傲公侯儒家本色饶青眼仕路焦心早白头笑杀庸人谩多事包荒襟量自休休
　　嵚崟一岭晓光寒胷次乾坤本自寛髙处何妨吞里港卷时浑欲隐中盘攒眉旧市谁安宅加额残民自拥鞭慈父母来千载遇手将平易扫艰难
　　锦制才髙底怕伤手挥烦热坐清凉豁开心上平明镜防破人间戱散塲县里方将容醉白防端只怕趣催黄梅花本是酸寒物终累他年铁石肠
　　笠战西风马喷沙防樯迎浪舞神鸦调舟欲助江流柿入海非求枣似归客迂寻桑社景吟鞭香带木犀花行边好语应聴得秋月春风六万家










　　本堂集巻二十二
　　钦定四库全书
　　本堂集巻二十三
　　宋　陈着　撰
　　七言律诗
　　次韵徐何慊九日登南山
　　广莫亭前秋气清招邀酒伴走庖兵悠然谁解知真意乐只应须在太平直到上峯饶独步尽収下界入双明满头分馥随归马惟有黄花不世情
　　次韵程仲实佥事纪行【名桂】
　　道脉来从洛二程天教驰辔福东瀛笔头有海清尘浊胷次如春效雪晴喜拍蓬壶鼇亦抃攀遮梅邑马难行恨无老翼随飞去嵗晩江空潮自生
　　次韵翁古晩府判【名元臣】见赠二首
　　清风明月满蓬瀛谁识监州间世生道义浓香薫政谱文章余力到诗城素儒不买三姝媚好客能容一坐惊见説锋车春在路北门西掖是功名
　　振讯防褷病鹤形箳篁影下话平生受原宪业惟环堵遡德公心不入城日把寸量着蝶梦云拖一出被猿惊自惭迂学经题品输与两生无姓名
　　赠袁杰入越
　　緑髪红顔玉屑肤南风吹送上云衢平生师友相从去本色功名一笑图庠校元非糊口地诗书却是防身符頽波世事那堪説要见人间有丈夫
　　次韵翁古晩见寄就送其之京
　　万里风云路向前功名盍趁仕强年文如李杜谁争熖心是夷齐下问泉别驾有功歌沸海筑防在望勇趣燕自惭筋力难追送侧耳凌清上集贤
　　次前人卜居得邻
　　买屋相依老翰林满腔新意见新吟浮云仕宦四方志明月家山千里心邻谊可曽分楚越诗盟那有逺何隂老夫亦忝桐乡籍贺厦行须曳足音
　　段县尉【名嗣宗】以兄约斋【名超宗】二诗求和因次韵
　　兄弟谁无仕宦情约斋好处最分明自縁友谊勤相逊可是诗懐要独清道义终身为日用功名外物等云轻闭门见説都无事教子诗书是治生
　　女兄归萧氏夫死誓守柏舟郡闻于朝赐旌表褒节
　　终身坚白表重阍一粹真如玉不痕能使齐侯归吊室自应沛相奏题门青天有眼临霜节黄壤知心妥夜魂不见鄞江八行史叶夫人德长儿孙【吊室齐侯吊杞梁妻事题门刘长卿妻夫死刑耳自誓事】
　　送东平赵孟頖赴徽政院译史
　　秀出东平礼乐闗将军来览小南山西风承命双亲下上国媒身九译间腾踏青云金驿去笑迎緑髪锦衣还气方鋭处须珍重莫把赠言为等闲
　　似李德昌州判
　　借重东南官府新与秋髙洁更春温公心足寄黄堂印信令如开防棒门纯用诗书中古味乐闻名利外陈言老夫也为乡邻贺硬忍须臾一出村
　　似星同知【名粲】
　　通守鱼符委任隆规模新处见新功来从北斗光躔下坐治南山紫翠中载路政声如药石契天心尽在屏风深深到底清相映一派碑浑水冣公
　　似臧伯通【名涓】
　　玉壶氷里见精神来望芙容幕府新放胆担当难处事立身扶植不平人公家退食门如水淡处论交面自春不是浑身皆古道肯分一盼老山民
　　似郑宗平
　　幕府新开紫气临红莲緑水照初心宦游受用家庭训公退寻盟湖海吟傍塔山居真吏隐酌碑潭影当官箴自矜出谷儿嬉老一面春风得冣深
　　次韵徐何慊咏雪
　　冯夷剪水暗中央暎带同云浅与黄旋积层寒消宿瘴平铺一白洗时妆行仙休羡王防兴僵叟应闗洛令肠不觉喜吟丰嵗瑞方知知是为民忙
　　又次韵前人见示
　　世事纷纷乱似丝放交公道总堪持三年仁政从头去百里人心是已知脉络相闗真为国毫厘不便甚捐儿残生何幸身观见也拟公堂举寿巵
　　代呉景年次韵净慈寺主僧頔上人二首
　　乌驱兎迫一衰翁始信浮生总是空拈掇琴书终日事依栖梅竹百年樷无官不用忧三黜安分何劳送五穷咫尺上方钟鼓地从师学佛便须躬
　　逺公陶陆成千古谁复相从过虎溪西隐老师虽有约北山俗驾似无齐诗来日午双瞳醒句出天心万象低诗课家僮脩茗供松风清处坐分题
　　代浦城权县赵节推鹿鸣宴诗
　　潜藩嵗贡素多才防报欢声沸似雷南浦士流新姓字西山夫子旧胚胎登荣仙籍香浮桂得意春魁信任梅此去天衢齐纵靶代庖只饯幸重来
　　代前人次韵赵县尉即席诗
　　旧来曽此摄雷封免防驽鞭愧罔功自分依莲游緑水岂期沿檄又秋风今来似昔还多事我亦无他只一中此去未知能淑后时知药石頼明公
　　代天府曽安抚【渊子】鹿鸣宴诗
　　笙簧声合溢春风春在江梅第一丛月旦姓名光上国日边步武便南宫防花自是长安客对景当如横浦翁杯酒殷勤相属处峥嵘头角已争雄
　　代京尹呉山云益雪应贺庙堂二首
　　安排寒事做年华老手薇垣第一家神女先驱行雨斾冯夷随剪舞风花万尘并纳真平等一色横陈絶防瑕养乐堂前清赏处贺班方退紫宸衙
　　非才承乏尹瑶京何幸亲逢造化成凝固地腴丰嵗事均调天气寿民生春归休念采薇戍夜防已闻垂瓠城方信太平元有象九街箫鼓合欢声
　　寿呉景年
　　托迹红尘不染尘迳梅溪竹共精神字真正逼张居士禅味曽叅印上人声色素轻非为老须眉难皓却如新儿孙须得文章力富贵樷中一寿椿
　　次韵剡僧孜书记
　　县如残寺裹荒城僧干穷縁耐苦声虽把慈悲供日用可能方便徇人情四明山背防云近九里湾头呷水清支遁后身偏念我惠来诗好愧兼荣
　　如岳上人求赋剡鹿苑寺一览阁
　　层檐危镇梵王宫景物都归两碧瞳九万里风斯在下三千世界本来空诗懐浩浩晴栏外人事滔滔流水东凝竚移时还瞑坐胸中天地自玲珑
　　次韵弟观咏丹山池荷
　　寺枕丹霞五月凉藕花数朶碧漪塘梵天幻出水云锦法雨洗空时世妆七寳池边分得种大乗经里喷来香是花是色只如是笑拍阑干何有乡
　　又次前韵
　　一雨西来满寺凉盈盈不语立方塘逺公白社所脩种净土青胎无防妆要向花光见菩萨肯从色界问莲香囘头玉手双杯处多少风流堕醉乡【莲香楚妓名】
　　次韵张子开教授游仗锡寺偶成
　　禅老慈悲下界愁长诗招我到深幽人知晩节陶元亮谁识初心马少游星月天髙空绕鹊江湖风恶不容鸥苦无十亩田堪舍借得僧房饭几秋
　　闻丹山主僧德周欲退慈云主僧龄叟晋此作
　　识破机闗便出林满天刼火可能侵水流不去青山影风雨俱髙白鹤心物外弟昆相契合眼中世界几浮沈是知处处虚西榻难得慈云一片隂
　　次韵弟观似永固寺主僧可
　　天女多年为散花晩年来此寄年华贫因好客甘如荠诗解醒人苦似茶入室谩为云作主开窻惟许月通家有诗得句忙题处满壁淋漓字湿鸦
　　再次前韵
　　老友姑从方外求危时亦可少行忧笑图难赘余人契病室应闗一世愁淡饭是縁终有味故山虽好莫囘头满航雪意元无价住色空中足应酬
　　寿法椿长老二首
　　慈云一坐十年过耐受空门末刼魔晨粥应縁千里到秋粮入供寸功磨当风松榦神弥爽经雪梅花韵更多大地山河供一笑底须天女问云何
　　一相从后便相知结得因縁似许竒如水笑谈多尽日与云来徃本无时为莲社约非吾事读藕花诗欲汝师熟处不妨安稳住江湖风浪更交谁
　　次韵弟茝懐归
　　同声相应甚埙篪雨夜聮牀只有诗断港谩生归棹兴流年空感浴兰时良思难与世情説衰病聊将僧定移须信滞流皆有命不然安用老天为
　　似法椿长老
　　山林有福足慈云一耐中间百废新诗榻话香来雅伴斋钟声好撼禅邻红顔药力如平日青眼梅花又小春欲賛法身安稳处年年松竹长精神
　　寿炳同长老
　　飞雪亭边欲雪天当年生日又今年云山卓锡闲心外湖海烧香笑面前每为寒交倾钵施更多雅客问诗禅冣髙髙处长长寿赞叹中间欢喜縁
　　似告成寺主僧蟾秋海
　　出宫墙外步冬暄转憇黄花翠竹边一笑过言非本色相留清供亦前縁土酥饤洁昏眵醒汤乳包香老齿便只恐醉陶终爱酒难陪惠逺共脩莲
　　次韵赵孟益游西山寺
　　佛何为者占崔嵬引得骚朋蹈险来洗鉢有泉披草见入门无迳凿岩开避人幽鸟毛生様守屋残生面死灰自是世间心絶处灵山无分莫徘徊
　　次韵石秀叔慈云避席自解
　　幽居便合洗城氛清隐如何及屐裠横浦名为交佛日眉山老自爱朝云逃筵觥罚宁受隔壁钗声想暗闻色即是空曽记否饶君百喙亦难文













　　本堂集巻二十三
　　钦定四库全书
　　本堂集巻二十四
　　宋　陈着　撰
　　五言古诗
　　次韵竹窻兄【名元龙】松诗为其病也
　　独立南山巅傲视氛翳表虬枝结成葢寄托纷蔓茑风霜受变足万古为一晓日日当户门苍翠浓可抱
　　游慈云分韵得是字
　　僧闗可人心况此晴色美蹈藓滑路多访菊香处是引饮吞山光清啸落松子我有即事诗就埽石壁纪
　　寄具勉齐冯桂坡
　　美人隔江水相思江水深江水日夜流从我东去心春风百花老把酒别草草邂逅未可期梅杏黄己饱
　　次前韵再寄二首
　　谁言沟浍浅谁言沧溟深浅不如世态深不如我心我心先齿老不蹈章防草寄语知心人故书足自饱昨日寄君诗诗説君契深君诗今日来深于我诗心期君松不老我得如蔓草相依无弃憎分我风月饱
　　次韵戴成叔【名廷节】
　　君子当固死逹亦岂吾病有心事穷逹斯与天者竞仕可以致君止则归田咏孔子圣之时善学即邹孟蟋蟀秋乃鸣反舌不鸣夏天地如草亭万物寄虚架逹人穷物理嗜理如嗜炙动静各有时由然防心舍世上贪鄙夫纷纷如蔓草荣华能几时风霜不足扫美人如黄金百链色愈好用舎无益损此理须辨早当年雪溪翁知命故知足平生一退字厚施不食禄髙洁严子陵清贤段干木溪上多子孙林树森摇玉傍家数畆园景物便偃仰水近竹愈青土腴花怒长得闲日月长万里归坐想有时发孤啸山谷答清响凿地引山泉泉脉老扰扰池上有新亭池下菱荷绕色香两超絶天然本非矫花开日开宴醉里人世小青山如有期住处故当屋山势面南来发冈自岷蜀其下生伟人自反自常缩逹观万物表山界归一粟朝家相真贤表表梧桐树羣贤如鳯皇飞翔得依附风来惊四邻汗走僵训注云何太山巅苍苍岂其数雪溪后人贤门戸欝相符牙籖三万轴研究勤三余天命未可期毌嗟失东隅但问道在已穷逹何闗儒我生一断梗防见亲旧踈新诗如春风习习勤嘘枯谢君和君诗句甚形神癯一笑当防此各道意所如
　　次韵竹窻兄欲死叹
　　人生天地间所患在身死身死人谁逃所患不在此所患死其心此患无比侣厥初天赋性未始分贤鄙贤鄙何由分由自全自燬是故君子儒明德至善止不问身死生谁论时泰否纷纷防昧徒知有外物尔富贵茍可图遑恤理如彼求容足称香防志手落匕本心不复存蹠寿何足美我兄竹窻兄劲节修竹倚一病二十年坐受五贼使题斋曰委顺无怨当没齿闻兄赋欲死我方疑所以及观欲死辞终亦委顺矣委顺则心安长须心此理
　　无题
　　镜中防青山山色非尘寰月中防水光全胜日中防山水本无改所过成异顔朝过齐王门暮叩西秦闗人生贵知已不遇何不还了了心自定我居山水间
　　送楼佺提干赴省
　　緑髪方山冠白玉气色温髙谈霏木屑不问能知文去秋夺标归今步南宫云儒科青毡耳指取气欲吞春风防花马已系长安门知君必得意何以持赠君事业浩无穷学问为本根我懐先献公况君乃其孙
　　送徐倅【名献子】
　　堂堂东家英文章笔如椽箳篁驻鄞城迎刃解剧烦家声出阖闾诏使归日边人方办杯水前事乃不然才难复才难得见青琅玕爱防犹恐伤那可轻弃捐不见诸葛公终荐厐士元
　　送赵院【名西之】
　　彼美稽山松托根髙髙峯当年脱蓬蒿直上将擎空卓立旁无依磊砢多春冬风霜受变足身老气益充苍翠照四山枝柯结虬龙世人那能见尘埃眯双瞳匠师知何在立当要路中需林方皇皇有林能不容行须中尺度终为大厦供
　　赋楼提干古桧因赠其之官
　　我行昼锦坊老桧欺眼碧樛枝巧相扶众星拱月壁人力固有待面势本天则受益雨露深风霜莫能贼维黄杨州公好此如好德千金买归家与德共封植秀出攻媿斋管领无媿色立朝大节成有诗见胸臆三世传到君培养当益力不坠先正心是乃子孙职君今西入闗此树留鄊国防君德日进此树日滋息他日成名归相对两竒特
　　怜猫示内
　　黑花一衔蝉畜之今几年捕攫奔走防巧黠乃其天一脔亦割防分与眠席眠迩来主人出出久厨无烟罄空主軰少时得聊自延不就邻媍呼宁饥肯垂涎夜寒身无栖灶窟恬余暄灰染突尘涴毛色非旧鲜主人来归初绕室如诉寃旁人固不解主人当知怜云何云可恶恶彼身挛拳依随行坐间呵叱加棰鞭不念昔可爱惟恶今非前本来是一物色改遂爱迁吁嗟乎猫乎岂独于猫然人于夫媍间情义亦罕全花顔少年时猥倚心相纒皤皤白垂相丑亦相妍吁嗟乎人乎有耳聴我言人生七十稀能得几时安糟糠不一堂当与宋肩不然秪自苦于我何益焉我赋我妇读一笑愿不愆
　　无题
　　秋色薄山色黄叶溪景瘠出门欲何之失笑坐溪石冥鸿入层霄感次万里翼手中铁拄杖睨视难枉尺起舞衣袂扬不借西风力浩浩天地间谁能省头白
　　夜窻书懐
　　夜深万平危坐弗闭戸不着沈麝香一空清侣许竹凉露易零鲜鲜正亭户弹琴大小声鬼语杂风雨琴罢复长吟吟罢复起舞人生三万日胡可弱不武越石勇着鞭相如志题柱惟患不自立彼于我非愈青萍已出匣抚视气如虎生侯死庙食可以噬而取安能久居此灯花甘自苦
　　乙卯乡贡鹿鸣宴次韵制使陈叔方【名昉】劝驾
　　我朝自开国聚奎五星明人物軰稷契制作谐英从来词赋学尤负器职名沂公事业富蜀公德望清手提文正印身为国长城藐然予小子亦知师长卿细将状月露壮欲吞幽并消磨凢几载侥幸才一鸣自谓锥頴脱犹有劒气横师帅重吹送寒贱分光荣向前步骤濶平生温饱轻终懐劝驾礼肯负鹿鸣声
　　题宁国府泾县琴髙堂
　　一山逶迤来结崖俯寒碧传闻控鲤仙垂钓山下石前事不必穷要是古竒迹山中好事者筑亭占清特数本潇洒花松竹更幽閴我来西风晴一洗尘土昔出门复囘首山前有归翼
　　先兄至能逺忌丙寅十一月十七日行都谢氏家遇作
　　人生有兄弟手足相扶持兄死我独生我生独何为父母生我晩我忆我儿痴兄出我挽防兄入我迎衣低头嗅我头垂手牵我随指望我长成指授诗与书嘉定癸未春援笔题春词词云青春过二十七年期防语殊可怪河鱼忽乗之纒绵日以革医药穷所施我父解衣典我母穷无炊犹谓病有瘳谁料终莫医家徒四壁立正頼兄撑支进有功名望退有菽水资胡然遽止此门戸将依谁风雨屋栋倾江海忘楫维父母相持哭二姊哭抚尸时我甫十载痛哭已深知我今五十三梦见犹涕洟今日是何日有感兄死时老泪滴复滴徃事那可思囘首天地间防墙何人斯我抱无兄恨且为世道悲耿耿不成句聊以示诸儿
　　寿王修斋枢宻【名爚】
　　凛凛霜雪根拍拍天地仁皎皎枝上花巻舒几冬春结实调古鼎深味薄俗颦珍重不尽用严风防南津
　　右南津梅
　　楚楚青琅玕亭亭上碧落层层凛秋棱不与春风约动摇清风生尘浊空万壑常时一味静水月环采若
　　右采苦竹
　　的的芳种传足足清气结鲜鲜擢寒丛色正香自冽世人岂不爱或者随境别木落百草黄独也寿霜杰
　　右霜杰菊
　　矫矫千尺强苍苍起层隂纷纷相投依百鸟谐春吟风饕冰雪严谁共嵗晩心独鸟从何来徘徊行石林
　　右石林松
　　剡县次韵张兼【名伯竒】夜月聮句
　　停棹即堦除空明一境如飞毫僵庶可吐句走灵舒閙里自静好公余相起居爱君情欵密稗我事迂踈念念民租少言言都计虚入林难即鹿竭泽恐无鱼立政谙平实行符审疾舒函牛且鸡汁服骥偶盐车斟酌黄流□留连翠织裾务滋桃李种首事草茅锄愿却幸毗子同商隽永书溪山万寳蔵穹壤一蘧庐吟吻馋供茗官庖贵买蔬尘劳资洗濯技痒互爬梳生活侵韩贾襟期聴耳余雪舟如兴尽共此复谁欤
　　题钱静观【名真孙】江山万里图
　　迢迢江山上万变纷起伏中间崛竒多忽此入平沃草对近或逺来去自鳬防宇宙本来寛景物常满目此意知者谁烟林有茅屋
　　谢国英【名应蜚】送苦笋
　　直节见初茁苦心自珍纷纷夏箨中独养嵗寒身遣送从山西冲破赤日尘揖入生菜筵气味酷相亲譬之古人拳彼独为何人
　　次韵弟观用陶元亮归田园居韵
　　麻麦在东阡桑柘在南陌鸟飞鱼在渊生意各自适相逢如相知非茍旦与夕此心乃平生谁能开间隙嗟彼何人斯徒为形所役役役本无名于何见劳绩富贵死之际清闲终有益














　　本堂集巻二十四
　　钦定四库全书
　　本堂集巻二十五
　　宋　陈着　撰
　　五言古诗
　　九月十日乡人醵饮丹山分韵得地字
　　流景赴壑蛇浮生迁穴蚁世变兹已极扰扰欲何事淡饮养丹田守口为福地常时不出户一年两游寺清霜又芳菊举头花前醉里人重斯集彷佛鄊饮意叙坐既有伦交勉言亦至老成示典刑少壮修容止知者勿笼愚勿以利伤义实行培本根余力及文字宇宙自颠冥存古强吾里扶持复扶持相与无彼此酒云酒云乎渊乎有余味
　　次韵张子开次子试睟
　　闻昔宁馨儿如马千里驰或秀如芝兰或如饤坐黎居易生七月已能指无之又比令狐楚五嵗善属辞是皆非偏尔隂有造物司吾防正气旺杨泣墨子悲谁知世变极所见及所期卓哉子张子不问今何时种德以种子愈出而愈竒元方既及冠可寳已不赀经史日研精甚于渴与饥百发当百中善射如由基亦日后自积王魏不仕隋再索又得儿照室光陆离今朝嵗一周岐嶷傲娥羲丛珍试初步动觉犹矩规灿灿文在手炯炯向在眉但喜家传昌浮机岂终危宇宙一开泰扶植须人为在外寄藩屏在朝资栋仪虽当保抱中方来事可风埃自洞庭堦且谐熈眼底双鳯雏笑唾燕雀卑而况表独立硬脊非韦脂观志既有人一脉如抽丝作室必肯堂何患不塈茨此事真庆事他事非所怡我老拙已固无能説项斯来诗走风樯难用蠡管窥趂笔聊示耳深愧无精思
　　用前人代二子用前韵来谢韵
　　苍苍本无为乌兎争飞驰今日为何日谁叩和与羲举目万感集秋风黍离离人生能几何梦境蛛营丝或以烹自售变诈如鞅斯或以舌交战纵横如秦仪亦或事旷逹蜕形慕安期不则逃空虚灰心从阇梨不曰古圣贤自有天根基为己非为人积学如积赀弗废一日葺庶几百志熈世逺教法散有识如退之试观训符读道义不以规贵贱何足云而乃徒费辞进学以为解诗易分葩竒安贫以知命妻儿任寒饥既而及行艺頋欲中有司未忘功名径【阙】
　　荆棘茨堂堂山斗望为论如彼卑吾师吾孔子曽子而子思以至孟轲氏四书炳蓍龟君家两英嗣珠璧光和隋元方知自力阃奥次第窥既以习语话行有向学时光隂电一抹圣狂几甚危百行孝为本气下色愉怡极而察天地造物自齐眉苦语赞义方一洗时妆脂勉旃复勉旃忽重老大悲还以自警省就示吾诸儿
　　用前人示诸儿
　　世事纷游尘薄俗嚣鬬鹑手足谁鲁卫肝胆多越秦独君先君子父事吾先人我得从之游义与同胞钧上而下四方相依为齿唇间尝道病殆饮食药饵亲卓卓乎古道难言但书绅今及其子交知爱迈等伦不曰淡无味如嗜千里莼其子又其孙秀异良可珍架有万牙籖膝间又循循功名特土苴学术要深淳工夫入细处力行自忱恂推而致广大直扶天地垠书积非易事难欺是苍旻不观冬闭固发为青阳春因知栽者培根本前人身万事风絮尽盛德脩唯湮契稠无浪语感旧还酸辛吾年七十近不入时材抡眼昏惟内頋遑知世妆新耳聋谢外闻免饮聒者醇溪曲五畆园安受闭户贫蔬畦野草径月夕清风晨杖履携诸儿俯仰时一廵残息尚可延何幸里有仁岂无泰交期得舆展转神逺业归后生我得为天民
　　和单君范古意六首
　　嵗事有丰歉官税无减除谁知山中田沙土多蒿蒌秋来倘有成犹恐才半租或其水旱至不足偿耰锄三叹家百畆无复三代初妻儿忽相问明朝饮何如
　　右农
　　学圃葢如何先説畦菜法栽种及天隂灌溉须雨歇更欲树花果古方难冺灭不见郭槖驼纎悉传以列于以供釜烹于以佐杯勺颇疑鲁夫子却鄙樊迟拙
　　右圃
　　枯者既就拾湿者亦既束空此一谷薪载之可折轴下山售市价得粮不能宿谁知此时心气塞口自嘿安得如买臣卖薪有时足
　　右樵
　　一笛横秋风心话长勿效汉卜式得郎不为亨当如老寗戚饮歌不为狂骅骝正骄腾万里水草塲谁知北海上啮雪对天狼
　　右牧
　　荘叟非观鱼游戏何有乡灵均岂渔者聊以歌沧浪超然网罟外千载名字香今人志多取曲钩有余殃鱼死心亦死胡为不自伤勿谓得忘筌未得筌以忘
　　右
　　虎技止三跳气暴志匪深人皆望而畏所宅在﨑时乎出山谷爪利牙齿森岂无勉有力激烈尽杀心我闻亦一快细思又沈吟就然射石者未必能生擒
　　右猎
　　书范景山【湘】先丈逸事
　　朅来望公亭闻者范老子盛德自有铭逸事有未纪如彼沙滙坟实塟外舅氏累累塜十四谁计后不祀懐券售之人枯骨聴掷弃公心恻恻然能忘我先妣猛捐十倍价复此不毛地至今上塜饭免为若敖鬼又如域西山寸山寸金置山人已过望我懐不自已当公未死时而适山人死頋斥眠牛岗欲塟惟其意夫先媍随后同穴坟隆起世隆俗日薄安识仁与义先世未百年来者已弗记况于外氏家代尽子孙事买山未一刻卖者不敢视况容卖主塟为人重于已中心所乐为焉有一毫伪死者岂无知造物非块尔公虽不求报感应乃常理后嗣何其贤相契继前志范氏其兴乎吾无间然矣
　　深出赘归省再徃媍氏家
　　父子恩爱重人生别离苦惟汝善事我我亦深爱汝我今年七十又有多病毌出赘非汝心事有难直取寸步安可离而乃江山阻忆昨汝归时大暑走风雨身如出水荄淋沥带卤弱质又逃病老懐方免虑胡为有力者夜半负箧去兀自无完衣转使无赤露命穷不可医眉攒若为诉我心愈恻恻还送汝行路奈何其奈何聴我细分付出入谁能无归期况堪数逺游必有方无愧圣人语得失亦何常翕然云散聚不见古君子随甑宁复頋贤哉汝媍翁可以就规矩琴瑟相好合更闻汝得妇足寛父母心百里在庭戸谨勿困闲愁宗事要担负
　　喜弟观得男弥月数句识之
　　我昔四十七正室能始抱命蹇坐迟晩不及含饴笑今始絶胜我较我一年早手抚宗嫡孙况有眉寿老汝心当何如喜气浮襁褓何幸亲见之是子当跨灶深源出芳流感德受岂报家庆三世图人间如此少弥月汤饼席云集尊与少欢极不知醉老懐得倾倒平生汝从我笃友肝胆照凛然来者惧今乃知有绍囘首我四儿贤否虽未料庶如我汝心世世式相好
　　次韵弟观避难
　　北风行黑杀东南天柱折忠臣锯解头文士刀抉舌我亦走危途腥埃防面铁攀縁极棱层双跟迸皴血山人邂逅惊强顔取容悦班荆分菜糜儿童笑流歠荼毒复荼毒难説更难説十月初五夜山林隂炁合骨肉复何之无从知死活眼光射先庐山人火烈烈虎狼相徃来左右无寸挟吞声哭逹旦忽与妻孥接相持牵衣裳透肤霜露浃何时是归时细思増郁结且见脊令飞绕树日千匝
　　次韵防留避地有书欲归用前韵示之
　　离乱身命危烦恼头髪折我儿在山南百书饶苦舌谁知我忆儿如火煆心铁人生恩爱海各自怜骨血初谓时节好膝下长娯悦頋今各相逺矛头茍餔歠兵马交徃来近日尤难説急头一隙寛呼儿归暂合未问沟壑填且偷须臾活春来两日强寒气犹凛烈寄巢不蔽风败纩聊同挟父坐母蓐卧兄立弟裾接分散得团圞不语意自浃为白润姊知未须生悁结明朝倘可行亦须囘一匝










　　本堂集巻二十五
　　钦定四库全书
　　本堂集巻二十六
　　宋　陈着　撰
　　五言古诗
　　午酌对盆兰有感
　　山中酒一樽樽前兰一盆兰影落酒巵疑是湘原魂乗醉诵离骚意欲招湘原湘原不可招桃李花正繁春事已如此难言复难言借一巵酒酧此幽兰根或者千载后清香满乾坤
　　送竺甥秀
　　防惟吾外祖盛德表一乡身都云南瑞一母十郎娘吾母实居长钟爱非寻常择壻俗流外眼髙意见长岂无富豪家熟视不得当吾父本儒家诗礼夙自将乃以吾母妻相期早腾骧谁知古罍洗不入盆盎塲囘遡外祖心终老弗能忘膝间出苦语此心汝其偿饮泣何敢受负山蚊蝱二十一年间母没父亦亡我既种种杏园仅霑芳着鞭幸有路益与忽仆僵前言空在耳欲报天茫茫吾壻在吾前吾子罗吾旁努力各努力世道须明昌聴之勿藐藐方来那可量庶几未了事发为前人光
　　深自妇氏归侍
　　我生贫非穷有子环我膝深汝实居长何可去顷刻頋从百里外赘滞日复日事有不得已我心常壹鬰昨朝乌鹊喜夜得归端的瀹洵急迎路呼灯走奴厮归儿如犹子先跳门限出女润卧东牀方困痰寒窒忽闻兄到家夙恙一笑失骨肉恩爱重此归真药石春风花气香今夕是何夕酌汝一杯酒聴我言厯厯我老不任事干蛊汝宜力汝母且多病佐馈妇之职三弟要读书惟汝身励率妺笄何以嫁汝亦当悉如此复如此汝坐能安席汝今虽有媍未归未为毕而况危乱世离别重凄恻一家得团圞荼苦于蜜归来早归来我年七十一
　　次如心侄古意韵
　　妻孥恩爱深生死同一牎胡然成别离使汝悲涕双人世能几何明灭风灯幢有家尚堪活奚久滞他乡安得归来舟顺风自南江
　　送董伯和【篪】西归
　　叶叶青霞衣来赴山中期相防到忘言日夜春风吹昨夜雨潇潇今日君欲归人生如梦寐世道甚崄我白已光况堪生别离君归不可驻我心得君知栏干与云平白鸟来徃飞安得身有翼长与相追随举手一揖别不作儿女悲一樽尚可同百里非天涯
　　赠僧仁泽解后以数语【舒明逺之子】
　　温温白玉璞楚楚秋兰香胡为乎此中纸帐栢子房诗书岂不仁宿念落茫况有白亲朝露争余光时复一囘首云飞青天长人生能几何世事那能量不观身上衣昔缁今忽黄我亦何心者解后成感伤飒然清风来欲言言已忘
　　季秋既望吾族子侄以老人防于我家名曰燕老集此意亦可尚醉后冩其意
　　飒飒西来风吹不开眉端团圞空中月照不见肺肝菊花仍旧香过雁秋年年我懐人得知流光逝如川况此茍活身包羞天地间不如先露晞安用空流连儿軰何为者芋栗菘藿盘将以寿我酒嵗晩松在山我谓非我意棹头三长叹绕膝不肯离且笑且进言陶潜杜少陵逢时更多艰何尝便忘躯得酒即开顔父子恩爱重一刻难轻世路虽偪仄天道又好还但是强健在心事终已寛是亦菽水具非如五鼎难庶几诗礼风聊以娯亲安再拜固以请愿领家庭欢勤勤苦费辞细聴理亦然强饮竟成醉援笔如狂颠梗槩粗以见不觉盈长笺呼儿为我歌勿与醒者传
　　敬赋虚斋孙君容膝【名凝字德夫】
　　云连屋不居三间葺茅茨田园非不寛一畆环竹篱楚楚山下花湛湛池边菭文室南坡下容膝以扁之谁谓方囘旋天境春熈熈壶中着仙翁芥子蔵须弥虚诞彼异端我则异于斯圣贤与我对经训星日垂可以读离骚可以击壤诗囘头纷纷者金碧贮狂痴声色性命斧财货盗贼资皇皇窘其庐日壊不足私蚊蚋同旦暮不满一唾嗤岂识天下乐本非外铄为己大物自小心旷神斯怡一则万条贯静者动蓍龟吾方谋一榻尽老聊娯嬉今日为何日此理知者谁逹哉子孙子吾知吾有师
　　赠弟观之王传心馆数语送行
　　今日为何日风雨春寒痴吾心方恻恻门外剥啄谁谓我欲见兄迎面三吁嘻出语复梗塞书担行有期岂不懐室家将以疗我饥平生手足谊奈何忽违离执手同与言吾道其果非逹则仕行志穷则为人师去家二舍近非是天一涯行矣汝其勉苐问归何时久而俛首答身如马受覊去住不在我此况谁得知五年七十四疾病常乗衰汝年亦五十半发成雪丝年事俱至此时光去如飞紫荆次第花鸣雁羣相归触目多感慨赠别难为辞但闻主人贤安心免相思明朝溪亭酒为我酌一巵
　　张时斋书生也坐穷以星学资身赠其逺行
　　书生例饥困世路方偪仄胡为乎此中兀兀朝以夕问之俛而答初意岂今日几年灯火牎谓可生羽翼时事出难料竟作沉海石寒谷春难囘涸辙水难激聊防星家波食此一涓滴终然不自赡拍案动逺色江湖天风长万里谁能絷姑以术资行或者儒得力泰与否相除剥与复消息要知穷非穷当遇识者识
　　赠舒亦山入越【名楳】
　　危世无山林頽俗无门戸彼美诗书身悠然自为趣扬扬飞霞佩清风前路借问欲何之谓我稽山去春风白云晓禹穴苍烟暮平生磈礧懐髙吟吊千古兹行良不恶欲赠无他语如逢梅市仙试与谋出处
　　避难西坑用瀹韵
　　春雨宜农耕逆旅愁坐雨雪寒饥杀人豪富雪中舞忧乐古来殊欲説头自俯见山岂不爱身危心不武入深复入深有人如子午生死未可知谁能问苦
　　用前韵谢奉慈寺主僧居简
　　人情相入处春风与时雨诗来少陵歌酒到渊明舞我穷适相侣肯为黄金俯忍饥固其常笑视京文武忽来方外饷浑家饱炊午此是法喜供非如乞字苦
　　游慈云似龄叟
　　我来景照堂主人一笑领蔬笋充我饥芎术疗我病坐久不知晩夜榻留以并世事方东流人情入西暝兹逢岂假合如形有随影不言自相知无味足隽永潜逺意悠悠披仰心炯炯頋我为何人古今两照映余言不可冩手拍防干猛云飞风满山万动归一静
　　次韵演雅
　　洛阳棘满门连昌菌当衙枸杞怪成犬寄奴妖见蛇芸香虚辟蠧鞠梅工两蛙黄檗到里苦紫荆无外遮衰緑秋蒲柳赧赤春金沙薰莸类莫辨桐梓谁汝嘉山下犹有蕨丘中能无麻杖老竹生力炷病艾炘痂芷兰足幽媚桃李从俗夸
　　梅山弟家醉中【名字楚秀】
　　意行无定处适口无夙嗜门外自风埃山中有余地事事皆顺境物物皆真味梅山今何人而我亦同数麋鹿所惊怪草木或不置一杯复一杯闺门笑声沸古道固如此乃有此同气谓我且须留崦嵫红未坠
　　送道士十二侄归金观
　　世道日以漓人事日以非吾宗昔昌繁儒冠森巍巍时节相防聚燕笑芳菲菲尔来嵗复嵗存者星晨稀我今七十九一息微汝亦七十八防褷旧羽衣老我虽待尽犹与坟墓依而汝百里外防防鹤孤飞我非寿彭籛汝非丁令威年事已到此余生露易晞后防安可必欲别増歔欷相送出门去溪寒日无辉我竚汝囘首此意知者希丁宁且加餐得健时一归
　　题黄长儒松江图古笺
　　吾行半东南松江东南竒湖铺天上水山横镜中眉清风明月夜细雨斜风时扁舟几来去三揖三髙祠冺黙一梦昔欲语将同谁忽焉入老眼百年片无遗人境那可期畵中时见之
　　四月十一日与妇小酌玉莲花前有感
　　西湖西山坡水乐洞之侧有池当轩緑有花当夏白风润脉柔茎午芳擅正色方来玉石瓣圆中珠一的曽携真率杯相防契清閴主人自城居付与乗闲客囘头一十年今日为何日窻前小盆池又见此花发花于我何心我见花自恻老妻颇解事一笑深太息胡为不自知君已八十一洛阳白牡丹扬州红芍药魂梦且不到何独伤懐昔我闻垂头答风雨天昏黑
　　次韵黄岩髙志尹【名畊寄寿】
　　冠屦天地间车笠风云从我行半东南已复八十翁取友必端人求我我防童初见老不化宿学今何功万丈委羽山中有人中龙文气苏玉局心事厐德公岂不欲纳交谁与先为容何物瀹小子托根嵗寒松寄我寿我诗墨妙扬古风扇开眼眊矂翼起身龙钟要知片云外实共二浙东气以类相应面未心已同端如获骊珠不羡放鸽笼滥吹谱美茎难报来施豊
　　送陈孔晨【自】録鄞学任满西归
　　思昔南墅翁用不尽书力留以裕厥子着鞭饱谙厯鄞庠多材地纠録迂分职休休自无犯耿耿不事激时雨化后生春风久宿德妙墨云烟飞清吟雪霜逼万口何异辞三年如一日芙蓉桂花天扁舟戒行色怅饮集寮寀防诗空士籍相送相致祝此去万里翼非入蓬莱观则上梧桐掖我素与子契而况同宗出区区爱莫助珍重而翁积岂不欲临饯耄笑筋力啬数语教儿洵持州西驿
　　似戴时芳
　　丰山在屋前后坐龙溪龙中有人中龙固穷气自丰溪山千万状朝夕与从容浮尘任开阖本色无淡浓我本深村夫见此更热中目送鹤归云耳接渔歌风徘徊不忍去乐哉此迎逢何当中年留囘頋无宿舂













　　本堂集巻二十六
　　钦定四库全书
　　本堂集巻二十七
　　宋　陈着　撰
　　【原阙】











　　本堂集巻二十七
　　钦定四库全书
　　本堂集巻二十八
　　宋　陈着　撰
　　【原阙】











　　本堂集巻二十八
　　钦定四库全书
　　本堂集巻二十九
　　宋　陈着　撰
　　五言古诗
　　次韵张子华九日长诗
　　君家脉夀张文气雄一乡顾我不自武穷于冻履常异盻独见嗜古道无炎凉忆昨夏季望南风溪山香渠渠飞帖盟伫我髙峯行漓俗非所捉此味如和羮夀我醴蘸中沃我熬屑姜别来坐成久感激如拊牀我耄君亦老无预世短长向来尘埃迹如云风扫将箪瓢足不足听天自斟量秋无宋玉悲春无少陵伤逢迎但歌笑傲睨剧戱塲不然徒自苦平地皆羊肠加于人数等衰劣如何当
　　送曽孙灼出赘卢氏
　　男生必有室有室在嗣亲家贫或出赘出赘难为人汝今为此行及此初花春粼粼潮迎舟叶叶风吹巾鳯云已在眼不觉生精神我方为汝忧老语因重陈其脩汝容止其谨汝吻唇门庭勿忘旧市井勿随新沉醉不如醒沃饱不如贫侥幸多非福欢笑容易颦主敬为根本力学解困贫贤哉卢氏翁昔我相面频别来五十年忽忽隔一尘谁知有今日汝得为婚姻情既翁壻洽义实
　　师生均造次莫非教嵗月如去轮【阙】　　　　何此为终身留欲副清冰归欲见老椿要须日凛【阙】
　　津
　　应呉伯秀县尉【名化龙】教鄞学求诗
　　四明万丈厓佳气蒸氤氲融结固有在特起谁时君丹霄舞飞霞青春蔼竒芬目下开五色賸把天香分飘飖忽自得盘薄蓬海濵无心出岫想傲睨黄埃尘秋台挟明月驱驰下东鄞谈言邑庠旧教事非易新诗书堕寂寞衿佩茍朝曛欲借肤寸阴化为无边春胡为乎水雷珍重经纶屯何当自山川流动志气神扇之月旦评推以天风轮终然难巻藏快覩本色真词章要织组手有锦绣纹道义在培植身为枝叶根须知大造化不问官卑尊因思杜先生如古王河汾宇宙非不寛乡里乃急亲贤躅渐寥邈凛凛哉斯文吾为石云贺亦以勉石云
　　寄赋慈溪沈氏爱菊亭
　　我不识爱菊却与菊相识寒前后着花土中央为色征苦养长夀晩香擅清徳滔滔彼世人方为桃李役谁防起渊明参到菊太极
　　外孙黄相儿求诗
　　可人黄外孙来吾与汝言是为慈溪嫡未离嵩緑门以身答世谱学问为本根吾言虽老拙铭心其永存
　　三月二日醉中快活吟第二笔
　　看花须少年老眼如夣然人生不满百动要言及千富莫如金谷贵莫如平泉其能防何时回首皆尘烟我贫虽到骨妻孥尚周全纵有炊断续未尝见忧煎如此只如此吾有命在天今朝一杯酒知者谁为贤
　　新揭州学扁乡人求赋
　　芹水扬新波杏坛敷新隂春风年年事乃有春如今薰薫礼义香洋洋弦诵音但看此身贵遐不相玉金畴昔岂堪梦足絷口就瘖风雨魑魅多一坎防千寻文明应奎璧杲杲白日临绠之濯清冷鼓之起埋沈犂锄彼自分丕我以佩衿花封肇鱼符儒庠视泮林筮言更扁掲籀法何严森正气防宫墙精光贯书琴贤侯莅落成寮寀分盍簮殷懃公堂酒再拜奉一斟愿言夀斯文师友相规箴道腴养斯丰学浚后斯深底柱既有在狂澜可能淫庶为邹鲁国不负孔孟心
　　笑笑一篇代简答王之朝
　　昔惠家狮儿雪白真可取摩挲方脱懐跳跃遍庭宇意在饱可饕饲养如旧主无菜安有肉无仓那得防怒眼如饥鹰奋爪过虓虎撞破储粟瓶翻倒生鱼釡谓可共谈薄岂期遭慢侮今又饷脩梅惊走孩儿女筠篮未壁封环哄争起舞狞于猿狖攫慕其蝼蚁聚刑猩手濡血渍宻口流乳老齿本自疎吞吮颇辛苦布衣惜如锦污染濯不去非不知滋味亦欲骄肠肚祭非素富贵馋舌崇贫窭于我亦云厚自料无报所聊以此为袝免得交【阙】　平生相忘契笑笑一掌拊
　　题僧维柟诗巻
　　鳯鸟不肻鸣蚓窍出虫声隂雨不见星腐草流爝萤卓公独何为不与时同情风流晋宋间眼中无四灵言言意脉脉字字声铿铿我老见已曩读之水投冰珍重复珍重好处虎啸谷嗟哉南山下诸老家为塾彼饕何人斯饮食酸寒肉衣冠坐涂炭袵席生桎梏星节来自西一见无遗目丰棱霜雪严号令风雷速恩波四溟涌文熖九霄矗征徭脱滥籍诗书还敦俗蹙蹙愁者欣嗷嗷流者复耄矣八旬翁凄其无半菽亦欲学厐公不着城市足要识澄清辔满慰平生欲扶曳语乡人具来拜仆仆下为一邑谢上贺天下福
　　次韵叚约斋送弟嗣宗来赴吾邑县尉
　　宦游及奉亲同气有赠言至哉天下乐难与他人论昔贤绾官绶忧责先洗寃行志此其始宁为利欲昏持此娯禄飬有政出孝门纷纷时势眼庶见古垒樽
　　夀天宁寺主僧可举八十
　　弥勒下天宫化身千百亿应世来住山谁是直翁直海眼【阙】　脚春心有铁脊阅歴十五期作为万分一洗尽旧氛尘幻出新金碧层霄撼鼓钟证明大功徳法嗣镇别洲澎湃好消息欢喜不闻声蕡叹自生福今日是何日相庆开九秩我亦有偈言自知非本色欲凭南风便吹入庄严域
　　代范景山【湘】和弟观韵
　　厦倾木不支鼎重足先折关张不终身仪秦亦无舌儿嬉栅关木文具鎻江铁生灵痛何辜宇宙半流血山中日夕佳翁媪自怡悦问我何为来留我共朝啜抵掌告时艰低头听我説我家本平原百年三族合诗书声相闻伏臈共为活一朝北军飞连甍归熖烈惊奔忘险逺妻孥手扶接岂料哭穷途忽与亲相接患难相劳苦杯酒情意浃出山未有期草庐倘同结鹪鹩茍一枝鸟同三匝













　　本堂集巻二十九
　　钦定四库全书
　　本堂集巻三十
　　宋　陈着　撰
　　歌行
　　赠医相者赵月堂
　　维摩居士病不起却向方丈説法无一事此证何证无实证针灸汤药所不治子房状貎如媍人及到筹帷决胜无比伦此相何相无实相骨骼毛顔不足论我虽不防学居士逢人笑语中痛痞我虽不防如子房峥嵘目在虚皮里落魄道人赵月堂挟医与相走四方肘后有方千金良眼中有电千里光自谓无病不可药不知我病不在脉自谓无人不可相正恐我形难摸索去年相访无一辞忽焉而去岂其欺今年重来又黙黙问之不答惟求诗女防医手缄相口却要我开诗口落女手一诗赠行聊尔尔要见我证我相三年后
　　前纪时行
　　孟春朔日雷声发雷后兼旬雨不歇仲春之朔近春分一夜风雪四山白丰歉气看春头乃今变异连两月隂阳磅礴天地间自有常程更闭泄今此胡为颠倒行阖辟万物失其节欲一出门泥泞深廵檐问天天黙黙老农忽从何处来谓见嵗时记中説鸡旦之雷虽非时犹曰其占多黍稷今朝雨雪却非宜米价当涌民食缺吉者未几凶者继孰知所喜转惙惙向来好事多不应才説乖症不可活黯然相对尚可言但愿所应在雷不在雪
　　寄赋黄东发湖山精舍
　　断鼇奠极戱者谁岷山如龙万里驰大江之阳起衡岳崒嵂散作千委蛇直趋四明卓秀伟二百八十峯参差潮江合捧山驻脚伏脉分行东西支东或蛾眉或鳯翼茫洋万顷琉璃陂二灵沈浮挟霞屿大涵囘顾藏险我昔经行一俯仰问百年前此何其尔来世变那可道前軰风流归春澌山川无言黯失色徒使旁观重歔欷西来诸峯江之外独把古青何巍巍逺跨渤澥波弥漫近枕池水清涟漪平生听人歴铺説屐齿欲到足犹縻况彼地灵所融结是为之越老崛竒且闻胜处巧着屋包括光景无余遗防年期我数语赘终恐摸索非真知忽焉自省笔自舞但説此翁他何疑怪石棱棱耸瘦骨秀色隐隐开疎眉寛旷防容万壑赴峭特雄压千秋卑云雨蓄泄大功用波涛变化皆文辞上而层隂入鳯皇下而瑞脉生兰芝浮云蔼蔼自东去本相不受时妆脂晓猿不惊鹤不怨幽花野草芳菲菲以所见见有如此又何以观山水为君不见苏子由诣京师自谓终南嵩华虽已见不若得见韩公琦又不见欧阳公赠别时説道庐山髙哉几千仞即此便是刘凝之我翁视此亦何愧愧我芜拙欠发挥若曰湖山精舍自品题自有黄曹二贤之长诗
　　辟戴师初食长斋
　　漂泊无家杜少陵兵间奔走随蓬萍碧涧香芹固所嗜鲙鲤岂厌银丝精百谪九死苏玉局到处为乡心自足有时珍尝百糁何尝不食黄鸡粥二子流落甚数竒攻苦食淡分所宜顾无所释随所有亦曰吾师吾仲尼菜瓜鱼肉皆可食乡党一篇炳星日君胡不学圣与贤乃外吾道从道释岂薄朱门粉乳郎穷搜滋味丰时装岂氊防侏軰抟攫羊豕饱腥肪不则牀头怕金尽不则继肉乖夙凖遂将所受父母身束防枯肠强坚忍况闻君家百指余正是不同藜苋厨独立标榜人所骇此意未知果何如君子之道在耳中才落一偏犯公议有则庶羞不为过无则乞食亦常事朋友切磋欲无瑕早从吾言勿姑差庶防上不见标于仲尼之门下可并齿于杜苏二子之家
　　弟家醉中趂笔
　　前山屛开照檐緑后山如坐膝抱屋数亩山园半亩池松影参差庇梅竹九月九日天气清银白金黄百种菊诗人好事酷喜客新酒篘醸烹野簌中有有识剪髪妻谈笑咄嗟具鱼肉我醉不知日午晡但觉意气横山谷吁嗟乎为何如时我軰得此一日福宇宙自隘我自寛人生无厌我自足梅山生计亦凄然一醉何曽计饘粥浮丘洪厓总妄传最好只有三万六千局












　　本堂集巻三十
　　钦定四库全书
　　本堂集巻三十一
　　宋　陈着　撰
　　歌行
　　弟饮至醉醉归蹶道中荆棘中
　　圣俞小饮亦百杯髙义两手无欹颓曼卿登楼终日饮端坐人谓神仙来二贤佳话三百载磊磊亦有梅山在有人招邀无不如吞吸樽罍气如海夜来一醉不为淫归路胡为不自禁蹴压荆棘卧霜草接防到着衣披襟我来相问胡乃尔笑而答之言纚纚礼岂为我軰设哉君特未知其趣耳今日何日要如何宇宙偪仄蜂一窠进不得以事业见退老溪曲山之阿当时仰天月如水恍惚采石江头见醉李或时展转见隣檐如席同舍郎家瓮边地以形骸观若狂疎外形骸观方见吾世人总被形役心我独了了心存初渊明对菊败篱下岂其嗜酒谁知者少陵非爱牛炙酒花鸟感时诗泪防一闻此语心神惊大梦忽觉暗忽明自今有酒但相覔从人看我兄弟醉中醒
　　次韵单君范寄梅行
　　洛阳今何辰姚黄委沙尘岂无桃李花荆棘相仆臣咄咄嵗成晩山空水粼粼化为万叶飞日断无可人谁知霜雪根独抱寒中春
　　醉中示侄溥
　　山茶风香酒防波杏花日长人笑歌儿孙欢拥白髪婆煑菜解醉不厌多人生乐事恐蹉跎世事等是一梦柯孝义两字不可磨当与兄弟相切磋我家兄弟三世过谨勿令人説如何
　　后纪时行
　　嵗在乙酉孟旾朔天气凝滞云不开一日二日三四日或雨或雪或夜雷山川失色万物病寒气折骨淖没胫如大兵后洪水余鸡犬无声烟火冷况昔三阳转新元公私万事五日寛上得杯酒夀父母下与妻孥贺团圞如今景物不可説官府何曽有时节符移防出星火飞吏卒呌嚣豺虎烈意谓东风换年头眼前百锢庶有瘳天时人事乃如此何以解吾忧世忧元日连隂至七日老杜感时时纪实太平时节身难遇昌黎此语亦凄恻是时世事未如今二老已有难言心我今更有难言处聊记嵗月那忍吟
　　吾防与佛防
　　世人大为经防不足怪可怪者在吾軰中人耳因赋惜子瞻一篇
　　我惜苏子瞻气豪天地隘雄文万斛前盛名表昭代自负学见道欲涨欧阳派胡为所以学先与本论背或者交浮屠聊尔奚足怪何至敢昌言前身五祖戒眉山世积善老泉亦英迈脉络有自来胚胎乃融防顾诬正大传谓感非类秽胡鬼是吾亲父与母安在痛哉复痛哉不孝此为大本来中无主恍惚求诸外一妄流到今狂澜正澎湃人人説轮囘处处习夸呗有识或见讥动以苏为解愚者不必责可责在吾軰当时若遇吾夫子鸣鼔攻之此为最
　　癸未冬至后与妻对酌偶酌遂赋
　　买臣卖薪妻见弃髙鳯嗜学遭妻詈我穷到骨累百指藜藿并日一气妻自机防谋余生诸儿忍寒结饥肠有时我痴笑问妻妻亦笑答贫其常听之不觉一絶倒不谓此道君亦晓满天地间皆浮尘消磨不尽惟此道低头拱手説与妻孟光举案与眉齐当时岂縁醉饱故深逺滋味出盐虀而况今日为何日我年今年已七十我妻之年虽少我老心古道与天质偶然得醉平生欢醉中冩与诸儿看人间不必问贫富须信关睢为造端
　　四月五日醉书慈云阁
　　峰开荷叶东南倾梵宫截断西来青参差楼阁空半起撞钟椎鱼撼林坰奔走簦笠数百里随时来乞山中灵大众坐饱云捧足百需顺应水建瓴彼饕者谁尸海阃日鬻三帖出府庭交驰争此一席卷赭山不足搜鉢瓶囊槖所攫鸟兽散遗臭满山草亦腥檐栋摧落甚败驿旁风雨湿上有星厨烟寂寞甑釡破残僧菜色身伶俜山运忽回縁法倒铁锡飞入总云亭伽蓝起舞山鬼避避大法鼔轰雷霆竪硬脊梁施敏手恢恢余刃新发硎仆者以兴者刬如痼病脱沈醉醒况今佛流正澎湃平地丈浪腾沧溟何事不可咄嗟办寺已如畵山翠屛谁知不忍回首处山下景色何凋零文献故家编下戸潇潇四壁门长扄旧来豪家防窜伏贫民偶遗风涛萍呌嚣隳突尚不已宛转就防垂死丁春风无分日光薄寃声苦雨那可听信有天堂与地狱咫尺中间分异形世变不情至此极仰面三叹天冥冥
　　夜梦在旧京忽闻卖花声感有至于恸哭觉而泪满枕上因趁笔记之
　　卖花声卖花声识得万紫千红名与花结习夙有分宛转説出花平生低发缓引晨气软此断彼续旾风萦九街儿女方睡醒争先买新开门迎泥沙视钱不问价惟欲荡意摇双睛薄鬟髙髻团团揷玉盆巧浸金盆盛人心世态本浮靡庶防治象有承平卖花声卖花声如今风景那可评向时楼台买花戸凄烟落日迷荆榛但见马嘶逐水草狐狸白昼嘷荒城万花厄运至此极纵有卖声谁耳倾吾生不辰苦懐旧如病入痼酒宿酲况被春风暗撩拨旁无知我难号鸣忽焉夜枕发为梦恍恍惚惚行故京一唱再唱破垣隔闻声不见花分明谓此何日尚有此倾面大恸泪纵横久而方觉更哽塞拥被危坐百感并我年今已七十一岂是年少闲关情天空地濶説不尽山外杜鹃啼残更
　　看花吟
　　少陵野老老更痴看花看开千万枝安乐窝中打乖叟看花只看半开时二贤看花各有意我亦有意看离披红飞换得緑隂出潇洒颇与老眼宜麦风扬尘野色秀梅雨蒸叶香气滋避人好鸟着巢稳争春蜂蝶今何之本来生意无断断静看逰戏造物儿不观圣人画剥卦剥穷于上复下随嗟乎人事正如此盛非终盛衰非衰衰盛相乗乃常理盛不必喜衰奚悲谁知世情偏喜盛我看花衰我自知
　　六月五日大风雨水弟观有诗道其事因和之
　　自古人间多水旱人事尽时功过半区区事空不事实三代以后人心乱吾乡薄产寄山溪﨑岖随势无尺齐受水通灌盍预备隄防以石堰筑泥顾不此信信偶木颊舌防诵淫比屋岂知性本依人行方信之中神所宿火云遮日雷无声兼旬望忧忧羣生更兼五日天不雨原无黍稷田无秔田里倚龙为人命百拜哀鸣聒龙听忽焉夜雨一霑濡咸谓卧龙今睡醒胡为诘朝天晦瞑母横挟扬威灵撼山崩谷发庐舍掀播两间摧万形初谓得雨龙之赐谁料此风随后至或者风雨自有数龙亦无知天做事不如反已自求天难独靠龙图万全况持纸钱徼妄想正似衔石将海填里无千戸分十甲謟鬼诛裒知防匝流俗酣溺死不怪我有苦言谁听纳
　　緑萼梅歌
　　奉川西山下地名董麓岙赵敏求之家有此于九月着花而王防齐赵敏求有诗景文转以示因赋一章冩余意
　　君不见宣和艮岳緑萼梅百花魁中此为魁綘霄灯火不终夕剪为荆薪毁为灰又不见驻跸钱塘开聚景此梅又花天宠幸江神不才马飞渡踏碎禁地花无影两地百五十年余花与国都相有无谁知造物不尽意尚留人间一种癯山中佳人清似水放开吟饕嚼花髓我未见花得见诗见诗便与花相似且闻九月花已芳竒观到眼诗为忙腊前年后是正忽为秋光岂其常大庾岭头炎瘴地年年早开不为异四明相去数千里不应早花亦如此吁嗟地气如车轮自南而北知防春如今所见到草木不独飞鸟啼天津梅乎梅乎本清絶花如白玉枝如铁矫矫胡为心亦随不念从前傲风雪唐苑九月夸梨花鹤林九月艶杜鹃我欲梅根一酧酒谨勿与彼争取非时妍
　　丙戌二月二十五日梅山弟为孙试周遂赋
　　梅山种梅封且培梅山种善如种梅有善必报既有子有子且复生孙来萧艾之间芝挺出今朝才为两三日咿呕似欲指之无烁烁眼光如防漆中庭展席分排铺童冠环立觇所趋从容顾视前举手干戈爼豆诗与书吾家昆弟存者防六十见孙有吾弟未问他日成人事庶防正脉存祖祢杯盘团圞家庭春岂是闲心兢芳辰危时闭门独生意一醉有感天犹仁吾弟所喜吾亦喜亦欲舍饴娱晚嵗自知无徳开后人有不尽泽吾先世不观吕范两名家贤子若是何其多皆从世积心上出安知他日吾非他
　　夜饮慈云诸公索诗因成长篇
　　世艶明灭萤尾光客气腾跃烟中香烟消萤死竟何有要知人事亦何常今夕何夕山中集六客相对通肺肠樽中不问酒圣贤得醉即是无何乡耳边皷笛有自好忽而散去吾何妨吾軰本非淫湎沉聊以寄意齐兴亡老禅知我酷信我谓此非痴亦非狂呼童展纸快磨墨听我趁笔穷夜长冁然一笑如梦境清风明月自有大文章
　　登慈云阁示龄叟月峤
　　人间何处无春风春风好处山林中我与龄叟心事通去年雪外来共松炉红梅花窻下今日还相逢铿然者谁敲竹笻吾友月峤勤相从拍手一笑意气同各馔所有留从容丛盘簇豆异味重倾壶倒榼新篘浓瀹我以茶鼎之芳茸战我以诗笔之铦锋浮生谁能百嵗终世变翕忽云飞空乌轮无情已下舂白鸟翩翩投前峰归兴浩浩舞而东醉中无语可谢两主翁
　　寄卢致逺
　　春来日日雪满山雪晴初放春风还髙人佳处独先得挼蓝新涨溪一湾杨垂岸竹隔水梅花飞香莎草斑市声咫尺自辟易天景呈发无留悭何须学徐生东泛海也休问老子西入关手招鸿鹄碧云逺耳狎鸡犬白日闲雨畦灌蔬翠鼎鼎春槽压酒红潺潺可以仙吾气可以童吾顔可以平歩骚吾吟免着蜡屐穷跻攀可以旷视舞吾醉安用长袖妍弓弯乾坤虽大此岂少媿我衰老非其班投我之辖下我榻便欲援我超尘寰持雅道归破屋分与松菊盟长跧君如不忍弃我去倘可畵我浮丘洪厓间








　　本堂集巻三十一
　　钦定四库全书
　　本堂集巻三十二
　　宋　陈着　撰
　　歌行
　　正月二日游慈云为龄叟作
　　丹霞前慈云顶两壁相看苍铁冷春风秋月一逢迎菜碗茶瓯柏香鼎有时话到有处无有时瞑到入禅定本来僧俗不相干气味投时堪隽永九年卓锡兴百废谁与挽之欲去猛我年今已七十六师五十二亦多病人生契合是因縁临老相分重凄哽东湖水寛万顷风波簸弄羲娥影西山有寺古佛境啼鸟落花云水静醉中腼缕醒时语师亦两下如何领
　　庚寅仲冬七日醉书梅山弟家
　　我来不为一醉期忽焉一醉留者谁山川无言岂有意隂与造物昌吾诗吾语不受世促迫亦不肻与人谐嬉鸢飞戾天鱼跃渊动笔自有风月随我欲冩时君莫问君欲问时我不知此时此意有此乐梅山梅花开时为我痛饮而读之
　　醉书
　　庚寅仲冬之八日与诸兄弟诸子侄浊酒数杯菜一盆醉后相忘见真实谁云人间天地窄但觉物外山林逸人生安能皆百年洪厓浮丘亦浪传妻孥安稳鸡犬乐此外无复有神仙甚哉世人不知足苦积铢缕多买田子孙贤否谁能料近是此身难自保举头问天天不应聊向虚空一舒啸得一聚首便为福得一饷闲真是宝但愿如安乐窝中长打乖防醺着面春拍懐不愿如荷锸自随死便以埋酒为命忘形骸
　　老兴行慈云醉中
　　梅花斓斑春渐芳山弄晴溪生光笋担自随信老歩一歩一春意长路逢隣叟笑谓我须鬓皓矣脚尚强及今行乐刻当嵗莫学痴人无知死亦忙味哉此语举手谢乘兴迤入寳坊住山老子拍手喜翠防摇曵白鸟翔本来未有十日别已佀故知久别遇他乡坐我以蒲团叠膝之榻熏我以栢鼎醒心之香饱我以银丝之饼长菜之馔瀹我以石花之水申椒之汤世方慕羡黄梁枕谁顾萧飒芙蓉裳独如羊枣昌歜嗜要与古栢寒松苍可但三宿桑下生恩爱已是十年方外通肝肠畴昔尽随电光一抹过方来能有日晷防寸量划然长啸出门去弟导吾前子扶傍慈云信美非吾土归与归与仰面天茫茫
　　送春醉吟
　　三月二十有一日絮云弄日风力薄家人报我明日夏草草杯盘软春脚人生心眼最无常风景流禅争顷刻南风一转垂青隂回首方尘是陈迹天公好事亦世情约束花神呈春末放开醾紫心香安排芍药无留发流莺调笙舌尚存倦蝶依然舞还拍杜防无知只催归何物恶声谁听得不妨长筵逹诘旦饯旧迎新两无怍旁观笑我八十翁翁亦自知身是客安问家无担石储时节犹是沉沉酌我闻此语三叹息酒边寄耳非莫逆老杜忧懐醒时多谁道醉狂放吟如李白
　　赏转官毬花酒边分韵得剪字
　　天机地轴随时转万物生生就裁剪庭前一种可人花独殿春深交夏浅团团自是浑沌苞皎皎不见儿女婉照见胸中本色正洗尽世上芳容腼我来把酒笑问花花为我开恐非便意将逊归金谷园不则直进至华苑庶几异质逢异顾百卉千葩羞着面花不解答我已醉醉夣恍与花神见若曰幸自托君家朝夕安知有贫贱香何用多无鬻静与谁争却悠逺纷纷桃李吾舆台只许雪里梅同传富贵自有富贵花强顔謟事非其愿妄人或呼转官毬正欲为君力辞免胡为亦动流俗心忽向醉中遭发遣跫然而喜豁然醒前言戱耳起舞花前心服善
　　戴时可家赏木芙蓉花醉赋
　　西风不是芳菲节木落山空景凄切頼有桂菊聊记时殿后拒霜花如发我携樽酒来问花花于此时擅竒絶先白后红知物变有色无香韵自别寓轩主人古风流不肻移种防慢防两根两花相妩媚自况鸿光自娯悦幸而桃李不同时彼纷纷者当愧杀坡云此花最宜霜待有霜时酒还设良辰美景休拈掇白髪朱顔易交割我今耄矣不足云劝君年年自此醉倒梅花雪
　　与前人对酌醉中
　　天寛地濶无拘嫌日徃月来无留淹有兴一日是一日赏心乐事若难兼我贫到底君不问君自与我相嬉恬安知朝夕不自给有酒须与我共酣窻前有菊相色向采掇为我苦中甜老妻在傍发一噱谓虽谑浪意自严想见古来圣贤酒无量千瓢百榼非伤廉回头笑谓安得此但与刘伶阮籍嗣宗后佳话添
　　送黄少孺【名叔英】将逺游
　　慈溪先生擅文章胸中奎壁纒诸郎君生坐后秀愈卓骨骼昻昻气扬扬黄金满籝父训重青简揷架家传光九经本也末百氏一日谁知我十行木根盘龙榦必异要须培植为栋梁宝气贯虹玉必粹亦在磨琢成珪璋苐方鞾笠争径防难把章缝入时妆既不必学阮籍哭亦不必学接舆狂仰天俯地道固在往古来今人漫忙安居茅茨即台阁隽永藜藿胜膏粱大蓬山下逺尘境晴岚暖翠松竹房小鉴湖中落天镜明月清风芰荷裳内可以存养性情之正外可以舒畅诗书之香上可以奉萱庭夀康之庆下可以遂棣华和乐之常立我之大无愧怍敬天之命为行藏不然荆璞轻自售恐如梅实酸谁尝君不见苏老泉年二十七始自强渟涵满腹抑不发直待知我逢欧阳又不见徐仲车力学笃孝母在堂大贤刮目他日事自有了翁邹道乡
　　送洵之越
　　有美一人来自东与儿洵约西游同谓闻古越多胜迹庶可洗眼开心胷窆石亭空思禹迹飞翼楼髙忆蠡功过司马寓第如见涑水叟由稽山书院如见晦庵公东山则想谢太傅之雅量上虞则感李恭伯之孤忠读范堂记则想憇棠于出守问祈国里曲则想持帽于方童伟哉圣贤所森布闗乎名教无穷终彼柯亭之烟竹兰亭之觞水剡溪之雪舟邪溪之樵风虽非本色所慕羡然亦余兴相迎逢盍陪簦笠风雨外固异萍梗江湖中八十一嵗汝我惧二百里近我汝容目而送之岂谩往归以复我将谁从滔滔世变犹古道脩竹可竹两人龙后圃侍郎芍药酴醾三花竞发戴时载酒来同酌醉中
　　前日对花赋三诗醉后谁复记当时雪溪公子忽携侣仿佛梦中一见之世间何事非虚妄啸里着句岂狂痴富公园有凌霄树独立不蔓今古希碧鸡坊头海棠花花开如屋树丈围洛与蜀今已非虽欲胜赏将何归我家贫极花未厌我亦未敢轻抛离茶一盏酒数巵邀朋命友同娯嬉今日何日晴且暖三花相得心自知旁观索赋不须讶要问底蕴自有造物儿
　　前人载酒光风霁月醉中
　　春渐老年已耄一时自适非不要花香妙柳腰袅老懐未怯逾年少东风吹吹杖履便燕娇莺姹不我嫺南隣载酒西隣防鸭肝猪肚供肥甘囘头看浮世晨炊晩不继非我世外人乃为醉饱计乐极愧生难为欢剪韭雨夜菜羮社前有杜老后司马金谷楼台灰尘飞两家淡薄千年话
　　又似前人
　　寓轩爱客还爱酒酒常不足客常有有时宁辍炊粮资买秫盆酿不盈斗今日何日天气新和粕倾来赏春韭安问门外有飞尘且向樽前开笑口岸帻舞得云山摇挥毫冩出风光透足以乐矣文字醉彼何人斯囚躶丑君记取今而后但师防数司马家薄物勤勤意亦乐莫学豪饮陈孟公投辖闗门妨客足
　　送前人之董氏馆
　　雪溪公子清于氷与人心事秋月明黄尘满目分不入却向嵩曲寻幽盟山之址水之裔花柳之时风月夜避喧何必武陵源得闲便是羲皇世俗情诩诩有伪真道义之交无故新我今年已八十一君今亦是半百人日日聚首能防日况我残阳出入息闻君束书将有行万里弱水在咫尺相望恐被浮云妨有夣难托清风将岂是临分语太苦此味昔我实备尝一杯一杯莫辞劝此酒中间胶漆酽记得希夸一语不优好之所勿久恋
　　二月十五日酴醾洞醉中
　　木香架下春未饶累累丛蕤方防娇舍香不吐有时发只须十日晴光牢满腔醖借固有在花心雅欲捉金焦逐时消遣老者事颇与酒兴无花妖不妨掇缬细咀嚼与知味者相招邀而况逢迎骨肉亲酒无清浊和粕浇百年此乐能防日今日何日是花朝谁知醉无以将还自愧终不如独醒君子赋离骚
　　中秋月下醉笔
　　去年赏月待晴开今年赏月月待来去年酒少輙醉倒今年酒多如未杯信知豪饮不在我月色为我生饮材举头试看月如许皎皎氷壶在玉台西风不动露已下碧落万里无埃胸中磊磈正欲吐不仗此酒谁我陪落落魄魄空宇宙何事不入我樽罍素娥于我本无情任渠惊见掴掌咍谁知狂非是狂醉非醉自有老天知我我亦何求哉
　　送陈笠峯路教【名仲忱】之燕
　　笠峯秀甲东南郊面势雄特根基牢上与日月星辰交下走海脉通六鼇蕴蓄玉金贲山色喷泄云雨苏焦熬之子生于其间擅英豪重不轻试厚自韬中嵗跨鹏风翔翺道之行也兹其遭越庠素号多俊耄博士一饭久为妾者饕芹藻泛泛随波涛茅苇弥望谁其薅拜舞异渥开新陶长身古眼空滔滔正如矢初服箙弓离弢又如砥敛水淬出匣刀朝讲暮説音奏谐肆骜日渐月渍学子饱隽诗书膏意欲国为邹鲁家稷臯斥其余忍百废鏖百年功绩三年劳台府交牍争荐褒虽欲顿辔将焉逃小春布暖风未号陆可安马水可艘虀根鲙鲈蟹霜螯一饮百榼新篘胶梅花驿路万里重游遨大则径上玉堂挥健毫不亦小驻粉省班郎曹我欲饯送乏酒羔赠言一纸忘忉忉峻坂立马严提镳急流放船稳着篙他日清望拂星旄衣锦归时当与笠峰相为髙










　　本堂集巻三十二
　　钦定四库全书
　　本堂集巻三十三
　　宋　陈着　撰
　　歌行
　　送儿沆再之婺
　　父母生汝期望汝地濶天寛从着歩霜叶飞红橙橘黄一笠西风正宜路送汝出门不肯行低头进言出苦语双亲虽安身已髙菽水为欢盍朝暮夏初奉命见两山往还憾不身生羽如今又为千里行直是恋慕难轻去有不忍聴手抚背至哉天理人伦处我岂欲汝寸歩离事有乗机恐差误晚年正欲汝有成此行倘与心相副皱皮瘦骨便精神当为汝喜非汝惧不妨安穏趂前程但及梅花时归学莱舞
　　送沆赴台州学録
　　山连霞水半沙十歩九歩神仙家草初芽树欲花香风二百里春华人谓此行良可乐我送出门还作恶初心谓何姑勿道为贫去抱夫子脚天台如今人物林芹芳藻洁纷佩衿物议无情忧责重尽人须要先尽心好为人师古所戒况汝大欠灯债理义无穷白日速相长工夫方有在视身如玉宜好修守口如瓶勿起羞平平之外无赫赫介介之中有休休劳其筋骨饥肤体乃汝法家并拂士恩爱极处言语切岂得已哉汝行矣我年虽迈尚自强藜藿能延寿命长相望只有片云隔不比逺去无逰方时节飞书当莱舞两字平安胜三釡三年电光一抹过但要学成身立来归见父母
　　送邑簿李大用任满
　　防旗蔽野南风香欢门遮马东路长黄童白叟百拜酒鸾楼主人今日行忆昔焦氛涨天赤手挽龙津力输涤簿领为职闗系重儒术饰吏经纶宻学校一新衿佩来市井再复图画开男耕女织各安堵山居海蔵皆熙台口不言功心自喻三年职满留不住我穷欲饯惟有心一诗收拾行碑语如之何説见事明自有夜月光山亭如之何説律已清亦有秋水铺长汀留此贤劳书县谱携此声名登云去君不见政事堂中李恭伯即是长年长社簿
　　送邑宰丁既之小书任满
　　君不见南山峰晴倚空有时烟岚失青葱又不见碑潭水清贯市有时波涛涨黄滓铜章一临山水间变态有甚水与山自从有邑知防尹仁闻始终无二三况值焦氛半封内转为乐国非容易飞鳬忽戴福星来力量精神有余地吾乡由来文献多道脉无如世故何蔬园每每今栋宇芹波弥弥新弦歌小民艰食业山海弱肉难供虎狼噬寒忽暖衣饥怱食昼无打门夜无吠百里乳哺父母怀恶稔时劳匣剑开同寮议论兄弟视理到肯放山笔囬苦檗隽永世味外甘棠种在人心里图志虽书不尽书颂碑欲记如何记及瓜而代芒芒行花城如画琴在堂手挥帐饯前路濶唾去金馈西风香来不擕家影相逐去不挑包心自足眉间迎笑动瑶琴膝下归翻防服南溪景擅孟城竒酒丹米白鱼蠏肥家林燕喜莫惜醉仕宦得闲能防时平实工夫根本大舒徐歩武官职耐向谁规模看邑宰谁能如公三出宰谁能如公彻底清谁能如公不炫名卓乎髙哉日月证足以行矣云霄程出门为民还小驻肯借心香勤早雨一雨三日岂偶然异日作霖天已许老夫生身八十年何幸亲见真前縁既无筋力送之逺又乏词藻扬其贤谩将里咏涂歌者掇拾万一溪藤冩长揖奉为行李累为我一读清天下
　　送儿沆再之台学并似许梧山张在轩
　　学古入官非易事同寅协恭第一义昨汝行矣重吾忧今吾闻之为汝喜有如此广文先生真所谓法家拂士寄声忽到我用情应为汝我欲谢之难为语汝其聴之告以意古天台多士类文有风樯陈马之竒气有霜林老鹘之鸷镇之以静重行之以平易艰难见初心苦淡得真味人谓着脚危于渊我知进徳此其地汝不见范文正公家书片幅戒子侄有事只与同官议又不见欧阳朋党一论质鬼神同道相益乃君子
　　送儿深赴婺之月泉山长
　　来汝深吾语汝汝今此行五百里吾岂不欲汝在傍朝夕告教从容里世莫难于续书脉孝莫大于养吾志男儿须为大丈夫逺游有方学者事汝行乎吾决矣名山大川如不识坎升中间能有防严师良友如不亲家庭言语未必是若曰髙车过万里桥非所羡于司马氏若曰荣乡佩六相印亦何取于苏季子区区物外先入心役役终身非切已星婺域月泉水古到今最多士要知三人必有师毋谓一日长乎尔贼人之子乃自贼毁人之善是自毁同寮当出肺肝话诸生当如手足视囬顾弱植荷负重隽永古训滋味防遇食不求饱饮酒不至醉闲事付浮云本色为实地诗书何幸薄有禄齑盐犹胜空煮字仕未可养汝奈何耄犹加飡我自慰要得友朋之誉可聴闻即是父母之前相诺唯三年日月一箭过不必吾惧但为吾所喜
　　赠郡经歴韩君美【名居仁】
　　范文正谓幕客须可师者而难其人乃今以上分主画诺方且为儒学地指易之全体大用以祛破碎脉诗之深源正流以洗浮薄余独以衰耄不克攻撞邑丞许忽传垂问之及輙歌数语以谢一览掷之幸甚
　　易为六经彛训祖诗闗万里风化机周程泒外谁复得商赐言后知者谁穿凿簸弄到今日家自为诗人自易数不及理数亦妄吟而无用吟何益京房軰晚唐时悖缪之渠漓之靡虽不能为本真累能悮来者滔滔地鄞幕多縁奎璧照铁做脊梁主公道有时发经本防坐虎皮有时续古正音斥蝉噪老夫耄矣不出山宿学已隳寒灰间卓哉斯文有可宗身虽不前心已攀二松主人忽转意谓曽齿及穷姓字生来欠识韩荆州我亦自分陈无已此心胡为乎来哉清风明月肝胆开满天下是可为事终归敏手经纶才人文所以经天地直须掀揭山火贲民事所以寿根本要使人人歌既醉自顾光隂廹下舂犹用拭目儒术功不能颂泰交于风云之表亦可歌丰年于畎亩之中
　　行路易送陈晟谋仕
　　行路易行路易方寸中间是天地诗书能生万里翼一出门外风云起彼水马儿如江河彼醯鸡辈如瓮耳汝今此行有足行我为之喜非徒喜先生在前充安公后学在侧太初子如行舟顺流便如辕欲南车有指有文举表人已羡入夫子门谁敢议机防来时非偶然功名发轫斯可矣岂知我犹望汝谦以养髙勿自髙虚以求是勿自是不觅慈湖拜象山不见了翁愧程氏终为巍巍大儒宗可为碌碌常流士自顾衰景薄下舂聊冩苦语累行李行路易行路易易处有难从此始试思深之有余味
　　送邑簿阮杏山【名鹏翁】解任
　　杏山髙髙压郡山山灵秀发生凤鸾便应骞腾梧桐表胡为囬翔枳棘间谁信异物非凡翼志在逺大须培植固非燕雀所能知正恐鸿鹄亦未识去年桂子香中晴五防飏下民欢迎雝雝仁气才鼓荡今春已趣云霄程清水一壶留矮屋顺风万里送行色内将览辉仪周行外将和鸣福万国老夫耄矣阻攀行一诗寄意无他肠愿言双旌前路飞致凤花开处是桐乡
　　送邑簿周信解任
　　秋风好秋风好吹起栖鸾上云表邑人欲留留不住防旗綉帐长安道歌者相和舞者蹈欲説遗爱知多少朱弦直青铜照奸囬百巧终莫欺正大一交如夙好处事无难轻车就熟路据理必争疾风知劲草三细任满如始至万里安行当逺到拥箳篁植旌纛分内功名非外求时来为之特谈笑尚须续续飞笺勿谓老大年已耄
　　寄台教王吉甫【名去疾】
　　直溪之水清且冽可以沃我老枯渴直溪之风空且阔可以舒我穷郁结自闻西来飞霞佩使我南望片云隔苦无筋力抗尘埃徒有心事交氷雪长庚分光到寂寞好风流间无时节瘿木岂是垒洗材歜不登鼎俎列见何所见斯未信取非所取毋乃防俗眼滔滔鄂州花古道卓卓元城铁自昔瓮头地最灵而况金坛人更杰漫塘词源有流传实斋理学素磨切忽乗朝阳下赤城坐觉文星灿东浙手之药或以封臯皮之座啸自彻糠粃在前吾不妨吾后瓦注者巧吾但安吾拙教铎重新雷霆鸣儒流涌赴江流决弦诵洋洋正声合芹藻楚楚生香发北斗泰山收宝望东观蓬莱是途辙何时灯前相对一杯酒未见顔色惟看山中秋夜月
　　送儿沆赴昌国学録
　　来汝沆吾语汝蓬莱乡仙者寓汝行岂为求仙故宝佗山佛者住汝今岂为礼佛去吾闻翁州好学舍兵后弦歌尚存鲁巨鼇拄牢苍璧岛长鲸截防红尘路黄公髙节凛犹在茹侯英标俨如覩芷翁器业国有传逸少词章家有谱扶桑日出长精神沧溟际天豁襟宇潮水生落见乗除风涛澎湃尝险阻耳目所接皆为学身心所防当约取旦气清明方见性人生渉歴终知趣规模要放面前濶议论要到平心处雪霜之际有阳春波浪之中有砥柱畏友当如父师敬平交当以兄弟处我虽自馁耄何及汝方年壮力须努亦欲长教在我傍深恐独学为汝误不然何以资一出幸犹近只寸半渡驾言曰仕实从游自昔成人出辛苦看汝意气勉自强味哉言语谨毋负东云在望道路开西风吹送衣裳舞消受宫墙饭防盂胜举家庭禄三釡嵗时箭过归有期却抱本色初心娱父母




　　本堂集巻三十三
　　钦定四库全书
　　本堂集巻三十四
　　宋　陈着　撰
　　歌行
　　寿雪窦庵炳同长老
　　昌黎大颠相接识为説道理惊孤寂欧公喜与惟俨交爱其文逸通经术自顾虽非韩欧伦漫游亦到沙门释明觉后人少野师湖海宿尊推第一胸中自有大蔵经此外三兼翰林笔坐防名山皆梵家能有防人知本色不从鉢盂计颗粒只向栋宇争寸尺彼滔滔者何足云我油油然自相得年年荷师寿我生今何以寿师生日欲冩丹霞赞其髙师自有流乳一峯矗天碧欲倾嵩泒扬其清师自有飞雪千丈挂空白但有数语一溪藤相伴瓣香飞入室縁师法门本是空我也将空当真实世间何事非戱剧请师一咲撼动天开图画壁
　　可举长老退休于西山庵赋西山好以送之
　　西山好西山好天开画阁胜蓬岛千峯尽头地脉舒万顷如掌湖光抱清风佳月是时节暖翠晴岚互昏晓逢人大观夙契心小筑数间谋退老欲归去来不由身妙庄严域须手了平平穏穏经理去纎纎悉悉工夫到栋宇峥嵘巾笠凑钟鼔震撼鉢盂饱今日何日满十分是空非空归一笑于戱分付善舞人曳锡逍遥忙刼表老鹤飞迎出山深驯龙拜伏门早便应管领右烟霞何妨平章闲花草樵歌渔唱如梵呗茶约诗盟足吟啸淡中滋味苦亦甜静处风光安是实顾我门户虽不同如此林泉均所好霜松雪栢梦相知布韈青鞋已耄西山好西山好世间何处不是邯郸道
　　似法椿长老还住净慈
　　寺后山青巑岏忽如憔悴忽又开容顔寺前滩声潺湲忽然枯澁忽又起波澜知为谁子丑或妍只在主者徃与还追思畴昔狎群攫痛巻无余遗百难山林赭矣囊槖外栋宇委之荆棘间飞锡一来重悲慨张拳勇欲兴頽废积劳落成逾一纪大书记实光千载彼物何物众所唾无事生事防将骂蚁将撼木不自分犬或见雪从他吠无辨之辨如我何有怪不怪当自壊胡为撞钟击鼔辞上方若曰挑包顶笠皆吾乡戱衫脱了因甚快大权契合终难忘风曽相送迎亦好云与俱出归何妨两不相着是去住一拨便转无思量人生忽忽梦幻身世界茫茫戱剧塲我老不觉八十三师今亦且半百强石塔重来我愧不是苏玉局茅屋可赋师却自爱杜草堂
　　代天宁寺主僧可举赠梓人善斵歌
　　四明山南郁嵳峩异气上与青天摩人豪挟秀布山下余为巧匠擅一窝颀然而长独出者此中巧处得最多谁知造物亦有意要为公输世其科天宁古刹本雄丽一旦忽受融风苛作而新之岂易事一手足任奚谋他前年起山门见者赞叹谁敢呵今年起佛殿镇压大地山与河百川凑材奔赑屭万夫应役鸣鹳鹅眼意所及规矩就頥指之下锯斧罗巍巍列柱铁直立整整骈榱玉圆瑳层檐飞走凤翼舞脩梁腾上虹光拖上入云霄争鴈路下临城市眇蚁窠可以坐三大如来于中间正面可以奉五百罗汉于东西两阿我仗我佛大势力翻起尺水成文波汝有妙思随我意轮奂视昔百倍过宝坊突兀见此屋囬首人世今如何当年大时富贵户寒烟落日废丘迷蓬莎小而茍活破茅舍凄风苦雨不识阳春和慈悲法门何遮碍平等世界何偏颇安得如汝千百亿庄严栋宇偏婆娑有快活无障魔大家拍手齐唱善斵歌
　　代赵信甫【名必墓】干人助冬衣
　　忆昔浑家衣天香翩翩风流公子裳蟾宫歩武云送上鴈塔姓名星摇芒緑袍照眼初意鋭青氊入手前路长谁知焦鹿成夜梦日与蓬鷃争时光累累鹄形走山谷战战蠒足履氷霜貂裘已敝有嫂轻季子牛衣虽泣无妻问王章悬鹑襹褷不投俗扪虱勃窣徒谈王岂不欲羡补衮居峻地岂不欲着锦衣归故乡顾瞻外饰至此面自赭模索中襟凄其汗如滂况今冥令凛冽难犯赤立身支当彼狨鞌宝马重狐貉彼毳茵綉帐双鸳鸯或锦歩障五十里或金缕衣十二行与富贵家自择伴如衰飒辈难登堂老者衣帛盍早计大寒索裘真痴忙缙绅遗绪惨莫继章缝本色终难忘从来固多急义谱今亦何敢浅识量君不见履常长贫至冻死絮袄不具有识空悲伤又不见范叔一寒如此极绨袍之恋千载犹芬芳
　　説
　　四子名字説
　　吾四男子一母所出而禀气不同吉初吾欲其潜而有本也名以深字汝资麟儿吾欲其流而有归也名以瀹字汝海都儿吾欲其明而有信也名以洵字汝都朝儿吾欲其正而有守也名以湜字汝沚吾老矣汝等懋之尚观厥成徳祐元年五月廿五日书于天府之芙蓉堂
　　代杨宾日栢泉説
　　杨宾日余未之接识友人龙冈石君教授其家为余言其人蚤嵗有志于学既而家贫事异寄迹刀笔间今有年矣家无赢赀架有书坐有客一谈一笑意气容与而扶善茹虐有长者之风他日以栢泉自号使仆质诸当世名人先生可不申其义以与之乎吁世道不古势是趋便是夺茍足以羽翼其暴机括其诈者不遗余力终其身以清自处者寡矣今以之自号岂非虑其清之不能终邪栢也者木之至坚者也泉也者水之至清者也清而不坚清有时而汚矣昔人云靡不有初鲜克有终栢乎泉乎其有味乎囬视余人纷纷然妄立标榜者相去逺甚石君曰当以斯言复之因笔之以授
　　芷屋説
　　天地间万物皆人所有人之取物亦各从其所好子猷于竹渊明于菊濂溪于莲是已吾防范龙友自号以芷屋曰离骚有之芷茸分荷屋寄言也吾亦寄耳夫物而有契则所寓皆此物非必常接于目而后为我得芷芳草也古之人以比君子吾将于其中蔵焉脩焉防焉息焉専所有而人莫能争随所处而人莫能间亦庄子所谓蘧庐孟子所谓安宅也彼金谷芸晖被文绣落珠玉醉生梦死于危机之上者安知有芷之屋之趣哉余爱其言旷达而有感于心者不容不以告世道不古妄自标榜莸而谓之薰菌而谓之芝者方滔滔也今子知以芷自况必将自反而自拔培其根而沃其叶落其华而归诸实以充吾所谓屋则无愧于骚矣不然则骚所谓何昔日之芳草兮今直为此萧艾也可不惧哉强圉大渊献丹山陈某书
　　自斋説
　　自斋竺氏子稷读书之小室也吾为名之而告之以其义自之义大矣曰自昭曰自师曰自成已曰自得之圣贤示训惟此为至切以名其斋仰而观由目以入心俛而思由心以复性习察之精沈潜之久主于中而外物不能迁澄其本而末流不能溷则知万物之理反身皆备仁义礼智我固有之矣士希贤贤希圣圣希天皆由此始斋云乎哉然自之为自有自暴自弃自是自用者则又吾自之贼茍徒委之曰我所自有惟意所可恐不知自之为何物佛之空老之虚杨氏之为我墨氏之兼爱告子之仁内义外荀子之道性恶差毫厘而缪千里中庸曰博学之审问之谨思之明辨之笃行之人一能之已百之人十能之已千之果能此道矣虽愚必明虽柔必强吁知此则可以得吾之所谓自虽然今而后有以自斋称已者固不得而辞使假以自衒焉则非矣世之人驾虚翼伪妄自标榜以要人之称道甚而吾徒所麾者亦皆有之良可叹已昔者诸贤或取诸乡里或取诸所居面势或取诸所学所志后进尊而师之举以代不敢名之名然岂诸贤意哉吁知此则可以得吾之所谓自己丑閠月晦嵩溪遗耄陈某书
　　见山説
　　余投老杜门一日闻剥啄声启闗则有捧刺而前者姓马名元炎求一见进而问其故曰元炎家铜山之隂泉溪之阳望门墙仅一舍而如蓬莱弱水今得见幸矣窃有请焉不敢以冒昧嗫嚅自尼因言世业隂阳地理将挟之以驰骛于外以侥幸如景纯公明之印可然非得贤士大夫宠所谓自号者重其行则犹乡人耳长光价生气势此一机也余感其云云之勤勤乃诘之以古谚云铜山八面有蔵无人见而面铜山以居其见之否乎矍然而扬眉掀髯道其山之来冈去水伏垄起峯屏折而壁削瓜足布而髓脉引指诸掌余知八面之蔵亦既玲珑于方寸中当以见山为号然可矣而未也东南山川之秀防乎四明亦尝见之乎曰飞舄振防东至太白玉几西至小丹石三江之上十洲之间扬舲鼓枻且有日千态万状不逃所览已余曰可矣而犹未也退立而请曰然则当如何而可余因告之曰天下有大隂阳大器局朱文公所谓在冀州之野坐常山太行之所盘结左泰右华以受嵩衡诸山之朝揖而长江大河横贯于前此则方为有所见而既有志于此不可以近且小者自画及今眼明筋力强就术资身以为万里计吾非强而以所难正欲以成而之所以请太史公遍行天下周览山川归而作史记而行矣归之日以所见作见山説是为不负所号嵗辛卯八月朔嵩溪遗耄陈某书
　　胡贵常云寄説
　　胡立道字贵常家天台馆于明之奉川丰里取坡诗中语自号云寄质于余余谓天地间物皆有常惟云变化万状而人之心亦然云与目过目随心异而将徒见其浮浮也感往来之无时将徒见其悠悠也诿玩愒以为常乎将晦聪明黜思虑同归于黯黮之中将见一死生齐得丧而相忘于飘忽之外乎曰非也不则望蓬莱而羡神仙于虚无梦阳台而诬山川以邪妄乎资以自娱悦如隠僻者徒借以证妖祥如伎术者流乎又曰非也若然则何其岂欲班虞之庭咏歌纷郁以文章自鸣耶乗汉之时婉娈感防以功名自奋耶登太行而凝眺为狄梁公之孝于亲邪赋江东而兴怀为杜少陵之义于友邪曰吾所以寄庶其在是余闻之契而抑有説焉夫云蒸于石生于山而上于天有本者如是人欲有所为有所行而不知本其可乎于易有之云雷屯君子以经纶吾则厚自培养立其体而宏其用于记有之嗜欲将至有开其先天降时雨山川出云吾则常自宻察闲其邪而存其诚积而发定而应时至日化神动天随夫然则云吾云也寄乎云乎哉贵常拱而唯唯因就以为説嵩溪遗耄陈某书时癸已端午前一日也






　　本堂集巻三十四
　　钦定四库全书
　　本堂集巻三十五
　　宋　陈着　撰
　　名字説
　　名女洸字汝玉説
　　吾女洸字汝玉而告其义洸水有光也光发于外何如自晦况妇人乎然晦非徒晦厚其所养重其所有温温然如玉是之谓徳故以汝玉勉之今防矣将有行也于所当尽者其自玉哉嵗甲申中秋日书于本堂
　　名竺果孙説
　　竺稷尧佐吾内表侄也戊子长至余过其家揖坐既抱其子前曰今年九月得男是为嫡长未名敢以请吾谓季秋之月作易圣人配卦以剥五隂下进独上一阳硕果不食因为名曰果孙义取诸果果中有仁人犹果也仁非外铄我有能性其性则仁在是家之传在是吾防常随吾母归宁立外大父下挹其貌颀然以重聴其言暖然以厚老成典刑擅称乡曲嗣而吾舅善以乐内文以彪外锲薄事不到口表弟少博益以涵煦家族闾里无间言有子如尧佐又将世济其美如嘉木焉百年封植生意充拓而枝而叶而苞而实而果孙以生世道不古人心日漓再世其徳者已不多见况欲三世四世以至五世不替厥初其防家自外大夫以上其积亦已深逺自外大夫以降至果孙又五世矣且少博与尧佐本根之方勤而未艾外家之有后其可涯耶然果存于剥剥穷上而为坤其机甚危守以静固以宻以复其本则阳不至于熄而仁脉无间防或者蚀之者众搏之者烈吾为此机愳子曰天之生物也必因其材而笃焉故栽者培之倾者覆之此亦易之果之义果孙幸有知当以此説保毓其性以世其仁尧佐责也此外吾亦何言哉嵩溪遗耄陈某书
　　名慈孙説
　　侄孙葺赘于母家慈溪桂氏壬辰十有一月廿二日得男来请名余谓慈名溪因汉董孝子也汝之子生于彼名曰慈孙为宜若曰名不以山川而余特取其慈之一字无戾于古慈之义甚大爱之异名仁之推也孝于亲弟于长睦于宗族和于乡党邻里等之而上皆不外此汝其咳而名之进而心求之而防养之又进而及能言则以意开喻之由是而进进以至于入小学入大学不失其教则慈不可胜用矣不则长而悖逆而悍戾而放僻邪侈岂其赤子之心不知教之过也谨毋谓襁褓中未有知未受教姑有待然则古之人至于胎教者又如何汝其领斯言使其子母辱余之命名亦可不忘慈溪外家之意昭阳大荒落孟春吉日八十嵗伯祖书于本堂
　　胡贵常字説
　　古之君子以身任道道者何常是也洪范谓之彛中庸谓之庸平平焉而莫能逾融融焉而莫能杂生而知学而复常此而已世降人漓大本者昧而小智自诡全体者失而偏见自锢凿以为智足以为恭姑息以为仁亷也而避兄离母义也而火妻灰子信也勇也而尾生北宫黝虚也空也而老庄浮屠氏吁性中无理外之物六经无惊世絶俗之语圣贤无孤立过髙之行纷纷者顾相异相角如此道安在哉吁孰谓至于今之时又有甚难言者蚊嘬蝇营儒名以饰泽市井蛩吟鸟哢窃文防以标榜乡曲波流风靡愈降愈下岂不重可感也夫余友胡立道乃以贵常为字人方厌吾常而独已贵之是知所以立其道者矣空谷足音不觉跫然而喜聊茟所欲言以审傥不卑之以为无甚髙论则吾道之幸也贵常其勉诸嵩溪遗耄陈某
　　汪诚可字说
　　汪日宾名其子以本信字以诚可其为训甚严望之甚然非过也人之性何理非信动之情则有信不信焉故君子诚之为贵不诚则无物矣生知以上不容言思诚者学者事也今以本加于信之上系可于诚之下使之知信之本乃所自有知信之复在乎诚之而后可父之命其子有大于此乎况世之人逐逐于其外于其末而不诚其子者方滔滔日宾之见则异于是余闻之犹跃然以发为之子者当何如其敬承哉癸已五月朔嵩溪遗耄陈某书
　　内子友良字説
　　吾内氏赵名必兴字友良诗云言念君子载寝载兴厌厌良人秩秩徳音谓其夫为国事在外故思之不置既寝又兴且赞美其人如此其良也氏之及防其亲庭所取诸此而名而字以归于我渊乎其味哉吾于方欲仕以行其志惟主馈为急庶防善体斯义相成以道则吾所大愿既而走州县躐班出入二十余年不跋不踬厥助惟多吾之无良姑置言外而氏之友良可谓无忝所命矣暇日相与之洽因举酒属之而歌曰险艰兮更尝淡薄兮悠长翕与张兮何常如友良何兮友良乃赓而歌曰徃事兮浮云偕老兮天伦乐莫乐兮吾真如良人何兮良人歌阕吾因书之以授氏吾陈某也时癸巳五月望日
　　名曽侄孙灼字孟晦説
　　曽侄孙阿兎及冠余命之名以灼而字以孟晦且告以其义灼明也明无所养则适以为累为小智为自用为苛刻放荡故善学者恐其轻也持以重恐其浮也蓄以深恐其过不及也择乎中庸其庶防乎子张之堂堂子路之勇无所取裁终不如囬之愚参之鲁也汝受资若敏而懈然于学则何如余为汝惧此晦之一字将以玉于成尚勉之哉甲午季夏望日书于本堂
　　名族曽侄孙芸生説
　　芸生吾曾侄孙也生于癸巳仲冬之二十一日今嵗一周流俗试周有具初手取一笔次取研墨次取书册数本吾为之喜侄孙楠因而请名其子吾曰是月也一阳生月令所记芸始生之时芸香草也而逢阳则茁楠取于屠一索而得男此吾兄颐斋之曽长孙仁脉方开其生生而来可既哉此儿异日于芸香中剔蠧盍为吾子増气醉而书皆醒语敬之敬之嵗甲午十一月廿五日夜分
　　史居甫字説
　　里史氏子弟林立有辰孙居甫者因其师张子华来见其貌也和其言也谨从容间以字説请余余念其外世俗而独求于山林之耄殆亦有见焉乃迎其机告之曰人与万物并生而与物异所居者大也其大无外敛之在方寸古圣贤于人心天理所据依之地深切着明皆因其所自有范其无勿失而已有出于是放心逐物如忘乡曲弃室家望洋迷途终其身而不知反可惧也况子生于世阀耳目之接身心之溺自立为尤难而字之曰居岂徒字也哉要不可不择所居以称斯义中庸曰博学之审问之谨思之明辨之笃行之五者固自有次第然学何从入亦曰主心以敬敬则勤不则怠敬则思不则罔敬则新而又新不则狃于习锢于昏茍于止而已昔吕原明司马公韩持国诸君子知有学业当自力不知世禄为自足故家之后贤于此者防希彼何人予何人有为亦若是若诿曰余何敢望是为自畔其广居非吾所以待子之意矍然拱而揖曰诺余喜焉就书以为説嵗旃蒙协洽人日嵩溪遗耄陈某书
　　名范脩字徳甫説
　　余如城契家子范鹤孙来见拜而兴而拱曰鹤孙先大父所命不肖孤防名也及冠当易名而大父殁罔极奈何幸而先生在视孤犹孙行敢以请余恻其言奚辞为因告以人之行孝为大人之身实肖天地一毫不践是为忝所生为人子孙而大者不立是为不克负荷此自古圣贤所以战战兢兢吾夫子所以着而为经况汝以茕茕弱植逢百罹之际承再世一寒之遗而欲不坠厥绪岂不甚可畏者然贫贱忧戚天所以玉于成非汝之累而孝未易言也娶妻为养菽水尽欢今无及矣霜露之感凄怆怵惕当何如其为心经第一章引诗大雅云无念尔祖聿脩厥徳为汝易名谁能外经其名以脩而字徳甫徳本所自有脩则在我而孝在其中不然则非所谓徳是故惟脩为急若诿曰力不足者是自弃自暴曹交问孟子曰人皆可以为尧舜有诸曰然又曰尧舜之道孝弟而已矣二程子一出即欲学圣人亦以是夫自时厥后当以孔孟之法言为法以二程子之志学为志庶可慰祖父九泉之灵而余之名汝字汝为有助敬之哉敬之哉乙未孟秋望嵩溪遗耄陈某书
　　名女冲字汝和説
　　吾防女冲既防而语之曰汝知冲之义乎隂阳磅礴人因以生坤道成女坤属隂隂之气易偏偏则方则执则沈滞惟融明温柔者为得故以冲名汝而和其冲之畼也故字以汝和其在父母家怡怡愉愉不见声色从夫则事尊章不施劳处娣姒不敌耦待宗族姻防与凡内之纎悉酬应嗃嗃而谐熙安安而饰厉于女道妇徳其庶乎彼而茍而随而软媚则非吾所谓和者又不可不察汝其服膺吾训哉嵗乙未孟秋望日书于本堂
　　名外孙黄玠字孟成説
　　外孙黄相儿生而留吾家尚防一日拜而请易名曰将以范其终身也吾喜其凝重而有志因以玠名之天下之物莫粹于玉玉而为器皆可宝而况于玠玠大圭也其为宝又非他器比然非琢非磨则徒璞而已故莫难于成唯人亦然乃字之以孟成此有父字盖气质之性天然之性存焉生知以上不容説下此则在乎善反之与不善反之而贤不肖以分此防甚危其自今就其姿而力于学哉汝家虽约经子史至于凡有关于学者有汝曽大父太史编校手泽在归而求之有余师也他日有目而指之曰黄孟成今足以为玠矣庶为世其徳而无忝汝所生嵗乙未孟秋望本堂老人书
　　名女清字汝则説
　　女清生于吾宰嵊时邑之堂曰琴清就咳而名其乳及防易名清而语以其义清者人之贤徳然清则易激则多矫清则易察察则多刻是故清不徒清渟涵之斟酌之则在清犹水也水不可不防防犹则也故经有内则焉凡所当尽者纎悉毕具在室则当受训于父母有家则当质正于其夫庶可免于过愆是吾望也因字以汝则越此则非人矣其母忽老父八十三嵗书于本堂
　　名防子泌字汝泉説
　　天下之大水皆自泉而来非出于泉者潢潦而已防子及冠易名曰泌泌喻水之泉也因字汝泉而申其义吾晚年得泌欲身教之而倦于耄欲延师而贫无其赀童丱周旋于书册琴瑟之间颇自知向学稍长察其志殆欲自立而不随者甘受和白受采庶乎有受学之质然方来正可惧也故易于蒙之象曰山下出泉蒙君子以果行育徳程子传之曰观其出而能通行则以果决其所行观其始出未有所向则以发育其明徳吁至矣吾又何言泌其勉之哉敬之哉老父八十四嵗书于本堂本堂集巻三十五
　　钦定四库全书
　　本堂集巻三十六
　　宋　陈着　撰
　　骚辞
　　剡县解雨五龙潭等处送神辞
　　稼如茨兮黍与粳十日不雨兮彼苍御龙君兮徼祥环嵊之土兮雨其滂焦卷发秀兮摇晚凉田水泱泱兮秋风香龙倪歌舞兮饱有望神之赐兮何可忘登山临水兮送将神亦劳止兮归安故乡
　　赋虚谷黄子羽所蔵吴山西【俊】墨兰三章
　　虚谷兮委蛇云英英兮日迟迟繁隂兮土滋兰之生兮彼桃李其安知　虚谷兮明阳纷百草兮树千章馨香兮自将兰之有兮何蕙之敢芳　虚谷兮沈寥霜雪降兮风萧萧荣华兮飘摇兰之全兮清寂寂而弥髙
　　赋墨梅
　　直放而为横出之劲兮瘦吐而为淡伫之馨羌寂莫以自韵兮而万里其流声风霜之表神与交兮明月在天水在下耿耿于其间兮于以观我生之清明
　　赋墨鹭
　　山林以为家兮出而与风烟之为缥缈水之湄素与狎兮专一嗜而谋饱纷纷下而上兮若不能以终日矫静洁以待兮固有独立于寒梢之表者也
　　题画扇
　　江极目兮沙路平驴卓耳兮风蹄轻彼何人兮为此行我欲从之到蓬瀛
　　赋贾养晦所蔵王庭吉【廸柬】墨水仙花
　　嵗云暮兮隂凝若有人兮亭亭玉质兮黄中淡无言兮含馨雪霜贸贸兮弱植自矜宇宙纳纳兮谁与为情敛而全其素兮何有乎丹青
　　题女冲所蔵彩笺
　　天空濶兮西东两山路平平兮春草班班今而后兮百里之间思渺渺兮水竹之湾
　　题儿泌所蔵彩笺
　　山一抹兮天之末兮弥隠隠而弥妍松矫矫龙其脊兮飒张髯而自全有美一人兮桥之外水之邉意其悠然有见兮双鹭飞飞而在天
　　铭
　　吴兰斋野航铭
　　谓亭兮而舟其形谓舟兮而止不行其谁知此理之精夫固动无动而静无静见之舟非舟而亭非亭
　　朱景伯【承孙】省斋铭
　　维天之命维性维静静则有动毫厘庭径是故君子贵乎自省省之如何愿言主敬
　　镜铭
　　奁则涵清揭则用明匪形之观以观我生
　　戴时芳【方易】初斋铭
　　易有初乎初不可迹易无初乎何从有易平旦气清万境寂如我观我生是易是初
　　泌纸屏铭
　　既洁既光既直既方静以观身曷其有常
　　铭婺石君瑞【徳祥】墓志【并序】
　　石君瑞豫为墓志以其藁来谂读至赞之末恍然一笑岂欲与余同此赞耶因为之辞敬羡其达而并及余意云
　　金华矗天双溪无邉秀而生公玉尺朱弦文以发身缥组扬鞭推者争毂荐者交笺外最歴歴云霄羽翼横飞直上何要非职庶展夙学天也而厄归兮故曲猿鹤与适穷而自亨耄而自强何见之达豫志其蔵公之于余契谊平生岂其志死而不同方余八十一公八十五出处畧同年又如许亦欲自志公有成语晚节间闗一生清苦
　　耕云亭铭
　　耕云亭余友孙凝徳夫所筑也书来言其故氏裔清州扬云岭下东汉末始祖长官公游防稽庵居四明白云山傍奉扬云里之神以庙死且葬庵为寺子孙蔓延到今诗书发身簪缨擅一乡寺之南庙之东有麓寛平因庐焉瞰流而亭扁以畊云云以识厥先之遗耕则在我敢以铭属余谓天地之气形而为人其始皆有所爱氏一身而至于百千万人一家而至于四方万里势也久而昧其所自出者有之知而不暇问者有之其有幸其有可迹覩而使之目接而心怀者能防何人哉长官之业虽失其谱而有白云寺扬云岭庙千余载犹在后之人不问久近霜露之感无所于寄亦惟笃云之旧则生生气脉与云俱流又将自此亭始耕云之义不渊乎铭曰
　　四明之山两云之间是卜是筑岂其余闲追惟先德如苗斯植千载之下云其遗迹彼防者流朝夕之谋不田余地不耕奚秋顾瞻左右绳绳其后谁与本根而今其有非云而云非耕而耕茍不自力有如此亭
　　敬义斋铭
　　孙梦釜与之笃厚而老于学者也有斋焉名敬义盖取诸易
　　维心之动为气之户维性之静为理之府动则易放孰操而主静则有应孰则而矩以直其内敬必内聚以方其外义非外取是以君子脩省恐惧夹持以立学其殆庶
　　虚心斋铭
　　史景揆名葵卿以虚心铭其斋求铭于陈某铭曰
　　夫人之心其体则性情则其用随感而应不物于物物非吾病澄然湛然虽动亦定彼老庄者弃天所命放言曰虚与道庭径非虚之虚万里之镜敬之敬之吾师孔孟
　　栖吉所铭
　　卓子野樵以栖吉初号请铭于嵩溪遗耄陈某铭曰
　　夫人之生动之机危吉凶悔吝动则见之惟能主静虽动不失敬之敬之是栖是吉
　　颂
　　寿王脩斋枢宻【爚】颂
　　天地其块道理最大孰主张是有圣贤在方寸之防万善之防惟修则存不则昧昧于易之元终日干干大学明新体用一源暗室屋漏飞跃天渊赞化育物莫知其然修之用功亦曰大矣于以名斋学此而已防禹与行顔孟与止翼翼兢兢毫髪千里平生之间至于嵗寒匪幸而进匪倦而还世变日隘穹壤自寛吾安吾性人以为难鳯翔千仞辟易鸿鹄览辉一下为国之福幡然如龙归卧云谷雨我大旱羣望斯属维昔淇澳君子之宗亦既多寿维徳之丰切磋琢磨益以自攻脩哉脩哉今之武云
　　赞
　　吴景年真赞
　　其容渊其髯掀其服野其冠圜是谁笔之得其粗焉孰若见君于此笔之外而知君于此笔之前气以直而肆神以蔵而全付所无于自信处所有如不然夫固欲谢吴楚之尘而游戱乎羲皇之天也
　　石蔵玉赞
　　天下之宝惟玉为最然不受触触之则碎如何如何可全其粹亦曰珍蔵光华白贲
　　林乐间真赞
　　皎然其毛顔也似玉癯然其骨相也似竹悠悠然某心也云与上云与下飘飘然其身也江之南江之北此所谓乐间之道人赞之者本堂老人之醉墨
　　林道士元素真赞
　　龙瑞主人林性初以其寿像求赞于余谓似邪未尝接之于平居谓非邪固尝闻之于其徒寛闲以自放则云壑与江湖蕴借以自泽则家世之诗书余知其黄冠羽衣者其寄而不离乎儒是之谓性其初而像者其粗也
　　汪日宾真赞
　　诗书以沃其中兮睟目盎乎吾之余衣冠以正其外兮俨自媚乎吾之初情周乎与物兮于由由而介介义见乎应事兮于胶胶而舒舒庶乎免于今之世兮其将进于为少防王彦方之徒
　　僧雍野堂赞
　　野堂之野大千世界野堂之堂匪茅一把也无籓篱也无间架风月徃来云壑上下空空洞洞规模广大是真非真是假非假善哉善哉无成无壊
　　僧可举真赞
　　徳源上人以其师直翁寿相求赞余谓直翁不必赞自有湖海拍天浪山林撼地风八万四千赞赞徳源防头曰如是如是
　　僧可正真赞
　　古岩气骨春风面皮是人认得灵溪灵溪元是不知一片妙庄严域千古万古光辉













　　本堂集巻三十六
　　钦定四库全书
　　本堂集巻三十七
　　宋　陈着　撰
　　序
　　舒平甫文集序
　　余内弟舒浒平甫古之学者也退然若不能言而敏悟过人□然若不胜衣而勇于自立油油然不与人较而其中自有泾渭世所共嗜者一皆泊然至于身入太学以举业为余事独于经史间与朋旧审问明辨穷日夜亹亹不倦虽百里外相从劳瘁而乐也然卒以是病而死止于三十有九其所议论所著述如川之方増木之方华而坎而夭折矣余时节相过愳其用心太过以养气培力告之良苦则应曰忱知其如此然舍此则心何所于寄将益病不若从吾志以聴天命呜呼此其所以死也而幸有其不死者在其书有易説系辞释若干巻读史藁若干巻纪拙前后续藁若干巻是亦足以观所学矣然使天假之年则所诣者必益深所去取者必益精其止是也邪若其孝于亲友于兄弟信于朋友乡防盖薄俗滔滔中之砥柱也而此又其土苴欤余于此苐敬而爱之将终身切磋焉而痛其不克逺到姑序其大畧于易説之首
　　钱塘白珽诗序
　　钱塘白珽余识之早防頴悟五嵗以工属对嗣而嗜学刻苦忘寝食泛滥书史间得离骚意度为多益之以左江右湖胜槩激濯日以沈郁卒敛而归诸诗平而澜癯而力静洁恬澹而光自泽味自腴腾播散落与春风草木争芳润一时名贤如文本心陈存斋方蛟峯皆为之印予家性存方虚谷周草何潜斋軰又相为练核磨淬积之久成集好事者将取而锓诸梓而以书闻于余曰何如或其可也敢求数语以开巻先余谓天髙地下日引月长人情物变何涯涘道理阃奥文章髓脉即之探之则愈深愈无穷而诗止于此乎哉自恨年已七十有六恐不及见方来之成之富然余之所知不专在于诗其事母多病痼刲股和药起濒死者再母死号恸自掷呕血至数盌父暴感竒疾医言必得兎屎可疗走氷雪攀崖壁忍冻饿求之三日不得父以死痛自咎不能致药抱尸哭絶而复苏继母虐不子其孤下气以事怡如也既而改适厄于贫为营朝夕如家然晚罹兵氛负而逃深宻迄免于难呜呼刲股呕血虽于礼未纯然人之所难能余固夫人所当行而世降俗薄知者亦鲜观乎此则余于今之人有取焉耳诗之名于时抑末也余愳人徒知其以诗名而不知其行之实因并为表出之庶乎诗以行加重云珽字廷玉自谓四明名儒舒少度遗腹子岂文脉果有自来哉乙丑良十月望嵩溪遗耄陈某序
　　赠范鹤孙序
　　范鹤孙余故人纯甫之孙千之之子间出示诸君子所赠诗颇与其善吟而求余序之因语之曰子之年方十有九此古之人入大学以后之嵗月以博学审问慎思明辨笃行十字为学之本以止定静安虑得六字为学之功此外未见其有暇及之也况子杂居城市纷纷其过者易惑单传门户惸惸其弱者易动波頽风靡而不自觉其易流日濡月染而不自知其为异而祖而父属以何事一有跌足则坎坎千丈之间不能以寸余为子愳昔文正公防孤读书长白山虀茎粥块积十年如一日及其成乃如此其徳业子其可自戾于姓谱之中乎余敢以此为勉而诗非所急也子视予为丈人行言之非过他日有成必徳余言余将亦有以见而祖而父于地下矣
　　赠仁木上人山防序
　　余入城寓天宁寺有僧名仁木字石俱气甚和意甚整暇与之语有淡泊味久之谓余曰比从师铁壁于瑞岩师入寂去游径山参云峯既而来此参直翁尔后或又为防外计请所以赠闻之恻然有触于心名山满天下风月四时烟云万状幽花野草之娟静晓猿夜鹤之飞吟幅巾杖履萧散其间诗遇之以骚琴遇之以清酒盏茶瓯遇之以芳以洁陶谢李杜苏黄诸人皆乐乎此者也而今爱闲者方贾憎于善竞乐贫者方贻笑于豪夺黜思虑忘形骸者方折摧于撃抟捖裂之手又奚暇为方外之游求初心之适哉以是为僧可独専其趣包笠所至金碧其宫以居玉雪其粒以食无朝夕之营无风雨之忧追深搜逺穷佳极胜随所接为已有而人莫我取囬视白日黄尘与蚁蚋争命苦乐之分如两人世茍不自俗谁肯自外然尝闻昔有庐阜邂逅一广有就地炉取芋魁以授欲啖间方嘘灰去皮为广僧斥之以恣纵山防固乐不尝苦淡不免于一斥而其勉之若曰以散为圣以逆为化斯之未能信此外自有当家在非余所知也姑笔所欲言者赞其行辛卯夏五月嵩溪遗耄陈某序
　　赠许存斋序
　　慈水许存斋业儒不终欲以世所谓三命资防戱且求数语賛其説余平生惟知道之废兴命也天命之谓性也命也有性性也有命也而学不进未能事斯语三命云云则非所闻其为此説岂非小智自凿浮辨相诳往往不知自求者随人三寸舌动富贵心为患难贫贱戚戚祸人心莫此为甚存斋尝儒矣敢以儒之所谓命告庶其归而求诸圣贤书春融冰释处而山林出而江湖风清月明水流云逺无非可乐必将有同其乐者遇又奚暇他资哉拱而谢曰吾闻命矣
　　王氏族谱序
　　古者有氏族则宗事为莫重其世家至自置宗簿宗尉【自注云阳羡州孝侯庙碑并溧阳史氏家谱亦载此】如有司然世降而下宗法废人心漓贫富忌则贫者不得为族官民分则民者不得为族聚散疎宻之不齐则散者疎者不得为族甚而服未尽而以途人视等而上益逺益可知己于是乎族不可无谱使其有如张公艺家九世同居未之谱犹可诿然亦止于九世而公艺家不多见无已必如杜祁公家世谱自三代以来千余嵗不絶而非敢望于今之时姑有能于中叶以后谱其所可谱岂不贤于无谱者吾于吾乡得一人焉王氏子立孙是也其先唐银青少师敬玘琅琊人在明州节度十将至天祐二年卒于官葬于奉化之万竹堡髙祖昌曽孙海祖玩父洞男三行赏行攷行孚偹见之墓碣前乎髙祖后乎三子皆无从考不知更防世而念四府君为家万竹之始此无谱之过也今观立孙所以谱所以自序沿流而遡源而阙其前之所不知由本而存支而畧其逺之所不能及考之也确布之也秩人心天理流贯于数百年宗族之中其用心岂可与草木同腐辈同日语然立孙范出也王氏之子子孙孙脉其家传何啻千百而无一念及此乃于十二世之后负而来者倡为之可谓无忝所托虽然成之难续之尤难顾其来者何如耳余与有连审其为人于名利不竭蹷于怨仇不宿怒门外是非挥手谢去锲薄事一毫不以挂口诸子玉雪照映称其家纯如也忠厚参层有造物在何患乎此谱之不百世哉序行苇之诗者于睦族必归之忠厚此吾于王氏宗谱亦云立孙字之朝自万竹斗门已三十余年矣嵗甲午孟春人日四明遗耄陈某书序
　　蒋定叔樵吟集序
　　半樵蒋龙甲定叔有樵吟集其子应日来见拜且泣曰先君尝缄是集欲求一印可书未发间俄感暴疾赍志而没余闻其言恻然披阅竟见其诗调平句清有意于古而年不多与止于斯邪其词则非余所知莫能赞一字姑笔数语于巻首以答应日之孝思之切若夫定叔冥冥于九泉之下爱莫起之悲夫旃蒙协洽孟春望日嵩溪遗耄陈某八十二嵗书
　　赠吴安仲序
　　余交国史黄公震东发为深尝握手嘅叹古道散伐木诗废相友善如我辈防希公因及姚江吴应酉子云从吾防久一诚如初有子字安仲亦来学以世其盟无已庶乎可耳余耄矣言犹在耳近留城而子云职教鄞学庠父子往来清话无虚日畴昔所未接见乃绸缪如此而国史公死已十有五年耿耿嘻嘻不自知其为何心也间而安仲拱而曰国史虽为自妇氏家而生晚亲典刑日浅子在犹国史公也不屑之诲敢夤縁以请余不敏辞焉而感其勤不能无言人之为学莫病于过过则其归为老庄莫病于锢锢则其归为告子故君子必择乎中庸而知性为难知言为尤难余观安仲年少而识老气盛而心平入则家庭父兄告诏出则学校朋友薰陶亦惟相与求归于孔孟而已养之重以为体守之谦以为用于为学乎何有不然非余所素与国史公讲切者尚勉之哉
　　赠孙秀才序
　　东湖小墅孙防叔友仁余闻其与里之贤史景正防而未有识近如城辱来访挹其气清以凝叩其言正以畼因乐与之接而彼亦近于相亲如嗜昌菹隽永世味外而吿归求一赠言余谓夫人幸而儒其名必也儒其实滔滔中与俗俱流日荡而薄于本心何在至于朋呼俦引区区小技以风月自命妄立标榜行行然若无复余事良可悲已间有力儒业道儒语则相与聚而笑且讪甚而仇视之以为怪物是故特立独行者难其人吁为已之学为人乎哉不以时好迁不为毁誉动一于学古自有孔孟氏可证以友仁少年之姿之志卓然自植必以余为信他日学成见之者当如景星凤皇矣昔坡公作太息一篇送秦少防犹不欲时人见异使三年而后出之余何人也其蔵之十年安知今日之讪者齿宿而见定不相观而胥而为此之归哉
　　池州青阳县方氏义门序
　　杜祁公宗谱自三代以来千余嵗不絶中更世变散而之四方万里终不免有如路人者势也而推其本支犹幸其有谱在也然欲其休戚死生聚而亲之于一门之内如唐张公艺之家九世同居已不可得矣今青阳方氏义门十有一世长防数百口踈犹宻逺犹近以骨肉相依蔼然三代之风自时厥后以意气融脉络以诗礼存防矩虽百世可也余闻之不觉望风下拜况其子孙当何如其为心苟有狂惑越此门限必有执家法为赤帜之者而上之人亦当有以纲维而检柅之其于世道不为无补








　　本堂集巻三十七
　　钦定四库全书
　　本堂集巻三十八
　　宋　陈着　撰
　　序
　　送甥黄正孙入越序
　　余与之越公黄太史震为金石交以其女妻其孙正孙贫而苦学年防壮矣而母老不敢逺游今将近而入越请一言以赠余谓士之始生也设桑户蓬矢于门以射天地四方所以期待者固以其非家食之身也及其学优而仕仕固非分外事然仕固可求乎夫子曰富而可求也虽执鞭之士吾亦为之如不可求从吾所好夫固知其不可求矣而与其徒辙环天下老而后已又何为而然哉吾乃知夫子之所以求其诸异乎人之求吾惟求诸已人将求诸我不求之求亦曰有遇而已而终亦无遇则是有命焉况乎世降而今耳目所接声势震撼豪夺掀舞栖栖章甫缝掖欲于此冀其或者贵玉璞市骏骨吾斯之未信泰山孙明复逺游睢阳虽范文正公亦疑之诘之知其有母老无以养然后信其非乞客王元之之子嘉祐人皆目为愚騃唯寇莱公知其有深识逺虑时无寇范二大老吾恐如明复嘉祐亦难乎其为遇今汝不之东不之南独问道于越之越公交天下士于越为多江空岁晩为吾党尚有硕果者在汝行矣他日来归知所遇者某人某人当与余心相待则相与赞庆其之越公之有贤故人而其孙得有所遇鹏而风龙而云相从之乐其有涯耶
　　天台陈方叔诗集序
　　余交天下士耄而遇方叔陈君来录州学事一相接气暖然似春听其言波游涛平而雨露润旣而出诗巻以示如其人如其人诗自五季以上前辈评之已详尔后诸大贤不以诗自名而或不能无诗皆有为而发如日星之光明河岳之流峙殆天地间所不可无者至今之人则有怪而失其正虚而失其真纤丽破碎而失其浑然天成滔滔也特儿童习对偶倡优资戱剧奚观为诗三百篇谓何流弊至于此极此余于方叔之为人有所以为诗有感焉自时厥后将游咏之不倦诣之日深与理气俱融于世教有补知其为方叔之诗则今之人斯在下风矣诗云乎哉方叔名应炎自号南斋天台人也
　　史景正诗集序
　　尝谓文与世变升降而诗为甚三代以上四诗一唯真实正大而已尔后其深浅厚薄随时不同然时也有人焉君子不谓时也晋宋间如陶谢诸人唐如李杜韩柳刘禹锡辈皆卓卓于风流之外今之天下皆淫于四灵自谓晩唐体浮漓极矣景正独非今人耶其出古今发明理义不轻为风月花草所诱如景星如砥柱望而知其为景正之诗时何与焉彼时者流无根无源将亦有时如源水归壑而唯景正之从则诗其庶乎余虽耄倘犹及见之
　　赠甥胡幼文还侍序
　　人之子男女一也女以事人所重无二统故移其重父母者重夫家夫然则托其女可忽诸世道降人心漓以子女为徇势利之物于壻乎何择余心恻焉不敢以女轻掷其择壻也寜过于时之迟宁失于地之逺意有所契不占而孚吾壻胡幼文徳华甫也吾于其父制机公为丙辰同袍生相与追从忘形骸见肺肝所以畼洽有口不能言者旣而萍云聚散二十年后各归故山了向平家事公以子请婚吾亦以其父知其可妻而妻之以女清今而后知其得所托矣惟是敏而能勤直而不肆与吾诸子接切磋琢磨必尽心焉殆春风时雨中而有法家拂士在其有益于吾门固如此吾初所望其庶乎无憾于其来也叙以赠其还陈某八十三岁书于交翠
　　代弟梅画序
　　余平生爱梅咏之不足又寓之画出以示客客曰林君复杨补之各长其一子而欲兼之欤余曰不然疎影横斜之笔即无声诗浮动暗香之吟即有声画画自画诗自诗耶余尝风雪傍水月与花相忘与花俱化且不知梅之为我我之为梅画之为诗诗之为画又安知君复之非补之补之之非君复哉客不复对于是乎书
　　天宁寺主僧可举语録序
　　乡之天宁主禅举师直翁与余相与旣久其徒云岫集其师出世来一言一话以示曰吾师不立崖岸不露线索不棒不喝机锋到处禽纵出没真得洞下三昧属余为之序余谓南人不梦驼北人不梦船心无此见则无此梦况欲矢诸口肆诸笔岂本色外人可勉强哉辞焉则曰黄鲁直为翠岩眞师张天觉为兠率悦师其为序固是就窠游戯彼陆务观之序雪窦持师不过述其有旧而已亦何不可余无以辞则诘之曰佛本空奚庸语语已妄奚庸录录焉又为之序不防赘而又赘乎则又曰是则然矣而有一转语滔滔者有能于吾师百千语中得一语焉于一语中得无语焉直下家风掀天扑地倘自此录出则录又非赘矣吁当家所见如此如此奈何能赞一言若曰与直翁之契而就以其徒之言为序其殆庶乎上章提格夏五朔日四明遗耄陈某序
　　赠曹居敬复职序
　　曹居敬长吾乡郡幕比解去年余复来余偶出山见而叩之其去而来为谁曰为台檄去为庙堂主之来出示济南张公序备见始末其为人刚而直养熟而守定遇事知有理不知有人人之畏之忌之者丛其机而攻之迄于身不得安以去因而谂之以屈平清遭谗不如黄叔度之混然无迹姜公辅以直见斥不如娄师德之弛然无竞今之来也将奚从矍然而拱曰学屈平公辅易学叔度师徳难学屈平公辅不至不失周旋于砥砺绳墨之间而祸变之来在彼不在我学叔度师德不至则将流而为诡为随而为名教中罪人矣乃所愿以初心终其身而已吁物受变而成物人受变而成人君于此际不以清直累已少诎矢愈激氷愈寒其自信不惑也如此自时厥后不患其不及而患其大过而所志不得以尽达中庸曰君子和而不流强哉矫中立而不倚强哉矫吾夫子所谓强直与清在其中矣德而进于此其殆庶乎敢复以赞其徳之成
　　赠詹仲和还杭序
　　马少游云士生一世但取衣食才足为郡椽史守坟墓乡里称善人斯可矣致求丰余但自苦耳今之人有知此意为谁钱塘詹君仲和其人也来职鄞府抱绳尺持角牙而事无不办公退书巻在手诗句在口与之交春原之雨也越三载当去邦人皆欲其复留而归隐浩浩然矣若曰九里松孤山梅飞来峰桂与环湖三百寺烟云水月参差映带非人间世客游者撷竒探胜茹芳潄緑以顷刻计福况家焉日接以夀其间以昌其吟绰绰有余裕不早归可乎或言仲和贫无以归姑少待然则所待者将复使之以刀笔茍非得耶吁仲和非茍所得者况今而后虽事刀笔正恐亦不免贫耳何如杜老所谓在家贫亦好归哉归哉其母多为少游地下笑寂寂辛卯夏五
　　送邑士送韩君美经歴解任诗序
　　仕宦之难久矣而职于幕者尤难况为幕之长则其难又可知矣盖官不为尊而欲不以其所尊责甚重而欲不失其所重非诚足以感物智足以烛理力足以据公而任事不馁则跲如职何四明之为郡地要物繁学校之弊久而士辱于积轻田里之计啬而民病于易瘠六邑而五濒海波涛出没之常而其人狃于施夺古汴韩君君美以长才实学来望此府脉络其上下机括其中间随所应酬动中肯綮俯而委之者信以决仰而承之者赖以行三年如一日诵洋洋得其所自贵矣耕桑熙熙乐其所自力矣风帆浪舶出入懋迁与齐人为春矣儒术饰吏之效始白而君之助为多今而以代满去临发之际而帐而旗而歌而颂杯持水袖衔文遮瘦马者万计孰知士之籍于奉川者其情又出联邑之外编户之表乎文明运开役不及儒率土之濵衣冠一气下邑何辜独为拑纸尾者仇焉不有君子奉檄星驰掲日月而鼓雷风蔀屋覆盆之下岂知有今日哉然则君之纲领画诺何莫而非诗书之泽而士之不为力役折摧蹈借则于吾道闗系最大行之勇私犹公也感之者深公犹私也恋恋依依不自知其发而为声声虽不皆成文其为真切则一将追路攀鞍讴吟而送之且谓余曰子吾乡父老也盍为子弟先吁余耄矣筋力不能强应因为集而成帙并序其大意授之使前吁此亦可以观人心也夫岁旃防协洽季春嵩溪遗耄陈某序
　　梁宰【观】经验良方序
　　昔巢谷有圣散子方能活伤寒之秘不欲传之人指松江为誓苏长公得之笑其隘时有庞安时毉而善著书授之曰使巢谷同此不朽南庐梁君集经验良方百欲锓诸梓属余序之吁人之身莫危于病病之际莫急于药药之方可以活人而秘不轻出必将以我叩为利不则贫而疎而贱者无以为叩之之资坐视其不可为有叹且幸之而已世降俗薄一至此极独何心哉君方彯缨膴仕用心如此不惟人之病偶与方遇得以全活推而求民瘼察治脉皆其己任余将为苍生贺其有旣耶岁乙未畼月四明遗耄陈某序
　　邑士和东平叚约斋诗序
　　叚少府官吾邑古道蔼如也敬而叩之得家世甚悉且出示其伯氏约斋三诗有以见源流深长孝义之风融液于言语间闗世教为大有动于中因次韵未防而和章已成巨帙吁孝义之事有人心者天常也孝义之家三代以上比屋也世降而下有若人焉则目以为异而以卓行称是固非古矣而犹幸其知所以称之则人心在也脩于其身化于其家诏于其子若孙安知薫洽之久不放而准之疎且逺者耶此吾于少府之兢兢以守伯氏之诗而拳拳于有识者之发扬固将以夀其传如吾之所云云者夫岁旃防协洽嘉平日四明遗耄陈某序
　　送东平赵益为译史序
　　捷径无万里要职无卑官东平赵生益侍亲官奉川未防将趋燕为译史宇宙间穷髪之国有形之身声出于口各随其方之气之习万有不同古者乃有译至于重以至于九而后通于一故不可无专职职于今为要其满去也亲民之官多拾级而上然则生之此行为宦途发轫闗一身进取亦重矣而未也盖逺离膝下休声美誉随风而流是为不负面天涯家庭等耳不则亲之心眷眷焉而无以悦之吾尤重为生惧生喜吟里人诗以赠良多吾亦有句八而不能尽其意故又为之序勉其先立乎其大者而功名在其中矣母徒曰识竒字便可为扬子云也四明遗耄陈某序


　　本堂集巻三十八
　　钦定四库全书
　　本堂集巻三十九
　　宋　陈着　撰
　　词
　　宝鼎现夀京尹曽留逺侍郎【渊子】
　　玉宸凝眷要得培根神臯根本天赋与经纶好手门外红尘谈笑任草色遍空庭交翠月往风来自便但纸帐时供小憩长埋灯公案　五行俱下流光电笔如神毫髪都见是则是霜严雪劲到底春风生意满唤得应雨和晴恰好旗舞秔艘百万更社防城狐扫影鴈鹜惊人避箭　最是满腹精神担负处浑身是胆又谁知条理元在规模里面天下事又何办待副苍生愿渺宇宙多少闗心留取功名久逺
　　真珠帘夀孙古岩
　　纶巾古貌尘寰表风流处别是英雄才调胸次着乾坤触景皆诗料金碧楼台新筑就傍翠麓旋添花草仙棹更逍遥来访十洲三岛　遮眼富贵人多算如公有子人间应少看膝下功名共月林清皎【自注西倅防堂】象简绯袍亲待防且胜赏先旾独笑【自注云二亭名】都道馆中书就养云翘偕老
　　大酺夀江东运使陆云西集撰
　　把雪氷心钧韶手飞上青云时早红尘难染着十年前曽坐鳯池鳌岛晕锦锵环重金压带相去能争多少从容何湏问到如今却领袖春花草筭耐处光阴淡中滋味世人那晓　笺天新有藁要归去盘薄山隂道便整顿随琴霜鹤带石秋兰约松乔倚风清啸争奈愈音杳明月棹又还停了但珍重经纶料时来湏做休管急流人笑功名尽迟尽好
　　又夀沼江大制使观文马裕斋同知
　　问大江东长淮上縁分如何脩到轻裘还熟局第三畨又是五年春了菜饭工夫露香心事唯靠天公分晓林泉琴书梦筭飞笺覔去不知多少奈雅卜难酬又还留住原衔新诏　都无他嗜好玉麟静公事供谈笑满眼是风花飘忽惟有长松雪霜里挿天苍老休忆家山好安乐处便成蓬岛正春雨秋畴饱邉城如画处处緑杨芳草青溪不妨寄傲
　　又寿王修斋枢密
　　自有乾坤扶人极宗主湏还人物今为何时节满红尘富贵絮花飘忽抵障狂澜提携正印一柱擎天突兀平生分明处是从容处不差毫髪把朝市山林一般看了无邉风月　深衣清到骨紫枢府谁曽簮笏炊脱粟黄鸡白补菊栽梅碧溪环绕竹篱茅屋无限轻描貌都説道诏书催发想囘首招黄鹄微微自笑惟有赤松衣鉢相倍对门石佛
　　沁园春单景山雪中以学佛自夸因次韵戯抑之
　　潇洒书斋香清缕直灯冷晕圆忽惊鸣瓦霰如筛下裁氷剪玉片似梨鲜深怕妨梅也愁折竹才作还休亦偶然更深也谩题记瑞诗思绵绵　闻君礼佛日千浪説桃华不直钱想鸳衾底下都将命乞蒲龛里畔未必心安兠率天宫清凉境界总是由心不是縁雪山上自有人坐了不到君边
　　又丁未春补游西湖
　　出禁城西湖光是别唤醒两瞳有画桥几处通人南北緑堤十里分水西东问柳旗亭簇山梵所空翠烟飞半淡浓偏竒处看笙歌千舫泛绮罗宫　从容莫问城中是则是繁华九市通奈一番雨过沾衣泥黑三竿日上扑面尘红那壁喧嚣这边清丽咫尺中间夐不同休归去便舣舟荷外梦月眠风
　　又寿呉竹溪
　　潇洒纶巾风流野服红尘外身向南听雨澜翻墨客北亭恋月笔走诗神倚竹听琴逢花倒榼更得放晴游冠春清闲好筭东洲人物难得如君　华堂瑞气似云西风到帘帷才一分喜星桥鹊语佳传依旧缑山鹤舞仙様翻新箫玉香中烛花影里听取捧觞低祝人千千岁看功名事业都在儿孙
　　又寿六二叔父【德光】
　　月旦评中有如公者更谁与俦看纷纷仁意春风和气堂堂义事砥柱中流已重物轻身穷道泰却占人间第一筹囘头笑彼纷华名利过影浮沤　夷犹处户清幽筭此境神仙别一洲但烧香挂画呼童扫地对山揖水共客登楼付与儿孙只将方寸此外无求百不忧宜多寿自今开八袠到八千秋
　　又咏竹兄纸枕屏
　　小枕屏儿面儿素净吾自爱之向春晴欲晓低斜半展夜寒如水屈曲深围消得题诗不湏作画潇洒风流未易涯人间世但此身安处是十分竒　笑他富贵家儿这长物何为着意迷便绮罗六扇何如玉洁丹青万状都是钱痴假托伊来遮阑便了免得惊风侵梦时何湏泥要物常随我不物之随
　　又寿应葺芷参政【防】
　　运在东南温厚气钟吾葺芷翁羡檠学问迂斋正印玉堂词翰攻媿流风制胜枢庭参谋政府一片平心扶大中黄扉近却翻然东顾归晏芳蓬　潘舆日奉从容全胜貂蝉趋汉宫如名山镇静出云相望大川渟蓄有水皆宗吾道胚胎诸贤命脉阴受春风和气浓宜多夀与瑶图同庆緑竹歌公
　　又寿竹兄
　　吾竹兄吾能评者只将竹看是丹山佳岁胚胎茂直嵩溪润脉滋养清坚雪虐霜凌风饕雨恶撼顿侵欺今防年元无损这虚心实节却自依然　人间输此君贤可曽向红尘里着鞭称翩翩仙鳯舞依翡翠昂昂鶵鹤立倚琅玕动处非情静中自韵全得生来潇洒天须长在在月西畔石涧东边
　　又寿陈菊坡枢密【卓】
　　吾菊坡兄细观花品元来一般是鄮山佳气胚胎长茂鄞江润脉滋养清妍移傍云霄浓沾雨露曽亚百花头上班谁知道待芬香透了收敛东边　笑他红紫纷然筭眼底何曽长久看这秋芳自韵不争春艶霜根难老偏耐风寒占得清名尊为寿客晩节谁能如此全千千岁把黄金正色照映人间
　　水龙吟寿江阃姚橘州学士【希得】
　　玉麟堂上神仙筭来便合归廊庙天教且住堂堂裘带舒舒旗纛一笑谈中徧江淮上太平花草待金瓯掲了黄扉坐处祗依此规模好　恰似虹流节后庆生申佳期还到乾坤开泰君臣相遇机縁恁巧谁信苍生举头凝望锋车催召向芜湖更有无言桃李愿春风早
　　又寿婺州守赵岩起右撰【孟传】
　　玉毫头上蓬莱十分好处饶松壑无邉云月隂阴乔木重重华蕚秋水门庭淡交簮履随宜斟酌向西风回首双旌缥缈从天招琴鹤　是则阳春有脚被金华洞天留着相传好雨新来初见分明鼓角田里相安袴襦歌了却来持槖称年年橘绿橙黄时节与松乔约
　　瑞鹤仙寿赵徳脩检详【必普】
　　云无心出岫游戏间声名掀掲宇宙红尘事防透任髙官惟有鹤随诗瘦溪山如绣小轩亭蒭新话旧想时时梦家林但未有归时　知否分明世界多少经纶莫轻囘首平生抱负金銮殿有新奏便相扶君相从头做去他又谁能出手看明年此日传宣赐酴醿酒
　　摸鱼儿随湖南安抚赵德脩自长沙囘至瀂港值其生日
　　碧油幢一开藩后思量早归去工夫着新城好风月万家笙皷游宴处要管领春光补种花无数何湏更驻只画了潇湘扁舟径发挥手谢南楚　江帆卸撑入清溪緑树家山三两路程安排下马追随猿鹤勾引诗朋酒侣潇洒处是则是初心只恐难留驻忙湏着句把泉石烟霞平章一遍囘首纶舞
　　洞仙歌次韵花蕊夫人
　　氷肌玉骨自清凉无汗云影鬅鬙翠山逺颤金莲缓步手托珠帘风微透扇底荷花香满　归檐双飞燕流盼销凝微带羞红娇上面又还黄昏近一片间情天涯去云也遮防不断囘首处沈思梦时曽对十二屏山怕拈秦阮
　　又次韵苏子瞻
　　氷肌玉骨自清凉无汗午梦醒来盼娇满扇轻拈又放浅炷兰薫微笑处吹着烟丝散乱　凉亭还独步曽是慿栏擕手心盟指云汉碧云斜阳外信有如今音书杳寸肠千转谩竚立无言对荷花看转眼秋风翠移红换
　　念奴娇咏牡丹
　　洛阳地脉是谁人缩到海涯天角绿树【一作仅】成阴芳雾防得见当年台舆【一作舆台】园林贵客海棠姬侍拥入青油幕人间那有风流天上标格　如困如懒如羞夜来应梦入西瑶仙宅为你闲风轻过去不教妨却娇不能行笑还无语惟把香狼藉花花听取年年无负旾约
　　又献再一兄【大任】成室
　　轻衫短斾防年来游遍江南江北扰扰浮生争富贵金璧楼台满目厦屋千间夜床八尺此理谁能烛翩然归去家山是事都足　笑指旧隐逍遥分猿鹤地云顶栽花竹乗兴生涯随处好卜市心新筑山色窥帘杏阴依户门外从尘俗朱顔雪鬓清闲十二分福
　　又夏夜流萤照
　　暑天向晚最相宜一簇凉生新竹潇洒轩还此景此景真非凡俗猿鹤相随烟霞自在与我交情熟人生如梦个中堪把心卜　休叹乌兎如飞功名富贵有分终湏足不管他非非是是不管他荣和辱净几明残编断简且恁闲劳碌流萤过处文章如在吾目
　　又寿姚橘州
　　溪头上立问如何犹向清溪盘礴应为春防湏熟局且借轻裘弹压野聚晴炊烟波暖唱尽出江南北从容归衮三年功满棊拆　真个福比南山谁无富贵无此团圞乐锦瑟瑶琴清对处青紫诸郎参错楚楚孙枝温温壻玉帘幙欢声拍抠衣小子寿公也趂鹤














　　本堂集巻三十九
　　钦定四库全书
　　本堂集巻四十
　　宋　陈着　撰
　　词
　　满江红丁未九月望赏月
　　落枕鸿声龙山梦蓦然惊觉还堪喜木樨香底鹊声翻晓弄雨未成霜意懒望寒先怯山容老最难逢无一防西风惊乌防　竹叶酒倾杯小橙韲鲙银杯好称良辰欢宴及今年少湏信从来黄菊寿未应便放青霜恼但有花日日是重阳金樽倒
　　又寿庆元西倅孙元实
　　越水稽山清明气钟为人杰彯缨蚤胸中学问从头施设不受尘来霜壁立常生意处春流活与世间别是一规模师夔契　仙岛上分风月苍梧下懐氷雪更双亲犹是朱顔时节勲业要从青鬓立乾坤如许丹山折看鳯啣芝诏下层霄朝金阙
　　又寿小叔母
　　脩茂堂深芳尘满沉烟一朶帘半卷好风催晓晴光才破新润顿教萱草放轻寒未放酴醿过称鱼轩容与寿如山羣仙贺　琴帏底声调和庭堦下儿孙大喜新来咿喔又还添个总是人生如意处休将时事闗眉锁莺花时节绮罗筵年年做
　　烛影摇红寿元实通判母
　　风月堂中画屏不动香猊吐珠翘环拥蘂宫仙双鬓青如诗相对童顔夀侣防庭前飞袍拜舞十洲三岛柳探春时梅欺雪处　甲子花周自从今日重新数碧瑶杯重翠涛深笑领飞琼语此去华筵喜聚听传宣雪间紫府万分如意鳯诏便蕃香轩容与
　　水调歌头寿颐斋兄【世安】
　　风骨最魁岸宇宙更寛平人皆道天上南极寿星精随意后园花木满眼家山松竹尽可适平生门外底湏问好占菊轩清　听乡评义方训莫如兄元方旣玉就更要季方成不使尘劳顿挫他日功名入手当不负椿庭不见窦諌议教子有余荣
　　又夀陈菊坡枢密【卓】
　　身到紫枢府一蹴鳯池间何妨到头富贵却自恋家山多少名缰利锁尘满霜髯雪鬓役役不知还桃李竞春事菊坡自清嫺　緑杨边门径小似僧闗吟情饮兴将二十载优闲无限功名事业分付儿孙纵把青镜尽朱顔一语劝公酒天下达尊三
　　千秋嵗夀从母夫【冯】
　　燕前莺防一日春犹任香雾晓祥云霁烟交槐影重风约花尘卸当此际桃源不是人间世　彩袖环庭砌华裾纷珂佩欢声洽童顔醉金丹功已到緑髪生须再箫鼓沸飞琼来祝千千岁
　　踏莎行寿季父吉甫
　　杏苑长春椿枝耐老画堂琴幌融融调生涯分付宁馨儿西园手种闲花艸　露浴明河风浮素颢桂花着蕊今年早佳瑞的在孙枝明年寿席观呕笑
　　鹊桥仙次韵舅氏竺九成试黜
　　云南钟秀间主人望防事未成美况当知大器大成时更莫叹贤闗难上　前程分定筭来无妄命达时终不放且须寄语甲科人断不下一筹中榜
　　一剪梅寿呉景年【防】
　　记得儿时识景年翕忽光阴二十余年梅边聚首又三年结得姻縁五百来年　把酒君前欲问年笑指松椿当是同年愿从今后八千年长似今朝长似今年
　　惜分飞呉氏馆寄内董氏
　　筑叠愁城书一纸鴈鴈儿将不起好去西风里到家分付眉颦底　落日栏干羞独倚十里江上万里容易成憔悴惟归来是惟归来是
　　西江月寿季父吉甫六十
　　宝瑟屏金深处仙班箫玉香中人生二美古难逢杏苑今朝喜共　一霎豆花新雨半帘梧叶清风年年此景緑樽同笑指南山称颂
　　又寿呉景年
　　箫玉和鸣云里彩衣娱舞风前好从龟鹤问长年防取蟠桃结遍　事业都随分定儿孙也靠心传隐耕下腹便便相去神仙不逺
　　又荅族侄【圭】惠扇
　　当此朱炎火日恨无玉骨氷肌闷来思欲动凉飔宝箑荷君相遗　如铁又添顔甲报琼难续声诗愿言长在捧扬时似恁团圞到防
　　小重山次韵定海赵簿咏梅
　　松是交朋竹是邻横枝临水瘦月黄昏冲寒香入岭头云清到防人共一般清　好句更无痕门前无俗客不湏扄蹔将骚致荅花神从此去题动玉堂旾
　　柳梢青晚凉到季父处观荷花心已敛遂赋此
　　淡淡新妆盈盈娇态谁道荷花料想香肌不禁畏日翠盖儿遮　我来胜赏髙歌故敛着芳心为何莫是伊花恨余来晚欲媚晨霞
　　又寿呉竹溪内
　　缥缈瑶城客情春小本分寒轻霞佩云裾步聨西母笑倚飞琼　那堪四美都并喜气与祥云共生自在风流融融箫玉楚楚兰馨
　　霜天晓角【丙寅十一月七日江行纪今春风雪中送云西先生陆景西处伤感不己】
　　江寒雁咽短棹还催发曽是玉堂仙伯相别处满蓬雪此别那堪説遡风空泪血惟有梅花依旧香不断夜
　　来月
　　又【丙寅十一月十一日行止阮桥宿风雨衣身俱湿驿壁有题此曲前一叚与今日情味同因録于此】
　　一声阿鹊人在云西角信有黄昏风雨孤灯酒不禁酌错错谁误着明知明做却颇寄香笺归去教看了细
　　揉嚼
　　卜筭子次韵舅氏竺九成试黜
　　一自梦卢头应学乘裴蹇元是都门向上人大用何嫌晚三岁事非遥三捷功非逺管取浮生共此荣聨步云
　　程稳
　　又寿竹兄
　　雨迳一分寒未放晴光透绮席春风自十分畅饮长春酒　花气渐薫帘佳致归诗手的是诗中陆地仙左挹浮丘袖
　　又嘲二十八兄
　　风急雁声髙露冷蛩吟切枕剰衾寒不耐烦长是伤离别　望得眼儿穿巴得心头热且喜重阳节又来黄菊花先发
　　减字木兰花【嘉熈元年七月如浦城二十三日到永康界赵店宿为喜雨作】
　　浮萍踪迹又作东南西北客不奈秋阳一似朱明赫赫光惊雷叱雨料是阿香怜逆旅好个凉天称我前途步
　　步便
　　又丁未泊丈亭
　　夜帆初上凖拟今朝过越上及到今朝却被西风挫一潮　丈亭一处要得纵观赢得住行止皆天谁道人生客路难
　　如梦令西湖道中
　　家在明山南住身在明山西路囘首碧云天自笑不如飞鹜飞去飞去飞入明山深处
　　又泊咸池
　　晚泊江湾平处楚楚苹花自舞风剪雨丝轻江上潮生船去看取看取湿露不惊鸥鹭
　　捣练子晓起
　　花影乱晓明莺弄春笙柳外声和梦卷帘飞絮入牡丹无语正盈盈
　　鹧鸪天和黄虚谷石橊韵
　　看了山中薜茘衣手将安石种分移花鲜绚日猩红妬叶密乗风翠羽飞　新结子緑垂枝老来眼防转多宜齿牙不入甜时様醋醋何妨荐酒枝
　　念奴娇代人寿外舅
　　翠云弄晓芰荷香微透凉飔帘箔彩袂翩跹欢舞处勾引衔桃双鹤骤马风前奔鲸浪里独有壶天乐如何不醉放教杯量宽着　消得寿八千春百分才一更童顔如渥听取飞琼含笑道堪学核儿书额舄令骖鳬瑶仙跨鳯喜聚家人醵心香遥上也随风过蓬弱
　　摸鱼儿寿虚谷
　　竹洲西有人如玉【一作玉手探取氷胸次】南柯一觉归早青山緑水亭轩旧犹有未荒花草谁信道又自爱湖光【一作还自要向郭里寻梅】买屋三间小都无长好但鳯跃雄文蝇书小楷转老转竒妙人间世如许年髙似少浮生惟有闲好囘头翻讶蟠溪叟轻把一丝抛了凉新到记当日天香露浴如今老瑶巵寿晓称酒到眉间醺醺醉也儿女满前笑
　　庆清朝丙申乡人醵赏鳯花【又名髙阳台】
　　朔鳯防干啼防院宇相逢似梦才醒谁道无情飞红舞翠欢迎青春緑花前饮醉自歌记那时曽到如今心事凄凉怕説芳盟　追思艮岳归来后稳依山防得雨翮风翎燕燕莺莺从他巧舌饶声翩翩一种天然艶笑向人不与春争羡花花好岁寒交有卧云亭
　　又
　　春困时光风流昨昔逢花便自惺惺囘首宣和宫莺掖燕相迎归来只恋春山好到上林枉是亲曽又谁知自有蟠松相与论盟　防干可是妨飞去怕惊尘宛却翠羽红翎舞态亭亭浑疑暗折韶声忺人眼处还看破道鳯来难与真争醉扶归但见啼鹃怨夕阳亭







　　本堂集巻四十
　　钦定四库全书
　　本堂集巻四十一
　　宋　陈着　撰
　　词
　　水龙吟代寿贾秋壑
　　蓬莱风月神仙却来平地为霖雨乾坤清了如今多是退行一歩寸寸归心轻轩娱侍竹溪花圃奈君王眷眷苍生恋恋那肯放钱塘渡　天也知公此意问升平要抽身去把些夏潦和些秋哨轻轻缀住一转移来元勲力量他谁堪付待汾阳了却中书别又商量出处
　　真珠帘代夀秋壑母
　　鱼轩富贵人间少那堪更有子雍容端揆衮绣当斑衣转色难心小手把乾坤重整顿畧微生一笑分晓是慈闱心事如今看到　帘幙早是寒生又橙黄近也菊花香已了劝九霞觞春【一作眷】意浓于酒玉带金鱼欢舞处更絶骑红尘峡口知否这花添锦上年年重九
　　寳鼎现寿范着林
　　着林仙叟梦境炊得才香还觉囘首渺觚棱何处云与商量浮计小矮矮屋半弓来闲地也着三花两草沸眼防鞭风笠雨不满茶边一笑　寿骨竒耸神清峭散人装游戯尘表帘昼永长留雅伴吟唾宽飞潇洒料最好是瑟和琴同调眉里相看耐老更緑丱孙枝可意谱得家传较早　争指画额儿儿欢祝处荷薰吹晓记兰汤初试当日风光又到醵饮任金樽倒醉把羲娥傲筭万事都是空花雪栢霜松镇好
　　又怀古春词
　　问今何日旧也曽尾东风鹓鹭囘首念家山桃李归去来兮闻早赋梦境里尽何妨踈散时趂莺晴信步是则是清闲自好一防心犹怀古　记得平世痴儿女自灯宵游了三五还次第湖边去也寒食清明炊未住是处处是丹青图画随意狂歌醉舞奈蓦被烟花浪手一掷残阳孤注　湏信乐极悲来谁道是曽歌琼树夕阳亭遗涴翻得江涛似许忍望着天津路最是鹃啼苦筭世事消把春看还有落花飞絮
　　真珠帘寿元春兄八十【防】
　　如梅在壑清标格襟懐好又是融融春拍鸳梦早惊飞惯一岑寂谱曲裁诗心自任任雪月风花需索竒特问生涯却道浮云如得　囘首门外黄尘筭何如稳占溪光山色八百岁为期恰十分才一弟自髙歌儿自舞簇小小榴花筵席真率镇无妨欢醉年年今日
　　又四时懐古夏词
　　青云玉树南薫扇京华地别是潇湘图展茉莉芰荷香拍满笙院雪藕盈盈歌袅处早已带秋声凄怨堪叹把时光轻靠氷山一片　从古幻境如轮问铜驼应是多畨曽见谁把笛吹凉总是腔新换水枕风船空入梦但极目波流云逺鎻黯更华林蝉咽系人肠断
　　又寿内六十
　　闲居是念随云散琴帘防却自平生心满百二十年期笑到今才半一味虀塩清得瘦婉娩是梅花香晩相伴霜松宁耐溪山寒惯　探惜十日前春小杯盘也做寿筵模様绕膝舞斑衣有酒从他劝但任真来浑是处梦不到笙歌瑶燕双健任傍人播尽风流眉案
　　金盏子四时懐古秋词
　　眼防时光奈老来如何奈得秋何黄叶最多情天分付凉意一声先做是处着露莎蛩也酸吟相和新雁想飞到故都徘徊未忍轻过　往事是堪唾红枣信拆尽任他湖山桂香自好笙歌舫沉沉醉也谁拖可怜瘦月凄凉把兴亡看破如今但留下满城西风悲些
　　玉漏迟四时懐古冬词
　　故都冬亦好风光可是人间曽有问雪楼台肉阵不教寒透妙手搀春弄巧唤得应千花如绣灯市酒笙歌镇似元宵时　见説是时事都新但破冻潮声去来依旧老梦无情不到六桥风柳囘首孤山好景倩人问梅花安否应自瘦霜雪可能僝僽
　　沁园春次韵弟雪中见寄
　　天盖西倾地轴东翻两年以来那闗中形胜已归勃勃江南人马都是囘囘咄咄书空栖栖问路嵗晚山空风雪催如何得与浑家踏遍雪顶岩隈　谁知有客敲推把世变心烦都説开道严霜不杀不成葭苇沍冬惯耐方是松梅万事过前一塲梦里分付茅柴三两杯犹痴望有太平时节游戯春台
　　又
　　旗盖运迁衣冠事乖岂非命来自黄粱枕觉分明看破翠蓬舟近及早抽囘谁料山深也同沸鼎步步危机忙里催愁无奈过青山万叠碧水千隈　此愁无计推算何日天教眉锁开记六朝花舫晴过访柳孤山草酌雪后评梅囘首西湖伤心前事覆水如何收上杯东风好问如今吹入谁处楼台
　　又次韵刘改之
　　人生功名在醉梦中早湏掉头自南宫一券尘泥偶脱前程双毂日月如流蕙帐真盟菜羮余味江上归舟谁得留谁知道有邵平圃何日封侯　天文又不人由奈危世山林也有忧况青冈不助晋家风鹤黒云直卷吴分星牛分寸残生万千魔障他事如今都罢休闗心处是离离禾黍故国宗周
　　又次韵侄演自遣
　　无价韶华一笑相酬青钱似苔奈东风轻劣催红雨去西园次第放緑阴囘老后时光眉间心事恰似怕酸人着梅须知道有谁能百岁日日开懐　从教世变轮催也莫问人间皆去来看渊明归了有形谁役少陵醉后无闷堪排贫贱何妨风流自别不是沈沈浊世杯层霄上与大鹏盘礴不视浮埃
　　又和元春兄自寿
　　人生防何如何不自珍重此生向蠧残字上甘心抛掷蜗尖争处着意丁宁箭过时光剑炊世界谁带经锄谁笔耕分明似满一锅汤沸无处清净　输兄錬得闲成无忧无辱无惧惊但菜羮粝饭不求他味芒鞋竹杖足畅幽情八十年来万千看破胸次春风秋月明梅花帐称困眠醒起无打门声
　　又示诸儿
　　信书成痴嗟到如今无生可谋奈浑家梦饭谷难虚贷长年断肉菜亦悭搜风雨潇潇江山落落死又还生春复秋八十岁是这般多活堪吊堪羞　休休盍自囘头要铁汉湏从穷处求那袁安闭户恬然僵卧少陵任妇长是贫愁一等清风千年佳话蠓蚋看他金谷楼是是是笑出门天濶一片云浮
　　水龙吟牡丹有感
　　好花天也多悭故迟留做残春主丰肌弱骨晴娇无奈新妆相妬翠幙髙张玉楼低防怕惊风雨记年时多少诗朋酒伴逢花醉斟花舞　那料无情光景到如今水流云去残枝剰叶依依如梦不堪相觑心事谁知杜鹃饶舌自能分诉日西斜烟草萋萋望断洛阳何处
　　又
　　百花开遍园林又皆归也谁为主深黄浅紫娇红腻白他谁能妬似不胜情醉归花月梦囘云雨又丰肌恰被东风摇动盈盈底云裳舞　世事纷纷无据与杨花飞来飞去当年斗大知他多少蜂窥蝶戯金谷春移玉华人散此愁难诉谩寻思承诏沉香亭上倚防干处
　　又次韵黄蘧轩虚谷咏鳯花
　　杜鹃啼正忙时半风半雨春悭霁酴醿未遍樱甜初熟梅酸微试一种红芳九苞真色舞翻砌自仙樊去后无人题鳯防干外成孤媚　谁信阳春妙手锦云机新畨裁制东君冷看如何描模天然艶美浑欲乗风又如羞日做双飞体竚骖鸾称得花前弄玉与吟箫壻
　　瑞鹤仙寿王之朝
　　对南山翠峭几百年银青门第转好梅花弄旾向重重帘暖处华筵开早斑衣簇绕舞香云烘堂颂祷稳生涯都是心田自有老天堪靠　应道乐事难逢可轻过了鲈肥蟹健桑落酒酿来妙称瑶巵争劝襟懐寛放一防嚣尘不到但从今家庆年年醉乡里笑
　　洞仙歌寿卢竹溪
　　清溪带竹竹外山光抱新筑浑如图画了称闲心管领昨夜天风吹送端的琅音恰到　谁知青云上鸾鳯翺翔曽把功名试多少到如今如梦觉佩着飞霞浑家问玉芝瑶草试看重门外如何怎得似壶中羽衣尘表
　　贺新郎次韵戴时芳
　　北马飞江过画图中花城柳郭万摧千挫羌管直惊猿鹤梦愁得青山翠鎻有多少风飡雨卧囘首西风空溅泪醉沈沈轻掷金瓯破平地浪如何軃　君家志气从来大舞蓝袍牵丝幙外肻饶他个谁料腥埃妨濶步孤瘦依然故我待天有情时湏可且占雪溪清絶处看精神全是梅花做嫌暖饱耐寒饿
　　念奴娇留范景山处有感
　　晓村深处记当年曽轻被东风吹别重得相看春雨屋心事从头细説深院灯寒流苏帐暖曽梦梅花月如今何在鎻凝分付啼鴂　亭馆飞入腥烟残香惟有数朶酴醾雪旧燕寻巢来又去也觉双飞声咽泛梗生涯空花世界且做杯中活可人兰玉风光还有旧时节











　　本堂集巻四十一
　　钦定四库全书
　　本堂集巻四十二
　　宋　陈着　撰
　　词
　　念奴娇次韵弟
　　百年光景筭山中多占人间分数一片清风梅是主弹压粗花俗树小小鱼池深深莺谷曲曲香云路堪诗堪画是天分付闲处　闻要跨鹤西游家林自好且何妨留驻趂取酴醿新煑酒烧笋煎花为具万事皆空千金一刻底用闲愁苦无情杜宇笑他催我归去
　　又端午酒边
　　雨帘髙卷见榴花应怪风流人老是则年年佳节在无奈闲心悄悄巧扇风香轻罗雪湿梦里曽看了如今溪曲欢盟分付年少　偏是眉好相宜呼儿扶着把菖蒲迎笑説道浮生饶百岁能有时光多少幸自清贫何妨乐趣谱入瑶琴调杯杯酒满这般滋味谁晓
　　绮罗香三章咏柳外闻蝉
　　障暑稠阴梳凉细露腋玲珑多少閙中幽趣断又续可是无情绪相送短长亭路记春风曽着莺啼便娇那得袅如许　知音人自暗省凝睇青云影里黄昏犹竚一部笙箫消得翠腰供舞堪对景翻入新妆鬓影低衬教眉妩试囘头旧日妆台怕听声咽处
　　又
　　袅入风腔清含露脉声在丝丝烟碧破暑吹凉天付弄娇双腋似恋恋翠舞纎腰断还续忍相离拆最欢时微雨初晴夕阳犹湿淡云隔　新来多少怆感心怕鱼情过马攀条惊着梦里妆台休説听来曽昨凝竚谩畨节笙音暗自将玉兰轻拍问谁能唤起陶潜醉翁同赋却
　　又
　　霁晓楼台夕阳渡口凉腋新声初到占断清阴随意自成宫调看取次颤引薫风想无奈露飡清饱有时如柔袅丝忽如笙咽转娇妙　谁知忧怨极处轻把宫妆蜕了飞吟枝杪耳畔如今凄感又添多少愁绪正萦绕妆台怎更禁被他相恼送残音立尽黄昏月明深院悄
　　满江红次吕居仁韵
　　梦里京华忽听得庭花遗曲到醒来愁满东风小屋春事已非空结起晓妆无复随羣玉想天涯沦落杜秋娘攒眉绿　谁能顾荒芜菊谁能问平安竹任时光流转都成虚辱无可奈何天地隘只饶走得溪上足但逢人相问麦青青何时熟
　　烛影摇红寿族叔父衡之【铨】八十
　　吾菊山翁鹤骖来自蓬云界平铺心地有天知楚楚生兰膝下青衫舞拜更参差斑衣戯队清闲无事门外从他惊尘飞隘　寿八千年八分才一朱顔耐何妨长主翠嵩春酒约诗盟在家庆堂前欢防领霞巵醺红浅带是人説道真吕先生风流潇洒【自注云常裹吕公巾】
　　又寿内子
　　潇洒琴帘月灯归后新谐好青云香气共清风消得金花诰争奈天颠地倒好光隂都惊散了更听人説七七年时多多烦恼　嗟到如今信知空挂闲懐抱天于贫处最饶人颦也翻成笑牢闭柴门自好对梅花杯盘草草满前儿女后夫妻韲盐偕老
　　又寿董声仲
　　双杏堂深山【一作水】明水【一作山】秀萦囘着穏铺心事做平生不买颦眉错是则是苍髯白髪笑微微朱顔自渥一团春意半隐风流他谁能学　六十年华又从今起新花甲葵榴初艶芰荷香争赴开筵酌家庆真堪恣乐碧瑶杯湏满酌瑟琴声里弟劝兄酬儿歌孙拍
　　声声谩次韵黄子羽咏鳯花
　　珍丛鳯舞曽是宣和春风送归禁幄翠浅红深婉娩步空金落腥尘未飞动处是先知早辞华萼好在四并难多少怨懐无托　猛拍防干谁防浮世事悠悠白云黄鹤有酒当花休得是今非昨花犹百年宁耐筭人生能防欢乐又忽忽醉梦里春去不觉
　　祝英台近次韵前人咏盘莲
　　小盆池新压藕翠盖已擎雨巧弄红妆明艶便能许自怜华髪潇潇风流无分醉时眼何妨偷觑　黯然竚囘首今是何时逢花笑还语梦里西湖双落泪如缕斜阳十里烟芜六桥风浪有谁掉采舟去
　　江城子中秋早雨晚晴
　　中秋佳月最端圆老痴顽见多畨杯酒相延今夕不应悭残雨如何妨乐事声淅淅防班班　天应有意故遮防怕人间等闲看好处时光须用着些难直待黄昏风卷霁金灔灔玉团团
　　又重阳酒边
　　人生谁满百年心得分阴胜千金吹防风流时节又相寻囘首赐萸休説梦真率具自山林　逢迎一笑且开襟酒频斟量犹禁相劝相期长健似如今醉也从他儿女手争把菊满头簮
　　又七夕风雨
　　纷纷都説防双星鹊桥成鳯骖迎风雨凄凉何故鎻苍防儿女空愁谁解意湏道我试来听　人间天上不同情最无慿是柔盟应怪痴人虚妄做浮生正值楼台多簇燕教没兴不开晴
　　又元宵书懐
　　笼街弹压上元灯满瑶城簇珠星老矣如今谁记旧来曽眼防相逢唯有月空对面若为情　残生消不尽虀茎瘦棱棱困腾腾扶起眉间杯酒酧寒檠也为风光陪一笑心下事梦中惊
　　又端午书懐
　　年年端午又今朝鬓潇潇思摇摇应是南风湘浦正波涛千古独醒魂在否无处问有谁招　何人帘幙倚兰臯看飞桡夺髙标饶把笙歌供笑醉陶陶孤坐小香一篆緑绮鼓离骚
　　青玉案次韵戴时芳
　　钱塘江上潮来去花落花开六桥路三竺三茅钟晓暮当年梦境如今故国不忍囘头处　他谁做得愁如许平地波涛挟风雨往事凄凄都有据月堂笑里夕亭话后自是无人悟
　　又
　　青山流水迢迢去总是东风往囘路送得春来春又暮莺如何诉燕如何语只有春知处　时光渐渐春如许何用怜旾怕红雨到处空飞无实据花开也好花飞也好此意须双悟
　　渔家傲次前人
　　麦浪风微花雾扫痕沙水浅溪桥小属玉双双飞杳杳山宽绕新晴綉得春分晓　独立无言心事曽将宇宙思量了世变何涯人已老休烦恼林泉况味终须好
　　又
　　山弄夕辉眉淡扫溪分新水支头小醉梦风光凝望杳云树绕杜防怨处谁能晓　浮世悠悠波蜗争何事何时了天为无情方不老休苦恼随縁诗酒清闲好
　　踏沙行中秋
　　豆雨空晴桂花风静碧虚飞上圆明镜谁能唤起秃翁吟只应笑得嫦娥醒　可奈良宵不堪残境强拚一醉偷光景夜凉渐搅雪霜心昏眵犹认山河影
　　卖花声立春酒边
　　残梦腾腾好鸟一声呼醒小明潇潇鬓影当年头上惯曽簪幡胜到如今有谁懐省　东风着面却自依然相认哄痴儿炊薪弄景盘蔬杯酒强教人欢领也微酣带些春兴
　　鹊桥仙次韵元春兄
　　兄年八十弟今年防亦是七旬有九取数已为多更休问前程无有　家贫是苦筭来又好见得平生操守杯茶盏水也风流莫负了桂时菊
　　蝶恋花次韵黄子羽重午
　　世变无情风挟雨长夜漫漫何日开晴午白潇疎惊岁序儿嬉谩説重重五　粒啄偷生如抟黍过计何须负郭多南亩曽着宫衣沾雨露如今掩袂悲湘浦
　　虞美人次前人咏菊
　　故园处处都荒雨寂莫蜗书户人间春事杏桃花独有诗人依旧菊为家　老来犹解髙乂手遥上花前寿华颠无分挿花枝乞取霜根风月送将归
　　浪淘沙与前人
　　有约泛溪蓬游画图中沙鸥引入翠重重认取把琴人住处水浅山浓　一笑两衰翁莫惜从容瓮醅灰芋雪泥菘直到梅花飞过也桃李春风
　　又留城
　　记得去来时采菊东篱眉间一笑捧花枝説道愿如花不老交劝双巵　又是菊花期客况谁知便无风雨也凄其白髪夫妻时节酒堪防参差
　　又立春日卖春困
　　影弄晴红欢笑成丛一声春困到衰翁囘首太平儿戯事雨过云空　人世暗尘中如梦方浓也须留取自惺憁试问若教都困了谁管春风
　　又示呉应奎
　　迟饭甑炊红青剪蔬丛鸡声隣里狎田翁兵后故人能有防岁晚江空　谁信淡交中依旧情浓白头青眼转惺憁相见莫教轻别去负月辜风










　　本堂集巻四十二
　　钦定四库全书
　　本堂集巻四十三
　　宋　陈着　撰
　　词
　　浪淘沙次韵示弟观二首
　　春事紫和红蜂蝶争丛消磨多少看花翁不用借他炊黍枕何梦非空　茅屋菜畦中村瓮醅浓醉时啼鸟唤惺憁不道白头添一岁舞月歌风
　　年事夕阳红霜满髯丛摩挱苍藓白头翁【自注云任京口夹罔】能见防人曽百岁一笑书空　囘首棣华中消得春浓平生心事两惺憁杖屦相从湏放密溪月山风
　　唐多令九日留城书懐
　　雁阵晓来霜鸦村夕照黄满人间风景凄凉幸有菊牕堪一醉争又滞水云乡　沽酒也三行邀风与较量便明朝吹送归航趂得老盆新熟信日日是我重阳
　　又次前韵范纯甫留饮
　　蟹熟韵橙霜蛆浮染菊黄淡交情都没炎凉説道白头难防面留一日醉中乡　世事与轮行时光逐寸量任人间涛海风航拜了老厐归去也髙着枕卧南阳
　　又城归泊湖山
　　倦枕寄渔乡篷低被怯霜月窥人多少思量自是欲眠眠不稳禁听得雁声双　和梦早催行归来梅竹小柴门分破闲忙翻笑白云不定请得静憇诗牀
　　行香子次韵元春兄
　　吾辈么麽休叹蹉跎得闲时且逐时过人间名利都是浮华但退如进失如得少如多　谁信生来从髪尖磨到如今方见霜涯筭天亦自无奈吾何是饥能忍寒能耐老能歌
　　恋绣衾寿内子
　　梅归坐防岁寒老生涯寂莫自便最喜得双双健与粗茶淡饭结縁　眉前把酒深深劝这时光惟有靠天看许大痴儿女且随宜笑到百年
　　西江月书懐
　　老去坐来睡重病多吟得诗悭有时忽自拍阑干一防心随天逺　柳絮飞从何处莺声啼破空山春风依旧满人间不奈双颦闲管
　　又寿王之朝
　　华胄银青气脉仙风斑白须眉儿孙玉堂满庭帏家庆人间难比　浮世事如云过平生心有天知举杯相约小春时岁岁梅花里醉
　　卜筭子寿族弟藻夫妇八十
　　月下百年縁天上双星様九秩齐开自是希清健那堪两　红叶景畨新黄菊香宜晩笑拥眉开祝寿声满劝鸳鸯盏
　　又用前韵弟藻次日又设酒
　　喜气满清门庆集还新様卜醉筵开意转浓昨日今朝两　愧我一年多见汝双懽晚自觉人生此防希有酒宁论盏
　　南乡子中秋无月
　　流景去难縻浮世危如拍浪坻才遇中秋聊对月佳期最怕晴明未可涯　人月本相依果是今朝却背违辜负楼防多少醉堪悲何忍滂沱与毕离
　　宝鼎现代邑士送韩君美经歴
　　望京门外怕见催发东风行马清到防氷壶满了欲借留来无计也祖劝酒看依依情恋都在眉尖眼下任万户诗旗曲帐有笔应难描写　是则龟组随卸好规模分付来者才泛緑依红小暇移讲芹宫时促驾又指防秀鄞城来脉疏瀹春流似画更巧为溪山着句留作千年佳话　最念一邑酸寒风雨暗真防成假向饕牙交处还得儒珍田价便父母又如何做但结心香社愿濶步直上云霄犹自囘头奉化
　　沁园春代人送阎戎
　　莲叶山前戎帐宏开轰然最称羡铺心如水肻教尘涴为民乞雨唤得天譍紫逻韬锋緑林扫影夜户都开无吠声三乡里笑嘻嘻度日歌舞清平　溪头载月将祖帐花旗忍送行筭浮云自在初无着相薰风正好却问归程折桞依依憇棠恋恋春无尽情趋朝去看青防玉钺金辔红缨
　　喜迁莺代邑士送梁宰【观】赴昆山同知
　　南庐佳号是自许孔明经纶才调对柳鸣琴慿花制锦小试一同谈笑怎知画帘难驻忽又星舆催召但防得耀碑潭水月交光相照　驿道春正好簇帐擎杯聴取殷勤祷畧鲙松鲈便膺芝鳯凌遡紫清津要当家得时行志囘首旧封文庙疏化雨障狂澜不尽生生芹藻
　　西江月送公棠戎
　　钱影何曽过眼笔头那肯亏心系门瘦马影沈沈夜柝不惊春枕　一去轻如蕉梦三乡都是棠阴等闲换取印黄金催上云程新任

　　本堂集巻四十三
　　钦定四库全书
　　本堂集巻四十四
　　宋　陈着　撰
　　题跋
　　跋徐子苍徽池行程厯
　　余非诗人而喜听人説诗古之诗人心天理世变人情在焉后来虽如杜子美前辈已议其有虚费诗处降而晩唐鸟哢虫鸣娯悦儿女宇宙间安用此物而今之人宗之方滔滔间有不事时世妆流出本根语则相与咻笑以为非吾徒也而余则于是乎观人艮泉徐子苍以徽池行程诗编示于宣城道上野赛沿途即物所见诸诗见其忧国忧民于呈张山长方虚谷次张佥判诸葛教诸师见其从师取友于路傍晩梅雨中读书诸诗见其风裁孤志气逺此之谓艮泉之诗非晩唐之诗也然则此编将为世所黜而以示余予独喜而喜固止于诗而已哉艮泉拟寄卢梅坡之诗有曰但愿緑阴青子后只如疎影暗香时后三年余当和此诗以寄
　　跋前人丙寅秋镇巢清野归途诗巻
　　子苍归自巢为余言巢僻小岁淫浸益荒落凡鱼菜罢市留凡两月余日以淡饭酸酒应口腹然时有哦咏出而相对掀髯展玩如雨后山月下水本色上新意浮动世之局促软媚者不能读也因戯之曰前辈谓秀句出寒饿非子也邪子苍大笑
　　题董长卿【斗祥】诗编【号梅詹】
　　董长卿与余隣且有连时节相过谈笑终日风裁清甚而口未尝言诗旣殁其子肖翁忽以一编示乃诗也平生不自曜而发挥之有其子斯无憾矣余先君诗亦多殁且廿六年不肖后屡欲次集犹未暇视肖翁当何如其媿三叹之余就书于巻尾咸淳丁卯九月望日
　　跋汪文卿【淳】梅画词
　　梅花难为句亦难为画非句与画为难难于无伪也孤山处士生死梅下或犹惜其有诗无画云岫子汪子自早英而下冩其状十有诗四各为曲一以歌之韵甚长意甚适孤山所欠庶乎兼得盖其家四明山深处不与俗子接独与梅交今老矣矢口信手皆心之真也世之人有未尝识是物而曰吾所熟识未尝知是趣而曰吾所深知模仿其形似假托其标致受其欺者满天下呜呼岂独于梅也哉安得尽如汪子之于梅也哉咸淳癸酉四月中浣日丹山陈某书于公生明
　　题白珽诗
　　诗难言也今之人言之易悉以诗自娱曰晚唐体而四灵为有名钱塘白珽家西湖西多佳趣一日以吟槀示余读之其音清以和是有意入四灵之门而登晚唐之堂者乎然诗已于晩唐而已乎珽其勉之
　　跋俞西秀诗
　　余闻俞氏有西秀翁善吟而未及识面今其侄孙熙庵以翁希有诗集示俞黙翁实为之序乃知翁已即世诗则存余偶卧病不能尽观观巻首惩窒堂一诗是能自乐其乐者序称翁晩年不期于诗而诗得之矣黙翁知西秀余知黙翁之心余之心黙翁之言余之言尚奚赘丙子九月十有一日丹山陈某书于本堂
　　跋弟梅轴
　　梅山吾族弟也骨耸神清垂髫已游戯砚席比长嗜吟余兴辄信笔成山水木石多得古意年来天地大变逃难深密者久惊尘小息下山相劳苦忽轴而梅而画而诗者一轴以示世之人方颠冥酣溺与蜂蝶争桃李尔乃于山之巅水之涯饭脱粟羮藜藿独注意于梅梅之为物天清月明风度凝逺如宋广平在开元相太平疎篱败垣精神自足如谢安石在江左镇危乱江空嵗晚风摧雪压凛凛然气骨弥劲如巡逺鲁公兄弟临大难立大节呜呼广平不得而见见安石斯可矣安石不得而见见巡逺鲁公兄弟斯可矣而又不得而见见之者惟梅在也因取而为诗为画诗云诗云画云乎哉画云画云梅云乎哉戊寅夏五月朔旦陈某书于本堂
　　代跋汪文卿梅画词
　　梅之至难状者莫如疎影而于暗香来往尤难也岂直难而已竟不可得逋仙于心手不能状乃形之言吁亦赘矣况画云乎哉画技也意者有道焉汪君文卿嗜此不自已图之又歌之可谓癖于梅者虽然其所以图所以歌者特粗耳而其自得之妙虽汪君口心有不能自道者况可与人道哉吁霜晨雪夜磵谷荒凉凡条叶于春夏之间至此不免憔悴易节梅独炯乎其貌泽如今汪君所嗜乃若此吾已知其人矣岂待识靣邪识靣者正未必真知也
　　跋吴傅朋帖
　　上章执徐良月旣望曹防宇袖出呉公傅朋一帖谓岳林主禅不倚所藏委之转示公以字书名百年前已宝之况后于百年乎然此草字行小字也于大字尤善钱塘之西湖之西九里松三字甚大髙宗皇帝就涂以金而扁之中兴之盛观前辈之风流圣人之取诸人以为善者如此钱塘今皆非旧闻三大字独存而访旧之期堕茫矣然则在钱塘者不可见所得见者乃止于此悲夫丹山陈某书
　　跋王德玉庭藻诗集
　　万竹王德玉嗜吟向尝集以示余犹未暇玩绎时适多事逃难山谷归而求之已燬于兵矣别数载忽邂逅语及方无以谢不敏而旧稿与新续又出诸袖相对披读诗至于次昌上人韵与天台友人梅花韵词至于伊州三台凄然以感有鲠其臆欲赘一语懵其为何如也丹山陈某
　　跋俞梅野诗
　　诗必有趣趣必有句趣入而深无余句句俄而工无余趣句似矣而趣浅趣似矣而句劣识者病之予昔闻之诗之师今老矣重以世变极朋友散亡诗乎诗乎谁复言诗乎龟坑俞氏虽面未相觌而心若相知忽寄吟藁以示空谷足音不图有此徒以百罹之身未能为罍洗古姑即其所闻者相谂其亦以为然不丹山陈
　　跋东坡帖
　　公之薨及今辛巳一百八十有一年矣吴傅朋见此于四十余年之后中更焚燬能宝存之已重为之嗟叹而余乃得见于今之时又当何如其感慨也四明陈某
　　跋卢致逺【云龙】诗
　　卢致逺与余有连观其志气欲以毛锥子取功名甚鋭及天下事大变忽焉若潦水归壑娱忧纾悲一寄之吟平生所得亦于此乎见特所闻一二犹以不得尽见为憾世念消歇落花啼鸟方相与寂寂耿耿一日手短柄镵领儿曹课田园事门外剥啄乃长须送诗巻来亟展亟读至感时有感二诗云去年正月不如前正月今年又不然世事狂澜趋愈下明年恐不及今年钟鸣鼎食是谁家不爱桑麻只爱花近日爱花人絶少也随老圃种桑麻吾心所欲言自谓世之人无复道不意得所同者又自有致逺在何日防面更平章余诗也丹山陈某书
　　书慈溪张孝祠记后
　　慈溪张孝子讳无择以孝闻于唐越数百年始得侑食于董孝子讳黯之祠有人心者知所尊慕矣其墓则与其父袁州司马公者幸而存于虎脾山下不幸而年逺事迁地失其主张氏之后过而视之亦悠悠耳贤哉景云于大乱之际追祖父之志规复其旧而芝草醴泉之瑞恍然犹在人目鸣呼死而不得葬葬而或废或斵或飏于异教之灰毙于血刃以饱狐狸蝇蚋者滔滔皆是岂人之子若孙皆不孝者乎亦言难言其隐痛者景云乃能使孝子之墓不与世变俱变余安得不有感于景云之得遂其志而重为今时之人怆悼哉虽然孝子之孝自有宣献楼公文元杨公文靖张公发挥于前矣若夫黄公震所以书者则余之心余之所欲言也读之泪防陈某惶恐书
　　跋兰亭帖
　　兰亭记善本旣殉昭陵其流传于天下后世者乃复烂熳如是前贤辩之者甚多姑置诸勿论至如乡先生攻媿楼公博古而有精鍳亦不敢妄实是非其间余则又安能一见而决其真哉然予尝谓字画末也所难没者惟其人世更大乱故家文献存者防希浮屠氏友林乃独防此以示悲夫此未足竒也友林知有王右军字画可敬而又使余笔其后是知我辈尚足为物外人所爱慕而世变不能为之轩轾斯其竒矣斯其有感于此记之外矣悲夫壬午良月望陈某书
　　跋剡中王愚山及其子怡云诗集
　　诗不可茍作要必有源流今观怡云诗平淡随意与其父愚山相出入真自成一家也余又奚辞以赘
　　俞黙翁察院【浙】求书俞梅轩遗老传后
　　曽南丰传洪渥有曰余观古今豪杰士传论人行义不列于史者往往务摭竒以动俗亦或事髙不可为继然考之中庸亦过矣如渥之所存盖人人之所易到故载之云呜呼至哉言乎梅轩俞君余虽不及识然观筹山黙翁之言则行脩于家而刑于乡曲言出于口而信于朋友安于贫锢于隐而不与世之声光利势者竞兹非南丰之所谓可书者与筹山传之黙翁表章之可矣固公言也非兄弟之私情也昔马少游不干名不营利恂恂焉守坟墓为里善士使汉史臣不因传其兄伏波以附见其平生万一则与茂陵草木同腐久矣梅轩亦少游之流而兄弟间之笔乃自足以传世又安知后世无贤子孙者当立传溯而袭之以光昭之哉易曰积善之家必有余庆中庸曰天之生物也必因其材而笃焉裔梅轩者其勉诸
　　题梁楷画村乐图
　　谁与画者糊涂潇洒道古不古一味山野然今之时亦无此嬉天寒日薄我心伤悲阏逢涒滩书于本堂瀹有追赠傅奕孔道辅诗因以数语书其后
　　举笏击蛇吾于孔公无间然矣傅公多知羚羊角可以碎脆齿犹愈于迷于佛而以妄助澜者也然佛老之害一也不好佛而好老至为之注则佛有辞矣吾于此知孔傅优劣乙酉二月初九日书于本堂












　　本堂集巻四十四
　　钦定四库全书
　　本堂集巻四十五
　　宋　陈着　撰
　　题防
　　跋童氏子诗集【名之懋字竹咏】
　　仆不能文而见人论文则喜今老矣世事且大变老师宿儒固已影灭迹熄肩随朋友与草俱宿亦旣八九后生辈又絶口问学彼寻声之徒憧憧于腥风怪雨中而琴瑟书册左右谁复一下交哉童氏子之懋固穷食贫栖栖若不堪终日独于书不释手至于文则旁通捷出所以懐抱必见嗟乎此为何如时多学而嗜文犹有如此其卓卓且不鄙衰拙厪厪焉以可否请仆非其人也有喜而已何敢他赘一辞然穷而益坚老而益励固知未可涯也安得亲戚故旧皆若人哉抚巻为之三叹甲甲季春旣望丹山陈某书
　　跋孝门呉子举瘦藁
　　瘦藁呉君子举所作也伍山呉叔度转致其来意曰慈溪黄公旣于巻首着语更求一语于子以自信吁余何足以辱此然闻古之诗三百篇人心天理流动充满自然而然有不容御下逮杜少陵韩昌黎或于其忠爱或于其事实皆非余子所可及流而晚唐以瘦为本斯极矣瘦其肤浅之异名乎是以善为诗者学在其中而不为无益之语今呉君虽自号其诗以瘦而屑于下问凛若不自足者是亦学也学而不已必将充然有得当自知其瘦之为而余之所望于呉君者又岂在诗而已哉前辈谓欧阳公因作文见道理余曰诗亦然呉君其勉之阏逢涒滩仲冬晦日丹山陈某书
　　书东坡风雪竹后
　　大苏清气劲节在宇宙间百世之下槩可想见况此画乃风雪竹乎使人竦然毛髪森洒他固不暇问也强圉大渊献中和节丹山陈某书
　　跋天台童氏子饭牛槀
　　诗至晚唐非古矣然欲至晚唐亦甚难者惟四灵以为得其绪他人盖有穷平生心而终莫之诣童氏子以饭牛槀示清而味和而节人情物意间髓脉自贯殆晚唐而非纯于晩唐者也叩之则曰吾之诗得之俞黙翁黙翁得诸杜少陵信其所由来如此谁复能赘賛一辞惟有敛袵三叹而已强圉大渊献上已日丹山陈某
　　跋任东野诸贤墨宝
　　某生晚于乡先贤翰墨如忠肃陈公宣猷楼公正肃袁公端宪沈公得见固多余则未能尽见也东野任君以所集墨宝示肃襟披阅凡乡之公卿士大夫者皆在焉用心于此亦勤勤矣乎维桑与梓必恭敬止况于乡之人乎况翰墨之有存者乎某为之三叹其不忘本也其非乡人者不暇问强圉大渊献上巳日丹山陈某敬书
　　书天台陈榆收【景参】山房图后
　　英山陈君名山房以榆收收之为义大矣人生而静天之性也感于物而动性之欲也动而不失其性奚其收动而失焉则收其可后乎盖人之失常生于动动之失常患于不知收于易有之复之初九曰不逺复君年未为老顾自以桑榆为迫以收为心其将复于不逺而非迷复者也然学无止法老当益惧其君之所取収之桑榆之意欤是可敬也已因赘数语于图之后亦以自警云强圉大渊献季春望丹山陈某书
　　书邑中文盟集后
　　古者盛时美风俗厚人伦有乡饮焉无非教也世道降时乎赐酺所谓教者安在流而八伯八达七贤六逸业于酒生死于酒皆名教罪人至于洛中耆英集方见其典刑礼节有三代气象又至吕氏乡约相劝相规相交相恤条画斯密矣呜呼乡饮犹曰待其时耆英集犹曰待其人若乡约则又奚待而世方声相撼势相轧货利相骛逐牙距搏噬矛劒攻刺有骨肉所不暇问尚肯为乡约哉余一日过西山妻之兄赵景文出示一编曰文盟酒以洽其情而不至于乱诗以畅其文而不至于肆歌曲以乐其绸缪发其感怆而不至于淫防哀怨渊乎其味其乡约之余乎当今之时而有斯举其于世教闗系甚大是虽盟自闾里之近者同志者始未能使一乡皆防安知不由是焉而闻风皆兴起哉余年七十有四矣相去且六十里而遥无从齿月饮然有契于心矣虽不与犹与也因书所以敬慕之意并所欲言者相谂丁亥立秋陈某书
　　书柴张父厓草帖【号梅庵】
　　字莫草于王右军自是而草或至于颠诗莫怪于玉川子自是而怪或至于狂柴张父其甚焉者也所録似汪仲容【名度汪村人】丈数纸几与腐草败叶同归唐溪袁氏子掇拾演置诸牕几间客至则出为清玩他日袖以示余其诗如枯梅出竹古藤挂树其字如飞猱弄险游丝舞空其交如葛天民白玉蟾固散人之靡乎及赋喜容泉诗意若不满于西山真先生者或有由而然也吁前人法言妙墨散落人间炳日星而相金玉开其路而来之充栋汗牛无难也张父之遇其市骏骨之意欤于是信袁氏子为善于好古岁着雍困敦陬月丹霞陈某书
　　书新昌杜黄山王心月骚坛集后
　　地因人重重则名随之尧山舜井不可尚矣严子陵以髙节名滩郑康成以行义名乡陶渊明以清旷名石古迄今若是者满天下王心月家杜黄山欲祠杜工部黄太史以实其山之名名必以实吾谓山称杜黄昔或自有二姓居此者工部太史有知必不肻如王安石争墩祠之将吐矣然心月攀敬二诗宗是志于诗良切自今而后能追其风雨驰骋焉则此山当有易名王山者又何必借古人为重哉于其来访辄书所见为谢着雍困敦孟春望日丹霞陈某书
　　书道士贝鹤隐诗集
　　贝鹤隐隐于黄冠而诗其隐之本趣也出古入今感新懐旧若将宇宙与风月云烟为家其进未可涯涘世降俗漓动有障碍故家子弟谋所以脱尘网无所于寄不归道则归释其流而愈下者则又难言而道视他归于儒为最近而况于志于诗乎然则鹤隐非徒道家流也贺季真善属辞片纸才十数字世即传以为宝称明出竒险语虽刘师复侯喜擅诗声伏不敢吐气吁诗如二人可矣于鹤隐有望焉他日为之传为之序当自有人余老矣姑书此以见其为先知鹤隐者也本堂老夫七十五歳书
　　书族弟鹭图
　　画瑞物必麟鳯画尤物必孔翠楚秀弟不是之取而取鹭以为图叩其故则曰瑞物吾所不得而见尤物吾得而见而非所见而可取非鹭而何不与华茂者色而性其洁也不与尘埃者争食而分其癯也世逺三代物之生类不得以仁遂而此独朝夕焉天地之间江湖之上悠悠濯濯以安全其性分画固所以见吾意乎可以人而不如鸟乎余闻其言为之三叹
　　书蒋氏族谱后
　　呜呼今而后知天理人伦之无世变也蒋氏宗谱于世次必明其本支于坟墓必详其地理于祭荐必志其时节善矣惧其宗族之汗漫或尊卑失其序而为之定其名第子弟之茍且或奔走怠其事而为之借其岁月计虑周密虽百世可也今之人族未至服尽已视为行路人葬未至数世已委之为樵牧地无知者流淫于祭非鬼而祖若宗或敢以妖厉目之于霜露乎奚感甚而五服内其生其死有不相闻一绳以礼有不从长者命丝髪则有忘等分凶争者滔滔良可哀也今乃独条其所当重严其所当行而一归之谱古道庶乎其在蒋氏之后有能自外于此谱者吾不之信呜呼今而后知天理人伦之无世变也谱之者其后人应和书于谱后者丹霞山人陈某戊子岁书
　　题卢竹溪主洞真观石后
　　处士卢竹溪并家筑屋为世所谓道士观或曰竹溪入道则出儒矣道则老子所谓非常之道余曰道天常也常之外安有道外常以求道而已奚其儒儒以身任道道与儒有二乎二儒与道自太史公不知道而家分之始此非常一语流弊之极极而至于谓可以乗云御风骑鹤控鲤吁有是哉竹溪吾徒也处士吾徒退藏之名也托观以投老娱闲而隐于市则有之谓其入乎彼而出乎此余未之信一日见竹溪谂其何如则矍然而笑顾左右曰果有得吾之心者如此举手以谢因请记其説已丑闰月朔嵩溪遗耄陈某书
　　跋史芝崖诗
　　诗以知时亦以知人尚矣世变而下惟杜少陵诗望而可知也否则春风百鸟安知其有今古耶芝崖之诗濯旧来新近中逺浅中深和乐中多有感慨时哉人哉诗云乎哉为之三叹岁辛卯孟夏六日书于石屋道院嵩溪遗耄陈某书
　　跋贝菊所诗
　　吟咏所以自适撚须推手徒劳苦耳又安用务此为何哉云行水流随所见自有意态菊所之诗是已此外何言以赘
　　跋丁氏子诗后
　　诗茍乎哉情欲真事欲实语欲到音节欲谐以畅不则儿童对偶巧而已痴人説梦妄而已有女懐春防乎淫我生不辰防乎谤然圣人犹有取焉以其由中也是故善于诗必不徒巧与妄杜少陵以诗为史是也诗自贾岛古道能防何鸟自井口出犹待一年后方得书从湖外来之句以足其聫岛而下可知已近世陆放翁日课数时吾窃疑焉姑置不敢议今丁氏子以吟藁示有感怆者有即事者有与人和者事与识融句与意称起发人者良多其知世之所病余之所欲言欤谩书诸巻后以谂于当家云
　　题邑人诗巻
　　客有诗巻示余读之为一喟古道散诗日以薄而今为甚四灵之波荡之下也独航而泝其源者不易得得则与我心契焉伤今思古濯旧来新其有意于古乎尚勉之哉













　　本堂集巻四十五
　　钦定四库全书
　　本堂集巻四十六
　　宋　陈着　撰
　　题跋
　　跋戴乐潜诗
　　封山戴氏家栋宇峥嵘冠盖出入弦诵声洋洋也二十年来残山剩水荒烟衰草百年文献归之三叹而已他日其后人袖乐潜居士诗集以示读之感极而悲因谓事物变迁安从而此独完曰他日不暇问惟厥先防墨只字之遗与身存亡防集成帙将与好事者共之而王玉堂实为之序兹敢复请赞其不朽吁世之有文而云散鸟逝者良多守青氊宝古罍洗亦系乎子若孙与表章之者何如人耳昔邵茂诚旣殁得苏玉堂而诗始名世今乐潜之诗防于不传而遇王玉堂亦以名世矣又奚以余言为哉然亦不敢拂其意故书其槪于巻末
　　跋董哲卿【应凤】自述
　　余闻乡有董哲卿常以未见面为欠辱縁王叔宝以其自述示读之竟则见其人矣叔宝且云其家占万竹山水佳处门径洒落草木映带喜交雅客老不倦然则此又恐不可不见余曰人生欲见者不及见良多今旣以其自述而见其文于叔宝之言而见其趣于其心不于其迹是亦足为岁寒一相识也其为复于哲卿
　　题学子吴应奎【文可】游山纪胜
　　呉应奎襟懐洒落与东涪山水有縁杖屦到处即入品题何其清而新美而畅也环百里间已成纪胜巨编使获如古太史公者行天下其止于诗而已乎年事未为老尚其勉之以副余爱助之心岁癸巳四月朔八十岁老夫陈某书
　　书金坛汤宰书
　　金坛汤宰名维祺号复斋宋德祐末宰嵊县甚有政绩旣而天下大乱辟于晦溪单祥乡家亦尝到家间数宿今别十七年而六年书方到虽继于癸巳收书后一日复其书又未知何日可达也为之惘然
　　题道统三书后
　　韩文公谓吾道之统孟子死不得其传孰知至周子而后又大光明有太极图通书西铭在焉全体大用与九经表里学不知此非学也而未易言也然士希贤贤希圣圣希天非学者分外事二程子一出便欲学圣人其知此欤暇日因防朱子所注三书为一编吾耄矣儿曹尚敬之哉岁昭阳大荒落季夏丙午书于交翠
　　跋赵宗髙嵩诗
　　赵秋汀之子嵩宗髙自号钝寿一日袖巨轴示展视之里名胜发挥钝寿精义与家传能诗甚至余不及识秋汀而识钝寿而诗则未及见然钝寿之谓岂特为诗哉敢以其大者勉嵩溪遗耄陈某书
　　书胡纯伯正叔二生字説后
　　剡胡应之余畏友也一日造其家出二子拜左右立诵书属对非常儿比问其名皆八岁而未名应之以属余为名之以师纯师正欲其师程子也旣而其从兄子长援泰山先生孙复字明复例字师纯以纯伯师正以正仲距今二十有二载一日来访冠屦深衣以前其貌如古罍洗其言有金石音留从容间以所学审问纚纚精神晔晔逼人可敬也已世方驰捷径竞声利视诗书为何物独喜服初服业相寻于溪山寂莫之濵意其欲有所益也余耄矣无以与子之行矣而家庭有严君焉乡曲有黙翁焉归而求之有余师也由是而进进焉对越纯公正公其殆庶乎岁癸巳阳月五日嵩溪遗耄陈某书于交翠
　　书徐医余庆堂记后
　　医者徐子云有堂名余庆一日出王中书纪舒大博跋示余余谓子云兄医有声不自以为能而溯厥先祖父所积曰余庆然则知此身为庆之余矣亦盍知今而后至于云来将又有来于此身之庆则用心于所业当何如哉堂乎堂乎其心之所寄而庆之所由出乎余于是嘉其能喜其不忘本而勉其为源源无穷地也嵗癸已良月望嵩溪遗耄陈某书
　　题炳同上人古杭风景图
　　少野师有古杭风景图城郭湖山髣髴万一余为之恍然昔李文叔书洛阳名园记后谓唐之东都门馆园囿与唐共灭而俱亡其懐古之心犹不胜其感慨况余所身歴而目熟之地于此图当何如哉阏逢敦牂宿月旣望嵩溪遗耄陈某书
　　书卤簿小图后
　　景徳图天圣记久不在目今而忽有此本不暇较其详畧而恍然如复见汉官威仪当何如其感慨甲午季夏望日嵩溪遗耄陈某书
　　跋万寿主僧圆鉴藏朱文公荅潘端叔书
　　万夀主禅圆鉴出示朱文公荅潘端叔书拱而读之肃如也昔妙珣了怡得忠肃陈公有门颂及与明智师辩论二帖宣猷楼公犹为忠肃公之故而为之跋是书自是吾道中物师乃惓惓如获至宝佛者尊儒尤为可敬安得而不赞以数语甲午中秋嵩耄陈某书
　　跋舒舜侯【岳祥】寿康精舍记
　　南明董伯和居万山间自号稼盘且筑寿康精舍有圃焉名可茹泉焉名自洁皆取盘谷序中语台舒舜侯比寓彼者久精舍成因以记属之记成伯和转以示余曰其为我申其説余以未尝识其地难为言而素知其人食于山仅足而能自乐其乐者也今其有曰逸乐因其资而遂虽陶元亮不得为愿也然愿资之有邪无也亦不可知要知人之出处存乎其人人之乐于隐者虽草衣藿食随朝夕以谋安焉非其人将富埒丘山亦惟日不足而暇于隐者几希矣敢笔其言于记之后以谂于伯和他日舜侯闻之必亦以余言为然甲午阳月嵩溪遗耄陈某书
　　跋范尚书【楷】蓬阆唱和集
　　尚书范公闻孙庭珪手植其祖蓬阆唱和集以示得见当时人物文章之盛恍乎立羣玉下风衣被奎璧余辉不知古为古今为今也然不能不为之感慨请欲袭而藏文献家百世之宝有重于此者乎旃防恊洽人日里后学陈某再拜书
　　跋闻仲和注陆放翁劒南句图
　　昔范石翁欲放翁注东坡诗翁难之曰坡诗用事多犹可注其用意处则有不能尽知辞焉今仲和于放翁诗注其事甚悉岂徒为事偶设要亦知有意在而无从追诘非子之有遗余力也然所以注世自有宝之者矣余观子精神加于人数等学之大于此者又有望焉彼日斯迈尚勉而身其任哉旃蒙协洽人日嵩溪遗耄陈某书
　　书张子华所藏钱穆父孙莘老二帖
　　钱穆父孙莘老墨迹二纸张子华得之以示今为古罍矣相与感叹而不自知其为何心也旃蒙协洽孟春旣望本堂老人陈某八十二岁书
　　书故人孔应得资政遗文
　　先枢密余故尝参承矣其嗣子昭孙以其遗文示感涕不觉自流尚忍读竟其文哉嵩溪遗耄陈某书
　　书君寿希崖弊帚集【荷】屋
　　人之为诗非茍然也古者歌诗以见人况作诗者乎人焉廋哉鲍谢李杜各自有体非故好异亦惟其人而已君寿之诗和平清纯无艰难辛苦态如其人如其人然亦何必矫其非分以为竒哉司马公自言作诗正是此意敢以谂于君寿丹霞陈某书
　　跋黄祖勉所藏董源【字叔达南唐后苑使】山水图
　　黄祖勉跋董源山水图云脱落凡格特恐是摹本余谓古之真迹摹为墨本者滔滔有可人意虽摹犹真要在人目中自有可否他奚泥哉此正祖勉言外之意嵩溪遗耄陈某八十二岁书于本堂
　　跋苏德渊【淼】易
　　夫易至大至神晦庵先生谓看易湏识理象数辞未尝相离而程传只説理不及数然大元濳虚或者又病其推象数之过张文饶自谓精于数及其立身行事则文大悖于易惟邵子之学明道先生称其各有所因而入彼章子厚邢和叔欲师之而邵子知其心术不正辞焉然学易者亦存乎其人而深浅未暇计近慈湖先生有已易今而赘言子之六合亦不外乎已殆欲为已易之疏义乎余耄矣读其书尚不能终帙欲于此焉有见无能为役也吁闗子明者安知后来无王穆公乎赘言子子海陵人姓苏名淼字德渊纯笃而老于古学者也四明陈某书
　　跋楼攻媿与王粹中诸诗墨迹
　　林国器出示所藏攻媿先生所书与王粹中先生诸诗本王氏家百世之寳乃为国器所有人于天地间各有所好惟先贤墨迹若淡而无味非与贤者遇覆酱瓿者良多今攻媿先生之笔王氏失于世守时异事殊必有难言者犹幸归之国器得其所矣攻媿先生百世师后来者恨不得亲其典刑得见此笔亦庶防焉万一珍袭之不严将又堕于渺茫矣敬之哉岁旃蒙协洽嵩溪遗耄陈某书
　　书内兄舒通叟馈八十书
　　此内兄舒通叟与余往来絶笔也余癸已岁始生之旦以馈来而兄以是岁九月十九日病终今见其书当何如其感伤然以兄之厚于余而先余而逝余亦岂久于人世者悲夫岁乙未季夏九日陈某敬书
　　书赵景文馈八十书
　　妻之兄赵景文于岁癸已馈余始生之旦且书与词以笃其耄而景文是岁九月二十四日已为故人与舒内兄之防相先后六日耳余之感独为亲防乎乡曲所谓晨星者今已矣夫呜呼岁乙未季夏九日陈某敬书
　　题再书戊子所与汪景渊诸诗后
　　乙未秋与汪景渊别已八载矣忽相话及旧所道语且云此纸燬于数载前欲再书吁余今年八十有二世事变化于俄顷间可及方来乎为之重感而泪落也重阳后二日书于交翠













　　本堂集巻四十六
　　钦定四库全书
　　本堂集巻四十七
　　宋　陈着　撰
　　题跋
　　书卓生甫深衣述后
　　句章卓有立生甫以深衣述见示余谓深衣惟当据经以求合而已至如续衽钩边则司马温公所谓如燕尾有钩曲裁其傍边缀于裳之右旁以掩其不相连之处此説以为正当又奚以旁引曲泥为哉屡图再防相谂以决连年衰病犹未之果廼闻殁已两载矣生甫平生用力于此有足以遗其后庶乎无憾余之生负质疑之记使生甫赍志九泉兴言至斯交道谓何岁乙未孟冬揽涕书其手泽之后以归之与追挽二诗俱前悲夫嵩溪遗耄陈某书
　　跋史独善奏议
　　独善史公当瑞平更化之初转对一劄君子小人之辩言外之意隐而实彰寛而实切也苐贰劄及蜀事可谓至论若嘉熙应诏书则明白洞达劲正恳到惜其言不得于其时徒使后来读之感至于激嗟何及矣岁乙未孟冬里后学陈某敬书
　　书王寓庵遗文
　　余童丱于丈人行闻里有寓庵王公之贤髙山仰止今八十三岁矣兹因留其孙得淦家获见其燬余偶遗之文于和渊明归去来辞知其奉亲孝于泰庵记知其事长敬于怡斋记知其友于兄弟于交説于淇緑辩知其与友朋乡曲无不尽其情人生大节略无亏欠余如一出一处一语一言动中礼义古之人古之人读之使人感发谁能起之得与北面列哉知念其祖善传其家幸而有此孙孙又生子矣寓庵之业其不亡乎岁丙申书于双桂坊之梅嵩溪遗耄陈某书
　　题晦庵斋居感兴诗巻首
　　文公为后学地可谓深着明切宜端居静察朝夕不置人一已百人十已千终有得矣岁丙申四月朔书于本堂
　　题刘向説苑巻首
　　刘向説苑曽子固序之矣其可否已櫽括其间学者当有所择而徒博者失之余因为诸儿书此巻首岁丙申四月朔书于本堂
　　书李纯甫文藁
　　余少也取友于郡庠之造道斋与纯甫李君同舍兄事之情甚洽后余薄官走四方而君以赋冠计闱上春官不利未防而闻为地下游矣吁而止于此耶虽然有文藁在见之者如见其人死犹不死也特余老病因循于宿草之不哭伤如之何感如之何嵩溪遗耄陈某书
　　题文中子
　　文中子当细味其间格言甚多丙申首夏书以遗子若孙
　　跋僧德恩所藏钟子固所画山谷水仙诗图后
　　樗寮因子固所作兄弟图而冩山谷诗【水仙花】余又因樗寮而为絶江着数字亦以世之情喜新而厌旧而絶江独知所寳是不能无感焉盖于世变人情有闗也吁岁丙申良月望本堂老人八十三岁书
　　书史献父屏石图铭序后
　　余昔仕于朝史献父寄居西湖之西入门立一石如屏自号屏石余与之游因与石谂稔旣而皆东归石为人所有献父眷眷焉见之画而铭而序而诗观之而感者多而余为甚幸而时见献父屏石俨其在前矣迹为然亦终不能无感然感岂止此一石而已哉丙申良月望嵩溪遗耄陈某书
　　书四明衣冠盛事録后
　　杨君鹏举由太学生擢第晩而浮云视功名扫轨不接外事殆有德而隐于市者欤吾乡家世忠厚老成典刑月评所归余虽居百里外未及一面而夙闻其贤兹偶为义不可以筋力者入城君之外孙袁伯长出示所手抄吾乡衣冠盛事谱阅之旣信乎所闻之可证科目絶续之交吾党穷通之机实有闗系盖谱存则脉存脉存则虽秦火不能灭然科目今虽未暇举三代以上人才之盛亦由科目邪养之深者发之茂持之重者出之迟姑尽其在我时来则为之耳所以感厉其气维持其心以为无穷之地将有大功于吾乡吾乡而放之天下亦可者此谱也余固以心见杨君岂不过于面交也哉丙申岁良月廿五日嵩溪遗耄陈某书
　　跋史景正南有嘉鱼乐与贤赋并书事诗
　　呜呼彼何人哉并縁宫艶玩弄威权箝天下口不遗余力犹惧三雍之中有独立者为异于是扫破定法捷出滥恩以尝试之而靡然澜倒二十年间縻烂其肝肠颠倒其梦想六士以前之正光化而为光范门下防鼎之物卓乎史景正独于公堂所课嘉鱼赋与其书事诗明斥而专攻之其锋锷严于刀锯斧钺直以杀身成仁为己任偃月机深间不容髪是岂于其生也吞声毙而后欲戮其尸以为快者比汉之名节有党焉故有党锢传国家三百余年帝学之涵养成就至矣逮其末造乃无一人为景正党他日有为独行传者非景正谁欤岁柔兆涒滩阳月庚子嵩溪遗耄陈某书
　　题天台潘少白【大老】续古集
　　余闻少白不识少白靣而识其子衍于小万竹其文气英英焉因其子知其父而未知其诗一日胡甥幼文来箧有少白诗出入晋宋盛唐晩唐间森然温然也及阅其序续古集则欲以唐体为宗然则唐故多体将宗谁耶若曰晩唐殆不足为少白浼余虽不能诗不敢评而于少白之诗则曰少白之诗也少白当亦抚掌岁柔兆涒滩畅月四明遗耄陈某书于本堂
　　书贾处士墓志碑阴【名琮字中美】
　　余归老故山近二周星门外事未尝问独念畴昔交天下士今皆云氷消散自谓江空岁晩无复可人忽之贾哲甫来正郡庠日相访求实获我心他日出示王文昌所撰其髙大父处士墓志铭读之则知渊源深逺如此君子之泽五世哲甫方延洪之虽百世可也尚懋之哉四明遗耄陈某
　　书陈孔晨隐居图
　　岁咸淳丁卯余道金罍见南野翁坐之不碍云山堂南山去堂十里而近光景变化烟霏空翠苒苒逼人从容而别山之面目之真为我有越八年翁殁余亦老矣他日其子字孔晨者来明一见问故曰堂已改筑之南山中而扁仍旧吁古今事物之变翕忽有无何可旣栋宇末也翁之殁未防而堂已废岂初心哉今其子乃能于险阻艰难之际善继其志且文以世其传翁为不亡矣余年八十有四幸而及见故人之有后然方来事未涯其亦勤其修哉四明遗耄陈某书
　　题奉化图志揭首
　　奉化为邑以民皆乐于奉承王化得名其俗尚气而畏法好义而知分为士者相勉以力学为农者相率以务本然土狭民稠一岁所入不足以赡于是有工者商者渔于海者各业其业以全身保家为重以入孝出弟为常风声气习大率近古官于此者平易近民则民德愈厚矣
　　跋古营萧节斋【良辅】所藏三画帖
　　李伯时九歌图
　　节斋萧公以古营名阀世臣拥牙纛莅南服诗书福泽融液军旅间风清日长他无长嗜唯防墨寸纸有存古意脉则心与之契而手之不置一日出李伯时九歌图曰燕楚相望万里好贤乐善伤今思古本一辙也况屈大夫名塞天壤离骚又与日月争光幽及鬼神明及人物彷徨感慨反复依恋之状见之于图我思古人实获我心南方之人有如此者流风遗俗犹有如此者否乎余俛而不荅姑书公之所云云者而已
　　东坡墨迹
　　坡公字画当时人已寳之在今日当何如哉字画固可宝而所以宝之者岂专在是哉公之学自名节入文章特其土苴况于字画哉忽焉在目凛凛然名节如生则字画亦真可宝也哉因题于节斋萧公所藏三帖之后四明陈某
　　夏珪山水
　　古画以山水为最唐以后或有其存而未必皆真天地间川流山峙千态万状固自开辟以至今日茍有见焉孰此为古顾欲从破缯败楮摸索其髣髴山川能防何哉世方趋于耳目之新方溺于货利自非洒然自得超然自拔谁复事此是则方见其可敬而不见其为僻也节斋萧公有山水一轴曰此夏珪之笔子以为何如余于此未达独能以前所自信者复因又进而曰后日有诏趣入发十洲三岛间而江而湖而长淮大河见其漫漶奔放汹风涛而舞蛟龙也由防稽而嵩而岱而大行见其绵亘起伏干云霄而络星辰也以行记唫囊收拾光景时一披阅眼界万里尽在是矣岂不大快公为之一笑巻画四明陈某
　　跋韩君美【居仁】城西十絶
　　余读韩君美城西十絶跫然喜肃然敬诗云乎哉君抱古学来长鄞幕暇不自休周视城渠水脉疏之瀹之旣而至他山于堰于闸完故立新蓄泄以则识敏而虑长力到而功集民欢颂之是行也有诗焉实而通清而腴浩浩乎生意与水俱行三代井田之时旾风时雨中一言一话亦若是而已彼草妖木怪鹿呦豕哮驾虚翼伪于天理人事之外此皆君之诗之罪人也安得如君之真积实践见之诗而有补观风者哉若水之原委事之本末有王厚斋序在岁旃蒙协洽人日四明陈某八十二岁书
　　题天宁寺主僧可举罗汉图后
　　余入城寄天宁寺主禅直翁手一轴此罗汉图舒而视之山水林木中人物古怪殆非尘世恍然身入其间坐白云而来清风也余家隣天台闻山有罗汉古迹飞石桥空立壁亟秀老矣欠一到今见此足矣然欲指此为某人笔固已不识至欲指其此为某罗汉某罗汉又安能识之哉识之者其直翁乎我欲识直翁者也因书所识于图之后丁亥季春晦日丹山遗耄陈某











　　本堂集巻四十七
　　钦定四库全书
　　本堂集巻四十八
　　宋　陈着　撰
　　题跋
　　跋僧石藏玉罗汉图
　　藏玉以龙眠所画物初所跋十六身罗汉图求着语余不事佛安识罗汉巻还之则曰罗汉本无实相满虚空是大方广寺説着罗汉便是罗汉如何是识如何是不识才説识便不识龙眠之画物初之跋亦不过无香之香无色之色遇着便是岂常见其面目之如何耶藏玉左手展图右手执笔濡墨以授曰便下笔莫蹉过余讶其强不觉大笑喷薄图画为之欣舞藏玉曰罗汉见矣因书其语并发罗汉一笑
　　跋前人所藏金刚经
　　楼教授所书金刚经真得二王小楷法视之防防动人目攻媿先生又以小楷书跋其后可谓两竒絶而石上人得之上人清致所蓄书画皆古雅其一也一物茍珍必有所遇兹则得所归矣
　　跋东皋寺主僧知恭百吟集
　　友山师以倜傥气潇洒心栋宇一方风月地镗鼓钟体包笠既成付之人而身归花墅湖之廜□与云游戏了无住着诗其土苴也且知平生喜寒山子诗故其句意多似之有携其百吟求着语者寒山子诗云吾心似秋月碧潭清皎洁无物堪比伦教我如何説师知寒山者也此心何心自説且不能説余又奚赘试以转于友山当一防头辛夘仲冬
　　记
　　清高堂记
　　余家东堂有竹可爱暇日为赋八句句中有清高二字深等请以名其堂余曰可也然有堂之名必有竹之实实者名之所由出无其实而有其名徒名也况余非好为诗诗以写余意原其竹之有初而及其竹之方来意则深矣汝等茍不知勉有如此竹皆拜曰诺因为书其扁乙酉立夏日
　　广福院记
　　吾州广福院住持契和旧所接识防间从容言其院之故院本五代时寡妇张氏家氏事佛日课法华经甚严俄梦所居地有七僧若胎生莲华上者益以信向汉干祐二年僧正仁赞之舍其屋与田为罗汉院有可誴者七嵗专一室修净行厯四十年牀下地生白莲花一朶随而跏坐入灭湖海腾播院之名以重住者直下世袭宋太平兴国九年改赐今额嘉定十三年曰文鼎始规革其旧犹未能备嗣则曰宗诠曰善能曰如曰鳞次出力崇奉大士以殿讲习大众以堂管钥出入以门神天像设斋房庖湢纎悉以具初张氏所舍屋地为基一十二亩六步田止二百八十亩后如日舍一十有二亩黄氏舍五亩俗人徐文炳文焕各舍一十亩契和之来以衣鉢资置五十亩于是田之积为亩至三百六十有七其概如此惟是负城僧舍罹几燎煽煨烬中岿然全存或者张氏愿力洪深刼火有不能犯是尤可纪自五代迄今未有所托笔岂非大缺事兹敢以请余曰师之言即记奚以余言为而三四年间申其请以书者狎至余于是有不自已于言者井里废古道散世之齐民有不暇问其何如间能礼义以饬其初文献以诏其后三世以往希不失矣甚而一世二世大戾其祖若父以自絶其绪者滔滔皆是彼张氏举其夫妇子孙之念一归之空门余于心固有未契而能使之洁圭祠室香灯梵呗一饭必祝数百年如一日更相乐助培之未艾张氏之见既得之矣今契和且欲详其本末书以入石则张氏之祠与院相为无穷又将此事始就佛氏家而求如契和者用心亦可谓不忘其本然则所以记者岂特为契和而已固有感于斯云前具官陈着记
　　竹脩记
　　友人吴山甫扁其室以竹脩余叩其所以名则曰竹以自喻脩者其志也子其为之説以达吾志余惟竹之初鞭而萌不能立干而围不能以寸地力日以滋根本日以状其挺拔而出者嵗不同至于如椽如杠干云霄停日月森不可屈雨露濡之不入岚雾薄之不病寒发发而其肤益坚以泽暑虫虫而其防益清以閟竹之徳如此岂一日之积哉不然则丛蓊条弱徒以完蚊蚋芘虫蛇折摧压抑于饕风虐雪视材之脩者盍亦反其本矣士而有志于学者干之确乎不拔坤之敬以直内中庸之强哉矫孔门之所立卓尔皆竹而脩之义静观宻察深培厚养毋锢乎先入毋必乎速成本而末体而用一以贯之庶乎无媿于竹矣况人灵于物反身而万理皆备故所用力者则在乎我岂徒竹之谓哉而况道不终穷学无止法进进不已又岂止于竹之脩之谓哉山甫拱而听曰敢不勉请因其説以为记嵗着雍困敦如月朔丹山陈著书
　　天宁报恩禅寺记
　　四明天宁报恩禅寺直郡治西百武而遥基广一顷三十亩有竒唐大中五年振祖大师创始号国宁宋崇宁二年置为崇宁万夀政和元年改为天宁万夀法照大师法源大其规模而燬于建炎惟建隆间郡守钱康宪公亿所建鐡塔犹存尔后复兴其人其嵗月寺更多变谱废莫详至绍兴七年改额以报恩广孝是年又改为报恩光孝及今至元丙子可举承乏住持壬午春市火融风煽延奄为煨烬过者譆譆咸谓此刹罹此已矣可举奋而誓曰我必复之或嘻其易易因説以广募助为急者应之曰役甚大用甚浩固知其难以自足泥然倚诸人者或偾望诸人者吾觖吾信吾心吾竭吾力随所有次第经纪之毕此生而已于是庐寻丈地来其众于前量所宜任人人励而无茍偷事事实而无虚泛忘寒暑抗埃日有所营月有所建嵗有所成积劳十年外门中殿法堂丈室斋坐之宇休息之寮而观音阁而净土院庖廪湢溷轩廊序房昔庳者崇昔隘者辟昔黯黮者爽豁矣至于像设则位置整严金碧绚烂至于梵贝则时节击撞音奏洪逺至于自领此寺以来萃件节之余斥铢累之素増置外库以舒经费者二田若干亩为粟湖宁海张村庒以裕厨供者三创置句章乡细石岙山若干亩以给终嵗新蒸者一寺当阛阓包笠所辏有以待之今可矣平章史公弼为大书今额以落其成而记未有所属书来摭其始末援夙知以请余深嘉其能而不无感慨畴昔郁攸焮祸化城廓为焦土三之二以官府之风雷其令邸第之泥沙其用犹未能如意规复间有之亦茍完耳师顾一手尽还其旧而恢拓过之岂徒能也哉余熟之于耳目之接而审其竟成事者有四曰公曰勤曰和曰宻惟公故众数百口上下无扞格惟勤故阅十余年始终无间防惟和故千万人之役皆乐于趋事以恬以熙而无一指之血一跌之虞惟宻故振厉以光其前培衮以丰其后皆得于不动声色之中然则师不幸遇寺之大变而寺之遇师则大幸矣世之兴起已壊之业有能如师之杰然者乎使世之人皆如师之用心天下事有不可办者乎吁佛氏之道本空观师之见于应世功用乃无毫髪非实空非余所知实则余能言之于是乎书师自号直翁云具官陈着记
　　雪窦山资圣禅寺记
　　雪窦山秀甲四明正峯昂首下视臂左右引寛抱百顷平麓之阳资圣禅寺宅焉山出二水交于寺西南隅战险噀怒防峭舞空俯之以纳竒观有飞雪亭汇支涧而池环池植美花佳木闗其抝延览风月有锦镜桥径而北陟悬崖纵寻丈许立万仭表其下羣山紫翠逺近映带数老松在上多过龙迹筑危而防槛之以壮临眺有妙高台寺擅名胜天镜参错居者游者如在半空五云中盘礡不能去至元庚辰师善来以宿望公选领此寺日以葺嵗以营气象益以宏丽戍子夏四月夜寺灾风烮不可扑灭惟众寮湼盘堂存师曰变酷矣非数可诿秪自引咎然栋宇无常风景故在坏者复兴吾责矣即日西上沥苦语白之緫统所莫不感恻赞勉防飞公椟檝沮挠蠲料敛主张之孔力奋然东还誓以必办特烬余茫无费源于是倾箧蓄贸财转粟鸠梓匠走奴抗焦壒以涤瓦砾拔絶磴以抡屋材神气劳魄心计乘之不日而伽蓝祠圆通阁香积院仓廪水碓硙成冬而大佛殿三门方丈成明年而斋堂明轩东西廊成又明年讫今年冬十月而诸像设而法堂明觉堂而楼舘寮序湢溷若梵具皆成金碧峥嵘钟鼔时节纪纲规矩之休其徒数千指山川草木亦焕焕有新意厥初罹变议者谓非三世四世莫克规复今而三年七越月翕忽变化纎悉备完非他有缪巧也天下事公明立私则踣勇则决懦则贰师以平昔服用之赀弃掷无遗余以不事筋力之年食息不便安一念之烈贯金石质鬼神人无人心则已有心焉则人必服事非人为则已有人焉则事必济人百其力事倍其功其速成也固宜东南名刹废者良多诞不事事者废猥自营营者废甚而利其灾则去者废以此视何如哉寺本唐防昌以前剏名瀑布咸通八年更名雪窦宋咸平二年更今额以唐慧通禅师为第一祖尔后湖海称二觉道塲以智觉明觉重绍兴末燬而复莫详为谁今师之于此寺不惟复之而又大之矣余家寺之近杖屦去来为数于其成往观焉师以记请吁世道流易人事废兴触于中者浩浩乃于佛者流见如师之美迹是不可不记若其以行道説法为己任则非记寺者所及师郡之象山着姓樊氏子自号石门年今七十有六相其役者耆旧僧类有劳而始终之者三人允枢宗永如明具官陈着记
　　梅窻
　　梅于植物癯而益劲枮而益竒故其色淡中自韵如古君子其香絶不染富贵脂泽气其实酸不投甘昔人至以和羮方大用非杜少陵莫敢索笑非林和靖不能以诗写而世之人不识梅不见梅者类拾人余唾借以自表揭辱梅甚矣余之离孙王得淦于疎篱荒草间取孤根手植之因以扁其余笑而诘汝嗜梅为色乎胡不取诸牡丹芍药谓香乎胡不取诸兰桂菊谓实乎胡不取诸桃李梨栗而独于梅焉取拱而答曰凡物之香者或无色色者或无实三美具又劲且竒有嵗寒操非梅而何取以自况余法家拂士也余听其言而喜乃歌以赞之曰雪霜之玉以妍之兮而将茹其芳而清之胚雨露之膏以成之兮而将落其华而质之培媚柔秾郁彼纷纷兮此寂寞矫自享于山之顚水之隈而将冠方山佩飞霞与周旋兮茍初心之不践有如梅






　　本堂集巻四十八
　　钦定四库全书
　　本堂集巻四十九
　　宋　陈着　撰
　　记
　　悠然轩记
　　余为王得淦记梅矣其右小轩曰悠然并以记请因语之曰人莫患于有意有意则窒莫乐于无心无心即化湛湛融融忽焉而俯忽焉而仰忽焉而竚忽焉而行天寛地大心旷神不物而适与物遇无我而适与我契者人莫之能喻自亦不能名也世降俗漓憧憧往来役役念虑惟名与利安知有此乐独渊明于宇宙间了无系累门外南山坐卧饮食固熟见之者而今于采菊之际悠然之处见之于诗山一也而趣不同岂时时焉见所见盼盼焉山其山者比哉而家里之南山之趾而轩受其景摘其诗中之语而扁之可也特年方盛气方鋭求交者方未能尽谢去视渊明为何如然知所以扁则趣以动矣顔子坐忘曽防之舞咏则未易到而喜吟姑自吟入亦惟勇以决其壮静以虚其舍熟读渊明诗以豁达其门户他如明道之傍花随栁康节之击壤集东坡之挂起西浪接天等作是皆与造物者游朝夕涵泳久当自得得则自有悠然之时此趣难言而不能无言也后日而固有所得则所言又在悠然之外矣本堂老人陈着记
　　奉化县学记
　　吾道为天地立心学校为吾道司命有天下国家者所先务而邑于化民最近奉川一邑秀于民为多而诸老先生诗书礼义之泽犹未与流俗澜倒一变可以近古其机在邑尹嵗己丑丁君之来殿谒既览学宫诸生进而告其故邑之学凡几更革大成殿则百年之遗训堂仪门左右廊及诚身明善观光利宾志道率性六斋则十余年之近所营建旧或玩于未脩新或病于未完尹之心若有不慊者越明年鸠工防梓而补苴而墁瓮而防垩丹漆之亦可矣而曰未也又明年正文庙门使知有师剏天夀殿使知有尊辟养正堂而小学知有所向至于闶以入出于学之西揭以森严于学之南南有池池有亭曰前衿佩游息以畼昔所未有而大备于今吏不弛劳民不知役有政化者如此夫阖议属余述其概以诏方来且谂于余曰尹为吾道计将以邹孟吾邑而吾籍适成户也而役不吾及赋也而科不吾泛章甫摓掖也而佩珥腰鞬而茅蒲防苙不吾劳若是士皆得为今之幸民然心无所用身无所事不荡而偷者几希此又幸不幸之几尹为此惧急于学校可谓知本大厦连云羣居终日非欲茍便安徒呫毕逺取诸顔孟近取证诸周程朱张诚于心践于身行于家庭信于宗族乡党朋友贵其所自贵乐其所自乐穷途命也有性焉行藏性也有命焉其相与勉防庶免为学校辱余闻之喜因为果能尔当聫其语于末以坚尹之心以报尹之徳咸曰诺故并书之尹襄贲人名济字既之直而宻敏而勤廉平而强毅意所欲为不遗余力而丞王君泽白君黾主簿李君大用皆乐于恊助百废具兴学校其一也【至元壬辰七月旦】
　　叅前亭记【依谢志较】
　　襄贲丁君济尹奉化以学校为第一义葺旧营新倥偬间顾学前有池池之中可亭藏脩者可游息然学宫渐完邑之士恊相居多此役又将谁赖壬辰四月朔揖而谋诸长明善斋汪日宾诺而退经工饬材是月己夘亭成扁以前尹意则有在也人之为学所学何事亦惟言必有物行必有常而忠信笃敬为本吾夫子告子张以此且申以叅前之语今余于诸生宫以居之又为此亭盖欲其优游涵泳乐其所以学然虚闲之地虚则易放闲则易怠因摘二字以警子张为圣门高弟犹书诸绅诸生自视子张为何如登斯亭也翼翼然若常在目庶乎久而安安而化不自其在忠信笃敬之中而言行为有成否则妄而已如扁何彼南山防翠平野输秀风清日美莲净植而芹藻香天高地下鸢之飞鱼之跃各有适不物于物何见非理何着非情亦足以畅吾心而融吾性若山隂之叙情零陵之燕好云龙山人之皷琴放鹤则非名亭本意诸生领已进而曰昔子张书绅止于一已此以名亭则与诸生共所以表章夫子之训淑后学大矣敢以记请尹退然不自居曰于余奚记为特承余之心者是可嘉盍有以劝后时着因贺成适至辱使之书辞以耄不获姑笔其实使来者知尹之用心而用力又有若而人将有以日葺为事而斯亭为学者助百世一日也具官陈着记
　　训堂记【依谢志较】
　　彞训堂奉化县学讲肄之所也初有堂已久逮宋庆元间废而复且百年至元乙酉秋压于埃瓦砾中惟文元杨公所书扁与进士题名六碑全观者惊异知斯文有相必有兴其仆者时公家方多故未遑臯比无所于寄里士卢漕贡震龙勇捐私蓄鸠工募材植楹为间五后楹以石代木使风雨不可病涂塈甃甓迄无阙事特旧址前逼大成殿翼左右屋皆隈陋不称后六年尹丁君济来乃规置堂北地迁之且坛其阳植卉木相照映以全其成以畅其隘鼓而讲音节振越佩而趋意气舒迟一转移间面势风景殆天设也他日余于尹接谓余曰子记学矣堂于学为重敢并以请余闻之师天下之理一常非常而已则非教故箕子表其义曰彞训古道邈人心漓过者不及者自弃自暴者而迂而诞而茍且放肆滔滔非彞曽不知之本外铄我斯固学者之罪亦必有任其责者矣今堂之建之迁岂徒曰人事正以为人心地学者于此当何如哉吁世方事于无益之奉殚极而未餍教化所自出之宫虽芜废不治过者谁肯顾之此余于斯堂也见其卓卓其见非流俗人之所及其有关于世道甚大不能不重有感焉于是乎记具官陈着记
　　清隠山房记
　　林公辅国器生名家于吾防为俊拔挟五色笔题万里桥久间忽邂逅藤冠羽衣口诵老庄语若将忘世者讶而叩其故曰人生及壮嵗无所遇则已今余已四十有一姑以七十希有之年自诳已为过半忽忽余光去崦嵫能几尚欲与尘镜争梦岂不为种菜蕨耕谷口钓烟波诸人地下笑寂寂由是决于东吴先墓庐左右小筑山房名以清隠而息焉子以为何如余谓世之患在不知止功名其网罗富贵其机阱得势不知有九霄失势则一落千丈老死而莫悟滔滔皆是夫几豁然见几不待嵗晩身蜕蝉心过鹤吾山吾水吾风吾月可以舟可以屐可以琴棋诗酒有趣者不得擅而专有力者不得负而去自适其适自全其全为计得之矣若曰投龙虎山授凝和号皆寓也非其所欲言亦非余所知然贺知章岂果四明狂客轩辕弥明岂果衡山怪士固自有知者在嵗昭阳大荒落孟春丹霞遗耄陈着记
　　奉化县洞真观记
　　道家者流自老庄氏儒而托以自逸今之世为多里中卢竹溪其一也竹溪以声律学荐于漕以簿领职试于乡青云路方拾级时适多故尘埃棰楚中与踈散性不相宜谢而退余夙有连他日防间自言人生能几天下事奚既茍不勇拔尚欲何为俯仰宇宙仍姓名存衣冠无官府之及有山林之适惟入道其庶乎嵗丙戌授处士号越明年劄差提举绍兴千秋鸿禧观乃度地虚白观之北筑屋焚脩像殿中严法堂后蔽廊序左右翼以抱而舘其西以休息而门其南以出入四周而寛百需者备己丑秋讫工给观额曰洞真住持从的沠直下他不与焉入田若干畆为常住公供若干畆为袭传世业见之榜据甚悉观于境为胜佳山秀野青溪緑树挟隂晴寒暑为无穷光景梵钟寺鼓渔榔牧笛风往来之与吟啸琴棋声清交物表亦曰优哉游哉聊以卒嵗余因谓由儒入道非俗子比身计外亦有不慊于心否乎厥先所培植所委属者何一举而化归九泉下将有若敖氏之鬼且老庄立言虽于儒有未契而妻若子孙则自如至于弃家絶人伦此彼所谓虚为道家者之流也子于此当何如矍然而拱曰吾有子二某携以嗣吾教某留以嗣吾宗事亦既审处正为此惧然岂期至于此哉余闻其所言为之三叹故为书其入道建观之始末并及其本意云竹溪名震龙字致逺年七十有一具官陈着记
　　允斋记
　　史氏以相叶望四明余与其云来接为多彭卿景耽其一也别且久书来谓近于所庐偏闲地规为小圃中架数椽扁曰允斋敢以记请吁允之为义大矣允信也于已于人于事于物凿凿乎慥慥乎无一而不信则得所谓允不然则为佞为妄为诡谲为诞其机甚危也古道散人心漓方且驾虚翼伪出入鬼神与流俗世变澎湃掀舞允者安在况乎阀阅连狃于声利酣于豢养而他不暇问有善于此又率以王谢风流自命求其代有象贤能几屈指子乃独有斋焉揭允之一字而名之将日与目接收其本心瞬有养息有存其诸异于人乎夫以方盛之年前乎纷纷可悦若将终身者忽如荣华飃风潦水归壑一转移间其于学也孰御然学而不知允之为要则非所以为学允而不知择其所入则非所以为允差之毫厘缪以千里正恐如告子之不动心锢于自信之过子既有见于允而主于其中所性则有四端所证则有六经所师则有圣贤所友则有端人正士外物可絶也末习可叱也惟佛老之乱真虽贤者有不能免而今之人为甚余闻昔九六子居碧沚不与时谐以道自任所著书曰世学辟异端为第一义熟复其先训而折衷以周程朱张子而有志非子谁属而允未易一旦诣也尚俟他日有指其斋曰是能自力而无媿于名者也则九六子之学有传而余之所以勉子者庶乎亦无媿矣可不敬哉嵗昭阳大荒落嵩溪遗耄陈着记所友则端人正士下改曰外物将自屏末习将自逺矣昔在八行先生之诚身忠定越王之得君用此道也子而有志于此舍而奚从其自今熟复其先训而折衷于周程朱张子以求所为允而未易一旦诣也尚俟他日有指其斋曰是能自力而无愧于名者也则家传有光余之所以勉子者庶乎亦无愧矣









　　本堂集巻四十九
　　钦定四库全书
　　本堂集巻五十
　　宋　陈着　撰
　　记
　　王氏舍田入定明寺记
　　万竹王立孙徙居斗门遵其祖治命也追惟先世其来也逺子孙昌繁松楸霜露之感族居而袭时节展省固不乏人而立孙之祖之父两世丘陇距今所徙六十里能无隠忧焉月峯定明寺实与墓隣将托以为安而徒言不足盟嵗庚寅始获置田若干畆归之寺而告之曰其为谨防两世墓域勿我愧也其为严奉一室香火勿我寒也其为于四忌日随所脩梵事勿我违也主僧某与其徒某某咸曰如约然不可无始末诏永久因以记属余吁佛者以空为宗身且亡矣于人乎何有顾欲以抔土之遗累其顾念斯未之能信奚书为而请之固曰立孙不孝则有辞矣家之兴废子孙之贤不肖自古所难必况年来公私交迫以刻为嵗虽欲庐墓势有不可无已则委之寺不犹愈于他委乎今田为墓而舍则墓与寺相为无穷是施报两得之若曰如流俗之溺于所谓空徼福于茫昧之表非吾事也世变日薄礼义纲维所不及而权之以便利不于其迹不于其心其在子乎余闻其言为之动焉乃书昭阳大荒落嘉平日嵩溪遗耄陈着记
　　梅逸林隠君祠堂记
　　墓庐有祠礼乎礼士以上皆有庙下此则鬼考寝荐世降或祠于墓权也然余于所知林隠君之祠则重有感焉隠君讳泽字坚叔世四明仕族癸未四月八日生防頴悟愽学多闻居公丧致毁濒死遂絶意进取惟杜门教子犹自力家本仅足口未尝言利而以周急为乐创惠生道院延良医受病告者药随需不少靳至粥产营蓄以给里人赖之乙亥冬时事孔棘人皆劝入深宻独谓青山去城一舍而近祖父墓在焉必此乎依明年三月十六日游骑猝至执胁首剽路骂不屈以死年五十有六洞中治敛既殡谋塟一夕梦执公辅手曰我之归当于山之柿木隂翌日得其地穿圹土五色白者乳甘可食众异其应以是年月襄事画像在祠青巾野服如梦中见有手抄六帖三十巻瓦釜雷鸣集一十巻和陶诗一巻皆燬无全存雅好梅自号梅逸公辅公弼其子也呜呼人莫难乎死生取与之际隠君于财无茍得于难无茍免命义所在防防无他世方波頽风靡有若而人卓然自拔是可敬矣塟已十有八年而公辅抱难言之痛一语及则泣继以血由是委其家公弼逃而之虚庐墓下奉祠事且以记属余既为书隠君大节观公辅用心姑畧其迹殆亦今之所谓孝者夫此余所以重有感也夫昭阳大荒落仲夏朔前进士陈着记
　　岩栖记
　　余屏居嵩溪门外事如隔世一日有客岩栖者谒意谓山林之人揖而入气昂昂语落落与其所以自号不契讯之则曰吾蜀产也今为鄞人谱端平相家后西遡防巫数千里桑梓之恭蓼莪之感无所于寄每诵白巽江山堂诗至燕寝傍岩栖则乡闗恍其在目因取句中字以志其心余闻其所言为之三叹谢太傅于丹阳筑东山周元公于庐阜名濂溪司马文正居洛而称洓水君子之不忘旧防如此吁家山之念天理人伦所在本无间防彼溺于已私荡于世变一毫便利路视骨肉如奴役亲戚乡党滔滔皆是子而以阀阅之贵独立不随存其所自来与岷山之江源流一脉相为无穷驾言岩栖警发不知本者甚切闗系世教甚大他日如司马长卿以使节归蜀乗驷马车县令负弩矢前驱未足多羡待子彯缨早退时游故曲父老欢迎咸曰是孝义两全岩栖翁也斯则无余赞矣岩栖氏郑雄飞名也嵗昭阳大荒落仲秋奉川陈着记
　　梅山记
　　梅山陈楚秀自号也北山之阳有阿焉土宻而水防筑屋三间手植梅数株凡卉木映带左右而山为梅所擅故曰梅山闲而质之余余谓物之受变足莫如梅老而后状拔枯而后生意见寒栗洌而后神定而色应如端士烈丈夫面目古雅肝胆明白粉儿乳子所惊走交之者难为人虽浣花叟于此动兴犹未竟底蕴孤山处士诗以收名亦不过太平隠趣卓哉玉局翁登大庾岭寄罗浮村链成氷防雪骨世之人一追想及毛髪森洒吁止矣今乃命以自况其称乎否因索言以告而为贫糊口于外风雨霜露玉之久瘦棱棱淡寂寂去桃李已逺盍归而猿鹤相劳苦藜藿与朝夕坚忍以厉其操静黙以全其真瞬养息存以夀其根本于以共嵗寒其殆庶乎夫然则余虽耄尚能自力时至梅下披香蹈影把酒赋诗乐其有梅山矣余族兄本堂老人也嵗旃防恊洽中和节记并书
　　敏求斋记
　　贾哲甫养晦来正乡学与人接虚无厓壁挹其气聼其言春日之雨也一见余如平生懽从容及其家面江腋溪万竹襟带偏西临池筑读书斋静洁自便庶于为学有助扁敏求诸君子而铭而説精意互见今将列而揭之幸为申其説以为记余谓夫子圣也而好古敏求可非圣则不可潜庵辅先生谓生而知之者义理好古敏求者事实理与事一贯知与行相资世之人未能知理而有所好吾恐求非所求差毫厘缪千里其机甚危夫然则学将奚入孟子曰学问之道无他求其放心而已矣于此知欲学夫子之敏求当学孟子之所谓求放心始矣养晦拱而曰愿学焉养晦婺义乌洋川人余四明陈着也嵗乙未夏五月记
　　交翠记
　　万物一太极草其一也生生之妙若隠而显而心防者鲜三代以上朱草蓂荚乃圣人精神中物及丰芑菁莪芹藻托之歌咏到今见其天趣流动世降而楚骚虽兰亦为时人憔悴郁结然则草亦有遇与否耶卓哉周元公谓前草与我意思同想其有见于形色皆性终始皆诚相契于不言之表融融黙黙与物为春如仁者乐山智者乐水如树交花禽对语一邂逅间自相畅洽皆此意也朱文公赞公遗像曰风月无邉庭草皆翠发越气象至于交翠愈莫能名矣余西朝夕见草辄取二字为扁庶万一有得焉而或者议其僣然士希贤分内事也如余何嵗旃防恊洽闰月庚午本堂老人记
　　重脩净慈寺记
　　余家西莲叶峯下有禅刹曰净慈林麓茂悦风月清美擅里中游观胜地比饕者狎尸丈室茍旦暮餍率飏去山空屋压惟殿一阁二钟楼仅完古佛残僧几与狐兔争席嵗辛巳法椿以公选住持周视奋誓迹其旧而经而营量其力而缓而急谓寺初兴山君发灵日用饮食实徼福以赡而祠庭老且隘所以尊本妥神依未称首撤而新之既次第重建祖堂斋堂库院库阁皆高亢轩豁众寮客舘浴院西廊皆深而敞回而便库堂庖若溷则缮修覆甓必坚必致四十年来过者谁目规复不十年頽立废兴于前有光寺产素薄非施助奚给自忝窃者居神罔惠顾昔所谓世俗祈求一经凄其扫影况遗逋山积执劵索偿踵相接如承乏办事何法椿乃斥巾鉢储开人信向冥冥与知相其来源源孰御调度土木时节钟鼔屡更饥馑一如平日胷中无私百需自应神固弗能违也间且并溪隄田寛为众计栽松补竹环四山葱翠秀擢精神运量有余如此古道散夫人随所入用心安问殊归成皆可纪法椿功等开山将纪其迹不以他属而属之余然余所欲言已有宋绍兴熙乡先生端宪沈公记在奚庸赘特为书其志立事成之概云前进士陈着记并书
　　信州龙虎山象元观记
　　凝妙师林元素鄞人也本儒家子少负逸气为喜方外游既而出家为道士辈行多所推许尝提防二道教事未几谢去主越之龙瑞宫意欲托老子祠为翛然逺引计裔其徒者吴禹锡为于信之龙虎山西买旧隠者址相与悉心毕力审面势以崇栋宇开林壑以纳光景嵗戊子经始乙未讫工曰殿曰方丈曰仓库若廊庑庖湢皆具取老子所谓象元之义以名其观将直下甲乙而传之间因里中旧以状来请记诏永久余谓道家者流门户一立规揭至严虽百世谁何于余文奚赖辞焉而请益固乃为书其概况闻观左右济潭水清而激琵琶峯峭而秀风恬云闲日与娱乐而吾陆先生文安公书堂实在招真岩下或时信步瞻忽之顷家世初心能无动乎吁使元素不为彼之归而惟此之傃其所成就必有见于世一观云乎哉前进士四明陈着记
　　新创望云院记
　　四明望云院比丘尼净心所建也其地负城之西左城右隍先是居士吴觉清于嚣尘中庐寻丈地施汤茶既而舍与净心以基创院于是周视谋惟勇为贸易计寛示价偿相先乐售深之广之既乃剪乃涤搜良材乃鸠良工嵗庚寅经始阅三年而正殿成明年山门成迄壬辰而法堂僧堂若库院方丈圆通阁下至廊庑庖湢皆成于是因桥名院奉大士以主之初院之建已资有限费用无涯本道宣慰使左承公同夫人陈氏懽然施舍赖其助居多于是于阁之上像之为祠以报其徳越十有三年间金碧云连有山林风日梵家百需种种具足谷有田菜有圃樵采有山撞钟击鼔巾鉢辏集度其可者为徒甲乙住持以图永终不废将志其本末转以状请吁世逺道散浮屠氏之教如净心者有志操有识畧亦胥而为彼之归一念真纯不馁不跲精神所到功用自见卓卓乎与其徒异使其生于三代之前相从于汉广汝坟之际安知其不有见于彤管之书而所见止于空门而已邪此余于净心犹有取焉而重为之感故并书之前进士陈着记
　　转以状请之下改云净心鄞人父陈氏母叶氏生而凝静茹不及荤八嵗而梦白衣大士授之药而愈感焉发愿出家投寳叶源禅师祝受具严持戒律且精神足以发用识畧所成就者固如此故并书之












　　本堂集巻五十
　　钦定四库全书
　　本堂集巻五十一
　　宋　陈着　撰
　　记
　　天井山报济庵记
　　四明天井山有庵名报济主僧师锡以记请曰庵建于宋淳佑间师祖祖诏其嗣文素中遭讼舋有力者乗之空所有庵几废文素誓复其旧而规新益力屋日以辟具日以备田积至六十亩有竒外有其徒祖可者死捐田数亩庵以托塟所久而其后取以去此其概也余因念于师锡今天下形胜山林巾鉢如云宅之以金碧声之以钟鼓朝夕熙恬于四明之外亦云足矣顾欲退然自为一庵计殆未之喻答曰庵吾祖祖诏创之甚劳文素复之甚难师锡寔为之孙负荷之甚重亦曰茍不自力殆弃厥先之遗惟便安之自择人其谓我何故拳拳以守庵为是以记庵为急非有他也嗟乎浮屠者流稽天沃日世之人方倾投艳向而乃欲假吾儒天伦之説家其业而子孙其传又欲托余之文书庵之始末以诏方来是亦自有见也不可尚乎余又安得不有感于师锡之心哉乃为之记前进士陈着记
　　识全轩记
　　天台陈行之恕可游杭为西湖留于钱塘门外折而南不百武负城筑轩坐而面其胜因坡公寄晁美叔诗云西湖天下景谁能识其全扁曰识全而属余以记景物之在天下惟人所取胸中有山则天下无余山胸中有水则天下无余水盖物于物者不足以见物不物于物则物无不见子虽家西湖而西湖本不足以家我一开轩卷帘若迫而寛若近而逺若平接而寔俯临之子必有得坡公超出见外之妙因歌以赞其全之识气之清而上兮天吾与之为葢心之寛以平兮地吾与之为载局于形而不化兮将自同于蝇蚋旷然而达观兮殆几收百衲于破碎吾退然不与之争兮惟见其物之小而我大坡仙尚其如见兮其相与神交于湖之表诗之外也嵗柔兆涒滩陬月四明遗耄陈着记
　　婺州浦江县龙德寺记
　　龙德寺旧名乾元宋祥符戊申改今名其地南则溪而江而山如揖如抱北则仙姑岩伏龙二十里而昂其首冠之以塔塔有院院之前即寺寺始于邑人陈公誉舍墓与田碑坏失其嵗月尔后随经随营由山门而廊而殿而堂与凡寺之重且要之屋咸具嘉定辛巳僧坦奏请金书寺额及桂堂扁而寺以重塔始于天圣乙丑胡贰卿则捐银五十万缗创造公誉且乐助其成中遭冦燬邑人朱氏与僧某修出力重建至寳祐甲寅僧文豪重脩久而僧文启率其徒妙资文富文广元悟与公誉之后今岳教公举又大脩之梯其层而升高阑其廉而防险丹雘金碧而后其绘事邑人娄荣孙凌兰吴防敏随施有差而朱君章捐银以饰其表于是建圆通阁榜曰多寳佛塔小山门榜曰龙峰塔院自至元癸巳迄元贞乙未毕岳教又捐田嵗累所入以待续用而塔以备塔院与寺昔为二今合为一为教门甲乙住持有田一千五百余亩众日不下千指规模寛衍气势聫络钟鱼斋粥如时寔浦江甲刹妙资不逺千里状且图来请记余辞焉越两载请益固乃阅状按图而书之并及余之所欲言吁世之四民之家莫不欲为子孙久逺地或不旋踵篓不自振滔滔也而过者谁顾浮屠氏宫居粒食一有未办则旁询侧睨咨嗟太息相先扶植不极则不止夫以寺之徒竭其力为寺之计分也邑之豪斥其有余应接缘募流俗之情也至于达官膴仕禄廪之所俭积章甫缝掖韲盐之所苦节亦皆欢喜倾倒以相其后此岂偶然之故要必自有以动其中而莫之外耶数百年间屋与塔屡废而屡脩至此而益以展拓益以壮观山川井邑之形胜寺则擅之矣亦曰人也有时焉彼教之盛极于今日岂特此寺也哉余故备书其始末庶后之观世道者有考与前进士四明陈着记
　　新升奉化州记
　　黄唐疆理天下至周之职方而大备降而秦而郡县之随时防革势也元贞改元朝廷以诸县地广民稠者升而州中下其等明之奉化为户四万而赢州为下官视州设员五宣授者二勅授者三明年月正元日达噜噶齐察罕公知州事李公炳同知星公粲判官赵公秉李公居安各以其职视事余与学宫诸生旅贺于庭揖余而语之曰州为路附庸壤地褊小犹故邑也为民社而重其任盍广咨焉以求所称古者问政必于其耄幸毋隠于我余谓吾夫子之言为政道之以徳齐之以礼有耻且格孟子曰善政不如善教之得民也圣贤格言如日月如金石断断乎不可易教化者狱讼徭赋末也盖教化行则习俗美狱讼将自简而徭赋又易易耳夫然则吾事毕矣况仕也以义方六七十如五六十皆可行志蕞尔之鲁有周礼在虽齐之大莫能抗蜀虽僻逺文翁以学化之当时至以齐鲁比为地小不足回旋儒术近于迂濶可乎况兹邑之旧诸先生典刑之遗章甫缝掖甲于一路皆傃分而自重农工商贾之家畏法而专业循循然惟长民者所休戚薰之以诗书浃之以礼义教亦政也和平而不流于弱简易而不失之疎政亦教也三代而上之化民亦若是而已此之谓知本于从政乎何有咸曰善是吾心也其以是刻之石
　　州为下之下改云官视州设七明年月正元日宣授达噜噶齐察罕公知州事李公炳勅授同知星公粲判官赵公秉李公居安省授吏目臧滑郑元均各以其职视事既而以记属余谓吾夫子之言以下如前
　　庆元路治中贝降奉议徳政记
　　明故东南大藩事任非轻自昔选用贤良为首为贰有以福泽其民民亦义于必报纪去思颂遗爱多矣今奉议大夫贝降公自至元壬辰来领郡治中事阅数年间郡以材望丛委休称籍籍秩满行有日士庶送者祖帐载道犹曰未也且将勒碑诏永久谓余山林朴直于乡闾年又最高状其实以示曰公之于从事也剖滞讼则人称其平董仓储则户乐其寛盐海之征兵革之需受给所惠皆不动声色吏不能为私民不以为病闗决之地固曰有职分在然公之始也防朝廷有问罪岛蛮之役治艨艟练甲兵峙糗粮身任其难而从容暇豫一无不办亦曰军旅之事明习有素分一郡忧责有余材也至于嵗甲午忧民苦艰食市无千斛大家无盖蔵郡无发粟旧址公恻然以奋曰赤子垂为沟中瘠抚字谓何亟启长吏驰诣省府白之得请出粟四万石平其价随处所便其籴鹄菜色转而歌舞公之施者千里如一今年夏无麦饥尤甚公时适留省府授比以请民以不饥乐及秋熟振籴有规天时不可必而郡民无凶嵗之虞可以百世矣余尝谓三代以上人物淳厚施于有政形迹冺然功用自大世降而吏治日以茍间有事涯岸出锋锷以声名自负而非元气之福此余于公深有感焉忠实之中精神流行涉厯之久知虑详练不施劳不辞难获乎上而无言不酬信乎下而无令不顺有得于平易近民之道者固如此及其为民立命如机发矢徃必济而后已此又仁者之勇也古语有云活千人者其子孙必封况全活至数万众等而上之又岂止敛惠于一郡而已哉集风謡铭徳政儒者事也不敢辞特书以谂于太史氏
　　庆元路达噜噶齐伊噜通议徳政记
　　东南负海之郡明其一也邑于海之岛者其一曰象山沮洳斥卤土而宜稻不三之一故其民贫正供之米视所出而输水行则渡东宿沿而北寄命于一苇之航风涛盗贼俄顷不测山行则道寕海迂而东扶服数日之程倾厓峭壁与豺虎出入幸而达则注香沥酒相贺不幸而厄有司抵其巇而罪之其难有如此者通议大夫伊噜公之来阅郡乗察地险谋及同僚严禁苛取痛挞冗费听民随米直凖上送于路官自任责民不与焉方且钩摭吏欺籍之以补来嵗之入审于上司得请既揭示邑市数百年夙一朝而革旄倪聚观懽心泉涌向也艰阻之间期防之下生死罪戾凛乎在前今而衽席之以子孙百世亦仁矣哉古者甸内之地所纳总铚秸服以至粟米量逺近酌重轻无毫厘不遂其情自唐虞而三代所以为生民计一用此道然事有因革地有险易物有懋迁泥乎古则窒因乎今则茍权其宜以便安其民其殆庶乎此近民之官所急先务而公力行之公私不交病古道在其中矣盖公为政本之以仁畅之以智专心一力亦曰吾尽吾职而已而民自不能忘也一仁剂量环千里六邑咸被其惠斯邑也徳之为甚邑宰高君珪采士民意状其实属余曰仁政大人所乐闻山林遗老其言必公敢以记请余谓贤守贰有徳于此邦也孔厚是不可不书奚敢辞闻高君之入仕积有善政今宰斯邑仁闻益都是能以贤守贰之心为心成其美于下其亦可书也夫
　　重建西夀昌院记
　　郡乗于城南一里而遥有院曰西夀昌甲乙住持宋嘉定间废于火而民家其基近六十年淳祐初僧慧通于篠城北隅结庵曰西来而揭以夀昌遗额意则有在今至元已丑凡废刹皆复此其一也于是民徙之去基如旧嗣慧通者志坚领庵之僧志西如鉴善乗汝州分庵之田半资以办事乃薅乃涤筑垣以正限界度地定规模首建方丈次法堂阅八年佛有殿僧有堂懴有所门高而敞廊深而静庖帑湢溷皆具而庵以其额复于院初意得矣志坚耄而志西承之力状其本末求记吁天下事创之非难守之为难复之尤为难世之人连云栋宇厥先祖父之所经营所付托天变人事之不测不幸而瓦砾而萧艾至有委之不顾况于复乎慧通越人也于夀昌非有巾鉢旧游之恋而恻其久废属其意于方来甚于天伦宗嫡之传授遗继志安问艰难劳苦必复而后已然则学佛而如此用心岂徒空也哉王荆公谓失之此而彼得之亦有感于斯云前进士陈着记














　　本堂集巻五十一
　　钦定四库全书
　　本堂集巻五十二
　　宋　陈着　撰
　　记
　　天夀保国接待院记
　　佛氏教今为最盛明素多甲刹而次第剏建者星罗棊布聫络诸山气脉以便其徒之居之游为无穷地天夀保国接待院住持大逵其一也大逵越之上虞人俗姓竺受业于里中澄然院来明挂单万夀寺初其家拨水田五十亩资其行积之久有筑庵志周游至鄞塘得王姓屋数十楹并基地一十二亩面势爽豁山川平逺为香火道塲可矣听所欲售直以酬乃扁曰积庆像诸佛起三浮图近逺归向凡百祈求萃焉因所自有之资推而广之为田三百七十亩有竒内舍一百亩入万夀助经用余则为本院直下子孙甲乙住持接待徃来之计既而大逵上其事僧録司而总统所总统所从所请而改今额其有公文作证吁天下事其用力也一则立二则跲其计虑也宻则周疏则慊大逵自祝髪不以已自挟即志于创建而竟其成不忘所本即乐于施舍而无难色以若所为日以恢拓其事正未可量是可记已书来以记属曰大逵本儒家子而从释斯请也幸勿辞余亦感其言外之意乃为书其概
　　延清堂记
　　里董声仲家班溪面受南山霏翠腋挟烟林流水佳境也门之外其祖手植双桧余阴满堂而堂未名他日过余请焉授以坡公诗中语曰延清因谓天地间卉木随人所取春风艳冶与蜂蝶争旦暮粉儿乳子事耳惟桧与松柏同清苍然秀楚嚣俗不得而亲故独静虬然偃蹇巧匠不得以材故多全筋骨瘦有鐡石心丰神严邃有法家拂士气非嵗寒人难为交若而能对越旧物切已体认以自玉则名斯称然世变不齐人心无常一有间断如桧何如先世何此又方来所凛凛声仲闻之亦为之动乞终所教乃申之曰敬而已敬则为有桧有桧则为有祖余尝访毗陵独孤桧盖及为刺史时所植邦人徳其政尊之爱防之风霜千载犹一日况家传而守之已三世不失根本深固枝叶昌繁厥先意脉不在兹乎出告入面岂独孤者比余亦知若简淡纯实是能敬以延其清者故为索言之其归而语若弟君藻辈相与为斯堂地庶上无忝所付托则余言为有助声仲再拜曰敢不敬声仲名雷发君藻名林发余四明遗耄陈着也嵗强圉作噩阳月望记
　　至徳观记
　　道流以虚为宗自谓十洲三岛五云楼阁其家也秦汉方士入海而求贻笑千载夫地以人胜何尝在渺茫中耶鄞江之右古有鄮麓一聚喧嚣尘外人道此则面之去惟通妙师程徳益知东可接鬼谷子肥遯之地西可引四明狂客恬退之风前则羣峯拱揖钟鼔声出烟云杳霭间而龙山夭矫环抱其后有包氏遗居实擅其防倾衣鉢资得之乃相乃度乃葺乃营始自嵗辛巳曰殿曰祠曰藏以揭防妥灵曰斋堂曰方丈若庖库湢溷以起居饮食迄今二百余楹皆备且买田已及三顷有山可薪有圃可蔬犹曰有人焉地近斥卤一井独脉泉清冽汲足之余饮者憇者以赖殆天授也闗闻教所给额曰至徳观他日图且状请记阅其状有曰观距亲舍百武而近庶朝夕便于省侍彼景物可人抑末也吾矍然以知本喜昔悬溜山道士许迈立精舍为时节定省计晋史为之立传嵩高张道士以养亲为韩文公所知序而送之以诗夫然则吾于徳益安可不书盖道非孝外物无孝则无道道家祖老子其为书未尝不言孝世降而下为人子者有不能已为流俗之随一彼之归以诞为高以旷为达以周游天下名山为得道路视其家蜕视其亲飘然于无何有之乡于孝乎何在徳益乃能砥柱中流与许张相望殆将过之一念所质虽天不能违况于人况于鬼神三者观门所恃以创立徳益之道当日以行观之业当日以昌大安得不为发明其所以孝以为出家者劝
　　先子所作至徳观记大徳丁酉十月二十五日甲寅日入时稿成时未燃灯不暇读过明日即寝疾此手泽之絶笔也呜呼痛哉痛念先子孝行贯坚质幽年八十有四未尝一日不梦见父母每遇忌日必涕洟终日语及膝下事必哀慕不已故临终之言发而为文亦不离乎孝然未经订恐不能无误漏如四明狂之下尝得初稿未竟片纸自有客字以先子平日作文不尚艰深谲怪亦或有客字不敢妄益也真迹别为寳藏谨録副以对付请观者呜呼痛哉男深泣血识
　　记事
　　书梦事付洵
　　余于壬辰九月十五日五更初梦身自东归有两夫肩芝兰二大盆又有一几左顿盆梅右顿盆兰亦壮夫舁之皆芳秀擢茂异于常见随其后以行其前大溪水新涨拍岸涌激沾及裳履及门先考紫衫立轩庑上先妣冠帔自堂中出受余拜讫懽言软语抚劳纎悉堂肆筵甚设器皆珍好果肴称之考妣对坐乐甚余亦抃舞踊跃其间既而觉有以洵妻黄氏妊将生告申刻乃得男则知梦其吉之兆也而芝兰梅之入梦正与谢庭事合而元防度者为第一人是皆考妣冥冥中所遗之意而平日所积之泽也因咳而名之曰庭元吾家其有后乎十一月初四日之吉书授洵时余七十九嵗矣
　　劝戒文
　　劝修祖墓目子
　　吾氏由台来为嵩溪大族南山之阴九世祖大府君墓在焉八世七世六世祖墓在焉诸子孙有不别塟者在焉尽山两冈无留所为子孙者固冝全防其丘陇封植其草木以慰祖宗之望今数十年来一草不植一木不条其墓有防者破者夷而侵盗耕种者出于水者相望而樵牧必趍若世其业然呜呼世之坟墓有不幸而无后者尚有隣里防之岂意幸而子孙之多而使祖宗之坟墓重不幸也呜呼惟其子孙之多而祖宗之坟墓所以重不幸也使其于而父而母而兄而弟而妻与子者焉必不能忍于不顾而不思而父而母而兄而弟而妻与子者果何自而来哉而抑不思今之不幸之坟墓即前日之而父而母而兄而弟而妻与子者之所藏也哉呜呼然则逺者固宜近矣近者固不复逺乎夫惟不能以不逺则今日之不为逺者计其不启来者之甚于今者邪兴心至此是用大愳今欲称家有无率钱顾二封培其不治者钱有余则留为立表墓石用所当立赏晓谕不得樵牧耕种犯者必防于尊长家庭训之外人犯之是为盗当从公究治将见草木葱蒨坟墓有所庇覆子子孙孙不惟得指其地而为霜露之思而一脉之气不索必将隂受其惠顾矣其毋忽
　　嵊县劝农文
　　令告民以勤为本嵊之民当加勤嵊山多水浅其土瘠土瘠故物不滋物不滋故种薄收种薄收故民多贫彼富者食肥饶犹云不给今反此而不加勤可乎勤则瘠可肥贫可富不勤则瘠愈瘠贫愈贫其何以生况宿麦悭长夏收未可知其早夜田野指凖秋哉毋不孝不悌毋不忠不信毋鬬殴毋赌愽毋讼诉毋不纳税以取追呼毋轻犯法禁以召祸辱如是则农业专衣食足礼义兴矣尔父老其归以告尔子弟
　　又
　　父老农系民大命民而业农上输官下赡家皆自此出皆以为急又何待劝但天时不齐人力当尽令而不劝是不职故去年劝以劝农亦劳止而夏而水而风秋而旱而又水而又旱嵗收不支嵗用民良苦令忧焉新年十日九雨而水乡麦苗必多渰浸并水田畆必多冲坍其脩尔隄防备而桩篠以捍以卫春雨既多夏秋必不足低田车戽犹可及高田非有宿水如何救济其凿尔陂塘浚尔砩甽以蓄以潴各各用心勿云任天做事蚤蚤为计勿临时仓忙水旱有备三秋有成私可给公可办礼义可兴狱讼可省令与百里可相安民之愿令之幸
　　又
　　令在剡今是三春本心为细民甚切及到催科上何曽为寛得一分惟欲田里间力耕火种自办得一分寛剰输税外赡家口秋收接得麦熟犹可存活两年以来农家不是不勤入冬便无饭吃虽曰有风有水有旱是天时不顺亦縁境内山多田少又多是大家所有细民能有几何不过是佃种为生上熟时年或是赢溢才是中熟已不了主家租课今既连嵗薄收如何不贫如何不窘幸得去冬三见雪白今年必是丰穰忍饥到今麦熟有日尔老者率尔少者壮者率尔弱者交相用力勿谓自家田便下工夫主家便任天得尔大家或给助或借贷交相用心勿谓佃家自去种田主家自来收租尽人事应天时主佃皆有指望官司亦可寛小今日本是劝农并以为大家助勿以令言为过
　　檄
　　赏月檄
　　窃以正秋而告万寳成乃人生之乐处明月不用一钱买供我辈之清欢兹季商三五虽南吕之及时然皓魄十分则视前月而倍色岂无好事者如此良夜何况少陵老翁有明年此防知谁健之语而牧之骚伯发人世难逢开口笑之言安能局促自处覆盆要当慷慨相与合醵越有胜境足欵清光逺山近水如带如簮俯地仰天为幕为席大星无几而银河淡寸云不防而璇宇澄药杵之声宛闻桂花之香未减姮娥孤眠广寒殿岂无消息到人间老子同上武昌楼如此功名非分外使当面挫过了恐噬脐无及焉合紏白水真人相挽青州从事不妨众共何惜十千熊燔鲤脍绰绰有余猪肚鸭肝多多益辨秋末之松青脆霜后之菊黄香杂然而前陈皆自此中出院嗣宗一醉六十日岂不快哉李太白已死三百年无此乐矣尔贵介公子及诸老先生皆有擢兔頴之才总是步蟾宫之客气若大鹏出海量如长鲸吸川开锦囊而贮诗卸葛巾而漉酒式歌且舞纵意所如百罚金杯亦不辞更把花马金裘将出唤一年好景君须记谁谓琼楼玉宇不胜寒故兹檄闻仰祈鉴在









　　本堂集巻五十二
　　钦定四库全书
　　本堂集巻五十三
　　宋　陈着　撰
　　檄
　　桂峯课防檄
　　窃以功名分内事敢辞桑砚之磨富贵学中来当效祖鞭之着镃基有素机防又新欲谐携手之欢须断同心之利身惭丁白何时膺三接之荣指数槐黄此去仅一嵗之隔正宜勉力莫待临期况丽则之技术难穷而妆防之功夫无尽谁可人自为师家自为学要在得则相善失则相规俾尽所长各言尔志白雪阳春人皆得句高山流水行遇知音毋独擅其已能冀相忘于下问其来渐矣声名盛同里之扬以数考之事业应吾侪之奋自今以始愿缔其盟
　　菊集所檄
　　伏以天荒地老共偷萍世之余生露白风清当为菊秋而一醉脉累年之成例踵九日以为期亦知此时非复畴昔战戈凛毒膏草木以皆腥刦火飞熛烈山泽而如赭虽欲少延于佳话何从更覔于孤芳谁谓灵石梵家独似武陵仙洞青壁丹崖之下风物依然苍松翠竹之间霜根好在且吾里虽经多事而我辈尚能自持儒衣儒冠俨典刑其犹有乡规乡约矫礼义其无愆不妨投暇以夷犹且将与世而酩酊而况黄有正色金铃金钱之在前白无纎瑕玉盆玉毬之布列杨妃粉红者千叶顺圣浅紫者大葩岂在多乎聊复尔耳人生能几百嵗调强作于千年花开便是重阳香岂衰于一夜拖笻泄舄挈榼提壶奚择乎清圣浊贤奚分乎彼宾此主飡夕英如灵均叟心漱楚骚受寒华如渊明翁眼空晋俗或围棊而开局面或弹琴而写古音气唱则吟洗每恨无钱之句调高则唱和多情破防之调有蒲团可以供醉眠有桐鱼可以即欢舞相与乐此能无从乎牧之挿满头归谁肯洒落晖之泪魏公下羞容淡要同收晩节之香故兹檄闻幸以簮盍丁丑九月日檄
　　又
　　伏以须菊花满挿要酬佳节之难逢把茱萸细看曽问明年之谁健忽焉今日又是重阳有前屡嵗之成规用后一日而为醵其羞俎豆以从樽罍时复一中之庶免明月清风之笑人生行乐耳长记丹崖青壁之游兹檄星驰如约云集戊寅九月日檄
　　榜
　　示诸生榜
　　人之为学实则名存矣不实而祈名可乎今之科举实而失之者有之无失也不实而得之者有之非得也然则名在乎实科举顾能为之得失哉而科举亦岂为无实者设哉槐黄咫尺为学者盍亦凛凛中庸曰人一能之已百之人十能之已千之果能此道矣虽愚必明虽柔必强某不敏与诸生交敢以此为勉亦自勉也年月日陈着示
　　嵊县禁夺仆榜
　　本邑有一大怪事夺仆是也宅第要人使令当取情愿顾募养活得好投充自多今乃纵容仆辈奴羣横行街市乡井力强即搏手便即挐或取诸贩夫或取诸游子或取诸行轿之仆至有轿主中途而徒步或取诸荷担人力至有担物与人力而俱无不问是何姓名不问是何土著如狐兔遭猛虎如鸟雀遇鹰鹯一有呌呼拳脚并至万有脱兔皮毛已空魄散魂亡神号鬼哭家人聚恸而寻访道路窃语而涕洟不意清平世途乃有此等风俗若不严禁是无人心除多方差人缉捕外仍勒隅保责状应有在于保内夺人者即救应即擒犯人到县当正以掠人为奴婢之罪轻者刺锁重者申府或隅保有顾忌不救应者连坐仍先申台府
　　又
　　嵗且晏矣夺仆之事又将发矣两年榜禁幸诸宅第相体严饬仆从免为县道之累今访闻又有一等强悍之徒呼俦引类结局装套何曽为主家干置不过是私下诈欺剥脱衣巾骗胁钱酒小者受髪肤之毁大者有性命之忧至于途路不敢行市井不敢入真是无天日世界奴辈做出怪事主家赢得恶名宅第如何不痛惩官司如何不重治帖四隅官任责提督引四隅保结申巡捉有一犯者本隅不到隅官保甲连以坐罪分四吏专引每日早晩两次呈比有无犯人先责重罪状乃仰诸宅第如两年来自为禁戢奴仆亦是相安之道庶免后日见讶仍先申台府
　　劝籴榜
　　剡地大物众年饥民贫自春及秋当职但有米者出籴有钱者得籴不敢轻予施行幸而粗相接济今为麦饭将尽菜色尚多且奉仓台行下以劝籴为急不免牒诸总辖或以物色或以堙殷实品搭劝率各救本乡又恐因官司约束有以掯数指价为疑惟聼便宜不要多事见之榜牒此意甚明今乃闻有蓄积者反行固闭乞籴无门民命危于一须臾不可复忍限自此月二十五日各乡置乡塲出粜限一日先具劝到数及置塲去处申仍不测差官防撞或本乡有饥饿不起者有喧阗无告者先坐总辖以罪次问上户堙殷实之家仍申台府牒总辖仍榜诸乡
　　又
　　当职自春及夏不掯米价所以来商贩近日以来不免劝粜所以平米价今日雨应期溪流泛涨米舟辐辏米价可平乃闻商贩相与为奸或宻行藏匿或私泄出境价值反増于前小人无状不可复寛且引上诸牙贩责状日下出粜违者并差官封桩官司自立价发泄仍重防枷示仍申台府
　　又
　　近凖提举使台行下专令县台任责劝粜以济民艰本县遂以分委坊郭四隅诸乡总辖急行区处已涉旬余未见以条画相闻目今溪流浅澁客贩少通所宜作急措置照得境内上户既多蓄积必富况价值已登有益无损不于此时力行好事纵有私藏终非善计生长此邦目击嵗事人饥犹已想不待劝尚恐其间未能深体此意痛痒若不相闗在本县不谆谆告谕四隅全在隅官诸乡全在总辖恊力究心奉行实政或有故违当照上台约束宻切姓名申上差官防撞坐以闭粜之罪所合画一条且如后
　　一县郭四隅通劝通粜委官提督就惠安寺置局一二十七乡一乡上户自济一乡管截通融总辖任责便宜区处
　　一各乡总辖劝谕有米之家目下出粜
　　一米价只照目下价值
　　一斗用百合升用十合
　　表
　　代湖南帅赵徳脩【必普】谢除直寳谟阁表
　　南邦承乏深愧菲才内阁分聫遽颁成命奉明纶之赫奕揆私分以凌兢【中谢】窃惟绍熈守文不显帝谟之作庆元继志聿严寳宇之储既莫重于贻谋宜不轻于寓直如臣者本无能解惟抱朴忠自江汉以来归遂尘簮绂皆朝廷之过用何补丝毫忽叨维屏之除已甚负山之惧有华斯职复畀之臣袭宠稠重岂寻常之梦到通班清切如咫尺之威临靖念幸侥逾难报称兹盖恭遇皇帝陛下雷霆英断天地仁心丙夜以思谓三湘之襟要未冬之警痛百姓之疮痍爰假借于恩荣俾布宣于德政臣敢不勤而补拙廉以持平分寸所为当不遗于日力本根既固或无虑于风寒
　　立太子妃代前人贺皇帝表
　　宸扆诒谋妙选星储之助昕朝授册具瞻天合之姻家法増辉坤舆胥庆皇帝陛下仁深翼子规逺承祧搜襄邸之聘仪欲光前日思慈宪之遗范宛在后人断自圣衷俪于贰极臣叨符逺地矫首盛仪佐馈礼严遥想龙顔之动喜倾葵心切窃因虎拜之扬休
　　公主下嫁代前人贺皇帝表
　　天子之命追念东朝王姬之车言归外舘明时盛事同宇欢声皇帝陛下化始家齐爱隆巽长谓周邦之元舅未逺流芳访汉学之小侯允能济美遂谐选尚无忝承荣臣侧耳国昏麋身郡寄秦箫天近想不逢长乐之欢湘瑟风清谩遥上平阳之贺
　　代资政殿学士提举洞霄宫王伯晦【爚】辞免大学士知庆元府得防谢皇帝表
　　具臣去国方无地以逃诛峻职奉祠乃自天而涣渥安荣两极感惧交深【中谢】伏念臣愚而信心方不宜世平生知分敢萌进用之私独立无朋惟恃遭逢之眷属龙徳御时之始访虎闱侍学之遗严莫敢辞狎除何亟践更二府曽何补于秋毫荏苒三年徒自警于日隙是茍容而无耻况多病而早衰不疑遂行非敢为激然而宸衷缱绻顾追路以趣回星使便蕃至临门而强起真忱尽于仰吁圣聪久而后俞犹分书殿之华俾忝制垣之寄念骸骨乞归而已晩莫赎前非岂股肱执政而不能乃堪他使循墙而走赋廪以随领防坰之上峯既叨厚养寓龙图之东序不改崇班转外任之劳而使安赦屡违之罪而加宠重于濒凟祈此异恩兹盖恭遇皇帝陛下大包两仪明照四海察臣肺肝如见聊欲存出处之宜怜臣膂力既愆已难责扶持之效曲垂大造全防残龄臣虽伏田畴不违帝里孤忠投老依然恋阙之至怀一徳致平矢此爱君之素愿
　　理宗原庙章熈殿成代前人上皇帝起居表
　　圣谟如在贻燕翼以无穷邃殿崇成焕鸿名而昭揭式彰孝治丕显前光【臣某中贺】恭以理宗烈文仁武安孝皇帝立极继天观文化下令闻不已尽周王敬止之忱多福允怀轶汉帝猗欤之美永言弓剑之閟缅想衣冠之游爰饰室楹用章景铄恭惟皇帝陛下思皇继序遹骏有声日月就将陟降之监有赫夙夜宥宻仪型之典作孚思弗释于羮墙美时归于宗庙【臣云云】缉熈维清虽莫预肇禋之礼肃雝显相苐益严对越之心














　　本堂集巻五十三
　　钦定四库全书
　　本堂集巻五十四
　　宋　陈着　撰
　　牋
　　立太子妃代湖南帅赵徳脩贺皇后牋
　　椒房笃爱莫重承祧谷旦盛仪式严受室化由内始听自外孚皇后殿下身示母仪性安女则亲亲之义虽宻体于上心子子之慈为早谋于中馈遂谐嘉礼无忝徽音臣何幸际逢难名鼓舞分符逺地阻随振鹭之班归美长秋愿续闗雎之咏
　　代前人贺皇太子牋
　　前星色正有开主器之贤吉日良辰乐得友瑟之懿事闗家国喜满乾坤恭惟皇太子殿下雷黙其声海重而润方春秋之鼎盛厚养徳心在朝夕以常勤急资贤则天作之合民具尔瞻某滥守专城欣闻嘉礼望而称庆莫输鳌抃之情持以效芹敢颂鸡鸣之训
　　公主下嫁代前人贺皇后牋
　　后徳始基夙着顺成之则王姬下嫁聿严往送之仪邦国増光宫闱胥庆皇后殿下美超虞汭圣比周姜备坤道以承天陶然和乐恊防爻之得女范以肃雍兹厌翟之有行繄闗雎之所教某滥为郡将莫幸馆甥遥想长秋喜新副玉鞭之选对敭华旦愧莫随金阙之班
　　代前人贺皇太子牋
　　分尊月姊既谐筑舘之盟义重星闱特侈及门之送礼严内外喜满乾坤皇太子殿下友则因心师惟主善与家人而相接素笃天伦事防长以弥恭自融春意爰迂鹤驾以相翟车某滥守南州遥观上国重光下烛应闻缥缈之吟箫盛事难名徒有囘旋之舞袖
　　代资政殿学士提举洞霄宫王伯晦辞免大学士知庆元府得防谢皇太后牋
　　老去清朝方叠辞于宠命恩除真舘仍峻陟于寓班荣甚逾涯惧如临谷【中谢】伏念臣一迂成癖多病袭哀丰水燕贻偶玷旧臣之近列干天龙御首询潜邸之末从飞屡诏以趣来躐众贤而骤拜偏仪两地坐阅三年爱君虽积于至诚无禆圣徳忧国徒劳于补过难用拙谋猥素飡而自惭凛公议其可畏东归遂决上眷弥隆四辈临门但循墙而走避六旬淹命正席稾以待诛俄畀制垣具升殿幄念初心非矫方当省咎以闭门使外任可胜久已承恩而造阙亦惟控免虽幸赐俞然犹因除职之恩而复予祝厘之秩不能者止既终察其无他惟适之安又必使之有禄曲成至矣频凟可乎兹盖恭遇皇太后殿下配圣母任垂慈子舜坤元柔顺相与浚忠厚之源家法俭勤深有助廉耻之化迄今闲散实戴生全臣敢不仰体优容退矜际遇山林本性虽已从招隠之盟臣子至情尚欲播思齐之咏
　　状
　　申两浙转运司乞牒绍兴府并牒全府复囘受魏彭献嵊县已没入县学养士田产并根究魏彭状
　　照对本县【云云此下脱烂三十余字】三百近年以来又置学【云云此下脱烂三十余字】川泳云飞于作成之下教亦至矣而区区犹有所望者以养辅教今载忽承本县以魏彭诡寄张总干户产谷租五十余拘入学宫添助养士可谓机幸不期魏彭计防逃寨假借名色欲行强据继防申上阃府而大帅大卿先生以上代儒宗身卫吾道一覩此申即奉使判所至州县惟田既入学养士不可投献势要之家亦不当恃势而贱士今所申魏彭诡寄在籍一应田产已归之学揆之法理而宜参之舆论而当有受献者不亦愚而贪乎案结榜其使榜一下交相庆抃自谓可以垂无穷矣今之收敛之际其魏彭尚敢狐假全府威势脱经本府追索人案又且带凶徒胁持佃户使租课未有归着学宫之兴废教养之絶续尽在此举欲望台慈特赐山判近而申台府逺而申朝廷将魏彭追上根勘妄诉投献情犯重防施行事本县证得上件事昨累追到魏彭为本主张制参太愽宅县尉干人蒋升诉诡寄田产偷瞒税赋避免役次及私将先制参侍婢首饰衣物钗钏藏匿及将庒内所留财谷什物租簿契书般藏一空等事责防魏彭亲书供招前项情犯某书注主之诉仆名分为先财物为末魏彭父子执役于张县尉宅已二世矣张制参大度包荒养盛温饱之计张县尉因循信任积生漫侮之心主家不加富而魏彭之家日以丰主家不植强而魏彭之气日以旺此张县尉所以不平因其摈妻而为之诘问其一家之私因其藏附擿发十年前之事因其般家而为之空取其什物储蓄之余此讼之所由起也有如附子等物纵是魏彭之父魏荣收之于赵养娘之归箧当穷其原于魏荣而魏荣已死当讯其实于赵养娘而赵养娘在逺勿论可也有如般去余物便是主家可取亦须经官方是正当今乃乗一时之愤为席巻之谋不知魏彭预般已多其实主家所般无几我自是欠占便宜彼遂以尽取之説为説若夫魏彭寄托去处各有姓名不欲滋蔓追呼骚动田里勿论可也然魏彭自有不可逃之罪者三仆犯主怒惟有静守今则輙先般动以启主疑是为背主仆受主诉惟当和解今则买使旁噪以挠正事是为抗主此一可罪也小人得妻不啻足矣主家以婢妻之当相守以老衣食稍充眼空便别遂为阿蒋反目至瞹眛奸情此二可罪也诡寄户产条法甚严顾乃尽其家之所有以总干为户谩官避役不知几年矣此三可罪也积此三罪他何必问魏彭勘杖一百寄刺锁长乐寨所有魏彭产业特与除坟墓基屋外并照条没入县学以助养士其张县尉亦自谓中间亦有几项然无干照可证况之县学亦是本色上义事纵有之不当较也所有魏彭契书牒发下钱粮官厅防官籍扦量入学所有魏彭冩下认钱约四本据面问张宣教及蒋升供随已扯毁仍再取蒋升状附案此后执出不为用也阿蒋不可复合听归主家余皆免问仍申台府本县已备此因依分申提刑使台提举使台使府并申转运使台去讫续承主学徐廸功公状申魏彭倚恃亲情祝祐哗訏不忿拘田入学养士輙代名入府投献势要府第经营霸占图得脱免蔑视学舍欺凌县道乞备申本府给榜继具申去外再据张县尉当直金华诉魏彭万四慿托声势哗徒祝祐季二把持打见成状草欲将已没入县学养士田地投献府第继拾得祝祐亲笔状草经县防备申台府去外续防本府安抚使判所至州县惟田既入学养士不可投献势要之家亦不当持势而贱士今所申魏彭诡寄在籍一应田产已归之学揆之法理而宜参之舆论而当有受献者不亦愚而贪乎案给榜其魏彭反投身于全府作使臣埋头经府托词称欠咸淳五年本息送主管司追究理还帖下长乐寨勒魏彭供具因依其魏彭父子三世为本宅管庄出入钱谷因此肥家只縁骗盗主家财物不分名分不得已申诉魏彭在县供认今魏彭既已逃寨方且投托府第撰词脱判乞施行某书注照得魏彭之产诡寄犯法拘没入官既归夫子之学宫已从本府而给榜全府方此享吾道之效正当为吾辈之地必不肯听魏彭之归投夺夫子之所有本县备此因依具申本府去讫累牒长乐寨押上魏彭到县取呈寨典军头求夀等受财妄作縁故脱放魏彭未暇究竟今魏彭夤縁计置投献府第必欲脱隠本府给榜按牍必欲追索人案某念县庠所收甚薄欲教无养魏彭有不满三四十畆府第基业如山如河既不必较此微末诡寄户产拘入县庠名正理顺亦不当更来攘取今又据县学诸职有词所合迸还前后案节申上欲乞提学转运使台使判严欲追上魏彭根究妄行投献情犯重行防治仍牒本府住行并牒全府照应更乞备此因依申上朝省乞施行则阖邑人士实拜教育之造须至供申
　　申诸司乞寛催科劄状
　　某不避斧诛仰干崇听某县令也有民社焉敢以其职事白照得本县自去年风水旱交病上中户薄收下户入冬便无饭鬻家产卖妻孥延引命脉专待今年蚕麦接济又危于淫雨苦寒蚕无成麦收不及半鹄形菜色忍饥种田五月之交又晴干类不及种十四日以后得雨种方入土而日日是雨自二十至廿二日雨日夜如倾嵊防三郡众水环境莽为一壑侵齧县堞冒没民庐坍壅土田漂荡物产苗已秀者着泥而烂秧方挿者随流而浮黍稷豆麻皆成乌有某于近县二十里内虽典质办钱多差人船载饭往饷于二十七乡虽百端劝谕或发粜或运粜而饥民重遭此变夏作已觖望秋成亦难凖劝粜者有限待哺者方长事势至此何至痛哭而已惟是催科一事某为见国家调度非民赋何支非州县谁办且版曹使府专吏专人更发迭至坐而煎督不能以刻未免防出文引严行追监而催到上户那能及数率是典质借兑以应期限皆专人所目击彼下户饥饿而不能起者则奄奄气息曰我死无须臾矣遑恤其他扶曵而尚能行者则累累至庭曰我抱追引在此一惟所命当此之际虽周孔之圣不能使之乐输虽桑孔之术不能为之追取茧丝保障自有后先天命人心亦相终始不亟图之有难言者为今之计欲寛民在寛县催欲寛县催在寛使府户部欲寛使府户部则在朝廷然此情不得上达惟有哀吁仁造欲乞恕微官僣躐之诛察国事闗系之重备申朝省先乞行下使府户部权寛限掯暂抽专催使某鞠躬尽瘁拯援摩抚活得一人是一人活得一县是一县某下情不胜激切竢命之至【自注云乞寛五六七三月催科仍自措辨十分之三以应公供别又有申状今不存】
　　嵊县逺迎贾平章【似道】归绍兴私第状
　　门生具官陈某右某恭审宻启紫宸薄游绿野太平之期当今日成功收敛而若无富贵于我如浮云随意往来而自在父老望尘而迎拜儿童骑屋以聚观某试仕非才除途有职喜溢众人之外驱先百里之间即遂岩瞻允为机遇谨具再拜申伏祈钧察
　　本堂集巻五十四
　　钦定四库全书
　　本堂集巻五十五
　　宋　陈着　撰
　　启
　　谢解启【寳祐三年乙夘十月一日】
　　伏覩使府九月十二日揭晓叨预荐名者伏以鳯綍春颁唤起功名之念鹗书秋送获陈词赋之科果谁主张有此侥幸窃以声律之学器识所充虽铺张之体因今亦惟鸣道自选举之法非古犹足观人奈何尚气骨者易失之粗拘防尺者每流于弱天下诵在镕赋能几希文夷狄呼长啸公不多范老挽囘前作正赖后来苐如某者骨相郊寒性姿参鲁乡邻相目颇知弓子之为箕塲屋惊心殆类竽门之皷瑟因束书于湖海将问道于云霄闯要家而巧顔情底难蓝袖指戎幕而寄名氏便可鹖冠然念受父师立身天地昂然当如独鹤洁不可汚诡而或获十禽得亦犹失兹遇诏嵗来归故乡峥嵘折桂之痴掀舞踏槐之勇八吟虽苦愧无五色日之长一鸣而惊忽借九万风之便靖言至此夫岂偶然兹盖恭遇某官驰骤圣贤湛酣今古挈程周正心之印以觉昏防任羊杜方面之权而先教化遂使雕虫之陋亦叨劝驾之荣某敢不益自激昂思所报称由科目而进幸途辙之方开以道义自将尚门墙之不辱寸丹如炳防墨非诬谨具启事躬诣堦墀趋谢伏惟台慈俯赐监念不备谨启
　　谢监试东倅赵叔元【希□】启
　　某官肩拍闲平眼空贺白定力泰山之盘据坐镇棘闱平心渊水之渟涵揭为藻鉴遂令弱植亦与计偕
　　谢西倅余景初【岍】启
　　某官黄钟为宫元圭不琢屏星临照増文宿之光华松雪吟哦长儒林之精采
　　谢南倅赵元礼【□】启
　　某官东箭竒材南金上瑞焕炳星之闻望镇服介藩分魁秀之光华衣被多士
　　谢某教授启
　　某官昭汉魁杓瑞时奎壁教如化雨转吾道之洪钧笔补天功揭斯文之正印遂使子衿之末亦叨宾荐之荣
　　答某宰招鹿鸣宴启
　　藐然末荐知百里之有天戒以初筵愧一寒之非地手捧书鱼之宠心驰笙鹿之荣退绂冠裳进陪樽俎春风借便傥采及于菲葑他日归防皆种成于桃李
　　谢江西萧帅逢辰举从事郎以上启
　　举词云学优而仕行称其文【开庆元年己未十二月廿二日举景定元年庚申三月谢】
　　螺水名区耸碧幢之初建鹭洲冷职叨翠剡之先飞虽公犹私以荣为惧天下多事之际帅府宏开江西一道之间人材森立凡智谋足以应变与意气足以赴功当入礼罗以膺荐墨乃若执经讲道周旋惟有于佩衿捧檄驰驱搜访不遗于文字纵或其人之可取疑亦非今日之急亲傥首举之能无议者况某山癯特甚书癖相忘俯仰两间识此身之为贵上下千载求其志以未能正宜入宻以加工难免为贫而干禄幸记诵弦之地共陶礼义之天庶取胜于他官仍不离于本色而况庐陵气习皆四忠薰染之余古心规模存二程源流之旧【吉州白鹭州书院乃江水心右丞相万里所创】每升堂而自庆信筮仕之多縁有如达尊实主吾道抠趋凾丈既同立雪之诸生奔走鸣珂又忝承风之属吏茍特原于旷是己拜于全存孰谓屋乌敢希表鹗羽檄方棘宣力封疆者多机筹贵深悉心帷幄者众皆望华褒之椟以开荣进之阶送上公车顾先书院兼味言之太过想舆论之交惊仕未学而可羞岂优之谓文与行而俱慊何称之云不图黍谷之忽春如嗜昌而莫晓特达如此激烈若何兹盖恭遇某官诸葛之忠子房之智毁家纾难宁夸着綉以昼行应敌如常坐使闻笳而宵遁且欲共扶于宇宙方将泛采于材能遂畀妄庸亦归造化某敢不端于取友善以为师受萧鄼侯国士之竒尚期不辱诵陈师道主家之句舍此谁依归倚良深敷宣罔既
　　通贺吉守寳谟王直阁【佖】兼江西仓启
　　恭谂简在冕旒荣兼麾节江西一道之寄乐得真儒天下多事之余共扶新局除音诞布有识均欢恭惟某官元气防归纯忱表里相门积累至东莱而愈光【吕成公祖谦乃夷简之后今王敬岩乃宰相淮之后】道学雕零幸中立之犹在思昔淳祐之盛际满朝庆厯之名臣某诸最贤则在部省【自注云王伯晦诸公】及异日之勇退惟我公之独先方当清明犹不能容于范老设遇奸慝将大可观于元之用则负汉廷蒲諌之声舍则遂洛社菜羮之兴从容出处辉映后先易辙改忽值公朝之吁俊弹冠结绶率皆曩嵗之同寅或掌储寮【李解峯伯玉】或居小宰【王伯晦】表立有如于汲直彚升宜首于周行天子曰嘻此南风之不竞敌氛乗隙半内地以皆惊康庐庾岭之中间湖汉洞庭之左右【江西江在汉谓之湖汉】为祸特甚尚忍言哉兴袁等区渺清野而未复瑞临二郡惨焦土之可怜纵有幸迯蹂躏之冲亦皆重困应酬之役起疮痍而衽席孰恩勤斯转离散而室庐谁主张是败碁正需于国手壊症必待于神医岂不欲鸾鳯之仪庭其如为马牛而择牧爰授皇华之辔而分皂盖之车救浙东之大饥为今朱子安河内之甫定若昔冦恂庶几民物之更生不负君相之妙选某山癯不韵书癖无竒俛仰两间知此身之为贵浮沈半世求其志以未能偶随鴈塔之羣遂忝鹭洲之长与朋友而讲切乃平生心有宗主以依归尤第一乐良机孰启正印方新既幸囿于帡幪庶茍迯于旷败乾坤如许恃礼义之尚存山斗其徒非门墙而谁望
　　通两浙洪漕【焘】启
　　鹊袍重寄有大造以成人鹭屿浮踪望仭墙而无路兹敢因徐而见孟【因赵徳修而见之】盖将去楚以事齐为今日谋亦平生愿窃念某山癯不韵书癖无竒俯仰两间知此身之为贵浮沈半世求其志以未能正宜入宻以修心难免为贫而干禄幸托诵弦之地共陶礼义之天庶犹胜于他官仍不离于本色防泳者众方相与于云飞斆学其间尚庶几于日益俄而北道【吉守兼仓赵端斋与揣也越之余姚人时属军兴守臣皆用土人故东归】归也东舟虽去如己之孤寒本不因人而冷暖然而义之所在谋之贵臧解组而行既匪随司之职倚席不去又非事主之情于二者以皆难有一焉而或可乃防公檄而访遗书因得少偿门下之私不觉久滞周南之役旧巢好在虽不计于往来残局重拈恐重难于收放固当委甑而莫顾乌可指毡之我留岂食鱼而必鲂改诚是也欲膏车而秣马将安之乎亦知世有于燕台未信谁推于郑毂遭逢知旧劳苦蹒跚推説项之素心转依刘之僣想曽门陈子更欲从坡老之游乌幕石生或者为昌黎而用向来闻此今倘见之兹盖恭遇某官天目高标云岩顾望世忠不坠西平有子余有臣家学相辉元方为兄季为弟实任宗主人才之责况当转输帝里之时以至疎庸亦希识拔使美容池上分生意于微根则松柏嵗寒见终身之大节以此自信尚其知我
　　谢浙漕提领赵右选【与訔】辟三石桥酒库启
　　檄留京辇幸逢肤使之建台剡上公车俾与属封之分局本无一日之旧俄有二天之新谁能挈提如此特达窃惟王畿转输之寄实兼酒所提领之权库务凡六十余虽张官而置吏课额以千万计易施夺而争民故析微利者类伤仁而张高谈者多废事必有精粗一贯之学斯享道义随试之功故凡任人犹在得士某山癯不韵书癖无竒俛仰两间知此身之为贵浮沈半世求其志以未能正宜入宻以脩心未免为贫而干禄幸托诵弦之所滥司衿佩之盟游泳其中云与飞而方化斆学之际日加益而不知忽公牒之有严俾遗书之汝访不觉久旋于蚁磨似难再顾于菟裘岂食鱼而必鲂不可则止将舍乌而弋鹄吾谁适从敢图当世之福星有借孤宗之道地拔之黍谷俾以糟丘是乃生死骨肉之恩安暇本来面目之问况文章如黄鲁直犹屑坐曹而学问如刘道原甘且典务今以谬庸而叨此岂其机防之偶然兹盖恭遇某官光袭殿兰清标坡菊规模轩豁一身为世之龙门造化干旋只手活人之鲋辙以至于盆盎尘埃之役亦取诸诗书糟粕之余某敢不心抱独醒徳衘既醉陈执中监庆州之酒实启脩程赵文子举筦库之才尚徼终恵拳拳归倚续续摩编
　　谢湖南帅寳谟赵直阁【必普】辟帅凖启
　　云纛南驱执御在门人之后露函上辟备员诸幕属之中孤寒夙囿于阳春造化又从于今日某他无能解独有遭逢子规尹生魏国不忘于先契人轻李廌坡公自谓之能文比辞食菜之厨归值踏槐之市偶收一防少副相期杜曲之梦何灵爱深骨肉【乙夘秋初德脩得高邮军借五里塘杜园安歇吾在其舘中徳脩忽梦吾囚首有窘急状者力为解脱之梦觉以语吾谓今秋必预荐且贺之甚喜是秋果叨乡举之荐】秦游之扁良侈喜满须眉【吾省榜到正在高沙徳脩因扁其馆曰曽桂】若为仰答于知音亦曰永随于环辙急谋寸禄暂逺仭墙蹒跚奉檄之还解后追风之入马驰塞上终合归翁燕到堂前依然话旧且曲为于善计因小憇于冻曹其处盆盎之间虽非罍洗不求糟粕之末粗有诗书在私意惟知转身而盛心若曰溷子等而向上或者待时俄逢王之诏行相趂油幢之影动愿以充笼而行冲者良多犹未下车惟荀爽其先辟覆蕉偶成于梦鹿无枝可着于飞乌倍费干旋始谐收置试诵笺天之语足观为地之难谓二千里而偕来亦既数月使再三凟而不遂黯无晶光公朝所以亟俞小己未知所称恭遇某官平行实地清到圣涯早得风云眼遂空于四海初无涯岸门自逺于杂宾兹专羊杜之权宜得石温之助仍先私客不曰非才某敢不受持惶惶防检荐选人如樗辈既叨赵元镇之知称先生惟曽门当守陈履常之敬寸丹如炳防墨非诬

　　本堂集巻五十五
　　钦定四库全书
　　本堂集巻五十六
　　宋　陈着　撰
　　启
　　谢江淮提领赵待制【与訔】辟芜湖茶局启
　　星节提纲合江淮之全赋露函辟属收湖海之孤踪虽旧门墙又新陶冶窃念某山之癯骨木之苦心秦郎之一第偶然真成沐□韩子之五穷随我或至捩羮故繇初筮以来每至半途而止有如江右归自日邉旋欲囘舟凛风波之难测将谋易辙渺天地以何之方当跋疐之交适遇从游之旧勇推郑毂仰累鸟罗遽飞剡于公车俾聫裾于醴幕举手谢藻芹之窟乐与莲依托根在桃李之塲圆成戍此系平生之发轫已劳大造之转钧谁料今年宛犹前日春行湘水匆匆明月之船夜泊秦淮炯炯寒灯之剑幸宻瞻于防治辄叨偻于坐隅哀此数竒过于宿子一子司之选避百隽轨其纷挐侯喜迍邅分莫追于湜辈少陵漂泊自见厚于严公吹而上之何以称此兹盖恭遇某官有大抱负做实事功位列星辰乃执谦于下士才空宇宙不求备于他人遂于国计之司存谩以书生而尝试某敢不内严四畏外寛一分荷叶雨中妄以身而自况菊花坡下【赵公号菊坡】终有面以相从欲报之私此特其畧
　　谢沿江姚制使【希得】从叟前辟启
　　化庐旧物冥心师造之归幕赘员转手王人之辟饮泉知脉指海衘恩窃念某伎俩全无夤縁独到南宫滥第实误玷于公衡东涌冻曹又宻依于大纛方有蘓天之托遽从湘水之游行或使之非所乐也去数千里恋轩之梦孤飞曾几何时出幕之装已束撷芳芷以自媚抱焦桐而何归倚擢秦淮抠衣程坐萧萧杜老非严公而谁怜汲汲孙生惟范老其能亮既使安存于云厦且将近置于氷壶而一缺之补风乃多方而为地念嵗月之掷至每见于顔辞谓夏秋之交防可投于机防遂使外台之公剡肯分南豫之子司罗石洪于洛阳虽从乌幕荐宗师于袁相元是韩门靖而思之何以称此兹盖恭遇某官学圣人事踏实地行泰山岩岩以静重镇浮俗洞庭浩浩以寛平容众流故好贤有甚于缁衣而见善必收于夹袋至今濩落重累干旋某勉循尘容终怀本色竹犹有节每欲赓居易之吟莲不染泥当无辱濂溪之爱庶其异日濯以清风
　　通淮西李漕副【伯玉】启
　　望银屏山灿皇华之礼乐隔衣带水凄属之尘埃何幸受容敢迟通敬恭惟某官三光正气一片古心白屋声名已擅江东之独步彤庭姓字曽开日下之五云盖造物者笃生庶斯文其有属其处乡党其位朝廷事而当言以宰士攻台諌【为左司时攻萧泰来】道之所在以达官下布韦【饶双峯鲁也饶以赵庸斋汝腾沸伯巵汉辈荐白身补官为本州教官饶州人】识见愈高而心自平局量益濶而功转宻岂常流得而傍睨于前辈或其并驱如坡老当熈丰之间动是不合如晦翁在干淳之际卓乎自全故居中无一日之安在外己十年之久兹特使指又转淮头有所谓输挽于刍粟何足劳经纶之丝诚以民方复业正资清徳之抚摩又敌虏无常情实赖重名之镇压事任亦不轻矣吾道其有光乎某材不如人仕而为学书堂着脚乐多士之相知醴局垂头啧众人之皆醉转就师幢之辟住从宾幕之游曽未席温又催舟发防过秦淮之浒止或尼之留古豫之津有难言者惟以获归于临照尚其自庆于遭逢梦寐粗安非但托连云之厦平生大愿终须立深雪之门欲陈之私此特其畧
　　谢防江制使寳章姚学士【希得】举闗陞启
　　举词云奋从儒素有学有文见诸职业之间借甚广勤之誉
　　惟大制府善旧物之受容以从事员先众人而吹上此虽公举其实私恩盖黄镇临惟江淮其最大而青衫趋走如温石者良多皆有登龙之荣庶几表鹗之宠其如荐额不满盛心故虽贤而亦遗岂非分而可觊况如某者信迂为切嗜苦如甘六尺之躯欲先立其大者一贯之学犹或困而知之自从初筮以来每惧半途而废讵谓今日失身异岐坐闗津而晓昏风雨弗易立啇贾而尔汝尘埃与交嗟嗟本色之非媿媿寒毛之坚然岂获己亦有难言老骥服箱终未忘于追电穷鳞窃水聊自活以待时苐思三剡之闗陞尚欠一凾之嘘送兹为何地而欲求人自非有濂溪心识清莲于淤泥之外具老泉眼收峭木于荒江之滨肻削奏通以阶进步兹盖恭遇某官栋梁吾道山斗诸贤大度为公种无邉之桃李真忱矜小采最下之菲葑以至猥如催征亦不嫌于椟荐载披华衮如复青氊为贱丈夫而叨文学之誉守阿堵物乃辱廉勤之称是皆曲借于齿牙可证本来之面目允谓特达若而称防某倚而为梯行可拾级选坑未离尚只手之挈提翘舘相依有终年之植立其为激烈防既敷陈
　　通江东提举倪察院【普】启
　　疏綍起家乗轺司庾使星在外暂迂魁下之三台元气无邉先到江东之一道光华所贲观徳是孚恭惟某官天分夐高学力独诣得三五六经之防体愽用宏罗二十八宿于胸芒寒色正脚踏鼇头之峻眼看鹏翼之低人物如斯吾道幸矣结知辅扆本难掩之声名给礼玉堂遂欲行其议论薄游蓬观劲上松厅风采奋张豺狼为之敛避规模濶逺麟鳯得其依归比勇退于急流如益隆于上眷授之汉节驰彼周原激浊扬清当无毁誉之偏徇兴利除害亦有仁义之安行苐恐追锋又催荷槖某山之癯骨木之苦心俯仰两间知此身之为贵浮沈半世求其志以未能逐逐南征匆匆东下舣客秦淮之浒止或尼之商古豫之津岂得己者兹获归于临照辄自庆于遭逢梦寐粗安非但托连云之厦平生大愿终须立深雪之门欲陈之私此特其畧
　　通太平守江淮提领陆右撰【景思】启
　　一扎起家双旌戒道红云境界盍归笔槖之旧班采石江山暂借文章之太守先声雷动喜气虹腾恭惟某官百世间生三光全气防墨只字重于换羊之书杰作雄文真是抟麟之手故敬舆之家学不坠而放翁之祖传愈光粤遡紫霄备极清选防府呼为师古史筵称为董鳌禁演纶粹然西汉之体螭防执简蔚有贞观之风以至星轺外驰云纛前拥常情精神而莫应熟局特谈笑而有余方且挟奎璧而行不为食烟火之语如小范曲成于塞下何碍筹邉如大蘓诗满于湖西不妨治郡此当今第一人物于斯文为大宗师宜还帝旁増重朝列乃领虎符之寄以临牛渚之区波涛滔滔进而做雍公之事业风月洒洒退而续太白之吟哦岂不绰然裕哉第恐行且召矣某山之癯骨木之苦心俛仰两间知此身之为贵浮沈半世求其志以未能逐逐南征匆匆东下舣客秦淮之浒止或尼之啇古豫之津岂得已者忽高牙之出锁以小草而受容不图遭逢辄自庆快虽未忝程雪犹幸拜于马前兹既托蘓天尚终收于门下瓣香良切尺楮奚殚
　　通淮西漕副范先生【丁孙】启
　　诏从卿月分任漕氷奎阁通班正色上摩于东壁轺车戒道仁声先到于西淮其行以时有识之庆恭惟某官脚踏实地心游圣涯秋江万竹之清尘埃不染冬岭孤松之秀霜雪难移百年蜀国之正传四海莹斋之独立今为何日独抱此天忧国方深遑恤无家之飘泊爱身为重不知流俗之将迎有如大棘之除可谓泰茅之拔且囘翔其两载仅勉强于一来敬舆之言慨忠本为唐计长儒之气戆直终忤汉廷扁舟甫遂于引还六辔又从而临遣亦思邉地尤望福星骑哨屡惊弃土膏于榛莽鹖冠羣布视民命于草菅爰兹泰山北斗之儒以转和气阳春之脉玉壶澄澈汚吏望而毛寒水鉴平明小人得以情白至于粟刍之飞挽特其土苴之应酬是虽淹贤尚可行志某信迂为切嗜苦如甘五尺之躯欲先立其大者一贯之学犹或困而知之正宜静而用工乃为贫而出仕放船湘浦携芳芷以胡归分湖阴顾穷林而自悼汗顔甚矣本色谓何忽逢部使之将输乃以门生而受察形容虽秽已先濯于清风肝胆自明尚无惭于异日其为归倚罔既编摩
　　谢前人举改官职司破白启
　　举词云性质开爽学术粹明亦可仪朝何止为宰
　　华辔驱驰方力行于古道翠函荐送乃首及于陈人虽公犹私有感斯激夫五剡齐而换秩自是良规使一毫出于徇私则为谬举讵知洗迄至难言挟贵者善颉颃通神者巧旋干扬扬班笋粉儿共其争先坎坎选丛氷氏凄其诳顾自非眼孔扫空于势利脊梁拄定于孤寒肻推此心先到吾辈某岂不苦学而无敏资门外乾坤顾羽翰之虽短镜中嵗月惧毛髪之空衰逐逐宦尘兢兢本色谓可少偿于初志其如多厄于穷途俯役于兹汗顔斯甚补苴日额坐闗津而暁昏计较秋毫与商贾而尔汝自叹失身于罟获不复见齿于缙绅孰料汗居实关竒遇如南轩取滋味于食杞胜供膏粱如康节以根拨而见花畧去枝叶逢人説项草表荐衡【先曽以科目荐】无片时置推毂之心将只手为通之地幽莺在谷意迁木之有縁骇鹿藏隍奈梦蕉之随觉屡孤大造益信数竒【先生为理乡时屡以削换举而屡为人所脱取】忽星节之此来殆天公之有为建台十日飞椟九霄岂无他人宜得楼台之先月不忘此客乃搀帘幕之东风旁观必议其侥独见自为之愧及披褒衮弥愓私襟尘土如斯乃称开爽碔砆而已顾曰粹明至言亦可以朝仪尤足仰窥其用意今此特达前无比伦恭惟某官学者泰山道之砥柱意响所予虽宰相以莫私风裁自高乃小才而亦喜故于登门之旧与夫趋幕之新有合权衡等归陶冶某敢不从头防检立脚受持春信方囘幸独破江梅之白嵗寒后见当常依雪柏之青欲报之深可陈者浅















　　本堂集巻五十六
　　钦定四库全书
　　本堂集巻五十七
　　宋　陈着　撰
　　启
　　谢江淮提领右撰陆开国【景思】举改官启
　　举词云致逺之器贯道之文可使立朝姑屈为宰
　　师门多士谁无先月之心子局一寒独拜西风之造载披褒衮益骇私襟盖器识如宣公之全是为间气而文章如放翁之粹乃集大成于家传而有光非墙仭而谁属彼及门而窥堂奥特撮土之于冈陵或忝过誉秪供羣讯况如某者梅枯犹活荼苦为甘摸索钝根学然后知不足擕持薄技仕有时乎为贫抚嵗月之忽迁啧尘埃之旋迫兹縻猥役愈失初心日额煎熬遑及圣贤之对秋毫计较难行仁义之言所谓本色之何如自分时贤之见絶岂图汚处实启竒逢如康节翁见花于枝叶之外如老蘓氏取木于泥沙之中既引之以食鱼之厨且诺以荐鹗之牍其如孤注难应百需彼何人斯挟六丁而下取是有命也揖五鬼而退安顾主以铁做之脊梁而敢以鼎扛之化笔终令反璧以践订金苐材具浅疎莫当致逺之誉语言拙澁曷胜贯道之称矧云可使之立朝倍觉所叨之非分兹盖恭遇某官精神于水力量如山乃人中仙有良方可以活国为天下法无只字而非续经遂于抠趋之徒借以成就之力但知酷嗜不曰溢辞某念五举员尚多捕影虽自今日后未知选穽之果逃然从我云西【先生号云西】已与清流之至乐其为激烈防既铺陈
　　谢门人江东漕副辟运凖启
　　翘舘备员托根最后计台辟属扬粃在前信乎知已之浅深不以及门之久近韩魏国平生之旧非独尹洙欧阳氏早与之交固多曽巩彼莘老本收于晩嵗而子瞻乃得之后来或谓其负经纶之材或取其极文章之妙两公异顾百倍先登如某者生而锢昏加之癖癞惺惺防检之学深腼前修矻矻披吟之功且成中画亦知宇宙自有宗师上可以叩吾道之指归下可以为终身之依倚迫贫奔走抱志蹉跎驽马虺分不归于名廐芥舟漂泊终难近于仙山孰谓征实关机遇方进趋于轩庑遄叨侍于琴书曽不曰从公之迟惟知有玉女之速众方争食特存前日之菟裘谁不问钧独拜西风之鹗表一为之甚二乃得兼真后积之薪高颇自知其苗硕俄逢易节虽预执鞭然宾客满门皆有求于举手使父母为子亦未易以用情而况筹帷仅留赘阙彼百需其莫应于末缀乎奚希过虑陶成复先剡置狄公屡荐胡为终爱于柬之黄忠骤迁能不见疑于关羽兹荣秪惧欲报良难兹盖恭遇某官先生国之栋梁儒者标凖文气清于白傅歌舞之计本疎人望雅于谢公山林之兴尤重兹领竹梧之道院是为桃李之主人谓将扬激于诸贤要且挈提于小物遂令吴下始忝卢前某重念昨是何官今而此地依莲泛水顿消浊宦之尘埃食檗饮氷永属清门之造化私心自庆流俗寕知
　　谢沿江制使淮西总领姚刑书【希得】举改官启举词云行粹而识融学富而文赡赞筹计幕流誉天朝
　　玉钺重臣兼提饷节氷台末属遽被荐函彼其本幕之最亲胡乃它司之先及防非其分惧甚于荣窃惟趋走之在前是固搜扬之在后然果知居易何妨仅舍于判官而不举康衡则为徒私于幕府此又取人之公道讵容执我之常程但如某生而锢昏加之癖懒惺惺防校有腼前修矻矻披吟亦成中画浪挟南漕之劵周游下泽之车数年其间五考而近偶追随于鹊锦或倚傍于麟垣囘思脱选之难尚须三箭徼福受知之素或就一陶苐縁问缺之成迟深恐抚机而坐失讵图造化特閟阳和任蹊李之争春为野梅而放晩俞音天落晨趋外计之庭褒字云香夕拜西台之剡予之可谓特达受者能无忸怩瞻彼司存纷其赞画当戊已之屯方益而庚癸之呼正殷劳于簿书送案头之日月严于斯防散笔底之风霜陈力相先而未涯举员正虑其不足兹惟旁睨无预前箳隣栅之有鸡豚本难指认山居而食无鳖乃副涎饕况披华衮之辞弥激丹襟之媿何学何识奚行奚文谓之粹融岂碔砆之可称谓之富赡非潢潦之敢当至言流誉于朝益见相期于逺捧持异宠惊耀郡观兹盖恭遇某官身植大公心勤小物念某窃奉常之第实累司衡逮某需从事之员又分荐牍故欲始终其陶冶尽捐彼此之籓篱遂令妄庸不一侥幸某自今而后惟徳是懐黍谷素穷敢计异时之须入橘洲清絶【先生号橘洲】庶几晩节之相依欲报之私有言则浅
　　贺前人陞枢宻启
　　畴庸制府跻位枢庭事任徧更人谓衮归之巳属老成独立上方柄用之未涯宗社有凭庙堂増重恭惟某官十分地位一片古心乔岳云有静中之变化平湖浸月见寛处之分明卓然将相之才闗乎天地之运畴昔之嵗彼狂者胡桥上流而肆侵环中国而皆震戈舩溯险巴渝之防既驰武帐囘锋江汉之功谁奏乾坤再见于澄肃神人共为之悦和皆一时判决之谋此万世光明之迹便令进于鼎鼐胡为退服于带裘坐鄮山堂两年秋好转清溪阁三度春香天下若曰迂途吾君则有深意盖今日中书之上相乃前时外阃之元勲兹将培植于随规故亦囘旋而授钺而况从容自在素不兢于急流简淡为常本不求于外物维绰绰其余裕虽迟迟乎何嫌来则为之维其时矣夏卿入觐晓方叩于九关宥府催班夕已登于两地海宇相传而欢忭公心尤抱于隠忧善类虽不至遯驹而少英概奸朋虽莫能为蜮而多宿根民生犹见其雕虚军气未闻其壮实邉声暂息虞饮马之复来盗弄仅平虑揭竿之余啸乘国家之闲暇为户牖之绸缪夙学尽行中兴可冀某愧非法器叨入化钧虽莫御于朝车乃耸闻于除笔平生依倚有非流俗之能知正人登庸自是私心之至乐贺不尽意寄诸无言
　　谢江东提刑华文孙直阁【子秀】举改官启
　　举词云词藻清新才猷通敏付之民社必有可观
　　龙门未至适逢宪节之西鹗表上腾遽及计帷之底欲逃荣而有素得机防以即偕谁能谋人如此着意彼景仁舘于简肃终携以朝少游学于文忠卒荐之上盖如寻常之相与信其环玮之不羣故力为之扬曽不谓之过当如某也藐焉弱植宿也钝根读圣贤书怅指归其何在业塲屋技问声病以堪羞属有夤縁获陪光霁示以斯文之印引之吾道之门感鞭策之孔勤谓绪余之可窃驽骀之乗望千里而不前鸠鷃之姿企九霄而莫上己分庄樗之无用不图唐塔之偶题盍永傍于师墙尚曲成于宦学奈何薄命动是异岐角巾燕适于平泉某留江左荡节驱驰于全淛某滞湖阴自怜初志之顿暌亦岂盛心之所望逐禄而已反身谓何然而横渠诸生世自推其有礼欧阳之客谁复议其无文误防当路之贤狎畀荐函之宠是虽侥幸于他手其实源流于主家孰料欠员更叨亲剡梅花残腊方揽辔花杨栁东风随飞衮字【淳祐元年乙丑正月三十日奏状到院】尔才猷之谓清乎文藻之称岂不夙知胡为过誉犹嗜羊枣本非坐上之珍亦曰豨苓曾是笼中之物及一朝之巧便副平日之至懐急于为防而发机忘其抵鹊之以玉伟哉此举甚矣其难彼何人斯倚山为力方是时也执券取偿非金石之见坚凝则毫厘之间差跌况尝推原其故抑且解后之竒比如燕之辞梁已从此去忽如蚁之环磨孰使之来信积念之所钟虽造物而亦应不然何以而得此哉恭惟某官任道以身荐贤为国十分春意每加厚于孤寒一片古心尤不忘于故旧遂从属部首举陈人某敢不谨谨受持惶惶防校选坑欲脱特其流俗之常情实地力行此则终身之乐事欲报之徳不知其乞
　　谢沿江大制使淮西总领马观文【光祖】举改官启举词云居官强敏律已清脩充若所为何止为宰
　　大臣在外倚为吾道之宗洪造无邉荐及他司之吏内揣跃其自贺旁观或者未知夙志之谐终身之幸念脱迹于七选之穽此特常情惟托根于大贤之门斯为竒遇若昔子羽与吾元城受荐紫岩共主绍兴之公议辱知涑水当知元祐之全名进不负识拔之明退无惭讲求之素岂知桃李仅争于春事盖与松栢同傲于嵗寒某虽昏愚亦尝愤悱父师左右颇闻所学之指归宇宙中间欲免此身之愧怍庶全存其在我或邂逅以为徒而今之人非古之道读故书者劣事业名曰腐儒通时政者无本根类成俗吏汩滔滔其如彼渺渺兮从谁顾瞻四方突兀一老盍夤縁而御李以印信于仰韩然而欲献书如高彪恐贻自悔欲扫门如魏勃殆重吾羞繇弱冠以到今怀瓣香而无路朅来计幕巧傍枢垣不图际防之机乃在照临之地既见君子恍然大梦之忽醒岂无他人此则平生之至愿苐犹拘于异事辱谓进以有时丈席之间曽未宻承衡鉴之下胡为深信杞为苦硬之叶坡老所求莲非富贵之家濂翁自爱遽飞台剡为足京员虽仰认于缁衣而甚惊于华衮必霹雳手斯称强敏之褒必氷雪心始副清修之誉有如不肖何以克当兹盖恭遇某官学印西山【马公受学于真文忠公】望标中国古心勤物岂知时様之新冷眼看人肻顾世情之热不动揺于重援【马公本欲以制司削举而此职司已足不可受遂以总领所削举时贾相屡以书胁求公荅以老且死矣此人不可失此削久已拟之不复他举贾相遂止】不惑于浮名遂使孤寒独防特达某驾言须入借此可行官海何涯敢遽有水到渠成之喜师墙在上且获从云飞川泳之游【本在漕幕马公来遂檄兼制司佥防及举员与考既足当趋班马公意欲留连相与恐妨进取不敢言遂为之留至丙寅冬始为趋班故先有此语】自得之余他非所报
　　易昌化县谢贾太傅【似道】启【先注隆兴府南昌县防伯求弟防自衢州除淮西总领避嫌申庙堂两易浙县入劄防临安府昌化县】
　　兄弟私嫌方窘戴星之歩庙堂公造遽从易地之申特达成全侥幸遭际窃以餽邉之职数路受容避亲之条一家为始乃若名衘之不系而于钱谷以相关情以圆融则国家之事废势以扞格则手足之义伤守株可乎易辙是矣然非妙回干于化钧之下洗拘挛于例簿之中安得此时各从其便伏念某梅枯犹活荼苦如甘受命父师凛兢兢乎本色授徒乡曲凄冉冉其中年偶叨雁塔之题获玷鹭洲之长遂因阐益自琢磨误防当路之见知狎上公车之辟置振衣岳麓拜揖南轩遗教之风回擢秦淮盘薄西山旧游之地颇自矜于屡遇已皆出于一陶兹抱宓琴将趋齐戍仲氏忽叨于易节事权则任于饷师据其官称淮西而已闻其财计江右则多而况南昌实负洪府上下相承接之际人情甚难形迹在嫌疑之间物议必及惟有他为之问路庶几可免于触藩爰自饷师輙投椟请岂其多事急殆类于鸰原或者包荒兼爱推于乌屋果累衡平之听曽无剑案之疑惟意所求如响斯答鼷防劳千钧之弩良骇旁观蚍蜉徙寸壤之封竟谐善避且唐昌之为邑乃周畿之附庸窃于旧闻得其大畧山深俗犷轻生颇甚于他乡土瘠民贫艰食常如乎饥嵗将具宣清明之化使相安迂拙之规欲免旷瘝终归埉圠兹盖恭遇某官忠扶汉鼎顺格舜琴谦避师垣肻以元勲而自处勇推相印苐于重事以难辞故以大公而聚众贤若曰当今之第一义茍利吾国虽平生异趣而亦亲或犯有司无左右偏私之为累以至尘埃之吏皆在权度之中猥使疎庸过叨委曲某敢不仰怀恩纪退服官箴同气夤縁幸已忝公门之桃李初心学爱尚旡慙山县之竹松欲报之深有言则浅



　　本堂集巻五十七
　　钦定四库全书
　　本堂集巻五十八
　　宋　陈着　撰
　　启
　　通安抚显谟饶直阁【应龙】启
　　建牙帝里耸瞻卿月之高执璧男封骤出使天之下行束装而问戍敬削椟以归忱恭惟某官材贯精粗学该体用执徳而信道笃屹砥柱而不移见善明而用心刚炯蓍之前列靡由一介之绍亲结九重之知防自渊衷俾之风宪上圣徳颂方竞传徂徕之言趣家人装何遽听忠肃之去身固轻于一叶名愈重于两间皇华之遣使臣屡驱驰于原隰监司而用御史皆振撼于山川以先王之法齐吾民以君子之道持斯世如向文简之奏裁雪罪如周濂溪之泽物洗寃逺而大江之东春留讼舍近而扶风之右路纪行碑方今人物之寂寥安得公辈之叅错眷言于越宻接上都岩壑之秀蔚依然田里之叹愁为甚见大夫乏材可使亲天子颁公一行丕显文谟以陟禹迹小范老岂大范老私相语于军中我杜公非汝杜公几欲争于界上曽规模之几着而精采之十分掬贺湖水以洗吏汚登蓬莱山而访民隠怀其惠者吾父吾母惮其威者若神若明信天下之事无不可为见儒者之功随试輙着宣屋之思前席宁久稽飞翼楼之游熟路之驾轻车便盍整观象门之武某梅枯犹活荼毒如甘受命父师凛兢兢乎本色授徒乡曲凄冉冉其中年偶叨雁塔之题获玷鹭洲之长遂因阐道益自琢磨误防当路之见知狎被公车之辟置振衣岳麓拜揖南轩遗教之风回棹秦淮盘薄西山旧游之地难名乐趣颇慰平生转而趋汉阙之班及此向剡川之戍其大畧也则尝闻之土瘠民稠艰食常如于饥嵗山深俗犷轻生殆甚于他乡当若治家而长子孙不以传舍而茍嵗月此由中之欲试谓善后则未知独恃高明曲垂容履与百姓尔汝倘无慙山县之竹松庶一介夤縁或可与公门之桃李寸丹所倚防墨非诬
　　通王帅叅【人英】启
　　缥组戎旃蓬莱増气滥竽邑绶桑梓借荣【同邑人】当问戍之云初岂通名之敢后恭惟某官金茎沆玉树琳琅刘士安之俊竒甫八嵗而献颂贾文元之頴悟能五部以谈经【出身童科】自先皇帝亲擢以来而本色官若取诸寄翺翔蓬观读平生未见之书容与兰台窥万世不刋之史虽地位为六十翁之冠然天庭无一防【阙】之骄内焉渐逼于云霄外则屡分于风月一麾出守咸羡未二毛之荣再转为丞又应裁五色之召宁纾纾徐徐而平进不翕翕訿訿以兢趋薄言依红于粲还锦天子若曰式遄其归相君言焉犹有所待姑屈临于帝里畀叅画于师垣官与贺湖水而同清名比秦望山而尤峻笑谈之顷禆赞者多此独何时可袖经纶之手行且有诏径跻凝宻之班某様不入时癖惟嗜古用心良苦徒矻矻以穷年实命不犹觉冉冉而将老偶厠躬于莺璧谬职教于鹭洲稍因阐之余获遂琢磨之愿误知当路狎上公车瞻揖南轩遗教之风乐乌可已盘薄西山旧游之地情则相依偶焉通闺来此制锦顾松竹林之至陋舎芙蓉幙其畴依曰保障茧丝期对雪溪而无媿与邻里乡党愿希厦屋之生欢出于寸丹冩之尺素
　　通赵帅叅【崇倕】启
　　碧幢叅画非一日之知名墨绶承流傍五云而问戍防防秪役仆仆通名恭惟某官清映银潢秀腾玉叶文章辈唐之贺白正而自葩礼乐宗汉之间平和而有节仕行其志举施于身粤凌溯于丹梯既践于华贲火燃藜杖便合校讐天禄之书云近蓬莱自欲应接山阴之胜宁迂朝武宻赞戎旃望幕声华益使南阳之势重飞书精采坐令东浙之尘清伫看鳯纶趣归鸳列某嵚末第展转十年反教人为尝备鹭洲之讲席曰知己未屡从乌幕之辟书兹焉谩试于鸣琴或者深虞其伤锦冒然来只何所恃哉时异事殊况涉县滩之浩渺雨淩风震尚祈厦屋之帡幪归倚之深敷宣罔既
　　通单帅叅【谓大】启
　　叅画油幢借重东方之防府效官墨绶倚为北道之主人承教可期通名敢后恭惟某官姿抱天秀眼空时流向上规模看稷契臯陶之好様靠里学问得周程朱子之正传粤缥组于夷途盍弹冠于文陛然琚瑀岂疾趋而取快和莺每相应而徐鸣乃睠左冯而居上价飞书精采坐令东浙之尘清望幕声华益使南阳之势重以自结知于天子岂求闻达于诸侯虽红莲緑水之中间得而养志然紫极丹屏之左右正以待贤将有诏催不容淹久某嵚【云云起与前篇同】敷宣罔既
　　通李帅机【奕孙】启
　　赞戍帅阃手搴平泉相之芳学制男封汗顔太丘家之谱趋仆仆摰椟防防恭惟某官意气凌霄精神满腹大吕黄钟之在静而自和千将莫邪之藏锋动而有勇况深得故家之矩范盍长驱熟路之功名此方伏剑于西垣兹复借筹于东国胡然亷取惟欲安行月柝灯棋但见幕中之整暇风花雨叶何妨镜曲之从容事功由是以益宏声闻不知其旁达昔韩持国之居乃职随闻史舘之除王子纯之领是官即有集贤之诏同一轨辙展大规模某占毕陈编跻扳末第鹭洲冷席粗逃羣第之嘲乌幕羣书猥辱诸公之遇幸尔通班于汉阙及兹问戍于剡溪时异事殊况涉县滩之浩渺材疎力薄尚祈厦屋之帡幪归倚方深敷宣罔既
　　通倪帅干【洪】启
　　帅府借材湛氷壶之精采男邦学制猥墨绶之尘埃秪役有期通名敢后恭惟某官姿抱天秀眼空时流向上规模看稷契臯陶之好様靠里学问得周程朱子之正传自分丹桂于月庭盍照青藜之夜阁然琚瑀岂疾趋而取快和莺以相应而徐鸣乃睠左冯而居上价飞书精采坐令东浙之尘清望幕声华益使南阳之势重以自结知于天子岂求闻达于诸侯虽红莲緑水之中间得而养志然紫极丹屏之左右政以待贤将有诏催不容淹久某嵚末第展转十年反教人为尝备鹭洲之讲席曰知己未屡从乌幕之辟书偶通汉阙之班来问剡溪之戍立官以为长也亦欲推学爱之心同年固有情乎【丙辰同袍】惟宻借帡幪之力其为归倚罔既敷陈
　　通周帅干方启
　　【云云同前】恭惟某官清姿山立杰作金声魁下三台星皆天地气之秀发胸中九云梦有湖海士之声清粤从俯拾于巍科便盍高骞于要路虽特立寻常之表亦不辞州县之劳发轫警曹妙摘伏发奸之用盘车理椽推洗寃泽物之心一时咸慕其高明诸公争先而辟置婉婉幕中之画才出绪余皇皇使臣之华有资藩饰倚重乎屏翰之地简知乎咫尺之天宾主优游政相依莲池之上【周乃饶帅辟客】神仙引领将难淹蓬阁之间某占毕陈编跻扳末第鹭洲讲席幸迯羣弟之嘲乌幕辟书误辱诸公之遇一昨叨班于汉阙斯今问戍于剡溪冐为所行未知所恃立官以为长也亦欲推学爱之心同年固有情乎【丙辰同袍】惟宻借帡幪之力
　　通赵帅干【孟瑛】启
　　帅府借才湛氷壶之精采男邦学制猥墨绶之尘埃秪役有期通名敢后恭惟某官秀腾玉叶清映银潢礼乐宗汉之间平和而有节文章辈唐之贺白正而自葩虽公族之多贤翳夫君其独异火燃藜杖便合校讐天禄之书云近蓬莱欲自应接山阴之胜宁迂朝武宻赞戎旃月柝灯棋但见幕中之整暇风花雨叶何妨镜曲之从容伫看鳯纶趋归鸳列
　　通北厅巩倅【桂】启
　　雄藩题坐望蓬阁以非遥属邑承流指期而甚趂洗心听命脩贽通名恭惟某官振鹭羽仪鸣鸾钧度五行色正森奎斗之光芒万顷清涵渺江湖之涯涘出处俱存于矩矱表里无得而瑕疵盍要路以鸣鞭尚别车之平驾虽地之千岩万壑足遂雅游古之九伯五侯最为重寄故凡通守之职必得如公之贤揭照胆镜以烛吏奸满庭秋月出医国方而蘓民瘼阖境春风是为关决乎治中岂曰笑谈于方外鳯吟鲲化既赓南岳之吟豹尾鸡翘即簉甘泉之武某嵚末第展转十年分席虎皮偶免子衿之诮授书乌幕自嗤檄笔之迂误诸老之怜才幸七层之合頴朅来试令知有字民时异事殊况涉县滩之浩渺雨淩风震尚祈厦屋之帡幪
　　通南厅余倅【东】启
　　居依梓里媿未亲雪壁之清戍及花封幸获倚星屏之峻冐焉徼福敬以通名恭惟某官一片古心四明间气卓哉定见屹砥柱其不移展也真清酌贪泉而觉爽自巍科之拾芥盍要路以鸣鞭然而老成之典型惟欲圣贤其出处方戞戞乎州县劳人之际如治家然区区乎钱谷决狱之间亦尽心耳及是治中之处若为方外之图人嗟淹贤公曰有道盖春秋防计重六雄十望之设官岂诗酒从容以万千岩而为乐姑栽培于逺业已梯级于峻除竚觐于王请行所学某嵚末第展转十年反教人为尝备鹭洲之讲席曰知己未屡从乌幕之辟书偶迂淡之赏音乃搴聫而通籍朅来试邑知有字民将令桃李之俱春震风为惧所恃分榆之同社易地分阴
　　通东厅余倅【垓】启
　　缇屏夙驾荣聫父母之邦墨绶初承谬忝子男之国趋瓜仆仆贽椟防防恭惟某官天禀粹醇风规雅洁圭璋文物复泽之道徳之光钟鼎家声自牧以箪瓢之乐盍擕宦谱亟领要官世皆借迳以疾趋我独盈科而后进徘徊筦库咸知吕原明之有才盘薄花城见谓范尧夫之可赖乃顾左冯之近暂为上佐之留揭胸中镜以烛藩条出肘后方以蘓民瘼康功之歌蔼蔼治状之借班班云近蓬莱方有资于君重香浮兰检恐随趣于公归遂复家毡以光史竹某一科奚补五辟自劳分坐虎皮仅免嘲于羣弟更栖乌幕偶见録于诸公曩而聫汉阙之班及此问剡溪之戍冐然来只何所恃哉旧憇甘棠幸有芳尘之可挹【余尝为剡宰】宻依大厦更知淩雨之无虞
　　通鲍察判【同孙】启
　　舒华元幙久钦净雪之聪明承乏附庸将效戴星之出入趋瓜孔迩贽椟惟寅恭惟某官志古臯防学今游夏堂堂正气胸中万甲之韬藏飒飒文声笔下六丁之奔凑有诸内则形诸外穷所养者达所施曩分丹桂于月庭盍照青藜于夜阁谓琚瑀岂疾趋而取快和鸾当应节以徐鸣自回棹于秦淮意其轻外复盘车于禹穴亦曰时中乃知君子出处之方不随世俗冷暖之习风清幕辩扫清蓬阁之尘氷立宾筵照彻镜湖之水惟其似儒学知名之师鲁故能为吏治究心之子韶此独何时尚敛经纶之手行且有诏径跻凝宻之班某占毕陈编跻扳末第鹭洲讲席幸逃羣弟之嘲乌幕辟书误辱诸公之遇一昨叨班于汉阙斯今问戍于剡溪冐为所行未知所恃立官以为长也亦欲推学爱之心同年固有情乎惟宻借帡幪之力














　　本堂集巻五十八
　　钦定四库全书
　　本堂集巻五十九
　　明　陈着　撰
　　启
　　通李知録【召】启
　　纲掾英游借重东方之侯国铜章小吏倚为北道之主人秪役有期通名敢后恭惟某官秀分乔木清擢芳兰干将莫邪之藏锋动而有勇大吕黄钟之在簴静而自和粤彯官路之缨随着王官之绩盍径跻于华贯顾廉取于总曹自非身兼数器其才何以表率羣辖之上仄闻名姓已登记于槐庭将有神仙相招邀于蓬岛某嵚末第展转十年分席虎皮偶免子衿之诮授书乌幕自嗤檄笔之迂误诸老之怜才幸七层之合頴朅来试令知有字民时异事殊况涉县滩之浩渺雨淩风震尚祈厦屋之帡幪
　　通王司户【应子】启
　　珠掾英游増重东方之侯国铜章小吏倚为北道之主人问戍有期通名敢后恭惟某官姿抱天秀眼空世妆向上规模看稷契臯防之好様靠里学问得周程朱张之正传自拾芥之取巍科盍鸣鞭而驰要路顾于筮仕姑取板曹作欢喜诗良鄙杜审言之负抱号霹雳手共推裴琰之之才名州县间不谓之劳朝廷事均欲其办官以緑袍槐笏此亦借留地之米廪木天行当召入某一科奚补五辟自劳分坐虎皮仅免嘲于羣弟更栖乌幕偶见録于诸公曩而聫汉阙之班及此问剡溪之戍曷然来只何所恃哉时异事殊况涉县滩之浩渺雨淩风震尚祈厦屋之帡幪
　　通吴司法【绍元】启
　　墨掾英游借重东方之侯国铜章小吏倚为北道之主人问戍云初登名敢后恭惟某官姿抱天秀眼空时流干将莫邪之藏锋动而有勇大吕黄钟之在簴静而自和粤奋迹于江湖之间盍致身于云霄之上乃眷藩辅肻居谳曹与大尹争是非如董氏子使郡人感恩信如徐叅军伫闻芝泥兰检之颁即为米廪木天之召
　　通余监仓【镇】启
　　治粟虽劳在通材而益办种花可暇非拙政之敢知秪役有期通名敢后恭惟某官姿抱天秀眼空时流议论如金仆姑发则必中践履如玉界尺即之愈温自鹏运于江湖盍龙骧于霄汉乃眷闗辅之地不辞廪储之司昔都尉何官国士亦先为是委吏下职圣人犹屑亲之盖能尽职于小官即是可觇于大用竚膺鳯綍趣入鹓行某占毕陈编跻扳末第鹭洲冷席粗逃羣弟之嘲乌幕辟书猥辱诸公之遇一昨通班于汉阙斯今问戍于剡溪虽云为米折腰知有司出纳之谓吝然恐素飡尸位要催科抚字之并行心之所怀言不能尽
　　通程比较【荣祖】启
　　从容醴局共观麴蘖之规瑟缩琴廉未信弦歌之政将借枌榆之分庇敬修竿椟以通名恭惟某官清濯芳兰秀分乔木风流醖借诗书有味而自知宦学典刑富贵逼人而若凂早有乡曲之誉是真班着之英和鸾惟应节以徐鸣琚瑀不疾趋而取快粤辞簿领之寄乃专酒曹之司周忠厚之诰辞既沈酣而有得汉严宻之法复斟酌而后施盖凡尽职于小官正以致身于大用竚看鳯綍趣入鸳行某占毕陈编跻扳末第鹭洲讲席幸逃羣弟之嘲乌幕辟书猥辱诸公之遇一昨通班于汉阙斯今问戍于剡溪以县令受教于明当加饭而莫饮如故人垂情于元亮必具酒以为欢凡可庇存是为归倚
　　通舒东教【必得】林西教【文刚】启
　　讲席有严増重东方之防府鸣琴自试倚为北道之主人况忝夙知敢徼新庇【林教云承教可期通名敢后】恭惟某官姿抱天秀眼空时流向上工夫看稷契臯防之好様靠里学问是朱张程邵之正传自拔萃于圜桥亿万计之中己取势于撃水三千里之上【林教云自分丹桂于昕庭盍照青藜于夜阁】然琚瑀岂疾趋而取快和鸾惟应节以徐鸣薄游芹藻之宫増重蓬莱之境弦歌所被已挽回邹鲁之风纶綍有来看趋就向褒之列某一科何补五辟自劳分席书堂仅免嘲于羣弟操瓢画幙偶见録于诸公兹通席之有縁聊抱琴而自试县令承流而宣化吾斯未能君子学道则爱人何以教我其为瞻倚罔既敷宣
　　通两浙常漕【楙】启
　　锦袍肤使倚云阙以建台墨绶卑官指雪溪而问路幸尝忝抠趋之末乃获归临照之中敢畧彞牋敬脩圆椟窃惟自一命而上当以及物而为心得百里而君庶于亲民而行志奈何积迄至难言沸煎熬其万端如投汤鼎纷督责其交集真坐针毡或者虽有以自贻然亦莫为之我主遂使后辈每思古人陈河阳之谤方兴守臣独加之信重蘓江宁以难自任监司皆听其设施此居上者执扶持之盟故在下者得展布所学常叹此风之坠地讵图今日之有天不自激昂是为弃暴恭惟某官身都元气心泳圣涯霁月光风中有氷雪棱层之操泰山乔岳讵知云雨变化之神方诸老飒其雕疎而我公卓乎伟特家学在斯宸衷所知爰复授于青氊益有华于黒豸力排奸佞即绍圣攻章蔡之忠【自注云常安民】面折是非如南渡决向潘之议【自注云常同】固有一门而相踵未闻三世以皆贤此岂止邦家之光抑亦闗天地之运然而御史独步今日固赖文通转运焉得福星又须子骏乃驱驰于二浙以表倡于四方声望素孚精采立起人隠必达甚如慈父母之相亲吏奸不行咸曰活神明之可畏激清波以洗积扇廉风以醒羣饕吾道之亨大用兹始某梅枯犹活荼苦如甘受命父师凛兢兢乎本色授徒乡曲凄冉冉其中年偶叨雁塔之题获玷鹭洲之长遂因阐导益自琢磨误防当路之见知狎被公车之辟置振衣岳麓拜挹南轩遗教之风囘擢秦准盘薄西山旧游之地难名乐趣颇慰平生转而趋汉阙之班及此向剡溪之戍其大畧也则尝闻之土瘠民稠艰食常如于饥嵗山深俗犷轻生殆甚于他乡常若治家而长子孙不以传舍而茍嵗月此由中之欲试谓善后则未知独恃高明曲垂容覆与百姓尔汝倘无惭县山之松竹度一介夤縁或可与公门之桃李寸丹所倚防墨非诬
　　通洪宪【穮】启
　　使者祥刑驰辔浙河之左书生学制问舟剡水之湄蠲雪茧以通名望霜台而归敬恭惟某官一门文脉千古道心公卿大夫交诵清流之徳儿童妇女知为世臣之家表以簮裳淡如韦布先正之识于槐下谓吾郎必做此官伯父之荐于榻前曰臣侄可以为相矧州县之杰声猎猎而班行之步扬扬宜重燠于田氊乃出供于外服清香画防甫畴贤刺史之庸玉节星轺又入才监司之选眷祖宗重亿兆民之命为社稷绵千万年之基必惟其人则锡之福然而平园公既往久无惩奸举善之风濂溪子复生则有泽物洗寃之学见大夫乏材可使新天子择公以行出其绪余乎神采大则冦盗奸宄以息小则墨劓剕宫不寃吏饕戢而疏十愆之刑民力寛而拜一分之赐仰观乾象顿收贯索之光茫俯听师言每説锋车之消息
　　通杨提举【同祖】启
　　持星台之节将指司均问雪溪之舟强顔学制几载积怀于钻仰一朝获爱于察容恭惟某官高山龙虎治世鳯麟飒飒文声笔下六丁之奔凑堂堂正气胸中万甲之韬藏自赞画于宣台早记功于盟府人固逆觇其大用公亦以远者自期遂离州县尘埃之劳径上舘阁清华之选擢昌黎为愽士甫闻晨诲诸生之言命石洪作叅谋又在暮取一人之列咲谈之顷禆益者多乃疏宸扎以趣还亦曰轻车而就熟翺翔宗序驰骤宰途要路立登秪跬步到甘泉之境急流勇退忽长揖出光范之门惟安乎仕止久速之宜故在于咨度诹谋之顷驾言莅止碑颂蔼如官有千斯之储特为土苴民拜一分之赐最系本根不有君子其能乎类非俗吏所为也粤稽孝庙时若文公以南方之第一流为东浙之常平使非但究心于煮摘率为留意于抚摩其风力有王鲁国弗能回其议论虽唐悦斋不少恕聿追前哲丕阐逺猷皇华使臣有光久烦君重侍从近臣虚位留待公归特少需之行且召矣
　　通刘宪干【仲益】启
　　外台赞画耸莲幕之声华下邑承流趣瓜期之消息敬裁尺素庸贽文函恭惟某官振鹭羽仪鸣鸾韵度问西都之人物今有几人溯后溪之家风独传一脉顷从万里而出映朅来咫尺而近天【刘本蜀人寓安吉】盍华贯之先登而竞流之深戒宁迂朝武暂倅使轺风肃宾筵助绣斧平反之议春回谳笔广璪旒钦恤之仁自古惟刑之设官其必以贤而为辅故凡学道罔不尽心峻倚霜台应喜星沈于贯索清归天阙已看云近于蓬莱某占毕陈编跻扳末第鹭洲冷席幸逃羣弟之嘲乌幕辟书猥辱诸公之致虽草檄未工于倚马而范车素取于获禽昨叨汉阙之班今问剡溪之戍冐然来只何所恃哉时异事殊况涉县滩之浩渺雨淩风震尚祈厦屋之帡幪瞻向之深染濡则浅
　　通王宪干【铎】桂检法【康老】启
　　某官清擢薰兰秀分乔木大吕黄钟之在簴静而自和干将莫邪之藏锋动而有勇出处具存于矩矱表里无得而瑕疵守家传教仕之方戒世俗竞流之习试纡朝武来赞使轺风肃宾筵助绣斧平反之议春回谳笔广璪旒钦恤之仁自古惟刑之设官其必以贤而为辅故凡学道罔不尽心峻倚霜台应喜星沈于贯索清归天阁己看云近于蓬莱某占毕陈编跻扳末第鹭洲冷席粗逃羣弟之嘲乌幕辟书猥辱诸公之致一昨叨班于汉阙斯今问戍于剡溪时异事殊况涉县滩之浩渺雨淩风震尚祈厦屋之帡幪【桂启云将令桃李之俱春震风为惧所恃枌榆之有社易地分阴】















　　本堂集巻五十九
　　钦定四库全书
　　本堂集巻六十
　　宋　陈着　撰
　　启
　　通常平赵帅干【确夫】启
　　外台赞画耸闻莲幙之声华下邑承流划报瓜期之消息敬裁尺素往贽丈函恭惟某官清映银潢秀腾玉牒文章辈唐之贺白正而自明礼乐宗汉之间平和而有节出处俱存于矩矱表里无得而瑕疵粤凌溯于丹梯既践于华贲火燃藜杖便合校雠天禄之书云近蓬莱自欲应接山阴之胜遂纡朝武来佐庾司足国裕民出平凖书之议论观风问俗禆杖斧使之勤劳特云婉婉其筹己有洸洸之问伫看鳯綍趣入鹓行某占毕陈编跻攀末第鹭洲冷席粗迯羣弟之嘲乌幕辟书猥辱诸公之致虽草檄未工于倚马而范车素耻于获禽昨叨汉阙之班今问剡溪之戍冐然来只何所恃哉时异事殊况涉县滩之浩渺雨淩风震尚祈厦屋之帡幪瞻向之深染濡则浅
　　通茶盐汪提干【塾】启
　　外台赞画久钦净雪之聪明下邑承流将效戴星之出入敬裁尺素往贽丈函恭惟某官清擢薰兰秀分乔木大吕黄钟之在簴静而自和干将莫邪之藏锋动而有勇既自有家传之宦谱何难办天下之事功粤缥组于夷途交行碑于众口孔鸾在沿固宜溯紫以凌青马罗贤乃使依红而泛緑使轺借重宾幕生辉赞谋乎观风问俗之行益清廉察效劳乎煑海摘山之课随释煎熬特云婉婉其筹已有洸洸之问伫看鳯纶之下亟催鹭序之归某占毕陈编跻攀末第鹭洲冷席粗逃羣弟之嘲乌幕辟书猥辱诸公之致虽草檄未工于倚马而范车素耻于获禽昨叨汉阙之班今问剡溪之戍冐然来只何所恃哉时异事殊况涉县滩之浩渺雨淩风震尚祈厦屋之帡幪
　　通翁帐榦【旂】启
　　某官间世钜材济时伟器魁下六星之光彩炯炯元精胸中九云之襟期亭亭物表自巍科之拾芥盍要路以扬鞭然和鸾每应节以徐鸣琚瑀岂疾趋而取快宁迂朝武来佐使轺顿増礼乐之华坐间谈笑亦有澄清之志分内功名出小小而不凡办多多其可想鉴湖蓬阁方自适于雅怀米廪木天正有须于重望将有诏下以趣公归
　　通王兼佥【煓】启
　　某官清擢薰兰秀分乔木大吕黄钟之在簴静而自和干将莫邪之藏锋动而能勇方抱材于里第皆谓槐堂之英及空臆于玉墀不减梅溪之望盍擕声问径上清华然而和鸾每应节以徐鸣琚瑀岂疾趋而取快既当路笃缁衣之好姑一时为乌幕之游掬水莲池清甚花中之君子倚身蓬阁快哉山上之羣仙
　　通沈支盐【梦忠】启
　　鹾局从容暂试和羮之手琴帘瑟缩正深掣肘之怀幸席迹于同袍敢贽名于尺椟恭惟某官禀姿天秀眼空世妆向上规模看稷契臯防之好様靠里学问得周程朱张之正传表里无得而瑕疵出处具存于矩矱方蜚声于圜桥冠带之亿万如公几人及空臆于丹墀礼乐之三千其言载道盍擕声问径上清华然谓和鸾当应节以徐鸣琚瑀岂疾趋而取快宁纡表着之武暂处均输之官胶鬲之举于中功名已傅説之用汝作事业方芽伫班鳯纶催觐龙衮某跻攀末第展转十年反教人为尝备鹭洲之讲席曰知已未屡从乌幕之辟书偶通汉阙之班来问剡溪之戍立官以为长也亦欲推学爱之心同年固有情乎乃宻借帡幪之力其为归徯罔既敷宣
　　通稽山尤山长【栋】启
　　虎皮峻坐久瞻师道之尊严鳬舃卑飞方媿宦途之跋涉将趋瓜于下邑敢贽椟于中涓恭惟某官一片古心百年间气和而有制大程子之春风清不自竒濂溪翁之霁月去处具存于矩矱表里无得而瑕疵自拾芥于巍科盍鸣鞭于要路然琚瑀不疾趣而取快和鸾每应节以徐鸣曩焉鲁判之横经人知仰北及是稽山之正席道有指南凡阐明孔孟性命之谈政培植尧舜君民之业伫有鳯綍趋归鹓行某占毕陈编跻攀末第鹭洲冷席粗逃羣弟之嘲乌幕辟书猥辱诸公之遇虽檄笔未工于盾鼻而灵素志于朶頥幸通借之己谐愿抱琴而自试县令承流而宣化吾斯未能君子学道则爱人何以教我
　　通交代权县江监税【极】启
　　花县借才夙仰师垣之上客瓜随趋戍偶随贤辙之后尘交组有期贽函惟谨恭惟某官冠云峻阀起日脩名宦学典刑富贵逼人而若凂风流醖借诗书有味而自知卓尔英游异乎流俗是宜通金闺之籍盛白玉之堂然和鸾每应节以徐鸣琚瑀岂疾趋而取快朅来藩辅之地姑司闗之权宻察而寛见谓陈留之有徳往来者悦殆几岐市之无征尽职之外何求当路之间争致百年而后修经界之政独泛雪舟一日不可阙亲民之官就纡墨绶果不动色而羣吏氷立少试手而百度鼎新出小小其不凡办多多其可想己闻老穉共歌桃李之阴清将与神仙同驾蓬莱之云近某一科奚补五辟自劳分坐虎皮仅免嘲于羣弟更栖乌幕偶见録于诸公选海幸而获逃县滩廪其欲涉若为縁防兹忝交承忠以告新必不尔音之金玉永以为好毋慙他日之笠车心之所倚言不能尽
　　通赵丞【宾天】启
　　望高赞府久钦大雅之不羣职重字民殊愧俗儒之未达趋仆仆贽椟防防恭惟某官清映银潢秀分玉叶文章辈唐之贺白正而自葩礼乐宗汉之间平和而有节方巍科之拾芥盍要路以鸣鞭然和鸾每应节以徐鸣琚瑀不疾趋而取快自一行之作吏复再转以为丞二松千竹之间固便雅趣八座六曹之任转待老成将有诏催不容淹久某一科奚补五辟自劳分坐虎皮仅免嘲于羣弟更栖乌幕偶见録于诸公选海幸而获逃县滩凛其欲涉同官为僚将缔云仍之好赴厅议事幸无晴雨之殊依向良深敷宣罔既
　　通杜簿【英强】启
　　鳯枳淹贤已仪庭之在望牛刀试令偶问路之有期庸修尺牍往贽丈函恭惟某官姿抱天秀眼空时流干将莫邪之藏锋动而有勇大吕黄钟之在簴静而自和严君子出处之方絶世俗炎凉之习宁少迂其朝武以暂领于簿曹昔徐子之在鲁山随有集贤之荐郑公之去泛水即膺御史之除既轨辙之迹同将丝纶之命下某一科奚补五辟自劳分坐虎皮仅免嘲于羣弟更栖乌幕偶见録于诸公选海幸其获逃县滩凛其欲涉弦歌学道恐难免其迂疎簿领有人幸相资而料理
　　通刘尉【次中】启
　　刘渭南之吏能人碑逺播陈太丘之德政家谱无传及是趋瓜往哉贽椟恭惟某官姿抱天秀眼空世妆方育莪于璧水之间英华己露逮斫桂于丹墀之上姓字尤香便宜防足于华途必然范车于大道雅傍曲湖之胜乐为少府之游子余在同列之中知名以学景升为刺史所爱苦节斯旌竚看鳯綍之班早应鶒滩之防某一科奚补五辟自劳分坐虎皮仅免嘲于羣弟更栖乌幕偶见録于诸公选海幸其获逃县滩凛其欲涉垂五色捧固知暇日之从容种一县花幸共春风之披拂
　　通孙监务【世辅】启
　　脩才发轫小试曹丘老令携琴来趋瓜戍为寮伊俶贽敬以先恭惟某官天分甚都风流可挹习法度宪章之久絶过腐儒于簿书期防之间多种阴徳厌踏软红之驿笑游访雪之溪不知人醉而我醒惟觉圣清而贤浊侧闻使者己深赏于璧题有若郎君宁久淹于筦库行将直上否亦平分某一年间闗十年奔走虎皮分坐幸逃羣弟之嘲乌幕赘员狎被诸公之辟偶离选海欲涉县滩读律欠精若为当于肻綮论材素拙何以了于催科率尔来前凛乎淑后宰邑而号慈母窃慕古人议事而过长官愿従今日书不尽者躬以檄之
　　通谢寄屠倅【雷发】启
　　笑指行图蹔迟展骥穷栖旅琐方忝飞鳬亟谋裣衽以恭先遽辱使函之逮下恭惟某官道徳之具文章之渊两火一刃信地灵而人杰千岩万壑尽气盖而胸吞粤従分丹桂之香便合寓紫薇之直然琚瑀岂疾趋而取快和鸾每应节以徐鸣屈高士于枳轩不屑勾检试敏材于李掾见称亷平筦库之职劳而弗辞弦歌之化久而自畅人皆欲挽来而莫得公独以归去之为高与李绛为同年岂忘乎旧【自注云与贾相同年】处厐君以别驾使信其贤而况新安亦曰道院将见方外之怀可识中书之状易闻相君言焉宻致贤材之荐天子若曰早与少卿之除机防来时梯升有日某跻攀末第展转十年分席鹭洲幸免嘲于羣弟授书乌幕偶见録于诸公曩叨汉阙之班今问剡溪之戍冐然来只何所恃哉不图言偃之宰武城获事阳城之居晋鄙使爱人以徳或容窃防于枌榆则为政不难庶可回春于桃李通名之始因谢以祈










　　本堂集巻六十
　　钦定四库全书
　　本堂集巻六十一
　　宋　陈着　撰
　　启
　　谢饶帅应龙举陟启
　　举词云政而有文劳而不拙路碑交诵其美邑锦粲然复新
　　墨绶效官谩试书生之迂説翠函荐士遽叨师帅之殊知得非所求荣甚而惧窃惟某官圣门重四科之设政不兼文阳城安下考之书劳宁盖拙以才难之自昔而俗薄之如今未睹偏长孰能兼美况欲取诸县滩之险又安得有人物之全使或被于过誉恐适来于羣诮如某者信书成癖执器为方六尺之躯欲先立其大者一贯之学犹或困而知之偶然得官媿其非分误诸公之采菲俄五纸之攅花转而趋汉阙之班及此问剡溪之戍此行甚勇谓可鸣将有所为动成胶柱民如儿而失哺吏若鬼而能神牒诉之委满前币庾之储筑防平原自输税倚平原者不肯输【王脩斋自如期纳税其戚族等一文不输饶瑶山得此启即缄示修斋凡宗戚人至修斋必出示而戒之曰吾甚惭于陈宰汝等税赋须纳七八分自是公赋稍集】齐市无乱人霸齐市者輙生乱【旧县吏郑府属者充福邸及王府干办凡民讼者皆出入其手其门如市其势如火其余强良不逞之徒挟贵势虎而翼者比比皆是】隂肆含沙之毒明交吠雪之声然而去就之际在我甚轻祸福之变非人所料第恐有慙于知己唯以必葺而为心未知焉得仁若何以治其次莫如猛终不忍施宁为俗吏之所羞肯以迂儒而自鄙庶相孚于己日俾尽革其余风平易近民人或议其闷闷高明在上公独信其肫肫朝歌之辔特纵而寛单父之肘不使之掣在下位获乎上谁敢侮之以善教谓之忠庶其可也免旷瘝而已幸敢幸觊于其他忽叨飞椟之褒乃在积薪之上一章四句不尽光荣合璧连珠未足贵重殆如昌葅之酷嗜忘其藻鉴之误加兹盖恭遇某官元气所都古道之的据韩范功名之会寛収人才执欧苏文字之盟乐诱后学谓仕宦莫难于为邑其规猷每足以观人弃短取长扬清激浊遂使诗书之余子亦防爼豆于公门某敢不恪守素存勉求新益投身沸鼎未知盛徳之能酬托迹仭墙以遂终身之大愿寸丹所系防墨非诬
　　贺浙东刘仓【良贵】启
　　庭纶涣渥庾节分华宸扆简知暂借星车之重乡闗望拜共歆昼绣之荣【刘温州人】吾道有光万物生意恭惟某官学该今古心妙经纶天霞云鹤之高标亭亭絶俗氷柱雪车之清气凛凛逼人勲名将掀掲于两间夷险不转移于一节出则朱幡皂盖尝切为民入而金掌玉墀惟知致主必欲以孔顔之事业直可使尧舜其君民比尹神臯特推豪末氷壶清彻汚吏望而毛寒水鉴平明小人得以情白惟事人之道直或得谤而名随上念沛丰实为扶翊防印者乆揽辔其谁非硕徳重名不足任澄清之寄非宏才博学安能为裕足之图爰资英儒以副隆委不然今日之举奚必我公之求浙河以东复快覩淳熈之政绩岩廊之上方畴咨庆厯之贤才伫俟鳯函趋归驹辔某信书成癖执器为方叨缀末科恐负平生之志辱知当路不辞屡辟之劳获通籍于周行或移舟于剡曲始谓鸣琴而可治竟如胶瑟之莫调忽戴苏天若为李地受容受察唯知洁已以奉承可睹可亲幸许及门而造请不尽贺意寄诸无言
　　贺淮东领【元发】除两浙漕启
　　奎府陞班日畿董餫锋车向阙带江淮秋水之清英荡倚天正吴越福星之度纶言涣发舆论欢腾恭惟某官光岳间生斗山重望序汉相传家之宦谱有徳者兴主谢公仕国之文盟厥声以大惟品髙而莫及自宦盛而不知寓直秘书蚤极诸儒之选学为宰相亲结九重之知亟跻蹑于堦实栽培其逺业比领饷节使昭外庸果而士饷而歌时作焚龙庭之气敌知有备尽销投马棰之思惟帝念功在师锡命俾入承于宻防以自近于中枢既令四辈之趣行且与羣臣而熟议西北之事尝窘随见活棋东南之力可忧盍资防刄廼防防于华阙俾将漕于神臯天下若曰迂途吾君则有深意以壮邦本以侈乡荣足国裕民则局面谙熟观风问俗则人情谂详明效易为最声可待冦氏给车河内未酬转运之劳萧何餽闗中即有相国之拜某信书成癖执器为方叨缀末科恐负平生之志辱知当路不辞屡辟之劳转而趋班及此代戍谓可以鸣琴而治胡然如治丝之棼盖土瘠民贫艰食常如于饥嵗山深俗犷轻生殆甚于他乡枭狐强伏以思号鬼蜮宻藏而伺隙乆己为之岌岌谁复谅其区区思得名世之大贤以为归倚庶使平生之素志或可设施老夫似巧于从人明公适来而当路喜而不唯飞梦于轩墀察其所安倘垂情于辔防其为依向罔既敷宣
　　贺浙东韩宪【禾】启
　　衣绣起家褰帷问俗转钧甫定新九天雨露之攽弄印何迟重一道风霜之寄有识相庆不闻异辞恭惟某官元气所都善类之主靠里学问是周程朱张之的传向上事功看韩范富文之好様自姓字升闻于九陛而声光随塞于两间以文印之单传开明后学以讲师之三昧启沃上心虽疾驱有逺到之期而少却乃怒飞之势帝睠左浙时维南阳非长才敏学不足以剸治非硕德雅望不足以镇肃爰提宪节特畀儒臣水鉴平明小人得以情白金茎峭洁汚吏望而毛寒伫有闻于咫尺之天宜径造于钧衡之地第恐诏召先于政成某嗜古如饴与世无味父师左右颇闻所学之指归宇宙中间欲免此身之愧怍庶全存其在我敢侥觊其有他仕而为贫初非得已使之为宰亦自信之迨抱琴而一来甚胶瑟而无措思得道谊之宗主以为依归庶几学爱之初心或得展布若为之地忽有我天尽日拙劳怅无阶而负弩委身容察兾有路以登门
　　贺新除浙东家宪【铉翁】启
　　中诏起家外台司臬绣衣持斧乍辞汉日之邉熟路驾车未觉周原之逺观瞻之下精采维新恭惟某官髙名斗山邃学渊海出尘抜俗生东坡之后百年【家翁眉州人也】揽胜饕竒自西蜀而来万里培植传家之业发挥经世之猷吾国自为之精神天下想闻其风采粤廼缥组然行碑出长则任州县之劳细民胥庆来仪则为朝廷之瑞善类相观虽材钜而难容誉重而见忌然姜桂之性弥辣松栢之姿自坚吾道非邪重为已任有臣如此简在帝心将纳于清彻之班姑宠以光华之遣况地以近亲而重而今之持宪者难非深厚如吕坦夫不能靖变非精严如周茂叔何以洗寃亟起我公徃钦此寄不然弄印之已乆岂无揽辔而先登水鉴平明小人得以情白金茎峭洁汚吏望而毛寒上以广钦恤之防下以副澄清之望行且柄用此特刃余某嗜古如饴与世无味父师左右颇闻所学之指归宇宙中间欲免此身之愧怍庶全存其在我敢侥觊其有他
　　嵊县初考谢刘帅【良贵】启
　　台阃开宻倚万间之庇歌强学滥叨初考之书安有受容而不知谢伏念某得官已晩试令何堪听讼欲简而尚繁未能化服催科宁拙而无巧又窘公供妖思夜半之号毒蜮伺水邉之影人皆为之岌岌谁复谅其区区盖辔而稍寛则朝歌治肘而或掣如单父何不有我天讵至今日兹盖恭遇某官光岳间气国家镇臣一节观风清映浙河之秋月十连作屏横陈蓬岛之瑞云其培植人才乃平生心以激扬吏治为第一义是令迂濶亦借成全某敢不益谨厥脩不忘所主轻舟涉险未知嵗月之何如明镜悬空尚鉴氷霜之自属
　　回寄居张尉贺考启
　　鸣琴不韵下考滥书贺椟有来髙情过誉荣斯多矣媿又倍之窃念某偶然得官及此试令催科甚拙幸其相体而乐输爱民虽勤或者未沾于实惠常虞旷败隂借扶持不能布多谢之私何輙被好辞之宠永为好也愿言无负于襟期能勿诲乎尚有方来之嵗月
　　回徐尉【涘】通启
　　学裁桃李愧非县尹之流风企望枌榆喜接吏仙之清望徒得君重实获我心恭惟某官出月襟怀连城先价东莱先生之乡俗徳谊相先【徐婺州东阳人】节孝处士之家风范模独正道将行其自信时虽晩其奚伤盍径跻笔槖之班廼亷取弓刀之职一命以上皆可及物况最亲民吾儒所学岂在谈兵第烦司警防被鳯纶之宠早谐鹤防之详某嗜古如饕为贫而仕得地百里倘酬学爱之初心报政期年不减拙劳之旧态未知善后政赖同寅幸少府之肯来似老天之为我亟催行色好寻野路之梅愿结淡交共饮雪溪之水寸心所向尺椟未殚
　　谢家宪【翁】举陞陟启
　　举词云卓然有立介而能通使居台阁之官实允缙绅之望
　　绣衣行部所至肃清墨绶效官乃叨陞举曽无平生之素可谓特逹之知某窃惟监司之官要在扬清而激浊县令之职类称学道而爱人至于访察之初毎有蔽欺之患誉阿毁即墨鲜不惑于所闻使肥亷中弁能无遗于未见自非舍之世妆之外识之古眼之中则于孤寒谁其荐引况如某者梅枯犹活荼苦如甘受命父师凛兢兢乎本色授徒乡曲凄冉冉其中年偶然得官知其非分亦曰一命以上皆可及人茍得百里而君庶几行志幸获迯于选遂来遡于县滩頋瞻雪溪宻迩霞峤谓山深俗美可适意以鸣琴而世异事殊竟投身于沸鼎然而迂乃其学拙本于姿纷乎应酬而无涯随所抵牾而罔觉居今之世岂其徇俗之皆非泥古之心亦以信书之成癖怪屡遭其吠日毒且伏于含沙自頋此身为何人安能毎事而尽善惟知无过之地当反而求如其获罪于天殆不可逭徒恃二天之覆以为一日之安揽辔之来未敢望风而走除途以俟将为请命之图过防包函免赐汰斥方抚躬而自幸忽荐目之遽腾靖惟然何以得此取诸賔客则逰从之未尝采诸士民则是非之方起頋独行于公道若有出于私情人固难知已尤莫喻如南轩取滋味于食杞胜供膏梁如康节以根拨而见花畧去枝叶载披华衮益悚懦襟松栢之寒未深立何能卓山林之胜犹痼分奚以通至云居台阁之官抑恐发缙绅之笑兹盖恭遇某官斯文元气善类泰山运用天下之规模十分正当掲取人才于衡鉴一切平明凡或品题之过情盖有作成之深意遂从属部首举非才某敢不谨谨受持惺惺防检功名余事惟忧道谊之难盟宇宙中间幸有门墙之为主寸丹所倚防墨非诬





　　本堂集巻六十一
　　钦定四库全书
　　本堂集巻六十二
　　宋　陈着　撰
　　启
　　谢刘帅【良贵】举陞陟启
　　举词云醇实无华脩饰不茍以儒为吏百里徳之
　　拥碧幢而植节清照连城腾翠剡而荐才滥推属邑惟求之者弗予故得之者为荣窃惟监司之官要在扬清而激浊县令之职类称学道而爱人至于访察之初每有蔽欺之患誉阿毁即墨鲜不惑于所闻使肥廉中牟能无遗于未见自非舍之世味之外识之古眼之中则于孤寒谁其荐引况如某者荼之余味梅之宿根苦无他求本是山林之性贫不自活勉为墙屋之逰偶然得官知其非分亦曰一命以上皆可及人茍得百里而君庶几行志幸获迯于选穽遂来溯于县滩頋瞻雪溪宻迩霞峤谓山深俗美可适意以鸣琴而世异事殊竟投身于沸鼎然而迂乃其学拙本于姿纷乎应酬而无涯随所抵牾而罔觉居今之世岂其徇俗之皆非泥古之心亦以信书之成癖怪屡遭其吠日毒且伏于含沙自頋此身为何人安能每事而尽善惟知无过之地当反而求如其获罪于天殆不可逭徒以泰山之可恃忘其渊氷之为危朝歌之辔特纵而寛单父之肘不使之掣茍全存而己幸何推借之敢望莲非富花濓翁自爱杞惟苦叶坡老所求人固莫知已犹未喻载披华衮益悚私襟唯谨朴而自将岂醇实者犹强勉之不足如修饰何未知饬吏之以儒安见及民之有徳兹盖恭遇某官斯文元气善类泰山运用天下之规模十分正当掲取人才之衡鉴一切平明凡或品题之过情盖有作成之深意遂从属部首举非才某敢不谨谨受持惺惺防检江河世变未知一苇之可航松栢嵗寒尚有寸心之如鐡欲报之徳不知其他
　　谢京尹潜户侍【説友】举陞启
　　举词云才具既优风力尤劲蔼然邑最溢于涂歌
　　应诏荐词云端介而不徇乎物
　　山邑承流徒重拙劳之媿地官荐士误叨特逹之知得之若惊感而至激自古在昔知人为难子游学爱之心必之武城而后见鲁恭化理之迹不往中牟而奚闻孰有身居紫清界之间而能目及尘埃吏之底况如某者荼之余味梅之宿根苦无他求本是山林之性贫不自活勉为墙屋之逰偶然得官知其非分亦曰一命以上皆可及人茍得百里而君庶几行志幸获迯于选穽遂来溯于县滩頋瞻雪溪宻迩霞峤谓山深俗美可适意以鸣琴而世异事殊竟投身于沸鼎然而迂乃其学拙本于资纷乎应酬而无涯随所抵牾而罔觉居今之世岂其徇俗之皆非泥古之心亦以信书之成癖怪屡遭其吠日毒且伏于含沙自頋此身为何人安能每事而尽善惟知无过之地当反而求如其获罪于天殆不可逭况善政本不在于催科之末而近制乃以为课吏之先国用之需固日捉襟而见肘民生之困又以剥牀而及肤缓之则上无以供急之则下益以病两难之际相体者谁兹板曹属之我公而儒术行乎天下以不可违之期防请捷于应声以未易治之奸蠧闻严于束湿伊主维其已幸何推借之敢望莲非富贵之花濓翁自爱杞为苦硬之叶坡老所求遽削奏通以阶荣进载披华衮益悚私襟五技易穷于才具乎奚有一痴不化谓风力而则非何最状之足歌恐执事之过听兹盖恭遇某官斯文元气善类泰山运用天下之规模十分正当掲取人才之衡鉴一切平明凡或品题之过情盖有作成之深意遂从属部首举非才某敢不谨谨受持惺惺防检功名余事惟忧道谊之难盟宇宙中间幸有门墙之为主寸丹所倚防墨非诬
　　回剡赵登仕【登炳】谢漕请启
　　宰得人乎夙擅竒于乡校兄及弟矣果连捷于计闱窃与有荣胡然过谢恭惟某官先辈剡溪之秀衰日如春乐有贤父兄自相师友学必先器识发为文章议论切于救时功名特其余事比就防而羣试宜凯奏之重新千取百焉徧东西浙而曽几一为元者看大小宋之争先某快覩香名笑迎喜气束书此去共看平步之等闲得意来归应媿少年之涂抹
　　回剡赵登仕【文炳】谢漕诗启
　　鹗荐羣飞莫重千焉而取百雁行屡中罕闻二者之得兼何谢我为请为君贺恭惟某官歌几席师友家庭丰度崇深天孕越山之秀笔端潇洒地函剡雪之清谓读书本不为名而进身必由举业以此众战恢其刄余浙以东西避文澜之层出斗之南北占魁柄之横陈某素深相知尤切助喜虽曰等闲而平步实映壮图因思涂抺之少年恍疑昨梦
　　回剡童秀才谢解启
　　乡老献书而王受复抜其尤县次续食而计偕莫供是役何多谢我倍切欣然恭惟某省元秀孕越山清函剡雪顔居虽陋頋所学之何如韩业既精要其勤之亦甚就有司而羣试喜奏捷之重来跋予望之念蓬莱之曽近至尔力也期杨叶之必穿
　　贺浙东常帅【懋】启
　　出纶西垣作镇东辅顷辞紫界顿开苏月之明今拥碧幢还占蓬云之近列城刮目吾道増光恭惟某官根本华嵩精神氷雪范景仁无心之为勇见谓至诚张忠献有志乎济时足当重任惟源流于古蜀尤磊落于今人越其缥组以来深矣缙绅之望豸冠执法绰有祖风豹尾陪班光昭先徳为第一人才之选实二三执政之阶岂不能拜稷契于岩廊而偶欲借龚黄于畿甸上乆不见屡兴宣室之思吾今召君孰谓淮阳之薄重为帝乡而轸念必得儒臣而践更谓左右冯翊之攸闗于内外重轻乎何间乃颁宠命匪曰迂途共传前日之福星复领东方之帅节指秦望以为实地压伏吏饕翻鉴湖以为防波存活民命以充大用式副隆知某木之老心山之癯骨中年入仕书生气习之难除一日临民世味酸醎之逈别况此古剡异乎他邦闾阎疾苦之隠防尽吾心而或获邸第豪强之轹折以理而弗甘虽与鸿雁以茍安或虞鬼蜮之窃发强饮清溪之水独悲出岫之云然祸福无常天地临之而奚恤依归有旧春秋知我之难逄使公独为此来造物一何其巧莫前驱而负弩敢再拜以送书黄河一千年窃自矜于防遇百里半九十政有借于扶持不尽贺忱见于言外
　　回剡交代李宰【典宗】通启
　　天陛疏荣雷封借重西风吹送带双溪八咏之清北水溯防揽两火一刀之胜欢腾接壌仁满先声恭惟某官根培嵩华光粲斗牛存名臣家之笏自应徳符读太史公之书心传文印伟门荣之复立善宅相之能成【李乃乔平章行简之甥居婺州东阳乔公奏官】惟知于礼义上行所为皆宇宙内事粤乃缥组奕然行碑纠邑非劳相与垂帘于昼日从军有乐抑尝击楫于中流既熟观西北舆地之图且与闻东南民力之语浊世公子惟狃华腴田畯农官又尝艰阻斯外庸之积者厚盍中处以酬其劳谓上界清优固足养登崇之望而下民疾苦政欲推学爱之心比通丹墀之班乃注一县而出耻捷径以荣进办实地之事功有如剡人素属贤望壮生生之气脉脚有阳春转闷闷之精神手惊霹雳以通材居最近民之地此昔人収不下堂之功自公召之不驾行矣某栢之心苦荼之味甘学不为官家世科名之偶继贫而就禄书生习气之难除一行几遍于江湖重寄忽叨乎民社决然行志忘其匪才逮抱琴而此来甚胶瑟而莫措民俗始虞其顽犷犹可革心势家交肆其豪强未甘循理最是为饥而寛敛不堪奉上之急符徒自其拙劳或未免乎讥谤何幸及时而问戍政望匿垢而掩瑕陈太邱所行何有徳仁之绥抚李光弼为代巳知气色之精明
　　嵊满谢贾太傅【似道】启
　　元勲賛化开天地之清明拙令逄时出风波之险阻虽公造之宻庸无迹然私情之真感自知盖弥纶政经固始于庙堂之上而通行仁脉莫近于子男之邦粤秦汉以到今如卓鲁其能几健茧丝者忘保障盗臣所为工法律者去诗书贼民斯甚遂使环四海之内不复睹三代之风讵图纯用于书生乃获亲见于今日第如某者栢之心苦荼而味甘山林授徒不知老之将至塲屋信命而有时乎为贫繇迂学之见収凡薄宦之所至素飡为惧夙志自将纷云路其扬鞭误知独众浩雪溪其荡桨乘兴如归昔亦有闻剡犹易治自谓昼帘之可乐谁知古辙之已非瞻言校庠彼疏既鞠问及帑廪如磬斯垂依慿者虎翼以相挻哗讦者鲸牙而交刺况乎异常之水旱见于连嵗之夏秋上下煎熬或星火之符当奉闾阎穷困而旦夕之命不谋焉一愚丛此多事急之以猛恐扞格之难通迟之以寛将优防而尽废此之谓两难之际何以副百里之心尚思合宜亦曰有序教化者本听讼次之抚字之中催科末也此先儒之至论乃职分之当为天之降才颇自量其分寸日以继夜欲粗得其绪余齐民或谓之平平巨室则为之落落岂故抗豪强之马窦每纳之忠方稍明曲直于赵秦反加以怒或含沙于无影或吠日于不隂祸福固非所知去留则乌可苟然而泰山在上万物皆有以托根皦日方中百怪何从而舞怪所恃在此终幸无他兹盖恭遇某官义全君亲仁任宇宙梧桐生矣身植朝廷之众芳苞苴行欤首清宫府之一体以至简儒流之雅望又将扇方国之亷风气求声应而防干阳长隂消而为泰遂令学制亦忝包荒某携琴以归望舄而谢倘克勤小物念尘埃棰楚之余则可以终身在造化钧陶之内由中之悃此外何言

　　本堂集巻六十二
　　钦定四库全书
　　本堂集巻六十三
　　宋　陈着　撰
　　啓
　　特除京签谢贾太傅启【咸淳七年辛未十一月二十六日差通判杨州次年正月五日缴进特改除】
　　治中从事甫寻方外之盟幕府赘员俄转日邉之步此公造曲成之有意故误恩狎畀于非材得之若惊荣而实愧泛观在昔有若诸贤吕献可既知翼城仅从定国之幙刘仲偃【韐之】已为狄道止签武胜之书葢宾筵之间不比他官而京辇之下尤称要地虽名流未尝轻授岂常人或可冐居某局以陋姿痼于宿习莲生逺水分不为富贵之花竹倚幽岩颇自爱脩平之节漫学琴于彭泽因鼓棹于逵溪雪月光中凛一寒之惯忍风波险处汹万变之难支而书生则信其迂畊叟则安其拙及瓜以代杖策而归稚子门仅三间之破屋举家食粥乏二顷之良田况存椒桂之余辛肯与草木而俱腐觚棱在望衣袂自扬何处无鱼羮惟欲行乎素志监州有螃蠏非求餍于老饕引脰间钧冥心化笔题舆而曰陈坐已骇傍观骑鹤而上杨州又谐暗想信用已之太过方汗顔而自羞曾未逾旬乃叨再命俾泛莲于盛府就索米于长安脚底云生免迟回之嵗月靣前路稳无迢递之江山如此恩斯岂其偶耳兹葢恭遇某官以太平致主以半闲养亲目俱下者十行笑阅庙堂之事髪一沐而三握乐延山泽之癯且不倦于笺天要举无于遗野遂令踈逺均入陶镕某敢不进答异知退思本分举头霄汉滥陪风帐之从容挥手尘埃妄许氷壶之照映欲报之徳难宣以言
　　京签初考谢贾太傅启
　　大化为炉防公朝之元气一寒赘幙报新嵗之东风属初考【阙】圆溯上台而知自冐裁斐简敬冩轮囷窃以賛画神臯本示选中之特用置身忌府或难分外之曲全葢积之者在湏防而计之者以嵗月唯乾坤广大斯免文法之拘唯涂辙清夷可安趋向之正倘匪夤縁而邂逅若何分寸之跻攀伏念某栖栖何为景景徒在凄凉嵗晩蹇谁留兮中洲浩荡波流羌吾爱此初服粤回舟于古剡谩施檐于长安问之在朝乃青天白日之世列于在位皆黄河泰山其人夫以踈逺之踪而睹盛明之际亦云幸甚宁不跃然然而麋鹿之姿亦自嫌其为野鸟虫之又当听其在天辄赋问钧分盟岸帻顾叨福笔之启拟俾预筹帷之走趋黄门舅之亲虽无挠致苍头奴之贱谁不干刑社防以奉头而逃宫貂且重足而立第防浩穰之防尚多酬应之难出鬼入神狡焉吏舞刈晴耕雨丛以民争执所存之拙方动惟见之龃龉今夕何夕循环忽其及期彼时此时全璧出于过望念言至此夫岂偶然兹葢恭遇某官动师圣贤静镇宇宙行周官法度本闗雎麟趾以为心表汉志驰驱与伊训説命而同意犹欲人才之相与以承事防之方殷若曰京府之官攸闗实用虽于宾僚之末亦采微劳未尝深致于瑕疵遂获茍逃于瘝旷某自今以始图惟厥终日徃月来奚敢混浮沉之迹天髙地下尚欲全覆载之身有渝此言是负所至
　　谢京尹戸判吴府卿【益】举陞陟启
　　举词云笔可扛鼎气欲凌云幙有此贤一府重矣
　　天京大尹笃平日之深知风幕赘员忝先旾之首荐是所谓特达之举亦可夸希濶之逢欲贽瓣香辄蠲尺椟窃惟古道之彷佛多重事之牵聨涑水翁之视元城葢亦以旧逰之故张公子之于无已犹未忘平生之情自真厚之意不闻而论荐之风已戾便俗态者以影响奔骛为巧竞时妆者以脂韦突梯为贤岂伊木强自信之愚乃辱葑菲不遗之爱傍观动色前辈盛心如某者肮脏之踪踸踔于世功名念薄蹇谁留兮中洲宇宙日长羌吾爱此初服冉冉头颅之迟晏平平资格之浮沉矧神臯号众大之区而宾筵非迂拙所防少自偃蹇则谤议交集谩不可否则本领何谓火就水流匪直随阳之雁江空嵗晩瞻言止屋之乌葢尝端居靖念畴昔以椒桂之性不改何芰之嗜独伤方皂葢行春首谓朱云之可吏暨绣衣立汉欲取石生以为才甚顾四方上下之相从安得五行堪舆之俱可讵图结习迄遂趋承然方头薄命之自安岂白骨成人之敢觊忽防甄録加以衮褒荷厚意之相期拊懦而有感笔非扛鼎徒飒飒以奚禆气匪凌云特景景者犹在是皆以爱而忘丑居然冝黜而反陞诵稻田公秧之诗尤知自许在李塲江梅之数他复奚求兹葢恭遇某官忠厚为心精神满腹家声未歇义丰先生之单传璧记相望恕斋老子之华躅方且于弹压余事之暇为收拾多材之谋遂俾琐庸未忘绨恋某得非所称惧甚于荣画诺笑谈何有竒于盛府峥嵘肝胆尚不辱于公门无限旗未殚古笔
　　通黄京尹【万石】启
　　诏大司徒行京兆尹鏁钥非凖不可乆借蕃宣朝廷有范无忧畴咨弹压先声伟甚众听竦然洪惟国朝最重畿服在开封日惟杜正献包龙图则贤繇过江来曰吴康肃李寿翁而已慨风涛之如此人物之防何不图三数年骤易之余乃有第一流出当其任恭惟某官如松斯立于冈之髙当当亭亭了无川洛朔之三字浑浑灏灏葢合惠尹而一人早见知于先皇遂大用于今日为諌官为御史气貌犹类于端淳好太守好监司声名防遍于闽浙西清之班寀峻古邺之水不浑天子曰嘻乆不见生矣识者相庆是以公归兮伫二童疋马之肯来实四海九州之签属乃涣文昌之拜乃严【阙】部之权方今官府清明条贯快活无苍头奴之贱以干吾刑无黄门舅之亲以挠吾政宫貂且重足而立城狐已息影而逃夫岂求治办之名所当究体仁之学必市价平而民食足必奸吏戢而下情通必勦窃攘而安善良必省力役而抑浮末使吾儒之效顿白则斯道之福寖昌明公实优为之事任有大此者某一迂难化四知颇严自笑头颅宁是向阳之花木常存面目恐惭盛府之芙蓉讵知末路之遭逄获与崇垣之奔走不量狂斐法当奉昌黎之书所觊登庸尚可徂徕之颂栞摩语短归贺意长
　　京签考满谢贾太傅启
　　师垣公造函覆一寒京幕赘员侥逾两载心自知其恩重口欲语而言轻惟今行都视开封府凡我从事亚尚书郎上惟精选其所堪下欲妄希而不可然地大物众应酬固异于寻常而天髙听卑非是莫逃于咫尺凛乎祸福之变分于颦笑之微是虽长材未易全璧如某者凄其苦学痼于钝资山林嵗月之消磨蚤成晩态枝叶风霜之剥落独抱初心自叨一命以来十有九年于外江湖之上鸥鹭讶其徒劳田里之间鸡犬安其为拙吾斯未信时乎为贫比来误録于公朝随使再趋于尹府谓州县小吏或饮氷食檗之余而京帅底寮非泛水依莲之比故其投之以剧所以玉女以成退惟孤踪更事四帅如王恂者诚笃孑孑忳忳如少防者谨亷悄悄翼翼或治盗以吴公之刚决或去吏以包老之严明能无从乎何如斯可五方异气酸醎不能与以人一气所归冷暖自知其在我其间不无扞格于法冝受谴诛而获终更夫岂幸致兹葢恭遇某官以大忠翊再造以平章槩万殊防舞春融谁识丹心之忧国玉围日减惟存铁脊之柱天念事防之无穷知人才之难得其于弱植尤累曲全若曰鼎受盐梅姜桂有时而为味塲裁桃李樗栎何碍于托根曽不待于呈身乃如此之知己防持下考惊讶旁观某亲及古风幸生今日春和皆乐岂草木之不如嵗寒后知尚松栢之可证是之谓报过此何为
　　除京倅谢贾太傅启
　　京帅首差纯用儒生幕府底寮躐跻郡佐端自曲成之造斐然直谢之辞惟神臯不比份藩而倅贰实为少尹非声望素着何以助弹压之威非强敏有余何以赞发摘之政如徒以登畿之乆遂使之越阶而升或非其人则玷此选矧东坡留印之地生气犹存而南渡驻跸以来名流能防如某者髪种种矣心景景然玉川破屋之数间悠扬归梦白山断虀之数块隽永余甘只宜老于其间而乃仕而在外顾瞻世事有时抵掌而悲歌酬酢人情或者转喉而触讳亦自知其迂濶非所便于驱驰顾于浩穰之区命以闗决之寄而况半赭衣之盗芟而有逋诛五斗米之师啸聚而能为梗欲如仁愿杕都城之窃欲如王祥歌海沂之康人亦有言干羽非觧围之具吾斯未信负乗乃致冦之基凛然如立于薄氷深恐有孤于大化兹葢恭遇某官养乐以同众乐恱生以厚苍生为帝者师辅干刚以防二之位权造物柄开泰运于十变之余正月之吉始和阳明之徳用事夹袋虽富进退何有乎私情登门虽多可否一裁之公议扶植万年之宇宙感会千载之云龙遂使卑飞亦叨要用某敢不仰懐知遇益自激昻近天之光非曰徒分于风月穷日之力或能少补于涓埃
　　代通叶京尹【隆礼】启
　　京毂借贤羡风棱之弹压恩纶起废依日甸以驱驰叨缀寅寮敬涵子墨恭惟某官受天间气为世伟才清水淬锋烁烁精神之应物黄河赴海滔滔议论之惊人顾徐步于宦途得静观于世变化忽改诏墨遄飞陞华戎监之聨倚重神臯之寄掀官府云连紫障之家出没市尘日有赭之盗调度夺于队花之无艺狱讼掣于刻木之通神尹正尊于九牧动系观瞻京师统乎四方有闗治乱在端严于表则与深固其本根然而积可哀欲言先咽转机闗而甚难非力量以不可幸归敏手庶展规如杜开封无干私之权要知许京兆皆敛迹之豪强新功有成大用未晩某朴忠自信迂濶无竒出位有言感上恩之寛大杜门念咎分终老之休闲不图易辙之初亦预招旌之末滥司庾政实在王畿既咫尺于声光岂寻常之遭际忧心虑逺茍有利于国家同寅协恭毋不屑于教诲
　　代前人通陶漕【炽】启
　　名流将漕尽提浙水之东西误握乗轺滥处福星之左右巧为之地幸出于天恭惟某官学探渊源文承法度讲明识到如水止以波澄涵养功深自风光而月霁葢有胸中之礼乐实该天下之经纶既受用于平生冝简知于当宁擢武戎监畀以计台方上下之利交征不堪着眼而东西之力已竭尚忍剥肤能寛防分此第一义粤自使华之驰辔共欣君子之得舆必有良方力扶壊证封植根本但令生意之有余飞挽粟刍何患正供之不足将见尽行于古道庶防无负于初心公论所归大用非逺



　　本堂集巻六十三
　　钦定四库全书
　　本堂集巻六十四
　　宋　陈着　撰
　　启
　　代前人通平江洪发运【焘】启
　　拥双旌而将漕方倚贤劳分一节以起家偶同王事巧为之地幸出于天恭惟某官学问渊源襟懐轩豁三苏自名节入父子有传二宋以文章称弟兄相印属时多事当宁急贤岂无乔木之臣孰若平齐之后分扶冯而开府以防本根合淮浙而建台以通餽饷既身兼于重任想心瘁于深忧峙乃糗粮日应癸庚之诺简其卒伍云聨戊巳之屯兹虽皆系于大经正自不劳于余刃乃若江襟钜海蹴万里之波涛城枕太湖带数州之形胜信吴中为今之最要将天下恃此以可安益加桑土之逺图庸备棊枰之急着精神所到规画随新此是长安北门既严管钥虽有敌国外患难犯金汤成功可凭大用未晚某朴忠自信迂濶无竒出位有言感上恩之寛大杜门念咎分终老之休闲忽更瑟以为新滥招旌而起废遂令司庾何幸同寮况曽芝宇之瞻兹又棠隂之托相从道义知有志之可为茍利国家誓协心而无二
　　代前人通陈宪【桃】启
　　持平奉谳光华易辙之初起废驱驰尘玷乗轺之末遭逢何巧喜忭旡涯恭惟某官间气委和长材防萃縁空霁月过者莫遁于毫厘出壑清氷阅之致寒于毛骨卓立缙绅之表相辉金玉之间方圣明垂贲于祥刑谓贤否闗人之大命乃畴夙望俾使近畿英簜依天既独尊于他路棠隂满地况重憇于难兄此人生之至荣其事任则甚重俗罹密网在宣布之寛条吏饫浊泥要澄清于旧染自承恩而直指已与众而为新然而浙水之西国门之北江湖密迩忧民劒之啸呼淮海相连防虏防之出没必又深为之计虑方当大作于规模成功可慿登用未晚某朴忠自信迂濶旡竒出位有言感上恩之寛大杜门念咎分终老之休闲忽逢更瑟之初亦忝招旌之数遽令司庾何幸同寮如许乾坤尚在人而撑拓茍利社稷当协力以扶持
　　代湖南赵徳修【必普】通湖南赵仓【与揣】启
　　皇华六辔分云岳以驱驰误握一麾囿星台之临照同宗同朝之既契不后不先以重逢谁假之机有如此巧某官得平庵学掲端斋铭玉川之屋数间自有乐处北海之客满座乃其本心平生既无流俗之私所志惟在宗国而已比繇江右畧试刃余勇于击强如薤本之必防智于销变宁薪火之及然奏最方被于召轮见机遽为之还锦角巾未适局面忽更泰交连茹以维新涣汗起家而甚亟衡湘之上仅存煨烬之余荆湖以南半是疮痍之地授以符节往哉规图傃氷檗以为本根后茧丝而急保障痛如切已既祍席于伤残役不及民迄金汤于浚筑方且发摘奸防激扬浊清律人以身竪脊梁而益硬为国任怨捩鼻观以为施官吏信其旡私生灵乐其防福褰帷问俗谁忍欺于贾琮有袴叹生皆愿借于叔度第恐龙庭之渇想宁能雁峤之乆留某拙难入时踈不周物非材见用感圣世之误恩小器易盈有故园之初志岂谓长沙之重镇顾令短技之轻行循墙弗逾既路良腼所恃知心之素偶叨聨事之盟广厦万间岂特窃如山之庇同舟共济庶防免濡水之虞
　　代前人通交代朱漕【应元】启
　　长沙重镇就分将指之光华短防低回行奉告新之要束机縁鼎来而特异事契无往而不同讵谓于今复有兹幸某官学者北斗文之南车风裁清严本汉殿直言之后源流端正乃考亭朱子之余粤者乗为时鸣鳯排大奸慝善类倚之如山主公是非通国祝以为度上忧天下之多事妙选使君而载驰谓居中能振弹压之纲则在外必副澄清之寄爰分绣斧以福苍生始焉二广之东濶踈禁网转而三湘之上浩荡恩波憇棠之隂既秾挽粟之计正棘更以新节依然故封今何如时曽犬羊之蹂躏人不堪命甚鸿雁之流离而乃药石疮痍膏饫饥困寛征以来经赋苦节以办要支役不及民但见石城之十仞籴旡伤义坐收红粟之千仓是皆真事功之可书夫岂虚议论之堪比绰有余其才刃宜并建于帅牙骃辔从容广朱轮之惠爱鹊错落増玉帐之精神第惟宣室之渇思宁复楚楼之乆驻某踈不周物拙难入时仕于其朝感昭代之误渥用过其分有故山之本心敢图要地之指麾忽畀非材之樗栎循墙莫避即路良慙所恃交组之盟旡忘断金之素萧规可继况密倚于使台越舟既同庶共图于王事
　　代前人交帅印启
　　双旌六纛之权猥承君后一丈二尺之绶荣畀道旁吉蠲丛辰祗服嘉命恭惟某官奥学诣古真知识时亷明地髙【亷明堂漕所】共仰福星之子骏中和春濶【中和堂帅所】更歌惠气之郑公九重畴庸诸道为最虚头而有待谓平步以遄归然而挽粟飞刍最重国家之大计攀辕卧辙逆知田里之本心遂烦小顿于辔华终恐即膺于绨縁某断金契夙交篆盟新若若累累敢曰肘金之贵磊磊落落愿言心印之同此意甚长有言则浅
　　代前人答长沙寄居刘守启
　　真祠养望讲闻乔木之世臣假守叨荣承乏长沙之要地行依昼绣信有宿縁恭惟某官气由识充材与志称裔元裕之忠谠声誉最高席中原之故家文献犹在胸蟠孔明之表手有祖逖之鞭出其绪余动是勲业岳鄂雄郡何来江面之风寒湖广奥区今是邉头之烽火粤由缥组以至部符皆以此等处以驱驰肯向小丈夫之局促大器难用扁舟遽回锦里清防上青山而下流水琳宫仙兴左洪厓而右浮丘为身计以难髙恐时名之难避晋家多事宁容陶侃之居闲汉帝急贤当及冯唐之未老
　　代陆漕【景思】通马制使【光祖】启
　　起家寳植纛金陵十年三涖于制垣恩感夙着大使再迂于政府宠数益隆阃外有慿域中胥庆恭惟某官名髙嵩华气塞乾坤天姿非学而成如范老子道脉相传之妙自真先生方流俗之波颓卓孤标之壁立但行素志安识浮荣一饭之余于刍豢乎何恱四书之外虽琴鹤以不擕今此陪都国之重任前以卫京师之根本后以障邉境之风寒虽轻畀于常材尝叠劳于宿望长淮以北帖棊折之余声大江之东歌袴之遗爱比自紫枢之入旋而緑野之归彼同者心有翘其首兹忽闻于新命肯重镇于旧封部曲欢呼喜见当时之郭父儿童鼓舞争迎昔日之细侯第虞过阙之留亟启覆瓯之拜某本身闲性兼是病身滥节将输愧负山之已重代庖给饷是受水于既盈凛颠趾之为忧欲掉头而未遂讵图縁幸乃有际逢望六纛之来旌愿追随于竹马托万间之广庑庶令防于梁鹈
　　代前人贺京尹魏【克愚】启
　　班高月掌尹正天京往辙频更劳冕旒之图任熟车一驾副辇毂之欢謡规模方新精采随起共惟某官脚踏实地手持清壶名节以光世家两峯峭栗经术以饰吏事八窓玲珑试观星辔之驱驰所至风棱之凛冽比还粉省□领氷壶木牛相衘固欲使京师之实鼃方滥又当哀戸口之虚转输莫难于此时整办乃如于平日上既足国下非病民此简在帝扆之心而易畀神臯之寄由鹊而超拜不敢提封况麟玉之曽兼未干判墨于事体以甚便且人情之素孚众畀虽胶一笑可释恩威并用立看枹鼓之稀鸣光宠狎来行有葢幢之加赐厚培国栋快取家毡某叨守留符欣闻除笔皇都百郡之表则幸窃余光广厦万间之帡幪尚私同里
　　代伯求弟【蒙】
　　帝倚经纶民歌衮绣儁烈继澶渊之躅昔易而今尤难亚师开淇澳之封勋髙而赏未称律钺举夏官之旷典鼎折垂秋壑之修名恭惟某官手援乾坤忠贯日月天台四万八千丈生才夫岂偶然中兴一百三十年评功谁出于右安危攸寄夷险弗渝草木知名蛮貊之邦行矣金石励志宗庙之灵闻之恢乎全能卓有髙识致广大岂虚喝者比尽精防匪琐隘所知武侯治巴蜀之规模开布广集晋国以昌黎为僚佐魁磊宏深凡此设施谁其企及儿童颂君实公亦何心父兄视子仪士皆用命顷亡人之盗政致狂胡之冦邉囘思去秋曷至今日旬宣逺驻本由奸计之害贤声援近连乃见皇天之祚宋传犬羊之偷渡拥貔貅而疾驱彼但乘吏之不虞亦岂料令公之忽至军情感奋狄胆顿寒尘氛八阅月之纒延腥羶数千里之蹂践孰醖透鄂之毒孰兆逾湘之妖孰蔓衅于寿兴孰稔灾于临瑞况豫章之郊邑与康庐之山川郛堞虽全聚落多毁投机勿容穟讵宜汉贼之两同乗舟而遇风奈何秦越之相视凛若建瓴之直下非但积薪之将然败绩滔滔凡东倾而西仆纯忱炯炯独左支而右吾义不与之俱生众皆乐为殊死誓天对越随地扫除观昔简编纪大功烈侈次山磨崖之颂顾禄儿之荼毒已深夸公异露布之文然奉天之播越颇乆矧江沱之不竞书胜防者旡多谢氏淝川兵听指踪之归一虞公采石敌方求济于未登孰比今兹夐超亘古深惟社稷之计正欲图安于未危忍贻君父之忧何待救祸于既极备殚忠力迄奏肤公振声威于体统散漫之中复境土于要害湮之后释俘累者奚啻三万口脱锋刃者岂直亿兆人喜溢重瞳欢腾生齿清长江而鏖讐虏不数公瑾之英雄挽天河以洗甲兵真若少陵之诗咏某寒乡晩出末学无堪兹逢魁柄之维新俾以谫材而掌故理当屏汰敢独祈庇厦之私时际肃清葢上为宗枋而贺脩辞芜冗犯分凌兢




　　本堂集巻六十四
　　钦定四库全书
　　本堂集巻六十五
　　宋　陈着　撰
　　启
　　代徐制干【琦】谢程丞相【元鳯】京削启
　　帅垣数仞夙幸登龙公椟一封兹叨荐鹗与新旾而俱到虽旧物而愈光流俗所惊懦斯激窃惟大臣在外或司公道之防盟举世有知悉觊味言之题品上可托名君子之域下以脱迹选人之闗岂不美哉而甚难者葢拘以三剡通举终年凡仕于四方何啻万数故虽横陈而皆寳未免熟视其遗珠倘居妙选之聨必曰非常之产如某者生无竒相独抱苦心与世相驰知有无涯之事业立身为大要知向上之功夫聊徜徉于东湖庶邂逅乎先觉维时师范实主书堂光风霁月之前自消麄气乔岳泰山之下敢掉轻心真有得于玉成颇亦矜其竒遇擕持诲绪侥幸儒科李豸何人既获为坡老之客彦霖本志岂欲舍韩门而他艰闗九折之路长缥缈六符之光逺固常闻见终欠相依然而江湖茫不计双鳬之来往造化块圠肯遗一草之生成常置之夹袋之中俄举以十科之列谓堪讲读不觉震惊奔走黄尘本色凛乎为俗摩挲华字凡骨忽其欲仙鼎脔得尝而已甘井泉乃取而不竭特自此始将成厥终遂猛掇于荐员为亟圆于通籍天下英防之所睨乃属迂材人情世变之方漓独行古道及敬披于褒语尤深认于过情学而未融行乎何有师承易失空懐着王衣裳之诗外饰既无忍读名子车轼之说何脩程之可卜何宏蕴之足观意者勉其将来所以誉之宁溢服膺而已腼面则多兹葢恭遇某官希圣之时养明以讷黄扉宿望不改山泽之癯緑野闲身自为朝廷之重念念不忘于善类拳拳尤在于陈人遂使寒荄亦归暖律某敢不益坚素守仰答殊知登程子之门要在无惭于异日生徐孺之里尚能自附于清流欲报之深有言则浅
　　代江东漕赵岩起【孟传】上庙堂乞祠启
　　某弱植非材惟有传家之忠朴公朝误渥遂叨将漕之光华粤自驱驰以来每懐负乗之惧尝披真悃以乞闲身谓天葢髙莫之从欲彼月斯迈俯焉素餐属今夏之观风值兼旬之沐雨暑湿外冦隂阳内讧病卧疮痍乆纒绵而未已老来筋力益疲惫而难支兹将再期若为寸效玩势痼于渐积晶光黯于无存弩本非强而况垂末鼓虽欲作其如已衰欲望朝廷特赐奏改令畀祠禄少安家居庶令旷败之逃尚俟糜涓之报
　　代邹运管【宗鳯】通谢贾太傅启
　　沔阳趋走获陈夹袋之姓名江左来归愿就一陶之造化此身何幸不世兹逢尝谓丝髪之材皆求见用钧衡之地所贵包荒如使一分之遗则为大公之累以韩王待士犹讥其岸谷之深以温公好贤且疑其规模之小其难自古而遇于今惟休休其有容虽琐琐者亦取况为旧物尤托平生第某姿本甚愚学未有益汗顔家谱无复竹梧鸾鹄之称谢手门资徒受土木马牛之诮固宜安分何敢问程属上流之戒严惊北骑之飞渡乃因试令适际宣威负矢而驱迎皷旗之西下枕戈而寝听节度之中严迨露布之狎驰斯地之重镇而衣而食非惟使之再生有社有民仅亦逃于重责真乾坤其为赐虽父母以不能熟知艰险之中实启依归之防沈舟于侧方坐阅于千防垂绠在前遽力援于万马为图合頴俾遂归闺将防持钧播之余以游泳海涵之内铜章系肘误入半围山之州火鼎烹膏偶承屡弄印之后尽力扫空于宿蠧从头补满于积逋比及终更已逾初望复领氷台之幙随驱钟阜之车风土气清聊以洗青草黄茅之瘴尘埃事剧何当有红莲緑水之盟独恃密庸又叨善赞傍帝阙而来只矫师垣其岿然畼恱阳旾皆深根之桃李霑兹膏雨虽楛枿而茵芝喜亲覩于茹连忍自同于株朽然无他巧是在已知恭惟某官一徳享天孤忠贯日晋公佐唐复振甚欲为緑野之防子房为汉固留未容遂赤松之计谓用国莫先于得士而报君惟有于荐贤随细大以何拘至酸醎而并受观所为主类非识面之除用不求恩多避及门之谢此开忱布公之盛世有吐哺握髪之髙风凡囿范围莫不兴起某夤縁宿眷希觊终成倘分寸跻扳或可供于屐履则毫厘防检尚不辱于门墙因谢而行有言则浅
　　代外舅赵元章【崇焘】赴华亭宰通李漕【文孙】启
　　锦将漕倚天上以建台墨授承流指云间而问路受容非偶贽敬以先恭惟某官心防圣涯脚踏实地公休为涑水之子【其父人呼为不出司马温公】能世其贤伯淳乃伊川之兄【其弟萧斋】所学尤粹故于平生之敡厯皆其真践之发挥粤自弹冠暨于植纛四书之外虽琴鹤以不擕一饭之余于刍豢乎何恱葢乐内则不愿乎外惟薄已而所厚者人此卓然独步于今当求之三代以上有如氷节莫重日畿缓于辇输无以从容其调度急于鞭筭又将蹙削其本根甚而狐防辈之依慿鴈鹜行之掀舞动皆掣肘闻亦攅眉天子曰嘻将洗此难言之俗吏不可当属之有道之儒爰诏我公以任兹事曽工夫之防着已精采之十分水鉴平明小人得以情白玉壶澄澈汚吏望而毛寒若夫飞挽于粟刍是又应酬其土苴虽迟荷槖亦谓堪舆某宗序诸生宦途孤进缀班湏入侥逾吏选之逃懐券来归荏苒儿曹之课余十年之藜藿分终老于山林迫以一饥静而又动头岑岑其欲雪方遡县滩心寂寂其已灰岂通时様况号剧烦之地且多哗竞之风不揆直前未知淑后惟获归于临照輙自庆于遭逢百里相安所恃福星之在上四维不忒尚图他日之登门
　　代前人谢陈宪辟长兴宰启
　　省愆旅琐方自愧于锦伤承乏男封乃忽叨于剡置崇台曲为之地寒谷一转而春特达此恩遭逢也幸窃谓仕而为宰防地位则最轻职曰亲民闗风化者甚重在古人资以鸣琴之乐至今日凛乎沸鼎之虞上官所临痛痒未尝相恤吾道不竞毁誉无复可慿或者为世变之攒眉将以冐时难而得志萋兮譛者荪不揆余如鸟之方翔类难逃于矰弋如舟之欲驾率遽夺其楫维遂令学爱之深心反取笑讥于流俗自非身主公论眼空羣伦复谁能挈之万仞之渊尚欲寄之百里之命某凄其宗叶宿也钝根家有故书谩寻盟于灯火年方弱冠遽叨效于虀盐擕持沐漆之身刻励饮氷之志鞭靴所厯绳尺自随虽无赫赫之功名与人相轧若曰泛泛而上下非我敢知尽心之外何求当路之间胥荐幸逃选穽狎被辟书岂不愿栽于桃李感懐彭泽且湏归问于菊松一静斯便十年之乆忽清朝之交泰彼善类之皆升诸老挽之而使来此心跃然而复动谓世无不可为之邑锢于旧闻于人所望而畏之区冐焉勇往维锡山之极在赋籍之难稽富强明肆于控持胥吏隂为之走弄失声浩叹忍令宿蠧之滋出手更将遽犯众狙之怒资通神而有力譛为鬼之无踪黔突未遑白简已及推谢令而去非曰民情毁即墨之言实投要听惟自讼中孚之未应岂敢云旡妄之有灾搔首踟蹰纷两髦其已雪与时龃龉浩百念其俱灰方迟客路之留忽宠公车之奏顾仍分于墨绶果何取于绣衣意者见而知之既得于月评之交际非其罪也又信于星辔之咨询此大造所以成全而小已难于辞避第念箬水茶山之境实分荆溪桐汭之间豪夺素多盗弄时有昔精神犹固且暗堕于危机今筋力渐衰恐难胜于重负感藏之极勉强而前恭惟某官竪铁脊梁执玉界尺平生受用有菜饭之工夫次第推行皆布衣之事业粤迂汉组近按周畿谓蜀部之所需惟人才之不足乃扬清而激浊以肃吏氛乃防滞而振淹以舒士气遂令破釜亦忝化钧某敢不益信其愚终脩所愿我天在上必能宽假于一分他日酬知尚有亷勤之二字由中之悃此外何言
　　代方状元【山京】除建康签判谢贾太傅启
　　化钧密运开万物之自新画幕滥尘惊一官之如旧上懐公造下激私忱昔人戏孝先惟莱国竒而特召世疑横浦独赵公保其无他葢一则地位已到于九分一则天姿夙钦于诸老故流俗之议者虽众而贤相之知者自深茍非其才恐辱所至某藐尔弱植重之早孤破屋数间仅有父书之可饱危涂九折每忧家谱之易寒自鹗表之防叨而龙门之莫上知其有命将以终身讵谓兰省之晚收获奉枫庭之昕对浅乎无味特椒桂之残辛苦而不腴乃山林之麄气顾有契于乙览之下俾躐居于甲科之先京秩以示异恩宾寮已越常调然而饮河之防量易以盈在梁之鹈分非所防故饥人虽梦于溢饭而穷鬼遽为之捩归去来兮只自治耳闭口对客置时事于无闻开门授徒抚故吾而失笑庶防省愆而念咎或可补劓而自黥曽未防时有来误渥红莲緑水依然畴昔之泳游白鹭乌衣亦是平生之憇想信蒹葭厄于霜露乃花木所以阳春不世其逢伊谁之赐兹葢恭遇某官独航乗国一柱擎天开忱布公门下絶私人之迹吐哺握髪坐中为君子之林必欲薹莱之并收故虽葑菲而亦采至于使过尤所用情察某了无他肠惟望迂踈之累念某不改本相粗知贫贱之安曲为陶成遂叨毡复某敢不退矜际遇益自激昻失之东收桑榆尚有方乘之日寒然后知松柏是为欲报之心感烈惟深敷宣罔既









　　本堂集巻六十五
　　钦定四库全书
　　本堂集巻六十六
　　宋　陈着　撰
　　启
　　代范主簿【大性】服除谢贾太傅启
　　庙堂公造挽回善类之旾簪履遗孤追感旧知之地积忱欲冩悲涕先零昔吾祖蜀公不同流于世俗与时相司马为异姓之弟兄必首置之周行宜弗遗其余力然而侍读之命听其固辞告老之章遂其继请乃今本无半面之故而有甚于平生之欢用情不问于存亡援手不问于难易信后来之多遭际视先世而有光辉某痛惟家严酷嗜古学其处屋漏言行皆可以语人其逰宦途祸福不足以动我粤从緑髪以及华颠每闻吠雪之声防中含沙之射坎坎世变惟性命之茍全悠悠已知于功名乎谁主翛然扫轨将以挂冠忽见録于洪钧为力扶于赤帜闻而自信岂烦韦澳之呈身出于无求何待元城之通问晓上防奸之防暮飞雪谤之函谓己独正方遂贾憎于流俗谓首欲延致乃见劾于诬辞力祈清议之伸大快舆情之望毡其尽复玉以不瑕亲庭本心喜已渝于涯涘相国雅意谓当上之云霄召见棘卿趣以芝诏既累辞而弗获虽万里而亦来奈何坐席之未温或者引防而遽退平地风波之汹涌自昔而然青天白日之照临有知者在倍费榻前之回干亟分淮右之驱驰曽无防时忽弃诸子扶防归里若为苏氏之谋漂泊无家殆类少陵之死恸荼毒其至此惨荒迷乎何之终谢恩陶周图私计锡田而活孥累以寿傃贫之传免诠以延父恩以欢为喜之后谁能眷其存殁如此极其始终一门多縁千载佳话兹葢恭遇某官手扶干御身济泰亨如伊尹之佐商王享天一徳如姬公之辅成后敬收万年其为国而爱贤殆如父之视子旌招交路必使无山林之遗鼎养满朝犹恐有沟壑之委遂于寒逺尤所恩勤某余息仅延中藏难释衣冠纯吉幸获瞻衮舄之光轩廐终依尚不辱箕裘之绪是之谓报过此何如
　　代唐司直【震】除京倅谢贾太傅启
　　末缀多慙因乞身于方外大钧一转俾分倅于日邉得之若惊望所不到窃以清为别驾乃班底之常程留賛神臯又选中之特用若稽在昔彼美诸贤校秘阁如欧阳公仅承滑郡直集贤如富彦国惟佐郓州岂伊滥数之驽材而可赘员于经賛防念某书防成癖学不化愚苦无他求本具山林之相贫不自活俯寻塲屋之盟防末科间闗漫仕中焉不工于炙热分已无望于向荣泰运忽回困心如觉在廷交荐谁知安石之本迂注县径行窃慕希仁之弗竞讵图坱圠専主孤寒就从通籍之余擢置缙绅之末素餐故府去蠧鱼者防何直谳理庭守画象者而已尔于国家乎何补而嵗月之空流大本吾樗虽匪中绳而中墨苦心老柏尚其如石而如铜但不为知已之羞又何必要人之誉勉强在列因循到今然念任使者庙堂之至公靡遗尺寸进退者仕宦之大节易失毫厘茍非决于转防是为安于恋栈纵逃清议难掩汗顔輙为补外之祈随锡治中之命恐其赢粮千里不使逺征念其食粥多时遂那近次便可以陪竹山之胜非泛然为松雪之防如此成全岂曰侥幸兹葢恭遇某官元勲伊旦实行参骞经国规成得正笏垂绅之大体爱君忱积多纳约自牖之至言为社稷而勉留以人物为急务方英俊如林之日采及桐焦虽朴拙无味之徒嗜犹昌歜致令碌碌亦累拳拳某敢不激烈眷私敬供职分此为何地敢云风月之平分尚有我天可证氷霜之自励是之谓报此外奚知
　　代前人谢留叅政启
　　大臣无我公持人物之衡小吏非材骤玷文书之府得逾所望惧甚于荣切惟金耀之聨实缀玉班之武初以登藏于版籍是特司存后而储养于英髦有闗选用况清明于今日尤珍重于此官怙静者居虽秩楫大言而莫售孤寒者与虽金张奥力而奚施以甄别既极其精严岂侥幸可容于迂濶某断无多技惟有一愚读书山林自是痼心之难疗实徒乡里本非实学之可师中年偶其第名前路漫焉信步言归矮屋问选脩门一违炙手之交防受磨牙之噬咄咄世事悠悠宦情糊口粗支何必良田之二顷葢头便了犹存破屋之数间暮竹聊以倚寒夜未尝乞巧其如知己相与为谋采藻于泮宫可寻本色谓依莲于俭幕可预末筹或推毂而荐扬或腾书而辟置有感昌歜俎之嗜将为鱼饭之行然念屋上之乌因人而好堂前之燕认主而飞怅道地之遽更脂吾车而焉徃是有命也止或尼之倍费时绅之之挈提迄叨戎局之啸诺官闲无妨扫轨俸薄亦堪代耕尚可他求不翅已足九衢轩翥谁能羡于俊防七选徘徊正自宜于老钝讵图特达之在上乃为衰迟之热中力干荐函俾谐通籍霜崖雪谷忽如今而向阳时雨春风虽不自以为徳亦欲少酬于钧造方思免试于琴清愿捧除音经尘掌故平生知止惊取数之过多流俗积疑忽移机之益众未能称塞徒快遭逢兹葢恭遇某官【阙】　　某免县宰而擢用何以报许公之知为架阁而奏陈尚其师萃老之直谢不尽意寄诸无言
　　代王资政【钥】谢贾太傅启
　　去国之踪冥心知分自天之渥卑职与祠葢于屡诏之余有此曲成之造端由密启何敢复违防念某受相古农勉顔今仕志虽欲广应多事以则踈识本不融至衰年而愈窒偶值元勲之引类旋从两地以叨荣然而爱君虽积于至忱无俾圣徳忧国徒劳于过虑难用拙谋甚以素餐况乎多病童子之所钓防悠悠我思君门偃偻之身寂寂者笑惟有东山之去庶犹末路之收独恃己知积披心祷同舟以济公方缱绻之意长恋栈而留此则出处之义大何疑可卜遂决于行顾白榻之言愈勤而临门之使屡遣召环之命分纛之除再三凟而弗渝夫岂得已厯数月其良乆然后从之犹廪殊庭仍班秘殿冝诛而赏殆防加赐以愧心安受不辞又若避劳而就佚终恐重贻于斧钺又将倍费于范围俯而拜恩滂其流汗兹葢恭遇某官功髙不有礼絶谦身佩安危将为万年而开泰志存萧散犹无一日以忘归故推已以恕人尤用情而告老某未知所报有激于懐赋粟深恩已遂山林之闲便食芹余息尚观朝阳之隆平
　　代戴时可【宾兴】与乡贡谢彭倅启
　　龙飞笫一诏嘉承新天子之恩鹗荐四七名滥中明有司之选以少年而幸得于末缀以何拘退而省循谁其宗主切以国家所以取士词赋尤为得人涵养粹则理义精议论熟则事业着观置器数语已有安天下心即在镕一聨俱谓得宰相体矧辅郡属四明之胜而诗流萃多士之竒居鼎鼐者出于大明生东之篇管枢机者见于万世垂基之作仰追前躅正頼后来如某者姿痼于昏学荒而浅雪溪凄冷诗礼百年之谱长风骨酸寒云霁万里之望逺偶因三余之暇勉习八吟之声祗堪自娱宁有他想然而朝廷新政方掀掲于斯文乡曲公评将激扬于我辈倘非奋迅于功名之防毋乃弃暴于宇宙之间勇不知裁行或有使骈肩相角万五百巻其多定额可怜二十八人而已虽妄气未忘于侥幸而本心终逊于老成谁识此时有不在我秋风桂子忽清尘秽之毛寒春浪桃花便起峥嵘之头角不图至此夫岂偶然兹葢恭遇某官道之津梁学者山斗发三岛十洲之秀新美英防分九经重锦之辉开明后觉遂令踈翦亦累吹嘘某敢不铭篆所知鞭防其钝选举非古谩从进士之小科成就由天惟恃立身之大节由中之谢此外何言
　　代侄济谢解启
　　诏谕二千石之良选贤于众名登四七际之列逊我者三共夸好事之重寻自揆非才而深惧昔乡里于绍兴之举以词赋得攻媿其人掌内外制则诸者汗顔如陆内相坐政事堂则羣奸局脊如魏郑公中兴一代之伟儒后学百年之好様必称乃选岂无斯才如某者生而钝根藐焉弱植何如谓士固尝习圣贤之书无以为人亦欲尽子弟之职谩观墙屋敢兾科名况家庭之学未积深功而乡曲之誉岂归晚进明有司期洪生之必得吾小子误虫篆之见收得非平而不至于怪竒或通乎理实而不流于浮诞足信其心知而取之庶乎可也纳豨苓于药笼之末进昌歜于玉食之间允出遭逢敢云侥幸兹葢恭遇某官吾国元气善类景星蓬莱瀛洲之天快平分于风月蛟门虎蹲之地烦防镇于波涛何以假为宜遂真拜趋韩范功名之防博观人才主欧苏文字之盟乐诱晚学棘闱严于革弊藻鉴掲而无私乃使么庸亦叨吹送某敢不矜持殊宠激烈寸忱尚资于进身遂接阶庭之步武则仕而为学庶禆廊庙之经纶皈向芹芹编靡草草
　　代弟观谢解启
　　宾诏惊心归从辇下主司误目收置选中真可谓之侥逾当若何以激烈昔在癸酉之乡举最得鸿儒所以甲戌之胪传经魁虎榜余亦多归于巍级后来并号于名卿嵗忽循环而又周天将如劵之交付而况六十年一防培元气者益丰二十有八人与列宿而相应岂其偶耳能不跃然某相可忍饥书徒成癖麋鹿山林之性分所冝安蛟龙云雨之心时乎自奋乾坤如许其濶父师所命者何朝廷设科岂曰老英雄之法塲屋较艺是为逺事业之阶勉效雕虫浪图战蚁虽慊声金之掷地然常轻璧而惜隂近防书囊屡优京校不知我者谓将诡遇而获禽是有命焉肯学守株而待兎敬谢朋旧言旋里闾魁星阁之初成上干龙角泮水池之先防中奏蛙声耳目为之顿新羽翼起而欲舞郡入而试自知甚明枝叶语言进莫窥于古作草茅气习退不契于时妆谁嗜昌葅乃尘藻鉴拜手金花之帖满腔玉女之恩量已分之甚盈幸家声之未坠曩从父冠南宫于丁丑比伯氏擢上第于丙辰素尔驽庸青吾毡旧谓一榜得人之盛而同门防第者多弟子不如师孰谓当仁而不逊交防称其信尚期防手以偕升允侈斯逢原追所自兹葢恭遇某官学游道阃和到圣涯经术源流胡安定之先觉制诰法度苏文忠之后身移八座之辉纒连十洲之鈇钺光风嘘拂文气益扬嵩岳镇临士流増重幸一陶于造化皆百倍其精神因使滥巾亦叨劝驾某敢不激昻素志酬答殊知倘得林岂在春花之尽看持身玉尺相期松栢之后凋过此以还非所谓谢
　　代王叅谋谢贾相
　　某江淮属吏望公台之纒邈在九霄不敢以烦语尘凟首丐穹宥某之氛不能雨井之水不能波独以造物与机元勲当轴笃念先人登门之旧借之羽翼而春风之生之芽甲而时雨之既使随力驱驰安意饮食且挈而上鸳鸯行底以观龙虎相随之盛虽大钧无私等归坱圠然凡骨之劳变化百倍其恩勤也方将依衮舄光听屐履役以毕此生就列曽未防成命忽其改畀辞不得请俯焉转防素飡筹帷无补丝髪初意及考即丐归田中间狎忝跻升由是不敢控吁日月如流今又期矣二十余年凡四入幕人所厌薄亦自忸怩尝以情白使长乞备申公朝奉丛祠为投闲计所求未遂强顔尚留殆类在梁之鹈恋栈之马旁观者笑防无以自解重惟某何人斯仁造所以成全者视先太师之于先人有加也而某抠趋帅墙不得如先人之勤于事先太师也烛之武老矣惟有谨密以保受知之身靖退以养报徳之志皦日在上此外非所知也某本欲守刘元城不通书之戒特以感激满懐有不自禁惟钧兹亮之某下情不胜战栗之至
　　代赵松壑通马大使【光祖】
　　某伏以晚春处满目新隂恭惟某官奉诏起家拥旄戒道冕旒春倚堪舆介扶钧动止万福某筮柔曰遡刚风贽椟于典籖俯仰祈委鉴　某载惟受天间气为国大臣日羲月娥阳婴隂姹罔敢不识相防公鼎之祝奚庸某赘　某兹者恭谂防荣宸笔授任制牙金华洞天暂缀锦衣之适青溪福地惯逢玉钺之临光声飏驰喜气云合恭惟某官得圣贤学为人物宗修诸家庭之间不愧屋漏见之政事之际是特刃余辙迹防遍于东南铁脊相为之终始有如江左兼控淮西曽大纛之重临有甘棠其好在上方谋帅谁以易公用两老兵皆知南轩之寡欲成一信字尽服乖崖之力行百姓闻而歌謡列屯望而精采第恐有中留之拜不容疾前导之驱某非佞　某乆违衮舄之下迹逺而心实迩近者叠拜寳缄每一展读当叅侍一遍孰谓天幸将得以小漕车依玉垣左右不自知手之舞足之蹈也　某非材将漕驽驾已疲兼组饷师蚉负益重矧当弊壊之际是岂迂踈所胜凛如临深未知淑后教诲之帡幪之今知有仞墙可依矣某百拜预祷　某事尊有彛通名必敬輙芜拙语仰尘宗帅倘赐览掷万荣万幸　某仰遡钧闳仙婘纳福攸同揆分絶不敢僣越申起居问前茅有行下事九顿首以请














　　本堂集巻六十六
　　钦定四库全书
　　本堂集巻六十七
　　宋　陈着　撰
　　原阙












　　钦定四库全书
　　本堂集巻六十八
　　宋　陈着　撰
　　劄子
　　贺沿江大制使马观文【光祖】除叅政劄
　　某谂召从外阃叅预中军大江以东甚欲挠留于父母普天之下谓宜归坐于庙堂纶綍一颁缙绅胥庆恭惟某官南渡间出西山的传精神混全卓然当元气之防本领粹密何者非吾道之推第名太髙而忌多故身常退而进少使朝廷大用蚤及嘉熙淳祐之间则宇宙太平乆登庆厯至和之上奈何实学无经纶之地遂令腐儒正迂濶之称独袖商霖徐环孔辙至屈清冥之委临白下之城信服以心熟防柳营之部曲抚摩以手及亲竹马之孙曽今又四年祗如一日然而温国之留西洛惟传自走于军民冦公之镇北门疑问至形于边塞盖人望之素属亦天衷之简知乃繇玉麟俾贰金方延登大老已觉万物之晶明纵梦想平泉能忘一念之忧爱人皆仰止公盍图之某深囿化钧欣闻除命鳯皇览辉而下虽未报于先驱燕雀贺厦之成特预占于内泰不尽之意宣布靡涯
　　寿沿江大制使马观文辅词缴劄
　　兹者恭谂绣绂书辰玉垣集庆江东父母胜如二十四考之中书天上神仙冝得万有千嵗之眉寿具瞻斯耸舆诵自腾恭惟某官雪月精神华嵩根本韩范以至于南渡间气独全程朱以来有西山的传亲受学问必归于有用经纶自任而不疑然才名太髙获上或违于在下而人望所属处外无异于居中维彼甘棠莫如留钥盘薄三至堂之上去来十余载之间口不言钱菜饭而自爽室无长物梅花帐以甚安政事三昧之余宠辱一笑之外是之谓自求其福所以养太平之基某受知师门托迹京辇心随燕贺望徒极于清溪曲奏鹤飞愧不如于白雪倘防采瞩岂胜幸荣仰凟威尊伏丐台察
　　通浙江饶帅【应龙】劄
　　某伏以一雨新晴两间清气恭惟某官宏开帅阃嘉惠帝乡冕旒倚毗葢壤森扈台动止万福某端簪理笏重沐裁笺再拜彻名于镇越堂上惟西垣一星下瞩之某惟刺史千里之宅先元帅三军之司命动静而造化具嘘吸而隂阳随鼎餗坤裳勿问元吉某欢惟某官深沉而笃厚亷简而直温当今善类之宗主也顷坐御史府不合故去晶光自此充塞宇宙间翠节碧幢驰驱江浙亦既劳心上以防稽印乆玩命公保厘寛朕忧顾内台外台虽均惟天家耳目官然禁闱正欠汲长孺拾遗淮阳岂乆稽耶某侧耳锋车之召某矫首当代龙门诵汝坟三章乆矣宵垠异趋末由望履陈香一瓣景景此心不自意斯今得执蒲璧为大府属吏庭叅有期遡风手舞哂由与防俟命凛如某一书生身苦味备尝中年始窃奉常第叨席鹭屿与本色上滋一概之误知当路交上公车东辕西辙仕也学在其中矣侥幸通闺来此试令自惟技短识防伤锦是惧郡邑脉络犹父子然骆策之不失其性假借之以成其志或可稍着见于门墙下某端笏以请某惟事尊事大厥有彛恭其曷敢以芜陋废牵课俪语唐突宗工霜电流辉荣幸亿稊某揆分有截不敢躐申蓬莱阁中神仙大婘起居嘉问霆驱使指屛息钦承
　　通王帅叅【人英】劄
　　某伏以秋经风雨清满乾坤恭惟某官以中朝官赞大帅府冕旒垂春葢壤荐厘台动止万福某斐然一笺彻姓字于典史氏惟融明幸鉴某惟越为股肱郡幕府山多佳客择以自从何啻裴晋公之得昌黎也婉昼生风舒惨一道何隂阳冦之敢干以尊生请则赘某惟敬某官一段氷之姿八牕月之识万斛泉之文自翠髫时声誉已猎猎一举上中书堂輙申选天子曰俞以本色官官之入而书林史局出而倅轼守麾賛嬴垣叅越阃亦既劳止匪伊九鳯衘芝花而下式遄其归仪我鹭翿某生也幸与执事同里闬逐禄江湖契濶良乆不自意试令剡溪乃与驺珂邂逅于蓬莱阁下展也天只适我愿兮某乡之山泽癯耳中年窃奉常第东辕西辙多在先儒考经问难之地以此増益所不能胸中凛凛乐趣未渠央也误知诸老交上公车侥脱选阶未行邑绶玳筵上客或垂情枌社而庇休之某拳拳某少好雕虫今荒矣告至有彛非此未以将敬窍启突如紫电一幸甚某矫睇楼玉宇羣仙居焉敢僣越上起居问沿途区册惟命之恭
　　通赵帅叅【崇倕】启
　　某伏以秋霁两间气清恭惟某官借重份藩运筹元幕明灵协賛台动止万福某露香雪手奏记籖曹防祈裁省某已肃列申燕羞吉星后先何福不萃调鼎宁裀奚敢赘为二御凟某钦惟某官文章足以瑞世言动足以范俗诸事业足以爱人及物谓冝由紫清界凌遡直上胡不竞流而乃回翔幕府厚积而薄发防有转而上闻鳯紫泥上九天矣某诵一代不数之人句慕用半生愿一日而执鞭而不可得学制下邑获在容密之下区区本心戴星瞻荷某甬东末学窃服诸友绪余仕未能信偶以一科试鹭洲讲席幸免羣嘲五辟幕僚江湖防徧通班为令易地古剡天开竒遇行依照临云胡不喜某执贽有初鞶帨俪椟礼也荒池蝌蚪唐突钧韶缴兾电览荣甚覆瓿某惶恐端拜申问蓬壶寳辑瑜珥防钧分嘉戬首途驱册九顿首以听行下
　　通巩北倅【桂】余南倅【东】余东倅【垓】鲍察判【同孙】李知録【召】王司戸【应子】吴司法【绍元】俞监仓【镇】程比校【荣祖】诸缴劄
　　某一雨秋霁两间气清恭惟某官倚重星舆【鲍云密賛藩条李云荣总都纲王云精覈版书吴云明烛藩条俞云晏安庾中程云备财醲政】清临湖镜【俞云清浮镜田程云岸帻湖山】康公日奏神物隂扶台动止万福【鲍已下云穹示夹某辅台动止万福】露香雪手奏记籖曹防祈省某已肃列申燕羞吉星后先何福不萃调鼎宁裀奚敢为二御凟某钦惟某官文章足以瑞世言动足以范俗措诸事业足以爱人及物谓冝由紫清界凌遡而上胡不竞流而乃回翔治中厚积而薄发邪【鲍已下治中为宾幕舒云回翔芹泮尤云施席治中】防有转而上闻鳯紫泥下九天矣某诵一代不数人之句慕用半生愿一日执鞭而不可得学制下邑获事仁贤区区本心戴星瞻倚【余南倅云某三复维桑与梓之诗知敬恭当自乡曲始某也生长鸣珂声中而未获肩随焉每懐愧輙不自意今日乃得属邑今受覆帱夤縁信有自来矣某戴星归倚鲍云某犹记灯末席扳望髙芳盟虽亲而不之即也尘抹一面翕忽成乆不自意今日乃得属足今受覆帱夤縁信有自来矣某戴星归倚】某甬东末学窃服师友绪余仕未能信偶以一科试鹭洲讲席幸免羣嘲五辟幙僚江湖防遍通班为令易地而东天开竒遇行依徳寓云胡不喜某执贽有初鞶帨俪椟礼也荒池蝌蚪唐突钧韶缴兾电览荣甚覆瓿某皇恐端拜申问蓬壶寳辑瑜珥蕤均分喜戬首途驱策九顿首以听行下
　　通舒教【必得】林教【文明】嵇山尤山【长栋】劄
　　防以秋经风雨清满乾坤恭惟某官横经頖吾道増重尔神分休【尤云横经书堂振铎道阃穹云夹辅　第二第三段与前同】某兹繇道珂里而接轩葢闯碧水而揖冠带今防秋矣道铎惠越某岂不闻每谓归途便谒而竟堕因循不自意试邑在五云东南行可叅防霂霂教雨而源流濒濒受赐将又自此始【林云诵一代不数之句云云同前　第五第六第七段同】
　　通浙水洪宪【】缴劄
　　某防以秋经风雨清满乾坤恭惟某官受王嘉师培国元气九重简注三极賛襄台动止万福某谨薫芗祓九顿首彻名于典籖氏惠缴悉惟详刑之寄一道民命闗焉嘘阳吸隂立变寒燠山川百示奔走后先箱氍之请焉用酿陈于侍卫者某敬惟某官精神足以强本朝力量足以康世运文雅足以谋王体维今杰魁人也内敭外厯声闻沄沄着之丹屏紫极间畴不谓宜上念浙河以东臬事至重其命公衣绣持节以福一道洗寃泽物皆蒙讲明之余波也甿謡绅誉洋溢路上大司冦尚虚席帝意有在匪夙伊暮以公归兮某尝谓谷隐先生之诗曰吾尝有隂徳行矣光炎宋平斋先生既允蹈之又赓以为训曰诗书气脉续声价天壤閧而尚书公与先生继继承承焉卓乎盛哉东南百五十年无此门庭某生也晚独恨未能一偿终南黄河之欠天况竒逢乃今得执蒲璧为部内吏胥沈文自此不必作矣某喜且惧某惟事尊事大厥有彛恭其曷敢以芜陋废牵课俪语唐突宗工霜电流辉荣幸亿稊某揆分有截不敢躐申大婘起居问霆驱使指屏息钦承
　　通浙东杨仓【同祖】缴劄
　　伏以樨金之月晚雨生凉恭惟某官荡节煇煌庾台森峻九重简眷三极赉嘉台动止万福某雪忱祝墨九顿首以贱氏名闻修告至也惠徼电瞬某尝闻潘徳鄜之提举常平也发吏赃访民瘼列城竦然紫阳翁亟称之今我公之嘉惠浙东犹潘公之使江东也精神丰采山岳动摇百神禁呵何福不除奚庸以鼎餗坤裳为请某敬惟某官玉界尺之正朱丝绳之直金露茎之清入而国子先生出而幕府上客声光熖熖照人耳目上知其可大任遂以南轩所居之官官之省中事无钜细禆賛良多拾级而陞自冝为甘泉真法从而犹坐使华堂邪敛纾煑摘式奏懋庸式遄其归匪夙伊暮某浴睫以伺某矫首当代龙门诵汝坟三章乆矣霄垠异趋末由望履南丰一瓣景景此心不自意斯今得执男之璧为部内吏庭叅有期遡风手舞哂由与防俟命凛如某一书生耳苦味备尝中年始窃奉常第叨席鹭屿于本色上兹一槩之误知当路交上公车东辕西辙仕也学在其中矣侥幸通闺来此试令自惟技短识踈伤锦是惧使星在上驱防之不失其性假借之以成其志或可稍着见于门墙下某敢端笏以请某惟事尊事大厥有彛恭其曷敢以芜陋废牵课俪语唐突宗工霜电流辉荣幸亿稊某揆分有截不敢躐申大婘起居问霆驱使指屏息钦承
　　通嵊县交代权县江监税【极】缴劄【附丞簿尉颂徳】
　　某伏以一雨初霁两间气清恭惟某官油幕賛筹画帘叠组百神呵防台动止万福某露香雪手奏记籖曹伏祈裁省【赵云雪溪深处对松而哦宾夫杜簿云英孙句稽之暇岸帻山溪刘尉云次中望嵩梅某隐清逼达溪】已肃列申诇燕羞吉星后先何福不萃调鼎宁裀奚敢赘为二御凟某钦惟某官乔木之秀名流之宗践履则有传家之谱谓宜由紫清界凌遡而上胡不竞流而乃回翔依泛贤劳王事当路倚之迩者百里借才虽防戏余刃而环邑之民往往咏徳化防有转而上闻鳯啣紫泥下九天矣某诵一代不数人之句慕用半生愿一日执鞭而不可得学制下邑获交仁贤遂将亲奉萧规密依俭幙云来百世盟自今日始预切欣跃甬东末学窃服师友绪余仕未能信偶以一科试鹭洲讲席幸免羣嘲五辟幙僚江湖防遍通班为令易地以东交好仁言悉数以告使沸鼎而凉险滩而夷拳拳归倚某执贽有初鞶帨俪椟礼也荒池科蚪唐突钧韶缴兾电览荣甚覆瓿某皇恐端拜申问蓬壶寳辑瑜珥蕤均分喜戬首途委戒倾耳以湏
　　回谢嵊寄居屠倅【雷发】缴劄
　　某伏以一雨初霁两间气清恭惟某官望培剡雪躔灿屏星百神呵防台动止万福某露香雪手奏记籖曹仰祈裁省某已肃列申燕羞吉星后先何福不萃调鼎宁裀奚敢为二御凟某钦惟某官文章足以瑞世言动足以范俗措诸事业足以爱人及物谓宜由紫清界凌遡而上胡不竞流而乃欲寻盟松雪厚积而薄发耶防有转而上闻鳯紫泥下九天矣某繇都门觧后光躔数年间耿耿梁月不自意学制郑卿将叨锦覆中心欣跃手不知舞某甬东末学窃服师友绪余仕未能信偶以一科试鹭洲讲席幸免羣嘲五辟幕僚江湖防徧通班为令易地而前凛凛氷渊未知攸济尚其问政或使之免旷败也某执贽有初鞶帨俪椟礼也荒池科蚪唐突钧韶缴兾电览荣甚覆瓿某惶恐端拜申问蓬壶寳辑瑜珥蕤钧喜戬首途委戒倾耳以湏
　　答山隂王宰【宗洙】惠物劄
　　某抱琴欲试遥指雪溪飞帖有颁划来雨驿宠以满奁之餽然行李之光却则不情受之何面瑟缩者乆勉强以往而不来徒媿琼瑶之报爱之以徳尚兾药石之贻伏乞台察
　　答上元送酒曹幕
　　某伏以玉琯吹葭添一线日琴堂记节飞五朶云且饷蚁壶以华乌幕不敢不拜良感良惭退食自公期与梅花而烂醉举杯相属愿言芝检之催朝谢不尽言仰丐台察
　　贺马少监廷鸾劄
　　涣颁宸綍晋二秋卿仕至都曹已居学宰相之地职兼少监又以观梓人之规厯试要除实陪大用恭惟某官江东独步天下伦魁妙法度文词臣举而为代公造化笔集贤留以自扶冝从缮监而径升益表茂林而异擢某辱知厚矣闻命跃然矫首中朝遥上徳兴之贺守官南服永言庇厦之依不尽庆忱仰丐台察














　　本堂集巻六十八
　　钦定四库全书
　　本堂集巻六十九
　　宋　陈着　撰
　　劄子
　　寿王大资【爚】大酺词缴劄
　　某兹者恭谂建亥谷朝生申华旦合黄庭三闗之气此道则仙用洪范五福之畴有徳者寿喜閧宸扆庆溢午桥恭惟某官一片古心九分地位泰山乔岳谁知云雨变化之神霁月光风中有氷雪棱层之操学业发挥于六籍勲名掀掲于两间叅政仲淹盍任天章之条对副枢司马岂冝独乐之言归皇上方倚以为师苍生政望其作相胡为永退无能为留亦曰天地之间理义最大如彼风雨之晦君子焉依所以避朝市而息山林脱轩冕而安韦布孰谓用公之未尽当知在我之有余收元祐全名共起敬元城之真汉称太平盛事且主盟潞国之耆英某谩学歌密依墙仞幸耳闻于庆举冝躬致于贺忱倥偬牒诉之装懐莫陪珠履往来宫商而调曲聊贽瓣香儧凟尊威伏丐台察
　　贺饶帅【应龙】冬至劄
　　某伏以律中黄钟初喜复阳之长春生玉帐渐迎泰祉之来挽囘元气为吾道贺恭惟某官顔孟地位伊吕规模发山川之秀而为华词瑞云之纷郁励氷雪之操而有和气爱日之融明暂借公卿于槐棘之间来领神仙于蓬莱之上行政以徳与物为春属亚嵗之践长冝自天而锡福芸生荔挺又新燕寝之香凝兰检芝封即听锋车之褒召某承流下邑矫首公堂欲效飞鳬曽乏鸣琴之暇谩将短茧少旌贡韈之勤不尽庆言仰丐台察
　　贺洪宪【穮】冬至劄
　　防线添长黙念一阳之复绣衣倚重喜迎百福之升与和气防为君子贺恭惟某官孔孟学问臯伊事功行政以仁布阳春而有脚详刑惟恤种隂徳以无心盍垂绅槐棘之庭暂植节蓬莱之岛属兹亚嵗冝拥繁禧初九元吉之爻以占道长十行细书之诏亟趣公归某叨备承流首宜展庆以劳子事莫陪下客以称觞情见乎辞聊效古人之献履
　　贺三倅冬至劄
　　葭管浮轻初騐复阳之长篁箳倚重喜迎泰祉之来吾道遂亨君子胥贺恭惟某官诗书孔孟事业臯伊金铁鏦铮自协黄钟之雅雪霜凛烈中存绣景之长盍相先班笋之云霄暂分占蓬莱之风月字甫题于别驾状已借于中书属此践长亶惟受祐雷在地中复已占生意之充周人从日邉来即拜恩言之缱绻某承流下邑缴福昌辰欲效飞鳬曽乏鸣琴之暇谩驱短茧少旌贡韈之勤
　　贺诸防冬至劄
　　隂极阳生时维小至道随气长庆以大来是为君子之亨敢集舆人之诵恭惟某官孔顔礼乐稷禼诗书闻誉施身合黄钟而交作经纶满腹与绣线以相长盍弹冠玉笋之班暂飞佩蓬莱之岛属兹亚嵗萃正繁禧初九元吉之文已占于复十行细书之诏式遄其归某叨备承流亟冝修庆装懐牒诉阻陪下客以称觞无味话言聊贽古人之献履一忱寅祷万乞丙原
　　贺王大资冬至劄
　　阳回冬琯天道之常春报午桥君子所履茂对生机之动实闗休运之开恭惟某官善类景生斯文元气范公遂相将坐致于太平永叔既归尤欲全于晚节时不可为而宁已迹虽若否而实亨适当近福以践长益见安身而崇徳静中消息委心造物之乗除闲里光隂送目浮云之来往某凄其令印近只师墙拆线短才素不工于献袜冩襟数语聊可当于抠衣不尽贺察仰丐钧察
　　贺前人次子【榘】除籍田令劄
　　某共审简知龙扆覃洽鲤庭职在春官养名门之雅望诏从画里増晚节之清欢吾道之亨善类斯贺恭惟某官精诚皦日气象泰山吕家拥玉于堂前已占独相晋国植槐于庭下乆属二郎有余不尽之功名付自知必贵之子弟亦天所命惟徳之昌信于运以相闗不负清朝之妙选某密依大庇喜听新除牒诉丛丛莫造万石君之第颂言草草谩驰一介使之言
　　贺饶帅【应龙】元正加大尉卿依旧任劄
　　某恭审升华外府晋秩西清花绶恩荣艶新旾之雨露碧幢号令起旧部之风雷除音载贺笏交举恭惟某官九分地位三代工人止水无波莹一清之到底髙空有月俨大道之独行表里无得而瑕疵出处具存于矩矱曩由西节来帅东藩士饱而歌顿释后蘓之虑人饥者活随招半菽之魂既奉最于十连盍跻荣于四然帝念丰沛之地冗不见治纵吏有龚黄其人孰能为大惟太尉硕学足以饰治抑清望足以镇浮爰超列棘之班不改甘棠之憇冦恂少留河内弗夺民情萧何乆抚闗中可知上意倚颁环召式副舆瞻某感极知心喜聆除目泰道自今而已长式庆遭逢徳星在度而未移尚私临照
　　贺帅府以下诸司正旦劄
　　葭琯春回丕对三阳之泰蓬莱云近俄迎百福之升吾道以亨明时斯庆恭惟某官秀钟光岳名掲堪舆造化经纶独妙濓翁之太极圣贤气象人瞻程子之春风与上下而同流嘉戬谷之来备封当十变占曰彚征诏出九重副乃时举某鸣琴不韵厦覆为安颂寿柏于三朝阻随末缀贽心香之一瓣儧彻中涓干冐严威仰丐台察
　　贺浙东洪宪【穮】除度支劄
　　兹审底绩宪台跻班度部洪钧气转敛一道之风霜紫诏泥香带九天之雨露得舆之庆举笏者齐恭惟某官间气所都正学以世忠节义之懿得所同心斋议论之公如其口出以真践履为实事功慨然孟博之登车志在濓溪之泽物玉壶清彻汚吏望而毛寒水鉴平明小人得以情白山岳动摇于一出神功收敛而若无积勤夜室之思趣入星闱之列其参国计以表时绅此民此财用之言足行儒术防狱防钱谷之问并简帝心某喜听晋除阻陪旅贺门墙并受有縁在履屐之间中外虽殊何徃非帡幪之地
　　贺潜京尹【说友】除户侍劄
　　恭审防纶天阙叠组地官公则自明辇毂肃清风之扇整然后暇版曹资余刃之防凡有识知交相庆忭恭惟某官浑身顔孟当世臯防人杰地灵立天璧两峯之上体宏用博在周礼一部之中况加践履之真纯所在勲名之掀掲比由水漕升镇日防狱市丛难拂刀芒而牛觧山棚挺警动弓影而猿号郁如包老之神明绰有欧公之风采帝思国计本系民曹方上下以利交征不堪着眼而东南之力以竭何忍及肤是非俗吏之所知必得真儒而后托庶其仁义之泽行乎财赋之间兼领有余大任伊迩某强顔学制束手治棼幸尝接迹于龙门欣听除音于驿置为簿书法律之所絷莫旅贺裾知本末源流之有闗正观造化
　　贺马观文【光祖】除知院兼叅政劄
　　恭谂进位机庭叅行政地舆情交庆幸大老之东归局面更新信苍生之有福谦持虽固涣号莫回恭惟某官宇宙真儒国家元气暗室屋漏之际可质鬼神妇人小子之微亦知姓字自昔能任太平之责当世必得非常之贤有如某公实负时望翳天章之笔札有世深属希文而大名之管钥当严兼烦防老转斗枢于天地绾符玉于江东上以副丰之贻下以慰甘棠之爱然而川犹未济颇知舟楫之用迟雨盍遍蘓弥觉云霓之望切乃归班于两社亦曰继志于先皇行且相卿大耐官职蔡州虽勤于请老固欲自全庆厯方急于用贤舍其谁与况世道何如其胶葛惟旧臣相与以维持善类虽未至于遯驹而少英概奸朋虽莫能为鬼蜮而多宿根民生益见其凋虚军气未闻其壮锐邉声屡警未闻乎秋草马肥之期盗弄犹防或起于粒米狼戾之地仙枰岂无活着上医必有良方夙学尽行中兴可兾某承流下邑引睇仞墙旧矣从游未能为无书之刘子闻而欣贺亦惟效通启之老苏
　　贺常浙漕【楙】除检正兼戸侍劄
　　某惧凟峻严敢畧长叙首祈鉴宥某伏自去秋禀违仞墙学制山邑尘埃偬虽不能修五云阁敬然无一日不窃照福星则无一日不拱揖北斗也某兹者恭审陞班旅宰进贰地官局面方新既极中外人才之选版图犹旧更欲东南民力之苏纶命载舆情交庆恭惟某官两间清气三代上人湏当要路之在前身谋则缓乃以崇台而近阙帝眷弥深而况清望之门苍生所属朝廷有道交任责于太平君子得时正力行于好事既跻地并頼寛分伫繇簮槖之聨就正钧衡之位某一愚成癖百里非才【阙】
　　囘绍兴签判陈状元【文龙】到任通劄
　　某恭审緑绨防宠乌府借贤仙第一人便欲遨防于蓬岛湖三百里不妨依泛于莲香吾儒之荣世道斯幸恭惟某官秀钟奎壁学贯濓伊选置诸生了无同甫粗踈之气擢魁多士安有尧咨骄傲之心甫知世味之酸醎自得家风之蕴借昔在左相【自注云乾道中陈俊卿】表于中兴奏五色云虽此身已当于昌运放一头地故造物又属之兰孙自日边听胪唱之在前而天下信君子之有后正冝猎猎而上方且迟迟其行众竞进贪婪蚁载粒而辄附臣无心冨贵鳯览辉而犹翔望之者倾渊乎所蓄兹来防于东镇以増重于南阳然屈魁彦以为宾寮特犹旧典非他官之亲吏事实示优恩倘防劳非所惮为谓叅佐欲其有补则壁书自警不求横浦一日之安道院相安仍理晦庵诸生之课试小推其毫末皆大用之规模时来则为绰有余裕某信迂成癖嗜古如饲苦无他求本是山林之性贫不自活勉为墙屋之防偶然得官及此试吏云泥虽异幸已偿一识之心【唱名后曽见之】风雨有依或者如相知之素其为归倚罔既宣敷
　　贺淮东曹总领【元发】除浙漕缴劄
　　某伏以风露气清乾坤氷净恭惟某官倚云植节列城倾心帝有恩言天维显相台动止万福某三薫心九顿首奏记籖府仰祈鉴省某窃惟福书所临十五城之一民一物均在敷锡之下至江神海若亦莫不各以其职来为先后御侮而区区小吏犹为鼎裀致祷者敬上之忱有不容自己也某恭惟某官顔孟之本领臯伊之规模周程朱张之践履讲贯其所积者厚其所发者丰中外厯敭可企而不可及是宜朝夕王所使有所禆益比者上念江淮饷师事重烦公一行裁出芒刀即收功最追锋亟召特委以密要之任适谋畿漕弄印者乆未得人如子骏者于是以彼易此葢以京师天下之本根所系尤大不然则为轻内重外朝廷处之审矣然丹屏紫极之间往往虚席此岂乆稽地邪某非佞某矫首当代龙门读了斋先生责沈文乆矣霄垠异趣末由望履幕下景景此心不自意斯今得执蒲璧以序属吏之后某惠徼天幸某甬东一书生耳苦味尝备中年始窃奉常第叨席鹭屿于本邑上冀一蹴之益误知诸老交上公车东辕西辙仕也学在其中矣侥幸试令古剡而风俗流邑计凋落大非昔比不敢悔咎极力支拄仅收拾大纲二天在上驱防之不失其性假借之以成其志或得稍自着见于照临之下某端笏以请某骈俪之语非所长然今人贵之以事尊大否则谓之不敬輙鸣瓦釡于箫韶之傍辱流电荣甚某揆分有截不敢躐申上界列仙寳辑起居问服在奔走凡有指使拱俟行下
　　贺刘仓【良贵】浙东帅劄
　　某恭审龙陛防辞麟垣叠组旄倪七郡方鼓舞于褰帷台阃一家更欲容于防刃观听所至精采一新恭惟某官掲斗之光维岩其望接起居先生之裔斯道有传居水心老子之邦其文可法以大规模而用世有实事业之过人比属辅畿又虚英簜谓东南之力已竭何忍割肤而上下以利交征谁能啧舌爰极儒林之选要令仁术之行曽防何时甚称上意亟谋元帅冝代者谁岂无他人非公不可清辔自为之振肃轻裘复见其优防恩信之洽而袴襦易歌号令之新而旗帜改色续荒政録不特寿朱晦翁之心记清白堂又将广范希文之志柄用伊迩舆诵攸归某喜听除音叨陪贺履先生在上既不辞问俗之劳下邑承流知必谅催科之拙









　　本堂集巻六十九
　　钦定四库全书
　　本堂集巻七十
　　宋　陈着　撰
　　劄子
　　回嵊人朱节判餽物劄
　　伏以咫尺菊天西风渐恭惟某官需荣望幙人物后先台动止万福某稍踈参晤瓣香玉绳尘埃埋头无复笺划飞寳染媿感眷谦共以某官清标映世粹学倡儒积芳六琯之中躧步羣仙之上凌青泝紫便合辉汉阁之夜藜泛緑依红自歌赋池塘之青草所培益厚其进可量某非佞某猥以非才滥兹初考端出锦覆玉成之赐末由控谢乃辱颂言且拜宠餽之颁以为寒庖之贲盛意所逮本不当辞第某到此未尝敢受贵寓之施使令而登嘉则或者有辞是用情告返璧与餍饫等当防矜宥草草申复尚容面谢
　　回専官张帅干招晏劄
　　某拙政虽劳喜借雷霆之锐清谈既接重贻月露之聨将厚意其何勤秩初筵而甚肃良为多感岂冝固辞陶菊犹香知今夜人情之非别潘花共醉看春风城郭之相新余懐所存俟靣以罄
　　回全阁賛劄
　　某乆矣望五云楼阁越在天表念烟火食人莫能飞一舄以揖停鸾翠竹之标新秋好风忽落云锦牒诉偬中肃襟展诵自不知其欣快为何如恭惟某官家隆万石气压五侯乔木重隂枭云天而相接芳兰发秀凛秋气以俱高生贤徳于名门实圣朝之上瑞时乎可仕虽蹔尼而又行风则不停冝益培于所养帝心夙简召命随班某学制雪溪尚逃旷败实借层霄之庇兹承宠谕尤属谦防且致府檄之严乃事末耳讵庸郑重如此谨已惟命之承勤此仰酬主书
　　贺南倅劄
　　某惟世之属封吏事半刺史例修骈缄为贽然非所以冩真敬奉名流某用是不敢套凟首乞防宥某敛祍掲日之名瓣香半生兹者恭审驾言屛星来照镜水蓬云相近不妨诗酒之从容松雪一清已觉尘埃之辟易南楼壮观东府尊荣共以某官学问培其本根文章灿其枝叶徘徊敭厯不竞时流挟双溪八咏之风月分佐越阃精采焕焕在官决间矣去天尺五康沂之歌易腾其容暖席耶某拙而听除音也某非才试剧凛凛未来道义之宗今兹临照某知有泰山矣凡百当陆续申陈使下邑奏行快活条贯今而后也因贺有请
　　贺刘帅【良贵】陞直寳章阁兼浙东仓劄
　　恭审肃开阃府仍建庾台天顾东郊暂借经纶之手地通内阁湏増节钺之光局面仍然舆情快甚恭惟某官学兼体用望表缙绅如忠肃之先实后文有真器识如谏议之当官处事恰好秤停源流既浚于江河基本复培于嵩华比膺恩綍载骤轺车观风问俗以为光尽囬春意煮海摘山而抑末宁析秋毫谁其建藩乆矣弄印余刃不妨于逰戏轻裘但见其从容既就熟而驾轻当为真而何假清班峻直上干奎璧之光躔大纛髙牙下镇女牛之分野民隐胥昭于慈父吏饕尽革于严师范老甲兵易为镇服晦翁条画多见举行第施正大之实规足副登庸之初意某承流何幸賛善尤深鞅掌自劳望龙门而莫近帡幪所及觉燕厦之弥寛
　　寿王大资大酺词缴劄
　　某兹者恭审麟书记瑞筭増长一防梅春会天地冲和之气十分橘景壮园林清胜之防万里具瞻大老独乐恭惟某官精神雪月根本华嵩庆厯之车举行太平可待元祐之舟偏重勇退不疑公议啧其称贤同列哆其为激徒重紫宸之眷莫囬緑野之归虽脱洒功名乆已无情于轩冕然主盟道谊均为有益于国家既万钟之禄无加其身则五福之寿冝归于徳抚孤松而未老倚修竹而长青亦岂有待以为髙耶未知何乐可以代此坐领香山之会父老相讙笑看家庆之图儿孙有福某蒙知有厚旅贺冝先政拙而劳趋进莫乗于暇日礼简而敬诵歌聊托于清风倘辱采留不胜荣幸
　　通浙东家宪【铉翁】缴劄
　　某伏以孟冬之月生意所根恭惟某官直指风行列城雷竦穹示廸吉台动止万福某宿斋而后敢奏记于典史氏仰祈原宥某辄律稽彛具严甲染天生英儒以主盟斯文司命下土虽使华所向嘘阳吸隂自我寒燠然鼎餗衮衣之奉某犹不能不与七州四十三县之旄倪望尘加额为执事者祝某兹审防渥宸庭详刑闗辅泰茅一防知天地之必春节簜载驰与风霜而俱肃世道幸甚人情快哉恭惟某官精神足以强本朝力量足以干世运文雅足以识治体盍相丹屏紫极间振扬家学展尽素蕴以福天下上顾浙河之左臬事尤重而弄印滋乆其命以礼乐遣公姑为此行一扎召还置诸左右善类延颈某闻昔三苏父子始来京师当世人士无问贤否皆愿为之交识某幸从长公防【景定辛酉壬戌为湖南帅准与机家桂翁为同寮】每欲夤縁进拜老先生堂下因循嵗月祗重责沈之媿天开机幸兹得以属邑小吏受容察于上堂某鼓带自庆某甬东末学窃服师友绪余仕未能信学政古剡一考而余恐负心洗手奉法不敢毫末自戾世道弗竞岌其殆哉忽戴二天实获私心敢不益自洗濯以仰承条教某下情无任惓惓某敬修俪辞以严事上之礼滓秽奎璧一盻荣甚某仰瞻上界偓佺环辑戬谷轮囷有问斯僣凡有指使拱俟下行
　　寿赵岩起守起右撰【孟传】水龙吟词缴劄
　　某兹者恭审斗占建亥月记生申十洲三岛而来神仙不老八咏双溪之上风月无邉庆事鼎新阖郡壮观恭惟某官鲁衞公子向歆帝臣棣鄂煇煌共享和平之福菜防淡薄争趋寛厚之风惟某官自然不羣处家得所乐其翩羽飞傍九霄绾彼符鱼惠及千里闻旄倪之相语愿父母之永年可想豳风喜祝兕觥之酒第虞唐诏催调銮殿之某防知最深留贺敢后与法律簿书而从事夙夜靡遑依宫商角徴以成章咏歌不足
　　嵊县催科劄
　　某谓为县令者催科有三等不待催而争先输以为县令计者上也待催而后输而县令犹得以应网觧之急者次也催而不输委曲而不顾坐视县令之受煎烹者斯下矣上焉者相信而不言非某所敢望然望其次焉者今而某于斯邑也知所以催上户而上戸或不之相体知所以寛小民而小民反不得寛葢板曹使府之取觧不复如畴昔分限之稍轻其督责不复如寻常申陈之可展端公専卒银牌紫袋散星而下空一县之吏追去犹以为未足独留缪令与二三蓝缕帖胥栖栖然无所措手上户既不尽乐输未免殃小弱岂得已也悄悄之劳慨慨之忱乃得为下下之令初心谓何某于诸寓贵也授之以册寛之以限礼劝以牒呈至于屡牒传语以防造至于屡遣而畧畧破限与畧不纳破者尚多也今嵗且晏矣网觧无所措办有如帑库陈积之多腐干仆兠掩之无餍何忍不为县道计为名门计哉兹刷呈欠数严饬盛干一顿送纳犹受赐也出于下下规模事迫言繁而以为过切祈台照
　　贺刘帅【良贵】元旦劄
　　某伏以鳯厯阖端日从元起麟垣回暖福与民同翳景运之适当冝欢声之交畅恭惟某官才兼文武学贯圣贤立百吏于春氷阳明用事纳羣生于和气造化无功盍跻紫府以调元暂拥碧幢而出镇嵗华更始川禄弥隆泰吉而亨贰契蓍圆之卜鼎亨以待伫膺芝检之颁某幸忝承流莫遑称寿蓬莱在望但知化日之舒长桃李不言自受光风之披拂
　　贺家宪元旦劄
　　寳厯开端刚胜柔而为泰绣台将指道与泰而俱升尘意轮囷欢声腾跃恭惟某官威仪汉节功懋虞刑意在平反种无心之隂徳志存利济散有脚之阳春防此亨嘉冝于戬谷玩初爻之茅茹吉不得占颁一扎之芝泥行将入觐某承流琐琐称寿拳拳云近蓬莱想见优防而永日县栽桃李愿言鼔舞于韶风不尽庆言
　　贺三倅元旦劄
　　声和簇律正夏厯之翔元春满簈篁布东皇之阳泽昌期适应喜色相新恭惟某官宇宙英儒斗山望重懽分半判肃氷霜凛凛之威画賛寛条畅天地生生之徳盍调元于化地暂别驾于仙山对此三朝冝乎百福象玩初爻之茅茹吉不待占鳯飞一扎之芝泥行将入觐某密依临照尤切欣瞻云近蓬莱想见优防而永日县栽桃李愿言鼓舞于春风不尽贺忱
　　贺诸防正旦劄
　　嵗更而始可知天序之常道吉而亨是为君子之泰有开昌运胥动欢声恭惟某官学问濓伊功名韩范事皆中节散五风十雨于人间物与为春纳万壑千岩于胸次履端之地锡福于天连茹之象在初惠成正气传相之燕伊迩诗趣清光某夏屋是依春规又转蓬莱望近更祈仙日之舒长桃李栽成正頼仁风之披拂
　　贺王大资正旦劄
　　鳯厯颁新属青阳之开动鹿裘转燠畅緑野之逍遥大人吉亨五福来备恭惟某官家山稷契人世松乔学贯先天防整顿乾坤之手心为太极开往来否泰之基岂徒求志于隐居亦曰安身而崇徳履端之地孚佑于天三百六旬而期又从今始万有千嵗之寿葢引而伸
　　上刘帅劄
　　某惧凟峻严不敢套叙区区元正之贺且以端饬彛笺亦不复赘等祈鉴宥某试令雪溪遭逢阃府寛大又已收置门墙輙不自揣激昻思报而剡之人多狡而犷善依慿工哗讦某又无践履之实以信之防养之学以容之吠声射影伺间窥隙者乆矣近因一二吏就逮投机相庆以去某为度惟頼镇之以泰山限之以铁壁委曲回防而恐其穽于险反复教诲而恐其岐于罪古圣贤所以与人不求备嘉善矜不能之意备见于山笔之下故纷纷者仅焉退帖岌岌者遂免虀粉每观县壁记十数政来惟茍焉徇焉者善脱一有剔刷必至伤败某于今日乃犹全存则知师门之用力大有造化某乆欲蠲洁申陈上以谢公道下以谢私恩为前日词诉之交疑似之际含沙怪月之徒百十为羣明障絶于路途隂听访于帘壁人书皆不得达通州县之人知之即非饰说张皇兹幸天开日明风止浪息方敢以万一申上窃惟尊慈闻之当恻然动心不以简谩罪某非木非石有寸丹在嵗寒而后见岂頴能冩
　　回剡学职请讲劄【庚午二月望】
　　正席而讲实闗风化之机盍簮以盟乃属尘埃之吏揆心未信闻命斯惊昔鵞湖之期一见赋诗而已议虎皮之辙自知说易之未然葢斯文之所存虽诸老而难任岂伊浅学而可妄为伏惟学长朝奉暨诸正奏状元挟两溪青丛四山秀典刑俨雅皆日莫倚竹之标气象从容有春午傍花之趣来防乡校思泳圣涯将令田之新已免园蔬之鞠谓广文乐为之阐导亦既三年谓邑令相与以纲维可无片语虽不我鄙如非人何某重拂盛心免陈肤说惟斆学半庶是否之有归好为人师非空踈之所敢
　　谢剡帅举陞陟缴劄
　　某区区摧谢之忱已饬吏椟兹敢防以手泽凟听首祈鉴宥某潢潦之学无柱腹书藜藿之生无食肉相沐登一第偶脱选坑抱琴雪溪不谐时调分在五鼓推去之列遭逢诗书元帅以海量纳江河以古眼收罍洗浙以东腾邑最者纷纷森森而某先被荐墨奬拂衮华不惟旁观见讶某亦莫知其所以也俪语以道激烈固非门墙所取然舍是又无以寓忱手草一启唐突大方钟吕之侧忽聆蛙奏当为孤寒一噱某此身既班桃李寸梗急滩日有慿依惟师慈之终始之某再拜

　　本堂集巻七十
　　钦定四库全书
　　本堂集巻七十一
　　宋　陈着　撰
　　劄子
　　谢京尹潜户侍【说友】举缴劄
　　某区区摧谢之私以饬圆椟兹有余忱敢以手毕控首祈鉴宥某山林之痼无时世妆藜藿之癯无食肉相非才入仕触事靣墙敛然自量过者谁顾先生方以翟公药笼李公龙门收拾天下英俊一盻其青乃属之某旁观者讶俗流谓何意图在履屐间周旋造物阻之得邑浙东去光躔三百里而逺而犹以正供奉约束且于左右本未尝相离也故得恃以为泰山底柱凡有应接凡所讲析频焉而忘其凟方焉而忘其忤凛凛乎亦自分其罪斥之必及大化坱圠春风无私吹上九霄期待加等怳不知今日为何日此身为何身也感烈之余辄因心原骈成数语以上干于师听防赐览掷乃荣乃幸若夫归倚之情岂笔舌能究
　　贺刘帅除太府卿寻除直文华阁劄
　　某恭审陞华外府晋直西风花绶恩荣新层霄之雨露碧幢号令起旧部之风雷言纶载贺笏交举恭惟某官身都元气心防六经擅韩斗之声名学见于用充传岩之抱负时来则为【刘号斗岩】由造物之笃生系天下之重望北将受节旋秉帅符拯救有方再续朱晦翁之録寛严中度相安赵清献之规艶天宠之优隆峻月卿之清近帝以东节令之南阳将使改未必嗣音之好不如熟局更收活着之功宁顿锋车仍迂玉帐旗纛愈増于晶采襦袴益沸于歌謡茍有利于国家又何间于中外冦恂少留河内弗夺民情萧何乆镇闗中可知上意倚需环召式副舆瞻某喜听除音阻陪贺履百里之行方半难自达于平康二天之有尚私庶无虞于凌震
　　贺绍兴巩倅【桂】除浙东帅参劄
　　某托盟门墙非他人比不敢用套状首祈防宥某兹者恭审防荣恩陛领议筹帷风月清明留下北楼之好様湖山摇动溥为东浙之晶光上分得贤观听动色某受知孔厚窃庇又新自矜迂拙之踪乃积遭逢之幸其为欣跃实倍等伦亟此申贺
　　贺绍兴朱倅【洵】劄
　　某恭审朝廷出綍望府题舆地极清髙専美北楼之风月人推名胜増煇东越之山川其在照临维多庆忭恭惟某官蓝田光价丹穴羽仪道有的传防闗洛诸公之极文皆实用涵武夷九曲之清视弓冶而益工此规模其独正粤从彯组交播行碑盍置之台阁之间以慰彼缙绅之望上谓晦翁之仕国尤重于时喜有闻孙之承家宜防其地【朱乃文公之曽孙诠之子文公尝为浙东仓】驾言别乗简在宸掲胸中镜以烛藩条出肘后方以苏民瘼康功之歌斯起治状之籍随书能乆居乎望蓬莱之云近固将朝也觉兰检之香浮某辛苦书生侥逾末第方抱琴而至已难行学爱之心及张瑟而调而终窘拙劳之态必居上者包荒以容徳庶为下者竭节而无虞思戴仁天若为道地州县一家之密脉络贯通门墙数仞之髙梦魂先到不尽贺意寄诸无言
　　答赵权巡劄
　　某伏以华织翠驾言访戴之防金薤琳琅胥动厄陈之叹偶然相值两无奈何尝谓以贫为常君子固守穷之义周人之急仁者有助爱之心然于二者之间难以一槩而论顔鲁公适无米且将乞之不嫌监河未得金虽欲贷而何已必相孚于实意斯不愧于古人有来载教之章深动常饥之念虽莫能觧劒而指廪而宜予粟而分金然问之帑庾之余惟四壁立谋诸室家之蓄虽长物无茍非知我之深鲜不议其为吝徒为太息勉答空书顾相厄哉窃比生鱼之范子岂长贫者知将骑鹤于扬州
　　贺家宪除都官郎中仍旧任启
　　某窃服山县侧闻邸状恭审畴庸霜节司秋聨天诏一飞方重列城之攀恋星轺顿具孚旧日之观瞻岂惟浙东实系天下先生以体用一贯之学宗主诸贤之盟紫皇简知谓世变俗薄官餂吏饕所以续本朝之仁立生民之命滔滔者视为何事而况去天尺五根本当培非氷雪其严足以凛冽尘浊水月其明足以照烛幽隐权衡其平足以秤停轻重山岳其镇足以摧压浮薄何以福一道此礼乐六辔之遣不轻属也迩来趣君某固知当为民复留然柄用亦匪朝伊夕耳某忝在门下弟子列方此羣噪交攻百短毕露二天之覆造化者殆为之地其雀跃之私非流俗能喻脩尺状仰凟贺私不敢用套颂
　　回钱清卿宣使劄
　　某乆不修五云阁敬山峻斗明寸忱瞻向伏拜寳帖谦光然何以防称宠喻和顾人夫事仰仞墙不鄙使令之盛意然髙明虚受不敢不以忱控邑民自去年冬初已艰食忍饥今又为连雨所损正尔徬徨本县不敢妄起一夫且冬作正殷亦难于妨农况潭夫既出钱自顾犹可及民万一官司行移则实反成虚费而百姓亦且望而畏避矣坐是不克仰遵约束某既防厚予又有一说以献今春事既兴田地间皆麦皆麻正恐伤动不惟民无暇也窃计可缓者云厦之修造而农事不可不急少迟吉用秋成之后而役之亦盛事此区区之忠不避烦凟倘防领畧百里在春风中矣
　　答全察使【槐卿】第二劄
　　某恐滓峻严敢畧长叙首祈涵宥某昨被寳缄不鄙赐喻继尝具公牍缴以尺笺备陈委折于髙明之前区区无他为相文四一家二百指请命耳既及旬余忽闻及城而为有力者夜半负而走且闻县兵见诉于防稽犹未直也坐此过防台照洊颁严戒局蹐良深某一介小吏望云阀在九霄上寻常瞻望而不可得况有所以命何敢不尽力奉承第此事大有难言不容不告相文四相华兄弟自隔六世各籍异财畧无干涉只縁相华业荡废既尽垂涎相文四之粗给饘粥乞取之不足从而妄取以投大府府司尚欠契勘遽以闻听玉窃知府门素不受人妄献陂量甚欲听人尽言于是以小民之无告为凟自谓委折一达氷鉴不惟相文四之家可以更生而某之苦口将防喜顔色俯从之不暇岂料清平世界奸宄窥伺夺其书灭其实尚以遏阳春生物之路下以炽爝火助日之心然相文四大情不过如此不得不更具申惟乞特达放释容某纵相文四以歌舞盛徳惩相华等以警戒其虚妄是斥泰山之毫髪而相文四之父子妻奴百世恩主也某炷香西望不胜拳拳
　　答前人第三劄
　　某一介小吏虽未获瞻光符然近屡防赐以升缄喻以公事是眷已知深矣区区之懐敢不终白某实以真心体承使令实欲以好事助成盛徳天日之上不可诬也而府门左右或以琐琐利便上累氷听至劳严命再四相文四即是良民有彼相文五相管籍中仅有五斗二升安得有产业在戸穷极计生取族人之家业投献在髙明可一见而决相华真可诛相文四真可悯台旨所以委曲令某契勘者固欲求是非之的以为去取之判使某以流俗之见依阿茍循不为名阀究竟分晓是仆妾之道岂不辱明教负鞭防哉府门基业如山不较一撮土之多小民得尺寸田地力耕火种则半饥半饿可以粗延气息仁人闻之相文四一家二十口动心兴怜何忍夺之一状申闻敢乞过目特笔住行不然则终敢以一小忠自献某俯伏万罪
　　上家宪劄
　　某冯将师慈輙有屑凟某伏自比者琅函寳墨宠答恩勤奎璧分辉尘贱动色继此日困于横逆之来无从状谢某非才学制侥幸两年三个月矣未尝敢生事以邀功行怪事以干誉我职分内之事不敢不力贵势占民之产夺学田事防崇台主盟之造已觉小定而今焉为一稍子方元四者屡不伏差使輙当案咆哮未及断间适钱东岩之子帅干宅眷过邑其党因兠乗载投势擒去县卒帅干者乃为稍子所使倚居上幕借助王邸反委以打刼诉于府追吏卒空一县且对移徐尉以指使而鞠勘吏卒方严所以区处某者未测今日之毒积有日矣钱卿一哗干董奎在剡为虎头名百家干掀舞万状扰害一邑夺占马氏产私擒马氏子凌辱体究官于地头腾诉县官吏于台部某因申前帅【饶应龙】编置之既而逃回益以横某收之囹圄锁之塞下钱卿深憾之故欲借此事以修怨而不自知其为纪纲已坏观听便别强干悍仆哗防奸俦昔避者今于于矣昔伏者今扬扬矣于台于府撰不根之词反无理之讼今纷纷矣纲觧之督促文移之应酬日不暇给而催吏仅四名就逮一在病行案吏亦只四五辈被追者二而余皆散亡而専兵数十为羣横行于市动以广捕为名厠役之徒鸟惊兽窜画无庭立夜无防宿某独手破印咄咄怪事同官悠悠耳独赵簿【必葑同郡慈溪人】犹能张吾军共劳苦全府二事方怀不平而钱又与之合力焉以去某为庆某自知为当去但令无自去之理而帅府【刘良贵】亦未必遽使去万一牵制因循则有甚掣肘者诸贵势既虎视其旁一稍子亦鸱张于下如此景象亦难立脚措手若曰架漏支撑茍且嵗月初志谓何知己谓何或谓某当直达之元老一则恐近僣一则恐近名如防密庸之造矜其执而不化拙而无他力赐主维使之去则得其所以去而不为门墙之辱留则得其所以留而不负民社之寄则某终身根本在此一节
　　上京尹潜戸侍【说友】劄
　　某事师门如子事父凡事惟直述某既受异知凛凛弗称而未尝敢行怪今偶忤贵势者之三事适并亦知先生处烦剧之任不当屑屑凟听再四筹之舍仞墙又无以告用敢条陈一为邑之哗民相华等以族之相文四之已业投献于全察史槐卿三帖书屡移文委本县扦钉及据相文四之陈状并将官籍契勘乃知相华本无产业特因乞覔借贷者不厌所欲举而妄献之某因书厯陈其不可拒絶之者厯八十日畧不见听及将相文四次男相开二及其孙等私自擒抟前去某遂申闻台府乞移文全府仍追断妄献人仍将某按罢以谢百姓防宪一判甚严计使一判继之使府则判呈字不复行今全府虽放相开二等而又将相文四长男相开一执留苦楚某只得追究而全府怒不已此得罪于府第一也一为邑人张太博家干者魏彭凌其子县尉之弱而盗侵财物诡其主搃干之户而瞒避赋役逃乡而背其主家摈妻而眤其子妇某因张尉有词除坟墓墓屋外籍其田租数十石归县申府闻使府已特判给榜矣而魏彭又逃寨归投全府节使允坚帅坐又帖寨放魏彭且専人追吏索案某坚执而不发某又申台府防宪使一判甚明使府亦已为收専人及申计台而承受惧弗敢投其魏彭方且与全府干人王直及哗防祝祐等百端经营必欲成其缪计诉词方纷纷焉度帅坐亦不得以而行全节使亦非其本意特其干人恣肆依冯此某之得罪于府第者二也一本县系孔道朝夕有差舟之扰稍子方元四不伏差使至当防咆哮因讯问送中门未断治间忽钱卿可则之子见任越之帅干其宅眷自台过邑方元四之党以其船揽载挟势擒去县杂职吴潮防其船头棰掠濒死某差防子传语不听委县尉徐涘请见又不听既而县卒就市拖一人至曰此船上水手也及诘之则知是带行人随使之去且以一劄一状申帅干可谓委曲存体而吴潮竟不放回至次日未免将方元四断示稍立县家纪纲岂谓帅干者以福邸为主反诉之府以为本县打刼追逮吏卒空一县且对移徐尉以本府指使而鞠勘吏卒方严意必欲逐去县令而后已葢因去载钱卿有一干人董奎者居于县为十虎头名百家干依凭掀舞流毒涨祸百里苦之前政欲去之而未能某因事断锁之又申前帅编置之自谓稍为百里吐气今日之事乃所以修怨不极不止此某得罪于府第者三也今全钱与福邸合以去令为度某于一去甚轻但恐徒为摧抑牵制而不使之快活赋归吏卒既空纪纲尽废尚何精采可以兴起视听尚何顔靣可以亲近士民以两年三个月之功夫豪强奸妄颇为之帖息纲觧颇为之齐整扫去白撰截定预借亦无负于教诲扶持之素而一旦理不胜势防鱓舞而狐狸号非木非石如何忍受何职何事如何茍且惟去为是而令无自去之理此所谓莫知为计也区区欲乞师慈宛转区处全其未至败缺之身开其尚可奔走之路此事若得元老有闻则百怪自定某欲冐昧申闻又无从可达或防九鼎之重屑一转语非惟为某一身为一县为天下立纪纲也县事虽微闗系实大惟公造是依是归干冐峻严某伏楮战汗仰丐台察


　　本堂集巻七十一
　　钦定四库全书
　　本堂集巻七十二
　　宋　陈着　撰
　　劄子
　　与陈签判【文龙】劄
　　某辱不鄙以草木臭味相命不复贽套语首祈涵宥某乆欲羾状道曲于道谊主尘埃因循到今幙天在上坎坎县穽顿以安存知感知自第迂拙不化亦其山林宿姿得百里地而宣上风化意谓可以行志到则动足掣肘富豪奸猾之徒倚声附势掀舞簸弄以不纳税频防吏相髙冩鹜有死于县令棰楚之下不敢一犯此徒之顔死故茍焉规模者皆俛首帖耳获以全去稍自振厉则祸机立发某既不敢求胜又不敢求全亦非惟随事傍理而固有不得志者含沙吠雪无日不为摧谢令计某所望者正法眼硬脊梁鉴烛扶植于流俗之外或得以浅学自见浮云去留不必问也世逺道散动摇春风者皆莵葵燕麦桃李亦无防矣安覩所谓嵗寒松栢中兴第一宰相之后大魁嗣焉某不是之望不是之依又将谁属屑屑枼枼不避诛斥或许其可也当陆续倾倒
　　贺刘帅冬至劄
　　乾坤其泰占气数于阳生节钺所临觉东南之春早吏民徼福心口诵言恭惟某官学问欧曽事功韩范泰山乔岳隐然云雨变化之神和气春风行乎氷雪严凝之日盍使经纶于帝室暂来管领于仙山属此践长亶其福祉初九之爻元吉有徳者昌十行之诏细书从天而下某承流男邑矫首公堂职不暇于鸣琴莫遑趋进意厚将于贡韈亦曰寓言
　　贺家宪冬至劄
　　云物瑞呈气应新阳之复霜台威振力回生意之春景运有开舆人相忭恭惟某官道包宇宙望重缙绅主欧苏文字之盟士培正气赴韩范功名之会民望太平肯迂驾于蓬莱特暂持于英簜属兹亚嵗绥以新期初九元吉之爻以占道长十行细书之诏亟趋公还某叨备承流首宜称贺庆望蓬莱而云近舄不能飞量绣线而日长袜何待献
　　贺三倅冬至劄
　　气应葭灰汉律巧占之最信春融泥轼西郊生意之先浮景运有开善类相庆恭惟某官干之行徳复以修身发挥纸上之春云独神化冶盘错胸中之色线宜补衮裘将趋五更三防之班姑揽万壑千岩之胜属兹亚嵗锡乃纯躔动以顺行喜玩卦辞之吉畴咨若采竚膺帝命之申某叨备承流亟宜修庆矻矻无鸣琴之暇趋进莫遑区区有献袜之忱寓言而已
　　贺陈签判冬至劄
　　一阳来复春回防息之乾坤众类有宗地占十分之气数实开昌运胥动欢声恭惟某官学者景星道之司命观王君之赋有物笔运陶钧听同甫之对集英气横天地仙岛领缙绅之步相门催衣鉢之传时属践长诞宜锡羡初九之爻元吉爰契卜龟十行之诏细书有来衔鳯某愿依善类喜贺昌辰身无飞舄苦乏鸣琴之暇才虽线短谩输贡袜之忱
　　贺王太资冬至劄
　　迎长日至阳初动于黄钟与造物防春先浮于緑野机缄微露气象俱新恭惟某官本体臯防闲心黄绮翻手旱时之霖雨却敛神功安身静里之乾坤独观生意维时小至有庆大来初九元吉之爻但占已易万有千嵗之寿交咏新声某何幸防知亟冝晋贺谁其掣肘莫陪下客之称觞托以冩心谩效古人之颂袜
　　上刘帅乞振粜嵊县劄
　　某恐师严凡申状例不敢套叙首丐涵宥某以穷饿之余身分抚字之下脚遭际使天寛大推而行之惟恐弗及而终不能使慈父母之下咸遂其仁则有天在也去年风水旱交病小民饭椀不得半饱筭日数刻以待二麦搀青疗饥收于黄熟者无三之一而比常年尤薄甚坐是菜色鹄形有不忍见者无已则有取债于大家就籴于市井而山间大家亦无多蓄有之者因春时价髙趂时以粜县市则所靠者浙西米舟又多厄于断港饥口嗸嗸残命岌岌而不为之告非惟得罪于百姓且得罪于师门矣比者虽知新昌吴宰以亟申上随防恩拯某亦欲即援以为请然念挨那得去则可免烦凟岂料至今接续不去彼咨怨者丛谓剡去新昌三十里彼有官米可籴此则有钱亦无籴处安抚自欲救民知县却不曽奉上意羣然入词媿无以对未免缴尘仁览欲望痛加矜怜猛赐拨发使絶籴之市忽焉狼戾垂死之民忽焉再生百里之间一饭必祝先生防此盛徳入居庙堂活青州之众冨公不得而専美也某虽是拙县令却是老门人斯言上彻必防响应某与县之旄倪炷香请命
　　贺前人除司农卿兼检正劄
　　某托根门墙不敢效流俗套叙首丐鉴宥某日囿层霄庆云之下竿椟寓敬虽若少踈条教是承则为甚密窃以师慈海涵不以时世妆望末至也兹者恭审诏以农正长于都曹根本所闗重于九卿之同列纪纲其总实于三省之通知公朝有光众听咸竦恭惟某官以渊源之学养髙明之絶识以中和之利行寛大之本心南阳帝乡东浙畿辅棠隂蔽芾玉帐晏清矣九重畴庸一扎召入由宰旅而宰天下匪朝伊夕某非佞某阻于职守望贺厦燕雀徒増鼓舞无从一造函丈禀叙曲第迂执不化狎受优防使星更临凛凛来日尚赖告新之际力赐吹居中之时加芘覆使泛泛陋舟获登于岸实成仁造之成终也冯介眷知因贺有请防楮战栗
　　嵊县考满谢常帅【楙】劄
　　某受吏玉垣即是仞墙弟子列套叙非所以事敢去首祈涵宥某氷寒于水也无炙手心茶甘于荠也无食肉相偶为入官及此试令雪溪古剡地今视他邑为最难声势虎翼在左右哗喧鲸牙其上下连数政多不得善脱某三年之间凡仆者屡乃于垂末遭际道谊宗司绕照其上规模正大不以苛细取人户庭坦夷不以深严有我某因得以迂濶方拙其身与百姓相尔汝是月望日三下考矣造化盘薄独取之多代者李宣教兴宗东阳人也来期在良月上旬去此尚逺未卜攸届始而终之某再拜归倚
　　嵊县考满谢家宪劄
　　某无食肉相不手封三年雪溪簸舞于惊风怒涛中濒于溺者屡矣而终于获免非有维楫可以慿恃也非有神明可以呌号也先生在上是为二天毁之者交而褒荐以完固之攻之者疾而公判以摧折之有所干请虽繁而响答有所假借虽难而曲从是以侥幸至于今月望书三考矣受知如此受恩如此俯仰两间实未知所以报代者李兴宗乔孔山【平章名行简】之外孙云来期在良月上旬某去此尚有两月岸未及登氷未毕渡正是凛凛之际师慈尚期终成焉
　　嵊县考满谢王大资劄
　　某下愚也欲困学而不能豁然以通弱植也欲力起而不能卓然以立偶然入仕及此试邑及锦覆之下又在函丈之间知受既殊踊跃自奋惟恐上孤师造不复知有他私受涵容之多而内省或不及被主张之过而旁观或不孚以是倍贻曲成之虑今月望侥幸三考矣虽曰未登于岸而本来面目拜数仞墙或可期也代者李兴宗已交书约良月上旬交篆如此则去剡之日尚逺与警诲再拜终依
　　回剡周【阙】贺考满劄
　　戍期熟惊言归兮辱命楮生辞曰贺我惊过情之可耻荷陈谊之特髙为政不难终三年而劳拙逝将无恐得万厦之帡幪罔致谢怀反勤庆语斯邑以吾为长所以纳交于君子临别赠言愿安承教
　　回新昌吴宰【君佐】餽满考劄
　　戍既圆将反雪溪之棹花封相近忽贻云朶之笺灿台篚之分来划罗门之乍破讱意孔厚揆已非宜汗顔甲而拜登镂心铭而知感山青水緑犹阻谢于琴帘月白风清或寻盟于尊酒敬先申覆仰兾丙原
　　嵊满回县寮载酒劄
　　戍终更旋觧雪溪之缆花城蓂协划飞云朶之笺谓如水之交甚真而载酒之约孔厚受则愧于过礼郤则近于不情终恐违赐勉当拜辱一日长乎尔有古道以相诚诸君贺我聊以嵗寒而为报
　　回剡县学请讲劄
　　某困矣而无所知勉矣而无所名比者不我鄙夷輙使铺说旧闻正恐于切磋上无补兹将去官又辱聨専劄使复以是命缱绻谆复既不听辞勉嗣月望日诣学借臯比以奉相与之心以图相长之益如此禀酬更不一一拜学正而次状
　　寿王大资阳月歌缴劄
　　恭审北杓建亥南极腾辉阳三十分生意实根于吉月寿千万嵗国人莫齿于疑年庆集槐潭喜闻枫陛恭惟某官顔孟学问臯防经纶屯六三之君子防弗如其舍履九二之幽人吉靡乱于中观伊昔之早休难如公之特立彼冨相西洛祁国睢阳元丰十二人蔼蔼耆英之防至和四五老辉辉乡梓之荣或分席于林泉或同堂而诗酒互相资于暇日诚难继于高风兹鲁殿以岿存于裴野乎自适问讯小春之梅蕋有约嵗寒留连花圃之菊花相看晚节矧独行于世族斯突过于前修能令心逺而地偏固安身计弥见年高而徳劭难释帝心某夙也受知跃然动喜道心淡泊虽不听歌障之声颂语形容聊以见瓣香之意
　　通王京尹【万石】缴劄
　　某伏以夏谨仲月气敷荣恭惟某官疋马西来尹兹京兆星辰清切堪舆翊扶台动止万福某为方新谨缨弁束衽贽氏名于节下某长读乡党一篇缋画圣人气象当暑紾絺绤鱼馁而肉败不食靡不饬加之意葢吾夫子之道大者治身绪余土苴者治天下今明公以文昌入座之贵弹压行都吾民父兄子弟忻忻然美衣甘食之幸有从问二御从何如则将应之曰宛然孔氏家法也某维邦畿四方之本任邦畿之寄者实四方州牧侯伯之表望不尊不足以镇浮薄识不周不足以剔纷紏三数年来骤更数易视之若传舍处之若具文今玉宸殿出半夜尺纸以我公归提寸印而亲授之重内势也某不知其他徒与都人士式歌且舞以冩其忭蹈之私惟主奎者镜诸某仰惟某官器重则汉之叔度文雅则我朝之庭坚而沉厚端静度越诸子又渡江来端明公其人也谏官御史徧厯清要已在属车豹尾间麾节所临凋瘵苏醒三年建业长江带水若増而深斯今朝承明乗驷马复为玉莲堂主人由尹而相在天圣典故在某则又与四海人士同一忱绥某防时从父旁问天人长从诸老防凡猎猎以名字行世者愿一拜下风为荣龙门岌嶪溯洄从之不自意今兹遂得以幙底一寒委身千百吏后非遭与瞻言前驱飞爽精越某斐然书生也试令帝乡幸不得罪百姓问钧得缺分甘需次寻方外盟谁欺上公俾赘京幙一迂百拙尸素无补更事一二长颇知平日无他膓末路竒逢获褁章服以进傥台慈母是剪弃赦其不闲于教诲俾尽布腹心则幸甚某鸣豫高坐某惟诇大婘僣也奉教条分也敢畧答谢京尹曽户侍【渊子】贺弟观中省餽劄
　　弟兄之义如雁斯随师帅之仁谓乌亦好有如仲氏偶玷旾官皆造化密庸之功虽岳山莫谕其徳未知报所乃累眷情寳缄光灿于星奎金餽宠承于天府再拜而受万感斯荣使千佛经魁谱不寒于西蜀【自注云陈尧佐兄弟居西蜀皆为状元】则一家气瓣香皆属于南丰
　　答天府同官贺弟观中省餽劄
　　吾弟则爱俾烧尾于龙门同官为寮乃垂情于乌府粲然藻帖贲我棣聨然以颂而不规非所望于相与
　　贺里人中省劄
　　防勲兰省需对枫宸试防蛙鸣六十年前之好様【乡学泮水池蛙鸣则出状元袁防斋甫乃六十年前甲戌状元也】先见胪唱五百名中之妙年吾道有光斯世増重











　　本堂集巻七十二
　　钦定四库全书
　　本堂集巻七十三
　　宋　陈着　撰
　　劄子
　　餽赵景文教授【必昌】生日劄
　　兹者恭审菊月垂圆李星纪瑞学而优仕乃不竞于蹶趋家有严君惟自安于色飬徳基孔厚寿算奚涯某幸缀内姻阻随末贺輙有某物驰上庆筵倘辱笑留幸甚
　　通邑宰丁既之【济】劄
　　恭审出而宰邑来不防家遡秦贤良词章之源学优而仕入舒文靖道徳之里吏饰以儒神政日新歌声雷发恭惟某官通才不器英气所钟胸次洪深吞甓社者八九力量凝定挟土山如毫芒鸣十二载之间立的千万人之上盍径跻于从槖顾复镇于男邦惟兹奉川本是福地黒云方夜忽逢明月之照临焦土不旾正赖惠风之发育公则劳止民共活乎某喜独居先贺非敢后特以年衰而多病阻于嵗晚之一寒受防为氓惟兾神天之下贷扶杖观化尚图他日之前趋率代面言仰祈台照
　　通谢邑宰梁南庐【观】劄
　　恭惟筮防应着花封视篆东平相家之后有贤子孙南山古县之中得慈父母风驱新令雷动欢謡恭惟某官雪洗精神春融言语琵琶洲上已成桃李之隂弩箭江头将问竹松之谱天肯容于袖手云又出而无心重寻鳬舄之程迂镇马鞍之麓挟诗书笥开正化门然而欲正学规教士在乎养士欲明户籍利民式以病民鹜行巧飞而舞文犴守善吠而弄法以勉敏而目盘错刃往牛空以熟局而頥指挥鸣雁落人方快覩公所优为某凄其耄衰厄于恙卧末由执民礼以见乃辱由古道而来公事虽无终一至武城之室惠声可颂尚能草长葛之碑不尽贺忱悉留侍靣
　　通邑长官防斋【岂砖防古】劄
　　恭审视印辰良参庭晓肃特立长官也适逢鳬舄之联飞同寅和衷哉相谂牛刀之已试百里之福千载斯縁恭惟某官坤厚钟英谦虚盎粹和而中立如雪壁之浮春清则生明如氷壶之贮月皆根本于书史而枝叶其功名雅爱回翔深培大用彼封之七邑剧者良多惟武义之一同难其尤甚鼔清风而汛扫开白日而照临三年有成万口交颂复防熟局之最噬肯耀碑而来以鐡脊梁主衣冠养成正气以玉界尺新版籍刷去皮毛乐田里于寛平安狱市于明恕精神所及观徳已孚某恙纒未瘳燕贺犹阻虽二令尹之贤在上于八十翁之慢能容然身获受防何幸偷生于暮镜使力堪扶杖尚能请见于昼帘不尽下情
　　与张帅道学士伯淳劄
　　恭审勇退玉堂荣还珂里星焉夙驾及花柳之方新云出无心见枌榆而如旧归而归于未老乐莫乐于此时某闻之喜而起舞不自知其耄且惫也然度无从可以靣庆輙以书先尚容少迟専遣儿辈晋贺
　　与于潜宰鄥仲洪【济民】劄
　　恭审荣领花封遄趋戍手中熟局笑谈桃李之新隂心上生防福泽桑麻之旧俗吾儒效白当路盼青某辱知既深闻声欲舞第失寄鸿之便遂逢燕贺之忱当亮以真不谴其慢兹儿沆如杭就戒其晋庆且欲如昼帘起居之词详也尺书潦畧不尽愿言
　　书
　　谢家则堂提刑【铉翁】应诏特荐书
　　举词云介特自持防通无滞不交防谈以取虚誉务修实政以妥疲氓察其所施足以任重
　　伏凖劄翰缄赐应诏特荐照帖某尝谓古之为政先教化次狱讼征赋末也教化行而狱讼省而征赋在其中矣世逺道散政失其序以征赋为第一事狱讼犹以为缓复暇及教化乎春秋之际武城歌已为仅见至汉惟卓鲁有古之意寥寥千载非惟下之人懵然此道而上之人所以使之者固不在此也某虽不才无所谓学侥幸为百里宰窃亦有志焉而所遇之地声势震撼豪奢掀舞哗者狡者羣吠而交嗷焉不敢轻以掉之恐其浮而纷纷也不敢重以抑之恐其窒而闷闷也就此之所可能酌彼之所可受约其气之过扶其习之偏凡所酬酢凡所言语无所不周其心庶几其或应而或可以自信也彼好事于后者方且笑其非所先督办于前者方且讶其失所急特先生味其所苦如嗜昌歜葅拾其所弃如见古罍洗今日以陞陟举明日以应诏荐某于先生无防扬之助无趋抠之旧六辔驰驱不下负弩矢之一望光尘而已知何其深爱何其笃也然则其自信于心者虽未必民之果应而先生固已可之矣昔有问坡公政事之美者答曰吾从欧公学来然则欧公何尝以政事教坡公哉亦不过意以相求耳先生今日欧阳公也抱古心行古政事某于坡公虽拟非其伦何敢不益坚素志以从先生于嵗寒
　　谢王枢密【爚】举陞陟书
　　举词云学有原本政尚亷强抚字良劳蔼有民誉
　　十二月吉日门人宣教郎陈某谨薫沐再拜裁书于观使诒使知院大资相公先生阁下某谓人生天地间有志于斯世而上不获公卿以握天下治乱之机次不得搃挥持节以善千里福一道而犹得为百里宰使士者乐其有庠序之教农者安其有耕桑之业工得以食其艺商得以通其货就职分以行吾之素志庶乎其可也世逺道散相轧以势而上下之情不通交征以利而仁义之泽不行幸而脱选调问须入则蹙额相告抵掌长叹其煎熬也则谓之鼎其险激也则谓之滩其筭日数刻侥幸终更也则谓之债古之所以为社稷民人计所以长子孙之地者视为何物然则终无可为之县也耶某生于山林偶然入仕辗转数载试令剡溪之上难易非所问也祸福非所知也妄自激昻亦欲无愧于名教听讼宁过于审而不敢以乗快为能催科宁失之寛而不敢以严督求羡学校之设防成虚设不容不为之振刷而非敢终更也田里之微薄于有力不容不为之捍卫而非敢骄亢也职之所存亦曰于此而有见焉则可以一洗流俗所谓鼎所谓滩与债者之见而哗健方掀舞而交噪声势方震撼而疾故星火之急符虎狼之専兵呌号谩骂于轩帘之前堂星之近残吏弱卒之累累就逮栖栖破印相抚咄咄终日黯乎其无晶光矣先生独何心哉防之于尘埃之底风波之中若曰学焉而有所本荣辱而有限之举椟乃以第一纸亷某此又天下之所慕望而不可侥幸者也非惟旁观惊疑虽某亦未之能信圣贤之教人有因其所不及而为之语以进之者有因其所未能而开其端以诱之者固先生之意也某今知勉矣昔苏子瞻谢梅二丈有曰人不可茍冨贵亦不可茍贫贱有大贤焉而为其徒则亦足恃矣茍能侥一时之幸徒车骑数十人使闾巷之小民聚观而赞叹之亦何以易此乐也欧阳公读之以为快哉快哉某虽非子瞻其伦而先生则今之欧阳公也某今获为先生门人矣他复何慕所以谢知己者此外亦复何言干冐钧威伏楮战栗不备某再拜
　　吉初弥月招宗族亲隣寓饮简
　　温公家法有客则酒三行或五行侑以果菜曰会数而礼勤物薄而意厚懿哉此风乆不见矣某今日为新生小儿弥月徇俗具汤饼因敢防宗族姻隣及客而吾里相知者并取生梅青菜酌酒三杯早赐访不再速不见烛惟从简便庶防共味温公之语非敢曰真率会自某始
　　答汪文卿【淳】书
　　某荏苒两别嵗忽其多雪屋之风节节送云其至白鹭洲者谓还家日申答而夺于东西驰乆而亦渐遗忘舍侄津来琅又在乎珍奁且纷压拜读受新旧媿流为浃背汗髙谊益上九霄不复举矣执事其气峻洁于髙风岑其文清丽于栖霞壁本是崖丘神仙侣流为郊岛辈行留某非不起美人如此惟觉尘埃遮眼望不见也祗健羡祗自怜舍侄云雅典终欲访江湖收竒观某倘有縁或可奉从容某自去达兰芷国抵雨花台下橘菊二翁【姚橘州赵菊坡】相俯留既而得缺于芜湖秀才于纸帖见钱今却与阿堵物打交道日谋此去犹未遂也是非利害当有外人以教我畧此申覆且无一物见梅花意南豫有可承鞭防勿外僣易申问判内玉履清懿令侣与桂争芳
　　与守赵侍郎【汝楳】书
　　某托盟门墙与他人不同拜状只用事严父礼套俗语兹不具首乞尊亮某伏自千骑过剡获攀拜于道周随而麾葢谦贲帘影亦华探同前茅廪饯不敏不谨阳春之脚颷驰电抹遥遥耿耿竟无及也更分之隙每思觧后匆忙之际意气所予教诲所加春人之雨不足喻其畅洽甚欲急修中诇书坐冗到今一岩先生以靠里学问为儒宗以寛后心应世用天惠寳起家建牙曽未防时行碑拍路谓百姓沃诗书之泽诸邑乐约束之寛极弊大坏之郡声色不动景象日新鸡翘豹尾班虚位良多固有待也褒召当旦夕某皆直言即非防佞某学制于此今已八阅月规模仅定蠧弊承流但如惊风怒涛之后摧败漂荡者多驾轻舟而收拾焉未能尽如意耳所借云天逺覆未速旷败欲望痛赐鞭警以玉于成某恃辱眷遇之隆有为夹袋助者不敢不进某自到剡不妄与人接风问此间之有学问有见识有才具有气骨者一人焉新义乌主簿赵炎【字先叔】是也某时就见之彼亦三五次来见问本邑则有源流问发用则有条理守信义如泰山避势利如粪壤自是异禀非碌碌科第功名人比今于六月间之戍适在统临之下彼意欲在易序书册琴瑟之侧葢于平常议论察之然今日受容必不肯防人书乞荐口某谓此等人不可使之沉埋外邑当于叅庭之初留置幕府以婉画尝试必有可观不负异盼某身不能从函丈防以迂自见所以见赵簿为第一义某自谓幕中得此等一两人则无事不了而功用便与俗吏腐儒不同髙明其乐从之勿以人废言可也某虽甚僣越实为忠爱兹因专起居亦欲専及此人之详
　　内幅
　　某忝知爱絶等求人奉状岂不欲少见芹献而山邑更无他物惟密饵颇见珍于外方輙以四十封拜纳此亦以居山不以鱼鳖为礼之意邑庠书版独有剡録颇详明隣邑有石可为器冝煑茶药就以两铫为凟倘防先生领畧真忱试尝密饵瀹以烹茶读过剡百遍岂不可为燕清之一助
　　答上虞陈宰【阜】书
　　某鼎烹上坐暑甑非病之病良苦好风自西溪来吹下真帖展而读之如服飞雪散毛骨肝肠洒洒其忽变换也况赐我以佳友如史兄者乎是兄面带雪岭气口有眉山文叩之而不穷即之而愈逺宗文所取友端矣第邑计荒凉不能免孙泰山之皇皇我有愧焉则堂先生之于某无一事不用情欺之者实仁言也黄东发【震村为越】倅近奉檄道下邑亦有称美盛岂有筑堰事文移或有抵牾耶然在我者又何媿剡庠课试已结局拟试凡数百巻赋出云云论出云云防首问乃某乱道葢邑士皆以三邉为请某乃问古则江东十鉴皆队仗方问今则又难下笔终不于今事括之敢以密呈其二三问却说拟试与雪溪故实乃主学之笔不敢録大手笔问拟试中间说僣拟处乃某平生所欲言愧无其权位以行之今读此问不觉神醒而心快防陈贾【防上虞人】望为再三致意
　　贺盛正卿【夫】除三省枢密院架阁书
　　某比领答缄道谊之言满腹如水之盟自与流俗不同读邸状恭谂拜紫泥诏班金耀门道之将行岂独知我贤然后用犹见天下之为公世运所闗吾道自贺云云















　　本堂集巻七十三
　　钦定四库全书
　　本堂集巻七十四
　　宋　陈着　撰
　　书简
　　答剡胡应之【泰来】问丧服书
　　宠问礼服仰仞不外今不可尽行古礼然不可尽废惟斟酌其冝为之可耳礼乆不葬惟主者不易服葢礼未葬则无所谓卒哭练祥禫诸祭也礼齐衰不以吊若三年之丧虽练不以吊葢三年之丧虽小拜后亦不出吊也礼有殡闻逺兄弟之丧虽缌必往非兄弟虽隣不往以此见不当出吊也葢惟遇缌麻以上亲之丧则服其所当服而往哭之而非吊也檀弓载子张死曽子有母之丧齐衰而往哭之或曰齐衰不以吊曽子曰我吊也与哉又季武子寝疾蟜固不脱齐衰而入见曰斯道也吾亡矣士惟公门脱齐衰以此见齐衰有可出当往之地葢朋友之义往哭之非吊也由此观之三年之丧有可出吊者以此事权而推之可也有如先正之丧未葬执事于营葬等事外本不当出然今之世往往非三月而葬动是数年如古人有大故则不葬也如何免得出外出则必当少易服色本朝自温公宋次道诸老便忧世俗多忘不能如古礼便欲以布四脚布襴衫等代齐衰期以下之服以白生绢代缌麻之服葢缌麻古来升数密布今世无之故当以生绢代虽慈湖亦然但某家间与亲戚只用细苎布为缌麻正不必论升数布还是布足矣如执事今欲出见人只得用墨布衫葢墨布衫乃古之禫服今世之人于百日后出谢人便着此服却不问葬后卒哭之百日也若论古礼葬而后卒哭此即百日也卒哭而后练祭【练即小祥】练而后祭【大祥】大祥而后禫禫易月而从吉节节皆有受服今则谁为此多事禫而后墨布衫耳今只得不问未葬从俗僣禫服出外若在家则不可服此惟衰麻在身若营坟地则用白布巾白布裳衣之属皆可也彼谓用白绢衫则不然白绢乃今之练熟之绢即古者士之吉服惟生绢则犹以为凶服耳愚见如此愧不能尽礼
　　与州义乌县马通判缄祭裕斋先生文书
　　某虽托根门墙未谐披覩然知东閤郎君之贤厚心自起敬某曩载闻先正某官讣音官守攸居仅能于僧舍为位一恸心丧凄怆到今未涯遥想琴既祥御而不入家庭孝慕痛日月之勿居坵垅吉藏感霜露之既降岂徒存于手泽尤克茂于身名某受先正知最晚事最深自谓委身相从犹多来日一朝千古此心谁论耿耿不自已輙冩数语以将鸡絮欲望台慈特为白之孔林之下酬而奠之更不敢屑二令嗣司令书区区哀忱言不能尽
　　嵊县满考与王倅简【资政子】
　　某静念无朴材以助时需无桃李妆以契俗好汤火之鼎风涛之舟忽焉将脱孰使之侥幸哉酌水知源食实知根所知固在师墙也
　　送葛架阁【称僧】遭论归金华书
　　某比自鳯翔千仞一到清凉境界拱揖高风党吾道者车如流水某未免告退世道嵚心事拍塞未曾吐万分一谓以无惭色面驻龙山过热满图再造及闻十一日扬舲南指遂于初十五鼓至寓舘而行已先一日矣某与执事情同骨肉语出肺肝相聚二年半又忝为北楼交承【旧乃天府此伻前政也】古陈雷不能过也今雅志前酬而某方坐针炊劒未知所留再见不过凝竚六和影下良乆大江洋洋其自流片云悠悠其无着执事之心之身在是矣回首红尘在九万风底二十四考中书何足云哉娱问平泉花竹笑接北山猿鹤当是何日闻盛里旄倪士之贫者睿肃民之饥者迎窦谏议有丧不举望尧夫有讼不决者待王烈宇宙间自多事不妨一乡自为三代某知何日获杖履于雪柏霜松之在左右哉纸短不尽言
　　答海盐防宰送酒书
　　某坐暑甑中风忽其清望而白衣者持琴边书来宠以名门十友惠过眼豁然以醒心充然以醉但来自赤日且自休息于所舍其意气定本真见当进之风轩月地揖潇洒味芳醇以古道相防瀹就以隽永政美此感未渠央也
　　贺赵戸书【孟传】典乡书
　　某叨被春私与家人子弟等不用世俗礼修状首乞鉴宥近忽闻黄童白髪歌舞之声乃获恭审诏真学士之尊任大制阃之寄十洲地重虽着绣之防人昼锦堂髙则拜防之独我【其父少傅奉化郡清敏王与权亦典乡郡】其为盛事实掩前闻先生规模寛修理精密况乔木之所庇而甘棠之尚隂未占已孚何事不办第同沸之鼎未着之棊进欲使京畿有所慿退欲使海道有所畏城可蹴而摧也何以修而固池可竭而涉也何以浚而深郡计病于外强中干何以腴兵籍虚于东抽西摘何以实田里今秋虽稍舒而科扰茍且之残生者捷出官吏近日虽畧汰而隽永贪饕之余害者尚多此则为先生忧也某髪种种视茫茫矣虽不能奔走效涓埃之助而窃过计不自已于惓惓也未知吉建牙的用何日当探伺晋贺并控余懐
　　答前人书
　　某近草草具状申读严听初十日被宠答书尊光下临眷意中拍端肃三复感激可知某山樊之癯也无效颦眉菜根之甘也无食肉相而达尊分青如嗜昌歜羊枣众人所讶某亦不知其然也六纛拥钺环东海之建阃以世乔木之隂某忝为门墙士闻除命则盍走贺正以一夏病余衰态百呈出门便増惫是以尺笺先之兹拜诲谕乃戒某以书到就道若有欲下访其迂拙者焉某本无可为泰山乔岳之助然亦当徐调其残息重锦堂燕香既凝抉成前觐或得从菜防后列听新号令亲于议论即是幕府等也某昔者所附在范纯父处书渠今已就则堂辟忽于便中发回遂使某废礼更不敢再激上呈
　　与常户侍【楙】书
　　某比匆匆随觧片纸代禀违之拜继被答诲有光东归而眷予缱绻若不忍门墙桃李之飘摇春风膏雨之心愈不可涯涘还家因循迟申谢椟瓣香泰山一刻弗置中间恭审升武月殿提纲地官国方乏兴东南之力已竭人不堪命西北之尘正深此何如时难为吾道某为天下贺而为先生忧某用拙以存平生食粥以茍旦暮所愿诸贤戮力宇宙肃清使山林之间渔樵者侣皆得以徼无事之福不然则一鼎宁有凉处况某又是先众人而饥者乎某慿恃隆知輙有忱白犒赏所检察赵承直拱辰乃韩王之的裔唐忠介公之畏友其清谨端直加以通练世务缙绅多知敬者而举负犹未足葢不妄依人不妄求人是以甘于徐步窃意先生造化之剡必不轻畀倘一见此人必加赏识固不待羽言之僣越但欲报师门惟有荐士此而不言是为不忠于主敢敬介其姓氏于夹袋他日嵗寒此是古柏全在阳和早赐之某私情也有公焉某家居不通贵人书犹于函丈难以俗情废而又以荐人饶舌某万罪万罪
　　贺家侍郎尹京书
　　某惧凟师严不敢套叙首祈鉴宥某比于先生勇避长史之除未及出门获一参侍自是多病不克脩书当蒙赐照兹者恭审诏起真儒尹厘京邑危急之际中外所慿先生不肯同流合汚而不之越不肯辞难就易而不之闽天府剧繁之区王事孔偬之日众人望之方股栗汗下乃独慷慨激昻闻命则拜学力之到气节之持不惟周畿千里泰山其安亦使敌知中国之有人相戒勿犯甘泉烽火筭日可清肃也若帑库匮矣仓廪竭矣兵儿戱城具文矣精神号令一转移间何患不富强哉某随觧还家山林深密便不知门外事病余聊可自息皆云庇所逮第恐一鼎之沸无中无边皆是热处尚徼福于师墙之仁里干冐尊崇
　　与文宋瑞枢密【天祥】书
　　某以榜下士托岁寒盟修状不敢用俗套首乞均宥某自去载获上中涓敬惟与令季判府朝夕问起居而洞之初快覩义檄声盖动天地某亦激烈于中如常见貂蝉出兜鍪上也当今京师澟乎器欹宗社危于缀望之者不知所措手大力量其见独识也灭此后食不以家为意气超腾肝胆呈露洞獠江民听命效死至不费朝廷一钱一粒而精甲数万来勤于阙下迤逦提进敌今方知有令公矣青冥玉钺黄閤紫枢又何足凂度相公之志亦不在是也某自去秋因大热随班入内到今衰病不瘳比松壑解尹印随司而归天上故人海滨新阃闵之招之者虽不遗下体而阅黄伊之书方有味驱车非其脚也但望风霆扫除宇宙肃清某尚能效次山颂中兴非止为门墙私贺
　　奉赵岩起制使【孟传】为乡人求免税书
　　某叠罹燬掠之残生未死犹死也然有不能已于言者奉川台温接境自春到今军马之往来之屯驻无一刻宁帖民之毙于兵刃者枕藉系累而去者鱼贯于道日千百庐室之焚荡田土之蹂躏穷百里而一目牛羊无影迹矣鸡犬无鸣吠矣凡春间有种入土幸而秋有栖畆者又归之兵之坐而食载而往马之饱一而坏九小家无田收大家无租入今冬已比比捐瘠开春必皆填委沟壑景象至此劝本以救本是官府第一急事然虽有仁政未易展布虽有仁心亦将泯黙兹忽闻使府行下欲起催米税县宰又惧上命之严知而不敢尽言遽欲奉而行之田里奄奄待尽之凋氓有骨而无髓有皮而无膜未知何以应追呼供输纳先生以一身为乡邦立命两府判皆一意爱民此等时节若不能以实情哀号是负先生与府判之本心是百里自絶于覆载之中某本欲躬诣禀请为驻兵满近境无路可通翘首师门沥心血为字恳乡人之同志能走间道者袖以告敢望与两府判会议力转曲成之造特免起催再布春脚使鸿雁离散之余遗男剰女旋旋孳生废田荒地稍稍耕种自时厥后家租戸税以仰给县官岂非百姓之愿但寛为之期则公私皆沛然倘遂众欲则先生之私于乡曲犹公也两府判之于公下邑犹私也九天在上九地在下鬼神左右一语不诬惟先生其痛恻之某与一邑之人炷香以俟防判
　　荅国英【应蜚】书
　　某在沸鼎上坐暑甑中不知此身为何身五云自万山间飞出挟清风到几格烦襟忽其濯也雪溪之事殊快所闻在听莹乃犹末也某乡间一夕屡惊未有宁日恐累辈未免再投庇厦惟仁念不倦焉是望
　　与葛静一监簿【称僧】书
　　某伏自乙亥春拜太史之诲随尝修答嗣而彼此皆不暇书问矣中间有不已之恳为家人仓忙归里重贷于人以行初拟出薄产以偿而里人方视田产为弃物一无肯领畧者而索偿者急故谓之冒昧不谓执事是时已在南山之南北山之北安得为某办此物至春晚某畧一归遂谐自为计矣然多事之时干扰之愧至今拍怀盎面也是年秋八月随解制幕虽世事实以异而人自西来过门者必问以起居乃知始焉蓬仙皆飞入危峰以避埃既而又囘槐遂于邑之行第长物以付之云空水流惟玉其徳则刼火中自不烬也又闻药局亦如鲁灵光独存岂济人者广有神物防之耶某本居山中而风尘无不到者自去年正月将一家二百指分为四五所日走于二百里悬崖峭壁间风雨霜雪之所摧虐饥渴颠踣之所困残一子死于此一家病于此最是所居今为过军通邑四壁之中或扎寨或剽掠衣自袍笏至于布缕食自盎瓮瓶至于颗粒器用自坐卧者至锅鉢无一获免者而亦未至尽填沟壑亦幸也及今年五月初间方取累辈归聚于破屋之下生意恐不可复续来日之可畏又方长一听造物而已兹因邻商便聊附半幅相问此外则有梦思耳
　　答赵宰【培辰】书
　　某自大乱中分袂各图茍活竟莫问屏褥间兴止今月初十日忽徐亲以所赐书来乃知先堂上太夫人于惊忧中以仙逝执事方抱罔极之痛天倾地防生者不得安其居死者不得宁其归岂期累及纯孝君子之家此际虽已永牛冈之藏矣道路梗塞无从尽哀吊之礼徒有惨怛而已某自去年春初便分家为之四处环走于千山万水间今年五月初方聚集于潇潇四壁之下某老而衰甚矣家人为风寒暑湿所摧迫大小番病无休日去秋亦因奔走逃失一小子于州里外山谷中饥无以饭病无以药亦惟听诸造物如何结束耳胡应之却曾数交书诸朋旧亦多宿草之感闻南明近有煨烬之惨想寓弟必震惊尉弟亦茍焉余生附此拜再三意立可闻于鄞城与监宅同居亦釜鱼也我辈何日得相会面临纸泪落更不他控
　　本堂集巻七十四
　　钦定四库全书
　　本堂集巻七十五
　　宋　陈着　撰
　　书简
　　答戴帅初架阁【表元】书
　　某近到邑湖山头竺亲手授书亟展亟读如长揖清耸特癯特之劳如亲防渉间关之状至于出肺肝语念及衰落风雨霜露使人感怆激烈某环山而走者一年有半与猿猱虎狼相出入防毙者四五一家二百指分为数处各谋茍活中间失一最小子老痛甚于割衣食之计为过军掠尽寒则榾柮火遇冬饥则藜藿并日而不足大畧自是而想而大痛处则又非言语可宣也满目皆愁满身皆病善脉者谓不可无药力今为何时死生修短自有天命恐不在此夏五方取碎累聚居于四壁下虽无旬日内无惊而入浅山即复者仅五六次又未保其往薄田以上稔歳计之亦可以粗了伏腊今歳又无半収春间此事却可忧姑置勿论然终胜如去年也执事以家依竹初亦云可也若欲就张村筑屋则又可盘薄矣苐恐薪水之外正未能舍竹初而谋某所居与张邨只隔一小岭日可往返敖游预为之喜昨于邑中邂逅陈楙汤当宇宙之大变顔色亦颇苍老而气则浩然可敬可敬【阙】立可则日亦不知的在何处平生故旧云散鸟没不谂何时再可捜访赤松游处某亦一向不复通书今乃知埶事虽在城亦罕接云云
　　与陈监丞【元平】书
　　某比知凭眷輙邀小队晓登松竹关夜陪榾柮火论文之味到今肠肺间南山诗宠教眼前景道尽愧不能面谢而归计已廹矣兹与同席次韵僣缄以呈辱大方一笑幸甚
　　答曺秋水【梦合】书
　　某寄息崦嵫瓮窓冻坐本与门外事絶比为西麓一上南山又未免搜枯次其诗韵云云归家守口如瓶身如槁木自笑前日破戒书诲划蜚存劳之余谓有诗盈屋岂为是数句防丑耶用不敢外大方一笑近过军入邑境山中亦惊忧今幸其已无后队谕及舍妺事敬悉盛意应门善矣某兄弟所深知又奚待问栎夀耶但旧丝犹有脚未可闻命而或者又已有先斧声而来叩者可笑可笑此事乃夤縁尚俟异日而定氷砚不克多笔非简也
　　与汪江阴【槻】书
　　某近拜便中寳赐尊光焕然风尘为之辟易司门舍弟家问防掷还已领乃事须某亲到彼方定高见絶识下采菲葑可以励俗但恐太非偶耳有请在所修令弟搃干书中倘赐下乃详谕东发书委折当俟面见悉其意白之时艰未纾山间春自多趣徳量寛平尽可相与酬酢安得近州里时莭杖履以从其左右哉
　　答王搃干【模】书
　　某比者聫壁下照道逺愧未能晋谢溪山憔悴之身一经春风披拂到今犹有生气舍侄辈所録羣从间鄙语当已辱氷鉴一分别望可否其旁以教之肯赐以棣华集尤感尤感某当在后月同弟侄到寳幢以诀风议借求云阙一帖子即书示乃幸更不赘申令弟帅干书怡次为道再三忱
　　答陈监丞【硕】书
　　某以宗盟托事契荏苒西别岂不欲问雁上天笺乾坤至此山川凄然无从即衽趾徒积耿耿耳书来乃知近寓叠青又谂田武陵矣北风正急吹囘南辕吾为吾防三叹息某四年来逃难林谷环而跻攀者百里而逺今虽归栖四壁下而生涯亦凛凛中间亦于避所失一小子痛犹未定来谓知鲤庭亦罹此戚造物于危世穷途加一等罸奈何奈何别楮埀谕感不我外但诗书正脉未易祝续况寒宗又多【阙】此天其或者尚当在懐乏纸不克复答
　　与余察院【浙】书
　　某自宇宙晦冥寄命于云山鬼神之交然未尝不西望星纒暗祝福履以夀斯文于刼火之中比闻以坑晦溪等处为居尺一无便不得上令乃谂琴书以安于前王庄所相望稍近特来有晋见之期风景已非月明犹在两心耿耿固不在言中也
　　与姚比院【】书
　　某茍活之恩不足为知者道但念旧日相与之真如执事者能防人而四五年两处踪迹水流云散各不得相问岂本心哉闻里第风尘不甚廹花竹水木尚无恙否时来未足定帖人生如何有涯亦惟得一日过一日耳某环万山而走者三年去年夏归视环堵如风海破舟不足以寄残命彼苍者天逢此百罹何日得过王罕岭访诸故人雪涕而道艰关哉凡事付之无言兹畧以书兴居
　　答汪文卿遣餽书
　　某于执事相知深矣承平之时谓可出则上下四方相逐归则相娯老于雪壑水村之间于嗟时兮乃逢百罹各天一涯逃形匿影时一出山逢人问存亡死活者数载欲寄只字无从首夏因间道之玉几下哭伯求囘途沂流花溪访竹松佳处劳苦契濶为三两日留此初心也而弟侄辈牵聫谓离家日稍久必欲且归遂抱此一段怅怏兹忽领赐书共审处倾否之变得习坎之亨与家人同此大吉良慰下懐可当一畨防晤饷我山海列珍正方一家百指藜藿并日不足何敢动饕分外之想登嘉惟时一隽永庶不虚辱厚意西风只尺又未知声熖如何临纸三叹若其小帖息则须卜过青修相对为白头吟也
　　答广东发提举【震】送本堂记书
　　某比尊斾下山一防专遣寺行一防寄徽都寺便两尊翰皆领讫亦尝匆匆次高韵二首但发去后欲改三两字今録于别方以呈近日虽収少野书渠自姚江取羊额岭囘却不曾説缷舟西延庆一节兹拜四书方谂中途留连多日善达寓弟尉浣某不自量以堂记为请中间朝武陵麾莭驰逺遂稽禀取及今年夏初始克晋谒又以风尘未息敢申前意而未敢望其速就也秋末轩从忽下访而某之后屋三间适成所请复拳拳尊意慨然许可讵谓别未一月长须到门记文已埀贲矣焚香细读根极理义之文某之心所自知而口不能宣者尽发之于大手笔下莭支虽多脉理自一如长江万里三峡之竒倾五湖之平放寛受而安流焉此天下之至文也某何足以当此独先人之平生潜者孔昭九原有知当如何为感此则某所以激烈至于涕泣也堂屏当悉如尊讳谕后日置之堂前堂后皆可但今年事力未及耳若求再冩却要分布亭当容纎悉计筭再拜以请未敢容易也况堂濶一丈八尺净数以一丈二尺之屏其高则减此数尤便尊意以为何如少【阙】书一二日后当专发梨木此间无求处即书乃某欲特未辨纸只得迟待后一日宠颁醉鱼盐防拜受愧感
　　与前人书
　　某比自禀荅谦施之后欲嗣尺笺良便既罕专遣又难遂成因循尊仰之真朝夕弗置共想日来尊万福一舅直阁著述必日新某杜门山深幸而官司以贫之故过而不问而故旧时亦叩闗燕笑问每出所记某本堂稿以示相与玩绎防叹以为发明透彻山川为之精采况某之家之先世有光灵矣戴曾伯谓源头活水衮衮流出之文包宏斋似之某则谓包平衍矣君变化阖辟升转斗量之妙恐非其所及也知者以某之言为然苐恨事力方匮未能求耳冩入刻之本来年秋后或可经营比承发下台缄欲寄少野已令尉弟分付端便次第湏自有囘书来梨木此中难得遍询独溪口稍有亦无断卖者如欲用则别访可也近曾与黄子羽曺久可诸人相防否昨収剡友胡应之书谓唐景实之的子幸而稍长但不解事尝事絶粮无所于食而其兄赘居姚江之呉拥富奁以自肥畧不之顾不孝不弟有如此者然则渠之得妻此妻从容温饱不知世间有穷苦事使非过位于景实之门能有此耶尊前与景实契非他人比又与其子之妇家稔因能书一言及使其弟不至饿死则景实之遗息在也亦使世间知其有巨源在也望深入尊虑
　　答杖锡寺主僧【炳同】遣餽书
　　某比自一书缄之越翁一书令尉弟附达兹承蜚帖乃知未曾闗听岂浮沉之耶令已嘱尉弟询之矣某与师别本未久一落尘网自不能囘头清絶之地怅怅何有可再到方丈借榻七日以是知前之留连真不世机缘所示和之越翁诗中间用意于吾辈甚拳拳世道澜倒侪行自不相容而物外襟懐乃独寛绰无遮碍如此使人感烈无量玉葚乃山川精气所成况生于浮云之上积雪之下岂下界人所得埀涎者忽焉我施或其食玉芝而生羽翼当时往来云南以报不忘也因谢发一笑焉笋玉涎雪榧皆寒中所需珍餽一入门而六花舞冷甚劲尤慰所乏但过为衣鉢中费愧受憎感片云何时出山一畨或可遂防晤之喜草草奉启悉储嗣既
　　与戴时芳【方】书
　　某比聫日夜获接雪白之色氷清之轮至于烧榾柮火酌茅柴酒席地而坐自谓今之世而得有此乐恐不多见菜羮饭后溪头之别防不忍囘首与君居仅隔一长亭地暂离便自作恶如此正亦不自知此心为何心也偶有某物为午酌荐我辈寒相当笑留之
　　答黄东发书
　　某自比防赐书谓郁丈将下访朝夕以竢竟未见到颇疑其何为迟迟及初八日拜领尊赐之书乃知郁丈已自囘城而书留寄于仗锡遂于初九日遣人去取至初十日晩囘既获敬覩前所遣两寳缄中间曲折又见令弟子羽丈真情甚白感尊念主维之功虽尚迟定盟而道谊之气已薰洽于胸中至于家人间矣但娶妇嫁女之礼各随其家所有为之今亦只以用兼双钗一副为礼不复用时花等以小箱封前此后凡百只是从简非惟两家皆便而好为循俗事亦非今之时所宜所谓亲期本心其欲速今当以三年为约庶不违令弟之意某家于婚姻事粗行古礼世之不合于礼甚者皆不及讲尊意必以为然后日当令廿四舍侄面禀其详夫防人伦之大者昏礼不可不严尽被世俗无知之徒滛奢之俗败坏以极不可不自知去取也成终成始惟门墙是愿多言何足以谢
　　招单君范【庚金】教子书
　　某自入谷循溪寻桃源别境因获囘曲巷小楼松竹下读书声某揖风日之清美话云萍之契濶便欲卜隣未能也出山即为平地风涛掀頬尺纸不上涓房惟有梦思尝飞越左右然不如朝夕防聚之为畅洽也某近者令舍弟有不量之请某诸儿顽钝重以连年奔走山林逃难以为茍息活遂与诗书相失先世一丝经脉凛凛乎莫续若曰待天下事定然为后计则水流已下蓬遂其曲何日可囘哉故莫急于得师废放已久将愈难为力非大匠规矩之不可是以惓惓以屈致为请髙谊特逹畧不他问一诺千金见之所答舍弟书中者粲然今而后知诸儿有不辱襟裾之日某之亲炙光霁又在望外其感幸当何如敬改歳正月十有八日设席以俟临贲当先一日遣轿诣庑下区区束脩甚愧非礼舍弟已详白之兹不复赘知我者草木臭味谅不复讶其诸愿言悉容面既
　　答许宫讲【】书
　　某三年前有约问桃源路既而惊奔各天一涯去年稍定即徧询福星今照何地而莫知其的冬十二月初十日忽拜数月前所寄书读之喜极而泪造物者不絶吾道之脉犹得以茍活之命见君子也乾坤纳纳风雨潇潇习坎心亨遯世旡闷于此可以观人矣某与妻子仅完其躯犹于避所失一子为病中药食无所切得以至于夭痛犹在心奈何若饥寒之廹听诸天命何日得防面叙话一畨瞻望雪指咫尺千里有便且时莭寄者以慰彼此之拳拳
　　与徐麟卿【攀龙】书
　　某比造门话姻娅之绸缪谢子女之栖托乃过为厨传之扰至于揖古貎听古言如见罍洗于盆盎中此乐又非书尺可喻也
　　与张师道制干书
　　某自癸亥秋禀别后交书者数四及嗣春音问遂濶逺前载尝托隣寺住山徳周者寄一书今春又因范着林处云其间当有便到嘉苐二书未知皆得彻防格否书中并无他语惟畧及年来苦事与问台暨尊眷平安耳闻福躔自赤城囘但见旧潭为焦土遗物皆散亡独田园尚有认占此着林诸人之云云以书报某也据僧徳周今就小庵居颇适尊眷想大难之后已遂安乐令嗣今必已入学讲习尔后曾再抱熊否菊坡先生诸郎今皆无恙否今居城中其郊外耶防时望为某再三拜意不及一一作书某两年方自万山中出居故庐夫妻幸茍安四男三女幸无他但衣食之资一空于数次之过掠无以自给然囘顾世间离乱散亡者皆善于彼多矣皆造物之赐独三年前丧一子于避所今姑置勿道向日之同寅交旧皆不复知其存亡惟闭柴扉茍全性命所幸官司以甚贫不甚聒桡特未卜方来又何如也若以某与埶事契谊如许当专一价诇问而无力可遣只得捜便附书浮沈固不可必岂无一次所附者逹耶天逺云飞目力断而心心遥遥临纸怅然
　　与单君范书
　　某生不逢辰心事难照潇潇小塾琴书肯临昕夕听教如风雨中鸡相应如霜月夜鹤相闻滔滔者不入耳别来能防日云飞西水东涯梦与往来已极耿耿门墙秋事度已就绪翩然过山予日望之

　　本堂集巻七十五
　　钦定四库全书
　　本堂集巻七十六
　　宋　陈着　撰
　　原阙












　　钦定四库全书
　　本堂集巻七十七
　　宋　陈着　撰
　　书简
　　答张师道制干
　　某十二月十二日从范着林便领赐帖备知台候详悉且谂尊嫂恭人玉则粹温东閤郎君又见就学皆所慰快者也陈宰某于行都相与甚契蔡丈亦尝亲炙之陈瑞卿又是旧友悉望为我拜意某家贫因燬余架数椽庇风雨遂坐窘者已三年然信天公亦未尝饿杀但有时与家人忍饥自笑又自解释既要屋住又要饭饱今何如时有此满足缘分耳时有拙诗山林友朋见之者和辄盈轴今早忽有人以诗来者记其中间随韵有两句云熟眠胜醉酒清虑当焚香又两句云静见蜗争国穷知马福翁又两句云时把诗题壁多因病在家又两句云间闗谙世梦寛绰养天根又两句云灰风吹刼火国事付囘潮此今日工夫以发千里一笑若更有饭有肉又将乱话者多但恐反无暇及此某穴处难寄信或时防记存乃録以归七儿女拜尊嫂起居
　　答张书监【大圭】
　　某时维春又如许物无尽情恭惟某官视时巻舒有神翊扶台候动止万福某幸甚积有断金倚玉之契不获以只字道契濶朶云划飞唤起倒置之愧万感不足葢也尊执事以斯文宗匠吾乡老成朝市归来林泉味永某以不获忝聚为欠其爱助之真浮云往来倘知之耳某自一入山林谢门外事今年已七十有余病日以攻况垂罄之室无煮石之方待尽奄奄命也谁咎某舍侄孙梓椿娶令妹与令甥皆宜其家家虽贫或其有兴乎此又难以言语谢万一令季年丈想亦家食自安晤次幸为道忱老眼昏花执笔又颤申复稽迟
　　与王仲正【儒雅】
　　某昨便中修状嗣拜答缄获谂读礼有严外事不挠良慰渇企及今又阅数月迢迢耿耿旦旦弗替切闻支持毁瘠吉牛冈将啓先正亲翁提举寳章吏部之丛安閟幽室而以先令兄亲家之窆附焉某托盟肺腑非他人比虽曰视筋力为礼其尽盈坎敬则不敢以衰老废屡于左右讯其逺日竟莫得其的道阻且长又难于冐昧而重念身及见祖遣之奠要以面铭旌手执绋生死之际固相去而未为逺也使其窀穸既归九泉之隔将防防者愈茫茫矣然以今观之期终恐不知防终恐不及平昔骨肉心腹之义当何如其感怆当何如其自讼无已则有世所谓挽章庶乎写欲言而慰长往不犹愈于奔送不及而遂恝然者乎因忘其浅陋进于先正亲翁先令兄亲家灵几如兆域已备导翣戒途或辱卑之些郎引北风而哀陈之是某形虽不前而心亦粗白明年春气稍深尚可就墓下而奠生刍固与宿草而不哭者不同也兹有薄赙介诸别疏更不作令弟令侄书
　　答张师道制干
　　某是月十九日领闰月五日所寄书恍如对春风顔面不知有千里莫云之隔也惟是获稔台偕尊嫂安人东閤郎君于危世享全安之福为慰之至浙右儒家皆延引斯文之泽而执事又有乡校有盟是可无他恐矣又有朋友相过书籍相借田园尚可葺理亦足以乐吾乐也某虽闭门甚牢不接外事或者同天之祐隠然自浙右来姑由而不知耳诸儿自不废书但为虀盐所迫不无暴安某亦衰甚病脾日深无药可治此等境界要多活何为特长儿虽已问东发侄女次女虽已许嫁其长孙而未能毕事势是明年冬当思别有以处之东发及其长子皆已泉下归矣其次子与其孙却能世其学来谕某筑室不过三间外是风雨蔽者不满一哂某自以为人之处世为有余但家计素薄不堪此费故为所累然非此亦无僦借之地岂得已已今年犹可过闻嗣岁【阙】　夏税有田不满五十畆固无甚虑独是十余世墓山千余畆皆是某输税此项却墓田未便尽鬻所有之田不足以了一夏之输此则大窘耳辱赐教新诗皆见识中流出如月下水雨后山新机自大异浮动顿使老晦亦有警省某积时有数诗录去请教云云聊发一笑非敢言诗缘千里相隔亦以见契濶意耳陈立可去年曾收书在家聚徒甚得所但其家死于兵者甚惨今事已定矣
　　奉文本心枢密
　　某托根师墙敢于拜状畧去长叙首祈鉴宥某岁里仗锡住山同少野自寓里归防赐答翰穷山中捧读光符挟春风下施间闗衰老之踪忽动生意是造物之旧不随世变而变也第地薄瀛濡兵车楼船之所防上之应酬者日繁下之出力者亦为之日不给虽寒酸牢闭柴门有不得穏寝而安食者况方来正未涯残息犹未保望龙门徒耿耿耳钧谕慈湖先生训语家间旧自有之年来兵燬之余无从其故近尝徧询之乡之故家亦未得此更当捜访或刋本或録本续附便以纳少野为其师请铭某为致其忱实是僭越而钧慈慨然一诺某与有荣耀且闻当时大手笔即欲挥授少野为干且急回兹方申祷祈领某因得就便羾书恭闻风尘境外水晶宫中独鹤在天与防鸿俱逺吾道尚有赖焉他不敢上起居左右少野介旋或防赐以数字感甚感甚
　　与贝斗纲
　　某比如城哭令弟之逝因近得握手连牀叙情话者数日春风时雨畅洽于中有非世俗所能喻也别来耿耿本拟即修笺问而还家病风湿所搏日事药鼎到今犹力弱气短此等光景更堪心力事力有出于饘粥之外者耶儿造于衰老贫困偏工簸弄殊不可诘执事寄蔗境于同气之室若亦不便于平泉之花竹者然东閤温其如玉怡承无违且朝夕有含饴之乐人生如浮云流水安有据此心茍安处处家吾知雅意足以绰绰门外尘埃姑置勿道先令兄期已定否某今虽独得柴门任风开闭茅屋尽日虚闲铺凑粗茶淡饭报答流水青山但知世变终可畏一鼎安得有凉处亦惟得一日过一日耳姑此以发一笑
　　与史猷父节推【徽孙】
　　某启末诣见辱所以笃气谊者甚至雨流连尊酒论文之乐不知门外有今世尘淖别来又秋风矣尺纸不上几格非慢也比还家病湿两月余近方平复而未去药盏老而贫岂宜有是命也谁尤惟是话边许以近作箴铭诸文録教当时为拏舟归急不及请取到今虽梦寐中犹能记诵数语而未得其全兹敢以缴司籖者付授来奴宇宙防防斯文岌岌执事独以所学髙谊自植立为逺者大者计恐日迫西山莫见遇用之日耳尔来有何新闻皆望密报山林深蛰本不欲问外事然区区亦欲畧知者葢未尽以前能无饮啄之累乎
　　与王徳玉【庭藻】
　　某与君只片云隔别去便动是岁月渺渺予怀在月梁左右勿置也日来门外事多望清气当自辟易第髙谊素为仁里倚重恐有不能尽避者耳某老而衰久矣比因病益以疲弱行步不能去杖惟匆匆枕书作崦嵫梦也近因得二句云苦儿知学何妨瘦老妇安贫未觉衰但适有败思遂不及足成之姑为知已道当辱一笑自度防晤未有时因书写区区者上几格犹愈于杳不相闻
　　与史猷父
　　某近领谦答之缄临风三复如月露泻秋心下清快欲敎以髙文乃知谢庭方展有客之席未暇及此尚欝吾望也垂谕舍弟观往教事自非道义之襟念到酸寒何以拳拳如是感烈感烈但畦芷西席虽某兄弟间所愿依者夙而家叔年髙相去三百里难以逺游比闻诸戴帅初谓欲以袁竹初之令弟令壻之馆为荐且尝谋诸执事矣倘可以此终成之则一水之便又朝夕得与芝兰同味亦良机也敢求賛决某衰且病日以多睇门墙徒耿耿书不尽意
　　与史允叟【公升】
　　某春末尝诣寓庑求一见以叙契濶适值车马不闲伺之移时而后委刺阍人能为传下意否迫归弗克再晋徒积遥遥耿耿之忱耳近闻鸠工孔殷燕厦就以云霄门阀造物者曲授再新之规继志光前是可羡已然酌之以时约之以度当自有心匠也某贫不能致一缕賛虹梁之举儿郎伟则望之拳拳矣
　　与王子羽山长【翔凤】
　　某自城中拜状环翰随贲光风霁月见之辞气间使人心畅而神恱长儿深以不肖身执壻礼于门墙餍饫诗书正味深入髓脉毛骨亦化此某惓惓之初意第饮之食之上累厨传者乆则局蹐为甚兹敢以真情白某凄其家事藜藿并日乃其常耳鱼美味重自是待王孙之具慈湖果酒三行菜羮一饭是为本色徐毅斋云莫吃鲊徒使我辈无以继某之此语世俗闻之必曰不情尊意髙明必蛩然而笑领也岁除深本当归家一畨但今冬酷冷水陆皆艰已嘱且待开正稍和而归爱其女必及其壻当不以吾言为□爱也某虽贫幸无官扰皆云芘之逮彼月斯迈相隔望阻长草草尺笺问次儿瀹附拜起居荆妇就上尊嫂多祝福之祝
　　答前人
　　某比拜环翰之宠信宿而新旦矣流俗亲旧间以颂为礼某于今则不敢非故行简所恃有知者在正月以来光风以暖之时雨以膏之无日不受赐二百里犹对面也兹惟仲春恭惟生气满庭斯文在袖门外芳事分付蜂蝶幽怀自韵绰绰有余裕也某欠死之身今年已七十无复顾念况长儿深获壻于屏下有典刑焉有诗书焉以不肖之姿朝夕渐渍熏炙未曰速化若曰小人之归庶乎其可免此则某之大幸而无所容其喜也特以时异势殊清风门墙应酬当自不给而乆为厨传之累箪食瓢饮今人莫办者比屋深书乃报以日赐饮饍亦未尝茍当何如其局蹐三月言归之谕本当拜命然慈抱之于壻爱之诲之有甚于其子者世俗求其一而不可得今乃兼之敢不体承此意却容少迟又请约束也
　　与曾南金制机【钢】
　　某戊寅岁尝寄状续走便回乃谂奎璧髙躔湖外却辱东閤领下此后虽知同一斋还越而尺笺坐乏便不暇裔上伏想近年以来从秦烈熖之余存鲁灵光之旧近则泛镜湖扁舟浩荡逺则入兰亭樽酒夷犹俛仰两间感慨百世悠悠然水流云来往也东閤颖防华流能世其家夙所敬也尔来又非吴下比恨不得一防见以快老眼或传时异以来僻隠屠苏今已归筑于禹迹之左右否故人满东南生死存亡无从可问独执事相去为近而书讯犹若是濶絶苍苍者天岂初志哉某今年已七十眼昏齿疎待尽未尽妻啼儿号虽欲恝然而未能忘情长儿深是黄东发以其侄女妻之两穷相遇犹在妻家未得取归次儿润女已许东发长孙而无以遣次儿瀹次洵皆执事与台嫂所熟识者余皆绕膝蚩蚩但曰饭饭不知有栗枣可觅也去年常乱道八句其况味大略尽见于此参差梅竹槿花篱强对溪山傲百罹终日书声清屋气云云聊发一笑兹闻汪甥与春为越上行特令晋拜面说别后苦事葢欲笔之纸而眼花不能究所言也荆妇领儿女七子附拜意尊眷上下
　　答竺梅潭【自中】亲家
　　某望梅潭隔一翠峰尘影役役尺书落慢域亦恃西来风备谂和鹤之鸣干蛊者力得以怡闲适静防茂濯清皆福地也因自慰其渇仰若谴以世俗濶疎则何所寛罪而笺敎之蜚乃谦抑过情如此喜而感而不能无愧愧蒲萄为饷是为津老吻搜枯肠之剂拜赐举室春意某薄下舂随动皆病老荆衰诸儿又无生可业门外事且日有危证良可忧也今女幸能从夫相安于寂寞淡薄此老夫妇之愿亦谢庭宿训之及今之时惟朴素以安其危勤俭以相其贫或其可也否则趋世妆竞俗好吾笑其春澌朝露其能乆乎此意惟可与髙明道
　　答孙将仕【劦】
　　某旧夏释屫平泉左右甚欲与先正提刑大监一叙十年契濶而亲药方厪竟勿获诣厐公牀下独荷执事缱绻盼接犹谓先正勿药有再见之期不意长白之驾遂以不返某衰老重于过山生刍以奠尼而到今専书之贲则知佳城既逺日已届韩铭且不鄙赐示矣唤起积惭万罪奚赎第筋力虽强盈坎之列坐成废礼草草些章不能发扬先正平生毫末亦以见此情而已布纸禀复不敌隆施临风黯然
　　与王子羽
　　某以危世衰年幸为儿深壻门墙下自合时节聚晤挹漱道义文字之津庶不虚掷蔗境凄其阻脩有志莫遂至于尺纸叙缱绻若易易事亦堕渺茫尊向寸心耿耿愧可知己今年又夏共惟家林桃李绿隂青子当不减旧时风景特恐天荒地老物怪人奸嚣尘沸沫不能不到左右然既见王彦方将自惭缩而退而坡公谓为醉人所摧骂辄自庆惭不为人所识尊亲家亦惟聴其在人存其在我而已比闻琴书欲复如城中又非前日矣色色皆难未必便于枌榆也今之为计果何如某年来脾痼益深朝夕攻刺良苦又凡一防风露之薄视战呕继之以寒热如疟皆衰极之证其能乆乎颇知徳履亦时亲药饵而某以多病告岂气味之同而隂阳之抵巇亦同耶何时稍健彼往此来相与话情一畨面清风目浮云把酒论诗使旁观讶世上犹有此两翁也山中未有一物以见逺意
　　又
　　某冯介眷隆辄自禀请某自昨因先君之志筑屋三间以庇风雨先令兄国史吏部为某记之屋末也而斯文足以为重也某非其人也而先君之所潜者耀焉某不敢不敬特迟迟其锓诸坚者意则有在仰惟尊亲家墨妙若一世如夜光明月人望之而不得即幸而有连倘肯为某命笔先令兄之文当称光某之所本于先君者庶其免不孝之罪矣敢因以徼福于研席顿首顿首其余蕴更戒长儿深拜凟
　　答竺梅潭送良女弥月
　　某崦嵫残息百皆逢罹独获与古道交姻犹自慰足第书问稍疎方此悚悚云笺又贲其中皆春风时雨把而味之不知穷檐之有冬严也尊亲家不欺者三其乐也独今为何日而忠厚之气使人感化恶声恶色不接于耳目又有东閤如此其贤以相引翼某固已夙敬比儿洵防晤归来备言其然益以信其为里之仁而某愧未得左右周旋也某七十三矣令女一索而得女女亦孙也倘未露晞犹有含饴之乐喜可知己月弥筯麫尚堪徇俗乃累盛心辱赐柔毛防禽玉尘腊酿橘之颁礼何其侈意何其厚登受无着此愧处况此等时节亲戚间一书往来足矣一芹以为过兹乃若是其浮溢实是不安新妇领诸儿拜亲母安人起居并谢















　　本堂集巻七十七
　　钦定四库全书
　　本堂集巻七十八
　　宋　陈着　撰
　　书简
　　答白廷玉【珽】
　　某七十三嵗矣欠死之身犹累薇蕨岂不尔思山深水长一星同梦中过也今年八月二日赵也一转以所惠书来契濶之余如大醉之复醒至于慰极而泪落惟是尘埃方眯目塞耳而所示之作非复吴下语而后山月下水本色上有新意手之口之不置顷刻又闻贤内静修不事世妆尽出其所有以资日用雅懐遂得以缓步晚食与风朋月友夷犹湖山间谁之赐也况乎绛帐近家而主人素以贤闻川云飞泳当有便处所交半山朱丈吾固知未及识如瓜洷沈丈抱瓮冯丈皆所夙契今知其刼火不烬尤甚慰满防间幸为拜再三意茍活山中所谓文房四物归乌有者乆矣坐此不及作书须及此意庶免其罪我也吾生理素薄自世变以来惊扰奔窜听其所掠荡无所留而巢居穴处者数年饥寒交迫无病亦病中间一子亦甚可人坐视其病死天乎莫之诉草衣木食茍活到今四男子二已娶四女子二已嫁皆自穷者自相遇今年愈不可支虽欲作鲁公帖而无可乞之地虽欲使二三子谋馆而世方掀舞声利视诗书为何物悠悠年嵗凛凛沟壑意欲遣一子过江以濡辙涸然时异事殊江空嵗晚以栖栖之身谁其舎馆谁其绨袍谁其推食哉更当深思以决知我其为我等之若曰谋士则非才不敢也来谓舒氏今如何问之其叔太博津云有一男子碌碌茍朝夕其女则今无之兴到念此真是古道可以媿死薄俗诗教良侈老拙辄用韵见意三子亦复后最小者方八嵗未能及此一畨作字当见面一畨不问诗如何聊见缱绻耳流问到家人尤感家贫累重愁深病多衰甚矣就致意贤内愧不能办一芹寄逺尔后有便千万续此音信兹仍以书就凂赵也一以达眼昬手弱防不成字回防米缄有如此纸有如此墨犹可彷佛承平也对此重为感慨不宣
　　与王广徳【榘】
　　某老矣而病乗之贫矣而累困之崦嵫之光沟壑之息尚当问人间之事耶独念尊执事于某为何如契世事虽殊两山相去百里而近及其未死犹当时顔色以见风月故人之谊诿曰筋力不前书问亦可缺乎乃今阅数年而一字不上几格终亦不免为老与贫者因循之也尊执事青山以友白云以家或者见之谓能自乐其乐如此然岂知其非初心哉殊闻对古圣贤无杂賔客退修宻养有韦布风味而盛丈正卿实主而塾以雪中之长松交山上之硕果此道在世变外某惟望而起敬耳今忽闻先令兄韦轩判府殁且矣某为知之后遂废礼一书及诗烦屠仰之丈转达承奉非敢以是尽赎不敏也来侍次更为引此忱幸甚幸甚本欲拜盛丈书有传近暂还乡者姑留后便
　　与王江隂令子
　　某死罪死罪先正判府寺丞以某为太师门下客辱交最后时不我与莫能自见万一以答知遇避世以还一往来之灯前劳苦犹曰傥有时也既而先正西入山路益以逺书问益以旷或传老乐天卧痼日阅岐黄之书而某忍贫多病少出戸限莫造牀下一诇近得屠仰之报乃知弃人间已乆且于良月三日归定牛冈矣相望无二百里乱后不得再见面死后不得一奠束刍之日又无所闻不得一执绋以送流俗澜倒交情日漓不自意某与此辈滔滔也共惟先正清不求名和不失实公休之风如父原眀之仕非心此君子之言也逢时不辰捐身无路奄与夷齐为地下游世变自不齐人生自有死惟后之人多贤则可无憾兹者获审孝忱纯笃承先志谨终礼襄事之日一于行古识者交口传叹惜不在防列一与观耳因念昔从东坞诗礼庭前接玉雪气貌俨然成人已必其能世其家斯今信然九泉有知先正其妥灵矣区区二诗追挽虽不与歌薤露者旅进犹愈于见宿草而徒泚其防也墓庐之下辄一恸以白敢望而不敢请未间敢冀祭礼之读祥琴之御凡皆加于人一等某僣越僣越
　　再与王江隂
　　某洊有忱禀昔先平章太师之薨某是时逃难万山中风虽有闻而以所服就门人列苦于无路谓可待襄大事曰以拙句道万一行哭弗前以导轝翣而世事愈棘入山愈深失于探问年来路可虽通而筋力已不任逺言念翘才末至受知不后于人日月逝矣当何如其感痛哉二诗犹在心特以非时不敢冩彻令叔父判府左右惟大孝服次或不以为讶敬録以呈庶见某于师门不能自已已其懐者如此而诗抑末也某媿死媿死
　　答胡景叅判机【三省】教授【一字身之】
　　某山林多活之癯云萍相濶之乆防姻事忽焉有成一笑问天顾我辈何为如此其侈此喜流俗所不能与问名以启将之礼币自当仆仆亟拜重以妙墨珍题骨肉肺肝之语如春风时雨使人畅洽而莫之能名此又出于望之外也某即日恭惟寒放晴悭迟得春好憩物之表味道之腴与谢庭芝兰交昌文气荆妇领子妇辈罗拜起居
　　答胡表仁制机【元叔】
　　某每念尊慈于某甚于亲昆弟吾姊于某爱之扶之甚于母与子心欲以一女托姻以永缱绻之脉而时忽其异各为深入山林之计且川陆修阻遂暌此志至于诇起居之书亦缺焉不及讲自谓毕此生无分聚晤矣人也有天焉令侄儵因徐甥情话未及某季女为令侄孙执箕帚寅縁乃在今日跃于承好逑之命女丑拙而不称其偶家凄凉而以无装有不暇回顾而拜辱于一语之下所自喜者令侄与某同袍非他人比尊姊与吾姊在上又夙知某生事荆布或可入清门旁观或不能笑议不然则尚有凛凛于方来也荆妇近亦多病茍焉朝夕有四男子上三子聊借残书为生或坐馆或在家无足为尊上道最小者方习童学大儿妇次女皆是黄东发家子女聨姻是东发在日自来吾家成此数亲但两穷相遇未知所涯然世事如许贫富固非所问姑听之造物者荆妇领子女拜姑姑安人起居某年七十有五眼昬手弱书不成字有懐如海难以笔殚
　　与白廷玉
　　某白乆不相问岂忘情邪云飞水流皆眷眷防去载赵也一来知欲寄我书而渠不及领甚怅于失此便日来想随所寓皆安好世事可忧人情日薄惟髙谊如金石可敬可敬吾家累重事多昏嫁皆未能了而老我衰病良极坚忍待尽造物者冥冥不敢问也梦想北桥风月西湖山水徒老成泪惟健笔雄词逢迎收拾必有深趣或承便中见示亦足以一洗老眯兹闻便草草情照幸甚八月朢日
　　与赵提管【崇焂】
　　某日窃云芘不敢时以书凟天乎何意灾我乡国而槐邃亦在熖煽中闻之重为之愕愕斯文所寄书琴防想是无恙栋宇末也当置之念外苐不知今寓何地吾辈方坐天穷又罹此变金玉间皆然望为我拜问忱范着林间家既燬其菆器得存全否其令孙女已归之名阀否亦尝専尺纸询问其凡百更无寻处复又携以回或防其令孙并道意尤感某衰老艰于逺出辄布数字起居
　　与史猷父
　　某积仰中正欲贡尺纸于五云阀乃有城灾变之传旁询之往来者获知潭居自有福星全防不过震隣之惊身天祸吾侪可谓烈烈而斯文所在与始熖能隔防何俨然犹鲁灵光也则隂有意在矣某又私为之自慰某衰老不可出门始作此拜诇眼昬手弱防不成字
　　与孙主簿【焱】
　　某比嵗晋见辱不以疎濶讶错落笑言纷郁燕遇使人眼开心动露霄闻鹤秋空数防不足喻其爽豁感何又当何如嗣尝便中道谢必彻听莹某一向杜门百事俱废不及频诇当沭照以度外即日夏五恭惟履福纠万蓬眷祉攸同门外事想谈笑而遣也某平生抗拙不喜生产有四男子锥刀之资既空于丙子之过军中间勉为两男一女了昬嫁薄田防何日削月割以纾一时之急有不容计其后深辈株守故业无所于用凄凉相向而已阖门二百指嗸嗸仰食望春贷粟于今六七载矣今春二月四境不静隣震孔迫不免挈家入山未几邑吏辈乗时相胁所借为半嵗计者尽粥而应之无遗余头颅如许穷困过极堪复罹此祸耶盖不知者以为出仕二十载不可谓贫而疾其退藏而寡与者煽其吻之毒而焮和之宜不见舎于此辈捉襟见肘徒累有识者之所悯悼忽官自上来者不待有辞首自擿发其奸必欲穷治此事而流连证对劳费益重并不能支然又安知之必殊虎之必毙方来正可凛凛某去载一病死而复蘓者三今载心病又作药食之念已絶气衰形露非复旧相见时也
　　与俞景周架阁【湘】
　　某比获交书涓房今又成渇仰世事日以漓友道日以散穷山剰水之间如吾与执事犹得以数字相讯问亦以为幸寓第是懿亲寓里是善地服隠者服学希圣学闻于易尤诣衰老有健羡而已为商山翁为老伏生皆足以昌吾道也次学生瀹再到妇氏家必有防日留可以教者勿金玉学不可为无师人不可无徒开其门而示之堂惓惓是望令叔黙翁闭户著书近相尊安幸防侍次为道意某今年七十有六矣相去有百里而遥欲一见不可得已兹因瀹行草草布露万一
　　与王东之
　　某望门墙隔万山谂兴居在诸友比应之有书来谓飞霞佩将御西风而东下矣予心望之胡为又尼岂为他有未便耶某欲一见叙旧话新此懐如海夜灰煨芋春雨剪韮尚堪为知味者设傥践言为赐侈矣某亦图与应之仰之诸丈相防一畨以送残阳而衰病脚弱睇剡岭已颤怖恐终莫之遂亦大欠也更防造物何如次儿瀹往妇氏家已戒其晋拜丈人行一识古君子顔色瀹亦颇嗜学有可以翼而进诸左右当不为借湜辈之可疑某之恶况瀹皆能道辱垂问当无隠草草防防
　　与胡应之【泰来】
　　某昨防便中赐书随已禀答当无浮沈执事遯世无闷又有令子能夀其学可敬也已但闻仙里今秋歉于旱干负郭田其无损否不然则忧方大也吾徒以残息蹈危机一落千丈强矣但区区欲与执事及东之仰之叙话一畨以始终至平生交契之义而近为家事闗心病多衰惫一动亦难事且环数百里告饥逺道亦未为便坐是尚未能决惟是东之比欲下顾其喜非寻常比今胡杳然次儿瀹到妇氏舍就戒其晋拜牀下并东之仰之二丈处亦要其知某平日之心腹交如此其人或者援之教之爱存之犹借为通家子弟之末书不尽言
　　与屠仰之
　　某与执事为何如交今乃疎濶如此而书亦阙然此心虽不为世变所动而人事亦不免于此而有间惟想望肱枕躬耕其乐陶陶且东之应之光叔子长诸贤森罗左右瓶晦翁之夜粥篘坡老之春胶説隠况讲故学绰有余裕某则穴处一室谁与为友惟有残山剰水衰草寒烟相与感慨虽有一达观尉弟可以共此穷寂而渠亦困于虀盐生意斩然时一见之则忍饥而相对泯黙而已吾辈尚可以防晤一二日否已于拜应之书中说及兹因次儿瀹到其妻舎就戒其晋拜瀹有志于学有可以资一饭以活之者【阙】
　　与竺梅潭
　　某乆不交几格书然起居则风雨西来时音也近相遯世得趣干蛊有贤非如某之贫而罹患难老而坐病痛日与家人区区谋朝夕者比剡中佳山水固某桐乡也桂丹菊黄橙香橘緑虽曰洞之余风景恐犹在也追谢屐溯王舟与旧逰诸贤偷一二日乐亦有意在而道逺脚弱徒有此心生翼先到左右耳宇宙无穷人生如梦某之前言自知其非达者姑发髙眀一笑
　　与孙长州令子
　　某与先正判府寺簿七十余年交道如一日飞蓬醉卧之后遇马先茔有诗感旧便中草草寄和自是书音絶矣去秋闻讣已哭之寝外犹以老病未能晋言为欠襄奉薄期先铭下示追颂徳业某何敢后特年衰思拙莫能发扬万一而筋力不任逺欲旅执绋列亦暌所愿睇四眀之铭旌痛万官之窆玉道义凛然此忱奚赎惟孝慈亮之
　　答胡景参
　　某谓少年相从之乐事不如老来一见之为竒功名路上之逢迎不如溪山境里之聚晤先生投贤有日矣某亦待尽嵩曲相望只隔片云乃防于二十年不相面出门问天难赎此欠所幸者今为姻家矣某衰年筋力虽难及逺时节交书犹可于五朶云挹光霁于片言只字而见心腹而疎濶者又两年兹拜寳墨未开缄而跃然于其中云云诸儿例防存问敬附此拜再三忱诸令子直阁想皆随侍山中之乐今知有羲献矣就此拜问
　　又
　　某谓昬事至重言戒以期礼也主防之缄千金已订眷意何渥真染随之浩浩然自肺肝流薫薫然如顔面对开眀病眯激烈老懐松柏嵗寒之盟既如此其绸缪桃李春风之接当何如其畅洽耶苐中间宠辞太过若施于等而上者凛不敢当【阙】涧托冗不我访而以书烦其令亲赵丈一来岂有疑谴及某耶尚望台翰往来中致其无他之意匆匆申答言不尽意
　　与赵景鲁通判【孟】
　　某不接光霁已十有六年虽心未尝忘而书不及上近得儿深信知执事近寓师道处因获以子弟列叅侍且拜拳拳随垂问之辱读之恍然便如揖面色而话心原也某老矣衰矣而疾病乗之眼如雾手如风形骸如水中枯槎无一分生意矣他又有难言者姑置勿道比缁冠宠赐仰佩谦存某疎濶甚于蓬弱之隔而见遗出于风雨之中萧萧数丝之白忽焉増重岂世俗之所可谢也令兄司令郎中令兄架阁想怡聚燕乐皆乞道贱名申敬某日迫崦嵫不复问世事诸儿碌碌有縁依托告自时厥后视为河东友记中之物幸甚幸甚略此冩万一眼不副心潦畧潦畧






　　本堂集巻七十八
　　钦定四库全书
　　本堂集巻七十九
　　宋　陈着　撰
　　书简
　　与廷玉
　　某白乆不嗣书闻雅兴甚适儿辈狎扰而有加不倦古道卓卓也近作必富何妨一贲老眼虽不能賛其美尚得以自借辉华闻有令郎已魁甚可喜吾辈生事皆狼狈贤者尚有吟咏之乐而家无啼号之忧某所愿闻而自叹其不如也
　　与王监簿【英孙】
　　某上状又数载月满屋梁有梦耿耿朋友西来必道髙谊主盟清风标致犹昨日也某向亦有书曽凂一屠丈以达其沈耶浮耶竟莫之诘长儿深入越尝戒其进下席八拜必辱予洁兹偶遣次儿瀹到杭因亦戒诣脩敬亦曰狂澜滔滔晨星落落后生小子不得见前辈典刑而何以淑其私况执事表独立于东南乎敢固以请瀹虽孱弱颇有向学之志傥借一语之宠安保其不为他日之借湜某老矣填壑有日于诸儿不无望春风也
　　与胡景参
　　某七十八嵗之老十日九病之身望赤城在天上自谓此余息无复出门之想谁图机縁以季女托贤郎因而跋履千岩万壑既得与杏园旧交一面春风叨礼遇洽燕笑三日而别归途未免作恶步步回首山髙云逺不识尚有再防之朝否惟是某女虽甚丑拙不称润玉而私情钟爱莫知其恶自非有如此舅姑如此家人某岂能恝然于百里之外哉况吾辈三十余年之契义中间防成濶絶而今兹愈宻愈厚于宿昔自此女始然则造物于此时亦缱绻某可不敬以缉其意脉而不使之有一发之间尊亲家用心某固知其亦如是其又奚辞老荆领诸儿罗拜起居
　　与胡甥幼文
　　某别后是日泊于小万竹次日抵家己申时幸喜达庇所及也苐留三日以病中过厪疗视临分又携载酌行感意真甚奴辈奔驰自忙老眼则昏此心则西凄恻可想而所恃小女谐所托已知在春风琴瑟中此外皆长物末节不足为吾辈累某亦拜书椿府切至之情亦见万分一矣介行草草布悃尚需嗣既
　　答汤复斋知县【维祺】
　　某与复斋别十有七年矣自是冬于山水穷处茍延残息非不念至交在云水茫外无从问雁只字不获上几格嵗癸巳四月廿三日有便来自晦溪忽奉寳缄展读乃戊子良月廿五日发者幸而不付之浮沈而越六年之乆人生堪防六年耶但闻仁人犹不为世运所摧抑而曰氷寒灰冷正是吾辈分上事及观对越天地祖宗一句知吾道砥柱自有人也某荆棘虎狼中倐焉今是八十嵗中间数次病寒疾防死而韲瓮债偿未足尚与重累茍遣子四男三已娶女四三已嫁为日食猥众并日藜藿不足至今年则炊无以继米无从乞朝夕计已听之归沟壑矣近来诸儿忍饥不彻或从学校谋糊口而亦未易售然则某与执事交谈情实岂欲其如是而至于此皆某身外物也相知满四方其鲁灵光如复斋能防浮萍断梗湖海无涯絫絫宿草当十之八九天髙地下何往而非焄蒿凄怆之时相望二千里执事年已七十余某又年八十矣发此书回又未知何日可到临纸无穷销黯
　　奉文本心枢宻
　　某耄矣门外事皆不暇问距门墙不为甚逺只字钧履亦坐旷废惟寸心耿耿常在丈席间不以衰落间也先生灵光其身砥柱斯道颇闻时掉叶舟携壶束菜与道义交逰山水佳处常是终日可谓乐其自乐非流俗所能喻某欠死残息造物者固使之受未足饥寒命也奈何而犹有忱请某敝庐三间曰喜还堂乃先人乆馆于外以晩年得归为喜取坡诗所谓猿鹤喜君还句中语以为铭有邵郎中眀仲书堂铭在续某又小筑三间于喜还之后取先人易箦时虚中冩示一本字曰汝其以此求诸已语讫而逝有黄太史震堂记在二堂虽陋然于先人皆有闗系罔极之思无所于寄辄欲累钧慈矜轸登龙之旧特为浓墨大字书还喜堂本堂二扁仍乞燕许笔记喜还并着数语于本堂记之后如防特达从欲其生可以见乡曲于目前死可以见先大人于地下相公先生之盛徳九天九地也冒昧干凟拱而俟命下情不胜战汗
　　答王之朝【立孙】
　　某杜门待尽造物者尚留以了韲瓮之残无复望外念书来乃谓饱与风月盟若有羡于我者何耶海鳞之餽当与妇辈坐竹树隂酌茅柴酒和村民唱麦饭歌举脔玉颊金以享盛徳也执事闻之笑即吾所以报谢者得办居山之物耳
　　与曹乆可【汉炎】
　　某不诇兴居恍不记时世事日漓我辈星落鲁灵光岿然为吾道执牛耳某则耄而衰病乘之犹能心瓣香左右如不得以残息时一面何水东流云西飞可胜耿耿邪某年事至此不直人唾忍贫待尽而菜瓮债未满秖益自受苦耳近收文本心枢相书必欲访求慈湖咏春诗稿及已易及先叔所刋语録及别集与时议等梓本某尝见之者已归于燬今则无从访得之切意执事身任堂事又居其乡或有可捜者可録者乞台念博为之地或薄有费不妨见示当奉以纳盖此翁屡以此为属不容置之不答所以専累尊听斯文不絶如发幸而此翁犹拳拳如此我辈当如何其为心又闻向日刘升伯曽委作慈湖书院记今还存否亦乞见报某念此等话头宇宙间想自有人吾里则如楙山虚谷二老外更谁领采某已分是旦夕沟壑中物无预此事言至于此天荒地老日无光矣兹因有城便发此书凂黄壻长孺専彻清听仍早求数语回音不惟知前叩之可否有无亦恐石头浮沈或不免耳
　　与单生甫【有立】令嗣
　　某辱先丈不鄙夷衰耄于邑中垂访者数且以考深衣一帙下教某因袖还家将以数语相可否两年多病因循未及面决间而闻之友朋乆矣其为脩文防于地下而不敏且山川稍逺弗克尽所以吊送之礼遡风一恸何以赎此欠兹谩有锢见书于先迹之末并有二诗效挽些体爱莫起之或者可彻此心于九京也
　　答孙与之【梦釡】
　　某乆别积仰去冬乃廑飞帖劳渠渠且有佳章将以燖鲫揖清标隽滋味此感狂流俗外也就此韵见回意媿不能工贤父子书声道气浮动东吴湖山间恨不得时节相聚晤以洗濯老境尘氛有翘望怅怅而已令嗣古学见之词章敬羡敬羡使儿辈有縁或者亲炙未渠央也
　　与胡应之
　　某与执事异姓兄弟也休戚疾痛皆合相闗今乃书问往来亦是动以嵗年隔絶此情当如何度念于我犹之也衰老贫穷势自至此人也有天焉惟是近日自西来者谓雅得病于深溪绛帐中如风痹不仁且以还郑里课伊黄书其果然否我辈年事如许又处约其堪此耶某又自窘于朝夕又多病病辄濒死儿辈又为糊口计去留不常支撑一困于矛头弩机之上残阳忽忽秖自怜耳知君坐病又何以为爱助计徒増哽咽无益也想二令嗣仍以馆为奉亲之谋不然又何以资敬养闻小令嗣自长侍左右幸而有任汤药饮膳之责庶乎其可恃忠介之子能无忝于礼事其家今如何东之已敛衣冠而归诸坎其后以谁之子嗣之可痛可痛仰之之后或传粗克自给想不至废坠厥祀翔父之子必能植立皆所欲闻者闻然翁甚清强光叔得子敬羡敬羡叔开诸兄须皆时时聚首望小令嗣一一以片纸报及畴昔每有过岭相防之约今度筋力皆无及矣但或偶有便到敝里则以数字报平安乃幸仁里诸君子尚足为吾道夀元气非他处比皆执事诸前辈陶镕以至今日某所深敬纸尽姑畧所欲言
　　与越悟本寺主僧文蔚
　　某儿曹归自越箧中赫赫有光发之得飞章和吟读之如雪瀹暍风掠醉平生快也且荷山剂起衰服之便觉生羽翼托交浅知我深八十三嵗之外安得更茍数年活与师以片纸往来哉因笔四句师归古越老梅根我住小丹山下村赠我金丹知有意要生羽翼到云门聊发一笑
　　与浦江龙徳寺主僧妙资
　　某繇涌水望浦江千里而近虽未及识面而获闻名是心已夙契矣属以寺记年耄本不敢承谆复来谕且传岳教陈霁月之意尤至勉强按图状而书之兹以稿去幸视其入区区为人着笔自知无金石体若夫运思其间亦各自有见或曰可也则用此稿不然则望掷还毋徒留置之几格儿子归时须得数字以报
　　与汤复斋
　　某自丁丑嵗于惊风骇浪中执手逺别无从问讯至癸巳四月廿三日忽晦溪领寳缄乃戊子良月廿五日所染者幸而越六年间不浮沈也但闻仁人不为世运所摧抑读到所谓冰寒灰冷对越天地祖宗一句某为之感烈今已八十三矣与荆棘虎狼出入防死者百数而韲瓮债偿未满茍存残息四女四男尚有一男一女未毕防嫁向平之担未脱真卿之粥屡空草衣木食山水间一老猿耳尚堪为知者道耶遥想执事日来目前事稍寛于前诸东閤必自能支撑不如某之无聊赖之极也既夀而康到此三茅山宻迩小车短防时一登览亦可舒畅身外事皆浮云于我无与焉相知满四方萍浮梗泛宿草絫絫何往而非焄蒿凄怆之时执事乃鲁灵光也相望二千里彼此皆下舂光景相见必无方来之期兹因王直溪由台校暂还锦得奉此书衰耄昬花不成语不成字当恕其直朴直溪回望笔数字报凡百之悉或有漫塘先生文集辱惠我一帙亦欲时一披玩当饥饿中滋味也如不暇印则置之勿以过累台抱某领赐书次尝继修尺椟为报颇闻不为达听今此便却端的甚与下意契逢故悬悬望回音
　　与陈立可【谊髙】
　　某不拜状又一年寒暑自代谢道义无故新有时风清月眀便如面接色笑况儿瀹每道文字况耶某今年八十有三云芘所逮苐相望各天一涯无从缩地脉谐一见今儿子又离台未知书音又如何老境遇事凄怆况知爱之深而生死在一息间其感恻又非寻常比兴言及此执事将亦一长太息也双眀犀一爱玉闻甚可喜且馆业为家从容无促数意皆所愿闻某所苦者在累重粥料至今日愈难办但某若溘然却非夭亡余累则听之耳数百里外有可教者勿外或鱼雁有便靳一寄字
　　与胡景参
　　某托亲且契非他人比连年不及以只字登几格虽曰耄境坐怠亦知其能亮我以真而不以流俗讶也令嗣来与小女二子偕父子多年不见欢声满庭备谂双庆堂前无一毫责备意薫薫然度日于春风时雨中是以小女得于冢介间承顺顔色某举家为之荣感某年来朝夕应酬与数年前絶异髙眀不问而可悉但所幸者门户无半防嚣尘亦一贫所赐也时有少文字之冗本非其腔江空嵗晩人物皆归宿草独某韲瓮未乾造物见罚而或者妄以为可近亦归轨挥手谢之矣庶防免血指汗顔之诮闻亲家青山流水闲花野草日与之醉吟醒玩而诸兰玉芳菲其左右既夀而臧齐眉偕老古所谓神仙不过如此今为何日谁有此乐回首三十年前时节聚晤青云在眼飞黄而翼知有如今各天一涯梦亦飞不到也交道满四方犹幸吾二天得以亲戚不至断消息耳颇知南麓髙年悼亡犹未了事且生事凄凉吾辈有冺黙而已谁能阳春之哉宇宙纳纳风雨潇潇大抵若此独谁问其方来哉姑付之忘言兹因令嗣回侍防旁匆匆拜数字当起居
　　与吴山甫【垓】
　　某追念执事之丧其子为之心寒获见执事之有其子为之心敬冩之辞以哀之老夫不妄为人着语者而此辞虽非文然其中只字皆古道庶防慰执事之钟爱幸令嗣之全归而使世之徇俗无所知者或可感悟亦名教中之一助呜呼礼自圣人出而人犹敢玩视使或出于后世之妄流则将荡然矣吾为此惧而犹喜者有吾防在
　　与竺梅潭
　　某昨方拜答状兹得以畧天一夜风云数防雨六花已有讯息矣红炉拥雪白首齐眉此时正是亲家乐处无酒为意薄脩湖鲫二十尾或可开剡雪樽韲橙缕肉为我一醉乃所望也
　　与林国器【公辅】
　　某不拜状已乆每思轩豁襟懐优宠礼遇山林衰老何以辱此迄今虽心有所感激而莫之报所谕象元二字合当有老子之语若改先为元则断不可前记亦是迁就之说虽某本心兹承尊诲改削但望详细开教庶不负委使但于长孺便寄数字足矣雉鸡曽买得活者一只三日而望药鼎而升矣更欲买则或雄或雌不成对捕者以最难养此物若非素养之雉野性终不可驯更待来年又与捕者求雉方可承命此末也而不克如意古人献白雉又何从而来哉可笑其疎拙
　　又
　　某不拜诇乆矣非敢故简为自五月凡更数病而痹疽自涉四个月方愈则下部膀胱作楚见服药未效一贫如此造物又困我以病有死而已但遗二百指以沟壑则不能不顾后也秋风正凉琳宫瑶馆足以夷犹以昌诗酒之兴苐谂鼇首浮山又将在日月湖之间可谓天福其物外乐也某已无分可入邪深恐不能不累请重数言以挽其入九泉耳象元观记又已脩改数字竟取名章二字庶防浑成若夫直下流传一字记中已力说矣自无可易尚在大手笔自斟酌去取之至祝敬拜尊眷仙况日长家人罗拜意二令嗣为学必日进亦老亲知之所拳拳也病后未复且下部痛煎笔不成字且乏纸不谨
　　答应诚则【文眀】
　　某言别又一载遥遡读礼之居与云俱东书来存劳孔至感愧感愧先丈墓铭深惧不能发扬幽光命戒之严不敢不承衰耄拙澁貭而不文然于平生相知则在是矣君贵回西席就藁内幸视入某自夏五病至今犹未脱而下部之祟尤可畏奄奄气息已在崦嵫之外尚堪为知己道邪先丈丧事或有期意甚欲一执绋度已不可动又防造物如何
　　答陈楙阳书监【荣宠】
　　某河梁揖别风凄日薄一月聚晤之乐便成百里隔正是难为情书来辱所以劳苦良至乡心宗义自与泛泛不同感感王松石下访某病痹且戒二儿肃入苐薄莫急回六诏不留欵已约归邉重到某却当面话一饷也地头度亦无他干况非可乆留之地须即翩然东舟某颙颙特今偶病闲窓暄可以握笔预作此字以故未知松石所相与言之畧竹初门下士决非哙伍亦欲叩其一二特家风寒极恐无以见鸡黍礼耶然吾辈意气终胜流俗或不在此也执事必以老丈先赋解嘲为笑孔自轩的是何日行亦欲见和诗当赠逺未曽落纸不及就此便见次先道意此丈可敬不辱其先正枢相吾防与有光焉嗣或有便亦欲闻新事尚不我外幸甚


　　本堂集巻七十九
　　钦定四库全书
　　本堂集巻八十
　　宋　陈着　撰
　　书简
　　与张师道
　　某诇之纸又疎然非漫以简门下着一不才之小儿一年有半胸中眷眷一垂死之老友一日不忘用何言语可谢万一执笔而废者不知其防而所以感激遭逢者自有乡里之相间交朋之交诵来风去月之证眀使某有言则浅矣然执事施徳于不报之地正未必欲人之喋喋也不然则某罪万万闻春风荐口泰山重力为儿深者切至寸步皆义地一饭皆仁天添洒寒家之骨肉洗濯浮世之肺肝宰天下规模当自此始某因遣次男瀹至深下一则省其兄一则拜父执此儿所谓学邯郸步旅中不敢以累尊抱蘓少公谓见嵩华黄河犹未见太尉今此儿非唯未见太尉而嵩华黄河亦未之见者故使之一出以长意见执事试予进之叩其言观其气或可在借湜列尚徼不倦之仁某无厌无厌某有不可赎之罪本不敢吐而不敢不吐先判阃夫人近谂牛冈既吉随已窆玉某今于门墙为何人而之丧之唁奠挽送之礼废台慈能亮之否但知一从程朱之仪尽并佛老之说立吾道帜救世人偏此实甚要草草修状不及他禀惟儒户事尚其成终
　　与李昌翁宣慰【思衍两山】
　　某耄矣与蠓蚋刻为生与鸟雀粒争食犹欲以世外氏名徼龙门夙贲以身计后虑丐海余霑茍非知我鲜不以为笑追惟平生学道也虽不至于成学文也虽不至于古学政事也虽不至于果与达亦欲培风鼓翼望云攀鳞顾有以尼之百步不五十归蛰山樊垂二十载无负郭田可饭无彭泽秫可酿分之所存安之而已然厥先祖父以金为籝金诸老师宿儒以盆盎为古累洗而枢相斛峯先生至谓云雾窻梧桐掖可以修笔砚下执今焉黯然无闻之境将与草木同腐而何以见先世及诸大贤于地下先生以一世泰山北斗力量足以扞吾道精神足以新人材文章事业足以表当时垂后世而某命也不犹未及以门间半面契堂下一言乃因次子沆夤縁遗履之旧走千里干主谒辄韵老语使之八拜袖投宠之览采防欲为老吕之穷出涕以沆为通家子弟防与孔北海等视俎豆之笼围之绠援而梯登之不遗余力既而推毂于当路之要延誉于及门之客生其气势长其光价盛心所主若欲一吹嘘顷而程九万里也不然则提学所在弱水外肃政台在层霄上沆为何人而可以动如所志沆今又晋前以成终慁江山修阻风雨跋涉两不借一短簦冺黙而遣之非固为是汲汲也先生外庸升闻锋车召不夙则莫其真得失之机毫厘霄壤若璞而器若苗而实方为已物造化之陶必自有处昔冦公于王元之韩公于尹师鲁皆既没之后用情其孤甚至某乃得身亲见其子之有遇厚幸出韩冦上数等下舂之日回光燕谷之寒转燠桃李门墙之托可以云来百世赍此待尽他何求哉言不尽意凟尊罪万不胜战汗之至九月九日某再拜
　　与石料院【徳祥】书
　　某归栖山曲垂廿年杜门却归虽生犹死知心满天下水流云散非惟不暇问亦无从问月梁春树徒于梦寐中时耿耿耳某与尊执事可谓金石交而次子沆入初不审徳星所纒何野尺纸道旧不敢谩寄以听浮沈及其还家乃知八咏楼前如鲁灵光独存沆辱以通家子进之丈席间劳苦之饮食之餽赆而缱绻之而长书遗我别乆语苦三复间恍不知其今为何时身为何物尚有如此古道交情哉最喜尊年八十有三厯艰尝险之余仁气益晬夀履益坚掩闗养髙城居而有山林景象亦足以自乐其乐也皆非所尝计某亦已七十有九与虎狼猿狖争巉岩者数载今幸仅定而身兼数病日于牖下俟残息而已家有二百指累藜藿并日犹不足有不才子四既无田可畊未免以故书为业世道日漓且无售身糊口之地命也谁尤两山先生以斗南之望擅四海某虽受其叔父斛峯相公异知而未及一识面沆投身化冶过辱出手成就力所可到风舞而雷皷之不极不止某年事至此但知有沟壑在前安料其迫崦嵫而生意动儿辈忽有所托况获在诗书道义之门墙乎某平生志愿毕矣惟执事能知我心故言之不厌覼缕马裕翁仲伯谦之后如何言及此泪自防也徐子材必尚无恙欲作一书又未知其详或有邂逅时先为我道不能忘之意
　　答剡教赵实父【文炳】
　　某别来二十年外五云飞落穷檐如暍而雪渇而浆大梦而风霁月眀不知世之为何时身之在何处而有如此其快快宇宙有今古道义无穷通一当乎心百里对面非执事谁与昔之时谓得以志相谂步相逐鱼泳鸟飞上下四方也天不我与姑置勿道剡多贤今已晨星而晦斋黙翁应之亦已老矣所幸松柏照映嵗寒如铁斯文一脉絶续不能以发执事青春尚富其奚辞乡校之教放而推之天下衍而夀之百世皆自此始为今之计是亦隠而求其志未敢以为贺而喜则有非人所知者某辱晦斋知甚真犹记解县组时造其门话言深处至于销黯此刻直到今莫能嗣一聚晤筋力既衰江山又阻有极目而已应之二令嗣为学皆可敬比垂顾一畨庶与防应之相似闻黙翁著书甚多足为不朽传不负平生笑第无从参请惟有仰羡面次望皆为斥贱名道惓惓王东之不得其死斯人而有是哉翔父仰之又相继云亡言及痛泪滂下某今已八十有一是虽韲瓮债未足亦造物者固留以为不才欠死之罚一家二百指茍活无防未免听二子深沆窃稍于学校初心岂其然哉次二子洽溶漫蠧书既无力从师取友于逺某又耄不省宿学幸不狂惑而无所审辨亦委其为乡人耳不谂令兄正奏上登下炳者今无恙否侍次并致意为感某今以出入息寄危景答字不觉覼缕但乏纸不敌来施惟台慈其亮之
　　与韩君美经歴【居仁】
　　某裔于儒而空虚无诗书味家于山而衰病无松柏姿天地虽寛出门自碍食贫待尽而已乃者牵于乡曲之义扶耄入城客卧中古心相燠道义相忘一言一语皆是春风时雨欣欢接洽不自意下舂光景获见中州人物而于我如此也匆匆归舟飞鞍临饯且辱饤盘珍果以宠逺归此意何可忘哉近审趋觐有期里中人有数诗寓感激某因得以拙笔序其巻首媿甚芜斐必已沭一笑所欠者筋力不任杖无从手攀去辔耳或传书月暂青少迟其驱果尔则当何时问西程耶此去天气向暑珍重珍重平步则粉闱直上则花掖等而前皆劵内物某年事至此犹可及快晴但相望将千里万里奉顔色则必无福分俯纸怅怅
　　与白县丞【黾】
　　昨辱垂顾愧坐贫无以延欵过荷不鄙辱以拜降治中徳政记笔某非不知防下受福之自欲见发扬万一第年已八十有三旧学荒落不复为金石之文且山长黄丈已尝草就难于犯嫌自诡瑟缩辞逊乆之而台意如山不移衰耄凛凛承命段文昌为何如人岂敢与昌黎前碑争锋当自有公论在特恃锦覆以免取辱幸也匆匆上状
　　与象山髙宰【桂】
　　某耄矣无机縁不及揖紫芝眉宇而于道旁口碑谂卓鲁之实甚夙比承蜚书实获我心草草奉答计已彻览邑教舒竹西来备道雅意尤至衰病荒落之残息本虽于勉强瑟缩者乆终于重辞兹藁以呈深惧发扬不尽或髙眀自以为可则鸠匠择篆盖必得名世之笔肤潦尺纸凂竹西以凟
　　与秋仲实佥事【桂】
　　某何物一耄吹防沬于惊波之余托残晖于晞露之上与世情分隔也行台顿辔谁欺聴衡访枯根于无所先容致老马于人所放弃光风霁月间仁念恻恻火其灰肉其骨千金其敝帚江空嵗晩如此竒逢而某亲之谓当拱揖步趋朝夕左右津亭攀马神黯心折非流俗所能知惟是儿沆于赤城受提奨造就迄于善解儿洽身事绠之深翼之困者极矣而卒未能仰副钧陶命也追惟感激虽殒首结草不足报万一某今犹以奄奄气息据龟壳引蜗涎茍分寸隂以待天命区区此心姑曰有子若孙在兹儿沆身其家之责以行阮途輡冺黙而遣之或不能不累钧慈耳摧谢之忱疎怠之罪防防尺书何足以尽伏乞己任吾道为苍生计
　　与袁竹初【洪】
　　某自去春别后防潭邃而有嚚者之挠耿耿激激近谂归自古杭清风便到山中何一快也彼为何物所恃何人敢吠其主铃下之畜马前之走世积慿借以至温饱及其蹈不测之危机不忍即视以敝帷敝盖中物绠而出之万死之渊意谓殒身结草以图报谢顾螳螂之怒蚍蜉之撼至劳客滞于外者半载造物自公黒白以定而我辈自有所可寒心者凶狡滔天名分扫地闗系非小某等如章甫已敝不足以存屦恐萍韲荳粥之家皆奴辈仇噬所及甚可畏也不有执事谁塞其源扑其燎使之知有公道在乡里何事不借泰山力量此事若为一家实亦为一乡地此区区老懐忘其覼缕非固喋喋尘听莹也耄矣决不能入府尺纸为意
　　答州长官【罕察】求馆驿堂名书
　　某比诣凝香阁下过辱慈怜衰耄狎加温顾至于坐中分席花邉肆筵畧不自以势分相及使人感烈际遇梦亦起舞也而稽于状谢瑶缄飞坠倒置局蹐宠谕重修徳星堂成欲更名扁下问到荒疎之老仰仞谦抑既不敢辞辄取东坡鳯鸣驿记中语有曰四方之至者如归其家乐而忘去于其中摘二字曰至乐或予其可则当求名笔大书庶使登斯堂者敬其墨妙说其字义皆为之賛叹新功则相公之名与之俱逺矣僭越某卧暍未遑晋见伏望风禂笛簟冰碗蔗浆以葆日来之福
　　与周簿【信】
　　某回头揖别春又秋矣福纒在近时节瓣香岂不我思贫与病谋夏来无一日不伏枕至今出门一步如避汤火嗣是竟成疎濶飞鞍上乳峯自是初心欲一叅防亦坐不敏失于探问负欠奚及夜来得王甥书乃知龟日戒行鸾云同跨棠隂之留蔽芾笋班之上骞腾无计可留有心相逐老火如许穉金未凉既难于扶曳至马前一酌谩以一诗见意但侧耳除音使桐乡之民再归父母之懐则某亦自庆于末境之际逢也惟是四壁萧然不能撷一芹慁月掉愧极愧极
　　答剡教赵实父
　　某衰耄不禁秋暑珍洒西来中有濒风桂月毛骨为之爽快也蜚英教铎淑艾鸣珂企予望之自此升矣学记下示仰仞不外伏读三过乃知周礼尽在鲁当使四方学者共此一记谕及养防处书某又何能为役然雅意所欲姑笔片纸就纳或其领之以古道不至挥掷则已甚幸若曰能助涓尘恐非其力此外可委托者某固与世情隔来诸儿以问亦曰难乎其介以前也此意当自喻旋便草草修答
　　与张师道
　　某比儿深沆繇席间归来拜真翰劳苦耄境者至感激古道在云天上而精采灿灿皆玉堂风月何以称爱某恃厚予少恳某旧令剡溪得一贤士赵文炳家有源流文学茂异闻丁夘漕荐实附骥尾以是别头收第归而坐逺阙今而职乡教善满为进进计欲一晋谒恐无因见讶分羽言为先某夙敬其人敢以予洁请试薄叩之当有金石声或置之夹袋其庶乎干凟负罪
　　与台州史药房同知【孝祥】
　　某实先正先生门下人也势分隔虽不敢套叙然亦有旧不敢不自道先正先生以双旌一节临照江东某时赘漕幕辱异知飞剡笔贲终身既知有閤下之贤日欲立通家子弟以听教诲而宦鞅拘縻至瓮城方得拜揖光霁一再遂成乆别时殊人逺耿耿悠悠自谓问袵趾无复来日矣耕存忽从北来乃获细询之始谂箳篁与立马争驰于齐鲁之郊悁结若解而未快也今驱车为赤城重而不肖儿沆适忝台校末縁可谓天幸际逢其盛如满替还家不及迎先众人八拜父执之前而犹幸者解符未办兹方再进庶可诣丈席下抠趋是亦天与之机防某亦就得通几格敬以印再世之縁为之爵跃非常人比阁下以气局吞吐江湖以精神裁剪冰玉一笑语一黙画落人耳目便是一世寳百世传倘容儿沆面领而心防之则为第三世在龙门屐履间也此非某之所望仰度阁下亦必欲以此惠后进所以敢于屑屑天台景物为神仙窟宅人物多文词渊源阁下瀹之以先正之理学发之以三蘓之文气异时英伟森立必曰自大贤始
　　答郡庠戴教授【友】招饮书
　　某傃寒也无炙手心忍饥也无食肉相耄而入城唾者笑者总总独也青眼温煦若曰如老厐在左右垂死犹可矜恻风雨中一帖何其渠切虽欲辞不可者亭午当伏席下且叙且谢但宿为国器三速今且畧出闗即回儿子方当执经立雪亦辱宠呼过分过分更不拜谢诸同寅丈
　　与孔眀逺学正【昭孙】书
　　某禀到又一月舟邉销黯归而成梦未尝去左右不知书担何日出闗某近卧寒不动寸步攀违无从也次髙吟一篇愧不工且无寸芹为侑知我当亮我本欲叙数语却俟来年复为此来得以袖纳意有在也或文斾偶迟到春初恐可执手河梁然彼此行止亦自难必同寅诸丈须日日聚晤为某一一拜意自顾穷山寂寞安得常相与川云飞泳哉
　　答卞淮源书
　　某比者恭谂肃拥髙牙分镇大府精神夺日四窻星月之増光号令如山三岛风波之不动观听之下歌舞以心某幸民编非不知礼实縁衰老既不克拜迎前导又未克晋贺阶除谁欺髙眀乃于县尹面参顷垂及姓名受之殊宠益重不敏之罪靖思回顾何以报称当俟秋气稍清躬造于典谒氏既望开宥且乞予洁造化恢洪式防从欲某愿为嵗寒一枝之雪柏也干凟峻严下情岂胜战汗之至
　　与阮若山书
　　某山林衰耄残息犹续皆庆云纷郁之庇畴昔之嵗尝因丁宰修尺状谢宠问之及嗣是笔砚交寒且不敢屑凟清严遂坐旷域然瓣香未尝不望斗下先生以斯文自任皷春试之风开秋闱之地千里章逢九霄梯级其将有望矣特本邑力役事尚累洓水忧心幸而邑丞许君蒸然诗书之气欲以此为第一义尚赖大宗主曲成以了旧二尹所遗好事某虽不贫入等亦获在鸢飞鱼跃中也秋气稍深自当躬诣台墀一以偿叅承之愿一以谢纲维吾道之造干溷仭墙伏楮岂胜战栗之至
　　留上乗寺主僧如岳【松涧】
　　某薄宦于逺乆不致问曽大父墓依慈云以安感不容声古道场赖愿力以修以完賛不容语忽闻近为洪水后有外魔瓢笠飘然已在雪溪左右固足以见无贪恋心无住着相但某去能听师之去必欲挽而再来且与老松修竹清泉白日相与某亦山林人也逐禄非其时防即有归守坟墓之日却不妨送诗担出寺以别敢望渡口船囘勿使叠请或山门外他有为绠当相维以障塞之不必过虑并祈囦照
　　又
　　某日望渡口船回之报飞帖划来不谂寄锡犹在雪溪深处诺以近吉东还甚慰甚慰山林如旧钟鼓又新圜音有縁先陇有托无量功徳也山下小魔当随縁镇压彼亦何能为哉遣回茶榧多感但未有以回供畧此不他及














　　本堂集巻八十
　　钦定四库全书
　　本堂集巻八十一
　　宋　陈着　撰
　　书简
　　与陈监丞【尹平】
　　某昨为家西之小浄慈说苦诉寃佛慈悲挟山以镇诸妄沂洄以正其源是虽不鄙过聴然此僧此寺于执事亦有宿縁请言其故主僧如岳昔于剡上鹿苑有一览阁辱为吟八句末云何年了却痴儿事分我西禅一月单江湖脍炙此阁遂有声执事为慈湖法嗣小净慈有慈云阁是先叔习庵名防斋书防斋因有诗云不见慈湖二十年忧心如醉复如颠我来忽见慈云阁恍若慈湖现我前水后岿然如鲁灵光执事主张此事即见慈湖如岳自能诗前诗自皆有墨刻他日必能袖以谒谢但闻免科米事已有涯而未登岸七层塔只欠一尖竟须一手圆成或得令某拜松翁先生书又何必一篙防过耶况此寺败壊不可住已防松翁先生知其详判给文榜矣若更不孚又或转折劳费其有既耶某再拜惓惓
　　答如岳讲师惠物
　　某昨于溪邉一见正欠从容兹奉晚帖如续欠处何其欣欣也饷我山中列品如覩太平林下风物感荷之深所愧为衣鉢囊中重费虽念难消万遍不足懴谢
　　答永固寺主僧徳周【东隠】惠物
　　某鼻观有素香举头而束翠嚢紫防黄以来世方修三寳供我乃饕十方施愧感愧感
　　答徽上人物
　　某比欲疏尘烦上飞雪锦镜左右开眼一畨吾师至为我卸出山之笠与云俱还留连设供同笑谈者三日夜下懐感激便有桒下恩爱下岭来屡图以尺纸道谢坐冗未谐兹领素帖恍然在玲珑紫翠间相对时也饷以山珍水竒真是颠倒布施试从虚空回向也知消受不过郁助教髙新恩本约到吾家后以雪寒且回城犹未及识之却先来扰聒上房想大开门戸不较此也草草占复
　　答丈锡寺主僧炳同
　　某自不交书无一日不望云之南里也时重于遣仆遂不及问讯是月十日里有菊醵张子开来防因得知四大安穏为慰兹忽领帖字恍然如太白峰头风前月下相对晤笑时上刹供鉢不交若非大智量运掉扶持其不巻榻者防希秋来多隂雨有薄租不蒸蒸曝率是朝夕为谋今连日开霁造物者终不杀人如此转示东发翁所赐书其中有醒吟先生传读之快哉某月初亦尝以一书令茅山人専往寳福一带寻问凡数日不得其所以书还今乃知自留寳幢而将书者诳我也此老素苦脚疾发动时亦可畏今幸瘳矣某亦有心脾疾时一相闻我辈衰老又生不逢辰病且祟之造物更欲何如耶付之一哂北归者纷纷想各自有所得非世上弃人所能知也某意终欲与东发翁防于药师等处一畨须与之约定日分光景到此相知者一嵗中可不一相见邪言之耿耿业成则当相报乏纸取诸旧劄之背掀以复
　　与延庆寺主僧若圭【复】翁
　　某言别又许时在家只闭户每一接东隠必话及清以是不妨疎笺问伏惟迩来安穏如昨夏气已清平麓如画红尘三尺外此实大福地佛老婆娑消受得过颇闻近亦有好多事者想不直一笑某坎坎食贫兀兀待尽东隠自知兹不赘说凡百比辄次后村韵三诗今易纸冩去深愧非当家语相知姑付之一掷
　　奉文本心枢宻书
　　某分恃宇量天寛不以流俗观人区区笺敬亦不敢自外古道首祈涵宥某去年正月二十五日为浮屠清夀致其忱于师门乞其门师退耕塔铭尝贡尺书迄今无回音岂浮沈之耶抑不果到也或领畧既而不以复于某也兹又有此等事求转凟本以委折如前辞辞之不得敬为饶舌万望垂听四眀山心仗锡寺现住持炳同自号少埜江湖之宿望儒而墨者也戒行与吾道并行议论与吾文交绚某与黄东发诸人皆于艰危中为方外友知其故深故敬之也至一日来访备言昔住净慈灵隠济大川者其先师也示寂遗言不欲造塔遗殖送钱塘江中其徒与禅学佥议无以诏后世遂塔藏全身详见观师物初所述行状而塔铭则乆欲投大手笔未得其门今乃欲縁某登龙之旧而致其请某谓蘓文定蜀人也尝铭辨才之塔先生以蜀大老而铭大川庶乎前后辉映当无不可况大川某里中人某少时识其面而道不同未尝交际但其时住乡寺岳林岳林乃弥勒道场以二月初八为生日百工之巧百物之产防于寺以售于游观者万计大川大书一偈于山门曰契此老公无计性不知生日与生辰春风桃李知时节特地年年说向人观此则足以知其余矣其纎悉是少埜自前来面白某非当行不能敷陈特以其与少野契而观其嗣以信其师庶乎不欺席间敢乞与少埜以进游戱雄文以镇压山林亦足以见此道见尊于彼也某年已六十有八头岑岑视茫茫拜书不胜瞻仰之情
　　答贝鹤隠道士景观
　　某比于竹溪深处交顔接辞至今襟袖间犹有风露气诗巻下教诵之敬叹弟老矣多病不能出一好语賛美然又不敢孤雅谕片纸求印可其以为然否何当造虚白室揖清溪月眠翠柏风共世外数日乐之怅然闻便拏楮占复挂一漏万切几融然
　　贺崇福寺主僧清泽住仗锡寺号南州
　　某兹谂发大用堂登太白席激南洲水涨湖海之波澜开北山云还天日之世界龙象交舞钟鱼一新某方外人也亦为之喜昨廑垂访本图随锡入山以谢先辱以观盛事有尼其行徒深愧愧防晤自有因縁攀跻或在他日饕栗泥采芳芷分半榻清吟于万尘之表固所愿也
　　与雪寳寺主僧炳同
　　某昨辱回字有感爱于纎悉师生日与佛夏冬相望直是竒特吾与师相知门异心同但愧无以为夀一诗翼瓣香以上幸付一噱山上浮云石邉流水知吾二人相忘于尘埃之外外此则未必知也
　　答净慈寺主僧法椿【龄叟】惠素淘
　　某辱素书布答乏纸不称比师出山山无顔师还山山色还于我辈有何与但闻钟鼓声震江湖间正欲贺坐未遂飞书走饷推柴闗我知此意岂愧我不妨世外真味餍老顽切几不惜一笑某顿首复
　　与伯似司门弟若论深防
　　某白比辱示以黄亲家所答一一哥尽是真情但此老纯朴未知时变吾人与之为姻只是令岳与之一语更无拟议况今正是袁曹刼昏之时合为鸿光归隠之计而欲事珠翠备服用效骄奢之族锲薄之风以耀人目不惟吾辈所当问尤非今之日所当言世人眼孔浅利心炽苦淡则犹可安眠善睡稍为众所指则是祸之门危之道虽身命不可保也况闻亲家为门户事多生计日以削如更勉强辛苦以华其嫁遣于亲家既大有不便于吾人亦将大不安矣孰愈于荆钗疏裳古道相成自有余欢也又况长儿深亦颇好古知礼不肯从俗何忍于娶妻面上讨便宜废正伦此幸有可教者且如亲家说彼中艰闗事体如此可畏吾里前此犹可苟活两年来亦已甚于亲家之云云者纵有财用何人与办事不是虚为此言今惟断之曰简之一字乃礼之本他又奚闗轻重亲家所谓执柯只须贤夫妇斯言极当若他人徒见多事又如何更逺逺应信即非敢谓朱季四丈乃是宻议更徐决之仍须吾人或因送令岳事或特入城约黄亲家与吾弟面说一畨庶防从简毕礼之议不更疑贰此等説话都是彼此相体便做骨肉亲防一毫鬲上语不可着也吾弟其善为我转此意于黄亲家至祝至祝某白
　　与侄洙
　　某廿四哥自城归知侍汝母旅寓城中且闻汝病浮气正廑视疗今想已勿药矣时节非古道路多碍不及遣问惟有耿耿又闻汝父取道山路入括苍意其便道到家相聚而后行待之数日杳然岂仍繇舟津耶外翁与舅氏事只在今冬尝再三遣人叩之何节干等处既不得实中间闻有外翁处眷到城因而探问亦如之想是为时事如此不欲逺处人来防亦是省事一端也吾人与外翁一家情义非他人比意必欲执绋以送而所闻不的衰老畏寒又难于轻动熟谋诸心不如俟后或待春和径自到山北墓下今且以挽章先之未不问也如待外家诸舅表望以此意道及吾人亦自有书去亦有薄赙礼称其家不欲不诚也向有书与汝父説黄山长亲家处委折不知曽达之否此事非汝母与父主维则必有扞格者矣吾人此心皦然如日岂亲家犹以口圣贤而心市行者视之耶他日成婚后自可知己世界已至此更要效流俗便勉强多费欲何为者但婚嫁不得不了方来又付之造物耳若吾人得与黄亲家面说一畨彼此家事大畧相似当共抚掌一笑方知夤縁非偶然之故或防见须望尽言及之老伯母附意致汝母更不他具伯信致宗鲁吾侄
　　回侄洙为史氏请防
　　乆不知汝信但长孺来则询及其畧悉抱疾甚纒绵今幸已平复大为吾家学行正脉之喜不然则志堂之旧鞠为烟砾忍回首邪汝爹爹处道院足矣若曰多欠世变至此谁不茍焉茍焉者犹可安朝夕过此则是危道况吾侄获依史馆而主于阃内贤而材诗礼之风八行有光导之者之责汝其庶乎所谓姻事闻之虽契我心然不无自视之慊当今满天下皆时世妆山林之气荆布之素不惟家贫不能办而老抝之见设使可办亦所不乐为以世禄之家过山东望族百倍惟翕翕扵热者丛而趋不知贤主人何为卓卓其识骨寻此盟于寂莫之底是可敬已而不可当也尚须吾侄面议或决于道谊之好以清风相扇则纎悉先定可也其详长孺又自能言并防知及伯信致宗鲁吾侄
　　又
　　是月四日长孺于便中寄到吾侄书甚悉宗族之谊薫然如春风薄俗而有如此大为之喜所谓阿妹姻议一节老我之意専以待澹如水交然后分付近亦有如王修斋之孙赵光叔之子见来相求而老伯母犹以情虽通而地相逺为辞熟知善乡先生之后固斋之子有贤祖母如此絶识扫尽世味雅欲寻盟于緑牕寂莫之间诵吾侄书来之语使我感动况老我未尝妄与人交而景正独相得屡尝话及潘夫人嫁时事梦想古道恨寥寥莫续今而吾侄以纯实慥慥之言行馆于其家能成其贤祖母之心子弟皆玉粹而矩正为之好逑孰能间之哉细味清风真足以一洗四眀富贵之宿尘而涨小范家欲绮罗而焚至庭之之骇浪况有如吾侄者只字片言如金石乎其又奚辞区区之忱犹恐其宗族之贵仆奴之常以惯见者视酸寒阳是隂非浸润所入机甚危也更望与其祖母说透他日伯鸾徳耀自以为可则吾侄于我家之责尽我亦无不满之心岂不卓卓乎快哉老见近乎覼缕然亦不容不然也或以吾言相入则是月廿一日之纳采不敢自外却望委长孺先数日一报或启或劄不宜临时以办姻好虽曰夤縁要亦尽于人事此外有悃见于所与长孺书中等防照悉伯信致宗鲁吾侄
　　闻伯求弟死与侄洙
　　春初到今虽得风传书馆消息但欠一専遣谓诸儿有入城暇可聚首审其详也耄境担多事日复日如梦中夏五之三日忽长孺来首问吾侄动静乃知有衰斩之痛凄其生事年至七十亦今之死得其所者矣然汝于此大事良不易办须毁不至病以求无愧于礼则可惟是母殡在室而父继之至此则不容更托故以迟其古者礼称其家虽敛手足形而窆礼所许可为吾侄计当痛絶世俗之费但于家后之山卜其稍穏便包藏去处合砖灰石工费外一毫不徇浮议只在一月之内能了是足为孝我本自来而近百病捷出以息计活势有不可行诸儿又通皆在外未回回则或有来者而未可准且贫不能助惟遡风一恸而已或恐有以异教诱其轻举汝必自能底柱当不待我谆谆我年事至此近兄弟之存者仅尉兄弟逺兄弟如山堂诸弟今又无防岂不可重哀也哉兹长孺便寄尺纸数字去余须别遣也老伯书致三侄
　　后批云切不可为隂阳乱说所夺有方道不利等说若曰求利其亡者则万万无此理若曰欲利其后则因父以求利是大不孝况必无此理我见山泉伯不知道理日夜以隂阳为惑试防蟠奥之域今日其后何如吾侄孝道当自有所主也















　　本堂集巻八十一
　　钦定四库全书
　　本堂集巻八十二
　　宋　陈着　撰
　　婚启
　　答长女【滋】许竺氏启
　　及婚姻之时况当今日悦亲戚之话犹记初春欲牵聫于世盟以缱绻于母党伏承某人家儿甚称信竹心之有传而某女姆师虽严曽蕙性之无取惟相知而有素遂不问于其他六礼之常固尚徃来一书以蔽亦从敬简庶于近吉得以速成夫妇贵和幸钗裙之无讶壻翁交饬尚氷玉之相煇
　　答次女【洸】许黄氏启
　　嫁女必胜吾家请事斯语居今而行古道实获我心契盟既积于夙逢姻谱遂绵于新缔伏承某人方十五六已培吴下英博之声而某女虽二八初惟傃秦中寂寞之分且彼此各自生子而邂逅乃为同庚况氊貉无邉两门之诗礼犹在使玉葭不倚众人之议论谓何无言可辞拜命之辱式相好矣甚于草木之味同姑少迟之当以枣脩之贽见不腆回篚防载副藤
　　深纳币黄氏启
　　娶妻如之何重于着代醮子命之迎贵乎及时亦惟因亲而亲所以可速则速伏承令女听从婉娩况姆教之素闲而某长男某答问从容尚师言之自律虽我心之实获谓吾耦以则非然平日相知不待今日方饕风交扇独引清风言顿仆绥式开甥馆由力行于古道冝曲体于真情使入其门墙将受孔氏之私淑迨归于家室庶防宗氏之善承敬修菲仪具载藤副
　　瀹纳币竺氏启
　　问竹君之谱我爱清风画杏村之图今犹昔日盖因亲戚之情话遂缔婚姻之世盟伏承令女姆训有闲寜事红楼之习而某男某父书自读粗培緑幕之功以类而求我心则获然纳采之后彼月籥其如流而束刍以期忽星隅之在望兹仲冬之应候当初月之生明墨既从骊骈斯迎舅姑既老喜防二妇之同归娣姒如春尤系一家之相好
　　答黄氏请婚次女【洸】启
　　儒门嫁女本来徃之无拘甥馆为宾恐凄凉之非便况匆匆其为约虽草草以难承然葭玉倚荣幸相通于心腹谓荆钗成礼当不索于形骸言甚钉金谁能转石勉拜筮从之吉敬延车迎之亲诗书味长应不羡食鱼之美瑟琴好合庶防谐鸣鳯之昌
　　洵纳采黄氏启
　　男生有室合求夙好之门世变如轮又在早为之所兹从容于情话因缱绻于姻盟形迹则无肺肝如见伏承令女字筓垂及善自淑于兰闺而某男某礼冠既行粗不荒于艺圃其为伉俪是有夤縁况于娣与姒之间易成敌耦此以侄从姑之后必无间言不占而孚适副所望山林妥隠雅能同味于一家菽水承欢乐得知心之介妇菲甚聘币列于副藤
　　季女清许胡氏答启
　　婚者合好慨古道之难逢娶而论财頋时流之方竞兹宠存于月谱且笃款于年盟君而问名我则拜辱况令侄孙袖手窦偁之丹桂芳闻已腾而某女汗顔张氏之红丝素心自分兰金以同而相问葭玉虽异而不知立氷者无费辞如水而有余味诗书契义扇两地之清风姻娅夤縁绵百年于今日其惟欣忭罔既敷宣
　　代制防潘某为子请期出赘启
　　月下多縁喜修盟之有日星隅在望贵成礼之及时爰揆吉于命欲请期而奠雁仰效季诺俛效秦风曰承我宗敢觊美容之隠褥相成以道尚观桃实之成家不腆菲仪防登藤副
　　代人请婚启
　　娶妻如何具存礼节事亲为大盍审时权况同里之素孚于繁文而敢畧伏承令女兰仪婉娩本端脉于天孙某男桂籍芳馨尚搴华于雪柏若而伉俪久矣夤縁卜亲迎之三周前小至之二日义者冝也既无欲速之嫌母其遂乎当遂相成之愿币交惟敬藤副以将
　　代族父衡之之子观请期启
　　夫妇所以着代如鳯和鸣男女欲其及时冝近吉有出于初意之外遂迟之十年之余岂偶然哉斯今可也令女静闲闺则自矜翠袖之倚寒某男浪袭世科谁料青衫之坐冷惟芝兰臭味与之俱化虽薪楚绸缪久而益亲至于六礼之严亦以多事而略后闰望之三日将婚合于双星月桂近娥虚辱浪仙之赠句山林择妇庶谐徳耀之齐眉醮承宗事因迎之子之归曰从舅言此在而翁之训
　　代竺之实为孙纳采许氏
　　门清石井依然瓢水之风地接金庭邈矣薇山之裔既敬恭于桑梓且缱绻于松萝伏承令女生于説易之家而某孙男某忝在学诗之列尚式过趋耦虽大而难齐鸣乃和于既卜婚姻以简为礼庸订初盟亲戚之话皆情庶谐永好菲甚交币载请副藤
　　代族侄津答屠氏请期
　　亲谱相因式契寒门之卜妻嫁缨既许敢稽名阅之好逑况夤縁于里言以印信于前定伏承令侄孙某家传折桂之手止或尼之而某女妇有采苹之仪未之学也肺肝如见形迹未忘宠来纳币之文遂及御轮之夕己巳应期辛夘为良兹实践于夙盟非固违于先进筮从吉日庶谐婚义之承宗扇以素风何幸春秋之知我不腆回篚防载副藤
　　代同甫兄为子【溥】请期王氏
　　和鸣协卜虽无陈敬仲之贤交饮尽欢已知王徽士之意遂定盟于尺素曽何用于镜台古道相孚时妆顿洗伏承令侄女嫁筓既许信季女之有斋而某侄孙戏防方娱及双亲之垂老倡而随之为急醮以迎之敢迟时已异而事亦殊幸无责备礼本六而今则一何碍权冝嗣岁孟春四月乙丑爰趋骊骈之驾式符荚之从琴瑟成声岂徒谐于夫妇缨加敬要善事于舅姑
　　代童亲答请期
　　女子有家幸遂因亲之好主人于庙致严迎妇之仪况筮日之汝从敬先期而我告是庸结帨以候御轮夫倡而随勿讶荆钗之矫俗母命之日当知綦组之事姑草草回奁防防副椟
　　代单祥卿【天麟】请期王氏
　　天合百年之好既定夙盟星当二月之期是为婚候爰以吉式燕其归令女闺则温柔纯是大家之女诫而某门风凄冷愧非太真之壻身能无非耦之嫌乃辱因亲之聴如此特逹安可绸缪后灯夕之三宵肃将雁币过花朝之七日趋驾骊骈适我愿兮防言近只进佩纷帨当如事父母之时退鼓瑟琴是又和兄弟之本自今而后未占已孚
　　代赵景文府教答董氏聘女
　　源出清河溢我研溪之秀辉分爱日晦于寳麓之隂夙为两姓之婚姻本是一家之甥舅何妨新好不替旧盟伏承令侄诗书有得于见闻三余是力某女祭祀初亲于教训四徳则难适男当壮有室之年女合筓而嫁之礼不先不后有因有縁须胜吾家所仰望终身之托此正佳壻应不辞半子之勤不腆回仪登载副剡
　　代族侄孙焕为子应龙纳采刘氏
　　尺素以盟幸缔亲亲之好寸丹如炳乐从简简之冝居今之时行古之道伏承令女教由姆习手姑袖于裁云而某曽侄孙某干为父勤心未忘于映雪是月店之翁巧于作合庶氷门之妇副我好逑敬饬笺辞薄将币意生而为之有室岂愿束薪当其可之谓时小迟醮觯其诸欣忭罔既敷宣
　　代族孙楠兴纳采屠氏
　　男求择耦要寻葭旧之盟女子有归难泥筓年之及兹获继于世好所深信哉里言伏承令女防已能勤曽不违于姆训而某侄孙某长虽自爱恐未免于郷人讵谓夤縁有成伉俪相示真情而行简敢将薄礼以问名内助得贤固欲副承宗之事偏兹垂老当早为佐馂之图欣忭维多敷宣罔既
　　代为董氏答聘亡侄演女
　　女许嫁姻孰若因亲之旧男交聘币莫严纳采之初相通以情一简亦礼伏承令侄纯儒同裔帷中之诵良勤而某侄孙女某美壻随縁丝邉之语奚有盖先见之定甚如月老以里言所主属之氷人谓于外实以何求惟知内助之为急勉承嘉命就白真忱室家皆愿于早谐非敢后也母子方为之相倚姑少迟之菲甚回奁条诸副楮
　　代黄甥正孙罗氏聘季妹
　　十里一长亭幸有枌榆之契两家各生子可无葭玉之盟或者友琴假诸媒斧伏承令侄箕裘旧业不为流俗所移而某侄女织组功勤粗守清门之素尚从古道欲缔新盟况鸡犬相闻本自通于肝胆而鳯凰协卜谁能间于夤縁宠来问名之仪敬下对使之拜永为好也适我愿兮荆钗布裙亦曰称吾家而嫁女衿缨綦屦惟知相其夫之事亲菲甚回奁芥于副幅
　　代竺少博【滈】为子颖请期吴氏
　　一舍而近久矣同风两家之姻昉于今日庸申严于椟敬庶致重于嘉盟伏承令女姆训素闲雅是竹修之女而某男某父书粗读忝为栎寿之甥鳯卜既谐雁仪敢后月乙丑而在望日癸夘以惟良当迎以车而俟乎着男子有室正欲尽事亲之心介妇入门要知不敌耦之礼由中所望此外何求
　　代族侄孙【文焆】答唐氏请期
　　山聨樾防是为明越之相邻村入杏花安问郑齐之非耦昨既严于纳采兹又侈于申盟伏承令侄孙某藕谷吟香应熟爱莲之説而某女林下风韵颇吟倚竹之诗此日好逑迨天作合虽女已许嫁足以行矣然母盍徃送止或尼之岂固为之绸缪盖有难于勉强幸迟嗣歳习卜令辰事重婚姻要与松萝而百世情通缓急尚希桃李之一家菲甚回奁防于副幅
　　代族孙霖为子灼出赘请期卢氏
　　二姓之合夙已定盟六礼之常节而行简是为古道实获我心伏承令女苹藻家风素习承宗之事而某男菊松门径粗知读父之书乃有夤縁欲谐伉俪律应季冬之吉筮从辛夘之良出赘为贫岂徒随于流俗因亲受教正有望于清翁
　　代王得淦为长子请期董氏
　　八闾为聨同饮龙溪之渌二姓合好夙有月店之縁旧谱犹香新盟愈侈伏承令女缕楼春好闲姆训以自严而某男緑幕夜长如师资之尚浅心固惭于非耦而相与者甚真念男婚女嫁皆欲及时而室迩人遐何如早结敬蠲筮吉亲御轮周冝其家人要为长子孙之地承我宗事庶副老舅姑之心
　　代前人为次子请期林氏
　　星舍飞纒曽借梅之光景月囊系足实开葭谱之夤縁况有里言相成嘉好伏承令女兰春犹浅已自有林下之风而某男某檠夜初勤不足称桂坊之裔心固惭于非耦面相与者甚真亦知男女本及其时若曰婚姻可权于蚤言归于我敬以请期兹未冠未筓且各受舅姑之训迨有家有室庶能尽夫妇之伦肃将菲仪防载藤副
　　代董声仲答孙氏请期
　　阀阅相求自是春风之桃李门阑多喜愧无贵气之芙蓉惟皎皎其古心因源源其夙好伏承某铿锵蓬海之赋绰有芳声而某女寂寞杏山之家粗因柔则得谐伉俪实自夤縁鼎来遗鲤之书过辱委禽之礼朱陈二姓之语当从今日以绸缪台明百里之间何碍片云之来徃
　　代吴竹溪为子定戴氏
　　问雪溪之津近在咫尺披月店之籍夙有夤縁尝请托于青鸾已言盟于素鲤伏承令女兰仙侣信得云英之风而某男艺圃晚生难与季方者伍妄倚蒹葭之旧复图瓜葛之亲幸齐眉之际笃于因亲荷同气之间賛其可妻遂谐嘉好实获我心投老于家惟欲生男而有室为翁之壻尚期小子之成人菲币将成副藤有白
　　代吴景年为子纳币求氏
　　父兄契好岂于一朝一夕之间男子婚姻定是载笑载言之顷所合者道何假于人伏承令女四徳俱全得亲戚之情话而某男某八吟无取乃门阑之素知惟相孚之甚深不自揆其非偶然纳采虽逾于九载而御轮姑缓于三周亦知愿有室愿有家其如未及筓未及冠今然后可冬以为期娶妻如何以承我事有义而已岂在其他
　　代回请期【兄弟同日娶】
　　男女以正当其可之谓时婚姻孔云与其奢也寜俭虽虚拘之非礼尚敬简之为冝兹承馈篚之将乃有迎期之约欲速成也能无从乎强令诫以妆梅所愧萧然行李兄弟式相好情有若于一家娣姒喜同归盟永谐于百世
　　代吴禔入赘戴请期
　　生男有室虽以壮而为期制礼縁情早成婚而亦可自念夫妻之既老要观子妇之相冝幸以聨盟敬庸亲迎及时以进后兰亭修禊之辰不日于归播桃实有蕡之咏将伸奠雁先趣临鸾
　　代董囘陈定日
　　生而有室固冝谷旦之差昏以为期有感心星之在欲速成也能无从乎第惭竹笥之清风所恃金兰之雅好宠来台馈撞破门罗却则恐贻不恭受则罔知所报蓝桥有防倚看蓝绶之荣梅信先春敢后梅妆之试敷陈则浅欣忭维深
　　代董囘迎物
　　男女以正当其可之谓时婚姻孔云与其奢也寜俭虽虚拘之非礼尚敬简之为冝来下妇仪俗不能免分有客馈人所骇观以将篚之所施何盈门之可诧俟之于着固冝亲迎之有严徃之汝家母讶于归之欲速私忱既控宿诺毋逾










　　本堂集巻八十二
　　钦定四库全书
　　本堂集巻八十三
　　宋　陈着　撰
　　婚劄
　　深问名黄氏劄
　　某伏以歳晩一晴春动万物恭惟某官袖文章手主道谊盟神示介扶台候动止万福某三肃修书上中防氏仰祈委鉴某谓仁人君子禀光岳之精得隂阳之正何物寒暑或敢扺巇以尊生为祷则赘某不敢某甞登四之上望十洲之东风月清明金璧照映目景景而心摇也未谐参防徒因舍侄辈有倚玉之好如水之交时得问起居以当责沈某拳拳某恭惟某官身都和气胸停太湖挹其光者薄夫自端霑其膏者浅学自泽用之则黼黻天藏之则金玉月评临汝之滨薄扬其澜逢掖者流固已疏瀹而为濓洛之归矣时不可留与云俱返赋兰畹之庚寅书柴桑之甲子神益以固文益以昌造物者正自有在也某非佞某山深地寒于名阅非其偶舍侄孙某质弱学荒于东厢非其选亲旧间备言令爱女秀于闺房辄欲借里言之重以姻盟请甚不自量者而草木臭味相命一诺订金何其幸何其幸然念舍侄某慈恩叨题在长公吏部后由是而舎侄若获在门墙下列而又以舍侄孙某牵聫焉其为夤縁亦岂朝而至此况流俗方如此滔滔清风自相徃来我心实获此非人所能知也某礼严问名烦则为凟双钗朋币敬以将承倘赐庆外之照略物而领采焉万荣万幸某晋越拜问台闳尊眷歳寒自春日用皆福嵩溪有委九顿愿承
　　瀹问名竺氏劄
　　某维时天根动处春事有津恭惟某官偃薄山林范式里闬明示聴相台候动止万福某敬凭子墨仰溷主书某谓金庭古福地也仁人之居矜带焉佩飞霞餐沆瀣将与松乔为期尊生之请奚庸赘某夙尝登陈岭望竺峯云溶溶其相从水脉脉其相接东西一剡也特见贤之机尚啬此心忡忡然彼葭倚玉则亦既有日矣某恭惟某官松老而秀兰幽而芳脉夷山之风隂培髙谊遡陆溪之水早避浮名况多事之方酣彼众人其皆醉我则异是行乎自然吾道非耶何妨隠居以求志景行行止当以君子而名乡某非佞某不量舍侄孙某粗业箕裘之传欲阶方寸之进方培日力敢谋早婚近者令弟卄七甥备道侄孙女秀于闺房且亲家爱一女以草木之味相命牵聨姻盟定于片语某当何如其幸若曰非所冝称则有夤縁在某问名有严朋兼为礼不以菲讶未占已孚敢徼惠于卓识之下而悉留之某僭易拜问壶仙集祉与阳俱新丹霞有委条并请
　　深出赘黄氏请期劄
　　某惟礼以简为敬不敢具世俗竿牍上尘几格首祈鉴宥某畴昔之歳夤縁葭玉夙好奉长公成言腾笺诗礼之门以舍侄孙某请婚于令爱九鼎之缄千金之诺如响斯答山林冷绪忽其春华荣如之何感如之何今春舍侄某前诣珂曲面申真祷还舍备道彼此契合之意芝兰与化而水相接有不足喻今为何时两家男女得以有室有家亦是风雨晦冥中自为天日世界若曰随流而流多事其事非惟所不当为正恐有难言者惟高明表独立其古道某之心实获焉兹命得九月二十二日戊寅之吉以是日纳币十月十七癸夘之吉以是日戒舍侄孙某晋屏下成礼望始终特逹即赐垂允亦欲迟在冬末春初为有少掣肘未免缩以近吉如防推一家肺腑之情凡百悉从仰请之欲使阳春和气交扇于澹泊之中万幸万幸其间详委已令司门舍侄若控白区区不能尽言亦乞台察
　　深请期黄氏得吉劄
　　某近修尺牍以简为敬且已拜谦答之赐兹有洊凟亦不敢烦赘以取谴讶首祈澄照某昨以舍侄孙某请迎期于萧台之下承命改吉仰见委曲相成之意随以仲冬之二十有一日丁丑讯之筮皆从转恳赵哦松丈先致此悃金诺响应岂胜感烈然礼不可不严情不可直遂兹用防袭既俞之宠进订无易之盟当于是日醮舍侄孙诣前矣其纳币之吉乃用孟冬十有七日癸夘舍侄某托道义契已夙今而获忝姻娅薄俗滔滔真实自在某徼福其有艾耶爵跃良深欲言者浅切乞台察
　　请期黄氏深妇归见劄
　　某旧为知心契今为肺腑亲流俗赘辞古道所斥况敢凟尊听耶某自留城获交书归来坐暑甑虽阙然起居礼而长儿【深】前月中旬还舍恭谂氷壶澄凝火伞辟易方将巻杜曲之斾上甬东之舟与仙眷同此清福某有健羡而已某山居无他事但因昨来强出一畨当盛暑中内外受其病到今拂濯未退尚赖逺庇不至于终困滞也某忱请曩常以秋冬为令女归见之期告于特达之前已拜重诺兹卜仲冬初三日丁丑是日为今歳上吉且无世俗忌嫌天时人事维其时矣万望垂聴以毕道义之盟自是以后时节相从于山水风月间亦我辈晩景乐趣岂非初意哉倘闻诸左右必亦神防而首肯也更不效供日状例等丐台照
　　答胡景参制机【三省】为子幼文请婚季女劄
　　某言念月灯追随天风解后命我以草木臭味云龙四方上下其志也时忽其殊间濶至于十有五载初岂料至此哉珍题自西南来读之竟前日面顔中间心事一时唤起如大梦方醒喜极不自知白髪之有舞也即日雪后多雨寒中自春恭审文芒星摇徳闻风逺台候神相动止万福判阃恭人一清偕老诸令嗣秘字渊乎家学钦羡钦羡执事勘当千古为迂叟晦翁聫其髓脉而盎其精神大有功于方来岂区区掇拾以布时名者比某老矣不足以承教诸儿或在其弟子列某与荆妇领累犹延分外残息家事凄凉婚姻未了山东望族世方疾趋秦中贫家谁复下采徐甥时节相过知某季女在室遽以彻崇聴近传雅意曰是可与谢庭玉树侍巾栉昌歜羊枣嗜在味外今为何日而有此风兹者乃厪专谕申以嘉命谦谦而渠渠焉是则徐生之言信矣何敢不拜君辱三十余年同之旧一旦而蒹葭有倚岂其偶然第小范老子家法罗绮固非所可溷而叔鸾嫁装亦不能求合于时世眼高明当始终之申复潦草言不尽意切乞台照
　　答胡表仁制机为侄孙幼文纳币请期劄
　　某伏以云晴尚澁春意自豊恭惟某官为老成人游造物表神示聴相台候动止万福敬洁墨卿仰酬笺史某惟天台秀甲东南人物所宅也何物寒暑敢冦左右尊生之请奚庸赘某于葭谱有倚玉盟于杏园有同袍契黄尘乌帽间邂逅聚晤旧亦数数投闲以来乃相望一山如蓬莱之隔瞻恋良极某恭惟某官濓之霁月洛之春风融于心而盎于面脱屣功名之路濯缨萧散之滨雪柏霜松傲睨万境其所自得固在浮邱洪厓之外某非佞某夤縁事契道义绸缪挥手崔卢之门主心梁孟之谱遂以令侄孙直阁与某小女清聨姻氷鉴悬秋索我出众人之上某如此女得所归矣万幸万幸某宠承嘉仪有感真意星期相谂少迟何嫌拱而聴嗣音也某敬拜问亲家尊眷万福攸同丹山有骩驱九顿以请
　　答胡表仁为侄孙请期劄
　　某伏以冬最冝晴春已动色恭惟某官巻舒以道相助有神台候起居万福某雪笺羾忱电瞩为宠某惟赤城峻极清望穆如傲视羲娥燕接刘阮尊生之请赘祷则非某中年狎侍晚歳濶违时乎问天防岂无日机縁之至姻娅以谐有喜拍懐不自知老某恭惟某官粹徳所都博学而奥与人无竞门外之尘不惊造物者游壶中之天自濶如此遯世盍亦随时付功名于何有之郷菊松陶径留方寸为方来之地兰玉谢庭某非佞某以竹笥木屐遣其女自是素风以荆钗布裙真吾妻谁与今日惟高明独行于古道而气谊夙契于平时遂成此盟不流乎俗且申言之谆恐毕结之因循若曰非时贻三星在隅之赋其惟来歳有二月初八之良欲迎以车而归于室此心如示惟命之承某仰辱委禽之仪宠报命之吉重以肥羜加以鲜鳞揆礼过丰拜嘉惟谨某再拜申问内阃恭人玉则靖嘉东阁学士瑶林森秀列仙燕燕多祉穰穰麾鞭或加幞被以请
　　洵请期黄氏劄
　　某维时一雨新晴万物生意恭惟某官养高珂曲有神介扶台候动止万福某倚玉虽稠尚稽参防瓣香归敬惟日拳拳某恭惟某官以老成典刑与造物盘薄黄公居四皓之列自乐者真叔度若千顷之波孰窥其际滔滔彼俗卓卓斯人蕙帐甚恬虽曰静而无动蒲轮或召正恐用之则行某非佞某幸甚席因亲之好眷谊崇笃肯与令侄孙女与某学生某为姻盟既夙矣亲迎之期兹近吉惟仲春之月初九丁丑为可敢以请于下执事第一真相与尽略繁文惟其时而不流于俗非高明谁其领采倘辱矜从则桃李春风百世如一日也某区区薄礼介诸副番不以菲凉见讶某再拜防祷未问敢乞珍啬天和粹凝山福蓬壶寳聚更不别拜问状丹山有委三肃愿承
　　幼女冲囘许史氏劄
　　某伏以一半春强十分景好恭惟某官得静之体随动而冝神之相之台候起居纳福某敬凭子墨仰酬主书切祈鉴在某载惟积善必有余庆多福在于自求君一身造物者在某知归矣奚庸赘某由西山望东甬百里而遥独以诗礼之门不以衮阀自负乐于取友寒士而某获与羣从间胶漆焉乃至今欲缔婚姻盟岂不自庆某恭惟亲家某官八行之后独善之孙心事如薰感三槐之先志世科相艶擅五桂之首称盍奋迅以髙飞愿囘翔而小试绰乎余地聴之在天富贵滔滔者彼流焉能凂我道义怡怡而自泽不亦乐乎某非佞某氷门何物月店有縁令侄学士与黄巻而优游师资自范某小女安緑之寂寞姆训未闲乃采菲之孔勤彼执柯者狎至谓两家夙契已化于芝兰之中当一味眞情相从于桃李之外固辞则凟永好以成某宠承内采敬用拜嘉菲甚回仪介于副牍倘辱麾入不胜荣幸某矫首三神山上五云楼中与眷俱融何福不萃丹霞有骫驱敢请
　　代族侄孙【栋】聘张氏劄
　　某即辰一暖逗晴万緑秀晚恭惟亲家某官望表里珂心抱古道垕皇僎介台候动止万福某谨防子墨仰溷主籖某谓赤松家风自有辟谷法何物寒暑者或敢抵巇茵鼎衣篝之祝特赘耳某敢略某一村惟两姓世世为婚姻乐天之诗若为吾党发也特南山之南北山之北一片云隔不得时揖长风此心当如之何某仰惟亲家鸑鷟之瑞松柏其姿富贵功名待以达人之见山林泉石偃然隠者之风虽当世路之艰难正騐平生之素志赋庚寅如灵均叟众醉独醒书甲子如渊明翁流行坎止某非佞某家绪风凄书味日薄所恃草木相命桃李有縁某舍侄孙【栋】固非东牀之才而采菲盛心屑以令侄季五新恩长令女许缔姻盟自今日始何其幸之某以婚姻非币帛不交辄以双兼朋钗先贽初盟尚祈鉴情而略物焉某僣易申问星聚有华日用皆福里中有委惟命之承
　　代陈子得为子定杜氏劄
　　某伏以十月为阳一晴阁雪恭惟亲家朝议怡心徳里袖手名鞭神示介扶台候动止万福某敬蠲子墨仰溷史籖某惟浣花老翁忠不忘君一动一静自有神物呵防云来源长福固未艾又奚庸赘尊生之祷某饮松溪之源与门受三江者势若有间然一水同味相闻亦孔之夙特驾长风而拱一清尚迟到今某仰惟某官望表枌榆姿凝松柏退蔵于密视世变其若无俾夀而昌至岁寒而后见虽不求于闻达乃尚有于典刑遗商老于山中今为何日拜厐公于牀下亦可以风某非佞某门户素冷阶庭不芳某虽未知教子而不可不思承宗学生某虽未为成人而不可不为纳妇窃闻名阀某位令女既许嫁筓令某梅轩新恩谊笃金兰力持柯斧是天假以幸而相共成百世之盟今日斯昉某谓婚有六礼纳采其一也敬以某物及其书进尚鉴忱而略物焉某僭越申问星聚有华日用皆福榆溪虽僻丛委敢辞
　　代防幼婚劄
　　某伏以雨又曰霁冬一似春【一作春有余寒】恭惟亲家某官养望名珂神不彻卫台候动止万福某辄凭子墨仰溷主书首祈涵亮某谓雪溪流风清立尘表何物寒暑或敢扺巇用略去尊生之请某非简也某繇丹壁遡金峩片云东西耳【一作谓城市之逼大隠所宅也】虽未见顔色草木臭味固已相命于风徃来也某恭惟亲家望表枌榆姿凝松柏退藏于密视功名如浮云【一作梦境既付诸何有】惟适之安以道义为实地【一作乐地绰乎其有余】况宇宙之多事孰若山林之自娱赋庚寅如灵均岂与众人而皆醉书甲子如靖节亦曰天命复奚疑某非佞某侄孙某头方垂髫令侄女齿近及龀偶悦亲戚之话通知彼此之情谓婚姻贵严惟时至而后可而夤縁或到于早图乎何嫌况有防金之言遂获倚玉之喜嘉盟斯昉私幸何多某通名之初侑书以贽某物僭易驰上倘辱恕罪容留甚幸甚幸某僭越拜问三神山上五云楼中歳寒自春日用皆福里曲有委九顿愿承
　　代陈子得请期杜氏劄
　　某皇恐端拜申禀亲家朝奉台座前某谓婚有六礼比饬笺题已愧草草今兹裔状加严是矣乃获从简非敢自越礼贻谴斥道义之盟未占已孚亦惟其时而已首祈涵宥某以朱陈村之寒门视杜韦曲之望谱非偶也为学生某谋婚良自知分亲家爱一女何敢妄有攀祈梅轩新恩有髙谊以表宗族有谦光以纳郷里主其议曰是可妻也因得以薄币问名矣多事之际于礼有权仲春之月古者亦以此月防男女某有意焉而未敢必传音上彻一诺千金丛辰命二十有四日丁丑维墨之食谨驰菲礼具列副藤以请以迎将俟于堂庶无绸缪束薪之后时而有夭桃蕡实之早计某幸甚幸甚仰乞台察
　　代前人谢杜梅轩劄
　　某皇恐某官座前某素来与木石居本难结芝兰好郷里不鄙进之爼豆间幸矣髙明胡独又欲纳之倚玉之谱一语九鼎以其兄之子妻某之子世世婚姻岂无媒妁惟执事屈为之地则他人不得而方也令侄女既及门诗礼之脉闺门之范上以承宗事下以冝家室昉自今日执事之赐我者其有涯耶莫名所自感莫知所以谢
　　代侄津答屠氏劄
　　某伏以宿雨新收溽清晨挟恭惟某官山林自珍乡曲是式神不彻卫台候动止万福某敬凭子墨仰溷典籖切祈委鉴某惟山之巅水之涯神仙宅也餐霜饮露漱石枕流非寒暑能闯区区茵鼎之祷不敢赘某遡万竹之隂在片云之外稠重倚玉绘成图矣拜清揖和久近不必问也某共惟亲家诗礼之传典刑之老闲云不雨人自借其清隂古井无波谁能窥其静趣比天下多艰之日乃山中独乐之身与松竹而言交相看歳晚有芝兰而为瑞以待时来某非佞某脉络葭盟夤縁柯议谓令嗣省元宗事有属方欲图锜釡之供而舍侄孙女姆训粗闲或可为琴瑟之友两家之好一语而谐且尽略于世情将相成于古道因亲及此何幸如之某承问之初拜贽之辱雁币灿其在篚鳯钗重于兼金备尽真情实开永好菲甚报礼介诸副方幸判以留勿讶其简某望三神山起五云阁燕景之乐骈休斯臻或有委驱敢不祗肃



　　本堂集巻八十三
　　钦定四库全书
　　本堂集巻八十四
　　宋　陈着　撰
　　婚劄
　　代溥侄再【缺】期王氏劄
　　某伏以寒到严时春有动处恭惟某官养高珂里神示介扶台候动止万福某虽未揖长松古柏之操天与夤缘嫁娶图中新盟既定此心有欲言者可恃以凟听某之舍侄孙某获与令侄女为姻昨者请期命食墨实在嗣春之四日乙丑暨奉答缄尚迟报可某家粗守诗书之传所以流俗者既非所望令弟提干亲家于凡百亦既真情相示何独于迎日而未能特逹从欲耶是用洊鸣此悃舍侄夫妇老矣待其相苹蘩佐菽水者甚急而男女亦当绸缪束楚为鉴渊可陵也石可泐也君子之言无易也某兹其亮之告弗过有谦逊元卜之吉軿车戒道某三肃以候尺状厓潦不尽愿言仰祈台照
　　代陈防为子纳采劄
　　某伏以薄雨生润新隂有香恭惟亲家某官袖手名鞭夷神书屋天神介相台候动止万福某僭届墨卿仰干籖史某惟宝麓之阴福星合焉何物寒暑敢闯其域茵鼎之祷奚庸赘某老矣犹能就丹霞峯顶逺引清风时自拂濯独以门间半面一揖为欠乃有今日预为之喜某恭惟某官学博而约行方而通望而知其为沂国之云来也蓬莱观梧桐掖皆其分内事顾方欲与二松盘薄而与云俱归又在南山之下矣頺波滔滔底柱矻矻某钦敬钦敬某家居深谷门甚寒灰舍侄孙某之次子某虽欲读书犹未知趣秋水曹丈乃曲为之地辄使请婚于名阀高明何见遽肯屑红丝之爱印赤绳之縁古道相从自今日始某实过望某婚姻有礼纳采其初也朋币双钗菲以将意为物不腆亦曰简则敬而已惟台慈涵宥而容纳焉某遡乔仙之宫集昆阆之春风尘不到日月自长或有委驱拱听颁晓
　　代单祥卿纳采王氏劄
　　某伏以夏五之月晴多于隂恭惟亲家某官眼空尘寰身燕珂曲元粹所宅神明其扶台候动止万福某肃饬贽函越紊涓典尚祈委鉴焉某惟风裯珍簟氷椀蔗浆非所以凟有道之听某敢畧某家万山中出而与乡人士交遡古君子之门欲从下风而进未遑也机缘之开乃在今日某为之鼓舞某恭惟某官学博而约行和而清秦火自炎胷中之书不烬顔巷虽陋天下之乐何加乡有老成之典刑人知故家之文献今为何日谁如此贤悠悠我思鼓河汾南风之澡皓皓其白傲雪山西岭之松某非佞某婚姻重事也门戸以耦婚男姻女以时尚矣今某之家氏名如水奚敢攀衮阀之后而某侄某须髯已防奚敢过緑幕之前道眼镜悬古心山立不曰爱女必求良姻顾听因亲之言遽垂可妻之诺百世斯好一旦而谐何如其荣何如其幸某纳采之初以简为敬将之朋币副以双钗告亮其真勿讶其菲某矫首玉楼高明瑶林森邃一和所萃多福攸同或有委驱拱俟颁晓
　　代汪甥囘舒景仲螟蛉劄
　　某伏以春脚一来雨意便好恭惟亲家某官养老成望与造物游台候动止万福某更不复上茵鼎之祝伏惟鉴察某幸生樾防之下与有葭倚之荣既见未降此愧赎机縁有在今乃得以尺素通姓名是亦当识荆州一靣也某恭惟某官生来逸气老去古心感桑梓之风尘何如避世有山林之云月足以为家时时杖履之往来在在樵渔之邂逅不图今日而见斯人为田园而归翻笑未通之靖节惟坟墓之守甘如自在之少游某非佞某过防高见欲抱舍侄某次子以为家之谋而效类我之祝燕泥小草恐难谱于芝兰雀巢之雏岂足班于鸾鳯第便翻其承命况左右其賛言有不得辞勉于曰唯礼币宠锡物意谦渠仆仆拜嘉防防増愧某仰遡珠纒均拥川祉双溪有委九顿愿承
　　代戴时芳为弟聘王氏劄
　　某伏以荷展翠钿麦齐金颖恭惟亲家某官吟杖寄闲聘轮须宠天寿斯道台候动止万福某饬管翰俨冠裳防初敬于主籖史首祈鉴宥某窃枌阴聫葭谱于兹有年鸥踪鹿迹日与渔樵相尔汝曽未得接侍半席之雅望茂林修竹深处亭古风高引领何及某栖栖门地犹未减雪溪之寒耳外此无足为乡党称机縁天来汪表僭求贤令女小娘子为侄孙某议姻不惟获叨倚玉之荣而王戴寻盟又成一段佳话夫岂偶然且审谊高薄云流俗畧繁文相求以气已备订金语心自庆何幸何幸某朋币双钗庸贽初盟翘首竢命某晋越申问蓬莱仙山眷玉宝聚钦想庆源川衍和脉春融有委之来闻命则拜
　　代再三十兄为兴乙侄聘劄
　　某伏以律宾夏琯薰自南弦恭惟亲家某官厚德镇浮英名増重显閟森防台候动止万福某谦瀹心澡神奏记籖史伏祈渊鉴某燕仪叙敬列具严迩辰何似之清不敢复以为凟谅惟体道燕居寒燠听令动静之间固与福防尚冀试葛须轻进羞宜美相时崇卫前辂异渥某忱祷某晚景无堪窃庇桑梓有怀高风每以未遂覩鳯为欠岳峻杓明徒仅起敬仰惟某官负雪山冰壑之资蕴玉海珠渊之学倚须秋霄腾鹗陆续聫荣早快一鞭得意亨翥某束笔以俟某僭躐披禀日者天假夤防俾某侄孙某得议婚名阀某门戸冰冷奚敢作扳援想然私窃自谓叨倚玉之荣者非一日而青翼备言令女小娘子爱笃外家随倚母慈乃知秀挺兰闺宜有林下风味况复姻娅稠重夙有缔杏园之好庸敢以是为请但提孩相知姑欲其渐女之归而特缓咸男之下倘防不以齐大叱去特赐俞允岂胜荣幸不腆菲仪别楮申纳仰丐台察某敬问蓬瀛邃府星璧仙裾共想序对清和福膺穰简霞峯岂无可受鞭策者承命为宠
　　代弟囘冯定女劄
　　某窃以一甸春在万緑阴浓恭惟某官善培逺器寻登要津清宁翊扶台候起居万福某防恩浮岳懐慊临渊俯颍手笺仰尘掌记尚乞盐梅翠釡金玉香篝前辂燕休下行蚁悃某敬惟亲家挹泉溪之清孕日峯之秀挺忠臣之节唐世家声播名贤之风汉朝芳谱以功名而自任充学问于所行夫何自珍斯文退养厥志或者拜自天之宠有以被不日之荣某非佞某三生多幸累叶聨姻岂图又一番桃李之新乃使续百载葭莩之旧冰月之縁既定第惭无柳絮因风之吟节序之更如流应有贻荷花开晚之请盖丛以蓬居多事可恃者兰臭同心台餽鼎采瀛珍随饷将其厚意恰逢牡丹结局之时报我佳期敢负梅粉趣装之约有先吉肯后宠承某翘想五云楼中三神山上钦惟星聚雍穆时介简穰可効力绵敢辞足茧
　　代季念五侄回王巴山定女劄
　　某伏以雪意之外天心有初恭惟亲家山林自珍里闬是式神不彻卫尊候动止万福某敬饬子墨仰酬主书惟奎璧委光焉某万竹深处三槐庭中修劲之风温淑之气薰蒸融液皆福所都寒暑之祝特赘耳某载惟亲家藏用于密得趣之清望彦方庐号其乡曰君子耕东皋野称斯人曰先生纷萧艾之芳丛善松柏之独秀举扇自障不必受西尘之飞鼓瑟以娱当有感南风之操某非佞某冰门也而倚玉稠矣惟是季方尧叟既为吾门之甥而其令某以弥甥又与某侄孙女某为姻杏村绘画朱陈不得专美世方交皇皇赫赫高谊幸独与淡泊乡寻盟草木相命实获我心不腆囘币聊以寓礼勿讶其简某僭易申诇乔仙瑶母之集乐景春盎闲中日长丹山有委愿听颁晓
　　代族弟观囘蒋定女劄
　　某伏以雨装秋好风送凉新恭惟亲家乡之善人国之大老神示僎介台候动止万福某洁涤颍具酬椟于五云阁下某切惟君子一身起居服食曲礼乡党诸书讲之既熟庄叟养生之论黄庭内景之祝概用薙去某伯氏有聨榜之盟贱生忝同甲之好于令象贤托葛之姻于里闬席枌榆之防举斯四者契谊之笃虽金石有不能渝讵谓今日又使之因亲而亲抑何其幸自兹胥晤之期当不负少陵动如参与商之句矣某载惟亲家齿尊德劭气溢体充秋满桂闱唤起香名之旧风清竹径颂形美奂之新时方滔滔公其卓卓永锡难老幸偕乐于藻芹寒然后知尚相期于松柏毋曰隠居而自适行观大器之晚成掇梁灏之科名维其时矣展太公之事业跂予望之某非佞某蛙坎门戸鲋枯生理齐大郑小岂其俦焉令郎下访欲以某侄女与令侄孙议缔正耦或者夤缘有在不容辞揆以难嫁之家焉敢扳附然嫁女必胜吾家又未免世俗之见竹笥练裳有昔人之遗躅荷令侄亲家高谊特逹首承肯可令郎之言在耳也某恃以无恐某交婚伊叔过勤贽礼极佩荣宠薄有囘仪非所以报琼倘不赐讶幸甚某仰睇十二楼之婘均膺九五畴之福剡中有委不敢以耄辞
　　代董时迁定蒋氏劄
　　某揆辰红绣园林緑茸郊野恭惟亲家养誉里闾怡神丘壑百神森卫尊候起居纳福某泽毫雪茧奏记于典籖氏惠徼鉴在某切惟箕峯扈前修岭拥后君子长者攸宅焉况对此春和景明傍花随柳政得昔人前川之乐何物阴阳或敢窥闯鼎茵等祝奚容进熟某获聫越防同采泮芹第风南枝北不得以时簮盍高山仰止岂不夙夜讵意斯今以蒹葭而倚玉树非幸而何某仰惟亲家桂种阶庭以清门径耆英集上共推齿德之素尊安乐窝中最羡风尘之不到滔滔彼俗卓卓此贤但经济之有需恐老成之难遯榜登龙虎年将望魁谱之占梦叶熊罴时盍应帅垣之聘某拭目某未绪卑微不强人意华宗赫奕借在人耳相望不翅霄壤有如英嗣令女兰姿婉娩葆育深闺自宜相攸佳偶而某男某既匪琼环瑜珥妻侄汝朝辄效柯议俾缀姻盟高明何见遽肯屑红丝之爱印赤绳之縁百年之好一旦而谐某实过望某问名莫重初敬非币帛则不交也菲然贽仪介于副楮是特借茅之遗意惟忠信是采某睇三神山遡五云阁霞裾缥缈紫气缤纷剡溪委驱执鞭以从
　　代侄孙霖为子灼纳采卢氏劄
　　某伏以清晨挟润緑隂吹香恭惟亲家书林养恬珂里归重神示森相台候起居多福某敬戒墨卿仰酬籖史某窃惟三神山上万巻楼中有物防持与道游戏尊
　　生之祷奚庸赘　某繇奉川之鄞水清波百里素风一家旧相知者良稠有未见者犹久或其在今日也　某官清而自修静而无竞游堂之后文华其九传鄞城之西傲典刑之独立旦评所属晚节弥坚草木荣华之风非所知也芹藻芳洁之地不亦乐乎某非佞　某冰门谁偶月店我縁男灼既冠未婚令女方筓于室有来媒斧可谓友琴惭非润玉之姿顾宠订金之诺且欲引之自近庶可教之成终楼上和声或可谐于鸣鳯门间喜色恐莫副于乗龙惧益以増幸过于望冈头卢虽为甲族于义则高柎中陈当为世姻自今其始幸之至也拜而承之　某菲甚聘仪介于副楮所恃清风之扇庶无流俗之嫌特与斥留岂胜忻感　某仰止宝集遽在瑶台一和所都多福如海
　　代王得淦为子纳采林氏劄
　　某伏以一雨连日六月如秋恭惟亲家养望书林増重珂曲神示森相台候动止纳福某更不赘尊生之祷仰祈涵宥　某牵聨葛披拂芝兰未见犹既见也机縁之来乃有今日当何如其幸喜某恭惟某官典刑老成文学蕴借上桥衣冠之裔济美月评东甬衿佩之区助成风教谓时名之若凂以古道而自将桃李争春酷爱藻芹之薄采松柏耐晚笑看蒲柳之易衰亦贤已哉可敬也已　某自分氷门敢睇云阀夤縁或到形迹自忘有如令女蕙性芳香男某乳口犹臭而亲家主盟益坚媒氏传言孔力此皆天作之合是岂人谋所能此时之男角女覊何如同队他日之妇随夫唱方责成人敢彻里言以定夙约当继今而有请殆之子之于归　某僭越拜问云云
　　代族孙文焴答唐氏聘女劄
　　某维时多雨饯夏已凉迎秋恭惟某官安适家林靖镇里曲明示森相台候动止纳福某请涓子墨仰复主书某恭惟蔡峯峻极昆阆遥连神仙所游风月自别尊
　　生之祷奚容赘凟某睇五云之下距一舍而西亦已相闻未降既见就知有縁乃在今日也　某恭惟亲家言行相顾典刑则优池有濓溪之莲与君子友山宜盘谷之稼真隠者居此外又何求哉其中足以乐矣桃李春事付荣华于飘风松柏岁寒俨老苍其傲世某非佞某听氷上语说月下縁以令侄黄巻早亲培梓桐之秀质而某女緑窻自分抱兰蕙之幽姿若曰好逑之勤且言筮从之吉殆天所合于我莫辞竹笥为装当不嫌于古道杏村入画须相好于新婚敢缴清风以洗流俗某兹承嘉命式定初盟纳采有严拜辱惟谨薄甚囘篚介于别藤　某遥遡星问益届川祉一有委戒三肃愿承
　　代族孙桧纳采刘氏劄
　　某伏以十月为阳一晴逗暖恭惟亲家书林养望里曲擅评神示相之台候动止多福某僭凭子墨仰凟主书某谓嵩溪之渌源流则一月店之縁脉络尤多孰谓
　　今日夤縁未涯也喜欲越舞　某恭惟某官宦绪传芳儒冠集旧襟懐洒落谱风月而有余典刑老成家山林而自重我其卓卓彼哉滔滔某非佞某一冷如水多縁倚玉兹审令侄女素闲姆训许嫁方严而某季六舍侄之子桧粗守家传好逑自急既无世俗形骸之索况有舅甥心腹之通百世之盟片言而定成于不日于六礼乎何拘合者其天乃一门之至幸　某问名兹昉居简而行介诸副笺愧甚非礼就拜问蓬壶仙婘川祉攸同
　　代族侄孙为子梓煓纳采张氏劄
　　某伏以露节才过秋光最好恭惟亲家家传文献乡有典刑明示森映台候动止多福某敬饬子墨仰溷主书不敢洊赘尊生长语首祈台照某聨桑梓之姻忝葭莩之谱为日已久披云未谐今为何时月下老又以夤縁相属何幸如之喜之欲舞　某恭惟某人学无时装行为世表正元衣冠之后依然古风义兴松菊之门乐有余地彼滔滔其方竞此卓卓其自高束帛蒲轮固已付之炊枕貉裘氊帽焉能免于角巾某非佞　某不揆氷寒辄徼玉倚有如令女闺闱婉娩如兰斯芳而某子某笔砚荒嬉既木而纳本来非偶何敢好逑惟里言之助孔勤而下采之情无间况容出赘尤见笃亲百世丝萝又成盟于今日一家桃李已鼓舞于春风感烈良深敷宣罔既　某僭易某物聊旌纳采大愧非仪倘辱容留岂胜荣幸就拜问蓬壶燕聚茨福骈臻或有委驱拱听戒晓
　　代侄孙楠聘屠氏请期劄
　　某维时岁晚方雪春香在梅恭惟某人林泉养高明示翼德台候动止多福　某家与门墙只隔南山实朱陈一村也世谱姻聨道谊顔靣之接良狎兹好又新当与桃李春风话旧矣　某恭惟亲家家谱擅芳乡评推老濯缨两溪之口波涛不惊倚袖万竹之隂风月自足当今之日得此者谁起居无时维适之安何如李愿曲直将质或至而退当为彦方某非佞　某牵聨夤縁昨以舍侄孙楠议姻于令侄女荷不遗菲葑既谐纳采男女各欲及时敢以迎请从简行速亦古人所许而高谊亮之卜吉辛卯诺以订金薄礼将诚介于右楮万望容留　某僭易拜问星珠月璧之集福海寿山之同嵩溪有委九顿愿承




　　本堂集巻八十四
　　钦定四库全书
　　本堂集巻八十五
　　宋　陈着　撰
　　婚劄
　　代陈囘竺劄
　　某维时一晴借暖万物如春恭惟亲家闲郷课鹤夀境盟穹示翼扶台候动止纳福某洁涤颖辄修竿牍仰酬籖史先辱之宠　某窃以金庭五峯之秀逵溪一水之清仁人长者之居左右焉动静语黙何福不随黄庭卫生之祷奚容赘　某尝登陈公岭遡竺君之门清风凛凛可望不可即惟诵未见君子忧心冲冲之诗而已若夫贱氏则在桃李谱中亦既有日　某载惟某人雪月襟度山岳精神芝兰静而自芳世尘不染松柏老而益壮歳寒后知倚欤斯人卓乎古道藏乎密也有时养蕙品之恬行或使之不日聴蒲轮之召某非佞某蛙坎戸门鲋枯生理崔卢之谱所不敢闻梁孟之盟或者相契令侄孙姑侄间欲令小女与令弟议缔室家葭玉重新又是一番佳话但小女拙丑百露四壁萧然恐误箕帚之奉而令侄孙必欲强其从不容固辞姑聴夤缘谩尔过承倘肝胆相照庶乎其可也　某贽仪甚腆拜命为荣回篚菲薄尚望情亮　某敬问三神山上五云楼中緑英福华山増川至里中有委九顿愿承
　　代求彰叔回朱益仲劄
　　某伏以花日春明兰风泛午恭惟亲家懐玉需时鸣珂积望后皇森相台候动止万福某洁蠲子墨遡凟司籖仰祈委鉴　某惟兰台英弭蓬莱斾挥山君先后云仙导扶醉海吟哦杨栁何适非畅某不敢赘茵鼎祝　某窃枌榆隂通葭莩谱迟迟半面积结寸心玉防横空瓣香永夜　某恭惟某人学问玉海文章锦江五鳯楼成一鹗表上醉月灯之舫展云翮之程劵内功名斗南声价頋少淹于隽轨将厚养于宏材此造物心为逺业地某非佞　某门寒如灰望赊倚玉舍侄某有女第求鸿光之偶敢缔崔卢之盟辱枉云裾载披月籍谓侄妇托在内表而令似屑以下婚瑟缩自量辞避者久恐终违亲亲之笃眷遂不觉唯唯而敬承三生夤縁一味惭腼某俄听青翼之音拱拜素鱼之牍词情温缛盟好绸
　　缪宠以鳞番贲之雁币光四浮于圭窦礼百倍于玉台登嘉以还感荣无量不腆回篚防载副藤倘辱容留是又过望　某僭易拜问三神山上五云楼中月璧星珠霞裾风袂内外均燕福禄攸同凡有驱役拱候颁示
　　代斗门王定榆林陈劄
　　某即辰中和雨际花木生香恭惟亲家鸠杖盘旋燕居岂弟台候动膺福祉某敬雪颖泽三肃贡书于下执事切祈采瞩　某惟丹山之南雷峯之北皆神仙【阙】伯之所都物无不灵人无不夀而耆厐福艾尤集于守道君子自冝与广成齐齿希夷拍肩区区养生之祝抑末矣　某惟亲家禀气之和得道之纯胷中万巻吐为汉庭三防取青紫妙年真如拾芥易调羮秉轴谓在骎夫何儒冠有误归老菟裘优游恬适以诗书自泽于是年愈髙而徳邵旦评推让谁出公右今泰亨嘉防旁求俊彦徴文献于东鲁则申公伏叟必应时需某为后学庆某壤地相聫溪山相绕缥缈片云势同隔凡毎于杖
　　笻曳屦以遂识荆之愿天其兀我跬步莫前惟有中心藏之而已犹思曩日戚故琴剑逗遛平湖俾诸子侄执经受业得所矜式某于时虽处竹林与有光焉今舍侄子吉与令侄孙仲学学士又在邢侯谭公之列欲以第三子某求姻于仲学之女况执柯匪异伊人兄弟甥舅一言才及遂成胶漆礼不可虚拘微物将情具于副楮某夤縁既叶仰慕弥深其敢不承寳眷春祺之问着
　　则近乎谩某虽老难强履凡百驱役当坐令子侄辈遵承
　　餽送小劄
　　餽妗氏生日
　　某拜覆妗氏太安人尊前某兹者恭审右帨书辰西瑶宴晚九五福曰夀早从夫子之心培八十耄而期晚称儿郎之色养欢雷既合暑月自凉某忝在甥聫幸随宾履僭易某物敬进贺筵之末少见献芹之忱倘赐容留岂胜荣感
　　答董霆
　　某老矣无能矣遑记垂弧歌之故叹之乃厪度曲益重蓼莪之感况増离黍之悲如此为懐何以拜辱谨録副而珍袭用巻还于锦机
　　答董月峤【寛仁】餽生日
　　乾坤如此遑记蓬矢之辰日月易流愈懐蓼莪之痛胡眷心之有轸而厚餽之盈奁及诵味言滂沾惭汗况诸子方兹更病而老驱萧然抱忧用就使以巻还恃知我而免讶其为忱感与拜赐均初非饰辞敢祈原照
　　答董帅干【元龙】恵物生日
　　某皇恐端拜申禀帅干侍除尊眷契执事某生不辰忽年华之又晚里仁为美乃夙眷之有加贲之寳缄丰之珍餽粉珍以滑其谷腹羶根以踏其菜园赐不敢辞既登嘉而仆仆赠何以报但伏楮而防防敬用禀酬尚图面谢
　　答赵景文教授【必昌】餽生日
　　某我生之初尚无为安知世变君子之爱也以徳胡循时情特当初度之辰乃有不规之颂况乎厚意加以多仪珍奁与珠喜而俱垂玉粉并彘鲜而双美皆非所称又不敢辞拜而登嘉感不盖愧
　　答范景山【湘】餽生日
　　某揆于初度非止蓼莪之思逢此百罹更深黍离之叹胡为范叔不忘陈人特枉溪藤之缄为置汤饼之料海鲟聫甲江鮆骈头粲品珍其既并凄瓦釡其曷称重于方命拜而登嘉感当何如愧又倍矣
　　餽内弟贝端父【斗纪】筑室
　　某悚息状白某官某兹审建华第虹腾画梁舍城南之居而云南不忘乎旧纳亭里之景于门里有具新云云
　　餽内竺
　　某生逢百罹未是向安之日夜卧八尺本无求足之心谩架衡茅以守梅竹讵图高谊特有盛颁风鱐分海若之珍日笋出山家之藏登嘉愧甚感幸云何
　　答姜【阙】兄餽筑室【辛七兄】
　　某皇恐端拜申禀某官某当乾坤之澒洞本不谋家恐风雨之震凌未能忘俗辄营小筑遽彻逺闻厚之緑蚁之朋壶重以青鲟之盈篚登嘉曷称方命又难
　　答陈子得【防】餽筑室
　　某君子之陋室本无妄求有先人之敝庐其如过桡既葺其旧遂而新【阙】
　　答范君范【栻】餽筑室
　　某桃洞未归又混浮生之境柴桑投老可无寄傲之辄因先庐以架后屋眷轸胡笃恵笺划飞羣翠蟳其张螯朋黄鱐其骈尾既可以换藿食之腹又可以饫梓工之饕为饷良珍登嘉甚愧
　　答赵景文餽筑室
　　乾坤如许本不暇问于一家山林以居亦欲茍完于四壁遂因先世之志谩拾旧材之遗聚为三间满贮百指讵图尊念特有餽仪
　　答梅山弟茝餽筑室
　　棣萼本是同根分居南北丛辰为之异卜又有后先幸他时鸡犬之相闻虽今日燕鸿而何害遂厪先施莫尽中藏
　　答永固院周主僧东隠餽筑室
　　某承平之时不事生产大乱之后何以家为谩筑三间以居百指胡然慈念宠以餽仪
　　答上乗院主僧如岳餽筑室
　　某悚白见山堂上大教主某切谓已公茒屋虽许赋诗元亮柴扉亦图寄傲遂五亩之旧而鸠三间之工慈悲胡然记念及此饷有来于多物供反出于十方
　　餽竺甥禾女弥月
　　某兹喜友琴底绩弄瓦呈祥是为门楣以开宅相
　　餽高承祖娶
　　礼严承家义重有室鳯飞叶吉早图卜于和锵鸡鸣相成当急闻于警戒
　　答亲家送生日
　　某揆于初度方感百罹之逢遗我尺书頋防多夀之俾一谦过甚三复慊然恭惟某人礼行其家仁信于里绰然有余裕而浩浩者自存爱之欲其生于亲亲而甚笃所以蒹葭之倚玉已知松柏之有心某报称谓何摧谢莫尽君子之交如水重投餽以奚安同心其利防金辄因书而相稔仰丐台察
　　答赵景文餽生日
　　读乐天醉吟之传偶与同年感屈平初度之经此为何日我方凛凛乎余息君乃惓惓其眷懐特枉颂言适兹愧汗且水珍之朋集与玉尘而偕来方命则难强顔而拜
　　代兄答庆夀娶妇
　　感田豫钟鸣之语凛凛偷生诵乐天枕疾之诗奄奄送日以逢此百罹之际奚揆予初度之为特为承宗遂严醮子眷珍何其过厚宠遗如是丰盈却则不情受之局眷铭肺肝而曷已非笔舌之可殚
　　代兄答姜表庆夀娶妇
　　生不逢辰偶其年之七十迎因醮子于此日而二并辄凭肺附之亲欲举情话之酌道夫先路谓从者之必来遗我尺书乃止之而或尼頋丰奁馈以贲庖供初甚难于登嘉终恐贻于见讶勉强而受惭感则多
　　羞屠【阙】为子娶妇
　　某兹审令似钦承醮觯趣戒迎车取如之何乃吾犹子之子欣然相喜况是因亲之亲区区末羞有客之席云云
　　答张子开教授【先遇】羞深娶妻
　　某再拜府博秘郎尊眷契执事某往迎之醮得以及时迨吉而归尚其有日敢图过轸特枉谦缄文鸠以扇关关之古风緑蚁以陶盎盎之和气有密其饵皆道之腴因物而遇教诲之心感徳又在言语之外草草奉谢防防懐惭切祈台察不宣某再拜
　　答内弟竺少博【滈】羞深娶妻
　　某家贫子壮因与毕姻时异事殊重于废礼乃醮之迎尚迟其归讵图眷眷之情言念亲亲之谊香分浮蚁鲜割柔毛如此盛仪受之过分
　　答吴山甫【垓】羞深瀹娶妻
　　某桑榆晚景谩令孥辈之毕姻松柏歳寒乃念吾家之有客修辞贲贲眷意谦谦鲜搜南海之鳞香采中峯之实拜而后受感不盖惭略申谢言仰丐容察
　　贺董月峤子诚晬
　　防积杏林瑞钟兰砌当夏季之三月恰歳寒之一周诚印可竒传家有喜笼鹅壶蚁薄乎其情受之斯幸也
　　答俞叔可运干生日
　　老夫无能为也徒登希有之年爱之能勿劳乎乃辱过谦之誉施笺郇云而孔缛调郢雪以何高副以列珍光于四壁虽泛商南流羽歌之莫致于红裙醉酿饱鲜幸甚不辜于白髪
　　羞戴帅初架阁【表元】嫁女
　　吉月登车清风载路竹笥遣嫁之女不轻以与人雪案读书之门必相求以类甚盛举也【阙】
　　餽外甥竺明祖弥月
　　侣鳯钟和抱熊及月二竹山心之后宗嫡有传五辛盘里之春家人有庆既成宅相实副老懐
　　羞戴时芳迎妇
　　兹审言防双星又近一日问月老之籍乐得偕老之良姻横雪溪之舟放入半溪之清处云云
　　羞离孙舒慊迎妇
　　兹审言戒迎车将谐合卺门户自立能不为流俗所移室家既冝庶可遂慈闱之奉为吾甥而喜者岂他人之比哉
　　羞黄甥正孙嫁妹
　　某兹审家人有庆归妹已期母命己申岂徒严于结帨甥迎而愿又将喜其盈门式嘉斯配甚盛哉举某幸谱葭好莫旌芹忱辄以末仪载于右幅
　　羞黄仲叔正雅归妻
　　兹审归自屏金吟聫箫玉言采其藻知宗事之有承彼蕡者桃喜宅相之在抱云云
　　羞舒景仲【崧】嫁从妹
　　兹审归妹以时家人之庆毕季父所赍之志见难兄相友之心云云
　　羞赵景文嫁妹
　　兹审令妹喜行早嫁行即婚期无父曰孤况如女之可念后生为妹幸有兄之足倚因亲而亲可速而速云云
　　餽前人六十
　　某再拜薇山府博秘书尊舅某恭审菊秋垂半弧旦纪初颍滨先生为夘君再来瑞世绛县老人书甲子一始周时岂今之人而可以辈恭以某官西山处士东学名流兄弟孔懐埙篪之声如旧妻子好合琴瑟之和自春乐以吾天傲视此世胷有数万巻老于书如做官日倾三百杯隠于酒而忘我信其非诡激之过要是素患难而行某忝缀内姻阻陪末席天荒地老之际为最知心风清月明之间共无尽意羞以薄礼介诸副藤
　　羞董声仲【雷发】娶妇嫁女
　　丛辰撰吉烛夜融春莱防庭前看佳儿之谐鳯芙蓉席上喜娇客之乗龙二美既并双庆交集云云




　　本堂集巻八十五
　　钦定四库全书
　　本堂集巻八十六
　　宋　陈着　撰
　　餽送小引
　　餽舒通叟内兄太博【津】八十
　　某兹审桂秋改朔栎老生朝内表仅存者三人兄其居长上夀方开于九秩郷所推尊盛徳以将斯文之幸云云
　　答赵景文餽生日
　　某行年八十之身偶然未死遭世百六之防何以为生顾防矜轸之深特记垂弧之始戒严驲传撞破雀罗鲤中有书恍如面其相对鹤南飞曲非其人而莫当卓乎古心见之今日与亲戚同醉愧无北海之酒樽但翁媪自歌浪读东坡之饕赋是之谓感非他所知
　　答王之朝【立孙】餽生日
　　揆予初度方惭渭叟之长年遗我尺书乃过鲁人之善颂况委攽于奁餽忽撞破于门罗爱之欲生情文备至来而不往顔甲又重然方命则有诛于拜嘉而惟谨桑榆晚景不虚赋于老饕松柏古心其敢忘于永好莫书忱谢尚迟面陈
　　答竺梅潭【自中】餽生日
　　桑榆寸景空惊曰耄之年桃李一家顾辱过情之礼谓于诘旦乃其始生登峰絶岸之书辞气以为壮出月穿天之诗句颂而不规况缤纷其餽奁相绚烂于寒屋亦欲引却恐讶不恭勉而拜之以登如之何其为愧既醉以饱当赋东坡之老饕相好无犹敢希北海之伟度草草以覆防防此忱
　　答董声仲餽生日
　　桑榆寸晷空惊曰耄之年桃李一家顾辱过情之礼谓于吉旦乃其始生寄风韵于佳词欲扬春于老况调高寡和且无檀口之可歌珍重袭藏惟与兰心而永好莫殚感谢须既鉴融
　　答舒公凯灼餽生日
　　桑榆景廹空惊日耄之年葭玉盟稠顾辱过情之礼谓于诘旦乃其始生鲤中有之尺书文而皆实鹤南飞之一曲颂而不规况有玉尘以资汤饼兼海螯之虎健而雪羽之鳬趋台餽忽来门罗为破亟赋东坡之庖釡自厌老饕愧无北海之酒樽相延客坐
　　餽董寛仁妻赵氏生日
　　某兹审翚飞成厦吉开堂禅笠欢腾挟风雷于钟鼓食轮妙转纳湖海于鉢盂声色不形功徳无量某闻之亦喜耄矣莫前聊寄尺笺仰尘文席
　　答雪窦山主僧【少野】餽生日
　　某老而不死偶及曰耄之年爱而欲生乃记载弄之日素帖粲其下贲已诗与之俱来画烛瓣香非所施于茅屋玉尘珍果且相友于松醪辱礼孔勤登嘉良愧孔子释氏抱送之始非我所知恵逺渊明往来之频于今可见匆匆占谢感感余懐
　　赙林国器公辅弟
　　某兹审某人菆殡既启栁车将行兄弟至情虽平生之永诀祖考同域于幽魂乎何伤某遥睇铭旌盍预执绋如筋力之衰耄而江山之阻修欲前莫能此愧奚赎薄甚赙礼见诸翼方倘辱指留岂胜幸荷
　　贺僧云岫住智门寺
　　某兹审畴望西堂起临上刹飞过鹏鹍之化境云本无心豁开龙象之法筵海亦増气某相知最厚有喜维多第今年已八十有一尘劳交廹残息难支既不克前姑此寄贺
　　羞竺少博为子颖娶妇
　　某兹谂迎相承宗方严醮觯闻子有客莫助庆筵某物谩包羞而草草甚抵触而防防辱命之留斯过所望
　　答前人娶妇招饮
　　吾与吾秩仅如孤月之带星尔笃尔亲忽辱五云之绚日谓欲毕婚于友子亦既得吉于丛辰乃重燕毛而先鹤髪乐饮未卜其夜虽非敢辞寒疾不可以风其如难强尚其雅度鉴此真忱
　　答前人再招
　　燕喜相期狎鱼书之苛督恙忧未解奈鸠杖之难扶况近年之数溲毎终夜而十起兼之残息怯此苦寒纵欲强于前途恐有累于北道坡老之酒入务非取外于亲知文举之客盈门窃向隅而自分病其仇也幸而亮之
　　贺林国器任道判
　　某再拜国器道判外监尊眷契执事某兹谂重迂儒素严镇道流旧物青氊来自张巨君之福地丹山赤水依然贺狂客之清风得于不求所以可羡
　　贺前人得子
　　某再拜国器外监尊眷契执事某稍不交书仰斗可想兹者恭谂善交气母瑞毓婴儿天师正自有妻本不离俗老未尝无子的以传家奚分儒道之戸门自种神仙之苗裔某闻之亦喜耄矣莫前奕碁局之祥想来于贺语弄麞书之误尚或免于笑声
　　答雪窦寺主僧炳同餽生日
　　某顿首启少野乳峰堂头大禅师侍者某小丹山脚凄谁顾于陈门千丈岩头狎自飞于素帖特谓始生之旦不忘钟爱之心一瓣緑沈双枝綘蜡阆苑蟠桃之实朋以圭茶崆峒小麦之尘佐之丝粉盈门其烂举室所惊世情方为之炎凉古道乃过于温咻老夫耄矣尚有明觉主人终身诵之南无无量夀佛还以为报外此难言仰祈融察
　　答董声仲餽生日
　　揆予初度耄矣堪嗟遗我尺书爱之何宠甲五聫而铁色鳞一尾而箕形维错甚珍于礼太过草草申谢防防此忱
　　答林国器餽生日
　　揆余初度凄过景于桑榆遗我尺书谦光于蓬荜俾尔以夀爱之欲生加丛餽之赪肩走长须而流汗老夫耄矣忽饕鼎爼之肥甘中心藏之愧乏琼瑶之报称亟庸申谢仰丐丙融
　　餽董声仲孙尚志试周
　　某兹审庭喜含饴席间试印兰孙瑞脉三世之福庆皆全桂子香时一家之功名有兆其为欢惬不甚揄扬
　　餽竺梅潭【自中】七十
　　某再拜兹审年及希有旦书始生竺国之脉分来是为夀佛梅潭之心参到可谓善人八秩既开一家同庆某区区无以见意云云
　　餽王之朝生日
　　诞日书瑞夀星炳纒山果数圆侑以南海潮之错溪藤一阕寄诸西江月之声仰凟庆筵以供笑具幸大长者必不多讶于寒羞有小蛮子或可一歌于老曲偶掣其肘阻贺以躬
　　羞剡竺申之为子娶妇
　　兹审庭秀谐婚家严醮迎侈开有客之庆懽洽承宗之心云云
　　餽菊坡族父生日
　　某兹者恭谂蓬户纪祥菊坡集庆惟翁耐晚笑防世变之浮沉有子成名坐待时来之荣养某区区无以为夀率易某物云云
　　谢菊坡族父餽生日
　　某皇览初度方嗟不辰阿大中郎乃记此日云云
　　答郡庠请正月二日郷拜主礼
　　三百六旬元乂新于鳯厯八十五豆礼莫重于燕毛猥枉来章俾趋拜席老夫耄矣虽无乡曲之典刑吾道非耶亦见校庠之风教余容靣叙仰丐心融
　　答王之朝餽生日
　　某八十二歳薾然欠死之躯三百六旬长是卧疴之日于死生乎谁记乃高谊之我矜藤染真题花骈过颂青甲挟脔金之富紫海温猩血之鲜贲然丛珍宠其樗朽受之非受之是姑一付之空言俾尔夀俾尔昌还载歌而为报其如愧激不尽敷宣仰丐台察
　　餽黄子羽山长【翔鳯】八十
　　某恭谂瑞纪嵩高美开淇澳彭仙同嵗方是十分之一分少皡行秋后于七夕之二夕相庆以酒言夀斯文某幸托姻聫阻随贺列以击壤之声为曲而居山之物非仪草草左陈防防中惧文之不足虽无铁杖生鳞之诗实则有余是亦金笼放鸽之意倘防采领岂胜感荣
　　餽竺少博七十
　　兹审人日纪瑞福星应躔二竹老仙七日实开于八秩大椿夀相十分方庆于一分内表之亲中心则喜某所盍称贺如其耄
　　答林国器餽生日
　　八十三歳已薄我于下舂四六一笺乃光吾之初度弗曰有来而不往但云既耄之可矜翠甲张螯挟墨绣而为借玉尘绚彩偕酥饵而受封撞入雀罗塞破蛙舍箪瓢心事幸四明狂客之素知奁篚情文实孤竹饿夫之过望勉强拜辱感愧填膺亟此申酬庶其丙览
　　答竺梅潭餽生日
　　三峰泠派苟偷榆景之隂二竹清风忽送朶云之翰念其初度侈之盛仪雪鹅在笼緑蚁浮瓮且富玉尘之腻以充汤饼之资亲亲谊隆物物珍重今朝盘饤何妨厌饫于食神明日瓶韲难禁揶揄之穷鬼受之兹愧谢不尽言
　　答王之朝餽生日
　　方朔饥欲死于初度乎谁矜平仲善与交乃尺书之我遗雀罗忽破蜗舍皆惊翠鲟郭索而张螯品空珍错緑蚁噞喁而吹面香胜碧筒岂疎怠者冝防直温存之太过况于狎餽曽不逾旬至于再而至于三又富今朝之盘饤知其一未知其二其如明日之瓮韲中心藏之前言戏耳
　　答董声仲餽生日
　　三峰泠派茍安四壁之居双杏清风忽送五云之翰念其初度宠以盛仪行行张螯形如蟹而非蟹仆仆冠胄名似鱼而非鱼两皆错珍羣然类集今朝盘饤何妨厌饫于食神明日瓶韲姑听揶揄之穷鬼受而知感终不盖惭且此申酬尚其丙察
　　答浄慈寺主僧法椿餽生日
　　某启灵叟景照主人某辱既西来有光初度一斗麫未能易方此自怜百索淘非易成忽焉遣饷兼之日笋重以云篇所揄扬者过情于衰朽而流汗感无如愧牍有余思斯语云云奈拘以僧伽之帽他年笑笑却入诸惠逺之盟
　　羞舒公凯归妻
　　兹审从兆墨鳯舞归骖月峤旧游梦视屏金之隠绣斗门峻阀欢迎萧玉之吟香燕尔新婚时乎为养某忝聫葭好蔑效芹忱奁霜粉以十封笼雪翎而四翼简毋乃简非所供有客之需然岂其然聊以见居山之礼倘不之弃是亮以情
　　答竺少博餽内子生日
　　某荆钗偕老实徼福于外家藻帖蜚香乃笃情于内表谓眉里之年六十而毫端之颂再三餽以柔毛加之麳粉雀罗撞破鱼釡开烹鼎俎骤陈转啼饥而为笑瑟琴相顾愧拜辱之难酬意则有余言之不尽
　　答董声仲餽内子生日
　　某荆钗偕老六十歳之俄周葭谱笃亲咫尺书之下贲侈然颂语重以歌词且罗拜于错珍是厚加于顔甲贯珠宛转愧无樱口之奉扬烹鼎方鲜徒有苋肠之拍塞其为感谢莫既敷宣
　　羞王得淦为二子娶妇
　　兹审醮觯孔严迎车并戒大男既冠遂谐鸣鳯之欢介妇未筓姑效队鱼之聚汝冝乐只我亦与焉区区无以将意某物愧甚菲凉亮之幸也
　　餽王之朝生日
　　兹谂揆初书旧曰耄开新眉里欢酬如琴瑟之好合膝间拜舞与珠璧以聫辉及此黓暄乐哉家庆某辄有邓州双烛蓬岛瓣芗交广羶根效一牵之水墨崆峒小麦供十斗之霜华自文寒率以为珍聊为热惭而着甲式相好矣庶防无门外之标寔能容之亦可助樽前之笑
　　代回交印折筵
　　甫领银莬遽披玉玺丰以初筵之礼贲然北道之情对使拜嘉铭心知感云云
　　回帅司送入界合食
　　划防函墨厚遗盘珍已尝杞圃之分尝【东坡事】忽梦菜园之踏破拜嘉敢后饱徳难名其诸谢懐尚容侍叙云云
　　囘曺司合食
　　肃奉寳缄特颁珍餽纷鼎烹之滋味増旅琐之光华仆仆拜嘉拍拍饱徳其诸悃谢悉容面言
　　告至劄
　　无禆枢椽过领藩垣六月于征岂人情之难已一日即发如上旨之甚严遵陆此来兼程而进将涉君地忽鼓舞之由中瞻仰福心已照临而在上盍簪孔迩削椟以闻
　　送交代筵
　　忝辱寅恭过防笃旧可无草具少賛兰盟第以在途末由肆席薄陈鼎俎之礼少申葑菲之忱
　　谢交代郊迎
　　符竹闯乘甫诣崇台之下辔华临隰顾居末座之先自知宜亟于庭叅诚以尚迟于殿谒晋歩少诣谦光已垂亦末如何徒抱中心之愧非敢后也尚徼平日之知
　　谢暖热防
　　傍长沙城小驻栁邉之马捧云朶翰宠移竹里之厨为礼太隆循心非称第兰交之义重又瓜代之盟新不敢避辞恐贻谴讶樽酒细论之约毎谓何时檐汀清酌之欢乃逢今日拍塞忱谢悉容靣陈
　　代囘汤仓【名汉】
　　误恩郡寄端自虚便道治封正图参晤挹光华而已近忘襶褦以欲趋忽防云朶之先飞乃谂天花之偶散意谕甚至膝前则非徒望堦墀愿言金石区区谢悃尚容陆续控申兹得以略
　　代囘吴宰
　　误恩分阃顾短袖以低回高谊通家宠长笺而逺遗一谦过甚三复慊然仰惟某官心挹图明眼空烦剧刃往牛解制锦特见其绪余韝脱鹰飞入幕皆为之辟易转而上彻行矣中除某猥以菲材偶兹承乏冰翁既往幸遗躅之可追玉我以成尚知心之是望占酬草草莫尽惓惓
　　代陆云西囘姚制使谢筵劄
　　顿车而舍窃庇星垣崇酒于觞徼荣云纛恃包荒之有素忘恶草之非仪衔袖方投诺金随拜已不胜其过望乃更赐于谦缄欣幸虽深凌竞罙剧坐之花具愧无许学士之风流酌以松醪聊奉苏学士之雅意
　　代前人囘许佥事【名雷发】
　　误恩易节方此循墙高诣鸣谦翩其蜚帖揄扬过矣感愧若何有如某官其材通周其气明鋭生四忠之国自有见闻受百篇之诗非资议论既纵靶于平陆胡转帆于急流谁知此机乃进之道某官情素淡归兴甚浓访萝桂于风月之中我所欲也收蒹葭于霜露之后子其勉之云云
　　答林国器餽生日
　　某八十三歳薾然欠死之躯三百六旬长是卧疴之日于死生乎谁记乃高谊之我矜玉粒垂云银丝绚雪鲟甲张螯而郭索鸡头饱肉而圆香贲然丛珍宠其樗朽诵东坡养老之饕赋味哉拜嘉歌南极现身之来辞还以为夀其为感愧不尽敷宣




　　本堂集巻八十六
　　钦定四库全书
　　本堂集巻八十七
　　宋　陈着　撰
　　原阙












　　钦定四库全书
　　本堂集巻八十八
　　宋　陈着　撰
　　祭文
　　祭姊夫童庆纯文
　　维年月日眷弟陈某谨以清酌庶羞之奠致祭于故处士童庆纯姊夫之灵曰吁嗟乎君而死葬日且薄矣【阙】毋端平三禩而我先君游二千里我罹斯艰哭不能起君心念我谓家可弃爰挈其孥提囊负笥其来仆仆甚劳弗弛六年之久弗堕初志昔我有庐受齧于水毋时未病材料图徙中道而病病死谁理君伤而筹鸠集其事维纲维纪维我之姊维奔维走维君子女栋宇斯成风雨攸芘我时孤居独学无侣君方携子于泮之涘我思游从君曰来止灯火饮食劳以休尔爱之至也教之则备何子何我以一等视昔我先君为我择配必儒之门匪儒则置君亲执柯媒以契是凤凰归占君之犹子之子于归执我罍篚匪徳于私先君之慰吁嗟乎世之人知爱其子孰知其他知营其居孰知其余子当爱育及人者谁子当婚娶孰人之顾有义于一孰备于四君之于我四义则备我昔父母以子妻君谓君为义我防已闻始惟闻之乃终身之举此四义凡百可知我意君夀与君周旋年仅六十云胡不天君之二男是书是赖君之二女亦既长大男何可期女当有归我姊既老我分相宜不曰不才厥惟志哉言有穷也有无穷哀乃复哀之以词曰桂酒兮芳馨殽核旅兮进退逡逡君之去兮何之歆我奠兮尚来归归来归来兮恍犹见而终非懐义我之深兮耿欲报之无期涕疾下而淋衣兮伫吞声而回思人之生而固有死兮嗟无憾其几希独青春而不覊兮九万里而风飞驾重湖而沂西江兮鸥鹭狎而忘机清淮汹其拍枕兮浙水之东西冉冉其告奠兮惊志凄凄回问田园而失笑兮眷丘陇而欷歔子参差以读书赍此志而何为慨雪堂之风流兮规一室而与之名纷万象之过箭兮倒壶觞而独清生死寄之醒醉兮孰死而孰生迨其死之不复兮乃知其醉不复醒翕忽而飘荡兮固不自知夫前日之有形奈【阙】彼南山与亭亭
　　祭呉隠耕文
　　世降俗衰如君者希君有四善我能言之今人有室私财必殖君之干蛊绳墨如尺今人弟兄易以私争君之爱弟终始真情今人处俗缪敬为睦君于族人以直为独今人友朋聚散云萍君之相与一义死生君之四善知之者鲜惟我独知以久交见昔我束书寓君燕余坐阅七年情亲意孚我有大事君为经理我纎我悉君与忧止花亭月廊风檐当醉歌剧谈握手连牀有如此者何可忘也谓君长年年亦我假往来追寻白首家林此志未谐君疾已侵病日深矣终以不起彼苍者天胡夺之急昔君死时我亦不知今君之葬亦知其期昔留于县莫哭其敛今又留城莫临其窆我岂欲然动以事牵此身则留此心则前永诀之语冩而西去嵗暮来归归哭其墓尚享
　　祭童氏姊丈
　　维景定四年嵗次癸亥十月戊申朔越二十有三日庚午弟廸功郎持差监提领江淮盐茶所芜湖茶局兼准备差遣陈某敢昭告于亡姊陈氏再十九夫人之灵呜呼吾忍哭吾姊之讣耶十嵗而哭兄有十五而哭次姊独吾姊见吾五十嵗今又哭之矣吾丧父母吾两娶妻吾为贫奔走出入扶持之经纪之劳苦抚摩之有吾姊也及吾侥幸一官驰逐寸禄岂不欲奉吾姊而行而庐陵而【阙】　而当涂皆去乡阻逺而吾姊且日以衰不可逺出犹谓自今谋阙浙东舟樯所便虽甚衰亦可迎侍天乎吾志未遂吾姊已病矣夏五郑明回谓甚革吾甚忧孟秋得便中书则谓病少间吾又喜至九月十五陈用回乃以讣告呜呼吾忍哭吾姊之讣乎兄弟姊妺四人今独吾未死吾年已至此且衰而病吾在世尚有几年死而有知相见固自不逺未死之前未见之心尚能以言宣哉况其在千里之外哉谨告
　　祭前湖南安抚赵徳脩检讨文【名必普号用拙宁国人】
　　呜呼吾公而止斯耶天乎莫赎我心之悲闻公之讣维春之莫维夏之初闻病之故问以书书答渠渠铺説平生靡有遗余反覆言话若永诀者我心皇皇再讯牀下东阁之言谓公再生昔病者肿今忽其平我闻之恻是病实革曾不素期而箦已易去年春时自浙同归橹港之别凄极云飞我官芜曲公住林谷二百里隔书馈往复山居酒诗我志未遂官事攸縻公之标致有神仙气公之仕宦清明如水精神之全冝夀以安我从之游亦未易闱岂料今日公殃在室鸡絮之奠借便台檄檄期匆匆欲流无从一恸谁知叶落山空
　　祭舒氏女甥文
　　去年六月闻汝讣音即欲遣奠以冩我心握笔者几心痛难冩今闻汝葬冩以告汝汝昔丧母未三尺长已如成人泣血终丧呱呱相对有弟有妺汝抚摩之以至长大汝痛母亡见我则伤我见汝面痛亦满肠及汝出适泉溪之侧我便往来时节欵宻辛酉春初别汝而行而京而湘安信便畨我来江左不闻汝耗遣书问安乃以讣告闻汝垂絶了了无他叮咛遣讣母遗外家此时此语此痛极处我闻之痛痛及汝母葬且有期我未能归归哭其墓未知何时
　　祭赵氏外姑董安人文
　　嵗在辛酉维春之首拜逺于庭急禄以走嵗月如流归省无由中谂驭鸾以鳬仙游恵山茶水姑苏菜水三年盘薄琴瑟清美某时往还升润之间相去孔迩亦愿承顔而不遂愿微官斯绊犹谓明年归舟其便谁知因循生死之分中秋闻病随而讣闻恭惟淑徳賔敬翼翼有男既官女各迨吉既夀而安燕乐团圞胡为梦断五十七年嵗且暮矣闻讣于次缄辞一奠尚歆其意尚享
　　祭京太府卿孙元实文
　　光岳气分人物孔难或数十年千万人间偶焉生贤可以用大而用不尽有不在我某昔防随尝讲闻之曰诚曰才曰学力时维此五者无一不备惟古之人得以行志伤今思古相对永叹先生已矣有感斯言言必有信动必有凖待人必敬遇事必谨实而不华忠而不欺先生之诚于焉可知精神闪铄青萍出匣所向者行先生之才当世独称实齐之印面以相授益自切磨久轩其后体用一贯本末兼该先生之学有自来哉三者备矣人望攸萃而病在心耿耿不寐事业何涯中夀莫延先生之力人耶有天而况平生仕至卿尹随起随仆譛者贝锦栋梁之材厄而不通先生之时未为遭逢某之登门独在人早某之受知人知者少先生之丧仅哭其菆先生之葬某适在官江空嵗老形留心往缄词一奠以补实状尚享
　　祭马观文裕斋文
　　三代之上人物混融天地之间一片春风三代既逺间生人杰如大昏黑时见秋月干淳以还人物愈难体用一元独也西山西山之学可以三代而不大用梁木其壊幸而有传先生在焉四海具瞻如渴赴泉才大难用名髙见忌岂不登进进随以退退而弛劳过者滔滔我心不暇忧心忉忉况今天下终不我舍繁剧之都风寒之野一号一令山岳动摇精神所到覆盆莫逃其于小民父母携抱来迎去留感泣遮道甲子之夏复于江淮岂其建牙于以起家【自注云理庙御椠以金陵起家入相有日】先帝之意先生之志霖雨苍生行有日矣尚忍言哉弓劒忽遗夜半之恸此心谁知【自注云夜半遗诏到公大恸自牀投地】戊辰之入民犹有望亦既近止风引帆往归卧林泉病忽其纒竟以不起人也有天某忝末至受知则异匍匐往吊亦曰有义官守縻之莫遂我私为位以哭莫纾我悲悠悠嵗月寥寥宇宙缄词以将炙鸡絮酒尚享
　　祭孙朝奉文
　　维公之生元气之英是生贤子义方以成子曰以贵鼎鼎功名公日以乐风月与盟长篇短章牙颊播腾迎养所至捜竒摘清家林之趣竹屋梅亭我从公游阅几霜星折节下交视如友朋中间违濶微官所萦已未之冬归自庐陵夜半雪深拜公古青一见喜极菜酒寒灯三日而别千里月明十年之间书不尽情公今夀终我终营营闻公之葬欲送莫能薄遣鸡絮尚歆其成
　　祭浙东安抚大府卿饶瑶山文【名应龙】
　　天地之间偶合为难一语之投平生之懽如父于子矧及一年抑岂寻常遇合者难然先生之学玉海金渊先生之文正色芒寒先生在朝秋霜其严先生在外春旸其暄众流沄沄皆宗大川拳石纷纷皆附泰山某之登门不居人先胡独受知粃糠在前坎坎世变凛凛县滩拙不敌巧方不投圆是张是维是存是全顾惜主衣嵗寒之妍事不可测公忽病纒谁能无病病亦既痊抃贺方交而以讣传民失父母国失忠贤我失我师彼苍者天尚享
　　祭知饶州唐忠介公文【名震字子华一字景实越之嵊县人】
　　维宋徳祐元年嵗次乙亥七月庚午朔越二十有二日辛夘契生某致祭于故判府节制待制忠介唐公之灵曰呜呼公得其死矣呜呼公得其死矣人莫难于死死于封疆则忠在社稷义塞天地可以作一时之忠烈劝万世之臣子公之平生此学此志方畨易之弄印诏起公于田里不以我为不肖谋出处之大致我賛公以必行公以时而强起时内子之卧病亦奚暇于疗视舆病登舟以至于兰溪之涘便信西来苦语竟纸曾此书之几日而以其讣至祸患忽其相仍汹四郊之多垒氛涨而越江孤城之如坠彼哉奸权借以杀士痛呼天而杳邈并要区而俱弃忍一旅之弗援靳一节而弗异爱莫助之我有痛哭而已犹遗书而靡倦以坚守而自誓从容就义一语真可对越无愧彼望风窦降者岂其人类况难兄之相从竟同尽而无贰是又可以去可以不去而义死于此世方澜倒而波頽乃有如此之同气公今从真杲地下游吾侪之茍延旦暮者未知所底胡怪诞恣雎尚欲肆其诋毁是不知世间之羞耻幸二孤之有托庶无憾之后世倘我死之或迟尚维持其一二兴言至斯有不尽意翩然双旐惨其跋履行道之人欷歔流涕矧我异姓兄弟之情当何如其痛泪遮道哭公几若相避缄词渡江茫茫云水
　　祭亡男朝儿墓文
　　维丙子七月二十六日父告于亡男朝儿墓下汝生于行都之签判防长于通判之北防天下大乱母抱归避于三石之祖居于里西之黄沙坑于西坑南粤至五月二十日转而北寓于董村之内表竺家七月初二日得痢疾百药不效二十日忽噤如风状吾适出邑乃能忍死以待吾归归而呼之口虽不语而流盼睨视将投身于吾懐中既而忽焉以苏随呼随应服药食粥不少减吾谓女可以再生二十日寅夘间而六脉竟絶矣犹恋恋于母之懐父之手有问则声答渐微神则不乱午刻噤以没呜呼痛哉汝生五嵗早悟多识教以书能强记耳傍诵者诵之亦如流两年来患难迫逼风雨山林摧折撼顿卒夭其生抑命也夫汝之病既不肯轻离其父母汝之死又安得不视汝如生存哉死而有知其聴吾言骨肉归复于汝二先兄之侧魂气则无不之其惟父母之随呜呼痛哉
　　祭外舅赵元章知县文【崇焘】
　　公以儒学早嵗入官而不世竞勇退早闲我以末第公方择壻卓乎心防以其女妻时事孔艰我归故山公适感疾一梦不还我方逃避于林于谷讣来间道戴星往哭洞日甚再前莫谐为位以哭服我缌麻我服既除日欲剪墓出门日几风埃塞路姑先一价将我悲言尚其有知鉴我清尊尚享
　　祭从兄同父文
　　呜呼兄生于世七十年无一毫见异于众可谓乡之善人欤予相从自防至老无一语之间可谓友爱之兄兄死已四年乡失善人过者流涕况予之丧兄悲又可知矣今葬且有日音容以逺惸惸焉以多病之身居多事之世其能久存存亦何乐然犹得力惫行哭以送兄于西山之西先之一巵以写予悲尚享
　　代赵菊泉祭外姑文
　　娶妻非难难于相宜许妻非难难于相知惟先外舅知我孔厚妻以长女而不及夀命虽靡常亦我累之意氏人者或憾于斯谁知外慈亲亲是笃复妻以子断斯续荆布相安山林之间承宗为大得嫡为先嫡有传矣祖考之慰凛凛不孝或免于此追念厥初自外舅姑感当何如报当何如庭萱独耐谓可百嵗偕女归宁执礼弗替胡天不然一病遽纒子丧在殡穉孙在前垂没之际顾女若婿若曰家事有若辈在今已矣夫其知之乎婿犹子也孙不为孤相扶以成有如皦日歆此泪觞安归幽室尚享
　　代赵松壑祭陆云西文
　　呜呼哀哉公而死耶百身莫赎君子之嗟亦知君子知公多矣我不必言而不能已公之精神清不受尘及其即之时雨阳春公之心事其直如矢乐于成人勇于为义公之莅官电雷轰风休云闲倐忽之间公之文字散满中外意动笔飞有神仙气人才如公乃人中龙我知之深兰契稠重维桑与梓维葭之荷维今将输寔踵芳轨回首前冬供军堂中留连夜饮笑语从容去冬之晚访公道院公时已病别语凄防公病日难讯问往还公以召归舟遇龙湾追路攀见谓可一面风急帆开江空人逺冩心以书犹及南徐公不能答我心何如为日未几讣音在耳岂不欲奔一恸而死官守之縻不得以私缄词千里莫纾我悲尚享
　　祭同志道文【斗春】
　　维嵗次丙戌三月十有一日甥具官陈某谨奠告于志道乡贡学正童君之灵呜呼公之为人如老寒梅清癯立骨挹其气则芳君之为文如木假山峭刻少肉而玩其气则长其处家也生理多不足而有一非义之利亦未尝妄取其交友也已见多自信而有一当理之言亦未尝不与以此而得亦以此而失所以一荐于乡而终无所成名一穷至死而无以夀斯文之绪也我与君姻谱有连又与君灯有縁相得相知如兄弟然妻我以妺君寔主是妹虽云亡君不我弃时则往还白首相看君七十五我七十三谓犹可以相与茍顷刻于日暮天胡不知我心顾使先我而去我哭讣而欲驰溪涨迟其来期恨不得见君于未敛徒抚棺而心摧屋潇潇其环堵草萋萋其深雨一坏之土谁展一盂之饭谁主魂与风而俱飞魄与水而俱归伯喈有女而无益伯道无儿则可悲人世如此亦云极矣尚忍言哉有恸而已尚享



　　本堂集巻八十八
　　钦定四库全书
　　本堂集巻八十九
　　宋　陈着　撰
　　代赵菊泉祭妻兄文
　　呜呼君其复能醉我于双溪之风月天乎君其复能访我于西山之猿鹤间乎云悠悠其去来花冥冥其开落君之魂已与梦而飞扬君之魄已与影而寂寞呱呱在庭惸惸无托时事纷乎如麻世徳凛乎如髪此我于君少年之不幸不能不失声而哭于君乱世而早蜕又自叹我之不君若也日月不居逺卜既薄菆堂既启若语永诀门户安存于百罹家儿长成于力学固主张之有人而亦我辈之责此外又何言哉其歆我之一巵
　　祭赵景文文【必昌】
　　维嵗次癸巳十有二月壬午朔越三十日辛巳甥具官陈某谨致奠于前鄂州教授从事赵君之灵呜呼哀哉鸡酒之奠今日何日孰料其为君设耶君年方中夀平生未尝病而竟不起君舍优解褐入仕而仕不及一日之禄君避世庐墓西山而茍焉无卒嵗堂有垂九十之母室有未四十之妻男之长者犹未能应门而防者三皆未能学所以学女之长者仅使之有家而防者四皆未知所以归目前已可忧来者又可既君而可忍于死耶然命也在天君亦无如之何也已人之有生莫不有死得其死则虽死如生予于君感疾而问焉坐而谈笑者终日尊酒相与如平时犹以诗文相谂其可否及君之疾病而问焉顔色虽若变异气息虽若促急犹未自悲其将死越三日而讣音告闻之于却药之时属纩之际道生前所遗者甚悉付身后所嗣者甚长片言不乱一汗而殁尹师鲁之畧无戚色张横渠所谓吾宁其得之矣夫复何憾而余则有憾焉予之娶乃其妺而礼之之过有如兄余之业劣于兄而聴之之敬有如斯世道不古锲薄成风而谦以下人虚以进学虽老而未涯也而死矣而葬有日矣此予之有憾非无从而哭之不知其有恸也予年已八十一息不续则魂无不之无不之也上下四方当有相从时也尚歆予此奠哉
　　祭内兄舒通叟【津】太博文
　　维嵗次癸巳十有二月壬午朔越五日丙戌内弟具官陈某谨以鸡酒之奠致奠于内兄前太学博士舒公之灵呜呼兄于为己也一敬自持于与人也一真不欺于宗族也有义焉而不可干以私于乡曲也有情焉而不可挽以随是以行足以表文足以师于家塾则戸屦常满于太学则解优为达而仕宦任内外兄更六七凛然有氷□之操穷而山林享康宁阅二十载挺然有松栢之姿人生有一于此亦非易得兄而众人兼备视世人为几希人生七十已为希有兄而夀八十有一于天命而无亏居常款接叹美及之兄则愀然为之攅眉谓吾晚而入仕禄不及养而血泣于罔极之思谓吾同气者四乃独后死而垂老受诸孤之遗吾年既髦所赖一儿儿亦克家不坠诗书奄然夭丧痛何以支吾有长女积病成痴所恃者母以食以衣母又衰病顾恤者谁弱而未冠之侄未必能应门戸防而未教之孙未必能绍裘箕荒江之濵孤处之屋既无以迁而何以安其危多菜之乡数亩之田既粥其半而何以赡其饥汝以为吾之心其乐其悲余冺黙而不答付哽咽于一歔余于夏五问兄于一病之后见其食谈微过尝告以谨节而养其脾兄则曰吾犹健嗜其甘肥至季秋而再感察其色色之异则忧其药石而医治而兄方命其左右掖而出南窻之下置酒煮饼详及其遗规敛必纯于布而寸帛不施葬必于商家之山而他非所规事办既葬不必泥流俗之妄推是又见其治命了了不乱意犹有少间之期而竟不获起讣音随驰闻之病革了无他辞惟戒家人以约余一面切切焉惟恐其迟迟越三日而莫余告竟赍志而为九泉之归岂其欲言不过畴昔之所闻抑有未尽之言而非予所知然生前身后人也有天亦曰委之天而奚疑呜呼予之无良不及侯其属纩虽自咎而何追而今而后溪山之虽阻嵗月之如飞精神之已耗筋力之已非茍尚可以还可以往可以纲可以维勉强自力其或庶几姑曰死而后已而茍延其能几时其聴予言举此一巵尚享
　　祭集贤学士赵岩起文【孟傅】
　　大渊献之嵗七月孟秋庚寅具官陈某谨以鸡酒之奠致祭于故集贤学士赵公之灵昔我赘幕秦淮之湄既而客润云西之随公将适漕寔踵云西六辔未驱尺书先驰若师所尊若曰可师恳恳其诚谦谦其辞谓虽已去必欲来思不曰不敏登门犹迟胡聴之过而至于斯呜呼谁能如公取之于素昧之中而甚平生之相知我昔于润滞留斯久旧幕在望未谐奔走乃独我容曾不我咎春风飞剡顾叨荐首旁观者饕豪捩而取茹愤狎诺以秋为候彼有力者又掣其肘举于他门出于公手公终不平我知所受嵗贡有限人物为薮为我之故空其所有呜呼谁能如公荐之于无求之表而甚于欲偿之宿负昔我家居公専阃相与排难谓我其前从游之旧如同气然纵无一徳亦宜周旋止或尼之终孤悬悬时忽其异事归之天天涯再驾生死之间我又罔闻莫如攀辕人于此际能无尤焉而亮于心付之忘言呜呼谁能如公安平相为乐而患难不及共乃旷然而不我愆公之于我有如此之特逹则我之于公不无愧怍数年之别而万里之逺隔一病而絶而九泉之莫作公之心自知冺黙于冥漠公之魂谁依将飞扬乎空濶惟旅榇之或归庶慰吾州里之懐徳而初心之获遂今乃与父子而同穴外于此者何言寄万感于寥廓古意一奠老泪双落尚享
　　祭石君瑞料院文【德祥】
　　维嵗次乙未闰四月乙巳朔越四日戊申契生前进士四明陈某谨遣男深致鸡絮之奠于料院朝请谨斋石公之灵呜呼余交天下士有如公之于我三十年之别初心无二者乎余蛰处山林有如公之于我数百里之外长书狎贲者乎去年之春读公之所志尺书之复及我之所同意第顾我之病衰当先公而奄弃忽首夏之既望儿曹以其讣至哭不知其有恸事难料者如此奈筋力之不任躬欲吊而莫遂礼以见情敬戒鸡絮死而有知尚其歆只三洞之山双溪之水耿耿悠悠嗟余髦矣
　　祭邑教苏徳渊文【淼】
　　维嵗次乙未九月壬申朔越七日戊寅四明陈某谨致奠于县教苏君徳渊之灵呜呼徳渊而仕止于此呜呼徳渊而一病不起呜呼徳渊而独死于千里外之漫仕是三者皆归之有命而已君平生学易固自超悟乎此理又何憾乎生之与死然吾则不能不悲恻者有二今年之夏勤勤访问青灯剧话肝胆相示岂不欲留而迫于西行之计谓我重来庶予心之可既安料其还一面未能而君死矣及孟秋之末君病于旅垂革之际力书走遣其智虑之精深与寻常之无异吾盍驱前谋及疗治奈亦卧疴莫输此义犹望君之少间吾亦可以扶曳尚相与须臾乃忽焉而讣至徒迸泪于枕席之间莫哭之于寝门之外友道谓何终天其愧吾幸今瘳来荐鸡絮魂兮有知其歆吾意若夫奉其全而终归则于遗言而谁戾何气非空何迹非寄有时乎从吾亦岂久于人世者哉尚享
　　代邑士祭前人文
　　维嵗次乙未九月壬申朔越十五日丙戌某某与六馆诸生等谨致祭于教谕竹轩苏公先生之灵呜呼先生尚能张拱濶步为学舍任教事之责乎尚能明目张胆为缝掖回元气之脉乎呜呼吾知其不复能矣谁知诸生之心有不能释者乎昔也非不欲衿佩青青以安吾庠序也而厄于农戸与编而莫之拔昔也非不欲诵洋洋以畅吾诗礼也而苦于公徭例及而莫之乐今也贵其所自贵而官之峩带之博今也得其所自得而籁之鸣机之跃瓦砾矣而复为圭璧萧艾矣而复为兰药不辱孔孟之门不坠邹鲁之籍转轴乎六阴之凝沍垂绠于千丈之直落彼憧憧者自滔滔此烈烈者自卓卓方将日以象之如文翁之在蜀家以奉之如康节之居洛胡然伏枕至于易箦若夫视饮食而亲汤药备衣衾而治棺椁则吾徒之计虑甚周与家人之恩勤相若无一毫之可憾以归全于冥漠呜呼学而优则仕仕而优则学于仕学乎何怍生于我乎馆死于我乎殡于生死乎有托虽游魂之为变如风如云而遗徳之无穷如山如岳轻百身而莫赎重九京而莫作体治命之孔白敢终事之不恪旅菆既启柩引随发寄心丧于防哭奠巵酒而永诀尚享
　　祭礼部尚书王伯厚文【应麟】
　　柔兆涒滩之嵗孟冬甲辰契生前进士陈某谨以炙鸡絮酒之奠祭于故内翰尚书厚斋王公之灵公之闻望北斗泰山公之学问洪河长江青春大科撼动一世紫霄濶步凌歴两制凡大诏令雷风其行凡大典册日星其光代主之言为国之重进而文昌行矣柄用亦既简在宵衣之心时不我与天乎难谌与云俱飞三岛之上言采其薇布衣蕙帐执经于席问字于庭淑我乡里几两周星谁知其中难言如海能无知者犹有予在前嵗之除去春之初相看话旧耿耿如何虽不尽言有不尽意余八十三公七十四自谓予死当居公先公而先之讣音忽传季夏闻讣老病惮暑哭于寝外而莫即路今兹暄始获造门予亦朝露其能久存天髙地逺江空嵗晚公兮有知歆余一奠尚享
　　哀辞
　　戊寅正月二十六日更四梦中见朝儿大恸泪如雨因作招魂词三章
　　朝儿朝儿汝之家嵩溪之湄梅竹参差风清日迟窻戸逶迤有书有诗汝昔娯嬉今汝何之汝而有知父在斯母在斯兄及弟在斯来归来归
　　朝儿朝儿汝之死云南之覊水湍石坻山頽树欺行者足胝望者神危汝昔我随今汝谁依汝而有知父在斯母在斯兄及弟在斯来归来归
　　朝儿朝儿汝之葬丹山之支林寒鸟希云深虎嘶萧萧风悲冥冥雨垂汝安邪非我其汝思汝而有知父在斯母在斯兄及弟在斯来归来归
　　屠退翁哀辞【名进之字汉卿号退翁居连山溪口癸巳嵗】
　　余与退翁契非他人比其子应观来哭而以二亲未葬告余余助之薄于其行赠数语庶乎有见而哀者
　　哀哀退翁兮予之畏朋死而莫葬兮阅二周星予见其遗孤兮哭之失声翁富于积学兮案雪囊萤纬而成文兮理以为经舒翘于学校兮塲屋之蜚英戸屦如云兮于台乎明一鹗嘘而翔兮谓竟至乎青冥风不竞而退飞兮猿鹤与逢迎顾初心其如何兮是有命也而谁争卒穷以死兮衣不周于敛形曾几何时兮而昼哭之丧并一浅寄于坏土兮非重泉而奚扄一孤露而凝尘兮非同穴而奚宁家无担石之储兮眇寒脉之惸惸纳纳其宇宙兮茫茫其丘陵斧若堂不为过兮而蓬颗之难营痛死者之无归兮生者何以为生感世道之不古兮义风飒其飘零使斯人而不得葬兮天乎岂其无情谁知天也有人兮亦在乎吾道之有盟余欲助而力不强兮其孤告行麦舟之心谁独无兮当有如尧叟之于曼卿也
　　呉学志哀辞
　　伍山呉甫之子志学方垂髫时余见而器之试以一二语应声荅可人意尔后每见必叩所学甚进磨以嵗月则将有成年二十有【阙】不幸以暴疾卒天也非人所能与然所以丧其子而不使之死有憾则其责在父母世方滛于佛而山甫贫皆曰火之弃其余于水足矣山甫恸既语之曰昔呉季子之子死于嬴博之间归其骨肉于土孔子以礼许之要离之火妻灰子杨子云至为痛斥东汉佛教来荼毗二字始烂熳于天下我名教中人也忍使其子至于此极耶乃称家营葬余往吊有观焉因敬其父之知礼幸其子之不为异教所辱也而为之词曰
　　人之生有死兮如夜之于昼夀无短长兮惟人之可否顔子之夭乃其命也夫夀如盗跖兮君子不谓之夀而既知所学兮方与日而俱新天固啬其年兮于而乎奚咎魂升魄降兮骨肉必复于土名教虽严兮流俗易以诱彼独何心兮固为之缪述礼不有所主兮将死者莫正其邱首兹既得以归全兮马鬛以固封惧其鬼之馁兮且为之择所以后四时之荐斯有以属兮百年之墓斯有以守父母之心得兮而复何憾之有余哀而辞兮亦以慰而之父母
　　嵗丙申良月嵩溪遗耄陈某八十三嵗譔且书以授其父白之
　　挽辞
　　悼出童尚貭二首
　　南山山最秀之子得其精年少文偏老身通道自亨得交空所蕴见义勇于行今日知无憾声名一死生聚散几匆匆真如醉梦中分虽甥舅异情寔弟兄同坐夜灯前雨评春扇风伤心今已矣庭草泣秋虫
　　吊单方庵墓
　　方庵居士死归骨白云根霜暑三年别风流万古存月梁空夜梦宿草长春痕松幽兰发清香是梦魂
　　挽陈菊坡枢宻【卓】二首
　　家学渊源逺公今徳行科一纯光白璧重望压頽波职业居朝夕文章八石多平生何所似霜菊在秋坡身到西枢府黄扉一蹴开急流知有退乐处在人闲健领耆英社清标利欲闗典刑今已矣风雨暗青山
　　挽董帅榦【元龙】二首
　　裔自杏林仙清开福最全独醒偏醉客鳏宿似逃禅古貌尧民老风流晋世贤应门付儿辈花竹小壶天向来相与处欲説泪先滂笑席平交等名鞭夙许长宦游成离索归见及康强如今果何日忍聴歌些章













　　本堂集巻八十九
　　钦定四库全书
　　本堂集巻九十
　　宋　陈着　撰
　　挽辞
　　挽黄提举【震】三章【东发】
　　江山古四明独立表平生敏处经纶宻癯中气局鸿毛看势利虎口见功名麾节那能究东南天已倾文弊莫如今独存师古心汲深六经海茹寔百家林公有传贤笔【曾作史馆检阅文字】私无防墓金晚年北山北谁识醒中吟【先生六十七嵗作醒吟先生传】
　　当年时事殊咄咄赋归与同是无枝鹊危如游釡鱼偷生盟世好【谓次女与其嫡长孙缔婚也】访逺记山居【戊寅十月访于山居作本堂记】已矣向谁恸儿孙书满庐
　　挽黄祖勉【梦榦】三首
　　世逺太和散儒门有若人沉潜勤汲古澹静肯妍春识到寡轻诺触来无重颦渊乎莫澄挠叔度乃其伦平生不行怪流俗自难同休哲无仕志公休有父风肯堂劳未艾【到山北葺精舍未竟得病】反席夀低终【自精舍反寓所寳幢见亲未久而殁】谁料生刍奠今年又乃翁
　　夙是通家契姻盟又此时【次女为其冢妇】相依百罹世多活几年期辰龙竟归梦子书谁续为【陆平原作子书未成临终以为恨】九京不可作乔梓北风悲
　　挽曹泰宇居士三首
　　忠义垂青脉癯然独饭蔬生涯一身寄禅学九经余有教宁分类逢人只借书世方餍梁肉视此愧何如滔滔彼居士谁得似君真盍驻香山社俄抛病室身首丘存故我手泽付何人此理本来悟浮生一窖尘匆匆相聚处未足满平生灯雨对眠梦花晴携话行前盟空在耳外哭苦为情已矣不可作髙山孤月明
　　挽范千之【逄甲】二首
　　得年虽欠夀凡事孰能瑕识老语言简学充文赋葩刘蕡胡不第灵运欲忘家已矣归何处虚留海上槎【自昌国归城而病终】
　　翛然形早蜕遗痛在家人手泽泣孤子箧封悲二亲莬裘行计旧牛陇窆铭新我亦知君者酸心唐岙春
　　挽樊君脩【邦道】
　　忆昨防山中危时苦话同老枝期共雪乔木处摧风弟有文铭竁儿能礼送终九京无可憾后死愧衰翁
　　挽孙大监【炳炎】二首
　　家学自相师名成六馆推春风中峭立古道上安驰朝擅敢言直民歌不忍欺危时方倚重猿鹤已追随忆昨叩溪扄承闻病莫迎云山成永诀胶漆感平生绋送老无力薤歌遥寄声何须问宿草未死有余情
　　挽孙处士
　　魁阀分根异充然秀气储少年古心貌危世旧诗书鵩怪来何早熊祥梦竟虚遥知蕙帐下昼哭痛何如
　　挽少保王平章【爚】二首
　　气貌古心盎渊源早学成三朝尊汲直四海颂夷清忧国生如死诚身寔过名巍巍叔季世人重泰山轻大老闗元命平生坐十年权奸以国毙柄用已天颠痛事身赍去忠魂客寄然犹遗簮屦旧血恸北风前
　　挽江阴军王寺丞【槻】
　　自是元台嗣心如白屋英老成涵古气清劲立平生孝养官居少幽恬俗念轻栖栖甲子晚谁识病渊明
　　挽赵集贤学士【孟傅】三首
　　雍容存器局沈细入经纶心好难为弟身危活得民余生盟蕙帐急召应蒲轮松下旧游处为谁芳草新三年集贤院一老逺游身灯火影相吊家山眉两颦生还空有日【正月二十三日得诏放还死于二十四日】病卧竟无晨暝敛夫何憾同朝多故人
　　命也谁无死恩斯独异今人迎万里榇天报一生心红炬防舟稳【渡江时有红莲炬从于柩前】白云归窆深【葬白云寺】蹒跚得临坎痛哭撼山林
　　挽张梅垣【锴】二首
　　之子吾乡秀生来踏上风兰亭髙擢頴芹泮早称雄科第孙山秀吟清霸雪中
　　同饮嵩溪水绸缪况有连心期天地濶情话嵗时迁一病胡三暑长归竟九泉谁知之子憾薛凤定翩翩
　　挽舒亦山少母邹氏
　　我与亦山连因闻少母贤柔顺知自分勤俭乐吾便心积儿孙福家脩香火縁平生庶无憾此去坐青莲
　　挽蒋质甫【文】
　　谁能传耆旧善誉在乡闗教子籝金外和家棣萼间死心多佛悟生世半诗闲逝矣夫何憾逍遥玉女山
　　挽袁镇
　　名笔记新茔何须更乞铭空山有琴瑟有子足门庭死异十年逺归同一穴宁乡人指余庆书气发林坰
　　挽孙常州寺簿【嚞】二首
　　蚤宦早收还相从溪与山身曾五马贵心自一鸥闲留训金籝外寻盟贝叶间手铭平日事打破死生闗【自作墓志而死】
　　青春到白首胶漆更他谁话别水亭酒防章山驿诗平生今地下后死独天涯执绋万官【山名】路欲前筋力衰
　　挽范节榦应发二首
　　君墓我其铭谁知不尽情半生萍梗遇晚嵗栢松盟辇下清相谂兵间老共惊芙蓉堂在否【芙蓉堂乃旧京同官所居】回首泪纵横
　　去秋言别时执手水之湄犹移春风防知夜壑移鬛封期已薄眉案死相随君可无遗憾其如我自悲
　　挽董监镇
　　宿善有如君幽铭岂溢言何妨儒鹖弁自可客龙门瑞竹松根见樷编手泽存夀终无一憾更是好儿孙
　　挽史允叟【公升】慈母王氏
　　彼美兰仪盎粹温谁知肃肃范闺门生荣梦视金花诰死暝培成玉树根中一祔严家称礼终三年制子权恩【允叟生母尚在】我来欲送铭旌路客病栖栖怅莫奔
　　挽王开叔【桂】
　　裔自三呉秀四明士林着不尽峥嵘江淮游览诗随气乡里推评寔过名最是与梅相契友翛然易箦了平生北风飞旐余山路消得悲歌薤露声
　　挽张正甫二首【梅垣】
　　别来倐忽一周星君住家林我泛萍到处逢人问梅坦有时见梦説兰亭自怜倦翼归迟暮已报清魂入杳冥多少微言今已矣义难辞处冩为铭
　　河汾坐下旧诸生拔颖丛中学早成公相品题文价重乡人辟易义风清本来云雨蛟龙志老去山林猿鹤盟桂子不须坟上荷此名原自不争君
　　挽校书郎方公夫人
　　有美女中玉来嫔天下魁心无惭藻涧眼及到兰台欲伴行春乐俄纒昼哭哀谁知余地在五桂总翘材七十七年春斑衣堂上新鱼轩冝有晚恙枕竟无晨空感通家泪难随执绋尘望云飞老鴂聊聒薤歌人
　　挽卓生甫【有立】二首
　　风雨潇潇境山林落落姿安贫清似玉嗜学苦如饴世事两颦送古心诸老知家庭多手泽幸有宁馨儿
　　防携文满巻下问及深衣【自作深衣述来求序】拟议金难订【中间有未安处未曾着笔】稽留璧未归重逢何日是一梦已人非宿草自春处老心东向飞
　　挽族父承务郎衡之【铨】三首
　　人物瑞丹霞翛然絶防瑕寛心无厌客急义不谋家一室琴碁画四时风月花晚来满山菊消得澹生涯庭桂出心根天风香满门初封縁子贵上夀称君恩正尔需三釡胡然梦九泉有余无尽泽留下长兰孙当年延桂塾承乏愧无能以子视宗族如家安友朋春风文字酒夜雨诵灯古首凄谁续心安泪欲氷墓表志铭
　　前妻童氏墓表
　　奉化陈必大【先生乳名】妻童氏讳尚柔字子敬同邑进士居髙之女生于嘉定丙子闰月己酉年二十有六而归余淳佑壬子产男后一日卒实十二月乙亥得年三十有七子男一四日而不育女四婉闰清儿儿玉皆不期而殒家北一里许干山引臂直郑西秀势结束可爱君尝指其左偏谓余曰异日宜于此同穴寳佑甲寅正月壬午以其柩窆从夙言也君婉而正敏而静父以经学师一乡母为忠肃陈公之孙有懿则君周旋礼诗中习与性成君之党与余有连先妣早识君爱之言于先子先妣殁先子以其意且再世交游契因为余请婚既归事舅孝敬以不逮姑为恨相春秋之事亲涤濯簠簋劳极勿懈处贫以礼闺房间甚相谐熈每聴余读书歴耳了其大义颇闲笔扎不轻一字于外余多逺游持家条理先子寝疾时病产未信宿力起奉汤药饘粥食不时夜不解带殆五旬君素弱由是益多疾病辄难疗遂以夭折呜呼先子垂殆目予曰汝妻善事我必善汝助承我宗事其无憾君之垂殁曰吾病不可为矣遗子以男庶有不亡者天乎君遽先余逝未敛男亦亡既不能使君夀又无以慰君后翳余无良忝先子所命尚忍言哉及葬刻其概墓上
　　董应之墓志铭
　　马少游称士生一世但取足衣食守坟墓不求苦盈余乡里称善人斯可矣予尝叹服斯语而于里之人得药董君焉君讳天麟字应之性頴悟气爽豁读书有根据为文若不经意而脉理联润枝叶条畅早嵗从游及见诸老文宪时为晚后铺説见者心悚每大比咳唾所沾者过多遇而已辄黜或叹啧之其自处则泰然安居傃贫乐与朋旧接杯酒筯羮溪山胜处留连笑咏明日事不暇问也中年多病阅伊黄书有得故自号曰药景定辛酉之十月己夘忽寝疾呼家人曰时至矣无以药扰我遂殁生于淳熙乙巳得年七十有七曾祖某祖某父某娶呉继潘子男二子龙先三年卒予龙后三年亦卒女适某孙男衍道于莬余视君父执君折辈下交相得甚深非流俗诩诩笑语者比衍道将以咸淳己巳八月壬寅奉柩葬于灵石寺东之山来请铭铭曰学之博心之绰身之约夀之获呜呼善人不可作
　　樊君复墓志铭
　　人有不遇则求之于理理所难言则委之于数此不得志之士而无可如何者之言也然惟委之于数而理有难言人自可必此又晚近之所希而吾人所深敬者也呜呼樊君而已止于斯君讳邦获字君复其先翁州人自髙祖监察御史良忠公徙居沙堤遂为奉化人曾祖汝英祖缮皆不仕叔祖绂以明经考选赐免解进士尚咸宁郡主父康之尝从朱子晦庵游学者称为翠屏先生二子伯邦道以文学称君其季也君防即端庄长而能立与乃兄博通经史宣猷楼公号为连璧夫何言行孚于里老而身名卒黜于有司命也夫人莫不以为君惜而君处之泰然无怨尤憔悴意求之于世未易数数然也尝忆樊君与先子言曰吾人贵自尽茍得非所臧此其人为何如人吁文行若樊君使其奋守天衢羽仪王国以为邦家光谁曰不宜而卒不得一官以殁理尚可言哉虽然君有可信之理而遇莫慿之数则亦聴之而已矣又何必为樊君戚戚也君生于乾道壬辰正月人日得年八十一嵗卒于寳祐癸丑十二月二十六日孺人竺氏子一名伯防以贤才擢直学士院孙男一人名桂卿今某甲子以柩合葬于公棠山之原友人伯防以铭请予与樊氏两世契谊不得辞且其人固有足铭铭曰呜呼樊君厚徳啬命揆理非宜维数有定我铭樊君塞也非病





　　本堂集巻九十
　　钦定四库全书
　　本堂集巻九十一
　　宋　陈着　撰
　　墓表志铭
　　呉伯立墓志铭
　　呉氏居越之新昌之叠石初自延陵徙世潜徳厥后秀发讳直字伯立自号桂山者与余有连咸淳癸酉秋子燿曳衰走京师泣以告孤不孝先君殁已九年有故迟负土事至今日距家百举武名西园命食将以十有一月甲申奉其柩窆敢白以状曾祖汝能祖邦伟父灏桂山其仲子也方直凝重本于天禀奉亲孝事兄敬训饬子弟必先行义居无妄嬉笑常如父师左右日用应接进不竭蹷退不施劳条理自粲常留滞浙右兄弟析财于家归而一不问独于祖宗坟墓时节展望属其族若宗相与善守告语良苦辄垂涕洟至有三百年之梧槚借以不犯柯叶过者皆知源流逺焉后寳庆间邑宰托经界规益赋额君叹曰吾乡不堪命矣倡诉不遗余力事寖田里以安素不交外事及为义则又勇决过人学文于迂斋楼先生多交名胜议论有根防词藻化捷尤长于赋意味隽永音节均谐一时辈行推重潘公迟圭秋闱鉴裁精明投预賔荐佥谓得人上礼部乃受黜入太学未几遭母丧毁瘠风乗之痹卧阅十余载终于咸淳乙丑闰月甲寅得年六十有七娶澧教拙庵王公之季女男四灼后其父四年卒煌燿士衡女一适进士宋士特孙男五扬祖振祖拯祖授祖鉴孙孙女三俱防余读其状既燿再拜曰逺日薄孤不能从君子乞一言诏来世后死何以见先君于地下敢以铭请余辞请益固乃为之铭曰身之臧家之乡文之昌州而庠止或尼之命靡常栽者培之方来长
　　张正甫墓志铭
　　兰亭王先生开讲帐淑后进笥集走千里丛颖化捷文防为一时最盛凡秀于列相先后登名入官类有以自见于世虽余不敏晚亦侥幸张君正甫众所敬许乃独偃蹇不逹余适归自行朝其三子曳衰踵门恸既告曰吾父与子为知心交死矣葬有日敢以铭请呜呼余忍铭正甫乎然不得辞君讳锴正甫其字也生于嘉定四年十二月己夘曾祖某祖某父某世居奉川之髙峰君立身不随用心近古平居声色不形意所欲为条理自宻出而宗族而乡党一以和相接遇有违义勃然若已失起而正之惟恐不及羣从间罹死诬事熖甚火烈无亲疎皆辟易逺避君则勇不顾身执理排解闻者叹服以为难能里有遗藏金者万计辄以属之君俛而唾去此物何为至于我清风到今凛凛家本仅给食苦于乏常如有余者自奉素薄惟延师教子弟设醴致馈久益勤以厚诏嵗进取之人置登云课社相与新美其财气劳费有不暇问君长于赋视物为体劲丽婉约各中其则丞相西涧叶公见所作每以逺大期试于泮宫多占首选郡博士欲屈致为职事重笑谓阶以行志自有分内科目在安用此为及賔兴有司校艺异见者角抑班待补生上庠复不利君于此知有命矣家左右佳山水手植花木映带老耕陆公为扁其室曰梅垣君不善饮而善饮于客客至菜酒留连必尽欢而去隽永间中光冩为诗满巻巻首又大书非礼勿为四字以诏诸后观其所乐所存有未易量而忽感痹疾江西仓使黄国史震知君理学有诣虚临汝堂长以聘时以病不克行终以不起娶陆氏大师陶山之裔曹娥监镇之女生于嘉定三年十二月甲戌孝事舅姑于君甚宜自随有田庐劵谋诸君曰将以与吾君之后资事奉君犂然当其心即巻而复之相成以义如此亦可敬也夫生三男某某二女子长适同邑董继宗次适鄞之陆愈氏以咸淳九年二月卒葬于方家同之原君之卒后一年徳祐改元六月己未也将以二年正月癸酉合葬铭曰业信于友而啬于名善称于乡而尼其行维天之命维心之亨维后之人尚笃其成
　　徐君【攀龙】圹记
　　徐自裔出偃王繇衢三徙至越家蔡山先君讳攀龙字麟【阙】曾祖讳晖和壬寅捕馘妖冦有功补承信郎祖讳仲才以淳熈丙午太上皇庆霈授迪功郎父讳【阙】字居仁先君其第三子也生于绍熈癸丑十月十四日娶陈继燕鳏居有年岁辛巳十有一月初八日卒于正寝得年八十有九子男一应蜚孙男一某先君防自敏静业儒自拔初习声律中学易簦笈千里见闻日广议论有根防文从其意不计塲屋利钝以是辈独偃蹇知者以老文学称之嘉定间武冈之绥宁县新学虚教授员军维条帖先摄声闻甚休既而浩然有归志功名置不复问芒屦野服日与隣里父老相尔汝人莫能窥其际亲戚朋旧时节访逮觞咏山水间留连浃洽有重于别去者自乐其乐而与人为乐如此其事亲孝谨其处家勤俭其应事接物寛平无竞情味深永晚遭世大变门外风尘洞此心泰然不为动彼有力辈亦过而不忍犯徜徉数载以上夀全归皆学力老成之騐里之大竹园之原距家一里而近治命我死必于是乎葬谨以甲申十有一月用襄大事呜呼痛哉孤哀子应蜚泣血谨识前朝奉郎太学博士陈某
　　蒋质甫墓志铭
　　蒋氏始自毘陵徙鄞世儒科登抚仕望吾乡最久忠肃陈公尝扁其堂以连桂其后人将作监簿晓交余为深他日其兄之子晋孙衰绖拜于门曰先君死将葬敢援契以铭墓请状曰先君讳文字质甫今为奉化人曾祖讳榛祖讳浩父讳琮先君防无他弄崭然有读书志壮嵗试艺成均一不利即退而自脩许其人为乡善人専心教子塾而从师取友以迟其有立家条理井井出入财物以宜昆弟无违门多賔客燕豆从容声气休休如也闻一善喜溢于顔其不善面折不少借事有便于众者任之已而勤其成年饥必倡义赈恤人頼以安里中由是皆畏懐之暇日于阴阳若浮屠氏书类涉猎得其要晚嵗自放世外临观啸咏陈君某林君某及弟监簿其与也居近玉女峰擅一境之胜遂自号胜庵且曰吾殁当于此乎先君生于丙子五月十二日嵗次癸未家人以是日奉巵为夀甚欢少间曰今而后无以时世事闻我我死且有日至十月某日之夜分召晋孙等前曰吾其逝矣请后事不答危坐而暝呜呼痛哉享年六十有八娶同里沈氏子男二晋孙泰孙孙男四可僧如僧足僧尚僧既殡家有故越五年丁亥十有某月之癸酉始获奉柩归于治命之地余视状既辞其请进而哭曰孤惟亲有善无以永来是不孝以铭称而子不我从是重孤之不孝也请益固乃为之铭曰进也自尼吾遗吾嗣退也自力吾笃吾里以素其生以宁其死玉女之冈兹盟百世
　　故节干范君墓志铭
　　四明素多士山川气分前辈风流日以衰落尚其如吾友范纯甫者几何人哉而死矣他日其孙鹤孙曳衰踵门曰鹤孙大父善于子葬且有日敢以状请铭余执而哭之不得辞君讳应发纯甫其字也庆元府昌国县人曾祖庠祖希顔父镕前廸功郎涤州清流县主簿君早孤母赵氏力贫教其子资之师从不逺千里文声蔼然旁魄再賔秋荐晚始第名奉官授廸功郎嘉兴府崇徳县县尉县当孔道吏饕民嚚号最难治本之清苦推以果逹当路才之丛难以委摘奸钩隐寃涤滞疏间抱牍立台府下相可仡仡不少动于门大书云更无私入路常是大开门宪使李公庚行部见之异下车访问随事敷答无遗余曰此非神明尉乎即路腾剡唐公震继之与郡守俞浙漕使许公自争出我子赵公孟传檄入幕家公铉翁伏其干办临安府节制司公事厄于时志不克竟归老于里吁命也夫君平生尝笃于其所知不以世故迁其有不辱吾类容明气扬称道不离口其有过虽夙所敬説必面折不以情隐于家东偏辟一室放忠宣公遗意曰著作林家燬并其先人墓以居号小范既而买屋城中图史左右日有手抄惟意所可曰自足记交游既广客坐无虚顷觞咏留连率竟日乃去盖其心旷逺萧散所适皆乐如此君生于己巳五月六日终于戊子十有二月二十有一日享年八十娶陈氏端懿静和賔敬尽老越明年十有一月十日亦以夀七十有七嵗终于内寝子男二长逢甲漕贡进士先君五年卒次埴后其姻亲冯氏前承信郎女二长适前礼部进士赵嗣鏔次适前迪功郎赵嗣铚孙男一取埴之子鹤孙是也女一适赵必圣君盖棺甫半月延燎垂及鹤孙亟奉之出丛于奉化县禽孝乡冯氏墓庐山之阴为道士墺君治命我死于此乎葬己丑十有二月甲申启菆以陈氏柩合葬铭曰学以成名而迟于成仕以行志而啬于行维夀则丰维心之亨式宁其归尚泽云仍
　　陈次贾墓志铭
　　古之观人以实不徒名也科目兴艶于名而实斯病观者感焉余今而得陈君防次贾科目所不能笼其争出我门下皆当世大老亦可敬也夫君早悟授业于刘忠公汉弼经兼赋眇塲屋子试辄遇衡文者以时见黜人为茹屈而不自芥蒂志益广气益昌世学如尤公焴忠孝如赵公葵器量如二呉公渊潜相从二十年嗣而李公曾伯姚公希得马公光祖更任西北寄类虚賔席引以自重草檄飞书賛筹决计芒咢不露声闻自休回顾俯仰局促皇皇焉竞琐琐大有迳庭若其由西事论功授武级绩阶至训武郎歴仕居多非其本意畧而不君平生襟宇夷旷洒落出则江淮荆蜀何胜不擅归而于其里面山结屋扁曰不碍云山自号南墅天景参防笔力化捷片语只字落纸好事者手之惟恐后眼空天下不以狭我乡曲交际间无贵贱耄穉各得其欢心晚从江阃辟长议论未几以病殁生庆元庚申至咸淳甲戌得年七十有五是年旅榇东还八月庚申封于上管双溪之阡其先自剡徙上虞曾祖陞祖原父大享世隐于药娶徐赵贝氏皆先卒子男二长自次特立孙男六人似翁印翁文翁兴翁桂翁孙女六余知君者也死而葬且久其子自书来曰自不孝之父墓未铭非予谁属呜呼予于其死其葬年耄道阻废礼莫赎今于请铭而辞如知生之义何乃铭铭曰不拘拘于售名而名之归也谁争不屑屑于行志而志之得也自亨傲睨乎轩冕之艶游戏乎翰墨之清擅光景而消息寄湖海以死生有下马于双溪之茔请观斯铭
　　马千里墓志铭
　　余夙游越道四明山中知有马千里以儒名久矣他日曳缞者踵门手刺曰马行可入而叩之即千里之子也拜且泣曰先君殁已八年故犹在殡今将襄事非得当世君子一言贲其坎孤为不孝敢不量疎逺冐以请余念人之子能为父乞铭闗世教为大矧余昔所闻名亦非漠然无从乃阅所状而书其可君讳之骥千里其字也曾祖某祖某父世力负本负长称所居万峰抱平水清土握秀而生君果崛奋鋭于亲师取友涉经史頴悟有得气崒嵂无时世妆诏嵗入塲屋衡文者类落落试辄黜曰是有命焉要不在我暇日景物逢迎长歌短咏不以律自狭放乎游戏皆其天趣乡望孙公戎监府卿伯季廷魁方公授【阙】余之进甚洽山棚盗弄井里凛有鱼肉忧仗义剪涤事既泊如也若未尝亲患难者而人徳其勇晚年挥手风埃黄鸡白酒青鞵布袜与猿鹤尔汝绰绰有余乐俄寝疾精神如常诸孤在前命易箦而纩已属矣庶几逹于生死之际生于辛巳四月十七日卒于丁亥七月二十八日得年九十有七娶王氏子男三长即行可次立可载可女一适里士卓某孙男某女某行可等于甲午十一月二十六日奉柩窆于王巡岙干山之原嗟乎世逺道散死而可书者几希有善于彼皆足为方来劝其可不铭铭曰志足以自抜而名之啬也奚愧气足以自任而义之比也奚议我铭其墓尚百世之后信于其里也
　　呉谊甫墓志铭
　　古道逺人心浮都善誉者几希闻有一焉则心识之不忘越之余姚呉君谊甫其人也间而其子埏曳衰袖状踵门曰埏不孝吾父死矣非得当世君子铭无以葬先与前忠介唐公震前太史黄公震为三友唐公既为先祖铭其墓黄公又为吾父表其义二公云亡惟先生在敢徼其所以敬请余审其父之震感其子之言奚辞焉乃书谊甫讳自然曾祖松年祖某父一之迪功郎君生于嘉定癸酉八月癸巳蚤从前中书髙公梦月游敏学多文淳佑己酉荐于漕上春官不利即退处自号雁峰隠人日与朋旧觞咏盘礴家世出粟赈乡井推而广之益力黄公于庾台上其事于朝立坊曰髙义丙子乡邻盗起只手扞卫境内赖之安嵗丁亥杭越民病贵籴空所积平其直先率之瘠捐以苏省府之録用儒流之状举人所歆艶君挥手谢去曰吾行吾志而已岂借此为捷径耶邑庠旧窄偪夫子殿亦未称若曰教化所自出因陋就简非所以尊本乃规乃度轮奂聿新浩废已出不计也前尚书王公应麟喜而记其事此皆生平大概君介直而出以谦和寛博而行以勇决事亲孝居家肃待宗族亲故乡防皆得其情耄而视聴聪明步履轻强他日燕坐笑语如常俄而翛然而逝其有得于夀终者如此时乙未十有二月癸亥也享年八十有三娶朱氏先八年卒子男二长垓前承信郎监吕城镇蚤卒埏女一适忠介公之子箎孙男三镛钥同祖女七长适前邵武守陈公焕之孙次许适史忠定越王之元孙晖孙余尚糿曾孙男三洧灏濬将以丙申十一月甲申奉柩附窆于凤亭乡双凤山祖坟之域铭曰有乡里焉惟已之视有子孙焉维心之寄维夀之丰造物之公岂其偶然一笑而终双山之原有崇其土过者式之是为髙义坊呉君之墓
　　应长卿墓志铭
　　花厓吾友应君长卿讳震伯所自号也世居鄞通逺之蜜岩曾祖琮祖中义父详之君早悟少依外家杜氏学长从西轩黄先生受诗深得本防眼空流辈谓科名可拾取试乃辄为异见者黜不自沮业所学益力间作花厓书院藏书五千巻延良师教子侄且将就恢拓之以来逺游规授其弟仲谨功未半仲谨死时艰乗之莫竟其成有识者望儒台闻其贤以耆儒聘嵗率多留乡校挥麈落笔中有溪光山色清动左右朋旧乐与之处每以别去为难家有来青馆濓爱轩巻勺亭抱瓮圃游息藏脩寒晴雨各适其所光景逢迎一有佳趣冩之于诗时无纵逸手抄及十四帙曰我死而敛当以附性直气盛不能佞人亦不喜人佞不欲负人亦决不为人负晚逢百罹隐约自全偃仰傲睨未尝为门外呌嚣且陨获乡曲亦赖以重平生康强不饵俄感寒疾戒家人勿祷非鬼一日早起下牀指所藏书嘱嘱垂泪诘旦而殁甲午十二月十五日也得年七十有五子男一文明孙男二在孙佳孙女三安娘胜无可无卜戊戌九月二十五日己酉举柩葬于桃源乡苏山之原从治命也文明衰绖踵门以铭请予以友谊不得辞乃为铭铭曰气扬扬其矫欲张兮孰使之黯焉以翕文源源其浩欲出兮孰使之无所于入性也有命兮惟遯之嘉命也有性兮奚坎之习夫既已于此乎有得兮庶几乎归全苏之岩峩峩兮尚花厓之可挹










　　本堂集巻九十一
　　钦定四库全书
　　本堂集巻九十二
　　宋　陈着　撰
　　胡应之墓志铭
　　剡素多贤余得友忠介唐公为深公死矣尚友其髙弟胡君应之今又死其子师纯乞铭其墓义不得以耄辞君讳泰来应之其字也世居越之剡溪曾祖某祖某父某君生于绍定戊子早悟卓立时忠介公古道自任师表后进君执经受业以明善诚身为本相与劘切又有毛君振王君涛屠君髙诸贤故所诣者粹事亲则笃学以养其志正家则自治为妻子先静黙谨重闻义则跃然以兴人皆赖之质直寡语心有所契生死患难如一平居若与世忘天下事于胸中自了了君之王姑适太师王卫公实生二子长某公以元老位辨章次华甫为时【阙】监司不以亲戚卑行视君欵宻敬信有法家拂士之益乡逹御史俞公折意气相求出流俗外国史黄公震见之曰古君子也逢人称道不离口里友倪【名阙】先父死贫而病无以葬君走京师主忠介公身任其办而后已盖所学非徒体而无用者比使其得志儒者之效当有白于世而一荐不第命也然立其在我推以与人于名教未为无补吾夫子所谓是亦为政其殆庶乎晚年及见师纯等克世其学山林菽水足以自乐识者急亲典刑相先礼聘避堂以舍既而病痹还家至丙申仲冬癸未终于正寝得年六十有七娶屠继呉子男三师纯师正师晦女一适某公从子楫孙男浚浦津明年仲春庚寅诸子奉柩葬于方山之诗庭铭曰学得之师信乎君子行脩之家行于乡里亦既荐名卒穷以死死而不忘子济其美我为之病呜呼无媿
　　江阴教授史君妻陆氏墓志铭
　　吾里史蒙卿景正端士也他日为其妻求墓铭辞至七八请益哀不觉为之三叹闗雎化逺内则安在间能自信力行彼流俗不讶则讪于是难其人今如氏而有克相其夫其可书也已氏讳徳正字适道曾祖恕将仕郎祖增迪功郎吉州吉水县尉赠朝议大夫父合朝议大夫将作监国史院编修官实録院检讨官其故尚书左丞楚国公佃之次子淮浙发运使赠少师自越之山阴徙鄞氏宜人林氏嫡出也童龀能读书了大义以名阀素风婉娩自则父母钟爱之心不与凡子独善坊子弟森秀景正早擢世科方议婚挟声利艶燿者搃搃手挥之去有以氏之女徳为言意独契既而请盟匠监公亦喜而曰可为吾徳婿矣嵗己巳归于史氏进而盥馈动中仪节见者咸许其知礼姑太硕人在堂适所则下气怡声以畅其敬凡所服非手出不敢慢奉姑以悦时姒妇髙氏为敏虑公家女夙以帅礼闻乐与氏相观为善亦益自饬厉四时洁蠲凡事必身先之毋敢敌偶从夫以正为顺朝暮摄衣必庄余二十载如一日御媵侍未尝片语丑诋闺闱自肃视诸子嫡庶无间慈爱之中诲督行焉延典刑士为师如事尊章愈久愈笃门多古道交曰是有益于吾夫若子者留连燕遇安而忘劳推而宗族而亲党及流离于此土地贫无以生死无以敛且葬不以力之有无先入其心必济而后已善藏其用以成其夫之贤于妇道得之矣中遭时艰僦隐东湖感疾归故里就毉勿瘳自知不可为语其夫曰不及终事吾姑吾母矣教诸子谨毋辱先语讫而殁庚寅八月二十九日也得年四十有一子男六壁孙□孙坒孙台孙垂孙延年延年生月不育女五伯拴适奉郎天台叶揆翁仲忱适金华潘世演次幼亡次二尚幼有故某嵗某月某日始克葬于阳台乡之穆岭呜呼氏与景正倡随之义可谓相宜永诀何时畧无儿女态唯以养姑与母与教子为嘱生前之心身后之遗有大于此者乎吾知其当有后矣铭曰维徳之懿维夫之视维夫之贤是信于外淑哉夫人生于名门嫔于君子独善之孙乐于相成亦孔之胡不偕老而短于夀而有以长夫又奚伤其安其藏山明水香
　　上梁文
　　建里域三石祠上梁文【甲申九月初一日戊子】
　　幽则有鬼神久托丛祠之奉易之以宫室盍新严毅之居大为规模永镇田里我三石庙灵感大王精气所防妙用无方茅渚以西桕溪以东提封疆而甚广茭塘之南石邱之北得形胜以独全仕宦者腾逹鞭靴农桑者登盈丝谷商贾之交易以货工技之四驰以能是皆阴借于扶持不可明言其信向载瞻庙宇多厯年华左拄右撑凛欲压羞毛之俎旁穿上漏几莫容丽牲之碑鸠集众谋正吉向天闗地轴新开之面势弥良月斧云斤巧斵之手段争进如斯飞如斯翼美哉奂美哉轮庶位貌之妥安免风雨之凌震今兹一举可以千秋灵皇皇兮既降【音红】本依人而来舍祭洋洋乎如在当饮福之充庭某等梓匠者流朋梁斯举辄陈善颂仰凟神聴抛梁东山捧羲轮上碧空此是阳和开动处嵩溪日日受仁风
　　抛梁西一水从来古剡溪清气分归书比屋余波流入稻千畦
　　抛梁南平野苍烟山翠岚景色絶佳分万状豁开门戸大包含
　　抛梁北万叠云峰屏拥屋坐收气脉做阴功安静和平无尽福
　　抛梁上栋宇轩明神气旺勅封次第下云霄慰满乡民翘首望
　　抛梁下一日数里枌榆社神歆堂上有肥牲灵应门前无过马
　　伏愿上梁之后铁柱擎天璇题绚日箫鼓春秋之燕享香烛朝夕之洁蠲和气薫蒸生意拍塞官府有条有理絶狐号防舞之嚣乡闾相友相扶同犬吠鸡鸣之乐代庆元府天宁寺起大殿上梁文【戊子三月二十八日】
　　三世如来变现金身虽无往着寔相十方去处兴崇寳殿是为供养道塲况此天宁甲于甬水兹重新于栋宇庶永镇于乡闗我佛来自西天化行南部莲花座上是处处放大光明蓬莱域中要人人善为知识堂头静慧大禅师十年卓锡再世开山大门庭只靠脊梁刼风不动好规模尽出心匠立地便成为焦土洗灰尘就法界展图画黄茅白苇转为一片之金砂碧瓦朱甍飞上半天之玉界何止丛林兴复旧观亦与檀家封培福田某等忝裔般流勤工【阙】双腾驾鸠众齐声
　　抛梁东观音坐处六鼇宫是中黄面老师父日日受他清净风
　　抛梁西四明山翠揖璇题岿然环阓中央起回首诸峰不觉低
　　抛梁南正对天台第一尖天濶风髙好光景大阿罗汉日来参
　　抛梁北坐占江南安乐国佛光直照五台山万里山河都受福
　　伏愿上梁之后诸魔不作四大皆安衣钵无私伽蓝证明而起舞钟鱼有气阇梨观聴以来归鼍效灵而饮食丰盈赑宣力而材料充溢随取随足了未了縁与常住佛常住僧圆就妙庄严之域以大法螺大法鼓賛扬众欢喜之功普报信人同归乐土
　　三石隄水疏
　　伏以庐居族处莫如三石之浩繁雨横风狂其奈一溪之冲突洪涛泊岸浊浪排空官途既已全亏民居犹其可虑何待患于日后当知害于目前倘非为吾鱼之先忧谁能必商羊之不舞是用大为隄障庶各保厥安全七八月间集几千工见几而作数百余家无一二恙不日而成请便挥毫告毋靳色谨疏
　　代天宁寺起大殿疏
　　报恩系四明甲刹平地上突起山林正殿坐三世如来半天里翚飞栋宇无奈刼风扇燎尽随烈熖归空数百年好介规模几时得复万般事在人手段有志竟成然次第发头又须同共出力辄持短疏遍叩髙门便应喜喜欢欢賛助不问多多少少信手抄题檀诺才上毫端屋图已挂眼底丹楹刻桷要化为宝梵天宫断础頽垣当变作金沙世界鸠工正浩龟吉非遥旧管取以重新众人不妨快覩以己财布施此第一大处因縁当面佛证明有无限福田利益【阙】本寺况清焦尘起造正殿规模广大费用浩繁全伏信人共成胜事者
　　代上乗寺主僧一乗修大殿疏
　　本院大佛殿年深屋老欲行修造全赖乐成胜事某伏以上乗院无多基业専靠众縁中央殿好个规模知更几代来者付日月于玩愒聴其为风雨之震凌上漏旁穿几莫容于金像东拄西撑岂不玷于寳坊如更茍偷尽见狼狈今将发头修造亦曾到底思量钟皷里百应百酬已难日给瓶鉢中一防一滴那得河成能无方外信心要做佛前胜事然使我不明以告则在人如何得知善果善因切勿当面蹉过大根大量要即开手抄题或倒槖金或捐廪粟便可以尺水起丈量何妨把众毛为一裘画栋朱甍将飞腾于天半丹楹刻桷当新美于日前庶无负布施之喜欢有不可思议之功徳古茂林改观诸檀家皆有晶光老阇梨报恩一粒饭亦须回向谨疏
　　代净慈寺修屋干泄董伯和抄助疏
　　丹山西畔是小净慈最为佳处翠堂后人是大檀越况有夙縁一入寺门便见功迹眼中突兀百尺楼壮观无前耳根分明万石钟响声在外是先世以愿力建造虽刼风无纎毫动摇第余者或败壁或頽檐甚而为荒基为废圃法雨堂最广已岌岌乎支撑慈云阁颇髙亦仅仅乎完葺左边日用等屋右边清班诸寮三百年图画之区半为狐穴四五替住持如客谁顾莬裘苾刍承乏此来担子推去不得硬欲为祖师争气暗自与伽蓝合谋岂无他人不如熟悉做因果事但是一家继继承承发布施心便是十分欢欢喜喜即可开手抄注免得回头较量白头僧鼓舞而东黄面老证明于上云斤月斧立须换旧添新雨铎风铃也防賛功扬徳上可以光香火之宿奉下可以遂诗酒之胜游如袁蒙斋与陈习庵留题不妨镂齐名之版如沈瑞宪为宏虚谷着语当再立起废之碑善哉善哉如是如是
　　代天宁庄善交掌才求山长疏
　　天宁报恩寺本寺主小职嵗一更新阁堂廊舍等是燃灯周遍供养若有善信发心助縁功徳无量者
　　伏以天宁寺为郡城甲刹众所钦瞻世尊殿及堂宇两廊等须照燿老和尚主香火坛塲已久小比邱领灯油职事方新皆籍檀那同成因果譬如伸手不见掌要消黑暗障魔莫道发心强出头共做光明功业开口告人固为难事即心是佛自还作家便请抄题不宜错过若如来若菩萨防向燃灯证明善男子善女人均受舍钱回向利归常住福不唐捐
　　代天宁寺起大殿榜
　　本寺昨因市突不戒燎熖旁延大厦一空焦土数载今欲建造髙髙殿宇不是寻常小小规模仗众縁乐成胜事者
　　天宁在城中为大琉璃殿宇本与日月争风熖从市上飞来金沙世界化作烟尘满目过此者竚而啧舌当之者食不下咽千万间固未易成四五年亦要旋做前门是如来门地仅此一新中央为三世尊道塲难又百倍本盍钵盂里自抽自摘争奈土木费无际无涯凛如捕风何以填海而况约之阁琢之槖已大防于良工跂斯翼翚斯飞将增煇于旧观既不可一锹掘井当用代众毛成裘富贵门视外物为轻以玉底修行底知多钱是毒呼钱为蛇只盍欢喜发心却以布施受福释迦佛主看家家户户揍合将来灵山防上当子子孙孙受用不尽
　　代榆林祠诵莲经榜
　　三界二十八天至华藏人人有縁六万九千余言是莲经字字説法虽云色即是空空即是色须知因生于果果生于因善男子善女人如能信向诸佛诸菩萨便放光明我等住古榆林自要做小天竺念念西方极乐国不废晨香夕灯口口南无无上尊以报暖衣饱食谓此大乗七巻将以普度众生泛扫当地神祠防集如云社友琅函贝叶妙庄严日月交辉寳殿龙宫满虚空神通变现顿足投体而欢喜擎拳合掌以皈依涌梵潮之合音吸甘露之同味礼紫金像也只礼得虚皮见白毫光方是见得本相直截向上莫要回头坐中必有信人喷花香于暗诵林下岂无仙叟出茅庵而谛聴大开清净道塲不可思议功徳如是如是善哉善哉好事莫做闻事看今年更有明年在今我此众的自灵山上结防将来所以者何要从法海中淘洗得出
　　代保安醮青词
　　天无私覆常鉴微忱人有夙祈敢徼余福敬宣緑简仰凟紫霄切念臣昨为臣妻嵗逢甲子尘凡之质既难免于愆尤阴阳者流谓适交于运数良深恐惧爰叩扶持曾未几时乃致妊娠之应至于今日将临诞育之期闗系非轻皈依惟切恭望爱心宻转生徳昭临子母团圆获遂下愚之愿室家和乐相安大造之中
　　又
　　上帝无私漙救羣生之苦下愚有急尝倾三凟之诚随感而通敢忘所报伏愿至仁垂鉴宿欵告圆臣妻娠孕已成月辰将及痛念婴儿夭折幸再有于胚胎愿如释氏轮回见本来之面目皆出生成之造实深归戴之忱






　　本堂集巻九十二
　　钦定四库全书
　　本堂集巻九十三
　　宋　陈着　撰
　　青词
　　代前人还父病许醮青词
　　天佑下民难施仁于不报子承先志岂遗欵之敢忘寅奏緑章歴陈丹悃切念臣先父臣年衰之际气痞而危大命有期固难逃于正毙私情自廹犹欲保于余年爰申祈叩之忱冀获扶持之助奈何数定竟以病终父诺当酬此则微臣之责心诚徒积其如多事之迁兹方遂于吉蠲庸敬偿于夙祷恭望玉虚委鉴珍驾来临髙以聴卑既毕前人之愿平而为福尚徼洪造之恩
　　代长沙谢火醮青词
　　皇穹垂佑常从至急之情回禄为殃随熄方燎之熖寸衷欲报大徳难名切念臣蕞尔小材滥兹重寄放私心而颠倒虽粗知非纷公事而应酬安得寡过莫逭自求之祸遂生不戒之灾始燎贡闱旁延编戸炎炎大势岂人力之易摧黙黙一忱冀神休之阴相果沐扶持之徳即收扑灭之功爰啓瑶坛敬宣緑简恭望至仁矜恻显道鉴临念变异之靡常况旱干之可虑及时施雨早舒就燥之防比屋炊烟常享无虞之赐
　　嵊县上元醮青词
　　大造为心常笃下民之佑上元纪节寔开终嵗之功庸饬青章仰披丹悃切臣念嵊之一邑地则多山田瘠民稠艰食常如于嵗歉土疎气劣横灾或起于时和况乃腊雪之仅霑颇觉春阳之早雪宿麦及时而未长于莬何物而辄来变不虚生动有闗于行事咎将谁执知所召之有由臣肃建灵坛脩陈法供伏愿层霄孚格列圣居歆乐业懐生倘相安于田里承流宣化或可报于乾坤
　　又
　　上元纪节寔开锡福之端下邑藏祠就展酬恩之欵敬宣緑简仰凟紫圆切念某猥以菲才冐焉试令昨虑祝融之煽熖言防民居兹逢太皥之行春聿懐嵗事既蒙休之有日复徼芘以自今伏愿显道鉴临至仁覆育牵聨嵗月倘百事之相安补报乾坤尚一心之自计
　　嵊县恵安寺干防节啓建疏文
　　日在女中夙纪祥于虹渚天锡皇帝夀预致祝于华封爰饬梵仪用昭礼典今上皇帝陛下恭愿乾坤同大箕翼齐光奉以怡愉播唐元和之诗颂俾以单厚赓周天保之雅歌
　　又
　　圣主间生嘉应纯干之防封人三祝福知皇极之归皇帝陛下恭愿惟舜絶徳继文景光介福万年并齐眉于夀佛孝濡九有永锡类于生民
　　干防节桃源观啓建疏文
　　六阳应纯干之卦瑞纪虹流五福防皇极之君礼严虎拜肃清仙宇仰祝帝龄今上皇帝陛下恭愿大合乾坤光齐箕翼体仁行徳逺过尧舜之歴年寡欲清心俛接松乔之久视
　　又
　　四月维纯干之卦夙仰龙飞五福归皇极之君式勤虎拜皇帝陛下徳配皇王光齐箕翼广成千二百嵗闻道则仙唐帝亿载万年奉亲惟孝
　　夀崇节恵安寺啓建疏文
　　四月八日而生即心是佛亿万载年之夀与国同休用饬梵仪永言毋圣夀崇和福皇太后陛下恭愿性仁以静福夀而多应地无疆衍坤元之余庆与天永久享皇帝之太平
　　又
　　四月八日尊佛当来下生亿万载年王母受兹介福防修梵呗预祝夀崇皇太后陛下恭愿功迈娲皇徳尊文母跄跄济济祝均致于华封怡怡愉愉夀永同于皇帝
　　夀崇节桃源启建疏文
　　夀崇慈极适际亨嘉福防真庭预伸善祷自天申命与国同休皇太后陛下恭愿圣比母任养谐子舜应天竺佛诞之日降福孔皆望仙桃子结之年自今以始
　　又
　　太后怡愉处唐宫而永乐封人祝愿望尧母以恭先俾洁真庭式昭典礼皇太后陛下含徳厚清净福生云气中间望蓬莱而拜舞仙源深处防桃实之生成
　　嵊县供天谢雨疏
　　一切众生方忧旱暵诸佛菩萨有大慈悲驱除魃鬼赤地之妖鞭起神湫腾云之驾霈为雨泽遍及田畴仆者再植枯者再腴焦者复萌秀者皆实感龙天之布施就鹿苑以熏脩苹蘩蕰藻之仪聊荐陈于一供黍稷稻粱之庆庶圆满于十方
　　雨后谢观音疏
　　三农勤苦不雨其忧大士慈悲从人之欲肯迀莲驾用洒杨枝既霶霈以无边可稽留而久外集大法螺大法鼓奉以还山念常住佛常住僧报之无地
　　又
　　百谷垂成正赖雨师之终恵三农望忽逢旱魃之兴灾爰集众忱仰邀真相兴慈云而障日激净水之为霖沟洫皆盈田里相庆是用奉迎真座回镇寳峰救拔众生尚不愆于来日皈依三寳庶可乐于丰年
　　雨后谢观音慰疏
　　七月之间而旱民命所闗三日以往之霖佛慈可靠奉迎寳座端坐道塲有大神通油然云沛然雨无量功徳居有仓行有囊
　　圆超寺祈雪观音疏
　　生在阎浮提欲及时之得雪念彼观音力果如响之应声大慈大悲救一切人无遮无碍化三寳地清烦恼障生欢喜心有大神通更冀风调而雨顺无量功徳行见时和而嵗丰
　　代董似道还清醮疏
　　上帝无私髙而聴下小臣有欲急而呼天连嵗以来微忱斯积室庐并麓偶水至之为忧塲屋踏槐凛嚣尘之可畏兼弱妻之多病且危悃之再陈俱借阴扶有如响应独次男之莫保繄大数之难逃兹届良辰敢忘初欵庸洁蠲于私宇总修设于斋坛伏愿显道鉴临至仁覆育
　　代前人还圣斋疏
　　伏以诸天菩萨无障碍放大光明一切众生以供养为寔功徳比因妻患中欲安身兼以次男四大之危共伸圣斋二堂之诺三生石之结防夫妇幸全一滴水之流传儿孙为重奈因縁之不到而泡影之莫留兹不负于初心用度脩于净席伏愿洒以法雨覆以慈云妻某氏善男子投胎易生易长女某娘恶魔王退舍无难无灾官府之事不闻田里之业自足虽遭末刼世界如坐古佛肚脐
　　代前人还白衣懴疏
　　若有善男子嗣续为心念彼观世音感应如响某脩行无分罪过自知有如不孝之身已入无闻之境亦生二子谓可托于流传不出三旬乃同归于泡幻痛深防犊思切梦熊是用皈依慈悲顶礼懴悔惟菩萨救苦救难结欢喜縁使善才随念下生现真实相
　　代前人还莲华经疏
　　一切佛化千百亿身慈悲为主大乗经有二十八品功徳最多连嵗以来微忱斯积夫妇之因縁偕老幸托慈云子孙之因果未收有如过电兹酬夙欵庸集妙音伏愿世尊证明菩萨鉴照妻某氏猗兰之茁女寄娘勿药而安口有莲华香薫作一家之和气身佀菩提树生成奕叶之深根
　　代前人醮斗疏
　　三月三日实开灵应之光九地九天均在威临之内仰邀黑纛俛控丹襟伏愿驾在北方福归南国蛇之瑞常下济于余光熊罴之祥随有孚于吉梦
　　代范景山追荐亡妻醮疏
　　伏以神聴髙明下济九幽之苦鳏居凄怆奄经一嵗之周敢沥微忱仰投大造伏念臣某早娶赵氏言归夫媍甚谐有凤吉和鸣之好子孙为重无螽斯妬忌之心以至处家未尝敌耦值风尘之澒洞冐霜露之奔逃山林险阻之备尝饮食饥渴之不继矧二男孩抱视已出以有加而长息夭亡于病间而大痛积成膇重遄致腹浮方且谓室庐一燬之余久为覊旅虽身世百罹之际犹有祖宗因弗惮于危途乃复回于故里栖栖况味谩寄席于残隣惴惴生涯将营巢于焦土忧劳交并沈痼已增水火相成况胚胎于既兆风灯易烬与气息以俱微是皆伉俪之自知惟有消凝而无语岂不投于药石终难起于膏盲尚忍言哉遂永诀矣倒指青春之合十有九年初心白首之同藏几成一梦兹以迁菆于小筑庶于赍志以薄偿就启瑶坛敬宣琼笈伏愿云车临莅天鉴慈悲濡以恩波洗涤生前之宿垢开其悟境逍遥去后之游魂
　　代里社祈雨疏
　　伏以田祖奏功在交秋之得雨旱魃为虐兼旬日以望霓虽同里之中无所不求而从天之下未之敢应平畴白穂犹间有于青苗髙阜黄埃几尽归于焦叶农事失今而何及民命非食以奚资嗟我羣生危于一是用哀吁皇天后土徧祷名山大川延请龙神皈依佛界灵感于虚空之上岂忍恝然变化于俄顷之间本无难者仰祈聪聴俯鉴血忱掣电轰雷驱如焚之毒暑兴云吐雾沛普济之甘霖庶有西成共歌上熟
　　代郑姓以里社祈雨不应自许千拜疏
　　苦旱告急一忱莫切于祈天甘霖望賖五体惟知于投地虽独表匹夫之意然本为同里之谋伏愿大造垂慈百灵兴悯驱此方之鬼魃超诸洞之神龙变在须臾油然作云沛然下雨转为丰稔居有积仓行有褁粮
　　代族侄孙兴六荐母水陆疏
　　生在南赡部洲惟亲恩之难报设修东坡土陆庶佛力之可依敬用披忱仰祈垂鉴切念某母氏一于勤俭百尔艰辛进事尊章而冡媍之责重退偕伉俪而先君之病多况生子尤极于劬劳皆以身自为之乳哺于嗟不吊又有难堪四十六而广居愁苦闺房之内六十三而痹伏呻吟牀第之间以积善之在躬宜受福而反祸犹云勿药或夀如松哭竹卧氷犹不能若古人之孝啜菽饮水亦可以为晚景之欢彼何人斯母也天只同气所出诅或起于疑金周身之藏慢乃招于守箧闷无由诉日益以增竟于人世以永违莫遂我心之终养兹勉襄于大事庸合葬于先茔逺日云来昊天罔极痛而至于摧裂如之何而勿思言念慈闱颇慕西方之净乐洁蠲圣供以开世路之冥迷要使二亲同归一觉伏愿慈云凝盖法雨流香青莲防中善男子善女人之接引白毫光里诸佛诸菩萨之证明
　　代侄孙昌七荐水陆疏
　　伏以婆娑世界东南方人难逃定数眉山水陆上下堂供能启幽闗敢洁净筵辄披哀悃追思先考受形四大假合之中越自卑年置身五浊烦恼之防念念欲扶于家道竞竞恐辱于祖传与兄弟畧无间言付子孙惟有实地仰食几二百指谁能奉一日之懽得夀仅六十年乃忽弃诸孤而逝某等不孝上祸所天尚忍死于须臾将厝安于窀穸归复于土痛体魄之难留罔极之恩帐音容其何在粉躯莫报血泪空流谓梵法之可投于防途而有托来处来去处去转不退轮【生者生死者死色即色空即空】妙无遮法仰借慈悲之力少舒摧痛之心更愿生存亦蒙阴祐偏亲寡处结无量夀佛之善縁累辈羣居徼多寳如来之福荫
　　代侄孙楠为母祈年醮疏
　　伏以母兮鞠我欲夀而康神之格思有求则应敬披蘂笈仰凟崇霄切念臣某母某氏早积勤劳中更患难闺门处寡忽荏苒其周星儿女猥多谩携持而度日既幸年开于希有尚徼福履于将来五行之气运推移虽云难必列宿之经躔防遇恐或可虞非阴功之宻庸则私心之奚托伏愿众真炳鉴显道下临大造好生况为亲而有请偏辞获健寔举室之蒙恩
　　代里人上元醮疏
　　伏以上元旧莭列张祠宇之灯中保新春易展醮筵之供非固为之立异各有见以不同一天星斗之煇煌真如儿戏三日尘埃之澒洞秪凟神严爰合真游式防馔祭庶稍存于敬事不徒于虚观屏羣议而创行相求以实周四年而复举其始自今伏愿帝鉴委临庙灵垂应驾风云而锡福合里社以为公家长儿孙谷粟桑麻之足给门无官府山川草木之平安



　　本堂集巻九十三
　　钦定四库全书
　　本堂集巻九十四
　　宋　陈着　撰
　　讲义
　　吉州白鹭洲书院讲义
　　某误叨郡辟滥长书堂秪事开説昉自今日自顾至愚极陋凛凛莫胜有闻于师敬取以诵深惟世逺道散学校具文圣朝崇化加重书院惟白鹭洲寔表江右于此藏脩于此游息于此讲习于此饮食必先践履必后科目必先器识必后文艺必自重毋自卑必自立毋自馁必自强毋自画必自反毋自恕必毋夺于得丧荣辱必毋怵于忧患变故是皆学者之事也虽然学不知方望道莫见有大本领其惟中庸乎
　　天命
　　中庸首章揭此三句三句之中揭三谓字使万世学者受罔极之恩子思子未作中庸以前非无人説性非无人説道非无人説教即未尝有人指其性曰如何是性未尝有人指其道曰如何是道未尝有人指其教曰如何是教曰性曰道曰教之名未明后世学者将从何处寻性将从何处寻道将从何处寻教将从何而见得性也道也教也是一贯且如易曰一阴一阳之谓道继之者善也成之者性也止是説天命之性不曾説率性之道修道之教之意书曰惟皇上帝降衷于下民若有恒性克绥厥猷惟后性道教大意虽尽在其中又不是次苐分明顺説至中庸首章直下説出三句学者始得因名义以反诸身始见命外无性性外无道道外无教三谓有的实一贯大明自子思子作中庸始矣三句名义精切明白有朱子章句或问在不复敢赞一辞但要知得中庸一书纲领虽在此三句上三句脉络全在率性之谓道一句上盖有形则有性不患无性患不能率性有道则有教不患无教患不能尽道是故有率性之道则为受天命不则为逆天命有率性之道则为乐天命不则为逆天命有率性之道则为敬天命不则为怠天命有率性之道则为全天命不则为旷天命以此知性乃均有者惟在率性与不率性耳是故有率性之道则其道皆是实理不则其教皆是伪妄有率性之道则其教皆是正大不则其教皆是偏邪有率性之道则其教自有条理不则其教颠倒悖谬有率性之道则其教见于日用常行不则索之恍惚诞谩尧舜禹汤文武皆是率性者也故见之二典三谟于训诰誓命于周南召南皆教也教皆道也道皆性也当时之人有所凖而仁而无非仁有所凖而义而无非义有所凖而礼而无非礼有所凖而智而无非智至于禽兽鱼鳖昆虫草木一动一植散在两间者无不各遂其宜是皆尧舜禹汤文武率性中来周公孔子亦是率性者也故见之于太平六典金縢立政周官无逸等书于删诗书正礼乐作春秋门人弟子难疑问荅皆教也教皆道也道皆性也或施之于当时或垂之于后世皆防防乎不可易是皆自周公孔子率性中来彼不率性者则反是桀纣在上教天下以滛虐春秋战国教天下以攻利秦教天下以诈力汉髙教天下以无耻汉武教天下以多欲唐教天下以无礼义晋教天下以放肆无度佛氏教天下以空寂老氏教天下以清虚凡若此者皆不知性为何物故其教皆非其道以此知我有不同者惟在率性与不率性耳此率性之谓道一句承上句生下句体用兼该源流无间乃三句中之大闗锁也此中庸首章自道也者不可须臾离也至君子慎其独也数句反覆精宻其説独详是为率性上要故説尽由教而入者下工夫处后之言性者可以凖矣而其间有三节最可畏幸而第一节得孟子第二节得周程第三节得朱子所以子思之説传至今日如日星终不可繄如金石终不可破不然则难乎免于惑矣盖道之所在愚不肖者固不足与为道而贤且智者害道为甚人而愚也不肖也其议论不能动人其见识不能过人将易而侮之尚何足以惑天下人而贤也智也其声望其志向其践履其辩説皆非人所易及则人必宗之宗之则必有防惟信其所宗者之説为是不复究其所宗者之説为非纵有知其説未能无过方且相与委曲执説以遂其非此道之所以不明不行战国之时如杨朱如墨翟如告子直是能坚志强辨而杨氏以为我为义为我必至于无君墨氏以兼爱为仁兼爱必至于无父告子亦説仁义而分内外若不遇孟子道一善字説出本性天下将胥异端谁排辟以卫吾道此第一节也自孟子后一节尤长如荀如杨如韩皆是表表于其间者当时学者尊之宗之不减孟子而荀子道性恶杨子道性是善恶混韩子又説性三品此皆是不曾看得性之大本各恃其才各执所见却从气质上论性迄无定论直至我朝程子受学于周子説出论性不论气不备论气不论性不明等语彼只説气质之性而不知天地之性者千载之纷纷始定而中庸之书始有所受此第二节也自此程氏门人布满天下各自以为得其师之説而得失深浅固已不一况当时大贤有为性所先之説者有为浮屠之説者有为新学之説者天下之人搧撼陷溺如醉梦中植防相仇牢不可破又况中更天地大变诸老凋谢人欲横流而性之説不絶如线直至朱子以四书为本辨明义理毫髪不差而章句或问之作发越程子之所未言折衷诸説之所未安使学者有所依据有所去取子思性道教之説益大光明此第三节也呜呼朱子未逺也今之学者又各自以其意説性而不知性出于天各自以其意説道而不知道出于性各自以其意説教而不知教出于道性道教一贯之説又胥而为纷纷为昏昏其病将有甚于前三节者病在何处在胜心在轻心在锢心立论要平胜心者无平论立论要确轻心者无确论立论要通锢心者无通论不平则竒竒则失之不确则欺欺则失之不通则窒窒则失之中庸一书朱子发之已尽不待他人屋上架屋然则今之学者欲观中庸必先去胜心轻心锢心则性道教之説方一贯而中庸在我
　　剡学讲义
　　某愚而不移学而无得朅来试令必有我师乃不鄙夷逊席而请固辞不获辄诵所闻以求是正焉
　　乐记曰人生而静天之性也感于物而动性之欲也古圣贤之教人于此焉最切学者之受持于此为最危盖人生而静天之性也以上不容説其曰感于物而动性之欲也此二句却要精加体认史迁以为性之动为性之顺是认欲为善陈用之以为性之欲循而充之为小人是认欲为恶惟横渠先生谓感之而动是气之性南轩先生谓性之欲也言亦性之所有而其要系乎心君宰与不宰耳晦庵先生谓欲即所为情也经三先生辨説方明白昔在圣贤所欲不逾矩则不逾者矩耳非无也欲仁斯仁至则所至者仁耳非无也养心莫善于寡欲则説寡不説无可欲之谓善只説可不説无曰欲不可从非曰欲即是从曰欲而不贪非曰欲即是贪身非槁木心非死灰故未尝曰絶欲表记曰无欲而好仁乃他无觊望之言通书曰无欲则静乃人生以上之体盖人受血气而生心统性情之妙心不能不感于物静不能不动于感而性之欲者多出矣欲所当欲则欲亦天性也欲非所欲则血气之欲也欲其善恶之机乎故其静而未有所感已有此仁而未恻隠已有此义而未羞恶已有此礼而未辞逊已有此智而未是非如镜斯垂如水斯止包两间而本虚也备万物而本一也易所谓无妄书所谓道心诗所谓秉彛中庸所谓未发之中孟子所谓善及其与物接也喜其所喜如子路之闻过孟子之不寐则为喜之正不则谢安之过门限折屐林甫之津津眉宇间则喜非其正矣怒其所怒如舜之罪四凶文王之遏徂莒则为怒之正不则为明帝之撞郎太宗之仆碑则怒非其正矣至于哀必如孔子之恸顔渊敬姜之哭穆伯则为哀之正彼子路之不忍除丧子夏之哭子丧明则非哀之正至于乐必如孔子之曲肱而枕曾防之暮春浴沂则为乐之正彼太康之事盘游齐王之好钟鼓则非乐之正矣男女之大欲无男女则人伦废矣如闗雎之好逑鸡鸣之相戒可也彼桑中之期琴挑之奔则欲非其欲饮食人之大欲无饮食则命絶矣如箪瓢饮食之自乐嘑尔之弗食可也彼墦间之乞鼎指之染则欲非其欲且如仕者欲行其义则俛首帖耳惟利之趋胁肩謟笑唯势是视茍可以进媒其身退私其家者无所不至私欲也如性何学者欲至其道使靠里工夫不自鞭辟腾口议论徒事张皇茍可以内罔父兄外欺朋友者畧无忌惮私欲也如性何世方人欲横流天理湮晦相与讲明孰急于此惟曰理为欲之对而界限不可不明殊不思説欲而不説人欲则非所以为学盖性情也动则为欲欲则有善有不善岂可専以为不善哉是非疑似之间甚可惧也絶人欲之私而从天性之欲是在学者
　　四经约防
　　某尝谓易者理气之防书者经纶之本礼者品节之理诗者性情之真然一经必有大纲领不识纲领则望天者苍苍望海者茫茫不得门户奚有畔岸故于四经各举其所以为纲领者名曰约旨
　　夫易其纲领在干盖天者天之体易者天之心干者天之性六十三卦皆其情也易超于浑沌而非浑沌近于恍忽而非恍忽其中有物是谓之干干无不备亦无不统有所谓元元未见也而有利之体有所谓贞贞未见也而有贞之体体在是也用亦在是故见于顺则为坤见于动则为震见于入则为巽见于陷则为坎见于丽则为离见于止则为艮见于説则为兑分而六十四卦六十四卦干一卦也折而三百八十四爻三百八十四爻干一爻也虽倍而四千九十六可虽倍而又倍之可也吾知其无穷也以其体吾知其为天之性以其用吾知其为天之情以其情性皆统于易吾知其为天之心昔程子曰以性情谓之干盖兼体用而言今则因其説而析言之杨文元作已易谓自干一画始是矣但干即坤坤即干等语又自是一説是故学易者要因干见易夫书其纲领在尧典而一光字最难体认光其聪明文思之发见者乎非推而致之逺而大包乎天地之外非察而测之深而不遗于秋毫之末无色之可覩而自见其煇煌焜燿无迹之可执而自见其流动充满故曰【阙】
　　邑庠讲义【阙】
　　文靖讲义【阙】

　　本堂集巻九十四
　　本堂集原防
　　张忠定公有言吾榜得人最多尝疑其言之夸静观世运厯数人物抗节不屈忠血凝碧泣抱龙髯下从彭咸累书辞聘絶粒而逝凡此皆丙辰榜中人也本堂陈公挟其耿介之气发于雄深之文岿然独立皓首不变则亦吾丙辰同年进士也忠定之言岂不信乎公自为举子时文声猎猎日起诸公争致之授简客右研墨盾鼻出语往往惊其坐人时方工骈俪称诵伊周拟方孔孟上之人受之亦不辞公下笔一扫谀风莫不根于理而趋于古抽黄对白之习为少变时宰用事以策试士公实叅之文衡于古人唯唯中得一谔士痛陈厌讳人言消沮士风宠信吏胥壊朝廷纪纲十数事公持白其长宜寘前列以称徳祐求言之诏闻者为瑟缩而掩抑之公作诗道其屈每对人言气拂膺未防国事非矣余老阳羡公之子深来山中以示遗藁若干巻读之使人激发而不能不使人叹恨也公之文宜为诰只用之书檄牋启宜被金石徒见之深山穷林佛老之庐天不使和其声鸣国家之盛而俛仰古今感触风景以抒其黍离麦秀之悲公亦岂料文之穷至此哉若夫挽王少保之辞吊唐饶州之文诛权奸于九原表忠义于千古葢有闗于世道之大者非徒文也余耄矣因念千佛经中多堕鬼録余后死尚获覩公之文可挂名其间固幸也斯文之脉不絶如缕未知后之视今何如与晋人同一慨矣时至大戊申仲夏既望丙辰榜下士荆溪蒋岩书防








