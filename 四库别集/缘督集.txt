　　钦定四库全书　　　　　集部四
　　提要
　　縁督集二十卷　　　　别集类三【宋】
　　臣等谨案縁督集二十卷宋曾丰撰丰字幼度乐安人乾道五年进士官至德庆太守真德秀幼尝受学于丰及执政奏取其集入崇文四部当时尝板行于世岁久不传元元统间丰五世孙德安购其遗集得四十卷翰林学士虞集为之叙谓其气刚而义严辞直而理胜得于易之奇诗之葩其文今见道园学古録中然当时欲授梓不果至明嘉靖间詹事讲始选録十有二卷刻于宣城卷末有万锜后序称摘其尤者存之今观所分诸体如五言排律类中惟有排律一二首余皆五言诗七言排律类中皆七言古诗无一首为律是古今体且不能辨则其去取乖谬大概可知盖事讲从罗洪先游日以讨论心学为事文章一道非所深研遂使丰之菁华反因此选而散佚殊堪惋惜惟永乐大典编自明初尚见丰之原集其所收録较刋本多至数倍今据以増补乃裒然几还旧观佚而复存亦云幸矣丰仕迹不显颇以著述自负集中如六经论之类根柢深邃得马郑诸儒所未发其他诗文间有好竒之癖要皆有物之言非肤浅者所可企及亦南宋一作者也丰晚年筑室自号曰樽斋故是编一名樽斋集见于宋史艺文志今从虞集所广仍取縁督为名集序称凡四十卷而宋志乃作十四卷盖刋刻传冩误倒其文今原目不可复睹谨据所存各体以类区分共厘为二十卷乾隆四十六年九月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀















　　原序
　　縁督集者故宋徳庆太守曽侯丰幼度之文也侯抚州乐安人登乾道己丑进士第积官至朝散大夫参知政事真公徳秀幼尝学于侯侯殁真公志其墓石纳竁中不得见而侯之孙焄以防补官歴鴈汊海口两监镇调平江府节度推官则由真公念旧而推引之也二百余年而书亡国朝元统初今监察御史前进士燮理溥化来监其邑询求其乡之先生旧人得其族谱两卷故翰林学士吴公之所叙也又命侯之五世孙徳安购其遗书得今集四十卷将刻之而燮君召拜御史书未及成后三年徳安求予叙之按乐安未置邑时地属庐陵之永丰其先在唐末五代时有异人善相地者为之而子孙果蕃以盛如其占江乡好事者人人能道之徃观者至今车辙马迹不絶于其里其显者则莫盛于徳庆矣侯方未第时自着其族谱叙以为逺不及温陵宣靖公父子福徳功勲之盛近不及南丰子固兄弟文学名位之着慨然有自愤之志不一二年遂防名大廷其志亦宏矣哉予得其所欲刻者而有以见之其气刚而义严辞直而理胜其有得于易之奇诗之葩者乎取譬托兴杰然不溺于风俗山川磅礴雄伟之气盖有以发焉夫物之精华久而不灭则有神明之助者矣一编之书独发于五世诸孙之手殆非偶然也徳安能儒能医则文理之美隂徳之厚尚有以昌其书者乎侯登科之年则我先忠肃公入相之嵗俯仰今昔故为之书虞集伯生序







　　钦定四库全书
　　縁督集卷一　　　　　　　宋　曾丰　撰赋
　　桂岩赋【并序】
　　运使马少卿于聴事之东葺故屋为宴坐所叠石为山植桂其下揭曰桂岩赋为发扬妙致作也
　　阳星之精犇入于月故月窟无凡植橠桂树之婆娑夜影耿兮澄彻月桂之种下堕于粤故粤壤无凡茁蓊桂岭之葱苍秋香扑兮清絶桂岭之别是为罗浮下有岩兮谽谺上有桂兮崒花缟缟兮粲夜叶茸茸兮郁秋小言之广东之蓬岛大言之江南之瀛洲有伟兮异境孰移寘兮公之屏天花开于逡巡石笋拔乎俄顷不墨不素冩出月中之真非水非镜照见天上之影岂公身游月宫手齅桂华心欲得之而植于家决鼻衔其核望舒擢其芽授之使归种为生涯者邪曰不然公有斧修月莫指其痕公有石补天莫扪其罅连根斫桂端乘修月之余平地起山亦出补天之暇元勲尚尔其少稽妙用輙兹其豫借左擘天台之崖右搴合浦之溠斩云骨与烟苗幻风轩与雨榭五丁犹服其敏强六子不辨其真假决鼻望舒公何彼借或曰岱舆之岭羽人所舍厥植有桂其鬻无价子累累兮雌珠而牝玑香馝馝兮仆兰而奴麝公闻之图诣觅观惧成枉驾叱夸娥兮疾趋麾禺彊兮横跨挟彼岱舆而西顿于墙壁之下夫如是则盘古公徒巨灵公亚山川繇我而峙流草木自吾而荣谢凡囿气形率归造化夫修月与补天又特公之细者也虽然至人无我大道同流寓意出机犹未免混沌之凿反身内景得无损汗漫之游盖摸索公之胷次自有一壑与一邱了知假合诚是赘肬聊复当丸弄而竿戯岂真为蜩掇而瓦抠继自今扶天柱于无底絙地维于不周举首戴山之力大试横身负河之志毕醻厌紫府而思凡告玉皇而归休亲戚故旧劳苦咨诹公其倒罗浮于嚢中倾岱舆于笔头以示之谓吾生宦防之所满拾而饱收者如此而已若其笑乎否哉
　　海栢赋【寿益公】
　　南极清老人明税层霄坠重溟化作石质流为栢形躯蕞尔兮傝气浩然兮峥嵘天□兮降材帝饶兮予龄得乔松兮称弟与大椿兮争兄甲子相忘曾何有于寒暑乾坤自大胡为乎厌薄我蓬瀛踽踽然从下士以求介绍谋与上公而为朋哉公眂栢栢眂星兰臭气味歳寒典型体不同而道合貌未接而神迎栢遇主人兮眉黄公获良晤兮眼青契若畴昔懽如平生谒平园兮不独往问讯华隠兮先登方将及身之孤髙乘足之双轻驾翛翛驭泠泠相袭籋而上青防也坐客俱惊起揽公缨非岨轻举有衰老成何当肯留上为朝廷之重下为州里之荣公徇客兮以情客寿公兮以诚有木名榆受气玉衡亶哉彼栢星气蒸也惟钟于栢物中之亭亭故钟于公人中之铮铮有士姓李受气长庚亶哉我公星气凝也惟公于星盖星之精故公于人乃人之英泥丸丹田与造化争却老逃艾还孩反婴华胥之城空同之坰恬寝愉兴娯坐嬉行忘其为长生
　　墨竹赋【中都员光祖所写】
　　我家江南种竹绕屋兹侨于京无竹而俗欣见员郎吐墨为竹不根而萌不笋而茎盘礴之顷天生地成不箨而节不苞而叶逡巡之间神造鬼设谓春滋邪外萎其形谓冬凋邪中益其精潇潇瑟瑟蒙蒙溟溟未雾露兮如湿无风雨兮若声顾壁间数竿之可意与渭上千亩而争清拔我汨汨纳诸泠泠府寺之迹既涴而复洁利名之骨久醉而忽醒惟竹太孤孰同保社鳯驯栖而思凝鹤矫立而神化有固可嘉无奚足讶所少七贤坐于其下七贤面目今莫识者视我形骸随意而写置之竹间以伴潇洒毋谓今人之不古安知真相之非假
　　蠧书鱼赋
　　嗟嗟曾子贫哉其家猗富哉其书粤昔走帝乡而干禄猗爰予书猗作踈弃而去去而归猗匝半期其有余一日发笈出书猗手欲披而莫扶糊偕楮浸腐猗阴湿猗茁菰楮偕缝两不相属猗字画猗予俱诘其蠧吾书谁猗有物焉曰鱼乎鱼而前猗讯问其辜曰微乎女之貌眇乎女之躯爪牙猗匪豹匪防角觜猗匪鼷匪鼩胡为乎敢尔齧吾之楮啗吾之糊寖而蟊贼吾孔孟之遗训尧舜之典谟按三尺与九章猗擢发不足数女之罪顾女蕞然之形猗盖不胜诛余将淬剑以戮女女其何辞以对余若其辞耶则开女以自新之途不则决不贷女之命于须防鱼也哀而乞怜曰公且息一时之怒待吾尽其情以愬倘其自饰以游词然后伏公之刀锯初吾之营营猗非为口腹之故盖闻仁义之胜乎膏粱猗可以供吾之啜哺故潜身入其间猗欲求其餍饫奈何哉其口不识味猗翻为书之蠧虽然吾独小蠧尔不幸为公擒尚有大蠧焉公胡不之虑曾子惊曰今安在哉吾其往捕曰其来也代久歳深其众也云屯螘聚粤自孔墙失护厥徒横骛弥茫其正路出入其异户戕穴吾春秋猗断断乎公谷之据穿窬吾风雅猗拘拘乎毛郑之序书猗胶于秦誓易猗梏于象数又其甚者韩非师老剥天下之肌肤李斯事荀坏先王之法度信夫千里之差初者起于跬步不然胡不见墨子悲丝莫知所措杨朱泣岐傍偟四顾原二子之初心岂欲无君无父也耶由是观之蠧公之书彼盖其尤者也公不锄而去而独归咎于我何欤纵云在我盖出于误于法猗当诛于情猗可恕曽子闻而惊曰吁女之不幸猗至此哉宜其为人之憎恶安得圣人出而鍼其受病之处昔者尝闻原壤之也必至于为晋为梁故孔子为之拔其根之固师商之弊也必至于为杨为墨故孔子为之开其所未喻嗟女蠧书鱼猗惜乎不孔子之遇顾我虽非孔子猗焉忍坐眎其僵仆尔蠧书鱼来吾语女道学有捷法圣门有真趣轲也岂尽信乎书参乎惟一唯之悟继今而尔能糟粕之捐猗醇全之茹则不惟前非之可赎猗自得之学云庶不然岂独为人之憎恶而已哉甚则又重遭其击抪也鱼谢而退曾子归而叹曰悲哉鱼之蠧吾书也不过乎文字之残人之为鱼也并予其道之斁吾为之惧故为之赋
　　楚词
　　祀蚕先【并序】
　　人以蚕兮为衣蚕以桑兮为粮柞樗棘栾岂无叶兮可食之今蚕嗅矣讫不尝是以未即治蚕先期治桑或问蚕祖则曰园客之妻呉县之妇抑尝攷之赤帝之女学道得仙巢于桑树凭桑而灵享蚕者胙夫人生理系桑与农寒衣兮饥食用异兮功同通郡县祀稷为于农兮有功彼蚕先虽未废自后外其孰崇厥功同其祀异防何不与世之所谓受施而忘报者类大事难乎文拘旷礼可以义起祀彼蚕先由吾家始又从而为声诗以相传庶防遍区夏而皆祀其词曰
　　旦谷兮辰刚聿蠲衷兮齐以庄孔伛兮再掺擎厥拳兮三迎将飞防扫兮涴者以清赤松洒兮溽者以凉灵之来嫖嫖兮若翔兮上灵之下婉婉兮若倚兮傍灵之趋躞躞兮若参兮前灵之坐盘盘兮若据兮中央乃陈其太牢侑以兮糜餹餻柔兮膋肉腯鼠脑脆兮糜芗灵其肹只勿虚我佖只世传沙宅兮亥地泥屋兮壬方枣种南舍风来兮东厢夫是谓兮宜蚕征其如我敎兮未详顾蚕兮消长惟灵兮弛张纷再登三熟与四出信吉利而盖故常雅志兮蚕事匪徒制兮已之装丝吾欲系象兮俾不折茧吾欲投火兮俾不伤于以试兮允哉验殆将补兮舜裳灵其烱只勿虚我景只蛹有种蛾有秧圆峤兮色黑寒国兮色苍丝一指兮大茧一尺兮长蚕有兮彼异何当畀兮千斯箱灵其佽只勿虚我企只
　　乞如愿
　　丙午歳首有商叟过余曰如愿叟叟嬖丑也逸不知其姓某或曰喜母之女欢伯之妇得自青洪君之手至自彭泽湖之口妩奉兮叟左婉承兮叟右叟歉兮授以丰叟薄兮授以厚假非女横纵兮坤六倒颠兮干九安能转叟之凡百竒为一切耦乎委以赤心期之白首歘于晨兴潜以形走门有守户有候其故纵之守候是咎守垒候荼眙嗟吁奉职警梱曷尝少踈犹疑未获未出而庐爰搜爰索乃吁乃呼则趦趦趄趄闯于东窳糢糢糊糊霿于紫姑彼紫姑者能文知书叟不识字势难动渠公善形容以乞焉彼宜响应以归欤喜不自禁则节文而为歈曰来紫姑□甘有兮松醽糅以兮胶饧紫姑来下盼余馨□辛有兮椒醁糅以兮葱□紫姑来下盼余馥□淡有兮桃醿糅以兮柏饴紫姑来下盼余馡□三薫兮三酹夫有恳兮其敢昧久求如愿兮顾兹在防为余兮割爱□来紫姑伊嫠且媰【音初】□凡借顔色饶髭须□厥有李赤豫譲范雎□若乃鬼残彼非刑余□彼所有若所无缓急自可相须□讵必如愿而弗以乞余□羌紫姑形不露脰而有影若拇殆余授邪羌如愿声不露噣而有响若吽殆余邪公其愿贵或愿富邪贵岂能玉余骨使莫腐富岂能氷余肉使不臭邪文章可传金石不朽要贵其精须迟以久余心所愿汝假之寿应声□□似曰有有
　　祀南海神
　　赤精炎官兮神一灵兮幻只鸿泽厐施兮神一念兮胚只上清委照兮神功行兮简只浩刼弥沙兮神庆休兮绵只太虚窈窕兮神徜徉兮栖只濒海渺弥兮神漫浪兮侨只沆溟涬兮神固自兮饫只肥腯芬芗兮神孰何兮肸只昏顿颛防兮神恻怛兮矜只颠连号呼兮神恍惚兮耸只焄蒿凄惨兮神凭凭兮下只狎猥媟嬻兮神恢恢兮涵只讄曰防兮景只有嘉斯殽兮罗只有旨斯醑兮酹只神兮歆只有皎斯衷兮监只有蹇斯数兮翊只
　　拟雅
　　途归遭雨【有序】
　　我归遭雨为王事也恩重身轻无尤怨之心焉
　　莫予我食食于公庾我归遭雨我不以为苦也莫予我衣衣于公府我归遭雨我不以为苦也莫予我居居于公宇我归遇雨我不以为苦也
　　有粲【有序】
　　有粲为益公微发也公得玉蘃以其似道而酷爱之人莫闚其意故作是诗焉
　　春风穆穆有粲若鋈【音沃】独出者英旣亭既矗孰刻之玉公昕翫兮忘□春雨涔涔有粲若琳八出者须既挺既参孰防之金公昕翫兮忘簮八表一里盖九畴之云尔英须如之亦孔之防一中八边盖九州之云然英须如之亦孔之葏九畴之中屹其皇极彼孔防兮中兮独屹九州之中巍然王畿彼孔葏兮中兮独岿中兮者得所傍者得侣主董其臣臣扈其主他华岂不须莫如此都与天地合自然之符他华岂不蘃莫如此微与君臣合自然之理游僊感止心兮朝真游贵感止心兮拱辰天予平园僊爱之璱英左英右防须卓立公岂不懐向为辅弼天予平园僊爱之瑛英前英后防须勃兴公岂不懐向为疑丞天予平园僊爱之瓓英奥英茝防须用奋公岂不懐向为藩翰有衔大恩不忘至尊梦游魏阙觉在陶门胸中有兮乐国天下无兮平园华徕自北悦公之色公饮酒兮兴之于适欲老还童与华同泽华闿自春怡公之神公赋诗兮意发其真陶情归性与华同纯纯极兮生白白极兮招里矫入太素文反于质驯归太白守以黒公同乎造物
　　九月【有序】
　　寿建公也九于数为老阳老阳应时老人应期自然之符也
　　九月庚庚金风防防菊之有之强名金精九月庚庚玉露泠泠菊之有之强名玉英精英于菊薄畀其赢公于精英裒其大成
　　精英攸结霜莫之折小字女节公生烈烈精英攸凝霜莫之陵小字女茎公生亭亭女茎曰咄挺其自拔涵濡天渥吾不如女叶女叶曰嗟匽其自奢渐寖天和吾不如女华
　　彼女华者有都其色公所养兮亦孔之泽彼女华者有都其香公所立兮亦孔之芳彼女华者有都其味公所调兮亦孔之旨
　　八月撷葵十月撷梨匪蚤伊迟菊在中兮有神有奇于以却艾宁复云耆八月撷枣十月撷稻匪迟伊蚤菊在中兮有化有造于以却老宁复云耄
　　既浣之后未望之先有诞初辰有秩初筵公嘑子孙尔来吾前有觞勿他酭维菊可以酒饮之长寿有鬴勿它烹维菊可以羮餐之长生饮少輙酣餐少輙饫公举其步谓殆神助客防其屦谓殆僊去惠然肯留永与国为柱
　　公迈何遄【有序】
　　送大学尚书刘公帅蜀还朝才过家又帅潭也
　　公之西矣蜀人是防都人是嚣诏予华衮亟哉来朝彩熊既税彩鹢既发月逗歳遛竣其未达都人曰嘻吾国君师欲猷欲为未得良毗公归何迟
　　公之东矣蜀人是恋潭人是羡诏予油幢亟哉往殿列城既倾列骑既迎日裴月徊倘其未行潭人曰噢吾家耋孺不襦不袴莫能略顾公来何暮
　　公之南矣潭人是抔洪人是留议夺朱轓亟哉还休御者既靷饯者既挽俄驰顷驱僄其未返洪人曰嘕吾土山川有真有僊可伴长年公迈何遄
　　公之还【有序】
　　为有诏以桂帅李公归作也
　　公之还谓常还兮独不谓公害着儒冠学其籋矣于圣之闗仕其簉矣于鼂之耑孰驱我牤兀淛之湍孰驾我熊兀桂之岏交中互外迭来更緐壹心若力防暑且寒于何景逺于此懐安四三皇王效何当完九八元凯志若为防斯梦斯环兮隮我阊阖之门兮
　　公之还谓常还兮独不谓公害峩粤冠上意我东南忧谁寛伊素若赤维翰维蕃校妥尔寝甿恬尔飡伊碧若朱维幢维轓外薻曾防中渠殆单肆是蛮狃申之瘴奸里之知之宁是弗言上之听之宁是弗叹斯赐斯环兮遫我湘漓之干兮
　　公之还谓常还兮独不谓公害弹鼂冠斯传于驿尚行于鹓何以居之宰臣曰囏岂无鸡舌辅以麋丸于逶于虵与鼂为羽翰岂无辟水枕以桥门于颙于卬与士为芝兰天子曰咈唯才是论胡为虖天骥而豢之防胡为虖隋珠而借之弹厥居惟闶厥立惟胖斯佩斯还兮毕我鼎彞之残兮
　　南有刺【有序】
　　南之竹木草皆有刺也竹之刺利于草木之刺利于竹又有不刺之刺利于木者焉故作是诗也
　　南有刺蓐又有刺竹有刺竹矣无刺蓐矣彼竹何族有刺如簇蹴之者天委【去声】彼酷谁使尔蹴尔谁讟达者蹈足恚者仄目斧斤数数自贻伊蝮天道好复况利于竹
　　南有刺竹又有刺木有刺木矣无刺竹矣彼木何族有刺如簇触之者衂天委【去声】彼酷谁使尔触尔衂谁讟达者鼓腹触者裂肉斧斤畟畟自贻伊毒天道好复况利于木
　　漓之水【有序】
　　漓水自兴安而西至于桂林又自桂林入于东海漓者离也居官不得行其志思与漓水俱离此以去焉
　　漓之水浮兮粗资以汰漓之水激兮顽资以淬漓之水清兮垢资以洒漓之水润兮槁资以漑
　　漓者离也胡离乎东而西其防永言西大不渤而汇靡资弗沛四有一逮亦孔之快
　　漓者离也胡离乎西而东其迈永言西隘不而瀬靡资弗碍四无一逮亦孔之漑
　　逮固罔功不逮宁罔罪谁谓匪诖又谁谓无悔离哉离哉固云忒哉宁固云憨哉离哉离哉固云夬哉宁固云駾哉
　　续南有樛木【有序】
　　为有才者进以自累不若不才者退以自遂作也
　　彼樛者木轮囷其质既榦既跋匪枉伊直时乎倒植自卑自抑胶轕蟠屈形诡貌谲于时好乎弗适
　　彼樛者木拥肿其资既节既枝匪立伊欹时乎倒垂自抑自卑勃窣离竒根恬蔕怡于性元兮弗迷
　　弗适时好暴客不到暴客不到轶出乎危道弗迷性元灵主长存灵主长存驯入乎妙门危道我出妙门我入有谓我为兮不才之物不谓我得兮不才之力
　　续南有嘉鱼【有序】
　　为无实有名又自以自戕作也
　　维离之方维丙之穴谁幽尔宅自濡自沫惟性是适与汨俱入莫厝其罬亦孔之防
　　维夏之时维孟之月谁浪尔迹于哺于歠惟物是訹与潏俱出莫税其罼亦孔之拙
　　天予之骨其骾如鲮道与之肉其糜如鯹非媺人口可昌我龄奈何薄味徒尔休声麴氏倾意人动情虽被相欺以机械亦由自暴其神灵彼名有累兮彼生吾生奚用兮吾名





　　钦定四库全书
　　縁督集卷二　　　　　　　宋　曾丰　撰五言古诗
　　自是妾之罪
　　妾生昭君村国色所少逮固羞着红紫亦懒傅粉黛少时母敎严稍稍攻组绘针机参大线道得三昧坐贫姑贸迁不就村市侩朅去长安游防入未央卖其如主市司所好与妾背一金阳不醻翻谓索价大永言妾所挟未道美无对犹欺西蜀锦岂数南海贝厥价诚不廉其理独何恠况妾虽索价似亦非分外售不委自然于妾无利害古女不尚工肯犯出阃戒追思妾初谋轻发良独悔雅负倾城姿来为倚市态人得贱眎之自是妾之罪
　　勌客
　　勌禽思夜林勌客思夜衾夜衾良独薄夜林良独深林深暖气聚衾薄寒风侵气暖犹比翼风寒更孤簪犹敢谓勌客曾不如勌禽
　　题防昌萧帝岩
　　出门疑浪游转眼逢杰观山斗路将穷脚欹行小缓信笻扪石根恍若得一间防岈欲上吞浑沌疑始判岂期蛟擘开或者雷劈断洞转一曲闗蹬道鬼为栈悬岩百仞余僧巧屋其半其旁磊苍崖其下蟠碧涧峯回若相朝水防若相唤萝虬百年枝松靷千尺榦溜皮鳞逆生蛰孔根倒贯三十六洞天往往此其冠或传帝所栖其説涉漫漶意古隠者徒侨此避秦乱围棋或著书不觉嵗月换断编何处藏但有竹可汗残局何年终但有柯欲烂疑似姑置之杯酒酬赏叹移之家山旁破甑视浮宦上疏乞鉴湖故事吾可按悠悠天听髙此计卒未办意外今获兹巾帻可小岸况在大化中丑好俱是幻有暇得嬉娱亲游非汗漫
　　小憩月华寺问智药眉山两公遗迹
　　韶溪经其前漕溪纬其背峥嵘两溪间月华得吾爱开山不知谁立屋已忘代寺碑兵火余断石犹未废始得智药公与法作无碍梁题烟煤中残墨犹未败始得眉山公与寺为不坏余诗谩赘疣满壁空藓芥我生迟百年来与眉山背鸟为娇人声山作傲物态老大堂头僧曾受智药戒试従言下桃要看急中对寺以月华名中包法沙界方当月未生敢问华安在得月而忘华堂头大机械更和月也忘始出机械外
　　赠别曲江贡士李安之五羊相访
　　南中今士风似不如古厚我来长杜门无日无人扣蝇头利相闗蠒足争屑就夫君何为哉所见乃独否曳投长笺过眼惊大手晴空一鑪薰细与勘闗钮锋芒已经磨筋骨犹欠揉舜峯乆裒精韶石俄茁秀蔚为曲江公未有继其后君姑事文章亦可传不朽小徒为秦张大止到韩栁缅焉洙泗间道统相受授防破石头机塞断天下口三传至孟轲轲死寂寥久我少有志焉老来晚刍狗囘头万物初着脚诸子右乾坤化气形火者水之妇语孟发乾坤钥者闗之牡钥通闗自开火彻水俱透要令方寸间可与太虚偶事业出个中始得免于陋圣门二三子十仅能八九倘便出一尘是谓吾儒首古人责善心敢以谢吾友归来有余师莫拥扫门帚
　　游三洲岩【并序】
　　淳熙十三年九月二日偕嘉禾张橐游三洲岩欢赏之余次为古风属延平田澹书焉刻石置岩中
　　南中岂无岩三洲盖其杰朅来五羊初满聴行人説今乘急雨游吾屐不遑蜡遥观似舜峯迫视疑禹穴数畆腹空洞十丈口谺豁恍焉入其间眼乱欲生缬寛处晃如堂狭处黝如闼弯跧角门隈屈曲磴道劣土膏兀参差形象鬼塑涅人立双足欹兽卧半身没斓斑漩洑文钩鎻玲珑骨伏撑突如栌斜拄岌如棁倒悬云乳凝上溜井花冽地空声殷雷石卤色蒸铁暗中漏微明圆处留小缺倒指数不胜百恠千万谲游人得娯嬉造物费曲折静言万物初含气如聚沬流者气之融峙者气之结时于融结间故故出竒絶巨灵盘古机虽妙不容测要之幻虚空无乃等戏剧居人玩视之过客三叹息濂溪舣行舟眉山税归辙篮舆相踵来潇洒祖无择三公走龙蛇千载磨嵗月夫谁四三公吾学亦云末引杯酌髯丞未老其勿辍朝夕神所游古今理之窟従渠好事人而酷嗜尤物
　　游三乳洞【并序】
　　上中下三乳洞水出下洞成溪莫穷其源深处有石可为钟磬游玩次属工采之市归为玩
　　海上有三山岭南有三洞洞中天下竒少有相伯仲探源防莫涯窥底窈无缝流泉沆瀣融滴乳氤氲冻谲姿互形容驳理交错综推原开辟初造化穷妙用琼田鬼为耕芝草天为种初为仙界包后与沙门共我生娯嬉兹赏乗倥偬幽迹重穷探古碑难疾诵翫心犹未厌行色已先动山容笑相留水声泣相送后土不爱珍入眼亦云众形模怪莫名留作诸天供琤然钟磬声独与雅意中重价酬良工采以归自奉倒箱妻儿争堆案賔客弄那知含韶音未与登禹贡清庙千载勲钧天一塲梦何如卧岩间天性得自纵物情我平章我事谁折衷物我两忘怀宴坐聴禽哢
　　游香山寺【并序】
　　丙午秋出晋康试院之次日太守陆载之邀游香山寺登豁亭酒三行雨大作轻轿不可乗乃步以下戏载之
　　二年官番禺簿领未尝隙一月客晋康偷得闲两日太守宣公孙雅有好客癖相邀乘午隂共往扣禅寂前驱破暝烟磴道十余折草蒙百年街屋倚千仞壁扳扪到上头两眼眇万物賔主小夷犹杯盘大狼藉毋多酌我醇我渴咽泉毋多食我肥我饥啗芝茁迩来伤南烹颇复费北药坐客笑欲颠诗人命能薄劝酬互讙哗问答交戏谑车马林间驰衙官松下喝使君倡兹游风景业已煞何当学谢安更有携妓乐流水谁与弹行云谁与遏雨来风薄之其势飘以忽篮舆不及乗急着下山屐林梢溜防巾石罅泥涴韈帛黥效殷懃破袖争拂拭我叱帛黥休巾韈岂所惜泥非世间汚溜是尘外汁防涴不厌多愈多愈清絶
　　游桃花台寺僧指似葛仙翁炼丹处
　　昔为仙翁宅今作氏家桃花太俗生释老安取耶物元出平等人自分品差我来与时违有桃却无花旧来花片红散落为流霞中有结实者往往成丹砂仙人食之余鸡犬争輙哗翔鸾乆霄汉废灶空尘砂殆欲従之游龙髯不容挐拟作武陵记恐谓渔父夸坐许老上人晚烟煮春芽
　　夀广东潘帅
　　太初谈赤松中古説黄石笑防导引勲须鬓白成黒金华得道人缀自仙之籍虽因习堕縁乆悟空为色泥丸至丹田葢着半生力若为鬓与须白者日加益陆展余染方岂固未全得老耼生世初鬅鬙头已白公白才十年视耼迟半百纸帐挂斋中竹奴欹卧侧染亦无所施方元不须覔或疑白之根勃窣蟠胷臆太白缘搜诗少陵为忧国根未能中芟华宁不外茁根花理固然抑复容有説春浅未多温腊頽有余冽纷纷破萼梅衮衮放花雪融结上须愈白愈清絶少于仁用功晚以静为徳压坐广平堂归住子云宅卧聴儿吟哦起视孙戏剧颐间莹生珠眼底光盎墨鬓须从白尽不失寿箕翼切毋痛着梳更勿闲事镊长留与人看知是老仙伯曳客盈门我独有诗癖齿愿与公俱倒指满千亿年年赋寿诗嵗嵗为贺客
　　寿周枢使【四首】
　　元气自子始入申为至清况在申中央其气犹粹精金风冷飕飕玉露寒泠泠人间物莫当夜堕文章星一气清絶处坤元直西方公生受西气戏笔俱文章北门逼西清金僊侍玉皇凡遗不朽踪便是难老方四时秋为隂凛凛兵气冲公始禀此生今坐制百戎虽握生杀柄以不杀为功长尔塞草青自然脸霞红一元发于春万物收以秋公转播物钧元气在笔头颐指役汉将愿言似留侯功成早辟谷寿与乔松侔用山谷新诗徒拜嘉之句为韵赋五篇报尹直卿
　　吾土欧阳公一代不数人文星蜚上天山川效其珍刘【侍郎】郭【内翰】相望出才藻岂不新所恨狃时态未蹑公后尘自唐大歴后二百年无诗太史豫章公崛起江之西虽葩卒以正况淡时乎竒织锦良独难但要得锦机名以懒故无业以病故疎但梦华胥国而友无怀徒百诗一不补十口九欲癯人所共弃者子独何取欤天下文章家吾州两前辈内翰【周】擅其宗大监【杨】为之最更有龙图公【澹庵】气节葢新代请从舌端防去作卧下拜
　　蓝田丞姓崔华隂丞讳嘉二子不择禄虽陋看作华我但欲藏拙享此亦已奢所期谨囘旋老騻避少騧
　　送赣士刘虞卿赴省【名舜元】
　　赣岂无杰才少有中我律君以谒求交相见便相入赣岂无杰观少有投我笔君以题求诗相许便相及况加精业斋亦入縁督集岂其夤縁深姑以臭味密初知若乆要三嵗如一日质穏不受浮疑非自赣出辟雍诸伟人大抵旧相识其髙固天资所揉亦气习谁使地块髙未放天马逸令聴鹿鸣歌催赴兰省急行时梅欲华到时梅欲实愿言子如梅华实俱蔚蔚笔头驱六丁牓首争甲乙青衫拜白头人子愿始毕脩途莫之量前辈顾所立
　　送陈通卿赴省【名景年】
　　闽南江西人蓬梗适相防妙龄华髪身气味适相爱问其先世谁意者了翁派肯学喜文章绰有风流在自余锻链方犹鼓我鑪韛自余组织工犹勘我机械一投百无牾始契终不外漕台开棘围非金必沙汰聊为八韵谐輙擅诸生最明年动春官再捷惊晚辈御楼昼刻长入赴集英对危言婴龙鳞穏步鹏背傥来幸勿骄归学逺且大
　　送梁藤州广誉解组还朝兼简葛子章卢伯真
　　乾道淳煕间随牒公之邑我闲时曳裾公喜常折屐过従未多时情好已相得功名打门催马首遽湖北一为卢溪留便作弱水隔邂逅五羊城恍如不相识初惊面顔苍徐视髭鬓黑欵曲遍谘诹交游半凄恻一别十五年种种事非昔更着一回别又岂胜叹息梅雨逗谭机槐风速行色愁边更添愁客里仍送客笑骑五马归郎省平步入天南九万里谁得碍鹏翼语离当有诗颂徳似无益清晖百尺虹方广千丈碧髙葢山下松极乐岩里石一切竒杰观无不入我集转眼虽寥寥扪胷犹厯厯公归为致言乆疎颇闗忆老葛少年卢亦有风月癖唱醻旧知音来往今扫迹相逢问撙斋依旧四立壁
　　送汪永丰被荐解组还朝
　　等之考满同他岂不云便顾宁图此君曽不鄙吾县小折彭泽腰仰看督邮面何以剸尔繁胷次刚百链何以活尔癃笔下丹九转堂上琴昼弹境中枕宵奠那知彼魏相不谓吾宓贱物议任物情处之以无辨吾事尽吾心持之以无勌木秀风必摧水清石自见论定无后言政成有公荐万万字民心聊复书四巻【谓制锦管见也】概之六经然意视文更善掇置黄麻中专美学士院万万字民功聊复碑一片槩之舆议然实视声更羡掇置青编中专美循吏传行车气骎骎卧辙心恋恋中牟满考回太傅独班见采珠有相酬怀玉毋自我以无聊归兹其不胜羡己巳长杜门行行穏乗传相望道何修相送足何殿缺然物将诚聊尔诗当饯
　　解后南昌簿孙正之剧欵既别聊以记所期者
　　三秦擅淮右三孔专江西鼎足立世穏文匠诗宗师吾生亦太晚流风殆谁归龙泉劒之精夜气贯斗箕今其为三孙锋芒不能辉大孙学如鍼钻到罅隙微小孙笔如雷挟雨驱虹蜺弟兄时辈中羣雄望风雌我新幸且识其仲字正之才调骥歴块襟怀鸥忘机每见必樽酒谩延率移时剧醉尚正色太平輙愁眉万事谈未了心随白云飞其如緫是客而更剧语离各着古人鞭满意酬所期离合有自然姑置天一涯
　　贞女篇【庙在南康县】
　　女生愿有家奴嫁理所宜出自父母命奴岂敢固违既许呉氏子又许蔡氏儿但有一女嫁乃受两聘仪为奴父母者不知意何斯业已许呉聘复许蔡已非况卒蔡之业而复呉之归奴羞毅不行父母固强之势不得自由出门行迟迟欲哭声不出欲语舌不随投江以自明庶免世防嗤宁作有行鬼无为不义妻皇天上无极后土深莫涯区区奴之心惟有此水知刘歆空褁头冯道空捋髭或以雌视女汝犹不如雌
　　朝议大夫管氏瑞芝堂诗【并序】
　　朝议大夫管公摄漕事之朞月自府中携家人游台治洎晚乃归其夕芝生堂桂阅三日被命除漕遂以瑞芝名堂
　　太空生两仪羣有函一气飞走动植中往往有常类凡与常类殊疑瑞复疑异缙云开国公来摄飞挽事乘闲携家人纵步至台治三杯晚酣风一笑春盎地夜防堂左楹蒸出芝茁蔕人不惯见芝疑信初异议诏除九天来邮传三日至笑开芝函看黙与芝事契始摄今即真虽疑亦云瑞那知瑞在人小物未为贵我公胸次寛殆与天地似所临和气俱万彚一一遂江湖淮浙闽两稻多不穟广东十四州乐国逢稔嵗防防万里黄厥瑞吾骇视煌煌楹上芝兹特瑞之细贻书彭元忠好作瑞芝记
　　为増城丞张元辅赋博见亭
　　东山未为髙坐觉鲁之小更上泰山巅天下不胜眇公作如是观所学胡为料父兄自磨磋师友相揉矫犹恐眼未髙着脚湖海才疑輙徧参一悟百髙了今簸増城糠冗不废舒啸数椽立江头万象生木杪揆之髙了机抚掌成独笑或指罗浮尖又出凤凰表常试登罗浮凤凰仅毫秒洙泗圣人门等级葢不少擡头空仰髙瞑目谁见晓能拍十哲肩不失速而肖要防参之勲守约始为妙更与约相忘混沌安得窍公余勿哦松囘光返自照
　　题公安宰黄叔万鲁斋
　　渊中见潜鱼床下闻鬭蚁从知聪和明反累目与耳孔门三千人十资九其慧竟失道之归端为慧所使囘以愚故专首得一宗旨其次参好修与囘亦无异受裁鲁有余学道心不二顿悟圣授机万理付一唯试推学之功但自孝而始设令太聪明视孝绪余尔公安黄令君少钝壮而鋭不受青云吞犹坐黄巻累开囊包物初落笔洒胷次锋芒莫敢撄古劒发新砺骎骎进未休冉冉老将至以鲁揭其斋葢是少时事云胡不輙更无乃有所为新收汗马心蚤作蛰雷计音容成老翁情性复孩稚其友曾撙斋适是参苗裔家学世相传鲁者钝之谓生平事事迟大抵与君似虽迟幸勿嫌正以钝为利
　　谢叶英州惠石山更托寻置絶品者
　　梅雨酣夜眠槐风豁朝起应门疾传声外有夸娥氏背负小峥嵘云自西北至浣栉出问谁乃拜公所餽太行王屋山转徙到牕几直茎根倒盘混沌窍中启归墟孔道谺神瀵溜痕泚两生大丈夫二老古君子识面喟无従岂料不我彼一见三扣之琤若相诺唯燕闲与之俱庸洗吝与鄙相爱至忘形相期至没齿山容若防辞犹有胜于已潇洒旧主人雅性无所嗜陨星拾宋都浮磬收泗水尺寸靡不珍要作补天计适分上帝符来守真阳垒山使聴指挥石侯具供拟三间敞铃斋四壁罗玉峙况才下车初贡者来未已新传渤海东五山失其二神牛驱六丁挟送函丈里风骨天下竒非直我辈比闻之喜欲狂怅莫立自致千金岂容悭再凟那得忌岱舆第一峯割爱良不易贠峤葢次之何当更分似
　　奉解水石纷
　　江深寂无声旁岸时防防推篷细聴之乃是石间滴固知水之鸣多出石所激如何厌喧人罪水不罪石吾在水石间雅性虽嗜黙鸣非吾敢嫌激非吾敢责奉解水石纷两各适其适
　　谢广东经略潘直阁席间分贶李济墨
　　灶煤不忘逺胶汁宁伤清永言李廷珪墨法能尔精滴沥甚防漆锱铢轻连城胡陈梁浦张后出声铮铮敢与相颉颃江西老潘衡李家飒以頽中兴有云礽未空天下伎已擅湖南声公重与物交所厚墨客卿摩顶相许意垂髫久要情信手暗摸索心已权重轻乃言济妙处而有祖典型端如坡借力独惟衡主盟笑捐数寸玉増我双眼明呼童诏罗文折简延陶来陪客卿游欣然两相迎涓涓井花落靉靉江烟生始坚苦莫揉俄熟恬无争更请毛锥子三益相友朋丙吉魏弱翁姚崇宋广平刚柔各自禀勲业交相成我无换鵞手初不工草行仅能蚯蚓势强学蛟蚪形暗投漫费璧误防难成蝇不若旧主人八法俱纵横敢持以囘旋笔头贮南溟题诗答公隙草疏排奸萌闻健赋归田投闲注遗经已重人托之济价日夜増况不为济者何当经品评
　　五羊食荔枝龙眼
　　素闻岭南风今假岭南馆穷秋余夏蒸初腊借春暖披衣汗流衣握简汗流简似登头痛山而坐身热坂谁其善解纷荔子杂龙眼满盘随情堆入手信意拣强餐饱为期一澡得三浣疑吞冰丸复咽飞雪散猗欤两清姿南多北何罕天曾无全功地固有偏产犹记初客闽餍饫腹频坦一离余十年口与南味断渴者易为饮志得而意满儿辈舌太饶平章味长短
　　癸卯豫章贡围酬赠敎授张安叔
　　吾与子所居相去二百里建昌吾之邻其实同郡耳已乆闻姓名不专为科第论心虽所期举足若相避只今縁檄来车柄初各指去矣信所之偶然集于此相闻始相逢同调更同事谈谐出肺肝议论到骨髓首遗华篇至以我马班比爱我岂不深恐非切磋意麻姑山气偏土物半仙剂枸杞杂黄精犹未躬厥美清淑之所钟一代文章士翘翘南丰曾挺挺旴江李岂独华江西往往国之瑞谁其继此公或者属吾子更倾胷次髙莫道笔端是










　　钦定四库全书
　　縁督集巻三　　　　　　　宋　曽丰　撰七言古诗
　　镜香
　　乐安县治之西故有莲池久渐湮废令尹赵公子季温善恭芟秽防清筑亭其上取李太白荷花镜里香之句扁以镜香
　　凌波仙子浓淡妆六月鉴湖夜乗凉低头贪照广寒影开口失喷清静香花县草池漪且緑疑自鉴湖分一曲若为仙子不呈身无乃主人犹负俗新逢好事公子来十年水鬰一旦开动摇倒影弄金彩勾引回风生麝煤杰题所扁危亭峙仙子涵恩勿私喜百里黔甿屈者伸非徒恩汝数仙子长安得暇逰昆明紫槖初开有余馨主人顾影头尚黒仙子闻香眼重青
　　题宜黄邹圣言宜雨亭【谓海棠也】
　　佳人一代倾城色和气醺酣更涂泽胭脂凝汁觉差浓頥颊盎光疑大赤水沉浴罢余精神荡去人伪还天真东风吹开巫峡雨西子化作阳台春
　　夀富阳宰
　　余寓富阳东郊孙氏之西爽楼九月四日是为邑大夫庆诞之辰不果闯贺用课古风侑以尊酒盆菊为夀
　　秋途琴劒留东坰午夜斋房发西櫺协气横流太白岭祥光上属长庚星诘朝亷访太丘长三千珠履罗芝庭诞弥厥月众所贺止或泥之岂忘情饮君以蜀州竹叶之酒食君以郦县菊花之英挼英探酒非俗事敢烦素素相卿卿既多且防奉以进乃赓载歌坐而听酒有香于以却君之宣髪英有味于以制君之頽龄爬搔黒头戴大豸磨切龆齿吞长鲸二十四考相唐国一百六嵗侯罗城貂蝉何如外望重钟鼎不屑初心轻防脚归寻耕钓盟割防为笠藜为羮一洗重席兼珍腥吾身吾口已中清露顶洒风潄泠泠更与赤松俱长生
　　题永丰吴尉当山亭
　　家居所至与山对官居所至与山背眼中悔失真峥嵘得其似者宜加爱尉仙三令奸胆寒突兀数椽荅清闲谁横荒垒檐以外自觉幽趣山之间有一叚清无防俗当山也是清题目不道尉僊心更清杖履当车蔬当肉
　　甲申大水二首
　　吾州背山面江流一雨便有泛溢忧况复梅霖倒江海白昼汹若龙移湫眼防上流没髙树下流屋庐无处君不见甲子之嵗至甲申如此灾变已三度
　　歙水震荡方流东婺水南来塞其冲二水争雄屹不去孤城汇为河伯宫经旬水落流民复身在不用嗟无屋君不见去年金人破淮壖城郭千里无人烟
　　题项圣尹竹斋
　　之君命屯有孤辰之子徳孤无同人天遣之君友之子賔主相忘无彼此出墙春梢道骨轻侵书脱色天资清客来面目挟尘土对君有头不敢举客来言语挟尘埃对君有口不敢开坐听一賔陪一主夜雨秋风相尔汝主人养髙賔养虚九天上与神龙俱
　　同张随州赋防稽朱子云席上丹桂
　　月娥施朱小留残天风吹上桂树端叶犹强项防故緑花独多情染余丹夜来谁借修月斧和根剟与凡世防世人不识天上种醉眼恍惚防溟漫我甞浪作折桂看惊见似与丹窟般主人视花孰风韵等是姓朱俱可观况逢问字载酒客不妨为花理杯盘赏音莫惮腕欲脱花到夜深不禁寒
　　稽古堂
　　今人不足与之谋心向三都以上游有集可明经子史无秦难别夏商周心融口笑先儒泥一万余言解三字粹精还我闻未闻糟粕从渠味无味悬知书者古之余稷契臯防读何书犹期立脚羣贤上更请回头万物初
　　题黄万安治东楼
　　楼面自东如择对景随楼面若相防眼前献状有龙头脚底乗机可鹏背坐跻百里东风中起望长安马首东府寺有人能北事乾坤无处不东风
　　五云阁【为黄万安肃父赋】
　　一合乾坤罗万象中有连天云锦帐分光日月两轮间聚防神仙十洲上盘缃错缥天上无若为云锦如许都娲皇錬石补天了倥偬不及収其余织女得之资以幻手与目谋生灿烂使君寄下召还祥令尹収为公退翫登临輙翫罢輙忘令尹胷中自含章制锦犹余五色线归朝可补尧衣裳
　　正月雨雪
　　少阳当进犹自抑老隂当退犹自激煦煦才融地出青飕飕又肃天生白一曝十寒权在天春行冬令风弄权我问天去天已逺懒能更上讼风篇
　　吾郡之望罗彦方过听以余有诗癖古风特枉杰作之贶不可虚辱赋一篇谢之
　　声生于气诗之体于气要穷所从起事制于义诗之理于义要穷所从止一元开辟三才矣万世纲维十伦尔我初传此无上宗君今示我未到工胷中周召次毕公笔端雅颂余国风不容隂阳作穷通直可天地作始终
　　寄题夏椿年楼
　　广寒韵度中央质故侍仙娥新见黜髙天委气得金行平地防身成玉立月下风前为谁香诸郎一咏翁一觞功成寄语邵氏子有西楼后无东堂
　　问月台
　　主人诗豪寄于酒万象无非酒之友主人酒豪寄于诗万象无非诗之题若为诗酒兴俱发平时泛爱今一割不问其地偏问月月不长如日星然乍望乍朔作晦要之缺者多于圆主人乗风踏鹏背方在急流俄勇退似月之明居以晦举酒相邀倾酒酹问耶对耶此其槩收光反耀照其内妙与道俱不容喙
　　题三衢汪学士听雨轩
　　公家如许好昆仲不数河东旧三凤床敷对语无限春檐滴关愁不成梦马援看鸢始回头知机恐不似少游看鸢机落听雨下虽悟已输公一筹
　　赠豫章来子仪言诗
　　少年气宇要自恢见人赋诗谓为才出入常将笔装懐中年心地要自息见人哦诗谓为癖起居常把口挂壁子仪倡诵得意诗句中勾我已嬾机多年抱渴满意沃半世称雄望风雌诗源始自葛天氏三人投足歌牛尾万象包罗八曲间国风雅颂其流尔八曲不幸世不传传世仅余三百篇汉唐作者代角立庶防老杜气浑全本朝诗数江西黄公太史为之最大成未集夷恵行具体犹防顔孟軰流到今嗣者谁青出于蓝吾子仪拄杖初担教门出便敢喝佛骂祖师我当抝折君拄杖大家俱以背为向能出二十四人前更超三百五篇上
　　题永丰郑丞梅涧
　　分隂分阳天得清生水生木清降精悬知梅与涧为一交涵互养清难名客来强立请题目拟之万物无一足巢许立身今古髙夷齐受命乾坤独主人气与梅俱移平淡之中余崛竒蓝田松竹湏品题今年随牒梅勿疑主人心与梅俱化髙洁之中余蕴借瀛洲风月须摹冩明年入朝梅勿讶独不见淇竹主人卫武公出相周家了勲庸老矣归与奉从容主人与竹俱髙风武公与竹为不朽万古淇澳诗一首主人有以为梅夀我请置之淇澳后
　　小立贑滩崖石
　　崖石崔嵬千万状舟人来往篙其上数十年间人已非百千刼后石无恙吾生修短不自由短中自有可以修五言七言句外意千古万古江东流
　　舟中书懐
　　孤篷转徙空随牒一出侵寻费三月厌从梦境作寄居欲赴鸥羣填见阙我且戒涂児挽之褁粮又趂蒲防西初心犹幸江神信后计不教儿女知
　　舟行过龙骛洲舟人指似桃花林满山烂漫
　　一圑烟火百十家一丛林木千万花浪游那料有竒遇似入武陵眼生霞诗人多爱疑可赏舟人多忌戒无往中途还未免迷行初意得无成妄想渔翁禅伯花所私成仙成佛未可知花今于我有大造六幅归防春水肥
　　送陈制自富沙守京口
　　殿上旧开医国口闽中新出活人手亘野桑麻水旱余连村炎火兵戈后饥得以食寒得衣召为之父杜为母公为民赋闵雨诗民为公立遗爱碑古人祈天翦爪尔今守祷佛燃臂谁充其不忍寖以大徳之难忘特其防东闽人怪去何遽南徐人怪来何暮油然无心出岫云去来迟速随所寓汉相无人不曰归韦贤未老何时去贑县向宰座上见緑蕚梅主簿程开老相勉赋诗
　　素与百花少相谐醉眼时为梅一开岭南岭北防十种人所常见非竒瑰中有孤根别风骨白金镂盏玻瓈台白华红蕚虽倾国但恐红非本色来逃红归緑未到真与真相近亦天徳化工厌驳防还纯华蕚并教同一白
　　题防徳昭夀藏名曰复庵
　　刘伶未死先荷锸自负上超无碍法死则已焉埋谓何东坡犹笑未为逹之君之学齐死生穴其吾屋屋吾穴咽日飱霞容有功驭风骑气得无诀归欤归欤彼大通复哉复哉此虚设
　　题沧洲畵趣
　　一身超忽白云表双眼低回白苹杪沙随风卷黄莫涯草与天连青未了摩诘胷中防麋丸诗冩其真更留残破除桑落斗升后収入鹅溪尺寸间想象訾家聊寓目指顾瀛洲方防足中人宜在瀛洲宿中宵梦在沧洲浴觉冩两洲为一轴驰誉丹青从谓俗
　　题黄舜卿双溪阁
　　山无背宅宅何胜门未纳溪溪是剰一阁翚飞若见招双溪蟠屈如回应有酒不容阁生尘无诗莫与溪冩真秋碧澄寒石齿齿春黄涨暖风鳞鳞有如此水皆诗思半酣还痒客之技气之浊者客勿讳主人胷中有泾渭味之美者客勿矜主人胷中有淄渑辨入防滴太分明醉逰汗漫真混成客与主人俱忘形
　　过泰和赴主簿邓楚材豫章贡围之约
　　福建人才古邹鲁文章师匠道宗主余子姑作寻常看此公仅能一二数太学颉颃赋争衡凌云之气掷地声鲲鹏谁碍天南去麒麟犹落地上行南昌倾盖恨不早西昌扣门喜欲倒风月那容酒絶交江山不许诗在告宦逰同调能防人相逢莫厌情相亲言下甘心聴苦口镜中白髪催青青
　　题饶徳裕三益轩
　　过从义要如胶漆琢磨功要如玉石二者于兹有一偏虽过圣门未之入徳裕耽儒今二毛一轩洒落仅容膝诗书执礼不放闲直谅多闻谁较宻仲修国老曽鼎臣各于三者得其一曵躧相迎下榻留冐云蒙雾不知湿松梅竹里凛不凋形影神中冥莫逆问答小参文字禅贾谊升堂马入室更能尚友古圣贤兰移其气金移质一线溜作吞天涛十丈花成盈掬实扩充未下反约功轩今所揭乃其适顔渊复礼老归根今揭吾知犹欠易
　　题刘武翼息斋
　　天地一从开辟始左旋右转长不已诘所以然气使之君独不为气所使平生由气今自由三平二满过即休千里収回渥洼马十年养熟沩山牛本来无动那得静闗着一毫还自剰虽任鹊安头上巢更防人打耳边磬
　　应童子科欧阳文成覔诗漫以塞责
　　庐陵童子谓姓李临川童子谓姓王二子读书选徳殿气吐虹蜺口飜浆六经诸子成串落天子喜之移御床奏对首肯去目送青衫黄牒恩异常江西得此二童子后生气倍声名场前闻但有晏元献今继者谁其欧阳身躯眇小胆气大齿髪防艾言语苍况能大书开龙蛇一字欲作千尺强明年试罢春昼长低头拾官回未忙马蹄轻踏百草香鸎花助喜酒助狂长裾短刺倾侯王早着归鞭荣故乡我其候之螺水傍
　　赠南丰胡国华
　　军山未信旴水屈清淑之气相盘郁天地有时不闗防古今何代无人物道徳大成文小成君小成者精逾人问我江西从此南丰不是儒家子
　　刘文叔见赠回赠一篇
　　我诗求我浑沌初君诗求我糟粕余低头小防有顿渐抚掌大笑无精粗谁収六律入三类更敛八风归一噫四时元自五声生无声敢问诗安在
　　送留尚书再守贑之一年移帅豫章
　　贑农虽嬾连嵗丰贑囚虽黠连嵗空农囚今昨性岂异今守盖与昨不同鬼窥莫见活城手酒浇不下忧民胷十年五度防易守万口一辞独归公公凢两来亦两去前去殊邦今本路徳公吾与军民同军民未解吾细谕向汝思公公复来今公去汝汝勿虑仅隔一江千里间岂忘三任五年处军民虽诺犹动情不忍江头送公行涙随贑石顺流下碑在巽门前面横千里和气散万里一城春风分十城但疑贑人送未了洪人又送朝行京
　　辛丑大水
　　天公哀此生人苦潸然出涕洒下土五昼五夜涕不已平陆成河山作渚是方为邑本洼下今者之变顷未覩何止人家水半扉或压或溺遍处所居家老稚防为鱼夜乗一叶投山坞虽知此邦祸可免颇念吾庐欹莫柱朝登山巅聊放目流尸蔽江可胜数何处奔洪之所挤一旦至斯辜非汝天公用是涕愈流阳侯正自喜且舞我愿天公且収涕忧之反伤亦奚补但令老眼开日月苍生自然得安堵
　　题曽见卓此君轩
　　衣冠济济弟若昆诗书纚纚子若孙容有玉立人照门得无玉立物照轩轩外清凉别乾坤一防俗尘不得干其间盖有此君存此君根性抱嵗寒初交可作乆要看主人对之忘朝昬茶鼎烟中鑪薫燔酒樽隂里书帙翻坐探物初穷道原中有所得不自尊与此君结终身驩莫逆之意寓不言行蔵相约无背辕数犹未偶姑屈蟠峻节孤标老丘园天假其时忽腾掀凤鸣龙化骇观聴功成不受声利吞白云深处同归根
　　吉之南门外见木芙蓉烂开
　　小春催出倾城色笑倚墙头若招客芬芳犹带秋风残妸娜岂宜江路侧诗眼惊红狂欲呼熟防似细又似粗花神留为菊后乗天意遣作梅先驱
　　豫章上游生市前江中洲上至徳观侧柏树甚老
　　何命之薄彼哉柏岂无生处生于石老去根犹强自争春来石岂能相戹蛟龙防入盘重渊雪霜放出参九天至大至刚刼火后弥髙弥邵妖风前道人淡咽得吾味乆驭清风骑紫气吾骨到今犹未蜕庭前自适西来意
　　题邬季文送清轩
　　主人胷次风韵胜万象皆倾如听命开牎凝目立相招霁月影从溪响应神迎气送烦此君拜嘉有何荅殷勤棐几蒲团千兎頴茶瓯酒椀一炉薫
　　改秩注县西归过上饶见太守同年莫郎中
　　集英殿前始相识公已防名上通籍银章朱绂烂映身铄我青衫黯无色上饶城里重相望【平声】公已厌直辞周行皂盖朱轓烱当眼铄我墨绶昏无光浪説同年兄若弟升沉不翅云泥异分疎胡越敢寻盟义重丘山肯忘势一麾初守虎头州差池不及从之游仅収刘公一尺纸堪比汉家千户侯鵶青今袭陈腐语持以扫门应勿阻逺图要覔进徳方近効仍求为县谱
　　题吉州聂倅谈风月轩
　　黄堂指顾了凢最红幕奔驰了苛碎更无可了别驾翁赢得徜徉是非外未有可偷风月天峥嵘新起东偏废风含浑沌窍里音月弄光明藏中态吹开云雨天益髙照破山河地加大兼之足以荅公余妙处何人同领防无酒客有诗相酬有酒可无客相对主酣客醉舌俱饶説到无声无色界髪难恃细并毛融骨不禁清连肉蜕目不信为山河影耳岂信为天地籁主困欲眠客且归不容耳目宁容喙
　　南康刘尉于防事之东开轩曰清瀬盖取其前松声然也
　　坐曹在西退食东一间然尔万不同彼无乃俗饱吾防此不胜幽醒我聦不律不吕自中节非防非襄谁传宗意其金沙鸿磅礴否则银汉鍧穹窿开即之辨所以老松不受风所攻松莫之御非自虣风无所争不相容二者无心一有感自然成声闗大通混沌之窍君之耳松风触处天机融声之真者非固有况复流归形似中潺潺防防盖其似得真忘似军新功更収吾耳听以气一扫从前真似空
　　谢新淦令徐信甫至贑相过
　　永嘉之重自晋始积至本朝始多士大科异等固非常文章道徳相角掎淳熈癸夘徐令君相逢欲执弟子礼聊将舌夲吐寸机輙自脚跟参万里藏中触处随光明言下从谁得源委国子博士陈先生初受皮肤终骨髓孤蓬今转大江西猛象欲踏黄河底但恐黄河深更深水浮太空空浮水褁粮学道仆马疲归家落照在帘里自有余师更求师棒头打出乃其理况人胷中各法门陈君韩子吾栁子虽有心印不敢传恐君呵佛骂祖尔
　　题王钦州子泽双清阁
　　马蹏车辙前门外江声山色后堂背左手持盘右把杯家人怪问翁何在小阁峥嵘负后堂图书左右翁中央一尘不容犯眼界万象无计逃诗囊蚤作从渠醉名利夜卧从渠梦朝市一咏之余更一觞翁兮醉梦华胥氏
　　甘老堂
　　功名镜里犹黒头谁子速之营莵四朝元老人姓周扫三大字蟠龙虬元老之门防从逰天上公子第一流十论较之过秦优记室有劳无束脩郊霈异恩小相酬过而睨之海中沤从渠进进吾休休胷中一壑复一丘酒发诗豪不宜捜风月自与毫端谋木奴竹君嵗所収不翅汉家千户侯归哉老矣余何求防蜜啖蔗味悠悠孤松野鹤无春秋
　　陈良臣之子正功肯学能言求余印可
　　学探玉甃千仞井笔扛龙文百斛鼎归根可以后冥茎发刃难于先肯綮防鐡要之便成金即心是道道是心一案孔门重勘结小图为赐大为参
　　题赵州通判陈日华二友斋
　　吾初丞小邑誓与松竹为胶漆公今丞大藩誓与松竹为金兰维松若竹有何徳和公玉立成三益矫矫摩云性天髙亭亭傲雪心地直风月外吾吾强哦其如松竹偃蹇何横江太守风月主公与平分无乃多况胷有眼笔有口大与松竹相谐偶张陈漫浪耳熟初管鲍绸缪嵗寒后三友莫逆俱嵗寒犹遗其一非简驩四科参偶不与班孔子无容心其间爱参初不异问顔寄语梅仙勿衘寃
　　前髙凉推官陈汉臣恵佳作索俚编不可虚辱授之后集古律矣复课数韵语谢之
　　太虚生气气生风风又生声诗在中固自性情元具足何当学问更加充形容草木鱼虫意虽妙犹为堕于艺雅颂声音召隂阳圣贤道义包天地句拙莫谢来章工尚深自养细自融和顺积中鬼不见英华发外天无功
　　癸卯九月末贑吉大水
　　秋江次苐落到底半夜忽如潮涌起方陵屋山遽城头已失洲背况沙觜五月小潦似未伤九月大潦疑非常感召之心上所谨推原厥咎谁其当一部麟经防书异敢可叮咛今执事休责汉公贤不贤且论尧具偹未偹
　　题陈宗元立斋
　　人言礼起于太一吾言礼止于皇极强名皇极体何如卓然万象中间立流言鼎鼎三十余古人有立君可无克己未追顔所复过庭犹学鲤之趋五礼同归一中尔何当中立而不倚膰肉无来孔子行皮冠不设虞人止区区行止未足轻扩充更可轻死生黄垆在前始易箦白刃垂下犹结缨一有所立百无抗底柱中当拍天浪千古不磨立斋名防山北斗在头上
　　赠江宰彦通
　　富沙耆旧江先生方册之中乆闻名今识其子长安城中年状貌老典型居官不翅氷玉清未尝一出清之声临事不翅氷鉴明未甞一示明之形牛刀初割琴初鸣市稀善履鲜善烹江华百里农桑甿隂受令尹生与成尚不能窥岂能评两部使者识理精循吏政出吾六经一元动荡万彚亨不以能称乃真能交章疾置闻朝廷明公归重盖如此素履后修想俱伟立朝致主从今始廊庙规摹宁出是贞观三钱一斗米房杜传中无可纪事业文章非异轨谁云解此不解彼学诗反防我开啓生平言行诗之理游泳于诗未知尔国风雅颂兴赋比类发于情止于此六义同归一宗防包涵万象无涯涘骑驴覔驴殆忘巳子归反聴収初视三百篇中参到髓
　　题顔庆逺三友亭
　　天一生水清之精天三生木清之英他清可备吾题名不得精英未为清顔子园中亭突兀逺横一水近三木取其近者共所欲太清也自生毛骨余岂无友非嵗寒嵗寒之友天数三主人更与三者参天合人合情相涵四清之清俱不凡
　　题胡邦仲霜节堂
　　此君胷固有虚室六气薫酣无不适所禀宁非道之质此君貌固能圆机四季变更无不宜所立宁非圣之时其表无方里无物妙与大道相出入清节凌霜特其一秋风夜雨君曰噫名我字我敢问谁无乃未为大相知守节虽贤一于正圣人逹节百其应君亦能贤亦能圣姑于节论犹失订标致孤髙所持劲伯夷独立君制行主人加爱又加敬根器浑涵所成逈顔子屡空君尽性客子三叹更三咏
　　寄题项圣予卢溪书院
　　中兴天子旌义门荣光犹足昌弟昆家庭衮衮义子孙下相郎君开义塾美意非徒淑姻族乡里烝烝义风俗廼翁固喜儿读书更喜他人与儿俱儿今不替翁之初人人忠孝书绪余初唐元勲防卿相游学岂无他绛帐姓名半出多显扬河汾便是卢溪様
　　严子陵
　　周家刑不上大夫法固不足礼有余何人不愿立朝路未老谁甘田庐秦阬学士寘勿论汉嫚大臣眂如奴逸民不出朝士去前有两生后二疏世祖聪明失之察待臣少礼多以法当时禄位列三公危似千钧悬一髪先生识帝贫贱时富贵何妨与共之云胡君房留不住无乃平日窥其防龙顔之疎顾岂忍乌喙所伏那可知初来髙蹈疑矫世従后逆覩信知防退身不勇公孙贺明泣危机终自堕先生明甚勇如之天地万物莫吾挫将星羣立客星孤羣恐难调孤易祸帝座旁邉睡熟间梦魂已在桐江卧将星耿耿亘今明不比客星明更大钦定四库全书
　　縁督集巻四　　　　　　　宋　曽丰　撰七言古诗
　　梅隠【并序】
　　永嘉士苏庆逺号所居曰梅隠甲辰就太学试与予相值次覔诗为赋长韵
　　君不见岷峨春雷江发源又不见楩楠秋风叶归根时中两字万物具他说不出吾圣门挟书来就辟廱试尧舜君民得无意鳯山梅隠屋数椽区区无乃太早计渊明出办三径资初不害结松菊知今君意与梅莫逆岂梅亦具幽独姿梅虽花早实亦早早恐少年迟恐老青春誓不易嵗寒归伴梅迟梅却扫
　　夀陈龙图
　　参差鸳瓦封清霜玉虬荐瑞初腾骧三山一夜应图防晓来沙碛堪褰裳莹煌防户挂弧矢瑞气氤氲结霞绮帝令来作金鼎和趂得寒梅雪香蘂精神照座如神仙滔滔挥翰倾河源杜诗韩笔继骚雅鳯髓鸾胶家世传皇皇辔骆辉乡国春逐霜蹄满南陌禁城龙阁俨图书班近天顔还咫尺泥书细札九天飞好看锦衣防衮知亨时得路方平坦沙堤荦错黄金羁年年爱日回南陆庆夀阶庭照兰玉南陆仙翁识姓名星官曽见刋琼箓
　　赋马漕桂岩【并序】
　　广漕马少卿于宴坐前叠石为山植桂映焉潘帅书桂岩字掲之
　　岱舆山峩东海头招摇山峩西海陬两山相望防万里月桂满巅花长秋罗浮山峩南海岸道取东西盖其半衔种非资化鹤功谁其有力移此粲广东使者富民侯函丈虽余清幽眼前开辟一混沌墙角峥嵘小罗浮侯睨罗浮吞八九摩挲缩地挟山手雷霆骤下震以惊赑屭争前负而走罗浮故与蓬莱连蓬莱新与罗浮迁琼瑶古木叶覆地玗珠老树枝参天花环实娜涵沆瀣天上那知在鼇背炎州浸作广寒宫鲍肆薫为香积界元戎大字蟠蛟虬扁椠为侯掲殊尤一丽山氏一苍颉幸自同与造化游何当同与造物休
　　寄题刘汉英双清亭
　　玻瓈横眠苍玉立不容朝市一尘入鱼泳鸟飞自荐扬舟徃车来谁收拾主人潇洒宅一区子弟何师受何书马迁史里万古具张说诗中四时俱诗编史帙一闗目姑掇余清清氷肉床头拈出周易读更悟太清清蜕骨
　　又寄题双清亭
　　浑沦一段轻清气天收不尽归于地凝者为山融者溪擥之可使凡骨蜕主人着亭溪山间心与溪山相徃还市朝有欲叩以事鱼鸟不容入其闗
　　题吴季章挹秀堂
　　造物鼎开新画图江蟠前后山负隅一尘不动鸥出没万变无心云巻舒主人倚坐扶栏立太清之气交相袭风烟席上毛骨醒文字肠中星斗湿说诗论史功日新江山怪见无精神笔头收拾珠玉去防为酸鼻河伯颦填胷自有真潇洒沃眼更何须外假景饶眼饱欲著书书成勿示斵轮者
　　淳熈丙午夏陈伯英为知己入广为幕賔暨秋仲翩然而返取陶渊明归去来中语掲其游息所曰载欣予闻之托于琴为赋连韵
　　伯牙家有焦尾琴朱弦长挂窻壁隂出大都邑初何心直为钟期旧知音玉轸调罢不自禁声谐匏土革木金试弹一曲万籁瘖动荡南风鼓精祲长养余恩到鱼禽齐娥赵女秋夜砧怨入离鸾别鹤深转调忽落思归吟元亮归欤故丘林粉黛候门玉差参卓氏心挑泪空淫铁脚岂受魔女侵抚玩无弦喜不任羲农遗意外寻阿舒阿宣立森森大孙倚膝小捉襟上百千夀酒再斟烂醉欲眠不脱簮大槐宫里无升沉醒浮烟浦登云岑髙山流水吊古今墨子从今突长黔
　　寄题刘渊甫可斋
　　君子无莫也无适圣人无固也无必行藏视彼时所宜去就惟吾义之适吾道难莫难于权其惟孔子为能然胷中还未有孔子宁堕于偏勿求全愿为孔子可斋志四可犹须省三未孟子何当周文王鲁男善学栁下恵递呈余干郭主簿子敬【时子敬摄广东帅舶二幕先余解去】
　　谓吾多可失之杂与人连甍或莫识谓吾寡合失之孤与人倾盖或莫逆南来岂是无过从一见如故髯簿公文章未始要着语造化莫能与争工半生蓬首黄巻里不如畧欵习凿齿须防已幸复明年咫尺犹思况千里羊城虎城任仃伶梅岭不遮梦逢迎陇头梅月向人色户外清风敲竹声汉廷用少公垂老在我者大官无小余干县古簿书少赤子被圣厮儿扰余功始可到鱼鸟了事犹痴仍不了笑人莫更为人笑我住巴山木之杪急足徃来数晡晓贻诗勿惮相揉矫吾人能有防同调
　　题叶英州清白亭
　　一元之气天得清推为覆焘万物生四时之色秋得白推为揫敛万物成清白为徳盖如此我公何独取于水水生于天落于秋妙与万物为终始公家清白世所无俸余仅有数巻书归欤宴坐故溪上此心洞与溪水俱取譬于水公之迹胷中公固有虚室清白一自虚中出清至表表白画画上少能容下多嫉更居以浊守以黒始与造化相出入
　　入广丰仓领米书所遇
　　创意入仓稽斗斛乃逢两鹤三头鹿意者殆天假其衷怜我清髙堕于俗翛翛两鹤雄与雌三鹿牝牡连一儿本生自有山林在安用来逰城市为出山入市已失脚况傍官仓疑更错口与身为没齿雠心因腹作终日恶我归径欲追乔松尔鹤尔鹿来相从一为先驱一后从共驭元气骑清风
　　代人题琼守归疆堂
　　前朝列圣规模大雨露涵濡山海外椎卉之民半冠带恬不复他余百载前守诸公方略偏籓篱漫浪耳目前版图之地半尘嚣恬不复谁余百年白囊新报潢池防诏公借我海南重金鼓戒严曽未动汶阳田已归禹贡功成不居颂者谁乐石虽坚有泐时亘千余里儿童知牢不可解去后思归欤更了中原事抵掌挈还河朔地竹书不尽帛相继回头今刻公之细
　　乙巳正月过英州买得石山
　　吾之好石如好色要须肌理腻且泽真成入眼轻连璧吾之好石如好声要须节奏婉且清真成入耳轻连城闽淛江淮随牒去岂无一二石佳处终之难得声色具飞蓬今始转广东英石不与他石同其色灿烂声玲珑小山突兀百千重万钱得之归自奉稍闲更为山作颂
　　丫头岩
　　婀娜江南大小姑大姑从儿小从夫丫头如许尚从母学绾云鬟撩月梳谚谓女生俱外向丫头非有难婚相来壻曰赘嫁曰归固不敢请岂无望云鬟乆绾行且笄长成不似从母时拟学小姑嫁夫去又恐夫荡去不归夫去不归安所仰终日望夫更惆怅不如老死作丫头庶免春闺恶情况丫头休强笑望夫世间梦想俱是妄
　　题李克明依緑园
　　主人不制眼之欲买断江天犹未足更开两岸小乾坤而种十州灵草木江中照见花木真诗中传出花木神片言只字畧防化四时六气长含春梦草未终俄梦蝶栩栩羲皇上头客未觉身居安乐窝那知园是华胥国
　　赠别石首尉胡廷直
　　士之所忌忌无末吾已与交不轻絶士之所贵贵有初吾未与交不轻结嵗在戊申九月间中都始识胡廷直经史子集蟠屈胷甲兵钱谷澜翻舌好贤先主未顾庐负气买臣犹诣阙姑调南昌一尉归斗升可养子真节余功奋意笔砚间解后撙斋谈不辍烹茶畧与论源流秦未焚书道先裂学统况成八代衰向之裂者殆磨灭纷纷唐士学古文仅仅韩公得真诀口传心授门人谁刘义皇甫湜张籍十人摹仿九失真诀中妙处容有说射御书数学发防忠孝友悌士归洁探防犹要善扩充持满不妨徐发越江出岷山根本殊风行水上波澜别兹其为诀不亦真韩公所秘吾乃抉君归防绎细自参闭门造车出合辙更防兰台大声华何如麟阁小勲烈卫霍傥能恢土疆渊云当为勒碑碣时有卫霍无云渊于汉徃徃未为缺
　　浯溪【有序】
　　元次山颂刻于崖至本朝熈宁数百年无异论一经黄鲁直出意着语来者徃徃更相黜陟绍熈改元四月二十有四日庐陵曽丰至止按经据义防二公意而一之所以全前修解后纷也
　　千古一碑得人爱来书碑后防前辈相颉颃甚曽不饶自混融之了无碍太平天子狃开元驯致马嵬悔何逮桑隂未徙宗庙安储皇功岂不云倍君父恩重臣子轻功至弥天皆分内灵武犹言权济经京师何忍小间大南内起居不遑安西宫晨夕无聊赖不没其实豫章公言者无罪闻足戒元结但持归美心为尊者讳谁独怪归美为颂刺为雅四诗义各有攸在一出春秋雅颂中两忘人我是非外朅来独招莫逆魂樽中有酒聊一酹谁能更解未艾纷石上有壁聊一疥
　　寄题左叔寳昆仲松竹书院
　　南窻晃朗宜春夏松竹与君为大雅雨杂伊吾声洒洒劝君读书无苟且北窻窈窕宜秋冬松竹与君为大忠风杂伊吾声沨沨戒君读书无雷同竹生受虚松受实根气性天道之质他人见疎君见宻一薫旧染百俱失风两不移君读书由松之实悟竹虚回首书皆糟粕余一真超然万物初松竹于学机相触学成终不负松竹拔地摩天立于独逃独归羣成更熟
　　题冯行之双溪书房
　　鴈峯之水蒸若湘虎城之水贡若章双水朝宗气浩浩诸生读书声浪浪葛溪支派小双水冯君领防水之理东西决流二本非左右逢原两端是开窻观澜参浴沂涵泳无徃非圣涯水哉水哉不尽意归欤归欤有余师
　　寄题刘永年桂堂
　　四时之气秋气清月之掬之水中精四时之月秋月明桂之掬之木中英沆瀣蒸开黄烂漫分是羣仙清鼻观君家谁防术之幻乘夜入月移此粲防风透帘日透窻老叶防缥花防缃翁在中央季在旁读万巻书字字香颤阏四开香入体薫融人欲发天理鲤伋防参贤父子传芳后叶殊未已一枝五枝聊自诡郄家窦家勿相侈刘家正恐不免耳
　　题龙洲书院
　　西昌有洲龙屈蟠爪牙润泽鳞甲寒桃花水肥意腾跃似欲上与青天干西昌有士龙变化云可以乘泥可谢胪传未放雷鸣春诵犹挑灯破夜作成况遇今赵侯萤窻开处吞龙洲儒风相髙踏鹏背士气自敢骑鳌头县前洲觜年年长图防防当应如响鴈塔固无过我前云台更要在人上
　　寄题仰止亭【并序】
　　东莞董鹾郑君少修文业壮就武阶鹾烹余暇追寻杯渡故迹于其山创亭曰仰止志屑洁也撙斋老人庐陵曽某推广杯渡学为诗以充君之志焉
　　庐陵江浒路穷处舟子不容仙子渡岂意一篙落手来而资双足凌波去睥睨大海如江然杯渡佛轻篙渡仙休负知津惟我是且从登岸防谁先杯渡之杯人所怪大块中含防沙界或云芥纳须弥山细视芥焉杯则大彼细莫细于一芥一芥要之犹有内彼大莫大于两块两块要之犹有外内外相形费融防未忘所仰亭勿壊吾细无内莫能碎吾大无外莫能载细大相融亡罣碍何仰之有亭可废
　　岐竹【并序】
　　庆元三年季春之月猫竹擢萌于所居之干维出土甫一节别为霜晕连旋而斜上者四复为节者三韦为寸者九盖一苞也忽岐为二日夜长苞税而成竹小大不能殊以分卑髙不能殊以尺观者噩然类曰瑞或曰妖予非博物士莫别也姑从其实目以岐竹既为之铭并赋以诗
　　汉关之茅茅之英丰城之劒劒之精双茅双劒龙变化一隂一阳数生成我家穉竹老龙殻中而岐之相犄角玉爪蚪为天矫枝金鳞蜕作斓斑箨岂无他处生干宫震象为竹干为龙震吾知是干之变竹谁谓非龙所钟潇潇声韵苍苍色余褒二主残精魄不受氷摧直养刚无容尘入虚生白夷齐坐防万物流不负知音王子猷半夜葛陂雷雨作二疏欲去终难留君不见震为龙又为竹竹又为龙防翻覆学人笑问玉版师孰是本来真面目
　　勉王尧章归【并序】
　　王尧章后余一年入广东两试不利余归三年得邑西广尧章踵至又为后科计未决复东赋诗送行勉令且归
　　君气如雕不受韝君才如骏不受辀摩天厯块少自许臣视文潜雌少防塲屋小铦大还钝掇第未酬方叔愿二炊无日足斗升一掷有时轻百万买臣一出今防时非取富贵誓不归倚庐固秃孟母髪织锦更颦文君眉鳯雏知我君之友相属逢君试相叩岂有五年山上山未尝一日口中口
　　送陈次毕刘徳钦王才卿赴省
　　梅花争送君出乡兰花争迎君入塲两花之意岂不厚非与喜机适相当集英对罢燕闻喜红迎紫送余桃李问燕无恙相识初与鸎莫逆半酣里中年得意非少同未老更下不朽工气驱万物挫于笔舌挽三江吞以胷
　　题安子承读易堂
　　卦辞爻辞易之注孔子读之悟其故彖辞象辞易之疏孔子作之志其悟悬知孔子大悟时太虚中不挂一丝与易为一自不知奚以卦辞爻辞为渠无孔子大机械所恃嗫嚅三尺喙象彖爻辞从领防其如犹有卦辞在诚使时习能絶编安知日新不忘筌着脚还超九师先回头更勘三画前
　　送广西经畧应寺丞被命改除归朝奏对
　　蔚林妖血扫已除桂林剜肉补未苏玉清帝右是顾金华散僊南其驱下车首问民所苦踊跃近前争告语醋缗苛敛重伤农醝钞抑敷良困贾小断于独大呌阍一呼痛拔百蠧根连营坐卧老将校万里耕桑长儿孙足醉于湿殊未醒奏函频以中州请十行洒渥下九天两踵腾辉轻五岭五更黄道烟霏霏追随列宿朝紫微三寸舌沃万乘渴一一编摩为野史
　　长至夀广西提刑吴大卿
　　无量夀佛今夀皇家传室授不老方九转丹砂一仁念函四大海为夀乡仁气所覃莫非夀椿松鹤不足当三公九卿百执事一时幸防俱遐昌公于九卿盖其杰向独年少今未苍嵩岳尼山吐符日长虹失色归文章骨相岩岩松梅竹精神凛凛氷雪霜黒精青女杀气重终握斗柄持天纲十年伏骥起北漠万里飞鸾度南湘掌中名是风宪笔实与万物为春阳二十五州人所祷万口一词夀而康君不见夜来南极星转芒又不见朝来南极日转光日星所防有所应西州耆旧循南荒百神奔走翊诞庆万象森罗印徴祥南人耳目习南事夀公之意何以将南极从古星不老南极从今日夜长
　　寄题閤皂陈元礼苍玉轩
　　道山飞落江之濒山中草木海上春鸿蒙盘成碧树势沆瀣蒸出琼芝津辟尘有许犹未惬更着千百青璘珣两三也足况千百后土不自珍其珍从坤受质外负直与干同体中含纯表里洒然相肖似亭亭物外佳主人鸣佩琅琅夜步斗握圭挺挺晨朝真音韵危峭压霰威仪峻节排风尘巻班归洞门不钥世间望之自逡巡辽城翛翛鹤有道葛陂矫矫龙何神主人与客俱变化同为玉皇案头臣犹余栖鳯未僊去不有冥鸿孰情亲
　　题陈晋卿頥斋
　　鲲鹏振翼初九万楩楠归根终数寸穉须有发老有收养之各要适其分三儿诵书翁卧聴生涯固有何所营功名羞从竒道取文学厌与时人争谁揭此斋函二意翁养其恬儿养锐今虽异养后同功一本庄椿三郄桂免解进士应致逺过晋康见谓以上文字而忤诸权要聴读藤州十余年得防自便赋诗赠行
　　钱塘江涌千万竒收为词气吞虹蜺敢与九关虎豹违蜂芒虿刺攅一时或疑宜州城上人不归桂林山罗千万怪收为诗胆吞渤澥敢与九疑魑魅对瘴蛮烟鏖十载谁料儋州海上人犹在一尊三酹古藤隂少防陈矣君日新还过韶石闻舜琴混融竒怪入古音韩子老来潮阳归后固自文章功更深何当道徳终不负初心王元賔之子经纡道过我晋康临行赠别
　　乃翁于我松梅竹之子于翁芝兰玉蔼蔼薫薰仁义容便便坦坦诗书腹向来相访鲁东家今来相访洛南涯饱参禅觉一宿别精进射功三年差家传自许已跨灶庭对相期毋媚奥马蹄厯块且徐行鹏背负天终逺到
　　邀肇庆府卓司法杰
　　吾性太率故多可吾调太僻故寡和门前屦满率所招榻上尘生僻之过生平交际二者间燕处官居长若个斗升新幸饱自聊朱墨素慵闲亦颇客来未始不相迎问无恙外徒黙坐与君倾盖辄破愁终日对谈至忘饿骊龙颔下无数珠仅容窃拾二三颗江山句里眼何髙金玉性中天已大雅挟承明金马资来为郡掾得无左苍梧水口緑一湾紫石岩前青数朶其间风月分外清公余足以供闲课万古一语思无邪道尽诗家大关锁大川三百小三千源委吾须俱勘破下从乐职泝商那上自国风沿楚些江西社冷况岭南喜得君来与磨磋谢安不笑贫家风相过当更具茶果话到更阑不欲归徳公徳操同床卧
　　广东黄漕岩老改除广西帅过郡送行
　　乆酣蓬岛饱瀛洲他水他山何足游郎宿自闲朝北极使车谁枉指南州浩浩汤汤广诸海无人能与相融防天遣公开东计台防融诸海新诗内竒竒怪怪桂诸峯无人能与相防融天遣公开西帅府融防诸峯古文中进衣怱遽吾民事退食从容吾道计诗文平淡潮栁州公则视之为末艺包笼天地孟轲篇收管山川马迁记仰观俯察易象真更勘画前精入神未为三公効燮理先与万物归弥纶事非战国而来事人是羲皇以上人道人彭永年来番禺过访相约归日游阁皂
　　雅性苦无他嗜好山之佳处吾皆到江西山半入诗中防检怪犹无阁皂吾家十世江西居南来始得阁皂图垩文横斜水曲直煤汁浓淡山荣枯燕闲指顾图之上神游满意酬心赏已空沙界无大千那信沧溟有方丈诗仙徃来白云乡惟沈廷瑞伊用昌画帘巻舒纳夜月金鼎开阖吞朝阳两篇之外有余景孟阳摹冩得要领【陈孟阳有赋阁皂诗】或云图是无声诗犹将梦幻对泡影撙斋或是武夷曽道人未必非老彭相逢恍惚似前世一笑舂容话长生大道一成百无恐仙家犹被死生动逃刼莫如徐佐卿山行未免飞矢中道人词诎不敢譍殷勤约我游青城横江孤鹤飞且鸣便是道人出相迎
　　参政翟公之孙东广机宜徳逺恵书若诗以能问于不能乆之愧虚盛意敬赋古风谢塞
　　髙庙中兴初十年大参内制余百篇心声之发动遐迩手泽所存传子孙得其传者孙之嫡参自道根至枝叶一元生二二生三万特取千千取百诗书其髓易其精左右逢原笔纵横公先闻道非后进我后获仁岂先生知津问津盖有得教玉琢玉其何名玉虽不以石作使以磨易磋亦其理春秋以来有师承博约之外无宗防风行水上旧为文雷在地中新复礼
　　赠江西瑞上人至南海袖诗相过
　　六祖求衣从岭出六祖得衣从岭入半夜抽身不露机凹头解担犹留迹上人家住江之西仆仆而南何所覔雅意真成为衣来衣已不传那可得假令为法不为衣江西自是大法窟挑动上人熟机关潮音激越箭锋疾空还即色色即空佛便是心心是佛心源一了千佛空底用区区祖衣鉢达磨大鉴无两身震旦天竺非异国眼髙海仅小泡浮道大岭才防沫结徃来始不计东西出入今何问南北要知飞舄杖笻因直为翫山观水设钥无一勘不同观翫之中容有説山数须弥水西江须口能吸芥能纳吸犹不尽纳犹余未足与谈上乘法南海水况多于江上人无口若为吸万一犹有口可开我先剉断上人舌
　　清江何子发自荆湖宣抚幕客罢归道出晋康为投诗索报勉意塞请
　　南北新来寻旧盟江淮襄汉又休兵召还开府诸元帅请遣防谈防老生指上琴声忠愤激腰间劔气血寃腥君不见老范相知小相沮横渠自反髙自许三略六韬付掷捐中庸大学归含咀未遑尽发千古圣道机犹不失为一代士宗主
　　夀广东提举韩判院
　　君不见天上之老人夜夜増芒烂如银又不见柱下之老子年年换骨轻如纸辟谷餐霞得长生老子前身老人星我疑公亦星之精精神虽实骨枯槁老子区区似徒老公生富贵老更好初随鹓鹭翔中都一麾一节今南驱为溟渤中有蓬壶雅懐信在蓬壶岛非要琼芝与瑶草公原自有长生道藤床纸帐二十年上至泥丸下丹田孰非可为地行仙十月十日祥云冻贺客休投鹤颂倚云自伴寒禽哢【倚云亭名】
　　陈删定日华除广东宪取告中志深攷古之语因扁斋曰考古斋
　　东都有人持汉斧南国无人击周圄未从刀锯宥者三先即桁杨聴之五五三异念同一仁圣贤典故公日新心从仁上勘得道笔与民间防为春百未试一刑防厝忘其劳绩况恩数天语疑由公出然公心黙与天通故持平已遂留何须责难未了归可图课效九章三章外防心千古万古初剖斗折衡还未可非緜蕞莫矫丛脞结绳之外画冠余作古幸无嫌自我
　　贺徳庆陈倅生朝【光祖字世徳本贯兴化军二月二日】
　　无伏无腊壶中天不烟不火壶中仙壶天固自逺世界壶仙还自结世縁昨夜壶公山外望壶公驾鹤随仙仗逃身下降唐谪仙袭姓前生汉丞相四时之气春为冲诞弥况在春之中一段乾坤竒特意三朝文学老成风通守通班盖其寓泽民致主酬吾素收拾平生尘外逰追寻畴昔壶中去春秋过隙了不知甲子循环浩无数壬戌仲春隆庆因老留上蓝与琏老徃还余续后至相过浃旬言别
　　山立堂堂古白眉一龙一象殿江西春秋多寡弟兄是朝暮徃还賔主谁藤坐蒲团邀二妙其间着我成三笑无夏无彞迹自融不儒不释心相照逺公送出如欲留陶令辞行如欲休殊觉上蓝今胜践少分前辈旧风流过南安接孟使君辞警防多矣复承遣持追恵诗遂足度岭所赋梅还谢万一
　　坤元分气谓无间南崖北崖才尺寸地寒地暖差之半乾元分气谓无颇南枝北枝能防何春早春遅差尔多我来幸未全失防南枝早退不留迹北枝晚出犹防色惊见北枝问南枝寒香羞受时辈知随清风入孟郊诗诗之视梅类髙致孟之视诗浑细事至大至刚浩然气其诗拔我尘埃余其气充我情性初吾自觉吾非故吾







　　钦定四库全书
　　縁督集巻五　　　　　　　宋　曽丰　撰五言律诗
　　晓行
　　已离南康县不知何处村荒郊霜洒道野店犬应门市尾人声閙津头水气昏云开双髻出髣髴月梳痕
　　暑夜露坐
　　出坐日初曛归眠夜欲分竹浓犹漏月风横不容云雾露气相薄星辰天自文更深羣动息地籁可堪闻
　　灵洲妙髙台
　　水心浮出石洲背涌成山草木仙家种楼台梵氏闗全输缁衲老长与白云闲隔岸风烟好终嫌是世间
　　送曹伯髙二首
　　绛帐横经后青灯曲几前酒杯间留坐茶椀几忘眠虚受口三益平反诗十愆未阑宾主意相约更明年笔研为谋左风霜与嵗濒犬呿如不夜鸡噤似无晨杖屦唤行客衣冠辞主人愿言偏强饭涵养窦庭椿
　　管文彻通易学
　　世业余方册生涯只短檠韦编闲里絶髀肉暗中生憎逹终难免忧贫似不情诸公题品价自可比连城
　　书张必逹诗词巻首
　　诗写水云真词传花栁神溜脂松濯濯凝粉竹津津色者空中幻声其寂里尘愿言收视听其细入无伦
　　春夜感物书怀
　　閤閤蛙鸣夜嘈嘈鸟语春物情犹任理世事岂由人时自有迟速道初无屈伸圣贤得贫力吾恨不全身
　　出郊
　　晓欲晴还雨春疑蚤又迟勾萌麻竢命颖拔麦乗时水有浮天意山非入俗姿野人逢野景相爱似相知
　　触兴
　　山向南逾秃江归下转清鸟那容久立鱼不及潜行云外鹰机动沙头鹭意萌信为吾道计切忌太分明
　　路见
　　防途羁况恶触鼻野花香买酒行如失搜诗坐似忘不能为醉圣宁敢放醒狂家圃舍风蕋无聊秪自芳
　　题谌氏奉先亭
　　大恊龟畘兆新城马鬛封雨余生乱草霜后拱孤松泣酹春秋酒颦撞旦暮钟若无翁仲在谁鍳答恩胷
　　飞蓬自解
　　有底重安土若为轻徇流羞随草木腐乐与汗漫游凡是性如水固然生若浮勿嗤吾潦倒天地海之沤
　　题曽见卓时思亭
　　自幸知韦布相期到庙堂一朝天夺鉴千古地埋光春雨松凝郁秋风草委黄徳公三酹罢顷刻九回肠
　　夏季宿省前董家楼
　　明朝从伏末今日幸秋初御阁斜阳里天沟小雨余风吹尘陌静月照垩窓虚一枕三更梦清凉意自如新淦陆伯仁过我钱塘逆旅中漫出诗编辄蒙赏音敬赋短章相谢
　　自从删变雅谁复许离骚顾我知音少逢君着眼髙江山成疾锢笑语破愁牢勿浪相防切姑从痒处搔
　　庚戌三月赴官离松江道中
　　好风消雨郁恶水长泥淫戏哢莺饶舌狂逰蝶放心枯萎青未了红紫老相寻物与我为一嗟余只自瘖
　　都下卧中
　　屋密风传令窓虚月漏明九衢朝马动四壁候虫鸣街吏髙呵道衙官急杀更人行吾尚卧自分利名轻临安主人出氷块佐饮曽簿严宰同赋
　　久在京尘里仍当伏暑中眼逢银色界身落水晶宫有客清相似无人白与同雪儿不可作随意酒杯空
　　潮到看人发舟
　　潮信犹为小风声未至雄船轻争向上江阔敢当中持后柁宣力当先帆用防区区篙橹桨罪与素餐同
　　候潮钱塘渡
　　眼厌纷华久身离阛阓初市声方较少春色况犹余海沸如中热山浮若内虚坐穷消息理万事付乘除叶丞相之孙潜仲后余至中都同馆相与谈易累日先东归敬赋诗送行
　　客里幸相逢青灯几夜同笑谈机械外操履准绳中学问闗宗旨功名袭祖风江船不吾泊遽载易而东
　　感梅
　　浪尔逢时早终然受命孤性便行所独物忌与之俱巢许耳难浼夷齐肠莫污十分要相称太素可为徒
　　腊月被檄下豫章至南安简曹宰
　　拥卧听衙鼓传呼辍坐曹庭前人迹扫门外市声鏖馁立鴈行少寒歌马骨髙宁教循吏传书拙不书劳日月迎春急江山送腊愁嵗穷犹被檄途逺更乘舟家累已相逼官身那自由欲从公款愬公更郁眉头
　　穷冬长途触物遣兴
　　蹀躞牛归栅翺翔鸟认巢垂云低暗水倒影上明梢春岂有偏意梅无未破苞吾心已忘物聊与物相嘲
　　赣东江
　　兀坐顺流中吾归与便逢窑家俱瓦汲滩户半机舂艣作伤春响山为媚客容江鸥凝不动识我旧行踪
　　泷冈
　　堂堂马鬛封清淑鞠其中庚戌嵗行逺熙宁恩数空石羊委荒草木鹤矫清风吊古凄相慨苍然十八公
　　十六日立春舟中晚眺
　　风住帆维软人齐艣响匀津桥横汲具岸树挂酤巾乱石知何处孤蓬任此身三叹谢陈嵗一笑接新春
　　出防昌峡
　　石峡侵寻过江流次第平篙人轻去住船势任纵横穏不妨危坐忙犹得意行明朝従起晚但要到州城
　　舟宿防昌十里间
　　石是洼樽様山如土鼓然空犹余树木了不见人烟办治岂容缓拊摩那得専意中无限事夜半不成眠
　　饯赵提干次李彦中韵
　　解组图南日携壶贺夏时三杯几絶倒明日两差池足迹随蓬转颠毛与雪期我愁行未得更赋送行诗防昌号湘江江岸有小岘亭癸夘六月与瑞金吴丞饮其上二首
　　湘水欠湘竹岘亭非岘山休论真胜假且幸冗偷闲眼底方尘外阑干更树间哢禽如语我剧暑未宜还占断江西景临川拟岘台今犹千里隔我更几时回幸此亭相似非公坐莫陪古今随水去风月送诗来
　　题南康吕丞哦松轩
　　位嫌旁见逼权忌暗相侵李下无留迹松间可寄音不平风吊古无赖伤今尽数归君律随机冩此心
　　吊落梅
　　佛来非堕有仙去岂超无宁可死归洁莫为生合污出余纯白在入与太清俱百世下回首髙风立懦夫向察推士仁檄至防昌赋所怀呈二首
　　文简家风淡芗林句法清今能传几世君复拥全名犹及识前辈未尝轻后生崆峒风月里许我共诗盟若此溪山恶其他州县无岂期公肮脏而为我驰驱钱谷岂余事音容非故吾使君如细问为道费枝梧
　　隆兴贡院呈彭国夀
　　名士江西少广文胷次髙欠人扶此道得子慰吾曹学问揉圭角功名添二毛宜春文艺传他日蜀王褒
　　再自隆兴还游至徳观
　　水眼通三岛波心涌一峯两崖悬石稳千古怒涛摏呵劔敺游蜃鞭雷起蛰龙仙人有余量事了岂留踪
　　与邓继髙望沙山同赋
　　先喜见沙山俄藏靉叇间云非夺吾好天固与人悭未遽清风起何当旧观还峥嵘终莫揜兹且听潺湲
　　月明复翳
　　大镜为谁圆非昭莫破昏澡身翻渤澥辉徳掠昆仑有狗疑相食何虫欲见吞光明法眼藏防涴不成痕潘宰孟的见余三生图诗广一篇见示再赋谢之
　　担水谁家渡牧牛何处村未能逃刼数犹是弄精防毛颖含云冻鵞溪帯雨昏强従泡影里摹摸去来痕
　　赠顾君美
　　三命何如李五星孰似袁目前谈者众足下悟其元归养老和病看耕田与园他无可推步君往扣侯门
　　赠游子信
　　可言诗已矣多学识之与牛尾繄经始羊肠殆绪余江山开辟后情性浑成初机械相融处真诚可起予孰是文之用兹其道所藏典谟书浑浑鼂董策洋洋唐宋建长防韩欧蹈大方过庭诗礼次归更议其将
　　复用韵呈黄教授二首
　　程子轲而下韩公汉以还彼非孤所上人莫夺其间死后虚名满生前实效悭如吾谋向背其决不胜艰有底杜陵语不惊人不休笔端非外铄胷次有天游自发人三叹而销我四愁忘其舒若疾何适不犹犹
　　自豫章还赣至万安始得风
　　解缆将逾月归帆始遇风只消三数日能得几何功天意非相简诗人固自穷江山清絶处吾享亦吾通
　　秋途暮息
　　宻宻初秋雨防防欲暮天牛羊争欲下车马敢求前蟋蟀挑孤咏梧桐搅独眠反身无一事梦到汗漫边
　　别林和卿
　　夜榻无髙枕秋灯有短檠嗜书如女色献赋若金声岂是长贫者何其太瘦生功名犹欠子子不欠功名甚矣身如幻加之迹若浮妙山孤倜傥良友贰遨游水挟月涵夜风推雨郁秋物来吾不拒随件以诗收
　　解任登舟离胥口
　　挈挈离胥口骎骎到峡中江平无骇浪船稳不惊风逆水従难上兼程与易同家人解吾意呼酒犒篙工送参议刘仲洪就京制置辟入蜀赋二章賛其行
　　蜀屈严君子先声到防惊幕中添老杜闗外得长城渭上屯田便山西买马平愿言賔与主无立小功名江西清絶处频赏厌还休快作坤维去闲为丙穴游百牢山倒抜三峡水横流未有人收拾公其与笔谋送镇江张禹防献边未报过建康谋辟
　　边上事千种袖中书一编曳裾逢白眼骧首隔青天又辍安刘手而撑访戴船严公犹欠士应辟老诗仙
　　至汉滩访陈梗臣
　　雨速荷团碧风摧麦摆黄又容春白过谁使我干忙杖履谙同社江山骇异乡醉谈平日事嵗久不无忘
　　送管长源之子光祖往谒周益公
　　齿徳两峥嵘严君汉伏生朂哉恢学力行矣赫家声一代道宗主三朝人老成金箆容刮膜管取眼増明
　　送中书舍人郑恵叔入国二首
　　北籓轻用武西汉重开边币帛毫芒费生灵百万全几驰衔命使今辍判花员専对从容道君王正乐天万里出疆车驱驰过故都离离京国黍猎猎塞垣榆城邑坚和脆山川迳与迂要归奏天子潜笔写为图吴必显欲逺出谒故旧愬情悃赋二章赞其行
　　灯火头防垢年华鬓茁丝诗书犹见负韦布未相辞有处可弹铗何愁无置锥丈夫行止计不必问妻儿贫宁少壮贫贫到老难禁儿女婚姻逼风霜疾病侵令渠看白眼见子亦寒心况是旧相识人人义断金
　　赠五行家董季谦
　　奴侯千户屠沽禄万钟书生无此望造物不吾容渔钓其清职田园乃素封烦君试推似天意合相从坐病不及赴少卿罗春伯登楼观雪之集因成小诗驰呈兼简何同叔判院徐用之帐干
　　饱送歌眠美寒添兀坐愁従雄容有酒访戴岂无舟怯出风前立妨陪雪里逰想余盐絮句题遍仲宣楼
　　续赴罗少卿饭
　　孤吟成锢疾旅坐失牢愁昼气溟银海春风拂玉舟诙谐狂后出汗漫醉中逰已忘行蔵事従渠自倚楼中都邂逅新崇徳宰范绳之为同馆着语赠别
　　文正三槐宅延平六桂家芝兰含露秀雕鹗着风斜螭首终簪笔河阳且种花乗时长得意毋忘夜分茶
　　秋日途中
　　祝融辞退舍少皡出専权清气露之独杀声风所偏林凋光漏日水落影澄天每出皆秋季与秋殊有縁
　　甲辰婺女道中过重九
　　节到重阳日身为千里人半痴黄口子多病白头亲熟浸菊英嫩轻挼茱糁匀旋沽深巷酒强饮不成春
　　赴广东漕属有感
　　草木归根隠昆虫入蛰深若为吾自觉犹与世相寻江月幽人态松风大雅音红尘任相衮终不防初心
　　丙午中元留罗子琳小酌
　　送客独留髠慇懃共一樽星辰冥碧落灯火耿黄昏笑语浑无间诙谐杂不根遣诗邀月出相与答中元
　　过逹磨泉缅懐东坡
　　分野秦南海城池汉尉佗功名徒自苦寒暑暗相磨破寺容僧少枯松阅士多我来空想像百世一东坡
　　大庾北崖梅晚发
　　中州梅较晚大庾合先之已似得南气不应留北枝天工新坐懒春事故教迟蜂蝶若知道恬然不怨时
　　中元日登越王台望南海
　　仅从乾道嵗重创越王台粉牓犹余墨丹楹已上梅旧游人欲厌今日我方来老范碑无恙从头读一回乙巳中元日乾坤半月秋危台掀突兀老树搅飗飕北客眼生处南方天尽头海槎乗兴去咫尺是瀛洲
　　公余野立
　　文书聊却扫耳目且恢张海大水归往山深云退藏春雷温也厉晦月暗而章万象相闗处悠然兴味长
　　得广州俸米供给厯劵授家人
　　陶潜营五斗王绩办三升醉饱曽无几驱驰已不胜犹须糊汝口未果枕吾肱有司可饥渇休官岂不能
　　东广西漕防久废马少卿葺为签防
　　前防长贮马后閤久盛薪岂料废台治犹留延幕宾壁虫悲往事巢燕笑来人更过十年后如今迹又陈
　　暇日集越王台
　　着脚卧云室回头盖海亭水为三面白山作四围青野鸟余清弄幽人得醉听篮舆不容款徐思南溟七月二十五日为广州蒲涧节巩帅相招坐上黙营两诗
　　侵寻逾七夕次第到中秋蒲涧广南节熊车城外游杯盘收复出宾主劝还酬痛为江南饮离骚不读休石激幽泉响风排古木号离城未多逺去地不胜髙出处向来误是非何处逃安期相领畧回首付儿曹
　　五羊遣书问董仲脩
　　八面海风乱四时天气均常馐皆药物熟客只医人笔研为谋左烟岚与死濒仅从危后饱姑以健偿贫檄往校旁郡艺舟行值董仲脩来赴漕试复小舣相揖叙乃行二首
　　吾方懐檄出子恰负琴来津次俄相值船头且暂回大鹏风翼起老骥雪蹄开南斗无多避余星不是魁命为天所左身落广之东剰有南归燕全无北至鸿夜怀浑欲恶秋事半归空重九黄花酒犹期一笑同丁未上元后二日得老儿穉子平安三日得三从四十伯五十九叔讣
　　夜窓灯黯郁春枕梦交加二父随朝露余生任嵗华倚庐晨复夕占鹊騐还差为报儿曹道先收待客茶姑无忘冡妇祖未识头孙路逺徒惆怅书来得慰存冬无余谷粟春可养鸡豚切勿废生事看人饱更温罗子琳来就广漕试余以檄出至西江峡口懐古感兴两篇寄子琳后篇救子琳穷病也
　　自朝连夕去由海入江来紫石岩前出青山峡外开秦贪徒郡县粤僭强楼台陆贾严夫子千年一倚桅摹写闲泉石雕防病肺肝得无縻嵗月终不补饥寒上固诏求士谁将诗得官何如经学熟随计上长安
　　送副将胡义民到部复还广东
　　等是天涯客同为岭表官曳裾行蹑履持板立騈冠簿领无多暇杯盘未尽欢夤縁离复合烂漫醉长安
　　又
　　诵史胷飜海谈兵气拔山犇驰非得已矍铄未容闲戍开年赴梅闗趁腊还同僚如问我炊玉待春班
　　寄殿院谢良斋
　　元祐乌台士江西董白须【敦逸】节因文母立名与道乡俱【邹浩】耆旧流风逺衣冠后辈孤此公今复奋吾道得相扶稳着云霄步髙峩獬豸冠简霜凝处冷奸胆落边寒奋臂有余勇撄鳞不苦难平生功业意莫到晚年闲汨汨孤蓬转迢迢五岭来故人饶鹤髪新论凛乌台千里夜间月一枝春首梅使行无好寄书到莫慵回河鼓聘天孙昭君未出村非闗媒不善自是命难婚无貌倾人国何顔倚市门随縁幽阁里刺绣度朝昏
　　静坐
　　履嵗投正月携家到五羊清明郊外好朱墨幕中忙得病疑风土逢人问药方所传非所信静坐得心凉
　　穷冬积隂
　　将雨未成雨久霜无复霜青天方变色白日且韬光乗势羣隂逞归根万物忙犹余南过鴈嵗晚客他乡
　　冬旅懐归
　　周正曾未了秦腊又相寻风日留余暇乾坤失众隂鸟飜南至影鴈堕北来音黄落归根叶前陈示意深
　　游乌石寺
　　缥缈崖悬屋峥嵘柍亘天我疑家玉帝谁道宅金仙钟鼓风雷上星辰灯火前眼髙胷次大沙界三千
　　赠术士
　　莫办田为活犹贪禄代耕区区营一饱厪厪了余生幸脱蛇惊犬休谈戊食庚他逢豪杰士口莫惜公卿
　　赠日者陆道人
　　象彖该无极蓍龟识未然学穷精髓处谈入髪毛颠着脚九流外回头三画前屈伸皆在我造物更无权
　　自省
　　肺肝供物态须管年华眼阅世更变口谈时过差眉因公道蹙手为贵人义防检通身事都无益自家
　　静听
　　静听鸟相喧其中有意存提壶爱宾客脱袴惜儿孙气结辽城怨声衔蜀帝寃阿谁能细译收拾入方言
　　初秋夜叹
　　髣髴蟾蜍影萧骚蟋蟀声秋随桐叶到心与鬓毛惊旧出斑无数新添白几茎百年成底事揽镜若为情
　　赠髙山人徳克
　　浑沌包元气支离入九流隂阳从此有源委问谁求眼法穷山脉囊经挂杖头卜吾新筑处相伴得沙鸥
　　三山寺戱堂头僧二首
　　竹不容尘入山宁与俗交开门悬梵偈置榻解僧包不见肘生栁未闻头戴巢葛藤非我事笑语浪相嘲昼热催三伏宵凉报五更钟鸣尘外响犬吠世间闻强聒蛙鸣雨诪张鸟噪晴黎明重睡熟栩栩梦防清











　　钦定四库全书
　　縁督集巻六　　　　　　　宋　曽丰　撰五言律诗
　　端午家集二首
　　自我生壬戌于今到戊申殊无送端午独不负嘉辰裹黍金膏冻糜蒲玉屑匀末能全免俗杯酒飨家人戏纒朱防索争带赤灵符踏草仍悬艾包菰更结芦都还痴子弟半出騃童奴老病无他好惟餐术与蒲再游南华临出门书记妙莹献絶句索留题赋两篇谢之
　　诗数江西派禅归临表宗他宁无出手终莫敢当锋欠子广长舌资吾磊磈胷打包随牒迹岂料适相逢社里得诗僧铮铮可正平子今能发愿吾亦语同盟不转虚空话难归雅颂声金箆容我刮管取眼増明
　　赠五行家余舜举
　　火轮穷旷刼初度起秋毫一寸心能照三千界莫逃许吾无乃过竟此未相遭使有相遭处天其损我髙頽腊献嵗之交出赣向韶缅懐偏亲简介弟幼能
　　水出犹谙赣车行未习韶忍看鸢跕跕愁聴雨潇潇岂不欲歌棣宁无工颂椒妻儿环坐外笑语与谁聊
　　防稚周和余韵见示复答之
　　韦布穷无滥轩裳贵莫淫一家兄弟学千古圣贤心去道不能寸持身肯枉寻他年鳯鸣处百鸟定皆瘖
　　曲江值欧阳伯起舟行至封川
　　清望醉翁族防声童子科三千新奏牍百二旧山河孰是披沙者其如抱璞何世终无弃剑越砥可重磨
　　庚戌冬乘院隙谒西林寺渐老
　　下走长呵道前驱疾唤航足赢黏屦淖头羡飐巾霜涧浅桥梁废村深道路荒不闗为政暇犹为看山忙传衣今北秀驻锡小西林握手鼎相别敲门踵见寻温顔尘外礼软语法中音从此利名垢那容防我心
　　衡阳合江亭
　　经过西溪胜追寻后洞幽江形又鷰尾石势涌鳌头至止岳余气归欤湖合流酒杯饶不下千古吊湘愁
　　舟行舣韶下石夜聴
　　江响合蛮吹鸟声谐越吟仍收南郭籁并入大韶音纚纚聴于耳徐徐写以琴傥犹有余韵着语付何隂
　　衡阳西溪
　　眼底西溪少碑间北客多雪霜风日剥嵗月姓名讹后有诗堪勒傍无石可磨可磨悬絶处留勒中兴歌
　　游齐觉寺
　　筑寺依横峤开门对短汀闻之心已渴见者眼皆醒水泻鸭头緑山排螺髻青他无避地处得此可忘形不谓僧游息犹容俗往还薫炉烟缕缕茗椀雨斑斑剟坐移门外携樽置竹间小诗题嵗月多助得江山
　　游南山
　　氤氲犹积气肤寸忽层隂甘雨新来足青山旧隠深随縁酬万物闻早遂初心彭泽曺溪意亭前无古今
　　赠术者朱明逺
　　占得九流籍名为三命家逆推枝上叶翻算海中沙吾数岂其偶子言无乃夸相过勿浪说同饭更分茶五岳精华裂三光度数分人才非是少事业未之闻信道钟南气难教防北勲中原流落士物色试烦君挟术有如子那须要我诗曲江何处住全广是人知未宦中都者犹期大贵谁今言他日验人口胜如碑
　　庚戌赴官过王俊臣门留别
　　师道非韩愈门人有孟郊未投攻玉石已拔塞心茅众妙俱神悟残丈尚手抄江西盟社里他日续胶
　　秋日自适
　　燕方无去计鸿已报来期老火晨相谢新凉夜见私眈书灯可眼渴睡簟宜肌好处分明是橙黄橘緑时犹子松字茂之者庆长兄之子也有志于学颇乐从余游嵗在庚戌偕至广西谈经论文次授二诗
　　乃翁穷古学之子广家声头不容髙枕心无外短檠床头周易熟角上汉书精更得贤师友终当大有成鲤非悭授伋防岂吝传参内弃元和脚旁求一祖心能容石攻玉防使铁成金十诀先传九余其黙自寻
　　秩升得朝散告归
　　名似龙肝尔实如鸡肋然言之为下汗爱者至垂涎儿辈喜忘寐臧徒舞欲颠未深知我意再拜贺于前癸丑秋游疎山首坐玑上人以其尝在五羊相识求诗
　　达磨泉华涌曹溪水线开何从南出而过北宗来眼勘江西破肩担法窟囬少伸龙象蹋无复说黄梅
　　赠玑上人
　　幼抛南聚落晚防北藂林道貌枯中泽禅机浅处深山腰云出没水面月浮沈贾岛勘还破牢笼付一吟
　　五月一日薄暮至三水倚樯欹枕
　　皓月三江口青苹四岸边风头横立海水面上浮天隂气犹能弱阳威不敢燃夏行秋月令造物相吾眠
　　出清逺峡
　　水石三过峡江流四望平鸟经波面疾云泊树头轻晃朗天光合溟蒙海气生且停篙与桨迟速信船行
　　赠浦城星家周廷辅
　　胷中千嵗日掌上一天星河洛无余妙蓍不敢灵曽何便自旺也不忌相刑左右逢原话公卿满意聴
　　赠临川浦城昌邓二术士
　　试出希夷手偷传混沌机不容天地遁可使鬼神归为我推竒偶从今騐是非万犹失其一却更问麻衣
　　龙母庙
　　母乘干变化儿主震神通江海藩篱内风雷掌握中水居依罔极血食至无终为在扶桑国曽收夹日功
　　失题
　　嶂合含元气岩呀吐太隂崖根连地入石笋与天侵尧舜成陈迹英韶寄古音黄巢徒堰水遗臭到于今
　　赠隂阳家谢子美
　　心变掌中卦地翻天上星肩担一盘古背负几冥鹤失衔禾瑞忘食墨灵拟修方士传乞换左仙经王俊臣尝从余游己未冬访别于卢陵郡庠
　　师席我虚设道机君饱参初疑若白青卒过于蓝蚁战何伤北鹏图不日南江臯离思久烟与水相涵
　　寄衡阳尉徐智伯
　　千古南昌尉神仙人姓梅久归天上去重谪世间来照乘无人市倾城不自媒穏乘髙士毂自有郑庄推刺眼县门栁萦心家圃梅懒为彭泽住羞见督邮来借有汤行防要无石作媒吾非痴谢令自去不须推衡阳容有鴈岭表得无梅半嵗人南北中宵梦往来灯为探喜使酒作嫁愁媒莫决门句几经改作推
　　除日送龙涎香与宋评事
　　除夕风霜节家人锦绮筵舌头余凤髓鼻观欠龙涎玉饼聊分饷金炉试一燃更将国香匹何似海南烟半载随蓬转中宵送夜分酒供文字饮香对圣贤焚羡子迎偏老呼儿酌细君劝酬交错里欵欵齅炉薫
　　梅月客庙山厌润思霁
　　云漫山若没海涨地如沈人已苦卑湿天犹容众隂非闗河伯滥自是雨师淫上有太阳在何当一照临辛酉中秋前后舟行自英入韶晚与全真妷传杯
　　山色秋分后月华霜降前况方行水国而复遇晴天万象入搔首百懐归扣舷传觞非主礼聊尔胜徒然嘉泰改元季夏中澣经从武仙时尉仙袁君摄县事载酒相劳苦敬赋小诗呈似
　　道出武仙县因依识尉仙貌相交以礼心自许其贤学问追前辈功名付晚年汉庭偏用老归路在凌烟言别富沙上回头五六年试询今健否见谓尚依然効意倾新酿忘懐诵近篇尚其频记忆曽此一留连
　　渡海后自北流县过鬼门闗
　　抽身龙伯国着脚鬼门闗毎每经从处皇皇险阻间不支生所忽有立出于难顺境成人少天初不是悭久与广西帅年丈左史张舍人别自琼罢归过静江相见
　　离年稠似发契义重于山不计命穷达犹移书往还匽藩新位貌开燕旧辞顔勘破诗文处吾其得订顽直钩追古道方凿背时风得不坐三黜曽何衔五穷物情难后获天理窒斯通李绛鹗书里能无孟季同
　　檄至徳庆舟中晚眺
　　雨过山毛净潮生水面平羣鵶团晚色一鹊发秋声所至好为客其容寛作程吾痴愁不了愁亦太痴生自入南与二陆丈游知其为侍郎族也小陆丈新除钦未拜命而大陆丈丙午六月既望赴徳庆三首
　　屈指江山好南中古晋康龙潜开王气燕寝贮清香恩数优新守君王奉太皇政成归奏最小陆亦为郎郡有宣公集焚香手自翻要酬民所望许践祖之言牛岂嫌途坦鱼那厌水浑不将渔废牧亦足报君恩取道岭南边熊车相后先同时持紫橐指日复青毡契分胶投漆离情雨带烟吾穷公富贵忽废往来笺八月上澣夜与张元辅张子济小饮徳庆贡院聴檐下虫声
　　金气涵秋晚银河耿夜晴天涂云气淡月浸桂华清露坐疑僵发风餐欲冰【去声】羮壁虫不相亮更作戒寒声
　　君举再饭五峯阁四望
　　城中无隙地阁上有余天白雪重湖浪黄茅五岭烟髙楼南蜃涌大字北鸿连总是诗之具收归作画传厨鸡窜房中张元辅怜而赋诗余不能自己亦为一首
　　惊栖潜避影怯啄暗吞声似惜千金命而逃五鼎烹肋枯那便齿皮瘠不宜羮肉食非吾事从今戒杀生檄充晋康考官舟行薄暮缅懐诸幕兄
　　水作琉璃碧霞为琥珀红因依光迭射毕竟色俱空鼓楫乘秋气掀篷纳晚风长教凉似许得住南中
　　居官思归
　　有性非便閧无谋可取闲颠毛新雪旺脸晕旧朱悭槽食马懐土栈居羊乐山若为陶靖节未赋鸟知还
　　落叶自幸
　　恬受照之赐怪为寒所干摇空危自落巻地乱相翻醉雨才狼戾骄风又虎贲顾何嫌逐末曽不碍归根
　　何熈绩生墓
　　圭荜逸民宅羊鹑处士衣人才于古有天命与时违初不厌肥遯终何辞大归初终两题目君自一其机
　　有悼
　　苎麻功敏裕苹藻意精忱和气分珠树悲声寄藁砧一天无后望三纪有初心后土相知处千秋墓草深
　　挽上官茂叔
　　读书初有激知命复何营熊掌酒中趣鸿毛身后名山川揫宝气学校戛金声老骥随驹逝若为泉下情
　　挽张郴州四首
　　轻甘相润泽清苦自磨磋数矣充周赋忧哉中汉科上分之左竹公付以南柯天不憗遗意其如人望何四海郑元枢三朝范石湖相先腾鹗表自足济鹏图芝检岂欺我朱轓何负余幸而亷吏传名与泰山俱永平称善状长乐沸亷声孝史行于世尚书荐以名匪朝金马去有顷玉楼成不是文星坠文星复太清鸿渐南中掾鸎乔西外丞华途于此奋厄算乃吾乘妙学家传鉢殊科世续灯兹其有以死名死实何曽
　　挽庐陵葛孝子母夫人二首
　　笄珥初归室缫纫共起家清风依玉树和气茁兰芽送子归黄壤收名入白华大书彤史上谁谓过于夸雍雍瑟配琴诗礼五青衿四举一门事三迁平日心桂枝方日长萱草已春深咫尺青山里萧然隔古今
　　挽饶伯余室氏曽夫人二首
　　归相起家翁缫纫奋妇庸初心充四教末愿满三从己巳谿毛荐行行马鬛封断机迟后效黄纸贲青松始托得其地中伤乖所天心犹持七戒教不废三迁大本中孚卦緐文内则篇区区彤史笔未足逺其传
　　七言律诗
　　寻春触兴
　　乾坤无计啬春妍拥在诗人耳目前桃带酒容红煦煦李余粉态白姢姢蜂情落魄华胥国燕思嫖姚兜率天阳鸟独防浴沂意风前时赋咏归篇
　　登防稽蓬莱阁读唐宋士大夫诗
　　盘盘矫矫卧龙峯杰阁峥嵘龙腹中柱脚下悬危踏软檐牙髙豁巧衔空江山互以青相绕云雾时翻黒自防物态任呈千百种倚阑吾自啸清风
　　钓台
　　四百年间将相谁丰功伟绩竟何归生前有忌荣招辱死后无明是反非麟阁故基为草鞠云台遗屋与烟飞桐江自汉至今日依旧行人指钓矶
　　欲入脩门未果且留妙山逆旅书所见呈富阳大夫陈晃国
　　诗肩重与毂尘摩旁县孤村邀我过晏昼江山开辟逺晴宵星月照临多眼为幻使不由我心与空俱无复他百里一轮大圆镜发匳开幭鉴如何
　　题朱虞卿懒居
　　天不与吾山水幽却于何处小蔵修清风吾有术堪召俗物自无机可投朝市眼为方册制利名心与曲肱谋髙轩有扣北牕问人在羲皇上一头
　　题陈宗元拂云轩
　　滩西地不爱其珍虎豹文章善自陈缥节犹储何尉粉缃苞不纳庾公尘性髙霜雪难摧折气直风雷易拔伸寄语箨龙无傲主主家今有似龙人
　　与刘济叔论文
　　著书夫岂易乎云不自鞭心不防勲望道初犹未之见言天终不得而闻囿于有极非皇极槩以无文是至文万一未能全免俗宁为八卦勿三坟
　　富阳陈大夫遣二吏抄俚文用写道寓于文之意还以请益
　　道固无方实以书要于书悟道之虚雷风水火易经始草木鱼虫诗绪余万理所归为宝蔵一真之外是蘧庐俚编道欲相磋切不道亡筌自得鱼
　　前仁和郑大夫域载酒携文过我妙山逆旅中
　　过我跫然惊见君无容膝处接殷勤火乘云集下为祟风挟水声来解纷酒榼自随酣盛徳茶瓶相继醒新闻黄扉青琐从今去大防清时翰墨勲
　　逆旅书懐
　　吾生宜客不宜家今趁轻舟傍浅沙天拥云堆浮玉乳波摇日影弄金花诗中已醉那消酒饭后虽醒可废茶安得长闻棹歌里清风明月任年华
　　前仁和郑宰侨富阳与陈宰往还以诗余寓妙山得其所和诗后复寄一篇
　　宣化承流退自公优柔厌饫有新功先天堪破道牝后社推为诗长雄情性唐虞三代上篇章韶濩六经中河汾所续吾其再首録东呉两国风
　　赠五行家唐克寿
　　初心半信术家流百诺于兹未一酬一行无非占不騐北平终是命难侯云霄许我乘黄鹄江海教谁伴白鸥季主游方逢贾谊慇懃勉为汉家谋
　　涉夏归途
　　一意贪归百事忘其如耳目触吾傍女桑醉日多相靡孙竹娇风半自强蝼蝈无稽言语泛蜻蜓防念性情狂鸤鸠占尽世间拙未害云为蹈大方
　　呈吾宗茂夫
　　国初名下数三陈今代吾宗又有人兄弟已推眉更白功名何虑骨犹屯濓溪气韵姢姢月康节襟懐盎盎春奋迅发挥吾敢许穏登鸾凤上麒麟
　　髙宗永思陵
　　臣生差晚十余年八彩尧眉仅一瞻凤出未能前附翼龙归不及上攀髯山头铸鼎炉长冷湖上号弓泪满霑漠漠谷林无认处城阳烟与草相黏
　　余出疏语示陈伯英伯英勉予读传灯録诸书因用罗子琳韵挑伯英要看一转语
　　学结蒲团禅板縁黄梅衣鉢问谁传弥天北秀经三蔵旷刼南能偈一篇梦幻固知无起灭虚空安得有中边无人语此闻君至急着衣裳倒且颠
　　雨霁宿荐福寺遣问寺僧
　　松筠邀我梵王宫耳目俱醒骨肉融风雨收声禅入寂烟云敛色法归空出浮沤外不生灭从浩刼来无异同问数比丘皆巻舌舌虽不巻亦无功
　　赋梅三首
　　万物丛中要独行荣枯不爱与时争翛翛水性云情重栩栩仙风道骨轻饭颗一时工部瘦首阳千古伯夷清未言鼎鼐功犹在虽竟无功也有名
　　作意偷春破队行横翔捷出不容争窻前纳月神光白水上乘风縠漏轻违物行归亷士洁傲时身中圣人清赏音不遇林和靖也是花经第一名
　　素妃勇作探春行红紫踌躇不及争万物莫移天性淡一毫无累世縁轻雪霜得伴成三白松竹为朋免独清中压羣芳外相混有名常处以无名
　　呈张彦容
　　风月性情狂莫羁簿书今不放人嬉旧攻日课归干没新负时名入坐驰白雪阳春挑我和髙山流水结谁知髭髯能羡非穷者恐到穷时莫罪诗
　　项尧章惠二长韵姑赓前篇敬复
　　飘然逸思发于天三百年间一谪仙歌调谁欤追白雪颂声行矣擅甘泉山林新筑梦归处学校旧游愁到边回首不堪更开口相过聊复茗瓯传
　　张功甫见赠丁藳
　　王孙气习窭儒生壮嵗襟期老典刑疾俗如仇几扫迹贪书若癖至忘形风云未防心先冷水石无游眼不醒独据清髙天不忌吟边分我小鸥汀
　　直阁张功甫南湖集
　　百好何尝一徇时游心上与古相追不容万物移吾学犹得余功到此诗元酒太羮无痛快光风霁月有长思披吟不足仍含咀吾坐若忘行若遗
　　京都旅卧
　　喜得家书睡不成拥衾欹枕数寒更冲风铁板俄惊晓映日纱窻又报晴蹀躞过桥朝马响咄嗟争道担夫声利名失脚时囬首虽未能忘也较轻
　　呈太府曽寺簿
　　吾宗昌大是兰溪况在兰溪最白眉闯足鹓行初养望防勲麟阁少须时中原自古须归正上策从今要出竒公自可为萧相国求如韩信即今谁
　　赠杨持正
　　国初天下一文公子岂他杨未袭封大地江山资本领长天风雨发机锋齐门不分轻弹瑟鲁庙何当细奏镛未有可分和气处薫然煦甚自乔松
　　寿林中书【集前人句成七言律诗三首】
　　岩岩风采百工师【元綘】龙马精神海鹤姿【李郢】宫女犹传洞箫赋【刘禹锡】都人今作衮衣诗【元綘】幸逢尧舜登贤日【王令】正是臯防相国时【滕白】圣主伫知宣室事【方千】甘棠何止郡人思【欧阳修】
　　凤厯推来恰半千【魏野】髙名千古重于山【李师中】降因天下思姚宋【杜光庭】世有斯文属孔顔【陈襄】异俗已传吾父至【李师中】中原今仗老臣安【杨蟠】玺书几日来宣室【刘敞】走马传宣夹路看【梅圣俞】
　　四镇名藩忽十春【欧阳修】平生材术老经纶【王令】古来学问须行已【王介甫】曽向艰危不爱身【王珪】许国莫疑勲业大【杨蟠】倾朝共羡宠光频【韩愈】从今更觉功名重【杜光庭】正是人间五福人【元綘】
　　代人挽待制
　　盘盘胷次五车书凛凛朝端烈丈夫诡道至前无肯可危言及上有都俞熊罴声撼据闗虎鹰隼气骄凭社狐遗直莫容遗爱在王公名字与湖俱
　　崇安叶薄之先大夫易学得于天而未及传于人余窃于执事问焉幸矣敢以相期之意并赋长句呈似
　　梦与神游防自然乃翁于易发先天东周以上更三圣南渡而来第一传入室饱参谁舍瑟过庭精进自忘筌勾稽小诎论思具行侍玉皇香案前





　　縁督集巻六考证
　　第二页后一行　此首永乐大典原缺今从刋本补入第四页后四行　秋日刋本作秋意今仍原本附识于此
　　第四页后五行　无去计刋本作为去计今仍原本附识于此
　　第七页前二行　此首永乐大典原缺今从刋本补入第七页前五行　此首永乐大典原缺今从刋本补入第八页前四行　此首永乐大典原缺今从刋本补入第十页前六行　此首及下一首永乐大典原缺今从刋本补入
　　十一页前一行　此首永乐大典原缺今从刋本补入十一页前八行　怪为寒所干按干字在十四寒今下三韵俱十三元且首二句义亦费解似有讹舛无本可校仍存其旧谨识
　　十六页前七行　一行无非占不騐案唐释一行姓张氏钜鹿人行字读平声此作仄读有误谨附识
　　十七页前二行　按此题刋本作江上望永思陵今仍大典原本附识于此













　　钦定四库全书
　　缘督集巻七　　　　　　　宋　曾丰　撰七言律诗
　　赋桃李花【并引】
　　诗人大抵韵视梅而俗视桃李故梅诗最多桃李诗最少予屡为梅赏音矣今为桃李解嘲
　　根玉岭气形全擢秀霜林雨露偏倾国笑容斜媚日恼人香气上薰天禅僧悟道疑为佛渔火迷途似得仙印可几人成白业自身寕久垫尘缘
　　春风已畅上林枝况得连朝雨发挥越女娇红纯任白杨妃惩瘦小教肥微风逺送难言意乱蝶潜生不肖机本是种山瀛渚骨犹容蜕浊刺空飞
　　垂丝海棠
　　春风场里一婵娟情性脂韦气力绵外不自持如醉者中无他歉若羞然避风妃子身倾靡承露仙人掌覆悬正恐梅知固相聘含香自嗅不容传
　　春夏之交沿途触目
　　笔头纸上两无功拥被开蓬眼自空石脉直连江脉去山光元与水光通春随草木高低到气并乾坤里外充反顾有吾即无物卓然独立太虚中
　　徃年休叹去骎骎只数今年且十旬稚緑已争欺旭暑老红犹强防畸春水平似靣因风皱山逺如眉得雨颦物态到前长是笑不知物态总闗身
　　至沙溪拜六一先生墓
　　文章事业宋名臣颍上轻投未老身葛水衣冠凄欲断沙溪泉石欝空尘高山踞视废兴事乔木坐邀来徃人碑未失真公手泽中余廊庙旧精神
　　题文晋卿明斋
　　磨砻抆拭费诗书一防灵光与道俱不缺不圆涵霁月无中无表彻冰壶真机已熟虚生白幻法宁容紫乱朱照物之余时反照故吾殊不似今吾
　　余以檄出陈机宜徃西津候别余阻风不得前
　　孺子未来汜水上逺公已过虎溪头佳人密迩不相见弱水弥漫那自由非负酪奴辜玉友莫诛风伯讼阳侯明年访戴留髠日大白梨花烂漫醻
　　滕王阁
　　落霞未厌我来频一度来观一度新出没无时鸥弄暖飞鸣不禁鹊思春物华几换江如故沙界长空世自尘料得西山僊隠軰且怜且笑倚栏人
　　赠陈养居士
　　身后相多清议同大归何者是家风轻财笑餽三千客重道争祠六一公门未生苔车迹满馆无废帚榻尘空有人能继碑中实不与石相为始终
　　宿抚州之西五十里
　　逢人问店更前头竹屋荆篱介一丘鸿鴈陵风乘欲夜黄花挟雨殿余秋茆檐已暗初行饭荒垄犹遗未下牛莫快明朝入城去诗情宜野不宜州
　　入舟平流
　　危机垂跌又平过宿处扪心幸益多初月曲如钩倒挂长江平似镜新磨四聴羣动语音寂中有一禽呼字讹万念俱灰眠即熟终宵无梦入南柯
　　防昌劝农
　　官不劝农农亦耕诏书那可废常行烟霞自避旌旗色鱼鸟相疑金鼔声蝶急岂遑追梦觉鸠闲犹强管隂晴忙中偷得须防暇聊借江山答太平
　　游春集未成再赋呈赵司法
　　我来已作一年痴敢问诸公几许时客里酒杯初到口风前花片半辞枝尚余魏紫姚黄在安用桃红李白为公事相寻无了日得闲莫更负春期
　　李熙载业儒未效转为五行家
　　典谟训诰饱蟠胸一字于君未有功参到五行刘子政转为三命李虚中牛毛有底事非左蜗角孰何人不东肯自戚施相从防片言可送半生穷
　　防昌小岘亭有碑侍郎陆公所作也今通守盖公之孙廼发家传为南斋宴坐之计敬酬见教
　　小岘丰碑大陆书摩挲虿尾扫趺机云宗公家是晋宋文章此外无方被春牵时梦草岂为秋动輙思鲈行藏俱不违情性在在江山聴指呼
　　简隠居陈公俦伯英
　　士人臭味似薰兰一度相逢一破顔随牒抗尘吾着急弄花踏月子偷闲熟眠无梦到槐国佯醉有人扶玉山李杜吟魂已长徃兴来时以笔追还
　　题戴主簿徳成尽得楼
　　楼与主人俱卓然主人歩更与楼迁靣前加辟山河地头上増高日月天指顾大千俄可度抚循方寸浩无邉校雠所得孰多寡万物支离我混全
　　盘古山
　　太初盘古造乾坤勇力神筋擘混元妙果虽圆心不有凢身已蜕迹犹存女娲石带补天色波利岩余飞锡痕想与南安白衣老三生元是一精魂
　　清风扑袂冷飕飕吹到盘山最上头石室少开嫌俗看莲花时落任僧收铜人阅世几寒暑木客嘲风谁唱醻故老相传半疑信粥盂茶盌慰吾游
　　隆兴贡院彭国寿以诗见示次韵奉酬
　　共阅文塲幸小休燕斋还我旧天游青镫影里消除夜黄菊杯中断送秋此念在家身在客吾行非去坐非留诸公徃徃离懐恶曽悟乗流遇坎不
　　挽王抚干
　　江左风流迹已陈故家余韵更何人云霄浩荡开雏鳯嵗月峥嵘逼老椿三釡未终身大暮九泉无憾意长春北邙山下重回首片玉空埋万古尘
　　再游登滕王阁
　　故阁峥嵘已刼灰又看新阁上烟煤断碑无日不浓墨古砌新秋犹杂苔江阔鸟疑飞不过风轻防逺趂先开天高地迥诗囊小收拾不多空一来
　　晚春告游人
　　初春弄色取知音旁午尊前献孔壬紫守不坚红更怯风来无度雨仍侵莺狂犹望起羞口蝶老未知求放心解道不如归去语得非知礼识机禽
　　甘古寺
　　緑绕青围春一窝精庐突兀在烟萝地容墙壁剰无几山视楼台高不多驯爵谙知僧自在吠尨恠见客相过古音犹幸黄鹂防挑我风前一再哦
　　穷冬逆旅
　　日月隙中容易过归期我与岁相蹉雪霜使气张汤酷风日容情下惠和木叶先凋归宿早梅花后发得春多舆台不识吾忘物犹怪鵶鸣虑有他
　　冬夜官舍围炉传酒
　　放散衙曹小退安闭门开架检书看檐前月色生寂屋外风声长隙寒灰火拨愁头尽防烬灯挑喜指频弹家人知我饮机动大白梨花送夜阑
　　答厉季平投诗有归向之意
　　词塲凡马洗之空学海波中得老龙高韵许谁赓白雪正声惟我识黄钟素王不作无明主贱子何之可附庸乌鹊正兹徒绕树鹪鹩还更乞相容
　　送欧阳莹中徃湖南谒乡漕
　　几回双脚为亲轻未餍其亲锐此行白靣书生谁一顾绣衣使者自多情祝融雨后山归防彭蠡秋来水中清收拾还家自金玉从渠唤我太高生
　　赠邬文伯
　　诗与时投未救饥君诗况复不投时纷纷哙等揶揄甚堇堇顔徒从防之雅颂国风归隽永箪瓢陋巷付雠夷更充以易卒忘物与自然游了不知
　　永新道中防曽时仲叙旧
　　数自倾心结友时几离还合合还离三年夜话灯知尔千里秋懐月鉴之黄巻熟都归领防青云终不负襟期相逢有一谈不尽前此区区枉梦思
　　欧阳全真改秩得邑欲其循循为之无效余尤
　　铨法如毛动见绳通班岁许几人登铜章未有路能脱鹤发不无机可乘长防报君簮绂忌短檠忘本简编増相期循吏传中事循吏传中无所称
　　甲辰冬辞塜赴官寄曽鼎臣
　　过家来上塜头山禽鸟欢呼劳我还石碍犹前溪水勇风吹不动岭云顽菅茆尚向烧邉翠须鬂偏从镊处斑吾坐奔驰累如许此诗不分鲁斋闲
　　入广至贑雪霁天朗聊舒耳目
　　数自离家今几程半风半雨半隂晴白云故作开愁色乌鹊争为报喜声来耗得梅为传送去途惟栁管呼迎囊中少带西江雨见说五羊烟瘴轻
　　赴广过贑呈刘主管王提干
　　世味不分甘与苦吾年未老已俱尝炉邉醉后暖生睡雪里饥余寒欲僵出处任缘常梦好升沉随分自心凉经过少叙江山旧鱼鸟多情尚未忘
　　冬行买酒炭自随
　　大寒已过腊来时万物那逃出入机木叶随风无顾借溪流落石有依归炎官后殿排霜气玉友前驱挫雪威寄语来鸿不须怨离乡作客未为非
　　端月
　　冬连日太隂凝醖酿开年满意晴槁植惊春荣意动孤飞触暖偶情生心无外慕溪南牧眼不旁观垅上耕桀溺长沮渠軰是休教知我为将迎
　　买舟至广至太和逢迓吏
　　只被饥寒两字催辄轻汹涌易崔嵬篙师方借北风去驿使忽将南信来钟鼎孰非相邂逅江山何惜且徘徊松风萝月良收拾犹胜垂囊抟手回
　　送夏国寳
　　螺山螺水爱其英属者分之太少生不啻海涵胸次大犹贤泉涌笔端清百年事已余长虑千古功犹欠大成归覔知音振贫顇重来参我勘希声
　　舟行赴广倅书所见示阿槿
　　南景所陈诗所须彼无尽蔵入吾储百川送海成其大万窍迎风受以虚敏则有功鹰得兎劳而无怨獭求鱼物华切莫遗毫末儿軰还犹要绪余
　　登浴日亭
　　五更起望大洋东逺水摇苍日涌红旸谷初开羣蛰起咸池一洗万尘空顿令秽浊河沙界都入光明寳藏中事了不知功小大列僊谁是狄梁公
　　月岩
　　岩腹刳为半月形全功天且不能成勿嗟圆处便生缺犹幸晦中堪养明更朔还多终有望受亏已久得无盈愿言链石补教足使我众生眼界平
　　游淡岩
　　混沌谁将窍凿穿巨灵留巧与人传坎中着脚疑无地缺处回头却有天穴虎将风时出啸渊龙挟雨夜归眠瑶台清浸无人住应惹瀛洲羽化仙
　　赠姚季女
　　七年三度奉从容今见吾惊大不同云雾蟠胷蒸疾雨雷霆挟笔驾长风悬知文与意俱到政要眼随心并空度岭重参过庭学归欤容更騐新功
　　戊戌与彭元忠相别于安城丙午皆为广东幕属遂获再集
　　同郡同年五弟兄两人犹幸窃余生要闲莫苦追名路得徤休寃落选坑一别九年头半白三城重见眼増明相从诗酒莫相舍分散何时又合并
　　梅三首
　　太清储气置南荒非我闲生谁足当瘦可以风饶道骨白难为月饱神光宁教大庾有山色莫管长安无国香驿使借令不相外孤芬未必合羣芳
　　万物无先我得春谁言骨立相之屯御风栩栩仙骨立雪亭亭苦佛身不放乔松为独行犹容修竹作同人彼矜香色自孤者不道未离香色尘
　　受命于天已背时形模骨相嵗寒姿馨香事业清风觉枯淡生涯皓月知檐下横谁领略溪邉照水自娱嬉岭南驿使虽相爱送入京华岂所宜
　　为广东解嘲
　　曲江而下水多石大庾以南山半茅相国犹余心里印祖师更剰杖头包依稀舜乐宜人聴零落韩文任客抄气候太偏风土恶今诗聊解古人嘲
　　四月二十七日登灵洲阁明日前迓新漕回首望阁赋长韵寄堂头僧
　　昨日我登山阁上前村人落世尘中今还望望寻村去便觉区区与世同眼界那分清与浊心机已破碍为通撙斋寄语灵洲老莫向空邉更说空
　　丹青阁
　　杰观安知险处佳两崖几欲薄檐牙犹余隙地盛泉滴不碍长天放物华缥蚀以缃霜后叶朱渝其碧水中霞有声画里难为色谓色为虚又一家
　　赠李国雄
　　八载交盟尚未寒相逢何处再开顔互随宦牒徃来次俱在梅闗南北间臧若讳忘谁是谷触如争胜孰非蛮告违只上加餐祝更祝俸余归买山
　　二伏波祠
　　长安百二汉山河更遣南征两伏波自计有何饶社稷相寻无已枉干戈一时夸大心难制千载英雄迹未磨逐客乞灵几前軰丰碑费我小摩挲
　　丁未端月南倅率诸同幕游景泰还至滴水岩下南倅诸君赋两诗为倡随例次韵
　　海邉城北最高峯岭外浮图第一宫落叶扫空春乍至浮云卷尽日方中登高已幸容邹湛向暖那应笑郝隆收拾物华壮归色囊中不是去年穷
　　拄到烟萝最上头试询达磨问浮丘仙人安徃佛安在木叶自沉云自浮胷次不堪全汨没公余无废小嬉游杯盘各称家丰俭有即莫悭无莫求
　　送张叔介
　　籍甚江西汝水头功名驱作岭南游当机笔易千人阵得意诗轻万户侯昼江山供泛爱酣冬风雨送牢愁脚皲莫患无堪软四海多情涂栁州
　　北归回首谢庾岭
　　五年一住阅三冬谙尽人情与土风医拙市空多药物肉平官又少庖工大寒气候初中伏稚子顔容七十翁天下岂无游宦处五车不复指南中
　　寄孙学长孝思
　　短檠方册不憎穷到处无锥文字工与我同心如印印使人意快似风风江山信笔机之熟天地忘懐气所充耆旧録中书隠徳其他无以易厐公
　　吾宗翔叔学诗知方矣与之商确以勉之蹈大方焉
　　浩刼以来无限诗牢笼收拾若为齐未离声病即为韵犹渉色尘皆是题三代后无非濮上百年前岂有江西子其高出诸公右恐太高时小放低
　　豁然亭
　　恍如僊去无来踪意者骑鲸否御风怂惥一身羣有动委虵双眼太虚中从教寳藏空华盖自与河沙色界融道是豁然犹未是豁然无色也无空
　　中都值广东便驰寄管漕
　　落在京华九陌尘镜中无日不眉颦未论妻子其如母不奈秋冬况复春馁食且将蔬作肉寒炊宁免桂为薪余无可献逐贫赋寄与知音旧玉人
　　陈子尚沧洲趣
　　湘江之水青悠悠沧江宛在江中流猗兰青青结幽思杜若纷纷生逺愁前湾瞥见一渔艇何处飞来双白鸥帝子不归烟雨暮参差吹断楚天秋
　　寄广东提干田子真
　　初悔投身落海崖拥车犹幸袭踪来畏途机械鹿防虎晏岁风霜松竹梅分首二年眉惯郁举头千里眼慵开江山不隔徃还梦一梦醒时闷一回
　　甲辰嵗与涂汉英别己酉复相过遽告行固小留之
　　转蓬分手入梅闗千里空余梦徃还把酒无非酹明月鸣不复鼔高山怱怱六载重携手草草三杯一破顔相聚勿嫌寛数日天于吾道意常悭
　　题南浦万叶寺瀑布
　　止银崖泻玉泉似乎有以使之然素虹挟雨斜抢地澄练披风倒倚天山不曽分青自断月犹未落白相连掬清咽冷吾能事老不禁多凛欲颠
　　南峯寺劝农
　　队吏衙官出劝农前驱亭午驻南峯香烘贮雾含云鼻茶荡吞江纳汉胸栁自放慵乘困思花相学醉弄娇容老人莫答韶光意尽量相陪酒一钟
　　题李子权江月亭
　　太隂元是水之精与水相宜妙莫名霁夜悬芒翻浪白澄秋逗彩涌流清冰轮影里山河见玉鉴光中星斗明万象主人收拾尽一樽醻罢一诗成
　　陈君举饭余仓司之五峯阁移坐临檐口占举似
　　杰阁峥嵘着树间门从好景未尝闗檐前朱箔开平逺坐上清尊答燕闲能巻尘心三曲水欲迷客眼九疑山主人胸次俱收拾笔力虽饶万象悭
　　至衡阳谒陈提举
　　迩年前軰又凄凉吾教他无敢主张饮食起居归道徳笑嬉怒骂出文章南轩间气初归岳北客遗风半落湘收拾发挥天所属公余不可以它妨
　　夜论诗罢醉相辞公尚留中我独归迹似云泥长落落心如水月固依依渊明久转非为是子夏方从瘦覔肥解后莫孤镌切望后期未必不相违
　　到义宁自夏至秋不得家书思亲谋归不遂
　　散客强名邑大夫琴堂余暇北孤灯前夜雨无宁竹枕上秋风有战梧悬望北音思射鴈满懐东道梦烹鲈白云一望二千里羞聴林间返哺乌
　　陆倅连和三篇见示敬酬其一
　　信笔挥成五七言敲门岂复作推门江河自有长流势斧凿俱无未没痕雨带客愁横白帝风吹闺怨入乌孙公于乐府有余思更为杨妃赋所寃
　　长韵示阿枘阿杓在韶遣行
　　遭罹意外罢微官更被归途瘴见奸仆从阽危谙遣鬼妻孥濒死谢还丹回头海表山如许屈指江西路若干先遣一书报儿辈吾其老矣幸平安
　　涂汉英学诗二十余年矣挟近作来示赏叹之次俾更印可诸公间
　　三厄五穷能养诗养之成熟气浑夷不知胷次是三代可与笔端为四时收拾性情归大朴发挥风月出多仪勘符容有一未合更把大通相转移
　　致敬五公祠堂
　　五公稷契益臯防朝迹才安輙复危始信君非难格处皆言国是有摇时高山日矫行人首乔木时颦故老眉莫道落南非美事也多添得永州碑
　　呈临桂宰欧阳文
　　中都倥偬合还离臆料云萍不复齐官下有缘俱岭表社中何幸更江西四民自喜归摩抚百嶂相争入品题嗟我簿书尘里坐来篇疑是辟尘犀
　　上魏太守寿
　　腊雪纷纷天散花余清不但茁梅芽更添西汉贤良种聊振中兴宰相家双手幸犹堪活国百年元不在飡霞寿随铭勒南山石石可磨砻寿莫涯
　　简寄游稚牧昆仲
　　或许伊川到圣贤弟兄今又学伊川防将不二心传印还出无双手续弦常道书中无大道后天易外有先天更思犹合下功处有一毫遗未大全
　　二十年前与曽恭仲为忘年之交岁辛亥值便赋长韵寄似
　　我欲华颠尔妙龄忘年不足更忘形弟兄偏是子眉白朋友独于吾眼青心若互驰常鉴寐迹如相避各云萍十年功已到千古何日酣看又饫聴
　　送春
　　春来如柅去如流迟速乘除不自由人道朱明隂见迫我疑红叶老知收蜂围蝶绕争依恋燕语莺啼强挽留惟有杜鹃却相亮声声劝道好归休
　　送杨子顺
　　谁续寂寥洙泗濓溪一转至伊川只今洛从头数之子山第二传他道已融归正道后天犹办入先天十年二广防皆遍不以支离易混全
　　吾教落南无祖师问谁传得祖师衣渊明抵掌今诚是伯玉摇头昨似非相谢十州风月去自担千古圣贤归归囊道价重于利未必燎不下机
　　黄正卿竞秀楼
　　巴西地不爱其珍山影溪光輙自陈霜后竹饶松意气雨余花夺草精神千斯态度出天巧百尔光华归色尘好色主人宁外慕反身元自有真春













　　钦定四库全书
　　縁督集巻八　　　　　　　宋　曽丰　撰七言律诗
　　江水出峡
　　衢婺徽严水固豪其如所至与山遭当难进处虽回避到不平时輙怒号出峡冲开崖脚阔迎潮激起浪头高乘风终作归墟去畧涌三山驾六鳌
　　庆元改元浦城桑田大稔余按视次告父老
　　农桑初轸素餐忧幸尔天然大有秋壮穗凝鎌黄防防柔丝滑杼白绸缪黎明妇女放鸡犬薄暮儿童归马牛饱暖自聊毋背本轻肥相尚莫随流
　　丙辰十月风日积暖浙间花卉俱开
　　广中冬气作春蒸浙土如之得我惊桃李猖狂争窃发昆虫龌龊学微行向南栁可为先进投北梅犹是后生物理乘除自相补速成未必似迟成
　　冬晴
　　一晴初已渉秋残晴到冬深兴未阑不雨雪空聊尔湿无霜风自甚哉寒出乘气末羣阴乱归抱精元万物安深想莫如坚坐是还家毋更负蒲团
　　頽春渉途
　　曽谓东风意向偏也从僻处放春妍山山长草青无间树树成阴緑不专黠兽幽居疑辟地俊禽高举欲登天物情不一吾何择出处升沉任自然
　　题李达先静晖轩
　　潇洒一区山四围朱帘高卷昼阴移三竿已上其谁报一线初长也自知鼓腹晒书春拍拍蓬头晞发暖垂垂晴窻大得忘机趣渴爵窥盆更不疑
　　江路见梅懐泉台留主宰王提干
　　强号梅为自在春淡妆贵不失天真园林烂漫空多事篱落伶俜倒出尘无竹无松自风韵得江得月更精神清高惟雪可相配次有冰台两玉人
　　呈罗春信
　　受命钟材不已凉未论道徳与文章晚谋事事成迂叟羇迹年年是漫郎锐意向前旋磨蚁灰心求退触籓羊车中幸有司南柄试与迷途指大方
　　寄临汀推官伯寿二首
　　觧官赴调出临川倒指侵寻十二年文学背时招白眼功名迂路得华颠胷中要与天相似分内姑安理自然素业更须频防检有无可以上青编
　　都下灯前别酒阑我归江国子闽关鲤鱼不送书来去蝴蝶犹将梦徃还抵掌伊吾灰壮念折腰彭泽汗衰顔十年以后来相问收拾俸余归买山
　　庚戌长至稚子杓覔诗赋一篇以警之
　　芸芸草木色方枯坱坱乾坤气又嘘凋嵗似吾华发后稚阳如子妙龄初冬寒乍暖宜磨墨日短初长好读书一字未之曾究竟百年何者是权舆
　　过严关
　　誓不南游今复游东西虽异等南州妻儿累已何人免行止关天不自由伏过陂从野马乘流遇坎任虚舟严关猿鸟休相笑更过梅关笑却羞
　　再与鼎臣游龙门寺
　　初叹来游未必重等闲十载又相逢壁间古迹尘轻涴物外初心病暗攻坐上酒生冬暖意檐前梅弄岁寒容半酣僧不须烹茗自有山云可荡胷
　　赴琼州次大蓼滩风雨交作寒未艾也其势欲雪
　　仆仆漫郎踪迹孤星星迂叟发毛踈三千里外辞乡后十八滩前问宿初山未容云思底丽风犹与雪议权舆有蒲团在不能享吾防从今悔读书
　　挈家随牒一阳初视险如夷舟当车贑石罅中鱼路寝楚天包处鴈蘧庐木无弃本藏于宻江不辞流受以虚万物外吾诗者少惜乎南燕久归欤
　　过快阁
　　一回舣舰一翛然境界非凡人是仙山似平沉低吐月江如倒激仰吞天宜州乃事一朝去快阁之诗千古传正恐痴儿小痴尔大痴身自与名全
　　予未游碧落洞庚申舟行欲再游不果
　　竒观曽邀我命车回车人问景何如山经盘古穿窬后水据冥漏泄初胜迹遗留荣利后尘心昭雪市朝余重来云雾不容入鱼鸟相嗔太阔踈
　　昨与予游如陈广元张寿卿江伯记陈通卿皆已上计矣独邹用之邓继高犹困阨况今相去愈逺缅焉懐思因成两诗各书一通寄之
　　枕中肘后为渠空效騐如何小不同失马安知非后福获麟未必不终穷纪昌已费二年学造父犹争三日功了却酸辛残事业从教运塞与时通
　　章贡三年两到休况今又落最南州思君梅岭不遮梦惜别葛溪犹涨愁子为坐穷知理道吾从遭病忆交游明年肯为槐花出来防海濒天尽头
　　南海祠东海中有小山可着屋赋诗
　　海里山巅着数椽舂容仰止已翛然仙家自我有方丈沙界从今无大千万物长春天不夜清风莫逆月忘年神游不制梦回兴未了君臣父子缘
　　题南海神祠前观澜亭
　　巨灵开辟遗遐观沙界之濒碧所环外国连天疑信里前山防地有无间眼随羣有自起灭心与太虚相往还至止归欤何所得心犹有剩觉空悭
　　宿南海神祠东廊候月烹茶吹笛
　　祠宇沈沈海岸头况逢冷夜耿清秋风前尘外笛三弄饭后月中茶一瓯借我孤舟随水住乘时一棹与天浮旧谈八月流槎事岂料今来傍女牛
　　送刘薰卿
　　未曽得儁利名场犹敢犯危烟瘴乡大庾岭高梅挺防东莞天逺海汪洋其凡饱以史収拾所异刚于诗主张归数羣雄可雌视骐驎谁得拟康庄
　　四月觧官渡海陆出北流置舟在南雄又陆出拟扵小春到家
　　归心如矢路如弓坐兀轻车又短篷百尔动摇山特立千斯窒碍水旁通往哉火倒西流影行矣霜回北至风细数离官到家日一年强半在途中
　　归途値去客
　　岁晚乾坤闭未开地中方蛰振天雷山云已觉成轻出塞鴈何为独逺来失学齐侯随马去甘为墨子叱车回从今行止休多问有尼安知不有推
　　自广至永丰呈熊直卿邹用之邓继高
　　断梗归从南海邉絶长补短恰三年声音幸未移蛮气须鬓疑犹带瘴烟走俗抗尘吾老矣吟风弄月子超然褐袍可着终须脱铁研虽穿请更研
　　觧官归至永丰继善伯熊寳臣敦礼昆仲皆化去
　　新自梅关返葛溪天心不与我心违市尘城郭依元在亲戚交游过半非纸上衔犹仍旧署腰间带已减初围候门童稚倚庐老幸不空教赋式微
　　北归至庐陵过州学前记认旧游叹同舍之半不在也
　　久落殊乡今始回学门未改旧崔嵬交游髭鬓緑成白斋馆檐楹朱上煤同舍无多登仕路连年已半入泉台阍人怪我面尘土不道功名心亦灰
　　北归见摄徐闻邑大夫乃旧同官邵雩都之子为赋诗叙契
　　赣邑交游十大夫忘情诗酒邵雩都薾云矫矫新龙友栖竹亭亭旧鳯雏燕马北归灰晚念海鹏南运壮初图由来后好今分付车笠重盟幸勿渝
　　自广归至南康与蔡承之黎夏卿刘成叟相见
　　转蓬随牒入畨禺中土交游愈见踈岭隔不容南至鴈水分无复北来鱼徃还一介动千里终始三年才两书所赖清风与明月时将吾梦到君庐
　　辛酉冬罢归至家自省
　　彼哉言者固云云老矣归欤敢自文不可以风霜后叶何伤于月雨余云性情与物常为一鸥鹭容吾便入羣古道从来得今笑天相知外任纷纷
　　触物
　　无我那虞物所侵从教物与我相寻云头翻墨任浓淡山顶泼蓝随浅深春色若空疑有着天工虽巧实无心可怜杜宇空多泪更笑黄鹂强好音
　　穷冬征途触目省身
　　青阳用事到冥万彚营营幸岁成霜雪不仁偏嗜杀松筠有道喜含生巢居冻鹊常高遁血食饥鹰輙下争自反吾身不撄物悬知物亦不吾撄
　　深冬积暖乍寒
　　冬令将终尚未霜伏阴犹强逊愆阳连旬逗暖日骄放半夜邀寒风怒张虫不开关平引退木无背本稳归藏道消固自有时长世事那由得汝忙
　　赴康州有感
　　辟书未上意踌躇蛮障无望车骑都允矣曲从人怂惥徃哉聊避鬼揶揄来鸿告至其欺我去燕辞行葢啓予南骥厌嘶自懐土东思初不待莼鲈
　　至徳庆崖下回想松江山
　　江湾一转一重山自入江来几转湾檄到如风心倥偬船行似箭眼斓斑三塲题目那容缓一切工夫未得闲夹岸青峯可相约黄花前后待吾还
　　徳庆府城绕以荷池叶楙花繁时环望之红緑两无间断号为荷城记以唐律遗后来使君
　　中置金城外玉池池荷挺防纫芳菲叶争以緑环三匝花逞其红曵四围龙国缋人供佛坐蛟宫缝氏献僊衣使君未佛且仙去紫槖朝真红炬归
　　假守晋康出郊劝农
　　笑下篮舆上画船百年诗具已遮前川通诸海滔滔是鱼跃于渊圉圉然云出山头犹阁雨风行水面不停烟囊中随意乱收拾容了劝农归细编
　　小队近郊初省春杯盘緜蕝意殷勤叮咛通国老和少黾勉及时耕又耘卖劒尔行移尔俗买山吾退了吾文试于农谱相寻认果是康州旧使君
　　郡斋与龚济叔刘薫卿谈诗
　　其柰鱼虫草木何诗之机械也无多气犹动志平心养声可成文泛口哦酒太羮君子淡蒉桴土鼓圣人和鬼神天地与吾一相感相通岂在他
　　二月三日至芗山寺【刘薰卿在焉】
　　置身松下已忘尘况在松之上置身荒垒中盘平卧斗澄江外抱曲拖绅春熈天色如初醉烟肃山容若半颦晋郡犹余晋时事幽人疑是避秦人
　　广州登盖海楼
　　他求无可洗尘劳盖海楼余百尺高十万人烟城缭绕三千世界水周遭偏于物外有双眼正以胷中无一毫非与海鸥强相入海鸥无自是吾曹
　　天妃祠
　　戊辰闰月晋康久不雨祷于圣妃诸祠拜罢雨大作连日沾洽赋诗志喜
　　两鬓闲时为国苍况乘五马小腾骧方当赤地頞皆顣敢据黄堂心独凉雷雨影从千里快犂锄毛起一时忙少寛汉郡守丞责幸不空餐粟一囊
　　岁在已未与南康宰周丈君可相别至戊辰复防于晋康次所惠韵谢之
　　君诗莫把与同年絶岸孤峯自一邉气质乾坤方判后规摹风雅未删前想思鉴里縻旬歳自秘囊中擘一篇留与江西为后社子孙不敢作私传
　　増城丞嘉禾张元辅才过郡輙去未及欵曲也已而同校艺晋康
　　易学渊源出义方绪余犹作汉文章名高未及蓬莱岛心逺宁轻鴈鹜行纸尾固无勲可防松间殊有味难忘诸公论荐休闻早且候珠玑满一囊
　　随牒相逢瘴海邉经从不为小留连蓝田昼短子姑去彭泽春浓我欲眠近境曽无携具日殊郷却有对床缘天知道大话长意借我黄花节以前
　　闲居幽歩
　　归欤无可荅休休小放吾心与目流山不去门如自售云无留意似他求有如许栢得能古都几何松若个幽更有疎梅修竹在其他莫与子孙谋
　　桂楼
　　重屋峥嵘据道周浪行良勌小淹留星无匿彩天澄夜云不遗瑕月粲秋金气方张犹重杀物华已结未多收老来姑置行藏事冩尽襟懐独倚楼
　　李叔度与儿曹谈道理余窃听而记以一诗
　　天地未分先立经自吾道外岂常行伊周孔子直方大尧舜文王纯粹精新犊生时无次剩白牛熟后可纵横有言终与一为二予欲无言是混成
　　方罹残热忽值新凉喜而赋反悲秋
　　晴宵如浸昼如蒸变气知从激处生风不相饶乘木败火犹自负与金争纎阿洗月为纯白少皥澄天作太清宋玉所悲吾所喜长哦聊复发秋声
　　道傍有松为人所刳伐因自吊且慰焉
　　秋时蔚蔚老槮槮羞与其他木作林独以高风资众望终为明徳累初心不容节抗皇天峻犹幸根盘后土深自有茯苓堪自寿愿言黄帝勿幽寻
　　五言排律
　　上浙东帅王尚书【希吕字仲行】
　　太古牺娲氏创为琴与笙氤氲弸混沌噢咻擘冥茎合气归三律分音丽五行未歌先协律无韵不成声曲度初焉刌诗机寖以萌朝廷风化洽里巷颂声盈鸟三夫倡卿云百辟赓口姑随所发心自得其平三代徳为政四诗辞见情揫收归礼义防检中章程传久宁无杂删多亦已精王通续似赘束晳补疑赢圣事难为僭时名可与争道人中旷絶乐府四纷更体变从苏李枝分入逊铿舂容七字律挺防五言城老杜收全气新功集大成统经唐末乱转国初清欧定圣俞价苏成山谷名江西容入社天下指为荣顾我耽余习如今费半生闲中无益作醉里不平鸣改罢令儿诵吟成唤客评槁肝随血呕枵腹欠书撑乱藁囊成瘿狂题壁被黥扪心终鹿鹿揜俗强铮铮要得谁然否能为我重轻宗风晋王导诗学汉匡衡废食毛锥子忘年墨客卿风骚潜出入古律恣纵横造化随机掇江山与笔撄千年传有嫡四海敌无勍妙韵敺三籁徽音逼六防何当被金石直可荐宗祊宿杰饶先驾新英聴主盟闻韶醒耳阏慕蔺倒心旌伛偻循涯进慇懃曵踪迎观天醯瓮坐持斧郢门呈鱼未经烧尾龙犹要防睛金箆轻发膜银海骤増明肯作招风木甘为附骥虻龙门难得到王府不妨倾讫我无嫌富山岩可以盛
　　别陆徳隆黄叔万
　　嵗在辛丑始识陆徳隆黄叔万于江西帅辛大坐上握手论交而去戊申又防于中都徳隆得倅防叔万得宰公安言别次课赠之
　　辛丑随浮梗钟陵得盍簮潜蕃门若市敛板客如林气宇黄陂阔词源陆海深二豪谈正剧一坐口俱瘖诗社初容入交盟后失寻云山千里眼鉴寐八年心九陌迎连璧孤灯话断金始犹疑面目徐复记声音鰕菜随宜簇茅柴取意斟行藏更见告文行互相箴愤敌常旁午忧时半孔壬清风晨揖袂明月夕离襟发防东流岸回樯倒景岑荆江随地巻蜀道与天侵通守诸侯土专弹百里琴长才优抚字暇日少登临隠士隆中卧覉臣泽畔吟青城山郁积赤壁树阴森哀乐归巴曲兴亡入楚砧把杯空吊古搔首重伤今拥户锋车急开缄诏墨淋擡头高拱斗别手上扪参可画安邉防无韬活国鍼寸心丹未了双鬓白那禁顾我伤彊矫从今判陆沉磨砻闲笔研摹冩乱鱼禽气反风骚朴声收郑衞滛吾伊樵道上欵乃钓矶阴防茹终无忘弹冠老不任移书相答谢吾突誓长黔
　　赠别滕州法曹南劔张仲明
　　天上张公子名家更好修文章虹贯日意气鹗横秋桃李春风发桑榆晚景收丹心犹似在素业未容休黄巻堆胸次青云出笔头少迂蓬岛歩聊作岭南游稳口开三语平心活一州阴功终有报防见袭封留
　　送五羊曽仲卿改秩受县南归
　　近家于粤初封国自鄫要无非我族终不是它曽阅谱宗盟重聨官事契増居常多阻间仅获一瞻承逆旅重交臂高谈屡抚膺秋风楼上月雨夜案头灯把酒相兄弟论文复友朋众星朝北斗羣翼让南鹏墨绶恩光烂花城喜气蒸宜民条教出溢耳颂声腾鹗牍交飞上鸾台缓歩登难中须有立妙处要无称顾我羞低首从今乐曲肱未忘为吏隠犹学在家僧念旧宁无感驰书恐不能官高余健走可遣到庐陵
　　拟试以虫鸣秋
　　大化转无休虫那得自由暗中谁擘口闲里共鸣秋气感蟾蜍冷声归蟋蟀愁幽闺勤杼柚逺塞急衾裘岂不便钳口而犹强出头呶呶竟无益也胜唤晴鸠
　　五言絶句
　　方稚川恕斋五絶
　　求仁亦多途取近惟一路内恕以及人知君用心处安宅旷弗居浪自分彼已傥由恕门归天下一人耳此道固非浅圣门两三人佳名长在眼无实勿为宾一心贯羣伦乃是吾祖事耳孙不防武愧子两大字视后而着鞭书此以自儆一言行终身要处君已领
　　寄内
　　已复山上山何当口中口写兹秋下心寄我女邉帚
　　七言絶句
　　眇空阁
　　妙山孙元济建阁江濒以馆徃来士大夫余取韩文公瞰临眇空阔之句题以眇空赋三絶句
　　万里江山绕画栏要犹未离色尘间眼高更不着羣有独与太空相徃还
　　未惯观空空可观更参向上一机关大通与我合为一眼自有余空自悭
　　真空元在我胷中自外观之枉费功孰是主人参透处也无实相也无空
　　值侯脩学趣儒人稍急因遗莲花莲实西于吾宗翔叔作诗以勉之
　　绛玉裁花碧玉茎亭亭香逺韵逾清羣仙竞倚西风笑为报临淮政已成
　　珠房颗颗緑英英兴味超然芹藻馨不必铁槌挝碎却苦心应念子衿青
　　绀色毬儿防水晶味甘如蜜冷如冰香风飘满葵丘戍散与鸮林觧郁蒸
　　道旁松
　　撼雨号风太古音道中岂作买臣吟火云蒸雨无逃处乞与行人数亩阴
　　题悟性寺卧云堂呈源上人三首
　　僧与白云同住山梦同云出觉同还勿移枕席下堂去堂下吾疑是世间
　　一片闲云逗半空僧间况复与云同梦中不问华胥路直出无何入大通
　　渠侬高卧傲吾徒不道吾徒反傲渠渠不得云无卧处吾元自与太空俱
　　试宜黄侯湛墨
　　跨灶传家祖赤松吹烟授道悟元宗初懐不拟潘衡贡晚趋宁便薛稷封
　　逢时不敢爱香摹写尧文画舜章天地已归经纬里豹囊深处自含光
　　通济桥
　　何年彼岸幻长虹接引羣生入大通彼此东来无间断度人了后勿论功
　　通往通来无四旁津梁未必不相妨吾行抝折桥梁柱尽放途人蹈大方
　　题水牯庵
　　尧自牵羊舜着鞭虽劳未必适羊天君今驯养犊成牯饱卧太虚游自然
　　三十余年不泥其如犹有角和蹄何当纪渻重驯养四十日间如木鸡
　　留别金陵故旧
　　公家事毕更何为回眷钱塘臂欲飞留客故人虽意厚倚门有母待儿归
　　次韵杨诚斋雪中
　　夜闭袁门晏未开开门满目是琼瑰木绵着地还飞起栁絮沾人倒扑回
　　雪儿初是玉仙妃谪堕人间尚缟衣扑地狂风相衮起疑乘白鹤刺天飞
　　次韵酬姜邦杰雪中见寄
　　十人赋分九穷寒古说天悭今不悭一夜尽开多寳藏施银为地玉为山
　　秦望山
　　六国英雄已坐擒更何所望此登临真成驭鹤乘鸾去未惬秦皇好大心
　　锐意秦皇初学仙要和鸡犬也升天那知身与鲍俱臭嬴氏炊寒不复烟
　　代墨客卿自赋赠安城彭云翼
　　决防初如媚灶然触机融理悟吹烟从教时尚白之白自与道俱又
　　同为时用楮先生万事须臾防化成寄语先生幸相避不须白黒太分明
　　赠笔工周永年
　　岂无毫忽补于时用尽初心卒见遗不防一毛徒自利杨朱作计未全痴
　　初心聊欲以文鸣开国何曽梦管城借不中书非所歉秋毫元重防山轻
　　寄题张子登遂勤斋
　　一字于吾补不防诗书况味冷如冰谁家以此为长防不把其它易短檠
　　钟鼎轩裳眼应白余犹要得圣贤力意诚身正一家齐门中自有华胥国
　　太平老豁庵
　　父母胞胎未结前赵州识后笑南泉豁然道与虚空似不道虚空似豁然
　　道旁梅
　　本随驿使上长安非到中途意便阑为念征夫行旅苦与生满舌绕牙酸




　　钦定四库全书
　　縁督集巻九　　　　　　　宋　曾丰　撰七言绝句
　　随牒至南康军呈李宰
　　蹀躞骐驎去路寛西清太冷北门寒且将东观编摩手来作南康拊字官
　　善刀初不露锋芒五栁围门琴卧堂百里桑麻春塞眼四时风月夜搜膓
　　乘闲赢得答江山答了江山未得闲堕泪碑中恩有剩凌烟阁上事犹悭
　　南来摸索子长胷已有东坡独秀峯再过峯前问鱼鸟尽归陶令锦囊中
　　八月六日送巩帅邮亭上
　　有时夜燕归乘月未始晨兴出戴星半载初逢迎送事五更已至短长亭
　　呈罗叔异
　　浪把柴扉为客开揖余茶椀又汤催应门老走忽解意放入江西风月来
　　崆峒不合识东坡骄气百年犹未磨今放晴烟弄寒影安知非喜子相过
　　吾疑子亦惯乘机乃枉华轩扣竹扉不是梅花不相外囊犹未瘦若为归
　　出东城门见牧牛
　　出逢村落放牛天浩叹微官久自纒回首未能收白牯归家犹可养乌犍
　　赠画工怀玉
　　撙斋一味好哦诗试防传神笔是非虽得掀髯搜句状更参防意防头机
　　赠庐陵笔工萧昶
　　作成大小几毛公妙出毫厘入大通贮雾含云防勲后藏锋戢颖豹囊中
　　送胡平一赴召六絶
　　豫章名胜二三公分置谏坡枢府中公更归为吾道重涪翁不得擅宗工
　　汝颍初陪长者游齿牙名理晋风流讨论周易开端处涵泳羲皇向上头
　　学校不兴名敎衰公其一力主张之三千弟子还初籍六一先生入后碑
　　此邦名分久无之初政专精立等夷与我军民新耳目还他天地旧尊卑
　　诏归台阁侍从容名节相髙气自雄攘臂何愁难倒海擡头不畏有頽嵩
　　匪旦参兮伊夕枢收藏名迹不容书史官强立功臣传房杜无功功有余
　　送石江曾元英赴太学补
　　吾宗叱驭闯贤关笔涌长江挟泰山余子望风俱辟易且容瑞豹露文斑
　　万物不移三百篇得鱼固自久忘筌绪余一醒冬烘眼快着长安得隽鞭
　　中都之嘉会门陈亦顔为堂曰城南书院取韩昌黎公符读书意也
　　买宅犹难况买隣一区判与九衢濒那知万壑千岩性不受高车驷马尘
　　宁开白眼视公卿不要公卿眼借青争利争名醒处防读诗读礼醉时听
　　姓名不欲乐人闻籍甚公卿举似君李白犹将奴力士薛宣岂敢吏朱云
　　客来草草治杯盘道与家人勿惮烦但要陶毛颖在未为无以遗儿孙
　　陈伯纪列岫
　　一塔数椽崖半腰工夫草草意翛翛青山虽老犹儿态邂逅吾人喜欲骄
　　江濒湱湱不容暑竹杪骚骚那揽尘只隔一重窻纸影蚤分俗客与幽人
　　文书倥偬汗糢糊问有清凉世界无走借主人烟雨观幻吾身眼入氷壶
　　题徐子比独秀亭二首
　　隣山三五百为曹气伏心降让我高独秀不知为独秀退然自视一秋毫
　　之子于人第一流于山也独拔其尤亭高未与山相称更起元龙百尺楼
　　赠画师韩晖
　　史皇法外有遗机难弟难兄似得之信意挥毫无防误蝇成于防误还奇
　　工于绘事讳言工韩滉心宁与俗同恶语发挥非敢惜所疑不是子家风
　　题三生图
　　闲去闲来自在嬉故人不记问为谁都来一个眞消息安用频更可漏为
　　老范善画牛有学为八牛图者一犊在前又置一持竿牧其后有客过予携此图出因题二絶句酬之
　　熟事为山白水牛晓那须放夜那收牧童已作冗员防况复持竿在后头
　　谁谓羣牛戏冩眞犊前牝后更精神不知老牯心枯淡岂有将身作化身
　　余得石山二座西南道李监场索之附海船归三山
　　圆峤方壶共五山上随潮往下随还二山流落初何在新喜归吾几案间
　　初得两山排闼来满期突兀老相陪忽如双剑擅飞去疑是六丁争取回
　　长料负山人不多眼中今失两嵯峨非渠偶有夸娥力如我太行王屋何
　　淛峯既有飞来者菱石能无取去人来去傥然均一理欧公何苦把眉颦
　　君今得我玉嶙峋附搭东艘过七闽且试挟山超海手休为负石蹈河人
　　余得英州石山副之五絶句送曽鼎臣
　　小山欲与岳为曹其末虽危本则牢屹立挺身行所独旁罗垂首让其高
　　湖上飞来小祝融羣青在侧一居中何当容众常相下不必称孤独自雄
　　嵒嵒逈不与凡同骨有余清岂久穷雅趣未应为独行皇恩犹许视三公
　　梦不曾为岭表游眼中陡顿有英州知君结此石交后一洗从前势利羞
　　吾宗世住望仙村华盖峥嵘日在门忽得祝融尤可重方知华盖未为尊
　　闻蝉五絶句奉呈诸幕友
　　炎帝乘风驭气行前驱警跸羽仙轻胷中一部钧天乐吐作衙官喝道声
　　羽仙尘外学修行未蜕那知身已轻露里厌为无事饮风前戏作不平鸣
　　风里为生露作粮腹中潇洒口清凉长歌商颂声初振细听韶音味可忘
　　静坐幽眠自及听我新两耳作蝉鸣蝉今更向耳边噪会妄归眞作一声
　　语那似黙得便宜蝉漫三叹复五噫养气何妨为孟子知音不必要钟期
　　重九对酌
　　豫章高处是龙沙前嵗曾陪醉孟嘉短白幸余头上发柔黄今戴广南花
　　迎仓使李监丞八絶
　　妙龄徒手掇科名发轫风云九万程捷径何妨聊决起通途自分且徐行
　　一尉初收百里尘一同寻放万家春留中幸到争先处请外甘为勇退人
　　星屏熊轼两从容未始论功莫大功南劔人人无劔气宜春在在有春风
　　二十余年两度来来宾莲幕主霜台今吾犹是故吾尔白眼岂须青眼哉
　　入境诹民察吏余罗浮赏罢更丰湖相迎鱼鸟如相告车骑今回又较都
　　农瓶无粟可重搜官帑钱犹地上流望我方来观俗使从今且作富民侯
　　南海江山郁所怀今晨何喜夙容开一千里外行人报二十年前知己来
　　同游漕幕旧三宾台府两为新主人应念江西撙斋老长裾犹曳幕中尘
　　贺广东黄漕生辰六絶
　　博落山中黄子阳少从季主受仙方道成初试飞升步引手蟾宫折桂香
　　诏会蟾宫籍里人召还仙阙作仙宾王宫专席谈先圣朝路分班谒上眞
　　奏事口含鸡舌香仙宾俄转作仙郎汉留不住王中散又驾仙风出帝乡
　　计台使长秘书丞一自去天三馆轻行诏仙郎主仙监道山风月倍光明
　　数从仙伯至仙公一嵗一迁三嵗中三嵗三迁吾事足归教明月弄清风
　　上界仙官执礼勤逍遥归入散仙羣百千嵗后人相识白石山前黄老君
　　上广东运副马少卿寿十首
　　寿星瑞世现光明俄转桐江作客星千载严陵后身出风标气槩两亭亭
　　客星又转作魁星蚤应文科防汉庭紫气初来朝北极长鹍一奋刷南溟
　　魁星又转作文星玉笋班分博士清鼓舞辟雍羣弟子依归绛帐老先生
　　文星又转作郎星晓握兰香上玉清屹立太微东北角是非时与上台争
　　郎星又转作侯星上据中阶下列城时号嘉兴为辅郡出分重寄防行京
　　侯星转作使臣星驿传轺车得按行天节前驱绣衣出蒋山摇动大江清
　　使星转作副枢星天柱天阶两手擎阉幸斜辉欲相射回纒退舍养吾明
　　枢星转作内平星内得其平外亦平贯索已沉牢口退又随钱谷向南明
　　平星转作上台星独运璇玑握玉衡蹀躞穏行黄道濶荧煌长伴紫微明
　　台星久出照寰瀛懒入端门傍御屏上叩北辰乞闲散南归长作老人星
　　莹老自淛归住广州光孝移住南华
　　南宗要勘北机关踏遍江湖淮淛山始信广东元有佛打包依旧更南还
　　重脱袈裟挂广州与人说法口如流放生池里鱼倾耳受戒坛前石防头
　　终年尽日讲楞严舌自深藏口自缄脚指今将舌头去悬知满阁是空函
　　无苦那从复覔甘堂头与水已相谙犹将达磨泉中意更去曹溪滴里参
　　制止寺中房相砚曹溪堂上祖师衣旧家公案新拈出两様机关一指归
　　再游南华防祖师衣鉢
　　西方达磨问归程衣鉢都留作麽生正道眼空嫌长物如何更带履同行
　　达磨将身带履归殷勤分付鉢和衣更和衣鉢将归去免与中华讲是非
　　佛自无言人自讹但留衣鉢说能多假令和履多留下谁奈沙门颊舌何
　　梅岭有松无竹
　　与梅结友问为谁松竹中涵霜雪姿竹岂寒盟已仙去宿心惟有老松知
　　谭贺州勉赋水仙花四絶
　　会逢青帝欲回春先与梅兄清路尘自别其衣黄一防示吾不敢与兄均
　　与水相蒸暖盎春湘妃洛女是前身乘风香气凌波影挑弄眠冰立雪人
　　高固难为太素容卑还恶紫又羞红柔黄软白交相色一归于正与中
　　玉女琼姬暂谪居水中无可与为徒莲花固与六郎似贞女终轻贱丈夫
　　石屏
　　余蓄石屏风十游雅宜喜而求之輙遗其一侑以五絶
　　月走地中忙丧精化为异石琢为屏其中幻尽山河影不止数峯江上青
　　巨灵神手造江山潜冩为图置石间嵗久石为图所变一重峦下一重湾
　　太行王屋两嵯峨移置石间痕未磨指似行人无识者化身吾恐是夸娥
　　后土心恬不爱奇初阳人故得私之我新取道祁阳过鬼发其藏使见随
　　大道要为天下公割吾所爱以归侬北窻不在西湖上惊见飞来湖上峯
　　回鴈峯
　　每向画图诗集防祝融如孔鴈如顔鴈峯今幸一相识实校于名大似悭
　　扬雄非有动人姿盖代清名天下知回鴈名今与雄等岂忘外陋慕中奇
　　宾鸿初忌瘴边岚山到峯前不更南近日鸿多更南去峯名几似晋清谈
　　鴈入穷南失意多以峯为记誓毋过宁无忘记蹉过去彼自轻生独奈何
　　此峯与鴈作标题记不分明有忘时鴈自会书眞草字标题安用此峯为
　　清湘城西飞来峯
　　邂逅南鹏怒輙翔乘风附翼过清湘罗浮本是仙家景借与如来作寳坊
　　三处飞来等様奇佛无所择我何辞重轻较到毫厘处鸿鴈行中此白眉
　　鬼输天雨玉崔嵬乞与湘人眼豁开为报湘人莫私有飞来有日更飞回
　　僊洲
　　弱水空传三万里瀛洲只隔一重关渡船莫傍梅花岸岸上吾疑是世间
　　余入广始见乡士刘飬正于韶归
　　里社闻名已数年恨无倾盖盍簮縁子初游学吾游宦一笑相逢韶石边
　　好景番禺能几何簿书不许我吟哦绛纱帐里事浑少古锦囊中诗定多
　　转蓬同到岭南州黄菊茱萸三送秋东道虽青开閤眼西风空白倚门头
　　义产莼菜中秋大熟副以六絶送杨伯子
　　秋行春令气犹凝栁曳寒丝软蘸氷又似瑶池乐棚下鬼工遗落水晶藤
　　垂垂水线白封青一筯能生两眼明分野自为牛女地如何堕落玉绳精
　　吴人缕玉作常烹南粤相逢眼却生张翰思归食忘味鉴湖震泽见于羮
　　斋芝自可侑仙斟忌把鲜肥俗味侵羮茁鲙鳞清浊混季鹰犹未是知音
　　僊苗风味淡为宗能诱长安客欲东浪说栈羊余隽永施于高士了无功
　　蠏肥鲈腯未堪夸橘緑橙黄正自嘉左手把莼右持酒何当共醉木犀花
　　始生之日有笼禽而献者口占二絶放之
　　汤网恢疎未弃捐绛纱笼里是壶天傥来富贵曾聊尔归去山林乃自然
　　禽言劝我不如归似念官卑俸入防或道哥哥行不得家贫归去更无依
　　戒永州道闻思归乐
　　宦游佳处是零陵廪稍优饶水石清心不思归归不乐汝休强劝拂人情
　　张翰陶潜出信縁思莼爱菊返丘园帝魂已托杜鹃去今汝宁非二子魂
　　田园无力办难俱有一犹堪学把锄二者即今皆未具教吾归去却何如
　　防英韶山石
　　千年一遇舜南巡山献祥云水献珍后土别无堪効意百般装出玉嶙峋
　　参天韶石有余奇臣视金精吏武夷鴈荡天台疑可仆瞿塘灔滪得非雌
　　中都寄广东提干彭元忠
　　舜峯虫鸟乱号呼犹是箫韶节奏余入耳虽归哦咏里收心更听寂寥初
　　君到韶如杜到防新功不比旧鑪锤磨砻诗律如韶律未必知音有仲尼
　　同年同郡更同官无适非同况嵗寒最是西湖好同赏却将先后到长安
　　十期九度自参差彼此无辞可遂非投老江西沙石畔鸥盟不请更相违
　　城狐
　　凭高负固恣为妖自谓身安物莫摇熏灌幸人俱有忌不知鹰犬不相饶
　　张彦容病未安却问余病就报之
　　误把维摩作病防不知自欠起羸丸慇懃浪说安心法将取心来与汝安
　　彭澄之告以卜筑佐之一缗一石二絶句以为亲旧倡
　　今难复用古橧巢头上犹须盖把茅金屋少为书所绐数椽新拟卜西郊
　　家无储粟况无钱佐费吾其以义先一石一缗未为厚量渠背负与腰纒
　　代董华卿以葺庐无力告于亲旧间
　　败屋犹余茅不多其如凌雨震风何破谁一部悭贪相还我数间安乐窝
　　辟谷无方强忍贫今难于忍以情陈不反君眼青为白可使吾庐故作新
　　儒家子刘宗庆发披戴愿赠二絶句俾借以谒乐于成人之羙者
　　走俗何如学步虚出家犹欠防身符凭谁成就奇男子径句归投大丈夫
　　未得黄冠换白襕不妨持鉢乞檀间要还少室山人愿须破多金长者悭
　　罗子琳谒赵香山得钱十缗米三石意若未满以诗见报为赋四絶
　　广文郑子槖虽枵司业苏君惠已饶未到多多堪塞屋也须仅仅得纒腰
　　鲁公乞米出于真邂逅周瑜慷慨人借谓囊犹未为瘿悬知甑已不生尘
　　多金长者未尝悭岂独于君故作艰但道归囊尚羞涩安知不判给铜山
　　主人长念客鸣肠况复花封是稻乡指廪何疑犹出手归艘岂患不连樯
　　有售画于予令作杨栁黄鹂池塘萱草既成可观用随题赋二絶句
　　寻常鸎在栁间鸣娇色娇声两尽情兹狃尔娇明弄色殆衔何恨暗吞声
　　一叚池塘萱草奇其形便画理便诗到离形处画之妙诗妙更无形可离
　　西蜀泉上人久留中都
　　佛出西方打底州西方何用更东游骑驴莫説寻驴事办取工夫一转头
　　担水人家旦过寮骑牛来防浙江潮相逢便説三生话不管人嫌舌太饶
　　特地东游访祖师东人占了鉢和衣幸余只履为心印犹在西方可急归
　　閤皂山道士晏时中过我南浦久之告归
　　忘家未足更忘形散鹤孤云迹不停三楚江山心未饱七闽泉石眼初醒
　　孟阳风月小弥明犹子于今有典型已得旌阳传道妙犹从彭泽乞诗灵
　　客里相逢天一涯吾归未得羡君回闽山荔子量分去庾岭梅花剩寄来
　　赠玉牒道人
　　神融气会李淳风收拾乾坤风鉴中莫怪人前言者中何逃物外眼之空
　　过情君勿许迁除屈指吾年六十余晚景固犹多暇日全工仅可了残书
　　立春日
　　羯鼓催春春尚回况公夜拥软红灰五更温厚东南气煦煦妓围深处来
　　疎山
　　草径蜿蜒十里闲云闗若在画图看万松宻翠地无影一水长清天自寒
　　遣兴
　　开窓擥镜岸乌纱嵗月峥嵘任物华触事辄灰心里火看书徒盎眼中花
　　直上冲天发欲虬斜飞控地鬓还彪目中已决行藏防赢得从今不倚楼
　　壬戌二月十九日都巡李叔永躬按酒课于会田市二十八日闻余且至还家若相避然赋三絶
　　临卭界里杏花村戏着家人犊鼻裩试问长卿躬涤器何如作赋献金门
　　宜城桑落有堪沽三百青铜岂是无不饮桃花不相笑桃花知道欠当罏
　　主人来叱麯车回客子涎流口欲开阮籍已收青眼去陶潜休望白衣来
　　山谷诗集有题浄因寺壁二絶句未知寺在何处甲子秋余逰富阳妙山之浄因寺用次山谷韵书以遗寺僧如智
　　三面稚松争短长西偏老竹絶炎凉千寻以上有秋色十亩之间无夕阳
　　迂路逰山信爱山偷闲疑未是真闲烟霞谢事其容傲猨鹤知机也意阑
　　校艺排号次成二絶呈元辅
　　坡老不期遗李廌欧公犹误取刘晖防头道有朱衣吏今古相传未必非
　　明日谯楼榜已开网疎宁免有遗才诸生莫作冬烘看二老曽经眊矂来










　　钦定四库全书
　　縁督集巻十　　　　　　　　宋　曾丰　撰颂
　　绍兴淳熙两朝内禅颂【并序】
　　绍兴三十有二年六月丙子高宗皇帝有诏内禅淳熙十有六年二月壬戌寿皇圣帝有诏内禅百官万姓惊喜相与言尧舜以前禅无闻也尧舜以后至五代间有之求得其正则数千年不一见焉今两朝垂三十年内禅至再以父子继体之亲为尧舜超世之举寔社稷无疆之休中外莫大之庆臣惟尧八十九嵗禅于舜高宗之禅与尧等而蚤于尧三十三嵗舜九十六嵗禅于禹寿皇之禅与舜等而蚤于舜亦三十三嵗舜之禅视尧后七嵗寿皇之禅视高宗亦后七嵗猗欤都哉亘千万世莫之及矣父尧而子舜其位俱禅一可颂也其禅俱蚤二可颂也蚤于尧舜俱三十三嵗三可颂也先后与尧舜俱七嵗四可颂也尧舜禅于贤而已两朝俱得圣子而禅之五可颂也臣诚欢诚抃顿首顿首敬为颂其词曰
　　维尧则天与天同大俯视九州细于一介挈以畀舜超然自迈维舜则尧与尧同高俯视四海细于一毫挈以畀禹熙然自陶尧舜之禅允矣嘉躅若稽厥龄或耄攸趣洪惟高宗才五十六遽行尧事有断于独洪惟寿皇才六十三遽行舜事不谋于佥未倦于勤先养其恬功成身退道与天参圣人视天递退递进进退俱休尧舜之运于赫两朝德宏业峻铢较寸量宁啻尧舜尧七十六治水云初咨岳试鲧不遑宁居高宗时则斯庆寿余久与道息心实若虚舜六十三即眞云始咨岳相禹不遑宁止寿皇时则斯巽位已新与道休心豁若洗凡退政几等谓大徽此退之蚤彼退之迟迟容可及蚤孰逾斯凡传国玺等谓大媺彼传之贤此传之子贤容可求子孰获只传子若贤一出于天天固与子尤人所便便而遂者荣具庆全退蚤若迟一关于数数固与蚤尤人所慕慕而得之荣全庆具蚤于尧舜三十三年独不一后独不一先两时脗合时乃自然舜后于尧七嵗而禅胡为尔稽匪有攸恋不欲与尧匹休齐善寿皇禅意盖与舜俱所后七年匪迹是拘不期而同自然之符高宗禅时久旸忽雨雨应云何恩洽以溥寿皇禅时久雨忽旸旸应云何德辉以光得天之应诞彰孔盛新皇丕承合为三圣用牲于庙靡灵弗歆式昭新皇上合天心决政于堂靡怀弗畅式昭新皇下符人望天人同归欲逃莫从虽父传子亶为至公汉唐岂无揖逊之主非出本心未为盛举猗三圣君眞尧舜禹三圣一家累洽重华前未之有后无以加小臣献颂大而非夸
　　修文立武颂【幷序】
　　斌哉颂琼公【宋宗室魏邸】也上乂为文【上与丄同尚也乂治也】止弋为武【弋射也楚子曰止戈为武未也弧矢之利以威天下非戈比止戈则弋可知】以遫效焉庆元五年西黎【谓临高黎】冦边拥彼关矢撄吾控害其衂矣曾是罔悛明年公来遡所以然曰不在彼此失其纪我其纪之礼义亷耻表是国都形于田里骄骄者驯垝垝【居毁切】者峙黎莫闚公防诎技穷【黎技尤长于弓矢】直东南黎【南谓澄迈黎东谓乐防黎】归我疆封乃乘其会俫降乞容【四月丁未西黎警至五月师还而黎遁六月丁亥南黎降丁酉东黎降七月庚午西黎降】惠然懬【音旷】然与之大同此颂之所为作也【公于三黎挈所侵地降之二月筑堂曰归疆翼以亭曰修文立武归疆自修文立武出文修武立之效变夷为华归疆效之一尔故不书】其词曰
　　斌哉公兮丁黎牾兮反自捬兮亶元后天覆无我若汝兮董尔僚厘吾天序兮九法筏筏勃其竖兮谁又我【渠语切】兮　尔校传相讙勿阐而防【胡官切箭器也】兮勿防【于委切辟也】而靬【居言切盛弓矢器】兮勿闿而篓【力甫落侯二切车弓笼也】韔靫【楚崖楚加切箭室也】韊【力丹切藏弩矢服也】兮【公上我邦之乂以止我校之弋】逡其虎贲以自媻兮【谓师还也】
　　斌哉公兮丁黎狺兮反自揗【食闰切磨也】兮亶元老地载无我若人兮麾尔校迪吾天伦兮三纲几几廪其【直珍切列也】兮谁又我□【匹宾切争乱也】兮　尔黎传相告勿摅而韣【徒木反弓衣也】兮勿抉而箙【扶福切矢器也】兮勿掀而鞬防【无愿切车也】防【五责切束弓弩】簶【音禄箭室】兮【校上我师之又以止彼黎之弋】逶其螘溃以自宓兮【谓黎遁也】
　　斌哉公兮丁黎防【于僞切羊相防□】兮反自揆兮亶元戎海涵无我若尔兮格尔黎寤吾天理兮五常炳炳劼其履兮谁又我觝兮　吾伍传相号勿神兮勿繟【充善切繟带也】而轑【力道切车辐也】兮勿纾而医【于计切盛弓矢器】韘皾【徒木切】櫜兮【黎自上其又而自止其弋】逛【其往切走貌】其虻附以自陶兮【谓黎降也】
　　修文立武三章章七句三章章五句
　　表
　　代但大夫自广东宪除广西漕又易广东漕到任谢表
　　谳狱无功骇被将输之命扪私未便叨承易地之恩静省非材多惭不称臣中谢伏念臣少时学问雅志事为中滥专城精爽徒迷于簿领晚充烦使驱驰浸耗其聪明仅能逃不职之愆岂复有可资之策兹令飞挽孰误选抡恭惟皇帝陛下身已致平虑不忘逺急岭表之蒙惠为计台而择人南方事体之同虽二广奚分于轻重东部土风之异谓小臣幸稔其淳漓度防马而将西俾改辕而复旧宠荣至渥报塞实难臣敢不周视歉丰谨权取予赋以驭其用宁无遗给饷之谋道御之而王要不负爱民之意
　　代广东漕贺会庆节表
　　小春协气储为生啓之祥薄海驩心竞起祝尧之敬臣中贺恭惟皇帝陛下建是皇极同乎大通推四海之宠恩已涵动植享万年之景命未答忧勤长与蓬壶不老者俱始满臣子无穷之愿臣叨糜将漕阻往奉觞侧耳闻韶迹莫陪于兽舞仰天见日心不异于葵倾
　　代广东常平贺会庆节表
　　十月小春爰啓诞弥之节千秋嘉会聿修于赫之仪四海臣隣一心咏颂臣中贺恭惟皇帝陛下懋明大德昭嗣丕图圣度涵洪五兵不试天衷简静万物莫干其源一根乎仁于理固得乎寿臣叨司仓腐邈在海濒搢笏称觞阻听大韶之奏擡头见日同伸中岳之呼
　　广东漕移广西谢上表
　　委节从天将输东部疏恩易地飞饷西陲等是处以峤南得之出于望外可谓之幸孰酬所私兹盖伏遇皇帝陛下御众以寛使人也器曲取践更之熟轻分临遣之华祗服宠荣誓鞭罢钝先及期而度岭后闻命而改辕才至九韶观民风之未审亟趋五管宣德意之有休凡课田租一资兵糗他寜乏用断勿横征无郊不阁宿逋有诏宜寛新赋人民受赐已谐足食之谋臣子报君更尽裕农之职
　　知德庆府到任谢表
　　台阃腾章言堪试郡冕旒委听诏使牧民非以常法与焉实为误恩可也臣诚惶诚惧顿首顿首窃以南县粤壤中介晋康山川势压于炎州蕴藏王气天地意归于高庙开辟潜藩大运为之复昌土风赖以增重谁其可守臣也何人少窃儒科学未足以充其志六更吏职拙奚事乎将以勤一黜幽而退巡复使过则知勉惟道自融与天相似其捐一万戸无德色所给二千石何容心禄厚难酬敢为不事事者民淳易治可以无为为之政教行于当然农桑劝则足矣拔贰为长若为称乾坤之私化顽成仁其或塞宵旰之望他无易此终不替初
　　啓
　　代贺范参政自建康得祠啓
　　久图均佚累疏叩祈天睠优隆曲遂石湖之乐琳宫清邃雅宜朝迹之收数出颇劳一间并偿恭惟某官肯轻亚相留防陪京一心久空万物俱厌口饫鼎食乃忆一瓢之清足兀沙隄反思三径之适投绂似疑沽矫谒祠庶免犯嫌九重重发而未俞再四力请而不已胡尔获命豁然慰怀殆陶朱五湖之游家声不容坠而贺监一曲之胜心赏未及酬试赋归欤聊寛憩只日对奎画之揭神与笔俱如闻玉音之褒喜随赐发比之当国倍以为荣某辱知最深占贺敢畧东坡之诗尝和固不虚昭回下饰之光西子之迹犹存更可续浓淡相宜之句嗣有召节恐无余工
　　贺江西提刑马少卿上任啓
　　肃拥使华疾趋台治由重湖入五岭始疑去国之愈遥自濒海出大江今觉还朝之渐近笑开神观欢动门阑窃以民莫顽于江西讼尤徤于天下黼座参祖宗之制宪章杂文武之臣所以分平反之劳庶乎鲜寃滥之失人不同其向背事未免于是非比嵗庙堂主张专任之说诸州牒牍责办独员之功按之三尺则密处或流于吹毛断以六经则恕中或至于漏网必于道与法而不悖非以儒饰吏而莫能恭惟某官以不凡之资为有用之学负才多而知己少擢第早而立朝遅守多移于穷谁似弥穷而弥守刚太过则折独能益折而益刚初焉耻事于诡随久则养成其定力浮荣莫动处九棘不殊于二松大事敢争视三台无异于一介要不违于斯志与无负于吾君升沉两相忘了无汲直后来居上之妬中外俱自得安有萧生雅意在朝之贪一出十年连持四节将漕已劳于嵗月详刑何止于再三岂以珥笔之吴人甚于好剑之楚俗圜扉草鞠前功已表其人为贯索星沉后验更期于天应二百年国家之渗漉十一郡牧守之拊摩道院之风未渝惠文之事可扫想故国于高台之上畧为东坡而拂尘望长安于落日之西遄归北极而奏効此怀姑置吾道益尊某入幕已荣受防尤幸聋瞽敢输其闻见浊清当勇于激扬与其惟小是惩宁若自大者始区区鸡肋不足凂尊拳之施荦荦盘根何当观利器之发爱甚为之忘分颂终所以致规
　　通新除江西漕林大着啓
　　观风报成得命易节久输岭表遗爱与南溟之水而俱深还按江西和气随大庾之春而同出先声哗莫之禁后进喜至于狂恭惟某官虽钟委和犹力攻苦学所致者自不欺其室积至于通神明养之浩然充无馁之心直可以塞天地视六经犹为土苴轻万物岂翅鸿毛彼雷同之科名与平入之官爵疑若凂我初未始屑就焉自然逼身有不容却去者甘在常调殆将终身骤然置之通班恬若出于固有揽蓬莱之胜殊不肯自骄干山海之饶亦未尝或猒清邪浊邪无择逺者大者可知今犹为十一州而来少亦有千万人之活某心所望者大喜焉倍于常逢人輙谈同辈交贺长卿使巴蜀幸得为县令为道左之迎刘晏漕江淮宁不少士人为门下之客
　　通安抚程给事啓
　　辍自近班来为连帅镇抚南国山河本重而复增奔趋下风云雾未披而已快敢防修敬先冩愿言恭惟某官揉毫归于纯临大视以细自筮仕之荣而厠朝列崇卑一听自然以涂归之气而代王言褒贬孰非至当所施皆可以法其用岂比于常执政犹虚偃藩似左居今国势南昌控江西之冲阅旧廷绅上意睠门下也厚虽臯陶未相未宜离舜右然汲黯不出不足重淮阳假之节旄慰彼癃穉下车余半载日浅恩深出教数十条言近意逺凡肯建明者若出游戏然不知绪余之成皆自眞积而发少须晚业当更混成某气以涉世而平心之厌官也久自幼多病百苦皆攻笔研固所便与时少谐一丘可老耰锄非其志与其涂足宁若折腰簿书有时闲灯火不敢废勲业由命幸而成未必幸而传文章在人可以观独不可以久度力所能者随宜而立焉徒自鞭成竟谁印可所媿未工而敢献其他非面则莫商二松不足哦犹窃诵东坡郁孤台之作孤鹜有余兴何当从阎公滕王阁之游一语偶然相投百怀可以续告
　　谢漕使苏大卿京状啓
　　蒙恩易节为国搜贤胷次素有权衡初疑不苟江西岂无人物首及非才正兹阙一而足之岂比循常所荐者分暌道合施重身轻窃以士得一命之荣类萌寸进之念自读书而取科第平生事始得半之无忧以选调而改京官故举主必求全而后可稍稍参差于是往往侥幸也难须得职司始应铨格常员有缺犹可泛求大状不圆复何从得况今且速代者虽巧殆将问谁日程计已无多机会间不容发傥更一跌又迟几年美事少至于十分故仕不荣于贺上而荣于贺下大功常废于一二故恩不重于成始而重于成终非长者为之动心几茫然无所措手伏遇某官心虽泛应物实少投以家传之文章鉴世文章工拙难揜移自得之学术探人学术浅深莫逃二端俱造至高余事盖不足办庸非以唐虞三代公卿所建不出于邹鲁诸公磋切之精于焉择士以报君必也加意而致谨借难求备未尝以周孔顔曽而责之姑且酌中要得夫荀扬韩柳斯可矣有如某者养未到熟豪犹欠磨徒求师于公谷未得春秋之妙空慕名于马班岂及风雅之纯语其有志则诚然褒之不情则太甚偶尔値喜机之动忘其为溢美之多荐周子于榻前恐似出东坡居士之误出欧公之门下当增我南丰先生之光彼此以道相从施报
　　又通漕使苏大卿啓
　　肃将上指荣按南州风声从闽峤而来江山为之动色士气喜颍滨之后冠带至于生光况是寒踪又其属吏其为幸也岂比泛然恭惟某官禀初异常生更得地眉为西蜀之秀气所钟人人皆清岷据大江之源士之学往往有本矧厥世阀蔚乎文宗父兄毎谈耳目俱满自童至壮气习若出于性成推已及人家传乃为乎世用留中籍甚补外恬然天下如彼其寛江西岂公所择雅惟先德散在诸州贑上之古诗数篇笔踪粲石面而未冺筠阳之杂著一集手泽落民间而或存上于厥祖之风尤敬焉今以其孙而使亦宠矣观风容有暇访旧不亦荣物外得其遗文公余可以适目用其孙犹用其祖当有以报上之知睹其迹如睹其容岂不慰奉先之念共扶此道要得其人某无谋而穷有志于古质之师友文章惟两汉之归揣其门庭法度自三苏而入未全成就犹少规磨兹者遇其云来庶乎得以印证魏謩视郑公风烈则不减行佐唐宗孔伋得尼父中庸而未传愿为孟子至于其职非此所陈
　　通赣州赵守啓
　　久用仰高始逢补外庆源宏演分天上近之清治境恢雄据江西上游之胜人地幸而俱重军民可以同休恭惟某官虽名王孙其实士类诗书气习岂肥马轻裘之可迁枯淡家风有布衣韦带所难处物莫摇所养才可立于时犹为格拘肯以符出访避秦之仙客恐桃花水肥而不行闻度岭之诗人喜梅蘂风清而可挹遂移武陵之步来探大庾之春稍余燕间有足酧酢收而藏之胷次时以散于民间使千里无非东风庶九重少寛南顾某残秩未满余庥足依臭味或者相投喜欢至于欲舞章贡景物岂不美且赓东坡微霰之篇崆峒道机犹有余留对黄帝下风之问
　　贺贑守莫郎中啓
　　荣驱节旄出偃藩屏方当郊迓春已塞于行李之中不待政成人皆信于下车之始更迟数月必有伟观窃以古无不可为之州世所未易得者守惟今之贑盖迫于蛮江西岭南之交地无乃恶风声气习之旧顽不可防粤自五季以来凡遭几变于此或者为之深虑至于鎭以重兵听军与民交相为市使酒尚气动輙杀人缓之则长奸急之则召乱殆若为处贵于适中然非更厯也多其能剂量乎否上所遴选得之诚难某官禀天之和养气以直入官虽蚤不以最吏部而遽休嗜古益坚终之第太常而莫御盍归持槖犹出専城夫初试已有余功则再为盖不足道苐闻黠吏狃前政之寛而犹欺故使齐民处太平之日而或怨所望于公者当有以处之至于两得其欢必也壹归诸理或权其用非治吏其何以活民但持此心虽为郡亦所以报国等之而上广是以充某尝快即温更陪闻喜遽尔升沉之异归于义命则安夫今所言岂旧敢叙但愿以万言之对且施民间庶可推千里之恩以及天下
　　贺丘检详自平江移帅绍兴啓
　　一从违逺两拜诏除移颛千里之吴鎭拊之手再展而益熟擢殿十连之越按临之踪重访则尤荣辅郡得人上京增重粤从图志之上夷攷会稽之初由禹得名至勾践遂为强国自秦寘郡逮绍兴始号陪都以府易州其守为牧皆所以重一路之托又从而壮中朝之观三军寄命于元戎万里托生于刺史上之谋帅常患才难今乃得贤斯与地称恭惟某官以遗经之学收异等之科魏弱翁立朝而斥权臣吕步舒出使而断狱事胷中衡鉴莫非以笔削权吾是非天下搢绅孰不视进退为道消长奚方续韦应物之集又复绾朱买臣之章岂藩责之不轻而舆望之难塞与其他选敏手不免于眼生宁若公来先声已使其心服天睠未为不厚鹏程无谓犹迂况威爱之两全盖军民所素信令下莫之扞格政成可以舂容卧听鼓角之声疑从地下行视山川之色觉在镜中蓬莱阁已似为瀛洲之符钱塘江岂能作弱水之隔某衔恩未报赞喜可知乘车马以来迎怅阻觌长安之廐以春秋而具对行归直承明之庐
　　贺吕宪使移帅扬州啓
　　肃奉恩纶荣迁帅阃片言折狱百城之囹圄方空十国为连夹道之旌牙遽拥凡托帡幪之下共归鼓舞之中况曽沐于鸿私盖不胜其雀跃恭惟某官夙储士望洊厯官途初入缀于星郎俄出分于漕计钱流满地兹才露豹之一斑草鞠圜扉稍见解牛之余刃会摄居于屏翰爰大简于车徒悦以使人众皆贾勇军容入国愕眙众观朝论归功密简天听用是宠联于内直忽焉擢起于外台闽南万里江山方欲入公之诗句淮右数州草木如何夺我之春风虽易地则皆然奈恋轩之不忍懋正东郊之尹行寛北顾之忧为国藩垣要使西人知有小范老传家衣鉢谁云南渡无复大申公某拭目观光披情赞喜徒厪三沐莫颂万分
　　上黄叅政啓
　　才自擢第即为闻人初试南宫藏逺业于挥染之下近登东府开太平于燮调之初夤縁幸兹及识焉尝试诵所欲言者窃以本朝所重进士之科空占甲封一时为天下之冠最宜亚选终久结宸衷之知逖搜遗编追数前辈韩魏王之事业是为汉伊周王荆公之文章得非唐韩柳虽非建明者异要之遭遇则均由南渡积至于今惟申公踵嗣其美其他闻见所在诡随兹盖恭惟某官熏酣已成磨切不废今推律已之道上以格君之心潜为国谋泰山不维而自固外耸朝望猛虎未哮而已威处是政机异乎言路鹰鹯逐雀一毫不藏沧海纳污万顷无底夫今岂戾夫昔所行各随所宜转移之妙至于斯通变之学固然耳某几为书误屡与时随有禄奉甘未忘攻苦平生笔研半为江山惟宪宗任度未有诗而宣帝得贤犹次颂一防一卨幸免追庆厯之踪三沐三薰当为试徂徕之墨
　　贺周知院拜枢密使啓
　　显陞枢极荣等宰衡初诏宣麻俱料明公之拜少顷闻报果如舆论所期士民交欢军国增重恭惟某官人望已久主知更深惟其恬不肯前是以贵犹差晚翰林盘薄文章特其绪余政府舂容事业出于游戏天下已名两絶胷中未动一毫处之如常上所加敬肆移枢管隂阖阳开而万物莫知密拥帝车干旋坤转而四时不忒斯谓经逺若为酬劳爰增使命之华盖示兵机之重遭时习治问甲少至于庙堂先事折冲运筹可废于帷幄上意不特在此中原岂容寘之某贺不欲谀规宁犯僭未肯荐韩淮隂而取楚直作萧何犹当信赵充国之守姑为魏相二愿傥不偿一终心得无愧初兹其勉之乃所望者

　　钦定四库全书
　　縁督集巻十一　　　　　　　宋　曽丰　撰启
　　转官谢丞相启
　　招致烦言改除散吏归家引咎犹虞司败之深文积日计劳岂谓考功之浪许秩増者一事反其常其得而不惊乎所惭者非据尔窃以古之宰邑职曰字民用度无滥门税租有彛矩畀田授地仅什一之征供吏给徒能几何之费惟厚予而薄取故少毁而多誉属者县家之难甚哉财计之重月输郡帑宁容差缓于崇朝季拨漕储不许少迟其浃浣均泛用于有常之外取羡数于已足之余幸而办频年新赋之粗登甚者责累政宿逋之并偿上驭下不宁于束湿孰敢它辞卑扣尊何啻于探汤安能自愬媮塞目前之责寖招李下之嫌轻信浮言勇行成按诸公非善回天者一败岂免扫地耶莫之苟逃何以平进兹盖伏遇某官学融上达识防大通一于好恶之偏词参以是非之至理偶然诖误独不与故犯殊或者诋诃得无从私意出一怛动衷之莫御百端致曲而不辞先裁以中始白于上暴胜立威之酷直期铄金萧何用法之寛曲赐全璧了知汉网之阔一出伊衡之平成始成终吾君吾相某敢不勉尸清净恭赞明良三沐三薰华封人孰尽祝尧之意一饮一啄王仲淹何敢忘孔之恩不至防元未论报本
　　赴广倅上潘直阁启
　　散职归休误恩起废一行作吏半刺虽未为卑十国为连元戎顾犹在上上下所存名分然也起居之缺礼文可乎将以斐然致其敬止恭惟某官为质也敏得天之全切磋琢磨不烦师友之力视听言动能着圣贤之功学问成而噐识随之声名出则人望归矣得官未称其徳为政不専以才推此一心所事循吏传之事形诸千里其民华胥国之民举严陵之政声合婺女之乡誉朝发众口夕闻九天诏除汉郎自有典故拟议广帅它无老成十四州安得以自伸二千石又从而相屈坚持一静坐镇百浮但凝清香而饮醇酎不治而治余尚何求元功之功自可不朽某决科余三纪改秩十七年贫则如初悔之似晚耕焉之谋以仕焉而废差毫缪千荐者之力比按者则轻进寸退尺又抗尘容而出下防三城水陆征租之入八邑军民口体之须孰非长者所能为何庸闗决未必丞哉之不负有幸依栖倚髙门如末至何奉急诏恐遄归尔犹及署姓名于纸尾何当効笔砚于公余狄青还奏粤功南海一澄而终晏宋璟入为唐相巨川初济而已恬并作颂声永为口实
　　谢五府堂除广东运干启
　　改秩铨曹初心未遂充员漕幕一饱有涯况适及期而便即禄较其名此视彼则不及揆以实得偿失而有余欣然下拜受之可以借手归矣夫惟吏部之立法其责选人也过详举主之员犹未全固许赴调京官之阙不容入徒生羡心彼盖有司吾其何恠身为天子之宰相职事非与它同手握人物之权衡恩施可自己出营营失意者徃徃归身焉卑者求髙外焉匄内朝论傥无不允人才安得有淹或左辅右弼前疑后丞各自有见则甲可乙否彼非此是居多不同虽知其资所当然犹牵于势而姑已矧兹躐等而有请疑若渉嫌而难从偶诸公独不二三其言在今日岂非万一之遇恭惟某官从初力学慕古大臣诚以反身与物未接而已信推而秉政同官不调而自谐每发抑扬官吏之机皆符中外搢绅之论须贤之効乃至此孤寒所蒙何幸邪有如疎庸未遽斥絶翻以笔研之末技信其胷中輙收马牛之践踪置之门下岂谓表里所该无异道不容清明之世有遗才炉韛一施饥寒俱免非以法予以人予似出大造无私之私未为官谋为禄谋实为小吏不幸之幸感深语浅恩重身轻不至糜捐未论报塞
　　通广东漕使黄监簿启
　　久劳镇拊遄擢转输便道之官咫尺入潮阳之路涓辰视事须臾回岭表之春山岳动摇军民鼓舞恭惟某官学得师友志为圣贤蚤擅科名气习犹如攻苦之旧亟登朝列声容不改抗尘之初方快奋扬遽闻恬退谓得州亦可行志虽去国何尝介懐由来清漳凡几太守独尔冦恂之借留一年余信乎召伯之思自今日始荣陞一节驰按百城兹乗轺传而来廼过侯藩之旧江山草木迎送改观父老儿童见闻失喜来慰已恨其暮诏归复疑其遄顾偏方之计孰愈于上京而重内之人奚容于久外某官不辞卑游难避逺一充台掾两易歳华岂图满考之将书而获大贤之是托虽百勤不补其一拙然终事敢渝其初心转漕闗中鲍生安有为萧相国之助罗致幕下乌公幸毋厌石处士之留
　　迎广东运使坦大夫启
　　谳狱奏功疏恩易漕方惊西部夺我东风忽降新纶还公旧治车斾始行而遽返士民才送而又迎其为懽忻甚至鼔舞窃以粤峤虽分于两道计台皆主以独员编户农桑地仅一十四州之广歳课出纳钱几五十万緍而赢惟其敛少而散多是以易虚而难实由钞法既更之后失鹾司所助之常庆典之恩既覃丁租之数又减歳事中熟有无犹可以通融民间水饥上下必至于窘束与其临事巧营而旋救宁若先期啬用而谨防圣贤不易之言今古难行之事非有学力孰塞源恭惟某官负抱浑涵薫陶成熟守浔阳之土不以五马为荣而以千里为忧观岭表之风不以四牡为劳而以列城为念无事不以闻于上有功未始动其中庙堂相知恩数自异既徙官而増秩又移节而将输岂其负才而难遗亦以知道而可用大学之义足用不废于生财君子之心爱人莫先于节用粤自洙泗已有此学公从伊洛而得其传号为老成非徒知取而知予深识大体不至伤恵而伤亷使夫小试其胷中可以大蘓于广右防上引嫌之疏遂膺就便之除人情以前而信今天意移彼而恵此某一从度岭便欲扫门受知未得所依闻命不胜其喜可倾方寸不出浃旬大夫未出疆望使华之不逺下士已执贽迎骑气而敢迟
　　通坦提刑启
　　气应三阳清流道长身将一节荒服春回融为岭峤之和敛作门闾之喜恭惟某官业履修大声容煦温自载笑载言而充之莫非仁气凡一州一路所感者孰不东风万口合词千秋为祝家人燕集忻懽满引于椒花君子泰通超防上连于茅茹其可为庆所未易言
　　代坦运使到任谢两丞相启
　　误命将输亟上引嫌之请公朝从欲寻疏易地之荣未出旧封已祗践事虽便而滥式欣且慙伏念某生赋下材少从末学师友之功尚浅幸获入官州县之职备尝仅能逃责晋叨谳狱政负空餐姑匄奉祠敢图移节况飞挽伙繁之任非伎能緜薄所堪醝法中更二广之储今已贫于曩农田小熟常租之入东犹愈于西兹蒙以易而易难遂得避劳而就佚老矣何幸恩焉有归伏遇某官学到太初道包羣有调元而一元正五风十雨皆得其时宰物而万物平大鹏尺鷃各安于分遥怜岭表遴选计臣一闻孤迹之未安两与更除而弗厌衣朱公之绣官居难近于私居回墨子之车故部尤谙于新部暑月获将迎之顺暮年免奔走之劳一举而数利集焉大造于逺人厚矣某敢不勉効尺寸规酬万分转漕闗中尚当效酂侯给军粮之防通量歳杪要少副冢宰制国用之心
　　代坦运使到任谢枢使启
　　误恩将漕抗疏引嫌便道改除回车视事荣有余而似滥喜不足以盖慙伏念某学未及成贫不免出一入州县簿领防来而相寻回视灯窻诗书几至于髙阁更时阅歳觉壮成衰晋领平反厪逃旷斥敢图移节而督飞刍南方盐法之更揆之计额而少损东部户编之狭加以丁租之尽蠲问彛费则自如非长才而孰办付之老拙岂谓徃来熟而利害详将以亷勤或恐取予公而出内吝恩归造化事出吹嘘伏遇某官命世真儒清朝亚相枢极久归于掌握璿玑独斡于胷襟控制百戎山岳不动而事定品题多士权衡无心而物平致使寒踪例尘公选西台已拜松楸偶在而可疑故治未离绣斧虽更而何厌晚景免疲于转徙炎天省力于将迎新旧之交公私皆便所施厚甚何以称之某敢不周视歉丰谨权出入虽无求于赢羡要靡缺其经常甲兵不问于庙堂已登平治军饷犹飞于函洛岂惮驱驰惟誓糜捐庻几报塞
　　代坦运使到任谢杨检详启
　　将西广之输援私嫌而有请易东隅之命乗便道而不劳虽化钧甄録之公亦枢掾奨提之赐得之逾分处若为顔伏念某奋迹儒科投名官牒资格未离于州县由緑得绯聪明已耗于簿书觉班成白谳狱方慙于临遣匄祠岂意于迁除繄外计之非轻况侨居之不便懐疑无措忽拜新纶拟足未前复为故部其为便顺之甚所愧侥逾之多虽降自天宁无为地伏遇某官受质已粹加功更深论著六经洗空百氏传注之学防陈千虑压倒三篇天人之言文行之髙公卿所重两膺严召俱拜伟除持节观风山岳动摇而气慑握兰奏事星辰辟易而芒寒赞襄宥宻之功假借齿牙之论故令迟顿亦窃光华某敢不疾鞭其罢图称所骫终恐伎能之短全资契谊之髙王勃在前已幸平反之无失范蠡主内仍欣飞挽之有依
　　代坦运使通新除提盐谭太博启
　　専城奏効一节陞华极目南中虽故在部封之内乘轺东下乃新迁台治之初公朝尤遴于选人全广遂为之増重恭惟某官受天间气为世竒人刻苦灯窻専而且久讨论经史博矣又精发为文章妙到古始逺而昌黎近而坡老笔端可与之后先大则文献小则襄公忠槩当处以季孟四公遗迹五岭殊尤既具全能自应大用一收朝迹多望国子先生之还四播召音尚甘绣衣使者之拜岂醝事既更于近制而利权难假于常人辍此老儒镇时浮议少需事定即诏公归某尝幸亲贤喜将同事飞刍煑海均为出内之攸司移粟乞醯尚頼有无之相济
　　通都提举谭太博启
　　召节及门趣装上道诏留岭表虽阻蓬岛之清游宠拜皇华亦为桑梓之盛事方当变法之后又适迁台之初使者得人士夫増气邮音所至喜色攸同窃以煑海为盐生民通用浸浸豪强之用事纷纷鼓扇而为奸齐集其私主持以吏秦防其盗运载以兵汉室惩而张官魏人建言而置使攷唐遗术比古益精端虽发于琦课最廼成于晏大农防计増入十倍之钱末歳通量实当大半之赋虽若有益于国多矣谓之不夺于民得乎初焉出于因陋而为之久则视以为常而加甚官贩官鬻侵渔市价而独擅利源计租计丁抑配农家而重为蠧本物穷必反道变斯通推行固要人之有才职守尤嫌名之不正顾今天下皆常平唯是峤南近才更始去其兼者所以専其任表以都者所以大厥称移司苍梧用控全广事势须首尾之应属官为东西之分物论间疑其非难摇国是诏书大勇于发正借人收付以四十二州之重权出于二三公之精鍳恭惟某官资防物表学穷气初浑浑先秦之文章凛凛后汉之气节澹庵渡海独与从游连帅还朝首先荐召有以结两公之好知其为特立之人苦遭当道之豺甘作退飞之鹢普宁之治声方着侍从之鹾论又陈非頼粤人孰谙粤人之肥瘠不资朝士莫酌朝论而从违两端皆全五岭希有独惟门下卓在选中方报赐环踵闻持节严夫子懐土光生友壻之门朱买臣归乡喜动故人之色人皆羡只公独晏如虽姑假途宁防旬浃之欵曲肯畧温席试发生平之讨论近功有以权之逺业于是卜矣某滥聫末至之客欣拜先驱之尘尝识江南之风流要从名下而即可蜚蓬踪迹犹幸遇国子韩先生于八千里之余汗简馨名何当继曲江张相国于五百年之后佥所期望亟其勉旃
　　贺坦提刑转官启
　　黼坐攷功绣衣増秩元康大夫之爵聊复偿劳直指使者之风愈为増重蒸出两眉之喜散为一路之春恭惟某官平生所行一出于学直从起居饮食而始次第用功推至进退升沉之间率常任理几书奏最一节详刑平反未尝以为功全活无意于望报计日计月之事非公本心懋赏懋官之恩有国常制姑事循进尚淹老成或谓年老之迁殆为驿召之渐一朝而上百志以酬某浅学辱知之深愁顔闻报而喜身登八使一官何足以为荣赏及近功逺业可知其得睠足深贺者姑少迟之贺广东提刑坦大夫特转一官再任启
　　雅意解归特恩因任文阶再转仅酬四牡循行之劳使指重宣大慰百城挽留之望叹公已久于在外幸我犹得以相依恭惟某官气宇浑涵官途緜歴岭表半行吟之迹浔阳余坐啸之声蛮俗告劳聊复诎马长卿之徃越人蒙徳自当趣严夫子之还姑以内外更迭之制酌其中合于日月论思之地择所处一路皇皇恐失所頼九重徃徃重违其情宁屈一贤以寛南顾竚恢殊效而速北归但一二可书则不磨况寻常何立而非伟凡是逺业所存者直于今恩而卜之某蒙韩见知借汉为颂衣绣使者久驱驰于琅琊泰山之间观风大夫行超防于光禄大中之上继今以徃可贺犹多
　　代贺提刑坦大夫转官再任启
　　疏荣进秩一时再拜于殊恩乗传观风新节复循于故部慰一路愿留之切表九重见信之深传者翕然为之甚喜恭惟某官资充以学实侈于名荣路当翔于太清宦游肯屑于二广専城课効政声已甲于西州揽辔详刑风采又倾于东土寃狱屡雪寒乡皆春但积劳而着功合由外以除内惩数更之汉宣爰赐以褒书责久任之勲郭伋尚稽于召命朝论自定公归少迟某方借余辉两逢盛事闻音至止如已得之久次而转为大夫固未足为扬子云之贺使讫而还报天子当有以酬马相如之劳颂咏之私敷宣罔既
　　通广东漕使马少卿启
　　一官左计改秩未谐再调南来趋风有便正萍蓬苦自飘泊与绣斧适相后先得所依栖谓之幸防恭惟某官饱韬有本之学熟揉不羣之资娯嬉成文章俯取上第漫浪出仕宦洊试中都随职髙卑结知君相郎星拱北致主之愿未毕酬卿月照南观风之行不惮苦藏哲于晦以严行寛或谓恩比湖而加深斯宜坐与岳而俱穏岭表将漕防犹未得其人荆南平反公有已试之效疏恩下诏易节按城岂二路上游控山川之交而一心两耳熟风声之久取道不逺成功可期湘人送而广人迎徒争境上轺车遣而锋车召恐在道中再归近君始毕逺业颂言未尽国史不遗某百拙招穷半生坐懒情性躭笔砚是物莫移诗文汗马牛于饥何补一行作吏而几困再转为丞者三年虽多荐书偶一戾格复堕选调来为下賔萧何漕闗中或略借鲍生之计裴腆在幕下终须期刘晏之知虽无他长敢不自效
　　回广东李帐干启
　　曵裾邂逅已尝倾意于一见之间转首差池岂料同官于十年之后并时来上托契则终书尺过于殷勤礼数似乎颠倒恭惟某官好学成癖与书忘形灯火新功半出科第之后旂常逺业初试州县之间不轻一尉而安之可见平时所养者未露厥頴已雷其声方梅福觧南昌之官浩然期于有立维汉朝虚东观之选疑以直而不容复此斜飞而南何时穏歩而上知音不少待价未迟某有志无资始勤中勌谓道可自文章而入试浪用工然学不为性理之归终难传逺方悔少作而収初心技忽痒而复为喜至狂而莫禁闗键徧求于前辈源流肯徇于専门青出于蓝误以师道为坡公之派白守其黒幸几商容发老子之机大道得新闻公家直余事
　　代运使贺坦宪陈广西漕启
　　肃奉纶恩晋将漕计观风察吏易地似劳上塜过家取途良便所得适如其所愿相知皆快于相传恭惟某官学得其宗气充所养浔阳镇抚课效有余而未尝事名岭表平反活人无数而不以为徳驱驰四牡首尾三年顾桁杨之久空思松槚而欲扫显以西部殊惬中心荣擢里闾衣绣何如于衣锦飞挽刍粟养兵不外于养民要使二者之适其中或于初焉而卜所处讨论有素施设可知闗中给军粮虽似屈酂侯之重冡宰制国用要何害周公之清所行固有后先其业均为逺大某结交虽晚荷爱惟深属闻报之已迟恐饯行之莫逮钱流地上竚防木牛流马之勲粟移河东喜借山玉渊珠之润
　　代广东帅通广西漕到任启
　　九重遣使出观五筦之风三命申恩仰见一人之睠轺音俶至台事鼎新幸聫岭表之游敢赞门防之喜恭惟某官才将以徳学世其家经术精深继泰山先生已絶之统文章俊逸下绍兴尚书未到之工声华久播于搢绅歩武合登于阊阖直指固由于亲擢南游亦近于斜飞自东至西虽余千里道途之邈以闽视粤岂有百城风物之烦是谓自卑而升髙毋云以逺而易近况绵歴之已熟何将输之足劳区区粟挽而刍飞徃徃弦鸣而鴈落行上木牛之效南海澄清竚归金马之居北辰宻迩它时竹帛所载窃意权舆于今某専阃无功余光是頼钱流地上富民遄听于封侯粟移河东隣国庶免于为壑
　　代使长马少卿囬广西林转运判官启
　　当路知音列上牧民之最公朝懋赏晋膺遣使之华祗拜新荣囬瞻故治所识草木亦先光辉恭惟某官践扬有声操履无玷施设发于持满声华日以増髙佩绾左符留余恩于已去之后转输上防卜成效于未试之初视事几何闻风悚甚更能持以不倦必当卓然可观虽近功非逺业所闗然外计乃中除之渐竚膺急诏入践华途某尝幸同寮后欣聫部钱流地上雅知游刃之余粟移河东宻借富隣之润
　　通广东提刑呉大卿启
　　一贤入耳再纪闗心墨绶兹来何幸际乗轺之始绣衣它出未遑躬负弩于前喜初至于失眠惧复为之欲汗两纷交夺朋素小迟恭惟某官秉彛不羣絜矩有道悠然隽味得于经史子集之中烂其雄文发于碑铭记序之内揆以古而合施于时也宜朝廷羽仪王度黼黻小却犹合内相之任方谐物期上卿不为左迁之官未与人称枘方难入材大莫容与其枉尺而直寻宁若屈身而伸道彼退此进灯火十年之功小穷大通简编千载之业论久复定恩优如初鹏怒如飞视草盖分内之事鸿渐于陆观风且峤南之游绵亘二十一州纵横三千余里华輶所歴竒观之多山嵒养于虚豁如顔子石笋立于独挺若伯夷至止发挥归欤收拾凡是马迁所感慨一于史记而吐倾比初述而更髙为后传也必逺某不足受道未忘学文攻苦无功逐贫不去三百人进士之末二十载选人之中置散日多滛思风月养慵年久疾视米盐恩与陞朝法应宰县虽曰贵于抚摩耳其如责以办治何何况直钩非宜于钓所至竭泽孰可以渔淛视江而犹难广校湖而差易容堪措手猥用投身狱讼希疎曽未桁杨之卧台评宻迩岂无牒牍之移亮其无它恕所不及俾安南国之迹当尽子民之心退食之余读书而已松林无事何当得雄着杰作而编之桂筦有诗犹可续名山大川所藏者傥容附见庻获流闻
　　代人贺洪閤学除内翰启
　　解直延阁升华玉堂虽文声素髙当居诏诰之任然恩数特异实擅搢绅之荣邮报四传舆情胥惬窃以禁林清选天子私人贲时华国之文固须大手引谊格君之职更要真儒况侍燕闲每承顾问隂赞万机之决诚为二府之储何竢上台方资燮理始称内相已借经纶惟才学噐识之兼全庻文章事业之俱到恭惟某官妙得父兄之授志惟圣贤之归加以薫酣至于成熟邺侯三万巻涌在笔端吏部二百年推为盟主曩居青独对紫薇代王一言之间増国九鼎之重比还朝列平擢史官虽云汗简之传系人荣辱孰若黄麻之草闗国重轻付之老成佥所厌服某慕用久矣传闻忻然惟前此之名公多繇兹而大拜院中惊见犹未为令狐绹之光门下平章始可为李徳裕之贺
　　贺留枢宻启
　　解慎坤维留登枢筦恩等执政非徒擅上泽三世之荣身居当途又可为下光千载之业士类惊闻而増气国人喜至而破顔惟军旅尚深沉之机故庙堂建宥宻之职尊卑分为四级厥品有差长贰俱握五符其权无二况百二山河之半失盖六十甲子之一周天运既穷则必通国数久竒而将偶版图故土非为问罪之举莫能自归帷幄谋臣不能循常之时容可苟处加之同事仅乃二人房虽方欲与杜而共图召未必肯为周而久驻一旦忽专其任百端皆仰其成内而进谋决可否于陈平之口外而督战寄胜负于裴度之身其为责人已重乎在当今谁能胜者恭惟某官才髙不露噐大莫涯摩抚蕃宣已闚镇浮之有余量论思献纳更卜经逺之无遗谋贑上难摇之声已能复广于江西蜀中既验之防岂不可移于天下舆情所期者如此圣意其出于是耶报至国门诏司兵柄自从槖平陞二府寻常典文之皆然才赐环径入副枢二十年间之未有其为际防可谓阔希然睠厚则责望不轻而感深则答酬未易陆贽无筹之不效始可报君武侯有志而未伸甫能逃议彼王导谢安之懒计殆方叔召虎之罪人要恢君父之庙谟共雪祖宗之宿愤兵犹可练将实难求绍兴兠鍪之旧人幸而未死则亦老矣乾道毬马之新进非有所援其多訾欤裔绪显防歴资深浅是皆不足多较莫若一无所拘得其材能虽防于小校下走可也负大智畧毋苛以曲亷细谨责之未闻已虚其心而众不孚安有人百其勇而事难集任百摇勿移一定之力纵小阻无害大疑之勲此理灼然我公信否某误蒙知已喜得除音贺客莫非谀意者初喜而终厌门生何容隠宜乎人颂而我规中心已见于前言末论敢申其余意人惟邓禹是附非举才孰从而慰存上以留侯相期须决胜斯可以称塞拳拳之素喋喋奚殚
　　代潘帅贺周丞相启
　　拜恩天陛陞位鼎司独冠枢躔久笃宸衷之睠分持魁柄始谐天下之心闻风争传举国相庆洪惟今上夐出古初聪明有得于生知邪正不容以形遁百僚庶尹择人每犹难之三公九卿注意从可知矣自继明已余两纪凡论相何翅十公其间得贤固不云乏所许立事曽未之偿故自比年尤加遴选非雅负过人之噐岂轻容秉国之钧恭惟某官忠劳两朝夷险一节初排权幸婴鳞敢前再入班行张胆如故兹皆由学问而发所以致声华之归荷槖玉堂愈重廷绅之望宻机宥命端为宰席之储几闻閧传今果真拜虽臯视禹而有间然房非杜则莫筹众正之路既开太平之基斯立某受知已厚借芘复多久苦肺经之重昏忽闻邮报而差醒望平津之东閤犹阻造前觧汉守之左符敢烦致曲贺仍有请僣实莫文
　　贺周丞相启
　　荣奉制麻显登揆席斡旋枢极遐冲寖折于宻勿之中掌握宰衡公道顿伸于平章之始恩拜一日庆闗百年窃以廊庙有所设施搢绅谓之造化亿兆众安危所系二三公可否之间设若胸中犹未似天地之大措之天下孰非干隂阳之和适是方今之难殊非曩者之比由来国歩迭相盛衰粤在靖康百二山河之半失再逢丁未六十甲子之一周虽至数未易以竒耦推然常理容可以乘除卜物穷当变天定必回况汉徳无不思之民而敌人有可袭之衅左贤王右贤王争立之怨当自相攻前将军后将军并发之机岂宜少缓惟上意雅在中原事虽分委于羣才功实责成于两相内而修政列辟惟武侯率以忠勤外而董帅三军视裴度为之勇怯敢负重任非循常人恭惟某官得委和所钟为致逺之噐连收科级率以上文章道学而独优两入班行皆因排近戚幸臣而輙出方当甘于投散地已料可以为贵人改元淳熈复位侍从满意田千秋之对立可封侯安知张九龄之还尚烦视草更歴二府迟廻七年几虚爰立之传今果具瞻之慰自一命累陞于一品悉膺内除由三馆直至于三公皆擅清选睠如此厚公若为酬江左以来不翅二百年之久河南之外未取一块土以归谁非驾说于天时曽莫归尤于人事六朝已失今日何惩为国计莫出于用人得士心无先于虚已专援亲旧固无以扩大公至正之门必逺嫌疑恐未免为曲亷小谨之道谢安石之举侄为上将源乾曜之黜男为外官顾何拘之有哉惟其是而已矣凡百事机之予夺一视理道而从违我二辅臣无苟容心于上彼百执事敢不努力而前一意主张而勿摇十年恢复而可必报君无未了之事归老有可言于人某闻报増欢抚懐过虑调鼎不能无忌于水火之攸激和羮安得有嫌于盐梅之相资傥俱不言空为赵憬贾忱之更逊宁小有异奚害姚崇宋璟之同归推此一心形于四海迄致泰平之极治始为燮理之全功至若疎庸甘于潦倒荐人至二千石想不欲犯移权之名除吏几八百贠卒未敢为挟故之请夫前所告盖出于忠
　　代人贺韩户部除兵部兼知临安府启
　　版曹奏効黼座疏恩改服夏官似用平迁之典就开京府实膺隆寄之荣孚号一颁师言胥悦伏惟某官贵家令胄明世伟人蓝绶効官蚤值功名之防黒头遇主遄登侍从之班试以浩繁投之仓卒刀有余刃目无全牛人疑未究其长才上谓犹堪于巨用帅阃首推于大尹难得其人国威全寄于重兵孰尸其籍一身二任前軰罕能唐朝中叶以还呉凑一人而已执事今分其羙阖朝皆叹其公赵广汉得民心行为京兆之治最杨宏礼知军务上继越公之家声某慕名积有年闻报不胜喜长安见日亟上九天之梯尚书植槐端为两地之兆将来所贺复大于今












　　钦定四库全书
　　縁督集巻十二　　　　　宋　曽丰　撰启
　　谢二府堂除义宁知县启
　　右某注拟沙县复防勅差知静江府义宁县者妄就壮邑诚为拙谋沥墨控情殊负凟尊之罪疏恩易地特回造物之私较其事则以简而易繁论其期则促逺而成近便当赴上归即治行事已隔而复谐恩莫深而加感窃以方今薄宦惟县为难肆是迩年其难益甚凡在就铨之日必为择地之谋独坐踈庸初伤过聴误膺繁剧预恐难支况处至贫之中复需最逺之次公私两失其便反覆屡为之惊自微防铁之方铸此大错安得障川之手回其狂澜四顾无门二天可托兹葢伏遇某官以道宰物为官择人用随其才非所习则勿强士有所请可以行者皆从揆度驽骀之资耽迷笔研之事俾之抚摩凋瘵犹惧不胜责以办治赋租岂容无旷与其于既败之后而猥尔加罪孰若及未往之前而聴其改图夺七闽难治之邦与五岭易为之邑强名百里仅满千家槐根出而马骨髙雅宜藏缪纸尾摘而雁行退容可读书意其与道院等欤目之曰吏隠可也持心不懈满考可书俸虽薄而无余免雷饥腹景况多而可咏防瘿诗囊举家十数口之安一出二三公之赐某誓无背本志敢替初涵飬南甿固当体武王不忘逺之意提撕下吏更防推泰卦无遐遗之心
　　迎广西经略赵侍郎启
　　新皇严外遴于八命之颁旧徳策捐以十连之寄诏速西上声摇南中编甿葢有苏期属宰得非幸事恭惟某官亲见前辈密传正宗起居饮食之间不外道徳怒骂笑嬉所发犹为文章外彪一出于中弸防学满期于壮用晁董公孙之对尊主庇民燕许陆防之词代王华国道大莫容其献替才髙犹屈以蕃宣两委殿邦皆书最考汉三公有阙当于循吏而选之周九牧非轻处以侍臣则过矣窃窥上意加念邉陲非资从槖之华孰借帅垣之重谓持一节尝至半途垂矣建台何八桂军民不幸而未遇复兹开府岂七星风月有缘而莫逃好音一传和风四扇虽逺渉不应为近贵之凂然薄劳何患无厚恩之酬前为桂管之长司近有唐人之成例李伯药请郡暂辍侍郎之除张九龄还朝遄膺相国之拜一心精白千载汗青某行事鳬趋愿言管见岭表非内州之比府中无外邑之需宿逋类是全蠲新赋居常半阁厚徳见于前政宁必急趋符移畀于递兵勿专走介期程一定职掌相安束带而见督邮免折陶渊明之气弹琴而治单父容殚宓子贱之心
　　通静江府二倅车启
　　天悯其穷循改陞朝之秩命安于薄平收宰县之章其受门下察焉葢与府中等尔行将请事合预修恭恭惟某官抱负通才跻登膴仕青衫莅事已覃经国之思朱绂贲身未薄抗尘之况疾飞垂上小却复斜抚军若民姑称半刺赏风与月直谓平分六曹不止于闗闻四季犹兼于行县吏有臧否权无黜陞上虽付以不轻至名通守公亦处之无扰要活齐民郡无急符县可寛责初政渇贤之日诸公贪仕之时宁乆外翔但为南利某逐贫无防忘禄未能初叨通籍之升拘于近制例畀南邦之任难以他营得阙极南为谋最左所贪简静其便疎庸邑小民贫不容取效于拊摩之外心劳政拙未免归身于覆防之中芘我至终从今为始
　　代宪使梁大卿贺赵丞相自泸州移荆南启
　　去国渡泸茂着偃藩之绩回车出峡光膺易地之恩转移渐近于中天疎逺例资其余照道亨可卜物论胥谐恭惟某官崛起西方巍掇上第膴仕之途寖厯臞儒之习愈坚初际风云龙虎相应入调鼎鼐水火不争宰衡无心而物平山岳不动而事定庙谟偶有所向朝臣不得与知独与萧何密作闗中之计姑烦葛亮逺为渭上之行胷次有成谋江南无他虑何诏出蜀复留帅荆控持中原为我四通八达之地考按前古岂他三国六朝所争髙卧上防大寛西顾蔡功有叙裴度可归某稔为门下之逰空负嚢中之出虽四牡未荣于九棘然二天犹借于五云感悃居深颂言敢缀以辅弼临翼轸之分迹犹逺于北辰自岷峨溯江汉之流心已归于东海满期再相永托孤踪
　　代宪使梁大卿答江州娄守启
　　显膺隆睠陞偃大藩方报下车和气涌九江而防满未遑上记好音隔千里而遽来何谦似之所慰多矣恭惟某官磨磋已熟趣向更髙谈论纚纚可聴学问往往有本才为时出輙以声闻枢庭防编摩之勲文章华国辅郡借拊字之手政教宜民岂私举我所知不敢揜人之实肆闻入对式简上知犹烦把麾庸非责已试之效复拜召节定自有非常之除百劳并醻逺业可卜某故尝结契今复同官不惟私幸之多亦获公家之助军民雀跃喜承岂弟之临狱讼冰消庶免平反之累
　　通广西运使朱太中啓
　　资身无策随牒有年墨绶字民应新制于改官之后绣衣观俗逢故人于受察之初曽未面承已先心惬恭惟某官性情归厚天地委和极深研防学有根柢经事综物才无锋芒自布衣韦带之微至紫绶金章之宠小试靡不效大用从可知入格君心始酬迈往之志出将使指似落斜飞之途上轸北辰逺懐南极鹾法变更之始军储匮乏之前它岂无能类非已试朱轓二千石坐精钱糓之筹白粲十万艘飞饷江淮之戍人孚则久上决于兹姑辍儒魁枉视木牛之运略收课最遄归金马之班富贵遁逃以无门功名廹逐而不赦所遇有立其传不磨某病乘其衰贫重以累以笔砚尺寸之伎为饘粥斗升之资防逢诏恩叨改通籍稽之令甲紫衣无免邑之文揆以已私华髪岂剸繁之具难辞百里未免一行所在孰非颦眉江淛为甚其中犹可措手湖广庶防财赋责轻租税入薄又从而择其易者或可以用所短焉卓茂心劳天知足矣阳城政拙人笑任之顾不与流俗同幸犹有诸公在
　　通广西李经略啓
　　干禄公朝负丞支郡一行作吏何卑敢辞十国为连有大可事记省接词之旧惊嗟承命之新不期然而然可谓幸之幸所宜称谢其得忘言恭惟某官得天纯全为学成熟羲农二氏以上闲暇讨论乡党一篇之中从容践履发亚圣大才之实为先秦古书之文姑用戋余輙登魁最作难弟之气无聴胪传而无名广严君之声未跻法从则未惬匪朝郎选伊夕卿聨去彼轻非重一麾在我大可细万物清髙遁事其如莫见赦何富贵逼人正恐不容辞尔更贵有立而藏难名某亶余寡闻良欠督虑谋身疎甚差毫谬千知已缺然进寸退尺二年置散一意养恬尘外山水之音拟之伦脊世间名利之味待以圂腴怵于□饥屑此斗食其为道途左矣况落岭海外乎要服临邉治中无况之非冷介藩在上麾下有光之可偷自幸鴈行之中相容虎榜之末夙契难言于厚薄今阶有间于崇卑问无恙书冐讲谨初之礼请不屑教庸资善后之图万一逃尤始终归徳
　　代人贺葛枢密启
　　明命诞扬伟人超用显登宥密人无不惬之心潜事经纶时有可乘之防太平指日薄海破顔恭惟某官间气挺生杰资頴出充以学问玉磋石磨归于圣贤霜凝水落凡致主泽民之要者自治心修性而出焉追先秦之文章一家所集防数千巻取大汉之科第五世之间至十三人公在其中人推曰最方当筮仕之可纪已料入朝之有余金柜防书订八索九丘于积讹之后玉堂草制还三盘五诰于流靡之余弹纠摧奸论思沃帝各得其体一归于中厠东宫之僚既能讲贯握西府之柄必善图回舆论臆知其然寿皇意出于是惟其恬养不急于进是以荣拜犹似乎迟朝望乆而孚靡不期于后效人情贵则懒当无负其初心非独恢两朝天子之图庶防卒先徳侍郎之业某因逢奋迅自叹沉迷薄宦逺逰尝为下掾难兄外补实作使君既效驽骀于凭轼之前又输犬马于易箦之后追念断行之雁当容投木之猿恩不吝于吹生报岂辞于効死乆图有请正坐无因适摛赞喜之词敢吐愿言之悃云从龙于未飞之际已望沃焦川得舟于欲济之初何当拯溺肯一援手甘托终身
　　答东莞王知县通赴任启
　　分千里之教遗爱至今而犹存拊一同之民先声到处而已满凡托庇谁曰非幸况同僚不言可知恭惟某官学古饱闻为时强出非侯伯之客资望愈养而愈髙为子男之邦才猷随试而随效谓履厯已如近制则飞翔必在华途乆嬉文字之中岂他可凂再屑簿书之下非理所宜顾随寓而皆安信宅心之甚大素自镌磨所得者行于拊字而卜之不日政成犹容目击防音见意已防忘懐于倾葢之先握手论交奚待责信于结盟之后
　　答交代叶县丞啓
　　七闽多士非杰然岂动仰髙之心二水一官得贤者足为善后之计或者天所借幸为之喜而忘穷恭惟某官气擘太清学穷上古发诸词翰浑乎天理自然之文华以科名视若生平固有之物言行莫非中节荣枯未始改观虽久取青犹常攻苦养不熟则不已气愈磨而愈平尉职固卑凡所行者皆长贰所不及中年未达处之恬然如少壮之不忙岂官无大小惟其人而仕有迟速非所计翻得艰险之助愈恢清修之操虽今驱驰复尔州县非晚腾踏矫焉风云万一其志犹未毕酬寻常所为自可不朽某有可以饱不轻其身为米折腰所得未酬其所防簸糠眯眼欲归尤急于欲来毋多逗遛庶蚤倾倒
　　通浦城县丞啓
　　充员宣化允济难期聨事得人恊恭可必吾行有借于此今日孰为之先尺书冩心千里对面恭惟某官质不肖俗学无叛经谨一毫于起居之间吾儒气象轻万物于觞咏之次前辈风流介将以通应出于定中除牵于资厯固矣外补置之冗散可乎丞虽负余聊复尔耳世岂舎我姑少迟之诸公争欲出其门列剡疾以闻于上明主久渇而乍沃美官多欠而并酧一日致身而有余须终防意百年报国而未了当预为谋建所可书传之不朽某分安于薄官守其常十考无功未能勇退一同已试可叹徒劳兹为补黥之行又是铸错之举凡所未逮于焉有资嫁微官共防之愁置尊酒同斟之笑余有公事子姑去敢不体蓝田之真我醉欲眠卿且归幸无疑彭泽之矫
　　通交代琼州梁倅啓
　　不拟佐州敢言择地新游疆境萧条少海之阳旧政簮缨烜赫太师之后举家法移之官政留已功遗于他人臣细防成始终知免恭惟某官气无羣有才易至难加以学而成之熟之外无圭角充其器于逺者大者中莫津涯惟盛徳然与难兄似意其晋六卞相陆续而进位公卿否则唐二张自剂量而分权将相姑从半刺左矣况落中州外乎骤用未必不投世以疑驯进岂失为养吾之望于以知是小回翔者乃所以为大奋迅欤董仲舒相胶西之行本非上意黄次翁丞河南之满得不中除所立无一毫之无称其传不八叶则不止始开其末后荣于今某休休未能进进无路岂容五十嵗之后不为六百石而南禄厚难酬敢为不事事者民淳易治可以无为为之其如静之功乃是仁者事曽未得葢公之道能无虚齐相之行化鱼鼈之民为衣冠贰何益长行蛮貃之邦以忠信后可师前有以告新庶乎善后
　　回郑昌化谢到任啓
　　优恩分竹籍甚先声饬意开藩凛然初令人已孚于未至事可料其有终得人移风与郡増气兹葢恭惟某官以学自揉与天相融从事六经防糟粕归于纯一假途三略视英华特以绪余非胜已私未为我武观光上对拳拳推此而言之服采外庸在在行其所飬者何施非冬日之爱无往不春台之登凡防出而乘浮桴盍一归以奠京枕若为千里又诎一行莫镇南浮缀泰山而借重能循中坦澄沙海而使恬民则华胥公其色究将星明徤辰极尊安某有幸资辉何辞賛喜出筹边事専尚伐谋之兵归策朝勲恊成战徳之国
　　谢诸司辟晋康啓
　　儋爵左谋负丞南垒三司计吏荐剡容名其间一障乏人辟书接踵而上闻者初疑过举得之终出误恩其如众口何秖自厚顔尔窃以粤壤去中都之逺朝绅视东广也轻在祖宗时为州县长非败官起废者折资受之必逐客待罪焉失意至此自铨选员多而阙少凡官游退易而进难与其请中州须迟逺次孰若补外郡且就近期虽荒城犹复羣起而争况节镇又非常行者比地望近上庙堂重于予人事权由中台府难以为请拒人有可借口属吏宁敢垂涎加之宵人廹此晚景一则资浅二焉势孤岂其挟骩骳之文诪张自售可以欺穹窿之聴侥幸相容葢斗大之地易于为而寸长之材可以用虽云人合亦曰天从不然一路依归惟帅臣使臣而已何以同时趋事得年契日契于兹穷呼声闻重诺响应兹葢伏遇某官万善已有千能时须致身非自荣要以先进而资后进报国无他道取诸人谋以为已谋惟其私而无私所以大而有大与二三公者于心不二三其心使寻常人欤所获非寻常之获恩重身轻固矣日暮途逺奈何某敢不圭蠲神明矢効精白入国问俗随时制宜民居也顽未容以不治治也事幸而简犹足以无为为之举晋康州为周乐国俯则可酧其志仰焉不负所知虽曰公举奚以私谢为要之终惠犹有初望在匪旦伊暮不公则卿大臣事君以人但以是心推诚焉尔君子成人之美敢于此徳忘志也耶不至防存未酬生死
　　到任谢朝仕啓
　　三司合荐溢美上腾一札分符滥恩下逮人知降自天尔谁与为之地乎有借齿牙敢忘卵翼伏念某不胜少也贱犹頼生而灵幸而可以读书惜乎莫之闻道吾学未足以恢吾志备数末科斯心犹歉于临斯民充员下吏勾稽未熟仍归溉抚字无功况催科为州县官下之志未有不牵于上之势行圣贤事今之宜得无难徇于古之时其间恶之有甚于好之所幸举者犹多于刺者垣坡专剡容有私嫌台阃同辞独非公道録其贰郡一年之绩付以长民千里之权阖朝以为宜然当宁何有不可兹葢伏遇某官得天委顺为行中清其张我朝之羽仪乃増吾道之风采主持国是差毫谬千之不容叹息才难防十得五则勿责博诸外议公则衷言宰执持此而亡疑诏除出焉则防咈頼以叨冐熊车双轓恶乎答酬驽马十驾甲后庚先之敢忽辰出酉入以何辞境内农桑劝焉民间饱暖足矣他无易此终不替初彭城之美犹浮岂无逃乎宋少府之议刺史之威未霁何当诲以丙大夫之书万一苟全百千曲荷
　　到任谢五府啓
　　非才分刺未望専城台阃容情恊以辟书而上庙堂过聴从而出命于中闻者同辞谓之异数断断非所宜得兢兢莫之敢安窃以牧守之职近于民朝廷所用慎其选首焉防府次则潜藩事体重于长一动则万目所窥及矣人才轻则玩百补而千穴之败出焉勿徒悔终宁过谨始寸量铢校有一毫之失而难容曲问旁询非众誉所归则不予顾有如仆曽何若人无力而读书孤不幸而决科早惟其学焉之志以仕焉而夺是以举者之功为刺者所妨遭县火烖不容于使者问州星变无罪而黜之何期公道复明未以微惩遽弃二任皆从通理而满诸司又复合辞以闻防稽印章未为斗大买臣才举犹负寸长耳目敢为朝廷欺耶父母宜为赤子计尔播告天下颇为合公开陈榻前殊费致曲疑其荐者溢美洵知防乎滥恩兹葢伏遇某官养成休休充至浑浑其容与大海似任双鳬乘鴈去来而无踪所施如元气然忘小草大椿増损之有间物物自足心心相归况经台评而罣吏议丐沐沐我尝洗垢而一新以风风人又嘘枯而复茁防贰为长付军与民于大造为无私之私在小吏敢不徳其徳与其许门下以必死徒务私酬孰若使民间之更生亶为公谢时则左辅右弼志于内修外攘奉行有偏反揆下识备戎行既无武勇报恩徳惟有文章协成蔡功晋国莫难于自任编为唐雅栁州岂得而他辞
　　代徳庆赵守任满赴阙谢五府啓
　　乘一障于荒服惭负空餐借五云于庆霄幸书满考犹许诣铨曹而有请岂容忘恩地而不言伏念某实本庸人名为公子太上皇睦族叨聨武弁之间今天子右文滥缀科名之末任萍蓬之随牒累嵗月而得州恩平葢周公之鲁封晋康乃文帝之代邸二城俱五岭之望山川气雄千里况诸侯之邦民社寄重方初视事未必旷官始终四年辛苦万状百废不能皆起首劝农桑四民未至举安觕逃冻馁诸司偶然过聴两剡皆以最闻宁无愧心亦可借手兹葢伏遇某官才髙不露道大有容中外具委于人短长各随其器病如汲黯何尝卧治之是嫌拙若阳城不以催科而见责魏相不因浅薄而得罪黄霸犹从烦碎以成功致令冥行亦获善罢一丘未具百口无归颇垂涎于斗升复投迹于炉鞴唐録名姓已幸与下方之求汉缺公卿何当在次用之选虽所愿者奚敢望焉
　　通潘经略啓
　　纶綍防恩自一节委十连之寄旌旗诹道由重湖压五岭之冲处贤得宜来计乘便两事适所符者舆情为之翕然恭惟某官少修壮成厚蓄薄发千里古诸侯之地春满莆田十州部使者之风秋髙衡岳寛严纯出于徳君相稔知其劳云何直东壁之图书又复畀南州之鈇钺外颛戎阃要未失道山之游中寓朝行庶可重清海之望聊复舍轺车而凭熊轼防当扣闼而排金闺分内荣岂不多将来颂犹未晚某叨在末至之客快闻鼎来之音后功或卜于先声终计吾观其始发越犬吠雪非至静莫镇列城之浮海鼇戴山有余力可任九鼎之重进进莫料区区何言
　　回州县官贺年啓
　　夏正建寅四时告始春阳出甲万彚向荣况在伟人又为亨防恭惟某官顺迎天秩敬履嵗端頥神须恊于元功恵令更防于大易应干三数徳随物而潜通居泰初爻道与时而偕长其为可贺葢不胜言
　　代使长贺冬节啓
　　日短初长潜应阳生之候卦剥始复端为道长之辰既忝同侪敢稽称庆伏惟某官搢绅善类绣斧重人席阐放囚上推徳意传贤断狱内责隂功斯培逺大之资况练冲和之气明神交相福禄来崇正色外台聊为君子之养性明年亚嵗必厠京都之贺班
　　通同官贺啓
　　日短初长潜应阳生之候卦剥始复端为道长之辰喜不胜情贺有常礼恭惟某官道研气始躬养精元徳与辰而俱升功随子而并见幸甚端人之得志庸于亚嵗而输仪不善颂椒未果奉巵而为夀何人铭韈犹容视履而考祥赞咏之私敷陈罔既
　　谢李舍人荐充著述啓
　　代言西掖不吝推贤追记下僚犹容备数惟其取于甚疎而逺于以见其至大且公施以不赀受之有欿伏遇某官纯以学力充其道心豁然方寸之间天地相似敬止函丈之侧搢绅自归论思献纳之余循行抚绥之次询诹人物武后于文题品士流徳先于艺有以有志于文投者不以不及于道弃之知其人也深疏以闻于上敢图骫骳终焉爱之愈于初曲赐吹嘘一之甚矣加以再著述固云名尔抱负须其实然无闻已过六十余何道可塞万分一左右史不艰其选容与汗青大小事有可以书誓殚精白上勿为唐宗所夺下毋屑陈寿之贪有洁初心可香晚节日暮途逺幸已附骥尾而前恩重身轻敢不举鸿毛以弃吾志决矣已知信耶
　　谢管提刑谭提举特荐啓
　　踈于进身谩尔入岭常程论荐偶已具于视事之初特意推扬了无望于解官之后获从望外欢溢情涯窃以自上古数至中古以来凡先进必为后进之地遇贤则举当无亲踈之嫌随数而收安有多寡之制下逮叔世始萌猜心持节把麾虽应举官之格陞朝改秩复拘定例之文适值多材又牵正法莫从致力徒叹遗贤删修成宪之初预防斯弊汲引常员之外许荐所知期之半载之余限以二人之数兹其为选亦可谓艰意其得豪杰不凡之人始以塞殊异非常之举何图潦倒乃沐吹嘘浪事文章犹多摹仿假叨撰述岂善铺张褒辞未免于过情揣已不胜其负愧况当今日凡任外台防其累私而忽其累公急于进已而缓于进士虽法令今犹古昔而奉行百不二三纵令贪扬善之名姑归吏部谁复肯成人之美乞付中书越此拘挛之常出于慨慷之甚伏遇某官宅心也大阅士之多农具不征卜知宰相之器系辞敢断灼见諌官之材黙于微而窥之大者莫之揜矣顾谓俚作虽微全功然所向耻于随流则其归终是到古抑尝原公赏音之意殆欲鞭我卒业之心某敢不更自空言力求至道况是从违之际皆惟义命之安一见以为荀卿幸已定苏氏之价他日傥归孟子庶不负欧公之知



　　钦定四库全书
　　縁督集巻十三　　　　　宋　曽丰　撰
　　书
　　上王丞相书
　　五月日具位某谨斋沐献书于丞相閤下仆歳在丁酉执贽进谒虚厪蜚翰招入东閤相与语差欵首及人才方是閤下参大政未几也已为人才计则经国之道得矣明效大验当于久焉责之仆又怵于归未遑进区区也语离去及今凡六年转徙之迹后以秩满至吏部窃窥效验隠隠然矣未遽至明且大岂人才之命万犹有一欝耶敢吐固陋少裨髙明按西汉二百年儒者为相公孙始其后蔡义韦贤成匡衡张禹翟方进孔光平当子晏马宫相先后当国俱被阿防不胜任之讥惟魏相一人传賛无贬辞或者推原其故以为神雀五凤之间士之通经术善词章者多获进用无乃相隂有力耶仆考之宣帝朝士以经术书于史者易十一人书八人礼四人春秋八人其他不指名而混言明经者又不与也虽其声华未必同于相当国时出要岂无半在焉半之中固未必皆可与有为彼王吉萧望之盖王佐才也明荐而用之姑母责相但于吉琅琊之归望之平原左冯翊之出曲为致力挽留之亦足见相为人才计也乃恬然坐视全不相闗词章之士王褒栁褒九江枝公刘向华宠章子侨虽幸以赋颂歌诗楚词相继召见又徒以待诏处余子不足道也其间学力忠概如刘向葢寓意词章耳今也例处以待诏之贱岂丞相权人物之轻重分职务之髙下所宜然哉彼赵定龚徳不过善鼓琴视三君子相什百不翅也相輙明荐而明用之设心倒置类如此故传賛幸无贬辞而识者之论莫贷焉夫汉相大抵用他流求其肯持正务为经术词章之士主盟者茫无所望幸而吾党自公孙而后间相焉士犹望一二于什百也适诸公者皆持禄保位士将絶望矣又幸而吾党有得君肆志如相者踵相焉士犹望一二于千万也相复不顾则士竟絶望矣故当时所守固如刘向王吉则甘沉下僚所守不固如王仲翁则移附他类或谓丙吉将死荐三人自代皆彼类也而始乃荐吾党仲翁望之岂其性哉仆思此固矫为美事者抑亦见吾党不自主盟尝试荐一二相形耳呜呼当为者不为至使他人矫为以相形独不可惜哉仆持此论久矣未尝敢闻于人幸今当相两公其次枢宻公又其次参政公率其党可与言者于閤下又有雅故宜言也故首以闻焉如仆自揣质非受大道者如耽为文字久则成癖矣极其所到不过王褒诸子而已耳不足动两公念王吉致君之学阖朝百执事虽未可量仆恐投闲置散之中犹有更髙者汉鉴不逺伏惟两公公吾心恢吾量张吾胆凡士之可与有为者逸斯访之来斯受之去斯挽之吾党有以相慰他类无以相形清议归而太平还矣仆所敢为赋颂歌诗虽自负留他日文太平可也而所以太平之事非髙见逺虑之相所喜为盍巻而归更养之自王褒充而至刘向仆虽屈犹信也故今之所望于两公者轻抑之扬之姑退听焉不备
　　上梁丞相书
　　五月具位某谨薰沭献书于丞相閤下仆自防读书将壮而窃一第随牒抗尘于兹凡十五年更事涉世熟矣始悟吾党之在天下大而讲学次而为文又次而进身自唐虞夏商周而上莫不代有宗主伊尹傅説周公之徒是也故三者皆有所归焉沿春秋下逮战国虽邹鲁之间有圣贤之师友而朝廷之上无圣贤之公卿故吾党讲学为文容有折衷而进身之道茫然莫知底丽秦不足道汉文学之宗视春秋战国固歉矣至于士类进身亦未有出而主其事者或冒而主焉又非吾党所归考百官表汉相葢多矣惟田蚡慨然为士类主盟而蚡非吾党吾党莫归归莫齿也公孙魏相俱以儒显而荐用则酷吏张汤而已相所荐用则乐工赵定龚徳而已一时清流如董仲舒韦成则疾而挤之庙堂之上先后相承上下相习大抵然也故终汉二百年吾党无宗主其间卓然气鋭而莫遏如严助徐乐朱买臣蔡义等不过诣阙上书自结主知小不自爱而甘为诡遇则主父偃以卫青进儿寛以张汤进赵绾王臧以田蚡进大不自爱而甘结奥援则匡衡以史髙进何进以王音进杜钦陈汤以王凤进又极不自爱而甘由左道则司马相如以杨得意进翟方进以淳于长进贡禹以石显进凡彼十余士其初岂不欲遵正道附正人以显也奈何正人者坐视不顾士抱其所有方伥伥然无所归也而其旁之与正人为敌者又乘间窃起而招致之彼非视万物恬不为动者安得不枉而趋也哉故天下之美事当为者不为则其必有不当为者出而冐为之汉朝廷之上使吾党有宗主大辟公正之路随才大小毎邂逅輙汲引则不惟所谓十余士有所归其傍亦无从间而冒为美事者矣故士之失身不特士之过权衡士者亦当分任其过焉本朝择相率自儒取也非若汉之杂用他流故凡当国者稍自恢广率可为吾党宗主顾其志气敢自任与否耳前軰敢自任为国収拾士类如魏国韩公之荐欧阳子至于再至于三虽不少矣然其间有初犹豫终弃置者焉自今观之梅圣俞陈履常好修之士也文康王公知圣俞深矣初欲论荐迄不果故圣俞赍所学以殁文忠苏公太史黄公谈履常不离口则庙堂正人岂无知之者而俱坐视翻使章惇睥睨而邀致之幸而履常所守淳故不屑就否则几何不流为汉十余士类耶方今士不乏也閤下与王公又以殊科列上相天下士不谋而同以吾党宗主望两公矣仆喜学嗜为文王公故常知之区区犹以未经衡鉴为歉谨袭所作诗文十六巻仰尘晏览虽浩然自期鋭然自鞭不到古不止也更惟暇日阅其概而指其归终获列文艺传足矣文康王公魏国韩公之所为待欧梅者惟两公裁之脱或泛然揖而进睨而退仆亦甘为圣俞之赍所学以没虽有冐而招之仆当为履常之守必不至如汉十余士之失身也惧众不可料其也岂无髙于仆者或至东閤敢诵前所闻以献凡美事幸自任勿姑坐视吾党之无所归至使其傍之不当为者乘间而冐为也哉不备
　　代人上李参政书
　　仆闻天下之事必宰相然后得尽行必台諌然后得代言虽然天下之利害无穷而台谏之耳目有限古之治朝不独台谏得言事下至草茅之贱例得言其所见闻而悉其所欲言以进者无他诚恐以有限之耳目妨无穷之利病则容有遗而已矣故仆尝谓天下之事必宰相然后得尽行此不刋之言也必台谏然后得尽言则失之或拘矣当祖宗朝葢有草茅之士与时言者矣鲜有与时合者横渠张公载自少喜谈兵当康定用兵时未弱冠犹布衣也慨然以功名自许上书谒范文正公公反责以儒者自有名教何事于兵因勉之读中庸其后眉山苏公洵至中书犹布衣也尝试谈兵若权衡书献于朝加之欧阳文忠公为之地而韩魏公意若有不满者竟不得大用呜呼此二公岂蔽贤且塞天下之言语者哉固所见有不同耳由今观之张公载卒为道学宗师而苏公洵所虑边鄙之变卒不逃其言则其初范公所以责之葢阳抑其小而隂成其大韩公所以意若不满则未免于轻料事之未必然而重与人之有所就哉恭惟今天子嗣统以来无日无中兴之念毗賛列论之臣前后累十百彼其宣力而效忠不为不至矣迄今十有七年百为无一二成就此其咎安在哉非言之者不切则行之者不力二者必居一于是矣夫仆亦能言之类也而身不当台諌之责虽然犹幸齿于草茅之士故奋而吐数千言率穷思而仅得之者葢已缉为成编上进矣顾未知圣览以为何如谨懐副本与谒俱入而献焉葢闻之道得其机则其入易不得其机则其入难上古有伊尹至智也而干汤之初且七十説而不受汉武帝时有田千秋无他学术也而讽帝之失至一言而悟意夫岂汤之圣反不如武帝中主之见利害明受言果耶特千秋得其机尹之初未得其机耳仆之兹行形与影俱近习亲昵之援不惟无有亦所耻者徒言之切时而已之机得否非所计也万一一言悟意特幸尔不然虽百説未可知况姑止于七十説也哉区区犹强词于閤下之前意者欲閤下试观何如也以为其所献言近是耶抑迂且踈耶葢有迍者矣阳抑张公载之小而隂成其大此范公鼓舞后軰之术閤下所宜疾鞭者若夫轻料事未必然而重苏公洵之有所就此虽不害韩公之为名臣亦白璧一疵也閤下意亦小惩也哉
　　上葛丞相书
　　仆闻之万斯通之谓道一适其可之谓时亿兆众所赖千百世所法之谓事业道有经有权时有常有变故遭时之常者事业成于经遭时之变者事业成于权古之大臣始终遭时之常者八元八凯是也始终遭时之变者伊尹是也始遭其常中遭其变终又举变而归常者周公是也时之常变虽异而元凯伊周各以其道通之应常中经应变中权故事业之归不害其为同下至于汉始争雌雄姑置勿论萧何相髙帝时则有黥彭之变故一以信谨应陈平相惠帝时则有吕禄之变故一以智谋应魏相相宣帝时则有云山之变故一以严毅应何之后曹参专之镇以清静平之后周勃专之镇以重厚相之后丙吉专之镇以寛大后之三公岂固与前者异哉时有常变道有经权然也何有功于髙帝固矣而法家心宻往往招疑平有功于文帝固矣而术家心深往往招忌相有功于宣帝固矣而儒家心径往往招怨使参勃吉不各以经道通之则疑忌怨之积岂不又与激相等哉所不满人意者参勃吉之道非吾儒之道故其所应未尽中经其所成可谓近功未可为逺业厥今何如时哉论多故耶邉烽不闻谓小康耶物论有骇要其至当则变伏于常常函其变之时也补衮之责正在中书设今留公先事而去则閤下为何为平为相可也不然后事而去则閤下为参为勃为吉可也又不然姑留焉閤下容有可诿曰吾副尔今也留不曰留去不曰去一以权应则常形犹在一以经应则变证已潜难乎其为閤下计也盖尝思留公信谨似何严毅似相所少者平之智谋也故应常中经应变未中权何则君子求退小人求进此其时也留公进君子退小人其志太鋭其迹太露断蛇不殊困兽犹鬬故一时之间君子以进小人以退曽未几何退者复谋进进者复求退势之所激无怪其然大抵君子小人之势相容则安相形则激为今计君子求退是矣閤下不可遂其求遂则孤孤则摇小人求进是矣閤下不可沮其求沮则廹廹则合要当杂以经权之道通之一冺其迹两安其心君子不摇譬则虎犹恋山藜藿之采未至于无禁小人不合譬则云已散空日月之蔽未至于已甚阳为无他隂实有待或者机防至焉吾之事功成矣狄梁公用此道也閤下胸中别有成算非人所知也仆其退聴否则道有适今智无厌故不备
　　上陈参政书
　　士大夫为时出幸而同朝未必同职事幸而同职事未必同心西汉二百年相国同心者萧曹丙魏四人唐三百年同心者房杜二人萧曹又相先后非同时同时同心实四人尔嗟夫何其少哉盖人生天地间东西南北不同也故气不同风不同也故声不同水不同也故臭味不同心无常主惟气是移否则惟声是移又否则惟臭味矣然国之论相公天下而选岂固须同风土之人哉故聨事于庙堂之上得同声气臭味者为难声气臭味同矣而心不同者有之故论心同者为尤难何则声气臭味不同而心同者非大有学力不能也士大夫之有学力千不一大有学力万不一其尤难也何怪丙吉为汉御史大夫今参政是也而得魏相为长龄为唐中书令今丞相是也而得杜如晦为贰凡为贰者其位偪其权不得专其位偪故长易以忌其权不得专故已易以慊中书以佐天子黜陟为职事者今者忌与慊之心生则口若有钳手若有掣云为之间畏议不暇于黜陟岂暇及详哉大抵长才髙者难为贰贰才髙者难为长相与如晦所谓才髙者也为其贰与长宁免慊且忌哉龄明达吏治即以贤下不肖一主焉可矣而毎必曰非如晦莫筹此所以示我不专而解彼之慊也吉精通律令相综核名实一与夺可矣而毎不伐善一听相总领此所以示我之无侵而解彼之忌也然则二史以同心书者乃吉同相龄同如晦非相同吉如晦同龄也故吉于相善为贰龄于如晦善为长地节贞观之治则为长贰之效所以善为长贰则吉小有学力龄大有学力然欤方今葛公长中书閤下贰焉葛公之心与閤下同乎否耶仆不知也仆知閤下有学力而已循常庙堂所急人才今不独是君听之从违天伦之离合一寄于二公之手二公之心大同则天下受福小不同则天下受殃故为长者当如龄为贰者当如吉虽然吉于相不以严同而以寛同龄于如晦不以断同而以谋同则庙堂长贰之同心非贵小同贵大同也如同人于门不若同人于郊同人于郊不若同人于野閤下学力充矣其贰葛公也必大相同忘言可也仆亦知学于二公未失为同声同气同臭味者二公于士大夫以同声相应者多矣仆岂可不以同气试一相求同臭味试一相投哉故终诵同人为赘焉
　　上李舍人书
　　上士学道下士学艺仆中士也度其质不足以受大艺又其所耻者故取其离于艺而进于道谓之文者而学焉自少留心至于壮矣今老矣虽曰未成要亦不为无立者顾犹不免以其文穷无他未获其所附而已蝇附骥则逺萝附松则髙文之升沉顾其所附如何夫文于五行为火八卦为离离者附也圣人以火为离无乃取其知所附耶干下离上曰大有大有之离是为太阳之火生与天俱意其为附不自知其髙也大君之有文徳如尧舜者以之离下干上曰同人同人之离是为电之火去天有间附于云所以求升于天也大臣之有文学如周召者以之艮下离上曰旅旅之离是为山上之火去云有间附于山所以求升于云也侍臣之有文词如枚乘王褒司马相如者以之离下艮上曰贲贲之离是为山下之火去山之上有间附于下所以求升于上也下僚之有文采如王杨卢骆者以之坤下离上曰晋离下坤上曰明夷明夷之离是为地下之火于士为埋光瘗彩者纷纷而是姑置勿论晋之离是为地上之火去山之下有间附于地所以求升于山故曰晋进也垂进矣不幸退焉士人之有文气如刘蕡李白者以之仆持此论久矣幸未免为刘李始谓终不以未免为王杨卢骆而闻于人也而前此为史时门下知仆文与凡士殊今门下横居论思献纳之地而仆也有懐不吐几何不与以凡侍臣待门下者类耶门下之文乃初薪之火也附于山而升乃今电火也附于云而升日升日日升不丽太阳不止仆之文特爝火耳虽幸丽于地之上附于山之下其如寸鋭则尺钝何故以同人之离颂门下德又以旅之艮颂门下功王文康公不为梅圣俞践言虽无艮功离徳在位未损也孰若韩忠献公离徳备矣又以艮功施于欧阳子之全美耶门下诚能反仆之文于贲其须示吾之幸附于上也反是则仆之文于贲其趾示吾之安处于下而已矣无尤忌焉
　　上京丞相书
　　古之宰天下者才忌太髙识忌太明大可疑者在吾目中则小可疑者何伤彼识太明则必也廹视之大不正莫逃则小不正者置之度外可矣彼才太髙则不穷讯不已也故道不足而才识有余始未免为髙明所使终未免为髙明所累舜之十六相商之伊傅周之周召有妙天下之才反以不露为髙雌守其雄之谓也有妙天下之识反以不察为明黒守其白之谓也雌守以雄在吾度外者莫知吾之髙白守以黒在吾目中者莫知吾之明由焉安焉老焉死焉曰彼相于我何力哉是为有妙天下之道夫道者盖所以充才识使之髙明又所以将髙明使不至于过也独不见坤在干上为泰防之时三阳用事莫髙明如也肆髙明所之何求不遂而九二惟中行是尚隂可疑者也外之而已未尝廹视小人不正者也外之而已未尝穷讯何哉廹视穷讯非中道也坤之道用中泰之道用坤相之道用泰九二之道曰包荒相之道也九二之效曰朋亡相之业也汉髙平侯魏相易学也考其为相虽载物歉于坤而包荒可进于泰地节三年至四年平丘侯迁清河王科以可疑遣冠阳侯云博陆侯禹乐平侯山以不正诛名实一寤朝野俱清连逮者听其自遁诖误者容其自新相于是为不失泰九二意矣地节元康三王三史三许相先后以戚侯或者以为非汉美事相犹可诿曰有申伯故事在也许伯之弟舜欲监防太子家防广不从元康二年诏侯舜广父子于是去矣而相不去也制贵臣之骄革副封之既资伯为之先议发兵之非又资伯为之后或者以为非相美事相尤可诿者仆曰不然自名观之伯外戚也自实观之檀长卿为沐猴舞司校尉劾之伯曰释之则伯长厚人也宣帝十八歳即位元康以前未三十也伯无日不在帝侧地节以后又策诛逆之勲何事不可请哉十数年间史无过失可书则伯谨饬人也宣帝无过举无失徳虽曰天成要其人助未必非伯长厚谨饬力也相岂得以名废实望望然去之论其迹伯与相非类矣论其心诛大逆安至尊非细事伯与相初同谋后同功同谋而不泄同功而无争吾类犹有不能为者相岂得以迹妨心望望然去之故广不附伯徇迹也其去存名也相不外伯徇心也其留存实也去留不同同归于是孟子曰或去或不去归洁其身而已矣殆豫为相与伯设与仆持此论久矣未尝敢闻于人尝试为閤下诵焉閤下学已夐出于汉道可复入于易其本源深故其流不激其涵蓄厚故其发不章相国四年于兹鼓一元于溥博转万物于混成葢自坤之直方大出也泰之九二特坤之绪余耳相之不失九二之意又特泰之绪余尔相足为閤下诵哉閤下向者尝为仆包荒幸矣兹者更能不遐遗仆则幸之幸也二者适然皆泰説也他求其説未有切于泰聊借口尔泰足为閤下诵哉不备
　　上张参政书
　　一隂一阳之谓道一阖一辟之谓变隂阳不合之谓固出入于阖辟之间而不穷之谓通君臣与天地配刚柔其道也刚柔自为消长其变也往来于消长之间其通也反是其固也通则小康大通则太平固则未治大固则乱常理然尔伏羲画卦存体而已未言用文王重之则九刚六柔也五君也二臣也首考之干之君臣纯刚非常刚纯粹精之刚也坤之君臣纯柔非纯柔直方大柔其中有至刚存阖辟无倪出入莫窥故其效亨为元亨美为至美利为不言所利之利非常效也惟尧舜禹汤文武之君臣为能次考之六十二卦之中九二九五者十五谓之刚济刚齐之君臣是也过则秦六二六五者十五谓之柔济柔鲁之君臣是也过则东周等过也与其秦也宁周故失之纯柔于卦为小过失之纯刚于卦为大过六二九五者十六谓之以柔济刚公孙薛泽李蔡庄青翟之于武帝韦贤丙吉黄霸之于宣帝是也九二六五者十六谓之以刚济柔小则陈平周勃灌婴申屠嘉之于文帝大则富范韩之于神宗又大则周召之于成王是也于十六卦之义权文帝之治临升泰之君臣也仆于时易有断焉君臣之道患不善为九二六五诚善为之则其养而未发为大畜发为大壮发而成则为大有文帝尽三大之美未尽三大之善平勃灌嘉等无周召富韩范之学以充之尔主上继统十有一年于兹渊禀内澄天光外照徜徉大道兢惕万几宻勿近臣协衷无我纯乎柔道之君也骎骎乎仁宗文帝之君也计所感召宜太和未则小康今也百神受职而祝融之骄不一四夷称藩而獯鬻之嫚犹初其故无廼内賛神谟外秉国钧者曽未叶以刚道济之与道路相传庙堂始欲从事獯鬻中以祝融骄故姑寝诚然得之矣何则祝融事闗内治獯鬻事闗外治内治举则外治随之反是是为失策其姑寝也宜哉仆思祝融之骄獯鬻之嫚之兆也獯鬻之嫚祝融之骄应之也昨骄今嫚则今骄安知非兆后嫚与虽然此天之所以爱主上也亦天之所以开主上也愿言主上修徳应天之外二三公更惩前继自今与事变遭有辛酉之灾防防杜渐不谨者斩临危不用命者斩他一推此行之则内治举矣或欲乘獯鬻之机二三公惩今其将发有輙辞难者斩有輙异议者斩如冦公澶渊之举其既发有不用命者斩如狄公西广之举他一推此行之岂非刚济柔之道与如此则外治不足成也备戎行致死命挟乘大壮之势追复大有之业仆所愿其如非所长区区文字尔他日外治之举功成不可无颂仆欲以诗学为之后焉又恐因循怠媮卒莫就功不可无规故于今之未举也敬以易学为之先焉不备
　　答刘师董书
　　某顿首师董刘兄兄之文辞甚髙而叩我至再三何巽而下也小子有疾于人易与与人率然遇于途不问其识不识立谈之顷往往发箧以示其形若浅中然况兄之于我故交而叩之辞且巽而下也吾无隠乎尔兄之叩我者时文也欧苏之门无道时文之学者无已则古乎曷谓古曰自我作古真古也自人作古假而已矣假之不胜乎真固也必不得已为假欤虽然率未易入也沿波讨源必也韩栁乎文章之作譬则醖醴也韩之麯糵惟其中而已矣熟未熟听其自然故其熟也醇栁之麯糵伤矣故其易熟而暴夫所谓暴醴者初饮而醉过醉而病至于醇酎人之饮之初若无力久而后醉醉则莫知所以然而非病韩栁氏没欧苏氏作欧之麯糵醇乎韩苏之麯糵杂乎栁韩栁欧苏盖兄之麯糵虽然韩欧难入栁苏易入易入者先入而难入者后入则先入者为主后入者为客客之不敌主也势也权其主客之势而制其中三栁而七韩四苏而六欧可也反是则伤矣呜呼甚矣文气之难调哉一失手焉终身不救其以兄之頴防自我作古夫岂难或者退逊未遑则四君子之文兄宜假途焉孟子曰久假而不归乌知其非有也虽然假人之为当先去已之病文章之病不于其他于浮于碎于偶如斯而已矣去浮去碎去偶是谓妙天下之文而韩栁欧苏之麯糵不止也是亦教玉人雕琢玉哉
　　代人上程给事书
　　仆尝谓事有出于一人之以为然固而执之虽天子莫夺者在古有之諌官史官是也至于唐则复有所谓察官者出焉给事中是也葢尝考汉之时朝廷有大黜陟有大废置有大沿革疑则下公卿议议定矣而诏勅随下焉则无有梗之者唐制则不然天子曰可给事中曰不可则直防而驳之小有不便虽诏勅亦涂窜而奏还谓之曰涂归虽天子莫夺也夫宋制唐之旧也则是今之给事中比汉公卿犹重也而閤下横居其间呜呼其为任不亦要且荣哉虽然任其要而所建明犹有遗焉此仆之所以不自已也仆不量短薄窃怪今日之政上下苟且积弛成荒习暂成常莫有渐恢故士宻为长治之策輙讨论典故参之于古而不戾施之于今而宜者防为目缉为编以为陛下千虑一不到之助盖已丹匦投之矣顾惟禁近诸公皆切于为国而乐得天下之士以禆末议而济逺业者而仆也夤縁至国门犹有颉颃然舍去则不见君子之悔后莫及矣故敢以其始终得于汉者于閤下前诵之元帝时有守华隂丞名嘉者所上封事大抵荐朱云之忠以为御史大夫贡禹之代帝以嘉踈逺小臣未然也乃下其事问公卿太子少傅匡衡翻以禹为正以云为好勇以嘉之言为猥甚至以为奸自当时言之二者之是非未可知也居无几云去禹之徒植根不防而汉业以衰则嘉言猥耶抑匡衡猥耶南昌梅福曰庙堂之议非草茅所宜言也臣诚恐身涂草野尸并卒伍故数上书今仆所以防为目缉为编以裨时政万一者虽不敢以三代之士如伊吕者自许抑华隂丞南昌尉之所为效区区于汉者顾未知圣览以为何如窃自料仆所进书畧与华隂丞之讦斥相似而身与朝廷则甚于南昌尉之防且逺天子曰俞则幸矣不然其势必下诸公议焉谨懐副封呌呼以凂视听可否之权诸公实司之万一如匡衡言以嘉之言猥在仆则古人所遇不为三公尔非区区兹行所计者但恐重呵禹贡而轻诋朱云则所闗于汉者大诸公不容不计也




　　钦定四库全书
　　縁督集巻十四　　　　　宋　曾丰　撰
　　论
　　六经总论
　　六经未经孔子手六经者六籍而已矣六经一经孔子手六经者元气也一元之气小旋为日为月大旋为月为嵗小旋为嵗为世大旋为世为运小旋为运为防大旋为防为元至于庖牺氏之皇天下之初盖十四万有竒嵗矣茫不可推皇转而帝帝转而王王转而霸四者之变盖元气之一旋也欤均是气也天以清地以宁万物以生孔氏窃取皇帝王霸之气脉以混成六经而天地万物之理寓焉故精精故难明曽氏子髙取诸天卑取诸地散取诸万物之理以论索六经而皇帝王霸之治悉焉故明明故易精呜呼人苦不自觉尔内观返聴吾一身之中六经具焉天下人人而能内观返聴也则吾之论诚然赘矣诚然赘矣
　　易论
　　论曰道有形欤曰道譬则人也人有形欤曰人夲无形也天地予之形今夫天地之予人以形也有耳目焉有口鼻焉有手足焉六者具矣其斯以为人矣乎曰未也六者具而不有气扶焉则偶人而已矣夫偶人者为玩则可欲其能视能聴能营能履则必也形气具道本无形也圣贤状夫形六经诸子皆所以状夫道之形也六经与天地相始终而诸子多湮没不行于世或行而不久此其故何欤诸子能状夫形不能状夫气六经则形气具矣如斯而已矣诸子偶人也天下岂有编草刻木以为人而能有气与无气扶焉而能行之理哉六经天地生成夫人者也天地之生人也若徒与之形而不予之气焉为扶则其形将焉用有形而无用则天地造化之工与编草刻木者何殊嗟夫所贵夫造化者为其与编草刻木者殊也否则何贵夫造化圣人作经以状夫道之形而气也随具不曰有造化之工存欤造化之祖出于无名无名之初混然而已矣混然者而不动也则至今犹混然也惟其动静搏故裂混然者裂然后确然隤然者立混然者其气也确然隤然者其形也形藏于气是名太极气传于形是名两仪圣人者其身生乎两仪之后而其道立乎太极之先太极以其气钟为两仪而天地者两仪之一息也吾于是知六经之气同乎天地天地以其气钟为万物而人者万物之最灵也吾于是知天地之气同乎人敢问人之气曰嘘吸是也嘘吸之间有始始焉有终终焉始始而终终天地人之道备矣敢问道曰一阴一阳之谓道夫隂阳者妙仁义而为言者也六经之道不过仁义而已矣圣人不以仁义徼仁义而以隂阳妙仁义或者取其气焉故耶太极元气函三为一极中也元始也行于十二辰始动于子子一传至于丑丑一传至于寅夫是三辰者天地之嘘气万物之所由生也万物之生萌于子芽于丑达于寅有子无丑萌者勿芽有丑无寅芽者弗达合是三者是为天地东北之气大抵天地之气运南而北则乱运北而南则治三皇之世天地之气离乎北入乎东矣而未至于南也是为鸿荒之治孔子之赞易也不于其先焉始不于其后焉始而于伏羲曰易伏羲之作也易之未作初有一而已率一物而两之以开生生之门此易之大凡也而得其凡者希先得一为一天地之子气圣人所以萌万物也后得一为二天地之丑气圣人所以芽万物也二生三三生无穷天地之寅气圣人所以达万物也萌而芽芽而达伏羲神农氏所以辅天地之自然而物物也伏羲神农万物之母也鸿荒之民其婴孩也哺母之乳而不知饱饱而忘其恩饱且不知矣而何有于恩也哉名之曰安于自然被羲农之化者安于自然而不知则可读羲农之书者愚于自然而不知则不可圣人于是明告之曰生生之谓易夫生生者子丑寅之气也而圣人托焉有以哉断曰易东北之运气也天地于焉生物羲农于焉生治孔子于焉生教
　　书论
　　论曰天下之理始终而已矣易元气之始也于十二辰为子子天地之所以始万物也子传而丑丑传而寅天地所以始万物者如斯而已乎曰未也子丑寅者万物之萌而芽芽而达之谓也达则达矣而无以继焉则未免乎病也胎生病于防卵生病于殈羽生病于不妪毛生病于不育然则奈何曰必有能济其不及者卯所以济寅之不及也万物之生茆于卯美于辰盛于已方其卯与辰与已之未动也万物则蠢蠢然既动则油油然方其未动则蠢蠢然者虽欲止于不病而已矣且不可得及其既动则不惟不病也遂至于茆至于美至于盛然则子丑寅者万物之所由生生也而止尔彼其所由长长则为卯辰已之借也欤天地之于万物也虽生而不能长则亦徒生而已矣圣人曰易吾所以生万物也不可徒生于是有书曰书吾之所以长万物也万物之所为生长于吾之易与书者非生长于吾之易与书生长于吾之易与书之气也呜呼君子知易与书之道者无求诸易与书求诸三皇五帝之治可也欲知三皇五帝之治者无求诸三皇五帝求诸天地之气可也三皇之俗朴五帝之俗和三皇之法未成五帝之法已成俗之朴与和者曰法之成与未成使然也犹之可也法之所以成与未成者孰使之然哉则天下不知也而吾独知之矣天地之气运北而南则治反是则乱三皇之世天地之气离乎北入乎东夫东北者子丑寅之气而寅者阳之方壮也而未老也方动也而未病也不则防也殈也不妪也不育也之病生而天地之功亏矣五帝之世天地之气离乎东入乎南夫东南卯辰已之气而卯者阳之渐老也以其渐老者迎其未老者黄帝尧舜所以夀万物之脉以全天地之功而孔子之所为次易以书也欤虽然易起于伏羲而书不起于黄帝何也黄帝之俗朴固也而伏羲者朴之始也五帝之俗和固也而黄帝则未至也夫其俗之所为朴与和与未为至和者何也法始于伏羲成乎尧黄帝则成而未大成也以其法之始始易而不以其未大成成书法当如是也惟其法之成而未为大成故其俗之和而未为至和唐虞之俗其和之至欤敢问和曰和非生于和而生于朴朴者和之醖也和者朴之熟也黄帝之和则熟而未熟者也呜呼君子则混融之而已矣以吾之气混融天地万物以天地万物之气混融古今孰非此气也伏羲神农以子丑寅之气醖唐虞之和则是万物之萌而芽芽而达之时也尧舜以卯辰已之气熟三皇之朴则所谓遂至于茆至于美至于盛者也万物之生与长皆曰出机也万物之生与长皆曰出机云者一夫二也生则为始始长则为始终者二夫一也夫有始始必有始终然则俗之朴与和者虽曰法之成与未成使然也而祗所以为自然也欤天下之治与不治也尧舜未数数然也则是尧舜以其自然辅天地之自然以长万物以全伏羲之功也而书也首焉则是孔子以其自然辅天地之自然以长万物以全易之功也不然书之有三坟盖其旧然也而今乃断自唐虞而下余谓鹤胫虽长可断也欤断曰书东南之运气也天地扵焉长物尧舜于焉长治孔子扵焉长教
　　诗论
　　论曰三皇之治浑浑如也五帝之治温温如也浑浑也者蠢蠢者也温温也者油油者也蠢蠢也者生生者也油油也者长长者也天地之扵万物也生生之长长之亦可谓仁也已矣圣人辅天地者也其道亦当如是乎曰天地不徒仁夫万物也又有义焉故五行之气不徒用夫甲也又有庚焉甲者气之嘘庚者气之吸三皇之治气之始嘘也故曰浑浑五帝之治嘘之极也故曰温温孔子賛易始扵三皇而定书始扵五帝则浑浑温温之别也呜呼君子亦观其气象而已矣孔子之賛易也扵何不先其温温者而其定书也于何不存其浑浑者易之不先其温温者则犹有以曰易伏羲之作也至扵书之不存其浑浑者则何以哉曰孔子太极也六经天地之气也嘘之始则为易三皇所以生物极则为书五帝所以长物也书为五帝而作而施及扵王则犹易之施及于帝也曰是固非生长万物之正气而要之其运必至是也故君子以为书穷于秦誓而书之气已穷于始作俑者之日呜呼作俑秦誓者谁欤君子盖有不忍言者曰天地之所以万物与吾圣人之所为次书以诗者于是乎在天地万物之父母也生生长长者父母之爱其子也父母既爱其子曷不与之旦旦而生生旦旦而长长而乃受之以天地不仁甚矣哉天地仁则无乃始终终始之理固然欤虽然诗起于三王而略夫夏何也曰天地之气然也唐虞之时纯嘘也故其俗和一传而夏则嘘吸之间也嘘者欲絶而未絶吸者欲交而未交故其俗尚和再传而商周始离扵嘘而入扵吸矣故其俗激子曰虞夏之道寡怨于民商周之道不胜其敝方其未杂扵嘘也宜乎寡怨于民也及其既入扵吸也宜乎不胜其敝也诗三百大率为不胜其敝者作也于诗焉观盖有所谓责之闵之哀之刺之戒之思之疾之忧之规之诲之伤之之辞者韩子所谓物不得其平而鸣者是也故其辞激夫其词之所以激者起于其俗之激也至扵所谓美之颂之乐之嘉之之辞者庄子所谓逃空虚者闻人足音跫然而喜者是也故其辞稍舒夫所谓舒辞者不过如斯而已矣激辞如彼其多也吾于是知诗天地之吸气造化之入机也决矣不必天地也吾一身之中自有造化气是也嘘则为甲吸则为庚甲之分有先后先庚三日起于午一元之南气化工所以咢布万物也虽然犹未也午一传至于未化工所以申坚万物也元气于是乎酉圣人于是乎诗矣诗生于俗之激激生于气之吸夏之所以寡怨于民者盖万物之始咢布而商之治则已薆昧而申坚也欤不然古诗余三千篇就中岂无虞夏之诗尚存者而孔子黜焉子谓鹤胫之长可断也欤而或者于诗见其不无舒辞则以为嘘吸具余则告之曰时乎暑也岂无一日之凉时乎寒也岂无一日之温而天地之气不以其一日者变其一嵗者则圣人之经安得惟其小者不惟其大者呜呼君子则亦观其气象而已矣且以其逃空虚闻人足音跫然而喜者较诸所谓浑浑如也温温如也则其气象何如也况夫逃空虚闻人足音跫然而喜者才什一而物不得其平而鸣者滔滔也欤断曰诗西南之运气也天地于焉收物汤武于焉收治孔子于焉收教
　　春秋论
　　论曰圣人之道有穷乎曰无穷道则无穷矣道之用则有穷也道者通也无不通也何谓通曰至难言也孔子尝两言之矣而自为歧也曰一阖一辟之谓变不变则穷矣往来不穷之谓通穷则不通此一説也又有一説焉曰穷则变不穷不变矣变则通不变不通矣通一也而两其説前焉以为生于不穷后焉以为生于穷由前则戾乎后由后则不合乎前天下曰孔子吾道之主盟也主盟无予夺与国奈之何嗟夫斯人也则亦未能混融而已矣混融而觇之有穷者所以无穷也孔子自为歧哉圣人以其无穷者寓诸其有穷者而文焉曰六经其经六其道一其道一其气二嘘吸是也易微嘘天地之始始也书纯嘘天地之始终也诗微吸天地之终始也终而始天地之用无穷矣乎曰犹有终终者焉有始始而无始终则天地之功亏有终始而无终终则天地之功散散则无归万物之生坚于申熟于酉毕入于戌该阂于亥而其性命之所在则或寄诸其实或寄诸其根夫其根与实幸而坚于申矣而弗有酉焉则弗熟也借曰熟矣而弗有戌与亥焉则无归无归则其性命之理将荡入于灭矣圣人曰所贵乎吾道者为其有通而无灭也于是作春秋曰春秋诗之变也诗穷于陈灵而诗之气久矣其穷也诗之气不穷万物不坚春秋不作虽然合而言之皆天地之吸气造化之入机何者隂生于午而尽于亥中而分之午未申者吸之始西南之气也酉戌亥者吸之中西北之气也国风好色而不淫小雅怨诽而不乱且夫好色者淫之媒也而未至于淫怨诽者乱之兆也而未至于乱则午未之气然也至于平王东迁之后淫乱之风放乎天下而莫之禁则酉戌亥之气然也以其酉戌亥者迎其午未申者而文焉曰春秋圣人所以复万物之命而环天地之气也不然春秋鲁史也鲁之有土自伯禽至隐公三百八十六年矣就中岂无一事之可垂鉴戒者而孔子黜焉子谓鹤胫之长可断也欤呜呼君子则亦观其气象而已矣余尝言孔子之赞易也犹其出游观之上也其定书也犹其在齐闻韶也其删诗也犹其入太庙而观欹器也其作春秋也犹其为鲁司宼也今夫力争于毫厘之间而深明乎疑似之迹者此孔子之所为鲁司宼者然也而君子谓其作春秋者亦然则较诸所谓入太庙而观欹器者其气象又何如也司马迁曰万物聚散在春秋迁其有见于此哉春秋之气得酉戌亥亥者子之西子者亥之东二者之交万物之所成终所成始也余谓之始终迁谓之聚散此岂二物也哉迁之説于余无以异者余于亥子之气论其正而已矣迁则并于二者之交包焉而推循环之理曰穷则变变则通如斯而已矣虽然迁岂诚有见于此哉迁之渊源与游夏孰若游夏于此若有物钳其舌者而迁也及之意者其亿而中也夫断曰春秋西北之运气也天地于焉藏物五伯于焉藏治孔子于焉藏教
　　礼论
　　论曰道譬则人也人之生也有形斯有气有气斯有嘘吸有气斯有色有色斯有惨舒有形而无气者偶人也彼诚偶人则嘘吸已不能矣而况夫惨舒今也有人似偶而非偶兀然坐于深山不饮不食无惨无舒其即之也与不即之也皆自若也则是浮屠氏之定也嗟夫舒惨之不可絶固也借曰可絶祗亦自私之计非大通之道也天地之气若浮屠氏然则乾坤或几乎息矣万物何资焉天之气嘘万物资始吸万物资终终始则有所资矣而其嘘吸之盎而见诸外东西则为青为赤南北则为白为黒离乎黒入乎青则为舒离乎赤入乎白则为惨此何为者也曰天地之气非能为色也而不能不为色也天地不能絶舒惨色浮屠氏独能天地之所不能也欤圣人之道天地之气也易也书也诗也春秋也则气之嘘吸也嘘吸之气运诸防防之中则固有无色之色存焉而人莫之见也夫人之情信于其所见疑于其所不见天下或曰圣人荧惑我也或曰谁谓圣人然二事争而不已则并率其不争者求观于吾道而质其疑以决其争而吾道果无可观者以证则经之作几何不与兀然坐于深山者类也则天下曰圣人荧惑我也吾之作经将以信天下而天下皆以为荧惑我圣人之心则不安于是有礼焉圣人之作礼也曰非我也礼起于夫妇夫妇起于天地天气下降地气上腾其为礼之本欤天地之嘘吸为隂阳上降下腾隂阳之感也吾道之嘘吸为仁义易书诗春秋礼仁义之感也子曰无体之礼上下和同则是仁义之感之谓也相感之中既有无体之礼存焉则亦足矣而又必也制经则无乃赘乎曰天地能以其相感者生万物于是以其运诸防防者盎而为青为赤为白为黒者以信万物之目圣人之作经则亦辅天地之自然而已矣安得惟事其感者而不事其丽者然则礼也者其道之丽也欤天地之所以丽万物者有惨舒吾道之所以丽万物者有损益损益之变惨舒之为也惨舒之变嘘吸之盎也君子曰礼损益而已矣益之为三皇益之又益为五帝则是天地之嘘者益之为舒者也损之为三王损之又损为五霸则是天地之吸者盎而为惨者也舒之初为未纯惨之末为已甚尧揖舜而前曰吾予尔天下舜拜而辞曰朕徳弗嗣禹之于舜也亦然而商之于夏周之于商也不然嗟夫尧舜禹率天下后世以揖与拜而商之于夏也尚然今也商既自去其所以率之者而率之以其非所以率之者则周之于商也无怪也孔子不曰夏因于虞礼所损益可知也而曰商周因于夏商所损益可知也则是舒惨之别也又曰其或继周者虽百世可知也则是又一惨一舒之迭相往来而无穷也吁亦微哉商因于夏礼孔子不忍言也周因于商礼孔子尤不忍言也其或继周者则又有大不忍言者不忍言而言斯其所以若是微欤断曰隂阳之气嘘吸于四时而舒惨之色与之相始终仁义之气嘘吸于四经然则礼也者盖与四经相始终欤
　　乐论
　　论曰圣人近取诸身逺取诸天地以作经是故有气气道之嘘吸也嘘吸之盎是为惨舒今也有人能嘘能吸能惨能舒而不能声是之谓病瘖人之病于瘖天地中之一废人尔固无用也天地而病于瘖太空中一废物尔又安能造化万物哉盎之外又有呼焉小呼为风大呼为雷雷之动也轰然风之鼔也哮然轰然哮然者天地之声也虽然于其未也则有无声之声存阳唱而隂和者是也夫所谓和唱天地自闻尔万物不之闻也人有对瞆者言言则费矣瞆者诿曰子曷不与我言天地以为吾之唱和万物不之闻彼其谓我瘖于是以其不可闻者寓诸其可闻者而名之曰雷风是谓有声之声圣人之道仁义仁天地之嘘气也义天地之吸气也天地之嘘吸为隂阳吾道之嘘吸为仁义易也书也诗也春秋也则圣人所以斡仁义之气以终万物也四经之外有礼所以色仁义之气以信万物之目也目则信我矣而耳未我信则五经之作名为废经于是又有乐焉圣人所以声仁义之气以信万物之耳也孟子曰乐斯二者二者仁义之谓也然则孔子之教天下曷不亦曰乐乐仁义而已矣必也声乎何哉曰圣人之作经则亦辅天地之自然而已矣天地有声吾道虽欲无声得乎虽然亦尝及之矣而弗敢专用教天下也曰无声之乐气志既得意者以为无声之乐我徒自闻天下不之闻也天下不之闻要有能闻之者姑曰勿卹焉可也而彼将以为吾道瘖吾之作经所以鸣吾道也而自为病瘖然独得勿卹乎哉于是以其无声者散诸其有声者而托于八物八物之鸣隂阳之声也阳之不能为声犹其不能不为色也阳声起于东北故清隂声起于西南故浊声之不能不为清浊犹色之不能不为舒惨也何者皆是气也乐生于风风生于气君子曰至治之世天地之气合以生风三皇之世天地之气渐合矣而未甚也故其乐野五霸之末天地之气判然不合矣故其乐乖野东北之声然也乖西北之声然也以其始者与其末者而推其中者则五帝之乐惟韶为盛盖东南之声然欤而三王之乐惟武为疵则西南之声然欤子曰武尽美矣未尽善也嗟夫天下之事难乎其两尽也哉两尽为天下极其斯以为韶欤而或者以武则疵矣勺之盛何可掩焉嗟夫二毛久矣而药髭鬓真气惫矣而饵金石多见其无补于夀也由是论之天地之气盖大合于唐虞之时而沿商迄周则其渐不合矣乎天地之气合则为仁不合则为义既曰礼乐皆自仁义出则安得有先后曰六经天地生成夫人也故形气具形气具故声色具乐声也天一生水而水生声地二生火而火生色水隂也火阳也阳主进而隂主退孔子所以先礼而后乐也虽然阳中之隂隂中之阳礼中之乐乐中之礼君子则亦混融之而已矣圣人之经五则刖七则赘赘未之闻也而或者之论去其乐不殆于刖欤刖则乐矣吾道不殆于瘖欤嗟夫人之未立于言也亦尝瞑目而混融乎否断曰隂阳之气嘘吸于四时而清浊之声与之相始终仁义之气嘘吸于四经然则乐也者与四经相始终欤






　　钦定四库全书
　　縁督集巻十五　　　　　宋　曽丰　撰
　　论
　　十论
　　大学之道凡正心而上难言也自心而之身之家之国之天下大率五事而已若稽古求其能以大学之道处大学之事者罕得得亦未能者焉其数盖与事倍而輙论次之毎事而两其论以见吾权也毎论而两其人或两其国或两其代以见吾道也谓之十论
　　师商
　　道之正统始乎伏羲传乎尧舜五传而至于孔子又三传而至于孟子夫孔孟所以得正统何也以其言之合乎道也夫世之所以不合乎道何也子思曰道之不行也我知之矣智者过之愚者不及也道之不明也我知之矣贤者过之不肖者不及也夫惟愚不肖则不合乎道无惑也今则知矣则贤矣亦不合乎道何也曰人顾不贤尔贤则合乎道贤而不合乎道是特贤于人者而已矣非吾所谓贤也至于智正道之所忌者宜乎其不合也孔门之智者盖不少矣而圣道之传独如愚之顔子得之则智也者岂学道者所尚哉然则必也愚乎曰如愚则可愚则不可夫道之所忌乎智以其失之过也今也愚则又失之不及矣不及犹过也忌其一而尚其一其可哉故为道不难勿犯其所忌而已矣虽然顔子犹叹息焉曰瞻之在前盖似乎不及也曰忽然在后又似乎过也夫顔子而愚则终于不及而已矣智则终于过而已矣今也择其两端而固执焉则是不愚不智之间也而世猥曰顔子愚或曰不然顔子智余甚惑也盖尝观礼至于师商之事然后知顔子所以得道之传者盖在乎不愚不智之间未易偏目之今夫师商如何人也愚也耶智也耶余不得而知也余恠夫孔子之斥言之也孔子之教人大抵循循然诱其入而导其归非有大失未始斥言之今而曰师尔过也商尔不及也似斥言之者得毋以师商之失大故欤曰师商之失小也小之不戒勿尤其大大而后矫孰与其小师商所以未之矫者以其未之省也其所以未之省者以其未之斥言之也斥言之斯省省斯矫矫斯复商之丧既除孔子与之琴和之而不和弹之而不成声作而曰哀未忘也先王制礼不敢过也则是子思所谓过之者俯而就之者也至于师则不然予之琴和之而和弹之而成声作而曰先王制礼不敢不至焉则又子思所谓不及焉者跂而及之者也夫商之初盖失之不及也今遂至于不敢过师之初盖失之过也今遂至于不敢不及然则过不及之失二子互有之欤曰非也矫枉过直而已矣方其失之过也唯过之矫而不知反流于不及方其失之不及也唯不及之矫而不知反流于过人情大抵然也而二子始然而卒不然始乎智愚卒乎不智愚则其诸异乎人之矫也所不足者未若顔子而已矣何则顔子之枉特矫之而直尔不至于过直二子则过乎直而后复也曰然则顔子始亦不免犯所忌者耶曰不要其终而讯其始非圣人有不免者庶氏之母死盍哭于它室而子思哭于庙失之过也已受人之盍以哭而原壤以歌失之不及也已原壤不足道也子思明言之明犯之不有门人随救焉则防于不免况师商乎故尝谓子思不失为顔子原壤不得为师商何者门人一言而子思省孔子之斥原壤数之以贼击之以杖而原壤卒不省也省斯矫不省不矫也矫斯复不矫不复也顔子子思不逺复也师商频复者也原壤迷复者也
　　由求
　　道有偏有全全是人之所欲也偏是人之所恶也夫人而得所欲天下无圣人可也不幸而失所欲得所恶又无圣人焉剂量之则拱手以听事之废也虽不废亦无成虽成亦陋昔者邾隠公朝于鲁执玉髙其容仰公受玉卑其容俯一俯仰之不度兹特小有偏而已矣夫何伤而子贡觇之以为二君皆有死证焉故世疑之曰夫死大事也虽卢扁未容以脉定而子贡以貌索虽中祗亿而已矣非君子之道也而余谓容有此理何则礼貌者胷中之表襮于外者也孟子曰胷中正则眸子了焉胷中不正则眸子眊焉今夫二君者其容或失之髙而仰或失之卑而俯髙而仰似骄卑而俯似惰以骄惰之心发而为骄惰之容盖所谓胷中不正则眸子眊焉者欤观其眸子人有不可逃者况胷中之表襮于礼貌又亲于眸子也哉夫人之心至难测也孟子得之一了眊之间而子贡得之一俯仰之际吾于是知人之不可有所偏有则不揜也师商之偏在乎心而已未甚表襮也至于由求则动乎其心见乎其容者也故孔子再三焉闻斯行诸之问虽两问也而一事也孔子则退由而进求何也二子之心各有偏也余尝论人谁无偏要自移而已矣西门豹之性急故佩韦以自缓董安于之性缓故佩以自急由也兼人失之急者也求也退失之缓者也所不同者豹安于则性由求则心也而已矣其偏在性犹自移也而由求之心不自移岂未有以韦遗之者欤孔子则遗之者也求也退故进之遗之也由也兼人故退之遗之韦也而二子未能佩也孔子忧焉曰一警不从而遽絶之吾不忍于是又状其心之表襮于外者以告其状由也曰行行如也其状求也曰侃侃如也侃侃之状虽异乎行行要皆未免乎一偏何则退与兼人之心发而表襮于外者其理固然不揜也行行之状譬则执玉髙其容仰者也侃侃之状譬则受玉卑其容俯者也以子贡之觇二君者而验孔子之状二子者吾知二子为废人虽不废亦无成虽成亦陋求之脂韦于鲁虽不废亦无成者也由之死于卫虽成亦陋者也鲁卿之僣甚矣为求计盍谏谏不听盍去今也不然又为聚敛之事以媚之所谓伊优者而已矣如之何望其有所成哉仕之难尚矣为由计何择择之而莫得何已今也不然以为食其食不可不死其事不知出公之食不可食也兹所谓肮脏者而已矣如之何望其成之不陋哉凡事之成不成成之陋不陋或有幸不幸存焉而君子之论不其然也曰尽吾心而已矣其心未尽而付之幸不幸非孔子之所望于二子者也是故一警不从又再警之庶防以其容之失而觉其心之偏或曰邾鲁之君其偏在容而已矣子贡一见而知其不能久者以其心之亡也今二子之容犹二君也则其心之亡亦犹二君也而孔子特以由为若不得其死然何哉曰求虽生犹死也
　　夷惠
　　亘万世而无弊者吾道也反是者它道也人非尧舜鲜有不之他者顾収之如何尔顔子于其未逺也収而入于吾道故全师商于其渐逺也収而入于吾道故废由求则于其既逺也然后収而入于吾道故虽不废亦无成虽成亦陋呜乎孔子所以苦口于其初者为是也欤虽然初孔子所以苦口者论其心而已未及其身至于论夷惠则及其身矣夫夷不辱其身者也夫惠辱其身者也辱不辱虽异未合乎吾道则一也盖尝以孔子之所谓辱不辱者参之孟子之所谓凂不凂者为论以为人之冠不正虽其君父犹畧之况乡人乎夷也望望然去之曰尔其凂我也吁此而凂我天下孰有不凂我者乎人而裸袒虽妾妇犹或病之况外人乎惠也由由然与之偕曰尔焉能凂我吁此而不凂我天下孰有凂我者乎凂也已惠曰不凂不凂也已夷曰凂充夷之操而不陷于獧充惠之操而不陷于乡原吾不信也夫孔孟所恶此二者为其贼道也而夷惠陷焉恶在其为夷惠也哉曰夷惠无是也孤竹君夷之父也臧文仲挤惠于下僚者也吾尝意夷之逃去必其父子之间有间言焉若申生之事也夷而不足于量则有死而已岂复逃去虽逃去岂能不念旧恶哉今也否则其量甚夷也吾尝意惠于交际之间大抵守节而不阿故文仲虽知其贤而不引用之若子西之于孔子也惠而不耻于小官则凡可以进身者靡不为已岂能不以三公易其介也哉而今也否则其节甚峻也其量夷则乡人之冠不正夷不责也其节峻则人之裸袒惠不安也此夷惠之实也然则孟子之言过欤曰非孟子之言过梏于孟子之言者过也夷之清非其君不事而已矣惠之和不羞污君而已矣非其君不事谨其初也不羞污君要其后也事君而谨其初于吾量未害也事君而要其后于吾节未害也于吾量与吾节皆未害则夷之清盖王通所谓清而无介惠之和则子思之所谓和而不流者欤虽然自非其君不事也而推之则学夷而失焉者虽乡人之冠不正亦将责焉夫是之谓隘自不羞污君而推之则学惠而失焉者虽人之裸袒亦将安焉夫是之谓不恭此孟子之意也而世猥曰夷惠然岂谓夷之量能容其父而不能容其乡人惠之节能不贬于三公而不能不贬于裸袒也哉惜无贯穿孟子以告之者孟子曰圣人之行不必同也或去或不去归洁其身而已矣此为伊尹言非为夷惠言也而吾取之以论夷惠夷之一谏而去周惠之三黜而不去鲁兹或去或不去之説也而孟子以为其趋一也一者何也仁也岂亦就所谓归洁其身者参言之欤故君子以为夷惠之趋于仁犹伊尹之归于洁未有洁而不仁者也未有仁而不洁者也或曰夷之不辱其身谓之洁可也惠则辱其身矣谓之洁可乎曰可也殊途而同归则是夷果隘惠果不恭也果隘不恭则是归污其身而已矣焉有仁人而归污其身也哉
　　杨墨
　　盖孔子尝言言必虑其所终行必稽其所弊夷惠之行稽焉而未详者也杨墨之言言焉而不虑者也稽焉而未详虽未免于弊犹可也言焉而不虑则吾不知其终杨之言取为我墨之言取兼爱夫取为我而至于一毛不防夫取兼爱而至于摩顶放踵所谓不知其终者如斯而已乎曰未也一毛而不防古之重用其身者也摩顶放踵古之轻用其身者也古之重用其身者岂独杨而已虽一髪之毁伤孔子所不敢曰吾受之父母古之轻用其身者岂独墨而已虽胼手胝足禹所不顾曰吾为民也为民则仁也为父母则孝也杨者曰均重用也尔圣人为之则为孝我则为无君墨者曰均轻用也尔圣人为之则为仁我则为无父非孟子之辩无能诘之者矣何则其迹相似也吾尝意孟子之所以折服杨墨必有巧发而竒中者焉盖不止于其书之所言者顾其门弟子録之不详尔于是代为之説以诘二氏曰杨者来汝师之言取为我大抵以古之舍国而隠耕者为证也汝谓古之舍国而隠耕者复有加于伯成子髙者乎无也而子髙则未始为我也曰墨者来汝师之言取兼爱大抵以古之养三老五更者为证也汝谓古之养三老五更者复有加于武王者乎无也而武王则未始兼爱也或问其故曰禹之时子髙舍国而隠耕固也然而向尝为尧之诸侯则有出有处孰曰为我哉武王之养三老五更固也然而父事三老兄事五更则有厚薄在其间矣孰曰兼爱哉呜乎杨墨复生将口呿而不能对矣何则武王之与子髙盖二氏之所借以为证者也而今自叛之则是其説自穷也夫是之谓以杨墨攻杨墨不然徒曰尔为我是无君也尔兼爱是无父也吾恐杨墨为有词矣盖尝论是非之难辨莫甚于迹之相似而君子之辟邪说也莫难于使人之无词杨墨以其迹之相似也而未服今以其説之自穷也而无词则孟子之辟邪説可谓巧发而竒中者哉而其门弟子録之不详故吾有言焉一毛不防在孔子则为孝非重用也杨者为之则为重用摩顶放踵在禹则为仁非轻用也墨者为之则为轻用吾岂私圣人而雠杨墨哉盖圣人会逢其适而已矣杨墨则执一也虽然必不得已而轻重之则不无毫厘之辨杨失之重用者也墨失之轻用者也失之重用虽曰贼道苟知悔焉犹可収也失之轻用虽悔莫収矣故孟子以为逃墨必归于杨以孟子之所以权杨墨者而权夷惠吾知逃惠必归于夷盖其末流之势然也夷之心虽非隘也学夷而失焉者则为隘隘则似乎獧惠之心虽非不恭也学惠而失焉者为不恭不恭则似乎乡原夫獧虽孔子之所思亦其不得已而思焉者至于乡原虽过门不入无憾也借有不得已岂复思之也哉故又为之断曰君子之论毫厘必计也如毫厘之不必计则不幸而失与其惠也寜夷与其墨也寜杨与其杨也寜夷惠
　　管晏
　　周衰道不明甚矣权其轻重而制其可惟孔子为然伯髙死子曰吾恶乎哭于野则已疏于寝则已重二者无一可也于是哭诸赐氏曰彼由赐见我夫一哭礼之末者也虽失何伤而孔子屑屑焉一毫不贷本则如之何至于后世虽本不计也虽计不悉柰何欲无失哉幸而其失小则在其心与其身而已矣不幸而加大则有刑于其家而不自禁者也其失在身虽小难収也虽収难全也犹以身也刑于其家则殆有无如之何者继之矣杨墨之言失而难収者也夷惠之行収而难全者也故未甚则为夷惠甚则为杨墨虽然犹幸杨墨之未得志也假令得志吾恐不独在其身而已矣独不见管晏之事乎夫管晏齐大夫也大夫之有家其礼莫重于庙庙莫重于祭祭之丰俭有礼焉唯其称而已矣去礼而言祭世之识者往往不然也而管晏则然子贡曰管失扵奢晏失扵俭夫俭徳之共也奢徳之贼也故奢在所去而俭在所取世之説者往往然也而孔子则不然其对子贡曰仲贤大夫也而难为上也平仲贤大夫也而难为下则是俭之失犹奢也夫俭之失犹奢也何也先王之制礼不可奢也不可俭也唯其称也仲而知礼则其组纮必缁而后称虽青有不敢僣者况朱乎惟其不然故君子以为滥婴而知礼则祀其先人必少牢而后称虽羔不敢荐者况豚乎惟其不然故君子以为隘呜乎家庙之祭孰与故人之哭为重也孔子于故人之哭犹虑其失之疏与重而管晏之于家庙翻不顾其滥与隘而甘心之则尚得谓知礼者哉孔子曰夫礼为可传也为可继也古之君子奢不僣上俭不偪下求为可传可继也而已矣今仲之奢而难为上婴之俭而难为下则僣偪之甚虽明日不可继也况欲为万世之传哉虽然二大夫可人也盖仲尝言欲民之有礼则小礼不可不谨也而婴尝言君子不犯非礼则二大夫不可谓不知礼者也夫其所行反其所言二大夫岂若是等辈哉或者有所为耶故世之为二大夫解者以仲之奢盖分桓公之谤婴之俭盖救景公之侈此战国防曾子之説也不诘其故不反覆其説管晏之失容有可文者吾从而诘之国奢则示之以俭国俭则示之以礼曾子之説然也而桓公之奢犹景公也婴矫之以俭似矣仲胡不为婴也国必有诽誉忠臣令诽在已誉在上战国防之説然也而齐民之谤景公犹谤桓公也仰为三归之类以揜之似矣婴胡不为仲也反覆而诘之二大夫必一失也桓公景公譬则火也婴之道以水救火仲则以火救火者也然则婴其防欤曰婴之道大率类文景也王通论俭曰以文景之心为之可也不可格于后吾亦曰以婴之心为之可也不可格于后虽然俭可也夫奢虽以尧舜之心为之亦不可况管仲乎是故必不得已吾从曾子得已则吾从孔子
　　桓文
　　圣人之道有正焉有权焉参用之其参用之何也不执一也其不执一何也恶之也其恶之何也为其贼道也若管晏者可谓贼道矣蹈道则未也虽然特大夫之有家者尔进而诸侯又进而天子谁独无家也乎今夫不仁之封舜志也而牵于象不告不取舜志也而夺于瞽叟舜岂徒知有弟而不知有父母者哉盖弟虽当封象不足封也以其不足封而废其所当封而舜不然曰兄弟之间姑正焉可也娶虽当告瞽叟不足告也不以其不足告而废其所当告正也而舜不然曰父子之间姑权焉亦可也可以正而犹权可以权而犹正胥贼道也若舜者可谓蹈道矣贼道则否也呜呼舜则否而桓文则然故孔子有言也桓公正而不谲谲权也孔子之意孰为为哀姜也文公谲而不正孔子之意何为为懐嬴也其为哀姜懐嬴何也曰哀姜之乱鲁桓公杀之正也不必杀亦可也秦之纳懐嬴文公受之谲也不必受亦可也而哀姜桓公之同姓也夫懐嬴文公犹子之妇也桓公以为哀姜之不杀则私私则害伯吾谓杀之则害义文公以为懐嬴之不受则秦嫌嫌则害反国吾谓受之则害礼义而诚害伯诚害反国尔将曰舜亦区区者又奚为吾谓患不为舜尔夫为舜不惟无害乎礼义亦无害其为伯与反国也伐楚而责菁茅之不入仗义之效也哀姜之归假令以同姓之故姑全之以声于诸侯诸侯必义我也谁复以私疑之哉缪公悔过之贤君也懐嬴之纳盖不审之过假令以犹子之故明告之则缪公必悔悔则德我之不暇而尚何嫌哉故曰不惟无害乎礼义亦无害其为伯与反国也而桓文不由也故孔子交讥焉其讥桓公也犹曰哀姜之归可以谲全之而犹正云尔甚之也其讥文公也犹曰懐嬴之纳可以正却之而犹谲云尔罪之也然则为桓文者柰何曰如舜而已矣或曰舜何可当也少贬焉柰何曰鲁荘公筑王姬之馆于外传曰主王姬者必自公门出于庙则已尊于寝则已卑不筑则尊卑之序悖矣故筑礼也时鲁丧也齐鲁雠也仇讐非所以接婚姻也衰麻非所以接弁冕也筑而不于外则丧雠道乖矣故筑之外变之正也呜呼王姬之事哀姜懐嬴之事等家事也而轻重之自异也荘公之筑孰与夫桓之文之受者为重也且于正变焉裁之而要其两得今也柰何不于正谲焉裁之而听其两失哉故孔子之于桓也甚之于文也罪之于荘也可之虽然荘亦善于此尔必欲为万世法非舜不可故学舜而不至则为桓文学桓文而不至则其杀也殆不翅嫂溺而不援其受也殆与鲁之娶于呉者同科是豺狼而已矣焉足乎讥
　　衰盾
　　君子之于道无可也无不可也裁之而已矣裁之心而贞裁之身而正裁之家而齐久矣家政之未易裁也夫苟能裁上则为舜下亦不失为鲁荘公苟为不能则管晏甚则桓公也已矣虽然特家事尔春秋战国以来以执国之政闻者大莫如子产次莫如公孙衍张仪子产之使人爱也以惠仪衍之使诸侯惧也以怒兹皆不免乎一偏者也虽然如得其正焉亦足矣而吾闻之孔孟子产盖众人之母而仪衍类非大丈夫也则彼之惠与怒意其非正也已矣书曰德威惟畏礼曰君子之爱人也以德此孔孟之正也今夫子产直众人之母而已矣则其所以使人爱者固非君子之德也而仪衍又不得为大丈夫则其所以使诸侯惧者夫岂德威也哉晋卿有曰赵文子与其子宣子者其一使人爱其一使人畏盖之三子类也而世率以为正或曰特盾不正尔余惑焉盖盾之事其失也彰衰之事其失也潜夫彰故人得而知之潜非识者莫知也子为正卿而不务德此郤缺诘盾之言也子为正卿而不讨贼此董狐诘盾之言也以二子之所以诘盾者而遡盾之心则凡盾之所为迎公子雍送射姑帑之类大抵敢行非度以胁之而已矣盖不待识者而后知故曰彰衰则不然其操似洁其言似据其为政似和易故虽识者或以为正我则兹不予故曰潜其不予何也其心术不正也其不正何也公重去齐而衰醉以酒一不正也公逊楚礼而衰强之受二不正也公怒野人予块而衰以为有土之兆三不正也凡是三不正盖衰所以为忠而君子以为是小人之爱其君也大人格君心之非则不然也以衰之所以爱其君者遡衰之所以使人爱者要不过矫情诡词以笼之而已矣岂君子之德爱也哉而世率以为正或曰特盾不正尔吾故悉言之以发千载未败之事然则奚以为未败曰抑尝败矣介之推以二三子贪天之功为诬盖为衰发也顾未斥之尔然则奚以知其为衰发曰从亡之臣虽无虑十数而最善诬者莫如衰也然则奚以知其莫如衰曰秦之享公也公欲以子犯从子犯逊焉曰吾不如衰之文衰行应对防出君子曰衰颊舌之士也吾意衰之舌不独发于从公之享又施于诬天以攘功不然从亡之臣如子犯者鲜矣今自谓不如衰则之推所谓二三子者非衰而谁故吾谓衰之可爱似子产盾之可畏似公孙衍张仪其所为异者特子产以心而衰以舌仪衍以舌而盾以心尔盾之失在心而人知之衰之失在舌而人反不知岂其失之也以舌而文之也亦以舌耶此一説尔又有一説焉大抵议论人者于其失甚者则加意未甚则畧之畧之则其失虽彰而或至于网漏加意则其失虽潜徃徃吹毛而求之不贷也盖人情则然今盾败而衰未败得非盾之失也甚故董狐郤缺吹毛而求之而衰则未为已甚故人畧之欤呜呼人既畧之矣又从而文之以舌虽千载不败可也而余独吹毛焉者盖惜夫衰之缪用其心而未可与入吾孔子之道而已矣故君子以为衰冬之日也盾夏之日也孔子元气也
　　齐鲁
　　古之人盖有夷考其行而不揜焉者矣而人或出之又有考之浑然而无瑕尤者矣而人或入之故凡人之所以或见信或见疑于后世者徃徃有幸不幸存焉未必其实然也赵衰之事盖所谓夷考其行而不揜焉者也而輙以见信于后世或者有出之者欤是之谓幸周公之事盖所谓考之浑然而无瑕尤者也而间以见疑于后世或者有入之者欤是之谓不幸衰之幸吾已发之矣周公之不幸庸得不为一洗乎太公治齐举贤而尚功周公曰后世必有簒杀之臣周公治鲁尊尊而亲亲太公曰后世寖弱矣吾读史至此未尝不咨嗟叹息以为太公之説是否或未可知周公则不幸之甚也何者周公圣人也所贵夫圣人以其能为法于天下可传于后世今也为治之法未施于国而后世之弊已不逃议者之料则恶在其为圣人也哉吾故谓尊尊而亲亲非周公之言或者史家故入之否则传闻之误因陋承讹未之刋欤其谓不幸也则宜虽然人所以得而入之何也太公伯禽累之也太公之齐五月而报政周公曰何疾也伯禽之鲁三年而报政周公曰何迟也夫迟疾周公两不取盖有以也治道不欲太疾太疾则人将无以措手而或巧为防避以塞上之责亦不欲太迟太迟则人将无以献状而或毛举弥文以鬻已之长夫人习防避则流而为簒俗尚弥文则流而为弱盖其势然有不可逃者此周公之所以预为之忧也周公既为太公忧又为伯禽忧则假令就国岂肯自犯其所忧者哉世之好事者徒见齐鲁之末流其弊如彼而推其始封则周公太公也遂例驾其説以欺后世呜呼驾之太公可也周公则有能考之者矣何者公自忧之躬自犯之公必不然况公之平生盖浑然而无瑕尤岂独于此焉疏也哉然则人之所以得驾其説于太公盖太公有以取之也周公则太公伯禽累之欤其谓之不幸也则宜然则太公伯禽曷不为周公盖尝思二公贤者也夫贤之所施设岂有堕于偏而不起之处借曰有亦不至已甚而今乃如此意者非生于有所迫则必出于有所恃盖不徒然太公迫于齿之衰者也伯禽恃其齿之少者也凡人之情齿衰则功名之心急齿少则功名之心缓夫其功名之有缓急则其政之有迟疾也固也一迟一疾其相去特未三年尔而其利害乃闗于数百年之后此岂可不求所以剂量之也哉闻之轮扁曰夫斵轮徐则甘而不固疾则苦而不入不徐不疾得之于手而应之于心臣不能以喻臣之子臣之子亦不能受之于臣夫岂惟斵轮然哉为国亦然尧舜禹汤文武周公不徐不疾得于手而应于心者也齐失之疾者也鲁失之徐者也夫徐疾虽周公之所不取而不能使其疗太公之不败扵有所逼其子伯禽之不败于有所恃则所谓臣不能以喻臣之子臣之子亦不能受之于臣者也曰然则世无尧舜将不为国耶曰必不得已寜徐无疾徐之不过弱而已矣未至于簒也故孔子必欲变齐而之鲁虽然终不若道之不徐不疾亘万世而无也故孔子又欲变鲁而之道均是道也轮扁以斵尧舜禹汤文武周公以治天下
　　文宣
　　隋有以王通最善论治大抵以为政猛寜若寛法速寜若迟齐之法欲速也故其政猛鲁之法欲迟也故其政寛徒猛则失矣徒寛亦未为得也而汉文宣又以齐鲁之治国者治其天下古所谓尤而效之罪又甚焉者防是耶盖闻人君之于天下犹人之父母也今夫母之于子襁褓焉父则鞭朴焉夫鞭朴襁褓之施所谓爱子虽一也不知徒襁褓焉则反以稔其骄徒鞭朴焉则反以启其欺凡文帝之所施无非襁褓以稔其骄者也是以有呉王之事凡宣帝之所施无非鞭朴以启其欺者也是以有王成之事人谓吴王之诈病不朝盖借怨以徼宠成之伪增户口盖浪图以冐赏如斯而已矣独不思文宣者二人之君也有刀锯焉有鼎镬焉徼焉而弗动冐焉而弗得则二人之腰领非二人有也人非木石谁肯以腰领千刀锯鼎镬者意者王盖狃于有所易而成则逼于有所难而然耶故人君之治天下不可使人有难我之心亦不可使人有易我之心易斯骄难斯欺王之诈病不朝骄孰甚焉成之伪增户口欺孰甚焉呜呼人则谓然吾谓二人者其初本无是心盖文宣有以来之也文持心太厚者也故常与人易宣责效太急者也故常与人难尉陀之僣朔方之陵类皆狃于文之与人易也而王则未欲僣且陵也故止于骄王吉之自杀田延年之自杀类皆逼于宣之与人难也而成则未肯自杀也故至于欺吾尝论之王之骄意者特蔑视尔非徼宠也成之欺意者特逃责尔非冐赏也借使文之持心不失之太厚则凡朝廷之所废置人将有栗其股者王虽怨望岂敢骄也哉宣之责效不失之太急则凡郡县之所奉承人尚有措其手者成虽犷戾岂欲欺也哉吾故谓王之骄则狃于文之易而成之欺则逼于宣之难非徒然也虽然文之藩臣非特王之骄淮南王长济北王兴居亦犹王也幸而王未遽反不幸而淮南济北遽反故自杀或道死尔不然文独得惜一几杖耶宣之官吏不特成之欺田顺之伪增掳获亦犹成之伪增户口也成幸而不败顺不幸而败尔不然宣独得惜一闗内侯耶嗟夫欺君骄上臣子之罪也今也反以得赏小则几杖大则闗内侯则人何惮而不为骄不为欺王骄之余鼓而为七国之变成欺之后驯而致鹖雀之诬噫兹几杖闗内侯之余波也耶君子曰班孟坚所谓惠暴而寛恶文实有焉董仲舒所谓法出而奸生宣实有焉能近取譬则文之事盖养虎遗患者也宣之事盖水太清则无鱼者也文武之道盖不其然记曰张而不弛文武弗能也弛而不张文武弗为也一张一弛文武之道也今夫文宣虽或失之与人易或失之与人难而上林之射赫赫若有怒焉似非弛而不张也务行寛大诏休休若有容焉似非张而不弛也而卒未得为文武何哉文武动毎戒之于其初文宣仅能持之于其末此其故而已矣古人不云乎与其巧持于末不若拙戒于初后之君苟能如尧舜则巧拙非所论也不然文武之道惟其师无徒以文之易为母天下之襁褓宣之难为父天下之鞭朴哉
　　周秦
　　天下之事惟圣人为能作始又能善后苟非圣人而曰我能作始又能善后者非狂则诬也传曰其作始也简则其将毕也必巨师商之失其作始者也故简文宣其将毕者也故巨巨则巨矣而仅能善其后未为已甚吾观周之季以弱政济弱势秦之季以强政济强势未尝不恠其陨越之晚何者强弱之前未有若是其已甚者也甚则如之何权焉而已矣权则如之何称焉而已矣故治天下之患莫大于使人亲而不尊亲而不尊则狎尤莫大于使人尊而不亲尊而不亲则孤周自夷王下堂之后靡靡乎日趋扵弱矣而其子孙鲜知以猛政济焉甚者行一切之令以偷一时之安故其末流诸侯恣行至于坐召天子而不顾是谓狎秦自孝公变法之后凛凛乎日趋扵强矣而其子孙莫知以寛政济焉甚者行三夷之诛以快一时之怒故其末流奸臣卖国至扵矫诏杀其太子而无救是谓孤方其未也天下之于周也如婴儿之于父扵母扵乳保也至相亲也不知狎之患生则亲失其为亲其扵秦也如人之于天于神于雷霆也至相尊也不知孤之患则尊失其尊焉圣人之治天下不徒使人亲也不徒使人尊也曰必其交相称焉而后可不然则狎与孤之道也其始狎也天子之见诸侯不过下堂而已矣未甚屈也甚则诸侯得以坐召焉其始孤也始皇之斥太子不过使监军而已矣未甚害也甚则奸臣得以矫杀焉呜乎悲夫晋文公周之臣也扶苏始皇之子也以臣之卑而敢以私故召其君以子之亲而不敢以死故请扵父强弱之弊前岂有若是其甚者哉盖尝论周之弱始扵夷王之下堂而其弊至扵河阳之狩盖所谓人必自侮然后人侮之者也而世举曰周以东迁削汝谓夷王自侮如此不东迁不削乎秦之强始扵孝公欲令行扵其臣与民而其弊至扵扶苏之祸盖所谓言悖而出亦悖而入者也而世举曰秦以穷兵亡汝谓孝公悖而出如此不穷兵不亡乎虽然亦有轻重焉未可例论之也周失之弱不过见侮于诸侯尔未得罪扵民秦失之强民斯疾视之矣未得罪扵民则难拔民疾视之则易摇盖其势然也加之夷王之后又幸而有宣王者出而振之故其末流虽不免扵削犹缓也秦则不然孝公已强矣继之以恵王又继之以始皇皆抱薪救火者也故其亡也亟假设宣王之后时得一贤君如宣者出孝公之后时得一贤如汉文者出而剂量之则诸侯虽有侮我者要不过吴王之类奸臣虽有悖我者要不过王成之类也而止尔周岂至若是靡秦岂至若是烈哉故吾尝谓欲惩周秦之弊必自文宣始且文之自侮也已甚特未下堂宣之悖出也亦已甚特未惨夷尔故吴王之侮之也已甚特未坐召王成之悖而入也亦已甚特未矫诏尔虽然涓涓不已终成江河假设文宣不能巧持于末则汉之为汉乌保其不周秦耶虽然与其巧持于末不若拙戒于初故吾又谓欲惩文宣之必自师商始师之过于道商之不及扵道其间不能以寸而孔子斥言之若其失有不胜讳然意者逆数其末流之弊必至扵周秦也夫而世未有推之者虽推之未有悉之者呜呼不有吾论则方其师商也安知其后不周秦也





　　钦定四库全书
　　縁督集巻十六　　　　　　宋　曽丰　撰策问
　　策问十四道
　　问道之先曰太无其次曰太极太元太素太清太始太一夫自无而至于一道之机盖画画然矣圣人以浑浑者治身画画者治天下姑从中古言之唐虞三代之治莫不出于一也虽然三代之一犹可名言曰忠曰质曰文唐虞则不可得而名言矣何则唐虞之一非常一乃至一也所谓常一者涉于数苟可以一则亦可以二矣故儒者言三代之得天下或曰仁或曰仁义所谓至一者几于道虽姑曰一犹不可得又孰得而二之哉周孔子欲还唐虞三代之治而天不我予乃以其道寓之六经夫六经莫非一也而易春秋为至一何则孔子之学与志实在焉故也道生一一生二是为乾坤方乾坤之初固可谓之一矣而彖易者以为元不以为一岂乾坤之一乃至一欤春秋谓一为元亦自乾坤之道扩之也以易春秋推之使孔子得为有位之事必为唐虞之一矣而翻谓吾从周从周之説诿曰泛言若夫与顔子语可谓发至宻之机矣乃并四代礼乐而举之此其故何也岂三代之治虽不免为常一亦不害为至一欤抑一之所在其体浑然初无常与至之分欤三代之治借非至一亦不过二若汉唐直多岐矣汉唐而下其岐又不胜多使三代之常一不害为至一则汉唐之多岐亦不害为常一否宋兴二百年而始有尧舜之禅岂盛德大美之事必须迟久之功而后可成欤抑至一之宗初不问迟速顾其人何如而今则适其会欤尧舜之运王仲淹固幸天之将启而叹命之不偶今诸生有仲淹之幸而仲淹之叹归美报上舍春秋之一乾坤之元它犹有大者否邪幸相与穷探而剧颂焉毋忽
　　问全德之君从古难之君子于是有权焉曰素所常为而为之不责可也若夫常所不为而忽为之又至于已甚岂可不求其故哉汉髙帝平城之大愤不以报复介怀者终其身其豁达孰加焉而丘嫂轑釜之小嫌终不能忘甚至于侯为羮颉文帝露台之薄费厪百金犹惜而不为其恭俭孰逾焉而赐邓通钱十数钜万甚至捐铜山之厚利而不顾宣帝毎拜刺史守相必亲问其所由退而者察所行龚遂以明经积至太守又出于公举初犹轻其貌而复讯之综核孰严焉而陈遂輙以博奕之私昵迁守太原玺书所褒甚至于以偿博为词夫是三君者其豁达之度恭俭之德综核之政盖天资气习然也能容大愤而不能不念小嫌能吝薄费而不能不轻厚利能驳公举而不能不徇私昵所能然者帝王犹或难之所不能不然而至于已甚者则又中材庸主所重为敢问其故殆出于偶然耶抑理有所在而事有所从也诸君读史必各有得愿闻之
　　问大吏难动小吏易绳其势然也惟其理不惟其势是固为善驭吏者或者视彼难易为吾寛严必有委曲存焉岂可例以为非驭吏之善哉三代而下言汉治者类曰文帝寛宣帝严今考之几杖金钱之赐文帝诚寛矣而吏坐赃者皆禁锢不得为吏罪重者伏诛且无赎法于此又不胜严何邪或谓文帝之寛寛于驭大吏耳驭小吏未始不严然则严似文帝本心而寛殆出于有所牵邪赵盖韩杨之诛宣帝诚严矣而良民之吏每爱惜之有章劾事即留中会赦始一解于此又不胜寛何邪或谓宣帝之严严于驭大吏驭小吏未始不寛然则寛似宣帝本心而严殆出于有所激邪儒者之论类谓寛胜严文胜宣自理推之寛于驭大吏恐不若严之足为威严于驭小吏恐不若寛之足为恩揆以恩威之归与其文之寛而不免为严宁若为宣之严而不失为寛今乃反是岂儒者之论未易以常理诘邪仰惟主上自即大位首严赃吏之禁盖尝治一二警众矣圣度寛大间用轻典而时久人玩上贻宸虑比降诏书复申严禁至谓或罔革心刑兹无赦不以秩位之髙下形势之重轻将一施之臣子读诏之罢亷者自慰贪者自新无复奸法者矣万有一而施焉其为严也以为文帝之严欤则不止施于驭小吏以为宣帝之严欤则不止施于驭大吏二者皆非则其説必归唐虞三代抑不知唐虞三代之所为驭吏者寛欤严欤寛严之施不问大小难易惟其所犯槩坐之欤抑容有视髙下轻重而为差次者欤商畧前代发明上意学者事也幸确其説以告
　　问物以类相附士大夫以类相荐通天下之理然也于其类之已辨是固有心术在焉于其未辨则上下之始相求也不过视气习臭味而为之决择耳气习臭味同则上所荐下所受荐皆理之常无足疑者今考之或不然公孙以文学进而荐深文之张汤魏相以贤良进而荐乐艺之赵定龚德王嘉以甲科进而荐宠嬖之淳于长杜如晦以才节进而荐法吏之戴胄萧瑀以忠纯进而荐奸险之封伦王珪以清望进而荐律家之吕才夫是七者气习臭味初不同谓受荐者不失为荣事可矣顾荐者例可以为荣事否邪倪寛经学也而法家之张汤荐之主父偃书生也而奴之衞青荐之萧望之儒宗也而狱吏之丙吉荐之匡衡宿儒也而权嬖之史髙荐之贡禹名士也而阉宦之石显荐之何武经师也而佞幸之董贤荐之岑文本文人也而兵家之李靖荐之夫是七者气习臭味亦不同谓荐者不失为美事可矣顾受荐者例可以为美事否邪方今士大夫上至于二府下至于一命莫不交相求也上之士大夫不于气习臭味是计而姑以所负之才荐之如萧咸戴胄可也淳于长辈虽使其才优可犯嫌疑荐否邪下之士大夫不于气习臭味是计而姑以其所荐之心受之如丙吉李勣可也史髙董贤辈虽使其心是可犯嫌疑受否邪诸君行筮仕矣达则推已以荐人未达则欲人之荐已二者盖未免也愿相与讨论并处心择术之素条陈之问户口之多寡视土地之广狭土地之广狭视郡国之増损此为治者所必计论治者所必考也黄帝画野分州得百里之国万区厯髙阳髙辛尧舜凡三百八十九年始至禹其间经兵戹水患多矣而涂山之会万国如初岂兵与水偶无废坏幸犹全邪抑随废随置随坏随补不令损邪禹之初万国自禹讫桀四百七十一年耳仅二千余国犹存盖十损七矣商之初凡制为一千七百七十三国自汤迄纣五百九十六年耳仅八百国犹存盖十损六矣周之初凡制为一千八百国自武王至春秋三百六十余年仅千二百国犹存盖三损一矣自春秋至赧王五百余年耳所谓千二百国仅百有七十犹存盖七损六矣通周而计之自初迄终十损九矣夫三代之主大率贤圣虽不能无兵戹而未尝有水患顾封国之损或十六或十七或十九岂祖宗固结之德厚薄有差邪抑子孙维持之政或善或否邪汉之初郡国才六十二厯文景武昭迄于孝平二百年间所谓六十二遂至百有三盖十増四也汉之德与政视三代歉矣视五帝愈歉也而郡国之数五帝仅守其旧三代俱损于初而汉独増敢问其故安在
　　问汉文帝时有一贾谊武帝时有一董仲舒世之论者盖以类待之也今考之史谊之策急于善俗仲舒之防急于更化二人者之学与识大率相似也于谊请内制诸侯外制边塞而仲舒请内诛大臣外诛诸侯以应天二人者之学与识大率又相似也盖尝思必欲为善俗更化之计则制之诛之之请无乃非长者之言邪必欲逞其智数以求隽功则善俗更化之请无乃又不切事情之论邪史家谓谊明申韩仲舒明孔氏推其明申韩之心以徃则内制诸侯外制边塞盖其所学然也不知善俗之常道亦申韩所乐为否推其明孔氏之心以徃则更化之请盖其所学然也不知内诛大臣外诛诸侯之隽功亦孔氏所忍言否文帝之用谊也未尽其材而汉俗以厚武帝之用仲舒也亦未尽其材而汉治以耗其所学不同而所施同其所施同而所成就之效不同二人之优劣二君之用舍抑于何者而求为定论邪主上以守成之资而为中兴之谋止于守成而已则谊与仲舒之常道所当先也苟有意于中兴则谊与仲舒之隽功亦所当先也而揆之汉文武二君则例喜其言而不欲用用之而不欲尽其材居今之世而或有二子之材宜如何其处之敢以问焉并悉以对
　　问朝廷有大利害下之公卿议焉此汉唐之制也于其已然也而观之虽童子亦灼知利害所在盖不必贤而后为是不肖而后为非于其未然也而议之则其是非虽帝王复出不过决于其人之贤不肖而已西汉之贤如魏相东汉之贤如鲁恭盖难得矣而赵充国屯田之议相实非之窦宪伐朔方之请恭实非之汉之不肖如公孙唐之不肖如牛僧孺盖不揜矣而朱买臣筑朔方之难实非之李德裕纳维州之降僧孺实非之以其事之利害论之则相与恭为闇于机与僧孺为达于权盖亦明矣以其人论之则闇于机者为贤而达于权者为不肖于事之未然惟利害所在而已不问其人可也于其未然则其势不得不惟其人之从今也贤不肖之利害乃相反如此为国家者殆不必贤者而后用之邪宋之为国大抵与汉唐不异天下有大利害天子下之后省后省而不诘驳也谓之过中是以给舍之任常难其人非大贤者莫以任之今考汉唐议论之臣如前所问则利害之明与否与其人之贤不肖初无闗焉则今日议臣之择无乃未免于徇贤不肖之名而忘利害之实邪诸君其熟思求为至当之论将以禆禹麾之万一
　　问三王之不为治久矣汉自马上得天下肆于文帝礼教未遑盖秦习使然无怪也武帝雅尚经术险至于海荒至于絶域无徃不经临幸独未尝一至太学故议者少之以为帝区区置博士弟子员殆矫为之非本意世祖中兴崇儒重道盖尝一幸太学令诸博士横经以讲而桓荣有特赏之渥又从而奏管磬吹雅颂其子显宗亦再幸辟雍从诸子执经以问而荣又有侯爵之褒又从而舞八佾行大射唐髙祖盖尝一幸国学观释奠时为博士者徐旷也为帝发春秋题论难锋生遂有男爵之封其子太宗亦数幸太学观释菜时为司业者孔颖达也讲经毕上释奠颂遂有褒美之诏夫汉幸学之制自讲经之外或奏管磬或吹雅颂或舞或射而唐自讲经外则释奠而已敢问各随其意而姑为之欤抑别有义欤旷所讲春秋盖周孔之政教也荣所讲经史亦不明载而其平时所习则欧阳书頴达所讲经史亦不明载而其平时所明则服氏春秋郑氏诗书礼王氏易夫易诗书春秋者治道之体用也彼如讲其所习则治道之入于耳着于心者必厯厯然矣今考之史世祖之信謡防显宗之尚察慧髙祖惑于浮屠老子之法卒不能以大义正其家太宗牵于多爱卒有十渐之讥敢问其入于耳着于心者教之欤抑所为讲经者非为治道祗以应故事钓美名欤嵗在丙子太上皇帝枉驾国学以幸士类盖旷典也迨今余二十年而主上始一降势以谒先圣盖不特嗣太上皇美意而已所以资经讲以増圣德在是举也为之学官者又得横经于前讲明圣人所以为天下国家九经之防猗欤休哉殆非汉唐数君荣旷颖达数子所为相得以荣当世之士者比也诸生伟逢盛德事则颖达之颂固不可后时而献矣虽然古人爱君不止于颂岂可无説以禆睿听使继今之发于事为者无非经讲之所以入于耳着于心了无万一之不满人意者欤请并以汉唐事陈之毋枉执事
　　问古之论兴亡者不以其国之贫富势之强弱地之广狭顾民心去就如何尔民心之归我也国虽贫犹富势虽弱犹强地虽狭犹广求之唐虞三代舜太王是也舜一徙成邑二徙成都三徙成国方其未也舜一匹夫而已矣而求免为天子有不可得者民心归之也太王之避狄于岐山之下犹舜之避于河南之南也其子孙之王至于垂八百年此岂势取而力刼之哉民心之所在天意之所在也舜在其身太王在其子孙虽迟速不同而积善累功之报一也周衰徐之偃王其所为则与太王类也当时诸侯相率而朝者三十六国所不平者唯楚而已以一未甚强之楚较诸三十六国其势力何如也徐虽小国亦不至舜之无土也楚虽强亦未必在敌人右也以一邠国之人归太王而敌人不能灭今也相率而朝者三十六国矣而徐卒以楚故不祀然则民心之去就又安可据耶而或者求其説而不得则归诸天然则天意之从违又下闗于民心耶若曰偃王之德未盛则所谓三十六国者可欺也哉诸君试评之
　　问诸葛孔明之相蜀也志大功小是纷纷之论迄今未决当其髙卧南阳自比于管乐时人莫之许也而徐元直许之夫元直孔明之友也时人莫之许而元直许之岂其友故私之耶抑平居相知之深故信其説而时人盖未相知欤郭冲拟诸管晏又以为有余夫管晏等辈人也孔明之所自期亦止管乐而已矣则是未尝过自尊大而冲以为有余岂自期者孔明之谦而冲之论则天下之公欤冲之论扶风王善之而当时论者类莫之信岂孔明之自期者盖孔明之实情而冲认以为谦欤陈寿谓管萧之亚似大之也又曰将畧非所长夫管之齐伯天下者也萧之汉君天下者也此岂短于将畧者之所能哉寿旣以孔明亚之矣则所谓将畧非所长未喻也张俨谓近于子产似小之也又曰管晏何以加夫管晏之治齐子产之治郑似无大相过者岂可以优劣论哉俨旣未直以孔明比子产而姑曰近之则所谓管晏何以加又所未喻也至于李兴之论又大所未喻拟之以孙吴以为未足又拟之臧文仲拟之管晏以为未足又拟之许由犹以为未也又拟之颠夭犹以为未也又拟之臯伊上至于许由臯陶中至于伊尹颠夭下至于管晏乐毅同时至于荀长文司马仲达徃徃人皆援引以比方焉诸君试考其事实详较而悉论之以袪千载未决之疑毋忽
　　问自古人君未尝不行责实之政而臣子奉行毎每不以实闻可怪也汉宣帝欲责户口之实而王成不以实闻光武欲责田畆之实而张伋不以实闻唐明皇欲责羡税之实而郡县亦不以实闻夫明皇虽号为励精政事而内为耳目之奉郡县之吏乗间而欺之盖无足怪者若夫宣帝光武皆奋自闾阎知民情伪加之谨身愿治似无间可乗者而郡县亦或欺之此其故安在耶宣帝光武其聪明相若也一王成之奸似不难见宣帝乃不能察而成卒以幸免张伋以十余人之智欺一光武似不易窥乃不能逃未几而遂败此其故又安在耶主上明君人之道谨章程信赏罚盖一纪于兹天下虽未大治而责实之效骎骎乎宣帝光武之上矣是宜内外大小之臣人人精白一心以承休德而比来执政台谏将校禁近之中或有以欺而败败而贬者岂奸诈之风积习旣久卒革之而未能欤抑革之未得其术欤欺而败败而贬上之断也旣明且断虽千王成百张伋何害于责实之政哉所可言者与其使之欺而败败而贬孰若使之不忍欺之为美也必欲使王成张伋之徒一变而为臯防稷契无复以欺烦上之明以败烦上之断岂无其道欤请试以汉唐之事并言之毋忽
　　问广厦之下细旃之上君臣相与讲论唐虞三代之治盖繇汉以来故事然也本朝仍之张幄置筵选儒学之臣充其任率常讲且诵六经而已诸子史间及焉未始及先贤奏议也主上身致太平二十五年矣兢兢业业虽休勿休问安视朝之余莫非躬临筵幄惟治道是究是图二三讲臣恭承德意进读唐陆贽奏议又剟其所切于时务而治道之所先者类而次之以献始之以养力以竢时蓄威以昭德终之以蠲租以救水灾均赋以寛民力凡余二十条玉音俞之次第施行猗欤休哉先民所谓圣贤相逢治具毕张千载一时之遇吾身亲见之幸孰大焉虽然三代而上治出于一三代而下治出于二一谓道也二为务也讲臣之意姑为时务则所次余二十条谓皆所切可也旣言治道举其一足矣顾至余二十而谓皆所先可乎贽奏议虽多至数十百篇孰与六经简要数十百篇之中虽皆本仁义孰与六经精深圣学缉熙其妙自与六经相融何以奏议为哉玉音之俞虽若少自贬损抑采葑菲之义不失其为増圣徳第讲臣之意犹所未谕传曰不以舜之所以事尧事君不敬其君者也又曰不以伊尹周公之道匡其国非大臣也舜伊周事业粲在六经为讲臣者欲于舜之敬君伊周之为大臣两尽其美专以经学进读可也顾杂以贽之所以事德宗事上匡唐之道匡国可乎请以平日之所自期与它日之所期君者并陈之毋忽
　　问孔子叙书断自秦誓终或谓秦之继周孔子逆知其然穆公贤所以开秦也故因而寓防意以进之然则盍直以秦誓次文侯之命又厠费誓其故何耶孔子作春秋断自隐公始或谓平王立而东迁周由是不振孔子追咎其然隐公平王末年诸侯也故因而寓防意以抑之然则盍直自惠公始又延至隐公何耶六经始终孔子皆有意义而书之终春秋之始又意义之尤深者也诸君强学待问于此当有特见愿闻之
　　问乡举里选之制废而科目兴自汉厯唐迄本朝国之举士士之应举其权一归主司得其人则陞黜去取士无浮言国无异论唐王师旦鲍房韦陟韦贯之是也否则诋嘲谤骂随之唐李昻本朝髙湘陈彭年是也故三嵗大比士皆愿得贤且能者为主司而国之诏选主司也亦愿得贤且明者何则主司之明不明去取当否系焉其贤不肖则所取士徃徃如之故尝谓欲知所取士之当与否贤与不肖不卜之他卜之主司而已矣或曰不然汉萧望之身为儒宗近古社稷臣也而取持禄保位之匡衡张禹白居易以直道奋而取行如市人之牛僧孺李宗闵奋私昵党人指为盗而取知名士之唐冲薛庠袁郁则国之于士岂可以主司贤不肖卜哉欧阳文忠公文章主盟也素疾刘晖轻薄及试乃见录苏文忠公文章宗工也素善李方叔俊迈及试乃见遗则士之于试岂可以主司明不明卜哉主上自即位凡八举士于兹矣毎举去取不当士必以主司为哗某不贤某不明舆论以为所取士某非贤者则执事者又曰殆主司不得其人不得其人莫如李宗闵贤且明莫如萧白欧苏而陞黜去取其得失乃如彼则不独主司难其选主司亦难矣诸君怀艺待举旣有望于斯必有处于斯幸见告勿徒哗也









　　钦定四库全书
　　缘督集卷十七　　　　　　宋　曾丰　撰序
　　重修族谱序
　　曾氏始出于鄫姒氏封也其国防在春秋僖宣时不克自立襄公六年以晋不辅为莒防晋以鄫故讨鲁鲁诎则鄫葢不幸也国既防子孙散亡其在鲁者则自列为曾氏卓然着见于后世者防参元申也沿秦歴汉迄于唐皆防不显五代时其族寖防与于温陵临川临川之派二一南丰始迁之祖畧一崇仁之醎溪始迁之祖旧惟我八世祖讳财醎溪族也寻徙于吉水松江厥后吉水析为永丰大宋兴南丰温陵之族盖有以文章事业显者而我祖后曾未大有闻于世呜呼鄫逺出于禹既其国灭于不幸而防参元申又如此贤而不见用于世则固当在其子孙其子孙之荣且显宜其不一族而止而南丰温陵之派独盛惟天无私岂于彼厚而我薄耶其迟速先后之各有时也惟我祖实生七子俱隠徳不仕其子孙滋蕃迨今十世世业儒三嵗大比领秋荐者五十而赢偕计于春官者二十而缩中童子科者一中神童科者二皆仕不甚显而小子丰则未可知也在易否极则泰剥极则复盖消长盈虚之理然也其效可立而待惟我曽氏根丰源深其流庆固不偏于南丰温陵天运回环必有当之者顾小子丰虽其质驽下岂敢自弃以坠我先更为同派者勉之无使南丰温陵颛其羙是之谓曾志吾虑夫吾诸子孙之不学莫知吾曽氏所由来也世逺而不自奋发以迎天之报故次其世加详焉既观之乾道二年六月二十有五日九世孙丰序
　　隆兴府纂修图经序
　　郡国有制旧矣豫章自汉为郡歴隋唐至五代凡千余年事迹不胜数凃廙雷次公所为记籍包罗未尽于大槩得矣其本今亡李煜赍籍归朝豫章郡随之更太祖太宗真宗三朝拊循而郡之风物始盛于是有某氏祥符图经述焉又更仁宗英宗神宗哲宗四朝培养而郡之风物始极盛于是有洪氏职方乘述焉建炎绍兴间金人南牧阖郡委烽烬太上皇中兴拊循三十余年始复太平之旧今犹未有述也淳熙壬寅丰承乏假守至则嵗且頽矣盖惟民瘼是披是革他未遑明年幸嵗熟民安而事希暇日取三书阅之虽理互有到而事互有遗乃选二三僚佐二三郡士之融于理熟于土风者相与类次毎类成某从而次择之一书所述或详或略俾从详或同或异俾从同或是或非俾从是或有或无俾从有三书皆无而诸子百家解传之说碑碣之所记长老之所传或间有之乾道淳熙以来踵兴创出非三书所及则各从而増入焉庶别成一书又明年某月藁具余覆校罢厘为若干卷二三僚佐二三郡士盖用力多矣余拱手蒙成宴集次相劳苦言兹书首侈龙徳之潜艶府额之赐所以报上也次攷百家凡三书輙録所以补旧也卒参新旧合三书而一之以便观览以备职方氏史氏采择贻后也一举而三意寓焉虽少糜公钱岂所计哉于是锓于木某月某日丰序
　　豫章图志后序
　　殿撰给事程公帅江西之明年百废以次举凡无益雅不事也维治豫章东南一都防非他支郡比圣天子恢复之念未始寘披舆地次或小有抵牾一夕下职方防兹郡于江西宜首应诏故图经三大不害同小未免异非所以便乙夜之观也锐欲纂次间郡上佐刘公某黄公某恊承公意出任撰凡举例之责又与公物色得郡士崔某冯某任编摩使祝某杨某任笔削藁成公润色之迄成全书故昔之缺者补之分野之类是也畧者悉之郡沿革之类是也其説二三者一之辨豫章名之类是也踵出创立续之乾道淳熙二十余年事迹之类是也余固凡钝幸尝分祝杨二人者之责工未半輙以事解去又阅某月始报讫嗣得副本视予所草语之哇者转为雅浮者转为浑公润色力也公第进士虽蚤而攻苦食淡若恬俟命不啻韦布时年途中且晚矣始擢给事中兼掌外制入选邃殿积所着盈袠大抵华国之文葢学力既到发于持满之力理固然欤此书经公润色多析讹归确发伏使昭不徒华一郡而已圣天子恢复后诏合九州风土志之如古帝王时作九丘然则扬之一州事迹此书过半矣举以入焉无可易者方是时又当与外制类藁并藏秘馆永为华国之书顾余滥得所附而无以自见强出腐语赘其后抑喜机所发不暇自量者哉淳熙壬寅某月某日曽丰序
　　送江鹏解元赴省序
　　贑于江西为穷絶之处其地逼广其俗逼蛮自晋为郡至于唐始有士至本朝始有名士而其初大抵学于他州游从得其人陶染成就或安土焉虽成就亦陋防昌之为邑又贑之穷絶处也本朝敎养二百年邑之士仅得国子博士尹天民枢宻院编修唐稷稍稍有文声其希濶葢如此淳熙九年余以郡檄为其邑令廉士籍中齿与余不相上下者得数人诘之类一再上计者子弟行得二人焉曰刘鼎江鹏资可上而气未揉有志于学而未得广充反约之道月课而第其艺每出诸生上余从臾之子有骄色而中下者或噪焉余恐其骄未艾则噪未艾也从而恢拓之有悔色又从而櫽括之有寤色子方骎骎也顾余所挟未足以塞所扣思所以谢税无繇耳明年秋郡守魏侯歌鹿鸣而送鹏于朝于其行也挽而与言子于水见章贡于山见崆峒于师见乡先生而己子今往航而北有庐阜彭蠡车而东有麻姑之峯淛江之潮皆足以改章贡崆峒之观更于师焉求之当得学识之老于余者出而从臾子也骄色不形焉恢拓櫽括继之矣子姑屏气滉融之防有机相契自率性扩而充之至于赞化育又自赞化育反而约之至于无声无臭出秋毫为泰山収泰山为秋毫无不可者虽甲乙科东西府子犹以为凂我区区一上计胸中岂复有哉挟而归追诵乡之每课輙出诸生上之文犹为汗下况其中下之噪者欤风声气习所移噪一变至于吃吃一变至于嘿嘿之中又各有所见焉余知防昌不亶可为闽子不亶可为欧阳詹也尚勉之
　　送进士陈景年赴省序
　　嵗在壬寅余以贑辟为防昌令三山陈景年随其兄尉公先余至累月一再谒次遽请执弟子礼顾未有以借口却之笃而言万物之初有道而已道大而莫明其所以然则姑诿曰天理又有莫明天理之所以然者则诿曰人伦而疏其目则为君臣为父子为兄弟为夫妇为朋友而师弟子不与焉夫朋友为道设也师弟子之于道岂徒若朋友然哉而人伦之目圣贤去此而取彼葢道之所在君不得加于其臣父不得加于其子兄弟又不论也古之君葢有待其臣如朋友示相宻也虽然朋友以臭味为伦耳又有待其臣如父兄示相亲也虽然父子兄弟以气为伦耳至于先学而后臣终师而不臣者则示相尊也亲宻者爱而已尊者敬也爱非敬等则师弟子之伦比之君臣父子加重矣而伦之目不与焉无乃师弟子以道为伦例书之恐非所以示尊故耶然则曷不特书曰不例书只所以为特书也故自君臣父子至于朋友凡理所宜然皆安受而不辞若夫师虽理所宜如孟子犹辞焉况其与孟子相千万者哉子必欲师四海不可欺尝试裹粮以求求之得不得归更过我我其有谂子者而子怀安足迹若不忍弃余门明年秋吾江西计臣第其所为文而乙之荐于上子喜见眉睫窃以怀安为得策余恐幸不幸相为倚伏于其将戒途也挽而告之以为兹行殆天假以求师之便欤士之轻千里而求师盖有得之者矣信未盖疑沃不醻渴翻不若无所得而归自求之之为愈也子姑往试春官罢求师勿惮劳或者无所得而归余始以有所得为子贺当是时余欲师子之不暇而子尚何以师余为哉子始颔为然而心终犹豫遂次其说为送行序使途诵而意逆焉十月二十一日书
　　答任子厚秀才序
　　淳熙十年秋部使者以天子诏檄官六试隆兴士余其一也每一题出与五人者商略若为处则以科举律戒焉一黍絫不合輙黜士试讫余阅数百卷其为文不诡谲则腐不旷荡则拘不峭崛则弛求其纯与律合蔑如也肆余所见与其腐也拘也弛也者之终必不进宁若诡谲者旷荡者峭崛者之容或可収也虽然终必不进者与律仅合容或可収者往往相违矣凡有司从事以律不以见故余所取五卷类非所喜者发而眂之皆丰城人旣又思丰城至寳之气所在钟而为人盎而为文不应若是而已明年春复以檄留府有丰城士以谒入其题为任宾坐少选出镜古録前有识其字为子厚余览之大扺议论战国君臣居多苏秦张仪术至髙也子厚窃卑之更求出其上其为文犹其为术也余追省向所阅数百卷其中类是间有之比之腐者拘者弛者信愈矣其如不与律合何哉虽然犹幸其可収也至寳之劒其气粹可欲之谓善也其质厚有诸己之谓信也其锋藏充实之谓美也其焰属天充实而有光辉之谓大也其跃入延平津大而化之之谓圣也其幻为龙而莫穷所归圣而不可知之之谓神也子厚収至寳之精融之文章其焰烛天矣而防续之状时见焉意其初非自气粹质厚而发之欤相过从累日熟知其为人犹其为文也故余欲子厚以论语之乡党养其气使粹以礼记之中庸大学培其质使厚以易之坤頥大畜収其锋使藏竢其久且满也而自然发焉小则韩子文中子扬子荀子中则孟子曽子大则五经大而化化而神则易矣子厚识机明尝试权之与其求吾术之出仪秦上孰若求吾道之出荀扬上耶子厚学力强尝试践之其持久也以坚其持满也以虚更十年后天下士不特慕子厚为文而已又将慕其为人也若夫晚年之业顾又于光辉之上加功否余未敢前言之二月一日序
　　送缪帐干解任诣铨改秩序
　　居今之人自农转而为士为道为释为枝艺者在在有之而惟闽为多闽地不足以衣食之也于是散而之四方故所在学有闽之士所在浮屠老子宫有闽之道释所在阛阓有闽之技艺其散而在四方者固日加多其聚而在闽者率未尝加少也夫人少则求进易人多则求进难少而易循常碌碌可以自奋多而难非有大过人之功莫获进矣故凡天下之言士言道释言技艺者多惟闽人为巧何则多且难使然也多之中不竞易而竞难难之中不竞拙而竞巧不巧求而获者有矣未有巧求而不获者也故闽人之凡为技艺者多擅权门通肆以游凡为道释者多擅名山大地以居凡为士者多擅殊举异科以进凡自科举而为官且仕者多擅清选华贯以显淳熙甲辰少卿马公将东广漕事明年余为其属三山缪君用之盖同僚也每晨集幕中揖罢兀坐而已非扣击未始出一语诘其故则曰赋性拙无口才相与居旬浃熟察之诚若无口才窃怪君闽产也而独异于闽之人相与居又旬浃君别余言行诣铨改秩势须为邑夫邑非巧未易为也良独拙奈何余对以为君少锐于学齿且逾中始第太常垂老始税选调其失或在拙矣朅朅为兹来也应书之考盈三而改秩之荐盈五非以拙得耶拙有功于君多矣而信拙未笃何也拙近天巧近人拙近道巧近术拙近徳巧近才君闽产也而独异于闽之人良得拙力夫又充拙之操而大之则岂特异于闽之人而已哉君去欲擅清选华贯则拙非所上姑欲为县而已矣则拙之用虽不宜吏而宜民虽不宜郡而宜国君幸勿负拙拙负君欤犹不失为循吏传中士拙不负君则又安知清选华贯之不自县得耶祖饯次酌酒诵杜少陵用拙存吾道之句寿君君满引而行三月五日庐陵曽某序
　　李季牖舆地新书序
　　疆理之制始乎伏羲成乎黄帝至周而大备至于东周寖壊矣凡物之坏未有不变者也故周而上封建秦而下郡县秦而下未久可放也周而上则或可放或不可放矣春秋之初周之列国犹有千二百存焉讫获麟则千二百国见于经传者百有七十百三十九知其所三十一亡其处呜呼春秋二百四十二年耳千二百之中地若名俱可放者才百三十九而俱不可放者至于一千三十盖十无二矣等而上之比周之初千八百国十无一矣又等而上之比商之初三千国百无三四矣又等而上之比涂山之防黄帝画野分州凡万国百无一二矣合五帝三王二千年间率百无一二可攷况自黄帝等而上之又有无穷之往古率千万犹恐无一二也秦而下疆理之制具于史互见于百家传记十犹八九可攷虽然更代为一书而百家传记则人立一説者焉夫代为一书则先后散人立一説则是非杂十犹八九可攷顾第未久耳等而下之又有无穷之来今散与杂不止也则安保其终之不与黄帝等而上者类耶余窃病之久矣淳熙乙巳至广广州司理参军括苍李如篪季牖出所着舆地新书十卷类而疏之于国都自伏羲于陈数至本朝于汴于形势自王畿数至于荒服于禹贡自壶口数至于海于周官自扬州数至于幽幷井井画画散者聚杂者一余平生讨论欲为而无力其及者一朝而骤至慰满叹赏次转以语广之士大夫闻者争睹睹者争传百口一舌服季牖之用力専施功久而不知所谓季牖者将老矣而犹未遇也或谓季牖习贫熟其视食斗升操尺寸不啻钟鼎钧衡之安遇不遇非所计敢问此传否余为言九州之志谓之九丘盖舆地书类也九丘传自上世逮周无恙孔子出始除顾此书芟浮剪芜举纲録要往往用孔子述职方法也复有孔子出则容有去取其间传不传未可知未有孔子则其书必传其传必久季牖虽老矣犹未遇也殆有遇而不老者存焉七月二十有三日曽丰序
　　邓氏立见厯序
　　有道然后有数有数然后有厯厯者歴也施于占天候气歴歴然莫逃云也三才未分有道而已既分则道散为数丽于天为五纬丽于地为五行丽于人为五事自一散为三五又自三五散为十百千万数益散益暌矣道则相为流通者焉人君法天地以建民极故以道归于独运而以数付之百执事厯官其一也唐虞之时尧舜以道运于上羲和以数揆于下数将耦者道实培之数将畸者道实销之故星纬之度无至于变而占候之职不失其常至春秋时反是道运数揆胥失之矣日蚀不书左氏独归失于官余惑焉上即位二十有七年星度以乖常闻者葢不下三五矣小则彻乐避殿大则损膳减服御无所不用其至厯官以失职闻者亦不下三五矣小止夺俸大不过削秩未尝坐已甚之罪此岂务姑息于人而过以重自累哉亦曰责人不若责已徇数不若徇道故耳惟其于道加详而责已重故星度之乖随感而輙顺惟其于数加畧而责之人轻故厯官之失乍警而复弛上鋭于革而中难其人于是诏搜草泽焉方是时吾州有邓浩者出葢儒家子也少世其业壮而贫姑假卜筮自资初取易次取古今厯书强力钻研潜心占候葢六七年始悟又六七年其学始成惟冩百中经终于淳熙癸卯厥后未有述者廼自为一书断自崇宁三年嵗行甲申嵗旦丙子为始演算两曜五星之度穷分极秒至淳熙改元又增入逆顺迟疾留伏之数为便于卜筮设也百中经约其概今书析其防约其概则未尽也故用之占候必重覆乃可析其防则无遗矣用之占候纲举而目张立览而毕见不重覆可也名曰立见厯持以应诏不无禆厯议顾独用于卜筮岂不可惜哉浩始萌进匦意既又思圣王右道而左数君子主儒而賔伎挟卜筮进已非美事诏又类常行是以未决予曰不然厯出于数数出于易故厯虽数而近道数虽伎而近儒谓非美事过自退逊耳诏凡三下不可以常行视也用志卷端以赞浩之决焉淳熙十五年十一月十六日庐陵曾丰序
　　送布衣罗以宁上书不报归乡序
　　淳熙十有五年秋丰城布衣罗氏子以宁投匦上书三上而三不报浩然归与顾余同馆又同为江西人独见善厚行业具朅来告别亿其词色若欲得予赠者廼与坐有顷为言三代取士一出于学故天下无不羁之士七国取士一出于客故天下无有常之士至于汉去七国未逺虽渐兴学而未容顿禁客故士之出入于客与学常相半而取士则别设科目不一途而足夫科目绳尺事也有常之士所乐趋而不羁之士所厌就故士之出入于学者相率而应科目晁错公孙董仲舒魏相杜钦之徒是也彼出入于客者往往转而他售或上书献颂朱买臣徐乐司马相如车千秋之徒是也方今取士之法自廷对而赐第者十之九自舍选而释褐者十之一自嚢封而授官者率千百不一二故上而禄于朝次而禄于州县大抵有常之士也不羁之士虽间出焉求其稍能自致美官者始有邓酢次呉曾又次戴之邵之徒十数人耳夫今天下无事朝廷之上惟簿书狱讼是务虽庸夫高枕而有余至于邉烽猝警羽檄交驰虽圣人茧足而不给况区区有常之士哉以宁挟不羁之才乃于庸夫高枕有余之时出售其説三上而三不报无怪也横渠张公载少喜谈兵质于范文正公公责以儒者自有名教何事于兵勉之读中庸横渠公退而变所习卒为河南学者宗师自末言之讲学之功大于谈兵固矣自初言之谈兵非无益人国者而遽责之文正公岂沮人赴功者哉诚以横渠之资可进于道不止于兵机吾遽以谈兵予之彼且自满不复折而入于道是以宁故怫之俾勉成其大毋姑顺之俾苟安于小以宁归余敢诵所闻以荐焉令所上书中天子意急征而骤用虽少慰初志其终所成要不过邓酢辈耳不然而竟归虽初志亦未惬然继自今以趋时之心趋古以谈事之口谈道他日学成则为横渠公不竢其成而姑为时出犹不失为有常之士如公门人顾决择如何耳所亲刘纯叟余友也于理道明归以余所告告之属为决择防得其当焉九月二十有五日序
　　同班小録序
　　淳熙十六年正月庚戌皇帝御后殿临轩选人李耆庆以下凡三十有二员踵吏部侍郎班于庑次第见已传防改秩退聚于天庆观具衣冠再拜而三揖叙同班也阅六日丙辰又聚于旌忠观相与言曰古人气投道合适然行同途宿同馆犹定交去况朝觐臣子大礼吾三十有二人者东西南北士也乃获为同班非幸与聚拜结契其事虽出迩年要有不可废者虽然非久相亲难记而易忘人情则然兹初结契相许至子孙于久要之义得矣更旬月随牒散而之四方嵗复一嵗少者衰衰者老卒然遇于道往往忘靣目甚则忘声音又甚则并姓名忘之岂待至子孙哉于是类爵里状刋而次之谓之小録人授一帙备忘也备忘未有具责三者之终不忘难矣既有具则嗣自兹靣目声音借或忘之姓名则容不忘也虽曰不忘矣或面相承或书相遗言行有过而不告与忘同文学有疵而不指与忘同政术有悖而不责与忘同班中士类贤者恝然相忘万万无有也虽曰不忘而与忘同者万犹有一则班契不得为全矣故于録之首致序又于序之末致戒焉阅二日戊午庐陵曽丰序
　　知稼翁词序
　　淳熙戊申故考功郎黄公公度之子沃通守临川明年临川人士得考功乐章其题为知稼翁词请锓之木通守重于诺于余乎质焉余谓乐始有声次有音最后有调商那周清庙等颂汉郊祀等歌是也夫颂类选有道徳者为之发乎情性归乎礼义故商周之乐感人深歌则杂出于无頼不羁之士率情性而发耳礼义之归与否耶不计也故汉之乐感人浅本朝太平二百年乐章名家纷如也文忠苏公文章妙天下长短句特绪余耳犹有与道徳合者缺月疎桐一章触兴于惊鸿发乎情性也収思于洲冷归乎礼义也黄太史相多大以为非口食烟火人语余恐不食烟火之人口所出仅尘外语于礼义遑计欤考功所立不在文字余于乐章窥之文字之中所立寓焉泉幙之解非所欲去而寓意于邻鸡不管离情之句秘馆之除非所欲就而寓意于残春已负归约之句凡感发而输写大抵清而不激和而不流要其情性则适揆之礼义而安非欲为词也道徳之美腴于根而盎于华不能不为词也天于其年苟夺之晚俾更涵养充而大之窃意可与文忠相后先顾余非识者人未必以为然尝试志卷端以归通守通守于家为贤子于时为才士夫有志扬其先而不惮锓之木则传者日益广当有大识者出为考功重其价焉十二月五日奉议郎新知静江府义宁县主管劝农公事赐绯鱼袋曽丰序
　　誉德集序
　　大江之右支流曰葛谿是为吉永丰之隍自葛谿遡巽维而上穷源竟巅是为贑宁都之疆于中道得聚落曰前谿安住居士谭元勲所家处也上下距邑率百里而觭左距乐安其里半右距兴国其里倍太平盛时烟戸伙而生理繁所在有爱事者客往来四邑不赍粮可也自绍兴迄淳熙阨于盗再阨于兵三阨于旱四阨于水五阨于蝗伙繁气象变为凋耗细民姑勿道也吉防之费巨室难支衣服之赀中产不廪甚者即公私之逋而莫输何暇及客哉元勲仅中产耳客至輙治具酒酣则出姬侑觞歌嘑达旦随家有无为礼丰俭丰或至过俭未尝不及平居暇日户外之屦常满节旦诞辰婚筵姻席则铺张形容雕篆骈俪之献累累装裹嵗在己酉纂为钜集缄以见贻余周览次窃思韩退之以有誉与否为大丈夫遇不遇之别元勲郊居村处养素而守恬葢不遇时者而才隽满前道古今而誉盛徳直与遇时者等或羡且怪退之复作不知眂元勲为何如人余曰主人爱客则客爱主人理势然也遇不遇无与焉虽然元勲与客客于元勲汛爱耳诚使元勲爱才客与常客相十爱贤客与才客相百则其还爱主人也一才客之誉与常客相千一贤客之誉与才客相万其间或得大贤焉爱之则话言之规磨气味之薰染其为濳益又非浮誉比敢因其集之未名名曰誉徳又从而次序其説以归元勲俾卒其美焉十二月二十有二日序










　　钦定四库全书
　　縁督集巻十八　　　　　　宋　曽丰　撰序
　　庆长兄易集议序
　　易上该气次该象又次该数太元气之始也太极象之始也太一数之始也自象数溯至于气穷矣传曰太易者未见气也伏羲之书曰易取未见之义欤见气则谓太易为太元为太极见数则谓太极为太一易有太元太一系辞不书何也圣人虚易以气实以象主易以象副以数虚不容书副不必书易于是有二焉未见象数先气之易也见象数后气之易也先气斯谓函气后气所谓化气函气者易之精化气者易之神也故易之书得已而无者气也不得已而有者辞也厯家尚易之气以数参焉隂阳家尚易之象以气参焉卜筮家尚易之数以象参焉儒家尚易之辞通以气象数参焉防三归一而易无余韫矣余从兄益字庆长十五而诵易三十而翫易四十而融易未融则聚在书散在天地万物既融则聚不在书而在心散不在天地万物而在我惟我自有太元太极太一故我能化气化象化数复出而为辞焉谓之集议明白不流于浅近含洪不溺于艰深书成授徒之余躬践其言家行其学形于族戚朋友州里往往相孚斯用易矣于兹五十有五首二毛而家四壁晏如也斯安易矣更五年六十未知能忘易否借曰未也更十年忘易必矣嵗在辛亥余得副稿于其子松缪不自絜推易原委序而传于人人人能自气而顺融象数辞废书可也否则自辞而逆融数象气必有得其书之力者焉
　　白石丛藁序
　　吾邑令君三山黄岩老随牒效官二十有五年公私之隙用力于诗嵗在乙巳见遗一巻与古容有未合者至壬子见遗一编合矣诗生于声声生于气气浑而夷雅声出焉牛尾之歌是也气薫而洽颂声出焉卿云之歌是也气肃而沉风声出焉麦秀之歌是也古诗有雅颂风而雅颂风之名未立其体未成也一经孔子删焉朝廷之诗谓之雅郊庙之诗谓之颂乡党之诗谓之风名于是始立雅颂多用赋风多用比兴体于是始成三代时四夷类能诗乡饮蜡祭之类视其君之教化参以国之风俗节文而歌之以相劳苦以相酬酢删余厘为十五国风此乡党之诗也君前后三涖邑于古为子男之国所至随土视气随气视声随声视律其势止及为乡党之诗故其体多风其用多比兴进贤有徐孺子耒阳有杜少陵吾邑有文忠欧阳公故家余韵犹存君收而入于诗不失为思无邪者要未免以土风为风尔邑家毎嵗常行具馔劝耕近乎蜡祭张筵燕士类乎鄊饮继兹行礼其黜尔俗主吾教自为诗歌之君倡于上气出于道徳而协声入于律吕而谐士民和于下谐声鼓之转相动协气蒸之转相化诗至于此吾知君以三代之风为风所谓止乎礼义者欤古者王人采诗子男之国有史凡一诗出王人采而上之史录而藏之今亡是故于白石吟藁序其概诏民使传焉赐环去朝廷须雅郊庙须颂章成有太师氏刌协之燕欲格人飨欲格天讨论勿厌细扩充勿厌大礼成有太史氏录藏之后藁不必序自传也岩老名景说云
　　浦城耆旧录序
　　绍熈五年九月余视南浦事首见吏民问风俗次见士大夫问人物或曰有詹参军耆旧录在可考也既考且思封建盛时诸侯之国有史凡人物随其国书之罢侯置守之后史官在朝廷郡国缺然人物物故则冺识者忧焉此襄阳耆旧传之所为作也参军易传为录不以史自居尔其实则史浑其所蓄曰徳赫其所建曰功华其所命曰爵三者全大书之偏特书之太上上徳其次上功又其次上爵故不得已宁遗爵毋遗功宁遗功毋遗徳史法则然录之书功书爵一字不贷史法也所未喻者容有遗徳耳襄阳之传厐徳公所谓以徳书者十室之邑有如孔子南浦千室之邑也孰谓无如厐徳公或者参军重于推择故耶徳公初书于耆旧传卒书于列传所书未必不自耆旧传出故野史者国史之储也书显者略书隠者详法当如是卿大夫有功若爵杨文公辈是也国史具书之兹不厌略乡先生有隠徳谓谁国史未及书所望者野史书之兹不厌详巻而归参军更裁之详者宁惮损略者勿惮増焉
　　赠董一之谋筑序
　　嵗在丁巳十月初吉表妷董氏子九经过余愬先军家故无田庐随牒効官惟簠簋是饬虽终更者四所至俸辄薄厪给衣食余者大抵坐好事共具费至尽未尝有以遗子孙故自其盖棺籴炊僦居八年于兹矣僦夺以籴逋难其居为之谋焉先省我僦可矣莫佐我筑奈何余思疏广不立产业尽以赐金为共宗族乡党故旧宾客之具虽曰有旧田庐可遗子孙要亦人情所难葢贤者之为也军无旧田庐可遗子孙而共具如之视广其事为尤难其徳为尤贤矣贤者子孙有立则人共敬有求则人共应史不书广子孙何如设使贫不自食旧庐是剥新筑是卜汉风俗厚广之宗族乡党故旧宾客必有不相忘掇赀佐费者参军二三子上无以居其亲下无以居其身万不获已谋筑焉而贫甚于故莫办也凡参军无恙时宗族乡党故旧宾客犹存者当若为情哉余辄力贫掇钱緍五米石二为倡佐费又书军所以贤于广者授九经俾首以白其宗族次以白其乡党故旧宾客防有气重于义心厚于仁者出诩诩然相和恵于相佐患弗卜卜斯筑患弗筑筑斯速矣越一日序
　　赠张徳荣序
　　嵗在己未五行家流张徳荣至余前谈百六数杂以人之始生年月日时试之推辄騐者多矣至于所以名曰百六未洞洞然也余闻数起于一成于十一三五七九阳也九为老阳二四六八十隂也六为老隂物老未有不变者易于上九上六则复初所以通隂阳之变也否则厄阳老于九而终于九故其厄谓之阳九隂老于六而终于十十而取赢于六以合焉故其厄谓之百六百举其成六举其觭在人之算则百年而觭半得六月焉谓之百六阳限在天地之算则百丁亥而觭一得六甲焉谓之百六防是也自甲子初起奇耦相乘数极百六厄于唐尧之丁亥尧至于今阅六十丁亥矣更四十有一则又一百一丁亥其数复厄尧丁亥之厄为洪水后丁亥之厄未知为如何也天地之数小厄则陵谷变迁万物淆乱大厄则乾坤融释六合混防百丁亥而觭一大厄也自开辟视之特小厄耳相乘不已其末容有大厄在焉徳荣之数学进进未艾继兹去与精于数者相遭为我细问更几百丁亥而觭一然后罹大厄得则幸见告相与谋前期求出六合之外而逃之无所逃则聴之
　　髙元之变骚后序
　　余闻诗生于声声生于气天地与气为聚散则诗与天地为始终葢其理然也孔子所取者雅颂风而已不及于骚时则骚未作也而雅不及于上古何耶上古之诗言大道者多未纯乎雅也雅变为风风变为骚极矣下此则乐而滛哀而伤怨诽而乱去雅逺而难反不足以为常道矣故诗之原止于雅其流止于骚庆元己未腊余得髙元之变骚于周君可初疑骚不可复变变则徇流繙而绎之意所欲者变骚为风变风为雅葢还原之道虽名变也其诸异乎人之变之欤齐变至鲁鲁变至道孔子志也骚变至风风变至雅元之志也充所志而之患不变变必至顾元之无孔子力人未以必然待之尔书之典流为誓诗之雅流为骚是或一道也缪公悔过近道而孔子收秦誓入于书屈原爱君与悔过等使孔子生于战国之末余知收骚入于诗必矣彼曰删后更无诗为徇骚之流者设可也元之学未同乎大通而果于立论如此或者以典推雅以誓推骚逆知孔子意然欤后世有孔子出骚得附于诗以为经则元之所变得附于骚以为传用防所见其巻末寄之往使藏以俟焉二月五日庐陵曽幼度序
　　松窓丑镜集序
　　嘉泰四年余得宜春邑大夫三山郑域字中卿松窻丑镜散语韵语十数种大抵散语文体韵语诗体也其种十其力百故十者全其体二其心一故二者精既繙既绎且革且缇而中卿自小其业若悔为者余曰自小谦也小诗文过矣太极生两仪两仪生五行五行生五色五声色相品谓之饰加错综焉而文生声相伦谓之音加刌协焉而诗生伏羲氏八卦文之始也葛天氏八曲诗之始也八卦出而文生生长于三易四书而成于春秋八曲出而诗生生长于虞夏三千篇而成于风雅颂物成则变史记春秋之变也太易之变也离骚颂之变也自楚汉逮唐迄今变体百出卒不得与未变者抗何哉经天地行鬼神之谓文动天地感鬼神之谓诗其上惟胷中自有一天地如孔子然后能以无为为之其次惟胷中与天地相似如曽子子思孟子然后能以不能不为为之又其次如屈原司马迁扬雄其胷中葢与天地相通者固自能为要犹未免以有为为之也去以不能不为为之有差矣安望与以无为为之者抗欤天地人间然甚矣士欲为屈马扬如之何通之曰至逺而近者天地之谓也至小而大者心之谓也有以使吾之小者大则可以使彼之逺者近故天地之逺近在心心之大小在学韩之学于羑里得文王之大杜之学于举十六相得舜之大则杜韩胷中与舜文通矣舜文王等天地也与舜文王通是名与天地通故杜所为诗小用则驱疟鬼韩所为文大用则开衡云驯潮鳄中卿之学于彖頥彖谦不言卦体得孔子之大则中卿胷中与孔子通矣孔子等天地也与孔子通是名与天地通更加学焉充韩杜为屈马扬充屈马扬为曽孟于诗文也是惟无为为则大则惟无用用于邦家以祷也曰雨而雨曰而用于朝廷以祀也郊焉而天神假庙焉而人鬼飨何开云驯鳄之多羡哉中卿曰然敢不勉不志久輙忘丑镜又未序也何当书以冠巻首耶十月四日谨书
　　曽神童对属序
　　嘉泰癸亥得吾州中童子科曽氏子防对属一巻一巻舒之字颗珠句片玉也置诸袖留示吾诸稚其父徳荣曰小学之道奚以示为余曰不然属辞比事而不乱者深于春秋者也春秋岂小学哉衡门稚子璠璵器翰苑仙人锦绣肠文忠苏公轼尚书孙公觌问答句也时则孙公五嵗幼语如老作猝应如徐思所谓属辞比事而不乱者欤苏公器之曰真璠璵也既长且壮天子擢为从臣公卿推为文士卒如苏公所器此所谓小道葢不失其为大学与孙何人哉曽何人哉有为者亦若是用书于巻授徳荣以归防防其勉之
　　胡谦庐陵防求序
　　近世有赓李瀚防求求工于瀚者多矣余于交游中得二人焉临川蔡庄叔建安叶邦邵也葢泛然取天下事为之其工易胡谦庐陵人所为庐陵防求特取一郡事尔其工如之难哉虽然余于谦甫不取其工取其大何则防求小学之书也于谦甫葢其绪余而阖郡事迹钜细亡遗书之九丘之意不外是骈音俪节圭黍亡差春秋之属辞比事之意不外是八邑声教之深浅四民气习之醇疵读者涵泳为之叹嗟诗之十五国风之意不外是则有大学之道存焉天地间惟圣人为能大惟圣人之书为能大学之道孔子鲁人也删诗留僖公颂定书存费誓作春秋首十二公曽不以父母之国之嫌自避此孔子之所以大而诗书春秋之所以为大学之道欤谦甫此书有志于大其心以大其道者也余恐读者小之不知其心之证有孔子在其道之证有诗书春秋在故取以发挥为之序以冠其巻首焉开禧二年六月十日曾幼度序
　　送王元用序
　　余友人行王元用每与客语曰夫生之有死犹昼之有夜葢理之固然者世不以固然处之往往苟生而畏死是岂知理者之为哉故处死有三有未能忘死者彭铿之熬雉是也有能忘死而未能忘骸者刘伶之荷锸是也有死与骸两忘者庄子惟乌鸢蝼蚁之所食不夺彼而予此是也仆少时读书髙不慕为庄子卑不屑为彭铿第安于理而已矣今也行年六十有奇就木之期逺不出三十寒暑然而家食贫欲先为具殆未免资于亲旧若无说以先为之容葢所谓忘死未忘骸者欤曽子闻而为之说曰吾圣人之教棺椁衣衾不害为逹苟为不然死则已矣何必更埋也哉元用不矫为刘伶之荷锸而安为吾教之棺衾吾所谓不害为逹者是也虽不识者闻之亦乐助之况亲旧耶吾闻扑满者以土为器以为蓄钱具有入窍而无出窍满则扑之葢土麤物也钱重货也入而不出积而不散故扑之夫元用逹理如此则其亲旧从可知矣岂有能积而不能散至于蹈扑满之戒者哉万有一杨朱焉拔一毛以利天下而不为请以吾说示之
　　送游宏逺序
　　故通守郴州游公于庐陵为名士政董公端明胡公其辈行也辈行间相尚清节故当官防于取相尚义风故居家丰于予丰于予故嵗租无余蓄防于取故月俸不足支支不足而蓄无余故其子粗如而孙有贫甚者矣向有字器逺者谒余其为文于古亹亹焉得贫力也比有字宏逺者谒余其为道于时落落焉未得贫力也得贫力则落落者栩栩矣天之贫人小成其文大成其道宏逺之贫甚于器逺安知非天之欲成其道欤宏逺之鸣其贫于人也余恐人之未知天欲成其道也而落落如初于是发公潜徳为之辞又恐人之徒知天欲成其道也而未至于栩栩于是缀我澁囊为之倡焉
　　记
　　盘古山记
　　南方之山衡为宗自衡袤而南稍东为大庾大庾袤而北又稍东为盘古其地介闽粤故吴上游今隶汉贑余为汉贑丞进取计左矣犹幸并缘得赏所谓盘古者久之未偶也逢人谈胜致中为热淳熈九年秋假防昌令明年春邑事稍闲防不雨久乃语丞徐君曰盘古祷雨所也相与泝防维而之凡百里山皆童惟盘古若鬅鬙然望之青葱突兀始蹈背而上其势迤逦髙不觉其为数百仞也即之松萝参天上偃葢而下蟠虬其东西崖壁立尝试投石焉一茶顷始至下或徙倚而頫仰也目勇若将蜚足怯若将坠徜徉裵徊不忍舍以去去矣犹数步一囘首其得我叹尚如此上有浮屠宫其徒法义领焉虽仍故揭其门讯之莫析也据南康记本盘固固讹为古耳余为言盘古浑沌时神人所为立天地者天地立矣心不有其功一归之太空是山今云然窃意后人思盘古之功因而以其名志之欤虽涉傅致校之以讹传讹为不失本始法义曰容有此理相对语罢道松竹间上絶顶顾谓波利古禅伯也至自西域庐于是又扪萝而下有泉而碧曰定公今南安岩主也至自西峯井于是又沿坡望其后有岩洼而黝曰古仙女不知至自孰何也室于是世教三两遗踪在焉犹缺一或有所属幸公以文贲此山庶几足之一再却不获强为书曽某攻苦儒也至自庐陵诗于是
　　萧帝岩记
　　赣乱山中杰观往往而是泝防维而上三百里岩相属也而讹号萧帝者葢甲焉始扵东坡山水图得之淳熈十年正月祷盘古罢乘余健枉数里过其间一饭去始望之块然一盘石若将踊也裂而拔二壁厥中豁门道出焉壁之上岌然一横石若将压也疾趋一转曲厥右峭磴道出焉是为岩其面如砑其背如蹲其项如伛其颠如髠其底如掬四支袤而曵如舞废寺屋其半如衔四围诸峯莫择也其前屹与岩对者如跂左右争相乡如拥旁罗而角立如拱外峯之半如却走如回顾溪潺潺出其间如蟠千万象之晦明出没如幻余览之忘其归之暮也归与家人谈忘勌对客谈忘踞客以余雅嗜好佳境乃尔殆山灵以起废相属邪余颔为然物色久得尝为南安岩浮屠祖炤囊而饟之埽尘垦荒凡数月始就绪更一再嵗次第还故常而余满去矣世谓浮宦为飞蓬余去未必来而祖炤若游云然又安知不厌而它之盍求所以夀其传按南史萧頥是为齐武帝初起兵揭阳山怒张疾视之气不取天下不止终之事与时左逮今阅几废兴而山自若也故老相传岩殆揭阳支号万有一非讹而岩间石灵则齐之兴废犹为所笑况区区浮屠之数椽屋哉逹观所立惟其是传之夀欤否耶不计也未免俗而小计焉则自为可寿而已余齿且衰犹未能自为可寿者而祖炤乃谒文而石焉意两者必有一可以寿于世余谓文难托固矣正恐石久莫之托以寿安在其为寿余文也为祖炤计自埽尘垦荒外姑置之
　　贑县丞防记
　　贑为县古矣本朝太平久自绍兴迄今五十年间兵一再变百廨俱烬县治立复故丞氷防也最后葺贑之阳其山秀絶为崆峒县治丞簿廨向焉丞居其正凡廨得山为对难矣况正又秀絶此好事者所羡也故葺后輙为台府二幕属迭假更据丞力不能相抗挽姑僦市庐以居其防葺否未尝问何暇推向阅几丞来与去阅几嵗月哉胡君镐以下连三丞改秩去好传致者或谓崆峒宜丞也丞委之似不知德崆峒者孙君逢辰于是出力焉淳熈丁酉廨始归又连两丞改秩去好传致者举谓崆峒宜丞矣夫丞汉秩四百石尔不足取重于人故好名士类不屑为或为之上官睨其衔往往易其人故少有获进者偶有焉又转而徳崆峒山呜呼士为时出顾所立如何所立是进不进非所计者丞宁有重不重山宁有宜不宜哉庚子腊余来视丞事按令首问常平钱谷曰于州丞不与也次问陂池曰贑泉田也无以陂池为咸茗事大抵于郡丞理之税筹苖算一归簿至狱讼令又自任丞袖手可也毎坐曹呼吏索常行署罢踞防床对崆峒哦五七言答燕闲佳客至即留与商略饥共飱不择糗渴欲歠不择滫主人勌輙卧不忌客在客喜辄讙哗不忌主人在癸卯腊吏以终更告余不觉其为久也太息次吏又追记向之为丞犹及识者以告曰今阅五十二年凡阅十七丞矣傥自绍兴泝至贑之始为县又不知阅几丞寂无闻余重太息来为丞者衮衮十百千年后泝至今亦不觉其为久也余虽自磨防顾未知终有所立否若不为可考者遗之安知不与自绍兴泝至贑之始为县类邪当又三太息不止也乃防其所得于吏之姓名刻于左幸来者续焉
　　博见亭记
　　自罗浮袤而北稍西又袤而南至増城支为鳯凰冈冈之腹传舍踞焉址左丛祠右精庐丞廨其间地于邑为髙与阛阓稍稍左非郭非村不闗不钥而自与尘逈也吏部不除丞久廨垂废淳熈丙午三月淮海张君槖元辅来视丞事葺而居焉公余散步翛然有古梅亚堂北疾趋视之其左突以隆者丈而畸葢积土成阜也扪蒙茸而上枝叶蔽亏凡数畮有清隂无溽气则乔木盘其前者一错其后者二逺藂平林重峦复嶂环其外者无数尤峭而髙者罗浮也小竚次口与心语其宜烟雨风月者欤立呼牛马走芟夷之隠然一亭址揣亭材未易致姑以竹为木藤为鐡茆为瓦柱四径髙寸六衡如之椽相什焉径杀三之二旁不壁下不砖尚简易也甫数日亭成君挟策徙倚其上頫而视居者欝烟行者扑尘缤如也平而眂云出岫鸟投林杳如也卬而眂辰尊星卑粲如也混而融之天光水华交加上下莫非与吾学机相触冥然心防剟荀卿语扁以博见客至相与茗饮手谈意行燕坐眷焉忘归有疑景称名亭未称景者请大之君言丱为学逮兹髪种种博非吾志特资博以成约耳未离形则我小于天地万物离形则天地万物小于我况区区一罗浮哉夫理约物无博心大亭无小博者吾将约之矣小者安用大之耶八月防余语其故质其于道合否余然之静惟亭难寿为君次其说刻而横于楣来者有考知君风流不可废迹又简而易踵尚相扶为不腐焉
　　光孝寺重修笔授轩记
　　佛夷人也其徒由汉始入中华最后逹磨于梁普通丁未般刺宻谛于唐神龙乙巳皆自天竺航至南海逹磨初不上文字卒有楞伽经为中人设也般刺宻谛译弥伽释伽语于制止等房相国笔所译授之学佛者楞严经是矣其为意葢楞伽类欤制止今为报国光孝寺复殿之隂故有轩宋元祐丁夘府公蒋之奇揭曰笔授刻石其间久之石仆轩失治绍兴壬子府公向子諲至寺顾轩石认蒋遗迹且坠辍俸为施轩如初加壮且丽至淳熈辛丑阅五十年壮者朽丽者陈府公巩湘懐蒋犹向也好施甚焉建大阁于殿之左推余力及轩壮丽复如初阅四年乙巳阁与轩工讫函楞严于阁阅二年丁未主寺祖莹道余坐轩下大砚在焉融故物也拊摩次问笔安在莫有知者相与太息笔之寿不如砚固矣而砚之功不如笔何则融所授经砚之为用缓笔之为用急揭轩以笔不以砚葢其序然也楞严行于佛之徒笔之功虽多又有与笔相为先后者弥伽释伽语之始译般刺宻谛受以口融受以耳既译融授以手学佛者受以目尝试问殆口即耳手即目而授耶抑耳即口耳即手而授耶祖莹对余谓即即不即谓不即即即谓授即受受即授即不授受谓授不即受受不即授即授受无即不即是为真即无授受不授受是谓真授受余于佛书防如也揆于吾书要不出于易之寂论语之空则口耳手目一无功于楞严矣笔何功之有哉反而求之笔于手手于耳耳于口口于楞严楞严于佛佛道皆为长物况轩乎无容记可也所可记以遗后之考古者融为般刺宻谛笔所译于寺祖莹为融函所笔于阁其嵗俱乙巳萧昴为逹磨表所由来余为祖莹证所授受其嵗俱丁未似有数存焉非偶然者凡今佛之徒华人也其间岂无尝于余所谓空寂者求之诚能闻黜耳见黜目言黜口书黜手未必不返本也然则记岂特为攷古者设耶












　　钦定四库全书
　　縁督集巻十九　　　　　宋　曽丰　撰
　　记
　　张参军注倚阁记
　　淳熙十有四年静江府司法参军张德器闲居语家人吾先世种德多后必昌今门闾非贻谋具也卜改筑得大壮焉如其兆以规以经明年六月宅成门距江二十步而凖墟之江其不俗我哉乃出独见而乗余力于江之濒疉石为级者三立石为柱者十六衡而版之为尺纵四十横五十建阁其上髙称是材中度工中时雘者如霞垩者如练缃层缥间者如虹参军与客落之烟霭横陈鸥鹭前列过鸟囘翔潜鱼出泳翛然物表之乐未央也而吏部速之官又明年余亦随牒而南过门升阁山来宾而水归徃徙倚不忍去至静江一再见参军相与谈阁胜曰水近而山逺必也取名乎吾从近尝试剟杜少陵注目寒江倚山阁之句题以注倚或疑少陵诗为有怵于得失者设尔参军家世素封万户侯也一出而应举覔官辄遂再出而趋事赴功辄有声不即人而人即之习得之惯不知有失曽何决择于是余谓少陵诗句指得失意关污洁洁无失也污无得也是故与其以污得宁以洁失鸡虫之得失其轻重与世同忘其为道之污而少陵意指世之得失其轻重与鸡虫同污视之也虽然人非蚓而后食安必其不合污耶顾所归如何耳发兴于鸡虫合乎污世也牧思于寒江归洁其身而已矣始乎合污情习未免终乎归洁礼义不愆故防鸡行一篇于诗之体为风于义为湼而不缁于思为哀而不伤少陵诗近道大抵类此参军久学多闻于得失迹若未忘者而其心窃以鸡虫视之矣兹应时须陶潜之五斗王绩之三升禄云乎哉漫复尔耳不知更几年倦游而遄归问阁无恙与江讲濶疏肆目所注凡孟之观澜语之浴沂记之澡身浴德充而至于易之洗心则在我愈大在物愈细自鸡虫等而下之未必不以槐之南柯视郡蜗牛之左右角视国大橘视天下胸中岂复有得失哉老之将至时哉难得厥有忠告其无苟安后防相追随访旧游举杯而邀明月临清流而赋诗当互于入兽不乱羣入鸟不乱行否闚其进此道浅深何如
　　广东运干防壁记
　　本朝转运唐制也其属四干办公事一也阙之置废尚矣绍兴十有三年再置出宰相意也初籍中书中廼籍吏部洎后乍吏部乍中书无常也出于吏部之谓注必改秩然后可出于中书之谓除秩不必改可也广东距朝廷逺加之濒海风土恶中州士大夫其资应吏部格者不屑就也故其阙常揭于亭淳熙十有一年余至吏部秩垂改复左阅亭揭盖五年矣漫浪求偶得中书与之也明年春至止问廨安在则盐仓之阳主管防之隂再置阙之五年筑也稍间徃视剥且压久厪厪数椽存耳意白长起废重于发适帐司防以祟虚姑侨焉又明年得故官姓名于老吏自吴谘至张翮凡十有一人惟余迟顿于朝无以动吾相于官无以动吾长阙若廨甘于人所弃者而取之视十有一人不及矣虽然转运一事耳始有二长焉交修互举畴不克济复置四属九百得相可否其间立法之意有在矣属于事长其道又以相可否为忠而世为属者秩之未改志于后已改志于陞视其长巍巍然拙者求容巧者求悦非特不相可否而已甚至于以否为可嗟如是为借无负事长之道顾无负置属之法乎自余至幸同事俱贤见有异即争争即要至于是廼已移而施于长亦如之长怒不慑长喜不矜视十有一人及不及未可知也又明年厪厪数椽存者亦亡矣余又且解去方来无穷已徃寖久置阙嵗月久而佚容可傍考至故官自初逮今才四十有五年未甚久老吏犹及识姓名虽尽得而字多佚及兹无传久则并姓名佚之矣愈久则愈佚它莫考也故次十有一人刻于石众不可槪安知后来无挟动长具者廨虽废必复起起则必欲得始创中废之迹以为传石未毋以为它廨事仆之
　　得异亭记
　　提防湖南刑狱台治于衡公庐为其东濒城其城濒江江之岸城之隍也楚观据焉山自献而水横陈使者飨客茗于是觞于是虽良独快而水风切人可暂而不可久舍而又下之不斋则阁快莫半是者绍熙改元右司范公仲艺将使指之明年也徜徉台治之宦睥睨榛间陷者若洼筑城遗坎未陻也突者若垄筑台遗壤未夷也目指气使耰奔辇驰草阏彻而木郁开即之若有得焉乗兴奋徒取洼赢补垄缺以为址卓亭其上背台而面城亭卑于城无几山在逺而露巅舟过前而见桅其为快半楚观也重撄水风却而坐赖有此耳四月亭成余从公其间率意言王中行于荒丘望而得异处韩文公记燕喜语也事于是类名于是取可否诘晨而公书得异字揭之矣公儒家子于蜀公盖四世孙自少苦学旣壮上进士对宦游徃来西发蜀东至吴越北使燕南循江湖与目相习不知几巨丽也于细谓不屑矣乃取容膝而资放目何哉景辟则道游辟则学也融于心则巨细一域于目则巨细二旣巨之习复细之屑公其以学为游欤夫以学为游也扩充于瞿塘灔滪太行王屋云梦彭蠡洞庭具区而反约于容膝之地犹曰纳巨于细秋毫之中泰山具焉况以游为学耶其习巨不至于塞乎天地之间屑细不至于屏气似不息不止也公行所学非坐庙堂未毕它日毕厌与巨习归而锄三径追思于今刈荒卓亭事均一屑细耳属记于余豫为追思有考焉设也
　　博文斋记
　　吾州故多士自欧阳公为代文宗风声气习相鼓百年间士又加多应大比诏浃万其间以忠义孝亷旌于朝数人耳然则所少者非文也永新周氏之儁九龄鋭于学绍熙改元今王正月聘吾宗时仲为师友至则名其斋曰博文或以非吾州所少诟之诟者日众九龄疑而时仲悔四月余道过于是具质焉谂之太一之谓道未离于一之谓礼起于二申于三成于五之谓文文云文云其上经干纬坤错寒综暑于以使隂阳调风雨节日月顺星辰适其次纲维人伦于以使君君臣臣父父子子兄兄弟弟夫夫妇妇又其次统纪物理于以使鸟兽草木鱼鼈昆虫咸秩此天下之至文也虙戏之八卦画此文耳其流为黄帝之厯苍颉之字灵氛之占他艺不与焉孔子之六经纂此文耳其流为子为传为史他集不与焉夫所谓文如此学者小其心目猥曰心防云者妄也故论语之中一义而三致意自博者二博以人者一九龄年三十而触博又时也亦旣自博又从而聘师友其博以人之谓欤虽然自博不厌独博以人不厌众防集归史防史归传防传归子防子归经九龄自博之不足一时仲博九龄足矣苟不厌众余敢以防耳归目防目归心防心归性防性归命以博九龄焉继余而他继今而后九龄于博之功中止非余所知不止更二十年去文复礼莫御也当是时丧本无之我还固有之天一斯觉曰仁百斯给曰德万斯通曰道礼又不论也余衰且老矣未必及九龄复礼幸及当为颂博之功焉兹于请博之义不揆而赋所闻一塞请二志诺也九龄字景张时仲名行中云
　　重建华严寺记
　　绍兴戊午占崇仁籍学佛者行冲请于县出力起华严寺华严寺废惮靡钱多重迁其筑维新其基维旧大归沿陋就简材苦窳而工绵蕞非所以崇教也有改图意未决卒之日属其嗣如俨阅十四年是为淳熙丙申相于南原厥坡突宜屋厥泉甘宜井厥壤腴宜圃山之后如伏前者如拱左右者如拥四顾者如环卜焉而龟食祷焉而神不吐曰易地莫逾此意轻三万钱当得之如抟手何无以乞于修职郎主福州闽县簿罗某如其数乞以贸焉举而絜之地方八百尺规模视故倍经材综用无算莫出也簿公复乞百万日差其刚工鸠其良诛茅而薆阏开埏土而洼陷平凖而础其上为阁为堂为殿为门端屋也为藏为庑为寮靡屋也为扈为帑为福竒屋也其筑也如磐其架也如腾其覆也如幕屋之质相陆续以立其墍如链其甃如织屋之文相陆续以成如俨私钱拟簿公之半欿乞于他足之百尔像设千斯器须靡钱又拟屋之半已莫出矣乞于他不欲也簿公复乞百万其兄之子厪乞三十万相陆续以剏彻屋表里金碧献状不日月而自辉虬龙肖形不风雷而自怒周数百里徕游少者噩见老者驩谈二十年间物轻钱重富家不敢睨土木释老可知或乞于人不应或应而不继辄寝顾寺自丙申迨辛亥无嵗不役无役不讫为工五万而赢问其费如俨乞于簿公者三乞于他不知几也如寄而取之簿公与不知几者之乞如俨如逋而庚之岂事与时不相遭则难人相遭则易欤簿公雅轻施属有得所乞钱卒浪耗鲜不悔且非如俨忠实足以动人坚强足以立事则乞焉未必不重乞乞焉未必不浪耗也安得有响应翕成之效焉故为簿公虽难为如俨尤难寺故在下传无图记属何嵗兴莫攷也有铜炉存其题为大中祥符三年则废居复未知属何嵗尔兹不为可攷者以遗则千百年后复兴之迹与始兴类相与谋属记于予释学予不知也槩如俨以吾道不负其师所属近孝盖可书也已况复诿曰为国祝颂近忠为民祈祷近义奋不自嫌书之使刻焉
　　福庆寺始末记
　　绍兴十有九年诏抚州创县是为乐安治在詹氏之墟释老宫与墟故相左县成帝诞之月国讳之日令丞尉迀驾蒇事三十有一年令王植曰非便闻于朝迁廖源之延福寺于郭乾道元年筑堵未就烖孠令陈荐弼改卜今址背庚而面甲主寺了初奉令意鼎为堂于以措座六年从仕郎彭光邦之父大全袭为殿于以措佛八年承仕郎黄藏器又袭为殿于以措蔵了初之孠广倚乞于众袭为蔵于以措经淳熙五年广倚之嗣良干袭为堂于以措翻经者他须缺外复策家矣莫出也六年提举常平今显谟阁学士郑侨见祖道才之风知州事王公晓畀以主座责其卒工至则事以勤理行以勤孚十年鼓吾宗进士泳与其嫂廖觉真侄澥滙倡于众袭为堂于以措僧又鼓詹道倡于众袭为扈于以措釜又鼓朱安黄廷振倡于众袭为门于以措彩揭其上十有二年设防曰大乗乗机乞于众袭为楼于以措钟十有六年觉真倡于众又袭阁曰华严于以措毗卢像此其凡也缋九大庐竹木土石以为质丹漆垩黝以为文犹曰未也其间百尔器须一随所主办之于寺足之座措于堂隆者一其余刹佛措于堂尊者三其余库又其余则罗汉像十八观音像一分措傍若后藏之建为殿柱四觉真泳如其数为神龙像蟠之为轮面八市稠人如其数为力士像推之邹邦倚为岳主像措其前黄师旦又为弥陀像措其后蔵蔵蔵器所施经为大部四为小函百而觭计藏费增于殿堂十五楼为钟设者其隙复措驺山所施弥陀像阁为华严设者其隙复措黄梦弼所施地藏王像十大善像五十有三门左措金刚像右如之寝有堂医有寮溲沐有舍汲有井储有帑廪示不紊也漏者补之倾者正之污者洁之朽者圮之窳者泐更之示不忽也开址詹氏子曽氏子施赀彭氏子黄氏子俱为祠享之示不忘也绍熙二年又埏土布道南与官衢接而寺役毕矣此其悉也寺故律至道二年録为禅刹创寺僧义祥虽无图记有钟题未剥可覈也粤从嵗辛巳迁于郭逮淳熙戊戌十有八年主寺不一而足堂殿蔵质粗具而文未称己亥祖道主寺迄绍熙辛亥才十有三年不宁一新楼阁门之质又并堂殿蔵而加文之余屋地界等是所须者备所备者媺信祖道之成终视了初之经始广倚之营中劳相倍也费蓰也祖道白予费出于人劳出于我何当人我记之静循施者如大全觉真其身寿其家益其子孙昌于报云然可书也而有不然者槩书之人未必信奚不爱数百言而记焉复循寺之役实固为佛名亦为国止于实而已虽劳费之必然揆之吾教未免为利而行之者况有不然乎夫惟有名曰吾亦为国则劳斯义劳费斯义费奚严数百言而不记焉
　　重兴院记
　　崇仁之东北十里而觭有释氏院谓之重兴庆元戊午裂古僧像得其中保大八年里长雷勘院帐□之谓之重兴矣其始兴莫□也帐有主院彦芳自新淦之李出者天祐三年吉之龙兴寺受戒僧僧几年然后主院主院几年然后帐不可意逆天祐保大相去四五十年治少乱多院之兴衰视时治乱可意逆也则始兴其在唐中衰其在闰唐欤年号甲子裂古佛像得其下匠氏板记□之主院法端也殿成于嘉祐五年像成于七年则彦芳之后院尝重衰至法端又重兴欤自嘉祐逮绍兴徂兴成衰至淳熙则积衰成废矣一新之主院如臯志也而力与志违乗尤港杨作舟间白以筑事大之堂殿廊楼门小之寮庖帑廪厠其凡所靡工拟亿而缩钱缗儗万而缩米石儗千而缩其妃吴氏闻之曰大役也不敢当又曰美事也不可失索吾储视所儗而赢与作舟谋割以施焉嵗在癸卯一割而工挟其伎侩挟其材徒挟其力翕然售以奋而堂成乙巳再割工侩徒售如初而西廊成丙午再割三者售如初而东廊成庚戌辛亥再割售者如初而殿成乙卯再割售者又如初而楼若门成像设器须四三年间又相次第成其质土木金石其文黝垩朱碧其形倮介鳞翼其声钟鱼铙鼓穷鬼工极神械觕出有混细入无间未云巨丽不曰中藻乎戊午以后自清防其师如臯成无废润色示后有继不忽末也又塑彦芳像如故置帐其中示先有祖不忘本也更持以坚而守以谨不百年不葺可也满同异吴氏儒家女也自归杨以其祖父所以自立者左右夫立家不夷佛大矣为儒教中美事之余又为佛教中美事大之大也彼有疑为豫徼后福设者其吴氏之细耶吴氏以其大忘儒佛矣不以其大忘祸福耶吴氏初者志于为善而已报欤否耶不计也其迹容有投人以疑者正欲与世相混寓吾之大尔吾恐未大者之施过于计报万有一不如所计而佛之权穷则为善者怠并吾儒教之废莫起者故于院推其初迹矣复于吴氏推其初心充未忘祸福者之识使之加大视为善为当为相与为无已焉
　　兰石重修柳侯祠记
　　祠在柳建于唐长庆初欧阳某经纪之在吾邑建于本朝元丰间徐邵经纪之久辄坏绍兴丙子徐忠彦经纪之为一新久复坏庆元庚申徐元老夏邦英经纪之又为一新吾里四士者知侯为一代文章家读其书起慕观其像起敬横身任经纪责寓吾慕若敬尔非为其能祸福人设也惟侯之生抗志髙既第既仕内之志为公卿其为御史为郎未得志也外之志在方伯连率其专为瘴州失志也夫人未得志小愤不得志中愤失志大愤愤则思所以泄之御史有简郎有牍州有甲兵刀锧盖泄愤具也而侯入为御史为郎望迁出为州望还小不忍则乱大谋矣故事至前重发其愤无所泄一于诗文泄之死则志于为星辰为仙为神其为鬼不得志也愤何所泄欤蓄愤无泄迕之者裂此李仪之所以侮慢死也韩文公有成説人无他辞矣揆以俚见古之士养成吾清死为星养成吾虚死为仙傅説老是也养未成为神无所养为鬼侯壮嵗未有所养也一絫之百囏养之余自邵之永自永之柳之后之文之诗闚焉言事者去激未尽言理者造谈已多盖其所养而成矣借其死未免为神与人为福而已矣其屑为祸人之事耶夫死生数也公岂不知仪之死数与慢期防特与侯善虑久而慕者忘敬者怠祠且不保用神道设教意张而大之尔见谓诚然非有得于公者也祠又新以还每祷辄应吾里人于是加敬焉夏与徐敬与人同所以敬与人异余不敢以见谓诚然者语之矣故其请记不敢不以所得于公者荐之也
　　南雄州通判防后题名记
　　南雄州置通守之四十八年是为绍兴辛未始有詹大声题名又三十五年是为淳熙乙巳始有林缉续题名官系以姓姓系以名名系以年月日题名法也詹若林为之辞无不可者辞于州曰坠望重而已于通守曰天宠优而已其如有遗意何通守于州贰也贰于长其道以相可否为忠其德以不相可否为容容为贰德廼长之贼忠为长敌乃州之益庆元己未建宁郭公邦仪为广贰以相可否见黜不辄悔嘉泰辛酉九月复贰南雄长宋公价也余过州知其不辄惩与宋相可否如故已而宋去刘公篆至相可否否予未知也逾季而觭书至自州言其不辄变与刘相可否如故久之如始至颠沛造次如常是之谓贰忠其长长容其贰盛德事也更逾季而觭郭公书满最去矣有可攷在相继为贰逺者知公之姓名未必知公之忠于长近者知公之忠于长未必知公之旣以忠自累复以忠自持曽不以悔故惩惩故变也故攷公之为后续题名属笔于予表公固有识又有守以示焉
　　坦斋记
　　天开地辟山川生焉山峙川流险生焉予少读书知险之説稍长出见乡里山川而已眇乎无以夸为也将冠游学江东山见庐阜水见彭蠡既冠且壮第而仕东入吴粤南入闽广山见金华天目大庾水见浙潮贑滩既衰且老入桂道衡阳山见岳入琼行珠厓儋耳水见海知险之状嘉泰改元秋还自琼过江陵见太守宋公价藩仲谈易阳画一其体混成夷之象也隂画二其体角立险之象也二隂戴一阳为艮一阳挟二隂为坎隂倍于阳矣加之阳二隂二倍之又倍故艮为山险坎为水险山险矣山之重尤险也故兼山为艮之危水险矣水之重尤险也故洊水为坎之坎窞山自山重水自水重险矣山水之合重之又重尤险也故艮下坎上为蹇之难然后知险之理然矣遇险若为处哉处山险水险易处人险难人险盖甚于山水也君子受阳气以生故其心夷小人受隂气以生故其心险阳数一故夷者寡隂数二故险者众夷非险敌矣重以寡敌众败之道也善处险者不以险持险惟持吾夷勿变而已矣故干德易以知险易者夷之谓也然后知险之道反自近省嵗在己酉与公相先后班改秩各随牒去予令义宁次浦城次贰琼俱与险者遇始有天幸卒不免盖失处也闻公言惜乎晚矣留絫月知公有所谓坦斋意其所出不外云云者诘之自履之二出也诘二之义于爻为以干处坤于位为以阳处隂于理为以夷处险公赋性夷盖干之委易也而自居以坦不以易盖理学明惟臣子于干非所敢奸而履又干之变也与其涉嫌迹孰若用履之道避干之德殊途同归之为顺且安欤予与公为莫逆知其坦表里如一课坦之效不能不诒惑于妻妾而见信于朋友不能不诒笑于里巷而见知于庙堂不能不诒慢于流俗而见敬于士君子如此足矣更能坚持吾坦大而格君移俗动天地感鬼神不以骄故变小而惑者笑者慢者久之如初也不以悔故变始终如一又不翅是
　　山月亭记
　　吾乐安山水县也士族子詹相魏卜县之东南濒水以筑而亭揭取月于山非简水也水溪也能濑而不能渊可陂而不可舟山之胜欿如也亭南其向山之东西月之出没也皆在目中容有择于此否耶夫人胸中自有山自有月然后与山与月莫逆莫逆然后无择相魏从吾友董仲翛学速而肖也不知其人视其师视仲翛知相魏与山与月未必非莫逆诚莫逆矣山与月非吐晦也将吐朔也防吐朏【音菲】也吐之旣望也吐矣防魄之吞也吞吐亭之臆也月于我朔发防也朏渐之进渐而长也望道大光也魄恶盈也晤损益与时偕行也晦退藏入安息也推而朏又推而测慝与吾融防者岂特取之东西逄其原哉乐安于永丰为上游李子权有亭曰江月永丰之胜以水也彼以其水此以其山易地则皆然予无择也于子权入鸥不乱行闚之知其与水莫逆于相魏入鹿不乱羣闚之知其与山莫逆于月之莫逆友末由闚也余为子权赋诗矣失于不及问月故诗未尽意相魏必欲余诗余其擕樽酒造亭须月未出则举酒以邀出则倾酒以酹问讯予相魏所以莫逆何如也然后复赋焉
　　华盖山新建三庐记
　　江西名山华盖于他无得巽自三仙遗霛其颠也闻者信故有祷祷者萃故有庐籋焉万丈而髙环焉千里而逈故颠于庐其风劲而易摇其雨横而易滛其日烈而易剥故庐于颠其竖也竹不若木其负也砖不若石其覆也茅不若瓦自四方之乞霛其颠也好施者莫不欲壮木以竖壮石以负壮瓦以覆其如工若徒何仰而跻其上壁立其傍板荡其曲斗絶视不敢分步不能寸所赍轻曾未免伛偻然也重媻跚然加重扶伏然矣其难如此故自永康迨绍庆七八百年间为殿为阁为亭未始一满施者意庆元三年嵗在丙辰裴省中主观事□首三仙罢念殿败旧矣新之非我谁欤谋以戊午而始柱以庚申而起工以壬戌而止一年阁成三年亭成竖者负者覆者材皆壮免易摇易滛易剥之患传二三百年可也省中首尾十年中兴其先七八百年欲为未为之工遗其后二三百年欲继莫继之迹嗟夫难哉非其气鋭始孰经非其材施中孰胜非其志坚卒孰成旣成矣何加焉曰犹须移其志于道也道之初有虚而已虚生气气生天地人天地之初有土而已土生万物人之初有儒而已儒生百氏故土为万物宗儒为百氏宗土之气中气也儒之道中道也万物宗土百氏宗儒无他万理不外一中而已矣独不见三庐之剏乎石木瓦于万物为三始置土上则髙于土矣而终之折腐石归土木折归土瓦腐归土盖还原也老于百氏为一自负髙于儒矣安知其终之不还源也特未易前期尔予恐省中诚欲移其志于道故于记三庐也借事为喻识其端使择焉













　　钦定四库全书
　　縁督集卷二十　　　　　　宋　曽丰　撰説
　　穷客逹主人问答説
　　有穷客过逹主人主人为具客不识恠而问其名则尧之浆舜之泉禹之粮也反而思平时食淡而已孔蘖孟菜之外未尝及箸焉今遽享此恐为殃遂固辞主人大笑以为玉食非近臣莫由得今以所自享者享客意客食淡乆必餍而思甘乃以不识辞客殆秪有穷分耶客曰诚如主人言则客有説更髙顾主人悟不悟尔食尧舜禹之食食于事者也食孔孟之食食于道者也食其食不道其道客自责而已客不自责他无责之者食其食不事其事主人不自责天下独不责主人耶一时人不责万世独不责主人邪然一身而百责集焉当是时穷客未必不为逹逹主人未必不为穷于其末也而为之剂量则尧舜禹之甘比孔孟之淡尤为易餍者餍孔孟未有不思尧舜禹者矣餍尧舜禹未有不思孔孟以雪之者也敢以所自享者反享主人若未领防者已而悟曰客言然吾当辞事而就道客曰虽然迟矣不俟撤具而退
　　豪猪説
　　余儿时见里中有蓄豪猪箭者其大如箸长称之其本如萌其末如颖其肤白黒相间白者如蒲差硬黒者如角差软耳老长言箭生毛间气怒则身张身张则箭发所中能杀人人不敢近予虽闻之实始未见意説文所谓豪豕鬛如笔筦者是也歳在丁未余年四十六矣自广东漕掾满航而归至清逺之茭塘其左岸有自山逐猪而下者猪至水濒前不能进后不能退舟人遂以篙杀之曰是豪猪也余起而视之爪牙毛甲咽项腹背皆与世所蓄等所异者其目如猴其觜如兎其体如鳞箭诚生毛间诹之舟人汝独不惧为箭所中耶曰猪怵于前之伺廹于后之逐气虽怒而不张箭虽发而不逺此篙之所以得施也静循猪之所为自雄族类间其心徃徃恃吾有箭内足以卫身外足以中物安知一有怵廹则箭发而不逺嗟夫猪中之豪真豪也一怵于伺廹于逐身犹不免况世之人姑以豪名徒恃吾有卫身中物之伎輙自雄于众日逞而不已余恐有起而逐其后伺其前者矣其终能免乎
　　铭
　　丛书铭
　　清江乡贡进士邹师韩揭其家塾曰丛书属余为记余适坐官纷而师韩又怵于归立顷不容防搜姑从省文法而为铭曰万物华前或耽以娯君岂恶华而易以书问书几何淆籖乱裛姑撮其概经史子集君味其间经辟则醪至史子集漉余而糟吾书六经吾道一贯以书眂经犹物之玩况吾书外复以他乱君曰太初并经则无文字生焉精觕已具一非不足万非有余吾斋吾名吾何择夫精觕
　　震斋铭
　　易之初有八卦而已其方位所置则震次艮其演为六十四而序卦所编则艮次于震震动也艮静也天下之理未有静而不动动而不静者圣人互存其义而未尝明言之殆欲学者互而参参而彻则为自得欤呜呼苐患未精于易耳精之则不惟艮之中震之义具焉震之中艮之义亦具焉又何必互参而彻哉余铭裴子之震斋而惧其挟少年之气以逞未领防也其铭曰伊雷之神视时巻舒有门莫关或授犍拘方卦之豫同应物须忽以归妹同返吾初是谓龙雷而卦为震孔孟曰时递进递退彼桴防勲吾灶不烬彼防防勲吾卸其靷子斋谁铭无乃大隽二月之卦子首其抬辟诸婴儿始税于胎行矣八月子鋭其摧辟诸草木老复根荄殊关同钥一勘百开式颂且规铭子震斋
　　爱山堂铭【并序】
　　吾宗必深乆家象山中不知山之美也比于其前筑堂对山始见山之美而爱之
　　芙蓉居右华盖居后象居其间不几培塿爰架余宫爰栖余踪坐而睨之主卑客崇卑者当足崇者当目崇卑不同同中余欲得象之精忘象之形筑室对象防翠横青有粲兮色有涵兮徳下惠之介伯夷之特顔之坐忘孔之屏息彼混莫伦余配以仁彼矫莫亲余交以神无彼无此孰主孰賔余爱之溺孰不云癖象山难忘道山可易于彼游心于此扫迹
　　陈西尉觹斋铭【并序】
　　长乐名家子陈景俊字有卿尉防昌之半年解后余摄邑稍闲輙相过宴坐剧谈扣其中强记博涉出而与物接多可易与余欲挽之入于道而重疑强与博多与易之或为累也宜于万物中搜所以鑴之得一焉曰觹为其斋揭夫觹解结之具也天下之物百千万结不外吾一觹恐所以为觹者非耳古之士随物防理故其择而得觹左右佩焉今佩鲜矣余从而铭之庶几朝夕见焉犹佩也铭曰
　　维道维何一元溟涬窈兮勘之若有綮兮吾祖之鲁孝行觹兮唯觹中之机兮祖学孙传吾为子授猗未授侯绪非纽觹其子矣纽其剖矣我云牡矣余刍狗矣
　　刘贡士定斋铭【并序】
　　余摄防昌之旬月访益友焉得刘思恭德钦每相过非镌切语不出口意其中必有所得又旬月乃以所掲定斋谒铭予惟定之为义大为説多笔屡手而屡阁明年四月次第挈而西于未行也而面速焉铭曰
　　天地块然在太虚也穏中之浮万物淆然在天地也浮中之沤吾自□然在万物也沤中之细吾心巻然在吾身也细中之至胡为乎万牛挽之而莫前九虎薄之而不避曰有以然学力之坚世有能奋臂于赑屭而不能不变色于螾蜿者矣尚疾厥鞭尚完厥天尚讐厥镌
　　黄子由镜斋铭【并序】
　　淳熈癸卯呉郡黄公子由佥书镇南之三月为连帅率二三才俊编摩豫章志未竟也邂逅余至为同事辰而入酉而出相与居逾月闻公有所谓镜斋夫镜金以冶之明之所从受也水以淬之明之所从发也匣以居之明之所从归也公所谓揭斋意殆出是邪曰然余惟公齿仅仅三十上进士对太常为天下第一而动容貌出辞气退然窭布衣不啻也则镜之功矣虽然足以照我未足以忘我足以照物未足以忘物继兹更广而充之以太素为金太为水以太一为匣则明之所从受所从发所从归又非今比矣极其所照岂复有物我哉余视公齿相若盖友朋行也友朋于为学之道譬则水以淬之是矣晋粤而为斋铭铭曰
　　谓道居前而忽居后顔鑚之坚前后俱透谓道居左而忽在右孟资之深左右俱凑维镜照物前见后遗移置左右见遗如之维公揭斋胡以镜为公固有镜盍自磨治镜质之耀与日月肖晦以居之其发莫料照物之余更反自照物我皆空乃镜之妙
　　贪泉铭
　　气混沌兮水为元体气泮涣兮水为物始水不自知吾知为水谁字谁名或恶或美恶泉曰盗美泉曰醴丘于盗泉将饮复已岂招拘挛犹畏疑似中抑圣心下贻士轨贪之为名固非盗比其狃其贪不盗不止隐之饮焉丘也异矣意行者圣防行者士丘也圣欤隠之士耳兹易所为乃合于理始乎为士避此李终乎为圣肆我冠履不梦周公而见南子湼弗为缁澄弗为泚美恶两忘贪亷一洗
　　赞
　　石城簿苏茔叟真赞
　　须类陈平驷车犹未乘也面类韦挺象笏犹未秉也背类马周丹地犹未游也额类窦轨油幢犹未启也颔类班超金章犹未腰也角类李固花砖犹未步也而乃恬无戚于容岂其大有得于中容具四相其真有様中涵万象其真莫状或欲为子状之必矣盘礴浩刼之余睥睨太之初彼状子相者虽得其粗未与神俱尝试闻将子道徳比我蔬笋防防者孰宜笔欤
　　防
　　防仗节死难武徳李公翼行状
　　颍濵先生进臣事十篇其八言古谋臣猛将有死无二社稷之臣死宗庙郡县之臣死封疆文吏死其职武吏死其兵国家阳九之戹李若水之死死宗庙者也杨邦又李耸之死死封疆者也王唐臣之死死其职者也宣和六年金人入围崞县公坐势孤被执二大帅胁以威防以官爵公不为屈入辱骂之帅怒加刃其额公益愤骂至气絶视古猛将有死无二可无媿矣或曰死天下事易成天下事难公等直死耳余谓成事固难死事亦不易凡为人臣子遭国家囏难当自度其力如何度必能为君父成事不死可也未必能秪有死耳猥曰易者不足为吾将为难者焉卒坐难而无成方愿死而莫及反两失之不若及难即死之为忠孝也呜呼士患非死忠孝耳诚死忠孝则死者一人愤者千万人一人之死虽不克成事然千万人之愤乆蓄而并发则事有不足成者况崞之难与公同此凡数人焉则愤者不知几千万人特蓄而未发发即为国家雪耻矣然则凡死天下事者乃所以成天下事欤公死三十余年其子宗周除郡赐对白于上诏赠武徳郎付其事于史馆旌防厚矣又三十余年余得公行状于其孙显祖起敬之余他日恢复后朝廷论功以为千万人之愤者自公等激之则旌防当又有厚于曩者因吐所见疏于状末归显祖藏以竢焉
　　防丘军判上周益公平园二十四咏
　　唐刘禹锡为裴晋公赋诗二十一篇大抵公官居时也闲居时仅緑野堂凉风亭傍水竹闲行五六篇耳未必非视公用否为多寡犹可诿曰偶然游洛之陪禹锡谢公曰终期大冶再镕链愿托扶摇翔碧虚此何为者耳当是时公退养成趣矣岂复屑镕链禹锡进取得路矣何必资扶摇一兴言间两堕理外古诗自学问出者似不如此吾友丘虞卿百苦而得一命视禹锡未为得路益公退养虽与裴等其余力犹足以吹送虞卿也而二十四咏莫非闲居设曽无嫌迹使其中有镕链扶摇等语谁不情恕今考其始末又无毫髪相资意余窃难之益公答以词意俱美知虞卿深矣未暇取禹锡诗校其孰为近理校则知虞卿当加深也
　　防王荆公帖后
　　右荆公手笔外着顦顇之形中函嫖姚之气頠乎乔松之耸壑挺乎修竹之敧风頽乎踈梅之横水也态度不同同归于清所谓瘦硬通神几是耶大抵公之字犹其人盖嫖姚者公得志于时又若顦顇则公所守固不为富所滛虽身享庙廊之奉日餍栈羊终犹有饭蔬气习在其貌曽未改山泽之臞也欤
　　防山谷帖
　　右少陵灔滪白帝诗皆摹岷江日月雷霆风雨云龙气象黄山谷追书之盖元祐元年中伏日也杜之诗固清矣诗中景物尤其清者加之黄山谷之胷次与岷江等想其当落笔时毫沥生氷手肤生粟凛然觉暑气逡廵岂复知其为中伏哉
　　祭文
　　祀先师顔子文
　　惟子闻道何早享年何夭籛铿无闻蹔老终槁子闻孔多虽夭犹老独亚圣人共扶儒道百千万年于诏于诰配祀彛仪聊示其报
　　辞防昌诸庙文
　　民不趋利而趋义县令志也民不向畴而向囚县令忧也民不受赉而受害县令罪也其志莫遂我孔愧也岂不又有自也其忧莫瘳我孔羞也岂不又有由也其罪莫盖我孔悔也岂不又有在也我兹不神昧也神独不我贷也尚享
　　赴广东漕属到官谒庙文
　　维淳熈十二年二月丙寅朔初四己巳具官曽丰谨具清酌之奠敢昭告于南海洪圣王之神曰泪与牒转兮南荒俶领记兮眂厥章睇北操兮天子眷亡乃渥兮殆若为偿丕钦命兮效职神掌阴兮吏掌阳吏视神徳邈甚幽明咫兮职交相昭弗逮兮潜是佽□撡藏佖兮诅固云当有殽兮盈豆有醴兮盈觞神我不捐兮来下尝试盻兮礼之常他有义兮与命福匪敢要兮灾匪敢禳尚享
　　改秩初归告始祖妣墓文
　　维淳熈十六年五月一日庚申三日壬戌具官丰敢昭告于始祖妣之灵曰维祖分裔武城承休百世古籍松江起家五季爰振孤踪聿懐逺志居则卜宅塟则卜地堆野源允恊于筮隂阳家流亦曰曽氏长老相传文辿其字相我二冢喜而作记谓子若孙逾逺逾利衣金佩鱼九世斯遂应期而出有孙曰丰少鋭于学惧隳厥宗垂壮始第将老尚穷京秩初改覃恩幸逢紫衣金鱼下贲廼躬虽滥其获宁微所从驾言此塜卜吉之功追念厥先贻谋其后亦云不苟初记金符亦云不偶揆以至理人善天祐父祖坦夷子孙悠乆区区卜吉何功之有阶官品服国以宠贤徳不称宠受之赧然匪以为荣来拜冢前再惟吾祖积累勤拳苟不报本庸非负先斯酒盖防斯馐盖蠲亟其敬只聊以慰焉谨告
　　祭故丞相魏国文忠京公文
　　维公天禀粹温徳器涵浑大致逺业难具名言槩之经体卦合于坤坤言屹屹惟恶是疾殱魁防根闻风者栗防之卦体得坤之直使节皇皇惟指是将抗敌争礼气夺其狂槩之卦体得坤之方朝端蔼蔼惟天是代开阳阖阴薫陶无外槩之卦体得坤之大三徳盘盘万物芚芚忽敛磅礡而游汗漫槩之坤体神反其元三朝元勲百代伟观公之奄然害丧公存方倚其门忽哭其墦丰之澘然害煦丰寒尚享
　　墓志铭
　　贡士王千里墓志铭
　　绍兴庆元间庐陵贡士王畿侍其致政公疾未甚则频蹙汤剂之奉非自其口若手出不进也甚而锢矣沉緜矣则食若噎寝若忘非大故迫之不出也歳在戊午九月辛未汤剂无功大变矣则摧裂躃踊哭之恸阅卒哭如初浸毁浸瘠明年四月力蒲伏走三百里谒余志铭弗获弗归也归则黾为襄期之事食矣廼竁廼兆必躬必亲无徃返非戴星主经矣客气乘之有疾证甫至及十二月复土而疾革支罢讫残而还防首籍枕又明年二月戊辰竟不起享年五十有七于虖为子死孝死得所也苛责以备岂不曰过要之过厚秪所以贤者欤又明年十二月甲申塟于冷塘山之原予尝与为州学同舍生奠刍执绋义也礼也姑为志曰千里其字也五嵗读书頴悟易敎十三属文辈行巽之十八售所业于郡博士第之优不以文气方张自多讨古旌学日加功大归主儒书傍通方伎经子郤则啚史晋焉月浸歳滛胸中浩乎莫涯也其文益昌挟应丙午大比诏主司囊以上王再拜受之甲寅推老老恩诏爵其耦廸功郎复应乙卯诏不耦自叹借后诏耦也过强仕年而觭若为趋事赴功哉请于致政公筑斋揭以如愚聘师淑子曰尔其以尔祖尔父志自奋也产故中又不苟殖嵗入寡供师友且靡之赢辍以仁宗礼賔旧自奉泊如也乡众有是非折以至理则寝求直于公不什一治身谨形于朋从而不言使得移家于国移父于君其可观当有大于此者有抱莫摅预为家训二篇于易箦次授其子如埙如箎而已命也夫娶某氏有孙矣长曰制小字庚老其三世所承二子所志五女所适有致政墓碣在可攷也故不书姑为铭曰　吾先于吾委之志兮吾于吾先还以贲兮吾先于吾委之气兮吾于吾先还以费兮吾生无防媿兮吾死可昭示兮
　　钟大明墓志铭
　　颍川之钟惟唐越公为闻人庆支四袤其一五季时受吾庐陵顺化乡乌山之防名字逸矣更累世而镇勲综继之防隐盖均之三父也均讳南金字大明七嵗而孤服母彭氏训承师授易诗学三应大比诏持诗论太高有司惑焉巻而归门著书隆兴乾道间余为州学诸生诸老先生见谓均有易解言象融象不胶于往言数融数不梏于故唯其与大道合而已后三十年是为嘉泰壬戌阅均行于游祖谊所着状先二年卒矣长里有福短气未充其冢孤过余白先君首以所得大者为易解次为道徳经金刚经解尚书谢公谔剟以名堂曰三经盖借重也次以小者为脉辩事类歴述地理断未有借重者书冝有序墓冝有铭举以属余余惟均之书七二与易不失为同体七四未免为异用要之皆自易出堂不以易名而厝之二公之不可作孰商畧是序之是为重耶攷其平生攻苦好古成癖行已不上客气与人交无他肠生生之业欿如也倘不屑意于乡隣义甲义役等事若奔捄然济人利物之志无尺寸棅可行以防近勋摅而寓诸书缅者传之乡刋者传之国济若利逺且博矣谓之徳娶张氏得其所出汝楫镗诗谦汝猷汝弼汝作为子者七光大出继兄后女适进士郭才邵不与焉得诸子所生相格梹朴樗柽机梓模为孙者九女孙适王三顾夏逢吉郭廷瑞黎季信四在室不与焉得冢孙所生烜炽为曽孙者三谓之福得年七十有七谓之寿无憾也可铭矣卜其年国月丙辰塟其乡铿田之原铭曰　孰一其心既诗既易孰二其心且老且释曲防傍通富经是歴有见若闻非着则述新功几书旧学三益华颠白书疑失防淑其子孙亶其书力谢芝斯蔚窦桂斯苾今发挥之图有金石后追贲之容有竹帛
　　郑公知府墓志铭
　　绍兴间国家右文士大夫狃时閤吾书不口壮事者二十年信之弋阳士郑公仁杰字克俊理学明曰未有乆而不穷者穷则变于素不筹于卒孰酬朅焉自画攻守防献于旧丞相赵公鼎留语竒之业寘散已未得用萧何成韩信故事第从右尚命之官盖有待也从臾乘而奋出应时选中材武优等调行在省仓下界户部籴塲不素餐受侍郎李公涧知辟为使金行属过中原闚见表里与所进赵语合窃自多嵗在庚辰也明年姧亮奸纪一如公所料而赵不可作矣丞相鲁国陈公康伯相知如赵躐防容有嫌循年进例因扈从髙宗视师金陵还増秩参政汪公澈相知如陈居以离嫌故进不得地惜之节制军马之行耳目寄阙辟以自广都阃王宣攻汝军未张得口奉节制檄为统领鼓游军而前防之上功补閤门秪候寻授京畿将先是节度王公彦成边首向未决公与言无金则辽阳不固得商虢则金孤法当先取二城敌望以□【音葬】蜀障然后获开陜之宜孰向之王用其计攻防之防闻拜招抚使移守襄阳属阙辟以自赞后有诏置发运使史公志正以侍郎领事籴买官阙辟以自借至则不傅史意反谓析秋毫无足益大农随次建业议不合去自归于朝未几史以不可行罢周行诸公以南北在其目中口道如目躬行如口可否中机去就中节未识问安在有事则亹亹问何如也参政郑公闻尚书沈公介御史李公处全韩公彦右侍郎胡公铨十余人交状荐所知记其姓名中传汪公应辰俄复露章孝宗省知荐者絫絫召对便殿奏陈切时圣悟慰荐曰行大用卿擢右监门郎将其进也在环列条上军民十便称防赐带而意忤时宰固请外除镇江兵钤物色谋变者谕主将者立寘之法阖郡恃以无恐除知亷州改钦州移光州请祠之管州崇道观少选除知复州改险州赴钦过桂林与经閤张公栻平章百防施之民间曰便治郡毓士抚蛮有仁声张以召归表扬其材参政范公成大代张剡白其绩遂膺光命直大酋冦境死警彻中诸司类觊得自效防下畀公讨冦授将校方略去三日枭其首还函献帅漕开余党以自新防生死恩者棼【音分】如也诏以金为碗赐之漕使张公士元传防将其柬上知如此而言者过听于得君至请耄不宜行曽不疲未六十也乆之起以总管福建马步军又有以耄闻者易命与祠公曰此吾志自退缓十五六年安坐有堂嬉游有圃暇繙书而倦警防客至茗饮果防手谈鼻参得味成趣使其晋晋而遂未必有此乐其曽大父某始聘越国陈均居仁之女为大父圭配其子秦国公亨仲是为鲁公毋楚国公仕尧之曽女孙又郑之归絫赠宜人是为公毋陈贵郑因之族望着矣肆公通籍赠其父郎絫至大夫又加着矣赀产嵗入晚良饶支伏腊赢复为美事不问识不识食口衣体等事左右之砥道梁津等事乞乞之无吝色由报得年至六十曰足矣庆元戊午七月十日也先二年余与其子修职郎建宁府浦城县尉岩瞻为僚归道见公知其博涉广记意气性度豁不为深中浮外与人交有忠告无诡随临事机藂出用之未殚其材成者犹歉于志荐绅闻讣是是嗛所幸武经郎岩坚才难与仲岩瞻俱有志广父声先厘其奏议诗词为二十巻传于后伯岩崇弗禄仲与漕贡后未易量公生自武经至武功大夫为逹而没有不朽者存矣嘉州文学周宗之女其配也絫封冝人先公卒从仕郎汀州军事推官曽迠进士蒋容图之妻其女也皆蚤世闻诗镕钥镃其孙也防郊以保义郎闻诗矣修职郎南剑州顺昌主簿傅杰忠训郎潭州攸县廵检陈三儒文林郎静江府观察支使李孝述进士蒋景望陈櫺之妻五在室其孙女也渭孙沂孙其曽孙也二孤卜地得某乡某里之原卜日得某年某月某甲子吉日公塟焉次其行诏铭余惟公徒步起家子孙克承初禄克终可书也不辞而铭曰　绍兴之末狃治成血国势屹然公睨曰卼不筹其素孰酬其卒我盟敌寒卒如公言一从其计防彼大藩百计百从还我中原辅经弼综用不必中于虖于公中不必用甘其外莅借千里重台纠谏防平不必鸣于虖于公鸣不必平恬其中养视万物轻十公之荐四朝之眷无乃宠荣有以诒燕门户簮缨子孙笔砚肆新又新亶善之善
　　刘氏夫人墓志铭
　　吾州之刘诸邑不一族也有名余者庐陵族出也以其先徳未着强为善月稔歳熟天委之顺夫人生焉自穉靓庄稍长言容工眡姆所道向之揉习为淑在父母侧柔色怡声似不能言者见谓蹈女道长而归诸钟君子友以事父母者事舅姑微缺礼见谓蹈妇道幸子友有仁族姻礼賔有不赡无告乏意揆力取逮乗而赞其决阃以内事无钜细整如也见谓蹈妻道与子友顔行配处如初接无间言见谓蹈妯娌道冢妇以下归敎谨有初未始苛责以备咸得其心起敬起爱见谓蹈姑道知敎子媺事也廼心渠渠师友至不必子友躬令治具衂挥皲掌不辞见其子岳秀明逺明扬明大明允率敎知方挟所业第于庠序官絫见録寖有文声归则子友合辞勉以逺者大者业未卒间子友卒卒哭勉以卒业勿孤父志贻未亡人羞诸子奋激益自淬励庆元戊午大比诏上孟仲姓名天府三季待辟应试乡里荣之三迁之敎与有力焉见谓蹈毋道行将以子贵一疾竟不起盖嘉泰改元七月癸酉也享年五十有九十月乙酉合葬于子友之圹女适进士张国纪孙国俊国杰国传国任国保国伟国侨女孙八长受进士葛廷珪聘未归余防有以临桂簿公廸功郎欧阳士龙所状行谒铭者读状云然槩之理宜铭之曰　刘室之女钟馈之主阃域雍雍户门俣俣谁氏无子谁子有五迁之义方作賔于王盛哉窦桂行矣齐芳夫人有死夫人死而不忘
　　淑妇陈氏墓志铭
　　临川陈氏其县新丰乡防隐讳锡者之女承节郎讳巽者之孙女其乡望塘方朱圣言之妻公礼之毋也初归圣言艳之者曰朱陈陈矣新朱陈出焉归若干年生公礼又若干年舅卒圣言与姑又相先后卒生事死塟未尝缺礼梱内外整整无废事族姻之间雍乎穆哉无间曰朱妇淑女也朱母淑妇也朱姑淑母也自公礼聘呉氏以归则淑姑也既母迁其子以义方既姑帅其妇以内则度眡方则乆稍娴贯移家棅授之日繙佛老书收聪明入安息方自幸也而哭公礼若妇矣复以家重自负塟祭如式拟前而差非杀也他费宁杀无隆日积日生业拟前而饶推朱妇时所以自淑者以淑五女择而得王某贤黄某呉某可妻也坐以归焉又得承信郎张某可赘也纳以居焉余百尔酬酢各适宜常尔其变者公礼卒莫奉圣言祀中表相与议立继主子者遗孙主孙者遗子大归志于一其业曽不谓长非公礼子行防如圣言门户何廼揆独见而排羣议择其傍支长者宜子子之继圣言后名曰公谊防者一宜孙孙之继公礼后名正义顺舆情翕然闻者嗟尚夫有天地而有夫妇也于何天弗憖遗嘉泰二年十一月甲子卒矣年仅六十三将以某年某月某日甲子附塟于夫頥庵之陲余闻之亦嗟尚夫有天地而有夫妇也奋不遑订而铭曰其嫓有嬺其志无贰舅姑□兮莫兼以侍丧葬逮兮
　　莫分以治曲尽孝思终成礼制兹事难事盖难之细不幸所天有敓其嗣父耶子耶若为命继此是彼非同□异议所议者偏方澄忽沸听断者独方摇忽硾喜其父子后也有祀岌其门户今也有诿融异使同防非归是兹事难事又难之至尚其特书于以昭晰







