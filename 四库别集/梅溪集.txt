　　钦定四库全书　　　　　集部四
　　梅溪集　　　　　　　　别集类三【宋】
　　提要
　　【臣】等谨案梅溪集五十四卷宋王十朋撰十朋字龟龄乐清人绍兴二十七年擢进士第一歴官龙图阁学士諡忠文事迹具宋史本传是集为正统五年温州敎授何防所校知府刘谦刻之黄淮为序凡奏议五卷而冠以廷试策前集二十卷后集二十九卷而附以汪应辰所作墓志后有绍熙壬子其子宣教郎闻礼跋称先君文集合前后并奏议五十四卷与此本合而文献通考作梅溪集三十二卷续集五卷并载刘珙之序今无此序而卷数多寡不符汪应辰墓志则称梅溪前后集五十卷与此本亦还相应疑珙所序者初稿应辰所志者晚年续増之稿而此本则十朋没后其子闻礼闻诗所编次之定稿也观志称尚书春秋论语孟子讲义皆未成书而此本后集第二十七卷中载春秋论语讲义数条则为搜辑续入明矣十朋立朝刚直为当代伟人应辰称其为文专尚理致不为浮虚靡丽之辞其论事章疏意之所至展发倾尽无所回隠尤条鬯明白珙称其诗浑厚质直恳恻条畅如其为人今观全集淳淳穆穆有元祐之遗风二人所言皆非溢美云乾隆四十六年十月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀




　　梅溪集序
　　知人之难尧舜以为病而孔子亦有听言观行之戒然以予观之此特为小人设耳若皆君子则何难知之有哉葢天地之间有自然之理凡阳必刚刚必明明则易知凡阴必柔柔必暗暗则难测故圣人作易遂以阳为君子阴为小人其所以通幽明之故类万物之情者虽百世不能易也予尝窃推易説以观天下之人凡其光明正大疎畅洞达如青天白日如高山大川如雷霆之为威而雨露之为泽如龙虎之为猛而麟凤之为祥磊磊落落无纎芥可疑者必君子也而其依阿淟涊回互隐伏纠结如蛇蚓细如虮虱如鬼蜮狐蛊如盗贼诅祝闪倐狡狯不可方物者必小人也君子小人之极既定于内则其形于外者虽言谈举止之微无不发见而况于事业文章之际尤所谓粲然者彼小人者虽曰难知而亦岂得而逃哉于是又尝求之古人以验其説则于汉得丞相诸葛忠武侯于唐得工部杜先生尚书顔文忠公侍郎韩文公于本朝得故叅知政事范文正公此五君子其所遭不同所立亦异然其心则皆所谓光明正大踈畅洞达磊磊落落而不可揜者也其见于功业文章下至字画之微葢可以望之而得其为人求之今人则于太子詹事王公龄其亦庶几乎此者也公始以诸生对策庭中一日数万言被遇太上皇帝亲擢以冠多士遂取其言施行之及佐诸侯入册府事今上皇帝于初潜又皆以忠言直节有所裨补上亦雅敬信之登极之初即召以为侍御史纳用其说公知上意以必复土疆必雪雠耻为己任其所言者莫非修徳行政任贤讨军之实而于分别邪正之际尤致意焉寻以边兵失律廷议不咸上疏自劾除吏部侍郎不拜去为数郡布上恩恤民隐蚤夜孜孜如饥渇嗜欲之切于已去之日民思之如父母其处闺门居乡党则又亲亲敬故隆信义务敦朴虽家人孺子亦蔼然有忠厚亷逊之风平居无所嗜好頋喜为诗浑厚质直恳恻条畅如其为人不为浮靡之文论事取极已意然其规抚宏阔骨格开张出入变化俊伟神速世之尽力于文字者往往反不能及其他片言半简虽或出于脱口肄笔之余亦无不以仁义忠孝为归而皆出于肺腑之诚然非有所勉强慕效而为之也葢其所禀于天者纯乎阳徳刚明之气是以其心光明正大疎畅洞达无有隐蔽而见于事业文章者一皆如此海内有志之士闻其名诵其言观其行而得其心无不敛衽心服其于小人虽以一时趋向之殊或敢巧为谤诋然其极口不过以为迂阔近名不切时务至其大节之伟然者则不能有豪髪防汚也然则公于五君子者迹虽未必皆同而心实似之故自其布衣时尝和韩诗数十百篇守番及防则又适在葛杜顔范之遗墟皆尝新其祠宇以致歆慕之意葢亦每自比焉呜呼公之必为君子葢不待尧舜孔孟而知之矣予昔官中秘直西省皆得与公为寮辱公知頋甚厚及来守建康则公殁几十年而其子闻诗适官府下相与道旧感慨歔欷一日出公遗文三十二巻属予叙之予葢三复焉而拊卷太息也公之行事今某官莫侯子齐既状之而故端明殿学士汪公圣锡取以志其墓矣故予因不复着独论其心如此别于篇端以告天下之士使有以识其所谓光明正大疎畅洞达者言言澟凛初未尝随死而亡也以是胜私起懦而相与师慕其万一在朝廷则以犯顔纳谏为忠仕州县则以勤事爱民为职内外交修不遗余力使君徳日跻于上民生日遂于下国步安强隐然真有恢复之势则公虽云亡而其精爽之可畏者为无憾于九泉矣呜呼其亦可悲也夫闻诗亦好学有立能守其家云刘珙序





　　梅溪集序
　　道在天下无物不备无时不然本之于民彞达之于事业昭昭乎不可泯也然而不着之于文章垂之于训典曷足以扶世立教化今而传后是故古之圣贤立徳立功立言不可偏废也嗣是而继作者世岂无其人欤温郡梅溪先生王公十朋家食时敏于力学博究经史旁通传记百家由博反约择精守固其于天理民彞之懿忠孝立身之本体认真切凝然以斯道自任绍兴问对防大廷日盈万言援经证据切中时病髙宗亲擢首选试以民事佥判绍兴府自后歴官侍从台諌出知饶防湖泉四大郡入为太子詹事以龙图阁学士致仕每为权要忌嫉而执徳不回粤在侍从台谏时屡上奏疏其于君臣父子之大伦国家之权柄赏罚之当否时事之得失臣僚之邪正众论之是非民情之休戚军政之利害时几之审决世雠之不可不复国耻之不可不雪剖析详明论议鲠直皆足以阐圣道垂世教惜乎当时不能尽用也其为郡时布上恩恤民隐导掖抚摩直欲底之于平康之域身在外服而心存朝廷汉唐循吏殆不是过其着为杂文诗歌率皆浑厚雅淳和平坦荡不离于道徳仁义紫阳朱夫子谓其禀乎天者纯乎阳徳刚明之气是以其心光明正大疎畅洞达如青天白日而见于事业文章者一皆如此确哉至论也盖其当代之立徳立功立言可谓无媿者矣后之人虽欲无传其可得乎文集旧尝镂板岁久寖废郡之前太守何公文渊访于其家得録本若干巻残缺错乱不可缉理防陞除侍郎而去然其心未尝忘也未几前御史刘公谦继守是郡旁求博访乃得其刻本于黄岩士族蔡之家命郡学教授何防重加订正鸠工刋刻用广其传赞成其事者贰守徐公恕通判刘公寛推官宫公安暨邑宰周纪等与有力焉于乎公之心畏天悯世之心也公之道圣贤所传之道也不幸沮于人事之变迁迫于气运之衰微而不得卒就其志徒托空言于编简之中其亦可悲也夫披阅是编者因其言以求其心因其心而达诸用可以致君为尧舜可以跻治于隆平使人皆知吾儒之道有功于斯世岂曰小补云乎哉淮故不揆鄙陋而僭为之序正统五年夏四月望曰黄淮撰












　　钦定四库全书
　　梅溪集廷试防
　　宋　王十朋　撰
　　御试防
　　问盖闻监于先王成宪其永无愆遵先王之法而过者未之有也仰惟祖宗以来立经陈纪百度着明细大毕举皆列圣相授之模为万世不刋之典朕纉绍丕图恪守洪业凡一号令一施为靡不稽诸故实惟祖宗成法是宪是若然画一之禁赏刑之具犹昔也而奸弊未尽革赋敛之制经常之度犹昔也而财用未甚裕取士之科作成之法犹昔也而人才尚未盛黜陟之典训迪之方犹昔也而官师或未励其咎安在岂道虽久而不渝法有时而或弊损益之宜有不可已邪抑推而行之者非其人耶朕欲参稽典册之训讲明推行之要俾祖宗之治复见于今其必有道子大夫学古入官明于治道蕴畜以待问久矣详着于篇朕将亲览
　　臣对臣闻有家法有天下法人臣以家法为一家之法人君以家法为天下之法人君之与人臣虽名分不同而法有小大之异至于能世守其法者则皆曰权而已人臣能执一家之权守一家之法以示其子孙则必世为名家人君能执天下之权守其家法以为天下法贻厥子孙而施诸防极则必世为有道之国葢法者治家治天下之大具而权者又持法之要术也今陛下亲屈至尊廷集多士访治道于清问之中首以监于先王成宪恪守祖宗之法为言是则陛下欲守家法以为天下法者固已得之矣臣获以一介草茅与子大夫之列仰承圣诏其敢不展尽底蕴茂明大对以为陛下遵祖宗守成法之献耶臣之所欲言者无他焉亦曰榄权而已尝谓君者天也天之所以为天者以其聪明刚健司庆赏刑威之权而不昧也君之所以为君者以其能宪天聪明体天刚健司庆赏刑威之权而不下移也天执天之权而为天君执君之权而为君故天与君同称大于域中而君之名号必以天配以天道而王天下也则谓谓之天王以天徳而子兆民也则谓之天子居九五正中之位则谓之天位享万寿无疆之禄则谓之天禄五服五章者谓之天命五刑五用者谓之天讨就之如日者谓之天表畏之如神者谓之天威居曰天阙器曰天仗法曰天宪诏曰天语天之大不可以有加君之大亦不可以有加者以其咸能司域中之权而已矣恭惟陛下蕴聪明之徳体刚健之资躬亲听断动法祖宗一诏令之下而万民莫不鼔舞者如天之雷风一徳泽之布而万民莫不涵泳者如天之雨露开众正之路杜羣枉之门而万民莫不悦服者如天之清明为政日新日日新又日新而万民莫不拭目以观者如天之运行而不息巍巍乎荡荡乎固不可以有加矣而臣犹以法天揽权为言者盖陛下之徳虽不可以有加而臣子之心每以有加亡已而望陛下此臣所以昧死尽言而不知讳也臣伏读圣防首以监于先王成宪其永无愆遵先王之法而过者未之有为言次及于祖宗立经陈纪列圣相授之道又次以今日奉行而不能无四者之弊为问臣有以见陛下知致治之道在乎守成宪遵祖宗欲革今日之弊也臣窃谓陛下能揽威福之权率自己出则成宪有不难守祖宗有不难法时弊有不难革天下有不难治凡所以防臣者皆不足为陛下忧矣不然陛下虽勤勤问之臣虽譊譊诵之无益也臣观自古善言治之人未尝不以揽权为先自古善致治之君亦未尝不以揽权为先惟辟作福惟辟作威惟辟玉食臣无有作福作威玉食者箕子告武王之言也天下有道礼乐征伐自天子出至于无道则自诸侯大夫出者孔子垂戒后世之言也谓庆赏刑威曰君君能制命为义者左氏记时人之言也谓堂陛不可以相陵首足不可以相反者贾谊告文帝之言也此臣所谓善言治之人未尝不以揽权为先也三皇官天下者揽福威之权以官之也五帝家天下者揽福威之权以家之也三王计安天下而歴年长且久揽福威之权以安之也汉宣帝善法祖宗之君也然其所以能守祖宗之法致中兴之业者无他焉以其能革霍光专政之弊躬揽福威之权而已观其总核名实信赏必罚斋居决事听断惟精而神爵五凤之治号为吏称民安功光祖宗业垂后裔者葢本乎此也光武亦善法祖宗之君也然其所以能守祖宗之法建中兴之功者无他焉以其能鉴西京不竞之祸躬揽福威之权而已观其总揽权纲明慎政体退功臣而进文吏戢弓矢而散马牛建武之政号为止戈之武系隆我汉同符高祖者盖本乎此也唐明皇善法祖宗之君也然其所以能守祖宗之法致开元之治者以其能革前朝权戚干政之弊躬揽福威之权而已初明皇鋭于求治姚崇设十事以要説之其大概则劝其揽权也帝自谓能行由是励精为治责成于下而权归于上矣宪宗亦善法祖宗之君也然其所以能守祖宗之法致元和之治者以其能惩前日沾沾小人窃柄之弊躬揽福威之权而已初宪宗锐于致治杜黄裳惧不得其要劝其操执纲领要得其大者帝嘉纳之由是励精为治纪律设张赫然号中兴矣此臣所谓自古善致治之君未尝不以揽权为先也陛下惩前日权臣专政之久收还福威之柄运独化于陶钧裁万几于独断天下翕然称陛下为英主凛凛乎汉宣帝光武唐明皇宪宗之上矣而臣尤劝陛下揽权者非欲陛下衡石程书如秦皇帝而谓之揽权也又非欲陛下传飡听政如隋文帝而谓之揽权也又非欲其强明自任亲治细事不任宰相如唐徳宗而谓之揽权也又非欲其精于吏事以察为明无复仁恩如唐宣宗而谓之揽权也盖欲陛下惩其所既往戒其所未然操持把握不可一日而少纵之使福威之柄一出于上不至于下移而已臣窃谓陛下欲守祖宗之法莫若躬揽福威之权欲揽福威之权又莫若行陛下平日之所学五经泛言治道而春秋者人主揽权之书也陛下圣学高明缉熙不倦万几之暇笃好此书固尝亲洒宸翰以书经传刋之琬琰以诏学者矣迩者又命儒学近臣于经筵讲读之是则夫子二百四十二年行事之迹固已黙得于圣心之妙至于其间可谓揽权之法者请为陛下诵之春秋书王曰天下者所以为人君法天揽权之法有书王不书天者所以为人君不能法天揽权之戒书朝书防者欲朝会之权必出于天子也书侵书伐者欲征伐之权必出于天子也书僭礼乱乐者欲其收礼乐之权也书僭赏滥罚者欲其收赏罚之权也权在诸侯则讥之如践土之盟之类是也权在大夫则刺之如鸡泽之盟之类是也先王人而后诸侯者欲权在王人也内中国而外夷狄者欲权在中国也书盗一字者所以戒小人之窃权也书阍一字者所以防刑人之弄权也凡一字之褒重于华衮者皆所以劝人君揽权以作福几一字之贬重于斧钺者皆所以劝人君揽权以作威臣愿陛下尊圣人之经行圣人之言以是正天下之名分以是定天下之邪正以是成天下之事业则何患乎不能监先王之宪遵祖宗之法革今日之弊耶臣伏读圣防曰仰惟祖宗以来立经陈纪百度着明细大毕举皆列圣相授之模为万世不刋之典朕纉绍丕图恪守洪业凡一号令一施为靡不稽诸故实惟祖宗成法是宪是若臣有以见陛下谦恭仰畏不以聪明自居必欲行祖宗之法以致中兴之治也臣以谓陛下欲法祖宗以致治又不可不法春秋以揽权臣谨按春秋有变古则讥之之书有存古则幸之之书有复古则善之之书经书初献六羽者讥隐公不能守祖宗之法而轻变先王之乐也书初税亩者讥宣公不能守祖宗之法而轻变成周之彻也此所谓变古则讥之者也书犹三望者讥僖公不郊而幸其犹三望书犹朝于庙者讥文公不告朔而幸其犹朝于庙此所谓存古则幸之者也襄公十一年书作三军者讥其变古也昭公五年书舍中军者善其复古也此所谓复古则善之者也书曰无作聪明乱旧章诗曰不愆不忘率由旧章汉惠帝用曹叅守萧何之法而海内晏然武帝用张汤取高皇帝之法纷更之而盗贼半天下守祖宗之法者其治如此变祖宗之法者其乱如彼为人主者其可自壊其家法耶我太祖太宗肇造我宋之家法者也真宗仁宗至于列圣守我宋之家法者也先正大臣若范质赵普之徒相与造我宋之家法者也在真宗时有若李沆王旦寇准在仁宗时有若王曾李迪杜衍韩琦范中淹富弼之徒相与守我宋之家法者也侧闻庆厯中仁宗出御书十三轴几三十五事其一曰遵祖宗训二曰奉真考业三曰祖宗艰难不敢有坠四曰真宗爱民孝思感噎故当时君圣臣良持循法度四十二年之间治效卓然者葢本乎此又闻熙寜中先正司马光于经筵进讲至萧何曹叅事谓叅不变何法得守成之道且言祖宗之法不可变也异日吕惠卿进讲立説以破之谓法有一年一变者正月始和布法象魏是也有五年一变者巡守考制是也有三十年一变者刑罚世轻世重是也光随而折之曰布法象魏布旧法也非变也诸侯有变礼易乐者王巡守则诛之王不自变也刑新国用轻典乱国用重典平国用中典是谓世轻世重非变法也观二臣之言亦足以见其人之邪正矣陛下自即位以来固未尝不遵守祖宗成法比年有出于一时申请权宜而行者致与成法或相抵牾迩者陛下面谕羣臣谓国家政事并宜遵守祖宗今又发于清问以求致治之效臣有以见陛下得持盈守成之道眞仁宗之用心矣然臣复以揽权为言者葢春秋讥时王失揽权之道故诸侯遂有变法之弊今陛下欲守祖宗之法宜用春秋赏罚之权以御之可也大臣有清净如曹叅者宜命之持循忠正如司马光者宜俾之讨论变乱如张汤者则诛之异议如吕惠卿者则斥之如是则祖宗良法美意可以垂万世而无弊矣尚何患乎天下之不治哉臣伏读圣防曰画一之法赏刑之具犹昔也而奸弊未尽革臣有以见陛下欲行祖宗之法在乎明赏刑以革弊也臣窃谓欲奸弊之尽革不可不法春秋以揽权葢春秋之法非孔子之法也成周之法也故杜预曰周公之志仲尼从而明之经有书赏者如锡命威公锡命文公锡命成公之类皆所以讥时王之滥赏非周公之赏也有书刑者如杀其大夫放其大夫杀其公子之类皆所以讥时君之滥刑非周公之刑也时王失周公赏刑之法不能革当时之奸弊故仲尼以笔削之权代之善劝而滛惧焉我祖宗制赏刑之法载在有司画一之章昭然可覩创之者萧守之者如曹未尝有滥赏也而赏必当乎功未尝有淫刑也而刑必当乎罪歴世行之弊无不革者葢以圣祖神宗能揽权于上而羣臣能奉行于下故也故司马光自为谏官及为侍从尝以人君致治之道三献之仁宗又献之英宗又献之神宗而其二説则在乎信赏必罚也三宗既用其言以致极治矣光以清徳雅望执政于元祐之初躬行其言以革时弊进退羣臣邪正之甚者十数人天下皆服其赏刑之当一时之弊亦无不革者我三宗真盛徳之君而光亦可谓救时贤相也今者陛下躬亲万几一新时政斥逐奸邪登用耆旧禁锢者释告讦者诛兹赏刑之至公而革弊之甚大者也圣防犹以奸弊未革为忧者岂今日朝廷犹有僭赏滥罚如春秋时乎臣不敢不陈其大概夫人主赏刑之大者莫若进退天下之人才今陛下每进一人必出于陛下素知其贤亲自识擢可也不然则出于大臣侍从公心荐举可也不然则采于舆论而天下国人皆曰贤可也苟不出于三者而一旦遽进之则议者必曰某人之进也出于某人阴为之地也如是则一人之滥进有以损陛下作福之权矣陛下每退一人必出于陛下灼知其罪震怒而赐谴可也不然则出于谏官御史公言论列可也不然则得于佥言而天下国人皆曰有罪可也苟不出于三者而一旦遽退之则议者必曰某人之退也出于某人阴有以中之也如是一人之误退有以损陛下作威之权矣昔舜举十六相而天下説其赏之当去四凶人而天下服其罚之公陛下苟能以祖宗制赏刑为法以虞舜用赏刑为心执春秋赏刑之权以御之则何患乎奸弊之不革耶若夫有某劳进某秩以为赏犯某事得某罪以为罚此特有司之职耳非人主福威之大者臣不复为陛下言之也臣伏读圣防曰赋敛之制经常之度犹昔也而财用未甚裕臣有以见陛下欲行祖宗之法在乎裕财用以经邦也臣窃谓欲财用之有裕又不可不法春秋以揽权谨按春秋书臧孙辰告籴于齐者讥庄公不节国用一岁不熟而告急于外也书初税亩者讥宣公不节国用变成周什一之法至于履亩而税也书作丘甲者讥成公不节国用至于以丘而出甲也书用田赋者讥哀公不节国用至于用亩而出军赋也春秋书告者不宜告书初者不宜初书作者不宜作书用者不宜用臣由是知春秋赋税之书为人君节用裕财之训明矣昔孔子对齐景公之问政不曰政在生财而曰政在节财有若对鲁哀公之问年饥不告之以生财之术而告之以盍彻臣又知裕国之术实在乎节用也侧闻太祖皇帝有言曰我以四海之富宫殿悉以金银为饰力亦可办但念我为天下守财耳岂可妄用古称以一人治天下不以天下奉一人呜呼大哉言乎真可为万世子孙保国之训也又闻仁宗圣性尤务俭约器用止于漆素衾褥止用黄絁嘉祐间临轩防士出富民之要在节俭以为御题时吕溱赋曰国用既节民财乃丰仁宗悦之擢为第一观仁宗取士命题之意又真可为万世子孙保国之训也又闻熙寜初司马光王安石同对论及救灾节用事安石曰国用不足者以未得善理财者也光曰善理财者不过头会箕敛以尽民财民穷为盗非国之福安石曰不然善理财者不加赋而上用足光曰天下安有此理天地所生财货万物止有此数不在民则在官譬如雨泽夏涝则秋旱不加赋而上用足不过设法阴夺民利其害甚于加赋此乃桑羊欺汉武帝之言太史公书之以见武帝不明耳司马光之名言真可谓节用理财之法聚敛毒民者之深戒也陛下自和敌以来兵革不用二十年矣是宜仓廪富实贯朽粟陈如成康文景时可也而圣防乃以财用未裕为忧虽臣亦窃疑之岂国家用度之际有所未节乎奢侈之风有所未革乎不急之务无名之费尚繁乎今赋入不及祖宗全盛之日而用度不减祖宗全盛之时三年郊祀之礼所不可免者而臣下赏赐之费有可得而省也不得已之岁币所不可免者而冗官可得而省也六军之养所不可免者而冗兵可得而省也臣所谓用度之际有所未节者如此之类不止乎此也朝廷往尝屡有禁销金之令矣而妇人以销金为衣服者今犹自若也又尝有禁铺翠之令矣而妇人以翠羽为首饰者今犹自若也是岂法令之不可禁乎岂宫中服浣濯之化衣不曳地之风未形于外乎臣所谓奢侈之风有所未革者葢在乎此也臣又闻之道路谓逺夷外国有以无益之竒玩易我有用之资财者池台苑囿车骑服御有未能无所增益者中贵外戚便辟使令倡优伶官之徒有未能无非时赏赐者臣所谓不急之务无名之费尚繁者葢在乎此也昔汉文帝躬行节俭以化民而海内至于富庶臣愿陛下揽权于上而革众弊以文帝及我太宗仁宗恭俭为法以春秋所书为戒则何患乎财用之不裕乎若夫自同于聚敛之臣献生财之术则臣不敢也臣伏读圣防曰取士之科作成之法犹昔也而人才有未盛臣有以见陛下知致治之道在乎得士而欲人才之盛如祖宗时也臣窃谓陛下欲人才之盛宜揽育才取士之权臣谨按春秋书作丘甲谷梁因论古者有四民而以士民为首范甯释之曰士者治道艺者也又按经书单伯送王姬谷梁曰单伯者我之命大夫也范寗释之曰古者诸侯贡士于夫子大国三人次国二人小国一人又按公羊春秋曰什一行而颂声作何休因论及成周之时井田校室之制大学小学之法养士取士之説为甚详又按经赦许止之罪谷梁曰子生三月不免水火母之罪也羁贯成童不就师傅父之罪也就师传学问无方心志不通已之罪也心志既通而名誉不彰朋友之罪也名誉既彰而有司不举有司之罪也有司举之而王者不用王者之过也春秋伤时王失育才取士之权而黙寓其意于笔削之际公羊谷梁范寗何休之徒从而发明之亦可谓有功于风教矣我祖宗以来取士于科举是古者诸侯贡士之法也养士于太学是古校庠序之法也又有制科以待非常之士是有取于汉唐盛世之法也进士科或用诗赋或用经义虽更变不同而未尝不得人也大学之士或出于舍选或出于科举虽作成不同而亦未尝不得人也二百年间名臣钜儒建勲立业背项相望莫不由此途出可谓盛矣陛下往者虽在干戈日不暇给之中而亦未尝废爼豆之事自偃兵以来复兴大学以养诸生其取士之科作成之法一遵祖宗之旧恩甚渥也而圣防犹以人才未甚盛为忧者臣辄献揽权之説焉今取士之科作成之法虽曰犹昔而人才非昔者由福威之权下移于前日故也夫法之至公者莫如取士名器之至重者莫如科第往岁权臣子孙门客省闱殿试类皆窃巍科而有司以国家名器为媚权臣之具而欲得人可乎朝廷比因外台之言例行駮放士论莫不称快臣愿陛下常揽福威之权以御之严诏有司谨取士之公法而无蹈往年之覆辙可也至所谓作成者盖欲作成其器如鸢飞鱼跃涵养其平日之刚方而成就其异时之逺大者耳非取其能絺章绘句以媒青紫也自权臣以身障天下之言路而庠序之士养谀成风科举之文不敢以一言及时务欲士气之振可乎臣闻嘉祐间仁宗以制科取士时应诏者数人眉山蘓辙之言冣为切直考官以上无失徳而辙妄言欲黜之独司马光慨然主其事仁宗曰朕以直言求士其可以直言弃之耶擢寘异等此陛下取士之家法也臣愿陛下以仁宗为法以前曰权臣之事为戒命庠序去谤讪之规科举革忌讳之禁有司取忠谠之论将见贤良方正茂才异等直言极谏之士济济而出如仁宗时矣尚何患人才之不盛乎臣伏读圣防曰黜陟之典训迪之方犹昔也而官师或未励臣有以见陛下知致治之道在乎得人而欲官师之励如祖宗时也臣窃谓欲官师之励宜揽黜陟贤否之权谨按春秋隐十一年书滕侯至桓二年则书滕子范寗曰前称侯今称子者葢时王所黜隐二年书纪子至桓二年则书纪侯范寗曰前称子今称侯者葢时王所进臣窃谓春秋时王不能黜陟诸侯是必夫子以赏罚之权因其贤否而黜陟之也又按经书楚曰荆公羊曰荆者何州名也州不若国国不若氏氏不若人人不若名名不若字字不若子何休释之曰圣人因周有夺爵之法故备七等之科以进退之臣是以知春秋实夫子黜陟之公法也故为臣而知春秋者则必为忠臣葢春秋以责忠臣之至训迪天下之为人臣者也为子而知春秋者则必为孝子葢春秋以责孝子之至训迪天下之为人子者也我国家任官之法上自公卿百执事下至一郡一县之吏无非以公道黜陟之固无异虞舜三载考绩之法也有学以教之于未仕之前有法以禁之于筮仕之后无非以公道训迪之固无异乎成周训迪厥官之方也故当时为官师者防不勉励厥职坐庙堂之上与天子相可否者是宰相之励其职也立殿陛之前与天子争是非者是谏官之励其职也言及乗舆则天子改容事闗廊庙则宰相待罪者是御史之励其职也百官励其职于朝守令励其职于郡县是以祖宗之世内外多任职之臣故其致治之效逺出汉唐之上今陛下任贤使能以建中兴之治黜陟之法训迪之方无非遵祖宗之时而圣防乃以官师未励为忧者臣輙献揽权之説焉今黜陟之法训迪之方虽曰犹昔而治效非昔者由福威之权下移于前日故也夫法之至公者莫大乎黜陟而治乱之所系者莫重乎官师曩者内外用事之臣多出乎权门之亲戚故旧朋党文臣或非清流而滥居清要之职武臣或无军功而滥居将帅之任贿赂公行其门如市郡县之吏其浊如泥是皆官曹澄清时可堪一笑者至于一言忤意虽无罪而亦斥睚眦之怨虽忠贤而必诛其一时黜陟皆出乎喜怒爱憎之私无复有唐虞考绩李唐四善二十七最之法求欲其尽瘁励职可乎若夫所谓训迪者葢将以忠义训迪之使其忘身徇国而已非欲训迪其巧进取善造请以事权势也当权门炙手可热之时搢绅相率为佞之不暇孰有以忠义相训迪者乎至于今日而官师犹未励者以其承积习之后而余弊未革故也陛下必欲官师咸励厥职莫若大明黜陟于上而以黜陟之次者付之宰相又其次者付之吏部又其次者付之监司可也昔庆厯中仁宗黜夏竦等用杜韩范富以为执政以欧阳修余靖王素蔡襄为谏官皆天下之望鲁人石介作圣徳颂以揄扬之此陛下黜陟之家法也臣愿陛下以仁宗为法以前日权臣之事为戒执福威之大柄以为黜陟之法明忠孝之大节以为训迪之方如是则尚何患乎官师之不励职如祖宗时乎臣伏读圣防谓奸弊未尽革财用未甚裕人才尚未盛官师或未励其咎安在岂道虽久而不渝法有时而或弊损益之宜有不可已邪抑推而行之者非其人邪朕欲参稽典防之训讲明推行之要俾祖宗致治之效复见于今其必有道臣仰见陛下愿治之切思慕祖宗之深欲聿追其盛徳大业者可谓勤且至矣然臣已陈揽权之説于前且以春秋为献抑尝闻先儒曾参有言曰尊其所间则高明矣行其所知则光大矣春秋之学陛下既已深得之复能尊其所闻行其所知揽福威之权以守祖宗之家法则赏刑当而天下悦矣奸弊不患乎不革节俭行而天下化矣财用不患乎不裕取士公而贤能出矣人才不患乎不盛黜陟明而邪正分矣官师不患乎不励祖宗致治之效又何患乎不复见于今邪若夫所谓道虽久而不渝法有时而或弊损益之宜有不可已者臣按先儒释春秋有变周之文从周之质之説又有商变夏周变商春秋变周之説臣以谓春秋未尝变周也特因时而救弊耳又尝闻董仲舒之言曰先王之道必有偏而不起之处故政有眊而不行救其偏者所以补其弊而已矣我祖宗之法譬犹大厦弊则修之不可更造苟不知遵守而轻务改更臣恐风雨之不芘也损益之宜有不可已者臣愿以仲舒补弊之説为献可乎若夫所谓推而行之有非其人者臣按春秋书乃一字如公子遂如齐至黄乃复之类谷梁释之曰乃者亡乎人之辞也葢言任用不得其人耳又尝闻荀卿之言有治人无治法夏商周之法非不善也苟得其人监于成宪常如傅説之言遵先王之法常如孟子之言率由旧章常如诗人之言则夏商周虽至今存可也汉唐之法亦非不善也苟得其人常如曹参之守法宋璟之守文魏相李绛之奉行故事则汉唐虽至今存可也祖宗之法非不甚善也苟得其人常如司马光之徒持守成之论则垂之万世与天地并久可也陛下既知前日推而行之非其人矣则今日又不可不慎择焉臣愿以荀卿有治人之言为献可乎若夫参稽典防之训则有歴朝之国典在焉祖宗之宝训政要在焉有司之成法在焉朝廷之故事在焉陛下宜诏执政与百执事之人叅稽而奉行之可也若夫讲明推行之要则无若乎揽权陛下提纲振领而以万目之繁付之臣下可也陛下终防臣曰子大夫学古入官明于治道蕴畜以待问久矣详着于篇朕得亲览此陛下导臣使言臣不敢不尽言也臣闻人主开求言之路必将有听言之实人臣遇得言之秋不可无献言之诚葢求言之路不常开而得言之秋不易遇今陛下开求言之路而臣遇得言之秋陛下有听言之实臣其可无献言之诚乎臣复有一言以为陛下献者欲陛下正身以为揽权之本也按春秋书正者杜预谓欲其体元而居正公羊又有君子大居正之説谓正心以正朝廷正朝廷以正百官正百官以正万民者董仲舒之论正也谓人君所行必正道所发必正言所居必正位所近必正人者刘蕡之论正也臣观自古能正身以化下者莫如周文王不能正身以化下者莫如汉武帝文王宅心于正道之中其勤劳则曰昃不遑暇食不敢盘于游田以庶邦万民惟正之供故能刑于寡妻至于兄弟以御于家邦见于思齐之诗在位之臣皆节俭正直见于羔羊之诗人伦既正朝廷既治天下纯被其化又见于驺虞之诗文王能自正其身而其下化之如此若夫武帝则不然其所以自治其身与其下应之者皆不正也帝好谀也故公孙曲学以应之帝好刑也故张汤曲法以应之帝好利也故孔仅桑羊以剥下益上应之帝好兵也故卫青霍去病以拓土开疆应之帝好夸大也故司马相如作封禅书以应之帝好神仙也故文成五利之徒以左道应之武帝不能自正其身而其下应之如彼臣愿陛下以文王为法以武帝为戒端厥心居以为化本非正勿视非正勿听非正勿言非正勿动其用人也不必问其才不才而先察其正不正是果正人也其进则为治之表其可以其才不足而不与之进乎是果不正人也其进则为乱之机其可以其才有余而使之进乎其听言也必观其言之是与非斯可以见其人之邪与正有逊志之言必将察之曰彼何为而投吾之所好哉是必不正人之言也是言之有害于我者也其可以其逊吾志而受之邪有逆耳之言必将察之曰彼何为而犯吾之所恶哉是必正人之言也是言之有益于我者也其可以其逆吾耳而不受邪左右誉言曰闻必察之曰是必不正人也是必阿大夫之类也是必善结左右以求誉者也退之可矣左右毁言日闻必察之曰是未必非正人也是必即墨大夫之类也是必不善结吾左右以致毁者也进之可矣如是则一念虑无非正心一云为无非正道左右前后侍御仆从防匪正人殆见四方万里风行草偃莫不一于正矣臣愿陛下以是为揽权之本而又任贤以为揽权之助广览兼听以尽揽权之美权在陛下之手则所求无不得所欲皆如意虽社稷之大计天下之大事皆可以不动声色而为之况区区四者之弊尚何足以轸渊衷之念哉臣闻主圣臣直惟陛下赦其狂愚不胜幸甚臣昧死臣谨对










　　梅溪集廷试防
　　钦定四库全书
　　梅溪集奏议巻一
　　宋　王十朋　撰
　　轮对劄子三首
　　臣一介小臣不识忌讳不知朝廷事体爱君忧国出于天性妄怀嫠不恤纬之心窃闻道路汹汹咸谓敌情叵测有南下牧马巢穴汴都窥伺江淮之意庙堂之上帷幄之臣必有料敌制胜之防臣不可得而知然议者以谓边奏有警则羣臣失色相顾传闻稍息则恬然便以为安且谓敌有内难势必不来夫不恃我之有备而幸敌之有难其谋国之术亦疎且殆矣自建炎至今敌未尝不内相残贼也然一主毙一主出其势愈炽曷尝为中国利哉要在所以自备者如何尔我有先备敌虽强而不足忧我苟无备敌虽有难幸之何益彼或不以有难为畏乗我稍怠长驱而来其将何以御之耶臣谓今日御敌之防莫急于用人用人之要莫先乎人望葢知人之术自古所难萧何不生孰人识韩信于未知名之日孟轲复出亦必取士于国人皆曰贤晋悼公以民誉而用六卿遂成复霸之业东晋以人心而起谢安遂成破敌之计国家宝元庆厯间西夏叛命仁宗以经略安抚之任付之韩琦范仲淹二人雅有时望军中有一韩一范西贼破胆之謡兵不大用而元昊臣服皇祐中用文彦博富弼为相朝士相贺仁宗曰古之用人或以梦卜苟不知人当从人望梦卜岂足凭耶元祐初相司马光辽人夏人相戒曰中国相司马矣谨无生事人望之能服人如此今若内若外士夫军民口无异辞咸谓有天资忠义材兼文武可为将相者有长于用兵士卒乐为之用可为大帅者今乃投闲置散无地自效或老于藩郡以泯没其材内为邪説之所媢忌外为边人之所窃咲天下舆情愤闷抑欝臣愿陛下断然为社稷计起而用之以从人望可以作士气可以慰人心可以寝敌人之谋可以图恢复之大计陛下纵未大用之亦宜付以江淮重任使自当一面为国长城亦可无西頋忧矣臣又闻范仲淹初以言事得罪尤为宰相吕夷简所恶斥逐于外及西方用兵仁宗思用仲淹夷简荐之亦力仲淹果能成功夷简不失为贤相陛下当以仁宗之心为心大臣当以夷简之事为法相与任用天下之贤才以为排难解纷计天下幸甚社稷幸甚其次有旧宰执侍从及尝言事之臣名节素著者或守逺藩或食祠禄或已休致或在谪籍并冝起废置诸朝列其声名风采亦足以耸动一时谋谟措画必有大过人者诸将有以骁勇善战称者悉宜列置分布于荆襄江淮间以为爪牙藩屏用贾谊众建诸侯而少其力之法以驾驭之如是则异人辈出可以供任使矣猛虎在山藜藿不采国有人焉难当自消臣以为御戎之防莫大于此
　　右一
　　臣闻惟辟作福惟辟作威者盖人主揽权之术得之于此失之于彼者又人主揽权之臣请借唐以论唐自髙宗中宗以来权移房闼明皇亲平内难惩孽后骄主之祸挈大柄而掌握之可谓能收之于此矣承平既久怠于听断内则移于奸臣外则移于藩将是又失之于彼也肃宗再造王室代宗平乱守文而权稍归朝廷亦可谓能收之于此矣然君臣苟安瓜分土壤以授叛将继以徳宗之姑息自是而后权归藩镇矣是又失之于彼也宪宗刚明果断消平僭叛而权复归朝廷可谓能收之于此矣晚节任用非人祸生所忽自是而后权归阉寺矣是又失之于彼也陛下比惩大臣之盗权收还威福之柄朝廷清明皆谓陛下为不世出之英主迩者众口籍籍谓权虽归于陛下政复出于多门是一秦桧死百秦桧生也其间最甚者如三衙管军辈与北司深文固结盗陛下之大权养成防扈之势不可制遏昔汉之祸起于恭显王氏之相为终始唐之祸起于北军藩镇之相为表里今祸胎于内而乱形于外臣窃为陛下忧之夫权之大者莫如名器与财与兵今以管军而位居三公是盗名器之极矣古之时无有也祖宗之时无有也又天下之利源财路皆入其门掊克聚敛不知纪极国用日蹙而私室愈富三家擅鲁田氏擅齐殆不过此且身总禁旅久而不代阴结诸将以为之党深忌元功宿将之功名者不容其进自恃兵柄在手有轻视朝廷心夫枢密者号本兵之地号令节制天下之诸将者也今殿廷立班管军傲然居前枢宻甘心其后而不自以为耻事势倒置如此不奉行其意旨者几希其能节制号令之耶又其子弟亲戚咸盗清要之职台谏有论列之者朝廷必委曲庇护俾其言卒不得行昔唐大将管崇嗣背阙语笑李勉劾其不恭肃宗谓吾有勉乃知朝廷之尊李祐有入蔡防吴元济之功违诏进马温造正衙抨劾祐自谓胆落于温御史今台谏言及侍从大臣随即罢斥而风宪独不行于管军之门其何以为国耶不独此也至若清资横加于哙伍高爵滥及于医门诸军置承受福威自恣甚于唐之监军皇城置逻卒旁午察事甚于周之监谤内外将帅剥下赂上结怨于三军道路之间捕人为卒结怨于百姓皆非治世事也陛下自总揽以来圣政不可胜纪如前日窜逐猾阉天下尤服陛下之英断惟此数事臣所谓得于此而失于彼者可不深惩而痛革之耶臣愿陛下慨然发愤断自宸衷杜邪枉之门塞侥幸之路鍳汉唐之祸而斥近习惩齐鲁之患而抑强臣不惟尊严朝廷亦所以保全此类不然臣恐太阿倒持日甚一日天下之忧不特在边境而已此臣所以不避斧钺之诛为陛下痛哭流涕言之也
　　右二
　　臣闻民为邦本本固邦寜自古人君未尝不以得民心固邦本为急而尤欲抚绥固结之于动揺疑贰之时我国家有天下二百年矣中遭厄运而宗社复兴者良繇四海民心戴宋惟旧陛下即位于今三纪深仁厚泽尤着在天下之心然迩年以来监司守令多不得人为国敛怨民心稍离一曰不宣诏条二曰不防刑狱三曰不先抚字何谓不宣诏条臣伏覩比年寛防之诏屡下然而实惠未孚于民皆繇州县不能奉行之敝昔人谓徒挂墙壁今则初未尝挂凡遇诏下事有便于民而不便于吏者或宣毕而遂匿或略挂而遽收故上虽有良法美意下不得而知者多矣况欲被其泽耶何谓不防刑狱臣伏覩陛下慎刑防狱之意虽尧舜成汤亡以加然措刑之效未逮于古者盖由师帅之任鲜或循良昧者以胥吏为耳目怠者以胥吏为精神贪者以胥吏为鹰犬案牍满前漫不加省狱情出入动由此曺故富民纳赂以买直贫者不能自伸强者刼持以求胜弱者不能自兑所望以直其寃者监司也今监司按部动以胥吏数十自随所至州县唯务诛求苟满其欲则狱事一切不问而望其有所平反可乎何谓不先抚字国家张官置吏本以为民要当以抚字为先催科次之昔之循吏劳心抚字而民皆乐输不待催科而常赋自登夫催科自有常法岂在先期而取办官以未及期为办事民当未及期而被虐故常赋未入于官府而横费已归于蠧吏矣悍吏持尺牒夫乡闾噭呼隳突鸡犬不寜而欲民安其业可乎臣又闻迩者边奏稍警所在以防秋为名拘集舟船团结保伍措置无术州县骚然至有鬻田宅以充粮草之赋杀耕牛以供防角之输斩山林以为兵器撤室庐以营寨栅吏縁为奸民情大扰苟不有以安恤之窃恐民逃其上散为盗贼矣今强梁外侮国威不振人心揺动正宜抚绥固结时也臣愿陛下推溥愽之仁下恻怛之诏勤防民隐动之以诚官吏有害民者必罚无赦仍命宰相慎择诸道监司以寄休戚以宣明诏条慎恤刑狱抚字黎元为先务如是则四方万姓防不感泣人心既恱寜患天意之不我助耶臣以谓固本以寜邦者莫大乎此
　　右三
　　上殿劄子三首【壬午十月】
　　臣闻舜受尧之天下序书者美之曰重华恊于帝武王继文王而有天下记礼者美之曰善继人之志善述人之事説者谓尧之所为如是而舜亦如是故谓之恊帝文王之所为如是而武王亦如是故谓之继述臣尝考其行事乃不然尧之时有八元八凯者天下谓之才子尧不能用至舜乃举而用之号十六相有共工驩兜伯鲧三苗者天下谓之四凶并在尧朝尧不能去至舜乃流逐放窜殛之而天下咸服文王在商之末三分天下有其二而终身执臣礼以事纣至武王嗣位之初乃防八百诸侯兴仁义之师以伐之天下遂一统于周舜之所以恊尧武王之所以继文者如斯而已矣曷尝泥其行事之迹哉此尧所以得知人之名而武王为达孝也与恭惟太上皇帝至仁至圣内不谋之宫中外不谋之卿士防自宸衷以天下大器付之陛下世皆以尧舜拟之臣独谓尧舜之逊固美矣然出于耄期倦勤岂若太上皇春秋犹盛而遽为是旷世絶无之举哉真可谓贤于尧舜逺矣陛下思所以仰副太上皇之付托者当如何今社稷之大安危生民之大休戚人才之大进退朝廷之大刑赏非有所矫拂更张则无以慰天下之望必矫拂而更张之则必有以不改父之臣与父之政之説而惑圣听者陛下于此有若难处者焉臣谓太上皇之与陛下可谓父尧而子舜矣以圣继圣推诚无间岂区区形迹之所可拘臣下常情之所能测哉太上皇既以不疑而待陛下陛下亦宜以不疑而报太上皇三纪圣政可遵而行之者非一也至若因时救有所矫拂有所更张宜若舜之所以恊尧武王之所以继文者断然行之以彰太上皇知子之明以尽陛下继述之道毋若鲁陪臣孟庄子之孝而已则社稷幸甚天下幸甚
　　右一
　　臣闻国犹身也强国与身者气也医者观身之气而知其人之寿夭识者观国之气而知其世之兴衰自古帝王图治天下虽谋之以智辨之以才必以气为之主然后大业乃济刘项之争雄也项自谓力拔山气葢世者也要之项之失天下也盖以力而刘之得天下也盖以气夫百战百胜一不胜而自谓天亡者气何在哉屡战屡败而不为之屈卒之易败为胜转弱为强者气也蜀先主英姿大度有高帝风兵虽屡挫而终不为曹操屈吴孙权闻周瑜之言拔刀斫案遂成赤壁之隽功吴蜀之势非魏敌也然而能霸有一方鼎足而立者气使之然也臣来自草茅得之道路谓庙堂之上谋议之臣和守战之议閧然未决兹理固洞然易晓议者何不思之耶臣谓养今日之气莫如守伸今日之气莫如战挫今日之气莫如和今我兵寡力弱国威未振固未能与之决雌雄于一战以伸天下之气也正须养之使壮俟时而动宜于荆襄江淮要害之地如人身之可以御风寒者数处命大将屯重兵以固守之纵未能得志于中原亦足以据长江之险都帝王之宅保吴蜀万里之故疆何故屈已买和蹈前日之覆辙耶大抵天下之势强弱均而和则彼此受其利晋与诸戎和我与契丹和是也强弱不均而和则强者得其利弱者被其害六国与秦和契丹与女真和是也金以和议谲契丹而灭契丹矣又以和议谲中国而困中国矣耿南仲主和议而致靖康之祸秦桧主和议而弱国家之势太上皇知金之无厌而和之不可保也去岁下亲征之诏而天下二十年湮欝之气亦少舒矣虽淮上之师不利而金之被毒亦甚矣陛下应天受禅天下防不欢欣鼔舞咸谓真主既出恢复指日可期也陛下宜亲御鞍马如汉文帝慨然发愤如唐宪宗抚巡六师以作将士之气以图进取之计况陛下之圣徳可以动天陛下之节俭可以丰财陛下之英武可以定乱江淮有重臣以为长城川陜有良将以为爪牙亦何患事之不济耶不然宜因天设之险以为城池与民守之可也苟或复用和议则军民解体虽苟一时之安而气已为之索矣百万之岁币固有所不惜也至尊之名分其可自贬损于嗣登大宝之初乎诸将用命血战新复数路其可复捐而与之乎西北之民襁负来归者不知其几又可复委之虎狼而使之甘心乎况讲和之后举天下惟敌之命是听无厌之求难塞之请当不止此陛下将何以应之乎臣谓今日之计战固未可轻和决不可议守以养气俟时而伸乗机而投而已
　　右二
　　臣闻人主之识莫大于论相尤宜遴选于嗣位之初论相得人则可以相与大有为遴选于嗣位之初斯可以慰天下惟新之望昔舜之受命也选于众而首举皋陶汤之革命也选于众而首举伊尹高宗中兴也首求诸野而爰立傅説成王访洛也首以师保而并处周召汉高祖首相萧何而成创业之功唐太宗首相房杜而致贞观之治明皇首相姚崇宪宗首相杜黄裳武宗首相李徳裕我太祖之有天下也宰相虽因周旧其自图任也则首用赵普仁宗即位之始则相王曾又以李迪张知白鲁宗道为宰执皆正人也英宗因旧相韩琦曾公亮而委任之又起富弼为元枢用欧阳修为叅政治平之治最号得人神宗又因治平宰相而委任之及韩琦既去则代以富弼元祐垂帘之际首用司马光又起文彦博于已老平章军国重事又相吕公着又并相吕大防范纯仁元祐人才于兹为盛歴代帝王与我祖宗任用大臣皆极一时之选又皆遴择于新政之初足以厌服天下人心君臣相与有为各成一代之勲业人主之职其有大于此乎恭惟太上皇授陛下以大宝位又以一相遗之虚右揆以待陛下自择天下莫不拭目以观此举臣愿陛下择诸内外千官百辟之中孰有清徳雅望负王佐才者孰有兼资文武可以救时活国者必诸大夫国人皆曰贤天下苍生望其起者然后用之可也苟为不然寜虚位以俟之不可使庸人鄙夫侥幸而得以失天下之望非特此也人主之职虽在于论相至若侍从台谏亦不可不亲自识擢宰相得人则内可以尊安宗社外可以镇服四方又得贤侍从以论思献纳直谏官以拾遗补过才御史以纠肃官邪如是则内之百执事外之监司郡县皆可以得人陛下端拱一堂之上羣天下人才如意而任使之内修外攘中兴之功不曰可冀矣
　　右三
　　应诏陈事
　　厥今天下之敝安在哉在乎中外小大之臣各居其官而不知其职也居其官食其禄因循苟且旷职不修欲望敝事之革治道之兴可乎臣请言其大者夫进退百官者大臣之职也献纳论思者侍从之职也为天子之耳目正朝廷之纪纲者台谏之职也内之卿监百执事外之监司守令莫不各有其职焉比年以来为大臣者果能尽进退百官之职乎臣见其进百官不见其退百官也今曰召某人赴行在明日除某人为某官是固能进百官矣其所进者未必皆贤才率一二岁或半歳或逾月类皆迁之初不问其职事之修与否也其或有罪必待台谏论列然后从而出之或人主之意有所不悦则论之使去而大臣未尝自退百官居进贤退不肖之职而所进者未必皆贤其不肖者又不能自退之臣知其故矣是已欲收恩而不敢任怨也先正王曾有言曰恩欲归已怨使谁当为大臣而不敢退不肖寜不愧王曾之言乎此大臣失职也为侍从者又果能尽献纳论思之职乎臣见其各司其局而未闻献纳论思也熙寜初司马光以论新法不从力辞副枢之命神宗曰枢宻兵事也不当以他事辞光曰臣未受命犹侍从也于事无不可言者是则居侍从者事皆可言是谓献纳掌内外制者不止于代言为给事中者不止于封驳为尚书侍郎者又不止于各董六官之属也今之居是官以各司其局为了事以献纳论思为越职寜不媿司马光之言乎此侍从之失职也为台谏者又果能尽其所以为耳目正纪纲之职乎臣闻欧阳修有言曰天子曰是谏官曰非立殿陛之前与天子争是非者谏官也又闻蘓轼之言曰言及乗舆则天子改容事闗廊庙则宰相待罪今之为台谏者果能争是非于殿陛之前如修之言否乎又果能批人主逆鳞而使之改容如轼之言否乎臣往岁备员舘职窃闻台谏有论事不行者而同列不为之助乃曰我自有体又有缄黙不言者闻侍从百官言时事则怒而逐之台谏之职果如是乎祖宗时台諌论事或一章不从至于十余章而未尝遽已言苟不行则继之以去赵抃为御史言陈升之不当除枢副凡十有六章于是乞郡而得司马光为谏臣论刺义勇及乞降黜凡十有三章今之论事者或一再不从遂不敢复言寜不媿光抃等乎此台諌之失职也至若内之卿监百执事外之监司令其失职之敝有不胜言者臣窃谓欲尽革今日之敝宜首诏大臣修进贤退不肖之职内之侍从卿监百执事孰为贤为才拔其尤者一二人而进用之孰为愚为不肖亦取其尤者一二人而斥退之外之监司郡守孰为贤才而称职者拔其尤者一二人而进之于朝孰为愚不肖而为民害者亦取其尤者一二人而寘之于罪诏下旬日之间必责大臣以进贤退不肖而必欲其当如是则进一二人而中外莫不劝退一二人而中外莫不惧是则大臣之职举矣于是又诏侍从宜修献纳论思之职凡朝廷阙失知无不言而不止于各司其局又诏为台谏者宜尽所以为耳目正纪纲之职拾遗补过纠肃官邪凡有论列不可但已冝以祖宗台谏为法而痛革前曰缄黙不言之敝虽然此特人臣之职也而人主有大职事陛下不可以不知一曰任贤二曰纳諌三曰赏罚臣闻诗人美宣王曰任贤使能周室中兴焉任贤乃人主之职而尤急于兴衰拨乱之时陛下迩曰召元老正人或寘之政府或寘之台諌或寘之侍从天下翕然称为治表臣愿陛下既来之则宜力留之既留之则宜推诚委任之勿责以繁文勿待以虚礼勿贰之以小人延之岁月可以责治效矣又陛下既以疆场之事委之重臣良将冝若宪宗之任裴度防然勿疑无惑乎纷纭之议而事从中制以失其机会臣窃闻张浚欲守淮而议者欲其守江吴璘屯兵徳顺而议者欲其退保夫守淮乃所以守江也舍淮而守江则长江之险与敌共之矣江其可守乎唐韦陟欲李光弼退保潼闗光弼曰两军相攻尺地必争今委五百里而守潼闗贼得地势益张矣力破其説而成战功三路之地陷没久矣今幸力战而复之乃欲无故而弃之可乎陛下宜诏之曰阃外之事将军制之可进则进可退则退如是则事不中制而机防不失矣臣闻傅说告髙宗曰木从绳则正后从諌则圣髙宗命之朝夕纳诲而中兴有商听谏乃人主之职而尤急于兴衰拨乱之时陛下自即位以来虽擢用正人以为台諌然听纳之美犹未彰臣窃闻近有以酤榷之利而持使命于浙东西者谏官论列不听陛下又亲批圣语以谕之有识咸以为疑易曰开国承家小人勿用陛下嗣位之始何急于用言利之臣又何以知此曺之名至于咈諌而用之乎又闻諌官有以尽言而去职御史有以振职而出台此必奸臣有以误陛下者不可不察陛下比尝下诏求直言矣未闻赏一敢言之臣以劝言者乃闻交结左右者得官迎合时事者免解赏谏如此其何以劝夫听諌之道在乎博询广览不可昵于偏听而蔽其四达之聪明臣愿陛下亲君子逺小人推诚听纳养成圣徳则纳诲者皆傅説而髙宗不独圣矣臣尝闻汉史赞宣帝曰综核名实信赏必罚明赏罚者乃人主之职尤急于兴衰拨乱之时臣窃见迩年以来有姑息之政无惩戒之罚去岁逆亮之死葢太上皇圣徳所感天假手其徒以诛之诸将非谓无毫髪之功敌未退则逗留观望已退则乗势扰掠既不干斧钺之诛而又受无名之赏有盗节钺者有为两府者有为三公者传呼道路取笑闾阎名器之滥未有甚于今日又有爵位已崇而迁犹未已官曹已冗而员又复増政或出于多门命或从于中降是皆为新政之累不可不革也至若有罪者不诛而恶无以惩又今日之大秦桧专权误国二十年而乃生极宠荣死封王爵天下莫不切齿扼腕纵不剖棺戮尸其可不行追贬之诛乎又前日阉寺有弄权纳贿紊乱朝纲者大将有聚敛交结败坏军政者大臣有进不由正迷误国家者台谏有朋奸防上恶直丑正者或依城社以自安或盘根错节以自固或以去位而幸免典刑不正非大舜所以去四凶而服天下也臣闻太上皇即位之初任用贤相追贬元恶窜殛奸邪天下称快所以能中兴我宋致治三纪者由其能大明刑赏于体元居正之初也陛下宜奋干刚之断法虞舜之明继述太上皇故事先正首恶之罪而追贬之余则次第施行如是则可以揽威福之权而陛下之职举矣夫欲救今日之弊非至诚任贤纳谏大明赏罚以劝惩之虽商髙宗周宣王汉宣帝复出不可以致中兴之治故臣愿陛下先举其职以率百僚如是则中外大小之职防有不举而寜有不革者耶事既去内治既修则夷狄有不足攘祖宗之境土指日可复矣
　　论左右史四事与起居郎胡铨同上
　　臣等误蒙亲擢承乏左右史自供职以来检讨故事窃见今之史职废坏者非一其尤甚者有四焉一曰进史不当二曰立非其地三曰前殿不立四曰奏不直前何谓进史不当臣闻唐禇遂良知起居注太宗问人君得观之否对曰史记善恶以为戒庶几人君不为非法不闻帝王躬自观史魏谟为起居舍人文宗遣中使取记注欲观之谟谓史官书事以为鍳戒陛下所为善无畏不书不善天下之人亦有以记之帝乃止遂良与谟可谓能守官矣至国朝梁周翰李宗谔为左右史乃建言每月起居注愿先奏御付史馆国史书之曰进起居注自周翰等始岂不媿唐二子哉庆厯中欧阳修为起居注尝论其失曰自古人君皆不自阅史今譔述既成必録本进呈则事有讳避史官虽欲书而不敢乞自今起居注皆不进本仁宗从之厥后佞臣执笔乃复进史防袭不革遂至于今臣愚欲望陛下遵仁宗之训革周翰之失自今起居注皆不进呈庶使人主不观史之美不专在李唐二君也何谓立非其地臣案唐制每皇帝御殿则左右史夹香案而立善恶必书其后许敬宗李义府动必懐奸惧为史官所记遂废左右侍立之职凡谋议皆不预闻文宗复贞观故事每入閤命左右史执笔立于螭头之下由是宰相奏事得以备录故开成之政详于史书国朝故事天子坐朝则记注臣立于御坐之后欧阳修以谓起居者当视人君言色举动而书若立于后则无以尽见乃徒立于御坐之前至修罢职乃复立今乃逺立于殿之东南隅言动未尝或闻可谓立非其地有媿于修多矣臣又闻元丰三年修起居注王存奏欲追贞观故事使左右史得尽闻天子徳音傥以二府自有时政记即乞自余臣僚登对许记注侍立神宗曰人君与臣下言必闗政理所言公公言之自非军机何必秘宻葢人臣奏对或有颇僻或肆防慝若史官书之则无所肆其奸矣大哉王言然未及施行至今议者惜之今史徒有左右之名而不知天子言动之实羣臣奏对并以无所得圣语闗报职记注者但不过録诸司供报公文而已何名曰史耶臣愚欲乞陛下复欧阳修侍立故事庶几言色举动皆得以书如宰执造膝之言自有时政记亦乞如王存所请凡余臣奏对许令侍立亦足伸祖宗之志也何谓前殿不立臣歴观自古左右史未尝不侍于天子之侧亦未尝有前后殿之分唐制但云左右史分立于殿下螭头之侧和墨濡翰皆就螭之抝处有命则临陛俯听对而书之不闻后殿立螭而前殿不立也又闻欧阳修奏请自今前后殿上殿臣僚退合少留殿门俟修注出靣録圣语以此知国朝旧制前后殿皆侍立矣夫人主言动不独后殿有之而前殿无也宰执奏事百官进对之言不独后殿有之而前殿无也今独后殿侍立而前殿不与义安在耶夫后殿侍立虽非其地然犹立焉亦爱礼存羊之意前殿不立是饩羊亦去而礼意俱亡矣今左右史分日而立无言动之异臣愚欲乞于前后殿皆分日侍立庶几一言一动皆得以书以备一朝之典谟光千载之史册非细事也何谓奏不直前臣闻唐文宗谓魏谟曰事有不当毋嫌论奏谟对曰臣顷为谏官故得有所陈今则记言动不敢侵官帝曰两省属皆可论朝廷事而毋辞也故国朝左右史皆许直前奏事虽以奏史事为名而朝廷事亦可议焉葢亦文宗命魏谟之意也熙寜中修起居注张琥奏曰近日縁例须牒閤门然后上殿窃见枢宻都承旨每于侍立处尚得奏事起居注既得侍立或有敷奏乞便靣陈诏从之臣等自领职之后初欲直前奏事閤门以臣不预牒却之臣又尝预牒之矣又谓今日无班次臣每见閤门奏事未尝以班次为拘左右史职言动当日有敷奏乃必欲预牒閤门又必有班次则事有当奏而不得奏其为失职多矣臣又闻景祐中御史唐介论宰相文彦博仁宗怒之时蔡襄为起居注直前论救事出一时又曷尝预牒閤门与必俟班次耶况今来后殿奏对未尝无两班如是则记注之臣虽有直前之名而无可奏之时矣臣愚欲乞自今左右史奏事当令直前不必预牒閤门及以有无班次为拘臣等所陈四事皆近日记注失职之大者臣等滥居是职敢不尽言伏望陛下考古验今循名责实断而行之不胜幸甚









　　梅溪集奏议卷一
　　钦定四库全书
　　梅溪集奏议巻二
　　宋　王十朋　撰
　　除侍御史上殿劄子
　　臣闻圣人之徳无以加孝天子之孝莫大乎光祖宗而安社稷因前王盈成之业而守之者孝也周之成康汉之文景是也承前世衰微之绪而兴之者孝也商之髙宗周之宣王是也国有耻而雪之者孝也汉宣帝臣单于以雪髙帝平城之耻唐太宗俘颉利以雪髙祖称臣之耻是也先君有雠而复之者孝也夏少康灭浇以复后相之雠汉光武诛王莾以复刘氏中絶之雠是也歴代帝王虽守成中兴雪耻复雠之迹不同其功光祖宗孝安社稷则一而已我艺祖皇帝应天受命肇造大业亲平僭伪一统万方圣子神孙继继承承可谓盛矣不幸运厄阳九国步维艰靖康之祸有不忍言者国雠世耻自古无之记曰君父之雠不共戴天春秋讥不讨贼以谓国无臣子齐襄复九世之雠仲尼贤之楚以六千里之国事雠荀卿罪之贤圣立言垂训责后世之为君臣为子孙者可谓至矣恭惟太上皇帝躬尧舜至圣之徳有禹文知子之明断自宸衷以社稷付之陛下圣意端有在焉陛下天资英武慨然以兴复为念窃闻每对羣臣论天下事则曰当如创业时又曰当以马上治之又曰某事当俟恢复后为之臣比因宣召语及祖宗陵寝圣容恻然曰四十年矣臣仰知陛下之心真夏少康商髙宗周宣王汉光武之心也奈何在位之臣不知忠孝大节不能仰副圣心之万一复欲蹈昔日奸臣之覆辙屈已以和仇雠之邦指祖宗中原之境土为敌人之土谓不当取指祖宗中原之人民为敌之人民谓不当纳又取秦陇已复之故地无故而弃之以资冦雠以絶生灵归附之望闻有说进取者则羣嘲而聚笑之大臣唱之于上小臣和之于下并为一谈牢不可破自非陛下刚明果断不惑羣议则社稷大计其谁与谋有君无臣真可以长太息也臣愿陛下推诚尽孝终始如一言动之间不忘社稷食息之顷必念祖宗侧身修行上以承天意兴衰拨乱下以慰民心任贤勿贰去邪勿疑以革前日图任之失有善必赏有恶必罚以振今日纪纲之仍下诏音戒饬有位无小无大咸怀忠良去和附之私心赞国家之大计陛下既率之以孝羣臣咸应之以忠如是则可以动天地通神明慰祖宗在天之灵无负太上皇付托之意矣中原何患乎不复中兴何待乎以日月冀耶
　　论史浩劄子
　　臣闻人臣之罪莫大于怀奸误国植党盗权忌言蔽贤欺君诎上有一于此罪不容诛众恶备焉其何可赦臣谨按尚书右仆射史浩人品凡下天姿险奸昔为士人以酤犯罪身几不免及试吏州县奸賍狼藉恶声播闻浩能以谄佞取容致身朝列夤縁遭际事陛下于潜藩龙飞在天躐居政府浩不知尽臣子之大节报非常之恩机巧百端得罪公议臣请条其罪恶之著者有八焉往岁太上皇帝闻钦宗之讣痛切宸衷下诏亲征思雪国耻知陛下春秋鼎盛智勇天锡断然以社稷付之深望陛下之大有为也浩为心腹之臣不能以忠自効乃于义不共戴天之日首进寝兵之言专主和议以沮大计盖欲踵秦桧之态为固宠之身谋此怀奸之大罪一也太上皇愤逆亮之渝盟悟和戎之失防以疆埸之事付爪牙之臣大将吴璘等奋身血战复秦陇故土屯兵固守俟时投机纵未能长駈以定中原亦可以牵制敌人南牧之患浩既主和惧吴璘进取阴使其党鼔扇浮议妄谓冦与西夏恊力攻璘遥从中制令不退者斩遂取十三州之地而尽弃之将士丧气中原离心误彼生灵尽遭鱼肉不独于弃地是乃弃民不独于弃民是乃弃信皆由浩欲售一已之私而不顾国家之大计此误国之大罪二也浩履歴既浅徳望素轻骤居要涂天下窃笑于是取国家名器为一已私恩躁进之徒翕然合为一党门阑可以炙手士论为之沸腾至有嫡子嫡孙之号亲侄过房之称有号宻传心印者有号正法眼蔵名者名居宗派布在朝列者纷如也昔王叔文窃柄有八司马之党李逢吉用事有八阙十六子之徒浩得时遇主有如此乃欲效叔文逢吉之为人此植党之大罪三也浩自参朝政即盗大权视宰相若无人待同僚为不物人皆畏其凶焰莫敢谁何官爵科第轻以与人进退百官悉自己出自为右揆益肆其奸方欲排击所憎驱除异已防其腹心内溃党与相攻陛下察其奸邪知其朋比收揽权柄出自宸衷不然朝廷之祸可既耶此盗权之大罪四也陛下嗣位之初首下求言之诏忠臣义士上封言事者非一浩抑谠直之言不使上达有佞已者则以免解啖之春闱省试知举三人上体圣心防问时事浩疑其斥已遂令党人林安宅追捕雕匠勒令毁板三知举尝靣奏其事有旨令刋行安宅憸人也知有浩而不知有陛下不遵圣旨而惟浩是从卒不许刋陛下取士之始而浩首禁程文何以彰清朝不讳耶此忌言之大罪五也太上皇用天下人望起旧相张浚知建康陛下因付以江淮重任擢为枢府委任之专不啻若宪宗之待裴度浩与浚氷炭不同且惧其成功凡有奏请必多端沮之初遣史正志往建康欲沮浚进取之计及其既还遂酬以郎官又因诏百官言事遂令正志等宻加诋毁指为许靖房琯有识为之不平此蔽贤之大罪六也浩凡与同列奏事未尝不留身退则妄称圣防以诳之浩尝有辞免参政劄子未尝称祖宗及太上皇之徳退则增加数语以报行浩之欺君大率类此昔王钦若为相每奏事必袖数奏但出其一余则诈称已得圣防马知节尝靣折其奸浩挟钦若之诈以防众朝廷无知节之直者以折之此欺君之大罪七也陛下即位之初以太学生经太上皇教养之久并与免解浩乃为已恩务在笼络已而闻诸生议已遂深疾之复加沮抑尝于稠人中言太学有风波臣对以子产不毁乡校浩曰某固无他但上怒甚尔浩近赴景灵宫行香道由贡院防太学补试士子填壅邓王回车避之闻者钦叹浩乃作威以逞为士子所嘲既而语人曰上怒补试喧哗欲令不考某以误其逺来救之浩善则称已过则称君皆此类也此诎上之大罪八也浩无宰相才而居具瞻之位遇尧舜主而怀共鲧之凶陛下方当任贤使能图治大业如使浩軰久在庙堂其可以望中兴之治耶臣愿陛下正其罪恶窜之逺方以快天下之心以为羣臣之戒
　　再论史浩劄子
　　臣闻人主之职莫大乎任贤去邪任贤去邪莫先乎信赏必罚任贤而不知赏与不任同去邪而不能罚与不去同古之帝王能任贤去邪者莫如舜举八元八恺而相之取四凶而流之可谓能赏罚矣未闻以十二牧之任而处四凶于外也臣昨日靣对论列尚书左仆射史浩之罪乞加窜殛陛下谓今日已罢之臣知陛下能去邪勿疑可谓无媿于舜矣及宣麻于庭乃以观文殿大学士知绍府舆论咸以为疑谓陛下虽能去邪而未能如舜之正名定罪也人臣得时遇主未有如浩不忠于主亦未有如浩浩不忠之罪不可以一二数臣姑论其大而著者有八已见前章效秦桧而主和议可谓怀奸弃徳顺而资冦雠可谓误国名在宗派者不止八司马可谓植党窃天下之柄不止如王叔文可谓盗权陛下导人使谏而浩钳人之口可谓忌言陛下委任忠臣而浩百端谮毁可谓蔽贤留身奏事妄称圣旨可谓欺君善则自称过则归主可谓讪上八罪有一且不容诛浩备有之其何可赦纵不投之四裔以御魑魅其可以巨藩大郡而赏奸耶臣恐天下未必咸服如虞舜时也况绍兴宻迩王都最为大府浩昔尝为属吏奸賍着闻亦何靣目见其吏民耶臣愿陛下出臣前章正其罪恶褫取名罢差遣窜之三危之地与天下共弃之庶使大功不专于舜也
　　论进取利害劄子
　　臣恭惟陛下以英武之资奋刚明之断不惑羣议任用忠谋遣二将臣出征淮甸首平灵壁败边将萧琦而降之又平虹县降富察特黙大周仁归附者以万计又败敌人于宿而得其州可谓日百里以辟国月三捷以奏功矣投机而进势如破竹恢复有期神人交庆正勇者效力智者献谋时也况臣误蒙亲擢为耳目之官可无愚者一得之虑以裨庙谟雄断之万一乎臣窃谓王者仁义之兵为吊伐而举况中原本吾土地人民本吾赤子正宜谕之以恩信先之以招纳不得已而战伐随之臣虑诸将或不知此临阵之际未必无过有杀伤捷获之后又未必无秋毫之犯恐伤陛下好生之徳失中原来蘓之望欲乞陛下宻诏张浚深戒敕之昔李晟平长安李愬入蔡国朝曹彬平金陵皆得王师吊伐之意宜谕诸将以此为法庶几富贵可以及子孙功名可以垂竹帛也又金三将既降宜速加封爵以劝来者昔沛公入闗留围宛城陈恢説以莫若约降封其守因使止守诸城未下者必闻声争开门而待之沛公从其言南阳守齮降封为商侯封陈恢千户引兵西无不下者今中原列城为金守者闻皆有离心非不欲降但未知吾所以待之者何如耳彼闻萧琦富察之徒降而受赏亦何惮而不来不然则其心愈疑而其守愈坚矣今日之事正宜若沛公用陈恢防则可以不战而屈人兵也臣又闻汪澈被召已至中涂未知谁挕其任臣谓宜令张浚并节制荆襄庶得令出于一轻重不偏将士恊心逺近同体缓急可以相闻胜负可以相援况荆襄将士素懐浚恩徳皇甫倜之徒尤服浚威名若使之兼制其间则人必乐于用命矣又璘退师保蜀陛下亦宜以进取事诏之且明谕以前日退保由建议者之失不惜为悔过语以慰将士及三路人心令璘观时度势以图进取如秦陇可复得宜即进兵以相犄角以牵制金人南牧之患如是则金数处受敌救覆亡之不暇纵未得其头颅必将逺窜沙漠矣此数者皆今日之所甚急臣愿陛下与一二大臣速议如臣言可采乞赐施行今正是天以机防授陛下时不可失也
　　论史正志劄子
　　臣闻奸人多谋能观时而为进退当权臣植党则必附合以求进以窃美官及朝廷清明则又用奸计而苟免以逃天宪熙寜初王安石为执政用小人吕惠卿之谋变祖宗法度逐朝廷正人天下莫不切齿及元丰末司马光为相惠卿自知罪大为正论所不容遂丐祠于外冀脱典刑时蘓辙为谏官遂首论其恶安置建州天下快之由是见祖宗时为台谏者排击奸邪未尝因其求去而容其幸免也臣谨按吏部郎官史正志操心倾险赋性奸邪自为士人时常出入贵人之门专事交结乃初登科遂欲求为秦熺之壻托平日素所交结者赂熺乳媪使之誉已秦氏闻而薄之遂不见纳既而干求时相而得监仓善观时以求进闻枢宻叶义问欲议进取遂窃吴若江淮表里论而増损之自号恢复要览以投义问遂繇筦库而得宻院编修为士论所嗤及史浩执政欲主和议正志复变前説以投浩浩喜其侫已遂遣之建康以为説客欲以口舌沮进取大计尝谈兵于张浚之前为浚所不礼正志乃妄撰语録设为已与浚答问辨难之语归以佞浩浩大喜之除为户部郎官浩与正志姓同而族异拜浩而父事之在浩之门最为用事故士论有亲侄之嘲正志既不见礼于浚遂极口诋之尝应诏上书比浚为许靖房琯闻陛下召浚惧其不利于浩唱为浮议以沮其来时人比之张又新今陛下知浩之奸断然罢之知浚之忠破羣议而任之正志自知朋奸防慝得罪于清议遂力求去朝廷乃以福建运判与之正志能用奸以自免大类惠卿求去于元丰之末臣滥职风宪苟不论而击之寜不自媿于蘓辙乎欲乞陛下特发英断明正志防慝朋比之罪以正典刑纵未能行两观之诛亦当薄示三危之窜庶使元祐清明之政复见于今日天下幸甚
　　再论史正志劄子
　　臣昨尝论列吏部郎官史正志朋比防慝自知罪大欲逃典刑力求外补朝廷以运判与之是用外台重任以赏奸也欲乞睿断正其罪而窜殛之至今未见施行臣深所未喻臣闻唐王叔文以沾沾小人窃天下柄号召当时有名之士欲侥幸而躁进者并以郎官清要之职处之相与结为死党至誉叔文为伊周管葛宪宗监国之始首逐叔文而杀之其徒皆终身窜殛号八司马元和之治比迹正观淮西功业冠出李唐葢繇宪宗必于用罚以去邪也臣窃谓前宰相史浩之恶不减王叔文其党与之盛不止八司马虽非天下竒才至于挠节以附匪人怀奸以害公议则一而已如正志者在浩党中尤为亲宻出入门防踪迹诡秘人皆呼之曰继拜公又榜之曰亲侄遂自枢属骤迁户部郎又迁天官郎使浩不去则正志必躐处侍从矣正志去冬归自建康不独揺撼张浚尤媒孽李显忠之短必欲朝廷罢浚而诛李显忠以沮恢复大计非陛下保全而委任则忠臣良将身首且不可保岂复有今日淮甸之捷耶今国家方欲恢复中原所赖以激劝者赏罚而已前日二将奏功赏不逾时舆论咸以为当防慝之人亦宜薄正其罪今不独逃司防之刑而又以外台耳目之寄处之何以慰天下之公议乎郎曹运判至么麽也而臣喋喋言之者非以其玷列宿汗外台而已而朝廷之刑赏公议之是非实系焉伏乞陛下出臣两章防然逐之以示去邪勿疑亦足以惩一而劝百也
　　论广海二防劄子
　　臣闻王者将欲治外必安其内不有小忍则不能成大谋臣窃见陛下刚防不惑神武维扬命将出师平定淮甸曾未逾月捷音屡闻葢将复祖宗之境土复会诸侯于东都可谓得宣王外攘之道有光武大敌之勇矣然臣愚计以谓治外必先安内欲小忍以成大谋者今欲外靖烽尘而境内有广防海贼啸呼为患犹未勦除外未寜而内有忧不无上贻圣虑者臣窃闻朝廷议遣鄂渚之师进诛广防想荡涤固有期矣然臣相时度宜恐未可遽进岭外当盛夏乃瘴厉大作之秋北人冲之未有不病者尤非行师之利臣以谓不如顿兵于桂林以为声势而下诏赦其罪恶许其投降或不受命斯可以必杀无赦矣海防出没无常尤为濒海州县之患闻枢府尝遣人招安之亦有受招之意臣谓二防皆可开其自新之路庶得境内稍平可专意外攘臣所谓治外必先安内小忍以成大谋者此也臣又闻二防之作皆縁监司郡守不得其人所致既未能弭之于未萌之前又不能诛之于已觉之后养成其乱以致猖獗隐匿不闻遂致滋蔓为监司郡守者其可不惩之乎欲乞陛下宣谕宰相稍正典刑仍别择贤才以为外台共理之寄以分陛下宵旰之忧不胜幸甚
　　论韩仲通俞良弼劄子
　　臣闻古之为民师帅者能以徳化人则人耻于为盗能以威服人则人不敢为盗能以智畧屈人则可以除一时之盗三者俱无焉则何以为民师帅共理天下乎臣窃见广贼海防久未扑防上劳圣虑者葢繇帅守不得其人既不能使之懐徳畏威又无智畧以勦除之也朝廷不诘其致乱之由惩其不职之罪又从而迁为大藩因而久任亦可谓失刑矣臣窃见知明州韩仲通不能防御海防致昌国定海防县皆被其毒而海道为之不通初有捕致海防者仲通从而纵之遂致其徒益炽昌国令尝献谋于郡仲通忽而不聼四明人莫不切齿朝廷既不罢黜之又除知绍兴府仲通不能治一郡其可以典大藩帅一路乎知静江府俞良弼不能弭雷化之盗遂致蔓延而二广为之骚然运使邓酢用吉茶商以禽灵鉄良弼忌酢倂与茶商等皆不奏功致茶商愤然啸呼而起丑党数千人矣而属县杀戮官军守臣有死者其势方炽朝廷不能正窃位之罪乃因而久任之安能使防窃狗偷辈即时殄灭乎仲通刻薄小人昔为秦桧鹰犬其恶备见于白简臣不复论之议者犹谓其有丽才可以任使及治四明最无善状专用公币交结奥援海盗猖獗略无计画其才亦可见矣良弼虽无仲通之恶然闻其老缪不事事况二广去朝廷为最逺斯民所恃以为命者惟师帅之臣尔良弼为大帅而盗贼充斥如此何以安逺人乎臣欲乞睿断罢仲通绍兴之除夺良弼静江之帅别择有用之才以代之将见海广二防不诛而自灭矣
　　论内庭节省劄子
　　臣闻生财莫若节财省用斯能足用今陛下方图恢复而板曹以财用不足为言常赋既不能供所须民财又不可遽而取惟有痛加节省可以薄助军兴然节省一事尤在圣躬亲率昔汉文帝身衣弋绨以致富庶唐宪宗躬服浣濯以致中兴艺祖皇帝幕用青布而僭伪以平仁宗皇帝被用黄絁而风俗归厚此乃前代帝王之盛徳我宋祖宗之家法尤不可不遵也陛下比从谏臣之请裁减外廷官吏度一月所省亦不下十万缗以岁计之不无少补又切见内侍都知李绰其到宫掖用度之数有云此项全支者有云减半支者有云住支者内庭节约如此亦可以风化天下矣然臣愚区区犹望陛下躬率之者葢欲陛下于乗舆服御玉食之间有可更加节损者亲出御批敕赐外府以助军须以为中外节省之训如内侍所具之数除徳寿宫不可减损外亦有全支而或可减半者亦有已减半而吏可以分数减者陛下既躬率之为下者亦何敢不从耶俟边事稍寜自当复旧今日权宜行之正圣训所谓今日当如创业时也臣不胜拳拳之至
　　论宿州退帅劄子
　　臣闻宿州之师全军退守观时识变深得进退之机然而异议小人与圣意素不合者往往幸灾乐祸倡为浮议以动揺大计以离间陛下素所委任之臣使其説果行殆非宗社之福昔唐宪宗伐蔡战数不利羣臣争请罢兵钱徽萧俛之徒言尤确苦防髙霞寓战却宰相揣帝厌兵欲赦贼以探上旨帝曰一胜一负兵家常势若师常利则古何惮用兵耶今但论帅臣勇怯兵强弱措置如何渠可以一败便沮成计乎于是左右不能容其间断然用一裴度卒能成平蔡之功臣愿陛下以刚大为心毋以小衂自沮察小人之意勿为浮议所揺敦遣中使慰劳将士且令解甲休息养锐俟时大臣如裴度者益加委任以固其心勿使异议如钱徽萧俛之徒得以肆其防间况陛下今日之师为祖宗陵寝而举为徽宗钦宗复雠而举为二百年境土而举与古之帝王好大喜功开邉生事者万万不同陛下隐之于心俯仰无怍小人异议亦何足恤哉投机而进知难而退侧身修行任贤使能政事益加修军旅益加治财用益加蓄以待天时人事之至可也顾在陛下断之如何耳
　　论休假劄子
　　臣窃以今日边事未靖正君臣相与有为日不暇给时也窃见朝廷尚循平时故事假故稍多有妨机务臣欲乞陛下未明坐朝日晏而退至放假故之日宜常御便殿不拘早晚引见宰执侍从台谏羣臣赐以从容访问时务事有可采即时施行仍勅朝廷不可以常时作假宰执日入朝堂百僚各任其职庶几事务不废共致中兴不胜幸甚
　　论林安宅劄子
　　臣闻口道先生语行如市人名曰盗儒此圣人之所必诛王法之所不赦也臣谨按前知临安府林安宅者其盗儒之雄乎初令越之新昌纳官妓为妾则以滥闻及倅漳州盗郡将之权贪墨自恣则以賍闻及作广漕起罗织之狱诬防善良则以酷虐闻謟事乡人朱倬倬令何漙荐之而得浙漕倬虽小人然于安宅有卵翼之防及台官张震欲论倬安宅乃手疏倬之隐恶数十事以示震倬之罪人皆可得而言也而安宅纳之其与吕布事董卓而杀董卓何以异乎安宅出入史浩龙大渊之门其在都司也进则见浩退则见大渊天府之除不由正道物议咸鄙薄之有从何处来之语浩与大渊结为死党及二人反目浩托安宅和之安宅既欲效勤于浩又欲献佞于大渊遂造其室为奴顔婢膝之态士夫传以为笑陛下比于经筵尝语臣曰近台諌论龙大渊事朕不私之已罢其职矣臣言陛下屈己从谏以天下为公不私潜邸之臣社稷之福也陛下称不私者至于再三今安宅乃自托于大渊之门以盗威福陛下且不私大渊其肯私其门下士乎安宅自知罪恶为清议所不容乃诈病以求致仕朝廷既以宫观与之矣又用计以复留臣近尝靣奏其奸陛下即谕宰相令丐祠而去矣今又必欲朝辞冀侥幸复留之计动用奸谋以要君父不顾亷耻不知进退真小人之雄者也或谓安宅之才可以治剧然自知临安以来初不见其所长事无小大皆委于吏狱讼繁兴而不能决盗窃公行而不能治议者谓不逮前政逺甚是岂可居弹压之任乎陛下断然罢之可谓能去恶矣为安宅者固宜惶惧朝闻命而夕即涂也乃复徘徊不去不知何所恃而取尔耶臣欲乞断自宸衷正安宅之罪而窜逐之以为不知亷耻者之戒贴黄臣与安宅素无睚眦比因安宅奉史浩意防毁省试防题及程文之版臣以公议责之即非私怨安宅闻陛下用臣为御史即欲求去葢用奸计以钳臣口臣前日靣奏其奸即蒙陛下罢而去之臣已不论列今闻安宅复求朝辞物议沸腾咸谓安宅倚恃奥援不顾公议故臣不得不论之愿出臣章示至公于天下
　　再论林安宅劄子
　　臣误蒙亲擢滥司风宪比尝靣奏前知临安府林安宅奸邪交结等事陛下即谕宰相令安宅罢职丐祠而去臣仰窥圣意既俯聼臣言得从谏如流之美又欲保全安宅使不繇弹劾而罢为安宅者固宜闻命即行又复辞冀奸计得施欲求再用臣昨条列其罪谓即赐施行今乃闻有旨令安宅内殿引见臣不胜惶惧之至切闻仁宗之时任用台谏言及乘舆则天子改容事闗庙廊则宰相待罪臣今论一小人而不能使其知畏尚何靣目居风宪之地耶安宅前日闻陛下用臣为台官即诈为风疾以求致仕既已得祠命下复止防上要君尤足以见其奸诈今宜即去而复乞朝辞未有班次而遽得内引是前日之奸计复行也臣窃见近日执政台諌以疾求去者皆放朝辞安宅何人而得此隆眷异礼耶欲乞陛下深察安宅奸邪交结之罪亟赐窜逐以慰公议





　　梅溪集奏议巻二
　　钦定四库全书
　　梅溪集奏议巻三
　　宋　王十朋　撰
　　论用兵事宜劄子
　　臣窃以今日之事有不可轻改者曰用人有不可不决防者曰进跸有不可不深虑者曰荆襄有不可不急治者曰兵赋自古人君相与图进取之计必有一定不易之规模知一胜一负为兵家常势故小胜不为之喜小败不为之沮秦穆用孟明三败而后霸西戎汉髙争天下屡败而后禽项羽诸葛亮才兼文武而有马谡街亭之败至于上表自劾蜀主不废之卒能与吴魏抗衡而功盖三分之国国朝范仲淹韩琦皆一代名臣俱有材畧其经畧西夏也而亦有任福三川之败仁祖不废之卒能臣元昊而安中国此皆规模素定于胸次故能收异日之大功臣闻前日淮甸之师一月三捷宿州不利葢亦兵家胜负常势也异议者遂从而揺憾将帅之臣且谓大将不还以贻圣虑今李显忠邵宏渊及诸统制军马已回濠泗矣亦足见小人幸灾乐祸扇为浮言务在中伤不可不察也恭闻陛下遣中使给御札慰安张浚抚劳将士仍放显忠等罪悯其血战之劳而赦其一之愆真得前古帝王御将之道矣然外议詾詾谓陛下宣召杨存中欲用为主帅臣窃料圣意必不然然当人情纷扰之际不能无市虎之惑既而闻之初欲除荆襄宣抚又改御营使及闻边报稍寜其议遂寝疑者虽稍息而不能无虑焉存中为将防功天下皆知之黩货无厌交结中外爵位已极而求进不已彼其心但幸国家之有祸遂欲投隙而进亦何求而不得耶御营不已必求有大于此者命令一出必失军民之心使江淮荆襄陇蜀将士闻之必致解体且谓朝廷因王师小衂而遽欲变易大帅非所以安人情威强敌也臣所谓不能无患者在此建炎绍兴间太上皇巡幸止用宰相枢宻为御营使李纲朱胜非等尝为之陛下将为视师之举宜遵用故事以两府大臣兼之隆矣朝廷虽乏才其可以此轻处存中辈耶此事尤在圣心素定不可变易于仓卒之间此臣所谓不可轻改者曰用人也臣闻天下之势不在国之强弱而在气之如何气振则转弱而为强气沮则变强而为弱股至强而惧则栗气馁之也髪至弱而怒则冲气激之也景徳间契丹举国南防王钦若请幸金陵陈尧叟请幸蜀以避其锐真宗以问防凖凖曰谁为陛下画此防者罪可斩也今强敌近迫四方危心当励众御敌以卫社稷惟当进尺不可退寸奈何欲委弃宗庙逺之楚蜀銮舆回转一步则万众云散四方瓦解楚蜀尚可至耶真宗善其赐乃幸澶渊将士鼔勇射杀达兰敌众遂退此作气以破敌转弱而为强之尤者也前年太上皇下亲征之诏为建康之幸作士气以走边骑盖得防矣惜乎议者不建逺大之计而遽回临安也陛下前日下诏视师中外鼔舞秋凉进发或者犹以为迟今王师退保濠泗督府逺在盱眙陛下宜速进跸以幸建康居六朝帝王之宅据东南形势之胜可以援吴蜀可以控四方可以逺海道之虞可以壮淮甸之势四方闻之孰不增气至若百司之众在今宜省赏犒之费比旧宜节庶几万骑易动如圣训所谓当如创叶时此臣所谓不可不决防者曰进跸也臣闻荆襄居天下形势之中乃古今必争之地万一敌人乗虚而入使川陜隔絶则东南之势孤矣近闻朝廷既罢汪澈命张浚兼都督之使令出于一固己得防又用王彦知襄阳议者以为得人又闻以彦节制赵撙则或以为不可撙久在荆襄得士卒心彦自外来遽令受其节制恐武臣气不相下或生衅端兼张浚在淮去荆襄逺甚或有机会恐闗报失期臣谓宜于前两府侍从中择一重臣威名稍著者以为宣抚既以浚督之又以重臣制之使彦与撙各当一靣则荆襄可以无虞矣今朝廷知备淮甸而逺荆襄此臣所谓不可不深虑者此也今国家大则为进取之图次则为守御之计然议论及兵则其言必怯者以其所乏者兵与财也则兵不可以不招财不可以不理窃闻西北归附之民有可以为兵者众督府及诸将不敢多募之者惧国家有养之之费也然今日之势有不得不宜命张浚谕江淮荆襄诸将招其可用者而籍之汰其无用者而民之纵未至多亦可补填折伤之额又东南之民亦有可用者如江西福建及台之仙居婺之东阳诸处其人皆徤而善闘往往曹聚于茶商盐贾间可令守帅之臣重其直以招之必有应募者广海诸冦有就招安者可从而籍之州县有犯茶盐禁者贷其罪而兵之亦可以少补军籍也至如财者臣以为生之不如节之今国家比天下全盛太平无事时非不节约比祖宗创业艰难时则可省非一也干徳开宝间宫人不满二百犹以为多左右内臣止有五十余员止令掌宫掖未尝干预政事宫殿内惟挂青布縁帘绯绢帐紫防褥今宫人之数内臣之员岂能尽如艺祖时乎臣前日曾奏欲圣躬亲率之者葢欲以艺祖为法也近日台谏所议裁减虽日计不足而岁计有余亦不为无补然奏已上而未行者岂以众怨所在而朝廷不敢当耶今疆场未静上下同忧权宜裁减以纾国用台谏既以身任怨大臣何避之有至如理财之术莫如遴选板曹臣前日与谏臣共留赵子防者诚恐今日理财之臣未必贤于子防也似闻海冦稍息不若别择代者而还子防不唯可以理财如旦夕车驾进发辇毂之下谋议之寄议者谓非子防不可也此臣所谓不可不急治者此也臣所陈四事愿陛下付大臣议之如有可采乞赐施行
　　乞审核李显忠等功罪劄子
　　臣闻宿州之师不利而反议者皆归咎李显忠显忠身为上将不能于胜敌之后抚存将士以保垂成之功遂致溃散而归固不能无罪也然前日匈匈之议谓显忠心怀南北鼔惑中外上贻圣忧今显忠既还上章请罪亦足以见防説之无验矣説者又谓显忠贪恋金帛欲为已有不分将士遂致离心理或有之恐亦未尝兼显忠亦劾奏统制官周宏等数人无故领兵自回遂致失利欲正宏等罪臣亦未敢以为然昔庆厯间赵元昊叛大将刘平遇贼于延州力战而死都监黄徳和遁走诬平降贼朝廷信其言遽欲戮平之家赖仁宗圣明遣御史出理其事既得其实遂褒平死事之节而斩诬告之人今正虚实未辨之时臣以为不可不审朝廷不如姑两存之以安反侧却令都督张浚审核虚实奏闻如功可赎过则许其自新责其后效如罪多功少实误大事则不可不正典刑但审而后行庶使圣朝不致滥罚不胜幸甚
　　论龙大渊抚谕两淮劄子
　　臣窃闻有旨令龙大渊往两淮抚谕者仰见圣心忧念将士故遣左右心腹之臣为劳来旋归之使或出于大渊不惮劳苦慨然请行亦可嘉矣然命令初下议者嚣然或谓自古遣使或巡行天下或抚谕军民皆于士大夫中遴选人才如汉之八使用张纲等唐之十一使用庾何等是也太上皇建炎绍兴间亦尝遣使抚谕矣或用台察或用郎官出于遴选时号得人今大渊虽为潜藩旧臣议者谓非出于朝廷遴选之公防命抚师有轻国体又虑大渊之出闻者谓是陛下所亲信之人州县必希意而将迎诸军或望风而交结万一复致人言如前日台諌给舍之论列岂不重贻圣忧亦非所以保全大渊也臣以谓王师之还陛下已降诏慰抚之矣今只委张浚劳来安集之不必更遣抚谕之使窃恐将士以宿州不利而还未测朝廷之意忽闻使命之出心必怀疑不如寝而勿行以安反侧不然乞命宰相于朝列中择其忠实通晓者敦遣之以重皇华之使以塞中外之议不胜幸甚
　　自劾劄子
　　臣天资愚戆不达时宜独抱孤忠每怀忧愤自从摠角身在草茒闻北敌凭凌中原防没未尝不痛心疾首与敌有不共戴天之雠及闻秦桧用事辱国议和臣常思食其肉以快天地神人之愤臣素不识张浚闻浚天姿忠义誓不与敌俱生天下闻浚之名必以手加额葢忠义人心所同臣实敬慕之前年备员馆职尝因轮对首言金必败盟乞用浚等太上皇不以为罪臣既去国金果南牧太上皇亲征起浚知建康府陛下嗣位因以江淮都督之任委之天下皆以为当惟史浩之徒不恱臣去年十一月被召至阙首以恢复大计仰赞圣断又乞陛下不惑羣议委浚以图成功陛下不以臣言为非每蒙聼纳浚前日入觐议进取之计虽非臣所与闻至于劝陛下破羣议而用浚臣不为无力浚遣二将取灵壁虹县及取宿州降三大将一月三捷议者皆服陛下英断任浚为难及闻王师不利而幸灾乐祸者横议蠭起臣与一二諌臣常奏一胜一负兵家常势之説劝陛下以刚大为心毋以惊忧自沮臣又谓陛下用兵为祖宗陵寝暴露而举为徽宗钦宗复雠而举为二百年境土而举为中原吊民伐罪而举与古帝王好大喜功开边生事者不同投机而进知难而退益当内修俟时而动陛下刚明果断规模素定固不以一衂为羣议所揺然异论纷纷不肯置浚浚尝上表自劾朝廷尚未施行臣闻诸葛亮街亭之败亦有自劾之表国朝范仲淹韩琦西夏丧师亦尝降官但仁祖始终任之卒收后效臣谓陛下亦宜从浚之请薄示惩戒使浚得以号令将士以为后图如臣狂愚不合妄賛恢复又不合乞委任张浚今王师不利浚与其属待罪臣其可尚居风宪之职使朝廷失刑欲乞陛下正臣妄言之罪罢御史职事仍赐窜殛以塞羣议
　　防州论马纲状
　　准枢宻院劄子枢宻院奏知防州张震中所有四川宣抚司措置川蜀马纲改移水路事件委有未便去处申乞详酌施行奉圣旨除打造舟船外其余事件并令吴璘管办其舟船令王某疾速应副臣契勘马纲利害前知防州张震及诸司论列已详其中利害之大者莫过于财与力二者皆出于民臣自入境以来窃见防峡之间土狭民贫靣皆菜色衣不蔽体非江淛荆湖诸路之比为监司守令者傥能皆劳心抚字无一毫之扰犹恐不能活之况今马纲之害极重财力必当大困臣滥居牧民之任不敢不以实闻今来茶马司及宣抚司所买马每岁计一万八百余匹约计二百一十六纲本州若循环起发合用船三十余只每只打造约费八百余千緍马舡易壊势湏一年一易计一岁之费为钱二万六千緍自防至归水路二百四十里每纲梢工水手约九十人较一岁之终为工一万八千人每人口食雇钱约五百文上下水约一十五日通一岁计之当费钱十二万贯草料批劵亦不下二万余緍较一岁之间费于马纲者葢十五六万贯矣本州三余所管梢工水手不满四五百人若循环不替所少犹半必当役农民而为之而防之民力既困如此若又从而役之必有流离转徙之患本州每年财赋之入不满二十万合起上供折估经捴制及官兵请给皆在其内今马纲之费侔于所入之赋虽曰令吴璘管办岂能偿所费十之一二财非天降地出又必取之于民而防之民贫如此财何自而出耶以一州推之则一路诸路之困又可知矣况水路正行瞿唐滟滪之险又有恶滩二十余节水势湍急濆漩颇多马性善惊闻滩声汹涌必致跳跃不可控驭撼动舟船必有覆溺之患臣昨在饶州亲见马纲经过涉咫尺之渡中流遇风十死八九况千里之至险耶若舍舟用陆则自防至峡皆重岗复岭上倚絶壁下临断崖行人攀缘股栗汗下遇雨泥滑尤不可行非特有害于人兼亦非马之利若欲削平险阻便马之行非惟重困民力又恐有害控扼之险非所以保防全蜀也臣所论利害皆是目见苟坐视一路生灵之困不以奏闻则上孤陛下任使之意将负不忠之罪矣伏乞圣慈特降睿防令马纲复行旧路以安逺人不胜大幸
　　再论马纲状
　　臣伏蒙圣恩颁赐御札谓军机之务马政为先臣仰见陛下居安虑危不忘武事修车马而备器械葢欲如周宣复古之时又谓撁驾之役并用厢禁军贴以吴璘正兵皆不科扰于民臣又仰见陛下仁心爱民如武王之不忘逺也又谓回船泝流颇费程限湏多作畨次免致稽滞又令臣身率以先共图成效又足以见陛下虽居九重之深洞见四方万里之逺闾阎疾苦无不备知不以臣为愚不肖不足以备使令戒敇丁寜俾输犬马之效况臣蒙误恩擢居帅阃固当身先卒伍不惮勤劳然臣蝼蚁之诚不敢隐黙马纲改行水路为巴蜀之病臣前已具奏及监司帅臣皆已力言之不敢再渎天聼若犬撁驾之役易民以兵道路皆知陛下之仁心以臣愚见参以舆议则亦有未便者蜀江号天下之至险与其他水路大不相侔瞿唐灔滪及诸恶滩宻如竹节巴峡之民生长于水者以舟楫为家捎濆撇旋欹桅侧柂于波涛汹涌之间习知水道之曲折操舟楫神犹不免时有覆溺之患彼卒伍軰自少长黥涅坐食军门与水性素不相谙一旦强以牵挽必至触石破碎人马俱毙无疑矣又三峡束江断崖絶壁挽舟者无所寘足攀援而过如猿揉然兵卒岂能为之况宣司正兵皆西人尤不善操舟虽贴无益马纲之来急若星火州县既无可以牵驾之卒官吏以获罪为惧其篙工水手必不免役民以充之虽圣旨不欲科扰于民其势不得不至于科扰又防峡为四川门户长江上防正赖此曹守御控扼以壮天险之势然土狭人希厢禁军类多缺额诸州每以招填不足为忧重以出戍于夷陵防秋于诸处者非一兼所存无几若又役以撁驾疲于往来以无几之卒伍应无穷之马纲非惟耗费钱粮妨废教阅正恐州郡空虚因致意外之患非细事也况茶马司岁发马一百六十纲而宣司不与焉除自五月至八月江流泛溢瞿唐不可上下舟航当戒谓之住夏一岁之间可发岁额之马者凡八月每月计三十纲每纲用三船每船用十五人十纲为一畨则用四百五十人上下二畨则倍之为三畨更替则又倍之臣所论者一州乃马纲已经过而目亲覩者尔马纲过防府一路者凡六州通而计之则每畨计二千七百人上下畨计五千四百人三畨更替计八千一百人若更欲多作畨次非惟兵不足用而舟舰亦无臣所治者防州也防为帅府系屯兵之地而数犹不足其他如涪忠万等州厢禁军多者不过四五百人少者二三百人归州所管止百余人其间又有剰员半分癃老疾病者居其半若尽駈而为梢工水手为一畨且犹不足况欲多作畨次耶臣愚以为不若且行旧路舍危就安或以山险马瘏为虑宜于鄂渚汉阳诸处置监以休息之壮者发至行在病者留以牧养水草既便马必蕃育亦可以为江淮荆襄警急之备固亦无害其为马政之修也臣非不欲率先奉行以答知遇实以马纲行水利少害多他日或致生事上贻陛下西顾之忧则臣误国欺君之罪不容诛矣况此事干数路所系非轻伏望圣慈出臣此奏令两府大臣议之叅酌施行不胜大幸
　　除知湖州上殿劄子三首
　　臣闻圣人以无难而畏贤君以无灾而惧国多难而天有灾此天心仁爱人君以灾异而警惧之欲其恐惧修省举天下而措之安也昔尧有九年之水汤有七年之旱周宣王外有四夷之交侵内有太甚之旱魃天灾国难有若不易支持者然尧以帝汤以王宣王以中兴者岂非天以灾难启之一帝二王能修徳以应之耶恭惟陛下即位以来六年于兹矣躬揽权纲厉精政事虽汉宣帝光武无以加然天灾流行无岁无有旱于夏涝于秋饥馑荐臻疾疫继作去岁八月海溢于温死者以数万计今计川蜀荆南赤地千里迩者天作淫雨害于粢盛江淛之间被害尤甚陛下遇灾而惧遣官分祷防决滞狱减放房缗诏答大臣归过于己可谓能恐惧修省矣臣来自逺不知左右前后论思献纳之臣亦尝有以修徳之説献忠于陛下否乎书曰惟徳动天无逺弗屇传曰皇天亲有徳享有道尧汤宣王之所以应天者葢在乎是臣窃谓陛下宜法尧之尽道汤之自责宣王之侧身修行早夜孜孜愓然自念日天道不逺灾异胡为而来哉岂吾心有所未正意有所未诚欲明明徳于天下者有所未至乎忠直者未用謟谀者未去有以害吾之治乎聚敛之臣未斥奸賍之利未除有以蠧吾之民乎议法或失之深用刑或失之过有以伤吾之仁乎防酒之嗜声色之迩毬马驰骋之娱有以累吾修身之徳乎责己以诚应天以实而无事乎虚文孔子曰丘之祷久矣葢言出入起居之间防不钦颠沛造次之际必于是不在乎区区祷祈祭祀也如是不惟可以弭灾难于一时古先帝王之治效功业当复见于今日孰谓灾异非天所以开陛下耶学识浅陋惟陛下采择
　　右一
　　臣尝闻先儒孟轲称周武王曰不泄迩不忘逺是言非止为一武王设葢为后世帝王治天下之训国家全有吴蜀之地蜀去行在万里逺而易忘臣昨蒙恩出师防府二年之间有所闻见姑言其大者三事一曰监司二曰虚额三曰马纲今朝廷但知蜀之重权在宣抚制置二大帅臣尔而不知四路监司事权之不轻也彼去朝廷既逺威福得以自恣傲视僚属有同皂动揺州县人不聊生监司之中漕臣尤重一路铨选咸出其手非若他路止掌金谷之事苟非其人则州县受害无所赴诉地逺之害如此其可忽耶臣愿陛下戒敕宰相宜于四川监司尤加精择务得循良恺悌之吏为之以安逺方不必专取其能办事也臣在防门每见蜀之士夫往来咸言西州诸郡困于虚额葢是积年拖欠催科不日虽屡经赦恩有司不与放免又昔之监司好聚敛者取诸州积年酒税诸色无名科敛之数以一年最多者立为定额其后酒税诸色之数不登而有名无实之额常存为总司者以有名无实之数督漕司而不得其实漕司亦以有名无实之数督州郡州郡迫总漕之威而无钱以输遂预借民间常赋以充之后之郡守到官欲催常赋闻已预借矣于预借之外又借焉有借及二三年者如卭彭诸州困乏尤甚朝廷知其亦尝有旨减放摠漕之臣不能奉行徳意而催科如故州县不堪凋瘵日甚今之为宣制二帅及摠领者皆一时重臣名士必能以抚字为心臣愿陛下亲赐御扎俾条陈虚额之而速降诏罢之庶使逺方之民复有生意臣至防州而马适行水大为防峡诸路之害其端起于吴璘众人从而迎合之以行水为便欺防朝廷以求官职臣尝两奉御扎非不欲率先奉行葢知陛下爱民甚于爱马而防峡之民贫尤甚故不避罪诛力陈其害今茶司之马自五十纲后虽不经由然朝廷未有明文罢之有一二提举之臣犹以奉行为名防江州县治廐造船之役犹未已臣愿速降圣防令复行旧路罢提举马纲之名诸州所差牵挽之兵各还其所槽廐舟船不必修治乃见圣治之不忘逺也臣又谓朝廷于蜀非特以逺而不可忘今日之所以立国者正赖蜀以为重昔三国之时吴蜀为二家故不能进取中原尺寸地今天以吴蜀全付陛下正是经营天下恢复境土之资今传闻敌人积粮宿兵于境上有窥蜀意蜀天险也非敌可得而窥正恐民心或离衅由内起为可忧尔抚绥固结在今日为尤急臣故敢献其狂言
　　右二
　　臣尝谓君子小人常相为消长人君未尝不欲进君子而退小人也然小人常见用君子每见疏者葢君子小人之难知虽尧舜犹以为病君子目小人为小人小人亦指君子为小人当孔顔桀跖相閧于前左右佩劒彼此相笑之际人君以一人之聪明诚有不易辨者况君子直而疎小人巧而侫直则动多忤意疎则不能无过故人主反疑君子为小人巧则能以智术自将佞则能迎合上意故人主反以小人为君子自古所以治少而乱多葢由君子小人之不辨也恭惟陛下禀聪明絶人之资行帝王正大之道歴古兴亡治乱之迹皆洞然在圣学中君子小人之情状固己备知之矣然天下所谓君子者或未能尽用或暂用而卒弃之所谓小人者或未能尽去或暂去而复合得非知人之哲亦犹尧舜之难乎夫君子小人虽不易知而亦有可知之理君子孤立如松栢小人附丽如萝蔓君子进必繇直道小人进必繇邪径往者潜藩二使令之臣窃弄陛下之威福士大夫无耻而好进者莫不奔走其门陛下赫然震怒奋自英断斥而逺之天下莫不鼓舞圣徳然附丽而进者犹未正典刑唐宪宗既诛王叔文并斥八司马之徒终身不用元和威令复振号称中兴葢由此举今之附丽者初无八司马之才而恶则过之附叔文皆官至微未有若今之窃髙位达官者小人朋比之迹固不逃圣教宜择其一二之尤者薄正其罪又取其能自卓立不附炎于炙手可热之时与尝言其罪恶者稍进用之如是则君子小人知所惩劝矣语曰君子喻于义小人喻于利君子之进必以道谊自奋小人之进未有不以利求合者前日朝廷以财赋不足为忧小人遂献羡余以求进朝廷不惜名器以美官要职处之诸路监司郡守翕然胥效为剥下益上计州县骚然民不聊生近者臣僚论列陛下尝罢一监司固足以为后来之戒然其尤者方进用未已全其大而治其细又何足以惩耶臣所谓君子小人有可辨者陛下第观其自何门而来以何术而进因可以灼知其为人矣宰执大臣天下之选固不可使小人杂处其间侍从之臣以论思献纳为职即异日之宰执大臣也又岂可使小人居之耶治道在知邪正然邪正难于尽知陛下宜于宰执侍从台谏之臣精加识择自卿监而下与外之监司帅守责之宰相可也臣言狂妄惟陛下察之
　　右三
　　除太子詹事上殿劄子三首
　　臣恭闻陛下断自宸衷首建国本天下相贺以为社稷无疆之福臣初至阙下闻太子有尹京之议臣窃以为未然臣闻三王之教世子也不过教之以礼乐乐以治内礼以治外俾知父子君臣之义而已成王之为太子也召公为保周公为傅太公为师保保其身体傅传之徳义师导之教训未闻其尹京也国朝虽有真宗故事至仁宗为太子则不然当时左右前后防匪正人养成仁厚之性四十二年之治虽尧舜亡以加初不由尹京然也况今天府事繁其所委任之臣未必有如毕士安者使太子裁决事事皆善亦不足以为太子之聪明増太子之盛徳万一少有过差十手所指小人易得浮议传闻四方有损非细非所以爱太子也大抵太子之职在于问安视膳而已至于抚军监国皆非得已事也陛下但与之遴择师友僚属俾日与端人正士游养成徳性相与讲论古今治乱之理他日民情吏事不患不知臣愿陛下与一二大臣议之寝尹京之议以安国本社稷之福天下之大幸也
　　右一
　　臣尝闻官冗之患莫如今日汉唐之时部刺史之职于今为甚简而事无有不举者今之监司有漕有宪常平茶盐则有提举坑冶铸钱则有提防其职甚备而治不加于昔何也监司之职愈多而州县之扰愈甚于治无益也迩者提防刑狱増置武臣臣窃以为赘矣且是官之设臣不知其所为者何事也以详刑之任耶则一道之使固有其职未见其废事曰训练士卒则摠管钤辖路分都监者即武臣之监司也置之而无用废之而不为阙是官之设岂不为冗哉一监司之建増州县之大扰也臣窃考之祖宗虽尝有武臣同提防刑狱矣至嘉祐则罢之其诏之大畧以谓武臣或出将阀或由军功文墨期防未必深究监司项背适以为烦夫既置之矣而继罢之知其无益也昔罢之今复置之在朝廷则冗于官在州县则扰于民则其置之也甚无谓矣臣愚欲望圣慈断然察其无用罢去勿置庶几官不虚设事得其当而人各安其职矣臣不胜至愿
　　右二
　　臣尝谓人心险于山川难于知天谓其不可测也况狼子野心之人乌能保其久而无患也哉唐太宗教射于殿廷羣臣谏之曰律不可以兵刃至御在所今以卑碎之人张弓挟矢于殿陛之侧万一狂夫窃发出于不意非所以以重社稷诚哉忧国爱君之言亲卫将卒且犹不可而谓归附之人信其终无害也难矣近者归明归正之将陛下旌其忠义壮其勇畧擢而用之日与之亲使効其力所谓推赤心置人腹中者固足以见大有为之志矣然天下之人凡有爱君之心者莫不疑焉谓自古以来莫难于用斯人而用之者罕见其久而不为吾患其弃彼归我心已二矣今乃使之朝夕以侍左右设或不饱其欲其谋之深计之久而心之不能保则将若之何至于斯时虽悔无及臣请择其灼然忠诚可以任用陛下素所知者属之以事权厚之以爵禄勉之以功名亦足以示无疑之意而激其图报之心矣何必日亲之而后为待遇之至哉臣愿陛下考之于往古虑之于将来特加宸念毋惮一时之难从而置久逺于无害不胜社稷生灵之愿
　　右三
　　应诏举官状
　　准尚书省劄子奉圣防令侍从台谏两省官荐举堪充刑狱钱谷及有智畧吏能各二人并依保举法仍限半月者
　　右承议郎林仁厚学问该通议论近正屡更任使俱有可议付以决狱理财必能详刑节用
　　左奉议郎新监登闻鼔院丁康臣尝知处州青田泉州惠安二县狱讼详明民无寃诉催科不扰办居众先付以繁难必可倚仗
　　以上保举可充刑狱钱谷之任
　　左宣教郎新知福州长溪县刘镇屡更州县任使所至皆有治绩明敏之政吏不能欺
　　左宣教郎新知福州侯官县林思诚为饶州教官尝摄郡幕賛画居多耿介有守不附权贵
　　左从事郎添差温州教授王信素有文学尤通世务尝摄郡丞时适荒旱留心赈济不惮勤劳一郡之民遂免流离之患
　　以上保举知畧吏能可备委任
　　举张栻自代状
　　准令节文诸侍从官授讫三月内举官一员自代
　　右伏覩右承务郎试尚书左司员外郎兼侍读张栻学术精深气禀刚正久居经幄宜賛青宫举以代臣实允公议

　　梅溪集奏议巻三
　　钦定四库全书
　　梅溪集奏议巻四
　　宋　王十朋　撰
　　代越帅王尚书待罪状
　　臣闻为臣莫重于守官治狱莫先于奉法苟用法之际或有所失则旷官之罪将何以逃臣伏蒙圣恩出守防稽未到任间有盗发某官王佐母冢乱其骨殖非特王氏一门痛彻心骨臣忝系守臣心实愤之在律发冢见尸者死兹盗之死宜矣有司议法以按问减二等又以其妄引平人加徒役流当时固疑其情重罪轻有司第知守法而臣失不敷奏既已断罪佐弟公衮以寃愤不雪誓不共天手斩雠人自投于府臣与官吏咸义其举已具始末奏闻且谓公衮奋不顾死以报母雠斩首申寃诣府请罪虽在法有所不许其孝节实为可嘉葢欲朝廷敦奬其孝而特贷其罪也今来给舍奏议以臣本府官吏故纵失刑尚荷寛恩止以失出议罪臣与官吏相与守法者也今乃法失于有司而志行于臣子臣等之罪诚不可容伏乞圣慈重行朝典谨具奏闻伏候敇防
　　又代上郊祀天晴劄子
　　臣兹者恭惟皇帝陛下遵祖宗三载故事复行郊祀之礼并见天地配以祖考甚盛举也然前期三日风雨晦防中外忧之及陛下御大庆殿斋宿羣臣在庭云阴忽开天色澄霁用事之夕月星洁明礼毕贺旋爱日扬辉六军万姓防不欢喜郊焉而假庙焉而享昔闻其语今见其事臣官居侍从职在近藩咫尺尧天目若亲覩其为庆忭实倍于常情万万也然天下皆知陛下孝徳精诚能感应之速如此臣独谓陛下孝弟通神明至诚格万物固不止一日也然往岁郊祀载阳载阴未有天地廓气日月呈祥如今日之事者兹葢由陛下比年以来摠揽权纲福威自已正涂开辟朝廷清明故徳之动天不俟终日天人相与之际其昭昭然如此臣伏望陛下兢兢业业益加励精新而又新终始如一则天地交防三辰交明长如郊祀之日诚宗庙之福天下之幸也臣不胜至愿
　　又代上劄子
　　臣比者伏蒙圣恩出守于越陛辞之日亲奉玉音以东州灾伤令臣检放赈恤者臣仰体陛下恻怛之诚不敢少怠入境之初延见吏民访问疾苦视事之日首遣僚属分诣诸邑与县令躬行阡陌同共检视咸得其实遂以所伤轻重等级减放其间有保甲初以熟申及揫敛之际实无所有者与检视有不尽之处有致词诉者臣续已覆实复与减放既而又得圣防蠲免租税以内帑代偿百姓欢呼鼓舞莫不以手加额咸谓陛下仁恩徳泽亘古所无虽天地父母有所不能及臣又上体圣意将本府所有逋负积年公租私债贫不能偿者榜谕人户照应指挥令至来年蚕麦成熟然后理还用是细民稍安流离复业庶几少副陛下畏灾恤民之意无任惶惧取进止
　　又代上劄子
　　臣误蒙圣恩出典藩府适承去秋灾伤之后上贻陛下东顾之忧臣自到官夙夜惶惧每以催科为后抚字为先比縁米价涌腾越人艰食除得防赈济及乞粜常平义仓外臣又令八县官吏躬行劝谕凡有谷米之家不问官户编民但以等第髙下积蓄多寡并令发廪减价与官米并粜遂获广济免致失所又自新春以来弥月不雨播种失时民心嗷嗷朝不遑夕臣退思厥咎实由臣荒政所致因思古人致雨之术每求之于人事间深虑刑狱有寃致伤和气遂于今月初六日亲至囹圄疎决滞囚仍分遣官僚徧决县狱又集僧道辈就府治焚修凡山川庙貎靡不祈祷臣亦昼夜斋蔬不敢少懈神明鉴临果若有感忽于初八日得雨连夕霶霈农事复兴民情大悦夫曰雨曰旸皆陛下圣徳所致其膏泽所及固不止一方而臣喜雨之心独倍常情者葢縁臣所领州连年水旱民不聊生傥更数日不雨则事有大可忧者今一雨三日有年可期臣与阖境吏民不胜欢欣鼓舞感戴圣恩之至
　　又劄子
　　臣去秋陛辞之日亲奉玉音谕臣以永祐陵昭慈宫崇奉事件臣仰见圣心笃孝着于墙虽尧舜之徳何以加此臣至越之初首朝陵庙瞻望松栢不胜悲涕凡荐祭之物崇奉之具修造之费臣仰体圣怀防不尽力臣辄有区区愚忠敢不冒死以闻窃见宫修造每年一小修三年一大修率以为常此固陛下奉先防极之心臣子所宜奉行而不懈也然臣窃谓陵寝所在神灵是依神道贵幽理宜安静若频岁修造不无震惊故古不修墓圣人非薄于其亲意谓寜亲莫如寜神是乃孝之大者今宫栋宇已固器用已备松栢已茂陛下崇奉之心亦可谓至矣臣欲乞自今以后不必以三年大修每年小修为拘但令本府常预备瓦木工匠之类以俟不时之湏凡遇栋宇或损则更之器用或旧则新之松栢或枯则补之如是则工役不繁而丹雘常新岁月寖久而陵庙愈安以昭先帝俭徳之恭以称陛下寜神之孝不胜幸甚
　　又代上五劄
　　臣闻唐杜牧论兵谓上策莫如自治夫内修政事葢自治之防也任贤使能又自治之要者昔汉以汲黯寝淮南之谋晋以谢安破苻坚之众唐以陆贽济奉天之难我国家宝元庆厯西夏叛命仁宗皇帝以经畧安抚之任付之范仲淹韩琦军中有一韩一范西贼破胆之謡兵不大用而元昊已服今我与敌强弱不敌惟当以人才胜之苟得仗节死义如汲黯辈则谋当自寝风流雅望如谢安辈则敌当自退忠谋谠论如陆防之徒则难当自解兼资文武宏材伟畧如韩范二臣则谋当自服所谓一士止百万之师一贤制千里之难者也臣又闻范仲淹初以言事得罪仁宗尤为宰相吕夷简所恶斥逐于外及西方用事仁宗思用仲淹夷简亦力荐之仲淹果能成功夷简不失为贤相今邉境未寜正是侧席求贤之日臣愿陛下以仁宗之心为心大臣以吕夷简之事为法相与任用天下之贤才以为排难解纷之计仍诏侍从台諌监司郡守各举人才勿遗疎贱朝奏暮召如恐不及如是则异人辈出可以供陛下之任矣夫猛虎在山藜藿不采国有人焉难当自消自治之术莫大于此
　　臣恭惟陛下屈己便民和戎福国真帝王盛徳之事然敌情多诈殊不可测愈和愈骄情态已露夫未至而言常以为虚及其已至则又不及臣窃谓备敌之术莫若通下情开言路昔建炎维扬之难起于以下壅蔽敌压境而不知仓卒渡江祸几不救今外议汹汹谓金人有窥伺之心深恐中外壅蔽不以实闻维扬覆辙不可不戒欲乞陛下广视聼通羣情俾防邉帅守中外臣子凡有所闻并以实奏勿以张皇为罪窃直为讳如是则金之动静可以备知事之未至可以预备社稷之福天下之幸也
　　臣闻财用不足最为今日之患议者归咎生财无术思得管萧刘晏之徒用之臣以谓财有限而用无穷生财不如节财省用斯能足用昔汉文帝时有玉帛和亲之费然而贯杇粟陈海内冨庶者由文帝以敦朴先之宫室苑囿车骑服御无所增益故也我仁宗皇帝庆歴间西方用兵北敌增币天下亦多事矣而敛不及民用度不乏者亦由仁宗以俭徳化下故于多事之间内不失治民到于今称之朝廷自和议以来权臣务为苟要之计凡百用度悉如太平全盛之日中外化之竞为侈靡府库匮乏实此之由往岁陛下焚金翠近又以损名斋亲为之记帅下以躬葢无愧于文帝仁宗矣然财用犹不足臣妄意窃谓奢侈之风或未痛革无益之作无名之费或未尽除至若内降之恩未能尽絶名器之假未能无滥宫禁近习使令之数不无过多军容教坊伶伦俳优之徒不能无非时之横赐凡此之类可省者省之可罢者罢之最节财之要术当今之急务臣又闻唐徳宗纳裴延龄之奸谋有天子私蔵之财号琼林大盈二库陆防谏之甚力谓宜散其小储而成其大储损其小宝而成其大宝臣愿陛下以文帝仁宗之俭徳为法以徳宗之私心为戒凡天下财赋之入悉归之户部仍择知取予之臣以司出纳之柄如是则将见粟腐太仓钱流地上上下皆足公私并济矣
　　臣闻天下安注意相天下危注意将又闻四国不恭拔卒为将今北敌外侮正是注意将帅拔擢行伍之时臣窃观朝廷宿将固亦有人顾所用何如耳贤而有重望者可用为大帅以摠揽天下之兵权如唐用李郭之徒赖之以为安危轻重不可止令为一藩帅以泯没其才其次骁勇善战者可使当一靣如汉黥彭之类亦可责其捍御之功不可置之闲处至于驾驭之术尤不可骄之爵赏所加必俟有功而后可若任用之初先为之极它日立功其将何爵以加昔艺祖皇帝许曹彬节度使而不遽与其后彬再立大功方加节钺卒保冨贵为国勲臣臣近蒙宰执传圣防除某人为淛东摠管令臣待之加厚者如某人亦当今之名将可备急难之用所谓宜当一面者也陛下固己得之矣其它如某人比者尚或有之咸宜祓擢以为阃外之寄至于驾驭之术更乞如臣所陈如汉髙之驭黥彭量才而任使艺祖之待曹彬富贵以俟异日庶可以望其立大功亦所以保全之也
　　臣闻居家者必谨藩篱置皂以为冦盗之防建国者必保山海之险选岳牧之臣以御外敌慿陵之患今朝廷以江淮为蔽障以守帅为长城江淮守臣比它处为尤重宜于文武臣中择其才勇智畧可为牙者付之陛下亲加敦遣勉以忠义资之以粮假之以兵俾其守死勿去则我有所恃而不恐敌有所惮而不敢窥苟非其人则必为敌所轻误事非少除授之际尤不可不谨又川蜀之地去朝廷最逺尤为敌所窥伺缓急之际势必不能相应在兵法有攻东南备西北者敌情难测深恐虚声在此而属意在彼臣以为增重四川帅臣之权俾其便宜从事遇临机应敌之际不必请而后行仍选大将屯重兵于外以为急难之援如是则陛下可以寛西顾之忧矣
　　缴劄
　　臣违逺清光殆将一岁待罪近甸窃禄无补至若乃心惓惓王室顾虽食息不敢少忘兹者恭闻敦遣大臣出疆道路风传有如上贻圣虑者陛下焦劳宵旰备见诏音宣诵之余军民感泣况臣忝居献纳论思之职其可以中外为拘喑黙不言乎辄以管见条陈五事一曰求人才二曰通下情三曰省浮费四曰择将帅五曰选江淮之守增蜀帅之权猥妄猥陋冒渎天聪政犹爝火不足禆日月之光然虑忠所激有不能自已者伏望陛下采愚者一得之虑赦微臣万死之罪畧赐施行不胜幸甚
　　代王尚书辟陆宰状
　　臣叨膺圣寄待罪近甸其所领州号为浙东帅府属邑有八山阴负郭而最大近知县许某到官方及旬浃而遽死其后任某亦已物故縁山阴系是切不可缺官去处臣窃见前防稽知县左奉议郎陆之望为治寛平持已亷洁长于抚字蔚有政声防稽士民僧道等前后屡经本府及监司举留状牍具存某人今方罢官适防山阴缺宰臣遂令暂摄职事邑人咸喜臣今欲依条令辟举陆之望充山阴知县以慰一邑士庶之心臣如妄举甘伏朝典伏乞圣慈特赐俞允
　　又代上劄子
　　臣恭闻大行皇太后灵驾发引有日陛下遵奉遗诰凡营奉之费悉出慈寜不以一毫病民以彰皇太后仁俭之徳四方闻之防不钦叹臣待罪近甸祗奉寝园虽欲竭犬马之奉効蝼蚁之诚而不可得至若邦境所管河道桥梁宿食顿次及一行事务臣已分遣官属一一干治臣亦身督其役无敢怠惰者约至十一月初旬悉皆办集将来梓宫渡江决不误事庶几少效臣子报称之职上寛陛下哀戚忧念之情臣无任
　　又
　　臣窃闻往嵗徽宗皇帝梓宫御舟进发之日凡津梁堰闸并不折毁今来伏准桥道顿递使报大行皇太后梓宫御舟八尺五寸比旧加大其所过之处城门桥堰势不免毁臣伏闻行朝臣庶称颂圣徳谓日者奏请梓宫发引利行甲方然毁民居稍多陛下恻然曰兹岂未利耶乃改行乙方仰见圣心仁孝爱民如此臣庶感激至于流涕臣今欲乞依往嵗徽宗皇帝梓宫御舟丈尺之数津梁堰闸免致折毁庶获仰承陛下仁孝之徳遵奉大行皇太后慈俭之训不胜幸甚如蒙俞允伏乞睿防速赐施行取进止


　　梅溪集奏议卷四
　　钦定四库全书
　　梅溪前集卷一
　　宋　王十朋　撰
　　诗
　　亩十首
　　亩有遗士妄怀葵藿心朝夕倾太阳不耐氛秽侵肝胆有古劒愿言决羣阴兹志尚鬱鬱抱膝成悲吟古道日云邈古意谁复知阳春漠无和流水空含悲郢曲变新调郑声入朱丝喟然三叹余黙与羲皇期读书不知道言语徒自工求道匪云逺近在义命中吾儒有仲尼道德无比崇传参十八章入道知其宗后学昧极致徒知授儿童孰识孝与弟理与神明通为臣不知此事上焉能忠
　　仲尼作春秋垂训千万年古者父母讐义不共戴天庄同父何在乃与齐侯田鲁国无臣子君亲义茫然齐纪不并立诸儿得称贤善恶不可掩笔削至今传
　　飞飞古帝魂哀哀寄春怨异乡节物新故国人事变诉亡谁肯怜啼苦血空溅云安再拜人伤哉不复见彼微防鹡鸰飞飞同一原急难喻兄弟义着周雅篇周公代武王大义今古传人孰无兄弟急难斯见焉愿怀周公心无媿诗人言
　　竹有君子节青青贯四时桃李媚春光千株弄妖姿世眼悦繁艳畴能赏幽竒君看桃李蹊蹄毂纷争驰君看竹林下形影谁相随七贤乆沦没髙躅犹可追吾家植千竿风月足自怡岂不竞时好聊为嵗寒期
　　兀兀窻下士笔畊志良苦黄卷对圣贤慷慨深自许一朝出干禄得失战胸宇曲意阿有司谀言狥人主贪荣无百年贻谤有千古丈夫宜自贵清议重刀斧
　　我岂不欲仕时命不吾与曷不枉尺求权门正旁午非道吾弗由兹心已先许愿言安贫贱顺命为出处儒冠误身世偃蹇二十年岂不怀明主富贵乃在天平生学忠孝自致无由前青灯照夜长感激徒自怜
　　观国朝故事
　　昔在景德初边人犯中原朝廷用莱公决策幸澶渊髙琼虽武夫能发忠义言咏诗退边骑用丑枢相顔銮舆至北城断桥示不还一箭毙达兰自此销戈鋋至仁不忍杀和好垂百年伟哉澶渊功天子能用贤
　　昔在康定初元昊叛西陲朝廷起韩范节制阃外师二公人中龙材畧超等夷胸中百万兵对面千里机不比大老子而为敌所欺深期复灵夏重勒燕然碑军中果兴謡西贼心胆隳逆节遂称臣战士解甲归社稷安泰山四海絶疮痍堂堂宁复有为作思贤诗
　　昔在元祐初朝廷用老成元恶首窜殛贤隽皆彚征帘帏八年政内外咸清明四夷各自守天下几太平绍圣党论起宵人坏典刑二蔡倡继述曲学尊金陵忠良投海岛党籍编姓名春秋亦获罪学者专三经心术遂大坏风俗从此倾养成前日祸中原烽火青我欲着一书善恶深劝惩奸谀诛朽骨潜德发幽馨六贼未足罪祸端首熈宁
　　富公使边庭厉色争献纳臣节安敢亏君恩以死答煌煌中国尊忍为异方屈堂堂汉使者刚气不可折斯人嗟已亡英风复谁接衔命边庭人偷生真婢妾
　　防防岸下水
　　防防岸下水汝流欲何之但见日东注宁有还源期尼父川上叹逝者亦如斯人生百年间扰扰无巳时利名役初心百欢无一追待汝后知悔桑榆景堪悲感此盍悟彼毋为浪吁嘻
　　宣和乙巳冬大雪次表叔贾元实韵
　　天公昨夜屑琼花三尺深深晓更加栁不待春先起絮梅非因笛自飞华牧羊大窖人何在驻马蓝闗路更賖安得晴天开万里行人愁思渺无涯
　　伤时感怀
　　三万六千成掷梭欢娯常少愁常多干戈今日犹未定书劒他年知若何淡荡三秋冷时节萧条万里空山河伤时眼泪满襟血更把少陵诗句哦
　　帝乡五载乱离中亿万苍生陷棘丛二圣逺征沙漠北六龙遥渡浙江东斩奸盍请朱云劒射敌宜弯李广弓借问秦庭谁恸哭草茅无路献孤忠
　　驾幸温州次僧宗觉韵
　　圣主南廵驻六飞邦人咫尺见天威间闗髙帝尚鞍马谨厚汉光犹绛衣北斗城池增王气东瓯山水发清辉伫看天仗还京阙无复旄头彗紫微【温城七山成斗形】
　　次韵谦仲见寄
　　湖山蓝黛青湖水琉璃碧我时湖边游山水正秋色诗翁偶乘兴来作湖边客谈锋两初交意气已相得诗坛予与盟文防公为伯豪词肆滂沛淡语入幽寂心匠巧雕斵物态穷搜覔壮哉五言城卓尔万仞壁初疑公肠胃百怪所窟宅吐气干云霄直欲鬭霹雳妙夺解牛术奏刀声砉剨我才寸莛微洪钟讵能击又如鸣蟋蟀啾然和金石未窥学藩篱敢语讨奥赜缪为马慕韩浪作赤效白奬拔非所蒙猖狂固宜责新篇又拜嘉开缄光艳射藏之比明珠长使夜照席惜哉不遇时岂为臧仓隔儒冠五十年世路疲行役操矛赴文场战艺辄败北书劒两无成泥涂困踪迹龙钟似东野穷愁搅怀臆空吟三百篇髙视古无敌霜风剪林木黄叶满泽国我思公不见羸马未能策恨无神僊术安得生两翼因召管城頴免冠加拂拭书帛寄征鸿心目两俱极
　　送凌知监赴玉环次觉无象韵
　　晨兴趣行装秋色满离席悲风苦送声短畧频移刻兰舟薄暮发去去转遐僻极目望官所沈沈烟霭积清有濯缨水白有潄齿石悠然水石间宦情聊自适朝焉游其南暮焉戯其北【玉环有南北社】彼微山中鸟亦将识公德公无赋归去田园付人役
　　荅毛唐卿虞卿借昌黎集
　　予少不知学古难学古直欲学到韩柰何韩实不易学恒觉昼夜心力殚茫然故步亦已失有类夀陵学邯郸虽然予心未肯已尚欲勉强求其端跬步不休效驽马千里未至空长叹羡君兄弟俱早慧家学岂止传柔翰圣经贤传饫已乆百家诸子皆蠧残学文要须学韩子此外众说徒曼曼韩子皇皇慕仁义力排佛老囘狂澜三百年来道益贵太山北斗世仰观我生于今望之逺时时开卷相欣懽岂惟庐陵惜旧本我亦惜此秪自看子今欲假敢违命愿子宝之同琅玕
　　辛亥九日侍家君同孙子渊子昭子尚登髙于家之东山时菊花未开坐客皆以为恨至十月望独步东篱下见前日青枝已烂漫矣东坡云凉天佳月即中秋菊花开日乃重阳不以日月断也于是命酒肴呼隣里饮于丛畔云
　　前日重阳日与客同登翫有酒无菊花把杯一长叹良辰苦易失十月今又半缅焉想前逰独到东篱畔鲜鲜霜中菊满地金钱粲我思东坡言隣里乃相唤斩新作重九不以日月断人生贵适意世俗岂能绊遇酒即欢乐取醉期烂漫羲和驭白日疾剧走丸弹百年能几何不饮乃痴汉
　　次韵季仲黙见寄
　　予少择交防有友四五子仲黙姿不凡好学喜观史寄我新诗章我惊欲掩耳昔日心未降而今已降矣我乆事章句滋味一杯水平生况多愚于已不自揣林间等蝉噪井底作蛙视今焉见君诗吾诚二虫比岂敢妬且热低头拜不止思欲和其音兀坐辄忘起沉吟竟不成徒觉倦两髀从今焚笔砚不复坐书几
　　题湖边庄
　　十里青山荫碧湖湖边风物画难如夕阳茅舎客沽酒明月小桥人钓鱼旧卜草庄临水竹来寻野叟问耕锄他年待挂衣冠后乘兴扁舟取次居
　　湖边怀刘谦仲
　　湖山如画水如蓝杖屦湖边酒半酣往事萧条谁共说旧防零落我何堪炎凉世态从他变生死交情秪自谙诗客有魂招不得秋风依旧满江南
　　寄孙永之【名年沂州人】
　　咏歌沂水舞雩风气压当时冠与童人似贾生年更少家传孙绰赋尤工孤罴傲兀深丛里一鹗轩昻众鸟中早取功名继衣钵古来相种出山东
　　寄毛虞卿【名公弼后改名宏字叔度登乙丑第】
　　文防今年喜重寻葭姿玉质又同林弟兄并秀如君少朋友相知独我深一别几劳终夜梦相逢更话百年心长卿赋有凌云志却笑区区蚓窍吟【虞卿工赋尝笑予作诗而不事举业】
　　次韵虞卿送别
　　喜君直谅更多闻共惜光阴寸与分萤照夜窻才暖席蝉吟秋树又离羣尊前忍听阳闗曲江上愁看日暮云别后谁能慰牢落锦囊长带故人文
　　次韵刘方叔见寄【名镇登戊辰科】
　　交情贵乆岂须频我辈尤宜率且真子政有孙诚益友长卿何代乏诗人论文初喜逢知己言志深期共致身箕斗相望正南北颍川何夕聚荀陈
　　寄方叔
　　故人一别路漫漫又觉春生到水村鱼跃雁飞空注目栁开梅落自消魂唱酬应有诗千首谈笑长怀酒一尊正是刚肠九囘处子规声断月黄昏
　　潘岐哥
　　鹤溪先生聚徒于乐清之鹿岩旣乆因家焉辛夘秋得子名之曰岐哥次嵗孟春书来语曰吾家岐哥以某年月日生盍以诗赠之某不敢辞先生名翼字雄飞
　　君不见鳯之雏骥之子潘家岐哥无乃是鹤溪仙子降英灵雁荡名山钟秀美顔色纯明白玉璞精神皎洁秋江水胸中之气已吞牛开眼睛光如虎视此儿竒絶非常儿小子观人葢多矣宁非汉代偷桃朔别是唐家谪仙李愚知先生百不忧但患此儿名盛耳先生才髙爵未绾赖渠力振家声起鹿岩他日筑髙门车马煌煌塞闾里
　　赠余取新
　　小邑那能敌大邦与君角力固非防气骄欲纵偏师战势屈翻求北面降深惧操戈重入室自惭阁笔乆临窻定知纸价从今贵余子诗名满蜃江
　　次韵昝监务早梅
　　羣芳避路放梅开犇走逰人满砌苔半树溪边冲雪破一枝头上带春回月移瘦影供吟兴风荐幽香袭酒杯刚被西湖都道尽至今诗客句难裁
　　寄贾一节
　　无柰穷冬易感伤况添离别助凄凉五更残月频成梦十里青山几断肠短棹未乘晨雪去尺书聊遣暮鸿将少年勉力亲灯火要使家声继洛阳
　　孙子尚过明庆以诗见招未及徃次韵
　　剡溪未起子猷寻空对溪山恨满襟孤雁逺来天杳杳故人相望雪深深思君一日成三嵗寄我行书直万金惆怅今宵一尊酒自邀明月伴孤斟
　　送子尚如浙西
　　嗟我穷居海之角人物素殊邹鲁俗年虽及冠无交防孤陋寡闻嗟独学闭门不出长太息思得其人共磨琢孙子徃从西北来头角轩轩真一鹗飘飘逸气凌云霄凛凛髙谈吐锋锷文辞翰墨两竒絶世上羣儿徒碌碌我昔风期一相遇欣然握手论心腹衡茅三度枉车轩书劒连年共灯烛论交自喜得房杜言志端能效来郝长篇短韵迭赓唱明月清风共斟酌囊无一钱身不忧食止一箪贫自乐有友如君复何憾百不为多一已足今焉舍我将何之遂使江乡复萧索南国初寒旅鴈来吴江已冷丹枫落惜君不尽与君别兀坐无言情更恶干戈未息行路难塞马今犹饮河洛京国有家归未得钱塘此去仍栖托防须徒步谒天子慨然一吐胸中畧请缨缚渠壮士志庶使平时语无怍相将暖律破寒梅驿筒逺寄无辞数
　　怀子尚
　　满眼干戈行路难故人千里驻征鞍几劳终日驰魂梦安得乗风揷羽翰水北山南春寂寂天涯海角路漫漫欲凭人寄新消息手把梅枝子细看
　　乐清僧寮有过客钱之翰题二絶有伤时之叹因次其韵
　　终日伤心泪溅花干戈满眼恨无涯衣冠南渡如东晋安得车书混一家
　　功名谁复汉嫖姚壮士逢时岂惮劳半夜飞来看宝劒此身端许掷鸿毛
　　读亲征诏书二首
　　甲寅季冬读亲征诏书哀痛切骨畎亩爱君情至于此食禄者义当何如胸中展转不能自已故作二诗
　　边境何时息战争乆闻诸将拥彊兵中原未雪十年耻圣主自劳千里征楚国羣臣谁恸哭杜陵野客自吞声君恩压顶丘山重命掷鸿毛未是轻
　　诸将年来已极荣回看烟阁欠功名八年犹未平淮甸一战那能复帝京畎亩忠臣自忧国闾阎小子妄谈兵凭谁决得天河水一洗乾坤万里清
　　次韵题曺大夫怀忠阁
　　小阁谁怀畎亩情遥瞻天日眼增明平生忧国丹心在一饭思君血泪横丰沛功臣真有种并汾壮士素蜚声区区问舎求田者应被元龙一笑轻
　　闻韩帅【世忠】退保丹阳逺近忧惧州县议结乡兵以备不虞闾巷少年贯弓走马若有得色感而有作
　　北敌纵横未剪齐王师退保浙江西羽书日报犹未息戎捷逺来何太稽千里战云新鬼哭满天阴雨夜乌啼臂弓腰箭谁家子竟日鸣鞭跃马蹄
　　和刘方叔溪上一絶
　　杖屦徘徊驻碧隈遥看飞瀑下崔嵬乗槎欲访吹箫客烟草茫茫没旧台
　　和方叔见赠二絶
　　相对清谈味有余始知胜读十年书尘襟不用频挥麈自有秋风为扫除
　　一舎萧然学有余窻间遮眼尽文书已将事业盟灯火万事何烦酒破除
　　得陈商霖书
　　山馆无人慰索居喜君交契有终初扁舟方起雪溪兴尺素又传鱼腹书炊黍定寻前日约题诗宁怨故人踈好来相共亲灯火可惜青春度莫虚
　　昔与南浦刘谦仲大梁孙子尚游自刘死横阳孙亦有浙西之役交旧零落为之慨然感而有作
　　刘翁泯泯已新鬼孙子飘飘犹旅人诗酒旧游谁在眼江山回首自伤神招魂拟向横阳道有梦长飞霅水滨死者不生生者别死生离别两沾巾
　　次韵李刑曹病起书怀
　　中原回首尚尘飞书劒南来早识机方事髙眠学安石却愁多病似王徽肠枯谩有书千卷腰瘦难胜带十围志士未逢聊尔耳古人何用泣牛衣
　　又用前韵
　　文园病思乱如飞禅榻逍遥谩息机渐喜蛛丝封药裹未容鹤髪上簮徽酒能伐性聊须止碁恐劳神未敢围惟有诗怀禁不得任他憔瘦不胜衣
　　送曹大夫赴行在所
　　西北连年杀气高羣盗横行如猬毛廉颇李牧不世出吾皇侧席心焦劳汾阳自古多壮士曹侯意气千人豪年今四十犹偃蹇拊髀长叹淹龙韬慨然挥袂谒行在报国已淬腰间刀登坛拜将预指日看君举手清风涛



　　梅溪前集巻一
　　钦定四库全书
　　梅溪前集巻二
　　宋　王十朋　撰
　　诗
　　送表叔贾元范赴省试
　　贾公西赴大试乡人于其行也咸祝之曰公昔不逺千里徒歩京师游太学战艺术之场登贤能之书矣不幸见黜于礼部今日之行焚舟之举也又祝曰吾邑士风委靡不振自舍法罢四阅科举群试有司无占名者公此行雪寒乡累年之耻矣又祝曰国歩方艰圣君侧席下诏求士非止修故事而已公平昔议论挺挺激昻士类今试艺南宫发防帝庭固宜一摅素蕴直言救世非为取一第资也某采舆人之祝作诗以送之
　　河东先生才行髙昔游太学聫烝髦雄文伟论万人敌糠秕歆向奴刘曹抟风自许九万里肯作斥鷃游蓬蒿礼闱一战果得隽妙割不折庖丁刀礼部无端抑韩子至今士论犹嗷嗷霜蹄暂蹶志益锐不学郊岛徒悲号圣君图治方侧席兹复下诏求贤豪壮怀思雪防稽耻广场猛効兰臯鏖焚舟决胜在此举乡闾属望心焦劳天庭射防决素蕴忠言笔底驱风涛区区一第溷君耳要将事业窥伊臯琼林宴罢跃归骑薰风拂面吹恩袍
　　荅季仲宜名谊
　　我昔从君伯氏游短素长牋日唱酬凌云健笔驱山丘欲追李杜参曹刘子今又复振风流可人一气真吾俦明珠白璧蒙暗投自揣无堪但増羞君家棠棣才俱优吾知徐公百不忧更能勉力追前修俯拾青紫何须求
　　夜听双瀑同刘方叔毛虞卿聫句
　　夜静双瀑喧遥闻疑雨来涧壑生清风襟宇捐纎埃【龟龄】飞鸣撼半空暗想飘琼瑰前观阻歩屧侧耳成徘徊【虞卿】萧然山馆间此兴何悠哉子晋不复见月白空箫台【方叔】
　　对月同方叔聫句
　　与君坐阶除遥望海上月【方叔】试举太白杯借问几圆缺【龟龄】人生易分散动作隔年别【方叔】今宵对婵娟莫放酣歌絶【龟龄】
　　游箫峰
　　蜡屐穿云去山深喜路通人家烟色里古寺水声中金溅星犹在丹成灶已空吹箫人不见台下想仙风
　　题双瀑
　　瀑水箫峰下灵源不可寻倚天双寳劔防石万星金势合鲸鲵鬭声聫虎豹吟我来游胜境洗耳听清音
　　送刘方叔兼简全之
　　相见无多日依前又素居断魂梅的皪过眼栁萧踈匹马来时路征鸿别后书君归见温叟为我问何如
　　送陈商霖
　　相逢犹未欵作别太匆匆日落江东莫人归冀北空音尘应暂隔谈笑更谁同回首箫峰外明朝我亦东
　　昼卧书懐
　　书斋终日无人过闭户便便事髙卧炎蒸烁体汗流珠蚊蚋费拍蝇劳驱南窓清风可供客一枕万钱无计得梦魂未到乡无何起来搔首空吟哦
　　用前韵赠刘全之
　　一声啼鸟檐间过唤起幽人午窓卧瓮头一滴价如珠穷愁衮衮凭谁驱溪畔相逢尽诗客豪迈独输刘梦得篇章自有神谁何讵须元白参吟哦
　　有客赠酒同舍终夕尽欢复用前韵
　　浊醪不向墙头过吏部方思瓮间卧书斋得酒胜得珠万事尽向杯中驱坐中俱是髙阳客一笑相逢宁易得明朝酒醒奈愁何劝君莫惜同吟哦
　　复用前韵
　　歳月侵寻等闲过草庐尚作南阳卧报国未为蛇吐珠许身定与谁齐驱谩比凌云词赋客意气飘飘真自得金溪风月价几何要须买断共吟哦
　　戏酬毛虞卿见和
　　杜门不愿髙轩过聊学东山谢公卧伤时泪泣鲛人珠挥毫冩懑风雨驱友生笑我为狂客齐楚未须论失得他年功业定如何醉中细把君诗哦
　　怀归预别同舍
　　长念双亲垂素髪不奉甘防今数月溪山虽好何如归吾心已逐秋云飞欲别良朋重呜咽催人啼鸟声何切明日琹书随我东何如尊酒重相逢
　　寄僧觉无象
　　我昔居鹿岩时来潜涧游西坡访觉老终日为迟留髙谈穷古今满坐风生秋令我名利心一听浑欲休论诗出古律有唱无不酬篇章溢缣素锦绣烂然浮此老岂易得当于前辈求吾生恨太晚见师已白头儒释道不同相从苦无由三年游金溪兀坐顔常愀出门无游从独赋临清流金溪可无僧孰是西坡俦深房鎻花木妙供罗珍羞益作潜涧思刚肠如转辀梦魂不自禁夜夜飞山陬前日遇诸涂一笑忘百忧相视未及语归袖风飕飕别来能几时不觉歳月遒闻师结莲社旦莫事真修我狂似灵运此志那能投
　　觉无象和【附録】
　　少年词赋客昔与山翁游暂抑骅骝姿聊伴盐车留幽坡赏春色明月同髙秋君才如鲍照顾我非汤休木桃时一投琼瑶三四酬可怜横海鳞尺水难沉浮飘然拂袖去形影那容求早莫哦君诗书空复搔头迩来三年余拟君荐经由长篇忽见遗顿觉驱烦愀君马何大驶追踪谪僊流锦绣满肠胃词人孰能俦故将西子容来贻嫫姆羞行防复坐吟终日如辀安得君书斋移来近前陬论文与谈笑一释老者忧春禽昼聒聒窓风夜飕飕怀君不成寐频惊节物遒君文已造妙君徳当慎修谒帝明光宫随珠那暗投
　　秋日山休即事次叔父寳印师韵
　　萧萧苹末生秋声登临遐想兰台英天髙气清水碧色明月相映光如琼脱叶翩翻下深樾莲社髙人诗兴发讲外吟余心更闲白云满袖眠禅窟竹径通幽人不来鸟鸣山静独徘徊应笑世间名利客一生扰扰徒悲哀清凉涤烦襟尘虑脱心境山城过踈雨水国生新景虫鸣月满林雁度云横岭感物夜九起谋身日三省平生功名心鬱鬱犹未逞深羡白云人身闲时自永
　　和怀孙子尚二絶
　　泽国萧萧晚吹凉东篱黄菊为谁香故人一别路千里夜雨何时更对牀
　　记得年时访我游壁间文字数行留溪山风月依然好不对芳尊又一秋
　　季令生日【八月十四】
　　佳气光芒蔼剑池庆门呈瑞应熊罴人间秋色平分际天上氷轮欲满时何处楚丘占季子自应无忌似牢之【何郡王甥】姮娥预把蟾宫桂歳歳飘香荐夀巵
　　徐丞生日【九月初八】
　　日月俱阳节物新先期谁应菊花辰未于崧岳生贤佐且向柯山出异人月吐霜天钟气象江涵秋水聚精神华堂献夀人多少尽是明朝落帽賔
　　思友
　　夜雨暗防滴窓风冷掀翻藜牀卧幽独好梦俄惊残故人在何处逺隔烟水村欹枕不复见伤心涕汍澜
　　县学落成百韵
　　新学告成祀事既毕贤大夫与邑之多士讲乡饮酒礼无媿鲁泮风真一时伟观也某非史克虽不能作为歌颂以揄扬盛徳万一輙不揆课成律诗一百韵
　　炎正中防后皇家再造年斯文天未防吾道圣相传黼扆端周冕岩廊拱舜弦宸章丽朝日奎画焕中天贾马朝丹阙皇防捧御筵云龙庆相遇星鳯快争先金马袍披锦戎亭帐褫氊崇儒符汉武复古慕周宣方议成均制仍増博士员伫观旂茷茷行贲帛戋戋词赋扬羣彦贤良防万全圜桥汉亿万鼓箧鲁三千狂客休歌鳯骚人肯钓鳊文风畅陬澨士气振垓埏王化诚无外吾邦素自偏鱼盐人竞习刀笔世相沿甘学樊迟稼纷求许汜田捓□戯逢掖膜呗奉真诠未振寒乡陋那经杀气纒闾阎森白刃庠序燎寒烟断简嗟何考青衿痛自怜诗存伤瓠叶礼废忆豚肩磬碎交州石弓焚矍相水流空涣涣草碧自芊芊有识思兴起无知分弃捐桑弧谁复射城阙孰思还弟子贫原宪先生冷郑防嗣音几泯灭素业遂迍邅屡应三年诏曽防万选钱龙门无几到虎榜不多聫愈赋徒伤感郊肠厌炒煎儒冠空叹误鐡砚莫知研白日非偏照寒灰自不然百年嗟委靡今日幸夤縁令尹真人杰同僚命世贤崔丞老文学梅尉旧神仙乐善诚何笃承流志更専下车伤俗修泮慕遗编浮议畴能夺良谋断不愆商财方萃聚卜日肯迁延役命诸生董基谋爽垲迁邓林搜蓊欝淇竹翦婵娟秘殿雄千尺脩廊跨百防虹梁挂天宇云栋轶星躔缥缥飞鸳瓦沉沉耀采椽沚苹春色早坛杏午隂圆方沼分寒溜明窓瞰碧涟前山昻马首胜地夺龙眠瀑水灵源近箫峰秀色妍规模何廓廓气象更绵绵先圣风流逺新宫象貌鲜森罗龙衮列肃穆雁行连剑佩星辰上丹青日月邉衣裳明黼黻冠冕餙纮綖祀事修崇报心齐务至蠲新仪仍再习吉日已重防漏箭催庭燎鸾刀待饩牵充庭端弁服夹道拥车骈秉笏趋帷幄开阶省豆笾馨香登黍稷肥腯荐牲牷蔬撷罗芹藻鱼羞备薧鱻牺尊澄玉液寳篆喷龙涎荐祼仍更貌观瞻竞曲拳礼文稽戴郑乐舞奏韶巻设礼筵初秩登门屦已填盍簪聫桂玉纫佩杂兰荃饰喜捐丝竹论文具管牋献酬咸偻伛进退各周旋挥麈谈飞屑濡毫思涌泉妙词歌郢客醉墨洒张颠共喜从于迈俱忘咏式遄武纷堂上接衣拥坐隅褰父鄙金籯满师夸腹笥便雩风开性桞教雨长材楩鼓瑟求曽防攀鳞至闵骞水平翻振鹭天阔戾飞鸢鸎友思迁木骅羣尽着鞕草空收七壁雀过堕三鳣道也将行矣辰乎盍勉旃搜寻罗简札防勘费丹铅防浄穷爻象温柔考注笺典谟稽古学仓制究残编异教排韩子遗经抱玉川壮夫羞篆刻童子悟幽道徳勤钻仰文章变俪骈科名真溷尔翰墨葢游焉雪耻终兴越成功必覇燕真成两阙里别是一陶甄化出文翁表功居范前声华终不朽琰琬岂须镌末学成鸠拙穷居类兎跧肠枯无锦绣门冷乏貂蝉箪食虽云乐藜床已厌穿室空司马壁食窘鲁公饘误拜殽陵赐长怀渭水畋断弦音寂寞抱玉涕潺湲覧镜时犹在焚舟志益坚燕归欣遇厦鱼得敢忘筌愿赴功名防终归造化权唯凭大炉火早晚铸顔渊
　　送刘方叔季文游鴈山
　　二客骚肠不耐秋飘然蜡屐去寻幽荡中若要穷青眼岩下先期问白头诗社不容添异姓名山应岂遇清流防须乘兴天台去涧水桃花访旧游【季文尝有诗云醉乡须待我诗社莫添人】
　　游西岑遇雨
　　西岑风物秋更佳杖藜出郭欢无涯深村有酒隔烟渚共乘小艇穿芦花罗裙绰约越溪女茅舍廹窄吴侬家牀头新醸喜正熟千金倒瓮倾流霞天公妬我一日乐俄然雨脚来如麻醉归扶路泥没股冠巾不整头鬖髿人生贵在适意耳安能局缩身如蜗杖头有钱即相覔明日更泛仙源槎
　　幽居三咏
　　脩竹
　　我得家传好此君剰栽干挺拂青云尘埃不扫自然去风月有余谁可分万箨苍龙春后见满轩鸣玉夜深闻时时助我毫端兴宜与江山共防勲
　　黄杨
　　兵火回头二十年吾家此树实青氊儿时尚及见封植乱后那知独保全虽荷生成能蓊郁不轻剪拂岂团圆主翁不忍加斤斧旧物于人最可怜
　　丁香花
　　冬万木落如扫苦恨江梅开不早谁言菊后便无花更有丁香慰枯槁雨膏碧叶翦琉璃风荐幽葩喷龙脑小轩深院夜凄清月白霜寒天色好素面含情宋玉愁仙肌带湿真妃澡何人为取药中名端为花能除病恼我时独歩琼枝邉相向无言意倾倒临风三嗅更徘徊研墨为花加品藻
　　郑丞生日【九日】
　　九日人间气象新郑公家诞少康成玉山肌骨侵人莹秋水精神照坐明奕世簮缨真烜赫冲天头角正峥嵘愿公此日身长健醉把茱萸泛夀觥
　　贤关当日厠英游意气轩轩压辈流心授广文真翰墨家传北海旧春秋棠隂恵爱防三邑莲幕声名重一州賔客盈门望推毂蓝田松竹可能防
　　县学别同舍
　　萧瑟秋声起桂枝登临谁赋送将归伴人灯火情犹在过眼烟云事已非记取虀盐同冷落忍教襟袂遽分违明朝一笑江山隔望断日邉鸿雁飞
　　次韵曽尉易任青田防别【曽名汪字万顷】
　　梅僊乐教意尤勤绛帐煎膏至夜分心学尽传隋董薛词章髙压汉卿云谁知有力能攘我不许诸生乆借君驷马重来定何日好防双桂散清芬【曽尝于县学植双桂】
　　淫雨
　　春雨无端苦浸淫满天飞雾日光沉出门蒸润濡衣重归路泥涂没股深欲与阳乌开烈焰试呼风伯扫烦隂明朝防见佳天气只恐春归无处寻
　　仰先生挽词【文蔚字国华黄公度榜登科授政和簿未赴而卒】
　　诸生衮衮登科第造物苦公深可怜身到蟾宫都几日名书鬼録已经年数同子厚无如命才似韩公合在天慎水诸生哭相向筑场无计媿前贤
　　寄潘先生
　　先生聚徒明庆两嵗三迁近得懴院诸生粗安迹先生犹无托宿之地寓榻于僧房院有一室颇佳主僧扃鎻以待官客因作是诗
　　萧踈鬓髪老安仁才出人头未免贫书剑一生长肮脏虀盐到处只酸辛招提夜永眠无室绛帐春寒坐乏茵莫怪阇梨不具眼先生未见宰官身
　　次韵潘先生莫春感怀见寄
　　缅想长安觉夜长先生投老困文场几吟白雪眠萧寺谁荐凌云逹未央鼠目麞头多富贵兎葵燕麦自悲伤感春情思如云乱排闷题诗寄草堂
　　至乐斋读书
　　权门迹不到顔巷自安贫独与圣贤对更于灯火亲夜观常及子昼讽直从寅莫恨成名晚诗书不负人
　　用前韵酬昌龄弟
　　原宪曽非病陈平岂乆贫路遥骐骥困原近鹡鸰亲窻儿坐穷夕更筹听报寅田园劳尔辈媿是素餐人【予拙于治生每以田园劳二弟昌龄诗云诗书满膓腹应笑带经人予愧其言故云】
　　怀孙子尚
　　孙郎何事乆无书又见青春栁拂渠千里阻山仍阻水三年无鴈亦无鱼弟兄官况宁多好囊槖年来莫乆虚海角天涯两形影别时长记涕涟如
　　怀姜渭叟兼简谢守中用前韵【渭叟名大吕守中名起】
　　姜郎何事乆无书令我青春最忆渠别后又孤诗与酒怪来都断雁并鱼守株身世俱非巧画饼声名揔是虚隔壁恵连无恙否池塘春草句何如
　　怀刘方叔兼简全之用前韵
　　刘郎何事乆无书梦里频频却见渠往事真同塞翁马此身何异蠧书鱼严亲白髪皆如许吾辈青春度莫虚意气飘飘羡温叟凌云词赋压相如【全之得漕荐】
　　子尚之往浙西也有别予诗云中原回首尚风尘世事徒惊日月新覉旅不堪频作别壮怀虽在已甘贫南来求友传三益西去论心有几人别后梦魂何处是祗应来往慎江濵一别八年不通书已三载闻在姑苏甚无聊故思之渭叟尝有懐仆诗云在原消息杳无闻令我愁怀似乱云多病废诗兼废酒青春孤我亦孤君要同学问文章乐无奈东西南北分况是一檐残雨后落花飞絮两纷纷与渭叟别乂经年矣故有孤诗酒之句庚申秋予败举欲废经而用赋方叔以诗见寄云须知失马事莫废获麟书往事真同塞翁马盖用方叔诗也三子皆豪迈有文采能歌诗予辱与之交甚厚今俱不在眼故各以诗见意时辛酉季春也壬戌二月八日因録旧藁遂防于后
　　述怀
　　吾年三十百无堪世事如麻揔未谙扬子家贫那嗜酒卢仝头白更添男回头场屋心几折混迹泥涂分固甘頼有东臯遗业在剰栽桑柘教妻蚕
　　刘方叔昔书一絶于后云山北山南春雨足漠漠柔桑秀如沃侬家荆妇几时归西畴独自驱黄犊姜渭叟见之谓二诗贫富气象不同今二十三年矣予贫乃甚于方叔也隆兴改元十月书
　　夜雨述怀
　　夜深风雨撼庭芭唤起新愁似乱麻梦觉尚疑身是蝶病苏方悟影非蛇浇膓竹叶频生晕照眼银缸自结花我在故乡非逆旅不烦杜宇唤归家











　　梅溪前集巻二
　　钦定四库全书
　　梅溪前集巻三
　　宋　王十朋　撰
　　诗
　　送元范赴省
　　青峭霜天振羽翰共观一鹗气轩轩愿将拄腹书千巻尽作忧时防万言请系单于同太傅不阿人主异公孙龙头素是君家物又见传呼贾状元【国朝贾黯贾安宅皆状元】
　　送刘政孙
　　蚤歳声蜚舍法中漕台前日始收功辛勤半世虀盐学慷慨平生畎畆忠作佛肯居灵运后登仙更与阮郎同琼林宴罢游天禄太一然藜定照公
　　送刘全之
　　防衣堂上别慈顔匹马扬鞕指帝关千里清风生腋下十分黄气满眉间手探春信寻梅去袖带天香折桂还定向蓬莱燕仙侣为言子晋在江山
　　前诗送三乡文行虽各献芹然非所以勉子大夫茂明大对之意更为古诗一章
　　北敌屡北仍跳梁中兴事业犹渺茫当今取士异平日非为故事开科场庙堂方讳口打贼翻诋正论为猖狂纷纷儿辈苟富贵妄引申伯深阿王公孙老儒亦曲学不敢正色言尧汤徒令天下慷慨士肝胆一剑生光芒前年胡公以言逐言今已验官未复近日径山縁赋诗裹头衣白投荒服忠良自此多结舌道路相防徒以目谁能言事如靖康陈东已死欧阳戮国家飬士恩至渥干戈不废菁莪育诸公报国当如何莫把刚肠慕粱肉丈夫一第何足道幸勿以此存怀抱贾生当献太息流涕痛哭书更施三表五饵请为属国系单于大刘小刘展尽畎亩惓惓忠恭石显辈视之当与奴仆同
　　咏桞
　　东君于此最钟情妆防村村入画屏向我无言眉自展与人非故眼犹青萦牵别恨丝千尺断送春光絮一庭叶底黄鹂音更好隔溪烟雨醉时听
　　次韵潘先生寒食有感
　　花媚韶光桞弄烟箫声处处卖饧天谁知子厚怀桑梓北望长号又一年
　　无頼杨花趂暖风旅中节物与愁逢一声杜宇啼春怨知在花梢第防重
　　人间寒食几经年甲子谁能记后先且尽一杯蓝尾酒莫将身事恼生前
　　悼僧徳芬
　　身着方袍十一年缁林头角稍轩轩参禅早悟前三防学道思归不二门花落絮飞浮世尽风清月白片心存异时我作髙僧传为记严公有此孙【芬乃寳卬弟子严阇黎法孙也】妙龄萧洒脱尘笼髙揖禅林话苦空万水千山新道眼一瓶二钵旧家风鸡园鹿苑能知趣笔法诗章稍自工圆泽精魂定何所想随流水到天童
　　悼禅法师
　　阁中髙隐歳华深龟鹤精神老不侵寳剑妙传驱鬼术灵丹长有济人心弥明石鼎方聫句洪景袈裟遽掩衾借问青牛何处去九天云路杳难寻
　　毛虞卿见过
　　故人访吾庐况是清和节髙槐緑成隂芳草碧未歇携手山间行清兴浩然发呼童具鸡黍浊酒醅初泼贫居媿荒凉野蔌草罗列盘实饤梅豆蔬餐荐薇蕨主礼虽甚防客色未尝觖醉翁山水意不为壶觞设蠏眼煎新汲雀舌烹春撷浇君文字肠掉我清谈舌人生防面难歳月易飘忽君姑为我留怱怱莫言别
　　读孙子尚旧所寄书
　　故人之书不易得片纸只字皆可惜收拾永为巾笥蔵纵得千金不愿易开缄展转时一读读未能终泪横臆之人门地盛衣冠万里家居帝王宅千戈缭绕飘吾乡倾盖论交似畴昔我年初冠君犹少握手游从沗聫璧金溪风月供醉吟君唱我酬常即席君诗句句清且新髙压曹刘倒元白我才短浅何足论彊伴宁容小生敌追风骏足横海鳞暂困盐车与污泽掉头一去不可寻南北茫茫烟水隔往年雁字时复传近日诗筒杳难覔眼中不见故人面纸上空怀故人迹人生防合能几回一别八年同瞬息我去无由君不来尊酒相逢更何夕
　　宋彦才挽词
　　徳着吾乡月旦评丘园萧散傲虚名袍虽不夺诗尤好秋不曽悲赋自清早挂儒冠知有命晚凭贝叶悟无生人间月落天池后定向维摩顶上行
　　宋孺人挽词【刘方叔继母】
　　晚歳归来奉伯鸾力将勤俭济艰难鹿车共挽甘从鲍熊胆亲调欲慕韩镜里玉容犹未老梦中银漏忽惊残通家贱子非房杜长记登门酒尽欢
　　先君子去世五十日孤某入四友室覩平生遗迹哀号痛哭絶而复苏既而书四十字以寄防极之思
　　先子神何在人亡迹尚存业余经史案趣寄圣贤尊榻冷宁欹枕堂虚已盖棺晨昏徒泣血无路报深恩
　　李府君挽词
　　利涂名路两﨑甘向田园事陆沉一顷膏腴生计足四时香火佛縁深筑门东海于公意教子燕山窦老心衔涕为公铭隐徳不縁谀墓欲黄金
　　陈景公挽词
　　冠玉堂堂骨相竒起家消息露蓍龟齿牙不妄千金诺度量难窥万顷陂车辙过门多长者箕裘传业有佳儿西园新卜松楸地记得公顔向此怡【公园有怡顔亭今塟其上】先子于公分颇深晚年出处恨商参虽修北海通家好未遂香山防老心尽道吉人俱未艾谁知凶讣遽相寻三年落尽思亲泪今日登门又满襟
　　次韵万乔年李唐英二絶
　　七贤林下共忘机更有新诗为发挥竹叶一尊添逸兴薰风吹散脸红防
　　黉舍炎炎畏日长竹亭取次纳新凉文章风月须兼美莫使时人恨海棠
　　送章生端武
　　麟经絶笔今几年学者异説何纷然操矛入室务相伐谁能浚井得美泉梅溪野人独好古遗经独抱期心传从予讲论有赵陆得趣往往忘蹄筌章生妙龄固可畏圣经贤传思穷研赢粮逺来若有意席未及暖俄言还岂厌先生纸上语奥境不见徒留连春秋明日遂东矣情钟我辈徒拳拳
　　送罗生少陆
　　罗生黄山来从我梅溪防齿髪最年少学问能自修短檠照深夜细字书蝇头大业心欲潜遗编力旁搜新文有佳趣日进殊未休吾愧河汾翁子学常与收行将拭老眼万里防骅骝一叶下庭臯大火当西流遥望河阳云俄登李膺舟交朋重惜别挽袖终不留吾肠百链刚亦作茧绪抽借也不吾叛寻盟定髙秋
　　送茹生履
　　灯火勤劳觉瘦生望云心断涕从横贤关春信无多日手折梅花赠子行
　　乙丑冬罢防呈朝友
　　缪意开家塾防才愧斗筲虽逃有若叱宁免孝先嘲尚頼知心友能全耐乆交殷勤惜别意终日在梅梢
　　江上遇风二絶
　　薄暮登舟海飓生短篷欹侧浪峥嵘江神正好怜行客莫待他时却世情
　　弭棹干门【干音干海上山名】浪未平同舟大半已山行自慙不是娄师徳免江鱼頼友生
　　宿黄岩妙智院
　　问讯开山始于今二百年径幽防见竹社废尚遗莲观颂思元老游庵忆旧禅怱怱一宿客未尽涤尘縁【院有内照庵赵清献作颂轩名涤虑】
　　过黄岩
　　三日离家客悠然觉路长梅花十里眼竹叶一杯肠诗思贪佳境眉头忆故乡江山防未足回首隔沧浪
　　宿庆善寺
　　刚被篙工误迟防一日装川涂隔浩渺灯火乱昏黄呼仆回行李寻僧宿上方山前十里雪夜入梦魂香
　　过天台
　　目送神仙路丹成未暇跻雪深封佛垅云暗鎻桃溪流水无还有乱山髙复低欲寻刘阮洞归路恐成迷
　　过新昌
　　杖屦登关岭山行无住时客情浑在眼乡思苦关眉石现金僊像谿蟠阮肇祠越山都几防收拾上新诗
　　观石佛
　　土木涂金巧逼真緫随浮幻化埃尘何人着意镌山骨长现金刚不坏身
　　戴溪亭
　　髙士逃名隐此溪凭栏遐想独徘徊不知吾祖乗舟后得得谁从雪里来
　　曹娥庙
　　恸哭无寻处投江竟得尸风髙烈女传名重外孙碑荒草没孤冡洪涛舂古祠怀沙为谁死翻媿是男儿
　　宿驿奥
　　未是他乡客思家已断魂明朝春色好宿处近花村【大芙蓉小芙蓉】
　　题灵峰三絶
　　家在梅溪水竹间穿云蜡屐可曽闲雁山新入春游眼却笑平生未见山
　　洞中大士半千身住世端能了世因应笑玉箫峰下客马蹄长践利名尘
　　三宿灵峰不为禅茶瓯随分结僧縁明朝杖屦丹丘去带得烟霞过海船
　　出鴈山
　　三宿山中始出山出山心尚在山间浮名夺我林泉趣不及髙僧一味闲
　　关岭遇雪
　　路近剡溪春雪深此行有媿子猷寻驱驰千里争蜗角孤负扁舟自在心
　　过鉴湖
　　谁把青铜铸鉴湖湖光冷浸越王都东风二月西游客买得扁舟入画图
　　春水如天浪未生扁舟真在鉴中行渔人不问君王覔占得湖光亦自荣
　　月夜独酌
　　月色撩人不忍眠杖头独挂百青钱一杯竹叶那能醉浇起乡心更黯然
　　太学寄梦龄昌龄弟
　　东望家山几断魂白云飞尽路漫漫须知太学虀盐味不似亲闱菽水欢事业未应孤鐡砚弟兄犹喜尽儒冠行飞直待秋风便好作排空鴈字防
　　丁夘秋赴鹿鸣宴次太守赵殿撰韵
　　食苹开燕副招求梦草诗成宠士流要得异才聫虎榜亦容下客盗狐裘早修慧业钦灵运妄赞元经愧子防刺史笑谈风满席定应吹拂到瀛洲
　　赴省治装有感
　　记得离家栁未黄归来三径菊花香一年强半身为客席未遑安又趣装
　　再过鴈山三絶
　　大龙湫
　　龙大那容在此湫银河得得为飞流好乗风雨昻头角直到天池最上头
　　天柱峰
　　女娲石烂若为修四海咸怀杞国忧谁识山中真柱石擎天功业胜伊周
　　天聦洞
　　重华疑到此山中凿石防岩逹四聦端为草茅忧世士不教无路献孤忠
　　思归
　　窓外西风竹数竿秋声终夜趣归鞍吾庐此去八百里归到家时天未寒
　　别太学同舍
　　三年客贤关倾盖皆故人况我同舍郎何异手足亲虀盐共牢落灯火同悲辛坐觉歳月忘所頼朋友仁西风起天末淅沥吹江苹思归适所愿惜别还霑巾祖席歌骊驹别肠转车轮离索恐孤陋重来约新春
　　戊辰闰八月归临安观旧题脩竹黄杨丁香慨然有感复书三絶于后
　　吾家风物富檀栾最爱青青耐歳寒千里归来面苍玉不烦时复报平安
　　同日种松今合抱后来栽栁已参天笑防轩外黄杨树我亦如君厄闰年
　　蕙兰憔悴菊萎秋叶底藏春已数头诗客不知花韵别却言空结雨中愁














　　梅溪前集巻三
　　钦定四库全书
　　梅溪前集卷四
　　宋　王十朋　撰
　　诗
　　次韵寳印叔题止庵三絶
　　凿石依山作小庵花香入座月侵檐虽然眼界无多地解使人天竞耸瞻
　　容膝茅庵不妄开欲令人悟止由来个中妙意知谁解多作休休莫莫猜
　　晚学无由识道真前贤未许继芳尘道从何进从何止敢叩无为絶学人
　　翁府君挽词【子万春壻刘镇皆登科】
　　场屋收功不在身兰馨玉润总竒人过庭诗礼家风变坦腹门防喜气新华屋产芝虽美瑞白头生齿误青春篮舆方起南游兴无奈今年岁在辰
　　十月十九日雷二十一日雪
　　前日始惊雷失令今朝忽见雪漫天寒窓夜拥黄防坐闲读春秋隐九年
　　次韵表叔余叔成示儿【余名防子璧从予游】
　　父子乃天性钟情谁不然教之以义方先贤有名言日严在所尚私念宜舎防君子不自教遣随师友肩青紫乃余事要当知圣贤居家务孝弟立行防悔愆穷当慕顔回达勿为公孙庶几防所学终身可行焉不见下邳大秀发从妙年束书入贤闗日与英隽聨忽作何蕃归甘防奉晨昏丘园事髙尚腹笥常便便过庭有竒儿诗礼得家传勉哉尊所闻慎勿学乡原
　　表叔陈景韶挽词
　　问舎求田事元龙意本轻功名孤壮志诗酒送平生李密伤为弟刘牢喜有甥【毛叔度其甥也】诗书已三世二子盍升卿
　　先友嗟无几公今亦古人平门散车辙蕃榻鎻埃尘甚媿韦公厚深知管子贫平生谈笑地感激泪沾巾
　　咏述师葡萄
　　柱杖拈余戯挿泥草龙珠帐挂檐西茘枝体物差胜枣毕竟俱非善品题
　　十一月七日东山省坟因思先子昔年题壁有山光水色两依依之句旧屋已壊墨迹不留山水依然感叹不已因成一絶
　　松楸一见一伤心亭院凄凉惨树隂记得先君旧题壁水光山色恨难禁
　　寄万大年
　　九万程遥共退飞江南竹叶后先归儒冠到底输纨袴关吏还应笑布衣虽欠姓名聨桂籍不妨欢笑奉亲闱殷勤尊酒论文约却恨还乡与愿违【戊辰春与大年俱下第同归至防稽予复还学追补至秋还家】
　　万季梁和诗留别再用前韵
　　三年燕雁不同飞一笑相逢慰逺归搜我肺肠茶着令【予归与诸友讲茶令每防茶指一物为题各举故事不通者罚命季梁掌之】饮君文字酒淋衣诗方倡和如仙馆【予昔招仙馆与同舎结诗社近诸友亦一倡和】人遽飘零似省闱毕竟此心元不别秪应形影暂相违
　　将过万桥用前韵寄大年先之
　　三年在阜不鸣飞侧翅俱从旧路归师徳量寛真耐事【谓先之】沈郎诗瘦不胜衣【谓大年】都縁有职供甘防可是无心恋阙闱酒泼葡萄螯斫雪定知此愿不吾违
　　种兰有感
　　芝友产岩壑无人花自芳苗分郑七穆秀发谢诸郎世竞怜春色人谁赏国香自全幽静操不采亦何伤
　　再用前韵
　　谁擢深林秀遥分奕叶芳秉殊溱上客握拟殿中郎眼净见幽韵心清闻逺香当门不及种践履恐成伤三月晦日与同舎送春于梅溪因诵贾阆仙诗云三月更当三十日风光别我苦吟身共君今夜不须睡未到晓钟犹是春时有二十八人遂以齿序分韵
　　记得来时手自探预知今日思难堪树头緑暗莺如诉地上红多蝶尚贪此夜钟声那忍听明朝酒盏可能酣却因送别还惊我老境如蚕已食三
　　为麦祈实
　　阳律临姑洗宸心念岁饥时羞方庙献麦实为民祈日暖轻花吐风和翠浪防敢言因鲔荐愿勿作蛾飞防续来牟颂宁闻告籴讥崆峒今岁熟登荐定无违
　　次韵万先之读庄子
　　庄生蔽于天先儒已能言六经有真味奚用食马肝王何佐其髙遗害今犹存夫君髙明士寄趣名理闲恐蹈贤者过因诗与君论
　　己巳梅溪同舎三十人其九人者从游之旧也酌别之夕独五人在焉谢子与能犹在予馆而四人者且去矣遂各以其姓赋诗送之
　　周仲翔
　　梅溪辟家塾辱与英俊游回首五年旧子独终始周善交固耐久厚徳堪镇浮异时行所蕴无媿祖绛侯
　　李大鼎
　　贤哉予外兄厚徳着乡里积善有天报钟秀在吾子学问如驰马着鞭殊未已西游不负盟早早戒行李
　　许辉先
　　子昔从予游方读纸上语磨礲出圭角翦拂就规矩不为中道废当振大岳许行将拭老眼看子惊人举
　　谢鹏
　　之子方妙龄耻为聋俗化三年游梅溪灯火读深夜男儿四方志万里思髙跨愿如芝与兰母媿古诸谢
　　别宋孝先
　　楚台风骚客遥遥有竒孙去岁始识面未遑叩渊源但见眉宇间一防阳春温琴书忽来游文字获细论经术有根蔕词章富波澜时时戏翰墨动辄千万言子固予所畏语蒙子推尊予尝语所学文当气为先气治古可到何止科第间子贤且乐善服膺毎拳拳临行出新诗殷勤记诸篇好学见雅志予言未应然惜哉有离别后防何夤縁男儿各自勉事业无穷年
　　送黄岩三友
　　聚散本常理未应轻感伤祗因三益友故断九回肠子少才俱美子穷老更忙相将亦行客后防恐参商
　　又各赠一絶
　　余如晦
　　遥遥华冑自由余识量深沉岂浅夫半载从游殊半面临行一语可能无
　　郑逊志
　　灯火相亲臭味同来何太晚去匆匆未曾葴我膏肓失堪叹康成道已东
　　施良臣
　　学传士丐旧家声诗法肩吾句已成尊酒论文两经岁却因送别倍钟情
　　别余谐
　　我昔自总角识君先大夫闺门修子职乡里号名儒名者偶不夀善人宜有孤肯堂能自勉泉下慰榛芜
　　别余壁
　　之子有家学妙龄殊众儿参乎宜语孝鲤也早闻诗谩习雕虫技应抒吐鳯词五车书读尽定有起家期
　　别周濬
　　莫恨知书失太迟妙龄聦子本非竒好因椎鲁加鞭防防见火然泉逹时
　　后七夕二夜同梦龄宿湖边庄
　　无用乾坤一腐儒年来踪迹转﨑岖身名未就耕桑废何日投闲老此湖
　　弟兄身事各茫然頼有先人二顷田他日青山映黄髪长如今夜对牀眠
　　次夜予宿湖梦龄犹在别业再和前韵以寄之
　　家世衣冠误袭儒年几四十尚嵚岖营营世事何时了乞取湖边作鉴湖
　　一襟秋色已凄然云水初空眼界田那更萧萧风雨夜弟兄分影隔湖眠
　　宿灵山院
　　灵山未是别乡山回首吾庐咫尺间明日出山家渐逺乡心从此上愁顔
　　登姚奥岭望家山有感
　　已作一宿客渐为千里人吾亲白云下回首一沾巾与万先之登舟芳岭路人有手持桂花者戯覔之慨然相赠且言欲施此花乆矣又言花名秋香一名十里香遂与先之分之记以一絶
　　擕手丹梯语话长不知身到碧云乡行人相见如相识赠得岩花十里香
　　题石梁
　　荡中天柱见已久山外石梁今始观尊者力能回造化防须移向植长安
　　过雁山
　　清秋天气过山中征雁行人路不同从此又劳千里翼传书来往浙西东
　　次先之过雁山韵
　　云山缭绕几千重撩我秋来逸兴浓欲向灵岩移卓笔与君同扫万人锋
　　张施二生自黄岩拏舟送别于台城赠以二絶
　　不放离人独解舟片帆相逐到丹丘客情乡思从今日更有思君一段愁
　　行役那堪八月时肠非宋玉也应悲烦君为寄梅溪信少慰吾亲别后思【施生将过梅溪从吾弟梦龄游】
　　过仙人渡
　　此去神仙路不迷直从洞口到桃溪仙人心境无名利笑我频年渡此溪
　　过百度岭【岭下有大恶小恶滩】
　　乘舟刚怕两滩恶度岭俄惊百步髙僮仆相看话良苦纵教轻担亦疲劳【谚云百步无轻担因借其语】
　　关岭旅邸观林同季野去秋题壁
　　去岁还家秋正杪今年行役暑初残同行壁上留题处特下篮舆子细看
　　望天台赤城山感而有作
　　神仙境界无战争奚用漆此巍巍城吾闻秦皇昔多欲富贵已极贪长生蓬莱方丈欲亲到车辙马迹无时停万骑南廵适吴越天台咫尺行将登仙山不容肉眼见天为设险藏神灵山中采药使未返鲍鱼已向沙丘腥秦为防邉筑紫塞连年不恤生灵害天亦防秦甚防边赤城髙峙烟霞外神仙要非求可得祖龙可笑徒劳役当时刘阮本无心花笑水迎山自辟我向丹丘数往来羣仙杖舄未容陪挥毫欲续孙公赋愧无掷地金声才目极苍崖千万丈世无仙骨那能上直须内外两丹成驾鹤骖鸾如指掌
　　柘溪道傍有班竹百余挺萧洒可爱与先之赏翫移时因念乡间无是种约异日移其根予戯诵君看江上千竿竹不是男儿泪防斑之句遂发一笑既而作数语解异世妇人之嘲且志不必移根也
　　男儿有泪不染竹当年包胥贾生哭湘源遗种虽可爱莭目尚余儿女态谁能千里移此根出门又恐添啼痕不如还家种慈竹不厌千竿万竿緑
　　代妇人答
　　君勿题诗訾湘竹君勿笑他儿女哭人为钟情故生爱夫妇相思乃常态为君飘荡太无根两脸尽是思君痕安得相依似双竹长保千秋万秋緑
　　题刘阮祠用过仙人渡韵
　　涧水桃花路易迷不同人世下成蹊自从重入山中去烟两深深鎻旧溪
　　至剡溪寄梦龄昌龄
　　歉岁为行客清秋别故园自从离雁荡长是念鸰原世路疲来往亲闱废凊温缄书付归仆销尽旅中魂
　　剡溪舟中有感
　　又作游吴客重登入越船西风桑叶岸细雨菊花天旅思秋偏恶乡心夜不眠钱塘江上月行见十分圆前中秋一日舟过山隂晚稻方熟忽动乡思呈先之
　　西风吹白苹游子千里征扁舟入鉴湖水月相涵明山隂晚稻熟万顷黄云平凭湖属逺目动我乡曲情岂不有一饱胡为苦营营五年倦来往争此蜗角名未知得失间奚辱亦奚荣何当毕所愿同归及春耕
　　夜泊萧山酒醒梦觉月色满船感而有作
　　候届星虚午夜凉更堪停棹水中央短篷破处漏明月归梦断时思故乡客里未忘诗酒趣老来厌逐利名场明朝又向钱塘去十里西风桂子香
　　十月二十八日母氏劬劳之日也哀痛中书二十八字
　　悬弧谩喜生良月看镜堪嗟已二毛不见双亲空泣血此生无计报劬劳
　　次韵昌龄游白石二诗
　　道岩东际白石二佳境也予未之见昌龄弟比尝登览作二诗以寄模写景物之竒葢吾家摩诘二幅山水图也秋凉一访之当按诗以游不必假图经矣因次韵见意
　　飞流喷沫下烟岚肯使名同盗与贪莫讶来时多汨汨定知止防却潭潭遥通雁荡灵湫两巍压龙门巨浪三好景不烦摩诘画尽归诗客句中含
　　右东际
　　未穷脚力上层霄想象名山兴亦髙物外游人身揷羽洞中仙客体生毛利名奔走嗟吾老杖屦徜徉羡子豪鳬舄共游端有日预期木叶下亭臯
　　右道岩
　　再和二首
　　佛国飞来百尺岚要将法水洗嗔贪仙人错认蓬莱岛骚客羞谈钴鉧潭观尽岂须穷莫四悟来初不异前三【水有七际诸友始登其三以日莫而回】莫将七际观东际法界三千际际含
　　少和丹就已登霄岩与仙风两并髙甚欲此身参鹤驭尚嫌多事类牛毛云间鸡犬年犹永世上英雄岂谩豪堪羡北山山下客不縁射雉亦如臯
　　赠万序
　　诵先闾里东平典则存残膏沾后学余庆在重孙事业年方少功名志可吞时人贪择脔慎勿为财婚
　　过万桥哭潘先生
　　投老西游志不成死生贫贱见交情江头昨夜潮声怒却为先生气不平【先生有题伍子胥庙诗云大江今古潮声怒长为将军气不平】
　　夏伯虎赠双鲤
　　知我山间久食蔬遥分七十二鳞鱼不妨时遣长须至要得频看尺素书
　　贫家连岁蚕荒今年尤甚妻孥有号寒之患毎欲以酒自寛酒恶竟不能醉拙于生事殊可笑也表弟万大年家蚕熟酒醇有足乐者因思旧诗有剰栽桑柘教妻蚕句遂和以寄之
　　年逾四十尚何堪愈老生涯愈不谙何以代耕犹未仕初无可乐误为男号寒儿讶桑条沃饮酒賔嫌蜜汁甘堪羡通家万公子细君善酿更能蚕
　　大年和诗再用韵
　　年少如君种种堪文场世事两俱谙何忧晁错不髙第未怕杜陵无好男【大年诗有未禄无男之叹】况有田园足耕养好穷水陆奉肥甘更须猛割闺房爱来与荀卿共赋蚕
　　李梗和诗复用前韵
　　维摩老病思何堪药性从今却渐谙掩巻正思眠丈室论文俄喜遇竒男共嗟世路羊肠险刚怕人情防口甘耸壑昻霄君未晚吾衰已是食三蚕
　　用前韵寄周光宗
　　炎凉世态可能堪肺腑惟蒙长者谙耐久敢忘三世好同庚况有两家男【孟甲与光宗子同庚】我嗟风树徒悲苦君奉庭闱备防甘他日相看两黄髪愿为邻舎话田蚕
　　送李梗
　　梅始花时送子归梅黄雨细又分离不堪旅食见飞燕那更催归闻子规太白读书容有趣少卿惜别可无诗霜台清峭家风在努力功名少壮时









　　梅溪前集卷四
　　钦定四库全书
　　梅溪前集巻五
　　宋　王十朋　撰
　　诗
　　壬申中秋交朋解散不期而防者郑生逊志夏生伯虎因小饮翫月二子各以诗赠依韵酬之
　　郑生襟宇絶纎埃夏子心希好学回谁遣吾人来破愿可能良夜不衘杯从来月罕中秋见那更尊无俗子陪遥指桂枝因贺客文星近岁属温台【术士言文星近岁正临温台郑台人夏温人】
　　犹胜太白号三人又免韩公诮聚蚊薄有壶觞非独酌共将文字作清醺天髙云散悬金饼风峭溪凉皱縠文却恨钟情未能遣愁肠终夜转车轮
　　书小成室
　　万言杯水北窓里慷慨悲歌五夜长骨肉未知苏季子乡闾谁敬马賔王为人心尽同毛頴与世交疏类孔方晦迹溪山可无恨萧然一室任凄凉
　　哭孟丙
　　防儿孟丙年四岁从谢任之发蒙六岁从周诚叔能诵蒙求孝经论及五言诗书院游从近百人类能道其姓第名字或能优劣品藻之于所亲之前予毎说书则与二兄侍立其侧防茶举故事在羣儿中粗为了了者年才七岁而死绍兴壬申实五月二十四日也我軰钟情痛不自已为数诗以哭之
　　三岁甜酸学语儿能来壁下看题诗当时戯发十年问添我无穷今日悲【予戊辰年题西轩壁令甲乙二子研墨捧砚孟丙儿戯于侧始三岁于问之曰汝十年后能诗乎应曰能二子顾予而笑因记之壬申六月二十四日观旧题时孟丙死巳一月矣予旧有和韩诗云学语二岁儿笑味生甜酸葢谓孟丙也】
　　萧瑟扬雄宅一区不堪老境失童乌数茎须似经霜叶为汝钟情一夜枯
　　帘外飞飞燕哺雏道傍儿戯聚游鱼老人含泪坐书几不见吾儿已月余
　　偃蹇衰翁四十余梅花溪上结茆庐窓明几净还如旧不见儿来覔纸书
　　偶作吾儿真梦寐暂来人世误娄罗虽然脩短由天命致汝无辜我罪多
　　七年娇姹慰衰翁回首追思一梦中与汝夙縁如未断重来当似顾非熊
　　家童拾栗因念亡儿作数语以写钟情之悲
　　去年覔栗嫌汝痴责汝曾赋渊明诗今年栗熟不汝见凄然白骨埋荒陂西风簌簌黄叶飞家僮拾栗门前归汝兄汝妹争来取汝父伤心泪如雨
　　林知常惠白酒六尊仍示酒法作十韵谢之
　　老去生涯付杯酒种秫辛勤三百畆东臯遗法嗟失传蜜汁虀浆不通口迩来软饱经月无岂有清欢对朋友百钱强就村媪醉终夜蔬肠作雷吼先生祗把文字耕妙意能施杜康手怜我新愁余万斛那更浇肠无五斗分惠青州六从事秘法兼蒙传肘后便同北海歌不空免似东坡叹乌有嗟予偃蹇老更饕感激故人情意厚防须续遣白衣来篱畔黄花欲重九
　　九日饮酒防趣堂者十九人老者与焉既醒念不可以无诗因用赠林知常韵示诸友
　　我似扬雄贫嗜酒笔作耕犂纸为畆辛勤耕植三十年往往糟醨罕濡口今年九日瓮盎空谁馔先生荷诸友衰顔迎醉生嫰红馋腹随飡失饥吼菊花不上老人头酒盏聊传此时手文字饮韩嘉数子礼法拘髠惟一斗衰翁兴尽辄先归不待杯盘狼籍后坐客髙歌惊四邻吾乡已在无何有明朝黄花亦不恶俗眼无端自踈厚酒醒聊记坐中人有似平原凡十九
　　陈元佐和诗赠以前韵
　　无功懒仕犹堪酒故向东臯事田畆自惭耕稼非老农岁入何曾给糊口通功易事媿无术漫辟书斋防乡友出技惭如鼯防穷说法强为师子吼交游渐觉不在眼老拙自知当缩手陈生慷慨真可人文似良金瞻如斗论交何止十年前耐久遥期十年后把酒殷勤问黄菊十年故旧宁多有士穷要使莭义敦不见韩公称子厚北窓捉笔书恶诗醉中戯赠陈三九
　　周仲翔和诗赠以前韵
　　与子十年同把酒贫贱未能离陇畆今年依旧对黄花防意何由笑开口老来钟爱有三儿迩岁从师得吾友祝螟方拟为蠃飞防犊俄惊作牛吼防儿已作一觉梦大匠徒施两年手乙子沉疴頼营牧再生岂止由南斗嗟予屯厄世所弃急难谁肯相先后论交最喜子善终报徳深惭我无有犹怜甲乙二孺子莫景于渠意加厚烦君为我严诲之毋惜鞭笞九十九
　　陈献可宋孝先万孝杰夏伯虎和诗复用前韵
　　凖拟重阳防诗酒手种菊花凡数畆佳莭相逢俱可人一一篇章堪适口扬庭醖借更清新【陈】晋宋间人顔谢友舜卿词源浩万斛【宋】下笔惊人风雨吼季梁萧洒诗如人飘然自是风骚手【万】用之年少富文墨【夏】日出珠玑不论斗诚叔思深希仲逸齐驱未识谁先后老朽那能敌年少胸中空洞嗟无有张我三军得数子造物遗予非不厚明年秋战岂无人云梦定须吞八九
　　九日把酒十九人和诗者数人而已今已后期不复追索许以来年九日还用前韵发一笑
　　劝君须饮文字酒劝君耕耨心中畆饮非文字犹聚蚊心田不耕棘生口登髙佳莭岂易得况此相逄皆胜友谈倾坐上氷玉清兴生笔下波涛吼我亦逢场聊戱剧韵语殊非三昧手试投瓦砾已成堆辱报骊珠未盈斗和之者寡岂阳春髙才料耻居王后嗟我穷愁无以遣酒债诗篇行处有与兹饮防类平原逃我诗盟几髙厚如今并许隔年还直须日日逢重九
　　宋孝先示读自寛集复用前韵【老去悲秋强自寛少陵九日诗也予老境失防子逢秋益悲凡所以强自寛者一寓于诗也録自中秋以前古律诗数十篇目曰自寛集】
　　渊明酷爱尊中酒季子贫无负郭畆我生薄与二子同俯仰人间亦縁口一室萧然仅容膝毛頴陶自相友防心终日雌声读排闷有时麄气吼感秋诗集名自寛雕琢更慙非妙手篇章不工如子固声名敢望星之斗宋生辄作过情语十韵殷勤为防后誉之韩栁谁敢当意古语竒吾岂有何如操矛时入室鍼我膏肓乃相厚牀头周易深且神母惜往来论六九
　　再用前韵述懐并简诸友
　　太白徉狂喜杯酒元龙豪气耻求畆挥毫烂吐风月篇济世髙谈覇王口古人可作谁与归白也吾师登可友万言窓下杯水冷百尺楼头鼻声吼丈夫未遇聊尔尔肯向权门思炙手净扫一室安吾贫昼阅诗书夜星斗休论生天与作佛灵运甘居丈人后吾侪慎分慕富贵鸣鼓定须攻冉有但愿相从文字乐交情合向穷中厚倚看前席坐间人平步登瀛防二九
　　郑逊志胡叔成谢鹏刘敦信万廓邬一唯和诗复用前韵
　　前日中秋一壶酒交朋解散归南畆把杯邀月止三人中有客来从谷口【郑】首登诗坛出险语张我孤军真畏友重阳佳句更竒絶西风猛向松关吼中庸伯始遥遥冑【胡】頴然作赋吟诗手谢客篇章似春草分得家传才一斗【谢】句法天然自圆熟长庆诗豪今有后【刘】妙龄能作老成语必大竒儿亦希有【万】邬郡太守司马孙文与其人两温厚【邬】我与数子无薰莸文字相从十常九九日防饮予为唱首自和凡数篇皆因事叙情尔未作重九诗也今再和一篇毎句用事而不见姓名末聨外余皆略存对偶必有能和之者
　　独坐东篱叹无酒种秫西畴获盈畆菊花丛畔来白衣桑落杯中付馋口汝南风俗有故事龙山宴集多佳友静闻彭泽三径香遥想蓝田双涧吼顺时习射马嘶风随俗登山囊系手慈恩塔冷旧衣冠戯马台空古刁斗三嗅馨香感慨中细看茱茰酩酊后应制赋诗人孰在坐湖聨句今还有明朝见花心已别此日登髙意宜后日月并应莭物嘉独恨今年无闰九
　　九日寄昌龄弟
　　九日嘉莭也予坐无聊中不能自遣又念昌龄弟不在家为之怅然因诵王维诗云云遥知兄弟登髙处徧揷茱茰少一人遂用其字为韵作十四絶并茱茰酒以寄之
　　忆昔逢重九登临不惮遥弟兄同把酒行乐兴飘飘去岁重九日吾亲窀穸期东篱自黄菊泪眼可曾知此日黄花酒深期酌弟兄谁知有离别西望不胜情我有茱茰沜遥同辋川底登髙少一人又是王家弟嘉莭苦难遇故山随俗登未能如郑谷一榻对髙僧白石登山客新诗句必豪寜容杜陵老独步玉山髙我思雁潭游欲与雁行去羽翼本天生谁令分两处乐事苦无多良辰岂长见明年缀席时要使茱茰徧庭前有晚菊青蘂未堪揷开日即重阳归来酒同呷载酒觞黄菊登山臂紫茱重修汝南事灾厄自今无老去悲秋甚兴来聊自娱明年知健否子细看茱茰穷途嗟我裒中岁伤儿夭兄弟止三人尊前岂宜少嗅菊谩劳三赐茰安得一聊分故园枝不负重阳日莭物岂不好吾家何太贫一尊聊尔寄重意媿先人万叔永诞日在孟秋乃以重九开燕俟佳莭也予不获与称觞之列作诗以贺
　　种徳尤胜窦十郎灵椿未老桂先芳一门此去无疑大五福他年未易量鳯穴生雏梧正碧龙山开宴菊初黄吾乡此防从来少恨不登堂举寿觞
　　九月十二夜独步梅溪翫月人迹悄然秋色满眼微风不动岩桂自香初不劳思偶得四句葢心境中静时语也归小成室对短灯檠索纸书之
　　独步溪头夜初寂扫空尘念心清凉月明眼底见秋色境静鼻根闻桂香
　　前日寓邑偶值乍寒陈刘二生济我以衣童生济我以衾既别为二诗以赠
　　肌体生鳞须飒毛衰年怯冷欲儿号无人来绽韩公袄有友能施范叔袍入手乍惊儒袖濶披身尤喜义襟髙书生忍冻谁相顾共轻裘赖我曹
　　右赠陈元佐刘士宗
　　凛冽霜风夜薄人谁能暖我曲勾身寒欺三幅范衾陋睡美一宵姜被新体粟不愁生旅舎鼻雷想见撼比邻梦回却念君兄弟苫块无眠痛慕亲
　　右赠童伟侃
　　万先之生两男作洗儿歌贺之
　　君不见徐卿二子生絶竒熊罴入梦非同时徒烦孔子与释氏两回抱送麒麟儿又不见昔日梁嬴亦双乳生止一男仍一女过期毕竟非其人未免终身亦妾圉鬱葱佳气充门闾龙穴盛事从来无蓂阶良月吐三荚蚌腹甲夜生双珠相对抱持翁妪喜眉目分明巧相似慈顔戱语防衣郎汝子他年胜我子郎君拜舞笑荅翁翁生六儿年岂同何如今日一巵酒手抱两孙头未童二雏庆诞相先后未省如何分长防商家尚质周尚文唤取何休细推究庆门兰玉行满庭伯仲叔季双命名他时四乳类周士森森八桂同敷荣我忝通家同笔砚闻君得子欢无间殷勤为作洗儿歌覔取金钱三百万
　　黄府君挽词
　　不杂商山绮与园生涯占得小桃源平生隐徳知多少跨灶诜诜已六孙
　　纷然紾臂已成风一防谁能再世同野史他年书逸事定须记此富家翁
　　扬州别驾知名士肝胆崔嵬百錬刚谁谓公家有兰玉解令髙选继东牀【刘黙识道泝州人令乐清有政声后得扬倅以二女妻白石钱氏黄氏】齿髪如公自古稀定应含笑九原归春风白石岩前路忍见杨花作雪飞
　　予自乙丑冬如临安赴补逮今凡五往矣是行也痛慈亲之不见伤防儿之蚤死登途然因成是诗
　　八岁五行役兹行最感伤思亲啼血泪忆子断刚肠游逺有遗恨钟情难遽忘离家两夜梦长绕白岩旁初拟过雁山既而取道乌石寄梦龄昌龄
　　不度丹芳七七盘非縁杖履厌间关要留来岁髙风便兄弟成行过此山
　　过白溪
　　朝离黄塘憇乌石莫宿青江过白溪岭上回头观赤水山川五色望中迷
　　过盘山宿旅邸
　　一岭迢迢十里賖行人半日踏烟霞青山遮莫盘千匝归梦何曾不到家
　　登皇华亭
　　不是四方衔命士偶来亭上赋皇华凭栏回首三百里烟水茫茫思故家
　　宿浮桥
　　落日丹丘下西江十里西浮桥通古道逆旅傍清溪夜静水声细晓隂山色迷吾乡在何处天逺白云低
　　与郑时敏登楼把酒书二絶
　　十里青山接郡城危楼四望眼添明海冥天濶乡心切更听飞飞鸿雁声
　　登楼能赋非王粲沽酒忘形有郑防千里相从文字饮不辞费尽杖头钱
　　途中见早梅
　　山行初逢建子月始见寒梅第一枝遥想吾庐亦如此谁能千里赠相思梅花发后思家切竹间水际出横枝暗香踈影和新月自是离情禁不得触物那堪此时莭春前腊后定归来要看溪上千株雪
　　乙丑冬西游观南明石像作诗一絶至壬申十月四日复往观焉和前韵并书于佛阁
　　儿戱团沙欲象真谁将愿力歴三尘八年来往箫峰客两度来瞻百尺身
　　西征
　　绍兴建元二十二良月壬午时丁未王家辞弟游帝京出门满眼思亲泪鹡鸰送我过原隰朋友携尊宿萧寺朝离黄塘嗟分别莫宿青山嗟独自初心满拟游雁山行止非人輙乖异黄岩留连越三宿故旧过从日沉醉郑生伴我千里行近世人无此风义皇华亭上一回首陡觉眉头起乡思西江十里浮桥边把酒登楼吟拥鼻山行初逢建子月入眼梅花已春意前观三渡觉非旧下视两滩真可畏渡头仙人还笑我髭须如棘犹名利欲入天台观石桥行来匆匆未能遂途中邂逅张老丞【廷玉】十五年前乐清尉自嗟吾非沈谢軰面目从来苦难记飞泉枕上梦成魔达旦思家何曾睡细雨蒙蒙入关岭旅邸重寻旧题字雨脚微收过天姥洗出峯峦叠苍翠刘阮祠荒土犹赤溪山真是神仙地道旁石现小金仙传舎荒凉谁废置柘溪竹染儿女痕石岭松含栋梁器路入南明观石佛楼阁岧嶤更深邃入年行役两来游岩上题诗记前事乘兴剡溪寻故人久别相逢杂悲喜义风吹水送行舟越国江山满瞻视十四岁娥孝且烈三百里湖明更媚千岩竞秀壑争流终日贪看趣遥寄西兴渡口声如雷银浪崔嵬魄惊悸江神为我风色平天阙煌煌瞻象魏贤关访旧话酸辛更食虀盐旧滋味学官欲以职事留自媿非才力辞避观台云物端可书宫线初长日南至龙山僦舎观大礼仪仗森然典文备人臣贵盛古今无秦公父子俱为使景灵告谢乐声回鹓鹭花枝侈君赐西游连日覩天顔和气氤氲散憔悴岁云莫矣却归来捉笔书为于役志





　　梅溪前集巻五
　　钦定四库全书
　　梅溪前集卷六
　　宋　王十朋　撰
　　诗
　　癸酉三月二十五日至剡溪旅舎观曹梦良题壁有撩我思家第一篇之句仆离家半月亦未尝作诗因次其韵
　　客舎那堪闻杜鹃梦魂惊断竟无眠定知此境撩乡思我亦曾非第二篇
　　剡之市人以崇奉东岳为名设盗跖以戯先圣所不忍观因书一絶
　　里巷无端戯大儒恨无司马为行诛不知陈蔡当时厄还似如今嵊县无
　　周徳逺植瑞香于窓前戯成一絶
　　主人贪睡为贪香花植窓前意味长见说有时魂梦里化为蝴蝶绕花旁
　　游明心院
　　精舎傍脩岭道心随眼明泉余偃公迹【偃公泉】山接剡溪城无雨竹亦净有风松更清谁名上方阁撩我欲归情【归鸿闸】
　　游圆超院登挟溪亭次卢公【天骥】韵
　　路入剡山腰风生玉川腋孤亭物外髙双溪眼中碧山僧作亭知几春赏音端怕逢诗人自从妙语发丘壑遂使絶境多蹄轮我来首访维摩诘问讯双溪自何出发源应与婺溪同赋物慙无沈郎笔凭栏欲洗名利尘入眼翻惊客恨新山城重重水如带可能挽住思乡人
　　寄梦龄昌龄弟
　　老去生涯集百忧一身萍泛剡溪头钓鱼温水同侯喜旅食新丰类马周长铗有时思海味短檠终夜照离愁也知四海皆兄弟能似天生羽翼不
　　髙和叔生日
　　髙标绰有鲁王风天为勲门庆诞公挥麈笑谈倾坐上传家韬畧蕴胸中暂从剡水髙人隐行继澶渊葢世功长愿红顔似今日寿尊鲸吸百川空
　　天子始絺
　　盛徳方居火天王始服絺薰风生殿早畏日到官迟莹雪罗初叠含风葛乍披汗宁濡玉体暑不近天肌表饰遵尼父恩荣被拾遗中宫同俭徳无媿葛覃诗
　　渊源堂十二诗
　　渊源堂
　　像貌崇贤圣名言训子孙日亲师与友力学探渊源
　　细论堂
　　不饮红裙酒只将文字论江东渭北客日日对芳尊
　　宜桂轩
　　主人端不俗景物亦相宜手种轩前桂聨芳共几枝
　　蕴秀轩
　　剡溪蕴秀异乆鬱少陵诗今向轩前看人如晋宋时
　　同襟馆
　　安道家何防溪山深更深扁舟不惮逺得得访同襟
　　富学斋
　　金玉本非富诗书元不贫平生无尽用学问在吾身
　　辉声斋
　　功名就烜赫遗训可能忘待献明光赋蜚声满四方
　　集彦斋
　　独学恐孤陋要须亲友朋虚斋集羣彦共对短灯檠
　　擢秀斋
　　好似东山谢满庭芝与兰义方能不倦擢秀固非难
　　恢义斋
　　忆昔杜陵老恨无千万间君能恢大义吾党悉欢顔
　　兰馨室
　　一室虽方大游从必舜徒芬馨不自觉身化与之俱
　　足鲤池
　　堂上论文客异时还索居池中鲤鱼足好寄别来书
　　书院杂咏
　　牡丹
　　今古几池馆人人栽牡丹主翁兼种徳要与子孙看
　　芍药
　　已过花王候才闻近侍香来防禁酒地免作退之狂
　　岩桂
　　岩桂何时种遥闻月窟香君家似燕窦防见五枝芳
　　江梅
　　园林尽揺落氷雪独相宜预报春消息花中第一枝
　　酴醿
　　日烘香倍逺雨浥韵尤清谁把玉钱比恐花羞此名
　　红梅
　　桃李莫相妬天姿元不同犹余雪霜态未肯十分红
　　海棠
　　欲与春争媚嫣然一笑芳雨中如有恨疑是为无香
　　瑞香
　　曾入江南梦故宜名瑞香何人好谈论雅目误更张
　　菊花
　　不恨开时晚自知能傲霜慎毋同琐细采撷上君堂
　　榴花
　　客馆逢重午石榴花正芳吾庐开亦好归去嚼天浆
　　蜡梅
　　非蜡复非梅梅将蜡染腮游蜂见还讶疑是蜜中来
　　檐卜
　　禅友何时到逺从毘舎园妙香通鼻观应悟佛根源
　　千叶黄梅
　　菊以黄为正梅惟白最佳徒劳染千叶不似雪中花
　　千叶红桃
　　在处飘红雨临窓照夕阳何时清禁里一笑伴仙郎
　　千叶白桃
　　岂有夭桃艶淡然羣卉中全身是清白那肯媚春风
　　佛见笑
　　学得酴醿白更能相继芳金仙粲然笑鼻观不多香
　　荷花
　　十里西湖上红云照绿波何如吾净友臭味不须多
　　蓼花
　　秋色在何许蓼花含浅红客情禁不得归兴逐西风
　　萱花
　　有客看萱草终身悔逺游向人空自緑无复解忘忧
　　斑竹
　　苍梧巡不返斑竹至今存今日稽山下几枝忠孝痕
　　燕竹
　　问讯东墙竹佳名今始知龙孙初迸日燕子却来时
　　西河柳
　　潇洒西河种谁移向浙东青枝太纎细莫近楚王宫
　　葡萄
　　珠帐临檐挂龙须满架抽也知堪酿酒不要博凉州
　　芭蕉
　　草木一般雨芭蕉声独多主人栽未足其奈客愁何
　　石菖蒲
　　天上玉衡散结根泉石间要须生九莭长为驻红顔
　　慎火草
　　禁殿安蚩尾骚人逐毕方何如栽此草有火自能妨
　　盆中新荷
　　首夏盘池里新荷防数圆主人行中选故为作青钱
　　假山
　　君有好山僻叠山亭院间不遮山外眼又得见真山
　　盆池
　　不比儿童戱埋盆作小池要令盆底水长满不倾欹
　　书架
　　君富端不俗有钱长买书家藏三万轴不怕腹空虚
　　鹤
　　雅志在冲霄长思振羽毛风前忽相和声彻九天髙
　　鹅
　　善鸣聊自适不愿遇知音深恐山隂妪误猜君子心
　　花鸭
　　毛羽不多异浪于花得名深疑杜陵误黑白未分明
　　鸂
　　文采真为累飞鸣不自由小池新水涨相对谩沉浮
　　剡溪杂咏
　　剡溪
　　千古剡溪水无穷名利舟闲乘雪中兴惟有一王猷
　　了溪
　　禹迹始壶口禹功终了溪余粮散幽谷归去锡圭
　　挟溪亭
　　逺水从台婺同归古嵊州巍亭压山顶千古挟双流
　　龙宫碑
　　曾到龙宫寺拂尘观古碑何时无短李肉眼可能知
　　戴颙墓
　　旷野冢累累子孙犹不知千年戴颙墓三字道旁碑
　　阮仙翁宅
　　再入山中去烟霞锁翠微故乡遗宅在何日更来归
　　戴溪亭
　　剡水照人碧剡山随眼青我来非雪兴慙上戴溪亭
　　偃公泉
　　泉自何时有得名从偃公谁能继张陆为载水经中书院挂额展筵雅会也戏集诸堂轩斋名作诗
　　黉馆名初挂银钩势欲翻人才蕴秀异学业扣渊源俊彦方羣集文章可细论辉声迈前軰擢秀蔼诸孙心友居兰室天香满桂轩兹为学者富难与俗流言恢义髙风倡同襟旧好敦池中神鲤足一一上龙门
　　别周徳逺诸友
　　山城过踈雨客馆生新秋郷心杂病思浩荡不可留忆昨初来时园花弄春柔俯仰莭物变木杪风飕飕旅食百日余故人情已周论文有深味惜别添牢愁槐花物色老琴书散交游暖律回南枝相期泛仙舟
　　宿石佛
　　七月二十三日回自剡中宿石佛摩云阁时与谢图南童文卿沈齐卿黄庭甫子杨同行周徳逺徳贻徳广陈少曾史岩起携且饯别
　　脩径入幽壑梵宫摩碧霄仰头惊突兀跬步怯岧嶤寳相石间涌钟声云外飘明朝路南北身世各尘嚣白若遇水以小舟从石门渡势危甚因书数语示图南文卿时八月二日也
　　归途阻秋潦溪涨不可涉迂从石门渡未见心已怯壮哉龙伯宫幽据鴈山脇岩如峙城壁南北本相接众流欲朝宗天为开岌嶪澄潭百尺臲卼舟一叶吾生何自轻内顾无可挟所赖二友生千里同负笈忠信傥可仗免作飞鸢跕来归从剡溪山水颇涉猎石齧天台舟浪拍临海楫可曾如此境令我防震慑连年作行客川涂但取防不因风雨暴谁瞰逺步屧兹渡虽云恶观览意亦惬谩赋石门篇添入剡游箧
　　孟甲生日
　　记汝初生际灯花达旦然门阑増喜庆翁妪最矜怜已过周天岁行临志学年勉修愚鲁质诗礼称家传
　　孟甲孟乙好蓄古钱因示以诗
　　世人多好钱今汝独好古书中阅平凖壁上按图谱广拾汉五铢逺及周九府惜哉生我家此物罕曾覩百中时得一喜笑见眉宇所蓄虽不多其志颇可取闾阎富家子绕牀堆阿堵一字不识丁碌碌何足数更宜移此力典坟读三五纵未到圣贤定可过乃父
　　周光宗赠蛎房报以溪莼
　　珠屿蛎房魁海错左原莼线冠溪毛韩公南食可曾见张翰东归徒自髙鼎俎珍庖输肉食江湖佳味属吾曹有无相易通家事僮仆往来毋惮劳
　　刘府君挽词【全之父】
　　歆向诜然萃一门过庭诗礼尽公恩竒儿不负义方教旧治至今遗爱存心境欲明凭贝叶寿藏预卜傍只园髯郎行烛青藜杖定见荣光逹九泉
　　贱子无天衅早钟记观先友涕亡从士林方喜荣三桂丞舎俄惊惨二松剡水凄凉囘棹速丹丘恸哭过车凶发扬门戸胜他族深羡公家有蔡邕
　　贾府君挽词【予妻父】
　　鹿岩重见鹿门翁襟宇浑然太古风负郭良田全种徳起家难弟已收功花间麟冡经年就木杪趺指日丰门婿自惭非李汉鄙文何足状韩公
　　陈夫人挽词【予妻母】
　　伟莭声名葢一时夫人淑徳最相宜便甘布素从髙隐不惜花钿拯众饥萱草未干堂下土杨花已应梦中诗如今多少王孙饿进食哀怜复有谁【贾公梦中尝得诗云洞房人不见相望摘杨花】
　　纳凉偶成
　　架松却烦暑梳竹来清风顽然七尺躯寄此微凉中髙枕傲有道深杯醉无功山林有余乐此兴谁吾同
　　悼演述二老僧
　　叠石峯前二老僧相逢一笑见真情社中对酒日初永林下围碁秋始清尚拟维摩眠丈室遽惊圆泽厌浮生通幽亭冷西楼古过客伤心涕泪横
　　黄杨
　　黄杨纪孝义也家有黄杨根一榦百枝叶森然木之有义者也故作是诗以记之
　　嘉彼黄杨鬱焉其苍匪瓮而圆匪葢而张百干同根森如弟昆千枝其子万叶其孙惟此黄杨先子所植草木有义先子之徳愿言我家兄弟子孙如此嘉树永为义门




　　梅溪前集巻六
　　钦定四库全书
　　梅溪前集卷七
　　宋　王十朋　撰
　　诗
　　林下十二子诗并序
　　梅溪野人既见黜于春官齿髪老矣悟虚名之可厌知林泉之足乐也家之东南隅有井焉泉清而味甘井畔有脩竹数百挺辟小径以通幽有梅数根欹卧乎竹间两桂苍然夹井而植因莳兰于竹林之下植昌阳于井旁以増野趣予与賔友杖屦徜徉赋诗饮酒奕碁于其间颇足自适遂命曰林下七子且字竹曰子脩井曰子深梅曰子先桂曰子苍兰曰子芳昌阳曰子仙梅溪野人为之主故自字曰子野仍赋七诗以寓意牡丹芍药花中之富贵者桃李艳而繁凡红艳之属俱非林下客也皆不取予既醉而卧夣有五人来谒自称黄公丁公栁先生三径居士三槐公子予延之坐黄公乃前曰闻主人有林下之游与六子为友褒之以名字宠之以诗章亦一时之雅致也某虽不才然封植于君家乆矣独不与兹选何耶予曰予非敢忘公也然所取者皆井竹间诸友公所居差逺予与客游林下而公不在眼故不与焉尔黄公艴然曰主人欲隔篱墙分尔汝耶予媿其言许以嘉客处之丁公踵进曰主人昔有幽居三咏某与黄公竹生与焉今竹生首与林下选黄公亦辱千金之诺矣主人苟未忘壁上语愿以某处坐客之末可乎言未毕栁先生三人俱进皆有请焉予悉颔之既觉而思此必吾家黄杨丁香槐栁菊也予不可食梦中言遂字黄杨曰子嘉丁香曰子素栁曰子春槐曰子夏菊曰子秀复赋五诗以赠之通前凡十二子焉时甲戌孟夏也
　　竹子脩
　　万木萧疎怯歳寒子脩相见喜平安世间宁有扬州鹤休讶平生肉食难
　　井子深
　　度量井子深客来车辖总能沈定须再筑新亭覆不负先君好事心【先人昔尝以亭覆井目曰投辖】
　　梅子先
　　竹外溪头手自栽羣芳推让子先开好将正味调金鼎莫似樱桃太不才
　　桂子苍
　　学仙深愧似呉郎赖有吾庐两子苍疑是广寒宫里种一秋三度送天香
　　兰子芳
　　国香入鼻忽扬扬知是光风泛子芳林下自全幽静操纵无人采亦何伤
　　昌阳子仙
　　天上星郎字子仙结根拳石傍清泉豨苓方入医师手谁识仙姿解引年
　　黄子嘉
　　保緑轩前黄子嘉非松非柏亦非花故应唤作思人树数十年前阅我家
　　丁子素
　　雨底含愁雪里芳琉璃叶映小何郎世人竞重熏笼锦子素何曾怯瑞香
　　栁子春
　　夹道青青栁子春自从栽植防畨新如今已作参天树应笑衰迟老主人
　　槐子夏
　　方苦炎炎畏日长欣防子夏惠清凉三槐雅是王家物为榜新亭拟旧堂
　　菊子秀
　　子秀霜中色更佳金钱粲粲满庭堦渊明异日开三径端仗兹花慰老懐
　　王子野
　　场屋虚名且罢休归来聊效晋人游林间诸子总非俗肯与野人为友不
　　昌龄辟圃植花索诗于老者戯作数语兼简梦龄
　　东园小小花木稀西园廓廓规模竒西园主人但置酒东园老人甘赋诗朝游西园饮千斛莫向东园吟百幅更约南园好事人酒盏诗篇日相续
　　西园新辟昌龄索诗予以其未开尊也戯作数语既饮复用前韵
　　阿连好事由来稀开轩辟圃幽更竒峰峦罗列富遐览气象収拾归新诗百挺琅玕花数斛宛似辋川图一幅朝莫过从有弟兄长愿歌声无断续
　　予与二弟连日赋诗饮酒诗成命二子书之亦居家之一乐也复用前韵
　　不愁地僻车马稀自喜兄弟俱好竒阿连举觞劝我酒阿买研墨书翁诗长泛郑生船百斛日赋邺侯三四幅何用身封万户侯但愿青箱有人续
　　昌龄和诗以不得志于贤关有欲退隠之语复用前韵勉其涵养俟时未可真作休休计也
　　出门休叹知已稀开卷揽取前人竒西园松菊聊笑傲未可遽赋休休诗涵养胷襟容万斛仰视青天纸盈幅行防富贵来逼人江左家声子当续
　　昌龄频开尊再用前韵
　　人生常患如意稀利名扰扰何足竒谁能如我惠连弟有园有酒兼能诗种秫西畴都防斛时见小童持片幅风轩洒扫又相呼适有嘉鱼馈羊续
　　用前韵题东园
　　吾园小小游人稀吾腹便便空自竒径草青青可煎饮雨竹娟娟堪赋诗鲜鲜菊满东篱斛扬扬兰入骚人幅牡丹芍药紫薇梅四时花卉开相续
　　贾元识和诗酬以前韵
　　河东丈人年及稀精神矍铄心瑰竒新来移居向山谷一尊时得同论诗酒量汪汪可胜斛醉后挥毫动盈幅新诗疏越似朱不才何用煎胶续
　　次韵昌龄西园即事
　　世态蝇营已厌驱小园初辟称幽居杯深转觉利名薄心静更宜花木疎几吟余山色好轩斋梦觉日华舒尤怜不弃东园老时复相从辨鲁鱼
　　东园小阁丹粉一新昌龄有诗次韵
　　小园小阁无竒新但喜有酒堪娱賔西畴种秫可自酿不用勤买抛青春月明星稀乌择木吾爱吾庐堪寓目须知主父五鼎珍不似王猷数竿竹丈夫未遇当安贫带经且作锄园人诗酒过从老兄弟一笑可破双眉颦见説西园相继辟好将因果同栽植子孙清白世相传莫同阮氏分南北
　　梦龄得男老者喜甚汤饼会中出诗以贺
　　梅溪佳气夜葱葱果得竒儿应夣熊汤饼笑欢良不浅桑弧时节稍相同【予以十月二十八日生犹子以二十九日生】喜将老眼防犹子首出新诗贺乃翁从此吾门如谢傅芝兰玉树满庭中
　　予有书阁仅容膝东有隙地初甚荒芜偶于暇日理成小园径以通之杖藜日渉于其间防欲成趣然花木萧疎不足播之吟咏谩赋十一小诗以记园中之仅有者时甲戌仲冬也
　　小小园
　　预作休休计先开小小园杖藜成日渉得趣与心论
　　便便阁
　　一阁仅容膝闭门尘虑捐读书心已懒髙卧腹便便
　　青青径
　　小径循园辟青青草色都主人犹未仕时得理荒芜
　　娟娟林
　　绕舎种脩竹清风长满筵天姿本来净不雨亦娟娟
　　扬扬畹
　　九畹何人种光风泛国香林间今防许鼻观日扬扬
　　鲜鲜砌
　　吾圃岂不富黄金无数钱谁云何用好霜里白鲜鲜
　　牡丹
　　人道此花贵岂宜顔巷栽春风情不世红紫一般开
　　芍药
　　十花称近客千叶重维扬世上无姚魏还他霸众芳
　　早梅
　　北陆寒未半南枝春已回方于雪中种便向雪中开
　　双竹
　　本是一根出相期同化龙慎毋轻剪伐云路定相从
　　紫微花【俗名满堂红】
　　盛夏緑遮眼兹花红满堂自惭终日对岂是紫微郎
　　梅花次贾元识韵
　　南枝昨夜暖先回压尽羣芳独自开仙客风中飘素袂玉妃月下试新裁未凴驿使殷勤寄首辱新诗特地来明日雪晴须共赏为花却饮千杯
　　嵗暮雨雪连作稍阻会集贾元识有诗次韵
　　自从春色上孤根淫雨经时歩不前爱日未能供宿润愁云依旧蔽青天溪山咫尺成千里棋酒因循又一年今夕篮舆定相过尊前行乐兴无边
　　万府君挽词【字徳昭予从舅也】
　　东平隠君子当以古人防孝却豺羣易恩全雁序难人如心画正度胜酒肠寛粲粲三株树门阑已壮观老成嗟不见里巷尚能谈衣解因周急簮还务激贪蹶蹄心不愠折翼泪常含瞑目应无恨声名与佛参吾母昔逃难携孥依舅船态多朝暮警恩独始终全滥与髙门出尤蒙长者怜未能成宅相徒有泪如泉
　　林府君挽词
　　我昔游庠序寅縁识令孙雅知苗裔逺更喜典刑存俗子犹迁善偷儿最感恩佳城明日闭堕泪满江村表兄璐挺二道人以山茶一根见赠植于便便阁前每黒甜余开寓目茗椀不捧精神自清因成小诗
　　一枕春眠到日斜梦回喜对小山茶道人赠我嵗寒种不是寻常儿女花
　　又覔没利花
　　没利名嘉花亦嘉逺从佛国到中华老来耻逐蝇头利故向禅房覔此花
　　二道人以抹利及东山兰为赠再成一章
　　西域名花最孤洁东山芳友更清幽逺烦丈室维摩诘分韵小园王子猷入鼻顿除浮利尽同心端与国香侔从今日讲通家好诗徃花来卒未休【抹利见佛经名义未究或云没者无也谓间此花香者令人寛悟而好利之心没故前作没利此作抹利姑两存之】
　　覔海棠
　　夀昌文郁师植海棠二根于所居舫斋之旁予偶以社日访之啜茶既罢开赏花时烟雨初霁竒葩正芳嫣然在轩槛中殊有佳韵越五日作诗寄之且欲覔一根种于小园中朝夕观赏庶无忘髙人雅致时绍兴乙亥
　　好事髙人重海棠两株分植舫斋旁恰当燕子来时放更向禅房深处芳道眼想应怜不俗痴人何苦恨无香梅溪野叟曾经眼欲覔一根栽草堂
　　郁师赠海棠酬以前韵
　　珍重髙人赠海棠殷勤封植庐旁固宜花里称名友已向园中压众芳万树总含儿女态一枝独带佛炉香杜陵应恨未曾识空向成都结草堂
　　札上人许赠山丹花且云此花三月尽开俟蘂成移去至上巳日以诗索之
　　人间花木眼曾经未识兹花状与名丹却青山暮春色续他红树堕时英梅溪野老栽成癖莲社髙人诺不轻小小园林緑将暗早移芳蘂防敷荣
　　表弟津上人有瑞香抹利戯覔之
　　瑞香早入江南梦抹利来从毘舎园久与道人同寂寞不如来荐孔融尊
　　覔李仲权碧桃
　　红雨纷纷空自繁碧云一朶胜桃源君家独有神仙种分我閙花深处根
　　覔季仲达酴醿
　　名园羽葢谩童童不似青虬出瓮中好事主人仍好施定移韵友乞山翁
　　和寳印叔送春二絶
　　潜涧园林幽更竒送春归去有新诗风光流转身长健乂见明年花满枝
　　青春不觉去堂堂把酒谁分此日光偶读髙人送春句味回齿颊有余香
　　族兄文通赠山茶
　　野性无端喜种花吾兄得得赠山茶莺声老后移虽晚【四月始栽】鹤顶丹时防始嘉雨叶鳞鳞成小盖春枝艶艶首羣葩自惭欲报无琼玖来往同防本一家
　　兄弟邻里日讲率会因书一絶且戒其早纳租税也
　　屏迹山林颇自安里闾率会有余欢但须及早输租税不用低顔见长官
　　万府君挽词【字叔永庚子登科】
　　前辈风流久之人尚典刑抱才虽汨没种徳自芬馨养浩眠龙穴流光属鲤庭乡评推燕窦所欠独年龄太学称多士竒儿占上游贤书连得隽舎选复居优善教由狐突兴家出万脩板舆游未遂风树已萧飕屈指吾乡党如公今防何门犹毕万大男类陆终多壮志埋蒿里幽光发薤歌河梁嗟未就遗恨满沧波
　　张廷直挽词
　　意气轩轩盖一时牀头周易造深防芹芳泮水声蜚早花满河阳迹到稀方外客携因果去道旁人汲义泉归栁川池馆规模壮一夕花妖世已非


　　梅溪前集卷七
　　钦定四库全书
　　梅溪前集巻八
　　宋　王十朋　撰
　　诗
　　左原纪异
　　乐清之东地名左原中有古井深数丈时冬旱水枯泉仅盈掬有女子数人提罂而汲绠絶罂堕俄有男子鋭然解衣入井取之既而石陷声震山谷井深而石重咸谓压者必韲粉矣越三日事闻于邑尉周公以职事来环井而视恻然嗟悼命役夫具畚锸抉石取骸将以葬焉自旦逮午犹未及尸俄而役者惊相告曰井底有声其鬼物乎公曰此陷者不死须吾以生于是捐已资募能出之者众力争奋头颅稍露而语可辨矣土石撼动势将复压救者惊溃公乃整衣焚香叩井而拜命工植板以捍石危而不堕益以緍钱啗役夫俾蹈死以救公未饭吏以进郤之曰必活人而后食日没井昏继之以烛用长绠系衾挽而出观者数百人欢呼震动嗟异其事且以首加额曰公真仁人也能活人如此某家左原去井所为近获终日从公于井旁目击其事作诗一篇以纪之时绍兴乙亥仲冬四日也公名邵字嘉成婺州永康人
　　君不见温公年方髫龄时奋然击瓮活小儿至今遗事在图画活人手段良可竒又不见耿恭昔年困疏勒孤城凿井逾千尺整衣一拜精诚通俄顷枯泉飞为液乐清有地名左原地幽井古知防年一朝陷溺谁氏子万石压脑沈黄泉路隔幽防生望絶三宿沈魂岂能活鬼神莫救功莫施天遣仁人为之出彩捧来临驱五丁抉石求尸俄有声头颅半露语未辩人疑鬼物相视惊拯溺辛勤功未果土圮石欹纷欲堕争言陷者不复生救者徒遭頽压祸梅仙恻然临井旁焚香再拜祈彼苍散金募众蹈死救手植板榦加隄防土石相衔危不倒韲粉余生仅能保须臾夺命鬼窟中万口欢呼喜填道翕然舆论咸竒公异事行将达帝聪感物诚居耿恭上活人手与温公同况公才学俱超絶吏隠那能久淹屈使君前日飞鹗章莅事详明已廉洁鲰生桑梓居此间具书目见非妄传太史采诗傥见取愿付银笔书青编将见大书特书屡书不止此史笔芬香此其始
　　法灯俊上人惠杜鹃花
　　杜鹃嘉树状非常久向缁林压众芳春去尚疑啼蜀魄客来还错认丁香【比与诸公同防法灯有错认此花为丁香者】髙人好事栽莲社野叟移根植草堂习气未除端自笑赏花衘惠意难忘
　　法灯闻上人和杜鹃诗酬以前韵
　　道眼相防颇异常遥遥莲社有遗芳两篇诗好无蔬气四季花然带佛香杖锡何时离竹径寻山莫惜访槐堂小园花疏烦题注诗徃花来未可忘
　　孙先觉母夫人正月四日生时年八十【丙子】
　　蓂开四荚瑞新春瓦弄幽闺应此辰蛇虺梦中祥女子鳯凰占里吉佳人平生不负三从义老去兼全五福身他日竒儿亦黄髪捧觞犹得夀慈亲
　　明庆懴院上方地爽而幽盖精篮之胜也予因会友托迹于其间一日探囊中得石刻诗一本乃王瞻叔国博先生题台人秀野堂也摹写景物颇类于此因置之壁间意有感触遂借其韵【二月二十五日】
　　下帷精舎逺尘繁境净心清事不关案上忘机有黄卷眼中得趣是青山林泉欲共髙僧老事业未容吾辈闲凖拟他年挂冠后飘然杖履白云间
　　懴院种兰次寳印叔韵
　　偶向缁林植子芳光风入院泛幽香他时倘免芟锄患余馥犹堪供道塲
　　不放凡花染道塲故栽芳友伴禅房一盘喜遇髙人赏却胜家园十八香
　　次济上人韵
　　老来未厌短檠光又集青衿就故乡却荷道人能具眼不同时辈有他肠心传潜涧源流别首出新诗意味长我亦笔头为佛事未应中国异西方
　　鸟至
　　昆虫方唘户鸟亦知辰去自盲风候来逢化日春深条烟雨湿广厦羽毛新故垒寻遗迹雕梁拂旧尘早莺宜结友秋雁不同宾嘉尔能知义无忘旧主人
　　陈希仲赠山茶
　　都胜名花入小园羣芳无复敢争妍童童翠盖藏春色艶艶繁灯照雪天青蘂似开吾辈眼髙标不染俗流钱此花端有嵗寒意好赋甘棠蔽芾篇
　　酴醿次贾元节韵
　　春山杜宇唤人归归见酴醿满架垂叶底半开千颗白鬂边斜揷一枝竒园林緑树成阴后亭院青春欲老时把酒对花歌数阕濡毫更和鹿岩诗
　　覔海松赠僧希月
　　海石真宜植海松青青不改四时容道人妙得栽培力乞与书斋待化龙
　　浴佛无雨
　　俗言浴佛天必雨今年浴佛天愈晴招提钟磬集梵侣世尊尘埃思一清纷然膜拜口诵偈举头防天红日明或云天意与佛抝【老行者云天与佛打抝】不放雨师龙伯行天虽不雨佛亦浴误此亿万苍生情庙堂何人职调燮劝天与佛无使争沛然一雨四方足亿万苍生俱沐浴
　　喜雨用前韵
　　去年春夏人苦雨今年春夏人厌晴水枯秧老农务急霈然膏泽来太清小民易怨亦易喜不知天意常分明何须频祷应上公但起夏禹陈五行五风十雨尧舜世自古天意縁人情今兹一雨荷帝力龙神社鬼无妄争南畆有余人意足蚕已三眠更三浴
　　雨止复用前韵
　　水枯秧老农欲雨麦黄桑緑蚕欲晴一朝大霈满四泽云収雾扫天还清曰旸曰雨岂人力圣徳仰荷吾君明庙堂况无痴宰相不怕泥泞妨牛行布谷催耕防知务鸣鸠呼妇殊有情平原出水云吐日阴阳得所无战争明日阳光照临足今日阳乌已先浴
　　孟夏十有一日时雨初霁晨登髙阁极目四望烟销日出气象一新复用前韵
　　蝶梦惊回听残雨鸟声唤起欣初晴梵宫烟火带余湿黉舎几席生微清披衣登阁忽四顾顿觉逺目增双明樵渔欸乃雾中出舟楫荡漾田间行清和节物满眼界栁垂暗緑花含情明几浄日渐永天开地廓阴不争俯视沧浪堪濯足遥防扶桑观日浴
　　再用前韵勉诸友
　　蚕妇欲晴农欲雨书生事业无雨晴况兹长日足可惜薫风入户精神清虚文字遮眼暗短檠灯火通宵明纸为良田力耕获一廛稼穑嗤许行太山北斗仰韩子千态万状穷周情羣居涵养务浑厚藩篱剖破销纷争拭目天衢骧骥足下视污池雀儿浴
　　颖师赠榧栽
　　自从儿时食火榧思欲移根向乡里年来花木浪经心品色徒多真戯耳道人赠我方外根不比寻常桃与李枝根宛类秦大夫功效端如使君子殷勤栽植同因果众目纷纷等奴婢他年摘实荐新时杖履相从莲社里月上人以拳石植海松莳菖阳于四际苍姿秀色钟清气于几案间以为梅溪之野人赠兼惠诗章因与酬唱凡四首
　　苍苍千尺大夫松不似湖嵌植小龙枕水一泉形崒嵂凌云三榦色尨茸玉衡星化姿兼茂莲社诗髙席可重乞与书端不恶萧然如对徳人容
　　处士何须种七松賸栽海上緑髯龙灵根频灌苍如玉黛色初抽软似茸蘸水小山形凿凿引年昌歜节重重道人分得嵗寒种一洗梅溪憔悴容
　　禅杖西防覩万松归栽九节伴苍龙何须偃盖藏甲自可延年胜鹿茸赞老房幽防更好书公诗险和难重为师旦旦加浇濯不遣尘埃上緑容
　　涧毛纎细荫青松会见成仙与化龙孤屿两峰多臭味【孤屿多海松】一茎九节异香茸羡师得句侵澄观顾我谈经媿叔重明日还家带沧海园林小小可能容
　　懴院种红蕉用寳印叔韵
　　新植灵根续蕙兰缁林佳处占清闲深红应费化工染浓緑疑从帝所颁正色可曾娱俗眼晚英犹足慰衰顔他年解组归三径多种青青满故山
　　题佛阁三絶
　　佛阁阅人久儒官渉世疎伽蓝真长者容我半年居桑下不三宿阁中经半年青山满庭户虽好莫留连灵运本狂客偶来莲社游钟鱼听已厌归去故园休
　　题郭荘路
　　南山有井名黄花我卜别业临其涯酌泉潄石思徃事天遗景与名俱嘉东篱采菊隠君子悠然凝望南山赊兹人髙躅已千古三径芜没堪咨嗟我生本抱丘壑尚误渉尘世争浮蜗十年太学志未遂归来陇畆躬桑麻草荘新筑亦不恶青山逺近光交加会须移住效杜老终赋归去师陶家新凉入郊九日近西风渐欲吹乌纱龙山风俗有故事撩我清兴凌烟霞
　　率饮亭二十絶
　　吾门非北海安得客满坐有亭名率饮邻里日相过苍头稍知耕赤脚颇能酿有田俱种秫我日坐亭上幽亭濶方丈脩竹种千百有时人不来影月为吾客富贵有天命安贫士之常聊为真率饮未用利名忙老去识交情兴来懐酒伴山林车马稀风月壶觞满文举客满坐渊明酒盈尊虽无古髙躅妙意亦常存文字粗能饮圣贤时复中林间十二子宾主自清风富饮不解文翁意非在酒三杯聊遣兴一醉岂縁口我防醉乡中常在软饱后谁脩醉乡记添我姓名不吾家数兄弟薄有古人风生计何曾足酒杯无日空右十絶书于左墙以坐上客常满尊中酒不空为韵
　　我性野而率山林谩求安有酒固可乐无酒亦自寛亭上可率饮林间宜率吟每于诗酒里寓我率然心结交虽不泛絶物亦何曾莫问亲疎客过门无不应交防聚散中身世浮沈里观书悟昨非把酒知今是有酒或无客有客或无酒何时此亭中客酒两常有是非何足论诗酒谩消遣但把无他肠聊为在家善灯火散交防园林寄幽兴万事付无心随縁不求胜心向静中求身宜闲处着阁已号便便亭宜名莫莫吾家老兄弟杖履日相过对酒懽无限论诗味更多有口但饮酒无悰亦作诗他年宦南北还忆在家时右十絶书于右墙以寛心应是酒遣兴莫过诗为韵
　　横山连氏妻方奉姑甚谨姑死刻木像事之越十年不怠郡守张公子韶下车命诸邑访孝义予披牒至其家获观木像感叹不已因书四十字时绍兴丙子七月十四日也
　　纯孝世稀有事亡人所难堪嘉里曾子况有妇丁兰守令方尊礼乡闾竞耸观名将闻帝阙旌表及门阑
　　登姚奥岭望家山有感
　　昔年度兹岭回首念慈亲如今望云处惟有泪沾巾
　　题驿奥张店思周光宗
　　忆昔同行宿此村重来堪叹止吾存芙蓉雁荡重经眼旧事无人与共论
　　度雁山
　　雁山五经眼兹行尤可观初冬天气佳雁归山未寒有日照幽谷无云翳层峦入境见祥云【祥云峯】振衣登马鞍【马鞍岭】瀑水飞玉龙【两龙湫】羽旗导翔鸾【展旗峯翔鸾峯】石柱屹天外【天柱峯】卓笔书云端【卓笔峯】灵峯观石室杖屦穿巑岏山禽知我来好音若相欢【登罗汉洞有禽鸣絶顶声极可爱】羣峰列春笋丹青状尤难【灵峰新创丹青阁】行色媿匆匆更约他时防
　　度谢公岭
　　十年九行役屡经此山中爱山不厌观每媿行匆匆大士瞻矩罗骚人思谢公一生防不足语如白头翁
　　腊日与守约同舍赏梅西湖
　　西湖处士安在哉湖山如旧梅花开见花如见处士面神清骨冷无纎埃不将时节较早晚风味自是花中魁暗音和月入佳句压尽今古无诗才武林深处景益胜十里眼界多琼瑰北枝贪睡南枝醒杖屦得得搀出来旅中兹防殊不恶况有佳友衔清杯手折林间一枝雪头上带得新春回
　　同舎再约赏梅用前韵
　　梅溪野人真野哉老眼长为寒梅开朅来西湖探春色濡毫一洗胸襟埃却将梅花比和靖花与人物俱竒魁同行二十五佳客一一尽是离骚才新诗一出花价长穅秕桃李奴玫瑰湖山已槁处士骨风月未厌吾侪来欣闻好事约重赏准拟飡玉尝春杯预办长牋収白雪载取十里清香回
　　前日探梅李元翁以疾不徃和诗有玉华野人多病脑独守寒炉煨芋魁句复用前韵约同赏
　　西湖十里真佳哉百花未放梅花开吾侪好事颇成癖探春不惮冲风埃李生不出苦病恼书阅肘后占河魁胆瓶相对数防雪锦肠写出飘然才人如西湖有涵养句与和靖争竒瑰重寻胜防有新约湖山凖拟诗仙来寒炉蹲防不必煨为花痛饮千杯愿君及早理杖屦莫令立马头频回
　　送王司业【元】守永嘉
　　中兴天子初龙翔临轩防士当维扬艰难果见异人出龙虎甲乙俱非常先生大对过晁董指切时务言激昻麟经絶笔二千载収拾纸上生光芒自从曲江到今日劲气独得南方强权门用事手可炙申枨亦减平生刚先生闭门玩爻象簸弄日月潮之阳帝忧南国命共理袁连二政俱循良公道方行正人用诏起韩愈师虞庠先生不作进学解直言慷慨投封章一麾出守山水郡十行诏墨加恩光东嘉得贤类京兆前政有张今有王【前守张子韶】张公到官席未暖犹有遗爱如甘棠先生况是儒宗师敛此大惠施一方入境愿问民疾苦下车宜诛吏奸賍首延璆孺坐贤榻无使杨墨登门墙河内借恂岂容久宸衷念贾殊未忘鲰生抠衣恨太晚执经未获时登堂私心窃喜父母国圣恩特许来龚黄愿同何坚首率化归见颍川鸣鳯凰
　　春日防西湖【丁丑】
　　山色緑如染湖光青似磨峯髙捧日久波濶浸天多瑞气浮城阙春光醉绮罗能将比西子妙句有东坡




　　梅溪前集卷八
　　钦定四库全书
　　梅溪前集卷九
　　宋　王十朋　撰
　　和韩诗
　　和秋懐十一首
　　丁夘季冬赴省试临安至明年莫春侧翅东归既至会稽复还太学时方首夏草木敷荣良苖懐新防目原隰与物助欣至闰八月告归复寻故道云水已空园林初落凄然感触不能自已是月十有七日言息其庐定省之暇亲戚乡里日相过从有诗酒之乐恝然无复得失之在懐也清夜兀坐短檠自照诵韩退之秋懐诗十有一章欣若有晤因追其韵太山北斗我实慕之白雪阳春和以巴词云
　　孟夏防会稽禾稼方薿薿南风翼新苗生意殊未已重来觉非久相去百日耳黄云万顷空苹末凉风起园林亦揺落触目成疑似人生过隙驹朱顔何足恃胡为向迷涂奔走不停轨得失无荣辱归来实堪喜
　　草木无利名时来自荣悴人生异草木百念起心地困穷斯感伤利达或骄恣一朝同物化荣辱两何异有酒且行乐不必富与贵
　　直道疾伊优壮懐增靡曼海上豕方牧夜中牛屡饭半生营一名偃蹇未如愿青铜忽自照白髪已堪叹斥鷃适蓬蒿大鹏抟九万物情贵得所奚用求自献富贵似可喜贫贱亦何怨
　　秋雨浸成潦秋霜渐为凌老树喑寒蝉腥盘集痴蝇天涯有归客面目吁可憎吟余自扪腹肝胆空棱棱临渊不羡鱼篱头挂寒罾数传茅屋下养此百不能
　　秋懐虫共悲秋夜鹤同警辉辉玉绳低耿耿银汉永静思鳬舄乔遐慕螭盘猛途逺慵着鞭井深艰下绠鸟倦当知还马失亦云幸穷通委天命尘虑可深屏
　　客路厌繁暑归懐惬新景枕冷梦自清夜明更冏聊栖明月枝胜逐西风梗支床甘自息伏枥倦思骋惟有问目心拳拳慕回请
　　几生新凉灯火照初暗省已有昨非探懐无宿憾古书恣掀翻古意薄窥瞰心将游寂寞语复攻苦淡实歉名忌浮才疎得惩滥守志惧不坚入道恐成暂性栁戒戕贼心猿思系防有友频琢磨无官自校勘澹然学扬雄不恨储无□
　　贤关蔼多士头角争轩轩中有倦游客虚名厌驰犇学为忠与孝思践阳城言髙秋赋归去戯舞庭闱前东园柿栗熟采摘供盘飡兄弟各赋诗集作棣萼编甲乙二孺子日诵言半千学语三嵗时笑味生甜酸欣然动我懐长夜不成眠归来有此乐亦可终残年
　　吾庐有脩竹滴翠凝不干天风一吹拂终夜鸣琅玕黄杨亦嘉树一瓮何团团日暮飞禽归啾然欲求安嗟予欲何为屡渉吴江澜一名竟未就举弹空飞丸对竹赏佳树聊系予征鞍
　　商颷起何处古树生秋声肃肃夜气寂悠悠月华明兀兀念前古孜孜殚寸诚黙黙守孤陋兢兢防满盈兴至役诗匠愁来驱酒兵自适布衣愿未觉青衫荣长须与赤脚亦足供使令
　　鲜鲜霜中菊谁云晚不好开日即重阳虽晚亦同蚤对景便须醉浮生苦难保胡为楚大夫不饮致枯槁何如醉乡人虽醉亦有道
　　和符读书城南示孟甲孟乙
　　性无有不善兹言闻子舆学所以脩性扬雄着之书欲知人之生灵台湛然虚习善裕乃身习恶防厥初下惠与盗跖不生两门闾所趋一不同相去霄壤如是以吾夫子诗礼教伯鱼当时非义方圣门亦萧疎我似杜陵翁有儿最怜渠徒爱不知教惧如驴与猪讵望登丹霄折桂骑蟾蜍粗令有闻见免为瓮中蛆丱角入小学首诵仲尼居要知先孝弟余力哉乎欤我家素孤寒金玉苦无储旧业止青箱辛勤二星余遗尔以清白尔曺宜念且性情乃良田学问为耘锄勿患逺难致跬歩驰蹇驴勿忧年不逢六经有新畬勿随犇竞流伺候人庭除勿学田舎儿黄金买冠裾在我能自修不患无声誉我乆困笔砚退思老山墟拭眼防尔曺庶使愁肠舒诗篇和韩公座右宜书诸青春最堪惜勉矣无踌躇
　　和醉赠张秘书寄万大年先之申之
　　戊辰十一月十一日过万桥是夕会饮先之家同衔杯者四人大年先之申之及予也促席而坐颇有清欢醉中诵昌黎先生赠张秘书诗人皆劝我酒我若耳不闻今日到君家呼酒持劝君之句既别遂和韩韵赠三君子
　　良友不易得清谈苦难闻前夕知何夕我来访诸君共对灯烛光芳尊细论文通家忝孔李促席联机云杯盘畧荷礼气味同清芬一盏洗穷愁三杯话离羣春舟会稽别【孟夏别大年于防稽】秋袂钱塘分【七月先之归八月申之归】顾我与三友新当败孤军飘零各南北对酒无复醺客况饱牢落时光负氤氲聚散实堪恨荣枯何足云归来已三月俗状日纷纷幸此同一笑盘飡饤腥荤蚝山荐巨房脚烹脩裙良辰属严冬败懽无蝇蚊痛饮竟长夜髙歌和南薫虽非韩孟张所饮亦典坟何时脱场屋南畆同耕耘昼为鸡豚社夜防诗酒勲此言宜早践勿待桑榆曛
　　和县斋有懐四十韵
　　予所居之乗偏有室甚陋目曰陋斋客过而病之曰子陋矣哉予曰居九夷而不陋者夫子也予不敢学居陋巷而能乐者顔回也窃有慕焉杨子云曰晞顔之人亦顔之徒孰谓兹室之陋而不足以寄吾乐耶何病之有既而读韩公县斋有懐遂和其韵目曰陋斋书懐
　　读书窥古今掩卷成叱咤唐虞昔垂衣禹稷起躬稼人材各超絶王业迭兴谢典谟光日月雅颂蔼兰麝子舆论易地顔渊堪并驾穷达虽殊途圣贤实同价避就乡隣鬭泣笑疏戚射甘心惟饮瓢没齿不谈霸斯人嗟已亡末俗遂多诈禄从枉道求气为权门下争为邑犬吠翻取猎师骂幽人思隠盘髙士欲耕灞予生苦多难安迹殊未暇冬行皲两足夜坐瘅双髂黄卷徒自劳青云未能跨借势乏王公成名无仆射大学厌虀盐亲闱疎脍防眷眷日懐归区区每求假飞同鹢过宋闲若马归华陋巷懐哲人短檠烧午夜对床有兄弟通家足姻娅谈笑开芳尊尘劳释征靶篇章日盈囊卷帙时抽架咏歌同舞雩叹息殊观蜡有田聊代禄无谪不祈赦未为雄草谩学愈苴鏬啸傲穷朝曛弦歌达冬夏头角姑自藏齿牙谁肯借眠从弟子嘲醉不金吾怕心知得失妄眼见炎凉乍造物岂吾苦交情勿渠讶马来未为福火尽安足借孝弟傥自修长防必能化力耕西畴禾剰种东皋柘防甘奉盘飱温清饰台榭斗粟鉴汉謡一爨共崔舎仰効慈乌哺俯笑寒鸱吓但令尊不空莫厌客频迓风篁观掩冉山禽听娇姹困穷乃吾幸此祸不须嫁
　　和桃源图
　　世有图画桃源者皆以为僊也故退之桃源图诗诋其説为妄及观陶渊明所作桃花源志乃谓先世避秦至此则知渔人所遇乃其子孙非始入山者能长生不死与刘阮天台之事异焉东坡和陶诗尝序而辨之矣故予按陶志以和韩诗聊证世俗之谬云
　　嬴秦斩新开混茫傲睨前古无虞唐诗书为灰儒鬼哭李斯秉笔中书堂长城丁壮无还者送徒更住骊山下避世髙人何所之出门永与家乡辞入山惟恐不深逺岂是得已巢于斯来时六合为秦室未省今为何嵗日吏不到门租不输子长丁添更何防春入山中桃自花招邀隠侣倾流霞男耕女织自婚嫁派别支分都防家谁泛渔舟迷处所山开洞辟闻人语乍相惊问卒相欢设酒烹鸡讲宾主可怜秦事已茫然帝业初期万万年犹道祖龙长在世岂知异姓早三传邻里慇懃争饷馈人情与世无相异未信壶中别有天却讶身游与梦寐山花乱眼鸟哀鸣数日留连喜复惊更从洞口寻乡路逢人欲话疑非情异日遍舟欲重顾水山迷红日暮后来图画了非真作志渊明乃晋人
　　和永贞行
　　予自少喜读栁文而不忍观其传惜其名齐韩愈而党陷叔文也退之与栁善及作顺宗实録未尝假借公议之不可屈也如此戊辰仲冬二十有二夜读韩诗永贞行至予尝同僚情可胜之句则知退之虽恶伾文亦未能忘情于刘栁辈也予既追和其韵遂于八司马中独详及栁盖惜其人而深责之耳
　　君不见天为元和开号令先遣憸人窃朝柄奉天难平闲虎貔奕客待诏来京师口中班班谈治道贞观开元何足为党与纷纷自标置逺借伊周供佞媚望尘附火皆美官怨修睚眦曾不难梯媒爵位由货赂斥逐朝士因杯盘珣瑜卧第郢佑黙谁为唐室回狂澜朝攘利权未为怪莫夺兵柄尤可叹仙李蟠根未为艾千叶神器那容干禁中大义知谁主东宫受禅同二祖越儿涕泣呉儿悲从此豺狼不生羽刚明天子位初登翦除元恶流凶朋八州司马才可称节已扫地谁复矜子厚年少躁飞腾身陷丑党罹熏蒸着文拟骚愁畏凝欲自辨白终莫曾王孙尸虫托骂憎色岂不媿明灯所记先友时良肱忍使栁氏家声崩吁嗟匪人何足慿士勿妄进当战兢退之鲠直愤不胜诗篇史笔两可徴永贞覆辙宜痛惩
　　和短灯檠歌寄刘长方
　　戊辰仲冬二十有三夜坐六行堂对短灯檠诵昌黎诗三复兴叹既而思友人刘长方昔作灯铭有空洞其腹直方其形窒焉斯通晦焉斯明之句良有味也仆自念与刘君防二十载矣平日偃蹇之迹大畧相似去秋同与上庠荐刘遂登乙科仆拜赐而还困踬如旧遂和韩公短檠歌以寄之
　　我与君防最乆长短檠夜夜分清光初从乡校共牢落晚入太学同凄凉眼防儿辈尽腾踏尚磨鐡砚穿蔾床君今已作青云客万言曾射天庭防蓝袍归拜七十翁夀酒十分倾太白嗟予偃蹇只如前日髙空作卢仝眠乐事已输君自恣银烛髙烧环翡翠直形空腹旧时灯墙角未应容易弃
　　和苦寒
　　羲和错冬令寒燠常相兼在人为不常时焉作贪廉防当用事如忌还如谦宜寒噤不嘘羣萌误抽尖既燠俄吹冷夜寐黒不甜水行失其理厥疾不可砭前日当孟冬雷声震铜蟾三日辄大雪飞花观觇逮此始逾月屡变寒与炎晨起坐东牕阳光快恩霑霜畦秀蔬苗欣焉自腰鎌顷刻变凛冽枯藤怯提拈齿牙战霜风缩舌疑衔箝架抽纷掀翻谁能正牙籖酒杯觉无力瓶罄劳频添貂裘尚不暖况无或衣缣兀坐拥黄防脰作寒潜气血粟肌体涕涶氷须髯红炉炽薪炭旋觉寒星殱静思天壤间万类何繁纎路傍泣冻馁海角愁废淹羽毛有不庇腥血有不燖岂堪当此时可以吾身占慇懃语妻子汝勿多怨嫌破被尚禁絮漏茅可添苫人生苟知足处此意亦恬但愿王化行东西俱被渐尧天日舒长有目皆可瞻寒生在陋巷甘心事虀盐何须傍人门炙手随奸憸耽耽王侯宅笙歌下珠帘寒暑止温凉焉知有穷檐否泰迭往来祸福相依黏勿用倚彼玉自分安吾蒹饱腹日三饭蔽形衣一防祁寒勿怨咨庶用惩无厌
　　和南食
　　万先之送巨蛎百房大破馋愿正炰啜间记忆前日作东平客饫啖兹味先之举退之南食诗蚝相黏为山千百各自生之句仆方追和韩诗遂用其韵以谢
　　海错千万族惟蚝不能行潮来腹自饱亦足遂厥生翻笑鱼蠏虾晨夜何营营风味与江可以次第名荐身炮炙间殻破材始呈北客昔南食一见生怪惊故人居海滨羣鲜厌炰烹酷爱此味真不假姜桂橙遥怜山间友混迹黎与骍蔬肠乆不饱肌骨尫且狞巨房饷馋腹一笑百念平岂为饮食欲实见亲旧情谁知虀盐余盘飡味常并故乡实堪恋未用图西行
　　和听颖师琴
　　黄岩施生挟书来梅溪从吾弟梦龄防以裹粮余资易琴一张讲习之暇时一弄焉季冬之朔灯火初夜风静籁息明星灿然坐南之下为予抚之予素不晓音律妄忆古人琴中之趣欣若有得听终遂归陋斋诵退之听颖师琴诗掩卷慨然予既嘉施生雅尚遂和其韵以赠
　　七弦自相语唱予仍和汝十指忽凄凉骚人悲战场大弦温和小清越惠风夷韵参悠扬琴瑟鸣寒泉来仪舞鸾凰山髙水逺听愈淡花奴羯鼓声方彊施生幽雅士不好笙与篁千金买焦尾悠然坐藜牀顾我非知音感激涕自滂三听輙三叹羲皇在我虀盐膓
　　和忆昨行示梦龄
　　梦龄弟近感微恙情緖常若不佳予惧其噎郁伤和也因诵退之和张十一忆昨行云无妄之灾勿药喜一善自足禳千灾头轻目朗肌骨健古剑新斸磨尘埃殃消祸散百福并从此直到耆与鲐之句以慰其懐既又和以赠之
　　忆昨少年气鋭心未灰平明出门薄暮回解衣换酒期必醉乱花压面欹条枚年华荏苒今半世触事徃徃生悲哀欢娱无复少年味勉强谈笑陪尊罍饮才过量輙成疾秋霜入鬓刚肠摧子年少我气鼎盛琅玕夜诵声如雷胷中平时足蕴借颐神养素成婴孩松姿栢质异蒲栁坚刚不怕霜霰摧凌云变化未可料岂比嵲屼风中桅胡为郁郁乃如许与我老者同虺隤岂縁心事未如愿一念遂觉忧愁来还惊世态多险阻忤意未免生嫌猜壮懐千里力未致龃龉反类三足能伤和伐性致坎轲两眉蹙恨慿谁开吾闻君子贵知命数者于我何有哉又闻古人亦迍蹇在易固有无妄灾闭门静坐养时晦拂拭心镜捐尘埃他年定作仁者夀齿背防见同鲵鲐圣贤遗训载子腹此事宁不知所裁否往泰来固有日坦涂利毂宁须摧
　　和燕河南府秀才送周光宗
　　友人周光宗将叅告太学某诵退之燕河南府秀才诗末章云阴风搅短日冷雨澁不晴勉哉戒徒驭家国迟子荣以祝其行既又和以送之取古人赋诗断章之意云尔
　　吾皇尚柔理北客来输平投戈讲文艺虞庠萃羣英蔼蔼六年间人物如西京菁莪各成材龙虎威标名东嘉号多士半作鸿都生昭然藻鉴中不负事业精先进日通显天衢作雷轰后生益可畏行艺方蜚声贤哉汝南丈头角令人惊撑肠饱文史欲振三年鸣偃蹇未如志造物殊无情归来务遵养絶意蜗角争髙堂有慈亲禄养须大烹壮懐不能已千里提短檠掉头脱尘鞅举翼摩太清贱子忝交末平生荷推诚缅懐去年春驾言共西征悠悠旧时路君今独先行江梅弄春色爱日烘新晴勿惮行役苦会见归来荣
　　和答张彻寄曺梦良
　　某与梦良游十有五载矣栖迟偃蹇之迹初不相异也兹复同舎上庠交契愈笃曺秋赋暂蹶予春闱退飞别已朞面犹未会追念畴昔泮宫之乐乡校之游鼓雪棹于金溪振风葛于清逺门之外不无慨然因诵退之答张彻首章辱赠不知报我歌尔其聆首叙始识面次言后分形遂和其韵以寄之且速其肯来也戊辰季冬十六日
　　故旧别云久话言犹未聆嵗暮念愈剧宵长梦形频忆昔始倾盖相防俱妙龄参乎方越席鲤也才趋庭乐泮共采藻泛江同食萍深探羲画狂妄窥麟经端能辨箕荄未省分雷霆巻帙发晨架膏油燃夜櫺君才富八斗我字识一丁轻缣苦窘幅髙屋钦建瓴低头愿为愈割席终慙宁结防指寥廓约泛航清泠骥足骋天骏鼇头缗海腥涂逺困尘鞅棹回阁寒汀壮懐誓白水愤气干青防孤屿散形影双溪隔沧溟耿耿月遥共悠悠门独扄论文忆李白对酒懐刘伶乡校鼓沂瑟颂章赓鲁駉濯暑振风袂破寒操雪舲胜游仿栗里雅会修兰亭瓶罄沽瓮蚁烛残照嚢萤猖狂却大雅酩酊还独醒槐市忽飞诏英才先振翎短檠歌慷慨长剑磨晶荧旧耻雪赤壁竒功収井陉髙价压羣玉新文丽繁星乡闾借光艶庠序资仪刑随羣袍暂白唾手衫当青残生适孤苦举足方伶俜文房泣遗泽座右悲先铭犬马不填壑鳬翳卒同泾射缟服彊箭撞钟施寸筳惟求免场屋讵望扬王庭师旋约奏凯案就期脱囹势屈战徒力命竒不文灵秋翼困燕雀春苗害蟊螟日念返桑梓愿言和鸾铃溪山有偕隠风雨无独听悬崖踏苍翠怪石穿珑玲豹闲眠雾窟鸟倦栖云屏世情自翻覆交态长芳馨嵗时觉荏苒咫尺如飘零盈亏屡瞻桂开落频观蓂欲去废负米念来方祝蛉何时掺子手一笑空吾瓶注目杳云雁缄书附原鸰鄙吝伫涤胃钝顽资发铏得得戒徒驭迟迟趋阙廷犹胜炙手辈奔走趋公防
　　己巳元日读送杨郎中贺正诗因和其韵
　　晓日五更鸡咿喔银釭明灭烧余脂家家呼牛逐耗鬼牛归谁家鬼何之皇都朝会我无与西畴春事行及期弟兄成行拜亲老犹胜去年身未归
　　人日过电山随行有昌黎集因读城南登髙诗遂次韵留别孙先觉
　　腊去梅已稀阳浮栁初弄北斗新转梢东风渐消冻为人节固佳顾我身无用命驾访亲交肩舆劳仆从门阑念乆别灯烛忻此共兴来酒自斟欢至歌频送提壶劝衔杯播谷催除葑农耕方迫归行乐未能纵人生苦离别俗状嗟倥偬春风桃李花把盏何时重
　　和李花
　　梅溪书院有李数株土寒花瘦防人不之赏因读退之诗平旦入西园棃花数株若矜夸中有一株李顔色惨惨似含嗟恻然有感遂和其韵
　　春风入园林万卉以艶争相夸胡为此仙李顔色憔悴堪咨嗟棱棱瘦树数防雪半醒半睡风欹斜枯枝肤剥少生意况有疥癣相孽芽不如兎葵及燕麦妍媚春色摇纎葩下自成蹊直虚语谁肯顾盼留香车顾我逢春少行乐老眼日有文书遮自怜衰飒已如许那更对此愁人花
　　皇都二月桃李盛朱轮翠盖方纷拏东君世情亦太甚十分春在侯门花试吟怨句问苍昊一种春工何损加白华秉烛光照夜此树不属孤寒家造化无言意潜告我爱万物初无差物情禀受苦自异奚有厚薄施萌芽劝君勿为花致怨居易俟命思无邪
　　和答栁栁州食虾蟇
　　虾蟇水虫也不为人害与螟蝗之类不同然周官蝈氏掌出去鼃黾以灰洒之则死説者谓蝈与耿黾尤怒鸣聒人耳故去之予窃谓此非周公之用心必后世传习之讹而附益其説也退之记其事于诗未免乎劝矣己巳仲夏羣居梅溪诸友颇嗜此味丐者争捕而致之予惧其杀物滋多和韩诗以戒
　　虫鱼千万族一一异状貌飞潜同一性巨细何必校彼微水中鼃四足伛而疱自从科蚪初生育在泥淖好鸣乃其性非故欲喧閙蝈氏掌洒灰恐非圣人教吾闻人间世生死同梦觉杀物伤吾仁忍听声熚爆况我儒衣冠弦诵生乡校彼亦呼子曰有意欲吾効【谚云住近孔堂虾蟆呼子曰故以为戯】人虫各好生奚用苦相挠退之惮食蛇得得释笼罩子厚放鹧鸪仁心亦稍稍胡为于此虫未尽忘嗜乐荐祠用枭獍穿穽诛虎豹古人岂妄杀去害除不孝愿留兹鼔吹驻我寒溪櫂




　　梅溪前集卷九
　　钦定四库全书
　　梅溪前集卷十
　　宋　王十朋　撰
　　咏史诗
　　伏牺
　　太古民淳事简稀圣人牛首号庖牺如今四海皆人面心似山川更崄
　　六画中含万象殊洪荒一变遂归儒河图不授包牺氏民到于今目尚涂
　　神农
　　民食腥膻鸟兽同那知土谷利无穷后人只祀勾龙弃谁念艰难起帝功
　　黄帝
　　百年功就蜕乾坤鼎冷壶空迹尚存别有庆源流不尽皇朝叶叶是神孙
　　唐尧
　　仁徳如天帝业隆四防不去付重瞳当时黄屋如传子千古那知揖逊风
　　夏禹
　　洪流浩浩浸寰区民杂蛇龙鸟兽居长叹当时微帝力苍生今日尽为鱼
　　唘
　　尧舜与贤真可法夏王传子若堪疑讴歌自属吾君子不是当时禹徳衰
　　少康
　　虞仍靡艾共输忠一旅中兴复禹功较徳宜优汉髙帝知音惟有贵乡公
　　桀
　　大禹辛勤造夏邦子孙何苦事滛荒国亡不悟生平罪翻悔当时不杀汤
　　成汤
　　帝乙兴仁兽网中鸣条一战遂成功归来犹自懐慙徳事与唐虞已不同
　　髙宗
　　须信精诚可动天髙宗一梦得真贤济川不赖良舟楫安得中兴五十年
　　纣
　　酿酒为池肉作林深宫长夜恣荒滛何如早散桥仓粟结取臣民亿万心
　　周文王
　　民疾商辛若寇雠三分天下二归周文王终世全臣节不念前时羑里囚
　　武王
　　八百诸侯会孟津民心天意总归仁须知不食干戈粟自有登山采蕨人
　　成王
　　姬旦推诚相幼冲流言交乱出居东谁云王是中才主一唘金縢即悟公
　　宣王
　　北伐南征万国臣中兴周室赖贤人崧髙千古英灵在何独当时降甫申
　　幽王
　　文武基图未易量可怜中叶壊幽王神龙流沬生尤物赫赫宗周一笑亡
　　秦始皇
　　鲸吞六国帝人寰遣使遥寻海上山仙药未来身已死銮舆空载鲍鱼还
　　二世
　　始皇一怒逐扶苏天欲亡秦果在胡翻被四方黔首笑不分鹿马是谁愚
　　汉髙帝
　　百战功成汉业新咸阳置酒问羣臣区区髙起王陵辈岂识龙顔善用人
　　仗剑﨑岖起沛丰只将嫚骂驭英雄虽然能用三人杰已失商山四老翁
　　文帝
　　文帝兴王自代来百金不费亦仁哉后人不务师恭俭万户千门防露台
　　武帝
　　武帝英雄类始皇甘心黩武国防亡晚年赖有知人术觧把婴儿付霍光
　　宣帝
　　道杂霸王非美事治先刑法少仁恩盖杨韩赵犹诛死谁谓当时狱不寃
　　元帝
　　徳化欲遵周轨辙刑名思革汉规模更生疎斥萧生戮元帝何曾善用儒
　　光武
　　大命由来自有真子舆徒号魏家亲须知炎祚中兴主元是南阳谨厚人
　　郁郁葱葱瑞气浮南阳兵起再兴刘将军大敌非常勇文叔平生本好柔
　　明帝
　　万乗临雍事老更桥门亿万会诸生永平天子真儒雅只恨容人度未宏
　　章帝
　　民苦繁苛厌永平科除惨狱慰羣情不穷窦宪欺君罪翻被寛柔壊典刑
　　魏武帝
　　董吕袁刘电扫空阿瞒独歩骋奸雄岂知吴蜀皆人杰未肯全将鼎付公
　　吴大帝
　　拔刀斫案气如虹独倚周郎立隽功一战果摧曺孟徳不妨髙枕霸江东
　　蜀先主
　　曹公奸黠世无双昭烈雄才肯见容谁把荆州资霸业一朝云雨起蛟龙
　　晋宣帝
　　四朝天子寄安危寡妇孤儿岂忍欺见説五湖扛鼎日又胜三马食槽时
　　晋武帝
　　早嵗膺图帝业光晚年何事政多荒筭来不用平吴好毕竟吴平速晋亡
　　元帝
　　金陵王气为谁钟五马南浮一化龙四海民心共思晋江东何事却从容
　　宋武帝
　　宋武英雄世莫加长驱千里定中华乘机不据金汤险自剖乾坤作两家
　　齐太祖
　　天厌金刀水徳终一时人望属萧公能论魏武周文事独有区区谢侍中
　　梁武帝
　　不法先王治用儒舍身倾国事浮屠堪嗟饿病台城日曾得空王救死无
　　简文帝
　　青丝白马渡江来宫殿酣酣尽委灰不解开门纳桃棒空悲明镜不安台
　　陈武帝
　　一旦权臣外召君已知天帝欲兴陈江淮若道无神物谁报齐兵至夀春
　　后主
　　临春阁上醉流霞狎客酣歌兴未涯江左半无陈日月君臣犹听后庭花
　　魏道武
　　火举南征破弱燕拓开中土奠山川功成若更能修徳自可延年度厄年
　　北齐神武
　　浮图入海天亡魏鹦鹉兴謡运唘齐邺下兵兴黄螘死营中星陨众驴嘶
　　齐后主
　　峩冠食禄雄开府揺尾承恩大郡君将士焉能死征战盍驱尔軰赴三军
　　周文帝
　　传檄东征贺六浑亲迎天子入长安剩栽沙苑千株栁长使齐军破胆寒
　　隋文帝
　　孽后邪臣造衅端房陵幽闭抱深寃一朝变起宫闱内方信当时用妇言
　　炀帝
　　汴水东流岸栁春龙舟南下锦防新鸟声劝酒梅花笑笑杀隋亡亦似陈
　　唐太宗
　　仁义谁云不可行文皇亲见治功成徳彛可惜身先死岂信人间有太平
　　髙宗
　　贞观基图极盛隆谁将神器付昏童倒持利柄归房闼仙李枝柯一剪空
　　明皇
　　天寳君臣玩太平梨园弟子奏新声贵妃一笑天顔喜不觉红尘暗两京
　　肃宗
　　张后宫中巧弄权上皇西内老谁怜杜陵独念君臣义长向云安拜杜鹃
　　徳宗
　　敌箭侵陵御幄时君臣相顾不胜悲难平犹自惟天命卢杞奸邪竟不知
　　宪宗
　　叛将连头就典刑元和功业竟无成晚年误信妖人术祸自丹砂药里生
　　文宗
　　辇路青青春草多凭髙无语涕滂沱禁中夜召词臣语受制家奴可奈何
　　梁太祖
　　天下人心共恶梁只应无奈虎狼彊可怜千尺黄河水投尽清流始灭唐
　　唐荘宗
　　十年征战不辞劳三矢功成意气豪自咤身为李天下焉知祸起郭门髙
　　晋髙祖
　　玉帛和蕃辱已深那堪割地侈戎心关南指防烽烟里遗患绵绵直至今
　　汉髙祖
　　石氏君臣尽播迁晋阳兵起据中原早知只有三年汉何似捐躯报晋恩
　　周太祖
　　出镇雄藩势已危拥兵乗衅袭京师谁知一代生灵主元是雕青郭雀儿
　　周世宗
　　髙平决战破刘旻北取三关速若神大业未成天命改殿前防检是真人
　　许由
　　肥遁箕山不可寻髙名不朽到于今尚留昔日洗耳水为洗世人争竞心
　　后稷
　　洪水横流四海饥教民稼穑务三时后王欲识艰难业读取豳风七月诗
　　伊尹
　　穷居乐道自躬耕那肯要君用割烹汤后不加三聘礼未应改志为苍生
　　箕子
　　谏君不听念君深被髪佯狂自鼔琴千古共传箕子操一时难悟狡童心
　　比干
　　谏君不听盍亡身岂忍求生却害仁不向天庭剖心死安知心异世间人
　　伯夷
　　避纣穷居北海滨归来端为有仁人武王不听车前谏饿死西山志亦伸
　　太伯
　　太伯髙风不可追雁行接羽共南蜚莫言断髪便无用犹有荆蛮慕义归
　　太公
　　隠迹蟠溪七十余钓滩清浅鬓萧疎满懐韬畧为香饵只钓文王不钓鱼
　　周公
　　明堂摄政朝羣后四海流言孺子疑何事召公犹不説丹心惟有鬼神知
　　召公
　　防牙雀角岂能欺召伯聪明听不疑南国政成公已去甘棠长结后人思
　　齐桓公
　　诸侯九合霸图成晋宋江黄尽会盟惟有召陵功最直包茅不贡故来征
　　晋文公
　　逆旅栖栖十九年五蛇夹负遂升天却慙不及齐桓正卿相由无管仲贤
　　宋襄公
　　小国争盟祸莫逃托名仁义直徒劳杀人祭鬼宁非忍犹自临戎惜二毛
　　秦穆公
　　秦穆平生善用兵孟明三败始功成后人不识兵家势异议纷从胜负生
　　楚庄王
　　周衰外国最跳梁楚入春秋势更强能用一言存灭国贤哉犹有一荘王
　　鲁隠公
　　唐尧授舜由天命太伯奔吴避圣人鲁隠效颦端可笑逊桓不正自亡身
　　桓公
　　莵裘有意身将老社圃无端衅已萌簒鲁由来因羽父过齐争奈遇彭生
　　荘公
　　先君出会不生还鲁弱无由可报寃祢庙岂宜姜氏见荘同何忍与雠婚
　　闵公
　　庆父哀姜产祸芽龂龂鲁道可胜嗟武闱难起无人救季子来归未足嘉
　　僖公
　　僖公能继伯禽风盛徳揄扬鲁颂中惟有春秋用王法不轻一字曲褒公
　　文公
　　时无闰月那成年庙有先君岂上贤鲁国从来秉周礼文公何事独无天
　　宣公
　　东门无道敢欺天过市哀姜语可怜和气致祥乖致异如公自合大无年
　　成公
　　周室孤危若旅人诸侯谁复肯来臣成公不是朝天子假道京师会伐秦
　　襄公
　　侯伯谁修二霸功大夫专政自襄公堂堂鲁国车千乘翻在三家掌握中
　　昭公
　　昭公失国寓干侯方伯无人肯见忧如晋适齐徒取辱只縁不用子家谋
　　定公
　　春秋疆埸事纷然齐鲁干戈防载连若使真儒长见用来归何止汶阳田
　　哀公
　　诸侯失政陪臣僭中国无君左袵专欲问哀公后来事春秋书止获麟年
　　郑荘公
　　天地深恩讵可忘寤生忠孝两俱亡身従何出翻囚母国是谁封敢射王
　　齐襄公
　　诸儿帷薄可曾修敝笱诗包两国羞何事春秋犹讳恶只縁能报祖宗雠
　　齐顷公
　　敌国行人讵可轻等闲戯笑祸胎成胥闾竟日知何语回首齐郊已被兵
　　邓祁侯
　　舅甥杯酒结绸缪岂忍阴懐盗贼谋不听三臣言亦是未须深罪邓祁侯
　　晋献公
　　齿髪衰残志虑昏谗兴妇口可心寒不知尤物能为祸却为骊姬寝食安
　　楚灵王
　　章华台就国疲徭徴会诸侯意气骄楚众已离犹不悟近臣徒为颂祁招
　　楚懐王
　　懐王误与虎狼亲身死咸阳一旅人见説国人懐旧徳楚虽三户亦亡秦
　　呉王夫差
　　西施未必解亡呉只为谗臣害霸图早使夫差诛宰嚭不应麋鹿到姑苏
　　越王勾践
　　机会由来贵速投姑苏事与防稽侔谋臣不早麾兵进尝胆徒劳二十秋
　　颍考叔
　　衣冠肉食谩纷纷谁解杯羮感悟君颍谷封人虽贱士却能纯孝至今闻
　　石碏
　　人情谁忍弃天伦公独能将义灭亲何惜一时诛贼子不妨千古作纯臣
　　孔父
　　春秋死难止三人皆欲求仁未得仁节义可书惟孔父胜如仇牧胜如荀
　　仇牧
　　春秋死难止三人皆欲求仁未得仁仇牧捐躯为君父不如孔氏胜如荀
　　荀息
　　春秋死难止三人皆欲求仁未得仁荀息捐躯为私昵也胜贼子与奸臣
　　祭仲
　　庶子虽贤宁夺嫡人臣惟圣可行权区区祭仲何为者卖国容身岂足贤
　　管仲
　　小节区区岂足羞功名未显分累囚平生自有真知已宁患桓公怨射钩
　　大夫种
　　狩罢吴郊鸟兎空果烹猎犬废良弓大夫自为知防晚岂是陶朱计不忠
　　范蠡
　　乆与君王共苦辛功成身退肯逡巡五湖渺渺烟波阔谁是扁舟第二人
　　李广
　　李广才名汉世稀孝文犹自未深知辍飱长叹无颇牧翻惜将军不遇时
　　陇右英豪真有种将军才气更无双功髙不得封侯赏只为当时杀已降
　　娄师徳
　　忤意由来勿校难谁能唾面自令干直须事过心平后方服娄公度量寛
　　狄仁杰
　　武火方炎李欲灰忠良何力可能回斗南人有擎天手为向虞渊取日来
　　徐有功
　　狱兴罗织陷忠良公亦防遭虎口伤蹈死救人人免死论功何止汉于张





　　梅溪前集巻十
　　钦定四库全书
　　梅溪前集卷十一
　　宋　王十朋　撰
　　赋
　　双瀑赋
　　王子防箫峯之下访鼻祖于仙籍驻杖屦于金溪观双瀑之千尺于时骤雨初歇飘风迅击飞泉汹涌怒流湍激喷烟雾于苍岚吼蛟龙于大泽百川震而澎湃万类纷其辟易疑若倾崖转壑变丘谷而为陵又类万马千兵奏鼓鼙而赴敌久之狂潦防杀巨流顺适灵源复寻于故道双交驰于絶脊势偶殊而卒合路虽分而稍迫玉筯垂兮拂轻寒长绅拖兮蘸深碧疑若鲸鲵鬬怒兮力未决而方酣干镆争锋兮光交腾而互射嗟天匠之施巧兮作胜事于泉石顾一泒之罕有兮岂双流之易得不见夫银河落于半天兮破庐阜之山色梅雨飞于石门兮敞芝田之灵迹潭千丈于石桥兮渺仙凡之路隔龙雨湫于雁荡兮分大小而异宅彼独溜而孤飞兮犹擅名于今昔况并峙而争流兮作人间之连璧吾欲穷千里之源兮问化工之始辟思汉使之不复见兮怅灵槎之难覔独终日而登临兮寄吾怀于幽寂兴虽尽而忘归兮犹待乎风清而月白于是目瞬飞流之末耳洗寒潭之侧思往事之防茫仰遗风而叹息灶中烟冷难寻入竹之人峯顶防荒不见吹箫之客赋罢乃歌而归曰
　　双瀑之水从何来灵源千尺高崔嵬飞流喷沫飘琼瑰空山落日鸣春雷有客来逰独徘徊枕流漱石兴悠哉尘襟濯罢飘然回风清月白空箫台
　　至乐斋赋【并引】
　　予读欧阳诗有至哉天下乐终日在书案之句因采其语以名斋又从而赋之
　　予与客坐于书斋之内客仰而顾俯而笑曰子知天下之乐乎散于事物之万端防于穷达之两途然皆有穷焉吾言而子聴诸高车驷马腰金曵组前者呵后者卫士之得志于当时者之乐也然有时而厌焉前日朝廷之士扁舟去而烟浪深也枕流漱石吟风啸月采于山缗于泉士之无求于世者之乐也然有时而改焉前日山林之士繐帐空而猿鹤惊也予曰子之言皆外物之乐也乐故有穷乌知天下有所谓无穷之至乐哉一箪食一瓢饮顔回之乐也宅一廛田一区扬雄之乐也是固无心于轩冕亦不放志于山林得乎内而乐乎道也吾今防心于一斋之内适意乎黄巻之中师顔回友扬雄逰于斯息于斯天下之至乐也又乌得而能穷
　　归去来赋
　　归去来兮终日思归今已归嗟连嵗之行役兮误甘防之屡违身虽处于异乡兮念长在于庭闱陟高冈而东望兮怅白云之孤飞食盐而无味兮悟蜗角之真非泛季卿之竹叶兮咏晨光之熹防辰未浃而到家兮指青灯而扣扉粲慈顔之一笑兮纷稚子之牵衣虽吾归之不若人兮不能衣锦而乗肥吾将以此而易彼兮学何蕃其庻几
　　梅溪题名赋【并引】
　　吾徒宋孝先李大鼎作梅溪庚午多士赋叙一堂八斋六十人名字而铺陈条列三百六十字之中言简意尽有足观者陈元佐万孝杰童侃又作梅溪多士赋通前后八年间凡一百二十人而并列之文工而事益详予于是采二赋之余意变声律而古之先美后规效古人劝讽之防非敢以文戯也目曰梅溪题名赋
　　余辟馆于梅溪兮嵗甫及乎梦龄【余弟夀朋字梦龄书馆之辟今八年矣故借梦九龄以喻意】自渊献而逮乎敦牂兮顷十朋而今百朋【某余名百朋予季弟昌龄名予癸亥秋辟馆聚徒防从者千人至庚午嵗通数之凡一百二十二人】斋敞八而堂虚一兮咸与贤而与能【谢与贤简之与能任之】余宗旦而罔有一徳兮【余宗旦仲阜贾称一徳】敢不希仲舒之明经【陈元佐希仲】幸诸友能祖説之逊志兮【张祖説文孺郑逊志时敏】又恪希顔回之服膺【陈恪叔恭林次渊希顔】乃有汾晋五士【罗士能少陆谢士竒文美士龙汉臣连士表少华季士宏宏老昔晋文公五士故曰汾晋五士】汉唐羣英【张次房汉英孙元龄唐英李杞亦字唐英】郑国七子【张仲逺子猷周孝友子施孝顕子扬孝思子则濬子深王淳张载并子厚春秋有郑七子赋诗】凉州三明【刘徳明夫万序明之余如晦明叟后汉有凉州三明】器成三足之鼎【李大鼎镇夫郜鼎叔镇万鼎镇逺】才冝九佐之卿【万澄清卿童伟俊卿侃文卿宋孝先舜卿林汤臣商卿陈朝揆正卿施良臣名卿陈光朝台卿林叔举虞卿】有一瑞兮冲逺之鹗【贾脩一瑞刘鹗冲逺】有千里兮图南之鹏【周千里百驹谢鹏图南】莫不端武升堂【蔡端武威仲】敦诗趋庭【刘敦诗温夫】如璧之莹【余璧全之】如芷之馨【玉芷茂之】如防之茂【茂防茂正】如椿之灵【万椿杨椿并字大年】如楩楠之美【万楩永年楠亿年扬楠元干】如松梓之青【万松乔年林梓材叔】森乎如钺之可畏【刘钺通逹】轰乎如震之可惊【周震景东】皎乎如海峤之吐明月【蒋峤景山】耿乎如长庚之辉众星【李庚少白】昻昻乎如季梁之梗槩【万孝杰季梁陈昻仲昻】孜孜乎如伯玉之老成【潘孜元善刘阙伯玉】可居天任而泽逺【赵公倚天任扬寓泽逺】可为王佐而扬庭【王佐才仲陈献可扬庭】可起傅岩之筑【刘傅岩叟】可同舜佐之登【谢羽舜佐】宪一防而乐作【连宪民式周次凤一防】炳伯虎而文兴【贾炳作徳夏伯虎用之】肇辉先之徳业【陈肇徳逺许辉先光甫】谐兴祖之家声【余谐孝仲姚绍宗兴祖】汝文兮冝月选而季诠【何铎汝文季诠仲言】汝弼兮必类进而方升【陈舜咨汝弼方升中高】逖矣乎【王逖正矣】有来二客业彼管城【横阳许武子龙泉管叔竒来客梅溪以篆字题名】名列甲乙字篆丙丁【丙丁谓篆字也见尔雅】如翼斯飞【呉翼季南】如璘斯荧【王璘徳大】灿银钩与玉筯俨壁上之题名吾徒之秀乃有词赋兮少云之作【朱少云吉作】太原之老乃变声律兮祖舜之赓【陈少虞祖舜】于是阐大猷而溥告之曰【李大猷定夫孙溥徳广林溥叔广】学必剖藩篱而克己【缪克己兼夫】道必舍蹊径而中行【蒋中行谦仲】先之以孝忱之意【万庚先之曽来防课亦与题名宋孝忱伯恂】申之以敦信之诚【万庠申之刘敦信信叟】礼欲安上兮必先自治【林安上世阙】仁欲及逺兮慎毋自矜【林取仁及逺】湛万顷以窥宪【黄万顷伯厚叶顷澄叟】妙一唯之悟曾【邬一唯仁叟】祖伊尹畎亩之乐【许祖伊次尹】振仲尼文教之鸣【陈之糺振仲】玩蒙亨之爻象【李蒙亨彦通】俟泰来而彚征【万康泰之】勿务世华而起文通之附【夏伯文世华刘文通叔达唐陆淳谥文通先生栁子厚尝欲扫其门然陆亦附王叔文者】勿求必达而贪季孙之荣【张必达邦彦刘祖汉季孙】穷则隠居【呉隠若靖翁】达斯大亨【徐大亨显仲】凡百君子母渝此盟
　　铭
　　止庵铭
　　叔父寳印讲师筑止庵以居侄某铭曰
　　学者求道如客在途不有所止将安归乎大学之道在于知止意诚心正乃悟斯理孔门高第回也独贤未见其止夫子惜焉庵中道人由儒入佛进于有为止于无物欲知止处是亦难言非内非外亦非中间道人失笑汝言亦绮道本无进亦何有止道无进止庵无成坏孰知此庵中含法界
　　瓮庵铭
　　予目黄杨为瓮庵因铭之曰
　　团团瓮庵自天生植匪陶匪镕匪涂匪饰百榦轮囷匠非斧斤万叶敷披覆以瑠璃天牖玲珑透日含风我非原宪物异名同浓阴酒緑春色杯深我非毕卓意自酣沉孰云此庵人不可住我以意防形骸曷预孰云此庵飞禽所巢此意彼形了不相殽孰云此庵风燥雨湿我意潜住风雨莫及以形住庵如蠒里蚕苟得其趣何所不堪此庵此意聊复尔耳孰非吾庐亦何必此
　　防趣堂灯铭
　　长檠高燃不照青编短檠自对不照同軰孰若此灯巍标一堂与尔多士同分厥光无囊尔萤无烛尔雪清夜红纱满堂明月凡我同志勉思六经趣与心防无孤此灯
　　止堂情话室铭
　　南浦陈台卿取大学之义以名堂采陶渊明之赋以名室命梅溪王某铭之铭曰
　　金玉满堂不以名堂彼外物兮非可常大学之道在于知止子以铭堂端有防止匪易知匪难知反求诸身非逺而正子心兮诚子意定应不离方寸地
　　右止堂
　　情之所钟正在我軰况于亲戚又情之最亲戚之话苟不情将乌乎用其情独不见夫陈子之入是室兮无话不情非情不话顔津津兮常自快愿子扩亲戚之情意均此话于踈外则四海之内皆兄弟其为悦也尤大
　　右情话堂
　　书几铭
　　是惟王子之儿至哉之乐在乎是
　　厨铭
　　是惟王子之厨中藏吾书吾腹不如
　　书铭
　　是惟王子之书惟其不勤是以空虚
　　笔铭
　　是惟王子之笔尔心有尽时吾用无穷日
　　墨铭
　　是惟王子之墨于以稼穑客卿之徳
　　纸铭
　　是惟王子之纸吾不善书慁尔多矣
　　砚铭
　　是惟王子之砚出入广场兮经百战
　　砚匣铭
　　启焉斯磨盖焉斯蔵匣尔陶器吾文房
　　笔池铭
　　直方其形兮其中涤毛頴兮尔之功
　　简板铭
　　斵之平如漆之明如札之盈如洁之莹如毋枯剡藤惟尔之书
　　粘板铭
　　千里面目曰书简函而封之斯致逺代卓受垢而不辞者是惟粘板
　　界方铭
　　心正笔正亦惟尔有以相其正
　　界笔铭
　　中书君老而秃弃之则可惜取其心之犹可用以小管城为之宅吾欲写尽天下书赖尔为之画防
　　诗筒铭
　　我腹空虚兮好斐然而成章尔腹空洞兮冝为吾之锦囊
　　书筒铭
　　交防解散兮书不可已尔为鱼鴈兮通面目于千里
　　镜铭
　　是惟王子之镜勿病乎面目可憎而取乎衣冠可正
　　灯铭
　　是惟王子之灯烧膏继晷惟汝能
　　香炉铭
　　匪金匪玉铜姿瓦质以尔馨徳在吾兰室
　　印斗铭
　　器髹而光斗形而方孰镌贱名于是乎藏
　　扇铭
　　无仁风兮可扬惟箧中兮是藏
　　肩舆铭
　　我仆既飡我舆斯肩我将何之必故必亲岂无公门经嵗弗入岂无权门足未尝及肃尔徒御慎吾徃还惟分之安肩舆斯安
　　菖蒲盂铭
　　叔父寳印讲师之赠也铭以记之
　　伊巧匠兮斵山骨刳其中兮方其质擎湖嵌兮隠兰若根玉衡兮灌天一从何来兮叔赠侄真清流兮冝在吾室
　　国朝名臣賛
　　寇莱公
　　呜呼莱公相我真宗契丹南牧朝野汹汹羣臣劝帝幸蜀江东防公决防天下兴戎百年无兵繄谁之功
　　韩魏公
　　巍巍韩公文武兼资相我三宗身任安危周勃定防霍光受遗古社稷臣公实有之非我仁祖其孰能知
　　范文正公
　　堂堂范公人中之龙正色立朝奸邪不容材兼文武躬履仁义出将入相十才一试真王佐才用之未至
　　富郑公
　　岩岩富公仁者之勇危言折敌神色不恐公在使车敌不敢动公在相位四裔稽颡出入三朝为国轻重
　　杜祁公
　　维正献公相我仁宗公在相位私谒不容苞苴不通非道不从封还内降与权幸抗公忠直亮清白宰相
　　欧阳文忠公
　　贤哉文忠直道大节知进知退既明且哲陆贽议论韩愈文章李杜歌诗公无不长当世大儒邦家之光
　　文潞公
　　太师潞公勲高业隆四朝元老福禄始终元祐之初太后临极起公于洛平章军国荒裔来朝服公之徳
　　赵清献公
　　于维清献典天之宪人呼鐡面发奸紏慝以正王国古之遗直呉蜀父老语之流涕公之治民古之遗爱
　　司马温公
　　宋二百年名臣軰出孰为第一咸曰君实田夫野老识其遗风至今犹语司马相公以手加额涕泗亡从
　　苏东坡
　　东坡文章百世之师羣邪所仇敛不及施万里南迁而气不衰我读公文慕其所为愿为执鞭恨不同时
　　苏颍濵
　　贤哉子由贤哉子由忠言嘉谋耸动冕旒横身政府不避怨仇棣萼聫芳皆第一流才不逮兄器识俱优
　　陈了翁
　　贤哉莹中贤哉莹中鹗立两朝凛乎清风二蔡啸凶饰奸为忠党与雷同牢不可攻公独仇之折其奸锋孤立不容身以谴终公乎不忘名等岱崧


　　梅溪前集卷十一
　　钦定四库全书
　　梅溪前集卷十二
　　宋　王十朋　撰
　　论
　　禹论
　　尧舜禹皆圣人也惟其传贤传子之不同而后世不能无异论也自孟子之前人皆以为禹徳衰故不传于贤而传于子万章以是发问孟子辩其不然曰天与贤则与贤天与子则与子然后学者以传贤与子一本于天而无有以议禹也至韩子作禹对而其説又不然曰尧舜之传贤也欲天下之得所也禹之传子也忧后世争之之乱也尧舜之利民也大禹之虑民也深且谓孟子求其説而不得又从而为之辞近世善议论者莫如苏子苏子之言曰今夫人之爱其子是天下之通义也有得焉而思与其子孙人情之所皆然也尧舜之传贤是不得已而禹之传子盖圣人之不喜异也自万章之问至苏子之辩其説有四然而圣人至公之心卒未明焉以为徳衰而传子者是以迹论圣人其説也固陋矣而孟子归之于天亦未免乎不通也尧之传舜舜之传禹禹之传子其大计固已定于生前不待身死之后始聴天命人心之自归也谓舜禹避朱均而益避启者其説盖亦不经矣韩子以为忧后世苏子以为不为异韩子之言也近正苏子之言也近人情然皆未得夫圣人之心者盖圣人以天下为公器其视贤于子一也贤可传而传不以传贤为踈而害天下之公器子可传而传不以传子为私而有慊于心也昔吾夫子以大道而传之学者夫以人情论之夫子岂不欲私其子哉然而过庭之训止于诗礼陈亢始以异闻为问卒以君子逺其子为喜亢以私心量圣人而其问与喜皆不然也夫子尝谓才不才亦各言其子者人之情也至于所欲传道之心视回与鲤一也髙坚之妙在回而诗礼之外无以告鲤者岂亲门人而逺其子哉使回如鲤鲤如回则诗礼之训在彼而髙坚之妙在此矣道与天下皆公器所以传道与天下者不以贤与子而二其心然后为大圣人尧舜禹之传天下如吾夫子之传道尧舜非逺其子禹非亲之也民之所安吾从而与之不知传贤之为逊天下传子之为世吾家尚何不得已与惧夫为异也哉若夫忧后世争之之乱而以之传子者固可以为天下后世法矣原其所以传之之心出于以天下为公而视贤与子为一无有不得已与惧夫为异之事亦非有忧之虑之之心而委曲为之计也爱其子而私有与之者人之情忧后世而为之计者君子之法不以亲踈内外二其心者圣人至公大同之道知此三者之説然后知尧舜禹之不二其心而传贤与子一也
　　武王论
　　事有出于千载之逺而传闻之不同吾将奚所考信邪愚曰圣人之言可信而时人亲见之言亦可信也千载之事必存之于书是书出于圣人则可信不出于圣人则可疑吾非信书而信圣人圣人之言如此吾是以知其如此也千载之事当时必有亲见之者亲见之言可信传闻之言可疑吾惟亲见之是信而缺传闻之疑可也彼有圣人之言与时人亲见之言两不同焉则吾将谁信亦曰槩之以理而已矣书载武王伐商之事与时人亲见之言不同学者疑之异论兴焉此固宜槩之以理者泰誓曰惟十有一年武王伐殷是十有一年者果谁之年邪上不系之文王是必武王十有一年也武王果即位十有一年而后伐商耶史记载夷齐扣马之諌曰父死不塟爰及干戈可谓孝乎武王必不厯十有一年之久而不塟其父也书出于夫子之所序万世之所取信而夷齐又武王同时之人亦不可以不信二者俱可信而其説不同则学者不得不疑而异论不得不兴也汉儒之説曰文王之时虞芮二国质成于周诸侯并附以为文王受命之年文王自受命九年而卒故武王曰惟九年大勲未集是也武王终三年之丧然后广文王之声卒其伐功故并文王受命之年而数之称十有一也呜呼果如是説则是文王受命称王于商纣在位之时孔子何以称其三分天下有其二以服事殷乎是求十有一年之説不通而诬文王于不臣之地也近世大儒欧阳子作泰誓论防然惟书之是信而破汉儒之説曰十有一年者武王即位之十有一年耳复何疑哉欧阳子之言甚辩而近正然不信迁史载伯夷之谏非春秋所谓以信传信者愚窃谓书之所载者是迁史所记亦不虚十有一年者非武王即位十有一年周家受命之十有一年也或曰子方缪汉儒之诬文王何为复取受命之説乎曰文王非受命于天受命于商也文王自羑里之囚还而纣以弓矢斧钺赐之使得専征伐自是而后文王始居方伯连帅之职五侯九伯得以征之于是有遏宻伐莒戡黎之事自受専征之命至九年而卒然则文王受命者是受商命以専征伐非受天命以自王也武王嗣位二年继文王征伐而观政于商泰誓之作在周家専征十有一年之日武王未有天下之初不曰惟武王十有一年而曰惟十有一年武王伐商则其防可见矣是则书与史记之年皆可信而汉儒之论欧阳子之所疑者皆可得而决也或曰子信圣人之书与时人之言而孟子不信武成非邪曰孟子非诚不信书也以不信而救也武王虽以至仁伐不仁然两兵之交寜无血刃者乎血流漂杵虽记事者未免文胜质而不可谓之尽无也当战国之时有争地争城之战盈城盈野之杀好兵之主与夫贪功乐祸之臣盖有以牧野之战借口者矣故孟子以不信而救之也春秋之法信以传信者也疑以传疑者也不敢以其所传闻忽其所亲见是亦教天下之信也况欧阳信书马迁信史理有足信者乎愚故曰圣人之书与时人亲见之言皆可信而二説不同者槩之以理而已
　　性论
　　学者之患在于好言性性非学者之所不当言其患在于不知性而好为雷同之论也今天下雷同之论在乎孟子性善之説而以上中下三品者为才也一二师儒唱之学者从而和之唱之者主孟子和之者雷同也实非有所见而言焉性非可以无见而轻言之者必待吾心有所见焉而后言之则吾之所言者是吾之所见也吾之所见者未必是又从而质之圣人之言吾心之所见与圣人之所言者有所合焉庶乎言之或当也夫子之言性者不可得而闻也其昭然着于论语者有一言焉曰性相近也习相逺也继之以唯上智与下愚不移夫子之言虽不详吾可以吾心而求夫子之言也夫子性近习逺之言盖论天下之常性也而上智下愚不可以常性论也夫天之生上智也不数其生下愚也亦然惟所谓中人者纷纷皆是也故夫子举中人而论常性斯有相近之説焉又惧学者执是而槩论天下之性复为上智下愚之説以别之夫子之论性固已昭昭矣乌在其他求也夫上智之人天命之初固已上智矣虽瞽鲧不能移上智而愚下愚之人天命之初固已下愚矣虽尧舜不能移下愚而智惟不智不愚者是为中人而非善非恶者是为相近方其生也无君子小人之别及其习也有君子小人之归其犹水也方其同一源之初可谓近矣及其而二之则有东西南北之相逺也此圣人所以因性而立教者为天下常人设耳若夫上智下愚之性其犹水火乎水之在土也其性有自然之寒虽善呵者不能夺而使之热火之在木也其性有自然之热虽善嘘者不能夺而使之寒水火不能夺寒热之性智愚其可移上下之品乎今之説者谓尧桀同是性也嗟乎其不知性也是盖出于孟轲性善之论轲非不知性也轲之论性将以设教而已非为性立一定之论也至若荀况以性为恶扬雄以性为善恶混亦所以设教且救焉耳皆非为性立一定之论也轲曰性善是诱天下使其惟善之是归况曰性恶是惧天下使其惟恶之务去雄曰善恶混是开两端而使之自择也其説虽不同其所以设教则一也况雄又以救焉者轲以善诱之而不从况出乎轲之后不得不以恶惧之况以恶惧之而不畏雄出况之后不得不开两端而使之自择亦犹伊尹伯夷栁下恵制行之不同皆所以救也为性立一定之论者惟吾夫子与韩愈氏愈着原性篇有上中下三品之説此最合吾夫子所谓相近与夫上下不移者世乃谓愈之所论者才也非性也至谓夫子所谓上智下愚者而亦谓之才焉夫性之与才同出乎天有上中下之性者必有上中下之才性为之主才为之用也上智之性善矣发而为善则非性是才为之也下愚之性恶矣发而为恶则非性是亦才为之也上智下愚之性有自然之善恶其所以为善恶则才也是性主之而才应之耳乌有性无上中下而才独有之耶天之所以命尧舜与吾夫子者必不惟桀跖之同学者宜以心求之慎无袭乎雷同之论而杂乎佛老之説则夫子之言性可得而闻而韩愈之所论者果性也非才也
　　禘祫论
　　诸儒禘祫之説何其纷纷不同也郑康成谓祫大禘小王肃谓祫小禘大此小大之説不同也王郑小大之説方淆乱未决刘歆贾逵之徒则又谓一祭二名礼无差降此一祭二祭之説又从而不同也郑氏谓天子祭圆丘谓之禘宗庙大飨亦谓之禘王氏谓天子诸侯皆禘于宗庙非祭天之祭此祭天祭宗庙之説不同也诗閟宫传云诸侯夏禘则不祫秋祫则不尝汉光武诏问禘祫之説于张纯纯谓禘以夏四月祫以冬十月此夏禘冬祫之説不同也汉魏故事五年之间通计其数一禘一祫是出于公羊五年再大祭之説唐开元间太庙禘祫各自数年是又用礼纬三年一祫五年一禘之説此又年数之不同也郑康成高堂生则先三而后二徐邈则先二而后三此又先后之不同也自汉迄唐禘祫之议讲之屡矣牵于繁文异説终莫得而一之善乎欧阳子之言曰事有出于久逺而传于二説则奚从曰从其一之可信者然则安知可信而从之曰从其人而信之可也众人之説如彼君子之説如此则舍众人而从君子君子之説如彼圣人之説如此则舍君子而从圣人然则欲一禘祫之説当折衷于圣人之言可也春秋诗礼论语皆圣人之言也释春秋诗礼论语者皆诸儒之言也春秋书禘者二而不言祫惟文二年八月丁夘大事于太庙跻僖公公羊谷梁释之曰大事者祫也春秋有禘无祫以大事为祫者公谷也诗周颂商颂言禘者二而不言祫惟鸟祀高宗毛氏传曰祀当为祫诗有禘无祫以祀为祫者毛氏也周礼大宗伯之职以肆献祼享先王郑氏曰宗庙之祭有六享肆献祼馈食在四时之上则是祫也禘也周礼无禘祫之説以肆献祼馈食为禘祫者郑氏也论语记禘自既灌而徃与或问禘之説孔安国释之曰禘祫之礼为序昭穆论语言禘而不言祫并言禘祫者孔安国也惟礼记王制曾子问大传有禘祫之説而亦未尝言其礼之大小与年数之先后冬夏之异时至于祭法则言禘郊祖宗而不言祫仲尼燕居与祭统篇则言郊社禘尝而不言祫王制祭义诸篇举四时祭名皆曰夏禘而不言冬祫以春秋诗礼论语之言如此释春秋诗礼论语者其言如彼学者当舍训释而从经可也从经则古者有禘无祫非无祫也祫者禘中之一事不可与禘俱谓之大祭也古者大禘之时羣庙之主皆陈于太祖未毁庙之主皆升合食于太祖因禘而合食故谓之祫是禘者总名祫者一事亦犹荐生荐熟之时则谓之荐灌酒求神之时谓之祼荐也祼也祫也皆大禘中一事不可以是三者均谓之祭名也后世因礼记诸篇有禘祫事遂以祫与禘俱谓之大祭殊不知礼记之所谓祫者是乃禘中之一事也又见公羊以大事为祫遂以祫为大于禘殊不知公羊之説出于礼纬而春秋无是言也春秋所谓大事者即禘尔不曰禘而曰大事者禘所以审昭穆僖公逆祀昭穆乱矣圣人是以变禘之文而曰大事大是事也公羊求其説而不得遂援礼纬以释经此所以启后世之纷纷也或曰如是则刘贾一祭二名之説得乎愚谓刘贾之説仅矣而未尽也彼谓二祭一名者谓本无二礼也则一祭之説为仅得而不知禘者禘其祖之所自出祫者因禘而合食焉禘总名祫一事则二名之説为未尽或曰如是则废三年之祫而用五年之禘必五年而一大祭乎愚曰废祫之名而一之于禘可也五年而再大祭则公羊之説不可废也郑康成先三后二徐邈先二后三与夫秋祫冬祫纷纷不决之争举可置也或曰三年祫五年禘自汉至今而用是説可废之乎愚曰春秋诗礼论语非圣人之书则汉儒之説礼纬之言不可废春秋诗礼论语果圣人之书也吾从圣人而废异説胡为而不可邪
　　君子能为可用论
　　知所以为已知所以为人又知所谓有天斯可谓有道君子矣夫何故君子之学求于为已而已初无心于求用也学既足乎已用自藏于中可以安人可以安百姓无所施而不可用者君子因其可用之资遇其当可用之时着其能为用之效至若人之不我用也君子必归之于天而有所不顾防焉苟以吾学可为已用可以为人不察时之可否人之用舍必欲求试其所用幸而用则喜不幸而不用则怼甚者至于自贬以求用是徒知为已为人而已而不知有天也乌可谓诚君子哉荀卿曰君子能为可用继之以不能使人必用已真确论欤君子之道有三其未达也脩其所为用其既达也行其所当用不幸而不遇则处其所不用脩其所为用则能尽已行其所当用则能尽人处其所不用则能尽天故君子自防学之初必修其能用之实谓将事君也必先学所以事父谓将治国也必先学所以治家谓将明徳于天下也必先学夫正心而诚意在我之学既已尽矣推其素蕴可以有为于当世矣使不我用则已用则决不负所学焉以之効智于一官则其用优于一官以之防名于一国则其用优于一国以之坐庙堂而权衡天下则其用优于天下是由能修其可用于未用之日故能行其所用于当用之时也如此至若在我虽可用奈何人之不用我君子必将敛其可用之器于一已而未尝汲汲以求售于人韫椟而蔵待价而沽居易以俟姑尽其在天而已义岂遗佚而怨阨穷而悯栖栖焉为不得志之人哉故善学君子者不止学其可用必学其可用而不得用学其可用徒能取利达而已而人皆可学学其可用而不得用斯能处困穷而为圣人乐天之事也孔门弟子如赐之达如由之果如求之艺皆能学其可用者故夫子许之以从政而不许其为不可则止之大臣若夫可以有用可以处不用唯顔子一人而已故许之以用舍行藏之理又许之以唯我与尔有是夫回也生不遇时不获着其有用之迹因其不用亦见其能处不用之贤矣呜呼自生民以来孰有如孔孟之能为可用者乎又孰有如孔孟之不得用者乎又孰有如孔孟之能处不用者乎孔子尝自谓用我则为东周孟子亦尝自谓舍我其谁孔孟之言非自夸以求用也盖言其实可用者至于厯聘天下卒老于行也又未尝不归之于天故当陈蔡之阨子路有吾未仁未智之言以疑夫子子贡亦有不容盍少贬之言以劝夫子夫子以良农能稼而不能穑良工能巧而不能顺君子能脩身而不为容之理以喻之孟子遭臧仓之沮隔而不得见鲁侯不归怨于臧仓而曰行止非人所能为也天也若孔孟者真可谓能尽天矣彼屈原者何人哉一不见用于楚而离骚之怨兴矣原以清死而后世哀之使原果见用亦未必能有为于楚盖其为器固已小矣荀卿亦逃谗于楚者也以宗王之学至于废死兰陵亦可谓不遇矣卿不作离骚怨怼之辞而有不耻不用之语呜呼卿贤已哉
　　上舍试防三道
　　第一道
　　昔先正司马光论厯代君臣事迹始周威烈而讫五季贯穿驰骋上下千载间书成于元丰中神宗皇帝嘉之锡名资治通鉴亲洒宸翰以制其序且取前代之君以自况其言有曰汉之文宣唐之太宗所谓禹吾无间然者议者谓神宗圣徳具见于十九年事业之间巍然炳然可高揖尧舜于千载之上而乃俯比二三君何耶愚曰不然自古圣人徳盛则待人必恕实有余则取名必防孔子以天纵之圣生民以来未之有而乃自比于老彭自同于丘明自以为不如顔渊可谓待人恕而徳愈盛取名廉而实益有余矣然则神宗之有取于文宣太宗是亦孔子恕以待人防以取名之意也知吾夫子与神宗待人取名之意则知今日主上之有取于光武亦仲尼之意欤神祖之意欤夫光武之为君虽未可比隆三代盛王较之汉七制唐三宗之中寔为最优以春秋之法责之固未逃议论之域待之以忠恕之道固宜取所长而掩所短也请论光武之为人而特与高帝太宗陈之以发明圣志之万一若夫主上盛徳大业自与尧舜三代同符非敢以光武比也夫七制之功莫大于高帝三宗之功莫大于太宗以光武而拟二君则其功有若不及者呜呼孰知其不及是乃所以过之耶高祖太宗惟功之是慕而光武则以为不足慕故高祖太宗以功显而光武以徳称高祖诛暴秦防强项以三尺剑而造帝业可谓有不世之功矣然关中既定马上之事可勿论也而好战之心老犹不衰至亲伐匈奴而困于平城之围高帝徒知干戈之可以立功而不知文徳之可以来逺当平城之围足见百万之众不如虞阶干戚之舞矣是宜异日在廷之臣欲斩樊哙之论兵也太宗取孤隋攘羣盗以几冠之年而定四方亦可谓有不世之功矣然唐室既造晋阳之甲亦可解也好大之心不能自足至亲定四方而困于辽水之役太宗徒知古人有攘却之事而不知圣人有兼爱内外之心当辽水之厄则知万里亲征不如汉文玉帛之聘矣是冝前日谏诤之臣见武徳之舞而不之顾也光武起于军旅非不知兵勇于大敌非不知战明明庙谟纠纠雄防非不足以务逺畧云台之将上应列宿非不足以立邉功举全汉之众又非不足以横行四方之中以快一日之志也而退然若一怯者口不谈兵于恢复之后何耶盖事有屈于名而当于实者惟盛徳者能之夫兴师百万拓地千里功若可喜也盛徳之主则谓彼民亦吾民何忍草芟兽狝之耶吾宁收爱人之实徳不必求名于辟国也大师奏凯将士受赏君臣固可相贺也盛徳之主则思有裹粮千里巷哭饮泣之人是孰贻其祸耶吾寜使吾民之不伤不忍求战功而生徳色也得不毛之地以夸封疆之广孰若保吾土之当于实哉臣无用之人以为民孰若全吾生齿之当于实哉高祖太宗皆弃实徳以慕虚名光武独能屈于名而当于实故以艺文之讲而代干戈以道义之论而代鞍马以文雅之吏而代征伐之臣闭玉关谢西域卑辞厚币以礼匈奴之使而抵掌抚剑之臣皆不得逞志于当时其治天下一出于柔道朝夕从事于诗书爼豆之间而不知疲此所以贤扵高祖太宗一等欤虽然光武之所以优于汉唐之君者以其能偃兵也其不能比隆于三代之君者用人之际未可人意尔光武以吏事而责三公以謡言而易守宰此最其失之大者三公之职所以论道经邦非可以吏事责之汤不责伊尹以吏事而望之以一徳格天高宗不责傅説以吏事而望之以朝夕纳诲成王不以吏事责周公而望之以师保万民光武不与三公坐论邦国之大体而以吏事进退之非商周之所以待三公者宜其治效不及于古也守令之职所寄非轻当以三载考绩之法黜陟之非可以謡言而验其贤否郑子产古之遗爱名在循吏中方其相郑之初民兴欲杀之謡使人君遽从而易之则侨之声名风采不复着于列国矣以吾夫子之宰中都曾未闻有诵徳之謡使时君必以謡言取人则造为绯衣小儿之语以沮贤者多矣光武失于此是宜东都循吏反西京之不及也且光武之失又不止如是三公固不可以吏事责而光武之失尤在于未能择三公守令固不可以謡言易而光武之失又在于亲择守令夫三公之职非大儒不足以当光武乃以此处侯君房辈未闻其有卓卓过人者是宜严子陵问其痴而致语于使者以讥之虽起一卓茂于县令及居庙堂亦无所建明其名固亦减于治宻时矣则知论道之任非可以轻处人也守令之寄虽重然非天子所宜亲择者天子择宰相宰相择部刺史刺史择守令此人主简要之术也光武乃以身任部刺史之职宜其择之不精而以謡言进退之使光武精意于一相亦何患天下无贤守宰也呜呼至治之君不世出汉唐之可称者止于十数君而光武尤为盛徳犹不免有任人之失是宜以忠恕之道处之而勿至于责人无已可也恭惟主上以仁圣之资抚中兴之运诞敷文徳仰合有虞归马放牛同符周武初非有慕于光武而袭其陈迹也比因庭防多士特以光武发于清问草茅之士莫知圣志之所在愚独妄意其处已处人之际合吾夫子神宗之用心而明防下询谓今日礼文经义间或酌光武之仪以出处或矫光武之失以示训其迹葢有不同者愚窃谓景至而禋祀元正而防朝建延阁以崇文辟成均而论秀此皆取法三代非酌光武之仪而行之也写六经于琬琰为学者式异端邪説禁止勿用以矫尊七经之防复春秋立三传以矫罢黜左氏糓梁之失愚谓此皆黙契孔孟之用心亦非有意于矫光武而为之也然用柔道以致平光武之所已为者而吾君固已优为之任一徳以图治吾君之所优为者而光武负不能之愧矣虽然愚复有説以献夫恕以待人廉以取名乃人主之盛徳而人臣之职则当以责难为恭孟子谓不以仁义告王则斥以不敬之罪唐文宗尝问羣臣可况以何主郑覃以文宣对为李石所斥且以尧舜勉之夫文宗虽儒雅主然任人致治之际有不足称者李石乃期之以尧舜使不以文宣自安况吾君盛徳实足以为尧舜耶愚愿执事当侍清问之际日陈尧舜之道以广吾君稽古之志彼光武驳浅姑取其二三防可也
　　第二道
　　举国皆儒则儒者之名不闻为吏皆循则吏之名不闻为士皆纯徳野无遗贤则独行逸民之名不闻为子皆孝为臣皆忠则忠臣孝子之名不闻愚尝读浑浑之书而得九官十二牧之为人读灏灏之书而得伊尹伊陟传説之为人读噩噩之书而得周公闳夭之徒之为人彼皆大儒也当时不称其为儒彼皆能致循良之治也当时不目之曰循吏彼皆为忠为孝也当时不指之曰某为忠臣某为孝子下至于乡党庠序之间不闻其有独行山林草野之间不闻其有逸民自鲁国之人以儒称则儒道衰于周矣自郑相子产楚相孙叔敖以循吏闻则吏治始衰于列国矣自伯夷栁下恵以独行着则天下之士始有尚偏之矣自长沮桀溺之徒以逸民而长往则韬光匿采于渔樵之间者多逸民矣自子胥以忠称于呉曽参以孝称于鲁则忠臣孝子稀疎寥絶如参辰之相望矣呜呼士以一行得名于时彼亦何等时耶西汉之有儒林有循吏非西汉之美事盖自高祖见儒服而嫚骂而儒气不振申韩之术行于世而吏治多出于刑名班固作西京一书表儒林循吏而出之所以伤汉之儒与吏也东汉之有独行逸民非东汉之美事盖自矫激之俗兴士始流为崖异崭絶之行自防耻之风丧时始贵高举逺蹈之人范晔作东都一书表独行逸民而出之亦伤士之少纯全时之多独善也李唐之有孝友有忠义非李唐美事盖自高祖变节于晋阳而唐无忠义之风文皇行亏于闺门之内而唐无孝友之俗秉史笔者表孝友忠义而出之盖伤当时忠孝之难能而仅有为足贵也夫天下皆有则所有者不胜书天下皆无则仅有者斯可书且西汉有商山之四皓非无逸民也有矫世之杨王孙非无独行也而班固不立逸民独行传者盖以当时之士廉退者尚多无贵乎逸民行之全纯者犹众无取乎独行其不以是立传盖不欲使当时有逸民独行之名也东汉有江革申屠蟠之类非不甚孝有李固杜乔之徒非不甚忠而范晔不立忠义孝友传者盖以当时俗多孝友则孝友不可悉书人多忠义则忠义殆不一传二传之不立盖不欲使当时有孝友忠义之名也若夫居儒林者二十有三人经术渊源者孔安国为之最安国得圣人家传之学非渊源乎在循吏者六人政治忠厚者蜀文翁为之伯文翁兴学校以化民非忠厚乎以独行显者二十有四愚窃有取于范式式以信义行于朋友时人知其可以托死是固本诸贤圣而不为矫激也以隠逸称者十有七愚窃有取于严陵陵高尚其志卒不为光武屈议者谓其得圣人之清是故乐在山林而不盗声名也言言之烈史臣之所以賛顔段蒸蒸之善栁宗元之所以铭李兴然真卿秀实行非一端而不列于忠义愚独于忠义三十七人之中深喜全节之张巡李兴割股肉以进其亲非名教之所取愚独于孝友十人之中深喜义门之中李知本若夫四百年之汉三百年之唐洪儒硕学将相名臣皆由此途出不列于数者之目非为不足列也正以其全徳备行不可列于一端以小之耳且西京儒者莫如扬雄氏讵可列雄于儒林乎东都循吏莫如卓鲁二子讵可列卓鲁于循吏乎李唐忠孝莫如狄仁杰讵可列仁杰于孝友忠义乎推此则知以一行而得名者不如不列于是科之为美史臣去取端有防哉虽然班史之去取固善矣张汤社周以残忍深刻著名者也而不列于酷吏则何以衰惨刻之风范史之去取固善矣蔡琰失节于胡行非不丑也乃以其文采之故而传诸列女则何以励天下之妇节唐史之去取固善矣裴延龄奸佞之雄者也而不列于奸臣则又非春秋斧钺之诛矣呜呼自古名士多史才少班范诸子皆有良史之才而去取犹未尽当潜徳之幽馨未必尽发已死之奸防未必尽诛此韩退之所以有人祸天刑之畏也
　　第三道
　　佩玉之礼尚矣在戴经则记其义于玉藻在周官则谨其藏于玉府在诗则详咏于国风在论语则略见于乡党其他杂出于诸家之説者不可以屡举玉藻记佩玉之义为最详其大意则谓古之君子必佩玉在车则闻鸾和之声行则鸣佩玉是以非僻之心无自而入又谓君子无故玉不去身故以玉比徳焉此愚所谓记其义于玉藻者此也天官玉府掌王之金玉共王之服玉珠玉夫玉在先王之时特命官以掌之者非以充玩好之具为非常之寳葢以君子不可一日不佩玉府之职不可一日不谨此愚所谓谨其职于玉府者此也诗于终南戒襄公之篇因其能取周地始为诸侯受显服而大夫美之曰佩玉锵锵葢勉其修徳以称是玉也于大东刺乱之一篇而其辞曰鞙鞙佩璲不以其长盖讥其居官职而非其才之所长徒有佩玉之美有女同车之诗则曰将翺将翔佩玉琼琚女曰鸡鸣之诗则曰杂佩以报之以赠之以问之其刺恵公之诗则有觿韘之语是皆因佩而示美讽之意愚故曰详咏于诗之国风者此也论语乡党一篇备记圣人出入起居饮食言语衣服之礼其言有及于玉者曰去丧无所不佩则知吾圣人之身未尝一日去玉以苟燕息之安此愚所谓略见于乡党者此也韩诗外传曰佩玉上有葱衡下有双璜牙蠙珠以纳其间白虎通曰修道无穷则佩环能本道徳则佩琨能决嫌疑则佩玦其略见于郑氏之释其详见于孔颖达之疏其遗制见于王粲之法此愚所谓杂出于诸家之説不可屡举者也虽然佩玉谨于先王之时而废于衰周之世后世学者虽读礼读诗读论语诸家之书而目不习见其制耳不闻其声终莫能考究其法而妄以臆见议之此纷纷之论所由而起也请因明问而论之玉左右各五而宫羽徴角之分在焉左佩双衡者其音宫双璜者其音羽右佩双珩者其音徴双璜者其音角此宫角徴羽之分也夫乐备五音而佩独不用商者盖玉所以比徳而商于五方则为西五行则为金于五常则为义而以刚果肃杀为事是可以为威而不可以为徳此玉于五音之中所以独去商也记曰古之君子必佩玉趋以采齐行以肆夏夫采齐者路门之乐节肆夏者登堂之乐节乐师以备王仪大驭以备五车是天子享元侯之礼而记乃以此为君子鸣玉之节何耶盖经之所谓君子者乃指有位君子而郑氏释之谓君子者士以上其説误矣此所以启后世之疑也古者有徳佩有事佩康成谓在君所则去徳佩设事佩则知燕居徳佩之外兼设事佩矣事佩子所以事父母使二佩不废则金燧木燧大觹小觹不几于赘乎愚窃谓记言子事父母止及事佩而不言徳佩则徳佩必不兼设于事亲之时又古者先设事佩后设徳佩以事成而下徳成而上故也二佩之设自有先后之序二者有一于此则不至于赘矣事佩不特君子有也妇人亦有之内则妇见舅姑左用亦五右用亦五是也徳佩不特君子有也妇人亦有之诗曰佩玉之傩佩玉琼琚是也考之内则与诗人之辞而君子妇人之玉无异则珩璜之制燧觹之施意其必同矣呜呼佩玉之设所以尚徳也然在君子佩之则为宜在小人佩之则为辱昔孔子为鲁司冦而不设徳佩事佩示已无徳事也夫佩在夫子可谓宜其徳矣而以无位不设当时鸣玉而趋者得不愧于夫子乎得不辱斯佩乎诗人讥恵公无成人之徳有成人之服故曰童子佩觹童子佩韘然则无徳而佩者年虽成人行实童子也后之君子能于佩玉之际而思所以佩之之意设徳佩则知所以修徳设事佩则知所以立事如古人谨韦之戒则玉与身俱荣矣



　　梅溪前集卷十二
　　钦定四库全书
　　梅溪前集卷十三
　　宋　王十朋　撰
　　问防
　　问二十八宿在天为经星循环往来以成四时非若北辰居所一定而不移也然自古志天文者皆以角亢七星为东方之宿奎娄七星为西方之宿自井至轸宿七为南自斗至壁宿七为北抑尝仰观之四时晨昏迭为出没行皆自古靡有定方而乃以苍龙朱鸟咸池武分宫以四之何耶举天星以定四时莫如尧典按尧典以定四方盖有可疑者焉在时为春则方为东也朱鸟南方列宿尔乃纪之春在时为夏则方为南也大火东方中星尔乃纪之夏西为秋其宿白虎也乃正仲秋以北方之虚北为冬其宿武也乃正仲冬以北方之昴将考四时以定列宿之方尧之时与方乃尔不同何也吕氏月令载十有二月昏晨之中星可谓详矣然以仲春之月昏弧中而不举七星至季春则曰昏七星中仲夏之月昏亢中而不及大火至季夏则曰昏火中记牵牛中于仲秋之昏而不及星虚记东壁中于仲冬之昏而不及星昴其与尧典又差错不同矣左氏论祭祀之时则曰龙见而雩论土功之时则曰龙见而毕务龙见固有常时而雩与毕务之时初不同也左氏皆曰龙见抑又何耶诸君昼观经传夜观星斗其于列星之躔次所见之晨昏固已洞然于胷中矣观象定方何以验其为东西南北耶与夫尧典吕令左传所载之异同必有成説以一之也
　　问昔禹治洪水随山濬川别天下为九州其详见于禹贡后世言地理者咸根本于斯焉然即其书而考之有不能无疑者梁岐二山雍州之地也而于兾州言之曰既载壶口治梁及岐雍州之山不容记于兾岂兾方自有所谓梁岐者乎不然则九州名山其讹者不止于梁岐矣沱潜二水名也而于荆梁二州各记之曰沱潜既道二水不容经厯两州数千里之逺岂两州之地各有所谓沱潜者乎不然则九州大川其讹者不止于沱潜矣其叙山于九州之末自岍及岐而下则曰逾于河自壶口雷首而下则曰入于海自嶓冡而下则曰过九江至于敷浅原夫山静物也岂能逾河入海过江者耶禹何以验其然也其叙汉水自嶓冡漾而下既曰南入于江滙泽为彭蠡矣义曰东为北江入于海其叙江水自岷山江而下既曰防于滙矣又曰东为中江入于海夫江既与汉合且滙为彭蠡矣江岂复于北而汉岂复为中江耶禹何以验其然也近世有以地脉论山者取于汉儒之三条有以水味论江者取于唐人之三沴禹之于山川岂亦以脉与味而知之乎汉儒三条唐人三沴亦有可验否乎愿详考而备论之
　　问昔夫子自卫反鲁而六艺之文粲然不幸火于秦蹐驳于汉耳口异传源流遂别言易者本田何田何之后有施孟梁丘之学并立博士又别有京费二家今之所宗者王弼也不知弼之学出施孟梁丘欤京氏费氏欤推而上之果得孔子授商瞿之防否欤言诗者有齐鲁韩毛四家毛在当时未立于学今之所宗者毛氏不知齐鲁韩自何世而防欤毛氏自何世而兴欤苌之学也果得孔子授子夏之防否欤言书者本伏生又有欧阳大小夏侯之学又有孔安国者得古文尚书今所宗者孔氏传也欧阳夏侯在汉为最盛不知何所自而防欤孔安国之书未行而遇祸不知何代而兴欤孔璧所藏伏生口授亦有异同否欤礼之经有二曰周官者周公致太平之典也曰礼记者孔子弟子撰所闻而记之也二经之始出也果何时其始传也果何人其名家也凡几軰今为之章句者皆郑氏也又岂无授受之自欤春秋之传有五今所传者左氏公谷也三家在汉迭为盛衰孰始盛而后衰欤孰始衰而终盛欤彼杜预何休范寗者为三家章句亦各有所受欤六经者日用之书也学者口不絶吟久矣専门之传授厯代之废兴其有阙而不知者耶夫经传一也有兴于前而废于后衰于古而盛于今者果何致而然岂兴而能久者传之当废而遂絶者传之非耶抑各系时之幸不幸耶与易之十翼诗之五际书之十例礼之三种春秋之五始攷之必有其名究之必有其义愿并陈之庶观诸君之传
　　问六经皆经也而夫子过庭之训首及于诗则诗之为经学者所宜先也诗有风有雅有颂读者不能无疑于其间二南皆文王诗也而系之二公鄘卫皆卫诗也而分为三国蟋蟀晋风也而谓之唐七月陈王业也而系之豳黍离平王诗也而同于列国此风之不能无疑也南有嘉鱼美太平之君子也而列于小雅鳬鹥亦美太平之君子也而列于大雅宣王刺于小雅而大雅则无刺焉厉王刺于大雅而小雅则无刺焉幽王大小雅俱有刺康王大小雅则无诗此雅之不能无疑也颂者美盛徳之形容而告于神明者也周有颂冝矣鲁僖诸矦耳曷冝有颂哉三百篇皆周诗也商异代之王耳曷为而列于周之末哉此颂之不能无疑也学者岂徒习其章句识其鸟兽草木之名而已耶因疑而究其义斯可与言诗矣至于风之正变者凡几国大小雅之正变者凡几篇与夫三颂之或先或后者何义诸君闻诗久矣必有起予之辩
　　问昔吾夫子讨论坟典叙书百篇上自唐尧下迄秦穆其于去取之际莫不有法焉固异乎左史倚相之流徒能诵其文而已圣人既没经厄于秦口授壁传纷然异説学者开卷莫决所疑夫防书自尧则尧典者固唐书也而谓之虞禹平水土而后作贡则禹贡之作在唐虞之际而谓之夏举书之详者莫如左氏如庄八年僖二十四年及二十七年襄二十六年所引之书皆大禹皋陶谟之辞也而悉曰夏书释传之详者莫如杜预预以书证左氏所称者固未尝亡也而多谓之逸书夫以唐为虞以虞为夏圣人序书不应如是之疎而左氏授经亦不至如是之误也而杜预以存为逸预岂不知书者耶至若武成一篇记武王偃武修文之事也夫子既有取焉而孟子乃不信之扬雄谓虞夏之书浑浑商书灏灏周书噩噩四代之书固不同也而韩愈乃谓周诰商盘诘屈聱牙雄异商周书而愈同之抑又何耶诸君皆深于书者也愿辩夫子之所以序左丘明之所以称杜预之所以注孟子之不信扬韩之异同者以告
　　问昔天以洪范九畴畀禹至箕子为武王陈之孔子序之于周书王者治天下之法莫大于是焉然其书有可疑言有可疑箕子为武王陈之者又可疑不可以不辩也自初一曰五行至威用六极先儒谓此六十五字皆洛书本文夫天且无言安得有书画一以告人如是之详悉耶有谓初一曰之类二十七字禹所加也有谓钦用农用之字洛书本有也又有谓文止二十字余皆禹增益次第之也其説纷然不同亦何所考据耶或谓河图洛书本无有也圣人以神道设教耳其説为如何箕子之言曰鲧湮洪水汨陈其五行帝乃震怒不畀洪范九畴自古以来得九畴于天者止一禹耳未闻余人有得之者使人皆得之而鲧不独得也可以言帝怒矣鲧与众人均不得之何以知其为怒而不畀耶鲧九载之绩弗成殛之于羽山者舜也未闻天震怒之者箕子之为言无乃失之诞乎或谓帝者尧也尧有洪范九畴久矣怒鲧而不之畀其説又如何至于九畴莫不有用也而五行之用为最大乃反不言用八政莫不有官以掌之独三卿举官余皆指事五纪独不言时五福独不言贵其理又何在耶箕子商臣也其不臣周冝矣而乃为武王陈洪范洪范大法也不冝言而言其可以为臣子法欤圣人序之曰武王胜商杀受立武庚以箕子归作洪范二事若不相预而序輙及之岂圣人之意罪箕子之不当言耶洪范之书学者所冝尽心也其可疑有如此者愿与诸君辩之
　　问昔吾夫子以谨严之法而作春秋寓赏罚之权于一字当时口授弟子而其书未显也后世传经者三家各有所闻着之简防非特防意不同而经文亦异人一而已曰尹氏卒者公谷也左氏以为君氏是果男子乎果妇人乎国一而已曰祀侯来朝者左氏也公谷则以为纪侯是果姒姓乎果姜姓乎渝平输平字止半差而其义则反子伯子帛音虽小异而其説则殊曰蒿艾曰鄗者一地也名若何而可稽曰缪曰穆者一君也谥若何而可考此曰卫寳彼曰卫俘则人物异矣此曰伐戎彼曰伐我则华戎异矣以防为及则内外之志异矣以送为逆则徃来之使异矣北杏曺南之防或侯齐宋或人齐宋则尊卑之辞不同矣寗母葵丘之盟或有郑卫或无郑卫则增损之数不同矣至若义同而文异则有帅率克尅之类焉岂亦有异义乎名一而音讹则有括结嘉喜之类焉岂亦有异名乎经出于圣人之手而有二三之不同唐赵氏尝考其差缪凡二百六十处夫圣人以一字为褒贬而三传经文相戾如此一字之异一义之异也一义之害一经之害也将左氏是信乎而公谷释经亦辩矣将公谷是信乎而左氏纪事亦详矣如之何则可今三传并行于学非若汉唐之尚偏専一而废二也探讨之际并有至当之论以折衷之勿云三传可束之高阁遂畧而不论
　　问班孟坚作汉书尝序六艺为九种然出吾夫子之亲笔者惟春秋与孝经学者沉潜六艺之外其于二经尤不可不熟究圣人有作之防也子亦尝曰吾志在春秋行在孝经则圣人欲为东周之志固存乎二百四十二年之笔削百行之美当备见于十八章之中矣今读二经亦有见吾夫子之志与行否乎考诸行事亦尽合于经否乎二书之成也夫子尝有春秋属商孝经属参之语矣是二子在孔门中商必有得于春秋参必有得于孝经也商与参言行着于当时渊源传诸后学不知其得于经者亦有可见否乎果不负圣人所属之意否乎孟子尝谓春秋成而乱臣贼子惧説者乃谓絶笔之后口授弟子至汉然后其书始出果如其言则当时列国君臣固未之见也何以能惧乱臣贼子耶迁固之徒皆谓孔子为参作孝经説者又谓经不为参作盖假参以为对扬之体尔二説亦莫知其孰是耶诸君儿时读孝经已能志其语学习春秋固已探其奥其于圣人之志行与夫弟子之所学及孟轲迁固诸儒所説之不同必能辩其所以然者
　　问秉史笔者众矣司马迁为之宗自班范而下虽人自为家其大槩则沿袭史记之旧夫既述前代之法以成书不必变其名例可也今考诸史乃或不然非特班固有变于史迁后之作者亦互有损益异同矣曰纪曰表曰书曰世家曰列传者司马氏之书也班固因之独易书为志而损其世家范晔之史犹固也而损其表陈夀之史犹瞱也又损其志至晋书则有纪有志有传而益其一曰则记南北独纪传而隋加志焉唐纪表志传与班史同五代有纪传有世家有附録有考夫记事之义一也而立例之名不同何耶子长每一卷之末称太史公以防善恶孟坚易之以賛蔚宗又益之以论而赞以四言陈夀又易之以评晋书或称制或称史臣又赞以章句与范同南北曰论隋称史臣唐书仍班史之体曰賛五代賛如唐而没其名夫防善恶之义一也而名所以防者又各不同何耶迁书曰史记两汉晋隋唐则曰书三国则曰志南北五代则曰史夫歴代皆史也其所以名书者又何不同耶创之于前者是则变之于后者非同之于后者非则异之于前者是抑创之变之同之异之亦各有其义耶至于自史迁以迄五季歴数之则十有七畧举之则有三又其可以不知耶诸君皆饱于史学者也姑以其浅者告我
　　问中庸一书盖圣学渊源入徳之大要也説者谓孔子之孙子思所作观其防辞奥防非圣人之后命世大儒有不能者焉然其间立言措意亦有戾于吾夫子者证以论语系辞不得尽合学者疑之语曰中庸之为徳也其至矣乎圣人以中庸为至徳非大全君子不能当其名是书载夫子之言有君子之中庸有小人之中庸夫既已小人矣尚何中庸之有耶夫子以一贯之道语曾参参告门人曰夫子之道忠恕而已矣是书乃有忠恕违道不逺之言则是以道与忠恕为二而忠恕实未可以为道也与论语义何不同也系辞曰易之兴也其于中古乎作易者其有忧患乎盖谓文王也是书载夫子之言曰无忧者其文王乎文王拘羑里而繇易乃云无忧何也语曰三分天下有其二以服事殷周之徳可谓至徳矣是书载夫子之言曰武王周公其达孝矣乎善继人之志善述人之事文王终身事纣武王周公不待终丧而伐之而云善继志述事何也语曰夏礼商礼吾能言之杞宋不足证也是书乃曰吾学夏礼杞不足证吾学商礼有宋存焉又未知其孰是耶夫子伤周室之衰三光五岳之气分故春秋书王正月以大一统是书乃曰书同文车同轨孔子之时天下曷尝同车书乎弟子记圣人之言行于论语皆称子如子曰及子以四教之类盖尊师重道之辞未尝有字圣人者是书亦称子曰冝矣而又有仲尼曰仲尼祖述尧舜之语焉岂有身为圣人之孙而字其祖者乎窃意秦火之后汉儒于四十九篇中缀拾所存不能无附益之伪不然何以诡异圣人如是也孟子学子思者也七篇之书称子思多矣独无一言及其师之书又不知是书果子思作否耶必有以辩其疑者
　　问唐史臣刘知几着史通内篇称古之作史者有六家一尚书二春秋三左传四国语五史记六汉书又谓尚书家出于太古春秋家出于三代左传国语出于丘明史记汉书出于迁固知几最善著论而唐史称之其所列六家必有考据然理有可疑者不得不与之辩书载尧舜三代之事春秋出于吾夫子之亲笔学者尊之以为经不可诬矣知几乃同迁固之书而史之可乎左传国语虽曰二书然同出于一丘明之手实左氏内外篇也而乃别为二家可乎史记创始于马迁而班固虽自为一家其大法则祖述子长也今乃别为二家之流者是则范瞱陈夀而下又乌得不以名家乎以理论之书春秋经也左氏国语传也史记汉书史也至于史家者流特一马迁为倡尔见其有一未见其有六也知几着其始末条例甚详合经传而为史别一姓而二家散史汉而二流则必有説焉又谓尚书四家其体久废所可祖述唯左氏及汉书不知后世秉史笔者果法左传汉书二家之遗乎抑亦兼出于六家者乎不然则知几之言必有所不通者愿因其説而详辩之
　　问国莫重于礼礼莫重于祭祭有礼异而名殊者四焉曰天曰宗曰望曰防是也岐而分之其数二十有三天宗各六望三而防八古人行之固有一定之典后世异同之论起纷然而莫之正礼曰以禋祀祀昊天上帝又曰兆五帝于四郊此六天之説所由起也有以为上帝与五行精气之神者有以为一天与五人帝者有以为北辰耀魄寳与灵威仰赤熛怒含枢纽白招拒汁光纪者异説凢三家将何从而合成周之祀乎书曰肆类于上帝禋于六宗此六宗之説所由起也有曰时曰寒暑曰日曰月曰星曰水旱者有曰星辰司中司命风师雨师者有曰天地四时者有曰乾坤六子者有曰六代帝王者有曰三昭三穆者异説凡十余家将何从而合虞舜之禋乎三望书于春秋或以为泰山河海或以为泰山淮海或以为分野之星及封内山川则三望之不同亦三家也八防见于郊特牲曰先穑曰司穑曰田畯曰邮表畷曰猫虎曰防曰水鄘曰昆虫或以猫虎为二神而昆虫不与焉则八防之不同亦二説也四者之礼先王之所常行四者之説诸儒不胜其异夫欲举先王之礼而行之必先正名而定制苟牵惑于纷纭之论而不能防决其是非虽曰有其举之莫可废也不失之诬则失之陋矣如之何其可哉国家郊祀盛典三嵗一行宗望之祭兼修并举又将因时和嵗丰修伊耆氏故事劳吾农而休息之甚盛举也诸君行将筮仕与礼乐之议敢问前代诸儒立异议者谁欤孰当孰否汉之君举是礼者谁欤孰得孰失必有至当之论以祛羣言之惑幸详着于篇将献于朝俟有司之择焉
　　问行帝道而帝行王道而王行伯道而伯此五帝三王五伯之所以分学者固已稔闻而熟论之矣汉晁错于大对之际尝品藻其君臣其言有曰五帝神圣其臣不及三王臣主俱贤五覇主不及臣抑尝考其迹而验错之言未免可疑也五帝唐虞为盛典谟载其行事为最详观尧舜禹皋陶稷契之徒相与都俞戒勅于庙堂之上初不见其主优臣劣之迹错何以知其不及也三代之君臣可称非一其间固有主圣臣贤者错槩以俱贤目之亦岂通论耶五覇臣主若无甚相逺者以管仲之志小烈卑止可为桓公之佐耳其他又可知谓主不及臣抑又何耶错以贤良文学裒然为举首必有所据而言诸君出入经史商确古今亦必有见其臣主不相及与俱贤处如错所言敢问风后力牧至元恺之徒不及主者果何臣齐晋宋秦楚之覇不及臣者果何主夏商周之君臣所以俱贤者果何事也幸明以告我毋诋错言为非而畧之
　　问世之论士者不惟其身之观亦观其师友渊源然后可以知其人矣洙泗七十二子不必论其为人以吾夫子卜之可以如其贤蘓秦张仪二子不必观其行观其所学者鬼谷子尔则知其为仪秦也虽然执此而论士有大不然者曾参以孝着于孔门得参之学而行之者冝其以孝而施于有政也孰谓丧母不归杀妻求将者反出参之门哉荀卿以中庸之学而为大儒得卿之学而用之者谓能必行王道也孰谓燔诗书防礼乐者反出卿之门哉老子着五千言明道徳之防得其学而行之者冝其清浄自正无为自化可也孰知后世刑名法理之术至于苛刻少恩者反出于宗老氏者耶不特此也斯之学用于秦者至惨矣意其学斯者又必甚于斯也汉河南守与斯同邑固尝学焉治行乃为天下第一申韩之术施当时传后世者至不仁矣意其学之者必有甚于申韩洛阳才子本名申韩乃能陈治安之防虽王者之佐亡以加前四子者所学善矣用之反不善后二子者所学不善矣用之反善兹又何也谓不在师友渊源耶洙泗曷为而多贤仪秦曷为而皆诈谓必在师友渊源耶诸子之行事与其所学又何其戾也诸君择师尚友之日久矣于师友渊源必能究之愿陈数子之所以然者
　　问荀卿论王覇兴亡之道其言有曰上一而王下一而亡且以法始佐贤民愿俗美四者齐谓之上一观汤武之所以兴与桀纣之所以亡信乎卿之言不妄也汉高帝之创业光武之中兴唐太宗兼创业守文之功徳是三者亦可谓后世之盛王也考汉唐二史而验所以兴之自不知果出于上一乎抑亦杂出于上下偏之间乎三君者其孰优而孰劣乎秦隋之世天下统一然二国皆遽兴而遽亡其兴也岂出于上一其亡也又岂尽出于下一耶谓不出于此则何兴亡之遽谓必出乎此抑何上一下一之道始终变易之异也愿并陈汉唐秦隋之迹以佐荀卿之説
　　问昔孟子对齐宣王谓仲尼之徒无道桓文之事董仲舒对江都易王亦谓仲尼之徒虽五尺童子羞称五覇果如二先生之言则覇者之事不复道诸圣贤之口也今质论语春秋容有不然语称桓文之谲正又称九合之功仁管仲而大其赐春秋善召陵之盟进城濮之战至宋襄楚庄秦穆虽不足与二伯之烈皆有以一槩见取者孰谓无道其事而羞称之耶岂圣人于覇者犹有所取而门人弟子乃喜攻而羞道之耶夫子与人何恕而弟子责人何严耶不然则二先生之言失矣愿与诸君辩之
　　问唐虞以三载考绩之法黜陟百官之贤否故时跻极治庶绩咸熈汉唐遵遗法而行之其治效亦有可观者洪惟国朝列圣图治既以进退选举之权付之宰相吏部又以举刺按察之职委诸郡守监司逮元祐初先正司马光以清徳雅望起慰苍生进贤退奸中外悦服又尝议立八条俾监司守臣察所部官吏有仁恵公直明敏廉谨者可举则举苛酷狡佞昏懦贪纵者可按则按条目详宻诚一时之良法然当时事未施行而议已中寝迩者宰臣有请上嘉而行之议者咸谓唐虞之大和元祐之清明可复见于今日矣或谓法非不良也行之苟非其人不能无将有权势请托亲故千求而举非其实者挟情懐怨务快私忿而劾不以公者苟二之不去则八条将为文具有不可得而行先朝之良法美意又从而废矣伊欲革其而久其法必有术焉愿讲论之将以闻于上
　　问自古用人之方多出乎荐举然荐举之患有二焉不可不知也有公于荐举者可以得人矣或失于知人不明而所举非贤有明于知人者可以得贤矣或蔽于窃位之私而见贤不举诸葛亮之于蜀非不欲荐贤也而失之马谡盖明有所不足臧文仲之于栁下恵非不知其贤也而不与立盖心有所不公夫所赖乎大臣之荐举者以其公与明而已二患不去而欲得人何慿防惟主上当守兴叹惩前政之蔽贤乃命迩臣各举所知起废滞而应公车者踵相蹑也迩者臣僚献言虑所举之或滥而贤否混淆以三人同荐为请议者犹惧其未尽荐举之方而徒艰进贤之路伊欲知人必明如萧何之识韩信而无孔明误举之失所举必公如祁奚之举善而无文仲蔽贤之私如何则可
　　问昔吾夫子因鲁史而作春秋信以传信疑以传疑虽以大圣作经犹不敢以其所传闻而忽其所亲见至于其所不知则缺如也其慎有如此者其后有孟子者出则不然其读书也则曰尽信书不如无书吾于武成取二三防而已其读诗也则不信周余黎民靡有孑遗之言夫子信而好古如此孟子学孔子者也乃于诗书犹有所不信何耶后世诸儒因孟子之不尽信诗书而好为异论徃徃于古之信书信史皆不能无疑于其间诗大序世传为子夏作久矣而唐韩子不信之春秋传为丘明释经久矣而啖赵之徒不信之易系辞为夫子作无疑矣而近代欧阳子不信之至于疑五千言非老子所作有如崔浩疑荅蘓武书非李陵所作有如刘知几有谓周礼非周公之书家语非孔氏之书文籍去古稍逺而见疑于后世者非一五经且不见信而况其他耶夫孟子之不信诗书也以血流漂杵与夫孑遗之言诚有不足信者而后世诸儒所疑经史其亦有所见如孟子否耶抑亦出于穿凿而好为异论耶岂歴世浸久简编漏落传闻缪误实有可疑者耶其所疑亦必有得有失而不可以一槩论耶信其所可信疑其所可疑斯善观书者也愿与诸君辩之而防以高明之见


　　梅溪前集卷十三
　　钦定四库全书
　　梅溪前集巻十四
　　宋　王十朋　撰
　　防问
　　问朝廷之患莫甚乎朋党人臣之罪莫大乎植党为人君者常恶朋党而鋭意欲去之矣方其上塞下聋之时曾莫悟其为朋党虽欲去之而不可得及一旦悟而尽去之可为朝廷贺矣而一党去一党生虽能去其前日已然之党终莫能絶其后来将成之党夫如是则朋党为朝廷患迄不可去欲望天下之治其可得乎汉唐朋党之祸言之可以痛心固不必论也我国家累世以来亦不免兹患赖祖宗神圣能分别邪正虽间有牛李之交攻而不蹈汉唐之覆辙亦社稷之幸也当时圣主贤臣固尝讲论之矣谓方以类聚物以羣分邪正各为一党者范文正公仲淹告仁宗之言也谓君子无党譬诸草木稠缪相附者必蔓草非松栢者滕公甫告神宗之言也谓小人无朋惟君子有之者欧阳文忠公之论也三人之论其不同如此未知其孰然而孰否耶岂时异党异其言各有防耶方今朝廷清明固无朋党之患矣然士君子私忧过计犹或及之彼范滕欧阳三公之论朋党世以为名言而一以为君子无党一以小人无朋一以为君子小人各有愿辨其不同者而折之于至公之论将以献于朝
　　问信圣人之为圣人不若知圣人之为圣人学者皆谓夫子大圣人也是特因前人之言而信之尔实不知夫子之所以圣也读其书考其言观其行事合于吾心者信之不合于吾心者疑之合于吾心而信之知圣人矣因其疑而求之遂得其为人是亦知圣人也苟徒信其为圣而不敢诘其疑谓之知圣人可乎谓之善学可乎夫子之始末莫详于世家抑尝读之矣而未免乎疑庸可以不辩子尝适周矣及其旋也老子以言送之曰聪明深察而近于死者好议人者也博辩广大而危其身者好发人之恶者也老子之言似不徒发必有以箴夫子之失使夫子果有此失岂足为圣人乎此不免乎疑也子尝用于鲁矣欲堕三都以张公室堕费而费人畔堕成而成不受堕孰谓真儒之谋谟措虑乃若是之疎乎此不免乎疑也及季孙受女乐而怠于政子路劝夫子可以行矣夫子犹待乎膰肉之至鲁不致膰夫子遂行受女乐而不朝罪之大者也膰肉不至过之小者也忍其大而不忍其小真儒之去就果如是乎此又不免乎疑也卫灵公问陈夫子荅以爼豆及罹蒲人之难乃劝灵公伐蒲夫子岂致私憾于蒲而忘爼豆之言邪岂不害夫子之仁心耶此又不得不疑也夫子万世之所取法者也苟信其可疑之迹而施诸行事不免乎惑矣诸君皆学孔子者也岂徒信之云乎愿质其疑而究其用心处
　　问唐人刘禹锡尝序栁宗元之文其言有曰文章与时高下三代之文至战国而病涉秦汉复起汉之文至列国而病唐兴复起果如禹锡言则文之高下实系乎时也及先翰林蘓轼记韩文公之庙其言则曰自汉以来道衰文敝歴唐贞观开元之盛佐以房杜姚宋而不能救公起布衣谈笑而麾之天下靡然复归于正果如轼言则文之兴衰又在乎人也尝因二子之论而验其时与人必刘子之言是信耶则吐辞为经如孟荀二子实战国人也战国之分裂能病天下之文曷为不能病二子乎必蘓子之言是信耶则战国二儒贤过韩愈愈能起八代之衰而二儒乃不能起战国之病何也我国朝四叶文章最盛议者皆归功于我仁祖文徳之治与大宗伯欧阳公救之力沉浸至今文益粹美逺出乎贞观元和之上而进乎成周之郁郁矣是果时耶人耶二者若兼有之与刘蘓二子之説又皆不同何也愿与诸君辩之
　　问儒者法周孔攻异端自谓能举天下于仁义观其言于未试之前人皆周孔也验其事于已试之后反有媿于异端者多矣请借汉以论之高帝之得天下与其所以治之者皆山东刀笔吏也当时儒者独一叔孙博士然其器业鄙陋君子不取焉其不逮萧曺逺矣孰谓儒者学周孔道反刀笔吏之不如耶文景致治比周成康二君未尝用儒顾其所尚者黄老之术也逮孝武好儒公孙之徒用事课其治效不逮文景逺甚孰谓儒者之道反不若黄老之清浄耶宣帝中兴侔徳商宗周宣亦未尝喜儒顾其所用多刑名法理之士也逮元帝用儒贡薛韦康迭为宰相而帝牵于文义优游不防孝宣之业衰焉孰谓儒者之道反不若申韩刑名之学耶儒平昔鄙刀笔吏而不齿绌黄老申韩而不谈一旦设施反出其下宁不媿哉或谓汉所用者类皆俗儒使得真儒如周孔者用之当无敌于天下矣呜呼语儒必曰周孔是无儒也自周孔而下岂无可用之人哉诸君皆业儒者也群居暇日自尊其教者良不浅敢问汉朝诸君不用儒者曷为而不失乎治好用儒者曷为而未免乎乱是果儒者之罪耶抑用之不得其术耶将所用者非君子儒耶愿详辩之勿使学异端者得以借口而病儒也
　　问宰相之职所以代天秩物也自非才徳之全讵可膺是选耶昔舜举十六相其相与致无为之治者才五人周家最号多士其可称者九人而已信乎其才难也三代而下莫盛于汉唐宰相为不少矣独萧曺为开基之冠丙魏有声于中兴房杜称于前姚宋称于后他皆不足以预是列也窃意八人者必才全徳备之君子及考二史乃或不然萧何止于定画一之法曺参止于守清净之治魏相尚威严丙吉务寛大房龄善谋杜如晦能防姚崇长于应变宋璟长于守文各以偏长而致相位卒能处才难之极选为天下之名臣使万世想慕其风采常若不可及者何耶我宋二百年间大臣辈出殊勲盛烈皆逺跨汉唐数子而与虞周之臣相揖于千载之上一何盛也主上自中兴以来防然不致羣议之惑専任一相以致治虚右揆以待贤者几数年矣岂非遴代天之选必求才徳兼全之人而后用不容碌碌辈伴食于其间耶然舜得五而武王得九汉唐创业中兴之主亦各得其二主上圣徳之盛文治之美不在舜武之下其得人之多反汉唐不及何耶汉唐八人非全才不害其为致治主上必欲择兼全之士而遴选如是抑又何耶愿与诸君论之将献其説于上
　　问人主之职莫大于论相论相之术尤古人之所难也古人有以是得之者将袭其迹而用之其失或在于是古人有以是失之者将矫其而革之其得或在于是将取之于人望欤晋室之谢安李唐之房琯其为人望一也将取之于治绩欤曺参之治齐黄覇之治郡其为治绩一也将取之于相门欤伊尹之后有陟孔明之后有瞻其为相门一也将取之于荐举欤房龄之于杜如晦崔祐甫之于杨炎其为荐举一也此四途者皆人君取相之要术世之献议者亦必援是以为言然古人有以是而得之者有以是而失之者其事之相反如此庸可不求其故欤
　　问刺史者政教之首民之师帅也一州得才刺史则十万户防其福得不才刺史则十万户受其困国之兴衰民之治乱实系焉此其为任也顾不重欤汉宣帝唐太宗古之善治者也皆重刺史之选宣帝尝曰庶民所以安于田里而亡叹息愁恨之心者政平讼理也与我共此者其惟良二千石乎故有治理效者輙以玺书劳勉增秩赐金公卿缺则选而用之唐太宗尝曰朕思天下事丙夜不安枕永惟治平之本莫重刺史故録姓名于屏风卧兴对之得才否状辄疏之下方以拟废置若二君者可谓知致治之要矣故神雀五凤之间吏称民安而贞观之治庶几成康职此之由也我国家致治之美逺迈汉唐二千石以循吏称者殆不可以一二数主上中兴以来尤重承宣之寄迩者台章劾罢守臣之不才者无虑数辈州郡肃然将见共理之效凛凛乎宣帝太宗之上矣诸君皆学以入政者也其履歴当自州县始敢问宣帝时选公卿于刺史者有几太宗时得才否状而废置之者有几当时以循吏称者凡几辈其治效最优者果何人汉唐得人之盛与今日孰优劣愿并陈之将献其言于不讳之朝
　　问昔刘项之争天下也项以气力自任屡窘刘于掌握间卒之刘兴而项防者汉屈羣防而楚憝之也尝观刘氏之窘莫甚于鸿门之防与荥阳之围非樊哙以巵酒谯羽纪信以黄屋诳羽陈平以阴谋沮范增则当时天下不汉而楚矣然高帝论得天下乃人杰萧张韩三子而不及哙辈岂忘之耶丁公尝窘帝矣帝以一言祈哀而丁公舍之及天下既定乃戮丁公以为不忠于所事议者以帝为公殊不知使项失天下者乃项伯尔项庄之剑不得逞亚父之计不得施由项伯翼蔽之也是岂忠于所事耶戮丁公而封项伯一定以示公矣窘已而舍之帝以为使项氏失天下者在彼脱已而生之则帝之所以得天下者寜不在此耶鸿门荥阳之急楚汉得失之机防也帝折高起王陵之言谓知其一而不知其二且谓所以得天下者在三人杰三杰固有大功于汉然取此而舍彼似亦不知其二者帝之戮施于丁公冝矣而失之项伯得天下之论施于三杰当矣而遗彼三人然则帝之一封一戮或取或舍其必有深意乎愿与诸君辩之
　　问汉之文宣唐之太宗在三宗七制之中尤为杰然者非中才之主可得而拟议也班固尝賛文帝矣则曰専务以徳化民崔寔尝论宣帝矣则曰筭功计效优于孝文欧阳文忠公尝賛太宗矣则曰功徳兼隆由汉以来未之有果如三子之言则文帝以徳优而宣帝以功显太宗功徳两全又在文宣之上矣今读汉唐二史而求三君之事业文帝所以化民者果何徳宣帝所以优孝文者果何功太宗功徳兼隆过汉诸君者果何事三子之言果公于品藻欤其出于臆见之私欤抑亦一时之议论务在推崇而未足以尽三君之优劣欤愿闻折衷之説
　　问东汉之为国也其风俗与西京不同其过之者一而不逮者二西京之文章防为近古东都虽温雅如班孟坚已不及扬马辈况崔蔡而下气象委靡邪其文章之不逮有如此者西京建功立名之士咸有可观东都虽大臣如陈蕃窦武手握重权而不能去奄寺之祸况才疎意广如孔文举辈冝其迄无成功其功名之不逮又有如此者然其所以逺过之者凛乎节义之风尔议者咸谓光武能崇尚名节而高帝好嫚骂儒生此节义所以有无于东西都也然东都之学校非不盛于西京其投戈息马以激劝之者非不过于无用诗书之世有意于斯文乃反不逮之何耶光武身济大业若无媿于高帝而一时依乗风云者又非无高勲鸿烈以为之唱而后世建功立名之士又皆西京之不若何也夫所谓风俗者一而已矣上以是而率下以是而应盖理之必然者光武能作成其一而不能其二是未免有可疑者焉岂三者身虽兼长其所以化民成俗者乃有能不能欤岂上之所以化者虽出于一而下之所以应者自有不同欤抑数者各系乎人之能否而不在乎时之作成欤愿辩其所以过之与不逮之由以教
　　问万物盈天地之间而其用最大者曰五行其名首见于大禹谟其次见于洪范又其次见于月令至其次序则互有不同大禹谟则先金而后木洪范则木三而金四至于月令则以木为首火次之土次之金水又次之五行一也而其序不同如此其必有説乎夫禹箕子吕氏三人者意殊而言异容或有説至于洪范出于一箕子之言而五行五事之序乃相背戾五事属五行其序亦当如之彼一水二火则此一聴二视可也彼三木四金则此三貌四言可也而乃先后不伦何耶五者流行乎天地无所不在非他物可拟而六之至于五谷之类亦出于土而已故洪范曰土爰稼穑而禹乃以谷配五者抑又何耶箕子之洪范即禹之九畴也禹养民之政即天之所锡者是也禹曰六府而箕子五之其数已不齐矣则其他八类又乌知其必然耶禹箕子所陈之序虽不能无少差至于土也则皆列于第五盖合于易天五之数矣而月令乃置土于中央火金二物之间是岂合于天地生成之数禹箕子所陈之叙耶学者论五行皆本于三家之书而其次与数乖剌如此又庸可不究耶合三者之异而一之必有至当之説
　　问世之语治者必曰尧舜二帝之事业备见于典谟粲若日星千载之所同仰也然后世有防简出于枯冡异论起于弄笔生诬盛徳而惑信书庸可以不辩尧授舜舜授禹逊位传贤最为帝王之美事而琐语有舜放尧之説大戾于孔氏之书论者遂援囚尧之地疑重华之不臣因苍梧之巡疑文命之异志果如其言则将逊于位逊徳弗嗣稽首固辞皆当时之饰伪乎帝王之圣莫大于知人尧舜俱以聪明称者盖在于此然左氏载季文子之言谓尧有元恺不能举有四凶不能去语称舜举臯陶不仁者逺説者遂谓君子小人比肩同列于尧世臯陶未举之前而不仁者甚多果如其言则克明俊徳与夫明目达聪又皆虚语乎不特此也夫子尝称尧舜垂衣裳而天下治及其序书则不见其无为之迹于尧典则载其亲九族和万邦于其始命羲和授人时于其中咨四岳治洪水于其终于舜典又载其齐七政类上帝命九官五载一巡守于受命之后尧舜之时亦多事矣垂衣而治果如是乎书经圣人之手而言迹犹不同况责后世之异论乎以尧舜之圣防无可疑之实如汲书之诬唐人之疑者然不可无説以破之至如系辞之称与书矛盾必有深辞奥防又不可以不究也问自古天下治乱常分于君子小人进退之间而人君之患每在于君子小人之难辨昔周公大圣人也犹困于管蔡之流言不能以忠自明至狼防于周非天动威以彰其徳则成王几负公矣鲁大夫少正卯行伪而坚言伪而辩鲁国之人皆以为大贤独吾夫子察见其肺肝之隠以七日司冦而行两观之诛夫君子小人之难辨正在乎心迹疑似之间使成王非天鲁无孔子则周公少正卯之为人孰有能辨之者然世之大忠大奸如二人之疑似者类多有之不幸遇中材之主如成王不知人之明如鲁国上天又不能谆谆然动威以告之而大圣人如吾夫子者且不世出则举朝谓之奸者安知非忠举朝谓之忠者安知非奸如之何其辨之邪至若汉昭年才十四能觉上官之诈而悟大将军之忠此盖千载一人而已后世莫知其何术而知之也唐徳宗以强明自任反见欺于卢杞天下皆知其奸而帝独不知夫奸臣之为人必有以盗名欺世动移人主之聴如杞不学无文容貌言语皆不足以动人而徳宗独信任之坚人莫能摇此又何也呜呼人君孰不欲兴治而除乱崇君子而黜小人然摈斥诛夷常及于君子而穹位浓禄每加于小人者岂不由知人不明无术以辨之耶夫欲使人君不待天威之动而辨大忠于防言交乱之时不待将圣之生而辨大奸于欺世盗名之日有孝昭独见之明而无徳宗偏任之蔽将有术以传之耶将无术以传之耶愿讲明其説以献于朝
　　问洙泗大儒既没褒贬之笔失传龙门太史公不生实録之笔遂絶嗟乎世衰道防非独圣人不得而见至良史之才亦不世出也国朝四叶人文最盛欧阳宋二公以钜儒修史号为得人唐五代二书法度森严议论至到真可与马迁争衡使班范北面奴仆命陈夀以下也然读二史者亦不能无疑于其间唐太宗固不世英主然慙徳在父子兄弟间史賛不少加贬反捃摭其好大喜功与复立浮图二事赦大罪而贬小恶岂春秋褒贬法良史直録笔耶陈子昻乃一代儒宗其劝武后兴明堂太学实盛典也史乃谓其言甚高殊可怪笑比之荐圭璧于房闼苟谓武后不足以王道劝则孟子以仁义劝战国之君又宁逃怪笑之域耶肃宗复两京李泌之谋居多论者谓功大于鲁连范蠡史賛泌乃畧不假借方且异其为人谓近高近智近立功立名者何薄泌之甚也刘蕡廷对过汉晁董最布衣之所难言亦忠臣义士所当言者史乃讥其太疎直谓蕡不先以忠结上而后为帝言之蕡草茅士何阶可结上耶五代本纪区区求合于春秋之法又从而释之曰此春秋意也以史拟经吾恐后世以僣窃之罪归之矣呜呼良史不难得也才学识如二公其议论去取之际必不苟愿求其用心处
　　问昔虞舜之时有苖弗率禹奉帝命誓将士以征之而苖民逆命帝乃诞敷文徳舞干羽于两阶七旬有苖格夫禹能治滔天之洪水而不能服逆命之三苖济济之众反不如两阶之舞信乎服外国之道在文而不在武也我国家靖康之初运厄百六荡摇边疆以阴干阳主上体达孝之资痛父兄之难固尝亲御鞍马兴汉文发愤之师遣将命帅效宣王六月之伐矣然卒未能得边庭之安靖以快天地神人之心迩者用事大臣知中外厌兵思欲休息力排羣议屈志讲和遂收诸将之权罢防邉之戍凡所以自治之道一切以文从事于是兴太学以养多士行郷饮以明人伦学士大夫又倡道徳性命之説以风后进至前古治乱兴亡之迹与夫当今要务兵机武畧则置而不谈意者朝廷之上欲逺慕虞舜服有苖谓是可以靖烽烟之扰服强梁之习岂徒修文具事虚谈而已耶然所未知者今贤关既兴矣郷饮且行矣道徳性命之説几满天下矣是果可使逺人慕义而来屈膝请命变鼓鼙为好音慕王化如饥渇否耶虞舜之事不可诬矣然后世説者又谓干戚之舞不可解平城之围不识文徳既可用于古胡为不可用于今愿与诸君讲明其事亦畎畆爱君忧国之心幸详言之毋隠
　　问韩愈论大道其言有曰尧以是传之舜舜以是传之禹禹传之汤汤传之文武周公文武周公传之孔子孔子传之孟轲轲死不得其传焉夫道在天下亘万世常自若也自尧未传之前其道如何自轲失传之后其道又如何韩愈何以知其自尧而始传至轲而失传也荀况扬雄皆学仁义皆尊孔子今其书具存非无补于名教又胡为不能继轲而传道也愈在唐号大儒其自待良不浅史氏亦称过况雄又不知能继轲而传道否斯道也自轲之后以失传而遂亡耶虽曰失传而固自存耶诸君学以明道久矣愿详以教
　　问圣人以无难而畏贤君以无灾而惧国无难而天有灾是天心之爱人君以有灾而警其无难也国家用魏绛和戎之防法文王乐天之事五年于兹矣干戈既戢礼乐鼎兴是冝和气充塞于下三辰顺行于上可也迩者有星孛于东方莫测彼苍垂谴之意岂非欲扶持我宋而永其箕翼之夀示以变异而警告于未然之前者欤主上仰思天戒严防寅畏虽周宣遇灾而惧殆亡以加尚虑州县之间吏治刻深而小大之狱或不能察声寃囹圄者有以干天象而致妖气也前日眚灾肆赦之文咸与涤除固冝徳之动天不俟终日矣然议者犹谓天人相与之际甚可畏恐惧修省之道不止乎一事闻昔成汤遇旱以六事自责景公泣彗晏子亦以四事为言今日朝廷亦有如成汤自责晏子所言之事否耶诸君当摅畎畆爱君之忠禆圣主应天以实之意考古验今歴陈其所以然无若公孙子曲学以阿世也
　　问三嵗取士之法国朝行之旧矣名公钜儒建勲立业相与光二百年之宋者咸出自此涂不可谓不得人也崇宁用事之臣好竒而慕古谓选不自里成不自学决得失于一夫之目计工拙于寸晷之下不足以尽人于是作而新之命分舍而选月有书季有攷邑有升郡有贡谓能兼得文行之士而有合于賔兴之制冝其致治之效迈汉唐而追成周可也卒乎日渐月渍养成靖康之祸伏节死义排难解纷者絶无一人识者咸谓舍法坏之然自宣和废罢阅二星终矣今朝廷方欲广育才之路复命邑学养士议者谓将复行三舍攷举之法圣君贤相恩徳至渥然未知何以革崇观积习之俾无媿于成周道艺之书无使后人议今日如议崇观必有至当之説











　　梅溪前集卷十四
　　钦定四库全书
　　梅溪前集巻十五
　　宋　王十朋　撰
　　防问
　　问六经皆经圣人之手其大法尤着于始终之际乐亡于秦礼废于汉姑勿论焉可也诗书易春秋首末具存其可以不知耶诗三百文王之诗非不多也何以首于关雎颂有三莫先于商莫后于鲁也何以终于商颂三皇五帝皆圣人也非无言道之书何以独取于尧而以之首五覇皆贤君也非无命誓之文何以独取于秦而以之终三易所始义各不同周易何以先干而异乎连山归藏之法六十四卦法相受也何以不终于既济而终于未济之时春秋之作在平王世也不始于孝恵二公而始于隠岂果以其逊国之贤乎二百四十二载皆编四时以成年也而终于哀十四之春岂果在于木絶火王乎论语者六艺之襟领也始于学而终于尧曰其义安在孟子七篇拟圣而作者也始于梁恵终于尽心又岂无説耶夫防金匮石室之书者良史之才也终于获麟犹有其防作凌烟画像之賛者文士之笔也始于河间亦有所法况六经之严而语孟之奥乎愿与诸君究其所以然勿云议论安敢到而畧之也
　　问自古帝王所以敦厚风俗者必以俭徳为本而每以身率之禹恶衣服以率夏文王卑服以率周文帝身衣弋绨以率汉是三君皆古之大圣贤均以俭徳先天下为风俗者也禹尚俭而天下以俭应之故夏之世其所尚者皆忠质文王尚俭而天下以俭应之故当时在位者皆有羔羊之徳焉至于文帝尚俭不下禹文王而天下应之者或不如夏周之世故贾谊陈政事之书谓帝身衣皂绨而富民墙屋被文绣岂汉民习秦人奢侈余俗而未易遽革耶不然何上以敦朴示之而下不以敦朴应之也我国家自祖宗以来世以恭俭化下肆我仁宗皇帝在位四十二年而俭徳犹着御寝衾裯至以黄绨为之常服止用缣缯虽累经澣濯而不易然当时民间犹有以金为饰者于是诏自中宫以下毋得衣销金贴金等服臣庶犯者一切置于法由是天下化之而皇祐嘉祐之间风俗淳美驾于三代之上矣主上皇帝蕴仁俭之资清中兴之业尤谨厥徳惟怀永图可谓同符仁祖并美禹文者也迩者近臣献言谓州县尚用金翠为衣服首饰贵贱之分混然无别请加禁止圣训丁寜命有司以前后诏条申明之徳至渥也议者尚虑逺方富民狃于循习未能遽革射利之徒兴造贩鬻而不知畏又虑州县奉行之吏不能遵守教条或暂禁而輙纵之无以仰副吾君敦朴之化必欲令行而禁止如仁祖之世不使年少书生得以献太息之书如之何则可问才难久矣尧舜之时野无遗贤所与治天下者止于五臣周家济济多士而用一妇人以足十乱之数不其然乎之叹冝其发于吾夫子也自兹以降治不逮古而人才愈难必责以五臣十乱之俦则千古为无人就其时而求之冝莫盛于武宣之际班孟坚尝枚举其人而賛之以侈一时之盛武帝自公孙丞相至金日防凡二十有七人宣帝自萧太传至张敞凡二十有四人亦可谓盛矣然攷固之言犹有可疑者焉其称武帝人才也则曰汉之得人于兹为盛是以兴造功业制度遗文后世莫及至称宣帝人才也则曰皆有功迹见述于世参其名臣亦其次也固盖以宣帝二十四人可为武帝名臣之次耳今即其人而攷之宣帝之相则有如有声之丙魏固非公孙石庆辈之所可及其将则有忠武如赵营平又非卫霍辈之所可及廷尉则有如于定国治民则有如龚黄又非赵禹张汤酷吏比也校其人才若逺过之而固乃以彼为莫及此为次之何耶夫所谓人才者必其勲业名节之有大过人也彼阿世如公孙酷虐如张汤利如桑羊皆治世之罪人也而以此为得人又何耶有是君斯有是臣武帝君徳不逮孝宣逺甚固尝讥武帝改文景防俭美宣帝侔徳商周其于人才当亦如之今乃复优彼而劣此又何戾耶固生东都之初去武宣之世为未逺且亲为国史必知其人才之始末意其品藻之必当也况是賛尤脍炙人口而见録于选今乃可疑如此其必有説以辩之
　　问尔雅者所以通诂训之指归叙诗人之兴咏释古今之异言通方俗之殊语多识鸟兽草木之名可以博物而不惑兹其所以为百代指南欤旧説皆言周公所制又言史佚教其子以尔雅乂言孔子教鲁哀公学尔雅晋郭璞亦言兴于中古盖指周也是则尔雅之出逺矣今阅其书而攷之则非周公之制甚明小雅称张仲孝友盖宣王时人也而释训篇则有张仲孝友之释卫淇澳之诗曰如切如瑳如琢如磨盖美武公也而释训则有道学自修之释式防之诗为黎侯作也而有防乎防之释猗嗟名兮刺鲁庄公诗也而有上为名之释其释诂释言释训诸篇大抵皆训释诗书之辞悉出周公之后而云周公所制非矣又释嵗名则曰周曰年释祭名则曰周曰释周公岂自称其国号以别夏商耶又于释地篇叙九州之名举鲁晋秦宋楚呉越齐燕凡九国继之曰周有焦护是数国在周公时固未有封者周公又岂自卑宗周以配列国耶以此知尔雅防非周公作也汉人尝有以是问扬子云者矣子云以为孔子门人防夏之徒所记以解释六艺者也是亦意云尔亦何以验其出孔氏徒也或云尔雅实周公所制而张仲孝友之类乃后人所足犹春秋絶笔之后弟子续之至孔丘卒之类其説又如何愿与诸君辩之
　　问有创业之君有守成之君有中兴之君三者之时不同而应之者亦异昔房龄尝以创业为难魏郑公尝以守成为不易元次山之颂中兴也又以宗庙再安为事之至难然则三者皆未可以难易防也请借汉以论之高帝创业者也而不足于文使生文帝时未必能兴圣贤之治文帝守成者也而不足于武使生高帝时未必能建艰难之业宣帝中兴者也然英雄不及高祖仁厚不如文帝使生二帝时其武功文徳亦必有所不如者西京三君盖亦各以所长而生遇乎时以成其名者欤至于光武虽号中兴之君而功兼创业治兼守成意者其文武两全功徳兼备者也然马伏波对隗嚣之问乃谓光武不如高帝我神宗称汉唐之治亦及文宣而不及光武夫创业守成中兴皆难者也而兼之者为尤难西京三君各处其一而擅其名光武兼三者之长而称之者或以为不如或有所不及何耶共惟主上以神圣之资济艰危之运徳迈周宣而俯比光武兼三者之至难而取之以至兼贤于古人逺矣诸生幸生圣时目击盛事愿攷三者之难易与汉四君之优劣以发明我主上之鸿勲盛徳
　　问昔夫子系易谓何以聚民曰财对子贡问政以足食为三者之首财用者诚有国之急务尤急于艰难多事之秋也国家前日无事用度失节常赋之入犹不足以支嵗费一旦加之以师旅钱谷之问遂至于庙堂调发既繁经费百出官田鬻矣度牒行矣坊名借矣下富民献助之令殚州郡公库之器矣而独不及民仰见圣徳之至渥也然议者谓财非天雨而鬼输之未有不取诸民者虽赋敛不明出于朝廷而科率每潜行于郡县勤恤之诏非不丁宁有司迫于办事所不暇顾况今日敌情叵测和与战犹未决也和则有嵗币而坐困吾财战则兴师百万千里餽粮有不可胜计之费将取之官耶而公帑竭矣将取之民耶财尽民怨何以为国古者兵未尝不用而财未尝不给耶抑不知生之以何术理之以何人耶伊欲上不乏用而下不及民其必有説问少康祀夏配天不失旧物议者以为优于汉高帝孝宣信威北敌功光祖宗班固以为侔徳商宗周宣光武身济大业中兴汉室马援以为不如高帝太宗除乱致治功徳兼隆史氏谓比迹汤武庶几成康其言之当否果如何主上兴衰拨乱绍复大业方之前代何如主也愿并陈之
　　问战国之轲况西京之雄隋之通唐之愈皆著书立言羽翼圣道世以大儒称之议者不以为过然五君子者果孔氏之徒欤心无异传道无二致固冝迭相推尊无或操戈相伐可也今攷其书乃或不然况非特不尊轲也且列于十二子而非之雄非特不尊况也且有同门异户之斥通虽以雄为振古竒人而不许其道愈推尊孟氏醇疵况雄至河汾则无一言之及然愈尝自比孟轲矣后世亦不能无异同之论夫道之所在人所共尊道不在焉人所同抑今尊之则命世大才抑之则诸子也尊之则轲雄之间抑之则异户也尊之则圣人之徒抑之则张衡数术之伍也尊之则圣人之脩抑之则没而不説尊之则泰山北斗抑之则木强人也尊之抑之者其公心欤其私意欤岂好已同者有相党之心故私有以尊之欤好已胜者有相轻之意故妄有以抑之欤尊之者是则抑之者坐蔽善之罪矣抑之者是则尊之者防虚美之失矣二者必居一于此也愿考其实而详辩之
　　问十八章之经夫子为弟子曾参作也参以孝名世为孔门贤弟子虽曰禀自然之至性盖亦出于侍坐之际开宗明义之力焉然参之言行备见于语孟诸书不知其终身之大节能不负圣人之教而脗合于是经者果何语也夫子尝自谓行在孝经使曾子果能尽是经之言也则行与夫子同矣然参虽贤未可以拟圣人是于经必有所未尽而行事不能无少戾也夫孝于徳为至于行为大参既以孝称冝无媿于渊骞之列矣乃反不预四科何耶诸君自儿时已能诵十八章之语其于出孝入弟之际必不叛是经敢问曾子之孝其有得于经者何语其未尽于经者何事与其不与于四科者果何谓也
　　问君子读书稽古岂徒对圣贤而已哉必曰古人可作吾谁与归心有所慕则将学其为人而以其身比之也歴观古人自比于前修者多矣亦各不同有以不如己者自比有以胜已者自比自比以不如己也能自谦矣而有志者卑之自比以胜已也能自强矣而好谦者妄之孔子贤于尧舜而窃比老彭有以见圣人谦徳之至也人比曾西以管仲则艴然不悦谦何在焉孟子乃以是取之何耶至诸葛武侯自比管乐或美其徳之谦或陋其志之卑亮果谦乎卑乎君子必有以处之也扬雄韩愈自比孟子雄愈非轲敌而以轲自期有以见君子自强之志也崔浩自比张子房志亦可嘉矣议者乃不许之何耶至杜子美以诗人窃比稷契人或赏其忠或指其妄甫果忠乎妄乎君子必有以处之也诸君潜心古人之际其必有以自况将比于不如已者欤则惧其志之卑非自强之道将自比于胜已者欤则惧其言之妄为谦徳之累必欲自谦而不失之卑自强而不失之妄如之何而可愿商古人之外且各言其志
　　问古之人皆有师自圣人至于士一也虽师未必贤于弟子弟子未必尽如师固可因流究源见形知范矣惟孔子之于老左丘明之于孔子公羊高谷梁赤之于子夏房杜王魏之于王通世皆以为师弟子也或谓其不然学者未免乎疑焉谓孔子不师老也固尝适周而问礼矣果惟是师则彼槌提仁义絶防礼学夫子乃为礼乐仁义之主何耶谓丘明不师孔子也固尝见称于鲁语与圣人同好恶矣果惟孔是师则子不语怪而丘明乃失之诬且传经多不合于圣人之防何耶谓公谷不师子夏也则先儒应劭軰固尝有是语矣谓果出其门则春秋之成商不能賛一辞二子乃各以经名家何耶谓房杜王魏不师王通也则通着之中説固尝弟子之矣谓果出其门则数子俱显于唐反无一语以称师抑又何耶以为果师果弟子则其学必不相戾而其心必不相忘也以为非师非弟子则载诸古人之书传诸学者之口岂尽妄耶诸君尚论古人之日久矣师自柱下而至河汾弟子自将圣而至贞观诸子必能熟究其源流而素知其然否也幸即其道攷其时推前人之议论以其实告
　　问韩愈栁宗元俱以文鸣于唐世目曰韩栁二人更相推逊虽议者亦莫得而雌雄之然其好恶议论之际顾多不同者韩排释氏甚严其送浮屠序责子厚不以圣人之道告之栁谓释氏之説与易论语合且讥退之知石而不知韫玉韩谓世无孔子则已不在弟子列作师説以号召后学栁则以好为人师为患有师友箴有荅韦严二书且有雪白之喻又有毋以韩责我之説韩着获麟解以麟为圣人之祥贺白表以为获蔡之验桞则作正符诋谈符瑞者为滛巫瞽史韩碑淮西归功裴度而不及李愬栁于裴李则各有雅章韩以作史有人祸天刑之可畏栁则移书以辩之韩以人祸元气为天所罚栁则著论以非之其指意不同多此类者且退之名在子厚先友记中盖其父兄行且年又长栁冝以兄事之可也然韩每及栁则字而称之栁语及韩则斥而名之尔抑又何耶今二文并行于世学者之所取法真文章宗匠也然读其文切疑二人阳若更誉而阴相矛盾者不可以不辩夫韩栁邪正士君子固能言之至于议论则未可因人而轻重愿与诸君辩其当否问五常之道莫大于仁以夫子之圣犹曰岂敢故于许与之际尤谨焉古之逸民非不多也独许夷齐为得仁大臣如伊吕之徒初无一言之賛也独称商有三仁门弟子之中如仲由冉求公西赤者皆所不许而独许顔冉诸侯之大夫如令尹子文陈文子皆所不许而独许一管仲此八人者虽穷达死生去就之迹不同而圣人许之以仁初无异辞后世有大儒王通者鸣道河汾间与弟子难疑荅问动以洙泗为法中説十篇犹孔氏论语也其以仁许前贤及高弟者亦八人焉曰东平王苍仁人也曰羊祜陆逊仁人也曰荀氏有二仁曰仁哉乐毅许董常以顔氏之流盖以其三月不违仁也称薛收仁而不佞盖许其为冉雍也夫子所称八人者后世以圣人之言莫得而议之通所称八人者或未之信然自苍至收七子皆显事在信史可考而知董常早世其言论粗见于中説亦可以想见其为人也是果可当仁者之名否乎通之许与其亦有得有失乎孰可以方夷齐孰可以比三仁孰无媿于顔冉之徳孰能为管仲之功愿并陈之以佐文中之垂教
　　问太史公作史记采古今名臣贤士列而传者凡七十焉其共列之人必臭味之同者如管仲晏子以佐主之迹同孙武呉起以论兵之术同樗里甘茂以智略同范雎蔡泽以其谈辩同仲尼弟子学术同也屈原贾生风骚同也万石张叔谨厚同也凡传而同之者必其类之相近焉然亦有不冝同而同者使学者不能无惑其为老子传也与庄周同冝矣而乃列申不害韩非于其中申韩之术至残忍惨酷也其可与深于道徳者同耶其为孟子传也与荀卿同冝矣而乃列邹衍淳于髠于其间以衍之迃诞髠之滑稽正儒者之罪人也其可与主盟仁义者同耶谓迁不精于选择则彼之同者何是谓迁不妄于条例则此之同者何乖岂偶得于彼而有失于此耶抑识见不明曾珷玞美玉之不辩耶不然其不同而同之必有深意乎其间不可不熟究而详辩也问君子之学必先正其心术而不惑于异端邪説然后圣人之道斯可得而入焉苟惟心术不正而异端邪説从而防溺之望其入圣人之道犹航防港絶潢而欲求至海不亦难乎昔吾夫子既没而杨朱墨翟者窃仁义之一偏而唱为我兼爱之説以乱天下幸而有孟子者出辞而辟之杨墨之害息而人心复归于正孟子没有申韩刑名之学黄老虚无之説簧皷于世其为害又甚于杨墨而世之儒者往往堕于其间而不悟以贾谊之美才犹明申韩司马迁之博学犹尚黄老况其下者乎当时不惑其説毅然而麾之者一扬雄氏而已自汉室之东而西方之教流入于中国时君世主尊尚其説遂与孔老并立而王公卿士庶防溺滋甚王通隋大儒也犹称其为圣人白居易唐贤人也犹酷嗜之晚节用其教以理性况众人乎当时不惑其説毅然而力排者一韩愈氏而已夫异端邪説之移人也愚者信之可也而智者惑之何耶不肖者信之可也而贤者惑之何耶里巷之人信之可也而缙绅士大夫惑之何耶岂异端之学亦有以过人而其道诚可与尧舜周孔抗衡于世耶岂贾谊司马迁王通白居易之徒明之尚之尊之者是而孟子扬雄韩愈辟之麾之排之者非耶夫以其説为真可信也则与吾尧舜周孔之道大不相似以其説为妄也则世之屈已以尊崇之者又皆吾儒之杰然者焉孟杨韩三君子不世出无有与之辩者愿与诸君论之问封建尚矣自五帝三王莫能去矣后世人君易之以郡县则其国亦从而治亦或因之而乱此皆立国之先务学者不可不察也唐虞列公侯伯子男为五等相制天子千里诸侯百里而降不及五十里者为附庸周兴封国八百同姓居五十三焉此封建所由兴也秦鉴衰周之罢侯置守列天下为三十六郡后世因之不改复增其数此郡县所由兴然以周秦汉唐论之则其国之或强或弱其祚之或短或长皆关乎封建之与郡县此又不可不辩矣谓封建无益于国耶则周何为因之而强秦何为罢之而亡乎谓封建有益于国耶则汉何为而有七国之变唐何为而有诸镇之乱乎欲使罢侯置守而无嬴秦之危封建侯藩而无汉唐之乱果何术而可愿详以告将疏其説以献于上
　　问夫乐之作尚矣先王以是正朝廷美风俗格神物和上下有其举之莫敢废也故黄帝之乐曰咸池颛帝之乐曰六茎帝喾之乐曰六英尧曰大章舜曰大韶禹曰大夏汤濩而武武此歴代之乐所由作也而其大备莫盛于成周故周礼大司徒以六乐防万民之情则又有所谓大师小师磬师舞师笙师钟师者大师乐以六律六同大合乐时则有奏黄钟太簇姑洗防賔夷则无射者太师掌律同以合阴阳时则有播八音扵金石丝竹匏土革木者是古作乐者必有其官奏之必有其所制之必有其器岂非乐有自然之数而数之所举又有自然之义乎后世去古既逺乐制始无一定之论而名数音律形器亦莫之考矣学者审古今灼知先王所以作乐之意者敢问咸池六茎六英韶濩夏武之名所取者何义周大司徒与大师小师磬师舞师笙师钟师所掌者何器黄钟太簇姑洗防賔夷则无射所奏者何所金石丝竹匏土革木所应者何事与夫后代因革损益孰得孰失幸明言之
　　问孟坚序六艺为九种列小学一家于其中则知字学之有益于斯文也尚矣古者八嵗入小学学书艺之事故周官保氏掌养国子教之六书汉萧何亦着其法于律令太史试学童而録其课最者唐选举之法有四而楷法遒美居其一焉夫书虽一技然教于周试于汉选举于唐防六经论语孝经而九之学者其可忽耶爰自科斗书废篆迭兴汉晋以来乃有草楷真行杂体之书去朴归华舒牋防翰以相夸尚者不知其几也唐太宗歴评晋人之书而以王逸少为尽善尽美先翰林蘓公尝评唐人之书谓极于顔真卿又论近代之书以蔡君谟为第一议者谓顔书本出于王而蔡乃法顔而变者然三人者各名家当代而咸造其极使其同时而并驾未知其孰后而孰先诸君稽古之暇防心翰墨久矣其于晋唐宋三子将谁取法耶抑所好不同舍二三子而他有所尚耶又岂得于心画之妙而不蹈前人之陈迹耶愿评古人优劣之外且自论平日之所以张吾军者果出于自得乎抑亦何所法也幸详以告






　　梅溪前集卷十五
　　钦定四库全书
　　梅溪前集卷十六
　　宋　王十朋　撰
　　书
　　上太守李端明
　　某尝读前史窃知李氏为天下甲门世生大贤角立杰出皆天人也自昔周柱下史先天地而生指木为姓博古知今而道徳为吾圣人之师东都太尉禀元精之气正色在列杀身成仁而节义为人臣之冠唐翰林应长庚之梦世号谪仙人立马万言而文章为天下之法孰谓其非天人耶其间又有以声名自高而天下有被其收接者如登龙门隠居求志而天下望其出仕者如覩景星至若出秉旄钺如临淮之元勲入总台衡如卫公之风采者皆卓然为一代之名臣中兴之贤佐其流风余韵足以起万世之耸慕某故曰李氏天下之甲门而数公者真天人也迨我国朝二百年间宗工钜儒背项相望而李氏之门最号得人有若文靖公在咸平景徳间公忠直亮深虑逺识尝戒王文正公与北敌和亲之议防然有先见之明天下至今称为贤相有若文定公在天禧干兴间慷慨立朝义形于色尝伸救寇莱公之祸以手板击奸邪天下至今目为正人有若紫薇舍人在熈宁间居代言之任力持风裁虽贬黜而气不挠与蘓宋齐名天下至今有三舍人之号有若大丞相在政和间危言谠论耸动四方及重华受禅之际垂绅正笏不动声气而大议决天下至今赖为社稷臣而苍生犹冀其复起有若尚书公当靖康之难得主辱臣死之义力抗强暴碎首裂额而愤骂不絶英烈言言与赫日秋霜争严艰难以来一人而已天下至今称为烈丈夫而知与不知莫不为之流涕仰惟明公以英伟之才刚方之气挺生华裔为当世羽仪被遇三朝终始一节乃者上方兴衰拨乱任贤使能日不暇给起明公于均逸中付以喉舌之任公卿大夫相与贺于朝韦带布衣相与贺于下咸谓明公体道徳如柱下史尚节义如汉太尉工文章如唐翰林立天子前披陈利害论列可否在廷竦栗明公之谏诤固不在諌议勃之后也屡典名藩皆着声绩奸赃望风解绶而去明公之威声固不在河南尹之下也至如临淮卫公之勲烈文靖文定之事业皆明公之所优为者诗人诵召虎曰惟其有之是以似之然则明公岂非所谓天人者耶然朝廷方视明公之出处以为安危之系天下方视明公之进退以为治乱之分夷狄问明公之安否而为之叛服奸邪伺明公之行藏而为之喜惧舆议皆谓明公匪朝伊夕正台鼎之司慰苍生之望中兴之功指日可期今乃力辞柄任出牧侯藩虽一方得卧治之贤而天下鬰具瞻之望窃料明公固难久屈于此也某蓬荜一贱生尔自总角闻先生长者称颂明公盛徳伟望殆非一日第恨生居遐陬自处卑贱邈无进见之阶今幸明公父母吾桑梓之邦适符夙昔景慕企仰之诚比者千骑入境道由僻邑而某遂得与田夫野老犇走争先瞻望于车尘马足间已足少偿素愿矣然获未进拜黄堂亲承罄咳之余少窥大人君子之高致不日明公入秉洪钧则某于此时当抱无穷之恨矣是以不介于人不谋于朝斋而裁书莫沐而修刺曳裾麾防冀一瞻芝宇退当夸大自谓今日得见天人也
　　启
　　代曾尉上陈安抚
　　太山北斗十年怀景仰之勤白日青天一旦快清明之覩实自夤縁之幸靡由媒介之先行遂鳬趋预深雀跃恭惟某官学师孔孟才亚卿云风流号当世无双声望居缙绅第一珠光剑气文章腾万丈之辉凤翥龙蟠翰墨扫千军之敌早收巍第荣歴显途赤心备竭于三朝白首克全于一节洊更中外并着恩威将命外台茂荆潭之治绩分符重镇蔼呉越之休声何所至之有闻盖无施而不可咸望有为于今日自期无媿于古人方驰赫赫之声俄起营营之谤唐室赖宣公之议克济艰难汉庭忌贾谊之才遽罹谴责舆议咸称其屈士流尤为不平稍息人言卒回天聴脱风涛于异域寻松菊于故园职姑领于真祠官未还于旧物优防里巷頥养年龄门多长者之车座有贤人之榻量包海岳挠不浊而澄不清节贯冰霜穷益坚而老益壮然当宁方兴衰而拨乱岂旧臣可置散以投闲矧鼎席之尚虚想宸襟之素注必起渭濵之大老式慰海隅之苍生宰相以镇抚四方况我有种丈夫当扫除天下非公其谁无惮趣装行膺赐召如某者箕裘冷族蓬荜寒生思不坠于家声谩力勤于学业始由经术而获选终用词章而决科名再上于贤书计始偕于吏部备员海邑雅怀慕蔺之诚易尉僊邦遂有依刘之幸自惭樗散实赖帡幪欲脩吾道以致君盍就大人而正已去先圣之既逺非通儒其孰归防也何如方起舞雩之咏参乎不敏预怀避席之慙仰祈先达之见知庶俾后生之有赖望尘伊迩颂徳尤勤执贽賔庭行当尽门弟子之礼投缄记空先展事贤大夫之诚
　　代曾尉答交代
　　备员小邑考未一书承命大贤任俄两易仰叹高风之难继俯惊琐质之何堪敢惮驱驰第从鞭防共惟某官家传忠义天赋才猷门地素高早聫姻于卿相仕涂初筮聊隠迹于江山宣北部之余威继南昌之雅韵精神不动曺务自清朱轓皂盖乃贤主人黄门紫枢有真知己虽曲从于引避寜又致于淹徊固冝绾爵于天朝何至易官于海峤舍鹤溪之旧治寻鴈荡之胜游白面红顔姑作神仙之隠金章紫绶竚期台阁之荣士论素期舆情共祝如某者箕裘冷族笔砚寒生二十年劳苦而末第始尘数百里﨑岖而小官初効去何速也期不待于及行或使之坐宁容于暖席犹喜不才之质获承既治之余自西徂东而何敢惮劳以此易彼则固已多幸方图趋拜遽辱缄封究观礼意之勤益佩恩私之厚仰攀懿躅顾续貂之媿虽多遐想高标而覩凤之心已快
　　代谢同文馆解
　　束书千里不尝太学之虀盐战艺三塲偶缀同文之龙虎齿髪类贾生之少姓名居杜牧之先揣分何堪抚心知媿窃以学者幸朝廷之偃武吾皇欲天下之同书思祖宗名馆之因广华夏得人之路收拾贤关之遗士网罗圣代之弃才为选最艰荐名无几方叹蓬瀛之难到岂知樗栎之兼收如某者海角鲰生荜门贱士业乏箕裘之素家无诗礼之传七嵗知书赖有择邻之慈母三冬务学屡求假馆之贤师技専习于雕虫志必期于中鹄偶遇诏音之下复更科举之条虽章句宿儒亦习凌云之赋纵风骚大手必通拾芥之经惊防技之已穷取麟书而谩习欲慕武崔之驰辩不容防夏之措辞益加记诵之功稍悟谨严之防董仲舒潜心大业粗明一王玉川子独抱遗经欲束三传辞亲梓里鼓箧帝都深期厠迹于何蕃庶获授经于韩愈操矛入室对多士而气骄血指汗顔望成均而胆落战之罪也心实耻之虽出门无囓臂之盟然题柱有还郷之誓抱玉效卞和之泣焚舟起孟明之慙一鼓作而再鼓衰人疑必败小敌怯而大敌勇天使其成不烦三献之劳輙幸一名之预恩逾望外喜溢顔间伏遇某官炎汉相门括苍多族驰所至有声之誉蕴无施不可之才出为五马之贵侯来继三贤之高躅梦草起谢公之兴吹笙寻子晋之防民歌恺悌之风士被作成之赐遂致青衿之小子稍知黄卷之古人仰荷陶镕偶膺荐擢某敢不勉修事业早赴功名收一第于少年慰双亲于未老报天子恢儒之徳酬使君在泮之恩嗅梅蘂于江头早知春信折桂枝于月窟行带天香
　　代谢郷解
　　棘闱战艺英髦多阙里之徒贡籍标名寒贱缀卜商之列滥中披沙之选深怀负刺之慙窃以朝廷当投戈讲艺之秋圣主起侧席求贤之念専尚诗书之技不求鞍马之功羽干服蛮貊之邦爼豆息烽烟之警贤关新辟洋洋乎东汉之风郷饮盛行易易也成周之化既广育才之路载更取士之科风骚如屈宋者不废明经儒雅若寛者亦兼用赋得凛凛大竒之士有多多益辩之才无一不长所施皆可斯足副有司之举庶能为盛世之光如某者白屋寒生青衿小子夙被父兄之训获从师友之防期头角之稍踈望箕裘之必大欣遇圣旦在贾生未冠之年欲充国賔无杜甫如神之笔识陋井中之小文窥管内之斑谩同孔鲤之趋庭屡作曾参之避席坐阅三嵗未通一经周诰商盘方苦聱牙之难读李诗谢赋尤慙篆刻之未工偶逢科诏之颁妄起贤书之应深虑画图之类狗何期误墨之成蝇况东嘉号多士之躔而乐成居濵海之邑由舍法之一罢更科塲之七开寂无中选之钱咸作退飞之鹢士气若死灰之冷江乡类穷谷之寒人指儒恣成戯剧路逢鬼物刚被捓□谁知拜赐之孤军俄有定从之下客三千人大敌之勇曾何敢当二十年败北之羞粗能一雪望不及此得之若惊兹盖伏遇某官黼黻斯文权衡吾道一举而得垂天之翼兼收而取败皷之皮遂俾缪庸亦膺选擢某敢不勉修操履益叩渊源探皇极之猷为造中庸之门户舒牋防翰尚期一第之可收耸昻霄庶及双亲之未老上酬圣造下答已知
　　陞补上舍谢宰相
　　业肄贤关滥预千人之列名叨舍选媿居羣俟之先嗟小人得福以非常痛私门钟衅之何亟有稽伸谢徒切衔恩窃以兴庠序于不遑暇给之秋见圣贤相与致太平之业惟有道主能散马牛而包干戈非大仁人孰明爼豆而辟军旅洪惟上圣笃任真儒不求矢石之功専务衣裳之化矢其文徳虽灏灏尔噩噩尔之书无以加烝我时髦岂济济乎洋洋乎之世所能及自槐坛之载建纷银袍而遝来仰追唐虞之盛时祖述熈丰之故事谓科举取士于一时也非所以造士而舍法作人于平日也斯足以得人必将试之以积累之勤故可期之以逺大之地非得行艺两全之美曷副君相旁求之诚选既至艰得冝无滥如某者受才猥琐赋命穷竒齿才及壮而遽失所天仕岂欲干而盖縁有母輙施防技妄习麟经徒専记问之工莫识谨严之防不束高阁兼取左丘明公羊高谷梁赤之长未得美泉姑为啖先生赵夫子陆文通之凿辞亲故里鼓箧上庠幸厠迹于衰衣获执经于绛帐半世仅一名之得壮心早衰匹夫获千金之资大祸俄及未副倚门之望遽罹枕块之忧三釜之志既孤五鼎之心何有念孝子为亲而求禄自伤无禄以及亲思忠臣致主以忘身或可以身而事主退惟畴昔之侥冒实由在上之作成兹盖伏遇某官命世大才迪民先觉躬阿衡惟一之徳为成汤自得之师靖康之节人所难绍兴之政古未有既以其身致中兴之烈又将与国贻有永之谋广辟成均兼收士类传吾道于孟轲之后率天下为仲尼之徒二尺短檠犹念儒生之日万间广厦俱懽多士之顔遂致缪庸亦蒙教育某敢不益脩操履力探渊源入大匠之凖绳资哲人之鼓铸傥离场屋粗有进身之阶仰戴陶钧莫知报徳之所
　　谢王大愽【佐】
　　某官挺天赋之才冨家传之学短檠三载俯軰诸生丹墀万言巍冠多士荣处师儒之任蔚为庠序之光应列宿于星躔阅异书于芸省既作鹍鹏之化尤怜燕雀之卑顾叨冒之曷因由吹嘘之有素某敢不勉精术业益励猷为磨鈆钝以为铦防蹇驽而睎骥虽塲屋未脱久甘太学之虀盐傥心印可传愿受宗盟之衣鉢
　　昌龄弟送定叶氏
　　家声不振有同陈族之贫婚礼再修輙慕齐邦之大自非特达肯遂恳求荷臭味之相忘喜葭莩之有托某以季弟某年曾有室事俄至于防弦伏承令妹徳防冝家志方艰于择脔用慿媒妁妄议姻防荷宠命之不渝谅夙縁之非浅适契三星之候敢怠良时薄修五两之仪式将防意
　　昌龄请期
　　早沐恩私既遂求婚之恳再殚愚悃预闻授室之期月惟建丑之良日择生明之次恭遣季弟躬造高闳愿谐二姓之婚幸赐千金之诺
　　闻诗定孙氏
　　求婚于世姻之门夙縁非浅归女于通家之子旧好愈敦幸无齐郑之嫌窃比潘杨之睦约既前定言终不渝伏承令女乃吾家之甥想不嫌舅氏之薄某男某辱东牀之选固稔知姑女之贤况庚甲之相同亦门阑之甚偶儿时聚戯不殊同队之鱼吉卜恊从是谓和鸣之凤有币不腆别牋以闻
　　回钱氏送定
　　早同笔砚雅敦伐木之风晚结葭莩再讲通家之好虽媿崔卢之大族庶几王谢之世姻伏承令嗣名著贤关何止通一经之学某女防传姆训仅能诵七诫之篇姑待年于父母之家愿执帚于君子之室
　　代送定
　　万张
　　通家有子偶同太学之虀盐臭味为媒滥折僊源之桃李念夤縁之不浅荷翦拂之非凡既防阮目之青寜媿齐邦之大伏承令侄女儒门孕秀女教传芳想七诫之素脩谅五长之并有作配冝求于禁脔于飞宁顾于荜门而某男某身尚白丁业惟黄卷贤异南容之不废质同子晳之非夫妄求咏絮之才偶中牵丝之选幸逢张负之赏识寜患久贫庶几毕万之家风从兹必大
　　杨李
　　门阑素冷生华有类于枯杨臭味本同托庇幸逢于僊李良媿郑齐之非偶岂同商贾之论财辄恃夤縁敢通媒介伏承令女内娴姆训外着婉容冝归髙节之伯鸾肯配非夫之子晳而某弟某年虽逾冠学仅知名未能去三惑之非何以称五长之美仰固荷于不鄙退甚惭于匪宜既遂愿怀之私敢伸言定之礼谨慿媒氏専叩高闳
　　刘贾
　　托庇仁人之里为幸已多通婚大姓之门受恩非浅喜逾望外媿溢顔间伏承令女年少甚都盖女中之贾谊而某男某天姿不慧非昔日之刘郎况三复之未能岂五长之敢称偶预东牀之选误防青眼之知吉日载涓允恊凤凰之兆繁文尽去薄修羔鴈之仪
　　季孙
　　族降台舆有媿鲁孙之后家传簮笏雅钦楚相之风曾墙仞之莫窥岂婚姻之敢议偶因执斧遂获牵丝某以弟某壮室偶睽势难终于鳏处伏以令妹冝家素着礼尤谨于孀居丝萝幸遂于仰攀琴瑟式谐于再御门乏陈平之车辙误辱重知家无温峤之镜台曷将厚意既奉千金之诺薄修五两之仪
　　贾宋
　　俯念寒门欲婚姻之早毕仰攀富族岂财利之是论受恩非凢怀媿不少某男某天姿不慧无洛阳年少之美才令女华胄甚遥有廷芬诸子之余习兹因葛之旧愿结葭莩之私诺既奉于千金币敢陈于五两
　　钱曺
　　女则以子娶之雅尝有约大虽非吾偶也夫亦何嫌况弟兄之约殆三纪于兹而婚姻之谋非一夕之故端为知已曷尝论财伏承令女诵七诫之章素有大家之风味而某男某叨十才之裔媿无先世之名声选滥预于牵丝礼輙伸于纳币如鱼同队念两家生子之初为凤和鸣恊五世其昌之盛
　　李季
　　桑梓相望仰于门之素大葭莩再结荷阮目之常青虽云臭味之同亦自夤縁之幸伏承令女婉容玉洁懿徳兰馨非求三复之南容莫称五长之卫女某男某年丁几冠才愧非夫方同孔鲤之趋庭遽效梁鸿之求偶质无甚秀滥为寗氏之甥表不素竒媿作甘公之壻非自通家之旧岂谐择脔之欢诺既奉于千金媒敢通于一介凤飞鸾合妫姜之雅好难忘鴈往鱼来刘范之世婚不絶
　　代回送定
　　周毛
　　陈平之美非久贫早观竒相义方之娶为知已益见高风仰钦蚌腹之生珠俯媿葭姿之倚玉防恩有自揣分何堪伏承令嗣主簿巍夺锦标时竞贪于择脔而某女子贫修布素人或耻于采葑一言不变于前盟舆论咸嘉其高谊辱鴈贽之良久报鲤书而太迟曲赖厚知不诛苛礼私门素冷偶逢鸣凤之吉占老眼滥青遂得乗龙之佳壻
　　陈郑
　　鲍知慕忽敢怀请妻之私妫不如姜遂免辞婚之议兹通家之已久宜同气之相求伏承令嗣出自豪门素号千金之子而某女子生于敝族岂知七诫之书误防合姓之求恐负宜家之职辱雁贽之来久媿鲤书之报迟不娶大邦公子有善自为媒之美愿为佳耦吾宗无何以能育之忧
　　黄徐
　　俯慙冷族虽非叔度之清流仰援高门误辱偃王之华胄谅夤缘之有自荷聘问之多仪伏承令器早达义方习诗礼其有自而某女子未闲姆训奉箕帚以何堪过防葑菲之求重辱苹蘩之托况凤占之协吉其何敢辞既鴈币之拜嘉永以为好
　　陈谢
　　门第素防滥出有妫之后裔婚姻非耦误攀康乐之名家揣分何甚拊心知幸伏承令侄义方素习固尝闻礼以闻诗而某女子姆训未闲第可为絺而为绤荷菲葑之不弃获箕箒之是亲既辱华缄仍防重币其为感佩罔罄敷陈
　　梅溪前集卷十六
　　钦定四库全书
　　梅溪前集卷十七
　　宋　王十朋　撰
　　序
　　送吴教授秉信归省序
　　四明吴先生名世钜儒才髙行尊以斯道自任未尝屈节以阿世青衫不调殆一星终矣顷以朝廷之命主师席于东嘉教人以正心诚意之学每以身先之不期年而士子皆有所矜式太守端明李公下车之初知先生之贤延为莲幕上客先生以儒术饰吏治谈笑间而邦人隂受其赐公卿大夫闻先生之名鹗书交荐众皆谓先生不日去而羽仪天朝也然先生纯孝人也独念慈亲在堂鬓髪垂素慨然兴叹揖诸生而归于是邦之士庻至于缙绅之徒缁黄之流诣府挽之千余人而先生终不肯留识与不识闻先生之行也莫不叹息以谓贤于古人逺矣昔季子佩印于洛阳买臣衣锦于防稽长卿驷马而入蜀二防聫辔而出闗天下至今传之以为荣然是归也富贵之归也非先生今日之归也渊明寻三径之松菊季鹰思千里之莼鲈贺老踈狂于鉴湖李愿徜徉于盘谷天下称之以为髙然是归也隠者之归也非先生今日之归也先生之心以为印绶之荣不若吾防衣之戯禽鱼之乐不若吾羊枣之养今日之归大有功于风教矣岂直以富贵而夸鄊闾髙尚而傲世俗哉虽然古人盖有以志事亲者不必朝夕在乎左右也节行脩于身政事理于官功德及于民声名闻于后则其身虽在千里之逺而其心不啻若左右之乐也吾知先生朝而归暮而复来乎不然必为苍生而起天下皆受其赐也某海角贱生方获抠衣坐隅执弟子礼而先生行矣曕恋为如何耶于是序其事又从而歌之曰归去来兮先生胡为而归陟彼髙冈白云孤飞先生胡为乎不归先生归兮何时来小子狂简不知所裁先生胡为乎不来泮宫峩峩泮水洋洋先生来兮芹芳藻香先生去兮鸾飞凤翔
　　南浦老人诗集序
　　绍兴壬子秋南浦翁防于横阳讣至某哭之悲已而发嚢中得其遗藁有诗数十首皆手所亲书视之叹曰虽无老成人尚有典刑吾不复见此翁矣此藁其典刑乎某恨生太晚不及识翁壮年时见乡人言翁昔年豪气可掬常坐屈軰行直出其上有不可其意輙以气排之尤简世俗軰视之若无人性嗜酒不治生事晚年偃蹇不遇家贫无资饘粥是累东役西驰有酸寒可怜态前日之气使然也子不见去时得一醉扬眉瞬目髙谈雄辩尚有壮年之风某年少狂妄幸得以诗礼与翁接获陪绪余之论乘间以乡人语问之翁防颔而笑予又问昔年制作尚能记否翁曰尽亡矣吾壮年不独豪于气亦豪于诗今日气穷诗亦然也予悲其言翁虽老作诗不辍一日常不下数首皆信口成不加鍜链而有自然气象然随作随亡不复顾惜予既一二年与之游惧其老而死不可复得屡求之一日以藁示予皆近所作藏之嵗余而翁死遂出之合平日所记与儿曺所传録成一集然尚有恨者所得止暮年之一二多穷愁抑欝之气壮年豪迈语无一字留吁可惜哉翁姓刘讳光字谦仲本南浦人乆寓居乐清乡人以其老也呼之曰老刘予命其集曰南浦老人集
　　潜涧严阇梨文集序
　　某始总角见祖母贾常道其兄严阇梨之为人必继之以欷歔涕泣某防而未识之也及稍成童出游乡校见先軰老成多能道其事且称其文翰俱妙不独冠絶于其徒徃徃吾儒中亦鲜能及者某时既闻其言而得其为人且私慕之恨乎生之晚不及一见焉迨今又十年余始获见其诗文呜呼师真非常人惜乎遯迹于桑门无贤士大夫与之游推扬而夸大之遂使其名泯灭而无闻某见古之隠者逃名而名益彰晦身而身益显是无他有贤士大夫推扬而夸大之也佛之徒本无求于世真所谓逃名而晦身者然古之髙僧皆能垂名于不朽盖其所与游尽当世知名之士如晋宋李唐道林道安恵逺恵休文畅皎然之徒其所与游则王逸少谢安石习凿齿谢灵运鲍明逺栁子厚韦应物诸公皆一时选议论所加天下以为轻重遂能使幽潜隠遁之迹蔼然发挥于当世而垂耀于无穷以师之聪明髙学卓然过人使得王谢之徒与之游假其吹嘘奬防之力则声名振世未必不如古之髙人也师尝作温州开元天王殿记文词雄伟脍炙人口有俞清老者一时名士见而叹服以书来告曰不意今人中复见古人也然其人誉望非安石逸少诸公比亦不能成师之名师少出游江湖歴徧山川飞锡帝都振衣嵩洛览古人之遗迹徘徊于其间然其志莭甚髙未尝甚屈以求王公大人之知己其言有曰古之桑门上首与士大夫防非求之也道自合焉尔既而还东嘉隠潜涧诛茅结庐于山林间赋诗鼔琴以自娱顾世莫已知者其诗有欲言重叹无余和之句某一读而三悲之师之没今二十三年矣平生制述甚多旋已遗亡某顷游明庆访师之旧庐而求其遗文师之弟子曰宗要者某之叔父也得其古律诗杂文通数十篇为一卷出以相示某既自五歳而知师之名十嵗而爱慕其为人又叹其不遇知己而没世无闻今喜见其文如见其人遂丐以归又自顾晚学小子无声名势力可以动人能重师之文于世姑叙而藏之以俟知者师名处严字伯威其诗醇重典实不尚浮靡他文皆如之绍兴甲寅仲冬望日序
　　刘方叔待评集序
　　昔人有逺行者将由越而之燕膏车秣马志在一日而千里也驰十日犹未离乎越囬首南望自以为逺矣俛仰在涂犹在万里之外于是益驰前又十日去越而适吴过吴而至楚囬首南望益以为逺而前途犹未能十之一也又过楚而至宋又至乎魏又至乎河洛之间其途始半矣又益驰遂逺而至乎秦又逺至乎赵南望益逺又益北驰遂一日果至乎燕然后解车休马徜徉四顾自谓天下之至逺者吾已尽行之矣今虽欲不止而行亦无所之也及问燕之人且谓过燕而北又有逺于自越而之燕者行者始叹息知天下之逺有穷平生之力终不能至者也昔汉有张骞者防善行尝持使节通西域泛灵槎穷河源此其逺又不止乎自越之燕而已由是又知天下之逺固有人迹所不及者然能力行而不已则亦无所不至也予尝以行者而喻学者窃谓学之源流甚逺固非一日可至苟能自进不已积一日之力以至乎千万日超乎逺大之域矣今之学者惮其逺而难至也是以中道而画亦犹行者未越境而回车望吴楚之郊犹未之见又恶覩古人穷其至逺者乎吾友刘方叔年甚少气甚锐好学问而工辞章所谓日进而不已者吾前年邂逅于箫峯之下一见如故遂出诗篇以相示吾固知方叔可喜人也自是每见之必示予以所作其辞益加于前予亦叹服今春访予又示予以待评集其间诗赋小词无虑百篇体兼古律愈新愈竒至前日又见其集益增新制于其间比今春所见又加数等予三年间见方叔之进如此日进不已将何所不至也方叔之集既名曰待评又命予序之意欲待予文而评其当否也予欲评方叔昔日之诗耶今日过之逺矣欲评今日之诗耶方叔之进将不如此而已予未可评也方叔之诗譬夫行者将不止燕赵之间异日升昆仑之巅乘髙风而飘襟裾者予固以此而望乎方叔方叔亦当以此而自志乎姑勉之
　　送表叔贾元范赴省试序
　　某尝谓古之取士先德行后之取士尚文艺虽人事若不同科而天理未容或异以德行取士人事固与天理合以文艺取士人事固与天理违然天理黙行于人事间世有莫得而知者唐王勃杨烱之徒以文章号以四杰而德行无取焉裴行俭一见之已不许其逺到且谓士之致逺先器识后文艺四子讫如其言行俭非神也而能料人如许其必以天理卜之乎由是知科举取士虽专在文艺间然由文艺进者必德行副之斯可致逺大之地吾乡先生贾公其文艺德行兼长者与早嵗蜚声太学名上贤书久矣天欲大其器而晚成之淹徊且二十载隠居鹿岩行谊卓絶月旦乡评及行道之语咸谓先生隂德在人天必相之年今且五十以免举赴春闱政天相先生时也岂不见其眉间黄气乎天理已着见于此自今而后学者知德行可取富贵不专尚龊龊文艺矣某既着为天理説且拭目以待欲验斯言之不妄矣
　　送吴翼万庠赴省试序
　　韩退之作师説言弟子不必不如师师不必贤弟子予初恠其言谓师者人之模范寜有不弟子如耶绍兴甲子予辟舘梅溪朋友以予年居其先妄以师席见推执卷而从者四十人常月较其文用三等以品第之其间頴然以才名称者十余軰齿颊锵锵类能道惊人语予防缪反资其发药者居多然后知退之言为不妄是嵗朝廷修三载故事下诏取士予欣然对乡人语吾徒其必有人乎既而有燕巢于堂形如品字识者知其为祥是秋万子庠中乡选徐子大亨中国学选吴子翼中同文舘选一时物论咸推梅溪为盛事且二三子尤予平昔游扬侈大号为上游者予用是窃知人之名冬十一月同舎展饯礼时徐子居贤闗独吴子万子预焉酒三行予祝之曰昔公孙以贤良召辕固生谓之曰公孙子务正学以言无曲学以阿世今二子将战艺春闱射防大庭当不负平日所学公孙不用辕生言以阿合取容虽能襃然为举首用布衣取封侯君子不贵焉子慎无忽吾言西行见徐子问讯无恙外道予语告之果能如张籍不叛退之否明年之夏緑槐夹道拂面薫风有青衫少年聨骑而归天香满袖喜气津津出眉宇间过我于梅溪者其三子乎
　　为林彦明千秋谷序
　　济南林君访山间谓不孝子王某曰子知今嵗之大有年乎冨者廪积贫者瓶储惟吾悬罄室中聚数十指而啼饥耳子盍以盈幅之纸为吾之田畴数寸之管为吾之犁锄冩一二心声为吾之铚艾吾将获于故旧之乡敛于仁义之里稇载而归庶不虚为乐嵗人也某闻之恻然因召楮先生管城子而与之谋皆感慨动怀遂书此可怜语以告指廪君子
　　渊源堂十二诗序
　　剡溪周君辟家塾于居第之前有堂有轩其数偶有舘有室有池其数竒有斋焉其象数五行通而计之其数象十有二月命客王某名之某采汝南家训名其堂之中者曰渊源且记之矣其十有一咸采名于杜诗渊源堂之右庑有堂焉賔客论文之所也名曰细论取重与细论文句由细论堂而北有轩焉颇幽防植岩桂一本以宜之名曰冝桂取宜人独桂林句由渊源堂而西有轩焉其景物絶潇洒而人称之名曰蕴秀取剡溪蕴秀异句由渊源堂而东有舘焉主人处予于其间予之来也修同舎之好名曰同襟取时赴郑老同襟期句冝桂轩之内有斋焉书籍粗备足以自娱名曰富学取学业醇儒富句蕴秀轩之内有斋焉吾同舎日摛藻于其间名曰辉声取自恠一日声辉赫句同襟舘之侧有斋焉虚而旷可以羣居名曰集彦取且随羣彦集句渊源堂之左庑有斋焉主人择士以诲兰玉之少者名曰擢秀取偶然擢秀非难取句入门而左有斋焉常虚之防有逺方之士至主人舘焉其来如归名曰恢义取首唱恢大义句蕴秀轩之隅有丈室可坐二人名曰兰馨取裴李春兰馨句细论堂之前有方池名曰足鲤实无鲤也盖寓意焉予谓人生聚散无常岂能长论文于此堂耶异日尺素之传有望于防鲤故取池中足鲤鱼句且戒其勿为髙詹事也既名之矣又赋十二诗诗二十字以渊源堂为首目曰渊源堂十二诗而识之以序
　　记
　　四友堂记
　　家君燕坐乎四友堂某侍侧家君曰汝知吾此室之意乎吾言汝书之丈夫之于世穷逹之道不同而其所乐一也季子之金印买臣之昼锦长卿之驷马何曾之万钱古之人得志于当时者之所乐也灵运之山水渊明之琴酒北山之猿鹤谪仙之影月古之人不遇于时者之所乐也吾非不欲为得志者之所为而慕穷者之所乐也富贵有命不可幸而致甘心贫贱者士之安于分而乐其生吾之所当行也于是即所居之宇造方丈之室藏书一笥置酒一壶设榻一张而吾以一身寓乎三者之间故名之曰四友也明窓棐几前经后史整冠肃容端拜圣贤于千古瞑目攘臂可斥奸谀于已死者此吾之友于书也清者圣浊者贤寄咲傲于一尊之中而逍遥乎无何有之乡者此吾之友于酒也及乎书叠牕几兴防尊爼曲肱而髙枕坦腹而独卧访周公于恍惚之间与蝴蝶悠扬而俱化者此吾之友于榻也乌巾道服苍顔白髪頽然乎其间者吾之乐也若夫晓色动而窓牖明夕阳尽而灯烛光者室中之朝暮也和气袭而书帷温南牕辟而薫风来竹簟设而凉颷生帘幕垂而红炉然者室中之四时也吾与三友相从乎一室无言而妙意得不想而万虑息物且不得而我累形亦于是而我忘也彼有汲汲于富贵戚戚于贫贱奔走于势利之门老死于忧乐之涂者吾不为也语毕某拜而记之
　　緑画轩记
　　出萧峯西南二十里有山逺引若虹霓之状故俗谓之霓山乐安孙君之居得霓山之胜峯峦竒伟林麓静深有泉发于其下可饮可灌于是枕山而立栋宇因流而蓄池沼结轩向明收拾景象轩之外有嘉木数株脩竹千挺蓊欝苍翠婵娟潇洒播为防林舒为浓隂舞清风摇苍烟影明月漏山光之窈窕防碧沼之涟漪禽鸟宅其幽鱼息其隂左右青山环合映带蓝黛之色与天连碧四时不凋眼界常青望之宛然如此图画中盖此轩之佳致也主人与客日饮于其间寒光入座秀色可掬明莹杯盘冷袭襟宇神清气爽深杯不能发其醉情舒兴逺髙歌不能写其逸观者在旁疑其壶觞几席皆图画中物賔主仆从皆图画中人也有客游兹轩尝陪主人之清尊览景物之幽竒寓之于目得之于心有若不能忘者主人曰客为我名之客曰予尝读韩退之南山诗有浓緑画新就之句爱其清新峭防恨斯景之莫见今此轩之秀庻防其髣髴采其语而名之可乎主人曰可客为吾记之客曰轩宇景物之大槩四时朝暮之气象生绡一幅可得而画也浓绿之句可采而名也若夫清风一来披云拂玉天籁之竒非丝非竹虽神工妙手有莫得而模写博物辩口亦不能形容也予将何言
　　大井记
　　予始祖五代末自钱塘徙于温州乐清之左原迨今无虑二十房虽吾庐世得先祖始卜之地阅二百年矣家之东南有井焉不知其防凿之始其深才二丈方不逾丈水清而味甘寒于夏而温于冬至嵗亢旱他井皆告枯兹独不竭提罂而汲者骈集也大观间吾家筑新门遂徙旧门为井亭作牀以防之植防桂于南北两旁名其亭曰投辖皆先人之雅致也宣和辛丑魔防犯境吾庐数千百椽燎而为埃惟是亭与门幸而独存盖吾家遗迹也是井有三可书当大父之世乡人号吾居为大井头王家井非甚大而以大得名以其大于他井也非吾家大之见大于乡人尔宣和壬寅大父得疾服药思鲫鱼时方盛暑不可遽致先人忧见顔色遂垂钩于井获巨鳞予时年十有一侍立井旁亲见之井初无鱼先人素不善钓盖孝感也绍兴癸亥予辟家塾于井之南朋友嵗集焉饮灌洗濯率资其利至庚午季夏羣臧夜汲以有光告予徃视之果不诬尝作井光辨以识之矣意谓鱼鼈之族鳞甲文理发光于夜或螺胎蚌腹产珠以自照然未可知也必有博物君子辨之者是井有能大名有孝感之异有光辉之象其可没而不书耶且三者皆予耳闻目见之实非诞语也然是井可目曰大曰孝曰光予独以大名之者先吾祖也作大井记六月二十六日书
　　代笠亭记
　　吾家之西北原有田二顷盖先业也吾季弟昌龄日课农事于其间有雨旸风埃之患盖焉而手疲屩焉而足蠒黧面目暴肌体身劳而况恶于是即田之畔因隙地夷积石创容膝之亭而名以代笠予闻而劳之曰子亦良苦矣然子之志巧于以物代物而子之心乐于以劳代劳也子少蒙义方之教将以禄代耕一战贤闗争违其愿惧事亲日短而三釡之不逮也退归于家躬水菽之养以代之子以二兄日从事乎黄卷不知稼穑之艰难惧田园将芜百指不能以自活也遂和渊明之诗赋劝农之章躬陇亩之劳以代之朝东臯莫西畴厌春雨秋阳上笠下屩之縻手足也遂作亭以代之此子巧于以物代物乐于以劳代劳而孝弟之道实寓乎此亭也吾家多难生事萧然亲防在殡窀穸之奉未毕正人子痛心之时子于劳苦盖有不得而辞者矣然子于耕稼之余手不废巻日与竹先生【昌龄目砚篮曰竹先生】毛頴陶诸子从游于是亭而深得书林艺圃之趣他日登金门上玉堂则当为天子代言之士移甽畆所乐之道而论之于广厦之间则当为代天秩物之事子之以物代物也其智愈大其以劳代劳也又将移孝而忠矣奚止以一亭代笠而已哉幸弟勉之兄某记
　　观水记
　　梅溪之南有巨溪焉防平原之水而东归者也俗曰前溪时惟孟秋滛潦逾浃平原出水防天色少霁吾徒以观水告予与之偕渉流而南漫而平田湍而拍岸其状也如雪飞空如银沸镕如炽万薪而煎九鼎之汤激焉而珠汹焉而雷壮乎哉其不可以形容也顾谓诸友曰孟子称观水有术必观其澜诸友今日之观其有得于水乎时同行十有二人李大鼎庚谢鹏臯明周千里震郑逊志童侃邬一唯夏伯虎陈广予与焉不徃者二人谢与能杨寓庚午七月二十六日记
　　岩松记
　　野人有以岩松至梅溪者异质丛生根拳石茂焉匪孤森焉匪乔栢叶桧身而松气象焉藏防天覆地之意于盈握间亦草木之英竒者予颇爱之植以瓦盆置之小成室稽古之暇寓陶先生郑先生之趣焉是日与同舎饮茗谈故事因共观之咸有欲得之色予曰有能赏之以言者予不敢吝俄篇章争先而并至皆佳作也予不暇品第之莫知所赠因徙至予防趣堂与八斋之众共之且告之曰诸友讲于斯食于斯游息于斯是松也常在眼焉奚必几案间然后为吾物耶虽然是松之意不可不知也岩产质松肖形诸友不凡之姿也青青之色凌傲霜雪诸友嵗寒之心也欝宻轮囷若偃若伸爪距奋而鳞鬛生诸友变化之象也今日之观岂曰玩物而已哉唐人之诗曰朂君青松心予于诸友亦云绍兴辛未四月晦日记
　　追逺亭记
　　儒与墨其道本相为用故世谓之孔墨然先师孟子独艴然辟之以为无亲何也盖二家皆尚俭儒俭于其身而厚其亲墨氏身亲俱俭焉儒治防以厚墨治防以薄儒谓养生不足以当大事惟送死可以当大事又谓君子不以天下俭其亲而墨氏乃以薄为其道宜其得罪于名教也孟子之学出于子思子思之学出于曾子而曾子游孔门以孝称夫子为参作经其末章有曰卜其宅兆而安措之为之宗庙以鬼飨之春秋祭祀以时思之参发明夫子之意而为之言曰慎终追逺民德归厚矣伋又广曾子之意而为之言曰防三日而殓三月而凢附于身与棺者必诚必信勿之有悔焉耳矣孟子行其所学于师者尽棺椁衣衾之羙以亲富逾于前而亦逾于前其辟夷子之言足以为万世人子之法师友渊源得有所自也吾徒钱生万中年少而好学居家以孝谨称其防祖母氏也能竭力以佐父其奉窀穸之事得吉地于黄奥之原以为藏室极其工力而不计其费又筑亭于其前以飨之名曰追逺将来告于予曰大事有日亭无文以记之敢请予曰子孝以事亲而厚其所逮事用孟子不俭之训以治防又采曾子追逺之语以名亭将不忘于春秋之享子之存心如是之厚谓子非儒者流可乎予敢以荒迷芜陋辞耶于是乎书绍兴辛未十月日记
　　渊源堂记
　　先儒孟子有言曰君子深造之以道欲其自得之也自得之则居之安居之安则资之深资之深则取之左右逢其源故君子欲其自得之也説者因孟子之言而论渊源之学谓本乎自得非师友传授之可能呜呼是见孟子之言而不究孟子之不必言也夫欲造道于未得之前而不资诸师友可乎必深造而后能自得非孟子有所不能言未有舎师友而自能深造者此又孟子之所不必言也孟子知性为善知道莫大乎仁义发其素蕴着为七篇之书盖其自得有如此者然考其师友渊源岂无所自云世之学者多矣而自得者鲜盖由误观孟子之书而以不亲师友为自得且其父兄之教子弟也固非无师友也然其命之之意殆不过欲其传句读习文词以求速化之术尔鲜有及乎道学之渊源者而望其深造自得可乎剡溪周君某天资好善而乐教子弟尝命工制先圣十哲坐象及列画七十二子为一堂即家塾而钦奉之又亲笔而诏其子孙曰亲师友之渊源噫公之为家训过人一等矣其后诸孙日益长师友日益亲渊源日益叩而事业日益脩推其绪余以事进取有天子学登乡老书擢进士第者凡数人余皆以学问自立而其进未艾由是剡之学者推周氏为盛盖本于公一言之训而得师友渊源之力焉某与公之孙世修同舎上庠遂获登公之堂而观其遗迹时公化去已二载矣公长子仁泣谓某曰吾先子手泽在是吾惧不能继志又虑诸子若孙或懈而弗遵以深吾罪子幸不吾鄙辱临兹舘又辱与吾儿游幸为我名其堂且记其事某辞鄙陋不获因采公语以名之并书其大畧俾后人毋忘贤祖之遗训焉绍兴癸酉四月日记
　　细论堂记
　　渊源堂之右庑有堂焉主人与客日饮文字于其间绍兴癸酉予与其徒数人游剡溪客于主人之舘登是堂而陪芳尊者屡矣主人曰客与我名之予因诵杜少陵忆李谪仙诗云渭北春天树江东日暮云何时一尊酒重与细论文顾谓主人曰君游太学且十年笔砚之交满天下然尊酒论文之时少而江东渭北之日多当花间一壶酒独酌无相亲之夕把杯邀月而月不能言俯地见影而影不与君语虽有胸中万卷书将谁与论乎予与君为八年同舎之旧而不见者已五年矣况君之所欲见者不止于予而所不得见者盖有不止于五年之久者焉人生如白驹过隙所谓五年者能有防而防合如此之难思之寜不慨然耶君不予鄙而以论文见招者亦五年矣予方夺于忧患而困于贫贱虽屡勤鱼鴈之书而久违鸡黍之约今乃不惮数百里逺访君于雪深兴尽之故溪获重上君之堂对酒尊而共灯烛又幸坐中之客无薫莸之不同相与论文固有不可已者然予学浅识陋尤怯于文字之论他日博雅君子如李杜軰过君之门而登君之堂君当设醴而与之细论可也予欲采杜诗断章而名之曰细论君以为如何主人曰善遂书之四月日记
　　舫斋记
　　知进而不知退者非特缙绅坐斯患也虽出世之士亦然佛之徒本逃名晦身若无意于世者然世之善知识其道学有余可以淑诸人应縁而出有不能自已者其间好进之徒休于利欲徃徃贿以求进老而不休讼而不去者盖纷如也惟昌夀净慧师则不然师少游锡异方潜心佛陇志识学问出人一头业成而还为缁林所推服始传教于永嘉之开元再传于福圣既而以疾求还故山住夀昌教院凡若干载年愈尊徳愈隆道俗愈归重然即未尝一日不以退居养老为怀世縁挽之而莫能自脱也某与师有二十年之旧一日访师而师已获遂其退老之志居所谓舫斋者欣然见顔色间指是斋谓某曰子为我记之某曰师昔尝乘无量大法舫游无邉大海中出大誓愿力济百亿万大众矣今兹舫也其形模似矣然而閤焉而不能浮静焉而不能济隘焉而不能容师独善其身可也如众生何师笑曰吾师乘法舫而游人以为无量也吾不知其为大今吾即是舫以居也人以为不能容也吾不知其为小且夫迹有去住而道无去住形有小大而法无小大身之进退迹也舫之大小形也吾出而化亿万众于人世间者以无形之舫行无量之法尔退而寄老病之身于故庐者假有形之舫藏无量之法也将使夫闻而化者无贪于得无嗔于不得无痴于必求其所欲得又焉有贿而求进老而不休讼而不去也如子之所谓乎然则吾之退也未尝无教化也兹舫虽小孰谓其非无量无邉法具乎某媿其言退而记之绍兴乙亥三月日记












　　梅溪前集卷十七
　　钦定四库全书
　　梅溪前集卷十八
　　宋　王十朋　撰
　　青词
　　还醮
　　荷洪造之无私防生有托痛防亲之不见遗愿犹存德思报于难忱情尤深于罔极輙殚悃愊仰叩髙明窃念臣昔在先臣时为大观当年龄之及壮念嗣续之未生防发精衷哀投大道诺列宿真官之醮绘九天仙使之容诚果逹于杳冥应防同于影响躬生三子目见诸孙嗟圣恩之未酧俄人事之已变先人奄弃母氏继亡由防臣罪逆之深致先志因循之久凡嵗星之屡易犹心愿之未偿兹集羽流钦修醮式薄奉苹蘩之荐聊伸豺獭之诚仰祈上帝之是临俯兾众真之咸集释亡者九泉之累愿遂超升宥臣门百指之愆永资覆育
　　代道士荐师
　　稽颡投诚仰凟髙明之聼刳肝沥血俯陈哀痛之词防凭三界之妙香上彻九霄之仙路庻通悃愊曲赐悯怜伏念臣顷以先师遽捐浮世莫救已亡之命徒懐罔极之恩嗟日月之不居痛神魂之何在追念平生之出处恐贻造物之谴诛虽占籍为羽流尚宅身于尘网粗植膏腴之业妄为金糓之谋寄口腹于羶荤有伤物命留情性于麯糵致防天真不能辟糓于山林况复结庐于田里稔兹祸衅天尔年龄焉非一念之知不堕三涂之苦臣沗承道业夙荷慈恩无伸报谢之门薄示荐羞之意防遵科式爰举醮章仰祈大道之慈悲曲宥幽魂之罪戾借冷风而涤濯洒甘露以清凉聼大法而入宝珠歌洞章而朝金阙虽形骸朽腐生前无羽化之功庻神识逍遥死后遂仙游之乐
　　代道士荐母
　　非天何戴久资覆育之恩无母乌生曷报劬劳之德仰凟盖髙之聴俯陈罔极之恩傥赐悯怜庶通悃愊伏念臣顷縁母氏偶遇厄年百药不灵莫救沉疴之虐九霄虽逺不违疾痛之呼輙懐请祷之私果获更生之赐尚拟亲年之永稍稽心诺之偿屡易寒暑兼怀喜惧日月逝矣嗟桑隂之不留人夀防何恨河清之难俟未遂苹蘩之报俄兴风树之悲罪逆所延噭号何及爰自重泉之隔遽惊百日之临媿残喘之尚存痛神魂之何在防命羽士防修醮科用酧昔日之鸿恩载兹晨之哀荐兾资道防薄报母慈仰祈上帝之哀矜曲宥幽魂之罪戾渡仙桥而瞻玉像永脱九幽聴大法而入寳珠遐超三界
　　代万叔夏孙先觉二首
　　居髙聴迩不遗疾痛之呼施厚报轻薄致苾芬之荐輙殚哀悃仰叩大钧庻凭三界之妙香上逹九霄之云路窃念臣顷以糟糠之偶适罹拆副之灾痛裂肺肝防受蝮蛇之祸误形梦寐竟非熊虺之祥事不止于惊姜罪深忧于讼郦頼噭号之有应信苍昊之非遥遂于困踣之余輙沐保全之赐虽梵音数诵寃未息于三生而大道垂休经靡劳于八説顾蒙恩之有日思报本之无门防致羽流防修醮式奉苹蘩之至洁献蝼蚁之防诚仰祈上帝之是临俯兾百神之咸集恩施幽隠敢期七祖之飞升福及贱防永庇百年之伉俪
　　大道难名孰识虚盈之数防臣有感黙垂覆宥之仁輙殚悃愊之私仰黩髙明之聼伏念人生以得男为喜孝子以无后为忧嗟冷族之不蕃痛私门之薄祐伯氏早亡而竟无嗣续防臣不肖而独守宗祧爰从合姓而来深负传家之念瓦已三弄弧才一悬方居襁褓之中屡致忧厄之患曽伸恳祷曲荷保全敢忘禳谢之修少答生成之赐防凭羽士式举醮科用陈蝼蚁之诚肃奉苹蘩之荐允頼洪钧之庇永延孺子之年头角有成箕裘不坠坐消余衅毋烦命百药之名克嗣先盟尚兾有二雏之庆
　　代周元授
　　非苹蘩蕰藻之至洁虽君子不能荐神傥斋戒沐浴之或修虽恶人而可祀帝遥望九霄之云路防焚三界之妙香愿伸悃愊之私仰报穹隆之德伏念臣某有生匪直为德最凉善不积以致殃动輙成于得咎世人欲杀隂幸其灾造物见怜屡赦其罪顷縁阖族咸遇厄年属土木之频兴惧隂阳之有犯妄怀请祷果致防休逮蒲栁之既衰觉门防之多衅残生薄祐存遭横逆之忧孀女来归复染沉疴之虐防缧絏之不免分沟壑之是填诉哀痛于防荷恩私于影响念呼天于前日数至于三思反本于此时心宜克一防延羽士防举醮章寓礼意于庻羞逹精诚于有昊百神咸集列宿来临居髙之聴甚明臣既蒙恩于畴昔祸滛之理不昧臣当改过于将来
　　代万叔永
　　疾痛倦辱则呼天幸延残喘斋戒沐浴以祀帝用酧大恩輙殚悃愊之私仰黩髙明之聼伏念臣比縁暮景频遇厄年病侵犬马之躯殃及箕箒之妾虽肘后之方屡阅而灶中之药不灵蒲栁非坚忧风霜之莫保糟糠至贱惧沟壑之是填穷故怀反本之心病斯有请祷之事自伸丹悃果荷洪休命咸获于更生喜旋臻于勿药不特脱负薪之虑又将舒就木之期顾兹感戴之诚敢怠苾芬之报防临仙宇光啓道塲仰期上帝之是临俯兾百神之咸集俾万灵之蒙福愿七祖之超生赦臣无穷之罪愆寛臣有限之日月洪惟有昊愿常居髙而聼之卑庻使余生尚可耕前而耘于后
　　又代黄词
　　肖兹形质既蒙持载之恩祷尔神祗又荷生全之赐敢伸愚悃防叩地灵伏念臣蒲栁之姿易凋桑榆之景多患顷与糟糠之偶咸罹屯蹇之灾深疑获戾于幽明将恐并命于朝夕心妄怀于请祷体咸脱于沉疴顾兹蝼蚁之诚敢忘豺獭之报垅耕而登黍稷涧采以奉苹蘩倘蒙后帝以见歆庻俾百神之不吐头童齿豁尚贪须臾之生山髙水长难报愽厚之徳
　　代刘仁叟
　　痛则呼天意不忘于反夲病斯请祷情盖迫于为亲輙殚悃愊之私仰黩髙明之聴窃念臣某兹者伏縁父某齿当迟暮体卧沉疴屡费医巫未去韩公之疟徒劳祝史莫禳齐景之痁职虽勤于问安效未收于尝药深惧桑榆之暮遽凋蒲栁之姿静念厥愆孰贻伊慼岂私门之多衅故隂谴之莫逃或因丘垅之营有戾隂阳之理堑山谷而下伤地脉冒刑禁而上犯天星积邪气以奸和致衰年之在疚臣沗居子职忍视父忧退思请命于百神孰若祈哀于上帝防凭羽士防醮设科少伸蝼蚁之诚薄致苹蘩之荐仰祈洪造黙覆湛恩赦臣门已徃之愆赐臣父更生之命居髙聴迩诚倘逹于彼苍祸散殃消喜伫防于勿药
　　疏文
　　防莲潭请水防
　　旱魃为虐千里起望云之心精诚所加匹夫有动天之道輙殚哀悃仰叩灵潭切以嵗丁六甲之穷夏有四旬之旱嘉糓垂成而一旦俱槁苍生失望而寸心欲焦曩凭三宝之威神逺诣防莲之灵宅求一勺于渊潭之内谒百神于庙貌之间虽旬浃之已逾曾祷祈之莫应甘雨弥阁亢阳益骄岂斯民积衅之所招抑上帝至诚而难感人无为命惟填壑之是忧龙亦何心乃在渊而弗救志未伸于一请理必至于再求伏愿走雷霆于俄顷之间兴云雾于呼吸之际亟下霈然之泽坐消太甚之灾霖此槁苖尚有勃兴之望救兹黔首免为转死之徒倘副防诚敢忘大赐
　　明庆教院请讲防
　　释迦说法于祗树遂一朝地辟天开智者起教于台山乃千古风清月白自鹤林之寂灭暨佛垅之凄凉孰知觉路之归罔识眞心之在有资上德为发防言共惟某人大讲师脱迹儒门潜心释典躬服名师之训屡从哲匠之游大明止观之渊源深悟法门之防趣缁林驻锡耸头角于东灵法座横经振声名于西掖久握元珠而自照愿施甘露以旁霑况潜涧之道塲实慧光之古刹念久虚于莲席思大振于潮音光我家风还他作者翕尔羣情咸快如披云雾以观天咄哉小子何知可笑蚍蜉之撼树因道心之无争见慈德之有容幸副众縁重兴佛事
　　政桥施水防
　　人惟政之怀度桥者有如归市道多暍死之患得水者胜如捄焚创隙地之数椽汲甘泉之万斛有资好事共结善因分金溪不涸之流为乐邑无穷之施利霑居室奚烦凿井而得泉泽及路人不必望梅而止渴
　　舘头甃官路疏
　　乐邑江山素号东南之胜舘头驿道实为来徃之冲积水潦以伤隄致官私之病渉欲捄泥涂之辱輙兴畚锸之工爰资槖金以伐山骨共植无穷之利寜计不赀之财将使泞不防车遂无六十里之患庻防岸弗为谷何止三千年之长
　　小小园觅花防
　　伏以名利区区何足为乐园林小小聊以自娱彭泽之径方开草堂之花殊少广求异品遍扣名园輙效栁州因谈笑而为故事无忘宣子愿封植以比甘棠
　　渊源堂上牌文
　　伏以党有庠而家有塾幸逢教化之兴伏其几而升其堂敢负渊源之学况剡溪蕴秀之地有汝南家训之存诜诜子弟之趋庭亹亹父兄之乐教堂轩并建斋室宏开集羣彦以论文舘同襟而恢义富而能教事实可书遂广采于篇章用一新其标榜伏愿上牌以后益须富学竚看辉声袭谢客之风流猗兰擢秀种窦家之隂徳丹桂聫芳凡属游从共増欢庆
　　祭文
　　祭孙子尚文昭【系开封人绍兴乙丑卒于会稽年三十二】
　　嗟嗟子尚君亡矣夫千里风传真乎伪乎谓果然耶君气如长虹貌如明珠才如锦綉语如琼琚体有四乳之竒目无再阅之书意造物者不偶然而生之必将富贵其形躯岂青春之方壮不霑一命而云殂谓果不然耶乡人西还讣音不虚谓君初谐和凤之鸣日更晦朔之余死于鵩告贾生之月而地于勾践之故都呜呼悲乎吾平生道义之故人果为异乡之新鬼乎自闻讣兮十日昼痛哭而夜欷歔岂无友朋知心已无白雪阳春歌谁和予流水髙山弹谁聴予君归不留孰为我徒长记与君从容聨席于金谿之日弟泣分袂于白沙之初付悲欢聚散于一梦阅十年如过隙之驹我匏系于箫台君萍飘于太湖天涯与海角叹影只而形孤前年仲春书传鲤鱼谓将从伯氏于天台必命驾而寻吾念君不负于一诺固尝办鸡黍而扫吾庐望车音兮杳杳鬱吾怀兮不舒岂千里之期不可审而行止有非人所能为者欤吾亦谓二人齿髪未衰而后防必有岂知一别而死生殊途天乎痛哉天乎痛哉某罪逆残生缞绖未除不获効巨卿之执绋访元伯之輀车庆招提之可以寓居意神魂之或在奠一束之生刍
　　祭姑丈季公佐
　　呜呼吾乡老成日就凋零尚余防翁防若晨星数防光芒旋觉防灭天不憖遗公又奄忽耆年旧德孰在乡评纷纷后生无复典刑呜呼哀哉仁者宜夀公夀未足六十四而公在化为促善人有后公后必兴佩诗服书兰玉满庭人皆谓公徳如燕窦五桂未芳公弗及候我独谓公死目可瞑含笑九原少迟子荣人或谓公死有遗恨仲妇且归公弗及见我谓不然仲子最贤必全孝道以终三年呜呼哀哉昔我先姑获配君子云胡不淑壮年而死我从稚髪出入公门诲我抚我如姑尚存公今既亡我寜不涕前人风味伤哉孰继念公永归无复还期公神在天思莫见之公魄在棺爱莫起之奠以永诀畴堪此悲
　　族人祭十四伯母文
　　嗟吾宗之薄祐兮绵七叶而未昌保先业而不坠兮犹不满乎数房念伯父之在昔兮能勤俭以自将获夫人以内助兮措生涯于小康家克成而莫享兮痛嗣续之早亡化门户而为异姓兮咎徃虑之匪良鬼求食而卒馁兮叹后祀之凄凉幸孤女之仅存兮归体魄于故冈罗棺前而设拜兮酸子侄之腑肠悼吾宗之不幸兮抱无穷之痛伤
　　又代女壻
　　呜呼生女不生男古人不幸而发此忧愁无聊之语也何吾先丈人之积善有夫人为之配而亦罹此苦也先王制礼大宗无后必继之以小宗之子也何后世之甘心灭絶而莫知乎此也举千金之产而俾之异姓此犹未足异也忍使祖宗求食而馁同乎若敖之鬼也夫人腹生五女某幸娶其季也平昔登门曲荷恩私念图报之无地也矧使拆其囊槖取其膏腴以为已利也今焉曲尽送终之礼而不敢辞亦固其义也擗踊哭泣哀而送之者乃而孤女与吾僚壻也灵舆前迈道路感伤不见孝子慈孙为夫人出涕也
　　祭毛叔度主簿文
　　嗟嗟叔度谁谓子乎死也哀哀苍天祸何至乎此也以子之聪明俊迈轩昻磊落固宜致逺大而跻显仕也岂青春方盛一分官况遽为新鬼也昔顔囬生不遇时而短命贾生处非其地而伤生王杨卢骆之徒器识不足以逺到死固其理也子有回之善而时非东周有谊之才而地非长沙有王杨卢骆之文而器识过之柰何年亦不多乎顔贾而命仅同乎四子也而今而后吾知造物者之无情有才者之无命富贵夀夭多不在此而在彼也昔吾年未冠而子方志学黄巻同披短檠共照相期以古人相待以国士也童子雕虫我拙子工子果凌云我终不能继风骚之靡也事业麟经我防子明子果得泉我终不能探谨严之防也招仙赋诗瀑水聨句子歌阳春我必和之以巴词之鄙也我愚我褊动多忤物子慧而寛能容我失我甞自目曰狂而命子以逹子不以有余者自多我常怀不及之媿也贤闗行艺兰省声名子先着鞭我犹未能攀逸轨也迩年以来出处稍异我困赢粮子栖枳棘偶家难之各丁幸残生之未灭方期握手以更吊谁谓讣音之惊耳也子有亲防在殡慈母在堂儿防而孤妇少而孀意子目不及瞑而恨无已也然子读古人之书逹死生之理穷逹夀夭等一梦耳假令彭其年伊吕其位大都不过数十寒暑亦无此身矣子固宜安其不幸从先大夫于万里也
　　又代周元授
　　呜呼悲夫子胡为乎而止于斯也人孰不为子悲莫甚乎老人之私也我昔识子于年少期子之不凡知子之贵不疑也已有息女年犹未笄命执子之箕帚奉子沃盥之匜也子方蜚妙誉于贤闗驰大名于省闱人争贪于择脔子不慕于牵丝也一诺千金断然不移子之风谊非古人其谁为吾乡不振頼子以光辉吾门薄祐頼子以扶持也妇翁女壻义同半子而我于子情实倍之也去嵗仲春赴官丹丘吾尝遣吾儿以随也期未半坐席未暖遽罹家艰而零丁以归也人皆谓子年方少壮志方逺大伫俟翔禽千里奋飞也岂期一疾奄然长逝而莫追也子病之革念欲见予而予不知也及扣门而子已絶心怀不见之恨涕有无从之挥也予髪种种予鬓星星死灰其心槁木其形今又失子生亦胡为也吾当忍死毕子后事勉吾女以共姜之节勿夺其志庻无恨于柏舟之诗也子之孤始三嵗俟其免水火脱襁褓教之育之防有成人时也亦有天地鬼神临在上质在旁吾言不欺也
　　祭潘先生文
　　纨袴不饿儒冠误身吁嗟先生乃尔邅迍何负于心何罪于人何命之不淑何天之不仁何才之豊而命之啬何气之壮而志之湮先生之文也浩乎如韩愈之无涯先生之才也飘然如谪仙之不羣弄翰染墨也李义山之险恠絺章绘句也庾开府之清新萧瑟乎东野之寒寂寞乎原宪之贫欝欝乎郑广文之坎轲栖栖乎杜陵老之酸辛北牕万言曽不直一杯之水岂非命压人头盖不许其伸也耶二十余年淹徊海濵孰学道而不先生是师孰择善而不先生是隣主盟吾乡之绛帐作成吾党之斯文纷纷后生头角璘珣夫岂自贤非教曷因施厚报轻痛何可陈投老西行偹尝险勤小战輙衂大期遽臻戯侮有揶揄之鬼除禳无欝垒之神酒杯多握手之交盖棺无恸哭之宾幸有嗣之可托頼葭莩之懿亲某等抠衣久辜恩甚今日之奠已不及哀矣徒伤血泪之沾巾
　　祭陈景韶文
　　嗟嗟吾丈命止斯耶半世而亡云胡不嗟吾丈平生真可人也胡为天年不少相假昔在妙龄父兄早亡惸然一身遂克肯堂生涯既饶襟义弥笃指廪髙风乡人所服賔客过门欢咲迎逢贤如北海尊常不空酒杯流行诙谐谈谑坐有陈公人谁不乐晚年风度比迹东山自谓醉翁不在酒间贱子区区曾献衷曲纸上遗言犹蒙记録呜呼哀哉皎皎防珠俊秀有余人谓君家三世诗书指人有日振耀门闾公胡不留以待安居呜呼哀哉春秋方盛自知必死手书后事以贻厥子易箦之际了然可喜古之逹人未必如此贱子不肖辱知深畴昔登门曲荷开襟拜违经年忽奉讣音临棺大恸涕泣能禁
　　寒食祭始祖文
　　昔我始祖西来自杭避地择所山林遯光今二百年子孙寖昌善苟不积流何以长欝葱佳城爰在此岗乃与夫人髙下异藏祔塟累累乔木苍苍寒食拜扫礼修故常紏合宗族共酹一觞
　　祭始祖母文
　　昔我始祖来居左原夫人相之以有子孙歴载二百坟墓尚存中间偶遗防忘大恩访而得之了非妄言乃与始祖髙下异坟兹遇寒食披荒荐蘩庻使百世不忘本根
　　祭孟丙文
　　嗟嗟孟丙吾防儿也七歳而亡吁可悲也汝生而眉目分明神气清秀骨有伏犀之竒也声音琅琅语话了了而世事稍稍能知也吾与朋友讲习二兄侍立而汝必随也吾徒数十人汝类能识其姓第名字退而品藻之于其私也吾谓汝早慧如许他日必未易量岂意止于斯也吾之所饮恨者翫汝之病救汝之迟也初亦谓汝起止轻徤岂数日之间遽至弗支也生于村落所恨苦者无妙药良医也致汝无辜由我之罪茹苦抱痛无穷时也当汝之死家祸方稔而仲兄之势尤危也吾方仓皇惊怖不得尽下殇之礼以塟汝绕坟三匝以苦汝情虽钟而恩以亏也汝今死已百日矣汝母方获视汝之坟而我方获祭汝以词也汝昔在襁褓婆钟爱汝今祔塟于侧魂魄必有依也汝父母亲戚朝夕哭泣以思汝夜常梦寐以见汝冀汝有再生之期也天地鬼神傥悯汝之横夭释我之罪愆使汝复为吾子以慰莫景之思也汝或夤縁未断魂识有知当随父母以归也
　　祭支夫人文
　　某稔闻夫人有勤俭起家之徳享富夀康寜之福昔尝过其门闾恨无登堂之阶迩来夤縁多幸获预葭莩之末始登门于去年之春然是时夫人之次孙寝疾已革不敢伸候见之礼逮去年之夏来哭夫人之孙之防始获见于稠人之中然时方哀痛虽欲奉觞而不可得姑少迟之以俟他日今乃遽闻夫人之凶讣匍匐而来而夫人已盖棺矣某以通家之故期歳之间足三及门一以问疾二以吊防竟不获少伸为夀之愿乃以一觞而奠诀人世如此吁可叹哉
　　代祭宋彦才文【二首】
　　念吾乡之耆旧所余才二三人嗟浮世之年龄自古稀七十者况善人相继而沦没俾后生亡得以依归防尔伤心澘然出涕惟公望倾士论徳冠乡评妙龄接歩于青衿白首游心于黄卷殖千金之产治生不羡于陶朱戱五防之衣色养未多于莱子优游窓几组绘篇章有员外之遗风恨锦袍之不夺继广平之余韵赋梅花而甚工读方外书有文选学唯以一经而教子不求五斗以折腰尚期羔鴈之招防在桑榆之脱岂意海沤之遽灭堪叹朝露之易晞过眼百年转头一梦某居聨桑梓世续葭莩蚤从兰玉之游曾快云天之覩家声不振媿同北阮之贫人品甚防谬辱东牀之选拜门防之未防俄簪履之遽违徒然肝胆之摧莫遂丘山之报抚棺有腼掩袂何追聊伸半子之恩薄致一觞之奠
　　呜呼人生百年兮长短防何吾乡故老兮零落无多月落天池兮梦断南柯丈人一徃兮迅若飞梭明朝理玉兮湖山之阿月魄氷魂兮谁共吟哦輀车届道兮薤露兴歌临棺奠别兮涕泗滂沱
　　代诸生祭周仲翔母文
　　呜呼孟母不生三迁教隳妇人义方麟踈凤稀伊昔汝南家声尚防刀笔是传诗书罔知夫人登堂潜歔黙欷曰我有子非儒曷归仲子妙龄秀目踈眉喜谓良人兹廼佳儿罄我槖金给尔师资手调熊胆志在荷衣皎皎明珠长浪益竒业勤艺苑心探圣涯髙视云霄平歩可期前日贤闗小敌偶遗千里言旋慈顔不怡谓胡弗留再战秋闱去虽倚门归欲断机贤哉夫人前烈可防雅志未酬浮生遽违盖棺不瞑有识兴悲呜呼哀哉某等忝交兰玉屡拜賔墀贤非房杜滥对酒巵尚期他日一鹗髙蜚鲸吸贺樽欢动庭闱孰谓一朝人事成非只鸡斗酒泣奠灵帷呜呼哀哉男子刚膓不妄涕洟今日澘然为贤母挥
　　代诸生祭陈元佐父文
　　呜呼十载之前吾邑父兄汨于流俗闻见弗明诏厥子弟为利是营惟刀笔是传惟儒冠是憎虽有良能莫克自兴孰先义方孰始过庭乐善惟公教子以经矫矫家督早蜚俊声兹千里西征惟公命是承岂私是名实惟亲是荣凯奏未旋祸变忽婴忍哉苍天惨莫之胜所孤者不啻天地之重所图者仅比毫髪之轻是诗书教子反贻公之恨而桑弧蓬矢之志足以明孝子之痛惩呜呼哀哉某等辱兰玉之与游获诲言之屡聴痛斯辰之盖棺想衔恨而弗瞑奠一觞而永诀故血泪其如倾
　　代祭季夫人
　　近世以来人益夭促吾乡数月频着吊服老而逝者夀罕及于稀年少者胡为名亦书于鬼録惟今日之吊夫人乃尧舜盛时之哭盖夫人之夀防九龄有内外重孙之满目且富而康庻防五福此固吾乡近世之所无而夫人之所独某母党之亲也惟夫人之最尊而某之不肖也又聨姻于华族施及儿辈葭莩相续三世婚姻恩重义复冀慈顔之长在庻夀觞之频属胡今日之登堂奠生刍之一束如夫人之一死兮顾无可憾而亲戚之心虽彭犹未足
　　代诸生祭周仲翔父文
　　呜呼人孰无生生而不淑有媿于生亦孰不死死非正命有媿于死惟灵生为善人死于牖下是生死之间两无所媿也然灵脱然于习俗之中慨然破黄金之籝谆谆然有意于教子也矫矫令嗣天姿季伟力学而工文自修而近厚亦一乡之善士也柰何鼔箧贤闗较艺秋闱未遂厥志而灵不能忍死数年以待三釜之养此某等所以为灵兴恨于此也
　　代人祭族弟文
　　嗟吾宗之薄祐兮如吾弟其无多方妙龄兮确有志乎琢磨将兴家以诗书兮变习俗而丘轲苟嵗月之少假兮持此心而匪他庻头角之成就兮奚苍穹之足摩云乎命之不淑兮遽不起乎沉疴凋朱顔于鼎盛兮脱緑叶于庭柯惊好梦于须臾兮委青春于逝波呜呼防亲在堂兮鬓髪皤孤儿孀妇兮柰若何凛霜风于朔兮埋尔骨于山阿酹一觞而永诀兮觉老泪之滂沱
　　代祭万夫人文
　　呜呼妇人五福世罕有也天畀夫人独何厚也东平先生以弦诵先吾乡以节行髙一时贤士大夫争求见之而夫人实为其妇也扶风府君温厚儒雅至今乡里称为长者而夫人实为其偶也蚌腹生珠蓝田出玉一门四杰如唐之穆夫人有子实昌厥后也禁脔竒才东牀佳士喜入门防如唐之李夫人有女实获鸾友也履柔顺于一身逹孝慈于六亲夫人之德固无咎也阀阅冠乎乡闾齿髪逮乎稀年夫人冨夀固兼受也湖山之南佳城鬰葱夫人之藏当不朽也某忝葭莩之末钦闻懿徳亦云久也今夕何夕奉兹窀穸登堂洒涕酹斯酒也
　　代祭何升老文
　　惟公名久聨于仕籍出处可书行素着于乡评始终无玷门防鼎盛兰玉兼荣方期夀杖之迎遽弃板舆之养不遗一老莫赎百身某早縁桑梓之私重结葭莩之好徒深感徳未遂承顔况辽阻于江山每濶踈于音问忽闻凶讣俄防吉人已嗟七日之非薄致一觞之奠慈容莫覩老泪徒挥
　　代祭宋元明文
　　嗟嗟元明君死已乎然欤否也谓果然耶君风貎堂堂世事了了以干蛊克家而门庭昌阜何天与之才智而啬其年夀也谓不然也吾入君之门胡不见其欢然而迎登君之堂胡不闻其笑语之声七尺之躯乃块然而在柩也呜呼君果死矣吾乡党亲戚中堂堂了了如君者不多有也君之父乃吾之舅吾之母乃君之姑而吾同气之姊妹又为君之偶也吾与君再世通家游从最久情好绸缪尚相期以白首也君虽徤如许而溘先朝露况吾蒲栁之姿又安能保其悠久也吾来抚君之棺吊君之母与我之妹哀君之诸孤涕无从而奠以一巵之酒也
　　代祭万叔永文
　　嗟嗟我公徳尊一乡宗族协和门阑阜康六子趋庭一桂先芳岂唯一门乡闾之光贺客在庐吊客倚墙哀哉吉人命胡不长家君与公情好相忘婚姻世修如谢与王一二年来游宦逺方恨不亲临元伯之防家书有命遣酹一觞
　　代祭余夫人文
　　惟灵节着孀居兴共姜守义之誓志在宗祀有叔姬归国之风生涯独盛于庆门智巧反逾于男子恩尤深于婢获庇潜及于孤遗于家曰能在妇为哲早嵗克勤于负子莫年方庆于抱孙孰知惊悸之间遂致沉疴之甚一疾不救六旬遽终某等沗通孔李之家兼脩鲁衞之好雅钦妇徳夙荷眷私华屋重来未改堂萱之緑玉容不见但闻风树之悲觞豆薄陈涕泗交陨



　　梅溪前集卷十八
　　钦定四库全书
　　梅溪前集卷十九
　　宋　王十朋　撰
　　杂著
　　井光辨
　　予家之东南有井覆以屋其水清而甘冬温而夏寒虽大旱水仅盈尺而泉脉不枯井方不及丈然比他井为差巨当先祖之世乡人目吾居为大井头王家则是井也固见大于乡人矣予辟家塾于井之南绍兴庚午季夏之夕仆夫汲而归以井有光告予徃视之隠隠荧荧如灯如萤如光芒之星不知其果何物也意者鱼鳖之旅其鳞甲文理晦于昼而粲于夜耶或螺蚌之腹产明珠以自照耶其在物理或之有也惑者好语怪匪妖之则祥之矣予故以物理辨之二十五夜防趣堂书
　　四友録
　　语曰君子以文防友予文防梅溪有友四人焉皆佳士也然各有少疵罗文性坚刚而贪墨毛頴工文词动如人意而不耐久楮先生为人洁白而轻薄子墨客卿有渐磨之功而好变白为黒也四友与予文防久矣予常取其能而不议其疵数年间客上庠陪俊游果赖四友之力然予老矣四友方进未休他日竹帛间愼毋相忘子当掩予疵如予今日之不废子也庚午六月丙寅书
　　读娄师德传
　　娄师德教弟耐事弟曰人有唾靣洁之乃已师德曰未也洁之是违其怒正使自干耳予尝咏史作师徳诗云忤意由来勿校难谁能唾靣自令干直须事过心平后方服娄公度量寛予性褊急常欲书娄公传于座右效古人佩韦之戒偶阅书遂録其事昆弟朋友间有坐予失者冝书绅焉则事虽大于唾靣心自然清凉矣
　　题卓
　　吾贫好作文苦于无书可阅好冩字苦于无纸可书遂于贫中撰出一术以卓为纸以肺腑为书净几无尘日书数百字吾之无尽藏纸也心之精微日出数百言吾之无尽藏书也从予游者有童子数人劳之以研墨之职授之以所书之言日从吾为无尽藏游也顾谓童子曰吾老矣无尽者有时而尽汝能记吾言使不如几上字灭没否乎童子曰唯庚午季夏二十八日书
　　论文说
　　有客与王子论文谓王子曰子以今文况昔文亦加进否乎予应之曰新文之进予则不知也但每阅旧文背必汗焉耳客曰见旧文而汗背进莫验于斯也使天假子之年将不一进而以他日见今之文汗又浃背矣子不见君家名勃者乎滕王阁序最脍炙入口落霞与孤鹜齐飞秋水共长天一色之句当时以为神殊不知此乃少年麄豪之气俳优之雄者以勃之天资英秀不使早死其文之进殆未可量他日见所谓神句者寜不汗背耶韩退之文章之古者后世莫得而疵之然感二鸟赋乃少年所作学识未逮故有二鸟不如之叹李汉序其文为篇什之首非深知退之者也予善其说遂退而记之
　　读苏文
　　唐宋文章未可优劣唐之韩栁宋之欧苏使四子并驾而争驰未知孰后而孰先必有能辨之者
　　不学文则已学文而不韩栁欧苏是观诵读虽博著述虽多未有不陋者也
　　韩欧之文粹然一出于正栁与苏好竒而失之驳至论其文之工才之羙是冝韩公欲推逊子厚欧阳子欲避路放子瞻出一头地也绍兴庚午七月上澣日读东坡大全集于防趣堂因题于后
　　杂说
　　为善易能不言难过人所不免文之则小人也
　　孟子言仁者如射以其发而不中不怨胜已也孔子曰君子无所争必也射乎射有胜负争之端也君子独能以揖逊终之遂至于无争冝怨而不怨当争而不争此孟子谓之仁而孔子谓之君子也彼有无争而争自起无怨而怨自生真小人之不仁者哉
　　名之所在人所必争而同忌也能避人之所争乐人之所同忌斯可谓之君子掩恶扬善朋友之道语曰尺有所短寸有所长予所短多矣然于交友中常道其善不道其恶是亦寸中之长者昔姜渭叟能言之姜死矣无知我者渭叟负逸才豪气者也而不修细行恶有所不掩亦朋友之罪姜之念予盖有所激云
　　人有毁已己亦毁之何其不长者也予虽未尝扬交友之恶然性褊躁不耐事闻人毁已则气形肝鬲徃徃亦斥其过于稠人广众中言既出口悔心遂生然驷不及舌矣因思韩安国对魏其武安之言自知其非长者遂书以为戒
　　灵鸟説
　　鸟之为禽性灵而意忠每预知吉凶而哑哑以告小人闻其鸣则唾骂之鸟不以唾骂而废鸣可谓忠矣范文正公谓人有言兮是然人无言兮是然者也君子闻鸟鸣则恐惧修省潜销祸患于未萌人遂以鸟鸣为无验忽之为不灵也殊不知鸟能警于未然之前君子能戒之于未形之际是鸟之忠计既行而智名不可得而闻矣告之不戒而凶着于形迹则鸟之鸣验是昊之子胥也告之能戒而祸销于兆朕则鸟之智隠是汉之张子房也鸟之告岂有二哉所聴有不同耳书院之东隅有鸟连日羣噪若有所告者此君子恐惧修省时也作灵鸟説
　　夜虹见
　　绍兴庚午七月十六夜山月初吐有长虹见于西厥光白逾时而灭人以为白虹异之予谓是虹之异在时不在色虹见于昼盖影日而成色宜青红或白则为异其见于夜也影月而成白乃其宜耳然虹多现于朝暮间在乎欲雨欲旸之际未有影月而现于夜者兹其所以为异与姑志之以俟能言灾异者辨
　　待士説
　　有言邑大夫不待士者予曰子何从知之曰有讼于庭者棰楚之辱及焉予曰此士之不自待非大夫不待士也为士者服诗书精素履圣贤之是师臭味之与游谨门户时租税忍焉以省讼慎焉以逺祸俾足迹不及于公门而官吏稀识其靣目虽使栁下之弟为邑大夫焉能辱儒冠而防之虎口耶使貌焉而士行焉而市旁午里巷而恶少与争竞非分而狱讼以兴朝鑚刺以识面暮求判以欺愚虽使周成王之叔父为邑大夫讵可望其施吐握之礼耶大夫非能重士也士实自重非能轻士也士实自轻顾其自待者如何邑大夫何责焉既以答告者遂书为吾党之戒
　　杂説
　　孟子曰生我所欲义重于生舍生而取义可也呜呼人之所甚畏者死也义之所在死有不足畏者惟不畏死之人可以成天下之大义立天下之大节享天下之大名
　　名与谤常相随因名获谤因谤获名虽韩退之犹是也原毁曰事修而谤兴徳髙而毁来非因名获谤欤进学解曰动而得谤名亦随之非因谤获名欤有名而有谤不若无谤而无名古之哲士必避名非避名也乃避谤也
　　君子小人不难见即其报施之间而观之则肺腑之隠洞然不可逃矣陈平受赏则不忘魏无知白敏中得志而挤李徳裕君子小人之用心其厚薄如此
　　贾谊过秦论班固公孙賛韩退之进学解真文中之杰也予少时诵之至熟今为昏愚所夺心能记之口不能道聪明不及于前时冝古人之兴叹也贾谊赋过相如扬子云不知也栁子厚平淮西雅过韩退之子厚自能知之子厚之文温雅过班固退之之文雄徤过司马子长欧阳公得退之之纯粹而乏子厚之竒东坡驰骋过诸公简严不及也
　　唐宋之文可法者四法古于韩法竒于栁法纯粹于欧阳法汗漫于东坡余文可以博观而无事乎取法也
　　读进学解
　　韩退之进学解盖扬子云解嘲班孟坚賔戱之流也然文词防伟过班扬逺矣予无退之文章学识而一二事与之合公不见信于人私不见助于友与冬暖而儿号寒年丰而妻啼饥是也自志学之始喜诵是文太山北斗仰亦劳矣二十年间跋前防后无其职而有其穷每欲效颦作文以送之又无怪怪竒竒之笔也绍兴庚午七月二十二日书
　　三不能戒
　　不善文者冝秘不善书者冝楷不善言者冝省予不善文而不能秘不善书而不能楷不善言而不能省此其所以获诮之多者欤今焉知过而能通戒之矣然有时乎不能秘不能楷不能省者文能秘于窻几著述之私而不能秘于场屋进取之公书能楷于优游学习之时而不能楷于处处应答之顷言能省于心平无事之日而不能省于气形肝鬲之际乌能使文无媿于不秘书无媿于不楷言无媿于不省
　　书欧阳公赠王介甫诗
　　翰林风月三千首吏部文章二百年老去自怜心尚在后来谁与子争先此欧公赠介甫诗也介甫不肯为退之故答欧公诗云他日畧曾窥孟子终身何敢望韩公由今日观之介甫之所成就与退之孰优孰劣必有能辨之者予谓欧公此诗可移赠东坡赠者不失言当者无媿色
　　大舜善与人同说
　　大舜善与人同非与人同为善也盖能与人同而不立异耳古之独行之士皆好立异而不与人同如申徒狄之介于陵仲子之亷尾生之信屈原之清皆能为人所不能为然非可传可继之法君子不取焉彼以立异为有过于人而不知适所以自小也舜取诸人以为善尽事亲之理以为孝由孝悌之道以为仁义是皆人之所可为者舜亦从而为之人之所不可为舜亦不为之矣此所谓善与人同然舜善与人同而众人卒不能自同乎舜者何耶舜其即同乎人者而行之不息此所以为大圣人众人一作焉一息焉甚者一暴而十寒焉初与舜同而卒与舜异非舜之不同乎人人自不同之耳子贡赎人而不受金是子贡之不与人同也鲁人猎较孔子亦猎较是孔子善与人同也贤人好与人异而圣人常与人同舜孔子为大圣人者非由乎异而大者同焉而已矣故曰大舜有大焉又曰大哉孔子语曰晏平仲善与人交孟子曰大舜善与人同善者能也语意正相类
　　论语三说
　　孔门弟子有顔回者圣人许之以仁者也有有若者其见道似圣人者也有曾参者悟圣人一贯之道者也于是作三月不违仁说以贤顔子作有若似圣人说以辨其似圣人者非貌作一贯之说以辨其所以告门人之意
　　上智性仁其次修仁其次假仁性之者无心于为仁而所为无非仁者得之于不思不勉之间而从容于顚沛造次之际犹水之不嘘而自寒火之不呵而自热也寒也热也仁也非水火与圣人之性也哉嘘而寒呵而热修而仁则出乎人者矣惟贤者能修之于终身之久其至也与性之者同众人假之于日月之暂及其久也则真伪之情见矣顔回虽孔门之髙弟然于仁也非性之者也克已复礼而为之也孔门弟子孰不欲为仁也哉然假之于日月之暂而不能好之于终身之久圣人观人亦必久而试之使伪为者不能欺于仓卒不偹虑之间而真修者亦足以发明于仓卒不备虑之际三月久矣天时变矣而回心不违是终不变矣呜呼回三月之仁是近而一日之仁也逺而终身之仁也回岂伪为而暂假者哉岂嘘呵于顷刻之间也哉说者谓顔子三月不违仁贤于日月至焉者耳未能以之终身也作三月不违仁説以辨顔子
　　论语何以子有子耶栁宗元固辨之矣虽然未知有子也孟子称孔子既没弟子子夏子游子张以有若似圣人欲以事孔子事之所谓似圣人者盖必有子之学识于羣弟子中有一日之长其见道有似吾夫子焉如孟施舎似曾子北宫黝似子夏之似也世儒以谓貌似孔子其说陋矣且有子之似夫子而曾子有不逮焉者曾子尝以丧欲速贫死欲速朽为夫子之言而有子不然之曾子质诸子游子游曰甚哉有子之言似夫子也子游之徒知有子似夫子素矣所谓似者必有如辨曾子之言之类岂以貌似之故虚欲师事之耶虽然直似之耳欲以事孔子事之则不可故曾子不许之而有子未尝居师之位也説者谓不能答弟子之问遂见叱而退盖好事者为之辞以诬有子耳然世皆知顔子之后有曾子而不知有子者亦回参之亚匹也序论语者知之故首记夫子之言次记有子之言又次记曾子之言未必言之次第如是也其必寓推尊之意焉以谓夫子既没之后其道可尊其人可子其言可法者莫先乎有子曾子也或曰子以有子为回参亚匹夫子曷不以好学称之如称顔子又曷不以一贯之说告之如告曾子且不与四科之列何耶曰夫子何特不称有子亦曷尝有一言以称曾子也何特不以一贯告有子亦曷尝以是告顔子也称之告之当时有未必尽记后世有未必尽知者焉有子曾子在孔门年皆最少其不预四科之别者未必从夫子于陈蔡故也曾子之后有孟子故曾子之道益尊有子之后无门人故有子之道无显然孟子尝称其智足以知圣人又记其似圣人与羣弟子欲以孔子之事事之子游称之于戴经弟子尊之于论语亦足以发明有子之为人矣而学者未之知也作有若似圣人之说以辨有子【阙】
　　书富家翁逸事后
　　万序明之手録杂文一卷其首篇乃冯当可所记冨家翁逸事也冨家翁兄甲者未必知书观其处昆弟之间虽知书者所不能为进之孔门其闵子之徒欤冯记其事而逸其姓第曰兄甲而已他日史官作宋孝友传书其事而阙其人当与齐鲁大儒同发扬子云之叹也予忝知书且为人兄有媿于不知书之甲多矣然心实慕之愿学焉吾家他日或无乙之妇庻防遂其所慕之心未可知也顾谓万子曰汝东平先生嫡长孙且其家世业儒非冨家翁比岂不能为甲所为耶子为人子弟固非以是责子也然既録其事必有意于为甲者甲不难学少损好利之习则人皆甲矣予之书是命表弟余壁全之研墨因以其事语之二子从予游皆妙龄而秀者其家皆知书过于冨家翁者予故以是勉之绍兴庚午季夏二十五日不孝子王某书
　　记蛙
　　予有鞋布体而麻质其弊甚十趾不能以自藏有蛙乘罅而入蛰于鞋颊间予不知也防昬暮如厠而蛙忽鸣俯而视地无所见既行而又鸣予始疑之既就几席而坐足每动则閤閤然有声以指摸之有蠢而动者予愕然未能物色其类呼童子灯之脱鞋而防露一爪乃蛙也命童子出之跃而去东郭先生衣弊履穿贫甚矣然未闻有蛙乘罅而蛰者以是知予之贫又过东郭一等然鞋非可蛰之所蛙托身误矣使其不能自鸣防死于足间予去嵗尝和韩退之答栁栁州食虾防诗以戒同舎果能止杀是蛙也岂以予不残其类故奋身而来托将以脱虫虵吞噉之祸于一时耶予亦幸而不践之不然防乎避祸而得祸也感而至蛰而免自鸣以求全蛙亦有知矣勿以其蠢焉而愚之人能持无害物之心而物以其类至能持无害人之心人其有不至者耶时绍兴庚午孟秋七月十四夜书
　　记人説前生事
　　予少时有乡僧毎见子必谓曰此郎严伯威后身也予不晓所谓既而访诸叔父寳印大师叔父曰严阇梨字伯威汝祖母贾之兄吾之舅氏且法门之师也博学工诗文戒行修饬有声江淛间为士俗所推重汝父母恒以无子为忧祷求甚力至政和壬辰之正月吾师卒汝祖一夕梦吾师至其家手集众花结成一大毬字顾汝祖而遗之曰孝祖君家求此久矣吾是以来忽不见是月汝母有娠至十月而汝生吾师眉浓黒而垂目深而神藏儿时能诵千言喜作诗人以汝眉目及趣好类之且符所梦又谓吾师死之月而汝受胎也故云予防从学鹿岩人有指予眉垂目藏而靳之者表丈贾元逹曰此子眉目类吾伯严阇梨他日能文未可知也然严阇梨智慧名徳卓卓如许纵未脱轮回当复生人间世为大善知识胡为于灭度之后钟成迂愚鲁钝之性现此穷薄困苦相耶予尝冩字作文诒寳印叔父叔父曰人言汝吾师也文仅似之字乃尔不同耶严阇梨尤工笔札予最不善书故也绍兴庚午七月二十日因作文冩字两俱不佳媿而曰严阇梨汝前生食蔬何多智今生食肉何许愚也用説之













　　梅溪前集卷十九
　　钦定四库全书
　　梅溪前集卷二十
　　宋　王十朋　撰
　　行状
　　东平万府君行状
　　君讳世延字叔永世为温之乐清人曾大父惟监大父周父鸿皆晦德不仕君防警悟敏记诵初属文思防而佳为师友所竒年十四而孤奉母谨甚处家事若成人舎法中游郡庠业修行饬蔚为善士宣和间邑大夫兴乡校以乡先生郑君邦彦主之郑学术渊粹为时名儒从之游者以百数君一日谒同志防其课诸生戯即其题渉笔而就郑见之抚几叹曰之人词藻于是一第唾手取尔然君以兄弟终鲜志颛甘旨讫不事进取抱才不试乡人惜之性寛博与物无忤尤善宗族每先其急难遇长防慈爱均壹无纎芥嫌隙族众多间有违言君周旋其间开释以理众皆媿服协比如初由是阖族内外咸钦而爱之称为长者善治生蓄而能散亲故有不振者每纲纪其家其弟子有羙质困不能自业给饮食师资费以教之处女贫无以归躬为择配匳而遣者凡数人居之左右细民寠族资衣食埋葬者数十家缁素叩门随所谒而获者不计歳凶廪饥每为冨室倡敕具以舘賔席无虚日也笃于教子尝葺屋数楹读书其间厚礼以致名师训督防窜之劳率分其半长子庚最羙才始冠游太学君勉之以诗曰莫放山亏篑终教井及泉庚益自励果优中攷选连预荐书屡为多士先声誉籍籍用上舎免省登进士科次子庠亦以妙龄预乡贡万氏以弦诵先里闬歴四世儒冠益盛业贤闗举进士者数人登科第自庚始乐清自舎法罢阅二十年无举于乡者里巷靳之邑人复取乡贡自庠始先是监察御史睢阳李君蔼扈驾南巡闻君有乡誉访其居名其轩曰必大且赋诗极言之至是二子俱有成人以为荣咸谓君种德乐教之报且嘉李之先知君夙有喘疾晚歳弥剧濒死语不乱巍坐正色而卒实绍兴甲戌十月二十有三日也年五十有八乡里闻讣无不伤嗟初娶孙氏先君二十四年而卒继室以赵氏子六人庚左廸功郎处州缙云尉次曰庠曰廙曰廓曰庻曰唐孙男三女二庚与庠既以儒学名家余皆服义方其进未量乡人以君有隂徳且多男子比之燕山窦氏恨其不足于夀不获尽见云君仁而好施志于济众者未艾也尝割膏腴三十畆储其入以济亲戚之贫者死之嵗语诸子曰吾为是恨未广自是而后冝资其人嵗一易之庻防悉周且枚举其所当与者家之西距大江实为要津势湍而恶渉者病之君叔祖东平先生始倾家资跨江为桥济人于险垂六十年徃来蒙其利俄一夕烬于火东平子主簿君欲新之未遂而卒君毅然以桥为任然事难役钜既捐己资以半其费又经营其余于乡党间以佐之桥成有日矣而君卧病弥嵗属纩语不及他顾谓诸子吾以桥累若等矣诸子涕泣请继志颔而瞑君虽早厌场屋未尝废书每开卷意有所防必标识以谨不忘所为诗文虽不多皆平淡造理峻洁可爱尤属意于简翰虽贻子弟不率然作也卒之又明年诸孤卜以春正月十有九日葬于岐山之隂泣血相谓曰吾父以善人君子称于乡其潜徳有足书者将乞铭于荐绅先生以氷厥垂冝得之其详者状而授之庻乎其不诬以属某某万出也每登门辱顾为厚且与庚同舎上庠又获与诸子游盖知其详而不诬者虽芜陋其何敢辞谨状
　　张府君行状
　　君讳端弼字廷直姓张氏温之乐清人曾祖廸祖孜父瑀世蓄潜徳不慕禄仕君资俊迈好学问慷慨喜议论敦尚气节伟然男子也舎法行肄业泮宫月书嵗攷累成优校以行艺职学事领袖诸生晔晔有声侵寻于仕涂矣防更科学子解散君叹曰仕与养不能两全浩然懐归奉偏亲以孝闻初先业广大重以兵火业寖防君通材经画有条未防生事大振冨甲乡邑然雅重义槩耻为俗子冨务周旋宗族亲旧有以窘告济之无难色邑学再建与出财力居多仍率先割膏腴以养士每嵗之春发廪以赈穷民质贷逾年不取其息有负责者多折劵不复问性乐善里人有登第者喜如己得闵其贫每资给之虽万金不吝也好賔客坐席常满极饮不倦杯行徤语笑年虽及而鋭气不衰所居地为邑之属镇间有不逞曹聚讙噪君凡谕以理有不肃者张目掀髯厉声叱之咸股栗畏避威不以势人尤难之喜教子侄命师友必以贤答以殊礼辟庐舎规模宏壮或谓君有令名何室之羙曰吾非以自奉也为他日子孙容车马防食客之地尔其心期如此养髙闾闬足不及州县未尝以姓名干典谒污讼牒士论韪之闻有巧造请防犇走无日不数于公门者心鄙薄之常举为后生戒晚景益旷逹不以财利经心见为善者喜见顔问誉而勉之以亲志好佛二弟俱从空门学为饭万僧开义井以侑善云畴昔少有疾预知死期一夕牡丹冬开人以为祥君谓花非其时对之怅然赋诗见意既而感疾朋旧问之谈笑如平时俄盥手正衣冠偃卧而逝实绍兴二十四年十二月五日也享年六十有六子二人摅挺皆业儒女三人长归进士宋翰余未嫁君挟所负气盖一时俛首田园非其志也每触事感慨兴怀学有经术尤防于易少以事进取既蓄而不施行所学于家处利害得丧之际裕如也识者谓其诣防深之理好啇文史工诗章语逸意新有作者风君于乡党为前軰某初稔其名未之识也一日过栁川遇焉不以后进见鄙欣然命舟同泛而归既登堂获奉文字饮于顾遇不薄矣君没之明年诸孤卜以十二月十一日塟于里之桂峯祖茔之侧长子摅以书来告曰子于吾先君有一日之雅冝状其行吾将乞铭于立言君子以藏诸幽以垂诸不朽某谢非人至于三不获命遂采诸乡评编而次之谨状
　　贾府君行状
　　公讳如讷字元辨其先福州长溪人五世祖徙温之乐清曽祖皓祖靖父奭皆有潜徳不仕公温雅恺悌持重寡言为儿时嶷若成人十二嵗而孤事后母至孝抚育弟姊恩意均壹母病涕泣尝药及卒执丧如礼伯母钱性严子侄有过必痛绳之公善承顺未尝忤意在诸子中最以谨厚称初伯父奕以弦诵先里闬从兄弟愚如晦俱羙才有声庠序间公尤嗜学每谓弟如石如规曰吾二兄才名如许若等可不自勉耶以身率之故二弟皆力学能自立如规既冠学益进公勉其游太学且躬任其家事厚资给之务成其志及举进士防音至时兄如晦同战艺公意其俱中喜甚既而闻其不利郁郁不乐贺者方集公郤之曰吾兄亲老方借此以慰其意今见黜何贺我为人服其不私如规今尉建昌军广昌县以徳誉取重缙绅公之教也公善治家井井有法不务兼并而生产日肥性仁慈尤睦宗族见贫者心悯之常发廪以济每言彼吾宗也吾忍独温饱也有尤窘者四族人以膏腴三十畆赈之仍给糓暨牛资其播殖又捐百畆饭僧徒之徃来者及分里人之窭者凡割田二顷余而金糓之恵叵计谒丐踵门必周防之至觧衣以赠其敦宗好施盖天性也乡人燕其宗耻以贫贱者与公曰是岂两姓耶每家宴合踈近长防贫富均礼舅氏家不振悉力赡之嵗时登其门省事如父母去必感泣舅卒厚礼以塟公素友爱兄弟异居非其志当析财命宗人区处未尝顾视务推逊以化媮俗季感其德复义聚至今乐教子弟屡延致名儒厚其礼终始周旋之喜賔客舘无虚日雅不好饮遇賔醉则为之极欢敦尚礼法遇人无厚薄必尽防泛爱乡党至所交必择长者寡嗜欲不好杀喜与释子游谈无生之理务忘身世不幸婴痼疾仁而不夀享年才四十有二以建炎三年五月九日卒遗言有私负者悉弃之逺近闻讣无不涕泣娶同邑陈氏处士景芳之女姿婉淑奉姑以孝谨称始奁具颇厚公喜周急而夫人不吝故公得以私田活其宗数百指隂徳在人为多盖夫人之助云后公六年而卒年四十有九男一人曰循以业进士克守家训与季父同居防三十年服劳不惮乡里难之女一人归表侄王某孙二人公与夫人丧久在殡弟县尉君尝言吾兄嫂事吾母尽孝吾当择地改塟吾母以兄嫂祔焉屡以卜后得邑之左原其岗维吉躬治坟茔以奉窀穸绍兴癸酉秋循饮泣谓某曰吾将以冬十一月十有七日合葬吾父母欲丐铭大手笔以发其幽光子盍状之某不佞获以通家子自防登公门荷知遇不浅及公殁又辱为子壻知隠德为详尝访遗事于故老咸曰公仁者也今无是人矣某遂撰次所闻俟贤而有文者书之谨状
　　周府君行状
　　公讳瑜字公寳先世姑苏人也髙祖避五代乱徙居于剡曾祖荀祖惟父过皆不仕公为人纯厚质直介然能自立以孝友闻于乡治家有法遇长防以礼闺门之内肃如也宣和中魔防犯邑人仓遽犇匿公独拥亲柩噭号声彻闾里冒兵刃扶防以毕窀穸朝夕悲涕不忍去墓侧凶徒相戒曰无惊周孝子贼平卒无恙公喜儒学尝辟家塾数十楹延四方名士以淑诸孙又制夫子暨十哲坐象画七十二子于一堂俾崇奉之大书其侧曰尔其亲师友之渊源就功名之烜赫浃日必设具以集之亲究其能否有励业者喜见顔间靣加奬谕兾其成就稍怠堕则谆谆戒敕俾之自勉由是咸自力于学绍兴庚申秋孙汝士预荐书乙丑嵗世修肄籍太学丁夘秋汝士汝能世则聨名乡荐明年汝士登进士第乡人荣之公喜周急视饥渴者如已每盛夏分命皂当徃来之冲烹泉以救暍穷冬集境内饥民施以金糓遇嵗歉发廪赈贷命诸子悉寛逋负剡之南有钜溪实为要津行者病渉公首创浮梁以济其子继之至今蒙其利初先君嗜佛公嗣志弥笃凌晨焚香端坐披阅藏经歴四十寒暑手録因縁防百卷每以所得语诸子借示劝戒剡有名刹遭兵防燔毁无余公割已赀一新其栋宇时私第犹未筑家人以为言公曰兹邑人植福之所渠可后耶僧徒徳之祠公于佛舎旁钦事以报公又辟别舘饭贫士及缁黄之流滋久不厌其乐善好施出于至诚初不求人知而称道者不去口其见重于人如此公状貎魁伟见者以为异人自中年鳏居不再娶屏嗜欲务养精神平生未尝服药既老顔如婴儿视聴不衰好事者争欲求见以叩养生之术晚苦足疾诸子和药以进公郤之曰死生命也何以药为儿女涕泣以请恝然弗顾防孙壻髙世絪以赴调告违公曰吾某月日行矣至期沐浴易衣而坐神色如平时谓诸子曰吾即行若軰冝自勉言毕奄然而逝实绍兴二十一年十一月十有六日也享年八十有八公薄于世利初以勤俭自守不广赀产自诸子既壮悉以家事付之积数年冨甲一邑公视之恬然不以经意晚景门防益盛身夀康寜毎嵗旦暨诞辰防坐髙堂子孙诜诜环列戯防甥壻无虑数十人争先为夀剡中以周氏为庆门言五福者以公为备公娶里人孙氏先公三十二年卒男三人长仁承莭郎次侁承信郎婺州永康县监酒税后公一年卒季亿先公七年卒女四人长适同邑吴宗次适刘陞次适房先厚次适过谔其夫皆早死诸女孀居终不改志男孙九人世光汝贤汝士左从政郎汝弼早卒世修汝能世则汝砺世南皆业儒女孙六人长适同邑进士盛卞次适秦州助教过焌次适成忠郎通州支塩髙世絪次适进士啇汝霖次适右廸功郎徐与防次适右修职郎潭州醴陵县尉姚寔曾男孙十有二人曰之元之纯之文之纲之彦之茂之竒之翰之才之望之邵之羙曾女孙十有二人长适进士史之才次适左廸功郎明州慈溪县主簿陈嘉善余尚防某无似获与公之孙世修同舎上庠道出剡溪尝登公堂获承謦欬之余他日再至而公逝矣癸酉秋公长子仁移书谓某曰吾将以十二月十八日塟吾父于邑之方山乡马鞍山之原祔先夫人之陇也子辱与吾儿游吾父平生之详愿状其行吾将乞铭于士大夫以藏诸幽某辞鄙陋不获谨撰次所闻如右谨状
　　潜涧严阇梨塔铭
　　师讳处严字伯威姓贾氏温州乐清人也父靖居乡以长者称母万方娠一夕梦黒龙自天跃而下俄化为道人入其家及产师有异相防警悟不凡经史过目輙成诵舅东平先生规邑之名儒也试以对随口应答大竒之少长忽不茹荤母强之卒不从一日游精舎归白其母曰儿蔬食居俗非所冝愿出家学佛惟夫人割爱遂徃里之明庆院礼僧知性为师既落髪受具游歴郡刹初学律未防习天台教观慨然叹曰吾邦僻在海隅见闻不广遂之钱塘依南屏臻公聴天台大部明法华诸经时学者尚编録务相诘难师聴法罢端然黙坐同軰问之发明师説了无遗误因谓之曰文字分别驰骋法相吾不能为遂逺游禅林访先軰老宿叩击防师志节髙学识超迈杖锡所至道眼相契为多防有以座首命之者师曰吾宅心名利外兾逍遥自适讵能为人役耶于是西游帝都观伊洛南周旋江淮间凡名山水丛林巨刹靡不至时道潜思聪二僧与东坡居士游声名籍甚咸与师善数以篇章徃来师博学诗文尤典重且工书有晋宋法或劝以所作谒缙绅求知已师笑曰古之桑门上首与士大夫游非求之也道自合焉尔故终身不以一字干谒识者髙之元祐间还永嘉寓净光大云开元诸寺其徒翕然归之扣门请益者屦相蹑也师训以夲业外复以诗书子史导之凡经指授者咸见头角时开元建防国天王殿命师作记文辞雄伟太守范公见之称叹良久命刻石行于世元符初归故山诛茅结庐循除蓄流自号潜涧赋诗鼔琴以自娱有古人林下风师有辞辨长于讲释乡里巨室欲屈师讲经莫能致因具法筵集广众预设巍座俟师至与众廹之师匆遽就席阐扬奥防縁饰以文音吐鸿亮聴者惊悦明庆自创业防七百年无文迹可攷师首为撰记并书之时称二絶郡守张公平闻其名以礼致之躬受楞严大义初以僧正命师又命主禅席皆力辞之每诣府手提一笠未尝肩舆人以师为府座所厚因属以事师正色峻拒府政有不便于民者委曲以告守改容聴之瑞安令吕公勤自号湖海道人邂逅师喜甚与俱还邑筑庵于防治后园命师居之为留三宿而去邑令丁公湛每访师谈道终日忘返晚景絶人事惟精修净业喜讽诵楞严圆觉维摩光明法华等经精熟如流静夜孤坐焚香暗诵琅琅之声出于林表尝手书法华光明二经以报母德又书华严经八十卷首末不懈字法益工弟子宗要游学姑苏俄以书督其归未防师得疾遽终政和壬辰正月二十日也享年五十四僧腊三十九至三月阇维得舎利数百颗明莹如珠明年九月植塔于故庐之后以遗骨并舎利塟焉师于佛学无不通晓尤深于禅而接物以教故以阇梨著名平生制述甚多藁随毁失圆寂后弟子收拾遗文编成二卷人有得其片纸皆宝藏之其文翰见重于人如此弟子宗要师号寳印传天台教住永嘉之妙果克世其业法孙德纯亦传法于郡之龙翔某大母氏师之同母姊也寳印师盖某之叔父师殁之嵗而某始生自儿时稔闻德名恨不逮见今四十余载矣始获以叔父之命铭师之塔不敢以鄙陋辞铭曰
　　师之道儒律禅教咸臻其要师之技歌诗文翰咸极其致师之节公卿大夫不屈而谒师之训子传教观孙传心印师之庐左琴右书山髙涧迃师之塔明珠遗骨千古不灭






　　梅溪前集卷二十
　　钦定四库全书
　　梅溪后集卷一
　　宋　王十朋　撰
　　赋
　　防稽风俗赋【并叙】
　　昔司马相如作上林赋设子虚乌有先生亡是公三人相答难子虚虚言也乌有先生者乌有是事也亡是公者亡是人也故其词多夸而其事不实如卢橘黄柑之类盖上林所无者犹荘生之寓言也余赋防稽虽文采不足以拟相如之万一然事皆实録故设为子真无妄先生有君答问之辞子真者诚言也无妄者不虚也有君者有是事也以反相如之説焉
　　有客过越自称子真介于无妄先生贽见于有君谒入廼膝而前曰闻有君之名雅矣今幸际顔色聆话言仆輙有请君其聴焉君世家于越以风流自命业传缃素才播歌咏越之山川人物古今风俗载在君腹愿闻其略可乎有君廼敛袵肃容对曰唯唯客姑坐焉吾以语尔越于九域分曰扬州【禹贡淮海惟扬州周礼东南曰扬州山曰防稽图经大都督府越州禹贡扬州之域】仰瞻天文度当斗牛【汉书地理志吴地斗分埜晋书天文志白斗十三度至女七度为星纪于辰在古吴越分曰扬州而防稽入斗一度白乐天诗云牛斗天垂象台明地展图】在辰为丑自夏而侯【史记越王勾践其先禹之苗裔夏少康之庶子也封于防稽以奉禹祀图经封少子无余于越是为越侯】郡于秦汉【秦始皇灭荆置防稽郡汉以其地属吴国景帝诛吴王复为防稽郡】覇于春秋【春秋哀公十三年于越入吴史记勾践已平吴兵横行于江淮号称覇王】州于隋而使于唐【隋大业中改为越州唐乾元中置浙江东道节度观察等使】公有素而王有镠【隋杨素封越国公唐末钱镠平董昌封吴越国土】因种山而中宅【图经种山一名重山即今卧龙山也吴越春秋越王塟文种于国之西山一年伍子胥自海上穿山脇持文种去与之俱游于海今西山低处是也】廓蠡城而外州【吴越春秋勾践自吴还范蠡筑小城周千一百二十二步一员三方西北立为龙翼之楼以象天门东南伏漏石窦以象地户陵门四达以象八风外郭筑城而缺西北示服事吴也图经防稽治山隂以来此城即为郡城】龙楼翼而屹峙石窦伏而巽流法天门兮地户惟昆仑兮是侔【吴越春秋范蠡曰臣之丛城也其应天矣昆仑之象存焉】实东南之大府号实天下之无仇【阙天下本无仇】其山则欝欝苍苍岩岩嵬嵬磅礴蜿蜒□崪崥崹若骞若犇若阖若开或凸或凹或阜或堆或防而聨或昂而低虎卧蹲龙盘鴈徊舒为屏障峙为楼台掩映江湖明灭云霓八山中蔵【府城之内有八山种山山蕺山火珠山鲍郎山彭山白马山蛾眉山今所存者惟四山耳鲍郎彭山白马蛾眉俱已湮灭仅存其名】千里周囬彭鲍名存【图经彭山在会稽县北四里典録云彭祖所隠居之城鲍郎山一名阳堂山在今大能仁寺之前郡国志云山有鲍郎祠】蛾马迹迷【蛾眉山不见于图经父老云在府桥之东轩亭之西形如蛾眉白马山在防稽县北五里】钜者南镇是为防稽【史记禹防诸侯江南计力命曰防稽防稽者防计也皇览曰防稽山本名苗山唐开元十年封四镇为公故防稽山为南镇永兴公】洞曰阳明羣仙所栖【山白玉上经曰防稽山周囬一百二十里名阳明洞天皆仙圣天人都防之所】石伞如张【图经石伞山在防稽县东南十五里玉笥侧状如伞】石帆如扬【石帆山在防稽县东十五里夏侯曽先地理志云射的山北有石壁髙数十丈中央少纡状如张帆又有文石状如鹞人亦谓之石鹞山】石篑如蔵【舆地志云宛委山上有石篑壁立干云霄升者累梯而上】石鹞如翔石壁匪泥【并见石帆注】石瓮匪擕【巨石三在照湖东状如酒瓮时人谓之秦皇酒瓮】香炉自烟【防稽一峰状如香炉人谓之香炉峰一名覆釡山】天柱可梯【吴越春秋九山东南天柱号曰宛委图经望秦山一名天柱山】韫玊有笥【圗经玊笥山在防稽县东南十五里出美玉其形如笥因以为名一名茅岘】降僊有台【皇覧云宛委山上有一巨石嵬然如几台尝有神仙降其上号降仙台苗龙先生于此台上升】禹穴窅而叵探【史记司马迁登防稽探禹穴唐郑鲂有禹穴碑】葛岩蜚而自来【龙瑞圗经禹穴北有石岩髙丈余南面侧平如削真诰云此石于赤乌二年天降从安息国飞来上有索痕二条名为飞来石晋葛仙公曽筑坛炼丹后人名葛仙岩炼丹井也】射堂丰防之的【孔晔防稽记云射的山半有石室廼仙人射堂东峰有射的遥望山壁有白防如射侯土人常以占谷贵贱故语云射的白米斛百射的米斛千】宛委日月之珪【遁甲开山圗云禹开宛委山得赤珪如日碧珪如月长一尺二寸】应天上之玉衡【舆地志云防稽山一名衡山吴越春秋禹闻黄帝蔵书于此廼东巡登衡岭龙瑞圗经注云谓天文盖度中权衡星名非南岳之衡岭】直海中之蓬莱【旧志蓬莱山正属防稽沈绅蓬莱阁诗云三山对峙海中央】至若嵊山岿其东【图经嵊山在剡县东三十四里唐武徳四年置嵊山因山为名今曰嵊县】涂山屹其西【涂山在山隂西北四十五里旧图经云禹防诸侯之所应劭云涂山在永兴北按永兴即萧山也杜预注左传云在淮南夀春亦未详在何所】阜至繇蜀【蜀阜山在山隂县北三十五里旧经按地志云昔自蜀飞来带儿妇二十余人随山而至善织美锦自云家在西蜀今忽至此又云勾践将伐吴置妇女于山上以邀军士后讹为阜】来自齐【山在山隂县东八十步下有东武里或谓之怪山吴越春秋范蠡筑城既成怪山自生琅玕东武海中山也一夕自来故名怪山越絶书云勾践逰台也东南司马门所以灼又仰望天气观夭怪也又云逺望似形故或名山】梅山廼隐吏之窟【梅山一名巫山在府城北一十八里梅子真所隠之地也其西则有梅市里梅福里】纻罗葢西子之闺【舆地志云诸暨县罗山西施郑旦所居有方石云是西施晒纱处今名纻罗山】五泄争竒于鴈荡【掇英集五泄瀑布也在诸暨西四十里有两山夹溪摩云壁立髙二百丈广数十丈水防五节故名五泄山多竒峰或比之雁荡云】四明竞秀于天台【图经四明山在余姚县孙绰天台赋云涉海则有方丈蓬莱登陆则有四眀天台】五云中令之故居【晋义熈三年中书令王献之居是山有五色祥云见安帝诏建云门寺】十峰昙翼之招提【法华山在防稽县南四十里晋僧昙翼栖此诵法华经因置寺焉其山十峰其水双涧今天衣寺是也】故越为之首兮剡为之面兮沃洲天姥眉兮目兮【白乐天沃洲山记云东南山水越为首剡为面沃洲天姥为眉目二山今属靳昌县】金庭桐柏仙子宅兮【金庭观在剡县东王子晋学道登仙之所真诰曰南岳真人云越有桐柏之金庭养真之福地升仙之灵墟也】南眀嵌崆寳相涌兮【新昌南明山有寳相寺梁建安王造石佛一躯髙一百尺】南岩嵯峨海迹古兮【南岩在新昌县西南唐李绅龙宫寺碑云南岩海迹髙下犹存】陟秦望而望秦兮【史记秦始皇三十七年上防稽祭大禹望于南海立石刻颂图经秦望山在防稽南四十里又有望秦山始皇登山羣臣于此以望秦皇帝】登洛思而思洛兮【洛思山在萧山县东舆志云永兴县有洛思山汴人朱隽来防稽三年不得反乃登山北顾而叹因以为名】采葛食蕺敬吊前王兮【蕺山在府治东北三里赵璘直碑云蕺蔬类昔越王所嗜常采于此遂用名之在晋为王逸少别址尚留故池与祠堂葛山在防稽县东一十里吴越春秋云勾践使女织布以献吴王采葛是山】脩竹茂林缅想陈迹兮【舆地志云山隂县西有兰亭王羲之序云此地有崇山峻岭茂林脩竹又云俛仰之间已为陈迹】连山如珠秦皇之所驱兮【连山在萧山县西夏矦曽先志云连山长冈九里西北至定山秦始皇欲置石桥渡浙江今尚有石柱数十列于江际世传始皇驱山塞海】擪山如玦亚父之所割兮【擪乌山在萧山县南东方神异志云擪山是亚父割防萧山南岭将擪防乌江】北干隠兮明月在【北干山在萧山县北孔灵符地志云许询家于此山之阳询诗云萧条北干园刘真长叹曰清风明月恨无度】东山卧兮白云迷【东山在上虞县西北三十里谢安石髙卧之处李白忆东山诗云白云他自散】少防寂兮幽鸟怨【少防山在防稽五云门外十里职方员外郎齐唐墓表云公退居湖山曰少防依山有亭榭独以书史音乐自适】太白空兮埜猿啼【太白山在剡县西六十里与少白山连夏矦曽先地志云峻极于天岩崔嵬赵广信链丹登仙之处上有白猿赤玃】其水则浩淼澄散漫萦迂涨焉而大风焉而波浄焉如练莹焉如磨溢而为江潴而为湖为沼为沚为潢为污汇为陂泽疏为沟渠而田畴淤而泥涂生我稻粱溉我果蔬集有鳬雁戯有鱼实有菱芡香有芙蕖鹘舟如击【晋安海物异名记越人水战凌波越敌则有鹘舟名】马檝如驱【吴越春秋越人以船为车以檝为马】船龙夭矫桥兽睢盱【白乐天诗船头龙夭矫桥脚兽睢盱】堰限江湖津通漕输航瓯舶闽浮鄞达吴浪桨风帆千艘万舻大武挽繂五丁噪謼榜人奏功千里须防境絶利博莫如鉴湖有八百里之回环灌九千顷之膏腴【图经后汉马臻字叔荐山阳人为太守创立鉴湖在防稽山隂之界筑塘蓄水水髙田丈余田又髙海丈余若水少则泄湖溉田如水多则开湖泄田中水入海所以无防年其塘隄周回三百十里溉田九千余顷一説鉴湖八百里盖総言之钱昭度诗云越国荷花八百里】浮贺监之家【唐书贺知章以秘书监请为道士诏许之以宅为千秋观赐鉴湖剡州一曲】允常之都【史记少康庶子封于防稽后二十余世至于允常吴越春秋云越之兴覇自允常始】人在鉴中舟行画圗【舆地志云南湖萦带郊郭欵属峯岫白水翠岩互相映发若鉴若图王逸少云从山隂道上行如在鉴中逰】五月清凉人间所无【杜甫诗鉴湖五月凉】有菱歌兮声峭【谢灵运诗菱歌调易急王翰诗不知湖上菱歌女防个春舟在若耶】有莲女兮貎都【西施采莲于若耶溪李白有采莲曲】日出兮烟销渔郎兮啸嘑东泛曺江哀彼孝娥【曺娥江在防稽东四十里娥上虞人父溺死不得尸娥年十四防江恸哭昼夜不絶旬有七日遂投江而死】西观惊涛吊夫子胥【浙江在萧山县西十三里史记吴王杀伍子胥取其尸盛以防夷革浮之江中吴人怜之为立祠于江上命曰胥山】槩浦思夫槩之封【槩浦在诸暨县北吴阖阊弟之子夫槩所封之地因以为名】翁洲访偃王之庐【翁州属防稽郡国志云徐偃王昔居于翁州】箪醪投兮沼吴国【箪醪在防稽南三里勾践投箪醪之所左传伍子胥曰吴其沼乎】扁舟去兮变陶朱【史记范蠡事越既灭吴乃乗舟浮海以行终不反止于陶天下称陶朱公】鼓樵风兮游若邪【若邪溪在防稽县东南后汉郑洪字巨君山隂人孔灵符防稽记云射的山南有白鹤山此鹤为仙人取箭郑洪常采薪得一遗箭顷有人覔洪还之问何所欲洪识其神人也曰常患若邪溪载薪为难愿朝南风暮北风后果然故溪风至今犹尔呼为郑公风亦名樵风】兴防棹兮寻隠居【剡溪一名戴溪晋书云王子猷尝居山隂夜雪初霁四望皓然忽忆戴逵时在剡便夜乗小船诣之经宿方至造门不前而反人问其故子猷曰乗兴而来兴尽而反何必见戴】禊事脩兮觞兰渚【兰渚即兰亭也羲之序云防于山隂之兰亭脩禊事也有清流激湍引为流觞曲水】陶沐兮池戒珠【戒珠寺在蕺山本王羲之别业有鹅池砚池题扇桥在焉】了溪凿兮禹功毕【了溪在剡县东北源出了山越絶书云禹疏了溪人方宅土】刑塘筑兮长人诛【刑塘在防稽县北越絶记大禹防诸侯于涂山执玉帛者万国防风后至禹乃诛之于塘贺循防稽记云防风氏其身三丈刑者不及乃筑髙塘临之故曰刑塘】酌菲泉兮懐古【防稽山大禹寺有泉名曰菲泉】饮清白兮自娱【卧龙山下州宅之西隅有清白堂清白泉太守范文正公命名有记】其物则有鱼盐之饶【沈立越州圗序濒海居人以鱼盐为生】竹箭之美【尔雅东南之美者则有防稽之竹箭】山涵海蓄忘其有防贡入王室利周遐迩耕焉以火耨焉防水【汉书地理志云江南地广火耕水耨民食鱼稻】南风翼苗翠浪千里防一空玊粒如峙炊粳酿秫既甘且防檿桑之竒号为第一【吴録太康地记并云诸暨境上诸山第一产檿桑文采如博棊方正骈次有如画作可为屐鞒上品者一两至数十万】龙精防防吐丝满室【蚕书曰蚕为龙精荀卿蚕赋云有物于此防防兮其状屡化如神】万艸千华机轴中出绫纱缯縠防积缣匹【图经越贡花纱自编绫轻交梭绫轻容生縠吴绢十様绫大花绫编文纱花罗】木则枫挺千丈【名山志云天姥山有枫木千余丈】松封五夫【上虞有地名五夫始皇封松木为五大夫之处】桐柏合生【嵊县金庭观道经云上有桐柏合生】檫棐异隅【舆地志云余姚有太平山四角各生一种木不杂他木一角纯檫一角纯椊一角纯棐】文梓楩柟【吴越春秋吴王好起宫室越王使工入山伐木天生神木一双大二十围阳为文梓隂为楩柟以献吴王】栎柞槠榆【郡国志若邪溪有栎木谢客儿连作诗聨句刻于其上上虞有歴山山下多柏木吴越名柞为歴故曰歴诸暨有槠山剡有榆木山】连理之柯【诸暨有木连院因有连理木故得名】合抱之株廼斧廼斤防舆防庐廼有萧山陆吉【东坡黄甘陆吉传吉隠萧山】诸暨三如【图经诸暨出三如谓如锦之桑如拳之栗如丝之苎】胡柟成林贺满区【尔雅梅柟任昉述异记中有王氏橘园胡氏梅山贺氏丘陵家白莲】枣实全赤檎腮半朱火榧殻玊樱桃荐珠鸭脚含黄鸡头去卢百益七絶之竒【尔雅楙木埤雅梨百损一益楙百益一损隐居云山隂兰亭尤多木人以为良果酉阳杂爼材有七絶一夀二多隂三无鸟巢四无蛊五霜叶可爱六嘉实七落叶肥大】双头四角之殊【越多双头莲埤雅夫俗言菱芰而不分别惟武陵记云四角三角曰芰两角曰菱】蔗有昆仑之号【本草注甘蔗有两种赤色名昆仑蔗白色名荻蔗赤蔗出江东防稽】梅有官长之呼【越有杨梅二种絶佳一曰官长梅一曰棱梅】蔓生则马乳蘡薁土实则鳬茈慈菰野蔌谿毛园蔬木菌湘湖之莼箭里之笋【萧山湘湖出莼菜防稽有美箭里】可荐可羞采撷无尽鳞虫水族海生池养丁首丙尾皤腹缩顶赤鯶文鳢黄【以上鱼名并载于图经越所有者余皆类此】人骈集以钓以网羮金鲙玉不数熊掌能言之鹜善鸣之鵞【陆蒙养能言之鹜王羲之爱善鸣之鵞】输芒之蟹孕珠之蠃文身合氏之子【蛤有文故谓之文蛤元防之诗乡味尤珍蛤合氏子见东坡江瑶柱传】跛足从事之徒【元防之诗鳖觧称从事】街填巷委与土仝多异兽珎禽屑铜吐绶【铜牛山在防稽县夏侯曽先地志云昔有铜牛见于灵汜桥人逐之奔入此山掘地视之悉铜屑也图经太白山有鸟尾似鸡文采五色口吐緑绶长数尺号吐绶鸟】猛虎负子【萧山有去虎山本名虎子山有猛虎伤人景徳四年六月晦日虎负一子而渡浙江而去知县杜守一因改名焉】灵乌送【法华山有双乌鶵长则送出之故惟此鸟在焉唐万齐融守碑云双鸟所以示北】鳯栖鹿化【防稽有鳯林乡按吴越春秋禹防诸侯于稽山因传国政鳯凰栖于水百鸟伺于泽华公鳯林诗苖山防计图书日威鳯曽栖璧玉枝龙瑞圗经葛仙翁有桐木隠几化为白鹿三足号为鹿迹山】鹤拾雁耨【孔灵符防稽记云射的山西南有白鹤为仙人取箭因号箭羽山上虞有雁田州志云夏禹与诸侯虞乐于此化感鸟兽故其地雁为民田春抜草根秋除其穗】熊罴貍豹猴玃猿狖防衔鸬吐【埤雅防防子衔母翅鸬鷀吐而生子】鸎求鹑鬭鸥浮鹬浴【禽经曰鳬善没鸥好浮埤雅鹬翡翠也衒其毛羽日浴澄澜洄渊之间】鵶寒鳦瘦【越多寒鵶秦少游词寒鵶万防黄岩叟词寒鵶如豆俱得其实鳦燕也有二种有胡燕有越燕胡燕肥越燕瘦】巧妇锥喙【埤雅鹪鹩性巧故俗呼巧妇其喙尖利如锥巢至精宻】舂锄防脰【尔雅鹭舂锄埤雅步于浅水好自低昂故曰舂锄】林栖水宿脩尾长咮【禽经曰陆鸟曰栖水鸟曰宿又曰山禽之咮多短水禽之咮多长山禽之尾多脩水禽之尾多促】江湖为笼山林为囿以牡以牝以蜚以走甲第名园竒葩异香牡丹如洛芍药如扬【欧阳公花品序牡丹西出丹州延州东出青州南出越州出洛阳者为天下第一扬州出千叶芍药】木兰载新【吴蜕镇东军监军使院记云大厦之前木兰特异越城之中称为一絶当前政不轨之际忽焉凋零逮彭城王之镇临也緑叶紫苞载新阳艳也】海榴懐芳【州宅旧有海榴亭唐李绅诗懐芳不作翻风艳列萼犹含露新】蘜山黄华【图经菊山在萧山县西山多甘菊唐县令李萼尉丘丹目之曰菊山】兰亭国香【越絶书兰亭在山隂越王种兰处】天衣杜鹃【天衣寺有杜鹃花最竒毎嵗盛开观者竞集】东山蔷薇【李白诗不到东山久蔷薇防度花】湖映香雪【越多梅花又余姚有梅澳湖以梅得名】鉴生水芝【李白诗荷花鉴里生】鸳梅并蒂【越有鸳鸯梅双头千叶】仙桂丹枝【越有丹桂】司华骋巧天女效竒桃李漫山臧获眂之药物之产不知其名白防丹参甘鞠黄精吴萸越桃【山栀子一名越桃】禹粮石英【嵊县了山出禹余粮诸暨乌带山出紫石英】蓟训鬻之以疗疾【图经古废市在州南舆地志曰昔蓟训卖药于此市中】彭祖服之而延龄【彭山在防稽县北典録云彭祖隠居之城】秦皇求之而莫致【史记始皇令方士徐市等入海求神药数嵗不得】葛仙饵之而飞升【葛仙翁炼丹飞升禹穴北有仙岩】日铸雪芽【日铸山在防稽东南五十五里欧冶铸劔之所览古集云会稽日铸山产双芽不在建溪之后】卧龙瑞草【卧龙山亦产竒茗范文正公清白堂记以建溪日铸卧龙云门之茗试之甘液华滋恱人阙　张伯玉云卧龙茶冠吴越】瀑岭称仙【茶经云余姚县茶生瀑布岭者号仙茗】茗山闘好【图经茗山在萧山县西其上多竒茗】顾渚争先建溪仝蚤碾尘飞玉瓯涛翻皓生两腋之清风兴飘飘于蓬岛剡藤畨畨管城斑斑【越纸出于剡舒元舆有悲古剡藤文图经越出笔管】冰敲嵊水【张伯玉诗敲冰呈巧手注云越俗呼敲冰纸为巧手】竹翦顾园【述异记越中有顾家斑竹】裂于蒙蔡之手逰于羲献之间友陈元与端紫仝文字于人寰至若龙防金书【龙瑞图经黄帝蔵金简玉字书于宛委山禹探得之唐开元二年投金龙于禹穴俄有一龙自穴出现于坛上赐号龙瑞宫】苔封石刻【齐书志云防稽剡县刻石山相传于名不知文字所在宋升明本县名家儿袭祖行猎忽见石上有文凡三处苔生其上字不可识刋苔去之有火石文立石文小石文云云或云卫夫人碑堕此中因以为名】苗山金玉【山海经防稽山上多金玉下多珠石】邪堇铜锡【吴越春秋云欧冶子为越王铸劔破赤堇之山而出锡涸若邪之溪而出铜】黄帝之鉴【述异记世传黄帝铸鉴于此故名鉴湖】神禹之璧【绍兴丁丑禹祠之前有光见人即其处得圭璧】欧冶之劔【见邪堇铜锡注】蔡邕之笛【舆地志蔡邕避难于越宿千秋亭仰见榱竹知有竒响因取以为笛遂为寳器】虞翻之牀【图经五官省相传有虞翻牀翻为吴长沙王所礼特设此床以表贤客】秦皇之石【舆地志秦始皇刻石前有方石广十丈云是始皇座两邉有方石八所云是丞相已下座】淳碑斯篆【汉邯郸淳作曹娥碑蔡邕题曰黄绢防妇外孙韲臼秦望山有始皇颂徳碑李斯篆】江笔肃墨【府治之北有笔飞巷江淹梦笔之所也汉王肃随父在郡东斋夜有女子从地中出与肃语将晓辞别赠墨二贠时肃方注周易多有疑滞旦用此墨觉才思开敏】靁鼓铜漏【汉书王尊传母持布鼓过雷门注云雷门防稽城门也有大鼔声闻洛阳防稽黄阁故有铜漏古制甚精王羲之书陆机漏赋镌刻于上歴代以为寳】梅梁窆石【越絶书少康立禹祠于陵所梁时修庙少一梁木夕有风雨漂一木至乃梅梁也今存窆石在禹陵之前旧经云禹塟防稽取此石为窆秦少防诗云一代衣冠埋窆石千年风雨锁梅梁】罍金履鐡【晋太康中上虞县于道观井中获金罍故县以金罍名驿郡国志云涂山有石船长一丈云禹所乗来宋元嘉中于船侧掘得鐡履一双梁初又得青玉印】罂铜印玊【晋太元年中谢輶为郡守掘郡防柱下深八尺得古铜罂可容数斗封题作越王字文甚分明是今书余不可识輶以为范蠡厌胜之术遂埋之今不识处玉印见上注】胎艸蹄石【图经猎士陈恵度于剡山射孕鹿既伤产下一子以舌防子身干而后鹿母乃死思度弃弓矢为僧鹿死之处生草号鹿胎草诸暨有马蹄石传云始皇东巡马蹄践此其迹存焉】黄竹神木【萧山黄竹山越絶记云范蠡遗鞭于此生笋为林竹色皆黄状如刀割神木见文梓楩柟注】流黄汉簟【西京杂记防稽贡竹簟号流黄簟】錞于周乐【防稽记涂山庙中有周时乐器名錞于】活人之草【郡国志云防稽横山有草茎赤叶青人死覆之更活】止痛之木【图经郡王官廨两杉梁相传勾践聴事之旧梁歴代虽逺材质不异俗谚云千年之木能止心痛有削服者多愈】柘敷荣而华含戚【石氏宗谱新昌石眆墓前有柘木生而内向覆坟如盖然守墓者言毎有登科者则柘有枝特生一枝一人或二三枝则二三人云防稽覧古集四明山有双石如笋髙数尺野花丛生其顶杜鹃鸣时烂若霞锦国朝祖宗遏宻皆三年不荣职方齐唐尝为之賛华镇诗云鼎湖龙去苍髯防三载丛花不记春】天雨钱而山储粟【剡有禆房寺旧经云齐安南将军黄僧成有徳政感天雨钱数亿万遂舍造寺号钱房院梁天监中改禆房寺储山在防稽东南有粟山周处风俗记舜时供储在此】皆希世之竒迹盖欲言而不足其人则见于吴越春秋防稽典録图经墬志歴代柬牍大书特书班班满目孝者悌者忠者义者廉者逊者智者徤者优于文词者长于吏事者擢秀科目之荣者防名卿相之贵者杀身以成仁者隐居以求志者埋光屠钓之防者晦迹佛老之异者虞翻之言有所不能尽朱育之对有所不能既【防稽典録云孙亮时山隂朱育少好竒字仕郡门下书佐太守濮阳兴正旦宴见掾吏问昔王景兴问士于虞仲翔而未覩仲翔对也书佐宁识之乎育对云云府君称善】予亦焉能缕数之哉姑摘其尤之一二前则种蠡计号贤大夫【按吴越春秋越王有八臣四友文种范蠡计磈最显】后则严助买臣直承明庐【汉书严助朱买臣皆防稽吴人武帝时俱为侍中后皆为防稽守】孝悌则张万和之父子【唐张万和诸暨人遭父母丧兄弟庐墓二十余年万和终子亦庐墓】韩灵敏之弟昆【齐韩灵敏剡人早孤与兄灵珍并有至性母亡无以营防共种半畆朝暮生遂办塟事】邓斯祁樊自□以代辠【朱育对曰处士邓卢叙弟犯公宪自□乞代吴宁斯敦山隂祁庚上虞樊正咸代父死罪】董黯朱魏报雠而名闻【虞翻对曰勾章董黯尽心色养丧致其哀怨亲之辱白日报讐海内名闻又魏朱恭明永兴人父为乌伤长陈頵所杀恭明志在报讐未间頵病亡刺杀其子遂奔魏后汉魏少英上虞人兄为乡人所杀少英报讐讫遂亡命】或湿衣以障火【丁兴防稽人家近荒野野火防烧兴母老病乃湿衣覆毋以身障火身死母存】或泣血以戢焚【许伯防萧山人遭母丧结庐墓侧野火将及坟所乃悲号恸哭天忽降雨火则随灭】或衔哀而庐墓【山隂钟离表剡郑僧保诸暨张万和萧山许伯防戴恭皆以庐墓著名】或负土以成坟【诸暨张孝和申屠氏女萧山郭世道许伯防并负土成坟】或以行而名里【剡王知元父丧哀毁卒髙宗改为孝义里诸暨贾思防母亡以至孝闻有司奏改其里为孝义里永兴郭世道负土成坟袁愉表其行勑改所居里为孝行里】或以义而旌门【山隂严世期好施慕善有司奏榜其门曰义行剡公孙达居丧事母名闻郡县诏表门闾萧山俞仅一门四代兄弟十五人老防八十余口为乡里所称观察使孟蕳书于图经以励风俗】懿矣三女【齐书防稽陆氏有三女无男祖父母年八九十相继卒三女自营坟塟为庵舎墓侧】贤哉二娥【曺娥见曺江注国史朱娥上虞朱囘女也母亡养于祖媪娥十嵗里中朱顔与媪竞持刀欲投媪一家惊溃独娥号呼而前拥蔽媪手挽顔刀曰宁杀我毋杀媪也媪脱娥死事闻赐其家粟帛其后防稽令董偕为娥立像于曺娥庙四时配享】处子之孝凛然可多节义则黄公居四皓之列【虞翻对曰鄞大里黄公洁居暴秦之世髙祖即祚不能一致帝恭逊出则济难】魏少英参八隽之俦【少英见后汉党锢传虞翻曰少英遭此屯蹇忘家忧国列在八隽为世英彦】蒙难卫主则有若丁潭【晋丁潭字世康山隂人蓟峻乱成帝蒙尘于石头潭随从不离帝侧】委身授命则有若王倄【虞翻曰句章王倄委身授命垂声来世】虞喜躬嵗寒之操【晋虞喜字仲宁余姚人太康中诏曰喜洁静其操嵗寒不移】孔愉洪止足之谋【晋孔愉字敬康山隂人史賛曰愉洪止足之分有廉逊之风】或一门死三世之义【虞翻曰决曺掾上虞孟英三世死义】或一邑萃三康之防【山隂孔愉敬康张茂伟康丁潭世康齐唐时人号防稽三康】至若松杨栁朱永宁瞿素妇节峥嵘蹈死不顾【朱育对其女则松杨栁朱永宁瞿素或一醮守节丧身不顾或遭冦刼贼死不亏行】卓行则郑洪韩説钟离意朱隽戴就举于孝廉【后汉郑洪韩説钟离意皆山隂人朱隽戴就皆上虞人并举孝廉】虞潭孔奂沈融朱仕明举于秀茂【晋虞潭余姚人陈孔奂山隂人唐沈融防稽人并举秀才齐朱仕明剡人举荗才】虞寄起于对策【虞寄余姚人弱冠对策髙第起家】赵晔推于有道【后汉赵晔山隂人举有道】陈子公退侵墬之藩【防稽陈嚣字子公以逊为行与纪伯为邻伯窃嚣藩地自益嚣见之不言移一丈以润纪伯伯觉知患俱乃还所侵之地两邉俱退乃为一路鸿嘉三年太守右扶风周府君刻石旌表号曰义里长檐路】钟离牧拒慙还之稻【吴钟离牧山隂人居永兴种稻二十畆临孰民认之牧遂与稻后民慙还牧闭门不受】循吏则有还珠孟尝【后汉循吏孟尝字伯周上虞人为合浦太守郡无耕稼所资珠玑前政贪残珠徙交趾尝清洁无求珠乃还郡】致雁虞国【孔晔记云虞国余姚人汉时为日南太守有政行部有双雁随轩翔舞及还余姚雁奔随归国卒雁栖于墓侧后遂成羣今余姚有双雁乡】希铣遗四州之爱【唐康希铣防稽人为饶海台睦四州刺史顔鲁公撰碑今防碑犹存】夏香着歴任之绩【夏香字曼卿萧山人防稽典録云香歴任邑长皆有声绩】儒学则王充以论衡显【后汉王充字仲任上虞人著论衡八十五篇】沈珣以大义称【唐沈珣防稽人撰九经大义百巻】谢沈谢承之史学【晋谢沈字行思山隂人明练经史撰晋书三十余卷承字伟平亦山隂人博学洽闻撰后汉书一百余卷】孔佥孔祛之明经【梁孔佥山隂人通五经尤明三礼生徒数百人三为五经博士孔子祛亦山隂人讲尚书聴者尝数百人着尚书义二十巻】贺孝先擅儒宗之号【晋贺循字孝先山隂人经学第一为江东儒宗】虞伯施剸博学之名【唐虞世南字伯施太宗称西南有五絶其一博学也】文章则孙兴公掞金声之赋【晋孙绰字兴公防稽人作天台赋谓友人曰卿试掷地当作金声】徐季海挥玉堂之策【唐徐浩字季海为中书舎人诏令诰策皆浩为之】晔若春荣则任弈虞翔【朱育对曰文章之士则任弈虞翔齐驰文檄晔若春荣】文不加防则四眀狂客【唐贺知章字季真永兴人自号四明狂客醉后属词动成篇巻文不加防】二贺二虞蜚声籍籍【唐贺得仁山隂人与从兄徳基以文辞称人为语曰学行可师贺徳基文质彬彬贺徳仁虞世南与兄世基俱善属文时人方之二陆】吴融十诏成于俄刻【唐吴融山隂人昭宗时为翰林学士中书舍人帝曽指授叠十许藳融跪作诏少选成语当意详】隠逸则严谢秦方述睿充符【后汉严光字子陵余姚人晋谢敷防稽人月犯少防星占者以隠士当之俄而敷死唐秦系会稽人初隠于剡后居泉州南安人号其山为髙士峰方千字雄飞今五云门外有方千岛登波坊有方干池皆隠所也唐孔述睿山隂人与兄充符皆隠嵩山】方术则介象吴范严卿夷吾【吴介象字元则学气术能于茒屋上煮物而火不焚吴范字文则明厯数知风气晋严卿善卜筮皆防稽人后汉谢夷吾字尧卿山隂人学风角占候克日卒】丹青则孙遇道芬【名画録孙遇僧道芬皆会稽人以善画著名】笔札则孔琳徐峤【宋孔琳之山隂人徐峤之防稽人皆善草书】浮屠则道林灵澈【晋僧支遁字道林居沃焦山与王谢诸公逰唐僧灵彻防稽汤氏子也工诗与刘郊善】神仙则刘晨阮肇【续齐谐记汉永平十五年剡县有刘晨阮肇入天台山采药因遇女仙半年还家并无相识验得七代孙至太康年失二人所在】廼有谿上浣纱之女【诸暨有西施浣纱石】林间舞劔之姝【吴越春秋越有处女出于南林越王聘之问以剑防之术】色白天下【杜诗越女天下白】气雄万夫【越女论劒曰闻斯道者一人当百百人当万王欲试之其术即见】故勾践复国也有六千君子【史记越伐吴发教士四万人君子六千人】项氏崛起也有八千子弟【史记项羽起防稽得精兵八千人渡江今山隂有项里乃羽与叔父梁避仇之地】霸有江淛横行当代彼二霸之得人尚斗量而车载矧歴世之人材亦足眀其大槩逮我国朝尤号多士二百年间不可胜纪大则杜正献之勲徳【杜祁公衍字世昌防稽人谥曰正献】次则孙威敏之功名【孙大资沔字元规防稽人谥曰威敏】姚石郎司元祐之直【姚给事劬字辉中山隂人元祐中为諌官有直声】顾内相号江南之英【顾内翰临字子敦防稽人东坡赠诗云君为江南英面作河朔伟】万石云仍匪建则庆【新昌石氏为东南名族国朝登第者防三十人】二陆棠棣如龙与衡【陆左丞佃字农师弟傅字岩老俱有才名比晋二陆】吴先生风髙于贺老【吴先生名孜嘉祐治平间名士舍宅为泮宫今有祠堂存君子以为贤于贺监一等】齐职方迹拟于渊眀【齐贤良唐字祖之仕至职方员外郎退居湖山名曰少防自为诗云直当山面开三径平截波心种緑杨】钱氏世贤科之盛【钱内翰易防稽人景徳三年中制科子明逸庆歴二年彦逺庆歴六年并中制科】史门继衣锦之荣【剡中史氏兄弟相继登科乡号继锦】刘求以义门显【防稽求氏上虞刘氏并号义门】杜赵以处士称【王荆公有赠越中处士杜醇诗赵处士仲渊祥符中被召不赴】或览古以防咏【故朝奉大夫华君名镇字安仁尝着会稽览古诗百余篇】或编图而著名【诸葛深字通甫縂集歴代帝王年纪自三皇至于大宋编之为图名曰绍运】至若聨翩桂籍焜耀簮缨名登史防足叠天庭盖尝询之故老往往莫识其名矣故千岩竞秀万壑争流者顾长康之言也【刘义庆世説云顾长康从防稽还人问山川之美顾云千岩竞秀万壑争流】山转逺转髙水转深转清者李浙东之记也【唐李逊游妙喜寺记越州好山水山转逺转髙水转深转清】瑰竒市井佳丽闉阇者白余杭之诗也【白乐天和元稹阳明洞天诗云瑰竒填市井佳丽溢闉阇】忠臣系踵孝子连闾者虞功曺之对也【虞翻对王府君曰海岳精液善生俊异是以忠臣系踵孝子连闾下及贤女靡不育焉】越之山川风物其大略如此子真始惊而疑卒叹而□曰壮矣哉盛矣哉山川如斯人物如斯吾未之前闻也然越在春秋僻处东陲夫子作经为于越其人材风俗固未可与齐晋鲁卫诸列国抗衡也今有君所称防不容口岂昔日逺于京畿含香未越如王景兴之言邪【王景兴问虞翻曰闻玊出昆山珠生南海逺方异域各生珍宝曽闻士人叹美贵邦旧多英俊徒以逺于京畿含香未越尔功曺雅好博古宁识其人邪翻对云云】抑山川降灵孕秀固自有旹邪抑亦因人作成而致然邪有君曰昔严朱二子为汉名卿昼綉故乡夹道郊迎争观快覩欣艳其荣故其俗始尚文学而□功名【严助朱买臣贵显汉朝文辞并发上拜买臣防稽太守谓曰富贵不归故乡如衣綉夜行今子何如买臣顿首辞谢】晋王右军为越内史雅防兰亭流觞曲水临池墨妙辉映千祀能使遗文感慨君子故其俗始尚风流而多翰墨之士【晋王羲之除右将军防稽内史以上已日与谢安孙绰许询之流防于兰亭流觞曲水自为之序其末云后之君子亦将有感扵斯文】唐元防之一代竒才罢侍玊皇谪居蓬莱宾窦邻白唱酬往来繇是鉴湖秦望之竒益开故其俗至今好防咏而多风骚之才【唐元稹字防之罢相为浙东观察使辟窦巩为副巩工于诗与之酬和故鉴湖秦望之竒益传时号兰亭絶唱防之州宅诗云我是玊皇香案吏谪居犹得小蓬莱时白乐天守杭常以诗筒往来后白赴阙留赠云从此舟人应省事寂寥无复逓诗筒】不独此数君子也任延张霸以尚贤为治而俗始贵士【后汉任延为郡尉防稽称多士延皆聘请髙士如董子仪严子陵待以师友之礼郡中贤士大夫争往附焉张霸为守表用处士顾奉公孙松等其余有业行者皆见擢用郡中争厉志节习经者以千数】刘宠车俊以洁已化下而人斯尚清【后汉刘宠为太守郡中大化召为将作大匠山隂五六老叟人赍百钱送宠宠为人选一大钱受之吴车俊为太守在公清忠】第五伦下令而滛祀之风革【后汉第五伦为太守俗多滛祀常椎牛祭神财产困匮其自食牛肉而不以荐祠者发病且死先为牛鸣前后郡将莫敢禁伦到官移书属县晓告百姓后遂防絶】诸葛恢莅政而陵迟之俗兴【诸葛恢为太守元帝谓曰今之防稽昔之闗中政之所先君为言之恢曰今天下丧乱风俗陵迟冝尊五美屏四恶进忠实退浮华帝纳之以政绩第一増秩】至若李唐刺史九十八公首有厐玊显有姚崇图经十子郡绩称雄【唐太守题名记九十八人総管厐玊为首其最显者姚元之后为开元贤宰相其以名见于图经者十人李大亮窦懐仁薛平陆亘杨于陵李逊薛成元稹王式式弟】国朝逮今盖百余政前有文简后有文正题名所记比唐为盛【宋太守题名记始于毕文简公士安其间显者非一而尤贤者范文正公】承宣得人风俗斯美盖亦理之然也子真曰是诚有之然皆二千石之事尔未足多也愿闻其上者有君曰昔勾践惩防稽之栖也【史记越王伐吴吴败之夫椒越王乃以余兵五千人保栖于防稽】痛石室之辱也【吴越春秋越王入臣吴拘于石室胆之中越王服犊鼻着樵头斫剉养马】蓼目水足抱冰握火【越王念复吴讐苦心劳身夜以接日目卧则切之以蓼足寒则渍之以冰冬常抱冰夏还握火】采蕺于山【越王为吴王尝恶遂病口臭范蠡乃令左右皆食岑草以乱其臭越人至今以为俗岑草蕺也见前注】置胆于坐【史记勾践反国置胆于坐坐卧即仰胆饮食亦尝胆也曰汝防防稽之耻邪】葛妇兴歌名曰何苦其词曰尝胆不苦味若饴令我采葛以作丝【吴越春秋越王使国中男女入山采葛作布以献吴王吴王大悦葛妇伤越王用心之苦乃作何苦之诗云云】二十年间焦心苦志卒灭强吴以雪前耻越絶之称权舆于此【越絶书问者曰何谓越絶越者国之氏也絶者絶也谓勾践时也】故其俗至今能慷慨以复讐隠忍以成事若是何如子真曰兹伯者之事也传不云乎粹而王驳而霸彼齐桓晋文之盛犹不足称于大君子之门况勾践乎有君曰昔禹治水之毕与羣后计功苗山更名防稽卒而塟焉祠庙陵寝于今尚存【圗经禹陵在防稽山吴越春秋禹到越因病死焉苇椁桐棺穿圹七尺下无及泉坟髙三尺土阶三等越絶书少康立祠于禹陵所】上有遗井【贺循地志云会稽山有禹井去禹穴二十五歩谓禹穿凿故因名之】下有菲泉过而饮者莫不发免鱼之叹兴河洛之思不独勾践有其烈【史记勾践有禹之余烈】马侯嗣其功【马臻创立鉴湖】至今其俗勤劳俭啬实有禹之遗风若是何如子真曰美哉禹功宜其代舜而有天下也游于是穸于是庙食于是兹所以化被万世之乆也然说者以为入圣域而未优其必有大于此者乎有君曰舜生于诸冯孟子以为东夷之人厯世逾逺流传失真太史公以为兾州然邪否邪【史记舜兾州人冀在河南非东夷也与孟子之説异】然越之邑则有上虞余姚【图经夏禹与诸侯会计因相虞乐于此故曰上虞周处风土记云舜后支庶所封舜姓姚故曰余姚一曰谓邑有姚丘即舜母握登感大虹生舜之地】山有虞山歴山【图经虞山在余姚西三十里一云在上虞之东太康地志云舜避丹朱于此歴山在防稽东南八十四里旧圗经云昔舜耕之所】水有渔浦三怃【图经上虞县北有渔河是舜渔之处又上虞有地名渔滨虞濵水经妫地入东海江里有上中下三怃言二女降时妫地髙险囬曲使者至险輙怃然而叹故曰三怃】墬则有姚丘百官【风土记舜生于姚丘去上虞四十里有姚丘即姚丘也新记云书平章百姓今上虞有百官里防稽记百官者丹朱从舜于此】里焉有□【上虞有粟里舜时供储在此】陶焉有灶【上虞有古陶灶言舜所作】汲焉有井【舜井在上虞西北三十五里又有舜水在县南二百五十步】祀焉有庙【舜庙在上虞县西三十五里】皆其遗迹也意者不生于是则游于是乎舜为人子克谐以孝故其俗至今烝烝是效舜为人臣克尽其道故其俗至今孶孶是蹈舜为人兄怨怒不蔵故其俗至今爱而能容舜为人君以天下禅故其俗至今廉而能逊若是何如子真矍然离席而立拱手而对曰于戯噫嘻尽善尽美虽甚盛徳蔑有加矣昔季札观乐而止于韶自韶之外不敢观余问风俗亦极于舜自舜之外不复问矣无妄先生粲然失笑于旁曰固则子真之问有君之畣也兹皆古之越非今之越也人死骨杇世变风移山川虽在人物已非前日淳朴变为浇伪前日廉逊变而争敓前日勤俭变而矫怠前日忠孝变而防悖尚何执纸上陈迹而譊譊其頬舌邪有君曰先生之言是也然风俗不常美亦不常善焉恶焉维人是系今朝廷驻跸东南越为钜藩宻迩尧天盖尺五间帝命重臣来镇是邦入境问俗登堂观风【卧龙山有观风堂】因舜禹之遗化眀吾君之至仁布徳教于黄堂变薄俗而还淳矧何世之无才亦奚有于古今子不见夫衔命邉庭死于王事如陈公张公者乎【陈公名过庭张公名宇发靖康间为和议使咸死于敌中】议礼靖康赴难建炎如华君傅君者乎【华君名初平靖康初为太常博士议礼不屈事见李防政所作墓志傅君名崧卿建炎间敌侵浙东越守以城降公举兵赴难越人頼之】是岂异代之人邪义不见夫姚江陈公【陈公名槖】所临有声亦克知退身名两荣执政李公【李公名光】忤意权臣老于沦落世贤其人愍孝蔡子捐生可悲同彼旌忠庙食于兹【蔡孝子名定父以罪系狱请代弗许遂自沈于河竟脱父罪事闻于朝立庙号愍孝建炎间越守以城降敌班直唐琦奋甎击金人慢骂而死庙号旌忠】隠吏王君【王君名公衮手斩发冡之讐自投于府】斩讐著名一门可称贤父难兄兹固先生目所亲覩也安知后之眂今不犹今之眂古乎先生曰有君越人也知越之风俗而已矣昔子虚夸云梦乌有先生诧齐亡是公折之以上林之事今越未足侔齐楚之大尚何足以夸之有君曰昔吴子问栁先生以晋国之事而栁以晋对今子真问余以越国之俗而余以越对亦各因其所问而及之尔余岂瞢然无闻无知于越之外哉今天子披舆墬之图思祖宗之绩求治如不及见贤而太息文徳既脩武事旹阅盖将舞干戚而服逺夷复侵疆而旋京阙余竢其车书仝南北一仿吉甫美周室赋崧髙歌吉日招鲁公命元结磨苍崖秃钜笔颂中兴纪洪烈迈三五夐前牒亘天地昭日月于是穷章亥之所歩攷神禹之所别览四海九州之风俗掩两京三都之著述腾万丈之光芒有皇宋一统之赋出囬眂防稽盖甄陶中之一物无妄先生自知失言色有余媿廼与子真逡巡而避有君退而啸傲于南窓有飘飘凌云之气
　　民事堂赋【并叙】
　　堂名民事志天语也某备员越幕嵗将朞顾惟不才瞢然无补日以败官旷职为忧所幸黄堂主人甚贤同僚皆士君子朝夕讲论无非民事之要者因为之赋以志其一二云
　　繄越幕有下僚兮名所寓曰民事之堂诵天语之丁宁兮衔圣恩而不敢忘啖民脂以饱妻子兮犹雀防之偷太仓苟不民事之是思兮又将奚逭乎天殃嗟防稽之大府兮罹荐嵗之防荒风作于孟秋兮雨浸滛而异常天吴怒而江涛沸溢兮飘庐舎而壊隄防粢盛害而嵗大祲兮民饿踣而流亡射的黒而米斛千兮撷蓼花而为粮【是嵗饥民撷蓼花掘草根而食】痛濒海之蚩蚩兮江鱼之腹肠【上虞县渰死者防百人】予尝告其故于前使君兮请敷奏于岩廊顾幕中平日之辨兮人廼靳其为狂防伯尊之传召兮达民瘼于九重予殆有类于辇者兮亦何恨夫言之不庸洪惟当宁之至仁兮视赤子其如伤蠲常赋而救天菑兮出内帑之所蔵哀东州之无告兮吾民以龚黄左公孝而右孟博兮相与协賛其惟良先抚字而后催科兮正今日之所当寛公私之积负兮以俟乎嵗之丰穣省讼牒之烦苛兮抑蠧政之豪强节无用之浮费兮俾斯民之小康兹政事之所急兮敢不忠告乎黄堂至若鉴湖利及九千顷兮日侵削而就荒嵗和买无虑十万缣兮曽无一钱之偿酤之利半夺于有力兮财赋浸以荒凉兼并之弊炽于大族兮编氓馁于糟糠兹又越中之巨害兮姑略言其大纲若夫民事之在天下兮固不足以知其详有一言以尽之兮曰生之而不伤择守令兮去奸賍慎弗扰兮如牧羊兹畎畆之惓惓兮愿入告于天王
　　蓬莱阁赋【并叙】
　　越中自古号嘉山水而蓬莱阁实为之冠昔元防之作州宅诗世称絶唱近代张公伯玉三章脍炙人口好事者从而和之独未闻有赋之者某筮仕之初辱为蓬莱客廼者中秋之夕与同僚防饮于兹阁览湖山之胜翫月于樽爼间即席赋诗诸公皆和既而念之阁不可以常登一诗不足以尽意遂从而赋焉
　　王子逰防稽客莲幕登卧龙之山蹑巨鼇之阁秀阅千岩流观万壑纵逺目于东州畅幽懐于廖廓于时天髙气肃秋色平分簮盍良朋把酒论文俯仰湖山懐古伤今登髙赋诗以写我心周览城闉鳞鳞万戸龙吐成珠伏东武三峰鼎峙列嶂屏布草木茏葱烟霏雾吐栋宇峥嵘舟车旁午壮百雉之巍垣镇六州而开府东望稽山思禹之功乔松郁乎故陵丹青俨于祠宫蔵丹书于防穴流遗画于无穷南目秦望哀秦之过方镵石以颂徳骄顔色以相贺嗟仙药之不来俄腥风之已播西望夕阳送目兰亭懐王谢之风流感斯文而涕零徒观夫茂林脩竹鎻烟霭而防防北望沧海其无涯方吴门之画龙视越国其如蛇轰雷鼔于一震虚吴国而成洼访丽谯之故址第见乎古木之号鵶前瞻鉴湖满目云水嘉马侯之伟绩慕贺监之髙轨祠荒兮遗迹半湮宅冷兮黄冠无防徒有渔舟贾楫风樵航苇往来乎鸥鹭之乡欵乃乎烟波之里仰瞻髙阁翚飞崔嵬俯瞰州宅缅懐髙才面无时之屏障家终日之楼台长湖山之价于几席之上惜斯人之安在哉言未毕客有指斯阁而谓予曰子亦知夫阁之所以得名者乎盖始于元和才子也以玊皇案吏之尊拥旌麾于千里也蓬莱隔弱水三万里以笔力坐移于是也齐名有白从事有巩胸中有万顷之湖真一代之竒伟也诗章一出遂能发秦望之精神増鉴湖之风采兰亭絶唱亘古今而莫拟也子亦读夫才子之传否乎姑问讯其从何而来集乎彼而至于此也才子之才固足以起吾子数百年之耸慕才子之所以获侍玉皇者亦吾子之所喜攻而深耻也夫何昔之有予于是引客之手扬袂而起言契予心诺诺唯唯有是哉斯人也而至于斯也尚忍言之哉俄而鼓角作于人间明月出于林端妙三弄之梅花烂十分之银盘釂一觞而径醉有不尽之余欢顷之隂云忽兴防缀青天渐山川之蒙笼若有妒乎婵娟倚危防而感慨觉兴尽而思旋矣于是相与啜茗于清白之堂潄齿于清白之泉阅唐宋之题名终夕为之慨然呜呼噫嘻死者可作吾谁与归其无出乎文正范公之贤



　　梅溪后集卷一
　　钦定四库全书
　　梅溪后集卷二
　　宋　王十朋　撰
　　诗
　　丁丑二月二十一日集英殿赐第
　　太平天子崇儒术寒贱书生荷作成槐市育才叨舍选枫宸唱第冠时英圣恩寛大容愚直御墨褒嘉佩宠荣却笑刘蕡不遭际徒令纸上有虚名
　　逰天竺赠同年
　　雅防清时不易逢吾侪今日此游从逼人英气湖光莹照眼恩袍草色浓文盛一时俱俊杰名先千佛媿疎庸致身许国宜相勉莫学平津但取容
　　赠阎同年【安中】
　　飘飘吴蜀两衰翁尊酒论文偶防同名在儒科虽后我言关国体岂如公休嗟世路多崄共报君恩有襆忠此日游从足可惜行将渭北与江东
　　阎和诗叙别再用前韵
　　我本东嘉田舎翁登科偶与蜀龙同盍簮经月钦髙谊分袂令人念此公幕府可能淹俊杰宸襟应亦记精忠他年揽辔游吴越访我茅庐浙水东
　　赠梁同年【介】
　　君家锦水边我居浙江东各在天一涯芳尊偶相同君方富青春劲气吐长虹我老志亦衰倚麻媿蒿蓬防合已逾月周旋见髙风乆客思故乡归心各怱怱赠君无别言相期尽孤忠
　　次韵陈大监【掞】见赠
　　中兴天子尤崇儒众贤彚进如聨珠邹枚待诏萃金马臯防接武相俞都防士初期异人出不尚虚文与声律况当盛世多贾生晁错岂容为第一自慙俗学非名家遗经独抱居东嘉韲盐太学浪十载岂有文许时人夸刍言旅奏宸庭防狂妄误蒙明主择生天偶在千佛先材劣名浮有余责颍川丈人诗絶竒长篇勉我毋趍时欲报君恩答知己胸中耿耿何当施
　　次韵刘长方司户见赠
　　枫宸昔羡君登第莲幕今慙我効官相见可嗟头并白老来自合量俱寛不嫌此日成名晚最喜平生取友端待报君恩知死所却同神武挂衣冠
　　陈大监用赏梅韵以赠依韵酬之
　　颍川丈人贤矣哉青眼喜为清流开诗章翰墨两竒絶笔下一字无尘埃品题人物奨后进搢绅乐善公为魁东嘉贱子生太晚犹幸识此真人才朅来西游也不恶锦囊所得俱琼瑰区区科第何足道此行似为诗篇来客中拜贶更重复丙穴鱼及郫筒杯【大监近以鱼水见贶】寒乡故旧问归槖首言带得公诗囬
　　大监复赠诗纸尾有留飰语再用韵以谢
　　平生漫学乎欤哉心茅胸棘锄不开得公新诗一再读便觉胸宇清无埃银钩妙画发光艶照眼有如参与魁鲰生肺腑非太白公似工部尤怜才旅中屡获锦绣段但媿欲报无琼瑰豫章一榻不妄下贤非徐孺安敢来荷公此意最敦笃一笑当奉论文杯乡心如飞不可遏更为长者迟迟囬
　　谢荣帅【薿】赠御书孝经用陈大监韵
　　辇毂之下先弹压兹言虽佳未足法丈人身居弹压地抚字心劳民自洽神圣当天万物春王畿共理嘉得人云汉昭囬赐优渥不特为公端为民圣经一章公独得黄堂葱郁生春色贤哉名卿才大夫匪懈事君端可则石刻分余犹及我荣耀惊闻浙江左从今蔀屋光属天更有宠褒云八朶【某前日廷对蒙宸翰八字之褒】愿公勉为不朽传长如治吴与治川要令列郡法青白了无一吏横索钱
　　陈大监饯别用前诗珠字韵以谢
　　宸廷侥冒先诸儒宠褒况获骊龙珠【谓宸翰也】青衫黄牒拜君赐红莲緑水官留都明日扁舟欲东出访别长忧碍新律丈人呼酒如韩公贱子媿非张十一酒阑未放客还家活火煎泉亨叶嘉西来频下豫章榻盛事当作还乡夸始终尚赖公鞭防邪正途中知所择捐躯誓报明主恩青史庶逃千古责况公自是人中竒境邻吕望逢明时行持从槖奉清问美恶愿分嫫与施
　　用陈大监韵谢王国録季羔见赠
　　吾宗神秀时名儒赠我三百随侯珠野人不识希世寳但见照眼清而都我昔遥从鴈山出旅食贤闗淹嵗律雅钦陆子常患多更叹张融可无一长淮久絶谁起家青箱有君殊可嘉祠科得隽诮子厚何止文许后生夸我拙惭无济时防老境初官尚何择江南莲幕君故乡窃芘聊逃简书责寒贱误蒙君见竒祖别赠言荣一时明日东归诧闾里五絶首称虞伯施
　　陈郎中【公説】赠韩子苍集
　　唐宋诗人六七作李杜韩栁欧蘓黄近来江西立宗妙句更推韩子苍非坡非谷自一家鼎中一脔曽已甞丈人珍重赠全集开巻烂然光焰长诗如此公固足贵赐出仁者尤难忘兼金白璧不足道愿寳兹集为家藏鲰生幸脱场屋累老境欲入诗门墙古诗三百未能学句法且学今陵阳
　　章季子赠端砚
　　有客赠端紫刚方如正人裔传家万石力助笔千钧磨鐡嗟吾老著书欣尔新何当与毛頴相约侍严宸
　　次韵陈大监赴天申节宴
　　圣主仁心等南北燧息邉庭兵不宿两阶干羽来逺人大度端能包濮祝万嵗三呼诞弥月四海千秋太平曲宴开文徳赐羣臣喜溢天顔明四目向来献夀人谁在元凯重登共鲧逐武夷戎监老风骚去国十年官始复捧觞首赋天保章遥指南山祝君福更献曲江金鉴録不但能歌连理木贱臣逢时最侥幸归美宁辞管城秃愿同韩愈颂元和兼美武公歌緑竹
　　谢李侍郎【琳】赠御书
　　君不见西京孝武称材雄致治欲与唐虞同诏求贤良论阙政翻取曲学公孙又不见文宗在唐号儒雅制诏勤勤防羣下刘蕡切直弃不収卒使太阿归宦者吾皇防士亲临轩不为故事求空言犹疑有司効冯宿或恐前列登公孙九天赐下飞奎翰照眼昭回倬云汉抑尚忠防有训词品题髙下由宸防儒宗被命持文衡银钩拜赐恩非轻归将药石刋圣语分贶下及狂愚生畎畆惓惓蓄忠愤射防自慙言不尽它日倘陪鸳鹭行愿効魏公摅底蕴
　　涂中得寳印叔二诗次韵
　　十年行役厌间闗一第初叨髩已斑重念此生难报处君亲恩徳重丘山
　　双亲不见不胜悲衔恨何曽有住时二叔尚存俱白首归来犹足慰衰遅
　　次韵寳印叔题壁二絶
　　风扫园林万木残道人眼界却宜寛北趺坐对松栢人物青青俱嵗寒
　　早已心潜不二门犹将土苴与人论未须只履西归去且作人间老世尊
　　万府君挽词【泳中】
　　不废东平业思兴毕万门短檠书自照鐡砚志长存冠玉贫宁乆兰亭秀更蕃一门今盛大诗礼荷公恩肯叹儒冠误长随举子忙阿戎成雅志小阮发幽光原冷鸰犹近椿摧桂始芳老成嗟不见犹记貌堂堂
　　致政宋承事挽词
　　兰玉盈庭戱防衣顔如童子夀期頥临行四絶胜四偈遯世五休髙五噫蓝袖晚霑天子命芳樽首致使君词谁云汲冡蔵书富应媿无公千首诗
　　张徳惠挽词
　　隠居髙躅已茫然潜徳如公亦足贤早见乡评称孝子晚闻诗史记防年事殊伯道儿宜有行过王珪庙已先满腹谈共谁语九原归去访伊川
　　宿罗汉三絶
　　梵舍十八所道塲皆矩罗兹独号罗汉想应无漏多鴈荡屡经眼个中方再逰何时脱尘鞅来此饱清幽故乡从此去借问防时还先【去声】自思兄弟那堪宿雁山
　　游大龙湫和前韵
　　十年重到大龙湫千尺新流胜旧流防见四方霖雨足老龙还向此蔵头
　　游灵岩辉老索诗至灵峰寄数语
　　雁荡冠天下灵岩尤絶竒烟霞列屏障【烟霞障】日月明旌旗【屏旗峰】岩前有卓笔【卓笔峰】可以书雄词天聪况非遥【天聡洞】网然聴无疑愿起灵湫龙霖雨行何为愿用真柱石【天柱峰】永支廊庙危愿煽造化炉【煽韛炉】四海归淳熈愿招鸾鳯友【双鸾峰】朝廷相羽仪何人梦石室【石室属灵峰】妄诞夸一时那能了世縁未免贪嗔痴名山误见污公议安可欺愿借灵湫水一洗了堂碑诗以寄老禅狂言勿吾嗤
　　题瑞岩
　　鴈荡看不足瑞岩逰更贪闘竒虽有媿蕴秀了无慙涧古水鸣玉寺幽山染蓝怱怱一宿去未暇问三三
　　题天台国清寺
　　十里松声接涧泉清音入耳夜无眠【寺有清音亭】宜于四絶中称絶【四絶事见寺碑】谁向三贤后更贤【豊干寒山拾得】寺就已无陈日月【寺建于陈而成于隋】时清长是宋山川【初智者云此寺成国即清矣故号国清真庙时赐号景徳国清】明朝杖屦寻刘阮不待桃花入洞天
　　题大慈寺
　　巍岭迢迢入翠微梵宫佛陇锁烟霏断碑古寺曽经眼刚笑陈隋往事非
　　题石桥二絶
　　路隔仙凡意可通石桥容我踏长虹桥旁方广人逰乆
　　不在登临杖履中　　　　　　　　　　　　　一石桥未到已先知入眼端如入梦时【旧尝梦逰】僧唤我为严首坐前生曽冩此桥碑【天台石桥记乃永嘉僧严伯威书庵僧有説前生事者戱及之】
　　万年赠乡僧贲老
　　梦魂惊防石桥邉身带烟霞入万年賔主相逢意良厚永嘉逢掖永嘉禅
　　学通儒释浩无邉江浙声名二十年见説胷中有论语欲从师向此防禅【贲能谈论语】
　　过鉴湖
　　朔风吹水鉴湖寒千里扁舟赴幕官路入蓬莱天尺五眼中见日与长安
　　民事堂
　　某误蒙亲擢賛幕防稽天语丁宁俾知民事闻命惊惧媿不克堪因榜所寓廨舎曰民事堂庶防朝夕不忘圣训仍书五十六字以自警时绍兴丁丑十有二月也
　　亲擢深蒙圣主恩宜知民事训词温仰惟睿意思邦本要使书生识治原不惮勤劳驰禹防敢防精白奉尧言它时上问苍生事愿竭孤忠慷慨论
　　腊月望日出郊探春游告成观谒大禹祠酌菲饮泉遂至龙瑞宫观禹穴薄暮而还
　　禹稽山不记年丹青落尽庙依然神文秘在蔵书穴俭徳流为菲饮泉龙瑞峰峦髙近日鉴湖烟水濶浮天东州佳气略经眼自笑好竒如马迁
　　采蕺
　　采蕺思越王也越有山名蕺蕺蔬类也王所嗜焉予尝登是山故作是诗以思之
　　陟彼北山言采其蕺我思古人中心悒悒维国有耻朝弗遑粒胆于坐隅霸勲以集陟彼越山言采其茗【越有卧龙山勾践旧治山有竒茗故次章及之】我思古人中心炳炳维国有耻夕弗遑瞑焦心以思沼吴之境厥草维甘厥蔬匪香维其味之岂其嗜之心焉孔焦胆焉亟尝唯其苦之是以取之我陟髙岗瞻望东越访王之祀旷古有阙宜庙于山世享不絶何以荐之蕺茗是撷
　　秦望
　　秦望哀秦之过吊兹山之不幸也
　　瞻彼秦望崇于防稽曷云其崇登焉而紫孰登是山西方之人兮瞻彼秦望轻于防稽曷崇而轻名之以嬴孰名是山东方之人兮我登稽山思禹之绩吾侪不鱼繄帝之力我瞻秦望哀秦之过虐彼黔首其谁之祸禹驾而游夏民以休有翼其行稷卨是谋政辙而狩嬴随以仆孰稔其恶斯髙左右孤竹兄弟殍于首阳山与其人嘉名孔章谿辱以愚泉汚以盗物之不幸名恶而暴浙涛如银鉴流如绅濯彼崔嵬勿汚以秦
　　迎春遇雪
　　飞雪送残腊带花迎早春西畴农事及媿是不耕人
　　元日冒雪赴天庆观
　　朝拜既趋府拜表还舍饮屠蘓酒因思去年元日亦不在家感而有作
　　幕府初官媿不才琳宫朝拜获参陪篮舆去踏搀先雪蓬髩归衔最后杯禹穴地幽寒未歇尧天日近暖先囬年年元日身为客孤负吾庐溪上梅
　　贺何正言用蔡君谟韵
　　御笔亲除真諌官翕然舆论已腾欢正人得路言无讳圣主虚懐聴不难莫厌封章箴衮阙要令奸胆落毫端鲰生雅服阳公徳时把昌黎諌论看
　　寓小能仁寺即事书懐
　　小园青径梅溪老緑水红莲越幕宾药裹随身多半夏花枝照眼只常春【时苦痰多服半夏廨舍惟有常春一根】郡楼鼔角聴殊逺僧舎钟鱼闻已频窓外清风数竿竹澹然相对净无尘
　　同莫教授朱县丞朱司理逰西园
　　黎明出城郭偶作西园逰春浅花未都池寒緑初抽湖山欲纵目烟霭浮不収初来兴非浅心赏殊未酬赖有三君子清谈洗牢愁更期春色秾擕尊泛仙舟
　　次韵濮十太尉赏梅
　　春向羣芳顶上来可人风味亦竒哉未于茅舎疎篱见先为金枝玉叶开竹外横斜才数防笛中摇落已千堆因公撩我惜花意深忆去年湖上杯
　　题夀乐堂用东坡韵赠杨元宾佥判
　　蓬莱阁下苍龙古万壑千岩拥仙府夀乐堂西面卧龙壑月岩风满窓户苍松溜雨大十围緑水浮荷深一股作堂主人乆黄壤仁智风犹似邹鲁诗仙骑龙已上天妙句光芒照寰宇青山偃蹇只如昔髙处去天无尺五杨侯淮泗老儒学文字撑肠笔风雨朅来賛幕古东州要与青山作盟主虚堂宴坐饱风月此外一毫端不取它日从公物外逰贝阙珠宫酌琼乳
　　元宾赠红梅数枝
　　江梅孤洁太絶俗红杏酣酣风味薄梅花精神杏花色春入莲洲初破萼【花在夀乐堂前莲渚中】胆瓶分赠两三枝醒我沈疴不须药【时某以疾在告】愿公及早办芳樽酒晕冰肌易销落
　　廨舍有脩竹数竿潇洒可爱
　　谁栽窓外碧琅玕潇洒尤冝老眼看寄语后人毋剪伐更须时为报平安
　　龙瑞道士赠兰
　　有客赠芳友【曽端伯目兰曰芳友】满堂闻国香清含道流气轻带羽衣黄缀佩风光别横琴防趣长重须寻禹穴一曲聴扬扬【道士善琴】
　　吴秀才【克家】以夀乐莲洲中千叶梅花为赠酬以诗
　　东君次第染羣芳更与南枝别様妆水涨春洲浮鸭緑日烘花脸带鹅黄雪中琼蘂不多办酒后玉肌无此香【谓红梅也】玉润冰清縂佳士驿筒相继赠春光【吴君乃杨签判婿】上丁释奠备数献官书十二韵呈莫子齐教授赵大可察推
　　鲁人呼东家陈蔡不火食当时虽髙弟往往亦愠色孰知梦奠后庙祀亘无极嵬然衮冕尊王侯靣俱北武成祭上戊龙弃配社稷隆杀良不同论功岂如徳去载逰上庠观礼杏坛侧备乐阅九奏银袍烂千亿兹焉客莲幕滥与爼豆职登阶瞻睿容炳睟若亲识壮哉芹藻宫不减鲁侯国归赓泮水颂才劣惭史克
　　防稽三贤祠诗【并序】
　　越有三贤祠曰吴先生曰唐侯曰蔡孝子吴先生名孜尝事安定胡先生瑗以文行称舍所居为府学有功于风教为多贤于许询贺知章辈一等矣唐侯名琦建炎间越师叛命以城降敌侯奋自行伍愤然袖甎击金人至死骂不絶口有靖康李忠愍风非古刺客比也蔡孝子名定以死赎父罪自沈于河与孝女曺娥相望于千载间异世而同烈某比因上丁至学见西庑吴先生有祠堂询之莫教授而知其事因语莫君宜有以记之异日坐幕府吏具郡祠嵗所常祀者中有旌忠愍孝二庙某命吏访其详因得旧越守傅公崧卿祭唐侯之文及蔡孝子所亲撰铭志与越人题跋奏状等嘉叹者累日因作三贤诗以记其大略庶防好事君子相继有作以发扬其幽光亦所以助吾君旌遗贤奨忠孝激劝风俗之一端也
　　吴先生祠
　　安定先生贤矣哉一时髙弟俱英才诜然达者播廊庙贫贱亦足光蓬莱防稽吴君更超絶至今士子犹能説讲堂鸣鼔规使君可使清风耸朝烈【越中士人言昔府学初成太守张公伯玉至学以便服坐堂下先生鸣鼓行学规太守欣然受其罚】求田问舎遗子孙钱愚地僻何纷纷不惜池塘种芹药一叚竒事前无闻君不见唐室蓬山称贺老乞得鉴湖归去好却将儒服变流沙更遣门防亦归道又不见晋朝名士髙阳公【许询舍宅为寺今大能仁是也】才名上下王谢中乃心欲出三界外山隂宅化瞿昙宫先生识见髙流俗不作二公縁祸福寄语多才郑广文乞与毫端记髙躅
　　旌忠庙
　　国家往往艰难中搢绅节义扫地空靖康有一忠愍公建炎独有唐侯忠唐侯爵位何曽隆身居行伍侪罴熊平生经史漫不通严霜烈日蕴在衷愤然一奋不顾躬太尉夺笏嗟怱怱子房鐡椎计已穷张巡就缚气尚雄杲卿锯解骂未终忠血义肉涂地红烈气英魂薄苍穹事惊朝野闻帝聡立庙旌忠浙江东睢阳双庙同髙风名书青史等岱崧谁使吾民防棘丛贻臭千古如蛆虫
　　愍孝庙
　　我昔尝读黄绢碑长叹越国无男儿孰知种山山下水千载有此一叚竒呜呼哀哉蔡孝子风烈逺过恢与羁乃翁白首困缧絏半年不脱儿心悲请身荷械代父罪或甘黥涅居军麾况遇兵兴击叛卒身先矢石死不辞当时非无贤太守【时越守翟公】孝子抱志终不施人间无路可赴诉投命河伯祈夭知自为铭志及讼牒欲愬以魂赎以尸情哀意切语不怨孝与忠厚俱天资临河更効结缨死颠沛于礼曽无亏父脱累囚子愿毕身在九泉甘若饴名闻九重获旌表赐庙愍孝风华夷胡为祠宇乃如许一间破屋河之湄未闻设诔有度尚絶妙更欠邯郸词我来賛幕钦孝烈顾瞻庙貎成吁嘻他年太史作佳传愿于纸尾书吾诗
　　梅溪后集卷二
　　钦定四库全书
　　梅溪后集卷三
　　宋　王十朋　撰
　　诗
　　某比縁职事朝拜殡宫瞻望松柏怆然悲涕遂成小诗
　　崇观升平主神逰在九霄稽山嗟禹寰海痛思尧天上仙宫别人间寳祚遥防臣望松栢魂思黯然销
　　鉴湖行
　　苍苍凉凉红日生葱葱郁郁佳气横鉴湖春色三百里桃花水涨扁舟行花间啼鸟传春意声落行舟惊梦寐胡牀兀坐心境清转觉湖山有风味鉴中风物防经春身在鉴中思古人禹迹茫茫千载后防凿功归马太守太守湖成坐鬼责后代风流属狂客狂客不长家鉴湖惟有渔人至今得日暮东风吹棹囬花枝照眼入蓬莱囘首湖山何处是欵乃声中画图里
　　禹庙歌
　　君不见蠭目英雄吞四海血祀初期千万载稽山木像弃长江逆溯波涛鬼无馁鸟喙辛勤十九年平吴霸越世称贤故国无人念遗烈山间庙貌何凄然焉守开湖利源逈嵗沃黄云九千顷年来遗迹半湮芜庙鎻湖邉篆烟冷吴越国王三节还尽将锦绣裹江山自从王气熄牛斗庙比昭王屋一间廼知流光由徳厚祀典谁能如夏后九年洪水滔天流下民昏垫尧心忧帝惧万国生鱼头锡禹洪范定九州功成执玉朝冕旒奔走讼狱归歌讴南巡防稽觐诸侯书蔵防穴千丈幽蝉脱尘寰不肯留千古灵庙依松楸吾皇盛徳与禹侔菲食卑宫恶衣裘思禹旧绩祀事倄小臣効职躬荐羞仰瞻黻冕懐逺猷退惜分隂慙惰偷嗟乎越山髙兮可夷而丘鉴湖深兮可理而畴惟有禹贡声名长不朽告成世祀无时休【道观名告成】
　　与赵安抚乞防狱
　　小麦青青大麦熟秧老欲移蚕欲簇皇天弥旬作滛雨害及农桑一何酷麦枯秧腐蚕不丝无食无衣岂能育使君今日贤方伯政过龚黄同舜牧僦金蠲放官与私喜气欢声倾比屋仁风已慰黎庶心诚感苍穹理宜速胡为蒸泄尚如许隂沴干阳埋日毂岂惟泥泞困牛车更恐鱼龙上平陆闾阎竞画指日蛮香火遥祈上天竺伤和无乃有寃民蠧政尚疑多大族使君有术开青天按劾奸賍防滞狱
　　次韵濮十太尉咏知宗牡丹七絶
　　忆昔洛阳花盛日品第况逢欧六一姚黄一品价无双更有左花千叶宻
　　月陂春色满花枝国色天香照雪肌当日栽培恐无地如今谁保旧园池
　　开元往事感伤中遗种犹余一擫红借问通宵配妃子何如及早念姚崇
　　春色遥兴洛阳念风俗聊于记中验今日苎罗山下魂犹向人间吐妖艶
　　地近尧天饶雨露花王窈窕多风度书生不办买花钱空解摇毫为花赋
　　香苞初拆晓霞凝甲第名园冠绍兴玉叶金枝老诗伯更将好语为褒称
　　造花无私处处芳家山想见亦春蔵无端窃禄身为客孤负吾庐十八香
　　送僧逰径山
　　潜涧家风不芜没禅讲诜诜尽葛如今更有竒儿孙云水飘然继衣鉢径山禅伯僧中厐向来名节真无双我昔题诗已推许两度相逢不曽语子今此行真得师扫除妄想叩深机我待衣冠挂林下迟子归来话潇洒三月晦日邵宪【大受】宴僚属于西园某与焉赵提干【濬】即席赋诗次韵
　　送春开宴种山西翠幄重重眼界迷一叚清和人共物十分幽胜地临溪鸳鸿曲水阁中集鸎燕落花枝上啼贤榻获陪文字饮不嫌踪迹间云泥
　　送昌龄弟还乡兼简梦龄
　　束书千里赴王畿战艺贤闗事偶违鉴水天髙鸿雁集左原山逺鹡鸰啼夜牀风雨客情恶春草池塘诗思飞勉力还家对灯火待看双桂擢秋闱【时二弟赴补偶遗昌龄还乡梦龄留赴】
　　粜米行
　　诏书发廪周饥荒使君减价粜黄梁奉行上意固已良小人用心胡不臧防米大半杂以糠横索民钱名贴量怨语嗸嗸盈道傍我慙寸禄偷太仓见之不言咎难当言之人指为轻狂作诗聊语同舎郎
　　送防稽林簿【日华】弃官还乡
　　望秦秦望山苍苍未秋先作秋意凉三山深处孟园好【林簿家有孟园】松菊恨君归不早拂衣髙举追鸿不将诗别乖崖翁年来处士径尤防美秩清资等闲躐君独髙歌慕隠沦林下何曽见一人芋魁豆饭吾亦有深媿折腰贪五斗
　　戊辰嵗甞和韩退之赠张彻诗寄曺梦良至今十年梦良方和以寄因赠一絶
　　欲识交情乆逺期十年方和和韩诗他时更践诗中语偕隐谿山不可迟【某旧诗有溪山期偕隐风雨无独聴句】
　　送赵可大如淛西
　　幕府逰从盛一时之人襟宇更瑰竒西风莫作鲈莼恋越国江山日要诗
　　中秋赏月蓬莱阁呈同官
　　中秋翫月小蓬莱风送婵娟入座来樽爼论文清有味湖山照眼净无埃云生脚底蛟龙卧影落人间鼓角催【时方见月鼔角声动】把酒问天兼问月何时此夜更衔杯
　　中秋见月方以为喜既而隂蔽意殊不满东坡云良天佳夜即中秋不以日月防也诸君有醵防之约复用前韵
　　中秋翫月小蓬莱云掩清光不放来颇觉襟懐増梗槩欲凭栏槛扫氛埃清宵忍放嘉宾散明日还惊俗务催防用区区校时节良天佳月即倾杯
　　记梦
　　九月初四夜梦侍先人逰家之南观田园辟径于杉林之间昌龄弟亦侍其侧指杉径云此异日归去来之路也觉而思之杉径者三径也渊明之事先君黙啓之矣书以记之
　　夜梦随先君梅溪策黎杖杉径早开辟归休预标榜魂思惊晓醒精神发秋爽披衣照孤灯洒涕书惚怳
　　士人僧道俱赠岩桂
　　岩桂来三家清标共秋风聨芳近禹穴擢秀疑蟾宫胆瓶金粟妍鼻观天香通无心妄区别妙契将无同府吏有以老求退者询其年犹未六十诘其去之由云欲全身避祸耳予善其知机勇退可以媿嗜进之士夫有感而作
　　升髙蝜蝂堕粘壁蜗牛枯搢绅鸩粱肉是亦蜗蝜徒抽身棰楚中勇退媿此胥衣冠与刀笔未可分贤愚
　　观习水胜
　　汉武英雄思拓边昆眀习战遗风传吾皇仁心异武帝思患姑为预防计尔曺生长行伍间操舟习水便冝闲异日捐躯宜报国勿效水乌为盗贼【世之善水胜者多为盗窃目曰水老乌】
　　龙瑞道士赠岩桂
　　岩桂遥从禹穴来天香全似月宫栽金风凄峭飘龙脑想见吾庐烂漫开
　　九日登蕺山
　　九日同登古蕺山眼眀天濶兴清闲杯传但觉欢无尽帽落俄惊鬓已斑乡思遥驰三径里秋声近在八松间茱茰未许陪朝士赖有清流数往还
　　梦龄九日有诗兼懐昌龄次韵
　　长记去年今日好门外秋香喷沈脑弟兄隣里同登髙把菊行觞乐非少山殽海错乡味佳银瓶索酒不用賖醉中不记脱巾卧明日头上犹黄花今年岂不欲行乐窃禄东州官事束那堪送酒无白衣旋粜黄梁买桑落何如与子俱休休谁能长抱离乡忧移书问讯恵连弟三径许我归来不【余前此有归兴昌龄以为不可数以书来相勉故及之】
　　赠荘童子【名大成福州人】
　　日诵千言七嵗儿方圆动静早能知还家更读韩公序器业他年必大竒
　　送朱丞
　　一片秋懐似乱云不堪行客话离羣红莲緑水尚留我钜竹老槐深忆君千里从今遥共月一樽何日更论文好将平昔家传学勉力登朝立世勲【朱故丞相之子】
　　赠梦龄兼懐昌龄
　　我縁窃禄寓东州子亦相从千里逰鐡砚功名壮心在短檠灯火夜窓幽治书晁错宜登第射防公孙定取侯他日三人老兄弟结庐相共保松楸
　　和梦龄十月朔日书懐
　　嵗事遽如许防威欲伸地炉犹未火客坐况无茵日短惊瞻昴天寒怯报寅【予毎以五更超府而性尤怯寒】尤怜对牀弟尚与短檠亲
　　赠喻叔竒县尉
　　叔竒摄职防稽公事之暇必访仆于民事堂终夕论文欣然相得輙成小诗见意
　　同舍同年友天资逈不羣诗文侵晋宋兄弟类机云梅市访仙侣兰亭懐右军【叔竒甞集兰亭作诗五絶】公余时遇我无酒亦论文
　　赠王吉老县尉
　　王吉老渺然一书生也能手斩防人以报母讐申寃请罪自投于府识与不识莫不壮之东嘉王某作诗以纪其事好事君子必继有发扬之者
　　臣子大节孝与忠父母仇讐天不同贤哉防稽王孝子感慨有古烈士风松楸一夕盗破塜亲获鼠辈闻之公有司守法贷其命孝子衔恨无终穷谁谓书生胆如许貎若尫羸中甚武手斩防人提髑髅请死伸寃诣公府君不见齐襄内行世所羞春秋贤之縁复讐又不见子胥鞭尸报父怨太史为之作佳传君今枕戈志已伸更须移孝为忠臣他年当作傅介子誓斩楼兰雪国耻
　　十月望日买菊一株颇佳
　　秋去菊方好天寒花自香深懐傲霜意那肯媚重阳菊晚不害好固宜登我堂书生自头白奚用泣馨香
　　闻诗生日【十月十六日】
　　良天逢十月嘉节遇三元汝父初生子【闻诗吾长子也】吾亲喜抱孙长成今若许气习有余温雁序自相友麟经可与言志宜存逺大学必探渊源但务勤脩徳年龄不用论十月十六日欲与梦龄弟及闻诗闻礼同游兰亭仍约喻叔竒偕行防天气不佳喻亦以疾辞出门而止兀坐终日懐抱殊恶
　　我欲逰兰亭天气殊不佳同行感防恙杖屦不可偕出门兴遽闸兹逰竟未谐遗文阅永和聊用慰此懐
　　和喻叔竒集兰亭序语四絶
　　我自扁舟入越初兰亭已向梦中如崇山峻岭至今阻唱和诗成无处书【前日具笔砚治诗牌竟不成往】
　　羣贤少长毕经过曲水流觞忆永和一代风流已陈迹世殊事异感伤多
　　晤言一室许谁亲相过无非我軰人放浪形骸嗟老矣仰观宇宙尚艰辛
　　茂林脩竹未成往逰目骋懐聊自欣畅叙幽情有齐契一觞一咏细论文
　　和韩退之晚菊赠喻叔竒
　　嘉菊何太晚十月才黄花既晚好何益三嗅良可嗟开日乃佳节芳樽对年家今夕苟不饮如此黄花何夜读书于民事堂意有所感和韩公县斋读书韵
　　宦游寓幕府幽懐属山林兀坐几间黙求圣贤心沈潜偶防意叹息常弥襟世涂岂能骛古道聊自斟防穴思欲探丹书未容寻青铜每自照白髪已见侵事业浩无穷筋力媿不任丈夫固有志宁在官与金
　　李资深赠古瓦砚及诗
　　世贵铜雀砚常患伪乱真千金买渴雀虚名何足珍李生心好古身困道不贫得此佳陶制由万道人慇懃持赠我器古诗清新置之几间日与毛頴亲未能草太姑用注获麟罗文及端紫贵幸无比伦屈尔居蓬与我同艰辛研磨媚权贵挥染劳精神兹我所不敢铭以书诸绅
　　喻叔竒惠川墨
　　子墨客卿来自蜀綉川家蔵尤不恶明研磨出珠玉客卿于君徳良渥嗟予经年客莲幕交絶方兄澁囊槖文房诸子亦萧索同年于予契非薄特遣卿来助予学不才拜赐心愧怍客卿之意殊不乐陶毛頴登台阁陈待诏同著作卿从予逰失所托惟清惟静惟寂寞但有诗篇【日】酬酢
　　戴夫人挽词【同年姚筠教授母】
　　勤俭肥家福亦肥晚年门户更光辉满庭兰玉俱蓝袖照眼云仍尽防衣方外客携因果去月中人折桂枝归囘头往事梦幻影丹旐五云原上飞
　　和赵可大四絶
　　僧居岑寂异官居索句搜肠撚防须那更雨中思底事梦魂归到种山隅
　　右僧舎雨中
　　杜宇声中春欲归少陵老泪不禁挥与君共被浮蜗误不似渊眀早见几
　　右闻子规
　　唾手科名尚少年无穷事业更居前辛勤不寐思经意却笑邉韶好昼眠
　　右不寐
　　万壑千岩拥越冈朝陵追念旧天王自嗟无路攀弓劔尚忍兴言及虎狼
　　右朝永祐陵
　　送黄机宜逰四眀【名子鲁】
　　游宦东州识老成坐间谈笑欲风生人如元祐气尤直诗不江西语自清雪棹非縁寻旧隐夜牀端欲对难兄行闻太史奏星聚四皓聨珠临四明【黄兄弟四人皆皓首号所居曰橘隠堂】
　　卢仁及县丞挽辞
　　妙龄才誉冠东嘉百战功成暮影斜人在卢前有慙色礼从戴后独名家蓝田美绩谁能记绛帐竒儿最可夸乡里搢绅官业冷因公沦落倍兴嗟
　　赠术者
　　枉道贵何益正涂穷亦荣谁辞谈义命试问小君平
　　游天衣寺
　　拂晓蓝舆出蠡城稽山照眼鉴湖明千岩深处十峯好万壑流中双涧清香霭嘘成普贤像风松吹作法华声灵乌不肯来城郭长伴髙僧避宠荣
　　次梁尉韵
　　探春连骑入山城更喜梅仙亦防盟【梁后至】文字偶同吾辈饮圣贤满为使君倾【安抚尚书以僚属游山送酒六十樽诸公自山中囬晚集于教授防为文字饮】诗逢好境天然好山为清流分外清潇洒宗之最年少我惭叨预八仙名【梁最年少】
　　酬陆宰用梁尉韵
　　収拾湖山付管城士衡独步张文盟涌泉诗思逼人防屑玊笑谈终席倾天色亦縁吾辈好路人能道长官清要令巧匠镌山骨记取同行八士名
　　和喻叔竒游天衣四十韵
　　稽山髙入云鉴湖濶浮空禹秦有遗迹晋宋多钜公我来嵗及周梦寐懐清风兹欣天气佳扶桑欲曈昽驾言天衣逰盍簮尽鸳鸿经夕戒行李如期集仙宫【早防于天长观】聨骑出城南行行指秦峰千岩竞吐秀眼界清无穷招提在何许十里松隂浓林端忽钟磬与客为先容羣簮拥花界双佩鸣寒空试将比天台大略如思丰【天台国清山水秀絶有思丰堂尤可观览】首读邕浩碑妙理开昏蒙细观元白诗丘壑罗胷中萧壁尚堪靣【寺有靣壁二大字】梁薪防经烘【寺有梁时薪火见李公垂诗】兹宫现有相禅客谈无同朝阳防崭絶白云抹其胷【朝阳峰最竒】杜鹃天下无至今映山红鸡僧始开山道业闻清衷思举照不起髙价倾江东袈裟缕黄金宫女自针工昭明亲抱送礼意何太恭白马忽渡江台城丧英雄国破遗衣在丹青落尘容【寺旧有梁昭明太子画像】我辈皆书生意气飘如虹防屐共寻幽宁求香火功载酒懐贺老招隠思戴颙赋诗效吹台一饭敢不忠况我贤使君徳宇尤踈通楚醴饷百榼白衣走山中嗟余何为者天资媿倥侗谬与酒中仙偶同蕺山松【蕺山有八松】同年妙词章况有山水供古诗如古琴山髙水溶溶背囊小奚奴捧砚长须僮【叔竒题名】胜逰与佳作二美今具逢品题徧羣英波澜及孤踪掬水弄华句比拟何凡庸【掬水月在手弄花香满衣乃于良史逰天衣寺诗也】兹防如兰亭同行类荀龙盛事在诗史奚用呼画工















　　梅溪后集卷三
　　钦定四库全书
　　梅溪后集卷四
　　宋　王十朋　撰
　　诗
　　州宅
　　鉴水稽山拥卧龙黄堂人似坐仙宫风流惟有元才子终日赋诗屏障中
　　蓬莱阁
　　祖龙车辙遍尘寰只道蓬莱在海间空向望秦山上望不知此处是神山
　　清白堂【堂与泉皆范文正公名之】
　　钱清地古思刘宠【钱清地名父老送刘宠处】泉白堂虚忆范公印绶纷纷防稽守谁能无愧一贤风
　　清白泉
　　圣人达节犹憎盗志士清心肯饮贪试向卧龙山下酌世间无似此泉甘
　　观风堂
　　薄俗浇风有万端欲将眼力见应难但令心境无尘垢端坐斯堂便可观
　　望月台
　　明珠遥吐卧龙头渐觉清光万里浮人望使君如望月要须如镜莫如钩
　　秦望阁
　　纸上观秦尚过秦那堪山作眼中尘为言髙阁登临者莫作秦人视越人
　　望海亭
　　踏雪遥登望海亭扶桑日上卧龙醒防臣望处非沧海只望尧天万里青
　　卧龙山
　　鉴水连天仅可容稽山照眼五云浓只忧旱嵗无霖雨谁识东州有卧龙
　　种山
　　决防平吴霸业成青山长占大夫名子胥忠义无生死怒气随潮到越城
　　竞秀阁
　　宪台髙阁偶跻攀万壑千岩指顾间山色元来本无竞人心自是错看山
　　蕺山
　　十九年间胆厌尝盘羞野菜尚含香春风又长新芽甲好撷青青荐越王
　　八松
　　潇洒荀家好弟兄秦封不汚有余清钟成一种栋梁气散作八方风雨声
　　右军祠堂
　　欲吊右军千载魂祠堂荆棘断碑存老僧相见话前事问我兰亭防世孙
　　鹅池
　　鶂鶂能鸣异众禽池邉墨客最知音世间多是山隂妪应恐悮猜君子心
　　砚池
　　鳯翥龙蟠字字竒陶汤沐向斯池波心雨后一鱼跃犹似当年吞墨时
　　题扇桥
　　右军一画千金重妙意宁容市妪知明日重来堪一笑管城那肯更临池
　　雷门
　　吴越兴亡事若何谯门遗迹枕山阿大声曽作雷霆震应笑人间布鼔多
　　曲水阁【太守蒋堂所建今号飞盖堂】
　　王谢兰亭乆寂寥茂林脩竹自萧骚蒋侯近代风流守曲水流觞意亦髙
　　西园
　　西园风物冠东州飞盖纷纷烂漫逰惟有红莲幕中客倚栏才得片时留
　　望湖亭
　　杖履登临望鉴湖湖中一半已湮芜谁能更继东都守长使山隂水旱无
　　吴先生祠
　　右军宅化空王寺秘监家为羽士宫惟有先生旧池馆春风归在杏坛中
　　贺知章祠
　　贺老祠堂枕鉴湖霓裳羽化宅荒芜无人更问君王覔转使髙风千载孤
　　鉴湖
　　胷中万顷元才子方外孤标贺季真鉴水萦囬三百里风流何止两唐人
　　禹庙
　　越国遗民念帝功稽山庙貎胜卑宫少陵莫叹丹青落纸上丹青自不穷
　　菲泉
　　梵王宫近夏王宫一水清含节俭风越俗不知王好恶泉名却在酒名中
　　禹穴
　　好古贪竒司马迁胸中史记越山川如今禹穴无寻处洞鎻阳明石一拳【禹穴道家谓之阳明洞天】
　　马太守庙
　　防稽疏凿自东都太守功从禹后无能使越人懐旧徳至今庙食贺家湖
　　吴越王庙
　　一劔功成三节还尽将锦绣裹江山斗牛气灭英灵冺庙比昭王屋一间
　　望秦山
　　洛思昔有人思洛秦望今无客望秦囘首长安在何处谁能念彼下泉人
　　少防山
　　出郭舟行十里间少防山近若蕡山山中处士已长往一防客星云外闲
　　梅梁
　　结实防调商鼎味成材宜作禹祠梁世间何嵗无风雨鐡鎻无端误见殃
　　窆石
　　越俗流传素可疑【退之诗云越俗不好古流传失其真】禹陵窆石果何时只应便是专车骨未可呼为没字碑【窆石形直有数字磨灭不可晓或以为古碑】
　　和昌龄弟见寄
　　经年逰宦思家乡枕间魂梦长飞扬瓯越相望数百里鱼雁来往安能常水緑莲红王俭幕我愧才疎笔常阁居官不事羡长卿执一无权犹子莫昔年姜被今独眠何时更作三珠连左原风物亦不恶溪莼抽丝蕨吐拳阿连春草诗篇好劝我归来宜及早代笠亭前烟雨中共把锄犁宁待老
　　懐喻叔竒【己夘】
　　结得贤闗雁塔因东州相遇益相亲凌云三赋我惭马清唱百篇君胜秦冀北羣空殊昔别江东日暮倍伤神同年四百二十六莫逆论交能防人
　　次韵周尧夫赠睡香
　　长向春前腊后开要将风味闘梅魁名从庐阜梦中得根自鄮山嘉处来风拆锦囊香不防日烘寳盖翠成堆定须移向梅谿去栽伴吾庐桂与槐
　　送陈元佐游四明
　　鉴水悠悠接鄮川宦情客况两凄然扁舟乗兴梅花月樽酒送行灯火天我似郑防官舍冷君如冯子主人贤虞庠春榜无多日行看香名动日邉
　　闻礼生日【二月二日】
　　桃水仲春月蓂阶双荚生添丁慰卢老小子庆徐卿禀得中和气看成逺大名青春已如许勉力继家声
　　次韵赵观使鸳鸯梅
　　奴视纷纷晳与休芳心那肯贮离愁结成冰玉岳湛侣开伴纻罗施郑流影照婵娟如并卧枝横清浅似双浮不知他日调金鼎胜得樱桃气味不
　　亡友孙子尚藳塟防稽山大禹寺之侧某至官八日出郊访其墓不获明年春被命祀禹访而得之又明年春再往酹酒因植栢十根哭之以诗
　　畴昔相知似弟昆那知半世死生分无縁更饮杯中物想见能倄地下文有媿乗车元伯仅同解劔吊徐君他年黛色参天处是子防稽山下坟
　　子尚墓种栢
　　子尚乃如许壮年坟已荒我来亲种栢含泪待苍苍
　　郑夫人挽词
　　好谿太守非常好慈母端如孟母贤熊胆调成真器业鱼轩逰徧旧山川顔间日有平反喜方外时脩香火縁身世九龄家万石定应含笑向重泉
　　钱夫人挽词
　　忠孝之家女亦良教传彤管有遗芳藁砧旧擢儒林秀桂子新飘月窟香方拟鱼轩霑宠渥遽惊风树变凄凉稽山鉴水青春暮薤露声中恨更长
　　连月不雨农事失时府帅决狱廪饥徳政动天霈然而雨某吟成律诗一章以贺
　　旱魃为灾罕似今霈然一雨慰羣心非关菩萨解为泽自是使君能作霖躬虑滞囚寃尽释广开义廪惠尤深伫公归国调元气散尽愆阳与伏隂
　　次韵濮十太尉喜雨
　　去嵗秋大水民食方苦艰丁壮尚流离而况白与班今春又不雨事与安危闗使符下列郡呼雩舞童鬟投文责老龙贪睡何痴顽我闻救灾术廼在人事间兴师古有卫决狱唐称顔年因吊伐有雨送轺车还嗟此旱魃虐和气知谁干半嵗幸一雨人心宁不欢麦秀禾可植田里庶少安上纾当宁忧吏责亦稍寛我家萧峰下山长路漫漫东臯有先业颇亦知艰难归耕愿及早免起将芜叹
　　叔父寳印师往永嘉妙果院未朞年而退弟子徳纯住龙翔一日归省其师亦退居林下缁素挽留之乃遁于异郡不逾月间师弟子相继退休识者髙之目为僧中二疏某窃禄将二考矣有媿二髙僧因书一絶庶防他日或蹈其髙躅云
　　挂冠林下近来无谁谓僧中有二疏应笑红莲幕中客故园三径已荒芜
　　寄黄簿【文昌】
　　六一移书责司諌聱隅闻命避徂徕兹风不作已久矣吾子所为何壮哉在列诸公顔有媿附炎羣小胆应摧要须终始全名节莫遣心随利禄囘
　　次韵濮十太尉题禹穴
　　寰瀛三十六名郡越在东南雄四镇宛委周囬三百里草木山川有光润秦山鉴水蕴秀异人物风流夸汉晋传闻禹穴自太史好古无人若为问【韩退之诗云越俗不好古流传失其真】杖履飘然寻洞天照眼千岩若攅刃细看磐石心愈疑遥想丹书气犹振禹贡无传岂其阙遁甲所书何足训彛伦叙自九畴锡水土平由五行顺洛书六十有五字王业巍巍此途进八卷飞沈天与泉兹説荒唐理难信吾侪去古恨太逺企首难窥禹墙仞穴旁有井清且甘一酌端能洗骄吝
　　薛师约抚干召饭于圎通寺主僧瀹茗索诗
　　緑暗梅欲雨风薫麦初秋官舎厌卑湿僧庐访清幽儒餐惯蔬饭道话便茶瓯鉴湖倘容覔杖履时来游
　　潘知县【甸】弟抚干【畤】和诗复用前韵
　　堂堂紫防公气节横清秋风流属犹子胷壑罗竒幽诗篇粲华萼名字宜金瓯州县聊尔耳行矣天池逰
　　酬富阳张叔清县尉
　　尺素遥传到越城入懐珠玊照人明登科雅服才名早筮仕喜闻官业清空把交情对山色【来诗有吴山空对越山明之句】要令音问续潮声怱怱作荅无他语莫羡人间势利荣周徳贻得子以钱果为贶仆不获为汤饼客贺之以诗
　　双鲤来从古嵊丘喜闻英物诞东州清和时节緑隂满秀异谿山佳气浮分贶金钱意殊厚欲为汤饼客无由乃翁指日身龙虎况有竒儿气食牛
　　喻叔竒迎侍赴桐川榜其堂曰戯防书来求诗寄题一絶
　　桐川防棒暂宣威首辟萱堂上夀巵堂上慈顔笑还语老莱文采媿吾儿
　　女子生日【五月十二日】
　　吾女何时见薫风欲半时年龄今稍长礼法要湏知好读班姬赋休吟谢女诗萱堂有慈母淑徳可为师
　　范文正公祠堂诗【并序】
　　寳元间文正范公自润徙越治先风化一日获废井于州治之西澄而新之易旧堂筑新亭俱名曰清白规官师也阅嵗既久旧刻弗存绍兴戊寅秋吏部尚书王公来帅是邦暇日防僚属于兹堂酌泉煮茗脩范公故事慨然叹曰自汉迄今守兹土者亡虑数百人莫贤于范堂与泉尽其甘棠也记其可以不刋又谓公自筮仕掾桐川典郡帅邉所至立祠独越无有于典为缺于是求公遗像得之于其家比它本为真乃命工绘之即其堂而祠焉明年闰六月庚申躬帅幕僚祀之某作诗以纪盛事
　　堂堂范公真天人配我仁祖为元臣材兼文武懐经纶先忧后乐不为身上与防卨相等伦正色朝端批逆鳞三黜愈光名愈闻一麾东逰禹所巡作诗懐蠡祠季真卧龙山麓井乆湮绠而汲之清且新堂于其旁记厥因名标清白垂不泯规尔官师意谆谆洗贪濯盗思还淳人亡迹在嗟已陈防碑往往埋荆榛后人不识真天人但能日饮堂中春【越以清白堂名酒】使君好事贤且仁治民律已惟公遵登堂感慨懐斯人刻石绘像扬清芬丹青炳燿如麒麟凛然如生见如亲躬脩祀事率幕宾手酌寒泉羞涧苹一酌清我僚吏民再酌为国清簮绅要将清白风无垠庶俾范公遗志伸公乎为仙为明神为泽为瑞为星辰当宁焦劳思若人九原唤起清邉尘
　　次韵梁尉秦碑古风
　　防稽秦颂徳碑丞相李斯篆世传在秦望山莫知所在教授莫君好竒嗜古搜访尤力有言碑在何山者莫以语某何山见于图经在秦望东南疑其真秦望也某欣然欲往职有所拘以告防稽尉梁君梁慨然而行登山果见之碑石仅存字磨灭已尽墨片纸而还作古风长韵具记始末因次其韵且记吾三人好事之僻亦以示后人也
　　姬嬴遗迹存者希世传石鼓稽山碑石鼓揄扬得韩子文与二雅争驱驰秦碑夸大颂功徳埋没草莽无人知或言山顶石犹在上有虎豹龙蛇螭神蔵鬼防荆棘蔽崖悬磴絶登无岐广文好竒穴探禹梅仙喜事僧寻支【支遁昔逰越中好山水梁仙宿云门访古迹于僧】我賛其行要亲覩勿受世俗流传欺望秦秦望两崭絶何山壁立东南涯丰碑屹植最髙处不知磨灭从何时剔苔扫墨了无有模糊片纸亦足竒浓云霮防黯将雨古木槎牙蟠老枝归来走笔出险语诃政叱斯同小儿诗成得得冩寄我词严意伟法退之我闻秦人灭六国酷若犬磔临江麋先王法为秦所负负秦况有秦有司五经灰飞儒溅血尧舜周孔何能为上蔡猎师妙小篆奴视俗体徒肥皮东封太山南入越大书深刻光陆离沙丘风腥人事变鬼饥族赤谁嗟咨汉兴万事一扫去惟有篆刻余刑仪磨崖欲作不朽计其如歴数不及期蚩尤五兵纣漆器人物美恶宁相疵我虽过秦爱遗画南山入望频支頥不须峄阳访枣刻不用迁史观雄辞虚堂黙坐对此纸闭眼暗想君勿嗤要知秦碑没字本却类周雅无辞诗
　　府帅王公中秋宴客蓬莱阁分茶赏月于清白亭某以幕僚与焉坐上成二絶
　　使君开宴小蓬瀛幕客参陪亦与荣茗煑寒泉饮清白酒斟佳月赏分明
　　白髪青衫老幕官蓬莱秋月两年看兴来端欲乗风去不怕琼楼玉宇寒
　　又和赵仲永抚干二首
　　冰轮飞出暮云端更向蓬莱顶上看端似虹桥翫金饼絶胜华屋见银盘光浮酒面杯尤滑清入诗肠句不寒又与鉴湖添胜事一时宾主尽鸳鸾
　　千岩竞秀越王州地胜钱塘与虎丘龙卧半天头吐月鉴湖千里影涵楼宴开秋色平分际人在蓬壶最上头不负良天更输我此中此夜两年逰【去嵗中秋与同僚赏月蓬莱阁今复与府防旧逰诸公皆不在焉】
　　再和
　　峥嵘髙阁耸云端万壑千岩坐上看八百里湖寒鉴莹二千年国卧龙盘金风吹面扫残暑明月入懐生嫰寒见説神山正相偶醉中端欲驾仙鸾
　　家在东嘉山水州玉箫丹灶古仙丘两年秋月登蓬阁千里乡心绕谢楼作赋端同北里思归长咏大刀头与君何日脱尘鞅杖履逍遥物外游
　　又用看字韵酬赵仲永
　　红莲分幕黍同官秋月扬辉并席看句好湖山添秀气谈清齿頬带防寒
　　故参政李公挽诗三首【光字太发】
　　一代髙明学三朝骨鲠臣淮南惮长孺楚国忌灵均死尚忧王室生宁问大钧姜山同岘首千古泪行人【某比见潘抚干言公在谪所及垂死之际所言皆天下大事潘乃公之壻也】
　　方面功尤着朝端气最刚身能缚元济城不防睢阳思奋少连笏耻同袁盎堂永嘉瞻五马遗爱可能防公在南荒日迹危名愈尊芝兰坐竒祸瓜葛醖谗言斥去权臣力生还圣主恩卫公精爽在何用些招魂
　　九日与同官逰戒珠寺用去年韵
　　九日重登古蕺山劳生又得片时闲菊花今嵗殊不恶蓬鬓去年犹未班蓝水楚山诗兴里鉴湖秦望酒杯间醉中同访右军迹题扇桥邉踏月还
　　显仁皇后挽词三首【代安抚王尚书】
　　妫汭嫔天子涂山毓圣人聪明配昭献慈俭继宣仁汤沐宁私已园陵不病民鸿休耀彤管无复数娀防八秩年无憾三仁谥有辉【国朝仁宗皇帝宣仁皇后大行皇太后皆谥曰仁】瑶池燕仙侣窆石遗衣忽覩龙輴去犹疑騩驭归圣情哀不尽涙向禹陵挥
　　代邸迎归日炎图喜中兴解将天下养惟有圣人能方庆朝长乐俄惊望献陵寝园只奉处拥绋涙埀膺
　　胡氏挽诗【婺女人嫁陈氏王尚书弟妇也○王作墓志】
　　婺女生贤女端宜配徳星登堂饮姑乳调胆教儿经子舍春犹盛孙枝叶已青韩碑记遗懿彤管继芳馨
　　次韵喻叔竒追感去冬天衣之逰
　　去年同防类髙阳蜡屐登临雅兴长可但山光向人好更欣天气为吾良路经禹穴深懐白目对秦峰遥忆黄【天衣在秦望山下按朱育对四皓黄公者乃越人也】日线又添人正逺尺书千里慰相望
　　次韵刘判官【大辨】见赠
　　箧蔵诗墨尚澄鲜长记东嘉共绮筵游宦俱为莲幕客异乡重见菊花天谢池一别真成梦鉴水相连似有縁小小园林吾欲老看君功业上凌烟【刘丁丑在永嘉同郡燕即席作词有凌烟多少功业之句】
　　赵仲永以御茗密云龙薫衣香见赠仍惠小诗次韵
　　天上人囬饼赐龙香沾衣袖十分浓明珠照室光生艳三絶全胜万石封
　　仲永再和三絶复和以酬
　　间世宗英学海龙交情尤为野人浓天香御茗分竒絶尽是慇懃手自封
　　手汲寒泉碾小龙天香一炷满衣浓与君慷慨论时事欲吐丹心上实封
　　长记中秋踏卧龙尚余诗兴至今浓羡君豪迈如韩子聨句犹容李正封
　　寄题周尧夫碧梧轩
　　鳯凰梧栖竹实食胡为使之在枳棘开轩种梧髙防尺鳯兮凰兮聊尔息莫羡风防燕雀髙一飞定展冲天翼览辉瑞世鸣朝阳此梧长向人间碧
　　留别民事堂
　　二年宦东州民事了无补俯仰媿斯堂何以报明主故家箫峰下归耕及春雨平生甽畆心感慨聊自许
　　题双峰资深堂
　　书生纸上诵糟粕释子舌端谈葛藤道在湛然方寸地不知深造有谁能
　　我到双峰寻寳月为畱一宿话资深但能造得儒宗语便是能传佛陇心
　　雁山门戸此中入南北两峯相对尖我与林泉有盟约问师覔取一峰潜
　　千峰已见见双峰瓯越山川在眼中吾祖吹箫定何所防须乗鹤访遗风【双峰之西南亦有吹箫峰】
　　堂名石刻两俱在令我深为旧长官学道资深更深处居安能使庶民安【周开祖昔令乐清有遗爱堂名乃开祖所命】
　　宿灵岩赠长老敏行
　　篮舆谢公岭杖屦矩罗室净名访维摩一庵仅容膝寻僧画屏中往往多八十平生看不足灵岩最竒絶老禅蜀中来心印传佛日脚力穷天下称此为第一兹山昔未开蔵闭冣深密倘不遇熈朝造物肯容出孙公赋天台胜地尚遗佚我欲续金声愿借山中笔





　　梅溪后集卷四
　　钦定四库全书
　　梅溪后集卷五
　　宋　王十朋　撰
　　诗
　　己夘腊月七日解官离越十九日至家明年正月二日被命除秘书省校书郎卜以八日行书二十字
　　梅花照归眼春色戒行装君命不俟驾安敢懐故乡
　　次韵冯负仲正字湖上有作
　　瓯蜀异乡客西湖同日看浪花随去棹风絮逐归鞍水浸吴山濶山涵佛界寛春光无限好共媿缚防官
　　次防赵仲永悠然阁
　　越絶山川深更深不须登览自来临胷中丘壑忽相遇眼底尘埃无复侵得趣早同彭泽径把杯时赴广文襟知君指日归天禄莫负平生阁上心
　　次韵皇子建王题明逺楼
　　百尺崇珠邸恩隆地更亲壮侔巢鳯阁危切饮牛津眼净全无碍心明自不尘登髙宜暇日为善及良朋炳焕瞻宸画沈潜味道真【楼中蔵所赐御书】书中端得趣笔下已如神语带江山好名随栋宇新应怜天下士蜗舍不容身
　　刘韶美辞试馆职
　　学问称博洽向后无此刘太一然青藜迟君天禄游给札试玉堂故事乆不脩遴选先实才闻之輙掉头我廼行秘书肯随铅椠流三日扫虚室伫想心悠悠张罗君不顾窃食吾懐羞西风吹蒹葭倚玉嗟无由
　　再用前韵赠韶美
　　平生少相识摸索能记刘东南小蓬莱二年同宦逰濯缨鉴湖水佩兰以洁脩自倚肮脏门不撼富贵头西泛吴江澜委身谩乗流囬首望故乡天髙路遐悠慷慨君有喜伊优吾亦羞乗桴倘有志愿言呼仲由
　　次韵韶美送刘夷叔二诗【时夷叔已死】
　　蜀山髙岩岩英物世非少青藜夘君子髙步絶云杪思苦鸣輙悲词深义难晓知音有古人纸上自倾倒我昔贤关逰相逢粲衣表东归拜言赠箧笥至今好重来已鬼録魂魄蜀天蓬山访髙躅空舎不停绕定寻穷孟郊相酬类双鸟莫作人间来世路转难拗
　　右悼夷叔
　　西南有佳士岷峨秀胷中标髙语更妙写出岷峨容青天道路难防防慕飞鸿翩然下人间海濶洪涛舂寻幽入禹穴杖屦谁相从万巻蟠腹笥一榻眠禅丛时来访予语自媿贤非戎世态冷处薄交情淡中浓去嵗鉴湖别分甘老岩松行蔵果谁使离合情无穷田园冇深约耘耔当自充异时瓯蜀间林下见两翁
　　右赠韶美
　　皇子建王生日【十月二十二日】
　　黄花过后梅花前云披爱日烘青天月良隂剥阳欲旋蓂余八荚时半千郁葱佳气烛星躔帝子来从天日邉淑质岐嶷貎端然少亲师傅学问专六籍奥防能心传百家诸史咸穷研余事翰墨工诗篇平居为善心拳拳君亲忠孝尤两全放逺声色尘管弦明自结贤圣縁吾皇知子能择贤防自宸衷爱不牵九重一日丹诏宣欢声喜气溢幅员愿王自爱思无愆仰佩天眷奉周旋保持王体如临渊日亲端士逺佞便纸上兴衰鍳古先诞辰朱邸锡玳筵鼎来福禄方绵绵不须丹灶求神仙不用贝叶慕真诠诚存性尽万善圎身与国夀俱千年
　　寄新歴日与梦龄昌龄弟
　　老去惊看歴日新宦情尤忆故园春吾乡亲旧如相问为道明年已五旬
　　送查元章二首
　　圣主徳寛大小臣言激昂敌情殊未测淮甸可无防直气思开日寒威误陨霜芳姿等兰蕙摧折更芬香肝脑不自爱精忠为上殚危言犯顔易直道立身难去国名逾重还家迹始安相将吾亦去林下挂衣冠秘书省后园脩竹可爱胡正字【宪】有诗次韵
　　不俗更嫌俗风枝时拂墙青青映藜烛细细杂芸香劲节老方见清隂寒欲蔵萧疎似吾辈味向静中长
　　魏邦式通判挽词
　　挺挺魏公后重闻别乗贤有时同贞观无地上凌烟雨足嘉禾穗风清婺女莲吟魂招不返遗恨越江邉耆旧嗟零落公年又不长双旌空入梦半刺横罹殃子舎三珠秀吾乡一鉴亡平生可书事椽笔有星郎【张郎中大猷作行状】
　　次韵程泰之正宇雪中五絶
　　幻玉蜚花湿帝城蓬莱灯火冷中清人间草木旧相识顷刻还惊面目生
　　栖乌惊起天无月化鹤归来顶不朱错认湖山作西子人疑是玊肌肤
　　防缀工夫巧更竒昆仑玊果半葳防嗅梅咀雪欲肠防况读髙生人日诗【人日雪】
　　预知禾麦定登场六出搀先瑞众芳更喜江梅自潇洒不縁摧压减清香
　　卧闻征雁作囘音遥想吾庐玉满林乗兴扁舟定归去草堂深处伴猿吟
　　泰之用欧蘓頴中故事再作五絶勉强继韵
　　君诗雅胜五言城白雪篇章分外清不许同僚持寸鉄笔尖战退老书生
　　寒侵睡思那成梦酒着衰顔误抹朱待诏先生应怯冷餐氊使者可称肤
　　谷精蜚处人为日冰鉴颁时律应蕤照耀元宵更盈尺不容灯火占新诗
　　煑海神功不计场逼真冷熖夺春芳东君深恐成堆积急遣雷公唤阿香
　　夜静防闻折竹音惊禽何处更投林寒生习气无繇扫遥对湖山忍冻吟
　　赵仲永和东坡汝隂雪诗并举赵徳麟赈济故事见示遂次其韵
　　不作秦人视越人深怜里舎甑生尘恨无广厦容寒士安得洪炉暖曲身草木照人俱有艶珠玑满地不忧贫凭谁扶取浮云破莫待功成始放春【介甫诗功成终欲放春囬】
　　次韵洪景卢编脩省中红梅
　　不为怕寒贪睡迟东君妙意端可知雪英零落眼界寂放此孤瘦红南枝蓬莱更向逸逺地【圉在着廷后】草木寜有夭饶姿冰容戯作桃杏色醉脸雅与神仙宜江兄蜡友已前辈黄生后出非同时丹心独与劲节侣疎影共浸清涟漪骚人相顾不恶何用车马纷蚩蚩典衣莫惜共携酒对花一展思乡眉
　　李徳逺寺簿敢言勇退今之古人也东嘉王某赋诗以髙其行
　　吴山苍苍烟霭横皇都日日春风生利途防径走轮毂古道荆棘惟君行吴江洪涛拍天涌万楫千帆日相踵六鳌入钓犹不归急流知退惟君勇斜山胜事今临川锦袍风月追谪仙芋魁豆饭吾亦有脱屣有媿君翩然我辈情钟惜离索为国惜贤情更恶江头送别春尚寒囬首防鸿已寥廓
　　省中黄梅盛开同舍命予赋诗戯成四韵
　　照眼非梅亦非菊千叶繁英刻琮玊色含天苑鹅儿黄影蘸瀛波鸭头緑日烘喜气光烛须雨洗道装鲜映肉此梅开后更无梅莫惜攀条饮醁
　　送王嘉叟编脩【上书荐张和公请外得洪倅】
　　上书请劔人未复【胡邦衡昔亦以宻院编脩上书】开口荐贤君义行堂上伊优笑絶倒纷纷去国皆狂生搢绅敢言似庆歴风俗渐美如东京手揩老眼看除目一迁一去知谁荣南昌别驾亦不恶三王髙阁寻宗盟吴江漫漫楚天濶羡君一叶春舟轻
　　送陈阜卿出守吴兴【自察院迁郎未防得外】
　　台阁辍名士符竹分帝忧搢绅有清议欲为朝端留才名四十年肮脏成白头方开公道口遽中谗人钩触邪孤壮志敛惠施一州命义二大戒能言亦能由【阜卿尝作命义天下之大戒论学者至今传诵】去矣霅水清孰障天下流愿言如季路乗桴共公浮
　　次韵程泰之酴醿
　　青春果作堂堂去啼鸟唤春春不住明珠万颗玊为钱欲买风光嗟已莫蓬山地冷花木稀只有寒梅已先雨谁遣虬枝上髙架稍觉云隂覆行路雨余景物犹未佳叶底精神不多露鼻观疑闻班马香姿比何郎更风度平生惜春如惜别老眼待花如待哺幽亭相对止三人草草杯盘为花具【时同舎考试惟泰之员仲某在馆】
　　送胡正字【宪】分韵得来字【胡上书言事得祠还乡同赋者七人以先生早赋归去来为韵】
　　武夷之山髙崔嵬武夷先生贤矣哉山中髙卧似孤竹顔苍节劲清无埃吾君养老过西伯不逺千里归乎来胸中万卷可医国首荐廊庙真人才【胡上书荐张和公】人言朝奏暮必逐天顔独为忠言开崇文三馆不浪辟端为天下収竒瓌平时论议即防养富贵岂以三缄媒西京老儒作符命苍黄投阁真可哀何如皇朝有欧范开口不惮干霆雷【文忠文正二公皆以馆职言事】先生学刀到前辈一时盛事光麟台宸衷宵旰急忠谠伫观前席延邹枚先生掉头竟不住扁舟自载髙风囬道山游从尽英隽顾我晚进宁容陪梅花满枝栁弄色赋诗送别同衔杯吾庐三径亦荒草松菊怪我何迟徊
　　四月四日祀赤帝于慈云岭净名寺祀毕游易安斋至江次送黄子升通判还乡
　　祀罢灯花喜山游晓色新江头送归客我亦是行人
　　送太学生徐易归天台
　　天台古仙山药物固非一采之言可延厥品惟参术兹诚笼中物不可亡一日良医苟能用可治天下疾章季子教授惠顾渚茶报以宣城笔戯成三絶
　　春囬顾渚雪芽生香味尤宜秘水亭搜我枯肠欠书卷饮君清徳赖诗情
　　白齿新芽不出山青囊谁遣到人间午惊觉还乡梦纱帽笼头捧兎班【季子以青囊纱盛二両云乃真顾渚零陵佩不出山絶品也】霅水书来寄叶嘉中山人去代琼华定将绛帐铸人手散出毫端千种花
　　赵仲永和胡正字竹诗见赠用韵以酬
　　忆昔逰莲幕获登君子墙蓬莱醉秋月龙鳯啜天香台阁子将集山林予欲蔵新诗似脩竹风味更髙长
　　张阁学挽词【宗元】
　　南渡已三纪衣冠今防存伤心失遗老囬首慨中原去国权臣力全躯圣主恩致君尧舜术妙意托空言【公尝觧二典】
　　公在南昌日含沙祸防竒语蜚无限谤狱具不过诗天道何尝逺人心自太危盖棺公论定盛徳合丰碑
　　寳月师刻予旧题以寄因书二絶
　　资深堂上偶留题多谢髙僧不扫泥更与慇懃琢山骨恶诗传到浙江西
　　府经年已倦逰梦魂随雁到峰头山中老宿如相问为道归期不待秋
　　五月十八日去国明日宿富阳庙山懐馆中同舎
　　去国懐明主离羣念旧逰翻令到家梦终夜绕瀛洲
　　寄冯员仲
　　相见惟言去吾今去已成著鞭先防日不及送君行
　　钓台
　　汉髙嫚骂四皓隠周武干戈伯夷饿南阳故人幸无失先生何为亦髙卧清风却在夷皓上千古真能激贪懦客星夜向钓滩明想像年时临帝座
　　严州龙门院满散天申节
　　棹弭龙门下诚驰天阙边平生甽畆意祝圣更惓惓
　　宿永康县黄塘店观稼有感
　　路入黄塘喜更疑地名虽是里闾非【予家之东十里地名亦曰黄塘】眼中禾稼已如许薄有田园宜早归
　　永康有岭名花锦被
　　要将山水替埃尘六月还家不惮辛炎暑厌闻花锦被清凉宜近竹夫人
　　舟中偶题
　　緑水客星濑薫风婺女谿来寻处士隠归向斗中栖
　　游石门洞
　　雁山饱见两龙湫洗眼新观石洞流欲向故乡寻白鹿先来仙隠访青牛【青牛道士隠于石门】破荒喜诵刘郎句跻险思从谢客逰天下林泉看未足分将身世早休休
　　林明仲自梅屿拏舟招丁道济道揆张思豫及予同饮索诗坐间成六絶七月朔日
　　君家梅屿我梅溪一笑相逢郡治西【明仲别馆在城西予假之逾月】要使众山同对酒芰荷香里具亲携
　　右赠明仲
　　塘余春草遥思谢楼面苍陂重忆刘【时泊舟思逺楼下杨播诗云吴兴刘孝叔楼此面苍陂】人昔共逰今孰在芦花飞雪上吾头【予昔游泮宫与同舎泛舟有共乗小艇穿芦花句今二纪矣访旧多在鬼録而予已老慨然伤懐】
　　右懐旧游
　　五人二百六十五尊酒相逢非偶然把手共为他日约莫縁富贵负林泉【时仲明五十六道济五十四道揆五十三思豫五十二予五十】
　　右赠诸公
　　遥岑出碧明双目境入韩诗已饱参湖上轩对遥碧新诗写出旧城南
　　地环碧玊轩莹舟入红云笑语香下笔惭无少陵句老懐徒爱宋公荘【宋侍郎别业中思逺楼之南有轩名遥碧】
　　右题宋荘
　　西岑风物冠吾乡十里烟波兴味长不用扁舟鉴湖去余生甘向此徜徉
　　右题西岑



　　梅溪后集卷五
　　钦定四库全书
　　梅溪后集卷六
　　宋　王十朋　撰
　　诗
　　次韵昌龄至乐斋读书
　　端慕顔回乐真同陋巷居息心容膝地得趣满牀书檠短灯宵永明日晷舒相看有脩竹心为主人虚寳印叔示诗且索碑刻以南眀山六大字为献【紫芝岩隐岳岩】仍次韵
　　不才讵可登台省早问君王覔闲冷聊寻商岭绮与园未羡云台冦并耿挂碑满屋宁疗饥【来诗云满屋挂碑光耿耿】嗜好与叔真相宜试寄南明六大字想像年少西游时
　　寳印叔辩上人各赠瑞香花
　　小小园林意自怜【全用刘汝一前书送行诗一句】名花十八拟唐贤瑞香一种来潜涧学士新添两少年
　　曺梦良自许峰来访留山间数日赋诗数十章复出四絶见赠次韵
　　径荒犹有渊明菊嚢澁宁求季子金老矣此身何处着入山惟恐未能深
　　谩有忠懐徒耿耿恨无长防捄元元张仪舌在知何用莫莫休休且勿言
　　平生风义慕相如笔砚从游二纪余直许交情定金石肯同余耳但光初
　　与君连夕灯前语胜读千年下书八斗文章千里足未应低首掾桐庐
　　先人旧题东山墓亭三絶
　　入堂无复见双亲建【此字元犯御名故易之】此来宁似在神天地深恩难以报含悲惟有泪霑巾
　　门枕青山户傍谿青山流水助凄凄双亲既逺神何在对此追思独怨啼
　　新筑茅庐涧壑围山光水色共依依野人不为闲中趣谁防朝来与暮归
　　某辛巳秋归自武林省先陇遂脩亭宇濬溪流因思先人旧诗已随屋壁壊矣尚能记忆遂追和
　　残生无计可荣亲一见松楸一损神惟有青山知此意晨昏长戴白云巾【先陇在家之东山山最髙白云常抹其顶】
　　重葺山亭濬旧溪杖藜来往独悲凄追思四十年间事风为哀号乌为啼
　　丘木森森已十围满林清防可栖依毎忧樵牧伤松栢逰宦三年两度归
　　送万先之赴清湘教官
　　早嵗声名满上庠青衫今始赴清湘得官已晚岂宜冷行路正难那更长平昔心期良不浅异时官业可能量鹏程九万从今日行见飞飞到帝旁
　　送曺梦良赴桐庐户掾
　　年少论交老愈坚交情尽在和韩篇短檠业共贤闗舍淡墨名同桂籍年筮仕暂为三语掾摛词行践八花塼许峰佳防亦聊耳何止蓬莱山上仙【瑞安有许峰防防秘丞归之防】鸡黍相寻岂偶然论文尊酒荷留连秋风初送雁羣至乔木喜闻莺友迁劝我鉴湖行甚力送君钓瀬去无縁愿将清白师韩范从此髙堂有四贤
　　需次家乡五载迟便便腹笥愈添围才如子建岂论斗性类西门能佩韦车马戒涂君欲去田园迷径我初归男儿所尚惟名节莫堕人间富贵机
　　十月朔日偶书
　　去年此日对清光圣徳能容一介狂言略施行非不遇身虽疎外亦何妨
　　剪拂花木戯成二絶
　　洒扫衡茅端欲老剪裁花木自为春权门炙手非吾事秖合丘园作散人
　　蔓草芟夷莫许侵好花封植待成隂毎于小小园林里长抱惓惓甽畆心
　　小小园十月杜防花盛开有共蒂双头之异因以数语记之
　　一声杜宇啼春风明朝绯挂千山丛嵗寒此色岂易得那更朶朶双头红共蒂聨芳友于爱一吐一含分次第造物私我小园林此花大胜金腰带【牡丹中有名金腰带者】
　　题月师桂堂
　　道人以月名身以桂名堂胷中负所有志在丹霄旁冠巾倘可加唾手得天香惜哉已世外此志终莫偿山中作堂侔月窟禅定吟余思清越要令坐上生清风须使心中似明月
　　十一月二日自金谿访钱用章于白石览山川景物之竒以东道之姓为韵
　　朝离文君故宅邉莫寻谢守旧行田黄羊先示神仙迹【湖上奥有黄羊岩】白石俄开洞府天两派琮琤鸣玊涧一声欵乃钓鱼船王孙占得湖山胜明月清风不计钱
　　同钱用明用章游白石岩
　　谢公好山水得郡古东瓯造物惜良境雅志多不酬松萝蔽雁荡烟霭埋龙湫行田经白石不到仙山头寥寥数百年天付黄冠流巍然万仞崖壁立东南州谁将补天手化出白玊楼两龛蔵洞府中有羣仙逰上通尺五天下接三神洲飞泉落岩腰碧涧鸣山陬羣峰真培塿沧海为渠沟隘视人间世万象同蜉蝣我家雁山阳﨑岖厌经丘翩翩钱公子呼我寻岩幽初惊小雨宻忽扫羣隂浮杖履穷防岏一洗尘埃眸山林有真乐富贵何足求但愿乞二山不愿万户侯【二山白石雁荡】
　　又书岩上
　　十里湖山翠黛横两溪寒玊闘琮琤路从飞鸟上头过人在白云髙处行岩下行田谢康乐洞中辟谷李先生凭栏不瞰人间世转觉此心名利轻
　　屑玊泉
　　白石岩腰屑玊泉佳名初自长官传浑疑齿頬冰霜论终日霏霏落半天【周开祖名是泉曰屑玊东坡有赠周诗云诗成锦绣开肠胃论极冰霜绕齿牙】
　　李少和像
　　少和辛苦学飞仙遗像今犹在洞天都似先生能辟谷何须太守为行田
　　游东际
　　白石三峰下悬崖七际流穿云来汨汨朝海去悠悠石是谁家妇【有两石峭立俗呼石新妇】龙居第防湫【俗云旧有龙】平生不行险到此即回头【上有六际畏险不登】
　　次韵寳印叔观海三絶
　　载地浮天浩莫穷气营楼阁耸虚空道人妙得观澜术万里沧溟碧眼中
　　榴屿何年改玊环【木榴屿一名石榴屿俗传避钱王讳故改名玊环】望中犹是旧青山遗民不记当时事惟有潮声日往还
　　误入蓬莱朝未央至今魂梦记微茫扁舟欲效防夷子遥望沧波兴已狂
　　李镇夫辟圃筑堂效孟氏之养吾表兄杖屦其间得日涉之趣某来游名堂曰双植因书三絶
　　不到君家防换春眼中风物一畨新吾园小小知何用不似兹园可养亲
　　琴书得趣有真乐轩冕倘来何足干种徳种花兼着力要须留与子孙看
　　绕堂花木随宜种堆案文书取次翻我待衣冠挂林下杖藜时复到君园
　　刘长方自豫章寄书称砮焦蛎房之美恨未知味书一絶以寄之
　　珠屿小蛎圎带石砮焦巨房深若杯吾乡此味亦不恶故人游宦盍归来【砮焦在沙角海中本曰奴焦予易之曰砮珠屿在大芙蓉小蛎絶佳】寳印叔得小假山以长篇模写进士钦逢辰和之某次韵并简钦
　　越絶天台温雁荡万壑千岩各形状钱塘风物更竒絶杖屦年时记曽访归来戯辟小园林十里西湖藏瓮盎【予尝以瓮植荷有词云一盘池地十里西湖是】悠然入眼皆吾山罗列轩一何壮止庵道人真有道种竹莳花近丘圹何人好事赠假山潜涧新添小屏嶂却疑迁徙从平泉更恐飞来自秦望【秦望有飞来山飞来石】世间赝物何止此沙佛儒衣龙亦象道人于物意岂留异日从教散天壤花木篇章两游戯林下髙风真可尚来逰莲社有诗人句比昌黎更豪放我休説假复説真真假通同归一相
　　次韵昌龄西园十咏
　　黄杨【予归自武林黄杨稍枯命工去藤蔓苔藓复有生意】
　　黄杨庚甲与吾同树已萧疎我亦翁藤蔓稍除苔藓去嵗寒犹觧傲霜风
　　葡萄
　　满架龙须巻复伸堆盘马乳醸青春泼醅一斗宜延客莫博凉州学汉人
　　脩竹
　　至乐斋西碧玊竿清隂时过酒杯寒明年看长纎纎笋解箨当为汉帝冠
　　梅
　　拂云脩竹绕吾家竹里仍栽第一花好句更同林处士月黄昏后影横斜
　　桃
　　欲留王母盘中核兼采秦人洞里薪此事茫花笑我不如聊赏故园春
　　李
　　长念诗人咏子嗟团栾绕树日欹斜冰盘行荐炎天实不用东门学种
　　杉
　　记得先人手自栽森然千尺尽成材翠丝结作思人树它日儿孙岂忍摧
　　桂
　　丹霄休叹路难通学取燕山种桂丛异日天香满亭院吾庐当似广寒宫
　　栁
　　何幸先人有弊庐不妨同种栁千株垂隂覆地宁无日作雪漫天肯似榆
　　菊
　　百花春放菊秋荣霜里鲜鲜照眼眀嵗晚不妨开自好何须三嗅泣繁英
　　题如存亭壁【十二月五日同二弟省坟】
　　不见慈亲已一星佳城松栢惨然青此生难报劬劳徳空对铭碑涕泗零
　　年来逰宦逺松楸越雪吴霜带满头乞得祠宫养衰病白岩香火共僧脩
　　刘义夫欲与先陇植兰寄数根
　　思亲何忍陟南陔采得幽兰只自哀寄与东山刘孝子佳城侧畔好亲栽
　　义夫许赠丁香蜡梅
　　刘郎不独种桃花蜡蘂柔香更可嘉臭味相同林下友从今花木亦通家【予植十八香丁香曰柔香取杜诗丁香体柔弱】
　　义夫以赵清献諌垣集易栁文次其韵
　　文集何须较少多有无相易共渐摩宪台清献栁州栁唐宋人才未易过
　　雁山僧景暹求文记本觉殿
　　归来欲效老夫潜喜见游方旧杜暹本觉殿成功徳满媿无笔力助荘严
　　又六言
　　笔下何曽有口囊中更媿无钱聊把一言讃叹助成此叚因縁
　　书不欺室
　　室明室暗两何疑方寸长存不可欺勿谓天髙鬼神逺要须先畏自家知
　　人日有雪竹间种兰
　　人日又飞雪【去年人日临安大雪】竹间仍种兰【旧尝于竹间种兰】阳浮屑琼玖风泛馥檀栾花防黄金胜业依碧玊竿世间桃李眼肯向此中看
　　张思豫主簿送丹桂蜡梅
　　通家天上张公子桂种遥分月窟香三径慇懃自栽植异时防见五枝芳
　　莲幕何人送此花不容一蘂汚贫家归来自覔清和种馨徳如人最可嘉【子在越幕有送蜡梅者却之同僚有莲幕风清不受梅句】
　　余全之赠菊栽二十品并示三十絶走笔二絶酧之
　　老觉山林兴味长归来三径叹荒凉分君嘉菊二十品増我东园十八香
　　余郎潇洒似何郎事业他年未易量寄我新诗三十絶笔头直与菊争芳
　　二月二日焚黄天色开霁宾游并集存没有光悲痛之余因成鄙语
　　三釡深悲不逮亲九天命下贲双坟痛将涙杂香醪奠忍见衣随告墨焚漠漠浓隂初阁雨晖晖暖日旋披云余生难报劬劳徳犹有孤忠可报君
　　送陈元佐逰剡
　　杖屦昔逰剡梦魂犹至今欣闻戒行李遥访旧同襟斆学功相半渊源力可寻池中神鲤足时为寄乡音
　　双桂
　　先人于井之两旁植双桂不知其防年矣木隂茂盛香闻逺近某偶得一石立为墙角书双桂二字以识之因成小诗以懐遗徳并示子弟壬午闰月十六日
　　先人植双桂馨徳满吾庐不老儿孙长聨芳合似渠
　　东篱
　　我岂规彭泽兹篱偶在东悠然见山处仍向菊花丛
　　左原诗三十二首并序
　　乐清之东三十有五里羣山环绕地名左原以其居邑之左也中有左岭左湖左口皆以左名之予七世祖自杭徙温家于是原地虽荒僻有山水足以自娱子丐祠得请日与兄弟隣里有杖履登临之适原中景物可资赋咏者各识以诗凡三十二首壬午三月东髙山【左原有四髙山在乙辛丁癸之位术者目为四贵人东山最髙上有五峰其一曰宋家尖也】
　　峰头日出已停午山半云横疑在天要使名如越山重直须人似谢公贤【越之上虞有东山乃谢安石髙卧处】
　　西髙山【西髙山者数峰稠叠前山如几俗谓西山平防髙处谓之杜鹃花尖西山峰峦最多术者谓之旌节山】
　　压顶花枝红欲燎导前旌节閙如诃倚拄頬时时好何止朝来爽气多
　　南髙山【山在县治东北俗呼县后山夜闻更鼔声间有地名小雁荡】
　　山后风来闻县鼔荡中秋至集宾鸿我归种菊东篱下长在悠然眼界中
　　北髙山【予家之后山也左原之山惟此山最竒秀翼然如翔舞状上有尖峰】
　　羣山如囿秀回环秀抜羣山是北山我恐山中猿鹤怨移文未至已先还
　　山【俗呼横屿术者谓真得形】
　　众山环绕一山横形似真势欲行不向九江资纳锡临溪曵尾自全生
　　卧虎山【在原之水口形如卧虎旧有滛祠俗呼庙山】
　　昂然虎踞一原东回首耽耽气象雄不放众山随逝水溪头髙卧自威风
　　梅溪【在北髙山之阳去孝感井二十步溪至小以井为原予家其北溪之南有水如带通谓之梅溪溪名旧矣莫知所自予植梅以实之】
　　我向梅花溪上家防看清浅浸横斜手栽木已如人老雪鬓萧疎对雪花
　　杨谿【梅溪东流四十五歩合原中数水而为杨溪溪稍大杨氏世居焉故以姓得名】
　　一涧澄防众流脉分俄类婺溪头【辛巳秋水分为二】临溪更种青青木故事端同栁栁州
　　戯防岩【原之西山有岩如屏上有尖峰俗曰白岩然岩色斓斑如施五采故以戯防易之】
　　烟霞屏障列西岑戯防标名始自今我过岩前毎流涕斑衣空有老莱心
　　杜鹃岩【在戯防岩之东岩顶稍平上多杜鹃花故以花得名予家寒食九日必登是岩】
　　逰宦三年乐事违岩花笑我鸟催归归来又被岩花笑笑我登岩何太稀【杜鹃花一名岩笑予还家将一载竟未登岩】
　　碁盘岩【杜鹃岩之北】
　　杜鹃岩北一拳石石面平平堪奕棊路僻山罕人到烂柯仙客未应知
　　撒水岩【在戯防岩之北】
　　龙卧灵湫志未伸时时喷水撒行人虽然未救苍生旱聊欲澄清世上尘
　　松罗岩【在原之西北有山隔之四面壁立可梯而登上平北有水可汲能容数百人产松罗木因以得名建炎间有谋避难是岩者予尝往观之非活路也】
　　挿天万仞絶攀跻岩顶松罗不是栽廊庙须材作梁栋人间斤斧可能来
　　障岩【在戯防岩之北壁立如障其色青黒有石方而直耸而有棱长者数尺可植庭宇间】
　　岩如法吏面清冷石似端人真直方谁觧移兹障邉境敌人安敢肆猖狂
　　人面岩【在原之西】
　　看尽人间古与今苍顔一任藓苔侵岂惟有面如人面更喜无心似兽心
　　天柱岩【有二一在三井之北一在松罗岩之侧】
　　雁山一柱挿云霄三井松罗柱亦髙蓬荜深懐杞人念擎天端赖柱坚牢
　　幞头岩【在原之西北地名乌石头田间】
　　閙处身宜及早抽山林迟我挂冠逰不须花里寻腰带且向田间置幞头
　　宋家尖【在东髙山】
　　皇恩西被复东渐四海苍生尽仰瞻畎畆防臣尢戴宋结庐长向此峰尖
　　小雁荡【在原之南山以雁得名曰小者以别大雁荡】
　　归雁行飞集涧阿不贪江海稻粱多峰头一荡虽然小饮啄犹堪避网罗
　　左岭【在原之南山】
　　北望吾庐山最好南通萧寺境逾幽【岭之东南有明庆院】白云夜向原中宿防度随人过岭头
　　左湖【在原之东又东日湖邉】
　　渔樵欵乃日相呼舟楫生涯在画圗我与渔樵同隠逸不须乞作自家湖
　　莼湖【在杨溪之南吾乡无莼菜独此有之此诗乃旧日作】
　　水晶银线满湖中【先人诗云茎抽银线细根结水晶寒】遥与吴江气象同我辈他年厌游宦思归应不待秋风
　　南瀑布【在南山之下上接小雁荡】
　　飞瀑来从小雁荡灵源颇类大龙湫矩罗尊者不湏占乞与山翁取次逰
　　北瀑布【在原之西北山腰间俗名主潭】
　　兹潭谁主复谁宾清世宁容有隠沦独我山林养衰病不妨来作主潭人
　　嘶水涧【原之南有左岭水北流入于原中水善嘶晴而嘶则雨雨嘶则霁水忽鸣怱止曰嘶】
　　岭头寒涧逺无声夜静风恬忽自鸣山水有灵人不识老农常用卜隂晴
　　雁潭【原之西南三井山之下吾先人九日甞集宾朋于此因命是名】
　　九日登临涧水滨荡中征雁亦来宾如今雁至应相感不见名潭旧主人
　　三井【原之西南山路崖险人迹罕到予宣和辛丑春从先祖先人避冦是山凡三宿见溪潭多逰鱼俗传井旧有龙】
　　源泉髙似银河落石井然鼎足分闻説井中鱼已化定从三级上青云
　　孝感井【予家有井稍大俗称大井王家宣和壬寅秋先祖有疾思鲫鱼时暑不可致先人钓于井而得之井素无鱼盖孝感也张大猷秘书挽先人诗云鲫随钩诚养亲张后为工部尚书】
　　纶竿临井重欷歔诚感幽潜遂获鱼解道随钩得鲫秘书好句实堪书
　　白岩庵【在白岩之东吾祖舍山归明庆院而立是庵四山环合形如蟠龙前到南髙山形如舞鳯】
　　飞鳯吹归思竹实【庵山多竹】蟠龙髙卧恋山泉吾家松槚今三世僧舍钟鱼已百年【吾髙祖母葬庵之虎山腰曽祖葬于青龙首曽祖母葬于庵前平地先妣葬于庵后山】
　　贾公庵【在南髙山之下司理贾公葬其母兄嫂于此筑庵命僧守之贾公名如规字元范】
　　贾公名徳重吾乡慈母难兄窆此岗手种松楸及因果青山流水共髙长
　　如在亭【先人塟大父母于东山立亭于其旁有诗云入堂无复见双亲建此来宁似在神先人祔葬其侧某名其亭曰如在采诗中语也】
　　东山一到一霑巾记得先人昔念亲强把兹亭号如在松悲栢惨见无因
　　如存亭【先妣坟亭在白岩庵】
　　北堂犹緑旧时萱寒暑无繇复凊温戯防岩邉白云下慈顔彷佛尚如存
　　小小园纳凉
　　屏迹丘园世事轻澹然滋味似孤僧平生愿学昌黎伯宰相三书独不能
　　赠甥万膺
　　诗书为田笔砚耕着意治此清白生它年门户大可必东平有孙吾有甥
　　万孝杰用韵见寄酬之
　　堂有慈亲养且耕游从毛頴楮先生新诗寄我尤清絶深喜牢之有外甥【孝杰刘氏甥也】
　　题从侄山荘
　　风雨漂我庐无地寄食宿小阮知所敦舎我道旁屋震凌得帡幪幸免泥涂辱明白归旧巢鹪鹩一枝足【壬午秋七月戊申大风飞屋抜木予先人庐两庑摧压来寓是荘凡两旬以八月己巳还舍书于荘壁】
　　万孝全恵小龙团
　　贡余龙饼非常品絶胜卢仝得月团岂有诗情可尝此荷君分贶及麄官

　　梅溪后集巻六
　　钦定四库全书
　　梅溪后集卷七
　　宋　王十朋　撰
　　诗
　　赴召【壬午六月十一日上受禅二十一日有防除臣某知严州九月二十一日召赴行在】
　　圣主龙飞才十日防臣得郡古严陵诏书又趣归天阙愿竭孤忠賛中兴
　　曺梦良赠炭戯成一絶【予时为郎梦良为严州司户】
　　乌龙书至送乌薪郎舍严冬觉有春未暇吞为哑口汉且须暖作直身人
　　宿学呈同官【时为司业宿学私试】
　　不聴梧桐雨回头已六年虀盐谙旧味灯火结前縁进学思韩愈同襟有郑防诸生不待劝忠孝素惓惓某去五月罢馆职还乡涂中以诗寄同舍云去国懐明主离羣念旧逰翻令到家梦中夜绕瀛洲今以史职复至道山访旧或迁或去惟后园脩竹乃故人也感叹良乆因成短篇
　　蓬莱隔弱水三年两来逰羣仙各何之翩然蜕神洲园中旧箨龙劲节含清幽手摘嵗寒叶恍惚乗归舟冯贠仲赴阙奏事士君子咸欲其留闻为魏公所辟势不可夺遂成鄙语兼简查元章
　　名徳重华夏皇朝两魏公平淮已得愈论将更资冯报主男儿志知恩国士风尽収良马去兾北遂羣空【予尝以书寄冯云闻元章为魏公所知裴度幕中得韩退之贼不足平矣元章时为机宜员仲为江西运判召来奏事】程泰之郎中以诗三絶覔省中梅花因次其韵
　　长记蓬山旧赏梅芳尊一笑共君开重逰未见梅花面应误君诗得得来
　　诗似西湖处士诗十篇三絶闘清竒更将正味森严句压倒屋檐斜入枝【程末篇云花中结子酸连骨正味森严众苦之待得和羮渠自防如今莫管皱人眉】
　　竹亭不到防经时来往逢梅似退之遥想吾庐溪上好十分乡思又关眉
　　胡秘监赠诗一絶
　　司业口占絶句竒甚铨輙用韵和呈效吴体
　　南山旧説王隐者北斗今防韩退之不须覔句花照眼行见调羮酸着枝
　　某依韵奉酬
　　平生恨未识刚者今日岂期亲见之欲把江梅比孤防江梅无此嵗寒枝【时胡丈同舘中诸公见访因畱小酌予举和程泰之梅诗压到屋檐斜入枝句胡颇称赏和枝字韵以赠】
　　胡秘监酴醾诗
　　铨携具赏石渠酴醾用坡韵呈同舍
　　酴醾独殿春得路未为晚露叶张翠繖月蕋明玉幰洗妆雨亦妍暗麝风更远唐时真宰相劲气凌諌苑危言工切劘壁立万仭巘帝为醸此花以赏硕画婉清芬濯千古天河岂湏挽不妨便醉死闻香定魂返【唐宪宗以李绛直言赐酴醾酒末若此集真酴醾也】
　　某次韵
　　秘监携具道山集羣仙赏酴醾和东坡诗真雅防也某偶以私试锁宿不与遂次其韵
　　红紫纷争先酴醾分甘晚谁栽羣玊府童童张翠幰华共芸芬香韵随官逸逺【馆中酴醾在着廷之后著作郎号逸逺官】奚用燃青藜端能照书苑先生海上归平歩到蓬巘招邀饮醇酎刚肠出清婉遥思吴宫魂故作楚辞挽勿为花所留兴尽要知返
　　馆中三月晦日闻莺胡邦衡有诗用东坡酴醾韵有君侧无谗人发口不须婉句某次韵
　　乆伤伐木废每叹吾生晚黄鸟从何来乔林緑垂幰忽作相呼声朋来无近逺髙翥凌云烟斜飞集池苑中有幽谷姿迟迟下遥巘羣音巧相和出语独不婉哑哑如老乌闻者弓欲挽知心有杜鹃劝尔故园返
　　上赐讲读官建茶某以説书与焉以十饼分赠太学同舍芮太博【煇】有诗次韵
　　天表初容咫尺亲云龙重拜大官珍赐从明主恩尤渥分及清流事更新捜巻要须甞七椀乗风便合到三神诸公异日沾君贶愿寄江湖老散人
　　四月从驾诣徳夀宫与诸公防食于和乐楼是日借洪景严承防马戯云从驾滥骑承防马朝天叨缀舍人班【时为起居舍人】异日再集胡舍人邦衡云不可不成篇也遂于楼中足之
　　殿坳经幄侍清闲学术空疎媿在顔从驾滥骑承防马朝天叨缀舎人班登楼虽喜民和乐论事还惊世险艰圣主英姿同艺祖诸君何苦恋湖山【时议欲乞移跸建康侍从诸公有异论者故云】
　　用登和乐楼韵酬胡邦衡送别兼简刘韶美秘监
　　未访鄱肠范与顔【顔鲁公范文正公俱守鄱阳】雁山深处且投闲紫泥长记曽同召丹陛何繇更对班我媿未行平日志公应不创昔时艰笔端能制人生死兼有刘郎在道山【予与邦衡韶美甞同为编脩官予既入台即罢吏职而二公如故】
　　去国【六月十九日】
　　去国常忧国还家未有家【先人弊庐为风雨所壊】君恩报无所含媿出京华
　　重逰钓台
　　三年两泝钓滩涛来往何曽补一毫圣主雅恢光武量防臣当遂子陵髙
　　弭棹祠堂下一天星斗明客星寻不见影浸钓滩清过婺女同年王节推夷仲黄教授【万顷】乡人华主簿子周防饮双溪楼
　　年时尝泛婺溪舟未上清风八咏楼天为故人偿夙愿【辛巳五月至婺溪夷仲诸同年有登楼之约忽闻钦宗讳遂止】水知吾辈喜清流沈郎不为吟诗瘦王粲长懐去国忧明日山川共人逺乡情年契两悠悠
　　逰仙都
　　皇都归客过仙都厌看西湖看鼎湖洞接龙片云近【有龙洞】山分雁荡一峰孤【有石柱壁立如雁荡天柱峰】香清天上碧华落音好林间青鸟呼天遣林泉慰吾辈不容身世老迷涂
　　游洞谿【旧名恶溪因段成式改名好溪有唐太守李君卿十诗有亭名思贤】
　　段公不到溪岂好李守已亡诗更竒偶向思贤亭上坐爱溪兼爱昔人诗
　　重逰石门洞
　　石洞防时辟石门长不扃贪看一水三载两回经谁把银河水直从天半倾好流人世去一洗四维清
　　寄题喻叔竒亦好园
　　喻子有园堪养亲栽花种竹清且新堂中戯罢即防杖【叔竒有母家有戯防堂】在家有此何忧贫弟兄既好园亦好【叔竒与兄伯夀同登科】大胜吾家园小小两园松竹懐主人他日归来各须早
　　种蔬
　　癸未孟秋归自武林小小园荒芜之甚遂课僮仆畦以植蔬近得防雨颇有生意潜涧老叔分葱虀数十本及菜子一二种今冬百指可以无馑矣书十五韵
　　归来日弹铗食无肉与鱼却将种花地町畦毓嘉蔬骄阳每抱瓮时雨亲荷锄青青有生意令我顔色舒宁忧馑与饥亦有瓶中储前身老阇梨【或云予前身严阇梨也因以戯示】蔬气端未除文字亦宿业复生鱼蠧书蠧书仍食蔬苦淡味有余况兹清净根分来自僧居端能纳须弥聊尔秀郊墟洗我腥羶肠【退之诗云声名暂羶芗非止为鱼肉也】襟宇生清虚岂惟陶渊明吾亦爱吾庐荒园渉成趣枯藤当安舆困枕案头巻饥着盘中菹孔门陈蔡色借问何如予
　　予素不善棊孙先觉万大年林大和见访戯与对垒偶皆胜之因作数语
　　予手不善谈临局气先怯偶逢孙万林三战輙三防都縁敌不劲非以台威胁孺子滥成名凯奏意殊惬三君皆壮士小挫未肯厌予今务持胜坚壁不容刼【予昔在馆中毎与同舍郎陈阜卿手谈既而陈迁台察一日相与棊诸公戯云陈今有台威公必败予偶胜之陈笑曰公果不畏台威耶】
　　大年和棊诗复次前韵
　　君棊如龙且初笑韩信怯我棊似公瑾赤壁真横防但知贪旁角不觉攻背脇主人本无竞胜负两俱惬嘉宾傥再集鏖战定谁厌新篇尤逼人我辈徒劫劫
　　太白昼见【太白昼见乆矣予是日妱亲见之八月二十六日】
　　煌煌太白生东方追逐残月生光芒太阳中天不肯蔵过午一防犹防茫太史占之此何祥咸忧兵起人流亡金行用事多灾伤【六月十五日大风水七月日又作八月二十一夜地震是秋七月不雨浙西飞蝗蔽天】大风地震水旱蝗有一于此宜预防杂然并见何以当臣言天意未可量滔天赤地兴尧汤偃禾抜木悟成王宋景一言国乃昌灾异不作忧楚荘吾皇修徳应彼苍去谗逺佞任忠良推诚纳諌正纪纲内修政事仍外攘誓雪国耻还封疆强敌当弱吾当强【天文志太白与日争明强国弱弱国强】天戒为福非为殃愿勿徒以虚文禳
　　荆妇夜绩
　　凉飊堕黄叶促织催女工鬓丝不堪织细君哀我穷青灯绩深夜绩成寒素风愿为隠者衣徳耀随梁鸿术者谓予命犯元辰故毎仕輙已予笑曰有是哉戯作问答语
　　问君胡为入台省问君胡为官輙冷宣尼犹且畏元辰羊防龙猪作君梗退之宿直斗牛箕声名谤毁常相随死生穷达端有命予知之矣当安之
　　再至双植堂呈表兄李克明
　　此日一樽酒再逰双植堂湖山浮野色草木带秋光东道徳已熟西风老更香相看俱老矣防合意尤长
　　九日寄表叔贾司理【并引】
　　某昔从潘先生学九日登鹿迹岩甞赋诗呈诸长者时年十七今阅三纪矣当时和者贾太孺潘先生刘谦仲觉阇梨皆一时诗人也某犹能记其略数老人化去乆矣思之慨然司理丈鹿岩贤主人也佳节必盛集某恨不获奉樽爼輙成古诗十韵以记旧事并以防泉酒鳯团茶为夀
　　忆昔从师学弦诵年与贾生相伯仲【某时与诸贾昆季逰皆年少也】九日登髙鹿岩脊感物题诗笔初弄旧逰回首半零落三十六年真一梦当时唱和三四老尚有残篇可吟讽今年节物身在家行乐山间谩随众弟兄劝我登髙山身似驽骀不容鞚【兄弟邻里欲同登髙某以时多防荒灾异及贱躯多病止之】河东先生今靖节有酒宁须白衣送朋尊聊献菲防泉【近日防泉酒不佳越有菲泉最下品酒也可以菲防泉名之】赐茗仍分小团鳯愿公一饮夀千龄三物年年敢驰贡
　　九日不登髙与兄弟邻里就敝舍饮菊
　　中秋对明月【中秋亦就家赏月】九日逢黄花节物岂不好而况身在家樽酒醵邻里盘飱饤鱼鰕何必登髙山清欢自无涯
　　仙居陈少曽寄锦石杯书至乃九日也方与坐客把菊遂用以劝酒
　　九日登临有雁来书传坐上手亲开呼儿满酌黄花酒为子深倾锦石杯
　　仆夫浚井得双鲫一鳗未及烹也蔵之泥水间予见而放之因作数语
　　三秋不雨泉脉枮仆夫浚井欣得鱼刀砧已具未及杀我偶见之鱼再活亲投不敢使校人圉圉洋洋生意新莫嫌井小思沧海尺水相防聊自在
　　得张大猷尚书书云比每进对屡以侍御为言而邦衡舎人言尤数切【云　云】某为羣邪所疾独见知二公因读邦衡和和乐楼诗复用前韵
　　一月霜台屡犯顔未回天聴己身闲爱君忧国寸心赤感物伤时双鬓斑文举才疎意徒广子云思苦语尤艰尚书左史虽知我超海应难挟太山
　　次韵题寳印叔兰若堂
　　何处名兰若依山结草堂花枝法雨润心地佛灯光浮世嚣尘隔空门嵗月长林间有啼鸟聴法亦来翔
　　藤杖
　　头角槎牙万嵗藤徧身节目更棱棱山僧赠我非无意要我清闲亦似僧
　　予还自武林葺先人敝庐净扫一室晨起焚香读书于其间兴至赋诗客来饮酒啜茶或奕棊为戯蔵书数百巻手自暴之有小园时策杖以游时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍顔白髪亦聊自叹也作小诗十五首
　　扫室
　　洒扫学者事陈蕃胡不然要令天下净端自室中先
　　焚香
　　扫地眼尘净焚香心境清案头时一炷邪虑不应生
　　读书
　　入政惭无学还家更读书翻同小儿辈相共惜居诸
　　赋诗
　　秋兴最难遣诗懐如乱云虽无少陵笔一饭不忘君
　　饮酒
　　我意岂在酒衔杯聊乐天客来同一醉客去独髙眠
　　啜茶
　　滥与金华讲赐沾龙鳯团却归林下饮更媿是麄官
　　奕棊
　　光景老尤惜忍销枰奕间娱宾欠丝竹一局战清闲
　　暴书
　　秋日更可畏所宜惟暴书反身还自笑均是蠧书鱼
　　防杖
　　园小日思渉山髙时欲登老来疲脚力兴至防枯藤汲水【浚井得鳗放之明日水涨面清仆夫云鳗能穿石眼通泉脉故戯及之】
　　山中乆不雨汲水欲何从一夜井泉达灵鳗恐是龙
　　浇花
　　花木正憔悴秋阳那更骄驱童绠深井聊助化工浇
　　赏月
　　还舍八十日三逢明月圎停杯试一问归去定何年
　　采菊
　　既晚开何益采之聊泛觞书生自头白奚用泣馨香
　　览镜
　　可正宜频览无尘亦自磨少陵今老矣功业欲如何
　　浚井
　　旱乆井垂涸汲多泉更浑浚教泥净尽何患不逢原
　　酬林明仲寄书并长篇【名季任】
　　江头一别九十日路隔烟波望欲迷风送鴈羣来鴈荡书从梅屿到梅溪羡君笔力能豪徤赠我诗篇过品题谢客江山富观览城南何日手重擕
　　昌龄欲逰白石兴尽而止予亦思前年之逰遂次其韵
　　前年蜡屐逺寻幽洞府曽经一宿留诗句亲题碧云里梦魂时到白岩头风生见説欲飞去兴尽何如且罢休他日相呼老兄弟飘然杖屦共翺逰
　　洪丞不负轩
　　坐此轩无媿问君何以能所行皆是学不负岂惟丞鳬鹜文书静槐松诗思凝博陵徒种绩践履亦何曽
　　周丞奉挽诗【同年周敏卿父】
　　平生义方教真是起家媒有子愿已足无心官自来兴随鸠杖逸情为雁行哀想见长塘水凄凉绕夜台黄岩赵十朋贤士也有诗云四枚豚犬教知书二顷良田尽有余鲁酒三杯棊一局客来浑不问亲疎予亦有东臯二顷两子皆学读书客至则奕棊饮酒遂用赵君诗意成一絶
　　薄有田园种斗升两儿传授读书灯客来一局三杯酒王十朋如赵十朋
　　陈商英挽词
　　贵似金张富石崇纷纭老死利名中退居不见香山老肥遁谁知秀野翁【商英号秀野翁】溪上园因种花辟牀头金为好宾空澘然痛念公兄弟二十年前笔砚同
　　陈商霖挽词
　　畴昔逰从分不轻十年乡校读书灯徳星防聚三兄弟诗社追随八友朋【昔在招仙馆有八叟之号商霖号可叟】去国悲凉老王粲还乡牢落失陈登诵君生死炎凉句斜日寒天涕满膺【商霖甞有诗云生死交情谁念旧炎凉世态竞迎新】
　　万清之有诗三絶呈司理贾丈并简某因次其韵
　　灯花端为故人然留客殷勤为击鲜更觉门防増喜气冰清玊润两俱贤【清之司理婿也】
　　世路尘埃逐日生鹿岩髙卧自风清吾皇有诏求遗逸行见临雍拜老更
　　甘言耻效蜜翁翁逆耳空余甽畆忠愿子他年似房杜好将一语记文中
　　再用前韵
　　论文尊酒意欢然蜡炬髙烧夜色鲜得壻端同权相国传经更似老韦贤
　　右呈司理
　　僚壻欣逢旧友生人如王谢气尤清十年前已心相许细看新诗貎愈更
　　右酬清之
　　士论乡评重乃翁贤如狐突教儿忠治安策就君宜献宣室开时夜正中
　　右赠大老【司理子】
　　未腊而雪丰年兆也大老有诗次韵
　　明年禾黍定千钟瑞雪搀先舞晓风更愿平淮捷书至西平擒贼献司空
　　主人开燕倒金钟坐客俱吟栁絮风应念人间有贫者炉星拨尽酒瓶空
　　雪中寄梅花与清之大老
　　天花除恼腊前雪香蘂报春溪上梅分赠鹿岩龙穴友异时俱是百花魁
　　题梦龄五桂堂
　　我昔曽栽防趣堂子今封植更芬芳胜它福峙三珠树赛却东嘉五马坊【永嘉王氏双桂正在五马坊】靖节栁青宁耐乆大夫松老恨无香何如移得蟾宫种不媿灵椿窦十郎
　　寄鲤鱼与万大年
　　江枫摇落江梅破江上诗人有佳句欲于龙穴覔明珠试遣鲤鱼传尺素
　　梁府君挽诗【丽水人子安世登科】
　　两郡三乡赖保全乃翁剑学不虚传黄巢讵敢臣周朴赵胜那能爵鲁连仁里化成儒气象心田种得佛因縁竒儿自是青云士行见荣光烛九泉
　　永嘉卢仲脩永年袖文见访酬以短句
　　地僻原名左天寒嵗欲徂遥遥屈佳客得得访潜夫一第且慁子八篇真起予【有论八篇】蜚声参四杰谁复敢前卢
　　林明仲和诗复用前韵
　　屡战夷吾卒霸齐棘栖鸾鳯暂沈迷探春想见登梅屿乗兴何妨泛雪溪楼上清欢庾公兴桥间壮志马卿题四塲笔力媒身策平歩青云岂待携
　　张器先和诗复用前韵
　　心欲齐贤媿未齐逺防佳句警昏迷音如鼔瑟铿清庙味似煎茶闘建溪忧国非同长卿病感时端赖少陵题二松岂是淹贤地鳬鹜文书谩抱携
　　寄蒲墨与明仲
　　四友共文房蒲君最异常研磨发文采好去奉仇香
　　寄沈敦谟【名希臯瑞安人】
　　二十年前旧友生缄封逺寄见交情旧逰回首多零落大器如君合晚成
　　送谢任之
　　七嵗吾从乃祖逰童防深媿未能求堪嗟四十五年事昔未裹头今白头
　　梅溪辟馆子来逰回首如今二十秋端似韩张互传授要令编刬绍箕裘
　　去年还家已半年盍簪尊酒数留连嵗竆送别溪头路手把梅花思黯然
　　题双瀑
　　女娲石烂防经脩天漏犹余两流离合无心元不静朝宗得路却相投干云寳劔真同气出荡神龙不异湫【雁荡有大小二龙湫】何用筑门防俗驾林泉自是少人逰【双瀑亭壊乆矣洪丞命上起废气象一新且欲筑门以防俗驾故及之】
　　癸未守嵗
　　嵗宜乡里守杯共弟兄衔明日人相问行年五十三
　　张器先复和诗作五言以寄
　　短棹别孤屿故山归左原遥烦雁足字重到雀罗门嵗月添新老文章忆旧论见诗如见面气象有余温万孝全赠金华洞石名雪洒遥峰作进退诗次韵
　　天辟金华一洞竒洞中石是化羊遗浑疑雪向闽山落更讶峰从天竺飞谿上又添乗棹兴案头如照读书时故人重我膏肓疾田不荒芜应亦归
　　元宵邻里携具就弊舍张灯辞之不获因成一絶
　　凶年犹幸在家乡邻里相过具豆觞我辈忍将灯照眼游人多是火烧肠
　　祈雨不应
　　歉嵗还乡益困竆瓶无储粟酒尊空醉经且学文中子闵雨难祈应上公
　　自秋七月不雨至于春二月十九日仅得雨昌龄作贺诗予未及和而雨止矣遂次韵以闵之
　　水旱年年费请求仰勤汤祷与尧畴何时三十六雨足当宁免懐云汉忧
　　一杯未吸瓮头春【初欲率饮贺雨以晴遂止】三叠聊歌雨裛尘不用遽兴风伯讼羊真是可烹人
　　社日喜雨复用前韵
　　社日檐间不断流渊明欣欲事西畴愿言一饱均黎庶瓶粟无储不用忧
　　欲放乾坤万里春要须先洗庾公尘朝绅贺雨诗多少谁是诗中讽諌人
　　家食遇歉有饭不足之忧妻孥相勉以固穷因録其语
　　渊明事髙尚瓶中缺储粟鲁公凛名节乞米给饘粥广文富才名官冷饭不足少陵老风骚橡栗拾山谷嗟予何为者处世真碌碌谋生一何拙甔石无储蓄三年两去国囊槖罄水陆还家索租苖不了腊与伏前秋遭风摧折数间屋今年丁大侵破甑尘可掬絶粮瘦百指告籴走羣仆乡邻苟不捄定恐填沟渎家蔵千巻书父子忍饥读一字不堪煮何以充吾腹细君笑谓我子命难食肉去嵗官台省侥幸食君禄有口不三缄月奏知防牍圣主倘不容宁免逺窜逐归来固已幸冨贵非尔福东臯二顷田得雨尚可谷子耕我当耘固穷待秋熟闻小使胡昉抗金不屈上甚嘉之有防命右揆抚师仍有和不可成之语皆出睿防宗社之福也昌龄有诗次韵
　　用儒端可复侵疆活国何劳别取方文帝要须亲御马子卿宁患逺看羊抚师暂屈黄扉老论将宁咨白首郎行见车书混天下岂容南北分三光
　　昌龄四月十九日得男请名于予命之曰迟
　　端似中山梦得诗海中仙果子生迟况当首夏清和候更遇千秋啓建时【是日啓建天中节】祝尔愿同彭祖夀命名聊效小蘓儿【蘓黄门子由子名曰迟其后最盛】吾家种徳已数世庭户合生兰与芝
　　山丹花
　　四月相将莫山丹开始都真心本来赤正色自然朱百合晚仍俗石榴繁更麄谁将仙灶药花里着工夫




　　梅溪后集巻七
　　钦定四库全书
　　梅溪后集卷八
　　宋　王十朋　撰
　　诗
　　七月三日至鄱阳
　　我来鄱君山水州山水入眼常迟留絶境遥通云锦洞【安仁县有絶境亭云锦水】清音下瞰琵琶洲【余干县有清音堂琵琶洲】于越亭前晚风起湖入鄱阳三百里晓来一雨洗新秋身在江东画图里
　　次韵何宪子应喜雨
　　亢阳谁谓不为灾饥馑连年甑有埃旱魃忽随寃狱散雨师遥逐使车来平反尽欲归中典调燮端宜位上台更喜诗如杜陵老江流坐穏兴悠哉【某至郡而雨何宪诗云人间正作云霓望天半忽惊霖雨来】
　　登绮霞亭用喜雨韵
　　六月西征遇旱灾脩途千里踏尘埃雷公俄唤阿香去霖雨便随流火来天入沧浪逰楚越云翻防防忆温台绮霞亭上一回首满目湖山壮矣哉
　　追和范文正公鄱阳诗
　　郡斋即事
　　理郡端如理乱丝范公徃矣欲谁师典刑犹有堂中像光艶长存壁上诗未报国恩嗟老去不逢人杰恨生迟一尊坐对鄱江月耿耿忠懐秖自知
　　防芝山寺
　　出郭上崔嵬山川亦壮哉三芝谁采去五老欲飞来懐古情无尽思乡首屡回论文一尊酒天色为吾开
　　登绮霞亭用碧云轩韵
　　郡亭临大泽霞障截尘纷有色只因日无心元是云沧浪随郭转欸乃隔江闻文正已仙去佳名千载芬【亭乃文正公名】
　　降圣节诣天庆观因谒顔鲁公范文正公祠堂用赠御赐名道士韵
　　顔范遥同异代心琳宫香火道縁深诗家风味今谁在定访弥明与共吟
　　观文正像用赠传神道士韵
　　天然形貎写何难难得灵台上笔端朋党论兴三黜日不知谁作正人看
　　移竹植郡斋之东用懐庆堂韵
　　手移脩竹傍墙栽老眼青青为竹开独坐书亝谁是伴清风时作故人来
　　十月望日同官防饭荐福送酒
　　鄱水同僚縂不羣公余相与共论文逺公莲社恐无酒輙效江州王使君
　　生日示闻诗闻礼
　　哀哀父母生我劳生日不见徒悲号今年偶然梦三刀二千石向鄱阳叨身虽五马已二毛烹羊击鲜斫蟹螯殷勤为夀劳尔曹愿尔他年着防袍二亲无恙年俱髙更与诸孙持夀醪满堂宾客来英豪防看醉脸如仙桃
　　木蕴之即席和文字韵酬以二絶
　　少年才气已超羣塲屋能摛锦绣文糠粃在前真有愧春风得意岂如君
　　回头遥念旧时羣把酒欣论坐上文臭味聊将比兄弟大冯君与小冯君
　　观郡守题名再书一絶
　　滥与江湖岳牧羣于中防爱范希文人才相逺心相似均是忧时与爱君
　　项服善知县和诗酬以三絶并简林致一教授
　　胆落庭中雁鹜羣宁容摘纸舞防文鄱阳贤令知多少惟有鄱君与项君
　　牧养功成鲜败羣弦歌声里出诗文只愁桃李春风近卧辙无由驻令君
　　无钱令尹陶彭泽有道先生郑广文预约它年还故里共骑白鹿效文君【乐清乃张文君骑白鹿飞仙之地】
　　题荐福寺莫莫堂
　　休休有室宜归早莫莫名堂去恨迟禅老相逢应笑我休休莫莫定何时【家有休休堂】
　　哭冯贠仲
　　一代竒男子哀哉命止斯共天终不忍蹈海亦何辞下已三黜照邻俄五悲烦言何足辨公论不容欺身为多才误朝无一日安宁为独醒鬼不作附炎官梦防吴江冷魂归蜀道难郡斋挥老泪重取近书看【近得贠仲过江州书】
　　陆居士挽诗【抚州人有子六人子九龄在太学】
　　槐市访同舍麟经推阿戎传家知有子种徳本由公遗训皆新语多男类陆终佳城在何处楚尾白云中
　　洪帅陈阜卿寄笋
　　均是蓬山逸逺官梦中犹问竹平安箨龙寄我知君意要使刚肠饱嵗寒
　　次韵何子应题不欺室
　　公如忧国房龄我如郑公思批鳞隆兴天下同贞观愿为贤相为良臣我去公来不同日各展忠懐对宣室江湖邂逅论赤心更约聮翩书史笔坤爻敬义诚君子可惜作铭人已死八十四字腾光芒便是千年不欺史【张魏公作铭】
　　郡亝对雪
　　平生为雪牵诗兴今日无诗奈雪何净几翻书拥炉读冷亝呵砚带冰磨寒江独钓句思栁银海光摇人忆坡欲两三杯贺丰嵗却忧疆埸正干戈
　　子应和诗用前韵
　　江东臈雪为谁多清逼官梅兴动何堂坐玊芝劳想像【州宅有玊芝堂】句工冰柱老研磨赓酬徃事思蓬岛【辛巳春日馆中赓和防盛】灾异狂言忤諌坡【是嵗上元雷雪并作某尝论灾异諌坡不恱】聴取金华新号令要须白战不持戈
　　祠顔范二公
　　鄱江善政九贤人文正文忠更絶伦桃李旧邦千里爱丹青遗像两朝臣不同赤土祠刘阮端胜睢阳庙逺巡安得神仙返魂药九原唤起静邉尘
　　题何子应金华书院图
　　君不见杜陵野客老更狂浣花溪上结草堂又不见谪仙世人皆欲杀匡山读书头如雪二公同时鸣有唐文章万丈光焰长钧天无人帝呼去草堂书馆今荒凉太平宰相张居士外甥似舅金华子胸中万巻杜陵翁笔下千篇谪仙李向来衣冠拜伪楚我乃宋臣惟有死何曽着眼痴宰相况肯低头騘御史天邉卿月落九疑口诵离骚吊湘水诛茅筑室小东山天下苍生望公起种梅志欲调商鼎持斧梦刀聊尔耳公生长安我东嘉天遣邂逅鄱江涯笔头一语真戯剧却将鉄面拟金华【子应和顔范祠堂诗云鉄面金华谁氏子要须相与嗣前尘】金华自是金闺彦金口褒扬两朝眷未须归去金华山行将入侍金华殿
　　闰月三白三首
　　闰月生明后【初四日雪作】江天未臈时风翻禹门浪花糁月宫枝【桂花一秋三放】照夜皎珠树秀庭祥玊芝定知年大有何止麦相宜
　　迎臈雪三白未春花万株神山森玊府天象粲台符词吐水流峡鼎成风撃湖鬓邉丝可织四皓盍添吾占尽一阳月分为六出时【自初四雪初八又雪二十五又雪】韦编照清夜塞管落南枝献中荆山玊开成庙柱芝【杜诗瑞芝产庙柱注云肃宗时庙柱产三玊芝】人间瑞已定过此却非宜
　　又和项服善二首
　　风云频惨淡草木屡苍顔诗里报琼玖宫中归玊环【杨妃凡三入宫】帝庭侯帛至佛殿寳珠还更有人清白鄱阳似鲁山
　　梅蕊开仍落同云合未离添为五大老真是四无私天女来成粲冰蚕老欲丝梨花一枝雨冷艳可能欺
　　又用时字韵
　　黄竹成章日阳春众和时玊阶谈战阵琼燕赐花枝陶径还飞絮商山欠采芝西畴农事及归去正吾宜
　　和洪景卢用三白韵作四白诗
　　大似佛世界端如玊烛时穆家兄弟味杨氏子孙枝【扬震四世为公以清白名家】鄞海明瑶柱【四明出江瑶柱】鄱亭望秀芝【鄱江有四望亭北望芝山州宅有芝秀阁】祁寒繇政拙去倍二诚宜
　　楚士照千乗韩梨夸数株舜门纷执玊尧岳衒分符寳结文房友鉴明狂客湖郊圻正多垒兵防忆夷吾【兵车之防四】
　　臈尽日又雪洪复作五白诗再和
　　天地俱同数嘉平欲尽时栁飘彭泽絮松压大夫枝越絶山飞泄【越有瀑布名五泄】文登石产芝【登州海上五岛皆生石芝】滥骑为郡马深愿谷相宜
　　日掩云间色【李峤诗云间五色满】榆栽天上株芳聨仙桂籍穷送旧桃符逺岫明庐阜澄江接带湖宣麻开晋国入蔡忆金吾【裴晋公五拜相金吾谓李祐也】
　　次韵何子应得宣城笔
　　金华手握管城子端类睢阳太守须须笔有神人不识怒时真可气呑胡
　　闻捷报用何韵
　　淮甸流离唐赤子将军竒特魏黄须愿将银管书忠义粪土东京赵与胡
　　不欺室三字参政张公书也笔力劲徤如端人正士俨然人望而敬之因成古诗八韵
　　云山老人国大老歴代遗编饫探讨余事游神翰墨间乗兴濡毫快挥扫严霜烈日如鲁公抉石奔泉陋徐浩国朝君谟书第一大字劣于行与草云山心画无不长笔力纵时书更好我来求字盖求人不为有官縁有道紫岩之铭云山笔不欺室中双至寳玊箫峰下梅花溪愿学云山归去早
　　出郊遇雪
　　小队出郊聊习战风吹雪似催诗皇天有意清烽火正类元戎破蔡时
　　何子应以蜀中文房四寳分赠洪景卢王嘉叟某与焉因成一絶
　　江左风流属宪台笔端妙语出琼瑰滥居益友三人列误辱文房四寳来
　　送翁东叟教授
　　鄱阳江上五见雪鄱江楼上风栗烈广文先生不畏冷弭棹登楼兴清絶笔端妙语出离骚酒后刚肠吐名节芝堂假守老乡人明日仙舟那忍别
　　三十年间旧友生眼青头白见交情官于湖北况尤冷诗不江西语自清行李少留吴芮国梦魂先到谢公城扁舟便合相随去薄有田园正可耕
　　和寳印叔见寄
　　官舍萧条怯莫冬衰顔得酒晕生红遥思兰若堂中老非栢非松自耐风
　　滥乗五马二毛侵雪满鄱江坐拥衾二叔年髙兄弟逺归期当不待秋砧
　　用韵寄二弟
　　六月离家忽莫冬郡亝清夜拥炉红细看庆堂前雪正似梅花溪上风
　　甚矣今年老见侵玊芝堂冷敝衣衾梦魂夜夜寻兄弟率饮堂前坐石砧
　　送蔡倅
　　白首论文得蔡侯江东尊酒半年游龙头家世髙千佛骥足声名重一州方喜同僚吴芮国不堪回首仲宣楼送君撩我思乡意薄有田园归去休
　　齿落
　　五十行将四浮生已向残齿疎方咄栁牙落遽惊韩犹讶年初齓翻疑頬未丹定知从此去梨栗怯堆盘
　　次韵李懐安赠何宪五絶
　　元老登朝首剡章危言凛凛动明光掉头却向江湖去不肯伊优上北堂
　　伊洛横渠造道深谁传衣鉢见贞心儒宗赖有金华子后学宁忧不嗣音
　　梦魂闻説到无何曽共神官壮者哦妙墨雄文满天下士衡应亦患才多
　　炙手权门尽好官云山髙卧老江干相期晚景全名节富贵何须着眼看
　　元白诗筒数徃还小生阁笔媿言艰异时应起鄱江念公在金华我雁山
　　李懐安拥麾入蜀道出鄱江见赠二诗依韵奉酬
　　不肯随羣慕鹤轩慨然丹陛吐危言坐看蜀道平如地可见忠臣勇似尊驷马桥邉驱弩矢杜鹃声里拥旂旛要须入境询风俗首访严遵李仲元
　　一麾出守楚东城邂逅论交媿孔程元礼仙舟行色好子猷雪棹去心轻虎符稔服君家世雁荡行逃我姓名酒盏诗篇话时事江湖何日更寻盟
　　国娘生日【正月二日】
　　徃嵗王司业初生嫡女孙命名聊志喜曰国不防恩日在元正次身居辈行尊【国娘在辈行中为长】愿如班与孟贤淑振吾门
　　陈阜卿书云闻诗筒甚盛可使流传江西否戯用竹萌韵以寄
　　江西大帅本仙官余事篇章过定安欲遣诗筒寄诗伯恐嫌白俗孟郊寒
　　次何宪韵
　　毛頴神明更好须飞腾入月跨蟾蜍谁将银管为封邑端为金华妙简书鳯翥龙蟠文未称【逸少止以字画名世】日光玊洁字还疎【退之自谓不善书】何如今代何平叔笔阵词源縂莫如
　　金华先生有竒石名碧逺携来自蜀陈洪州以诗覔之金华辍所嗜以赠亦一段竒事也予家雁荡羣峰错峙皆几案间物因和二公诗颇起乡思寓意断章
　　二公心古貎清癯趣在林泉世味疎寸碧来从锦江逺九疑分向锡山居【碧逺峰本自九疑山得之山形聨翩具九疑之状陈锡山人也】山中丘壑奴金谷笔下波澜陋石渠我有千峰藏雁荡擎天一柱挿空虚【天柱峰在雁荡冣为竒絶】
　　嘉叟宗丞得郡喜成一絶
　　邸报初闻见姓名甘棠家世旧专城伯鱼诗礼趋庭处五马旌旗夹道迎
　　人日雨次何宪韵
　　元正作佳天渉七弄春气好雨亦知时緑波行何济新诗如蜀州句有梅栁味七升年定丰一石公当醉
　　子应赠蜀中石刻十巻诗以谢之
　　金华石刻满西州不惜明珠輙暗投诗泣鬼神追雅颂义深君父妙春秋【公有答春秋书深取左氏义深君父】随身连轸崔评事挿架悬籖李邺侯扫室焚香读终巻光芒万丈照螺洲
　　次韵嘉叟读和韩诗
　　孔孟乆不作况雄莫能和韩公生有唐力欲拯頽挫文兴八代衰学救诸子过佛老蔓中华防公衽其左余事以诗鸣语险鬼胆破汗澜髙驾天捷敏剧飞笴骑龙归帝旁玉简人间堕汗流籍湜辈圭璧分半个栁和词拟骚郊聮语成些咸知太山仰谁继北卧我本虀盐生乆供笔砚课幽香摘天葩光艶拾珠唾后公三百年杖屦无从荷世无六一翁孰知珍古货巴词拟阳春僣窃罪宜坐神交有吾宗渉世同坎轲学继青箱王诗髙碧纱播勉令添和篇才薄知何奈谬同赤效白深媿愈知贺世事置勿论蚊睫虫容麽
　　元夕次何宪韵
　　火树银花遍九衢天移星斗下空虚心忧机妇寒士诗句分明似諌书
　　鄱阳灯火类残星风雨那堪更满城为郡何如在家好长檠不似短檠明
　　送何宪行部趣其早还
　　九郡饥民望使轺阳春有脚不辞遥更须速返鄱君国莫遣诗筒乆寂寥
　　种金沙花戯呈景卢
　　春光骀荡楚天涯李白桃红次第花未向名园看鉄树聊于郡圃种金沙
　　郡圃栽花
　　公余吏隠不相賖杖屦园林赏物华五柳宅邉谁种栁百花楼畔谩栽花【郡圃有百花楼】池塘有梦吟春草【永嘉有梦草堂】屏障无心恋绮霞【绮霞亭】来嵗逰人应话我雁山深处老桑麻
　　二月朔日同嘉叟蕴之访景卢别墅用郡圃栽花韵即席唱和
　　鄱水芝山四望賖雨余风物倍光华名园种果仍脩果妙手栽花似判花行见晋公开緑野聊从子美酌流霞坐间宾主皆人杰我质如蓬赖倚麻
　　野处名园境界賖夷坚博物似张华【景卢作夷坚志】参天先种栁州栁【园中新植栁】照眼兼看花县花【园与县圃为邻】即席赋诗袍夺锦论文对酒脸生霞自惭衰病陪行乐策杖登城脚欲麻
　　还舍复用前韵以寄
　　负郭园林路不賖杖藜徐步赏韶华芹宫地近分流水【园近于州学】芝岭风髙送落花【园在芝山门范文正芝山诗花落入城东】檐外梨枝春带雨【梨花堂】城头桃树晚蒸霞【城上皆种桃】行看共掌丝纶美宁复丘中咏有麻【舎人兄弟皆掌丝纶和诗有醉傍西冈学种麻】
　　景卢嘉叟各和诗五首复用前韵
　　草堂相去不多賖雨后登临唤革华心喜渊明尊有酒眼惊太白笔生花来看四泽满时水归见九光披处霞【是早隂雨至晚见日】得两使君诗十首郡斋传写费川麻
　　用韵懐何卿
　　送别鄱江日未賖诗人相问忆金华乌衣巷口见归燕【何如金陵】万里桥西思浣花持节要先苏赤子摄身未用踏苍霞【何颇喜仙】行将归侍玊皇案不比少陵鞋用麻
　　嘉叟和诗至十篇有何时五畆成归计来作邻翁伴艺麻之句某乡心方切复用韵
　　学继初寮事业賖闭门宁悔读南华符分兴化日烘茘室寓维摩天雨花【宗丞寓居僧舍】故里君应懐北岳归心我已到飞霞【永嘉有飞霞洞天】休休莫莫宜闲处耕有添丁妇织麻













　　梅溪后集巻八
　　钦定四库全书
　　梅溪后集巻九
　　宋　王十朋　撰
　　诗
　　州宅十二咏
　　平政堂
　　恺悌周君子循良汉守臣如今坐堂上端是政平人
　　玊芝堂【范文正公名】
　　不是因三秀名堂意自深要居森防地毋防采芝心
　　庆堂【范文正公建】
　　昔日栽花者官移花未开旧花今岂在犹説范公栽
　　退思轩
　　防得名轩意公余坐片时退思何及矣未退早须思
　　九贤堂
　　犹起才难叹同时九乱臣鄱阳千载守贤岂许多人
　　四贤堂
　　谁品鄱阳守四人贤不知如何尧舜世能使野无遗
　　四望亭
　　有泽宜观水无檐不见山鄱君千里国俯仰一亭间
　　绮霞亭
　　孤鹜同飞处澄江共赋时晚来亭上看真是谢公诗
　　清香亭
　　髙架添风韵芳醪共姓名蘓州凝燕寝疑是此香清
　　百花楼
　　昔日风流守公余种百花春风不检防红紫落谁家【花树多失】
　　鄱江楼
　　郭外山横阁【阁山】江邉水照楼麄官无暇日何以得消忧
　　蜀锦亭【蜀锦海棠也郡人谓范文正公所植亭今废】
　　亭废名犹在春来花自芳犹余蜀中锦爱惜比甘棠
　　景卢赠人面竹杖
　　奔走方嗟力不任得公一杖直千金竹能有面如人面人亦虚心似竹心渡水只愁龙欲化入山应与鳯聨吟翰林虞部相酬赠同舎交情复见今【退之赤藤杖歌云归来捧赠同舎子予与洪亦馆中同舍也】
　　乡人项服善宰鄱阳有政声人惜其去用郡圃栽花韵作诗数篇叙别遂和以送之
　　七嵗名师世胄賖云孙行实副文华仁心驯及鲁恭雉和气种成潘岳花清白见知鄱水月髙明相照楚天霞送君撩我思乡意遥想吾庐日长麻
　　鄱江同事半年賖直谅何人佀去华吏报圜扉多鞠草民歌枯木再生花【邑人有枯木再生春之謡】暂留萧寺行逢雨剰作新诗语带霞褒徳自应侯卓茂清朝知己况如麻江东回首暮云賖寒食令人感嵗华皎皎丹心惟望日【是日祈晴】星星短髪不簮花书传何处山名雁【寄家书】酒忆吾乡水似霞【乐清有赤水之名乡人喜造红酒】故旧相逢如问我为言多病服天麻
　　公真有徳如元令我媿无才似李华话别芝堂倾竹叶送行鄱水涨桃花眼看三匝乌逢月心羡齐飞鹜趂霞他日相期访刘阮分桃采药饮胡麻
　　予向年少不自量因读韩诗輙和数篇未甞敢出以示人盖二十年矣近因嘉叟见之不能自掩且赠以长篇蒙景卢继和用韵以谢
　　少小思尚竒薫风琴欲和规模与时背场屋屡摧挫大道窥五原髙论读二过神逰京城南【南山诗】思渺蒸水左竹看金影碎菊撷霜风破论文摩巨刃荐士射彊笴萧兰发秋懐木雁吟齿堕飞飞双鸟鸣不数鹂两个幽幽十琴操可仆兰台些光余万丈长照我一牀卧未终三百篇正坐短檠课【韩古律诗共三百余篇初妄意欲尽和之以方作举业遂止】不敢示友朋惧遭泥滓唾文章吉太守臭味夙相荷索我旧诗案赠以千金货郡亝哦好句艶艶月照坐端如陈琳檄快读痊轗轲滥把江湖麾谬声惭日播祁寒兼苦雨怨嗟吾岂奈窃效衡山祷【是日祈晴】因思鉴湖贺【时已乞祠】鹏鷃各逍遥溟蓬无巨麽
　　次韵陈阜卿读洪景卢追和玊板诗
　　风采棱棱御史官旄麾所至庶民安渭川千畆填胸臆散作毫端风雨寒
　　前世书鱼化宰官肺肠元与竹相安侯生韩子相詶赠诗句惊人魂胆寒
　　次韵何宪脩途倦逰懐鄱阳唱和之乐
　　马上诗成驿使驰社中犹恨使来迟不堪冀北羣空后况是江东日莫时春半鸎犹懒呼唤雨多鸠亦厌分离论文尊酒何时共公説归期我去期
　　次韵何宪太平道中书事
　　明刑亲诏使行部近清明况有太平象想亡愁叹声问民知疾苦按郡戒将迎更向金陵看六朝余故城
　　次韵何宪题鲁池州通隠堂
　　朝市隐诚好山林通更嘉出非専为米去亦不期瓜下何妨介东方未用夸【东方朝隠者也退之作方遗事诗挟恩更矜夸】池州知此道无媿仲连家
　　芝山劝农
　　出门非为采灵芝端为农时不可违我欲劝农农劝我田园薄有早须归
　　二月十五日祈晴十七日雷雨再作
　　清香一瓣乞晴回准拟阳光万里开风伯未吹云阵破雷公又唤雨声来补天石烂畴能錬陷泞车深不易推谁坐黄堂称太守深惭无术捄天灾
　　喜晴再用前韵
　　天闵斯民意已回羣隂不扫自应开扶桑晓日曈曈出玊宇清风习习来水緑渔翁声欸乃月明诗客手敲推秧针刺水麦摇浪定有丰年无后灾
　　数日天气朝隂莫晴复用前韵
　　忍饥面目类顔回仅得青天半日开且愿催诗无雨至只宜送月有风来出逰偶似文昌霁待满当为桀溺推【退之和张十一忆昨诗云君当先行我待满沮溺相继穷年推】曰雨曰旸皆帝力麦苖无害免书灾
　　哭何子应
　　借甚何夫子文章擅美名金华传语寳鄱水主诗盟心印横渠学相门无尽甥人间一梦觉卿月堕台城肮脏宜三黜飘零到九疑忠膺黄屋眷音遇紫岩知【公以张魏公荐被召】共理符频绾明刑节屡持青天万里蜀无复话归期
　　公作皇华使子乗郡守轓江湖吴芮国襟抱杜陵尊翰墨频挥染诗文细讨论新编栞未就楚些已招魂【何以正月二十二日行部方议刊楚东詶唱集途中亡】
　　同官防饮鄱江楼送谷帘泉二尊戯成小诗
　　闻説楼中会八仙郡斋分送谷帘泉好将投向鄱江水共作长鲸吸百川
　　名郡之东门曰永平书一絶
　　鄱水新门号永平永平何止一鄱城愿言广此平天下黎庶长无愁叹声
　　主簿程同年和永平门诗再赋四絶因以赠别
　　迂儒政事只平平滥守鄱阳十里城頼有同年更同事公余时作苦吟声
　　髙唱犹嫌二谢平偏师能破五言城鄱人口诵新门记已作雷门振大声
　　才知端如杜下平异时何止任专城三年俛首栖榛棘行作冲霄鸾鳯声
　　春尽湖如镜面平扁舟送别古畨城相将我亦为行客征雁来时好寄声
　　送春
　　杨花榆荚满天飞九十风光别我时鳬鹜成行报公事簿书中作送春诗
　　州院狱空赠知録孙聴
　　把麾承乏楚邦东狱及期年始报空顾我自慙无徳政同僚深喜有于公
　　鄱江楼分韵得月字
　　尊酒相逢人二八年少壮夫予白髪明年何处更登楼遥望鄱阳江上月
　　前端午一日防饮鄱江楼十有六人既分韵赋诗又戯成短篇
　　佳节江楼上同僚共把杯人如舜才子名半汉云台诗占城南首音防古磬枚宜添两学士相约访蓬莱【韩退之游城南诗十六首汉犍为郡得古磬十六枚】
　　五月二十日闵雨
　　仲夏百谷长中沐羣龙分【俗谓是日分龙】此邦得何龙行天莫辞勤愿于呼吸间山川走风云亟下霈然泽捄我心如焚
　　次韵叶枢密言别
　　流落江湖嵗月侵九重侧席念公深汉庭寛大颁纶綍楚阁清和襆枕衾【公寓居楚东阁】大壑巨鱼欣复纵虚舟积羽可能沈乾坤整顿须元老芝岭柯山未许寻【公前欲居芝山今暂居柯山】
　　洪景卢以郡醸饮客于野处园赋诗见寄次韵
　　老境厌吏事归心绕丘园日月忽有夏炎蒸变春温芝堂孰新酿谁共论文尊缅懐蓬山旧情好素所敦殷勤十从事往扫东坡轩深杯滑琉璃不比田家盆醉吟到髙处舞月成清欢我独坐空斋静对防忧萱萱多忧未忘香清思犹昏懐君不成寐两处一声猿
　　剡纸赠嘉叟以诗为谢次韵
　　仁义知君学子舆岂惟词赋似相如剡溪百幅敲冰纸换得临池小草书
　　伏日四望亭分韵得月字
　　伏日何处游危亭防清樾十客同我登诗兴浩然发四檐山在眼奚用更拄笏小饮未成醺天邉见新月
　　次韵赵通判喜雨
　　政拙时时费祷求心忧赤子饿填沟一声霹雳中宵雨洗出江湖万里秋
　　徐孺子亭
　　一室不暇扫心期扫天下一榻不妄设所待必贤者南州杰出士林泉事潇洒闭门谢弓招道合不我舍谁云性少通得一不为寡豫章岂私交端欲重宗社汉庭无此贤忍使遗在野交章荐天阙聘礼备车马髙人竟不屈清风凛华夏寄声郭有道一木难支厦肯同樊处士声名秖虚假鸡酒吊知音韬光老松槚倘令居孔门行藏似回也江西今仲举吏事饰儒雅神交千载友丹青妙摹冩作亭古东湖鳞鳞万椽瓦序嗤滕阁王词偪长沙贾佳客从公逰湖光莹尊斚孺子真可师世途何土苴行矣浙东西鉏犁各归把
　　张安国舍人以南陵鄱阳雨旸不同示诗次韵
　　春水平原天可拍夏日如焚天可拆哀哉农民亦良苦厌见常旸与常雨去秋鄱阳偶中熟巨室犹言廪无谷万畆家输数千斛路旁安得黔敖粥吾君罪已同禹汤思起傅岩调雨旸暂勤千骑作南伯要使炎峤无余殃
　　又次闵雨韵
　　长夏蚊蝇倦驱拍忽得缄封手亲拆新诗首及民疾苦更闵鄱阳境无雨鄱阳假守仁不熟作郡端如种焦谷胸中賸有愁千斛阖门百指顔公粥紫防好善嗤洪汤【公孙张汤皆荐贤好善然其人不足取也】眉间和气如时旸行归廊庙賛化育善人宜赏滛人殃
　　次韵安国读楚东酬唱集
　　麾把江湖遇列仙赓酬篇什满鄱川窦家兄弟聨珠日庐阜峰峦夕照天【鄱阳芝山有五老亭西望庐阜晚晴则见范文正公诗试凭髙阁望五老夕阳开】三郡美名俱赫赫【陈洪州洪吉州王兴化】一台遗墨尚鲜鲜【何宪】紫防妙语题诗后光艶真能照简编
　　安国读詶唱集有平生我亦诗成癖却悔来迟不与编之句今欲编后集得佳作数篇为楚东诗社之光复用前韵
　　六逸中无李谪仙【前集恨不得公诗为六】诗筒忽得旧临川【舍人前治临川乃邻郡也】枝芳又类燕山桂【何卿徃矣今集又得五人】马立欣瞻刺史天【五人二帅三守】公似虞臣宜作牧我惭防技滥烹鲜新诗不减顔公咏贵若山王定不编
　　次韵安国读荐福壁间何卿二诗怅然有感
　　金华遽作鬼中仙叹息真同子在川何逊诗犹在东阁杜陵家不上青天【何卿毎有归蜀之念既死其子以其丧归葬于吴】忠随奏疏留丹阙字落禅房照碧鲜客遇楚东吟楚些唱酬新集定须编
　　五月二十五日饯安国舍人于荐福洪右史王宗丞来防坐间用前韵
　　尊酒相逢半八仙鬓丝我类杜樊川江东渭北四方客【张淮西洪江东王河北某浙东】楚尾吴头五月天莲社滥陪陶令饮兵厨聊击陆生鲜待将红药翻堦句别作番阳一集编【张欲尽和楚东唱酬诗故云】
　　再用韵送安国
　　辟谷留侯早得仙庆钟苖裔福如川少年为佛魁千佛今日生天作二天西掖代言词俊逸东湖题壁墨澄鲜【题名】此行定有诗千首莫惜因风寄数编
　　易芝山五老亭名曰五峰安国书之因成短篇
　　三秀呈祥处危亭压众坡眼惊庐阜近峰类夏云多乔岳神咸防苍穹顶共摩紫防新鐡画辉映楚江波次韵安国题余干赵公子养正堂堂张魏公所名也并为作铭
　　去嵗西来路偶同【去六月予赴番阳魏公罢相来余干邂逅于此饶水南僧寺】一言不肯话飘蓬【公所言皆国之大事】铭成养正首示我【公以七月日至余干某访公于赵公子舍公以病不及见出堂铭藁见示】室坐不欺深念公大盗欲纒遥拱北羣言交乱卒居东可怜未战身先死贯日精忠化白虹
　　次韵安国题清音堂
　　堂上清音乐奏仙洲如孤屿媚中川余干遥服三苖国陆羽髙飞百越天【冇陆羽煮泉亭时湖广冦贼未平故借用舞干意】风过琵琶声不断水来云锦色长鲜留题重遇张公子又入诗中第一编【唐张祐诗在于越题咏中为首篇】
　　郡斋旧有假山暇日命工葺之取石之嵌者繂置山顶汲水筩竹引而激之自顶而下有悬崖飞瀑之状予既以潇洒名斋因镌二字于石戯成古风
　　山从何来石无根水从何来山无源忽然幻出如自然羣峰崒嵂声潺湲石工貎愚性机巧两手顷刻成陶甄坐移野景到城郭解使平地生林泉香炉瀑布名天下雁荡龙湫更潇洒名山不见典型存得趣何须论真假君不见晋公元勲兼盛徳緑野堂前罗涧石又不见行行正直韩退之汲井埋盆成小池二公胸中有佳致涧石盆池聊自戯世间万事皆戯耳何止兹山与兹水






　　梅溪后集巻九
　　钦定四库全书
　　梅溪后集卷十
　　宋　王十朋　撰
　　诗
　　予自饶易防以七月九日行饶人遮道挽留易轿由间道而去提防何徳献相追不及以诗见寄云防桥截镫亦堪怜始信林间别有天防见兵机第一义朱轓暂席广文氊因次其韵
　　误辱鄱阳士庶怜闭门不许出朝天【门名】间行虽乏相如璧得句全胜子敬氊
　　同官酌别
　　无徳于民愧冦恂防桥留我荷鄱人同僚送别四十里满酌不辞三数巡
　　途中寄何徳献
　　邂逅江湖两白头公方东驾我西游韩张呼酒情虽重孔李通家好未修庆朔诗髙魏提防秋香赋愧范饶州驿筒从此相来徃别后何妨却倡酬【范文正公守饶时魏郎中兼作提防二公甚相得文正改知润州魏作庆朔堂栽花诗寄之文公尝为魏作秋香亭赋】
　　宿何山孙氏竹轩观张安国题壁因用其韵
　　往来真个及期【去来皆七月】见竹还思种竹时【郡斋种竹】今日赋诗添旧集明朝不是楚东诗
　　望庐山懐番易同官
　　五峰亭上同登日遥望庐山在杳防今日庐山真满眼回头却望五峰亭
　　梦观八阵图【是夜宿章田】
　　易任防子国身犹在重湖梦魂輙先徃临江观阵图竒才盖三国壮志吞两都惜哉功不遂英雄为欷歔胡为恍惚间微茫见规模清时耻谈兵武侯其戏予
　　读喻叔竒送行六诗
　　番昜同事九十日尊酒相呼恨不多送别六诗诗似杜絶胜刘子竹枝歌
　　都昌道中望庐山思故乡
　　肩舆终日在山间忽见庐山忆雁山我亦无心入莲社愿随征雁及秋还
　　过五栁湾
　　出守江湖日念还又扶衰病入巴山不能早作归田计愧过渊明五栁湾
　　宿栖真寺
　　林间古刹号栖真髙躅难寻晋宋人我正迷途倦奔走何繇来向此栖身
　　懐番阳士民
　　来去番阳各有因却疑行止亦由人此心可鉴惟天日公论难欺有士民
　　观渊明画像
　　萧洒风姿太絶尘寓形宇内任天真弦歌只用八十日便作田园归去人
　　题翠轩
　　渊明旧隠名栖真中有栖真闲道人庐山咫尺脚不到开轩种竹清且新我到山中越三宿似与道人縁分熟皇恩若许归故乡拭眼重来看脩竹
　　寓栖真四宿时二儿寓上庠未知去留又祠命未下颇以为懐
　　白帝知何处黄山且少留【地名上黄山】心慙陶靖节政愧范饶州桑下越三宿江邉将半秋家书及祠命何日解吾忧
　　望大孤山
　　湖口罗家渡中流见大孤山世俗以孤为姑以澎浪为彭郎遂有小姑嫁彭郎之语东坡戏见于诗番阳有童子渡渡头有小山如冢世传为九女冢见于图经其事甚怪盖亦世俗流传之讹遂以二渡所见戏成一诗
　　番阳古渡留遗冡湖口烟鬟露淡妆九女何由从童子两姑那肯嫁彭郎
　　题湖口驿
　　芦花洲渚江人邦我来把酒临西窗五祖六祖山照眼清流浊流水同江孤山大小各崭絶钟石上下相舂撞千帆出没烟雨里何如鸥鹭飞双双
　　至江州
　　遥与齐侯防江人故国存夷吾嗟不见北望是中原
　　和叔竒见寄
　　荔子黄甘岂不香【二物防州所出】路经九折叹王阳羡君松竹吟哦处橘在懐中母在堂
　　读赵果州诗【名不拙时为江州添倅】
　　眉宇胸襟两不尘唾成珠玉更清新惜哉不使苏仙见题品寕先赵徳麟
　　读王文正遗事
　　太平宰相王文正盛徳真宜有子孙旧国今余防乔木三槐隂满宋乾坤
　　题庾楼呈唐守立夫
　　遥望香炉气欲烟坐观湓浦浪舂天山川满目古今迹云水千防名利船万防白鸥家浩一声赤壁酹婵姢【唐命妓歌赤壁词】诗篇细读张耘叟倚遍防干思黯然
　　宿太平兴国宫
　　此来端不为行春【未至宫七里有地名行春亭】欲向庐山访隠沦圣主如容食祠禄愿为主管太平人
　　九天使者号真王圣治峰前古道场五百年间圣君出太平治效过明皇【自开元至今盖五百年】
　　宿东林赠然老
　　儒服方袍两秃翁两家元是一家风归田我欲效元亮结社师真如逺公雁荡此生看未足虎溪一笑偶然同清风明月处处共寜间江西与浙东
　　白公草堂
　　庐阜双林寺炉峰防瓣香日烘烟嫋紫敬为白公堂
　　莲社
　　渊明修静不谈禅孔老门中各自贤送别虎溪三笑后白莲流水两凄然
　　题东林聪明泉
　　逺公白莲社旁有聪明泉饮此谁聪明社中十八贤尧舜不曽饮聪明本诸天我軰虽饮之聪明不加前为爱此水清一酌涤尘縁却恐愚此水愚名自今传
　　游圆通
　　夹径森森郁老松烟霞深处忽闻钟虎溪水隔侯溪水马耳峰联石耳峰遗像人犹思后主【李后主功徳院有祠堂】开山僧不畏先锋【僧言曹先锋翰下江州至圆通寺僧趺坐不惧】明朝杖履山南去喷沬飞流看玊龙
　　赠讷老
　　路入侯溪无故侯梵王祠宇占清幽语言文字真吾病喜共维摩大士游
　　题至乐亭
　　双阁壮缁林一亭余古屋庭垂祖师柏风动禅房竹山禽语昼寂岩花吐秋馥此乐本来无行人慕幽独石散山形在【旧有假山石已散失有三巨石犹存】池干水意存游心山水外至乐不容言
　　胜书记蜀僧也和予游圆通一诗用赠讷老韵酬
　　未向防门访武侯禅房杖履漫通幽题诗况有诗僧和深喜庐山得胜游
　　次韵唐立夫以日者命状见寄
　　天下名山欲徧看未能髙卧愧陈抟山人误説潜夫命只慕防鸿不慕官【唐诗云试把流年子细看休将蠖屈比鹏抟君家大有回天力不为区区作好官】
　　赵果州致羊酒走笔戏酬
　　十日庐山游蔬肠作雷鸣对食有长铗论文无麴生清浄似斋戒迟留欲修行翩翩佳公子怜我厌藜羮鱼酒致逺意诗篇慰西征姜新防带糟鲊美香流罂今宵羊踏园魂梦定须惊回首白莲社姑作陶渊明
　　题讷庵
　　圆通讷老以讷名庵题是庵者多用禅语予以儒説证之
　　休论摩诘与文殊试把庵名扣大儒君子于言端欲讷贤人终日只如愚乐山自昔称仁者利口由来恶啬夫聴法双峰空耸耳老禅惟要一言无【石耳马耳圆通二髙峯也】
　　题康王观
　　趣在烟霞世味轻天将庐阜慰西征且须细看康王谷未用遥寻白帝城星子地分天上宿谷帘泉占酒中名凌云仙客知多少肯向风波世路行【有凌云峰】
　　汤泉
　　占得乾坤造化炉地中沸出巧工夫泉犹自作炎凉态休説众生垢有无
　　宿归宗寺
　　好山无数不知名路入禅林气更清岩石有时开镜面【石镜】溪流入夜作鸾声【鸾溪】临池墨客余风韵【寺本王右军宅有墨池存】拭眼髙僧避宠荣安得清风生两腋紫霄峰顶望寰瀛
　　简寂观【陆修静道场】
　　萦迂草径少人行忽有黄冠洞口迎自笑荒芜陶靖节更寻简寂陆先生朝真惟有坛前石流水犹余弦上声欲聼金鸡上金阙紫霄峰际白云横【陆先生善鼔琴观有朝暮石金鸡紫霄皆山名】
　　游开先寺观香炉瀑布诸峰读李苏二仙诗知庐阜之胜在是记以十韵
　　庐山何处好胜地有开先瀑水潄寒玉【潄玉亭】香炉生紫烟【香炉峯】紫霄长近日【紫霄峯】黄石不知年【黄石岩】雁荡灵湫合【有两瀑布】鄷城寳剑连【双剑峰】行似朝斗【行峰】鹤唳欲冲天【鸣鹤峰】马尾只自洗【马尾泉】牛头奚用穿【牛头岩】雄词惟太白妙句更苏仙寺占星流处【星子县】桥飞月出邉碑方阅华蔵【山谷作开先华蔵院记】梦已到栖贤明日游三峡归心定决然【予易任防子方力丐祠闻三峡之名愈起归心】
　　游万杉院
　　谁栽沙苑千株栁争似庐山万本杉如欲嵗寒长不改更栽松栢满幽岩
　　庐山三百六十所长有神光照万杉借问山中有何寳仁宗飞白字非凡
　　一水遥分瀑布余万杉深处散明珠不知散却珠多少能买人间富贵无【散琜亭】
　　飞桥
　　读东坡潄玉亭诗至月出飞桥东句想像佳境有跳入清泠中之兴予至开先新桥适成因书一絶
　　苏仙诗里见飞桥欲看虹霓踏玉腰我到山中虹始见掦辉有月印青霄
　　三峡桥
　　三峡桥邉杖履游此身疑已到夔州题诗欲比真三峡深媿词源不倒流
　　灔滪瞿唐在眼前便应从此上青天秋风脱叶随流下疑是十帆出峡船
　　五老峯
　　投老山林兴已浓庐山欣与老人逢定须容我来同老五老峰邉更有峰
　　玉渊
　　谁决银河落半天飞流溅沫五峰前山中草木皆光润知有含辉玉在渊
　　宿栖贤
　　瀑水声中夜不眠星河影动半秋天谁云灔滪瞿唐逺只在洋澜左蠡邉师子吼成方外法【师于山】石人防得定中禅【石人峰】住山五老知今古借问曽栖防个贤
　　游楞伽
　　渉水穿云一径迂朱砂峰下访僧居鸟鸣蝉噪更幽处中有人藏万卷书【李公择蔵书之所】
　　老僧元不服朱砂境静心灰寿自遐庐阜招提三百所只余折桂与楞伽【有僧年八十一言庐山诸刹惟楞伽折桂不遭焚毁】
　　藏书阁在已无书山色依然满旧居留得妇人三墨竹金钟声里尚扶踈【钟楼有李夫人墨竹公择女兄山谷母也】
　　游南山入康谷以不观谷帘泉为恨南康李守致上尊乃此泉名也戏成一絶
　　不饮谷帘山下水徒观瀑布下长川使君破我游山恨酒寄人间第一泉
　　石镜溪
　　山中有镜石为台云雾深藏未肯开别有一溪清似镜不须人为拂尘埃
　　庐山纪游四十韵
　　我性好山水思向庐山庐五老招我游有约芝山初兹行适所愿孰曰非天与入眼庾公楼兴已先篮舆云开圣治峰石扣仙人居【太平兴国宫有圣治峰刘仙石】香炉望烟霭净社观芙蕖虎溪聊自笑天池歩冝纡【天池最髙不及游】半月圆通留幽亭乐有余【寺有至乐亭】趣如六一翁境似山环滁侯溪煑月泉石耳供岩蔬【峰以生石耳得名】破戒戏鱼酒踏园梦羊猪贤闗得家音【二儿时在太学一日得两书】天恩拜新除抗章复辞免【前辞夔州今辞入对】行色仍踌躇遂作南山游首过荆林虚凌云入康谷临流清可渔欲饮第一水山深足趦趄汤泉本何来忽从龙口嘘鸾溪寻故家【归宗寺本王右军宅】墨沼波犹潴石镜不可见悬崖照谁梳寻真到简寂入观惊丘墟缅懐黄与陆何处飘霞裾【简寂观乃陆修静道场有黄石公岩观今荒废】眼明见飞瀑涧壑鸣琼琚月落句思李练飞诗陋儒新桥跨虹霓出月明蟾蜍两州劳五马同日传双鱼【至开先得唐江州李南康书】神光照万杉飞白留天书遥瞻星子城青山防舂鉏我行未及西三峡知何如登桥阅天险奋地轰雷车壮哉五丁力凿此千尺渠羣峰列耆老深渊蓄璠璵【五老诸峰及三峡玉渊并在栖贤】古刹依朱砂穿林骇猿狙【楞伽在朱砂峰下自栖贤寺路穿荆棘而行】万巻已空阁三竹犹扶踈肩舆足茧卒传诗手疲胥佳境尚无穷雅兴良已摅身随禽徃还兴逐云卷舒重寻讷庵老细论无言予节物变炎凉迟留费居诸在路何悠悠归梦频蘧蘧秋风雁还荡缄封寄乡闾归宗枞老言庐山有对云简寂观中甜苦笋归宗寺里淡咸韲予因以汤泉石镜戱成一絶
　　防禅得味咸虀淡学道忘忧苦笋甜石镜与时为显晦汤泉渉世有凉炎
　　开先僧赠石菖蒲
　　结根拳石伴孤僧对我还同道眼青莫遣尘埃侵九节防须重作玉衡星
　　别庐山
　　山北山南已徧游又移行李向西州身如孟子论行止心愧渊明任去留峰顶今宵应好月人间明日是中秋天池一塔遥相送深喜浮云为我收
　　题天华院
　　游徧庐山寺兹山亦自佳数宵缘石耳一饭为天华
　　中秋宿瀼溪驿【瑞昌县】
　　半月游庐阜中秋宿瀼溪祠寻元子隠【元次山旧隠】树认赤乌栖【吴赤乌所见之地】坐待云开月行愁雨作泥番人应话我身在九江西
　　浪士旧游处旅人今两宵赤乌曽纪瑞银杏敢兴妖【驿故簿防有银杏木甚古能为妖伐之遂息】照眼水名瀼回头山忆尧【番昜有尧山】男儿四方志寕惮蜀天遥
　　瑞昌李宰赠元次山集
　　苍然山色泠然声次山之文读可惊令君赠我有深意欲以漫浪更吾名我虽有官真漫耳谁遣夔门称刺史开卷欣逢子元子尤爱清泠瀼溪水
　　中秋思乡用瀼溪韵
　　今夜中秋月还应满故溪遥知千里共深羡一枝栖嵗月飘如梦年时醉似泥可怜佳节里兄弟各东西
　　宿多福院
　　古刹名多福初来宿上方蜂窠悬败壁燕垒满空梁蝙蝠沸盈室尘埃堆满床香烧数炷柏移下小僧房
　　昨日饭金城观今日饭石田驿
　　城纵是金非愿得田虽有石尚堪耕欲随秋雁荡中去却向杜鹃啼处行
　　瑞昌永兴道中作【瑞昌属江州永兴属兴国】
　　蜀道青天手未摩有舆从此上危坡【过瑞昌县数里有阙于岭阙　自番昜三山方有岭】永城朝过路方永【永城驿名在两邑之界】多福夜眠僧不多冈畔泥深愁欲雨渡头舟小喜无波【黄冈桥为水所没以小舟渡】青山满眼森髙木正为人稀免斧柯
　　宿真如寺【在兴国水南山名渫泉有御书阁】
　　迢迢脩岭踏朱红【朱红岭】林壑深蔵古梵宫一阁摩云鏁宸翰神光长照大江东
　　白帝孤城在何许遥想西风急砧杵我行初至渫泉山御书阁下眠秋雨
　　至兴国军【舟中作】
　　一宿真如饮渫泉钟声催上渡头船【渡名南市有十里湖】夜来一雨湖光好拟把穷愁洗富川
　　近涵州郭逺连天明月清风不计钱欲比西湖及西子品题须唤旧苏仙
　　题懐坡阁赠王景文国正【名质】
　　穷途喜见富川波已觉兹行所得多杭颍西湖堪鼎足兼懐六一与东坡
　　眼中十里是烟波天遣江山助子多自是玉堂挥翰手不应此处久懐坡
　　赠陶永州【名安泰】
　　云作愁天风怒号遥瞻白帝梦犹劳口吟太白路难蜀心慕渊明人遇陶富水已厌家食久【陶本黄州人今居兴国】浯溪行看石崖髙人生五马何曽贵堪叹相逢各二毛
　　次韵王景文赠行四絶
　　圣主龙飞白首郎误蒙亲擢与南牀言多妄发汲长孺心不敢邪苏世长
　　天涯行客正悲秋况向鹘孙愁处愁【其中有山名鹘孙愁】歌听竹枝刘刺史诗懐庆朔范饶州
　　吾道从来自不孤果防好语慰榛芜孜孜相勉惟名节官职何须校有无
　　君年方壮我顔苍敢以宗盟论雁行孝子忠臣公论在送行诗似少陵章
　　题谋野堂
　　兴国江山似杭之西湖谋野堂在州宅富于观览予赴夔门张使君开燕登堂赋诗【张名采】
　　满目江山富一堂公余身在水云乡遥岑更作有无色西子为谁浓淡妆荷有香能清燕寝缨无尘可濯沧浪使君坐此谋何事境静心清百虑忘
　　闻诗闻礼不赴秋试以七月二十五日离太学八月二十六日至兴国军喜其来也因作是诗
　　不将蜗角与人争走侍双亲蜀道行免为家书忧子美饱闻情话説渊明一名所得知多少万事真宜审重轻更愿相随且归去田园薄有要同耕
　　途中遇雨
　　夜宿佛图市晓穿山障中泥愁行滑滑雨厌落蒙蒙晚稻短长熟野花深浅红江西又湖北马首防时东
　　宿大冶县
　　隔岸呼舟子湖山日欲曛人家数防火风物一川云小渡渔人占中流县界分秋深山驿冷萧瑟夜深闻
　　东方寺【汉东方朔隠居之所唐僧智印师道场山顶白莲池】
　　大冶迢迢接武昌西征逾月到东方白莲智印蟠桃朔仙佛同归一道场
　　宋武帝庙【在大冶县鐡山】
　　规模仍旧晋乾坤遗恨于今失所尊庙食铁山精爽在铸兵思欲定中原
　　宿武昌县
　　行尽江西路初乘湖北舟荒城叹权皓【孙权与皓甞都于此】贤令惜韩欧【韩退之父仲昌欧阳公曽大父郴皆为武昌令】漫浪无元叟峥嵘有故洲神仙雪堂客防度絶江游
　　游西山寺
　　好山遗恨恐他年冒雨登临兴浩然避暑离宫闵吴主【本吴王避暑宫】横舟巨浪壮苏仙秋声萧瑟松风阁岩乳清泠菩萨泉山半有亭名可易漫郎尤恶曲并圆【山腰有九曲亭】
　　遇雨两宿县驿
　　絶巘笙箫防邻州鼔角闻江淮两岸雨吴楚一天云有驿聊堪憇无尊亦自欣西山逢老宿徃事説三分
　　吴大帝庙【故安乐宫也樊山郎山形如八字鄂渚亦有八字山】
　　樊山八字形长在汉鼎三分国尽墟安乐故宫犹庙食遗民时荐武昌鱼
　　望黄州
　　肩舆万松岭鼓楫芦花洲忽见江上山人言是黄州懐人望雪堂读记思竹楼二豪不复见大江自东流
　　过樊口
　　短棹经樊口髙人忆漫郎杯湖谁复泛退谷自深藏鄂渚风烟接吴宫草树荒遗音闻八曲大小两洄傍
　　宿华容寺
　　古刹何年有传闻贞观初药痊明主疾防福梵王庐帝赐褒嘉札【以上事见武昌土俗记】神留吉利书【殿柱有倒书吉利二字人相传以为天书】残僧三四軰朝暮自钟鱼
　　朝离华容暮宿孟桥小店甚陋得莫漕子防书以八百料船见借遂可鼔楫而西矣
　　晓发华容寺云开鄂渚天秋深余晚稻地旷辟闲田草市鱼多骨荒村店有烟计台书报我已具济川船
　　至鄂渚泊报恩寺
　　防渉经江夏悲凉忽暮秋雨登罗汉阁【寺有五百罗汉阁可以观览】醉上庾公楼【诸公会食总司既罢予独坐南楼】风急将吹帽江寒更泛舟川涂元不隔归梦到东瓯
　　题一览亭【在漕台后山】
　　危亭顶鄂渚欲上初不敢肩舆蹑峥嵘眼界惊坎窞青山缭江湖烟雨抹浓淡千帆破沧浪万室昭菡蓞大泽胸可吞秀色手宜揽形势控上游天险卦侔坎登临迫吹帽秋声在葭菼御杯情有欣懐古意多感两雄孙与刘壮志鲸鹏噉赤壁走阿瞒功业炳铅椠黄鹤去何之灵竹色犹惨楼余庾公兴洲遗正平憾北望旧中原激裂壮士胆何由登太山一快天下览【赤壁之説有四在鄂之蒲圻者是孙权遣周瑜与刘备并力败曹公于是】
　　莫漕以莼羮荐杯
　　萧瑟秋风送雁回梦魂终夜绕箫台年家知我乡心切斫鲙羮莼荐酒杯













　　梅溪后集巻十
　　钦定四库全书
　　梅溪后集卷十一
　　宋　王十朋　撰
　　诗
　　九日懐故乡
　　天涯行客倍伤悲鄂渚登髙防欲吹遥想弟兄行处乐防人同把菊花枝
　　登压云亭赠赵都统
　　早将忠义立殊勲鄂渚登临气压云异日云台观画像要须压尽汉将军
　　九日陪诸公登髙
　　鄂渚逢重九登髙客防黯白菊泛壶觞青山满栏槛诗随眼界添酒逐年华减回【阙】　　　半雨花思范【范文正公番昜诗半雨黄花秋赏早去年此日在番昜故思之鄂渚少黄花有白菊】
　　十日觧舟晓泊江口【阙】　渚汉阳
　　系缆长江口斜阳照两州【阙】　　大别渚逺认南楼渔艇家烟浦江神庙栁洲【阙】　　　文通送别处春恨可如秋【江文通别赋送君南浦伤如之何南浦在鄂渚之南文通以春送客而予以秋为客悲乂可知】觧缆南浦初泝长江江流出鄂渚汉阳两山之间云霭横之如一山然
　　觧缆长江口回头思黯然封疆一川隔烟霭两州连水鸟飞防渚江豚跃傍船好风知防苇送我上青天过金口市江中有渚名鲤鱼甲渚上有芦花连日遇逆风舟以寸进挽舟者行芦中成四絶
　　江山满眼似相迎一閧人烟问地名舟过已经金口市水流应到石头城
　　鲤鱼甲露江中渚芦荻花浮渚上霜樯影落江疑是钓巨鳞惊跃鹭飞忙
　　长江十里连空逆水那堪更逆风定是江神怜逺去欲吹船转浙江东
　　江神不借一帆风患水难收寸进功欹枕髙眠真有媿挽舟人在荻花中
　　食虾
　　江上秋风起鲈莼正忆家舟行良不恶日啖小鱼虾
　　宿通济口
　　千里长江险舟行梦亦惊转矶忧浪急入沌喜波平秋老天犹燠宵长月自明洋洋通得水何日济归程
　　芦花
　　悲秋已过黄花节照眼浑疑白帝城更类吾家子猷棹飘然乘兴雪中行
　　芦花两岸风萧瑟烟波浸秋日鸥鹭家深不见人小舟忽自花中出
　　夜宿思湖口系缆芦苇间夜半闻丛中有声舟人惊起终夕为之不寐
　　老境残秋路入荆眼中何物不闗情芦花间蓼红依白江水归湖浊带清狐兎丛深应自贺鱼龙穴浅已相惊扁舟夜宿无人境展转无眠到五更
　　舟中作
　　竟日舟行无一家无邉眼界只芦花花中知有雁多少为我传书到永嘉
　　汉水
　　方城以为城汉水以为池横行江汉间楚子防诸姬问鼎轻周室争盟防淮夷子孙世有国地大先王时封疆六千里俛首为秦雌虎狼不可亲前后防见欺始堕张仪计卒至王翦师西风吹黄芦疑是骚人悲
　　宿夏郡口
　　夜宿古夏口时维季秋半江湖犹未落烟水无岸左公昔屯兵仲谋方斫案助成赤壁胜坐使老贼窜壮志寜下人借地聊取乱蛟龙得云雨鼎足王蜀汉英雄不复见江水空汗漫
　　九月十五夜
　　九月十五夜前年居故郷鸡黍修故事兄弟自范张岂知今年秋扁舟葭苇傍三日无人烟雨细风悲凉浇愁一杯酒苦语生悲肠
　　宿髙牙
　　牢落楚天涯夔门路尚賖落帆惊宿鹭弭榜傍栖鸦【有鸦千百羣集于栁】风伯声喧枕渔人水浸家江神阻行色非是恋髙牙
　　亡姊之在九月而不得其日十五日读坡诗至英公燎须事不觉悲涕是日辛酉得非日邪诗以写哀
　　先人六儿女姊长孝且慈徳淑命不淑哀哉止于斯暮年失爱子哭泣鬓成丝年才五十七一病不可医姊死我在傍姊吾不知初闻讣九月不得日与时丐祠既不遂临宂竟无期日月为我昏风雨为我悲宦游何所得抱恨无涯尚余英公须未作子厚碑【某欲作墓志不遂】便当回雁荡那忍过秭归【秭归县在归州有屈原故宅原既被黜放忽然暂归原有贤姊曰女嬃亦归喻令自寛离骚所谓女嬃之媈媛兮是也袁崧以为原姊之名于此】
　　买鱼行
　　九月既望舟遇风不敢行鱼肉果蔬之味俱无粮亦防絶日暮闻讙噪声有小舟破浪而来贾红盐鱼及鲊舟人争买之予亦买以荐杯因作买鱼行示闻诗闻礼
　　风伯一怒声如雷排空浊浪山崔嵬江湖千里人影絶一叶小舟何处来芦荻花中有渔者簔笠为衣楫为马止将烟水作生涯红麴盐鱼荷裹鲊舟人争买不论钱我亦聊将荐杯斚烹庖入坐气防腥饤饾登盘色如赭但能得趣酒杯中也胜弹铗人门下君不见仲尼鱼馁则不食陈蔡面犹含菜色又不见退之欲饱东海鲸焉知家有啼饥声我居江乡厌海味今日鱼虾八珍贵朱门日兴费万钱未必一生常适意尔曹异日宦西东一饭安得如今同寄鲊不须劳孟宗但愿清白传家风我将归结鸡豚社不用击鲜如陆贾但愿年丰鱼米贱欣然醉饱同天下
　　过八叠有小舟卖虾是日风便但江岸萦迂疾徐相半
　　舟经八叠疾还徐帆便风髙水自迂要与麴生谈妙理试呼渔父买长须
　　过三义【在玉沙县界】
　　派别从金口江行过玉沙风湾迂八叠烟渚会三义栁老余春色尊空负月华端如退之语江逺共蒹葭
　　泛泛江汉水
　　鄂渚上荆州泛泛江汉水萦迂知防曲萧瑟非一苇乡心秋色中旅思诗篇里云安在何处落日天邉是宿网歩时已入夜犹行舟忽闻犬声知有人家孤灯一防盖渔舍也是夕有月不饮
　　网歩知何处维舟日已昬孤灯耿渔舍一犬吠江村问境欣名复【在复州界】归心防到温遥天有明月惜不照金樽过毕家池有姓陈者送香橙八颗云有子在太学名景初有佛舍额曰永固院临水而门闭有神祠云江南吴王庙必孙氏也
　　瓮间吏部姓名池僧舍人家傍水涯黍熟稻香俱可饭橙黄橘緑最宜诗
　　江上人知我姓名枝头手自摘香橙一盘来致殷勤意侬有儿为太学生
　　江东英杰旧孙郎遗烈于今尚未忘犹有神祠枕流水一间茅屋似昭王
　　晚过沙滩有渔举网得鳊鱼二百余头橙橘正青黄以百钱买橘得十六颗比乡里小差而味酸
　　渔人生计占沙洲一网鳊鱼二百头鱼未到家人买尽明朝一网更盈舟
　　地近荆州见木奴青黄照眼两三株百钱买得霜前颗味带儒酸似老夫
　　晚来诸卒竞欢呼籴得香粳一斗余拾荻为薪煮江水就船沽酒吃鳊鱼
　　舟中懐番昜【阙】　　　及诸同官用九日登髙韵
　　君如别驾宠我媿淮阳黯番水偶同僚江楼屡慿槛感秋悲思多惜别刚肠减夔门笑与语安得对岑范
　　宿紫防【在监利县界】
　　髙栁何人舍孤灯此夜舟遥从白帝去少为紫防留
　　二十一日至福田院留建圣节
　　魏阙回头逺夔门去路长万年天子夀一瓣福田香小院蔵脩竹柴门傍曲江系舟杨栁岸诗句落僧窗
　　宿金鸡渡
　　晓起鸡未鸣晚宿鸡鸣渡鸡鸣又还起扁舟触烟雾不作田文奔不效刘琨舞孜孜慕舜徒去去官夔府
　　宿王家村
　　舟行湖北路千里家在浙东天一涯宿处问名同住处梅花不见见芦花
　　扁舟何日到夔川已泛荆湖半月船误喜地名同故里欲寻邻舍竟茫然
　　王家又向此名村只欠青山似左原满眼黄茅仍白苇荒芜疑是我田园
　　读楚东倡酬集寄洪景卢王嘉叟
　　预恐吾侪有别离急忙刋得倡酬诗江东渭北何曽隔开卷无非见面时
　　寄题番昜一江亭
　　一江明月夜归迟萧洒斋中小范诗亭自我名犹未赏梦游江静月明时
　　早至鲁家洑复入大江见石首山
　　入由通济口出自鲁家洑半月良已劳大江离又复蒙蒙烟雨中两岸渔人屋遥山瞻石首乡味思海族【吾乡石首鱼秋冬间最多鱼中上品也】
　　舟中记所见
　　不向三苖境上过【岳州乃三苖故都】此身端怯洞庭波浪翁未免聱牙戏渔父时为欸乃歌虫喜年丰频捣米鸟忧沙涨自淘河【捣米淘河虫鸟名】可无好处如乡里橘緑橙黄恨不多
　　二十五日先妣逺忌祭于舟中
　　有遗嗟无母舟中遇忌辰鱼蔬当血食橙橘荐时新家比去年逺囊如旧日贫白岩山下冡归扫拟新春夜宿下沙歩有小浦蔵舟于口惧有风也是夜浪忽作声如潮舟为之撼如是者三舟人惊惧初谓有风起视则天籁不号星月皎然篙工云江中畏炮炙邻舟有煎油者岸圮而浪生晓视之果有圯处或云鼋鼍之属因记之
　　疑向钱塘宿潮头夜半声油煎江岸圯舟撼梦魂惊浪自鼋鼍吐风从芦苇生江神不迁怒项刻为吾平
　　天晴风顺舟行过石首县宿刘郎洑
　　残月照荆江晨曦浴旸谷云收瘦山腰风顺饱帆腹防茫见石首俄顷过吾目方兹惊汹涌何敢求迅速快意固可喜迟钝或为福风乎亦难矣去顺来者讟江神岂世情吾亦不私祝
　　予自鄂渚登舟近两旬得顺风才二日耳髙牙遇风雨留两日既而得顺风过八叠江流迃曲疾徐相半二十六日风驶甚方快之谓公安可一日到也明山如故江与风背浪汹涌停舟不行复用前韵
　　我欲效元子漫浪居退谷不效楚大夫醒清鱼腹前非恋髙牙今岂嗜湖目【泊舟藕池】两旬非不迟一日靡容速直为退之规【韩诗此事正好为吾规】寜觊塞翁福未易论乘除不须生怨讟江水照吾心宜将正辞祝【舟人多焚纸钱予笑曰江神亦賍邪】
　　再读楚东集用前韵寄景卢嘉叟
　　二子聪明旷与离一樽容我与论诗待将后集从前刻直到番阳送别时
　　防莱公祠
　　油水江头宼相祠凛然如坐庙堂时精忠一防不负国枯竹知公人不知
　　宿黄坛
　　江口维舟问地名黯然撩我故乡情平时尚怯黄坛岭谁遣遥临白帝城【家之南有黄坛】
　　读于公堂记寄孙録聪伯
　　于公治狱多隂徳温靖居朝止肉刑番水同僚温靖后于公堂记有芬馨
　　十月四日宿于沙市舟中卷帘忽见新月天色如水乡思凄然得诗一聨云诗成天作纸帘卷月为钩连夕烛有花至六日家书来自临安足成一篇寄二弟
　　今夕果何夕章华台畔舟诗成天作纸帘卷月为钩蜡炬知何喜乡心未免忧家书随雁足两月到荆州
　　初九日离南用夔州船
　　扁舟经月泝江流又向江陵换蜀舟肠防一声离岸橹不堪回首仲宣楼
　　过虎牙
　　天遣西来亦大竒眼中浑是少陵诗虎牙铜柱为我好却胜先生出峡时
　　至峡州登至喜亭谒欧公祠
　　曽于庆朔亲祠范又向夷陵敬拜欧昔日四贤今见两慨然遐想旧风流
　　尔雅台
　　隠迹江山郭景纯【邵南有郭道山乃景纯得道处】学兼儒伎术通神虫鱼草木归笺注何害其为磊落人
　　楚塞楼【黄鲁直名】
　　楚国封疆六千里荆门岩峦十二背【去峡州四十里有荆门山峯峦连延号荆门十二背】南标铜柱北虎牙【杜诗虎牙铜柱皆倾侧荆门铜柱在南与虎牙相对】天险城邉古西塞【州南有天险城】江山如故名尚存形势虽强国何在水流三峡无古今月照孤城防兴废吴蜀英雄空战争屈宋风骚谩悲慨但愿时清塞不尘楼上芳樽日相对
　　离夷陵移舟至水西将遵陆雾甚咫尺不辨舟人失津退数里遇渡船引而至岸有山在朦胧中乃观音台也过姜诗村饭士门铺晚宿油榨有山名四面颇佳
　　至喜亭前晓雾迷橹声离岸东西疑游神女行云峡忽到姜诗跃鲤溪午饭驿亭同蓐食夜眠村店类鸡栖眼中四面青山好从此登天路不低
　　饭桃花铺宿覆盆
　　路入桃花桃未花碧溪流水两三家何年路接人间世定是渔人归去夸
　　身在篮舆不自安更劳牵挽上天门山中亦有人间月今夜应须照覆盆【肩舆登髙山以防牵挽危甚】
　　上大望州鑚夫三里
　　身到猿啼百尺头【百尺坡】更言前有鹘孙愁试于大望山头望望见人间是峡州
　　豆子山前火墨溪迢迢一岭与天齐肉身安得鑚天手肝胆崔嵬自作梯
　　宿千石闻诵书声
　　一岭鑚天到此平夜眠听得诵书声莫言此地名千石万石它年或可名
　　枕上闻鼓角
　　五更枕上梦还醒初听夔州鼓角声悲壮端如少陵语它时送我更多情
　　过九盘岭
　　水不经三峡山犹过九盘数家脩竹里堪入画图看饭周平铺南北山峯峦皆竒有佛顶峯鲤鱼岩罗汉洞【又曰仙居洞】説者谓类巫山遇雨为云雾所蔽不尽见
　　未见巫山十二峰人言山与此山同定知神女蔵深处正在朝云暮雨中
　　至归州宿报恩寺
　　终夜江声枕上喧子规未呌已销魂身乘筚路思熊绎词诵离骚吊屈原城邑旧为夔子国民人多是楚王孙误恩分阃方图报宿处那堪是报恩
　　题屈原庙
　　自古皆有死先生死忠清故宅秭归江前山熊绎城眷言懐此都不比异姓卿六经变离骚日月争光明
　　过秭归
　　晓日寒天过秭归江山防防上愁眉况经宋玉悲秋处不独秋悲冬亦悲【宋玉宅今为秭归县治】
　　二十四日视帅印于归大拽铺
　　大拽名何壮孤峯势更巍拜恩罗吏卒列炬照烟霏分阃来鱼复懐乡过秭归石门观峡水东注疾如飞
　　宿巴东县懐防忠愍
　　制锦工夫早不同至今人道防巴东澶渊一段竒功业可在孤舟野水中
　　堂前双栢今何在渡口孤舟依旧横不似公安揷竹处凛然容貌尚如生【比过公安谒莱公祠盖枯竹再生处也巴东祠废可谓缺典因成二絶以示邑官】
　　初入巫山界登罗防闗云雾晦防黙祷之因成一絶
　　西来水陆备艰辛秪为君恩不为身为向巫山神女道莫将云雾恼行人
　　雾开复成一絶
　　闗登罗防饭邮亭云雾迷人昼晦防神女有灵呼即应廓然山色为吾青
　　登得胜冈谒武安王闗云长庙有泉一俗传谓兵至此无水抜刀刺地泉随而涌庙西有磨刀溪北有晒甲崖
　　得胜名冈蜀虎臣气吞吴魏失防身磨刀晒甲遗踪在英魄犹能敌万人
　　过风口望巫峡岩嶂如雁山祥云峯经行峡烟霞障
　　十二巫山鎻白云岩如雁荡列江濵谁名雁荡经行峡定是经行峡里人
　　登燕子坡前有一岩在江之旁如天台赤城名鸟飞岩
　　坡名燕子燕思归岩号鸟飞鸟倦飞云夲无心聊出岫风縁有口故吹衣【风口行云皆巫山地名】
　　巴东之西近江有夫子洞亦曰圣洞巫山县有孔子泉説者谓旱而祈则应泉旁之民虽童子皆能书夫子胡为洞于此且有泉耶诗以辨之
　　夫子道不行尝欲居九夷乘桴浮于海从者其为谁厯聘甞之荆岂亦游坤维有洞巴峡间人言幽更竒云深不可见奥处那容窥圣人肯巢仙兹名良可疑吾道其非耶聊将友鹿麋巫山亦有泉可饮仍可祈泉旁都防家聪慧多竒儿父兄傥知教圣门皆可归我来不及饮清兴随泉飞寜比盗与贪闻名使人嗤禹宂防稽隂尧山番江湄流传虽失真未敢以为非鲁人轻东家秦人燔书诗兹俗圣天子吾何敢夷之
　　自鄂渚至夔府途中记所见一百十韵
　　流火郡离饶悠悠驿路迢黄华舟解鄂大江遥【七月九日离番阳九月十日自鄂渚易舟】肩弛番人檐【是日遣送还人回】身随楚客桡东瓯乡梦逺南浦别魂销不过汉阳垒犹劳郡守轺逺山看八字古国避三苗别水由通济羇帆渡沉漻方随鸥浩荡俄值雨飘飖夹岸华疑雪春天浪似潮枝栖并乌鹊苕宿伴鹪鹩旅思慿诗遣愁肠頼酒浇无鱼不弹铗忘味若闻韶孺子沧浪曲渔人欸乃謡逃虚音可喜得隽语同嚣秋老江经夏湖平境过宵夜鸣疑有虎昏吠喜闻獢遗俗懐吴主荒祠类楚昭巨鳞烹缩项白粲籴长腰茅舍橘初熟江村枫未凋栁枝犹忆楚竹泪尚思姚雨后禾收晚霜前麦见荞风清玉沙界月吐紫防霄一瓣香闻佛千龄寿祝尧沱潜终共道江汉讫同朝渡口听鸡唱洲邉记鹭翘地名思故里诗句忆同僚塔子瞻山色天门认斗杓航便河广苇风顺若邪樵石首欣相问刘郎似见招双帆方快意五两忽狂飚谁弄黄昏笛如闻赤壁箫孤烟为藕市一叶是渔舠江水澄泥煮芦薪带湿烧梦回惊枕撼晓起觉风调蔬撷才盈握鱼防莫计艘横波沉宻网巨浪脱髙跳红想乡醪滑黄香野菊娇左公城宂兎油口树喑蜩水是蛟龙地桑余羽葆条竹由忠愍揷木自洞庭漂大士精蓝壮将军画像骁江空无战舰水落有乘橇促织虫知备淘河鸟受徭风髙鸣过雁天濶戾飞雕云梦封疆逺荆衡气象辽建都曽王楚为郡自平萧息壤那容盗章台可戒骄韩诗夸府大汉史志民僄燕集堂开杞笙歌乐舞逍楼登一日暇赋就百忧消落帽欢成阻游山兴谩飘书随鳞出峡诗附翼还鄡离岸忽鸣橹满艘仍竪幖栖回蜥蜴扑面集蟏蛸沙市人家逺方城草色葽食梨苏肺渴啜茗愈头痟覆屋曽非瓦名村浪有窑枝江县罗国鳬舄飏王乔百里环洲渚千家在苇苕津乡谁复御松邑已非侨汉景余清爽临江尚庙祧转滩惊见石挽繂飞芀澎湃声如击玲珑状似雕松楸悲相冢香火静僧寮转盻冝都过横云楚塞防虎牙端欲噬铜柱为谁标月向夷陵看杯思太白邀文忠遗劲节精采凛生绡岩白形如鳐鱼黄状类防邦人祀神禹郭璞当臯陶舟退风飞鹢生浮旅泛薸鲤溪穿荦确牛峡隔岧嶤孝起姜村感音传进足趫山家收芋栗土物贡姜椒涧水何曽歇桃花未肯夭覆盆鸣鹿友絶壁聚狐妖野媪头纒白行人背负镣回看一州峡下视众山么障日峯衔豆鑚天石碍轿道逢懐刺祢卧听诵书鼂被冷公孙布裘寒季子貂犹堪耐氷雪未暇忆炎歊倦上九盘岭重观三峡桥好峯名佛顶欲画少僧繇照黒纷持火愁荒猛击刀流虹瞻魏阙瑞白庆清朝国寿緜箕翼皇图奕诵钊欢声形戴白环视舞垂髫避渉忧如马观形怯类猫眼经巫峡险心过秭归焦熊绎山城古灵均庙貌憔离情随梗防乡思为梅撩境始临夔府魂频梦象箾轻生甘叱驭爱物戒扬镳帅阃分诚滥州麾把更侥拜恩罗吏卒列炬散鸢鸮野渡水清浅孤舟人寂寥影防沙有音骇昼闻枭圣洞云深鎻天池浪不摇林梢鸣烈烈峯顶洒瀌瀌快覩天披雾愁听夜滴蕉阳台开爱日隂气廓枵六六盘初过三三界已超生朝念弧矢旅食分箪瓢遐想赋风玊敬瞻行雨瑶过闗寜有鬼及郭免逢魈访古寻诗史观风入郡谯路难端可畏形役尚奚劳行也知谁使官乎我亦聊欲赓刘与杜辞鄙甚刍荛












　　梅溪后集卷十一
　　钦定四库全书
　　梅溪后集卷十二
　　宋　王十朋　撰
　　诗
　　初到夔州
　　某甲申七月至饶州以表谢上云虽才非太公不能五月报政然忠犹杜甫未尝一饭忘君既而与诸公唱和有夔字韵诗果有易夔之命人以为谶方力丐祠梦观八阵图乙酉十一月朔至夔水落沙露宛然在目所厯山川皆少陵诗中景物也因成一絶用楚东韵
　　分甘易守不劳麾梦已先予到古夔谶语端符楚东韵忠懐雅合杜陵诗
　　查漕元章生日【十一月望日】
　　气压羣隂首占阳生贤时节自非常十分天上月轮满一线人间日影长揽辔威名崖雪凛和羮消息岭梅香要知三峡无穷水便是词源与夀觞
　　周漕行可和诗复用前韵并简元章
　　重闻鸣鳯瑞岐阳不比清斋老太常帝里别离头并白夔门邂逅日初长诗篇照眼腾光艶兰友倾心蔼国香天遣西来端有意要令我軰共壶觞
　　又用行可韵
　　二公海内姓名闻我亦追随到蜀门龙卧庐中叹诸葛蛙居坎底陋公孙雨听巫峡梦时滴花着杜鹃啼处痕詶唱又成夔府集论文欣对少陵尊
　　行可再和用其韵以詶
　　孤陋书生寛见闻西来端欲扫儒门懐人久作周公梦访道欣闻孔子孙【周首篇语及中庸】书为爱民成再奏【漙台再奏马纲事】泪因忧国有双痕休论身世无穷事但愿常陪北海尊
　　又詶元章
　　叱驭西来媿子阳旧交重见白眉常伤心鬼录人何短【怀马贠仲】回首蓬山话更长夔府并游容倚玉计台髙选辍含香我非逸少君如谢聊继兰亭曲水觞
　　行可元章再赋二诗依韵以詶前篇寓二后篇寓三
　　不学金仙李伯阳来从雄愈论天常毫锋落纸一台妙诗艶惊人万丈长防见鹍鹏俱变化稔闻兰菊各芬香盍簮聨席论文酒却笑渊明独引觞
　　朋得西南直谅闻同行宜入仲尼门交成一体慕龙友政在诸家嗤鲁孙雪唱纷纭臈天瑞词源汹涌峡江痕二公如月如太白我亦影随同一尊
　　元章赠余甘子用前韵
　　草禀南方地近阳不随凡果当家常端因坡句声名重正类梅诗气韵长【东坡橄榄诗云待得余甘回齿颊已输崖蜜十分甜欧公读梅圣俞诗云譬如食橄榄真味久愈在】回颊已输崖蜜味返魂终共雪芽香【与茶最相宜】故人知我诗肠苦更赠葡萄为荐觞
　　行可骨月自西州来用门字韵賛喜
　　连夕西台笑语闻防衣人戏綉衣门定知情语同元亮不用诗篇寄抱孙果见灯花将喜事寕愁江竹染啼痕【世傅妇人诗云君看江上千竿竹不是男儿泪染斑】登堂滥作韩公客白首相逢十载尊
　　吴防议和诗用前韵以詶【名景偲巴陵人】
　　万项波澜莹岳阳气钟人物亦非常为郎堪叹冯唐老治郡未施黄霸长【吴吏事尤髙比摄万州有声】诗吐锦肠多丽【阙】髙莲幕有清香穆生醴酒周璆榻不是区区为【阙】闻马纲复行旧路圣主之恩诸公奏【阙】
　　也元章用前韵喜而和之【此二篇原缺无攷】
　　利博仁言亟奏闻恩光万里烛夔门纲船已免【阙人鲊瓮】栈道不应愁鹘孙【鹘孙愁】村落烟余烟火【阙】
　　息斧斤痕坐看巴蜀回生意放我欢呼到酒尊【阙】州县有戒石饬官吏某至夔之初【阙】　诗以自警云
　　尔俸尔禄民膏脂下民易虐天难欺圣训昭昭日月垂刻石于庭励官师臣庭坚字尤瓌竒光尧宸翰増光辉坤维门戸州名夔庭前戒石【阙】　　笔画微茫观者疑太嵗在酉嘉平时吉日丁亥刑【阙】　命工举石少髙之一新栏槛严防持银钩照眼光陆离天威咫尺顔不违虐民之事焉可为勿谓苍苍不吾知与尔同僚共孜孜
　　出郊送虞叅政因游竹亭小饮与者九人
　　送客出西郊天气为我佳穿林看脩竹偶与羣贤偕邂逅适我愿三杯写幽懐向来涛与戎此乐何繇谐
　　立春
　　巫峡逢生日夔州见立春行年五十五羞作戴花人
　　寄刘侍郎韶美
　　流落天涯老病身归心一防逐新春故人少借论思口放我山林作散人
　　正月六日游碛呈行可元章
　　踏碛逢为马临流想卧龙江山供指顾尊俎奉从容峡水浅还涨巫云淡复浓天教我軰合莫惜罄金钟
　　呈同官
　　樽前记得少陵诗好向江头尽醉归此日风光真可惜古来乐事巧相违细看八阵图犹在欲问三分迹已非惟有年年古夔国竹枝声里日晖晖
　　买山【夔山皆童子买山植木以庇之惧刍牧不禁作诗以告后人】
　　书生为郡亦迂哉剰买童山买木栽但遣牛羊勿践履它年定出栋梁材
　　给水【夔以竹筩引水见于杜诗以义泉名门则知音之为州者不水而取钱也予始至闻公库嵗収卖木钱千余缗钤辖司亦如之予以水给民惧后人废之故作是诗】
　　接筒引水下山陬端为夔民觧百忧长使义泉名不防莫教人费一钱求
　　修垒【夔城颇恶予修之虽雉堞一新然土城易壊兵有守城者勿它役随壊而补则城常固矣】
　　莫将逆旅视居官直作吾家活计看墙壁时时为修葺安知劳苦是平安
　　种栁【东至夔唐西过社坛凡十余里种栁二千株后人或不斩伐则垂条耸干当如栁子厚诗但愧无恵化传耳】
　　瀼水东西十里余新栽杨栁二千株防看耸干参天去能似甘棠勿翦无
　　江月亭二絶
　　长江何处水明月防州天月与江无约相逢是偶然江山今古防英雄割据并吞总是空惟有江流不转石千秋长在月明中
　　登真武山
　　篮舆晓上小琳宫夔子江山指顾中道士手栽山上柏身犹未老榦凌空
　　上元山中百姓出游作三章谕之
　　邻里相呼入郡城巴歌楚舞沸欢声三宵游罢同归去勉力耕桑事父兄
　　三日嬉游喜遇晴还家又见麦青青但须及早输租税莫要勾呼到讼庭
　　好去耕耘陇上田但能勤苦有丰年家家饱暖身康健更向明年看月圆
　　题诸葛武侯祠
　　八阵图旁丞相祠风云惨淡防当时功成岂止三分汉才大非惟十倍丕渭上忽传司马走蜀中长起卧龙思我来再拜瞻遗像泪满襟如老杜诗
　　登诗史堂观少陵画像
　　万丈光芒笔有神两眉犹带旧酸辛残杯不复随肥马賸馥端能丐后人夔子江头吟处景杜鹃声里拜时身敬瞻遗像观诗史一酹云安麴米春
　　送参议吴郎中
　　扁舟西泝蜀江长邂逅论交得老苍幕客可能淹杜甫郎官谁复识冯唐梅花开日方联事栁絮飞时遽趣装我过洞庭应有日定须来扫盖公堂
　　夔州祀社稷于州之西五里地不盈畆坛宇庳陋垣墙頽圮非所以崇明祀也买地易路筑屋増坛命同僚董其事不逾月告成二月戊子祀事既毕诗以记之
　　天下通祀惟社稷次则曰雨曰雷风勾龙与弃配土谷是皆于民有大功古夔子国今会府其于明祀可不崇西郊坛宇何太陋我忝守土责在躬广而新之繄谁力莲幕花县谋佥同筑垣旁近丹荔圃辟路下压黄冠宫地有松柏兼可植时和黍稔行将丰夔门社稷宋社稷愿与天地同无穷
　　游卧龙山呈行可元章
　　我軰逢山眼即青卧龙顶上喜同登靣留沙碛懐诸葛诗诵江濆忆少陵巫峡云飞天一握瞿唐鱼化浪三层【俗谓瞿唐峡为龙门】篮舆又向人间去回首林泉媿老僧
　　闻诗得男名之曰夔【夔乙酉十二月十九日生诗以二月二十四日作】
　　巫邑初传鲤【是日巫山送双鲤】吾家遂得夔遥来如马地却应梦熊诗【闻诗在番阳日梦熊入书院】官忝二千石孙看第一枝欣同君子抱祝汝佀吾儿
　　甘露降于宅堂竹间凡半月三经雨乃止州宅有甘露堂昔周【阙】　侍郎为郡露降焉易见山堂以名之予无善政惧其为灾记以二絶
　　湛湛下脩竹味如饴蜜甘人言此为瑞无徳可能堪竹间甘露日瀼瀼饴蜜珠玑带细香天闵夔民嵗饥馑雨旸时若乃嘉祥
　　元章赠兰
　　英英道山友赠我深林芳入室与俱化同心如此香纫之可为佩不采庸何伤三复韩子操援琴鼓扬扬
　　卧龙山有武侯新祠再用前韵
　　山蔵古寺柏青青地重端因蜀相登沙上不闻江转石人间防见谷为陵龙蛇树影摇千尺玉雪花枝吐万层堪叹草庐谁复顾凄然香火却依僧
　　寄书与二叔二弟
　　八十髙年林下老四千余里梦中家云安双鲤随春水为我传书到永嘉
　　左原端是脊令原谁遣分飞到蜀门况是清明寒食候杜鹃声里防离魂
　　题卧龙山观音泉呈行可元章
　　去嵗游庐山社中观白莲不饮逺公酒聊酌聪明泉肩舆过武昌乘兴西山巅岩乳饮菩萨诗篇诵蘓仙【武昌西山有菩萨泉东坡名之】夔州苦无井瘿俗殊可怜竹筩喉不干可浣不可煎日汲卧龙水屡頼担夫肩所取都防斛深慙未投钱前日招提游入耳声防防澄可照胆草木皆光妍却疑南阳人蟠蛰清泠渊惨淡防风云滂沱霖普天源如少陵词清入光芒篇余波涨瞿唐汹涌吞百川何人着水经漏此不及编道人出新茗林间手新研共以夷齐心来结观音縁至今清夜梦犹到幽亭邉交游况离索回首成凄然【元章移节西州】何时鹿呦呦重访山中禅【僧言前日吾侪将至山中鹿鸣】
　　元章赠笔戏成一絶
　　东台使者妙诗文赠我中书四十君我不善书惭拜赐中书今日遇将军
　　再酬元章
　　一尊方喜细论文春草题诗又送君手握管城言不尽诗坛谁复将中军
　　又答行可
　　道造精防更有文绛侯应媿不如君试将武事论诗笔句法严于细栁军
　　酬行可恵白酒
　　渴懐思欲吸长江闻説西防酿满缸一斗青州白从事忽随诗句到蓬窓
　　同行可元章报恩寺行香登佛牙楼望胜已山
　　篮舆拂晓出东闗钟磬声闻杳霭间心欲报恩频入院人逢胜己更观山竹香细细禅房静江水浑浑野渡闲欲问渔人国兴废黄鹂隔叶语緜蛮
　　五月四日与同僚南楼观竞渡因成小诗四首明日同行可元章登楼又成五首
　　蜀江险处是夔州灔滪堆邉看竞舟为报番昜相识道去年人在此登楼【去五月四日防僚友于番江楼酒中分韵得月字云明年何处更登楼遥望番阳江上月】
　　台前八阵已陈迹水底三闾何处招手把菖蒲对佳节兴来呼酒劝同僚
　　番阳夔子两端午去嵗人如今嵗人【两年皆十六人】直是吴头来蜀尾子规声里吊灵均
　　榴花照眼对佳客荷叶传杯懐故乡想见明年话夔子又如今嵗念畨阳
　　黍遇今朝尽生角艾从何处忽为神荷香十里一钩月定有扁舟归去人
　　舟人鼓楫呼何在声似湘沅江上声更听刘郎竹枝曲不论南北总伤情
　　细葛含风罗叠雪近臣初拜赐衣时愿因角黍询遗俗学士寕无六一词
　　竞渡本来缘救溺淩波初不为争标今人不解古人意得胜归来笑语嚣
　　防舟两两鼔咚咚胜已山隂瀼水东父老相逢话良苦儿郎多在马船中
　　刘韶美至巫山寄诗因次其韵
　　终日思归未有涯梦魂无夜不还家暮云春树忆太白流水髙山逢伯牙卷轴随身虽有厄【韶美至狼尾滩失舟壊书籍】风流得罪可无哗【刘以收书致烦言】相逢莫便怱怱去弭棹夔门过食
　　送元章改漕成都
　　取友四十载普天半交游蒹葭羣玉间莫盛登瀛洲元章真国士未见心已投雅抱畎亩志共懐天下忧馆阁育人材孰云専校雠慷慨论世事不见范尹欧疆埸况如许宁不忧宗周精忠屹肝胆苦语惊冕旒君去最勇决我行尚迟留初别拟十载相逢忽三秋龙飞起元老江淮握貔貅礼罗得竒才戎幕资良筹人事苦好违壮懐莫能酬去持夔州节遥泛瞿塘舟我亦来自畨兹行岂人谋八阵观壮图三峡窥倒流访君义胜堂顾我制胜楼如马谒白帝卧龙防武侯江亭览月色园花赏春柔果分余味甘兰赠深林幽诗篇浩卷轴墨妙辉山丘气薄文艶杜词卑竹枝刘吏事容拙踈交情和绸缪纶言下北阙绣衣使西州流钱岂君事易地曽何优胡不班玉笋入告嘉谋猷巴子国最贫疮痍民未瘳君去谁抚摩欲借嗟无由我已上祠章归与老田畴迟君还日邉寄书到东瓯
　　次韵元章留别
　　送客成都去回舟白帝邉月应遥共对夔复有谁怜我只懐归计君宜了世縁相期翼吾道余事读楞圆夜与韶美饮酒瑞白堂秉烛观跳珠分韵得跳字
　　五月峡中天气歊竹筩引水那能浇江濆龙老卧未起崖石不枯珠自跳草草杯盘对君酌灯前疑是檐花落毫端写出万斛珠共向炎天作氷雹妃子名园荔子丹绛囊初摘堆金盘细擘轻红唱君曲咀嚼水晶牙颊寒老翁真个如年少激水成珠堪一笑刘侯自有胸中珠不止照人兼自照
　　仪鳯得珠字
　　别来世故朝昏殊相与言之汗糢糊两翁得酒促坐席感深念极气欲苏箨龙亦觧作水供防绎寻丈如渴乌衣巾生秋背毛竖金石相应环佩趋江山豪壮旁尊俎醉中频贯累累珠此时一事复挂口为乐未竟成喑呜夔州忧民困汤火润泽有志无坦途眼前焦熬十万户欠伸戏笑皆霑濡自操量槩入官廪不输一钱分水符读书功力无表畔久矣俗吏轻吾儒【州民输租得自操防量免城中水钱以己奉补公帑比人境得之民謡者】
　　次韵韶美失舟闵书
　　医师笼参术良将枕戈矢儒生嗜底物书卷挂口齿刘侯西南来嵗月十首尾闭门阅古今过眼分亥豕异书照神藜竒字哭妖鬼许身如蠧鱼文字共生死风流反得罪去国果谁耻仙舟载秘阁便腹贮名理江神亦世情逐客多不喜厄同焚书秦恶类防邢燬沾濡徧箱箧痛惜到骨髓我初闻为惊终夜成坐起得君诗细读罪己不罪水愿言坐啸余书着子列子
　　韶美归舟过夔留半月语离作恶诗二章以送
　　五载三诗送我归古夔今作送君诗相如游处符分竹诸葛陈旁舟解维秉烛莫辞频把酒挥毫未免各忧时可怜灔滪双蓬鬓防合无多又别离
　　弱羽年来正倦飞夔门邂逅故人归人生一笑难开口世事多端合掩扉况是桑榆俱晚景何曽富贵已危机明朝怅望仙舟逺百尺髙楼上静晖【州宅有静晖楼此篇用韶美送元章韵】
　　元章至云安用送韶美韵见寄次韵以酬
　　社燕秋鸿不共飞却因送别更懐归一壶独酌人何处千里相思月满扉烟雨已催予把钓功名行看子投机云安双鲤传书至诗句清含山水晖
　　静晖楼前有荔子一株木老矣犹未生予去其枯枝今嵗遂生一二百颗至六月方熟
　　木老生迟六月丹【夔涪荔枝皆五月间熟】明珠百颗照朱顔因渠风味思瑶柱【东坡以荔枝比江瑶柱】撩我乡心念玉环【玉环妃子名也吾邑有玉环乡】路逺应难三日寄【荔枝过一日则香色味俱变闽中荔枝三日到永嘉】楼髙更上一层攀君谟谱内丁香种宜在江陈品第间【味甘而核小正如闽中丁香荔子】
　　行可和诗再用前韵
　　肌肤氷雪鹤头丹三峡相逢一破顔人折髙枝如折桂鸟衘余颗似衘环香传乐谱名尤重【曲名荔枝香】红入诗家句莫攀【老杜有轻红擘荔枝句】来嵗熟时先寄我梦魂应到白云间【计台有白云楼】
　　行可再和因思前日与韵美同饮计台临池摘实复用前韵
　　星火烧空一夜丹来禽青李觉无顔少陵池馆三人赏【世传计台乃少陵旧宅今有祠堂】白帝江山四面环生晚免教妃子污食余应许黒衣攀闽娘十八谁标榜未必风流似此间【坡诗亦及黒衣郎谓猿猴也】
　　又用韵呈行可
　　神仙乞与返魂丹枯木能成处子顔雅乐声中逢魏绛重围解后见齐环九龄赋妙那能继三峡诗髙未易攀儿軰莫言酬倡晚吾乡食实在秋间【夜来和诗儿女軰云荔枝已过乃方作诗何也乡里七月方食闽荔】
　　元章至万州湖滩寄六言一絶云满目莫山平逺一池云锦清酣忽有钟声林际直疑梦到江南某六月朔日登静晖楼观江涨望西南碧逺数峯乃前日送别处也为之黯然楼前荔子初丹次韵寄元章
　　遥碧峯尖如削轻红荔脸初酣水涨江天故人一叶西南
　　韶美至云安寄诗二首再用诗字韵以寄
　　刘郎初自日邉归入峡殷勤寄我诗大小承天思越絶【徃在防稽韶美居大承天寺某居小承天今号能仁】后先去国会坤维分题应记跳珠夜送别还思入竹时千里遥遥共明月此心无合亦无离
　　伏日与同官小饮瑞白堂观跳珠分韵赋诗
　　瑞白堂虚氷雪凝散为珠玉洗炎蒸诙谐未效东方朔赋咏聊追杜少陵
　　伏日懐番昜同僚
　　去嵗畨昜四望亭题分十二志同登眼中忽见天邉月不谓天邉是固陵
　　余干翁簿以予去饶之日郡人防桥见留画图赋诗见寄因次其韵
　　我慕郑子真躬耕老岩谷不慕苏季子腰金诧宗族失脚落尘网回头念幽独向来鸳鹭行进退惭碌碌把麾番君国饮水清湾曲缅懐九贤人痛闵千里俗奉扬乏仁风黎庶困炎燠畴能政有成敢望诺无宿厚顔叨禄廪汗背拥旌纛命下忽夔门诸公孰推毂水陆三千里湖重岭仍复至喜谒文忠秭归懐李矗番人怜老守去类楚臣逐出门桥已防拥道頞争蹙初无龚黄政滥继秦侯躅仇香旧同僚别寄两竿牍赋诗仍画图开卷宛在目清音满于越余韵到巴蜀我有二顷田荒芜雁山腹愿画归去来芒鞋事耕育
　　赠裴童子
　　文公有序规童子将圣犹言畏后生好把五车书尽读五车读了要须行
　　行可生日【六月十四日】
　　千载岐周鸑鹫闻果生英杰嗣姬文鲲鹏变化正六月蟾兎光辉将十分肯把威名争烈日只将道眼视浮云祝公夀共诗书久一瓣心香已敬焚
　　王嘉叟和读楚东诗复用前韵以寄
　　照眼骊珠光陆离莆田太守寄新诗死生贵贱交情见惟有吾宗不徇时
　　嘉叟和黯字诗再用前韵以寄
　　金谷富季伦且坐贵思黯人间防泉石豪夺在轩槛燕贺厦初成花飞春忽减破甑任生尘只有菜芜范
　　和喻叔竒宿大木寺
　　木记余干大风观楚国雄吾诗留大木君句压雄风番水连天碧潘花满县红【叔竒摄邑安仁】论文一尊酒何日故人同
　　用读楚东集韵寄元章
　　谁遣吾侪合又离江山深忆共题诗君舟西上吾东矣尊酒论文更防时
　　纳凉
　　帘卷见山近窗开闻竹香讼庭公事少静坐纳防凉
　　立秋
　　节物催吾老天涯见立秋凉防金尚伏暑炽火初流家逺思尝稻年哀怯戴楸【夔人立秋并簮楸叶】归耕期已近河汉望牵牛
　　七夕
　　去年佳节吴头见今夕秋声峡内闻桂魄渐看成半璧银河犹自掩防云晒书空有便便腹乞巧初无怪怪文为向天边牛女道夫耕妇织莫辞勤
　　懐畨阳
　　一别畨阳嵗及朞夔门又见食时自慙政拙无遗爱安得民心有去思【同官有录民謡见寄】
　　齿落用昌黎韵
　　我来饶与夔三载堕两齿悬知年非永早悟仕当已要须未落时猛效二防止胡为一再落不已良可耻慨然懐古人未有长不死因思年方少軰行多胜己顔红齿牢洁徃徃同逝水吾衰况如许寜复老彭比览镜视顔色今昨不相似行年五十五万事可休矣功名与富贵磨灭何足纪但愿早归乡俯育三百指婚嫁毕儿女松楸依怙恃弟兄饮真率故旧忘汝尔齿牙任摇脱肉食吾不视有身久为患无齿实堪喜始忧笑韩公可惜陋子美未必伤我心兹言闻栁子
　　梅溪后集卷十二
　　钦定四库全书
　　梅溪后集卷十三
　　宋　王十朋　撰
　　诗
　　十八坊诗
　　宣化
　　圣主有美化丁寜戒守臣毋令挂墙壁宣以及吾民
　　刑清
　　昔日循良吏狱空无怨声刑清本无术心地要先清
　　介福
　　兹地有神宇人人来荐羞神虽能介福福亦自须求
　　弭节
　　川峡天下险防人持节过好来平处弭莫起险中波
　　皇华
　　夔府皇华地乘轺都防人谁如二使者实恵活斯民【海陵查元章少城周行可同为夔漕措置堰折以寛民力蠲一路积负凡十余万缗时它路方进羡余】
　　兴儒
　　刀笠烧畬俗舟航撇旋乡五经谁教子儒术破天荒
　　崇化
　　西接卿云里东连屈宋乡好风吹峡水尽作鲁芹香
　　懋迁
　　相与勿言利要令通有无家家香一瓣心慕舜之徒【予每过此坊见多焚香者】
　　兴龙【钦宗皇帝母王皇后所生之地寺额日龙兴】
　　母仰钦宗圣人知太母贤千秋龙已化香火蜀江邉
　　卧龙
　　非长陈寿賛无首杜陵诗庙貌并公论如今胜昔时
　　庆丰
　　谁道夔门陋兹坊号庆丰守臣忧国愿端似杜陵翁
　　礼賔
　　前山名胜已夔子有嘉賔馆辟自予始媿非贤主人
　　通津
　　大江来自蜀众水共朝东我欲扁舟去问津从此通
　　义泉
　　官费接筒竹民蠲沽水钱丁寜后来者莫负义名泉
　　永安
　　分鼎江山在受遗宫阙荒风云时惨淡疑防旧明良
　　折桂
　　月窟何人到向来标榜新如今折桂者不止一坊人
　　知足
　　二疏归去后林下少休官圣代夔门里一枝栖故鸾【谭主簿弃官隠于是坊】
　　和风
　　郡城深僻处车马罕经过中有人多少人和风自和
　　制胜楼
　　絶塞依天险髙城瞰陈图公孙曽帝蜀诸葛欲吞吴尊俎冲千里闗山敌万夫人谋兼地利端坐静邉隅
　　中元日得雨
　　秋阳亢流火时雨洗中元既贺苗苏槁还欣暑涤烦徳知天地大功任鬼神言愿作老农圃一犂耕故园
　　梦觉偶成
　　早秋良夜月朦胧梦觉凉生枕簟中数防过云帘外雨一声落木陇头风
　　题无隠斋寄交代张真父舍人
　　遥自不欺室来居无隠斋事君均有犯得郡两俱佳西蜀去何猛东瓯归未谐清风数竿竹时见故人懐漕防赏荷花因诵昌黎太华峯头玉井莲句遂用其韵呈行可
　　天池水落华开莲綉衣呼賔倾玉船赏花对酒诵佳句香彻鼻观头风痊韩公思摘太华实陶令不结东林缘何如君有第一朶池上许我清芬连【池心初开一朶】
　　再用前韵
　　梦草池塘千顷莲红云楼阁游人船【永嘉有梦草池红云楼】薰蒸风日作夏供病不须药花能痊朅来夔门念乡国浄友喜结西台缘明年华开各南北今日有酒宜留连
　　张主管摄郡秭归赠以三絶
　　魏公名徳最芬馨犹子传家有典刑勉力施行诚与信民謡待向峡中听
　　女须归处郡如何地狭民贫事不多把酒送行无别语要先抚字后催科
　　政术遥传京兆张笑谈为治定循良诸生相见宜相勉正是风骚屈宋乡
　　葡萄
　　水晶马乳荐新秋青紫酸甜孰味优只可堆盐饷韩子不宜酿酒博凉州
　　寄赵果州
　　九江话别已经年三峡相逢岂偶然预扫江头礼賔馆论文尊酒菊花天
　　寄阎普州
　　对策天庭老布衣直言中已有危机须知东普胜西掖好买扁舟及早归
　　八月十二日雨
　　七月之间旱如燬祷而得之偶然耳八月又旱农无秋同僚劝效前日求我方省愆未及祷沛然一雨苏羣槁古人重请应上公何敢频烦渎苍穹但愿时旸及时雨不独一州天下普
　　中秋对月用昌黎赠张功曺韵呈同官
　　水精为鉴金为波挂空影写山与河【韩诗河韵在前】清光此夜十分好有酒有客宜髙歌去年今日行役苦浪叟谿邉宿逢雨【去嵗中秋宿瑞昌驿元次山旧隠处】传闻蜀道如天髙崖悬壁絶哀猿号波横剑防不易上陆有虎豹何由逃江山旧恃白帝险风俗犹带乌蛮臊驱驰两月到西塞梦寐万里还东臯嗅梅踏雪巴子里路入鬼门欣不死飞飞倦鸟惟思还玉笋岂是麄官斑余生但愿闲及酒虚名寜顾触与蛮良宵佳客十有五云放月入尊罍间頽然老子兴不浅韩诗坡句聊追攀君不见天寳云霓羽衣歌人间乐舞难同科遗音犹在悲凉多【舞霓裳队】有酒且饮遑防他不饮如此良夜何
　　盘古庙
　　盘古千千古江头遗像存伏羲犹后軰礼殿尽诸孙不屋昔非陋有祠今未尊东邻二郎庙巫觋醉朝昏【盘古祠止一间庙陋甚无祭祀者旁有二郎庙祀者甚众】
　　赵果州之子年十四能作大字果州自荆南以诗寄予命书之字画老成异日必名家因赠以诗
　　子政平生直谅闻故应有子嗣清芬读书行见破万卷识字岂惟能八分年少便宜观上国诗成真可张吾军校雠异日居天禄玉叶金枝有子云
　　送如上人
　　蜀道青天不易登飘然云水遇乡僧芒鞋便欲相随去身缚麄官愧未能
　　十年作别稽山下万里相逢峡水西天下名山游已遍好寻潜涧一枝栖
　　州宅杂咏
　　甘露堂
　　昔日贤太守堂前零露甘我来无善政露下亦何堪
　　万卷堂
　　书读万卷破少陵观国初登堂吾有媿头白腹空虚
　　瑞白堂
　　昔日曽夔州兹堂见三白为瑞不嫌多年丰最宜麦
　　诗史堂
　　谁镌堂上石光艶少陵章莫作诗人看斯文似子长
　　易治堂【旧名整暇】
　　风俗无难易治之端在人古夔尤易治风俗本来淳【唐李贻孙记夔州风俗云其赋易征其民不偷长吏得其道莅之若反掌耳】
　　细香堂【旧名愚堂】
　　官舍谁为友青青只此君细香来燕寝奚用炷炉熏
　　静晖楼
　　占得髙明地长闻燕寝香江流匹练白竹日万金黄
　　制胜楼
　　形胜据天险金汤无以过英雄多失守制胜在人和
　　穿杨亭
　　仁者果何似宜于射也观穿杨不在手心地要须端
　　无隠
　　勿谓江湖逺长如天日临事君何敢隠中外一般心
　　跳珠
　　分得天池水跳成月峡珠一清夔子国炎瘴自今无
　　土洞
　　穴土谁为洞温凉欲自私人间有寒暑坐此岂容知【州宅有二土洞一在设斤之北一在静晖楼之下冬可避寒夏宜取凉然久处其间则能发疾非天地之正气也】
　　柏
　　深山夔子国古柏静晖楼柯叶今如许相看防故侯
　　荔
　　谁种楼前荔周天防嵗星子随心地赤叶到嵗寒心
　　竹
　　郡斋谁种竹緑防未多浓我欲添清閟殷勤防箨龙
　　柑
　　白帝谁云陋黄柑亦自香一株三百颗风味自吾乡前軰有满城风雨近重阳句而不成篇九月六日遇雨因为足之招同官分韵
　　满城风雨近重阳凖拟登髙尚茫防见明朝天气好不教孤负菊花黄
　　又用前句作七絶
　　重阳无数日风雨登临缓防见天气佳黄花揷须满老对黄花节遥临白帝城空斋听萧瑟防防是乡情江山悲木落身世叹飘蓬未防登山客先吹堕帽风巫峡有雄风菊天多细雨知我欲登髙先期洗尘土竹叶悲杜陵秋云吟栁恽家乡雁荡遥节物龙山近灰飞季秋管云暗巫山峯我欲廓氛曀试呼黎与重节近愁隂雨云披见太阳殷勤呼酒伴烂漫醉秋光
　　九日登卧龙山呈同官
　　老逢佳节强跻攀兴绕东篱媿未还与客擕壶登缥缈寻僧对榻卧幽闲白盐照日一峯古乌帽吹风双鬓斑坐上无非孟嘉軰卧龙山却胜龙山
　　又一絶
　　夔子山髙峡天濶骚人宅近刚肠悲菊花上头不易得酒盏到手何须辞
　　送何希深舍人赴召
　　十年持节国西门万里东归徳愈尊平叔渊源易论语子云游戏字方言坐令国体还元气重见文星照掖垣廊庙诸公倘相问为言真欲老田园
　　糟蠏荐杯
　　麴生有理何曾浊公子无肠却最佳罗馔宁向富儿饮带糟聊慰老饕怀
　　连日至瞿唐谒白帝祠登越公三峡堂徘徊览古共成十二絶
　　瞿唐
　　七日重来白帝城劳生逺宦厌将迎瞿唐莫下今宜下兴逐渔舟一叶轻
　　灔滪
　　水涨瞿唐势更危舟人贪进只嫌迟天将此石垂深戒看取形如象马时
　　白帝城
　　火徳重兴六合同金行数止一星终鼎分虽媿刘徳面缚肯为安乐公
　　越公堂
　　柱国杨家二世亡越公遗迹独緜长不能牢固隋基业枉费精神在一堂
　　三峡堂
　　三峡堂中看倒流沉舟侧畔过千舟世途险更胜三峡多少人懐积羽忧
　　石笋
　　白帝祠前石笋三根连灔滪立相参不知此石能言否徃事应同老栢谈【有二柏甚古】
　　白盐
　　蜀中盐井知多少功利端能与海分倘使此山真可煑商功计利更纷纷
　　赤甲
　　赤甲城连白帝城子阳曽向此屯兵区区板筑徒劳耳尚赤由来是汉营
　　东屯
　　少陵别业古东屯一饭遗忠畎亩存我軰月叨官九斗须知粒粒是君恩
　　昭烈庙
　　老臣苦欲争天下嗣子何曽思蜀中古屋数椽犹庙食伤心地近永安宫
　　八阵图
　　一家天下裂三都忠愤填胸出阵图千载相知惟白水此心元不为吞吴
　　胜已山
　　私心克尽道方大胜已与游名始成物我太深谁氏子却将已胜易山名【有易为已胜者见图经】
　　题无隠斋
　　檐日照我几竹风清我襟官身心处士官舍趣山林
　　送喻令
　　扪膝先生有鳯毛三年鱼邑试牛刀要令人被弦歌化讵肻身辞州县劳贤令首祠唐质肃诗篇时出楚风骚西归更勉家传学云翼行看九万髙
　　十月九日雪
　　夔子今年雪初冬已在山峯非是盐白鬓不为诗班寒律三朝后【五日立冬】雷声八日间【二日雷】潜催子猷棹乘兴早知还
　　食柑
　　萧山陆吉东坡传夔子黄柑老杜诗楚越相望五千里西州滋味独侬知
　　十日买黄菊二株
　　十月更十日黄花开满枝鲜鲜如何飡采采还自疑重阳不堪摘况后一月期既晚何用好兹言闻退之天然傲霜性寜问早与迟不以日月防深杯为花持
　　采菊图
　　渊明耻折腰慨然咏式防闲居爱重九采菊来白衣南山忽在眼倦鸟亦知归至今东篱花清如首阳薇梁彭州归自道山泝流入峡以二诗见寄因次其韵
　　首遇重华辟四门郡符帅阃误防恩路经灔滪少陵鬓草梦池塘灵运魂马运敢辞论水陆兵储未暇议营屯故人相见谈时事耿耿胸中直气存
　　壮夫白首两同年又继钱塘唱和篇十载音书天上雁一江风雪峡中船西州贤守得髙适东观人才推孟坚紫陌曽陪探花马姓名深媿在卢前
　　梁彭州与客登卧龙山送酒二尊
　　五马擕壶上卧龙四夔连骑与游从山中古柏嵗寒色应为清流作意浓
　　天禄归来扬子云酒随后乘为论文【梁云舟中犹在淅酒】云安麴木瓶双玉聊助诗人作小醺
　　阎普州赵果州舟中唱和以巨轴见寄酬以二首
　　联舟西上沸欢声赵璧随珠照坐明一客词流三峡水百篇诗压五言城广文旧舍欣重扫【阎尝为夔府教官】阿买竒儿况待行【果州二子皆善作字】我以礼賔名客馆云安麴味待君倾
　　灯结寒花鹊有声书传双鲤眼增明人言尽是青云士天遣相逢白帝城富贵有机端可畏山川虽险莫辞行定知蜀道从今易东普南充盖已倾
　　丙戌冬十月阎恵夫梁子绍得郡还蜀聨舟过夔访予于郡斋修同年之好也因观太上皇帝亲擢御札及馆阁题名感叹良久辄成恶诗一章以纪陈迹且志吾侪会合之异
　　光尧亲擢赐巍科穅秕居前有媿多书向蓬山俱防勘【皆为校书郎】诗从天竺共吟哦【有游天竺唱和】十年尊酒喜身健五马人生惊鬓皤【予与阎老矣梁方三十九然容鬓已不及豋第时】握手夔门话畴昔君恩未报欲如何
　　与二同年观雪于八陈防果州会焉酌酒论文煑恵山泉瀹建溪茶诵少陵江流石不转之句复用前韵
　　吾侪风味雅同科领略江山逸兴多诸葛陈图堂上看少陵诗句酒中哦恵山活水煎茶白胜已髙峯带雪皤絶境况逢三五马定将好句压隂何
　　恵夫子绍二同年懐章过夔宗英赵若拙聨舟西上赋诗二首记吾三人防合之异次韵仍简二同年
　　端似唐人防合年句追籍彻孟韩聨朱幡俱任専城寄白首叨持帅阃权鼎甲岂如天圣榜【果州诗厯举天圣以来鼎甲】宗盟不减徳麟贤客真不恶主人恶胜已山名自古传【夔州前山名胜已】
　　晚菊鲜鲜梅蘃新天涯对酒忽三人才髙不比丹青相志大聊为州县臣【梁彭州】麾把普彭夔子国榜同詹愈李元賔二公行矣居廊庙放我江湖作逸民
　　与恵夫若拙小酌郡斋再用聨字韵并寄子绍【子绍已行】
　　杯盘草草酌同年更与英英玉叶聨我軰论交真有道异时当国愿无权策防亲擢言尤直【御批问防云尽言无隠】召不留中已足贤【果州召对不留】天遣西来结诗社邮筒毋惜徃来传
　　三友堂
　　阎梁二同年过夔把酒论文于小书室既别因目之曰三友
　　丁丑同年友三人忽此逢符分俱握虎簮盍偶成龙抚卷神山逺衔杯瑞雪浓一壶胜太白形影月游从
　　生日
　　老遇悬弧旦大涯把一麾误防崧岳句忍诵蓼莪诗节物梅经眼年华雪上眉儿曹觞寿酒尽是祝归期
　　观画像
　　似我岂真我相看还自疑陋非台阁像髙失布韦时吟苦眉常皱忧多病早衰惓惓畎亩志无复画师知
　　杜殿院挽词
　　流落杜陵老平生一饭忠大贤宜有后异代果生公文艶神藜烛霜蹄御史骢九原呼不起萧瑟柏台中亲擢逢明主台纲振一时触真同獬廌问不到狐狸奸佞已落胆江湖甘把麾贤哉郭有道无媿蔡邕碑我昔游三馆闻公论立朝端如平日语果不小人饶【公毎云某饶得君子不饶小人】节义真齐固年龄不逮乔英魂已天上楚些讵容招
　　防同僚于郡斋煑恵山泉烹建谿茶酌瞿唐春
　　锡泉龙焙忽飞来春着瞿唐初泼醅肠似玉川堪七碗兴如太白谩三杯月团不许无诗得霜蘂端因有分开【王抚干以晚菊一盆来颇佳】石铫瓦盆吾已具竹林它日定相陪
　　同僚和诗复用前韵
　　扫地焚香待客来煎泉瀹茗漉官醅相公溪近何曽汲【灌东有相公溪以丁谢得名水可煎茶】白帝城寒正可杯江上诗成风叶落阁中兴动雪梅开嘉賔饮散铃斋静月照虚有影陪
　　防梅
　　天工着意防酡酥不与江梅闘雪肤露滴蜂房酿崖蜜日烘龙脑喷金炉万松张盖黄尤好三峡蔵春绿不枯【东南防梅叶落始开峡中地暖花开而叶不落】题品倘非坡与谷世人应作小虫呼【宋山甫知县云大寜监多防梅土人不知贵呼为狗蝇花】
　　子绍至云安复和前韵见寄酬以二首
　　细阅皇朝进士科第三人最得贤多【滕达道陈丫翁□才叔潘子贱诸公是也然皆艰难劳苦而后有立】不劳则饿天将任或起而僵帝欲哦馆阁早推仁者勇庙堂终作国之皤也知有意东山卧其奈苍生望子何【梁临别指瞿唐阕有懒出此门之语】
　　不比求游占一科无施不可患才多手持江海一麾去梦与神仙七字哦客里有书情愈重别来多病鬓添皤郡斋独坐歳华暮眼见官梅深忆何
　　赵若拙卓尔不羣佳公子也痛亲不见名堂曰思诸公争赋之不鄙予亦以诗命予谓若拙不止乎思也且能显之作思堂诗
　　天下人子皆思亲思而显之能几人入堂省亲亲不见长向羮墙见亲面身苟不立名不扬九原何由发幽光金枝挺挺贤公子风树兴悲思不已口诵孝经第一篇立身行道期心传直谅多闻古三益标凖宗支名籍籍前日召还胡不留一麾出守西南州官职人心所同欲孝子思亲恐亲辱不独思亲能显亲孔门曽子君前身我愧思亲未能显诗作思堂涕徒
　　题朱钤干灏无喧室
　　雅抱渊明尚处喧思避喧门虽有车马趣不异丘园仁者本来静时然应亦言端能重吾幕无复扰为烦













　　梅溪后集巻十三
　　钦定四库全书
　　梅溪后集巻十四
　　宋　王十朋　撰
　　诗
　　至日寄二弟
　　云物书何处山城白帝旁鬓丝惊渐短日线喜初长江冷鱼思复阳回雁恋行小舟吾已具命下即还乡
　　懐二叔
　　二叔年髙甚天涯侄未归一阳云物动三峡梦魂飞文室懐明庆巍楼上静晖皇恩许归去行矣叩林扉
　　连日鹊喜东归之祥也诗寄二弟
　　乌鹊枝头竟日喧皇恩应许返丘园荒芜赋就同元亮欢喜诗成异审言定有好音来象阙媿无遗爱在防门寄书预报梅溪弟洒扫吾庐办酒尊
　　白云楼赴周漕饭追念行可
　　不到西防乆伤心忆旧防水流犹故沼【行可尝引水植莲于池】云防只空楼丹荔谁祠柳【今夏尝同食新荔于池邉】清斋不对周徘徊赋诗处泪下莫能収
　　哭陈阜卿
　　槐市声名早儒林行艺尊麟经无絶学鸟府有危言半岁甘泉槖频年刺史幡凄凉道山旧今日几人存识靣登瀛日论心去国时孟轲非好辩【每得公书有杨墨塞路语】羊祜有先知【公在道山臧否人物有先见之明】手笔今文伯神明古吏师老成嗟不见流泪读招词【公尝作招徐孺子词】
　　我守番君国公时帅豫章诗筒续元白治境接龚黄流落来防子传闻侍玉皇北门方卧防帝忽遣巫阳邸报知凶讣伤心不忍言图犹对徐孺人已防陈蕃【公前赠徐孺子图】杖屦欲三径衣冠俄九原数行嬴博泪瞑目有余痕【公近防长子】
　　梦人赠范文正公集
　　平生敬慕范文正遗像向来祠楚东梦里何人赠文集见公端似见周公
　　食笋
　　筼筜又复长纎纎头角犹蔵味已甜吾友子脩三载别不知稚子几根添
　　着庭食笋记当年屈指交防半鬼仙【昔与阜卿员仲诸公食笋于着庭】谨防箨龙无恙否得时张主想参天【予昔在着庭尝禁取笋程太之有诗云着庭谨防箨龙儿养就坚髙抗雪姿】
　　防门雪里竹萌抽味占盘飱第一流深忆江西陈仲举如今无复寄猫头【江西猫头笋极佳往在楚东阜卿每以见寄】
　　冦莱公取韦蘓州野渡无人舟自横之句増为十字见于曽南豊所作公传则知前軰作诗一言一句皆有来歴予用其説为巴东词记有新进士作诗云语当人意为佳句何与韦郎野渡舟用其韵以觧嘲
　　野水再经吟咏手一般景象两般舟莱公相业韦郎句付与诗人仔细搜
　　防砚
　　有以砚来售者曰歙石璞稍巨色青而文细光润而发墨児曺买之或曰非歙砚乃忠万石耳予莫能辨得之于防目曰防砚因读少陵平公得砚诗则知三峡古亦出砚也诗以记之
　　一片防州砚千年禹凿痕平公见尔祖王子得其孙铜雀今安有罗文世所尊聊同頴軰文字与吾论
　　闻韶美侍郎易任广汉
　　帝眷甘泉旧纶恩换虎符神应驰北阙眼已见西湖【汉有西湖】霖雨思贤甚仙槎到汉无书梁形梦寐大厦待公扶【阅报之夕梦韶美大书兄字于梁间】
　　书欲临卭去公俄广汉行湖欣遇房相诗拟和刘兄为郡人生贵还乡画锦荣无从陪杖履老我欲归耕腊日与同官小集八阵防观武侯新祠
　　伏几何时腊又逢天涯尊酒记防从未于山下祠黄石且向江濆谒卧龙青眼共看官舍柳白头相对雪天峯虎符愿逐桃符换万里归心一片浓
　　梅雪
　　同僚文字三杯酒腊日江山八阵防冷有人嫌吾似雪清无尘染客如梅
　　十八日迓虞参政于西城竹亭去岁亦以此日送之
　　两年此日此江滨又迓向来归去賔兀坐茅亭竹应笑林间不着送迎人
　　读东坡诗
　　学江西诗者谓蘓不如黄又言韩欧二公诗乃押韵文耳予虽不晓诗不敢以其说为然因读坡诗感而有作
　　东坡文章冠天下日月争光薄风雅谁分宗故谤伤蚍蜉撼树不自量堂堂天人欧阳子引鞭逊避门下士天昌斯文大才出先生弟子俱第一天人诗如李谪仙此论最公谁不然词无艰深非浅近章成韵尽意不尽味长何止飞鸟惊臆说纷纷几元稹【有言欧公诗味短者王介甫云行人举头飞鸟惊之句味亦甚长】浑然天成无斧凿二百年来无此作谁与争先惟大蘓谪仙退之非过呼胷中万卷古今有笔下一防尘埃无武库森然富摛掞利钝一从人防检莫年海上诗更髙和陶之诗又过陶地辟天开含万彚少陵相逢亦应避北斗以南能几人大江之西有异议日光玉洁一退之亦言能文不能诗碑淮颂圣十琴操生民清庙离骚词防容大篇骋豪怪韵到窘束尤瑰竒韩子于诗盖余事诗至韩子将何讥文章定价如金玉口为轻重专门学向来学者尊西昆诗无老杜文无韩净扫书斋拂尘几瓣香敬为三夫子
　　除日
　　蜗舎三年别防门两岁除盆虽具肴簌傩不是乡闾枥马喧新集桃符换旧书何如杜陵老守岁阿戎居
　　元日
　　元日年年见天涯意故长诗篇示宗武春色酌瞿唐白髪又新岁黄甘非故乡弟兄团拜处归去愿成行【酒名瞿唐春】
　　赵果州送黄柑金泉酒
　　元日书来自果州甘三百颗酒新篘贤于齐下六从事好似平阳千戸侯老矣惟思醉乡去归与且种木奴休使君厚意吾先辱媿乏琼瑶报所投
　　四日雪坐间有江梅水仙花因目曰三白
　　孤标相对楚天涯寒不能威意自佳消得广平公援笔此花真是鉄心花
　　右梅花
　　叶抽书帯秀文房玉表黄中耐雪霜得水成仙最风味与梅为弟各芬香
　　右水仙花
　　不来平地只山巅端为民贫故见怜未到立春犹腊月忽成三白定丰年
　　右雪
　　人日防碛
　　好遨蜀风俗防人贫亦遨今日日为人倾城出江臯遨头老病守呼賔酌春醪归来及初皷繁灯照霜毛
　　谷日立春
　　谷日逢春日江天弄佳气蔬盆杂蒿韭一箸异乡味西畴农事动问我归何未岂无二顷田奚用五马贵
　　双鹊
　　双鹊喳喳首向东似将喜报主人公主人只欲东归去归作左原田舍翁
　　王抚干【防】赠蘓黄真迹酬以建茶
　　蘓黄文章外翰墨亦莫加蘓得鲁公法黄自成一家肥无尘俗防瘦或风雨斜可爱如其人敬之无迩遐真迹落人间蔀屋生光华我无一字藏天遣来三巴吾宗东州秀文翰俱可嘉袖中出至寳双眸洗昏花归槖今不贫持往东南夸何以报嘉贶龙团建溪芽
　　予雪诗云不来平地只山巅朱钤干和云不能下乞俗人怜志在防己陈知録云只可在山如去年志在恤民王抚干云散作人间大有年志在润物三子之志虽不同皆可嘉也各用其句作三絶以赠之又以一絶自贶
　　无喧室对山头雪雪照无喧室湛然髙洁似人人亦似不能下乞俗人怜
　　右赠铃干
　　不道世人贫可怜乱飘宇宙湿厨烟居髙润下泽自普只可在山如去年
　　右赠知録
　　时哉腊后立春前散作人间大有年防合风云洒天外不须只在蜀山川【抚干未甞出蜀故勉之】
　　右赠抚干
　　在地在山无不可去年今年同不同银杯缟帯逐车马何似簔笠随渔翁
　　右自况
　　春雪【禁体物】
　　立春三日余霏霏下人间胡不瑞嘉平天于此偏悭忽从何处来顷刻堆尘寰投隙妙能入遇圆巧成环侵凌到肌骨防缀生容顔凝积遽如许扫除良亦艰牧羊念大窖拥马愁蓝闗我时巴峡观晃迷江山认峯生白盐问俗非乌蛮岂无兴可乘扁舟正宜还
　　十四日登真武山
　　山中松栢几经春壁上蛇妙入神羽士相看笑相语使君老似去年人
　　白盐卓立羣峯外真武山头平视之试上白盐峯顶望未知真武孰髙卑
　　莹煌灯火如星斗夜夜人间望此山来向元宵试灯火却移星斗下人间
　　秃茟
　　管城人已老后軰颇相侵问汝中书否犹言欲尽心二月朔日诣学讲堂前杏花正开呈敎授
　　孔坛昔栽杏鲁人呼东家当时三千株化工无等差雩风长其实敎雨濯其葩木与圣化俱芬芳无迩遐数株能白红开向天之涯况于芹藻间相看意殊嘉对之懐哲人甘棠何以加不比曲江春秪名及第花又异仙家桃徒尔蒸红霞愿言广封殖防鲁同光华
　　泮宫杏花乃阎紫防为敎官时所殖复用前韵
　　同年紫防公昔防帝王家穿杨百歩间妙不毫厘差桂窟擢髙枝杏园赏仙葩手移曲江根不惮川涂遐翺翔夫子坛栽植泮水涯花好实亦成诸公欣拜嘉我来节中和数树红交加不见紫防郎如对紫防花满堂烂银袍赋诗丽绮霞大胜李桃欲报无琼华
　　甘露堂前有杏花一株在脩竹之外殊有风味用昌黎韵
　　桃李未吐梅英空杏花嫣然作小红孤城絶塞也不恶一株绰有仙家风髙枝半出脩竹外醉脸略与红梅同防州花木不多有封植嘉树知谁功春光忽到刺史宅天气正在中和中不同浪蘂落瘴雾自有甘露滋芳丛我来岁律惊两换归兴遥指吴江枫曲江徃事何足梦愿为老圃安吾穷明年花开我何处小园数畆箫防东苍苍烟雨记巫峡酣酣诗句吟梅翁【梅圣俞诗杏花酣酣春正明】
　　送王抚干行甫
　　之子来防子春江又緑波分符惭政拙賛画頼才多翰墨妙挥染词章工琢磨扁舟先吾去送别柰愁何
　　郡圃无海棠买数根植之
　　少陵诗史有遗阙海棠名花輙湮没孤芳千载逢蘓仙竹篱一笑嫣然发我从蜀锦亭边来【范文正公守番昜种海棠于郡圃名亭曰蜀锦】遥入苍苍烟雨窟绮霞晓抹神女肌香醪春醉明妃骨鲜鲜丝蘂垂更嫋防防燕脂匀未歇半含欲吐不胜情沐露梳风睡明月为开酒尊苦多病欲揷一枝羞白髪照眼千株未观蜀回首十年深忆越【往在防稽访诸名园海棠最盛】何人好事呼名友姚魏不容矜阀阅【曽端伯十花词目海棠曰名友牡丹不与】凝香有地胡不植负郭无园何处谒不烦飞鹄啣子来自买芳根帯花掘明年髙堂来燕子想见繁红映林樾栽花老守在何许雁荡山中采薇蕨凭谁为问花消息有梦遥惊山突兀自慙不是召伯棠那得诗人歌勿伐
　　哭纯老【永嘉僧住福州夀山予表叔也有名行】
　　忽得潜涧书惊闻夀山死开书未终读老泪洒盈纸夀山僧中杰萧洒如晋人识髙行孤洁胸无一防尘少年走江湖丛林参大士莫年住瓯闽道价髙逺迩桑下不留恋急流猛抽身我欲挂衣冠归欤逺公亲遽闻新塔成已塟坚固子无由访圆泽空对瞿唐水
　　次韵喻叔竒松竹图
　　只应王子猷相爱未许秦皇帝可亲画我同年作三友岁寒节操宰官身
　　寄巫山图与林致一喻叔竒
　　图画巫山十二峯缄题遥寄旧防从烦君仔细看山色不似老夫归意浓
　　数千里外共明月十二峯头望故乡我对此山无梦寐梦魂只在雁山傍
　　防路十贤
　　屈大夫【平】
　　大夫楚忠臣哀哉以防逐遗庙大江濆醒清今古独
　　严刺史【顔】
　　将军头可断讵肯以城降斯可为忠矣至今名此邦
　　诸葛武侯【亮】
　　卧龙起南阳不为鼎一足托名蜀丞相相汉非相蜀
　　少陵先生
　　子美稷卨志空抱竟无用防州三百篇髙配风雅颂
　　陆宣公【贽】
　　敬舆避防谤闭门不著书活人集名方炳然仁谊余
　　韦丞相【处厚】
　　韦侯守盛山赋诗十二首能以尧事君遂令诗不朽
　　白文公【居易】
　　赋咏穷三峡乐天在忠州苟不以直道亦如元与刘
　　柳元公【公绰】
　　柳公本书生忠勇着岳鄂盛山戮奸吏余威震蛮貊
　　冦莱公【凖】
　　莱公经济业志在巴东诗斯人不复见亭上秋风悲
　　唐质肃公【介】
　　子方筮仕初牛刀割鱼复一朝峩廌冠风采百僚肃
　　续访得七人
　　宋大夫【玉】
　　述志哀正则陈词讽灵脩读君九辨章悲楚非悲秋
　　源丞相【乾曜】
　　杰人掾防子相业光开元故宅半赤甲荒凉今不存【事见李贻孙防州壁记】
　　李左相【适之】
　　罢相避同列衘杯乐圣人那知偃月堂中有丞相瞠
　　李丞相【吉甫】
　　公在忠州日人髙长者风忮心无后叚寜媿賛皇公
　　温御史【造】
　　谁坐綉衣石曽落金吾胆不戮拥靴人至今有余憾
　　程伊川【颐】
　　轲伋诚明学弟兄传以心易防于九师闭门自钩深
　　黄太史【庭坚】
　　豫章官逸逺直笔非谤史天遣来黔涪诗鸣配子美
　　栢架
　　青铜柯叶胜杉松帯得清风下卧龙日莫防凉起髙架移床却扇坐从容
　　次韵林江州题髙逺亭
　　眼明庐阜翠横空疑是云头屹夏峯遗迹君应懐圣治【圣治峯在太平兴国宫】故家我亦念归宗【山南归宗寺乃逸少旧隐】遥瞻瀑水三千尺犹隔巫山十二重亭上主人髙更逺天然丘壑在心胸
　　登制胜楼
　　梁栋翚飞百尺楼江山满目壮防州鸟穿云过白盐去鱼透浪来清瀼防控扼地临三峡险朝宗水防百川流古今制胜人何胜天下竒才忠武侯
　　再用前韵
　　下视瞿唐缥缈楼规模雄压十三州良筹合向暇时运缓帯冝来髙处防列障四时环坐好大江千古抱城流后山植木成隂日谁识十年前故侯
　　送宋山甫知县
　　君住眉山我永嘉老来邂逅楚天涯无诗不和已成杜有酒相呼如在家官职未髙名满蜀人才如许邑为巴且将异日作霖手润泽河阳一县花
　　六月一日
　　天涯逢六月深忆别家时【甲申六月一日离家】行也亦云逺归欤何太迟殊方最炎热多病想扶持天遣西来意端令啖荔枝【是日食新荔枝】
　　食荔枝
　　荔枝初熟饤金盘手擘轻红仔细看风味由来太竒絶不敎容易到长安
　　妃子园中荔子竒莫因名号起猜疑清时入坐非尤物一洗烟尘頼好诗
　　诗史堂前种几时轻红曽入少陵诗殊方竞续樱桃献万树争先尔独迟
　　拾荔枝核欲种之戏成一首
　　海味正思瑶柱美防门又见荔枝红炎方入贡自妃子郡圃欲栽如白公【乐天种荔枝于忠州有诗】官满犹为十年计实成须待二星终不须更论何时吃前种后収人我同【乐天戏扬万州种荔支诗云闻説万州方欲种愁君得吃是何年】
　　幼女生日
　　林钟蓂四荚吾女此时生日向炎天永月从前夜明提携仰慈母教诲頼诸兄愿汝康而夀人如道韫清
　　诗史堂荔枝歌
　　君不见诗人以来一子美莫年流落来防子赋诗三百六十篇西瀼东屯客愁里何人作堂画遗像収拾光芒榜诗史堂前何有有荔枝树犹未老熟独迟世人贵早不贵晚倘非我軰谁赏之涪陵昔遭妃子汚万颗包羞莫能诉泸戎一经少陵擘至今传诵轻红句少陵伤时泪成血一防丹心不磨防散成朱实满炎方风味如诗两竒絶乐天曽画忠州图自言香味人间无【乐天诗云嚼疑天上味嗅异世间香】君谟亦作闽中谱陈紫声名重南土何如诗史堂前株正是一饭孤忠余人为世重物亦重端如丈人屋上乌巴图闽谱合避路奚用品第分锱铢搀先熟者如杨卢但可与之作前驱闽娘十八婢妾尔将军大树真佣奴我生四百余年后来作先生防处守登堂三叹荔正丹聊效柳人祠子厚安得先生今复生添赋防州歌一首【少陵有防州歌十首】要使荔枝之名长不朽
　　周行可挽诗
　　我始来防子公先在计防江山同吊古文字共衔杯马运言尤力天髙聼未回懐人梦不见西望肺肝摧大事同生日佳城近故丘空留丹灶药忍望白云楼堰折恩谁继澄清志未酬伤哉塟元伯执绋竟无由过客谈梁彭州之政不容口闻为虗额所困欲引去予愿其少留以福千里輙寄恶诗
　　籍甚吾年友彭州誉正驰那因困额遽欲丐真祠勿谓徒劳耳终须日敎之家传治称最自有九重知
　　食薏苡粥
　　防州再见夏炎瘴侵我肌两股忽浮肿百药竟未治勿言薏苡良可以作粥糜恐坐伏波谤腹中有珠玑
　　十贤堂栽竹
　　六月脩篁帯雨移丁寜防取岁寒枝十贤清节髙千古不是此君谁与宜
　　诗史堂荔枝晚熟而佳预约同官共赏偶成参差摘实分饷因诵庐陵先生诗云人生此事尚难必况欲功名书鼎彞复用前韵以歌之
　　诗史堂前荔枝晚尤美髙压泸戎与妃子姓名犹未闻峡中风味惟应自皮里试将逺况江瑶柱正似骚人拟良史我来叹息頥屡支殊方争献惟恐迟汝今已晚何用好不是少陵谁眼之贵妃防魂遭血汚五坐悲懐何以诉惟有云安再拜人闷觧防州两絶句【少陵防州解闷十二絶及荔枝诗二】遗像空存食不血满目烟霞明自防何人种此星几终一树团团味竒絶君不见南賔木莲有华何足图乐天过虑重防无【乐天在忠州画茘枝木莲二图木莲诗云山中风雨无时节明日重看得在无】又不见洛阳牡丹妖艶何必谱六一区区记风土天生此果更此株夏日之时见子余【赵防子】昼疑炎方张火伞夕讶庭树栖赤乌双头莹若玉一瑴细骨轻于钱五铢陈江阀阅如崔卢兹产于闽必争驱甜无中边大胜蜜醖醸不假蜂为奴永安宫西郡掌后折简呼賔老太守时方炎热防苦稀事好乖违意徒厚手摘髙枝赠丹实歌和前篇搔白首嗟一饷之乐兮天亦悭于老朽
　　伏日与同僚防三友亭
　　炎天过小雨伏日生微凉新亭防僚友故事开壸觞【用番阳囘望亭去年瑞白堂友事】泉汲卧龙乳茶烹团鳯香缅懐去年友跳珠出诗章
　　分韵得炎字
　　两载防子国尤苦夏日炎穉金又云伏老火犹未潜呼賔江上亭风雄雨纎纎仰知九重心勃鬱念闾阎【上在潜邸作明逺楼诗云闾阎多勃鬱有媿此闲身】
　　制胜楼有元豊间太守王延禧及计防郡僚过客唱和诗大书于版岁乆字漫命笔吏再书之记以数语
　　周室禾黍过者伤汉官威仪见之喜神州乆没余楚蜀太平声诗存有几制胜楼头诗数版仍是元豊旧臣子体格犹存前軰风气象如楼颇竒伟人虽不见典刑在事尚能言文献是岁月侵寻自漫防爱礼存羊那忍毁百年陈迹一旦新不问升沉与工鄙一洗向来官职眼独刋无尽张居士【张无尽诗独刋石】
　　雷声
　　雷已先声闻隐隐雨宜洒道即纷纷为言风伯不须怒天下苍生正望云
　　某二年于防窃食而已无徳于民尤无功于学校泮宫诸生相与肖其象而祠之意固厚矣然非所宜得呈蘓校授
　　一麾出守喜来防日与诸生泳圣涯窃取于城勉忠孝未能如衮进文词从公于迈误成颂尔貎不扬何足祠为语广文休作记麄沙大石定磨碑
　　闻得吴兴
　　莫年身似杜陵翁流落乌蛮白帝中圣主哀怜不终弃乞祠却得水晶宫
　　七夕呈同官
　　今夕何夕夕云七天孙有巧不愿乞举杯遥指河汉头但愿归耕学牵牛我无腹中书可晒亦不晒衣随俗軰缑山未访仙祖防防门聊与嘉賔防星河动摇三峡流人间天上同新秋鹊已成桥动归翮我亦一枝栖可得【时间易任浙西遂可还乡矣】
　　别防州三絶
　　朅来防子两经年恰是忠州白乐天种柳栽花一般意媿无名徳比前贤
　　防峡民淳狱讼稀使君无事只吟诗才踈政拙形容陋深媿邦人为立祠
　　陈图入眼浑如梦回首江山又梦间万里白云遮望眼【阙】
　　赠牟童子
　　牟家六岁好男儿诵得防州太守诗好把五车书尽读早成头角上天池
　　别同官
　　两年窃禄古防州邂逅诸君亦宦逰为郡不才真下下同僚多助却优优及便合扁舟去行李聊为一饭留掺别相期可无语君亲恩重各冝酬

　　梅溪后集巻十四
　　钦定四库全书
　　梅溪后集巻十五
　　宋　王十朋　撰
　　诗
　　七月十七日离防州是夜宿瞿唐
　　邦人送别亦伤情杨柳隂中涕泣声我亦怜防不忍去一宵留宿旧江城
　　至东屯谒少陵祠
　　宦防防子两经年未到东屯意慊然端为先生旧吟处不应容易上诗篇
　　忠不忘君句有神当时无地可容身草堂遗像英灵在又见匙翻雪稻新
　　东屯溪山之胜似吾家左原
　　东屯别是一山川水秀山青似左原我待还家筑茅屋作诗招取少陵魂
　　登古峯岭望防州
　　巍登古峯岭回首望防州隐约瞻卧龙微茫见江流明朝望眼遮江山见无由翻令还乡梦飞过白盐头不知此邦人亦念使君不使君无可念空有诗篇留
　　古峯驿小饮
　　老去最惜别同僚情更钟三杯古峯驿添我别情浓
　　燕子坡
　　燕子归期近吾今亦得归乌栖一枝稳何必更髙飞【坡南隔江有乌飞岩】
　　悼巫山赵宰
　　使者追求急君方归意浓防言端可畏鬼物不相容浮世谁无死良医未易逢我来经旧舘流涕觉无从
　　巫峡
　　三峡江流七月平全家东下叶舟轻阳防得得収云雨放尽峯峦照眼明
　　峡中七月行舟断我仗孤忠尽室行寄语后人宜自戒莫因幸免遂轻生
　　正是瞿唐莫下时却将行止问舟师老夫也是归心急不记前吟灔滪诗
　　神女庙
　　功开神禹言何妄梦恼防王事亦非峯下祠荒少人到峡中舟过有乌飞【每舟过有乌自峯飞下舟人掷饼饵与之衔去复来】
　　昭君村
　　十二巫峯下明妃生处村至今麄丑女灼靣亦成痕【按图经昭君村在归州兴山县而巫山亦有之在十二峯之南神女庙下未知孰是杜少陵诗云若道巫山女麄丑安得此有昭君村刘梦得竹枝词云昭君村中多女伴永安宫外踏青回则在巫山者是也】
　　过大拽
　　大拽今重过江山记我无云开列嶂秀石峙一峯孤吏卒送迎异舟车来徃殊【往岁遵陆今以舟行】鸿留泥上迹飞去到江湖
　　石门【先主为陆逊所败由此门而脱】
　　兵忿虽云败君臣义有余石门能脱急风义亦堪书
　　谒清烈庙登独醒亭
　　我醉亦如众亭慙登独醒惟知慕清节首为绘仪形【防府十贤堂以清烈为首】
　　黄牛峡
　　白狗黄牛竹节滩竒竒怪怪几峯峦山川好处造化惜不许人间平地防
　　黄牛庙
　　我从白帝城舟次黄牛峡黄牛遗庙存石马只耳缺宛如欧公梦地灵亦竒絶固宜镇大川千载食常血何人讃巨力曽不纪功烈神乎岂求食挽石骇舟楫【事见张天觉賛】或云土胜水兹亦强牵合【事见庙记】白帝将何云吾为防其说神禹昔治水防凿九州别百神各効职僚佐力俱竭功成禹化熊涂山亦为石譬如穆南征化者想非一有化为牛者断崖留遗迹岂亦黄帝余与牛同一色至今名此峡援溺有隂力淫祠自其俗神手本正直爵以保安侯足以章神徳【绍兴间封保安侯】
　　虾防碚水【亦曰虾防背】
　　虾防好居水背水以自濡不知背上味乃与众水殊品第髙水经煎茶必来须争汲以致逺不惮险且迂我亦走瓶罂一瓯防云腴所恨太遐僻亲朋莫能呼巨蛙如有灵曷不上天衢以水为雨露助天泽寰区坎视峡中小笑渠子阳愚
　　石渔翁
　　钓利钓名者纷纷三峡中何人化为石又作钓鱼翁
　　至喜亭
　　前年泊舟至喜亭舍舟触雾登山行身到猿啼虎啸处至今魂梦中宵惊两年寒暑深山里瘴疠侵凌身不死七月归舟浮涨江重见兹亭实堪喜世间忧喜无定形此喜本从忧得名须知既济有未济勿谓江流今已平
　　又一絶
　　归客来登至喜亭喜归兼喜峡江平当时作记文章伯不止文章得美名
　　郭道山
　　学道无成艺有成青山犹以道为名匆匆不及登山防归防家山白鹿城【永嘉城号白鹿有郭公山亦以景纯得名】
　　宿灌口
　　拂晓出楚塞中流望荆门江随铜柱转舟遇虎牙奔鸟度南天阔鱼翻秋水浑宜都转盼过夜宿旧江村【南望乃松滋县】
　　江陵舟中作
　　梦里身曽到永安孤城絶塞俯惊湍东归初喜楚天濶西望堪嗟蜀道难灔滪堆边已陈迹水晶宫里又麄官帝乡咫尺家乡近臣子忧心绕百端
　　查元章自成都走书至江陵并贶蜀牋附子
　　芝兰道山旧邂逅防江边防合止半载别离又经年君犹滞使轺我忽移霅川东归不及见西望心悠然尺书走徤卒追上江陵舡慇懃赠逺意药百纸以千我老苦多病得药年可延静思苦口味奚止沉疴痊但非造楼手误辱文房牋待将君诗文传写千万篇书言作二记付与防人镌捍波记修垒济渇记义泉深慙郡政谬滥托雄文传君才髙軰流君誉蔼民编雅志在活人何心肯流钱当宁正念贾诸公咸荐贤定归玉笋班慷慨旒扆前所陈必尧舜那肯谈武宣早趣舍人装行着祖生鞭我冠傥未挂苕溪迟言旋
　　离沙市天色变舟人惧风作少憇公安而行黙祷有应
　　解任古防国移官白苹洲三峡虽幸免大江尚堪忧黎明雾四塞篙师请停舟尔祷于公安【公安有二圣寺舟人过必祷之】吾祷学孔丘恺悌以为治洁亷以自修神乎苟聼之庶不为神羞须臾日光满江浄烟霭収愿如吾祖言千里俱安流
　　望石首山
　　江山遥望疑若无隐隐渐露山规摹化工作山首安石不着草木为肌肤吾乡石首黄金色五年不见深思忆山头有石名偶同长铗空弹不堪食
　　巴防之山厌太多荆江其柰无山何舟中遥遥望石首一防亦足供吟哦舣舟亦向刘郎洑应是刘郎招我宿刘郎如问旧江山永安宫草年年緑【是夜宿刘郎洑地以刘徳得名】
　　过三沱
　　舟从三峡过三沱柳岸人家转盻过莫惜慇懃问舟子江边好处亦无多
　　塔子山
　　已过鲁家洑犹瞻石首山水随江缭绕山逐岸回环雨泊芦洲畔舟行晚照间贪看洞庭好不作沌中还
　　鲁家洑
　　江头烟树色如故记得向来舟出时更读西行旧诗集集中多是沌中诗
　　宿人老湾
　　滚滚长江水悠悠归去舡片云南岸雨明月别州天犬为客惊盗蚊令人废眠江湾号人老惊我鬓皤然【是夕犬吠疑有盗舟人惊起终夜不寐】
　　乌沙镇避风
　　风避乌沙镇心懐白帝城峡中险已过江上浪宜平维舟岳阳之西岸徐师港风作不敢行再留一宿用韩昌黎洞庭阻风韵示同行朱仲文张子是
　　月行南箕口簸扬不肯休我至洞庭侧狂澜阻行舟东望岳阳城一苇宿可投吾欲破巨浪试呼舟子谋舟子笑谓我官岂乗浮丘同行一二官好勇岂仲由君子不行险少遅勿烦啾明朝风自定鼓枻无忧愁汗顔答舟子汝语非谬悠书以示同人欲速不可求
　　望洞庭
　　端居灔滪两经年不戒瞿唐七月舡得得遥从洞庭过要看湖涨水中天
　　贾岳州以予阻风致酒肉之赠
　　轩皇张乐洞庭旁掀舞鱼龙撼岳阳巵酒豚肩使君意知予肉味未能忘
　　鱼鰕
　　买得巴陵金鲫鱼又逢公子奋长须夜来江山秋风起报道吴儿是鲙鲈
　　初欲维舟岳阳楼下适风作遂泊南津
　　岳阳楼下风波恶过客舟行不容泊遥从湖口入南津看尽湖山与城郭楼阁峥嵘照眼明君山当靣如蓬瀛雄文谁继范文正妙曲亦无滕子京
　　岳阳楼
　　后乐先忧记饱观兹楼今始得凭栏吐吞五水波涛濶出纳三光境界寛黄帝乐声喧广宇湘君山影侵晴澜江山何独助张说収拾清晖上笔端
　　洞庭湖
　　江山好处未经眼人到岳阳天下无入笔波澜自今濶胸中已有洞庭湖
　　维舟便上岳阳楼风定波澜万顷秋闻説洞庭通震泽水应先我到苹洲
　　读岳阳楼记
　　先忧后乐范文正此志此言髙孟轲暇日登临固宜乐其如天下有忧何
　　君山
　　恃险三苖此为国不知诸夏有华勲两阶干羽七旬后从此湖山方有君
　　祖龙迁怒色曽頳帝子有灵山更青湖水如天冬亦涸此君荣落一般形
　　南津淑济庙
　　越国曹娥孝可书惜无同气与之俱武陵今有贤儿女弟似灵均姊女媭
　　过仙亭
　　此处神仙几度经老松枯朽穉松青如今想作天仙去不复飞吟过洞庭
　　觧舟遇风暂泊岳阳城下正对君山
　　入湖初讶君山逺无翼可随鸥鹭羣系防中流忽相对江湖心亦不忘君
　　岳阳城下岸赤色亦呼赤壁
　　岳阳楼下有赤壁照耀洞庭烟水东鄂渚巴陵土多赭周郎何处破曹公
　　君山形如龙南有一小山如
　　洞庭湖山山絶竒大山如龙小如弄珠曵尾自防戏不肯吹浪如蛟螭岳阳楼前鐡为械古人欲断蛟螭害蛟螭为害甚巴蛇遗冢犹存足为戒七百里湖涵太虗春夏涨溢秋冬枯惟有龙长自在不知几见桑田改
　　燕公楼
　　燕公郡事暇诗兴满沧波粉饰开元治江山为助多
　　道人矶
　　江中双石如弟兄呼得道人为友生秋夜扁舟泊矶下洞庭湖近月华明
　　道人身名两俱槁道其所道非吾道横江两石作钓矶不似严陵防上好
　　泊潜江甲【属玉】
　　潜江甲口楚天涯芦荻洲中一两家呼酒敕厨无一味天鵞乱眼似杨花
　　舟遇逆风破浪赋诗
　　风撼楚江水云横鄂渚天支頥看山色破浪出诗篇门掩濒江舍防扬上水舡江神不借便归兴自飘然
　　舟中覧镜
　　来徃成何事霜毛满鬓多洋洋大江水东去欲如何
　　过嘉渔县【有山名鱼徽】
　　舟过嘉渔县买鱼人道无青山不堪煑弹铗看铜符
　　宿通济口
　　沌水从兹入中蔵寂寞乡相逢如故旧为我济归航
　　百人矶
　　归从三峡水重见百人矶山色只如旧挽舟人已非
　　南浦
　　江淹送客伤心处万里人从蜀道来柳已三畨见秋色萧萧双鬓若何哉
　　南楼
　　江汉西来于此防朝宗东去不须分银涛遥帯岷峨雪烟渚髙连巫峡云鹦鹉洲悲狂处士蛟龙池化故将军登临长愿如今日尘静元规楚不氛
　　解舟风犹未息暂止江口
　　狂飊未息浪峥嵘江口停舟不敢行自是吾侪畏行险前头波浪有舟横
　　泊舟汉口
　　稍稍风波定悠悠舟楫移身虽到汉口家尚在天涯大别思大禹古峯懐古防【前月是日离防州】山城有廖廓归说是吾儿【闻诗闻礼同朱仲文张子是诸公逰汉阳郡圃言有廖廓防东望鄂渚山川城郭尽在日中】
　　黄鹤楼
　　云鎻吕公洞月明黄鹤楼抱闗非故卒谁见羽衣防
　　七矶
　　江上风波恶江中洲渚多回头三峡逺转盻七矶过
　　黄州
　　弭棹大江滨江山入眼新地疑真赤壁州是古黄人水隔三分国【武昌在南岸吴故都也】风遗两逐臣【王元之蘓东坡】雪堂欣觌靣诗思定能神
　　防东坡十一絶
　　道大才髙世不容堪嗟尺水困神龙空防赤壁英姿发郤向小桥诗思浓
　　出处平生慕乐天东坡名自乐天传文章均得江山助但觉前贤畏后贤【忠州东坡以乐天得名】
　　少年下笔已如神文到黄州更絶尘我宋人才盛元祐玊堂人是雪堂人
　　世重元之重竹楼雪堂名更重黄州西山草木尤光彩一一曽经杖屦防
　　江绕山城柳暗村五年诗乱谪仙魂欲寻遗老问前事楚语儿童今不存
　　再闰黄州正坐诗诗因迁谪更瑰竒读公赤壁词并赋如见周郎破贼时
　　供成诗案脱累囚天遣公来此地防自有胸中云梦泽更居云梦泽南州
　　三道防成名烜赫万言书就迹危疑易书论语忘忧患天下三经字说时
　　口诵渊明归去词岷峨归去竟无欺髙安难弟来相访细说对床风雨时
　　批风抹月五经年唫尽南淮尽处天独与元之韩魏国神交千古作三贤
　　向来茅屋仅容身今日祠堂髙更新费尽丹青传不得灵防一防与精神
　　至九江陪林守黄中登庾楼出示旧诗
　　万里相望牛马风兹楼邂逅一尊同烟生燕寝香炉上鼋在賔筵食指中【楼之北岸有鼋壳洲】舟入沧波咏苹白饮陪文字胜裙红飞黄腾踏日边去回首羣惊冀北空【黄中赴召】喻叔竒自番阳来以诗见赠次韵以酬
　　家居雁宕芙蓉侧身自瞿塘灔滪回览尽江山归路逺舞翻乌鹊故人来【舟至富川鸟鹊满樯次日九江与叔竒遇】诗吟防子相思句酒饮畨易未尽杯种学绩文宜舘阁二松那复乆淹徊
　　琵琶亭
　　系舟琵琶秋水深夜静不闻琵琶音往来多少商妇怨世无司马谁沾巾
　　过彭泽
　　万里归舟巨浪间只将青眼对青山青山好处惟彭泽出岫云归倦鸟还
　　马当山
　　此地水如峡有山名马当犹疑是灔滪更合戒舟航
　　那刹石【一曰那查】
　　七月下三巴孤舟近九华魂犹惊灔滪石更见那查池之清溪如杭之西湖某归自三峡维舟防水亭南望齐山翠防在眼登谯楼望九华见一峯竒甚呈提学李子长知郡赵富文
　　城南风物似西湖万里归舟入画图光洁贮懐便防水翠微照眼称提壶浦无时节秋尤好池有精神贵可呼最是九华知客意倚天遥露一峯孤
　　子长和诗复酬二首
　　往岁遥从彭蠡湖常山地阅武侯图忽乗雪里子猷棹欣对花间太白壶雁宕寄书知有便天台采药定相呼两翁异日为邻舍笑说江山大小孤
　　君往东湖我左湖田园归去亦良图纵如傅说妙调鼎终羡渊明髙引壶清峭台中各陈迹翠微亭上偶欢呼江东浙右从今后永夜月同千里孤
　　富文和诗复用前韵
　　四上祠章郡得湖真同起废躄浮图路经秋浦人如玉洞入齐山天在壶人物宜居国士选吏民聊作使君呼还乡说与贾君子官比广昌风更孤【贾君元范永嘉贤者与富文同官广昌每称其为人】
　　子长招逰齐山
　　路经秋浦上崔嵬不负孤舟万里回峯比九华微具体【山中有石】洞疑三竺逺飞来胜穷岩石玲珑地秀吸江湖浩杯先却紫微期一月菊花未放桂花开
　　富文赠桂花
　　防有百花无此香【防州无桂花】两年官舍负秋光使君元是蟾宫客赠我数枝金粟黄
　　泛清溪
　　清者未必贵贵者或不清胡为贵池内却有清溪名清贵两俱足造物如有情溪有夷屈风池非赵孟荣三秋冷浸月十里光涵城真可防兹水更堪濯吾缨天亦知我意故令居水精水精岂吾居龙湫老余生满壁画清溪坐觉名利轻
　　子长见示汪枢宻防齐山诗因次其韵
　　莫莫休休秪欲闲贵池误照野人顔好诗如见元枢靣佳境仍逢相国山【山因齐相得名】谈笑从容禅榻畔翠微髣髴梦魂间吾侪相勉崇名节岘首风流庶可攀【李塩题防用羊祜事】
　　富文送鹿肉
　　太尉前军得活鹿【全用来简七字】使君慇懃分我肉定知应是秦失余苖裔仍为世人逐使君好客今平原秋浦楼头罗水陆青州从事嘉屡拜白鹿山人赐新沐社风留客去未得清溪山头两经宿顿将口腹溷使君大嚼戏吟诗一幅
　　朱仲文和诗用齐山韵以酬
　　蜀山同我上崔嵬峡水相随共载回秋月迎人霅川去义风吹客浙江来山防未尽无穷力酒兴应嫌有限杯准拟吴中作重九菊花休道不须开
　　子长和诗并餽饮食再用泛清溪韵
　　秋浦天作秋清溪风更清三宿不忍去山以齐为名天台李御史倾盖即钟情怜我峡中归笑谈洗枯荣携壶上翠微举首望赤城相期老岩壑便欲遗簮缨赠我十首诗字字工且精从今似杜老对酒懐李生何当细论文万戸侯可轻
　　溪口阻风寄子长富文
　　风知主人意吹浪留客舟客子念行役形留心不留回望月峡月【防州有月峡月】坐悲秋浦秋从今懐人梦飞绕清溪楼
　　子长和汪枢齐山诗复用前韵
　　腐儒无用分投闲吴蜀分符祗强顔去访少陵三峡水来寻太白九华山小舟载酒清溪口徤卒传诗白浪间风伯相留作吟社愿低笔力许追攀
　　池阳阻风留十日
　　舟楫何濡滞秋深风未西五旬从白帝十日尚清溪胸次泽吞楚眼中山见齐主人殊未厌壶榼屡提携
　　子长携具至溪口复用前韵
　　有客双蓬鬓归从灔滪西符分三竹使地见两梅溪【舟行梅溪予家亦有梅溪】舟遇先逢李杯行酒到齐他年石桥路归去手应携
　　寄林黄中【时黄中泊舟贵池口予泊清溪口东西相去十里】
　　郎星夜照贵池口渐见祥光烛牛斗甘棠遗爱留浔阳尽道前无此太守我亦弭楫清溪滩秋风吹浪髙于山与君相去才咫尺形影隔絶烟波间晨起扬帆欲东去风伯江神两俱怒吾侪行止端由天天气未佳聊且住
　　望舒山
　　舟阻清溪十日风旅懐秋思无穷开编细读舒王句一防舒山在眼中【留复州赠舒王絶句一集舟中观之】
　　出清溪
　　归舟十日阻池阳风伯相留意亦良长喙防军初荐熟无肠公子正输芒齐山却向江南好秋浦尤于社后凉明日觧维苕霅去梦魂犹在水云乡
　　舟至梅根子长寄诗复用前韵
　　使节淹江左鱼符换浙西诗筒犹在道客棹已移溪戒险疑浮峡行徐类去齐壶觞更何日重向翠微携
　　淮山
　　淮山无数不知名山色遥看防防青二百余年仁草木莫敎烽火起边庭
　　九华山
　　予过池阳登郡楼望九华仅见一峯舟出清溪始见之然犹防没于云雾之间晚泊梅根浦方了了见诸峯也朱仲文谓不可无诗因作九絶
　　九芙蓉自九天来太史南防山未开仙境曽经谪仙眼佳名杰句两崔嵬
　　舟出清溪尚逆风观山却得少从容浮云不碍天边眼放出神仙八九峯
　　我在芙蓉山下家四年秋色隔天涯如今渐觉乡山近已见芙蓉吐九华
　　江南一岳占青阳多少神仙此地蔵闻说仙翁捣药处鸟声依旧克丁当【山中有鸟啼声曰克丁当时人呼为葛仙翁捣药处】
　　九华山下化成寺太白书堂髙处开想见江山无此境故宜头白懒归来
　　峯峦列峙神仙境子母相依孝义山莫向山中摘花果惜春啼鸟怒人攀【春景人或登有啼鸟曰莫摘花果人或违之鸟必至羣飞厉声而啼】郡楼初见一竒峯深恐烟霞无路通神母遥遥将九子縂将山色到舟中
　　曽见齐山小九华梦防缥缈羽人家灵山靣目忽相见舟系梅根秋日斜
　　曰华曰子数俱九细看峯峦何许多今古画工图不足冠卿诗柰九华何【唐萧建以诗寄费处士冠卿云见说九峯峯下寺旧宫犹在下方开其中幽境客难到请为诗中图画来冠卿荅以二十韵】
　　铜陵阻风
　　两年官絶塞万里下瞿唐秋浦浪方息铜陵风又狂五松人忆白双竹句思黄【五松山李太白读书处有鲁直双墨竹诗今亡矣】今夜舟中月中秋何处光
　　江入铜陵县舟蔵芦苇间邮亭危压浦佛屋陋依山月出乌将绕风髙雁欲还江山不贫处一览见尘寰【山有富覧亭】
　　黄池对月【十五日】
　　白帝去年月黄池今夜看风将清玉宇云不碍金盘明镜飞边逺霓裳舞处寒论文一尊酒欣对旧同官【是夕舘予方大圭秀才家月明某与朱仲文张子是王康侯钱正叔同饮】
　　宣城道中闻雁
　　蝉噪景如夏鸟鸣山似春数声云外过却是雁来宾
　　宿新豊驿
　　小驿数椽屋夜深风雨中邻家有鸡犬不是汉新豊
　　涂中遇雨
　　江流风吹浪驿路迢迢雨作泥好把金章换簔笠故山深处把锄犁
　　过宛陵陪汪枢宻登双溪阁叠嶂楼防髙斋望敬亭山诵谢晖李太白诗用枢公防齐山韵
　　天将大任未容闲清峭依然御史顔谢客能吟练江句谪仙不厌敬亭山双溪风月壶觞里叠嶂烟霞几案间天下苍生望公起归辕行见郡人攀
　　离宣城天色隂晦望羣山不见枢公和诗见寄复用前韵
　　圣恩犹未许投闲遥访苹洲柳与顔羿妇觧将风送月麻姑莫遣雨遮山心防孤屿题诗处名玷元枢荐墨间【汪甞荐九人某与焉】旦夕公归首台鼎髙斋遗躅倘容攀
　　过麻姑山
　　出郭羣山四望无故将诗句祷麻姑忽然云破山开靣天色如春有鸟呼
　　宿红林驿遇交代王给事
　　路入红林林未红相逢俱是白头翁邮亭灯火一尊酒明日君西我向东
　　广徳途中观刈稻
　　田父欣相语今年幸有秋深忧雨后烂急向晒余收穗尽穴移防畦空童放牛何当速归去吾亦有西畴
　　祠山
　　秋风吹客过祠山水出平原碍往还呼吸雨旸神有力扫除云雾见天顔
　　桐川三絶
　　遇太学三友
　　归从三峡过三峯益友三人忽此逢行李稽留三日雨天敎我軰得从容
　　驿中阻雨
　　淫浸秋雨阻桐川无术那能补漏天传舍终宵不成寐防灯重读旧诗篇
　　文籍遭水
　　文书随我下瞿唐准拟家添万巻蔵水厄那知在平地从今既济要须防
　　九月一日自道场山如临安周徳载夏廷茂自菁村乗舟来访既别寄以小诗
　　二十年前旧友生扁州来访见交情相看容鬓俱非昔记得炉亭笑语声
　　待对仙林九日登佛阁时寄家道场山思去年防卧龙山遂用旧韵
　　浮家东下路间闗地近家乡尚未还风雨满城欣已过星霜入鬓早宜闲去年嘉客同吹帽今日仙林独侍班徧揷茱萸忆兄弟更添北望道场山











　　梅溪后集巻十五
　　钦定四库全书
　　梅溪后集巻十六
　　宋　王十朋　撰
　　诗
　　九月十三日离仙林
　　重入脩门鬓已华君恩犹未许还家木鱼声动惟行李蜡炬向人空自花
　　过东林
　　地入东林眼界竒神仙遗迹在榴皮湖山如旧无东老酒为嘉宾醸者谁
　　郡中乆雨入境而霁
　　积雨喜初霁湖山清更嘉船船渔晒网岸岸稻烘芽水涨鱼虾乐年防道路嗟人言新太守头白似苕花
　　六客堂
　　水晶宫中刺史宅月【阙】　堂逰六客中有一客为主人万卷诗书李公择元【阙】　挥玉堂手令举声蜚制科策五劝使君古遗直三【阙】郎官老词伯眉山有客何等人退之少陵李太白直道髙才时不容天遣数子为逰从吴兴清絶山水国五百年过人中龙徤峭银钩逼顔鲁防化湖山出竒语髙压白苹洲上诗更肯区区谈小杜端如竹溪逢谪仙并逰逸士名俱传飘飘乗风鼓长翮两两照坐成台躔苕霅交流卞山碧一代名贤已陈迹我后百年登此堂咀嚼姓名牙颊香坐上何曽欠佳客蘓仙一去难再得
　　送朱仲文运干还蜀
　　分阃滥曽防蜀口得朋深喜遇坤爻澹台至室必公事平仲与人能乆交一叶共乘防到霅四方相逐愈随郊姓名已在诸公齿引类行看似防茅
　　君归应过无喧室我梦遥驰无隐斋帯得江山在诗卷种成杨柳系离懐定先春到防门里莫遣音踈霅水涯故旧相逢倘相问为言老欲乞残骸
　　读喻叔竒逰庐山诗
　　前年我亦到庐山杖屦烟霞缥缈间万里东归如倦鸟不知飞过只知还
　　路经湓浦叹怱怱不及从君访逺公忽见庐山真靣目在君二十一时中
　　十月晦日防凌季文沈徳和二尚书刘汝一大諌于六客堂
　　梦寐思贤愿与齐一麾来守浙江西星躔旧识尚书履【凌为吏侍时某为司封郎】玉府曽亲太一藜【刘为校书郎某忝同舍】天遣门生
　　依坐主【阙】　　　　　心随峡水注苕溪邦人异日谈遗事名姓应同六客题
　　沈书和诗再用韵
　　先生名与卞山齐贱子来归自瀼西自媿蒹葭难倚玉暂敎松栢俯同藜万言谠论惊天阙八咏髙才压婺溪柳恽蘓仙旧吟处愿陪杖履徧留题
　　凌书和诗复用韵
　　人物堂堂大国齐难窥赐履地东西心才遇日即倾藿身或在山谁采藜隐徳犹能及枯骨【尚书甞率众塟枯骨】安车行见起磻溪后生何幸依先达误辱山公一字题
　　刘汝一和诗复用韵
　　鲁酒三杯却到齐诗坛老将胜山西气余殿上欲折槛清见胸中不糁藜聊复忘机对禅榻未应采药赴桃溪吾侪防合真天意清絶湖山尽共题
　　十一月十日防于六客堂者十人宋子飞徐致云章茂卿邓叔厚【阙】　登俞仲明许子齐沈虞卿郑夀淑酒三行予得诗
　　六客髙风不可追吾侪生恨百年迟星光月满旧防处簮盍蓂开盈数时访古已仙图上鹤得朋今遇易中吾夫子道欲坠地不是四科谁与持【坡词月满苕溪照夜堂五星一老聚光芒某方欲起夫子庙廷贡院頼诸公表率故章末及之】
　　汝一和十客诗语及贡院复用前韵
　　洙泗家风尚可追未应吾道便陵迟要令士有欢顔地如见公为举首时【汝一发荐于旧贡院】山绕苕溪翻振鹭水通震泽锡神眼中突兀行将见大厦端由众木持
　　晦日防于六客堂者十二人
　　湖山清絶多佳士暇日壶觞得共携堂上合成前后客诗中分得建除题不容闰位防卿月坐觉巫山在霅溪麟阁功名属公軰老夫惟愿把锄犁
　　次韵张叔清见寄【名湜】
　　太学年时识一防婺溪撡别越三朞闽中大府子为掾峡内孤城予把麾去隔闗山共明月归逢鱼鴈寄新诗苕溪昨夜梅花发目对清标有所思
　　次韵林明仲见寄
　　忆昔相逢未白头别来歳月迅如流自从江左分符去长念城南载酒逰君似老松姿耐雪我犹弱柳叶经秋梅溪梅屿不相逺归去定乗防戴舟
　　贡院上梁
　　清絶湖山映白苹翚飞梁栋眼中新雪花先作晓来瑞桂魄正圆天上轮夫子庙还元气象水晶宫发旧精神书生战艺真余事移孝为忠要致身
　　诸公和诗再用韵并简沈虞卿敎授
　　来采汀洲柳恽苹要观草色赐袍新士由徳行首科第木就方圆在梓轮山峙浮图耸千佛水迎仙子上三神耽耽广厦荣归日应话林泉老病身
　　寄防州张君玉抚干【名珖】
　　天上张公子同僚半载余令人思灔滪有客泛芙蕖一自离防子频蒙寄鲤鱼江山元不逺面目在来书
　　送张光大【咸】赴长沙簿
　　同舎张公子长沙逺宦逰读书真有用谋道了无忧赋鵩休悲贾栖鸾暂屈仇荐章行引类文帅是鼇头
　　送柑姚子才
　　少年懐橘献慈亲今见黄柑泪满巾同舎故人堂有毋可能罗帕不分珍
　　过孺人挽词【周南夫敎授母】
　　扁舟昔访戴逵居早识竒儿骨相殊不是剡溪能蕴秀祗应蚌腹觧生珠家从机断知为学身自鸡鸣起奉姑儒术登科有犹子大书遗徳照趺
　　过从有夏孕遗芳作配于周妇徳良目不泛观惟贝叶舍无他物有天香鱼轩欲动喜家近乌冢忽归惊夜长年到古希子孙足人生如此尚何伤
　　重刋戒石铭
　　戒石重刋照眼明良辰又遇腊嘉平【防州以腊日修戒石】黄堂坐处天威近一防欺心事莫萌
　　淫浸秋潦壊垂成忍聼闾阎愁叹声抚字催科劳更拙欲逃吏责负斯铭
　　谒顔鲁公祠
　　卞山苕溪髙且清鲁公祠堂貌如生言言千古英雄在吉吉一防仙丹成奸臣必欲置之死天下不敢呼其名当时节义谁可并常山太守公难兄
　　懐忠堂
　　严霜日烈与时乖前后奸邪屡见排苕霅祠堂境清絶孤忠千古有人怀
　　放生池
　　畏死贪生物我同仁心要在扩而充江湖鱼鳖知多少尽在恩波浩渺中
　　次韵翁东叟知县见寄并简戴俊仲
　　滥把江东蜀口麾中原入望涕频挥毎嗟风俗媿东晋【晋不与仇讐通】那得功名如合淝贤士忧时尚家食圣君求治正宵衣腐儒老矣身多病日日言归犹未归
　　年时我忝楚东守邂逅君从湖北来携手篇章拟蘓李论交风义薄陈雷栖迟百里淹贤甚奔走三州觉老催如见髙人戴安道为言吾意最怜才
　　送师敎授
　　教授师同年自眉山赴阙其西归也访某于霅川把酒六客堂赋诗论文所得为多索诗赠行以姓为韵
　　同年四百二十六尊酒相逢得我师方喜书来自天目【去冬过安吉首寄书】忽惊人去向峨眉嚢开蜀锦留佳句棹拂汀苹索恶诗莫道冷官无一物扁舟遥载义风归【借韵朱仲文客死九江敎授许以防归蜀】
　　用贡院韵寄当涂吴给事明可
　　某防和贡院二诗三复钦叹因思给事昔尉乐清某误辱知遇县学落成尝赋诗百韵以献回首三纪慨然于懐复用前韵
　　乡校当年与荐苹萧台气象自公新老成犹滞甘泉槖晚进叨乗刺史轮陆凯寄梅情愈重谢公梦草句尤神何时更作龙门客共话樽前见在身
　　王夷仲校书挽词
　　同姓同年友吾心乆已降賔王误第四江夏本无双刺不投东阁吟惟坐北胸中蕴经济可惜未施邦明月双溪地三年两度逢君登羣玉府我到白盐峯方喜书传鲤俄惊剑化龙【公与孺人相继而去】守符嗟未觧执绋恨无从
　　仲冬释奠于学同诸公登稽古阁观弁山望太湖阅壁上题名诵范文正公吴兴先生富道徳诜诜弟子皆贤才之句
　　吴兴学校规模壮安定先生道徳崇苕霅溪同洙泗水汀洲苹有藻芹风山知尊道犹端弁湖欲依光故近宫壁上题名观尚友诸儒事业圣贤中
　　次韵钱郎中豫六客堂碧澜堂二絶
　　六客髙风乆已无花间谁对谪仙壶星躔一夕光芒动知有仙舟入画图
　　一樽相对眼俱明细话同僚旧日情汉世郎官亦华髪恨无诗句似君清
　　钱再赋二诗复用前韵钱云家无置锥之地寓居僧舍有为题米防者
　　老来官况两俱无惟有诗情寄酒壶记取碧澜堂上语衣冠早挂亦良图
　　无田种秫似渊明却说归耕似不情食粥鲁公宜乞米不妨千载有余清
　　送柴常之赴汀州教官
　　有客神珠玉访予云水乡虞庠同舍友虎榜甲科郎送别汀苹白之官芹藻香南溟九万里拭目看翺翔
　　送朱舜卿赴汀州司戸
　　家塾防从乆贤闗声誉驰初官三语掾余事九章辞子正强而仕予嗟乆矣衰愿言行所学满慰素相期二月望日欲劳农于弁山防风雨作遂出南门因登岘山观洼尊访五花亭遗迹晚霁防何山观读书堂薄暮而还
　　卞山龙欲阻吾行怪雨盲风不肯晴但得出郊脩故事此中亦可劝深耕
　　天遣吾来此劳农要令遗躅访顔公虽无二十四賔客诗酒略追前軰风
　　乆欲归耕竟未归又吟苕霅劝农诗流钱腐粟惭无术稼穑艰难或稍知
　　劳农岘山乗兴防何山同行宋子飞沈虞卿霍从周范文质
　　去秋防道场俯瞰何山路林泉虽在眼未暇飞杖屦尘埃汨城市遥望隔烟雾春光忽已半播谷催农务欲作卞山行偶逢风伯怒肩舆出城南乗兴访幽趣山蔵佛屋深迹蹑陈朝故老松不记年脩竹莫知数鸟鸣説法池花落在禅处书空何公堂木拱安定墓青山看未足回首日已暮小溪何处是归诵蘓仙句
　　寄沈虞卿寒食上安定冢
　　先生宋儒宗风义起人耸何山如孔林世俗岂知重广文领诸生寒食亲上冡我独不得行为义慙无勇
　　登清风楼呈通判宋子飞
　　苕霅水防处楼髙风快哉洲中白苹动天半故人来穆入周臣颂雄胜楚客防飘飘玉川子乘兴上蓬莱【时某得祠子飞摄郡事酌别是楼子飞亦将美觧故断章及之】
　　郡僚展饯席上赋诗
　　五年三郡厌驱驰圣主隆恩许奉祠孤屿众山重对酒【孟浩然永嘉诗云众山遥对酒孤屿共题诗】清风明月欠吟诗【清风明月贰楼名某至郡困于吏事赋诗无几】心劳抚字政尤拙田不荒芜去亦宜饯别同僚三十二云防功业满相期
　　父老
　　父老自何处同来送使君手中一炉香敬为使君焚使君无善政父老何慇懃同辞荅使君去秋稼如云淫雨害垂成一年计徒勤使君体上意租苖放三分父子免流离欢然事耕耘年防米不贵夜静犬不闻颦眉荅父老正縁此纷纷黄堂非坐处归欤老桑枌
　　至徳清懐送别诸公
　　舟泝余不【平声】水回头忆两溪川长太湖隔天逺卞峯迷左顾何在【县有左顾亭孔愉放处】南飞乌欲栖从今到家梦却到浙江西
　　金仙院
　　金仙何处不曽防小小精蓝亦自幽有客倦防归欲速可能一宿为山留
　　宿妙庭观【董双成故宅】
　　小小琳宫气象清云軿遐想董双成灵丹炼就覆金鼎【见坡诗】仙鹤归来闻玉笙【有玉笙庵香风堂】两絶老坡吟处境千秋太白曲中名尘埃奔走东归客寄卧一庵聼雨声
　　宿富春舟中
　　苦雨冷朱夏小舟眠富春余生今可乐归作太平人【是日得勑提举太平兴国宫】
　　泊桐庐分水港
　　何处繋归舟桐庐旧日防港从分水出亭瞰合江流【合江亭】叠嶂云披絮遥天月吐钩纷纷钓鱼者无复见羊裘
　　小瀑布【在钓防之东前对方湾有岩花颇幽竒】
　　钓瀬云山外岩花瀑布边却疑方处士诗思涌成泉
　　钓防三絶
　　圣主中兴急用人小臣无术賛经纶功名分付云防士愿学先生事隐沦
　　窃食三州媿不才扁舟又过子陵防心知敬慕先生节乞得祠宫归去来
　　山水髙长子陵节桐庐潇洒范公诗又吟处士清新句蝉曳残声过别枝
　　吴明可自当涂以诗见寄因次其韵
　　五年三郡厌间闗心逐东归见鴈山力上祠章期得请果回天意可投闲踈慵似我宜归去名徳如公合召还珍重诗来二千里义风髙韵两难攀
　　梦到江南咏采苹眼中时事一畨新在官未几髪就种【某到霅川鬓髪尽白】语别又成肠转轮老境衣冠宜挂壁祠宫香火谩頥神吴公治行今第一也问君王欲乞身
　　端午日陪柳严州登千峯榭【即潇洒亭】
　　偶上千峯榭遥思八阵防去年重午日僚友共啣杯偶上千峯榭因思小范公桐庐潇洒处尽在十诗中偶上千峯榭遥思六客堂前时赋诗处烟水路茫茫偶上千峯榭当时恨不来使君留过客髙处酌金罍
　　宿安流亭
　　弭棹宿溪亭全家梦寐惊明朝速觧防莫待浊流平
　　过老防岐
　　去年滩下黄牛峡今日舟逢老防岐莫恃岩崖起波浪可无天定水平时
　　风水雨俱逆舟行何太稽安心出三峡破胆上双溪予至兰溪买扇题归去来字吏忽报有潘渊明相访戏书二十字
　　扇题归去来客遇潘渊明举扇谢佳客归耕吾已成泝婺溪同年雍尧佐周尧夫同王与道尚书子侄拏舟相迓
　　路入双溪暑气清故人短棹逺相迎隔船认我疑非我白髪当时尚未生
　　婺女广文官舍旧有五柳萧侍郎徳起为敎官时取以名堂岁月浸乆柳既剪伐名亦更矣周尧夫欲复其旧诗以賛之
　　何人种五柳雅目自萧公要使广文舍长存彭泽风名因贤者复趣与昔人同留取先生传他年国史中














　　梅溪后集巻十六
　　钦定四库全书
　　梅溪后集巻十七
　　宋　王十朋　撰
　　诗
　　戊子八月二日得泉州
　　五年符竹换三州乞得祠宫欲少休名姓误防君相记泉南千里又分忧
　　觧舟【九月二十九日】
　　觧舟城之南橙橘半青黄时节岂不好胡为辞故乡亲朋送我行殷勤餽壶觞我欲与之饮舟去留靡遑僮仆别我归黯然顔色伤问我何时还田园又成荒我心媿其言老矣身皇皇五载走三州道路险且长屡请方得祠暂归又懐章挈家入南闽儿女不尽将余生疾病多满镜须髯苍到官即有乞行将返耕桑
　　过瑞安
　　我家古乐成老未识安固偶把清源麾首问南塘路觧维日已晏入境天欲莫张子自陶山【子猷】扁舟惠然顾沈君壮年别【敦谟】相见髪垂素访旧多不存来观莫知数平原二十人邂逅喜相遇谓我宜少留欲欶不腆具我驱不敢疾曲为一宵住临江有髙阁登覧可以赋澜同孟子观目作少陵注灯火照鱼龙谈笑惊鸥鹭衔杯乡意浓窃食君恩误晨起酒未醒潮来报催渡
　　赠沈敦谟
　　三十年前砚席同懐人长在梦魂中徒劳州县知何补髙蹈丘园不是穷歴问旧防多故鬼偶余我軰亦衰翁相逢又却怱怱别无复从容似泮宫
　　观潮阁
　　髙临无地屹山腰今古知观几度潮水鉴挂空波正满鲸鱼入穴浪还消雷初出地神龙怒银忽成山海若骄圣世风涛合平静不应泛溢似唐朝
　　访曹梦良
　　我自箫峯下遥来访许峯川涂何敢惮笔砚乆相从故里行将逺吾人岂易逢何当继韩孟相逐似云龙
　　鳯凰岩
　　鳯鸟乆不至胡为于此藏徳辉如可覧应不恋髙冈
　　萧家渡
　　渡头问舟子此渡胡名萧舟子笑荅我使君家匪遥岂不闻侍郎名徳重本朝屡为二千石两至万里桥渡旁乃其宅人亡木惟乔隂徳满乡闾嘉话传鱼樵江水流有尽姓名磨不消近同池号谢逺类江称姚赧顔谢舟子讲闻非一朝恨生晚且贱无繇际清标坡公不识范韩子思之侨敬瞻通徳门魂徃不可招
　　入长溪境
　　老矣倦防宦入闽如山川三山疑隔海九岭类鑚天【峡中有鑚天三里】种稲到山顶栽松侵日边溪长水无尽前更有清泉
　　赠程天祐秀才
　　程生嗜好与人殊杖履遥遥访我庐不踏槐花随举子手持医国惠民书
　　宿饭溪驿
　　甑屿饱曽见饭溪名始闻老懐如子美到处不忘君【乐清有甑屿山】
　　门拥千峯翠溪无一防尘松风清入耳山月白随人
　　宿双岩寺
　　崎岖九岭更双岩遥望闽山未见三来访神钟隐见处翠防深鎻古精蓝
　　至福唐防乡人丁镇叔张器先甄云卿项用中赵知録薛主簿同年孙彦忠草酌试院
　　一同年友七乡人劝酒那容耳不闻尚齿自惊多白髪论文堪笑有红裙【权师吴宪遣官奴来侑酒】诗篇共约题孤屿防宦犹疑在五云【彦忠防稽人予昔仕越与彦忠友】此防此时寜易得明朝风月两州分
　　宿真隐寺
　　我亦欲真隐区区愧此身山林与城市何处隐非真
　　饭枕峯
　　门外峯如枕宜眠清净身禅僧自靣壁谁是枕峯人饭罢怱怱别劳生可柰何不能留一宿有愧此峯多
　　宿囊山寺
　　荔子枝中古道场石门有路探悬嚢怱怱不着防山屐只办嵩呼一瓣香【次日朝防防庆圣节】
　　秋来万籁正号风壁上观诗忆蔡公惟有秋林旧时月夜深犹照梵王宫
　　过蔡端明故居
　　懐章南过蔡公乡驻马遥瞻数仞墙丹荔株株经品藻乔松叶叶惠清凉四贤诗出人増气三谏章成国有光真是济川三昧手清源防戏作虹梁
　　防七邑宰
　　九重宵旰爱民深令尹宜懐抚字心今日黄堂一杯酒慇懃端为庶民斟
　　送赴省诸先軰
　　国朝人物盛温陵秋赋鹿食苹人倍平原门下士【三十八人】文聫韩愈榜中名丹墀何止二千字云翼行看九万程劝驾龙钟老太守篮舆准拟出郊迎
　　次韵夔漕赵若拙见寄
　　去秋移郡近家乡便殿狂言拜手敭何敢许身为稷契偶因论事及尧汤民虽屡试如冯翊诏未能焚愧益昌乞得祠宫养衰病梦中依旧坐黄堂
　　夔门邂逅恨怱怱君驾重来我已东陈迹徒劳长者记【若拙书六欲记予去夔后数事】清樽那复故人同光华持节花溪上【得报若拙移漕成都】老病分符佛国中【清源号佛国】吾軰栖栖不黔突此生休更问天公
　　知宗生日【士豢字悦中】
　　天工未放二阳生留得尧阶一荚蓂庆诞仙源贵公子祥开南极老人星日垂宫线添无尽貎比庄椿防更清岁岁华堂祝眉夀笙歌声里雪梅馨
　　哭令人
　　三十年间共苦辛忽然惊断梦中因钟情正是我軰事鼓缶忍同方外人熊胆未酬平昔志牛衣犹是向来贫【令人不蓄财暝目之后嚢槖萧然】闽山满眼同来路木落风号泪满巾贡院车水筑基诸公惧伤鱼鼈活之别沼
　　塞沼増基大厦成羣鲜亦免校人烹洋洋圉圉诸公赐要与吾君广好生
　　出郊劝农
　　六年四郡劝农耕自欲归耕尚未成防宦何如在家好一廛从此愿为氓
　　守臣忧国愿年豊半刺双凫此念同安得时旸时雨若有生均在泰和中
　　小麦含花大麦黄一年春事已相将篮舆遍入三精舍拨得公家半日忙
　　一千石俸窃南州老病余生厌宦防已上祠章即归去一犁烟雨事西畴
　　题灵秀峯禅院
　　小小精蓝亦自竒一峯灵秀蕴幽姿无缘细听山僧话太守偷闲止片时
　　送九座讷老
　　禅老遥从九座来一言为我洗尘埃飘然又向山中去白首相逢更防回
　　至乐亭中半月留溪山杖履饱防幽见师忽起庐山梦梦向旧时防处防
　　崔肃之【雍】自湖至泉迁二亲之防归塟诗以送之
　　番水同僚旧遥从霅水来异乡欣觌靣清话洗衘哀【予时有哭内之戚】葱鬱佳城就勤劳孝子回不应淹酤中外正须才
　　夜闻子规痛念亡者
　　梦觉音容杳莫追子规声里涕霑衣催归无计同归去耘后耕前事已非
　　南宫揭榜温陵得人为盛提舶马寺丞有诗賛喜次韵
　　龙虎乡邦地最灵鲲鹏相继上南溟已闻元凯賔虞国【十六人】行见渊骞冠孔庭帝遣伏波持使节天敎平海防文星铃斋忽报防音至一炷清香千佛经
　　诸公廷对甫迩复用前韵
　　清源紫帽发英灵万斛词源水注溟遥想恩袍动草色定知喜气彻天庭名髙虎榜唐文杰人半云防汉列星累月笞儿几翁妪夜深灯火督穷经
　　次韵知宗春隂
　　行人怨雨农忧旱永叔元之事可明不叹花前无客饮且欣郊外有农耕知公兴已烟霞重顾我心尤势利轻天意稍佳民事急总将行乐付宗盟【东坡诗云斯人何似似春雨歌舞农夫怨行旅君看永叔与元之坎轲一生遭谤语】
　　次韵知宗防北山
　　州北有山幽更幽皇天阁雨为公防登髙如入上下竺宴坐疑临大小湫扫地焚香烟缕嫋煎泉瀹茗乳花浮观诗起我家山兴身在闽南梦在瓯
　　悼亡
　　燕寝焚香老病身细君相对坐如宾而今一榻维摩室唯与无言法喜亲
　　不见音容忽三月无从涕泗已千行家山凖拟欲归隐堪叹相随无孟光
　　偕老相期未及期回头人事已成非逢春尚拟风光转过眼忽惊花片飞
　　夤縁偶作于飞侣梦寐相随到数州泥上迹留鸿已去舟中刻在剑难求
　　次韵知宗酴醿
　　万斛虬珠眼明傲春迟吐冠园英诗因居士价方重【东坡武昌诗为古今絶唱】酒赐名臣花遂荣香异竹间吹细细韵如堂上出盈盈【酴醿号韵】芳姿自可友兰蕙惜不当时遇独清【酴醿不载于离骚】
　　防承天寺后园登月防赠潜老
　　三径荒芜未许防篮舆来访小园林因知燕寝凝香地不似禅房花木深
　　月防无屋有空坛空处观空眼界寛不惹世间尘一防氷轮心镜两团团
　　送贾岩老还乡
　　闽江艰险岭崔巍不惮冲寒冒雪来留我铃斋两三月扁舟载得义风回
　　堂上慈亲数月违片心遥逐白云飞伤心尽聼秭归鸟难弟言归秭不归【岩老闻秭归遂起归兴】
　　乃翁贤徳冠吾乡伯氏声名蔼上庠更喜君如里曽子少年孝义已非常
　　送岩老出北门
　　暮春送客北山门厌坐黄堂喜见村麦熟秧青农事急十分归兴在田园
　　客欲东归出北门又闻聫骑过西村慇懃为遣十从事莫惜醉吟祗树园
　　送传兴化【自得字安道】
　　五马躬迎八十亲甘棠如旧治惟新欢传此日来亷范记得当时借防恂江海聊淹把麾手庙堂元是荐贤人送君为守泉南守政拙才踈借寳邻
　　曹梦良寄柑闻诗闻礼軰取以祭母哭泣不已
　　嘉果遥来自故乡去冬初熟记同甞尔衘懐橘无穷恨我亦传柑念不忘
　　四月八日贡院上梁
　　广厦初成万柱标脩梁巍跨玉虹腰况逢此日生千佛定引羣仙上九霄下笔蚕声纷战艺出林鸎友竞迁乔清源人物从今盛孝子忠臣满圣朝
　　诸公和诗复用前韵
　　脩梁欲举防先标声撼春雷鼔百腰谿蛰蛟龙欣得雨【去年西溪龙见上梁口得雨】桐栖鸾鳯合冲霄【桐城】清源水接南溟濶紫帽山齐泰岳乔学不负人宜自勉前贤勲业着三朝【曽鲁公相三朝】
　　梁脊连年姓误标两州骚客瘦吟腰月河月满燕贺厦【霅川贡院十二月望日上梁郡有月河在贡院左】佛国佛生虹挂霄多士顔欢歌杜老一轮香满赋张乔此途不止为科第名节崔巍看立朝
　　悼亡
　　伤哉无复见老矣不成偕牢落凝香地同谁话此懐相勉惟清白嚢如四壁空难忘将絶语劝我莫言穷【予一日忽言穷令人曰君今胜作书防时矣不必言穷予恱其言盖死之前数日也】
　　薛士昭主管母夫人加封送酒为夀薛有诗谢次韵以酬【伯宣】
　　庆事公家奕世传生封锦告出甘泉荣亲行有千钟禄为夀惭无百斛船喜气在顔窥贵客清风满枕扇髙眠朝廷指日先封薛归侍萱堂冕有蝉
　　送吴宪知叔
　　出郊闻好语尽道宪车贤郡不留三宿人皆仰二天荐章先白屋【公至郡荐三人皆孤寒士】贡宇给青钱【以百缗助起贡院】上正开宣室公归席定前
　　祈雨未应提舶知宗道观焚香明日遂雨提舶有诗次韵
　　一雨谁之力因公发善心同为上公请小作傅岩霖髙廪行将实南风日已骎涓辰祈善利感应亦犹今
　　次韵知宗贺雨
　　云飞初类愈随郊珠忽跳空室舞蛟但愿农多大田稼不愁风卷少陵茅【是夕大风】才踈政事由来拙天逺精诚未易交三日祷祈才一雨自知无处避讴嘲
　　次韵陆倅贺雨【濬字次川】
　　目注云霓为国忧何心肥马更轻裘庶民愁恨旱无雨三日滂沱农有秋且喜上公容我请不辞大白共君浮人言太守无才术端借士龙监此州
　　夏四月不雨守臣不职之罪也将有请于神雨忽大作陈贺州有诗賛喜次韵
　　不是寻常喜雨诗言存物类臧僖【贺州诗序阙花迎巫呼舞之非真有物之言也】相将归贺天朝雨定有忠言结【阙　白乐天以贺雨诗讽谏东坡诗云贺雨诗成阙諌书】
　　郡人方切望云霓忽见髙田水入低正好归田饱黄犊不须骑马聼朝鸡
　　贺州贺雨句如何不减夔州梦得歌【陈诗序云闻竹枝阙】更有一犁江上曲它年传诵到金坡
　　政拙年年厌祷祈心香一炷逐云飞老农问我何良苦薄有田园胡不归
　　刺桐抽叶张青盖【泉人以刺桐先叶后花为豊年兆】紫帽防霞丽锦笼【俗谓朝霞暮雨前日雨作朝果冇霞】今岁家家定髙廪多苖寜复羡渠侬
　　次韵蒋敎授喜雨【雝字元肃】
　　我来遥自东瓯东贤非朱邑乡守桐【泉方洞城】半年为郡治亡状四月不雨心忧农水田拆秧已老云霓望断天穹隆少学春秋老欲用区区愿请应上公真人不待瓣香祷【泉有蔡真人祠水旱必专】紫帽已有微云防沛然一雨四境足眼见防防青连空皇天爱民恕守罪有始其赐寜无终既令地免晋国赤亦不水似元时洪广文先生坐绛帐忧国心与黄堂同挥毫作颂继吉甫开卷穆穆生清风
　　知宗防延福有诗见懐次韵以酬
　　向来云榭倚防干兴已遥驰山外山风伯如嫌俗驾至禅房疑为病夫闗铃斋倦卧眼界寂诗社免陪心境闲蜡屐何时破吾愿与君舒啸翠微间
　　提举延福祈风道中有作次韵
　　雨初欲乞下俄沛风不待祈来已薫瑞气遥看腾紫帽豊年行见割黄云大商航海蹈万死逺物输官被八垠頼有舶防贤使者端能薄敛体吾君
　　病中食火山荔枝
　　前年夔州食荔枝同僚共赋【阙】红诗妃子名园世所贵不似诗史堂前竒去冬分符【阙】南士半月身行荔枝圃三州嘉木皆眼见更阅君谟向来谱临漳一种名火山品虽云下熟则先从今渐入荔佳境陈江未擘先流涎老病余生怯嘉果日防那能三百颗慇懃为破绛纱嚢心火惊添火山火
　　诸公和诗再用前韵
　　屏间观画頥频支【州宅有屏风画荔枝十六种】想像风味哦新诗火山太早反遭骂【诸公和诗多防骂者】陈紫未显谁称竒气禀南方君子士不近长安帝王圃安排名字知何人误与牡丹同入谱泉南老守思故山荔熟我去谁后先但愿丁香一株熟添入药裹痊痰□平生梦寐南州果瘦腹如蝉消防颗明年何处饤杯盘鴈荡山前月流火【永嘉七月方食荔枝】
　　漳州石教授寄火山荔枝
　　炎方摘实走筠笼千颗遥遥寄病翁未防吾州法石白且甞邻郡火山红搀先趁得杨卢雨珍重来从芹藻宫我欲细论香色味一尊何日广文同
　　东湖小饮
　　微凉防梅润浓绿敷桐隂送客出东郊驾言事幽寻湖光照我眼荷香清我襟平畴入逺望歳有其自今牛眠种已毕蛤吠苖初深古亭懐二公遥望罗千岑邂逅得良友欣然契予心乔松喜客来风枝出清音手持荷叶杯共对莲花斟东湖异西湖有诗不妨吟
　　东湖
　　二公亭揷芰荷间緑盖红妆四靣环若把西湖比西子东湖自合比东山
　　爱松堂
　　炎炎畏日爱浓隂穆穆清风爱好音不独爱松兼爱竹此君亦有嵗寒心【松之西有竹】
　　食瓜呈知宗
　　荔子劳民防伯防蒲萄醸酒博凉州何人传得东陵种大胜家封万戸侯
　　题节推纳凉轩【孔光字徳溥】
　　有客防莲幕开轩更傍莲披襟风未赋递啸句先聫境净凉偏乏心清暑自蠲快哉谁与共广厦集羣仙【轩近贡院】
　　州宅即事
　　泉南古州宅草木有遗芳鹰爪冬犹緑阇提夜更香佛桑朝暮异荔子岁年长惟有松并竹青青似故乡
　　修鹰爪花架
　　有花藤蔓生封植傍州宅状类鸷禽爪叶作翻风翮酸分含笑香黄帯薝卜色架倒吾为扶清凉纳朝夕
　　鹰爪花
　　谁把名鹰爪天然状不殊无心事搏击中有鸟相呼
　　长生草
　　草有长生者无根叶自抽秦王不知此误向海山求
　　榕木
　　南国有乔木老非梁栋材清隂可以覆亦足报栽培
　　安静堂
　　前贤治迹尚堪寻留得堂名直至今若欲斯民尽安静要须安静自家心
　　中和堂
　　堂前老木几经春徧阅泉南旧守臣尽向中和堂上坐中和为治有何人
　　云榭
　　山生取地榭侵云土木多应役鬼神好向危栏髙着眼闾阎无限困穷人
　　二山亭
　　连年行役厌间闗踏遍千山见二山欲识泉南山靣目羣山忽在一亭间
　　清暑堂【后复名忠献】
　　九夏炎方气欝蒸沉沉广厦有凉生仁风未慰黎民意何忍堂中暑独清
　　贡院纳凉分韵得湖字
　　突兀千间屋清凉五月湖人才此涂出暑气坐中无虎榜唐文杰雄风楚大夫相期防广厦慷慨论唐虞知宗防东湖用贡院纳凉韵见寄次韵奉酬
　　东湖曽一到想像贺家湖花似越女好人如狂客无【知宗寄居防稽】髙吟还老手野趣属潜夫归奏南风曲薫兮欲和虞
　　再和
　　宗老呼佳客同观郭外湖融樽常喜满参酒不言无【知宗二子侍行】草色懐三径松声忆五夫【越州五夫因秦封五松得名】公防更何日旌至定招虞
　　比和知宗诗牵于押韵以招虞为戏果防见招复用前韵
　　宗英真好事呼客共防湖携具临平逺观山对有无十花逢净友【曽端伯十花以荷为净友】千顷和云夫【韩诗酬卢云夫荷花行曲江千顷波秋净】得玉又求剑无厌惭似虞
　　防湖值雨薛士昭衣巾霑湿意气自若戯用前韵
　　薛侯真不俗十日两东湖俊逸诗篇有仓皇雨具无袍虽湿毅父眉不皱尧夫异夕月离毕防宜偹不虞
　　次韵知宗防二公亭
　　前日同登二山亭清源入望清更清宗英载酒挟两客破暑共作城东行东湖未到闻人説香有荷华如郑隰社中未为三笑防亭上姑寻二公迹衔杯适意论交情江山照眼増双明聊效韩公文字饮奚用鼎沸笙簧声提舶示观楚东集用张安国韵因思番阳与唱酬者五人今六年矣陈何二公已物故余亦离索为之慨然复用元韵
　　忆昔江东防众仙诗筒来徃走山川【时陈在豫章何按属郡诗筒常徃来】造楼防戯偶成鳯炼石辛勤同补天堪叹交防隔生死尚余文字帯芳鲜欲収膏馥増前集舶使新诗自合编五月晦日防知宗提舶通判纳凉云榭提舶用仙字韵即席赋诗中寓四字次韵以酬
　　云榭衔杯半八仙却疑来自蜀山川地如洙泗占髙第人似羲和分昊天单骑聫翩成驷马杯羮淡薄从三鲜国风雅颂寂寥乆太史采诗宜与编
　　知宗提舶即席赠诗用元韵以酬并简通判
　　子政堂堂汉列仙清标况对马文渊【代州字】催诗风送千山雨把酒凉生五月天老子滥分南郡竹贰车行击故家鲜【通判将美解】误防好语相提拂岂有功名上简编
　　提舶欲移厨过云榭示诗次韵
　　雨中前日过蘓端又欲移厨就稍寛古榭有风聊可共衰顔得酒定须丹谪仙醉后句尤劲东野老来诗更寒继取洛中率真防他年要作画图看
　　提舶携具过云榭知宗示和章复用韵
　　不须蜡屐上林端髙处登临眼自寛防防风翻梅里白【稻最早者农家目为梅里白】离支日照鹤头丹山川满目如京洛防榭侵云类广寒賔主往来俱不逺如棠不比鲁侯观老来忧患苦无端一笑相逢强自寛诗律频调代音乐夀觞满引当仙丹二山坐对事非偶【二山一名朋山与贱名偶同】三径思归盟不寒出岫白云知防许榭中矫首共遐观知宗即席和端字韵三首提舶退即足之予第三诗经夕方和録呈二家
　　笔秃中山砚涤端社中诗令不容寛难追老杜风骚手徒费昌黎防勘丹搜我枯肠须鬓皓吟公佳句齿牙寒自慙浅陋如曺郐季子观风定不观
　　傅兴化送蔡端明集报以温公文因求端明帖
　　迂叟遗文整顿初寄君聊当报琼琚南邻尚有无厌意更覔皇朝第一书【东坡谓君谟书为本朝第一】
　　陈贺州速客送酒
　　贺州呼客细论文我欲相过与共论正恐俗他真率防不如分去圣贤樽簮当浓緑画中盍杯向轻红擘处翻即席有诗应寄我敲门来送月黄昏
　　丁惠安赠肉苁蓉【康臣字道济】
　　老子当归兴已浓今君何事寄苁蓉行将卜筑前湖去簔笠牵牛作老农【往年同泛舟城南有卜筑之意】




　　梅溪后集巻十七
　　钦定四库全书
　　梅溪后集巻十八
　　宋　王十朋　撰
　　诗
　　修戒石
　　曩在夔府修戒石作柏梁体今郡庭戒石痹陋葺而新之贡院会同官以夔府前四句分韵得尔字
　　君以民脂膏禄尔大夫士脂膏饱其腹曾不念赤子贪暴以自诛诛求不知耻指呼有鹰犬嗜欲肆蛇豕但言民至愚孰谓天在迩昭然甚可畏殃必反乎尔圣训十有六简严具天理大字刻山骨朝夕临坐起一念苟或违方寸宁不媿清源庭中石整顿自今始何敢警同僚兢兢惟勅已
　　知宗送玉友酒
　　铃斋昼寝梦初醒忽见双罂眼欲惊谁送瓮头新玉友人言天上老宗英
　　林漕世传赠莆中荔子名状元红分送陆倅陆倅有诗次韵【林名孝泽】
　　谱中不见见屏中【州宅荔支屏风中有此名蔡谱无之】正与花王雅目同【牡丹亦有此名】别驾破荒吟好句少陵诗里擘轻红
　　提舶送荔支借用前韵
　　舶台丹荔新秋熟风味如人自不同名字未安真缺典従今呼作马家红【旧已有名焉家绿者】
　　州治有忠献堂以韩魏公始生得名废于俗吏更以清暑今复之
　　相出相州生此州巍巍勲业宋伊周后人莫要轻更改别有堂名胜此不
　　六月二十五日会同官于贡院用前一絶分韵得相字
　　天作元圣配【东坡祭公文天生元圣必作之配】公非浅夫相【荆公诗骨相知非浅丈夫】乗风来帝旁捧日到天上兵戎在呼吸端委见力量三朝社稷臣勲业谁辈行堂堂国伊周勃辈安敢望【庆厯圣徳诗可属大事重厚如勃】清源始生地风土至今王释氏従何得抱送真不妄【事具行状】好事榜其堂嘉名无以尚何人輙更改有识为凄怆端同圣削迹又类覆酱思贤旧观复闻风懦夫壮堂上生辉光如公名始唱【公唱名时日有五色】奸骨死犹寒如公昔为将画象出貂蝉疑公尚亡恙平生蓼莪心眷此应不忘嗟予生太晚不识天人状版啚犹未复昼锦无由访维扬金系腰叹息为谁放一麾忽南来遗迹增慕向当于异梦处祠堂为公创【公生时母有异梦】新第先归者五人燕于黄堂故事也酒半啜茶于忠献堂持杯以劝即席赠诗
　　四海英才入网罗清源龙虎姓名多经魁兰省得人杰策射枫庭收甲科奎宿呈祥前未见纬星还舎首相过一杯忠献堂中酒名节相期要不磨
　　写真自题
　　顔苍白发少精神传得泉南老病身莫着金章着蓑笠丹青写出更须真
　　士昭赠寸金鱼子
　　三印子鱼犹未食寸金鱼子輙先尝乡人得得分乡味转使乡心念故乡
　　赠第二人石察判【起宗】
　　策冠诸儒已奏闻不妨居次避平津坐看万石门阑大【居万石坊】转觉朋山气象新黄巻更穷稽古力青云莫负致君身试观忠献堂中像亦是当时第二人
　　荔支七絶
　　陈紫
　　端明品第首推陈花里姚黄是等伦郡圃一株称小紫故家风味自宜珍【兴化所送及郡圃所生者皆小紫也】
　　江緑
　　枝头已熟疑非熟蔡谱江家緑荔支真与泉南人物称果中犹作亚魁推【泉川自龙虎榜以来多出第二人江绿在谱中为第二】
　　皱玉
　　莆中皱玉价倾城品第吾何敢妄评只恐此非真皱玉果然是玉亦虚名
　　大将军
　　荔支名字太纷纷所见多应不逮闻别有深红覇羣品郡人呼作大将军【郡圃荔支以大将军为冠】
　　玉堂红
　　天教尤物产闽中名字深奇日不同顾我素称田舎子如何敢防玉堂红
　　夺先红【林国正虑见赠因以训之林尝魁别头】
　　闽中荔子説莆中阙下奇包又不同正向铃斋想风味夺先人送夺先红
　　七夕红
　　宅堂荔子无名字自我呼为七夕红记得去冬初到日家人指树语衰翁
　　贡院垂成双莲呈瑞因成鄙语勉士子
　　大夏垂垂就嘉莲得得开双双戴千物两雨应三台【泉南双莲凢三开矣】欢意重重合香风比比来人人宜自勉举举有廷魁【梁魁登第泮宫有双莲之瑞】
　　陈贺州赋双莲诗不言祥瑞次韵以酬
　　红蕖明镜两鲜鲜中有双头更頴然天产人才兼产物公祥和气不祥莲耻谈子厚表中瑞肯咏章安桥畔篇何日相呼登泰华采华食实藕如舩【杨公济永嘉双莲桥诗云昨日采莲者双双桥畔新旧花今不见喜见似花人杨某号章安】
　　郡圃有荔支名白蜜者熟最晚戏成一絶
　　纷纷蜂采百花归蜜在枝头竟不知造物要令甜在后时人莫讶熟何迟
　　送王提干【滚】
　　昔年王俭客今共阿戎游尝药子当去请祠予欲休过从都几日离别况逢秋归上双亲夀涂中莫逗留
　　观贡院画春景图
　　梁栋翚飞气象新画工妙思亦通神要令寒士皆春色四景之中独画春
　　韩魏公生于泉南州宅故未有祠于典为阙郡圃有庵名大隠即之以祠八月戊子率同僚祠之
　　天开我宋太平基紫府真人下应期河朔魁梧出真相泉南葱欝产奇儿梦符蚌腹生珠夜事应台躔捧日时紫帽清源发光采郡园深处立新祠
　　陈提刑永仲以清名室志先徳也诗以美之【名孝则】
　　厐公尝有言我独遗以清贤者于子孙所遗良不轻颍川老龙公落落前朝英帝命作南伯清徳如广平宸翰一字褒不啻华衮荣是以自贤孙持节蜚英声结庐桐城隅室以清为名仰不沗厥祖俯能规后生我来聚星地喜见此老成公清不自言蔼然着乡评时焉访其室鄙吝不敢萌如觌任棠水似濯沧浪缨愿移清室风于以清寰瀛
　　朴乡钓隠圃【蒋元叔名所居之地曰朴乡画图见示为作是诗】
　　君不见少陵先生诗有説淳朴之处山川别广文示我朴乡圗山水髙长景奇絶严坂疑为子陵隠昆溪想自昆仑决渔人欸乃山水间抱璞含淳钓清洁九仙髙举留遗躅三径名家出人杰早将朴直取巍科行展朴忠立奇节鸣琴百里邑既以朴化民横经泮水宫又以朴诲人他年致君尧舜上坐使风俗俱还淳功成名遂却归去渔钓重寻旧隠沦广文笑我言公朴甚我朴闻公家左原四面拥山岳回隠如愚溪窈深若盘谷人皆朴其貌公又朴其学君子以为古先进于礼乐公乡真朴乡胡为不自觉愿公着隠服归寻旧盘旋酌酒梅溪上把钓莼湖邉更画左原山水图与此朴乡图并传天下大朴散已乆二乡犹在羲皇前
　　八月十五日贡院落成賔僚咸集斥世俗之乐不用饮文字也把杯邀月诵香满一轮中句即席赋诗以勉多士
　　扬辉秋月悬青天今夕何夕光更圆琼为楼台玉为宇广寒境界移清泉月斧云斤天上手万间突兀摩星斗白头郡守呼众賔共饮落成文字酒龙虎羣仙上界还手移桂种栽泉山千枝万枝香不断人人有分行当攀姮娥慇勤寄消息科第要従勤苦得丹桂在君书巻中不须遥向蟾宫覔
　　送薛士昭
　　相逢一笑慰衰迟问政论交两不疑直谅多闻三益友清新俊逸百篇诗瓜犹未及去何速橘已成懐喜可知一薛居州非易得危言行见造朝时
　　记得祥符识面时回头二十二年非羡君学似川方至顾我身如鸟倦飞老境天教重会合异乡心最惜分违雁山亲旧如相问征雁归时我亦归
　　爱松堂前有緑竹一丛可爱旁有鹰爪花颇碍眼移去之
　　窻前栽植不宜繁松竹相依妙意存不许闲花放鹰爪要看髙节迸龙孙
　　提舶送菊酒有诗次韵
　　铃斋午睡梦魂惊僮仆欢呼洗破觥酒是烂柯山下法诗如蓝水坐间成谩同陶令浮黄菊也胜苏仙嗅落英蓬鬂萧疎对佳节因公撩起故乡情
　　九日登云榭
　　九日无悰懒出闗强登云榭望泉山伤心不忍看茱菊蓬鬂萧疎泪防班
　　十日同知宗提舶游九日山延福寺
　　十日同游九日山山中好处畧跻攀桑田改变松犹在车马往来心自闲昨日风应吹紫帽今朝菊已带衰顔登临称惬南来意好逐飞飞倦鸟还
　　御书阁
　　黄龙溪上祥云覆紫帽山头瑞气防俗眼惊传佛光现不知宸翰在山中
　　思古堂
　　孤屿游人思谢公天台禅客亦思丰【国清有思丰堂】黄花境界谁思古堂在烟霞缥缈中
　　善利王庙
　　有徳于民庙貎崇我来端为谢年丰曰旸曰雨皆神力不止南风与北风
　　晋时松
　　孤山陈柏已物化九日晋松犹后生欲问东南两朝事风枝潇洒佀谈清
　　秦君亭
　　山中髙隠欲逃名不谓名随隠处成凿石一诗数首也曾攻破五言城
　　姜相峯
　　相国忠如宋广平危言流落晋江城天资自直无心卖何事青山亦得名【明皇谓宋璟徳宗谓姜相皆有卖直取名之语】
　　无名木
　　一木苍然老更奇肯将名与世人知我来不具知名眼深愧平生不学诗
　　姜秦峯【旧在延福寺中后易之立前守生祠而迁其像于西山石佛之下前守乃毁忠献堂额者】
　　郡侯不识国元勲释子那知姜与秦隠士有灵应抚掌相公死亦不容身
　　陈公祠【名偁字君举】
　　九年地主百年祠民自元丰结去思善政在人宜有后堂堂忠肃见公儿
　　蔡端明诗
　　贤侯去乆迹犹遗乞雨诗竒字更竒世俗妄论公政猛爱民心有彼苍知
　　石佛
　　卧草埋云不记秋忽然成佛坐岩幽纷纷香火来求福不悟前时是石头
　　聚季阁
　　清源山逺水流长九日溪山更异常髙阁摩云聚秀气禅僧秀气聚中藏
　　提舶送岩桂
　　晋堂岩桂晚秋芳浓緑枝头万粟黄堂上主人分赠我要令燕寝有天香
　　寄南安鹿宰【何字伯奇】
　　予比至延福访姜相祠则迁于他所问姜相墓则曰不知也以语南安宰鹿君越数日南安见访云祠已复旧墓亦得之且修治矣惟秦君亭未葺蔡端明诗将与壁俱圮而不知防因寄南安
　　春秋重复古二贤还旧祠直道不终废高风宜见思古墓出荆榛孤亭起頽隳更将碧纱笼覆防端明诗
　　贡院图【节推陈徳溥董贡院之后既成画图见示因作是诗】
　　陈君少年登甲科红莲首泛清源波清源贡宇高嵳峩同僚宣力陈君多鞭朴不施成不日首夏上梁秋半毕一防灵台轮奂飞十幅生绡画图出苍苍嘉木森千株新堤步步穿芙蕖移下蟾宫古丹桂【种桂】飞来海上真蓬壶他年君来作地主记得亲曾视斤斧雁过山中寄我书要知多少新龙虎
　　去年
　　去年今日别吾家我鬓苍然尔未华日佀去年人不见鬂毛白尽眼添花
　　不求人【一名如意】
　　牙为指爪木为身搔痒工夫佀有神老病不能亲把握不求人又却求人
　　兴化簿叶思文吾乡老先生也比防檄见访既别寄诗二十八韵次韵以酬
　　莫年初仕涂暇日但书防儒生余气习笔端事挥斥政学两疎缪篇章稍沉溺楚东会诗豪酬唱奏金石逢场争出竒遇险或遭厄忽泝三峡流遥经数州驿庐山看未足巫峯过尤惜西郊祠卧龙东屯吊诗伯飞飞犹倦鸟秋风送归翮同行得嘉友鏖战交锋镝弛檐白苹洲天日去咫尺忠谊懐鲁公覇业悲项籍【湖州设防旧祠项羽】奉诏还故乡齿落肌瘦瘠涕泗拜松楸荒芜翦荆棘心期乐田里誓不绾铜墨槖虽无陆金归幸全赵璧陛下忽误恩泉南又分职入闽如入蜀枯肠复冥索腰縁病减围发为悲添白风仰秦君髙节慕姜相直恶语谁流传同僚误刋刻吾乡老先生吏事以儒饰新篇似庭燎逺寄箴我癖把酒欲细论何时防檄阳春七十首老艳万丈射招邀屈原魂收召子厚魄惊开老病眼喜见墨妙迹愿公倡斯文用夏变蛮貊【近世作诗文者多溺于异端之学惟恃郑先生痛革其敝】
　　送陆通判
　　剧郡元非老手便庶民安我贰车贤二年不肯足到邑千里宁容吏索钱坐变池塘成贡宇平分风月上吟篇弟兄不减云间陆拭目看君日九迁
　　我十年前游会稽堂名民事寓招提去寻神禹藏书宂归泝子猷乘兴溪万壑千岩形梦寐十峯双涧记留题鉴湖倘许知章乞首访故人尊共携
　　观郡守题名
　　春秋美恶不嫌同老子韩非一传中壁上题名二百辈卓然名世两三公
　　龙眼
　　絶品轻红扫地无纷纷万木以龙呼实如益智本非药味比荔支真是奴
　　金橘
　　黄柑緑橘未分珍碎登盘輙献新正可呼为木奴子不知谁是铸金人
　　清源夫人赵氏挽词
　　全节忠臣配崇宁宰相家哀能变国俗贵不御鈆华学佛穷三昧然松教五车遗芳载彤管名寿两俱遐我窃清源禄钦闻孟母慈符分三子舎桂櫂两孙枝方戏黄堂防俄丰紫帽碑神州嗟未复长抱望夫悲
　　食姜
　　棘皱人睂性最良药中功效不寻常吾侪自是生无智夫子何曾食彻姜
　　食芋
　　我与蔬味最宜南来喜见大蹲鸱归与传取东坡法糁玉为羮且疗饥
　　梦二叔
　　二叔年皆八十余经年不见乆无书江山不隔还乡梦昨夜迢迢到佛庐
　　懐胡侍郎邦衡
　　今世汲长孺庐陵胡侍郎孤忠一封事千载两刚肠晚节逢明主丹心契上苍羣儿巧相中直道亦何伤
　　悼汪舎人养源
　　襆被周庐日夤縁识伟人【庚辰同考殿试】节因辞辟着志向得言伸伯仲同持槖声名压缙绅人亡邦国瘁可赎百其身
　　悼张舎人安国
　　天上张才子少年观国光髙名一枝桂遗爱六州棠出世才成佛修文遽作郎长沙屈贾谊宣室竟凄凉
　　黄花
　　温陵地虽温十月初黄花天然傲霜性炎威莫能加不趁重阳摘自爱晚节嘉宦游胡不归三径荒吾家
　　飞蚊
　　九月不肃霜十月犹飞蚊不知従何来乘昏动成羣觜利巧能嘬类多非可熏青蝇与白鸟自古常纷纷
　　夫子泉
　　君不见水经品第天下水康王谷中泉第一但知取水不取人品第未容无得失又不见武昌山中清泠渊名因人重逢苏仙至今人呼作菩萨沦入异教非吾泉刺桐城中泮宫里大成殿下新泉水不须更以品第论混混源流自夫子诸生游泳芹藻间日饮一瓢心慕顔聪明不数逺公社【庐山莲社有聪明泉】清白大胜卧龙山【越州卧龙山下有凊白众范文正公名】圣毓尼丘家阙里泉脉胡为今在是周流天下皆美泉浚井得之泉更美我来酌泉仍叩头遐想洙泗三千游世间何处有此水此州无愧名泉州
　　立髙桂坊
　　书生未折桂短檠事然膏一朝桂入手不记灯窻劳回视纸上语弃置等弁髦曲学如公孙高第何足褒温陵号多士食苹蒿胪唱十年间魁亚出二豪向来此坊中一门五梦刀月中仙子归天香满蓝袍大对压晁董同登尽刘曹嘉名换扁榜铁画新挥毫我欲成其美逺大期伊臯桂髙固可喜更看名节髙
　　洛阳桥
　　北望中原万里遥南来喜见洛阳桥人行跨海金鼇背亭压横空玉蝀腰功不自成因砥桂【中流有岩石】患宜预备有风潮【绍兴戊午尝为飓风暴雨所坏】蔡公力量真刚者遗爱胜于郑国侨
　　移庖贡院知宗即席赋诗次韵
　　预读嘉賔小雅章银袍行见鹭成行彬彬周室士升俊济济禹庭言拜昌落笔词源俱倒水何人觜距独专场【退之诗子时专场夸觜距】清源欲志新人物定有英才副所望
　　知宗赠金桔报以香橙
　　桔以金为重橙因香见竒拜嘉欣孰早报贶愧来迟好处君须记良天我正思【魏野诗云南客应思桔柚天】聊修往来好更诵木诗












　　梅溪后集巻十八
　　钦定四库全书
　　梅溪后集巻十九
　　宋　王十朋　撰
　　诗
　　乞祠不允三十韵
　　微臣守清源一歳三乞祠俞音竟未拜感荷圣主慈臣家素贱贫仰禄救啼饥区区六年间手把四郡麾道途厌奔走囊槖无余赀清源乃佳郡风俗不待移民淳简狱讼士盛敦书诗地逺可藏拙禄厚足自资今歳又丰登千里人熙熙臣岂不愿仕求闲欲奚为自怜蝼蚁生福薄命最奇入境身即病到官日呼医痰□每上攻旋晕势甚危药试何止百灼艾无全肌臂疼如子美齿落如退之脚患柳州肿髪垂孟郊丝饮食日减少跬步须扶持残喘虽尚延定非乆逺期况臣糟糠妻盖棺将及期旅榇犹未还儿女昼夜悲臣今官满考臣去有二宜孰谓九重逺天髙而聴卑吾君不之告肝胆将谁披庙堂二三公误辱平日知今不怜向隅恩复何时施愿于黼扆前敷奏迫切词天日临在上臣言非敢欺解官食祠禄曲遂臣之移幽明俱受赐感极涕泗垂沟倘未填报国犹有时
　　次韵陈贺州题姜秦二公祠
　　姜丞相
　　姓名端合上麒麟当世那知相是真遗冢尚余封马鬛孤忠曾记犯龙鳞三巴流落知音士【谓陆宣公】九日追陪避世人精爽不迷祠宇复俨然唐室旧冠巾
　　秦隠君
　　去剡游闽避世喧清风寥邈典刑存峯前鸟宿无名树祠下僧敲有月门髙尚端如上九蛊含章更类六三坤偏师胜后诗无敌正要公来与共论【来诗云安得斯人与共论】薛士昭寄新柑分赠知宗提舶知宗有诗次韵
　　书后谁题字乡人逺寄柑荐新思起孝知味戒生贪罗帕分犹未金门献正堪命名聊别伪【温柑号真柑】在果独称甘【它果非无甘者惟柑子以甘得名言最甘也】白雪初盈树黄金忽满篮霜天欣始熟茅舎饱相谙客重开须请儿痴食更婪柳诗吟不厌谢赋读常躭若蜜萍难比如拳栗有慙公家安定法想见日酣酣
　　知宗柑诗用韵颇险予既和之复取所未用之韵续赋一首三十韵
　　书阅扬州贡功观禹化覃香苞分橘柚秋色动江潭【李徳裕桔赋动江潭之秋色】破暑花凝雪凌寒叶染蓝金衣初日照【唐宰相贺柑子表云緑蔕含烟金衣烂日】珠实碧波涵【柳子厚诗何人摘窦见垂珠】未上诸侯计曾闻四皓谈顔欢陆绩母业世李衡男送客愈吟桂【韩退之送桂州严大夫诗云家自种黄柑】记时坡咏儋【东坡在儋耳诗一年好景君须记正是橙黄桔緑时】洞庭夸浙右温郡冠江南节物清霜重家山緑蔕含青黄出篱落朱緑耀林岚【柳子厚诗密林耀朱緑坡诗竹篱茅舎出青黄】昔贡千金颗遥驰万里函【宣政间温州贡柑毎颗有一二千】新宜荐寝庙香可供瞿昙夔子那能比罗浮未许防【予往在夔府食黄柑味颇佳然不及温柑逺甚去冬至泉州始食罗浮柑又逺不及防子】何人传黄陆端类列非聃在品宁为四【季直方第果实名柑子第四】防恩或赐三【李徳裕赋序上赐宰臣等朱桔各三枚】乡情寄初熟旅况忆幽探嘉拜亲开合珍藏净洗甔【甔瓦噐也新柑贮以瓦器则乆而不烂】行将解印绶浸种当田蚕根向横阳覔【温柑以平阳县泥山为最】泥寻斥卤檐【种柑宜醎地】荒芜耘径草封植伴溪柟不用千头富聊资一饷湛茅斋辟杜甫仙井汲苏躭【神仙苏躭凿井种桔】佳境妙飡蔗闲庭胜莳苷【苷甘草也医家谓之国老栁子厚诗莳药闲庭延国老】雁行三峡荔奴视四明蚶欲继花为谱【欧公作牡丹谱】应同柳驻骖【欧公柳诗攀条莫惜驻征骖】御偷篱着棘愁冻灌添泔【泔米汁也乡人冬月用以灌柑】掩映青云叶光华碧玉篸酿成浮瓮蚁蒸辟蠧书蟫【柑桔花蒸以为香可辟衣书之蠧】防蔕期存乳【柑欲致逺必以蜡涂其带】畱皮欲去痰【皮能下气医家用以治痰】恨无亲可遗松惨白岩庵
　　林主簿明仲挽词
　　齿徳尊乡党胷中有古今箕裘传蕴藻臧否判崔林呼佛知仁政名轩见道心扁舟欲访戴仙去不容寻一箭双雕手青衫已白头砚几磨铁尽官止及休漏断鄞江梦风含曲水愁【以上巳日亡】钧天记白玉尘世冷西楼
　　假馆城西日清谈屡获陪江湖倦游宦文字阻衘杯方叹鸾栖棘俄惊鳯去防【公与孺人相继而化】雪梅开旧屿无复寄诗来
　　拟赋江南寄梅花诗
　　蔚宗居垅首陆凯在江南手折梅花寄人逢驿使堪吴都寻半吐楚岸摘新含雪里开才一楼头弄未三情深殊折栁意重胜题柑溪上千株玉归欤待自探
　　十月二十日买菊一株颇佳置于郡斋松竹之间目为歳寒三友
　　三百青钱一株菊移置窻前伴松竹鲜鲜正色傲霜性不逐重阳上醽醁谁云既晚何用好端似高人事幽独南来何以慰凄凉有此歳寒三友足
　　重修北楼十一月望日与郡僚同登因书十二韵
　　我昔未作南诸侯雄文尝阅龙虎欧泉山风物得大畧梦寐先已登兹楼到官正要访遗迹忽见破屋城墙陬欲修不敢遽土木经歳此志方能酬贡闱之余材可办农事之隙工乃鸠月逢建子飞破镜酒呼従事来青州忽怱未暇众賔集草草且与同僚游山川城郭壮哉郡清源紫帽明双眸却惊云榭在地底坐见日毂经檐头西山端可拄颊视南海未用乗桴浮东瞻归路兴元亮北望魏阙心子牟挥毫欲续仲宣赋假日聊以销吾忧
　　诸公和诗复用前韵
　　欹眠聴诗韩喜侯锋难与争劔铸欧铃斋浅陋无处着挂在缥缈之飞楼兹楼乆乆诗酒味天遣我辈来遐陬尘埃聊用文字洗瓦砾遂获琼瑶酬賔朋未赏合开燕老病欲登宜枤鸠清风酌别记霅水【湖州冇凊风楼】制胜领客思夔州【夔州有制胜栖】一江明月楚东醉【饶州有鄱阳楼楚阁范文正公诗云江明月夜归迟】全家终日蓬莱游【会稽有蓬莱阁予为幕客尝挈家以游元微之诗云全家终日在楼台】南来不谓有此境四顾亦足穷吾眸朝看日出闽海峤夜望斗插泉山头端如虢郡风月送【退之虢州北楼诗】不比巴岳乾坤浮登临懐古甫白适赋咏聨珠产巩牟私心窃慕范文正后天下乐先其忧
　　哭万先之
　　太学时名重吾乡徳誉崇才华盍天禄官职止儒宫相国方知愈诸公竞荐雄天涯忽闻讣老泪洒西风胡邦衡以集英殿修撰知漳州正人起废有识相贺诗以志喜
　　左右同时两舎人【隆兴初某与邦衡同立螭】莫年得郡偶为隣泉山乆着痴顽老漳浦新除正直人热撰可能酬壮节炎州聊复屈朱轮拾遗补过须公辈汲黯行归侍紫宸
　　冯员仲复元官与致仕恩泽
　　谤焰乆自熄果然天聴回孤忠昭圣代遗恨释泉台伏节同元帅【符离师溃员仲与张魏公父子在盱眙不肯去相约以死】知音有上台【员仲与今左相同在魏公幕中员仲被谤左相力为辨之】三军气应壮一洗向时哀【员仲以论列罢三军叹息冇流涕者】
　　次韵提舶见招
　　江梅初破一阳天诗句清新欲鬬妍呼我同来饮文字定扶衰病到尊前
　　令人生日哭以小诗【二十七日】
　　生日今重见细君嗟不回竟孤偕老愿忍看旧时梅去歳一杯酒遽然生死分儿孙为寿地恸哭不堪闻
　　知宗生日【二十九日】
　　昔年游越絶首识南枝梅一麾守清源再见梅英开顔色宛如故风霜不能摧玉质长仙葩芳姿醖诗才其侣乃蟠桃其根出蓬莱花开三十年寿荐三千杯
　　喻叔奇采坡诗一聨云今谁主文字公合把旌
　　旄为韵作十诗见寄某惧不敢和酬以四十韵
　　斯文韩欧苏千载三大老苏门六君子如籍湜郊岛大匠具明眼一一经选考岂曰文乎哉盖深于斯道诸公既九原气象日衰槁山不见泰华水但识行潦词人巧骈俪义理失探讨书生蔽时文习气未易澡著述岂无人纷纷谩华藻有如分裂时僣伪各城堡同年广文君所作非小好高吟薄风雅古学穷浑灏读史正豕亥观诗辨形夭千篇氷玉清万字波澜浩心慕大手笔所恨生不早乡令门及韩不类端可保赏识遇欧坡当为箧中宝声名终不掩光艳姑自葆嗟我最不才兀兀首空皓半生槐踏黄晚景盖张早出守屡及还家仅尝稻【去六月还家九月赴泉山】田园荒渊明江梅客张镐尘埃未能脱忧患苦相恼愁儧卧蚕睂【相者谓予睂如卧□主多愁苦】痛彻伏犀脑【近苦头疼】何当归故山已书下下考钟笔况乆阁卢经徒独抱古文如金城偏师讵容捣小诗时自遣句法未知造广文贤闗旧声气同湿燥食共朝韲辛案对夜萤薧策杖游西湖寻梅插晴昊番有九十日呼酒罗脯枣浔阳三年别心若风中纛书来问安温仍效世俗祷手写十新诗价重百磲碯情意何勤勤许与太草草那能把旌旄但可供洒扫胡为以西子国色沉嫫媪前言盖戏耳细读笑絶倒却将寄来诗録附雅戏藁【叔奇尝作雅戏集】
　　题徐致政菊坡图【名寿仁字子由】
　　南方有髙士仁义偃王裔家山辟幽坡手取香草蓺秋至有黄华采采满衣袂客来酒盈尊诗出语惊世无心学渊明偶与渊明契静者年自长頽龄不须制髙懐耻独乐地逺人罕诣丹青冩佳境有目皆可睨吾家鲜鲜径荒芜屡经歳儒冠误此身挂之公得计
　　次韵吴明可见寄
　　闽楚相望天一涯思公不见见公诗遥知人在凝香处正是梅逢驿使时紫帽清源游已倦落霞孤鹜看无期它年杖屦天台去采药寻桃荐夀巵
　　沈敦谟和诗见寄复用元韵
　　天使吾侪复会同笑谈声落酒筵中语离江北秋正杪回首闽南歳又穷春草池边来好句木奴皮里隠仙翁【寄敦谟柑】相将再上观潮阁我已三章乞道宫
　　曹梦良教授寄柑一百颗报以干荔支戏成二絶
　　故人书自许峯来领得黄柑手自开未满洞庭三百颗更看驿使一枝梅
　　絶品知君尚未尝三山绛帐喜相将冷官岂是淹贤地尤物聊观十八娘
　　懐梦龄昌龄弟
　　乆别思吾弟它乡歳又除日吟棠棣句目断雁行书老去情尤恶懐归语似虚祠章已三上试为扫茅庐腊月二十八日与知宗提举分歳郡中啜茶于北楼赏梅于忠献堂知宗即席有诗次韵并简提舶
　　老病逾年卧晋江躭诗性癖未能降园林牢落梅经眼歳月峥嵘酒满缸堂上焚香敬勲徳楼头回首念家乡黄柑未拜萧嵩赐乡味分珍谩一双【时得温柑各分二颗】
　　曾潮州到郡未几首修韩文公庙次建贡□可谓知化本矣某因读韩公别赵子诗用韵以寄
　　韩公学孔子不陋九夷居诋佛讥君王道大忠有余南迁八千里文墨以自娱至今潮阳人比屋皆诗书蓬茨得赵子如获沧海珠临行赠以言恨不与之俱徳如昌黎公圣人之徒与比周孔孟轲不道迁相如韩公不可见赵子今亦无潮人敬爱公百世祀不渝英姿入山骨凛凛苍睂须彼哉逢吉镈金章裹猿狙使君艺且贤所至政绩殊下车首风教庙修庭草除又闻新棘闱轮奂归画图继坡当有作大笔文辞驱恶诗愿勿刻人方笑其愚【潮州书云欲刋某和韩诗】
　　送柯教授赴官四明
　　士论乡评总见钦古犹难得况于今耻干一介将行李慨为孤身罄槖金晋水生徒懐绛帐贤闗故旧仰同襟冷官岂是淹徊地未到鄞江有召音【教授赴官不以一事干州郡亲友至辄罄囊橐】
　　寄崔肃之
　　懐州别驾生贤丁盘谷先生有外甥暂屈才能居筦库会看腾踏继家声
　　烛花
　　郡舎拥炉坐烛开连夜花主人无喜事应是报还家
　　次韵表叔贾元范见寄二首
　　华表飞来鹤姓丁鹿岩依旧故山青正縁松菊留仙隐【兴国司理闲至不赴】肯为弓车到郡防【王叅政守永嘉招之不来】徳者能言书有力仁人自夀药非灵【公平日不服药夀考康寜】坐看世事公应笑落水杨花万防萍
　　记得公归自汴京了然目为小生行能致逺由推毂到即成渠荷建瓴松柏歳寒知节操芝兰室迩化芬馨白圭三复成陈迹感徳伤懐涕泗零【某受知扵公妻以兄女今有悼亡之戚故去】
　　人日喜晴
　　元日至人日幸无阴晦时因思董勋问却异少陵诗遥想水披冻坐看梅满枝明朝如得雨正与谷相宜元宵贡院张灯会客知宗即席赋诗次韵
　　欲送羣英入帝乡预烧灯烛趣仙装银花初合万枝火金榜已含千佛光出海灵鼇驾蓬岛逐人明月散天香笙歌鼎沸吟篇出元白于诗媿未昌【是夕无即席和者故云】
　　送丁惠安
　　某假守温陵获观七邑之政治行可称者三四人然未有出惠安之右者以严明为治而济以防平以抚字为心催科不扰而办每至郡必讲论民间利病田落海而税不除官鬻盐而民受害凡此类郡皆行之民无讼牒犴狱屡空是宜邑人懐徳绘像而祠之也于其行也诗以送之
　　把麾平海看操刀惟我乡人治最髙但见武城人易使不同梁竦职徒劳民懐其爱祠生立吏必如公责始逃闻説朝廷考臧否佥言卓茂徳宜褒
　　知宗示提舶赠新茶诗某未及和偶建守送到小春分四饼因次其韵
　　建安分送建溪春惊起松堂午梦人卢老书中才见面范公碾畔忽飞尘十篇北苑诗无敌两腋清风思有神日铸卧龙非不美贤如张禹想非真【坡诗其间絶品非不佳张禹纵贤非骨防谓茶草也】
　　知宗赠驴肉以膰肉酬之
　　不骏于乘合见享【韩久不骇于乘谓驴也】铃斋指动荷分区区膰肉非相报正恐公为孔子行
　　次韵赠新笋
　　候届中和日渐长箨龙忽到爱松堂便惊诗句含蔬味更觉庖厨有细香未学坡公参玉版且同韩子赋筼筜笋来茶往非为礼端为诗情故得尝
　　曾潮州万顷增辟贡院以元夕落成寄诗次韵
　　韩公来自九重天再见潮阳吏部贤【万顷尝为天官郎】唾手渠渠蜚夏屋挥毫混混写源泉丹霄有月逢三五圣世生才协半千太守落成应有语立朝名节看儒先【谓王尚书元龟】
　　题并玉堂
　　同年李伯时教授居泉之北门需次家食奉亲有堂前对朋山名曰并玉索诗为赋十韵
　　仙李门防秀气钟二山朋盍玉为容晋人潇洒坐连壁杜老风流吟两峯昆府烟霞浮几席蓝田丘壑蕴心胷俯容列岫葭相倚遥许它山石可攻光彻郡城翔白鹭【白鹭城】影摇江水照黄龙【黄龙江】价髙难把连城易官冷聊将一谷供疑是玑衡临处落端如日月合时逢主賔对面成三友伯仲摩云拱九重【李有难弟堂面北山】雁荡浪夸鸾有侣【雁荡山有双鸾峯】庾楼徒诧劔相从【庐山有双劔峯庾楼对之】防衣戏罢看山色不似慈顔喜气浓
　　出郊劝农饭蔬于法石僧舎时方闵雨有无麦之忧因成八絶
　　清源太守鬂如蓬未遂归农又劝农农事正兴天不雨谁能唤起老黄龙【郡城之西有黄龙江】
　　二麦青黄雨失时老农相顾但嗟咨使君徒用虚文劝稼穑艰难未必知
　　我昔躬耕陇畆间也知农事最艰难才踈政拙心劳甚无补于民合挂冠
　　卖刀买犊慕龚遂重谷务农思鲁僖僚友共懐忧国愿守臣非皱职田睂【丘濬诗皱却睂头忧旱涝一心只在职田中】
　　无术能销旱魃灾吁嗟求雨只空回鲰生岂是为霖手明日真人出洞来【晋江请蔡真人】
　　万歳名山两度来精庐潇洒絶尘埃禅师妙得兵家防杖屦飘然去不回【谓长老勤师】
　　荔子今亡法石白【法石白见君谟谱今无之】江山长带佛头青老僧能説陈王事遗冡犹传女子灵【陈王女葬法石僧云时出灵响】
　　一径通幽亭面墙鸟啼林静木苍苍碍人眼界宜斤斧放出山光接海光
　　食笋蕨【叶飞卿见赠作羮甚美因成是诗】
　　犊角儿拳共作羮大胜五鼎八珍烹要须归陟南山采更看新移小竹生【先人尝作蕨诗有陟彼南山采句严伯□诗云新移小竹已生笋皆家乡故事】
　　悼陈提刑
　　耆旧嗟零落南来识太丘有年兼有德无怨亦无求【公为监司郡守未尝按吏居乡不以事干州郡】清室遗风在新桥雅志酬谁知灯火散身世隔明幽【元夕贡院张灯公为上客后十日而折】
　　闻胡邦衡改知泉州复用前韵
　　上念温陵为择人知公名节世无隣犯顔合在论思地起废聊为岳牧臣缪政居前诮穅秕刚肠别乆转车轮天教我辈簮重盍只恐留中拱帝宸
　　次韵何兴化徳扬闵雨
　　荧惑照南纪千里生尘埃守臣失其职闵雨肠空摧奔走佞佛老吁嗟祷风雷烁石势愈炽望霓心可哀民情有愁恨天意那能回缅懐端明公岂薄徳与才乞雨问山神胡为亦迟徊邻邦贤使君道妙藏灵台不待雨催诗却以诗篇催伫聴冩糟牀遥期衘贺杯政理阴阳和诚加金石开余波必及我飘洒桐城隈两郡桐青青年丰廪崔嵬普天望作霖公盍归乎来
　　喜雨再用前韵
　　南国乆无雨渇心欲生埃麦既枯且死木亦黄而摧方春云已火未夏蚊成雷刺史固有罪斯民自宜哀真人及人士乆出应思回闭阳纵诸阴愧无董生才林鸠厌呼唤石燕徒低徊有日上扶桑无云起阳台方修九渊祀【初九日欲祭龙】遽闻尺木催想惊阿香梦疑噀栾巴杯夜中檐溜响枕上愁顔开愿徧普天下不止泉山隈莫作鼎湖浪因风下崔嵬明朝贺雨诗定自莆中来【唐人赋仙都诗黄帝旌幢去不回片云孤石独崔嵬冇时风击鼎湖泿散作晴天雨防来】
　　次韵龚实之正言见寄
　　堂堂人物冠清流不减当年宋广州持节分符聊尔耳直寻枉尺断还不初开宣室汉思贾欲复侵疆鲁召立整顿乾坤趁头黑早须归伴赤松游
　　谏坡乌府迹相望眼底何曾识六郎去国雅钦龚胜节得州欣近郑公乡尺书逺荷鸿传至好句惟忧电取将未见紫芝人已説天庭喜气十分黄
　　出郊迓客至石塔院憇刘公亭观石笋桥东望郡城南瞻紫帽即事有作
　　春日西郊外江亭眼界嘉青桐映楼阁紫帽没烟霞雨过牛耕野潮回鹭立沙河梁阻携手空起逝川嗟
　　用喜雨韵呈龚实之
　　请雨徧羣望扰扰冲尘埃际天麦浪空刺水秧针摧已近尺五天未动满盈雷地欲赤晋国年将饥鲁哀寄牋叩天门好音清夜回似传上帝意颇亦怜不才披衣起视月在毕方徘徊忽闻萧萧声髙洒熙熙台【邵圃旧有熙熙台见厯源志或云即云榭也】云阵泼墨暗电光摇帜帷灯前落檐花欣衘少陵杯緑波满四泽花柳村村开知有一尺霖来从傅岩隈【徽庙书商霖一尺四字赐张无尽正吉到郡之夕雷雨大作】不作天宝词淋铃悲马嵬定有元和诗中衘諌书来
　　石笋桥
　　清源郡城之西有渡名石笋溪与江会险而深涉者病之初浮木为梁屡修屡壊议更以石费重而役难时提刑陈君慨然为之倡弟贺州叶其谋今枢宻梁公力助之经始于绍兴庚辰讫工于乾道己丑提刑屡约予观未果明年春三月辛酉迓客出郊过而壮之因记以诗
　　刺桐为城石为笋万壑西来流不尽黄龙窟宅占上游呼吸风涛势湍怒潮拍岸鸣霹雳淫潦滔天没畦畛行人欲渡无翼飞鱼腹蛟涎吁可闵二三大士为时出目覩狂澜心不忍小试闲居济川手逺水孤舟冦忠愍亦有山僧愿力深【僧文绘等董其役】解使邦人指仓囷五丁挽石投浩渺万指硺山登嶾嶙辛勤填海效精卫突兀横空飞海蜃趾牢千尺鲛人室防以两旁狮子楯南通百粤北三吴担负舆肩走騋牝论功不减商舟楫遗利宜书汉平凖莫将风月比扬州二十四桥真蠢蠢我时出郊春雨后鹭防沙汀飏鹰隼江亭矫首独遐观有客南来杯共引【是日边开防之少憇江亭】欲咏河梁拟苏李颇类鉴湖逢巩稹江山不逢贤太守袖手沉吟觉才窘况无铁笔拟端明徒使时人笑蚯蚓綉衣屡约吾来游未遂堪嗟徳星陨乡来尝以记属我固避牢辞慙不敏传闻江欲飞栋初异论纷纷互矛盾世无刚者桥岂成名与万安同不冺
　　林黄中少卿出守吴兴芮国器司业以诗送之有今日桐城王刺史异时遗爱在吾州句用韵寄二公
　　出处平时正且严犹于李谨疑嫌两溪水照新明月【郡有明月楼】六客堂逢旧紫髯【孙莘老美须髯甞守吴兴东坡寄以诗云好在紫帽翁黄中亦美髯故六】安定化应孚学校谢公思已结闾阎湖山清逺使君好想见邦人慰所瞻
　　贤闗今日阳司业家在白苹溪上州笔下波澜含震泽胷中意气属清流弁山叠拜南金赠泉岭逺蒙明月投老矣惟公独青眼一言褒借胜封侯
　　题蒋元肃蕴仁堂
　　人孰无父母图报良亦难忽兴风树悲莫尽菽水欢君羮不易尝而况荣以官向来蒋令君【堂乃宰徳化时作】庆具顔方丹手折东堂桂口咏南陔兰生封拜君命戏彩慈温顔教之由义方蕴之在仁端仁熟椿亦老亲荣心始安堂在人事非思亲诚益殚已足广文饭方弹贡公冠愿移前日孝要作忠臣看












　　梅溪后集巻十九
　　钦定四库全书
　　梅溪集巻二十
　　宋　王十朋　撰
　　诗
　　李伯时赠英石
　　英石来从并玉堂铃斋几案耸锋铓平生性有好山癖袖得两峯归故乡
　　送潜老赴东禅
　　驻锡清源十五年月明台静忽飘然禅心莫为东禅起南北东西总是禅
　　难弟难兄汉二龚袈裟逢掖各清风渊明已遂归田愿莲社行将访逺公
　　陈提刑挽词
　　我守桐城公奉祠登堂犹恨识公迟心劳抚字阳司业狱喜平反隽不疑头白不忘文字乐室清宜作子孙规棣华玉润皆文杰潜徳幽光发妙词
　　送陈元龙赴封州教官
　　温陵尊酒偶相逢记得同年旧日容书读短檠游太学经传绛帐适临封清新得句肠生锦瘐硬通神笔吐锋莫向炎州叹官冷行看湖海起元龙
　　提舶生日
　　正阳之月慝不作气候清和满寥廓阶余嘉瑞十荚蓂墙出新梢半含箨正是生才好时节化日舒长暑犹薄遥遥华胄马服君世有功勲上台阁【汉云台唐凌烟皆有马氏圗象】耳孙挺秀生东蜀骨相堂堂人磊落绛帐心潜南郡风铜杜家传伏波畧致身朝列贰稷官衘命江东访民瘼雍容敷奏天顔喜小试舶台良不恶北风航海南风囬逺物来输商贾乐日边知己皆达官行矣归持紫荷槖平生徳性不好饮今日夀觞宜满酌烂柯仙侣年自长不用西山一丸药
　　得叶飞卿书因寄贡院碑
　　大字防文照眼明亲题一轴寄松防千间广厦能宣力何止区区不负丞【贡院之役飞卿与陈节推董之】
　　万桂堂
　　佛国新开选佛场蟾宫分桂十千章邦人种徳家家熟仙籍题名叶叶香地占清光一轮满门传盛事五枝芳东堂万万髙攀手莫负君恩与义方
　　表弟万大年宿郡斋为防蚊蚤所苦夜不安寝目为三害某辄申造物之意谕之以诗
　　万子游清源颇爱风物好胡为官舎中害有蚊防蚤啮衣恣掀翻聒耳倦挥扫跳虫従何来出没席与藁中夜不安寝披衣起呼皂禽防磔其尸驱蚊熏以草炽炭烘衾裯虮虱亦俱薧三害稍稍除髙眠起忘早我时寝凝香清梦到穹昊仙官为我言必大有家宝乃翁多隠徳子籍在蓬岛天将成就之故以此相恼要令坐达旦万巻饱探讨毋如老外兄不学首空皓彼虫类最多生育自洪造尽杀则伤仁兼容幸寛抱万子闻我言往往笑絶倒燔庐相参元失马福塞老宴安生鸩毒疾患资夀考三害不必除君言近乎道
　　荐新荔支
　　晚年游宦到夔闽四见轻红荔子新不似葡萄桔羊枣向来犹及遗慈亲
　　大年独步郡圃即事有作次韵
　　厌聴桐城雨频瞻雁荡云它乡见子面好句张吾军草木心知敬【大年每称赏郡圃花木】桑榆景未曛淹留不须叹难得偶同羣
　　早起
　　老欲投闲尚未成胶胶扰扰厌余生方成枕上游仙梦忽聴窻前唤起声
　　刺桐花
　　初见枝头万緑浓忽惊火伞欲烧空花先花后年俱熟莫遣时人不爱红【丁谓诗只爱青青不爱红】
　　大年游延福寺
　　去歳曾游九日山怱怱不暇尽跻攀烦君访我不到处好把诗篇载取还
　　提舶赠玉友六言诗次韵以酬
　　重见异乡佳节又成终日清斋【两歳重午病不饮酒】忽捧晋堂双玉饮觞浇破愁懐
　　竞渡争飞画舫赐衣纷集丹墀举笔不忘规谏玉堂谁进欧诗【欧阳公端午帖子诗六楚国因谗逐屈原终身无复入君门愿因角黍询遗俗可鉴前王惑巧言仁宗日举笔不忘规谏真侍从臣也】
　　覔百叶榴花
　　玉友双瓶不恶锦囊六字尤清更覔榴花百叶要令老眼増明
　　寄陈大谏【良翰】
　　公居言路望非轻天下人皆侧耳聴方欲携书责阳子忽闻有疏论延龄危言已落奸邪胆正色潜消魍魉形天聴未回争以力従兹受责亦芬馨
　　天申节放生
　　夫子钓不纲仁心戒尽物君子逺庖厨孟轲论仁术生鱼舎子产兽网祝天乙于牣文王沼灵徳夀周室唐置放生池天下八十一至今湖州碑辉耀鲁公笔我宋仁如天神武而不杀华夏及蛮貊卵胎暨化湿皆归好生徳惟恐一物失清源号佛国此典胡独缺耽耽举子场馥馥荷华隰诞节逢千秋锡宴遍郡邑何以寿吾君故事修遗逸鱼鼈族至微端頼尺水活况兹十畆池中含千里阔郭索行草泥夫巢莲叶长须及众鳞巨细各俦匹圉圉复洋洋生意俱可必永逃数罟忧咸被中孚吉中有六六鱼聊兹友螾蛭一朝得云雨龙门变凢质歳早当作霖莫忘池中日
　　送知宗奉祠还越
　　堂堂人物宋宗英来主金枝玉叶盟麟趾化成公族厚棣华诗作争心平金尊对客吟篇逸贝叶谈空世味轻五月仙舟鉴湖去芰荷香里奏新声
　　緑水芙蕖泛镇东一觞一咏辱陪公转头十载已陈迹会面二山俱秃翁旧隠重寻贺监宅归防遥借若邪风九重侧席待宗老愿展惓惓刘向忠
　　爱松堂纳凉
　　铃斋苦炎热松竹生晚凉飒然清我襟兀坐兴味长我无桑下恋爱此独不忘愿言勿翦伐清阴常满堂
　　郡斋夜坐闻水车声
　　风伯吹云不成雨稼穑如焚谁守土铃斋夜闻水车声遥想田间老农苦汗流气喘饥眼花厌闻窟中鼍打衙妻儿相劳勿愁叹多少高田无水车
　　巽二欲警老刺史车声夜入凝香耳四郊苗槁农民悲万壑水干鱼鼈死守臣失职政事荒谁遣连年坐黄堂自惭不及段文昌圣世岂有桑羊
　　末利花
　　日暮园人献寳珠化成千亿小芙蕖使君燕寝无沉麝疑比清香自有余
　　次韵傅教授景仁马緑荔支
　　玉座竒包未与颁伏波家果忽堆盘宜书蔡谱均称緑不比韩诗止咏丹荐李徒夸碧实脆嚼未觉水晶寒羡君衫鬂巧相似我坐郡防惭素飡【泉州防事号荔枝防】
　　再次韵
　　两载闽南白尽颁惊看异品上杯盘发缄初讶囊非绛擘实犹疑颊未丹较美宜同法石白搀先欲占麦秋寒【荔支词云五岭麦秋寒荔子初丹焉緑者比荔稍早】广文诗句篇篇好咀嚼令人欲废飡
　　三次韵
　　荔子新诗屡见颁端同玉局赋金盘【坡词玉座金盘不贡奇包四百年】香包尽带赐袍緑熟颗半含仙灶丹西蜀稍多应喜逺【泸戎多緑荔支】东嘉可种似宜寒【东嘉无荔支有种而生者疑其不熟乆而自脱乃緑荔支】防酸好入盐梅鼎莫作寻常谏果飡
　　四次韵
　　蔡谱黄诗乆已颁不同马乳徧堆盘色因不恶故名酒食可成仙何用丹追逐故江相上下比方魁紫稍孤寒殷勤百颗分甘意端为诗情合得飡
　　五次韵
　　涪陵妃子谩名园岂似闽南緑一盘最喜色同青玉案不妨功并紫金丹画看红紫品流俗诗嚼氷霜牙颊寒吟罢闲观右军帖来禽青李可同飡
　　六次韵
　　年少题诗入杏园横空硬语胜郊盘新吟陈紫并江緑深逼蕉黄与荔丹官舎聊淹广文冷雁行髙并玉峯寒黄堂病守相将去秋菊落英谁共飡
　　七次韵
　　平生雅意在丘园行矣归寻隠者盘此日诗盟共君结明年荔子为谁丹欲移仙种栽中土只恐天资不耐寒定向家乡想风味江瑶斫柱谩加飡
　　得雨复用闻水车韵
　　蜕骨木龙忧不雨更唤两牛眠下土【农家以架车者为眠牛】水従地底飞上田不减在天行雨苦庭中忽见天雨花白衣真人游郡衙但愿为霖莫为潦免使泥陷羸牛车亢旱逾时如鲁史一雨已迟淹尔耳农犹满望苗返魂车亦收声鱼免死我持酒戒不敢荒急呼一杯饮松堂不忧猖獗有巢昌只恐沈犹朝饮羊
　　吴宗教惠西施舌戯成三絶
　　呉王无处可招魂惟有西施舌尚存曾共君王醉长夜至今犹得奉芳尊
　　博物延陵有令孙不因官冷作儒酸珍庖自有西施舌风味堪陪北海尊
　　长记还家屡击鲜南来归兴日飘然不縁樽俎逢西子始泛江湖范蠡船
　　贡院食新荔观双莲因成六言
　　两郡两逢新荔【予在防泉二州眦两食新荔】三年三结双莲【贡院池双莲三年三开】酒盏莫辞在手异时同把无縁
　　分韵得两字
　　官舎苦炎热贡闱快虚敞急呼玉友生闲共同僚赏堂成桂植万堤就池分两莲开花并蔕荔擘珠在掌诗句聴细论尘襟发清爽行矣北归翁山林起遥想
　　云榭纳凉
　　人间正炎热云榭独清凉如欲慰黎庶诸君宜奉扬
　　分韵得宜字
　　榭向云间筑风従天半吹谈方以清饱襟更为凉披雄入兰台赋微生殿阁诗倚栏观出岫吾去亦诚宜
　　罢官述懐
　　去矣清源守皤然雪满颠居官无善政排闷有诗篇朋盍三杯酒公余一觉眠泉人岂思我我意自思泉
　　出州宅闰五月二十日
　　官居到处邮传歳月惊人电飞惆怅同来徳耀故乡不与同归
　　寓清源驿
　　两年缪作清源守不到清源洞里游天恐孤予逺来意驿中聊许少迟留
　　诸公饯别分韵得人字
　　清源古名郡守土宜择人胡为不才者两载乘朱轮政拙歳多旱民愁睂日颦頼兹淳厚俗容我老病身乞祠竟不允易郡俄得邻雅懐上冢愿偶有还乡因賔僚共呼酒肴防嘉且新展饯选士场语离庚伏辰清风屡吹衣暑雨防洒尘骊驹沸盈门鹦鹉飞入唇我守重惜别不辞劝酬频诸君如神鱼行奋六六鳞学士倍登瀛郡符同治秦我如倦蜚鸟野性难笼驯旧巢寻故山一枝老荆榛官居类邮传谁能乆相亲但愿各勉力相期作纯臣
　　枕上闻雨声
　　枕上微闻防滴声皇天有意捄苍生虽然未作商家雨已觉炎方暑气清
　　闻角声
　　角声已作送行声更向萧萧雨后聴明日出郊闻更逺回头忍见二山青
　　复安静堂旧额
　　端明之孙字子强银钩铁画传遗芳昔年作郡古平海大笔亲书安静堂自従宣和至乾道字与轮奂争光芒一朝忽遭俗眼白毁防名姓深埋藏我来搜访乆乃获老兵据为寝处牀涤除五载尘土面字向堂上増激昻祖为第一孙是似书有家法称莆阳体具万安颇雄壮榜与忠献同翺翔因知文字乃至宝一时之厄庸何伤石鼓文有鬼神防淮西碑并日月光岂容泯灭暴秦火谁肯脍炙段文昌书生作郡太迂阔理财听讼俱非长吾君若问何以治堂复韩蔡祠秦姜今才五日京兆耳眷此陈迹犹未忘但愿兹堂日安静名与国夀俱无疆
　　次蒋元肃韵
　　酒杯三十六人衘劝我殷勤不止三长记白苹离浙右忍看丹荔别泉南自惭政似阳城拙那得棠如召伯甘见説广文尤惜别好诗千里送归骖
　　赠李宜之运干【谊】
　　谪仙苖裔自非凢家学端能嗣大参一见便知空冀北三年长叹滞周南【宜之家食甚乆】絶畦翰墨仆骚可请试言词倚马堪莫道南来槖无宝一编传得小云龛
　　记风闰五月二十六日
　　泉南固多风兹风大为最初惊月有晕忽聴天鸣蓬蓬从何来烈烈不可奈万窍争怒号三光变防昧掀翻败墙壁摧折到松桧瓦飘上天半茅卷洒郊外稻吹垂实花果堕未熟蔕山川失故容草木遭厄会飞同鹢过宋悲异儿歌沛孰云楚台雄未觉周郊大虽然不终朝无乃已被害嗟予垂素发滥此张皁盖方忧西畴禾未问南海具【时蕃舶将回以风为忧】心如韩值卜効苏命蔡焚香叩穹昊防患问耆艾稍稍云色定徐徐雨声霈渐停箕簸扬会见气交泰居民理破屋老守戒征斾五弦歌舜琴一丝咏严瀬去矣不待归欤及鲈脍
　　蔡端明祠堂
　　公昔自禁従再来临此邦河梁一何壮笔力独能扛政绩留南纪祠堂枕大江山川与人物今古两无双
　　别傅教授景仁
　　鼻祖调羮佐有商耳孙家业踵前芳万言书有盐梅味千首诗开锦綉肠绛帐讵容淹乆次制科端欲待非常归囊剩有君佳句更获珠玑四十章
　　赠陈教授正仲【谠】
　　益友平生所愿亲南来深喜得斯人渊源师杜真知体【正仲赠予诗云渊源师老杜体制陋西昆而正仲诗殊有杜体】人物如平岂乆贫绛帐可能淹教育掖垣便合掌丝纶临行赠我五百字楚壁隋珠未足珍
　　挽令人
　　糟糠情味饱相谙我事耕耘尔力蠺误走迷途半天下忽惊魂梦断泉南二年旅榇悲无奈千里丧车涕不堪预卜黄华晚秋节佳城归祔白岩庵
　　赠陈体仁
　　我来守清源徳星识二陈大陈如金玉一室清无尘厌世不肯留至今里称仁儒先贺州守才气超等伦胷中包古今笔下真有神唾手取甲科齿发方青春声名满天下文字惊缙绅劳神暂州县平步当要津蹉跎忽至今此志犹未伸真人奉香火萧寺含悲辛讲席延诸生黄巻诃古人异端斥佛老吾道鸣孟荀聊借束修礼少资囊槖贫我沗二千石二年牧斯民不能玉川耻与韩公均赠我诗与文字字皆可珍宠褒恨太过感激难具论愿公少自爱行矣当致身门下有髙第庙堂手经纶房魏方得君讵肯忘河汾
　　赠林尉致约
　　红顔白面神仙吏好学苦吟真我徒政事文章有家法它年呼作小龙图
　　临行至贡院观桂赠致约
　　窃禄清源愧不才贡闱临去尚徘徊青青万本新移桂尽是梅仙手为栽
　　宿寂光院
　　青山环绕如盘谷中有清幽佛子家人昔共来今不见数行老泪湿烟霞
　　陈徳溥以百韵诗送别因赠一絶
　　莲幕游从一二年送行越境继前贤【陈季常陈后小皆越境送东坡】笔头皆有珠千颗端似少陵夔府篇
　　越境送别者七人蒋元萧黄少度鹿伯可赵元序陈徳溥叶飞卿林致约少酌驿舎
　　同僚送我枫庭驿共酌临分酒一杯我念泉人仍惜别此身虽去首频回
　　别蒋元肃
　　符竹南来识广文经横讲席见渊源凌云词赋胜三赋医国忠言压万言【元肃尝作二赋十议】陈迹互将文字记交情更向别离论君方腾蹋吾衰矣名节相期百世存
　　题莆田林氏双阙
　　唐室遥遥孝义门屹然双阙至今存当时泣尽思亲血化作恩波遗子孙
　　过头陁九岭宿天玉楼林二招提因成三絶
　　凌晨饱饭渡秦溪【饭溪一名秦楼】要上青山九级梯不使瓯闽隔人世头陁力与五丁齐
　　千里归涂险更长眼中深喜见天王従今渐入平安境旧路艰辛未敢忘
　　我如倦鸟欲栖林喜见禅僧栖处深家在梅花小溪上一枝聊慰北归心
　　宿五峯院
　　万法由来总是空五峯名在本无峯我来遥作庐山想隠约夕阳开处逢【饶州芝山有五峯亭望见庐山峯范文正公诗云五老夕阳开】
　　赠亮首坐
　　雪顶厐眉八十余五峯深处结精庐阅人老眼能青白赠我严公一轴书
　　王成之太博寄诗病中未能和谩书二十字以酬
　　老病欲纳禄君恩许奉祠已为三径计误辱广文诗
　　司理叔文和过万桥诗复用前韵
　　少年一夕九起嗟家贫亲老无生涯河东先生独青眼慨然许我修通家三十年间同转首王谢依然作甥舅时人咸笑孺子贫杜老惟防丈人厚罢官闽峤初归来登堂又荷倾金罍诗诵白圭感前事情钟我辈衔余哀定向清朝力求退呼賔剰设严冬鲙従公杖屦鹿岩前明月清风赵欧会
　　挽令人
　　知汝莫如我伤心不尽谈忍贫犹好施见得可曾贪水陆同艰险糟糠共苦甘和鸣三十载一梦断闽南之子有贤叔鲰生误受知恩防夫子妻事类白圭诗黄巻悲吟夜青灯照绩时竟孤偕隠愿徒切悼亡思我欲志诸墓有言何敢私如賔最相敬无妬似知诗孝合従姑葬贤宜举郡悲明朝是重九忍看菊花枝梅溪草堂新辟缺少花木效少陵故事覔之以诗
　　小小园中十八香主人游宦遂荒凉名园草木多奇品分我余根种草堂
　　闲中那得买花钱孤负桃红李白天拈出向来花疏目招邀春色上诗篇
　　梦龄弟生日十一月二十二日
　　周正犹余八荚蓂昴星下应一阳生貌和冬岭松俱秀神与梅花溪共清定享百龄如卫武预开三径学渊明弟兄此去皆华发无惜更相荐夀觥
　　可公禅老住泉之九日山二十年矣予临罢官求去甚力复为后政所留寄诗詶以一絶
　　泉山好处称延福白发禅僧去复回且与晋松为隠侣莫同英石便飞来【可以英石见寄号飞来峯】
　　黄伯厚得蒲墨折而为三以书来易戏成二絶
　　不谓一子墨忽成三客卿君家好兄弟鼎立并驰名好去文房寳坚刚宜自持吾家藏有尽黄子翫无时
　　姚宰行可和诗索墨詶以元韵
　　武城民事暇著述似虞卿手握陈辈磨成不朽名人生几丸墨老病厌操持好与贤明宰研磨共救时
　　松笔
　　我有文房宝莫如毛頴清来从丹桂窟封以五夫城辈行惟彤管宗盟是墨卿湘东谩三品无此歳寒名
　　题净名院二絶
　　净名却见老维摩【谓长老颜公】道眼相看语不多我待衣冠挂神武杖藜来此老岩阿
　　谷中有月露蛾睂水织珠帘更絶奇满目峯峦观未尽有僧携纸覔题诗







　　梅溪后集巻二十
　　钦定四库全书
　　梅溪后集巻二十一
　　宋　王十朋　撰
　　表状
　　饶州到任谢表
　　遭时遇主协五百世之昌期共理分符叨二千石之重寄试之民事简在帝心【中谢】伏念臣奋身诸生业太学上皇亲防擢居多士之先陛下误知眷出羣臣之右方御天之十日畀近地之一麾旋防召还屡辱赐对魏徴之蕴几展尽贾谊之言畧施行曾未阅于三时已徧更于数职遽従宪府擢贰天官人言遭际之非常臣惧宠荣之过分力辝成命果获俞音荣聨书殿之名假守便藩之郡身获全于进退恩不替于初终况此楚东之故邦实为江左之奥壤顔真卿英风如在范仲淹遗爱犹存臣实何人可预兹选兹盖伏遇皇帝陛下法舜受禅体尧宅天广收众正而首及滞淹乐聴谠言而不罪狂直遴选朝廷之士畴咨岳牧之臣虽地分内外之殊而心蔑轻重之异知臣本出乎白屋谓臣可牧夫细民札命十行忧分千里臣敢不仰奉徳意力宣教条虽才非太公不能五月报政然忠犹杜甫未尝一饭忘君
　　防州到任谢表
　　地易防门难敢辞于蜀道心倾尧日逺尤甚于长安祗拜训词惟深感涕【中谢】臣顷由御史出守番昜任甫及于期年报蔑闻于五月慕言言之烈于顔鲁国学优优之治于范仲淹扰切戒于庸人第务近民之易罪或得于巨室方知为政之难比因有疾而丐祠不谓误恩而分阃况鱼复素称岩邑在坤维实为要冲苟非文武之长才曷副蕃宣之重寄岂臣庸缪可称使令兹葢伏遇皇帝陛下徳方日新仁若天覆悯鸟道乌蛮之险有刀耕火种之劳非善治不可以懐柔谓防臣或勤于抚字録其寸效畀以雄藩臣敢不究疾苦于闾阃布教条于州郡观武侯八阵居安未免于忧边诵杜甫百篇有志不忘于爱主
　　除敷文阁待制谢表
　　官自外迁既滥中权之寄恩由上出复叨次对之除抗章弗俞拜命增愓【中谢】窃念臣才惟樗栎业本韲盐偶逢神圣之作兴妄意风云之际会立螭簮笔方近清光冠豸乗骢遽违丹阙俯怅忠懐之莫尽仰知天眷之未衰繇列郡而擢居帅垣自集英而超跻华阁易任误防于增秩抚躬深愧于罔功清议靡容牢辝不获兹盖伏遇皇帝陛下至仁接下大度包荒谓臣如汲长孺之愚言多妄发知臣有苏世长之短心不敢邪荣畀重藩许连从槖臣敢不益坚素守誓竭孤忠共理分符何以副西清之选拾遗补过可能无北阙之书
　　湖州到任谢表
　　逺障承流乏循良之善政近藩改命仰覆载之隆私只服训词弥増感涕伏念臣五年去国两地分符饶俗浩穰有难调之巨室防疆瘠卤介絶险之乌蛮但思治已以先人岂忍夺民而生事故田里安其不扰而狱讼由之稍稀敢曰懐归实縁多病輙控祠庭之请屡干旒扆之严既寛斧钺之重诛复畀股肱之佳郡瞻清光于便殿展素蕴之忠言谓能防民防天语之见奨徙以自近佩圣恩其敢忘岂期衰迟有此遭际兹盖伏遇皇帝陛下至仁兼被大智难名怜臣守志弗欺共理犹知于惠飬悯臣奉躬匪懈事君或尽于勤劳故此异除华于朽质臣敢不持循宪度効法京师咏灵沼于真卿深体好生之徳恢儒宫于安定益陶善教之风
　　泉州到任谢表
　　五年三郡蔑酬天覆之恩一札十行又拜春温之诏方奉祠而窃禄遽共理以分符隆睠不忘孤忠益励【中谢】窃念臣少不学古晚方入官论事则意广而才踈为郡则心劳而政拙惟民是防虽误蒙金口之褒其毁乃来终莫夺簧言之巧松菊方寻于三径江湖复把于一麾非神圣素察其衷岂臣下可得而荐辞避不获颠跻是忧况闽为负山带海遐僻之乡而泉乃富商大贾往来之会讵容庸缪可备使令兹盖伏遇皇帝陛下尧仁宅天舜智察物知臣无剥下益上之罪恕臣有抑强扶弱之偏悟即墨之浮言畀清源之善地臣敢不清白奉巳循良牧民富而可求第守不贪之寳老之将至尚懐有犯之忠
　　除敷文阁直学士谢表
　　任南国守臣之寄治效蔑闻缀西清学士之班圣恩误及牢辝弗获下拜有慙【中谢】窃念臣学术空疎性资愚蠢蚤躬耕飬妄懐干禄之心晚窃科名誓竭事君之节许身自比于稷契得时况过于唐虞上皇亲擢之于布韦陛下又置之于台省徒屡膺于任使竟莫报于涓埃去国八年分符四郡觉年龄之云暮致疾病之交攻药百试而莫痊祠三乞而不允心劳政拙仅同下考之阳城金赐秩増有愧能名之黄覇揣分宜黜防恩若惊兹盖伏遇皇帝陛下仁覆迩遐赏従忠厚与人不求其备嘉善而矜不能谓臣虽不达于时宜知臣或稍谙于民事宠升侯蕃之重超陞庭阁之荣臣敢不仰务分忧俯当尽瘁拾遗补过虽良臣之愿莫詶宣化承流庶循吏之风可继
　　除太子詹事赐衣带谢表
　　归依故里首叨宫尹之除趋对便朝猥被章身之锡省循何幸俯偻难胜伏念臣有不移之忠无适用之器袭布韦而自荐綉鞶帨以奚为分三服之珍方曳裾而自媿拜九环之重觉委佩之有光夫何衰病之躯仰冒便蕃之宠兹盖伏遇皇帝陛下教子以义方之训好贤如缁衣之诗借以光华欲其賛翼惟少成若性但知敛袵之恭而非礼勿言敢后书绅之戒誓殚绵力少荅殊施
　　慰皇后上仙表
　　坤元资万物之生賛成乾道慈母弃敷天之养痛摧子心仙驭益遐宸衷尤切恭以大行安恭皇后樛木逮下葛覃俭躬嫔外邸以称贤位中宫而配圣数岂有定年胡不长恭惟皇帝陛下道尽人伦治賛阴敎谅圣情之攸系眷懿范以难忘功配九人迹可稽于彤管神游八极燕永阻于瑶池然而上奉两宫下临九有愿上寛于悲悼庶无爽于和宁
　　贺皇太子牋
　　廷扬大号位正前星肆赦以重承祧临轩而备典礼庆延宗社欢洽华夷恭惟皇太子殿下挺岐嶷之姿蕴寛大之徳佩礼乐诗书之丕训明君臣父子之大纲孝友行乎宫中仁智闻乎天下睿主义方而能教法不抗于伯禽嗣君嫡长而又贤防奚烦于四皓某官守巴徼神驰帝乡仰日月山海之攸重喜匕鬯粢盛之有守愚衷敢献愿日近于正人圣学益修当愈明于上性
　　慰皇太子表
　　人心所系方闻出震之音天道难知遽陨前星之曜讣闻率土痛切舆情恭以皇太子殿下挺岐嶷之姿秉温恭之徳喜愠不形于色其心有容仁谊以饬其躬有仪可象护不烦于四皓断自出于一人福善难慿降年何促恭惟皇帝陛下爱钟子圣仁笃父慈泽虽沛于金鸡药不灵于扁鹊谅旰食宵衣之际兴问安视膳之思然脩短皆系乎天虽圣贤莫逃于数昭明有学宜为梁室之储子晋已仙愿释周王之念
　　辞起居舎人状
　　窃以起居之职言动是司君无举而不书事有闻而必奏于清光为最近在直笔而尤难非得名儒曷称妙选臣学术浅陋性资狂愚上皇防之于布衣误被亲擢陛下识之于潜邸首膺召除方居列宿之聨辄贰司成之教防书史馆进説经筵皆学者之至荣岂臣愚之敢望蔑有寸效遽叨峻迁必致可畏之言以速不才之咎仰祈睿眷追寝异恩俾愚分之获安庶舆论之惟允所有恩命未敢祗受谨録奏闻伏候勅防
　　辝免兼侍讲状
　　臣伏准勅防除臣兼侍讲者臣闻命惊震罔知所措窃以歳輙屡迁者古人之所深戒身兼数职者通才犹不克堪臣近被召还滥官执秩与史馆编摩之选叨露门讲説之聨每拜命而若惊尝力辝而不获辰未再浃而遽贰左学朔才五易而躐陞右螭惧弗称于一官可更兼于两职况讲读方执经而入侍而记注常执笔而在旁各有攸司若何可摄将物议之不免谓圣恩之或私敢望睿慈追寝成命遴选硕学讲圣人所亲作之经庶俾愚臣专天子不自观之史
　　辞免侍御史状【亡】
　　辞免第二状【亡】
　　辞免权吏部侍郎状
　　臣今月十二日伏准省劄奉圣防除臣权吏部侍郎日下供职者臣縁今早上殿自劾不合力賛陛下恢复及委任张浚事乞罢臣侍御史之职仍赐窜谪今来得防除臣上件职是求罪而得迁何以塞羣议臣不敢供职所赐省劄已缴纳尚书省臣今居家待罪欲乞睿断降出臣自劾之章使中外晓然咸知臣罪速正典刑以为臣子之戒
　　辞免第二状【亡】
　　辞免除集英殿修撰状【亡】
　　饶州乞祠状【亡】
　　辞免知防州状【亡】








　　梅溪后集巻二十一
　　钦定四库全书
　　梅溪后集巻二十二
　　宋　王十朋　撰
　　启
　　及第谢宰相
　　地借玉阶恭上万言之对名登虎榜滥居千佛之先揣分逾涯抚躬知愧窃以奏言试功者尧舜遗意临轩取士者祖宗令规一新熙宁之科备见神庙之志谓三题不足发子大夫平日之蕴蓄而羣防可以陈我国家时政之阙遗着为永彛以幸多士夫何首当时之选者无切直之论遂使拟进士之对者有阿谀之讥既波荡以相承致源流之寖失近代尤甚浇风益滋大臣多忌而动有嫌疑学者懐愤而莫伸梗槩物极必变道开始公申严宻之禁而务在令行防壅蔽之害而悉闗圣览求忠谠则丁宁有诏第髙下则宠褒有辞既当清明不讳之朝宜得瑰伟非凡之士如某草茅贱子庠序鲰生由行艺以进升厠英髦而旅试俯惭俗学防无可取之二三仰惧天威事去欲陈之五六念交浅言深犹或不可非主圣臣贤其能有容龙匪怒其婴鳞龟偶居于前列上自亲擢受知不减于孙言略施行悟意有逾于贾谊静惟侥冒抑有夤缘兹盖伏遇仆射相公以道事君无私应物蚤羽仪于法従茂着忠嘉今掌握于化钧亟图康济披露封章之请益开宸聴之聪奨励进言得裴宏中之大体深衘讥政戒李吉甫之褊心盖将植太平之基岂独为诸生之赐某敢不益坚儒业恪守官箴勉来事之可为慕古人而有作不负天子惟殚精白之心愿为良臣冀奉周旋之诲过此以往未知所裁
　　张防政【纲】
　　某官厚徳镇浮宏材防萃为一时之耆彦耸百辟之表仪明以保身揖高风于赤松子任而共政断前列于曲江公欲振起斯文于委靡之余遂将顺其美于聴纳之际
　　陈枢宻【诚之】
　　某官禀纯粹清明之姿富博洽宏深之学茂明大对擢桂林之一枝践歴要途抟鹏程之万里夙膺宸眷进握兵权材兼文武而夷夏耸观荣冠古今而缙绅景慕惟昔渐阳公之徳化窃尝闻夫子之文章方惭不肖其范模何意克传其衣鉢
　　杨侍郎【椿】
　　某官学极羣书文优四杰纚纚议论有眉山先生之流风籍籍声称继闗西夫子之遗懿允矣儒林之冠仪乎从槖之班承师槐市而既被作成奏对枫宸而复膺推奨
　　李侍郎【琳】
　　某官模楷士流羽仪朝着分符便郡循良逺过于龚黄持槖従班儒雅同称于班马比膺诏綍亲职文衡革委靡而振士风进忠谠以当上意
　　贺侍郎允中
　　某官为世儒宗握持文柄寘杜牧于高第本崔郾之公心号李白为谪仙见季真之雅识为盛代而开公道賛吾君而求直言遂致缪庸首膺选擢
　　刘侍郎【才邵】
　　某官学校旧人文章大手仁为己任典刑备着于老成道与时行徳业兼全其乆大峻班行于笔槖演诰命于丝纶主张斯文提撕后进
　　王侍郎【俣】
　　某官朝着老成士林硕望蚤被知于宸扆乆更践于禁途出镇侯藩蔼黄覇循良之誉入司国计得刘晏取予之宜欲振起斯文于委靡之余故将顺其美于聴纳之际
　　陈侍郎【康伯】
　　某官器粹珪璋学深渊海蚤着士林之望亟膺宸眷之知髙玉山恬养之风乆淹林食复紫槖清华之旧超冠天官欲振起斯文于委靡之余故将顺其美于聴纳之际
　　张侍郎
　　某官学海渊深量陂宏大蚤着士林之望乆膺宸眷之知居务论思岂独得臯陶之理发明仁恕盖能绍廷尉之平欲振起斯文于委靡之余故将顺其美于聴纳之际
　　王舎人【论】
　　某官心醉六经名先四杰词章典雅有汉朝制诰之风衡鉴精明继宣公考校之盛振起吾道主张斯文遂令举首之荣滥属宗盟之末
　　赵舎人【逵】
　　某官挺秀坤维结知天眷策名龙首茂腾四海之英声执笔螭头益厚一人之宠遇振起吾道主张斯文遂令射防之谀闻輙继传衣之盛事
　　周舎人麟之
　　某官巍擢异科荐更要职黼黻河汉祠章不减卿云羽仪天朝人物有如晋宋振起吾道主张斯文遂令蕞尔之才輙玷裒然之举
　　孙少卿【道夫】
　　某官挺秀岷峨腾英庠序掞黼黻之文于方册蔼袴襦之咏于蕃宣闼来归快郎星之先覩曲防进擢仰卿月之清辉比掌文衡亲承御札哲鉴独高于众目狂言特荐于匹夫幸出自天恩归无地
　　周侍御【方崇】
　　某官刚毅不回精忠自守雍容禁近簉鹓鹭而接防龙排击奸邪若鹰鹯之逐鸟雀比膺诏綍亲职文衡猥收狂率之言上副圣明之防
　　王殿院【珪】
　　某官受气刚方立朝挺正位升横榻益扬蹇谔之风望着中台克尽纠绳之职力主张于公道务振起于斯文遂致妄庸叨膺选擢
　　凌司諌【哲】
　　某官劲特不回端方自守直言中病有王魏善谏之风奏藁屡焚无管晏暴君之失力主张于吾道务振起于斯文遂致缪庸误膺选擢
　　王郎中【刚中】
　　某官问学渊深气节洪毅枫宸射防名切亚于龙头兰省懐香望独高于鹓序惟文柄之有属体上心之欲求掲以平衡志不回于冯宿借之褒衮言有取于刘蕡遂令举首之荣滥被宗盟之末
　　孟郡王
　　某官器粹璵璠庆传珪组袭亚圣大才之儒雅光隆祐奕世之徳勲政迈龚黄作股肱于藩郡望高阴马资肺腑于懿亲方诏复蓬莱之游俄荣拜瀛洲之长有光吾道将振斯文遂令嵬之流首被甄收之列
　　与绍兴赵殿撰【令詪】
　　假道治封曽快瞻于赵日効官幕府遂托芘于苏天鳬趋有期雀跃良甚恭惟某官宗盟擢秀桂籍扬芬蕴无施不可之才着所至有声之绩儒雅□同于歆向徳名无愧于间平将命外台威动南闽之山岳分符巨镇謡兴东越之袴襦矧兹会计之邦实号蓬莱之地俯临禹迹仰切尧阶为二淛之雄藩总七州之生齿既近而大有如此非亲且贤其孰宜坐收作牧之功克壮维城之势治优方面姑为分陜之召公心在朝廷行作相周之卫武某东嘉白屋太学鲰生慙无董相之文偶擢平津之第向来披雾识金枝玉叶之标此日望尘与緑水红莲之客材自慙于樗栎赐端頼于帡幪尚期国士之知庶免简书之责穷禹宂稽山之胜窃效马迁赋鉴湖秦望之奇愿陪元稹
　　与邵提刑【大受】
　　慎水望尘幸识紫芝之眉宇稽山亢职愿登元礼之门墙行遂鳬趍预深雀跃恭惟某官道备徳美材通器闳职更中外而所至有声节着险夷而无入不得方天子重外台之寄以星郎总列郡之权斡山海之藏刘晏明于取予聴狱讼之会不疑多所平反已观报政之成矧复去天之近文帝受厘宣室乆有所思望之雅意本朝宁劳于外如某者箫台末裔槐市鲰生慙无董相之文偶擢平津之第红莲緑水方期逺宦于秦淮手板青衫兹幸近逰于禹会昔快披云之愿今谐执御之私从政未优何止受东诸侯之约束资身无防更当借部使者之吹嘘
　　荅萧山宋知县啓
　　厠迹缙绅稔服箕裘之誉効官藩府偶同州县之劳云披未谐山仰弥甚某官中朝大族当代伟人世着才名喜景文之有后业传清白得广平之遗风暂淹万里之鹏程聊试一邦之牛刄下车未乆制锦已优愿勤抚字之心益着循良之治坐见鸣琴之化无媿鲁恭行膺褒徳之封有同卓茂
　　荅嵊县丞
　　穷居慎水未遂识韩易任稽山行将访戴某官人材瑰异吏事优长暂淹千里之腾骧来賛一同之教化况剡谿蕴秀之地贰令为难以博陵种学之贤负丞何有不待报政行膺美除
　　荅上虞陈县尉【损】
　　肄业贤闗共十载韲盐之苦効官藩府分一时州县之劳结同舎之金兰对尺书之面目披云有自倾盖可期某官种学渊源负才卓荦驰英声于槐市擢荣第于桂林白面红顔聊作神仙之隐吏金章紫绶行为台阁之贵人舆论所期私心尤祝
　　荅来司戸【师韩】
　　厠迹缙绅雅钦髙誉効官幕府遂获同僚未遑尺牍之修遽辱朋缄之及某官家声素着吏学防优州县劳人姑为阮瞻三语之掾文武有种行继李唐四子之风靡待政成伫膺诏擢
　　与都提举【絜】
　　伏审光被宸恩荣持使节辍握兰之髙选临制锦之旧游除目初颁提封交庆恭惟某官裔传临晋秀挺丹阳早收科第之荣屡更州县之职学无入而不得治所至而有声帝谓俦若予工姑暂劳于作匠官虽上应列宿宁乆困于为郎方清朝重外台之权以大贤膺列郡之寄后稷居播奏之职能懋迁于有无刘晏斡山海之藏宜益知于取予第恐宸心之念贾伫闻诏墨之召参暂屈使轺即持从槖
　　与安抚王阁学【师心】
　　伏审光膺宸命荣殿大藩辍喉舌之近司畀股肱之重寄除音初布舆论交欢恭惟某官望重三朝才髙列辟学通今古而无入不得任更中外而所至有声进长天官帝命素优于出纳屈临方面王畿允頼于藩宣矧兹会计之邦实号蓬莱之府俯临禹会仰切尧阶为二浙之雄都总七州之生齿既近而大有如此非勲且贤具孰宜坐收作牧之功益着惟良之绩越国之人方瘠上之委任固非轻汉庭之位尚虚公之来归其非晚某备员幕府托芘帡幪民事未知寤寐敢忘于天语仕途初筮吹嘘端借于宗工
　　贺赵侍郎【令詪】
　　伏审光奉宸命荣迁地官亲贤见用于朝中外罔不相庆某官玉牒歆向朱轓赵张岂惟标凖于宗支固甚练达于吏事使轺屡驾兴南闽十好之謡符竹荐分继刘宠一钱之誉果蒙亲擢巍领贰卿方国廪之未丰在版曺为尤急省用斯能足用生财莫若节财愿于论思献纳之时力陈本末源流之计賛汉文之俭徳革唐室之私藏无若延龄援经谊以惑主宜同李绛不进献以结恩要令粟腐于太仓罔使钱泄于异境主圣如此公言必从坐收取予之功行处弼谐之任某叨与幕府获依大贤虽賛画有愧古人然至室必以公事性素伤于愚直事每荷于寛客顾虞翻之榻犹存曲防屡下想元礼之门益峻未遂重登輙罄防诚遥驰尺牍
　　谢王舎人【刚中】
　　伏惟照牒举某自代者賛画东州仰借宗盟之芘判章西掖误防国士之知宠过衮褒铭深肺腑窃以官居侍従则职在荐士识挺特达则心能尽公顾虽自代之虚文必引所知之同类欧阳持槖以器识而推吕东坡视草以文行而举黄率由臭味之同遂有齿牙之借不事请托自膺荐扬如某者学最空疎文尤荒陋偶中枫宸之第叨为莲幕之賔民事未知惟恐有负于天子王言是代岂期见举于公朝望外蒙恩顔间増愧兹盖伏遇某官学贯经史文成训谟有江左河汾之风流如嘉祐治平之人物得用舍行藏之正气不下于权臣当论思献纳之秋举輙先于寒士遂令庸缪妄辱品题某敢不益励操修无忘许与求之以文而应之以实端拜赠言勉其不逮而增其不能用酬知己
　　荅王宫教【必中】
　　备员幕职雅懐慕蔺之诚阐教宫庠行遂识韩之愿逺勤缄翰仰佩防谦某官望重江南羣空冀北芹宫得隽实多士之宗儒棣蕚齐名皆一时之人杰式观介弟之器识仰见难兄之范模将仪表于天朝姑作成于宗子庶俾神明之裔陶成信厚之风
　　荅周主簿贺正
　　行夏之时允协三阳之应履端于始光膺百福之来徳荷过谦礼防倒置某官望隆越絶秀蕴剡谿鹏跃天池伟矣周郎之年少鸾栖枳棘蔚然仇览之才华某叨预同年获依巨庇赋椒花之颂献虽后于元正占茅茹之爻亨必同于他日
　　荅慈溪姚知县【应辰】
　　昔登蕃榻雅防眄睐之私兹宦蠡城首辱缄封之赐俯增铭感仰佩谦冲某官操行洁修性资深厚克振箕裘之业荐更州县之荣斯立不负丞吏宁容于摘纸子游善为宰治何劳于割鸡课最己闻召擢伊迩某滥尘科第叨与幕僚顾侥幸之为多实奨提之有自报鲤书之太晚负负何言瞻鳬舄之匪遥拳拳不替
　　与徐提刑【度】
　　伏审光膺宸命荣总宪纲政已报于江东台复移于浙左快覩除目庆溢部封恭惟某官天赋材猷家传事业蚤登羣玉之府上应列星之躔辉棣蕚于一门结棠阴于两郡方外台之寄为甚重非识治之材其孰宜刘晏理财何止为管萧之亚于公治狱当逺过赵张之贤暂屈使轺伫持従槖某汉庭窃第越幕备员民事未知有负圣天子之明训仕途初筮尚期部使者之寛容
　　荅会稽钱知县
　　某官家传忠孝世袭簮缨治所至而有声才无施而不可矧会稽之大邑实吴越之故封先王之遗爱尚存百里之良民易化况旧令尹之治方结于去思闻今大夫之贤益快于先覩靡俟报政伫膺迅除某窃第懐慙备员亡补幕中賛画叨为王俭之下僚堂上鸣琴行观单父之美化
　　谢王安抚
　　伏准照牒举某应四条指挥者枫宸射防滥居多士之先莲幕效官误玷四条之选感深肺腑愧溢面顔切以国家广数路以取人神圣集众贤而共理既以进退黜陟之权畀之宰相吏部又以按察举刺之职委之郡守监司逮元祐之垂帘起大儒而当国举直错枉纪纲既正于朝廷激浊扬清除目载颁于郡县去苛佞贪懦之四害取仁明亷直之数长议虽建于当时事始行于今日首膺兹选若难其人如某者素无技能偶窃科第賛画虽乆瞢然民事之未知忤意何多嗟尔人言之可畏恩未酬于亲擢期甫及于终更退而自顾则寸无所长进欲有为则尺未尝枉誉谁肯借况无韩子之三书荐不待求忽拜山公之一字静惟侥冒抑有夤縁兹盖伏遇某官一代宗儒三朝耆徳入处天官之长出居方伯之尊循良夐迈于龚黄寛厚实同于娄郝雅意本朝而忠可见嘉猷我后而人不知建文正之祠用清白以规下行温公之议荐贤才而报君遂致缪庸亦膺甄録某敢不益持士检恪守官箴懐惓惓畎甽之忠励蹇蹇王臣之节就有道而正己为可用以待时朝防一人而莫防一人叨与取尤之列待以国士而报以国士敢忘知己之恩
　　荅诸暨王县尉【万章】
　　地处瓯闽叨与宗盟之末职分州县获同王事之劳首辱明缄仰钦厚徳某官才髙四杰望重三珠腾槐市之英声擢桂枝之髙选东州筮仕暂宣防棒之威当宁急贤行应紫泥之诏某备员亡补窃食懐慙泛緑水而依莲倦防俭幕具扁舟而把钓欣遇梅仙
　　荅邵县尉谢解
　　战艺漕台登名天府巍中有司之选仰钦所业之精缙绅耸观逢掖歆慕某官羣空冀北风继召南试混诸生不作卫公之耻材优万中果腾张鷟之声富贵殆将逼人科第何足慁予伫従仙吏径到蓬山某叨与同僚获观盛事都骑顾我端繇臭味之同长牋拜嘉輙讲报投之好
　　荅陆解元谢解【洙】
　　得隽文场登名天府巍亚褎然之举仰钦卓尔之才乡评甚休言论无异解元云间驰誉笔下有神明疏通知逺之经工篆刻雕虫之技处囊脱頴何止定平原之从射策决科行将擢公孙之第某备数幕客获观荐书窃喜东州之有人预期南省之得士
　　荅髙解元谢解
　　游翰墨之场俊同子美登贤能之籍名继牧之有司甚明士论无异解元家声韩鲁经学羲文手劔登坛作平原定従之客笔锋鏖战继澶渊却敌之风鼔勇春闱唾手巍第
　　荅诸葛解元谢解
　　游翰墨场雅负少陵之志登贤能籍兼联小阮之名乡评甚休士论无异解元誉擅文虎风传卧龙明温柔敦厚之经工篆刻雕虫之技处囊脱頴何止定平原之従射防决科行将擢公孙之第
　　荅周主簿贺冬
　　日遵南陆君子之道方亨律应黄钟天地之心可见肇迎长景荣拜短牋某官学不止于决科材已优于为政鸾鳯栖枳棘暂淹州县之劳雕鹗在秋天行赴功名之会顾一阳之初复茂百福以来绥某托芘同年窃禄仙里登观台而望方执笔以书云懐剡溪之人欲拏舟而兴雪
　　荅孙通判
　　观乔木而思世臣雅钦伟望泛红莲而游幕府叨与下僚第去官之匪遥恨事贤之太晚朋缄下拜谦徳有光某官挺生相门妙有家学兴公之才名冠世亲得其传叔敖之阴徳在人固宜有后先正亡而象贤在权臣死而公道行宜相继于鳯池宁乆淹于骥足伫自别乘荣跻要途某窃第懐慙効官无补賛南阳农之画有愧范岑赋监湖秦望之奇愿陪元窦
　　除馆职谢宰相
　　右某防恩授前件职者泛幕府芙蕖之水吏责幸逃登道家蓬莱之山恩光误及俯慙謏学滥与英躔窃以地号西昆象符东壁两京事实石渠天禄东观皆其名一代人才刘向扬雄班固为之杰逮我有国尤清此途名兼三馆之崇事异羣司之比书藏延阁富不减于开元人到瀛洲荣愈加于贞观有下笔如神之士无上车不落之流器业于是乎成公卿多自兹出虽曰文行素着科目最髙必俟大臣之荐论斯用故事而召试力可求而得者则禁其私请书不程而命者盖出于异恩韩魏王奋自甲科犹荐而后召苏内相擢繇制举亦试而后除孰谓不才乃叨殊选伏念某性资愚钝术业空疎避三舎于广场屡焚笔砚终一星于太学始脱虀盐瞻天顔咫尺之威借玉阶方寸之地初乏茂明之对偶膺亲擢之荣诵言岂逮于刘蕡试吏仅同于萧傅固甞効太史之探宂然未若中郎之得书期方幸于及言旋桑梓坐靡容于暖席遽奉丝纶脱迹诸侯之賔观光羣玉之府识曷堪于是正诮宁免于何如曾三威七穆之未知岂八索九丘之能读坚其所守而已佩圣训而不忘非尔其谁居之拜王言而増媿兹盖伏遇国史仆射相公事业稷卨文章训谟寅亮天地弼予一人端能得宰相之体旁招俊乂列于庶位将以立太平之基好贤每过于缁衣下士罔遗于白屋况内以国本未足之为念外以敌情不测之是忧阳非众则曷能胜阴文不修则何以济武神圣以安危注意社稷之轻重系公无竞维人大烹以养一举得垂天之翼兼收取败鼓之皮谓昔甞溷于文衡故今复归于化冶某敢不芸披蠧简烛照神藜读黄香未见之书觊闻大道行宣公不负之学愿事圣君过此以还未知所措
　　陈右相
　　志存社稷身任股肱宰相以镇抚四夷莫予敢侮丈夫当扫除天下舎公其谁谓事君莫如以人故在上必引其类
　　王枢宻
　　有仁者之勇以直道而行几微不见于面顔精神折冲于樽爼忠义有激太山甘一掷之轻议论所加敝帚増千金之重
　　叶枢宻
　　养以刚大动惟直方正色霜台尝落李祐之胆决胜筹幄必寝淮南之谋谓事君莫如以人故在上必引其类
　　荅梁状元
　　汉延多士策董相以天人闽产异才榜欧阳于龙虎隽声籍甚舆论翕然伏惟状元誉重泉南羣空冀北乡荐屡居于前列士流咸伏其下风繇兰省以巍登造枫庭而旅试论列厯代则深明治体条陈三弊则咸切时宜有司第其文寘在三人之列天子异其对擢先万国之英富贵行将逼人科第固已慁子愿行所学以报吾君某窃与周庐获观大对伟晁孙之盛事属灏固之名家第欣首聴于传胪讵敢妄论于衣鉢都骑顾我端繇臭味之同长牋拜嘉輙讲报投之好
　　荅许状元【克昌】
　　钦雅望于月评簮缨世袭冠雄文于防士衣鉢家传舆论翕然隽声籍甚伏惟状元种学良苦摘词最工试屡混于诸生不作卫公之耻文四举于礼部始成韩子之名建兹旅奏于广廷果能展尽其底蕴问当今之务则固悉陈其大体论厯代之治则以为无所容心故事有拘虽屈居于王后大名已着其谁能与许争行所学以事君践斯言而正己伫従仙吏径到蓬山某备员殿庐钦阅廷对窃喜鸿胪之唱首传太岳之孙庆熙朝之得人辱都骑之顾我铭感谦徳嘉臭味之相同珍藏盛文乏琼瑶之足报
　　荅丁状元【时发】
　　广廷待问窃喜朝阳之鳯鸣平地登仙咸羡辽东之鹤化舆论甚美斯文有光伏惟状元挺秀海陵蜚声天阙文扫科举之习言懐甽畆之忠以元气之盛衰喻国体之治乱论一国一代一时之政有寖明寖昌寖炽之风如使生汉文之时诸老其孰先贾谊假令居李唐之世有司必不第刘蕡因吾子之敢言见清朝之不讳愿摅素蕴以事圣君某叨与周庐钦阅大对喜皇朝之得士知天下之有人聴胪唱之传增缙绅之气都骑顾我譬草木臭味之同长牋拜嘉乏琼玖报投之好
　　荅南劔州王守【次山】
　　备员册府误叨佐譔之荣托庇宗盟重拜朋缄之贶俯慙侥冒仰佩谦冲某太学鲰生东嘉冷族折蟾宫之桂滥厠荐绅泛幕府之莲获事君子幸逃罪戾荐被宠光烛照神藜与英躔之末选书防金匮专史笔以何堪拜命若惊防恩有自某官家传政学天赋才猷半刺东州聊展骐骥之足一麾南郡行归鸳鹭之行不弃故僚曲加厚礼对尺书之面目如见徳容望千里之门墙莫伸谢臆
　　荅温州詹通判【尧可】
　　欢腾梓里共称半刺之贤禄窃蓬山遽拜朋缄之贶俯懐愧惧仰佩谦冲某官秀挺玉山望隆渤海训早闻于诗礼业不坠于箕裘先正言居宣政之间凛闻风采贤别乗贰濠温之郡蔚有声名初登戏彩之堂首賛褰帷之治厐士元骐骥之足庸能乆淹谢康乐山水之州固已改观况圣君懐故国之乔木而太史有封事之甘棠必起象贤以慰舆论某东嘉冷族西观小官喜父母之邦得神明之吏对尺书之面目如见徳容望千里之门墙莫伸贺臆
　　荅乐清徐令【森】
　　牛刀再鼔鳬舄遥临喜子晋之江山得偃王之苖裔首拜朋缄之贶仰知谦徳之光某官天赋吏材家传政术倦游仕路饱谙闽浙之风荐绾铜章尽得温台之地况此乐成之小邑有同临海之近州吏苟非贤人亦好讼允頼循良之治痛惩贪鄙之余覩已争先来何太暮某防恩补外需次还乡幸父母之邦得神明之吏见书中之面目已得其人聴堂上之歌愿观其政
　　荅曾知郡【汪】
　　窃第奉常雅资博约备员册府端借吹嘘敬观褒借之词仰佩谦光之徳某官心传一贯名继三曽学探天人庸止文章之富才宜台阁讵容州县之淹昔防宦于乐成最留心于乡校经横绛帐躬率诸生遂能于数载之间翕然变百里之俗歌满邑化端自于言游龙虎成名功实归于常衮遂令愚缪亦与作成某敢不益励操修用酬知遇对尺书之面目如际高标咏双桂之篇章宁忘盛徳
　　与梁司諌
　　伏审光膺亲擢荣陟谏垣方朝廷多事之秋承风俗积弊之后内有羣阴之壅蔽外有强敌之慿陵当言者不言而恶人之言已甞斥立仗之马今日乃何日而不鉴昔日其可忘覆辙之车兹幸正人进当言路固宜犯顔而首论大事毋用削藁而务为小忠天子以为是谏官以为非言尝闻于前軰君子有所恃小人有所畏人皆望于明公庶几无媿古者之七人斯能上继先朝之四谏某受知有素賛喜尤深輙献狂瞽之言以为謇谔之助
　　荅贺封赠
　　色惨松楸思亲不见恩霑泉壤拜命増悲媿谢臆之未摅辱贺牋之先及其为感激罔罄敷宣
　　荅乐清洪县丞【藏】
　　咏南国之甘棠乆思召伯对蓝田之钜竹喜见崔丞朋缄宠贻谦徳加厚某官心传家学天赋吏才挺挺有祖风翩翩佳公子先尚书承流宣化遗爱犹存贤贰令种学积文负丞何有賛一同之教化继八座之箕裘靡待政成即膺诏擢某乡评下士祠禄冗官喜父母之邦得神明之吏视印未乆已惊鳬鹭之行扫门有期一快鳯皇之覩
　　与张侍郎【阐】
　　伏审光膺宸命荣贰冬官侍帝幄以横经极儒臣之髙选恭惟某官抱器逺大禀资直方昔游册府而读异书首忤权臣而归故里二十年不调节尤着于固穷五百歳相逢力盖繇于稽古燕公乃东宫之旧留侯为帝者之师愿于论思献纳之时力賛刚明果断之主登众贤而开治表慰四海之想中兴此多士所望于公非小子敢私其贶伫须大拜式慰舆情
　　荅新昌李县丞【结】
　　闻诸公交誉愿登元礼之门见千里尺书已识泰和之面第朋缄之礼太厚致下拜之容有慙仰佩谦谦俯懐栗栗某官元精华胄河洛名家摘光艳于唐翰林文固有种探渊源于周天下学岂无传蚤工五色之词宜继八塼之誉战则必克耻混试于诸生丞虽负余聊贰令于一邑雅负经纶之业岂淹州县之劳伫自松防径跻兰省某方窃祠廪误膺郡章退惟侥冒之余谅自吹嘘之素登会稽而观禹穴虽歳月之不同梦春草而思谢池顾精神之已接













　　梅溪后集巻二十二
　　钦定四库全书
　　梅溪后集巻二十三
　　宋　王十朋　撰
　　啓
　　答喻提举【□】
　　备员槐市滥接英流载笔螭误膺亲擢与史馆编摩之选叨经帏讲读之聨才素乏于寸长身曷堪于数职静惟侥冒端自吹嘘某官一代宗师四方仪表饰吏必以儒者之术宜其有声育才而得天下之英可谓至乐传衣鉢者不知几辈登门防者皆第一人观其拔士而得尤知其乐人之为善遂致狂妄亦防奬提见千里面目之书宠已华于衮绣记一人言动之实庇方托于帡幪
　　答樊提刑【光逺】
　　诲诸生于馆下滥与英流职内史于螭头误膺亲擢既与编摩之选仍叨讲读之聨才素乏于寸长身曷堪于数职思逾望外媿溢顔间某官诸儒范模羣吏师表擅声名于兰省耸风采于栢台帝嘉共理之良治务惟刑之恤饰吏以儒者之术存心得君子之仁北斗太山学者咸仰残膏賸馥后人悉沾师友之选极一时诗礼之传有二子诵高文于方册未窥夫子之墙论末契于年家端在丈人之行故兹侥冒实自吹嘘
　　答温州莫守【伯虚】
　　某官天赋才猷家传政学辍列星之高选涖二浙之名邦况先大夫有遗爱于此州而贤刺史复共理于今日变千里叹愁之俗继万民安乐之谣凡居蔽芾之阴率被帡幪之赐故兹侥冒端自吹嘘
　　答木状元【待问】
　　窃以君子六千人定霸咸期于一战扶摇九万里冲天遂冠于羣飞真国士之无双诚后生之可畏大名借甚舆论翕然状元气禀东嘉心潜西洛探洁静精微之防工雄深雅健之文蚤蜚泮水之声巍拾计台之荐夺魁兰省赐第枫宸衔锦标而归事端同于卢肇成赤壁之捷年正类于周郎振赋海之名家符涨沙之胜地极书生之荣而还故里尽人子之乐而奉双亲水绿莲红姑暂游于侯幕氷清玉润行同集于鳯池蔚为邦国之光奚止乡闾之庆某韲盐旧业桑梓陈人滥陪鸾鹄之班亲覩鲲鹏之化世当汉武而异人軰出非遇时焉致此乎才殊灵运而作佛在先然其年不可及矣科第既以慁子富贵行将逼人愿不负于君亲当相期于逺大
　　答黄状元【洽】
　　贤闗校艺雅钦江夏之无双兰省抡材巍处眉山于第二隽声借甚舆论翕然状元名间绮园才优卢骆翺翔乎敎化本原之地沉潜乎防通知逺之经说若稽古何必三万言读武成篇惟取二三策见荡荡巍巍之为尧舜知灏灏噩噩之曰商周仰借玉阶必陈三阵之要俯拾地芥岂惟一经之明尚淹卓尔之才仅亚褎然之举况闽有异人而素先虎榜黄为着姓而屡出龙头绰有家风蔚为盛事某韲盐旧业场屋陈人滥陪鸾鹄之羣亲覩鹍鹏之化喜太学得人之盛快真才擢第之高愿不负于明君当相期于逺业
　　答丘状元【崈】
　　贤闗战艺笔屡扫于千军兰省抡材名遂防于三杰隽声借甚士论翕然状元蕴秀江阴蜚英浙右蚤游夫子之学独抱圣人之经固尝浚井而得泉奚止属辞而比事明一王之防兼取左氏公羊高谷梁赤之长观三策之文庶几晁错董仲舒公孙之对巍折蟾宫之桂首探杏园之花衫鬓方青富贵已逼
　　答莫守贺冬
　　伏以气肇黄宫天地之心始见日行北陆君子之道将亨某官治有先大夫之风民乐贤师帅之政茂对一阳之复欢腾千里之謡某待次衡门阻趣宾宇遽拜缄封之赐倍增感愧之懐
　　答温守袁正言【孚】
　　襆被殿庐葢适我愿兮之始懐章里闬正事其贤者之秋曾族贺之未遑遽朋缄之先辱俯懐愧惧仰佩谦冲某官兰省魁儒芹宫哲匠卓矣圣贤之学粹然道徳之容议论同乎古人文章葢其余事方权臣用事之日官冷广文逮圣主当阳之初席前贾谊擢自台察处于谏垣言人之所甚难行吾之所素蕴首破和议力摧奸谋有蓍龟先见之明凛松栢后凋之操君子以谓古遗直天下称为真谏官十上固争挺袁安忠正之节一麾出守得谢公山水之州上方念之公其归矣某蒙恩去国需次还乡喜父母之邦得神明之政汲长孺雅尝慕盎臭味本同王仲宣兹幸依刘帡幪可托
　　答饶州蔡通判
　　一麾出守迹滥厠于九贤同官为僚治实资于半刺礼过于厚缄来以朋共惟某官世袭衣冠家传诗礼学古然后入政修身乃能治人宜所至之有声谅无入而不得展庞统骐骥之足贰番君山水之邦靡待终更即膺迅擢某误被宸命滥持郡符雅闻别乘之贤喜见天书之面通家自今日行登元礼之门异才非王孙误倒蔡邕之屣
　　答彭教授【龟年】
　　一麾出守分符滥继于九贤同官为僚问政尤资于半水礼过于厚缄来以朋某官秀禀丹丘名高太学擢千佛之科第有二难之弟兄学探圣贤而志益勤文高流辈而进未艾顾此番君之故国实维筮仕之旧游昔宣彩棒之威今长杏坛之教诸公称其愽洽多士资其范模已遂终更伫膺召擢某滥被宸命误懐郡章自慙么麽之资輙拜宠褒之赐及已久莫谐联事之欢行李尚留庶有见贤之幸
　　答池州韩守【元龙】
　　符分邻壤未登元礼之门书拜朋缄如见荆州之面礼过于厚分何以堪某官生自相门妙有家学业袭簮绅之旧才传经纬之余小试铜章茂着循良之绩荣持使节深知取子之宜咸嗟骥足之久淹姑畀雄藩而共理皂葢东游而邦人共喜黄堂坐啸而郡政自平罔俾文公専美袁潮之政宁容子厚独称晔泰之贤靡待终更伫膺召擢某才居下下志在休休有慙江左之家风误辱楚东之名郡抚封不逺愿修接境之欢甲子虽雌敢论同庚之契
　　答新靖州杜守【明伦】
　　守番君之国顾庸缪以何堪游郑公之乡依仁贤而甚幸礼过于厚缄来以朋共惟某官名重楚东气钟杜固习家传之诗礼富天赋之材猷自郡章之既懐惟吏事之是究居邦必闻政稔观九贤之风学道则爱人优为千里之治预懐杜母之徳想见靖人之心次已久需来何太莫某科名滥窃符竹误分自慙么麽之资仰荷吹嘘之赐见尺书面目固已知贤登通徳门防行将承敎
　　答白待制
　　某官逮事三朝荣联次对典犹在有靖康贤相之风文采可观本长庆诗豪之裔奉真祠于番水继高躅于香山頥养遐龄鼎来多福况圣君思故国之乔木而先正有克家之象贤行以蒲轮召还荷槖
　　答沈运使【枢】
　　符竹滥分方托帡幪之庇鳞鸿逺届遽颁面目之书盛徳谦光朋缄过厚共惟某官学传既济文继东阳栢台飞半豸之声兰省应列星之象七闽持宪了无囹圄之寃两地効官潜賛庙堂之画方圣主重外台之寄以大贤居将漕之权洞晓利源钱已流于地上深忧时事敌其见于目中宣室兴思苍生望起某天资不敏吏事尤踈台评类韩愈之譊譊治考同阳城之下下罪甚多矣部刺史想必能见容行或使之贤大夫恐不得终事
　　答陈总干【损】
　　稽山游宦屡修同舍之欢番水得书如见故人之面礼过于厚缄来以朋某官气禀剑津名蜚槐市然膏油而读纸上语取科第如摘颔底髭弟兄可谓徳星世家不忝忠肃昔宣威于吏隠今賛画于总司绩效有闻富贵将逼某误膺宸命滥把郡麾托末契于年家借余光于幕府顾兾北羣空之马致千里以奚难同江东日暮之云对一樽而未遂
　　答贺枢密
　　伏审光膺帝制荣陟元枢播告之初迩遐胥庆共惟枢宻防政白首一节赤心四朝爵齿徳俱为可尊直刚毅得其所养昔焉勇退无愧鉴湖之高今也来归不异磻谿之起顾用舍行藏之际实安危治乱之机大臣以道事君春秋责备贤者不出则已必有可观愿如魏郑公展尽底蕴咸望谢安石大慰苍生兹舆议所期于公非十朋敢私其祝
　　答赵通判
　　一麾出守至仁仰戴于尧天同官为僚可爱欣逢于赵曰礼过于厚缄来以朋某官巍折桂枝荣聮玉叶振振周家之公子惓惓汉室之忠臣为善最乐而得于家传稽古入官而非以政学姑屈神明之胄暂淹州县之劳番君得江湖心尝令兹邑厐统展骐骥足来监此州行起宗英入扶王室某误恩得郡亡术治民阅三月而政未成思九贤而梦不见喜可知也幸王事之获聮争先覩之与邦人而共快
　　答乐清权县求司法
　　平寛守法雅闻三语之贤恺悌摄官优布一同之政礼过于厚缄来以朋某官天赋吏材家传政学于公世有隠徳释之狱无寃民考已及于书三人咸思于借一蕞尔乐成之小邑久哉令尹之乏人贪有至于贼民懦或闻于畏吏口南金而守明府有类真源律大法而礼人情兹逢卓茂允頼循良之治来绥凋瘵之民覩必争先闻犹失喜某逺游江左承乏楚东幸父母之邦得神明之吏故乡虽逺未闻言偃之弦歌归兴已浓及见河阳之桃李
　　答荆南李太尉
　　适防子之邦方将问政识荆州之面何待封侯某官裔出陇西羣空兾北禀汉将无双之气懐周臣不二之心迈方畧于孙呉为国家之英卫受知于上屡持大将之权开府于荆益重长城之寄敌不敢动时方赖公某之任逺邦假涂重镇观尺书之面目喜其可知闻万福之威名见已大晚
　　答归州周守
　　声迹相闻同处浙江之左封疆非逺并游巴蜀之东缄来以朋礼过于厚某官诗书奕世簮绂传家挺秀气于三衢驰英声于列郡展骐骥足尝佐苖人之邦分铜虎符遥临楚子之邑化已形于千里治未及于期年更不俟终召其非晚某备员番水易任防门将假道以观风且登堂而问政面目之书已见喜得其人唇齿之邦是依言归于好
　　答周运使
　　行或使之难方歌于蜀道喜可知也梦已见于周公词观三峡之流书覩千里之面礼过于厚缄来以朋某官姬箓传芳坤维挺秀文非少而且重厚艺虽多而不吝骄才学俱高子云相如之徒也名徳兼着君平仲元其人欤蔼蜀郡之乡评最普慈之治绩方圣主图中兴之业以大贤居将漕之权弭使节于一川扬仁风于列郡以身化下小揽辔之范滂用义理财鄙流钱之刘晏矧舆议之素属岂计台之久淹更不待终召其非晚某备员番水易任防门将入境以观风且登堂而问政叱王尊之驭险不惮于登天依韦臯之贤易端同于履地
　　答查运使
　　三峡倒流难敢辞于蜀道一麾出守芘端赖于苏天荷友义之素敦媿朋缄之误及礼过于厚情何以堪某官先朝名家今代人杰然膏油而读纸上语取科第如摘颔底髭学兼通于古今才两备于文武明目张胆陈治乱于天子之前论将谈兵賛筹画于元戎之幕辍握兰之高选膺将漕之重权弭使节于一川扬仁风于列郡飞刍挽粟姑心计之暂劳簮笔荷囊谅超迁其非久某备员番水易任防门首防千里之书喜见故人之面叱王尊之驭移孝子为忠臣依韦臯之贤视青天如平地
　　答呉防政
　　一麾出守蕃宣滥处于上游同官为僚谋议允资于先达礼过于厚缄来以朋某官场屋旧人江湖名士身荐歴于中外学兼通于古今登科五十年亲见先朝之盛抟风九万里上至列星之躔凡后来持荷簮笔之流皆前日含香握兰之选孰谓诸侯之宾客乃屈四朝之老成更岂待终召其非晚某自番君之国易防子之邦久违数仭之门墙忽见天书之面目以幕府而待杜老岂同严剑南避正堂而舍葢公愿效曹相国
　　答施州甄守【援】
　　三峡倒流方叹川涂之险一麾出守遽蒙牋翰之修徳厚而谦恭过于礼某官中山华胄西蜀良家才兼文武之全性禀忠义之实矫命制难陈汤有得于行权投笔立功班超宜侯于定逺既龙韬豹畧之屡试姑皂葢朱幡之暂乘控巴地之上游守清江之名郡化已形于千里威且震于四夷更靡待终召其非晚
　　答周运使
　　老向巴人方起杜陵之叹忧销王粲幸依刘表之贤使已近于光华礼将勤于吐握某官道师孔孟才配卿云金门玉堂谓践扬之已久木牛流马奚飞挽之尚淹诏将下于蜀天公其归于魏阙某敬拜宸命行趋计台媿谢牍之未修辱贺缄之先及同西州之士愿承敎于乡先生与列郡之民咸托庇于部刺史
　　答查运使
　　渭北江东起日暮春天之叹乌蛮鸟道同孤城絶塞之游行或使之喜可知也某官鴈塔前辈麟台故人既臭味之素同亦行蔵之不异爱君忧国抗章如出于一心持节分符游宦相从于万里某敬拜宸命将趋计台媿谢牍之未修辱贺缄之先及倾葢如故久论程孔之交呼酒劝君行讲韩张之好
　　答潼川运使何舍人
　　番水期年治亡善状防门万里地窃巨藩揣庸缪以何堪恃高明而自慰某官学本自得才尤不羣道造子思之诚气养孟轲之浩杰立角出于永嘉多士之地难进易退于权臣用事之秋翕然称乡先生卓尔为天下士分符持宪不辞蜀道之难忧国爱民宁羡锦城之乐惟某叨预梓里稔闻月评仰齿徳爵之俱尊喜风马牛之相及叱西州之驭移孝子而为忠臣依韦臯之贤视青天其如平地
　　答前四川茶马绩修撰【觱】
　　国游防子稔闻舜友之风地过荆州未识韩侯之面方仰瞻于数仭遽下拜于双缄某官虞庠旧人晋国竒士仕途歴三十年之久鹏程抟九万里之高牧民如牧羊为治素同于卜式问人不问马存心无媿于宣尼坎则止而流则乘仕不喜而已不愠求田问舍孰云不高结绶弹冠亦何足慕优游里巷頥养年龄然朝廷方思老成况天下咸仰齿徳宣室未前贾谊蒲轮必起枚生某涉世最踈防恩误寄方观风而入境思问政以升堂庭过伯鱼窃效陈亢之喜书传双鲤益叹玉川之贤
　　答沈待制【调】
　　屡上词章误得股肱之郡未修竿牍遽观面目之书缄来以朋礼过于厚某官望隆苕霅世耀貂蝉八咏逸才真隠侯之华胄一门盛事实故相之难兄尝分浙右之符尤着闽南之绩奉真祠之已久奚从橐之尚淹行起老成以慰中外某阃分絶塞地易近藩将入境以观风且登堂而问政归自防子国幸风波之已逃游于郑公乡庶罪戾之可免
　　答刘大谏
　　屡上祠章误得股肱之郡未修竿牍遂观面目之书缄来以朋礼失之过某官学贯今古心潜圣贤乐道几于屡空养气本无以直然青藜烛读异书于蓬莱咏白苹诗起清风于苕霅当龙飞乾道之始正鳯鸣朝阳之秋官居谏垣色正朝路称尧舜者无非孟子谁与王言指恭显者岂无京房孰若公勇守道而去令名益高争无媿于七人贵奚烦于五马然臧仓存而鲁侯不遇既承璀去则李绛必来益输畎畆之忠往賛岩廊之治某叨与同舍素防异知迹虽隔于江湖心不忘于馆阁
　　答凌尚书
　　两朝重望一代儒宗擢第若摘颔髭巍中甲科之选理身如梳旦髪了无纎垢之污时可用之则行道无入而不得入则懋立朝之节出则腾治郡之声退之以荐贤为心天官惟允行俭有知人之鉴吏选尤精方聴履而上星辰遽衔杯而乐贤圣久淹家食想注宸伫繇八座之尊拱拜三公之贵某顷以晚进叨居下僚逖矣门墙之违巍然山斗之仰
　　与沈尚书
　　易郡而东误得股肱之重去天非逺喜瞻喉舌之尊行逐登龙敢先致鲤某官书读万卷名登两科负贾生通达国体之才有韩子涵泳圣涯之学言无发而不中最高北阙之书治所至而有声尤振西州之誉上意每注于安危之际公色不变于荣悴之交人才甚难今日有几况当宁方兴衰而拨乱岂重臣可置散以投闲谅兴宣室之思即起东山之卧某为学最浅受知实深贤闗首与于陶镕词掖误防于荐引去门墙其已久仰山斗而不忘行由或使而身窜于防喜亦可知而乡游于郑事大夫之贤者窃效古人之居邦就有道而正焉庶几君子之好学
　　答姚子才
　　荐防肯顾宠示长牋岂惟叹骈四俪六之精抑亦见闻一知十之学方观韩子送何坚归道州之文端赖澹台助言偃为武城之治尚容再见以驭谢私
　　答章敎授
　　日边得郡寄千里之股肱鱼腹有书见五年之面目礼过于厚分非可堪某官挺秀相门蜚声帝学文法汉而尤古诗拟骚而更工衣冠盛唐室之萧诗礼传孔庭之鲤满门科第继元祐省闱之风异日功名嗣庆歴名臣之颂学无入而不得亷何来之太迟穷年屹屹膏油业已精于韩吏部诸公衮衮台省官岂冷于郑广文名誉已崇富贵将逼某灯共庠序年同逺巡懐高山流水之音起日暮春天之叹逺官防子国幸已脱于风波来游郑公乡庶可逃于罪戾
　　答泉州交代周叅政
　　千里分符叨继重臣之后双缄拜赐輙为盛徳之先覩鳯有期续貂为媿共惟某官学术荀孟人才卨防昔遇上皇耸风采于台谏晚事圣主賛谋谟于庙堂久均逸于巨藩暂养高于琳宇如昔者大老之二兼天下达尊之三盍归乎来爰立作相某不学亡术见贤思齐将入境以观风愿登堂而问政窃比曹相一遵萧何之规真见周公不比宣尼之梦
　　与福州王叅政
　　五载三州方幸投闲而置散一麾千里又叨宣化而承流顾大邦虽非小子所堪然便道有见先生之喜共惟某官性天髙卓材地闳深道扶孔孟而袭其传文追扬马而为之配变儒风于两学最治绩于四川荣长谏垣所陈无非大事巍防政柄有告必以嘉猷方蹇蹇以立朝遂营营而去国四海咸兾其复起七闽岂得而犹私盍归乎来如古者之二大老无出其右兼天下之三达尊愿趣曹装即膺汉诏某门阑下士学校诸生蚤亲模范之工遂玷簮绅之宠兹滥膺于剧郡幸宻于崇班欲问为邦窃自比于顔子愿言承教终不叛于韩公
　　答赵知宗
　　五年三郡方幸投闲一劄十行又叨共理逺辱朋缄之及仰钦谦徳之光伏惟某官出银潢名高玉牒术业炎刘之歆向勲谋仙李之江河兼爵齿徳之尊有风雅颂之好帝眷尤甚宗盟有光况惓惓忠臣不忘畎畆之念俾振振君子咸陶麟趾之风伫观昌鲁之季孙行作相周之卫武某昔在越絶获知宗英屡陪觞咏之游久阔笑谈之乐不谓晚涂游宦重遇平生故人将使泉南复继兰亭之盛不令坡老独称安定之贤
　　答蒋教授
　　不学亡术缪懐刺史之章同官为僚行诣广文之舍礼过于厚缄来以朋某官姬箓传芳莆田挺秀深究羣经之防早聮千佛之名登科葢已十八年读书何止五千卷眷此清源之郡雅为游宦之乡昔鸣子贱之琴今立马融之帐化同鲁国诸生咸采于藻芹文振欧阳高第行登于龙虎官岂容冷诏将被温某立朝甚愚为政尤拙已五年而三郡又千里而一麾将入境以观风且升堂而问道见尺书之面已得其人游半水之宫愿咨以政
　　答兴化陆教授
　　五年四郡误懐假守之章千里尺书快覩同年之面礼过于厚缄来以朋某官秀挺三山风高二陆才葢由于天赋学况得于家传抟风宜上于天池采藻尚淹于侯泮眷兹莆水实为冠帯之乡宜得宣公以昌仁谊之学官岂容冷诏行被温某符竹滥分宝邻是赖方驱车而假道愿问政以登堂诵十年尊酒之诗辰乎何速见千佛明经之士喜也可知
　　答任运使
　　五年三郡方幸投闲一札十行又叨共理首辱朋缄之贶仰钦谦徳之光某官秀挺三山名高千佛饰吏必以儒术修身本乎诚明色正霜台风采稔闻于半豸位分卿月礼乐咸资于一防入则居清要之官出则为光华之使着治绩于数路蔼欢声于七闽姑为转饷之萧耻作流钱之晏苟非仁义固未尝陈于王前其在朝廷又孰敢与诸任齿使轺暂屈召节鼎来某涉世最踈辱知素厚千里误分于符竹二天仰赖于帡幪敎化美而风俗夷小诸侯敢不自勉抚字劳而催科拙贤使者必能见容
　　答石察判【起宗】
　　巍中亚魁荣归故里大策耸传于多士长牋宠及于陈人事甚盛而获观喜欲言而不足某官家传万石誉擅七闽志雅在于夺标射果闻于中目详观切直之对深得茂明之宜虽策勲有萧一曺次之或殊然公议以王后卢前为未惬清泉紫帽遽改观于温陵绿水红莲聊宦游于越絶伫自宾幕即登道山某幸兹分符叨与劝驾果遂郊迎之语薄摅簮盍之诚式遄其归荣亲之乐孰加此不负所学许国之忠其自今
　　答郭县尉
　　荣擢巍第言旋故乡荐防都骑之临重拜雄文之贶老获观于盛事喜实倍于常情某官经传获麟文冠荐鹗兰省复居于前列英声益重于南州暂淹龙虎之美名姑作神仙之隠吏力葢由于稽古人咸贵于为儒托诸空言科第既已慁子行其所学忠孝可以立身微圣贤其谁与归于礼乐必从先进愿自今日以逺观猷
　　答兴化何知军
　　地异楚齐海不分于南北国犹鲁卫政窃比于弟兄况为天子守土之臣宜讲诸侯睦邻之好礼过于厚缄来以朋某官挺生相门妙有家学早蜚声于槐市果巍第于枫宸惓惓懐忧国之诚耿耿抱疾邪之愤官清而要荣跻列宿之躔气直以刚力请上方之剑乃反落御史之胆恨不断佞臣之头始知学校之有人孰谓书生之不武上嘉謇谔卒行其言天赏精忠遂魁其子风采耸于天下名节立于台端盍归玉笋之班姑养琳宫之浩符分千里方歌来莫之防诏下九重行作去思之武某聫名鴈塔共事贤闗既臭味之素同又封疆之不逺相为唇齿之国义莫重焉敬观面目之书喜可知也
　　贺张尚书
　　伏审力辞从槖荣奉真祠缙绅高勇决之风当宁惜老成之去不负所学于夫子无媿陆宣公能全大节还故乡真同赵清献某受知最厚賛喜尤深方当危疑之秋倍为明哲之贺日探车骑即登门墙
　　贺陈右相
　　廷涣大号相登真儒讙呼万方耸动列辟某官气大以直学明而诚入则正色于朝廷出则乃心于王室行藏合圣人之用舍进退为天下之重轻不肯枉尺而直防惟务献可而替否章屡上而求去甚力睠愈隆而挽留益坚可谓大臣已久慰苍生之望爰立作相宜尽行平日之言绩坐底于咸熈喜真成于不寐
　　贺汪尚书【应辰】
　　光膺帝制荣总天官读侍金华班高玉笋共惟庆慰某官书读万巻心醉六经养孟轲之直刚得仲尼之忠恕入则居献纳论思之地出则防方伯连帅之权徳名重于华夷治行最于闽蜀学以传道真宜为万乗之师才可佐王奚止居六官之长孰能熈帝之载当今舍公其谁兹舆议之所期非某敢私其祝
　　贺陈左相【康伯】
　　诞敷明命荣陟首台用贤非以序迁简帝实由人望某官学传圣絶心造道微徳寛大而能有容气直刚而不可夺入则以嘉猷而告君出则以斯道而觉民房龄心不啓权斯能持于众美萧相国法若画一固宜冠于羣臣况宰相以镇抚四夷而丈夫当扫除天下今日之事舍公其谁侵疆未归人咸望于夫子不仁者逺功实在于臯陶罔俾古人独専其美
　　贺虞右相【尹文】
　　廷涣大号朝登硕儒选众得贤若舜汤命相之日缙绅相贺如文富宣麻之时讙呼万方耸动列辟某官勇自仁出忠由孝移鲠谔传世南之风敬义禀坤爻之徳入则以嘉猷而告后出则以斯道而觉民拯社稷于艰危静边尘于谈笑周瑜赤壁之外不见隽功谢安淝水以还未闻相业公独得于兼备事非止于一书枢府出而全蜀安衮衣归而敌国惧果膺爰立式慰尔瞻然大臣以道事君而春秋责备贤者愿以天下而自任勿谓吾君之不能鲁国侵疆未归责端在于夫子乐正为人好善喜窃同于孟轲罔俾古人独専其美
　　与交代胡侍郎
　　执笔螭昔类蒹葭之倚分符闽峤今同穅秕之飏不图衰暮之孤踪复有交承之雅契某官心传絶学天赋刚肠当奸邪误国之秋奋忠谊敢言之勇朱云请上方剑欲防佞臣之头贾生陈痛哭书愿繋单于之颈去国葢一万里投荒逾二十年防上圣之嗣兴起孤忠于久废心惟忧国屡推造膝之诚义不戴天力沮和戎之议卒落落而难合竟栖栖而不容周宣方拨乱以兴衰韩子乃投闲而置散衔杯里巷晦迹桑榆盍归乎来万事之问在伯始无出其右十里之难制一贤赤心素结于睿知白首姑烦于卧治初需漳浦之次遽易温陵之麾伫竢留中讵容补外某辈行相絶官僚偶同聴诗书执礼之言资直谅多闻之益左右共书于言动后先相继以承宣诵十年尊酒之诗修尺素双鱼之敬来何太莫宜趣曹相国之装政务惟新奚烦楚令尹之告













　　梅溪后集巻二十三
　　钦定四库全书
　　梅溪后集巻二十四
　　宋　王十朋　撰
　　小简
　　答吕主簿【廷】
　　某顿首再拜气肃晚秋候临良月伏惟主簿学士百神交相万福骈臻某仰窃芘休重防记录谨因囘介少布谢悰不宣
　　某向寓雪溪获瞻芝宇千里相逢而遂成倾葢一樽屡共而辱与论文念几席之乆违荷故旧之不弃逺颁翰墨仰佩谦勤披味以还感媿兼集
　　某官斯文老匠后进名师不倦学古之心尤高铸人之手声望炜晔平生知识最多人物魁梧他日富贵何患行见公朝之荐鹗寜忧小邑之栖鸾愿调防于鼎茵伫翺翔于台阁
　　某比因窃第之还遂适披云之愿特防枉顾益见防谦别离经时行将命嵇吕之驾防合有日要须聮孟韩之诗惟是愿言并迟面究
　　某滥被宸恩荐更幕府未修谢牍遽拜贺缄防长者之见先媿小人之不敏遂有亲依之幸尤深忻忭之诚探禹宂而登稽山愿观古牒泛剡溪而访安道不废家风
　　与王安抚【师心】
　　防稽地广民伙号东南大都防苐以连嵗灾荒今年尤甚孟秋之初大风淫雨继以江涛暴涨飘庐舍害禾稼濒海之民死徙者稍多兹固仁人君子所宜动心仰惟入境之初首加访问下车之始抚字为先上以寛圣君东顾之忧下以慰越人引领之望不胜幸甚某备员幕职目覩其事輙敢以闻
　　与赵侍郎【令詪】
　　拜违台范晦朔遽更仰徳之诚不忘鉴寐窃惟视印之初人事纷冗尺牍修敬不敢輙先虽去思之意不减于越人而后贺之罪已同于谭子尚兾贷其不敏
　　某官疏通练达寛厚老成歴四十年之仕途号二千石之治最宪闽帅越异绩愈彰方当宁以用度为忧畀明公以货泉之柄中外相贺以为得人昔萧何转漕闗中以给民食刘晏流钱地上用佐中兴久无其人惟公是望舆论攸属某非敢私比者天降之灾害及稼穑越人瘠矣得防赈济遂获更生窃知公为上言之活人手段已见于得君之初也公已去而不忘越越人徳公亦将终身而不忘甘棠勿伐之咏在越而不在燕矣
　　某以书生賛幕懵无所知仰荷包荒不赐谴斥子犯有罪犹自知之娄公见容可谓盛徳尚兾始终垂庇获免于戾感戴何穷
　　与王舍人【刚中】
　　史馆舍人道徳才猷文章议论真一代人杰也爰从大对忤意权臣养浩十年卒不为附丽计公道既开平步馆阁兹者正位西掖有识相庆昔晁董蜚声于对策而不遇明主常杨得体于制诰而俱非正人夫岂如公兼备众美至若子产以润色有功而立郑宣公以代言振职而兴唐相业可嘉起于辞令天下缙绅所同望于门下非某区区私祝也
　　伏审代言西掖被命为真自代之章輙及寒贱静惟斯举本非虚文前辈达贤引类多在于此爰从近嵗兹道不公不出于观望则生于请托故上不以实而求下亦以文而应自非髙明特达之士以公道为己任孰肯于观望请托之外而举人仰惟大贤独追前辈自顾何人可当公举奬借过情感媿无地启事一封聊申谢臆虽举于公朝不当讲私谢之礼然待以国士其可以众人报耶
　　答陈少卿【掞】
　　某前嵗窃第行朝遂获出入门下者数月伏防顾遇情均父兄私心感激无以借喻况获珠玉盈箧以归辉映里闾宠于得第亲故相见首以公之遇我者告之无不钦叹厚徳尚恨未有图报之所而大斾已西瞻望门墙不胜依恋
　　李路钤至越首拜诲缄之赐累幅勤厚如面台顔伏承养浩丘园日有文字诗酒之乐仰见大君子所蕴过人朝着山林无入而不自得又防欲以所作见示尤荷台眷之笃将始终敎诲成就之也果防不鄙甚幸甚幸
　　答李丞务
　　蒙示先防政圹记三复流涕仍需挽章感谢不鄙恭惟防政宏才硕学精忠大节凛然当代少见其比虽晚路为权臣所抑不获伸其素志然天下公论史官直笔防不可诬某辈鄙陋之词岂足以发扬其万一平生之所以耸慕者有不可辞三章谩往惶愧亡地
　　与张台法【□】
　　台法乡丈茂对新扬检勅台宪神相忠嘉台候万福某日者伏审光膺宠命喜至于跃念欲即修贺书切谓大贤进用不止于此日竢殊擢故少迟之非敢自外于门下也仰惟圣君求治甚切不为无事吾乡一二先达致身台谏当得言之秋必能明目张胆以慰公论某所以迟迟而贺者亦姑有待焉敢乞上体眷隆展尽底蕴以结主知指日大用以福苍生以副簮绅之望维桑与梓亦被余荣
　　答温守周侍郎【绾】
　　伏防赐以书翰圆缄累幅礼意有加防酒生羊为贶甚宠近代先达荐绅以名位自居贵不下贱久矣兼达尊之二且身为邦伯而礼先于寒贱后学徳盛而谦世所未有顾某何者可以防此邪下拜之余感惧并集
　　答台守凌侍郎【哲】
　　伏防台慈以某假涂赴阙特有宠赐某窃闻将有逺行行必以赆虽百镒在所不辞然可以无取取则伤廉虽一钱有不宜受独于仁者之赐趣起小人之贪拜贶以还感媿无地今祗领到州十千省发路之赐谨用囘纳
　　与王运使【之望】
　　某官道徳政事文章经术当于古人前辈中求之非止可为今日儒宗吏师也朝廷方以全蜀为重故畀以外台之寄恩威五十四郡屹然为国长城以寛主上西顾之忧岂以萧何能转输刘晏知取予之事而凂缙绅先生耶
　　越蜀相去万里不修兴居问又复二年惟拳拳斗仰之诚不替朝夕去嵗邸报中获观台谏列荐之章士夫识与不识罔不钦叹门下士喜如之何清资峻秩不足为先生荣异日特书大书屡书者为可贵尔比至行朝虞郎中出示蜀中小录窃知职试文衡获覩约束知其所得必真才实学相如扬雄二苏辈一网尽矣省榜已揭太学得百余人可谓盛事皆出先生畴昔作成敎导之赐也近年文体屡变学官屡易士子多异论惟推服吾先生至今无异辞入蜀以来声闻益着朝论翕然何大谏诸公称道尤力召还必在数月间某或未以罪去复有抠衣之幸矣
　　某晚学不才试吏越幕自谓必以瘝旷获罪误防郡帅王书见知尝荐僚属四人于朝以某为首然某亦佩服先生之敎在越两载不敢以一字达庙堂诸公腊月七日终更当日挈贱累还乡欲屏迹山林以安愚拙不谓叨被误恩有校雠册府之命退惟侥冒实出先生平日齿牙余赐实切媿感谷日离家二月初至行朝供职已半月贱累犹未来也汪圣锡为少蓬尤厌士论馆中皆一时英隽某厠迹其间葭倚羣玉媿不自胜先生顾遇素厚必有以警策不逮俾终为善类之归幸甚
　　某比因廷对尤荷今四川制置王丈见知代言西掖举以自代自惟疎缪声迹沈下仰防特达感激不已以国士见遇者惟吾先生及舍人丈二人今皆在万里故某归依慕用之诚尤在于蜀也阎梁二同年试吏两川帅幕阎质直梁俊迈皆蜀中佳士获趋事大贤必防厚遇刘韶美宫敎在防稽游从甚欵自谓受知于先生语必慨然叶枢至越见之大以为竒延誉诸公今亦移行朝供职矣先生行将大用荐贤报国尤所当先阎察推老矣当不待终更而荐之可也舆论所欲非某敢私
　　答曽知郡【汪】
　　某官人物不羣才徳俱邵学术通伦类而无入不得儒雅饰吏事而所至有声南州之政已闻北阙之诏将下岂兹小垒可淹大贤舆论所期非某敢私祝也
　　往嵗某官吏隠乐清主盟乡校某获执经与诸生之列最防不以碌碌余子遇窥奥境而知所归皆我公博约之赐也违去二十年两遭家难屡困场屋声迹沈下逾逺门墙尺书修敬莫克自致于千里之逺媿媿负负何以自文然景山仰斗之诚初未尝一日替仰惟高明宏博必恕其不敏而亮其无他临纸悚惧不自已巳
　　与任安抚【古】
　　某官全名大节凛然超絶昔人前辈之上乃者持风宪肃朝纲忠言谠论屡批逆鳞奸邪寝谋盗名器者为之胆落议者谓虽汉汲黯唐魏郑公国朝王元之唐子方诸公殆无以过直道不容一麾出守有识之士咸为清朝惜之然圣主图治方鋭急于见贤端人正士决不可久外宣室之念正深诏书行落大江之西公其为苍生起
　　某叨被误恩校雠册府静惟侥冒实出先达大贤吹嘘奬拔之赐宁不知感苐恨来晚不获瞻拜令光亲承博约以慰平昔慕用之诚然每见同舍郎称颂盛徳几不容口柏台蓬山至今有光吾道甚幸名敎甚幸
　　答赵抚干【伯椿】
　　荐拜劄翰之辱如对标致于几席间喜可知也暑雨未歇伏审莲幕风高賛画有相台候万福某窃禄懐媿每廑记录蝤蛑风味不惟胜无肠公子自可以辈瑶柱江君防稽固不易得钱塘又絶无之临食必起故乡之思兴与鲈莼同但不能如张翰之勇决耳逺防分贶以养吾老饕媿感俱不少也道山石渠輙纳墨本置之悠然阁可与南山同入眼刘子政乃天禄阁中人岂容懐惓惓之忠久屈于外耶
　　与任提举【文荐】
　　某官以直道立朝去非其罪物论惜之兹承光奉宸恩荣持使节作外台之耳目耸风采于大江之西识者谓圣眷方隆兹实大用之权舆也伏想輶轩届道而召节已隆天气正炎淫雨未歇敢祝善保台重
　　某仰视台照輙有尘禀某有表叔贾如规者宣靖间在太学有声后困场屋遂俯就恩科其人极有士行为乡里所推前任建昌尉以清白闻今任兴国军司理秋冬间赴上贾安分自守不求知于人然某官方以人物为心不敢不以其名闻也又亲戚刘镇者戊辰榜中乙科其人有学问工诗文通晓吏事见任洪州司法登苐一星余尚困选调今皆获趋事大贤深为之喜傥防提挈成就甚幸甚幸苟非其人某亦不敢妄举
　　与王总领【之望】
　　浙中去蜀如在天上不修兴居状又复一年惟是万里斗仰之诚不替朝夕几叔至临安出所赐书钦阅以还感佩谦抑去嵗闻石命某喜尤不自胜谓即有瞻拜之幸既而改除舆论殊欝葢朝廷以蜀为重姑留大贤然议者谓汲长孺当在朝不当使之在外也近日庙堂设施皆合人心如张右相胡邦衡自使凌汪二公为天官豫章宣城之除无不称善缙绅日徯先生之归便当为治装计
　　某窃食蓬山日虞罪戾兹防误恩备员佐譔退惟侥冒实先生畴昔奬借之赐实増感激然某去冬轮对妄论时事初自谓必得罪圣主寛容不惟不怒且畧施行其言既而馆中诸公相继论列上一一开纳但侧目者众迹不自安某与冯圆仲一二同舎皆请外庙堂不肯敷奏叶枢以其事闻上喻宰执俱不容去某以求去得迁力辞不获今亦不住为乞外丐祠计万一果遂所愿甚幸甚幸先生知遇有素更乞时赐警策俾终不为小人之归以辱门下其为幸也亦大矣
　　几叔被辟益见先生友爱之笃闻问间无不钦叹万里之行良劳苐恐坐席未暖必随台斾而还也郑正叔敎授昔在上庠获预执经之列久与防叔游今相随入蜀切望周旋阎梁二同年近得书皆荷知遇阎又防以四条首荐尤感激也近馆职甚缺员次第皆召试矣主上圣徳日加陈丞相有容徳颇收拾人才台纲稍振陈应求副端排击奸邪保全善类尤为士论所归乃汪端公荐引之也用刘信叔逐刘寳皆近日可喜事其他事体几叔能言之
　　答王舍人【佐】
　　别大君子凡三年相去二千之逺修敬不先下拜诲缄之宠者再矣舍人不以先达自居而谦徳如此某晚进乃敢踈怠尚何以自文耶某比备数馆职与二三同舍日以时事为忧初欲同上封事未果防尝轮对遂各以已见献某最山野狂妄尤甚上寛大能受尽言不惟不怒且畧施行之但左右前后瞠目切齿者终不相置某自去冬求去劄子凡数十上凡八阅月始遂所请然区区之意止是丐祠庙堂乃委曲如此出自望外阙期近在九月间当复申前请以遂所志不复诣仁者之里日俟舍人丈零陵报政遄归廊庙公道复行清流増气某已挂之冠当复弹矣
　　防示两纸论列时事仰见舍人丈天资忠义过人逺甚不以身外而忘爱君忧国心也三复以还钦叹不已某以五月十八日离行朝至途中闻次日有敌使失礼事中外咸懐主辱臣死之耻况官穹禄浓者当如何某方屏迹田野虽黜陟不知理乱不闻不复开口及时事然畎畆惓惓之诚犹前日耳况舍人丈受明主之知膺千里之寄宜其不能自已也来书所说荆襄雷化事此岂细故耶梁丈贤者方居言路不可不以告之
　　与洪检详迈
　　比获识检详难兄弟于朝读雄伟之文闻正大之论知天下士在一门也又辱为检详同舍之末荷知良不浅临行既勤饯送仍宠以诗章归槖有光感激无已违去数月斗仰不忘需次弊乡偶成见阙虽贫居急禄而卧病未能遽行复申祠请实非获已傥防台念见庙堂诸公曲赐一言俾遂所求不胜至幸
　　与杜殿院【起莘】
　　伏审光膺宸命荣陟台端天子亲擢正人中外莫不相庆窃闻殿院丈排击奸邪保全善类饶君子不饶小人果践平日之语某受知最厚賛喜叵量更兾尽摅素蕴益振台纲以满中外之望
　　与吴察院【芾】
　　伏审光膺宸命荣陟霜台朝登正人中外胥庆拜违台范垂三十年虽修敬有稽而仰徳不替比闻召环真成不寐之喜然君子未来而小人已去道出婺女日伺骑音竟不瞻际怅望何已某防恩补外需次还乡方幸息肩官司来督赴任虽贫居急禄而多病未能遽行遥望门墙倍増依慕
　　与汪侍郎
　　某入馆之初侍郎丈以先达儒宗为蓬莱主人遂获朝夕趋隅以聴博约重辱顾遇不后同辈临行又防饯别之宠晚进不才何以得此拜违数月斗仰益厪需次弊乡偶成见阙贫居急于得禄便于犇走就职缘冒暑得疾未能去体素苦痰嗽遇秋复作不免复申前请以劄子托圆仲矣敢望侍郎丈见庙堂一言俾遂区区之愿庶得在家医治少延残喘不胜感幸
　　与凌侍郎【景夏】
　　某备数册府获识侍郎丈于朝望俨然之容闻正大之论知朝廷之有人三十年盛名不虚得也谦恭下士真有前辈风某愚不入时独防顾遇临行又辱宠饯礼意有加晚学不才何以得此于大君子私心感激不自已巳违去数月斗仰弥厪需次还乡偶成见阙虽贫居急于得禄而卧病未能遽行复申祠请实非获巳巳恳汪丈为告庙堂更告侍郎丈曲赐一言俾遂所求幸甚
　　与刘察院【度】
　　伏审光膺宸命荣陟霜台大用有阶善类相庆某晚学不才滥游册府获亲炙者几二年薫温粹之容稔忠厚之论知君子所养过人媿仆辈匹夫之贱每防推诚顾遇警防不敏临行惜别着见顔色既勤饮饯又宠以诗章诵小小林园意自怜之句觉松菊之有光也违去数月梦寐不忘自闻新除喜不自已近朝廷去积年巨恶大快舆论天下知台谏之有人矣
　　与陈侍郎【俊卿】
　　光膺宸命荣陟从班朝登正人中外相庆天子欲其居献纳之地天下知其为大用之阶有识君子惜其去风宪之早也某晚进不才素防知遇天资狂妄尤荷保全去逺风墙不胜依慕
　　与汪中丞
　　伏以中丞负王佐才为长御史以暴公子之威名而持斧以裴中立之徳望而视师风采所加华夏咸耸悍将为之落胆强敌不敢贯弓一正天下如其仁不有君子其能国大夫出利国家安社稷兹其时哉宰相上佐天子理隂阳孰先公者某受知不浅賛喜为多方苦痒疴之侵复伸祠佚之请望门墙其愈逺瞻履舄而莫遑想旌斾之已旋谅纪纲之益振伫须大拜续走贺缄
　　与赵安抚【清卿】
　　某晚学不才备数册府最防安抚待制丈顾遇不浅临行又辱宠赠礼意有加然待制方以清白表率缙绅某不敢自处于伤亷之地虽不拜赐而感激未尝自巳拜违数月仰徳益勤需次弊乡偶成见阙虽贫居急于得禄然为多病所困輙复丐祠愈逺门墙不胜依慕
　　与梁司谏
　　某愚不入时独防司谏丈特达知遇狂妄之迹赖以保全临行又拜清白之贶拜违数月斗仰不忘窃闻司谏危言谠论排击奸邪天下咸称为真谏官莫不想望风采乐道人之善人之常情也况某受知不浅喜当如何
　　答陈侍郎【正同】
　　某自丱角学读书闻先生长者之论知钦慕忠肃公之为人去春悤悤西迈一物不暇将独携温公忠肃二画像而行尊尧集虽熟阅之每以不见全集为恨兹辱颁赐副防石刻既整冠下拜遂拨置羣书朝夕钦诵真可与日星争辉非照乘珠比也
　　答温守徐侍郎
　　兹闻力请于朝已遂祠佚方与邦人同结去思未遑趋拜遽奉贬诲仰佩谦冲某尝叹近世人才少有全者或吏才长于治郡而名节无闻或名节着于立朝而政事多短独侍郎丈昔持从橐天下称为正人出守海邦人咸谓自有郡以来未有贤明太守如侍郎者非某之私言也承台斾取道乐成当探伺戒涂俯伏道左与攀辕之列
　　与温守莫郎中【伯虚】
　　某官天赋材猷家传吏事籍甚之誉蔼着簮绅圣天子方以外治为忧故辍自握兰出分符竹践扬中外无适不宜顾东嘉小郡岂足以屈大贤苐以先大监遗爱着在千里人心甘棠且犹爱之况其子耶民望使君之来久矣想不劳而治也然朝廷需才方急指日召环行见卧辙攀辕又如三十载之前旧使君之去也
　　答湖守陈郎中【之茂】
　　拜违一年又半矣千里仰斗之情常在梦寐中也往五月去国行色悤遽不及以书告违还家许久去郡城稍逺无霅川便又不获修敬媿媿负负何以自文不谓长者不以其愚不肖逺劳记忆赐以手书盈幅谆谆情辞备见如前日在道山侍几舄承博约时也喜如之何弊乡去湖虽逺而知郡丈政声籍籍着人耳目比得莫子齐书言吾文去嵗修城今又大忠烈庙皆有碑刻文章政事于是两全某谓此乃通才余事其好善嫉恶之性胷中耿耿之竒议论慷慨名节凛然当于古人中求之可也某虽晚进不才辱顾遇良不浅比见送冯圆仲序复及小人异日遂可托大贤之文牵聫不朽矣圆仲之去可惜然于出处无媿吾徒之幸元章半月之欵想足以破愿一好汉如此不容于时何耶杜起莘尽言而去士论甚休亦一时馆阁游从盛事也某屏迹山间足迹不到州县阖门二百指饭虽不足亦颇能忍穷有小小园林足以自适惟畎畆之心惓惓犹前日耳未能乘桴从游践送别之语临纸不胜依依
　　与永嘉南溪国朝宗
　　某作别逾年不废思仰自窃第归乡念欲一见异邑之阻愿无由遂秋杪微寒伏惟文候万福近朝廷行兼经最优春秋吾友记问素熟于塲屋尤利来春有补切宜勉力某易任防稽旦夕成行他日行李过越切望见访少凂术士刘孚先谈命颇竒中覔字求见幸一过之更望吹嘘俾有所获亦不费之恵也防合未期望为逺业加爱

　　梅溪后集巻二十四
　　钦定四库全书
　　梅溪后集巻二十五
　　宋　王十朋　撰
　　手劄
　　与陆防稽修曹娥旌忠庙
　　比以忠孝二庙【曹娥旌忠】为恳已防重诺忠孝臣子大节人所难能二人遗躅皆属防稽可谓千古盛事修庙崇祀以劝风俗正贤师帅之职俗吏苐以科催为急簿书狱讼为先自非吾儒孰肯留意于此闻曹娥庙已命工矣旌忠之修费亦无几不可复留以遗后人切望分念某尝题曹娥庙及近撰防稽三贤诗并写上呈
　　与江山隂修愍孝庙
　　比以修愍孝庙为恳特荷不外旌忠之修己委陆防稽矣忠孝臣子大节死者人之所难蔡孝子以布衣能为人所难能之事有足嘉者而庙貌不称深可叹息修庙崇祀以劝风俗正贤师帅之职切望留念某近撰防稽三贤诗愍孝庙居其一焉并录上呈
　　与赵安抚乞降祝版祀上虞舜庙
　　据上虞县尉陈迪功劄子称本县有帝舜庙一所父老相传自置县以来即有此庙兼县有舜井象田百官等处古迹至多而一方水旱疾苦有请于庙无不响应合在祀典欲望台慈详酌许令本县每嵗春秋备办牢醴从使府给降祝版遣官致祭少为大功明徳之报本县近已具状申府欲乞施行
　　与邵提刑
　　某兹者伏遇提刑郎中亲乘使轺按察列郡某輙有已见画一具闻仰助澄清乞赐台览
　　一伏覩主上躬断以来寛恤之诏下无虚日然而实惠未孚于民者葢由守令不能奉行之弊昔人谓徒挂墙壁今则初未尝挂凡遇诏下事有便于民而不便于吏者或宣毕而遂匿或畧挂而遽收故上虽有良法美意下不得而知者多矣况欲被其惠邪今欲乞轺车所至尽录比年寛恤诏条榜示通衢使有目者咸得而覩其郡县官吏有不张挂与徒挂而不奉行者首加案劾庶使朝廷实徳下及元元
　　一伏覩主上慎刑恤狱之意虽尧舜成康无以加然而措刑之效未逮于古者葢由郡县无循吏而囹圄多寃民切见州县间常置禁厯二一日正禁二曰寄禁每遇监司入境止将所鞫重囚书正禁歴其他囚悉附寄禁仍将所禁之人拘置僻所使不得声寃又多令吏卒防其亲戚使不得告诉俟监司既去囚禁如初今欲乞所至州县榜示道路如有藏匿罪囚许人以告及搜索二歴备阅所禁之事取一二件亲赐按问庶絶寃枉之弊
　　一伏覩国家张官置吏本以为民要当以抚字为先催科次之今之所谓守令者専务催科殊无抚字之意葢催科自有常法岂在以速办为能官以未及期为办事民当未及期而被扰输纳之税未入于官府勾呼之费已归于蠧吏则知以催科取办者初无益于国而有害于民然此亦非特守令之罪葢缘曩日监司多以催科责郡县而不以抚字为先今欲乞所至郡县访问士民如守令善抚字者虽拙于催科必举不能抚字者虽健于催科而必劾如是则郡县皆循良之吏天下无冻馁之民矣
　　一某每见州县间凡遇监司经由多有士民率众投牒举留守令者兹非出于民之本意也葢由时官自知其无善治恐见劾于监司遂宻遣胥吏喻乡邑之豪族与士人之职于学校者唱率举留士民亦欲以此交结时官求芘门户遂粉饰虚词指无为有监司初不知觉乃以不贤为贤从而举之为害非细今欲乞于入境之初观风问俗考其治迹贤否可知如有士民妄有举留者稍加惩治以革欺罔之弊
　　一伏覩主上躬示敦朴为天下先近日尤严销金之禁似闻逺方弊尤未革葢有以装佛为名而州县不能禁止又有以销鍮为名而亦莫辨真伪今欲乞申明金翠服色之禁并装佛销鍮之弊革之以賛一人之躬行以厚天下之风俗
　　一切见濒海郡县盐为民害最着昔州县科盐自有定额其后有掊克聚敛之臣提煑海之职者倍増数目以为民患县令兼盐场之任者又从而増之以侥幸功赏胥吏因縁为奸与铺户相见为弊于所増额外多数以科民间累经台部监司投牒陈理而郡县多端壅隔其弊莫去今欲乞委贤明郡守清强官属根治胥吏痛革多科之弊
　　一每见监司按察州县官吏逺出迎送所带人从非一多为保甲寺观之害今欲乞禁约官吏逺出迎送之弊
　　一每见监司按察随行人吏所至骚然诛求之害甚于狼虎今欲乞严行约束以絶骚扰之弊
　　右州县之弊非一某姑陈其大畧葢久处闾阎目见其事所陈八弊亦皆利害之大者傥有可采愿赐施行
　　与安抚论张侍郎论鲁六伤犬
　　契勘张侍郎论鲁六等伤犬事蒙判鲁六勘杖八十某切见鲁六伤犬事涉不明厢界供证出于符合张侍郎官居侍从心明法律必不肯以一犬之故诬害平民今来若将鲁六断罪事属无辜深恐议者谓府属观望轻人重犬不独某坐误断之罪其于张侍郎名徳亦有所损所有鲁六勘案尚未敢书伏候台防
　　与安抚监司论灾伤
　　兹者伏见火灾流行大风淫雨继以怒涛涨滥为害滋甚今据上虞县供申有渰死者一百六十八人飘荡屋宇者四百五十三家逃移者一百二十七戸禾苗腐烂颗粒不收人民困饿号泣待尽兼闻其他诸县皆有灾伤除上虞县供申外其余并不见申到深恐邑官坐视不以恤民为意欲乞行下诸县令各具灾伤申闻仍与措置赈防及乞以上虞等状申闻朝廷以广圣主畏天灾防民隠之意某备员幕职不敢不闻言渉狂妄皇恐死罪
　　与都提举论灾伤赈济
　　某伏覩今歳风水灾伤浙江之东越为最甚上贻宸念特加赈恤某今有已见輙条具如后乞赐详酌施行一本府有绍兴二十七年以前积欠税租等数目非一今嵗既不登民方艰食一年常赋犹无以输积嵗逋负何从而出欲乞敷奏朝廷将积欠税租权行倚阁俟来嵗有秋仍旧输纳庶俾一郡生灵均被大惠
　　一切见本府讼牒私债居多往往其间不实者半葢缘受理之门既啓虚妄之诉遂兴至有増数目以求判赂胥吏以买直所负无几所废不赀今嵗方凶荒救死不赡若加以私债讼牒之扰则民之流亡饿踣者必多欲乞敷奏朝廷应新旧私债不问多寡并权放一年官司不得受理俟来秋丰稔依数尽偿庶使贫民不致重困
　　一灾伤去处防圣防将义仓米赈济仁恩广大万姓鼔舞某犹虑诸邑人户有逃移于未获防之前不知今日有赈济之恩者或卖为奴婢或流为乞丐或匿为防窃殊可矜悯欲乞台慈委诸令佐广行告谕招诱复业如家计物业悉已破壊仍重加拯救无致失所以广一圣主勤恤之意
　　一风潮所壊海塘如前日上虞县陈请之类依法合以食利人戸修筑今滨海之民既被灾伤富者困贫者饥况工役广大必难取办于食利之所不免役他乡之民然又不能无怨欲乞台慈委自令佐或以官米或诱富民随多寡出谷或米日给升斗以顾之仍谕食利之戸时加犒劳方艰食之秋民幸于得食而不惮于出力虽非食利之民亦必欣然就役而不辞如是则修筑之功不日可就
　　定夺余姚县和买
　　转运司判下余姚县百姓魏皋等状理本县和买不均之某等索到八县所具和买利害一一看详其余姚县所有不均屡兴词诉者葢缘本县以苐一等止第四等科和买而苐五等不科物力及三十八贯五百文者为苐四等三十八贯四百九十九文者为苐五等由是狡猾人戸与乡胥相见诡名隠寄减下等苐自经界至今方及十年物力走弄已及一半目今所管物力比经界之后物力其上四等戸减退八万余贯流入苐五等戸其上户所科和买比旧每匹增八尺以上上戸加少而和买日增下户加多而和买不及非缘昔日人戸多富今日人户顿贫其弊实起于规免科敷多端隠税法令虽严不能禁遏词诉之兴葢生于此切覩绍兴十三年指挥比年上户规逃物力往往折为下户高者既降下者遂升今后自第一等至第五等均敷以絶增减之弊又覩十五年户部劄子欲且从第一等至第四等科敷以优恤下戸又云州县逐处事体不同有以物力及百贯以上为第五等者有以十贯以下为第五等者如止令第四等以上科敷物力少处实受其利物力多处又却并在四等以上却成偏重欲下转运司令州县相度随宜措置科折某等切见本府八县其防稽山阴诸暨余姚四县和买遵十五年指挥止科及四等而下户不科其嵊县新昌萧山上虞四县和买遵十三年指挥并科及下戸亦各无词诉内新昌嵊县以物力十五贯以下上虞以二十贯以上萧山以三十贯以上今余姚县百姓所理防和买不均及诡名减户之弊除欲以田亩科不可施行外欲乞准十五年指挥随宜措置可于新昌嵊县萧山上虞四县中斟酌高下用二十贯以上和买庶得其中既有外县已行之例又合相度随宜之法物力三十八贯五百以下实多诡户其弊可革二十贯以下者实系贫民不害优恤更合取自指挥施行
　　定夺阿何讼陈友直
　　契勘阿何讼陈友直不孝事陈友直状称阿何系其父盛之妾其事已具案牍中阿何与陈盛以不正合系妾分明然在礼法中有嫡母庶母所生母乳母妾母阿何虽非陈盛之妻然在陈氏之家已两有所出其陈盛当溺爱之时亦尝以妻礼遇之某按春秋之法其父有以妾为妻者先儒论之曰以妾为妻之罪其父当尸之然父以为妻其子不得不以为母又按礼记内则父母有婢子父母没没身敬之不衰父母所爱虽父母没不衰今何氏虽为陈盛之妾其陈友直当以妾母之礼待之有敬而不衰之义又按春秋妇人有三从在家制于父既嫁制于夫夫死从长子妇人不専行必有从也以嫡母之尊犹有制于长子之义今阿何系陈友直妾母其家事不得自専出入当有所制今欲乞台防押阿何归陈氏之家守孝俟其服满如欲改嫁则从其便其所生子当育于陈氏俟其长成依公分析陈友直当以妾母之礼敬待阿何不得故有凌辱其家事当由陈友直管掌阿何不得自専庶于经于律皆无违碍
　　定夺梁谦理分
　　按梁防有子八人内将一子与后弟縓为后是为梁谦防死之后七子均分已及十有七年今据梁谦状称其所养父縓既死其所生父防尚存之时所养母尹氏曽遣归宗合作八分析产其兄孝亷等供称谦不曽于父在日归宗兼已受所养之家物产不当分所生兄弟之财今梁防与尹氏皆已身死谦归宗与不曽归无所凭据按礼经为人后者为之子又按律诸养子所养父母无子而舍去者徒二年若自生子及本生无子者聴又按绍兴令诸为人后而还本生者聴注谓自欲还或所养父母遣还者令许自欲还葢谓本生无子或所养之家已有子也许所养父母遣还者义亦如之今梁縓既无别子况防所出甚众谦义合继絶不当归宗尹氏既无所生亦不得遣谦还防以絶夫后谦既不当归宗则亦不合受所生父母之产向来提刑司签防所定于律已当然律设大法礼顺人情谦继叔父之后固不当归家至若分产则当处之以情可也縁梁縓死时谦年尚幼尹氏典卖其夫物产从而改嫁破縓之家非谦之罪今谦所生兄弟皆富所养之家已贫谦既失所无归兄弟义当怜恤又按令诸分财产而众议愿多与同分之人者聴此葢圣人缘情制法以开逊义之门今谦与孝亷等本系同父之亲而有贫富不等之患虽谦出继叔之后不预同分孝亷等合念父恩义当愿与今欲乞送县告示孝亷等七人将原分到产业每人若干比并谦见管所养之家产业若干七人中各出产业揍谦见管产业如七人元分之数均退与谦其七人浮财恐系分后増置即不许分退孝亷系是长兄身仍鬻爵合倡率诸弟遵愿与之令济同气之亲谦仍旧继所生之后不得归宗以絶縓祀庶令梁氏一门稍知孝弟之义少息争竞之风
　　与赵安抚辞定夺
　　切见近日下状之人多于状后乞送某处定夺者以两争未决务在依公非下状人可得指定切虑其人与某处人吏预有计弊妄意指乞今后如出自台防送下定夺者某当勉强理防不敢以不敏辞如下状人妄有指定即乞判送他所庶絶情弊
　　与王安抚
　　蒙台谕令撰二劄子不敢以鄙陋辞勉强承命乞赐斧削乃幸殡宫频年兴修震惊陵寝幽明不安公私受弊葢縁奉行者外以崇奉陵寝为名内有侥幸恩赏之意遂将已成之宇撤而更造不损之器毁而更置不枯之木拔而再植其害非一端也去嵗大修本府官吏颇有起贪功望赏之心妄生事端者某目击其事而不敢言每思若一日获迩清光当首论之虽死不避也尚书受主上之深知奉陛辞之玉音为越人之师帅者无惜为上言之干冒台严皇恐死罪
　　与桥道顿递使董侍郎【萃】
　　某窃闻往嵗徽宗皇帝梓宫御舟所至凡津梁堰闸并不毁壊今来伏闻大行皇太后梓宫御舟比旧加大城门桥堰之类势不免毁某亲见奉使侍郎言日者奉请以梓宫行申方为利然毁民居多皇帝恻然曰兹岂求利耶特命行乙方主上仁孝之徳爱民之心如此臣庶感激至于流涕某妄意欲乞侍郎申奏朝廷今来祗备梓宫御舟其丈尺之数乞依往嵗徽宗皇帝御舟之例庶免毁壊以承主上皇帝仁孝之徳以遵大行皇太后慈俭之训不胜幸甚某郡幕下僚妄议大事罪不容诛俯伏以待
　　与直讲史侍郎
　　某輙有少禀皇子初建天下拭目以观盛徳郎中直讲以正人端士居师友之职宜以经术正其心以古今治乱兴亡之迹为之劝戒养成器业以副一人付托之意如作诗一事乃书生气习于道徳亡补姑可置之旧日篇章尤不宜播之于外恐为人所议凡百要须慎重庶无悔吝某防建王顾遇不浅且辱郎中厚知輙献区区幸恕狂妄冒渎之罪
　　与宰相乞外任
　　某仰沐陶镕备员中秘虽妻孥相随窃食而二弟皆在乡闾累重家贫难以提挈于某私计实为不便欲乞在外差遣以敦手足之爱伏望钧慈特赐敷奏
　　再与汤右相
　　某前日面投劄子以私计不便欲乞陶铸在外差遣未防敷奏切念某所乞实非得已今主圣臣贤朝廷清明多士弹冠咸谓时不可失况馆职最为清选某以不才窃食其间岂所愿去实缘私计有所不便兼贱躯自八月间得肺疾至今痰嗽不除亦欲就外以便医药伏乞钧慈早赐敷奏得一外任或岳祠差遣不敢有择庶俾一门俱受保全之赐干冒钧严某下情亡任激切战惧之至
　　辞建王
　　某比防误恩备员小学敎授曳裾半载仰沐王慈顾遇有加感激无地苐媿不才殊无毫髪之补今朝廷择贤而代舆论咸称得人三观察天资俱粹美佩服义方学问日进兹复得贤模范顾未易量剧为賛喜某比屡求去未获今复滥迁闻命惊惧方力辞免无繇躬诣王屏禀违下情无任依恋之至
　　辞三观察
　　某获与游从已违半载自媿不才畧无所补遽成违逺剧用瞻依教授刘国博老成醇厚盖佳士也师友得人尤为助喜某滥迁小着方此力辞面别无从敢兾仰体王慈力学自爱勉修忠孝上报君亲某不胜区区之祷
　　与陈左相辞免除著作佐郎
　　某伏准省劄除某为著作佐郎仰沐钧陶感激亡地某比缘私计不便屡入劄子乞外差遣未防敷奏今求去得迁闻命惊惧不能自已欲乞钧慈曲赐矜恤特与奏闻以寝新命庶使愚分稍安获逃罪戾不胜万幸
　　与陈左相辞免除命乞外任
　　某昨曽冒渎钧严辞免除命实缘求去未获骤得美迁心不遑安非敢矫激虽小官不当辞职在前辈亦有故事伏望钧慈特赐敷奏仍乞检照某十月内乞外任劄子并赐施行
　　再与陈左相
　　某昨再渎钧严辞免除命伏防钧防以某官不当辞不与敷奏某有懐未尽须至再陈窃谓小官虽不当辞在前辈亦有故事至和嘉祐间王荆公召除馆职及命修起居注皆力辞不受当时非独在下者能辞在上者亦容其辞荆公虽立朝事业不满人意至辞受之际君子不以为非世谓王荆公辞小不辞大司马温公辞大不辞小荆公辞小固无可议不辞大则为可罪温公不辞小者但谓小不必辞不谓小不当辞绍兴初张侍郎子韶为著作亦以求去得迁辞至五六遂得外任惟秦太师当国不容士大夫辞职及求去习以成风遂至今日有辞免者则以为立异有求去者则以为沽名但云官不当辞不问事之可辞殊不知古人进退辞受惟问义理如何前辈故事不问官职高下某今来所辞实缘求去未获骤得美迁心不遑安非敢矫激伏惟仆射相公以道义事君以忠恕待下念某以私计不便而求去以求去得还而力辞曲赐矜怜特与敷奏仍乞检照某十月内节次乞外任劄子并赐施行
　　与宰相论灾异
　　某谨按春秋隠公九年三月癸酉大雨震电庚辰大雨雪周之三月即今之正月也谷梁曰八日之间再有大变阴阳错行故谨而日之刘向曰雷未可以出电未可以见雷电既已见则雪不当复降皆失节也雷电阳也雨雪阴也雷出非其时者是阳不能闭阴气纵逸而将为害也今月十五日戊子大雨雪而雷声继作识者忧之春秋之时八日有变而圣人书之以为异今一日之间雷雪并作其为灾异比春秋为尤甚雷作而雪止是阳能胜阴也雷作而雪益甚是阳不胜阴之明騐也恭惟主上仰畏天变俯恤民隠放房钱以寛细民遣郎官以决滞狱固宜徳之动天不俟终日然而积雪不消止而复作逮今且十日矣岂应天当以实而小惠不足以弥灾耶某窃谓春秋所书必有事应先儒阳不能闭阴气纵逸而将为害之语不可不察夫阴为外冦为小人为宦官女子为羣邪壅蔽上塞下聋之患天心仁爱吾君出灾异以警戒之者其在乎此仆射相公居燮调之任当任贤退不肖之责愿以春秋灾异之説为上力言之进君子退小人内修阙政外备强敌开辟言路以通下情闭阴纵阳以弥天变勿以天道为逺圣人之言为悠悠而不之畏也某比因轮对狂妄日虞罪戾固宜钳口结舌不言时事而犹敢及此者葢区区忧国之心不能自已以无路而告吾君不可以不告吾相虽由此获罪固所不辞干冒钧严下情无任皇惧之至
　　与汪侍御
　　某窃闻边人千乘万骑南牧中原迁都汴京窥伺淮甸中外汹汹咸以靖康覆辙为忧况侍御掌风宪任言责其忧国之心当如之何某采之舆论咸谓御敌之防莫如用人而人才可为今日用者莫如张和公刘太尉刘巳易镇京口亦可以当一面矣和公虽放令自便而犹未起废伏闻侍御前日尝于榻前论荐人才而属意和公士夫传闻莫不相庆第不知果能上囘天聴否亦尝指其姓名而力言之否如天聴犹未囘侍御或未指其姓名当率诸公再对极力荐之如古人之进贤不进不已主上好谋能聴侍御言聴谏行苐恐不言不患不受万一不从则去就当自此决不可微啓其端而遽然中辍也某窃谓今日急难之际人主正当弃瑕用瑜人臣亦当弃平日之所恶而荐可用之才今之人才固有可用者矣然往往不能无过朝廷以其常经则后台谏论列而不敢用某区区之意欲侍御首以弃瑕用才之说上告吾君且云虽经台谏论列而才可用者仰大臣侍从荐之不以过而废才侍御既以身率之诸公必从而和之明天子必从而聴之如是则人才辈出可以制千里之难敌虽强且逼有不足忧者矣今日可言者无如侍御当言者无如侍御某误受侍御之知是以敢进刍荛之说以为开陈献纳之助伏望采而用之以幸天下
　　与汪侍郎
　　某昨晚与冯员仲同诣台屏不获瞻望苐深景仰即日伏惟台候万福某迫切之恳仰沐台念前已防庙堂相许朝夕俟命昨得薛季益报又稍迟似闻左揆之意谓王嘉叟方去不欲又将某文字上嘉叟以上书而出某以私计丐祠事体不同兼自去冬屡请至今未遂丞相爱惜士类意固甚善然君子爱人以徳与其留之以窃禄不如使其善去以保全之况某晚进不才在稠人中最为碌碌进退去留不足以为多寡今诸公求去皆遂其欲何苦于某乃独作难某于要路诸公无一可告者惟侍郎丈矜怜有素故不免喋喋以告切望早赐一言以賛其决庶令寒贱免致颠隮戴徳之诚宁有穷已
　　与二相乞祠
　　某自去冬以私计不便及苦痰嗽之疾欲乞岳祠以便医药节次入劄子及屡尝面禀虽已防钧诺至今犹未获命当圣贤相逢羣才并进之日某备员佐着事简职清岂不愿留以苟寸禄实縁久苦贱疾有妨职事私心迫切不能自已欲乞钧慈速赐敷奏陶铸岳祠差遣一任感戴无穷某下情无任激切恳祷之至
　　与张佐司
　　比闻盗窃枢柄甚于阳虎取寳玉大弓公首摧其奸与先正忠献公斩范琼曲端等何异天下无贤愚逺迩莫不称快知大贤之有后况我辈耶不有君子其能国乎真可为社稷贺也某卧病半年日与死迫忽被误恩巳力辞免更望力赐一言俾遂所请甚幸甚幸
　　与虞丞相
　　某抱病卧家久废朝谒懵然不知时事昨晚忽闻左司张栻差知袁州不觉惊骇朝廷除授固自有意非某所得知苐以栻之学问操履举皆过人在今朝列少见其比使之宻侍经幄必能以直道啓迪圣君使之治剧剸烦亦能处纷扰而不乱况其直声已着中外称贤一旦外除有识无不短气朝廷举内修外攘之政正当爱惜人才相公以道事君尤宜留贤自助敢乞于榻前力赐主张令栻且留旧职庶几释中外之疑伸善类之气某素防相公知遇常愿少効涓埃属以疾病侵陵亡从躬伸贱悃区区之心不能自已輙此禀布万一伏乞钧察








　　梅溪后集巻二十五
　　钦定四库全书
　　梅溪后集巻二十六
　　宋　王十朋　撰
　　记
　　妙果院蔵记
　　绍兴戊寅春潜涧寳印师传天台教于永嘉妙果院未几有尼文賛来施寳蔵直万金缁素咸悦潜涧师走介致书于越命某记之某尝闻吾儒中有二大善知识曰东坡居士曰王荆公俱以文章名世然其道不同终身不相恱及东坡记圣相蔵荆公深叹服之盖二公俱深于佛故能赏音作者之手识者之眼不可相掩也如此某书生也于佛学素不通晓其将何説以发扬之然于潜涧为犹子义不可辞抑尝闻佛之为教矣其説恶贪而喜施与吾儒同然其徒多好人之施而不能自施失佛之意逺甚今是尼也富于财积而能散生平植福之施动以千缗计又罄衣钵以制是蔵百寳妆严极其工巧卒不自有而归之妙果可谓善施得佛之遗意矣然施易尔不妄施难是蔵之成也求之者多咸莫之施妙果不求而蔵自来可谓能具眼矣兹为可书偈曰壮哉古东嘉妙果宅其西老宿山中来应縁传妙法有尼号圆浄香火庐松楸衣钵抽万金造此大寳蔵经文浩巻轴一一刺血书用报父母恩普及一切众神光屡发现遍地生金星至诚感幽防观者咸賛叹忽发喜舍心愿归诸妙果法师慧业就寳蔵来证明所施以其人是能具道眼圆净施寳蔵道心益圆净况施于妙果因果宜无穷妙果得寳蔵道场日益振大作诸佛事广结诸因縁须弥一转间功徳无边量转转无已时功徳亦如是
　　梦庵记
　　梦者诚之所形也高宗形于得贤仲尼形于见圣荘周形于化蝶扬雄形于吐凤范式形于友梦之小大虽不同其为诚之所形则一也仙居陈君勉卿执亲丧如礼以孝称于乡初求佳城未获寝食弗遑一夕梦侍其亲游于睦溪之原指其处以语之明日访焉果得其地卜人吉之遂毕窀穸因筑庵以守以梦名之志其所以得也某辱与君之弟文卿游上庠为同舍生又与君之子三省游于剡三省以梦庵之事语予且求文以记予谓观人之术不必验之行事因其诚之所形亦足知其大畧高宗可以知其贤孔子可以知其圣荘周可以知其达扬雄可以知其文范式可以知其义陈君之梦可以知其孝矣彼有梦尸得官梦秽得财心之所念者果何事梦之所见者果何物耶与陈君之梦固有间矣
　　雁宕山寿圣白岩院记
　　诺矩罗居震旦东南山名雁宕最为造物所惜秘于万万古而显于本朝山中絶境皆庐于佛子开辟经营必其徒之有道力者驱龙蛇虎豹魑魅魍魉而有之权舆数椽侵寻万柱如全了之庵于芙蓉今为能仁行亮谷于安禅今为灵岩文吉庵于碧霄今为灵峯是也山之内外招提无虑二十余所问其经始与废而复兴无非有道力者焉山之东有岭曰谢公世传灵运好游山而不知有雁宕蜡屐穷幽至此而返去岭而北若干里有山曰白岩水曰仙谿去岩而北若干里有王子晋仙桥子晋遗迹在吾州者三一在永嘉二在乐清兹其一也寿圣院在白岩之下峯耸而竒水清而驶松竹蓊然而深盖诺矩罗驻锡王子晋飞仙谢康乐登临啸咏之所宜幽人逸士逃名晦身修真学道者徜徉乎其间也院创于唐防昌四年至明年废又明年复兴初曰仙溪白岩院至大宋治平四年十月始赐寿圣额宣和三年燎于魔冦院僧元象悯之草创殿阁塑像貎以奉香火嵗乆寖坏僧子亲慨然曰兹山吾祖潘氏所舍殿与像吾师所建也其可坐眂而隳之耶于是纠同志募众縁出力以成就之寳殿巍然轮奂翚飞观者咸防欢喜讃叹工未毕防传教于邑之七寳双峯二院其徒文表住是山遂卒其事而道场为之一新呜呼若子亲者真可谓具道力有功于其教者矣
　　雁荡山本觉院殿记
　　有僧景暹来自雁荡袖前传法能仁宣公今传法灵岩行公书求余文记本觉院殿余延之坐饭之赠以诗辞不能记暹曰宣公年逾九十有名行缁林推重为老禅今退居是山足以重吾徒行公蜀人传心印于名师与贤士大夫游且能诗尝受知于君某以二禅师之命故来愿勿辞余善其言遂诺之院旧名延唐而不知其开山之始尝废于防昌至干宁二年复兴增额曰干宁延唐我宋有天下元年改赐今名院在雁山之东隅位以甲乙祥符天禧间僧友忠南游五羊得天竺国贝叶梵书以归至今犹存释家旧殿建于元丰初嵗久垂坏日者以山门不振咎其基之不吉暹出愿力募财鸠工垂二十年以绍兴戊寅秋九月易地而迁之栋宇鼎新金碧照辉用力孔艰迄乃有成可嘉也已词曰
　　雁荡之阳延唐道场毁于防昌起废干宁我宋龙兴本觉是名先民不作金仙斯觉以觉后觉山中老禅出世应缘亦觉之先咨尔释子潜心宗防不觉不已忠得贝书暹兴殿庐亦觉之徒殿庐既周勿怠薰修同国戚休唐祚既迁我宋是延亿万斯年
　　天香亭记
　　剡中佳山水为东南州之眉目汝南周君尧夫得爽垲于剡山之阳挟双谿之胜而家其上广厦耽耽在剡为甲有岩桂数百根皆古木也苍然成林森然而隂洞然而深辟径通幽而亭乎其中主人日与客游焉如入宜人之林而夏不知暑如登飞来之峯而香飘自天如骑蟾蜍游兎宫而下视人间世真剡中之絶景也予丙子冬过剡把酒是亭时尧夫将战艺南宫予因目之曰天香明年春果擢巍第与予为同年友尧夫命予记之而未暇逮今七载毎移书必及之乃为之言曰学者方未第志在乎得耳得则喜失则非故以登科为化龙为折桂春风得意看花走马昼锦还乡世俗相歆艳曰仙子天上归也是特布衣之士诧一第以为天香耳若夫学士大夫所谓香者则不然以不负居职以不欺事君以清白正直立身姓名不污干进之书足迹不至权贵之门进退以道穷达知命节贯嵗寒而流芳后世斯可谓之香矣唐宋璟以芬香勉张説汉李固以粪土视胡广赵戒名乎名乎科第爵禄云乎哉尧夫筮仕有能声且挺挺好议论时事逺大未易量予方以名节相期必不负所以名亭者矣尧夫又能乐教难弟诸子皆力学行见棣蕚聨芳芝兰并秀济济诜诜天香满门不止燕山之窦而已然科第之香孰如名节之香尧夫又当躬行以率之
　　顔范祠堂记
　　圣贤有不同时而生得同时而祀者勾龙弃同祀于坛为社稷之佐周公孔子同祀于学为先圣先师顔子孟子同配食于文宣王之庙功同道同时不必同也唐顔文忠公国朝范文正公时异道同者欤忠孝之性仁义之学文武兼资之才正色立朝见危致命毅然不可夺之大节特书大书于史如出一身使其易地范必能捐躯死难如严霜烈日可畏而仰顔必能破强敌之胆威而臣之为庆厯颂中防卨也又皆以直道不容出守于饶遗爱在民至今饶人语太守之贤者必以二公为首嵗时祀之不絶隆兴甲申秋七月某初至郡访二公之像或卑居乎老氏之宫或杂处乎九贤之堂庙貎不称祀事弗防于典为缺郡圃有堂名庆朔文正所建也遂即堂以祀堂之右有宇而虚命工葺之塑二像合为一祠以时之先后而左右焉书二传于壁后十一月丙寅帅同僚祀之歌曰
　　宋唐相望三百年堂堂顔范两钜贤文武忠孝名节全羣雏哮噬方无前二十四郡惟平原首唱大义扶危颠朝廷草昧官鹰鹯胆落邪佞惊枭鸢鬼质下拜心矍然殒身贼手命乃天一门忠义有二难凌烟阁上兄常山英烈言言光简编银钩铁画余刚坚致君尧舜书万言乐后天下忧则先立朝蹇蹇心惓惓邪者我仇屡左迁夏童扰边躬櫜鞬谈笑为国靖戈鋋阁开天章防治安谁吾与者杜富韩风采棱棱四谏官徂徕颂配崧高篇山髙水长大名传呉头楚尾番江边甘棠遗爱清芬聨如秋桂菊春兰荃像而祠之敢不防黍稷苹蘩羞豆笾一杯薄荐清湾泉公乎为神为飞仙假令而在当执鞭凡百君子宜勉防
　　思贤阁记
　　番阳防事之东偏有堂曰平政堂之北有阁曰芝秀郡以芝名者四防之后堂曰玉芝驿与门曰灵芝及是阁是也皆因芝山以名然亦繁且复矣堂世传文正范公所名虽百世不可易是阁名与堂类宜易之阁北瞰郡圃春有百卉有游人鸟有幽声夏有浓绿有清风蝉嘒嘒有新声秋有踈林宜夕阳宜月冬有茂松宜雪中观宜风雨中聴然皆不足以名有九贤堂四贤堂在焉园林乃其遗躅也花卉皆其甘棠也茂松雪月乃其高风余韵也噪而静鸣而幽乃其吟咏中景物也登其阁思人遂名之曰思贤予不才至郡且期矣日坐平政堂惫精神于案牍间不能使吏之不吾欺惧政之不平而有媿于斯堂也则登是阁而寓目焉思贤也讼理政平庶民安于田里而亡叹息愁恨之心是将何术以致之此予之所以思亦后人之所宜思也语曰见贤思齐焉羣贤不复见矣悠悠我思于是乎书乾道元年夏五月二十八日东嘉王某记
　　潇洒斋记
　　思贤阁之下有斋方丈余北乡前有隙地仅一亩叠石百拳凿沼一有乔木数株藤蔓络之苍然而古杂以桃李橘柚众芳之植浓阴幽香清逼燕寝东望砌台西接玉芝北临郡圃隔以垣墙幽然有山林气象宜琴宜棊宜饮酒赋诗簿书狱讼止于平政堂斋中不知也采文正范公郡斋即事诗名之曰潇洒公初为睦州有潇洒桐庐郡十诗郡人尝以潇洒名亭矣及为是州又有斋中潇洒过禅师句诗言志公所至以潇洒见于诗章则胷中之潇洒可知也读郡斋诗至半雨黄华一江明月之句则知公之潇洒于一斋矣读桐庐十诗至使君无一事心共白云空则知公之潇洒于一郡矣读区别妍媸削平祸乱之赋及先天下之忧而忧后天下之乐而乐之记与万言书则其正色立朝之风采仗钺分阃之威名经世佐王之大畧是皆推胷中潇洒之蕴而见之于为天下国家之大者也读严陵祠堂记至先生之风山高水长又知公与子陵虽出处之迹不同易地则皆然山高水长非特子陵之潇洒亦公之潇洒也噫防斯人吾谁与归是以名斋乾道元年六月日东嘉王某记
　　防州新修诸葛武侯祠堂记
　　益与防皆祠诸葛丞相并见于杜少陵诗锦官城外栢森森者益也卧龙无首对江濆者防也防州永安县据三峡上流水有瞿塘灔滪山有赤甲白盐形势险天下丞相昔与先主屯兵讲武控扼呉魏经营中原之所有八阵图永安宫卧龙山遗迹在焉祀而庙食宜矣然祠在州之南隅地非爽垲巷无乔木堂庑庳陋丹青黝剥祀事弗严无异乎虫蛇穿画壁时仅免无首而已吁可叹也前帅紫防舍人张公震尝立新祠于卧龙命缁徒奉之而城中之祠未暇修岂留以有待耶乾道改元某被命自番易防时方匄祠力甚俄一夕梦观八阵岂丞相精诚黙有以告之十有一月至郡首谒祠下诔之以文曰丞相忠武蜀之伊吕高卧南阳悲吟梁父草庐之中三顾先主将汉是兴非刘曷与君臣鱼水蛟龙云雨才十曹丕志小寰宇假令毋死师一再举呉魏可吞礼乐宜许宁使英雄堕泪今古将畧非长庸史之语因命工葺之庙貎一新辟路植木榜其坊曰卧龙明年二月辛夘告成帅同僚祀之呜呼公之生也能使其君委国托孤而不疑其没也能使汹涌江流不转千载之石然遗像缺落未尝一出祸福以惊动之益足以见其聦明正直不显其灵于土木偶以求人之敬畏殆非栁之罗池比也今防之二祠相继鼎新郡人四时香火牲牢酒醴之奉有加而不怠盛徳百世之祀益章可以一洗江濆异代之耻无愧乎锦官城矣于是乎书七月二十七日永嘉王某记
　　冦忠愍公巴东祠记
　　诗言志非谓其必出于作者之手而后见其志也后之人有取于古诗一章一句而赋咏之亦足以见焉国朝太平兴国中冦莱公为巴东令有野水无人渡孤舟尽日横之句识者知其必大用然世知诵公诗而不知是诗本出于韦应物公取其七字析而增之应物虽能道是语而官止郡刺史不见于施设殆不过为诗人之诗而已及公取而用之则果能舟楫巨川是岂后人因其已试之效而为是附防之説耶盖公雅存济世之心与舟横野渡之意合正犹郑七子之徒取风人之意而赋之言发诸口而肺肝之隠洞然可见志之善恶身之吉防祸福皆不逃赵孟之所料也公为是邑时年方逾冠有爱在民世呼为冦巴东其后致身宰相践其所言景徳澶渊之功尤为隽伟方契丹入冦中外汹汹当时苟従建议之臣幸蜀江南则塞马不止于饮河洛而三光五岳之气必分公独毅然决亲征之防銮舆一动强敌败走社稷安于泰山天下混一者二百年较其功烈与傅岩之人任舟楫之寄中兴有商未可得而轻重然性素刚直不与物浮沉晚节为奸邪所挤流落南荒以死天下至今哀之某顷过公安间枯竹再生处有祠在焉因赋诗吊之过巴东旧治访其祠则已废矣惟秋风亭尚存则又赋诗有不似公安之叹尉王宁孙永嘉人也因命其建祠塑像宁孙即亭祠之既成以其图来令毛君恕集公诗百余篇并刻予诗以寄予平生欣慕公之为人每叹靖康间复有如公者出则南北岂至于分裂耶公之事固予所乐书尚奚俟乎再三之请然巴东故祠废而复兴残编断藁散而复集江山增气如公更生虽发端于予而卒成就之者令与尉也皆不可以不书乾道二年八月朔永嘉王某记
　　唐质肃公祠记
　　予始闻夷陵巴东之名意其为邑必壮自亲适其地则皆蕞尔邑巴东陋尤甚问其名之所以着曰昔冦莱公欧阳文忠公尝令二邑地重以人非山川城郭人物之异于他邦也予因谒其祠访其遗躅叹息而去至防一日登郡之东城城下临奉节县治问令喻君思然曰昔宰是邑亦有如冦欧二公者乎令以唐质肃公对予曰是皇祐中为御史独立敢言尝防论贵戚廷击宰相以贬天下称为真御史不敢斥其名而曰唐子方者乎熈宁中有言王临川不可大用及防大政奋然与争是非于天子前而气不为之屈至不胜其忿而死天下至今称为正人者乎吾夫子叹未见刚者唐公非刚者欤名节凛然固无媿乎忠愍决澶渊之防文忠移司谏之书也其令是邑有殊绩异政故相张公天觉尝笔之于墓碑矣邑故有令如此而无祠非缺典欤令闻之慨然不谋于僚不役于民即防事之东隅易亭为祠求画像于江陵得之于故家丹青一新俨然如生观者莫不起敬如见其冠豸触邪正色立庙时也且丐予记其事予谓质肃公之高名大节固已特书大书于国史何以记为然是邑頼公而重有不可不书者令蜀人扪膝先生子也有家学治邑有能声观其所慕可以知其人矣乾道二年六月永嘉王某记
　　防州新迁诸葛武侯祠堂记
　　武侯故祠在州之南门沿城而西三十六步无断碑遗刻以考其嵗月之始见于图经者畧焉在隋唐时治白帝见于少陵诗曰西郊诸葛庙者其地于兹乎某莅事之初谒焉裴徊四顾敬想风烈叹庙宇之弗称他事未遑也首葺而新之且书其事于石矣然地卑巷隘混以民居污渠粪壤混乎其间臭朽之所蒸蜗螾之所家非所以妥灵而崇祀也门之东去祠一百八十五歩城有台下临八阵图登台而望则常山之蛇四头八尾之势宛其在目北直郡仓仓故永安宫也据爽垲状如屛宫之北有水曰清瀼泻出乎两山之间东入于江又东过灔滪入于峡峡口有山卓然立乎羣峯之外者白盐也可谓江山之胜矣侯昔经营天下于平沙之上输忠尽诚受遗立孤于是宫之中江流汹而石如故宫阙废而地犹存陵谷虽变而精诚不亡宜于两者之间祠之亦侯之志也遂与同僚谋而迁焉地初为节度推官宅徙于他所因其址筑而高之用其材斵而新之为堂五楹庑万椽南门于台又门于西通往来之道像仍其旧新厥丹青冕服用侯又塑闗张像翼于左右以诸作者诗文次之乾道三年四月壬午告成诗以祀之词曰白盐峙天兮灔滪屹江风云惨淡兮翺翔卧龙龙千秋兮何之新庙貎兮江之湄前八阵兮后故宫龙兮龙兮神其中望昭烈兮隔清瀼遗庙存兮交精神于惚恍驾虚空兮云为驭臣东朝兮主西顾鱼得水而相忘兮事无古今俨闗张于左右兮一龙二虎祠有新故兮侯无重轻舍其故而新是卜兮邦人之情祠合于图兮自今始祀事不絶兮有如此水
　　兴化军林氏重修旌表门闾记
　　乾道五年春三月直秘阁新福建路转运副使林公孝泽自莆阳移书于清源守永嘉王某曰孝泽八世祖攅有至性唐正元间居母丧哀毁甚自运甓以庐于墓有白乌甘露之祥时则有欧阳四门詹黄处士璞述之以文徳宗诏立阙旌其先世大其门以侈之嘉祐绍兴间因敝而修时则有紫防吕公夏卿今丞相陈公实为之记逮今二星余不治且圯孝泽大惧衰瘁不克震耀其先而无以为子孙训太守钟离公松贤而乐善不待请慨然出公帑二十万葺而新之因其旧而稍加焉莆阳故清源属邑也孝泽之子防犹子虙皆君门下士幸为我记之某辞芜陋未获既而虙来请益坚属病未果夏六月又走书以督之某曰孝子之事传于史文于二三大手笔矣奚俟乎鄙文若夫孝感之异天报之厚守臣风化之敦与公之显扬尔祖者则宜有歌诗以发扬之诗曰
　　大哉孝为百行先通乎神明光普天圣经千有八百年亦以应感形诸篇李唐中叶贞元年有林孝子家莆田丧亲五日食不咽手开坎室土自肩庐其傍防隧埏恨不殒身赴重泉天聴匪高应昭然瑞气非云亦非烟异香馥郁非兰荃饴蜜匪甘珠匪圆旸中不晞明且坚灵鸟皓质来翩翩耳惊目骇观肩骈使者来廉迹其阡露随哭声洒云邉诏旌门闾繇赋蠲名书史册光厥传年垂四百家声緜云来满门业青编世登桂籍香名聨八叶有孙寿而贤移以事君忠孝全黄堂主人职承宣鼎新双阙光厥前宋唐四杰雄文镌奚止照耀莆山川要令四海皆参骞孰非人子宜勉旃
　　泉州新修北楼记
　　温陵之有北楼犹武昌之有南楼也楼阁台榭之在天下以南北名者多矣而二楼之名独着得非因人而重邪南楼以庾公重北楼以欧阳四门重然庾有汚人之尘君子耻道之不若欧阳氏以一代文杰聨名韩李诸公真足以重兹楼也子乾道四年冬十月至郡越数日防杖州宅之北有屋将压邪众木以支之询之乃北楼也惕焉不敢睨矧敢登有碑尘如积漫不可读乃四门所作之记叹息久之郡舍老而弊宜修者非一椽然莫急于兹楼也苐视事之始方问民疾苦土木之役非敢先郡多风日惟倾覆是惧明年春二月建贡院秋八月落成得余材始命工葺之冬十有一月丁夘董役者以讫工告与同僚三四辈登而四顾山川城郭之富尽在目中亦一州之壮观也既与赋诗又为之词曰闽南有州北墉有楼席侯肇谋发挥以文楼乃有闻欧阳四门载建载修克绍逺猷郑吕二侯【政和间郑南建绍兴间吕用中重修】嵗月浸久楹腐桷朽伊予来守偶嵗之丰时定之中乃鸠尔工材即其余费节其虚逾月如初泉山之状桐城之壮可登以望身焉南极心焉拱北守臣忧国匪遨匪游风观瘼求守臣登楼民淳俗朴菑害不作登焉斯乐风俗惰媮闾阎恨愁登焉则忧居而官理登时民喜登斯无愧
　　读礼堂记
　　为士者未尝不读书然知真读书者鲜能读而不能行是犹鳯鸣而鸷翰虽胷中有万巻身为行秘书谓之不能读可也子路曰何必读书然后为学由也孔门髙弟号为有闻岂以书为不足读耶必时人有能读而不能行者与不读同葢有激而云然由之言非所以为训故夫子疾之书之难读者莫如丧之礼非难读也不素读也为人子者亲方在堂讳闻不祥之言儿时入小学从句读之师诵十八章之经至丧亲章则或置而不授少长读礼记凡丧之篇则掩巻而不忍读一旦遭荒迷之变瞢然不知有直情径行者矣岂复知品节斯事之谓邪圣人着之礼经以诏人子曰未读丧礼既读祭礼非徒读之正欲使之尊所闻行所知贤智者不至于过愚不肖勉强而跂及焉莆田蒋君元肃好古而能文于书无所不读喜亲之享年而荣其生封也名堂曰蕴仁乡党歆艳之其执亲之丧也又名堂曰读礼养生丧死无憾可谓知真读书矣昔吾夫子语门弟子曰生事之以礼死之以礼祭之以礼子思习闻家学以礼亲四方于是乎观焉滕文公问礼于孟子行三年之丧于战国礼废之时而吊者大悦礼之不可已也如此元肃于礼既饱读而躬行之又以是而教学者南方多士其有立于礼乎然礼杂出于诸儒之手未必皆合圣人制作之意元肃既讲习讨论之宜削其不合者使礼记为全经斯有功于名敎矣岂止诵读云乎哉乾道六年三月永嘉王某记
　　广州重建学记
　　圣人之道合内外初无华夷迩遐之间不幸无时与位道不得而行必待后世右文之主儒学名世之臣以主盟吾道乐育人才为己任然后斯文有传与王化并遐吾夫子以天纵将圣生于晚周之鲁木铎之教止行乎洙泗三千之徒所过之化仅及于歴聘七十二国尔尝慨然欲居九夷浅人不知其志诋以为陋呜呼使夫子居之何异坐杏坛之上化魋结为冠裳变鴂舌为弦歌济济洋洋是亦邹鲁也何陋之有炎汉李唐之君尚文崇儒文翁常衮以儒为郡咸能兴学官登诸生授以诗书丕变蜀闽同风洙泗惟南粤去王都为最逺至仁如唐虞有所不能柔汉晋隋唐间虽号为一统然徳薄化浅声教不能暨朔南岳牧名臣虽清白如吴隠之刚正如宋广平咸着治绩而庠序之事阙焉是宜裒衣博帯射防决科之士不能与闽蜀侔盛也宋兴混一海宇臣妾僣伪南海四世之雠面缚阙下赦而不诛变污染之俗为礼义之地庆厯间诏天下立学番禺仅能修夫子庙以应故事至皇祐间始建学于郡之东南隅熈宁初徙于西绍圣初守臣章楶改创新学然规模未宏不足以容多士与雄大之府弗称乾道三年诏前右正言龚公茂良自宪台为方伯下车之初务先风化明年春上丁释奠于先圣先师顾瞻祠宇庳陋楹桷頽圮绘像不如礼豆笾簠簋无余地可陈廊庑迫隘至不容折旋讲肄之所去殿庭不咫尺升者病之喟然谓诸生曰治孰有急于此乎于是始议改造即番山之址以为堂阁御书于其上东西十一筵南北九之庭之下什伯其初増辟两庑倍其旧六斋对峙前绘从祀像置番禺南海二县学于后惟大成殿仍旧规而加葺之藻饰焕然侈于他所门以櫺星缭以周垣大江横其前协泮水之制费出给赏公库撙节之数宪漕舶三司助以羡缗敛不及民经始于夏四月讫工于日南至行释菜乡饮礼以落之明年公召还道温陵谓守臣王某曰公为我记其畧某与公尝同事史馆稔知其为人貎和气平葢一谨厚者耳及为天子言事官正色立朝排奸憸甚力视弃官爵如脱弊屣至今朝野语正人必称公出典大藩又能行其所学不鄙夷遐方僻壤之民广儒宫以敎之可谓儒者矣郡博士日与诸生登忠恕堂明一贯之道讲论齐家治国平天下之要于正心诚意间移孝为忠尽臣子之大节上不负天子下不负贤师帅所以敎化作成者异日扬王庭立名节姓名光史册如张曲江姜日南余襄公者不一而足又岂止读纸上语工文词取科第抗衡上国而已哉于是乎书公字实之兴化人今为江西帅云乾道七年正月敷文阁直学士左朝奉郎提举江州太平兴国宫王某记






　　梅溪后集巻二十六
　　钦定四库全书
　　梅溪后集巻二十七
　　宋　王十朋　撰
　　杂文
　　游天衣诗序
　　绍兴戊寅冬十有一月己卯日南至后二日游天衣者八人皆前进士宦游于越者黎明戒装集于贺监之故居天气既佳爱日初长篮舆出蠡城之南道乎稽山之阴徉徜乎秦望鉴湖千岩万壑之间有松阴十里林麓静深山转径迂烟蔼出没初行若迷俄有钟磬声出乎翠防之端盖天衣寺也十峯堆秀双涧涵碧朝阳法华二峯尤苍然崭絶乎其中寺有唐人李泰和徐季海元防之白乐天李公垂诸作者诗文其碑刻尚无恙有化身普贤飞来铜像萧梁衣鉢双乌故事缁徒颇能道之方杖屦寻幽有府吏将使君之命饷以百榼既拜赐有举杯而言者曰今日之集盖不偶然也昔王谢兰亭之游羣贤少长毕集可谓雅会矣然赋诗不就者十有六人岂若吾侪臭味之同游从之胜乎白衣之来非王之酒乃楚元之醴也欢其可以不记于是举白飞觞唱酬交作杂以谐笑咸有余适僧有劝游云门者夕阳薄山遂不果徃乃舎车聨骑探梅而还晚集于泮宫饮文字也初登山某首赋一章同行即席而和既而吟咏者多不记篇目遂列书于招提诸公命某序之
　　送喻叔竒尉广徳序
　　韩退之之留孟东野也其诗有曰昔年因读李白杜甫诗长恨二人不相从吾与东野生并世如何复蹑二子踪某初疑退之言为夸及观城南诸聨句豪健险怪其笔力略相当使李杜复生未必不引避路鞭也然后知复蹑之语为非过又读其末章有曰吾愿身为云东野变为龙四方上下逐东野虽有别离无由逢于是又知二公心相知气味相得至欲相与为云龙而不忍有离别真可谓古之善交者某丙子冬与绣川喻叔竒同舎上庠一见如故明年同登太常第又明年賛幕会稽叔竒来游大帅王公嘉其为人屈以摄职子遂获朝夕焉论文赋诗相得愈厚盍簮才百日唱和无虑百数篇叔竒之诗清新雅健有晋宋风味得韩公之豪无东野之寒予不逮逺甚然予二人者有唱必酬殆亡虚日樽酒细论文之外语不及他亦庶几复蹑古作者踪矣会叔竒赴官桐川行甚遽予惘然惜别行觞既开骊驹在门于是诵醉留之篇歌云龙之句以赠之至若清白以处己忠勤以莅事不枉道苟合以干进兹固叔竒素学而优为者亦某之所素期而深望者姑小试于筮仕之初奉防周旋于终身出处行藏之际其为复蹑古人之踪又不止乎絺章绘句间也叔竒勉之绍兴戊寅吉日东嘉王某序
　　送叶秀才序
　　吾乡谊理之学甲于东南先生长者闻道于前以其师友之渊源见于言语文字间无非本乎子思之中庸孟子之自得以诏后学士子羣居学校战艺场屋笔横渠而口伊洛者纷知也取科第登仕籍富贵其身光大其门者往往多自此涂出可谓盛矣然君子之学为道小人之学为利谈谊理而媒青紫果为道乎为利乎吾闻洙泗之徒有堂堂乎张者欲学干禄夫子不以其禄之不可干而辟之也而告之曰言寡尤行寡悔禄在其中矣古人之学也谨言行而禄自至修天爵而人爵自従所谓谊理者在是予假守楚东乡人叶生处和者亦客游是邦每暇日过予于郡斋音琅然而可听议论粲然而成文仰其所蕴皆吾乡师友渊源之学也处和早丧二亲能刻苦自立友爱诸弟急难之念不顷刻忘懐其于所学岂口耳云者今将之武林就秋试求赠言以行吾谓生之学问议论文采取一第不足道赠人以言而勉之科第是亦利而已矣何异市井相与言耶若夫谨言行而禄在其中修天爵而人爵从孔孟所谓义理者在是慁子之第虽不足道亦不能外是而得之也敢不以告乾道乙酉五月二十五日永嘉王某序
　　蔡端明文集序
　　文以气为主非天下之刚者莫能之古今能文之士非不多而能杰然自名于世者亡几非文不足也无刚气以主之也孟子以浩然充塞天地之气而发为七篇仁义之书韩子以忠犯逆鳞勇叱三军之气而发为日光玉洁表里六经之文故孟于辟杨墨之功不在禹下而韩子觝排异端攘斥佛老之功又不在孟子下皆气使之然也若二子者非天下之至刚者欤国朝四叶文章尤盛欧阳文忠公徂徕先生石守道河南尹公师鲁莆阳蔡公君谟皆所谓杰然者文忠之文追配韩子其刚气所激尤见于责髙司谏书徂徕之气则见于庆厯圣徳颂师鲁则见于愿与范文正同贬之书君谟则见于四贤一不肖诗呜呼使四君子者生于吾夫子时则必无未见刚之叹而乃同出于吾仁祖治平醇厚之世何其盛欤夫以台諌之风采朝士莫不畏其笔端自侍从而下奔走伺候其门者纷然也文正鄱阳之贬余尹欧既与之同罪矣蔡公乃于四贤相继黜谪之后形于歌诗而斥为不肖羞其见缙绅之面而辱甚市朝之挞则公之刚又可知也某初见其诗于张唐英所撰仁宗政要甚歆慕之其后见公文集乃没而不载窃以为恨乾道四年冬得郡温陵道出莆田望公故居裵回顾叹而不忍去入境访公遗迹则首见所谓万安桥者与大书深刻之记争雄且深惜其有济川之才而不至于大用登爱松堂九日山则又见公之诗与其真迹犹在凛然有生意如见其正顔色坐黄堂时也盖公至和嘉祐间尝两守是邦至今泉人称太守之贤者必以公为首求其遗文则郡与学皆无之可谓缺典矣于是移书兴化守钟离君松傅君自得访于故家而得其善本教授蒋君雝与公同邑而深慕其为人手校正之锓板于郡庠得古律诗三百七十奏议六十四杂文五百八十四而以四贤一不肖诗置诸巻首与奏议之切直旧所不载者悉编之比他集为最全且属予序之予曰端明公文章文忠公尝称其清遒粹美后虽有善文词好议论者莫能改是评也予复何云然窃谓文以气为主而公之诗文实出于气之刚入则为謇谔之臣出则为神明之政无非是气之所寓学之者宜先涵养吾胷中之浩然则发而为文章事业庶几无媿于公云五年十月永嘉王某叙
　　跋陈忠肃公手帖
　　忠肃公心画劲健类其为人公孙徳龄予同年也文翰有家法他日必能嗣其风烈绍兴辛巳孟冬
　　跋季仲黙诗
　　仲黙予姑之子也与予同年生少予二十日自总角同笔砚相得最甚弱冠従林先生师禹于金谿时大梁孙皜子尚防吾乡年少有俊才能歌诗予二人辱与之交遂各出所作诗编为集阅歳既乆谓已失之至隆兴甲申夏四月壬戌予儿闻诗暴蠧书得旧稿遗墨如故而子尚在鬼録已二十余年仲黙化去亦一星终矣予流涕读之仲黙诗虽不多然皆忧国伤时慷慨奇男子语使天假之年有禄位于朝摅其素蕴决不为脂韦软熟辈也旧游从者八人有八叟之号仲黙号劲叟其后刘铨全之镇方叔毛宏叔度与予皆相继尘忝禄位仲黙才气不在人下独不霑一命而死悲夫予因録其诗词凢二十六首及予和仲黙与孙子尚姜渭叟二诗于后示其子徽俾家藏之以贻后人
　　跋温公帖
　　温公盛徳大业非东坡大手笔不能形容措国于泰山之安令于流水之原后人欲识元祐之治其大要如此乾道乙酉后重阳六日
　　又
　　孟子曰欲为君尽君道欲为臣尽臣道观宣仁所问温公所对可谓各尽要道真尧舜君臣也乾道改元后重阳一日
　　跋二刘帖
　　二刘先生直谅多闻如西京子政歆辈不足多也敬观心画如见伟人丁亥十二月书
　　跋王佥判植诗
　　秦氏以国事雠非和也三纲五常之道灭矣何足以语春秋当时士大夫能力争者无几惟胡君邦衡慨上请剑之书至今读之令人增气且令后世不谓我宋无人可谓有功于名教矣王君十诗引春秋尊王以讥切时事韪矣然于邦衡诋为小吏寡谋岂诗人之语固自有深意耶乾道三年七月十四日书
　　跋余襄公帖
　　某自幼知慕四贤之为人顷守番阳祠范文正公而记之过夷陵谒欧阳文忠公祠而赋诗有庆厯四贤今见两之句兹至鄂渚又获观余襄公之劲画如见其风采动朝端时亦足以慰平生之所慕矣
　　跋冯员仲帖
　　员仲天下士也负有用之才懐许国之忠而不获究其万一命矣夫虽困于防而死于不幸然知己数公皆一代之杰亦可以无憾矣其徒陈君季习出示诗文手帖流涕读之乾道三年六月
　　跋霍懐州传
　　予每叹金人之祸中原比唐安史之乱为甚唐守土之臣死事者颇多靖康间独寂寥无闻何耶今始见何子应作霍懐州传舍生取义名节凛然可与睢阳二公同称烈丈夫矣丁卯四月
　　跋王夷仲送行诗轴
　　夷仲校书予同年兄也政事文章皆过人一等三年间两见之于双溪慷慨论世事相勉必以名节予守防知夷仲游道山同年梁介子绍过防得其书梁论馆阁人才以夷仲为称首既而以勇退闻夷仲之退岂果为病邪呜呼万里面目书墨犹未干而夷仲死矣其子过霅川出馆中送行诗读之流涕端人不易得非区区交友之私也乾道三年十月十日书
　　跋杜祁公帖
　　杜正献公号清白宰相见其心画令人起敬如见其正色立朝时也乾道戊子孟夏书
　　跋蒋元肃梦仙赋
　　朴卿子作梦仙赋词新意古超出翰墨蹊径外盖司马长卿赋大人李太白大鹏之类可谓飘飘有凌云气宜与神游于八极之表也然予鄙陋之文何足以当之其乱曰读故书期以十年乃敢请所未见非朴卿自谓也盖勉予所未至抑亦词人劝百讽一之防耶乾道己丑八月二十二日
　　跋张侍郎帖
　　张公子韶一代儒宗学者所共尊仰某恨不识之吾乡陈君开祖以学问文采受知于公为最厚其子出示手帖二十纸凛然正直之气见于词翰间爱其人敬其书携以适闽乆而后归之乾道己丑十月二日
　　跋严伯威墨迹
　　僧严公字伯威温州乐清人予祖母贾氏兄也性敏悟道行孤洁学兼禅教为缁林所推重州郡迫以住持终身不就博通儒学尤工诗文识者谓不减惠勤道潜之流第无知己如欧苏二钜公耳游戏翰墨亦极其妙每片纸出人争宝之有集日潜涧卒于政和壬辰至乾道己丑五十有八年矣有横阳章彬秀才得其所书唐宋诗八幅至泉南以献予郡博士蒋君雍见而奇之请刋于泮宫以广其传陈教授登予同年进士最善书亦谓近世所无也冬十一月戊午书
　　跋孙尚书张紫防帖
　　孙公尚书四朝文杰张公紫防当代才子孙尤长于简尺张翰墨妙天下某晚辈恨不识尚书公比守霅川得公二书时年几九十而词源笔力不衰如此张帅长沙某移书求贡院字笔画雄健用于湖泉二州观者壮之其所荅书词翰俱絶明年二公皆在鬼録某既不获瞻尚书之履又嗟紫防郎之不永世见其迹思其人轴而藏之欲刻未果石似之察判见而喜之假之以归刋于其家以广其传可谓乐善好事矣乾道六年三月庚午书于泉南郡斋
　　曰义堂铭
　　郎莫君子防将漕湖北求堂名于过客王某以曰义名之铭曰
　　部使者之职莫重于计台居是职者以桑大夫之心计刘士安之鞭算为善理财一于财而不以义特聚敛之臣尔非特为民之蠧是亦为身之灾易曰理财正辞禁民为非曰义居是职坐是堂而无媿是名者其贤矣哉
　　鉴湖説上
　　东坡先生尝谓杭之有西湖如人之有目某亦谓越之有鉴湖如人之有肠胃目翳则不可以视肠胃秘则不可以生二湖之在东南皆不可以不治而鉴湖之利害为尤重昔东汉太守马臻之开是湖也在会稽山阴二县界中周回三百五十余里溉田九千余顷湖髙田丈余田又髙海丈余水少则泄湖归田水多则泄田归海故会稽山阴无荒废之田无水旱之患者以此自汉永和以来更六朝之有江东西晋隋唐之有天下与夫五代钱氏之为国有而治之莫敢废也千有余年之间民受其利博矣乆矣至国朝之兴始有盗湖为田者然其害犹防盗于祥符者才一十七户至庆厯间为田四顷而已当是时三司转运司犹切责州县使复田为湖自是而后官吏因循禁防不谨奸弊日起侵盗愈多至于治平熙宁间盗而田之者凢八千余戸为田盖七百余顷而湖寖废矣然官亦未尝不禁而民亦未敢公然盗之也政和末有小人为州内交权幸专务为应奉之计遂建议废湖为田而歳输其所入于京师自是奸民豪族公侵强据无复忌惮所谓鉴湖者仅存其名而水旱灾伤之患无歳无之矣今占湖为田盖二千三百余顷歳得租米六万余石为官吏者徒见夫六万石之利于公家也而不知九千顷之被其害也知九千顷之歳被其害而已而不知废湖为田其害不止于九千顷而已也盖鉴湖之开有三太利废湖为田有三大害山阴会稽昔无水旱之患者鉴湖之利也今则无歳无灾伤盖天之大水旱不常有也至若小水旱何歳无之自废湖而为田每歳雨稍多则田已淹没晴未乆而湖已枯竭矣説者以为水旱之患虽及于九千顷之田而公家实受湖田六万石之入呜呼其亦未之思也夫灾必诉诉必检检必放得湖田之租失常赋之入所得所失相去几何官失常赋而以湖田补折之犹可也九千顷之民田其所失者不可计其何以补折之耶王者以天下为家其常赋所入亦广矣岂利夫六万石之入而以病民耶况湖田之入在今日虽饶而他日亦将同九千顷而病矣使湖尽废而为田则湖之为田者其可耕乎今之告水旱之病者不独九千顷之田也虽湖田亦告病也况他无鉴湖则九千顷之膏腴与六万石所入之湖田皆化为黄茅白苇之场矣越人何以为生耶此其为大害一也鉴湖三百五十八里之中蓄诸山三十六源之水歳虽大涝而水不能病越者以湖能受之也今湖废而为田三十六源之水无吞纳之地万一遇积雨浸淫平原出水洪流滔天之歳湖不能纳水无所归则必有漂庐舎败城郭鱼人民之患尝闻绍兴十有八年越大水五云门都泗堰水高一丈城之不壊者幸也假令他日湖废不止于今而大水甚于徃歳则其为害当如何此废湖为田其为大害二也自越之有鉴湖也歳无水旱而民足于衣食故其俗号为易治何以知其然也以守令而知之也自东都以来守会稽令山阴者多以循吏称见于史传者不可一二举也非昔之守令皆贤也盖民居乐歳之中室家温饱民之为善也易尔比年以来狱讼繁兴人民流亡盗贼多有皆起于无年去秋灾伤之讼山阴防稽为尤多非昔之民皆善良今之民皆顽鄙也葢礼义生于饱暖盗贼起于饥寒其势不得不然耳此废湖为田不独九千顷受其病狱讼之所以兴人民之所以流盗贼之所以生皆此之由其为大害三也自祥符庆厯至今建复湖之议者多矣而湖卒不能复非湖之不可复也盖异议者有以揺之也异议得以揺之者盖亦建议者之未能深究夫利害焉耳建议者曰废湖为田则九千顷被水旱之害湖不可以不复异议者曰九千顷虽被水旱之害而常赋不尽失以湖为田而官又得湖田之利为多湖虽废而何害且多为异説以揺之此建议者之言卒夺夫浮议者之口使建议者灼然知夫三大利害之所在以折夫异议者之云云则复田为湖有不可得而已也
　　鉴湖説下
　　夫废湖为田有三大害复田为湖有三大利湖固不可以不复也然亦有三难揺于异议一难也工多费广二难也郡守数易三难也今之占湖为田者皆权势之家豪强之族也侵耕盗种为日已乆一旦欲夺而复之彼必游谈聚议妄陈利害曰劳民也费财也失官租也有科率之扰也无积土之地也争为异説以沮害之官吏方堕于因循茍且之习复为气力多口舌者之所动移而欲冀成功于歳月之乆可乎此揺于异议一难也昔人常计濬湖之工矣日役五千人濬至五尺当十五歳而毕至三尺当九歳而毕【张伯玉之説】夫用工如此之多厯年如此之乆其为费如何今越不濬湖而财用犹不给况兴至大之役有不赀之废耶此工多用广二难也守令之于郡邑乆任则可以立事数易则不能成功况鉴湖之开非一歳一时之所能毕今之为守者或一歳而遂迁或半歳而遽易湖之利害不暇问焉能知不能知遑暇治其间慨然有志于开复者功未及施而去计已迫矣后来者所见不同复变前议以数易之守而欲兴浩大悠久之役可乎此郡守数易三难也湖有三不可不开而厄于三难开是终无防以开之耶某窃谓欲遏浮议则不可不白利害于朝廷主之虽异议纷然但莫之防可也如向者经界之行于天下固有不乐其事而欲动揺之者多矣然经界卒行而民受其利盖朝廷主之则事无不可成者况一鉴湖耶彼异议者不过曰劳民费财耳夫劳民费财兴无用不急之务则不可如鉴湖之利害如此谓之无用不急可乎自湖之废也歳多灾伤细民艰食今于农事之隙募民濬治官出财民出力两有所利民虽劳而不惮财虽废而不虚矣彼不过曰官失湖田之租民有科率之扰夫鉴湖之开千有余歳矣昔无湖田之租有国者不以不足为病岂今日独少此耶况湖既复而民利兴灾伤不作而常赋不失民无凶荒之诉官无检放之患较其所得与今孰多至若钱米之费当一出于官而不取于民竹木之具虽资之于民而尽酬其直胥吏都有从而扰民者则严法令以治之尚何科率之忧耶越人多谓湖可开也而土无所归是不难积其泥涂以为丘阜昔吴长文常论之矣今湖之侧旷地固多择其利便随其逺近而丘阜之土非所患也欲沮濬湖之计者不过数者之説而皆有以取之尚何浮议之防耶谓日役五千人濬至五尺十五歳而毕者盖通三百五十里之间而计之也某谓今之濬湖固未能举三百五十里之内而尽复之也湖自熙宁以来建议者立两存之説有牌内牌外之限今牌尚存而牌内亦盗而为田矣为今日计者当先复牌内之湖其用工固有间自牌之外当以渐治之可也所费之财自本府经画外又当请于朝乞每歳湖田所入之米以为雇工兴役之费朝廷捐六万石之米不足以为多寡越得此以办事则沛然有余矣欲复田为湖必当迟以歳月之乆有乆兴之役无久任之守以主之则异议一揺而事必中辍是又当请于朝置开湖一司于越命守倅带提举主管之职如劝农学事之类又命二知县分董之【旧日会稽山阴知县皆带提举鉴湖事】守既职其事则必任其责虽迁易不常而后来者不得不继非正术同也盖职使然也又有倅终任以管其事令终任以董其役则责有所归又命监司督察赏罚之俟湖成之日凢主其事董其役者皆次第加赏如是则湖不患其不复也昔论复湖之利害者多矣莫如曾子固子固之言曰谓湖不必复者曰湖田之入固饶矣此游谈之士为利于侵耕者言之也使湖尽废则湖田亦旱矣谓湖不必濬者曰益隄壅水而已此好辨之士为乐闻茍简者言之也以地势较之壅水使高必败城郭矣二者既不可用而欲禁侵耕开告者则有赏罚之法矣【蒋堂】欲谨水之蓄泄则有闭纵之法【杜杞】欲痛絶敢田者则防其苗责其力以复湖而重其罚又有法矣【杜杞】或欲任其责于州县与转运使与提防刑狱【吴奎】或欲以每歳农隙濬湖【吴奎】或欲禁田石柱之内者又皆有法矣【张伯玉】欲知濬湖之浅深用工几何为日几何欲知増隄竹木之费几何使之安出【张伯玉】欲知濬湖之涂泥积之何所【吴奎】又已计之矣欲知工起之日或浮议撼揺役夫内溃则不可以必其成【张伯玉】又已论之矣【子固】诚能收众説而攷其可否用其可者而以在我者润泽之令言必行法必举则何功之不可成何利之不可复哉子固昔尝倅越知鉴湖之利害为详而其言有足取者故并记其畧有能举行子固之言而不弃某之两则湖庶乎其可复不然姑存其説以俟马太守再生可也
　　别院省试防问二首
　　问自古帝王图天下之大业必贵乎好谋而能断谋固不易而断为尤难谋之于新固不若谋于旧也然孙权之拒曹操吴人以众寡不敌为忧张昭为定防旧臣乃劝权迎之果从其谋其能成赤壁之功建鼎峙之国乎谋之于寡固不若谋于众也然宪宗之伐淮蔡卿士莫随于议伐之初小大并疑于既伐之后使帝惑羣议而不任忠臣其能成破贼之功振唐室之威令乎谋之于少固不若谋之于老也然世宗欲亲征刘旻冯道以四代之老力谏其行果従其谋其能成髙平之防而北取三关乎谋之于下固不若谋之于左右大臣也然澶渊之役大臣有欲避其锋而劝幸吴蜀者当时茍从其谋天下几何其不分裂乎夫国有大疑谋之于旧谋之于众谋之于老谋之于大臣可也彼三【阙】
　　章圣皇帝乃违其所宜从之谋而以之取胜何耶岂羣谋有不足取而断之以独见之明耶抑当时运筹帏幄之臣固有出人意表者耶恭惟主上以圣徳受禅天下同心戴之逺近荒逺尚敢不恭天地神人罔不愤怒疆场之事上贻宵旰之忧议者谓欲兴师以拒之命将以伐之耶则有以力非其敌如吴人之惧魏唐人之虑淮蔡者谓宜亲屈万乘以征之耶则又虑防非万全必有异议如显徳景徳之臣者彼其心皆出于忧国特其所见有不同持不同之论而纷然于人主之前则谋将孰従而断将安出耶诸君抱甽畆惓惓之忠乆矣必有奇防可以济世羣试春官盖得言之秋也愿详论前古好谋能断之君其事孰可行于今者有司将采而献焉以賛雄断
　　问非建功立名之士无以排祸乱而辟土疆非守节死义之士又无以折奸邪而扶持宗社二者皆有国之所急不可不兼崇而并尚也议者谓西汉有功名而无节义东汉有节义而无功名兼之者其三国人才乎抑尝即固晔寿之史而攷之三者之説似非至论西京有折而不挠号近古社稷臣者有寝淮南之谋懐甽亩之志者非节义与东都有感会风云上应列宿者有举空朝廷投笔取封侯者非功名与三国人才固多矣杰然乎其间者殆不过数子蜀诸葛亮固天下竒才也然史氏谓其连年动众未能成功兵机将畧非其所长功名亦少贬矣魏荀彧固有王佐风也然论者讥其协规曹氏以倾汉祚机鉴先识未充其志节义亦少贬矣吴周瑜鲁肃建独断之明出众人之表智畧俱可称也然或谓赤壁之役瑜获虚名荆州之借乃肃之短功名节义又果能兼之否谓西汉无节义东汉无功名非厚诬与谓三国兼两汉所长非溢美与我祖宗之世人才軰出功名节义为两全视两汉三国为逺过自艰难以来不惟兼全者无能以所长见称亦几视两汉三国为有媿主上侧席求贤共图恢复正有志之士建功立节之秋也敢问何以排祸乱而复土疆何以折奸谋而扶宗社死者可作其谁与归愿摭前史并国朝人才而并论之将以观诸君筮仕之志
　　经筵故事
　　唐书魏征传太宗问征为君者何道而明何失而暗征曰君所以明兼聴也所以暗偏信也尧舜氏辟四门明四目达四聪虽有共鲧不能塞也靖言庸违不能惑也秦二世隠藏其身以信赵高天下溃叛而不得闻梁武帝信朱异侯景向关而不得闻隋炀帝信虞世基贼徧天下而不得闻故曰君能兼聴则奸人不得壅蔽而下情通矣
　　臣曰善哉太宗之问魏征之对也人君以一人之聪明接众多之臣下共鲧赵高朱异虞世基之徒世未尝无然静言庸违不能惑尧舜之君壅闭不闻乃能乱秦梁隋之国者岂不在乎兼聴偏信之殊耶人君初未尝不好治而恶乱亦未尝不欲用君子而去小人然君子卒不能用小人卒不能去者盖君子独立而无助小人植党以自私人君将用一君子羣小人惧其不便于己也必巧为飞谤以中伤之将去一小人羣小人惧其失所依也必巧为游言而阴为之地人君将访之左右之人耶左右之人未必不如齐人之毁即墨而誉阿大夫也将访之百官耶百官之中未必不如八司马之誉王叔文也将访之耳目之臣耶耳目之臣又未必不有额叩龙墀如刘栖楚之党李逢吉也将访之元老大臣耶元老大臣又未必不阴有所畏私欲纳交如张禹之党王鳯也遂使人君聪明惑乱心无所主君子将用而复舍小人将舍而反用小人之党日炽君子之势益孤卒至于在位皆小人而空国无君子人主孤立而不自知天下未有不为秦为梁为隋者其始起于偏信之私其终至于祸乱危亡而不可救可不戒哉此四门不可以不辟四目不可以不明四聪不可以不达心术不可以不正君子小人不可以不择也
　　唐书李绛传宪宗尝对绛称太宗明皇之盛朕欲庶几二祖之道徳风烈无媿谥号不为宗庙羞何行而至此乎绛曰陛下诚能正身励己尊道徳逺邪佞进忠直与大臣言钦而信无使小人防焉与贤者游亲而礼无使不肖与焉去官无益于治者则材能出斥宫女之希御者则怨旷消将帅择士卒勇矣官司公吏治辑矣法令行而下不违教化笃而俗必迁如是可与祖宗合徳号称中兴夫何逺之有言之不行无益也行之不至无益也帝曰美哉斯言朕将书诸绅即诏绛与崔羣等搜次君臣成败五十种为连屏张便坐
　　臣曰有贤君无贤臣不可以致治有贤臣无贤君亦不可以致治惟臣主俱贤然后可以相与大有为观宪宗所问与李绛所对可谓臣主俱贤矣帝承肃代徳顺頽弊委靡之余慨然有意贞观开元之盛绛所陈皆切一时终戒之曰言之不行无益也行之不至无益也帝天资英武推诚聴谏闻绛之言而欲书绅非饰虚词以面褒之而已退能断然而力行之内任忠贤外诛僣叛唐之威令至于复振皆绛言有以启之尝欲相绛宦者吐突承璀宠方盛忌其进阴有毁短帝遂出璀而用绛不疑尝盛夏对延英帝汗浃衣绛故趋出帝曰朕宫中所对唯宦官女子欲与卿讲天下事乃其乐也又尝对左右称绛言骨鲠为真宰相非绛之忠谠不能尽言以啓沃非帝刚明果断亦岂能受尽言而用之凡绛所言无一不行卒能与太宗明皇号为唐室三宗盛哉使帝能终始行绛言不以小人而防君子不与不肖而与贤不退绛而进承璀不罢裴度而用皇甫镈中兴之业宁有不终耶臣窃谓致治之君不可不聴谏不可不用贤尤不可不力行又不可不始终如一也
　　经筵讲义
　　春秋
　　僖公
　　臣闻僖公名申庄公之子闵公庶兄也庄公既没鲁有内难子般闵公相继遇祸季友以僖公适邾遂入而立之僖公即位首能遵伯禽之法俭以足用寛以爱民史克作駉诗以颂之能用贤相君臣有道史克作有駜以颂之能修泮宫以服淮夷作泮水以颂之能复周公之土宇作閟宫以颂之僖在春秋十二公中最为有道而享国亦长臣窃谓鲁之有僖公犹周之有宣王也宣王能复文武之境土中兴周室见于大小雅僖公能复周公伯禽之业中兴鲁国见于四颂仲尼删诗而有取焉者盖以宣王僖公之事有可以为法于后世也然诗颂僖公如此为春秋犹不免乎讥何耶春秋之法责贤者备
　　元年春王正月
　　隠公不书即位继故也春秋之法继正而书即位者正也继正而不书即位是不自正也隠公是也继故而不书即位者亦正也继故而书即位必有大恶也桓公宣公是也僖公继闵公之难故不书即位以见正人君能正其始斯能正其终正始之道必先正其心念虑云为不可以不正视聴言动不可以不正出入起居不可以不正左右前后不可以不正以之正朝廷正百官正万民正四方其身既正罔敢不正
　　齐师宋师曹师次于聂北救邢
　　庄三十二年冬狄伐邢管仲言于齐侯曰戎狄豺狼不可厌也诸夏亲昵不可弃也宴安酖毒不可懐也请救邢桓公従管仲之言于闵元年救之今又救之春秋恶用兵至书救则善之也恶中国相侵伐至遏暴乱则与之也齐侯往年虽救邢而不能却狄者由齐侯不亲往也故书曰齐人救邢今三国皆称师者非将尊师众也必三国之君在焉然不曰齐侯宋公曹伯者不以救邢之师与齐侯也救者善也其曰不以救邢之师与齐侯何也狄人伐邢阅三歳矣往虽救之而不亲往今虽亲往又不急造其国以救之方且次于聂北有逗留观望之意致邢为狄所逐迁于夷仪齐侯虽有救患之仁心而无急义之大勇故春秋虽书救以善之又书次以讥之由是见圣人之心急于遏暴乱而救中国也
　　小学讲
　　论语
　　昔孔子以天縦之圣讲道洙泗之间羣天下英才而教育之盖三千人弟子记其善言善行谓之论语垂诸后世与六经并传欲修身者不可不知是书欲事亲者不可不知是书欲事君者不可不知是书欲治天下国家者不可不知是书是书者造道入徳之门户穷理尽性之本原也学是书者当自正心诚意始
　　学而第一
　　子曰学而时习之不亦説乎有朋自逺方来不亦乐乎人不知而不愠不亦君子乎
　　人不可以不学故论语二十篇以学为首时过而后学则勤苦而难成故弟子首记夫子之言曰学而时习之时者何人生十年曰幼学夫子年十有五而志于学自十歳以上学之时也十五以上尤不可不志于学也学以时而习则积不以时而习则荒学而时习之则理有所明而心有所见故説説者自内言之也独学而无友则孤陋而寡闻今有朋焉来自逺方相与讲习有直谅多闻之益故乐乐者自外言之也故学以时则心志通朋来自逺则名誉彰宜为人所知也而有不知者焉在常人之情知则喜不知则愠喜愠生于知不知其为人也亦小矣君子学足乎已而所乐在内初不恤乎人之知不知此人不知而不愠所以为君子
　　有子曰其为人也孝弟而好犯上者鲜矣不好犯上而好作乱者未之有也
　　有子者孔子弟子有若也孔子没弟子思之以有若貌类圣人尝以事孔子之礼事之矣故有若亦以子称于论语善事亲为孝善事兄为弟孝弟者闺门之懿百行之先也事亲孝故忠可移于君事兄弟故顺可移于长扩而充之至于格上下通神明凖四海未有不本于此者尧舜古之盛帝其道至大也孟子称之曰孝弟而已矣尧舜之道不止于孝弟然其所以巍巍荡荡后世莫及者盖由其以孝弟扩而充之也夫理一而已举斯心而加诸彼则孝弟者为臣必忠为子必顺小则必不好犯上大则必不至作乱盖理之必然所谓犯上者如少凌长小加大之类是也兹固孝弟者之所不为然臣之事君有犯无隠君或有过不得不犯顔而谏则所谓犯上者固亦有之是盖出于不得已非其心之所好故曰好犯上者鲜矣至若好作乱则必无之理故曰未之有也所谓作乱者非必称兵畔逆然后谓之作乱也凡事君不忠者皆可谓之作乱朋奸罔上谓之作乱可也蠧国害民谓之作乱可也盗国家之名器者谓之作乱可也窃人主之福威者谓之作乱可也作者盖厉阶已生而有必乱之理在家则为贼子在国则为乱臣此固孝弟者之大罪人其心必不好之亦理之必然也
　　为政第二
　　子曰为政以徳譬如北辰居其所而众星共之
　　古之学者为己非止乎为己也学既足乎己行其所学斯可以为人故先之以学次之以为政学与政非二物顾所学者如何尔学帝王仁义之术则为徳政学覇者刑名之术则为刑政幼之所学壮之所行一也为政以徳是帝王仁义之学也非修徳于为政之时行所学于为政之时耳正其身而天下自归故譬之北辰北辰尝居其所而众星咸拱人君以徳为政无为而治而天下共尊古之人有行之者尧舜禹汤文武是也尔雅曰北极谓之北辰郭璞释之曰北极天之中以正四时以其居天之中故曰极以其能正四时故曰辰汉书天文志曰中宫太极星其一明者太一之常居也是之谓北辰或以北斗为北辰非矣










　　梅溪后集卷二十七
　　钦定四库全书
　　梅溪后集巻二十八
　　宋　王十朋　撰
　　祝文
　　饶州谒顔范祠文
　　二公名节百世所师俱临是邦遗爱犹在死者可作非公孰归某滥窃郡符获瞻祠像太山北斗心实慕之视事之初敢不躬告
　　顔范新祠成奉安祝文
　　番阳九贤咸有善政文忠之忠文正之正九贤之中于斯为盛祠宇一新丹青辉映凛然如生尚余刚劲以激忠义以警邪佞福我邦人不祷而应不水不旱无兵无病血食万年孰敢不敬祀事之初神乎其聴
　　防州谒文宣王庙文
　　惟夫子之道一以贯亦奚间乎迩遐不陋九夷而欲居行乎蛮貊如一家今坤维文物之富人才之盛有洙泗风而无媿于诸华茍非圣教之旁达岂一文翁能化之耶某一介书生蒙恩帅巴媿无果达艺之才可以従政而亦粗知富庶教之何加若夫事贤友仁与学道而爱人也固不敢不勉所欲与诸生共勉者曰忠曰孝曰思无邪
　　谒昭烈庙文
　　呜呼东都之季盗窥神器分鼎者三帝乃刘氏有髙皇度有光武气有王佐臣无中原地以区区蜀抗大国二天厌汉徳壮图弗遂功虽少贬四海归义永安故宫遗迹可记君臣有庙英雄堕泪歳月浸逺栋宇莫治某来守是邦过而兴喟一新庙貌薄荐殽胾旁观八阵细读三志我虽有酒不祀曹魏
　　谒武侯庙文
　　丞相忠武蜀之伊吕高卧南阳悲吟梁甫草庐之中三顾先主将汉是兴非刘曷与君臣鱼水蛟龙云雨才十曹丕志小寰宇假令无死师一再举呉魏可吞礼乐可许宁使英雄堕泪今古将畧非长庸史之语某受命天子来帅兹土梦观八阵果至防府庙貌仅存风流可覩旁有闗张一龙二虎安得斯人以消外侮
　　谒杜工部祠文
　　风雅颂息嗣之者谁后代风骚先生主之读书万卷盖欲有为明光三赋烜赫一时致君尧舜卒不克施此志萧条乃昌其诗天欲其鸣穷之使悲复生太白如埙应箎流落劔南厥声益驰莫年制作莫多如防诗史有堂遗像有祠光艳照人膏馥满碑歌蜀道难诵杜鹃词忠不忘君先生是思
　　修武侯庙奉安祝文
　　八阵图之北永安宫之南侯有祠焉盖昔与先主控扼吴魏经营中原之地死而庙食宜矣然庙貌不称非所以崇明祀也某至官之初首谒祠下命工葺之榜其坊曰卧龙择日之吉帅同僚祀之不敢不告
　　诸庙祈雨文
　　兹者七月不雨祷祈未应神庙食于此其可坐视而不救乎油然云沛然雨在神呼吸间也宜速効职毋作神羞
　　诸庙谢雨文
　　兹因不雨是用祷于神祗且责其坐视不救而戒其速宜効职果不逾时沛然下雨神亦可谓灵矣有徳必报其何敢忘
　　湖州谒文宣庙文
　　夫子之道至大而神顔犹苦之犇轶絶尘设教以中善诱循循化被万世遐迩惟均湖学之盛东南鲜伦风似邹鲁民同蜀闽某受命天子来为守臣方以政学焉能牧民闻诸夫子学道爱人益以无倦敢不谆谆若夫惟孝为政勿欺事君愿与诸生同书诸绅
　　谒顔鲁公祠文
　　呜呼百世鲁公严霜烈日彼何人斯鬼面蓝色公之所至人懐其徳清风凛然尚余銕画某昔守畨阳今来霅川皆公旧治有象貌存视事之初敢不躬谒岂无他祠敬慕名节
　　祭安定先生文
　　庆歴皇祐有三巨儒太山徂徕盛不及湖眷言此邦如泗与洙弟子诜诜三千之徒中庸有传皇极以敷法行太学化广寰区诸老先生万事问胡富矣道徳贤哉范模国朝之治効在诗书先生之功不在都俞祠宇于泮松楸在吴歳时上冢冠带必趋某受命天子来分郡符官既有守恨莫能俱恭命同僚往奠一壶嗟嗟先生今也则亡
　　泉州谒文宣王庙文
　　某以诸生入仕学实未优达不如赐艺不如求可使治赋又不如由屡绾郡章了无一善泉南钜藩误膺帝选学道爱人愿如言偃益以无倦不敢不勉若夫美化易俗则在泮宫言采芹藻窃效僖公愿与诸生名教是崇庶使无讼有君子风
　　韩魏公祠奉安祝文
　　呜呼岳渎之奇实生圣贤崧高甫申尼丘文宣或生他邦必嘉山川李居江东蜀生谪仙我宋名世之士三而皆生于异郡焉温公家陜右而生于光文忠家江西而生于緜人知忠献公之为相人也而不知其乃生于泉蜿蟺朋山奫沦清源气如洛阳公得其全有异人兮知其祥有吉梦兮开其先香名一呼瑞日在天勋业三朝高视无前社稷之臣无以加伊周之美罔敢专然公所至之邦皆有祠奚独始生之地而阙然景徳逮今百五十年泉人思公亦非不防采其谥以名堂慕其风而欲传饮清泉兮有懐荐一掬兮无缘州宅之东云榭之边乔木一林古屋数椽即焉以祠缭之以垣龙章鳯姿珥貂戴蝉人皆曰我魏公也莫不喜叹而骈肩然公勋勒鼎彞名光简编食配清朝貌法凌烟亦奚用乎州郡之祀盖聊以慰邦人之惓惓
　　诸庙祈雨文
　　前日不雨有请于神三日而应繄神之仁今又不雨其谁之咎灾不自作罪在郡守守固有罪斯民何辜曰雨而雨在神吸呼山川出云沛为膏泽不作神羞吏亦逃责
　　韩魏公祠祈雨文
　　惟公生为我宋之元勋死为紫府之真人育于泉南必念斯民泉人爱公祠象一新愿以嘉祐治平之霖雨沛然一洗千里旱暵之尘
　　韩魏公祠谢雨文
　　连月不雨靡神不宗祷而不应有请于公不数日间膏泽遂通龙神社鬼孰敢争功愿终其惠时和歳丰永俾邦人庙貌是崇
　　诸庙谢雨文
　　旱魃为虐且谁之尤守臣失职惟神是求乆而莫应牟麦不收得之桑榆有事西畴播厥百谷庶几有秋繄神之徳何敢不酬雨尚未足民犹有忧愿终其惠毋作神羞
　　诸寺谢雨文
　　佛有因而佛有縁非诚莫之感动星好风而星好雨当春乃能发生守臣繇凉薄而致灾大觉以慈悲而垂悯俯徇羣情之祷沛为千里之霖小麦青而大麦黄虽云不救低田流而髙田水其必有秋已大慰云霓之心何敢忘香火之报
　　谢蔡真人文
　　师帅非贤几三时而不雨真仙是祷亘千里以为霖劳法驾之乆临慰羣情之防祷无徳不报孰云香火之无功式遄其归益觉烟霞之有耀
　　辞文宣王庙文
　　某以天子命来守是邦维朔暨望敬瞻睿容攷将再书治无可纪有负吾君亦负夫子兹又承命易郡丹丘道无南北何莫不由居敬之简学道之爱虽曰不敏其何敢怠代者将至行矣有期靡神不告况我圣师耽耽儒宫济济冠屦采藻而游酌泉而去
　　辞韩魏公祠文
　　某来守是邦防二年矣而略无治效惟复公之堂立公之祠庶几小补于风教兹者易郡丹丘祠有日矣敢不请违于像貌愿以公之事君公之治民者是则是效且使泉人登其堂拜其像莫不起忠起孝
　　辞诸庙文
　　某来守是邦几二年矣而治无述焉宜神之所不福也然千里之内无盗贼干戈疾疫之菑者岂非神之赐耶今易命丹丘行有日矣不敢不告
　　祈雨疏
　　旱不自作端繇郡政之荒民亦何辜仰冀天心之闵月属流火时逢亢阳百谷不得其生羣黎无以为命咸切望霓之志輙殚请祷之诚闭诸阳而縦诸阴媿乏董生之术油然云而沛然雨愿兴宋国之苖
　　谢雨疏
　　旱魃为虐千里起望霓之心精诚所加匹夫有动天之道兹因七月之不雨仰祈三日之为霖遂于俄尔之间忽下沛然之泽一洗烦暑勃兴槁苗天自天而人自人理若难感旸曰旸而雨曰雨恩何可忘
　　祭文
　　祭六姑文
　　嗟我先子同气六人残月孤星仅存者三白髪苍顔姑为最尊不见祖考典刑常存念姑平生无憾可言为妇而顺为母而仁享年而徳享富而安防姻早毕男女具全夀几八龄目见重孙姑于五福亦庶几焉某等阖门百指辱姑厚恩既防怙恃惟姑是亲畴昔登堂欢笑满顔抚我防我如父母存姑今云亡我将畴依惟姑是思亦父母是思呜呼哀哉
　　祭大姊文
　　哀哀父母有子六人姊最居长孝爱慈仁鞠育同气甘防双亲以奉窀穸以毕防姻姊力为多曷报恩勤呜呼哀哉于归庆门奉姑与姒宜其室家亦既有子男遽早世女继而死泪落已尽哭犹未止病在膏肓竟成不起呜呼哀哉某等早丧怙恃惟姊是依姊今云亡曷胜其悲姊有良人后事可属二女有归半子可托钟爱幼儿如出其腹倘免水火祭祀有续地下従姑姊宜瞑目惟我同胞恩深义笃一觞奠诀血泪同沃
　　又代闻诗
　　闻诗忝属为侄门阑为壻蒙恩最深再以女妻登门之始夫人在疚药物获尝顔色屡尚期痊复歳月承顔云胡不幸縁浅福悭百日之间来往数四遽惊疾革仓遑来视口不能语手犹抚摩遗言不闻衘恨实多夫人于女最所钟爱善视以报斯言不昧
　　祭张魏公文
　　惟公学造诚明才全文武忠孝根于天性节操贯乎歳寒社稷之功最高亲曽取日君父之雠未复誓不共天二十年见斥权臣五百歳重逢圣主回纥服汾阳威徳儿童知司马姓名意者天必相之嗟乎命何止此方渡江而击楫遽乐圣以衘杯宣室兴思苍生望起虽曰闭门絶粒不忘忧国爱君中山功未及成防谤之书盈箧武侯死有遗恨英雄之泪满襟一老不遗百身莫赎某滥比假守惊闻讣音忍观絶笔之铭媿阻临棺之奠嗟吾道之穷已甚非斯人之恸而谁
　　重祭张魏公文
　　呜呼烽烟告警以和得志食肉者鄙力主和议万口和附争言五利曰国之福何惜土地甘心事讐不耻称谓附和者用沮和者弃和犹未成边已撤备既弃唐邓又弃海泗淮北生灵防无噍类国既日蹙兵亦寻至公之勋徳公之忠义公之人望羣嘲聚詈公欲恢复指为生事公欲御戎靳为儿戏公欲养兵诋为妄费公欲进贤目为朋比公得人心公有异意巧言如簧吁其可畏天眷虽隆不容在位汾阳兵柄夺于防惎度无显公岂独前智怒疽范增间走乐毅公存敌惧公死敌肆边人方张国若斿赘上心焦劳当食而喟彼苍者天胡不憖遗九原不作苍生曷慰遥望衡山滂然堕泪
　　祭鲁公文
　　士之处世患不逢时及其进用得君者谁逢时得君可究设施堂堂鲁公国之元龟民之父母世之宗师厯事四朝始终无亏光相二帝尽忠不欺休休有容涯涘莫窥盛徳大节人皆仰之戎马饮江闻者四驰公独屹然处以静谧以身许国奚顾家室一镞不施边烽自息宗社以宁繄谁之力尧舜授受干旋坤辟同列异议公独忠赤功成而退罔有徳色赤松与游脱遗羁馽疆事未宁羽书方急上心焦劳起公于疾人望翕然如用君实折冲千里再安王室公欲有为百未一遂彼苍者天胡不憖遗变生俄顷仆于奏事震惊中外邦国殄瘁呜呼哀哉某晩进不才误辱公知官守有拘莫覩灵輀致奠遣僚写心以词为天下恸岂曰其私
　　祭何提刑文
　　惟公学继横渠心传无尽词有根柢行有畦畛蜀道卿云闗中曾闵文章满家卷轴连轸四朝耆旧多士标凖不染汚俗宁避鹰隼流落九疑従虾蛭螾太上揽权材收杞箘公起自南玉出于韫使节屡驰大藩频尹所临有声未究所蕴元老登朝首加荐引对扬宣王上嘉忠荩谁乎沮之不班玉笋祥刑江左庶狱惟允我滥把麾情亲迹近爱君忧国语必同愤拟学史鱼谏诤而殒诗坛获陪雕琢肝肾公将风骚我严韅靷波澜何濶声律殊谨笔阵纵横词锋防敏钜钟微撞边幅惭窘韩拜孟郊厐怯孙膑有瑕必指忠告无隐锓板以传托公不泯轺车行部疏狱发困王命有严何敢不黾送以短篇劝以良醖诗简往来如白与稹修途倦逰归约尤紧忽断书问风传疾疢讣音遽至道路惊愍聚散如梦荣枯同菌失此老成痛何能忍奠不抚棺有涕徒陨
　　祭戴履道文
　　呜呼繄我与君生于温江同郡异邑邂逅无从我守番阳君丞外邑聨事期年莫克会集君之文行着在乡评及其居官益有美声乡人仕饶不过三四不见君子心焉孔瘁惟是面目见于尺书亦有诗篇不鄙寄予四月之暮闻君在疚仓皇遣医竟莫之救人孰无死君尤可悲九十之亲谁侍以归松楸故乡道路悠逺归君之丧何敢不勉我有官守往吊莫遑遣奠一觞澘然涕滂
　　祭贾府君文
　　呜呼吾乡之贾实为庆门玉树芝兰多贤弟昆乡校贤闗蔼然有闻晓月晨星于今防存公之为人重厚寡言有长者风薄俗可敦天厚其报富夀两全亦既有子亦既抱孙防嫁已毕放懐丘园胡不百年遽归九原某爰自幼学荷公厚恩公色素严为我而温妻以兄子遂成世防逺宦防门闻讣莫奔驰万里书奠以一樽
　　祭冯少卿文
　　嗟嗟员仲何至于斯天乎命乎尚忍言之抱济世之才而以才见忌懐许国之忠而以忠见疑诚足以泣三军之众而不弭浮言之谤节不变于临大难之际而不免于鬼物之欺初为贾生之逐卒抱屈原之悲嗟嗟员仲何至于斯天乎命乎尚忍言之庚辰道山才盛一时我游其间辱君厚知义均弟兄间言莫移忧时论事肝胆同披圣徳有容雷霆霁威奏藁具存验若蓍我既去国君车亦驰三年之间暂合复离君佐戎幕身厯艰危我官柏台自劾而归闻君之罢有识嗟咨防锋方炽公论谁持我赴番阳君书逺贻手墨未干人事遽非惊闻讣音哭之以诗君丧还普我来守防官守有拘往吊无期遣问窀穸写心以词西首一恸非君而谁
　　祭周运使文
　　惟公西蜀之英秀发自幼擢桂礼闱蜚声文囿学有根蔕行无瑕垢施于有政名实相副制锦分符覇遂恭茂帝念巴蜀民贫俗陋命公持节往安而富暨尔同僚讲明利疚歳丁饥馑廪发粮糗羡余不献偃折是究民逋十万悉蠲其旧预备凶荒广籴以救舟车日通商贾咸凑钱虽不流徳亦云厚马运病民协力敷奏抚事兴叹忧国成瘦亦有知己行将结绶亦既践扬宜在左右天胡不仁遽夺其夀呜呼哀哉某遥自东南一麾来守非仁是依曷免罪咎日陪谈笑屡饮醇酎有唱斯和无疑不叩莲方共赏菊约同嗅公忽微恙我频来药物甚良变故何骤堂登绣衣溘焉在柩死生常理如夜与昼公心了然宁校先后惟贤可惜欲见难又奠以一觞老泪盈袖呜呼哀哉
　　祭杜殿院文
　　光尧神圣髙迈千古任贤纳谏同符神祖绍兴辛巳亲擢得杜曰卿忠直不畏强御朕择御史贤莫如汝往肃官邪以消外侮公如麟鳯莫类是与公如獬廌邪佞是去如唐子方孤忠自许如赵銕面风髙宪府孰将而贪掊尅军旅孰戚而横攘敚编戸孰医而幸官高赀钜孰托宫市敢通北贾孰为枢臣将命是拒孰为民贼孰为社鼠皆罪之尤擢发莫数污我白简宜即刀斧言无不行中外鼓舞曰真御史曰尧舜主言责既塞力求外补五马来归壮哉出处惠敛一州治最西土至今邦人咸曰杜母某往游道山辱聨步武友得直谅诲闻防矩公迁柏台我返衡宇尺书千里屡寄鳞羽如觌面目遥驰肺腑不见君子五隔寒暑瓯蜀相望会合无所国亡直臣山失猛虎岂惟吾徒天下凄楚我来守防棺未遑拊诸孤走书大事将举佳城匪遥执绋伊祖遣奠一觞老泪如雨
　　祭令人文
　　呜呼子归我家今三十年逮事舅姑既孝且贤我有弟妹未毕姻防子能慨然奁具悉捐我事笔砚半生迍邅晚粗有成子之助焉妇人妬忌往往皆然子能有容尤人所难妇人于财见则垂涎子独不贪槖无金钿为姒育女喜儿让官防嫁粗毕不以财论每言仕宦清白为先俸禄之外勿取一钱身为命妇绩絍是专勤俭之风乡闾所传我仕于朝频年外迁同涉险难万里言旋方还故乡忽又得泉到官月余老病相纒深为尔忧废食与眠孰谓一朝舎我而先变生仓卒哀哉上天死生常理我固晓然痛不能忘子实可怜长子爱女不在眼前去无一语抱恨衔寃我今抗章乞骸归田以尔丧还祔姑之阡子可无憾瞑目九原
　　祭张器先文
　　秀自妙发徳由少成唾手乡荐蜚英月评萧洒宗之风流长卿壮游上庠益驰令名选压万中赋髙二京覃思稽古下帷授经史学最长诗律尤精暮景侵寻一第始登宜在馆阁盍扬王庭天乎命乎卒于一丞呜呼哀哉我守泉南君官福清惠然肯来不寒前盟賔主俱病相视而惊医药是急酒杯莫倾犹有笑谈以话交情别未逾月两蒙寄声报牍方遣讣音忽聆呜呼哀哉四海之内孰非弟兄君有同僚后事是营暑虽孔炽丧不可停我有官守往吊莫能走赙遣奠声吞涕零
　　祭万先之文
　　嗟嗟先之厚徳美才命止于斯天乎痛哉必大之门诜诜兰玉子方妙龄已见头角声蜚槐市蔚为上游韲盐十年一第始收逺官清湘师儒是职南方多士惟子是式纷纷辈行弹冠帝乡子独恬然不干庙堂得掾南昌需次家食胡为一疾遂至于革上相知己诸公荐贤命在匪伊胡不少延慈亲在堂壮妇在室儿女满前百事未毕子可无憾有鸰在原后事可托如身之存散落人间光艳遗迹集而传之敢任其责故乡语别曾未逾年子死我病两俱可怜凶讣南来孰不叹惜遣奠一觞老泪遥滴
　　祭王尚书文
　　惟公天赋厚徳时称吉人学为君子之儒性得仁者之静蕴婺溪之秀气蚤折桂枝大京兆之家声荣持荷槖以词臣而为岳牧尝聴履而上星辰身居八座而徳愈谦光治着六州而人懐惠爱奉真祠之香火养暮景之年龄民所具瞻行起三朝之旧天不憖遗遽惊一老之亡某昔以鲰生叨依莲幕虽蔑賛黄堂之画然最蒙青眼之知假道东归方饮楚元之醴酒分符南牧忽闻杜尹之讣音邦家兴殄瘁之忧主上失注想之待走书千里致奠一觞难忘在耳之言徒陨衔恩之涕
　　祭潮州王尚书文
　　惟公性禀南方君子之强弄明月于潮之阳妙龄射策遇太上皇擢为亚魁名震四方权臣用事明哲自将潜心稽古得圣行藏于易春秋尤其所长帝初揽权思用忠良贰我成均儒林有光説书崇政屡上封章帝嘉其直人指曰狂出守东嘉奉祠故乡主上龙飞召自南荒以长諌垣以肃周行正色立朝谔谔以昌笔端凛然不赦豺狼言如蓍龟去有芬香公虽在外上念不忘入司喉舌行登庙堂彼何人斯敢为臧仓如毁日月于明曷伤身虽可屈肠不减刚归老于家天相夀康名徳益尊如曲江张如余襄公如日南姜盍归乎来弼谐賛襄天不憖遗哀哉遽亡某以诸生受知上庠窃第来归礼遇异常公居諌省我滥台纲人呼二龟亦曰两王鼠岂虎偶葭依玉旁把麾泉南稍近门墙敬虽获修见则靡遑忽闻讣音痛摧肺肠譬彼大厦坏其栋梁如体无骨四支曷强为国惜贤澘然涕滂
　　祭曹梦良文
　　呜呼我与梦良三纪论交义则弟兄坚如漆胶君方妙龄卓然自立才隽气豪人莫能及书生事业有短有长君如巧匠能圆能方李诗谢赋贾论晁策声蜚广场笔扫勍敌少従明师学有渊源推以教人典刑具存散为篇章戏成骈俪一言之出髙睨前辈业太学君居我先同登科名若相待然作掾严陵赫然有誉需次闽泮行将美赴我尝以君名闻庙朝拭目以观耸壑昻霄胡为一疾遽然不起命压人头乃止于此呜呼前年之冬我赴泉南以书见招至于再三访君许峯礼盛觞豆送我坡南珠玉满袖满拟归来重登庆门孰知讣音中途遽闻孺人孀居防嫁未毕族大义髙必能周防状君文行抚君孤遗我或未死其何敢辞追念交游零落可痛我老君死云胡不恸













　　梅溪后集卷二十八
　　钦定四库全书
　　梅溪后集卷二十九
　　宋　王十朋　撰
　　墓志铭
　　周承奉墓志铭
　　予游太学与周君懋为同舎生明年同擢进士第又明年予为东诸侯客周自婺女来访焉不见盖五年矣予再仕再去国周宦游归故乡走书数百里以先承奉公之讣来告又以三山林君岊之状丐予铭予流涕读之不敢辞公讳某字纯臣婺州义乌人曾大父某大父某父某皆晦迹不仕公孩提丧母少长闻之哀慕如成人事父及继母以孝称抚幼弟教而室之身任家事不私有其财同居五十年无间言人以为难教子侄尤力子懋肄业上庠歳一往必戒之曰毋怠而修懋遵诲敕不懈益勤丁丑春射防遂登甲科妷宪踵与荐书乡人荣之懋教授邵武侍公以行公谆谆然以职事勉之教授君温厚长者待诸生以诚寓教诲于色笑间不严而劝秩满咸惜其去义方力也绍兴天子上长乐宫夀官及髙年公授右承务郎致仕今天子嗣位转承奉郎人谓积善之报隆兴元年六月庚申卒享年七十有一以十月乙酉葬于邑之鳯林乡长塘原娶刘氏与公同年生贤淑称之今无恙男一人即教授也女二人归进士楼世南杨巽孙男四人伯奋仲堪叔献仲熊孙女一人长许嫁何次尚幼公姿魁硕为人质直通晓世务衍于财而好施急亲戚故旧之贫者与乡党邻里歳歉而艰食者弃逋负广津梁崇释氏以植福为尤多劳于治生而能自佚于谿山杖屦賔客游従壶觞博奕间性友爱会弟先卒病遂剧有唾壶常以自随一夕命家人亟去之曰吾行矣奚用此为已而果然呜呼宇宙一壶也形骸涕唾耳寓形于宇宙之壶而自与穷达荣悴利害是非毁誉之境接真邪妄邪吾于公不怛化之际窃有取焉铭曰
　　周出于姬实为着姓乌伤一门蔚有余庆公于孝友匪习而性必谓之学是亦为政天报以子且及其身子蜚令名身亦逢辰化不吾怛归复其真斲石铭幽以诏后人
　　何提刑墓志铭
　　永嘉自元祐以来士风浸盛渊源自得之学胸臆不蹈袭之文儒先数公著述具存不怪不迂词醇味长乡令及门孔氏未必后游夏徒也涵养停蓄波澜日肆至建炎绍兴间异才辈出往往甲于东南若舎人何公又其卓然者欤公讳逢原字希深世为温人曽祖某祖某皆潜徳不耀父某累赠奉直大夫妣王氏封太宜人公姿颖异眉宇秀整颀而长身儿时强记博览落笔惊人赋松柏后雕志趣不凡识者期以逺到擢进士乙科调秀州司戸防军未赴召对敷奏进止剀切详雅除勅令所删定官书成改承奉郎迁秘书省正字时秘阁初建登瀛皆极选公翺翔其间读异书见闻益博丁母忧服除复旧职以言罢通判池州歳饥公摄郡事发廪以济有以专輙谏者公曰以此获谴所甘心焉为粥以待于路病者药之人由是免流移饥而不害秩满除枢宻院编修官兼权左司郎中起居舎人中书舎人初秦氏盗权以国事雠杀大将窜忠良钳天下口神怒人怨公为书生时尝客其馆授其子以经于是间见以物议汹汹告秦氏曰吾所与语者天也岂复与人校是非公曰天之心即人之心也岂有异哉秦氏大衔之台谏承风捃以他故至是再黜乆之除添差通判处州公以才进誉借甚自枢属摄从班兼数职光显于朝去不以罪且下佐小州士论屈之公以近乡自贺无几微愠色君子谓其得大雅之明哲太守某闻其贤以郡事诿之公既深厥职剔蠧锄梗郡遂大治俗生子多不举公重赏严禁饬保伍谕以天性所活叵计除浙东防议官改提举湖北常平茶监事湖北产茶病私鬻江西恶少越境羣至数以千百相挺为盗村落间戸闭白昼公忧之乃与宪司谋以戍兵三千盗贼司分布要冲以遏之盗贩者息民頼以安徙知嘉州嘉逺王都吏横而肆讼谍纷委率出入其手公至立讼者于庭俾自供晓以曲直悔过者随遣之不悛则惩以笞罚讼由是简犴狱屡空罢行估不一毫市于民去之日阖境交送防扶填拥至不得行有然香于臂以祝者且曰自有汉嘉无此贤使君祠于佛舎至今奉之除成都路转运判官四川类省试有请托暗记传义之弊朝廷择清徳重望士以董之差公充监试官公措画有方内外严宻纎分不通前弊尽革时号公选明年廷对蜀士果多巍科庙学歳乆而壊像貌黝剥易而新之植嘉木増养士员颂之者以比文翁除知防州未至改潼川路提防刑狱行部至合州有重囚衣鲜洁而械有尘垢公亲鞠之情得乃县吏受赇释其械遂竟其奸且申明县吏行常禄虽枉法而罪不重故狱多寃滥乞自县吏掌狱者亦重禄朝廷从之大足尉利盗赃杀匿者以灭口而以病死闻公疑而诘之尉色动捽赴狱果自伏人以为神明监司歳荐举刼于有力不得如己志公独记姓名壁间疏臧否于下有状不待请而举由是孤寒皆蒙识防奔竞少衰就差转运副使再监类试院乾道二年召赴行在除金部郎中公乆患臂弱至是寖剧力丐祠除福建提防刑狱事以四年三月某日卒于官舎享年六十有三阶朝散大夫公为人谦恭乐易持心近厚不为崖异行善谐谑然未尝忤物俭于自奉澣衣菲食以终其身通守两州不按临属邑五持使节所过州县止数辈人不知其为使者每谢却厨传吏以例册言公曰吾知奉法而已何以例为専以爱民为心治尚不扰故所至可纪有古循吏风故相赵公鼎防政孙公近皆厚遇之尚书吴公表臣端明张公阐枢使汪公澈皆举以自代然公既忤权臣迹疎逺十年楚蜀晩方还朝以疾补外遂致不起才不克究中外惜之长于理学尤精论语覃思二十年每见学者必与讲论有集解十卷简严明白超诣处诸儒所不到且自序其书曰古之学者为己今之学者为人为己则能为人为人则两失之矣凡平日临政遇物一以所得于书者从事盖非茍知之也善属文清峻遒丽虽仓猝应用必自己出不剽窃前人语尤长于诗有晋宋味有文集二十卷外制二卷初育于杨氏既登第复今姓嫁杨氏女立其后择师以教之买田以赡其家娶丘氏故左司铎之妹子三人长端木将仕郎孝而能文先公三年卒次东里次少连女一人孙男二人曰镛曰某东里镛皆将仕郎以五年十二月某日葬于吹台乡西山瑞鹿院之右公漕成都与大资王公之望善及宪闽五适为帅后事卒頼之既而移镇乡邦又经纪其家某与公同乡为晩进慕其名乆矣恨未之识及守防子始通书自蜀召还迓于江浒公惊曰吾以子为尚年少乃尔老邪一见如故首及论语且授以集解某传之防学酌酒郡斋讲酬酢公举觞曰吾不为世俗祝愿子得祠早还故乡某感其言饯于白帝诗以送之公防自闽某吊于其家诸孤以墓铭见属明年冬兴化簿叶仲堪以行状来其受公一日知不敢辞铭曰
　　贤哉何公邦之杰博通六艺穷馆鎋为己为人皆自出致身事君耻容悦忠告善道乃见黜施于有政果艺达学道爱人治可述栖栖万里走輗軏君命召还已白髪陈力下就四七列歳寒不凋出持节命也欤哉遽婴疾死生昼夜贯以一没世名称不磨灭
　　赠少保王公墓志
　　绍兴丙寅春某初肄业太学今资政殿大学士防政王公为博士学者咸敬而仰之师道之尊如阳司业衡鉴之精如陆宣公慨然痛革时文之弊一归于正如昌黎欧阳二先生士有经指授蒙品题者咸见头角为时闻人某最不才且晩进亦以举子之业误被赏识遇稠人必诵而夸之卒繇舎选窃科第先生奬借成就之力也乾道戊子冬十月某懐清源郡章过三山拜先生于黄堂赐之酒既半出示所述先少保公世次行实且曰吾欲求有道能言者属之碑子其人也某惧而避席曰先生误矣某不抠衣趋隅二纪于兹矣道固未之闻也而言尤不工先生门人弟子满天下而以是属謏学小生乌能发扬遗懿之万一邪力辞至五六卒不获命明年秋八月书至自永嘉督益严廼即先生之所述而系之公讳纲字振仲先世闽人徙钱唐开元中旅游汉沔间至襄州谷城乐其风土遂家焉六世祖公达生居能居能生崇遇崇遇生公之曾祖考讳允中有子讳迁于公为皇祖考生皇考讳文自皇考而上皆隠处不仕皇考以公登朝累赠朝奉郎今天子即位之三年求治甚切思用异人得公之子喜甚擢左谏议大夫宣谕江淮入防大政于是褒其三世赠公之祖考太子太保妣向氏琅邪郡夫人彤氏博平郡夫人赠皇考太子太傅妣黄氏定防郡夫人赠公少保配张氏防国夫人王氏世有阴徳于乡闾至宫保尤号长者见其容温然知其为徳人也平生无忿恚未尝笞詈人尝使仆曝麦于场仆防博舎去雨俄至漂且尽杖之三终身以为恨仲兄役于乡主郡驿仆盗用官米累之宫保自诬曰使仆者我也兄不与知官吏皆知其不然以宫保执不可夺姑缓其狱一日将致刑忽大赦遂得释一郡欢呼曰天果不陷善人乡人有负逋无以偿鬻其小女于市颇有姿色宫保见之不商其直而售且曰翌日以女来作劵果如期而至宫保笑曰吾焉用汝女聊为君偿逋耳卒归之所居去杜母镇十余里有僧与镇将邢氏有怨发怒投张海为贼导之自均房来欲复仇宫保闻贼至曰我若去必残吾乡因具牛酒以待贼见其状貎凶暴之气顿销且素闻其贤甚敬之约其徒秋毫无犯僧感旧恩见则拜曰此来专欲谢公而报邢也力解之不可遂醉而闭之亟遣告邢举族遁去贼既退乃徐出僧至镇追其徒不及竟无所肆其毒犹子京豪侠任气使酒而好闘市有一无頼少年恶之尝切齿宫保呼无頼子与钱十万使市布于房陵众皆争曰吾仆使不乏何至用此人必不来矣不答无頼子得钱醉酒蒲博数日而尽遂遁去争者咎之宫保曰吾非不知顾吾侄深恶其人常恐杯酒之后一与之遇事有不测吾以百千去之所以两全之也常曰家赀非我独有当三分之一以给家用一以奉官输一以待賔客赈贫穷故四方之士皆奔走其门有所求随其意而饱满之饥者分之食寒者遗之衣婚嫁不给者助之贫而死者为之办棺椁具衣衾士大夫罢官赴调流落不能归者资其费假以仆马逺者数千里不计也于是逺近翕然不以姓氏称皆呼曰无怨公议者以比汉伏不鬭云临终戒其子曰欲服人毋蓄贿欲睦族无议财尊师友以教子孙藏经籍以待豪俊好甘者饴以蜜好安者设以席果守吾言必将有后言毕而逝琅邪夫人生二子宫傅其季也为人魁梧寛厚行义着于邦族遵宫保之业世其徳而不变好学有才华诗笔清丽所与游皆乡之贤士及时之名卿大夫盛公次仲帅南阳卒于官其子章卜葬于汉南贫不能集事造门哀告曰闻公髙义且多山林愿得寻常地以为先人宅兆慨然许之曰惟君所择章既得卜凡葬所须皆仰给焉又馆谷其家数百指几歳而不厌其好义皆此类与従兄髙相敬如賔三世聚居门内百口每食必同席甘苦惟均上下无异财乡人服之取以为法定防亦严明有贤行事皇姑至孝年五十余抱孙矣犹日亲盥馈性无妬忌爱庶孽过于己出宫傅笃学喜客不屑治生业一切委夫人小大斩斩皆有条理宫傅笃于教子夫人佐之其义方庆善乃钟于公公幼谨孝有立及长克家力学有功名大志时余公干邹公浩皆当世名士相继教授郡学公往从之勤苦絶人其业日进邹公尤留心教诱诸生课程其工拙美恶必题数语为品藻公每蒙赏激遂为髙第举进士中元符三年丙科授将仕郎延安府法曹防军宫傅遗之诗有利名场里持清谨冠盖丛中寝是非之戒公敬佩焉丁外艰执防哀毁过甚跣而寻山以葬足为跰裂服除调庆州司法防军帅钱公昻髙其才而委任之以进筑香柏台神堂九羊堡应副有劳及该八宝赦恩累循儒林郎有禁卒五人夜逾瓮城刼门者衲衣门者冻以死而复活案具当斩公白帅曰一衲直数百钱且变主不死而杀五人情有可矜钱公曰公欲云何曰此军人也若送经畧司则死生在公特笔耳钱公忻然従之狱官怒曰公欲以国法市阴徳邪公不为动卒皆活之以乆去亲闱自陈合入支掌资序罢归授江陵府观察推官分曹建掾改为司兵曹事属贰车虚席公摄事歳余一府仰办江陵太府诸司皆在争以事诿公目为府中一俊常平司檄主管其司事时湖北行方田法主于是司前使者去宪摄之又按狱湖南独佥防行其事公知其法之弊委曲调防利则伸之害则违之又选择所差官而授以方略于是方八州而无讼公不自言既去官后使者白其功于上特循承直郎丁定防夫人忧扶防北归哀感行路服除授开封府扶沟县建雄镇权府学博士改奉议郎知金州汉阴县在京西极境治所去利路界十余里梁雍之民错襍其间公临以简易人甚宜之范公致虚以前执政镇南阳闻其政声辟知穣县辞不行终更屡转朝散郎赐六品服拟通判济州未赴以建炎元年十月十一日薨于家享年五十有五公为人淳质任真不事表暴遇人以一诚喜称其善有过则面告戒之退无后言平生恬退不妄干进入仕二十八年在官才十考其除内艰而造朝也盛章为开封尹权势震赫以皇考旧恩欲报之公公固不附又尝欲以妻党张氏女归公公拒不受积以为怨因不被荐已而章败其客皆坐逺谪公独不汚承祖父之风好施予不蓄资财居官尤廉洁先世虽厚所产至公益贫自汉阴代归粮食不继范公宗尹有诗曰丈人古君子清徳肖冰玉仕宦三十载一饱犹仰禄驱车向金阙此行何太速家山岂不恋陶令瓶无粟知者以为实録其调济州通判州有田西城所巨阉李彦主其事凶焰炽然人曰公必往见之不然且有祸公曰吾宁不调不能屈于此已而果见夺其得倅徽州未出都而金人再犯阙公在围中官索金银甚急人多匿不肯输公刼掠之余囊有数金悉以送官人劝公少留以为归资公曰国家如此吾尚忍有所隐耶二圣既入敌营集百官于秘书省聮名以立张楚公惊涕而出曰始以为立皇太子若尔吾非所敢知卒不书见者皆为惊悚笃于风义其释褐也同时乡贡之士第与不第数十人多依公以食贫不能归者资遣之有风鉴好奬借人物所许予后多显达范公宗尹为布衣时年甫及冠公一见期以逺到奬成之其训子弟造次必以逺大老犹自力观书以诱廸之聨案共檠夜分不倦防国夫人聪明修整好读书闻古今贤人才士之事业则耸然慕之常举以勉公且以诲其子先公十七年薨公念其贤誓不再醮初公既葬皇考而不宜其地欲改卜未遑也大资政知荆门军以绍兴癸酉正月十四日奉皇考及公之防葬于故居之东北一里龟山之原各以其夫人祔五子之深之美之珍皆未仕而卒之望即大资政也今知温州之彦右承直郎一女适秉义郎欧阳价早卒孙男十人镛右从事郎铢右宣义郎铎右廸功郎錞右修职郎钦右承务郎铸钥锡钺鈆未仕孙女六人一适右从事郎钱庆祖一适右通直郎魏钦弼曾孙淙濩自靖康之乱防汉被祸尤酷获免者十一往往无噍类独王氏几絶而复滋大资政又以儒术文章奋结知明主致身执政为时重臣初宫保赠制曰清尘美行肩于古人重义轻财化贪息讼州闾以无怨公称之我宋造邦谷城以进士起家自其孙始迨兹万机流泽焘后信可取必君子曰王氏之有后也宜哉徳厚者流光天道不可诬也铭曰
　　王氏之先自闽徙杭有唐开元始家于襄至无怨公植徳好谊善积名成如汉伏氏宫傅遵之不懈有加庆钟少保进士起家小试墨曹活人惟死摄官大府政声有伟匪人不附伪命不汚凛然节义可激懦夫天啬其年志不克究不在其身以昌厥后果生人杰早蜚大声模范太学作新诸生勤劳于外治最荆蜀帝曰来归资尔启沃进司言责入賛政机宻疏输忠而人不知惟帝知之大藩是畀不令而行徳威惟畏帝念老成行将相之先世之褒奚止于斯龟山之原小黄之口纪徳丰碑有同岘首
　　杜殿院墓志
　　杜陵先生以诗鸣于唐忠不忘君自比稷卨卒穷以死君子知其必有后先生之子曰宗文宗武宗文之子居蜀之青神号东山翁东山翁生礼僖宗时为谏官礼生详详生晏景福中为侍御史公侍御史八世孙也又以谏显为宋名臣于少陵有光矣公讳莘老字起莘曾祖某祖某父某皆潜徳不仕而以儒名家父赠右奉议郎母某氏赠恭人公幼不好戏稍长知力学时学者宗临川禁苏氏文公独诵习有识器重之宕渠守石翼以师礼致之遂自睂徙焉家恭之江津第进士以地逺亲老不赴廷对赐同进士出身授梁山军教授从之游者益众秦桧死魏公良臣防大政公疏天下利病上之良臣荐于上主管礼兵部架阁文字明年秋七月有星彗于东方公指陈时政之弊时应诏者众上命后省择而第之以公为首进秩一阶制曰言尤鲠亮士荣其褒迁勅令所删定官修书无虑十数至刑部断例尤尽心有疑则反覆奏请同列服其精当迁太常寺簿寻除博士时敌欲败盟疆场无备公因轮对言状且曰勿恃其不来恃吾有以待之上称善再三曰朕知卿忠由是有用公意显仁皇后崩自南渡后典秩多失至凶礼尤不知有疑议吏皆拱手公輙引古谊从容裁度大敛前一日宰相遽召赴堂曰有防问含玉之制公曰礼院故实所不载以周礼典瑞郑所注制之其可因立具奏上览之曰真礼官也虞祭或谓上哀劳欲以宰相行事主议者力甚公曰古今无是比卒正之今上立为建王讨论典礼尤备丞秘书面对论江淮守备上曰卿言及此忧国深矣权吏部员外郎主右选小使臣旧不出阙吏取而鬻之在选数百人无所诉公始命出榜阙以次就注擢监察御史迁殿中侍御史上曰以卿忠直不畏强御故有此授敌人将寒盟遣使致慢书传钦宗凶讣请淮汉地索大臣上决防亲征公奏疏賛其决谓金欺天背盟政宜待以不惧因上四事一不限早莫延见大臣侍从谋议国事二申勅侍従台諌监司守臣速举可用之才三敌情虽叵测然宜以时遣使示曲在彼四车驾既谋顺动而留钥宜择重臣【此下缺文】
　　刘知县墓志铭
　　永嘉号多士甲于东南刘公全之以重厚长者称徳成行尊而年与位不称敛惠一同有蕴莫施君子惜之公讳铨其先闽人避五代乱徙温之乐清曾祖某祖某咸有潜徳父某赠右承事郎刘在邑为着姓世衍于财至承事公易以诗书所交皆一时闻人笃于教子公姿秀整力学能文未冠有隽声乡先生仰公文蔚孙公仲鼇师友也每见所业必称叹许其逺到叔父奉议祖向授徒于家公与从弟镇从学以文行为称首识者谓刘氏有子知必大其门公果与叔父偕荐计台明年同擢进士第后六年镇亦登科乡人荣之目曰三刘公初调台州临海尉秩满丞越之嵊未及考丁父忧终防注奉州如皋令改宣教郎知秀州海盐县今天子即位覃恩转奉议郎赐银绯至官未期年丁母太孺人忧归葬于乡会海溢沾濡感疾遂致仕转承议郎卒年五十六实乾道二年十一月二十二日也公性恺悌为政务循良饰以儒雅不求赫赫誉然所至咸有可观台城之东数里有泉可酿筩水致诸务歳屡易民病竹木输公易以石官私便之初公如浙西道繇嵊遇恶少为侪务夺掠比至严下令皆詟伏事有便于民力賛令行之不自以为功嵊人至今徳之如皋土旷少耕者膏腴故壤弥望皆苇茅公躬阡陌喻民力农垦田余数万亩流亡复集初之官太孺人以老不行公念切谒告迎侍邑人惧其不来状于郡及诸司以留公得请于省部行李即涂老稚骈拥委曲谕之乃得去及闻其还驩然相贺簿摄邑事有诬告强刼者輙逮捕系狱连坐十数公至得其情悉纵之按诬者顷之宪台来诘公不咎摄者或劝直之不从人益义之进士丁时发者尝客其馆公过阙谓友人王某曰丁有美才文不俗必髙第已而果然海盐有水害稼被檄检伤放秋苗数万斛计贫不能输者犹十一请于朝得防倚阁春饥劝豪右发廪以济全活者众民无资以耕贷于郡给之且欲身任其责境内乐业歳遂有秋学乆废辍圭租二百斛以倡士感而悦争输财以助之栋宇一新其务敦教化如此故一时诸公咸称荐之侍郎刘公岑以先达髙自标置少许可其帅淮也将荐公于朝会罢乃已公美须髯风度尤不浅自谓平生未尝知忧与賔客饮必尽懽众方纷然有所讥议公若不能言者喜愠不形人莫得而亲疎有忤己者怡然不与校人有善则称不容口轻财好义务周人之急解衣指囷色无靳遇人有礼虽至贱贫者见之无慢容尤敦宗好每相过必敕具即事唱酬日以为常工文词典而有致赋诗句法清劲自成一家字画端谨如其为人母瞿氏以太后八秩恩封太孺人娶瞿氏再娶汪氏皆赠孺人又娶叶氏封孺人皆先卒男二人俨价仪咸习举子业女五人长适乡贡进士林焘次许嫁国学进士贾俣余幼孙男一人女一人俨等将以四年二月丙申奉公之防与孺人汪氏叶氏合葬于真如之原求某志其墓某少与公为笔砚交辱知最厚公既筮仕某犹困场屋公遇人必借誉然未尝自言歳戊辰某下第弃舎选不就遇公于武林同渡浙江语其故公曰子有进身路何乃自弃邪力勉之自越还学卒由舎法进公之力也某赴番阳公饯别于道逮至防书问不絶且约会老于乡明年东归道闻公讣呜呼痛哉铭曰
　　有美君子温其如玉醖借而文琢磨以学施于有政不猛而循爱遗四邑活及万人娄郝以来世稀长者吾乡有评公其人也天厚其徳胡啬其年志不克究有子以传真如之原归从先子陵谷有迁徳名不圮
　　令人圹志
　　令人姓贾氏温州乐清人曾祖某祖奭父如讷皆有隠徳王贾同邑且世姻故令人归于我逮事舅姑以孝称从其夫某宦游于越入仕于朝出守饶防湖泉四州贤而有助初封恭人再封令人乾道四年十二月十日卒于泉之郡舎享年五十五六年九月乙酉葬于左原白岩袝姑令人万氏之右男三人闻诗闻礼皆国学生孟丙蚤死女二人长嫁国学进士钱万全次许嫁贾梓男孙二人阿防阿闽女孙二人国娘晋娘敷文阁直学士左朝奉郎新知台州军州事王某志



　　梅溪后集卷二十九
　　附録龙图阁学士王公墓志铭
　　公讳十朋字龟龄姓王氏温州乐清人曽祖信祖格父辅父以公贵赠左朝防郎母万氏赠硕人其先自钱塘徙至朝防公始业儒有声公少頴悟强记覧为文顷刻数千言事亲尽孝其居乡进止取予必以义后学师尊之既入太学多士皆推敬焉太上皇帝躬揽权纲更新政事绍兴二十七年防进士于廷诏对防中有指陈时事鲠亮切直者并寘上列无失忠谠无尚謟谀称朕取士之意既而考官以公所对进上临定其文以为经学淹通议论纯正可苐一及唱名则公也士论翕然称惬诏益严销金铺翠之禁且以交趾所贡翠羽焚于通衢实自公发之授左丞事郎佥书建康军莭度判官聴公事又诏王某系朕亲擢等一人欲试以民事何得逺可特添差绍兴府佥判秩满除秘书省校书郎寻兼建王府小学教授时金人且畔盟朝廷疑之犹未敢诵言为备公因轮对力陈其不可无备者且曰御戎之防莫急扵用人用人之要莫先扵人望今若内若外士夫军民咸谓有天资忠义才兼文武可为将相者有长于用兵士卒乐为用可为大帅者或寘防地或守逺郡愿陛下起而用之可以作士气寝敌谋又言三衙管军或乆而不代兵柄在手利权财路又皆入其门且其官至三公枢宻所以莭制诸将者乃班其下倒置如此其能莭制之乎并诸军承受皇城逻卒之敝其他指陈率人所难言者三衙之将有言也人皆危之而上特开纳焉既而罢诸军承受逻卒亦罢职更定枢宻与管军班次管军亦引去邉备益严旧人相继复用自昔人臣论一事或章十数上或合众力争不能囬公以一言悟意而事皆次第罢行于是天下仰上之聦明大度虗怀从谏非徒优容之而已然大臣有不乐者公亦数求去除著作佐郎罢其兼职公以求去得迁力辞不许乆之除大宗正丞仍待次寻得请主管台州崇道观今上即位除知严州未赴间召对公奏言太上皇帝非耄耆勌勤之时而以天下授之陛下其贤于尧舜逺矣陛下所以仰副太上付托者当何如舜重华恊于帝然八元八凯尧未及举而舜举之四防尧未及去而舜去之今社稷之大安危生民之大休戚人材之大进退朝廷之大刑赏其所当行者冝若舜之所以恊于尧而行之以彰太上知子之明以尽陛下继述之道又言今和戎与战守之议未决臣谓或战或守当相时进退而和决不可议也又言右相虗位天下拭目观陛下此举必诸大夫国人皆曰贤然后用之可也不可非其人以失天下望除司封员外郎兼国史院编修官又兼崇政殿说书除国子司业诸生固已迎服矣而公扵学校事其细微曲折皆参前知所举措无不当人心者防诏百官言事公上防以为百官进退者大臣之职论思献纳者侍从之职正朝廷纪纲者台谏之职今居其位者徃徃不举其职冝有以董正之虽然此特人臣之职也而人主有大职事曰任贤曰纳谏曰赏罚其言反覆详尽切扵时务上覧而嘉之即召公与工部侍郎张阐对便殿从容论天下事甚众请退复留者再赐坐赐酒又赐御书隆兴元年四月除起居舍人改兼侍讲公与左史同奏史职废壊者其一曰起居注録夲进呈非古欲勿进其二曰虽侍立而在殿东南隅未甞闻天下德音如二府自有时政记其余臣僚登对欲许令史官侍立其三曰后殿侍立而前殿则否于义无防欲前殿侍立其四曰直前奏事欲不必预牒閤门及候班次皆从之越月除侍御史公素以刚毅正直称天下至是人皆曰真御史矣公益自任以当世之重大抵以定国论正人心为夲而去其害治者不屑屑于细故也江淮都督府出师进取宿州金悉众来争我师退守淮都督张公浚上表自劾公奏曰臣自捴角在草茒间闻北敌扰邉痛心疾首义不戴天臣素不识张浚闻其天姿忠义誓不与敌俱生实敬慕之顷以舘职轮对首言敌情不测乞用浚等既而金果入防太上皇帝亲遣张浚知建康府陛下即位因以江淮都督之任委之天下皆以为当臣去冬被召至阙前浚进对皆以为恢复大计仰賛圣断又乞陛下勿贰以济大业浚遣二将取灵壁虹县宿州降三大将一月三防议者皆服陛下任浚为难及王师不利横议蠭起臣尝奏陛下用兵为祖宗陵寝而举为二百年境土而举为中原吊民伐罪而举与古帝王好大喜功开邉生事不同投机而进知难而退益当内修政事俟时而动陛下刚明果断规模固已素定然异论纷纷不肯置浚今浚既待罪臣其可尚居风宪之职欲望正臣妄言之罪特加窜殛诏以公权吏部侍郎辞不拜乃以集英殿修撰知饶州乾道元年七月移知防州寻除敷文阁待制三年七月移知湖州未几得请提举江州太平兴国宫才数月起知泉州进直学士又移知台州公以病力辞且乞致仕乃复提举太平兴国宫七年三月除太子詹事诏防敦趣公力疾造朝上特御选德殿而公足弱不能趍诏给扶减拜且赐坐又诏权免朝参又遣使以告及金帯就赐公三上章乞致仕乃诏以龙图阁学士致仕命下而公薨矣实七月丙子也享年六十上闻嗟悼赙防有加令两浙路转运司给塟事公积阶至左朝奉郎封乐清县开国男至是赠左朝散大夫遗戒防事毋得用佛老教诸孤行之以十有二月丙午塟公于县之左原白岩硕人贾氏有贤行先公二年卒至是合祔焉男三人闻诗闻礼皆太学生孟丙蚤卒公两遇郊祀恩皆奏其弟故二子皆未仕女二人长嫁进士钱万全次许嫁贾梓孙男女四人公立朝议论出处大莭既如此矣初公以文学先天下人谓其扵吏未必数数然也而自为郡佐遇事不茍民有讼乆不决多走诸司乞诿公虽文书填委公一一繙阅不以付吏审核情伪参用经律所与夺人皆厌伏其治郡既以防洁公正率其下间有为不善者则反复告戒诚意笃至人亦有耻故未尝按吏为文劝导百姓以迁善逺罪之意有争讼则晓以义理多退聴者故鞭朴罕用事至立断其甚不得已乃推鞠亦不淹系故狱屡空未尝遣官吏至县而人素信伏事亦举利有可以予民者予之输租使自操概而用度有莭财亦足月率两诣学宫延见诸生从容诲诱且以询郡政饶乆旱公下车即雨湖乆雨伤稼公入境即霁每罢郡士民涕泣遮拥不容去或借留于部使者既不得则奔走道路或越境不忍别者众人闻公丧防哭于开元僧舍又立祠堂以事之近世为政得人心未有如公比者公有梅溪前后集五十卷尚书春秋论语孟子讲义皆指授学者未成书也公于文专尚理致不为浮虗靡丽之词其论事章防意之所至展发倾尽无所囬隠尤条鬯明白盖自汉氏尊用儒术而士或餙诈或阿谀取容至于守莭死义能为国重则未必以儒名者世遂以儒相靳若公之学问粹然一出于正谨守而力行之义之所在疾趍径前未甞以利害豪髪顾避更阅夷险特立不囬施于政事左右具冝信乎其有夲如是也呜呼此真所谓儒者耶铭曰
　　汉廷用儒　黯独戅朴　淮南惮之　谋不敢作谓公孙辈　发防振落　儒岂不用　其效奚若孰知其故　防腊非璞　公之莭义　视黯无怍屹然立朝　作世郛郭　正色凛凛　危言谔谔招之不前　麾之不郤　猛虎在山　卫及藜藿出守四郡　治行皆卓　问胡为然　非智之凿圣有谟训　守约施愽　惟其躬行　粹美无驳道固如是　不由外铄　于彼汲直　如玉而琢我为铭诗　以表儒学　人虽云亡　尚有榘彠







　　梅溪后集跋
　　右先君文集合前后并奏议五十四卷绍熈壬子闻礼锓木江陵归藏于家痛念先君即世二十有一年矣不肖孤家贫力弱日夜抱遗书以泣一旦惧溘先朝露无以赎不孝罪会兄闻诗假守浮光以俸余命闻礼董其役始事于莫春讫工于中秋先君正大之学忠愤之气爱君忧国之诚仁民爱物之念庶几一展卷而尽见之职校正迪功郎谢汝能乡贡进士任炎其间阙亡者异时为别集云男宣教郎充荆湖北路营田使司干办公事赐绯鱼袋闻礼谨书






