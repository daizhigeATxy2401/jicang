　　钦定四库全书　　　　集部二
　　杼山集　　　　　　　别集类一【唐】
　　提要
　　【臣】等谨案杼山集十巻唐僧皎然撰案唐书艺文志皎然字清昼湖州人谢灵运十世孙居杼山顔真卿为刺史集文士撰韵海镜源预其论著贞元中取其集藏集贤御书院刺史于頔为序此集巻数与唐志合頔序亦存葢犹　本前有赞寜所为传葢自髙僧传録入末有集外诗则毛晋所补缉也皎然及贯休齐已皆以诗名今观所作弱于齐已而雅于贯休在中唐作者之间可厠末席集末附载杂文数篇则聊以备体非其所长矣别本附刋杼山诗式一巻按唐志昼公诗式诗评皆载文史类中不附本集今亦析出别着録焉乾隆四十一年五月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀














　　杼山集原序
　　诗自风雅道息二百余年而骚人作其旨愁思其文婉丽亡楚之变风欤至西汉李陵苏武始全为五言诗体源于风流于骚故多忧伤离逺之情梁昭明所撰文选録古诗十九首亡其名氏观其辞盖东汉之世亦苏李之流也洎建安中王仲宣曹子建皷其风晋世陆士衡潘安仁扬其波王曹以气胜潘陆以文尚气胜者魏祖兴武功于二京已覆文尚者晋武亡帝图于刘渊肇乱观其人文兴亡之迹人焉廋哉人焉廋哉宋髙祖平桓定江表文帝继业五十年间江左宁谧魏晋文章欝然复兴康乐矦谢灵运独歩江南俯视潘陆其文炳而丽其气逸而畅驱风雷于江山变晴昏于洲渚烟云以之惨淡景气为其澄霁信江表之文英五言之丽则者也迨于齐世宣城守谢晖亦得其辞调涵于气格不侔康乐矣梁陈已降虽作者不絶而五言之道不胜其情矣有唐呉兴开士释皎然字清昼即康乐之十世孙得诗人之奥旨传乃祖之菁华江南词人莫不楷范极于缘情绮靡故辞多芳泽师古兴制故律尚清壮其或发明理则深契真如又不可得而思议也贞元壬申嵗余分刺呉兴之明年集贤殿御书院有命征其文集余遂采而编之得诗笔五百四十六首分为十巻纳于延阁书府上人以余尝着诗述论前代之诗遂托余以集序辞不获已畧志其变上人之植性清和禀质端懿中秘空寂外开方便妙言説于文字了心境于定惠又释门之慈航智炬也余游方之内者何足以扣关谢氏世为诗人岂佛书所为习气云尔于頔撰






　　钦定四库全书
　　杼山集巻一　　　　　唐　释皎然　撰
　　五言奉酬于中丞使君郡斋卧病见示一首
　　宿昔祖师教了空无不可枯槁未死身理心寄行坐仁公施春令和风来泽我生成一草木大道无负荷论入空王室明月开心胸性起妙不染心行寂无踪若非禅中侣君为雷次宗比闻朝端名今贻郡斋作真思凝瑶瑟髙情属云鹤抉得骊龙珠光彩曜掌握若作诗中友君为谢康乐盘薄西山气贮在君子衿澄澹秋水影用为字人心群物如鳬鹥游翺爱清深格居第一品髙步凌前躅精义究天人四坐听不足伊昔栁太守曾赏汀洲苹如何五百年重见江南春公每省往事咏歌懐昔辰以兹得髙卧任物化自淳还因访禅隠知有雪山人
　　附郡斋卧疾赠昼上人【上人早名皎然晚字画】
　　湖州刺史于頔
　　夙陪翰墨徒深论穷文格丽则风骚后然公我词客晚依方外友极理探精赜曶合南北宗书公我禅伯光明性不染故我行贞白随顺令得解故我言芳泽霅水漾清浔呉山横碧岑含珠复蕴玉价重双南金的皪曜竒彩凄凄流雅音商声发楚调调切谐瑶琴呉山为我髙霅水为我深万景徒有象孤云本无心众木岂无声椅桐有清响众耳岂不聆钟期有真赏髙洁古人操素懐夙所仰觌君水雪姿祛我淫滞想常吟栁恽诗苕浦乆相思逮此逺为郡苹洲芳草衰逢师年腊长值我病容羸共话无生理聊用契心期
　　五言赠李中丞一首
　　深沉阃外畧奕世当荣寄地裂大将封家传介珪瑞至今漳河俗犹受仁人赐公初镇惟邢决胜无精兵重围逼大敌六月守孤城政用仁恕立恩繇赏罚明遂令麾下士感徳不顾生于时闻王师诸将兵颇黩天子狩南汉烟尘满凾谷纯臣独耿介下士多反覆明公仗忠节一言感万夫物性如蒺防化作春兰敷见説金被烁终期玉有瑜移官万里道君子情何如伊昔避事心乃是方袍客顿了空王旨仍髙致君防安知七十年一朝值宗伯言如及清风醒然开我懐宴息与游乐不将衣褐乖海底取明月鲸波不可渡上有巨蟒吞下有毒龙防一与吾师言乃于中心悟咄哉防防子胡为自尘汚五言杼山禅居寄赠东溪呉处士冯一首
　　青云何润泽下有贤人隠路入菱湖深迹与黄鹤近野风歌白芷山月揺清轸诗祖呉叔庠致君名不尽身当青山秀【诗曰家住青山下青山有呉筠故宅后改为呉筠山】文体多郢声澄澈湘水碧泬寥楚山青时人格不同至今罕知名昔贤敦师友此道君独行既得庐霍趣乃髙雷逺情别时春风多扫尽雪山雪为君中夜起孤坐石上月悠然遗尘想邈矣逹性説故人不在兹幽桂惜未结
　　五言妙喜寺髙房期灵澈上人不至重招之一首
　　晨起峰顶心懐人望空碧扫雪开寺门洒水浄僧席言笑形外阻风仪想中觌驰心惊叶动倾耳闻泉滴岂虑咆虎逢乍疑崩湍隔前期或不顾知尔隳常格如今谁山下秋霖步淅沥吾亦聊自得行禅荷轻防松声畅幽情山意导遐迹举目无世人题诗足竒石贫山何所有特此邀来客
　　五言奉和薛员外谊赠汤评事衡反招隠之迹兼见寄十二韵
　　喜友称髙儒旷懐美无度近为东田诱遂耽西山趣庭有介隠心得无云泉误府公中司贵频贻咫尺素郡佐仙省髙亦赠琼瑶句诮兹长往志纡彼独游步禅子方外期梦想山中路艰难亲稼穑晨夕苦烟雾曷若孟尝门日荣国士遇铿锵聆绮瑟攀折迩琼树幽践随鹿麋乆期怨蟾兔情同不系舟有迹道所恶
　　五言荅黎士曹黎生前适越后之楚
　　楚木纷如麻髙松自孤直愿得苦寒枝与君比顔色故乡渺天末羇旅沧江隅委质在忠信苦心无变渝何繇表名义赠君金辘轳何以美知才投我悬黎珠遽为千里别南风思越絶爱君随海鸥倚棹宿沙月不栖恶木上肯蹈巴蛇穴【台人表朝逆命故君不践其土】一上萧然峰拟踪幽人辙晨兴独西望郢水期泝沿夜到洞庭月秋经云梦天黎生知吾道此地不澘然欲寄楚人住学拏渔子船奈何北风至搅我窓中游子动归思江蓠亦绵绵箧中封禅书欲献无繇縁岂乏晨风翼翻飞到日边
　　五言荅豆卢次方
　　吾爱道交论为髙贵世名昔称柴桑令今闻豆卢生彼生清淮气独钟文中彩近作公防诗如逢何栁在吾用古人耳采君四坐珍贤士胜朝晖温温无冬春朝晖烁我肌贤士清我神微尔与云鹄幽懐何繇申别来秋风至独坐楚山碧髙月当清防禅心正寂厯增波徒相骇人逺情不隔有书遗琼什以代貂襜褕风教凌越絶声名掩呉趋悬壁安可酧徙倚还踟蹰
　　五言荅苏州韦应物郎中
　　诗教殆沦缺庸音互相倾忽观风骚韵防我夙昔情荡漾学海资欝为诗人英格将寒松髙气与秋江清何必邺中作可为千载程受辞分虎竹万里临江城到日扫烦政况今休黩兵应怜禅家子林下寂无营迹隳世上华心得道中精脱畧文字累免为外物撄书衣流埃积砚石駮藓生恨未识君子空传手中琼安可诱我性始愿愆素诚为无鸑鷟音继公云和笙吟之向禅薮反媿幽松声
　　五言荅郑方囘
　　独禅外念入中夜不成定顾我顦顇容泽君阳春咏词贞思且逸琼彩何晖映如聆云和音况覩声名盛琴语掩为【去声】闻山心声宜听是时寒光澈万境澄以浄髙秋日月清中气天地正逺情偶兹夕道用增寥夐思君处虚空一操不可更时美城北徐家承谷口郑轩车未有辙蒿兰且同径庄生诫近名夫子罕言命是以耕楚田旷然殊独行萎蕤鸾鳯彩特逹珪璋性通隠嘉黄绮髙儒重荀孟世汚【平声】我未起道蹇吾犹病逸翮思防防潜鳞乐游泳宗师许学外恨不逢孔圣説诗迷頽靡偶俗伤趋竞此道谁共诠因君情欲罄
　　五言荅俞校书冬夜
　　夜闲禅用精空界亦清迥子真仙曹吏好我如宗炳一宿觌幽胜形清烦虑屏新声殊激楚丽句同歌郢遗此感予懐沉吟忘夕永月彩散瑶碧示君禅中境真思在杳防浮念寄形影遥得四明心【荅四明】何须蹈岑岭诗情聊作用空性惟寂静若许林下期看君辞簿领
　　五言妙喜寺逹公禅斋寄李司直公孙房都曹徳裕従事方舟顔武康士骋四十二韵
　　我祖传六经精义思朝彻【庄子曰守之九日而后能外生外生而后能朝彻】方舟颇周览逸书亦备阅墨家伤刻薄【墨流刻薄而不仁可以理身不可以济世】儒氏知优劣弱植庻可雕苦心未尝辍中年慕仙术永愿传其诀嵗驻若木景日飡琼禾屑婵娟羡门子斯语岂徒设天上生白榆葳蕤信好折实可反柔顔花堪养髪求之性分外业弃金亦竭药化成白云形雕辞素穴【素穴山名】一闻西天防初禅已无热【第四禅中有天名无热无三灾之患故以为名今初禅即得葢诗人美已证超出常】涓子非我宗然公有真诀却寻邱壑趣始与缨绂别野饭敌膏梁山楹代藻棁与君北岩侣游寓日常昳静对春谷泉晴披阳林雪境清觉神王道胜知机灭诣寂长杳防忘归暂采撷物生岂有心丽容俟予别桂子何蓂苓琪葩亦皎洁此木生意髙亦与众芳列赏墨识屡换省躬悟弥切防尚若不亏足以全吾节北风吹蕙带萧寥闻蜻蛚宿昔庐峰期流芳已再歇不有清屏鉴使我商絶愿寄千里心月髙不可掇优游邦之直逺矣踵前烈立俗忘毁誉遇物遗巧拙真气独翛然轩裳讵能绁都曹风韵整纲纪信明决于交必倾写立行岂矜伐政与清渭同分流自澄澈裴侯资亮直中诚岂徒説古人比明义清士愿交结温温躬珪彩终始声不缺顔生烱介士有志不可越仗义冒险难持操去淄涅世论髙二贤【即鲁公犹子也】贤贤继前哲四子遭明盛裒然皆秀杰理名虽殊迹悟道宁异辙爱尔竹栢姿为予寒不折
　　五言遥酬袁使君髙春暮行县过报徳寺见懐
　　江春行求瘼偶与真境期见説三陵下前朝闻佛祠停舟仰丽刹绣组发香墀咫尺空界色天人花落时盛游限羸疾悚踈瞻旌旗峰翠羡闲步松声入遥思素髙淮阳理况负东山姿迨此一登览深情见新诗
　　五言冬日遥和卢使君幼平綦母居士游法华寺髙顶临湖亭
　　仁坊标絶境防守蹑髙踪天晓才分刹风传欲尽钟城中归路逺湖上碧山重水照千花界云开七叶峰寒空艾绶满空翠白纶浓逸韵知难继佳游恨不逢仍闻抚禅石为我乆従容
　　五言秋日遥和卢使君游何山寺宿上人房论涅槃经义
　　江郡当秋景期将道者同迹髙怜竹寺夜静赏莲宫古磬清霜下寒山晓月中诗情縁境发法性寄筌空翻译推南本何人继谢公
　　五言酬秦山人系题赠
　　出斋步杉影手自开禅扉花满不汚地云多従触衣思山石藓浄欵客露葵肥果得宗居士论心到极微五言奉酬袁使君髙寺院新亭对雨【其亭即使君所创】
　　兹亭迹素浅胜事并随公法界飘香雨禅窓洒竹风浮烟披夕景髙鹤下秋空防寂四山乆宁期此防同五言奉酬顔使君真卿见过郭中寺寺无山水之赏故予述其意以荅焉
　　州西栁家寺禅舍隠人间证性轻观水栖心不买山履声知客贵云影悟身闲彦防前贤事方今可得攀五言酬乌程杨明府华雨后小亭对月见呈
　　夜凉喜无讼霁色揺闲情暑退不因雨陶家风自清凝停片景发咏静秋声何事禅中隠诗题忽记名五言自苏州访医廻酬卢士关判官见赠
　　寻医初疾理忽忆故山云逺访桑公子还依栁使君周旋承惠爱佩服比兰薫従事因髙唱秋风起处闻
　　五言题沈道士新亭
　　何处好攀跻新亭俯旧溪坐中千里近檐下四山低小浦依林曲廻塘绕郭西桃花春满地归路莫相迷
　　五言送卢仲舒移家海陵
　　世故多离散东西不可嗟小秦非本国楚塞后移家海岛无隣里盐居少物华山中吟夜月相送在天涯五言陪卢使君登楼送方巨之还京一首
　　万里汀洲上东楼欲别难春风潮水漫正月栁条寒旅逸逢渔浦清髙爱鸟冠云山宁不起今日向长安
　　五言同裴録事楼上望
　　食髙楼上湖山向晚晴桐花落万井月影出重城水竹凉风起帏暑气清萧萧独无事因见莅人情
　　杂言寓兴
　　天下生白榆白榆直上连天根髙枝不知防万丈世人仰望徒攀援谁能上天采其子种向人间笑桃李因问老仙求种法老仙咍我口不荅始知此道无所成还如瞽夫学长生
　　七言寄常一上人
　　鴈塞五山临汗漫云州一路出青防何因请住嘉祥寺内史新修湖上亭
　　五言送秘上人游京
　　共居方异路山伴与谁同日冷行人少时清古镇空暖瓶和雪水鸣锡带江风撩乱终南色遥应入梦中
　　五言赋得啼猿送客
　　万里巴江外三声月峡深何年有此路几客共沾襟断壁分垂影流泉入苦吟凄凉离别后闻此更伤心
　　五言南楼望月
　　夜月家家望亭亭爱此楼纎云溪上断踈栁影中秋渐映千峰出遥分万流关山谁复见应独起边愁
　　五言寻陆鸿渐不遇
　　移家虽带郭野径入桑麻近种篱边菊秋来未着花扣门无犬吠欲去问西家报道山中去归时每日斜
　　五言懐旧山
　　一坐西林寺従来未下山不因寻长者无事到人间宿雨愁为客寒花笑未还空懐旧山月童子念经闲
　　五言宿呉匡山破寺
　　双峰百战后真界满尘埃蔓草縁空壁悲风起故台野花寒更发山月暝还来何事池中水东流独不囘
　　五言九月十日
　　爱尔柴桑隠名溪近讼庭扫沙开野步揺舸出闲汀宿简邀诗伴余花在酒瓶悠然南望意自有岘山情
　　七言晚秋破山寺
　　秋风落叶满空山古寺残灯石壁间昔日经行人去尽寒云夜夜自飞还
　　七言青阳上人院説金陵故事
　　君説南朝全盛日秣陵才子更多人千年秋色古池馆谁见齐王西邸春
　　七言送僧之京师
　　绵绵渺渺楚云繁万里西归望国门禅子初心易凄断秋风莫上少陵原
　　七言送许丞还洛阳
　　剡茗情来亦好斟空门一别肯沾襟悲风不动罢瑶轸忘却洛阳归客心
　　七言题湖上草堂
　　山居不买剡中山湖上千峰处处闲芳草白云留我住世人何事得相关
　　五言酬李司直縦诸公冬日游妙喜寺题照昱二上人房寄长城潘丞述
　　逹贤贵贞隠常惧迹不灭遂与永公期遗身坐林樾华轩何辚辚为我到幽絶心境寒草花空门青山月潘生独不见清景屡盈缺林下常寂寥人间自离别何时解轻佩来税邱中辙
　　五言赠乌程李明府伯宜沈兵曹仲昌
　　水国苦雕瘵东臯岂遗黍云阴无尽时日出常带雨昨夜西溪涨扁舟入檐庑野人同鸟巢暴客若峰聚嵗晏无斗粟寄身欲何所空羡鸾鹤姿翩翩自轻举
　　五言奉酬顔使君真卿王员外圆宿寺兼送员外使廻
　　鲁公邀省客贫寺人过少锦帐惟野花竹屏有窗篠朝行石色浄夜听泉声小释事情已髙依禅境无扰超遥长路首怅望空林杪离思従此生还将此心了
　　五言杼山上峰和顔使君真卿袁侍御五韵赋得印字仍期明日登开元寺楼之防
　　道情寄逺岳放旷临千仞香路延绛驺华泉写金印日欹诸天近雨过三华润留客云外心忘机松中韵灵嘉早晚期为布东山信
　　五言同薛员外谊喜雨诗兼上杨使君
　　积旱忽飞澍烝民心亦倾郊云不待簇雨色飞江城燋稼濯又发败荷滋更荣时随雾縠重乍集栁丝轻一宿恐鱼飞数朝征鹳鸣毒暑澄为冷髙尘涤还清乃知阴隲数制在造化情及此接欢贺临风闻颂声
　　五言南湖春泛有客自北至説友人岑元和见懐因叙相思之志以寄焉
　　故人隔楚水日夕望芳洲春草思眇眇征云暮悠悠心期无形影迹旷成阻修有客江上至知君佐雄州铿锵佩苍玉躞蹀驱绛驺伊昔中峰心従来非此流资予长生诀【予尝授以胎息之诀】希彼髙仙俦此情今如何宿昔师吾谋别后谒禅老更添石室筹深见人间世飘如水上沤蝉号齐王邸月苦隋帝楼声华尽防寞麋鹿徒呦呦我有一字教坐然遗此忧何烦脱珪组不用辞王侯秪在名位中空门兼可游
　　五言同薛员外谊大旱感懐寄兼呈上杨使君
　　皇天鉴不昧愐想何亢极丝雨乆愆期绮霞徒相惑阴云舒乂巻濯枝安可得涸井不累瓶干溪一凭轼赤地芳草死飚尘惊四塞戎寇夜刺闺民荒嵗伤国赖以王猷盛中原无凶慝杨公当此晨省灾常旰食独感下堂雨【自州南诸乡降甘泽长城顾堵平地雨一尺水分流泽数乡也】偏嘉越境或秋郊天根见我疆看稼穑请廻云汉诗为君歌乐职
　　五言兵后早春登故鄣南楼望昆山寺白鹤观示清道人并沈道士
　　新阳故楼上眇眇伤遐睠违世情易忘羇时得无倦春归华栁发世故陵谷变扰扰陌上心悠悠梦中见苍林有灵境杳映遥可羡春日倚东峰华泉落西甸钟声在空碧幡影揺葱蒨缅想山中人神期如防面别离芳月积岐路浮云遍正値入空门仙君依苦县隳形舍簮绂烹玉思精链事外宜我心人间岂予恋身遗世自薄道胜名必贱耳目何所娯白云与黄巻
　　五言酬乌程杨明府华将赴渭北对月见懐
　　释印及秋夜身闲境亦清风襟自潇洒月意何髙明闻説武安君万里驱妖精开府集秀士先招士林英晋家用元凯亦是鲁诸生北望抚长剑感君知已行边尘昏玉帐杀气凝金镫大敌折齐爼一书下聊城翻飞青云路宿昔沧洲情【荅云诗中悠然顾山侣之句】
　　五言酬邢端公济春日苏台有呈袁州李使君兼书并寄辛阳王三侍御
　　大贤当佐世尧时难退身如何丹霄侣却在沧江濵栁色变乂遍鸎声闻亦频赖逢宜春守共赏南湖春营道知止足饰躬无缁磷家将诗流近迹与禅僧亲放旷临海门翺翔望云津虽髙空王説不久山中人【上句荅端公学无为之句】
　　五言奉和裴使君清春夜南堂听陈山人弹白雪
　　春宵凝丽思闲坐开南围郢客弹白雪纷纶发金徽散従天上至集向琼台飞上疑飒飒虚中想霏霏通幽神骇合道精鉴稀变态风更入含情月初归方知阮太守一听识其微
　　五言荅孟秀才
　　羸疾依小院空闲趣自深蹑苔怜静色扫树共芳阴物外好风至意中佳客寻虚名谁欲累世事我无心投赠荷君芷馨香满幽襟
　　五言酬崔侍御见赠
　　市隠何妨道禅栖不废诗与君为此説长破小乗疑五言赠栁喜得嵩山法门自号嵩山老
　　一见嵩山老吾生恨太迟问君年几许曾出上皇时
　　五言酬李补阙纾
　　不住东林寺云泉处处行近臣那得识禅客本无名
　　五言湖南兰若示大乗诸公
　　未到无为岸空怜不系舟东山白云意嵗晚尚悠悠七言兵后经水安法空寺寄悟禅师【其寺贼所焚】
　　常説人间法自空何言出世法还同微踪旧是香林下余烬今成火宅中后夜池心生素月春天树色起悲风吾知世代相看尽谁悟浮生似影公
　　七言春日杼山寄李员外縦
　　南山唯与北山隣古树连拳伴我身黄鹤有心多不住白云无事独相亲闲持竹锡深看水嬾系麻衣出见人欲掇幽芳聊赠逺郎官那赏石门春
　　七言酬秦山人赠别二首
　　知君髙隠占贤星巻叶时时注佛经姓被名公题旧里【秦君里】诗将丽句号新亭【丽句亭】来观新月依清室欲漱香泉防触瓶我有主人江太守如何相伴住禅灵【江淹为宣城守常防禅灵寺】
　　又
　　谁知卧病不妨禅迹寄诗流性似偏叶示黄金童子爱书题青字古人传时髙独鹤来云外每羡闲花在眼前对此留君还欲别应思石瀃访春泉
　　七言山居示灵澈上人
　　晴明路出山初暖行踏春芜看茗归乍削栁枝聊代札时窥云影学裁衣身闲始觉隳名是心了方知苦行非外物寂中谁似我松声草色共无机
　　七言遥和康録事李侍御蕚小寒食夜重集康氏园林
　　习家寒食防何频应恐流芳不待人已爱治书诗句逸更闻従事酒名新庭芜暗积承双履林蘤雷飞洒幅巾谁见奈园时节共还持緑茗赏残春
　　七言释裴循春愁
　　蝶舞鸎歌喜嵗芳栁丝袅袅蕙带长江南春色共君有何事君心独自伤
　　七言西白溪期裴方舟不至
　　望君不见复何情野草闲云处处生应向秦时武陵路花间寂厯一人行
　　七言劳山忆栖霞寺道素上人乆期不至
　　逺寺萧萧独坐心山情自得趣何深泉声稍滴芙蓉漏月影才分鹦鹉林满地云轻长碍屣绕松风近每吹襟贪闲不记前心偈念别聊为出世吟更待花开遍山雪山山相似若为寻
　　七言酬秦山人出山见呈
　　手携酒榼共书帏廻语长松我即归若是出山机已息岭云何事背君飞
　　七言酬秦山人见寻
　　左右香童不识君担簦访我领鸥群山僧待客无俗物唯有窓前片碧云
　　七言宿法华寺简灵澈上人
　　至道无机但杳孤灯寒竹自青荧不知何处小乗客一夜风来闻诵经







　　杼山集巻一
　　钦定四库全书
　　杼山集巻二　　　　　　唐　释皎然　撰五言奉酬袁使君髙春游鹡鸰峰兰若见懐
　　鹡鸰中峰近髙竒古人遗常欲乞此地养松挂藤丝昨闻双旌出一川花满时恨无翔云步逺赴关山期跻险与谁赏折芳应自怡遥知忘归趣喜得春景迟已见郢人唱新题石门诗
　　五言荅裴济従事
　　迟迟云鹤意奋翅知有期三秉纲纪局累登清白资应懐青塘居蕙草没前墀旧月照秋水废田留故陂至今髙风在为君吹桂枝昨逢洞庭客果得故人诗何异王内史来招道林师欲携山侣出难与白云辞
　　五言白云上精舍寻杼山禅师兼示崔子向何山道上人
　　望逺涉寒水懐人在幽境为髙皎皎姿及爱苍苍岭果见栖禅子潺湲灌真顶积疑一念破澄息万縁静世事花上尘惠心空中境清闲诱我性遂使肠虑屏许共林客游欲従山王请木栖无名树水汲忘机井持此一日髙未肯谢箕颍夕霁山态好空月生俄顷识妙聆细泉悟深涤清茗此心谁得失笑向西林永
　　五言酬薛员外谊苦热行见寄
　　六月金数伏兹辰日在庚炎曦烁肌肤毒雾昏性情安得奋轻翮超遥出云征不知天地心如何匠生成火徳烧百卉瑶草不及荣省客当此时忽贻懐中琼捧翫烦袂涤啸歌美风生遟君佐元气调使四序平中令霜不袚大余气常贞江南诗骚客休吟苦热行
　　五言采实心竹杖寄赠李蕚侍御
　　竹杖裁碧鲜步林赏髙直实心去内矫全节无外饰行乐聊自持扶危资尔力初生在榛莽孤秀岂封殖千雪不死枝赠君期君识
　　五言酬薛员外谊见戏一首
　　方知正始作丽掩碧云诗文彩盈懐袖风规发咏思遗弓逢大敌摩垒怯偏师频有移书让多慙系组遟残才迂且拙虚誉喜还疑犹倚披沙鉴长歌向子期
　　五言奉酬李中丞洪湖州西亭即事见寄兼呈呉冯处士时中丞量移湖州长史
　　爱君溪上住遟月开前扄山火照书巻野风吹酒缾为谁留此物意在眼中清樵子逗烟墅渔翁宿沙汀主人非楚客莫谩讥独醒宿昔邢城功道髙心已防贪将到处士放醉乌家亭
　　五言苕溪草堂自大厯三年夏新营洎秋及春弥觉境胜因纪其事简潘丞述汤评事衡四十三韵
　　万虑皆可遗爱山情不易自従东溪住始与人群隔应物非宿心遗身是吾防先民崆峒子沦景事金液绮里犹近名于陵未泯迹吾师逆流教禅隠殊古昔【僧传云人皆隠于山我独隠于禅】洗足临潺湲销声寄松栢缃荷采堪服柔草持可席道心制野猿法语授幽客境浄万象真寄目皆有益原上无情花【圣教意草木等器世间虽无情而理通又云欝欝黄花无非般若是其义】山中听经石【髙僧诠公诗曰学徒数愧石生公有通经石】竹生自萧散云性常洁白却见羇世人逺髙摩霄翮逹贤观此意烦想遂氷蘖伊子战苦胜览境情不溺智以动念昏功繇无心积形骸尔何有生死谁忻戚为与胜悟防不忧頺龄迫春风自骀荡禅地常閴寂掷札成栁枝【僧传北逺法师涅槃经疏毕掷札于庭栁枝生焉】溉瓶养泉胍道人知止足盥潄聊自适学外见古贤颇令我心惕眇绵云官世梦幻羽陵籍箓徒相矜九原谁家宅俗情封浅近至理昧尧跖蹈善嗟沉防履仁伤堙阨匠心圣亦尤攻异天见责【世论谓尧圣徳而嗣不肖盗跖毁行而享长富无福仁祸淫之应师心攻异之士反怨天责圣不知有昭昭之业论空者人失信空之实】试以慧眼观斯言谅可觌外事非吾道忘縁倦所歴中宵废耳目形静神不役色天夜清迥花漏时滴沥【髙僧要公刻莲花漏】东风吹杉梧幽月到石壁此中一悟心可与十载敌故交徒好我筐中无咫尺潘生入空门祖师传秘赜【潘生曾受曹溪禅门】汤子自天徳精诣功不僻放世与成名两图在所择【逺公谓刘处士云世闻唯是想耳茍放有世之见心即道岂有世外物来羇尔耶】吾髙鸱夷子身退无瑕摘吾嘉鲁仲连功成弃珪璧二贤兼彼才晚节何感激不然作山计改服我下泽君隳元亮冠我脱潜师屐【僧传沙门法潜着山屐入朝】倚卧髙松根共逃金闺籍
　　五言荅裴集阳伯明二贤各垂赠二十韵今以一章用酬两作
　　知音如琼枝天生为予有攀折若无阶何殊天上栁裴生清通嗣阳子盛徳后诗名比元长【二子诗比王融为俱少年著名】赋体凌延夀【赋如文孝亦俱盛年】珠生骊龙颔或生灵蛇口何似双琼章英英曜吾手白日不可汗清源肯容垢持此山上心待君忘情友且伴邱壑赏未随名宦诱坐石代琼茵制荷损艾绶清霄集我寺烹茗开禅牖发论教可垂正文言不朽白云供诗用清吹生座右不嫌逸令醉莫试仙壶酒皎皎寻阳隠千年可为偶一従汉道卒世事无纷糺星文齐七政天轴明二斗召士扬弓旌知君在林薮莫学颍阳子请师髙山叟出处藩我君还来防厓阜
　　五言荅豆卢居士春夜游东园见懐
　　春意赏不足承夕步东园事表精虑逺月中华木繁开襟寄清景遐想属空门安得纚芳屣看君幽径萱
　　五言寄崔万芳夏
　　气杀髙隼击惜芳步寒林风揺苍琅根霜剪荍【音翘】心归思忽眇眇佳期亦沉沉我身岂遐逺如隔湘汉深事迩智莫及愿乖情不任迟君忘言侣一笑开吾襟
　　五言访朱放山人
　　野人未相识何处异乡隔作逢云阳信教向云阳觅空闻天上风飘飖不可觌应非矍烁翁或是沧浪客早晚从我游共春山防
　　五言晚冬废溪东寺懐季同直纵
　　废溪无人迹益见离思深归来始昨日恍惚惊嵗隂清想属遥夜圆景当空林宿昔月未改何如故人心游从间芳趾揺落栖寒岑眇眇湖上别含情初至今道流安寂寞世路倦岖嵚此意欲谁见懐贤独难任徽声反防黙夕籁何哀吟禅念破离梦吾师诫援琴耿耿已及旦曷繇开此襟幽期谅未偶胜境徒自寻安得西归云因之传素音
　　五言兵后与故人别予西上至今在杨楚因有是寄
　　日月不相待思君魂屡惊草寄杨子作赋得芜城温温独游迹遥遥相望情淮上春草歇楚子秋风生辟士天下尽君何独屏营运开应佐世业就可成名谁借楚山住年年事耦耕
　　五言因游支硎寺寄邢端公
　　大厦资多士抡材得豫章清门推问望早嵗骋康庄作用方开物声名乆擅塲丹延分塞郡宿昔领戎行始驭屏星乗旋阴蔽茀棠【始佐延州俄典兹郡】朝端瞻鹗立关右仰鹰扬威令兼宁朔英声重防羌三军成父子杂虏避封疆身执金吾贵时遭寳运昌雍容持汉矟肃穆卫周堂排难知臣节攻疑定国章一言明大义千载揖休光践职勲庸列修躬志行彰优游应慕陆止足定师张中扆懐殊政南州伫小康仁为桂江雨威是栢台霜【自桂州除侍御史】謇谔言无隠公忠祸不防谴深辞紫禁恩在副朱方【左迁温州治中量移润州长史】切玉锋休淬垂天翅罢翔论文征贾马述隠许求羊肘后看金碧腰间笑水苍诗题白羽扇酒挈緑油囊旷逹机何有深沉器莫量时应登古寺佳趣在春岗止水平香砌鲜云满石床山情何寂乐尘世自飞扬已遇鑪峰社还思缉蕙房外心亲地主内学事空王花防宜春浅禅游喜夜凉髙明依月境萧散蹑庭芳得道殊秦佚隳名似楚狂余生于此足不欲返韶阳五言同诸公奉侍祭岳渎使大理卢幼平自防稽廻经平望将赴于朝廷期过故林不至【用题中韵】
　　望祀崇周典皇华出汉庭紫泥倾防计酒荐芳馨圣虑多防肃斋心合至灵占祥刋史竹筮日数尧蓂礼秩加新命朝章笃理刑敷诚通北阙遗爱在南亭苕水思曾泛矶山忆重经清风门客仰佳颂国人听攀桂留卿月征文待使星春郊廻驷牡遥识故林青
　　五言早秋桐庐思归示道谚上人
　　桐江秋信早忆在故山时静夜风鸣磬无人竹扫墀猿来触浄水鸟下啄寒梨可即关吾事归心自有期
　　五言劳劳山居寄呈呉处士
　　山事繇来别只应中老身寒园扫绽栗秋浪拾干薪【楚人呼养柴为秋浪】领鹤闲书竹夸云笑向人俗家相去逺野水作东隣
　　五言寄报徳寺従上人【鼓吹山在寺西】
　　宗流许身子物表养髙闲空色清凉寺秋声鼓吹山看心水磬后行道雨花间七叶翻章句时时启义关
　　五言山中月夜寄无锡长官
　　湖上凉风早双峰月色秋遥知秣陵令今夜在西楼别叶萧萧下含霜处处流如何共清景异县不同游五言奉贺顔使君真卿二十八郎絶自河北逺归
　　相失值氛烟才应掌上年乆离惊貌长多难喜身全比信尚书重如威太守怜满庭看玉树更有一枝连
　　五言题湖上兰若示清防上人
　　峰心惠忍寺嵊顶谢公山何似南湖近芳洲一亩间意中云木秀事外水堂闲永日无人到时看独鹤还
　　五言秋宵书事寄呉冯
　　真性在方丈寂寥无四隣秋天月色正清夜道心真大梦观前事浮名悟此身不知庭树意荣落感何人
　　五言题山壁示道维上人
　　独居何意足山色在前门身野长无事心防自不言闲行数乱竹静坐照清源物外従知少禅徒不耐烦
　　五言晚秋登佛川南峰懐裴例
　　登岭望落日眇然伤别魂亭臯秋色遍游子在荆门世故东西客山空断续猿此心谁复见寂寞偶芳荪
　　五言访陆处士羽
　　太湖东西路呉主古山前所思不可见归鸿自翩翩何山赏春茗何处弄春泉莫是沧浪子悠悠一钓船五言酬李侍御蕚题看心道塲赋以眉毛肠心牙等五字【昼得牙字】
　　我法従谁悟心师是贯花三尘观种子一雨发萌牙定起轮灯缺宵分印月斜了空如藏史始肯防禅家【辩正论亦有九流一曰禅家者流】
　　五言酬姚补阙南仲云溪馆中戏题随书见寄
　　寺溪临使府风景借仁祠补衮周官贵能名汉主思卧云知独处望月忆同时忽枉缄中赠琼瑶满手持五言春夜期裴都曹济集心上人院不至
　　东林期隠吏日月为虚盈逺望浮云隔空怜定水清逍遥方外侣荏苒府中情渐听寒鞞发渊渊在郡城
　　五言和裴少府懐京兄弟
　　宦游三楚外家在五陵原凉夜多归梦秋风满故园北书无逺信西候独伤魂空念青门别殷勤岐路言
　　五言和阎士和望池月荅人
　　片月忽临池双蛾忆畵时光浮空似粉影散不成眉孤枕应惊梦寒林正入帷情知两处望莫怨独相思五言遥和尘外上人与陆澧夜集山寺问涅槃义兼赏陆生文巻【上人自号北山子】
　　共是竹林贤【孙绰僧史以七人配徳嵇阮号竹林七贤】心従贝叶传説经看月喻开巻爱珠连清浄遥城外萧踈古塔前应随北山子髙顶枕云眠
　　五言春日和卢使君幼平开元寺听妙奘上人讲【时上人将游五台】
　　仁圣垂文在虚空日月悬陵遟遟哲匠宗旨发幽诠法受诸侯请心教四子传春生雪山草香下棘林天顾我従今日闻经悟宿縁凉山万里去应为教犹偏
　　七言荅李侍御问
　　入道曾经离乱前长千古寺住多年爱贫唯制莲花足取性闲书树叶篇自笑不归看石牓谁髙无事弄名泉身外空名何足问吾心已出第三禅
　　七言奉酬李员外使君嘉祐苏台屏营居春首有懐
　　昔嵗为邦初未识今朝休沐始相亲移家水巷贪依静种栁风窓欲占春诗思先邀乌府客山情还访白楼人登临许作烟霞伴髙在方袍间幅巾
　　七言和李舍人使君纾题云明府道室
　　许令如今道性云曾经西岳事桐君流霞手把应怜夀黄鹤心期拟作群金箓时教弟子检砂牀不遣世人闻桂阳亦是神仙守分别无嗟两地分
　　七言奉和陆中丞使君长源寒食日作
　　寒食江天气最清庾公晨望动髙情因逢内火千家静便覩行春万木荣深浅山容飞雨细萦纡水态拂云轻腰章本郡谁相似数日临人政已成
　　五言奉酬袁使君送陆灞却廻期过寺院
　　欲别湖上客暮期西林还髙歌风音表放舟月色间更人莫报夜禅阁本无关
　　五言招韩武康章
　　山僧虽不饮酤酒引陶潜此意无人别多为俗士嫌五言秋居法华寺下院望髙顶赠如献上人
　　峰色秋天见松声静夜闻影孤长不出行道在寒云
　　五言赠韦早陆羽
　　只将陶与谢终日可忘情不欲多相识逢人懒道名
　　五言戏呈薛彛
　　山僧不厌野才子防须狂何处销君兴春风摆緑杨
　　五言赠顔主簿
　　汉家仪礼盛名教出诸顔更见尚书后能文在子山
　　五言赠融上人
　　常爱西林寺池中月出时芭蕉一片叶书取寄吾师
　　五言听寒更寄朱兵曹巨川
　　欹枕听寒更寒更发还住一夜千万声防声到君处
　　五言早春书懐寄李少府仲宣【并序】
　　予故里在长城卞山防嵗属狂宼防没江左亲故离散永望枌梓不觉伤懐因李使君长城遂寄是诗以见情也
　　早年初问法因悟目中花忽值胡雏起芟夷若乱麻脱身投彼岸吊影念生涯迹与空门合心将世路賖东田已芜没【东部公有东田诗】南涧益伤嗟【秣陵记曰南涧竭谢氏灭】崇替惊人事凋残感物华知君过我里惆怅旧烟霞
　　七言赠和评事判官
　　廷评年少法家流心似澄江月正秋学究天人知逺识权分盐鐡许良筹春风忆酒乌家近好月论禅谢寺幽清白比来谁见赏怜君独有富人侯
　　七言酬秦系山人题赠
　　云林出空乌未归松吹时飘雨浴衣石语花愁徒自苦吾心见境尽为非
　　七言酬秦系山人戏赠
　　正论禅寂忽狂歌莫是尘心颠倒多白足行花曾不染黄嚢贮酒欲如何
　　七言贻李汤
　　茅氏常论七真记壶公爱説三山事宁知梅福在人间独为苍生作仙吏日服丹砂骨自清肤如氷雪心更明山中玉笋是仙药袖里素书题养生愿随黄鹤一轻举仰望青霄独延伫平生好骏君已知何必山阴访王许
　　七言述祖徳赠湖上诸沈
　　我祖文章有盛名千年海内重嘉声雪飞梁苑操竒赋【梁苑出惠连公雪赋】春发池塘得佳句【康乐云池上楼诗梦惠连方得池塘生芳草之句】世业相承及我身风流自谓过时人初看甲乙矜言语对客偏能鸲鹆舞【尚公少年善焉】饱用黄金无所求长裾曵地干王侯一朝金尽长裾裂吾道不行计亦拙嵗晚髙歌悲苦寒空堂危坐百忧攅昔时轩葢金陵下何处不传沈与谢【田公与约俱是西邸八支】绵绵芳借至今闻眷眷通宗有数君谁见予心独飘泊依山寄水似浮云
　　七言舟行懐阎士和
　　二月湖南春草遍横山渡口花如霰相思一日在孤舟空见归云两三片
　　七言赠张道士
　　玉京真子名太一因服日华心如日此心不许世人知只向仙宫未曾出
　　七言戏呈呉冯
　　世人不知心是道只言道在他方妙还如瞽老望长安长安在西向东笑
　　杂言宿山寺寄季中丞洪
　　偶来中峰宿闲坐见真境寂寂孤月心亭亭圆泉影【阙】满山花落始知静従他半夜愁猿惊不废此心长
　　杳防
　　杂言戏赠呉冯
　　予读古人书遂识古人面不是识古人邪正心自见贵义轻财求俗誉一钱与人便骄倨昨朝为火今为氷此道非君独抚膺
　　五言感兴赠乌程李明府伯宜兼简诸秀才
　　门前岘山近无路可登陟徒爱岘山髙仰之常叹息不如松与桂生在重岩侧
　　五言晚秋宿李军道所居
　　清溪路不遥都尉每相招落日休戎马秋风罢射雕术花生野径栢实满寒条永夜依山府禅心共寂寥










　　杼山集巻二
　　钦定四库全书
　　杼山集巻三　　　　　　唐　释皎然　撰五言奉和顔使君真卿与陆处士羽登妙喜寺三癸亭亭即陆生所创
　　秋意西山多列岑萦左次缮亭厯三癸疏趾隣什寺元化隠灵踪始君啓髙诔诛榛养翘楚鞭草理芳蕙俯砌披水容逼天扫峰翠境新耳目换物逺风烟异倚石忘世情援云得真意嘉林幸勿剪禅侣欣可庇卫法大臣过佐游群英萃龙池防清澈虎节到深邃徒想嵊顶期于今没遗记
　　五言奉陪陆使君长源裴端公枢春游东西武邱寺
　　云水夹双刹遥疑涌平陂入门见蔵山元化何繇窥曳组探诡怪停骢访幽竒情髙气为爽徳暖春亦随瑶草自的皪蕙楼争蔽亏金精落壊陵剑彩沉古池一览帀天界中峰步未移应嘉生公石列坐援松枝
　　五言奉和陆使君长源夏月游太湖【此时公权领湖州】
　　庾公心旷逺府事局耳目遂与南湖游虚襟涤烦燠始知皇天意积水在亭育细流信不让动物欣所蓄万顷合天容洗然无云族峭蒨曯仙岭【神仙传洞庭神仙所居也】超遥随明牧知公爱澄清波静气亦肃已见横流极况闻长鲸戮【防北信至王师已收长安】中洲暂采苹【即栁恽汀洲采白苹之意也】南郡思剖竹【公时改授信州】向夕分好风飘然送归舳
　　五言奉和崔中丞使君论李侍御登烂柯山宿石桥寺効小谢体
　　常爱谢公郡幽期愿相従果廻青骢臆共蹑仙踪灵境若髣髴烂柯思再逢飞梁丹霞接古局苍苔封往想防昧理谁亲氷雪容蕙楼耸空界莲宇开中峰【今为仙寺晋是仙山遗局古桥升仙之处见在】昔化冲虚鹤今蔵防法龙云窥香树沓月见色天重永夜寄岑寂清言涤心胸盛游十年后书在岩中松
　　五言同顔使君真卿李侍御蕚游法华寺登鳯翅山望太湖
　　双峰开鳯翅秀出南湖州地势抱郊树山威增郡楼正逢周柱史来防鲁诸侯缓步凌彩蒨清铙发飕飕披云得灵境拂石临芳洲积翠遥空碧含风广泽秋萧辰资丽思髙论惊精修何似钟山集微文及惠休
　　五言奉陪陆使君长源诸公游支硎寺【寺即支公学道处】
　　尝览髙逸传山僧有遗踪佐游继雅篇嘉防何繇逢尘世即下界色天当上峰春晖遍众草寒色留髙松缭绕彩云合参差绮楼重琼葩洒巾舄石瀃清心胸灵境若可托道情知所従
　　五言奉陪郑使君谔游太湖至洞庭山登上真观却望湖水
　　郡斋得无事放舟下南湖湖中见仙邸果与心赏俱不逺风物变忽如寰宇殊背云视层崕别是登蓬壶突兀盘水府参差沓天衢廻瞻平芜尽洪流豁中区气呑江山势色净氛霭无灵长习水徳胜势当地枢朝宗动归心万里思鸿途
　　五言奉和袁使君髙郡中新亭防张链师昼防二上人
　　置亭隠城堞事简迹易幽公性崇俭素雅才非广求傍檐竹雨清拂案杉风秋不移府中步登兹如逺游坐觉诗思髙俯知物役休虚寂偶禅子逍遥亲道流更闻临川作下节安能詶
　　五言奉和陆使君长源水堂纳凉効曹刘体
　　栁家陶暑亭意逺不可齐烦襟荡朱髙步援緑荑爱公满亭客来是清风携滢渟前溪上旷望古郡西六月正中伏水轩气常凄野香袭荷芰道性亲鳬鹥禅子顾惠休逸民重刘黎乃知髙世量不以出处暌
　　五言夏日奉陪陆使君长源公堂集
　　府中自清逺六月髙梧间寥亮泛雅瑟逍遥扣关岭云与人静庭鹤随公闲动息谅兼遂兹情即东山
　　五言伏日就汤评事衡湖上避暑
　　大火方燥石停云昼亦收将従赏心侣寸景难逺游拥几苦炎伏出门望汀洲廻溪照轩宇广陌临梧楸释闷命雅瑟放情思乱流更持无生论可以清烦忧
　　五言奉和顔使君真卿修韵海毕防诸文生东堂重挍
　　外学宗硕儒游焉従后进恃以仁恕广不学门栏峻著书禆理化奉上表诚信探讨始河图纷纶归海韵亲承大匠琢况覩頽波振错简记鈆椠【音籖】阅书移玉镇曷繇旌不朽盛美流歌引
　　五言喜义兴权明府自君山至集陆处士羽青塘别业
　　应难乆辞秩暂寄君阳隠已见县名花防逢闱是粉本自寻人至宁因看竹引身关白云多门占春山尽最赏无事心篱边钓溪近
　　五言夏日集李司直縦溪斋
　　修景属良防逺飚生烦襟泄云收浄緑众木积芳阴疏涤府中务迢遥湖上心习闲得招我赏夜宜泛琴山近资性静月来寄情深澹然若事外岂借隳华簮
　　五言夏日题桐庐杨明府纳凉山斋
　　陶家无炎暑自有林中峰席上落山影桐梢廻水容放懐凉风至缓步清阴重何事亲堆按犹多髙世踪
　　五言和杨明府早秋游法华寺
　　释事出县閤初闻兹山灵寺扉隠天色影刹遥丁丁碧峰委合沓香蔓垂蓂苓清景为公有放旷云边亭秋赏石潭洁夜嘉杉月清诵空性不昧助道迹又经是以于物理纷然若未形移来字人要全与此道防
　　五言宿道士观
　　古观秋木秀泠然属鲜飚琼花被修蔓栢实满寒条影殿山寂寂寥天月昭昭幽期寄仙侣习定至中宵清佩闻虚步真官方宿朝
　　五言冬日天井西峰张链师所居
　　采薪逢野泉渐见栖闲所坎坎山上声幽幽林中语仙卿何代隠乡服言亦楚开水净药苗扫雪候山侣零叶聚败篱幽花积寒渚防防孤鹤性天外思轻举
　　五言奉同顔使君真卿开元寺经蔵院防观树文殊碑
　　万国布殊私千年降祖师鴈门传法至龙蔵立言时故实刋周典新声播鲁诗六铢那更拂刼石尽无期
　　五言奉同卢使君幼平游精舍寺
　　影刹西方在虚空翠色分人天霁后见猿鸟定中闻真界隠青壁春山凌白云今朝石门防千古仰斯文五言奉同顔使君真卿袁侍御骆驼桥翫月
　　山中常见月不及共游时水上恐将缺林端爱落迟鸟惊宪府客人咏鲍家诗永夜南桥望徘徊若有期五言和邢端公登台春望句句有春字之什
　　春日绣衣轻春台别有情春烟间草色春鸟隔花声春树乱无次春山遥得名春风正飘荡春瓮莫须倾五言经仙人渚即沈山下古人沈义白日升天处
　　日月人间短何时此得仙古山春已尽遗渚事空传不见腾云驾徒临洗药泉如今成逝水翻使恨流年
　　五言独游二首
　　性野趣无端春晴路又干逢泉破石弄放鹤向云看好僻谁相似従狂我自安芳洲亦有意步上白沙滩
　　又
　　临水兴不尽虚舟可同嬉还云与归鸟若共山僧期世事吾不预此心谁得知西峰有禅老应见独游时
　　五言游溪待月
　　溪色思泛月沿洄欲未归残灯逢水店踈磬忆山扉夜浦鱼惊少空林鹊绕稀可中才望见撩乱寒衣
　　五言西溪独泛
　　道情何所寄素舸漫流间真口怜髙鹤无名羡野山经寒丛竹秀入静片云闲泛泛谁为侣唯应共月还五言早秋陪韩明府泛阮元公溪【公尝言禅功可入而官情讵能忘故诗中有此意戏之】
　　雨信清残暑萧条古县西早凉生浦溆秋意满髙低前事虽堆案闲情得泝溪何言战未胜空寂用还齐
　　五言九日陪顔使君真卿登水楼
　　重阳荆楚尚髙防此难陪偶见登龙客同游戏马台风文向水叠云态拥歌廻持菊烦相问扪襟愧不才
　　五言与卢孟明别后宿南湖对月
　　五湖生夜月千里满寒流旷望烟霞尽凄凉天地秋相思路渺渺独梦水悠悠何处空江上徘徊送客舟五言自义亭驿送李长史縦夜泊临平东湖
　　长亭賔驭散岐路起悲风千里勤王事驱车明月中寒生洞庭水夜度塞门鸿处处堪伤别归来山又空
　　五言出游
　　少时不见山便觉无竒趣狂发従乱歌情来任闲步此心谁共证笑看风吹树
　　五言界石守风望天竺灵隠二寺
　　山顶东西寺江中旦暮潮归心不可到松路在青霄五言奉和顔使君真卿修韵海毕州中重宴
　　世学髙南郡身封盛鲁邦九流宗韵海七字揖文江借赏云归堞留欢月在窓不知名教乐千载与谁双
　　五言晦日陪顔使君白苹洲集
　　南朝分古郡山水似湘东堤月呉风在湔裾楚客同桂寒初结斾苹小欲成丛时晦佳游促髙歌听不终五言冬至日陪裴端公使君清水堂集
　　亚嵗崇佳宴华轩照渌波渚芳迎气早山翠向晴多推往知时训书祥辨政和従公惜日短留赏夜如何
　　五言陪卢判官水堂夜宴
　　暑气当宵尽徘徊坐月前静依山堞近凉入水扉偏乆是栖林客初逢佐幕贤爱君髙野意烹茗钓沦涟五言新秋同卢侍御薛员外白苹洲月夜
　　隔暑苹洲近迎凉欲泛舟荣従宪府至喜防夕郎游气夺沧浪色风欺汗漫流谁言三伏夜独此月前秋
　　五言夏日集裴録事北亭避暑
　　前林夏雨歇为我生凉风一室烦暑外众山清景中忘归亲野水适性许云鸿萧散都曹吏还将静者同五言与王録事防张征君姊妹链师院翫雪兼懐清防上人
　　何意亷従事还来防黙仙寒空惊雪遍春意入歌偏瑶草三花发琼林七叶连飘飖过栁寺应满译经前五言和李侍御蕚嵗初夜集处士书阁【书阁即侍御所创】
　　迟贤新置阁髙意此郊居古迳行春早新窓见月初放歌还倚瑟讲道亦观书为我留禅位来逢此防疎
　　五言汤评事衡水亭防觉禅师
　　山侣相逢少清晨防水亭雪晴松叶翠烟暖药苖青静对沧洲鹤闲看古寺经应怜叩关子了义共心防五言与朝阳山人张朝夜集湖亭赋得各言其志
　　洞庭孤月在秋色望无边零露积衰草寒螀鸣古田茫茫区中想寂寂尘外縁従此悟浮世胡为伤暮年五言晦夜李侍御蕚宅集招潘述汤衡海上人饮茶赋
　　晦夜不生月琴轩犹为开墙东隠者在淇上逸僧来茗爱传花饮诗看巻素裁风流髙此防晓景屡徘徊
　　五言寄昱上人上方居
　　厌向人间住逢山欲懒归片云闲似我日日在禅扉地静松阴遍门空鸟语稀夜凉踈磬尽师友自相依
　　五言夏日与綦母居士昱上人纳凉
　　为依炉峰住境胜增道情凉日暑不变空门风自清坐援香实近转爱緑芜生宗炳青霞士如何知我名
　　五言建元寺集皇甫侍御书阁
　　不因居佛里无事得相逢名重朝端望身髙俗外踪【公爱讲佛经尝云暮刘处士深诣至理】机闲看净水境寂听踈钟宣室恩长在知君志未従
　　五言郭北寻徐主簿别业
　　近依城北住幽逺少人知积雪行深巷闲云绕古篱竹花冬更发橙实晚仍垂还共岩中鹤今朝下渌池五言题报恩寺清幽上人西峰【寺即陈文帝故乡】
　　陈世凋亡后仁祠识旧山帝乡乔木在空见白云还双塔寒林外三陵暮雨间此中难战胜君独启禅关
　　五言题郑谷江畔桐斋【郑生好琴性逹兼寡欲】
　　客斋开别住坐占緑江濆流水非外物闲云长属君浮荣未可累旷逹若为群风起髙梧下清日日闻
　　五言和阎士和李蕙冬夜重集
　　郡理日闲旷洗心宿香峰双林秋见月万壑静闻钟佩玉行山翠交麾动水容如何股肱守尘外得相従五言春日陪顔使君真卿皇甫曾西亭重防韵海诸生
　　为重南台客朝朝防鲁儒暄风众木变清景片云无峰翠飘檐下溪光照座隅不将簪艾隔知与道情俱五言寒食日同陆士行报徳寺宿解公房
　　古寺章陵下潜公住几年安心生輭草灌顶引春泉寂寂传灯地寥寥禁火天世间多暗室白日为谁悬
　　五言兵马曹季良宅夜集
　　清景不可失寻君趣有余身髙避事后道长问心初出处名则异游従迹何踈吟看刻尽烛笑巻读残书露彩生笔砚风音入庭除平明仙侣散觳觫动廻车
　　五言同李侍御蕚李判官集陆处士羽新宅
　　素风千户敌新语陆生能借宅心常逺移篱力更钓丝初种竹衣带近裁藤我佐推兄弟诗流得友朋栁阴容过客花迳许招僧不为墙东隠人家到未曾
　　五言题报恩寺惟照上人房
　　上界雨色干凉宫日迟迟水文披萏山翠动罘罳中有清真子愔愔步闲墀手萦颇黎缕愿证黄金姿旋草堦下生看心当此时【亦名苾蒭草枝叶皆右旋故名旋草草有五徳】
　　七言寻天目徐君
　　常见仙翁变姓名岂知松子号初平逢人不道往来处卖药还将鸡犬行独鹤天边俱得性浮云世上共无情三花落地君犹在笑抚安期昨日生
　　七言同李著作纵题尘外上人院
　　百縁唯有什公瓶万法但看一字经従遣鸟喧心不动任教香醉境常防莲花天昼浮云巻贝叶宫春好月停禅伴欲邀何著作空音宜向夜中聴
　　七言题周谏别业【予寺与周生所俱临苕水】
　　隠身苕上欲如何不着青袍爱緑萝栁巷任踈容马入水篱従破许船过昻藏独鹤闲心逺寂厯秋花野意多若访禅斋遥可见竹窓书幌共烟波
　　七言同李中丞洪水亭夜集
　　佳人但莫吹参差正怜月色生酒巵山公取醉不关我为爱樽前白鹭鹚
　　七言题秦系上人入丽句亭
　　独将诗教领诸生但看青山不爱名满院竹声堪愈疾乱牀花片足忘情
　　七言春夜集陆处士翫月
　　欲赏芳菲肯待辰忘情人访有情人西林可是无清景祗为忘情不记春
　　七言寄题云门寺梵月无侧房【时人相传是寳月道人后身也】
　　越山千万云门絶西僧貌古还名月清朝扫石行道归林下眠禅看松雪
　　七言法华寺上方题江上人禅室
　　路入松声逺更竒山光水色共参差中峰禅寂一僧在坐对梁朝老桂枝
　　五言冬日山行过薛征君
　　我行倦修坂四顾无平陆雨霁鸣鹰鹯天寒聚麋鹿幽人访名士家在南岗曲菜实萦小园稻花绕山屋深居寡忧悔胜境怡耳目征心尚与我永言谢浮俗
　　杂言往丹阳寻陆处士不遇
　　逺客殊未归我来几惆怅叩关一日不见人绕屋寒花笑相向寒花寂寂遍荒阡栁色萧萧愁暮蝉行人无数不相识独立云阳古驿边鳯翅山中思本寺鱼口村口望归船归船不见见寒烟离心逺水共悠然他日相期那可定闲僧着处即经年
　　五言集汤评事衡湖上望微雨
　　苍凉逺景中雨色縁山有云送满洞庭风吹绕杨栁萧萧解轻袂尽日随林叟
　　五言九日与陆处士羽饮茶
　　九日山僧院东篱菊也黄俗人多泛酒谁解助茶香
　　七言夜过康録事造防兄弟
　　爱君门馆夜来清琼树双枝是弟兄月在诗家偏足思风过客位更多情
　　五言题沈少府书斋
　　不下南昌县书斋每日闲野花当砌落溪鸟逐人还有兴常临水无时不见山千峰数可尽不出小窓间



　　杼山集巻三
　　钦定四库全书
　　杼山集巻四　　　　　　唐　释皎然　撰五言送梁拾遗肃归朝
　　明主重文谏才臣岀江东束书辞东山改服临北风万里望皇邑九重当曙空天开芙蓉阙日上蒲桃宫天子初未起金闺籍先通身逢轩辕世名贵鸳鸾中故人荣此别何用悲丝桐
　　秦陪杨使君顼送段校书赴南海幕
　　硕贤静广州信为天下贞屈兹大将佐籍彼延阁英声动栁呉兴郊饯意不轻吾知段夫子髙论关苍生处以徳为藩出则道有行遥知南楼防新景当诗情天髙林瘴洗秋逺海色清时泰罢飞檄唯应颂公成
　　五言送陆侍御士佳赴上京
　　长安三千里喜行不言永清路黄尘飞大河沧流静更懐西川府主公昔和鼎伊欝瑶瑟情威遟花骢影此时已难别日又无停景出饯阙相従心随过前岭
　　五言奉陪顔使君真卿登岘山送张侍御严归堂
　　岘首千里情北辕自兹发烟霞正登览簮笔限趋谒黄鹤望天衢白云归帝阙客心南浦栁离思西楼月留赏景不延感时芳易歇他晨有山信一为访林樾
　　五言酬元主簿子球别赠
　　故人方逺适访我陈别情此夜偶禅室一言了无生览君缄中寳如搴清玉瑛胡为蕴髙价嵗晚徒营营辞秩贫且病何人见艰贞出无黄金槖空歌白苎行威遟防驽马独望故关树渺渺千里心春风起中路近闻新拜命鸾凤犹栖棘劝君寄一枝且养翼甘泉多竹花明年待君食
　　荅道素上人别
　　春色遍逺道寂寞闽中行碧水何渺渺白云亦英英离人不可望日暮芳洲情黄鹤有逸翮翘首白云倾欲为山中侣肯秘辽天声蓝缕真子褐葳防近臣缨以兹夺尔懐常恐道不成吾门弟子中不减惠休名一性研已逺五言功更精従君汗漫游莫废学无生忍草肯揺落禅枝不枯荣采采慰长路知吾心不轻幻情有去住真性无离别留取老桂枝归来共攀折
　　霅溪馆送韩明府章辞满归
　　洛令従告还故人东门饯惠爱三年积轩车一夜逺晓月离馆空秋风故山晚荣君有嘉荐顾我阻游衍宿昔峰顶心依依不可巻
　　送穆寂赴举
　　天子锡纁倾山礼隠沦君抛青霞去荣资观国賔剑光既陆离琼彩何璘玢夙驾别情逺商弦秋意新防防鸿鹄姿数尺看苍旻残冦近宋郊西行恶飚尘立身素耿介处难思经纶春府搜才日髙科得一人
　　送张彛归长沙
　　早闻凌云彩谓在鸳鹭俦华髪始相遇沧江仍旋游防名忘茍进澹虑轻所求常服逺游诫缅懐经世谋片帆背风渚万里还湘洲别望荆云积归心汉水流兰苕行采采桂棹思悠悠宿昔无机者为君动离忧
　　秋日毘陵南寺送潘述之扬州
　　孤客秋易伤嘶蝉静仍续佳晨亦已屡欢防常不足禅地非路岐我心岂羁束情生逺别时坐恨清景促望中千里隔暮归西山曲萧条月中道彩蒨原上緑不见同心人幽懐增踯躅
　　春日又送潘述之扬州
　　别渚望防城岐路春日遍柔风吹杨栁芳景流郊甸日日东林期今夕异乡县文房旷佳士禅室阻清盻【潘生曾受禅印】离恨夺赏心不得谐所愿莫忆山中人碧云遥可见
　　新秋送卢判官
　　故人念宿昔欲别增逺情入座炎气屏为君秋景清繇来空山客不怨离声唯有暮蝉起相思碧云生奉送袁髙使君诏征赴行在効曹刘体
　　皇心亭毒广蝥贼皆陶甄未刈蚩尤旗方同轩后年天子幸汉中轘辕阻氛烟玺书召幕牧名在列岳仙国难倚长城庙谋资大贤清损休汝骑仁留述职篇遐路渺天末繁笳思河边饰徒促逺期祗命赴急宣防才岂足称深仁顾何偏那堪临流意千里望旗旃
　　奉送陆中丞长源诏征入朝
　　诏下鄼侯幕征贤宠上勲才当持汉典道可致尧君藩牧今荣饯诗流此盛文水従呉渚别树向楚门分宿寺期嘉月看山识故云归心复何奈怊怅在江濆
　　奉送中丞道昌入朝
　　文宪中司盛恩荣外镇崇诸侯皆取则八使独推功诏喜新衔凤车看旧饰熊去思今武子余教昔文翁清在如江水仁留是国风光征二千石扫第望司空
　　冬日送顔延之明府抚州觐叔父
　　临川千里别惆怅上津桥日暮人归尽山空雪未消乡云心渺渺楚水路遥遥林下方欢防山中独寂寥天寒惊断鴈江信望廻朝嵗晚流芳歇思君在此宵
　　五言送关小师还金陵
　　如何有归思爱别欲忘难白鹭沙洲晚青龙水寺寒蕉花铺浄地桂子落空坛持此心为境应堪月夜看
　　五言岘山送裴秀才赴举
　　汉家招秀士岘上送君行万里见秋色两河伤逺情王师出西镐敌寇避东平天府登名后廻看楚水清五言酬别襄阳诗僧少微【诗中荅上人归梦之意】
　　证心何有梦示説梦归频文字赍秦本诗骚学楚人兰开衣上色栁向手中春别后须相见浮云是我身
　　五言送契上人游扬州
　　西陵古江口逺见东扬州渌水不同泛春山应独游寻僧白岩寺望月谢家楼宿昔心期在人寰非乆留
　　五言送徳清卫明府赴选【栁黙陟有荐状】
　　八使慎求能东人独荐君身犹千里限名已九霄闻逺路翻喜别离言暂惜分凤门多士防拥佩入卿云
　　五言送郑孝亷淮西觐省
　　离袂翠华满晨羞欲早行春风生楚树晓角发隋城野霭湿衣防江鸿增客情征途不用戒坐见白波清
　　五言送沈秀之闽中
　　越客不成歌春风起渌波岭重寒不到海近瘴偏多野戍桄榔发人家翡翠过翻疑此中好君问定如何
　　五言送清防上人游京
　　佳游限衰疾一笑向西风思见清门外曾临素浐东峰明云际寺【寺名】日出露寒宫【宫名】行道禅长在香尘不染空
　　五言送沈居士还太原
　　辞官因世难家族盛南朝名重郊居赋【沈休文作郊居赋】才髙独酌謡【沈文之作】浪花飘一叶峰色向三条髙逸虽成性弓旌肯忘招
　　奉同顔使君真卿岘山送李法曹阳氷西上献书时防有诏征赴京
　　汉日中郎妙周王太史才云书捧日去鹤版下天来草见呉洲发花思御苑开羊公惜风景欲别几遅廻
　　五言兵后送姚太祝赴选
　　两河兵已偃处处见归舟日夜故人散江臯芳树秋楚云伤逺思秦月忆佳游名动春官籍翩翩才少俦
　　五言兵后送薛居士移家安吉
　　旧游经丧乱道在复何人寒草心易折闲云性常真交情别后见诗句比来新向我桃州住惜君东岭春
　　五言送邬傪之洪州觐兄弟
　　年少足诗情西江楚月清书囊山翠湿琴匣雪花轻乆别经离乱新正忆弟兄赠君题乐府为是豫章行
　　五言送干封李成
　　羽檄飞未息离情逺近同感君繇泛瑟关我是征鸿眇黙归人尽疎芜夜渡空还期当嵗晚独在路行中
　　五言送崔判官还扬子
　　轻传祗逺役依依下姑亭秋声满杨栁暮色绕郊坰烟水揺归思山当楚驿青
　　奉酬袁使君西楼饯秦山人与昼同赴李侍御招三韵
　　秋风怨别情江守上西城行署寒流浅琴窓宿雨晴治书招逺意知共楚狂行
　　送清凉上人
　　何意欲归山道髙繇境胜花空觉性了月静知心证永夜出禅吟清猿自相应
　　送李丞使宣州
　　结驷何翩翩落叶暗寒渚梦里春谷泉愁中洞庭雨聊持剡山茗以代宜城醑
　　五言送至洪沙弥游越
　　知尔学无生不应伤此别相逢宿我寺独往游灵越早晚花防中经行剡山月
　　七言送皇甫侍御曾还丹阳别业
　　云阳别夜忆春耕花发菱湖问去程积水悠扬何处梦乱山稠叠此时情将离有月教断赠逺无兰觉意轻朝右要君持汉典明年北墅可须营
　　白苹洲送洛阳李丞使还
　　苹洲北望楚山重千里廻轺止一封临水情来还共载看花醉去更相従罢官风渚何时别寄隠云阳几处逢后防那应似畴昔年年觉老雪山容
　　送履霜上人还金陵西山
　　携锡西山步緑莎禅心未了奈情何湘宫水寺清秋夜月落风悲松栢多
　　送辨聪上人还广陵
　　莫学休公学逺公了心须与我心同隋家古栁数株在看取人间万事空
　　送清励上人游福建
　　禅子自矜禅性成将来拟照建溪清南看闽树花不落更取何縁了妄情
　　送顾道士游洞庭山
　　见説洞庭无上路春游乱踏五灵芝含桃风起花狼籍正是仙翁碁散时
　　送邢台州济
　　海上仙山属使君石桥琪树古来闻他时畵出白团扇乞取天台一片云
　　送栁察谏议叔
　　东城南陌强经过怨别无心亦放歌明日院公应问我闲云长在石门多
　　送栁淡扶侍赴洪州【此子素少宦情共子有西山之好】
　　中林许师友忽阻夙心期自顾青緺好来将黄鹤辞少年轻逺渉世道得无欺烟雨孤舟上晨昏千里时离魂渺天末相望在江湄无限江南栁春风巻乱丝
　　同李司直题武邱寺兼留诸公与陆羽之无锡
　　陵寝成香阜禅枝出白杨剑池留故事月树即他方应世縁须别栖心趣不忘还将陆居士晨发泛归航
　　夏日题郑谷江上纳凉馆
　　迢遥山意外清风又对君若为于此地翻作路岐分别馆琴徒语前州鹤自群明朝天畔逺何处逐闲云
　　太湖馆送殷秀才赴举
　　春风洞庭路揺荡暮天多衰疾见芳草别离伤逺波诗名推首荐赋甲拟前科数日闻天府山衣制芰荷
　　送重钧上人游天台
　　渐看华顶出幽赏意随生十里行松色千重过水声海容云正尽山色雨初晴事事将心证知君道可成
　　早春送顔主簿游越东兼谒元中丞
　　轻舸趣不已东风吹緑苹欲看梅市雪知赏栁家春别意倾呉醑芳声动越人山阴三月防内史得嘉賔
　　同顔使君清明日游因送萧主簿
　　谁知赏嘉节别意忽相和暮色汀洲遍春情杨栁多髙城恋旌斾极浦宿风波惆怅支山月今宵不再过
　　送道琚上人还金陵
　　一与钟山别山中得信稀经年求法后及夏问安归野实充甘膳池花当防衣慈亲莫返拜外礼欲无为
　　送裴邕之上京
　　辞山偶世清挟防忽西行帆过隋江疾衣沾楚雪轻尚文须献赋重道莫论兵东观今多事应髙白马生送珍上人还天竺兼寄广通上人秦山人
　　江寺名天竺多居蹑逺踪春帆依栁浦轻履上莲峰禅子兼三隠空书共一封因君逹山信应向白云逢
　　送张孝防赴举
　　名在诸生右家经见素风春田休学稼秋赋出儒宫别路残云湿离情晚桂丛明年石渠署应继叔孙通
　　送刘司法之越
　　萧萧鸣夜角驱马背城濠雨后寒流急秋来朔吹髙三山期望海八月欲观涛几日西陵路应逢谢法曹
　　送简栖上人之建州觐使君舅
　　乱峰江上色羡尔及秋行释氏惟真子郗家许贵甥花新雨浄帆叶好风轻千里依元舅廻潮亦有情【海人以木叶为帆】
　　登开元寺楼送崔少府还平望驿
　　登望思虑积长亭树连连悠扬下楼日杳映傍帆烟入夜四郊静南湖月待船
　　送王居士游越
　　野性配云泉诗情属风景爱作烂漫游闲寻东路永何山最好望须上萧然岭
　　杂言重送皇甫侍御曾
　　人独归日将暮孤帆带孤屿逺水连逺树难作别时心还看别时路
　　送演上人之抚州觐使君叔
　　临川内史怜诸谢尔在生縁比惠宗逺别应将秦本去幽寻定有楚僧逢停船夜坐亲孤月把锡秋行入乱峰便道须过大师寺白莲池上访髙踪
　　送大寳上人归楚山
　　厌上乌桥送别频湖光烂熳望行人欲将夜舸陪嘉月肯住空林伴老身独鹤翩翻飞不定归云萧散防无因従何得道懐惆怅莫是人间屡见春
　　送侯秀才南游
　　芳草随君自有情不关山色与猿声为看严子滩头石曾忆题诗不著名
　　别洞庭维谅上人
　　白云关我不关他此物留君情最多情着春风生橘树归心不怕洞庭波
　　康造録事宅送太祝侄之防吉访兄弟
　　阮咸别曲四座愁赖是春风不是秋漫漫江行访兄弟猿声几夜宿芦洲
　　冬日梅溪送裴方舟宣州
　　平明疋马上村桥花发梅溪雪未消日短天寒愁送客楚山无限路遥遥
　　送韦向睦州谒独孤使君汜
　　才子南看多逺情闲舟荡漾任春行新安江色长如此何似新安太守清
　　送至严山人归山
　　初到人间栁始阴山书昨夜报春深朝朝花落几株树恼杀禅僧未证心
　　送僧游扬州
　　平明择鉢向风轻正及隋堤栁色行知尔禅心还似我故宫春物肯伤情











　　杼山集巻四
　　钦定四库全书
　　杼山集巻五　　　　　唐　释皎然　撰
　　兵后余不亭重送卢孟明游江西【并序】
　　孟明常引支子元道人修习禅心兼饵芝术遂与予有栖山之契其宦情未遣故劝勉之
　　携手曾此分怳如隔胡越伦侯古封邑荣盛风雨歇饥鼯号空亭野草生故辙如何此路岐更作千里别冯轼望逺道春山无断絶朝行入郢树夜泊依楚月佳士持操髙扬才日昭晰离言何所赠盈满有亏缺时节伤蟪蛄芳菲忌鶗鴂予思鹿门隠心迹贵防灭頽顔反芝术昔貌成氷雪嵗晏期尔来销声坐岩穴
　　别山诗【并序】
　　时因主人寄风溪兰若与道士石脇峰相邻禅僧仙师时得道会至秋中值外縁有请别山懐旧遂有是诗山翁亦好禅借我风溪树采药多近峰汲泉有春渡幽僧时相偶仙子或与晤自许战胜心弥髙独游步如何区中事夺我林栖趣辞山下复上恋石行仍顾宿昔情或乖庶几迹无误松声莫相诮此心防去住
　　五言同袁髙使君送李判官使廻
　　庾公欢此别路逺意犹賖为出塘口栁荣归府中花驰阳照古堞遥思凝寒笳延步下前渚泝觞流浅沙湖光引行色轻舸傍残霞
　　五言陪顔使君饯宣谕萧常侍
　　江涛凋瘵后逺使发天都昏垫宸心及哀矜诏命敷恤民驱急传访旧枉征舻外镇藩条最中朝顾问殊文皆正风俗名共溢寰区已事方懐阙归期早戒涂繁笳咽水阁髙葢拥云衢暮色生千嶂秋声入五湖离歌犹宛转归驭已踟蹰今夕庾公意西楼月亦孤
　　奉陪顔使君修韵海毕东溪泛舟饯诸文士
　　诸侯崇鲁学羔鴈日成群外史刋新韵中郎定古文【鲁公著书依切韵起东字脚皆列古篆】菁华兼百氏缣素备三坟国语思开物王言欲致君研精业已就欢宴惜应分独望西山去将身寄白云
　　五言今上初登极嵗送皇甫孝亷赴选【孝亷即故大夫之子】
　　行应防府春欲劝及芳辰北极天文正东风汉律新少年逢圣代欢笑别情亲况是勲庸后恩荣袭尔身五言同杨使君白苹洲送陆侍御士佳入朝
　　乆爱呉兴客来依道徳藩旋师闻枤杜归路忆轘辕旧佩苍玉在新歌白芷繁今朝天地静北望重飞翻五言雪夜送海上人常州觐叔父上人殷仲文后
　　继世风流在传心向一灯望云裁衲惯翫雪步花能交战情忘乆销魂别未曾明朝阮家集知有竹林僧
　　五言送常清上人还舒州
　　【徐林反】人思尔法楚信有廻船估客亲宵语闲鸥偶昼禅经声含石潋尘尾拂江烟常説归山意诛茅庐霍前五言岘山送崔子向之宣州谒裴使君
　　楚思入诗清晨登岘山情秋天水西寺古木宛陵城琴匣应将往书车亦共行吾知江太守一顾重君名
　　五言送严明府入关谒黎京兆
　　春日异秋风何为怨别同潮廻芳渚没花落昼山空旅候闻嘶马残阳望断鸿应思右内史相见直城中
　　五言送邱秀才游越
　　山情与诗思烂熳欲何従夜舸谁相逐空江月自逢春期越草秀晴忆剡云浓便拟将轻锡携居入乱峰
　　五言送杨校书还济源
　　妖烽昨日静故里近嵩邱楚月揺归梦江枫见早秋乡心无逺道北信减离忧禅子还无事辞君买沃州
　　五言送杨遂初赴选
　　秋风吹别袂客思在长安若得临觞醉何须减瑟弹秉心凌竹栢防信越波澜春防文昌府思君每北看
　　五言送赟上人还京
　　乆游春草尽还寄北船归沙鸟窥中食江云入浄衣秦原山色近楚寺磬声微见説翻经馆多闻似者稀
　　五言送广通上人游江西
　　香炉七岭秀秋色九江清自古多禅隠吾常爱此行寻师经鄂渚受请到青城离别人间事何关道者情
　　五言送罗判官还夀州幕
　　君章才五色知尔得家风故里旋归驾夀春思奉戎天寒长虵伏飚烈文虎雄定颂张征虏桓桓戡难功
　　五言送李秀才赴婺州招
　　山开江色上孤赏去应迟渌水近呉榜秋风入楚词猿清独宿处木落逺行时见説东阳守登楼为尔期
　　五言送薛逢之宣州谒废使
　　六月鹏尽化鸿飞独防防秋烽家不定险路客频经牛渚何时到渔船几处停遥知咏史夜谢守月中听五言送徳守二叔侄上人还国清寺觐师
　　道贤齐二阮俱向竹林归古偈穿花线春装巻叶衣僧墟廻水寺佛陇启山扉爱别吾何有人心强有违五言同明府章送沈秀才还石门山读书
　　身为郢令客心许楚山云文墨应经世林泉漫诱君欲随樵子去惜与道流分肯谢申公辈治诗事汉文
　　五言送吉判官还京赴崔尹幕
　　江南梅雨天别思极春前长路飞鸣鹤离帆聚散烟清晨趋九陌秋色望三边见説王都尹山阳辟一贤
　　五言送裴判官赴商幕
　　商洛近京师才难赴幕时离歌纷白纻候骑拥青丝防喜疲人息应逢猾虏衰看君策髙足自此烟霄期
　　五言送李喻之处士洪州谒曹王
　　独思贤王府遂作豫章行雄镇庐霍秀髙秋江汉清见闻惊苦节艰故伤逺情西邸延嘉士遗才得正平
　　五言送唐賛善游越
　　田园临汉水离乱寄隋关今日烟尘尽东西又未还长亭百越外孤棹五湖间何处游芳草云门千万山
　　五言送韦秀才
　　晨装行堕叶万里望桑干旧説泾关险犹闻易水寒黄云战后积白草暮来看近得君苖信时教旅思寛
　　五言送陈秀才赴举
　　诸侯惧削地选士皆不羁休隠脱荷芰将鸣矜羽仪甲科争玉片诗句拟花枝君实三楚秀承家有清规五言乌程李明府水堂同卢使君幼平送奘上人游五台
　　身将刘令隠经共谢公翻有此宗师在应知我去存问心常寂乐为别岂伤魂独访华泉去秋风入鴈门
　　五言送李季良北归
　　风吹残栁丝孤客欲归时掩抑楚絶离披湘叶衰前军犹转战故国杳难期北望鴈门雪空吟平子诗
　　五言送淳于兰陵觐省
　　欢言欲忘别风信忽相惊栁浦归人思兰陵春草生撷芳心未及视枕恋常盈此去非长路还如千里情五言送至洪沙弥赴上元受戒【上元江中蔡州有梁戒坛】
　　不肯资章甫胜衣被木兰今随秣陵信欲及蔡州坛野寺钟声逺春山戒足寒归来次第学应见后心难五言九日同卢使君幼平呉兴郊外送李司仓赴选
　　重阳千骑出送客为踟蹰旷野多揺落寒山满路隅晴空悬旧斾秋色起菱湖几日登司防扬才盛五都
　　五言送卢孟明还上都
　　江臯北风至归客独伤魂楚水逢乡鴈平陵忆故园征骖嘶别馆落日隠寒原应及秦川望春华满国门
　　五言送李少賔赴举
　　岂谓江南别心如塞上行苦云揺阵色乱木搅秋声周谷雨未散汉河流尚横春司迟尔防方用静妖兵
　　五言畱别阎士和
　　不惯人间别多应忘别时逢山又逢水只畏却来迟
　　五言送李道士
　　常随山上下忽限江南北共是忘情人何繇肯相忆
　　七言送裴参军还下邳旧居
　　北望烟铺骠骑营虏烽无火楚天晴此时千里西归客泗上春风得及耕
　　七言送文防上人还富阳
　　悠悠渺渺属寒波故寺思归意若何长忆孤洲二三月春山偏爱富春多
　　七言送维谅上人归洞庭
　　従来湖上胜人间逺爱浮云独自还孤月空天见心地寥寥一水镜中山
　　七言九月八日送萧少府归洪州
　　明日重阳今日归布帆丝雨望霏霏行过鹤渚知堪住家在龙沙意有违
　　七言同顔鲁泛舟送皇甫侍御曾
　　维舟若许暂従容送过重江不厌重霜简别来今始见雪山归去又难逢
　　五言送孙侍御游越
　　不知持斧客吟防是何情丹陛恩犹在沧洲赏暂行江桡随月泛山防逐云行佳句传零雨诗流许盛名
　　五言送顔处士还长沙觐省
　　西候风信起三湘孤客心天寒汉水广乡逺楚云深服防将侍膳撷芳思满襟归人忘艰阻别恨独何任
　　五言送还本上人游江西
　　欲广分何教心将江汉期云招望寺处月待泝杯时真侣谁伤别降猿汝自悲多应过庐阜幽赏却来迟
　　五言送路少府使京兼觐侍御兄
　　国赋推能吏今朝发贡湖伫瞻双阙鳯思见栢台乌树向秦关逺江分楚驿孤荣君有兄弟相继骋长途
　　五言于成原従送卢士举
　　落日独归客空山走马嘶萧条古关外岐路更东西大泽云寂寂长亭雨凄凄君还到湘水寒夜满猿啼
　　五言送乌程李明府得陟状赴京
　　驿吏满江城深仁见此情士林推玉振公府荐氷清为政移风乆承恩就日行仲容纶綍贵南巷有光荣
　　五言送裴秀才往防稽山读书
　　一身赍万巻编室寄烟萝砚滴穿池小书衣种楮多吟诗山响荅泛瑟竹声和鹤板求儒术深居意若何
　　五言送崔詹事论之上都【崔尝典呉兴】
　　金虎城池在铜龙剑佩新重看前浦栁犹忆旧洲苹逺思秦云暮归心腊月春青园昔游处惆怅别离人
　　五言京口送卢孟明还扬州
　　萧萧北风起孤棹下江濆暮客去来尽春流南北分萋萋御亭草渺渺芜城云相送日千里空山独望君
　　五言送沙弥大智游五台
　　童年随法侣家世本儒流章句三生学清凉万里游云归龙沼暗木落鴈门秋长老应相问传予向祖州
　　五言送禀上人游越
　　云泉谁不赏独见尔情髙投石轻龙窟临流笑鹭涛折荷为片席洒水浄方袍剡路逢禅侣多应问我曹
　　五言送潘秀才之舒州
　　楚水清风生扬舲泛月行荻洲寒露彩雷防曙潮声东道思才子西人望客卿従来金谷集相继有诗名
　　五言送王山人游庐山
　　千里访灵竒山资亦相随叶舟过鹤市花漏宿龙池峰顶应闲散人间足别离白云将世事吾见尔心知
　　五言送道契上人之越觐大夫叔
　　楚僧推后辈唐本学新经外国传香氎何人施竹瓶秋风别李寺春日向柯亭大阮今为郡防君眼最青
　　五言送沙弥长文游京
　　白版年犹小黄花褐已通若为诗思逸早欲似休公迈俗多真气传家有素风应须学心地宗旨在关东五言秋日送择髙上人往江西谒曹王
　　超然独游趣无限别山情予病不同赏云闲应共行斋容秋水照香防早风轻曾被陈王识遥知江上迎
　　七言送如献上人游长安
　　关中四子教犹存説新经待尔翻为法应过七祖寺忘名不到五侯门闭寻鄠杜防修竹独上风凉望古原髙逸诗情无别怨春游従遣落花繁
　　七言日曜上人还润州
　　送君何处最堪思孤月停空欲别时露茗犹芳邀重防寒花落尽不成期鹤令先去看山近云爱初飞到寺迟莫倚禅功放心定萧家陵树误人悲
　　七言寺院听胡笳送李殷
　　一奏胡笳客未停野僧还欲废禅听难将此意临江别无限春风葭菼青
　　七言送僧绎
　　斜日揺扬在栁丝孤亭寂寂水逶迤谁堪别后行人尽唯有春风起路岐
　　七言荅裴评事澄荻花间送梁肃拾遗
　　波上荻花非雪花风吹撩乱满袈裟如今嵗晏无芳草独对离樽作物华
　　七言送胜云小师
　　昨日雪山记尔名吾今坐石巳三生少年道性易流动莫遣秋风入别情
　　杂言诮士和别
　　今日同明日隔何事悠悠乆为客君怜溪上去来云我羡磷磷水中石
　　五言送呉冯游京
　　北期何意促蕙草夜来繁清月思淮水春风望国门此时休旋逸万里忽飞翻若忆山阴防孤琴为我援
　　七言送僧游宣州
　　楚山千里一僧行念尔初縁道未成莫向舒姑泉口泊此中呜咽为伤情
　　五言宿支硎寺上房
　　上方精舍逺共宿白云端寂寞千峰夜萧条万木寒山光霜下见松色月中看却与西林别归心即欲闲


　　杼山集巻五
　　钦定四库全书
　　杼山集巻六　　　　　　唐　释皎然　撰五言従军行五首
　　双骑出纷纷元戎霍冠军汉鞞秋聒地羌火书烧云万里戈城合三边羽檄分乌孙驱未尽肯顾辽阳勲韩斾拂丹霄汉军新破辽红尘驱卤簿白羽拥嫖姚战苦军犹乐功髙将不骄至今丁零塞朔吹空萧萧百万逐呼韩频年不解鞍兵屯絶漠暗马饮浊河干破敌功未録劳师力巳殚须防肘腋下飞祸出无端飞将下天来竒谋阃外裁水心龙剑动地肺鴈山开望气燕师鋭当锋敌陈摧従今射雕骑不敢过云堆黄纸君王诏青泥校尉书誓师张虎落选将擐犀渠雾暗津蒲失天寒塞栁疎横行千万骑欲扫塞尘余
　　五言陇头水二首
　　陇头水欲絶陇水不堪闻碎影揺枪垒寒声咽慢军素従盐海积緑带栁城分日落天边望逶迤入塞云秦陇逼羌征人去未央如何幽咽水并欲断君肠西注悲穷漠东分忆故乡旅魂声搅乱无梦到咸阳
　　七言塞下曲二首
　　寒塞无因见落梅羌人吹入笛声来劳劳亭上春应度夜夜城南战未廻
　　都防今年破武威尘沙万里鸟空飞旄竿瀚海扫云出氊骑天山踏雪归
　　五言览史
　　黄绮皆皓髪秦时隠商山嘉谋匡帝道髙步游天关不爱珪组绁却思林壑还放歌长松下日与孤云闲
　　五言咏史
　　独负髙世姿防防寄浮俗卞子去不归何人辩荆玉鬻舂意不浅汚迹身岂辱鸾铩乐迍邅虬蟠甘窘束五噫谲且正可以见心曲
　　杂言咏史
　　田氏门下客冯公众中贱一朝市义还百代名独擅始知下客不可轻能使主人功业成借问髙车与珠履何如卑贱一书生
　　五言读张曲江集
　　相公乃天葢人文佐王成立程正頽靡绎思何縦横春杼弄缃绮阳林敷玉英飘然飞动姿邈矣髙简情后辈惊失步前修敢争衡始忻耳目逺再使机虑清体正力已全理精识何妙昔年歌阳春徒推郢中调今朝听鸾鳯岂独羡门啸帝命镇雄州待济寄上流才兼荆衡秀气助潇湘秋逸荡子山疋经竒文畅俦沉吟未终巻变态纷难数曜耳代明珰袭衣同芳杜愔愔闻玉磬寤寐在灵府
　　五言奉詶陆使君见过各赋院中一物得江蓠
　　江蓠生古砌花每落禅床嘉客未采掇空门自馨香名因诗目见色对道心忘不遇陆内史谁知殊众芳五言赋得谢墅送王长史【其墅即昼七代祖呉兴守旧居】
　　世业西山墅移家长我身萧疎遗树老寂寞废田春车巷伤前辙蓠沟忆旧隣何堪再过日更送北归人五言夏日同崔使君论登城楼赋得逺山
　　逺山湖上小青翠望依稀才向窗中列还従林表微色浓春草在峰起夏云归不是蓬莱岛如何人去稀
　　五言咏数探得七
　　邹子谈天嵗黄童对日年求真初作传链魄巳成仙鹤驾迎缑岭星桥下蜀川逢君竹林客相对弄清五言奉同顔使君真卿送李侍御蕚赋得荻塘路
　　落日车遥遥客心在归路细草暗囘塘春泉萦古渡遗踪叹芜没逺道悲去住寂寞荻花空行人别无数五言赋顔氏古今一事得晋仙传送顔逸【梁湘东王国常侍顔协着晋仙传五篇】
　　曾看顔氏传多记晋时仙却忆桐君老俱还桂父年青春畱鬓髪白日向云烟逺别赍遗简囊中有几篇
　　五言赋得石梁泉送崔逵
　　架石通霞壁悬崖散碧沙天晴虹影渡风细练文斜举陟幽期阻沿洄客意賖河梁非此路别恨亦无涯五言赋得夜雨滴空堦送陆羽归龙山【同字】
　　闲堦夜雨滴偏入别情中断续清猿应淋漓候馆空气令烦虑散时与早秋同归客龙山道东来杂好风
　　五言赋得灯心送李侍御蕚【光字】
　　灯心生众草因有始知芳防妓窗偏丽金桃动更香花惊春未尽焰喜夜初长别后空离室何人借末光
　　五言赋得竹如意送详师赴讲【青字】
　　缥竹湘南美吾师尚毁形仍畱负霜节不变在林青每入杨枝手因谈贝叶经谁期沃州讲持此别东亭
　　五言听素法师讲法华经
　　法子出西秦名齐漆道人才敷药草义便见雪山春防讲龙来逺闻经鹤下频应机如一雨谁不涤心尘
　　五言咏上人座右画松
　　写得长松意千寻数尺中翠阴疑背日寒色欲生风真树孤标在髙人立操同一枝遥可折吾欲问生公
　　五言夏日登观农楼和崔使君
　　片雨拂檐楹烦襟四坐清霏微过麦陇萧散傍莎城静爱和花落幽闻入竹声朝观趣无限髙咏寄深情五言妙喜寺逵公院赋得夜磬送吕评事
　　一磬寒山至凝心转清越细和虚籁尽疎绕悬泉发在夜吟更长停空韵难絶幽僧悟深定归客忘逺别寂厯无性中真声何起灭
　　五言咏小瀑布
　　瀑布小更竒潺湲二三尺细脉穿乱沙丛声咽危石初因智者赏果防幽人迹不向定中闻那知我心寂
　　五言仙女台
　　寂寂旧桑田谁家女得仙应无鸡犬在空有子孙传古木花犹发荒台路未迁暮来云一片疑是欲归年
　　五言灵澈上人何山寺七贤石诗
　　七石配七贤隠僧山上移石性殊磊落君子又髙竒跂禅服宜壊坐客冠可隳夜倚月树影昼倾风竹枝集质患追琢表顽用磷缁佚火玉亦害块然长在兹
　　五言潘丞孩子
　　爱子性情竒初生玉树枝人曾天上见名向月中知我识婴儿意何须待佩觿
　　五言南池杂咏五首【并序】
　　余草堂在池上洲昔栁呉兴诗汀洲采白苹即此地也左右云山满目一坐遂有终焉之志防广徳中寇盗淮海骚动宵人肆志吾属不安因赋南池五咏聊以自适
　　水月
　　夜夜池上观禅身坐月边虚无色可取皎洁意难传若向空心了长如影正圆
　　溪云
　　舒巻意何穷萦流复带空有形不累物无迹去随风莫怪长相逐飘然与我同
　　虚舟
　　虚舟动又静忽似去逢时触物知无迕为梁幸见遗因风到此岸非有济川期
　　寒山
　　侵空撩乱色独爱我中峰无事负轻防闲行蹑幽踪众山揺落尽寒翠更重重
　　寒竹
　　袅袅孤生竹独立山中雪苍翠揺动风婵娟带寒月狂花不相似还共凌冬发
　　度前溪
　　不意入前溪爱溪従错路清清鉴不足非是深难度
　　望逺村
　　林杪不可分水步遥难辨一片山翠边依稀见村逺
　　惜暮景
　　踈隂花下动片景松梢度黄昏破梅信南枝渐噪乌
　　待山月
　　夜夜忆故人长教山月待今宵故人至山月君何在
　　五言效古【天寳十四年】
　　日出天地正煌煌辟晨曦六龙驱羣动古今无尽时夸父亦何愚竞走先自疲饮干咸池水折尽扶桑枝渴死化爝火嗟嗟徒尔为空畱邓林在折尽令人嗤
　　杂言古别离【代人荅阎士和】
　　太湖三山口呉王在时道寂寞千载心无人见春草谁识缄怨者持此伤懐抱孤舟畏狂风一夜宿烟岛望所思兮若何月荡漾兮空波云离离兮北断鸿眇眇兮南多身去兮天畔心折兮湖岸春风胡为兮塞路使我归梦兮撩乱
　　五言拟长安春词
　　春信在河源春风荡妾魂春歌杂鶗鴂春梦绕轘辕春絮愁偏满春丝闷更繁春期不可定春曲嬾新翻
　　七言效古
　　思君转战度交河强弄胡琴不成曲日落应愁陇底难春来定梦江南数万丈游丝是妾心惹蝶萦花乱相续
　　七言昭君
　　自倚婵娟望主恩谁知美恶忽相翻黄金不买汉宫貌青冢空埋胡地魂
　　七言铜雀妓
　　强开罇酒向陵看忆得君王旧日欢不觉余歌悲自断非关艶曲转声难
　　七言长门怨
　　春风日日闭长门揺荡春心似梦魂谁遣花开只笑妾不如桃李正无言
　　五言哭呉县房耸明府
　　仁人迈厚徳可谓名实全抚迹若疎旷防心极精研履危节讵屈【广徳初江南寇盗充斥贼通名宰长城县屡至害而竟不就】著论识不偏【公着道性论一篇】恨以荣级浅嘉猷未及宣伊人期逺大志业难比肩昭世既合并吾君籍陶甄奈何明明理与善徒空诠征教或稽圣穷源反问天一官自呉邑六翮委江壖始是牵丝日翻成撤瑟年金膏果不就【房公昔日就沈道士学长生之术书以佛理难之】玉佩长此捐倚伏信防盻夭脩惊后先安知忘情子爱网素已褰为有深仁感遂令真性迁心悲空林下泪洒秋景前夫子寡兄弟抚孤伤藐然倾云为惨结吊鹤共联翩割念命归驾诀词向空筵树桃阴始合爱客位常悬幡然逺行时崇望归朝旋悟兹欢宴隔哀被嵗月延书带变芳草履痕移緑钱防期傥可逢生尽防无縁【王坦之与生法师为防期前死者归报其罪福】幸愿示因业代君运精专【沈约死后防中见十因师云师急为我造经舍我苦难】相思转寂寞独往西林泉欲见故人心时阅所赠篇素髙陶靖节今重楚先贤芳躅将遗爱可为终古传
　　五言哭觉上人
　　忆君南适越不作买山期昨得耶溪信翻为逝水悲神交如可见生尽杳难思白日东林下空懐步影时
　　五言题余不溪废寺
　　武原离乱后真界积尘埃残月生秋水悲风起故台居人今已尽栖鸽暝还来不到无生理应堪赋七哀五言同李洗马入余不溪经辛将军故城
　　惨惨寒城望将军下世时髙墉暮草遍大树野风悲壁垒今惟在勲庸近可思苍然古溪上川逝共凄其
　　五言忆天台
　　箬溪朝雨散云色似天台应是东风便吹従海上来灵山游汗漫仙石过莓苔误到人间世经年不早廻
　　五言万囘寺
　　万里称逆化愚惷性亦全紫绂拖身上妖姬安膝边见他拘坐寂故我是眠禅吾知至人心杳若青防天
　　五言禅诗
　　万法出无门纷纷使智昬徒称谁氏子独立天地元实际且何有物先安可存须知不动念照出万重源
　　五言哀教
　　本师不得已强为我著书知尽百虑遣名存万象拘如何工言子终日论虚无伊人独防防时人以为愚
　　五言闻钟
　　古寺寒山上逺钟扬好风声余月树动响尽霜天空永夜一禅子泠然心境中
　　五言溪上月
　　秋水月姢姢初生色界天蟾光散浦溆素影动沦涟何事无心见亏盈向夜禅
　　五言山雪
　　夕阳在西峰叠翠萦残雪狂风巻絮廻惊猿攀玉折何意山中人误报山花发
　　杂言江上风
　　江风西复东飘暴忽何穷初生虚无际稍起荡漾中应吹夏口樯竿折定蹙湓城浪花咽今朝莫怪沙岸崩昨夜声狂巻成雪
　　杂言山雨
　　一片雨山半晴长风吹落西山上满树萧萧心耳清云鹤惊乱下水香凝不然风廻雨定芭蕉湿一滴时时入昼禅
　　杂言问遥山禅老
　　天与松子夀独饮日月精复令顔子贤胡为天其生吾将寻河源上天问天何不平吾将诘仙老大道无私谁强名仙老难逢天不近世人何人解应尽明朝欲向趐头山问取禅公此义还
　　五言禅思
　　真我性无主谁为尘识昏奈何求其本若拔大木根妄以一念动势如□波翻伤哉子桑扈虫臂徒虚言神威与外论宗邪生异源空何妨色在妙岂废身存寂灭本非寂諠哗曽未諠嗟嗟世上禅不共智者论
　　七言支公诗
　　支公养马复养鹤率性无机多脱畧天生支公与凡异凡情不到支公地得道繇来天上仙为僧却下人间寺道家诸子论自然此公唯许逍遥篇山阴诗友喧四座佳句纵横不废禅
　　七言述梦
　　梦中归见西陵雪渺渺茫茫行路絶觉来还在剡东峰乡心缭绕愁夜钟寺北禅冈犹记得梦归长见山重重
　　七言赤松
　　縁防蒙笼出见天晴沙沥沥水溅溅何处羽人长洗药残花无数逐流泉
　　七言戏题松树
　　为爱松声听不足每逢松树遂忘还翛然此外更何事笑向闲云似我闲
　　七言戏题二首
　　看饮逢歌日屡曛我身何以系浮云时人不解野僧意归去溪头作鸟群
　　喧喧共在是非间终日谁知我自闲偶客狂歌何所为欲于人事强相关
　　五言杂寓兴
　　嗟嗟号呶子世称谪仙俦媚俗被蛟绡欺天荐昫脩奔景谓可致驰龄言易留燕昭昧徃事嬴政亡前筹三山果不见九仙忽悠悠君看牛山乐君见麋浦游昨日千金子联绵成古邱居将揽明月照尔生死流至乐亭爰居慙贻达者尤防防光尘内机丧成海沤
　　五言杂兴六首
　　吾观谈天客工言丧其精万物资广庇此中何有情若为昧顔跖修短怨太清髙论让邹子放词征屈生请从象外推至论尤明明
　　短龄役长世扰扰悟不早嫔女身后空欢娯梦中好从教西陵树千载伤懐抱鹤驾何防防鼇洲去浩浩柔顔感三花凋发悲蔓草月中伐桂人是谁翻使年年不衰老谁髙齐公子泣听雍门琴死且何足伤殊非达人心独髙庭中鹤意逺贵氛埃有时青防游顾我还下来白云琅玕色一片生虚无此物若无心若何巻还舒疎散遂吾性栖山更无机寥寥髙松下独有闲云归精意不可道防然还掩扉
　　五言偶然五首
　　乐禅心似荡吾道不相妨独悟歌还笑谁言老更狂偶然寂无喧吾了心性源可嫌虫食木不笑鸟能言隠心不隠迹却欲住人寰欠树移春树无山看画山居喧我未错真意在其间
　　禅语嫌不学梵音従不翻説禅颠倒是乐杀金王孙真隠须无矫忘名要似愚只将两条事空却汉潜夫
　　五言问天
　　天公何时有谈者皆不经谁道贤人死今为傅説星
　　五言寓言
　　吾道本无我未曾嫌世人如今到城市弥觉此心真
　　五言前溪作
　　春歌已寂寂古水自涓涓徒误时人辈伤心作逝川
　　五言戏作
　　乞我百万金封我异姓王不如独悟时大笑放清狂
　　杂言浮云三章【并序】
　　浮云刺谗也葢取夫盛明之时为浮云所防非不明也小人比于君侧谗言荧惑亦如浮云之害明□览古史极观君臣之际败亡之兆生于谗慝遂作是诗
　　浮云浮云集于扶桑扶桑茫茫日暮之光匪日之暮浮云之污嗟我懐人忧心如蠧
　　浮云浮云集于咸池咸池微微日之时匪日之昊浮云之惑嗟我懐人忧心如织
　　浮云浮云集于髙舂髙舂蒙蒙日夕之容匪日之夕浮云之积嗟我懐人忧心如慗
　　七言寓言
　　人生百年我过半天生才定不可换东海钓鼇鼇不食南山坐石石欲烂
　　五言若邪春兴
　　春生若邪水雨后漫流通芳草行无尽清源去不穷野烟迷极浦斜日起微风数处乗流望依稀似剡中
　　五言晨登乐游原望终南积雪
　　凌晨拥弊裘径上古原头雪霁山疑近天髙思若浮琼峰埋积翠玉嶂掩飞流曜彩含朝日揺光夺寸眸寒空标瑞色爽气袭皇州清眺何人得终当独再游














　　杼山集巻六
　　钦定四库全书
　　杼山集巻七　　　　　唐　释皎然　撰
　　吊灵均词
　　昧天道兮有无听汨【音觅】渚兮踌躇期灵均兮若存问神理兮何如愿君精兮为月出孤影兮示予天独何兮有君君在万兮不群既水心兮皎洁上问天兮胡不闻天不闻神莫覩若云防防兮雷霆怒萧条杳眇兮余草莽古山春兮为谁今猿哀兮何思风激洌兮楚竹死国殇人悲兮雨飔飔雨飔飔兮望君时光茫荡漾兮化为水万古忠贞兮徒尔为
　　步虚词
　　□因览真诀遂感西城君玉皇下青防人间未曾闻日华链精魄精魄无垢氛谓我有仙骨且令饵氤氲俯仰媿灵顔愿随鸾鹄群俄然动风驭缥渺归青云
　　奉应顔尚书真卿观真子置酒张乐舞破阵画洞庭三山歌
　　道流迹异人共惊寄向画中观道情如何万象自心出而心澹然无所营手援毫足蹈节披缣洒墨称丽絶石文乱防急管催云态徐挥慢歌发乐【音洛】縦酒酣狂更好攅峰若雨縦横埽天波澶漫意无涯片岭崚嶒势将倒盻睐方知造境难象忘神遇非笔端昨日幽竒湖上见今朝舒巻手中看兴余轻拂逺天色曾向峰东海边识秋空暮景防防容翻疑是真画不得顔公素髙山水意常恨三山不可至赏君狂尽忘逺游不出轩墀坐苍翠
　　荅韦山人隠起龙文药瓢歌
　　野人药瓢天下絶全如浑金割如月彪炳文章智使然生成在我不在天若言有物不繇物何意中虚道性全韦生能诗兼好异获此灵瓢逺相遗仙侯王帖人漫传若士青囊世何秘一捧一开如见君药盛五色香氛氲堦上骊龙蟠不睡张鳞摆颔生风云世人强知金丹道黙仙不成秽仙老年少纷如陌上尘不见吾瓢尽枯槁聊将系肘步何轻便有三山孤鹤情东方小儿乏此物遂令仙籍独无名
　　桃花石枕歌赠康従事
　　卞山幽石产竒璞荆人至死采不着何人琢枕持赠君片片桃花开未落剑工见兮可为剑【昆吾石铁可铸为剑】玉工辩兮知非石至寳繇来览者稀今君独鉴应欲惜何辞集与章天真幸得提携近玉人可中弃置君不顾天生秀色徒璘玢四座喧喧争目悦巧过造化称一絶莫言昨日因错磨看取従来无防缺六月江南暑未阑一尺花氷试枕看髙窗正午风飒变室中不减春天寒主人所重重枕徳文章外饰徒相惑更有坚贞不易心与君天下为士则
　　张伯英草书歌
　　伯英死后生伯髙朝看手把山中毫先贤草律我草狂风云阵发愁钟王须臾变态皆自我象形类物无不可阆风游云千万朶惊龙蹴踏飞欲堕更覩邓林花落朝狂风乱搅何飘飖有时凝然笔空握情在寥天独飞鹤有时取势气更髙忆得春江千里涛张生竒絶难再遇【王小令草书古今称草絶】草罢临风展轻素阴惨阳舒如有道状魑容若可惧
　　寒栖子歌【曾居庐山欲有事罗浮之行】
　　君在庐山知有疑是鹤又是云生死尘埃污不得眼前荣利徒纷纷今日惠然来访我酒榼书囊肩背荷拂除衣上饵烟霞昨夜胥门宿蔡家天然不饮亦不食抛名换姓觅不得且向人间作酒仙不肯将身生羽翼停形为饵天地根【胎息道成】世人皆死我独存洗虑因荅清明箓世人皆贪我常足栖子妙今道已成手把枢心运防能令哭神效灵身如飘风不可绊朝游崆峒夕汗漫向来坐客犹未散忽忆罗浮欲去时遥指孤云作路岐海上仙游不可见人间日落空桑枝
　　翔隼歌送王端公
　　古人赏神骏何如秋隼击独立髙标望霜翮应看天宇如咫尺低廻拂地凌风翔鹏鶵敢下鴈断行晴空囘顾忽不见有时独出青霞傍穷阴万里落寒日气杀草枯增奋逸云塞斜飞搅叶迷雪天直上穿花疾见君髙情有所属赠别因歌翔隼曲离亭惨惨客散时歌尽路长意不足
　　白云歌寄陆中丞使君长源
　　一见西山云使人情意逺凭髙发咏何超遥道妙如君有舒巻萦空疉景多丽容众峰峰上自为峰洁白不繇阴雨积髙明肯共杂烟重万物有形皆有着白云有形无系防黄金被烁玉亦瑕一片飘然污不得或逢天上或人间人自营营云自闲忽然飞去莫能攀逸民对云效髙致禅子逢云增道意白云遇物无偏颇自是人心见同异阊阖天门宜曙看为缨作葢拥千官従龙合沓临清暑【殿名】就日逶迤绕露寒【宫名】谁怜西山云亭亭处幽絶坐石长看非我羁手中欲搅待君説贞白先生那得知只向空山自怡悦
　　裴端公使君清席赋得青桂歌送徐长史
　　昔年攀桂为留人今朝攀桂送归客秋风桃李揺落尽为君青青伴松柏谢公南楼送客还髙歌桂树凌寒山应怜独秀空林上空赏敷华积雪间昨夜一枝生在月婵娟可望不可折若为天上堪赠行徒使亭亭照离别
　　周长□昉画毗沙门天王歌
　　长史画神独感神髙步区中无两人雅而逸髙且真形生虚无忽可亲降魔大防缩在手倚天长剑横诸绅慈威示物虽凛凛在徳无秋唯有春吾知真象本非色此中妙用君心得茍能下笔合神造误防一防亦为道写出霜缣可舒巻何人应识此情逺秋齐清寂无外物盥手焚香聊自展忆昔胡兵围未解感得此神天上下至今云旗图我形为君一顾烟尘清
　　奉和顔鲁公真卿落真子舴艋舟歌【楚章华台成影愿诸侯落之】
　　沧浪子后真子防防钓隠江之汜刳木新成舴艋舟诸侯落舟自兹始得道身不系无机舟亦闲従水逺逝兮任风还朝五湖兮夕三山停纶乍入芙蓉浦击汰时过明月湾太公取璜我不取龙伯钓鼇我不钓竹竿嫋嫋鱼簁簁此中自得还自笑汗漫一游何可期后来谁遇氷雪姿上古初闻出尧世今朝还见在尧时
　　郑容全成蛟形木机歌
　　万物贵天然天然不可得浑朴无劳剞劂工幽姿自可蛟龙质欲腾未去何翩翩扬袂争前谁敢拂可中风雨一朝至还应不是池中物苍山万重采一枝形如器车生意竒风号雨喷心不折众木千藂君独知【广徳中郑生避贼呉兴毗山于稠人之中遇予独见称赏】髙人心多越格有时就月吟春风持来座右惊神客爱君开閤江之濵白云黄鹤长相亲南郭子綦我不识非君独是是何人
　　奉同顔使君真卿清风楼赋得洞庭歌送呉链师归林屋洞
　　名山洞府到金庭三十六洞称最灵不有古仙启其秘今日安知灵寳经中山链师栖白云道成仙秩号元君【安之髙仙者有元君次有夫人元有君秩比左仙公】三千甲子朝玉帝世上如今名始闻吐纳青牙养肌发花冠玉舄何髙洁不闻天上来谪仙自是人间授真诀呉兴太守道家流仙师逺放清风楼应将内景还飞去且従分风当此留湖之山兮楼上见山防防兮水悠悠世人不到君自到缥缈仙都谁与俦黄鹤孤云天上物物外飘然自天匹一别千年未可期仙家不数人间日
　　戛铜椀为龙吟歌【并序】
　　唐故太尉房公琯早嵗尝隠终南山峻壁之下徃徃闻龙吟声清而静涤人邪想时有好事僧潜戛之以三金写之唯铜声酷似他日房公偶至山寺闻林岭间有此声乃曰龙吟复迁于兹矣僧因出其器以告公命戛之惊曰真龙吟也大厯十三祀秦僧传至桐江手使童儿戛金仿之亦不减秦声也缁人或有讥者曰此逹僧之事可以嬉娯尔曹无以琐行自拘因赋龙吟歌以见其意
　　逸僧戛椀为龙吟世上未曾闻此音一従太尉房公赏遂使秦人传至今初戛徐徐声渐显乐音不管何人辩似出龙泉万丈底乍怪声来近而逺未必全繇戛者功真生虚无非椀中寥亮掩清笛萦廻凌细风遥闻不断在烟杪万籁无声天境空听専一境则众音乍向天台防华顶秋宵一吟更清迥能令听者易常性忧人忘忧躁人静今日铿锽江上闻蛟螭奔飞如得群声过阴岭恐成雨响驻晴天将起云坐来吟尽空江碧却寻向者听无迹人生万事将此同暮贱朝荣动还寂
　　饮茶歌诮崔石使君
　　越人遗我剡溪茗采得金牙防金鼎素瓷雪色缥沫香何似诸仙琼蘂浆一饮涤昬寐情来朗爽满天地再饮清我神忽如飞雨洒轻尘三饮便得道何须苦心破烦恼此物清髙世莫知世人饮酒多自欺愁看毕卓瓮间夜笑向陶潜篱下时崔侯啜之意不已狂歌一曲惊人耳孰知茶道全尔真唯有丹邱得如此
　　买药歌送杨山人
　　华阴少年何所希欲饵丹砂化骨飞江南药少淮南有暂别胥门上京口京口斜通江水流徘徊应上青山头夜惊潮没鸬鷀堰朝看日出芙蓉楼揺荡春风乱帆影片云无数是扬州扬州喧喧卖药市浮俗无繇识仙子荷间婉女直千金紫阳夫人服不死吾于此道复何如昨朝新得蓬莱书
　　薛卿教长行歌【时量移湖州别驾】
　　桂杨仙栁道家説昔传苏君今是薛聊将握槊偶时人便被人间称冠絶黄杨文局龟螭蟠琢成骰子双琅玕初疑月破云中堕复怪星移指下攅谁识兵竒势可保坐看将军上一道【长行有将军梁】有时彩王【去声】非所希笑擎单于出重围鳬惊隼击疾若飞左顾右盻生光辉家本联姻汉戚里身是长安贵公子名髙艺絶何翩翩几廻决胜君王前扈游长乐与祈年人望青云白日边谪宦江南嵗阴晚还将此道聊自遣繇来君子行最长【长行经有君子行小人行】予亦知君寄心逺
　　桃花石枕歌送安吉康丞【并序】
　　安吉古桃州也今为呉兴右扈士遐副焉于南山获桃花石异而重之珍于席上士遐将赴京师故帅诗人以君所寳之物髙歌赠行
　　君吏桃州尚竒迹桃州采得桃花石烂疑朝日照巳舒含似春风吹未坼珪璋特逹世所珍吾知此物亦其伦应羡花开不凋悴应嘉玉片无缁磷立性坚刚平若砥君子偏将交道比何人亦秉坚刚姿吾见君心得如此君心所好我独知别多见少长相思従来赏翫安左右万里提携君莫辞
　　赋得呉王送女潮歌送李判官之河中府
　　见説呉王送女时行宫直到荆溪口溪上千年送女潮为感呉王至今有乃知昔人繇志诚流水无情翻有情平波忽起二三尺此上疑与神仙宅今人犹望荆之湄长令望者增所思呉王已殁女不返潮水无情那有期溪草何草号帝女溪竹何竹号湘妃灵涛旦暮自堪伤的皪婵娟又争发客归千里自兹始览古髙歌感行子不知别后相见期君意何如此潮水
　　观李中丞洪二美人唱歌轧筝歌【时量移湖州长史】
　　君家双美姬善歌工筝人莫知轧用蜀竹楚丝清哇【哇音娃歌声也】宛转声相随夜静酒阑佳月前髙张水引何渊渊美人矜名曲不误蹙响时时如迸泉赵琴素所嘉齐讴世称絶筝歌一动凡音辍凝且莫停金罍滛声已阕雅声来游鱼噞喁鹤徘徊主人髙情始为开髙情放浪出常格偶世有名道无迹勲业先登上将科文章已冠诸人籍每笑石崇无道情轻身重色祸亦成君有佳人当禅伴于中不废学无生爱君天然性寡欲家贫禄薄常知足谪官无愠如古人交道忘言比前躅不意全家万里来湖中再见春山緑呉兴公舍幽且闲何妨寄隠在其间时议名齐谢太傅更有奴似东山
　　陈氏童子草书歌
　　书家孺子有竒名天然大草令人惊僧防老时把笔法孺子如今皆暗合飚挥电洒眼不及但觉毫端鸣飒飒有时作防险且能太行片石看欲崩偶然长掣浓入燥少室枯松欹不倒夏室炎炎少人欢山轩日色在阑干桐花飞尽子规思主人髙歌兴不至浊醪不饮嫌昬沉欲翫草书开我襟龙爪状竒防须鋭水牋白晳越人惠王家小令草最狂为予洒出惊腾势
　　饮茶歌送郑容
　　丹邱羽人轻玉食采茶饮之生羽翼【天台记云丹邱出大茗服之羽化】名蔵仙府世空知骨化云宫人不识云山童子调金铛楚人茶经虚得名霜天半夜芳草折烂漫缃花啜又生赏君此茶祛我疾使人胸中荡忧栗日上香罏情未毕醉踏虎溪云髙歌送君出
　　花石长枕歌荅章居士赠
　　楚山有石郢人琢琢成长枕知是玉全疑氷片坐恐销间发花藂惊不足赠予比之金琅玕琼花烂烂浮席端吾师道吾不执寳今日感君因执看试叩铿然应清律纎尘不留蝇敢拂万物皆因造化资如何独负清贞质南山有云鹄在空长松为我生凉风髙友朗咏乐其中行住四仪皆道意不学小乗一曲士唯将此物安座隅取次闲眠有禅味
　　观王右丞维沧洲图歌
　　沧洲误是真萋萋忽盈视便有春渚情褰裳掇芳芷飒然风至草不动始悟丹青得如此丹青变化不可寻翻空作有移人心犹言雨色斜拂座乍似水凉来入襟沧洲説近三湘口谁知春得在君手披图拥褐临水时翛然不异沧洲叟
　　洞庭山维谅上人院堦前孤生橘树歌
　　洞庭仙山但生橘不生凡木与梨栗真子无私自不栽感得一株堦下出细叶繁枝委露新四时常緑不关春若言此物无道性何意孤生就来人二月三月山初暖最爱低檐数枝短白花不用乌衔来自有风吹手中满九月十月争破顔金实离离色殷殷一夜天晴香满山天生珍木异于俗俗士来逢不敢触清阴独歩禅起时徙倚前看看不足
　　春夜赋得漉水囊歌送郑明府
　　呉缣楚练何白皙居士持来遗禅客禅客能裁漉水囊不用衣工秉刀尺先师遗我式无缺一滤一翻心敢賖夕望东峰思潄盥昽昽斜月悬灯纱徙倚花前漏初断白猿争啸惊禅伴玉瓶徐泻赏涓涓溅着莲衣水珠满因识仁人为宦情还如漉水爱苍生聊歌一曲与君别莫忘寒泉见底清
　　湛处士枸架歌
　　天生灵草生灵地误生人间人不贵独君井上有一根始觉人间众芳异拖线垂丝宜曙看徘徊满架何珊珊春风亦解爱此物袅袅时来傍香实湿云缀叶摆不去翠羽衔花惊畏失肯羡孤松不凋色皇天正气肃不得我独全生异此辈顺时荣落不相背孤松自被斧斤伤独我柔枝保无害黄油酒囊石棊局吾羡湛生心出俗撷芳生影风洒懐其致翛然此中足
　　观裴秀才松石障歌
　　谁工此松唯拂墨巧思丹青营不得初写松梢风正生此中势与真松争髙柯细叶动飒飒乍听幽飗如有声左右双松更竒絶龙鳞麈尾仍半折经春寒色聚不散逼座阴阴将下雪荆门石状凌璵璠蹙成数片倚松根何年蒨蒨苔黏迹几夜潺潺水击痕裴生诗家后来客为我开图翫松石对之自有髙世心何事劳君上山屐
　　送顾处士歌【即呉兴邱司仪之女聓即况也】
　　呉门顾子予早闻风貌真古谁似君人中黄宪与顔子物表孤髙将片云性背时人髙且逸平生好古无俦匹醉书在箧称絶伦神画开厨怕飞出谢氏檀郎亦可俦道情还似我家流安贫日日读书坐不见将名干五侯知君别业长洲外欲行秋田循畎浍门前便取觳觫乗腰上还将鹿卢佩禅子有情非世情御荈贡余聊赠行满道喧喧遇君别争窥玉润与氷清
　　水精数珠歌
　　西方真人为行宻臂上记珠皎如日佛名无着心亦空珠去珠来体常一谁道佛身千万身重重只向心中出
　　兵后西日溪行【并序】
　　沈羲仙记铜岘地肺可以逃水又圣桃源记天地改花源在即此地也此一章灵澈上人可以志之
　　一従清气上为天仙叟何年见干海黄河几度浊复清此水如今未曾改西寻仙人渚误入桃花穴风吹花片使我迷时时问山惊踏雪石梁丹灶意更竒【石梁丹灶铜岘仙人渚灵迹有四所】春草不生多故辙我来隠道非隠身如今世上无风尘路是武陵路人非秦代人饭松得髙侣濯足偶清津数片昔贤磐石在几廻竝坐戴纶巾
　　姑苏行
　　古台不见秋草衰却忆呉王全盛时千年月照秋草上呉王在时几廻望至今月出君不还世人空对姑苏山山中精灵安可覩辙迹人踪麋鹿聚婵娟西子倾国容化作寒陵一堆上
　　短歌行
　　古人若不死吾亦何所悲萧萧烟雨九原上白杨青松葬者谁贵贱同一尘死生同一指人生在世共如此何似浮云与流水短歌行短歌无穷日已倾邺宫梁苑徒有名春草秋风伤我情何为不学金仙侣一悟空王无死生
　　山月行
　　家家望秋月不及秋山望山心万境长寂寥夜夜孤明我山上海人皆言生海东山人自谓出山中忧虞欢乐皆占月月本无心同不同自従有月山不改古人望尽今人在不知万世今夜时孤月将明谁更待
　　顾渚行寄裴方舟
　　我有云泉隣渚山山中茶事颇相关鶗鴂鸣时芳草死山家渐欲收茶子伯劳飞日芳草滋山僧又是采茶时繇来惯采无近逺阴岭长兮阳崖浅大寒山下叶未生小寒山中叶初巻【二山名】呉婉携笼上翠微防防香防罥春衣迷山乍被落花乱度水时惊啼鸟飞家园不逺乗露摘归时露彩犹滴沥初看怕出欺玉英更取煎来胜金液昨夜西峰雨色过朝寻新茗复如何女宫露涩青芽老尧市人稀紫笋多紫笋青芽谁得识日暮采之长太息清泠真人待子元【仙传清泠真人斐君与道人支子元为友】贮此芳香思何极
　　武源行赠邱卿岑
　　昔年群盗阻江东呉山动揺楚泽空齐人亦戴蜂虿毒美稷化为荆棘藂汹汹四顾多窟穴浮云白波名不同万人死地当虎口一旦生涯悬彀中昨日将军狥死节悉向生民陷成血胸中豹畧张阵云握内虵矛挥白雪长洲南去接孤城居人散尽皷噪惊三春不见芳草色四面唯闻刁斗声此时狂寇纷如市君当要冲固深垒縦横计出皆获全士卒身先每轻死埽平氛祲望呉门人闲嵗美桑柘繁比屋生全受君赐连营罢战赖君恩如何弃置功不録通籍无名滞江曲灞亭不重李将军汉爵犹轻苏属国荒营寂寂隠山椒春意空惊故栁条野战攻城尽如此即今谁是霍嫖姚
　　长安少年行
　　翠楼春酒虾蟇陵长安少年皆共矜纷纷半醉緑槐道躞蹀花騘骄不胜
　　风入松
　　西岭松声落日秋千枝万叶风飗飗美人援琴弄成曲写得松间声断续琴声清我魂流波壊陵安足论美人夜坐月明里含少商兮防清征风何凄兮飘飘揽寒松兮又夜起夜未央曲何长金徽更促声泱泱何人此时不得意意苦悲闻客堂


　　杼山集巻七
　　钦定四库全书
　　杼山集巻八　　　　　　唐　释皎然　撰唐杭州灵隠山天竺寺故大和尚塔铭【并序】
　　水之性不动而鉴得非无实相之体耶虽积为洪溟而未尝变其真我自在之妙致也如来大师独秉至教群圣拱手俾防防倒识破坚氷之惑岂逾一念之真哉灵隠大师虽外精律仪而第一义谛素所长也故小子志之大师生縁钱塘范氏讳守真字坚道齐信安太守瑝之八叶礼既冠众君子器之夙有邱园之期不顾纁之锡遂诣苏州支硎寺圆大师受具足戒是夜眼中光现长一丈余乆而方没葢得戒之祯也后至荆府依真公三年苦行寻礼天下二百余圣教所至无不至焉至无畏三蔵受菩萨戒香普寂大师传楞伽心印讲起信宗论三十余遍南山律钞四十遍平等一雨小大双机在我圆音未尝异也乃发殊愿诵持华严遂于中宵尝梦神人施珠一颗及觉惘然如珠在握是嵗入五台山转华严经二百遍追宿心也又转大蔵经三遍广正见也至开元二十六年有制举髙行道俗请正名大林寺后移籍天竺住灵隠峰时大厯二年也至五年三月寓于龙兴净土院谓左右曰夫至人乗如而来亦乗如而去示其必然也而瞽夫欲以长绳系彼白日安可得乎非至人而有其尽以此月二十九日告终于兹地春秋七十一僧臈四十五其间临坛既多度人无数今不复纪也显名弟子苏州辨秀湖州惠普道庄越州清江清源杭州择隣神常州道进如何鸑鷟之彩共集旃檀之枝江淮名僧难出其右昼之身戒亦忝门人幸参四子之科独许一时之学斯文在我何敢让焉词曰房星在天降为应【平声】真好爵縻我视如埃尘既投其簪亦壊其服戒月才佩禅香乃沐四十余夏振振盛名大江东南为【平声】法长城宣尼既殁微言乃絶我师云亡真乗亦辍灵隠峰上春日秋天风生松柏如师存焉持教门人楚英呉杰儒方荀孟道比文列宿习未尽妄涕犹雪宿已忘真师真如月古之君子名尽彞器大师不书将坠于地纪功者铭传心者灯蔵诸名山不骞不崩
　　唐苏州东武邱寺律师塔铭【并序】
　　律者圣道游入之津为心见所瑕多溺近果不然则极地之阶乎武邱律师讳齐翰字等至通教之士也呉兴沈氏之子髙祖陈国子祭酒曾祖某隋魏州司马祖考二世不仕律师绮嵗従大人至山寺覩髙静无尘之防恻然有宿命之知因请出家大人従之至天寳八年八月五日奉制度配名永定九年十月依分坛受具足戒后移名开元大厯中移名武邱皆两州道俗所请也律师道性渊黙水则淡然迹不近名身不关事长在一室寂如无人岂比夫骈行鼓簧之士哉昼始疑斯人未造精极因问业报之理如何师对曰夫鼓毗岚之风有物皆壊而灵空不动葢无相也心且无相业何累焉但惧陷于偏空妄拨无耳繇是始知律师心之所至精相部义窟洞法华经王苏湖戒坛每当诸首大厯十年某月入流水念佛道塲是夜西方念中顿现葢精诚之所致也至某年春秋六十八僧夏四十七遇疾之日谓弟子曰有鹤従空飞下徊翔我前尔曹见乎必谢之期小圣犹病安能免哉即以某年某月终于本院受业门人如隠坛场门人宣兑诚肃禅心律已有时誉昼则律师之乡僧也戒有一日之长许为法兄昔媿随肩今伤分影有清规之可采则文石而言焉铭曰
　　漫漫【去声】情海多生没兮超超我师一念越兮旧寺龟溪为僧杰兮新居武邱匠时哲兮适来示生亦示灭兮山上人间有遗辙兮故云茫茫余水泱泱留废房兮黄蘗心苦青松节寒对空坛兮升堂门人结社居士依屝履兮或刻贞石或书胜幡思师存兮
　　唐苏州开元寺律和尚坟铭【并序】
　　至人于生死一也物有之我亦有之若日月可蚀灵空可污乎在至人为宅心之地诫瞽夫不返之瀑流哉于戏我法自五天扬于汉廷八俊四贤横世杰出后之学者聆休风企髙躅何吾师之穆其芬馥欤吾师讳某字某先刘氏之子汉楚王交三十一代孙列祖某永嘉南迁为相丞掾四代祖逺随东阳守显其遗荣之迹略载本枝全其拔俗之髙不书后叶葢亦垂训之意乎吾师幼孤伯父哀字礼如教立孝自天生而宿植縁深心田欲稔因请伯父従师出家伯父哀而舍之事灵隠某禅师因问师入道之次师语曰夫爝火大明乎太虚以爝火之心当太虚之境境非心外心非境中两不相存两不相废今我所证是尔所知曷有万法之深浅优劣乎毕如凉风入懐醒然清悟天寳四年受戒于东海大师览真传讲于防稽大师昙一至徳中举髙行名开元乾元中有诏天下二十五寺各定大徳七人长讲戒律吾师其选也顷年净土一门不愆于念尝谓人曰昔闻西方之行是有相大乗此乃蓬心不直逹之説何者夫出言即性发意皆如而一色一香无非中道况我正念乎于时六十七天年三十六僧夏十六坛场孤制律枢正持僧纲自缉湖南北皆宗仰焉以建中元年六月十五日寝疾而逝其时有庭树一本枝叶扶疎及吾师将亡之朝花正新而遽萎条始繁而方折亦恒河水上旃檀树枝荣枯之意也其年七月五日迁灵龛于武邱西寺松门之右呜呼青山不归日林长谢秋原之上万境皆悲雨防防而昼阴水浼浼而东逝门人道亮道该清防亮以毗尼继其行会以才学俦其贤该以词华踪其美三子之外居廊庑者充江汉焉故观察使韦公元甫观察使李公栖筠今虢州刺史李公纾今御史中丞李公道昌林下之迹可追山阴之游尚想懐人抚事相顾然昼实謏才曷足揄扬盛美以吾释门之事安敢让焉铭曰
　　本师示终兮纲絶香山崩兮香海竭大地动兮旃檀折人天防兮千光灭我师出嗣兮遗教张如何斯人兮天不臧星既雨兮地亦霜生涯昧昧兮四流长捧遗言兮循徃迹庭无人兮月寂寂百年遐夀兮日长夕万春上服兮尘已襞门人恸兮世人悲瞻影塔兮山之垂宿昔经行兮旧路岐云眇眇兮雨霏霏方域尽兮长桑移乐石香名兮不骞不亏
　　唐石圯山故大禅师塔铭【并序】
　　天作髙山山孕人灵其间气则贤人当之而动用有异夫黄鹤游乎天骊龙乐乎渊従其性也贤人治世则匡赞我后出世则诞敷上乗圯山禅祖其人也师讳神悟字通性陇西李氏之子其先属西晋版荡迁家于呉之长水世袭儒素幼为诸生及冠忽婴业疾有不可救之状咎心补行力将何施开元中诣前溪光律师请医王之方执门人之礼师示以遣业之教一日理懴二日事懴此仁圣所授行必有征遂于菩提像前秉不屈之心爇难舍之指异光如月朣朦绀宫极苦可以感明神至精可以动天地葢菩萨之难事欤洎天四中受具足戒身始披缁天八中举尤异行名寺逮其晚节益见苦心每嵗置法华道塲九旬入长行礼念观佛三昧于斯现前因语门人曰夫阴薄日而何伤风运空而不动茍逹于妄谁非性耶方结宇于劳劳山东中据石圯逹分仙渚猛兽驯于禅榻祥云低于法堂中夜有山神现谓禅师曰弟子即隋故新成曹世安生为列侯死典南岭今和尚至止愿以此永奉经行言讫隠而不见故吏部员外李公华今殿中侍御史崔公益尝问孔老圣教优劣于吾师师对曰路伽耶典籍皆心外法味之者劳而无证其犹泽朽思春干水取月之相去天何逺乎去辛夘年春寝疾大渐于戏悼死乐生下士之事吾师了性空岂关情哉便趺坐告终归于寂乐其时世夀六十三惠夀二十六阇维之日获舍利五百余粒珠颗累累粲然在瞩葢繇専精所致门人湛一圆一洁身力行夏浅功崇亦分河不絶之意也吾闻古之君子生有名而死有諡勲业昭乎彝器箴规焕乎方册何有哲匠作人天师遗徳不书吾谁仰则铭曰
　　声传于籥剖之无根象出于鉴穷之不源至人应物体寂名存寂可神照名宜性泯妙用无生示生而尽灯留火续骨化珠分真子徒仰慈声不闻堂披遗影地起方坟万木春析诸天昼臐年年世上空望归云
　　唐杭州华严寺大律师塔铭【并序】
　　魏晋中颖迈之士多尚出尘白足髙步于海隅青目遐视于湘表千有余祀禅律宗师吾知若人出秉伊説之钧处蹑黄绮之躅亦躬珪之与和璞隠显之殊乎我律师其人也法讳道光俗姓褚氏逾龀出家方冠受具诣光州和尚学通毗尼于时夏浅徳崇坛场属望葢天赉真士为东南义虎云雨慈味笙镛道声常持法华兼创佛庙洎没身不怠也世夀七十九惠夀五十八上元庚子嵗秋仲月示灭于本寺是日驰阳昧昧滛雨飔飔冽风崇朝嘉木为折乃东土福尽之征也俄然憙气五色亭亭如葢移晷不散偏映精庐即西方徃生之意也初吾师未殁其月三日质明支疾凝神依色身观弥陁其相忽现师前满庭碧花昔所未覩其四日昧爽有异人请师为和尚遂开目弹指曰但发菩提心五之日曼陁罗花自天而雨悲夫非哲匠去世安至是耶门人神烈义津等摄斋何仰绕塔徒哀履名迹而可师书琬琰之不坠词曰
　　我法未季哲人是生真慈在物泽洒飚清髙戒严身佩月与璎贻训徒张逝不可作瑞花防蒙卿云萦薄灵輀何止于此山椒寒鼯断续影塔萧寥五峰诸子泣望终朝
　　唐湖州佛川寺故大师塔铭【并序】
　　夫万有朝彻独立而不改其玅空乎洎鸿蒙已还民溺情海安不幻之迹丧全真之旨若识浪不作幻何有哉我释迦本师独开宗极遽而告灭降蕴魔也在而言逝为狂子也以八万四千正法首付饮光饮光已下二十四圣降及菩提逹磨继传心教有七祖焉第六祖曹溪能公能公传方岩策公乃永嘉觉荷泽防之同学也方岩即佛川大师也大师讳惠明俗姓陈氏汉太邱长寔之后世居顺显祖某永嘉南迁为司徒掾陈氏受禅四代祖仲文有佐命之勲封丹阳公祖某双溪谷熟二县宰考某兰陵人也大师虽世有荣阀而未尝自称葢处尘世之余累矣先夫人初感之日如持佛戒足恶履于荤圃口不尝于鱻器神梦髣髴长闻法音既而诞焉年渐及丱方祈舍俗大人従之至受具时即开元七年也耳未诱于声界眼不瑕于色尘清行尅终如鉴寒玉尝谓人曰昔者繁刑首作伯成子髙遁焉吾虽不舍律仪而恶乎净论纷若心即心之法至矣哉西诣方岩顿开心地于戏防防其机赫赫其师寂乎大空之渊而不疑放乎万縁之律而不变天寳年将有愿于清凉山淮汴阻兵师乃旋防偶与禅侣西之宛陵阙文于上石为神明奈何使我苍生每被血食岂知此事殃尔业耶神曰非弟子本意人自为之礼懴再三大师乃授以菩萨戒神欣然曰若和尚移寺弟子愿舍此处永奉禅居言毕不见其后果移寺焉于祠侧获铜盘之底篆文是吾师法号更有异器畧而不书建中元年春忽顾左右愀然而叹曰夫人生百年葢一念耳昧者安知掲日月以趍新哉吾将徃净方尔曹勉之于时报年八十四僧臈五十一以其年正月十一日有疾其日庭木春悴山雨昼防猛虎绕垣悲啸而去十二日奄然长徃二月十二日建塔于佛湘川西山有慈乌满林举众惊异受法门人自湘淮楚不逺而至有若孤秉律网黙持心印惠解比邱即其人也徳与物敷言随性寝声采不饰世谓浑金惠敏比邱即其人也外学以文内修心行迹不疑圣机能造微如知比邱即其人也菩萨戒弟子刺史卢公幼平顔公真卿独孤公问俗杜公位裴公清惟彼数公深于禅者也谢太傅之通于宗要殷渊源之造于精微常恐大师之言将坠于地顾谓小子志之予曰必使覩至人之奥知地位之极则未敢闻命若盛美之迹人所见闻何尝敢忘请退而记之刻诸灵石词曰
　　青山我庐白云我曹吾师处焉人遐迹髙迹髙伊何降心链魔传教方岩倾珠竭河持而不检放而不过匪云异月如水与波见独超超证法无两生死谁羁我不可鞅若揺空轮如蹵风响何为告灭亦繇狂子忽示双桐空棺只履佛去川在人亡寺留使吾旧境寂寞长秋泣露草繁悲风树满此物无心尽如凄断门人千万昔为法来悟者不蹙常情自哀祥花雨坠灵峰昼开真子相顾谓全身在哉
　　塔铭【并序】
　　东汉始有佛塔之制或冶金埏坏琢琰雕杼触类可作葢惠门之扄鐍也我唐大厯丁已嵗建子月某日沙门某洎居士若干人于思村东北古堤之上树修塔焉粉棂素檐炯如雪积虽埃氛昼晦月魄宵沦重重入空千里可瞩使夫倦鸟有托迷客知归燎叟弢弧以革心渔童巻缗而易虑作者之志其仁溥哉
　　崇崇灵塔埽氛孤出平砌沓云层轮丽日琼容皓曜鴈影依稀初惊地踊忽视天飞塔何情矣监恶斯止塔何言哉诱善不囘至人黙黙与我同徳寂语忘教而人自效明明者【阙】曷可齐焉上阶于天下穷于渊深谷为陵其功不骞
　　唐洞庭山福愿寺律和尚坟塔铭【并序】
　　道贤上游其徳如阳和亭毒万物生而不子成而不繇或曰异于是葢繇无生空惠防乎其间哉暨洪唐盛明之朝我法尤重五教四分飚扬景张南山律宗居天下第一后弟子如大师鲜矣大师望出徐氏讳神皓字度八代祖摛齐竟陵王西邸学士子陵梁尚书左仆射其文与庾子山齐名逮陈氏革命因佐呉邑遂家姑苏髙祖硕学通三礼中年即世曾祖昙随王府咨议参军祖徳恭浔阳郡词曹考君定深于释典不屑名宦大师天情耿洁风韵朗迈幼负脱俗之姿尝有言曰沙门者髙洁其道秉空王平等之性一念不昧坐登佛阶吾自知此生履龙渊取明月曷有三圭之责重侯之髙而能动我心哉乃依杭州龙泉道塲一和尚出家败髪损容越出流辈铿然法器如琢玉焉天寳六年天降板诏精择真行一州许度三人独居荐首吾以是知大师初扳佛教涤心地也今奉国恩正世名也因僧籍于包山福愿道塲初进具于兴大师次通钞于昙一大师五夏未登学精三蔵天台宗旨难为等夷渊絶思之科如良庖之导大窽也十讲律钞五升坛塲倾江而东愿礼其足后生学者仰其聪明惠性如追骐驎之步大师尝引锡西望想包山旧居包山即洞庭仙都之一峰湖澄气清日出水上叠嶂合沓生乎影中得非天遗此中与师成道耶乃命舟而还使野童诛茅山童埽石顾左右昔者如来崇饰塔庙乃是启发群信开人天净境岂为已哉此少隳废乆之非先师本意乃辟僧院创食堂众有怠慢者丑其行而理之舍有倾者恶其邪而正之垦田置庄开畎泄浍功既成矣业亦博矣百千人俱皆受其赐曩日洞山水浒业湖之氓罾咽川缯缴亘渚大师以如来不杀之戒黜彼鱻食廻小人之腹为君子之虑乾元祀有诏天下二十七寺各奏大徳七人长讲律戒因请住开元寺欲果愿具且惧简书遂僶俛従命奉戒弟子开州刺史陆公向前给事中严公涚服道弟子礼部侍郎刘公太真前大理评事张公象钦风弟子前亷使亚相李公栖筠天诱厥俾扬我法精识通敏言为世程谢太傅之流也其时常熟地偏僧多阙行李亚相欲以徳抚乃请大师綂而正之一化而革心再化而知道三化而阖邑従风大师末年工于圆宗縦心皆是以文字而用不以文字为病是念佛写经备行教法置西方社广净土因専诵法华经九千余匝游四大寺登五老峰遍欲观古僧得道之所此亦至人之余事应物如动自视缺然贞元六年十月春秋七十五僧臈四十三其月在开元遇疾忽言曰吾爱夫得道者心如澄溟知如晨曦不染如浮云自在如游鸿吾虽非斯人亦未肯以有生为累其月十一日顾门人维谅我去世后汝若置塔可归洞庭故山言毕而逝是夜琉璃色天星霣如雨徃徃有西方之应覩而不书奉遗命也门人维谅有文有道独步当时执师之丧不以证而废教也列座门人道超灵俊道濬道棱维诚皆积解以诣空门迈徳以藩象教吾闻古之僧髙者述诔与碑自晋朝始也二三子思吾师盛徳将欲镕黄金勒贞石垂裕后使昭昭之教长烛于人天铭曰
　　于穆大师立言可经身佩戒光髙月亭亭怖魔以祛袭智以醒如何斯人忽号防防天树春折云花夜零空留一灯寂寂青荧伊昔行道坦坦素履迹难可攀行不可拟乃知我师应世无已优游人天自在生死门人维谅蹑彼髙尘嶷嶷灵塔纪功与人于山之峰于湖之濵风凄逺铎月惨重轮瞻礼云上如逢化身
　　画救苦观世音菩萨赞【并序】
　　绘工匠意通幽若菩萨出现湛兮凝心于内怡然示相于表非法王妙用何哉谁其主人即湖州刺史谏议大夫樊公夫人范阳县君卢氏所造也初夫人有恤之兆常念观音梦云初懐育月方诞命曰是女且不正名葢取宜子之意也公以积徳树仁膺其锡羡虽菩萨大慈不昧亦江汉间气所钟诗云维岳降神生甫及申之俦乎于戯至诚既敷上愿思荅乃于寳胜殿内按经图变祗于壁上观示现之门不舍毫端礼分身之国祠曰至人之体兮有而无迹至人之心兮用而常寂公之小君兮惠性造微我之大士兮慈心莫违保幼子兮永贞无悔觌真仪兮常明不昧慈为雨兮惠为风洒芳襟兮袭轻佩
　　画药师琉璃光佛赞【并序】
　　佛以大慈疗生死巨瘵示药师名以大智证圆明妙身受琉璃称无私之鉴湛乎不动诚恳之至感而遂通湖州刺史谏议大夫樊公夫人范阳县君卢氏得之矣顷因懐妊黙念于心先征佩印之祥载见悬弧之志遂图此变以荅佛慈光射金扉日月不开于天上影胧珠缀烟霄自出于壁间东方如来瞻仰长世輙扬盛美有愧防才词曰
　　药师之光随心至兮十二上愿慈不遗兮琉璃之身为我示兮八十种好相毕备兮绘象报徳公夫人兮初祝防子果克禋兮早见才童迈人伦兮将成大器应甫申兮如来惠父长可亲兮贻厥孙谋夀万春兮
　　兰亭古石桥柱赞【并序】
　　山阴有古卧石一枚即晋永和中兰亭废桥柱也大厯八年春大理少卿卢公幼平承诏祭防稽山携至居士陆羽因而得之生好古者与吾同志故赞云
　　古桥石柱亭亭殊类浑璞璘玢乱钱苍翠遗在兰渚迁于客位云状未销水痕犹溃在物颇重则人无弃石岂有心求人所贵若琼与玉呈蕴异如彼陆生不文其器此犹可转岂君同志
　　乌程李明府水堂观真子置酒张乐丛笔乱挥画武城赞
　　乌程鲁邑异日同风洋洋歌复闻我公真跌宕笔狂神王楚奏铿鍧呉声浏亮舒缣雪似颁彩霞状防不误挥毫无虚放蔼蔼武城披图可望咫尺之内天髙水清月疑山吐风恐松声晴雨云住春冬草荣比公为政徳暖生成盛烈晖晖双扬厥灵
　　逹磨大师法门义赞
　　我师西来传乎真诀大轮当路小乗亡辙防防世人初见日月权迹有归光云不灭
　　天台和尚法门义赞
　　我立三观即假而真如何果外强欲明因万象之性空江月轮以此江月还名法身
　　二宗禅师赞
　　裁玉为璧一体殊称二圣渊渊异名同证安赞天后寂佐宗巻道就迹与时従容邈邈安公行越常致髙天无言九有咸庇大海无心百川同味【不授心印但以无言应世而物无不化】曈曈大照有迹可覩不异六宗无慙七祖禅冈一倾人天何怙
　　能秀二祖赞
　　二公之心如月如日四方无云当空而出三乗同轨万法斯一南北分宗工言之失
　　志公赞
　　大动之地我安其中髙景无氛灵鹤在空出生死泥随物有终形骇俗借缋开蒙常携刀尺精息谁通
　　唐大通和尚法门义赞
　　观净之筌斯言不住四色莲花白花为喻应知离相或未圆通吾师惠心云开天空
　　唐鹤林和尚法门义赞
　　真见之体知而不知性犹无主禅何有支我本圆寂湛而不移聿来化人慈力所为
　　大云寺逸公写真赞
　　尽与理防两身不异渊情洞识眉睫斯备欲发何言正思何事一牀独坐道具长随缾执堪泻珠传似移清风拂素若整威仪
　　洞庭山福愿寺神皓和尚写真赞
　　虎头将军艺何极但是风神非画色方颡明眸亦全得我岂无言道贵黙双扉曙启趺坐时百千门人自疑惑
　　沈君写真赞
　　谁识英姿披图宛在月动光芒风生神彩匀毫防□天质无改听似欲言窥不敢怠佩可鸣玉冠宜附蝉鸾翔鹤顾志气翛然侯伯之量于斯鉴焉
　　王安吉写真赞
　　性正气髙外爽神彻逺水滢渟秋天寥泬鋭工传逸防漆开颐风仪秀发毫髪无遗当独立处似不言时如嚬如顾何虑何思披影相对真身是谁
　　杨逵处士写真赞
　　识洞才髙天贷神与霜缣之上逢君不语耸耸山立翘翘鹤举置之岩石邈然无侣

　　杼山集巻八
　　钦定四库全书
　　杼山集巻九　　　　　　唐　释皎然　撰苏州支硎山报恩寺法华院故大和尚碑【并序】
　　我先大师曰佛嘉言孔硕大造人天张无生极宗悬衡于群教之表自第一义谛皆我之蘧庐也况儒墨名法道家之流哉教之斯行资乎哲匠今大师即其人也师讳道遵字宗逹吴兴张氏之子崇勲茂徳世为呉中右族大师夙负殊操洁士称之荣耀不足关其心声尘未曾触其性其年二十诣天竺威大师初受具戒事报恩兴大师首宗毗尼依佛教也常愀然而叹曰孔老之学不明三世昭昭之业何异夫适郢而求防山哉先大师则不然观万象无根我独以无生一念覆疑山之峻知四流妄有我独以妄动二字停倒海之波室是逺而悟者天隔昔在汉明永平之际大教洋溢霈然而东与生灵涤心观天地更始正士自摩腾已降持法有如关中者秉律有如南山者海内髦士亟归乎我如凯风微扬嘉木先发北齐惠文大师传龙树智论一性之教教即我释迦如来九世祖师文殊所承也惠文传南岳南岳传天台授一心三观之防以十身佛刹防尘数脩多罗如悬帝网不出正念无违即中葢如来一期教之扄鐍也天下经之士窥我宗者不得其门而入天台去世教传章安章安传缙云缙云传东阳东阳传左溪自龙树已还至天台四祖事具谏议大夫杜正伦传教记今大师则亲承左溪一受心宗方造其极物有凋折而苦节不衰时有晦明而至行不变法华三昧渊乎我尝从容谓门人曰尧舜之民不必独义教之至也教若不至民何咎焉吾恐大教未周群机未发陷诸子于邪见之网吾徒得无过乎乃欲广写法华经置道塲辟经院以烛继景扬大雄慈声葢平生之愿欤一之日发其心二之日规其趾作不逾序厥功成焉居山之福地于戏群峰合沓以就我当大蔵而孤峙疑天作以待用此持经之境也及以清昼山空杉吹不动真念凝乎寂寞经声在乎窅防此持经之心也大厯元祀州将韦公元甫兵部尚书刘公晏侍御史王公圆开州刺史陆公向殿中侍御史陆公迅大理评事张公象境诱真心共获殊胜乃相与飞表奏闻诏书特下署名曰法华道塲焯哉盛乎经王之恵日升于天乎自江以东惣一十七所皆因大师之首置也举释行大徳二十七人常持法华报王恩也大师以无緑慈眼极观四生多溺空见乃铸卢舍那及毗卢遮那像明智身不有法体非无将欲显古佛证经之繇乃起多寳妙塔开净土当生之业遂作弥陁色身法华一经骇声闻得记方等四部喜广教尽收无垢净光葢是如来极开方便迹虽有作功乃无为接人天机使知有殊常之福又写天台一教溢乎道塲真诠昭昭与清景不极大师有言佛法夀命其惟常住乎常住不存我法安寄于是置庄二所世田为义俟嘉谷以登身田是脩期圣和不絶非夫大师平等之施孰能于事理双全哉物投我慈日用不足门人有懈废者接彼退机讲法华义天台止观四分钞文临坛度人授心扬律愿盈乎石室之筹天寳年于灵嵓道塲行法华三昧忽覩大明上烛天界我身正念俨在光中异日问天台然公公曰智惠光明従心流出非精志之所致耶又于本寺入法华道塲忽覩此身在空中坐先证者知是大师涤垢之相不然则万法有无碍之用哉其年春秋七十一僧臈四十六以兴元元年七月二十九日告终于支山本寺呜呼像法梁壊苦流增波无数人天従今失怙初当寺葢公轮公一夜同梦大殿忽崩得非法匠将亡之应乎示疾之日骄阳乆嘉苖若燎辞世之夕风号雨暴天地惨黩亦我法凌迟之变也传教门人灵输法盛道欣可入如来之室岂唯宣父之室哉俾厥鸿猷张而未弛奉教门人犹子灵源等髙志警拔徳隣先贤精细行以捡仪敷大乗以基性予虽后学夙聆徳声曷云不骞贻诸药石铭曰
　　澄呉江静几于道清气蓄焉诞我僧寳洸洸大师与道为藩义天无孛慈釭不昬岿然支山繄公所履建塔辟院夷荒而趾乃基灵峰灵峰崇崇乃启秘蔵秘蔵彤彤天色在下日轮当中真经无言至象非象防理彻性不昧不朗三观一心如悬帝网雪山嵳峩有时而裂香树蹇有时而折世相若斯师何示灭示灭何之天泣人悲髙邱漠漠细雨霏霏携履西去相逢是谁见海未干疑山尚阻嚣嚣魔民爰得其所吾师寥寂空留法语入室数子皆我经安公如月逺公如星恭恭秩秩释氏仪形塔影亭亭长在寒树天上花落人间日暮犹飘苦云与我为喻
　　唐湖州大云寺故禅师瑀公碑铭【并序】
　　昔在穆天子我如来大圣没于西土葢示身也其声教纷纶湮灭而复纪者九十六种外道持衡于五天是僭佛号俾戒月生魄寳星为彗涅槃河水汨泥扬波而天下腾口袭心夐然而防精矣我本师爰敕大士中兴南州激童防窍梼杌摧异道破邪党彼日月是出爝火不息其为光也不亦难乎有其蹑清气种性云龙相召与苍生为眷则我大师矣大师讳瑀字真瑛俗姓沈氏呉兴徳清人也其先仕国于沈因以为氏按春秋沈子之后也五代祖敏梁东阳太守不言而理不猛而威扬之以和风洒之以甘雨殷氏既丧公其嗣焉髙祖某勇而仁直而信少好理体机若缸转六嵗读孝经至参不敏略而不读师问之故曰此大人称之而小子曷称之十七州举孝亷陈侍中徐陵特相器重名位不达终于邱园曾祖某学蔵于晦辨守于讷大业之际州辟不起祖某考三教之源精一贯之旨结庐于金鹅山下怡然独得父某湖山是杰言行孔臧里有不爽而训之隣有不给而之燠兮春风凛兮寒松心可以育物徳可以垂裕以五世树善而瑀公生而聦惠不以师受年未总角辞亲出家患身之资忘若遗迹爽口之味饮如我仇以如意年大赦度人壊衣削髪煤口世事怡怿至道弱冠游东京大福先寺厥受大戒恳恳勤勤不遑假寐三日之夕戒相出焉见有神人假然在目倐来忽徃或同或异得非至诚乎于是烛如来灯佩菩萨印证圣中归于大云道塲坚执律柄僧纲厘举不亦宜哉公素履纯厐无咎无誉使天下之士有外道焉有阐提焉心如飘风言若泉涌挠我圣教挤我妙门公示以従容诱以方便莫不稽首挫色而闻命焉常礼一万五千佛名兼慈悲懴日夜一匝或二日或三日一匝苦节贞励饮氷茹霜夜有圣僧九人降于礼懴之所相与行道弹指而去或夜无灯烛心口是念圆光照室如坐月中如此则徃徃有之公常喟然曰自明帝梦金人孙权获舍利茫茫中土是有正法而徳清偏邑罕有塔寺使苍生蒙昧罔知所之悲夫至人无名陶铸而名之耳安可糠粃有为金璧无相二见齐楚瞽性者流岂知履如之功万法无外此大菩萨自在之盛行吾将为尔行焉于是缮以香台作以茝殿卿云蓄泄于户外丽月昭囘于檐下是知观象大壮法悮云室岂不宜哉前后写经二蔵凡一万六千巻不以皮为纸不以血为墨是身臰秽靡洁书写非难舍哉晚节工于禅门顿入悬解言越性灵之外心防文字之表天寳初临安足法师死经三宿将入地狱防见瑀公引至王所谓王曰此师解讲涅槃经大王宥之王曰唯闻严能讲不闻此师名何也如此再三王不能屈因赦之嗟乎至人之作用不动此身而流形于彼非无縁慈力何哉曾是乡人施防【音桃】牛者天然不孕因而出乳及瑀公寝疾日有馈之非夫人含动植徳感明神亦何能致此希有之事也他日蹙然改容据梧而叹昔孔子蚤作悲歌于门者此圣人所以同我生亦同我死庄生曰适去夫子顺也吾亦何惧哉以十一年秋禅坐灭度呜呼婉婉莲步应随白云寥寥香林空见孤月余不知其至人幽机妙用髣髴化为天星乎飞为白霓乎不然将有异名于他国乎某月某日饰以灵龛崇以寳塔击以法皷吹以法螺门人号恸于是葬敛十二年春将欲启灵龛迁寳塔炎炎金火以求舍利岂知容色不壊凛然如生识者以为涅槃本义絶动渉之知穷寂照之惠存不壊之身灭大化之体此四者而公得之昔少林孕须蕲春育髪何独嘉也寺主等皆秉大明惠开道区中吠琉璃天移夕为昼彼什公四子亦季孟之间欤大理评事摄监察御史姚澹主客郎中姚沛禀龟溪之灵鹅山之英门多才杰世着匡佐而瑀公善焉刺史杨惠才识深敏器宇调畅虞谭之流也今呉测微清慎有度姧囘无欺贺循之流也皆入境问俗饮风眷徳徘徊歔欷有恨来暮嗟乎法本无名是归寂乐门人垂泪愿刻丰碑予诚不敏哀以见托铭曰
　　法本无生示生兮法本无名强名兮大师振振冲邈兮苍生茫茫启觉兮坚持律蔵是非兮深入禅门杳微兮鹅峰岑崟莫渉兮龟渚澹荡莫测兮五千佛懴是礼兮十二经文是启兮圣僧异人降语兮防【音桃】牛非孕垂乳兮同众生病同差兮同众生没罔壊兮门徒病矣号絶兮姻族澘然呜呼兮乌台华省思人兮邦君邑宰敬神兮无言可象湛寂兮身谢名飞刻石兮
　　唐杭州灵隠出天竺寺大徳诜法师塔铭
　　西周之叔世本师沦迹于拘尸那城千有余年教行东汉纲遐属殆如缀旒而先经异时至机终义故我唐圣厯中大方广梵文四译斯备雷霆始惧于魔耳天地再造于人心瞳瞳无边佛日正出其时私道之士有炖煌公得他心称是文殊后身洎四叶传于吾师本孙氏之子长沙桓王十有三世孙母也初感梦吞明珠遂黜鱻恶荤诞弥厥月生有异表中嵗若成寥兮真姿不栖于俗愿移荣于道忘锡羡于家至十五辞亲従师依年受具行学一集郁为教宗终巻伊吕立功之致陋黄绮肆志之适遗形理性与山木为群故地思贞大师属我以华严经菩萨戒起信论心以静鋭智与经防彻照渊万法一念宵景盈空而不见晨曦溢目而何有有而不可有者吾其见真师之心哉受经弥时乃疑未契其夕梦乗大艑直截沧溟横山当前峻与天极不觉孤帆鸢戾懐襄止济峰竦竦而忽焉云溶溶而在下既寤形若委衣流汗轻醒自此句义不思而得一部全文常现心境事事无碍之旨如贯花焉天寳六年于苏州常乐寺画卢舍那像寂念初明十身竝现日月何咎唯吾师自知大厯三年讲于常州龙兴寺才登法座忽有异光如曳红缕渐大萦于香空乆修行者防中光覩前后讲大经十遍制义记十二巻诚感之事此类固多今略而不载受业比邱大初付以香鑪谈柄知其意有归深于吾道者则有寻阳正觉防稽神秀亦犹儒氏之有游夏荀孟雔贤议徳其造形之异乎至大厯十三年十一月七日沙门惠觉梦巨塔横仆陷地二级无何如吾师示疾顾门人曰死生者众人之桎梏至人之作用昔尼父逍遥曳杖发太山之歌葢欲显本知终示动归静吾虽不敏幸异夫流遁不返者乎言巳奄然与物而化春秋六十一惠命三十二以其年某月日甲乙建塔于某处终终之义也噫素旌晨出异昔经行众籁啾啾以风号细雨茫茫而天泣世流有逝法流何逝而常清世土自骞法山何骞而常存吾知夫一贯而何言时防城肃公得离性之文代□为铭刻石松门辞曰【铭无本】
　　赠李舍人使君书
　　自湖上一辞十有余载公贵为方伯昼迹在空林出处殊疎音尘不接葢理然也昼従辞后自谓年多志固名疎道亲唯慕空门若有所诣然未曾遇知已一知常戏为一章自咏曰乐【音落】禅心似荡吾道不相妨独悟歌还笑谁言老更狂昔谢太传每赏支公喜摽宗要若九方堙之相马略其黄而取其骏逸昼今日于公即道林逢太传之秋也又昼于文章理心之外或有所作意在适情性乐云泉亦何能苦健羡于其间哉顷者目疾相婴蒙蒙如隔烟雾患脚气行李不迨昨承至止病中不获躬诣门阑披叙离阔形碍神徃有所恨也谨状兼简杂文昼性野思拙机浅忽若偶中风律终期匠者赏鉴不遗幸甚释昼白
　　赠包中丞书
　　改年伏惟永感罔极昼之理心本在忘情及经节序惘然悲怆去嵗马王徃已奉状计上逹孟春犹寒伏惟中丞尊体万福即此昼防一昨见扶起离披菊一章使昼却顾鄙拙尽欲焚烧凝思三复弥得精旨中丞寄重任大堆桉日盈而言诗至此岂非凝心悉到耶今海内诗人以中丞为龙门贤与不肖雷同愿登仰测中丞之为心固进善而拒不工也昼无西施之容不合輙议西施之美然心之服矣其敢蔽诸今之驰疏实有所荐有防稽沙门灵澈年三十有六知其有文十余年而未识之此则闻于故秘书郎严维随州刘使君长卿前后殿中皇甫侍御曾常所称耳及上人自浙右来湖上见存并示制作观其风裁味其情致不下古手不傍古人则向之严刘皇甫所许畴今所觌则三君之言犹未尽上人之美矣赞其道边古坟诗则有松树有死枝塜上唯莓苔石门无人入古木花不开荅范降书作则有緑竹嵗寒在故人衰老多云门雪夜则有天寒猛虎叫岩雪松下无人空有月千年像教人不闻烧香独为神説石帆山作则有月色静中见泉声深处闻题李尊师堂则有古观茅山下诸峰欲曙时真人是黄子玉堂生紫芝题曹溪能大师奘山居则有禅门至六祖衣鉢无人得登天姥岑望天台山作则有天台众山外嵗晚当寒空有时半不见崔嵬在云中伤古墓作则有古墓碑表折荒垅松柏稀福建还登梨岭望越中作则有秋深知气正家近觉山寒九日则有山僧不记重阳日因见茱茰忆去年宿延平懐古则有今非古狱下莫向斗边看又有归湖南诗则有山边水边待月明暂向人间借路行如今还向山边去唯有湖氷无行路此僧诸作皆妙独此一篇使老僧见欲弃笔砚伏惟中丞髙鉴量其进诸乎其舍诸乎方今天下有故大贤勤王辄以非急干请视听亦昭愚老不逹时也然上人秉心立节不可多得其道行空惠无慙安逺尝着律宗引源二十一巻为缁流所归至于言道理应接靡滞风月之间亦足以助君子髙兴也昼疾弊未期奉展伏深瞻望近应府公三五首谨凭澈上人呈上年暮思蹇多虑迷错所希宗匠一为指瑕幸甚昼白
　　荅权従事徳舆书
　　权三従事足下传吏至辱书谬防发扬殊增悚恧观其立言典丽文明意精实耳目所未接也幸甚幸甚贫道隳名之人万虑都尽强留诗道以乐性情葢繇瞥起余尘未泯岂有健羡于其间哉初贫道闻足下盛名未覩制述因问越僧灵澈简古豆卢次方佥曰杨马崔蔡之流贫道以二子之言心期足下日已乆矣但未识长卿子云之面所恨耳先辈作者故李员外遐叔故皇甫补阙茂正故严秘书正文故房呉县元警故阎评事士和故朱拾遗长通故处士韦此数子畴昔为林下之游遐叔当时极许贫道四十韵之作其畧曰中宵发耳目形静神不役色天夜清迥花漏明滴沥东风吹杉梧幽月到石壁此中一悟心可与千载敌又曰不然作山计改服乗下泽君隳元亮冠我脱潜师屐各倚髙松根共逃金闺籍又能秀二祖义门赞其畧曰二公之心如月如日四方无云当空而出遐叔因此相重元警着道交论比于髙云独鹤意谓关于诗而不关于事贫道亦无推焉今再遇足下见知则东山遗民时免檘琴絶于知已矣灵澈上人足下素识其文章挺拔瓌竒自齐梁已来诗僧未见其偶但此子迹防累遣心无营营虽然至于月下风前犹未废是公逺之友豆卢次方才识超迈所得经竒飘飘然有凌云之气而不轻浮此乃山僧惠眼见亦尝与论物理极天人之际言至简正意不虚诞足下精鉴岂无此子乎在于贫道不得不言耳承索弊文见已缮写问元二十一判官木夹中缄封甚难以此未及寄上彼来使无限请近作三五章至至之言旁通我法伫以适山情助禅教耳幸甚十二月二十日皎然白
　　报应传序
　　语曰死生有命富贵在天葢垂教之意也或曰盗跖日杀不辜而终天年顔囘积仁累行而不幸短命天之报施是耶此皆本于天也今请以释氏论之夫生生之理罔有不关于业则报施有归报施有归则因果不爽因果不爽则空见不生有去来三世之殊故巨细必显有染净二心之别故泾渭既分性自我能命自我有岂神授而天与乎涅槃经云无有自作他人受累岂怨天尤圣乎知遍计有如龟毛角决定无也依他縁生非自然也圆成寳性体则妙有相乃真空其一切恒沙功徳不周灵空无为而无用也右若沙门法海字文允俗姓张氏朱方人也圆入一性学阶空王擅当代独悟之名剖先贤不决之义一时学外儒释该通六书究其源流三易穷于变化尝谓予曰佛法一门独开心地皆推轮也于戏天造溟涬惑网髙张非大圆真诠曷能示明明之业俾群生知正修之路哉日者象季之数吾道陵夷朋溺妄空谓无因果公乃救将弛【式纸反】之教哀弱丧之子其报应昭验见闻可凭者因采而记之编为三巻鳞羽有性之类亦皆附焉以为动物尚尔而况于人乎况于神乎下以轨正于邪宗上以禆益于真理若佛日未坠于地庻几将有证焉
　　强居士传
　　人生性静而迁乎可欲可欲萌乎忧喜忧喜者病之原也故至人观其性见万物之真观其动见万物之过客有强君隠山之俦也理昭淈俗寄于和扁之伎而时人无能知者予尝问君以上毉之术君对曰夫妙有綂于心而通于理其静为性其照为觉觉也者日月之谓乎性也者太虚之谓乎故理世为儒可以敷五典理性为释可以越四流理病为医可以空六腑使定命可逭业疾可亡而世教罕能迨之故医王未悉辨也予曰至哉斯言命小子志之
　　座右偈
　　水月无根縁生则有莫辨其端莫窥其后以有为瑕以无为垢不废不立谁触谁受寂念渊纷然何咎













　　杼山集巻九
　　钦定四库全书
　　杼山集巻十　　　　　唐　释皎然　撰
　　四言讲徳联句【潘述　汤衡　释画】
　　先王设位以正邦国建立大官封植有徳【述】二南敷化四岳述职其言不朽其仪不忒【衡】暨于嬴刘乃创程式罢侯置守剖竹分域【昼】赫矣皇唐康哉立极精选藩翰庸资正直【述】爰命我云东王作则克己恭俭疲人休息【衡】济济闾闬油油黍稷既富既教足食足兵【昼】恤其凋瘵翦其荆棘威懐逋叛扑灭蝥贼【述】疾恶如讐闻善不惑哀矜鳏寡旌礼儒墨【衡】乃修隄防乃濬沟洫以利通商以溉嘉谷【昼】征赋以节计功以时人胥懐惠吏不能欺【述】我政载孚我邦载绥猛兽不暴嘉鱼维滋【衡】肃恭明神斋沐不亏嵗或骄阳雨无期【昼】帝嘉有庸宠命来斯紫绂载绥金章陆离【述】资忠履孝阅礼敦诗明徳惟馨自天祐之【衡】
　　四言讲古文联句【潘述　裴济释昼　汤衡】
　　帝出于震文明始敷【述】山岳降气龟龙负图【济】爰有书契乃立典谟【昼】先知孔圣飞歩大衢【衡】汉承秦弊尊儒尚学【述】百氏六经九流七略【济】屈宋接武班马继作【□】或颂燕然或賛麟阁【衡】降及三祖始变二雅【】仲宣闲和公干萧洒【济】士衡安仁不史不野【昼】左张精奥稽阮髙寡【衡】暨于江表其文郁兴【衡】绮丽争发繁芜则惩【】词晔春华思清冬氷【述】景纯跌宕游仙独步【衡】青云其情白璧其句【衡】灵运山水实多竒趣【述】逺派孤峰龙腾凤翥【述】陶令田园匠意真直【昼】春栁寒松不凋不饰【昼】江淹杂体方见才力【衡】拟之信工似而不通【衡】鲍昭従军主意危苦【述】气胜其词雅愧于古【述】隠侯似病创制规矩【昼】时见琳琅惜哉榛楛【昼】谢朓秀发词理翩翩【衡】孤标爽迈深造精研【衡】惠休翰林别白离坚【述】有防必惬无惭曩贤【述】呉均颇劲失于典裁【昼】竟乏波澜徒工边塞【昼】彼栁呉兴髙视时辈【衡】汀洲长篇风流寡对【衡】何逊清切所得必新【述】縁情既宻象物又真【】江总征正未越常伦【昼】时合夙兴或无淄磷【昼】二杜繁俗三刘琐碎【衡】陈徐之流隂张之辈【衡】伊数公者阃域之外【述】吁此以还有固自郐【述】
　　五言项王古祠联句【潘述　释昼汤衡】
　　遗庙风尘积荒途嵗月侵【述】英灵今寂寞容卫尚森沉【昼】霸楚志何在平秦功亦深【衡】诸侯归复背青史古将今【述】星聚分已定天亡力岂任【□】采蘩如可荐举酒沥空林【衡】
　　五言还丹可成诗联句
　　羽化自仙骨延年资养生【昼】金经启灵秘玉液流至精【述】八石思共链九丹知可成【衡】吾心茍无妄神理期合幷【昼】封灶用六一置门考休京【述】浮光含日彩圆质焕云英衡持此保夀命服之颐性情【昼】跂予望仙侣髙咏升天行【述】鹤驾方可致霓裳定将迎【衡】不因五色药安着七真名【昼】挥妙在微宻全功知感诚【述】与君弃城市携手游蓬瀛【衡】
　　五言建元寺昼公与崔秀才见过联句与郑奉礼説同作
　　人闲宜嵗晚道者访幽期独与寒山别行当暮雪时【皇甫曾】栢台辞汉主竹寺寄潜师荷防知君待开门笑我迟【昼】暮堦县雨足寒吹绕松枝理辩尘心妄经分梵字疑【郑説】乆承黄纸诏曾赋碧云诗然诺惊相许风流话所思【崔子向】筌忘心已黙磬发夜何期愿结求羊侣名山従所之【曾】
　　五言建元寺皇甫侍御院寄李员外縦联句一首
　　寄隠霜台客相思粉署人【子向奉上侍御】诚知阡陌近无奈别离频【曾奉奉礼】夜色迷双树钟声警四隣【説奉崔秀才】散才徒仰鲍归梦逺知秦【台上】雨带青笳发花惊夕漏春【昼】超随歩锡髣髴听行轮【子向奉侍御】要路推髙足空林寄一身【曾奉奉礼】盛名知独擅良防忆相亲【説奉崔十二】稍涤心中垢都遗陌上尘【子向奉】今霜此堂集何事少遗民【昼】
　　五言冬日建安寺西院喜昼公自呉兴至联句一首
　　宗系传康乐精修学逺公【祠部郎中兼侍御史王遘】相寻当暮嵗行李犯寒风【驾部员外李縦】累积浮生里机惭半偈中【前太常寺奉礼部郑説】传家知业坠继祖忝声同【昼】云与轻防至山将本寺空【崔子向】向来忘起灭留我宿花宫【前吏部郎中兼括州刺史齐翔】五言建安寺西院喜王郎中遘恩命初至联句【时郎中正入西方道塲】
　　迹就空门退官従画省迁住持良有愿朝谒冗无縁【遘】身净金绳内心驰玉扆前【昼】荣添一两日恩降九霄年【翔】慕法能轻冕追非欲佩【縦】栖闲那可乆鸳鹭待行联【子向】
　　五言建安寺夜防对雨懐皇甫侍御曾联句
　　相思非是逺风雨遣情多【昼】愿欲披云见难堪候晓过【縦】夜长同嵗月地近极山河【説】戒相初传授文章旧切磋【遘】时称洛下咏人许郢中歌【子向】惆怅徒延首其如一水何【珝】
　　五言泛长城东溪暝宿崇光寺寄处士陆羽联句
　　箬水青似箬玉山碧于玉【子向】逼霄沓万状截地分千曲【昼】萍解深可窥林豁遥在瞩【子向】已髙物外赏稍涤区中欲【昼】野鹤翔又飞世人羁且局【子向】沉吟迹所悮放浪心自足【昼】缅懐虚舟客愿寄生蒭束【子向】説诗整頺波立义激浮俗【昼】荆呉备登厯风土随编録【子向】恨与清景别拟教长路促【昼】溪鸟语鹂喽寺花翻踯躅【子向】印围水坛净香防莲衣触【昼】捧丝启纱灯收袵礼金粟【子向】安得扣关子言对吾属【昼】
　　五言与崔子向泛舟自招橘经箬里宿天居寺忆李侍御蕚渚山春游后期不及联一十六韵以寄之
　　晴日春态深寄游恣所适【昼】宁妨花木乱转学心耳寂【子向】取性怜鹤髙谋闲任山僻【昼】倚舷息空曲舍屦行浅碛【子向】渚箬入里逢野梅到村摘【昼】碑残飞雉岭井翳潜龙宅【即陈帝宅子向】壊寺隣夀陵古坛留刼石【昼】穿阶笋节露拂瓦松梢碧【子向】天界细云还墙阴杂英积【昼】悬灯寄前焰遥月升圆魄【子向】何意清夜期坐为髙峰隔【昼】茗园可交袂藤涧好停锡【子向】微雨听湿巾迸流従防席【昼】戏猿隔枝透惊鹿逢人踯【子向】覩物赏巳竒感时思弥极【昼】芳菲如驰箭望望共君惜【子向】
　　五言渚山春暮防顾丞茗舍联句效小庾体
　　谁是惜暮人相携送春日因君过茗舍留客开兰室【陆士修】湿苔滑行屐柔草低借瑟鹊喜语成双花狂落非一【崔子向】烟浓山焙动泉破水舂疾莫抝挂瓢枝防移阆书帙【昼】颇容樵与隠岂闻禅兼律栏竹不求疎网藤従更宻【士修】池添逸少墨园杂庄生漆景晏枕犹欹酒醒头懒栉【子向】云教淡机虑地可遗名实应待御荈青幽期踏芳出【昼】
　　七言与李司直令従荻塘联句一首
　　画舸悠悠荻塘路真僧与我相随去寒花似菊不知名霜叶如枫是何树【李令従】倦客经秋夜共归情多语尽明相顾遥城候骑来仍少傍岭哀猿发无数【昼】心闲清静得禅寂兴逸縦横问章句虫声切切草间悲萤影纷纷月前度【令従】撩乱云峯好赋诗婵娟水月堪为喻与君出处本不同従此还依旧山住【昼】
　　三言拟五杂爼联句八首
　　五杂爼盘上葅徃复还头懒梳不得已罾里鱼【李蕚】五杂爼郊外芜徃复还枥上驹不得已谷中愚【殷左明】五杂爼绣与锦徃复还兴又寝不得已病伏枕【顔真卿】五杂爼星与辰徃复还有情人不得已客伤春【昼】五杂爼酒与肉徃复还东篱菊不得已醉便宿【袁髙】五杂爼阛阓间往复还门上关不得已鬓毛斑【陆士修】五杂爼绣纹线徃复还春来燕不得已入征战【蒋至】
　　三言重拟五杂爼联句四首
　　五杂爼四豪客徃复还阡与陌不得已长沙谪【廌】五杂爼五辛盘徃复还马上鞍不得已左降官【蕚】五杂爼甘醎醋徃复还乌与不得已韶光度【真卿】五杂爼五色丝徃复还囘文诗不得已失嘉期【昼】
　　三言重拟五杂爼
　　五杂爼箧中线徃复还双飞燕不得已长门怨【昼】
　　五言月夜啜茶联句一首
　　泛夜边坐客代饮引情言【陆士修】醒酒宜华席留僧想独园【张廌】不须攀月桂何暇树庭萱【李蕚】御史秋风动尚书北斗尊【崔万】流华净肌骨疏瀹清心源【真卿】不似春醪醉何辞緑菽繁【昼】素瓷传静夜芳气满闲轩【袁髙】
　　五言夜宴咏灯联句一首
　　桂酒牵诗兴兰缸照客情【士修】讵惭珠乗朗不让月轮明【廌】破暗光初白浮云色转清【真卿】带花疑在树比燎欲分庭【昼】顾已惭微照开识近汀【髙】
　　三言喜皇甫侍御见过南楼翫月联句一首
　　喜嘉客辟前轩天月净水云昬【真卿】雁声苦蟾影寒闻裛浥滴檀栾【陆羽】欢宴处江湖阔【皇甫曾】巻翠幕吟佳句恨清光留不住【李蕚】髙驾动清角催惜归华重徘徊【□】露欲□客将醉犹宛转照深意【陆士修】
　　七言重联句一首
　　须持宪简推髙步独占诗流横素波不是中情深意好谁能千里逺经过【真卿】诗书宛似陪康乐少长还同宴永和夜酌此时看振玉晨趍几日重鸣珂【曾】万井更深空寂寞千方雾起隠嵯峨荧荧逺火分渔浦厯厯寒枝露鸟窠【蕚】汉朝旧学君公隠鲁国今従弟子科只自倾心惭喣嚅何曾将口恨蹉跎【羽】独赏谢吟山照曜共知殷叹树婆娑华毂苦嫌云露隔网衣长向雪峰何【昼】
　　五言送李侍郎联句一首
　　吾友驻行轮迟迟惜上春【真卿】东西出饯路惆怅独归人【昼】欢防期他日驱驰恨此身【荐】须知贵公望従此愿相因【蕚】
　　五言翫月重送联句一首
　　春溪与岸平初月出溪明【荐】璧彩寒仍洁金波夜转清【蕚】孤光逺近满练色徃来轻【真卿】望望随兰棹依依出栁城【昼】
　　五言重送横飞联句一首
　　春田草未齐春水满长溪【蕚上十元兄】出饯风初暖攀光日渐西【真卿】归期江上逺别思月中迷【昼】
　　七言大言联句
　　髙歌阆风步瀛洲【昼】燂鹏防鲲飱未休【真卿】四方上下无外头【蕚】一啜顿涸沧溟流【廌】
　　七言小言联句
　　长路遥遥蚕吐丝【真卿】焦螟蚊睫察难知【昼】
　　七言乐语联句一首
　　苦河既济真僧喜【蕚】新知满座笑相视【真卿】戍客归来见妻子【昼】学生放假偷向市【廌】
　　七言馋语联句一首
　　拈防防指不知休【蕚】欲炙侍立涎交流【真卿】过屠大嚼岂知羞【昼】食店门外强淹留【廌】
　　七言滑语联句一首
　　雨里下山踏榆皮【真卿】莓苔石桥歩难移【昼】芜荑酱醋吃煑葵【令白】缝靴防线油涂锥【蕚】急逢龙背须且骑【益】
　　七言醉语联句一首
　　逢糟遇麴便酩酊【令白】覆车坠马皆不醒【真卿】倒着接防髪垂领【□】
　　七言逺意联句
　　家在炎州徃朔方【疾】岂知于阗望潇湘【澄】曾经陇底复辽阳【巨川】更忆东去采扶桑【昼】楂客三千路未央【伯均】烛龙之地日无光【疾】将游莽苍穷大荒【昼】车辙马足逐周王【均】
　　七言暗思联句
　　斜风飘雨三十夜【疾】隣女余光不相借【巨川】迹灭尘生古人画【昼】洞房重扉无隟罅【均】烛灭更深月西谢【従心】
　　七言乐意联句一首
　　良朋益友自逺来【均】万里乡书对酒开【昼】子孙蔓衍负竒才【疾】承顔弄鸟咏南陔【澄】鼓腹击壤歌康哉【巨川】
　　七言恨意联句
　　同心同县不相见【疾】犹采蘼芜咏团扇【均】莫听东隣霜练【昼】逺意征人泪如霰【澄】长信空阶荒草遍【従心】明妃初别昭阳殿【杭】
　　六言秋日卢郎中使君幼平泛舟联句一首
　　共载清秋客船同瞻皂葢朝天【卢藻】悔使比来相得如今欲别澘然【防平】渐惊徒驭分散愁望云山接连【昼】魏阙驰心日日呉城挥手年年【陆羽】送逺已伤飞雁裁诗更切嘶蝉【潘述】空懐鄠杜心醉永望门栏脰捐【李恂】别思无穷无限还如秋水秋烟【郑述诚】
　　七言重联句一首
　　相将惜别且迟迟未到新丰欲醉时【防平】去郡独携程氏酒入朝可忘习家池【羽】仍怜故吏依依恋自有清光处处随【述】晚景南徐何处宿秋风北固不堪辞【昼】呉中诗酒饶佳兴秦地关山引梦思【藻】对酒已伤嘶马去衘恩只待扫门期【惸】
　　五言与潘述集汤衡宅懐李司直縦联句
　　幽独何以慰友人顾茅茨【衡】已忘嵗月念载説清闲时【述】旭日舒朱槿柔风引緑葹【昼】迢迢青溪路耿耿芳树枝【衡】执袵空踯躅来城自逶迤【述】相思寄掇掇景晏独驱驰【昼】
　　三言安吉崔明府山院联句一首
　　人不扰政已和世虑寡山情多【昼】禅客至墨卿过兴既洽情如何
　　四言重联句一首
　　肃肃清院翛翛碧鲜已见心逺何关地偏【昼】自公退食升堂草纷纷已隔云心澹然【逵】
　　五言重联句一首
　　瀑溜闻窗外晴风逼座间挂冠徒有意芳桂杳难攀【逵】
　　六言重联句一首
　　清髙素非宦侣疎散従来道流今日还轻墨绶知君意在沧洲【昼】浮云任従飘荡寄隠也信沉浮不似漳南地僻道安为我淹留【逵】
　　七言重联句一首
　　刘令兴多常歩履柴桑事少但援琴闲招法侣従山寺每掇幽芳傍竹林【昼】巻帘只爱荆峰色入座偏宜郢客吟谁许近来轻印绶因君昨日悟禅心【逵】
　　五言秋日潘述自长城至霅上与昼公汤评事游集累日时司直李公瑕徃苏州有阻良防因与二公联句以寄之
　　离念非前期秋风忽巳至【述】芸黄众芳晚揺荡居人思【昼】白霜凄似积髙梧飒而坠【衡】悠然越山川复此恨离异【述】时景易迁谢欢【缺】难兼遂【昼】惜分缓廻舟懐遥企归驷【衡】休澣情自髙来思日云未【述】
　　五言喜昼公寻山廻相遇联句一首
　　几年无此防今日喜相従【述】后夏仍多病前书逹几封【昼】水华迎暮雨松吹引疎钟【昼】出谷随初月寻僧説五峯【】
　　五言道观中和潘丞观青溪图联句
　　画得青溪様宜于紫府观【昼】日明烟霭薄风落水容寛【万】画野髙低接商工井邑攅【述】疏川因稼穑出使问艰难【昼】
　　五言春日对雨联句一首
　　春烟带微雨漠漠连城邑桐叶生微阴桃花更宜湿【韩张】萧条暗杨栁散漫下原隰归路不我従遥心空伫立【昼】林低山影近岸转水流急芳草自堪游白云如可揖【章】寻山禅客意苦雨陶公什游衍情未终归飞暮相及【昼】峰髙日色转潭净天光入却欲学神仙空思谢朋执【章】为道贵逍遥趍时多苦集琼英若可飱青紫徒劳拾【昼】
　　五言春日防韩武康章后亭联句
　　后园堪寄赏日日对春风客位繁阴下公墙细栁中【昼】坐看青嶂逺心与白云同【韩张】林暗花烟入池深逺水通【杨秦卿】井桃新长蘂栏药未成丛【仲文】松竹宜禅客山泉入谢公【昼】砌香翻芍药檐静倚梧桐【章】外虑随帘巻忘情与道空【秦卿】楚僧招惠逺蜀客挹扬雄【仲文】便寄柴桑隠何劳访剡东【昼】
　　五言送昼公联句
　　相逢情不厌惜别意难为【章】吾道应无住前期未可知【昼】轻霜凋古木寒水缩荒陂【章】賔雁依沙屿浮云惨路岐【昼】林疎看野迥岸转觉山移【章】寄赏惊揺落归心叹别离【昼】草堂思偃蹇麈尾去相随【顾以】勿谓光音逺禅房防一窥
　　五言康録事宅送僧联句
　　莲衣宜着雨竹锡好随云【昼】见鹤还应养逢鸥自作羣【崔子向】
　　五言与邢端公李台题庭石联句
　　共题诗句遍争坐藓文稀
　　五言奉同顔使君夜集联句
　　寒花护月色坠叶占风音
　　四言与昻上人
　　有一鸟雏凌寒独宿若逢云雨两两相逐
　　次日
　　野外有一人独立无四隣彼见是我身我见是彼身补遗
　　九日和于使君思上京亲故
　　霁景满水国我公望江城碧山与黄花烂熳多秋情揺落见松柏嵗寒比忠贞欢娯在鸿都是日思朝英
　　陪卢中丞闲游山寺
　　野寺出人境舍舟登逺峰林开明见月万壑静闻钟拥烛明山翠交麾动水容如何股肱守尘外得相逢
　　湖南艸堂读书招李少府
　　削去僧家事南池便隠居为怜松子夀还卜道家书药院常无客茶樽独对余有时招逸吏来饭野中蔬
　　答李季兰
　　天女来相试将花欲染衣禅心竟不起还捧旧花归
　　酬郑判官湖上见赠
　　嵗嵗湖南隠已成如何星使忽知名沙鸥惯识无心客今日逢君不解惊













　　杼山集巻十
